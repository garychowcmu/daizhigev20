后苏龛合集


后苏龛诗钞自序
后苏龛诗钞卷一
后苏龛诗钞卷二
后苏龛诗钞卷三
后苏龛诗钞卷四
后苏龛诗钞卷五
后苏龛诗钞卷六
后苏龛诗钞卷七
后苏龛诗钞卷八
后苏龛诗钞卷九
后苏龛诗钞卷十
后苏龛诗钞卷十一
后苏龛诗钞卷十二
后苏龛诗钞补编
后苏龛词草
后苏龛文稿卷一
后苏龛文稿卷二
后苏龛文稿补编

 


后苏龛诗钞自序

　　耐道人赋性疏率，少而壮，壮而老，每一枨触，□□□吟；而感而辄作，作而辄弃者，糊窗覆瓿，□□□□□亦斯之未能信耳。自乙未弃家内渡，余□□□□□荡然。丙申以后，始稍稍追忆旧作，随手辄□□□□□；近作亦渐收存。非最谓□锦囊□□，而□□□□□谷一生可叹可□可怜可□□□□将□□□□业迄无一成，研□□□□综亦秃思之能□□然耶？故山遯迹，罕履城市，苍凉阒寂之区，殆无□足以语此。回念海东诸子，死生离聚于浩劫中□，如隔一世，则又幡然于昔者之自失其稿为重可惜也！□岩花自开，谷鸟自鸣，第吾心之所谓诗，世之好我□我成者，听之而已！

　　光绪庚子重九日，耐道人施士洁□□□□□岑二松寄庐。  

后苏龛诗钞卷一

　　温陵施士洁芸况

　　览古

　　亭长丰西泽，醉纵骊山徒。真人有大度，秦法安能拘？屯长蕲大泽，谪戍渔阳□。失期乃举事，篝火为鸣狐。斩蛇固壮士，辍耕亦丈夫，彼□□□□，号□□□□。豪桀自仇秦，黔首不可愚。唐□桂州戍，揭竿一狂呼，许佶故群盗，庞勋复□□。囚帅望节钺，所志宁远图？亡秦与亡唐，戍卒良区区！

　　元封坐明堂，封泰禅梁父，所求在神仙，所得乃巫蛊！神仙望蓬瀛，巫蛊伏庭户，诅咒既难除，颂祝亦何补？少翁、栾大辈，幻术相欺侮；白麟、赤雁歌，瑞应播乐府。峨峨八名山，夷三而华五，太室万岁声，百灵为蹈舞。甘泉通天台，设醴置枣脯，鼎湖尚人间，黄帝不能睹！祖龙有覆辙，沙邱臭万古；当其全盛时，巨鱼射连弩。徐、卢海上药，竟为鲛□□。咄哉辛垣平，无乃方士伍！孝文实作俑，效尤及孝武，人寿□几何，寿世必舜□。可怜建章宫，阿房共焦土！

　　前有张子房，后有释之□，取履与结袜，能容二老狂。封侯拜廷尉，志量非寻常，相如下廉颇，引车回路旁。荆卿遇盖聂，榆次韬剑芒；而况哀王孙，寄食从南昌。俛出屠下胯，七尺羞堂堂；不见伍子胥，吹箫向丹阳。刚戾而忍■〈言句〉，专诸进吴光；一旦仇故楚，僇尸鞭平王。由来智勇人，屈伸随行藏；彼哉楚莫敖，趾高天乃亡！

　　东帝何煌煌，爱此宿瘤丑？在德不在貌，桑女俄齐后。法章危复安，承先而启后。奇哉忧患中，乃与莒女耦！同时孤逐女，相国得贤妇，东帝有作述，家法遂世守。宣王为之父，无盐为之母，临淄夸富强，稷下盛师友。员郭北宫辈，媲德堪不朽。梁鸿实慕古，荆布乐箕帚；孟光饶齐风，三十举石臼；晏平御者妻，明慧亦天牖。我钓东海鱼，兼饮青□酒。敬读列女传，焚香一低首。

　　吾宗鲁施氏，无福生素王；独有颜征在，继配老叔梁。衰周水精子，衍此麟玉祥，阙里圣人出，其道万世昌。数传及子高，犹胜三耳臧；谰言十二篇，析里同蒙庄。秦末孔丛子，壁经嵩山旁，博士拜张楚，记疾聊徜徉。安国幸为儒，政事兼文章；何苦灵寿杖，三朝尊孔光？阿谀窃荣宠，世衰道几亡；子建逃新室，布衣亦流芳！文举抱夙慧，通家李伯阳，覆巢无完卵，圣裔今罹殃！怀哉孔淳之，千仞孤凰翔，颖达世司业，祖典不敢忘。巢父友谪仙，竹溪纵□□，宋儒受孔戒，道辅存刚方。三衢有遗爵，零落悲靖康！素王何盛衰？吾将问彼苍！

　　史公传刺客，曹、专、豫、聂、荆，五人各举事，或成或不成。莽莽一匹夫，辟易千豪□；我独爱鉏麑，忠信留真诚。愧杀翩豹辈，「春秋」书盗名。后世有义侠，铁中鸣铮铮。幸脱严可求，曲赦于志宁，诸葛真卧龙，洞然先几明：曹客去已远，蜀主魂犹惊。窦氏满城客，不能杀周荣，一笑安审琦，枕剑支寒更。髑髅付仆妾，醉死鸿毛轻，斫取谢佑头，寝阁酣无声，留邸亦盗薮，牙爪森山棚，五父竟投溷，阴贼谁所令？何必讲剑术，猿女能飞行；宵人一藉手，幻作妖狐精。要害中来歙，恶谶亡岑彭。费袆昧前鉴，饮刃当新正。要离冢已古，剑气今纵横！

　　卜式烹弘羊，公孙族主父，牧羊牧豕奴，能作骨鲠语。古来几帝王，雄猜若汉武？输财与对策，朴诚动人主。奈何汲董辈，戆直乃见阻？东方滑稽儿，谲□非无补。相如赀为郎，「子虚」亦足取。武承文景运，恭俭变华膴。表章在六经，兹事迈前古。越人炫鸡卜，不复知邹鲁。皇后炙胡巫，太子斩赵肤，遂有莽何罗，宫中白刃举。秺侯实忠孝，七叶传家谱，哀哉五柞宫，茂陵泣春雨！所惜交门歌，天神渺何许？长生安可求，寿终幸得所。

　　骑牛蒲山公，寻师往缑氏，所读无他书，志在「项羽纪」。元感类项羽，愿为谋主矣；项羽有范增，竟以背疽死。蒲山有魏征，十策九不理，稠桑即乌江，羽终而羽始。羽学书不成，霸王西楚起，黑色仗下儿，读书乃止此。问罪破野头，差足胜羽耳，不发义帝丧，罪为众所儗。名正则言顺，汉高谲无比，天讨炳春秋，蒲山知此旨。

　　张巡守睢阳，大小四百战，力疾齐登陴，雀鼠罗掘遍。贺兰拥重兵，临淮坐荒宴；南八真男儿，有食不能咽。当筵囓一指，对塔射一箭，天乎不解围，骈死色岂变！杜慆困泗州，孤城若悬线，艰危七阅月，残卒疮生面。赖有辛谠侠，迎粮复乞援，监军尔何物？淮南兵已倦！吾剑恨不利，杀此袁公弁，一恸能感人，申胥今复见。乘风扬舟师，水寨贼胆颤。成败虽不一，忠义炳史传。江淮信要冲，用武固所先；苟无保障功，土崩及郊甸。中原几将才，望古有余恋。谢元与赵括，年少同被荐；淝水破苻坚，独此济时彦！

　　先生白云人，死乃唐叛□，□□□□□，求仙以祸身。往日落鵰技，侍御弓何神！尸□□□□，□□李宝臣。董液即甘露，金匜味津津，方士□□□，□□汉与秦。无人鉴前军，恶果酬善□；更有圆净僧，老健妖绝伦。思明师道辈，臂指常相亲，赞皇相会昌，异端夙所瞋。佛寺四万余，一荡无纤尘，仲武封二刀，居庸关嶙峋。五台倘为将，敢与幽州均？世充恶浮屠，郑颋泣冤磷。我怀陶隐居，甘戴华阳巾；邺侯锁子骨，懒残知其真。山中有宰相，白衣亦上宾，傅奕与萧瑀，辩难谁屈伸？口不答黄白，一笑希夷陈。

　　韩偓集香奁，不必丽以则；孤忠世岂知？所愿清君侧。卓哉李端叔，灵芝具特识。我思晋人风，再拜征士宅。陶潜赋闲情，何足累盛德？迂腐始宋儒，国风不好色！多事法道人，艳歌戒鲁直，□□□□□，□□□□赫。大儒范文正，眉梢语啧啧，伟□□□□，□□作词客。勋业在人为；性灵乃天职。千秋野史亭，遗山亦诗伯，所以梅花叟，续奁心铁石。

　　红白牡丹和友

　　可怜欧碧与姚黄，不及鞓红冠洛阳。一代繁华归北胜，十分颜色借东皇；凤仙染甲留鲜血，虹女拖裙斗艳妆。绝好肥环新中酒，承恩双颊醉沈香。

　　明光锦地玉津园，种出仙春雪一盆。百宝阑宜虚室映；万花谷让素王尊。心空富贵浮云影，靥褪胭脂淡月痕。怊怅临芳人已去，天香吹返粉奴魂。

　　短灯檠歌

　　生不愿铜驼头，银雁足，豪门炫我九华粟；又不愿丹豹髓白凤膏，仙家饵我千岁桃，但愿今生有书读，一灯之下乐莫乐！刘峻有麻既可燎，匡衡有壁亦可凿，短檠依我十年余，年年照我读我书。永夜相亲昼相别，此意苍茫那忍说！不同纨扇莽无情，转弃清寒就炎热。人生寒热会有时，我向短檠前致词：君不见长檠八尺照歌舞，顷刻楼台化灰土。吁嗟短檠我与汝，炯炯灵光万万古。

　　瘦鹤

　　前身合是诗人岛，嘹唳空山此苦吟。脱尽凡胎清见骨，芝田槁饿到于今。

　　嗟尔乘轩愧已多，月明露重不能歌。独怜向客氋氃者，恩豢终如叔子何！

　　病虎

　　英雄千古伤心事，如此于菟大可嗟。翘首向天一长啸，枢星今亦失精华！

　　纷纷伥鬼任揶揄，谁信今吾即故吾？便被犬欺心岂死，人间还认少师无？

　　秋夜同蒲心泉上舍小饮□院

　　对坐酌三雅，同声歌五噫。有情如此夜，难得可人儿。我已无聊甚，君何自苦为，那堪秋月下，双影太■〈衤离〉褷！

　　二十初度，臞仙长兄招同刘拙庵、陈榕士两司马、杨西庚、朱树吾两明府、梁定甫拔萃、傅釆若上舍、沈竹泉布衣□□颖轩礼东坡像，以洁与坡老同生日也。次日，□题苏诗后，成八十韵

　　公生乙卯时，我生乙卯岁，十二月十九日，生日遥相对。初公字和仲，厥序实居□；□我亦复然，一类靡不类。惟公乃天人，其生也有自；我独何人斯，曷敢仰而企？以公龆龀姿，知公廊庙器，前身陕右僧，历历梦中事。所居纱谷行，凿地为儿戏，公得天石砚，此砚天所赐。庆历圣德诗，旁观能默记；东汉范滂传，授读可见志。嘉佑元年春，诏举礼部试，公年二十一，乍逐辇毂队。妙誉子由并，宿学老苏在。既着「刑赏论」，复对「春秋」义，主司欧阳公，甘避一头地。岳岳富丞相，觥觥韩太尉，相待以国士，且谓是我辈。从兹立勋名，岂特博科第？谁知高世才，谤者随之至，湖州一谢表，媒蘗报私恚，况绎诗人旨，新法寓讽刺，无怪亶定徒，能使台狱系。元丰实明圣，黄州为安置，所以号东坡，躬耕得自遂。买田归阳羡，公亦具深意。不像素佑初，银绯复入侍。洛、蜀各有党，安能久于位？杭州公旧游，学士遂乞外，颍州及扬州，宦辙屡瓜代，每出必被召，恩命乃至再。生当治平日，岂曰非遭际；及公知定州，晚途亦云惫。矧更绍圣年，复兴绍述议，孔融屈路粹，嵇康死锺会。才疏而意广，公亦知其弊，下从二子游，斯言至今悸！一谪粤东英，再贬岭南惠；客逐殊未已，儋耳复孤寄。咄哉老退之！身宫磨蝎累；公命与彷佛，同为造物忌。揆公生平心，一一本忠爱：在汉好贾谊，在唐好陆贽，年少所读书，于此露肝□。一场春梦婆，老竟以罪废！大瓢负田间，末力固已□。有泪哭朝云，有诗戏乌喙。不逢三大赦，白骨瘴乡□？去时郁孤台，归时广庆寺。翩然六十叟，到处留题□。□祠古玉局，病躯自引退。且和渊明诗，更写圆通偈；径山琳长老，来参摩什谛。丙子三万日，一笑毘陵逝！嗟我生也晚，未获执公辔！今我正览揆，举酒为公酹。高山切景行，尚友贵论世。南飞奏新曲，侑公聊一醉，赖有公遗像，肃我下风拜，奕奕元人笔，笠屐妙图画。盈川称文杰，公或分智慧；桐乡着循绩，公或洽气谊。刘伶类公豪，梁鸿类公介，或陪陈遵饮，或联沈约话。权奇傅介子，公亦岂殊致？我从诸子后，泥雪爪痕志：廿戴落人间，是否公夙契？月日与公同，时□与公□，彼此千载余，梦寐徒謦欬。特恐翻诗案，又入穷愁□。□家德□翁，精注标孤诣；武子踵成之，编年书始着。□□□□□，□生难为继。我愧王梅溪，纂集互□疑；又惭傅荐可，纪录罔遗坠！空慕眉山业，莫衍吴兴派，读史发狂痴，大名想附骥！奉公一瓣香，公乎不我弃？他年白鹤峰，身或将公替。

　　竹溪寺题壁和韵（寺为前明郑延平王故址）

　　春色无端绿满溪，我来何处办东西？茫茫世态空云狗；莽莽雄图失草鸡。半晌午阴花有韵，万尖生意笋初齐。归途犹恋山僧味，惆怅夕阳鸦乱啼。

　　和友迭前韵以「雨丝风片烟波画船」八字冠于每句之首

　　雨后春山碧映溪，丝桐响出小窗西，风光澹荡飞新燕，片梦模糊破晓鸡，烟袅早炊黄稻熟，波平远浦绿杨齐：画中领取诗中意，船外黄莺恰恰啼。

　　安平晚渡

　　望中隐约赤嵌城，几处遥闻唤渡声。凉月在天风在水，橹枝摇梦出安平。

　　七鲲沙际数星火，四草湖边一色秋。侬愿将身化轻楫，随他桃叶亦风流。

　　家有青石花瓶偶缺其口，诗以惜之

　　罍耻休将一例看，从来守口古人难。杯儿尽有团栾福，如汝羸其总可叹！

　　衔石犹难此恨填，娲皇造化亦何权。谁将一掬涵春泪，洒遍人间缺陷天？

　　闺情

　　绣鞋花样要新挑，试画夫容上绛绡；蓦地偷郎扫眉笔，仅将莲子苦心描。

　　软罗裁就合欢巾，线篆安排富贵春，卍字交边纹不断，双心一袜总相因。

　　寿俞鄂园封公七十

　　旧说荀卿齿德优，而今槐市亦名流。一家俯仰成三乐，五福团圆备九畴。菊谷泉甘觥酌兕（寿辰九月），梓乡日永杖扶鸠。书田沃衍籯金满，长作云仍燕翼谋。

　　童军早岁列前茅，小隐洪崖俗虑抛。五品鸾章双皓首（德配齐年）；七旬鹤算四同胞（公昆弟四）。渐臻佳境思尝蔗，岂恋浮名等系匏？满眼儿孙身尚健，耆英胜会话堂坳！

　　家有莱衣绕膝欢，关心只为宦游难。新诗棠忝听舆诵；小影松梅写岁寒。人向玉昆联寿友；天留黄耇报清官。福田自种恒春树，不待鱼书远问安。

　　十年奉檄大瀛东，矍铄高堂慰寸衷。绛县衣冠游化日，赤嵌车马拜仁风。德门齿录千秋艳，海国心香万里通。征士由来光史册（公举孝廉方正），君家况有紫芝翁。

　　和曾四青孺飞鹤曲韵

　　豢养仙人在何处，鹤亦不知何处去？蓦然一眴三千年，来向榑桑最高树。振翮常邀鹥勒飞，扬吭偶趁迦陵语。朝游金穴饵胡麻，暮返青田吸乳霞。目击天池九万里，沈浮无数枯枝槎，乘风从此访壶峤，久矣尘世非吾家。家本层崖依古木，左有瑶芝右银竹。雏声不减凤皇毛；学舞昆仑五云簇。六翮养成霄雿间，一枝笑彼鹪鹩宿。低头饮啄已无端，况复雪霜多苦寒！陡把凡胎换灵骨，阿谁贶我金僊丹。矰缴安能挠我志，稻粱岂足供我餐？鹤兮似汝今何害，西望华峰东望岱，惊飙怒电相盘旋，且自置身向空外。高飞莫再到下方，燕雀宁知九州岛大？缑山引领白云悠，吹笙渺渺王乔俦。茅盈不复林逋往，吁嗟鹤兮谁与游！吁嗟鹤兮谁为谋？使我隐怀千岁忧。君不见蓬莱羽士拍天起，时行则行止则止；欲往从之借草履，恨不深山遇凤子。又不见来归丁令心，郁陶数声凄绝闻，霜皋有鸟有鸟歌，且号辽东城郭秋草高！

　　夏日家居

　　漠漠黑云朝乍雨；炎炎赤日午旋晴。屋多湿气频烧朮；庭少凉阴欲结棚。晋帖几行挥汗写；唐文一卷称心评。敲门忽报诗人至，笑向花前倒屣迎。

　　金星砚瓦凝荷露，玉胆瓶笙起茗烟。葵扇当风招竹语，藤床待月就松眠。披襟静对苍头仆，散裤欣参赤脚禅。坐到天明刚倚枕，碧纱窗外又闻蝉。

　　旗山听涛楼和主人林惺园韵

　　闻道楼居水外天，今朝快读好诗笺。一生邱壑藏胸次，百尺星辰落眼前。北海琴尊消夏日，南屏图画隔春烟。年来地主殷勤甚，又送秋风举子船。

　　迭前韵

　　阑干十二晚凉天，四壁唫情五色笺。慕蔺直穷千里外，交情还胜两年前。同耽酒兴倾银露；欲把诗心寄碧烟。小屋三椽书万轴，此中合署米家船。

　　惺园复以「藏拙斋」索题，即用元遗山「■〈氵隐〉亭」韵

　　我题藏拙斋，斋同拙所独。主人本儒者，一身百熏沐，近作良禽择，栖止必好木。惟善刀而藏，庶几乐心曲。乃知拙极处，大巧于以足。昨梦听涛楼，烟云遶尺幅；缅君潇洒姿，愧我泥涂辱。今复味此意，宁受世网束？遐哉松石间，相对卧寒绿。

　　赠湖南田布衣

　　仰屋百杯倾，看天万种情。醉嫌千日少，狂使一身轻。东郭贫无赖，南湘道不行。他乡好风月，凄杀闭门羹。

　　观黄如山明经家藏仇十州画轴

　　春市秋塘外，蹊窠此一新：笔端清似水，心曲细如尘。赵子丁香鬼，吴生甲木神。误从添颊处，图里唤真真。

　　雨后同陈榕士丈访仁寿上人

　　鸽影方归寺，■〈蠢，昆代春〉声又报衙。快哉三日雨；清绝一瓯茶。对佛呈诗草，呼僧汲井花。怜余狂不减，起舞着袈裟。

　　无题

　　尹邢相避更相倾，十斛珠娘博艳名。人与玉梅花比瘦；天生红豆子多情。前因悟后偏怜我，小字呼来亦可卿。百裥仙裙弄湘水，撒娇颜色太分明。

　　题梁定甫秋夜读书图

　　山之麓，一间屋，屋外苍松松外竹；兰蕙花，梧桐木，四围点缀青黄绿，况更篱东渊明菊。是时秋半正当十五六，蟾魄团圝白于玉。有人倚几烧短烛，手把一经顶光秃。布衣随我身，草履随我足，岸然道貌淡无欲，静夜洗心课幽独。贱子披图一寓目，凉飙习习生胸腹。咄哉末流枉征逐，直以诗书为利禄！夕哔朝呫自缚束，长夏炎炎挥汗读。物而不化何其俗，争比先生此尺幅。妙境洋洋神穆穆，老天位置高人局，我亦爱之无此福！

　　定甫诗来，如韵答之

　　伯鸾踪迹在林垧，赖有龙眠写影形：两道鬓丝先我白；十分眼孔为谁青？闲收秋色入图画，独抱冬心养性灵。对此尘缘都一涤，夜深开卷诵黄庭。

　　不着官衫不戴巾，个侬潇洒见天真。晚花香满大千界；野鹤闲依自在身。得近古人缘脱俗，既称儒者敢辞贫？回头猛省图中意，红树青山好结邻。

　　和陈尺楼广文韵

　　海天万里唱行行，身比随风柳絮轻。旧谱重填如梦令；新诗自写可怜生。十年红豆深闺恨，三尺青桐薄宦情。爱尔春华宜努力，故山何事想归耕？

　　尺楼招游竹溪，时三月三日也，和题壁韵

　　到处烟霞啸傲身，况逢上巳是良辰，重来佛地空凡相，同会龙天证夙因。随意果蔬堪供客；满庭鱼鸟自亲人。竹风镇日披襟快，不觉吟成泻水银。

　　抱琴图为尺楼题（君姬谷氏珊珊，金陵人，亦善琴）

　　君不见禹章石室五音起，仙籁冷冷一弦耳；又不见梅花三弄陈郡庄，手挥驻电飘□□。螺阳仲子性高古，银装铁拨羞为伍；细引昆仑碧玉丝，白鹄回旋黑蛟舞。■〈淫，木代女〉山赤羽辉九天，瑞窠小住三千年。神女一笑授颜色，熏风十指生珠弦：龙腰凤嗉入吾手，海外狂呼峄阳友。广陵妙散通心脾，吾将酌汝黄娇酒，松花烂熟香浮空，醉剔寒玉声玲珑：水仙刺船怪鱼出，湘筠坠露幽兰红。此图示我果何意？尘世抱琴偶游戏。纷纷俗耳悦筝琶，爨下焦桐肯求媚？呜呼锺子往矣知者谁？胡乃自炫其技为？君我不冠不带不衫履，曷不徜徉乎鲲身之涘鹿耳之湄？

　　又题尺楼吟卷

　　千里新交已两年，新诗一读一快然！元龙湖海仍豪气，吟到瀛东句更仙。

　　词坛中有气如虹，余子纷纷不敢雄。洗尽岛郊、寒瘦习，铜琶铁板唱江东。

　　贱子情痴海样深，一腔幽怨托骚吟，私将感遇诗相质，聊和君家伯玉琴。

　　诗人每惜鹿樵生，辜负秦淮卞玉京。何幸求凰弹绿绮，文君犹得嫁长卿。

　　重游竹溪同刘拙庵杨西庚作

　　暖日和风三月三，与君壶榼出城南。我来袖底携诗本；人向溪边礼佛龛。十里晓光榆社霁，六时清福茗瓯甘。而今重把禅关叩，香火因缘喜共谈。

　　前生慧业我原僧，到此能参最上乘。万劫红羊余法界；一尊绿蚁聚吟朋。当门水镜明如拭，遶径风篁午不蒸。醉里难禁狂击钵，墨云飞洒剡溪藤。

　　得句聊须志爪泥，■〈扌麻〉抄寺壁倩人题。笼纱有幸怜名士，囊锦无才愧小奚。修竹影交亭榭密，古榕声压雨风低。水流花落春何处？前度刘郎梦已迷！

　　满山苍翠欲生秋，顿拓幽怀豁远眸。同辈自然无俗状，在家难得此清游。暂依丈室倾三雅，纔入空门藐九州岛。我爱铁崖诗笔好，新编乐府斗风流！

　　宣南旅夕，听瑞春堂主人桐仙即席鼓琴

　　阿桐知我太无聊，万种离怀一曲挑。甲肉轻松天籁起，丁皮醲郁水沈飘。青衫此地闻鸟夜，碧海何人感雉朝？别有求凰心事在，痴魂□□□卿销！

　　旅馆白海棠

　　轻阴做出海棠天，别有冰姿冷可怜。要与玉梅争第一，无香肯让百花先！

　　淡妆相见主人翁，生恐秾春俗艳同。万紫千红正妖冶，怪他白眼向东风。

　　礼闱联捷

　　名场磨我总书痴，得失无端祇自知。今日官衫容易着，一衿苦忆未青时！

　　莫嗤舞袖太郎当，还算春婆梦一场。绝倒曲江唐进士，不禁忍俊少年狂。

　　中秋客诸罗作

　　去年此日在长安，万里归来腊已残。无地可容城市隐，不才敢薄赘疣官。几回见月乡心起，到处奔波旅况难。谁料今秋好时节，圆蟾又向客中看！

　　鹿溪九日

　　连番作客过重阳，鹿水三秋菊正香，略似京华风味美，红螯白酒紫芽姜。

　　竹堑登高和林丈薇屏韵

　　秋风万里海门东，有客寻幽到梵宫。人向异乡招酒侣，天教佳节助诗雄。年年萸菊供吟料，处处峰峦入望中。活脱如公真可羡，愁予何日谢樊笼？

　　铁砚磨穿二十年，韶年过眼已成烟。空留画饼虚名在；媿乏题糕妙句传！旅次闲抛三寸管；宵来快读五云笺。也知白雪高难和，聊共逋仙结后缘。

　　郑稼田观察招饮北郭园即席赋赠

　　主人情重许窥园，坐对红妆倒绿尊。园内早梅迎客笑，为侬今日始开门。

　　同上欧亭立竹风，不分高下翠玲珑。收将几笔佳山水，半入诗中半画中。

　　如屏百雉列当檐，曲榭回廊处处添。泉石偏饶城市福，春华秋实一身兼！

　　忝向珂乡醉绮筵，花晨月夕证因缘。邵窝信有真安乐，岂必楞严十种仙？

　　雨宿中历

　　纸帐幽凄灯影涩，床下号寒虫暗泣；客愁如线百千丝，搅碎檐牙雨声急。以书下酒坐长夜，酒力微消转孤怯。空庭枯竹作鬼啸，满地飕飕战败叶。村舂巷柝远不闻，铁马有时怒相答。倦来欹枕卸征衫，两睫未交万感集。金鳌顶上复何道，是风无那呿之出。年年齿长辕下驹，处处臭逐裈中虱；今吾宁复异故吾，顿觉蹉跎已无及！去年京国乍归休，何意今年仍旅食！今年忽逐去年尽，俄顷百年过二十。四更梦返赤嵌城，别泪泛澜布衾湿。此去艋川五十里，行李半肩怕收拾。报道天晴鸡乱呼，破窗东角一星入。

　　艋川除夕遣怀

　　海外有狂生，自号曰「芸况」。请君听我歌，勿嫌语太放！我年十七时，文场藻釆何纷披，邑宰见之称神奇，拔以童军第一枝。知己不过大宗师，报道康了徒酸悲。我年十八九，沾沾制义不释手。屡列前茅屡掣肘，无聊权向棘闱走。依然毷氉复垂首，桂窟芹黉两乌有！是时秋风萧瑟天边鸣，拂衣弹剑辞榕城，醉题桥柱不敢过，匆匆买棹归东瀛。萱堂见我笑且慰，外虽坦荡中未平。荆妻见我独缄默，入室幸无交谪声。吾兄疑我不经意；阿婆得无孩倒绷。吾师责我不攻苦「墨水何止饮一升」？出门戚友既我薄，入门仆婢皆我轻。强装聋哑无词组，造化颠倒如儿婴！岂知天道不常屈，丈夫奇气况勃勃；若使终为池中物，世人何苦争芒忽？二十举茂才，明漪绝底花初胎，六街走马看发榜，龙头夺得声如雷。廿一登乡荐，寸晷风檐快文战，脱将一领旧青衿，来赴嘉宾鹿鸣宴。廿二捷礼闱，昔时铩羽今高飞；南宫两世有家学，□攀红杏吟紫薇。紫薇省，渊而静，黄扉双阙向晨趋，绛蜡一条终夕秉。始觉官真如水清，五更愁对直庐冷。今日敝了黑貂裘，明日黄金尽了还须忧，不如乘风破浪谈笑凌沧洲！落拓复落拓，长揖别纶阁，敝车羸马津门行，片楫孤舟海岛泊；南舟北马一任其所之，来似鸿兮去似鹤。翩跹何翩跹，七鲲在眼前，朝见安平渡口树，暮见赤嵌城角烟。故乡衣锦如此亦得意，岂必世外求神仙？人道得意有如此；我道失意又如彼。风尘仆仆胡为乎？利锁名缰心不死。此心无乃多偏营，不为利使为名使，熊鱼两欲兼者谁？画饼充饥悟是理。矧兹微名宇宙间，恒河太仓沙粟耳。立谈唾手博虚声，贤者羞称达者鄙。我今对酒作长歌，放浪形骸聊自喜。奇哉子房一少年，刚则击椎柔进履，矫然出没若游龙，事后能从赤松子。古人已往倘有知，九原我欲呼之起。客中除夕醉昏昏，六尺绳床睡而已；梦上九十九峰绝顶高于天，逸兴遄飞我狂矣。

　　艋川元日

　　朦胧睡起日三竿，懒向朱门拜贵官。此地浑忘新岁好，今朝权当故乡看。不随爆竹千声闹，欲颂椒花半句难。昨夜家人梦中聚，围垆灯影照团栾！

　　藜床安稳旧行窝，不着朝衫不着靴，何肉周妻真解脱，蛮花小鸟小婆娑。撞头名刺嘉宾少；到眼楹联俗障多。香火一龛春寂寂，相怜祇有□维摩。

　　题艋川李翁福寿双星图

　　蔼蔼图中貌，铮铮海外名：陶朱真事业，商皓古风情。礼乐从先进，诗书策后生。谢庭双玉树，黉序早蜚英。更有人偕老，依然四德全，鹤筹齐衍笇，鸿桉夙称贤。泽厚堪遗子，心清祇问禅。黄鲐相对影，尺幅可千年！

　　艋川元夕

　　残漏五更催，银花彻夜开，有诗吟不得，箫鼓尚如雷。

　　林次皋明经以所居波心庄图索题，画杜老「清江一曲抱村流」全首诗意

　　先生品格何清臞，老梅独占孤山孤。君家昔有处士逋，百千年后存真吾。竹师松友相招呼，诉然乐此烟霞徒。先生意气何舒愉！瑶琴一曲熏风俱：釆芝商皓歌唐虞，烦襟涤尽纤埃无。读书万卷良非迂，存其精液去其肤。我识先生鲲城隅，彼此振策驱长途。而今重造先生庐，瓦尊促■〈桼阝〉谈樵渔。先生抱朴不弃予，临别出示行乐图：带围活水环村居，云此祖宅昔所都。就中画意君知乎？以少陵诗为范模。请君即景聊衍敷！我闻此语初踌躇：客中笔砚荒且疏，欲塞此责肠已枯；敢将俚鄙纷扬铺？先生大笑谓我拘。促我濡墨督我书，我谓先生岂我谀？此图舍我其谁与！怪哉纸上神跃如，画师颇亦工描摹，对此数椽老足娱：左裁松柏右栟榈，清风夏午来徐徐；新巢安稳语燕雏，二、三间屋临平湖。曲阑干外流成渠，蓱莎傍暖眠鸥凫。覆以绿天蕉竹梧，先生踞石当茶余，倚树闲吸淡巴菰，侍者丱角小奚奴，蒲葵在手□□驱，飘飘衫履非凡夫。结想乃在羲皇初。有人傍几拈鼠须，春葱十指凝香酥。画成棋局巧比蛛，井然方罫依胡卢。有人敲针学钓鱼，髫颜稚齿五尺躯，绣鞋罗袜红纱裾，皎若掌上明光珠。先生此乐谁能逾？真境不让蓬与壶。眼前喜得贤妻孥。写生赖有道子吴，丹青布置与俗殊。出风入雅为真儒，不然陋习同市屠。媿我点缀诗才麤，狂来满纸如鸦涂。先生手笔今韩苏，幸勿大巫嗤小巫！

　　林母陈太宜人遗象，次皋索题

　　彤管扬徽音，一节已千古；懿哉太宜人，四德况具举！十九相夫子，河洲乐钟鼓；藐兹柔弱质，辛勤操臼杵。二十征兰梦，佳儿天所予，榖也丰其下，生小酷类父。廿一载弄璋，先后双珠吐，伯埙与仲篪，襁褓联雁序，方期岁月深，熊丸助劬苦。岂意萱草折，中途弃羝乳！是时两呱呱，度尺不盈五。乃翁续鸾胶，诸雏赖鞠抚。长郎既玉立，有才克干蛊：早岁食廪饩，匪颁及天庾；转眼贡成均，桥梓相仰俯。次郎尤髫颖，英光射眉宇，弱冠苦文战，名场屡铩羽。伤哉磊落姿，黑发遽黄土！迄今大秦君，感昔涕如雨，矧更读蓼莪，中年失恃怙！所恨生我者，慈颜目未睹。向闻舅氏容，与母协绳矩，幸得老画师，添毫殊栩栩。丹青诏后世，金石寿宗谱。旧说汉丁兰，刻木祀堂庑。披图味君旨，昔贤可接武。肫然孝子心，乌私此日补。凤诰下九天，阃范耀簪组。

　　题王纯卿司马剑潭夜光图，即用高倜丞吏部韵

　　剑潭寺在淡水厅北三十里，潭深数十丈，夜辄有光。相传潭有荷兰古剑；或云潭边有茄冬树，荷兰人以剑插之，树生皮合，剑在其内，故名。

　　鱼肠今不见，入夜老虹腾。古迹潭边树，幽栖海外僧。何年能合抱，此剑竟藏棱？万籁三更寂，千春一镜澄。

　　又题王翁「自锄明月种梅花」图

　　月光如水浸春田，手把鸦锄老屋前。昨夜罗浮同入梦，我来为证画中禅。

　　面目清寒认故吾，芒鞋布服粹然儒。此君雅抱冰霜骨，合与梅花一样癯。

　　欣从尺幅见天真，世外逋仙话夙因。三斗俗尘都扑去，祇应松竹伴吟身。

　　瞥眼东风兴已阑，闭门长谢折腰官。胭脂习气何曾染，肯逐时逐爱牡丹？

　　艋溪晓渡

　　渡口冷风喧，溪边乱石奔，人声浮水面，帆影贴云根。雨过四天阔，烟低两岸昏。笋舆行得得，扶梦到前村。

　　新庄道中

　　独木危临港，尖风猛过桥，泉声喧到脚，树影瘦于腰，试浴鹅儿怯，狂歌牧竖骄，炊烟几村落，衙鼓听迢迢。

　　桃子园

　　茅店鬻田具，柴门当酒垆，穿墙松干古，近水稻花腴。浣女沿溪跪，村鸡上屋呼，书声出深竹，入耳半娵隅。

　　中历旅馆题壁

　　梦觉肩舆已到门，呼僮吹火坐黄昏。异乡回首云千里，长路伤心酒一尊。红烛难销游子泪，青衫尚系美人魂。邻鸡底事轻相扰，况奈孤眠夜不温！

　　凤山崎

　　遥山一角云如墨，平野无风午烟直，十里新秧雨后肥，土膏红带燕支色。

　　樵歌唤醒梦朦胧，转侧肩舆竹径通；忽地前村黄一片，野花零乱菜花中。

　　层坡踏破天光紫，下视山庄在瓯底，万树狂号瀑布喧，水田惊得双禽起。

　　四围幽冷韵松涛，滑磴新苔绿染袍，细辨沙痕寻路去，满山白草等身高。

　　夜宿竹堑

　　布被深宵冷有余，五更梦醒雨疏疏。乡心上下眠难稳，辙迹西东愿已虚。蓂荚光阴愁客里，薇花消息负春初！狂生未了风尘债，怕见天南锦字书。

　　中港遇雨

　　连朝竹堑苦守雨，客心烦急如挝鼓。今见雨晴始上路，出门十里又昏雾。老天妒我将还家，千丝万点当前遮。云树茫茫鸟飞绝，两耳但觉声喧哗。仆夫抱怨走且跌，短衣沾湿冷于铁；箯舆贾勇到前村，息肩喜傍人烟热。吁嗟乎！客行如此岂须恼？不记去年长安道？忽然墙角明斜阳，一鞭遥指后垄庄。

　　夜宿后垄，梦中忽得第二联，后因足成之

　　两载谁承菽水欢，何心作客尚盘桓？明知旅食原非易；直到穷途始见难。冯剑空□□铗在，阮囊羞把一钱看。村鸡似向羁人道，风雨前溪耐晓寒。

　　过吞霄庄

　　十里海潮声，东风送客程：沿村沙岸远，绕径竹林平。怪石人前立，孤禽雾里鸣。遥坡青两点，知有牧儿行。

　　房里庄小憩

　　喜有人烟在，停舆午饭迟。钩辀闻粤语，佶屈授唐诗。泥灶新饘店，芒鞋老塾师。村谈听未了，又到夕阳时。

　　花朝过大甲庄，沈耿廷鹾尹留宿，见月喜作

　　今年元夕不见月，细雨潇潇市灯歇。今夕花朝月又圆，百花香里催归鞭。行近磺溪夕阳落，肩舆倦矣聊息肩。相见故人各欢笑，客既不恶主亦贤。去来两度宿此地，人间萍水皆因缘。难得东道是旧雨，为我置酒烹肴鲜。醉后登楼话香茗，披襟坐对凉风前。楼外远山献晴色，凭阑望月神悠然。今日高堂介寿日，乔首默祝春云边。我昔公交车走京国，花朝领略津门船：头蒙霜雪面埃壒，暮驶舸舰晨鞍■〈革廌〉。持较此境那可说，璚楼玉宇仙乎仙。年年作客有苦乐，今年能勿殊去年？去年瀛南乍北上；今年瀛北将南旋。一喜归家一愁别，个中情绪真天渊。银蟾夜半照清影，万籁无声高枕眠。

　　肩舆过大甲溪

　　万派激雷鸣，舆夫贾勇行，旅愁担晓路，天意靳春晴。浊雾将山裹，横流与石争。磺溪三十里，镇日袅心旌。

　　春社日客彰化城

　　关山风雨感征騑，久客如今鸟倦飞：廿四年华随水逝；万千心事与天违。名埸祇恐磨人老，俗眼何妨识者稀。自笑此身输弱燕，每逢春社尚知归！

　　鹿溪与春舫族兄夜话

　　四邻鸡既鸣，孤灯影亦懒，会少觉情多，语长恨夜短。君居岑江西，我居台海东，一日复相见，握袖生春风。岂知别离苦，恻然君我同。我意常疏放，野鹤展修翮；君意常谨厚，连城葆全璧。不图名利驱，强作风尘客！志士偶念之，起舞何激昂。寄情各有适，而乃甘鞭缰。长风吹浮云，送我归故乡。

　　鹿溪有赠

　　三春一别况长途，把袂临歧泪已枯！昨夜何曾身是梦，郎今归去忆郎无？

　　合欢时节狭斜游，艳说香儿伴粉侯；襟上酒痕犹宛在，留将他日记杭州。

　　麦寮庄坐雨与主人林叟夜话

　　编茅为瓦蛎为墙，绕屋山花暗送香。近水鱼虾乡味贱。入林风雨战声狂。语难免俗无诗料，夜不禁寒有酒肠。转舜己过春一半，燕台影事怕思量！

　　笨津道中

　　天开图画靓新晴，一路春岚送复迎：巢鸟有情相对语；野花无数不知名。村厖见客频惊吠，乳犊依人乍学耕。偻指归程才两驿，望中突兀赤嵌城！

　　月律寄答笨津碧玉

　　可儿生小署花魁，侬借金鎞刮眼来。走遍瀛东一千里，汝南碧玉此真才！

　　犵鸟蛮花旧梦憨，年年春水滞征帆，夜深倾听琵琶语，不独江州泪满衫。

　　今番买得客中春，万字罗巾不断纹，取出香奁亲手赠，相携珍重爪尖痕。

　　月津此夜见新月，恍惚眉湾与眼波。卿住笨津偏不笨，忆卿眉语奈卿何！

　　逸韵柔情两渺茫，僊姬远在白云乡。吟成付与征鸿去，当作平安字几行。

　　由月津至茅港尾

　　远树莺调舌，平田麦吐牙；鸭头新水活，麂眼破篱斜。扑扇防惊蜨，扶舆恐碍花；近城三五里，渐渐见人家。

　　三月望日到家

　　春欲归时我始归，登堂含笑拜萱帏。家人喜索他乡物；稚子争牵远客衣。入橐青蚨都渺渺。迎门黄犬尚依依。山妻熟视还低语，郎觉今年瘦不肥？

　　此行何物压归装，赢得麤诗满客囊。旧雨先询吟草读；新泉共试细茶尝。洗尘岂必援成例？对月真堪爱故乡。蟾魄也知团聚好，今宵放足十分光。

　　晓起

　　窗外鸟喧余。窗中时一静，猛然生道心，盆水照空影。

　　腐儒

　　腐儒昧生计，财利动相左；然而田舍翁，所失亦云伙：今日峨冰山，明日闪电火。始知造物意，纤巧无一可！问谁宰元工，位置如斯妥？由来达观者，自待岂琐琐？太虚竟非虚，浮云千万朵。

　　九州岛纷包罗，窥测日几辈？嗟彼井底蛙，宁识九州岛大！迢迢三神山，乃在九州岛外，金银结楼台，群仙此狡狯。闻见所未到，森然动空籁，或者眉与睫，蠡管奈何奈。吾将师老庄，胸次绝尘壒。

　　独岳孕灵奇，明珠讵托产？阳风扇和气，秋花弗为展。物也虽至微，亦以时地限。造化或颠倒，性习难强勉。姜盐味究殊，宫角音易辨；不然硬如铁，直可拗使软。人自策要津，我只一笑遣。

　　熏莸本判然，同器久即杂：馥郁荃蕙花，忽比茅草叶。君子贵择交，慎始不苟合。但为宵鹤孤，毋为水鸥狎。松竹梅三友，乃能度穷腊。君看翟廷尉，开门多结纳；何似陈太守，室中止此榻！

　　次公醒亦狂，正平裸而骂；我独爱嗣宗，臧否不说破。斯世忌真率，未语祸已嫁。与其掉舌争，宁可扪舌罢。大道如龙蛇，因势为变化。论古虽慨慷，抚今毋叱咤。金人实智士，三缄整以暇！

　　我佛言心经，空空而色色。须弥意千□，吾贵守吾职。岂不慕荣富？时运有终极！刍狗被文绣，识者耻鬼蜮。凭眺向北邙，其间剩往迹。怒骂与笑嬉，上场等观剧。安得醉模糊，化一块顽石。

　　淡北陈母邱太宜人炼丹活子征诗册，为其令嗣少白茂才题

　　癸酉岁，少白病危，宜人手制「秋石丹」服之，旋愈。宜人后梦乘舟至剑潭寺，观音菩萨赐以雪幅蓝衫。是岁二月十九观音生日，无疾而终。

　　教儿容易活儿难，一念慈悲九转丹。秋石未成双泪竭；春晖欲报寸心酸！寒潭只剑光腾虎，远寺扁丹梦跨鸾。雪帽蓝衫因果在，流徽不让古熊丸（按此诗「诗钞」原稿题多蠹失，诗亦佚十一字，兹据「哲园吟草」卷四录补。惟「诗钞」次联「仙潭古剑灵光在，□□□□□影寒」，则颇有出入耳）！  
　 
后苏龛诗钞卷二

　　温陵施士洁芸况

　　五月廿九日，方伯夏小涛师命陪杨卧云山长、杨心贶农部、王紫溟校官午宴裴亭，赋此志谢

　　官斋宴饮际清时，何幸书生伴玉卮！道大能容樗栎贱；情亲不厌培塿卑。人皆饱德非关酒；我为尝羹合有诗。一瓣心香酬一饭，欧阳门下说恩知。

　　年来海国不闻潮，手种清阴数本蕉。坐满春风忘伏暑，谈霏玉屑净尘嚣。受知贱日常铭腑，留醉花天免折腰。我与斐亭新绿竹，同沾雨露上青霄。

　　空斋

　　空斋薄暮时，溽暑欣然逭。藓发滑于油，荷珠溅如汗。非秋蛩忽吟，欲雨鸟先散。不见弄箫人，箫声在天半。

　　七月既望，同拙庵、定甫饮西庚寓斋。醉后，听潘老鼓琹，次拙庵韵

　　今夜十分月，照我琹酒会，豪兴三五人，抹煞迂腐辈。七弦颇俶傥，俗耳不肯媚。岂知点也狂，独得夫子喟。清籁洗心脾，醉卧花阴碎。此时或僊去，孤鹤在云外。

　　季秋上浣病后送别青孺之罗山小筑

　　赤嵌城北送征鞍，一片离情分外酸。初月照人肝胆现，残秋剩我影形单。纵然后会心能待，其奈深交别太难！珍重临歧相劝勉，要君真作弟兄看！

　　短榻疏灯病体虚，菊花香里梦移居。千年血气贞金石，两地云天付雁鱼。顾影有谁堪伴侣？择交从此费踌躇。来春记践春明约，莫恋青山久结庐！

　　忆从文字证前因，十载论文汝最亲。于笑谭时得风趣，不周旋处见天真。分金鲍叔为知己，差幸锺期足解人。此后邮筒千百纸，休填一语及嚣尘！

　　眼底诸罗似奕棋，可怜余子太卑卑。自然鹤立鸡无色；未必鸠居鹊便疑。终古云龙惟我辈；寻常车马即天涯。他年傥获芸香俸，同上金台醉玉卮。

　　和冯秋槎广文寄赠五十韵

　　人生知己中，难得师兼友。嗟我廿年来，所遇皆腐朽；历数交游者，拂意常八九。朋峰冯夫子（秋查居近朋山，因取以为别号），宿望隆山斗：诗书发光华，经济征抱负，论史极马、班，作文抗韩、柳。前年海外游，群材别妍丑，两眼大如箕，鉴衡端的否。我时未弱冠，君独待我厚。秀才既康了，旋向秋闱走。罗隐泣江东，温岐滞淮右，赤嵌赋归来，招摇方指丑。闭门度穷腊，痛饮屠苏酒，此身愧无用，枝赘同骈拇。何似君于我，心好不啻口？春风年复年，光阴一回首，残月过下弦，影缺玉免臼。闻君唱骊歌，使我心栗浏，见迟别太早，渴念时时有。及我上公交车，始得随君后。长安纨裤儿，若辈非我耦，痴肥厌膏粱，浊气熏葱韭。茫茫万人海，与君愿相守。转瞬入试院，鏖战逢敌手。词源快倾吐，笔阵恣腾蹂；谁知老刘蕡，一第迍邅久！揭然蕊榜开，此事复掣肘。我辈纵得意，何颜见兹叟（丙子春闱，余与君同为顾瀚臣房师所荐，而君竟以额隘见抑，惜哉）！自顾十三篇，尘羹与藜糗，侥幸博科名，岂敢夸天牖。侍直吟紫薇，叨光曳蓝绶，清班掌纶诰，秘器窥彝■〈卤，夕代乂〉。斯世互标榜，虚誉惭妄受，昂藏七尺躯，面目笑土偶。竟邀君赏识，骊黄定牝牡，尊酒共论文，自午每至酉，畅谈麈屡挥，疑义钟频扣。寂寞宣城南，相对尘襟擞，浮踪倏聚散，恍如星在罶。我羁冠盖都，君返山林薮，河桥柳色青，离思日缠纠。于兹幸再晤，细把哀肠剖，晨夕同素心，窃比并根藕。何图半屏去，索居宫一亩（自丁丑冬同客艋川，嗣复同来赤崁，先后聚首已三年矣。今秋君司铎往凤山，至是一别）。怀我寄诗来，天末北风吼。一字一珍珠，清光照幽蔀。会当从君行，先驱拥篲帚，慷慨踏燕市，呜呜歌拊缶。携手糟邱台，醉倒蟠虬瓿。还期惠一篇，当作贻佩玖！

　　寄怀青孺诸罗代柬

　　有酒劝我千万斟，何如当心为我攻一砭；有花媚我千万种，何如当头为我喝一棒。我生爱酒兼爱花，酒为我友花为家。青孺果然爱我者，不爱花村与酒社。花村酒社年复年，对君不觉神穆然。人皆谀我为名士，君独勖我为君子。噫吁嘻！酒兮有颂花有诗，为君一一捐除之。君与我友君不欺，我与君友君不疑，天荒地老无相离。去来别我我欲泣，打窗风雨灯光湿，一时情话忽在喉，短笺剌剌扫毫急。我昔别君桐城南，鹭门门外停我骖。君今别我嵌城北，罗山山下筑君宅。君宅从兹山外山，君面犹然魂梦间。屋梁颜色倏惊觉，残红吊影空盘桓。读君「飞鹤曲」，碧海青天豁我目；思君「竹溪吟」，茗碗香炉消我心（今年夏，君既赠我「飞鹤曲」，又和我「竹溪吟」）。商量久聚真无计，回首欢场如隔世。四度逢冬每别君，还愁岁岁成为例（乙酉冬，君返里门，我趋鹭厦。丙子冬，君方乡捷，我尚在都。丁丑冬，君来崁垣，我客彰淡。及今历历已四年矣）噫吁嘻！人不知我君我知，舍君知我知有谁？我有过失君能规，君有动作我必随：如刀与石相切劘，如舟与缆相系维。老天忌我得君为我资，故意千诡万幻将风吹。吹君忽向云边去，祇余僧壁题诗处。偶思因梦一见君，见君又恐招天妒。君之出矣百里遥，小院吟声久寂寥。怅绝红毛楼下路（予家红毛楼下），更无屐齿印平桥！

　　吴霁轩镇军□□赠张岱亭孝廉

　　狂来放眼藐齐州，梦里春明闹不休。九点烟横游子骑，二分月照酒人楼。班生岂肯真投笔？苏季何妨偶敝裘。话到沧桑多客感，想君风骨冷于秋！

　　踏破芦沟积雪寒，骡车几度走长安：刘蕡下第名尤噪，潘岳中年鬓已残。万丈光阴抛旅箧；一肩勋业误儒冠！回头市骏金台路，愧我如今始识韩。

　　抱琴径去访成连，瀛峤苍茫独刺船。调古空弹流水曲；途穷难办买山钱。须眉壮气凌毫翰；肝胆知交记海天。凉雨竹窗同剪烛，夜深双影落青毡。

　　怜我荒唐惜我痴，神针何幸俗能医。曾分半榻容徐孺，更喜当场说项斯。留客醉余三雅爵，替人删却十香词。落红无奈湖州景，闷杀街西杜牧之！

　　寄答同年黄坤五农部、张荫廷太史

　　软红十丈帝京尘，梦断天涯草莽臣。阮籍狂名今骇俗；江淹别赋旧伤春。林泉啸傲无余子，萍水飘零祇此身。极目瀛东望仙阙，上清鸾鹤屡招人。

　　万里归看冷宦囊，欣然一笑卸轻装。及时花鸟得吟侣；何处雪鸿非醉乡？朋酒竹溪过上巳；官邮蕊榜听端阳。星轺来去长安路。为道相思点也狂（谓曾青孺）。

　　李毓南鹾尹招同马子翊校官、杨端孟孝廉、朱可堂内史、凌英如参军，饮吴园地上

　　六角水亭凉欲雨，主客团坐笑相语。方塘半亩荷未开，使人惆怅花前杯。行令猜枚我不乐，有酒无诗胸作恶。醉后凭阑啸一声，惊走南枝几个鹊。

　　和拙庵

　　冰肌掩抑许亲挱，持较翾风态更多：云黛双眉晴远岫，水红半靥靓娇波。新腔解唱玉连琐；薄醉同斟金叵罗。夜冷更深行不得，似闻山鹧唤哥哥。

　　花样苗条玉样清，翻嫌生小太聪明。惯通庾语猜灯谜；巧避阳羞背烛檠。如许可人聊尔尔！有谁知己不卿卿？刘晨故事天台路，深负胡麻一饭情。

　　消息

　　消息分明梦一场，酒痕帘影宝钗光。绛河不遇青鸾使，那识僊鬟郭密香？

　　游开元寺次拙庵韵

　　无计涤烦襟，走马踏沙碧，行行三五里，路穷灵境出。遥望苍翠中，隐约栖禅宅。何年割据者，留此招提迹？羁业久烟尘，空门长岁月。款步入丛径，野花乱迎客。清钟忽然闻，万缘一时息。臞僧煮苦茗，殷勤吐朴质。有池荷正香，选石坐其侧。好风自南来，流连忽竟日。宿鸟纷投林，满地斜阳色，火深佛面紫，霞落山腰赤。言归读书堂，展卷亲古昔。

　　立春日至吴园

　　门前稚竹向人揖，架上娇鹦呼客来。最好迎春花信早，远风吹动活亭台。

　　哭邑侯白仲安师

　　单父堂前忽罢琴，不下何处有知音？八年受业依安定；六市同声吴汝阴。乡梦萧条怜旅况；宦途颠倒任天心。陆庄谁料荒如许，惭对师恩海样深！

　　尘劳撒手竟登仙，一枕黄粱五十年。公论盖棺今定矣！虚名画饼亦徒然。茫茫宦海空鸿爪，寂寂师门孰象贤？惟有春风桃李树，自弹酸泪落穷泉。

　　拙庵西湖吟草题后

　　钱唐城西秋影寂，里湖外湖荡空碧。天台县令谪仙谪，笑卸铜符来结宅。风流儒雅为词伯；平至况有烟霞癖。选胜搜奇句频觅，乌帽青衫蹇策策。囊奚踏遍峰南北，到处雪泥鸿爪迹。大府见之笑不息，误呼灵运作山贼。何物狂奴态犹昔，此乐乃以一官易。君云一官曷足惜，老陶心岂在彭泽？不愿折腰愿乞食，我家伯伦兴尤剧；狂饮一醉杯千百，醉死之乐乐何极！不醉不死果何益？西湖是我旧相识。死幸埋我孤山侧，得傍逋仙一片石。坟前自署梅花客，千秋万岁镇吟魄。此身不受官羁勒，如鱼扬鬐鸟展翮。又如教坊新脱籍，如退院僧任所适。兀然耸肩梯百尺，星斗累累手欲摘；银蟾入抱恣跳掷，太华青苍巨灵擘。鹦鹉洲边脚倒踢，海风怒卷鲸波黑；长空万怪走霹雳，毛发萧森剑光迫。吹裂蛟龙双铁笛，诗魔变幻祇顷刻。小儒对此舌为咋，刘侯耽诗今太白！烂醉西湖天地窄，□彼世人为世役。宦海风潮彼涉历，骚坛风雅彼雕饰。一官一集如山积，得寸则寸尺则尺；鼎鼎浮名弋而获，可怜面目□鬼蜮！欲语未语气先塞，识者弃之瓦与砾。近来名士多于鲫，敢向西湖分半席？嗟嗟刘侯古狂敌，白眼仰天笑哑哑。十丈长笺三斗墨，腕底忽具大神力：写尽千山万山色，仙笔一枝何处得？

　　拙庵东瀛吟草题后

　　海外五年客，囊中一卷诗。风尘君倦矣，甘苦我知之。半世穷才子；三江老画师。不堪排遣处，蒪鲙早秋时！

　　路远旅怀壮，官闲吟兴多：醉余得奇句，老去纵狂歌。调古怜牙旷，交深爱谷坡。误成长爪癖，绮语奈情何？

　　和陈榕丈午日韵

　　结艾悬蒲小院东，一年令节又天中。粽名益智才何补？符诮詅痴术不工。恼我吟肠村酒绿；羡君佳境晚花红。终南进士家□祭，却恨无文送鬼穷！

　　同日佛头港观竞渡和榕丈韵

　　噫尔夺标者，人情如是观。鼓声千点急，棹力百夫殚。彼岸先登少；中流欲住难。海门归去也，佳节醉乡宽。

　　送别拙庵归江宁

　　载将西子到姑胥，侥幸扁舟范大夫。无可奈何都散汉，不如归去莫愁湖。老羌狂渴谁相疗？小杜风怀祇自娱。此日茫茫千里翼，送君飞入步兵厨。

　　数载琴尊与我同，临歧别泪洒东风。金荃落拓诗中误，墨竹酣嬉海外工。未免猪肝常累尹，那堪鸡肋复留公。赤嵌题遍琅玕纸，此是天涯印爪鸿。

　　酒楼和榕丈韵

　　愁来买醉小楼东，鹿耳苍茫起海风。碎我唾壶尘眼白，照人泪蜡酒颜红。世无牙旷缘何浅，生不巢由遇亦隆。晚景桑榆期自爱，君家曲逆岂终穷？

　　一枕黄粱百虑攒，真仙原作梦中看。冯生意气空弹铗，陶令功名早挂冠。浙水闽山余宿劫，南舟北马纵奇观。灵芝幸有书香在（君山房曰「灵芝」），闲课儿曹博老欢。

　　哭曾五小鲁

　　呜呼！小鲁之死兮无端，从此侠少皆胆寒。我初闻信陡然骇，既而涕泗空泛澜。念君蚤岁不得志，奇气郁作蛟虬蟠，文场鏖战铩其羽，满腔热血如急湍。青云之梯绝人甚，罡风吹堕红尘寰。白手苦乏尺寸柄，坐令匏系五品官。妆聋作哑不复耐，拂衣归卧桐城间。前冬我返西岑里，晨夕乐与相盘桓。得从君宅搅灵秀，屋背矗立双朋山，门口有池更清澈，松耶竹耶纷交攒。天然妙画辋川景，我意剧爱此一湾。醉后大快互旁薄，漏长烛短倾肺肝。安得三万六千日，共君日日开酒颜。君家昆友矧金玉，五常眉白君独难。此才奈为造物妒，磨蝎已困昌黎韩。哀哉今又弱一个！搔首欲问天真顽。月来见君在瀛峤，外貌虽减中神完，譬之古剑久藏匣，铁花锈满仍斓斑。我时倏讶旋倏慰，但劝努力常加餐。一夜告我暂录别，明将就道往武峦。夜深恋我不忍去，似有心事犹未殚。此情我亦难自已，把手亟问何时还？君时欲语又不语，对我微笑含辛酸。那知暂别成永诀，故人杯酒空阳关！朋辈天涯各判襼，矧兹泉路尤漫漫！检君赠我旧题扇，朱泥小篆痕犹殷。梦痕鸿爪宛然昨，黄粱一枕醒邯郸。雷陈风义感同类，于我不啻手足看。而今去矣渺鳞羽，夜台何处盟金兰？琴尊落落数知己，到此忍觉晨星残。呜呼！知己岂得长团栾？罗山旅魄愁孤单！

　　喜晤李耐尘孝廉

　　骚坛健将醉乡侯，近日胸襟似昔不？好事每翻新酒令；多情犹恋旧诗阄。蒲团古寺能枯坐；荔子名园常胜游。沈实高华此双绝，相逢短李早低头。

　　浪迹金台乍识荆，送君又到越王城。何期马首南归后，更向鲲身东际行。千里道途双鬓改；十年肝胆一时倾。曳裾今作侯门客，愁对鹿中白眼横。

　　记从四月都门别，蹇子穷冬亦径旋。今日萍踪重聚晤，一春花事且流连！无人下榻延徐孺，与我登楼赋仲宣。七尺焦桐一寸管，朅来万顷海潮边。

　　懒癖君犹稽叔夜；狂名我亦盖宽饶。恂恂儒者原难得，落落幽人岂易招？竟夕清谈挥玉尘，有时豪兴解金貂。乘风一霅榕阴去，饱吸螺江五石瓢。

　　明峰留宿署斋

　　交谊石兄弟，世情风马牛。愁将诗作引，病与酒相仇。恼我鸡声恶，惊人蜨梦休。黄粱君熟否？五十未公侯！

　　暮春赠别张岱亭孝廉旋韶州

　　海城三月东风恶，蝴蝶花飞春簌簌，主人送客东海东，别泪如丝逐花落。前年客自燕京来，腊雪一肩坠囊橐，短衣长剑万里路，笑渡沧溟狎鲸鳄。蛮烟瘴雨年复年，屈以求伸犹尺蠖，将军揖客顾不重，开□寓公亦不乐。或以客为老子龙，或以客为羊公鹤；独我金鎞刮我膜，以酒祝君与君约：昆仑顶上仙人阁，第一峰高秀成削，大地展席天布幕，珀液瑶浆相对酌。胡乃黑子弹丸中，如蜡自煎茧自缚？君知我意脱然往，健羽冲霄鳞纵壑。此时设饯为君豪，此际浩歌为君作，临歧痛饮过三爵，露坐解衣恣磅礴。满腔心血热欲跃，■〈扌麻〉挱双铁干与莫。萍踪回首宛然昨，他山之石可攻错；有时剪烛慰落寞，晦雨潇风同领略。坐到邻鸡响腷膊，大声铿铿气谔谔；小儒舌挢步亦却，咄哉余子但糟粕！我始与君颇枘凿，君终倾吐我开拓，譬如病躯投以药，为补其偏救其弱。有时把盏极欢谑，左者言酬右言酢；狂来牛饮屠门嚼，白眼纵观望寥廓。旁人啼笑都无着，千里神交莫我若；兴酣偶踢鹦洲脚，斗酒十千尽挥霍，譬如逸骏翔朔漠，宁复低头受羁络？吁嘻乎，知音两字古所难！况乃一生肺腑托？忽闻三迭催阳关，执手踟蹰歧路各。敢将苦语赠良友，幸勿视我等嘲噱。斯世如今恶直道，嗷嗷众口金可铄！休论牛呼与马应，姑听鸾飘复凤泊。愿君收取水晶笼，紫电青霜一敛锷；拂衣归去碧落洞，炉峰深处饱薇藿。老渔相约泛桃溪，中有幽人笑曰诺。我吟此诗兴未毕，残月微茫催急柝。琴尊他日会有缘，转眴德星聚京雒。

　　城西次岱亭留别韵

　　苍苍底事困奇材？幻作漂萍海外来。开眼忽惊光似电，闻名早觉贯如雷。赠袍我亦能怜范；折节谁欤肯始隗？今日感君留别句，令人一读一低徊！

　　闲云相对久忘机，唱彻骊歌忽远飞。短笛宁堪催客去，长亭共此送春归。前程万里君何限！后会三年我岂违？夜夜梦魂随落月，屋梁颜色是耶非？

　　五更匆促话襟期，到此真难顷刻离。忆昨登楼同作赋；况今分袂可无诗？因缘渺渺三生石；文采翩翩一字师。牢记城西灯下语，尽情说与短檠知。

　　迭前韵

　　井蛙几辈是真材？蜀有公孙陇有隗。豪气未除聊放浪；归心已决莫迟徊。门驹一曲催弦月，河鲤三春起蛰雷。枨触长安旧游地，期君走马看花来！

　　粤山东望白云飞，千里鲲洋作容归。弹铗几番羞故剑！乘槎何处问支机？韩筵出祖情弥恋，皋庑依人计总非。七十萱堂今健在，那堪菽水五年违？

　　记从尊酒共阄诗，儒雅风流我所师。鏖战令严程不识；怜才心苦魏无知。五羊人去何时见？双鲤书来未有期！珍重药阶临别意，殿春一朵赠将离。

　　岁暮杂感

　　凋年急景又斜阳，绝岛孤城鼓角忙。闻道楼船正横海，有人尚梦黑甜乡！

　　燕北鲲南万里余，浪游前度曳华裾。消寒到底家山好，怕听春明夜半车。

　　琴剑飘零剩此身，岂应酸腐老头巾？伤心二十年间事，手掷黄金铸一贫！

　　愁来并在剔灯时，傲骨棱棱祇自知。除却水仙花几朵，别无清影伴吟帷！

　　瓦缾烹茗坐深更，准备龙团退酒兵；乱绪填胸推不去，荒鸡叫破两三声。

　　小阁熏笼袅细烟，几番料峭耸诗肩；穷冬尚欠骚坛债，欲买名香奉岛仙。

　　新春试笔

　　与此毛锥子，相依又一春。陈元聊我友（韩昌黎「毛颖传」：『颖与绛人陈元友善』。注，谓墨也），昌化究何神（「致虚阁杂俎」：『笔神曰佩阿，又曰昌化』）？赵国秋毫兔；辽西独角麟。年年忙底事？莫笑苦吟身！

　　云林新邑八景和陈竺轩邑宰韵

　　星海仙源有路通，翩然槎客古今同。心随牛斗□□北，身到龙门一水东。万灶烟清毗舍国，十分秋占广寒宫。相期跃鲤腾蛟去，破浪乘风顷刻中。（龙门涌月）

　　珠媚晴川玉韫冈，人言瑞羽地之祥。波平海国三神耀，烟指齐州九点苍。鸾鹤半空纷碧霭，笙箫万窍杂幽篁。使君解召休和气，蔀屋倾心早向阳。（凤麓飞烟）

　　石豹初胎鹿养茸，仙崖道窟乱云封。青原晓起催秧马，翠径春深解箨龙。须戟怒张披劲草，拳钩斜出弄虬松。临风忽讶狻猊吼，何处禅堂百八钟？（狮岩春曙）

　　处处疏篱绕曲沟，此间景色最宜秋。百年磅礴开丹穴，万顷膏腴遍绿畴；路转峰回通水社，箐深林密隐碉楼。釆风谁共周行示？郑重嘉宾咏鹿呦。（鹿社秋光）

　　眼底溪横不测深，的卢到此亦惊心。急流步步催飙箭，去路迢迢指雾林。百险依然同履虎，三驱谁与戒前禽？济人宝筏需贤宰，溱洧乘舆好嗣音。（虎溪跃渡）

　　销夏曾闻说旧湾，至今磺水尚如环。虹腰横亘桥千尺，象鼻纡回路几弯。一苇斜通红叶渡；双扉遥款白茆关。与君领路云林画，日日篮舆看好山。（象渚垂虹）

　　斗城坐井少奇观，得到仙潭眼忽宽：一望咸池腾宝气，千春石室访金丹。何来老蚌灵胎孕？中有痴龙睡颔寒。万丈榑桑散珠釆，不须更向海门看。（珠潭映日）

　　天外三峰晓色晴，华严佛放大光明；余霞散照恒春树，积雪新开不夜城。远岫飞花双舞鹤，东风乔木一迁莺。蓬壶祇合仙官住，心迹年来玉样清。（玉嶂流霞）

　　踏月访李髯

　　竹影二更天，离人尚未眠。多君风雅意，坐我月华边。粉壁澄于水，茶鎗静不烟。华阴谁作宰？驴背识青莲。

　　增文溪晚渡

　　片筏荡柔风，溪水平于掌。终日篮舆中，到此忽开朗：遥眄轻鸥飞，晴沙明十丈。林峦渐移去，但听潺湲响。和之以吟声，天籁戛然爽。我时觉大快，云外一头仰：夕照下迟迟，鸦阵来三两。转眴即彼岸，风景顿殊曩，杂花生荒田，瘦草遍湿壤。欹斜数间屋，微露炊烟上。舍彼复登舆，得得前村往。市近雀声喧，树深灯影晃；村歌不见人，野色沈苍莽。

　　赠家石芗茂才

　　秘书渠阁溯宗风，此日抡英入頖宫。愧我琴曾搜爨下；羡君颖早脱囊中！鹏霄万里飞腾速，蟾窟三秋意气雄。回首童军鏖战地，蓝袍何负一灯红！

　　秋夜病中

　　尘海劳劳剧损神，耳蝉肩鹤镇吟呻。卧时心事醒时累，愁里生涯病里身！枯叶舞空喧到枕，尖风穿隙冷欺人。五更兀自难成寐，坐对山妻竟夕颦。

　　初冬杂诗和西庚韵

　　一秋悲过了，驩喜小春天。鞠老熏金片，■〈食唐〉新煮玉延。寒轻才试袷，漏永好修笺。

　　拟续梅花赋，青灯手自燃。

　　睡足鸟声乐，闲来人影幽。帛冠殊雅致；珠唾亦清讴。抱■〈桼阝〉庚申屋；游神甲乙舟。暖风吹不断，林籁答如流。

　　樽前余绿淡，树底落红铺。坐有匄诗客，门无投刺奴。松羔肥夕径；柏麝媚朝厨。为忆西螺市，霜柑正纳租。

　　六角颇黎外，烘窗气忽暄。奇情摇栗尾，妙语剪桑根。梦影「芸香阁」；心交「竹素园」。今宵水僊子，何以慰吟魂？

　　登红毛楼和同年祁辛陔明府韵

　　不尽登临感，瀛东第一楼！当年遗霸迹，几度约同游。诗酒芳邻近，松萝曲径幽。醉乡容啸傲，骚客尽勾留。挹露倾三雅，谈天杂九流；词坛双帜举，宦海片帆收。俗累欣瓜代；闲居释杞忧。壶中长日月，笔底小春秋。往事传花县，浮尘悟介舟，心如悬玉镜，腕更涤冰瓯。腹稿成篇富，牙签入架稠。交深常促膝，坐久每科头。旧榜怀千佛；高轩谢八驺。江湖吟杜甫；濠濮契庄周。翼举思鸿鹄，身轻笑蚁蝣。素琴鸣泽国；青简约剡洲。风雪增离绪，云山豁远眸。装携书剑古；座赏管弦悠。怪气方嘘蜃，新盟共狎鸥。欢应联洛祉；梦已醒卢沟。酬唱裴王侣，消除屈宋愁，赤嵌烟景好，听我竹枝讴。

　　辛陔招同江子仪孝廉、李叙卿广文饮红毛楼下寓斋，用前韵

　　人生行乐耳，身世两悠悠。放眼空千古；同心此一流。樊笼谁鷃雀？裳羽几蜉蝣！到处方胶柱，何时免刻舟？室无花解语；堂有草忘忧。拟服清凉散，相从汗漫游。飞觞名士集，投辖使君留。别馆消长夏，疏帘对奕秋。鏖诗探虎穴，赌酒割鸿沟。北海原耽客，西昆况善讴。山珍罗馔味，水调转歌头。入幕称双绝，挥毫遣四愁。栖迟咏衡泌，寤叹念京周。紫气重关过；青烟万灶稠。呈材争上驷，引道识前驺，矫矫文通笔，峨峨太白楼！金台虚市骏，纱帽伴江鸥。萍泛来三岛，槎浮想五洲。园林间选胜，几席静研幽。逸韵忙催钵，狂歌醉击瓯。高朋欣座满，好句倩囊收。记取联床夜，挑灯醒倦眸。

　　听雨枕上作

　　万弩一齐发，长空驱疾雷。大珠跳瓦脊。小劫惜花胎。爽籁漫天动，凉飔过海来。侵晨转寒怯，布被梦中开。

　　石兰山馆夜话，次榕丈韵

　　雨后南风尚未和，高轩何意枉相过！人于境僻忘形惯；夜以谈深得趣多。司马青衫愁潦倒，元龙白首气消磨。怪君游兴今增健，月缺花残奈老何！

　　午节前一夕同青孺至天后宫访仁寿上人

　　火云十里吹长空，榴花如火千树红。我醉不知近佳节，南熏送我来梵宫。散裤趿履任所适，晚凉飒飒乘天风。道旁有酒随客至，蔬耶肉耶一而二。老僧未厌尘中人，碧纱笼剩旧题字。相逢一笑问老僧：『二十年前我何似』？醉揩泪眼几沧桑，况闻水旱惊尧、汤。宵夜旰食正南顾；谁从赤地留纤秧？滨海古称鱼盐薮，禹余波及今无粮，米珠薪桂了不得，梦里狂号达君侧。乘轩三百尔何人？只手难回化工力。云门■〈麦胡〉饼赵州茶，得闲且就方丈食。先生醉矣发浩歌，城西海吼遥相和。僧从何处辨官征，两耳但觉秋声多。我歌未毕僧已倦，起视北斗斜银河。一龛佛火小如豆，照见双双诗影瘦。南丰把酒肩吾吟，残夜倏过三四漏。诗中酒与酒中诗，此乐强于无量寿。人生所葆天之机，我辈相感微乎微。谁为伯牙谁子期？曲高宁惜知音希！钟声欲动袖吟草，邻鸡腷膊催人归。

　　闰五月十九夜大风雨和辛陔韵

　　我似闲僧入定初，宵来何物撼庭除！大千世界喧毗舍，十万军声涌尾闾。雷部真人驱列缺，海城妖鸟降爰居。昆阳恶战菑邱斗，咄咄谁将怪事书？

　　桃笙竹枕冷于秋，偃蹇书丛与古俦。灯影摇摇虚室黯，纸声淅淅小窗幽。千家响寂三更柝，一霎寒生五月裘。睡到天明犹未稳，杜陵茅屋不胜愁！

　　如斗瓜庐笑戴盆，痴龙喷瀑任腾奔。跳珠乱听残荷响；缀锦新添积藓痕。四壁油虫酣舞态，半床梦蝶冷吟魂。打檐碎铁声声急，人静翻疑客叩门。

　　狼烽正起越南城，蜚语流传海外惊。绝岛妖蟇纷雾气，遥天唳鹤动风声。筹边宿将登坛壮；奉使名公搅辔清。谁是屠鲸好身手，吹开蜃市见新晴？

　　感怀用前韵答辛陔

　　壮心今觉不如初，老我尘缘逐渐除。千里兰交翻旧谱；十年株守误穷闾。囊奚祇剩烟云稿；市隐难寻水竹居。怕读昌黎「毛颖传」，头衔无用一中书！

　　片石躬耕岁有秋，凤皇池上昔同俦。当阶药影吟犹恋，入袖薇香梦更幽。自分弃才真瓦砾；翻惭世业在箕裘。故吾未改酸寒相，三十年华对镜愁。

　　生涯无那托牢盆，岛市流光遂电奔。覆鹿回头终是梦；飞鸿留爪不成痕。宗风靖海思先烈；落日延平吊古魂。眼见桑田已三浅，栖迟何幸有衡门。

　　忆昨樽开小谢城，兴酣落笔四筵惊。骚坛牛耳为盟主；治谱鲲身有颂声。才子胸中原雪亮，使君袖底更风清。甘棠我亦叨余荫，一树阳春万户晴！

　　叙卿郡署种蕉和辛陔韵

　　瀛寰千里久安堵，直以官斋作书圃。郡侯幕客谪仙人，手植牙蕉洗伏暑：碧玉亭亭三五树，披拂凉风挹清露。陶令南山带月锄，成都桑之八百株。君今聊复踵余韵，美人一笑相轩渠。长日如年寸分惜，鸿指园边抱瓮汲（园邻郡署）。杞湖先生舞且歌，似助卷舒化工力。先生旧治留棠阴，胸次本无烦热侵；况有绿庵动吟兴，冰雪词句烟霞襟。新编引我入胜境，诗脾爽极忘炎景。画图半幅蔚蓝天，珍重他时社结莲。

　　登赤嵌楼望安平口

　　一度登临一惘然，红毛遗迹渺苍烟。两三点鸟层霄外；十万人家落照边。隐约市声当暮沸，微茫山影抱城圆。我来正值凉风起，鼓角防秋又几年！

　　蓬飘不到此间楼，难得乡关共胜游。绕郭岚光初过雨，隔帘海气欲生秋。数声钟磬前朝寺；一片帆樯估客舟。极目城西纷蜃市，腥尘无地可埋愁！

　　鹿耳鲲身水一方，草鸡仙去霸图荒！茫茫天地此烟景，寂寂江山空夕阳！不觉目随高鸟远，悠然心引片云长。园林到处供诗料，谁吊瀛南古战场？

　　大武垄秋夕

　　清夜不知倦，一灯眠独迟。豆棚风欲剪，竹屋雨如丝。唤茗惊僮梦，焚香读杜诗。倏然千万籁，秋在五更时。

　　浴佛前一日，唐维卿廉访招同倪耘劬太令、杨稚香孝廉、张漪菉广文、熊瑞卿上舍、施幼笙茂才游竹溪寺，次廉访韵

　　拟劬僧寮访贯休，肩舆带雨出城游。历千百劫园林古，剩雨三分水竹幽。境隔红尘诸佛笑；香埋青冢五妃愁（明宁靖王五妃冢在寺后）！草鸡漫话前朝事（郑成功有草鸡之谶），半日茶禅品赵州。

　　修禊兰亭此滥觞，长官同侣尽求羊。七贤韵事追千载，四省词人聚一场（廉访、耘劬粤人，稚香黔人，瑞卿楚人，予与漪菉，幼筐则闽人也）。山贼任呼谢灵运；酒狂谁似贺知章？蕉衫葵扇萧疏极，砭俗何须海上方。

　　巡瀛听遍竹枝辞，丈室闲来绮席施。宾从多才莲幕艳；溪山有味笋厨知。地邻蝶梦游仙宅（法华寺，即李正青「梦蝶园」故址），节近龙华浴佛期。十载鸿泥仍故我，笼纱惭对壁间诗（予十年前有题壁诗）。

　　去年吟社笑纷争，消夏樽开不夜城（去夏廉访于豸署创「斐亭吟社」）。今雨重招三岛客，下风群奉六如名。花前泛蚁新篇出；竹里归驺暮霭横。吏隐分途歌咏合，海天笙磬许同声。

　　迭前韵

　　有发闲僧久退休，竹溪来伴使君游。□□□□□忘暑，绕郭天宽乍出幽。斗酒双柑官习静；残碑断瓦佛生愁。凤阳脉尽鲸神逝，浪说瀛东第一州！

　　却从僧舍醉官觞，枯脏俄惊踏菜羊。酒侠诗狂名士气；狐禅鬼火化人场。坐中赏雨吟修竹，门外翻风动豫章。闽、粤讴歌黔、楚咏，同音岂必定同方？

　　云林笔舌妙于辞，相约郇厨饱绿施。法界浮踪容我放；热场冷趣少人知。主宾觞咏晁旡咎，庄老襟怀向子期。珍重昔游留墨处，诗中画与画中诗。

　　南交近已息兵争，何幸弦歌听武城。生佛由来多脱俗；谪仙到处总题名。空门岑寂骚坛补；幕府风流笔阵横。自笑鄙人持布豉，雷车过后不成声。

　　台湾杂感和王蔀畇孝廉韵，胡铁华太守同作

　　大鲸东去海门青（郑成功起兵时，有一僧知其前因曰：『此东海大鲸也』），石井雄风卷四溟（成功石井乡人）。掘地草鸡新谶纬（明末厦门人掘地得砖，有「草鸡夜鸣，长耳大尾」，字凡四十。「鸡」为酉，合草头、长耳、大尾为郑字也），筑城荷鬼旧膻腥（赤嵌城荷兰人所筑）。横飞鹿耳空中舰（成功袭台，荷兰先梦有人骑鲸从鹿耳门入港）；寸剪牛皮岛外庭（荷兰借地于倭人，不许，乃绐之曰：『得一牛皮地，多金不惜』。因剪牛皮如缕，围数十丈，遂筑此城）。试上赤嵌楼一望（旧称「红毛楼」，今建「海神庙」），木冈九迭敞云屏（郡城少祖山曰木冈）。

　　吠尧无复肆狂尨，伏莽朱、林馘献双（朱一贵、林爽文两次倡乱）。草泽闲谈鏖战地；榕阴小辟读书窗（「海东书院」古榕一株，额曰「榕坛」）。布衣梦蝶人何处（明遗老李茂春有园曰「梦蝶处」）？石鼓游龙气未降（宋朱文公登石鼓山，占地脉曰：『龙渡东海，五百年后海外当有百万人之郡邑』）。信有山川妙锺毓，至今五马说奔江（成功高祖葬处，形家号为「五马奔江」）。

　　毘耶风景似琼雷（台湾古称「毗舍耶国」），花木长春四序开。凭吊「北园」怀别馆（「北园别馆」郑氏筑以奉母老，今为开元寺），纵观东海上澄台（澄台观海台湾八景之一）。婆娑洋古华严现（海中番岛，昔人所谓乾坤东港、华严「婆娑洋世界」，名为鸡笼，即今基隆厅），■〈门外吉内〉■〈门外失内〉门高割据来（郑氏改安平门曰「■〈门外吉内〉■〈门外失内〉」，以春秋郑国有此门也）谁道蛮烟兼瘴雨？玉山中有小蓬莱（玉山在大武峦山后）。伺影含沙笑射工，郎哥揆一水边雄（荷兰将郎必即里哥为郑芝龙所败，其国王弟曰揆一，复以夹板十五船据台）。舳舻戈甲风烟外；城郭人民岛屿中。百雉坐收千里险，七鲲苦费十年功（安平镇西南一道沙线，自一鲲身至七鲲身。荷兰筑城如台，沙环水曲曰「湾」，「台湾」二字自此始）。无端凿破洪荒窍，蜃市龙宫劫火红。

　　水自东流日自西，金银宫阙望中迷。垦荒迹纪开山庙（相传隋虎贲陈棱略地至此，郑氏因建「开山王庙」以祀之）；靖海师来动地颦（先襄壮公以平台功，封靖海侯）。龙种孤魂空玉葬（明季宁靖王，渡台依成功，台平死节），鲛人别泪尚珠啼。数行绝命天球笔（宁靖别号天球，有绝命词），纸墨千秋重赫蹄。

　　半劈东南一梦阑，太师招讨竟封官（明封芝龙太师、成功为招讨大将军）。林投井在红毛遁（林投井即乌鬼井，林投树名，乌鬼即红毛奴也），竹沪坟荒白骨寒（宁靖墓在竹沪）。复甫经营真将略（郑氏参军陈永华，字复甫）；斯庵恸哭老儒冠（沈光文别号斯庵，后为僧）。逸民传上张、卢辈（张士郁、卢若腾皆明遗老，隐于台者），不数当年戴叔鸾。

　　控制民番辟海疆，百年文武又成康。冰夷北拱环三岛，星使东巡驾四黄（旧有巡台御史）。地种释迦诸佛果（台有释迦诸果），山埋魁斗五妃香（宁靖五妃葬魁斗山）。新诗快读「瀛堧咏」（张鹭洲侍御有「瀛壖百咏」），醉展双眸藐八荒。

　　斐亭胜地近如何（斐亭在道署中）？手泽遥遥字未磨（先主政公有重葺斐亭记）。漫说橘冈多变幻（相传有樵者至橘冈，后失所在），即论桑海几经过？采风难问狉榛俗，守土谁为政事科？绝岛妖氛今日靖，力田饮酒听山歌（番俗重山歌，有「力田」，「饮酒」诸阕）。

　　观华古愚别驾画白牡丹

　　富贵场中冷面看，此花怪底有儒酸。如何不买燕支画？国色由来本色难。

　　小名记唤粉奴香，笑尔将花□□忙。知否人间重朱紫？白描终不似花王。

　　自鸣钟

　　年来到处有西风，处处高楼处处钟。恼煞春申江上路，不分子午乱丁东。

　　十二辰牌次第行，善鸣原不假人鸣。此中何处非天籁，谁成顽铜铸得成。

　　机关世上日纷纷，借汝光阴□□分。报夜司晨应不误，休教饭后始相闻。

　　飞轮走线权衡妙，折矩周规造化融。铁是蕤宾镜夷则，合成一体自然铜。

　　神针指定双声递，怒杵横冲黄窍轰。莫道小鸣无气力，乘时一动也铮铮。

　　何人传到西来法，玉漏铜壶未足夸；我有猫晴更工巧，画成正午牡丹花。

　　喜晤杨苹笙大令

　　君从台海入闽天，我住榕坛又几年。吏隐虽分吾道合，穷通不转此心坚。风尘牛马依然走，身世夔蚿各自怜。破涕笑看行箧集，半窗秋影鬓丝边。

　　重访烟波理素琴，成连何处觅知音？鲲瀛绛帐灵光失（谓卧云师），凤岭蓝舆旧梦沈（君曾投效卑南军次）。百首人传「怀葛咏」（君纪番俗百绝句，曰「怀葛新咏」），一官老作「耻匏吟」（「耻匏草」君东渡后作）。拊膺愁说当时事，绝岛妖氛黑水深。

　　苹叟诗来，如韵答之

　　新城大雅今衰矣（叟新城人），谁复□□齿德尊？千里荆榛开瘴壑（沈文肃公来台，叟奉檄入番社办抚垦事）；一军笳鼓咽长门（法人犯马江，叟佐穆将军长门戎幕）。诸侯眼底垂青久（左文襄王、文勤公、杨石泉制府），此老胸中养素存（「养素轩诗存」叟乙酉所刊集也）。为想夕阳无限好，满庭兰玉看儿孙。

　　短发星星不可梳，高歌独酌渺愁予。多情司马甘贫病，豪气元龙渐扫除。自分无才供秘职，况当有母赋闲居。故人相见知何事？十载□□读道书。

　　东苹叟用前韵

　　好风吹聚重溟外，执手相看故态存。望气无端来老子；怜才谁与饭王孙？消磨岁月诗千首；阅历江山酒一尊。我爱乘槎张博望，尚容揖客入军门（谓张月楼提帅）。

　　东施自顾懒妆梳，纵效西颦□□予。兴至匆匆争迭韵，吟成字字当传书。放怀岂敢凌前辈？同调真堪慰索居。珍重萧斋一枝笔，热尘万斛仗消除。

　　台北唐维卿方伯幕中补和台南「净翟园」韵

　　枚、马何须较速迟（邱仙根水部、王贡南孝廉，在台南时先有和作）？南园同和落成诗。寓公半亩留题处，便当甘棠忆昔时。

　　宦游底事爱吾庐？公暇聊将翰墨娱。莫讶诗人多结习，烟尘海上近年无。

　　年年钟社与灯猜，小史飞栈召客来（皆当日事）。一自北园新辟后，斐亭闲煞又澄台。

　　经营花木不论钱，随地春光在眼前。一处衙斋一邱壑，使君胸有小山川。

　　鲰生活计旧牢盆（公命予司安嘉盐筴），鹿耳鲲身袅客魂。不是公门桃李树，在山小草亦沾恩！

　　小人有母慰饥寒，膝下莱衣一了单。今日板舆铃阁里，为公献颂赋斯干。

　　匣剑囊琴冷不鸣，公交车旧梦忆春明。曾闻觅句堂前唱（公官吏部，所居有「觅句堂」），飞到瀛东倍有声。

　　相随鞭镫入诗场，一粟如何望太仓！况有门生兼幕客，两行旗豉更堂堂。

　　一园「净翠」几经过，客燕厢中侍燕多（厢在园中）。记听元戎谈往事，汉家兵甲越关河（公治兵越南，有「请缨日记」）。

　　消寒坐上小垆红，满院吟朋集海东（「海泉书院」课日。予每邀公作诗钟会）；怒骂笑嬉无不可，骚坛公是滑稽雄。

　　休将俚拙笑胡钉，园里公吟□□听。此地万间新广厦，何人间字子云亭？

　　赤嵌枨触爪痕留，开府词人尚黑头；别院井东经布置，又传宦迹到千秋（潘署新拓「井东别院」）。

　　感事呈顾缉庭廉访，即送之任台南

　　长安米贵，短铗归来；大海萍飘，扁舟何处？敝裘苏季，始识百金作官之难；投笔班生，最存万里封侯之想？双管欲秃，一□□煎，薇署清严，借鹪枝以托羽；「榕坛」岑寂，对马帐而汗颜！终岁衡茅，寸心灰木，何意短狐善射，莫避含沙；故鬼相寻，辄来瞰室。遂使杯弓幻影，烛斧生疑，屈子问天，愤作离骚之赋；王郎斫地，酣歌抑塞之才，呜呼晚矣！犹幸鸟言公冶，鉴□□辜，虿尾国侨，置之不论，墉虽穿其何损，璞以斲而仍完。嗟夫！苦海茫茫，赖慈航于我佛；虚堂耿耿，仰明镜于神君。世有牙、期，可以不恨；人非木石，岂能无情？从兹八百孤寒，齐下恩门之泪；万千色相，都销造劫之尘。感极驱毫，猝为布臆而已。

　　十年前耳使君名，海上今看竹马迎。三郡讴歌新豸节；九重眷念旧鲲瀛。地当金、厦双门险，官比陈、徐两袖清（陈清端、徐清惠二公均以台澎臬道入祀名宦）。处处枯苗待霖雨，鲰生一样是苍生。

　　蜃楼鲛宅莽尘烟，谁把温犀水府然？铸鼎有人防伯禹；抱琴无处觅成连。追随骥尾真何幸，谣诼蛾眉傥见怜。怪底草鸡鸣不得（指安平郑协台），赤嵌卿月正高悬。

　　久分杨朱泣路歧，更添墨翟染丝悲。黄金虚牝仇甘掷，白璧苍蝇世愈危。阅尽风波宏眼界，凭将天日证心期。杀人何与曾参事？祇有神明父母知。

　　千古伤心此覆盆，狱成三字熟平反？柏台霜肃何仍煦？茆屋春回雪亦温。照海福星飞巨舰，随车甘雨到寒门。焦桐幸免终投爨，知己难逢况感恩。

　　题王生咏裳小照，即次原韵

　　海外交情念纪群，那。堪苍狗幻浮云！持君玉照风斯世，真面庐山仅见君。  
　 
后苏龛诗钞卷三

　　温陵施士洁芸况

　　客中杂忆史事□□（按「诗钞」原稿初收本题诗三十首，今八首已残，存者二十二首）

　　□□□□伯□□，□□□□□□□，□看大瓮周兴入，炽炭谁知有俊臣？

　　茅焦说客立奇功，太后甘泉复入宫。何幸郑庄逢颍叔，公然大道乐融融！

　　荆卿匕首渐离筑，刺客终怜术太疏！力士铁椎工狙击，那堪误中博浪车。

　　方士求仙药不灵，辟除恶鬼但微行。滈池未奉华阴璧，东郡何人刻坠星？

　　一出商山愧釆芝，养成羽翼野鸡儿。西山亦有薇堪釆，□□□□□□□。

　　伙颐陈涉竟为王；周市辞王不敢当。我忆陈婴贤母训，大名暴得果非祥。

　　烹狗藏弓发浩歌，英雄不及女儿多。牝鸡从古司晨惯，纵有真龙奈雉何！

　　洛阳才子少年狂，痛哭无端上庙堂。若使老成需绛灌，不应白首有冯、唐。

　　百胜犹难当一败，拔山盖世亦麤□。□□胯下圯桥□，□□都从忍□□。

　　团扇秋风一例嗟，后庭有女不同车。班姬早正中宫位，飞燕何由啄汉家？

　　楚服宫中事有无，归来台上望东湖。汉皇封禅夸符瑞，反使妻孥坐蛊巫？

　　光武中兴帝业收，苍头不义竟封侯。何如建德为群盗，反首诛奴服滑州。

　　出门调笑酒家胡，霍显何心宠子都？不分襄城营菟□，□□□□□监奴。

　　□□□□□何恨？狗□□□□朕呼。生死帝王无赖处，不如自了一凡夫。

　　黑衣宰相笑南朝，高屐长■〈衤求〉稽称貂。传到佛门好衣钵，人间还有少师姚。

　　尚之短小廷之丑，一乃真猴一似猴。若遇衣冠宋游道，便偕族弟作山游。

　　古弼尖头性鲠严，笔公肯避至尊嫌。北朝无奈多权贵，侧媚何人号郭尖？

　　骂坐无端对客瞋，嗔时岂必似车轮。谢家狂与杨家□，□□□□□□□。

　　□□□□□□□，□□□□□魏收。一笑当涂翩遂逝，惊他蛱蝶斗弥猴。

　　军中闻有肉飞仙，着翅人尤万古传。霹雳一声谁与斗？狂呼马矟辪孤延。

　　我吟何僴拍张赋，游宿场中志已灰。不解当年王敬则，三公翻自拍张来。

　　彭乐截肠原善战，卢曹得骨亦称雄。可怜一代高神武，种柳终旌黑獭功。

　　题王封翁行乐图

　　亭榭曲而深，琴书洁而整，中有美髯公，青衫坐花影。

　　帘底两仙娥，浓妆十分面，倚袖笑春风，柳外飞双燕。

　　风筝欲上天，群儿齐拍手。兰玉生阶庭，此乐君知否？

　　室是金谷园，人是王摩诘，一团古淡心，画师写不出。

　　墙东（按原稿二首，已残其一）

　　懒学墙东避世贤，邵窝安乐胜神仙。无情岂是英雄汉？有梦何妨淡定禅。读史一生关慧业；看花到老得真诠。秋风萧瑟秋云薄，如此风云亦可怜。

　　丁亥四月二十五日，偕游少仙司马、倪耘劬大令、古济生贰尹小饮「陈氏别馆」，耘劬即席见赠两绝，如韵还答

　　执手相怜醉白堂，倪迂清閟妙才章。名花到处传名句，长庆诗人此滥觞。

　　编年一集始光、丰（君有「退遂斋诗钞」，卷首道光甲辰，至咸丰戊午）。谁识张、黄沆瀣同（君为张南山、黄香石弟子）。海外飘萍今老矣，入门犹有气如虹！

　　「读我书屋吟草」题后

　　初学鸾吟便欲仙，灵芝山色写华笺。儿时有味青灯在，记否兰成射策年？（题志学吟）

　　元龙湖海旧家风，豪气呵成笔舌工。天授才人斑竹笔，奇花开遍鲤庭红。（题侍训吟）

　　万里追随膝下欢，铁关秋兴壮唫鞍；五丁峡口奔泉涌，到此方知眼界宽。（题汉右吟）

　　柏梁台古说终南，不觉云烟落纸酣。四十年前旧游地，一囊残草细于蚕。（题长安吟）

　　曾侍襜帷远宦来，广微华黍补循陔。而今展读都莪蓼，遥夜因风梦马嵬。（题步趋吟）

　　锦囊中物亦无聊，冷耸山肩去路遥。诗思忽然在驴背，想因行近灞陵桥。（题风雪吟）

　　瘦岛、寒郊病未苏，闭门权写卧游图。维摩雅有相怜意，参透吟禅号卜惧。（题药石吟）

　　荔香一曲梦蓬庐，欲学兴公赋遂初。我亦出山羞小草，嗤他远志答家书。（题当归吟）

　　琹到无弦旨更高，羲皇梦里足风骚。细将「归去来辞」读，一瓣心香五柳陶。（题还山吟）

　　有谁好句敌昌龄？侥幸风尘一眼青。玉案山前诸子弟，公然佳话续旗亭。（题诸罗吟）

　　破壁枯灯手八叉，夜深留句在人家。天涯何限飞鸿爪，几个僧笼有碧纱？（题泥爪吟）

　　苦从宦海拓吟胸，历尽风波几万重？直到穷来见工绝，笔锋今果健犹龙。（题余生吟）

　　落魄名场老系匏，旁人休讶鹊营巢。宦情不碍诗情处，偶藉扬云为降潮。（题折腰吟）

　　宝匣生寒剑气腾，欃枪一扫四山崩。沙场炼就惊天句，幕府深宵手自誊。（题戎马吟）

　　钓台南望碧云低，岛屿苍茫只杖携。例有诗仙无眷属，不须鹤子共梅妻。（题匹夫吟）

　　瘴雨蛮烟又挂帆，龙钟老泪湿青衫。竹林旧在榕阴曲，瀛峤双鱼忆阿咸。（题赤嵌吟）

　　生珠老蚌岂寻常？捻断吟髭喜欲狂。记得丹山雏凤语，十年头角望令郎。（题弄璋吟）

　　艳传玉果与犀钱，一笑秋花晚更妍。为想誉儿多结癖，义山早有「衮师篇」。（题绕膝吟）

　　年来吏隐两相兼，静夜怀人觅句添。枨触去时冠剑者，梦中白露又苍蒹。（题结佩吟）

　　鹧鸪蝴蝶久相称，忏悔诗魔病未能。见猎难禁冯妇笑，寥寥绝唱继兰陵。（题聊复吟）

　　鏖诗容易铸诗难，寓冶千炉一字安。铁砚光阴磨半百，傥容常侍入骚坛？（题异粻吟）

　　罗谷臣太守招同耘劬、漪菉、稚香、瑞卿消夏竹溪寺

　　长鲸千丈妖氛息，天遣文星照海国。蓬山芝草迎旌麾，幕府莲花映金碧。赤嵌城外竹溪寺，佛界幽深入境隔。瀛南太守今罗含，嵇、阮襟期禽向癖。一麾五马七鲲身，公是主人我是客。于时出郭骄阳迫，软红之中汗及额。斗然四顾阴□□，□作满山凉翠滴。振衣忽化凌空翮，箯舆□□□□□。□□□□□□□，□邻梦蝶先生宅。桂花□□□□□，□□□□□□□。关西夫子恭以默，熊□□□乃四射。主客风流真画图，长官礼数宁羁勒。抱情寄趣各有适，千烦万恼一齐涤。或觞或咏或跳掷，非痴非醉非枯寂。蜡屐一双瓢一只，不妨狂倒维摩侧。维摩是我旧时识，几度爪泥疥僧壁。公今于此展良觌，瘴外林峦生物色。蒲牢报道日将夕，归途五里绿无隙。海天如水海月白，广寒仙人濯我魄，手写兰亭修禊册。

　　沪上有赠（按原稿本题诗四首，残其一）

　　扇形腮光半掩遮，醒时明月醉时霞。自家学得新兴髻，懒戴寻常□□花。

　　随身贴立小□□，□□□□□手弹。七寸银筒三寸管，轻烟吹出总如兰。

　　昨夜柑逢入梦来，今朝席上斗乖崖。教郎着意双眸子，故作人前不语猜。

　　题朱素秋道装画兰小照（按原稿本题诗四首，残其一）

　　碧玉破瓜之岁，金钱摇树之场，费尽缠头，盟成囓臂。平原十日，樽酒无愁；小海双声，笙歌不夜。春申梦短，秋士襟寒。无可奈何，黯销魂于南浦；谁能遣此，枉咒语于东风。仆本恨人，卿真知我。□□写□□□□□□花，临别赠言。凄绝天涯□□□□□□□□□□□□□□□哭岛□□（下阙数字）

　　聚头扇子压行装，珍重湘兰小影香。一路相看难忍俊，少年回首楚吟狂。

　　梦冷歌场酒席间，三生绮业未全删。如何傲睨无时辈，也为诗人一破颜。

　　交红被底小流连，犹有韶光映■〈金巢〉莲；可奈相逢沦落甚，买花须办买山钱！

　　卿坠沧桑休问劫；侬参因果莫言情。迷离一片黄冠影，谁识前身卞玉京？

　　阙题

　　□□□□事，姿□□□□，□何中道来，贫病常相仍！鱼龙莽混杂，乌兔狂奔腾。咄哉荆布妻，举案为酸辛！酸辛未能已，况我高堂亲！高堂寿几何？白发今如银，距昔生我时，行将半百春！生我望我长，长大能成人；吁嗟岁月迈，万感徒纷纶！

　　问我何所有？青毡傲田屋；问我何所好？青箱抵金玉。素心或遇之，晨夕偶一酌。颓然抱书卧，冷梦亦自足。高城郁秋阴，冠盖日相逐；我自闭我窍，不知黄粱熟；我自息我影，不知白驹促。人生几剎那，穷达互荣辱。三万六千日，日日□□□。安得砭俗方，病者使之药？安得醒世秘，愚者□□□？□□□□□，□□□□□，倘容眷属居，兼种□□□。

　　幽僻署蟭隐，自镜华发调！吾道二三子，何以慰寂寥？回首京雒行，金尽裘敝貂；怀中秃管秃，爨下焦桐焦。出门无所营，屏息归吟寮，万籁动相遭，心与孤灯摇。泠泠东去潮，飒飒西来飙，迸作一声响，到枕秋魂销。强起步残月，瘦影如枯苗，生非金石寿，劳碌空尘嚣。仕宦不得志，伏处仍无憀，何当鸥鹭群，烟水时一招？

　　桂华妆阁题词为蓝铸生作

　　十日春申江上客，前因后果是耶非。朅来万紫千红地，袖取僊花一朵归。

　　梨花面目太憨生，□□□□□□□，□□□□□□子，疑真疑梦欠分明。

　　好风吹聚却匆匆，□□□□转燠浓。消受冷香刚破萼，枝头留得可怜红！

　　那知碧玉初分日，犹是云英未嫁身。洞口桃花应笑我，休将归计误刘晨。

　　投赠新诗拟订交，旁人苦为鹊营巢。早知引玉砖无用，悔不当初莫浪抛！

　　回首前尘一黯然，舞衫歌扇未成欢。津门无奈青青竹，点滴相思泪已斑（谓竹青□）

　　映面人桃有夙缘，天涯好梦竟谁圆？周郎计拙徐娘老，让与卿卿一着先。

　　玉骨秋来瘦不禁，□□□□□□□。□□□□□□得，怪底中郎独赏音。

　　樊笼十载脱风尘，□□□□意始真。自有阿娇金屋分，不劳窥玉效东邻。

　　我亦难禁未了情，花天几度昔曾经。惭无骑鹤缠腰物，甘受扬州薄幸名。

　　赠贾啸群大令

　　十载分飞燕伯劳，飘萍大海此相遭。归来客子空弹铗；暗里英雄竟捉刀。白下江山行脚遍，黄中著述等身高。如何绝好屠龙手，不向扶桑策六鳌。

　　送别刘申村茂才旋闽次王叔珊广文韵

　　自持肝胆向寰区，走遍天涯七二沽。读到王郎渭城曲，教侬涌起泪如珠！

　　银汉红墙意转亲，与君同是爱茶人。□□□□□风月，不敢挑灯赋洛神。

　　元都观里正花开，前度刘郎鬓已摧。三径荒凉松菊老，了无斗米又归来！

　　席帽襕衫尚未离，况堪佳节异乡悲！春明杯酒重相见，为写才人得意时。

　　荷珠曲和叔珊韵

　　骈头妙法此花身，小字竛竮足可人。解道荷珠摇不定，剎那原有去来因。

　　梦绕台江深又深，春来绿叶未成阴。痴魂倘化雌雄蝶，双死香帏瘗绣衾。

　　十年薄幸负才名，买醉千金一笑倾。恨未酒阑人静夜，看他新浴出华清。

　　乍听相如绿绮琴，□□□□白头吟。芙蓉两字何人识？莲子由来独苦心。

　　「花月痕」题后

　　秦筝席上抚吴钩，幕府征西鼓角秋。乃父传经儿顾曲，书香种子最风流。

　　谁将儿女英雄泪，幻作并州一片云？博得青楼甘死殉，果然知己到钗裙。

　　痴人一例死痴情，情到痴来负此盟。莫再人间作情种，可怜未嫁未成名！

　　报恩羞向红颜说，□□□□□□□。薄命千秋几同调？绛珠还泪有颦□。

　　九地回肠一腔血，□□□□□□□，□□□□□□约，十六青衣小玉□。

　　杜、韩得意韦、刘死，世事茫茫恨可知。一笑拈花同解脱，痴珠到底不真痴。

　　都门重晤宋佩之编修

　　诗酒少年场，望气各龙虎；一见一星终，龙鱼而虎鼠。

　　感时示诸将和陈仲英廉访韵

　　百转飞轮万斛舟，海氛横绝撼谯楼。上书痛哭陈同父；击楫悲歌祖豫州。赤县按图翁失马，黑旗设飨士椎牛。尚方愿赐微臣剑，先靳和戎老桧头！

　　蚩尤毒雾布□东，□□□□战血红。早料阋墙难御侮，那堪□□□□戎。□□□□□□□，□□□□□技穷，谁念澶渊城□□，□□□□□□衷。

　　两度曾经甲乙年，□□□□郁苍烟。强邻域外纷蛇豕；小劫人间幻海田。媚虏燕云争割地！誓师韩岳望回天。扶余岂必无王气？长耳鸣鸡昔已然。

　　戍鼓笼东夜枕戈，白螺何日定风波？同仇有志修矛戟，避地无方老涧阿。一局残棋输后着；中兴旧辅失共和。将才我欲推刘秩，赤手能当曳落河。

　　同许蕴白兵部募军感迭前韵

　　半壁江山不系舟，赤嵌遗址剩荒楼！难凭内外双重险，坐弃东南一大州！据社人须防黠鼠，乘查客欲犯牵牛。义旗举后降□□，□□将军敢断头！

　　遥拜军麾马首东，□□□□□□红。□□□□□祸国，忍共迁都避犬戎！□□□□□□□，□□□□□工穷。无人向日倾葵□，□□人阍白隐衷。

　　回首边筹十二年，灵光诸老散如烟。无金谁济公家帑；有石难耕恶岁田。士不归秦宁蹈海；人虽在杞岂忧天？飞刍挽粟浑闲事，争奈双眉急欲然！

　　牛耳争盟自倒戈，几番醋海莽腾波！儒冠动色温而厉；贾肆签名唯与阿。数组前茅时彦出，歌传下里众声和。颛臾未伐萧墙急，一篑安能障九河？

　　瀛南军次再迭前韵示同事诸子

　　茫茫大海此同舟，满目腥尘幻蜃楼。华夏难消夷狄祸，蓟辽空□□□州。□□□□惊风鹤，霹雳连天纵火牛。自顾□□□□□，□□□□□心头！

　　无端矛盾起中东，□□□□□□□，□□□□□□敌，拥兵先自卫元戎。□□□岛田横壮；一恸歧途阮籍穷。寄语乡关诸子弟，时艰共济望和衷！

　　乱离犹似盛平年，千帐秋霜万灶烟。民主正名新易帜；兵农妙法古屯田。币盟自定朝中议；瓯脱重争界外天。斗大银章谁绾得？殊勋翘待勒燕然。

　　仰体皇仁暂止戈，那知东海又扬波。臣衷自矢拌孤注；戎柄何堪倒太阿！侈口金汤谈战守，比肩将帅费调和！大刀尽有威名在，迅扫鲸鲩甲洗河。

　　痛哭

　　痛哭东流水，潮奔□□□，□□九州岛外，夷夏百年间！腐气儒无将，衰时□□□。□□□□□，□□处□□。

　　别台作

　　往劫空谈纸上兵，□□□□一书生。化身甘作辽东鸟，遗恨难屠海外鲸。岛屿陆沈毘舍国，欃枪氛起萨摩城。潮声十万军声苦，长为安平咽不平！

　　一角天南梦蝶园，当年遗老迹犹存。流将鲲岛重洋水，幻作鲰生双泪痕！恨未丧师先失地！问谁揖盗自开门？阳樊到处呼仓葛，何苦强邻又伐原！

　　百雉高城赤堞西，鹧鸪啼罢子规啼。楼前人去如黄鹤，夜半军来尽水犀。鬼已无头怨罗剎；僧犹有发愧阇黎。逐臣不死悬双眼，再见英雄缚草鸡！

　　厦门晤蕴白（下阙数字）

　　许侯裘带本翩翩，□□□□□□□，□□海风吹□到，鹿门战舰鹭门□。

　　绝好虬髯气概麤，□□□□□□余。免冠自谢臣身老，毛颖今真不中书！

　　伏波横海登坛处，惨淡风云气不扬。今日已无干净土，九原愁杀六安汪！

　　诸君戮力复神州，可奈新亭满目愁！杜老早知严节度，脱身不必仗帘钩。

　　七星旅帜黑云都，昔日西人胆破无。一笑军中韩、范在，满城争画辟兵符！

　　将星硕果岿然存，海外无人不识君！唱到城乌逋尾曲，唐蒙以后又刘琨。

　　子弟八千随项羽，□□□□□□□，□□□□□□破，说与羇人那忍□。

　　龙尾幼安甘小隐，□□□□竟□□。从来得失千秋案，人鬼须争此一关！

　　和同年易哭庵观察「寓台咏怀」韵

　　沧海桑田一往还，真仙泥爪尚人间。妖欃五百童男垒，瘴雾千重鬼子山。侠客腾踪龙变化，参军学话鸟绵蛮。痛君墨绖从戎去，我亦椎心值母艰！

　　两字头衔署弃民，避秦羞见武陵春。梓桑脉络关泉、厦，棠黍恩膏失召、郇！谁向南天撑赤手？那容东海变文身！纷纷灞棘都星散，凄绝田横岛上人！

　　赤堞如霞照夕□，□□□□帅龙钟。乱民竞谶黄天立，弱国难□□□□。□□□□□□□，□□□□□张松。何人更洒□□□？□□□□□□□。

　　鼓浪山前片石峣，□□□□几时消？鹃犹有魄终思蜀，狗已无家枉类尧！剑耻生降刘北地；书凭和议宋南朝。泣呼靖海先襄壮，千载英灵起怒潮！

　　击楫瀛堧访法华，佛光磷影七鲲沙。虎貔帐下窥诗草；鬼蜮波间避剑花。铁甲藏胸驱怪鳄，宝珠在手握灵蛇。易言空应筹边诏，奉使今归八月槎。

　　黑子弹丸海尽头，漂摇谁与念同舟？风声鹤唳千村驿，火色鸢肩万户侯。戍妇刀头难梦到；居人釜底且魂游。扶余尚有虬髯客，况我堂堂赤县州！

　　和哭庵「续寓台咏怀」韵

　　强着相如犊鼻裈，□□□□□□□。碎□□□□边海，抉目羞悬□□□，□□□□□□□，□□□□□儿村。蛮花扢鸟□□□，□□啼痕与泪痕！

　　援绝台城渺纸鸢，崦嵫斜日薄虞渊！神州劫重将沈陆，杞国忧深或坠天！未向楚师加矢一，似闻秦赋罚锾千。红毛楼上空回首，十万人家冷灶烟！

　　天阍欲叩黯神伤，痛饮离骚吊楚湘。谁料征蛮铜柱马，终输梦蝶添园庄！景阳门内人延敌；函谷关前客遯荒。旧鬼烦冤新鬼哭，故应六月惨飞霜。

　　不信人蛇有两头，木罂夜渡百无忧。别营兔窟难安枕，坐困鸡笼竟弃州！亚父唉声双碎斗；仲宣愁赋一登楼！临风洒向□□□，□□□川已变秋。

　　枉夸万剑□□□，□□□□□□□，泣涕□□东□谊，疮痍无□□□□，□□□□雄□尽，□□□□□垒多。揆一未锄□□□，□□□剪恨如何？

　　此邦难近虎狼秦，黔首虽愚性自均。辟纣居滨非得已；吞吴转石又何人？赤留百堞狐能据，黑遍双沟鬼与邻。遥酹天球坟上草，几茎残发有余春！

　　柬厦防张司马

　　风沙莽莽此闲身，棘地荆天一弃民！漫道侯门深似海，华堂曾有拂衣人。

　　澹台心志本萧闲，足迹无端到此间。不识武城贤宰意，门墙千仞竟难攀！

　　敂阍投刺太无憀，□□□□□辈骄。一笑冬烘旧头脑，者番休惜忍□□。

　　野人耳熟□□□，□□□□□□□，□□□□□□水，鲰生一例是苍生。

　　妖氛万丈撼边隅，谋既难全力亦孤。拚向秦庭聊一恸，世间谁复识申胥！

　　猨鹤虫沙总劫灰，故乡回首事堪哀。畺臣阃帅都无恙，半壁天南一将台！

　　薇省分班记后先，敢将萍水说因缘？廿年毛颖中书老，愧读昌黎传一编！

　　赠林氅云孝廉

　　鲲洋避面如邢、尹，鹭屿联踪似谷、坡。佛说因缘仙说梦，天风吹聚两诗魔。

　　松幢一册记前因，□□□□□□尘。□□□□□□皈，依诗□□龙□人。

　　阿咸按谱重斋年，廿载今知叔更贤。相见略无城市气，「叶楼」对酒晚凉天（叶楼在鼓浪屿）。

　　匣底龙泉不敢鸣，乱离奔走可怜生！妖氛十丈缠怀抱，到此凭君一扫清。

　　胜境重来愿岂虚？虎溪、鹿洞旧精庐。几时携手林泉窟，醉墨淋漓满壁书。

　　迭前韵答氅丈

　　二十年前燕市客，何期相见此间坡（滇中有「相见坡」，此借用）。施延归后林闾老，了却楞严十种魔。

　　海天南北晤无因，□□□□□劫尘（君榷比茶，仆课南盐，先后入唐帅幕）。此后□□天□□，□□□□□□人。

　　咏觞苦忆永和年，□□□□□主贤（唐薇帅）。□□□□园独乐，置身鼓浪□□天。

　　重洋又见草鸡鸣，宝筏何缘度众生？法界普陀今不远（时同游南普陀），钟鱼一忏六根清。

　　寰中消息总盈虚，蜃市犹存处士庐。狐兔纵横麟凤逸，瀛南为广绝交书。

　　再迭前韵

　　君诗尽有惊人语，神骏当□快注坡。老矣名场双袖短，肯随年少舞天魔？

　　绝岛孤琴世外因，牙期一曲渺音尘！许浑远别刘义逝（谓豫生观察、履臣司马），无复□□□感人。

　　独耸吟坛二百年，□□东阁□招贤。□□名士新亭泪，彼□□□□□天。

　　小园高寄以诗鸣，□□逋翁逸趣生：修到君家梅鹤伴，仙人福慧本双清！

　　泥鸿老我爪痕虚，残梦京华冷直庐；毛颖枝枝都秃尽，书今不中愧中书！

　　感事和哭庵韵

　　坏云片片压城阴，十万遗黎九死心。粮饷大难和战守。沧桑小劫去来今。赵佗穷相逃黄屋，李绩衰年愧绿林。铜鼓声沈铜柱朽，枉夸泸水纵还擒（泸水今越南宣光地）。

　　氅丈同林时甫太仆登万松关吊林刚愍少保、谢管樵参军殉□□，□感台事，次韵和之

　　黑洋不见鹳鹅□，□□□□□更□，□念还乡苏武节，君□没虏李□□。

　　鹭水几家迁客恨？变□□□□年场。朅来海上双飞燕，记否乌衣旧谢王？

　　梓桑息息本相关，失马今真不复还！问我归舟向何处？却从缥缈望仙山。

　　青丝留得几茎毵，搔首楼头对晚岚：绝好藩屏二千里，可怜大地缺东南！

　　花开自昔好春烘；花落如今逝水东。瓜蔓亲抄侬不悔，可儿妙手本空空。

　　闻道秦廷礼客卿，出山泉愧在山清！人间可有天河水，挽向中原一洗兵？

　　题王咏裳（下阙数字）

　　竹枝一读一沾襟，□□□□□□□，□□□□□□远，亲经几度水扬尘？

　　避地鹭门，骨肉离逿数月矣，岁暮始复团聚。举家乘小轮船赴默林澳，风逆浪恶，不得渡，晚宿吴堡，感事书怀

　　君不见，张子同浮家泛宅烟水中，奴婢樵青与渔童？又不见，陆鲁望散人自在江湖上，笔床茶灶吟怀畅？今我仆仆胡为乎？鹭门作客携妻孥。余生虎口未云险，翻笑此行真畏途！火轮船屋小如斗，逆风刮浪山倒走，红男绿女纷横陈，船未离山僵晕久。我坐船头看山色，海上蓬壶才咫尺；却嫌船后一船牵，滞我云霄好羽翼。我本□□□□□，况逢□□□无□，□□何处是神州？久□□□□□□，□□□□□□□，□相依淮南鸡犬还□□翁□万顷，飘飘一叶茫无涯。先生酩酊卧船尾，龙争虎斗谁得知？可惜先生有时醒，醒时历历梦中境：赤嵌城外血倒流，渡海心魂犹耿耿。噫吁嘻！黑旗屹立瀛之湄，七星照耀千熊罴。大刀阿綎万口推，万耳倾动无目移，一声号令风霆驰，神威吓杀佛郎夷！咄哉海外穷波斯，余子措大颠更痴，栈豆俛首甘受羁，市井纨裤扬旌麾，登坛狂笑书生雌，公然几日雄须眉。犬牙鹰爪复隶之，坐使鲲鹿氓蚩蚩，一时囊括靡孑遗，贫者次骨富者危：十族瓜蔓相攀追，满城饮鸩甘如饴。荐绅颠倒成婴儿，有人慧眼龙宫窥，温□□□□□号，妖蟇怪蜃纷相□。谁欤识者西岑施？□□□□□□□，□□□□□□□苦无目，蚍蜉撼树曷□□？鹪鹩借枝良好宿。我吟愈苦风愈高，满船浪雨如吹毛。天公有意厄我曹，使我欲吟不敢豪。东瀛之南方驿骚，水雷钢甲来几艘，十围巨炮翻狂涛，圆台广壁立不牢。群酋铁骑声怒鏖，皇皇大帅宵逋逃！枪林弹雨纷如猱，淋漓碧血膏彼刀，嶙峋白骨填我濠，水火疫厉相煎熬，浩劫似此古罕遭！我从扶桑策六鳌，长谢诸子无乃劳。处堂燕雀将奈何，人闲安乐谁之窝？一误再误休蹉跎！夕阳帆影如飞梭，前山一抹呈青螺，眼底故乡今再过。依然带发憨头陀，来唱山中招隐歌。

　　由吴堡至□□□□□号

　　居夷蹈海两无□，□□□□幸赋□。乱□□□新岁月，长途风雨旧家山。塞翁失马宁非福？老子犹龙不可攀。愧觅封侯浪投笔，此行真入玉门关！

　　乙未除夕山斋题壁

　　匆匆廿载故乡违，亲已无多友更稀；亭馆久荒松菊在，溪山虽好钓游非。伤心旧雨成黄土！到眼浮云幻白衣。我是辽东丁令鹤，百年华表始来归。

　　灵光一叟岿然存（云岩兄年逾七十矣），落拓青衫旧弟昆（春舫兄昔同入泮）。岁久还乡翻作客，山深序爵竟称尊。名场老我蚕成■〈纟见〉，俗累羁人虱处裈。五十年前寻爪迹，「登鳌轩」与「仰高轩」（二轩为先君及亨六兄读书处）。

　　兰玉森森伯仲间，□□□□聪明□，几□合□□□屋，点□宁分大□□。我□□□□正□，□留老子石真顽。阿咸今亦星双鬓（琴船侄年长于余），何况当年瑀籍班。

　　群季风流数惠连，抱琴海角有谁怜？鹿川罢戍朝传檄，鹭屿零丁夜刺船（耻莪弟自鹿溪归里，旋客鹭门）。三径去来元亮宅，九州岛离乱少陵篇。此间虽乐终思蜀，望帝家家泣杜鹃！

　　屠苏风味惜残杯，回首昆池话劫灰。郁郁何堪居此地，苍苍或者炼吾材。田庐已逐鲲身去；妻子都从虎口来。博得围炉今夕好，主人曾否笑开颜？

　　松楸桑梓远堪悲，况值天倾地缺时！墨绖无功戎事亟，素冠有泪罪人□（□□年五月在台，方衔□□□□□□□□）！一场结束狐□正，半世经□□□□。剩有□□□□□，□□咄咄不成诗。

　　赠别朱芸圃内史

　　胸中慧镜手中珠，一种风流与俗珠：庾杲清才宜幕府；韩非治术本通儒。我从道左班荆日，为补山阴访戴图。相见何迟相别早，萧斋愁杀老倪迂（谓雨垓参军）！

　　哭赖生敬熙孝廉

　　折尽聪明误少年，残编断简总凄然！一身梦影余孤枕；千首诗文直几钱？客燕何心辞旧主，妻梅无分属逋仙。才人岂必天皆忌，应有来生造物怜。

　　子规啼血故山阴，谁惜□枢共陆沈。羡尔御风如委蜕，笑人填石作冤□。□□□坠无□□，□□□□□死心。沧海变田田变海，□□□指□来生。

　　山居苦雨

　　十日九风雨，经冬直到春。燹余悲故我，爪迹愧前人！夜尽灯光死，朝来屋漏新。相如今四壁，归计未嫌贫。

　　石道人以诗相调，如韵答之

　　客宵孤另似鳏夫，眉史新修第几图？尽有宓妃来荐枕，不须象罔去求珠。钟情婿愿金龟嫁，觌面郎愁碧鹳呼。自分一生花底活，秦宫侥幸作监奴。

　　侬忆当年范大夫，载归西子亦良图。藏春无处营铜爵，买夜何人换绿珠？意马心猨嗤角逐，家鸡野鹜费招呼。三郎薄幸阿环妒，敢向花前觅念奴！

　　句阑逐臭笑凡夫，□□□□□夕图：客里缠头共□锦，人间混目有隋珠。□□□□双□□，□□□□□面呼。未了扬州骑鹤愿，依然故态任狂奴。

　　怨女怀春甚旷夫，朱陈眷属未成图。心痴欲觅蓝桥杵，缘断难还合浦珠。失足迷津容我返，回头觉岸有人呼。剧怜苏蕙机中锦，几度家书付雁奴！

　　日日山头枉望夫，狂花滋蔓恐难图。奔蟾巧窍宫中药，结蚌讹传腹里珠。谁信女贞犹不字，况堪郎罢忽相呼。阿娇浪说黄金屋，何物披纱认老奴。

　　赠孙云臣参军

　　牙琴独抱水之湄，人海何曾见子期？木铎余音犹在耳（君昔司铎云南）；榕坛旧梦此相思（仆离榕坛讲席数年矣）。君真鸾凤犹栖棘；我似鹪鹩□□□。谪坠罡风又吹□，刺桐城里两书痴！

　　桐郡病中

　　到此无端百感增，经秋瘦骨况难胜。自怜消渴平生疾，一夕西风卧茂陵！故国山川有所思，身无羽翼欲何之？仲宣客感兰成怨，四顾苍茫独立时！绳床纸帐学枯禅，此日痴翁号信天。消尽命宫磨蝎恨，黑甜安稳老坡仙。

　　泉守幕中晤沈桂珊内史

　　腥气弥天黑水深，相逢乱后一沾襟！异苔早有同岑契；投李终惭报国心。蹈海鲁连仍是客，买山支遁苦无金。鲤鱼城郭龙蛇蛰，□□鲲身爨下琴。

　　凤鸾飘泊马牛风，□□□□铁血红。□□戴冠□归里，那堪墨绖更从戎！故人爱我还相吊，造物怜才或未穷。珍重千秋金石意，岂应咄咄乱书空？

　　赠苏次杉明府

　　奕奕东山高，浮尘不能翳；棱棱霁月皎，繁星不得替；伟哉苏明府，昂步而正视！秉此磊落姿，蔚为干济器。朅来刺桐城，竹马群儿戏，吏术与儒术，斯道讵有二？范丹甑中尘，鲁恭桑下雉，道高毁乃来，名归谤亦至。我时客榕垣，铄金众口炽，睹彼唯阿习，愤兹流俗议。大呼政事堂，闻者辄惊悸，举世恶直道，我自行我志。景念贤使君，此怀未能已。今年返故巢，迹比瓜牛寄，同室竟操戈，互乡□□□，□独愚□□，□凶□□□，投刺入琴室，甿隐冀□□，□□□□□，□□□□□。为问君何术，能使乱者□？君曰『我生平，实事惟求是』。古今治乱原，祇争此数字。吁嗟世方艰，运会当叔季！泰西擅奇诡，横海鸣得意；余波及东夷，船炮竞坚利；堂堂中华称，逐逐后尘企！时彦纷如毛，日新月更异：钩辀喧鴃音，罗剎把鬼臂，傅会蜡丁文，揣摩毛瑟伎。学步殊无憀，效颦终不媚。我忝神州产，声教夙渐被。变夷当用夏，周孔命脉系。皮相曷足论，先求本原地。舍己芸人者，安知此精义？惟君乃真儒，所为异俗吏。相见时一谈，针芥遂投契。愧我如系匏，操刀未得试。矧兹忧患身，虎口余生□，田庐既兵燹，眷属复疫厉，浣花一草堂，伤时□恨□！杜甫本疏狂，严武亦猜忌。自怜鲰生穷，无地□□□。□人皆欲□，□□□□□，非徒惜散材，抑且念同仇，因之感我情，沾溉入肝肺。究其所以然，「一诚而已矣」！瞬今地球中，百族靡不伪，禹入裸国狂，尧遭跖犬吠！乔首望皇古，苍苍天已醉！君其宏愿力，更衍上乘派：然我太真犀，灼彼牛渚怪！

　　憎■〈蠢，昏代春〉

　　喙利心饕体更轻，青蝇与尔共营营。暗中吸取脂膏饱，还向人前得意鸣！

　　相公此脚亦何长，逐队么么黑夜忙，一出便成昏世界，可怜枉杀露筋娘！

　　赠林怡庐孝廉

　　雌伏避炎歊十日，□□□然一□，逋仙家□□俗尘万万斛，逋仙家□□□□□□□□□□□□□百城南面王，子鹤梅妻而已矣。我生不能立谈唾手博卿相，侧身衮衮层霄上；又不能亲提雄剑斩楼兰，金印如斗悬腰间！秦宫一生花底活，百年坐受千讥弹。灾星此日苦相厄，古来巢破无卵完。茂陵萧索况秋雨，直以消渴穷文园。夭桃根叶更双死，隔江独客摧心肝！多君近景足佳妙，棣华辉映双朱颜。曲房幽榭亦殊绝，素心晨夕来相欢。贱子余生久驽困，对此始觉闲云间。安得一年三百六十日，狂歌醉饮，浩浩落落，不知许事尘中寰。我歌且莫狂，君饮且莫醉，赤县横沈黑水飞！相逢记否伤心事，井东别院乱胡笳，净翠名园纷敌骑，□□□□□□□，□□□□□□泪，节楼高耸东海□，□□□□□□□。

　　榕城晤祝申甫鹾尹

　　二十年前栖海峤，八千里外望津门。循声此日贤乔梓；雅谊当年旧弟昆。谁料鲲身沦异域？那堪「鸿指」忆名园（「鸿指园」在台南郡署之左，余与申甫昆玉晋廷、效籛昔读书处）！旅怀别有沧桑感，一领青衫剩泪痕。

　　记曾马帐共传经，兰玉森然满谢庭。同学杜陵头半白；穷途阮籍眼谁青？乘查漫访天边石（时余将有泰西之役），泛宅空飘水上萍，怊怅枝山今录别，骊歌忍与故人听！

　　寄答张姬代柬

　　不禁溽暑不禁寒，弱质更愁此大难。盼我旅书应报竹，瞒人春信又征兰。□□□□□□□，两地□□强自宽。暂别可怜风□□，□□□□□□□。

　　哭王生咏裳

　　竟以一衿毕，汝愁安可埋？身宁为贫死，道不与时谐。市隐添吟债，饥驱损壮怀。鹭门三尺冢，权作小眠斋！

　　甚矣劳薪惫，伤哉断梗飘。燕巢吾未稳；鹏舍汝为妖。逝者已双瞑，魂兮空一招。梓桑荆棘遍，无福老渔樵！  
　 
后苏龛诗钞卷四

　　温陵施士洁芸况

　　榕城除夕梦台南明延平王祠古梅

　　草鸡夜鸣七鲲穴，怒潮几度变成血；中有寒香三百年，年年花开傲红雪！忆昔婆娑洋未通，蜑烟瘴雨犹鸿蒙；那有然犀到牛渚，更无仗剑入蛟宫。自从夹板荷兰驶，凿齿雕题皆赤子，扶余国未王张髯，丱兮城已筑徐市。此花生长古篷莱，曾见昆明万劫灰。栟榈南海诃陵种，杨柳金城元子栽。一朝冠带骑鲸至，异姓王封牛革地；桔柣门高赤手开，菻荼井在红毛避。于今老干几沧桑，剩有芳祠吊夕阳。赤嵌鹿耳伯图尽，紫色鼍声闰位亡。纷纷草窃□尚有，朱、林、张、戴乱枭首（朱一贵、林爽文、张炳、戴万生），武陵桃笑世人迷，白社莲为方外友。蜃楼一瞥又飞烟，独树亭亭冷可怜。翠羽缟衣杂荆棘，冰肌玉骨染腥膻。我与梅花相伯仲，余生已断罗浮梦，铜缾纸帐泣飘零，尘中何处逋仙洞？

　　上已日陈香雪会元招游台江

　　不堪絮果证兰因，撩乱风怀客里身！惨绿有谁称□少？小红终古属骚人。黄金买得重三节，碧玉□□□八春。惭愧护花铃十万，为卿低首太邱陈。

　　呈闽浙制府许筠庵师

　　九重手诏起元臣，今日门生是部民。名世百年钟古粤；斯人一出福全闽！□□炯炯应尊鲁；膏雨芃芃正望郇。紫禁枢机黄阁轴，赤□□□寄闲身。

　　稷饥禹溺本如伤，大纛南□□□□，惠我梓桑新雨露；倚公桃李旧宫墙。□□□曳三千客，黄浦船移十万粮。曾是昔年持节□，有人重拜绛帷旁。

　　朅来秋肃与春温，燠日严霜总主恩：朋党几疑倾丑座；老成依旧拱辰垣。名分洛、蜀坡公重，威镇华、夷潞国尊！从此台江澄似镜，一轮卿月照榕门。

　　容台回首五云边，捧日心长魏阙悬。元□□朝□已重，苍生九郡受恩偏！鱼龙海外今成国？鸡犬淮南半得仙。枨触安昌丝竹宴，后堂曾未到彭宣！

　　洛阳年少感恩深，憔悴朱颜恨不禁。小草即今无远志；孤桐从古有哀音。□□□子春风冷，湖海畸人陆地沈。惆怅一枝栖未得，□□□□奋飞心！

　　羊公舞鹤久□□，□隔□□□□□，落落成连空海上，寥寥伯乐尚人间！□□□臂今何物？鹿耳、鲲身去不还！转为余生惜毛羽，微禽亦自解含环。

　　耳边腊鼓鬓边皤，又向秋边一岁过。鹤唳风声犹恍惚，乌踆日影已蹉跎！寸心灰木如禅死，两眼沧桑入世多。庾信飘零王粲老，仰看天醉奈天何！

　　节楼引领越王台，故国鲸波话劫灰。何□□□□□去，那堪望帝蜀鹃来，绳头名利穷途泪，虎口妻孥异地哀！谁念东门丧家狗，皋尧项颡在尘埃？

　　瀛南夜夜泣胥潮，蜃雾凌空毒不消。可有温犀穷水怪？更无汉豸弭天□。□□摇落悲抄蔓，城郭迷离梦覆蕉。国难未□家已毁，□□□□霍漂姚。

　　那知当日弃台澎，□□□□□□城。剑欲化龙邀一眄；琴应伴鹤证双清。□□□脚来何暮？函夏无尘政已成。廿载寒酸门下□，□□广厦不胜情！

　　乞巧夕和同年林椒辰大令韵

　　栖凤何堪老碧梧？朝云有意伴髯苏。人间那得常圆月，照我双双好画图？

　　可奈填桥鹊不飞，洛川咫尺怨灵妃，□□□□□□了，生恐天孙夙愿违。

　　书扬雄传后

　　大道龙蛇蛰，法玄相与深。阁投终寂寞，瓿覆任浮沈！问字有知己，反骚□□□。□年过四十，恨未遇王音。

　　对客嘲能解，□□□□□，□□□世小，郫宅一区多。老矣作符□，□□□□□，□□□好事，载酒肯相过。

　　台江本事诗，□□□□检讨韵

　　第一工愁善病人，天□□□苦吟身。多情却似无情者，今世宁非夙世因？自有品评归月旦，果然解脱出风尘。名花从古宜名士，肯使樊川负好春？

　　问讯笄年正及瓜，琵琶腰鼓状元家。绿珠□□珠□价，碧玉真成玉不瑕。心篆萦回盟钗钿。臂□□□守宫砂。冰人月老浑闲事，低首千秋古□牙。

　　清明日，锺寿若太史招同陈香雪庶常、林鹿俦、陈青湘、林可山三孝廉、林小蜦上舍作展花朝台江雅集诗

　　为花生日□□□，□□□□□□同。昨夜忽听寒食雨，转愁劳□□□□。

　　者番韵事补吟筒，□□□□花自红。不是去年桐叶闰，元宵刚展试灯风。

　　良辰虽展总匆匆，艳雪香泥印瓜鸿。极意留春怕春去，奈卿秋扇我冬烘。

　　绿章侬愿乞天公，别驶韶光百五中。卿作□□侬作蝶，年年日日醉花丛。

　　花朝十日花知否？万事繁华一梦空。安得寿花兼寿我，花真耐老我还童。

　　仓前山伎女清□□冢词

　　匆匆冷节越山头，□□□□满地愁。莫向墓门插杨柳，为谁攀折为谁留？

　　素馨如雪□□□，□□□□□□何。苏小西湖自千古，不须花柳怨飘□。

　　飘茵坠溷身无主，瘗玉埋香骨也销。一样青楼花姊妹，倩魂他日又谁招？

　　生前金屋且休论，知己何人更感恩？将汝一杯香冢上，来生莫再长情根。

　　朱颜黄土空惆怅，天上人间总渺茫。别有萧郎伤逝泪，不曾双死野鸳鸯。

　　男装伎

　　不说是侬郎不知，教坊何处辨雄雌。花魁信有黄崇嘏，选出青楼第一枝。

　　居然束发□□□，□□□□□□□。休误东邻诸女伴，隔墙三□□□□。

　　半夜门前红拂帽，□□□作木兰袍。须眉何必非巾帼，输与卿卿一着高！

　　分明年少比三河，惯唱华筵定子歌。我欲呼卿为小友，自怜潘鬓奈卿何！

　　女身一现已堪悲，况值句阑历劫时。修到童真□证果，肯将习气染燕支？

　　回头伎

　　引向神山正好风，此身何又落樊笼？剧怜昔日青青柳，依旧章台系玉骢！

　　六州铸铁轻成错，□□□□办更难。一笑倒骑驴背者，老张万□□□□。

　　琵琶老九□□□，□□□□□□□。错认迷津为觉岸，不回头处竟回头。

　　桃花人面依然在，纨同秋风只自伤。漫道再来钱不值，元邹观里有刘郎。

　　苦从浊溷忆华茵，一误翻成再误身。谁为马头收覆水，浮梁郑重别商人。

　　柬香雪、寿若雨太史

　　台江我是莺花帅，阆苑君为翰墨侯。万感本来同一梦，两情于此足千秋。桃根姊妹相迎接，杨柳楼台竞唱酬。此乐真能忘老死，世人秉烛夜曾游！

　　举世纷纷钱守虏；□□我独以贫雄。干戈骨肉团栾后，花柳□□□□□，□□偶存□□感，白头未信达人穷。文周□□□□□，□奈成都四壁空。

　　鹭门午日次何劲臣贰尹韵

　　一坠罡风四十年，瀛台仙梦已如烟。何期海外金兰友，重证人间笔墨缘：老我倦看蒲节景，与君愁话竹林贤（令叔茗斋，昔同客唐帅幕）濑南、洲北今何处（皆劲臣司鹾地）？到此相逢别有天。

　　寓公苦忆避兵年（乙未挈家内渡），今日狼烽静不烟。投笔已无戎马志，乘槎或有斗牛缘！灰飞池上愁经劫，颖脱囊中愧荐贤（时许帅拟檄赴泰西）。妄拟九州岛骋游辔，淳于炙毂衍谈天。

　　赠杨寿眉上舍

　　寿眉上舍□，□□□□□，负此不羁才，阔步而高视。诗吟白□□，□□□□嵬。咄哉鲤鱼城，独鹤群鸡里！忆我初识君，把手互狂喜。悔读漆园书，「南华」与「秋水」；迩来悟浮云，拾芥陋青紫。达人岂屑屑，俗士聊尔尔。刘蕡我汗颜，卞和君刖趾。一得复一失，世事偶然耳！鲲鹏汗漫游，么么笑虫蚁；醉倒万花丛，腐竖骇且死。我特解君趣，君亦味我旨，噫彼造物者，通塞任所使。安仁今悼亡，长卿孰知己？云英倘有意，蓝桥在尺咫。绣虎赋洛神，结想动成绮。引君报琼瑶，先我投桃李。

　　寿眉招同蔡枢南农部游春城南

　　绿叶湖州来杜牧，桃花潭水见汪伦。热尘滚滚桐阴里，谁解怜春不负春。

　　偶向中□□□□，□□□俗乱琴筝。小儿德祖侬羞杀，天壤□□□□□。

　　日本茂良介索诗，口占应之

　　落拓人间四十秋，数奇笑我不封侯。几时海外乘槎去，同作扶桑汗漫游。

　　偶然臭味即金兰，胸次嵯峨郁笔端。闻道鸡林编外集，购将白傅小诗看。

　　题茂良诗卷后

　　火云如盖遍炎荒，梦入蓬壶最上方（蓬壶书院在台南府）。烂嚼几编冰雪语，教人肺腑一齐凉。

　　独弹古调几心知？冷抱牙琴向水湄。谪到红尘谁识我，瀛东何幸有锺期。

　　相对披襟□□□，□□投赠笑颜开（承惠丹药二品）。借君医病还医□，□□□□□后来。

　　朅来劳燕各分飞，珍重临歧揽客衣。问我西行何日返？新诗准备一囊归（时予将有泰西之役）。

　　仙店道中

　　一路肩舆趁嫩凉，翠生生地晚栽秧，桔槔声急西风里，卧看遥山到夕阳。

　　泉垣旅次，吕厚庵文学自台中三角庄来，赠予日椠宋林和靖、明高青邱二诗集。厚庵父汝玉上舍、叔汝修孝廉，予二十年前友也

　　厚庵遗我宋明诗，沆瀣林、高想见之。蚤岁冠军惊小吕；老颦同里愧东施。鲲洋吟侣推襟久，鲤郭游踪把袂迟！正□□□咸与□，好风吹送到天涯。

　　君谟自□□风调（谓□晓沧），邂逅东莱便服膺。惨绿少年信英时，飞黄前路总奔腾。茫茫蜃海同千里，历历鲸波又几层？话到沧桑一沾臆，因君遥祝竹林朋。

　　厚庵诗来，和韵书感

　　诗卷光阴又小春，磺溪回首尚烟尘。性灵似汝江山助；文字于予骨肉亲。赠旧有袍怜范叔；浮家无席笑元真。而今洛社推耆宿，二十年前两璧人！

　　抱琴东望水云天，何日成连径刺船。颖士诗名香岛国，眉山家学艳坡仙。狼烽大陆无穷恨，鸿雪今生未了缘！剩有夔蚿身世感，臞禅同病此相怜。

　　迭前韵

　　玉貌温存□绮春，智珠慧镜净无尘。一门骚雅谁能友？两世□□老更亲。不觉拈毫遭鬼妒，偶然挥尘见儒真。绿衣阿杜乌衣谢，差幸云房有替人。

　　补石难完缺后天，休论破釜与沈船。全家水宿清于鹤；到处云游悔不仙。兰芷孤吟迁客怨；萍蓬小聚异乡缘。环瀛以外无心胆，斫剑烧琴惨可怜。

　　倒迭前韵

　　阿蒙使我见犹怜，今雨重联旧雨缘。一面竟成方外友；二毛渐老饮中仙。相看态度临风树，绝好才华下水船。此日后生真可畏，棱棱霜锷欲摩天！

　　老来乞作镜湖人，小隐居然贺季真。世局时时云狗幻，闲情日日海鸥亲。举头怕见乡关月；对面羞逢陌路尘。庾信江南词赋手，不曾孤负故园春！

　　三角庄歌寄厚庵

　　三角庄，谁氏郎？神仙胎息原纯阳，文名啧啧雷贯耳，诗笔皑皑冰浣肠。我来鲤鱼城，见之喜且狂。吕安不敢诮凡鸟，无双自是江夏黄！伯喈坐中佳士各罗列（谓晓沧），轩然独鹤矫翮立我旁。君修弟子职，我居丈人行；单父、吕公有令嗣，充闾跨灶君其昌。君家昆季今五常，马氏白眉无此良；何况坦夫踵起圣功后，祇有竹林二阮差足当。施雠颇自诩家学，一时拜倒青箱王。两重鹿拜门、七道鲲身洋，妖氛千丈擘空起，三十六屿烟茫茫！我今作客谈沧桑，彼此一见聊一觞。天末浮云忽苍狗，人间劫火皆红羊！刺桐巷隔刺桐郡（□初识□□于台中之刺桐巷），与君乔梓如参商。飘萍大海聚散偶□叫胡□，抚今追昔徒感伤！招白堕，梦黄粱，寒雨压屋声琅琅，山斋一醉凌八荒。浓墨一碗、秃笔一把、纸一方，不夷不惠不庄列，非屈非宋非班扬。歌成一笑示吕光，相与寄傲乎广莫之野、无怀之乡！

　　客感，和厚庵韵

　　千里箐林啼鬼伯，燹余拚作沟中瘠；一旦长城乃自坏，道济裂眦时投帻。神州陆沈佛筏渡，弹指青莲出火宅。扶桑之东渺何许？苶然自顾颓六翮。学书学剑两无谓，老我驹光隙□迫。咄哉，世有夫已氏！枉叨杏宴登桂籍。君诗爱我忘我丑，使我读之汗流腋。过情声□□所耻，有痒未搔靴已隔。两当才子瓣香在（君诗崇「两当轩」），他□寄君真命脉。苦吟入定知者谁？珍重客窗风雨夕。彼此努力各千古，后之视今今视昔。桑田三浅复何道？沧海依然潮与汐！诗囚老去百不知，化作温陵一块石。

　　迭前韵柬厚庵

　　生不能作督九州岛位牧伯，肯与越秦较肥瘠？又不能披发入山恣所适，狂来一笑弃冠帻。今我咄咄胡为者？八口之家五亩宅！王粲荆□□信北，如鱼□□□铩翮。倏然镜此雪头颅，寒意漫空岁华迫。客中十事九无赖，谁慰穷途老阮籍！读君一字散千郁，何啻卢仝风两腋。惜我瞬将万里去（拟游泰西），欧尘亚雾东西隔。想□隔面不隔心，桑梓由来系一脉。万人如海两寓□，无边腊鼓催除夕。故乡回首好湖山，赤嵌无恙人□昔。乌头不白马不角，不及鲲身有归汐。病中何物可断□，誓到健来醉千石（时予因病戒酒）。

　　温陵晤同年鹿遂斋太守

　　青云足下白云司，又向桐门五马移。元、白才名中禁噪；龚、黄治术故人知。薪传世守阳明学（先德讲良知学）；棠荫民思召伯诗。此日寓公兼揖客，廿年一梦凤皇池！

　　太守清风今鹿愈；老生宗法昔施雠。谈经我愧无双誉；作郡公堪第一州！蕊榜齐年翻旧谱；梓乡待泽念先畴。山居遥听儿童语，竹马新迎郭细侯。

　　赤嵌渺渺送残晖，城郭人民转眼非！王粲登楼双泪尽，鲁连蹈海寸心违！鲲身鹿耳家何在？马角乌头死□归！谁□江城春万树？南飞三匝尚无依！

　　□□故国且休论，虎口空余未定魂。便合此身葬黄祖，□□绝域媵乌孙。中书毛颖臣今老；壮士田横客尚存。拂袖西行三万里，不堪回首「井东园」（台北唐帅所筑）。

　　寄和黄岩蔡□□茂才七十自寿韵

　　巍然一叟古稀年，九转丹成性不迁：素志原非同燕雀；浮荣岂必在貂蝉。耆英会上冯行己；兜率宫中白乐天。月正圆时人正寿（九月十六日生），姮娥应缔夙生缘。

　　仙姿海鹤岂凡胎？此是浮邱挹袖来。蚤以一衿酬夙慧；那堪十驾屈长材（秋闾十上，屡荐未售）！荔枝风雅谈宗派，竿木文章付劫灰。今日鲤城逢小阮（令侄篔谷二尹，时权泉洲鹧鸪司篆），客□□醉碧霞杯。

　　□□诗礼鲁诸生，片席名山阅世更。来药阮、刘原道□（家近天台）；传经马郑有乡评。独弹古调琴谁赏？长抱冬心□□贞。曾见蟠桃□度熟，可知方朔本星精。

　　皋比老我忝人师，十岁榕坛系去思（仆主讲榕坛十余载）。寿□共尊今蔡泽，诗名雅□昔邱迟。识荆怅此仙缘浅（彼此时未谋面），拜竹期将俗骨医。一阕南飞遥寄祝，冰弦僵涩不成丝。

　　迭前韵

　　虚斋贤裔牧斋年，老向名扬叹左迁！自有儒风宗蔡羽，不须世谱侈穷蝉。□深犹子同萍水，心慕高人似葛天。何日寿筵亲杖履，了他一咏一觞缘？

　　淡□□秋佛蚌胎，□□九老后身来。松吟自韵非凡响，□寿成全是散财。羞共少年抛利市，懒呼如愿打□灰。小园清绝兰成赋，珠柱高悬对玉杯。

　　饭□□翁太瘦生，□□陵谷任纷更。科名蟾窟关时命，声价龙门待品评。南国莼鲈秋有味，西湖梅鹤老弥贞。卅年一瞬期颐□，张果真成蝙蝠精。

　　青衿幸遇大宗师，回首芹黉往事思。料理经书传伏胜；商量稼圃学樊迟。修龄好把吟篇祝，高卧休将懒癖医。家近福溪饶逸福，半篷鱼艇一竿丝。

　　再迭前韵

　　神交与我两忘年，宿□优时秩未迁。笔砚三场频荐鹗，冠緌五德共称蝉。三才算亥征眉寿，四首华辰写性天。□递吟筒双□□，仓溪一水去来缘。

　　□铜作骨铁为胎，百岁精神百炼来。身是晚成梁栋□，□无余子斗筲材。丝抽千茧蚕空约，烛尽三条蜡肯灰。□饼虚名□□□，几番蛇影误弓杯。

　　达尊从古重儒生，馆毂弘文令率更，太璞自然为世宝，遗珠到底有人评。辋川图画王摩诘，頖水才华宋子贞。更羡骚坛推宿将，胸中十万甲兵精。

　　吟成一字愿相师，迭和君诗有所思。算到大椿春不老，啖来甘蔗味偏迟。世皆长者称陈实；我未山人识吕医。欲颂冈陵无好句，愧拈斑管写乌丝。

　　三迭前韵

　　紫薇红杏忆青年，□□诗名项子迁。暮齿渐加催老骥，□□已噤抱□蝉。□消绮业真如偈，更隔仙踪小□天。一望霞标千万丈，赤城知否是前缘？

　　□□秀碧孕元胎，几世双修福慧来。笔下虫鱼饶活趣，榜上龙虎失□材。□传岁岁添茶谱，儿课时时画荻灰。此老料应无□□，新诗百箧酒千杯。

　　喜见书斋带草生，窗□解语雀知更。严光剡曲名曾钓，孙绰天台赋偶评。心性静符仁者寿，老成吉叶文人贞。牧堂手泽西山派，珍重千秋学业精。

　　黄绢辞呈绛帐师，都京研炼尽衡思。后周松柏空山老，遍插茱萸晚景迟。足屡刖犹将玉献；身虽贫肯以金医。寿诗满纸先生□，处处骚人妙色丝。

　　四迭前韵

　　羊儿□到鼠□年，□□无端忽播迁。独客有谁怜断□，□□如我笑雌蝉。朋侪极目空云树，词翰知心各□灰。□□见君诗自寿，梅花吟社个中缘。

　　庾、鲍□篇妙□胎，□□几朵彩霞来。七旬浙水称前辈，一第孙山惜茂才！□□自成无量佛，功名还望再然灰。青云白发寻常事，华顶相逢笑举杯。

　　方瞳玉面老书生，静坐壶中岁月更。冀北孙阳他日顾，汝南许劭此间评。谦谦君子爻终吉，坦坦□人道自贞。从此一年编一集，龙宾十二墨成精。

　　人海鱼龙溷偃师，豆萁身世感陈思。莱衣且喜斑连舞；毛颖何嫌出脱迟。墨下辛酸焦尾曲，诗中甘苦折肱医。耽吟我亦鬑鬑□，续命从君借五丝。

　　五迭前韵

　　□谪尘寰卅六年，犬戎东渡我西迁。□难屈体求伸□，□□□机等捕蝉。桐郡潜踪聊避地，杞人乏术敢忧天？□岩今□□□□，引领相期结净缘。

　　谢庭兰玉尽灵胎，余庆原从积善来。塞马一生终是福，家驹千里不凡材。□仙洞里娱真境，热宦场中笑冷灰。丹桂未攀黄菊老，期君满饮九秋杯。

　　今皇御宇正长生（时值圣诞三旬之庆），三老恩荣并五更。星宿依然南极见；诗文好向北闱评。清时梧凤宜赓和，□寿蓍龟定利贞。万事从心还健饭，何须辟榖煮青精？

　　垂耄犹堪作帝师，古贤出处耐人思。登场傀儡原如戏，杖国经纶倘未迟。□相无权能造命，山林有疾漫求医。□尘□□□□□，宛转雄□暗里丝。

　　六迭前韵

　　幼安□晦避几年，乔木何时谷鸟迁。故纸飘零钻瘦蠹，□□萧索□□蝉。□□鬓影□成雪，老去头衔署信天。争似九峰山上□，琼楼玉宇说因缘。

　　吹坠罡风总俗胎，余生笑捋虎须来。芝苓可有延年诀？樗栎原非用世材。几点青衫司马泪，一堆黄卷祖龙灰。羡君饱享清秋福，左手持螯右手杯。

　　风檐雪案可怜生，五五听残试院更。梁灏终成名进士，锺嵘早定卷中评。有诗便是真仙骨；不字何妨老女贞。今越岂无欧冶手，九霄一跃湛卢精。

　　委羽曾传控鹤师，丹□石室此相思。苔岑两地同心早，春秋三□□□迟。□士襟期□豹隐，征君家世本□医（□□善岐黄术），□林更喜闻舆诵，退食羔羊赋素丝。

　　七迭前韵为晓沧作

　　大德□惭□□年，□□家学□□迁。老怀健似凌秋隼，诗品清于吸露蝉。□□秦书怜往日，九还轩鼎补先天。升平人瑞风尘客，彼此同悭一面缘。

　　撒手劳薪养静胎，渊明栗里早归来。烟霞位置神仙局，兰桂滋培子弟材。百尺松风宏景阁，十年□火赖残灰。鸡虫得失都休管，酿取秋香入寿杯。

　　知非伯玉负平生，几度沧桑两眼更！幸草春回尘劫过，老花秋淡晚香评。君应衍笇追彭祖；我未工吟愧谢贞。自笑悬弧先一□，输他鹤寿禀金精。

　　吾宗衣钵□□师，□□相关□□思。海峤劳人空跋涉，□□贤者此栖迟。参禅早悟天龙□，却老难寻扁鹊医。□□寿君还自寿，杯中颜色镜中丝！

　　八迭前韵□□□□茂□□

　　海燕孤飞又几年，乌衣回首故巢迁。前身梦冷疑非蝶，老景秋深恨不蝉。无用自成都散汉，有情长坠奈何天。相逢圆泽三生石，君我萍踪总夙缘。

　　雏声夺得凤皇胎，千仞葵峰毓秀来。祢、孔忘年为至契，机、云并驾是奇材（乃弟维介上舍）。龙麟寂寞池中物，鹿耳凄凉劫后灰！闲共幽人话时局，沙场正饮夜光杯（北事方棘，言之慨然）。

　　握手桐阴两鲰生，雨窗□□到三更。丑人绝倒东施态，介□权□□□评。□谷顿□□叔度，伧荒未改窦怀贞。□□南□今安在？藜火光沈太古精（仆遭乱后，藏书尽失）。

　　头陀□发□□师，不尽鲲沙故国思！沧海桑生人事改，□□粱熟□□迟。□□骚□□难问，良相奇功国未医！侠少如君甘下拜，回首□杀老爰丝。

　　年伯林苍翘先□用□题后

　　浯门故垒阵云横，时局艰危想老成。君信可人能办贼，世称儒者亦知兵。江东从事罗昭谏；幕下元僚庾景行。家乘至今传哲嗣，惭予一第附微名！

　　题李恢业广文小影

　　鹭门望之子，鲲岛奈重洋！忽忽十年别，星星两鬓苍。乡心遶云树，尘劫幻沧桑。五岳真形在，公然一老狂。

　　蟾根□仙杏，□□□□□。风月□新竹，家山此旧游。君浮□□杓，我典鹔■〈霜鸟〉裘。拟补图中□，相携访祖洲。

　　题王□□吟卷

　　宾洛□华□□□，□乡后起□□贤。中郎琴爨成焦尾，夫子墙高许及肩。皎洁崔仙歌玉树；风骚温尉认金荃。王嫱一觏惊殊艳，老去东施祇自怜！

　　次吴澄秋广文韵

　　老去耽吟孟浩然，从容半百著书年。枕中得秘皆鸿宝，门内通经有象贤。雪案功深双腕脱，风檐晷促寸心悬。嗟予豚犬君龙凤，最望尼山赐与渊！

　　二十年前北客身，杜鹃桥上望天津。渐通驷牡纷星使；谁掣鲸鱼奠海神？贤者不□聊避地，归与无奈苦依人。□陵□□□知我，□□□□骨肉亲。

　　迭前韵

　　一回相见一凄然，燕子无家已七年。倚枕邯郸醒昨梦；登场傀儡□时贤。逢萌此□□冠挂，徐稚何人为榻悬。尺蠖求伸成底事？遗珠泣□□重渊。

　　西岑古屋寄闲身，此是桃源世外津。骥伏枥边无奈老，龙吟匣底岂能神？陈遵到处空惊坐，邓禹当年早笑人。自分樵渔长结伴，好山好水日相亲。

　　次林玉峰广文韵

　　浮尘滚滚渺锺期，雅怨骚怀不自持。尽有苦心工锻句；总无媚骨学趋时。生难阮籍空囊守，死便刘伶短锸随。白眼看天吾倦矣，为君乃复一中之。

　　玉峰灵气□□春，处士林逋□□人。一代风骚真命脉，千秋金石□精神（君藏金石甚伙）。新篇白□惭同调，故国青山忆比邻（君家玉峰，与予邻邑）。拟借双鎞□□膜（君两眼均有疾），相期珍重岁□身。

　　迭前韵

　　莫负平原十日期，相逢最好酒杯持。埋沈彩蜺干霄气，苦忆红羊历劫时。冷宦不妨充石隐；诗翁有例号天随。风尘笑我颓唐甚，枉说当年杜牧之。

　　丝羞对镜中春，老去江湖作散人。百炼岂真成铁汉？一经未必让钱神。谋生有术宁干禄，教子无方为择邻。家国茫茫无限感，不应重现宰官身。

　　再迭前韵

　　骚坛把手证前期，白战何须□□持。墨海可怜当日事；青云犹忆少年时。尘中赠答千膏□，旅次光阴一卷随。回首鲲澎三十六，狂澜谁与障□之？

　　管城花艳□□春，深致由来□□人。洒墨妙于张草圣；品诗清绝陆茶神。□真南运能知律（君能品茗操琴）；我似东施敢效邻？一笑老僧同入定，只灯双照苦吟身。

　　三迭前韵

　　故乡何日问归期？白首依然汉节持。垂老自怜苏属国；好贤谁似郑当时？吟边小草携囊去，劫后焦桐□宅随。羡尔凤雏毛羽长，献之转眼又羲之。

　　赤嵌苦忆昔时春，零落田横岛上人！翰墨无功惭虎仆；诗篇有泪泣蛇神。□离杜□常为客，贫贱微生屡乞怜！输与蒲团枯坐者，如来□□是前身。

　　玉峰客死温陵，仍迭前韵哭之

　　返棹诸罗岂有期？酸辛旅计费支持。剧怜梗泛萍飘者，直到锺鸣消尽时！一夜相□□梦白，九原可作欲呼随？狐邱正首今何□？谀墓无人乞退之。

　　一双雾眼送残春，贫困难医老病人。市井揶揄无奈鬼（奸商逋负，全丧所蓄），文章伎俩不能神（乡举十荐不中）！变桑海上愁新劫，吹笛山阳感奋邻！至死方知林类乐，凭谁唤醒苦吟身？

　　寿蔡晓沧观察五十（生闰八月，与今闰同）

　　乾坤莽莽岁滔滔，林下输君一着高。老境转于兵后健；寿筵争似客中豪？风骚坛坫推牛耳；家世丝纶掌凤毛。同辈□□增渴羡，蜀山□□啖绥桃。

　　鳌川东望水之湄，玉树临风忆曩时。□达荀卿宜祭酒；二毛高适尚耽诗。服官老去非吾愿；寡过年来祇自知。话到桑田沧海梦，故应□□换青丝。

　　梓里风光梓泽春，头衔私署□□民。世传郭况金成穴；我爱文同竹作邻。三徙陶朱终保富；一门儒素善全真。芒鞋卉服山香帽，领取壶天自在身。

　　小别瀛台已六年，谁将阴德耳鸣传？赡姻恤党惟萧瑀，解难排纷似鲁连。门内都无纨裤习，堂前尽有□衣翩。封翁未老身先贵，不待邀荣报象贤。

　　甲、乙重经两劫深，磺溪旧垒渺难寻。犁庭早试禽渠手；避地终存报国心。□有战□酬豸绣，漫将仕谱度鸳针。相期□享耆英福，岁岁华嵩庆盍簪。

　　敛锷怀瑜一寓公，平生原不以赀雄。九经阁有清华誉；万石家惟孝谨风。名利热场甘隐豹；文章小技薄雕虫。凭君□岁征君寿，星在西□日在东。

　　小园回首旧重阳，几□文人共□觞。结翰墨缘交以淡；作冈陵颂寿而臧。养心自有长生药；积善堪为续命汤。衣税食租等闲耳，海滨难得是书香。

　　眼底毗耶故国遥，扶舆旁薄未全消。衣冠旧望仍□谢，缟纻邻交有札侨。伯鲤一庭常独对，家驹千里□非骄。卿云自是人间瑞，舒卷无心在九霄。

　　安期坐上学餐霞，自种东陵五色瓜。莼菜鲈鱼招旧侣，杨梅孔雀拜通家。神仙跌宕恒春树，楼阁庄严称意花。我与□和同泛宅，樵青消□一瓯茶。

　　真率筵开礼义门，天然玉友伴金尊。膏腴万顷犹余事，福慧双修总夙根。招隐合归陶栗里；移家刚好晋桃源。朅来□□新巢燕，还向□□见旧痕。

　　此邦小住亦为佳，出处从容与□谐。鸿案鲍车真矩度，白裘杜厦好襟怀！海天苍赤心心印；儿女青红事事排。剩有周妻何肉累，未应生世太常斋。

　　绛蜡荧煌敞书屏，刺桐城里祝遐龄。主人松菊开□径；子弟芝兰植满庭。已见东来迎紫气，更从南极□文星。此心别有千秋在，不重籯金重一经。

　　从今知命溯悬弧，桂子香中闰恰符。一样□光重领略；本来寿相妙清臞。□家旧谱传丹荔，乐府新词写白榆。听罢霓裳羽衣曲，为君更□列仙图。

　　杖履风流属老成，九畴五福本天生。□钩惟愿长无恙，画省都非浪得名。朗我玉山裴叔□；照人秋月李延平。他年屈指周花甲，一笑掀髯举十觥。

　　蔡寿人司马四十三初度和澄秋韵

　　灵芝三秀撷茅盈，祝嘏难忘话旧情。万卷汗牛家自富；一官司马品能清。觞称令节过悬艾；座满名流快识荆。老我光阴今半百，中郎知己慰平生。

　　刘安鸡犬一家驯，此是神仙太古春。江左乌衣原□望，辽东皁帽亦天真。二千里外萧疏客，四十年来福慧人。贱子呈诗兼进酒，区区莫厌往还频。

　　迭前韵

　　千亩膏腴□室盈，有谁林下赋阳清。朋交缱绻来吴质；家学渊源本蔡清。釆釆紫芝歌□□，深深红树写关荆。羡君啖蔗真佳境，吐纳云烟□此生。

　　耆英胜会□风驯，想见承平洛□春。富贵堂应开绿野，烟波宅竟泛元真。□尊列□南皮宴，诗礼趋庭北面人。今日寿筵桐郡启，故园滋味忆仁频。

　　再迭前韵

　　鲤门鳌屿水盈盈，一夕华觞两地情：旧雨联欢侨□札（郑竹溪吏部及澄秋），名山养望紫兼清（泉□□名山曰□紫葵罗）。四科□欲师端木，三苟人皆善卫荆。何必灵丹真却老，少霞颜色本天生。

　　妻妾柔嘉子弟驯，异乡不异故乡春。萍踪吹聚原如梦，藻祝求□转失真。天意苍茫期玉汝；世途坎壈学金人。寿君岂在冈陵颂，敢作寻常□□频。

　　三迭前韵

　　若谷虚怀岂易盈？解人难得个中情。谱传荔子芬犹在，诗比梅花韵更清。杂列谢庭皆玉树；侨居梁庑有钗荆。会成九老图真率（是日会者九人），欲仿香山为写生。

　　君谟风雅牧堂驯，四座琴书一室春。世谓顽仙饶此福；我从高士见其真。鲲身避地邀同□，燕翼贻谋□后人。恰喜菖蒲新酿熟，兕觥相劝不□频。

　　四迭前韵

　　安仁两鬓雪初盈，思旷从今冷宦情。去日多愁来日少；出山浊让在山清。隐居何处寻巢、许？游侠无聊愧聂、荆！读罢□诗甘俛首，风流谁似玉溪生！

　　鸥自清闲鹭自驯，神如秋水气如春。制科落落李方叔，仙尉翩翩梅子真。烟墨全空尘□障，典型端属老成人。我来□问谁宾主？夜静挑灯促膝频。

　　五迭前韵

　　锦囊已满玉卮盈，和我新篇写挚情。徐榻少悬交愈密，郇厨久饫味偏清。虚心有句劳师竹；浪借无家慰借荆。拟结吟朋兼寿友，天应不负□□生。

　　嵇生龙性本难驯，况奈樊川易感春！顾我自惭酬□拙；除君谁是爱才真？闲来十亩思桑者；老去千篇付梓人！雁序追陪驹齿长，五年回首镜中频。

　　六迭前韵

　　沧桑一局□亏盈？勘破中年以后情。雅会都忘炎景迫；好诗顿使俗尘清。相酬七律添新草；过访双扉款旧荆。君我及时行乐耳，笑他金诀学长生。

　　互乡无术□□驯，战垒荒原草不春（时乡邻有斗者）。竹报平安还胜寿；花名隐逸□存真。梦中想象桃源路，方外周旋卉服人。留待此身成砥柱，临歧珍重语频频。

　　感事和寿人韵

　　回首磺溪战血凉，黄巾竟入郑公乡。含冤有石填精卫，泄愤无椎奋博浪！海上鱼龙随处杂，尘中牛马赫谁忙？漫从徐福求仙去，到底蓬莱总杳茫。

　　蓦见吟笺一朵云，梓桑何日靖妖氛？羽鳞消息重洋恶；蛮触干戈两地纷。□策救时思贾傅；十年变法怨商君。历山□欲歌招隐，众自耕田鸟自耘。

　　迭前韵

　　几曾消受世炎凉，笑里乾坤有醉乡。冷宦寸心原白水；劳人双鬓已苍浪。挂冠何事归田早？压线无端作嫁忙！一叶飘萍今去也，天风淅淅海茫茫。

　　去来野鹤与闲云，烟水浮家净不氛。蹈海余生还骯脏；过江名士自缤纷！那堪龙尾为迁客？更以猪肝累使君。未了愁根秋又长，几回种出几回耘？

　　鲤城晤郑生毓臣上舍

　　独抱成连水上琴，苦从尘海觅知音。相从桐郡愁无那；小别榕坛感不禁（生昔肄业榕坛）！劫后莺□前日梦，客中鸡黍故人心。鹭门市隐君休笑，此是经神著作林！

　　别馆清尊□寂寥，鲤鱼城郭雨潇潇。心香骚雅宗唐勒（谓唐维卿中丞）；手泽风流接郑樵。万里壮游三鳀岛，一腔热血七鲲潮！无端触我沧桑恨，爨下孤桐尾已焦。

　　泛梗漂潇又几时？穷来未必便工诗。乱离局定真交见，文字情深旧友知。太息荒洲鹦鹉冢（林薇屏客死新竹），酣吟旅鸱鹧鸪词。伯牙绝调何人赏！孤负当年一子期。

　　挽陈纫石贡士

　　荒原日落鸦声死，客星夜□蓝溪水。南风吹泪入□门，流向瀛东二千里。陈侯、陈侯古之人，积学愈富家愈贫。天道如此那可问，强而未仕终斯□。忆昔骚坛相角逐，独帜楞楞树新竹。嗤他余子作□□，吓得小儒皆蚁伏。燕京闻说□金台，十载公交车五度来；下第刘蕡名□□，上书苏季志宁灰？无端瘴海狼烽起，蹇驴又踏长安市。梓乡毒雾正漫漫，石苑春风聊尔尔！岂知磨蝎犯身宫，小谪蓬池坠软红。自古文章憎命达，有人□□感途穷！归来闲拥皋比坐，佛火一龛僧一个。北海何堪尊酒□？南唐无奈家山破！于今两眼几沧桑，回首鲲沙路渺茫！九日万松隐□绪，十闽八口挈冬郎。沈忧刻骨真难疗，撒手尘劳□一笑；更无白鹤下相迎，但有青绳来□吊。嗟予四十七年中，潦倒如君事事同！自愧玉楼人不召，钓竿□□□□□。

　　西岑消夏和毓臣韵

　　火云十里照林塘，一曲□香舞砑光。我□□□□□者，未妨居士署清凉。

　　等闲世事□如棋，褦襶而今病可知。药鼎熬成消夏居，那堪鸡骨半床支？

　　软红尘里醉沈沦，蓦地扶摇上九垠。如是噙香咽冰雪，盥薇□□浣花人。

　　屋背双松互午阴，寓翁长日悄眼琴。镇心欲借君诗句，自抱寒瓜品绿沈。

　　迭前韵

　　涛声如吼梦瞿塘，空翠霏薇逗日光，松□□□□□水，燕珠何事更招凉？

　　橘叟萧闲一局棋，消磨永昼有谁知？深□甲子都忘却，那管辰钟十二支。

　　个中元气自浑沦，秀遍山垠与海垠，卧我羲皇北窗下，可怜□□夏畦人。

　　几阵蚊雷送晚阴，又听蚓笛和蝉琴。吟魂吹向陈芳国，不信人间有陆沈！

　　寄和日本润石翁竹村秀保七十寿

　　昔闻扶桑东，上有三神山：方壶与员峤，老凤栖其间。九苞古所稀，凡鸟不敢攀；超然一凤鶵，毛羽生斑斓，出则紫阁紫，处亦丹穴丹。老凤顾之喜，釆衣舞林端。皓皓百岁鹤，矫矫千里鹇，□见诸燕雀，安知尘中寰？

　　再寄润石

　　琵琶湖畔路，为相钓游踪。篱种渊明菊，门听宏景松。高人年似鹤，老子道犹□。此日杖于国，宁非淑气锺？文章周柱下，姓氏鲁灵光；后起皆梁栋，先生自梓桑。世称仁者寿，我慕古之狂；引领私相祝，迢迢大雅堂。

　　重九日别毓臣

　　君归是我昔榆枌，可奈逢君又别君！君以东溟酬壮志；我于□□送吟魂。樽无萸酒寻新约；鼎有梅羹策旧勋（君司新竹鹾务）。一笑匡时好身手，生涯且自逐牢盆。

　　憾无缩地分身术，来去岑江与鹭江。大海琴声从此远；故人灯影不能双。贫丛世界□□□，愁□诗魔战未降。剩有荒鸡邀对语，三□□□□□□。

　　客中荆布已无憀，况值秋□□□□。□□□□□□喜，七年风雨太漂摇。燕窠力□□□□（□□老□□肺），蝶梦春残玉损腰。此日相如贫病□，□□□□茂陵娇。

　　沈腰潘鬓又西风，身是焦螟一寓公。独夜吟悲虫与答，空山梦□酒无功。经秋奉情妻先病，伴老清娱妾尚童。已过中年谢安石，可知哀乐古今同！  
　 
后苏龛诗钞卷五

　　温陵施士洁芸况

　　（全卷佚）  
　 
后苏龛诗钞卷六

　　温陵施士洁芸况

　　泉南新乐府

　　械斗

　　黑夜鸟枪声不绝，白日青苗带根拔；拓成□□好战场，□□童童无寸发。□□□□□□□，□□□□□□□；□文启衅破□□，□□攘臂□□□。□□□□死犹可，暗地伤人测更叵！冤冤相杀何时□？□炮架起三层楼。衙蠹见之色然喜，差役访闻凭一纸；文武亲临鸡犬哗，一时十室空九家：男者壮者铤鹿走，妇者稚者沙蟹爬；流离偷向草间活，不及树上双栖鸦！苦到吞声无处诉，自愿餐风与宿露；宁可死作道旁尸，那可捉将官里去！吁嗟乎！生则地瓜当饭春草眠，死则钢刃之下铅子边！县官父母民之天，民与民斗天无权！子民敢望父母怜？贫者犹有卖子钱，富者卖宅兼卖田，膏脂幸勿嫌戋戋！吏胥馋吻徒隶涎，皮肤刮尽骨肉脧！激而不变岂其然？方今万事何者先？苞苴有例相沿缘，习以为尚谁敢捐？□□□□□□□，□□□屋熏成烟；不然□□及尔□，□□□□□□将尔缠！呜呼！五洲到处腾腥膻，独尔一方□□偏□偏，安得口衔木石冤海填，天乎何苦蚁命延？而况吴、越之仇二十年，釜中豆泣长相煎。愿官勿复为獭鹯，使民自在游丛渊！画地为狱蒲作鞭，青天万口官称贤，械斗之民何辜焉！

　　避疫

　　世间奇劫无不有，一疫乃至十年久！郡南山海万人烟，鬼录搜罗已八九。海气瞢腾山气淫，触之不觉头岑岑；耳边隐约催鬼伯，活血斗然成死核。秦医束手越巫逃，咄哉满地腐鼠吓！一人染疫一家危，百金求巫千金医。劣翳骄蹇□□□，神道荒□□□□；□□□□□愈多，此辈何如□□者？渠渠□□□□□，□肉未敢张哭声。恶匄呼群瞰其室，断绝人踪与鼠迹；昔匄而瘠今盗肥，阿堵探囊如鼠硕。炎天藁葬丛山纷，匄助负土营新坟。岂知狐埋复狐搰，是匄是盗二而一。「摸金校尉」、「发丘郎」，木石心肠鬼亦怵！晨酣午饫宵摴蒱，脑后不闻新鬼呼！恶匄之恶恶若此，彼苍降罚何时已？君不见前明崇祯癸未春，逻卒惊倒丧门神；又不见河北羊毛入茄里，千人食之万人死！安得有司行大傩，黄金四目扬盾戈？骑士传火侲子歌，逐之四裔投之河。疫鬼敢向天桥过？

　　控案

　　东家李与西家张，昔为□□□□商；□□□□□□□，□□彼此跻公堂。邑宰□尔如□□，□□□□□脂肪。公堂之下首强俯，归来目作金□努；恨不将仇畀豺虎，急售屋瓦卖田土，一饱胥差壮牙羽。尔家田屋有时空，尔仇薪胆无时终。官谓尔民皆富农，彼此多牛足榖翁，与官臭味惟青铜，窭人莫入公门中。东家五十西家百，两家胜负争咫尺。胜者尔蚨添两翼，负者尔牝虚一掷。金多金少曷足惜？奈此青天惨无色！还乡霍霍自磨刀，不敢仇官仇尔曹：首及六亲次同里，日夕寻仇决生死。和事老人闻之惊，招呼火伴相调停。先取杯筊卜神明，再请搢绅诸先生；劝尔桑梓留余情，勿始以讼终以兵！那知此辈山魈精，赚取茶□贪杯觥；上下其手妙莫名，依然□□□□□，□□□□鸣不平。山人歌此尔试听，尔□□□□□□。诸绅之力玉尔成，老人掀髯作笑声。为尔唤出孔方兄，尔梦到今醒不醒？

　　打劫

　　君不见千人万人同一乡，十乡八乡同一姓？弱肉强食今成风，巨族聊为盗跖行！盗跖年少乡中豪，夜弄炮火昼舞刀；狗党狐群随处有，弱小见之曳兵走。两重墙壁三重门，抉门破壁惊鸡豚。有客新从吕宋返，久别山妻席未暖；可怜万里橐中装，覆巢之下无完卵！真盗胠箧不暇悲，假盗吓杀妻与儿。狄青面具乱昏黑，此声何来似垤泽；交臂谁知某在斯，蓦地相逢旧相识！金刚宝钻红珊珂，帐衾簪珥□□□；□□□□两□得，输入东君安乐窝。诘朝乡□□□□，□□白镪须千百。搢绅闻之发指冠，为汝具状闻于官；一状不灵渎至再，县门如海奈何奈！深居简出官体尊，汝尚未寿夫马费；阍人高坐谈孔方，爪牙张舞胥隶狂。老盗掩口顾之笑，几时办盗官下乡！城外喧传前导出，忽然庖代乃杂职；蛙鸣知否为官私？先讲委员轿价毕。噫嘻乎，官不办盗盗贼民，民敢鸣官民自贼！听官吹角入盗乡，盗谓小儿吹觱栗！

　　番客

　　十家生男九作客，闻说南洋有岛国；新客但随老客行，行即欲归归岂得！自从祖父客南洋，小者为工大者□；嗷嗷八口此待哺，不然家食何所□？□□□□□□□，□日洗尘作牛饮；朱提闪烁惊□□，□□□涎及余沈。无端同室起操戈，富人如雀飞投罗！尺布斗粟亦祸水，涓涓从此成江河。里猾如虎向客视，一纸公门忧患始。公门口作八字开，尔辈破家等闲耳。筑屋东邻欺，修墓西邻訾；南邻命案忽尔移，北邻械斗还尔羁！眼馋吻燥枭与鸱，咀尔血肉嚼尔皮；况尔六姻九族待尔炊，千疮百孔谁尔医？我来番客乡，为歌「番客诗」。世间得意洋洋者，到底妙手空空儿！噫吁嘻，番客之名甘如饴，番客之苦无人知！客昨欲归愁乏赀，今归欲行悔觉迟。客尔何不沈舟破釜、飘蓬泛梗随所之，终身浮海居九夷，笑挈胡妇胡儿嬉？君不见□□□作贾胡碧，冠衿把手争相识？□□□□□□□，□□如此愿已适。又不见南洋□□□□□，□者几人正邱首？故乡万里空招魂，谁赠麦舟返尔柩！

　　乩童

　　咄哉！乩童尔何人？一时见利不见身。赚钱攫物巧于盗，烂头破面惊为神！父老焚香妇孺拜，搢绅坐视不敢怪。尔非孙泰斗米师，或是方腊红巾派？醵赀赛会纷如狂，腥膻杂杳村醪强。此獠公然恣饕餮，既醉既饱神之旁。宴罢腾身立神轿，血汗淋漓路人笑。尔岂独非父母身？世上无如此不肖！乩童！乩童！何为乎？尔何不为耕稼徒？尔何不为渔樵夫？或为僧道为医巫，或为舆隶为佣奴；不然入市溷屠沽，不然浮海从贾胡！嗟□愚人还自愚，尔卖尔肉堪壶卢！尔□□□□区区，□□尔罚膺刀鈇；蓬飞尔首赤尔□，□□□□剑尔肤！童尔妄称已足污，乩尔伪托尤当诛！泉南岂乏君子儒，竟容此獠行通衢！何况媚灶俗所趋，红男绿女相染濡。迩来妖气无处无，妖而雌者为神姑。尔狞类鬼骚类狐，谁灭尔丑正尔辜！左道昔有琅邪于，安得江东孙伯符？

　　普渡

　　鼠儿年到猪儿年，十三乡里相循环；兰盆胜会各争胜，铜山倾倒如流泉。其余乡里虽不一，年年七月成故实。云是庆赞中元节，施食莲台仗我佛；左有钟鱼右瓶钵，能将地狱幽魂拔。一月之中三十日，千门万户咸□□。洋灯照地灿成雪，百宝坛前□□□；□□金鼓□□聒，爆竹雷轰山欲裂。草间纸□□□□，□人逐队走炎暍，汗雨袂雪气拂拂。远者能来近者悦，家家留客酒筵列；珍错鸡豚与鱼鳖，白叟黄童醉且跌。积饭成山香四溢，要使余波及寒乞。夜阑人散剧已毕，纸钱堆里灰犹热。明朝灶冷断炊烟，卖尽田园痴可怜！田园已卖谁复赎？普度年年愁不足。牲牢缺欠鬼神瞋，灯火萧条门户辱。急随番客吕宋行，愿佛佑我工营生。番婆奁赀入橐盈，归来演剧酬神明。掌中傀儡泉州城，大班江西尤有名，贾胡一笑千金倾。我闻盂兰救母目莲之遗事，何意今俗沿之普度作游戏！一举罄罄中人产，一乡专贻巨室累；贫者已极富者□，□底沧桑太容易。嗟哉时局方艰□！□□□□□□□。何不集此膏与腴，民献之官□□□？□□散赈偏灾区；不然分惠沟中癯。笑尔媚佛何其愚，怪尔用财何其疏！无乃习俗移人乎？我有一言陈当途，次及乡党士大夫，「祭非其鬼」古所诛！榜为厉禁悬通衢，民风返朴民力舒，令人神往康乾初！

　　赌棍

　　昔人之赌以豪名，今人之赌以棍称；昔人一掷每百万，今人左券操奇赢。就中五木寓关窍，呼卢喝雉随声应；叶子戏局千手眼，百十二纸皆通灵。竹牌推出铜宝响，市井衣钵尤专精。场上何来莽纨裤，引之入彀酣如蝇；断绝父兄弃妻子，长与赌棍为死朋。广厦□□□□瓦，腴田转眼无寸茎。颠倒昼夜□□□，□□面□□可憎。君不见泉州城南吕宋客？□□□□白镪白；金穴喧传郭况家，紫标艳说临川宅。赌棍望风争款门，扶上肩舆行得得。妖伎娈童带笑迎，花柳开场倍生色。囊家待客丰且周，先奉烟茶后酒席。须臾客醉奋衣起，昂然如鹤鹤群立。骰盆宛转作鬼叫，灯火光中荡魂魄。笼禽阱兽尔焉逃，目听眉语谁能识？前车既覆后车继，瓦注不足金注益；倾筐倒箧信豪举，赢得旁观夸啧啧。噫嘻乎！赌棍之狡赌鬼愚，可怜鬼亦愁棍徒！剜尔鬼肉吸鬼髓，杀鬼不用力与鈇。破家亡命等凶器，目之为棍良非诬！当头一棒喝鬼醒，棍乎何处藏其躯！

　　□□席上次毓臣韵

　　□□□□此谟觞，大笔龙门老子长。秋□□□□□迫，敢云报国在文章？

　　浮家避地海之滨，豪竹哀丝半百身。苦记去年今夕事，一楼风月醉诗人！

　　毓臣席上次米溪韵

　　滴尽铜驼泪，于今又几年？自怜香案吏，一谪不成仙！

　　丱兮城在否？古国已千年。闻说秦方士，曾求海上仙。

　　中东互唇齿，君我亦忘年。绝好同舟谊，人间李郭仙。

　　自题影象赠答米溪

　　吾友米溪貌如玉，今吾自镜还自恧。仙之与凡雅与俗，吾以苔岑■〈契，廾代大〉于独。鹿耳礁边诗酒局，褦襶者谁□此福。□□白驹在空谷，何以赠之纸一幅，□□□□真□□。

　　毓臣、养斋秋试不售，景商以诗慰之，即次其韵

　　两世论交重纪群，翩翩公子况能文。榜头成败君休较，醉睨儿曹灞上军！

　　眼前画饼啖名场，自大何人似夜郎？笑汝有碑还没字，漫夸史笔具三长（头场史论）。

　　阿婆涂抹效西颦，老我东施总失真。二十年来花样改，度针辜负绣鸳人。

　　满目蜗争蚁斗纷，诸公于意果何云。镜中无数空花影，几树离离实有蕡？

　　快婿由来艳雀屏，桂花香里影婷婷。老天忝握量才尺，一□□量眼便青（老友黄拱垣子与婿偕捷）。

　　例□□□属姓林，逋仙风骨谪仙心。桑□□□□□浅，海上归来已陆沈！

　　心香一瓣说师恩（毓臣为林怡图高足，于景商为世交），更喜诗书裕后昆。重向怡园寻爪迹，万梅花下款柴门（怡图别号「万梅庵主」）。

　　人言陆贾与随何，一样谈兵纸上多。谁是浮文谁朴学，中朝造士流菁莪？

　　科名今又落孙山，墨汁磨人那得闲？同辈儒衣皆左衽，不堪回首旧台湾！

　　骚坛高筑受降城，小范胸中当甲兵。浪屿诗才谁踵霸？依然牛耳主齐盟！

　　瘦鹤侄邀同黎伯鄂司马、日本山崎君、杜彝珍、□□昆季，夜宴红楼醉歌

　　秋□□□秋云蒸，秋鸟瑟缩秋蟾莹；五□□□□□举，横陈绮席张华灯。万重内热不可解，浊醪一倒酣如蝇。泉南山人林卧六七载，不图海客薢茩相■〈口尹〉嘤。桑田三浅历历各在眼，茶庄两杜落拓愁谈瀛。二樵乃是吾乡之贤守，鹭门门外竹马群相迎。洁也于兹再晤欢平生！咄哉泉石臞，十事九不理。黎侯我所思，蒹葭水中芷。倏然天风浪浪吹聚嘉禾里，大海萍踪偶然耳。君不见王内史，不惜此身以乐死；又不见谪仙李，秉烛夜游良有以？何况尘中褦襶子，齿豁头童今若此！坐花醉月不能狂，一咏一觞吾老矣！

　　寄答陈槐庭代柬

　　□□□□流，中有陈孺子，天然一枝笔，□□□□□。□□□□编，妙语何其绮！顿使寒斋灯，□□□□□。念我别鹿川，卅载于兹矣。「白沙」旧讲院（岁癸未，仆主讲白沙），劫火想摧毁。俯仰觞咏间，故交半为鬼：既亡黄叔度，复失丁正礼（谓瑞符、醴澄二进士）。尚留山泽癯，眼见沧桑改。嗟哉老中郎（蔡香邻丈宰新兴归，寿终鲤城）！得正首邱死。更怜吾英（家子芹孝廉，归钱江病殁），埋玉幽谷底！风骚系钧发，后生此踵起。子未谋一面，我已震双耳。生为汗血驹，坠地即千里。君家诗坛豪，去非与旡已。迢迢古衣钵，传者今有几？宗之美少年，想子前身是，皎如玉树姿，能使群花喜。颇闻购绿珠，十斛明珠抵。巧作催徽图，天花散人海，吾友郑当时，拱璧获一纸（君以爱姬小影寄与毓臣）。披图唤真真，室□□□□。颠风吹我茅，败絮熨床尾。我□□□□，□脚□□□；荆布况零落，老夫涕未止！□□□□□，□素来双鲤，中含璧人影，清光照尘凡（来诗并惠玉照一帧），使我苍苍颜，镜之汗及趾。黄粱熟一梦，知非从今始（仆年四十九矣）。行当访昔游，鹢首向东指；看遍鹿川花，老眼揩雾里。孟公本好客，相见定倒屐；更下仲举榻，促膝谈亹亹。我请朝细君，刘桢许平视？

　　意有未尽，辄书级尾

　　三绝人夸郑广文（毓臣、养斋昆季）；词场年少独怜君！山中忽见梅花使，一束诗来赠老澐。

　　我忆中丞开府日，牡丹百本斗新年（乙未新正，唐中丞结「牡丹诗社」）。而今栎社添佳话，诸子风流似月泉（槐庭有「栎社唱和集」）。

　　半百□□一剎那，春愁底事苦相魔？□怜□□□□景，□□莺莺燕燕何（来诗以张子野相谑）！

　　青青转眼星星出，染发何堪侧室嗤！陆展媚人终不媚，老夫肯作效颦施（书中及染发事）？

　　禅参琴操湖中偈，泪洒朝云岭外亭（予丧两妾）。知否前身苏内翰，命宫磨蝎是平生（予与坡同生日）？

　　辽东好返千年鹤，海外重观一局棋（来诗中语）。华表犹存柯已烂，神仙也有可怜时！

　　毓臣赴鼓浪屿醉中失足坠水，几溺；盖为予传语僦屋故也

　　昔闻洪乔渡江游，平生不作致书邮，将书笑向江中投，沈者自沈浮自浮。谁知君乃谪仙李，弄舟釆石矶边渚，□□宫袍捞月起，此身那惜以醉死！□□□□□□□，□君躯壳轻鸿毛，一时心醉□□□，□□□里千葡萄。君方市隐鹭之浦，我正绕枝三匝苦，自怜漂泊老无家，谁为伯鸾赁皋庑。鲤城万瓦鱼鳞同，人海中藏一寓公，恨君不作羊求仲，卜邻开径来清风。君之所学古人耳，但为人谋不为己，洞天鼓浪蛟鼍愁，险共知章眠水底！

　　次韵答陈仲璚茂才

　　泮芹釆釆老逾芬，名列前茅早岁闻。我识元龙湖海士，自惭豪气不如君！

　　浮尘一枕黑甜乡，回首遗珠泣夜光；从古晚成多大器，太公八十始鹰扬（君年七十）。

　　□□□□□阴清，中有幽人避世情。家国□□□□□，□□□战腐科名。

　　他时逃墨总归儒，珍重千金惜此躯。寄语朝端王介甫，故吾曾否笑今吾？

　　暗中傀儡一丝牵，文字前因岂偶然？毕竟怜才秦学士，颍川家法此薪传（谓秦佩萼学使）。

　　眼底楸枰局几迁，名流如鲫过江年？纷纷缟纻知多少，谁似延陵季子贤（谓吴澄秋广文）！

　　小谪我为苏玉局，能诗君是白香山。愿君置我骚坛侧，一点灵丹待九还。

　　浪迹江关八九年，着鞭已让祖生先。从今领略闲中趣，吟社何人与结莲？

　　□□□□首低垂，不为知交不作诗。□□□□□□□，□□风雨一灯悲。

　　鲍家俊逸庾清新，怜我穷途为写真。把手泉南偕市隐，梅村，独漉两诗人。

　　次韵答澄秋

　　马思市骨豹留皮，身世谁怜朽拙悲？侥幸嗜痂君结癖，挑灯喜诵「后苏诗」。

　　桐阴促■〈桼阝〉晚凉天，示我新吟字字鲜。知是敓胎名画手，白描工绝李龙眠。

　　尘中落落可憎才，千里鲸氛眼倦开。泪血一腔无处洒，寻诗怕上望乡台！

　　白衣苍狗幻无端，怡怅颦施对镜叹。赖有畸人吴子□，□□□厌老儒酸。

　　□□□□共胥钞，昆季齐名祁与郊。□向词坛成一队，陈琳应许列前茅（谓陈仲璚）。

　　沧桑容易变朱颜，谁识云心一片闲。十载釆薇寻逸侣，西岑深处即西山（予遯迹西岑十年矣）。

　　尖风刀刮雨盆翻（夜寒风雨大作），剪烛披笺仔细论。欲和水田无好句（澄秋别号水田），强持布鼓过雷门。

　　鹿耳鲲身安在哉？年年作客杜鹃哀！羡君雅有人偕隐，我已无妻愧老莱。

　　哭瘦鹤侄

　　炎云吹噩梦，流向刺桐阴，命也乌衣短，魂兮鹭水深！苍蝇沾白璧，虚牝掷黄金。老我忧时涕，临风洒竹林！

　　□□□□国，瀛东最妙年；燕莺新债帅，□□□□□。□□□□□，焚膏蜡自煎。杨枝开阁□，□□□□□。

　　我与子同病，相怜沈醉乡；一朝晞薤露，万劫任桑沧。逝者乌爰止，伤哉鹏不祥！补天谁炼石？搔首问娲皇。

　　鹿川今已矣，撞坏好家居；惨绿原辛苦，陶朱亦子虚！医疮甘剜肉，附骨奈生疽！一笑凌空去，劳薪且息车。

　　桐郡喜晤吴咫园明经

　　咫园居士抱儦骨，蛛隐沪南世未识。眼饱李泌三万签，身入崔儦五千室；匏庵讲学盛门徒，兀坐皋比键不出。临池工作龙鸾姿；博物能谈豹鼠质；偶然兴到见鳞爪，余技雕虫及篆刻。青衫落拓几经秋，奈此华颠尚闱棘！年时放棹七鲲游，地主深惭交臂失。鲸氛□□□□□，天遣两人订胶漆。热尘红□□□□，□□□□□□侧。示我「二如行乐图」，为道□□□□□（「二如」，其先尊别号也）。何当买得平原丝，想象须眉纬古佛。君家奕叶署通德，岂待区区蹇子笔！披图三叹味君旨，琥珀权将纤芥拾。方今末流竞题品，妙缋可怜疥俗墨。相知我辈为写真，信是心仪非耳食。茫茫人海万浮萍，惟我与君二而一。

　　咫园和诗并赠香珠，迭韵答之

　　诗家作苦鍜心骨，用法严于程不识。古来健者惟少陵，君乃奟然闯其室；太白真仙长吉鬼，百灵万怪呼之出。鄙人惭非遭子建，未敢平揖友吴质；类狗类骛两不知，但将虎鹄自书刻。无端巴里和阳春，心既塞□□□棘！君诗绝代比西子，使我东施□□失。□□□□□□群，蒙叟聊寄漆园漆。斗然入□□□□，□上恐遭俗目侧。奈何爱我忘我丑？自顾衰颜增歉色！从此奉君一瓣香，望风遥拜旃檀佛。旁有雏鬟睨我笑，欲步君诗屡阁笔。得君一字一珍珠，胜似当年青紫拾。眼前又届桂花忙，垂老磨人半丸墨。青云白发等闲耳，愿君勿溷蠹鱼食；毅夫宗法冠军雄，要向榜头偻指一！

　　再迭前韵，以诗箑、茶具赠答咫园

　　詅痴顶踵无媚骨，白眼看天不相识，烟尘涨海溷鱼龙，中有幽人在陋室。老佣秃笔已成邱，薶头矮屋几时出？□盘■〈行外言内〉世弄姿首，摇落天生空谷质。襕衫席帽□□□，□□小儿无乃刻！嗟今无事复□□，□□□□□□棘。□我同为黄种人，国魂已去□□失；□□墨雨□乾坤，遂令震旦黝如漆！君于白地放光明，我愿从之瓶杖侧。沪云莽莽沪水深，鲤鱼城里正秋色。打包一钵一袈裟，遯迹恒河沙数佛。童真偶证法喜禅，天魔忽绕画眉笔。读君赠句苦效颦，骚人牙慧那可拾！萧斋旅夕金商吹，抱叶雌蝉长墨墨。相期珍重岁寒心，风雅主盟言不食。报君诗扇博轩渠，媵以涤臊茗具一。

　　咫园省试罢归，访我于瀞謻不晤而去，以诗箑、华履相贻；三迭前韵酬之

　　支床病叟剩鸡骨，倦眼朦胧丁不识；瞥见诗人纨扇诗，明月团团照我室。春来我有釆薪忧，两月户庭未敢出。先生惠我鲁风鞋，猥以儒文被俗质，要使青云足下生，化去双凫不停刻。可奈瀞謻作寓公，株守经年困篱棘！袁宏深荷谢傅情，表扬仁风誓勿失！愿随刘勰执礼器，不觉梦中绕丹漆。相思恨隔一重城，展转客衾常反侧。昨忽闻君辱玉趾，贱子衡茅顿生色。谁知避面同尹、邢，到此缘悭方悟佛。怪君信宿又飞去，如僧繇龙一点笔。遂园回首旧文燕（遂园，君同里陈小厥茂才别业），渺渺坠欢何处拾？吟■〈木前〉差幸留爪痕，大匠当前示绳墨。索居无那久离群，百六东风过寒食，三复琼瑶桃李篇，投我几回未报一！

　　唐维卿中丞挽诗

　　□□□□□怒波，平泉花木奈公何！登坛□□□□□，□□□□烈士歌。陶侃运斋空有甓，□□□□□无戈！□□莫问田横岛，鲲鹿回头一剎那。

　　垂老生还入玉门，得归骸骨总君恩。将军棨戟中丞府；吏部文章太史垣。绝域奇功投笔起；衰朝晚节盖棺论。可怜越秀山前路，零落新巢旧爪痕！

　　杉湖莲荡甲西南，屈指耆英六十三。已散俸钱贫似故，未安家食老何堪！闲来书向空中咄，儒者兵于纸上谈。犹幸筹边传一疏，「请缨」人说是奇男。

　　无端空谷渺知音，太息遗民共陆沈！南国至今犹爱树；东山不出复为霖！十年沧海桑田劫，千里江湖魏阙□！□□崖州同下泪，孤寒八百受恩深！

　　□□□夕，孙韶青二尹招饮寓斋□□□赠

　　□□□□□尘忙，越客相逢冷琖香。□□□□□□草，半□□劫几沧桑！梦回仙枕家何在？溺到儒冠我敢狂！自分驽骀谁一顾，不图今日有孙阳。

　　鲲波千里换鲸烟，不共看花已十年。蓦对绮筵揩老眼；苦搜艳藻耸寒肩。紫云未敢从君乞（坐有歌者），璧月何堪向客圆！莫漫坐中泣商妇，青衫沦落更谁怜？

　　广陵散已千秋绝，何幸温陵又见君（韶青善琴）！指上元猿空啸月；眼中苍狗总浮云！家贫宦况愁栖棘，年少文场负采芹。差喜新词标俊逸，前身应是鲍参军。

　　晋水官斋喜晤曹芝生二尹

　　冻蛰鲤鱼城，瘖哑三百日。翩然觏之子，沈闷霍若失。奇胸斗雪亮，雅谑随风发；邑廨盛才藻，塞破屋脊骨。之子特矫矫，立鹤信清绝。咄哉屈宋姿，乃在衙官列！刺桐尟绿阴，软红十丈热，抱琴走海滨，牙期鯈已没；弹作龟山吟，淋浪满腔血。侧瞰环球上，阎浮墨于桼！万汇纷腥膻，儒冠尔何物？矧兹黄种者，章甫百不一。无怪吠尧徒，狺狺尽为桀。赖有计然子（谓计伯庸），与子相证质：骊颔明珠探，尘尾碎玉屑。旁人体亦投，若辈舌敢鴃？而况穷鲰生，能无望洋怵！昨诗强效频，绝倒东施拙。二子独神契，到处项斯说。爱我忘我丑，肝胃互盘结。鲲溟话劫灰，眴今十年别。沦落同天涯，彼此涕未歇！孤馆寒虫号，絮咽他乡月，吟寄绣虎君，用纾客心郁。

　　我家蓬瀛东，游戏群仙府，朝斟琥珀浆，夕■〈砂上手下〉麒麟脯。颇怪陶宏景，挂冠向神武，山中称宰相，但听松风语。又怪葛稚川，携手鲍家女，渴想句漏令，未见丹砂煮。真人在行乐，一刻一万古；生不识下方，那识下方苦？自从海水飞，桑田问谁主？岂无鱼化龙，抑且虎为鼠？吁嗟老岁星，历劫奈何许！一谪坠穷村，山鬼笑而侮。再谪溷尘肆，遂与哙等伍。回首白玉京，去天尺有五，可望不可即，遐哉旧仙侣！云中时一招，漫空吹黑雨，长鲸作人立，见者栗其股。盈盈一水间，万丈妖氛阻！荒唐说九州岛，何处干净土？因之动遥思，刷我碧霄羽。及此尚尧天，岂必如巢父？东隅虽已矣，留待桑榆补。壮士翻日车，衰翁为起舞，狂谈勿复纵，吓杀黄口乳。

　　赠计伯庸二尹用芝生韵

　　老来懒作出山泉，满眼浮云倦欲眠。怜子有堂空对鸭；笑予无树可栖蝉！黄金脱手曾流水，碧玉伤心早化烟。二十年前香案吏，让人先着祖生鞭。

　　越客无憀事宦游，萍蓬一醉鲤城秋。三山梦冷谁相忆？八口饥驱我亦愁。暂掷头巾辞旧侣，强持手版入支流。剧怜听鼓趋官者，中有诗人赵倚楼。

　　感事，迭前韵示伯庸

　　痛谈时局泪如泉，举世昏昏但醉眠。久立都堂真仗马，才登谏苑便雌蝉。梦惊鹦鹉宫中谶，毒煽芙蓉海外烟。七十二沽丁字水，记曾胡骑乱投鞭！

　　辽沈关河控上游，中原王气几经秋？风云泥马成新劫，荆棘铜驼郁古愁！双凤觚棱劳北望；七鲲形胜付东流！余生别有沧桑恨，十丈妖氛赤坎楼！

　　和芝生韵

　　幽窗旅夕瘦吟肩，一和君诗一怆然！岫底闲云同我懒，天涯冷月为谁圆？红羊佛劫愁尘海，绿蚁朋尊托酒泉。却喜曹唐差解事，放怀高咏小游仙。

　　迭前韵柬芝生并示伯庸

　　十载山居且息肩，老当益壮岂其然？瑞桐一笑头今白，甫草相逢梦再圆。逋客何时归故国？冷官无处觅廉泉！仇香自昔称鸾凤，吏隐如君即地仙（芝生自署「吏隐」）。

　　感事再迭前韵

　　莽莽乾坤孰仔肩？勋名勒石愧燕然。惊天玉弩飞无定，坠地金瓯缺不圆！才士奇冤沈黑海，相臣遗恨入黄泉！鲰生莫漫谈时事，且向江湖作散仙。

　　三迭前韵书怀

　　马周逆旅困鸢肩，多病谁怜孟浩然！肯以锥刀争得失；况于柄凿误方圆？出幽无分迁乔木，忍渴何曾饮盗泉！侬自隐沦卿自吏，头衔同署酒中仙。

　　泉郡守金韶笙（学献）同年秩满将行，赋此志别

　　春明卅载旧齐年，梓里今称太守贤：郭及舆前喧竹马；刘宽堂上息蒲鞭。蚕桑一变泉山俗；鸾藻重赓泮水篇。白傅长裘杜陵厦，帡幪又遍海东天！

　　仁山宗嫡越山灵，太史文章记妙龄，罗友送人频作郡；管宁为客尚横经。鲲城小劫头今白，鲤廨相逢眼忽青。我愧南州徐孺子，每过陈榻不曾停！

　　老来毛颖秃无余，笑杀中书不中书。三匝枝头交绕鹊，九年辙底欲枯鱼。羞同左衽生何益？愿遂初衣计已疏！此日阳春如有脚，南梅向暖待吹嘘。

　　闽游曾共节辕觞，更喜朋樽话故乡。长孺下车眠亦治；令君入席坐能香。五羊时忆吟边侣，一鹤长随宦后装。城郭刺桐阴已满，去思留作召公棠！

　　瀞謻旅夕

　　客子吟成无奈苦，诗人老至不能狂。心葩忽发搔奇痒；手稿亲钞疗健忘。磨蝎底须询日者？牢骚从未写冬郎！贫中解领闲中趣，便是安身立命方。

　　九年逆旅名心净，一笑澄观物理真：入帐■〈蠢，昏代春〉成钻利客，赴灯蛾似热中人。迷离歧海相思梦，珍重高秋自在身。拟缚千枝如意帚，等闲挥散五洲尘。

　　法兰西国大革命歌

　　老民蛛隐心太平，未读西史犹孩婴。那知中有恐怖之时代，百二十九万人流血同一坑。君不见法兰西国王路易专制由来恃权力，酿成无数党员党，演出绝大革命革？当时宪法初萌芽，自由满拟开好花。欧人性质喜独立，民权国会纷抟沙。米拉伯爵奋袂起，乃心王室而已矣。可怜杯水敌车薪，志士先鸣孤掌死。拉飞咽侯忠且贤，共和欲法美利坚；医方病证两刺谬，祸贻祖国数十年。巴黎市长推伯利，选举普通下院议；一时结集尽名流，断头台上无噍类！三子才望云天高，国民领袖真人豪。善因恶果竟如是，炎冈玉石谁能逃？从兹党派互蛮触，划分平野与山岳。人权平等终不平，八十六州民觳觫。孱王太阿令倒持，宫中喘息危悬丝；勤王党败邻援绝，独夫授首无人悲。乱民暴动半枭獍，强者一呼弱者应；马拉虽殁埃卑存，妄以市厅执国政。焦月党魁称假敦，树帜别开社会门；但有破坏无建设，误骑虎背成狂奔。罗伯卑尔尤鸷狡，同党人人不自保。段、埃鼎足势既亡，国贼有心觊大宝；剪除异己戮无辜，嫌疑九法相攀诬。忽然操戈在同室，贼人自贼何为乎？纷纷余党归淘汰，警保国安立两会。渐由激烈趋和平，护国军联少年队。天心厌乱此其时，王党全倾贵族衰；上下院二监督五，改良民主新国旗。鲁索先哲倡「民约」，边沁因之说「利乐」。无端崛起拿坡仑，帝网重重政府恶！继以拿坡仑第三，纵横欧陆恣狼贪；霸业中兴复称帝，穷兵黩武民弗堪。二帝如虎列强畏，天骄一败遂涂地。试观英、德纪功碑，惠灵吞勇、毛奇智。法民历劫终有涯，国魂唤醒武良街；智耶儿出宪政立，复萌枯木燃死灰。我思治乱本定数，最险莫如此过渡。文明岂可一蹴几？政党多缘急进误！匈国金牛大宪章，至今幸福犹未央。噶苏士后有狄渥，个人资格非寻常。更有少年意大利，爱国惟务民之义；册年三杰一舞台，舌笔血刀留浩气。吾华今已无神权，封建之制亦荡然；地广人稠政懦缓，刑宽税薄民安便。岂有风潮由内激，无病而呻徒自惑。乱人借口爱同胞，一饮狂泉天地黑。噫吁嘻！前车既覆鉴者谁，国民教育知不知？旁有日本诩怪杰，吾国革命独无血！

　　寿郑香谷部郎七十

　　陵谷迁流到古稀，翛然林下遂初衣。邵窝安乐双栖稳，鲁殿灵光四望巍。风定扁舟螺右旋，天空一笛鹤南飞。韶华满眼桑榆好，始信人间重夕晖。

　　铜狄■〈扌麻〉挱总夙根，岭梅为报小春暄。骚人雅集东瀛岛，寿宇宏开北郭园（君家新竹北郭，因以名园）。馆署广文三绝噪，门题通德五经尊（先德两世掌教书院，入祀乡贤）。紫标黄榜寻常事，长愿书香课子孙。

　　宣宗皇帝太平日，二老郎曹苔与岑（先公在道光朝与君世父祉亭公同曝直郎署）。孔、李通家先后辈，纪，群两世去来今。鲲身鹿耳怀乡地，兔颖麟胶祝嘏心。搔首临风更惆怅，潜园倘忆鹤山林（潜园为林鹤山方伯别业，与北郭园并峙新竹）！

　　衮衮诸豪笑壮頄，谁于闹境煅清修？启期裘索歌三乐；表圣林亭榜四休。跌宕山尊看舞彩，回环海屋数添筹。向禽昏嫁多时了，未了平生五岳游。

　　郑庄宾客郑樵儒，郑谷诗篇郑侠图。君踵宗风殊肯构；我怀旧雨正悬弧。未妨老子神龙蛰，况有文郎伯鲤趋。一笑金门充吏隐，南宫星影认依乌。

　　赤坎耆英会已残，竹城犹耸旧词坛。百年手泽丹山穴，两世头衔纷署官。倒啖蔗甜何碍老，后雕松古不知寒。群儿漫作蚍蜉撼，那识灵根大树蟠？

　　日俄烜睒水犀雄，铁舰横行过亚东。绿野有人开世界；青衫老我感焦桐！虫沙战阵三洲黑，歌舞灯檠八尺红。到此澄心观自在，白头翁即信天翁。

　　卅载前贤祠貌盛，鲰生亲奉瓣香来（祉公崇祀时，予小子躬逢其盛）。鼎门好事珠成串，尘海华筵锦作堆。刘叟命田随手赎，谢家宝树称心栽。为君更奏元灵曲，莫溷宫坊小忽雷！

　　祥云作矞和华鬘，不借丹方为驻颜。仙眷刘、樊今白发；幽居梁、孟有青山。先生杖履春长在，君子笄珈福岂悭？知否前身壶峤谪，木公金母尚人寰。

　　盈盈一水递吟笺，引领枌乡共祝延。杖国之年翁矍铄，跻堂此日客联翩！箕畴葆富还宜寿，汉诏明经更力田，山泽臞夫私羡极，如君纔算老顽仙！

　　癸卯岁除，病几殆而获愈；新正戚友来贺，书此以博一笑

　　鲤城昏昏度新岁，沈疴乍起魂犹悸。登堂有客相疑年，主人笑以一岁对。四坐闻之大轩渠，云此躗言毋乃太！我为诸君道所以，主人滑稽客勿怪：去年贱子四十九，一病几乎不可讳。年未五十尚称夭，凄然茹痛彻心肺。巫医束手妻孥哭，男儿死耳复谁怼？岁方云暮我告终，四序之功成者退。不图有脚阳春回，我亦转否而为泰。于今伯玉始知非，别是阎浮新世界。重来何异初生时，造物恩我乃至再。如追汉将复登坛，如赎文姬还入塞；魂苏绛市骇秦谍，魄附华山跛李丐。倘非西海却死香，或是颖州再生桧；沙身历劫毗骞妒，夜台被赦阎罗悔。还童巧与八公争，续命偷将五丝系。居然好道刘更生，从此著书申不害。咄哉鸡肋老癯夫，直化膏盲为癣疥！君不见陈琳一纸愈风檄，丞相之头如脱械；又不见枚叔七篇发汗文，太子之疾如解蜕？杜陵况有髑髅句，好诗袪疟此其例。词人作健炼心魄，二竖潜销六贼避。我逞谈锋聊自壮，诸君拊掌亦称快。死灰重然槁木活，奇事骇人出意外。玉楼纵召那肯行，老天留待耆英会。狂来自署「不倒翁」，鲲海余生百无碍。忽然顾问镜中谁，吓杀龙钟诸丑态！者番赚出鬼门关，何时了却骚坛债？百岁才经一半过，还留一半乾坤大。且咒婆罗吉利词，元日焚香向天拜。

　　元旦病中和芝生韵

　　天教奇险试医才，药琖权为饯岁杯。妙手回春惊又喜；吟魂送腊去还来。雏姬罢进屠苏酒；病叟重燃粪壤灰。明日满城冠盖闹，自怜倦眼未曾开。

　　万家爆竹刺桐城，老子呻吟作和声。拥被身惟防冷暖，垂帏目不辨阴晴。五辛未敢登盘荐；百丑翻嫌对镜明。举世欣欣侬戚戚，使人到此意难平！

　　何劲臣二尹赠诗和韵

　　不堪回首凤皇洲（仆自弱冠供职薇省，眴今三十年矣），燹后空存几卷诗！鲲海余生怜我老；鲤城作客见君迟。一官枳棘供吟讽（君保甲禾山，彼此鹭门，辄以近诗相质），两载蒿莪付□□（客岁君衔慈恤）。今日相逢沦落甚，尘中何处觅鹪枝（仆内渡后，旅燕营巢，迄今尚无定所）？

　　□□□归日本，索诗赠别

　　角星朗映扶桑水，奇绝米溪一男子！醉中斫剑蛟龟愁，狂来摇笔风雷起。洞观六籍谈九州岛，饱读五车走万里。书生戎马队横行，使者斗牛查直指。鹭门鼓浪洞天雄，节楼百级层霄里，翩翩书记阮元瑜，斜插华篸曳珠履。胸罗道德五千文，关吏忻然迎尹喜，人言老子果犹龙，十载东来气还紫。年时我作鹭门游，尊酒论文掌互抵。林逋、郑谷两诗人（景商毓臣），与君鼎足骚坛峙；蹇子亦复虱其间，邛蟨岠虚肩可比？鹿耳礁楼秋正中，举杯邀月三人耳（壬寅中秋，君觞予于鹿耳礁楼，毓臣与马），对影江天夜色深，彼此唱酬兴未已。朅来劳燕又西东，群离居索百无俚。客冬病卧瀞謻中，涸辙欲僵鲤城鲤（客夏移寓鲤城郑氏别业瀞謻中，冬春抱恙两月，今始愈）。相思月落梦魂飞，屋梁颜色非耶是？忽闻陆贾促归装，遥唱阳关送行李。双鱼隔浦递吟笺，春树暮云同尺咫祝君一路驾长风，布帆安稳锦衣美。重聚萍踪会有期，他日相看我老矣！

　　次米溪「感事诗」

　　地何必有海，乍平忽又澜？天何必有月，多缺乃少圆？我如海水浊，逐逐泥沙间。君如明月秋，见之令人欢！奈何君我别，征途各迷漫？橐笔走鹭厦，仗剑指马韩。异苔而同岑，长抱家国患。仰羡六翮举，遐哉云中鹇！老成未封侯，数奇骨相寒。伫君抟扶摇，高步天衢安！区区愿执鞭，相从出榆关。倾阳有园葵，谁鉴丹心丹？望古怀国士，知我宁辞艰。琴声一以杳，海水吹君还。何时明月来，重照江之干？不惜远离苦，所惜真交难！病骀与神骏，同志千金鞍。行矣复何道，努力燕然山！

　　迭前韵

　　我欲骖青虬，只手迥狂澜！神州将陆沈，安得金瓯圆？君今之所志，乃在层霄间。沙场醉葡萄，念此惨不欢。壮哉肉飞仙，结想游汗漫。长揖谢樊篱，追踪古彭、韩。男儿重横行，微躯曷足患？五柳偶然归，开笼放白鹇。扁舟石载满，两袖风生寒。山中岁月长，板舆便且安。时闻求友声，黄鸟鸣关关。米市樱花红，禾江荔子丹，别君和君诗，东施效颦艰。再拜吟坛侧，大丹企九还。鼻息双虹霓，凛凛不可干。韩非有孤愤，到今犹说难。莴目极辽渖，杀气腾征鞍。临歧洒老泪，首阳何处山？

　　陈小石漕帅、裕寿田相公，予乙亥、丙子同年友也；偶阅邮报，慨然书此

　　回首云泥两未忘，平分剑气与珠光。漫将天下才量斗，岂有人间颖处囊？节钺临江唐转运，鼎铉当国宋平章。如何三十年科目，还剩林泉一老狂（延陵赠缟之交，忽忽数载，念之怦然。顷复惠我乡物，情尤足感）！

　　寿林伯余文学五十（乃弟仲良孝廉新得河南知州）

　　诗人一语为君寿，君是文人是福人。赁庑梁鸿犹有耦；课耕林鷃未全贫。无双昆季寰中誉，半百光阴局外身。我欲同年问公瑾，几时招我饮醪醇？

　　米溪临别觞予于浪屿公瑾，出示所藏古砚数十，诗以纪之；因次其韵

　　宝晋斋头耸砚山，指麾虞褚叱荆关。此行赢得归装重，割取端溪紫石还。

　　五年饱看鹭门山，今日班超返玉关。莫讶渊明轻斗米，几人故国锦衣还？

　　苍生霖雨系东山，出处须争此一关。君是人间希有鸟，东应小倦即飞还。

　　东望三神海上山，辅车唇齿动相关。张骞重作乘槎使，一笑珠从合浦还。  
　 
后苏龛诗钞卷七

　　温陵施士洁芸况

　　诸罗忠烈罗参戎祠

　　「鸭王」饲鸭兼饲贼（台湾朱一贵反，称「义王」，号「永和」。一贵微时饲鸭，俗号为「鸭母王」），手弄鲲洋成鸭国。将星如雨坠蛮天，黑水群飞血花碧。桓桓北路罗参戎，诸罗屹作长城雄！南来貉子不敢过，老罴横卧当其冲。春牛埔上埔头落（欧阳总兵殉难于此），三垒镇兵同一哭。鹿门犀甲又虫沙（水师副将援春牛埔，战死）。番社健儿竟雌伏（先是四社番兵淫掠激变）。是时玉带海中浮（贼党诡称海中有玉带浮出，为朱家僭号之符），地鸣山斗天为愁（诸罗山与傀儡山斗，地大鸣震）！「梅坑」「荷渚」乱风鹤（「梅坑」、「荷渚」，诸邑八景之二），武峦妖雾惊蚩尤（大武峦为邑之主山）。参戎怒马搴旗出，一弹一贼随烟没（炮仆贼旗毙，贼无数）。身是安西旧刺蜚（公宁夏人），盗刃潢池尔何物！君不见南霁云、雷万春，六十余日狂胡屯，雀鼠己尽犹乘闉。呜呼此皆百战真将军，至此何惜糜此身！岂有中朝伟男子，甘受犬羊城下耻？参戎一跃入贼围，大节粗完而已矣！我闻愤王骓与虞，公之气概何殊乎？骓归虞泣为公殉（公所乘马，逸归署中带血，妾蒋氏见之，遂自经以殉），血食不祇青史信。诸罗「元帅庙」，昔祀张睢阳（前邑署左有「元帅庙」，即张祠也）；祇今「忠烈庙」貌差相当（公祠在「玉峰书院」之左，前邑令卫公颜曰「忠烈」）。睢阳脔妾飨死士，参戎妾殉参戎死。迩来读史伤心人，别有沧桑泪如水！咄哉安平咫尺五忠祠！忠魂历劫千载谁得知（安平镇有「五忠祠」，亦公同时殉此难者，今圯矣）！

　　五月二十日同人饯别米溪于鹭江市楼，即席次米溪韵

　　数载论交砚席亲，咏觞今夕饯骚人。琴声零落海天远，不见吾师方子春！

　　鞍马劳生髀肉亲，干戈满地怆征人！樱花若个奇男子，自镜朱颜正好春。

　　尘中无处着天亲，谁是桃源洞里人？我愧柴桑陶处士，归来犹恋武陵春！

　　每搔短发念君亲，垂老翻为失路人，三尺宝刀三寸笔，一场孤负少年春！

　　次景度饯米溪韵

　　腥膻拂拂吹东南，软红世态苍蝇酣，宵来德星聚三五，清尊如蜜中边甜，浅斟低唱亦自得，大鱼肥肉非所耽。两情不负蛩与駏，同体何啻鲽与鹣。群贤觞咏互赠答，酸咸滋味侬能谙。一斗淋漓百篇出，裁笺刻烛当风檐，诗中针芥有缘法，三生香火檀那龛。谁擘金鳷渡香象？米溪抗手沧浪严。黄童奇气郁千尺，欲争霄汉摩樟楠。歇后阿五亦善谑（毓臣）。余子蜷局皆寒蚕。骚场旗豉孰鼎峙？分屯敢据东西邯？王乔、许远本仙侣，（蒜园、子山）相招鹤驾陪鸾骖。老施效颦不知丑，把笔惭汗双腋沾！偶然对客发狂兴，耸肩痴想乾坤担。吟髭捻断忽自笑，成一字欲三年淹！强以下里和白雪，如狗尾续蛇足添。读君长句诧奇绝，此才二李仙鬼兼！胸罗百家孕万有，年少毋乃太不廉。矧兹元季富华藻，联镳高咏秋宫蟾。溟鲲北击九万里，涔蹄之水宁久淹？仲也羊求倘益我，愿为蒋诩开径三。彼此诗魔未解脱，阿谁微笑将花拈？躗言聊复博喷饭，能令公喜参军髯。

　　次米溪留别韵

　　听唱骊歌劝举杯，■〈扌麻〉挱书剑壮怀开。一枝才笔佣毛颖；百战雄军话背嵬。客舍青摇尘外柳，江楼黄落笛中梅。东归合有仙槎记，且学髯苏袖海来。

　　别后柬米溪

　　米溪东国真豪俊，我幸禾门得见之。蓦地罡风吹聚散，长天古月照须眉。此行落落千秋业。相对遥遥一字师。祝汝三神初日好，扶桑稳占最高枝！

　　黎系叟司马招游虎溪遇雨次系叟韵

　　虎溪一夜倾盆雨，来日郊行此大难。偶触旧游如梦到，相邀亭午当晴看。惊人霹雳催诗急，蓦地蛟螭绕室寒。领取江山雄杰意，骚坛牛耳有齐桓。

　　老去能参不二门，流连佛地到黄昏。鹤归海上今犹昔，虱处裈中寂亦喧。妖雾九州岛禅拂净；闲云一席布衣尊。东山霖雨斯人出，留与苍生万口论！

　　次谢鹖尘大令留别韵

　　国魂沈锢秋风里，义侠才豪投袂起，狂呼何术制天骄？横瞰奥非跨欧美！洁也苶然山泽臞，自镜太仓一稊米；奋身蹈海作弃民，十年回首七鲲水！朅来鹭市学吹箫，绝才西施今老矣。忽逢谢客喜欲颠，眼中之人宁有此！颇闻吾友郑鹧鸪（毓臣），甘让骚坛执牛耳。一官落拓系匏瓜，仙吏何妨隐于市（襄理厦商政局）。昔贤贫仕为亲屈，捧檄安阳岂得已？愿公珍重好身手，怪鳄横驱恶蛟死，丈夫破浪乘长风，谁肯折腰向童稚？请缨南越汉终军，绘图西域隋裴矩；矧今百族环球中，黄种者谁我与尔。行将丈剑入楼兰，封侯安用毛锥子？知公别意送公归，二顷有田犹可恃。他年□拜大农丞，平准书成卧而理。

　　迭前韵

　　举世绿衣叹黄里，桑、孔九原呼不起，凉秋高唱虎牙行，愁杀诗人杜子美。公兮半载预商政，指掌鹭门若聚米。南洋群岛老华侨，翕然朝宗大海水。自从司会塞漏卮，箕敛于兹力竭矣。辅车唇齿原一家，闽、粤何曾分彼此？人言公出为霖雨，江左夷吾名贯耳。洞天鼓浪生妖氛，请靖鲸波排蜃市。咄哉三百乘轩人，拱手但画诺而已！九尺长身犹苦饥，眼见侏儒饱欲死。先生一笑归去来，故园知有候门稚；高堂白发况健在，世门万事从心矩。急流勇退古所难，山林之乐乐乃尔。可怜阛阓十丈尘，岂少热中褦襶子？茫茫亚陆西风横，神州何处金汤恃？相期老作怀葛民，学就痴聋百不理。

　　再迭前韵

　　此老阳秋在皮里，东山终为苍生起。蒪鲈江上归季鹰，松雪集中和袭美。韩江水碧韩山青，早岁卢郎夸八米；软红踏遍长安尘，一枕黄粱梦如水。强将百里屈士元，枳棘凤鸾可知矣。嗟予老秃不中书，范叔谁怜寒至此？署门有客笑翟公，刎颈之交愧张耳。八口浮家烟水间，两年溷迹屠沽市。得公医俗更医狂，换骨丹成病良已。本来思旷无宦情，或者羲之以乐死。望公他日守豫章，南州高士友徐稚；望公他日令雍邱，东京循吏师刘矩！可惜牛刀此割鸡，识者见之徒莞尔。公有寿母与令妻，偕隐何惭老莱子。祇愁时局多艰危，大厦正须大木恃！古人临别重赠言，为唱骊歌送行理。

　　三迭前韵

　　捉将诗伯到官里，出岫无心云懒起；秋鹇欲放未开笼，尘梦何如乡梦美？念昔归田有陶令，五柳强于五斗米；公今亦作如是想，韩江咫尺鹭江水。蹇子为公三迭歌，客中送客魂销矣。瀛寰九万里纵横，岂屑鹪枝长恋此？北山猿鹤恐相诮，栈豆居然羁騄耳。世争快捷方式趋终南，热客纷纷以利市。公独留诗别我辈，连日唱酬兴未已：逸藻都从韵里生，活笔宁甘句下死。几番巴里和阳春，学语羞同黄口稚；班门弄斧尤足哂，幸就工师乞绳矩。从兹低首竖降旛，大雅不群果卓尔！知公余勇尚可贾，欲入虎穴得虎子。曳兵百步避三舍，腹俭肠枯何所恃？再拜升堂愿学诗，公是匡衡我伏理。

　　四迭前韵（时有日、俄战争）

　　劳生生长风波里，照眼妖欃万丈起；落落中原几将材？不见曹彬与潘美！辽东王气昔所锺，老兵愁淅矛头米。何来胡骑满陪都？投鞭已断鸭绿水！等闲蛮触壁上观，一旦养廱横决矣。枢垣政策诩中立，外交顾彼乃失此！天南砥柱称巨公，跧仗圈中皆帖耳！重门洞开尽揖盗，禹甸俄成罗剎市！我昔侍直凤皇池，寂寞三仕复三已；公今别我鹭江上，报国文章心岂死？青天欲坠杞忧切，阃帅娇雏畺吏稚！谁为皁帽管幼安，浮海相从邴根矩。欧风亚雾荡神京，会见铜驼荆棘尔！远谋肉食苦未能，愧杀樱花好男子。我思仁者古无敌，炮利船坚究难恃。海不扬波圣人出，始信腐谈有至理。

　　五迭前韵

　　「爱园」先生诗酒里（鷃尘家有「爱园」），宦况如蚕眠复起，青邱压倒空同伏，奇才不数王元美。自言奉檄来禾山，半载素餐惭俸米。无人能读管、晏书，欲以车薪救杯水。两行别泪一腔血，放棹不如归去矣！纷纷剩有瓜上绳，适从何来遽集此？鹏抟万里莺鸠笑，浮云过眼风吹耳。扶桑日出照海红，世尽求仙学徐市，腥氛膻焰迫远东，群雄割据何时已？安得渔人袖手待，看汝相持鹬蚌死。庞然帝国嗟老大，不及天骄乳臭稚。干戈已动五洲尘，礼乐尚循三代矩！乘车张盖黑头公，坐使蛮荆今蠢尔。无端革命生风潮，罪言半出匿名子。波兰、埃及有前鉴，黄种虽贵漫自恃？狂生发愤敢昌言，我愧山阳仲公理。

　　寄何碧流廉访

　　滚滚龙江岭海滨，百年灵秀见斯人：桂花秋满蟾宫影，榕树风清豸节尘；水部吟诗宗派古，山公启事雅怀真。鲰生不敢同温造，去作河阳幕下宾。

　　冰样清严玉样温，肯如纨裤侈朱门？怜才每下南州榻，好客常开北海尊。德雨随车沾草野，福星载道入芝垣。遥闻士论征舆颂，一树甘棠荫正繁。

　　君家何武口皆碑，到处民留去后思。雁服勋阶天子宠；乌台物望故人知。通儒不废申、韩术，新政犹存召、杜规。我为苍黔时顶祝，闽南自昔有生祠。

　　七尺焦桐寂不音，偏于爨下受恩深。饮人岂必元王醴？知我何妨鲍叔金。两袖青衫宗国泪，三烧白璧死生心！望公珍重盐梅手，留待商岩卜傅霖。

　　六月三日移寓鹭门

　　志和奴婢半樵渔，鹭水浮家六月初。悬磬室中真自在；立锥地上已无余！赁舂我且依皋庑，近市人皆陋晏居。门外热尘千万丈，夜深私读短长书。

　　震耳风潮极远东；有人抱膝草庐中。沙场猿鹤怜君子；尘海鱼龙感寓公！笮马■〈棘上火下〉僮新世界，胡琴羌笛小痴聋。江关词赋多萧瑟，愁绝兰成寄兴同！

　　甲辰除夕

　　丈夫生持汉节踏遍地球九万里，昂藏七尺炫金紫；否则盬盐铸铁崛起雄里门，击锺连骑同封君！径须着翅沙场上，浅色黄衫麦铁杖；或当流血青蒲间，豸冠岳岳回天颜。贾谊既痛哭，朱云复折角，所以神仙尉，千古一梅福。上策莫如先自治，罪言慷慨杜牧之！男儿少壮不得志，垂老安用毛锥为？何况鲰生生长鲲身海，坐困书佣五十载：二十登凤池，三十拥皋比；四十伤哉墨绖而戎衣。章甫缝掖碌碌者腐儒，靴刀帕首跃跃者健儿，以我千金躯，共此孤城危，清夜念之刻骨悲，鲲身九月无家时！荆棘纵横狐兔驰，人皆笑我命如丝。黑风吹劫急，天昏海倒立，送我扁舟行，浩歌去乡邑。海若相窥照影愁，天吴似对吞声泣。鹭门江水清，朅来鲤鱼城，西岑之山少薇蕨，居者不可以石耕。况我妻孥半鬼录，劫外有劫谁能平？浮家十除夕，还作鹭门客，吟髭长几丈，带围减几尺？不管神州有陆沈，何谕区区一顽魄！鹭门腊酒生春红，拥炉团坐驩儿童。天留老子痴倮虫，螟巢蚼穴蜗牛宫。笑睨六合凌太空，不知今夕何夕如盲聋！枯灯冷壁着个穷诗翁，翁诗寒瘦毋乃穷愈工。醉卧风声、雨声、市声、爆声、衙豉声之中，此诗幻作雷声、海声，掀天簸地直走鲲身东！

　　乙巳元日

　　新旧两年灯，日夕一窗雨，中有读史人，心口自相语。

　　元夕

　　杀气辽阳正渺漫，鹭门佳节醉乡宽：须眉落拓愁中见，骨肉团栾劫后难！浮白何人同领略？栖乌与我共酸寒。可怜十度灯宵月，不向瀛南故国看！

　　老来

　　老来如蠹鱼，日复钻故纸，偶然检少作，见之辄惊喜。始悟邱灵鞠，才思果退矣！

　　乙巳除夕感怀，寄示林彭寿公子

　　妙龄可惜施芸况，老丑于今号「耐公」！毕竟耐公偏不耐，鹭门到处市尘红。

　　腊鼓笼东白松催，桃符如火眼慵开。题门不作平安语，历尽红羊劫过来！

　　逋客无家已十年，志和泛宅亦神仙。平生浪迹烟波惯，且喜江鸥伴醉眠。

　　朝廷百度维新日，独我天锺片石顽。逃墨归儒翻自笑，此身祇合老荒山。

　　时局艰危不忍闻，干卿何事信陵君？妇人醇酒原无恙，晚景权留出岫云。

　　回首瀛南旧凤鸾，同时飘泊羽毛残：许浑作客汪伦别（允伯、杏泉二门人，远宦于江右、粤东），剩有孤松守岁寒！

　　努力加餐还痛饮，屠苏屈指几回过，林、潘、陈、蔡都仙去（荫堂观察、翘江太守、君聘明府、玉屏孝廉先后溘逝），奈此灵光一叟何！

　　晏宅何堪近市嚣，依人压线总无聊（襄理商政），治生未解鸱夷术，祇解扁舟泛阿娇。

　　人间不幸有诗名，磨蝎奇穷过半生。自古诗人穷不死，千秋留作不平鸣！

　　敝帚年来不自珍，词场衣钵付何人？相逢浊世佳公子，大好酣吟浪屿春。

　　次龚达舟文学韵

　　英年射策庾兰成，饭颗相逢太瘦生。幕府芙蓉标丽则；頖池芹藻饮香名。鲤城月影经旬淡；鹭岛风怀到处萦。我本伤春狂杜牧，因君枨触不胜情！

　　吕文起观察手绘浙友悼亡第二图索题

　　苦从画里唤真真，谁乞名香为返魂？侬有天然化工笔，扫除烦恼付烟云。

　　文窗一角玉台虚，悄忆披纱却扇初。眉史年来修不得，镜中零落女相如！

　　眼底东风不是春，剧怜奉倩太伤神！鬓丝憔悴腰围减，燕子桃花解笑人。

　　官斋夜冷客灯孤，拟写崔徽第二图。从此艺林添爪迹，玉箫可有再生无？

　　银汉红墙逝水流，骚人例有悼亡愁。寄将同病相怜意，满纸商声正暮秋！

　　闽游客胡恂如广文署中话旧

　　秀才康了寻常事，君我同时有泪痕（辛未与君岁试台、彰两邑，各冠童军；旋以意外风潮，被斥不录）。三十年前鲲海梦，那堪白首话榕门？

　　别来劳燕各分飞，萍水无端遇亦奇。冷宦生涯逋客恨，两家心绪一灯知！

　　回头故国几沧田，恸哭西河又一年（去年五月，予丧长男）！今日对君增健羡，书成平准有儿传（哲嗣墨仙以商战雄于香海）。

　　琴尊北海称贤主；丝竹东山感寓公。依旧台江春色好，老人星映美人虹（结伴南台歌楼买醉）。

　　赠墨仙

　　丈夫不作封侯想，潦倒歌楼亦可怜。客里莺花愁顾曲；城南笳鼓说筹边。杞忧欲解惟红友；萍影相随有墨仙。为问尘中雌伯乐，几时相马得真诠？

　　石友欣逢东道主，山翁冷作左斋官。重来觅醉枇杷巷，相对加餐苜蓿盘。白发笑人忘老丑；青衣识我慰酸寒。十年五度榕城别，送客江头泪不干！

　　咫园以海物相贻，书扇答之

　　吾乡风味足鱼虾，客里相贻惠倍嘉。惭负故人吴季子，了无瑶玖报桃瓜！

　　月来于役榕门道，曾以新吟赠左斋。此意分明在团扇，因风又转入君怀（昨赠胡恂文四截句，书之扇上）。

　　咫园和韵迭韵答之

　　水母无端竟目虾，齐梁作手逊元嘉。如何炯炯双银海，错认安期枣似瓜（君撰愚盦筱庭二陈君墓志，以文字相商榷）？

　　老子婆娑风月惯，此行不作太常斋。江楼醉倒无人识，一刺生毛尚在怀。

　　咫园和痕字韵迭韵答之（时咫园方省试优榜）

　　文章妙到天然处，读者难寻斧凿痕。谁识咫园一枝笔，导河千里出龙门？

　　眼底诸豪食肉飞，穷生骨相了无奇。相逢一笑村夫子，胸有千秋得失知。

　　人面桃花似去年，又笺「香草」学莘田。群雌见我新诗扇，一日台江万口传（台江宴集，以咫园所赠诗扇传示歌姬）。

　　圣主优贤开特榜，龙头一老属于公。会看横扫千军日，足踏青云口吐虹！

　　送别蒜园、景度二孝廉游学日本

　　骊歌凄咽不堪听，目断江楼柳色青。溺学难医儒气腐；合群谁唤国魂醒？衣冠跌宕轻三岛，山斗声光重七溟。羡煞同舟今李、郭，客星中有两文星。

　　闻鸡先着祖生鞭，指点扶桑在眼前。君以壮游酬素抱；我于末路惜青毡。延津水合双飞剑，神户风乘万里船。此日客中偏送客，离筵相对各凄然！

　　台江新竹枝词

　　昌蒲绿酒正酣时，浪迹台江谱竹枝。一枕神鸡游子梦，定情谁是可人儿？

　　何处吹箫弄玉仙，年时十五月初圆？情天欲证童真果，三宿空桑亦夙缘。

　　半裥罗裳着意红，小开卿莫骂东风。个侬非想非非想，祇在花魂宕漾中。

　　眼中纨裤少年场，刮膜如何向老伧。蜂蝶相随浑不管，此身懒作楚莲香。

　　合欢双蜡照深更，昵枕羞闻喜爆鸣。惊起比邻诸姊妹，悄开窗户探春声。

　　浓熏末丽透罗帏，花露匀铺上睡衣。鼻观真禅侬自领，鬓香幽绝汗香微。

　　消受嫣红得未曾，巫云楚雨总瞢腾。句阑第一娄罗历，系足原来有赤绳。

　　苍霞洲畔短长桥，处处龙舟荡画桡。罗袜凌波观竞渡，万花影里一垂髫。

　　曲中弦语诉喃喃，才上歌场已不凡。绮岁便为商妇感，有人老大湿青衫！

　　轻移彩鹢傍鸥乡，坐爱明蟾卧爱凉。人月双圆如此夜，教郎水宿学鸳鸯。

　　夜光生小掌中珍，郑重千金未字身。若论司空今见惯，不应艳福到痴人！

　　江楼上坐暑都忘，雪藕冰梅取次尝。别有文园消渴疾，丁香珠唾胜瑶浆。

　　平时厚重近方家，羞颊俄生两朵霞。郎比桃花轻薄甚，偏将人面比桃花。

　　枕函私语假痴憨，未入高唐梦已酣。人静属垣犹有耳，怕郎絮絮不多谈。

　　爱听闲读李十郎，詈他薄幸太荒唐。女儿偏具男儿性，忽地柔肠变侠肠。

　　依人燕子苦生嫌，奈此笼樊特地严。低首愿为红拂拜，世间何处觅虬髯？

　　酒阑送客悄留髡，好梦连宵不见痕。惯向人前通哑谜，灯边眉语最消魂。

　　猜疑影事费沈吟，万种防闲刻骨深。梅子太酸莲子苦，恼郎心即惜郎心。

　　珠蚌讹胎月渐亏，自家好事自家疑；那知缘想翻成病，茧尽春蚕不了丝！

　　昨宵剥啄倚床听，牢守颠当唤不奟。惯打茶围夫已氏，教他一吃闭门羹。

　　拌将薄命试阿芙，无分明珠换绿珠，情种由来轻一殉，果然巾帼胜眉须！

　　别来比翼各东西，一岁何堪两寄栖？前度刘郎今识否？还将旧爪印新泥。

　　酒人狼藉到杯盘，解得怜侬下箸难。忍俊不禁消夜局，自熬粳粥劝加餐。

　　佯羞似解恋香巢，一闪秋波影忽交。最是可怜还可恼，纤腰瑟缩被池凹。

　　柝声催过四更天，烛底温存尚未眠。瞥见枕屏双影瘦，郎侬同病愈相怜。

　　偶然召集女宾朋，香国花王为主盟。戏傍妆台修短札，故烦红袖一挑灯。

　　鸡黍家家局互酬，趁忙冬节小句留。怜卿摘粉搓酥手，持较粢团一样柔。

　　拇战轰雷斗酒军，争先破敌奏奇勋。替郎强饮防郎醉，知道寻常量几分。

　　绣鞋窄窄凤头如，恰称圆肤六寸余，绮席散归佯步蹇，挽郎亲送上蓝舆。

　　秋霜偏向客衾生，难遣中年以后情。怪底诗人寒瘦相，累卿拥背到天明。

　　天钱欲借聘仙娥，谁向冰人假斧柯？空有阿娇金屋想，老穷其奈阮修何！

　　冁然开卷见崔徽，行箧新携小影归。此是长房真缩地，永报鹣鲽不相违。

　　景商以安溪「骑虎岩」茶相饷，俗称「茶王」，并索偿诗，口占塞责

　　诗王赠我以茶王，再拜龙团喜欲狂。骑虎岩头香十里，好风吹汝到茅堂。

　　从今引玉愿抛砖，赵璧秦城一例看；转恐投桃须报玖，赠诗容易赠茶难。

　　景商和韵，复引郑板桥镌印语自署款曰「门下走狗某」。迭韵答之，时除夕前一日也

　　低首骚坛让霸王，青藤无复昔时狂。板桥谰语休轻引，恐惹门生笑■〈口宫〉堂。

　　岁岁磨人老砚砖，唱酬权作应酬看。君茶已罄侬诗竭，彼此头衔署二难。

　　除夕景商和韵不巳，再迭前韵答之

　　茶厄无端溷老王（东晋王蒙事），偿逋未了不能狂。两家暂且将诗祭，新岁重登大雅堂。

　　自悔敲门偶用砖，词场今等战场看。天仙迭迭阳春唱，那管尘寰和者难。

　　景商复和韵，有「诗耻」、「国耻」之语，三迭前韵答之

　　避债无台筑赧王，屠苏聊纵客中狂。忍抛国耻湔诗耻，孤负丁年到玉堂。

　　是砖成镜镜成砖，试展明师慧眼看。老去江郎才已尽，乞和求战两为难。

　　丁未元日四迭前韵答景商

　　鏖诗累我作降王，岁尽春来发老狂。今日敢为豪壮语，小邦旗鼓自堂堂。

　　珍重吟笺过汉砖，依然片羽吉光看，鹭江名士多于鲫，不过钟期识曲难。

　　赠日本医士贵岛旭园健，时将由厦渡台

　　文明播殖又瀛东，肘后千金国手雄。一自好风吹鹭厦，蓦然春气遍鸿蒙。求师愿下长桑拜；赠句深惭短李工。从此隔江云树渺，何时把钓访涪翁。

　　吾华千载岐黄术，传者如今有几人？卢扁支流承二圣，海山初日照三神。能医俗骨方医病；先活良心次活民。独我知君醒世旨，白云来去了无尘。

　　前诗意有未尽，于古人赠言之旨殊仄仄也。临别复书此，以进旭园

　　昔闻浅田氏（浅田宗伯），今见贵岛君，胸次曜灵魄，腕底滋祥氲。虽挹扶桑秀，亦觇学业勤。维新三十年，美术繁以纷，不读活人经，楚伧公足云？君独秉理哲，兀然傲其群：上溯农、黄系，下洎仓、鹊伦，奥窔探一一，梦寐春台春；旁及剖解事，触手刀圭神。芸生果待命，奚患甘泽屯？始知良医功，蔚与良相均！恻然动远念，孤棹凌七鲲。旧时青囊家，中有枉死魂。抗颜引张（仲景）、华（元化），侈口谈葛（稚川）、孙（思邈）。到处龙宫方，沉沉黑海昏，得君苏败苗，点滴胥成恩。贱子夙倾风，如雷灌耳根；良晤倏相遘，尊酒鹭市门。宝兹数面缘，盍簪道永存。不惜把袂蹇，所惜回颿奔。浩歌一为别，目断空江云！中华古杰者，和缓长灰尘。乔首望东国，大雅同扶轮。匹夫寿世志，井橘扬清芬。勉矣君行乎，味我药石言！

　　彰化厅长日本加藤氏银婚祝词（泰西之俗，夫妇达二十五年者曰「银婚」式，五十年曰「金婚式」，七十年曰「铨石式」）

　　昔闻阿承淑女卧龙耦，琴在御兮瑟与友。又闻鹿车健者桓少君，千秋荆布辉钗裙。懿哉加藤老令尹，君子笄珈接往轸！仓公世德原寿人（先世为德川侯医官），寿人自寿大为春。人中之瑞家中庆，更溥仁风及庶姓。磺溪四载甘棠甘，驩声腾踔瀛东南。我以口碑当手牍：种德如公还种福，诗人咏物首「关睢」，为续「麟趾」赓「螽斯」，二老欣然顾之喜，兰玉森森满庭矣。扶桑日出三山红，中有金母齐木公。君不见神仙眷属骚伯，二十五载银婚式？

　　吸斋自台旋厦以一拂相贻，时将游学日本

　　罗马书生玛志尼，鹤归华表不胜悲。几行泣路杨朱泪，一卷谈瀛李白诗。何物儒冠向西笑？祇今学海欲东之。感君赠我无尘子，自顾征衣久化缁。

　　桂仙曲

　　欢未种情根，那有情枝叶？谁知无情中，情乃千百劫！谓欢果无情，眼青眼白谁分明？谓欢非无情，一池水皱何干卿？欢心天上月，妾心井底水；虽然月缺有圆时，但照井深不见底。妾如月中桂，欢如月中仙，桂枝一被仙人斫，开花结子知何年？噫嘻乎，人言桂与仙，有缘广寒深处留情天！十六童真新证果，老僧参透木稚禅。

　　林菽庄京卿招同陈威季太守、汪艾民司马、龚叔翊主政、邓舜农少尉游南普陀岩

　　寺撮影

　　狂生落魄好歌舞，脚根不踏庄严土。逋仙引我向招提，岩游老兴陡然鼓。箯舆得得虎溪行，谁知避面同尹、邢。转蓬又入普陀寺，少长咸集群贤至。是时觞咏正暮春，大似兰亭修禊人。汪钝翁、陈独漉，诗虎酒龙互角逐；骚坛牛耳谁主盟？好事乃有龚芝麓；其余诸子以类聚，如鸟投林鱼纵壑。今日之乐乐若斯，作图纪事佥曰宜。邓生年少独抖擞，泰西新法在其手，颇黎摄影阿堵中，三才万象靡不有。呜呼，狂生老矣胡为乎！镜中之影泉石臞。安得老天换我新眉须，长与公等歌场酒市相驩娱！诸佛闻之应轩渠。君不见微茫夕照催归途，桑榆虽好回首非东隅！

　　林侍郎别墅燕集次艾民韵

　　林逋作主汪伦客，如此风流已足传。况有狂生陪末坐，好将韵事续平泉。泰西馔味牛脂嫩，江左谈锋尘尾圆。夜半催诗来急雨，相随归棹扣吟舷。

　　浪屿征歌次艾民韵

　　主人劝客金叵罗，手招罗袜凌江波。汪侯诗酒气龙虎，俛瞰陶谢吞阴何。相逢绮席花枝满，迎门一笑春风面，美人名士两倾襟，不减当年金谷宴。深谈水乳况交融，短烛残杯夜已中。及时少壮行乐耳，咄哉老大徒龙钟！汪侯薄醉拍吟几，知有阳秋在皮里。次第看花月旦评，一时声价龙门起。白雪高歌和者难，骚坛牛耳推齐桓。使我弃甲曳兵走，鼓旗披靡营壁单。伏处鲰生同燕雀，茅塞期君发灵钥。洞天鼓浪尘根清，结邻何处林泉约？读君诗作金石声，抱琴欲逐成连行。天风海水自宫角，琅琅一曲移我情。

　　家又六明经、缉庭上舍、玉章太学约友同游鼓山，小憩水镜亭撮影

　　箯舆又作鼓山游，水镜亭前小景幽；赖有传神阿堵在，者番真个爪痕留。

　　三五知交正妙年，吾宗风致亦翩翩，兰亭禊事今犹昔（时逢上巳），岂必今贤让昔贤。

　　此日腥膻遍五洲，红尘无地可埋愁！山灵对我应相笑，带发头陀也白头。

　　老痴结癖爱林泉，眼底沧桑别有天。三十年前旧游处，不禁枨触镜中禅！

　　林侍郎白石里第即席次陈梅生郡伯韵

　　老民久分山中蛰，偶逐时流伴盛筵。交谊如公犹及古；科名惜我不同年！沧桑权作朱门客，萍水忻逢玉署仙（君本己丑词林）。他日相期在金石，儒林循吏两遗篇。

　　一梦宣南今廿载，回头纶省与经筵。东劳西燕各行旅，秋■〈师上虫下〉春鹒非少年！差幸枌乡贤太守；却怜禾屿小顽仙。迩来私觉浑身俗，涤笔新赓大雅篇。

　　郡伯迭韵邮寄索和，迭韵答之，时客南台

　　开缄刚值菊花天，恍听高谈动四筵。徐稚幸逢陈仲举，杜陵重晤李龟年。丹霞布治风何古？白雪联吟句欲仙！我本东施效颦者，输公急就擅名篇。

　　引领芝山思杳然，几时得共使君筵？但凭录蚁酣千日，那管红羊劫十年。妖雾全遮毗舍国！罡风小谪大罗仙。沈吟影事扪胸记，旧稿曾题宝剑篇。

　　寄题缪蘅甫东仓书库图

　　老蘅书库曲园标（德清俞曲园题额），此事人间两不祧。我亦昔时东观吏，瓣香遥祝武陵桥（书库在武陵桥北）。

　　弇仙余韵足风流，汪、陆名家数旧游（同事汪艾民司马、同年陆伯葵总宪，皆君里人）。苦忆榕坛群玉府，劫灰红过十三秋（台湾「海东书院」「榕坛」藏书万卷，乙未兵燹以后，荡无复存）！

　　四孙沧池殇，感怀书此

　　世运既不辰，常理亦颠倒，如何三岁孙，反先老人老？去年夏秋间，于役榕门道。客从鹭江来，对予夸汝好。家书每及汝，语语平安报。洎予旋归时，见汝貌殊槁，始悟友与孥，讳疾不以告。嗟予惯离家，内顾太草草：壮者不惜别，宁复恋幼小！汝爷正东渡，远隔七鲲岛；艰辛累汝娘，医巫日纷扰。岂知卫生家，勿药以为宝；况读近世史，神权今已渺。女流苦迷信，久作惊弓鸟。开门向盗揖，救火将薪抱，杀人咎医巫，噬脐悔不早！予本信天翁，天道究难晓，鼓盆方悼亡，丧明更伤天。惟有强达观，忘情此襁褓！回顾诸儿嬉，膝下觅梨枣。翻想五岳游，昏嫁何时了？咄哉镜中人，两鬓霜华皓！

　　和蠖叟达隆阿大令「去官」诗韵

　　使越难归陆贾装，牝金虚掷女儿箱。蟠胸气郁青锋电，镂骨冤含白简霜。万里萍踪何处泊，廿年薪胆究谁尝？鸡虫得失寻常事，恐被闲云笑尔忙！

　　沦落天涯客感多，青衫红袖两蹉跎！敢云才语惊流辈？终与时髦别臼科。海上有人嗤禹裸；尘中无地避秦苛！鬑鬑蠖叟今之杰，低首词坛愿倒戈。

　　仕路而今遍棘荆，祇愁伏阙少缇萦。蛾眉侠烈真知己，牛耳风骚且主盟。诗酒尽成龙虎气，明侪犹见駏蛩情。鹭江可有沧浪水，一濯人间孺子缨。

　　和蠖叟「鸿雪堂诗」韵，时将有辽东之行，酒绿灯红，感怀赠别

　　善和坊里李端端，权藉风怀慰去官。一枕迷离鸿雪梦，游丝绾住日三竿。

　　浪蕊浮花绕笔端，绮才甘让郑都官。狂奴故态何曾减？犹自当筵舞柘竿！

　　风月多情如此夜，沧桑小劫奈何天，空余铁血心头热，越石长戈、士稚鞭。

　　穷途夸父犹追日，孤愤灵均欲问天，东望辽云吾老矣，期君努力一加鞭！

　　题扬抟九孝廉令先尊慈读续图

　　神州大陆纷腥膻，海隅蜃市浮空烟，典坟寥落辟纑废，独有贤者全其天。山深林密隔凡籁，书声倏起机声连，一灯相对课儿女，此景乃在羲皇前。吾友杨侯食旧德，燕居念之常怦然，但凭尺幅示后世，宗风清白犹能传。是何神妙写生手？见图如见双椿萱。侯顾谓予小子洁，知交岂得瘖无言。洁也少孤负庭训，慈帏聊复娱余年。父书不读母机断，藐躬内省丛尤愆！沧桑万劫祇一瞬，遂令祖砚成荒田。人生大本读与绩，二者缺一家不蕃。披图再拜为侯贺，今之所衍皆祥源。五车美富七襄巧，侯将以此诒子孙。漳山苍苍漳水碧，此图永宝丹青痕！

　　视冰（「浪屿诗坛」社题）

　　寒威直到假山尖，雪意侵寻入眼帘。刮膜千层云母石，凝眸一片水精盐。双悬不辨壶中玉，对镜都忘世上炎。蓦地光摇银海眩，冻盆愁绝锦鳞潜。

　　嬉水

　　凌波罗袜是耶非？照见花枝镜影肥。入手蟾辉初一掬；并头鸳梦忽双飞。浣衣茜女乘凉戏；荡桨莲娃带湿归。记得龙舟观竞渡，歌声四面笑声围。

　　台江录别

　　热河吹我上江舟，手把花枝慰客愁。相送不知何处去？教人忍俊一句留。

　　雏年心性各迷离，绮极难消一种痴。桃李含酸姜桂辣，替卿领略报卿知。

　　荡子寻春老更狂，等闲风月费平章。可儿别有消魂处，乌桕门前第五行（第五有所指）。

　　飘萍身世落梅天，游戏人间笑谪仙，凤不朝阳葵向日，好因缘是恶因缘（葵、凤二名）。

　　梦里添香伴寂寥，黄金无屋贮阿娇。旁人浪说三生石，准□韦郎待玉箫。

　　鹭门重晤以鹤笙大令 

　　东海有冤禽，巢破不得返；回翔鹭门山，欲下先偷眼。纷然众羽族，薢茩一缱绻；钦鴀误凤皇，相见乃恨晚。何来丁令威，老鹤前身转，一转五百年，城郭人民换。迄今华表归，哀鸣泪如线！鹤亦怜冤禽，嗷嗷类泽雁，小劫铩其羽，桑田已三浅！自从天帝醉，鹑首问谁翦？嗟我□命禽，劳燕久飞散，江风忽吹聚，幸未夙缘满。所惜樊篱间，无复六翮展。大鹏顾之笑，么■〈麻上骨下〉徒斥鷃。伤哉鹤与禽，宁论羽修短！咄彼人禽界，戢影聊自茧；拚作秋虫吟，君我互排遣。即此求友声，乔木信非远。习习鸿毛风，祝汝云霄伴。鹤兮他日飞，禽言此非券。

　　和月华贝勒毓朗「奉使鹭门宴犒美国军舰即事口占」韵

　　鹭屿欢腾铁舰飞，口衔天宪出尧扉。五洲碧眼同瞻拜，柔远功高李合肥！

　　新国花旗最擅名，中华万里数行程。从知玉帛风云会，珍重天潢一使星。

　　齐和丹山彩凤鸣，海邦歌咏正升平。好风相送归帆稳，一□江天放晓晴。

　　金枝玉叶传宗派，霁月光风见性天。眉宇紫芝今省识，待看褒鄂画凌烟。

　　悼张姬

　　生离死别太纷纷，逋客无家况夕曛！内翰身宫老磨蝎，不堪岭表哭朝云！

　　错认台江作爱河，情天历劫奈卿何！渡头子敬迎桃叶，如水流年一剎那！

　　小家碧玉正瓜期，觅杵云英世未知。嫁与苍毛张子野，至今人惜燕莺痴！

　　楚宫腰细是前身，飞燕轻盈亦可人，铸就多愁多病格，为卿小字署颦颦。

　　苍霞影事媚香楼，侥幸当年老阮修。二万天钱今债了，祇应独处咏牵牛。

　　一洗铅华便不同，居然荆布故家风。小青愿作云将妾，得嫁黔娄总固穷！

　　九子星中小影孤，后庭下陈表区区。能令粥粥群雌伏，络□持门胜丈夫！

　　昙花一梦几经秋，十六生儿痛阿侯。临别可怜留块肉，之无未解晬方周。

　　侧荔偏蒙大妇怜，相逢地下一潸然。为郎报道吟肩瘦，行箧新增感逝篇。

　　葭灰飞尽劫灰红，六管吹愁不过冬。苦忆兰香降张硕，尘缘撤手一星终。

　　和许允伯直刺「三水寄怀」韵

　　矫首穹旻惨不晖（时方国恤），元机剥复是耶非？劫余灰木心同死，隙底沧桑世已违！九■〈尚阝〉北邙多鬼录；一官东粤尚儒依。无劳尺素言餐忆，五斗何时五柳归？

　　鲁山贤令紫芝晖，大邑名存惜实非。腔血那堪因宦冷，脂□不合与时违，肄江磊落新冠盖；瀛岛萧条旧钵衣！我欲寓书姜伯约，商量远志或当归。

　　诗人潦倒谢元晖，佣笔依人计总非！入火焦桐凭弃取，出山小草昧从违。生涯自分双弓米，眷属真成百衲衣。愁绝当年王、谢燕，孤飞不向故巢归！

　　倒迭前韵

　　我怀循吏尹翁归；君念山人旧白衣。岛市胸襟千日醉，□□颜色十年违。莺花过眼成陈迹，鱼米关心觉昨非。三五小星今又陨（张姬新逝），老来谁与送残晖？

　　林京卿手绘「暗香疏影」赠陈荪田，索句题额

　　暗香疏影逋仙句，幻作千年水墨痕。谁把天然一枝笔，江干唤起古梅魂？

　　孤山处士足风流，谪坠朱门又几秋？赖有骚坛衣钵在，甘将绮丽换清幽。

　　何意人间富贵家，牡丹不画画梅花。知君浣尽燕支习，肯逐时流癖嗜痂？

　　庾岭南枝同向暖，场州东阁共吟春，于陵仲子伤廉甚，竟作龙头夺锦人（京卿开园游会，拈阄赠釆）。

　　送马如龙君赴云霄厅任

　　送君直上云霄去，从此飞黄不可羁。世运当争麟凤出，人豪肯受犬羊欺？声歌莱国为循吏；文史齐奴有侍儿。三十年前薇省客，自惭今日识荆迟。  
　 

后苏龛诗钞卷八

　　温陵施士洁芸况

　　同谢鹖尘和俞卓丞二尹「登金门城感怀」韵

　　思明何处旧宫斜？赐姓弓衣绣铁花。龙种北来鲛有泪；鲲身东□国□□。□空枉碎长江舰；题壁虚笼□寺纱。□□□□□□□，□□□客水之涯。

　　恨未□□□□□，□□□□□□生。鲁连□□□□死，孙绰还□□□轻。□□不□甘市井，蓬茅无梦□公卿。洞天鼓浪龙头渡，都趁灵胥作怒声。

　　半壁江山运亦穷，空余啸卧一亭穹（「啸卧亭」俞大猷所筑）。戚、俞八阵图何在？金、厦双门势不雄？海气腥臊嘘怪蜃；乡心缥缈逐冥鸿。寓公大有神州感，风自西来日自东！

　　燹余诗境渐颓唐，少壮无憀老大伤。祇我心肝空自呕，于君项背岂能望？辽东鹤语孤丁令，井底蛙声斗子阳。私向吟坛笑低首，肯随游宦学炎凉！

　　戊申除夕和尘用前韵

　　落魄狂游□□宫，□门□□雾中花。五年今夕知何夕？四海为家□□家！□□□□□□爆，冷吹□□□于纱。拥□□□□□□，□□□□□有涯。

　　宵来无计□□□，□□□□□□生，腊鼓惊催双□秃，债台幸避一肩轻。几行旅雁联吟侣，到处侯鲭餍客卿。差喜谢公今再起，跫然屐齿款扉声。

　　祭诗瘦、岛以诗穷，缩六如龟背敢穹。盘底五辛尝我况，厨中百宝让人雄。久辞秘省曹能始；新哭亡姬厉太鸿。独夜鳏鳏空守岁，思乡无梦返瀛东！

　　卅载神尧奠大唐，宾天龙驭黯然伤。桑田沧海迎眸幻；魏阙江湖引领望。椒颂有心赓复旦，桃符无色向朝阳。寒门静掩稀裘马，消受屠苏一味凉。

　　怡园弟二□□燹余检得唐中丞「诗畸」一部，感怀索□，（下阙若干字）

　　其人□□□□□，□□□□□□□，入座□□□□爵，出门听□五□□。骚坛闻□□□殿，吟阵□□□落河。回首斐亭钟响绝，鲲沙劫火几经过！

　　诗中亦有夜郎王，不学何须笑霍光。几辈清人嫌岛瘦？十年故态让奴狂！纷纷底事珠弹雀，碌碌谁怜帖换羊？自分衰残甘伏枥，岂期相马得孙阳！

　　病起

　　拥炉对春灯，病起犹支枕。我学长孙澄，不饮观人饮。

　　鹖尘「潮州荔枝词百首」题后

　　闽荔谱蔡襄，粤荔吟苏轼；自从竹垞翁，□□□□□，右粤而左闽，□□□喙息。笑□□闽□，□□□□□，譬如□□□，□□□□□，□□□□名（仆□□□□□□□□□□□□□□□□□台怀古诗□□□□□□□□□为廖所□□），□荔述治绩（王□□□令，仆乙亥同年也。己丑□□□闱□□□房元王□□兴时发囚种□以备贡役，民困遂苏。有「荔子苦」长歌纪事，今粤人犹能诵之）。廖、王两齐年，与之相芥珀。近作荔枝词，百首尤杰特。顿觉潮州产，三绝味香色。我顷侨鹭门，望潮仅咫尺。展卷读君诗，涎馋纸欲滴。日啖三百颗，彼此信同癖。安得好天风，吹聚凤塘侧（海阳凤塘以荔为业，有一种名「青罗怕」者尤佳）？手擘青罗帕，口吞白玉液，证以君所纪，相视笑莫逆。「小红」与「桂绿」（新兴「小红」增城「桂缘」粤荔之最），悬赏各购得。君既为荔王，我亦为荔伯，纷纷诸蜀产，余子何足惜？古来名士风，珍果逾拱璧，相如赋「卢橘」，百家竞诠释；右军帖青李，□或尚神魄。我为潮荔幸，得君词□□。□□□□□，□□□啧啧！□□□□犹，绝□□□□，□□□□□，□□□□□（□□□□□□□□星七字句，难遍坐客）。又闻荔饕生（潮□□□□□黄某之别号也），□权任□食，遂令潮汕人，同声呼荔贼。此即荔枝史，将诗当典藉。南董无曲纵，杜韩有来历，后之考古者，观风太史职。我欲咏闽产，无盐苦刻画。矧今过雷门，布鼓谁敢击？百首比红儿，偷吟聊自昵（昨以台江新竹枝词博君一笑）。词坛一邂逅，持较真卵石。再拜甘荔奴，长此侍研墨。

　　鷃尘「莺门客感」用崔睫巢韵，如韵和之

　　尘海骎骎半百年，旋涡淘汰付天然。过江桃叶余长恨，直省薇花合左迁。百拙竟无勤可补，一生甘与俗为缘。自怜纨扇承恩者，寄语□□漫叶捐。

　　迭前韵

　　陋巷箪瓢□□年，□□□□死灰然。□□□□□□起，锢癖难于九鼎迁。入社□□□历劫，打包□□□随缘。鲰生无术忧天下，墨翟何堪顶踵捐！

　　再迭前韵

　　嫁衣压线恨年年，市隐生涯老计然。熙帝觚棱劳北望；犬戎烽火忆东迁。眼中那有林泉窟？骨底都无仕宦缘。欲觅好诗酬谢客，宵来万虑一时捐。

　　三迭前韵

　　乱离天宝李龟年，隐逸襄阳孟浩然，自古浅田多海变，几人幽谷得乔迁？小星愁坠重泉劫；旧雨欣逢两地缘。未到法华真世界，那知□□不唐捐。

　　四迭前韵

　　金鼎□□□□年，□□□□□□然，子□□□□□宇，兰成枯树赋君迁。写愁□□□蓝本，溷俗何□□墨缘？私觉鏖诗非敌手，降旛高竖甲兵捐。

　　寄祝新竹郑擎甫观察五十寿

　　绥山啖桃岁半百，虽不得仙亦足豪。园于「北郭」遗籯满；屋以东海添筹高。有矍铄翁养乌角（尊人香谷比部）；况宁馨儿生凤毛（令嗣伯端司马）。燹余逋客论乡衮，九五福人君其曹。

　　马亦籛茂才赠诗和韵

　　市隐拚将笔砚焚，骚坛片席竟平分。眼中世界空余子；天下英雄识使君。文字有缘在香火，友朋相忆□泥云。□□□□□□□，□□□□冠一军。

　　感怀迭前韵示亦籛

　　劫火横飞玉石焚，七鲲回首怆瓜分。敬容门下谁残客？新室墙东有隐君。到眼扬尘愁黑海，关心出岫笑青云。老狂何与人间事，乐死谁应□□君？

　　次亦籛韵并柬邱蕴山明经

　　剑冷琴焦一寓公，回旋天演急涡中。十年闲散空山木，八口飘零大海篷。老骥至今犹伏枥，白鹇何日始开笼？独怜月上魂归去，凄杀杭州厉太鸿。

　　偻指枌榆数巨公，究谁青眼到诗中？月泉邀我联吟社；风雨怀人隔旅篷。希范逸才惊锦绣，少游高隐谢樊笼。□□□□□□□，□□□□□印鸿。

　　韵香□□□□□□□□□□韵□

　　却怪天公太不公，才分八斗绣闺中。诗名鹭水称双璧，仙耦鸥波共一篷（贤外子杨文升亦耽翰墨）。老我未能开马帐；问谁肯与换鹅笼？平生低首宣文坐（谓蔡碧岑），为上吟笺答远鸿。

　　韵香来诗，有「愿拜门墙」之语，如韵答之

　　万丈尘中一腐儒，忽开老眼见明珠。簪花字格清而婉，潄玉词华美且都。咏雪无才陪道韫，伤时有泪哭唐衢。北燕市上南鲲客，谁料今吾即故吾！

　　次韵香女弟子韵并柬其外子文升

　　颂椒赋茗果称贤，闺质天生本自然；配得辛郎风调好，才华应不□□□。

　　不栉□□□□□，□□□□□□□，□□□□□□耳，端让雌亭□□侯。

　　挥毫落纸起云烟，大舍名高压小怜。梁孟几生修得到，双飞彩翼并头莲。

　　奏瓦宣匏夙未娴，昭容玉尺敢追攀？文峰自顾颓唐甚，争及千寻女凡山！

　　浪仙枉说黄金铸，巴里惭赓白雪章，妄引随园诗弟子，才人定笑老人狂。

　　砚田燹后成枯瘠，灯几宵余得静便。蓦地瑶华忽吹到，下风甘拜掌书仙。

　　天涯沦落青衫泪，如此怜才有几人？岂特裙钗知□感，通□□□□□□。

　　次韵香（下阙若干字）

　　老去刀藏钝似□，□□□□证□缘。左嫔丽藻□□伯，鲍妹香名小谪仙。江上一帆相问讯，闺中万卷自精研。扫眉雅合称才子，染尽花溪五色笺。

　　诗教何尝有雅言，青蝇海角笑虞翻。辽东丁令难归鹤，溟北庄生未徙鲲。却恨篸裾今雨少，反输巾蔮古风敦。斐亭同侣都星散，一梦残钟劫后魂（台南「斐亭」有「诗钟社」，韵香亦台南人，兵后同内渡者）！

　　韵香撮影相贻并索题句，予报以最近撮影一帧，书此缀之

　　秋江瑟瑟秋云逈，娥□□有诗星影，照我茆堂深又深，狸奴□□□□□。□□□□□金镵，□□□□□瓠犀。元□□□□□□，双□□□□□□，□□□□空鱼雁，回首红墙在银汉。梦想崔徽卷里人，从今□识春风面。钱塘苏小本乡亲，涛笺蕙锦谁其伦？邮筒珍重盥薇露，开缄对镜呼真真。彩鸾仙耦文箫匹，人与幽花同隐逸（文升善艺菊，工绘事）。陶写寒香十万株，妆台忙煞画眉笔。前身君是女邱迟，寄书索我题新词。忍俊捧心效西子，自怜丑拙东家施。何物相酬夫已氏，千里神交犹尺咫。君应抛玉悔引砖；我却投桃惭报李。吟肩苦耸平泽臞，高歌青眼明月珠，手持不律不敢下，隃麋愁玷湘妃图。

　　寄答韵香代柬

　　鹭门有寓公，□□□□隐。□□□于市，□□□□□。矧公被□□，□□□□贤，□□□雾间，□□□□□，将诗作羔雁，□□发狂哂。不图雌杰者，青眼出中□。遂令老阿婆，涂抹炫脂粉。萍浮万人海，珀拾而磁引。昨得茂漪书，荣褒胜华衮。愿为耐公徒，此意尤恳恳。昭仪隔云母，小影见真本，欲写兰玉姿，所苦俗墨窘。欲报瓜桃篇，江郎复才尽；惭对女博士，拱手谢不敏。

　　韵香和韵清圆可喜，迭韵勖之

　　颦者东家施，丑态那可隐？肠枯腕复涩，苦无墨磨盾。谁为医吾伧，□脾而益肾。吟坛香火缘，朋来乃自远。升堂由□□，□□□□□，□□□□□，□□□□□。眷念吾国粹，□□□□□，□□□□民，□□□□□。黉序今林立，时流亦衮衮；何如女秀才，志道勇且□。四德况具备，人生此大本；词章抑末耳，翻使竖儒窘。绝倒三家村，风味索然尽。披君急就篇，心手剧灵敏。吾老困盐车，奋踵企来轸。君虽善椟藏，有美讵能韫？奈此江天何，避面同邢、尹。市隐断吟声，废书读平准。

　　韵香以泰西酒饼相贻，作答代简

　　今皇御宇岁庚戌，苒苒新正八九日，衰翁穷旅百无憀，蛰卧寒茆僵不出。陡闻使者款扉声，道是霞阳来尺一，捧笺快读幼妇词，江上好风吹我室。琳琅满幅披天真，媵缄二物尤足珍，饆饠香脆醁醽碧，迎门颁到欧洲春。昨□□□□然□，□□一动□□□，□□弱冠红绫宴，□□□□□□□。君不见□□□□□丁斐，校尉一官游戏耳；又不见金貂换酒狂□孚，当侍肯为礼法拘？我与二子共碌碌，犹幸老饕饶口福。白衣送酒感王弘，画饼啖名愧卢毓。多君之贶屡拜嘉，廪人继粟庖人肉。噫吁嘻，葭苍露白我所思，那堪示我「悼婢诗」（以「悼婢诗」六首相质）！我以苦语还质之，引君热泪同千丝（予亦示以「悼亡」诸作）。谁欤吊逝谁伤离？尘中岂必无牙期。主人独坐「绣英阁」（韵香自号曰「绣英阁主人」），见我此诗哀转乐。复函定劝我加餐，努力屠苏与不托。

　　次鷃尘「鮀江留别」韵，时方补官将乐

　　名场底事苦莽波，誓与苍生起宿痾。官样全针谁肯度？书痴铁砚枉相磨！□□□□□□已，□□□□□阿多。今日郎当天□□，□□□□□公何？

　　入世熊鱼那可兼，一官赢得鬓霜添。定知巧宦嗤潘拙，肯向权门效郭尖。排遣愁魔斟白堕，砭除俗疢服青黏。如今作令谁强项？恐有狂花压帽檐。

　　眼底纷纭肉食谋，阿戎手握几牙筹。维新政策犹黄口，随例公卿半黑头。高枕人方营狡兔；绣衣我岂惮牺牛？送公一棹官沟去，从此康衢骋紫骝。

　　岳岳中朝廌角冠，老伧真个等闲看。浮云过眼吾何有？来日关心此大难。乍听离歌魂已醉，况谈时局鼻常酸。弥天热血都消尽，任尔潜虬匣底寒！

　　感事迭前韵

　　妖鳄掀翻万顷波，□□□□□□痾，□□□□□□浙，墨渴谁能盾鼻磨？□□故乡催客去，□□□□□人多。循墙而走终余侮，伛偻宁堪弗父何？

　　四邻狼虎渐并兼，却把时花锦上添！阁老但能防手滑，笔公无那笑头尖。虚名似饼真堪画，团体如沙□易黏！闻说衮衣新负扆，好风吹暖到茅檐。

　　专制由来仗庙谋，忽惊西母罢行筹。凌空彩凤争攀翼，解事微虫学叩头！生死何知婴与臼，恩仇莫问李兼牛。五陵得意诸年少，振策骄嘶玉鼻骝！

　　神武当年早挂冠，顽仙驴子倒骑看。科名草腐新芽出，旌节花开结果难。烂熟宦情偏耐冷，饱尝儒味岂嫌酸？群公且试回春手，卧我荒江阅岁寒。

　　赠刘子贞观察

　　扬镳分道竞才名，今昔黔、湘两子贞：一出鹭门旉恺泽，十年鳀国吸文明。外交岂但驯西旅，内政何须倚北兄？我为君家谈祖典，青天万口属刘清。

　　陈威季、龚樵生招同许鲁山度支、张履谦司马游日光岩寺，即鼓浪洞天处也

　　七鲲残客苦离索，薶首市尘胸作恶；斗然置我洞天间，三百年来无此乐。谁欤主者陈孔璋，好事乃有龚山阳，移家偷占小邱壑，兴酣招客倾千觞。跨江一叶倏飞渡，眼前顿别仙凡路，仙人手泛红霞浆，笑指日光岩顶树。许逊、张果人中仙，齐州九点凌苍烟，尻轮神马半天下，矧兹片石犹一拳。醉余贾勇层霄上，老朽见之神亦□。□公健翮方□□，□凤鞭湾□□□。鲰生百拜前致词，□□动□□□□，两□□□□□奇，联袂奏绩江之湄。愿公为国塞漏卮，愿公为民苏燹痍。老夫十五年前海外之孑遗，他日泐公千丈碑，擘窠大笔何淋漓，长使两公姓氏挂我日光岩顶榑桑枝！ 

　　次邱守谦孝廉见赠韵

　　雌蝉黏病叶，秋老不能鸣，凉血成何物？顽躯了此生。琴音绝中散，酒侣失公荣；独以诗为命，论交本至情。

　　邱迟吾畏友，骚雅见根原，妙语倾三峡，精思达九阍。山深青史在，世乱白衣尊，珍重一枝笔，旋干更转坤。

　　海水群飞日，横流出尾闾，吟狂天醉里，市隐劫灰余。相对茫茫感，□□□□书，斧柯今已矣，□□□□□。

　　卢乃沃茂才□□索题

　　小春大欢喜，燕尔醉千觞。丽淑九华族，才名八米郎。新居托禾里，佳耦话枌乡。旧典吾能数，冈头艳范阳。

　　秦嘉与徐淑，影事卅年前。趺蜨原如梦，蚿蛇各自怜。韶华双绿鬓，家世一青毡。祝汝南陔咏，慈帏合冁然。

　　赠贺话义（时方主币鹭门）

　　红笺朵朵五云裁，浪说吟帷执贽来，我愧能诗王介甫，骚坛拜倒贺方回。

　　鹭门分掌水衡钱，榕峤曾闻记室贤。自昔文人工主计，司金刘晏正英年。

　　日本诗人袖海馆森鸿见赠二绝，安藤图南为之介绍，作答代柬

　　图南访我鹭之湄，袖海□来一纸诗。何□□□□□绍，三生石上旧相知。

　　文明万象竞轩腾，东望扶桑日正升。岂特朝端新政策，骚坛旗鼓亦中兴。

　　鹭门晤日本诗人串宇铃村让（时司台南延平王开山神社）

　　诸公衮衮二十世纪之舞台，串宇先生掀髯一笑浮云开。古来宁有不朽事？亚雄欧伯安在哉！老狂心口自相语，眼底时流奈何许？支离学说鼠搬姜，孟浪声华蝇集矢；先生手挽银河水，倾向大瓢急洗耳。倒飞凫舄鹭门来，触热翻逢褦襶子。七鲲逋客顾之笑，白发萍飘吾与汝，须眉落落古衣冠，寸木未枯灰岂死？君今自诩阳明徒，□□为□□□□，遗□□□□□罗，廿四部穷经□□三千□□□信道□□□□□盛气轻刀鈇，卞和抱璞乃遭刖。狴犴四载天何辜（□年为国政党下狱），劫后披襟共尊酒。彼此沧桑各回首，左徒赋手空怀沙，亚父唉声欲撞斗。瀛南今有郑王祠，君能改古兼搜奇。千秋孤愤梅花知（延平祠有古梅，王所手植），馨香俎豆君所司。我独与君异乡国，苔岑何意成胶漆？郑王寂寞三百年，老丑东施愧颜色！

　　赠日本领事官菊池义郎

　　鹭屿喧传万口碑，客星齐拱使星辉。欣从玉敦珠盘会，得见光风霁月姿；叔子对人常缓带，令君入坐共熏衣。邦交辑睦今无事，偶访山翁一论诗。

　　蓝舆夕照款柴门，仲蔚蓬蒿有屐痕。道契浑□□□贵，谈深始觉老儒□。□□那有殊方□？□□□□□谊敦。孤负怜才韩吏部，惜无昌谷赋高轩！

　　鹭门重晤卢坦公明府

　　海外惊魂定，江干冷梦圆。陆沈双眼底，霞契廿年前。鸾凤同飘泊，蚿夔互爱怜。七鲲莽回首，千里尚鲸烟！

　　执手嘉禾屿，相看各老苍！言旋赋黄鸟，历劫怆红羊。我已钞瓜蔓；君犹苦稻粱。冶南旧游地，别久忆髯张（履谦时宰侯官）。

　　次坦公见赠韵

　　自怜寒瘦岛、郊诗，惭对昌黎和韵迟。何意博徒狂剧孟，客中知己有爰丝！

　　痴梦荒唐说自强，□书能飞误名场。年□□□□□贱，未敢轻心铸□□。

　　次坦公「感怀」韵

　　雌伏频年类守宫，与君异曲竟同工。退之侥幸称诗伯，却恨无文送鬼穷！

　　儒者何曾一亩宫，敢云人巧夺天工？夷由飞下难飞上，如此灵鼯技亦穷。

　　次坦公「夕阳寮」韵

　　相亲萍水鹭门游，君解清吟我解愁。回首夕阳寮畔路，十年薄幸旧青楼。

　　老大心情冷不华，青衫有泪湿琵琶。几生修到仙人福，幻作吴刚守桂花（曰夫己矣）。

　　盆中残菊次坦公韵

　　谪坠尘中老瓦盆，□□□□菊之魂。□□□□□□问，旧令篱东日易昏。犹幸白衣麤省识；偶逢青女□温存。美人香草今迟暮，留伴先生五柳门。

　　逐客怀沙此戴盆，秋花零落又何言！南阳饮水空延寿，北阙传浆已负恩！掇拾残英供病枕，蹉跎冷节罢芳樽。折枝写入屏风影，愁共骚人对月论。

　　柬沈友士茂才（时在潮州创立晓钟报社）

　　国魂夫如何？狂呼不可醒！睡狮正沈梦，万息同一屏。峨峨喉舌司，瘖哑茹横鲠，鮀江有材侠，傫然吊孤影。鹭门汗漫游，敛作定僧冷。苦咽晓钟声，报我九州岛警。党祸丁叔末，流血乃云幸；君魂即国魂，终古此酩酊。一醉一千日，所□不□□，□民顾之笑，□□□□□。劫后沧桑痕，幻□□□□，□何□□□，□□□□□。我有却尘帚，一麾六合靖。不知谁某甲，遑论乙与丙！眼底嘉禾山，君我蹑其顶，照瞻炼秦镜，橅形铸禹鼎。侧闻名士风，竞啖画地饼，所以市隐者，无为交刎颈。甫里友皮陆，辽海客管邴，于我既自由，于人亦平等。季野备四时，叔度汪千顷；咄哉伤心人，望古涕如绠！

　　卢用川差尹以墨拓魏碑、寿山石印相贻，作此谢之，廉柬其尊甫坦公

　　用川怜我力弱，投我魏碑为我药；媵以铁画石龟螭，此意他山共攻错。玉川老子穷益工，阿郎八米尤能雄，一时乔梓擅吟霸，鲸呿鳌掷压倒鲲身翁。鹭江水遶嘉禾里，中□宝□□□□，眼底相□□□□，□袖拍肩吾老矣！□□□□扶桑□，几何□□□□□浪乘长风。血刀舌笔负奇气，男儿羞杀樱花红海潮万顷送归楫，蒯缑一剑弹其铗，愁绝榕阴十丈尘，懒向侯门曳裾入。人言二十世纪之舞台，欧风亚雨纷交催；睡狮残梦了不觉，天生黄种胡为哉？狂生诗酒百无赖，钓龙江上沈郁匡时才，昔年吾家靖海建节处，短衣长揖军门来。过江名士多于鲫，君我苔岑二而一：庄周笑我鹪借枝；仇览怜君凤栖棘。君不见白衣苍狗凌太虚，虎亦为鼠龙为鱼；而况驺衍九洲以外那可臆？海田陵谷相乘除！用川用川今达者，眉宇之间秀而野；一枝仙笔有父风，所惜曲高和者寡。我从管孔窥豹班，金鎞□□□汗颜，□锋□□□□□，还以灵气锺小山。□关□□兰□□，□□□□□□聚。谁解卢生作梦游？黄粱早熟邯郸路，夕阳寮畔□花丛，皁帽藜床贫似故。吁嘻乎！奇哉以胶投漆雷与陈，人间萍水皆前因。干将莫耶相去几千里，神光离合延平津。老夫梦冷血犹热，彼此劫灰同一瞥，寥落江城天醉中，陡忆年时桂花节！

　　赠日本观光团长青山洁（医学士）

　　青山为姓洁为名，萍水相逢鹭市行。如此青山如此洁，不教尘市一尘生。

　　龙宫海上禁方收，结伴乘风侈壮游。今日观光团里客，神仙李、郭尽同舟！

　　团友水野□□（台北报社东文主笔）

　　毛瑟神枪五百声，□□□□重鲲瀛，谢□□□□□子，幻作蒲牢海上鸣。

　　鹭门邂逅识荆州，初日扶桑第一流。此是文明真种子，相期播殖遍寰球。

　　团友伊藤欣造（辩护士）

　　我怀春亩旧雄风（春亩侯相，君之宗人），九点齐州指顾中。君比酇侯心律细，通侯宗法古今同。

　　团友佐藤德治（辩护士）

　　唇齿中东一例看，三神游侣锦花团。知君雅挟申、韩术，总为苍生策治安。

　　赠魏润庵（台北报社汉文主笔）

　　仲先草堂今在否，□□□□□□□，袍□□□□□年，润庵无愧诗人后。□□□□□□□，□□□□□作手（蔚村、玉屏、毓臣、仲衡），死生聚散当奈何，老夫鹭市一回□！穷冬蓦■〈辶■〈罒牛〉〉吾润庵，明月之珠眼中有；观光团长亦人豪（谓青山洁），对此骚坛应却走。洁也萍水相忘年，把臂定交坚杵臼。侧闻秉笔喉舌司，古者立言期不朽，君为木铎发我聋，从此寸心堪互剖，鲲水迢迢鹭水长，伊人宛在溯洄久。佛助翛然绝俗姿，凄杀东施老而丑。瓜泥历历沧桑痕，浮家十载烟波叟。朅来潦倒百无状，凭君传语故园友（郑香谷、蔡晓沧）。暮云春树隔江愁！何日论文共尊酒？

　　用川以酥肉绒酸枣糕相贻，走笔戏谢

　　顽仙张吻向卢敖，□□□□恣□□，□□□□□□合，强□陈慥饭□□。□□□□□□癖，□□□□□自豪。扪腹不禁呼负负，未曾报李屡投桃。

　　庚戌除夕，鹭门提帅公署梅花盛开。坦公时在幕中，折赠数枝，以为寒斋清供，并索偿诗

　　客中一十七除夕，今夕愁来不可除！吾国少年吾老矣，忍抛旧学说新书？

　　市隐沈浮万人海，相怜同病一卢生，梦面苦忆邯郸枕，富贵神仙两不成！

　　随例儿童压岁钱，眼前灯影且团圆。君家龙虎侬豚犬，晚景怜君有象贤。

　　嫁衣压线老堪羞，纨裤朱门记昔游。自笑蓟翁今尚在，醉摩铜口几春秋？

　　爆竹声中日又昏，□□□□□□□，□□□□□□恙，何必桃符争榜门！

　　香风吹到野人家，幕府诗情艳晚霞。从此鹭门添韵事，年年官阁乞梅花。

　　寄答基隆石坂文库主人日本石坂庄作

　　杜家武库古所闻，好事今见石坂君。腥风膻雾之绝岛，遂令竹素扬清芬。忆昔红彝据台海，林箐中有牛头宰，市楼蜃气嘘成云，福地嫏嬛秘光采。草鸡衔鼠拍水鸣，横飞鹿耳骑神鲸，郡王原是秀才尔，读书种子真文明。吾家靖海奋貔虎，手挈黄图归圣武，二百余年教养兼，闻说海滨号邹、鲁。末流俗学颓其波，窜身场屋甘臼科，□□小儒苦干禄，敲门□□□□□。自从编入维新册，□□□□□花□，□□□□□□山，万丈扶桑炫金碧。石坂翘然儒者流，四部七略□兼收，馈贫粮与益智粽，食德已足传千秋。鹭门寄我新书目，何意鲰生饱眼福，世间无复曹石仓，石室名山君所独！七鲲老民语劫灰，刘庄邺架安在哉？祖龙一炬莽回首，群玉秘府今蒿莱。君今■书识绝顶，豫种砚田千百顷；我歌此诗遥祝君，寸私兼为台人幸。

　　吊沈斯庵遗老

　　四明望族相门材（先生四明相国文恭公一贯之族孙），浩劫残生瘴海来。藁葬里犹称善化（葬台南善化里）；萍漂集竟失「文开」（所著诗文号「文开集」，今曰失传）！蜉蝣身世余名教（却李制府率泰之聘）；鹦■〈母鸟〉词章总祸胎（作赋寓讽郑经，几罹不测）。凄绝「东宁流寓考」（着「东宁流寓考」），□□□为逸民哀！

　　罡风谪坠「草鸡」窠（郑氏入台时有「草鸡」之谶），「绝命」天球唤奈何（宁靖王字天球，有「绝命词」）！胜国衣冠前太仆（官明太仆少卿），荒山「草木」老头陀（入山为僧，着有「草木杂记」）。骑鲸霸业空凭吊（有人梦郑氏骑大鲸入鹿耳门），「梦蝶」游踪亦剎那（遣老李正青题所居亭曰「梦蝶」）。剩有龙宫方术在，仙人岛上活人多（平日好施医药）！

　　润庵来诗有「后学私淑」之称，如韵答之

　　我家七鲲身，东有少祖山，木冈孕灵环，鲰生虱其间。弱冠忝薇省，千仞穷跻攀；俄成龋秃翁，自镜殊恧颜！差幸耐公徒，息息深相关。君为汗漫游，杭苇一往还。异苔与同岑，何辞鳞羽艰？怀我寄我诗，满纸光斓斑，笔花吐奇艳，墨浪含幽潺！咄哉昌谷囊，□□□□□，重以新文明，南针□□□。□□□□□，□□□□□，茹痛保国粹，俗学愁交讪。党帜翳神州，败垒余孤□。借君苦吟禅，点我顽石顽。鹭江水三浅，归魂绕瀛寰！吞舟壑纵鱼，拂袖笼开鹇，市隐公奈何，长此壶中闲。

　　古之志道士，神勇迈贲获；润庵岁云绮，力种蓝田璧。老狂阅人多，逢君眼敢白？回首赤嵌城，十载怅迁客！黄卷埋劫灰，青灯吊诗魄。樱花好男子，珍重寸阴惜！祝君图南鹏，搏风了不逆。下界苍蝇声，累千复盈百！骚雅寄我辈，剥肤要存液。我痒君为搔，幸勿笑靴隔。海上几词坛，物竞惟天择。君兮擅吟霸，负才任所适。八斗者谁欤？全球仅一石。

　　鷃尘新悼仆姬，用冯□山哭月容韵，□□□□即和其韵

　　宝帐难寻却死香，楚招一曲一回肠。舞腰杨柳愁□庆；点额梅花泣寿阳。蒙叟岂真能化蝶（君寄姬诗，有「他生愿化罗浮蝶，死守梅花不浪飞」句）；长卿何事再求凰（姬濒诀时，属君为燕玉计）？汝南碧玉今仙去，剩有钗荆老孟光。

　　图挂酸辛写十眉，「朝云」泡影证心期（姬有「朝云墓碑」之谶）。多生慧鸟珍遗偈（姬「鹦鹉螺室诗词曲草」，君拾遗得三十首），垂死香蚕袅病丝（姬以瘵卒）。韩重相思坟有树，杨环连理地无枝。阿侬前度刘郎恨，宝瑟僵余梦亦疑（刘梦得有「宝瑟僵之悼」，侬亦为过来人也）。

　　家绩宇别驾重刊「南浦诗话」，邮寄索题（北书为吾闽梁茞邻中丞任浦城山长时因全湘畹之旧而续辑之者。岁乙巳，邑人祝东孙检获此本，始知为乃祖东岩太守所刊。中多讹字，绩宇为□□□□□）

　　文通南浦已千年，□□□□迹杳然。□□□□□□畹，艺林佳话遂流传。

　　东岩之后有东孙，旷世能扶大雅轮。从此邑中添韵事，岂惟泉下慰吟魂。

　　重修剞劂付何人？零落蟫编又一新。遥酹老成梁太素，吾家小阮是功臣。

　　书愤

　　舒王学究至今多，拗法青苗奈法何！护法善神夸手段，枉将诗案织东坡。

　　乖龙痴虎斗风云，未称当年洛、蜀分。此自寻常田窦厄，不应中有灌将军！

　　旧时优孟总陈陈，□□衣冠局又新。不□□□□□出，相怜鹬蚌利渔人！

　　来日悲歌此大难，酒徒箕踞溺儒冠。黄□□拥铜山坐，前席空劳策治安！

　　君房买菜更痴添，故态狂奴未改严。帝腹尚容加膝卧，客星犯坐又何嫌！

　　闻说钦鴀共一巢，鸾凰先戒鸩媒交。依稀泽畔行吟路，眼底灵荃忽化茅！

　　吹散盟鸥旧海群，青绳樊棘太纷纷！此身自笑泥中婢，薄愬何堪更怒君。

　　独坐回天尽腐余，甘陵谁与鉴前车？俊厨顾及悲消长，愿读林宗卜相书。

　　送别菊池慧摩领事假归日本

　　鰴鲸鼓浪西风骄，□□□席心为焦。亚□□□□□齿，斗牛查客盘邦交。鹭水黮浑倏澄碧，使星如月悬空霄；嘉禾坐照三千里，余光波及幽人茅。幽人含阙蛰诗窖，不知蜃市门前嚣；君独楖栗访癃老，款扉谈道穷秋毫。为学为仕君一贯，眼棱电射书堂坳。我昔守株今系匏，对君引领榑桑高。樱花男儿好身手，一策可以当六鳌，扶摇九万剎那顷，全球蹋转聊嬉敖。况乘春涨鸣归桡，人生书锦宁非豪！艳君苕颖佩君壮，指间不律腰间刀。今我飞燕君伯劳，绿波碧草愁江皋！神州大陆纷扬镳，安知侨札不复遭？感君爱我呼同胞，苔岑咄咄惊儿曹。临歧珍重红蒲萄，后此哦成独酌谣。膻尘不入闲云巢，屋梁颜色□□□。

　　家涵宇大令□□□归以诗相质（下阙三、四字）

　　固哉高叟抱诗惭，叔末天囚孰指南？小阮即今成俊物；老生依旧作常谈。鲲洋有饼何妨画；鹭水如汤不可探！自笑任棠空市隐，未能拔薤劝庞参（意有所指）！

　　迭前韵

　　短松星星镜影惭，廿年残梦绕瀛南！遗民几见尊韦敻？忘祖何辞咎籍谈（先靖海侯襄壮公功德在台，沧桑以后，令人有今昔之感）！老我伤心徒骥伏；让君得句早骊探）台诸名士唱酬成集）。「斐亭」劫后「钟声」哑（昔唐中丞幕府中皆诗人，有「斐亭诗钟会」）；珣短超髯忆簿参。

　　姚澧珊封翁暨金太君七十双寿

　　渔亭市隐葛天民，（□筦渔亭鹾务）玉杖光生四坐春，陶侃习勤操百甓（种菊百盆，晨夕必躬自移置于斋内，□□□一入以为常），□□□□□千缗（尝以片言□□，报之重金不受）。□□□筑耽箕颍，□□□□□浙闽。如此头巾偏不腐（少壮时以诸生游幕），盐梅须仗和羹人。椿萱并茂古稀年，治谱书香有象贤（冢嗣宦闽，次郎入泮）。求点弟兄真隐逸；刘樊夫妇本神仙。公门桃李千人俊（翁昆季均教授乡里），令节菖蒲五月天（寿辰五月）。白岳黄山今在望（翁皖人也），寿星遥上鹭门笺。

　　和郑陶斋观察「七十自寿诗」韵（自署「罗浮待鹤山人」）

　　占断罗浮一席春，樵青合遣侍元真。谈兵小杜唐奇士（尝总理彭刚直公营务处），访道留侯汉伟人（晚年好道）。宦辙清风吹五管（备兵左江）；使槎初日照三神（出使日本）。点金可有王阳术？先为苍生疗赤贫！

　　楞严十种地行仙，手把温犀海外燃。□□□□劳北上（进呈「盛世危言」一册），感时醉□□西迁。令□□□□□夜，过眼鲸呿甲乙年（甲申、乙酉、甲午、乙未法、日战事）。伏枥谁怜千里志，羲和努力傥加鞭。

　　三徙鸱夷泛舸来（创办粤省商务总会），回头市骏古金台（上书力请速行宪政）。爨桐岂遂无知己（襄办商约及招商局、煤铁银行、红十字会）？社栎何曾是散材？归日耆英林下福，少年元佑党中魁。玉鸠杖国今仍健，一笑斑衣戏老莱。

　　片石棠阴万口传，悬车却扫里门烟。著书家法宗渔仲；博物名流匹茂先。杜厦、白裘能济世；葛砂陶诰自延年。不须侈说东公籍，吟到瑶华句已仙！

　　赠王少涛训导，兼示旭瀛书院小竹校长

　　肝胆平生欲向谁，论文晚乃待王维。骚坛□□□□砥；鹭校人称大雅师。□□□□□正□，□□□□□如饴（承惠蕉饴）。相期伐木赓求友，共占扶桑最上枝。

　　少涛以扇索书，口占应之

　　相逢把管好秋初，正恐君家诮墨猪。老我荒唐题六角，市人谁重右军书？

　　郑女篇

　　名慧修，台之新竹人，旌表孝友，香谷主政之孙女，擎甫观察之长女，伯端司马之胞妹，而乡贤崇和封公之元孙女也。祖母陈好佛，建「净业堂」于士林村。女受戒，侍祖母。岁丁未，复随祖母朝佛于浙之普陀山。遂遍历金、焦二山，及闽之鼓山以归。岁庚戌，祖母有疾，女复至鼓山之雪峰，礼古月和尚为导师，愿减算益亲寿。辛亥四月，祖母疾终，女哀毁卒。遗言火葬，归骨雪峰，建浮图焉。

　　风人歌慧修，老僧为合十。历史传须眉，独行百不一；而况式义摩，藐尔闺中质。慧修古鹿女，□□□□□。竹郭有名园，禅堂□其北。护□郑公乡，□□□□□。间世毓贞孝，管彤炜撰述，生小读「蓼莪」，上口不忍卒（女自幼诵诗，至「哀哀父母，生我劬劳」句，辄泣下）。孺慕他何知？鸯雏只无匹，燕婉及笄年，绣户持戒律。女心忉利天，女身维摩室，力疾朝雪峰，从师远负笈。鹿苑大法轮，一转儒为墨，始悟亿须弥，阎浮留净域。愿种苾刍根，长恃王母侧。青鸟忽飞去，驾向瑶池息；童真亦灭度，佛界苍凉色。火宅妙莲花，毛里俗缘毕。千秋女贞木，香化旃檀出。灵照湼盘处，拜倒优婆塞。引领望闽云，浮图高几级！

　　逐鹿

　　逐鹿中原各自强，黄魂唤醒黑甜乡。相招太学谈兵法，一笑苻秦教武堂！

　　党祸

　　党祸于今遍汉廷，谁将戎首咎甘陵。浪传北海怜才甚，一鹗何尝荐祢衡？

　　鹭社叹

　　鹭门昔以嘉禾名，可怜幻作芙蓉城！芙蓉毒遍十八堡，倏然黑海风潮生。黑海旧产黄腰兽，齿长呼群逐其母，杨么作贼甚无赖，甘附黄腰为牛后。此间人兽本不分，盘结兽肠戴人首。钟馗寒乞死不第，触墀怨魄今为厉，吓杀黄腰拜下风，一旦胶庠尽舆隶。咄哉芙蓉毒有终，若辈之毒乃无穷！纷纷蜃市迷烟雨，群魔竞窃芙蓉主，别有施施从外来，傅者齐人咻者楚。吁嚱乎，噫噫刮鹭皮吸鹭脂！魍与魉魅□□□□□宰社有肉狐，鼠□□却逐逐绝倒逋仙□，□□□□丹顶如飞凫。

　　和杨抟九韵（来诗末云：『眼前剩有燕支窟，买葬诗人计未非』）

　　幻身桑海一尘微，华表千年鹤不归。生恐诗人无葬处，为侬痴想入非非。

　　李烈姬诗

　　陈璧字完瑜，磺溪教坊女也。鹿川李雅歆，一见倾心，挥金脱籍。大妇黄氏，长斋绣佛，璧皈依焉。未几，李咯血死，璧服樱膏以殉。诗人洪月樵为征题咏，以纪其烈云。昔闻李十郎，心负霍小玉。不图千载余，李下有负木。奇哉陈完瑜，神鸡忽寡鹄！

　　遂令曲巷姿，义烈动流俗。之子抱殊特，鸾鎞刮慧目。佛莲岂染淤，王兰自楼谷，红拂随药师，两愿固已足。破空来绯衣，赤虬驭何速！郎为长吉夭，妾为礼修独，香骨剪皮金，□□□□□。□将芙蓉城，□□山矗矗，东海虽扬尘，□□□□□。弹指优昙花，前身倘天竺。再拜坠楼人，终古明珠绿！

　　受篆舫山，感时十二绝句，录寄厦门菊池领事、台南铃村宫司

　　旧额高标署「舫山」（前厅公署被焚，予受篆于「舫山书院」，与予别号适合，岂宿缘欤），老夫名字恰相关。那知宦迹都前定，别驾题舆到此间。

　　醉归栗里久逍遥，斗米何堪更折腰？谢傅东山头已白，出为小草太无聊！

　　楚中卿子冠三军，唤醒群雄逐鹿纷。霖雨苍生吾辈责，不容岫底养闲云。

　　世乱何心耽市隐？时危无福老岩栖！有人强使操刀割，竟以牛刀试割鸡。

　　□说单车渤海滨，卖刀买犊究何年？明□□□□□□，不教而诛剧可怜！

　　恶莠由来恐乱苗，霓旌直指瘴氛销。萑苻郑泽今多盗，火烈方知爱国侨。

　　鸣琴枯坐待锺期，如水虚堂有「镜知」。羞见灵猿仙鹤侣，檄文又向「北山移」！

　　我怪当年鹯与獭，纷纷驱雀更驱鱼。丛渊空属谁家地？始信中原是禹余。

　　南北先朝本弟兄，无端滕、薛枉争盟！不如同饮黄龙酒，手挈燕云返旧京。

　　视眈欲逐奈强邻，襟带江湖局又新。仓海即今多力士，何人椎杀虎狼秦？

　　从古长安似□□，□□□制孰雄雌？生□□□□□□，犹幸周黎有孑遗。

　　三浅桑田认劫灰（「马巷厅志」云：『至台水程十一更』），延平祠下尚残梅（梅为延平王所手植）！鲲身岂是闲瓯脱？曾隶黄舆故籍来。

　　辛亥舫山楼除夕

　　老狂行年五十七，掀髯一笑万事毕。何图思旷涉宦情，遂使慧琳破戒律。法轮转坠尘劫中，出定老僧恍若失，闻说海隅有盗薮，书生从戎遽投笔，三百健儿好身手，使船如马朔风疾（统率「义勇营」。夜乘轮舟驶赴桕头乡剿盗）。穷冬深夜衔枚行，雨打征衣冻于铁。天戈耀雪扫鲸氛，火器轰云穿虎穴。笳鼓归来坐舫山，依旧卢山真面出。鸣琴堂上结遐□。卖刀买犊何能必？□□□□□□□。可惜□□□□□，□□有□□□州，□□□□□清绝，峨峨百雉古名都，赤子涂肝地成血。放衙拄笏看山色，桃源肯向世人说。山斋耐冷度僧腊，年时忽忽嘉平节。隙底驹光夕又除，不识屠苏是何物。一事沈吟百无俚，斗米未沾腰已折。盘桓羞对松丈人，孤立岁寒抱奇骨（楼外大松百年物也）。  
　 
后苏龛诗钞卷九

　　温陵施士洁芸况

　　自镜

　　自镜明如许，心僧发更童。卑官偏柳下，穷士尚芦中。壮志沈西日，悲吟起朔风。角牙纷雀鼠，何以慰民衷？

　　马卷道中

　　苦从田父问桑麻，为道今年景物嘉。万顷绿云浮白雪，春来羞见米囊花！

　　古意

　　梦绕华灯十字街，醒时灯影印空斋。青棠私语藏香枕，红豆新痕记曲牌，此物相思南国最，有人独立北方佳。世间多少黄衫客，小玉缘何事不谐？

　　衙斋书感

　　一官传舍任蓬飘，短发含霜镜影凋。公仆即今无地主；国民到处有天骄。杜鹃血冷犹啼蜀，桀犬声狂敢吠尧？从政可怜由地果，竟甘陋巷饮颜瓢。

　　青山扪虱话升平，阮裕由来少宦情。心迹略同前进士，头衔合署古先生。党人竞立甘陵部，竖子终成广武名。闻说张王钱眼坐，何时得见将星明。

　　送人作郡鬼无颜，大小官须大小寒。路上相逢应说项，世示此事共推袁。沉沉陆地龙蛇起，莽莽天关虎豹尊。一见平章称万拜，那知朱浚晦翁孙！

　　斗大眼章手自携，九州岛同树彩竿鸡。义丁白棓千山动，新法青苗一路啼！顽铁铸成名士错，牝金累作达官梯。学书学剑谁兼就？康福依然笑烂奚。

　　运筹仰屋叹司农，奈此苍生有病容！食肉乘轩终是鹤，点睛破壁竟非龙！季心侠客焚香拜，雍齿仇家铸印封。谁中副车谁中柱，于今椎七了无踪！

　　法航今日渡阎浮，平等如何得自由。朽木转叨斤斧赦；名花终被绮罗幽。迷离白画槐安梦，寥落青天杞国忧！别有寓公陵谷感，苦从尘海问菟裘。

　　劫灰飞剩舫山青，荆棘何堪满讼庭。内翰肚皮原不合，君卿唇舌亦无灵。画图处处新朋甲，赋税家家老复丁。镇日哦松丞负我，有谁题壁到槐厅？

　　泣罪伤心枉下车，救时未解读何书！鲁恭惭对桑间雉，范冉愁生釜底鱼。无术抟成新世界；有人撞坏好家居。欃枪一扫云霓慰，我忆当年「鲍吉祠」（同治间发逆乱后，前厅饱吉祠有神明之称）。

　　舫山官楼夏坐

　　天留片石老尤顽，半载浮沈吏隐间。我与新巢诸燕雀，一时暂得处堂闲。

　　东望鲲身是故家，火云如叶走窗纱。瑕邱欲解千年渴，冰谷空思一尺瓜。

　　短梦无聊破午鸡，披襟坐到夕阳西。舫山楼上凉于水，门外谁知即夏畦。

　　四园天籁忽相遭，谡谡晴空万窍号。多事静中翻作闹，老榕平地起风涛。

　　热官冷面坐堂皇，袁扇仁风孰奉扬？转忆古时邹衍狱，缘何溽暑竟飞霜？

　　褦襶衣冠六月天，有亭独立亦超然。人间此即甘棠树，留取清阴待后贤。

　　黄恕斋孝廉「逸翰楼诗集」

　　先生道不与时谐，参透吟关号恕斋（如心为恕，诗如其心）。野老酸辛留史笔，美人迟暮托骚怀。成连东海琴声远；雷焕丰城剑气埋。我乞山云分半席，软红尘里赠乖崖。

　　舫山罢篆，留别代者于君问樵

　　昔我舫山来，奇气不可贮，汉锷出苔井，冰霜照眉宇。今我舫山去，龙虎血鱼鼠，窃效陶隐居，挂冠向神武。山灵睨我笑，临歧若相语：『使君跳荡人，鞿馽抑何苦？北山有猿鹤，谁为稚圭侣？三径有松菊，谁为元亮主』？我感山灵意，天外想遐举；但恐弱水西，几辈复沈羽。老朽蹶前辙，一齐敌众楚。后轸纷如麻，蛮乡织烟雨。金乌色正骄，九陌已焦土。奈何弃故国，裸俗甘逆旅？长揖谢山灵：『孤立我与汝』！

　　金鹿泉先生尊夫人六十双寿，即和其韵

　　吟筒祝嘏向珂乡，佳话流传遍越畺：福慧双修真玉侣，精神百炼本金刚。味甜蔗境添筹记，年长松围解带量。彭泽归来无个事，未妨酒癖更诗狂。

　　齐眉缕指说「银婚」（泰西俗称夫妇二十五年者为银婚式，五十年为金婚式），共醉田间老瓦盆。百石才名喧短簿，五车书卷护长恩。眼中戏彩堪娱子；膝下含饴且弄孙。从此幔亭瑶岛宴，好联葭琖接椒樽（寿辰：先生十一月，夫人正月）。

　　绛县春秋洛社年，朝冠已挂客车悬。山藏小酉为真隐，星应长庚是谪仙。老干挹将霜后翠，寒花开到晚来妍。鉴湖乞得闲风月，始觉尘中别有天。

　　嗟予回首旧家山，寂寂鲲身水竹间。瘦耸吟肩犹耐冷，孤飞倦羽早知还。笑听末俗呼牛马，忍见中原竞触蛮。清福如君谁不羡？那须仙药驻童颜！

　　岁壬子重九日，菽庄林先生浪屿别墅宴集同里诸诗人。时，菽将有海外之行，挈其长君小眉就姻于日里；不佞躬兹胜会，乌得无言？倡为近体二章，权当喤引；饯菽庄，兼以贺文郎也

　　大陆烟消鹭水清，别缘珍重菊萸盟。红丝早递冰人语，绿绮能传海客情。画鹢归装将百两，彩鸾吟韵写双声。天台饱吃胡麻饭，此是檀郎昼锦行。

　　数君祖典谈梅鹤，老福如君更不同。且共陈村联眷属，未妨郭令学痴聋。箫吹年少真仙耦；斧赠诗豪本父风。知有家传京兆笔，画眉应让小眉工。

　　又代范其

　　乘龙飞度海之湄，听唱骊歌喜可知。洗尽弧山寒瘦习，新添佳妇伴佳儿。

　　南轩诗礼一家春，生小朱门掌上珍。嫁得词人林子羽，不须净琬是前身（新妇张荣轩女侄，耀轩女也）。

　　和恕斋留别韵（壬子冬同客鹭门）

　　十八年前事，天留一弃民。龙头方过渡，骏骨已薶尘。雪耻无穷涕，云游自在身。此间三斗俗，排遣仗词人。

　　大陆多矰缴，鸿冥不可踪。征君拜黄宪，地主访茅容。岛市同沦落，骚坛孰折冲。桐阴吾故里，招隐愿相从。

　　恕斋又题「后苏龛诗草」，即和其韵

　　薄醉微吟见性天，不谈佛学不谈仙。命宫有例偏磨蝎，付与髯苏夙世缘。

　　野史应惭元好问，秘书还让贾长头。生逢南渡偷安日，不幸诗名到陆游。

　　无情世界有情天，得见先生胜遇仙。自昔尹邢常避面，不图今缔鹭门缘。

　　怪蜃妖鲸嘘海气，腥尘十丈苦薶头。何时野服还山去，款段亲陪马少游？

　　恕斋濒行，赋赠长歌一篇，如韵和之

　　尝闻舜行如羊膻，又闻治国如烹鲜；不图四千年史忽灰灭，感视今昔殊天渊！我来有所思，鹭门全盛时，士皆殷实民纯朴，贾胡长技将焉施？自从权利苦外溢，若辈起家动刀笔，王戎徒握子母筹，萧何暂定中西律。共和人物大特色，党祸无端又罗织，鼠目獐头奈尔何，火色鸢肩不相识。冰山百尺薶祸根，公门俸禄私门恩，乘轩杌隍食肉鄙，么■〈麻上骨下〉釜底皆游魂。咄哉，七鲲老民回首沧桑悲！百川欲障谁乐之？造化颠倒不可以究诘，巧者反拙黠者痴。入市忽逢纨裤子，始信侏儒饱欲死；入城忽见纪功碑，始信羊质蒙虎皮！鹭门，鹭门，是否殖民窟！万古青山何处瘗诗骨？他年揖盗倘开门，此日徙薪先曲突。恕斋先生颠我笑，莫作荆卿受征调。先生磊落本英多，如椽大笔崖可磨！不须尊奉客常何，不须骑射歌李波，惟有红袖青衫两渴羡，天涯到处留题遍。千秋寂寞身后名，老子韩非或同传。吁嗟乎噫嘻！放怀长歌宇宙窄，那管人间万事迫？芷兰谁为迁客哀，酹酒寒江吊湘魄。

　　次鷃尘和郑天游韵

　　世皆欲杀是真才，莽莽神州但黑埃。误我文章忧患始；看人鬼蜮宦游来。下图零雨三年苦，又见飞霜六月哀！一例涪翁迁谪恨，断肠词和贺方回。

　　次鷃尘和陈云叟韵

　　榕阴天日黯，谁鉴覆盆冤？玉惜昆冈碎，珠悭合浦还。赭衣丁道丧，墨绶负时艰。问讯鸦洲主，残年倘赐环！亡彭真恶谶，张楚竟虚声！豆泣煎何急？瓜分势已成！屠沽酣豢地，金帛结交情。悔杀商人妇，宁为不字贞！几辈炎凉态，名场绝旧欢。壑溪心不厌，云雨手能反。厝火悲薪积；吞舟笑网宽。剧怜军府客，相对泣南冠！跬步皆荆棘，缘何得自由？豺狼当道路，犴狴小句留！家信沈黄犬，诗盟散白鸥。书空今咄咄，廷尉望山头。

　　今年冬至，寒瘦全憀，拟有所作；夜以尊酒自犒，辄复阁笔。东海弃民忽掷新诗示我，心头鹿鹿，率尔操觚，如韵和之。弃民殆亦如周之与施，相视而笑，莫逆于心欤

　　阳光如线可怜生，夜半闻鸡感恶声。尉监千秋存汉腊，神宫万家换周正（武则天大享万象神宫，始用周正，改十一月为正月）。惊心亚岁编诗史，彻骨穷冬斗酒兵。我比葭灰殊耐冷，不嫌举世弃君平。

　　驹隙匆匆夕又除，百年虚度况三余。倒持官版羞怀刺，狂溺儒冠悔读书！岂有守株能待尔？那堪韫椟竟藏诸！鹭门搓就团圆节，一笑离群且索居。

　　恕斋迭韵不已，如数和之

　　鲤城鹭市两狂生，历尾犹闻唱和声。尽有沧桑悲客岁，更无漆竹纪王正。日长海国初添线，雨过天河未洗兵。记取屠苏拌一醉，求仙莫问腊嘉平！

　　祭诗结习老难除，痴想黄羊享馂余。苦皱通眉频呕句，枉愚黔首敢焚书！解官潇洒陶彭泽，去国凄凉乐望诸。凤鸟不来吾已矣，有人钟鼓祀爰居！

　　三迭前韵寄答恕斋

　　政界风潮到处生，泮桥面首听鹃声。名场自昔讥狼藉；世道于今失鹄正！作郡宗资工画议，能诗杜牧浪谈兵。白衣苍狗浑闲事，谁信弹棋局不平？

　　墨敕斜封竞拜除，虬髯王气小扶余。鼠狐逐逐凭城社，猿鸟纷纷畏简书。弓影杯中鹭乐广，剑光席上伏专诸。雷鸣瓦釜黄钟弃，詹尹何须论卜居！

　　四迭前韵寄答恕斋

　　瓣香我欲奉先生，亘古风骚有继声。慧业端推康乐谢，仙姿幸挹伯侨正。催人腊鼓愁还债，避敌吟坛笑曳兵。几度扬尘东海水，天留不死老方平。

　　爆竹飞红满砌除，胡僧细认劫灰余。渡江叔宝茫茫感，闭户深源咄咄书。病后残骸同木偶，老来朽质类桃诸。诗中剩有灵光叟，奇货从今大可居。

　　次林彦卿韵和鷃尘

　　阅尽沧桑老眼详，入山披发合阳狂。抟沙社会争林立，画饼人材试斗量。几辈操刀聊使割，谁家舞袖独能长？南荒毕竟无知己，剩有青蝇吊仲翔。

　　拟草冤词叩上清，茫茫天醉碧无情！滑稽枉自饥臣朔，痛哭终当谪贾生。不惜诗才为鬼妒；但凭佛力与魔争。能言鹦鹉非凡鸟，珍重千秋祢正平！

　　恨不高洋三尺剑，眼前一斩乱丝棼，空怜弱羽填冤海！谁起真龙慰旱云？遯世琴书彭泽令，伤时酒色信陵君。愈风今少陈琳檄，却撰山公九锡文！

　　张翰思归岂为鲈？一官羞听马牛呼！沐猴冠带真儿戏，幻蜃楼台总子虚！孙泰披猖惊米贼，萧宏聚敛笑钱愚。堂堂民国新豪俊，莫负昂藏七尺躯！

　　次黄光五「秋感」韵寄和鷃尘

　　老来病叶挂危梢，骨带铜声试一敲。辽左管宁犹寄榻，江南宋玉未诛茅！岛、郊落落怜寒瘦，民物纷纷愧与胞。自笑冬烘旧头脑，相逢恐被少年嘲！

　　何物么■〈麻上骨下〉污眼帘，丈夫无气枉须髯！神州草木都黄落，海国鱼龙尚黑甜！几见邻交争富弼？颇闻税法困杨炎！个中圆缺亲经劫，凄绝高寒老桂蟾。

　　世宙陵夷，子衿佻达，抱道之士，惄然忧之。王子少涛秉姿独粹，绩学弥劬，庸中佼佼，百不一遇。与予同里，夙不谋面。顷游鹭门，恨相知晚。是固恂恂儒者，而又有志于为诗者也。鹭门旭瀛书院，学子荟焉，少涛实司训导。暇辄文酒过从，出示「赏青庐」、「洎寄楼」诸吟草，匄予劘定。迩复自署「曾经沧海」一图，广征海内外名流巨子题咏，兼及书画，仿为百衲之制。子维少涛年少美才，应求之雅，环球咫尺；斯图特嚆矢耳。爰志四绝，为异日券

　　少年又见宗元干，破浪乘风志不凡。沧海我曾经几度，因君面首七鲲颿。

　　神交彼此两忘年，瀛北瀛南一线牵。今日鹭门同作客，天留诗客客中缘。

　　吟场把手笑相逢，此是飞鸿印雪踪。佛助（润庵）、阿蒙（郁文）君鼎足，海天初日见三峰。

　　扶桑胜处吸文明，训导于今重旭瀛。游遍嘉禾山水窟，能诗摩诘本前生。

　　五迭前韵寄答恕斋

　　黄粱一枕醒卢生，抱叶雌蝉冷噤声。粉煮双弓过腊八，汤煎五木待春正。韩文游戏驱穷鬼，杜律森严树劲兵。雪案薶头聊卒岁，老民私幸泰阶平。

　　司命昏昏醉未除，瘦□博士食无余。自怜儒素酸寒相，不解陶朱货殖书。神物飞腾凭阿堵，庸奴缘饰竞偏诸。阎浮世界黄金色，何处菟裘足隐居？

　　六迭前韵寄答恕斋

　　坠溷飘茵过半生，虫吟都作客边声。重翻旧历从先进，两祝新年闰始正，迫岁开缄惊奉檄，连宵觅韵苦征兵。欲招禽庆游山去，昏嫁何时了向平？

　　双丸乌兔急乘除，诗卷光阴暇有余。柏叶预储元夕酒；桃符新换来年书。婢呼如愿能来否？鬼祀长恩敢忽诸。遥忆鲲身小儿女，围炉欢绕旧茅居！

　　七迭前韵寄容恕斋

　　霜催白发镜中生，枨触嘤求此友声。诗草伤时还感事，邮筒送腊复迎正。浔阳枫荻愁司马，江左蒪鲈忆步兵。拟向君家寻道侣，入山叱石学初平。

　　痴呆卖尽怪魔除，压岁床钱少俸余。乐死祇应师内史；老狂其奈秃中书！浮家辛苦胡为者？近市嚣尘盍去诸？归隐纵无干净土，乘桴终陋九夷居。

　　八迭前韵寄答恕斋

　　未免常谈笑老生，雷门布鼓不成声。愧无束脯来修贽，权以吟笺当贺正。雄伯陈琳谁敢敌？偏师秦系尚能兵。文强家学文江笔，余子么■〈麻上骨下〉一扫平。

　　区区鳞瓜任删除，已得骊珠可弃余。急点催成三迭拍，奇珍搜遍五车书。千军笔势吞云梦，九曲词源被孟诸。遥望诗城执降梃，陈芳国里觐王居。

　　九迭前韵寄答恕斋

　　风味醺人似曲生，鲤鱼尺素递吟声。相思几日犹经岁；鏖战三冬直到正。逋负累累惭债帅；包抄迭迭骇神兵。乞盟城下从今始，曹桧甘心与楚平。

　　寸心茅塞仗谁除？学语牙牙拾唾余。笑我枯肠艰索句；输君便腹富藏书。八叉斗韵今无矣；七步成章古有诸！欲乞金丹换凡骨，上清翘首五云居。

　　十迭前韵

　　一粟寒釭百感生，晓钟犹未报春声。少年杏宴都成梦；逆旅椒觞不算正。冰雪题襟真冷伴；烟云落纸尽疑兵。天然妩媚梅花赋，铁石谁知宋广平。

　　偷闲暂把杞忧除，钵响催残烛刻余。考历谁调新旧律？趋时拟学短长书！鹑维翦土看天醉，蟾魄离弦惜月诸。极目神州荆棘遍，谶儿撞坏好家居。

　　十一迭前韵

　　懒甚嵇康学养生，杜门万籁寂无声。赌诗苦我拌弧注；投刺随人庆两正。垆隔黄公悭索醉；堂开白战勇交兵。知君射虎原飞将，猿臂神弓李北平！

　　仲蔚蓬蒿那肯除，吟髭捻断几茎余。白头文字千金帚；青眼朋侪一纸书。挥麈张融谈侃侃，雕龙邹奭辩诸诸。折腰斗米非吾愿，莫认嘉禾作里居！

　　十二迭前韵

　　自署头衔市隐生，哦诗饥岁带愁声。从来历法惟三统，何意商家又一正？傲吏抚松寒结友，词豪撤豆戏成兵。世人扰扰侬偏暇，此亦螟巢小太平。

　　软红十丈俗尘除，绝唱兰陵妙绪余。速藻骚人忙脱稿，折梅驿使远传书。寓言庄叟莫须有，急就史游犹病诸。引得清辉入蓬荜，诗星长照客星居。

　　壬子除夕

　　醉矣一千日，乐哉三百年。沧桑又陵谷，隐逸即神仙。鹿耳家何在？蛾眉老可怜！屠苏应笑客，今夕不成眠！

　　「剌麟谣」寄答鷃尘鮀江（鷃尘自号曰「怪哉」）

　　潮州有客来厦门，为我数典奇且新。韩公雄文昔驱鳄，怪哉健笔今踣麟。麟不为瑞乃为贼，疑是方腊之后身。从来丑物犯潮怒，驱之踣之常有人。韩山一千年后文气又一振，天生「怪哉」手把黄钺张其军。凤皇山下凤皇水，昔日凤皇今已矣；灵禽飞去恶兽来，何物假麟思啖豕。噫吁嘻，麟不为瑞乃为妖，麟皮驴质人争嘲。是名麟楥不值一笑噱，「怪哉」笔下之铖谁能逃？鮀江咫尺群仙府，架起龙宫立鳌柱；黄生缚麟未足奇，刍儿捶麟何足数。「怪哉」下大荒，骑麟若骑羖，广乐宴群仙，麟皮以为鼓；行厨飨群仙，麟肉以为脯。群仙游戏获麟若获鼠，尔麟既变驴，我豕亦化虎；尔驴既畏虎，我虎亦憎驴。问驴岂是真麟欤？相逢杨炯笑吃吃。以麟为楥不敌猪，「怪哉」有仆曰虎乃真虎。虎仆有笔麟无书，麟兮敌虎麟何愚？咄尔狼头马足麇身牛尾徒区区，湘东猪王自天幸，入阱不死庞然躯。禄山猪龙猛于虎，相公未敢轻胡雏，以猪敌麟力有余，而况以虎敌麟乎？噫吁嘻！麟不为瑞乃为祟，是麟是驴一而二。吕光僭号敢是形，鉏商折足究遭弃。何不去尔麟楥仍为驴，见虎莫作黔驴技。方今九锡庐山公，人材令仆云从龙。参军学尔驴鸣工，长史与尔驴面同，华阴县令尔相识，老蹇得志骄春风。豪豨射尔尔勿悔，于菟抟尔尔勿骇。且为文人祓不祥，朗诵昌黎「获麟解」。

　　汉灵帝

　　十人常侍在朝堂，酿出黄巾卅六方。朱雀阙前弹宦竖，青蛇座上见灾祥。三公有价输西邸，万乘无端走北芒。季末何辞钩党祸，俊、厨、顾及姓名香！

　　晋惠帝

　　官私只能问蛙鸣，知否南风煽后庭。饿疗肉糜生不慧；酖藏面饼死无名。八王白刃宫中起，二帝青衣塞外行。何似蒙头清暑殿，华林杯酒劝长星。

　　隋炀帝

　　浪死辽东十万家，长城枉自界中华。头颅掩映江心镜，舸舰迷离殿脚花。司马德戡谋乍起；令狐行达刃旋加。可怜「泥落空梁」句，「庭草无人」一例嗟！

　　唐哀帝

　　神尧龙种惨无颜，一网天池九曲间。白马衣冠投浊水，黑鸦旗帜阻重关。纥干雀苦饥寒厄，供奉猴惭拜跪娴。何幸王官前进士，衰年坠笏放还山。

　　蜀后主

　　长坂归来睡不惊，卯金余闰幸承平。大权倾倒黄门令；遣诏凄凉白帝城！名士南阳空效死；愤王北地竟捐生！乃公安乐宁思蜀？羞听催归杜宇声！

　　陈后主

　　蒋阜禽言帝奈何，心肝叔宝已无多。贵人绮结珠帘影，狎客笺飞「玉树」歌。七级浮图云蔽日，一方衣带水扬波。长城虽坏观音在，老向空门佛腊过。

　　南唐后主

　　卧榻宁容鼾睡微，泪痕洗面雨霏霏。月华阁上珠悬烛，天水闺中碧染衣。乐府词犹传「捣练」；禁宫药早赐「牵机」。「念家山破」空回首，「七夕长生」夙愿违！

　　北齐后主

　　武平受禅武成年，鬼气森森彗影连。天子无愁裙幅丽；乞儿有福镜台圆。斗鸡坊里骄开府，逐兽围中戏小怜。五日岂真能续命，琵琶又断代王弦（自古昏庸，恒污史册，可恨也，亦正可悲，然可怜也亦正可笑、汇而咏之，权当麈谈）！

　　和江杏村侍御韵（时因言事解职家居）

　　先皇蕊榜育英贤，士气长伸国脉延。词苑八砖迟步日（公在翰苑最久）；谏垣一笏苦擎天！角森汉豸霜台肃，手握温犀水府然。出处堂堂觇大节（事母至孝），羡君忠孝两能全！

　　我惭公瑾与同年（彼此同庚），傲吏由来少俸钱。壶榼中山千日里（公善饮长醉），觚棱上界五云边。涓埃无补官归隐，畛域难容帝见怜（为满人所忌）。愁读君家「南浦赋」，绿波迢递草芊绵。

　　海滨何处觅成连，浪费羲之九万笺。白雪曲高聊和郢，黄金台古枉游燕。挂冠柳下休回首，返辙梅阳早息肩（公家莆田梅阳里）。却为苍生祈雨切，荔乡赢得颂声传（时方祈雨）。

　　迩来蛛隐，不出户庭；虽抱叶雌蝉，而绝尘离俗，无悲悯怨尤之致，斯足怡矣。吾友景商代议士，今之健者，亦古之狂。其于吾也，迹判云泥，情同邛駏。岁月电迈，眴将北行，携手河梁，则又不能不慷慨欷歔作荆卿变征调也！王子少涛与吾同志，共就敝庐，拂榻聊饯一杯。爰命侍儿洗手调羹，以侑薄酌。客中鸿雪，爪迹堪珍，书此为他日券（旧历上元前二日）

　　怡园吾所爱，卅载纪群游。世有新中国，君为古太邱。仲弓真道广；和靖亦诗留。经济根文字，相期寿万秋。

　　江郎「南浦赋」，对此总销魂。壮志摩燕阙；离愁满鹭门。猗兰琴语怨，起草笔权尊。一笑看行箧，张仪舌尚存。

　　吊郑慧修贞孝女（代少涛）

　　昔纪庞灵照，今传郑慧修。青莲俄一现，彤管足千秋。衣钵慈云护，旛幢佛火流。浮图高不极，用以妥玄幽。

　　景商和诗，即迭前韵答之

　　老来如破衲，行脚任云游。冤鸟常填海，仁狐倘正邱。国魂苏屈轶，乡味醉扶留。枨触司勋句，穷途泣杜秋！

　　岛佛将诗祭，能招万古魂。莲香留白社，瓜种出青门。帝释无遮会，毘耶不动尊。冬烘何所事？铁砚小温存。

　　题省长张君常（元奇）诗集（时在福州民政公署）

　　捧读「知稼轩诗」，绠涕几不能作一语。以公自序见公之真，则又矍然于世宙间之元气尚存。夫非公责，谁责耶？孑遗垂尽，言善而鸣哀；敢贡一二，用题斯集，冀他日附骥传焉。不传而传，抑不幸之幸哉！鲲澥弃甿呈草。

　　阎浮忽金容，震旦遂漆色，中有万蚍蜉，何处着缝掖？公住陈芳国，亦丁叔末厄，「斐亭钟声」死，七鲲水为黑（谓翰林集中台湾诗）。沅湘问芷兰，不见楚骚客（谓「洞庭集」）。辽鹤倘来蹄，华表已非昔（谓「辽东集」）！津桥听杜鹃，宾萌微太息（谓「津门集」）。回首望燕阙，沧趣鬓今白（谓陈弢庵）。海藏既卜楼（谓郑苏龛），石遗复牓室（谓陈叔伊）。劫后一浩歌，与公互肝鬲。洁也山泽臞，虫吟更凄恻！各抱杞人忧，擎天孰柱石？老榕古名郡，钓龙剩遗迹。署公以大长，稍苏真名脉；虱以鲰生洁，危巢托卵翼。抉目悬国门，桑海见历历。此即道消长，天醉世莫识！使公作诗人，茹痛鲠吾臆（郑太夷有「海藏楼诗」，陈叔伊有「石遗室诗」，陈弢庵有「沧趣楼诗」）。

　　台江感旧

　　江风习习送闽游，前度香泥爪迹留。冷碧一天人病酒，软红十丈客埋愁。樊笼铩羽真鸾凤，市井呼名此马牛。几辈英雄今末路，青门落拓又青楼。

　　醇酒何堪更妇人，相逢无着与天亲。客中意气空囊涩，劫后文章敝帚珍。桑海飘零鲲岛梦！米盐琐屑鹭门春。卷帘人比黄花瘦，晚节谁怜薄宦身？

　　许允白、汪杏泉两君，劳燕分飞，倏逾十稔。今日芗江萍水，天假之缘。读允白「寿杏泉诗」，感憾系之；走笔次韵，用质吟坛

　　汝南许劭存乡粹；潭水汪伦识友心。不分辞官效彭泽；依然寄食类淮阴。此生薇蕨仍周土，吾道荆榛遍孔林。安得芗江都化酒，三人邀月影同斟。

　　送别关介堂明经（其忠）归莆阳（癸丑十一月同客龙溪邑署）

　　关仝画笔兼书笔，传与文孙笔一枝。槐市横经谈旧学；芝山把襼证新知。冥鸿爪迹空留印，全豹斑文未许窥。我饫君诗香色味，莆阳回首忆离支。

　　林翰张琴说里英，平分铛脚与齐名。如君胜概空余子；祇我常谈尚老生。天半浮云苍狗影，江干今雨白鸥盟。昨宵酒冷襟痕在，知有忧时热泪并！

　　许浑桥畔身将隐（谓允白），沈炯台前表未通（谓琛笙）。桑海余生吾辈了！林泉佳兴几人同？中原到处惟穷鸟，大泽何年有卧龙？竹自青青梅自笑，可能留伴岁寒松？

　　河梁此别意如何，犹幸穷冬赋遂初。庾杲清才宜幕府，陶潜归计爱田庐。乾坤莽莽愁经劫，岁月堂堂好著书。尺素他时话餐忆，双鱼山上寄双鱼。

　　迭前韵寄介堂

　　三迭阳关催折柳，「余园」零落菊花枝（「余园」在漳郡署中，允白种菊甚伙）。

　　衣冠潦倒穷难疗，诗酒疏狂老岂知？似水寸心交后淡，如霜两鬓客边窥。让人衮衮登台去，一木谁将大厦支？

　　曾闻诸老会耆英，附骥空思洛社名。不合肚皮如内翰，那知面目本书生。猪肝吏舍惭为累；牛耳盟坛让主盟。满纸秋声无赖甚，可怜豪气少幽并！

　　登门有客依元礼，赁庑何人识伯通。牍尾余闲双管秃（介堂工书），斋头小聚一樽同。众中谁是垂轩鹤，去后真成破壁龙。休怪衙官多屈、宋，蓝田厅里几哦松。

　　文才横绝马相如，经学立于夏太初。桑梓归装惟故箧，木兰遗址尚先庐（莆阳有木兰陂）。拟从亭上休休署，莫向空中咄咄书！知是步兵起秋思，此行不必为鲈鱼。

　　感事书怀，再迭前韵寄介堂，并质琛笙、允白

　　君今北徙鲲归壑，我尚南飞鹊绕枝。垂老年华如水逝，罢官心事有天知。静中了了三乘澈，局外纷纷一管窥。肯画牡丹媚甜俗，金钱浪掷买燕支！

　　元音渺矣古咸英，寂寞千秋李、杜名。投溷真堪笑词鬼，溺冠况复厄儒生。云泥相忆皆陈迹，车笠重逢有旧盟。独我诗狂君草圣，者番也算二难并。

　　碧草绿波南浦路，销魂岂独一文通？从今花县风流尽，何处兰言臭味同？塞上痴翁宁失马；关前老子竟犹龙。相期炼就冰霜骨，伫见参天百尺松。

　　匆匆过隙白驹如，岁事催人腊雪初，阮籍岂应伤末路？袁安犹可卧穷庐。浊醪竟夕难成醉，秃颖多年不中书。一笑归来弹剑铗，孟尝门下食无鱼！

　　江干小集，次许肖云韵柬陈眉生

　　艳说芗江女校书，琹尊约伴访舟居。少年早识陈同甫，名士相逢庾仲初。愁对峨眉新月样；怕谈鹿耳劫灰余！腰缠面首扬州鹤，垂暮风怀百不如！

　　情天久已断声闻，出岫何心逐楚云。冷枕轮回鹒蟀梦，故巢零落燕莺群！黄金虚牝随年尽，红烛残灰到夜分。老我戒僧无定慧，强拼三雅伴微醺。

　　艺农、幼青强欲觞予初度，自维屈正则庚寅谪降，不禁感怀身世，无限苍凉，伏枕口占，沉沉睡去；醒后录尘允白、杏泉，并谢诸君子（除夕前十一日）

　　问天生我果何心，三浅桑田历劫深。不耐洪炉烧白璧，可怜虚牝掷黄金。佯狂纵酒贫仍乐，结习耽书老更淫。一瞥平头新甲子，焦桐爨下到如今。

　　年年生日说东坡，磨蝎身宫奈命何。路鬼揶揄惭作郡，梦婆富贵笑登科。拙鸠那能营巢计，老骥空悲伏枥歌。耐冷荒祠度僧腊，相怜只有病维摩。

　　飘零阮籍恸穷途，回首瀛南美丈夫。拚作腰缠骑鹤客，甘从手戏牧猪奴！不才自养空山木，无用终遗人海珠。为谢诸公三雅爵，雪庵今日己浮居。

　　眉生迭韵相调，仍依前韵奉答

　　自笑中书不中书，毛锥零落管城居。老天厄我沧桑后，除夕催人爆竹初、钟社鏖吟空有约，绮魔忏孽已无余。旁观未喻枯禅旨，浪说疏狂杜牧如。

　　年过五十了无闻，老去甘心作懒云。臭味兰言庄与惠，风骚梓谊纪兼群。红留羊劫殊今昔，白尽驹光惜寸分。痴想从君娱岁暮，神鸡枕畔浊醪醺。

　　六十初度，允白以诗寿我，如韵答之

　　梗泛蓬飘二十霜，宝刀无焰笔无芒。酒徒落魄刘三雅，词客消魂楚九章。抱叶雌蝉犹耐冷，含芦旅雁不成行。燹余留得顽躯在，拌卧沙场醉夜光。

　　延龄辟榖原无术，谁走江湖觅炼师。旧令琴书陶靖节，散人杞菊陆天随。庚寅初度生何益，子卯相刑悔已迟！他日深山釆薇蕨，西岑恰与老夫宜。

　　腐到头巾悔读书，强装聋哑杜门居。狂能傲世贫非病；壮亦犹人老不如，去路茫茫愁百劫，穷年兀兀惜三余！化龙知否来生事？游戏聊为釜底鱼。

　　跧伏寒宵类守宫，一年又尽爆声中。才疏未敢称诗史；世乱惟应作鬼雄！不顾文章逢狗监，可怜朝暮任狙公。鸡虫得失休相问，祸福焉知塞上翁？

　　杏泉汪大令（春源）以诗寿我兼以赠别，如韵答之

　　命宫磨蝎老坡仙，白首犹难脱俗缘。爆竹自喧侬自寂，随人花甲度新年。

　　自后夙慧困杨修，市骏金台又几秋？眼见蓬莱已三浅，七鲲东望使人愁！

　　芗江重晤两忘年，醉我离觞更黯然！便是河梁苏、李别，古来无此意缠绵。

　　犹有燹余闲岁月，消磨诗卷酒杯中。围炉客里今何夕？双影年来对小红。

　　钮耕孙大令进侧室杨氏为继室，自序征诗（癸丑九月）

　　小星一夜明如月，如梦人间此再圆。偕老笄珈归闰位，双修福慧补情天。不妨红袖司中馈，更与青琴续大弦。尹相张姬应合传，状元门第说松泉。

　　前诗草草，意有未尽，再迭四首

　　浪迹头衔署散仙，芗江重订再来缘。此间可有耆英会，觞咏风流致仕年。

　　南宫一第踵前修，老去名心淡似秋。枨触琵琶商妇泪，谪官又抱过船愁。

　　一样兰亭癸丑年，拊今追昔两茫然。千秋俯仰皆陈迹，剩有僧庵吊木棉。

　　青年内翰今衰矣，历历春婆一梦中。自镜吟髭渐成雪，晚风几见雁来红？

　　题杨止庭封翁遗照，即和其自题韵（止庭五十五岁，自补题其三十三岁小影。是岁十一月三十日）

　　生不识关西，遗挂今寓目。因君堂构思，使我沧桑哭。回首毗舍耶，卵破巢亦覆。君已合浦还，我未荆州复。宁馨况跨灶，谅哉乃公福！来者视此图，当作楹书读。

　　允白和「心」字韵七律三首，自芗江邮寄鹭门；触我吟怀，感书时事，迭韵答之

　　归来静养岁寒心，一卷「南华」道味深。皇欲补天宁有石？佛能布地已无金！魏收文字难藏拙，黄九歌词岂诲淫？休怪老民顽到底，问谁宜古复宜今！

　　相见惟应梦里坡，旧游星散念羊何。寓公辜负林泉券，退叟萧闲政事科。李贺奚囊空呕句；桓伊客坐奈闻歌。鲰生不识书长短，夜箧阴符未揣摩。

　　神州莽莽黯前途，太息东方一病夫！巧宦夤缘为国蠹；计臣聚敛亦钱奴！麟皮闪烁争蒙楥，鱼目迷离竟混珠！季世人高东汉节，松庐我欲隐申屠。

　　林菽庄侍郎和陈鲁村方伯韵，寄诗索和，如韵答之

　　名流如鲫过江年，痴想寒灰死复然。三浅桑田东岛客，回头碧玉早成烟！

　　此事推袁数己多，酿成专利奈民何！醉心欲效东邻法，吸取灵魂号「大和」。

　　华表丁仙化鹤归，人民城郭未全非。东隅留待桑榆补，珍重千登此夕晖。

　　知君袖手拨炉灰，阅尽红羊眼倦开。述古罢官和靖隐，一时觞咏小园来。

　　赠水仙女校书次菽庄韵

　　「乡亲苏小」惜余春，犹是杨枝未嫁身。梦觉樊川成薄幸，青楼侬亦过来人。伤心一曲杜秋娘，逋客辞家二十霜。莫问人间鹣鲽事，罗敷陌上已无桑。

　　次林侍郎菽庄韵

　　竟解园林趣，君侯信不痴。万间愁杜厦，三经爱陶篱。岛上聊充隐，尘中苦钓奇。通宾应置驿，我劝郑当时。

　　市门甘陋巷，人笑寓公痴，垂老犹浮梗，无家且寄篱。但酬何靖韵，谁问子云奇？一肚髯苏癖，于今不合时。

　　避世同林类，诗人半黠痴。故乡自陵谷，吾道此藩篱。白屋交而耐，朱门淡更奇。板桥金粉迹，回首劫灰时。

　　代范其和菽庄韵

　　菽庄营别墅，高隐托诗痴。和靖梅千树，渊明菊一篱。沧桑尘里劫，云树画中奇。梦觉游仙枕，黄粱乍熟时。

　　挽小竹德吉（旭瀛书院掌教）

　　九点齐州黑于漆，岛市浮云尤蔽日。扶桑忽放大光明，法门中有导师出，讲堂纱幔悬春风，鼓琴危坐皋比杰。宾宾学子袪衣来，跃门之鲤踰淮橘，一堂教养两兼之，岂曰东儒有异术？要其一诚所弥纶，如石引针矢注臬。我于侨次见山斗，小巫自镜怳若失。吾华师范久弁髦，不识章缝为何物。海天低首一瓣香，冷嚼梅花彻心骨。有时道义相切劘，对我满腔倾热血；有时文酒相过从，与我清谈霏玉屑。谁为桑户莫逆交，辋川诗客维摩诘（谓王少涛）。去年我作榕城游，听说文园婴宿疾，买舟瀛北访长桑，纵饮上池难解结。一朝薤露歌声哀，暂别那知成永诀！鹭山苍凉鹭水咽，修文地下音尘绝。「旭瀛」两字口碑存，师姓小竹名德吉（厦门为互市要区，总林杂处，侨籍尤繁，虽得良有司以董治而教育之，洵非易易；而况学校一端，更有未易言者在耶？余侨此眴将十稔，所见党塾林立，其教范之足以感人者，无如小竹先生之贤。而究其所以然，不外乎一诚而已。然诚之所至，劳即随之，而先生于是乎病矣。旋台就疗，终弗克瘳。哲人云亡，学者将安仰哉！余与先生同道为朋，情犹胶漆。今诸生为追悼会，凡属吾辈，无不同声一哭，余其能强为瘖哑，无一言以纪其实欤？弧灯闪碧，风窗飒然，枨触吟怀，百感交集，走笔书此，不知涕泗之何从也）。 

　　陈锡三新婚诗（艺农嘱作，甲寅新正。女家姓李）

　　人间第一占东风，银烛双行照影红。艳说颍川家世好，迎来仙史蕊珠宫。

　　青莲望族降青庐，咏絮才名总不虚。恰值新正刚试笔，宜春帖子镜台书。

　　芗江此日绮筵开，共趁华堂喜气来。我愧催妆无好句，洞房为祝合欢杯。

　　礼法门庭媲钟、郝，神仙眷属侣樊、刘。齐眉举案浑闲事，偕老还应到白头。

　　菽庄寿诗代叔翊（菽庄之妻兄也）

　　二十年前龙凤客，于今福寿见双星。司徒奕叶皆阿堵，中令孙枝亦宁馨。王俭三公头尚黑，刘殷七子眼俱青。自惭萝施乔松下，醉写榴红上画屏。

　　和允白韵兼示菽庄主人

　　北海琴尊坐上人，不堪回首旧鲲身。粤东仙吏归来也，又见诗豪许奉新。

　　到此宁然已死灰，得宗天赋是樗材。相逢剩水残山里，私幸阄诗汐社来。

　　风流浪说老黄湄，涂抹年来不入时。一百八声钟梦醒，赚人几句菽庄诗。  
　 
后苏龛诗钞卷十

　　温陵施士洁芸况

　　简菽庄钟社主人并诸同志

　　捻髭顾影夕阳天，朽拙聊随击钵缘。傅会风骚痴欲死！消磨博弈老犹贤。偶逢青眼惭知己；相对朱颜怕少年！铗不能弹缑又蒯，铅刀直得几文钱？

　　自怜冯妇旧生涯，攘臂何堪更下车！柱上魂归丁令鹤，井中声闹子阳蛙。灰心词客同枯树，低首诗王向浣花。谁似竹林咸与籍，主盟牛耳属君家。

　　霓裳同咏亦仙乎，回首唐园廿载芜。入坐车公胡不乐？隔江舟子正卬须。两家急就谁通驿？一掷伧荒浪得卢。今日廉颇人已古，曹蜍、李志总吾徒。

　　斐亭影事付东流，钟哑香灰海尽头！尘梦唤醒双鬓雪，商声搅碎一襟秋。忘机自惯水鸥鸟，涉世真成风马牛。差幸几行泥爪迹，异时权当吉光留。

　　滥竽三百上吟坛，涂抹阿婆不耐看！痴想附名传骥尾，翻怜多累厌猪肝。偶然求友忘年好；除却鏖诗度日难。佳句何人堪引例，鹧鸪两字郑都官。

　　寒郊那有不平鸣，转坐诗穷得气清。呼尔路人谁肯受？怪他文士每相轻。苍生岂必思安石？黄祖居然识弥衡！一笑砚田无恶岁，腹中有笥舌能耕。

　　「四声」、「七步」、「八叉手」，「乌有」、「子虚」、「亡是公」；未敢吓人将腐鼠，何曾好我果真龙！奇才合绣君侯虎，小技空雕壮士虫。水绘月泉都宿草，祇余心血可怜红！

　　虀臼年来不受辛，中书秃尽管城春。忏除绮业圆通佛，零落襟痕梦呓人。雾里豹斑时一露，劫余龙性岂难驯？「江关」词赋多萧瑟，弧负兰成八尺身！

　　林健人公子见和前韵，迭韵酬之

　　入山何暇更忧天，准备奚囊谢俗缘。客比南州高士傲；世称东阁主人贤。四愁平子初辞宦；一集泉明不纪年。苦忆鲲身田海劫，杜陵未办草堂钱。

　　毗耶故国莽天涯，浪说长绳挽日车。小谪羽毛笯底凤，厌听鼓吹草间蛙。老来纪渻形如木，才尽江淹梦不花！十万浮萍谁侠少？买丝先绣鲁朱家。

　　再来难得者时乎，惨绿年华迹已芜。未免逢场聊复尔，安能磨厉此相须？昌黎有笔传毛颖；欧冶无钩屈湛庐。少日长城谁足恃，倒戈我欲问前徒。

　　通眉长爪谪仙流，肯放庐陵出一头？自分胸中罗斗宿，未妨皮里秘阳秋。丹炉煮字宁供蠹，石室排签欲汗牛。此日建安诗祭酒，故应七子数陈留！

　　十年讲幄坐榕坛，几局楸枰冷眼看。寒况已敲冰作骨，清吟更斫玉万肝。依人白傅宁居易，去国韩非奈说难！留得楚骚香一瓣，敢云屈、宋是衙官？

　　双合延津剑欲鸣，能诗叔宝总神清。一楼蜃气嘘成幻，百斛龙文举独轻。呕血我应惭李贺；解颐君已说匡衡。陈芳国里溪山好，拟挈吟侪学耦耕。

　　逐队纷纷来几辈，登场衮衮见诸公。三皇纪上欺司马，一鬼灯前笑伯龙。作赋难寻希有鸟，应声终觉可怜虫！金陵元、白成鳞爪，梦得骊珠似火红。

　　杂事荒唐写秘辛，吟梅艳笔想魁春，夺标一哄舟中客，刻烛三更坐上人。织罢龙梭心已苦，调来騄辔手能驯。十方善信皈依众，说法生公偶现身。

　　健人迭韵见和，再迭前韵酬之

　　一笑萍逢物外天，神仙文字佛因缘。八公宾客编鸿烈；九牧门庭说象贤。气压邺侯三万轴；目空柱史五千年。菽庄风月今无价，买得清闲不费钱。

　　才人又见小云涯，胸有藏书况五车。神解注庄超郭象；骚音变雅息吴蛙。杜家不种科名草；湘子能开顷刻花。老我徒为河伯叹，望洋惭对大方家。

　　如君其殆庶几乎，孙赋「天台」鲍赋「芜」。大好湖山吟陆羽，不妨农圃学樊须。独枫孝友人称郭；八米才华世重卢。东晋风流夸绝代，一枝玉麈属司徒。

　　温峤甘居第二流，华歆当日愧龙头。洞天老鹤初归隐，浪屿吟螀已报秋。冀北孙阳空相马，山南宁戚自歌牛。道人嚼冷梅花雪，肯向人间姓氏留？

　　汉帜纷登上将坛，此冠真作沐猴看，旁人那有睢阳齿？若辈全无叔宝肝！迹是禹余愁劫换，生非虞世叹才难。在山多少闲霖雨，灶下羊头竞拜官。

　　几人雌伏几雄鸣？众浊如今笑独清！党部甘陵浑似戏；宦情思旷本来轻。听松阁上怀宏景，种橘洲边羡李衡。故里恨无桑八百，布衣何处可躬耕？

　　一例贤愚催鬼伯，几更朝暮任狙公？画来假虎终成狗；跃过凡鱼便化龙。绕树可怜江上鹊，语冰无奈夏间虫！剑光已冷琴声绝，收拾闲愁付小红。

　　老来风味似迂辛，岁月堂堂负好春。到眼惊看游侠传；埋头强作斗筲人。题橘心事成迟暮，覆瓿词章愧雅驯。剩有髯苏迁谪感，命宫磨蝎是前身！

　　三迭前韵酬健人

　　腥氛吹满鹭江天，一室题襟结净缘。栗里田园堪小隐；兰亭觞咏有群贤。且寻红杏填词客，休管黄杨厄闰年。谁是工吟张学士，诗中选得万青钱？

　　浩劫神州岂有涯，胡尘十丈走雷车。中朝几见烹功狗；邻国频闻式怒蛙。罗剎青磷能作语；苌弘碧血未开花。孑遗谁念东门叟？皋项侨肩已丧家！

　　敢谓尧天荡荡乎？燹余幸草半烟芜。鸡虫得失何人问？乌兔升沈不我须！酒坐偶参金谷石，诗囚真厄玉川卢。卜居江上寻渔父，忍赋湘累吊左徒！

　　当年白马笑清流，鸟粪如今也着头。浮白祇应拌一醉；杀青遑敢论千秋？笔端霸气沈龙虎，狱底神光秘斗牛。怕坠樽前圆缺泪，平原十日不曾留！

　　拟访麻姑叩石坛，桑田三浅等闲看。左闻辩士谈鸡口，失笑文成食马肝。几辈骅骝开道去；一时羖■〈历〉上天难！伙颐帐殿沉沉者，眼见觚棱集百官。

　　天鸡忽向汝南鸣，梦入仙都礼玉清。骏足飞腾伤齿暮，鸿毛飘泊笑身轻。郭家何意开金穴？龚尉从知困水衡。到处嗷嗷哀泽雁，问谁坐俟九年耕！

　　衰时学派文中子，醒后狂名盖次公。人到白头不如鸟，客来紫气尚犹龙。梦游淌化双身蝶，冻死休僵百足虫。痴想贺兰山踏破，靖康重唱「满江红」！

　　一番酬唱一酸辛，婪尾无花可殿春。触热怕逢负薪叟，咏风羞见伐檀人。镜屏照影鸡能舞，饭钵通灵鸽亦驯。愁绝恒河沙数佛，几时还我自由身？

　　四迭前韵酬健人

　　枯禅一指竖龙天，忏断楞严十二缘。草木春秋悲往劫；梓桑月旦愧先贤！奇书东观寻中垒，雅集西昆和大年。笑看五陵同学辈，玉鞭金勒骋连钱。

　　茶陵老去李西涯，扫径高悬旧宦车。卷底头埋钻纸蠹，釜中齿冷抱竿蛙。回甘有味思都蔗，晚节能香爱冷花。转眼篱东黄遍了，好秋又到野人家。

　　斯文没不在兹乎？大陆湮沈大道芜！忍见乌江归项羽；坐令元海长遮须。纷纷门户蛮争触，莽莽尘沙兔逐卢。怪底鸡鸣同一起，舜之徒与跖之徒。

　　命世公然墨者流，为谁兼爱苦摩头？授时壶遂初行夏；考绩倪汤已举秋。台省衣冠容仗马；山川樽俎付犁牛！鲰生无分参帷幄，敢薄张良自乞留？

　　几经封拜筑高坛，谁向韩、彭末路看？拙宦涉冰同虎尾；豪门代米用人肝。东隅己逐虞渊去，西笑方知蜀道难。太息射雕好身手，那堪虮虱溷微官！

　　穷愁何必以诗鸣，到老心真似水清。门外青云双眼倦，镜中白发万缘轻。山阳向秀空「思旧」；洛下王充自「论衡」。安得数椽干净土，课儿林下读兼耕？

　　蹈海岂真为志士，移山毕竟是愚公。羡君世上称雏凤；老我山中愧卧龙。名利一生旋磨蚁，妻孥八口寄居虫！「后苏龛」畔维摩诘，近市嚣麈奈软红。

　　么虫习蓼久忘辛，虫自鸣秋鸟自春。渐秃鬓丝成老物，枉抛心力作词人。濠梁静趣观鱼乐，海峤新盟狎鹭驯。松竹梅花三友在，后雕珍重岁寒身。

　　五迭前韵酬健人

　　茫茫震旦奈何天，与子相期白石缘。挹袖拍肩呼逸伴，监厨借面让时贤。逃名水部柳五变；般魄山阴朱百年。今日卖文穷措大，不禁眼孔小于钱！

　　抱瓮幽栖水一涯，负涂惊见鬼盈车。尘头仕宦华轩鹤，海角文章锦袄蛙。浪说救时胸有竹；几经阅世眼无花。董生对策江公老，凄绝公羊卖饼家！

　　安能煮蠹疗饥乎？况值君苗笔砚芜！海上琴声今落莫，风前烛影几斯须。草庐六出惭诸葛，蒲毂三征笑索卢。白首扶风纱帐冷，后堂何处着生徒？

　　悲来击楫向中流，王气如今黯石头！十丈楼船正横海，九边笳鼓已防秋！自怜涸辙能枯鲋；谁念蹊田竟夺牛？枨触五胡、东晋局，夷吾江左几人留？

　　议礼诸生说五坛，取将封禅贡谀看。冲冠欲指今无发，望阙余酸尚在肝！黑闼辍耕亡命易，黄袍置酒释兵难。鼎湖当日攀髯辈，又现前身作宰官。

　　秃树雌蝉冷不鸣，首阳敢说圣之清？路歧到处添歌哭，物论何心校重轻。垂老尸居甘木偶，频年株守惯茅衡。颇疑亚圣欺人语，浊世如何禄代耕？

　　鲲身海外旧逋客，鹿耳礁边今寓公，遥睇青山负猿鹤，横飞黑水溷鱼龙。此生合是流离鸟，到死终为脉望虫。看过一天秋雁影，寒花那有晚来红！

　　自持歌板按姜辛，聊遣仙源劫后春。古洞闲桃应笑容，小山丛桂或留人。家贪肉食愁多鄙，夜定肝魔觉渐驯。亚雾欧尘飞不到，倡容江介老吟身？

　　哭谢鷃尘

　　诗豪竟坐诗穷死，白眼看天老泪横！十载唱酬今叹逝，一官忧患早伤生。元晖冢夺青山色，安石墩留小草名。枨触黄公垆下过，东流鹭水碧无情！

　　黄菊三中将六十寿诗

　　寿星炯炯将星高，舒卷卿云任绛霄。君独林壬兼百祉；我同花甲历三朝（与予生同乙卯）。贯雷旧望龙头榜（光绪庚辰会元、状元），印雪新痕鹿耳礁（寓居厦屿）。此即光颜开化里，宾筵共醉菊花瓢（寿辰九月）。

　　又代友百韵

　　葵山矗天高，导此文山脉，魁鼎孕其间，紫云专一席。我公绳厥武，材武万夫特，书剑两可学，岂屑雕虫癖。峨峨棘闱开，一试冠千百，六钩共传观，千牛负大力。起宗名第二，主司为痛惜。再试春官榜，会、状连中式！夺标今果龙，拾芥唾手得。绿衣美少年，侍直玉皇侧。鹖冠次期门，岩郎好资格，心简出枫宸，秩满叙阶绩。郁林本汉地，一麾句漏宅，长材骥足舒，末俗鸮音革。大吏顾之喜，借箸仗公策：钦州古象郡，今实萑苻泽，公至若拨麷，狐鼠杳无迹。系时茶陵公，开府赵佗域，细柳阅军屯，知公可柱石。求贤甚饥渴，材官驰羽檄，奉调入铃辕，兼领五羊驿。公酬国士知，相示寸心赤。外固金汤险，内核兵农籍，搜弥千貔貅，粤旅长城屹！儒将整以暇，帅幕多荐辟，推毂意拳拳，挟纩声啧啧。量移莅香山，舆诵腾犹昔，说礼敦诗书，讲堂七星辟。郡邑高材生，负笈遂络绎，至今零丁洋，干戈化玉帛。公才兼文武，公施及蛮貊，高凉洗氏城，节钺雄半壁。得公坐镇之，五獠尽部勒。潢池偶盗弄，梗顽鲜知识，公曰『吾赤子，教养乃吾职。耰锄吾之民，棘矜吾之贼』。用抚既鲜效，用剿亦宜亟，鉴江腥雾昏，浮山瘴氛墨。躬擐甲绿沈，打麾旗太白，一战遂禽渠，千里狼烽息。珠崖今重镇，庞然黎母国，以公韩、范流，良足展擘画。有诏授专阃，临淮帜易色。大吏夙倚公，高凉实公责，金城无充国，何以资控扼？借寇治河内，抗疏留子翼。广州有城守，号称最烦剧，公独再莅之，六辔惟所适。水陆当要冲，轮蹄互梭织；华夷况杂糅，兵民尤跳掷。公席不暇暖，公舆不停刻，上秉节帅指，下树寅僚则，措施甚条理，如珠穿一一。石门驻高垒，珠江堵巨舶，阵法精鱼丽，军容壮飞鹢。轻裘缓带风，谈笑岸巾帻，夷庚歌坦荡，令甲森警敕。大吏奖公能，异数九重锡，伫看抟霄鹏，一振扶摇翮。桑田忽三浅，时局同置奕，神武挂冠归，■〈度攵〉 门谢热客。泉、漳吾梓里，斗蚁纷赤黑；伏莽尤纵横，胠箧苦行役。鹭江闽下游，南顾忧当轴。苍生起谢傅，投箸宁安食？角蜗方战争，逐鹿互雄伯。公以一木支，大厦免倾仄，机心泯螳雀，潜谋销鬼蜮。都门政事堂，论功纪玉册，熠熠「嘉禾章」，橐橐豹皮舄！重上黄金台，■〈扌麻〉挱旧铜狄，密勿参军府，集思而广益。颇牧在禁中，运筹伟且硕，函夏无纤尘，高远望掌跖。故园萸菊香，尊酒话晨夕，秋分见寿星，荣光烛南极！气和祥自致，德厚福必获，跻堂共称兕，莱衣欣绕■〈桼阝〉。我吟祝嘏词，珥笔颂公德。公独内行修，人言无闻隙。大被联美肱，亡诗补束晰；孝友裕心源，兰玉拓手植：长郎握厘纲，赞府阶早历；次郎传治谱，齐安留政绩；三郎绍任子，别驾舆题额。宦里听鸣珂，军门看列戟！我忝附宗支，葛藟共休戚，高唱鹤南飞，手擫李委笛。鹭江称诗薮，名作更林立，齐赓燕喜章，载诵鸾回什。公如卫武公，上寿弥温克；公如郭汾阳，百福萃一室；公如武夷君，孙曾累千亿！花甲此方周，如公已无匹！燕山秋气高，加餐正相忆，愿寄双鲤鱼，中有素盈尺。祝公筦枢衡，公望侔旦奭；祝公拯饥溺，公仁洽禹稷！芸芸万口碑，鹤算冈陵积；海屋岁添筹，洪崖肩可拍！

　　十月二日黄铁彝母氏郑太君六十寿诗

　　欧风亚雨纷交催，楼船炮石声如雷，鹭门沧海一粟耳，洞天鼓浪真蓬莱。瑶池瑞气绕仙屿，中有寿母华筵开。母家世阀本通德，十八于归称妇职，鹿车鸿案两无惭，岳岳紫云生特色！朱公一举之定陶，婆兰重舶邱山高；母从内捆助居积，长生库满千黄标。河东三凤今成立，母为湔除纨裤习，素封家有万书田，辛苦柳丸与欧荻。人言丹穴怀清台，贤母之业诚伟哉！我言康宁攸好德，寿母之笇宜黄鲐。小春岭上先开梅，飞琼戛石双成吹；珊杯翠斝乌金罍，麻姑行酒斑麟胎；毛女列席虬松钗，祝母鹤发成桃孩？母扶鸠杖驩以咍，豫章十围手自栽，孩枝兰玉盈庭阶，箕畴五福无垠涯！我欲南飞奏一曲，王母云璈遍西幄，虱以鲰生上寿诗，蛙吠蚓吟供捧腹！

　　铁彝先一日续姻王氏，诗以贺之

　　岭梅香到小春天，金母筵开咏众仙，三字凤毛背手植，一家鹤背尽腰缠。陶朱海外真鸿业；儒素门中有象贤。我赋催妆兼祝嘏，贺诗翻在寿诗先。

　　寿李聪叟七十

　　五福人间寿最难，箕畴此日况团栾。持门妇健齐眉好；跨灶儿佳袖手看。桑海轮回成伟业，林泉位置胜尊官。杖朝偻指周星到，点颔诸雏更问安。

　　和健人寄怀韵，时健人自台湾之日本

　　骚人悲过九秋天，一掬残灰死不然。尘外厌闻鏖战局，劫余初度杖乡年。脾收清气仙气妒，骨抱奇穷鬼亦怜！谁念汉南流寓者？多情公字本秦川！

　　知是愁乡是醉乡，腰围瘦尽不堪量！征君栗里今安在？故国桑田老已忘！黄鹤楼中余寂寂，白驹隙底去堂堂。洞天东望三神影，遥展葵心向太阳。

　　榑桑千里客星临，庄舄何须作越吟？大翼负风君有力；闲踪出岫我无心。少微不死戴安道，狂疾难医宗茂深。冷卧荒江愁岁晚，殊方那得辟寒金？

　　权将杯水救车薪，八口消磨浪屿尘。作赋可怜逢狗监，辍斤从此失獿人！庄生鱼亦知非我，老字龙偏患有身。一语报君金石意，天涯何处不比邻？

　　寿林雪芗同年七十

　　一千余载逋仙古，梅鹤宗风复见今，桐郡衣冠清福最，桂坛觞咏晚香深！鹭门黯黯浮家客，鸠杖迢迢祝嘏心。偻指册年同谱在，灵光并峙有陈、林（兼讯以南同年）。

　　林仲沂大令「偶涉园吟草」题后

　　眼中一集义熙年，得见逋翁胜遇仙。权作劫余诗史读，铁崖身世铁云篇。

　　江杏村侍御为母氏林太淑人八十征诗

　　媊星朗朗照莆田，昼锦堂开八豒筵。罢草谏书梅福隐，夙根慈训范滂贤；经传韦幔千秋业，彩舞莱衣二月天。老我飘零空陟屺，不堪瑜、策话同年（仆与侍御同生乙卯）！

　　题陈肖石茂才诗卷，时将南游岛国

　　诗家尘尘貉一邱，中有万古之蜉蝣。是何年少树吟帜，跌宕东亚凌西欧？颠风横霆在其手，俯瞰全球无不有。谈瀛海客真人豪，吓杀枯萤牖下叟。仙之人兮龟贝都，朵云尺一遥相呼。图南祝汝负大翼，压装知有骊龙珠；从此天池九万里，古锦一囊而已矣。学苏饮酒和陶诗（诗中和陶一卷），何物人间拾青紫？老夫弹指沧桑三，空花万影俄优昙。纪群交好感存没，独以间气锺奇男。鹭屿销魂春水绿，赠汝阳关三迭曲。异时陆贾橐装归，招手洞天构林屋。

　　龚幼笙明经为其兄晓山茂才六十征诗

　　朋樽夙共刘三雅，世范曾闻楚两龚。伯也六旬称兕始，仙乎诸子咏霓同。新尝蔗境娱田舍；旧梦芹香话泮宫。我亦杖乡堪结伴，输君五桂壮门风（晓山五子）。

　　书蔡愧怙泪墨卷后

　　酸毫哀墨写涟洏，垂死春蚕未尽丝。赋鹏竟成千古恨，哺鸟空抱一生悲！二箴秩秩传家法，三矢堂堂告庙词。闾左岂真无健者？遗风敢布士夫知。

　　除夕寄和黄恕斋桐城见怀元韵

　　十载长安市，无人识伯休。借君三寸颖，扫我万重愁。古谊交逾淡，名场疾若雠。饥鸿冥不得，凄绝稻粱谋！

　　诗人徒自若，叹老复嗟卑，才鬼冤心血，髯仙累肚皮！贫仍将岁度，道肯合时宜？始信濠梁乐，庄周与惠施。

　　解嘲和恕斋韵

　　虽然老秃一中书，历历春婆梦岂虚？不作孟尝门下客，归来未必食无鱼。

　　岁寒珍重后雕身，幽草天怜意更真。芝釆商山璜钓水，青云古有白头人。

　　迭韵和恕斋

　　六十年来悔读书，看人舐鼎尽凌虚。千金学得屠龙技，车辙如今有鲋鱼！

　　问谁乞得鉴湖身，成就疏狂贺季真。毕竟季真双眼底，人间还有谪仙人？

　　郑伯端公子三十初度征诗

　　忆昔陈髯寿梓勤，阎郎弱冠已超群；即今门第高华最，况有诗书奕叶芬！长老泽延通德里，壮年气压孟尝君。箕畴五福先言富，不待希夷赠白云。

　　健人归自南洋以江璞岩赠诗示我，如韵和之

　　跨海还山蛰涧阿，不知门外有风波。精含尺木龙犹卧，梦入钧箫凤自哦。好句探珠随意得；分阴运甓等闲过。笑看京雒诸年少，舞罢鸡声又枕戈！

　　才子高阳说大临，阄诗刻烛小窗深。清贫元亮依莲社，神隽阿戎冠竹林。岭表橐装归陆、贾；江东文苑数王沈。菽庄佳处吾能记，旧爪新泥一再寻。

　　迂叟倒迭前韵，即效其体

　　个侬滋味耐人寻，却热浮瓜品绿沈。世以豪赀惊北阮，谁知侠少出东林？殊方赤雅萹能述，奇字符亭识更深。莫漫天文占太史，诗星误作德星临。

　　何日寰瀛一止戈，凋年无那隙驹过。相如谁买千金赋？子建空传七步哦！江上高楼嘘蜃气，燹余故国没鲸波！摩挲老眼看双剑，知我龙泉与太阿。

　　哭郑生鹏云

　　酸腐头巾惨无色，咄汝穷途死亦得！如此神州已陆沈，何况处裈一微虱。郑生落魄今之狂，等闲诗酒无他肠，市儿拍手村妪笑，鲸呿鳌掷何陆梁！桑海尘尘劫灰黑，折节甘心鹭肆客。越人章甫古所悲，楚制短衣汝何益？无端西笑逐征鸿，秦书十上咸阳宫，啖名画饼亦痴绝，一官豆大东粤东。手板脚靴无一可，肩不能鸢色不火；狂生祇合醉如泥，荷锸呼僮死埋我。归来愁筑债台高，驾帆欲钓闽江鳌。藤阴秦九溘然卧，青蝇吊客相啾嘈。耐公浪屿正贫病，闻汝狐邱首未正！荩箧萧条独我知，麦舟慷爽何人赠？吁欷乎伤哉，郑生唧唧可怜虫！低首怡园与耐公。今日九原诗弟子，瓣香凄杀老南丰！

　　蒲月朔日，园中书所见，三迭「阿」字韵示健人（时闽按使巡厦，来游菽庄）

　　一笑蝇声唯与阿，通辞何幸托微波！襕衫利市攒眉入，钉铰新篇信口哦。颜帢匆匆田海换，官靴橐橐洞天过。楼船坐啸闲如许，得意摊笺解作戈。

　　幢星大角嘉相临，若谷渊衷不测深！几辈向空书咄咄，何人行部慰林林？方州醉梦三刀稳，落日山河九鼎沈！白鹭江流今已墨，阎浮净土渺难寻。

　　和许静仁闽按使韵

　　蜃市蛟宫鲲岛外，蜺旌虎节鹭江头。苍生疾苦谁司命？黄落山川易感秋！露冕六条为世出，星轺九坂使人愁！一韩一范军中在，定慑强邻挫异谋。

　　粲然百度维新日，草莽遗臣已白头。何处桃源秦世界？他年瓠史汉春秋。群公纵下神州泪，逋客难埋异地愁！眼底乘轩三百辈，几人肉食远能谋？

　　健人以「兵爪无题」相示，如韵和之，并效其体

　　斯人甘坐美人贫，毕竟斯人误美人。金缕已同前世事，玉箫那有再生身？爱河水弱愁沈羽，孽海风摧痛败鳞。从此断头无好梦，厌支鸡骨度萧辰。

　　额上鹅黄臂上朱，年时心坎画成图。慧魔颠倒皆麟楥，绮业轮回是蠹枢。梦里粉痕娇滴滴，鹊来灯影震苏苏。夜光谁遣轻弹鹊，得宝何缘妒贾胡？

　　炼石荒唐说补天，刘晨凡骨那能仙？成阴杜牧空追悔，对面罗敷岂受怜？金屋不情雠旖旎，铅刀有意割缠绵。赚人一片浔阳月，肯向江船照独眠？

　　忍因焦尾竟焚琴，太息悠悠陌路心。色相本空昙示幻，情机叵测井窥深。人间桃叶非无渡，水上杨花不可浔。谁信鸳鸯同命者，翻教抵死作冤禽！

　　王海门比部八十寿诗（乙卯七月二十二日）

　　吟筒遥祝鹭江天，先我筹添二十年。鲁殿一篇延寿赋，缑山七月子乔仙。爽鸠分职称前辈；雏凤蜚声望后贤。桐郡衣冠公最古，相招黄绮列华筵。

　　建人有高柔之癖，以「寿内」诗索和，即用其韵

　　法华富贵证声闻，舒卷瑶天两朵云。柳絮当年才调集，椒花元日吉祥文。宝钗何幸逢徐淑：纨裤谁能匹窦群？试听八琅歌一曲，玉真中有范成君。

　　菽庄寿菊雅集次健人韵（乙卯十一月二日）

　　万里西风浪屿来，黄金幻作此花开（园中多购泰西名种）。才人绵绣空双眼，隐者园亭寿一杯。日涉颇谙陶冬趣，夕餐顿起左徒哀！老夫秋骨偏增健，饮水新从郦谷回。

　　迭前韵

　　寿花兼寿主人来，花向诗人笔底开。万顷田腴偏种菊，一年秋尽肯停杯？谁将坠地寒香惜？忍使欺霜傲骨哀！梅子黄时喧好句，词坛甘拜贺方回。

　　再迭前韵

　　九秋十度鹭门来，几见芳园寿菊开。斗蟀何知身外局？持螯聊共手中杯！百年觞咏今犹昔；万古沧桑乐亦哀。我似樊川空一笑，插花尘梦不曾回。

　　王友竹五十寿诗

　　曲学以阿世，儒者所不齿，至今丞相弘，千载笑牧豕。友竹抱遗经，埋首蟫丛底。咄哉家赤贫，胸次富图史，僧孺笔可耕，髯仙字可煮；纵谈隘五洲，览古洞廿纪。长揖通德门，布衣傲珠履。鲲鹿竞维新，华士聊尔尔，审音聋雅郑，辨色瞶朱紫；赖此一诗痴，风骚存正始。弹指小沧桑，年今半百矣。索和自寿诗，重瀛犹尺咫。君我信同病，读之悲且喜。我闻孟东野，工诗穷欲死；然而白香山，境老诗愈美！为白固可娱，为孟亦不耻，将寿补蹉跎，或者有是理。竹城旧诗薮，才隽拍肩起，开筵擘麟脯，登坛执牛耳。高唱鹤南飞，腰笛烦李委。惜我滞鹭屿，故关渺千里，屋梁梦颜色，渴念何时止！朔吹起天末，吟筒付双鲤，以诗寿诗人，人远诗则迩。苦忆嵇、阮交，转眼成黄绮，伫君杖乡日，跻堂共称兕。落落耆英会，盈盈衣带水，引领幔亭樽，馋涎滴满纸。

　　黄恕斋征诗为温陵何母张太恭人五十寿

　　庐江鼎阀清河冑，柏叶椒花祝寿萱，纱幔宣文亲设宴，板舆骑省侍游园。猗陶世有诗书气，钟郝人称礼法门，十载蓬壶周甲子，满庭兰玉长儿孙。

　　乙卯十二月十有二日，林季绳公子二十有一初度，健人其犹子也，以诗为寿，如韵和之

　　东渡衣冠此嗣音，一门觞咏乐湛湛。才人传世强于寿；穷士论交侠到心。旗鼓坐中腾虎气，宫商笔底和龙吟。紫团灵脉连枝瑞，上党由来说孕蔘。

　　九州岛诗品定钟嵘，广厦长裘更有情。鹭屿别开招隐馆；骚坛高筑受降城。海肠对吸千呼拇，国手惊逢一敛枰，赌酒围棋俱绝顶，五陵年少敢相轻？

　　三神一别柳依依，更访仙羊叩石扉。种玉婿乡新赁庑，布钱佛地旧传衣。劫余梅鹤宗风古，梦里莼鲈故国肥。领取忘年金石意，寿君东旭我西晖。

　　福地嫏嬛瑞室春，不曾酸腐压头巾，摴蒱一掷真英物，蘅荇双声足解人。碧宇飞腾无限意，朱门珍重自由身。相期十日平原醉，称兕明年祝丙辰。

　　庄铸侬茂才生日，以诗自寿，如韵和之

　　煮字苦吟穷似孟，眠书锢癖懒于边。静参三昧灯光佛，妙解双声钵底禅。迹隐卧龙名士厄，生邻磨蝎老髯缘。祭诗我欲为君寿，岁岁长酣贾岛筵（予与东坡同日生，后君四日。君年三十有九，予六十有一矣）。

　　去年六十初度，与东海弃民约为生祭之诗而未果，今又一年矣。弃民诗来，如韵和之

　　岁星方朔本非仙，游戏尘中不计年。浪屿一尘迁客感，怡园两世雅人缘。身经坎壈生何恋？眼见琳琅喜欲颠。吊我以诗真寿我，狂奴故态总依然。

　　残年伏枥肯求刍，活计何曾问有无？白发遗臣甘草莽，青山故国忆枌榆。贫犹行乐花能醉，老未还乡杖懒扶。试仿告存除夕例，随园宁受俗人谀？

　　补作六十述怀寄示诸同人索和

　　奔轮甲子已平头，万感辛酸一恸休。得失鸡虫聊尔尔，屈伸龙蠖更悠悠。故园二顷亡秦鹿，弱冠三场沐楚猴。今日遗民前进士，坠天何与杞人忧！

　　髯仙小谪同生日，磨蝎匆匆直到今。闻道岂真甘夕死？耐寒长此抱冬心！浮云看尽肱还曲，石阙含来舌久瘖。廿载登楼王粲恨，蓬壶回首黑灰沈！

　　皋桥赁庑岂凡佣，懒共秋花作晚红。泥水且将身自蔽；风云不与世相通。偶经坠溷才都尽，倘为耽吟境始穷。仕固未能何况隐？布衣出处愧隆中！

　　米盐凌杂那堪题，枨触乌衣旧燕泥。王霸蓬头犹有子，梁鸿椎髻已无妻！满怀碧玉空酬泪，虚牝黄金早噬脐。凄杀当年荀奉倩，荒江吊影夕阳西。

　　洞天鸡犬梦中虚，十丈腥尘绕寄庐。蜃沫喷成新世宙；鲲身撞坏好家居！悬旌心事危于线，弹铗生涯出不车。岛上更无台避债，愁城坐待一半除。

　　壮年书剑两无成，白首相逢白眼横。呕血粪堆痛昌谷，折腰乡曲误渊明。固应魑魅憎文字，直欲江湖变姓名。被发大荒何处去？陆沈方朔可怜生！

　　诗书劫火莽榛芜，幸草还应让老夫。五岳难偿昏嫁累；一经甘守子孙愚！啖名辛苦留皮豹，结念荒凉正首狐。鼹水鹪枝翻自慰，得兼稽懒与倪迂。

　　偶耽泉石养疏顽，访菊时来叩野关。万事从今都觉冷，一生何日是真闲？龟肠人笑檀长史；虫臂天怜谢迭山。腰笛紫裘谁寿我？老来白傅祇双鬟！

　　丙辰正月二日健人二十四初度，以诗寿之

　　六丁夜半驱霹雳，天上大呼捉诗贼，是何年少宁馨儿，万古骚魂偷拾得？戴匡六曜环紫微，旁有金星字太白，走匿人闲廿四春，老儒面墙不相识。孔抱释送骇流俗，金鷟石麟例迁谪，孟陬昭阳大荒落，香孩坠地虹绕室。椒花柏叶三万觞，正为此君向奇郁。地球文字亿秭计，吞篆扪胸尚余热，左行能试佉卢手，重译无碍釆华舌。鞭笞涩体樊宗师，皋牢怪物李长吉，通眉长爪如有神，狂跣入瓮蹋穿壁，呕心戛戛锻才语，但经人道了不屑。萍锋一黍千辟灌，斸透云根断石发，崭然犀角露狞奰，伧父头巾羞吓裂。玉皇香案朝百灵，十队银袍簇天阙，君独抱犬闭岩户，幽讨玄文自颐悦。御风陡作汗漫游，三岛十洲尽囊括，购书满载徐福船，携孥饱历郑和辙，万卷相随万里行，男儿到此气蓬勃。丈峰十丈莲花开，众香如海迎娇客，身是陈芳古国王，乘龙飞入条支国。陆生百粤千金装，峤雅琳琅编海雪，彩鸾写韵更双清，文箫跨虎本仙骨。才人艳福胜真仙，福与才兼百不一。江左衣冠重王、谢，湘中词赋推宋、屈，如君纵持三公筹，清谈何碍阿堵物。老夫惭附纪群末，青眼高歌天宇阔，富贵神仙两不羡，羡君至乐在蟫窟。江天第一好春晖，竹爆桃符红拂拂，屠苏烂熟辛盘香，况值菽庄花正发。我将酌君以大斗，君之三乐我能说：神州九野纷烟尘，一角洞天占高洁。寿君觞咏足千春，酒龙诗虎世无匹；祇愁今夜德星聚，太史灵台定惊绝。

　　元夕和菽庄韵

　　十度灯宵月，相逢倍有情。兰亭陪逸少；栗里老渊明。箫鼓春声闹，林泉静趣生。金吾应弛禁，怅望旧神京！

　　迭前韵

　　菽庄词客在，何减去年情？杯吸千花气，灯铺万树明。照人圆月好，入坐嫩寒生。半臂春江宴，吾怀宋子京。

　　家韵珊明经母氏吴太恭人五十寿诗

　　石渠旧德已千春，又见家驹早出尘，自昔柳丸能课子，于今莱彩足娱亲。杖鸠竞祝西池宴，觥兕交称北海宾。从此筹添无量寿，萱龄半百历方新！

　　诗桥病卧红廔，简此讯之

　　书种由来是情种，刺桐梦影尚薇花。奚囊呕血拌才子；昆玉随肩认旧家。画笔大痴春气息，香衾小极病年华。酒狂一笑天同醉，肯以长绳挽日车。

　　口占赠黄筠庭明经

　　此才江夏本无双，叔度中医亦不庸（筠庭知医）。一夜风雷惊坐上，小山飞过丈人峰（迂叟之婿）。

　　家寿南毕业高等，诗以勖之（小山茂才之子）

　　亢宗有英器，茂异发硎新。春蠹延桑梓，家驹掇藻芹。青琴弹绝调；赤帜壮吾军。老朽神逾王，荒江吉语闻。

　　老去

　　老去无聊虱处裈，六根中有四禅存。舟藏深壑劳生梦，斧赦荒林造物恩。自署诗人逃世局，甘侪食客溷侯门。七鲲水已经三浅，何况当年靖海孙！

　　屿楼即目

　　二分水竹醉西风，几辈谈瀛梦呓同。怪树忘年撑老碧；骄花射日喷妖红。陆离虎气层崖上，格磔禽言曲院中。片石何曾归袖海，山邱华屋可怜虫！

　　和黄狷盦司虣「留别感事」韵

　　小劫尘尘未有涯，神州莫问旧京华。共工怒发摧天柱；壮士回头挽日车。掉舌敢言温室树？乞身愿种故侯瓜。烂柯且作观棋客，一笑盘中已散沙。

　　纷纷田悦与朱滔，唾手勋名泰岱高。强作异同三语掾；全凭去取九方皋。漫天鳞甲空中戏，蓦地戈矛室内操。怪底寻常刀笔吏，居然王事独贤劳！

　　辇路荒凉故辙更，九衢歌舞象承平。纵擒未服南蛮帅，征戍频劳北府兵。勇者二桃终自斗；危哉一木尚能擎？仰天笑劝长星酒，妖彗横空帝座倾。

　　参军蛮语笑娵隅，一鹗曾叨荐祢书。驽质岂真甘豆栈？骥材何苦服盐车！樊笼解脱冲霄鹤；雷雨蒸腾纵壑鱼。他日东都门外路，归田共饯大夫疏。

　　鹭洲烟火万家屯，照彻扶桑岛上暾。谁念徙薪先曲突？可怀揖盗自开门！执羔勉效亲邻策，害马潜袪酿祸源。不觉慈悲垂佛涕，何时苦海众生援？

　　斩蛟驱鳄莽成功，眼底终南快捷方式通。逐臭何人蝇集矢？忧谗此日鸟惊弓。缚禅有力千魔闹，送别无文五鬼穷。黄石神仙家法在，可儿妙手本空空。

　　冷梦华胥养圣胎，湖鸥江雁两无猜。诗穷我共三秋瘦；吏隐君从百劫来。天醉何知香草泣？岁寒终让老梅魁。麻鞋杜甫飘零甚，未敢伤时赋「八哀」！

　　洞天鼓浪龙头渡，东海遗民鬓已丝。金碧俄嘘江上市，苍黄谁救劫中棋。幻形凭社狐为祟；铩羽栖笯凤苦饥。知否渔人涎不止，几家鹬蚌正相持？

　　饱历沧桑眼倦开，拟寻真隐古方回。风波宦海谁禁得？富贵浮云亦傥来。短景伤心晞薤露，热场作气起葭灰。酒杯无效兵权在，一着黄袍鬼伯催。

　　庙廊颠倒草茅咨，那复冠裳辨等差。方外游僧如客懒，穷来国士少人知。桃生羊死俱千古，李怨牛恩又一时。独抱残琴羁绝岛，伯牙何幸遇锺期！

　　许允叟南游日里，寂庄吟社诸子以诗饯之

　　出门荆棘遍神州，况掉波斯万斛舟。夜半伯龙方鬼笑；日南司马又蛮游。催人白发穷无那，谪宦青衫泪未休！记取陆生归后橐，相于浪屿筑菟裘。

　　赠青木女录事

　　小饮玄霜渴便消，洞天深处是蓝桥。偶随痴蝶园留梦；权慰流莺屋贮娇。虚牝黄金终一掷，连城白璧已三烧。刘郎前度今须记，人面桃花两未凋。

　　曾陈祯母氏吴七十寿诗（丙辰十月）

　　巴台丹穴郁嵯峨，寿母同赓燕喜歌。万树梅花开雪岭，一堂莱彩话星坡。河舟姜柏持家苦，海舶婆兰载福多。锺、郝门庭猗倮业，祝延珥笔遍嘉禾。

　　菽庄林侍郎偕配龚夫人举行泰西银婚礼式（丙辰十一月十六日。西俗：婚后五年行纪念礼曰「木婚式」，十年曰「锡婚式」，十五年曰「水晶婚式」，二十年曰「瓷婚式」，二十五年曰「银婚式」，五十年曰「金婚式」，六十年曰「金刚石婚式」）

　　洞天福地洞房春，持较欧西此足珍。二十五年偕老者，何曾双鬓色如银？

　　一只银艾好门楣，佳话蝉嫣木锡瓷，最羡水晶婚里过，银花银烛少年时。

　　菊庄岁岁晚花妍，月到今宵分外圆。花好月圆人并寿，木公金母本神仙。

　　同牢银桉春长在，合卺银锺酒不空。连理结成阿堵物，头衔雅称富家翁。

　　骚人韵事说眉齐，天与梅花作老妻。鹭社喧传银伉俪，银光一纸一诗题。

　　如君风谊岂寻常，胶漆坚于百炼钢。珠玉儿孙金石友，华堂齐寿烂银觞。

　　朱弦调瑟管吹葭，偕隐银唐福更赊。圆到银蟾三百度，双星从不隔银查。

　　几人仙耦似刘、樊？梁、孟相庄总夙根。从此好循天演例，银婚偻指到金婚。

　　红豆

　　金谷珊瑚碎几枝？拈花散作绀牟尼。红鹦啄架抛妃子，朱鸟窥窗饵小儿。种出东风谁共祝？生来南国最相思。天真阁上双牙板，记取孙郎十首辞（孙字潇「天真阁集」有

　　「双红豆辞」十首）。

　　扶荔宫人想醉妆，珠江一萼谱珠娘（红豆出岭南）。蛾眉看错朱成碧（扁立一名蛾眉豆），鹃血啼枯绿转黄（豆有红、绿二种）。薄命桃花钱树子，初胎豆蔻郁金香。铁云才语题红惯，叶叶吟■〈木前〉寄女床（舒铁云「红豆诗」或云「寄内字女床山人之作」）。

　　天女金丹谢自然，不须佛豆咒团圆。将军大树留红玉，侍者名花署绛仙。莲稻色香新比拟，若榴生小旧因缘。人间几见蟠桃实，迟我瑶京二十年（红豆二十年一实）。

　　一例红心草有情，儿家红得可怜生。猩唇滴滴歌筵醉，鹤顶翩翩舞袖轻。宫里臂痕砂隐约，壶中泪点血分明。白苹原是悲秋客，老赋江南枉盛名（沈翁「白苹」佳句，人呼「沈■〈舟仑〉白苹」，晚年红豆诗尤噪）。

　　十斛明珠色即空，「灵光」浪说日林东（灵光豆色红，名「诘多珠」，唐时日林国所贡）。汉宫袖唾胭脂晕，粤女钗嵌玛瑙工（岭南以红豆嵌首饰）。枝上流莺方闹杏，江头司马己凋枫。海棠似汝秋肠断，忍更西州种「海红」（蜀中有海红豆）？

　　钱、袁、惠子三红豆（钱牧斋、袁香亭，惠仲孺均有红豆之目），情种今传到海南。记曲缠头花欲笑，安骰入骨木何堪。一时荼火惊回鹘（回鹘豆名），五岭桑天误浴蚕。撒手软尘丹井去，绛珠肯上玉人篸？

　　秋来风雨，病后遗怀，示陈迂叟

　　楞严十种君其一，久向清冷洗耳根。根触痌癏终在抱，问天呵壁起骚魂。

　　尧、汤水旱浑闲事，忧乐何关老逸民！笑杀砚田长恶岁，相怜同病夏畦人。

　　迂叟和诗，迭韵答之

　　君家例有陈琳檄，惠我瑶琚去病根；岂独杜诗能治疟，髑髅唤醒子璋魂。

　　鼓浪洞天容二老，无怀民与葛天民。眼看桑海经三浅，不信忧天有杞人。

　　再迭前韵

　　同侪几日愁离索？独卧荒斋咬菜根。如此厌厌天亦病，阳乌何术返精魂？

　　一身如叶屋如斗，消受新凉健黍民。不觉黑甜乡里去，六时安稳卧游人。

　　三迭前韵

　　杜陵老作秋风客，持较君诗总夙根。昨夜梦中茅屋破，浣花溪上冷吟魂！

　　山左长官今已隐，监门何事痛流民？义熙甲子匆匆甚，诗酒消磨栗里人。  
　 
后苏龛诗钞卷十一

　　温陵施士洁芸况

　　灯节冒雨，病卧兼旬，时正赴闽省修志局之聘

　　冻雨萧斋不是春，燹余灯节黯伤神。沈阴天亦如人病，冷僻居真与鬼邻（寓荔支园）。便藉乌金垆火煦，忍抛燕玉被池亲？匆匆万象维新里，败絮蒙头又一旬！

　　六十三年桑海客，看人诗卷酒杯豪。老于牛马依然走，岁在龙蛇或可逃（是年丁巳）。八口之家浮鹿耳（鹿耳礁也），一身以外等鸿毛。达夫肯作呻吟语？床下寒虫唧唧号。

　　病中和志局同事诸子迭前韵

　　三分病过一分春，秃笔占诗尚有神。雨意鹧鸪留小住，军声鹅鸭恼比邻（园对营门）。残灯描瘦双肩耸，短榻支愁一卷亲。渴想长桑上池水，仙人去我几由旬？

　　宵来倒海翻江势，行雨痴龙太觉豪。寒甚尧年吟魄死（大雨冻甚），了然禅定睡乡逃。固应道路空皮骨，那复樊笼惜羽毛！持较平生萧瑟最，荒鸡卧听两三号。

　　园夕病枕遣怀

　　老怯卧空房，噩象莽虚构，夜灯一以明，探影出相凑。丑树遂人立，风条自摆袖。缅想羽衣流，支离不吾觏。审谛定妖物，项缩引衾覆。小奚蘧蘧眠，好梦甜乡逗；忽惊老鹳声，不知癯夫嗽。鬼车正呼风，起视屏息候。半杯药尚温，手向病榻授。笑我瞢腾中，黑臂骇攫狖，急如龟藏六，近咫矧敢就？方寸一剎那，百怪纷来又。奚乃笑语我，梦幻神亦瞀，耳中作蝉鸣，床下谓牛斗。寂寂维摩龛，群魔方杂糅。诗城有干橹，诗国有甲冑，何不贾余勇，一战二竖仆？我解念诗佛，火宅青莲咒；况闻杜陵句，治疟胜针灸。咿唔换呻吟，清气顶踵透。不觉入华胥，瞥眼窗纸昼。

　　郑星帆孝廉来园问病并示和诗，迭韵答之

　　君诗不可穷，胜境拓云构，谪仙与才鬼，腕底竞驱凑。投我以木瓜，荀香入怀袖。今晨惠然来，彼此展良觏，睡眼正朦胧，观诗若射覆。病魂午后苏，吟兴雨余逗，语涩强牙牙，茹鲠苦欲嗽。持较君丹炉，研炼惭火候；行脚叩诗禅，真钵阿谁授？痴想谈剑术，化身作猿狖。惊君大神通，和章能急就？一步一诗成，一叉一韵又，逸响振我聋，奇釆辟我瞀。君既杨无敌；我乃伏不斗。三复瑶琚篇，敢以赋砆糅？失笑窭人子，羞逢贵家冑。请筑受降城，鼓止旗亦仆。好藏魏公拙，兼持释迦咒。人病且自养，诗病更自灸。空齐了诸凡，坐勘俗尘透。勿蹈疥橐驼，六合赋刘昼。

　　再迭韵答星帆

　　我闻夹漈堂，著书创巨构（君时与予同修省志）；又闻一拂祠，尺幅万状凑。怀哉闽中英，二老实领袖，史才并诗笔，苗裔此再觏。九州岛一室罗，九仞一篑覆，通德里门高，广文冷官逗。道逢褦襶子，摇首嚏且嗽，榕城冠盖尘，祢刺绝投候。入宫几蛾眉，魂与而色授，春秋吊蟪蛅，朝暮笑狙狖。■〈度攵〉门手一编，名山业可就，「心史」所南翁，奕叶诗孙又。迢迢千载余，弓冶理不瞀。嗟今方泯棼，蝇逐复蜗斗。北山猿鹤诮，东海鱼龙糅，灵光独岿然，无忝荥阳冑。老我没字碑，对之欲惊仆。默念观自在，度厄波罗咒；更求三年艾，痛下卢扁灸。一空诸病魔，战胜药力透。苦雨奈兼旬，酣寝宰予昼。

　　三迭韵答星帆

　　昔我齐年生，令子今肯构（尊公与予乙亥同榜）。朅来此题襟，天假墨缘凑。病几一枯昙，入定手方袖。雾眼忽双揩，失喜珠玉觏。化工秘严扃，诗人发其覆，太白喝月行，长吉惊天逗。蚍蜉撼树儿，噤齿不敢嗽。老我卧榕阴，袁巷无人候（是日雨雪，闽所罕见）。冷极生道心，如梦黄庭授。雪寒衡浦雁，雨泣巫峡狖，侧耳空谷跫，渴想倒屣就。柴关一剥啄。郑五送诗又。伯牙琴独弹，师旷瑟岂瞀？长城五言攻，白战寸铁斗。君兮古尊彝；而我赝鼎糅。乞降终竖旛，逐北必弃冑，都官鹧鸪噪，山谷麒麟仆。稽首大法坛，愿诵皈依咒，换骨有金丹，一一脉络灸。庶几羚羊角，妙果辟支透。尺素印吟禅，灵府豁然昼。

　　四迭韵答星帆

　　我无獿人斤，杗瘤何由构？欂栌一咄嗟，短小侏儒凑。东施苦效矉，匿丑思揜袖。古榕盛词薮，焉能遁众觏？顾影自么■〈麻上骨下〉，遇敌必军覆。鹭门隔江水，买棹归期逗。坐受滕六欺，老厄牛犬嗽。闰春不解冻，青帝失其候，胡为天此醉，倒持太阿授？放眼阎浮尘，冠沐及群狖；相怜君我独，同病谁造就（君亦病中）？知音古所难，一曲三迭又。狂来呵壁问，苍苍但昏瞀，共此老秃翁，宁与朱颜斗？缊袍穷措大，失色狐貉糅。时髦有丹诀，面具青铜冑。周粟甘如饴，何至首阳仆！医病不医贫，道、释窘符咒。运以智慧火，两字「贪痴」灸，医贫先医俗，圆光舍利透。绝倒尸居人，夜台误作昼！

　　和同局林天遗大令韵

　　瘦尽维摩半榻安，一春烟雨睡龙寒。沧桑小劫莫须有，君我相怜如是观。老泪酸辛无处着；吟场跌宕此才难。东瀛落日西江月，圆缺都凭俗子看（天遗昔宰江右）！

　　迭韵答天遗

　　高眠岂必傲袁安？鸡骨支床且耐寒。老去六根尘外觉，劫余万态静中观。长安此日偏居易，弧愤平生只说难。陆己将沈天又醉，剧怜病叟等闲看！

　　和总纂陈石遗韵

　　白头作客越王城，青眼相逢阮步兵。吏部文章山斗在，寒郊那敢以诗鸣？

　　好春巳向愁中过，冷句都从病里来。肠欲枯时心更呕，吟场一笑罄缾罍。

　　星帆来诗，用石遗韵，迭此答之

　　广拓书仓领管城，骚坛旗鼓斗心兵。龙吟大海无边际，噤尽么虫小鸟鸣！

　　照人古道一襟开，花晚霜红待雁来。我欲友君三代上，■〈扌麻〉挱周鼎与商罍。

　　局友陈竺初诗来视病，如韵和之

　　老鹤重来话故城，残春冷馆见真情。支离善病俄成叟，潦倒狂歌浪得名！懒拨砚水呵不律，冻偎茗火点昌明。眼中何物商羊舞，忍使天无一日晴？

　　台中诗友陈槐庭同寓荔园，用竺初韵见投，迭此酬之

　　华表魂归不见城，萍逢逆旅怆离情。沸羹身世方招隐；画饼荒唐竟啖名！乡里折腰陶靖节（辛、壬之岁绾篆舫山），江关落魄沈初明。高楼不共元龙榻，谁识人间重晚晴？

　　再迭前韵，视台友林陔唐

　　隽侣春游客冶城，他乡倍切故乡情。鲸呿已历尘中劫，蛛隐能逃海外名？八口东宁轻聚散；双眸南阮怕分明。相逢亚雨欧风里，六合茫茫不肯晴！

　　同学谢石秋茂才小聚荔园，时将由闽之沪，以诗录别，次韵送之

　　榕荔城园话梓桑，匆匆琴剑去程长。了无干净中华土，剩有雕零大雅堂！乱世壮夫争逐鹿；穷途文士耻求凰。老臞一掬临歧泪，权当离杯泛夜光。

　　龚三诗橘归里养痾，寄诗索和，即次其韵

　　久客还乡猿鹤笑，檄文曾否北山移？匆匆薇影琴尊地，历历桐阴钓弋时（家在桐城，尊甫咏樵赞善，旧有薇华吟馆）。两首新诗愁纪梦；九年别酒忆临歧。义熙重话前朝事，铜狄■〈扌麻〉挱祇自疑！

　　一笑高阳有旧池，豪情无复郑当时。新桃莫问元都观，老菊全荒靖节篱。华表魂归招鹤语，藜床病久倩龟支。膏盲泉石相怜意，手擘邮笺远和诗。

　　林石洲新得雏姬，以诗调之

　　瓜字年华碧玉轻，双心一袜证新盟。灯坳小立能眉语，屏曲相逢已目成。准备桃根同泛鹢，安排柳叶且藏莺。风流薮泽团云队，可有龙邱拄杖声？

　　幼女痘殇，天遗邮诗相慰，次韵为谢

　　金銮紫石剩移文，忽幻昙花散彩云。尺素临风缄老泪，相怜同病两相闻！

　　等是明珠掌上观，一星和梦坠江干。钟情我辈何时了？来日方愁此大难。

　　寿蔡枢南农部六十

　　线添长日管回春，珂里县弧庆六旬。东海旧游余老辈；西山家学念前人。渐甜晚境尝都蔗，无量修龄种大椿。雁塔群英成底事，相期珍重岁寒身！

　　林有壬「南洋实录」题后

　　飞鸿爪迹大瀛南，万里星槎海客谈。汗漫纪游王遯叟，輶轩问俗薛庸庵。一篇赤雅文何壮，三尺青虹气正酣。打破天荒成信史，铭勋不律是奇男！

　　题陈百轩孝廉节母刘太君征诗册

　　巴台百尺穴封丹，两字怀清古所难。已见岐山光志乘，况闻颍水盛衣冠！双丁世阀联珠贵，五豒宾筵舞彩欢。天与甘临酬苦节，年年慈竹报平安。

　　中秋后一日李培之督军母史太夫人八十寿

　　迩岁榕城阴，雾罩越王石，自从识临淮，牙旗倏改色。贱子揖军门，气吐阶前尺，仰瞻斗岳姿，诵芬及先德。柳欧本母教，和丸而画荻，蔚为国砥柱，南天撑半壁。闽山秋节清，闽江秋月白，脐堂共称兕，众母民所式。鲁侯閟宫诗，祝嘏庶士职；鹭门万口碑，愿附晨风翼。

　　寄祝王君孝缉母林太夫人七十寿，先友可庄殿撰之室也

　　琅邪寿母西河媛，箕畴九五之福人。通家两世纪与群，管彤懿微吾能言。当年之子歌桃蓁，相庄德曜闺中宾，不须荆布为钗裙，乐羊一剪机如神。勖哉夫子干青云，芙蓉镜下看抡元。宫袍儤直西清垣，禁中才子诗名喧！天池九万游鹏鲲，使星山右词曹尊，手持玉尺衡人文，随轺仙眷荣封君。江南黔、粤乘鱼轩，爪泥一一鸿留痕。南徐出守五马新，夷匪跳梁江之滨。黄堂众母慈吾民，奠安鸠户仪厚坤，量移吴郡争攀辕，神君内相宜策勋。矧兹母教夙所闻，柳丸、欧荻扬清芬，一门锺毓皆殊珍，鄂城治谱舆诵存。世称金鷟而石麟，森森兰玉阶庭春。扶床之稚含饴孙，晚秋寿菊仙香醺。西池王母开瑶樽，跻堂称兕来冠绅。贱子萍踪羁鹭门，邮笺祝嘏芜词陈。古稀杖国方七旬，期颐上寿无涯垠。一峰天姥高嶙峋，后雕千尺同松筠。

　　蟫窟「寄怀」和韵

　　金谷诗豪石季伦，泥云相忆水之滨，广谈尘尾清于玉；郗笔龙须净不尘。大力君抟南海翮；衰年我滥北山巾！彼苍位置斯人局，铸就萧闲更铸贫。

　　崖岸「寄怀」和韵

　　穷岛年年陋室居，况堪壁立笑相如。头巾己扁何须压，毛颖无锋不中书！久客风尘谁鲍叔？故交陌路几陈余！陆生可有千金橐？蛩蟨连肩待巨虚。

　　和蟫窟「棉兰移居」韵

　　移帑靖节且休论，那有柴桑避俗喧。阅世浮屠三宿地；可儿学究几家村？不应晏子仍居市，其奈刘伶己入裈。犵鸟蛮花此间乐，故山啼杀秭归魂。

　　如君能办买山赀，王屋愚公亦可移。愿唱鹭门归隐曲，共吟蟫窟落成诗。元龙楼上人何在？朱鸟窗前客未窥。笑我国于蜗角左，厌厌新妇闭车帷！

　　五年消受晚花香，蹇子相于昼锦堂。每对琴尊怀北海，早知金王重元方。龙荒谪宦依骚雅，鳀国词人奉霸王。凄绝恒心园里客，吟笺飞度万羊肠。

　　欲寻净土羼遗民，奈此泥犁黑劫沦。东海昔年迟蹈我；北山今日恐驱人。坡翁抵死居无竹；老子平生患有身。万古阎浮诗冢在，蘧庐天地一微尘！

　　年家子黄未庐孝廉投诗，依韵报之

　　林逋当日访西岑（谓仲良），话到黄香便醉心。何意工书王内史（未庐工书），竟同寄食汉淮阴！瑶篇一睹惊奇句，绮席相邀负浅斟（昨承招饮，并约看花之局，因事未往）。别有九京同谱感，沧桑弹指去来今。

　　和未庐「本事诗」韵，即以调之

　　梦里韶华逐鹭波，愿将慧剑醒时磨。玉京可有黄冠例？生割情根唪贝多。

　　雄凤雌鸾各自飘，只衾遥夜那能消？怜卿往愬竟逢怒，知否谗人公伯寮？

　　陈遂园茂才患瘿十年，一割而愈，因仿袁随园「告存七绝句」，遍索同人和诗

　　七首新诗例告存，遂园今日又随园。眼中几辈能真达，除却阿澐不与言。

　　岁在龙蛇已不祥，况堪厄闰值黄杨。谁知碧眼刀圭药，压倒千金肘后方！

　　瘿木回春笑口夸，芙蓉不主曼卿家。绿章谁向通明奏？乞汝铃旛好护花。

　　刮臂关侯痛不知，名香何必返魂奇。当年侥幸齐宗伯，蒙古宁无换脑医！

　　持较东施几倍妍，无盐竟把宿瘤捐。一时赚尽骚坛客，艳说秋红老少年。

　　生仿泉明自祭文，老夫跋扈肯输君？坚牢一种顽仙骨，吟帜高张敢死军。

　　霍家去病范长生，彼此悬崖放胆行。未了小仓花月债，猿猴蝙蝠两成精。

　　和周墨史铨部「菽庄观菊」韵

　　永和觞咏义熙年，到此林园别有天。地主弧山梅自冷，秋容老圃菊偏妍。扬尘海上桑田劫，邀月杯中栗里缘。茂叔由来君子癖，而今隐逸更相怜。

　　黄绳其明经节母叶太君请旌，诗以颂之

　　苦节甘临理必偿，衣冠江夏况堂堂。柳丸酸楚传家范；莱服斑连上寿觞。词客同时舟柏赋；文郎早岁榜花香。桓嫠古有旌门典，鹭屿千秋族乘光。

　　花县朱楚白先生麦夫人六十双寿

　　荦荦三长括九流，名山甲子已平头。儒林传在真雕虎，史馆书成足汗牛。诗礼门庭通七业；笄珈福慧证双修。兕觥今日跻堂者，记取蠡吾旧邑侯。

　　九江一脉见真儒，劫后灵光认故吾。东汉循良今召杜，南宫声价昔归胡。齐眉赁庑方蛛隐；绕膝循陔有鲤趋。笑付儿曹家国事，花山二老杖乡俱。

　　苏门答腊咏古

　　成祖天威震九琅，用兵阉宦亦如神。复雠花面雄乘象，向化葵心远贡麟。野史当年柔佛国；寓公几辈谪仙人。到今剩有埋诗窟，丁卯桥边草不春（哀许叟也）！

　　龙涎犀角满归轺，三使堂堂永乐朝。泛舸鸱夷今地主；揭竿渔父古天骄。奴星闰位无人夺；佛海羁魂有客招。犹幸山庄留马达，五车书卷一吟瓢（马达山张氏别业）。

　　陪臣阒寂容卿孤，安得虬髯创霸图？苏木曾闻唐入贡；条枝空说汉分符。不赀谁是红毛贾？大长公然碧眼胡。为问素封君有几？只余无数跖之徒！

　　詹卑国俗笑侏离，大食、波斯两阙疑，旧港已无宣慰使，名山那有敕封碑。白人播殖贪狼策，黄种酸辛贩豕悲！三佛虽亡三保在，村巫犹赛郑和祠。

　　岁暮旋岑，族人涂生、伯箴乔梓以诗相质，书此勖之

　　沧浪昔论诗，玄理夺禅席，譬如香象渡，又若金鳷擘。此中有慧根，伧荒鲜所得。学语初牙牙，吐词且格格；淬我切玉锋，蓄我扛鼎力。安知十步芳，不有万夫特？游子桐城南，腊鼓催除夕，俗尘薶顶踵，苦吟了无益。朔风正号寒，四壁虫悲啧，行脚羡定僧，避世究何策？夜光误弹鹊，谁为惺惺惜？昨来小游仙，抗袖凌八极，荒鸡一破梦，月坠弧灯寂。吁哉伯牙琴，渺尔锺期识，千秋骚雅宗，秘书我同籍。

　　涂生弟和诗，迭韵答之

　　我年二十余，谬忝榕坛席。巨鳌山可负，灵犀水可擘，不觉诗酒狂，扬扬意自得。人事忽迁移，世途渐扞格，空存蹈海心，敢望回天力？神州遂陆沈，万劫此其特。东隅今已矣，桑榆复将夕，岁寒松竹梅，三友乃吾益。诵君白雪吟，无俟烦解啧。布衣旧弟昆，偕隐真上策。燕劳奈分飞，念之每痛惜。鹭门一衣带，云树苍茫极。临歧相唱酬，权慰离襟寂。诗中有惠连，垂老方省识。敢此韩公门，汗走僵湜、籍。

　　伯箴侄和诗，再迭前韵答之

　　昔闻汉施雠，经学实专席；又闻唐肩吾，诗学亦巨擘。君今■〈氵〈厥，去欠〉〉宗风，熊鱼欲兼得，明经出汉科，裁诗入唐格，抗怀追古人，年少有余力。老夫别十稔，刮目诧殊特。岑西旧茅堂，薢茩共晨夕，侯芭字问奇，彭宣业请益。父书信能读，家驹声啧啧。勖哉千里姿，奋鬣自鞭策！朝阳丽春华，及此寸阴惜；星宿穷其源，泰岱造其极。愚山一瓣香，骚坛久阒寂，荆璞贵葆素，留待卞和识。相期竹林游，平分咸与籍。

　　钱晴江六十双寿征诗

　　中山千日百无忧，浊世翩翩此胜流。抱朴神方传华、葛，咒桃仙耦隐樊、刘。门高衣锦觥称兕，节过烧灯杖祝鸠。种德如君兼种福，木公金母几生修？

　　前劝业道李士伟母汤太夫人七十征诗

　　挽鹿和熊说若耶，杖鸠称兕祝京华。诸郎冠剑凌三岛；王母壶觞醉九霞。丹穴封君巴媍传；白衣仙宰邺侯家。东风喜舞新莱彩，辉映宣文旧绛纱！

　　和逸翰楼主人韵

　　茫茫云树隔江春，差幸诗中见故人。拌向丰城薶宝气，双龙何日合延津？

　　新亭名士奈何天，俊物无如顾彦先。逸翰楼高谁敢并？髯苏台亦署超然。

　　桑户嗟来各反真，飘零无着与天亲。信陵醇酒浑闲事，一笑尘中劫后身。

　　老狂风咏愧宾筵，此是空门一棒禅。准备向禽游五岳，从君领略地行仙。

　　「吴梅村集」题后

　　娄东十子最翩翩，及第风流况少年。一事眉公倾倒甚，玉堂春在洞房先。

　　御屏记注动先皇，机轼才名早擅场。赢得词林谈复社，师生同日咏霓裳。

　　不求闻达不躬耕，怪底征书出海宁。徼幸纯皇题集句，险将诗史累司成。

　　贞元朝士义熙篇，剩有吴侬乐府传。一管齐、梁金粉笔，「柔柔」、「赛赛」又「圆圆」。

　　秣陵春曲入琵琶，水绘园荒感故家。多事贲园遗一老，廿年消受万梅花。

　　故人文谢九京哀，诗卷光阴付劫灰。持较当年「晞发集」，一钱不值愧西台！

　　凤皇江左匹吴、陈，点首朱衣亦夙因。一笑相逢僧水月，春婆了却梦中身。

　　老负黄冠卞玉京，「鹿樵」自署可怜生！沧桑家国无穷恨，何止青楼薄幸名？

　　回首觚棱百事非，攀髯无路乞骸归。铁崖也署梅花号，一例征君老白衣。

　　钱、龚吟坫峙江南，胜国耆英六十三。犹幸淄川弹一疏，「东林遗种」是奇男。

　　凄咽宫词不忍听，永和内苑旧曾经。青衫白发遗山老，肠断千秋野史亭！

　　绝笔难逃曲里心，灸眉歕鼻痛何深！灵岩邓尉诗人碣，不及只陀锦树林。

　　棉兰领事张步青母徐太夫人六十一征诗

　　万里仙查博望侯，板舆莱彩话棉洲。巴人台筑清能富；吕姥桥成德已酬。酒进公堂觥祝兕，筹添夏屋杖扶鸠。中朝翟茀鱼轩者，壶福谁如备九畴？

　　淑惠徐家旧管彤，小山大雅又宗风。当年车苦桓君鹿；此日丸甘柳母熊。桃实仙根蟠海上，萱晖午景驻天中。胡床布惠周花甲，百岁碑镌万口同。

　　和杨钝坚大令韵

　　十年作客鹭江来，得见盈川亦快哉。广坐纵谈狂击节；吟场鏖战勇衔枚。时丁叔末才偏厄，天靳勋名志肯灰。宦海鱼龙今曼衍，禹门试听一声雷！

　　无复虬髯海外州，故城衣锦尚婆留。极天烽火妖星出；去日衣冠逝水流！江汉襟题今雨集，邯郸枕醒少年游！相逢漫说封侯相，安得班生尽虎头？

　　再和钝坚韵

　　鼎沸中原又几年，一场傀儡笑丝牵。凤池旧侣谁青眼？鲲海遗民况白颠！相对新亭名士泪，高吟汐社雅人笺。此间虽乐终思蜀，梦里归魂倘化鹃。

　　鳣雀家风属老成，使君面目本书生。饱经世上红羊劫，闲共江干白鹭盟。乱后何人求故剑？悲来无路请长缨！剧怜立仗天闲马，栈豆低头不敢鸣。

　　海天吟社和周墨史韵，兼视钝坚

　　爱莲宗派人师重，伐木诗声我友求。聊以短衣从楚制，安能利器比吴钩？题襟白社联心契；问字符亭愧脯修。敢望关西杨伯起，闽游到处大名留。

　　墨史迭韵索和

　　咏归风浴共优游，童冠翩翩点与求。斗韵酣嬉忙击钵，呕诗辛苦笑吞钩。骚坛我已惭盟主；吟伴君堪托蹇修。愿乞濂溪功德水，鹭门遍洒墨痕留。

　　黄雁汀孝廉和韵，再迭前韵答之

　　鹭屿浮家十载游，吟瓢一掷哭唐求。般门愧我难施斧，渭水逢君敢遁钩？千顷汪汪襟可挹；群贤济济禊同修。墨缘信有三生在，浪迹飞鸿爪竟留。

　　余雨农孝廉和韵，三迭前韵答之

　　堂堂余玠本骁游，邻国援师我敢求？低首愿衔许男璧，脱身须挂杜陵钩。忽惊矢落双雕贯，谁助楼成五凤修？今日投瓜惭报玖，朵云珍重寸笺留。

　　陈髯僧「五十述感」索和，即次其韵

　　我亦儒酸坠溷中，为卿一檄愈头风。生当浊世羞称寿，老作诗人例坐穷。百岁安能追单豹？五噫祇合隐梁鸿。清贫未必非长策，此日三公尽臭铜。

　　皋比身世几针毡，又见麻姑海变田。风月平章骄狎客，烟霞吐纳了顽仙。铸成常侍工诗命，捱过宣尼学易年。绝岛菟裘今觅得，杞人从此不忧天。

　　压扁头巾觉昨非，底须康了秀才讥。塞翁失马焉知福，弋者冥鸿早见机。寒士生涯操不律，故乡魂梦寄当归！砚田岁岁长无恙，便抵班佣食肉飞。

　　书城权拥太平州，风景台阳尺幅收。作客可怜牛马走；传经空费豕鱼雠。他年雾隐皮何在，到处泥痕爪尚留。忍把诗瓢沈海底，大荒被发访唐求。

　　北岳无端笑滥巾，老伧宁救一家贫。朱门录录三千客，皂帽匆匆半百人。瞥眼俄成前代史！出头还让后来薪。黄粱预祝他生梦，年少封侯署富民。

　　「仙踪云外图」为雁汀孝廉题

　　夜读黄童诗，中有万古悲：金风动商籁，秋士摧心脾。嗟我幼失怙，所恃慈母慈；风木不我待，罔极未报之！白首念及此，茹痛何能医？谁知同病人，六岁成孤儿。黄童本至孝，回念龆龀时。其情较我苦，其境较我危。千钧系一发，童子诚何知！差幸冥冥中，义门福桓嫠。宁馨信非凡，熊丸甘如饴。转眴已跨灶，高掇蟾宫枝；一第竟毷氉，归下董子帷。扶风盛门徒，堂堂绛帐师。我来嘉禾里，获瞻叔度姿。对君实内愧，故国天之涯，引领睇七鲲，尔室尤远而，鲤庭久榛莽，念之空凄其！安得云外踪，重将尺幅披？仙椿八千岁，奕奕真须眉。此即爪泥印，百世先泽诒。蹇子墨和泪，怆然为题辞。桑田今三浅，此生长孤羁。楹书与祖砚，秦火靡孑遗！玉楼在天上，宁有相见期？我愿执君鞭，两地仙踪追。

　　又题「愁霖返舍图」

　　黄童至性自童年，琐琐家常亦足传。早觉析薪能负荷；转思画荻此因缘。途中愁听「淋铃曲」，夜半悲吟「陟屺篇」，欲乞春晖天不管，儿心寸草有谁怜！

　　瞰青楼主人黄铁彝「远而亭题壁」次韵

　　鳞鳞云水作之而，半入丹青半入诗。篱下白衣征士宅，壁间黄绢外孙碑。相期苕霅闲鸥侣，小憩林泉古鹭湄。莫问神州沈陆事，故宫回首黍离离！

　　和恕斋迭前韵

　　一笑凌虚似意而，仅留题壁数行诗。藉君老宿如椽笔，补我荒伧没字碑。丛竹小山天以外，嘉禾古屿水之湄，巴人惭对阳春曲，醉效荆卿和渐离。

　　次铁彝韵兼简恕斋

　　一集联珠羡窦群，宗风江夏远流芬。相思两地鱼城月，小别三秋鹭岛云。南国触蛮方黩武；北山猿鹤定移文。何时剪烛西窗话，慰我輖饥咏汝坟。

　　恕斋和诗，迭韵答之

　　引领江乡旧鹭群，开缄枨触古薇芬。尽容和靖吟红雪；聊效希夷卧白云。浊世逃名真不俗，主人好客况能文！擘窠巨手磨崖遍，拟筑千寻退笔坟。

　　黄雪亭参戎归田终养六十征诗

　　铁衣归换彩衣新，犹是当年宿卫身。姓氏菊花三径隐，威名草木两江春。神仙劫后星周甲，将帅门中岳降申。我未识荆先祝嘏，挂冠同作杖乡人。

　　苏菱槎孝廉出示其先曾王父鳌石制府「公交车得意图」索题，盖制府未第时同安郑泳所绘也

　　昔闻先子云：『鳌石天人姿』！此语六十年，垂白镌心脾。今见吾父执，尺■亲为披，觥觥九州岛伯，措大惊须眉。岂知真色相，乃在酸寒时：饭颗太瘦生，旁有奚囊随，软红走薄笨，席帽犹未离。公交车望得意，绘图以祝之。其义取吉祥，无憀抑可知。眼底黄金台，神骏谁能羁？剎那破空去，沉沉诧伙颐。咄哉庐山面，自镜还自嗤！三十六年中，梦熟黄粱炊。贫仕例不达；既达非人为。归卧昼锦堂，笑吟寒、瘦诗，髯苏旧头巾，回甘味如饴。君子贵豹变，一第安足奇。差幸范乔砚，诒厥今在兹。丹青示云仍，宝此同宗彝。传神妙阿堵，虎头真笔痴。万目仰山斗，憬然千载思。读画三太息，甚矣吾其衰！

　　小春望日，檗谷蜕叟六十寿诗六十韵

　　吾乡有达人，自署曰「蜕叟」，天然老福占山庄，古檗千春长不朽。吾年与叟相后先，叟之家世吾能言：南宫阿大本书种，仅以清白遗子孙。叟乃短衣奋而起，破浪乘风志万里。生来饱读平准书，投笔出门从此始。地球商战今纵横，一舸鸱夷善治生；丈夫安用毛锥子，果然三徙成其名。南旋陆贾橐装满，小筑鹭门为市隐。此才江夏信无双，矧兼翼燕贻谋远。人生驹隙百年中，畴能握笇图始终？叟独偻指无遗策，狐丘兔窟俱神功。檗庄山水青蒙蒙，中有蜕叟颜如童，仰天大笑生春风。神州万劫纷沙虫，腥膻吹遍蛟鼍宫，问谁潜闼营司空？乐丘之乐乐无穷，灰飞不到红尘红。瞰青主人顾之笑，二仲乐丘此同调（蜕叟自卜生圹于古檗山庄，铁彝兄弟亦有生圹，曰「二仲乐丘」）。乞言为叟侑一觞，准备诸公作诗料。铁彝干格老于铁（铁彝有诗），樵生点染鲜于血（龚樵生有画），别有烟霞吐纳仙，粹然金口而木舌（黄朴斋别字「唫栝」）。诸公信笔成天真，东施老丑聊效矉，绝倒钧天广乐队，蛙喧蛤吠螀吟呻。叟笑谓『吾旧桑梓，吾目所视手所指』。道叟生平叟窃喜，叟亦吾乡伟人耳，一拳擎天作柱砥，不阶尺土崇百雉。货殖传中今有几？素封程、郑与师史；酸儒对之颡有泚，头巾腐烂宁足齿。叟胡贵此而贱彼？檗荫楼连景庵址。四壁琳琅墨花紫，文豪词伯左右峙，泐之贞石寿千祀，他日瞰青并传矣。乡人拍手腾美谈，古檗之古甘棠甘；荔奴新种二千树，号为「檗荫」真无惭。祠墓相邻况咫尺，死生聚族计良得，一色青山尽姓黄，达人岂为形家惑？古有姚勖及李适，笑入寿藏浮大白。识者见之称啧啧，此举到今炳史册。叟复冥符踵其迹，留与后人颂功德。小阳「檗谷」梅先开，江楼举酒招月来，玉霄三五正圆魄，寿星炯炯当魁台。叟今六十杖乡日，弧矢当年气蓬勃。男儿有志事竟成，如叟作家吁足述！同社耆英会真率，三尺长笺三寸笔，一一须眉为写出。叟之内相盛勋伐，狮中能吼真雌杰，髭王伏莽不敢发。惟见双瞳秋水滑，健谈善饭老无疾。笑彼荒伧觅丹诀，方今南北战尘结。四山草木皆兵卒，蚩蚩者氓命如虱，六州了无干净窟，不信泥犁有天阙。便宜此叟蜕仙骨，老耐涎之真妒杀。转眴向禽昏嫁毕，相从五岳入石室，一杖一钵一巾拂，捉得卢敖学真术。奈何谪坠溷中物，世网重重那得脱？叟之兰玉今绕膝，复对笄珈双白发。如愿呼帚百不失，天锡九畴无一缺。叟比顽仙尤快活，此即圣门知命说。老夫虚度四年前，祝叟纯嘏成长篇。枯肠强索韵六十，笇亥刚符周甲年。叟不能诗雅能酒，读吾奇句开笑口。年年海屋此添筹，再咏祈黄酌大斗。待看叟作期颐仙，吾亦淮南作鸡狗。

　　雁汀赠茶兼媵以诗，次韵戏答

　　木瓜珍重抵兼金，更以龙吟引蟀吟。我愧诗人玉川子，负他七碗「铁观音」（茶名「铁观音种」）！

　　真个樵青暗里嗔，皋卢入手便尝新。老伧煅句侬烹茗，夜夜「工夫」搁杀人（以名家壶烹「小种」，谓之「工夫茶」）。

　　三度投桃未报琼，自怜漂泊鹭江萍。赠茶不尽酬诗竭，愿竖降旗半笠亭（榕林别墅有半笠亭）。

　　秋衾

　　寒鸦落日卧长门，绮薄罗轻似主恩。冷玉迥身空满抱，新霜砭骨不成温。水纹荡漾柔乡梦；冰絮凄凉别泪痕。便合芙蓉守红死，一床鸳锦总销魂！

　　花毡六尺罩冰纨，破晓芦棉总觉单。抱到鸳鸯凉欲死；化为蝴蝶梦应难！神鸡枕上交红薄，彩鹢舟中拥翠寒。前度暖香留不住，紫茸双印泪痕酸。

　　秋砧

　　一声声入大刀头，游子关河少妇楼。弱杵敲残门巷冷；乱笳迸作塞垣愁。商音和月心俱碎；石气含霜指不柔。白帝城高烽正急，授衣辛苦几时休？

　　空闺夕籁动萧骚，绝塞霜浓月正高，一曲断肠歌捣练，数声和泪寄同袍，宫商互答千家怨，铁石双敲十指劳。时节那堪刀尺响，又催木叶下亭皋？

　　秋灯

　　冷窗疏雨夜迷离，闪碧流萤对影疑。屏隙凉嘘双穗落，衾凹梦煅一星知。偷光瑟缩酸儒壁；照泪分明寡女丝。回首铜仙辞汉去，九华宫殿锁千枝！

　　鳌山弹指忆年时，鹒蟀光阴剧可悲。孤馆白杨怜外影；半屏墨菊画中姿。青摇鬼气双花冷，红逗诗心一粟危。八尺长檠照歌舞，金风如梦不禁吹。

　　秋扇

　　雪样皑皑月样圆，伤心薄幸箧中捐。身同败叶归何处？骨到香桃瘦可怜！扑蝶唐宫非昔日，乘鸾秦女己飞烟！动摇怀袖终须别，岂独文君有泪弦？

　　月明曾照合欢襟，蝉雀飘零白羽沈。纵化齐纨犹命短，便捐班笥总恩深！任人舒卷蕉无力，阅世炎凉竹有心。怪底西风何处起？元规尘污到如今。

　　次李蒪庵留别韵

　　菽庄回首过从多，字字天真见性禾。纔品新诗联鹭社，又听别曲谱骊歌！里中白雪双声和，梯上青云百尺摩。如此吏才应不负，丞厅且倚二松哦。

　　秋兴，用杜韵寄和蟫窟

　　断送人间快活林，妖欃到处鬼光森！五更鸱叫胡鼙死，一市乌空楚幕阴。斫地哀歌惟有泪！问天沈醉果何心？山山破镜家家梦，不见刀头返藁砧。

　　大江东去日西斜，岛客伤心两鬓华。野马光阴空过隙，老渔身世本浮槎。自怜旅影风前烛，不耐商声夜半笳。为问征君三径菊，残秋可有傲霜花？

　　桑榆回首惜春晖，落落晨星一少微。雾里文章甘豹隐，宵来灯火笑蛾飞。苦偿昏嫁何时了？高卧羲皇与世违。自分岛、郊寒瘦相，敲残诗骨那能肥？

　　难收覆水一枰棋，老向荒江发古悲。冷局歌呼都散汉；醉人梦呓太平时。王戎当国持筹急；孙绰还山拂袖迟。如沸中原方煮豆，同根釜底泣陈思！

　　岂有巢、由竟买山？相知只在钓屠间。灌夫广坐狂犹骂；翟尉寒门懒不关。啸月宝刀凉碧血；含霜清镜陨朱颜。似闻王贡弹冠去，半是当年玉笋班！

　　东望扶桑海尽头，吟筒遥寄一襟秋：劫余游戏聊三昧，笔底牢骚总四愁。社侣关心归旧燕；才人浪迹逐群鸥。九瀛何处非蟫窟，况我同文古禹州。

　　砚田终岁苦无功，惨淡烟云落纸中。抵掌何人雄左海，捧心几辈醉西风？鹭门兵气三秋黑；鳀国车尘十丈红。年少江南哀作赋，那堪枯树感衰翁！

　　莫莫山高谷又迤，商公芝岭葛公陂。未甘子羽头先责，便化蒙庄指已枝。忧到杞天真坠坏，梦回桑海几迁移？神州一恸今沈陆，万古秋阴羃四垂！

　　门人钱丕谟母氏孙节妇寿诗（十月二十六日）

　　天与甘临苦节酬，行看五福备箕畴。小春鹭岛娱莱彩；昔日鸳闺赋柏舟！世重桓嫠旌典及；人称欧母义方留。十年偻指钱塘宴，预祝枌乡杖玉鸠。

　　戊午除夕

　　朔风穿棂刮人髓，白首畏寒如畏鬼。燹余蜗寄度残生，雌伏江干忘甲子。人间六十四除夕，仙枕黄粱一炊耳；老来作客廿余年，泥爪消磨鸿雪里。泛宅岑江又鹭江，觅得洞天即吾里。忽惊爆竹声，又换桃符矣，一老百无用，百事一不理。床头守岁笑痴儿，屋角拥炉怜倦婢。老夫随例酌屠苏，冷掩闲门睡而已。却怪今宵鹭市中，热客纷份磨旋蚁。曾闻古有避债台，而今何处堪容趾？咄哉乌衣国，猗陶昔所侈，遂使跖之徒，鸡鸣先我起。何来碧眼大贾胡？逐臭海滨蝇集矢。蕞尔闽南此一隅，婆兰独操利倍蓰。自从蛮触哄西邻，黄金币值贱于纸。岁事催人可奈何，炊珠斫桂愁薪米！神州南北方阋墙，日日司农仰屋视；鹭门平准尤可悲，盛者今衰泰者否！况堪草木尽兵氛，风鹤闻声相尺咫，一枰白黑总模糊，两戒山河俱破碎。郡邑钱粮豢盗贼，黔黎膏血饱犬豕；探囊胠箧靡不为，据社凭城良有以！屿中一叟为予言，乡人十室九迁徙。无吏不殃民，无兵不比匪，无身不遭劫，无家不被毁！年年祀灶宰黄羊；今日有灶无人祀，司命张目不敢醉，天醉梦梦乃至此！欃枪扫地人烟空，十丈妖星曳其尾，贪狼食岁此不祥，安得大傩为袚洗？吁嘻乎，三百六日一夕除，纵使百年复能几！朝秦暮楚须臾间，以身殉利不知止。高牙大纛尔何人？肉食乘轩识者鄙！渔人一纲在其旁，看尔相持鹬蚌死。东海逸民山泽癯，世外坠天不忧杞；瞰青主人古诗狂，檗庄蜕叟今达士，脱然相与忘形骸，市隐岩栖各自喜。投人名刺久生毛，禅腊何知履端始？驹隙匆匆又一春，笑予劣马空加齿。当筵私幸达尊三，真率会中首屈指。

　　漳州贞节刘氏，幼与同里吴生光珪为婚，未嫁而吴死。氏年十八，自矢归吴，奉舅姑以终。先后立孤二人，皆死；抱孙亦死。嫂有老婢重其节，怜其老而病也，躬侍惟护。光诸甲辰九月，漳有洪水之厄，氏年八十三矣，与婢相持而死。

　　己未正月，延陵士族为葬于北山而征咏焉

　　少即称贞老愈烈，哀哉此女雌中杰！血泪成冰骨成铁，看到陆沈气始绝。女年十八未亡人，八十三年童女身。此身已作郎家妇，为郎立孤终事亲，蜾蠃艰辛祝类我，彼苍梦梦测诚叵！痛心兰玉几摧残，孑立人间无一可！贫家度日愁如年，况堪二竖长缠绵。白头坐阅三党尽，余生肯受旁人怜？一婢相依泣风烛，咫尺穷泉登鬼录。何意阳侯太不仁，千载柏舟一朝覆！君不见渐台之下贞姜死，帝女冤禽填海水，争及延陵彤管炜，浊世士夫闻者起！洗眼龙溪清见底，倒挽颓波从此始！

　　忆梅

　　春婆旧梦劫余灰，白首蓬仙瘦可哀。记否上林年少日，南枝曾占百花魁？

　　大庾岭头三十本，诗人一别到如今，铜缾纸帐相思处，忍俊寒香总不禁。

　　朔雪年年苦忆家，飘零铁笛莽天涯。魂兮万里归来些，望断瑶台萼绿华！

　　玉照堂空月又西，美人翠羽梦中睽。自从泛宅烟波去，忘却孤山处士妻！

　　游仙一枕梦罗浮，吹玉江城上鹤楼，拟与故人相问讯，何郎无那隔扬洲！

　　不随桃李望春还，花里沧桑太等闲。凄杀红罗亭子上，南唐一阕「念家山」。

　　梦入梨云万树香，广平一赋费思量。东风种出双红豆，消尽人间铁石肠。

　　檀心玉颊醉苏髯，吟思迢迢旅思兼。枨触故园花事好，何时索笑更巡檐？

　　冷窗枯坐几黄昏？痴想香儿一返魂。前度自锄明月种，扪胸历历爪泥痕。

　　同时坡、谷两仙才，索句花神幻蜡胎。黄到江南梅子雨，一声肠断贺方回。

　　藐姑冰雪亦前因，共抱冬心净不尘。怜汝天寒教鹤守，别来无恙是清贫！

　　西溪芳信连宵动，东阁吟怀两地同。偻指消寒刚九九，凭谁添我画图中？

　　岁寒松竹故交稀，偕隐逋仙夙愿违。我忆悔花花忆我，含香应待主人归！

　　「南华」「秋水」已陈陈，铁脚苍凉老道人。留得影梅庵忆语，倩魂长傍冒巢民。

　　哭黄生伯琴（年三十二）

　　颜子当年称叔度，把君权作古人亲。而今叔度真颜子，先我修文作古人！  
　 

后苏龛诗钞卷十二

　　温陵施士洁芸况

　　读吴且园殿撰「正气研斋遗稿」，即题白华庵主僧装小影，应顽陀公子之属也

　　落伽山骨苍摩穹，上有元气扶鸿蒙，中有法身自在了无恐怖罣碍之髯公，故人画里忽相见，九原呼起照面生春风。我初识公榕城中，棘闱文战青衿同。剎那回首云泥踪，公在蓬山第一重。蹇子谪坠鲲身东，岂知海田陵谷怪幻不可以理肊，谁为虎鼠谁鱼龙？吁哉禾黍今故宫，鹑首大醉天梦梦！神州陆沈何处干净有寸土？但见劫灰漆黑尘腥红。炊粱未毕胛先熟，眼底丘貉纷沙虫。羡公撒手还太空，诒之竹帛垂无穷，千秋姓字大书深刻丰碑丰！白华一百八杵钟，迎归庵主七尺笻。袖挹浮丘子，肩拍洪崖翁，骖虬辔鹤跌宕泰、华凌衡、嵩，恨不羽化相追从。我虱其间蟨也岠虚而邛邛，下视苍蝇大笑耳作三日聋；何况么么蛮触儿戏蜗角之群雄。尺布无人缝，斗粟无人舂，然萁煮豆谁能容？萧墙自阋蟊内讧，操戈同室、缨冠被发声汹汹！白华庵主神其恫，慈悲雪涕酸含腔。入世出世慧眼双，坐阅殷、周桧柏秦、汉松。生天成佛、雨花点石诸魔降，谁欤阿堵、貌出石头行者居士庞？白描手笔龙眠工，其气虎虎光熊熊。真禅鼻孔真儒宗，此即东坡白鹤峰。我披尺帧三鞠躬，敢以先生头脑为冬烘？

　　蔡枢南农部重游菲滨次韵赠别

　　纵逐陶朱学计然，乘桴终让贾胡先。相期越客千金橐，差幸刘郎再到缘。此地有桑都变海，何人在杞不忧天？鲰生敢笑居夷陋，珍重宣尼耳顺年！

　　高朗山文学出示彭纪南提帅墨梅索题，戏仿九言体

　　八十叟画六十五叟诗，为梅写照墨沈光陆离，诗人高适永永珍藏之，其诗与画人与梅皆奇。我曹纸上各有真须眉，岁寒三友共葆松竹姿！

　　立夏日，钱生文显招饮海天吟社，坐有张尧咨、沈少彭筝瓠交奏。酒后，同黄雁汀、余雨农作。是夕，迟周墨史不至

　　天风浪浪碧虚府，客星吹坠江干雨，鹭门人海万浮萍，中有闲鸥聚三五。茂先博物娴宫商，六尺秦筝对客抚；休文四声出腕底，媵以瓠弦如答语。是时立夏气虎虎，市楼尺五火云煮；耳根一洗六尘清，冰玉琤琮不知暑。坐中贤者叔度黄，千顷之陂何汪汪！牙、期相乐在山水，彼此针芥宁寻常？旁有老宿余端礼，低首别参弦外旨，当筵肉味了不知，有若闻韶而已矣。主人豉瑟原宗风，湘灵一阕江上峰；诗家千载有衣钵，自然妙悟通丝桐。客归夜半黄粱熟，梦入钧天醉广乐。成连海上移我情，惜少周郎来顾曲！

　　和林子有、曾绯生招游虎溪韵

　　不随和靖敂山庄，不共南丰礼佛堂，望气先知儒者素，撞头羞见老来苍。尘中落落三秋菊，劫外闲闲十亩桑。何幸题襟江上鹭，陆沈金马笑东方！

　　四山荆棘尽圜扉，妖彗漫空照血衣，战骨生苔蛮触戏，人肝代米虎狼肥。老狂子羽头先责；少壮安仁鬓亦稀。访我洞天差解事，■〈度攵〉 门且息汉阴机。

　　鹭门喜晤石卓夫同年

　　四十年来选佛场，岿然犹见鲁灵光，纪群风义三生契，贾郑经书一脉香。鹭市浮踪双白发；燕台旧梦几黄粱！状头鼎足今安在？宦海尘尘劫后桑（乙亥同榜，得人最盛，先后三状元：黄慎之、曹竹铭、陈冠生今皆溘逝）！

　　次韵答雁汀

　　山谷有诗孙，诗则韩致光，吾无以名之，名之曰黄香。致光托「香奁」，唐调今已灭，伤哉骚雅遗，坠香问谁撷？本此骚雅怀，因之「香草掇」，美人播情种，绵亘九州岛阔。吾闻无隐禅，妙解木樨透。山谷已了然，老僧手亦袖。

　　迭韵再答

　　美人在何许？痴想古夷光。试诵莘田句，吟笺草自香。好色本「国风」，骚人性不灭；所以屈灵均，字字芷兰撷？草幽香可怜，香幽不可掇。安得素心人，缄香寄寥阔？鬓丝禅榻间，六根此参透。彼哉物之尤，南威而郑袖！

　　迭韵三答

　　一场昙影幻，秋士话春光。顿悟空中色，犹余去后香。天女散花时，诸魔任起灭。谁怜王者香，竟同野花撷？风人比兴多，芣苣薄言掇。茫茫白鹭洲，中有爱河阔。十儒今九酸，独诗未酸透。他日碧纱笼，尘拂美人袖。

　　「鳌城陈氏宗谱」为客耕茂才题

　　二汉宗■〈氵〈厥，去欠〉〉风颍川，如今瓜瓞更绵绵。我来读碣崇祠下，低首枌乡拜昔贤。

　　芝圃当年数九畴，献廷世业绍箕裘。游人重过高阳里，弹指沧桑又几秋？

　　一瓣心香泮水芹，千秋家乘诵先芬。鳌城此是中兴史，汗简何人首策勋？

　　太丘终古「德星堂」，群从彬彬谱牒光。禾屿宾萌遥寄祝，有妫之后世其昌。

　　黄蕴轩挽诗

　　磺溪之水激于矢，磺溪之道平于砥，轩然一鹗翔其间，鸷鸟累百不如矣。黄公天挺游刃才，保障茧丝卧而理，牛刀小试初发硎，艾虣功成在桑梓。獠酋帖耳惊神威，十八碉橧驯犬豕。挂冠勇退门悬车，老去愿从赤松子。岂知束帛贲丘园，安石强为苍生起，白裘杜厦万口碑，德星长聚高阳里。向禽昏嫁况粗完，五岳芒鞋自此始。箕畴福备杖期人，声光掩映扶桑史。少微忽陨东瀛东，重过黄垆泪如泚！七鲲我亦旧遗民，恨无椽笔为公诔。海山古有兜率宫，真灵位业仙龛里。千年华表倘归来，前身辽鹤非耶是？

　　黄母萧太君寿诗

　　鹭江千顷此汪汪，我为金萱侑一觞。设帨荷花重闰寿，舞衣莱子恰归装。瑶池王母仙灵集，丹穴封君史乘光。词客幸叨西幄宴，红毹曲谱荔枝香。

　　瞰青主人属题「东山丝竹图」，香山郑霁林所绘

　　元和进士肩吾施，弃官学仙隐于诗；不及郑虔有三绝，诗与书画能兼之。山谷主人黄鲁直，爱此两家诗画笔。解道中年谢傅情，小草在山不肯出。有时丝竹写风流，人说东山挟妓游，貌入图中成故事，诗坛画苑足千秋。瞰青四面尽石刻，琳琅别墅纱笼壁，斗然一幅好丹青，满堂黄绢无颜色！不须周昉工缋肥，不用添毫顾虎痴，美人名士各生动，是真粉黛真须眉。画品既宗板桥氏，诗传亦绍愚山子，书名江夏更无双，从兹鼎足而三矣。噫吁嘻，膻尘鹭市腥风吹！艺林之宝宝者谁？眼底纷纷没子碑，咄哉羊质而虎皮！牙签玉轴徒尔为，鸦涂蝇污将谁欺？噫吁兮，吁嘻！日光岩下千顷陂，中有健者老铁彝，目光闪日麤如箕，醉睨伧楚狂掀髭。自云吾壁肤凝脂，俗笔一疥那可医？郑五歇后不作语，但以赠画当赠纻。东施老丑强效颦，呕诗酸涩寒虫呻！铁彝书斋本十砚，鹭屿园林挥洒遍。神物翻愁破壁飞，一夜僧繇点睛变。

　　寄祝林怡庐六十

　　相怜晚圃剩寒香，权以吟■〈木前〉代寿觞。江上诗盟招白鹭，人间劫火痛红羊。旧交几辈周花甲！薄宦何时筑草堂？磨蝎自惭穷不死，杖乡今又五年强！

　　恕斋新悼亡姬，以诗慰之

　　悲秋叹逝可怜生，吊影斜阳百感并：燕玉岂惟娱老计？况闻络秀女中英！

　　情禅解缚了前因，弹指维摩劫后身。二五么弦双断绝，伤心侬是过来人！

　　寄和赵剑楼韵

　　不分苍苍果忌才，林泉一席强安排，管宁避地家何在，高适攻诗志未灰。劫后鲸氛沈赤坎；老来骏骨失金台。倚楼宗派吟身健，共说翁真矍铄哉！

　　闰七夕乞巧，戏仿回文

　　针穿两度暗丝抽，巧乞痴人笑女牛。深院绣帏香梦冷，心机费尽夜灯秋！

　　蓂添叶子蟢添丝，鹊驾重逢巧节时，曾未乞灵针谱秘，登楼绣伴笑侬痴。

　　联珠巧值闰秋清，影照双丝两种情，穿孔细针神汝助，填桥鹊渡夜星明。

　　杨臧厚挽诗

　　地球商战纷如毛，华人手无寸铁鏖，矧我海滨号邹、鲁，安能货殖成猗陶？是何年少宏农子，笑掷毛锥奋袂起，一篇「平准」读父书，弓冶箕裘从此始。迢迢菲岛天之南，朅来海客瀛洲谈，宾萌十万首屈指，中流砥柱君真堪。买丝争绣平原侠，载道口碑芬齿颊，长裘广厦庇孤寒，侨域主盟牛耳歃。君食旧德服先畴，祥虹饮釜鸠传钩，临川黄紫等闲耳，鲁囷范麦名长留。彼苍梦梦那可臆？君德虽丰君寿啬！蓉城一去蒿里悲，回首黄垆黯秋色。西风短发吹腥尘，拊时别有伤心人，坠天沈陆亦俄顷，遑暇梓泽哀季伦。古来富寿难兼有，五福自天畴锡九，考终好德君无亏，何必彭、聃共悠久。劫灰老我沧桑间，向禽夙愿悭游山，隙驹不反东隅失，年年驽齿增汗颜。子敬人琴今一恸，挽诗权当虞歌送。令威化鹤倘归来，市尘己醒豪华梦？

　　重九日次黄墨卿韵

　　白鹭江干遇黄九，十砚诗孙愚山友，中原沸鼎方然萁，彼此姜牙各敛手。栖栖夫子独何为？旁观笑杀微生亩。三万六日不愿醒，月日掀髯措其口。陈芳古国心太平，诗中万象称繁阜；郑五作相事可知，不若骑驴吟歇后。神州战野血元黄，此日群龙见无首。谢公小草卧东山，恶岁幸逃鸡主酉。君今泛宅我浮家，一笑木人逢土偶。为问渊明归去来，故园松菊犹存否？千林黄落秋霜飞，始信晚花香耐久；炊粱未熟梦已残，恨不淮南作鸡狗！桑田三浅昔所经，眼底浮云我何有？雄飞无力抟扶摇，洞天寂寂甘雌守。向禽辜负五岳游，依旧风尘牛马走。中书秃尽砚磨穿，妄想立言垂不朽！六十五年过隙驹，如此蹉跎复谁咎？客中安得纪群交？何幸丈人于我厚。抱琴海上久不弹，一曲成连忽相诱；东施自镜强效颦，满纸涂鸦下笔苟。巴人里语赓阳春，对君珠玉惭形垢！光阴诗卷百无聊，挥毫权当扫愁帚。鼠肝虫臂我何知？作达惟师漆园叟，黄花三径苍苔深，重帘垂押门键牡。烟尘六合纷腥膻，谁为粟秕谁苗莠？倏然天籁以诗鸣，君作黄钟我瓦缶，歌君去年重九诗，侑我今年重九酒。

　　定海方雪舲封翁六十寿诗（代刘孔昭厅长作）

　　翁洲旧号羽人宅，上有葛仙泥爪迹，千年嫡乳老方回，眼底丹丘孕灵脉。仙家古有桃花源，吾乡今有桃花石。是翁矍铄杖于乡，甲子平头头不白，含饴绕膝悟真趣，翁之行乐计亦得。梁、孟青山况偕老，胜他子鹤妻梅客。寒香晚圃花正黄，丈人一星见南极，扶鸠含笑看莱衣，森森兰玉大椿侧；幔亭秋宴仙乐张，跻堂称觥寿千百。贱子何幸同梓桑，两世纪群交莫逆，龙亭家范夙所闻，纫翁行谊沐翁德。一庭诗礼伯鲤趋，能读父书兼读律；士元宁仅百里才，十抱豫章今已植。芾棠膏黍万口碑，即以义方为政绩，岿然驷马于公门，九畴五福自天锡。神州六合纷腥尘，翁独占领烟霞窟，悬车雅慕达人风，洛社耆英会真率。山林亦有经济事，手营庠序理沟洫，此间孝弟与力田，那知世上虫沙厄！一经何必金满籯？永保蛟峰君子泽，竹屿深苍信幽媚，笠屐咏觞恣所适。更从父老问桑麻，「多稼亭」前话畴昔，海田陵谷几剎那，老蓟愁摩旧铜狄。楞严别有坚牢仙，剧谈健步百无疾，三医不谒二竖逃，姓名早列东公籍。嗟予釆药愧刘辰，故山回首天台隔？驹隙匆匆驽齿加，恋栈何心长伏枥。鹭门薄宦今倦游，露白葭苍此相忆；梦绕明湖逸老堂，安得从翁执鞭策？临风遥为翁祝延，邮笺入坐高千尺。

　　感事，次墨卿韵

　　妖欃照眼喷腥尘，白发飘零劫后身。我恨翩翩当浊世；天教草草作劳人！狂来呕句才偏鬼；老去医穷术不神。剩有「鸣秋」诗一集，纪年私署义熙民。

　　卢生好梦昔曾雄（谓卢坦公），今日黄粱醒吕翁。豪饮君能同北海；微名我已愧南宫？四山草木惊弓鸟，万卷神仙食字虫。留得余霞江上绮，金天权借夕阳烘。

　　杨新田科长为外王母蔡太君七十征诗

　　香江一舸返鸱夷，偻指萱龄到古稀。娱老彩衣莱子舞；祝延黄绢外孙辞。邕琴壶内传宗■〈氵尘〉，欧荻机边式母仪。我忝清班编旧史，为赓彤管播风诗。

　　海客谈瀛轩和菽庄主人韵

　　天然图画蒋南沙，经济山林老作家，门对草堂双桨泊，园通菊径一篱斜。谈瀛有客吟仙李，赋海何人拟木华？满地黄金秋富贵，白头七见菽庄花。

　　雁汀病后来诗索和，迭韵复之

　　感旧怀人见性天，不鸣如我是雌婵！阳春已到愁难和，零落吟窝鹭水边。

　　幽鸟嘤求各任天，谁知五德在于蝉。雕虫小技吾滋愧，腹笥经师合让边！

　　不妨小极卧壶天，抱叶高吟足隐蝉。自有好诗能治疟，临风遥祝向君边。

　　穷冬旅夕奈何天，凄绝餐风吸露蝉！读罢君诗如食蜜，十分甜已澈中边。

　　黄和圃孝子建坊征诗

　　黄童举孝古今闻，辉映箕裘复见君。我亦汉家东观吏，瓣香旧史诵清芬。

　　曾、闵遗风久寂寥，嘉禾瑞典纪新朝，千秋崎岭碑亭在，邑乘池、黄两不祧（峡岭有「母节子孝碑」，厦人为池皋声建亭于此）。

　　题曾逊臣茂才吟香小筑

　　子固谁云不解诗，化工妙手仿仇池，分明雪浪新斋壁，安得髯苏一写之？

　　芥子须弥未足夸，几时缩地到君家？勺泉卷石关经济，始信壶中有九华。

　　旧侣风骚笠屐亲，相看短发老吟身，十年一梦吟香处，零落耆英洛社人！

　　市隐无妨陋室居，重新轮奂美何如！吾非善颂同张老，此是先人旧敝庐。

　　次杨荟园孝廉韵

　　骏骨何人肯市燕？逸民有传更谁编？境为名累身将隐，老以诗穷志益坚。祀灶难忘先世腊；悬车尚欠古稀年。涛园己死韬庵别，回首黄垆只眼前！

　　陈顾轩黄淑人七十双寿征诗

　　蔗境如君老更甜，古稀到此屋筹添。九畴富寿从心欲，难得熊鱼竟两兼！

　　田居风景说蓝园，闻道刘纲有妇樊。今日神州沈陆去，一家鸡犬自桃源。

　　弱冠萍踪海外漂，携归鸠杖阅新朝。始知错节盘根者，岁晚天寒见后雕。

　　太邱道广远征诗，鹭屿邮笺寄祝之，为奏鹤南飞一曲，德星堂上介黄眉。

　　除夕和星使胡穹宾侍郎韵

　　万斛归舟万里身（时由法公使丁内艰归朝，来厦省弟仲巽关督），麻衣如雪不知春。鸽原爱我空尘俗，鹭屿逢君见性真。英簜使才推二俊，榑桑游迹记三神（昆玉均游日本）。中州麟凤今仍在，差幸新朝有旧人。

　　饭颗谁怜太瘦生，羊裘江上早逃名。闲来白社吟陶令；老去青门泣召平。阅世双眸云狗幻，浮家八口水鸥轻。此间虽乐终思蜀，怕听催归杜宇声！

　　西东又逐燕劳飞，问讯申江故旧非！梅鹤且随和靖隐，蒪鲈相送步兵归。三千食客惭珠履；六十遗民感布衣！翘待黄枢腾紫气，老人星向九霄依。

　　同穹宾、仲巽昆玉游虎溪白鹿洞

　　相随鹓鹤上青冥，磊石嵚崎欲摘星。太息神州幽胜地，此中劫火几曾经！

　　和仁二仲风骚伯，何幸苔岑古洞天！我亦桃源方外客，三生石上有诗缘。

　　虎溪不复闻三笑，鹿洞遗风那可攀！今日点头谁说法？只余乱石向人顽。

　　劫后人间重夕晖，临歧把手更依依！拟将东海苏髯石，持赠穹宾两袖归。

　　穹宾旋沪，来诗兼及国家情事，次韵答之

　　鹭江吹送一颿风，又见星查指沪东，满眼和诗如束笋，效矉迭韵避雷同。

　　王粲依刘独倚栏，鬓丝零落带围宽，琴声忽动中郎听，权作焦桐爨下看。

　　池塘春梦客中圆，二谢新吟句欲仙。闻道公归陶侃里，佳城葱郁卜牛眠！

　　御风曾到蕊珠宫，纸弹双丸百枝通。侠客精魂神女梦，飞腾身手太空中。

　　劫火余灰海上山，不堪回首旧台湾！白头何幸双青眼，薢茩湖州伯仲间。

　　连袂仙源笑口开，短笻无日不追陪，虎溪鹿洞诸名胜，赚得骚人笠屐来。

　　跫然有脚趁阳春，以我新知当故人。持赠楹文金石意，墨香珍重古龙宾。

　　他日楞严十种仙，霓裳重咏大罗天。耆英潞国开吟社，我亦悬车致仕年。

　　麈谈相对热尘消，苦忆西窗剪烛宵。欲奉放翁香一瓣，神州到处挽浮浇！

　　鹏抟鲲徙向天池，西海归来作导师。当轴似闻虚左徒，出山何暇更谕诗？

　　雌蝉自笑不能鸣，风鹤无端草木惊，陆已将沈天又醉，小园愁杀庾兰成！

　　菊径浔阳元亮隐，藜床辽左幼安穿，埭溪自昔称施渚，记取肩吾学道年。

　　金华检察厅长陈君邦屏自号「嚼梅轩主人」，官廨中艺菊甚盛，其夫人杨氏亦能诗，邮寄四绝句索和，即次其韵

　　征君菊与隐君梅，种向官衙底事开？留取他年泥爪迹，甘棠知是召公栽。

　　流传佳话浙之东，元畅吟楼八咏同。岂必河阳花满县，逋妻潜友自高风！

　　花花相对叶相当，不解趋炎不避凉；一笑刘、樊仙伉俪，公余岁月此间长。

　　如此名花合姓黄，堂堂正色自然香，神州转眼阳春到，老圃何妨暂耐霜。

　　和李学樵「移居」韵

　　谪仙海上赋闲居，遥讯江春一纸书。南陌寻花诗客蹇，西园载曲酒人车。画图辋墅王摩诘，文学江都董仲舒。老我阎浮千百劫，神州无地卜瓜庐！

　　元夕灯词

　　唐宫翦翦试灯风，火树银花次第红，巧掇彩云偷月样，并州妙手夺天工。（翦灯）

　　盘龙走马费经营，燕尾双捎玉腕轻；转眴红楼刀尺响，又催寒食制风筝。（同上）

　　灯市纷纷各斗妍，五光十色幻金莲，儿童竹马嬉游处，消尽床头压岁钱。（买灯）

　　浪掷青蚨博笑颜，春星万点落人寰；萧斋自有真风月，不用寒酸一破悭。（同上）

　　金吾无复禁门班，帝里风光也等闲，遗老淋浪双泪眼，那堪枨触旧鳌山！（观灯）

　　结伴沿街趁月光，鹭门灯节绮罗香，琵琶一曲泉南调，「荔镜」风流唱五娘。（同上）

　　廋讔专家说九烟，参军井谜■〈氵〈厥，去欠〉〉「飞泉」，南朝十错何人铸？齿冷怀宁「燕子笺」！（猜灯）

　　滑稽曼倩本风谣，射覆藏钩竞得枭。回首少年狂打虎，海王村厂闹元宵。（同上）

　　次荟园韵

　　鹭门十载怅分携，梦里知君忆虎溪。幸有数行泥爪迹，先芬尺幅为留题（昔年为其先德题图）。

　　东施记否旧家西，翻恐杨朱路亦迷。今日蕨薇都采尽，首阳无处隐夷、齐！

　　欧阳节母寿诗

　　欧阳画荻古遗徽，今日松筠节更稀，母德嘉禾旌梓里，儿心寸草报萱帏。怀清台上封丹穴；娱老堂前舞彩衣。行义题门高■〈素卓〉楔，千春邑乘管彤辉。

　　郭封君六十寿诗

　　白手成家到白头，汾阳不愧此箕裘。鸱夷自昔传三徙，鸿范于今备九畴。陆贾装归买山隐，向平事了杖乡游。古稀偻指称觥日，仙鹤重添海屋筹。

　　春雨

　　高唐神女下瑶京，蓦向阳台梦里行，一片朝云工作剧，巫山十二尽春声。

　　遍地枯苗不是春，苍生望泽几经旬？谢公只挟东山伎，商傅为霖解笑人。

　　何处瀛洲洒玉膏，鸭头新绿涨三篙，潇潇百五催寒食，安得春江化浊醪？

　　神州破块天沈醉，此是新亭万泪痕。我乞东皇驱屏翳，银河洗甲一顿盆！

　　春风

　　斯文扫地已秦灰，吹起欧风扇九垓！今日程门何处是；更谁坐我此中来？

　　马蹄得意看花时，荏苒春婆梦影吹。笑尔一朝狂似虎，那堪回首庶人雌？

　　氤氲使者去匆匆，旛影钤声似梦中，二十四番都数遍，可怜断送一春红。

　　谁遣封姨逞妒才，更教宋玉赋兰台，轻狂定惹闺人骂，吹我罗裳忽小开。

　　春花

　　其奈卿卿薄命何，千红万紫泪痕多！韶华九十阎浮梦，都付优昙一剎那。

　　春明门外春如海，茵溷而今剧可悲。十里楼台千锦绣，眼中禾黍己离离！

　　红颜长驻古来难，不见朱门却景丹，十万天魔香色界，维摩只作镜中看。

　　笔底繁华总劫尘，众香国里一吟身，诗王更比花王贵，管领人间不老春。

　　春草

　　汉苑隋宫不忍论，踏春苦忆乐游原！青袍一例沧桑感，唤醒东风燹后魂。

　　南浦销魂何成别，西堂入梦几时生？前身定是诗人婢，记取香山唤小名。

　　几道裙腰绿正肥，女儿原上斗春菲。江南到处闻鶗鴃，知否王孙尚未归？

　　「蓼莪」一读一歔欷，树背循陔泪满衣？我愧春晖无以报，天涯游子寸心违！

　　哀安海

　　君不见罗平妖鸟市中出，雀侗螳螂蚌持鹬，三里街连五里桥，可怜一炬阿房虱。承平古填称安平，千年万年不遭兵。笋江通流鹭江接，估客自在烟轮行，百货闽南罗水陆，倮顿陈椽日相逐；年时更擅菲滨雄，几辈贾胡炫大腹？归装陆贾千金舟，老来于此营菟裘，翛然市隐半村郭，素封平揖千户侯。一旦萧墙阋者起，八公草木夜疑鬼，蓦地枪烟弹雨中，万瓦鳞鳞赤如洗！城门历劫池鱼殃，虫沙老小同一僵；至今屋底髑髅语，冤磷未敢飞还乡。嗟尔么么斗蜗角！两戒谁蛮复谁触？况堪同室此操矛，井瑞安能免荼毒？模糊黑白纷楸枰，黠鼠据社狐凭城！狂炎到处玉石毁，芸芸曷以聊其生？弹丸黑子新成县，凋残不耐沧桑变；尽饱鸟鸢七尺躯，谁怜泽国鱼虾贱？郡邑金缯豢犬羊，苍黔膏血饵豺狼，何人痛定还思痛？幕燕安巢雀处堂！青衫白发伤心客，乱世曾闻避流贼。燹余十室今九空，使我一编哀蜀碧。同时苦乐那堪论，咫尺桃花别有村；鼓浪洞天衣带水，隔江便当武陵源。昆明劫后留灰烬，虎口余生相问讯。凭君两字报平安，从今休说安平镇！

　　吴节母八十寿诗

　　巴台百尺穴封丹，白发扶鸠带笑看。堂上八旬莱舞彩，机边卅载柳和丸。业成少伯曾三徙，望重延陵有二难。如此贤媛兼寿母，九畴五福总团栾！

　　和陈香雪老友「重游鹭屿宴菽庄」韵

　　修到顽仙白发生，朅来关尹笑相迎（嗣君时在厦道尹任）。此间鹿耳皆朋辈；当日龙头更老成（香叟乙未会元，时年四十有九，今七十有三矣）。松菊未荒三径在；沧桑己往六尘清。自惭水绘园中客，敢与迦陵片席争？

　　吹灯山鬼耻争光，饱死侏儒粟一囊。苍狗浮云真了了，白驹去日自堂堂！宦情早淡陶元亮；耆望今归盛孝章。垂老相逢犹逆旅，武陵何处是仙乡？

　　吟社重阳四咏

　　浪传佳节菊花糕，吟社分题愧老饕。我与刘郎同阁笔。六经文字厄诗豪。（题糕）

　　糕字刘郎认朱真，重阳数典笑诗人。鲰生无物酬佳节，留待蓝袍祀柳神。（同上）

　　沈醉乾坤百事非，故园松菊几时归？陶潜已往王弘逝，何处人间有白衣？（送酒）

　　有花无酒故交知，对使欣然醉菊篱。何事远公持佛戒？先生入社竟攒眉。（同上）

　　一笑龙山九日游，参军散发傲时流。秋风十载辽东帽，老我多情却恋头。（落帽）

　　当年幕府尽环奇，胜地登高想见之。今日西风尘起处，乌纱白发那禁吹！（同上）

　　萸囊系臂说禳灾，故事荒唐笑口开。我欲醉携昌谷锦，满城风雨送诗来。（佩囊）

　　佩兰艳说汉宫香，玉臂珠罗祓不祥。此日茱萸应笑我，客中羞涩奈空囊。（同上）

　　寄题蟫窟驯象图

　　故人寄我驯象图，海风万里妃豨呼，是何庞然一大物，卿乃狎彼如驯奴？我闻瑶光星精坠地化为无用之顽石，至今荷山王乔遗迹仙模糊；不然佛家咒象大法力，金身丈六倏忽怪幻骑文殊。可怜中国无猛兽，周公驱之于海隅，遂令耕田教战一一皆有用，凌轹罴虎鞭牛驴。苏门答腊古所无，卿独何为凿空而乘桴？一切眼耳鼻舌身意无有罣碍与恐怖，翛然海外之扶余。西域碧眼诸贾胡，谁其主者奴与渔。咄尔那先之族甘豢刍，王有林邑鬼阵图。王有高盖帷亭车，尔何贸易为前驱？或燧尔尾竭尔力，或焚尔齿亡尔躯；尔肉革革不足食，不如乌鬼圈中猪。淮南有福作鸡犬，似尔蠢物真土苴。蟫窟主人与俗殊，客中爱尔同屋乌，主人饲尔得一饱，使尔摇尾帖耳拜舞万岁嵩山呼。自来礼失求之野，不独尔象文而儒。吁嗟尔象文而儒，何况东方震旦饥麟在罘、凤在笯！

　　菽庄吟社自癸丑至庚申八年矣，花事惟菊特盛，主人属同社十八子各以八律咏之

　　除非鹭屿秋光好，何处桃花世外津？招隐不妨朱邸客；论交无愧白衣人。郦潭道味清于水；韩圃诗心老更春。持较「东林」、「莲社」侣，此中真有葛怀民。

　　牡丹富贵竹平安，兼得熊鱼世所难。清福解将山水占，晚香留到子孙看。石湖著作梅同谱，甫里神仙杞共餐。一例落成书癸丑，名亭长峙右军兰。

　　手种延年老瓦盆，洞天福地孕灵根，尘中难得樊川笑，劫后相逢栗里存。画笔妆梳秋绚烂，仙葩吐纳日精魂。征君家世真君箓，我为花神撰寿言。

　　吟坛细数黄花历，海屋添筹又八年。堆作屏山高女几，染将墨水写秦川；雅纫兰茞三湘佩，醉伴茱萸九日筵。合与老梅充婢子，林家眷属本诗仙。

　　幽花列仗笑相迎，蕙榭真堪作主盟。撮影东篱人渡月；移根西岛客谈瀛。襟题寿友吟香国，节拥仙娥领锦城。四十四桥秋一色，金天铸出万黄英。

　　花里头衔署隐侯，与花偕隐亦风流。二分雅癖苏髯竹，一局闲情谢傅楸。丘壑罗胸经济具，云林到眼画图收。丰台日费中人赋，婪尾何曾解赏秋？

　　天留正色殿群芳，此是神州玉笥乡。秋士文章娱晚景，骚人风骨傲残霜。游仙梦绕花双枕，得句香搴锦一囊。万紫千红君最寿，沧桑不改古重阳。

　　安得秋江化菊醪，年年佳节醉题糕，苔花篆壁留鸿爪，竹叶擎杯对蟹螯。夔府两开天宝杜，浔阳三径义熙陶，老狂惭附登瀛客，低首花前不敢豪。

　　蔡母王太君寿诗

　　九五箕畴数福人，玉澜浦上北堂春，高年设帨周花甲，李朔称觞值荔辰。少伯业成三徙富，中郎派衍六经珍。瑶池引领西王母，遥为添筹鹭水滨。

　　王母应太君寿诗

　　君家灼灼三珠树，梓里论交十载俱。门内青箱先德古，堂前彩服老怀娱。一经传世金籯满，六豒开筵玉杖扶。鲲岛遗民今白发，沧桑劫后拜麻姑。

　　恕斋以名香佳茗相贻，兼媵以诗，次韵答之

　　诗不能清愧饮茶，秋来枯管秃无华。平生一瓣心香奉，山谷宗风老作家！

　　周谷人七十双寿诗

　　小别濂溪又七霜，隔江遥祝古稀觞。芝垣毓秀为双瑞；葭管回春复一阳。令子冠衿黉藻彦；故家诗礼榜花香。伫君玉杖登朝去，载咏奚斯燕喜章。

　　陈右铭六十寿诗

　　讲坛高耸鹭之湄，棒喝钟挝老导师。称善于乡骑款皋；克家有子拥皋比。箕畴锡范天心眷，蔗境回甘晚景怡。花甲已周桑海历，陈平交谊绛侯知（谓周方伯）。

　　世讲王茂才伯吹母年七十三乞言为寿

　　昔我与而翁，泛宅七鲲水，翁居戎幕间，我坐讲幄底，彼此正侠少，清汪浪自喜，东山挈丝竹，西园萃冠履。梦影四十年，沧桑一弹指！翁归嘉禾城，我隐瑞桐市，两地怆人琴，翁先首丘矣！翘然跨灶儿，书香踵而起；今我侨鹭江，与君叙群纪。奕奕琅邪宗，公门树桃李，以君为师表，敬信行州里。修羊不嫌瘦，此足供甘旨。高堂顾之笑，斑衣戏莱子；孙枝况玉立，元季两佳士。缅惟仉母教，今昔岂殊轨？羡君有慈乌，反哺今方始。君家例称孝，数典话冰鲤。亲年逾古稀，跻堂合称兕。乞言以侑觞，宾筵介百祉，我赓燕喜什，奚斯实嚆矢。风人咏彤管，千春扬懿微，岭上早梅开，香透灵萱蕊。鹭屿古洞天，瑶池通尺咫，王母女中仙，我闻亦如是。

　　林季丞公子二十五初度，以诗祝之

　　翩翩浊世佳公子，愿铸黄金愿绣丝，同里朱、陈新眷属；忘年孔祢旧交知。龙腰燕尾鏖诗地，免颖麟胶祝嘏辞；别有老坡生日感，老坡生日较君迟（予与苏东坡同十二月十九日生，后于君七日）。

　　庚申除夕，菽庄主人为馈岁会，同吟社诸子作

　　菽庄回首几除夕，花作主人我作客？园中岁岁万花黄，客里匆匆双鬓白。迩来到处风鹤声，寓公鼾睡心太平，不知有汉有魏、晋，桃源一角真蓬瀛。昨咏黄花诗八首，与花主人联寿友；安得郦潭不老泉，酿成今夕屠苏酒。菽庄随例举屠苏，洞天觞咏无时无。主人馈岁我除岁，翻恐羇愁不可除！眼底神州正蛮触，杞人何暇忧沈陆？百年三万六千场，除夕已过六十六！隔江鹭市灯光红，债台十丈高摩空，青蝇逐臭蚁旋磨，门前剥啄惊痴聋。我幸屠苏招我醉，菽庄是我寻诗地，醉归得句入奚囊，权抵床头钱压岁。  
　 
后苏龛诗钞补编

　　温陵施士洁芸况

　　朱树吾明府别三年矣，至是始复来台。大府檄办彰邑某巨户积案，招余同往，馆于乌日庄，极承款洽，感而有作（庚辰十月十四日）

　　蓝舆得得晚风酣，乌日庄前夕照含。行李到门逢地主（同寓杨尚农茂才别墅）；釆薪连夜伴天谈（公时病喘闷甚，招余谈天，累夕不倦）。望公马首皆遥拜；累尹猪肝只自惭。枨触乡心云外起，鱼书盼断郡城南。

　　高踪我慕磺溪宰，妇孺于今尚感恩（公前任彰邑，有政声）。贱子忻登徐稚榻，清吟苦忆石家园（丁丑春，公与杨少白大令、梁定宇拔萃，邀余「傍岭山房」联句）。毛生作客锥将脱，荀令熏人席亦温。愧写肝肠无好句，敢持布鼓过雷门？

　　蒙赐和章，感书时事，仍用前韵二律

　　纵横时事话方酣，巨狱漫天万恨含！一纸擘开生死路，连宵快共古今谈（公谕某巨户书，援古证今，情词剀切）。法律玉森谁能儆？洁比冰壶信不惭。要术驭民须内靖，洋氛正起海东南（时有俄警）！刑驱势迫终非计，姑息优容岂是恩（前任是事者数人，或宽或猛，均不得中，以故案久悬未结）？此日廉明颂司牧，能教骨肉返乡园（案中人在外日久，公嘱令还）。墉穿鼠子牙何用？碑读羊公泪尚温。寄语磺溪诸父老，从今莫入县官门！

　　朱树吾明府重至台郡，旋奉檄赴彰邑会办一巨户历年京控积案。适余客鹿浦，明府馆于乌日庄，时复往还，出示近作，因和原韵（辛巳十月作）

　　榕城一檄使车催，滨海苍黔望眼开。穴里可怜蛮触斗，泽中谁慰雁鸿哀？解纷排难神君惠；问舍求田俗子呆。全仗回生三寸笔，阳春有脚去还来。

　　使君风格太苍凉，瘦骨棱棱傲雪霜。一谪磺溪翁失马；千秋岘首我思羊。沧桑几劫留真面。泪血难消枉热肠。两度瀛东头白矣，闲云未免笑人忙。

　　君家折槛有朱云，请剑除奸古所闻。尽道刚方传令尹；谁知俊逸比参军！诗多只用牛腰束，品洁宁忧象齿焚？却怪蚍蜉争撼树，群儿口角枉喧纷。

　　痴肥终日餍膏粱，世道于今久混茫。俗吏几能完白璧，荒坟倏已长青棠。如君岂必科名重？到处依然姓氏香！父老临风齐顶祝，三公而后此祠堂（彰邑前令朱公山、杨公桂森、高公鸿飞，皆有政声，邑人建「三公祠」，以明府长生禄位附焉）。

　　迭前韵

　　故人华发镜中催，一见忻然霁色开。赤嵌重逢鞍马至，苍生应免釜鱼哀。买丝争作平原绣；入幕偏容顾恺呆。自愧频年知遇少，相期海上抱琴来。

　　彰城一夜北风凉，乌日庄前十月霜。世事浮云尽苍狗，人间浩劫又红羊！何因屡下君门泪？此际空劳刺史肠！万斛俗尘三尺法，为谁多病为谁忙？

　　笑我痴心乞紫云，蜂媒蜨使竞传闻。狂奴妄想天台婿，孤客敢当娘子军？风月主盟今亦懒，烟花债券付谁焚？愿君痛下针砭治，割断情根不再纷。

　　燕雀机谋总稻粱，驰驱南北路茫茫，飞花无定随茵溷，歌萼何心念棣棠？顾影羞弹冯客剑；销寒拟炙令君香。待携「诗草」来相访，握手重登大雅堂。

　　和杨西庚明府留别原韵（壬午九月）

　　苦恋衡茅不出疆，头衔枉说紫薇郎。忽闻骊唱心如醉，极目云山望帝乡。

　　沈（啸洲）、邱（筱岑）、张（岱亭）、李（鼐丞）亦吾徒，两地相思付雁奴。此日盈川复分袂，夜深清泪滴铜壶。

　　数载萍逢岁月流，那堪回忆久溪游？君今振翮凌霄去，记否鲰生海外州！

　　模糊旧梦霎时醒，一曲「阳关」剧怆神，尽有万千情绪在，临岐只嘱寄书频。

　　独抱琴心辨征宫，全家归计五湖东。榕阴滚滚红尘里，孰订知音七尺桐（明府工琴）？

　　翩然返棹古闽城，镜影萧疏白发生。省识南台江畔路，遣愁须仗美人兵。

　　迭前韵

　　茫茫天日黯台疆，博带峨冠尽夜郎；闲煞屠鲸好身手，仙风引起白云乡。

　　忆昨偕寻释子徒，行厨载酒唤奚奴，几番约略留题处，令我狂吟击唾壶。

　　六年兰谱订同游，慷慨相期第一流；剩有泥痕沧海上，世闻谁复识荆州？

　　众醉凭君诩独醒，但寻痴念结花神。河梁转盼西风老，珍重须臾执手频。

　　生憎磨蝎犯身宫，到此忻瞻马首东。待得朝阳消积雪，高冈依旧凤鸣桐。

　　越南闻捷，与祁华垓同年夜谈聊句（甲申六月初二日）

　　狼烽关外飞，忍令英雄老？刘（三宣副提督永福）、马（建威将军培之忠）与吴（建威将军镜堂永安）、丁（振威将军衡三槐），毅然申天讨。太原兵出奇，杀敌如斩草。法夷胆尽寒，势溃压山倒，去甲复抛戈，凄风动苍昊。燕雀处幕中，岂足供一扫？远涉笑徒劳，所性实轻燥。虎视久眈眈；宸谟见独早。枢秘慎边防，万邦冀和好；主战伊何人？楚、粤两宫保（彭雪琴、岑彦卿大帅）。愤极王铁枪（广西提督德榜），报国碎肝脑。整旅到兰桑，偏师截粮道。残卒四百余，霎时遁孤岛。电音海外来，我辈纾怀抱，夜雨话青灯，梦魂绕旗皁（刘军旧号黑旗。云起莘结）。

　　迭前韵（甲申六月初三日）

　　左、李辅中兴，天下尊二老。发逆尚荡平，小丑曷足讨？蠢兹法国夷，到处滋蔓草，蜂目而豺声，恶态堪绝倒。誓将食其肉，投之畀有昊。可怜越南郊，瘴雾几时扫？狼心原贪婪，鸱吻更馋燥。志士攘臂呼，剪除苦不早。狡然英与俄，佯为念旧好，袖手坐旁观，唇齿隐自保。滇疆羡煤坑，粤地窥樟脑。我朝重慈祥，耻言杂霸道，堂堂刘将军（义勇男永福），威声震诸岛；谕敌一纸书，推襟复送抱。视彼鬼子奴，牛骥讵同皁？

　　闻刘省三爵帅到台，张幼樵星使到省有感，仍用前韵（甲申六月初四日）

　　七省重藩篱，台地为主脑。法越兵未解，妖氛仗谁扫？我后烛万里，使臣拜命早。刘锜武而文，淮军推宿老，行营四十员，先登基隆岛。张奂文而武，禁近声名燥，联踪五虎口，喧阗及舆皁。一武复一文，所至必偃草，威同田宏正，望比羊元保。海外多狂澜，愿公挽既倒。茫茫毘舍耶，豺狼久当道。星驾幸觏止，痌癏想在抱把。整率首官吏，优劣细探讨。庶机申伯歌，其风仍肆好。刍荛倘见釆，古治追轩昊。

　　延平王祠怀古，即用祁星皆同年原韵

　　■〈石豹〉船如沸海东来，石井蟠根异地栽。两据蛮方操左券，卅年臣軄拱中台。支持赤手残棋局，扫荡红毛满路埃。胜国余衰空击楫，偏师到处欲焚莱。钱王百代祠留越，吴市孤踪姓隐梅。纶诰早教天子贲；瘴岚犹藉后人开。洪荒世界扬盘斧，瀛岛风云护将台。我为延平长太息，岁时同荐碧螺杯。

　　与江子仪孝廉、李洪九广文同集星皆明府旅馆小饮联句（甲申五月二十五日）

　　数椽老屋夕阳天（云），古木杈枒罩暮烟。茗碗药炉消磊块（星），葛衫蕉扇快联翩。钟声别院催诗急（仪），镫影幽窗得句鲜。不速客来忻把臂（云），合欢酒泛共垂涎：当场拇战争豪健（星），入座肩随让后先。几度呼僮勘绿蚁（九），同侪对我话青毡。儒风淡薄无兼味（星）；旧雨盘桓有夙缘。裂石穿云酣短篴（云），挑珠剔玉语么弦。高歌一曲空凡籁（九），残月三更伴独眠。为约他年齐待漏（星），蓬莱阙下会群仙（云）。

　　迭前韵

　　阄诗赌酒晚凉天，袅袅瓶笙起细烟。诸子胸襟皆雪亮；主人气度亦霞翩。铜琵铁绰当歌壮；玉笋银鱼入馔鲜。枕曲幸无狂渴疾，持螯不禁老饕涎。闲中斗叶千番巧，醉后猜枚一着先。几辈朋交同砚席，频年世局笑针毡。曾经燕市风尘梦；未了鲲瀛粥饭缘。至契相期订金石，清箴何啻佩韦弦。暮云春树三山隔，夜雨孤灯半榻眠。我是西垣旧从事，谪居犹伴掌书仙。

　　再迭前韵

　　春明旧梦渺如烟，一笑相逢海外天，竟欲苦吟成岛佛，居然小隐学逋仙。瑶编竞洒诗人笔，绮席常温酒客毡；广坐八叉夸斗险，行厨四簋快烹鲜。比邻松竹忘炎气，满屋琴书谢俗缘。井汲新泉调雀舌。墙留古藓篆蜗涎。青山磊落陶宏景，白羽风流顾彦先。夜静悲歌闻虎啸，狂来醉舞讶鸿翩。关心鹤侣闲中秘，屈指蟾辉过下弦。转瞬黄金台畔去，朝衫脱都瓮头眠。

　　三迭前韵

　　忽听广乐奏钧天，咳唾随风欲化烟，笔阵直冲虹剑起，骚坛高建隼旟翩。谢公门子绝投刺，郇令庖丁精割鲜，喜把松醪濡燥吻，偶思蒪鲙咽馋涎。诗兼众美成篇易，馔列奇珍下箸先，饮到夜阑销白蜡，坐因暑酷撤红毡。共就甫里林泉癖，为订坡翁笠屐缘。翰墨三生泥印爪，光阴十载矢离弦。高歌燕冀从头溯，寄傲羲皇抱膝眠。极目云山望京国，何时把手玉堂仙？

　　（甲申）闰重五日，同星垓、子仪饮于胡耀庭城守协署，夜集星垓旗馆，子仪托倦先归，遂与星垓口占联句

　　转瞬今年又重五（芸），个个钗头颤艾虎（星）；蒲觞烂醉洗伏暑（芸），曲卷闲居静箫鼓（星）。不见龙舟渡口舞（芸），望眼欲穿隔江浦（星）。我怀屈子复吊古（芸），高风亮节大夫楚（星）。旗馆挑镫读渔父（芸），悲謌一阕骚心苦（星）！世俗纷纷尽尘土（芸），生平羞与哙等伍（星）；知己二三予和汝（芸），同侪共订金兰谱（星）。解愠南熏舜弦抚（芸），得意传神在阿堵（星）。从来海滨号邹、鲁，（芸）紫阳千秋继步武（星）；吾辈但宗浣花祖（芸），狂吟引商更刻羽（星）。拍案兴酣大白赌（芸），诗酒折冲向樽俎（星）！炎天正阁黄梅雨（芸），寂寞依然过端午（星）。

　　迭韵柬星垓并戏子仪

　　凤尾暗添十三羽，黄杨值厄在夏五，艾觥再醉瀛之浦，不数钗符与茧虎。天中令节重考古，出门访得骚人伍，翩翩僊吏有祁午，结邻密迩比齐鲁。促膝联吟险韵赌，酣歌凭吊屈原父；江淹才尽剧酸楚，生花妙笔添厥祖。忽闻作诗面灰土，孝先便腹空摩抚，笑煞痴肥怕炎暑，枯肠搜索抑何苦！谁为代庖越其俎？须臾各自归环堵。一路语我蹈且舞，如鸟出笼逝去汝。维时还家已四豉，凉飔吹散竹窗雨，枕边细忆宫商谱，两耳犹觉铿韶武。

　　子仪以诗相调，如韵答之

　　百年几度闰端午，难得知心共俦伍，良宵觅句忘炎苦，剪烛挥毫汗如雨。江郎竟不赋「南浦」，倦眼朦胧只一缕；旁有仙令妙谈尘，执手诙谐戏与赌。强之联吟为怨府，先生所志在修脯，无复余兴能起舞，耳边倏听催花鼓。披衣兔脱急曳组，尉梦去作庄蜨栩。睡魔想是缠二竖，日来谑我滕口辅，小语戋戋何足数？

　　莘垓明府、叙卿广文、子彝孝廉与侯汉卿上舍同过敝斋，晚饭后乘兴联句

　　东宁天气苦炎热（汉），重五令辰去如瞥（子），北窗高卧纳新凉（叙），庭前老树雨初歇（云）。半规蟾魄生云端（莘），狂歌一曲星斗寒（汉）。坐中诸子醉且舞（子），科头箕踞倾胆肝（叙）。海上涛声午至西（云），盘桓竟日诗棋酒（星）。主宾相对乐未央（汉），淋漓大笔蛟鼍走（子）。哀丝豪竹铿繁音（云），唾壶击碎剑光沈（彝），老骥伏枥志千里（叙），扩我怀抱无古今（莘）！

　　迭前韵

　　平生心血满腔热，卅载光阴奈飘瞥；侯、祁、江、李倏萍逢，差幸风流未销歇。世人车笠纷多端，不及转瞬盟已寒；交道何如我辈古，镂冰为骨铁作肝。日来相聚在「二酉」（敝斋旧号「二酉」），一段新诗一杯酒，登场拔帜各自豪，俗子能无曳兵走？绕梁瑟瑟犹余音，归途斜月将西沈，骚坛胜会须记取，今之视昔后视今！

　　闰五月十九夜复大风雨，和萃翁韵

　　百灵上赴玉皇召，风伯雨师怒而啸，闭关兀坐如枯枝，抚怀世局吁可知！瀛台此际盛烟瘴，翘跂清晏将何时？惨淡黄舆莽震荡，土囊之口万窍响，昆阳大战神鬼惊，云外痴龙一头仰。石兰山馆清于秋，醉乡高卧轻王侯。因思吾友筮鸿渐，作宰东宁征草偃，五五十十岁丰穰，秦镜至今光不掩。翩然江（子彝）李（叙卿）绝俗情，芙蓉幕里艳才名，竟成松竹梅三友，与我共结岁寒盟。赤崁城西五亩宅，往来不见名利客；只有骚人互唱酬，庶几情性无阂隔。论交岂在穷与通，芝兰臭味千古同；余子碌碌曷足数？可怜满目叩头虫！径寸明珠耀合浦，好诗一首涤烦暑，来朝学士会高斋，各有新编写雅怀。我欲西清尉故步，鹓班齐向九霄排。

　　莘翁以「逐疫诗」见示，如韵答之

　　名土由来出「五华」（滇省城内「五华书院」），新诗逐疫胜仙家。盥薇庄诵风生腋，如饮卢仝七碗茶。

　　先生妙手本空空，好比韩文送五穷，二竖也应戴头走，只余冰雪满壶中。

　　三代犹存直道行，针砭恶习颂神明。本来良吏如良药，一勺廉泉一念清。

　　纷纷局外口雌黄，当道苞苴尽孔方。愁绝瀛台黯天日，阿谁建阁祀文昌（阁即红毛楼故址，光绪癸未年冬月改建）？

　　读刘爵帅与法夷书，和星皆韵

　　光绪癸未、甲申之岁，法、越构兵。越南本我属国，法人鱼肉视之，赖义勇男永福边关力守，累战尽捷；复修书与法人，直斥其非，词严义正，洵足传之不朽。回环展诵，不能无诗，质之莘垓，其以余为同志否？

　　圣朝恩泽普仁厚，四海讴歌亿万寿，一十一世传玺绶，盘石苞桑慎封守。懿哉股肱辅元首，煌煌盛业光九有，李、左、彭、岑鼎鼐手，奚啻轩皇得风后。回羌、发逆摧枯朽，东西南朔承平久。去岁癸未月在酉，赤嵌城中沸众口，云是法、越相仇偶，滇、越界外肆哮吼。妖氛狠毒比鸩酒，螳臂当车噫可丑！画虎不成反类狗，妄想移山笑愚叟。三宣爵督刘琨后，叱咤能使洋鬼走，腰间剑气射牛斗。将帅连营士裹糗，历尽关榆与塞柳，疏属峰前缚贰负。议绩应居颇、牧右，燕然勒篆文蟠蚪！

　　丁衡三镇军越南战捷，仍用前韵

　　桓桓丁奉谁为偶？海外相逢识面久。平昔韬略征抱负，滇中将材此魁首。祁奚夙与交最厚，对我称之不绝口。共谕英雄闲煮酒，马武、吴汉（培之，镜堂两军门）堪左右，醉来长啸作虎吼，挽弓挟矢追羿后，神技百步穿杨柳；况复儒雅有时有，临池字帖摹蚯蚪，书穴偷窥大小酉。天资高卓好身手，启发讵待训蒙叟。自从桑台闻失守，枕戈誓愿歼群丑；果然今佩将军绶，视彼么么直刍狗。排兵布阵风云走，法夷白骨如山朽，八蛮罗拜列浆糗，威名何让甘延寿？转盼疆场数载后，封侯金印麤于斗。

　　夏夜与星垓、子仪即事口占联句

　　剪烛西窗饭后谈（芸），披襟对坐影成三，藤床薤簟忘炎夏（星），朮桉芩炉辟瘴岚。袖里风生团扇动（仪），灯前夜静古书酣；得闲觅句频叉手（芸），乘兴推诗暗点颔。曲巷人踪惊睡犬（星），空庭客绪袅春蚕。迎神爆竹连番闹（仪），礼佛香花妙谛参。琐院抡才开铁网（芸），琴堂课士愧珠篸。数年旧雨怀燕北（星）；上界台星照越南。将吏筹边谁聚米（仪）？宾朋入坐且传柑。偶翻宿藁牙芬艳（芸）。乍试新茶舌本甘。梦到黑甜僮惯懒（星），醉余白堕我尤憨。回思几度泥留爪（仪），伫盼来宵月印潭。征角双声敲绰板（芸），牟尼一串佩奇楠。忽闻百八晨钟起（星），归路榕阴曙色涵（仪）。

　　迭韵赠星垓即示子仪

　　纷纷俗子那堪谈，差幸知交得二三，洛下高风会真率，郑公胜地纪漪岚。玉清宫里头衔朗，金谷筵前拇战酣；鸿雪留痕常印爪，骊珠夺句竞探颔。客情疏澹忘机雀，诗笔纵横食叶蚕，鲲岛抱琴称吏隐，豸辕听鼓免衙参。结邻丈室时闻磬，避暑官巾久卸篸。角艺与君雄逐北，逃禅令我笑和南。养痾乞得「龙牙草」（别名「仙鹤草」，性治烦劳。星垓常服此，以解痰红之症），袪瘴携来佛手柑；夜半解酲茶味苦，热中除渴蔗浆甘。尖叉斗险娱苏老，博奕消闲学李憨。宦况两年话瀛海，羁愁五日吊湘潭。右曹侪辈联鹓鹤，伯起门墙列梓楠。几度骚坛人散后，醉归襟袖露华涵。 

　　甲申闰夏和同年祁莘垓大令（征祥）「月夜有怀」原韵

　　一轮光满界三千，海外同看几度圆？回首琼林诸伴侣，霓裳高咏大罗天。

　　越南音信静中听，浩劫红羊比日经。笑煞瀛东专阃者，俨然巍坐气如霆！

　　鲰生皮里尽阳秋，北马南船忆曩游。蠖屈十年仍故我，元卿知己剩羊求。

　　宰父今成莫逆交，甘棠一颂久传钞。近来吟癖弥增剧，诗律严于八结梢。

　　文采风流李十郎（谓李洪九），冰瓯雪桉涤肝肠。一官耐冷栖莲幕，镇日衙斋学坐忘。

　　学士高斋江伯摇（与庾肩吾、刘孝威等十人号「高斋学士」，谓江子彝），词坛刻炬可怜宵。得闲聊作将军客，小隐僧邻远市嚣。

　　名场到处阅人多，魏尚清声惠邑歌（谓魏燕楣大令）。想见政成三月后，鸣皋堂上萧金科（鸣皋堂在惠安县治）。

　　世态浮云转眼更，苔岑永结故人情。何年握手金台去，月夕花晨共笑声？

　　春日同朱树吾、杨西庚两明府、梁定甫拔萃集饮吴家园联句

　　飞觞赌韵集吴园（定），海上相逢笑语温。半亩方塘眠乳鸭（西），数株古木啸仙猿。春浓于酒可人意（树），草碧似油留雨痕。栏外午阴群籁寂（澐），座间清话众音喧。危楼好拟「藏经阁」（定），近水先开「得月轩」。寄傲烟霞容我辈（西）；偷闲泉石亦君恩。浊醪敢惮千回醉（树），佳句何妨一夕论。文字因缘真不偶（澐），云泥鸿爪记今番（定）。

　　夜归不眠，因迭前韵，郎呈树吾、西庚两明府

　　走马寻幽向小园，海棠时节日初温。忽逢同志欣浮蚁，怎奈多愁怕听猿！花木应酬诗酒债，楼台迎合水云痕。此间颇有山林趣，到处都无市井喧。诸子胸襟皆落落；主人气度亦轩轩。琳琅句好知天籁；宇宙春浓识圣恩。佳境须从身外想，闲情休共俗中论。亦嵌株守成何事？辜负风光廿四番！

　　竹堑登高，和林丈薇屏韵

　　劳劳辙迹帝城东，幸逐鹓班侍禁宫。情切哺乌同李密；文称吐凤让杨雄。无双才调朋交外（睹林和时，尚未识面），重九光阴旅寓中。拟托狂吟消客感，但携诗草满筠笼。

　　在昔成童舞勺年，妄思勋业绘凌烟。不图渺小虫雕技，有负殷勤马帐传！壮志敢夸陶侃甓？新词聊写薛涛笺！唱酬何必曾相识，一字知音亦夙缘。

　　再迭前韵

　　匹马黄衫西复东，明珠夜夜泣鲛宫。此身多被情痴累，到处休夸顾盼雄！阅历关河双眼底；品评诗酒寸心中。近来我亦耽吟癖，愿奉先生作智笼。

　　金门羽客不知年，落墨飞腾幻碧烟。彭泽古风无俗韵，杜陵今日有真传。招游许吃樵青茗；索和时颁尺素笺。恨未重阳陪雅宴，名山禅室净尘缘。

　　代怡堂和薇屏韵

　　忽捧新编小院东，英光直射斗牛宫。人耽栗里林泉乐，诗爱樊川骨格雄。九日黄花逢客里，一尊绿酒涤胸中。愧余无物酬佳节，半世空为俗所笼！

　　名场潦倒卅余年，旧梦沉沉欲化烟。壮岁须眉惭木偶，儒家衣钵枉薪传！聊娱永夜频开瓮，拟和阳春细擘笺。数载交情真莫逆，好从文字证因缘。

　　为王纯卿司马题「剑潭夜光图」，即用高惕丞吏部韵

　　荷兰神物在，入夜老虹腾。印月仍潭水，谈天叩院僧。树林答宫角，牛斗射圭棱。佛座酣眠后，烟云镜里澄。

　　迭前韵

　　怪底潭名剑，寻幽兴倍腾。水光圆似钵，山意古于僧。芋熟连阡脊，楠肥没屋棱。画图一披玩，邱壑寸心澄。  
　 

后苏龛词草

　　晋江施士洁耐公

　　摸鱼儿（题倪云臞大令「冰天跃马图」）

　　忒楞楞酸寒一个，烂银梦入仙界，青衫皁帽长安道，尽写酣嬉故态。乾坤大，这落拓迂倪放眼壶天外。冰虫几辈，笑玉戏漫空，纥干山雀，冻杀，奈何奈！花纠背，得意加鞭者再，飞黄无无隽快，如龙骨格封侯貌，各有千秋不坏。凌烟在，倩右相丹青把汝须眉绘。鲰生相对，便强作东施，效颦阿堵，面色总如菜！

　　菩萨蛮

　　月儿三五人儿小，暖风吹透花开早，碧玉破瓜时，东君恰是谁？蕉心羞未展，好梦今宵短，莫道不销魂，猩红一朵痕。

　　一翦梅

　　当时罗带结同心，一笑千金，一刻千金。谁知懊恼到如今，愁里难禁，病里难禁！逐日相思透骨深，过了光阴，负了光阴！无端又把梦痕寻，睡也沉沉，醒也沉沉（时客鱼城）！

　　满红红（宣南旅感）

　　旧绪如麻，这部史从何说起？甚无赖斗然悲愤，斗然惊喜，苏季敝裘仍作客，冯生长铗谁知己？看庭前草色醉东风，魂销矣！烟渺渺，鲲洋水；尘扰扰，燕山市！且琴书剑佩，自家料理。泥上征鸿空印爪，辕前劣马频加齿，算花犹一岁一番开，人何似？

　　前调（张榖斋总戎柳阴小隐行看子）

　　百战归来，向矮屋低头三载；却看尽往还鹒蟀，万千桑海。阅世宁无风浪恶？置身尚有林泉在。剩颓唐画本落人间，君休怪！腌不了，狂奴态；填不了，庸奴债。任有人唾骂，有人痛爱。谈笑能教仇敌走，激昂肯下军门拜？只图中柳眼尚青青，愁无奈！

　　貂裘换酒（刘申村茂才旋闽录别）

　　十度鲲沙客，怪一夕故园心事，寒潮催急。回首棘闱辛苦地，旧梦扪胸历历。曾几日？头颅欲白！拌饮浊醪三百琖，恐道旁儿竖多惶惑，了无语，妆痴极。年时撤手榕阴碧，谁知向海云深处，倾襟款惜，忽听琵琶弦上语，别泪背灯偷滴。都不管青衫抆湿，侬谱骊歌卿记取，把新词嚼出相思汁，共染就，肝肠赤！

　　踏莎行（为吴印春内史帐眉题画）

　　笛破江城，琴横庾岭，个侬生小幽香冷，如何■〈口别〉■〈口别〉弄高枝，春风又透孤山顶？石友吟颠，云鬟倩影，丹青幻出惺忪境；却愁今夜水仙魂，同入冰衾寒不醒。

　　一翦梅

　　倚醉眠香对琐窗，花影惺忪，月影惺忪。一春无梦不成双，花也怜侬，月也怜侬！月坠花梢小院东，烛底残红，衾底残红，蓦然春尽五更钟，一醉匆匆，一梦匆匆（戊戌三月十有六日）。

　　念奴娇（忆兰）

　　云山迭迭，梦迢迢，何处美人香草？钗影佩声天样远，望断碧城瑶岛。翠袖惊寒，衫搵泪，骚客愁多少？风枝露叶，可怜生长娇小！问讯空谷幽姿，几时修到？个里因缘了，花自苗条人自瘦！谁道人如花好？石友同心，珠儿并蒂，回首空泥爪。为谁憔悴，年来双鬓丝老（时自省垣方旋岑里）？

　　浪淘沙（和陈香雪太史）

　　听唱懊侬歌，孽海娇波，年时影事上心窝。为问黑甜乡里客，好梦如何？短景逐流梭，会少离多，何以慧剑敌情魔，香味色声无眼界，带发头陀。

　　齐天乐（和林小蜦上舍）

　　老伧又是尘根累，匆匆便圆梦痴。雨腻云甜，红慵翠涩，一段韶华轻送。顽苗自种，偏不信桃花刘郎入洞，枕曲灯坳，绮怀岑寂阿谁共？兰因絮果何在？莫迷离枨触！当日门巷，结冷同心，双销半臂，悔杀风流小宋。葳蕤伯仲，但邢尹相逢，寄声珍重。悄割情丝，料伊难忍痛。

　　浣溪纱（和锺寿若太史）

　　红豆生来只自怜，无人省识恶因缘，几回薢茩几缠绵！「香草笺」魂通一缕，「桃花扇」血斗双妍，可儿痴到奈何天！

　　金缕曲（哭谢姬浣霞）

　　姬来归十年矣。丁酉五月，予客台江，养痾媚香楼上。姬以是月朔日，疫死西岑。予读家书，病增剧。媚香主人亲为量药称水，款惜备至。予既悼姬之年雏命薄，而又感主人之交久意真也。口占此阕以示主人，彼此共篇一哭而已！

　　一恸家书至，怎凄凄，不情风雨！老天如醉，况此孱躯沈病日，那得寸丝生气？尽要哭眼中无泪，恼杀亲知相慰藉，越牵连多少伤心字：千万劫，肠和胃。有人怜我私酸鼻，替殷勤灯前劝食，枕边催睡。夜半阴房双鬼火，恍惚照他眉翠；奈醒后依然独自！为问氤氲谁使者，聚何难，散又何容易？莽回首，十年事！

　　前调（哭郭姬燕玉）

　　谢姬殁二十日，姬亦染疫而殁。

　　又种愁根蒂，最难堪，生离死别，相将入地。袅袅么弦双断绝，吃尽愁中滋味！怎一旦半途轻弃，侬与孤儿同洒血！料泉台卿亦愁为累，血有尽，愁无既。莫谈千古彭殇例，听残宵钟声百八，醒来也未？骨肉团栾兵燹后，到此忽遭疫厉，却怪底苍苍何意！孙楚命穷潘岳老，奈月儿，难得星儿替；纵修福，宁兼慧？

　　壶中天慢（寄赠鹿溪陈槐庭居士，兼示郑毓臣上舍）

　　是何年少，把珠腔翠拍，消磨个里？海角词场千百辈，独漉不凡而已。隽句笺愁，酸吟鍜梦，万籁灯坳起，解人难得，伯舆当为情死！闻到姊妹花开，将花写照，寄与荥阳子（槐庭以二姬小照寄毓臣赠予）。领略添香红袖夜，艳福如君有几？嫩柳攀枝，夭桃接叶，解我伤心耳：小星三五，回到影事流水！

　　满红红（台江舟夜）

　　何物情魔，活牵扯，痴人到老。莽回首，半生离合，悲欢多少？惨绿年华尘过隙，落红时节泥留爪，任茫茫一水万浮萍，天缘巧。翦不断，情丝袅；芟不净，情根绕。问为谁憔悴，为谁懊恼？枕畔空余春梦在，筝边只觉秋声好！听遥钟百八醉中催，魂苏了！

　　道是无情，偏不料，有情如此：蓦天外，暖风吹到，善和坊里，腻友从来须艳福，可儿难得兼知己。趁花间醉倒倩花扶，吾狂矣！钗花亸，袖花绮，镜花笑，灯花喜；更心花醲郁，唾花甜美，好梦翻疑蝴蝶幻，痴魂苦学鸳鸯死。对月娥私语悄无人，如江水！

　　如梦令（自题四十九岁小影赠孙韶青茂才）

　　一样尘中小谪，田海剎那今昔，回首七鲲身，吹散黑风无迹！逋客、逋客，双髯九年催白（四十内渡，今九年矣）。镜里春光似箭，留取影儿几片。持赠个侬家，还是老伧真面。相见，相见，惭对璧人颜汗！

　　百字令（题龚仲涵茂才「藤花吟馆遗稿」）

　　批风抹月，是狂奴三十年前影事。蓦地惊披才子集，吓杀有碑没字。老我江淹，看人卫玠，迸作伤心泪！嗟嗟长吉，玉楼召汝何意？当日金马玉堂，承明著作，原是君家例。怪汝心肝偏呕出，惜汝埋忧无地！儿女痴情，烟霞锢癖，羽化皆仙气。拈花解脱，苦吟莫为身累（仲涵为咏樵赞善第二字，才高命短，士论伤之）！

　　减字木兰花

　　教人忍俊，翠绕珠围首作阵。乐也如何？子野多情奈听歌！灯阑枕醒，百八声钟还猛省，镜里华颠，一度春风又一年。

　　囊琴匣剑，凤起蛟腾都不验。大好头颅，半百年来只故吾！婆娑老子，风月场中穷欲死。为甚愁人？剩粉零脂总化尘。

　　满红红（寿家又六明经母氏吴太君七豒，即题其「家庆图」）

　　十载萍踪，剩眼底沧桑多少？最难得，吾宗盛事，还留鸿爪。一幅衣冠明镜活，两行儿女华灯绕。算人生到此古稀年，年年好！坐者谁？金萱老；立者谁？琪花小。正西池王母，称觞未了。仲郢经帷几畔荻，康成书带庭前草。这图中壶范足千春，传家宝。

　　前调（简林二仲蘅）

　　咄汝狂生，人道是将门之子；怎晓得，风流文采，翩翩若此。拚以头颅酬剑客，呕将肝膈称诗史。莽烟尘恸哭向神州，吾衰矣！忧时语，痴而已；伤时语，顽而已。把从前所作，付之流水。欲学君苗焚笔砚，相随靖节归故里，放轻舟重入旧桃源，无怀耳。

　　点樱桃（汪艾民司马世父揖冰先生手绘樱桃一册，并填此阕邮寄索和，即依原调奉酬）

　　宝绘珠腔，一门谁似君风雅？莺含去也，报与词人写。侬忆年时，春宴承恩者，金台下，软红奔马，老泪燕支洒。

　　高阳台（歌席同艾民作）

　　陈威季太守属意歌者，艾民填此阕以调之，时丁未三月三日也。

　　白发沽春，青衫录梦，旅愁捱尽东风，最可怜宵，钩魂在不言中。瞒人要写娄罗历，怕灯边有个吴侬。奈何天，过了三三，负了红红！当时略记花间语，似嗔伊薄幸，冷眼相逢，忍俊难禁，丝丝绾住游骢。眉尖哑谜谁猜得，又尊前故作朦胧？莽回到，花事迢迢，花影重重（威叟年已七十。艾民吴人）

　　换巢鸾凰（艾民旅厦，不解方言，填此阕以鹦鹉自嘲，并索和）

　　鹦鹉能言，怪无声反舌，偏有今番！陇山娇客，故乡别黯销魂，翠笼朱架入侯门。蓦然听：一声声杜鹃，恼人莺燕，兀自好春难遣。春满，鸳鸯暖；枨触孤飞，谁伴梦儿远？叵耐鹪栖，宁禁鹊哑，闲煞个侬亭馆！安得将身化八哥，最高枝上任千啭？钩辀格，磔笑蛮府参军懒（时同在林侍郎幕中）。

　　金缕曲（女弟子邱韵香以诗箑及外子杨文升所画山水长幅见赠，并赠岩茶）

　　正若瓜秋热，蓦吹来，今晖香茗，江风拂拂，七碗卢仝寒瘦甚，老物无多凉血，都化作满腔冰雪。更幸琅函遥拜赐，好画图媵以新诗箑，诗与画，真双绝！鸥波赵管原名阀，个人见叶当花对，天然一辙。谢絮陈椒千古艳，进士何妨不栉；况廿纪，文明发达，从此女权开学界：演欧西，秀哲罗兰说，执牛耳，雌中杰！

　　前调（赠贺话羲司币）

　　咄汝情痴者，甚风儿，吹圆好梦，相逢鹭厦。仙侣旌阳同握手，一醉耆英洛社。蓦回首，日光岩下（同许鲁山度支游日光岩），别有襟痕今记否？算桃花依旧春无价，看崔护，重来也！四明狂客文而野，望神州烟尘莽莽，曲高和寡。阅遍地球双眼热，涌出泪珠盈把，浑不耐，呼牛呼马！谁分满怀匡济略，赞度支，莫挽流泉舄。长对客，装聋哑。

　　满江红（题卢震岳鹾尹除夕幻象撮影，图中具冠服，捧纸元宝斜睨而笑）

　　大陆腥膻，阿堵物能令公喜。算只有沉沉睡国，赤贫而已。俗吏不妨干鹊笑，贾胡其奈苍鹰视，想卢生醉梦过邯郸，今醒矣。长太息，聊复尔，好冠带，新袍履，看周身媚骨，由颠及趾。万事通神挥手去，一生守虏甘心死。个人儿幻出镜中魂，官耶鬼？

　　入手朱提，说甚么阎罗包老，便笑骂由他笑骂，宦囊须饱。岁暮呼来如愿婢，金多吓杀苏秦嫂，孔方兄世世誓同胞，焚香祷。崔烈臭，三公早；和峤癖，千缗少。羡临川库满，邓通山好；园筑北邙袁广汉，绢抛南岭王元宝，把地球五大部洲豪、齐推倒！

　　百字令（和卢坦公司马）

　　地球量遍，莽天涯，那有者般情种？吾血自凉君自热，懒作忧时面孔。骨铁成灰，肝冰化石，彼此酸辛共。无干净土，可容三尺诗冢。怪底海气嘘楼，市声沸鼎，揽破林泉梦。谁把俗尘千万斛，埋透老夫顶踵？隙里驹忙，灯前蛾险，冷籁秋风送。沧桑回首，至今痛定思痛（谓割台事）！

　　虞美人

　　少年作客燕京市，春梦随流水。中年作客鹭江城，小劫桑田沧海可怜生。如今作客龙溪县，白发危于线；况堪忧病更忧贫，舞榭歌楼惘惘过来人！

　　金缕曲（龙溪晤沈孝廉傲樵）

　　矫矫丹霞客，蓦倾襟，东阳老矣，此才堪惜！埋骨软红三万丈，仰屋著书头白，浑不管罡风小谪。卿是寒郊侬瘦岛，呕心肝，苦语何人识？看天醉，无情碧！当年屈宋风骚伯，到如今兰愁芷怨，湘波阒寂。谁料芝山芗水上，印遍泥痕爪迹，都付与银槽铁拍。枨触人间秋又老，甚商声，满纸谁听得？墨和泪，吊吟魄！

　　前调（重九日南山寺雅集，酒后泛月龙江和傲樵，即用前韵）

　　廿载重阳客，又今番登高结伴，惺惺互惜。山寺黄花应笑我，劫后鬓丝今白；更休说鬼才仙谪。凭吊金华翻贝叶（寺有唐金华公主遣楄，又贝叶真经全部），愧儒酸字未佉卢识，揩老眼，朱成碧。许侯膏黍今郇伯（时卧樵客许允白邑侯幕），把龙江有如此水，流传政迹。我与寺僧同入定，笑问几时圆寂，任浊世滔天浪拍，差幸瘦腰词史在，向异乡佳节探骊得，吸秋月，炼金魄。

　　前调（题傲樵「燕游词草」，再迭前韵）

　　我亦春明客，记年时青楼说梦，师师惜惜。醉杀黄金台畔侣，几度对花浮白。香案吏又遭天谪，独抱焦桐来海角，算琴音只有成连识。莽回首，伤心碧！客中何幸逢将伯，更词场浮邱左挹，洪崖右拍。题雁攀蟾同一眴，君我都成陈迹！奈邓禹笑人寂寂，剩有「晓风残月」句，问含商嚼征谁心得？欲呼起，屯田魄！

　　满江红（李丽君「花阴独立图」，为林兵爪题）

　　卿是梅花，应嫁与诗人作妾；却怪底亭亭孤影，花阴独立？花气酿成临别泪，花心嚼出相思汁！问花间燕子不双飞，如何答？谁解得？黄衫侠；谁禁得？青衫湿！莽花魔，妒杀鹣鹣鲽鲽。袖角留题花事韵，绡头摄取花魂活。唤江船，吹送镜中花，桃根叶。

　　独立倾城，算依旧佳人姓李；更翻出延年乐府，编成艳史。乍识崔徽真面目，最怜苏小亲乡里，莫桃花误演李香君，侯公子！扬州鹤，豪华耳；缑山鹤，神仙矣。个儿郎，修得几生到此？艺海千珠抛鹭屿，爱河一棹通鲲水，笑阿侬，虚牝掷黄金，有知己。

　　金缕曲（卧病紫阳古署，简沈傲樵）

　　最是冬萧索，对残更孤灯闪碧，老怀无着，减字偷声真戏耳。谁信沈郎度曲？者神技解医甜俗。笠屐衡山纔入梦，又惊回鬼鸟吟风恶；听窗纸，桐声落。年时小病狂难药，人道是贫能铸病，六州皆错。到底狂生贫不病，万古词人落魄，是前世首阳盟约。笑我颦施君瘦沈，镇相怜槁饿芝田鹤，青白眼，穷途哭！

　　前调迭韵（傲樵次韵索和，即迭前韵酬之）

　　和韵凭君索，且休教名缰利锁，软红沾着。高唱「大江东去」好，铁板铜琶一曲，算只有髯苏不俗。腊鼓笼东催短景，仗词禅战退群魔恶。狂拍案，灯花落。他生觅得医贫药，消受他珠帘画栋，山珍海错。蓦地蒲牢声八百，知否唤回顽魄？尉旧梦黄粱有约。两鬓斑斑今若此，怎■〈毛蒙〉■〈毛童〉不舞羊公鹤？家山破，杜鹃哭！

　　前调再迭韵（傲樵拟作燕游，迭韵再和；枨触旧梦，因再迭前韵酬之）

　　斗米长安索，猛回头诸公衮衮，祖鞭先着。君欲燕昭台上去，谁和荆卿征曲？应笑杀黄金太俗。安得鬼才长吉句，倒奚囊呕尽胸中恶？茵与溷，任飘落。十洲何处求灵药，问劳人一生根节，几经盘错？得读「离骚」须痛饮，凭吊芷兰湘魄。恨吾辈林泉负约，山北草堂今久别，怕移文一檄羞猿鹤，祢衡骂，唐衢哭！

　　前调三迭韵（傲樵再迭前韵和我，酒后三迭酬之）

　　妙解从谁索？怎无聊山公一醉，接■〈罒离〉倒着。酒虎诗龙相尔汝，几度巴人和曲。卿休笑元轻，白俗，愧我牙牙初学语，更涂鸦满纸殊粗恶。惊咒唾，九天落。痴来欲舐淮南药，幸比邻肩摩词垒，犬牙相错（同客邑署）。剩有旅鸿泥爪在，梦绕芗江月魄。记重九南山之约，孤凤苦饥鸾苦絷，看纷纷眼底乘轩鹤。听歧路，杨朱哭！

　　前调四迭韵（傲樵三迭和韵兼及近事，四迭酬之）

　　真骥图难索，黯缁尘，儒冠被溺，佛头粪着。不见儒林文苑里，有个亭林、二曲！匹夫责，移风易俗。此日乾坤双倦眼，看妖欃激射狂潮恶。侬醉矣，倒桑落。更谁医国调良药，问何人操戈同室，朝衣轨错？不尽冤禽填海恨，一例痴魂怨魄；剩劫后青磷隐约。呵壁问天无一语，没来由，焚煮哀琴鹤。西州路，羊昙哭！

　　前调五迭韵（傲樵四迭见和，愈唱愈高，五迭酬之）

　　心似秋千索，袅虚空，情丝一缕，被卿猜着。十万浮萍尘海里，谁是聆音识曲？又谁针愚砭俗？纵呕心肝为苦语，奈惊人牛鬼蛇神恶！「广陵散」，长寥落！少年薇省吟红药（予入中书时，距今三十九年矣），怅如今冬烘头脑，颜标认错。旧雨凋零今雨别，何处能圆蟾魄，应瘦损吟腰沈约；留待老坡生日日（予生日十二月十九日，与苏东坡同，时十二月十五日也），和紫裘腰笛南飞鹤。田变海，歌当哭！

　　前调六迭韵（傲樵五迭见示，急景凋年，怆怀世局，六迭酬之）

　　老去尚书索，指宫门铜驼卧地，沉沉睡着！痴绝国魂何日醒？羞听健儿铙曲！笑星使輶轩问俗，亚雾欧风催急劫，把神州卷入旋涡恶。桃源路，几村落？逃名合卖韩康药，怪揶揄送人罗友，迷津又错。宦海纷纷萍与梗，拾芥难尉虎魄，更休说三章法约。只觉尧年寒较甚，恐无端冻杀笼中鹤。遗珠恨，鲛人哭！

　　前调七迭韵（傲樵六迭索和，时予与允白话故乡事，七迭酬之）

　　同辈今离索，小轮回毗耶佛海，天亲无着。鹿耳鲲身何处也，梦断云隈水曲；且解衣相从裸俗，十丈长鲸吹黑沫，莽妖氛满地腥膻恶！欃星指，枢星落。陆沈那有还魂药？廿年前等闲瓯脱！江山绣错，大好家居撞坏了，使我摧肝荡魄！问何事马关空约？城郭已非华表在，盍归来化作辽东鹤？杜陵老，吞声哭！

　　前调八迭韵（傲樵七迭韵，愤时极矣。予为广其意，八迭酬之）

　　意趣今真索，悔当初萤窗雪案，儒衣误着。独抱牙琴弹古调，君我同工异曲，便抵死肯谐流俗？纵使长庚星再谪，怎禁他磨蝎身宫恶，叹蒲柳，先秋落。醉心甘饵戕心药，尔何知，盾攻矛折，绳差矩错。遮莫黄花冈上冢，真个天能夺魄。君不见王敦祖约，名士啖名如画饼，最难堪断送华亭鹤！新人笑，旧人哭。

　　前调九迭韵（傲樵八迭，时由邑署移寓城东，予邮寄九迭酬之）

　　好句灯边索，甚瞢腾巢痕换了，襟痕记着。小隔重城如隔海，尺素未申衷曲，曾几日骚怀顿俗。隙底驹光催腊尽，更茫茫百感宵来恶。吟髭捻，几茎落。能医万病人间药，不能医途穷齿暮，时乖命错。但有当归无远志，留取故山精魄，烦寄语姜家伯约。谁是妻孥同敝屣，费商量，和靖梅花鹤，牛衣卧，那须哭？

　　前调十迭韵（傲樵九迭，自谓楚人，本「楚辞」「九章」、「九歌」之义。予时将旋厦，即以录别十迭酬之）

　　肆欲枯鱼索，算今生「磨人」两字，些些吃着。老我何堪挥别泪，谱入阳关迭曲，只赢得狂吟骇俗。造化小儿颠倒惯，怪天公作剧今真恶，桑榆景，偏催落！词人以酒为狂药，愿平心引商刻羽，他山攻错。从此焚香低首拜，祝汝词坛灵魄，与秦、柳、苏、辛践约。七尺吟身长健在，看昂昂独立鸡群鹤！天下事，君休哭。

　　前调十一迭韵（傲樵以十迭赠行，予谓填词和韵至于十迭，千古所未有也；然东挦西撦，贻笑大方，弃甲曳兵，在所不免，十一迭勉强塞责。明日岁除，从此阁笔，乞降而已）

　　不耐吹毛索，者伧荒，许多疵语，防人觑着，施欲效颦真误矣，枉费周郎顾曲。笑钉铰安能免俗，一片降旛城下竖，早惊他大楚兵氛恶，兵未接，胆先落。金丹换骨宁无药？恐前生法龛香火，兰因注错。待访屯田仙掌墓，酹酒重招词魄，赴吊柳千秋雅约；更仿玲珑三变格，脱凡胎一去随黄鹤。知音少，才人哭！

　　买陂塘（乙卯三月三日，菽庄修禊，用禊序字分韵得此字）

　　莽神州，沧桑劫后，不期簪盍于此。此间况是腥膻地，鲛市蜃楼而已。重三禊，藉曲水流觞祓尽金银气。主人谁是？是世外逋仙，山中谢傅，吟社执牛耳。千秋事为问芳园隽侣，何如春宴桃李？而今也有兰亭会，肯让右军专美？群贤至；更童冠联翩，风浴咏归矣。文豪诗史，把浪屿林泉，洞天图画，收拾管城里。

　　前调（为林二眉生题摩耶山踏雪真影）

　　个人儿，是何神勇，踏碎颇黎世界。玉楼银海扶桑影，万军壮游如画。浑无赖，笑眼底空花一白乾坤隘，冬烘措大。看鳞甲漫天，飞行绝迹，吓倒下风拜。贤昆辈，拍掌称奇道快，阿连作此狡狯，金身丈六摩耶顶，五岳真形不坏，千秋在。有耐叟题词，笔墨森光怪。披图至再，便嚼雪和梅，朗吟梁苑，寒气洒心肺。

　　壶中天慢（赠钱生选青）

　　觥觥钱起（谓乃晴江），祖有文孙传砚，皎如玉树。招我海天吟社里，快读惊人之句。孔祢忘年，纪群阅世，小燕诗星聚，孟秋三日，妙龄廿四初度。闻道郭令微时，双修福慧，七夕逢牛女，偻指填桥佳节近，省识银河旧路。花国称王，酒泉领郡，更作骚坛主。昂霄一鹤，祝君珍重毛羽。

　　百念龄（陈孚其封翁王夫人七十有四双寿）（庚申正月十有七日生）

　　兕爵添春，龙灯弄月，弧帨双悬，珂里第一。是螺阳望族，消受得诗人燕喜，更螽斯麟定齐赓。有传砚文孙，趋庭令子，算鲁殿灵光，邵窝安乐，不坠沧桑劫里。闻说太邱交道广，又功在枌榆，门多桃李，况我友瘿民语我，好留作口碑心史。信福人天锡箕畴，看仙耦刘樊寿朋黄绮，怅洄溯，无从登堂一醉，遥祝冈陵而已（庄瘿民为之介）！

　　长寿乐（菽庄主人四十六初度）（庚申五月十又八日）

　　蒲觞乍醉，又菽庄吟伴跻堂称兕。王谢高门，刘樊仙耦，难得双修福慧！况金昆玉友，扶桑得意归，珂里锦衣客，换着彩衣游戏。算人生行乐，如君有几？桃源地，隔红尘，且幸鲸波止沸，领略大好林，无边风月。调神养胃，看儿孙绕膝，阿翁含笑阿婆喜，幔亭宴，还有瑶池宴，继羡强年未艾，箕畴已备。

　　氐州第一（帆影，林兵爪碧山词社题）

　　愁里烟波，东望故岛，天外鹭羽如织，片叶云黏，轻花浪皱，微辨樯腰转侧。思妇楼头，正盼断归鸿消息。隔浦垂杨，沿堤乱苇，动摇秋色。幅幅青蒲遥挂席，蓦吹去，渺然无迹。落日催鸦，长空度鸟，仗半江风力，一声沧浪■〈矣鸟〉乃，欹篷背斜痕飐碧。目极魂飞剎那间，神山咫尺！

　　前调（前题）

　　何处凉云，吹度镜浦，横扫凤尾笺幅？雾外摇帘，虹余挂练，烟树迷离漾目。斜日江头，黯半被轻阴遮却。荡桨随鸥，欹樯舞燕，柳边低掠。倒迭明漪新鸭绿，似千百银蹄相逐，趁雨蒲张，招风叶展，误水帘纹复。莽惊涛无恙否？凌空去将飞又落。点点萍踪梦魂飘，连番舶趠。

　　十二时（和年家子卢乃沃茂才悼亡之作）

　　听潇潇，商音满纸，是奉倩伤神话，况白发悲秋，作客廿载，有鳏在下。堪笑杜陵寄情，燕玉暖老，今聊且问蒙庄，当日盆歌，何心作达？侬是过来人也。最怜他潘郎年少，忍把悼亡诗写！挂壁遗衣，凝尘半簟，泪血空房洒，恨人间薄幸，谁复惜惺惺者？更休说才长命短，谢絮陈椒之亚。自古笄珈，几人偕老？一例东风嫁。奈青山染孟荆布，春无价！赁舂从此剩孤鸿，任夜台长夜。  
后苏龛文稿卷一

　　温陵施士洁耐公

　　台澎海东书院课选序

　　剡川龙宫寺碑跋后

　　台郡海神庙募启（代潘邑侯作）

　　重修岑江家庙碑记

　　宗叔母许太恭人墓志铭

　　蔡封公偕配王太君合圹志铭

　　杨君敬亭墓志铭

　　陈游戎墓志铭

　　杨墨侯太翁配郭太夫人合窆墓志铭

　　柯母李孺人墓志铭

　　郑毓臣上舍师友风义录序

　　郑香谷部郎偏远堂吟草序

　　台湾北港增修朝天宫碑记

　　侍郎衔太仆寺卿林公圹志（代叔臧京堂作）

　　刑赏忠厚之至论（一）

　　刑赏忠厚之至论（二）

　　复女弟子邱韵香书

　　台澎海东书院课选序

　　吾台之有海东书院也，旧在郡学西偏，为巡道梁公所创建，事在康熙五十九年。嗣因子为校士所，而书院几废。乾隆四年，督学单公别置考棚，至是复为书院。十五年，台邑侯鲁公更就邑署而改建焉。二十七年，巡道觉罗四公则更就旧校士所，寻并罢。今制，则乾隆三十年护道蒋郡伯之所建也。邑有吾宗明经士安者，倡输稻千斛，复置水田千亩，为院中经费久远计，事在乾隆五年。自是以后，踵义乐输者，不一而足。于是乎规橅粗具，都人士渐向化焉。道、咸间，崇川徐清惠公以巡道兼督学，雅意振兴，如期按课论文外，有背诵经书之课；复加小课，以赋诗杂作相与切磋。风会既开，于是乎有课艺之刻。清惠公与先大夫交至厚，谈艺亦至洽。先大夫自通籍后，久滞京曹。迄南旋，主讲是席，则惟豤豤焉以引掖后进为己任，一时高足弟子，称极盛焉。

　　士洁窃念：近今以来，流韵久寂。小子，承乏不敏，继武无状！惟桑与梓，曷敢抗颜？复念：吾台版籍，自吾先靖海侯襄壮公削平郑氏，至康熙二十三年始隶本朝；其时绝岛手辟，未遑文教。而至于今二百余年，经列圣人休养之泽，弦诵彬雅，固已骎骎乎日进矣。况扶舆旁薄之气，自闽之五虎门蜿蜓渡海而来，其间有关童、白甽，形埶起伏，如鼄丝马迹，碻然可寻；至然缭绕二千余里，水环山障，极东南之奥焉。昔子朱子登石鼓山占地脉，曰：『龙渡沧溟，五百年后，海外当有百万人之郡』。又安知此后灵秀所积，人文不更胜于海内耶？窃惟人文之兴，在于学校；而书院则视学校为尤切。士洁自白沙讲席移研于此，倏逾十稔矣。夙夜■〈衤至〉■〈〈贝贝〉上心下〉，自惭不文。实以幼而失怙，鲜所学；稍长，则南船北马，此事几废。然先民矩矱，一一守之，弗敢忘也。前副使衡阳刘公之言曰：『明以帖括取士，化、治为上，隆、万次之，天、崇又次之。我朝名公巨制，或兼收博釆，或独宗一家，虽各随风气为转移；而理必程、朱，法则先正，不能易也』。士洁窃谓：前明诸公，悉本王荆公经义，参以帖括体，凡数变；而其一定绳尺，则比之诗赋、论策而加严。洪、永至化、治百余年中，作者祇传注直写，而恰如化工之肖物，一字不可减增，此太羹元酒也。迄正、嘉间，始能以古文为时文，熔铸经史而出之，博大昌明，闳深肃穆，文至是而极盛。隆、万务讲机法，而气度渐即轻佻。天、崇诸公锐欲起而矫之，苦心孤诣，规橅唐、宋。其思力所至、途径所辟，足以横绝一代；然支离庞杂，不合于经者，亦间有之。我朝人才辈出：国初熊、刘外有，有张京江、韩慕庐、李文贞诸公，以迄桐城方氏、金坛王氏、宜兴储氏，均实能以濂、洛、关、闽之理，运王唐归胡之法者。学者尤当奉为圭臬焉！伏读钦定四书文上谕，国家以经义取士，人心士习之端倪，呈露者甚微，而征应者甚巨。方灵皋先生谓圣谟洋洋，古今教学之源流尽于是矣。窃惟文以载道，必学养兼到，然后能随题抒写，汩汩其来，自纲常名教，以及一名一物，细微曲折，万有毕备。此正留心理义之学者，一题到手，自然融会，遂因之而鬯其旨焉。朱子云：『使孔子在今日，也须应举』。今人分举业与理义之学为二事，且谓举业有妨于理学；甚而目之曰「敲门砖」，一离场屋，即鄙弃而不屑为。不知制艺代圣贤立言，非但如今之讲家，支支节节，强立一二句书旨，定一间架，妄以圣贤理义相凑泊，大抵为时文立柱穿插起见；其于圣贤立言本意，何翅千里？朱子又云：『某说书，不敢先立一见，横生一解；惟平气虚心，以求圣贤本意之所在』。又云：『读六经工夫多，得效少；读论、孟工夫少，得效多』。由此观之，学者作文，苟能从经文传注涵泳而出，而又一一体验于身心，精实之作，自然不可磨灭。「举业」二字既认得真，以为拜献之先资可也，以为经传之羽翼亦可也。至如闱中墨式，作者、阅者针芥相投，虽曰天命，亦由人事；要惟敛才就范，不失对扬之体而已。今人动以墨卷为腐臭不堪之物，相与菲薄而姗笑之。此诚末流之失，而岂国家取士之意本然耶？海隅僻处，先哲云遥，几无人足以语此。予小子，蠡测管窥，何裨万一！特念区区附乡先达后，滥厕皋比，亦惟与诸生言无不尽，行乎心之所安，以蕲斆学相长而已。

　　台无课选久矣。自高邮夏筠庄、钱唐张鹭洲两侍御有「玉尺」、「珊枝」等编，然皆校士之作。惟清惠公院课一集，四十余年，无有踵而行之者；今方伯唐公、廉访顾公、郡伯前护道唐公嘱检近年课艺，重为评定，付之手民，犹清惠公意也。校■〈周上心下〉之役，则监院翁广文景藩之力为多云。

　　剡川龙宫寺碑跋后

　　「龙宫寺碑」，唐浙东观察使李公绅所撰序也。寺在嵊县西南数十里，四围皆山，游客罕至。碑置寺后一椽；寺僧旧事耕作，薪苏农具，拉杂其间，碑为所蔽。以故骚人墨史虽偶焉戾止，而无从阐幽。计自唐迄今，千有余年之久，碑亦长此终古矣。近晤嵊人孙镕如云：『相传数十年前，邑诸生某，习静攻书，借寓寺中，披沙剔藓，一见诧为奇货，拓而售之；碑自此流传世间。嗣是公交车北上者，携入都门，竞相投赠，一时辇毂之下，声价顿起，获之者不啻拱璧焉。同治间，学使某公按临台郡，道经此地，与僚友辈入寺，广为拓取，捆载以去。由是海宇内外，嗜古之士，争先恐后，拓取无虚日。寺僧苦于供应，私碎之，而真本遂绝』。

　　乌虖！碑之一出一没，岂亦有数焉存乎其间者欤！世之怀奇不遇，薶首于荆榛岩穴中者，何可胜道！安得如金石之寿历千有余年之久，而终见重于世耶？然昙华一见，而遂有焚琴煮鹤之灾，以视世之荆榛岩穴中者，一有所遇，即不能自秘其奇；虽以金石之寿，而终有所不免者焉。可慨也夫！

　　台郡海神庙募启（代潘邑侯作）

　　台阳以海外沃区，甄陶化泽。其间民物殷阜，创制日兴，绀宇琳宫，后先辉映；独庙祀海神之典，至今阙如，心窃疑焉。岁甲戌，倭人与生番构衅，扶桑军舰直指琅峤，闽省纂严。上命今两江制府沈公、前闽藩伯潘公同为钦差大臣，督办台海防务。维时檄调各路兵勇以万计，文武员弁以百十计，凡淮楚二军之器械饷糈以逮竹木砖石之微，轮舟海上往来如织，无不克期飞渡。以是见国家威灵，百神效顺，岂偶然哉？夫鹿耳、鲲身，古称天险；矧安平沙线，尤非人所可施：自夏徂秋，惊涛叵测，谚所谓「四月廿六，海涌开目」者，凡以为四日以后航海者之至戒也。沈、潘二公之举，正当夏秋之交，天险如彼，而神之效顺如此，则其丰功盛德，宜何如报赛而尊崇之耶？

　　夷考载籍，「禺■〈豸虚〉」居于东海，是为海神。又东海之神曰「阿明」，唐天宝十载，以东海为「广德王」，命卿监备礼册祭焉。今粤东海神祀典甚盛，台密迩于粤，而阙典未举，独抱向隅。佥乞沈公奏准建祠敕号，编入国典，所以答灵贶而顺舆情也。斯役也，不诚可谓瓣香之硕果、谷王之檀越乎哉？庆辰忝官斯土，责无旁贷；宏大愿力，首赖当道巨公、次而荐绅素封家及四民之知义者，均足以襄盛举。庀工诹吉，实维嘉平。事迫于时，用艰于费。其事重，故虑之也周；其用繁，故筹之也广。躬际隆时旷典，获观厥成，肸蠁之中，必有嘉赖而默相之者焉。

　　爰述其概，用代持籍司募者言。

　　重修岑江家庙碑记

　　吾岑自菊斋公肇址以来，家乘焕然，瓜绵椒衍；而独衣冠文物视他处为尤盛者，则以扶舆之灵淑、庙貌之尊严，世世子孙盖有以祇承于勿替也。

　　溯康熙五十有九年（庚子）建祠之始，贵亭公、育釆公、君崇公之力为多。嗣是嘉庆十有三年（戊辰），葺而新之。咸丰四年（甲寅），复有修废之举，亨六公司其事，而为之记。迄于兹四十有五年，风雨漂摇，星霜变易；拊今追昔，感慨系之！世之登以享以祀之堂，而无美奂美轮之志者，岂人也耶？然穷乡僻壤，非如通都大邑鸣锺列鼎者财用之裕、土木之兴之易为力也。董劝之任、缮完之役，有数难焉。其或游宦服贾，久于在外，虽言念故土，有水源木本之思；而道阻且长，锦衣何日？其难一也。抑或老成凋谢，俊彦销沈，少者愚者，众望弗属，无先之劳之之义，则其事曷以举？其难二也。又或强邻环伺，仇衅靡已，日相寻于梃刃间，将角逐忿争之不暇；而所谓雍容揄扬润色鸿业者，何有耶？其难三也。士洁生长瀛南，幼闻先主政公庭训，每念宗邦俎豆，用自兢兢。乙未冬，挈眷避祸，匆促旋梓。至是，乃属耆老而告之曰：『吾先人缔造辛勤，此祠历今百数十年，修葺者凡二役；然如亨六公辈之善于图功，而勇于赴事者，今无其人矣！幸而列祖在天之灵，使海外羇人倏为天风吹到，时可得而不可夫也，事宜急而不宜迟也』。佥曰：『诺』。吾宗旧典：『凡入赀三十金者，概从庙祀；科甲仕宦者，有特别之典焉』。用是则而行之，鸠工庀材，经营不日矣。有学盾者，由钱江而羼居于岑者也，殷然而请曰：『学盾虽系出于钱，而先世则一本之属也。愿以百五十金，进先世四栗主于庙』！佥曰：『可』。士洁则谓：『从学盾所请，所以嘉向慕之诚也；然此后不得援以为例，又所以杜冒乱之渐也』。今者新庙奕奕，聿观厥成，泐之石以纪之，志幸也，示不忘也。是役也，士洁统任其责；而襄其事者，则亨六公之兄勋与亨六公之子人球也。

　　宗叔母许太恭人墓志铭

　　曩不佞于台澥遘氛时，遯迹归梓，获与吾遂村职方文酒过从，致相乐也。迩今十稔，因覶悉其先棻严范，洎所受茈于慈晖者尤永，邦之人艳称之。今秋，太恭人寿终里第，吾遂村哀毁如礼。比葬，援简具状略来，请志且征铭焉。昔公父文伯之母，季康子之从叔母也，其所谓闻之先始者曰：『君子能劳，后世有继』。圣门贤之。而其它轶事，往往即因康子以传。乌虖，此其可志可铭者已。

　　谨按太恭人，姓许氏，西华乡泽锦公女。诞降之夕，职方王父某某先生适登其堂，辄就襁抱，订姻连，至今传为佳话。年二十又二，归赠朝议大夫以章先生。逮事二人，人无闲言。舅没，姑病痹，太恭人与其筑里环侍两年，独不见有几微沜奂色。职方儿时，侧闻老王母顾太恭人而叹曰：『汝其吾亲生女儿耶』！当赠公之困于诸生也，设帐授徒，祇供家计耳。其时男女昏嫁，咄咄逼人，太恭人则排比青红，俾各完责。论者谓：内相之伐，莫大乎是焉。赠公迭踬闱棘，家綦贫，有欲命职方辍业意，太恭人乃以累世书种为忧。职方由是奋发，卒成名进士。甲午秋，请急归养。乙未夏，太恭人病甚，谓职方曰：『未见汝生男，吾不行也』。病果瘳，而恩诰旋至。职方亦于是秋生男，人以为冥感之符焉。平日菲于自奉；而待人极周，六姻三■〈尚阝〉，悉被其泽。性独好洁，浣衣必极鲜明，佣媍辈恒少当意。赠公好客，太恭人肴馔必亲。私探儿辈，对以客饫则色喜；否则，惄然不安。诸生从赠公学者，视犹子侄。家居，喜闻书声，曰：『虽贫，不寂寞矣』。其雅度类如此。太恭人有弟，未昏而卒。迎母氏养于家，为弟立后，即以三女妻之。母没，丧葬尽礼。盖以女儿而作丈夫子，此巾蔮中所难，而季世则尤不可多得者已！乌虖，可不谓吾宗之贤母乎哉！

　　太恭人有子二人：长之东，壬辰进士。甲午，签分兵部主事；遂村职方也。次国济。女三：长适庄，次适蔡；次适许，太恭人之侄也。孙三人：光甸，之东出；光坦、光桑，国济出。女孙三。

　　太恭人生道光某某年八月十又九日，卒光绪癸卯年八月十又八日，寿七十又四。即以是年十又一月二十又九日葬于某乡某山。铭曰：肧戴匡孕，文昌唐哉皇。乌虖，是惟吾宗贤母之■，以妥以康，于兹山阳！曰渥洼产骥者乡，亘千千祀，源远而流长。

　　蔡封公偕配王太君合圹志铭

　　昔欧阳永叔为崇国公、魏国太夫人表泷冈之阡，其言曰：『非敢缓也，盖有待也』。夫孝若永叔，乃迟之六十年，岂非以积善享隆，虽不克有于其躬；而显荣褒大，足以表见于后世耶？吾友蔡枢南农部，林居雅游十有余年。迹其先德，洎于慈训，心钦迟者久之。顷者以状授不佞曰：『吾先妣歾已踰年，距吾先考之歾一星终矣！人子荣亲之事，非敢庶几；惟是窀穸之表诸幽而声厥后者，阙焉未备。子其为之志而铭之』！不佞按状，封公以癸巳二月葬于青莲乡根萝山之麓，今年癸卯十有一月二十有三日，将以太君祔窆焉。不佞与农部相知深，不敢以不文辞；且叹其有合于欧阳氏之旨，亦于法所得书者。

　　公讳大章，字燕翼，号福萱。以例纳粟，授州司马。始祖宋时由豫入闽，卜居晋江莲塘乡。支祖迁锦塘，即公览揆之地也。洎王父乘时公，乃迁今之玉澜浦。时公尚幼，读书已有颖悟之目。比长，而家计迫于治生，遂从厥考惺轩公侨贾霞漳；复东渡鹿津，手拓先业。人谓厥考善于创，公尤善于因也。性朴厚，无声色之好，阛阓中称为长者。雅重儒术，一时名宿多从之游。至于内行之竺，三世同居，人无闲言，则尤当世士夫之所罕觏者已。郡有「忠烈蔡江门先生祠」及里之「寿昌庵」，岁久不修，公独为董劝之。役未蒇事而病甚，绍农部曰：『忠烈祠，吾宗所以重先贤也；寿昌庵，吾浦所以妥神贶也。汝其勉哉，用竟吾志』！迨农部通藉后，遂落成焉。公平日解纷排难，有鲁仲连之风。邑宰唐、陈二公，请额以旌其闾，里人荣之。

　　光绪壬辰，农部掌教磺溪之白沙书院。公以是年九月二十有七日终于里第；距生于道光甲申九月十有五日，春秋六十有九。元配王，先封安人，累封太恭人，龙山乡子瞻公女。年十有八，归公。逮事尊章，相安筑里。帅家以俭，迪子以勤，驭臧获以宽，轸须捷以惠，处姻连、宗■〈尚阝〉以谨、以和。此非公之贤，无以成太恭人之德；亦非太恭人之德，无以见公之贤也。子四：长旭坦，次旭桃，皆前卒。次寿星，癸未进士，钦点主事；枢南农部也。次寿衡，业儒，困于童军，佹得复失者再，以是愤懑而终。女一，适龙塘乡王氏。孙六，孙女七，曾孙二，曾孙女一。

　　太恭人生道光甲申六月五日，卒光绪壬寅五月十有二日，春秋七十有九；礼宜铭。

　　词曰：一琴一瑟，天所位兮。公悦妪欢，以子贵兮！玉澜之浦，开邸第兮；根萝之山，走冠盖兮。负巽揖干，元宫閟兮。我泐贞珉，诏后嗣兮。

　　杨君敬亭墓志铭

　　君讳联茂，字苑桂，号敬亭。杨氏先世自河南光州固始来闽，徙居泉州晋江之瑶林里。曾祖某、祖某、父某，世业农。君年方稚，即竭力耕田，代父劳而助家计。及冠，恒慕陶朱之贤，兄弟五人，并力贸迁，家以日裕。君生有至性，中岁遘伯兄、季弟之戚，含辛茹痛，逾于恒情。未几而双亲继逝，则哀毁骨立，殆不欲生，比之学士大夫，尤为恳至焉。

　　里俗，富庶之家，主计者恒以生寡食众为忧，而思所以剖析而准节之。君力持大体，劳怨不辞：内而治家，外而酬世，无不曲得其当，盖四十余年如一日也。识者韪之。里俗又以睚眦小忿，构衅百端。君集家人而训之曰：『横逆之来，圣贤不免。安弱守拙，善忍能容，是保家之至要也』。以故终君之世，强邻环伺，卒无闲言。平居课诸子侄，虽志在服贾，而必以读书为先务。性不屑屑于自殖。深念水源木本，先德之厚，今历久而始发；于是独肩巨任，创建宗祠，越三年告成功，縻费数万。

　　岁庚午，大饥，哀鸿遍野。君设局筹赈，全活无算。复虑异地挽粟，当此然眉至急，接济或未能克期。遂躬诣虎岫神祠，扶服泥首，为民请命。斋坛一醮，立沛甘霖。今岁丙申，复大旱，赤地千里，郡中粮食为之一空；储榖者又率居奇以弋利，价涌甚。君驰书三弟，省垣运舶立至，榖价以平。此二事，脱手皆数千金。至于排难解纷，则尤不吝重赀，立平械斗之祸。他如造桥修路，舍药施棺，凡兹美谈，不胜枚举。瑶林，晋邑之僻壤也，自昔未闻伟人杰者出于其间；居民治生，有唐魏纤啬之习。君独姿禀醲粹，知足以扩其业，仁足以周其党，信义足以推之四方而无所窒滞。乌虖，非所谓不囿于时，不限于地者耶！

　　君于宗祠落成之秋，正筹榖赈饥之日，志愿已毕，心力亦瘁，秋八月疾笃。举家皇皇，叩神灵，究医药，衣不解带者数十日矣。弥留之顷，犹以岁饥屡旱，强起焚牒，祈雨立应。君殁后，里中无贤不肖，翕然称之。

　　君生道光戊戌年六月十五日亥时，卒光绪丙申年八月初二日巳时，春秋五十有九。配董安人，永宁卫其辉公女，以贤孝闻，先君卒，年三十有八。继配施安人，伉俪尤敦，即于君殁日，仰药殉志，年四十。君有丈夫子三：长青、次捷、次冠墀。女二：长适施琦，次适高沛穆。孙三：璧，青出；瓀，捷出；珉，冠墀出。

　　某年月日，葬君于某山。青来征铭，铭曰：世争骛利，君独啖名。嘘枯拯涸，翼弱定倾，十韬一襮，阴德耳鸣。胡诚不通？胡泽不普？己溺己饥，可稷可禹，实惟斯人，与古者伍！爵岂必显？身处行尊；梦岂必极？形蜕道存。尔神在室，尔福在门。环带鉴湖，列屏绣野，卜此佳城，奠魄其下。声之铭诗，用示来者。

　　陈游戎墓志铭

　　岁甲午，中、日构衅，延及台湾，当轴者割地与讲。台之志士发冲眦裂，合词电争；不允，廷旨遂严饬内渡。台旧为荷兰所辟，土著绝鲜，侨此者多泉、漳二郡人。维时仓皇转徙，变生不测，士大夫流离琐尾，冒际弃家。游戎陈君，顾念同里，义形于色，必思所以翼卫之，俾复邦族。君亦挂冠拂袖，载妻孥而去。用是，知君之不安于左衽；而其识力之果，足以及人也。

　　君讳有文，字启顺，又字英华，闽之同安人。世为马巷官山巨族。十二传有惟功者，始迁仑头乡。二十五传至君考伯千，生四子，力田者三，而年皆不永；君最幼，独辍耕而起，蓄所抱负，锐欲以商战竞全球，不屑屑陇亩间事。遂奉严令，从厦门贾人航海北上，历游烟台、锦州数年。值发、捻二匪交讧，君又奋然曰：『男儿身手，奈何郁郁居此，令班生笑人哉』？投效鲍帅霆军，得六品秩，从征湖北各郡县。事平，以把总尽先补用，赏戴蓝翎。旋以亲老乞归，日与欧、美才艺之士广求方伎。

　　嗣闻马江创设船厂，君既应其募，旋又舍去，而香港、而上海，落落无所谐。继至台北，欣然曰：『吾得所矣』！迎亲以养。仍操计然术，由是积累巨万。时凡官于台者，遇有制造及采办之举，辄以委君。自沈文肃公、赫宫保暨丁、岑、刘、邵、沈、唐诸中丞，如筑铁路、凿煤井、置电灯、建制造厂、创商务局、设自来水、开中西学堂、用挖泥机器通河道，悉君倡之。岁甲申，法人犯台。君于台北形势，了如指掌，提帅孙公命为乡导。叙功，得五品秩。大府委君综筦全台文报，例得优奖；以丁外艰，固辞不受。台番叛，君以墨绖从孙、刘诸军，进剿埤南大科崁各社，兼抚未叛诸番。以功擢千总。旋汇先后奖案，准免补千总，以守备尽先补用，并加都司衔，赏换花翎。未几，台番复叛，大军四出，君总后路粮台。以转输功，洊升游击；又以丁内艰，不果仕。

　　甲午之役，君奉檄筦带水军，扼守沪尾；兼理筹防、保甲等局。割地后，军民纷纷内渡，君当其冲，护送者日常千百，市廛间一尘不扰焉。日人耳君名，授以保良局总董。君乃尽弃台产，扶二亲柩以行。告父老曰：『非光复旧物，誓不重莅兹土也』？归至厦门，见内河劫盗充斥，慨然集资，购小轮舟，请于当道，令商民踵办推行，各港往还者，莫不称便。

　　先是，君自谓脑质甚钝，以故不喜读书，于古今中西诸籍，自视常如瞽者，因谓其所亲曰：『予既瞽矣，然不忍予之子孙与予同里之亲戚子弟，亦或如予之终于瞽也』。爰罄其所蓄，募诸同志，集成巨资，始创英华书院，继设同文书院。复偕林工部，建东亚书院，期于广育人才。然皆未竟其志，论者惜之。

　　君性豪爽，到处挥金结客，所识皆当世名流。里人有械斗而酿命案者，君辄为偿款以解纷。他如振饥、恤嫠、修桥、清道、复创医院及防疫会，乐善不倦。综厥生平，几合鲁连、孟尝为一人焉。至于内行之修，尤非常人所及。事母孝，母怒，则长跽不敢起。门以内，雍雍如也。乌虖，此其可铭者已！

　　君生道光壬寅年三月一日，卒光绪甲辰年十月八日，春秋六十又三。配李氏，封淑人；侧室李氏。子五：秉源、秉圭、秉钓、秉栋、秉锺。孙一，女孙二。以乙巳年四月九日葬君于内官乡东边社。后其孤乞铭于予，铭曰：生不必识一丁字，亦不必挽两石弓；为鸷夫长，为秀民宗，为新学倡，为故里雄！是殆有独立之骨干，而独辟之明聪乎！大屯之山，郁嵷嵷乎；关渡之水，静溶溶乎！敬告后贤：乌虖，其视此隽老之元宫乎！

　　杨墨侯太翁配郭太夫人合窆墓志铭

　　予世宅温陵之岑江，距墨侯杨太翁里八里许。里曰：「曾坑」，以前明曾长者得名。人谓翁生是乡，有长者风云。

　　岁乙未，台湾割让，予避地旋梓。闻其风，心仪其人，迄未一晤。丙申游闽，翁之宗人保亭君，予戚也，谓予曰：『闽一商战场也，里之人贾于闽者，眼中无虑百十辈矣；独翁能以真道义相切劘，三十年来，如一日也』。谈未竟，而翁履声橐橐然至，遂倾襟焉。丁未戊申夏、秋间，予承乏商政，兼领贡燕之局；一岁中至闽者再，辄主翁家。翁颀而髯■〈素卓〉辅而洪声，神栩栩犹少壮。乐与予数晨夕，纵论遍及时事，无或■〈带上心下〉容。予时窃忻其老而健也。已而闻其恙，彼此离索，不获讯起居。未几，而翁之讣来告矣。翁春秋盖七十有七，而竟止于是矣！

　　翁以舞象之年，侍厥考纯彬公侨贾闽之台江，克苦习盬盐业。比壮，游延津，旅沙邑，市茗荈而利倍蓰。于是卜廛龙江之滨，业以浸饶；誉声亦隆隆起，一时从事研桑者，咸目为的。翁性俭约，菲于自奉，而丰于所施。里之宗祠，岁久且敝。谋所以完葺之者，纯彬公盖尝志焉，而未之逮；翁至是拓而新之。不宁惟是，泉郡旧馆驿杨氏宗祠、闽省光禄坊杨龟山先生祠，翁慨然引为己任，事无不集。里居之日，举凡桥梁道路，无不赖翁以治焉。翁又博闻强记，若有异禀，尝泛览堪舆、卜筮、方伎诸书，为人指画佳城，笠屐徒步山谷间，劳不受酬，耄而忘倦。里有衅且斗者，翁辄以片言折伏之。彰善瘅恶，无所于隐。治门内，雅有榘■〈氵尘〉，用能齐其家，其子弟至不敢以华服见。性尤尊师，竺于友，十脡之束，必竭忱以将。人或告之匮窳，必餍所吁以去。里之士夫亦以是多之。翁年六十时，其从子孝廉■〈车隹〉方主讲于浯门，邮文为寿，称之曰「古之直」，乌虖，谅哉！此其可铭者已。

　　翁配郭，以子元勋贵，封恭人，赠夫人。郭年十六归于杨，时犹逮事尊章也，滫瀡之供，必敬必戒。持门作健，四十余年，用俾藁砧，无内顾忧。外而四邻辑睦，三■〈尚阝〉馈问，饥者榖，寒者纩，疚者药，丧者赗。处筑里者盎然，惠子姓者渥然，御臧护媪侍者秩然、井然。乌虖！古所称桓孟之雅、锺郝之懿，太夫人其兼之矣！子二人：长曰元勋，花翎候选道；次，幼殇。女二人：长适西岑国学生施钦美，次适沙堤国学生龚光辉。元勋配黄，继配施，继配林。孙四人：长、次、三幼殇，均施出；四曰子庚，林出。孙女四人：长适仙店李泰树，次未字，均施出；三、四幼，均林出。

　　翁生道光癸巳年五月八日，卒宣统己酉年六月十六日。太夫人生道光丙申年二月三十日，卒光绪甲午年七月十五日。将以宣统庚戌年某月某日，合窆于某乡某山；穴用形家法，首某趾，其兼某某分金。某某为之志而系以铭曰：世以市道争，君乃以直道行也。所■〈氵〈衣上十下〉〉精，故所笵成也。倜乎宾萌，今之鲍筦而觥觥也。曰匪赀是鸣，匪爵是荣也。繄裙布与钗荆，实相夫子，用昌厥声也。我铭君茔，诏后生也。

　　柯母李孺人墓志铭

　　孺人李氏，小字莲娘，予友柯君敬堂之元室也。昔予主厦门商政，始晤敬堂，识为商界之杰；而其人善交久敬，有长者风。往还既稔，因悉其服贾之相与以有成者，盖得之内相之力为多。岁甲寅十有二月，敬堂以悼亡来讣。予■〈扌府〉今追昔，不禁同病相怜，为之邑邑者久之。越岁二月卜葬，敬堂具状，乞志且铭之焉。

　　古之称贤媛者，无若孟德曜、桓少君。孟之裙布钗荆与桓之挽车汲瓮，若孺人者，庶几其近之矣。先是敬堂远贾越南，孺人亦世侨于越，年十九来归。敬堂先后生子男女各四，而各殇其二。自越旋厦，七年而卒。综厥生平，俭勤而宽惠，六姻三■〈尚阝〉无闲言。向使天假之年，其大有裨于敬堂者，正复何限；而竟止于是耶！然使闺帏以内，苟一二事足与孟、桓并称，虽没，犹不没也。予以是为敬堂悲，而又为敬堂幸也。

　　孺人生于辛巳年九月二十二日，卒于甲寅年十二月十六日，年三十有四。子男二：曰基，曰添。女二，未字。以乙卯年二月十三日，葬于思明之半山塘。予为之志而铭之曰：希孟企桓，陇西贤媛，今之所难！我铭幽石，谅哉壶德，昭示无极。

　　郑毓臣上舍师友风义录序

　　曩不佞在台阳时，与桂林诗人倪耘劬大令同入灌阳唐维卿中丞幕中，朋尊雅游，衋然念人生修短、显晦、离合之故，尝拟辑「师友风义录」；广罗海内外诗人，藉吉光片羽之珍，存知己一言之■〈契，廾代大〉。尘事泄沓，卒卒未果。会唐公入觐，不佞橐笔与偕，重晤耘劬津门佛照楼，为言「风义录」近已脱稿。于时，不佞快其有志竟成；唐公亦驩喜赞叹，愿助剞劂之役。亡何，耘劬溘逝，此稿不知所之！不佞■〈忄心〉■〈忄心〉至今，若膺重负。

　　客岁侨居鹭门，吾友郑毓臣上舍手两诗册见示，大抵东亚诸名士之作，题曰「师友风义录」；属不佞重为选校，将以寿之梨枣。毓臣盖即唐公岁试所得之士也。嗟夫！海水群飞，黑风吹梦，此种零膏剩馥，往往流落人间！上舍乃能相印以心，不谋而合；即拟之香山广大教主，亦复何惭！异时新罗聘颖士为师，吐谷购子升之集，不佞尤将拭目俟之。

　　猥授末简，枨触前尘，率肊序此，愿以质之同志者。

　　郑香谷部郎偏远堂吟草序

　　耐道人生当浊世，目击桑田三浅，邑邑不自聊。偶一呻吟，而愤时嫉俗、悲天悯人之概，吐跃于毫楮；又窃虑为同辈所厌，然终莫能善刀而藏。此耐道人之所以短而穷愁到老也。

　　吾世丈香谷郑先生，素所为诗，无矜躁焦郁之音，斯足尚矣！先生世父仪部公与先君子在道光朝曾同儤直郎署，纪群交好，历世弥永。今先生文孙伯端，好礼而能笃故者也；吾台诗人友竹王君为之介，奉先生遗稿，乞序于耐道人，将以授梓人焉。耐道人顾谓门人郑鹏云曰：『先生善继述，乐施与，持盈保泰，富寿以终，殆书所称九五福之完人欤？虽不能诗，其人传矣；况更能诗乎哉』！

　　台湾北港增修朝天宫碑记

　　台湾绝岛孤悬，破荒未久，笨港尤其弹丸者耳。自康熙间，有僧奉湄洲朝天阁香火到港，神曰天后，其时九庄人士相与虔奉而庙祀焉；迄今称「北港朝天宫」，香火不绝，灵应非一，晋封圣母庙。再圯而再葺，愈拓而愈宏，今不特美奂美轮，甲于全岛；而凡历朝之褒锡与夫海内外公卿大夫及四民之翘楚奔走而瞻拜之者，二百年来，盖骎骎乎日盛焉。神之灵，岂偶然耶！

　　夷考天后，当宋建隆元年，生于莆田湄洲屿。相传幼时窥井，神授铜符，遂通变化。莆县尹以拯疫故，奉为「海滨神姑」。迄雍熙四年重九日飞升，里人祠之。自宋迄清，护国庇民，炳然史册。吾先靖海侯襄壮公平台时，尤护神之助顺。台人子爵提帅王公，亦以殄寇功，奏加封号。此二事，其荦荦大者。

　　窃以天后之祀，自湄而港，香火固一脉也。台之变故屡矣，神之有德于台亦至矣。台有沧桑之改易，而庙无陵谷之迁移，宜乎祠宇加崇，典礼增修。台之人，其必有以祇承于勿替者矣。其间咸丰之壬子、光绪之甲午，亦尝有鸠工庀材之役；而莫盛于今壬子萃全台之力而高之、大之，应募而乐输者七万九千余金。然则，神之灵，岂偶然耶？落成之日，台之搢绅父老邮寄状略，属予为文，勒之石，以诒来者。

　　侍郎衔太仆寺卿林公圹志（代叔臧京堂作）

　　先考府君以乙未年台湾割让后，侨居厦门。越十年乙巳，前商部右丞王公清穆，奉朝命核商政，道厦；夙稔府君材荩，请于贝子尚书，特疏保创办银行并总理商会，恩赏加侍郎衔。府君闻命感奋，与王公筹划劳瘁，旧恙顿发，药弗克瘳，竟以是年六月考终于鼓浪屿第中正寝。男尔严■〈艹寺〉谨视含殓，终丧如礼。惟予小子无状，不能秉笔记载，以传我先考府君于万一；谨就荦荦大者，粗述其概，藏之元宫，以俟知言君子文之，以志不朽焉。

　　府君姓林氏，讳维源，字友逢，号时甫。先世由漳州龙溪，迁居台湾淡水之枋桥。府君逾冠，先王考光禄公国芳、先伯祖考光禄公国华相继弃养；府君与先世父巽甫公，负荷先业。洎先世父故，先叔父敦甫公亦中道殂，府君独肩巨责。设育婴，葺废坟，平陂路。复创养济院，以恤穷黎；修「淡水志」，以存文献；辟「大观社」，以惠士林。大甲溪岁溺，人称奇险，府君与诸当道造浮桥，民获安渡。台湾抚垦内山时，府君方以内阁侍读学士在都供职，奉旨帮办台湾抚垦事务。凡筑铁道、开煤矿、建行省郡垣之役、赈顺直晋豫之荒，心力交瘁。在台十余年，帝心简在，历迁太常少卿、通政副使、太仆正卿。甲午，中日事起，命授督办全台团防大臣。自募两营，扼险固守。未几和议，遵旨内渡。遂壹意吁请开缺，养痾厦门之鼓浪屿。闽省迭遭水患，运金榖以赈之。晋江、南安、惠安、厦门，古冢暴露，无不葺而完之。南靖蛟水没堞，灾民无数，倡巨款，筑故堤，以安全之。庚子拳匪之变，府君急欲奔赴行在；终以在台时感瘴致疾，弗克就道，痛愤填膺，疾亦增剧。洎乙巳拜侍郎之命，尔嘉■〈艹寺〉私幸国恩家庆，爱日方长。乃以垂老之年，蒿目时艰，宿疾因之不起，呜呼哀哉！

　　府君生道光戊戌三月二十有一日子时，卒光绪乙巳六月十有六日卯时，春秋六十有八。越二年丁未，卜葬于漳州龙溪白石堡丁厝山之麓，穴坐壬向丙兼子午，分金癸巳癸亥。小子尔嘉，援志圹之典，并刊列系属，用示来者。府君配陈氏，诰封一品夫人，江南福山镇总兵官刚勇公胜元第三女，先府君卒。妾九人。男五人：怀训，蚤殇；尔嘉，花翎三品衔，候补五品京堂；尔准、尔茀、尔茂。孙七人：景仁、刚义、鼎礼、崇智、履信、克恭、志宽。女一人，适南平县学训导陈钊。孙女四人。

　　刑赏忠厚之至论（一）

　　宋眉山苏子瞻氏尝论：「罪疑惟轻，功疑惟重，疑则举而归之于仁」，以君子长者之道待天下。盖以见先王之所以刑赏者，固忠厚之至也。

　　苏氏当熙宁、元丰之间，深慨夫王荆公创立新法，坏乱天下。其时青苗、均输、保马、方田诸役，相继并兴，韩绛、吕惠卿、曾布之徒擅作威福。盖所谓刑赏者，久己扰扰乎显悖忠之旨矣。苏氏之言曰：『古者赏不以爵禄，刑不以刀锯』。赏以爵禄，是赏之道行于爵禄之所加，而不行于爵禄之所不加也；刑以刀锯，是刑之威施于刀锯之所及，而不施于刀锯之所不及也。荆公之法，一以矫世变俗为务；而不知其以经术误天下者，正非鲜浅。然其法至元佑而遽罢，非所谓爵禄之所加、刀锯之所及，亦有时而不能加、不能及乎？虽绍圣仍用新法，而至靖康，则杨龟山诸君子群起而议其弊焉。非以昔之所谓刑赏者，究非忠厚之遗乎？崇宁中，荆公封王配食，识者笑之。迨籍元佑诸臣，而石工安民「惟恐得罪后世」之语，传之千古。盖赏之所不能加，刑之所不能及，至是而较然益着矣。后之君子，推原于苏氏之说，不能无慨于宋之刑赏至荆公而大弊；愈不能不睪然高望于先王忠厚之所以至也，而岂易易哉！

　　刑赏忠厚之至论（二）

　　呜呼！时今日，忠厚日非，尚得谓之刑赏哉！古之理人者，劝贤而畏刑，恤人不倦。赏以春夏、刑以秋冬，先王忠厚之道，于是乎在。降及后世，苛暴日甚，而黥髡髡钳之所及，滥于刑矣；嬖幸日多，而车服带砺之所加，僭于赏矣。苏子曰：『春秋之义，立法贵严，而责人贵宽。因褒贬以制赏罚，亦忠厚之至也』。斯言也，其深有慨于后世之刑赏也，其深有望于刑赏之忠厚也。

　　夫先王之所操以治世者，不外刑赏诸大端，而皆垂为后世法。其见于虞、夏、商、周之书者，无论矣。苏子生宋时，以嘉佑二年「春秋」对义第一，其志固欲举刑赏而归于忠厚，为世大用；而卒不得所志，以迄贬谪，何也？「春秋」以匹夫法天下，苏子究其旨，以为躬行，旁薄郁勃于中，而不能自已。千载而下，读史者犹为之掩卷太息焉。士大夫不幸生当叔季，欲求如苏子在宋理学之世，考论「春秋」义法且不可得，夫非古之所谓忠厚者愈去而愈远哉？

　　世之用夷变夏，日即于被发左衽之风，乌知所谓先王之道与「春秋」之义法？一旦出而治世，则刑赏倒置，忠厚即因之以亡，而乌得不为苏子所深恶而痛绝之也？呜呼！刑赏者，天下之大端。士大夫侈言忠厚，而适以弊刑赏；其去忠厚之世日远耶！其并刑赏之道而不知耶？

　　复女弟子邱韵香书

　　月前惠书，久未作答。鄙人承乏商政，市尘万斛，绝少闲襟。忽忽驹光，天中届节，满拟裁笺致候，恰逢驿使到门，函外一函，地曰鼎尾，人曰陈无忌。受而读之，盖即子虚、亡是、乌有先生之类也。

　　函称鄙人所题韵香小影诗极佳；惟中有「苏小」、「真真」、「崔徽」、「涛笺」等语，数典近于不伦，恐千载后同受不美之名，为识者笑。鄙人玩索数四，无忌之所以责我者，备矣；即即无忌之所以爱我者，亦深矣！然鄙人始而骇然、继而哑然，终乃怡然、涣然而无复歉然矣。无忌之言诗，非真能知诗者也，亦适成其为无忌而已。诗之道与作文异，与讲学尤异。断章取义，赋、兴、比原无所不可。「关雎」为「国风」之首，而文王乃「寤寐」、「窈窕」、「展转」、「反侧」，圣人不以为非。唐李飞谓：白傅诗不择典而用，斥为纤艳不逞，名教罪人。卒之，白傅诗名不因李飞而损。王介甫曰：『诗者，寺言也。寺为九卿所居，非礼法之言不入』。识者笑之。夫屈原以「美人香草」喻君、苏武以「结发夫妻」喻友，无忌亦将以为不伦乎？傅鹑「觚工儿女」之情，而直节昭著；沈东阳有「绮语」之忏，而隐慝丛生。他如韩渥「香奁」、徐擒「宫体」，而爱国忠君之念，寄托遥深；其用典尤匪夷所思矣。无忌之意，必将以绣英主人为敬姜、为孟母、为曹大家、为宋宣文、为女中尧舜，而后谓之美名乎？然而傎矣！金荃、玉溪、微之、樊川之流，于典无所不用者也，诗人也；周、张、程、朱，言必择而后施者也，不可谓之诗人也。朱竹垞宁不吃两庑特豚，不肯删「风怀」一首。以千金之珠易鱼之一目而鱼不愿焉者，目虽贱而真珠虽贵而假也。昔随园叟以「钱唐苏小是乡亲」七字镌印，某尚书诃责不已。叟曰：『今日尚书贵矣，苏小贱矣；第恐千载后，人知有苏小而不知有公也』。无忌其亦闻斯语乎？

　　抑鄙人更有说焉：「涛笺」二字既为无忌所斥，而「蕙锦」则以为无妨。不知涛之笺，至南宋士大夫犹雅重而仿其制，即仅曰「涛」亦不过称为才女而已；况合「笺」字而用之，其为专切诗事，更无可疑矣。若蕙之锦，其所寄者何人也？无忌试为闭目思之，则鄙人之获罪不当更甚于「涛笺」乎？轻其所重而重其所轻，质之无忌，能勿爽然失乎？

　　若夫「对镜真真，崔徽卷里」，尤题影者之万无可逃者也。韵香之影，将以「丙魏麟阁、贾邓云台」处之乎？抑以「裴度丹青」、「谢鲲邱壑」当之乎？如其不然，则舍鄙作云云以外，更有何典可用？甚愿无忌之有以进而教之也。真真如在、崔徽有灵，以借切小影之故，而竟有不虞之毁；地下古人，得无怨恫耶？又如鄙作中「红墙银汉」云云，其用典似更纤于「真真」等语，而无忌漠然安焉，何有幸有不幸乃尔耶！

　　鄙人前此自维谫陋，不敢当师；今幸而鄙作公然有「元亭绛帐」云云，则自此以下，虽有一二闺中纤典，亦可以化纤而为庄矣。师若弟，随意唱酬，信乎拈典，有何忌讳？茫茫宇宙，岂无知诗而可与言诗者乎？愿以此诗，质之知诗而兼知我者。

　　昔汪水云入元后作宋宫词，而耳食者乃谤及理宗、谢后。又如朱淑真、李清照皆才女而词人也，而伧父乃因「生查」一词、「漱玉」一集，风影所讹，遂遍及于谬悠之口。若韵香者，即拟以朱、李，谁曰不宜！倘不幸无忌又见之，必罚向泥犁拔舌矣。措大眼孔、老生常谈，比比皆然，无足怪者。韵香此时将以无忌为是乎，则鄙人非矣；抑以鄙人为是乎，则无忌非矣。二者必居一焉，不妨明以告我！平心论之，鄙作本不足誉，而强为之誉；本不足毁，而强为之毁。倘必欲鄙人删改，则莫若使无忌一奋其如椽之笔，为鄙作点铁成金、一字之师，岂非至幸！否则，无忌别作为鄙人模范，岂独鄙人之幸，亦韵香之幸也。倘不改而又不作，坐视此不伦之语犹在人间，则先生遗憾，长抱终古矣。先生乎？无忌乎？无忌先生何在乎？吾愿韵香为吾访先生，而还以吾说质之。

　　昔严沧浪论诗如羚羊挂角，无迹可寻，鄙人于此诚有愧矣！咄哉学究！乃亦向三家村咬文嚼字，老死句下，谥为「诗囚」。某虽不敏，万不敢坠入此恶障也。  
后苏龛文稿卷二

　　温陵施士洁耐公

　　叶梅珊太史祭文

　　吴咫园明经祭文

　　家悦秋孝廉祭文

　　林母黄太夫人祭文

　　女弟慧修贞女祭文（代郑伯端作）

　　高标勋茂才祭文

　　郑莲舫协戎祭文

　　耐公六十自祭文

　　代军警长祭死事者三人文

　　台南郡城开沟祭后土文

　　王迪臣观察祖妣顾太夫人葬日祭后土文

　　顾太夫人斋奠日施放河灯祭水神文

　　林景商代仪士寿母郑太君祝词（代施涵字）

　　林景商代仪士寿母郑太君祝词（代林芍生）

　　江保生全闽报社三周年祝词

　　声应报社祝词（代公和社柯敬堂）

　　旭瀛书院三周年祝词

　　旭瀛书院四周年祝词

　　旭瀛书院举行毕业礼式祝词

　　蔡舜臣封公象赞

　　蔡母陈太夫人象赞

　　蔡晓沧观察冠剑图赞

　　陈笃延太学象赞

　　陈母王太安人象赞

　　吴二如封公象赞

　　畲铁騃上舍先王母施太孺人象赞

　　咏淞族兄踏雪探梅图赞

　　浙绍沈亦舟先生象赞

　　邱君子寅象赞

　　林母谢太孺人象赞

　　许母吴太安人象赞

　　族兄亨六上舍象赞

　　族叔诒垣司马象赞

　　族叔母洪宜人象赞

　　王昆甫五十二岁小影赞

　　自题五十小影寄赠陈槐庭于鹿溪

　　五文昌图赞集葩经句

　　观音图赞

　　江璞岩孝廉祭文

　　己酉八月，女弟子邱韵香自霞阳撮影相贻，即以五十五岁肖象报之，口占三十二字题后

　　丁巳九月，全闽报社十周年三千号纪念祝词

　　黄未庐明经润格小引

　　叶梅珊太史祭文

　　繄甜俗之诡炫兮，饰鞶帨而絜脂韦；古所谓国之隽老兮，今则卷而怀之。曰苍苍其梦梦兮，胡宿德之不慭遗？

　　禾山高、禾水长兮，实挺生我夫子。既翔步夫木天兮，宁抱淑而岑处？莽九州岛以腥膻兮，纷不知褰裳而谁与！彼发言以盈廷兮，侈衮衮之诸公。想夫子塞耳而不愿闻兮，会何须乎社酒以治聋？

　　嗟我生之不辰兮，值宗邦之多故也！纵投笔之有怀兮，复请缨之无路也。孰虚声而可盗兮？贲束帛于丘园。独不见夫昔人之不家食兮，望车尘历鹿而雷奔。爰税驾于春申之浦兮，夫岂如食客之所云云？羼寓公于人海兮，以书佣为市隐。彼繁华犹一梦兮，吊南朝之金粉；矧楼台之起于平地兮，又孰知夫妖蟇之与怪蜃。咄哉宾宾之学子兮，扇大陆以欧风！以玉堂金马之殊特兮，甘逐队而溷鱼龙。岂侩牛以避世兮，如墙东之君公？拊往古之耆英兮，恒康宁而寿考；乃星陨于吴中兮，应少微以安道。恐斯文之将丧兮，何哲人其萎早！泣杨朱于歧路兮，恸阮籍于穷途。念侧身之无所兮，后死者宁不为鬼之所揶揄？

　　谓我夫子兮，天乎人乎！挽歌兮蒿里，招魂兮翦纸。魂归来兮鹭之水，束生刍兮孺子！瞻彼屋乌兮，不知谁止！桂醑兮椒浆，灵之驾兮云翔。四顾兮茫茫，正丘首兮吾故乡。灵其有知兮，鉴此升香！

　　吴咫园明经祭文

　　呜呼！宙合陵夷，耆宿何之？晨星寥落，已而已而！自我离乡倏逾十稔，苍狗白衣，黄粱一枕。痴生逝矣，釆生溘然，行芳厥球，相与后先。诸子壮頄，遽晞薤露，灵光虽存，而伤迟暮。咎园硕果，万口祝延；少微今陨，彼苍者天！鲤城以南，皋比之坐，经师人师，又弱一个。呜呼哀哉！

　　君之于我，异苔同岑，迢迢两地，以心印心。追念生平，水萍泥爪，虞笔广谈，寸私倾倒。坠欢如梦，沪里遂园，过从文酒，十日平原。故郡荒祠，对床风雨，麈尾纵横，九州岛千古。

　　授徒绛帐，问字符亭，咫园之学，葄史枕经。抗手欧、曾，希踪董、贾，咫园之才，玉堂金马。三高锺阜，一老淮阳，咫园之德，抱素含章。彦和雕龙，子建绣虎，咫园之文，周规折矩。数奇不偶，天乎人乎！彼其之子，何必读书！

　　君兮槐忙，一十五度，道丰身啬，畴晰其故。贫而兼病，今昔同悲，枵然煮字，曷以疗饥？眊燥秋风，明经终老，罗隐、温岐，相怜灰槁。呜呼哀哉！不绝如缕，幸有文孙，笵馨祖砚，仅此传人。

　　我滞禾门，君终梓里，天醉陆沈，奈何后死！生刍一束，弗获登堂；素车白马，深愧笵、张！遥酹幽宫，怆挥泪墨。灵其格兹，下讯无极！

　　家悦秋孝廉祭文

　　胡苍苍其梦梦兮，荃殄瘁而云亡！苟桑户之反真兮，虽溘丧乎何伤；独我夫子衣绣而履棘兮，殉半百之流光。呜呼哀哉！

　　睇南浔吾枌社兮，繄夫子实弁冕：大声发于水上兮，数鹿川之往典；赓伯埙以仲篪兮，饩于庠而迹■〈显，去页〉。属潢中之盗弄兮，扇黑水以群飞。彼峨冠之狞狞兮，党锢及乎儒衣。孰深文为峻诋兮，锡鞶带为褫之。羌抱璧以三烧兮，屈赀郎于横舍。遘大比以兴贤兮，倏青萍之长价。空市骨于燕台兮，负盐车而不得。驾毷氉归来兮，谓终老婆娑之洋。夫岂知神州之陆沈兮，眴浩劫于沧桑，歌黄鸟以复邦族兮，乃容与乎儿时钓戈之乡。载南越之橐装兮，携太邱之元季。孰谓籯金之不如一经兮，信猗陶其足贵；矧双丁之殊特兮，向康庄而竞辔。不观夫太玄之尚白兮，童乌慧而不祥；听西河之一恸兮，岂丧子而能盲？苟灏气其犹弥兮，汪锜可以无殇。蹇同病余相怜兮，渺莫知其故也。慕作达于东门之吴兮，恐易晞于薤露也。建鼓而求亡兮，何夫子之不悟也？呜呼哀哉！

　　值阳九之吾厄兮，杂腥膻以烟尘，既侧身之无所兮，宁复嗟大暮之不可晨？览逝者之如斯兮，吾将从信陵之饮醇。悼虞翻于海角兮，以青蝇为吊客；念硕果之仅仅兮，胡怛化于瘦岛。祭诗之夕，丰材而啬寿兮，又岂常矩之所能臆！已焉哉！孰为拊子敬之琴兮，而感山阳之笛？爰歌楚些以招魂曰：魂兮修文，地下冥冥些；少微不见，怅晨星些！在水一方，何以质幽灵些？我丁叔末，祝宗祈死些。斯文既丧，孰揶揄于新故之鬼些？遥酹夫子，瓶罄罍耻些。魂兮有知，鉴吾哀些！哲人先蜕，净土一坏些！后死者其奈何，将行尸走肉于昏浊之黄埃些？夫子骑箕，掉头不顾些。万古蜉■〈琉，虫代王〉，吾存吾素些。一束生刍，相与证心期于泉路些；奠清酌兮陈庶馐。魂之来兮夷犹，魂之归兮正首丘。有宁馨儿兮，荃又何忧？

　　林母黄太夫人祭文

　　呜呼太君！江夏鼎门。自其为女、为妇、为母，四十有三载，而人无闲言。呜呼太君！四德远闻：德若班昭，言若左芬，容若令晖，工若灵芸。当咏絮颂椒之岁，粤簉于我西河君。迹其丹穴齿齿，朱甍嶙嶙，灿常伯之金貂，袭余杭之玉豚；编马埒于铜沟，贲翟茀于琐闉。盖不翅茂陵之广汉，梓泽之季伦。呜呼太君！乃公宫自范，而内则是循。人谓络秀之具馔，少君之挽轮。所难者，疏帐缥被，荆钗布裙。太君将媲德而上之，而其它曾何足以云云。维时西河君，息机田里，拂袖笼樊；蜃雾方浊，鲸波正翻，且卜筑于江之鹭，而絻迹于海之鲲，顾谓太君：『吾与汝偕隐于洞天鼓浪之滨』。

　　呜呼太君！夙承华膴，中遘蹇屯：歌别鹄以饯逝，抚孤雏而寡欢。植庭者芝，树堂者萱，举凡敬姜之劳，孟母之仁，和丸以佐读，截髢以延宾，罔弗本舐犊之爱，而极哺乌之勤。人见其渐露头角矣，夫岂知其尽瘁于精神？

　　呜呼太君！誉播三■〈尚阝〉，声腾四邻；以逮姻连之勿■〈函欠〉，筑里之交亲，须捷之呴沫，侮甬之温存。于以锵礼度，扇清芬，振藁砧之余韵，甘虀臼以受辛，数十年如一日：盖己捋荼只蓼，而枯莞备臻。

　　呜呼！太君往矣，谕定盖棺。戚里中无贤不肖，相与涕泗而汍澜。某等或叨藟庇，或切萝攀，拜须婺之星，仰女几之山，敬陈疏席，薄侑清尊。灵兮肸蠁，来格蒿焄！

　　女弟慧修贞女祭文（代郑伯端作）

　　女有肺疾，皈佛持戒，礼古月和尚于闽之石鼓山。归，卒于新竹北郭园。遗属其大父香谷部郎，愿火葬雪峰寺建塔焉。

　　繄吾女弟之慧之修兮，金粟证其前身。转法轮于鹿女兮，委蜕乎无着之与天亲。荃既洁以自好兮，乃圆满于童真。四禅鯈其解缚兮，饮八功德而能仁。将弹墨于水田之衣兮，净域遄臻。谢郭北之芳园兮，引闽南之宝筏。雪峰皑皑兮，有导师曰古月。布佛金于青鸳之伽蓝兮，作比邱之檀越。夫何贞木其不寿兮，相与昙花以共没？僊肉飞而羽化兮，涌妙莲于火窟；光舍利之珠顶兮，矗浮图之玉骨。

　　呜呼吾女弟兮！别重闱其何之？燕当春而肺槁兮，鹃入夜而魂离。独不念垂老兮椿萱，同气兮埙篪？呜呼！新竹兮山之陂，古榕兮水之湄，灵其往还兮，肸蠁于斯！羌千龄万劫兮，吾以铭吾悲！

　　高标勋茂才祭文

　　呜呼！时局艰虞，善士云徂！同声一哭，怆我枌榆。

　　卓哉高君！澥堧之特：平准书成，胶庠生色。君有夙慧，如日在东；君有远抱，破浪乘风。耆宿器君，翔鸾振鹄；曹耦佩君，浑金璞玉。多君学识，七略三长；伟君干济，上厩飞黄。淼淼天南，驾颿怡朗，尺幅瀛寰，了如指掌。猗陶云集，播殖文明，率我华旅，商战群英。西被东惭，实维党塾，万里车书，轩■〈鼓上长下〉汉族。属当黄冑，光复神州，君司言责，借箸前筹。鼓吹时豪，投袂而起，舌血笔刀，功酬寸纸。以君余泽，遂及梓桑：惠商兴学，无诺不偿。

　　何意修文，绯衣遽召！异域羁魂，青蝇作吊。峤儿黔妇，客次零丁；寥寥旧雨，落落晨星！徐孺生刍，桥公斗酒，追悼人琴，灵其鉴否？

　　郑莲舫协戎祭文

　　繄荣阳君，鹏山之杰！幼学壮行，雄姿英发。鼓枻星洲，乘风直达，商战地球，伫君凯捷。三徙业成，鸱夷家法。济困扶危，满腔血热！鹭水口碑，齐声颂说，四十年中，蓬蓬勃勃。佥曰『吉人，九畴宜吉』。何意曼卿，蓉城承乏！桑户反真，良俦永诀！束我生刍，用申奠醊。

　　耐公六十自祭文

　　呜呼耐公！生惭人杰，死愧鬼雄。六旬无用，一窍不通。生不如死，赍恨长终！

　　回思少壮，吐气如虹，二十登第，三十从戎。不图转眴，万念皆空，桑田沧海，历劫重重！四十避地，五十飘蓬，不仕不隐，不商不工，不樵不牧，不钓不农；渊明无菊，宏景无松，嵇康癖懒，阮籍途穷。琴焦爨下，锥伏囊中，一生磨蚁，到处泥鸿，骈枝赘拇，朽秃成翁。而今已矣，漏尽呜钟，天人交迫，贫病相攻。神州莽莽，万丈尘红，浮沈人海，曼衍鱼龙。掀髯一笑，头脑冬烘，强装瘖哑，故作痴聋：目不欲视，耳不欲聪，贞我困厄，笃我罢癃。昔贤八十，尚兆非熊。繄予小子，花甲刚逢，业不加广，爵不加崇。形骸木偶，眷属萍踪，老而自吊，大耄嗟凶！

　　咄哉坡老，磨蝎命宫！嗟予小子，生日与同。绶不拖紫，笔不珥彤，春婆唤醒，一梦朦胧。迢迢千载，仰止遗风：铜琶铁板，高唱江东。心香一瓣，聊效吟蛩，敢云自寿，祝岳称嵩？自怜自哂，自恧自恫！

　　古有达者，祈死祝宗。矧予小子，碌碌庸庸，谀墓无金，买山无铜。孰承堂构？孰绍裘弓？埋头矮屋，终老书佣。兹当览揆，文酒过从：骚坛巨子，鼎阀名公，举觞寿我，恳款优隆。瓜投李报，负疚藐躬！怡园有言，启我颛蒙：欲为生祭，以寿吟筒。奈何食约，为谋不忠，萧萧逆旅，落落穷冬，宜吊而贺，宜啬而丰。享我绮馔，酌我黄封。金迷纸醉，一局匆匆，费而不惠，将伯无功。告存有例，饯岁从容，生刍一束，付之祝融。

　　杖乡伊始，老或还童，狂来呵壁，欲问高穹。寄人篱下，如鸟在笼，偶然饮啄，造化鸡虫。债台兀兀，腊鼓冬冬，德星小聚，藉鬯朋悰。红灯绿斝，醉倒花丛，紫裘腰笛，一曲玲珑，哀丝豪竹，百榼千锺。言酬言酢，恕我不恭，曲终奏雅，江上青峰。敬鸣谢悃，兼表愚衷。老而不死，呜呼耐公！穷而不死，呜呼耐公！

　　代军警长祭死事者三人文

　　呜呼！鲸波氛起，鹭岛尘扬：不图小丑，伺隙跳梁，攫人于市，如虎如狼。忝膺民责，挞伐斯张：集我警队，饬我戎行，鼯方穴索，螳乃车当。猗欤三杰，介冑之良，奋其虓怒，殄厥枭强。血飞肉薄，雨弹雷枪，以身殉职，无愧国殇！睠兹时局，百劫沧桑，沙虫猿鹤，泉路昏黄！死为雄鬼，作作有芒，丰碑姓字，邑乘争光。灵前一恸，敬奠椒浆。庶几肸蠁，来格来尝！

　　台南郡城开沟祭后土文

　　于昭泰媪，保我一方！「必恭敬止，维梓与桑」。荡荡古旭，厘然封洫，疏之导之，用纾地阞。矧兹赤嵌，皇初丕基，佳气葱郁，鲲鹿来驰。二百年余，丽谯霞郁，七轨九经，讫于浍渎。延平故国，揆一遗踪，阜图亥步，源脉游龙。相彼支流，或淤或潦，鼓翣炎洲，沙蜚石槁。仰资神妥，沃衍坤舆，此邦呵护，疫厉其袪。爰届朱明，言涓厥吉，阛阓熙熙，庶甿咸谧。方邱夏至，祀事孔彰，矧今展报，尤赖迪康。酹酒陈牲，馨闻远格。肸蠁鉴兹，告功是役。

　　王迪臣观察祖妣顾太夫人葬日祭后土文

　　于铄哉！隆隆丹穴，穆穆黄祇，龙游六幕，鳌奠四维。嘉禾毓秀，神实相之，属当寐月，用迓蕃厘。牛眠卜兆，格尔孝思；吉蠲牢醴，祠祭瘗霾。青囊玉尺，瑞蔡灵蓍，贡忱坤媪，祝史陈辞。

　　顾太夫人斋奠日施放河灯祭水神文

　　维神禺■〈豸虚〉帝冑，百谷朝宗，古称四渎，祀典攸隆。神歆锡类，崇德报功，孝思所格，上及元穹。屠维作噩，如月澣中，十三凤羽，瑞应昭融。无遮大会，法雨莲幢；然犀水府，肸蠁诚通。佛光普照，腾踔烛龙。群生沾暨，蜃市鲛吕。禾川淼淼，禾屿重重，神其蠁此，万福来同！

　　林景商代仪士寿母郑太君祝词（代施涵字）

　　浪屿一碧，霜篱正黄，是曰「怡园」。中有寿母，盖氅云丈之淑配，而景商君之令慈也。

　　风潮廿纪，田海百变，繄我民国，得此共和。于时景商君橐笔于南洋，着鞭于东亚，铁血喷热，金心葆恂。亦既果种余甘，花开益智，望阎浮而引枻，宣般若以传灯矣。乃者禾里言归，萱闱载拜，觥称六豒，序属九秋。吾党陈雷漆胶，佑穆臼杵，登堂一笑，行酒三巡。爰循尚齿之礼文，共进同胞之幸福。

　　景琛忝为代表，脱帽鞠躬而贡祝词曰：觞咏重阳，母诞家祥；■〈鼓上长下〉轩民国，母享天禄。龙头之津，鹿耳之滨，我识怡园，第二主人。主人奉母，介以寿酒，主人宴友，酌以大斗。友既醉兮，曰吾党有同志兮，敬寿母以寿主人，以寿民国之万岁兮。

　　又代林芍生祝词

　　昔我九牧，代有女宗；流光积厚，鹭泽斯锺。猗欤太君！祓禧褫祜，厥嗣宁馨，怡园是主。干猷文采，荻训章然；六姻三■〈尚阝〉，合群祝延。矧当帨辰，充闾之庆，振振冠裳，公族麟定。箕畴五福，大衍引喤，炜兹彤管，寿母千霜。民国元年，重九二日，鹿耳、龙头，安乐无极。

　　江保生全闽报社三周年祝词

　　西杰有言，报章方始，毛瑟百枝，何如片纸。世间神物，铁轨轮舟，新闻一出，速于置邮。不翼而飞，不胫而走，万国五洲，一编在手。洛阳纸贵，民智斯开，文明两字，黄种胚胎。

　　嶷嶷江君，吾乡之特，笔上生花，灿然五色！我来鹭水，市隐书佣。君为木铎，振聩发聋。天下有道，庶人不议；此何时哉，能无酸鼻？毫端腕底，铁血淋漓，警锺喝棒，大放厥词。子云笔札、君卿唇舌，兼而有之，令人心析。志林谈薮，宿构盈千，登坛树帜，于今三年。上辅豸冠，下宗麟史，唤醒睡狮，寸心未死，谁司言责以启群蒙？考城才士，复见文通。敬奉瓣香，寿君金石：日新又新，永永无极！

　　声应报社祝词（代公和社柯敬堂）

　　鹭水湛湛，有声自南，君应其声，抵掌而谈。一纸报章，神枪五百，电掣风驰，不胫不翼。民国肇纪，立言与功，天留木铎，用醒群聋。鼓浪洞天，轩然波起，大笔如椽，翻腾江水。文明种子，殖遍寰球，梯航万国，铅椠千秋！惟学识才，龙雕虎绣，我祝心香，管城长寿。

　　旭瀛书院三周年祝词

　　缅惟三古，殷序、周庠，登歌合舞，式焕萹章。去今千载，梦寐羹墙。华风不竞，大陆尘扬。腥膻满目，震旦冥茫，斯文天丧，逢掖颓唐！桑田三浅，鹭水一方，盈盈衣带，咫尺鲲洋。千寻异彩，倏耀扶桑，戴匡六宿，作作有芒。榕林胜地，高筑鳣堂，元亭绛帐，杜库曹仓。蛟腾凤起，鹄立鹓行，执经北面，化始于乡。嘉禾孕秀，溥及津梁，海滨邹鲁，师道弥光。虎溪、鹿洞，水碧山苍，宏模雅范，源远流长。南丰一瓣，敬祝心香！

　　旭瀛书院四周年祝词

　　华流黯黯，鹭水尤浑，狂澜既倒，曲学纷纭。扶桑咫尺，忽放朝暾，瀹我智慧，拓我声闻。坐风立雪，秋肃春温，帐惟马绛，亭以杨元。榕林片石，未丧斯文，缅怀邹鲁，师道常尊。嘉禾古里，实海之滨，何图今昔，六籍灰尘！谁为砥柱，拾芥传薪？东儒异彩，朗映西邻。公然校序，远企夏、殷，神州赤县，木铎是徇。思明学子，敬业乐群，睹兹后果，悟彼前因。心香一瓣，函丈氤氲，年年负笈，通德之门。

　　旭瀛书院举行毕业礼式祝词

　　神山古国，历史光荣，维新一代，万象文明。宾宾学子，向化输诚，担簦负笈，鹭屿鲲瀛。中、东唇齿，谊本同盟，鲛宫浪静，蜃市烟清。榕林一席，艺苑先声，幼安辽左，师道弥宏。广增学识，交辟性灵，海滨邹鲁，党塾风行。传经有帐，问字有亭，森森兰玉，遍植阶庭。属当春序，举典循名，嘉宾戾止，鼓瑟吹笙。载赓伐木，求友嘤鸣，金鸡白鹿，江上峰青。扶桑异彩，普照西溟，摛词贡祝，用表欢迎。

　　蔡舜臣封公象赞

　　冠霞乐静，市隐南园，君袭宗风，渥水有源。读平准书，手握笇根；奋武倮顿，能世其勤。婆兰重舶，以善贾闻；素封丹穴，泽及子孙。内外交修，人无闲言，岿然鳌屿，称为德门。君位虽啬，君绩则存；君年虽歉，君息则蕃。遗照奕奕，宝此真元。赞之者谁？同里阿澐。

　　蔡母陈太夫人象赞

　　繄太夫人集菀兮，与怀清巴媍相仿佛兮；繄太夫人茹檗兮，与行义桓嫠相颃颉兮。山高女几，木寿女贞兮，梓子荪孙，贴遗涷邛遗刑兮。例以家谥而非私兮，粤若太夫人既孝且慈兮！

　　蔡晓沧观察冠剑图赞

　　汉苏属国，冠剑丁年，冰天雪海，仗节言旋。睹兹尺幅，阿堵神传，君之微旨，或在斯焉。

　　予昔同里，彼此相怜。梓桑回首，蜃雾狼烟！嘤求出谷，一旦乔迁，鲤城薢茩，泥瓜因缘。予发种种，无复华颠，靴刀帕首，大异从前。君虽曰艾，壮貌依然，雄冠剑佩，浊世翩翩。予家东海，眼见桑田，祝君画里，长作顽仙。

　　陈笃延太学象赞

　　宋陈天福，子曰桂孙，茶陵岁饥，发粟指囷。黄冠题壁，用证檀因；后此食报，诜诜振振。

　　有西海客，问于东海逸民曰：『今有同里，沪江之陈，赀豪于乡，以好善闻。其尤特者，曰笃延君，得毋天福之裔而桂孙之伦欤』？逸民曰：『是予戚也，果如所云。君踵素封，秀挺觿辰，货殖之传，与师史邻；平准之书，与卜式均。天丰其家，乃啬其身，甫逾壮齿，倏赴修文！所处裕矣，所历则屯；所奉约矣，所遗则伸。矧君畴昔，能世先芬，实为善士，而兼德门』。客曰：『谂君之迹，有美者存。披图展象，乌可无言？人但以为外观之既耀，而不知其内行之克敦也』。逸民于是赞之曰：今之人兮古之人，食旧德兮垂后升。享年三十又二兮，遗貌千春！

　　陈母王太安人象赞

　　稽古怀清，巴台嵲嵲，奕叶素封，始基丹穴。维太安人，于焉媲烈！颍川世族，琅邪女师，我瞻遗象，何以赞之？家有私谥，曰顺而慈。

　　吴二如封公象赞

　　呜呼！沪江之滨，狉狉榛榛，胡至今所谓国之隽老，独于公乎一人？公之同里，告予小子曰：『公生平，诚而已矣。公家匪素封，而无纤啬容。脱手圜铜，肇成乎一亩之宫，繄考亭是崇。公身匪在位，而强御不畏彼虎；而冠者凡几辈，罔弗戢其锐，息其沸。繄恃公为吾桑梓卫』。

　　公之冢君，是谓咫园，有声上舍，于桐之垣。咫园觥觥，■弟雁行，仲举于乡，叔饩于庠。呜呼！文通而武达，颖竖而苕发。沪山苍苍兮，沪水泼泼，述德而诵芬者，犹想见我公之诒厥。

　　公乎，往矣！咫园岿存，授我以图，责我以言。拜公遗象，奕奕真元。呜呼！公之爵虽未显兮，公之品则已敦也；公之业虽未裕兮，公之泽则已蕃也。予小子洁，敢拜手稽首而为之赞云！

　　畲铁騃上舍先王母施太孺人象赞

　　吾族有贤媛焉，产于岑里，归于畲门。自其为女、为妇、为母，而王母、而曾王母，八十有一岁。而噩噩浑浑，所难者，三传两寡，一发千钧，乃贞缟素，扇缃棻。以庠以饩，曰文子文孙。盖茹苦于舟之柏，而食报于黉之芹。

　　洁以梓桑谊而葭莩亲，敢■〈比〈爻爻〉廾，上中下〉 手乩首，披图而赞之云：繄太夫人之祜之纯兮，太孺人之绩之勤也；太孺人之之臻兮，太孺人之笇志之辛也。古所称曰「湛姑」、曰「桓君」兮，曾何以异于今所闻也。螽羽诜兮，麟趾振兮，家庆蕃也，婺星寒兮！姥峰尊兮，捆范存也；栩栩然与祥■〈木前〉瑞■〈黑■〈弋，去丶〉〉而长春兮，乌虖！今之古人也！

　　咏淞族兄「踏雪探梅图赞」

　　君釆龙涎鸡舌之珍，走鹿耳鲲身之岛，氤氲在抱，礧砢多姿。阿堵中偏嗜琴书，尺幅上雅摹泉石，欣从梓里，载觏松容。写此顽仙，惭非韵士；聊口占而塞责，俾爪迹以存真云尔。

　　咄哉！学书、学剑两不成，使我惜君市隐了此生；不读、不耕、不樵渔而食，我又羡君所食在香国。含■〈艹马〉耨兮味茵墀，百和千煎兮■〈米建〉鬻之。诗思忽然上驴背，踏雪探梅者为谁？噫吁嘻！士耶、农耶、工耶、商耶？我不敢知。曰香国主、曰岑江施，年已七十矣，而好事若斯！托荆关之毫素兮，寿黄绮之须眉。

　　浙绍沈亦舟先生象赞

　　画陆图陈，此笔已古，今之古人，如在阿堵。宝林旁薄，挺生乃公，紫芝眉宇，其光熊熊！不儒而儒，不仕而仕，胸有千秋，百家诸子。壮展鹏翮，东游鲲身，卅年一日，龙马精神。柳寨六韬，椰冈三箭，惟公之功，为帝所眷。蒲轮九聘，芙幄四箴，惟公之德，为时所钦。丝绣平原，金铸岛佛，令望令仪，尔思岂不。珪璋在室，黼黻在廷，后有述者，其史则青。

　　邱君子寅象赞

　　安海之滨，有儒而贾，古称市隐，或斯人伍，上不致君，下不泽氏，素琴在抱，寂寂鹭门。

　　鹭门一水，相去尺咫，既见君子，我心则喜。东屿西皋，飞燕伯劳，何以赠之？茧楮兔毫。平居往复，邮筒辘辘，异苔同岑，写此衷曲。

　　少壮不图，俄顷云徂，彭殇渊跖，天乎人乎！旧游重轻，室迩人远，老泪一倾，客肠九转！故人遗挂，奕奕犹生，披图渍墨，用慰幽冥。

　　林母谢太孺人象赞

　　古称彤管，葩史扬芬。清如巴妇，俭若桓君，素封丹穴，荆布钗裙。我钦其范，里■〈尚阝〉云云。

　　桑榆晚景，有子克勤，侨居鹭市，独立鸡群：智师端木，货殖专门。孺人之德，如香可熏；孺人之祜，如泉有源。须眉巾帼，共见共闻，他年志乘，视此赞文。

　　许母吴太安人象赞

　　懿惟太君女中特，实主汝南内壶职。古称三从与四德，太君当之鲜惭色。相夫平准而货殖，家法鸱夷世为则。有儿上庠早饩食，余子亦自食其力。是惟中馈奏成绩，俾尔祥和布一室。我是东宁旧里戚，载瞻遗象诛遗式，昭示云仍永无极！

　　族兄亨六上舍象赞

　　志士负奇，末流竞时，目中余子，迹显名巍。先生谔谔，大布之衣，江东罗隐，淮右温岐。成均未贡，星陨少征，以一衿终，天乎岂知！

　　缅惟先生，经师人师，何堪弗陶？何锋弗劘？门墙自峻，身与俗违。或以迂讽，或以隘疵；蒙独不然，心焉仪之。岂无硕望？抱道者稀。岂无宿学？蟠根者谁？奕奕吾岑，斯文在兹。绘为此图，以写须眉。

　　族叔诒垣司马象赞

　　裴颊顾毫，栩栩奕奕，后之视今，犹今视昔。泉南石厦，沃衍奥区，崖栖谷隐，有君子儒。陈瓘精勤，邹浩质直，李常宽闳，孙昉慎密：公于宋学，数子近之。式浮振靡，为乡人师。鲁殿灵光，邵窝安乐，渊哉若人，寿而兼福！祥笺瑞墨，写此真元，传之叶叶，梓子荪孙。

　　族叔母洪宜人象赞

　　天孙有言，富贵寿考，巧月之祥，乃生此老。笄珈翟茀，一命斯荣；藁砧在室，兰玉在庭；鸿桉青山，鹿车白发；梓敬桑恭，锺礼郝法。福惟詶德，报必根施，理感数应，形动影随。婉淑载歌，庄严若睹，尺幅丹青，并垂家谱。枌乡在望，耳习壶仪，我叨藟庇，敢赞一辞！

　　王昆甫五十二岁小影赞

　　彼居之子，年半百余，笔下有田，胸中有书。不农而农，不儒而儒，惟三折肱，以赡妻孥。更推仁术，波及吾徒，功同良相，亶其然乎！

　　我来岑江，之子比闾。谁为之子，影此一图？见图者曰：『昆甫非欤』？老澐作赞，不为面谀。愿图长寿，敢布区区。癸卯二月，题于寄庐。

　　自题五十小影寄赠陈槐庭于鹿溪

　　西岑之麓，有逸民焉，不二其性，半百其年。醉舞狂歌，吾全吾天。故吾今吾，霄壤判然：故吾之吾，玉树风前；今吾之吾，积雪华颠！吾已非吾，自镜自怜。持质吾友，一笑桑田。

　　五文昌图赞（集葩经句）

　　于昭于天，维北有斗；我思古人，张仲孝友。台笠缁撮，彼何人斯？宾既醉止，可以栖迟。鞞琫容刀，在帝左右。下武维周。有莞者柳。倬彼云汉，明星煌煌，彤管有炜，我朱孔扬。婆娑其下，有客有客，黄发台背，元衮赤舄。白石皓皓，卉木萋萋，以絷其马，童子佩觿。祀事孔明，以祈尔爵，于乐辟廱，芃芃棫朴。言观其旗，集于泮林，神之听之，怀我好音！

　　观音图赞

　　一卷黄花翠竹，两行玉女金童；尚有庄严色相，如何五蕴皆空？

　　勘破身心妄七，渐臻中上乘三。儒释本无殊致，灵山我亦和南。

　　皎皎容瞻满月，纤纤手试兜罗。愿洒孤寒八百，缾中水化汪波！

　　旧说慈航智烛，济人苦海昏衢。悟到四禅二谛，世间谁是真图？

　　江璞岩孝廉祭文

　　荃怀修以自嫭猗，章甫而缝掖猗。丁众浊之絜楹猗，天醉胡此极猗？岁在龙蛇猗，儒冠者厄猗。晨星三五，又弱一个猗；少微之宫，厥象蚀猗！斯文既丧猗，后死者能无戚猗？

　　呜呼！吾夫子兮，孝廉之特也。公交车其薄笨兮，曾屡踬乎闱棘也。退而迹古所谓婆娑之洋兮，实吾子五亩宅也。夫何鳌掷鲸味兮，海水群飞，棹玄真之片席兮，指龙冈以遄归。黄鸟复我邦族兮，坐扶风之绛帷。孰使秉铎于叔末之龟山兮？信先进礼乐其在兹。抱寒玉以胶柱兮，中枨触而邑伊。大声发于鹭水兮，抵神枪之五百。曰断烂朝报其可读兮？倏已走不胫而飞不翼。矧宾宾学子兮，繄经师与人师共式。放异彩于旭瀛兮，以播我文明之所手殖。谓夫子方勤施兮，将食报其孔长。胡甲子之未周兮，荃中轸而云亡？呜呼哀哉！

　　爰为之些以招魂曰：魂之归兮，龙之冈些；魂之去兮，鲲之洋些；魂之来兮，鹭之江些；魂归去来兮，相与修文于地下之渊商些。素车兮白马，歌大招兮惟子知者。束生刍兮我心写。呜呼！丰材而啬寿兮，彼苍宁独靳夫斯人也？

　　己酉八月，女弟子邱韵香自霞阳撮影相贻，即以五十五岁肖象报之，口占三十二字题后

　　忆吾故吾，踆乌在东；惜吾今吾，劫灰已红！是吾非吾，质之镜中。不耐而耐，斯为耐公！

　　丁巳九月，全闽报社十周年三千号纪念祝词

　　扶桑既旭，震旦斯昏！捄时之杰，唤醒黄魂。君游鹭水，遒铎是徇。我方平准，佣笔市门。相逢抵掌，峡倒澜翻；眴今十稔，泥爪余痕。

　　江毫五色，历久弥新；扬镳树帜，余子纷纷。棘门灞上，岂曰能军？朝菌暮槿，一剎灰尘！灵光鲁殿，岿然独存，

　　咄哉时局，满目荆榛！残明、季汉，党祸留根。白衣苍狗，老泪酸辛！腥膻六合，膏血九原；燕皆巢幕，鹤自乘轩。矧兹岛海，蛟蜃为邻，君司言责，一发千钧。以吾衮钺，证彼见闻，麟经马史，韦布权尊。广谈虞笔，谷札楼唇，大声水上，鬯所云云。

　　文明播殖，率土之滨，齐驱并驾，火轨风轮。三都纸贵，五乘香熏，祝君毛颖，宜寿千春！

　　黄未庐明经润格小引

　　未庐六洞隐君，三山侨老。怒猊渴骥，有徐校理之风；扫兔飞鱼，得怀上人之妙。矧复咀含欧、褚，圭臬锺、王，固已墨林擅其专长，售千缣于一字；艺苑称为绝技，拓万纸于三都矣。

　　乃者马渎扬帆，鹭门税驾。仆等相逢旧雨，小聚客星。读毛颖之篇，到处定有人说项；入手民之坐，当今以此事推袁。所冀八■〈氵尘〉方家，三苍巨子，味同兰臭，能知洒白之工；癖甚蒲菹，弥见硬黄之贵。前导请为喤引，赏音窃附牙、期。此时椟韫瑶华，善沽待价；他日户穿铁叶，快睹争先。砚终岁以田腴，华垂而露润。世称山谷传北宋之诗孙，我作曹邱；访南州之地主，敢操左券。用代弁言。  
　 
后苏龛文稿补编

　　温陵施士洁耐公

　　绣英阁诗钞小引

　　婆娑仙籁吟社自序

　　菽庄序言

　　送别王少涛东归台阳序

　　东宁女子洪碧梧金石篆刻小引

　　鹿川募建宗祠启

　　施又笙孝廉捐济募启

　　黄氏古檗山庄序言

　　林母杨太夫人六十寿序

　　许允伯六豒开九双寿

　　林菽庄四十双寿序

　　林侍郎暨龚夫人银婚礼成序言

　　石翁学文六十又一寿言

　　萍叟林先生墓志铭

　　清通议大夫赏戴花翎三品衔记名简放道学部总务司郎中吏部主事恩贡生竹溪郑公墓志铭

　　又六祭文

　　清封正一品夫人陈府刘夫人挽词

　　寄祭许尤白文棉兰日里

　　司训立轩庐公家传 

　　绣英阁诗钞小引（辛亥六月六日）

　　懿夫四始六义，五声八音，大雅卫吟，小山徐拟，文锦蕙织，宝钗淑诒，厥有巽风，是惟坤德。词章典核，无愧秀才；天地精华，不锺男子。谁欤作者？敻乎■〈难，喜代隹〉哉！绣英主人，七鲲之奇，一夔已足，幼而婉丱，长而庄姝。桑海变更，萍水离合：厄于日本，嫔于霞阳。缉臣明经，其尊甫也。欧、曾同里，陈、蔡及门，鯈尔岛游，■〈辶■〈罒牛〉〉余市隐。吁，可慨已，抑又幸焉！

　　绣英瑜、亮一时，纪群两世，■〈豸页〉虽不栉，言乃如兰，何图耳耐公名，奉弟子贽？始觉青绫道韫，远驾王凝；紫石金銮，夙根白傅。凡授经踵史，集茗颂椒，以古准今，有赢无绌！所惜燹余萧绎，遑暇传薪？才尽江淹，辄思阁笔。拙哉此老，患在为师！乃者猥辱投笺，殷勤索序。不佞看朱碧，知青胜蓝。君借他山，权为攻错；我占丽泽，聊以盍簪云尔。

　　婆娑仙籁吟社自序

　　耐公归自舫山，隐于禾里，尘中大笑，扰扰作苍蝇之声；燹余小春，忽忽度红羊之劫。举世莫偶，与古为徒。及门王子，造席而请曰：『甚矣夫子之■〈刧上心下〉也！夫瓠巴鼓瑟，群鱼出听；延津佩剑，双龙跃合。苟大河兮有语，信吾道其不孤。夫子别台，十有八稔矣。今者南北鲲、鸡，题襟集遍；而东西劳燕，问学奇遥！凡槐市诸生，兰陵故侣，有怀空谷，如失导师。夫子其念之否』？

　　耐公矍然曰：『何言之易易也！仆世掌丝纶，少游辇毂，见夫拥皋比者杌陧，行束脡者嗟訾。彼儒林之丈人，以博士为弟子，咄哉方领矩步，问客何能？施帐坐毡，为人之患！其难一。矧兹叔末，自擅文明，履东土者习移，扇西风者心醉。而乃商量旧学，角抵新涂，将无反盾以攻矛，必与圜枘而方凿。其难二。客冬回首，尘劫销魂，枪林弹雨之嵚嶬，墨绶铜章之龌龊，久已束书高阁，投册深圊。一旦重下董帷，仍归儦室，窃恐稚圭移檄，陇笑岳嘲；子云谈元，窗糊瓿覆。其难三。仆老矣，纸钻蝇冻，字映萤枯。自维八百孤寒，非复三五涂抹，禅心如絮，诗梦不花。诸君以惨绿之少年，为出蓝之俊物，即欲按图而索，岂应问道于盲？其难四』。

　　王子曰：『甚矣，夫子之固也！吾台沧桑以后，汗竹无余！倏吟社之中兴，实词林之至幸。为问主盟风雅，牛耳何人？固知刑典老成，龙头必属。夫子眷兹梓里，梦到榕坛，南丰共祝瓣香，北海原推通德，归如就下，聚可成都。其便一。时危道丧，居索群离，一字之师不问，五言之城已坏。方今荷马西唱，蜡丁左行；掩映榑桑之光，点染樱花之色。诚得夫子保吾乡粹，脱此诗囚，望合浦以还珠，歌宏农而得宝。其便二。在夫子以一行作吏，六籍成灰，薶头于十丈之尘，绝意于四声之籁。抑知江山将助，游宦能吟，昔之王后卢前，庾清鲍俊，靡不朝家着册，军簿书名。方且呼宋玉为衙官，屈陈琳以祭酒；张旭署尉，岑参典州。大雅何伤，元音自在。其便三。常侍五旬，香山九老，魏武有暮年壮心之语，陆游无嗟卑悼耄之篇。夫子霜貌枫红，天姿李白，尚据鞍而矍铄，匪败鼓以笼东；而况洛下花开、历历耆花之会，商山芝釆、莫莫唐虞之歌。出其绪余，昭兹来许，足为七鲲生色，不须五凤添修。其便四』。

　　耐公曰：「诺」，遂序而剞之。

　　菽庄序言（甲寅正月）

　　仆与叔臧，两世纪、群，十年嵇、阮。鹭门市隐，同作宾萌；鲲岛燹余，犹留幸草。乃者佛轮风荡，帝网天开；谢傅之山高卧，温分之园独乐。羊欣止足，亦老亦庄；潘岳闲居，一邱一壑：于鼓浪屿之阴，得鹤墅焉。礁通鹿耳，渡近龙头；此亦鉴湖，何须甫里？七松盖瓦，自成半亩之宫；六枳揵篱，不费中人之产。嵇含归厚，杜佑安仁；即以「菽庄」额之，从其主人之号也。大山属于何点，岂必千万买邻？小园比之庾信，恰好二分种竹。日涉成趣，风流在兹：闻田水作声，是栗里琴外谱；得雪蕉遗意，有辋川画中诗。净碧所栖，软红自远。入善人之室，十步搴芳；缅空谷之姿，九畹纫佩。盖主妇字曰「蕙香」，因以颜其榭云。梁、孟偕隐，几生修到梅花？刘、樊欲仙，前身合是明月。与榭并揖，眉阁岿然。「眉」者何？主人之小名也。知白为式，涂雘不施，傲绿野之裴堂，侣青山之谢宅。时或飞笺扫榻，盲杜小冠而来；载酒题襟，髯苏大瓢以出。会耆英于林下，图主客于诗中，亦足以贡萝情、鬯叶语矣。去阁数武，有石台焉。严仆射望乡，呼拾遗以狂酌；阮嗣宗长啸，引公和为古欢，台之外曰「茅亭」，燕喜赓诗，即宾僚互答；醉翁作记，则山水皆姿。亭之外曰「芦爨」，订「白云」之约，鸥鹭能来；歌「秋水」之章，兼葭亦韵。由是驾木为彴，担榔栗以如飞；凿土为池，弄芙蕖而欲笑。到公于焉移石，阿对使之引泉；得此殊观，诧为能事。仆以为园最胜处，曰「听潮楼」；水天一色，晴雨万态。冷红辞树，吹上人衣；浓翠过江，扑于酒面。有如情移海上，宫征相生；何止道入山阴，应接不暇。贤者乐此，君其仙乎！

　　然而拊今追昔，仆有感焉。以主人黄散门基、青箱家学，官贵早施行马，壮夫岂屑雕虫？又况故里鸣珂，安世之貂蝉无恙；华堂昼锦，元康之犀犬犹存。夙号原尝，宁甘田舍？乃居室自铭其陋，而入山惟恐不深，岂千头之橘、可与千户等，三径之松、不以三公易哉？嗟乎！陆沈忽忽，几见沧桑；天醉茫茫，何论魏、晋！若主人者，负其嵚崎磊落，投于寂寞宽闲，筚路以启山林，瓮牖而储经济。出门西笑，肯缁入洛之尘；绕树南飞，宁变踰淮之枳？诚不若雌蝉抱叶、旅雁含芦，拙巢以遂鸠居，高枕而营兔窟。含章葆素，天将厚以烟霞；漱石枕流，世已高其岩谷。质之同志，岂曰躗言？且夫九柯十匠者，建设之符也；四违八窗者，飞腾之券也。方今处堂有雀、破壁无龙，徒肉食以乘轩，竟道谋而筑室！而或者董常一木，留为支厦之材；郭隗千金，始于筑台之召。主人出而应之，则南金东箭，自异欂栌；格笔阶干，斯成屩梓。古有锺阿草屩，拜车下之尘；衡岳布衣，设禁中之坐。羊裘罢钓，鹖冠就征；又何有终南快捷方式之嘲、北山移文之诮耶？

　　仆老矣，鬓丝禅榻，纱帽隐囊。杜陵屋破，茅龙不衣，相如壁立，瓜牛自篆；皋庑赁舂而无地，晏宅近市以甚嚣。梦中之故国蒪鲈，两惭吏隐；眼底之孤山梅鹤，迥别仙凡！他日草堂有资，桃源可到；誓将访白社之侣，结红树之邻。我于芝岭高歌，追踪四皓；君与竹林群从，平揖七贤。菟裘宛然，息壤在彼。取为弁首，藉以引喤。

　　送别王少涛东归台阳序

　　少涛王君，我台志学之士也。鹭门有「旭瀛书院」者，少涛实司训导，士论翕然称之；台之人亦致币而争聘焉。今将辞职东归梓里，别就居停。于是鹭门生徒，洎其父兄，以逮平昔之与少涛交而善者，相与奔走组合，为送别之会；而属序于余，以宠其行。

　　余维少涛之勤职于学务也，夫人而知之矣；若其性之骚雅而境之冲逸，则人或未之知也。少涛里居时，于静处卜筑，曰「赏青庐」，以寓其绝尘之趣。客鹭数载，凡一邱一壑，一泉一石，辄流连寄咏，而一发之于诗歌。又能笃好前哲，精玩古物，若金石书画之属，罔弗毕究而殚核之。鸟虖，我台志学之士，如少涛者，曾亦何易于数数觏耶？

　　曩岁少涛缋为一图，自署曰「曾经沧海」，遍征海内外名流题咏，褎然或为百衲之巨集焉。余既慕畴昔交游之广，而复睹今兹酬答之盛也，为之序以资我诸同人，兼以资之少涛。

　　乙卯中春，施士洁拜槁。

　　东宁女子洪碧梧金石篆刻小引

　　碧梧洪女士者，七香隽选，三瑞名楣。生于婆娑之洋，长以姽婳为质。吞蕊珠而孕慧，赋茗颂椒；署苔玉以镌华，针神机绝。海宇内外，荐绅先生，盖骎骎乎饮香名，珍爪迹马。顷游鹭厦，偶试虫雕，奏刀騞然，剡履满矣。入印人之室，冠以头衔；挹仓史之芬，宝于骨董。今之艺津巨子、篆室丈人，规八体之古腴，奉三桥为能手。所愿赏奇共折，穆羽相调。翱翔夫吉金乐石之林，朱钤于马炳色；刻划在缪篆籀文之奥，黄越可以通神。我为弁之，即此公然嚆矢；世有识者，固将寿以麻沙！

　　鹿川募建宗祠启

　　民国肇建，五族共和，由国而家，理本一贯。由都而邑，莫不有族；庶族芸芸，莫不有姓。合群之说，识者韪之，涣者使萃，疏者使戚。矧吾同姓，而敢自暌？吾宗有学贤者忧之，倡为「鹿川宗祠」之举。岁丁巳，由台岛至厦屿，乃访宗人士洁之寄庐而属之曰：『鲁惠公子施父之后，是称施伯，因以为氏，吾宗所自昉也。孔门之贤，实封临濮；海滨邹、鲁之风，未有如吾宗者也。即以近今论之，吾宗英杰，远贾于海外之斐猎滨岛者，且骎骎乎一跃千里之势焉。其在吾国中者，若浙省之宁波、绍兴，粤省之顺德，川省之沪州，固已章章乎称右族焉；而莫盛于吾闽之晋江。族既大而丁愈多，盖无虑数十万众，因是而「钱江」、「浔海」二派，遂往往自生区别，以构衅而成仇；而其它之散处于漳、于闽，愈推而愈远者，几如风马牛之不相及焉，而又何怪耶』？士洁乃作而言曰：『夫礼义生于富足，彼海外斐岛诸贤，且以临濮堂为乐群合族之地矣，矧吾钱江、浔海之生聚于宗邦者耶？然礼义之举，无人倡之，虽富足者未遑及也』。学贤盖吾宗之有心人也，岁月以来，奔走呼号，自台而厦，自浔海而钱江，而泉郡，而闽省，竟达斐岛，而获睹所谓「临濮堂一者。归而告士洁曰：『猗欤休哉！使吾宗人人得如斐岛之贤，祠典且立举矣。然以吾族大丁多，夫岂无一二英杰，起而倡之？矧斐岛诸贤眷吾宗邦，已非一日；推而至于浙、粤、川省之闻风而起者，又岂无人？列祖有灵，浔海、钱江之积习，且化而为水源木本之真诚焉，而又何疑耶』？夫九仞之山，自覆篑始也；千金之裘，自集腋始也。士洁老矣，无能为役！学贤之志如此，愿以告吾宗之同志。异日蛟腾凤起，庶几为吾临濮堂中一放千寻之异彩乎！

　　施又笙孝廉捐济募启

　　施又笙孝廉，先世由泉迁于省垣，实为靖海侯之裔。前在台湾唐中丞幕中，综理文牍。割地后，历就张、林二学使之聘，校阅陕西、浙江试卷。生平□□学粹，当道争迎；廉洁自持，不谋生事。光复后，旋里设教，家计萧条。何意年老病盲，五子又先后□折，仅余一女，尚在幼稚。嗟乎，文人之厄，乃至此耶！卜子夏圣门高弟，哭子丧明；邓伯道汉室循良，无□养老。凡我仁人义士，莫不代为寒心。所望官绅商学诸公，动恻隐之诚，具菩提之念；或分鹤俸，或助蚨囊。庶几集克腋成，安忍视同膜隔？悯彼枥中之老骥，志不能售；救兹釜底之游鱼，命犹可续云尔！

　　年世姻族谊诸同人公启。

　　黄氏古檗山庄序言

　　昔太公反葬而及五世，淮阴营地而置万家。表圣三休之歌，咏觞于潜闼；邠卿四贤之赞，图象于佳城。子建望鱼山为羡门，安昌乞牛亭为赐域，姚勖卜兆，万安麓别署化台；李适乐终，灞陵原自支寝榻。士谓之达，世服其高。

　　予友秀烺黄君，紫云孕奇，红海吸胜。其兄松盦大令，与予雅故，彼此同隶台籍，先后并登甲科。君独具端木之材，壮游非律宾岛；算婆兰之利，雄擅「托辣司」名。论者曰：『南阮清贫，齿肥者乃有北阮；大山凋谢，踵起者实维小山』。然而君业拥陶朱，志耽儒素，恋百年之梓里，丘壑胸中；慨三浅之桑田，烟云眼底！脱然蜃市，老我鸥乡。因念荀卿有粪本之思，尼父有首禾之义，冉子有息圹之语，姬公有族葬之经。爰相檗谷，得佳壤焉：钵岩俛背，灵源踞颠，左萦玉湖，右拂石井，面积四十丈，廓于复真之堂；手营百千缗，象以祁连之彖。其最胜处，曰檗荫楼，曰景庵。天宇四垂，山笏万拱，疏襟涤我，武乡之真柏交苍；静气迎人，和靖之古梅欲笑。足以放怀箕颍，毕愿向禽。为问今之玉尺锦囊，青乌赤雹，心醉拨沙之术，耳食却泗之奇者，能如之宠辱不惊，形神俱适否耶？

　　黄君语予曰：『子年六十，以文自祭，亦今之振奇人也。华阳欲仙，陶贞白无妨告逝；藤州未死，秦太虚自作挽词。生不信疑龙家书，老不卜卧牛阡地，又何必环会稽为范少伯邑，旌绵上为介之推田也哉』？予曰：『君与予异苔而同岑，同工而异曲者也。夫云泥各忆，斯枯莞殊途：一则召复土将军，筑此安厘之阙；一则效延陵季子，志在赢博之间。乃者莽莽六州，无干净土；匆匆一剎，为阎浮尘。孰营鲁隐之菟裘，遑论王樵之茧室？而若人者，方谓紫芝庐畔，真可饮驼；金粟冈前，不难翥凤。揣摩形势，将以郭璞为神乎？拘忌灾祥，必为吕才所哂矣！而况乞灵于垒块，求福于骷髅，贵人读海角之经，易世而朱棺在殡；竖子访金精之穴，经秋而石椁生苔。唤大梦而不醒，置天亲于无着，伊可痛也，谓之何哉？如君者，识过颜荛，惑袪传奕，公琹未古，宰木先青。袁山松生听殡歌，为汝南名士；范孝敬老营长室，是吴下福人！卒成翼燕之谋，宁假灼龟之卜？而予也乌飞三匝，绕树无枝；鸠拙一生，安巢何地？他日狐丘首正，马鬣封高，李冲邻杜预之茔，梁鸿倚要离之冢。息壤在彼，附赵佗神宅以千秋；山灵有知，对傅永寿藏而一笑。请留槁素，用志爪泥』。

　　林母杨太夫人六十寿序

　　仆与石洲观察，鲲、鹿之旧，而纪群之雅也。其门模世范，耳习心仪者，盖亦夙矣。

　　今皇帝光绪三十有四年，龙在戊申，九月七日，为寿母杨太夫人周甲帨辰，石洲制锦以张之，称觥以侑之。于时子若孙、女若媍，寿内■〈门外洫内〉；若戚属，若疏属，寿外■〈门外洫内〉者凡几？添筹于屋，舞彩于堂；宾载手仇，仆先喤引曰：太夫人以关西鼎望，为瀛中壶式。蕊珠咽梦，毓此针神，苔玉镌名，诧为机绝。幼而失怙，长而益庄。懿夫待年之初，绰有成人之德：刚经柔史，雒诵粗通；女布男钱，雏形毕构。正不徒香茗泐集，文琴辨弦，博关图不栉之称，拟徐惠小山之作。而溶溶春月，闺中别具灵诠；落落高风，林下自饶佳趣。其为女而淑也有如是者。年二十有一，始来归于荫堂资政公，是为宫保刚愍公之冢子媍，人以媲之刘、樊之僊耦，郝、锺之世阀焉。先是资政盘于游■〈〈虍外田内〉攴〉之好，耻为章句之儒。太夫人闻而郁伊，见乎辞色，乐羊断织，而负笈以成；伯鸾具食，而举案不废。资政既勤铅椠，遂列赀郎。继奋兜鍪，渐臻散骑。却谷自敦书说乐，祭遵亦雅歌投壶。慕狼居胥之封，领曳落河之队，卒以敉平夷寇，洊擢监司，豸服躬膺，龙韬掌握。太夫人之力瘁矣，太夫人之志亦酬矣！然而仆所钦者，窃有进焉：当光绪之十有四年，彰邑氓以清赋畔。资政奉台帅檄，疾驰解围。其时淝水之草木皆疑，昆冈之玉石谁判？大夫人俶装入壁，旁画止戈，油然具菩提心，冀以安反侧子。孥无骈戮，市不易廛，太夫人赞之也。更足异者，资政尝以剿垦番社，深入其阻，粮尽而援绝。太夫人投袂而起，借箸以筹，驱五百之童男，率八千之子弟，鹤声雷动，骏足风追。终使黑闼之众，鯈尔土崩；白登之困，涣若冰释。盖毫发实无遗憾，而须眉反觉不如矣！其为媍而健也有如是者。岁己亥，资政驻军徐海。癸卯四月，捐馆于沪上。太夫人邪衾饯逝，正阈提孤，摒挡熊胆之丸，纲纪褭蹄之库。哲嗣石洲外台就职，瑞腾佐郡为僚，洵乎饮香有名，食报在睫。子能述父，母亦兼师，迹其种瓜瓜，种豆豆，蔡约无惭礼度之门；风风人，雨雨人，范晏实编阴德之传，于戏盛已！假令人谣奼女，茅解数钱；媍助司徒，弥工算榷，此固膏腴之锢习，抑尤巾帼之常情。太夫人梓敬桑恭，桃投李报，凡夫命田赈荒之举，创自善明；义庄收族之条，记于公辅。以逮婜婗之崽子，割劓之桓嫠，孤露之姻连，下风之台菔，靡不罄德缾以溉窭者，编慈筏而渡众生。时复治内申申，居高抑抑，筑里既良其袂，卑人不诉于泥；虽操虀血以受辛，实坐胡床而布泽。九■〈尚阝〉韪之，四邻怀之。其为母之贤而慈也有如今者。今者筵开寿菊，挹婺宿以齐光；里接嘉禾，仰姥峰而特耸。窃维气之和者祥自致，实之大者声乃宏，六十杖于乡，衍玉女千二百骁之笇；九五福曰富，牓临川三亿万贯之资。太夫人乃匔匔焉，止止焉，燕居自怿，雌节能拘，毳罽虽丰，而乌驎是服；渍熬虽适，而鲭臛胥捐。然则传曰「敬姜」、诗云「太姒」者，非欤？仆不文，略见一斑，敢陈四德。

　　客于是奏「西幄」之曲，上「北堂」之尊，醺嘉藻，饫穆徽，拜手乩首，为太夫人寿。

　　许允伯六豒开九双寿

　　癸丑之秋，舟访龙溪许侯于郡廨，参商久矣，文酒驩然。然而陵谷迁移，苍苍在鬓，夔蚿怜甚，鹿鹿于心，吁其衋已！嗣君辈语不佞曰：『今年十月五日，为家君五十又有九览揆之辰，将制锦以张之、舞彩以侑之，先生倘有意乎』？不佞曰：『敬诺。古者乞言介爵，治具胪宾，礼也』。

　　溯自榕坛爪迹，米市巢痕，德操之衡宇相望，根矩之研席与共。维时海氛不作，火色未腾，彼同学者少年，岂殊众于贱日。未几而秋蟾、春雁，袍已烂银；诗虎酒龙，衣犹惨绿。孰谓七鲲之畯士，终称五羊之神君也哉？

　　岁乙未，割台事起，侯与刘公永福军于瀛南，狂呼子弟八千，誓逐童男五百：请借前箸，轨里而连乡；为短后衣，堂旗而正鼓。佥曰：书生马上，傅永能文；壮士岛中横未死！咄哉苍天沈醉，翦鹑首之土以赐秦；黑水群飞，启鹿耳之门以延郑！盖至田是而杜鹃啼蜀、丁鹤语辽，忧甚坠天、义宁蹈海矣！

　　沧桑瞥眼，竿木随身，既去兵曹，旋为民宰。邑有徐闻者，东粤所称边瘠者也。侯以锺皓、林虑之长，为尹铎、晋阳之障。莅政伊始，视民如伤，朱元晦仓八常平，刘善明田能赎命。徐人曰：『衣衣我，食食我，风风人，雨雨人』！偏灾以宁，颂声斯作。邑邻广州湾，法人于此为招诱华工之计。侯曰：『冯夏威既拒夷约，孙铭仲复崇人道，矧予在官，而敢不勉』？徐人迄今颂父母焉。徐之树葬，为他邑所无。侯效朱昂揜胔之仁，成何庾砭俗之治，令行禁止，徐人化之。缘是叙劳，得授三水近邑。大府知侯材荩，调署阳春，害马先袪，饮羊乃革。从此墉无穿鼠，屋法穿雀，刀以买犊，剑以买牛矣。大府复以阳江厅之难治也，计非侯无足任者。于是戴星以出，随地而宜。以雄紧之要区，兼总林之杂处，邑当轚互，狐亦凭城；人尽辀张，鱼多漏网，往往黑山窟贼，青犊呼群。侯则豫设周阹，广筹方略，骋飞黄之足，悬太白之头，禽匪李草、尾二等，首从五百余人，咸寘之理；剧匪李北海，亦就抚焉。盗风以戢，王路遂平。所谓人是杨孚，蚕丛亦坦；才如吴霸，猺俗能驯者，不其伟欤！且夫政事之科、不兼文学，循吏之传、亦别儒林；抑知张然明允武允文，李普济入麤入细。辛丑癸卯之岁，两调内外帘官，玉尺衡秋，当日已无余子；珊枝网海，此才足了十人。侯第出其绪余，众已推为能事已。不佞尝论干将之质，跃冶而益淬其精；工倕之良，盘根而愈呈其器。先是阳江逸犯，罣议镌秩，侯乃出门西笑，挟策北行，客上金台，人呼朱邑。既钦迟于当轴，遂器重于上游，仍署三水本任。邑匪陆兰清闻其至也，免无三窟之恃，鼠有五技之穷，始革面而洗心，终畏威而怀德，而三水遂称治最焉。无何电白需才，调补斯缺。时则黄花冈上，风起潮腾；丹药洲前，星移物换。迨民国既建，侯亦旋漳，长龙溪民事局。嗣奉中央政府令，为县知事。人民城郭，望华表以来归；荐绅士夫，识荆州兮有愿。侯之责綦重矣，侯之心亦滋戚矣。不佞燹余幸草，市隐宾萌。黑鸦军十九年前，侯真健者；红羊劫两重洋外，仆本恨人！所幸桃李公门，梓桑望邑。书曰「攸好」，推之即五福完人；诗曰「孔迩」，呼之为万家生佛。荀令则中兴先达，不须彦博遐龄；邓仲华年小早封，岂必汾阳纯嘏？如侯者，公堂昼锦，祖里鸣珂，乌虖盛矣！元室吴，偕老笄珈，双修福慧，德门瑞典，世以为荣。

　　嗟夫！莽莽阎浮，迢迢震旦，俯瞰尘中褦襶子，犹苍蝇声；醉呼海上蓬莱仙，为铜狄寿！请书镂管，用介华樽。

　　林菽庄四十双寿序

　　天降雄彦，卷舒委随，道牟群仙，驩乐攸好：此菽庄先生之所以不可及也。夫陀移修襮，圭旨铺棻，纷若史巫之词，摈于雅颂之列。古者寿人不以文字，强仕不以祝延；然陈检讨之寿阎梓勤也、才及冠耳，吴祭酒之寿刘岚峰也、亦仅艾耳。以今准昔，可得而言。

　　先生振奇于戈印之年，毓秀于旗铃之梦，门惟黄散，家鲜白丁，灼灼崔儦、身入五千之室，珊珊李泌、手营三万之签，裴遵庆海上珊瑚，张文成人中鸑鷟。论者曰：释奴骥子，本异凡夫；太阿龙泉，终酬知己。员俶半千孙子，曹松第一科名，不难披惨之衣，骋飞黄之辔，紫犹拾芥，青共登梯。然先生懒踏槐忙，雅耽竹逸；虽才雄绣虎，而技薄雕虫。方之棨戟东裴，明经者实惟宽、谞；膏腴北阮，任达者乃有籍、咸。其不可及者一也。

　　洎乎门盈百两，漏定三商，歌雍雁而币陈，听鸣鸡而枕警。先生以崔、郑之眷属，为刘、樊之神仙，淑配龚夫人，祥女来归，礼宗在御。脱令阿堵遶司徒之榻，河间数奼女之钱，健妇虽曰持门，夫人不闻昂斛；先生则多宝为阁，传之于钩。如愿在户，呼之以帚。郗嘉侠少，家有猗倮之雄；麋子仲人豪，世有原尝之目。笑三同为伧父，薄二韭为庸徒，乐喜以厚施名，衣我食我；樊重以博济着，风人雨人。其不可及者二也。

　　昔之素封为虏，丹穴自囚者，往往周姥撰诗，侍儿执戟，不歌樛木，但斫桃花，独先生绮坐金钗，未下三公之跽；枕函玉马，不鸣六虎之雌。矧复镜槛联吟，纺砖佐读，清风自穆，闺中谢絮之才；春月能言，林下识王梅之趣。雪儿兼工词翰，泥婢亦解诗篇。史称孟案、桓车，锺礼、郝法，嵇亳邱衣冠右族，自署归厚之门；何颖考翟茀中阅，每肃如宾之服。其不可及者三也。

　　若夫梁鳣晚子，致生中馈之嫌；崔慎得男，乃在强年以后。而先生丰髫绮齿，便赋弄璋；玉果犀钱，频沾利市。刘殷儿贵，各通七业之经；王氏才多，独擅五之之誉。一庭伯鲤，千里家驹。不佞知仲举之不凡，呼阿戎而共语，窃以为王浑须防跨灶，贾逵定卜充闾，美秀者衮师，宁馨者夷甫。未尝不叹八龙之里，有高阳之遗风；三虎之俦，惟伟节为最怒也。其不可及者四也。

　　古有后生先达，荀令则建节南徐；年少早封，邓仲华分茅高密。大抵鸢肩速贵，虎气上腾。若先生里本鸣珂，营皆衣锦，岂必褭蹄健步，辇西门而入私门；蚨翼高骞，指南山而趋快捷方式？光绪乙巳之岁，商部奏派先生，创设厦门商会，命为总理。先生仿婆兰而算舶，师端木以运筹，读平准之书，能综三官之治；登货殖之传，己同千户之侯。未几被召赴都，宠以京堂显秼。先生德缾渊若，让谷冲然，虽为世禄之家，不入赀郎之列。宣统辛亥，复授侍郎，阮思旷素无宦情，思之烂熟；谢安石处为远志，人不易知。其不可及者五也。

　　且夫沧桑百劫，达士安所归乎？水竹二分，贤者而后乐此！当杞国坠天之日，正鲁连蹈海之秋，醉鹑首而翦，割鲲身而跋浪。先生渔童樵婢，泛宅元真，茶灶笔床，棹船甫里，廿年石隐，三径风清。乃者辟浪屿之荒邱，署「菽庄」之别业，竟陵击钵，联吟侣以阄题；北海飞樽，呼酒徒而战拇。所处之地，自全其天。视彼碧眼贾胡、徒填宝井，朱门纨裤、自侈金沟者，讵可同日语耶？不佞洞天把袂，觞咏披襟，挹黄宪之波，汪于千顷；望褚裒之气，备乎四时。其不及者六也。

　　今岁五月十又八日，为先生四十览揆令辰，小眉嗣君辈，治具胪宾，乞言侑斝，礼也。不佞欧、曾同里，纪群世交，仿汝南月旦之评，续襄阳耆旧之传，相与周度渊柢，具陈概端，为之扬觯而前，珥笔于左曰：夫如苴之泽，推以及人；而期颐之券，隐然在我。先生食德于义成之堡，布惠于吉人之津，举凡萝茑姻连，葛藟宗■〈尚阝〉，李桃投报，桑梓敬恭。本陆忠、顾厚之风，宏杜厦、白裘之举，古所谓积善余庆，美意延年者，非欤？今者彩舞于庭，饴含于室，既齐眉以偕老，复绕膝以承欢。世称雀玉蛇车，珠能生耳；我藉麟胶兔颖，爵以介眉。爰序此为先生寿。

　　林侍郎暨龚夫人银婚礼成序言

　　岁丙辰仲冬月十有六日，菽庄林侍郎偕元室龚夫人举行银婚礼式，盖即泰西廿五年夫妇之纪念也。时则银蟾三百，映镜玉以长圆；银蜡十双，披扇纱而一笑。削银光之柹，载咏结褵；把银甲之杯，重看合卺。于斯为盛，岂得无言？

　　窃维刘穸樊媊，注陆地仙灵之籍，木公金母，居神州拜揖之乡，圭旨所传，鼎门莫觏。若侍郎者，举案有齐眉之敬；祇率常仪，脱舆无反目之占。斯称佳耦，正不必侈谈丹灶，高步青城。而相待如宾，第效倡随于冀耨；宜言偕老，长留安乐于邵窝。其难一也。

　　若夫徐钗乐镜，惜分连理之襟，窦锦秦桑，例入相思之调，睢鸠方咏，劳燕旋睽。

　　若侍郎者，凝之偕道韫双栖，我则绂而子则佩；葛令与鲍姑并寿，前者于而后者嵎。从未闻重耳怀安，齐姜促驾，楚材远旅，薛媛图形，珊无不互之柯，茧有同功之象。其难二也。

　　又或黔娄终窭，依然荆布之风，莱子辞荣，愿为箕帚之役，纵不遗于葑菲，实有恧于糟糠。若侍郎者，金屋班班，联泽李、冈卢之眷属；玉田膴膴，壮薛盘、杜宝之门楣。而乃挽鹿烹雌，呜鸡弋雁，蔡长史谓之礼度，桓少君不为贵骄，以视卞彬之蚕室田居，王导之犊车麈尾，固已自成馨逸，迥别仙凡矣。其难三也。

　　昔之丹穴封君，朱门世冑，往往发三同之慨，刘孝标中馈无功；榜四畏之名，王文穆登堂失笑。若侍郎者，金钗列坐，不闻狮吼之威；碧玉专闱，无俟鸽羹之疗。矧乃陈椒工颂，鲍茗饮香，咏觞饶林下之风，宫征叶房中之奏。又何至太常斋日，生世不谐；大监河魁，伧荒可哂？彼裴家栲栳，秦妇扊扅，讵能同日语耶？其难四也。

　　至若阮修齿晚，始赋催妆；卢彖婚迟，自惭却扇。对洞房之红烛，顾影徘徊；吟纨素于白头，拊心怊怅！若侍郎者，乘龙紫府，便是天仙，中雀画屏，正当侠少。所以螽斯早咏，麟定遂振，德门多干蛊之才，强岁得含饴之乐。郭令望诸孙而点颔，公悦妪欢；刘殷授七业以蜚声，伯歌季舞。其难五也。

　　综此数难，蔚为百祉。银桥鹊羽，证双星七夕之期；银管兔毫，晋五福九畴之颂。此日多男多富，是中国西国之第一流；他年日耄曰颐，统金婚石婚为无量寿！

　　石翁学文六十又一寿言

　　海水群飞，神州陆沈之世，人方挟其驵桀，出而竞以权利相馽绁。瞻乌谁屋？流俗波靡，蚩之者氓，乃相与扶服于豪猾籓棘之下；不谓有人焉，自少而壮，旋涡急劫，绰能自立，以及于老寿，倜乎渊哉！倘古所谓善治生者，非耶？

　　吾里老石翁学文，今之素封也。少寝馈研桑术，抱布贸丝；能治产积，居与时逐。壮而货殖，翘然成家，里中无贤不肖，目翁长者。日居月诸，翁亦垂垂老矣。

　　台自割让后，南市一隅，今昔异概：昔之所称为程、郑为师史者，一再眴而窭；巧偷豪夺，优胜劣败，虎鼠变易，鱼龙曼衍于商战之场。翁独操其奇嬴，五而六之，九而十之，知足以候时，仁足以周物，礼足以泽躬，信义足以推之八表而无所阖阂。一时算婆兰者，咸胝为的。鲲身、鹿耳间，誉声遂嶪嶪起。台之政府，经画布廛，外而郊塍茔兆，凡有系于农林艺树者，虽马鬣牛眠之旧，必亟徙之；而别指一区，以为丛葬所。台人习形家语，安土重迁，莫不相顾动色。翁蹶然奋号召同志，醵巨金上之政府，遂佥赎其地，俾各妥其藏焉。迹翁生平所为，此其荦荦大者。里居日。啬于自奉，而丰于所施。南郡古剎，岁久多圮，翁辄辑而新之。缮舆梁，清衢路，舍柩药，恤孤寒，见义勇为，台人韪之。

　　今岁戊午五月十有二日，翁六豒晋一览揆嘉辰，台人将以不佞之文为翁寿。先是二月初吉，台之观光团友于役鹭门，翁哲嗣曰秀芳者，与不佞薢茩于鼓浪洞天之寄庐，同学畲子君屏复为之介，因而覶悉翁状。不佞乃作而言曰：洪范五福，莫先于富□；而康宁攸好德，天若默寓施报之理于其间。德既备者福始全，而后□当之而无所歉。不佞别台二十有四年矣，侧闻翁之为人也，俭而勤，明而能恕，无矫矫之行，自无赫赫之名。惟是身修家齐，而所业日进，其处□末之世，盖有道矣！老子曰：『上德获福』。荀子曰：『美意延年』。与夫阛阓中□之巨子，殆若有不可以同年语者。夫一施一报，洪范之理也，不徼福而福楙焉，不蕲寿而寿永焉，翁之所以为长者与？质之君屏，庶不河汉。

　　萍叟林先生墓志铭

　　鹑首天醉，鲲身陆沈，丰人群萎，翘士例折，亦既觏止，无足恫者。独不佞于吾萍叟，十年以长，有一日之知；二水中分，为千岁之别。夫何陵谷匆匆，人琴惘惘，玉树薶于何处，六州之净土难寻？昙花见于剎那，九地之骚魂不起！眷兹劳燕，怜甚蚿夔，陆士衡于焉托「感丘」之文，柳子厚所以撰「先友」之记也。

　　岁丙辰四月，兵爪林子以书来，讣于不佞曰：『吾兄逝矣！礼宜铭，子其志之』！不佞按状：

　　君讳尔述，宇彭寿，号少敦，又曰萍叟；小潭运使之文孙，敦甫观察之冢子也，华膴□阀，覃讦载路。驹齿未落，智百于常童；龙□独扛，志一于雄伯。论者谓：定陵鼎族，伟节最□，高阳德里，元方实难，方之义礼之房，青紫□穆焉。

　　君方佩觿■〈角枼〉，即废蓼莪，三失则皋鱼欲枯，风吹即倒；一县以颜鸟为号，土负成坟。无改父道，可为家督，迄今称文强者，犹传扇枕，咏广微者，必补循陔。鸟虖孝矣！君以姜肱大被之风，为窦群联珠之集，鲁恭字小先令就名，王微耽书，必与共课，木多交让，火亦同功，花有萼以相辉，荆无枯而不活。会张宽之食，和气既盎于一堂；过薛包之门，义声亦感于行路。乌虖弟矣！

　　君先世自漳州龙溪，卜居台湾。洎乙朱割台，迁于厦门之鼓浪屿。其时人民城郭，鹤不归辽；云树江天，鹃犹思蜀。君未弱冠，仲父时甫侍郎才之，特命渡台，权管家政。层波昏黑，急劫仓黄，駈麋竺之千僮，连乡轨里；综韦宙之万顷，握笇持筹。君力于是殚矣，君体亦于是瘁矣！

　　岁乙巳，君之从兄叔臧侍郎，总理厦门商务，偕君入都，君由司马援例至观察。旋加二品衔，赏载花翎，分发浙省。时振贝子为商部尚书，以丞参许之。君抱唐衢厌世之想，蹈郑均辞禄之节。东游日本，历诸名胜。伊藤公爵见而慕之，温子升文字，吐谷购以千缗；萧颖士才名，新罗望而再拜。返东岛之仙棹，卧北山之草堂，经卷药炉、半人一席，牙签缃帙、诸侯百城，凡六艺三官，四部七略，金匮青囊之诀，黄支乌弋之图，农正九扈之书，降朱五牸之术，罔弗恣奇获，吸古腴，冥带■〈扌穸〉则肠肺欲流，诣微则雷霆不入。闲以余事，托为小吟，抉少陵之藩，闯渊明之坐，辄惊长老，足压时流。

　　君家本素封，人称侠少，宛孔氏以厚交着，寿庚侯以博施名，自骨青磷、轸若敖之鬼，练裙葛帔、收彦升之儿；以逮荒岁指困，穷檐焚券，冷宠待以举火，涸辙因之得泉。三■〈桼阝〉韪之，四邻诵之。乌虖！借乘今亡，叩门弗与，如斯不吝，更属难能！

　　辛亥鼎革之秋，君北望涕零，寖以以成痗。桑田沧海，诗中闻变征之音；魏阙江湖，局外茹沸腔之血。凋枭不勘回首，枭离足以戕身。盖至是而二竖交横，百忧莫释，李贺骖虬之日，病在呕心；贾谊赋鵩之年，终于痛哭。吁其欷已！以丙辰年四月四日卒于台湾里第，距生之初，实癸未年六月二十日，春秋三十有四。

　　配张夫人，以泽李冈卢，为锺礼郝法，如宾之敬，末世所希。君饶于訾，卒无婢妾之侍，周妻何肉，净此六尘；犵鸟蛮花，付之一笑，君其有道者欤！子二：长曰忠，幼读书；次曰聪，蚤殇。女绿薏，未字。

　　乌虖！食子收子，信明德有达人；祝予丧予，怆失声于吾■〈桼阝〉！其友施士洁，谨为铭而纳诸墓。铭曰：富而不俗天所痡，矧癖书淫劬于儒，杞忧万古丛其躯。咄哉才奇行则庸！门内蔚然诗礼宗，中寿虽啬泽必锺。我声铭诗泐贞石，怪蜃妖蟆不敢蚀，上讯三辰下无极。

　　清通议大夫赏戴花翎三品衔记名简放道学部总务司郎中吏部主事恩贡生竹溪郑公墓志铭（壬戌四月，王友竹嘱作）

　　予年六十又八矣，读柳柳州「先友记」，落落亲故，俭于晨星，泚笔为二三遗老铭幽之文，辄泫然不忍以辞！予友竹溪郑君，里中所称为能诗文者。予与君生同乙卯，君体孔硕，■〈素卓〉辅而洪声，席膴履华，无所于恧；予则冻梨浊镜，山泽之癯，自顾犹蜉蝣耳。何竟铭君之幽，而君竟止于斯耶！

　　君讳兆璜，字渭卿，号竹溪。先世由泉渡台，以商业起家于新竹。曾王父宇，清赠文林郎。王父延珪，邑庠生，旌表孝友。考时霖，附贡生，候选知州、布政司经历。有子七，君其叔子也。幼聪颖，读书经眼不忘，业师郑孝廉维藩见而器之。光绪丁丑，受知于学使者新建夏公，入邑庠。旋食廪饩，补辛卯科恩生。君与里中名下士游，以文字相切劘，其妹夫陈纫石贡士，尤杰出，君亦如骖之勒。纫石春秋两闱，辄战捷；君乃六举省试，荐而不售者再，由是绝意场屋。割台事起，遂挈家内渡归泉。入都，援例纳粟得主事，签分吏部。洊历学部总务司郎中，记名简放道，加三品衔，赏戴花翎。勤慎任职，枢轴以干练目之，论者谓君骎骎可大用矣。亡何，国步鼎革，大总统项城袁公极意延揽；君已志在丘樊，回首觚棱，义不忘故。晚归竹邑，小隐农圃间，暇辄艺菊自课，时邀吟侣击钵飞觞，或翛然与樵牧翁孺相为笑乐。见之者，不知其为台省旧郎官也。

　　君有端木之智，长于货殖，以故归隐而家道愈丰，里中善举，胥赖以济，嘘枯拯涸，有睦渊任恤之风。论者又谓君不施之国而施之家，经画亦于是见焉。予里居日，未获为君总角交。中岁以还。彼此仕隐之迹，又往往人事舛啎，以出入后先相左为怅；其间鲤城小聚者，无过数阅月耳。文酒之驩，既不可得，而海田沧桑之感，宫室禾黍之思，伤心人同此怀抱！六形无干净土，君乃先首丘，鹭屿寓公，悼君适以自悼也。

　　君以辛酉年八月八日，终于新竹里第。距生之初，实维咸丰乙卯年八月十又五日，春秋六十又七。所著有「砚香斋诗集」，未梓。配朱淑人，继配陈淑人，妾赵氏。子三：云梯、云钦、云中，均朱出；云中前卒。孙四：作鉴、作涵，云钦出，作衡、作赞，云中出。孙女六：长字李，余均未字。

　　将以壬戌年五月十又六日，葬君于金山之麓。穴用形家■〈氵尘〉，首艮趾坤，兼□□，分金□□□□。其友施士洁为之志而系以铭曰：洪范五福，贵不与焉；谋之者人，成之者天，晚福如君，亦几乎全。十儒九寒，自昔已然；穷而后工，乃以诗传。君则异是，祖砚为田，父作子述，代有象贤。嗟今世宙，陵谷几迁，衣冠涂炭，仕宦腥膻！急流勇退，老作顽仙，白头真乐，不负林泉。考终攸好，佳宅牛眠。我为君铭，表此新阡。

　　又六祭文

　　呜呼！古而无死，爽鸠乐也何如人？人之云亡，瞻乌不知谁止。橘踰化枳，叶落归根，此宾萌所以托社燕之吟，宿草所以正邱狐之首也。

　　又六明经，挺秀岑江，衍祥渠阁，巷着乌衣望族，田生蓝玉佳儿。当夫西席侍亲，南台作客，凤毛克肖，初听雏凤一声；驹齿未齐，已卜家驹千里。论著谓积善余庆，明德达人，此于李之衮陶之通子焉。

　　辛卯之岁，东渡台阳，秉遗训于鲤庭，梓桥济美；播盛名于鲲岛，芳藻搴香。以博士弟子之员，为先生大人所器，是则飞黄俊物，固自绝尘；惨绿少年，非无奇遇。鹏背之云程远到，鸢肩之火色上腾。而乃舞鹤向人，■〈毛蒙〉■〈毛童〉坐上，攀蟾厄我，毷氉场中，将烧尾以何时，竟眉之无地！向使南山快捷方式，足迹先趋，西蜀赀郎，头衔自炫，策褭蹄而得意，涂■〈虫则〉血以生辉；又何至碌碌头巾，儒嘲一孔，便便腹笥，师笑五经，伧荒之故纸空钻，措大之冷毡独拥，不已傎乎！幸而残檠回光，枯棋活着，习鸱夷治生术，略洗酸寒；读龙门平准书，何嫌货殖。虽长安下第，天靳刘黄；而阳翟居奇，人夸吕览。用是担簦古榕之郡，树帜端木之门，效法陶朱起家儒素。或者味回都蔗，至尾而甘，手种灵檀，从心所欲欤？

　　岂知黄粱熟后，仅托仙游，丹穴封时，辄遭鬼妒，信伯龙之有命，感妖鵩之为灾，二竖膏育，纵参苓其何补？一身骯脏，终萍梗以无归。云端之白鹤相迎，海角之青青蝇作吊，吁可慨已，谓之何哉！所恨赍志未酬，修文太早，具桑研之智计，定负强年；埋兰玉之殊姿，竟成大暮！

　　嗟乎！拊琴叹逝，剪纸招魂。灵如有知，鉴白马素车之一恸；君应不朽，奠玉鱼金碗以千秋。呜呼哀哉，尚享！

　　清封正一品夫人陈府刘夫人挽词

　　岁甲寅孟春月，陈方伯之夫人刘，考终于香江峤邸。距其生年甲寅，盖已六十又一矣。饰终盛典，人世哀荣，里■〈尚阝〉姻连，异声同叹。窃维桓少君之俪子都，史册称为不骄；韩夫人之辅巨源，宾僚服其有度。即今概古，吾无间然。

　　夫人以彭城鼎阀，为颍川壶范。针神机绝、耳耳偏佳，紫石银鱼、颀颀独秃。当夫待年子舍，肄礼公宫，匪特道韫才华，穆清风而咏絮；季章和悦，霁春月以吟梅。固已静女其姝，善心为窈，有不佩陈椒之藻颂、饮鲍茗之香名者乎？

　　盛鬋及笄，于归方伯。维时南宫年少，中秘宫清，君子好逑，朱陈联其眷属；嘉耦曰配，樊刘媲之神仙。蔚然德门，遘此祥女，既姑嫜之逮事，复娣姒之相庄。方伯内顾无忧，壮行克遂，于是泛七鲲之棹，入五羊之城，俶筦厘纲，载膺郡绶，衣未离夫惨绿，辔已骋乎飞黄。夫人迓到鱼轩，阈内设窥宾之宴；行陪骢毂，灯前添判牍之香。洎乎周历外台，综权司度，靡不牛衣相勖，成峻节于仲卿；鸿案如宾，踵贤于德曜。矧当洊陈臬事，兼主文衡，犹复虀臼受辛，作持门之健者；簿书旁午，严在御之礼宗。论者谓陶誉子之官昌其家，实僖负羁之妻相其夫也。

　　乃者岛居林下，卢翁既号多田；池劫灰余，甄婢仍呼如愿。家人占其无遂，姜女咏其有斋。假令赓燕喜之章，笄珈偕老；诵鸡鸣之什，翟茀以朝。则班史千秋，长焕明媊之色；箕畴五福，宁沈宝婺之光？何图华屋山邱，桑田沧海，瞻乌不知谁止，爽鸠之乐若何？差幸花甲已周，梓乡可杖，白首有鼓盆之叟，青年有跨灶之儿，足以含瞑夜台，慰情泉壤。

　　嗟乎！赤城在望，空填海上之禽！芗水云遥，谁吊天涯之鹤？请书哀墨，用质灵■〈门外仑内〉。

　　寄祭许尤白文棉兰日里

　　某年某月某日，七鲲逸民某，以泪和墨，为文遥祭同学许子崖岸之灵曰：呜呼吁嚱！予之生，与君同甲子矣；君之居，与予同乡里矣。世幻道圮，君行万里，君客日里，君今死矣！然予之生，不如君之死也；微特予生不如君死，即君之生，抑不如君之死！君之死有蟫窟在，是曰知己。况所居停，殷其足恃，赗君以道义之金，宅君以干净之土，酹君以馨洁之旨。

　　呜呼！孟尝门客，吊珠履矣！素车白马，不知凡几矣！徒令后之人，不以天醉陆沈为可哀，而转以浮海居夷为可善也，呜呼哀哉！

　　司训立轩庐公家传

　　自予先王父侨籍七鲲，与卢氏衡宇比者，盖三世矣。立轩司训公，敦品绩学，予亡室黄恭人，儿时实受业焉。公之犹子棐堂孝廉，复与予同乙亥榜。里人相谓，殆犹太邱之于高阳也。乙未割台祸起，予与公避地鹭门，忽忽十余年间，而公溘逝。然公有孙，曰文启、曰心启者，以漳郡试，列前茅，冠童军，同入龙溪邑庠，其时公犹及见。嗟乎，楹书祖砚，手泽廑存，是则可悲而又可幸者耳！今春文启手公遗诗一册，踵门乞为公传。予纵不文，其曷敢辞？

　　公讳振基，字立轩，晚自号「四白山人」，台湾县学岁贡生，部选宁德县学训导。性至孝，里居授徒，以母在，不远游；即大比之年，亦从不一赴省试，始终澹于仕进，有古隐君之风。少孤，家贫自力。年二十，入邑庠，旋食廪饩，岁科试辄优等。督学徐公宗干，目为端人正士。以故从游者众，一时掇巍科、翔文苑者，指不胜搂。

　　公治家以俭，训子以严；而于诸弟妹及子姓辈，则以和以慈。年五十有四，寿母考终，犹复哀毁骨立，毕生孺慕。内行之笃，非人所及。在台诸有司，闻其风者，咸礼重之。侨鹭以后，日惟■〈度攵〉门课诸孙，未尝向当路投一刺。鹪栖蛛隐，抱道以终，年七十有六。

　　公有子二人：长宗煌，云林县学训导，先公卒。次宗炘，邑庠生。公雅有撰述，燹后荡然；今存者，「四白山人吟稿」十卷中，所余不过数十首而已。公自舞勺之年，雅慕宋学，日仿宋儒语录，兼寓年谱例意，凡所经历，七十余年中，日用饮食之，微洎乎家国政事之大，罔弗笔之于书。是书若在，其有关于人心世道者，必非鲜鲜；遭时不幸，佚于兵燹，惜哉！前中书舍人施士洁曰：公其有道而无愧色者与！闻之里中父老，谓公少咯血几殆，不事医药，家有「逸公茗壶」，日坐书斋中，手烹壶茗，玩而味之，如是者有年，所患驯至平复。中岁后，遂臻强固。非古所称养心寡欲者，孰克当此？

　　公尝自负有人伦鉴，予年十有四，即受公知，出而应郡邑试，辄冠曹偶。时公为爱女相攸，意将属予。旋以先大夫弃养，中辍。女归陈大令楷，亦邑中名下士也。予今白香，感怀知己，尤不禁马策西州之恸云！  
　 
附录

　　石兰山馆遗文选录

　　我们接受了黄典权先生供给的施士洁着「后苏龛合集」后，不久又收到黄氏续寄施琼芳着「石兰山馆遗稿」二十二卷。按施琼芳（一八一五～六八）为士洁之父，初名龙文，字「石兰山馆遗稿」二十二卷。按施琼芳（一八一五～六八）为士洁之父，初名龙文，字见田（一字昭德，又字星阶），号珠垣。登道光乙巳（一八四五）恩科进士，久滞京曹。寻任海东书院山长，以引掖后进为己任。所著「石兰山馆遗稿」，计分文钞二卷、骈体四卷、诗钞十卷、补余诗钞二卷、试帖四卷。兹选其有关台湾史事的遗文六篇附刊于此，俾供征献之用。至其全稿，已另在「台南文化」排版问世云。

　　所选六篇遗文，目次如下：

　　台郡加广学额中额志略

　　重修台湾道署记（代）

　　为台湾故道宪洪公毓琛请祀名宦禀末结语（甲子年）

　　为台湾故道宪孔公昭慈请谥请专祠禀末结语（甲子年）

　　为台郡论绅公同为吴道宪大廷留任禀

　　祭洪润堂观察文

　　编者识。

　　台郡加广学额中额志略

　　今天子崇励急公，广开登进：各直省捐资保圉，例如三十万两加文，武乡试定额一名。时学道徐公干以海外一郡宜另核，得减半邀恩如例。代者裕公铎举见数十五万两先上之，乙卯贤书遂增其一。而文、武学额，仍视他州厅县加一次者每名以二千两为率，加永远者每名以万两为率。公之主岁，科闱也，既举行暂加之例，嗣辑续捐银数得四十八万余两，后奏增解额二名，永远学额二十一名；自来年岁试始，府学加九名，淡、台、凤、嘉各一，兰一、彰三：士交忭以颂。于其归也，取博罗县「骊光兆隽」事，榜语试堂曰「光增骊瑞」，若谓希世之祥由公快睹；其有大造于台也！

　　台自建学以来，黉鼓泮旗比隆内郡，惟乡举初仅一名，提帅张公云翼所奏也；时为康熙二十六年。至雍正十三年，抚军卢公焯始奏增其一。嘉庆十一年，制府阿公林保以台绅捍海功，后奏增其一。前后百六十余年，经文武大吏节次陈请，秋赋方及三人；而自乙卯至今，四年两增，遂臻倍数。在国家奖义从优，兼寓育才之意；而草茅进身有藉，益廑效忠之忱。躬际隆恩盛典，志乘未修，久将遂晦；放述之俟考者。

　　重修台湾道署记（代）

　　台受圣天子渐摩之化垂二百年，文物声明，渐臻醲懿；而潜萑伏莽，不免蘗芽其间。触察是邦者兼督学、陈臬之权，教以育其才，刑以诘其慝，其任重且繁；则其治事所，亦不容以苟且迁就。

　　癸亥岁，朝廷以戴逆稽诛，师久无功，欲更张振作之。时余需次会垣。蒙恩简授台澎兵备道，统军进剿。赖国家威灵，碧海澄波，玉山献瑞；至则驱貔虎以扫虫沙，歼渠犁穴，不数月而奏荡平。先是、岁、科二试格于寇氛，不得举；既班师，则于今春补行之。而道署因震灾倾圮，亦以上元日兴修。自春徂秋，克蒇厥事，不纡不迫，筑削度捄，循节之为美：其为制，不陋不华，暨茨丹雘，取固以为良。落成之日，余既念作者之难，而尤思居者之不易也。方余与贼鏖战淡，彰间，野次幕宿，枕戈待旦，纵有斐亭、澄台在前，亦岂能游目！今幸斯民安堵，为之长者得燕坐于此堂，则持盈保泰之道，宜何如图维者！昔人云「官如传舍」，实不尽然。王丞相之治杨州廨舍也，曰：『为次道治此』；蔡侍郎之修中书廨宇也，曰：『庶来者无劳』。此与黄冈竹楼「明年何处」之意大殊。而东坡先生宦辙所经，独多营造，其意似更有进。士大夫职在司民，一日木离篆，则一方之废修沿革皆所关心；况兹署弼教明刑，观瞻攸属，又不得以「弓戈甫戢、土木遽兴」为嫌矣。

　　是役也，需金径万；官帑不足，捐诸绅商，急公可尚也！而任劳任费，黄孝廉景琦之力为多；助之董役，则有禀生陈熙春，并附以示奖。

　　为台湾故道宪洪公毓琛请祀名宦禀末结语（甲子年）

　　结得放道宪洪，三瑞门高，九能才伟。十八士瀛洲入选，迭赋螭坳；廿余年宦海勤官，洊跻豸服。春游名播，仁风甘雨之途；宵肃令行，飞雪疾雷之将。民方卧辙，盗敢弄兵。凛凛三刀，誓断藤以平峡；森栋万灶，畴聚米而为山：遂至力罄实卮，忧深撒瑟。在床诵奋飞之句，百感丛心；骑箕当未捷之年，九原赍恨！若谕名臣。言行，堪附于北宋诸公；得邀祀典光荣，实慰此东瀛众望。

　　为台湾故道宪孔公昭慈请谥请专祠禀末结语（甲子年）

　　结得放道宪孔，望重西清，教承东鲁。渊源学正，家邻赐鲤之庭；端毅性成，世守举蛇之笏。初翱翔于薇省，旋扬历于花封。三异十奇，见称报最；重官累使，卓历荣阶：仰心镜之高怀，冀口碑之永祝。岂料匡人狼突，直逼敬休；管亥鸱张，敢围文举！与民除害，竟罹反噬之殃；为国捐躯，不泯如生之气！制哀辞者六属，吊英魄于九原。恩吁天朝，求读颜平原谥义；情殷海国，待瞻张忠定祠堂。

　　为台郡诸绅公同为吴道宪大廷留任禀

　　为爱深棠黍，共抒寅诚；言备刍荛，仰祈丙鉴事。

　　窃台郡重洋远隔，伏莽易滋；自癸丑之陷凤山暨壬戌之踞彰化，星霜十阅，兵燹两遭。费助军兴，靡金钱以无算；灾兼地震，怜玉石之不分！师劳而〈豸契〉貐始诛，民困而扈鸠有待：白擎时出，道途怀风鹤之虞；赤地空存，闾井多泽鸿之象。道宪吴，星轺初至，露冕维勤；为凋敝之区栽培元气，与疮痍之众扶植生机。计欲安良，必先除莠：摘伏发奸，鱼无漏网；歼渠散胁，虎不负隅。逋薮未清，行龚遂治齐之法；盗源既弭，用文翁化蜀之方。修学宫、开书院、化雨均沾；兴义塾、表节门、美风丕振。训士并训民，编一册；裕商与裕税，策两全。仓有余储，备青黄之不接；案无稽牍，期黑白之立分。至其金镜光垂，玉壶清澈：廉风僚属，无非瘗鹿悬鱼；弊剔丁胥，不待灌孤熏鼠。秀良怀德，桑下雉驯；顽梗畏威，溪中鳄徙。一年政举，已革面而洗心；数载教成，当沦肌而浃髓。岂料仰膏之日，迭闻引疾之言。抚字心劳，时形艰瘁；讴思口众，愿祝康强。况榆景尚赊，迥异释袚抽簪之岁；幸瓜期未届，窃怀解鞾断■〈革登〉之思。伏乞大公祖大人渥沛鸿慈，矜怜鲋辙：留京东子骏，作一路之福星；还临淮陈公，行三春之甘雨！庶使恩浓十郡，不令海外之向隅；从兹戴德二天，遥望辕前而引领！

　　祭洪润堂观察文

　　呜呼！云里彩幢，蓉城迎主；雨中丹旐，蒿里归真！思贾守于豫州，丹青追构；哭催君于井上，缟素群临。况那时际艰难，人怀恺悌！阳春有脚，冀分煦于宋械；朝露无情，竟溘先于莱柏：不尤悲深萝槿，涕切萑兰哉！

　　润堂大人之莅我台也，由蓬山而出宰，傃闽海以度航。东国名儒，到处文兴邹、鲁；西京循吏，于今最报龚、黄。自任端僚，暨膺牧守：除乱羊与害马，扬仁扇者周一星；致巢鹊及栖莺，转祥轮者袤千里。比闻瓜代，咸竭葵诚；冀攀楚北之辕，重返瀛东之旆！秩盈吴郡，挽邓侯而不留：盗起颍州，许寇君之复借。虽事逢其变。亦天假之缘矣。慨自雁衔初授，堂斧方张。睹弃甲之后来，民心风鹤；顾呼庚以谁诺，军势沸螗！近资而卮漏已空，远请而鞭长莫及。是即赵开调饷，计窘然眉；任从刘晏理财，势形棘手！公则罄资以给，殚力而图；斥合周蜂蜜之谋，釆文用羊毛之喻。斗令尹毁家纾难，公尔忘私：马侍中倾产赏功，蔼然流惠。苟济万军渴井，何嫌两袖清风！然而蚁穴未犁，山尚烦为聚米；狼烽犹警，窝终虑其销金。逢此百忧，招来二竖！诸葛相事繁食少，讵保长年；司马公病革语谆，胥关国计。民知此意，谋慰其心：输绢而恩报任城，奉香而寿祈束晰。顾铜梁铁遂，未获丰储；玉豉金盐，难疗忧疢！荔盘之月，莲甑是征；天实为之，人可赎否！

　　公明十奇之咏，传三瑞之风。鹿毂旬宣，来何迟而去何速？龙章褒锡，生也荣而没也哀！芳等樾荫同叨，芹忱敬献；望金扃而不见，托素奠以遥伸。松楮数行，拟徐州清德之颂；椒兰一酌，表桐邑奉尝之情。想他年吉协惠心，思其人犹爱树；冀此日灵昭折首，其将若拨麷。肸蠁来临，飶芬有格。尚享！  
　
