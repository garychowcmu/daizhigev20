李文节集　　（明）李廷机 着 

　　●目录 

　　叶向高序 
　　蒋德璟引 
　　毕懋康序 
　　卷之一　　奏疏（一） 
　　卷之二　　奏疏（二） 
　　卷之三　　奏疏（三） 
　　卷之四　　奏疏（四） 
　　卷之五　　奏疏（五） 
　　卷之六　　奏疏（六） 
　　卷之七　　奏疏（七） 
　　卷之八　　奏疏（八） 
　　卷之九　　应制　诰勑 
　　卷之十　　馆课（一） 
　　卷之十一　　馆课（二） 
　　卷之十二　　书牍（一） 
　　卷之十三　　书牍（二） 
　　卷之十四　　书牍（三） 
　　卷之十九　　行状 
　　卷之二十　　墓志铭（一） 
　　卷之二十一　　墓志铭（二） 
　　卷之二十二　　墓志铭（三） 
　　卷之二十三　　墓表 
　　卷之二十四　　神道碑 
　　卷之二十五　　祭文 
　　卷之二十六　　传　记 
　　卷之二十七　　杂着（一） 
　　卷之二十八　　杂着（二） 

　　●叶向高序 

　　李文节公文集序 

　　文章千变万化不出于六经经之言文不过曰辞尚体要曰修辞立诚天非体要不足以为辞而辞非修不足以立诚此文之正饥□近世为文荒陋考既不知□辞而好异者又逃之于艰深奇僻汗漫冗杂不知体要为何物文节李公每与余谈而深病之公之言曰文犹组也五色错而成文杂以麻苎则非矣□□水也微风鼓而成文荡□□飙则非矣故公之文覃□□思镕铸敲推一字不苟而气格浑融体裁庄雅骨肉调匀情景稳帖绝无恕号呌跳支□□怪之习读之如韶□咸英雍容和畅使人心平而气舒又如清庙明堂冠裳佩玉趋跄揖让彼田间伧父见之不觉其惝然而自失也其所构撰序记则序记志传则志传章疏辞令则章疏辞令□至代言之章进讲之牍应酬课试之作无不肖貌象形各成面目黑白苍素不相搀溷一时馆阁巨公翕然推服以为当代作者虽不乏人求其辞修而体得罕有文公者盖公自少年颖悟绝人所为制举家言巳沉酣酝藉不逐流俗困公交车日久得以肆力于钻摩自六经子史以至近代诸名家无不贯穿故一登上第而所就巳如此矣公在□林所友善惟余与江夏郭□命美命之文凌厉奋迅与公各成一家而余弱不自振然自为史官以至扬厯南北备员纶扉皆与公同事而公又与先人同选于乡故相□独深公没余造其庐哭之哀顾未暇问其遗文再越岁而公之友太常李公始裒集付梓属余为之序余既卒业而叹曰言者心之声文之肖其人岂不信哉夫以李公之刻□操持褆躬峻洁一言一动□禀于规程惟恐有纤毫之瑕类如其文之修辞其生平持论以臣子分义当忧国奉公各营其局不可舍已而责人宽于当官而求多于君上故自筮仕至贰卿佐铨典礼所至遵功令明职守斤斤绳墨如其文之有体而公为文尤好人弹射每脱稿必持以示余余有所不可公必更定至再三不厌甚有举全篇而易之者其虗怀受人不自满假如此乃世之病公者或以其枯清强执果于自用几若王临川之流岂其然乎公在政地三四年而杜门乞归之日十居八九其胸中所抱负欲见之施行者十未一二居恒语余杨绾作相仅旬余日薛文清在阁亦不数月人贵树立岂在久近由此观之公之志可见而要其行品亦无愧于二公矣公之人不以文重而即文亦可以见公盖公初第时刻其时秇名之曰百炼草其后常扼擘言士习之日卑由于文章之不振文章之不振由于时秇之怪诞畲深以为然呜呼百世而下有欲知公之文与其人者其以百炼槩之可也 
　　赐进士出身光禄大夫柱国少师兼太子太师吏部尚书建极殿大学士知经筵　日讲　制诰予告存问年家晚生福唐叶向高撰 

　　●蒋德璟引 

　　引 

　　德璟少时尝一再见文节李公于家萧然数椽中角巾布履匚异儒素而谈平生事自授徒至直阁进退出处之详及议代藩建夷安酋诸大政若以璟为可教者巳出燕居录性理纂家训家礼授之最后以宋贤事汇见遗曰此宋前辈事可师法璟心识之而先君子亦数言公为南少宰时署户工诸曹勤于吏职诸曹郎敬畏之核仓库缮城工岁省金钱数万计南公卿尝语公曰公词林旦晚且相此俗事不足问公曰有俗人无俗事天下国家事何言俗也世或疑公清而隘及余以诸生见则和气盎然无复溪刻一切科名勋业之盛淡若高禅其署柱间用前辈语曰见故人而一笑自有余欢念平生之百为亦无可恨晏裘几敝白头辞天子归与陶径就荒黄菊待主人久矣葢璟一再见而恍然得公之深也比璟踵入词林叨贰春官见公所厘次宗藩条例后人奉若蓍龟所购官房十八座可万余金皆节裁部羡蠹为之在辟雍亦各购有官房其意欲使官各有居以养其廉而公家数椽即中人产犹不如也身为廉吏而又能节缩浮费以养人之廉其非徒清可知今诸子贫不能供饘粥而耳视者犹以隘疑之不亦异乎公入直纔数月自拟薛文清尝抗疏云臣学瑄足矣及公没而叶公文忠驰数百里拜墓下省其家无一物叹曰真不愧文清也嗟乎令公而尽其用与文忠相左右当必有不可量者璟既与同乡刻公集而二云曾使君复刻公燕居录以授公子计部百庵君璟与计部兄弟游见其廉靖有公风因序所受知于公者以见前辈下士之谊而凡读是录者时以一通置之座右其于学亦思过半矣 
　　同邑后学蒋德璟拜手谨书 

　　●毕懋康序 

　　李文节先生文集序 

　　万历间李文节先生受神庙特达之知爱立作相于时庙战玄黄舌兵尊踏即以廉立可风百世犹未免寄其身于一时蜩沸之中自履欧地以?伸志不能以月计安身不能以岁计强半皆杜门乞身之日夫人情所便在宽而先生束人于隘人每捷取一奇为名终身窟穴其中而人莫敢谁何而先生规之以平核之以实使贤知争胜之□皆穷先生□终莫客于世竟未及究于用然先生生平言行相顾初终不渝存则人亡则书可覆按也自古名宰相诚不必以文章见即以文章见而台阁体裁吁谟定命亦非詹詹以雕虫篆刻为者夫天地间自然之至父长存于世宙高卑位定方圆体分日星炳耀于上山川焕绮于下旁及万品动植森罗云霞雕色丱木贲华神光物采纷纷藉藉绚幻日见而不可测何莫而非文也者而其所以文者不在焉天之所以文则其确然示人以易地之所以文则其隤然示人以简者也惟易则大惟简则广易简而天下之理得矣故仲尼十翼乾坤两位独制文言而六十四卦之旨括于系辞系辞之旨括于易简上下传皆以易简姑终焉粤自图陈书布之后文章焕乎唐虞礼乐郁乎三代玄圣创典素五述训莫不根柢易简而通乎广大□蕴者易曰鼓天下之动存乎辞辞之所以能鼓天下者正谓其与天地相似原道而为言者耳后世修辞鲜窥阃奥靡则为月露风云质则为坚瓠土鼓诡则为牛鬼蛇神纤则为棘猴玉楮即或可炫一时谀闻贾誉要以悖典谟而□风雅一径一庭何翅千里今先生文具在有序记有志传有奏疏辞令有代言之章进讲之牍应酬课试之萹体彬彬备矣乃□叙事□父提纲挈矩班马方驾持议之文洞綮□括董贾兮镳奏对敷陈根理据事若起敬舆子瞻而亲聆謦欬也视丱传檄幽隐皆曙使河东吏人颂圣主明见山东父老愿缓湏臾观德化之成也至于书记翩翩千里对面论策恳欵万言如注矢口拟内则之篇操笔摹酒诰之作所专精用力先进大雅之文非辞章家可同日语也盖学必宗经裁惟刑古而又镕匠于性灵涵儒乎理道本易简而尽精微宜其高视册府而楷模述作也独今天下有三靡曰婪曰谲曰险此病且入膏肓世道交丧不可救疗先生横口所言朴手所指无非药石且下顶门一针若其言真切处如农父老聚场圃话桑麻一切皆民间日用饮食之物其言精确处以老吏断狱五词简孚奏当之成一字动移不得其言枯清处以身在夔率天宫俯窥齐州九点无异累块积苏殆伯仲之间见夷繇而以原思为友黔娄为徒善区区杨绾诸子则涬溟然弟之者也故见先生以见三□以上人物闻其语使人之意也消未有不愯然兴名实实怀思一尽袪□□之蠹者先生学问严已而恕物劘臣而量君故暂虽丛疑久自论定原迥别于公孙之脱粟布被先生文卓辞尚□要文明以止故近则经世远则垂世尤不侔于临川□白丱黄茅大都其人如北北斗南车可仪可向其学如高山巨泽可佃可渔其议如金镜玉尺可鉴可凖其用如菽粟布帛可被可咀固经世之典要而弥纶者所必湏也懋康文质无所底殊忝列弟子籍幸获闻辟咡□教憾不能伸先生之道以易天下□弟靡苐淂是书存之足以谢昔人杨遵彦文德论且将以愧天下之文人负才遗行而集诟亡节者 
　　赐进士弟通议大夫资治□兵部右侍郎前南京通政使司通政使奉勑提督军务抚治郧阳等处地方都察院右佥都御史顺天府、丞三奉勑廵按直隶山东陕西关视延固二镇广西道监察御史中书舍人予告门人新安毕懋康顿首拜撰 

　　李文节先生文集序 

　　或问于余曰文节先生天下之清人乎余曰清人也天下之隘人乎余曰隘人也清则必隘理固□乎余回噫善第知清之名而未知隘之用是乌能知先生先生以文章名世以气节褆躬以所学经纶天下天下仰之如景星庆云祥麟威鳯争先覩为快而吕毅□恬然自筮仕以玉台辅其介不易而节不衰方公之未登第也天下士无贤不肖争诵其文章王公□人淂其一字以□拱辟有□人欲延公者公□□不就有欲以庄百亩饷公者公笑而却之岩公读书永春穷卷中陋室萧然风雨不菽见者喟往发之而公秉志益坚谓饿死事极小失节事极大且津津于澹台子羽之为人公之气魄□可以槩见矣登第浚即却一切□赠课□□□惓惓整齐振肃四字观其主法简便厘剔精详革铺行施袖衣争郡爵之滥省澹□□舍其细微如穷去冻丐无不委曲相周美是非予夺□□国重大事则所以目张□务在惬理而□快□雷霆疾击□将赴焉虽同事群起而□之改之善非安焉此□公之力量有以遇人乃公之清有以过人也非物公之清有以过人乃公之□用吾隘者有以过人也善公自掇魏科□□报答国恩一念原形□寐间□此而世数之周旋文游之引□□粟余帛之累至毁誉将失之弱吾神公皆有以却之其胷中□□一□所客虽知公者□□公隐然不如此则力不劲□不坚见纷□不得不悦则不能清投配大不得不懂则不能任不清不任公于兹可少此一叚神力乎且公尝寓此□于议边矣曰苞苴不绝请托不杜繇今之道□变今之俗而欲□勇兵强□足其道无繇夫今日之不杜请托不绝苞苴坐不能隘耳使公秉轴久尽行所学□见獘绝风清顽□懦立使天下缙绅学士或□悍卒一□而教羔羊素?之节享清净画一之化者未必非公峻节所贻也是公能隘而□能清非□而□流于隘者益子曰伯夷隘君子不繇非不繇不能□也千□□两伯夷今日虽□四公□然□公之素似乎不正学伯夷者公□托悉于澹台子朋而事事尽肖吾夫子观其言每哀人穷不能周见义事不能举有义举不能助至吊欲立欲达之论以自解而终未□足心也吾夫子大道为公之心也公之高天下万世者岂特文章□节已哉宋生也晚不及事先生因读先生文不揣□僣为序为此 
　　崇祯甲戌秋季望日晋江□学洪启遵顿首百□书于吉州之天茁斋 

　　●李文节集卷一 

　　晋江　九我李廷机着 

　　奏疏（一） 

　　◆奏疏（一） 

　　进书疏 
　　灾变自陈疏 
　　请冠婚疏（拟上） 
　　天变公疏 
　　请罢矿税公疏 
　　再请罢矿税公疏 
　　救王掌科公疏 
　　广铸钱疏 
　　考察自陈疏 
　　南京考察疏 
　　请告疏 
　　请告再疏 
　　请告三疏 
　　请告四疏 
　　看议楚藩疏 
　　直陈楚藩议单疏 
　　乞休疏 
　　奏辩再乞休疏 
　　乞休第三疏 
　　乞休第四疏 
　　看议楚藩再疏 
　　催点卿贰疏 
　　岁终类奏灾异疏 
　　请元旦朝贺疏 
　　请宽圣怀疏 
　　条陈宗藩简便之法疏 
　　陈礼法以范始进疏 
　　执奏秦府请封疏 
　　酌议岁贡试期疏 
　　酌处历日疏 
　　议观政进士疏 
　　陵灾疏 
　　请优叙劳臣疏 
　　陵灾公疏 
　　却昔藏番进贡疏 

　　○进书疏 

　　国子监祭酒臣李　　等谨　奏为奉　旨较刊史籍恭进　睿览事臣等伏覩万历十二年　皇上俯允国子监臣之请较刊十三经注疏陆续成书次及十七史唐书先宗亦巳于二十三年进呈外臣等率属嗣事所较刊后汉书及晋书而晋书则臣从哲先巳较刊过半迨臣承乏乃更覆阅今二书一时俱完谨装演成帙恭进　睿览臣惟王求多闻开卷有益我　皇上好学古文留心经史博观广览迥非前代人主所及今即后汉及晋二书两代兴亡治乱之迹犁然具陈　皇上诚一览观足为法诫昃日而听断乃光武之所以兴平吴而怠荒斯晋武之所以替覩党事之终始则正人直士之郁结宜舒惩胡乱之纷纭则内修外攘之机权宜审民多大袖高髻之俗惟敦俭约可以止其奢士有玄虗旷达之风惟崇礼法可以维其敝语曰前事之不忘后事之师也伏愿　皇上清燕之时少加省阅垂意于臣愚之所言俾载籍不为空文于政理岂曰小补臣等不胜悃款拳拳之至 

　　○灾变自陈疏 

　　詹事府少詹事兼翰林院侍读学士臣李　　谨奏为自陈不职乞赐罢斥以应　天谴事本月十九日伏见　皇极等殿火灾臣叨副宫端遇兹变异不胜惶惧分当自陈臣伏自念猥以樗材受皇上拔擢繇翰林历坊局典领冑监以至今官当其无所受事随行逐队藏拙匿瑕因以容其不肖之身优游岁月晏然为大官一蠹者巳若而年矣及在太学当师表之□而臣型范有惭身心多过既率先观示之无其具复开导劝诱之无其方升散徒勤课程仅设而于作人造士之效蔑如也自谓罚必不免矣仍　宠复及之以菲劣而列在清华宜退黜而更得进用臣方忧灾生福过应在臣而不身而不知一介之幸免一职之滥竿皆足以上干天和酿成异变臣既不能効焦头烂额之劳益切尸位素餐之惧惟有褫职差可弭灾伏望　圣明将臣罢斥俾　清朝无幸位大官无冗食庶不为圣治之累而　天意亦可回矣 

　　○请冠婚疏 【 拟上】 

　　南京吏部右侍郎臣李　　等谨奏为恳乞　圣明亟举冠婚　大典事臣等伏惟　皇上得全全昌如　天之福今　皇长子年龄月茂冠婚维时及此芳春举行　吉典泰和豫顺治　宫庭以及寰区臣等窃谓　今日之吉祥善事我　皇上所为极驩极乐者无以踰此臣等每见人间有子既长而冠则喜既冠而婚则又喜为其成人也虽圣凡迥别　圣意渊微然以人情度之当亦不甚相远　皇上诚霈然从中降　旨使阁臣礼臣斟酌礼仪隆杀之节而　皇上乃　亲赐裁定三加六礼次第举行臣等豫知此日　皇上遹观厥成圣心必大愉快臣等愿赓周诗嘉止之章与大小臣工咏歌鼓舞共祝　圣寿于万万年臣等云云 

　　○天变公疏 

　　南京吏部右侍郎臣李　　等谨奏为　天变异常恳乞　圣明急收人心以图销弭事臣等待罪南都本年三月内尝合疏沥诚以矿税为　请未蒙　裁察自是以来伏见开采拙掣征求搜括之令络绎纷纭中使之辙交错于道在在纵横处处骚扰间阎萧索商旅稀疏加以□地之饥荒西陲之师旅时事多艰人心思乱所闻皆咨嗟愁叹之声所见尽疾首蹙额之状　圣明之世有此景象臣等固巳不胜其忧矣乃顷者太阴太白并见于午方山崩水涌突闻于狄道盖书传罕载今昔希闻此其变异非但如日月薄蚀孛彗螟蝗之比臣等方怀深忧忽复覩此思危念乱益用惊惶既相与负罪引慝以为此臣等尸位旷官奉职无状所致又相与自伤自恨以为积诚不孚格心无术不能弥缝生救导和召顺以至于斯也夫　天之爱民甚矣一夫不获犹能干阴阳之和况万民困苦众口嗷嗷　天之谴告固宜滋重想其仁爱之极以为寻常灾眚未足有所感动故赫然为此殊尤怪异以示震迭而望　圣主之亟反耳及今改弦易辙人心犹可收拾　天意犹可挽回若复少缓后将无及伏愿　皇上念治乱安危之几间不容发霈然从中降　旨召还内使矿税诸役一切罢停不过一念之转移一朝之裁决而民心悦　天意得化灾为祥转祸为福此其时矣 

　　○请罢矿税公疏 

　　奏为事关理乱义切惆瘝共沥愚诚仰祈　圣鉴事臣等并以一介草茅荷　皇上作养拔擢以至今日每念臣等一身章服食饮无一毫不出　皇上之赐一家父母妻孥无一人不戴　皇上之恩盖天地不足喻其高厚捐糜不足罄其报答安有目击时事理乱所关而忍默然不言者臣等伏见皇上以国用不足采矿榷税中使迹遍于四方逮问洊及于守令大小臣工连章屡疏未蒙　皇上采纳臣等每自怨自艾皆缘才弱术浅不能生财导利纾　国计于空匮之秋而德薄诚微又不能默感潜孚回　天心于穆清之上而徒欲以口舌笔牍感动　君父固自知其难也惟是伏覩　皇上至圣极明日　览章奏其于矿税之利害民情之苦乐地方之安与不安守令之可赦与不可赦宸聪之所听闻巳熟　宸衷之所烛见巳审而请之不从而愈坚诉之不释而愈固者无亦以或行或罢或操或纵自当出自　圣裁独断非臣下所得而于耳臣等窃见以为臣下受国家之爵禄固利于国家之治安盖治安则爵禄可保也即其心不尽纯言不尽当而所以为　皇上谋者则忠今闻地方诸臣或奉承礼节少失中使之驩　皇上以抗违罪之迹亦似抗违矣然而臣子以　皇上为天而抗之是抗天也不若是愚也或有陈言解释则以党护罪之迹亦似党护矣然而臣子不护至尊之　君父而护他人此何利焉又不若是愚也然则诸臣之不敢抗违党护亦甚明矣　皇上诚以此情一体察之将无不释然者矣夫舍巳从人无固无我至虗也雷轰霆震倏而豁然开霁赦过宥罪至仁也止之于既行罢之于既遣不难反汗至断也此圣帝明王所以照映古今辉煌史册而臣等窃以为　皇上望者也臣等待罪留都覩此中人民自中使一至仪真道路汹汹大江南北一时骚动根本之地关系匪轻我　圣祖以艰难得之似不可以轻易失之臣等骇目怵心不能缄默伏惟　皇上垂览将所逮知府吴宝秀等　俯赐宽贷即　停罢所遣诸使以光　圣德以安人心臣等无任云 

　　○再请罢矿税公疏 

　　奏为民生极困　国势濒危万恳　圣明急□图以保全　宗社事臣等伏见　皇上数年以来□矿抽税、为一切聚财之事、征求克急、中使纵横小民剥肤椎髓、困苦流离、而　皇上不恤、诸臣连章累牍、苦口极谏、而　皇上不从、人人嗟怨、处处动摇、天下引领而望矿税之罢停、中使之回还、而未见有转圜之期、税驾之所、事势至此、人皆知其必乱、特未知其起于何方、发于何日耳、　皇上方且日凭中使之言、频下逮系之　诏、虽威权在巳法在必行、而不尼人心既巳乖携、一旦土崩、四方鼎沸、逮之则不可胜逮、诛之则不可胜诛、不识此时皇上、将何如处也、此等祸机、诸臣言之巳悉、　皇上见其未、遂忽不信、臣等窃谓幸其未验、事犹可为、验而后悔、乱而后救、宁有及乎、今人穷巳甚、而中使之朘削不休、人怨巳深、而中使之追求转急、诚恐大乱之至、匪朝伊夕、忽然而北方以乱告、忽然而南方以乱告、忽然而南北之告并至、天下皆乱、糜烂决裂、虽智者亦不能为谋矣、夫国家之完而无缺也、如金瓯、而其至重至宝、而可爱惜也、何啻如拱璧、　皇上何忍而举　祖宗列圣所贻之天下、而轻弃之、暴殄之、若此、故臣等今日不暇条陈他事、亦不更分剖矿税之利害、与闾阎之疾苦、而特以　宗社二字、万恳　皇上珍重爱惜即　霈然停罢矿税、　召还中官、庶几人心犹可收拾、而乱犹可及止也、如以臣等为不足信、使臣等持禄尸位、坐视乱亡、生不能答　皇上作养鸿恩、死何以见　祖宗列圣于地下、不如将臣等罢斥放归、臣等犹得以少逭不言之责、臣等之言及此、不觉痛哭流涕、直欲剖心碎首而无从也、伏惟皇上垂詧、臣等不胜遥望哀求、激切恳款之至、 

　　○救王掌科公疏 

　　奏为恳乞　圣慈宥狂言以彰　圣度事臣等近接邸报见工科都给事中王德完有疏奉　圣旨宫闱严密且中宫侍朕起居一宫未见数亲药饵有何疾阽危王德完这厮輙敢狂肆逞臆妄言是非好生可恶其内必有主使之人王德完便着锦衣卫拏送镇抚司好生着实讯究了来说不许狥私容纵疑畏钦此臣等远在南中伏覩　严旨如雷轰霆震千里惊惧即臣等何敢有说然窃念皇上海涵春煦偶为所激以此隘其容受而伤其和平则又何忍无说夫朋友侪辈平居昵与无所不尽至于室家中阃犹有讳而不敢言况臣　□之际乎臣等不敢谓德完不戆　宫闱何啻九天悠悠道路之言如尘寰众生传说清都紫微幽玄不可知之事而以为诚有之臣等不敢谓德完不愚　皇上彛伦攸叙雍雍在宫臣等皆能为　皇上信者而德完误听骤言臣等不敢谓其不轻率惟是臣等所愿于　皇上者以　至仁矜其戆以至明亮其愚以　至宽洪宥其轻率盖唐臣有言谏者多表我之能好。谏者直示我之能贤。谏者之狂诬。明我之能恕。谏者之漏泄。彰我之能从。今德完此举　皇上容之则适所以彰　皇上也况前此人或有疑涂或有说今乃晓然共见　圣心羣疑顿消众喙尽息而　皇上又何庸有所芥蔕乎夫德完远引前朝侈谈郄坐其意固图援袁盎之例望汉文之金今不赏而逮不受金而受刑彼巳大失所望亦足示之罚矣臣等愿　皇上少霁威严　俯垂原宥欲以彰　皇上如天之度无徒成言者之名臣等遥望　阙廷不胜翘跂恳切之至 

　　○广铸钱疏 

　　南京吏部右侍郎署南京工部事臣李　　看得万历初年本部库银以七十万计今二十七年岁终所有仅仅二万余两盖　国家费用之浩繁无过此时而帑藏之空虗亦未有甚于此时者今欲议节财则如围屏器皿卓椅诸费巳不可节议生财则自芦课班匠商税而外别无可生计惟有铸钱一项尚可少资涓滴薄济燃眉而钱不厌多铸不厌广恨不得天地为炉万物为铜以纾　公家之急况人工所可及物力所能办安得守株胶柱而不为之一展拓也据议库藏空虗若洗制钱搭给不敷要多方鼓铸相应悉照所议加增炉五十座添铸钱二百二十五万文共计一百五十炉工匠一千五十名每月共铸钱六百七十五万文每岁约铸钱十个月计六千七百五十万文其应用物料会有者库□动交会无者召商买办原估工料银筭该五万五千八百三十六两一钱四分八厘就于库贮芦课班匠抽分银内动支一面查选人匠兴工接铸遵照　钦依事理三七兼支每钱十文准银一分亦所以广钱法救目前之一道也 

　　○考察自陈疏 

　　奏为自陈不职乞　赐罢黜以肃计典事臣因本部起用尚书曾同亨未至臣署掌部事本年正月二十五日准吏部咨内开题奉　钦依举行六年考察两京庶官之典四品以上许令自陈除臣会同南京都察院并各堂上官将各庶官钦遵　明旨从公甄别另行具　奏外臣例当自陈伏念臣繇万历十一年进士授翰林院编修历升侍读右中允洗马右谕德左庶子祭酒少詹事兼侍读学士以至今官臣本凡姿陋品仰荷　圣明拔擢周践清华洊跻卿贰庸庸碌碌无所建明典冑监而模范弗端副官詹而旷瘝弥甚比晋留铨之贰益惭涯分之踰矧值计期适当摄事臣闇于知人而内之自知最审严于议人而巳之可议转多隐衷私怍种种难言总之藏身不恕臣实有之盖臣之当黜不在臣所议处诸臣之后臣不先黜无以服一时诸臣之心伏乞　圣明将臣　特赐罢归无容幸位则公道昭人心服而计典为之益肃矣臣无任云 

　　○南京考察疏 

　　臣惟六载黜幽　国家大典　圣鉴如天　明旨如日臣等即至愚极闇敢不矢公竭慎以图称塞惟是窃见近来士习之敝名实刺谬义利不明率工粉饰之谋多苟且之行所以为　国任事常患无人吏治寖衰人心日坏故臣等此番甄别以操守行检为重即才华稍逊诖误小疵而操行可观者不敢过求以失之苛即挥霍见称抟击自负而操行不检者不敢畏狥而为之庇至于台省各官先年二三贪污为士论所不齿者业蒙　圣明褫斥皆巳不在仕籍今喜臣员数至少訾议希闻臣等奉　皇上不必尽拘之旨亦不敢求人于无过之中以取盈旧数盖惟知仰承　德意博采舆论而无有好恶偏党于其间以昭　皇上平明之治成此大典而巳 

　　○请告疏 

　　南京吏部右侍郎臣李　　谨　奏为患病不能趋赴新任恳乞　天恩俯容休致以延残喘事臣于本年八月内赴京给繇伏蒙　皇上今臣复职给臣　诰命　圣恩高厚真同覆载臣离家十有五年随以复任之便归省坟墓乃接得邸报吏部题为缺官事奉　圣旨李廷机改礼部右侍郎兼翰林院侍读学士钦此臣谨望　阙叩头谢□□臣不胜感激不胜惶悚伏念臣受　皇上作养拔擢以至于斯涓涘靡效　恩命洊承分当捐糜此身以答　隆遇奈臣禀赋虗弱自其少年即患遗精便血之症随病随医随止随发终日不离药褁支持勉强以至于今今臣年六十矣衰年弱体福过灾生一自抵家则旧疴新疾杂然并作遗精便血肛脱不收加之以满口皆疮浑身作痛即操素所常服之药理之全不效也岂有六旬之人其症如此而能存活者又岂有其病如此而尚能跋涉长途致身　阙下者即　主恩未报臣心尚长如力不能何为此哀鸣　君父之前伏望　皇上俯赐矜怜准臣休致选英贤以襄　典礼倘臣不即填沟壑则自今之年皆　皇上之赐也臣不胜云 

　　○请告再疏 

　　奏为病势增剧恳乞　天恩俯从休致事臣于去年九月考满回南　新命洊承旧疾迸发随于十二月内具疏乞身海陬万里伏候经时至今年三月二十日始接得邸报奉　圣旨李廷机着沿途调理前来供职不准辞吏部知道钦此臣即力疾叩头谢　恩讫臣于病中闻　典礼举行　恩泽滂沛真千载一时而臣自恨薄命贱疾不克致身就列趋跄其间五内烦躁病症转剧连月以来下血不止饮食少进怔忡眩晕困惫之状又不止如臣前疏所陈者臣受　皇上天高地厚之恩未效涓涘宁辞顶踵而臣自服官垂二十载未尝乞假亦罕注籍乃今衰年婴此沈痼真欲进不前欲止而不得不止者也伏望　皇上鉴臣病真情迫特垂矜悯准臣休致臣得优游调理犬马余生或可少延臣万里天涯不胜恳切祈望之至 

　　○请告三疏 

　　奏为病势增剧痊可难期恳乞　天恩俯从休致事臣患病乞身未蒙　天鉴随于三月内再疏以恳臣以为狗马之病至于再渎　宸严　皇上谅其不得巳之情必且怜而放之乃于七月初六日接得邸报奉　圣旨李廷机着遵旨前来供职不准辞吏部知道钦此臣感极涕零即力疾望　阙叩头谢　恩讫臣受　皇上作养拔擢致身卿贰平居感激以为一粒一缕莫匪　君恩即顶踵不足为酬而臣向持文墨骤躐清华即尺寸亦未有树臣一念惺惺岂后于恋轩之马向日之葵且春官重地六副崇阶臣之贪荣宁与人异而况临之以　君命申之以　温纶尚有敢趦趄而不前高尚而不事者乎语云陈力就列不能者止盖臣病诚有所不能而臣之势良有不得不止也臣自三月以来日日下血且脱不收脾胃愈虗饮食日减奄奄床箦皮骨仅存医者见药石无效欲以坐功教臣而臣性急心烦气衰力疲惟有卧而待尽耳矣伏望　上亮臣怜臣准臣休致别简英贤代臣毋俾礼贰久虗臣罪滋大臣不胜激切控祈之至 

　　○请告四疏 

　　奏为病笃不能赴任恳乞　圣慈俯从休致事臣以狗马疾病三疏乞休巳不胜尘渎不胜局蹐矣乃十月内接邸报伏奉　圣旨李廷机着遵旨前来供职吏部知道臣力疾伏枕望　阙叩头谢恩讫臣才无一长官□三品荷　皇上覆载包涵一至于此此所谓　恩重命轻之日也顾臣病巳不可为臣命危在旦夕盖臣以弱而多病之人复有老而无子之苦内伤日久受病巳深自夏秋以来脾胃又伤饮食不进今皮骨羸瘦有如市柴即床箦间不能展转臣告章朝发沟壑夕填是未可知伏望　皇上准臣休致　函勑推补母令久虗以重臣罪是则臣所以冐死而哀鸣者也臣不胜云 

　　○看议楚藩疏 

　　礼部右侍郎兼翰林院侍读学士臣李　　等题为奉　旨看议事先该　楚王华奎与宗室华越诘奏抚按官奉　旨查勘本年八月内礼科抄出廵抚赵可怀题为遵　旨查勘藩王事奉　圣旨这事情关系重大礼部还会同都察院看议来说又该廵按御史应朝卿题同前事奉　圣旨巳有旨了该部院知道臣等会同都察院左都御史温纯看议八月初八日具题候　旨间随于内府抄出楚王华奎奏为悍宗诬陷亲藩事经勘问恳察舆情昭雪冤抑明正国法剿除奸党事奉　圣旨览王奏辩事情与前抚按官勘报尚有异同还着九卿科道从公看议来说钦此臣等于五日前将前疏刊刻分送诸臣看议本月初五日齐赴　东阙诸臣各出议单臣等逐一检阅见其意见不同议论亦异而所开之单词语繁多不下数万言难以逐一抄誊上烦　御览总其大畧不越数端如吏部尚书李戴通政使沈子木左通政周孔教右通政陈子贞大理寺卿郑继之右少卿赵士登右寺丞李尧民都给事张问达右给事中吴文灿给事中孟成巳御史许乐善曹楷刘应龙牛应元林道楠刘曰梧康丕扬沈时来温如璋则谓当先行抚按再问而后　遣官者也如户部尚书赵世卿则谓事理可思国论可采两造之情词可参详华越之初揭可参对　武冈王之卷宗可覆按妇人之言决不可听也如总督仓场户部尚书谢杰则谓当请　上默祷于　高皇独决于　圣心然后遣法司大臣往按其事者也如恊理京营戎政兵部尚书王世扬工部尚书姚继可御史刘会崔邦亮则谓当即　遣官会同抚按再问者也如刑部尚书萧大亨右侍郎董裕则谓当行抚按再问到日参酌情罪使王自有真何必更　遣果系久假不归再议　遣官未晚也如都御史温纯都给事中项应祥给事中孙善继御史金忠士余懋衡李培沈裕钱桓则谓但行抚按再问者也如都给事中姚文蔚给事中钱梦皋则谓　皇上明见万里但取　楚王疏抚按疏　宗室疏参详并览必得其情者也如都给事中田大益杨应文则谓须当事臣工该本处抚按虗心严核者也如御史冯应鳯则谓终必　遣官会抚按穷勘者也大抵诸臣之见皆以事情重大不厌精详真假是非难于遥度即臣等前覆抚按遣官之疏亦欲会同抚按勘问盖为证佐原在彼中鞫讯易明而抚按见在彼中耳目易及且风纪之臣指视之众必不轻易枉纵自贻后责臣等之愚终以责成抚按为第一义至于或先抚按再问而后遣官或即　遣官同抚按再问一惟　圣裁若夫洞观前后章奏之情词默祷　九庙在天之灵爽　神明远见于万里是非独断于　渊衷此皆诸臣之所仰望于　皇上者也伏惟　圣明留意其诸臣议单臣等钤印黏连封发抚按以凭参酌勘问缘系奉　旨看议事理未敢擅便谨题请　旨　万历三十一年九月初五日 

　　○直陈楚藩议单疏 

　　礼部署部事左侍郎兼翰林院侍读学士臣李奏为直陈议单一节以□　圣鉴以释外疑事先该　楚王奏辩奉　圣旨览王奏辩事情与前抚按勘报尚有异同还着九卿科道从公看议来说钦此臣与右侍郎郭正域随将诸疏刊刻书册分送九卿科道诸臣并传帖请各撰数语黏连册末以凭抄誊上疏及至本月初五日　东阙会议诸臣各出议单画题散去臣等收看共三十七单长者至一千三百余言而从来会议例俱　朝内具疏当日即上臣等见日色巳西　阙门未便乃急趋部草疏维时正域尚欲全抄臣廷机独以为日暮单多若逐一抄誊不惟　圣览有烦尤恐不能急上将致漏泄生是非故于疏首先叙不敢上烦圣览之意第将各单约其大指最为关键者分列数款以俟　圣裁即如尚书赵世卿一单臣撮其中所云事理可思国论可采两造之情词可参详华越之初揭可查对　武冈王之卷宗可覆按妇人之言决不可听者即此数语亦足该括其全单一千三百余言之指矣至疏末复云其议单臣等钤印黏连封发抚按以凭参酌勘问此皆出臣廷机一人之笔及疏完用印时巳二更次日未明而上随投阁臣揭随将议单全抄三本当日续送阁臣盖臣机书生耳一时造次之见以为　主职其要臣职其详不欲以烦遗　君父也初不知疏不在忙议当全进今闻都给事中杨应文御史康丕扬有疏若不能无疑于臣等者夫楚事虽大然臣部不过经过衙门是非曲直可以无预譬如担子虽重不在臣肩况亦不得而预之又何乐而预之故以事体疏畧责臣则可若以有心疑臣则过矣臣本不敢烦渎既有人言不得不直陈其曲折伏望　皇上恕臣之愚昧鉴臣之无他若全单则三册见在　阁中若原单则当日钤印黏连以待抚按之勘问者见在臣部并可取　览臣实无一毫回互隐伏于其间也臣不胜惶悚惕息之至　奉圣旨览奏知道了 

　　○乞休疏 

　　奏为徒患危疾恳乞　天恩亟赐放还事臣万历二十九年以南京吏部右侍郎考满回南蒙　圣恩改臣礼部臣缘病三疏乞休不蒙　俞允更奉旨着吏部上紧行文催任今年三四月连接吏部转咨南京吏部及咨福建廵抚催臣赴任文书本府官到臣家敦促臣伏惟　恩重命轻且叨为礼官须及　万寿圣节先期预至遂扶病冐暑而行七月到任羸病之躯加以途中之跋涉陌上之奔驰而臣部名曰清曹实非无事即　王府科一项颇为厖杂臣仰体　皇上亲亲德意念　宗室贫难务广行方便逐日与属官往复辩折督促吏书以宽快为主乃方便未见精神巳疲尚勉强上陵会审进部至本月二十五日陡然痰涌昏晕仆地不省人事良久始苏投之汤药旋即呕出便血数升盗汗如雨自度病势决不可为盖臣年六十二岁矣子未周岁也臣此来元不为身不为家无所恋于今无所觊于后特感激　皇上高厚之恩誓竭犬马之力以报　皇上今臣病若此心虽无巳而力不能矣伏乞　皇上怜臣放臣亟将吏部前推尚书点用一员俾典部事臣得生出　国门死正首丘是　皇上之赐也臣不胜云 

　　○奏辩再乞休疏 

　　奏为铨曹推注诖误繇臣谨据实自陈请罪事臣病在床蓐适闻礼科右给事中吴文灿有疏申论吏部推举添注之误盖先是御史李培疏论是事臣于其时即欲疏陈未几见该部辩覆奉　圣旨北直隶司官候　旨点用黄大节既查有添注例着到任供职钦此臣谓既奉　明旨不宜陈渎矣乃今复有省臣之疏则臣岂容终默而独以诖误归吏部乎方该部传单推举北直隶吏部司官臣寡交少闻迟回久之既而该部来催偶思萧汝芳顺天中式不及致详遽以其名应不意该部过信臣亦不及致详遂以其名列于推举四人之中是该部之误推臣误之也臣平生不为人请托亦不受人请托偶因祠祭司缺郎中臣以为本部正堂官举本部司官原自光明正大与请托不同因见王客司郎中李炳司序相次而祠祭主客原无轩轾遂以告该部其时初不闻旧祠祭郎中黄大节之来及接邸报大节见朝臣悔而止之而该部疏上无及矣后乃添注大节于仪制是该部之误注又臣误之也总之皆缘臣衰病昏耗所致惟有一退可以全巳可以全人万祈　皇上怜而放之臣两日之间再渎　宸严实迫于不得巳臣不胜战栗陨越之至　奉圣旨推注事巳有旨了李廷机着安心供职不准辞吏部知道 

　　○乞休第三疏 

　　奏为剧病难痊恳乞　天恩俯容休致事臣于九月二十五日患病乞休次日复以推注自陈请罪奉　圣旨推注事巳有旨了李廷机着安心供职不准辞吏部知道钦此臣在□中当即望　阙叩头谢　恩讫伏念臣庸愚多□荷蒙　圣主曲赐优容臣感激　恩私岂忍忘报惟是臣自前月患病今巳踰月调理无功医药罔效种种恶症臣不敢猥陈琐举溷渎　宸严要之惟致事而后心宁惟宁心而后病乃可治今臣不进部积多日矣四司犹持文书就臣病榻判署精神昏愦必多舛错部务繁重尤难稽延此臣所为忧惧哀鸣求去不能巳也伏望　皇上俯垂怜悯　亟赐放还庶几残喘犹冀少延而邦礼亦不至丛脞臣不胜云 

　　○乞休第四疏 

　　奏为剧病难痊恳乞　天恩俯容休致以遂生还以免鳏旷事臣自前月二十五日患病乞休今月初七日再疏连日伏候未奉　明旨医药罔效病势日增臣见往时三品官告□多至再疏即得休归不独怜其苦情与之生全之路抑亦恐其旷职□有丛脞之虞今日卧病巳多日矣种种症候不敢渎陈奄奄床蓐仅存残喘部务殷繁　典礼重大　皇上即不怜臣苦情独不为旷职虑乎伏乞俯垂悯念　亟赐放还即　点用尚书俾典邦礼臣得解职息心一意医药幸不即填沟壑是　皇上实生之也　奉圣旨李廷机以素望催取来京署事未久何屡以疾辞着在任调理痊可即出供职该部尚书候朕点用吏部知道　万历三十一年十月十二日 

　　○看议楚藩再疏 

　　题为奉　旨看议事臣等于本月初十日接得内府抄出　楚王华奎一本为部臣奸险毕露横宗怙逞未巳恳乞　圣明速赐　宸断以伸冤抑以靖地方事等因奉　圣旨览王所奏朕巳知悉该部院看议来说钦此臣谨同都察院左都御史温纯看得自　楚王被宗室华越等讦奏流言传播勘问异同　藩封不无动摇人心不无眩惑及至皇上集廷臣之议　折羣言之衷随奉　圣旨楚藩讦奏事情年远年据仇口难凭非假甚明不必再勘便行与彼处抚按启王安心整理国事华越等着抚按分别议处奏来定夺毋纵毋枉该部院知道钦此臣等随即咨行彼中抚按遵照　明旨施行盖天下服　皇上天鉴之明　海涵之量亲睦真如尧舜而楚藩亦安如盘石矣乃　楚王复有此奏盖一则因侍郎郭正域出其寿礼之单以呈　览一则因宗室乘其杌木??之势而侵陵有激而鸣良非得巳臣等详阅　王疏其谓于国中士大夫平时交际生日往来此乃下士之高风贤王之盛节其不为贿铬明甚然即　王待正域礼意之勤渠亦足征正域于　王平日之无隙　王疏所称四恨恐亦不胜愤激而为是言耳要之正域特乏远嫌之明有好尽之累始则咻于众楚曾不三思既而激干羣猜复多一疏然始终并未尝以假之一字相加遗即其初议行勘之疏亦云　楚王袭爵三十余年何至今日而始发不发于士民而发于女子骨肉之间此数语者亦足明其本无伤害意矣元辅曲为之包荒　皇上俯容其引去即正域亦巳愧悔不暇林壑自甘臣等窃谓可无再议为也若夫　王疏所称聚羣结党罩占屯田强收宫赡折墙伐树打毁下马牌等情实宗室华坚等之所为及棍徒林槐等之帮助臣等窃度抚按奉　旨之后自应禁戢访拿同华越等一并分别议处以体　圣意而安王心而臣等又谓楚事甫定如人元气初复体宜静不宜动事贵息不贵起毋为枝蔓毋为深求是尤所以贻　楚王之安绥楚国之福也臣等区区愚见如此伏惟　圣裁臣等不胜云　奉圣旨这事巳处置了楚王安心理国郭正域姑免再议华坚等及林槐等与华越等行抚按官分别议处具奏 

　　○催点卿贰疏 

　　奏为　盛典届期礼臣多旷恳乞　圣明速赐简用以重邦礼事臣惟礼部为邦礼之司统领以尚书而佐以左右侍郎分猷其理即在平时犹不可缺今　福王亲迎吉期近在正月须礼官咸备斯嘉礼有光而天下举人会试又近在二月例用知贡举官二员内外分综事乃克举今尚书与右侍郎俱缺在部惟臣一人势不得周时又巳迫不得不披沥上　请伏乞　皇上将吏部会推尚书于慎行曾朝节二臣就中速　赐点用仍　勑吏部将本部右侍郎速行会推以听　宸简邦礼幸甚微臣幸甚臣不胜云　奉圣旨该部尚书候旨行侍郎再推二员并前推写来看吏部知道 

　　○岁终类奏灾异疏 

　　看得频岁以来灾异迭见物力凋敝民生穷蹙亦巳不可言矣乃至今岁各省直所报视前更多而其灾更甚此皆臣等中外大小臣工奉职无状不能承宣德意砥砺官常先时乏销弭之方临时无拯救之策灾实繇巳罪无所迯除席藁伏辜痛自省改外而臣等又愿　圣旨法成汤之自责迈宣王之侧身节用爱人贱货贵德凡政事之阙失尽行修举凡闾阎所患苦悉为蠲除弘施散财发粟之仁益廓从諌讷言之量并乞　勑下中外大小诸臣咸矢忠贞各修职业殚精任事毋便身图洁巳奉公母为家计真心实政母事虗文同寅恊恭母存形迹君臣交儆上下交修而灾异不消泰和不应万无是理也伏惟　圣明留意天下幸甚宗社幸甚 

　　○请元旦朝贺疏 

　　奏为节届履端恭请　临朝受贺以迓鸿庥以慰羣情事臣等伏惟万历三十二年元旦令节我皇上凝图抚运三十二年于此矣惟兹一岁之首履端之辰我　圣旨尊则天也其照临万方则日也人莫不愿瞻天而望日今文武臣僚在阙下者清光日隔不胜跂仰之殷而四方入觐吏自藩臬以至郡县跋涉千万里而来者鳞集一时尤颙颙然咸切利见之愿臣等伏覩　文华殿内外可列文武大臣而外廷之宽可容庶官及来朝羣吏且亦不必　宵衣夙驾过劳　圣躬但用日出视朝之规令中外臣工得觌　天颜而望　日表嵩呼虎拜祝　天子万年集万国之欢心应三阳之泰运　新禧滋至茀禄弥康而臣等又以为　朝仪久旷之后郡国　大计之时即所以鼓舞人心作新吏治端在于兹此臣等所惓惓祈我　皇上勉于元旦一临莅也典礼所关臣不胜悃款激切之至　奉圣旨节届履端临朝受贺朕欲亲行但文华殿庭窄小前有旨行礼不便观瞻朕自妖书发觉以来焦思动火正在静摄之时御殿暂免卿等忠悃敬诚朕巳知道了 

　　○请宽圣怀疏 

　　奏为新年令节婚礼吉期请宽　圣怀以迓豫顺之祥以洽宫闱之庆事臣顷以元旦届期疏请皇上临朝受贺随奉　圣旨节届履端临朝受贺朕欲亲行但文华殿庭窄小前有旨行礼不便观瞻朕自妖书发觉以来焦思动火正在静摄之时御殿暂免卿等忠悃敬诚朕巳知道了钦此臣庄诵　纶吾仰见　圣旨纳刍荛之言重朝贺之礼特以　殿庭窄小未便观瞻　圣心焦劳正在静摄以是暂免盖　纶音一播而中外大小臣工即巳如瞻　天颜而望　日表矣惟是　圣旨谓自妖书发觉以来焦思动火则臣窃愿　圣旨宽然释然不必为此一事过于焦劳也夫　皇上天性之笃家法之正宫闱之内肃雍孝友天下臣民之信久矣自　册立一举元良肇建天下臣民之喜极矣乃小人妄造妖书图报私仇而　圣旨赫然震怒屡下　严旨悬高官重赏以购之厂卫城捕诸司广搜遍索闻风即捕见影即捉不遗余力人以此见　皇上注意元良　留心国本盖因此一番而天下人之益信　圣旨不啻如青天白日矣夫焦思动火养生家所忌即臣狗马贼躯思虑过多精神便减况我　圣旨清明在躬万不宜有所芥蔕焦烦违尊生之理今即日献岁乃三阳开泰之时而　福王婚礼近在元宵尤六宫喜庆之会臣愿我　圣旨为此令节昌辰吉祥善事一纾圣念一展　圣怀以凝受新禧诞膺景福开一岁吉利亨通之兆畅六宫欣喜驩爱之情涵育百司庶府于　太和元气之中鼓舞赤子苍生于春台化日之下此臣所斋心袚虑万祷万祈为　皇上望者也臣犬马私悰不胜瞻仰激切之至　奉圣旨览奏具见忠爱知道了 

　　○条陈宗藩简便之法疏 

　　礼部题为敬循职掌条陈　宗藩简便之法恳乞圣明裁定以惠　天潢以垂永久事仪制清吏司案呈照得　宗藩事例历年所条议精详妥当见今遵守毋敢踰越然宗室犹告补困苦至画图帖说极诉其冻馁颠连之状且有向隅而泣抱抑郁不平之恨有后言者每为之深惟其故窃见宗室每请名封到部备查册籍来历少有未明不敢题覆父无爵不与母无封不与无奏报不与毋年在五十之外者不与私婚擅婚滥妾巳经另题复来辩者不与年远无稽复来辩者不与凡所以综核裁节之者畧不少狥此在本部虽严而不为苛在宗室虽苦而不敢怨者也乃有宗室例所应得本部例所应题者其究未尝不题未尝不得而特苦于转折之多需索之众等候之久未尝暑禄粮之升斗而徒朘宗室之脂膏如宗室子女报生有结矣及请名则又取结及请封选婚则又取结结而又结得无烦难又如年五岁过矣而未见请名年十五岁过矣而未见请封选婚年复一年得无阻格就此似亦当再为斟酌变通其间者相应条陈等因案呈到部窃惟王道本乎人情良法莫如简便臣自署事以来将历年题准事例日夕展玩见前此诸臣体悉之周我　皇上敦庸之笃即如酌例奏请期限款内过期免勘一节所省查勘之扰甚多臣矻矻然奉以周旋而臣因此紬绎引伸偶有一得臣敢为　皇上陈之臣阅册库宗室名封揭帖位下即注云抄手木册稿俱查同间又注云候结夫既查同应题而以候结未题盖缘宗藩要例第四款内称宗室子女名封俱繇各该亲郡王及管理府事者审实类奏仍取具宗室五年并长史教授两邻收生人等甘结一并送部如王奏到三月以外而长史教授等结未到致妨查题者本部查参行廵按御史将长史教授等□提问据此则候结例也然臣查得要例第三款内称宗室新生子女三日后具启各该亲郡王及管理府事者审实取具收生亲识宫眷人等保结明白按季类奏臣随取各王府报生奏结观之有五宗结有长史结有教授结有两邻收生结又取请名结状观之与报生同又取请封选婚结状观之亦与报生同是结惟一样取至再三斯巳烦矣况两邻之迁徙不常收生之存亡难必即结不足凭而结又不可白得也计长史教授两邻收生及长史司教授所之书役凡若干人其馈送需索常例不知若干而赉结盘缠吏书需索又不知苦干此若干者贫宗何从措处不过预写禄粮重息称贷剥肤椎髓以博升斗之获而所为候结者直候长史教授之橐盈衙门吏书之腹餍而巳即查参究问竟是推捱申饬禁防终成虗套于宗室宁有补哉臣又思宗宝所患苦者何也奏请之经繇多而馈送需索之费重也盖必展转措办有以充馈送需索之费而后敢请其馈送需索必人人满其所欲而后得请故均之宗室也而有力得之无力不得非所以为平也均之得也而輙以贿成非所以为法也均之与也而必俟其苦求重费而后与之非所以为恩也且以　皇上宗室　太祖子孙而令乞哀异姓受制贱胥岂理也哉臣反复思维有简便之法二焉一则曰免重结盖报生一结父母来历既巳明白则一结足矣此后除选择婚配另结外至于请名及请封请婚其在今日凡奏到结未到者查果明白应题不必候结便与径题其自今日以后请名请封请婚者免其长史教授两邻收生之结犹恐有殇卒不报以死作生及以生冐死情弊则莫能逃于亲支之五宗第令单取五宗一结径逓各府长史教授启王据宗结以奏而本部止凭王奏不必结来如有虗冐本部查出或被首告事发将本宗参降爵级五宗罚革禄粮一如条例如此则报生结状至为要紧如或不到本部无凭查题定将长史教授参黜以为疏玩之戒是去烦省费□莫便于此者矣一曰定取期盖既有报生奏结而又有玉牒册妾媵册年终攒造册殇卒册俱可备查本部复设格眼册将各宗室父母来历生年月日并保结某宗某人名姓备书位下而该司呈堂亲注其上应名封者注一应字另题者注一另字用印钤盖每年挨查某及期者某府某位尽数类行该府长史教授启王具奏如万历十七年报生今年十五岁为封婚之期则行取请封选婚如二十七年报生今年五岁为名期则行取请名本部一面移文如期而取该府一面类奏照常而行□有今法犹循旧规正欲相维以防后弊但令取五宗一结奏内总提五宗结勘明白一句不必结到本部其万历十七年以前未及请封选婚二十七年以前未及请名者一槩行令于三十二年三十三年之内亦取五宗一结启王类奏如过两年限期不来奏请者本部例为立案则是前之未注者查取以完之后之未取者查注以俟之举一切宗藩所应得本部所应题者悉自我而授之彼无使自彼而求于我本宗既与行取知必在题之列则府役何所容其诓诈部役何所容其索掯是提纲挈领计莫捷于此者矣此二说者于旧章无所变更而烦赘可省于关防更加严密而沮格尽除臣不自揣窃欲以此发前人所未发捕前例所未周盖　圣主展亲仁义并用其嚣竞而不驯者则裁之以义其困苦而无告者则煦之以仁仁尤在乎义之先畏亦生于感之后臣区区愚见如此伏祈圣明俯赐裁酌如刍荛可采乞将所陈免重结定取期二款　勑下臣部施行仍刊续酌例以便遵守宗藩幸甚臣愚幸甚万历三十二年正月二十二日题　奉圣旨□拟行 

　　○陈礼法以范始进疏 

　　为　殿试届期豫陈礼法以范始进事臣惟士之始进犹行者褁粮而出门向往一差燕越遂判今会试三场巳毕旬日揭晓士之中式者又将　殿试传胪释褐称进士矣臣叨礼官请约之以礼盖有三事焉一曰肃登对二曰严防范三曰励俭勤臣惟自来贡士　殿试终目站立即遇风雨卓或稍移无敢坐者迩来尽坐交床各馈饮食惟便是求如同私会纵云　殿廷未造然　天威不违颜咫尺圣人过虗位而色勃诸士作为文字动称衾影不惭乃登对之时大庭广众之中而不敬若此欺孰甚焉且　殿试巨典乃其礼法曾不如一小试之肃然臣窃异之请今年　殿试勿于　金水桥南使散处门洞傲惰得施臣伏覩　文华门外广可容卓三四百张恐人所往来则挡木以阑之外可通行内可排卓诸贡士蓐食而进敛容而立如有坐及馈送饮食者监试官纠举治其不敬之罪使诸士凛然知　朝廷之尊而忠敬之心生傲惰之习革矣臣故谓登对当肃也士夫子对策大廷乃进身之始始进作弊则廉耻荡然将来奉职居官何以望其惩奸执法此其无行视不敬者殆为过之臣闻迩来　殿试贡士或倩人代对文自外传或倩人代书字非亲笔皆缘一向散坐混处饮食杂沓易以匿藏难于觉察今既聚集一处监试官时常廵视如有前项参究黜革则不但殿试弊除即馆选亦知警矣臣故谓防范当严也臣又惟士方得隽南宫登名甲榜资斧巳尽禄人几何而况又有欲巳而不得巳之费其贫窘倍于他日即苦身节用犹且不支乃有朝而释蹻暮而坐舆未离荜门遽赁夏屋多制纨绮滥收从人宴会频繁交游博大势必称贷以充之求取以继之安有始进如此而可望其为良吏为名臣者臣不敢远引先辈古朴之风过为责备亦不能以陈人迂阔之论望其信从惟乞　皇上天言使多士奉为谟训务安澹泊勉习勤劳勿使经营四方之膂力遽弛于宴安勿使辨别一介之真心骤隳于温饱庶乎良吏名臣繇此而出而异日为　国家任劳任事者亦不至乏人矣臣故谓俭勤当励也夫人情莫不希廷对而荣制□然亦莫不乐便安而趋盛丽方举人时即令拱立徒行恶服陋舍而与之进士无不争愿者及其一旦既得而禁戒之约束之必将目为桎梏畏其苦辛曰如此何以进士为哉不知此正授之指南而偕之大道所以引掖造就之者至殷也今天下士燆惰成习至于儒巾不戴衣服不衷教之不遵禁之不止盖士风之坏极矣夫士而自毁其绳检自乱其威仪自负其科名自弃其远大亦何足惜惟是　朝廷三年取士费百姓多少脂膏烦百司多少调度而不得士之报甚且有受其累者此臣所为隐忧私念及此时而亟亟豫陈之者也记曰禁于未发之谓豫臣愚伏望　皇上涣发纶音训戒多士　勑今年　殿试暂于　文华殿外举行其东西直房暂开为提调监试受卷弥封掌卷之所其挡木容臣部移咨工部借办仍乞　勑监试官严行防范而参纠随之吏部官博加采访而优秀处之其于士风吏治未必无少补焉　奉圣旨国家待士以礼宾兴尤重如何近来士子以骄奢起弊成习负国负学深可痛愤奏内事理俱依拟行馆选也着照这例行违犯的科道参□□则劣处示惩重则革黜问罪风俗頺敝自在位始你每大臣俱宜遵循绳检忠敬勤俭以为新进之倡毋以虗文体貌该部院知道 

　　○执奏秦府请封疏 

　　为　秦藩违例　请封诸藩将来难处恳乞　圣明严为裁抑以重　国典以纾　国计事顷　该秦王谊漶奏为三恳　天恩俯完封典以广　圣泽事奉　圣旨览王奏情词甚恳礼部便看了来说钦此伏惟　圣主展亲德意甚盛然犹未知其间事体有万万不可从者　皇上试垂听臣言则必却　秦王之奏而抑其求当不待臣词之毕矣盖　秦王本以中尉进封亲王其时为万历十五年在条例谓之例后进封不得与亲王世及者比也其庶长子之例须俟毋妃年满五十而无所出则庶长子应封世子如有所出则庶长子应封中尉今母妃年限未满有出尚未可知臣揣　秦王盖虑其子或为他日之中尉而欲先得目前分外之郡王此其意但为子谋不暇为　皇上谋耳夫例后进封与秦一体者九府王家庶出常多即今九府见有三庶如封则俱封是一辈而三郡矣自此而一辈复一辈王爵之滥可胜计乎虽其禄米止照原爵关支而封一郡王即有一郡王之银册银印又有郡王妃之银册又有教授典膳民校民厨俸给应等项银两此皆一一仰给于朝廷今当内计公私万分匮竭之秋　圣主忧劳百吏拮据日征求而犹苦其不足日节省而犹病其未尽即臣部每为　王府题覆极力磨勘细至名粮不敢轻与亦以朝廷名器朝廷钱粮为臣子者何敢不为　朝廷慎重爱惜也今此一事不独　秦藩更有诸藩不惟国典尤关国计在臣部可不固执在皇上可不三思乎伏望　皇上毅然独断勿狥亲爱而废典章勿忽藩封而忘国计　明谕秦王以进封之恩报礼宜重首藩之礼作法宜端推爱子之心以爱国使其子存枢或就本等中尉之封或俟毋妃年限之满恪遵彛典永杜幸门上之彰圣主裁制之明下之成　亲藩廉靖之美即臣礼官亦得以不溺其职矣 

　　○酌议岁贡试期疏 

　　题为酌议岁贡试期乞赐　钦定以垂画一以便章□事□制清吏司案呈奉本部送据直隶浙江等处起送岁贡生员王昭德等到部送司查得比年岁贡　廷试向无定期初试或迟至五月再试或迟至七月而各处贡生即三月内巳有投文到部者久困长安坐费资斧欲人监者不得蚤送选期远者不得蚤归甚为不便其原皆起于　廷试无一定之期故也相应题　请钦定□着为令等因案呈到部看得岁贡　廷试二次初试则分别其中否再试则次第其先后初试之后有愿入监者有愿就教者再试之后有名次在前不回而听选者有名次在后暂回以听选者惟试有定期则诸生计程而来克日而试入监者蚤入斩回者蚤回良为方便且岁贡与举人进士并称正途今乡会科举俱有定期况此贫寒迟暮之人而令留滞都门食玉炊桂似不可不为体悉也合无今年岁贡候到部齐日照常题　请廷试外其三十三年以后岁贡臣等窃照　殿试贡士例在三月十五日今岁贡廷试似可即于　殿试之后间月而举亦以望日为期窃拟初试四月再试五月俱十五日不越三司可完二试臣愚见如此然此重大之典欲为人远之规必仰□　圣裁乃能精当伏乞皇上钦定日期　勑下臣部移文吏部翰林院并通行各省直提学官早行考选起送赴部如有迟悞照例查究庶事体不致参差而所便于远方寒士尤不小矣奉圣旨是今后岁贡着于四月十五日初试五月十五日再试永远遵行　三十二年四月十六日 

　　○酌处历日疏 

　　奏为酌处历日恳乞　圣裁以贻民便事臣惟钦天监每年造历例俱臣部预行宛大两县拘钥纸户送监认辩纸张其纸价银两各处陆续觧部送监交纳该监给发纸户买纸似亦可以无累但两县差委之人未能的当纸户不及十名追呼巳遍城市或舍富而役贫或指甲而为巳昨臣入部有一人当门呌号审之则扬州吏杨龙被差人指为纸户周和拘来者也臣复吊取八名则又有一人涕泣称系戏子审之果能唱曲乃戏子焦三被差人指为纸户冯秉中拘来者也其余或银匠或流民多称原非纸户哀号求免盖拘签之累如此而一到该监许多类难辄至倾家民之视之如同陷阱臣因□历日系该监职掌纸张又非难致之物臣随查纸银该二千三百两而各处觧来巳近九百以银易纸有何难事即劳苦亦是该监当为小民何罪而吃亏臣部又何愚而代该监招怨且令辇毂之下有叹息愁苦之声岂所以为　玉历之光华对扬我　皇上钦若　昊天之德意臣愚以为历日纸张可令该监自买两平交易不得差人出票骚扰铺行而臣部惟为督催各处纸银务于三月尽觧如或延迟有误造办定行题参则银必早完事必不误而追呼之扰可省闾阎之累可蠲也而臣又见历日初止刻本至万历十四年　钦奉传取写历三十本后渐加至四百七十本今□又加三百本此系额外写历八百本该监欲泒抄写工食银五百六十两今将加泒则重扰民间不加泒则额银不敷尤难为该监臣窃谓所取乎写历者以其字画精楷过于刻历耳今　进呈乡试会试进士登科等录皆是刻板臣请比照试录但今另板一副刊刻精致克当　圣心且写历不无差字多有洗补刻历之美殆为过之则不烦手抄不须加泒似亦情之可通事之可行者臣仰见皇上至明至仁居九重之尊而念念爱民处深官之中而事事洞彻臣用敢以职掌所关不避尘渎輙有此请伏乞　圣明裁詧如果臣言不谬　勑下臣部行钦天监遵奉施行永为定规　万历三十二年五月初三日 

　　○议观政进士疏 

　　奏为进士观政陈末议以一政体事臣惟进士拨各衙门观政三月取选未选者一面候选一面观政计其选毕须及三年其三甲末后数名俱拨吏部谓之守部进士得选京官北历年通行之规似亦无乐乎其更改者惟是风会人情穷则必变臣闻　国初时进士观政俱是徒行后乃二三人共一驴迭骑而出后乃独驴后乃有马有交床有扇其居则数人同寓赁钱不过几分其它礼仪使费一一简省故旷日持久而人安之非独士有恬静勤苦之风亦其势易也今无论无徒行骑驴之进士即京师房直物价之贵数倍于往时礼仪使费之费又数倍于往时既空乏矣势不得不称贷既称贷矣势不能为清官今观政进士在臣部与不在臣部者每每向臣称苦即始观政而巳如斯矣臣每见历年观政三月之后或求差或告病盖进士私便惟此二端而此二端殊觉不便如求差则日事奔驰多方请托始进而冐营求之戒未仕而蒙躁竞之名及其得差又有钱粮之干系有疏失之忧虞况迩年以来皇华四出用夫辄百乘船必双络绎不休民亦劳止若复多此一番重为邮传之累此求差之不便者也告病则进士既众衙门亦多告端一开沓来踵至张皇危症泣诉苦情既不能不为代陈又不可并为一疏无人不病无□不题诸署迫于苦求铨曹劳于频覆且　至尊之前而连章累牍引疾纷纷尘渎　宸严尤为不敬此告病之不便者也臣查得弘治六年户部题为存省京储事该吏部覆准进士甲第在前者量留各衙门办事取选其余放回依亲正德十二年□士马津等奏该吏部覆准照弘治年例嘉靖十七年奉　诏书进士选期远者照例放回依亲二十年进士齐凖等奏该吏部覆　准照十七年例盖放回之例　三朝四见无非体悉寒畯曲为变通今进士所处之难视弘正嘉靖不啻什伯矣故臣窃比弘治间户部之条陈援引　先朝历年之故事请令今科进士各衙门查其到任办事足九十日则□政之期巳满除愿候选者照旧观政外其愿回籍依亲者各衙门将进士若干名总具一疏题请放回候选期将及仍赴观政衙门听选一切不许托病求差尤不许辄用驿逓夫马及经过去处原籍有所求索干预此皆诸士自相要约亲对臣言者如或背违听各抚按官指实参处至于三甲木后进士惟听该部酌留守部三年无旷仍照旧规量授京职如此则多士得免守株稍省借贷明题明放至公至平有清静宁一之规无烦扰纷纭之扰盖不妨观政不悞选期而于政体或亦有少补者臣愚见如斯伏乞　圣明裁詧　勑下吏部复议倘荛言可采见之施行多士幸甚臣愚幸甚　万历三十二年五月二十日题 

　　○陵灾疏 

　　奏为陵寝异灾刍荛积悃恳乞　圣明采纳以祈天永命事臣等伏覩　长陵明楼雷火之灾视频年灾变尤为异常于国家命脉大有关系臣等不腾惊惶忧虑数日之内部院科道各披沥精诚直言时政公交车之章□□矣盖臣等托生于　皇上寄命于国家必国家安宁无事而后□得以安其位享其禄退亦□□容其身故臣等上之为　皇上计为国家计而下之亦自为计即如所言矿税等事皆众人积岁之所常道此其意岂在乎沽名且皇上之所饫闻岂不知其必至于取厌然方强聒不□烦渎不避者　君臣义重　圣主恩深而休戚坦关之情切也古人有言众人分之则愚合之则圣臣等诚愚昧然盈廷之众岂尽无□羣言之□□岂尽无当乎伏诵□□□□□实政以副仁□盍少　留□□于诸臣□□□□□□□□□行之当释□释之最急者旦夕施之其余者□□举之今天下廷颈跂踵喁喁而望于　皇上者惟是首停采榷撤回中官其池行事但□□历初年则在　皇上便是无量功德在今日便是太平世界此其望甚易副而其事亦甚易为不过　皇上动一念出一旨□□费商量不踰晷刻而　宗社生灵无疆之休□在是矣夫宗社　皇上之宗社也生灵　皇上之生灵也玄穹之胙贶归之□□□列圣之庇佑亦归之　皇上九州岛四海黎献之歌颂归之　皇上万□千秋史册之□□亦归之皇上臣等愿　皇上为尧舜而臣等□得共享无事之安为太平之民足矣若夫誓竭忠贞勉效犬马国尔忘家公尔忘私　主尔忘身有便国便民者必为有病国病民者必去此自臣子之职臣等何敢不自相誓戒自相砥砺也用是以修省之日合词申恳万祈　皇上将臣等诸疏　留神省□采纳施行臣等无任云 

　　○请优叙劳臣疏 

　　奏为城工劳臣宜从优叙以彰激劝事□先任南京吏部右侍郎万历二十七八九等年□南京工部缺官承乏署事二载有余臣见□京外城十八门除驯象等四门属应天府管修其属工部者十四门而观音等四门每年阅视不到惟有十门年年修理臣通查巳往六年之间费银七万是十门一年费银一万一千六百有奇矣及臣亲行遍视到处倾頺臣思城垣如人家围墙无年年常修之理即修何至费若此之多而城久若此之敝也皆缘管城主事不屑留心衙门羣役一任冐破况二十八年南京科道会议又将应天四门并归工部□繁费巨若非得□□任事之人为一劳永逸之计岁修岁费何时得休因念有南京刑部主事谭继统臣任祭酒时继统为属官其人清苦精勤太学百凡修营皆继统为臣料理臣计以为城坦一事惟继统可托臣乃移咨吏部调继统于南京王部营缮司专管城务不期吏部文凭误注修仓臣不得巳具疏请改修城荷蒙　皇上嘉纳下部改注而继统始得端精壹意周旋版筑之间□臣以万历二十七年七月考满辞篆离□复亲阅视则工部原管十门处处完整臣徘徊欣□□勉继□以后功及臣行一年而□门□续尽□□□□□□竣事报矣疏中亦盛言继□之□劳引南京科道比照河工优叙之原□第据案呈谓见省银二万则犹未为详知者盖此一番修理墙则实墙砖则实砖瓦则实瓦□□为实城亦为完城自今以往不过小小补苴度其岁费不过三五百金而足是年年省　朝廷万余金也今有纳赀二千或一千五百者得为两殿中书若万金当以何官酬之若明岁又万金又当以何官酬之以此推之而铨□之衡可定矣臣见吏部推升继统抚州府知府命犹未下盖吏部□继统乡□抚州内地亦足示优而臣犹以为未也臣见继统之在事也一尘不染畚锸自随沐风栉雨冲寒冐暑饮食淡澹过于寒生寄宿郊墟不施床帐臣目击而心怜之其役甚劳其省甚巨其俸五年有余且臣原疏与南科道原议比照河工□叙经部覆者可覆视也即不敢希不次之擢第处以藩司参议一道之任似不为过夫任不择官者人臣致身之义也□□酬劳□□朝廷□□之权也臣久积未□之怀恐纪□官之罪但□外城之役实□□□□□□□□□□咨其改□实臣奏荐继统□□□□□□□□□□伏乞　□明俯鉴臣□　勑□吏部将继统□加优叙□劝将来则不但臣工□□□□忠勤而所为国家之利者亦不浅矣臣不胜云 

　　○陵灾公疏 

　　奏为天心仁爱　圣意精虔恳乞躬行修省之实并　勑臣工砥砺以共弭灾变事臣见比年以来灾变至频数矣　皇上或视为常数或忽为偶然或见为四方辽远震不于躬或见为臣下张皇疑而未信故天亦以为未足动　皇上也今　长陵在天寿山为首陵在北京为始　祖且近在咫尺圣驾尝亲祀岁时常违祭□□火突发于昏夜□毁独择乎明楼想彼苍之意不独借丰隆以示威乃特为神孙而告祖臣以此见　天心仁爱视往时谴告加殷矣臣伏读　圣旨畏天威之孔赫伤圣灵之惊动以不德自责以哀痛悚栗修实政副仁爱自誓臣又以此见　圣意精虔视往时　诏旨加切矣而臣之愚窃以为誓修实政之一言尤最为今日之急务当今大病惟在不实言而不行徒腾口说非实也行而不实徒工粉饰尤非实也今　皇上欲修实政乎不必臣缕奉　皇上惟自察　圣心所未安者某事人情所不便者某事频年中外所请罢请行而未允者某事某事　皇上独断于心即于今日慨然施行而　皇上之实政修矣　皇上却臣工共修实政乎亦不必臣缕举皇上惟令各衙门堂属自相讲求自为商搉某事当振刷某事当综核某事当裁省某事当变通某事当禁戢当题请者题请可径行者径行有便国便民者必行有不便者必去夙夜匪懈毋溺宴安一意奉公毋徒持禄与　皇上分忧共念而天下之实政皆修矣故臣谓　是□既誓臣工亦当共誓　皇上欲修臣工亦当□□　皇上欲实羣工亦当以实应则太平立见天意立回而　祖宗在天之灵亦立为之式慰矣然誓言一发天地主盟祖宗为证倘誓而不信将若之何是又今日之息壤　皇上与臣等所当丁宁告戒永矢弗谖者也伏乞　圣明留意笄　勑中外大小臣工共勉之天下幸甚宗社幸甚　万历三十五年五月廿八日题 

　　○却昔藏番进贡疏 

　　题为番人进贡事主客清吏司案呈到部看得□人进贡某番某族原载　会典及备开该司□□稿案之内苟籍所不载例不进贡今昔藏等□司博稽典故并无此族一旦突来不过欲以滥恶不堪之方物易　天朝之银币为图利耳夷类实□库藏又虗即目今顺义王撦力克一枝赏赐愆期承运库尚难支给倘诸番不列贡额者皆贪赏闻风而来□□□□之难又将什伯于此似不当浮慕来享之虗□重滋　天府之滥费今昔藏到京二十七名似富郄其方物而姑与之赏赐郄之者所以阻昔藏再来之扰杜别夷滥贡之端姑与之者所以慰昔藏远来之心示　天朝的体之意至于马匹虽给骑操不妨取还方物□□柜□必须给与其一百五十七名在边听赏者合无谕令□还或量加薄赏并示以此乃　天朝委曲体委法外之恩后若□来决不放入如此处之是或一道如谓享□□□□来则安则自有贡夷常例可沿而行不必再烦筹筭矣然此驭夷大事非臣等□愚局□之见所敢定拟伏惟　圣明裁酌如慎□其滥便须郄还如重绝其来一□容受□于□□焉耳伏候　命下容臣等行该督抚遵奉□□□等不胜瞻仰□　命之至奉圣旨□□人□不载□□□□□□□□□□□赐 

　　李文节集卷一 

　　●李文节集卷二 

　　晋江　九我李廷□ 

　　奏疏（二） 

　　◆奏疏（二） 

　　□蔡虗斋皇上赠官疏 
　　覆田侍郎恤典疏 
　　覆张真人疏 
　　条陈学政行岁考革汇考疏 
　　谏矿税公疏 
　　却朝鲜请封世子疏 
　　覆楚事疏 
　　执奏秦府请封第二疏 
　　年终类奏灾异疏 
　　乙巳考察自陈疏 
　　覆南太仆谒陵疏 
　　请处给夷赏疏 
　　覆楚藩请勑疏 
　　覆绍兴府民奏封城隍疏 
　　乞罢使琉球疏 
　　催补卿贰疏 
　　酌议楚府勑书疏 
　　覆楚藩善后事宜疏 
　　乞止亲藩复禄并裁将来仪宾禄疏 
　　议裁将来仪宾禄再疏 
　　恭请皇太后六袠临朝受贺疏 
　　覆张翀恤典疏 
　　覆夏良心恤典疏 
　　长陵竖碑奉旨酌议礼仪疏 
　　奉旨拟议祭告修省事宜疏 
　　长陵叙劳辞疏 
　　地震疏 
　　药库疏 

　　○□蔡虗斋皇上赠官疏 

　　礼部署部事左侍郎兼翰林院侍读学士臣李廷机奏为理学名臣巳蒙　赐谥犹未赠官乞补阙典以崇儒重道事臣伏见有巳故南京国子监祭酒蔡清仕于弘正之年其德谊则九州岛四海所共闻知其著书则学士经生所共诵习其名登于国朝名臣之录先年议从祀孔子庙廷多谓应从祀者其卓伟彰明不待臣之赘也万历十六年台臣以易名　请下臣部覆荷　皇上　赐谥文庄华衮之褒天下矜其荣尤服其当矣惟是祭酒乃其原官秩犹仍于生前赠未加于身后表扬之典似属未全臣今署部事日题覆恤典每覩赠官辄念以蔡清台臣而未沾此典亦　圣朝之一阙□也□子孙式微又不能陈乞臣用敢敬循职掌仰恳　圣明勑下吏部议赠一官庶典礼弥光而于圣明崇儒重道之美亦有补焉奉　　圣旨吏□知道寻覆奉　　圣旨蔡清准赠礼部左侍郎□ 

　　○覆田侍郎恤典疏 

　　题为比例陈情恳乞　天恩怜念旧臣俯赐赠□以昭　恤典以光泉壤事祠祭清吏司案呈奉本部□□科抄出原任礼部左侍郎兼翰林院侍读学士巳故田一儁男生员田元振奏乞伊父赠官录荫等因奉　圣旨礼部知道钦此钦遵抄出到部送司案呈到部看得本官性资耿介操履端方甘澹泊以褆躬清节雅推乎众论饬凖绳以造士躬行不媿乎师模当其身殁之年吏部原有赠官之　请偶缘未下□于再催延及今兹良□□□其子陈乞合□准从至于荫之一节本官未经者满似难并与以启子孙希觊之端惟是查得万历二十六年礼科给事中罗栋疏陈文臣应补谥者十五人一儁与焉各衙门将十五人从公评品与一儁者十九即未与者亦不过以勋业少之祠林必当事而后见功若一儁清修似应补谥虽其子尚不敢请而臣部不敢没人之善以俟类题可也除祭葬巳经题给外所有赠官系隶吏部掌行恭候　命下容臣等核咨吏部议覆施行 

　　○覆张真人疏 

　　题为寺丞不宜轻授恳乞　圣明慎重名器姑□提点以备焚修事祠祭清吏司案呈据真人张国祥题称齐云山玄天太素宫缺人焚修要将道士李御经补太常寺寺丞吴心经补提点奉　圣旨礼部知道钦此臣等详真人疏内称万历三十年曾经题　请下部题覆　留中不下臣因思所以留中之故盖我　皇上爱惜爵禄即今监司守令等官至为要紧者尚且其慎其难如不得巳况焚修不急寺丞不卑而　皇上肯轻以予人乎且天下名山颇多门神亦有如泰山武当最称名胜并无寺丞之设□此途一开则诸山道士将必尽谒真人咸求丞职天下将谓　皇上忽天工而崇异教恡于百司庶府而独不靳于黄冠玄门臣等未见其可也窃谓但有提点便足率领道众事神祝厘矣合无姑从真人所求提点之职俾李御经为提点矣心经副之恭候　命下客臣等移咨吏部将提点铨补仍咨回臣部给札前去臣等不胜云 

　　○条陈学政行岁考革汇考疏 

　　奏为学政岁考宜行汇考宜革谨循职掌条陈以裨文教事臣为诸生时每见提学官三年之内□岁考有科考皆通学尽送无一士不经试无一卷不经目故才者得见其才而不才者亦无所匿其荒谬膏梁之子安分守拙而孤寒之士咸得扬眉吐气自致青云从来人不耐劳岁考希少生员有终身不见提学而混厕衣布滥沾优免者及至大比又有汇考之规如府学则府考送道如县学则县考送府府考送道不送则不得进不求则不得送臣前年患病家居时当科举臣见家乡士子以汇考之故惴惴然忧府县之不录不暇诵习书史而奔走晨昏贵家用势富家托势守令迫于应酬之不遍孤寒苦于进取之无阶臣因追念臣之□寒若在今日既无势力又耻奔走将无繇致身而事　皇上矣以福建一省推之而各省可知也士风日坏关系匪轻袛缘岁考久弛汇考相沿人谁肯舍逸而任劳而亦有履任未几科举期迫不得巳而汇考者臣谓提学一官迁除宜甲或难其代则暂加衔再任务令三年之内岁考一次科考一次通学尽考如科考而生员有不愿科举者听之提学未经岁考不得升迁有仍汇考图便及圆融徇私者劣处庶甄别当而考较勤□□之士难□孤寒之士得进所以杜躁竞正风□□端在于斯伏乞　圣明裁察如臣言不谬　勑下臣部行各省直提学官一体遵行仍将岁考及革汇考一一报部以凭转咨吏部分别铨叙并乞　勑吏部将提学官预蚤迁除间或加衔再任使提学官从容较阅不得以时迫为辞士类幸甚臣愚幸甚　三十二年七月二十五日题九月二十四日奉圣旨提学官职司考较载在勑书岁周一次原无汇考之规自行汇考而士风躁竞孤寒淹滞率繇于此便行与各省直务遵屡旨勿得自为偷安之计年终仍开报该部以凭分别铨叙其有资俸该升而考未周徧者不妨加衔再任吏部知道 

　　○谏矿税公疏 

　　奏为　圣政维新人心大快恳乞及时尽罢采榷以跻太平以慰　天地　祖宗事职等向为灾异屡次叩阍诚见人心急如倒悬国势危如累卯迫切彷徨不得巳也伏蒙　皇上谕臣等安心尽职举　祖宗朝仪　君臣大义谆谆然告戒之臣等相与负罪引慝屏息斋心辰祷夕祈翘首跂足以俟实政之举行者又若干目矣比□□覩　皇上洞灼羣奸连逮司房王维忠参随□□仁等昨又矜羁囚王宦等发法司放华钰为民而　圣谕且云仰体　上天好生　祖宗仁爱诚意　皇上此番举动至明至断至宽至仁一时中外臣民驩声雷动真　大圣人之所作为臣等即欲极口揄扬譬如誉天地赞日月徒为赘词然而臣等今日有欲守缄默之戒而不能欲避渎扰之嫌而不忍者矣盖近日大灾异变　天地　祖宗所为谴告警动者至为非常今　圣心固亦巳袛畏然而秕政犹存盛言未践　天地　祖宗之所望于　皇上者恐不如斯而止也自有矿税以来中使参随□为荼毒朘天下之膏脂归之囊橐敛天下之怨怒归之国家今　圣心固亦巳转移然而　干断犹滞屯膏未光九州岛四海之所望于　皇上者恐亦不如斯而止也夫矿税之举原出权宜　皇上所以久而未罢者亦谓利可足国害不及民中使参随必兢兢然奉法惟谨也今则横征多而正赋反为之缩国计亏矣剥肤椎髓羣小之为民害极矣以今日修省实政而论则此其最大且急者矣圣谕所谓自有停止之日与所谓□□举行者不于此日停止此日举行而又何待□□曰知之非艰行之惟艰又曰惟克果断乃罔后艰盖民苦矿税久矣然犹曰　皇上特未之知知则必罢罢则民其有瘳乎今若巳知而中使安然采搉如故则天下将谓　皇上实不恤我更无罢期更无生望矣夫使天下人而不望生如走险之鹿何所不为不有窥关号泽之忧则有黄巾绿林之乱故此一时乃人心　国脉一大窾会万不可失　皇上不可不三思也如谓逮足示惩则如王维忠张宗仁之类实繁者徒岂能一一遍闻人人逮治况奸人趋利不畏重诛中使怙终更相护蔽必至溃改决裂而后巳孰若一举而罢撤之羣奸都散积獘顿除截铁斩钉千了万当不崇朝而措天下于泰山之安者乎臣等用敢共沥悃惋仰干　天听伏惟圣明毅然独断而亟行之所以塞天下之望者在是所以大慰　天地　祖宗之心者在是而臣等亦可与此更生之民式歌且舞于春台化日之下矣不然人子事亲有见志不从劳而不怨者臣等之控吁哀祈犹未巳也臣等无任云 

　　○却朝鲜请封世子疏 

　　奏为朝鲜储议断不可从妥乞　□□主持立长之常经以安夷藩以杜后患事本年本月初七日内府抄出朝鲜国王李昖一本为储嗣巳定　册命久稽恳乞　圣明亟加恩典以镇人心事等因奉　圣旨礼部知道钦此该礼科参云云等因到部臣看得长幼之序礼莫大焉储嗣之立礼莫重焉舍长立幼于礼不顺若令之自中国是以非礼令也若徇之自臣部是以非礼徇也况历查数年以来并无计者臣安敢当臣之身为乱常拂经之事生□阶为戎首乎查得万历二十二年朝鲜国李昖第一疏为　请封世子事等因奉　圣旨礼部知道钦此随该礼科参云云该礼部覆云云奉圣旨朝鲜王请立世子你部里既这等说未可轻许可便行文与他知道请勑依拟钦此是初请不许也又查得二十三年朝鲜国王第二疏为恳乞圣恩蚤封世子以定国本以系人心事等因奉圣旨礼部知道钦此随该礼科参云云该礼部覆云云奉　圣旨是钦此是再请不许也又查得二十四年朝鲜国王第三疏为再疏未蒙　俞允下情愈益迫切恳乞　圣明特许亟□世子以定小邦危疑事等因奉　圣旨礼部知道钦此随该礼科参云云该礼部覆云云奉　圣旨是你部里便行与朝鲜国王知道钦此是三请不许也又查得三十一年朝鲜国王李昖第四疏为恳乞　圣恩曲谅微悰亟封世子以定国本事等因奉　圣旨礼部知道钦此随该礼科参云云该礼部覆云云奉　圣旨是请封事大难以轻率还移咨该国王详加拟议务求至当来奏钦此是四请不与也臣仰稽历年之　明旨深惟万世之大经惟有立长之说确乎不易夫有国家者惟嫡长是立则生而人皆曰是为异日国主矣人心定矣者立不以长而以贤则权将不在上而在下一世作俑后世效尤如逐鹿如瞻乌如举棋不定非乱道乎况子之贤庸国所代有天之生人中下最多据国王初疏止言其次子颇聪敏堪付托耳及见部覆有未曾开载长子有何失德之语而国王再疏始以长子凡近久陷贼中惊忧成病之说来矣事重初情临海君不过凡庸无失德也且倭奴之遁朝鲜之全将以为光海君功乎即今岁尚　请将乞兵求为成守无事而周章如此则光海之□可知而往者之功又可知光海无季历武王之□而欲其父用太王文王之权其兄为泰伯伯邑考之让臣以为过矣据李昖疏但撮节次部覆末叚姑伏之缓词而删去参驳百千言之正论盖彼见吾未有毅然斩钉截铁之意辄生观望觊觎之心臣以为事巳十余年持疑巳久今兹之　请不可不断惟有立长子临海君珒则名正言顺而事成在今日立之为据经即或他日助之亦为助顺大抵事顾理何如他不必问也臣愚见如此伏乞　圣明裁詧如臣言不谬　特赐干断　勑谕朝鲜国王以伦序不可紊常经不可变国本不可轻动壹心属意临海君而诲训之令临海君以德自励光海君以分自安该国臣民毋有携贰然后听其请封　勑立则祸乱不生夷藩永固不然如国王所引永乐年间二百年前一见之事即　陛下可方　成祖而臣驽下远不逮永乐时诸臣且恐自今以后该国之费　天朝处分不止此一代也臣不胜云　万历三十二年八月　　日题　九月二十四日奉圣旨该国屡请建储朝廷久不与决者正以立长为古今常经不可轻议也尔部里所执甚正便行与国王再加绎思务为享国长久之计勿贻后悔 

　　○覆楚事疏 

　　题为急报强宗聚众拥入抚院衙门殴伤廵道复打死抚臣地方异常大变事礼科抄出廵抚郧阳都察院右副都御史胡心得题前事奉　圣旨恶宗强刼贡摃该地方缉拿强盗非拿宗室何得眇视王法殴伤宪臣又杀廵抚大臣异常悖逆罪在不赦巳有旨着该廵按尽法擒拿了还着率领各道兵快访实坐名擒拿尔郧阳近境也着严加整理以防漏网其余宗室聚众拥入致启乱衅的该部院看议来说钦此臣谨会同太子太保都察院左都御史温纯看议得逆宗刼抢贡摃杀死抚臣殴伤司道变出非常罪在不赦今按臣业奉　明旨尽法擒拿抚臣新承擢用奉　简书以周旋臣等度抚按二臣自能督率司道尽获逆宗分别处治以正国法无庸臣等之议惟是　明旨所谓其余宗室聚众拥入致启乱衅者臣等以为宗室三千余人一时閧嚷固有嗔目攘臂悍然甘心于抚前　旨所谓观看之人盖有外人□有宗室至于衅所繇起则地方□□耳目覩闻必能悉其情形究其曲折臣以为此时惟在抚按先得倡乱首恶下手之人寘法正罪然后将聚众拥入起衅宗室访究分别而处之似为更得先后之宜不使羣宗有人人自危之惧此皆前　旨所巳及臣等之议无出乎此而臣等犹有说焉宗室之众统于　亲藩而分属于各郡此三千余人者夫非八郡宗室乎臣等以为诚　谕令八郡诸王各禁戢其郡属之宗室毋仍稔恶怙终不废懿亲共保带砺此实郡王分封职掌亦或解散绥靖之一道也统惟圣□□酌施行　万历三十二年闰九月二十九日具题十月二十二日奉圣旨宗室有贤有愚这衅乱的必有民间棍恶乘机夹杂屡旨既巳明悉着分别擒拿处治一面榜慰善宗恪守礼法毋得党奸取戾以后各宗俱不许聚众亵体擅入公门把持嘱托威制有司违者处治勿饶楚王着用心照旧整理八郡王俱恊心分职绥靖所属毋得仍前玩法纵奸 

　　○执奏秦府请封第二疏 

　　奏为令甲断不可动□门万不可□恳乞　圣明熟思郄秦藩之渎□□肃□藩之心志事昨　内府抄出　秦王谊漶一本五恳　天恩俯全封爵以广　皇仁以昭敦睦事奉　圣旨览王屡次奏请情益恳切礼部便看议来说钦此臣谨看得宗藩众多独特条例为之限制条例动人心无厌将来何所底极其难不在礼部而在　国家何者礼官去即去矣国家之难处则年年世世无巳时也臣查得宗藩要例　亲王封典一款内称　亲王繇旁支进封者日后子孙除承袭　亲王外其余俱□□原封世次授以本等爵级不准加封若嘉靖□十四年例前加封者姑准照常传袭又查得请改封典一款内称或妃年五十以上无出及妃巳故　亲王庶长子改封世子载在要例者如此又查得同姓诸侯王表　秦今王名下注云万历十三年封奉国中尉十四年加封　紫阳王十五年进封　亲王此后子孙除长子袭封亲王外其余俱照原封奉国中尉不得冐滥郡爵注在同姓诸侯王表者如此是秦府不得冐滥郡爵明甚而与秦一体者又有　晋府　曾府　代府　肃府荆府　淮府　吉府　衡府若此例遂更一府既得八府沓来臣部无□而争　皇上何辞以郄即至诸宗凡事亦皆越例于求此其关系岂一时一事之差哉且秦王方有进献以助大王乃左承筐而右进牍所持者约所求者奢明是市交讵云芹献况本王初以一中尉迭徼　皇上之恩进封　亲王享有不赀即倾国助工在　皇上受之不为过似亦无足寘之　圣怀而必酬以郡爵也臣谨议得　秦王庶长子存枢目今应封奉国中尉其冠婚朝贺合用中尉冠服候母妃年满五十改封世子臣之议如此盖繇中尉进世子则顺若一封□□不可降中尉矣如以中尉之服为不美则　秦王当年成婚亦用此服惟　皇上率循旧章杜绝幸门则诸藩无所效尤而　朝廷亦得清静如欲毁令甲以徇之臣乞　皇上先放臣归臣得免作俑之讥逭坏法之罪于臣足矣臣无任云 

　　○年终类奏灾异疏 

　　题为类奏灾异事祠祭清吏司案呈节奉本部送礼科抄出云云等因俱奉　圣旨礼部知道钦此钦遵陆续抄出到部送司今除各处灾异揭帖到部疏未奉　旨者□□开列止据前项所报例该年终类奏通查案□□部臣等看得频年以来灾异时有未有若今岁之多且大者此者臣等奉职无状所致除席藁待罪痛自修省外然臣等伏惟皇上天之宗子也喘息呼吸气通于天其感孚甚易而挽回亦甚速今年自　明楼示异霪雨为灾之日　皇上畅然袛惧有誓修实政之　旨半年间伏覩出帑金二万以修明楼发冏金十万以赈饥民免煤窑税免米粮税逮系之官获蒙贳宥庶司之缺时见除补凡此皆　皇上善政可缕举者□□□以为于誓修实政之言犹有未行上天属□□意犹有未惬也今天下苦矿税极矣一夫失所尚干天和岂有万目睊睊万口嗸嗸而　上天能释然者又岂有日复一日年复一年　圣心未见其转移而　天心乃可以昭格者谴告弥多灾变弥大端在于此臣少读中庸尝疑中和位育之说以为迂远后乃信之盖为王天下之君子言也讯使有天下者喜所当喜怒所□怒哀以天下乐以天下自然民安物阜雨顺风调天地位万物育岂虗语哉我　皇上禀中和之德操位□之权□年以来袛为区区□□之物失喜怒哀乐之□伤天地万物之和所得者少而所失所伤多矣今一岁之终窃度　上天仁爱之心亦必有除旧更新改弦易辙之望伏愿　皇上于利之一事憣然弃舍欲之一念截然割断力行修政之言广造苍生之福以回天意以迓天休臣等礼官将采掇歌颂图绘祯祥日月而进之年终灾异类奏之疏可无陈矣臣等云　万历三十二年十二月十六日题 

　　○乙巳考察自陈疏 

　　奏为自陈不职乞赐罢斥以肃官常事臣当考察□□自陈窃惟臣历官翰林坊局国子监詹事□□□□逃吏议者屡矣乃自戊戌以后历南吏部及今礼部署事之日十常八九经济既非其长悔吝尤生乎动颛愚之性未免遗迹而信心狷狭之肠不能深中而重发实多谬戾何止旷鳏臣伏覩令甲京堂官才德不称职年老不堪任事者自陈致仕臣以才以德以年不堪不称臣实兼之虽时上封事日进讲章徒怀纳约之忠终鲜躬行之实劝　上以兢业而臣不能无惰行求　上为尧舜而臣不免为庸人扪心反巳种种自欺玷清时凡列六副之班负　圣主天高地厚之德臣之不职胜陈者□望　皇上将臣罢斥即不加之谴而褫其官亦巳为宽政矣臣无任云　万历三十三年正月一十七日　二十九日奉圣旨李廷机直讲署礼学行素优着照旧供职吏部知道 

　　○覆南太仆谒陵疏 

　　题为职列陪京敬议谒　陵礼节以定彛章事祠祭清吏司案呈奉本部送礼科抄出南京太仆寺卿林烃奏等因奉　　圣旨礼部知道钦此钦遵抄出到部送司案呈到部看得南京诸臣到任离□□□　孝陵该寺同一臣子且在邦域之中尊□□□君岂容独异查得　会典凡南京赴任及经过官员进城出城俱赴　孝陵见辞违者参奏隆庆三年题准辞谒　孝陵官员先期赴南京鸿胪寺报名定差序班二员赞礼行礼以黎明为期如有不到及失仪者听赞礼官纠举呈报本部季终类参罚治今南京太仆寺其职衔既列南京其进表亦往南京则到任谒　陵离任辞　陵于礼俱不可废寺臣所请相应准从惟是臣先官南□黎明而昏黑行礼□□上　陵官员至红门皆步而入及其竣事有所筋力少疲乘轿从道旁而出者至于序班赞礼之官仪节生疏声音低小如此之类合无并加申饬庶礼益肃而　鼎湖弓剑之地益尊严矣　万历三十三年二月二十七日题 

　　○请处给夷赏疏 

　　题为贡夷万分急切亟宜措处以弭夷变事主客清吏司案呈奉部送据本司提督会同馆主事戴耆显呈称见今会同馆有女直鞑靼等夷于九等月等日到京进贡候赏迄今三月未得回还昨光□□□奉　旨下程截日住支其赏赐银两出自□□□又称无银可发今夷人欲回则无赏赐住则无下程饥饿不堪变在旦夕呈乞即题速处等因案呈到部看得夷人必得赏赐而后能如期回还必有下程而后可度日候赏二者俱无平人必变况于夷人又况女直等夷最称桀骜者乎旦夕馆垣必不安静且令四夷见吾帑廪空虗政事潦倒藐然有轻中国之心变在今日忧在明日尚可泄泄然视之乎臣部乃一守馆之吏钱粮供给皆与臣部无干而臣等目击心怖不敢不言伏乞圣明　勑下工部□速措处赏赐并　勑光禄寺姑与数日下程以俟工部之措处庶夷变可弭国体犹存臣等不胜云云 

　　○覆楚藩请勑疏 

　　题为怙恶罪宗越境啸聚两次邀截实封两劫助工进　贺戕杀抚道抄掳军民　天讨方行羣凶就逮恳乞　圣明彰法殄剿并乞　赐勑钤束以镇藩服以靖地方事万历三十二年十二月内府抄出　楚王奏前事奉　圣旨近来宗人日繁法纪日玩至于楚乱狂肆巳极览王奏朕心嘉纳特□□□今后无封无禄无名及出城出境的尤宜□□□湖广抚按勘议来时该部将王奏内事理一并会同府部九卿科道酌议题　请定夺钦此钦遵臣等于三十三年三月十八日谨遵　旨会同府部九卿科道英国公张维贤会议得　亲王体统本崇事权亦重一府列郡诸宗皆属受辖向来无　赐勑者但　楚府经多难之秋处积弱之势今虽仰仗　威灵解纾祸乱而纲维之弛人心之玩巳非一日如人久患虗嬴乍有起色而遽欲抖擞其精神展布其肢体诚有未易然者此　楚土所以当逆宗就逮之时即有严勑之请其虑患诚深而　明旨洞□宗人日繁法纪日玩嘉纳王奏而许之申饬其所以为楚长久安宁之计者诚至矣即臣等相与图维亦谓羣臣千虑莫如　圣主片言委当赐之勑书特加申饬正其名分重其事权俾楚王奉　朝廷之命以约束诸宗而诸宗遵朝廷之命以听楚王之约束盖今人臣称　天子之命吏一奉　简书以往则所至吏民无不令行禁止凛然若　天威之临者况亲藩哉若夫无封无禄无名出城出境者诚当严处昨抚按条陈□□□宜十二款内有驭庶宗以肃宪度一款正□□事援引先年题　准禁例请令有司者治之正与　王奏相合容臣等候有　明旨一并会议详妥恭请　圣裁其赐勑一节乞　涣发丝纶钦违法司重臣一员赍往　楚府　赐王以示郑重臣等不胜云云　万历三十三年三月　日题四月初三日奉 
　　圣旨这敕书待会议善后事宜停妥一并酌拟来行钦此 

　　○覆绍兴府民奏封城隍疏 

　　题为城隍屡建护□奇功恳　恩比例勑赐爵号事祠祭清吏司案□奉本部送礼科抄出浙江绍兴府士民陈天宝等奏前事等因奉　圣旨礼部知道钦此抄出到部臣等看得捐赀建庙合疏叩阍义举民情所当体悉惟是臣等稽之会典所载其于城隍止称某省某府某州某县城隍之神此乃　圣祖裁定即嘉靖间百凡祀典神号一经 
　　世宗斟酌而城隍之号不易焉盖城隍通乎天下与别神如武安王真君之类不同若锡以爵号于昭代典礼觉有未恊在礼官惟知据经守旧不敢□□未有之规在民庶亦惟在为善安分无得罪□□□而不在乎以此为敬也臣愚见如此伏惟圣裁奉圣旨是 

　　○乞罢使琉球疏 

　　奏为航海封夷艰危烦扰恳乞　圣明断行初旨以尊安中国事臣切惟琉球继袭必请册封宣德间违内监其违正使给事中副使行人定于正统之年近查得万历二十三年五月内该福建抚臣许孚远题据琉球使者于灞等呈琉球中山王世子尚宁父王殁因□白扰害以世子当国乞奏请封该抚臣孚远议□使臣一员赉　勑到福建省城听其差官面领或违惯经海涛武职一员同彼差官前去该部覆从　颁领为便等因奉　圣旨琉球袭封待其世子具表申请你部里具题违官颁封福建省城听彼国使臣面领钦此又查得万历二十八年正月内尚宁具表请封随据差来长史郑道等禀称乞照旧违官该部覆仍颁领为便等因奉　圣旨琉球世子尚宁请封具见恭顺但该有通国印结及世子特具表文方见敬顺天朝□□□知其差官一节陪臣既来敦请着选惯□□□武臣一员同他请封使臣前往行礼不□□木造船以滋烦费亦不许多带人役骚扰彼国有失朝廷柔远至意余依拟钦此又查得万历二十九年九月内尚宁进贡乞差文臣等因该部覆奉圣旨尚宁准袭封琉球国中山王既违官恳请照旧差文官去钦此臣切惟琉球一封　明旨三易而颁封则初旨也继因其恳而违武臣继又因其恳而仍违文臣于是违给事中洪瞻祖行人王士杠令待海寇宁息渡海行礼及瞻祖丁忧改违石给事中夏子阳二使衔　命至闽伺警待渡二□余矣今年三月内该福建按臣方元彦会同抚臣徐学聚疏为海氛未息国体当重乞慎封使之役以隆君命以绥远夷事揭到臣部大畧言倭奴出没不常萨摩红番叵测而闽去琉球万里匝月始通以一舟而数百命之安危随之以二使而中国之体统系之请违武臣今次暂驾成舟或附彼舟以往免采造之役疏上月余未奉　旨下部盖抚按目击甚真而所为　君命国体外夷内地计者甚周悉矣而臣愚见切以为莫若初旨之且截颁□□□便□者海与江河不同外海与内海□□□□如山波迅如矢风涛汹涌极目连天无处□泊数百人以一舟为命至危也琉球东隔叶壁山即为倭国天使馆去倭使馆不二里而近况海外诸夷不知若干国率浮游海中剽刼杀戮至不测也使臣之舟木必合抱造必数年及舟成定稳犹有坏裂重造如丁丑之事即昨抚臣移臣书言舟成矣独一桅无处可觅盖采造一节至不易也舟设桴翼造水带至载棺而函银牌于棺首书云某使臣棺令见者收而瘗之至不祥也如此而□□事行人　天子之□臣冐万死一生以荣□□□裔夷不亦可巳乎□武臣亦臣也若不采□□□之一苇分明弃之鱼腹中矣况且欲择廉□□□此武臣不以干城御侮而使冐万死一生以荣海外之裔夷又不亦可巳乎夫尚宁以戊子嗣位虽未请封号而王其国者若而年矣国体使臣关系匪轻非万不可巳不必行非万无一失不宜遣万一海若为难有问诸水滨者万一或敢侮予有委嘉贶于草莾者万一彼国将迎稍有不虔何以处之其为国体之伤　君命之辱亦不小矣宁独有司采造之累彼国供亿之难也先臣刑部尚书郑晓吾学编有云海岛之夷勤我封使往来礼欤四夷来王八蛮通道未闻有报使焉然则领封可乎奚为而不可也夷官请命于　京师使臣致命于海上两得之矣郑晓此言良独有见藉令当年建白在　先朝亦必变通臣伏诵　初旨善继善述所惜者　成命中移而所幸者使航未发也臣今请断行初旨一举文武臣之违而罢之自古明王以无事治天下计中国便否耳于外夷何有哉伏惟　圣明省览按臣之疏裁察愚臣之言臣□□云奉圣旨册命巳颁使臣久出无中止之理礼□□□该省抚按作速完造海艘令差去二员渡海□□以昭大信仍传谕彼国以后令其领封海上着为定规 

　　○催补卿贰疏 

　　奏为直讲署礼独力难胜恳乞　圣明亟补缺官以共综理事臣自前年七月伏蒙　圣恩用臣署部至今将及二年自去年二月复蒙　圣恩用臣直讲至今巳踰一年臣才本迟钝体尤孱弱自来掌印之官亦不兼讲筵之役乃望外之恩不及豫辞迨巳颁之纶又难衡命黾勉从事不敢告劳诚感恩矜宠顶踵都忘亦见尚书右侍郎悬缺久经会推而臣先尝疏推简用蒙　皇上许以候旨并下臣章于吏部切冀旦夕得补臣之担负庶其少轻而　圣心过于慎重至今未见　钦点臣部典礼所寄如章奏名封诸事颇为殷繁讲闱启沃攸关即训诂解析之间必须勤慎分任之则举独任之则难譬之两人之任并作一肩未有不疲且仆者也伏望　皇上将前后会推尚书有陈经邦于慎行黄凤翔刘元露□□向高五员右侍郎□□高方从哲杨道宾黄汝良萧云举五员各□□□员到部管事俾臣得解印务效一官专以经术事皇上庶无旷职无废事而所以闵恤驽骀者亦在乎斯矣臣无任云 

　　○酌议楚府勑书疏 

　　题为遵　旨酌拟事万历三十二年十二月内该楚王华奎奏为怙恶罪宗越境啸聚两次邀截实封两刼助工进贺戕杀抚道抄掳军民　天讨方行羣凶就逮恳乞　圣明彰法殄剿并乞赐勑钤束以镇藩服以靖地方事奉　圣旨近来宗人日繁法纪日玩至于楚乱狂肆巳极览王奏朕心嘉纳等当申饬今后无封无禄及出城出境的尤宜严处待湖广抚按勘议来时该部将王奏内事理一并会同府部九卿酌议定夺钦此钦遵随因湖广抚按勘议疏来臣等遵　旨于本年三月十八日会同府部九卿科道等官会议于本月十九日题奉圣旨这勑书待会议善后事宜停妥一并酌拟来行钦此今善后事宜臣部遵奉　圣旨巳于四月十七日将湖广抚按□列十二款会同府部九卿科道会议题覆讫惟请　勑一节另奉　□旨未敢一并列入善后事宜之中但臣前题疏亦已畧具其梗槩矣而　皇上令臣部酌拟则臣何敢不毕其愚盖天下所以相维相制惟有名分事权两者而巳亲王君长一藩自郡王将军中尉皆其臣属莫不北面而俛伏拜跪于其下无得讲均礼者名分本尊而一藩列郡宗室报生请名请封未有不繇亲王而能自达于　天子者有事必启有令必行宗室有过得操三尺法治之事权本重自楚藩废弛宗室悖慢盖闻三大节大礼与楚府节旦庆贺而将军中尉径有不诣府行礼者如此则楚王何以临莅诸宗而诸宗何肯受王约束故稍一诘问即怫然见色反唇相稽甚至攘臂讙嚣操戈入室如近日事矣古人有言田氏之乱惟礼可以巳之臣以为今　赐勑书令楚王以礼统率诸宗如三大节进表笺迎接诏勑等大礼无故不赴行礼者许奏参如王府节旦庆贺等礼无故不赴行礼者许奏闻如有贤孝实迹应旌奖者许奏荐如有嫖赌生事害人诸不法事不必差人诇缉□□长史教授具启或郡王转达或宗人讦告如得其情应戒饬墩锁者许发各郡王戒饬墩锁应奏闻者许奏闻如此则王本尊之名分复还其尊本重之事权复还其重原非于本来事体有所增加假借特　明旨所谓申饬者耳臣愚不知可櫽括此意载入勑书否而勑书外另赐一书复申前谕洗心改过之旨嘉其勒肩书堂反躬自责之善念而勉以力行实事修德保邦之令图如善后事宜事关　王躬者皆诸臣药石之言足为维城之助再祈申命毋忽询谋如放债严刑恡啬之类　王所悔者如罚卯克禄羣役大蠹之类抚按所规者如郄乞恩常例通行禁约蠲诸宗奏请留难之苦臣所陈者如宗室被内官军校叱咤凌轹敢怒而不敢言词讼面白无期冤抑袛从锻炼八郡王所与抚按面道者谕王一切洗刷以收拾八邵渔散之人心以不孤　皇上始终生成之大德臣愚又不知可櫽括此意载入　赐书否至于抚按袛照常勑书增入宗室一叚而司道则有事得申抚按可无勑矣要之　丝纶渊妙岂能仰赞一辞而臣前题赉　勑违官因欲示郑重亦京官差使之常不谓忽起疑端反多一事今　勑书但令湖广抚臣将致　楚王而官不必违也臣不胜云云 

　　○覆楚藩善后事宜疏 

　　题为奉　旨会勘　楚宗别奏请谨将善后事宜会议复奏恳乞　圣明采纳以靖楚藩以奠　宗社事本年四月初三日礼科抄出湖广廵抚梁云龙题前事奉　圣旨这楚藩善后事宜着礼部会同九卿科道广集众思酌议停当来说钦此又该郧阳廵抚胡心得湖广廵按吴楷各题同前事俱奉　圣旨巳有旨了该部院知道钦此钦遵通抄到部臣等随将善后事宜一疏刊刻书册分送各衙门观阅思维先有定见而后会议随约府部九卿科道英国公张惟贤等于本月十七日会松林下臣手执所刊书册将善后事宜十二款逐款与诸臣面加商搉咸谓抚按身在事内亲与八郡王宗室面相咨询经多官议拟非一人之智识所为亦非一日之图谋所定大都周详停妥并可见之施行间有一二尚可斟酌者诸臣互相质正一无所隐而臣以礼官奉　旨典领议事亦不敢不竭其愚要之不能有所损益也宗藩大事善后大计化裁主宰特有　圣明在上耳谨逐一开具前件恭请　圣裁缘系奉　旨会勘楚宗分别奏请谨将善后事宜会议复请定夺施行 

　　计开 

　　一重王躬以正国本前件会议得据题称　楚王感恩捧谕自讼亦巳深切而犹欲再行申饬俾王力行盖人情当危困则善心顿生履平宁则习心复起王躬之重诚为善后首图如放债损德淫刑伤恩宗室嫖赌生事可惩戒而不可使校尉诇缉焚券施仁释嫌修睦此王所自言而当力行者也据题罚卯克禄一切尽罢土田卫校分自先世者照旧均给使事事妥当人人感恩此王所未言而亦当力行者也而臣又窃闻各府宗室一应奏请名封皆有常例诚却之自　亲王始则自□爵□于长史教授以及羣役莫敢不遵守清规以宗□之多贫一旦蠲其留难烦费之苦谁不感颂此又款内所未及臣欲行之自楚而并通行诸藩者也伏乞　圣裁  
　　一重郡权以维国势前件会议各府宗室统辖于亲王而分辖于郡王本相成而不相背故宗室有犯郡王启亲王处分例也夫亲王总辖郡工处分宗室其权固重而郡王得启亲王以处分宗至其权不以附亲王而亦重乎惟上下相盭臂指不相摄而权始俱轻耳今欲重郡权非分亲王之权而自为重也惟如款内所称各宗有请名请封请婚者照旧繇郡王转达外其或有犯应墩锁戒饬者听官司移文长史教授各启郡王启王候　令旨批发郡王责治如干名犯义事情重大者亦听长史教授各启郡王启王移文抚按参奏处分此乃宗藩旧章委宜申饬而郡王平时常训诫钤束所辖之宗令循礼守法不至烦亲王之处分汗抚按之白简是尤宜责成于郡王者也伏乞　圣裁 
　　一重抚按以振国纲前件会议得抚按衔　命一方即宗室亦在弹压之内袛以　勑书向未开载故无所惮耳近日　新敕一颁而诸宗俛首帖服则信乎　王言之重也委宜如款内所称今后抚按差出但有宗室地方　勑书内务要开载宗室一叚遇有悖逆及诸不法事情应拏问者拏问应参奏者参奏其间有乐善修德者举荐旌奖有如诸宗不服　郡王约束郡王不行　亲王教令及亲王不能钤束各宗者抚按得以奏闻而臣又谓倘官较拨置生事害人者抚按务严行究治不得以　藩王体面有所姑息如此则郡宗畏简书而严抚按即淮南之谋寝矣营为生理可无查月报岁报可无设也今乞　圣裁 
　　一重有司以饬国纪前件会议得郡县有司宗室本易视之而有司重念天潢尤多所假借势必陵夷如款内所称日日进投词讼捏情攘臂踢打被告于案前持官府长短或以诗文礼仪溷有司行其恣肆者近奉　明旨始知敛戢又引先年令各衙门设簿记过住禄听参有犯在官截日支给事例欲有司衙门宗室不得私行交际如有呈词家人抱告对理笞杖以下止坐家人军徒以上并坐本宗仍将　前旨前例大书勒石以肃众覩皆属可行惟是住禄事结应分曲直曲则截除直则补给至事有未可径行者申呈抚按处之而清操则交际自远正气则严惮自生是又在有司耳伏乞圣裁 
　　一修燕见以敦亲睦前件会议得燕会一节此古棠棣行苇之风如其举行良亦盛事但礼存乎严恭而意又在于和洽万一杯酌之间有拔剑击柱之事岂非酒之流生祸乎况殿廷未广诸宗人多礼未易定费未易处徐议可也伏乞　圣裁 
　　一立义田以行赒恤前件会议得制产恤宗而抚按司道为之倡甚义举也但窃计宗室贫多楚藩力绌少则不济多则不能况举之于楚无事之前则美倘举于今日未必谓恩发之自王乐施之心则美倘出于朝议未必知感窃谓惟革常例禁需索惠而不费至于义田以俟异日伏乞　圣裁 
　　一戒偏听以清政源前件会议得王处深宫所与朝夕左右者惟承奉冠带下及书椽班头较尉人等此曹惟欲藉　王威以图利耳岂可信者即王亦言彼自罔利怨则归予为内官较尉所误然不至今日未之知也及今不戒王躬何繇而饬乎委宜严革引诱罔利凭陵朘削为大蠹者另选醇谨之人充之有仍前生事者抚按司道径行提问照例问遣其承奉典宝等官犯者参奏处治如　王纵容抚按得以白简从事盖未有虎狼蛇蝎之与居而能成其为麟趾者也今乞　圣裁 
　　一任辅导以资治理前件会议得辅导之官诚为关系然必得清正秉礼执法之人为　王敬重宗人矜式而后能有所启廸匡救于其间今长史教授等官即科甲出身而一曳　王门之裾惟利是狥需索卑卑与羣役无异乃近年长史有繇纳粟监生升授者虽有考察之典然不肖未必幽黜即贤者未见美迁欲责之辅导不亦难乎款内所引先年题准长史有缺抡选才守兼优者升补此之便否臣未敢知若所谓抚按不时荐举不拘六年加升俸秩才有堪用者与外官一体升迁就其中为激励鼓舞之术非确然可行者乎而王官贤否惟以宗室奏请有无需索别其守以王府所造牒册有无差错臣礼部曾否查参别其才要在抚按留心该部尤须不虗抚按之荐扬毋为空言乃有成效若长史等官称辅导者非科贡不可用也伏乞　圣裁 
　　一驭庶宗以肃宪度前件会议得庶宗与爵宗不同而庶宗之中有名粮与无名粮亦异　祖训所谓不加刑责诚为有爵者设非槩庶宗而言也如无名无粮及花生传生子孙既无所顾世而犹有所凭借有司不得问三尺不得加如之何而不肆行无忌乎据称万历十八年题准事例二款颁布方新正当近守委宜大书勒石于各衙门及府州县前如遇庶宗有犯先令观看而后法加焉俾彼知其自干　天子之明禁而非为有司屈也伏乞圣裁 
　　一处罪宗以消衅□前件会议得楚藩有荆岷迁来二百余众之庶宗杂处入姧为蠹不浅即今此属除重罪外其从轻处者便可乘此或还或徙以解散之并用此法以处　楚藩口粮之罪宗而其余姑闵其重迁仍留都会据款内所议曲尽区处之方矣而还者徙者查照荆岷先年徙楚之例行之可也伏乞　圣裁 
　　一严宅禁以防反侧前件会议得闲宅之设此祖宗法外之仁盖仅免高墙之置尔岂可弛其扃钥疏其启闭任其出入如此则与私宅何异能保其不为出柙之凶乎款内所议申严禁令特借郡王之重以镇压之而校尉千百户之监守廵捕通判之验放薪水二司之管封钥一照常规有不服钤束者　郡王启　王墩锁于闲宅仍不悛者重处贿纵者参罚如此亦庶乎有所拘束不失闲宅之意矣然八情易懈每见天下事有条议振刷而行之不数月者此在抚按司道时时捉撕而薪水之放尤欲及时即拘禁而未尝不体悉也伏乞圣裁 
　　一谨城禁以遏轶越前件会议得出城有禁不徒为越关奏扰防诚欲其安居坐食远罪寡过共享无事之福也今城禁仍存而诸宗得四出浪游无之不可是为无禁矣款内所称欲申明禁令如爵禄之宗不得出城如无名粮之宗许于封城禁内营生不得越境如有祭扫殡葬必不得巳者启王给假限销如此亦可谓曲尽矣而臣切谓出城生理者亦启　王给与照票使有司便于稽查可也伏乞　圣裁　万历三十三年四月十九日题 

　　○乞止亲藩复禄并裁将来仪宾禄疏 

　　题为亲藩之禄巳辞者难复仪宾之禄将来者可裁恳乞　圣明断自今日以定宪章以裕　宗室以便民生国计事臣等窃惟我朝笃念亲亲所以待宗藩者至优且渥然而分茅之初宗支尚少禄食尚约处给尚易今　天潢之生齿日藩贫宗之穷困日甚民间之物力日耗有司之催科日难应封者既无为禄乏而废封之理禄者又苦于禄多而设处之穷捉襟见肘贫态毕露矣查得国初　亲王制禄一万石至嘉靖隆庆间以禄给弥广力不能供于是　诸王辞禄各一千石或二千石或五百石通计所辞共一万七千石仰见当时贤王节用廉取体国恤民甚盛德也为嗣王者目击今日之罢敝方宜继述先猷推广美意而比年自曾府一倡请复奉　圣旨王既以养赡不敷请给奏辞原禄准给与后不为例钦此自是而荣府请复矣吉府请复矣近日蜀府又请复矣窃恐自是诸藩无不请复无不给与者于诸藩诚利矣如民何哉臣等见昨户部题覆疏云当时辞者何心今请复者又何心不惟于该藩让德美意大戾其初恐穷檐小民忘先日减额之恩而袛骇今日加赋之苦此户部所执臣等以为老成之深虑宜从也至于仪宾之禄比于郡县乡主君郡主岁四百石县主岁三百石郡君岁二百石县君岁一百五十石乡君岁一百石仪宾亦以为是差夫仪宾皆素封之家其意在联姻王室以为贵重岂为禄谋也况其封则中奉大夫亚中大夫朝列大夫奉训大夫承务郎其秩则从二品三品四品五品六品以闾巷布衣一谐伉俪俨然膺爵秩被冠裳亦巳荣矣又何必禄之给乎臣等见先年樊山王府镇国将军翊鏖条陈疏云唐宋诸王犹且兼领官职未闻尽人人而素餐之也方今坐靡廪粟其敝巳极矧又并其女若壻而尽食之不巳滥乎仪宾数半宗室则其食禄也亦半之以一藩计之省禄当何如以天下诸藩计之省禄又当何如此翊鏖所陈臣等以为贤宗之笃论可采也夫执持不定则人有无巳之求恩数不节则后有不继之患今曾荣吉蜀四府巳复者难议夺矣请自今一切禁止不准□请有再渎者是故违后不为例之　明旨也许□部该科以违　旨奏参此令一严而藩王有所袛肃将以廉靖自守而不长效尤之风如仪宾巳婚者难议裁矣请自今选婚者禄一切停罢即以郡县乡主君之禄赡女及壻不亦可乎而仪宾既不给禄则求婚常仪在　王府亦当议省不责其备可也此制一定而仪宾无所觊觎惟以品服为荣而可省不赀之费孔子有云周急不继富臣等在事仰体　皇上敦睦至仁凡宗室贫难曲加体悉惟见此二事可樽节者辄敢为　皇上疏之诗云挹彼注兹易云裒多益寡盖有挹而后得注有裒而后能益伏乞　圣明裁断　勑下臣部及户部遵奉施行　天潢幸甚国计民生幸甚　万历三十三年五月十六日题 

　　○议裁将来仪宾禄再疏 

　　题为议节省以裕宗藩恳乞　圣明蚤定经制事臣等前月疏陈二事一谓亲藩巳辞之禄不宜复一谓仪宾将来之禄可省未蒙　明旨今夏季例当类题见有新选仪宾应给　诰命禄米臣等因念前疏所言亲藩巳辞之禄者贤王体国必不效尤况闻有此条陈亦将息念万一来请原有后不为例　明旨臣部与户部得而争之　皇上得而郄之也独计仪宾之禄目前应题给者巳若干人奏选候结未题者又若干人以后年年所选不可胜计而此仪宾特以联姻　帝室为贵重以爵秩衣冠为光荣原不为贫而仕原不待禄而饱今贫宗苦不得□合之赐而以益闾右之素封子孙病于待哺之艰而以养般实之女壻周急继富两失其平繇亲逮疏亦乖其序百姓之困敝巳甚有司之催征尤难此臣等所以揆情度势酌盈济虗而非以薄为其道也盖人之生育子女相半臣等查得自万历二十二年至今十年之内各王府所选仪宾除郡县主外其郡君仪宾九十二位县君仪宾一百四十五位乡君仪乊二百三十九位盖十年而其数如此矣自此以后十年生齿日多女亦日多所选又不止此数矣诚及今节省一年则一年之利也十年则十年之利也如因循不节即勉强支吾终必不继臣等此策他日亦不得不行与其势实力诎而行孰若及今行之为尤善乎臣等又斟酌较量于伦序之间而求其因革之宜丰□中窃以为亲郡王仪宾伦序亲而人数少仍旧可也自将军而下其伦非亲郡之比而其数则多即以禄计之郡君仪宾二位禄可供奉国中尉一位县君仪宾五位禄可供奉国中尉二位乡君仪宾四位禄可供奉国中尉一位在宗室有之以为利在仪宾无之不以为贫宗室受一分之赐百姓亦宽一分之征抑臣等又闻仪宾之选有苦于聘仪使费之重难至烦有司强勒而就者今禄既议裁更宜体悉聘仪宜俭使费宜革不然有司亦安得而强之即强而后可贤宗不为也事宜及时行之在断伏乞　皇上留神省览亟赐裁定　勑下臣部及户部遵奉施行仍着为令臣等不胜云云 

　　○恭请皇太后六袠临朝受贺疏 

　　奏为恭逢　圣母六袠诞辰恭请　皇上临朝受贺以光孝德事本月十九日　慈圣宣文明肃贞寿端献皇太后圣旦臣部既循旧章以御门请矣臣又伏惟今者历颁乙巳是为　圣母六袠之期臣每见人间称寿最重六十盖前之甲子至此一周后之甲子循兹复始是以人间重之况我　皇上之有　圣母至尊崇也诞育明保之功超简狄而轶姜嫄至宏巨也亿兆臣民蒙被玄泽尤至优渥也值今六袠海宇驩腾莫不祝　圣母如月之恒如山之寿长享我　皇上天下之养于万万年况臣等大小臣工身居阙下者乎臣以为六袠之贺不比常仪文华之门亦觉未便臣请　皇上御文华殿受羣臣称贺一以展臣子雀跃之至情一以彰九重燕居之大庆一则萃在廷之驩心以外寿而　圣母之愉怿有加一则静摄多时持为圣母一莅外朝而　皇上之孝诚益着且其仪视三大节尤间不至过劳　圣躬但俟旭日既升□气稍和传跸而出鸿臆寺官致词文武□□□□拜三叩头礼　皇上端拱而受之不过片晷闻□伏惟　皇上至孝此必举之典无俟臣言而臣叨礼官据礼以请则臣职也臣不胜云云 

　　○覆张翀恤典疏 

　　题为孤直幸容军功未录恳乞　天恩照例俯赐赠谥荫典以酬微劳以光泉壤事祠祭清吏司案呈云云案呈到部看得原任刑部右侍郎张翀妻王氏奏乞伊夫祭葬赠荫一节臣尝考翀遗事当严嵩父子贪横虐焰焚灼之时杨继盛沈炼相继重辟之后而翀以一刑曹主事敢攻严氏之恶而撄其锋是巳■〈扌弃〉性命不顾矣时与吴时来董传策二人并杖下　诏狱棰楚拷掠二人巳昏迷不省翀犹大声说二人好不长进打起精神救了还是生的方是汉子如何便容易昏去臣按此数句非后来文人润色之词至今凛凛犹有生气忠肝义胆真与铁石同刚及其起自戎间三持宪节猷为方畧尤非但以节槩名者而当其闻大理兵侍之命遽以终养乞归再起总漕寻复内　召即三疏控辞而不赴故三品之俸竟不及满盛年隆望□流勇退亦不易及矣查得会典三品未经考满□祭一坛葬价减半又查得　恤典条例节仪一款内开有犯颜谏诤身死国是者本官廷杖遣戍幸蒙不死之恩实在犯颜谏诤之列先年广西抚按为本官请恤臣部覆与一祭半葬犹循常例未为加优此其子所以有今日之陈乞也除坛祭巳给难于再加其赠荫听吏部议覆外合无补给坟价合前为全葬以示优厚恭候　命下臣部照例遵奉施行奉圣旨准给全葬 

　　○覆夏良心恤典疏 

　　奏为抚臣勋懋身殒乞赐破格具题请恤以答忠魂以慰人心事祠祭清吏司案呈云云案呈到部看得廵按江西监察御史徐元正题原任廵抚江西兵部右侍郎兼都察院右佥都御史今故夏良心祭葬赠谥祠额一节为照本官操履政业不可胜举总之清白忠诚光明正大爱民如子视国如家志惟在乎急公不以仕途之中外崇卑入其肺腑心独专乎营职不以俗套之周全委曲役其精神出纳无留行案牍无滞事宗藩无逋禄民怀□惠吏畏其威中官感其清和未尝呶呶然与之□而自有所严惮敛戢真有古名臣之风使居官者皆如斯人事治民安风清弊绝天下何患不太平哉既经三品考满例应与祭一坛全葬似应仍加祭坛至于易名之典年来甚为慎重槩俟论定类题然如本官行业卓然缙绅间昭昭然在人耳目即未盖棺而论先定矣似应亟赐谥以示显扬并准南昌士民建祠赐额以慰民望俾后来官于是地者有所观感其赠官听吏部议覆云云奉圣旨是准照例与祭一坛全葬仍加祭一坛谥□□类题建祠准名与做褒德 

　　○长陵竖碑奉旨酌议礼仪疏 

　　题为长陵碑石鼎新　成祖明灵宜慰恳乞　圣明特行祭告以光盛典以隆　圣孝事祠祭清吏司案呈奉本部送礼科抄出工部尚书姚继可云云等因奉　圣旨长陵碑石鼎新朕心欣慰允宜祭告以妥神灵礼部便酌议来行钦此钦遵抄出到部送司案呈到部臣等恭照　长陵明楼碑石曩加木套实出权宜今纯用文石重镌　徽号鼎湖弓剑之地焕然一新此乃我　皇上至孝至□尽伦尽制继　世宗当年欲为之志慰　成祖□天久竚之怀壮　陵寝二百年以来未有之观笃子孙亿万世相承无疆之祜岂惟臣工众庶莫不腾欢将山川草木亦如动色伏读欣慰之旨弥彰圣孝之隆祭告允宜举行当亟臣等窃见设祭合于陵殿行礼另遣勋臣其裸献之礼可循春秋陵祭之规而告神之文特叙慰安右享之意臣等遵旨酌议如此伏惟　圣明裁定施行万历三十三年五月二十三日题 

　　○奉旨拟议祭告修省事宜疏 

　　题为天坛雷火击毁望杆灾异重大恳乞　圣明勑下勘修仍举图回实政以答仁爱以保泰运事祠祭清吏司案呈奉本部送礼科抄出该本部题太常寺题前事等因奉　圣旨上天示警雷火击毁圜丘望杆正当祖陵碑成行礼之期变出异常朕心惊惕省躬思咎不遑少安礼部便拟议祭告修省事宜来行工部即勘验重修以昭朕寅畏之意钦此欲遵案呈到部看得　天坛望杆被雷击毁此其灾变果出异常臣等仰诵　明旨即古明王六事自责侧身修行不谨于此矣臣等遵旨拟议合行事宜合无行钦天监择日　钦遣大臣□员斋戒竭诚躬诣郊坛伐行祭告将圣心惊惕省躬思咎不遑少安之意祝史正辞告于穹昊行翰林院撰祝文太常寺办祭品香帛在朝文武大小官员逐日进衙门办理事务青衣角带三日毋得燕会毋得安闲而臣等尤以为修省之实不在虗文率作之权惟在　皇上　郊庙当亲矿税当罢冤狱当释章疏当发缺官当补工作当停四品京官自陈覆疏及南京考察疏当下有如敝政不除实政不修常行之政不行上下之间泄泄沓沓使百姓嗷嗷愁苦抑郁天地必不可感格灾异必不可销弥盖在廷诸臣及臣等陈言巳频巳悉今亦不敢复赘矣臣等拟议事宜其礼文其实事不过如此统候　勑下遵奉等因奉圣旨天坛灾变异常朕心不遑宁处祭告着便择日举行一应修省事宜关系朕躬的朕知道了尔大小文武官员亦宜夙夜在公各修职业毋得怠缓偷安废事钦此万历三十三年六月初四日题 

　　○长陵叙劳辞疏 

　　题为明楼工完自揣无劳谨辞拟赏事臣等见□报内官监太监陈永寿一本为明楼奉　旨肃宗优勤乞恩超叙以广仁孝以昭劝典事奉　圣旨长陵明楼工讫碑石崇隆朕心深慰在事効劳诸臣应叙赏的该部拟议来行钦此臣等窃惟臣子之义即有大劳尚不敢居况无纤芥之劳而叙及焉此古人所谓适足发咲而自点耳臣见前湖广楚事叙劳一疏叙及臣廷机并仪制司郎中刘宪宠盖以王府系臣部职掌因与勘定诸臣同叙臣深愧之而未敢言也今永寿疏中叙臣廷机屡蒙遣祭不惮艰劳并祠祭司郎中李炳亦及焉臣等岂胜惶愧夫明楼之修理　圣心夙夜不遑内外诸臣竭蹙奔走臣等礼官一切钱粮工作事体毫不与闻惟是屡蒙遣祭则臣廷机方以　钦遣为荣礼节行移臣炳亦不过承行故事有何微劳而可与诸臣同叙受赏也伏祈　皇上即勑该部除二臣勿拟一以重　朝廷录劳之典一以逭二臣冐赏之罪傥既赏乃辞又涉衡命臣等云云万历三十三年六月初九日题奉圣旨工部知道 

　　○地震疏 

　　题为地震事祠祭清吏司案呈据钦天监揭□□历三十三年九月二十五日丙申申时候得　京师地震起自东北艮方徐徐往西南方行连动二次等因到司系干灾异拟合题请案呈到部为照比年灾异地震独多臣等历查奏揭万历三十一年五月二十三日钦天监揭报　京师地震至于今未及三年也其间湖广承天府锺祥县地震辽东叆阳地震辽阳地震山西应州地震岢岚地震福建福州兴化泉州漳州等府县各地震宣府地震四川石泉地震陕西秦州地震直隶顺义县地震四川龙安府地震松潘地震靖虏营地震保宁府地震茂州卫地震陕西礼县地震直隶苏州松江常州镇江等府县各地震今年则湖广武昌汉阳承天德安荆州岳州常德等府县各地震山东宁海蓬莱福山黄县招远莱阳等州县各地震此外尚有未报者焉夫春秋二百四十二年所书地震者仅五乃今未及三年而地震之多不可胜书矣臣伏而思之地之有土砂如人身之有发肤指爪故拔一发而遍身皆动伤一指而浑身皆痛盖其血脉相属也自开采以来无处不凿地胍伤□甚矣是以坤体不宁连年震动此理易见不待□测而知者今　京师之震益以切近臣□不避忌讳为　君父言之　皇上父天母地而为之子岂有忍见其兀兀动摇而不思所以奠安之者如欲奠安之则惟止其□凿伤残之者而巳矣伏惟 
　　圣明三思臣等云云 

　　○药库疏 

　　题为药库债宜缓用宜核逋宜完提督官宜专宜久统乞　圣裁以裕储蓄事祠祭清吏司案呈照得各省直每岁额觧本色药材一十五万八千三十斤折色银四千二百六十九两零然不能如期觧到逋负既多一遇　内殿关防传取该库委官俱称揭借买办目今次委官银至一万八百余两各处觧到便给还委官随到随空随借数年以来库银无分毫之贮殊不成　朝廷药库事体相应议处案呈到部看得以堂堂　朝廷药库之进供各处本折源源之输纳而至于空乏不继倚办委官钱粮觧到袛见还债是　朝廷无日不假贷于吏目而四方所觧银两不觧之　朝廷而觧之吏目也况既称揭借必有利息此利息若明开□□偿之则岂有　朝廷而出息以借贷者若云□□出息则万金之息岂二三吏目之所能偿徒令因而借口中间奸弊百孔千疮不能尽言药库既不见分文委官又极口称累循环展转弊将何极合无将目下见银四百两为贮库之始今后凡觧到折色不许遽还前债一切贮库待用俟有赢余方许给还如果有逼债之人许委官禀臣指名参奏其逋负州县勒限严催如有未完该管官不论升调罢黜俱不许离任至于领觧人役遴选廉能职官多方封识以防卖拆抵换之弊臣等仍访缉久惯包揽奸棍送问如律仍乞严勑内殿大家一体节省不得滥用多取其取进药味至于季终容臣等委太医院正官将进过品味斤两数目汇造一揭进呈　御览庶见明白而臣等又以为提督一官事务烦琐奸弊丛生宜注差本司主事一员资俸浅则迁转尚遥管理久则利弊悉见不许讨差给假直至考满方得升代在本官必计长久而小人自无所容其奸欺今臣部属有新任精膳司主事李瑾甚为相应似可调用不待外求不然以数迁数易之官御魑魅魍魉之辈弊安得不滋而库□得不如恳磬也今乞　圣明勑下臣部行太医院将见银贮库待用进过药味季终揭呈其各处未完勒限征觧仍乞勑下吏部将李瑾调司注差诚为永便奉圣旨这拖欠药味折色银两勒限严催觧进供用不许怠玩其进过品味数目季终造揭进览吏部知道 

　　李文节集卷二 

　　●李文节集卷之三 

　　晋江　九我李廷机着 

　　奏疏（三） 

　　◆奏疏（三） 

　　请亲郊疏 
　　郊坛陪祀疏 
　　天坛雷火疏 
　　议册封亲藩遣使疏 
　　灾异请罢矿税疏 
　　催楚藩善后事宜疏 
　　再催楚藩善后疏 
　　三催楚□善后事宜疏 
　　覆礼科条陈宗藩实政疏 
　　覆张文锦恤典疏 
　　类奏灾异疏 
　　请罢采蟾酥疏 
　　覆郑世子辞国疏 
　　覆孔御史正士习疏 
　　节省驿递疏 
　　请元旦朝贺疏 
　　本章请罪疏 
　　覆礼科议京考疏 
　　闻言乞休疏 
　　乞休二疏 
　　谢赐皇明典礼书并乞休疏 
　　乞休三疏 
　　乞休四疏 
　　乞休五疏 
　　乞休六疏 
　　乞休七疏 
　　参东垣王长子疏 
　　覆张养蒙恤典疏 
　　覆郭惟贤　恤典疏 
　　催补本部右侍郎疏 
　　催分封府第疏 
　　催补讲官并补右侍郎疏 
　　灾异疏 
　　参宗室冐滥疏 
　　辞吏部拟加恩疏 
　　参辽东都□拖欠药材疏 
　　衰惫乞休疏 
　　乞休□疏 

　　○请亲郊疏 

　　礼部署部事左侍郎兼翰林院侍读学士李　题为天心连岁示警乞特举亲郊旷典以祈天佑事臣等伏惟郊礼之行　帝王所以敬天亦藉以祈天诗曰其香始升上帝居歆又曰昭事上帝聿怀多福夫歆者喜欢之谓上帝喜欢则国以安宁身以康泰风雨时若年岁丰登而民物皆熙熙皞皞天下太平此之为福不既多乎然未有不升者不昭事而帝可歆福可致者也今郊祀不亲若干年矣连岁以来灾异频仍天心若有不豫然者得无伫冕旒之至止而久疏思晬穆之仪容而久旷第见勋弁频代琮璧徒陈而谓　皇上所为昭事者未至欤盖　君之事天犹子之事父母也子事父母必有定省起居之节有如定省不亲起居间阔亲必不悦然则天心可知巳先正有言事天以实不以文夫事天以文犹为未尽况可并其文而废之乎且郊礼有饮福有受胙盖　上帝感　皇上之虔而以福胙报　皇上其接至亲其义至远今不亲郊则饮受不可代而　皇上不躬饮受此中所系尤不特仪文之阙而巳今岁冬至臣等敢请皇上勉出亲郊升香昭事以致居歆而迓多福苦夫庆成一宴俟　三殿告成然后举行未为失也祀期近矣今乞　蚤涣纶音俾有司执事预行治具臣等云云　万历三十三年十月十七日题 

　　○郊坛陪祀疏 

　　题为乞　勑部祀臣工共效精诚以重祀典事臣等顷请　皇上亲郊伏奉明纶仰悉　圣躬调摄有未能成礼之虑而兢惕修省　圣心未尝少安又谕臣等文武百官恪修实职　圣训如此其切至也臣等伏惟郊社之礼　一人秉其精诚而又萃众臣工之精诚故能恊上下以承天休自亲郊久旷誓戒不闻而人心不能无少怠矣夫天人虽隔而能感动者诚故也蚁诚虽微而能动天者众故也况今九列以下五品以上寥寥如晨星巳不得谓之众乎臣等窃谓亲郊未举则圣敬郁而未申而陪祀之臣当倍加虔郊坛之地当倍加肃臣请　皇上豫勑各官旬日之间收敛精神毋得临期以疾为解跄跄济济罔敢不共而随从毋过二人稍近圜丘用绳为挡摆列灯笼使人守之如有阑入绳内及言笑諠哗一切拏治凡此一责之纠仪御史毋避怨毋姑息务俾肃然清静真如周颂所称奏格无言时靡有争者祭之明日御史乃以陪祀员数整齐严肃具疏奏闻如是则虽未亲郊而　皇上一念之精诚俨若陟降郊坛率先臣庶即臣等百官之敛肃亦凛若追随法驾咫尺　天颜不惟　圣心少安亦庶乎称大祀之威仪精明之景象至于三坛四孟二丁各祭皆推此意行之盖礼之所在古人常有以观人之国者其关系岂小哉惟是人众难齐积玩难变整顿振作须藉严纶伏惟　圣明留意亟勑施行奉圣旨郊祀重典朕以服药静摄不得躬亲此心兢兢不敢一息少逸宫中斋沐恭默如对上帝自秉精虔其文武陪祀官员毋得私宴交游各宜存心竭诚恪遵誓戒以祈昭格有无故托疾及多带从人溷入坛丘近地諠哗无忌者纠仪御史即行拏治不许避怨姑息次日仍以陪祭员数有无整肃具疏来闻其三坛四孟二丁各祭俱照此例行尔部还先期出示申饬务各着实遵行 

　　○天坛雷火疏 

　　题为天坛雷火击碎灯杆事祠祭清吏司案呈据天坛祠祭署奉祀官李来宣呈称本月二十七日夜子时雷火将天坛望灯杆击碎等因到司臣等亲诣看视圜丘之傍有望灯杆高十丈每四五尺许用铁篐绕朿竖立坚固未易损伤据坛役口禀役等俱在坛守宿二十七日夜半时分雷火大作霹雳一声役等惊醒移时见烟雾四塞大雨如注次日早看灯杆上截击伤四丈有余击断铁篐七道击碎杆木百余片飞洒在百步之外臣等不胜惊愕夫　南郊乃大祀之地灯杆擎灯谓之天灯此地此灯非他可比巍然耸竖况亦有年而忽被震雷一夕摧折臣等初尚踌躇恐缘朽蠹既而谛视则木本坚而碎篐本固而断条如薪块如香如斧劈如刀析非偶然也盖　天令丰隆以示威借灯杆以见异此其为臣等奉职无状所致不待言矣除席藁待罪外伏望　皇上弥加兢惕益励精勤勿以为不足畏而忽之仍乞勑下工部速为修理臣等云云 

　　○议册封亲藩遣使疏 

　　题为册封亲藩议遣使以光　钦命便藩封事臣等查得大明会典内载册封　亲王用侯伯为正使盖其重也旧章在焉更无容议但臣等见各亲王府赉奏人役到臣部尝言正使接待之难细询其故则云正使一到先以厚礼见王度王必不受又必重答也筵宴既毕送以金银台盏银壶并表里数十端疋骏马银鞍礼巳数百金矣尚嫌菲薄坐索久需竟至千余金而后去者盖府役之言如此臣等窃度勋臣廉靖自好者固多而鲜克繇礼自古巳然如府役所言未必为无据也此馈一行遂成常例是朝廷展亲之典袛为渔猎之媒而亲藩被荣之日适滋其骚扰之累矣查得万历九年四月内该本部题请遣官册封等因节奉　圣旨差去各官都着遵照近　旨安静省约如有分外需索骚扰地方的着各抚按官参来处治钦此臣犹记臣尝以史官奉使赵藩请教前辈凡藩王馈赠一槩辞郄至今传为词林规矩即他曹亦多不受者况勋臣与国同休义于亲藩瓜葛相维非他人比衔　命而出称为天使煌煌君命必不辱而后增光肃肃宗臣惟无求可以示重即随施顺受亦足矣不宜自轻自亵取亲藩厌薄也臣历查臣部先年册封亲王率用科臣以副勋臣良有深意窃谓自今以后侯伯为正使必用科臣为副使使事甫毕科臣必与勋臣一同出城如仍前陋习科臣得而纠之科臣不纠臣部得而纠之省藩封之巨费成使臣之清操可谓并受其福矣今乞　圣明裁定勑下臣部着为定规典礼幸甚亲藩幸甚万历三十三年六月初三日题初六日奉圣旨以后勋臣册封亲王着用科臣为副有仍前坐索者即行纠劾着为令 

　　○灾异请罢矿税疏 

　　题为灾异迭来修省宜急事臣等窃惟变异者不常之谓以其间发而适至故谓之变异也今则变异为常矣姑毋论往岁及四方之灾异即如前年祖陵风雨摧损陵殿修理纔一年而鳯阳之灾至矣昨年　长陵雷击碑楼修理甫告成而天坛之灾至矣前年日食以四月之朔去年是日又日食矣去年大水在夏秋之交今年此时又大水矣此不亦变异为常乎夫天之变异其征固多而朝廷之政事其阙失亦有数即昨元辅一疏开列八大急务　皇上但遇一灾行一事亦将无不行者矣以一事弭一灾亦将无不弭者矣而臣等窃谓第一莫如矿税其迷惑　圣心以致诸事阻遏而不能行者亦皆繇矿税何者克巳最难而利之一念尤为难克臣尝以臣心验之臣每见利亦辄动心而臣輙有以禁之曰将　皇上知之而斥臣臣畏皇上不敢也又曰将人知之而议臣臣畏清议不敢也畏　皇上而不敢者为位也畏清议而不敢者为名也此两者臣所以郄利之方也今　皇上之位尊为　天子　皇上之名传之万世　皇上独无意保大位留大名乎今大帑巳盈大工巳裕及今先罢采搉则　圣心洞然无所迷惑如日之朗如水之清其余政事亦将次第举行矣臣等云 

　　○催楚藩善后事宜疏 

　　题为恳乞　圣断早颁善后事宜事先该臣等于万历三十三年四月十七日奉　旨会同府部九卿科道等宫题覆楚藩善后事宜候　旨未下随于五月二十九日题催奉　圣旨知道了着候旨行钦此今又数月未奉　纶音顷见邸报湖广廵抚梁云龙奏为罪宗正法国宪巳彰善后迟颁人心未定恳乞　圣明亟赐检发题覆列□以一羣情以奠　宗社以安地方事除侯　旨外随接得抚臣揭帖臣等看得藩封事重楚宗尤繁今正法之后即万无他虞亦当为防范绸缪之计而况如抚臣所称犹有未帖然安戢者则善后事宜甚为吃紧而行之岂容徐徐也今乞　皇上留神检发蚤涣纶音至于臣等题覆事宜于抚按原议十二款用其一而缓其二彼时亦集合廷议揆度事情而后条上以俟　圣断今抚臣谓燕见义田皆不可阙盖人各有见自来不能尽同耳若臣所见前疏巳具今臣不敢改前说亦不敢执前说惟以为无适无莫者君子也臣等所当服膺也执两端而用中者圣人也臣等所望于　皇上也统惟　圣明斟酌裁定俾易从易遵可继可久要于其常不可使易而巳臣等云云万历三十三年十月十四日题 

　　○再催楚藩善后疏 

　　题为恳乞　圣断蚤颁善后事宜事近该湖广廵抚梁云龙题为罪宗正法天宪巳彰善后迟颁人心未定恳乞　圣明亟赐检发题覆列款以一羣情以奠宗社以安地方事随该臣等于本年十月内两疏催请未蒙批发臣等窃惟事宜未颁自藩封以及有司无繇遵守何以定人心杜后患诚为未完之局不容漫然视之者其十二款中或行或罢非臣等书生所能定拟一惟　圣裁但丝纶一出即为至精至当之规万世不刊之典矣事以断而成需而偾伏祈　皇上留神速赐检发勑下臣部通行遵守臣等不胜云云万历三十三年十一月初三日题 

　　○三催楚□善后事宜疏 

　　题为乞发善后事宜事臣等窃惟楚藩善后事宜抚按条列十二款奉　旨府部九卿科道官会议臣等覆上多时累次疏催未蒙赐发有司无所遵守人心未定楚藩灾安今将过年委难再缓伏乞皇上亟发以完此局其中可否既难再行会议而臣尤不敢以巳经廷议之事自更改惟　圣明裁酌一涣纶音即万世典则矣臣等不胜云 

　　○覆礼科条陈宗藩实政疏 

　　题为俯循职掌敬摅一得以裨宗藩实政事仪制清吏司案呈奉本部送礼科抄出礼科给事中萧近高题前事等因奉　圣旨该部一并看议来说钦此钦遵抄出到部送司案呈到部看得科臣条陈三事其一谓预教导臣等窃见教然后善凡人皆然况宗室生长藩封易为骄恣而复礼义廉耻之教不先丁宁告诫之语不闻及其自扞文网而后以法绳之法则正矣所伤不巳多乎如科臣所称　皇明祖训孝顺事实为善阴隲诸书皆圣人之谟训宗室之凖绳反先年请　旨刊行宗约冠以　高皇六□有注有疏而又取会典律例之有关宗室者与古今宗室善恶祸福之迹类列于六谕各条之下亦足为　祖训诸书之羽翼合候命下行各王府长史教授启王令宗正副或长史教授每月初二十六等日会集宗室讲说　祖训诸书及宗约如古致民读法之意而抚按官时申饬劝惩焉熏陶既久邪僻自销善人多而仁让之俗成矣其宗约书册容臣部抄录发八布政司刊印查照各府位数各给一册以广其传而臣又谓讲约之人主教导之事必先约巳而后约人必能服宗室而后可教导宗室苟非其人而强颜抗声讲者巳淡而无味听者亦厌而不乐闻倘有出而言曰尔讲约善矣昨索常例亦约乎则何辞以解然则教导宜预而教导之人尤宜预也其一谓禁奢侈即臣等居官亦惟恃俭以养廉盖俭则有余奢则不足况宗室别无治生所恃升斗之禄而奢侈滥□势必称贷称贷必抵禄科臣所称禄银未出藩司之门巳入富人之手者情景最真矣合无勑令各宗室当思朝廷之禄所以赡其俯仰非以资其淫荡也务相与去奢崇俭而又禁棍徒不得相蛊引官府不得出抵票至于富室放债横取子钱攘朝廷恤□之禄吸宗室养命之膏比之违禁取利之律情尤可恶抚按司道当为宗室作主如有告鸣独不可令有司一查筭毋受其结纳纵其并吞乎而臣又见天下奢侈成风不独宗室在抚按司道风化之司首宜禁约在缙绅齐民之望尤贵身先若家绮纨人饮宴而独责宗室以布衣菲食自非郑世子载堉之廉让好修超尘绝俗而能不奢者鲜矣其一谓戒刁讼顷者会议楚府善后事宜原有停禄之议俟其事明理直而后补给此法久行诸臣亦言其便今科臣称无禄庶人恃巳无禄可停而故刀讼以停人之禄其虑益深矣臣窃谓名粮庶宗亦有担石若传生花生无禄可停则亦勿停被告之宗要之讼忌滞留贵勤敏若良有司急与断结何必停禄如事必待勘不得不停而停之既直而补之不淹年月不须请托即停而宗室亦何憾焉有司贤否于此可征在抚按司道加之意耳以上三事皆于　天潢有裨统惟　圣明裁定勑下臣部行各王府宗室及抚按司道有司遵奉施行臣等不胜云云万历三十三年十一月廿五日题十二月初二日奉圣旨俱依拟 

　　○覆张文锦恤典疏 

　　题为边臣死事可悯公论日久愈明乞播舆情议恤典以慰忠魂以励臣节事祠祭清吏司案呈到部看得廵按山东监察御史康丕扬题原任大同廵抚副都御史张文锦恤典一节为照本官守安庆时逆濠使人谕降守备杨锐手?支觧其人本官实赞之骂贼以激其怒婴城而老其师后来平濠之功人谓安庆之力及其抚大同建五堡欲徙军实之而悍卒不逞戈矛遂兴以为国之忠谋婴灭门之奇祸然至今五堡屹然保障攸赖则功不可冺而死诚足悲矣即专论安庆恤典宜加而后裔无存遂令湮郁此今人士所为共怜也合无予之一祭半葬招魂为茔以答人心臣等不胜云云万历三十三年十二月十七日题 

　　○类奏灾异疏 

　　题为类奏灾异事祠祭清吏司案呈节奉本部送司各处所报灾异例该年终类奏通查案呈到部臣等看得今年灾异委属频仍咎不虗生总繇人致赖　皇上□□□省顷者　圣政一新湛恩四暨人心皷舞天意可知惟愿　皇上乘此火然泉达之机益加扩充推广之力用人惟巳视民如伤举秕政而尽蠲期衮职之无阙仍勑中外臣工精白一心勿为身家之计夙夜匪懈共图明作之功省其燕会应酬以专精于公事去其躭延赔累以体悉乎人情弊蠹必清怨劳不避斯为元首明哉股肱良哉庶事康哉即有灾异亦如雉雊桑鷇不能为灾而况灾将自弭乎万祈　圣明留意施行天下幸甚臣等不胜云云万历三十三年十二月二十一日题  

　　○请罢采蟾酥疏 

　　题为仰体　圣心爱物之仁乞罢不急以全物命事臣部提督太医院因见每年端阳太医院官同圣济殿内臣往南海子采取蟾酥残伤物命甚多而此药主攻毒之方合用原少且坊肆间可随时取办不须采而有者查得万历七年该臣部题该司礼监太监冯保等覆奉　圣旨这供用药材等项该院倚借取用冐破侵欺弊亦不专在内且都不查究今后着照酌定岁额修合进用永远遵守每年终礼部□取用及进用过各数目详具揭帖进览其催取工食及通同铺商等项宿弊高价买补等项宿弊悉行查革有违犯的重治不饶内飞龙夺命等丹药应否用蟾酥还遵照古方修合毋得任意增添滥伤物命其余依拟礼部知道钦此臣等庄诵　明旨滥伤物命一言仰见　圣德好生虽微而昆虫曲加爱惜今丝纶具在每岁终进□　御览揭帖必援而叙之于题疏之前而历年端节犹有采取蟾酥一行恣意捕捉未免滥伤无乃失　圣主好生之意乎伏望　皇上俯察荛言勑下臣部行太医院停免采取如遇要用市买以充则物命所全巳多而　皇仁之所被弥广矣臣等不胜云云万历三十三年十二月二十三日题 

　　○覆郑世子辞国疏 

　　题为七乞　天恩俯怜衰病申要例正伦序封郡爵继亲藩以定万世公论事仪制清吏司案呈奉本部送内府抄出郑世子载堉奏前事等因奉圣旨礼部知道钦此钦遵抄出到部送司案呈到部看得名利人之所重辞让人之所难今即一阶半级缁铢尺寸之间方且恋恋不能割动色而争之多方以□之至有越分踰制昧心饰词而必欲得□□矣况临厚利乘便势而能非道不处惟义是狥汲汲然必求其心之安而后巳者此其人品为何如哉今郑世子载堉恳辞亲王疏至七上绎其词旨实以为见濍诬枉其生也既蒙　孝宗之矜释其没也又蒙　世庙之册印见濍之爵既复则见濍之子孙宜袭而载堉以见濍弟见??贡之曾孙佑檡之孙厚烷之子即接厚烷佑檡而袭其封不以还见濍之子孙而据其上于序未顺于义未安此载堉所以久逊不袭必欲改正而归之载玺也顾废置者业巳多年承袭者又经三世在载玺亦既相安无竞在世堉可厶居之不疑而累辞固逊老而弥坚不私其身不顾其子直欲与泰伯夷齐季札子臧之流后先媲节此殆　祖宗积德累仁之所孕毓　皇上孝友亲睦之所感动宗藩之中有贤如此安可不成其志遂其高哉查得载堉曾祖见??贡成化十年封东垣王至正德四年见濍诬废见??贡薨见??贡子佑檡始以侄进封郑王佑檡于厚烷袭封郑王而东垣郡爵以佑檡庶一子厚炯承封厚炯子载墽载墽子翊铠逓袭此其源委□□□□□□虽经复爵而未尝封则载玺今日之□□为□□进封以后子孙除一子承袭亲王外其余应照例授镇国将军不得觊冐郡爵而东垣一郡系见??贡原封在载堉为本等之爵若亲王改还载玺则东垣当改还载堉父子既受世子世孙之封无降封郡爵之义合无令载堉仍以世子载堉子翊锡仍以世孙翊铠仍以东垣王各终身俟翊锡身后其子应袭东垣王以接见??贡之统翊铠身后其子应另封以接厚炯之统但翊铠翊锡身终之前后不可预定有如翊铠之终在翊锡之后则翊锡之子不可无封又不可重封东垣此时似应另起郡名以封翊铠之子而以东垣归之翊锡之子庶无参差方为归一若载堉奏欲将载玺先袭盟津王代管府事听继王爵则臣以为不如截然一举而改正之既省转折之多亦成巳结之局但载玺即巳袭王本本原原不宜屈世子世孙以常礼况载堉年高德劭博物洽闻葛屦布袍萧然尘外载玺当以夷齐敬事之巳耳至于见濍见??贡长幼之序据奏及所取五宗结状臣等覆查玉牒册委为明白似应免其行勘第令管理为载玺具奏□封亲王则伦序既正明例允合而载淯得及□□在之年遂其求仁得仁之愿是亦　昭代天潢一胜事千秋万禩一美谭可以丹青治化照耀简编垂之不朽者也查得世子世孙例不支禄若载堉父子合无给与郡王之禄以示优贤之义破格之恩仍赐勑褒嘉树坊表宅以彰其美俾天下宗藩以及缙绅士庶有所观感而兴于仁让且以愧忮求躁竞隐忍贪昧之徒其所裨于世道人心良非浅鲜统惟　圣裁万历三十二年十二月二十五日题奉圣旨是 

　　○覆孔御史正士习疏 

　　题为士习日靡整饬宜新恳祈　圣明亟勑该部申明规制以振士气以裨治道事仪制清吏司案呈奉本部送礼科抄出福建道监察御史孔贞一题前事奉　圣旨礼部知道钦此钦遵抄出到部送司案呈到部看得士子一叨乡荐则身离乎黉序既考校黜斥之所弗加而足未蹑乎仕途又殿最激扬之所未及中间好修之士固不乏人而不自爱者亦往往有之如台臣孔贞一所云武断乡曲是□右之豪也嘱托行私是墦间之乞也违法取利包揽钱粮是市侩之事也把持官府侵害小民是虺蛇之毒也捏造歌谣兴减词讼是穷奇之奸也至于羣居赌博穷昼夜混良贱倾荡家产传染乡闾此其无行义之尤至者也盖台臣之述备矣而臣又每见贫士窭儒甫幸一举非绮纨不衣非舆马不出或赴春闱而驰传辄乘双舟每骋浪迹以抽丰不远千里骄盈奢侈猥琐卑污若而人者一得志于南宫俨然称制科俛而就官亦将民社寄焉而素行如此欲其恪守官方比迹循吏不亦难乎台臣所陈深裨风化合无照议容臣部移咨都察院两京行提学御史各省行廵按御史转行藩臬二司守廵二道将所属府州县举人查访其饬躬励行卓然不凡者奏荐揭荐其无行不检确然有据者监司开送廵按不许起文会试廵按密揭臣部并吏部某武断某赌博列名开注如其过犹浅能改图者姑与自新以观其后如其行止既亏前愆难盖不必怜惜也而臣又谓禁之以言未若惕之以事必重惩其巳着方可警其将来臣见万历二十九年浙江廵按御史马从聘参嘉兴举人马来远□世芳凌辱桐乡知县谢谏近日浙江廵抚尹应元参湖州乡官知县王德坤凌辱本府同知尚从试皆以干谒不遂横逆相加令人不堪至于弃印解官而去夫郡县有司乃朝廷所使执法治人者而一知县乡官一举人得而凌轹之则自此而生员而编氓亦皆以为可侮而无所忌惮既不知有守令将不知有朝廷此其关系岂为眇小而犹得及于宽政托之乎怜才坐令纪纲陵夷风俗頺败将不知其所终矣臣愚谓王德坤马来远锺世芳并宜黜革然后可以端士习肃人心整顿纪纲挽回风俗而天下乃不至于乱统乞圣明留意勑下臣部通行其德坤应否革职乞勑吏部议覆臣等不胜云万历三十三年七月初十日题十三日奉圣旨这本说的是士子一登乡书德业所基前途颇远猥自菲薄屑越名教何以望其将来除巳经处的姑不究外此后但有决裂行检自底不类的廵按查有实据开送礼部不许起文会试其果卓然不凡的许奏荐揭荐通行着实举行以端士习 

　　○节省驿递疏 

　　奏为赍　诏官多驿传宜省事比者恭遇　皇上诞育元孙诏告各王府及天下省直臣部该题□官二十员臣窃念驿传烦难毋论内使络绎即每岁册封及各衙门出差官员毂击肩摩不可胜计陆行有　钦差等牌面有槊钗隔路等执事有鼓吹有蓝旗此皆弥文虗器而所役巳多人矣而行李又多舆马又多其水行辄乘两舟用夫百数不问官之品秩即纳粟异途亦皆冐滥而折干之弊多起于打前跕之家人及护送之承差若以近日所闻犹有为人夹带者此不类衣冠所为尤臣之所疑而不敢信也士大夫读书观史自古所称惟是行李萧然一琴一鹤图书衣裳而巳况今到处灾伤民生困敝而不加体悉民何以堪又何以□夫城狐社鼠之辈也臣窃望此番出差官员一矫前习务从节省舟无过一只夫无过数十不携家者无过二十其牌面槊钗皷吹蓝旗前跕护送一切皆省袛用皂快五六名双锣前驱等威自明行辟自便即夜行索火亦无不应者往回如此后来丹封典试以及各差皆如此一则明士大夫清白简淡之节力挽頺风一则体驿递州县供应之难爱养民力且所赍捧者御书诏书所□告者地方北庶而能所过不扰其于　君命为不辱于吉□使事不为有光乎即狐鼠辈望之亦当敛戢矣缘今差官系臣题遣故敢僣言之伏乞　皇上勑下兵部都察院通行各差官并各地方抚按驿传道等官遵奉施行永为定规仍乞勑各衙门差可巳者巳之可并者并之其于民瘼不无小补臣愚不胜云云奉圣旨近来驿传烦苦委宜申饬这本有关政体民瘼着通行遵守该部院知道 

　　○请元旦朝贺疏 

　　题为节届履端忻逢庆泽恭请　皇上临朝受贺以承天贶以畅羣情事臣等伏惟万历三十四年正旦令节是惟　圣母甲子周而复始之期兼值元孙诞育克岐克嶷之候我　皇上百顺咸聚万福骈臻而且大沛甘霖新张化瑟天下熙熙如登春台驩呼之声载途尧舜之颂盈耳举朝大小臣工解颜动色顿释■〈木巳〉忧即当除夕一时景象人心和畅悦怿大兴累岁不侔咸谓臣等礼官今请尤须加勤非可仅仅于午门循行旧礼而矣伏望皇上正旦之辰特御文华殿令臣等文武百官恭觌天颜面致嵩祝一举累年久旷之仪大慰羣工久傒之愿片时临御似不为劳臣等举朝不胜云云万历三十三年十二月廿三日题 

　　○本章请罪疏 

　　奏为束躬待罪伏俟严谴事臣以菲材谬署礼篆本月二十五日为　徽号颁诏题遣官一本宜开日期臣一时但沿万历二十九年旧牍至于日期有失开写事体疏漏电瞩难逃乃其稿实臣经看非独司官之罪且大庆大典而谬误若所臣尤何以自解也如蒙重谴霜雪所及莫非雨露臣□□恩多矣臣不胜云万历三十四年正月三十日奏二月初三日奉圣旨巳有旨了李廷机日讲署部忠慎恭勤着安心供职 

　　○覆礼科议京考疏 

　　题为秋试将期功令宜豫敬循职掌参酌规条恳乞　圣明严行申饬以重大典事本年本月十七日内府抄出礼科都给事中邵庶等题前事等因奉　圣旨宾兴重典功令宜遵该部查议来说钦此钦遵抄出到部送司案呈到部臣等谨遵　旨查议得乡试考官两京用词臣其来巳久乃十三省用京考重内帘以复　祖制则自万历十三年历七科二十余年计其得人之效与乙酉以前相等其规条累经建白臣部题覆亦云备矣要之则如科臣疏首所谓主司得人则臧否明而人才盛此语尽之其分考官须用进士不足则取之邻省推官及本省府佐知县而不使日暮途穷与吏议玷缺之人得参其间此按臣责也若京考翰林原有四省旧额科臣则以见在员数之多寡酌量差数并各衙门相兼委用而慎选择以求得人稍早题以便候命此臣部责也其有窥计远差必行参纠则该科巳任之矣至于取卷不拘本房之额惟论文章试录但用士子之文不必自撰文体之正以传注为宗以五百字为限冐籍之禁当严之提学不当责之考官以上规条科臣所议皆凿凿可行者也而此外尚有末议可以助京考者臣因得而并陈之臣谓宾兴重典主考重任必自重而人亦重之必无可议而人之议亦无得而加焉夫驿递宜省即一船三四十夫足用也家不可因便而携原有禁也京皂猾书狡仆能作奸能扰驿递能需索门生不可带也途中即有名山胜地不可游即有故人不可接皆议端也科场有事宜有成规不必故与地主忤也内帘供役例有书办承差十五六人无用而难防不必纳也场以内人不得预吾事场以外吾不得预人事养重可也地方交际一切谢之似未为不可也中式门生之醵金而设筵具币犒我从人即一切止之亦似未为不可也若夫卷多日少一阅或有未尽一人或有未周落卷之覆定不可少但当尽数目覆庶遗□可□盖拔自主考尚有盛气而争者若止令各房互阅是为怨府为祸机智巧成风羣然一揖以套语数句了事耳而主考必欲经繇各房万一有言可为置辩之地不知到得辩时有证何益故凡言互阅皆是虗文必自阅而后可也臣之愚惟欲京考诸臣办一片忠心为国求贤得人报国勿以区区桃李俗念先置胸中则举动自当鉴别自精模范自端讥谤自消大典自光而行自久尤望　皇上天言特加训饬勑下臣部通行遵守其所关人才世道岂其微哉臣不胜云云万历三十四年二月十九日题二十三日奉圣旨乡试用京考乃祖宗旧制务要精加抡选使主司得人自无后议其余依拟申饬着实举行 

　　○闻言乞休疏 

　　奏为闻言揣分乞赐放归以全臣节事臣适接邸报见兵科给事中袁懋谦一本为庆典告成圣学方懋恳请　御经筵以勤顾问并简礼臣以襄巨典事疏内称臣清望臣不敢当其论臣数语无问有无当否要之大臣之义自不宜辩即前日御史王基洪一疏不指姓名词意含蓄又正直吉典方殷臣部无人虽当见几亦未宜急遽之会□□□典告竣矣懋谦之疏则直斥臣名矣臣才非□受自知其明且逾六望七之年尪羸疾病之躯真不足厕典礼之清华备经帏之任使懋谦所云有臣如此与无臣同者此言尽之伏乞　皇上悯臣衰老亟赐放归俾臣不玷班行苟延视息臣之感戴宁有涯涘臣不胜云云奉圣旨李廷机日讲署部才望素孚着即出供职不准辞吏部知道 

　　○乞休二疏 

　　奏为　主恩罔极臣义难留恳乞放归亟用人署篆以襄典礼事臣顷因人言具疏乞休杜门待罪本月二十四日接吏部咨奉　圣旨李廷机日讲署部才望素孚着即出供职不准辞吏部知道钦此钦遵臣就官房设香案望阙叩头谢恩讫臣伏念猥以菲才蒙　皇上拔握寘之讲帏委之礼篆臣疏庸愚昧过误常多辄荷海涵时形天奖即今言者诋臣为负乘为溺职而　皇上尚有才望之褒臣捧诵温纶感激流涕臣心存报主志在致身岂不欲濡忍就列推是廉耻士人之大节士人有廉耻而后天下有风俗臣身为大僚职居礼署既蒙疵议犹玷班行则臣无耻甚矣揆度礼义万□□留今吉礼举行臣不能奔走周旋义不敢以负瑕含垢之身辱隆盛希旷之典伏乞　皇上即放臣归亟用端方博大之人代臣署事庶部事不废典礼有光而臣节亦得全矣臣不胜云云万历三十四年二月二十六日 

　　○谢赐皇明典礼书并乞休疏 

　　题为恭谢赐书事臣等于本月初三日接得内阁传帖传出　圣谕览卿等奏朕知道了御览过皇明典礼书一本卿等存贮阁中又一本降与礼部用备议礼稽考成法谕卿等知钦此钦遵臣等谨焚香叩头领讫伏惟　皇上聪明睿知天纵之资加以博闻多见日新之学经曲旁通伦制兼尽即皇明典礼一书固非人间所有乃其观览精详采择特降瑶编令备稽考　圣心所以开发蒙瞶而贻将来者如此其周也臣等谨什袭珍藏奉为指南传之永久惟是臣某识见闇浅本不足仰佐圣明复被人言义难就列再疏乞休未蒙俞允伏乞　皇上亟放臣归□点用尚书侍郎以让典礼俾臣得免负乘之诮□□恭谢并申前恳臣不胜云云万历三十四年三月初四日题 

　　○乞休三疏 

　　奏为隆恩不能仰酬部务万难腼摄恳乞圣慈早放事念臣少而孤寒一贫至骨人言草茅臣并草茅而无之自受　皇上养育以来臣兄弟妻子饱食暖衣及臣之族无冻馁怨旷者每念臣微如彼而今受　皇上之恩高厚浩荡如此臣矢心励志亦欲少效涓埃臣妄自谓臣所为皆可对上言皆可与上知然而气质本偏涵养不足署部三载实积愆尤人之有言臣固自取臣是以揣分量力其疏乞休犹荷温留再疏未下臣矢思　皇上天恩岂有他物可以为报惟有为　皇上任事尽职而巳古人有言人臣安其位而后行其志臣自被论之日即不敢撰讲章亦不复进部臣身在巍阙心在丘圜袛为部更无人紧急文书犹有署押而精神巳散意念俱灰如被讪将去之妇人而犹忧梁笱供旨蓄不亦腼颜也哉况乡试京考定差即在四月此尤万分紧急者伏乞　皇上早放臣归亟点用尚书侍郎来署□事俾臣遂首丘之愿□部□丛脞之虞臣不胜云云 

　　○乞休四疏 

　　奏为乡试伊迩部务甚殷恳乞　早放不肖之臣　亟点用礼官以免妨悞事臣自被论具疏乞休谬荷　圣恩温留及再疏三疏候　旨未下臣葵藿之诚固切廉耻之念不轻尝谓禽鸟至微色斯举矣臣无避色之智巳受矰缴之加犹然不去真不如鸟用是白简夕闻图书朝朿自不进部巳将匝月每日间于官舍有所署押止是大不得巳不容缓之本章文移少可从容一槩停阁惟念乡试即在目前京考拟差臣部职掌臣今望轻蠛蠓心同鹿豕安能以瑕颣之人昏瞀之鉴咨询议拟了此一番大事不惟不能亦断不敢臣念及此益难迟留伏乞　圣慈早放臣归　亟将吏部所推尚书侍郎　点用代臣庶宾兴之盛典有光而部务之丛脞可免臣不胜云云万历三十四年三月十六日奏 

　　○乞休五疏 

　　奏为衰病不能就列恳乞　圣慈早放以全余生事臣自二月杜门迄今四月累疏乞休禾蒙允臣心摇摇如悬旌□臣犬马之年六十有□□其壮时即患内伤遗精下血口疮胁痛诸症两年来加以鼻渊脑漏积久不痊比苦焦烦前症并发耳鸣目暗怔忡健忘饮食作酸医药罔效盖弱禀衰年之疾非参苓所能扶且夕所能愈休语云陈力就列不能者止臣遭逢知遇感激　恩私岂不愿勉竭驽骀报荅　明主而自度其力则不能矣向犹以义当引退今病复难支用敢控渎　宸严丐兹残喘伏惟　皇上怜而放之俾臣得归田里犹可生全即填沟壑遂首丘臣亦当效衔结之报臣不胜云云万历三十四年四月初二日奏初七日奏　圣旨李廷机署管部事今当典礼之时岂可杜门不出着即到部供职毋得再辞吏部知道 

　　○乞休六疏 

　　奏为情迫病危万难勉强恳乞　圣慈即放以不悞典礼事臣累疏乞休顷以疾病再渎接得吏部咨奉　圣旨李廷机署管部事今当典礼之时岂可杜门不出着即到部供职毋得再辞吏部知道钦此臣之庸琐既为人厌薄荷蒙　圣主不弃犹以典礼督臣供职臣感激恩私袛畏严纶即□□呻吟而神魂巳飞越□南官之署矣惟是臣儒臣也久处　皇上卯翼之下一惊弹射两月邅回启处失常宿疾顿发本月初四日重感风寒手足如氷胸膈如焚呕逆眩晕至今不能粒食臣每见人服药往往为医所误臣今惟以生死听之造物而巳盖臣平居尝言士大夫壮而行老而休乘流则逝遇坎则止今臣年老矣而被论而有疾正当坎止之时若再淹留将为异物臣才非孔明时非汉室不必死而后巳可也臣久不到部部务停阁巳多今典礼及藩府册封岁贡廷试各省乡试急在目前而臣病若斯何能支撑必至躭悞臣不胜忧惧急迫乃敢沥血陈情骤应天听自知罪当万死惟祈　皇上怜臣放臣亟用人弋臣庶典礼不悞而臣犬马余生亦得全活臣不胜云云奉圣旨即今典礼繁重又当选差京考之期李廷机署部精详岂可坚求一去着遵屡旨即出供职毋得渎陈吏部知道 

　　○乞休七疏 

　　奏为婴病日深感恩增惕恳乞即准休致以全身名事臣屡乞休未蒙矜允本月二十二日接吏部咨奉　圣旨即今典礼繁重又当选差京考之期李廷机署部精详岂可坚求一去着遵屡旨即出供职毋得渎陈吏部知道钦此臣当即扶病望阙叩头谢恩讫夫以臣之猥琐不堪而　皇上许以精详督之供职此所谓人不知而天知之者也臣非木石宁忍忘恩衡命以去为高哉惟是臣之情有大不得巳者臣杜门三月伏枕一月有余矣犬马贱疾种种巳具前疏不敢重陈大抵膏盲沈痼药石难施即册封之典职当周旋恩赏之顉礼当谒谢而臣病巳不能出矣况目前京考部中政务而使臣以昏瞶呻吟了之床箦之上岂有不迷乱差错者不惟悞事亦必悞身然此犹就臣之病言也臣初仕时见三品京官引去者再疏而允即为体面至三疏鲜不允放上无溢命下无渎辞章疏希则无省览之劳去就决亦无濡滞之诮岂非上与下交为重乎今臣疏七上　皇上三留臣矣辞巳渎矣恩巳亵矣夫天下人才惟在成就苟能成就之虽贪位者亦幸完其名苟不成就之即勇退者不能伸其节风化所关　圣主所当留意而臣读圣贤书立身行巳自有法度前有典刑后有简册不待生而存不随化而亡其轻重又岂特□尺之躯而巳也伏乞　皇上察臣迫切不得巳之情即准休致臣荷　皇上始终成就名节不隳于末路躯命得遂乎首丘即生负栽培亦当死图衔结臣不胜云云奉圣旨讲官未备方劳远征见在左右者安可谆谆言去况当大比部事殷繁不准辞吏部知道 

　　○参东垣王长子疏 

　　题为藩封世系甚明改正纶音巳播乞斥妄奏以定天潢事本月初六日内府抄出东垣王□□□落一本为明大法劾大奸乞勑行查以申□□□奉　圣旨礼部看了来说钦此先是万历二十三年十月内同府抄出郑世子载堉一本为七乞夫恩俯怜衰病申要例正伦序封郡爵继亲藩以定万世公论事奉　圣旨礼部知道钦此臣等详阅载堉前后七疏言其曾伯祖原封盟津王见濍系简王第三子曾祖原封东垣王见??贡系简王第四子濍为兄??贡为弟简王一子二子殇绝濍该听继王爵因成化年间为妾母谗谮简王奏发高墙及　孝庙知其冤释放回府予之勑既殁而　世庙又悯其冤追封赐谥为恭懿王予之册印见濍既经复爵子孙理合袭封是以载堉父子虽受世子世孙之封而不能无违例越次之嫌愿逊亲王还归载玺自万历十九年以来十五年间七疏持久未决重违其求仁得仁之心今年踰七袠若再迟延必至遗憾臣等见其陈谊甚高情词甚切及考其世系甚真保结甚明取其勑书与追封所赐木雕金镀之册印尤确然可据臣等谓其事既迥异于争而其情又非涉于矫此泰伯夷齐之等伦昭代天潢之美盛不胜叹羡遂为题覆中□□□臣与司官参互商确至于累日数易稿而□□□如以载堉相爵本东垣王也则议俟世子□孙身终之后应袭东垣原爵又以常??洚父翊铠见为东垣王也则议俟常??洚承袭之日更为另起郡名又以世子世孙不得降封郡爵也则议俟终其身又以载堉父子既辞府事恐不能自赡也则议给与郡王之禄又以载堉高义卓越等伦也则议赐勑褒嘉建坊表宅以彰其美即于去年十二月疏上奉　圣旨是钦此于是行户部给禄米行布政司建坊勘合随于十二月内发矣翰林院撰勑书钦遣祠祭司员外潘士达赉往旌奖今年二月内行矣三月载堉以管理为载玺请封郑王并其嫡妻某氏封为郑王妃　明旨与一时请封诸藩同日下矣乃常??洚之疏胡为乎来哉臣就其疏折之其妄有五彼称见濍三世罪废庶人是徒执见濍未复爵之先而言者独不知见濍既追封赐谥则俨然王矣宁复称庶人乎其妄一也载堉自万历十九年上疏寂无言者乃经十五年七疏奉　旨后忽有此举其妄二也翊铠非常??洚父乎父出保结而其子以为非出父意其妄三也不言□□□之日而言于父方没之后其妄四也郑藩诸王诸宗皆以为然而常??洚一人独以为不然挟私逞臆不顾公论其妄五也其尤妄者以世子载堉之清修苦行河南人知之朝绅知之抚按其地者知之天莫不知之当世名贤尚有欲为立传者如常??洚之疏则诬夷为唔指熏为莸何无良心之甚乎大都有小人拨置草疏授之如人听讼师代写词状乃其中何语并不知耳然载堉所辞王爵原何与于常??洚而常??洚所以有此举者亦非无故彼见东垣议还于载堉一支□彼另起郡名如新造之邦他日请封不无厚费又东垣所有府第庄田随东垣以去则常??洚徒拥虗器袭虗名耳此诚人情之所必计而未知此中自有处法臣等以为载玺无王而有王失国而得国即拨府中赀财分予常??洚其丰约与东垣府第产业相当在载玺此时必无所吝则常??洚之利未尝不与郡俱存□□□面审载堉家人据称其主俭而易足如公子荆之居室颇能自立即东垣所有愿尽让常??洚绝不计较如此则常??洚之郡名另起而东垣之受享依然倘载玺又稍稍附益之不益加殷阜乎此两者在同姓可通融在常??洚可讲论在载玺载堉可议处在臣部可议覆而上则有　圣主以时庸展亲之德意调剂而平章之亦有何难而常??洚何乐乎有此一举挠成议违成侕坏天潢之盛事毁贤宗之令名臣以为无伤于人无益于巳而徒自□□□□□其德良可惜也臣等奉　旨看得事情如此伏乞皇上严纶特勑常??洚仍勑下臣部行该布政司转行长史司启世子载堉会同载玺通融议处停妥即为奏请定夺其另起郡名俟常??洚服阕如议施行庶义让者益慰其□而妄言者亦关其口□□人情庶乎曲当矣奉圣旨载堉恳辞王爵让国高风千古再见朕嘉尚不巳业有旨赐勑建坊用彰天潢之美乃常??洚突有此奏挟私逞臆好生不畏公论念系宗亲姑不究着遵前旨行其常??洚府第庄田等项待另起郡名之日载玺会同载堉通融议处务令得所尔部即为奏请定夺 

　　○覆张养蒙恤典疏 

　　看得山西廵抚李景元题原任户部右侍郎巳故张养蒙恤典一节为照本官宅心正直赋性刚方掖坦夙着风棱扬历雅多令绩至于东征之馈运尤资程督之勤劳即白黑太明要归义气而廉隅自饬终是端人固不以论列而有损者也合照例与祭一坛造坟安葬万历三十四年五月廿八日题六月初四日奉圣旨准照例与祭一坛造坟安葬 

　　○覆郭惟贤　恤典疏 

　　看得原任都察院左副都御史起升户部左侍郎郭惟贤修洁端方忠厚正直以陈言而落职讵谓赐环之可冀良是奇□寻遇事而抗章遑知□□之未温自甘再斥雅□人伦之鉴扬清激浊□□大计而众服其公出建全楚之牙节用爱人绝半点尘而人誉其守澹泊不渝于韦布名德克全乎初终惜其遽亡宜从优恤 

　　○催补本部右侍郎疏 

　　题为部务殷烦恳乞　圣明用人共济以重邦礼事臣以庸劣署部于今三年猥蒙　圣主恩深臣义当竭犬马之力即矻矻从事岂敢辞劳即硁硁执持岂敢避怨惟是臣切有求于　皇上而　皇上可以应臣之求而无难者臣为　皇上陈之臣惟凡举物者独举不如共举之轻也凡虑事者独虑不如共虑之审也诚聚三人于此有所商量拟议此未及而彼及之彼未觉而此觉之其事必周其过必寡即不得三人而两人焉譬如推车一推一挽辕犹不至偾也今臣部务不为不多矣而署部惟臣一人兼以既衰之候恍忽善忘多病之躯劳瘁辄发精神既甚短少帮衬又苦无人是以办理不前过误亦多间有采薪之忧则一署皆虗百务俱废矣臣思之思之但得一人同事弱者得扶瞽者得相犹可强□□撑不然必至颠挤陨□终不能以善息也盖前□臣尝疏求业蒙　皇上照纳而未见施行晨祷夕祈翘首跂足之日久矣臣今不避尘渎再申前恳伏乞　皇上将吏部前后所推右侍郎叶向高方从哲杨道宾黄汝良萧云举等内点用一员与臣共理部事庶寅恭有赖丛脞无虞此实　圣主为邦礼计不独矜臣犬马之疲劳而巳臣不胜云云万历三十四年六月初六日题 

　　○催分封府第疏 

　　题为分封大典藩府经营宜预事仪制清吏司案呈本年二月十一日　皇上以　皇孙诞生加上圣母慈圣宣文明肃贞寿端献恭熹皇太后徽号即于本月宣臣等至文华门接出　圣谕朕第三子福王出府成婚有年宜遵　祖训分封预建藩府合行事宜礼工二部会同议拟来看钦此臣等伏覩　皇上止孝止慈尽伦尽制一日之间尊亲之典方行分封之纶遂涣　大圣人作为不可思议无容赞决举朝臣工之所心悦诚服者也臣等随会议得堪建藩府地方河南之河南府许州山东之东昌府湖广之荆州府衡州府五处恭□□圣明裁定今既数月矣未知　穆□何方经如何日臣等查得潞府事体万历十二年五月初四日钦奉　圣谕分封维时部臣拟议上请随奉　钦定河南卫辉府即于本年七月降勑差官预建十三年二月兴工至十六年二月报完盖大典礼大兴作非从容岁月不能办也今臣等所拟五处道里风气似属相应然必　圣意先定一方奉有明旨而后差内监并工部司官同钦天监官往彼处地方会同抚按司道府等官躧看画图奏请定夺中间相其阴阳审其方隅或有所展拓开设必慎必精而府基始定基既定矣而后估计工料泒处钱粮估泒定矣而后买办本植烧造砖瓦料俱备矣而后兴工且年宅尤要相宜如南北之宅不宜子午之年载在历书皆应趋避工既兴矣迟之岁月而后讫工土木完矣黝垩丹漆又迟之岁月而后告成事焉告成有日而后之国之事乃可议期乃可择也似此计之岂能速成岂容不预况过此　诸王渐长又将分封一府甫成诸府偕作工役劳扰民力亦有所不堪诚念及此又安可不及时举行为将来众建地也此举原出　圣衷□臣叨礼官敢不将顺其□伏祈　皇上将前所拟地方即赐裁定勑下臣部工部次第施行臣等不胜云云万历三十四年六月初九日题七月二十一日奉圣旨府第着于河南河南府盖造 

　　○催补讲官并补右侍郎疏 

　　奏为直讲署部独力难胜恳乞　圣明用人共济事臣质本驽骀才最迟钝自万历三十一年承乏署部从来印官鲜兼讲读不期三十二年春　皇上命臣与臣周应宾同补日讲维时所讲止通鉴一书二臣分直及至去年应宾守制回籍臣以署部独讲至去年十二月　皇上命加讲春秋增补讲官三员臣仰惟　圣学日新讲员渐备臣可俟诸臣之至为辞讲之图越冬徂春　纶音未涣臣寻以人言乞休不进讲章者余三月臣蒙　皇上屡留感恩就列臣以为但署部事可矣而阁臣谓不宜以臣一人之故孤　圣主典学时敏之心皇上亦误谓臣之谫庸尚可聊代一时之匮遂于本月初六日再进讲章春秋通鉴一日两条今若干日矣尚书右侍郎久缺不补臣既以一身而独署一部之事讲员推□不下臣又以一身而□摄数人之劳左支右吾日无暇晷前疴未全脱体目疾又复见侵盖不惟才不能真力不赡也臣前疏请点用右侍郎时犹未讲亦谓此事无庸臣催今日久力穷万不得巳况疾病风波人所时有忽然而阴阳为□弹射再及岂不上妨　圣功下妨部务国家官制所以部堂必设三官讲幄常用数人岂徒事博置广延哉诚有不可得而省减者耳伏乞　圣明将前推日讲官并礼部右侍郎亟赐补用以熙　圣学襄邦礼然后使臣或专办事或专直讲以一职自效臣不敢辞臣不胜云云万历三十四年六月二十四日奏 

　　○灾异疏 

　　题为灾异迭来可畏修省不贵虗文宜励实心行实事以图消弭事祠祭清吏司案呈臣等伏见数年以来灾异之多不可胜纪臣等今亦不必详数即今年当春而京师旱春末而畿辅蝗二麦无收米价腾涌民生穷困天之示谴亦巳不轻乃本月十九日夜东郊雷击老槐雨下氷雹当初秋之时遽有此凝阴之气闻□东而南通州潞河莫不有雹则其所及颇广而□伤禾稼亦多矣故事每迩灾异则当修省臣部疏请　皇上必湳德音然上下之间竟鲜躬行之实每相戒以毋事虗文矣而未见其不为虗文也青衣角带数日矣而青衣角带之外未必能有所忧勤惕厉也自古言应天以实不以文盖天之聪明断非矫诈所可欺虗文所能动惟实心实事足以格之即以前数年地震之变几遍天下臣尝推测以为采矿伤残地脉所致自　皇上一罢矿而地以安宁即报震者少繇此观之则天文地理人事感应之际亦可知矣今臣等切谓今此修省不宜袛修故事仍托空言臣等伏望　皇上推罢矿之心自常赋外悉捐以予民可节者节可散者散当行者行当用者用当听者听当发者发又望　天言训诫中外大小臣僚务饬躬励行守法奉公夙夜精勒靖共尔位即于本衙门内悉心讲究何者当振刷何者当节省何者当裁革何者当约束自非大事得施行者施行可也原是旧规合申饬者申饬可也章疏可希议论可省要之不离实心实事而巳故臣先年疏内尝言凡便国便民必为□国病民必去夫使无□□一事不在便国便民则何时不修省又何必灾异而后修省也上下交修如此其实而天心犹不格灾变犹不弭则大禹所谓惟德动天子思所谓致中和天地位万物育者尽为虗语矣臣不胜云云万历三十四年某月某日题 

　　○参宗室冐滥疏 

　　题为查参违例请名乞赐究处并通行申饬以清冐滥以正宗潢事仪制清吏司案呈奉本部送内府抄出秦王谊漶奏据永寿等王谊???等启称镇国将军敬鐏等庶一子等五十一位各请名等因奉　圣旨礼部知道钦此臣等随查得秦王奏内敬鐏等庶一子等五十一位俱私婚滥妾所生及远年未经请名与未经报生者臣等俱巳立案出示晓谕讫为照王府名封奏到臣部查核法至详慎名则查玉册奏报如母封系远年则查红本及吏部稿勘合号数簿近年则查名封录及勘合号数簿一一查同而后题覆请名否则或另名或立案而不名矣封则复查玉册奏报母封及赐名日期远者查勘合子名等簿近者查名封录一一查同而后题封否则□□案而不封矣此何可以冐请亦岂可以幸得□□臣部能严于法之中而不能严于法之外间有长史教授五宗人等保勘不的造册不明朦胧作弊即臣部无凭摘发而事情终至败露以故臣等于去年五月内通行各布政司转行各王府令其自行检举设法清查盖重虞其冐滥而核巳然以防未然也今秦府之奏何为者哉婚封不载勘合妾媵不开奏选是明知其为私婚为滥妾也请名不注年岁报生全无影响是明知其为远年为无奏报也且敬銮一人耳请封疏内既有庶一子名谊□矣□又开庶一子以请名何其颠倒紊乱以至是乎连篇累牍尽属违□谩欺朝廷以图侥幸是何法纪也即秦王不反致详而各府郡王何得有此轻举长史教授又何敢以此启王也若从姑息人将效尤相应参究今乞勑下臣部将长史高荐廖惟俊教授杨可教重加罚治以为辅导失职者之戒仍乞　天语申饬容臣等通行各省抚按转行布政司行各　王府知会今后有仍前妄奏者轻则罚治重则革任决无姑息其有前项冐滥名封臣部无凭摘发者各地方官严行访查听□□首及许本宗长史等官检举免罪该布政司于□终类申报部要见清查检举过若干位明白开注以凭类题改正分别究处如地方官漫不经心长史等官怙终不举部科访出据实参奏庶冐滥之弊可革而天潢之泒可清矣然臣部于宗室名封一事比年以来振刷不遗余力查理不淹时刻宗室似觉称便而闻今所苦者顾在彼中盖诸藩工多贤亦能体悉但不胜其左右刁难勒掯以及长史教授常例之索宗室甚苦之而不敢言臣部即知之而不能禁并乞上天言饬勑下臣部行各□按如有宗室赴□□即行查实参奏从重议处则□清其冐滥又苏其困苦此乃　圣主仁之至义之尽古棠棣行□□风也天潢幸甚臣愚幸甚万历三十四年七月十三日题 

　　○辞吏部拟加恩疏 

　　奏为愚臣考满无状铨部叙拟非宜事臣平居常念　圣主之恩如天如地而臣所以报　圣王者曾无万分之一叨官叨俸不任兢惭顷以三品□年臣念令甲有考满之规既谓之考则有称职不称职平常三等听□义也臣赴吏部给繇□□以本月初九日引奏十二日遂蒙　圣恩令臣□职十三日复蒙　圣恩赐臣宝钞羊酒臣窃目考□历俸虽有六年而居无一善状以宜罢职之臣而复职以宜受罚之臣而受赐在臣为冐滥在　圣主亦为私恩矣不意今日又闻吏部有加官之请其疏昨日巳上臣闻之惊骇不觉汗浃夫大臣迁陟必经会推必出　钦点方且辞避而莫敢当傥考满可升将廷推为赘况六年与九年不同如臣者论劳则无劳可录论望则其望最轻不知□□何见而为此请盖前引奏之□□闻其疏内有应升一语巳出臣意外矣而该部绝不相闻似爱臣而未知臣亦未知所以善用其爱也古人有云知臣莫如主臣辄敢为　皇上言之伏祈　皇上俯鉴愚情臣更有何觊惟是俾臣得安分守义上之圣主不厌其贪求次之造物不忌其多取则臣幸滋大臣感滋深矣臣不胜云云 

　　○参辽东都□拖欠药材疏 

　　题为　御用万分诎乏奉　旨严催奸弁任意侵玩事祠祭清吏司案呈案照辽东都司刘应廸每年额觧人参伍日□□味子参百觔自万历□□一年起至今四年□不觧到共欠人参贰千觔五味子壹千贰百觔巳经行文八次催觧该司全不回报本年三月内报到征完库贮人参陆百余觔五味子参百觔□在起□本□诚恐稽延于四月责差舍人李洪□觧因未回报复于六月初三日续差李应照乐良才二役催趱去后迄今多日杳无音耗计所欠人参贰千觔时价该银三万两明系该司见得价高利厚串同太医院官并纳户觧役人等□转营运意欲相时伺隙打点央求□□别情告折轻价故将空文□□搪塞支吾实无分毫可觧□相应参究案呈到部看得辽东都司刘应廸弁髦　明旨侵欺钱粮惟牟利以肥家敢□虗而罔上即此一节则其边事官评巳可槩见□而不惩何以济上供之急抑将长奸弁之风伏乞勑下兵部将刘应廸重加议处其未完钱粮勒限严追刻期觧部以后太医院药材如原系本色价贵者不许改折□要本色交□庶奸人绝□而药库常充矣万历三十四年七月十八日题二十一日奉□旨兵部知道 

　　○衰惫乞休疏 

　　奏为衰惫不堪驱策恳乞　圣慈赐准□致事臣遭值　圣明叨蒙恩遇誓竭犬马之力今年春夏累疏乞休伏荷　皇上勉留□出就列今又踰三月矣臣独署部□兼撰讲章无毫发建明涓埃裨益然臣私念人生七十古来稀臣今望七十仅三四年耳而臣自章缝以至仕宦不能节啬神太劳则竭形太劳则敝臣实蹈之自六月以来自觉□惫倍于□日恍惚健忘耳鸣目暗饮食减少梦□飞越水之冷暖饮者自知臣自知余生无几矣而臣原非富贵利达人也栖栖不舍役役不休强其力之所不□直至困笃陨亡而后巳则臣少诵□氏书所称陈力就列不能者止之义岂其老而□之乎盖臣诚欲报恩而恩报不尽欲做事而事亦做不尽惟臣之生则有尽臣用敢乞此将尽之生于　君父之前伏望　皇上鉴臣真情允臣□□臣得生还少延一日即　皇上一日之赐不幸□沟壑亦当衔结于九亰矣臣不胜云云万□三十四年九月□九日奏十二日奉□旨李廷机独□□事兼撰经史讲章何可□□□□着即□供□□得再辞吏部□□□□□ 

　　○乞休□疏 

　　奏为精力难强止足宜知恳求　圣慈怜□事臣比以衰惫疏乞休致伏奉　圣旨李廷机□□部事兼撰经史讲章何可复萌去志着即出供职毋得再□□部知道钦此臣捧诵温纶不胜感激即就官舍望阙叩头谢恩讫臣每念天地父母之恩大矣而　皇上之恩过于天地父母盖天地父母生臣未有所□于臣也臣浑身合家一缕一粒孰非皇上之赐即二十余年禄给且三四千金矣古人一饭之德至以千金报之况臣所受不赀如此而不思报主不知恋主则臣反犬马不若哉惟是欲勉强者心也不可勉强者力也古人三十而有室禀赋厚而发泄迟葆养完而应酬简然以仲尼之圣犹兴感于□衰决志于归与况不肖如臣者初生而弱廿龄而娶一生劳役种种皆斲丧气血□散精神之事及今年迈遂不能文譬如□□□跋涉筋力□□天色向昏则必盻盻然望闾□而志在床箦矣□古亦有鞠躬尽瘁死而□□者然□无其才又□其□□如姑自附于□□□□□□可也伏望　皇上鉴臣真情怜臣□□准臣□□得延三四年活到七十是　皇上赐臣七十之寿即延一日亦是　皇上赐臣□□之年臣不胜云云 

　　李文节集卷之三 

　　●李文节集卷之四 

　　晋江　九我李廷机着 

　　奏疏（四） 

　　◆奏疏（四） 

　　覆淮府疏 
　　覆郑府追封疏 
　　催右侍郎疏 
　　题试举人疏 
　　请亲郊疏 
　　催右侍郎疏 
　　催右侍郎疏 
　　会试事宜疏 
　　覆国子监疏 
　　覆四川儒童鼓躁疏 
　　年终类奏灾异疏（丙午） 
　　覆条陈科场事宜疏（丁未） 
　　参秦藩请封疏 
　　患病乞休疏 
　　乞休二疏 
　　谢赏赐疏 
　　乞休三疏 
　　乞休四疏 
　　雨雹陈言疏 
　　乞休五疏 
　　辞内阁疏 
　　辞内阁再疏 
　　辞内阁三疏 
　　辞内阁四疏 
　　入阁陈谢疏 
　　闻言引退疏 
　　申救言官罚俸疏 
　　入直揭 
　　请诣仁德门揭 
　　请霸州兵备勑书疏 
　　请四川罢兵疏 
　　请释满朝荐揭 
　　辩姜参政疏 
　　请发同官辞疏揭 
　　收姜参政疏 
　　救满朝荐揭 
　　请发阁臣考满疏揭 

　　○覆淮府疏 

　　日讲官礼部署部事左侍郎兼翰林院侍读学士臣李　题为藩室式微巳极孤臣觏悯可矜恳乞圣恩申明礼以重国本以固藩封事仪制清吏司案呈奉本部送内府抄出　淮王翊巨奉等因奉圣旨这本有关礼制礼部看了来说钦此钦遵抄出到部送司案呈到部臣等看得　亲王分茅一方称为国王其地方有司文武官吏一应朝会礼仪载在会典天下诸司所共遵行即淮府朝殿回禄偏殿倾頺而大礼常仪岂容懈怠此则有司之过矣今后凡遇　圣节长至正旦庆贺及王生□岁时朝见等礼俱应遵照会典入府举行在亲□有常尊而在有司无失礼尊亲藩所以尊朝廷也至于护卫官军固供役藩邸而有司牧民守土朝廷原假以弹治之权夫　亲王体尊堂远小民□诉无阶若有司又不为伸理则护卫能无倚□□威之事而地方必有抱冤无告之民王心□□□安而令德令名能无少累乎惟付之有司□□□断但不得有所偏护则羣下敛肃小民感颂□□王之名德益光矣此非为有司招权实为王深□耳臣等愚见如此伏候勑下臣部容臣等移文□布政司行令长史等官启　王知会及一体遵奉施行臣不胜云云万历三十四年十月初八日题 

　　○覆郑府追封疏 

　　题为恳乞　圣明推广德教照例追封加封以尽臣子爱敬事祠祭清吏司案呈奉本部送礼科抄出　郑王载玺奏伊曾祖恭懿王见濍祖佑橏□厚炜乞要追封为郑王见濍如李氏□橏妻郭氏追封为郑某王妃一节为照载玺改袭亲王实出我　皇上旷荡之恩从来未有之例臣等惟查得宗藩要例追封亲王一款内有或亲王故绝旁支进封者追封其父为亲王臣等深惟例意封其□所以慰子情而不及其祖者所以示限制今载玺虽与旁支有间而其义可以类推则曾祖及祖之追封亦属可巳惟是厚炜为载玺之父子封王□父为庶人心固不安非可与祖曾祖一视者□□准厚炜追封则载玺子心既安而恩数亦□□□有节矣臣不胜云云万历三十四年十月□□□题 

　　○催右侍郎疏 

　　奏为会试届期恳乞亟赐点补缺官共襄盛典□臣伏惟臣部卿佐原有三人在平时巳当备官至于会试之年一专在部管事一入帘提调一进题出入其间较之平时尤不可缺官缺则事废即如前科甲辰临期乃借别署以充之此一时权宜要非可久之良规抑亦盛典之阙事也今去会试不过百日而右侍郎恳缺踰三年矣若不亟补于此时安能得人于仓卒况典礼三人事也而臣独署讲章四人事也而臣独撰以臣之衰惫即绝宾客之欢忘室家之业而左支右吾应接不暇政事安得无舛错章句安得无卤莾乎臣累请不获用敢不避强聒再渎　宸严伏望　皇上念试期之近部事之殷亟将前推右侍郎点川一员庶分猷有赖而盛典克光臣无任云云万历三十四年十月二十八日奏十一月初一日奉圣旨会试大典委难缺人吏部便开写原推□□郎职名来看 

　　○题试举人疏 

　　题为恩诏两颁　皇泽浩荡乞赐推广同□□□作养以图补报事先于礼科抄出顺天乡试中□今候部覆举人曹蕃等奏前事等因奉　圣旨□部知道钦此钦遵抄出到部本月十一日巳该本部议覆看得科场取士惟文是凭文理不堪而以关节幸进文体不正而以险怪滥收斯二者皆法之所禁也今查丁酉被论举人曹蕃等九名原疏所指摘者除吴应鸿冐籍外或疑为关节或指为险怪当年部覆奉有　明纶经今十年吴应鸿赵士骐郑宏材先后物故今见存者曹蕃郑棻汪泗论张蔚然丘梦周赵名言六人耳性命仅存沈沦巳久揆之情法亦宜有归一之论以了此未结之局而臣等反复思维无如当年所奉　明旨中再试一语盖论士袛是论文有如再试不堪则何辞于人之指其险怪与疑其关节乎如其试试而文理通顺则险怪之病巳除关节之嫌亦白即改洗在本生领卷之后意在美观别无私弊亦可不待勘而明矣臣请　皇上勑下臣部会同都察院及科道等官择日于午门前覆试内阁出题四书经论各一篇将卷弥封公同评品如其不堪当面明说不得于事定之后更有异同即分别名次送阁覆看进呈　御览以凭　圣裁庶几公道明而议论一不惟可以谢人言于既往亦可以端士轨□将来矣再照见存六生内丘梦周在籍未到今会试期迫难以久待而汪泗论见在忧制但覆试乃系考验与文场应试不同应令其试勿得规避统候　圣明裁夺施行等因十五日奉　圣旨着该部会同都察院科道官于午门前严行覆试从公评品分别奏请定夺钦此臣谨会同都察院等衙门恊理院事左副都御史等官詹沂等内除工科署科事右给事中王元翰浙江道江西道山东道广西道掌道事河南道监察御史张大谟偶病不到外各于本月二十日黎明齐赴午门前该锦衣卫管卫事正千户余茂发等督同官较严秉中等看守廵察除患病在籍未到举人丘梦周候病痊赴部另题覆试外将听考举人曹蕃等五名备细搜检随于内阁领出题目严加覆试即将卷弥封公同评品看得文理平通三卷文理亦通二卷臣等奉　旨评品分别次第送阁覆阅谨将试卷各贴浮签实封随本进呈　御览伏乞　圣明裁定勑下臣等遵奉施行 

　　○请亲郊疏 

　　题为恭请　亲郊事祠祭清吏司案呈本月二十三日时维冬至当祀　天于圜丘臣等伏惟大祀至重　上帝至尊　大君为天之宗子至亲即我皇上御极于今三十五年绵绵有道之长无疆之祚慈闱万寿　元孙发祥天之所以祚　一人而介以景福锡以纯禧者至为笃厚届兹大祀之期久旷之后臣等切谓　圣驾似当特莅郊坛躬亲课献以辰圣心昭事之敬以答上天眷佑之隆此臣等礼官所为翘跂而望斋沐而请者也若陪祀臣工自去岁一奉　天言视前加谨如得　皇上以身先之尤不待申饬奔走恐后矣臣等不胜云万历三十四年十一月初二日题 

　　○催右侍郎疏 

　　奏为贡举朝迫乞补礼官事本年十月内臣以本部缺右侍郎疏请简用随奉　圣旨会试大典委难缺人吏部便开写原推右侍郎职名来看钦此臣伏覩明纶不胜雀跃该部随遵　旨开写□□上请臣翘首跂足以望今又踰半月矣臣每日进部见天下会试举人投文巳多不日年终春闱益迫而臣部止臣一人部事场事岂臣一人所能兼理势属急切难再濡迟伏乞　圣明即将吏部所关堪补右侍郎职名点用石贝与臣共事以充盛典臣不胜云云万历三十四年十一月十七日奏奉圣旨该部原推尚书也着一并写来吏部知道 

　　○催右侍郎疏 

　　奏为试期逾迫恳乞　圣明先点用右侍郎以便入帘事臣因会试届期本部缺右侍郎于十月内疏请点用奉　圣旨会试大典委难缺人吏部便开写原推右侍郎职名来看钦此续于十一月内疏催复奉　圣旨该部原推尚书也着一并写来吏部知道钦此臣再渎　宸严两奉纶音如祈雨者望见山川出云以为时雨即降而迄今未覩沛然之泽不知天心谓何臣窃谓今目前所急者知贡举一事尚书古之秩宗须得如虞廷伯夷能和上下洽神人者而用之秩高任重诚难轻?若侍郎则陪贰之官而右侍郎又左侍郎之次也以臣之不肖尚可居左则今所推右侍郎者其人□□具年力总之有过于臣无不及臣者矣今春□即在旬朔之间若待临时借人巳非典制况恐今之可借者亦少乎臣极知　天威严重屡渎不宜顾势有不容缓者伏乞　皇上念贡举大事即检吏部开写右侍郎原疏点用一员以便入帘提调而臣署印务要撰讲章兼进题名奔走出入于帘之内外亦可勉强支持不至悞事矣臣不胜云云万历三十四年十一月　日奏 

　　○会试事宜疏 

　　题为会试届期谨循职掌条陈一二事宜以襄大典事仪制清吏司案呈照得科场事宜节经条陈申饬事制曲防亦既周备乃亦有一二物情事体曩时之所未有与前人之所未尽者臣等愚昧有慨于中辄敢条列以为大典之初 
　　一曰文体今天下咸称文盛极矣而臣独以为极衰之候也夫所谓文者理贵明今则隐晦而难解气贵畅今则艰涩而难读旨贵依经今则创新说词贵典雅今则掇拾佛书及语录字面不曰证则曰着不曰窍则曰障不曰工夫则曰面目皆五经史汉之所不载韩柳欧苏之所不道也格贵自然今有司题目本无主意却想出意来本无备重却寻到重处本不相贯却要硬贯当讲不讲乃讲了许多又不知其所讲何题牵强穿凿自然之意尽失矣习尚既成有司见庸腐者之不堪不得巳收其能诡异者以为此亦聪明有才之士也夫既聪明有才使其趋正大而求　典雅固亦容易臣谓皇上实操考文之权为天下文章之主愿乞　天言以训多士而主考被命之日不妨出一条告示传宣上意约不过数语丁宁之则士必响应韩愈所谓障百川而东之回狂澜于既倒者端在今日矣 
　　一曰礼法自来进场必戴生巾所携以充饥不过枣栗果饼一小络而巳臣见前科举人戴唐巾者二三千人手携一大筐酒肴茶汤炉缾之类无所不备夫不戴生巾何以别于闲人风檐寸晷而口腹是忧不可以为士矣况难搜检乎诚预晓之及初点名时有不遵者令取生巾来换然后销名续进其携筐者弃之不惟礼法存而搜检亦便也 
　　一曰防范臣见科场文网既密近因割卷一事复奉　明纶重加惩创今试卷新式前面草稿去纸一扣稿与真连亦不可割矣然场中夜半有暗出席舍径到露台受卷处所通同胥役将他人巳交之卷看择数卷持入舍内采取抄写而丢弃他人之卷以免雷同此弊良巧臣谓受卷之桌宜设于堂受卷之官宜不离乎桌轮坐躬亲毋得委之羣下而弥封誊录所亦有贿□稍通文义之奸人混入所中抄取人卷作弊者臣谓宜将各书役分官统领封誊则专管发觉则连坐庶役有所惮而官亦无诿所矣若夫怀挟之弊严其外不若严其内葢怀挟巧搜检难惟□号舍内设法巡逻即能怀而不能看更难为奸预晓诸生使知自爱可也 
　　一曰经房场中易书诗三经取中文卷其批评虽并署一经各房之衔名而惟以一房为举主独春秋礼记二经每经两房共之于义何取焉臣请自今科改正与易书诗各房一体繇此类推则座主之座主门生之门生翰林之对房知贡举之门生情出假合礼亦不便一切罢之亦寡交省事之一端也 
　　一曰民便先年会试　殿试凡百供应俱用铺行收放之间岂能无累今科臣部止将觧到钱粮着本部人役买办铺行尽革不出牌票而此外尚有属顺天府管掌者并乞勑下臣部札行该府可革即革不可革者责任两县正官躬亲管理务给散以时不亏值直不费使用则辇毂下之民亦省此科场一番骚扰矣臣等愚见如此伏乞　圣明裁酌如荛言可采勑下臣部及各该衙门遵奉施行臣等不胜云云万历三十四年十二月初八日题十二日奉 
　　圣旨文体敝坏至今□而极□独士习之陋亦因阅卷官自繇此轨而进相师□尚莫知其非以此取士士安得不靡然从之今房考见有离经畔注穿凿揣摩及摭拾佛书俗语隐讳恠诞如本内所指的必弃不取甚则参处一二方能转移尔部还刊布谕旨预使闻知其余俱依拟行 

　　○覆国子监疏 

　　题为申明监规恳　旨严饬以定法守以清士源事仪制清吏司案呈奉本部送礼科抄出国子监署监事司业沈???题等因奉　圣旨礼部知道钦此钦遵抄出到部送司案呈到部臣等看得太学养士于今日将以用之于异日伏覩　圣祖勑谕有云宋讷做祭酒时学规好生严肃所以教出来的个个中用朝廷好生得人洋洋　圣谟刻在监规之首又设木牌书整齐严肃四字每日升堂有抱牌监生禀说六堂诸生各在班讲习整齐严肃则教法之严可法矣近来士子傲惰成风不守圣祖整齐严肃之规而辄借口敷教在宽之说积宽成慢日甚一日不惟教化荡然且将举一二文具之仅存者而尽废之矣此司业沈???所以有慨于中慕宋讷之风□□得人□效而有是条陈也相应题覆上请　圣裁恭候　命下臣部行国子监遵奉施行 
　　一曰叙拨之规前件臣等看得太学叙拨如正历则官恩生举人六个月岁贡八个月生员纳粟为旧附十个月民生纳粟为新附二十四个月若杂历亦各有一定月日须月日巳满方得拨历少一日不拨有压旷不拨此为定规即贵介不私即请托不徇少或私徇则诸生必心非巷议司成者安得不执而执之则诸生怨为诸生请而不得者亦怨盖晚近士风以通融为厚德以执持为刻薄不但今日然矣欲令诸生恬静无求叙拨之规允宜申饬一日不容假借至期满拨历除官恩生举人岁贡经拨外其援纳者仍一试其文理若原系写仿者试其仿书必通文能书方许序拨庶几士知向学将来受一官亦不至懵然无措矣伏候　圣裁 
　　一曰假旷之规前件臣等看得监生有以亲病情急或近地而告旷回者或远地而告假回者必领旷票假票而行□无逃回之圣其逃回两月之上发原学肄业半年革退为民　近年　明例犯必不贳谁敢犯者据该监称监□云往往有之此大异事若复因循不究听其自去自来不但犯义而且犯刑朝廷三尺法不行于青衿之士矣合无申明前例如见逃回者该监呈部行提三月不到径于通知簿内将本生除名申呈本部照会该布政司革退为民一如明例此该监不过遵例而行事细人微不必参奏可也再照告假回者其来复班仍须原籍起文监生惮其劳费于是不告假而告改南既领红单径回原籍后又执单到监称说不愿改南以此省起文之劳费夫既入监而告改既告政而复来即是真情巳非有恒之士况诡诈乎合无今后告改者不得复来该监不得仍收臣部仪制司不得徇其请求给手本送监是亦所以教之一意专心而革其诡诈之习也伏候　圣裁 
　　一曰参处之规前件臣等看得太学之有司成朝廷原以约束整齐赏罚劝惩之权付之诸生有违犯者轻则旷压重则橔锁又重则黜革外衙门不得与焉故诸生不畏他人而畏师长以师长之权重也据该监称有题参奉　旨革退监生径求别衙门送监卒业者其蔑视监□弁髦　明旨一至于斯大可骇异合无今后凡□该监处分者不许夤缘幸进如从别衙门送监者该监径自驳回仍行重治其见在监有如前项者该监查出自当遵旨斥逐申呈本部照会该布政司以杜诈冐庶诸生知有　明旨之重师道之严肄业者不敢恣虽而经处者无敢侥幸矣伏候　圣裁万历三十四年十二月某日题二十七日奉圣旨国子学规祖宗朝戒谕甚严所以教化大行人才称盛近来傲惰成风恬不畏法并一二文具亦尽废弛士习如此安望用之异日这所议有关风教依拟着实申饬毋事虗文 

　　○覆四川儒童鼓躁疏 

　　再照今士风之敝率病学臣之严而不便其公臣愚以为此其见未明虑未长也夫学臣之严不过严于考较一日而巳不能日日相临督也亦止严于犯规者而巳未尝滥及循规者也搜检而入领签而坐不箕踞不吟哦不转身不偶语才学之士兀然沈思而其不能者无敢窥视质问于其旁完篇交卷夏楚何施　经品题等花披红补增补廪自此掇科登第终身以为恩□盖严之究竟如此矣夫学臣以不徇靖托为公□请托者必贵人也贵人不长存易世之后其子孙即同于寒畯学臣公则才者得以自见不公即有才亦将淹抑子孙又不病提学之不公乎盖公之究竟又如此矣繇此观之一日之严终身之恩也学臣之公世世之利也而有病其严不便其公者臣故曰见未明虑未长也臣有慨于中久矣兹辄敢因蜀事并及之尤望　皇上重以公严二字申饬学臣勑下吏部务择公严者使督学有称　旨者优处以作其气无隳其心学较幸甚世道风俗幸甚 

　　○年终类奏灾异疏 【 丙午】 

　　题为类奏灾异事祠祭清吏司案呈到部臣等看得连年以来灾异频仍今岁灾变尤可骇异此皆臣等中外大小臣工奉职无状所致除席藁伏罪痛自省改外臣等尤愿我　皇上法成汤之自责迈宣王之侧身节用爱人贱货贵德凡政事之阙失尽行修举凡闾阎所患苦悉为蠲除弘施散财发粟之仁益廓从谏讷言之量并乞勑下中外大小诸臣精白一心勿为身家之计夙夜匪懈共图明作之功省其燕会应酬以□□□□事去其躭延赔累以体悉乎人情□□□清怨劳不避君臣交儆上下交修而灾异不消□和不应万无是理也伏惟　圣明留意天下幸甚宗社幸甚万历三十四年十二月十七日题奉圣旨连年灾异频仍今岁尤甚朕仰承　上天仁爱自应加意修省尔中外大小臣工也要秉心体国绝类奉公毋尚虗谈毋避劳怨至于交际宴会屡禁弗止般乐怠傲寖成陋习何以上回　天意下慰穷民尔部便严行晓谕仍令缉事衙门密访奏闻以图交儆之实 

　　○覆条陈科场事宜疏 【 丁未】 

　　题为会场期迫堤防贵预谨循职掌陈末议伏乞亟赐采择以袪夙蠹事仪制清吏司案呈奉本部送据山西等道监察御史李时华等揭称条陈科场事宜等因 
　　一议正文体前件臣等看得会试者文体之仪的天下士视以为趋向故欲正文体尤当自会试始顷该臣等具题奉有　严旨臣部巳遵行刊布将应禁字面出榜刻单预使知悉矣然昨闻国子监考送举人会试首题知□□□人亦不失言尚有以建言国是讲者比为□□□题且天之生物使之一本尚有以本立道生讲者此为不通其文字中仍用一得永得出机入机等恶语何士之难化一至是乎今监试御史欲照乡试例议定罚格以申明　诏令挽回頺风诚为有见合无今后会试揭晓之日即将朱墨卷送部容臣等会同礼科监试等官从公覆阅果有如前邪说恶套悖经犯禁者摘出照乡试罚科例停　殿试一科或二科仍将本房考官议罚则分考不得不求全于士子总裁亦不得全徇乎分考相制相维而文体亦不得不正矣近覩礼科都给事中邵庶等条陈内欲□违禁试卷令弥封官查检呈堂帖出不誊此意甚善臣等谓一面誊录但令内帘看阅摘送监试官帖出不许入二场三场此其所以示儆者亦不浅也若夫士子文卷有天明未完者以数人而累场屋多人之守候以一日一夜而不足供其七作之构思不属钝才亦是慢性科臣邵庶等以为窃卷抄写之弊多从此起虑尤深矣今后天明不交卷者监试官径将卷收去毋容□完不惟防窃写之奸亦以革玩愒之习□□□□裁 
　　一议所官前科臣等□□□□誊录二所事务烦冗书役众多一切奸弊往往丛集于此每所官止四员不无照管难周之处巳经科臣条议增官今监试复议及此臣等共相商确房舍无余时日巳迫难以骤增暂将受卷对读二所官权宜借用至于供给所任使不充应增数员查系县佐等卑官听监试径自委用可也伏乞　圣裁 
　　一议誊录前件臣等看得誊录书手旧规取自八府往往多积年包揽之人间有通文老儒及无行生员冐名应役局骗士子通同作弊今科各府觧到书手多系正身亦鉴于近日割卷之□矣然须于进场之日提调官分单考验真正能书者方拨誊录即将考过字单发该所收执俟誊卷时比对字迹不同者即系冐顶呈堂究处每官一员分管书手若干名卷尾即用官某人书手某人印记如有弊端发觉将官参降书手治罪其誊录格式一一如议至分卷时照号簿记誊完查号验收有不如式或字迹潦草即行重责该所能摘发弊窦者题请纪录此不唯官知劝惩即书役无所容其奸矣伏乞　圣裁 
　　一议弥封前件臣等□□□□一所最为紧关一切奸弊皆繇此出即誊录者不与通同焉知其为谁氏之卷也今欲尽革惯熟之人又恐生疏必至差错应行两县开造真正籍贯居址及取里邻同事连名保结案候至于割卷之弊臣部巳更制试卷草中无缝直接誊真此弊可保永绝然人情巧伪多端法外遗奸又不可不严为之防者今将该所书役坐泒各官分管弥封时各官务留心设法躬亲督理查验无弊然后发誊其卷尾俱用弥封官某人书手某人印记盖闻往年两所各官有厌其猥琐全不经心一付之书役之手而高坐闲□或酒奕睡卧以度日者不知此莫非王事何等关系而可怠忽为也今后如有此等听监试官参究伏乞　圣裁  
　　一议出题前件臣等看得科场题目泄漏多繇预作程文近科以来刻录在揭晓之后其题目俱临时主考房考同拟议既非预定自无先传今聚奎堂屏后臣等又添置两门至日扃鐍令人不得探听不惟题目即填榜亦可无漏泄矣此外尚有宜加防范者听监试官□□□□不妨严密伏乞圣裁 
　　一议填榜前件臣等看得填榜必比对朱墨此从来旧规但其墨卷虽预检出而开折必于临时填一卷方折一卷盖慎密不露之意彼姓名草稿俱在弥封折必在乎将填弊乃生于恍忽然十八房挨经填榜亦自消停房考官即于一隙空闲折封看验但一留心无不立觉何至有郑汝矿之事乎倘漫然疏脱率畧以致事后发觉者听监试及该科参治伏乞　圣裁万历三十五年二月初五日题初九日奉圣旨这科场事宜俱依议行正文体全系主考宜严加精阅勿得徒徇分考滋长頺风 

　　○参秦藩请封疏 

　　题为秦藩违例求封恳乞　圣断停寝以一法守以杜冐滥事仪制清吏司案呈奉本部送内府抄出　秦王谊漶奏讨庶一子存枢请封郡爵等因奉　圣旨朕览王七奏情词激切特准封伊子郡爵伊系首藩别府不得援以为例礼部知道钦此随该礼科抄参到部送司查得秦王谊漶于万历十三年封奉国中尉□□□加封紫阳王十五年进封亲王又查得万□□□题准宗藩要例内一款亲王繇旁枝进封者日后子孙除承袭亲王外其余俱照依原封世次授以本等爵级不准加封又一款内称妃年五十以上无出及妃巳故　亲王庶长子改世子等因题奉　钦依巳经通行钦遵外今该前因通查案呈到部看得　秦王谊漶为其庶长子屡疏请　封曾蒙　皇上两次下部看议臣据例执奏事乃中寝　圣心必有洞烛于例之难从者今　秦王固求　皇上不忍终拒而特与之臣等岂不思将顺惟是秦藩所请实明例之所无我　皇上所以约束诸藩与诸藩所以听皇上之约束而无敢轶越者惟有此明例即　皇上所授臣等礼官与臣等所为　皇上执持而惟恐其失坠者亦惟有此明例也例一动摇人生觊望　皇上视以为一时之权宜而未知其弊有不可胜言其末流有莫知其底止者矣自臣署部将及四年与司属议覆宗藩名封之事凡例所应得不敢少缓例不应得不敢少徇无非为　皇上守法以报　皇上而尤仰藉　皇上能容臣等之守法故臣等始得以效□□□□独私首藩不顾明例则　皇上之法坏自今日而臣等不能为　皇上守法其何辞于天下万世伏乞　圣明深念旧章不可紊幸门不可开收回　成命仍复　勑秦王庶长子存枢就封中尉用中尉冠服成婚俟母妃年满攺封世子以遵　皇上画一之规以成首藩守法之美而臣等亦得以火逭溺职之罪矣臣等不胜云云 

　　○患病乞休疏 

　　日讲官礼部署部事左侍郎兼翰林院侍读学士臣李　奏为患病不能供职恳乞　圣慈赐准休致事臣自三十一年冬患鼻渊之症臣查医书一名为脑漏而臣讳言之服药不愈炙艾不愈积令四年日甚一日昨　殿试供事痰涕淋漓涕尽血出兼以脱肛宿疾因劳迸发站立行走艰苦难支今虽勉竣大典而精神疲薾梦寐呻吟口疮胁痛日暗耳鸣鼻红未止肛脱不收当此暖天恶寒拥火医者以为肺伤投以凉剂则不宜衰年投以温剂又恐其助火臣思此病总是劳伤臣今巳不能进部亦不能撰进讲章特以苦情哀鸣　君父伏乞　皇上怜臣狗马疾病　准臣休致并乞　亟补讲官及右侍郎代臣办事臣之残喘或可少延臣不胜云云  

　　○乞休二疏 

　　奏为剧病难痊人言适至恳乞　圣慈蚤允乞骸之请以遂首丘事臣患病疏求休致正候　旨间忽接邸报有南京御史李云鹄疏言择相宜慎内指不可用者三人而加臣以媢嫉二字臣因念去年论臣者有攀援依阿等语臣因所刺不中臣病故不置辩但引退以存大臣之体而渎陈不遂尚尔淹□□转深言乃踵至因思古人以无辩止谤此一说也不直则道不见又一说也故臣今亦不能默默先暴臣之心迹而后及病苦以求　皇上臣见世人似视相信太重视臣太轻未知天下未尝无人人固不以相不相为轻重也臣之愚性不媢善而嫉恶每诵古人不忮不求不可得而亲亦不可得而疏心窃慕之自臣入官所经执政十余人或座主馆师或词林前辈臣耻攀援臣官无待攀援而诸执政亦无不重臣爱臣如前首辅沈一贯乃在馆当年教习臣者臣即耻为藤萝而人世何能无瓜葛况臣废礼久矣毋论岁时疏阔即考满到任两度进京无一巾一扇以相馈遗署部三年即大事未尝请教间旅进而投帖此词林之礼或日久而一见亦师徒之情未尝求升未尝求差未尝毁一人未尝预闻一事见在执政知之同馆知之司属知之舆皂知之岂以缙绅而不知乎袛以馆师致生疑端而以乞休不休致滋多口譬如本无贪酒嗜炙之情而经酒肆屠门之路惟有疾行急去为便耳今臣望七之年一身百病巳自分为旦暮人而彼怀先忧持清议如山涛苏洵者犹皇皇然恐臣误天下苍生为国家之祸　皇上亦何惜此疲驽不蚤放之以释羣疑安众心也伏乞圣慈怜臣病苦亟放臣归臣不胜云云奉圣旨李廷机署部日讲素称直谅着照旧供职不准辞吏部知道 

　　○谢赏赐疏 

　　奏为恭谢　天恩事本月初十日伏蒙　圣慈以臣在告　特遣御前牌子梁朝赍赐臣鲜猪壹日鲜羊壹腔白米贰石酒拾瓶甜酱瓜茄壹坛臣谨扶掖焚香望　阙叩头袛领讫伏念臣承乏备员涓埃无补衰年朽质痰疾交侵乃蒙矜怜偏垂雨露特出天庖之鼎食重勤星使以临颁臣得之若惊感极而涕膏盲巳痼莫能酬　圣主高天厚地之恩肝胆犹存尚思效古人结草衔环之义臣无任云云万历三十五年四月初十日奏 

　　○乞休三疏 

　　奏为　主知难称臣病难支恳乞　圣慈赐准休致事臣于三月内再疏乞休伏奉　圣旨李廷机署部日讲素称直谅着照旧供职不准辞吏部知道钦此臣不胜感激当即扶病望阙叩头谢　恩讫臣伏念臣入仕二十五年其为侍郎在南京三年今署礼部四年臣之邪正白黑即一时同官耳目相及之人臣尚不足取信而　皇上九重渊邃之中乃独察其无他而命之曰直谅臣至不肖何以当之臣感激恩私当如何捐縻如何称塞而忍言去哉袛缘臣禀赋素薄自幼小时臣父母常忧臣不寿今犬马之齿六十有六巳出望外而心血费于思虑之繁多精神耗于子息之迟暮病不离身药不离口至于今而病日沈痼药亦难施种□恶症前疏口具连日以来筋络抽掣痛如针刺□天暖专纱而臣乃恶寒加绵拥火与隆冬无异讲章事重臣不能撰衙门事多臣不能进如敝嬴之马皮骨仅存未有尚可损刍秣之供备驱策之用者也伏望　皇上鉴臣怜臣亟放臣归亟补讲官右侍郎代臣俾臣犬马之生或可少延而廉隅未丧晚节苟全　皇上所许臣直谅之名亦庶乎不至大负矣臣不胜云云万历三十五年四月初五日奏初八日奉圣旨李廷机前巳有旨如何又有此奏部务日讲俱不可久废调理数日即出供职补讲官右侍郎知道了吏部知道 

　　○乞休四疏 

　　奏为疾病沈痼调理无功恳乞　圣慈淮放回籍以便调理事臣患病三疏乞休伏蒙　皇上命臣调理数日即出供职仍蒙　赐臣猪羊米酒等物臣感激鸿深袛遵训谕多方调理亦既旬余而疾乃加增茫不见效缘臣犬马之齿至矣臣平居好观古今名臣事迹因并考其年不惟遐寿者稀即如臣今疾病之年巳在昔贤物故之后医家治病治壮年之病易治衰年之病难至虗难实太亏难复此臣病所以不可责效于参苓望瘳于旦夕不待医为臣言而臣自知者也况缺员未补署摄无人今在呻吟展转之中犹有本章文移之事以劳愈疾理固不能古人言无官一身轻臣窃自计惟有休官谢事屏绝万念一意调燮心静神宁生全可望为此不避烦渎哀鸣　至尊之前伏乞　皇上怜臣蚤放臣回籍庶水土宜而调理便冀延残喘终获首丘　圣主之恩昊天罔极臣无任云云万历三十五年四月十八日奏二十二日奉圣旨李廷机着遵屡旨调理供职毋得再辞吏部知道 

　　○雨雹陈言疏 

　　题为因雹陈言恳乞　圣明急拯民生以回　天意事祠祭清吏司案呈据钦天监手本开称本年四月三十日壬戌申时雨雹从西壮干方来等因到司案呈到部臣等窃惟天之灾祥每视民之苦乐民乐则祥集民苦则灾生　皇上视今之民乐乎苦乎其在乎省直有欲宽而不得不急者正赋之供是也有可巳而不肯遽巳者额外之税是也而各省直之民憔悴极矣其在辇毂下有役于内为内监所鱼肉惨酷异常而不可问者商人是也有役于外为衙门胥吏所把持骚扰难堪而不可革着铺行是也而辇毂下之民憔悴极矣夫一妇含冠三年不雨岂有中外黎庶亿兆其人穷苦无聊疾首蹙额凄凄恻恻而天心能安灾异能销福祥能致者今数万金之多以为些须之物不足爱惜无名之税以为自然之利不忍弃捐阖京无殷阜饱暖之家四外皆困苦颠连之众诗云天之方蹶无然泄泄此臣虽在病困昏瞶之中而■〈木巳〉忧嫠恤犹不能不率属而陈也　皇上至仁至明能不为之一动念乎诚节用则赋可宽有赋则税可□一严毅谁敢不敛戢一申命谁敢不奉行　圣□一念之动谁不乐其生而食其福弭灾致祥端在于此外时政人所习言者臣等不敢赘矣伏惟圣明留意采纳施行民生幸甚臣等幸甚 

　　○乞休五疏 

　　奏为久病不痊委难供职恳乞　圣慈怜悯放还事臣病自二月末旬巳不能进部至三月间请告屡奉　纶音令臣调理今又过端阳矣病症转增人言再及展转呻吟之中去就死生之际古人考终视履正在此时盖亦尝将臣生平及礼部四年行事私自考勘参之人言如臣前疏谓臣于执政虽大事未尝请教者楚事是也即此而他事可知禀命后行之说难掩四司之属官臣读论语恶居下讪上者恶不逊为勇者主事聂云翰实犯此条臣当京察时明以浮躁注之阴害媢嫉之说有吏部都察院诸臣之公议若清操二字岂臣所能而才乏通才器非大受则臣之禀赋巳定自知甚明即典礼寅清之地巳不宜久居矣况今年近七十病入膏盲六岁幼儿三四痴仆倘溘先朝露客死于兹孤榇谁扶家乡万里此情此景岂不堪□□祈　皇上怜而放之一以遂臣之首丘一以全臣之晚节臣不胜激切悚息之至奉圣旨李廷机着遵屡旨病痊即出供职风闻之言不必疑阻吏部知道 

　　○辞内阁疏 

　　礼部左侍郎兼翰林院侍读学士臣李　奏为重任难胜简用误及谨沥诚辞免以安愚分事臣方以疾乞休适推择阁臣之会有吏科都给事中陈治则等一疏奉　圣旨李廷机日讲有年启沃功多署部屡遇大典勤劳懋着既尔等众议素负清节巳点用了当以国体为重不必纷纷渎扰钦此随奉　圣旨于慎行加太子少保礼部尚书叶向高李廷机升礼部尚书各兼东阁大学士慎行向高便差官行取来京俱入内阁同锡爵等办事钦此臣伏覩　圣主用人其难其慎采之众议而断自宸衷一时征召拔擢之盛盖前此所希有如臣愚陋署部积愆虽久厕讲筵宁有□补屡逢大典曾无微劳即台省见推取节而巳而　皇上误以臣为可用一旦晋之崇秩置之纶扉俾驽品樗材滥等耆硕英贤之后臣不胜踧踖不胜兢惶盖今□阁臣輙举古爰立故事古之爰立也曰若作□□尔惟曲糵若作和羹尔惟盐梅取其能调和于甘苦酸咸之间以得其中而适于口也故阁臣必有调和之具而后可以辅德建功经世救时诚非一节一行之所能济如臣气质既限于禀赋涵养远谢乎中行即卑守一官犹患不称况可当羹醴之任乎伏惟　圣主用人必量材而后授人臣服官亦必自量而后进臣之自量审矣智小而谋大□短而汲深至于累　圣主知人之明误天下国家之事此臣所大恐也伏望　皇上俯鉴愚诚允臣前请容臣辞免　新命不但愚分少安微志得□即政本重地亦不至因臣而轻矣臣不胜云云万历三十五年五月二十七日奏六月初一日奉圣旨卿清修直谅兼有讲筵典礼之劳朕所素知政本重地特兹简用宜即出办事不允辞吏部知道 

　　○辞内阁再疏 

　　奏为揣巳量力委难胜任再恳　圣明俯容辞免仍赐休致事臣误蒙　皇上简用自分不堪随具疏控辞六月初一日伏奉　圣旨卿清修直谅□有讲筵典礼之劳朕所素知政本重地特兹简用宜即出办事不允辞吏部知道钦此臣至不肖荷圣主特达之知不世之遇致身报主自其本怀惟是臣自有人言以后夙夜循省及近日被命以来展转思维则宜黜而陟求退反进有万万不自安者臣繇词林坊局优游清华及至司成而后有所受事师儒之任固从容也继繇官詹贰留铨地闲事简犹可幸无罪也及署礼部且久而拙难藏矣悔吝生瑕颣见无所逃于人之訾议矣若夫政本端揆视一部难易何啻倍蓰什伯而所为难者宁独调和节宣之间心目一不及便差精神一不到便漏虽当轴有人处錞犹易然朝试暮试一愆忘而所关系大矣盖臣久从旁观得之岂今日而臣可尝试为之乎况臣浅隘闇劣如言官所论皆臣之药石愧服不暇加以衰年多病恍惚善忘安能参密勿之谟谋副　圣明之委寄此臣所以思之又思惟有引退可以保终一辞可以善息决不宜贪荣嗜进顽钝冐昧自取咎殃也今一时政地皆鸿硕名流独臣不类如狐裘羔袖络非全制亦不雅观伏望　皇上念枢机之重察臣朽钝及其未至偾辕覆餗而先罢之收回成命赐臣休致臣上不误国事下得保余年　圣主之恩滋深臣之幸大矣臣再渎　宸严不胜云云万历三十五年六月初三日奏十六日奉圣旨国家多事之秋需卿共济出朕特简何得以人言疑畏宜遵前旨即出任事毋得再辞吏部知道 

　　○辞内阁三疏 

　　奏为济时无具隆命难承三恳　圣明矜允所辞以免后负事臣再辞新命本月十六日伏奉　圣旨国家多事之秋需卿共济出朕特简何得以人言疑畏宜遵前旨即出任事毋得再辞吏部知道钦此伏惟臣一点疑畏隐衷虽口不能尽言而圣明亦巳洞鉴然臣更有大疑而不能自信大畏而不敢冐承者臣至愚极陋实时当无事辅弼之地巳非所堪乃　明纶复以国家多事需臣共济臣伏而思之则其责弥难而其趦趄弥甚矣夫济世如济川其舟楫倘一物不具而所与共操舟者倘有一人不精健惯习而以渡溟渤凌风涛必有覆没之虞而无利涉之望今多事之秋共济之臣正如房杜姚宋韩范富欧相资为用何可使一□骀如臣者参之臣空无寸长徒有一腔朴直一味苦辛当此时艰区区坐镇巳无裨益而况愆尤久积望实未孚疾疚缠绵精神短少此臣所为展转思维欲避再三之渎而不能遂巳者也盖辞受之节君子所钦今受人一物亦必称量可否有数往还而不受者今臣自量非共济之才不能副　明主之所需审矣伏望　皇上容臣辞免予臣请告是　皇上全臣过于用臣臣退而安胜于进而不安也臣累冐　宸严不胜云云万历三十五年六月十九日奏二十二日奉圣旨朕以机务繁重政本孤单特简羣僚恊恭共济卿近在辇毂宜直前任事乃犹趦趄固让急公之义谓何着速遵屡旨到任佐理毋得再辞吏道知道 

　　○辞内阁四疏 

　　奏为三思终难冐进恳乞　圣明俯容辞免贻臣以安事臣自被　命三疏控辞未蒙矜允伏奉圣旨朕以机务繁重政本孤单特简羣僚恊恭共济卿近在辇毂宜直前任事乃犹趦趄固让急公之义谓何着速遵屡旨到任佐理毋得再辞吏部知道钦此臣备员辇毂屡奉　温纶至督以直前任事责以急公大义臣何所逃惟是臣虽近在咫尺而臣之局蹐逡巡则视千里之外跋涉之难不啻过之何者其中有万万不自安者也臣连日伏枕展转思维进退关头不容冐昧因念前辈诸臣进用者率皆令闻令望无议无非得之甚顺处之甚安故可以一节而趋三揖而进如臣所处则前此所未有矣又前辈诸臣率于进用之后或衅以事生或怨繇任久而人责之备乃有违言若其未用之时将用之际望未始不粹然论未始不翕然也如臣所处则又前此所未有矣毋论往事即今一时所征召拔擢其下之多费在廷之品题而上之特烦　圣主之剪拂者独臣一人耳臣安得不内惭而又安敢冐进也臣蠢愚坦直思虑素少自有新命以来心摇摇如悬旌肠一日而九回荣遇转觉忧煎华膴反为臲卼故臣前疏谓退而安胜于进而不安肝鬲之言非虗饰也盖先年亦有被命未任寻以罢免者此乃　帝王刻印销印无固无我之心伏望　皇上不难反汗准臣以原官休致俾得息机安意以终余年则　圣主始终成就之恩海岳不足比其崇深天地未足喻其广大矣臣不胜云云奉圣旨卿被命三辞进退不为不审如何又有此奏夫臣当以君命为重慷慨任事岂得自生疑畏局蹐不前着即遵旨蚤出毋负简任之意吏部知道 

　　○入阁陈谢疏 

　　奏为感激　天恩恭陈谢悃事臣于本月十六日见朝次日恭候面恩该内阁照例题请到任臣谨于十八日午门前谢恩印到仕办事讫伏念臣性本惷愚行多迂阔徒知□古殊欠通方不□知误蒙　圣主特达之知俾参密勿之务　圣恩至厚臣遇至奇此臣得时行道之秋尤致命效忠之日也臣平居尝谓人臣事主惟知有主而巳苟可自致于　主者宜无不尽凡可有益于主者宜无不为不知有身不知有家不知有交游往来不知有毁誉得丧必无一念不可与主知心无一事不可对主言自是而外则有不能者止之训在焉耳盖臣之自盟非一日矣今从政方新进身伊始敢不倍加砥砺倍加澡雪不敢负　圣主之眷知亦不敢负生平之学问不敢负前辈之提挈亦不得负朋友之切磋至于今之时事　圣主以为多艰而臣窃谓　圣心所加有何难事如霖雨一霈则九野皆润阳律一转则六合皆春然则臣所恃以报主者又即在　圣心转移之间此在旧臣之葵诚积久新臣之芹献方来臣亦愿随其后而时当始进入言未巳臣犹未敢遽有所陈也臣无任云云奉圣旨览卿奏谢知卿到任办事朕心忻慰知道了该部知道 

　　○闻言引退疏 

　　奏为履任闻言义当引退恳乞　赐罢以重政本事臣于本月十六日见朝十八日谢　恩到任办事仍具疏陈谢讫乃见邸报有工科给事中王元翰疏论黄汝良全天叙二臣之不应推因及前推阁员谓政本之地特开顽钝之端又谓臣昨日紧跟辅臣出矣是明指臣顽钝不当出也又兵科左给事中胡忻疏论吏部左皇上杨时乔不应推汝良天叙二臣而先言前日会推违清议而徇密嘱是暗指臣密嘱时乔也元翰忻皆尝拦阻臣者今又求胜如此臣安能强颜缄口而就列乎夫　皇上用臣乃千载特达之知自来辞命再疏而止臣辞至四疏逡廵五十余日屡奉　温纶勉以直前而戒其疑畏辅臣朱赓令典籍官再四敦促仍有书与臣欲俟臣出而彼乃出今元翰以臣为紧跟则臣愧其出矣时乔有道气臣亦非俗人未推之时经多少摉寻会推之时又经多少评品非时乔一人所能容其私也今但令忻与时乔及臣三人质对曾密嘱否此辱人贱行而以相加则臣愧其推矣总是成心未化不胜不休臣方一出而机□巳如此及其受事又当何如且尔汝之称常人不受紧跟何语阁臣何官政本何地而臣复何颜也盖人臣必无顾虑而后可有所为乃今日暗刺明日明讥令臣以跋前疐后忧谗畏讥之身而欲仰首伸眉专精壹意佐　庙堂之谋议图俊伟之事业不亦难乎惟是元翰所云冀　天语明谕者正臣之所欲求于　皇上而又恐臣无受教之地岂惟不能报称亦终不能惬元翰之心臣见先臣薛瑄正月拜相六月致仕曰君子见几而作今臣所处何但是几臣学瑄足矣即今日出明日去亦以明易退之节解顽钝之嘲息朝署之争存政地之体所系大矣臣到任一日遽此渎陈万不获巳伏祈　圣慈鉴臣苦情赐臣罢免臣不胜云云万历三十五年闰六月十九日奏二十八日奉圣旨卿乃朕所特简有何密嘱被命五旬亦无逡廵不出之理乃纔一履任徇私羣党辄来拦阻逞臆求胜的巳有旨了卿宜信心直行着即日入阁恊理用图表着吏部知道 

　　○申救言官罚俸疏 

　　奏为下情巳蒙　天鉴恳乞免罚言官以重言路事臣前日见朝到任间因科臣疏中有诮臣语臣遂不敢进阁自陈引退本月二十八日伏奉　圣旨卿乃朕所特简有何密嘱被命五旬亦无逡廵不出之理乃纔一履任徇私羣党辄来拦阻逞臆求胜的巳有旨了卿宜信心直行着即日入阁恊理用图表着吏部知道钦此又伏覩　圣谕近来科道两衙门喜事畜辈徇私结党专以揣摩猜疑狂肆妄言诬害良善逞臆制人全无国体淆乱朝政好生可恶都当重处姑且不追究似昨日枚卜阁臣会推部本及两衙门皆有品隲始终缘□请自上裁有何密嘱何乃王元翰胡忻呶呶求胜不巳疑君诬人成何国体莫此重甚本当重处姑且各罚俸半年如有救援的还追究处治钦此臣至愚极陋仰荷　皇上生成之如天地照临之如日月而其爱护之也不啻如父母之于子似此隆恩即顶踵捐縻何足为报答臣遵　旨见朝谢恩入阁办事惟是臣巳蒙恩而科臣王元翰胡忻二臣犹蒙罚俸似又非所以安臣也自来言官论事论人乃其职掌言期必听谏期必行进贤则不进不休退不肖则不退不止是为风采乃称言官今臣宜退而进二臣焉得遽为释然即所云密嘱必出风闻中间一二语言亦激于一时之意气而巳大臣言官各自有体大臣固耻顽钝而言路尤贵发舒臣每深服　皇上大度天高海阔羣臣言事即有当否无不优容乃今一日而罚二臣之俸不惟少损　圣主包荒之量亦岂所以作直臣敢谏之风而端起于臣臣何能独安而不为一祈免也伏望　皇上以容臣者兼容二臣免其罚俸庶　圣度益弘言路斯重而臣亦得少安其心黾勉以就列矣臣不胜云云万历三十五年闰六月二十八日奏七月初三日奉圣旨妄言淆乱朝政的巳从薄罚了卿宜安心恊理供职以副眷怀不必又来救渎 

　　○入直揭 

　　臣前到任一日因人言见侵愧不自安具疏引退伏奉　温纶鉴臣心事勉以信心直行用图表着而护臣之过至于谕罚言者谆谆以国体为重臣随有疏渎祈免罚颙候俞旨而臣伏念　圣主恩深简命日久累蒙督趋可再逡巡随于初一日报名今早见朝谢恩入阁办事谨具陈谢以闻 

　　○请诣仁德门揭 

　　臣查旧例凡应面恩官员候过三次免朝即具本奏知不必再补臣自到任后伺候面恩巳经三次宜遵明例具本奏谢但臣叨蒙超常之恩幸备阁臣之数而循行外廷之礼止于具本奏谢不补面恩于臣愚衷殊为抱歉遽请面见又所不敢一□犬马愚诚合无容臣随辅臣朱赓恭诣仁德门行五拜三叩头礼以后仍候　皇上御朝之日致词补见以日之诚臣不胜惓惓未敢擅便谨题请　旨奉圣旨朕知道了 

　　○请霸州兵备勑书疏 

　　照得霸州兵备参政梁有年应请　勑书以便行事臣等循照旧规拟撰　勑稿一道前后八次进呈未蒙批发前月十七日蓟辽督抚蹇达等复有疏来催甚为急切臣等切见霸州一道为畿辅要区吏治民生急须弹压况今水灾重大盗贼窃发盐徒横行至于督催多税拽运大木如督臣疏□所称委属要紧今有年被命巳五阅月而勑书□领不敢赴任臣等不以本官留滞为恤而深以地方悞事为忧伏望　皇上轸念郊圻重地乞将前进勑稿揭帖俯赐批发写勑速催本官刻期赴任庶弹压有赖地方无虞臣等未敢擅便谨题请旨 

　　○请四川罢兵疏 

　　奏为时事孔艰用兵非计恳乞　圣明主持镇静以保治安事臣等见四川抚臣乔璧星二疏一为恭报蔺印巳获叛恶未擒并陈邻酋无端狂悖暴虐谋为不轨之状乞赐剿捕驱逐事一为据实直陈差官宣谕始末并不得巳用兵之繇事俱奉旨下部矣臣等见二疏大意谓安尧臣始而匿印未献今印献而阎宗传未擒欲用兵剿捕此固封疆之臣欲申　天威詟远夷其意诚忠其气诚锐而臣等窃以为未可也臣闻佳兵不祥之器兵之所处荆棘生焉自古讳言之至于驭夷所贵佚荡简易苏轼曰夷狄不可以中国之治治也求其大治必至于大乱此非书生常谈万世用兵驭夷之道实无以易此况今天下何如哉顷边饷告急户部求借太仆寺马价　明旨初许三十万该寺与兵部极口告乏姑令括老库及东西二库十五万与之□□区十五万者而苦难巳如此矣君以处处水灾处处空竭即欲用兵　皇上试问川贵能自饷乎抑将取之太仓乎将再取之太仆乎将令别省恊济乎此极穷极饿救死不赡之民向剜其肉今无肉可剜矣向椎其髓今无髓可椎矣不知兵可不募而来乎亦能不食而战乎武臣好事喜功乃其常态如侯国弼张神武计划未必可从才勇未必可用也即一二兵道不过儒臣文吏临敌当几或非所长也则又谁与领此者乎臣等窃见安氏功不可冺而罪尚可贳印巳献矣崇明巳管事矣兵巳撤路巳通矣即与崇明雠杀此皆可以勿问大都今天下如人患虗症秪宜将息昔贾谊诮绛灌诸臣曰毋动为大耳其言欲系单于之颈笞中行之背岂不快心然文帝不用而用绛灌忍匈奴谩书之辱谕南粤以共弃细过偕之大道□有味乎毋动之指也后来光武闭玉关谢西域宋称仁宗兵以不试为威其指皆本于所谓以无事治天下者况国家当多事之后今年征倭明日征播生灵陷于锋镝帑藏竭于转输方且日寻干戈惟敌□□孔子所谓季孙之忧不在颛臾而在萧墙之□□□谓臣等今日不言也若必欲操之激之使无所容至于不可救乃曰吾固知其必然惜用兵不蚤惟幸其言之验此则非忠于为国者诸臣必不尔亦非臣等之所知矣伏惟　皇上勑下兵部深思熟讲如安氏功罪可相准否即匿印往事推诿阿野以文过可姑容否其杀人是自相雠杀否私帖声言可勿问否宗传可贳夷妇可释否抚谕之使可遣否文告之词亦可推诚令反侧不自安否如欲用兵则兵于何调饷于何处将兵何人一一计议停妥责成本兵大臣毅然为国担当蚤有万全之画以俟　圣断毋致衅日深罪日积播州之役再兴不惟贻　九重宵旰之忧而所关于　宗社生灵者尤为不浅矣臣等管见如斯伏惟　皇上留意　宗社生灵幸甚臣等不胜云云 

　　○请释满朝荐揭 

　　臣等适接陕西抚按二臣揭帖内称梁永所奏满朝荐刼杠杀人事情备行关内潼关二道吊查梁永差人赴京一起经过驿逓应付数目自陕西京北驿起至河南阌乡县逓运所止所解马八匹杠七□□□陕西入河南一路安稳并不曾失一马一杠□□□报甚确臣等窃料抚按决不敢为朝荐庇护隐匿以欺　皇上始信梁永前奏皆肤受之愬不足凭也而抚按又言朝荐被逮　旨到彼中军民喊乱梁永开门射死一人斫伤一人则梁永更属横肆有负　皇上仁爱小民曲全税监之心矣其前所奏必门下小人代撰无情之词欲以甚朝荐之罪而天下军民亦以此咸怜朝荐而不直梁永也臣等叨为　皇上腹心之臣既有所闻见且事关国体人心不敢不言伏惟　圣明垂察将朝荐姑免逮系重加降罚示警以安秦民亦以安梁永也臣等不胜云云 

　　○辩姜参政疏 

　　奏为德薄见疑谨明臣职白臣心以祈　天鉴事臣办事阁中接得江西进表参政姜士昌揭帖为国是人材关系世道否泰安危匪细恳乞　圣明别贤奸录遗佚昭示古今匡弼大道以开治平事臣观其数大意以起废一节责备阁臣而末一叚不斥臣名实为臣而发臣深服士昌嵩呼之后拳拳于国是人才一时诸臣所未及而以阁臣为能起□□□之如此其重又以臣从阁臣之后亦似可□□□者望之如此其殷也独其于臣职臣□有未甚晰者臣若不一分明之恐羣疑滋起以臣之在位有妨起废则臣不可一朝居矣夫人才国宝也弃珠于地委玉于涂至可惜也收而以为献至美事也今人闻忠义之名无不知好者见忠义之士无不知敬者而谓臣独无是心则臣为非人乎臣所交游亦多建言臣但见其贤而爱敬之忘其建言也其人亦自忘之也士昌所引杨绾杜黄裳真可为相法而臣窃谓彻乐减驺与推贤好士总是一个心与秦誓休休断断总是一个人夫士大夫之精神既不在纷革靡丽声色臭味则□□天下国家而为天下国家能不容有技彦圣又从而媢嫉之乎臣屡见人比臣于王安石今士昌疏亦引之夫安石不通世务而好纷更又忿戾以求必胜自古如此等操行养名镇俗无益于人国者尽多至于祸国败名独有安石一人而执一安石以槩后人岂通论乎今臣不敢方杨绾杜黄裳而自信其必不为王安石且阁中几务不过行所无事而巳至于人才起用吏部列而上之　皇上览而□□□□奉而拟之岂惟不得干　皇上之□亦未尝闻□吏部之事盖此时政地原是如此□身履之不知也况臣自入京以来一切交游门生故吏除授升迁行取考选臣畧不干涉平居每诵皇极之敷言所谓无偏无党者以为必不预一事而后可担承天下之事必不私一人而后可容受天下之人盖臣言近迂而其意远矣若哆口雌黄曰某宜起某宜迁以上分德而下招权臣无此胆若徒慕不啻口出之风妪妪然以空言泃沬天下士而结其心臣又无此舌而臣窃自料臣之致疑实此两端臣惟愿　皇上俯从士昌之谠议勑下吏部将海内遗佚次第起用使山无藏羽泽无□鳞则不惟　圣德　圣政之光而臣职臣心亦不待白而自信于天下矣臣不胜云云奉圣旨姜士昌巳有旨了卿宜安心供职不必疑畏该部知道 

　　○请发同官辞疏揭 

　　臣等因王锡爵于慎行叶向高三臣再辞之疏未蒙降旨于八月二十九日揭推今锡爵之疏巳蒙批发而慎行向高二疏尚未发行切惟三臣简在圣心□□□召恩既度越乎寻常体亦难分于□此且□□□俱巳在途候　旨若见原疏不□□逡巡不敢进而外人妄加猜忖且谓臣等不欲二臣之来其关系非细矣臣等本不敢渎又不敢不渎伏乞　皇上将前二疏并　赐批发催取三臣齐来供事臣不胜云云谨具密揭奏　闻 

　　○收姜参政疏 

　　前日江西参政姜士昌一疏奉　皇上姜士日这厮出位逞臆沽誉要名妄言朝政排诬大臣便着该部院参看了来说钦此及臣等各上一疏俱奉圣旨姜士日巳有旨了卿宜安心供事不必□□该部知道钦此今部院遵　旨参看未知其说云何但伏念尧舜之时野无遗贤言罔攸伏以此称为极盛今士昌所言起废无非窃取野无遗贤之故事而以外吏入　贺陈言时政亦足见　圣朝盛世宛然有言罔攸伏之风矣若录用遗佚一节此臣等与举朝平日之公言士昌从外来或未之知观其疏词原未尝苛求于臣等臣等各疏自白心迹亦未尝芥蔕于士昌固不意　皇上有参看之旨或不为臣等而发也夫■〈木巳〉忧嫠恤亦□□款款之□□□天高乃　圣主恢恢之量伏望上曲赐□□特从贳宥则　圣度益弘　圣德光即臣等之所阴受于　皇上者亦不浅矣臣等不胜云云 

　　○救满朝荐揭 

　　前者　皇上以陕西税监之事逮知县满朝荐臣等两次具揭一言朝荐筮仕小臣万万无杀人刼杠之理一言抚按吊查驿逓应付梁永贡杠一路安行并不失一杠一包明明无杀人刼杠之事二疏俱在御前臣等伏覩　皇上撤回梁永送内监奏请处分斥乐纲回卫当差使河南税监带□□之后复费许多庇护臣之所以累　皇上者□□于此而诸臣为臣费多少赤舌多少白简更因而罚俸贬秩臣之所以累其友者一至于此臣之罪恶深重当如何果报作何销禳而能安于心又可安于位也臣昨乃得焘疏观之不过为旧辅沈一贯发耳臣不幸叨中一甲同庶吉士读书因有教习馆师因为旧辅徒弟又不幸臣之向用旧辅在朝又不幸当南北二辅偶有猜嫌之际然臣本无偏党当其会问妖书臣作色直言五府六部九卿六科十三道锦衣卫诸臣所共闻见则臣心事昭然而人见臣师生之谊如初遂疑其阿附一人疑而羣疑起一人言而羣言生矣聂云翰条陈未尝及旧辅袛言科道年例一节臣谓礼部官可莫管科道事云翰怨臣因而陵跞百端至呈臣朦胧臣叹纪纲之陵夷六年考察礼部例处二员乃以浮躁处之今言者以云翰为有技彦圣臣为媢嫉□大学一条而臣则恶讪上恶不孙用论语一章至谓死繇考察则礼部四司四年死者七人盖有美升荣差而死者矣要之风闻言事言官之常焘所云杀人媚人比之豺狼比之秦桧而自比于□□西税务盖一举而收虎兕于柙中措秦民于□□圣明举动既巳卓越寻常矣惟有逮知县一节尚未惬于人心即臣等百口宣扬　圣德亦不能不惜此一举也今朝荐械系数千里苦楚狼狈命如一丝臣等伏望　皇上发下法司问拟或重加降调或黜归田里曲贷此愚昧一小臣则　皇上此举尽善尽美纯粹圆满更无间然而臣等辅弼之责亦庶有辞于天下后世矣臣等不胜云云 

　　○请发阁臣考满疏揭 

　　前月二□□日伏蒙　皇上发下阁臣朱□□□一疏□□随即拟上今十余日未蒙批发诚恐万几未暇或臣愚昧所拟未当　圣心欲有所斟酌更定而未及也伏惟　皇上优礼辅弼与诸臣不同而一品考满事体关系亦非寻常章奏之比伏乞　皇上留神即赐裁定批发臣不胜云云之至 

　　奏疏四卷终 

　　●李文节集卷之五 

　　晋江　九我李廷机着 

　　奏疏（五） 

　　◆奏疏（五） 

　　闻言待罪疏 
　　自辩乞休疏 
　　乞休再疏 
　　入直揭 
　　冬至疏 
　　请同官仍依旧定官次疏 
　　阁催考选揭 
　　再催考选科道教习庶吉士揭 
　　请东宫讲读疏 
　　请发章奏疏 
　　执争秦府请封揭 
　　催请点用吏部卿贰疏 
　　请杨少宰告病揭 
　　恳乞用言揭 
　　催考选揭 
　　请发用人奏章揭 
　　乞休疏 
　　乞休再疏 
　　奏辨建夷差官疏 
　　救郑振先主事疏 
　　乞休疏 
　　乞休疏 
　　乞休疏 
　　谢宣谕疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞休疏 
　　乞勘差官始末疏 
　　乞休疏（一） 
　　乞休疏（二） 
　　乞休疏（三） 
　　乞休疏（四） 
　　乞休疏（五） 

　　○闻言待罪疏 

　　礼部尚书兼东阁大学士臣李　奏为被劾待罪事臣办事三月余虽至衰庸不敢少懈间被一二讥刺亦不敢暴白乃今辰起即将入直适闻御史宋焘有疏论臣不见揭帖又无邸报未知疏论云何无繇置辩然臣既知被论即宜席藁杜门不敢进阁办事惟望　皇上蚤发焘疏将臣亟赐罢免臣不胜云云万历三十五年十月十一日奏十四日奉圣旨览卿所奏妄言的巳有旨处分了阁务繁重卿宜即出赞理不允所辞吏部知道 

　　○自辩乞休疏 

　　奏为自责自讼累　君累友恳求罢免以禳罪殃事臣昨伏覩　皇上御批御史宋焘一疏将焘降调并重降姜士昌臣不胜惊惶今日又伏覩　御批臣疏以阁务命臣即出臣不胜感激尤不胜危惧因念臣至不肖　皇上用臣费许多主张□□嵩之杨继盛不无过激然而言官论事激其□□其意为封疆衡门诸贤未见擢用督过旧辅而发愤于臣之新进者诚为波及然而言官论人波及亦其常也乃不意上干　圣怒而重之谴则臣之过益积而不可解罪益大而不可赎矣　明旨不许救扰臣何敢救言官顾不敢不自救伏望　皇上原宥宋焘姜士日免其降谪惟将臣放归田里则羣猜尽融万籁俱静臣下不累友上不累　君臣之幸也臣不胜云云奉圣旨卿忠直清正朕所鉴知妄言乱政的巳处分了卿宜即出安心佐理勿生疑长慎毋固辞该部知道 

　　○乞休再疏 

　　奏为臣身难容　主恩难恃备陈必不得不去之情恳求休致以全性命事臣于本月十四日再疏控辞伏奉　圣旨卿忠直清正朕所鉴知妄言乱政的巳处分了卿宜即出安心佐理勿生疑畏慎毋固辞该部知道钦此捧诵感激涕泪交流念臣受　皇上特达之知未效涓埃遽求休致岂臣所忍惟是展转思维则　皇上终难用臣臣终不□报效　皇上盖自古士君子用世必度人审时□有拂人违时不识去就之分而能善其后者今臣之必不容不去也亦难更仆矣臣以一介穷儒受知　圣主恩厚命薄福过灾生不有人非必有鬼责一宜去也自南北二辅不恊而人以臣为南辅门生必不相容其根最深其蔓最长二宜去也臣凉德菲材揆席未登弹射巳及臣毫无芥蔕而人未能忘情于臣明暗逓攻迭来纷至三宜去也臣迂阔朴直不能谐时人但索臣于形貌套数之间则见面目可憎语言无味四宜去也即人之知臣亦未为少然不过私论私怜而恶臣者辄形诸白简间有违异又非素与臣交往之人则以爪牙加之臣援甚寡臣势其孤五宜去也　皇上英明独断近日累　旨处分皆御笔亲书如云汉昭回龙蛇飞动发下该科有目者之所共覩其也本章有关系者皆送首辅拟票而外人辄以归之臣至于禁发抄一旨亦谓出臣所拟一倡百和中外流传则何事不疑何疑不有臣性惷直实不耐此六宜去也始比臣于包拯王安石今比秦桧比豺狼矣循此以往何所不至七宜去也人臣必望重而后能任事必身安而后能矢谋今臣望轻甚臣身危甚其精神不以之赞政代言而用之陈情诉枉其意念不暇乎亮工熙载而移之忧谗畏讥徒为旷鳏终难表树八宜去也夜行不休古人所戒今臣巳当钟鸣漏尽之年又不为荣身肥家之计何为置此疲病六尺躯于风波震荡戈矛攒集之中修之东隅失之桑榆九宜去也众口铄金积毁销骨今臣独恃　皇上一人之知而人言不巳　圣心亦且厌臣孰若及今未厌而不去伤　圣主知人之明不失愚臣保身之哲十宜去也总之一去则千了万了无限方便不去则纷纷扰扰有无限不便惟望　皇上俯体臣必不得不去之情放臣归休臣生不能报　圣恩死亦必有以报衔环结草未足言也臣不胜云云奉圣旨卿忠勤敬慎朝野共知且日每章疏及卿等票旨皆朕亲览裁断有何专擅岂得以浮言疑似介意遽求休致何忍于心宜遵前旨即出安心辅政以副眷怀慎毋固辞该部知道 

　　○入直揭 

　　臣顷因人言三疏乞休迭奉　温纶勉臣即出嗣以　大祀遣臣分献感激　圣恩叨蒙　钦命忻逢长至尤切呼嵩随于二十八日报名今早见朝谢　恩入阁办事谨具题陈谢以闻 

　　○冬至疏 

　　臣等忝备辅员忻逢令节祝　圣寿与天而同永愿　圣政与日而俱新切见冬至月令在周易为复卦文王系词曰朋来孔子彖传曰复其见天地之心乎然则一阳来复之期固天心转移朋类奋庸之会也臣等因念科道庶吉士考选多时未奉明旨台省缺人极矣而待用者无所受事何以收补阙拾遗之功开馆愆期久矣而待教者无从横经何以懋日就月将之益过此则岁暮又过此则新年臣等所望于　圣政之举行者尚多而此考选二项所以充事任慰羣情育人才完大典尤其最急者矣伏望　皇上亟赐检发蚤涣　纶音二事既竣而其余乃次第及焉臣等不胜云云万历三十五年十一月初六日奏　日奉圣旨览卿等所奏恳悉巳知道了少俟检发 

　　○请同官仍依旧定官次疏 

　　奏为官次久定推让非宜乞仍旧贯以安愚心事臣适接得新到同官叶向高揭帖有疏具陈以臣资俸在前欲逊臣而居其后此盖虞廷让于殳斨之义其意诚真而臣窃以其让为过者臣亦有说也当枚卜时吏部列名以请臣之名本在向高之后　皇上钦点实据部题及至　钦命又以钦点为序　纶音一涣着之仕籍传之中外半岁于兹矣向高与臣同年一辈素称莫逆之交区区资俸浅深班行伯仲有何关系有何差错而必逊之改之乎若夫阁中事务臣苟一日在列又未尝不可参末议佐下风效涓埃之报于　圣迌也况臣方切履薄临深之惧尤当为溪为谷之时易曰后顺得常臣之所处正以居后为顺伏乞　皇上鉴臣至情但仍旧贯使臣供职毋以同官之言有所更改臣幸滋大臣感滋深矣臣不胜云云奉圣旨朕览卿奏具见推让巳有旨了该部知道 

　　○阁催考选揭 

　　臣等伏惟考选科道一事屡经题催本月初三日臣等复不避尘渎共沥血诚苦口极言恳祈亟发竚俟　纶音又数日矣今其事理时势政体人心前巳备详不敢复赘惟是腊又将尽立春除夕即在目前而此一事关系甚大迟留甚久差使缺人甚急中外悬望其切臣等职在辅导朝夕忧念寝食不宁伏望　皇上俯念愚悃少留　圣心省览臣等前题慨然将吏部考选一疏即赐批发使臣等少得尽其辅导之职以有辞于天下臣等云云 

　　○再催考选科道教习庶吉士揭 

　　臣等两月间为考选科道与教习庶吉士二事屡有陈渎原不为人求官爵亦不恤人毁誉特以关系吃紧职在辅导不敢不言也乃昨奉　圣谕考选科道因部寺汪元功等相讦是以迟疑至于教习官员臣等所请则杳然未蒙批发今除夕竟三四日臣等寝食弗宁真若无以卒岁者切谓科道乃必设之官不宜以一二烦言遂废大典　皇上干纲独秉即有所可否裁处立断何难若夫庶吉士之必用教习与开馆之难再缓尤断然无可疑者也伏乞　皇上俯垂听纳亟赐批发即于年终竣此二事在　圣心可无疑虑之烦在臣等亦可免聒渎之罪臣等不胜云云万历三十五年十二月二十六日题 

　　○请东宫讲读疏 

　　臣等见东宫讲读自万历三十三年停辍至今三年矣窃谓学问之功既可以讲明义理贯穿古今开发聪明扩充闻见而日与经史亲日与师友处亦可以远邪僻消逸欲其所裨于精元血气养身卫生者尤为不浅故曰爱之能勿劳乎即士庶民之爱其子亦必使之亲师取友朝诵暮习不使即安况　天子之子哉今自辍讲三年间青官中朝夕何事观览何书左右何人恐有不能尽如出讲之日者此臣等为社稷计为　皇上燕翼计为皇太子茂龄睿体计诚见讲读一事至大至重至切至急不独区区从事简编笔札间也若夫每日讲读似亦无庸太早柢平明而出可常可久自然有功而讲章亦止就本文解释令义理明白俟其融会贯通亦不必于本文之外多费词说孟子言学问之道归于收其放心夫惟常令收敛此心朝夕之间必有事焉足矣照得原题每年年节上元假至正月二十日止二十一日起照常讲学臣等查得本月二十二日二十五日皆入学吉日伏望钦定一日以便遵行谨题请　旨万历三十六年正月十二日谨　题 

　　○请发章奏疏 

　　臣等自去年随臣赓办事见有一二急切时政赓率臣等合诚苦口至以去就大义陈之岁序徒更元节巳过昨赓又以疾请矣臣等受　皇上拔擢天高地厚之恩日图所以为报答者因思　皇上任用辅臣宁独使之代言实欲资之辅导尝见先年旧臣不轻陈言有言必省不频进揭有揭必报往往外廷之臣所未能得者而阁臣得之故至今人责望阁臣盖狃于旧见而不知　皇上信任之不同也即年内所请如日讲如东宫讲读如选科道补大僚起遗佚补讲读教习掌詹掌院各官皆系几务职掌相率入告不啻再三而一槩未蒙听允曾不知部司抚按犹得少关其忠而举其职遂致外人责臣等者曰危而不持颠而不扶则将焉用彼相矣诟臣等者曰以道事君不可则止奚不去也至于街谈巷议尚有不能尽言者赓每对臣等所匡维补报为言昨疏求去固为长年偶疾知止足之故亦见时事参商而欲行夫不可则止之义臣等以巳度人未必不如此耳且如考选一事羣猜日积烦言朋兴此惟在　圣明裁断不过□批发问无庸迟疑若其它则皆常行之事尤无可疑者在臣等既冐尘渎之罪而在　穆清之上日见章奏之多省览之繁抑亦何便于此也伏望皇上及此新春亟将年内赓与臣等所恳者慨然批发施行以赓之心手勑慰谕令其调理即出臣等睹　天心之转移藉老成之领袖犹可黾勉从事少效涓王?矣不然亦将窃有请矣臣等谨沥血竭忱冐昧叩阍不胜激切悚息之至  

　　○执争秦府请封揭 

　　今日文书官赵金送出秦王请封郡王一本到阁口传　皇上命臣等出　旨又云不为例臣等敢不将顺惟是秦王本以万历年间由中尉进封郡王继而进封亲王在宗藩条例所谓例后进封日后子孙止许一子承袭亲王其余止照原封世次授以本等爵级不得冐滥郡爵者也其庶长子存枢在明列当俟　母妃年满五十无出得封世子若妃有出止封中尉例不得封郡王者也开载条例及刊刻同姓诸王表甚明且与秦府一体者尚有九府倘秦府一破此例则九府皆将效尤虽有后不为例之　旨亦焉得而拒之此其关系重大故臣某在礼部时三疏争执实为　朝廷遵守明例不敢废法徇情上负　圣王岂欲以此显风力博名誉哉今存枢惟当少俟数年　毋妃年限巳满得封世子若谓目前冠服不便则先封中尉便用中尉冠服盖昔日秦王成婚亦是此服未尝不便也秦王贤名素着为列藩之长自宜率先列藩共守　祖宗家法仰体　皇上盐于成宪之意乃渎求不巳必为左右所误而王未之思耳照得宗藩封典未有不下礼部议覆者臣等谨拟　旨下部伏惟　圣慈盐涵臣等云云 

　　○催请点用吏部卿贰疏 

　　臣朱　李　叶　谨题照得二月大选时日巳迫昨据吏部右侍郎杨时乔揭帖苦称患病欲令司官仍代掣签而该司郎中林学曾亦以患病求去再疏未下臣等切惟大选重事司官代掣岂可常行且选期屡更尤非政体臣等相与图维计无所出实时乔学曾二疏发票臣等亦不知所为拟矣惟望　圣明留神铨务速点用尚书侍郎以济目前之急庶视事有人选期无改此政体所关臣等不敢不言者也不胜云云谨题请　旨万历三十六年二月十五日奏 

　　○请杨少宰告病揭 

　　臣朱　李　叶　谨题臣等昨日伏覩　明旨督促吏部左侍郎杨时乔即出管理大选掣签之事随接得时乔揭帖又称甚病必不能出今日吏部四司又到臣等私寓代讲缘时乔病在部内火房臣等不得会面但见其累疏苦陈蒙　皇上屡旨催促至以君命国体严加训示此在臣子岂敢有违必是真病苦情欲出而不能也今选期在二十五日不得不改而使司官代掣原非政体万难再行惟得尚书及右侍郎庶便供事此不过圣明一点用间若但发时乔昨疏臣等又不知所拟票矣伏乞　皇上留神臣等不胜云云伏候勑旨万历三十六年二月廿三日奏 

　　○恳乞用言揭 

　　臣以至愚极陋荷　皇上特达之知而臣本心自赤立志不卑素怀忠君报国之忱妄有立业建功之想盖汉臣诸葛亮言其随身衣食取给官下不别治生以长尺寸身死之日不使廪有余粟箧有余帛以累其主臣平居常诵此言日夜孜孜绝宾客之欢忘室家之业思得一当以报　皇上顾自受命于今八月既无缘瞻望　天颜躬陈谢悃独于时政阙失事体重大者每与二臣连名具揭请而又请不啻再三而一切留中数事未有一事之行数揭未有一揭之发因思臣先未入直时犹有一揭而能还内降者有一日而补官坊十九员者圣心时见转移阁臣犹能有所赞助自臣之来而景象如此此皆臣以一栋之挠而颠大厦以一足之折而覆全鼎臣之罪也即一一拟票此琐琐□何救于时即朝暮出入此矻矻者何裨于政即□身茹淡此硁硁者亦何补于国家哉臣年六十有七衰且病矣臣生不愿官死不愿恤但愿　皇上及臣在此使臣得行其言効其力以报　圣恩令天下后世谓　皇上不虗用臣臣不负　皇上则虽退而复为穷儒虽死而填沟壑有余荣无余憾矣臣不胜云云 

　　○催考选揭 

　　切见考选科道一事臣等以事属吃紧不得不言职居辅导不敢不言相与竭诚具揭上请者至频数矣迄今新年又复三月朝夕翘跂未奉　纶音圣意渊微不惟中外诸臣不知即臣等备员密勿而愚昧浅闇未知　圣意之所在也今乞　皇上亟赐裁断完此一事臣不胜云云万历三十六年三月初四日题 

　　○请发用人奏章揭 

　　臣前日伏覩　皇上批答首臣朱赓告病一本不但眷留之殷更纳其恳款之言许以补尚书等官考选等事稍俟点用检发臣等不胜欣喜如久旱之农见雷动云合以为时雨将降盖数日间昼□夜望入直亦望退处亦望抑不特臣等望之即□方告病调理自奉有前纶将以为良药为灵丹寤寐展转何能一刻少置于怀哉今俟又巳十日矣犹未蒙点用检发也凡人之情望之甚而不获则五日焚灼寝食启处必失其常诚恐不独赓病未能遽平臣等采薪之忧亦将不免矣惟望　皇上概然即赐点用检发如就中有所斟酌　圣裁圣断不过须臾如霖雨一霈二农九野但颂天工而归　帝泽更非人所能与也臣等不胜云云万历三十六年二月二十二日题 

　　○乞休疏 

　　奏为佐理无能感时增惕恳退休以逭误国负君之罪事臣初入翰林时内阁景象犹属可观而责备者巳不少矣及去南京来为礼部渐见景象日异而月不同然犹未尽知也自昨岁误蒙　拔擢日与二臣同事则同所未尽知者乃亲见而备尝之每颦□相对愁苦相怜而臣私自念凉德菲才受　皇上非常之恩不能少効涓埃之报其负皇上尤甚自知自愧自怨自责前日亦尝独具一揭披沥　至尊之前矣昨日阁中复接得科臣姚士慎揭帖为目击时艰敬效责难之谊以裨治理事疏内所陈无非忧国真心匡时急务而末一叚忠告之言尤为剀切臣阅而叹曰此真识臣心代臣言矣盖阁臣以辅导赞襄为职果不在趋直票拟卯入酉出也　皇上所为拔擢臣而用之者亦使之辅导赞襄果不专使之趋直票拟卯入酉出也天下一日不安一方不靖一事不理咎则在臣自臣受事以来灾害并至饥馑荐臻云南两广之寇敢于横行辽左建夷之骄深可忧虑每见外来参劾将领之章多是克饷剥军之弊与士卒同甘苦者何人为国家出死力者何人兵弱甚矣而饷尤急太仓之空久矣而太仆亦空　内帑难捐税使难撤卿贰久缺考选久稽郎曹有积滞之嗟遣佚无登庸之望人心日以泛散政事日以废弛法例日以动摇士习日以浇薄盐法积蠹大为边计之害而不可禁除京商苦累旧有牌甲之规而莫为计议至于工作之虗糜官吏之贪墨刑狱之淹抑风俗之奢靡闾阎之怨咨天下事尚有不能尽言者书曰四海困穷诗曰天之方蹶在此时矣盖缘臣至不肖至无能本非经济之才谬参鼎轴之地譬如舟之行也有柁有篙而使一不能者参焉舟必不济军之行有推有挽而使一不能者参焉车必不前岂惟不济又将覆舟岂惟不前又将偾辕　皇上□误用之尚包容而不亟斥去之其必覆且偾万万无疑也伏乞　皇上特赐罢归不使政地有滥厕之人庶天下有太平之望而臣误国负　君之罪亦或可少逭矣臣不胜云云奉圣旨乡忠清正直朕所鉴知况今国家多事之时岂可因人浮言求去卿宜即出赞襄勿得介怀不允所辞吏部知道 

　　○乞休再疏 

　　奏为求退方殷人言迭至再恳　圣慈亟赐罢免以全臣节息烦嚣事臣顷因言官责备阁臣随具疏乞休伏奉　皇上亲洒温纶臣感极涕零欲再有陈而未敢也昨又见礼部仪制司主事郑振先一疏历数阁臣大罪十三款中间所指有在臣未任前者或□臣既任之后而不专坐臣者至未一款除清公任事四字臣不敢当外其指臣始进之非则臣繇廷推而　皇上点用实于吏部列名之疏始进甚正臣可无言其指臣行所无事一言□失故步则此乃圣人治水治天下大道理夫人□而学者也臣亦可无言惟是说臣在礼部密违序班利瓦伊葵与夷人私讲车价一节臣查得三十五年正月有□□等驿牛头于大秀等通状告称贡夷需索不堪臣委主客司主事毛堪何起升与兵部主事王一桢商确因会同兵部差通事序班利瓦伊葵赉领咨文前往辽东抚镇衙门从长计议晓谕戒戢亦见彼镇有通官时常差与夷人折讲听其从便而行臣部所给维葵札付并无径往夷境字面原非密遣原与范仲淹通书元昊事体不同况夷恃强而轻中国意气甚骄而吾民糜烂矣夷肯餍足乎即与一讲未尝僇其使捣其巢何谓开衅今贡虽愆期逆形未着讲至十五两业赴镇谢恩愿来补贡度此后需索止十五两之内不出十八两之外则此讲良亦有益何尝差也要之今日封疆之事惟当脱去旧套选将练兵使中国有不可悔之威□使夷狄不敢有傲然轻中国要挟之意然后坚守旧约以待之过索则拒犯顺则剿此为至计今严谕方颁当积玩积弊之秋稍一振刷节制衅不在夷人即在将卒而持文墨议论者巳随其后则任事何若捱事之便制虏孰与媚虏之安此孟子所谓繇今之道无变今之俗天下事终不可为惟恃　圣主威灵国家运祚而巳耳若抚镇臧否自有耳目之者阁臣必面承　顾问而后可言必部覆弹章有明言当另推者而后得拟臣素寡交寡情即乡曲同年门生故吏平日不相往来臣无私于彼彼亦无私望于臣此天下人所知也昔议臣者以王安石为比而今行所无事不类安石则又谓并故步失之矣方臣之始进也人有疑臣与二臣矛盾者今臣等幸而和衷则复有未来见在续灯传薪之喻矣盖臣自知不才终不能久事　皇上特以受恩深重涓滴未酬未敢固为骸骨之请耳今振先教臣及蚤抽身尚可救得一半不至狼狈此正臣夙夜寝食未尝顷刻少置于怀者臣与臣向高同年同乡而臣犬马之齿长于向高者十七岁盖无一日不与言精力难前才力难强豫以代臣求放托之者不一而足臣下可告友上可告　君无二词也伏望　皇上鉴臣衷情允臣休退使臣救得一半不全丧其节活得一日亦少延其身而庙堂无议论之繁　穆清省尘渎之扰尤为至便臣不胜云云万历三十六年五月初二日奏初十日奉圣旨乡清正持躬忠诚任事小心勤慎朕素鉴知辅政以来凡事皆从公恊赞何处容私至于建夷勒索车价差官晓谕既经二部司官会议商确亦非密遣妄言的巳有旨处分了时事多艰卿宜即出赞襄一心为国不必因此介怀不允所辞吏部知道 

　　○奏辨建夷差官疏 

　　奏为差官札付见在谨据实辩明并甘罪谴以谢人言事臣不肖屡被人言少所置辩即前月科臣彭惟成论臣臣见所论烦多若一一暴白如贾竖争言又必有议其非大臣之体者故但求去而巳比复见惟成所投阁揭为奸辅通夷媚酋言臣在礼部实差序班李惟葵亲往奴儿哈赤营寨计议而引台臣所闻维葵之言以为据谓臣前辩郑振先之疏为说谎臣随取礼部文卷来查万历三十五年二月差维葵札付内开今差本官领咨前赴辽东廵抚衙门会同总兵官商议宣谕奴酋部夷骚扰驿逓缘繇札付见在则臣前疏所云并无径往夷境字面者岂有一字之欺臣随将原札送惟成看讫而臣不说谎亦明矣臣展转思维此一事也若以臣为好揽事乎则臣实凭通政司所送呈状而发之主客司也以臣为自用乎则臣固令与兵部车驾司议处也以臣为密遣为径行乎则又咨辽东廵抚会同总兵商议也若所云车价大约不过十五两与夷人赴镇谢恩愿来补贡者则兵部尚书萧大亨亲对臣言得之抚镇者也昨台臣疏言建夷五百人齐来则贡果补矣若论车价原系例外需索又无编泒银两独令五驿贫民卖妻鬻儿以供之年复一年繇三四两增至十七八两即未能顿革而与之一讲亦以稍示节制而遏其再增存中国之体苏贫民之困似亦未为不是者独云差往辽东抚镇亦须题请则臣一时昏暗差错臣敢请其罪耳若惟成指臣通夷则此事会同许多官经许衙门原无私通指臣媚酋则臣不忍小民为夷人鱼肉乃媚于庶人非媚酋也至于臣生平种种过恶惟成前疏之论列臣业巳忍默今亦不敢复辩矣而言者每责臣何不学王家屏夫家屏之去固待命也非逃也臣苦难言臣病难支伏乞　皇上用言官之言即正奸辅之罪加之斧钺臣所不辞倘贳而亟放之俾臣得生出国门是皇上再生之恩臣没世之感也臣不胜云云万历三十六年十月初六日奏初八日奉圣旨建夷骚扰驿逓为害不轻卿差官会同抚镇晓谕亦是正理览卿奏朕巳知道了还遵屡旨即出赞襄不必以此介意吏部知道 

　　○救郑振先主事疏 

　　奏为乞宥敢言之臣以示包荒以励直节事臣奉职无状致被人言方反巳责躬席藁待罪乃昨日日伏覩　严纶切责郑振先妄言重降职级调任边方而并及于范汝梓伏惟　皇上为阁臣昭雪庇护至动　天威而臣以庸劣招尤上之重烦圣主之处分下之复累直臣之降谪罪案之上又添出一层罪案局蹐之中更增了一番局蹐臣忧心忡忡夜不能寐切谓朝廷求言之路但欲其广圣主容言之量宁过于宽故言无当否皆可兼容今振先论臣不为不当所举以咎臣者犹是礼部主客之往事所援以责臣者乃是范仲淹欧阳修之名人至虑臣狼狈而教之拙身臣以为良规为益友其敢言直节与范汝梓同也彼自谓不爱官正不必加谴以成之而况臣等所屡入告者常在下僚林壑迁谪废弃之俦乃谪者未复而加之谪废者未起而益之废是臣等救过目前之不暇又何补过之云乎即身退而心岂能安即人能谅臣而臣自无所逃其责此臣所以不得巳而有此尘渎非为二臣实自为也伏望　皇上弘开圣度曲赐包容免二臣降调姑今供职一以广求言之路一以安愚臣之心臣不胜云云万历三十六年五月初十日奏十四日奉圣旨卿忠直清正朕素鉴知妄言乱政的郑振先等姑从轻处分了方今多事之时卿宜即出安心恊济佐理勿生疑畏慎勿固辞吏部知道 

　　○乞休疏 

　　奏为　圣恩难报臣义难留谨沥悃乞身恳祈允放事臣顷因郑振先论劾席藁待罪伏蒙　皇上批发振先之疏凡阁中事情人所以交谪阁臣与阁臣所以受人之谪者既巳尽白于天下而又特为臣进用一节引　祖宗故事并据会推公举以明臣始进之无私及臣小疏复奉　圣旨卿清□持躬忠诚任事小心勤慎朕素鉴知辅政以□□事皆从公恊赞何处容私至于建夷勒索车价差官晓谕既经二部司官会议商确亦非密遣妄言的巳有旨处分了时事多艰卿宜即出赞襄一心为国不必因此介怀不允所辞吏部知道钦此及臣疏救郑振先等复奉　圣旨卿忠直清正朕素鉴知妄言乱政的郑振先等姑轻处分了方今多事之时卿宜即出安心恊济佐理勿生疑畏慎勿固辞吏部知道钦此臣每捧　纶音焚香叩头未尝不呜咽流涕盖臣累　皇上久矣　皇上为臣费圣心烦天语亦多矣臣观自来阁臣会推时争论繇特达奉独断者臣一人而止耳如臣任未浃岁而跋前嚏后如负芒刺如坐针毡亦臣一人而止耳譬之婴儿胎气不足诸媪所欲弃不收者而慈母不忍而强举之疾疢迍邅徒劳乳哺顾复而竟无长育之望也夫知恩报主臣素心也偏党好恶臣所不敢作也史迁有言绝宾客之驩忘室家之业诸葛亮有言臣死之日不使廪有余粟箧有余帛以负其主臣所诵法尝为　皇上言之者也然其硁硁何补矻矻何为报靡涓埃竖无尺寸□臣之德薄果不足以格君臣之望轻果不足□□俗臣之迂阔果拙于济时臣之拘方果难干应务臣之惷直果无调和之能臣之狷狭果非博大之器臣之自知甚明人之言臣皆当　皇上用臣为误用信臣为误信庇臣奖臣不忍斥去臣皆误也夫误不可再而况终之乎　皇上为臣所误而不知臣误　皇上而不去尚栖栖依依以恋主报主为名腼颜而处于此则始犹为庸劣尸素无所短长之凡品终为贪恋顽钝不识廉耻之小人其误皇上不愈深而其罪不愈大乎为此披沥血诚恳求罢免伏惟　皇上矜而允之臣不胜云云万历三十六年五月十六日奏二十五日奉圣旨卿赞襄政几忠诚端亮朕所鉴知方今边疆多事之际正望卿分猷佐理岂得以人言疑惑遽欲求去至不忍闻卿宜仰体朕眷怀之意即出入阁办事慎勿再陈吏部知道 

　　○乞休疏 

　　臣才望不惬乎羣情弹文巳几乎盈箧虽茹忍不足以远咎虽策励不足以盖愆臣之不得不去亦明甚矣臣观宋执政韩琦之辞神宗持四方□□责退之书以为清议不容如此岂敢安位神□□之至于流涕而琦辞益坚遂有出判相州之命今尧舜在上何言宋宗臣之不肖何敢望韩琦而露章显劾不特责退之私书莫非士大夫之清议也乃臣坚辞　皇上不与臣去使四方人士以臣为顽钝无耻是　皇上留臣适以辱臣抑使人谓堂堂政地有此顽钝无耻之臣辱又将及国矣宋太宗时钱若水叹世无秉节高迈不贪名势能全进退之道者以贻上之轻鄙可见大臣以秉节为重即为上所轻鄙且不可况为干所轻鄙者哉臣至愚至直人也苟犹可留臣不言去至于不得不去臣亦难留伏乞　皇上传旨准放令臣叶向高拟票臣之情事乃所深知若再费烦　御批奖臣留臣则臣罪当万死矣臣不胜云云奉圣旨卿之清忠朕既素亮朕之眷任卿又备知今日惟速出赞襄庶不负朕且不自负即屡疏求去朕终不允徒费言辞卿其体之吏部知道 

　　○乞休疏 

　　奏为求去词穷重陈万不得巳之情渎恳　圣慈垂怜准放事臣累疏乞身未蒙俞允昨又奉　圣旨卿之清忠朕既素亮朕之眷任卿又备知今日惟速出赞襄庶不负朕且不自负即屡疏求去朕终不允徒费言词卿其体之吏部知道钦此臣每上疏自觉繁言不胜惶悚每捧　温纶奖借慰留益不胜惶悚臣生平嘐嘐志存乎立功而事专乎报　主自谓不敢负　皇上亦不敢自负惟至今日处于不得不去之地则不去为负而去为不负去之负犹浅而不去之负深矣臣之不得不去皇上穆深之上焉能知之而臣之章疏□□□言之臣见昔时阁臣往往再告三告多至四五告而去所奉　旨则云览奏情辞恳切盖凡求之切未有不放者下得全其进退　止亦得全其始终如是而后谓之体貌大臣故大臣重也今人见去之难巳多因循不轻言去及其不得巳而言去累牍连章积日阅月絷之维之使坐受顽钝之名而潜销其耿直之气大臣奈何不轻一轻矣即将来继此者亦必轻即今之庶僚及其身为大臣亦必轻即朝廷亦必轻此近来数年间一大病未有为皇上言者臣今辄不敢隐伏愿　皇上采臣之说即放臣归但得生还首丘不至辱身辱朝廷幸矣臣不胜云云奉圣旨屡有旨留卿昨又特遣官宣谕何为冋欲求去辅臣为国股肱当殚忠竭力以称倚任若但以身名为重苦情为辞将如国事何卿宜勉体朕意即出赞襄慎勿再恳吏部知道 

　　○谢宣谕疏 

　　奏为恭谢　圣恩事臣丁本日伏蒙　皇上批发臣向高揭帖奉　圣旨朕览卿所奏悉见忠恳但今国事多艰正赖忠贤赞襄且考选之事巳□□即次第发行军饷着户部从长计议设法□处卿可传示鸿胪寺堂上官宣谕二辅臣速令即出入阁辅理以慰眷怀该部知道钦此即日鸿胪寺堂上官李承华等捧到臣寓臣恭设香案跪听宣读至考选发行军饷措处此目前急切大事　圣心一动则中外之望旦夕可■〈忄尉〉臣曷胜忻忭及趣臣即出辅理以臣之不肖而　皇上不摇于三至之口尚欲责以辅理之效胪卿特遣　天语传宣殊常之恩臣又曷胜感戴谨望关叩头袛谢讫但臣昨日有疏重陈万不得巳之情如蒙　圣览必能鉴亮今兹陈谢不敢溷渎臣仰荷　圣恩隆天□重地即不得效犬马之力亦当衔环结草以报□不胜云云万历三十六年六月十三日奏十八日奉圣旨览卿奏谢知道了宜遵屡旨即日进阁以慰朕怀吏部知道 

　　○乞休疏 

　　奏为　国事必藉身名谨披沥衷情恳求准放事臣于本月十二日具疏尘渎十三日伏蒙　皇上遣官宣谕复于十六日伏奉　圣旨屡有旨留卿昨又特遣官宣谕何为尚欲求去辅臣为国股肱当殚忠竭力以称倚任若但以身名为重若情为辞将如国事何卿宜勉体朕意即出赞襄慎勿再辞吏部知道钦此十八日伏奉　圣旨览卿奏谢知道了宜遵屡旨即日进阁以慰朕怀吏部知道钦此伏念臣以至愚极陋滥承　宣谕累奉　温纶夫有至重之恩而忍不报至尊之命而敢不遵必病狂丧心之人耳臣心未丧岂其冥顽至此顾臣所为嗷嗷哀求而不巳者正　明旨所责臣以身名为重者也臣请以身名之关系国事为　皇上言之人臣一巳之身名何足为重轻至于国□在前而身名乃重身不重不足以肩巨名不重□足以镇物自古大臣先置其身于粹然卓然之地而后能感格君心维持国是调剂庶政表率百僚而后能有言必听有谏必从有所拟议其进退必行有所分别其是非必定故其书于史册曰身系安危曰名闻四夷其重如此今毋论其身之何如也一蒙訾议则身轻毋论其实之何如也一罹弹射则名轻方且负衅含瑕皇皇救过之不暇乃复抗章而图衮职人必曰彼何人斯而欲学仲山甫也复强颜而议平章人必曰彼何人斯而欲学阿衡也况内之不足必至将言而嗫嚅气之不充□至欲为而蓄缩其轻至此则持禄容身巳耳尸位素餐巳耳诚计及国事安得不去　皇上诚为国事计安得不听之去而犹眷恋顾惜不忍弃捐直俟其身名大败国事与国体并伤而后巳哉大抵朝廷用人亦须用言人言其不堪者必真不堪也勿用可也既用而舍之可也人言其当去必当去者也听之去可也既以误用而拂人情复以不去而增多口以处分损　圣度以聒渎烦　圣心竟为辜恩不报之人尤有方　命不恭之罪臣当□死矣伏望　皇上察臣之势鉴臣之情准放臣去则所全者大非独区区身名也臣不胜云云 

　　○乞休疏 

　　奏为恳乞　圣慈矜怜准放事臣屡奉慰留而犹不避烦渎期得请而后巳臣窃度　皇上盖于臣下章疏或置而不览或览而不详且其不指职名而微辞隐刺有非电览所能尽知者今臣之决去众亦巳知之而犹恐臣之不果也官不必台省言不必露章其机更深其锋更厉其来更不可测臣非木石其何能堪每私念人之责望臣者指臣过恶耶犹可湔涤责臣不做事耶犹可鞭策今臣则如粪土而湔涤无所施如疲驽而鞭策无所用其责望不在乎他而在乎臣之去则臣惟有一去可以塞其望快其心而臣尚含忍隐讳不一吐于君父之前　皇上何繇知臣亮臣听臣去也夫以臣为不肖不退不休者是彼之立意也士君子进退去就自有法度不降志辱身则臣之立意也孔子称贤者避世其次避地其次避色其次避言至于避言巳为□列矧夫多言而不避者乎故曰见细德之险微遥矰缴而去之此一叚正气如贞女淑媛宁死不辱　圣主必务培植此气俾常存乾坤世界中以励世风维国脉胡可羁縻絷系令其摧折销磨以至于尽也且　皇上所为用臣者毋亦谓臣生平砥砺非胡涂苟且人耶乃今不识去就之分濡滞依违则臣尽丧其生平而人亦以　皇上为不知人其累　帝尧之哲而亏日月之明岂浅也哉伏望　皇上慨然准放尤乞勿用　温旨令人有坐邀之疑即声臣抗违烦渎之罪加斥逐焉莫非　圣恩臣之感戴皆无量也臣不胜云云万历三十六年七月初四日奏十二日奉圣旨卿求去迫切情非得巳朕巳悉知但辅弼之臣能竭忠报国是非毁誉自当明白岂得以一时浮言决于引避且卿公清任事人亦未尝不知宜遵旨即出毋复苦辞吏部知道 

　　○乞休疏 

　　奏为哀恳　圣慈垂怜准放事臣本月初四日一疏十二日伏奉　圣旨卿求去迫切情非得巳朕巳悉知但辅弼之臣能竭忠报国是非毁誉自当明白岂得以一时浮言决于引避且卿公清任事人亦未尝不知宜遵旨即出毋复苦辞吏部知道钦此臣当即望阙叩头谢　恩讫伏念臣之求去情非得巳　圣鉴亦巳洞然但欲臣以负瑕含垢之身竭忠报国则臣不能欲臣不避人言腼颜居位以俟是非毁誉之明白则臣尤不能臣平居常论士君子大节壮而行老而休乘流则逝遇坎则止不离此四句在圣人可以止则止可以速则速在吾人不得不止不得不速至其身之所处如水之冷暖饮者自知古人不告于妻子不谋于朋友自决而巳故臣出处之际更不向人商量人有遇坎而向臣商量者辄以止对今其人或在林下或在仕途屈指计之盖有十数人焉倘谋人则明自谋则昏平日侃侃焉能道止足之言而今贸贸焉不识去就之分则臣所与谋诸人岂不笑臣臣亦何颜见之夫臣虽挂名仕籍叨冐衣冠竟是一个吃斋修行之人虽幸主人容纳而见其左右有不喜欢便披衲蹑屩而去彼何所求而甘受人呵斥嘲笑为哉昔李泌愿赐归衡山当时人主念其难容亦使寄馆淮南以避之今　皇上但赐臣归清源山足矣臣历考前此阁臣虽甚眷留至五六辞必放窃度其时上则求之　皇上下则托之同官皇上念其恳诚而传放同官见其真切而拟放相体相成犹是古意乃今　皇上不肯传同官不肯拟直取不得不去之人而絷系之必令其污蔑狼狈或客死异乡岂　圣主所以厚遇大臣即同官自为他日计亦不应若此臣求去之急不识忌讳伏惟　皇上亮臣放臣臣不胜云云万历三十六年七月十三日奏廿三日奉圣旨卿言流行坎止此是常说大臣之义当国家有事亦当权轻重以为去留今各处灾伤艰危日甚若皆恝然引去谁为匡维宁不负朕所望宜遵屡旨勉出赞襄不准辞吏部知道 

　　○乞休疏 

　　奏为万恳　圣慈垂怜准放事臣于本月十三日又具一疏二十三日伏奉　圣旨卿言流行坎止此是常说大臣之义当国家有事亦当权轻重以为去留今各处灾伤艰危日甚若皆恝然引去谁为匡维宁不负朕所望宜遵屡旨勉出赞襄不准辞吏部知道钦此臣不胜惶悚不胜感激当即焚香望阙叩头谢恩讫伏念各处灾伤皆臣召致此人尝以责臣者夫召致之人必不能为匡维之事必去而后政地可清必去而后天灾可弭乃以一臣之不去令　庙堂之上宁静无期公交车之章省览不暇何暇为国事时艰吏治民生计乎故臣之当去与其不得不去不但臣知之人皆知之　皇上倘览臣疏并徧览先后诸臣之疏在　圣心□必洞然今　皇上累怕留臣不以烦扰聒渎厌臣伏惟　圣恩如天罔极无以加矣臣三月八疏生平之怀抱衷情之委曲披沥输写亦既反复罄竭无有余而不尽者矣臣今不敢再有所言惟乞皇上怜臣亮臣传旨放臣俾臣得全始终臣生当陨首死当结草臣不胜云云万历三十六年七月二十三日奏二十九日奉圣旨屡有旨以国事多艰赖卿殚忠夹辅勿坚去志乃屡奏不巳是终以人言介怀当思君命为重即出赞襄方见辅弼大臣爱君忧国之意不允辞吏部知道 

　　○乞休疏 

　　奏为待　命日久衰病难支万恳　圣慈垂怜准放仍容辞俸以免素飡事臣自四月避言乞休疏今十上矣词穷意蹙屡荷慰留　皇上之批答频烦臣之聒渎不巳蒙　遣官宣谕复命同官严论而臣不敢趋承昨　万寿圣节蒙银币之赐未经朝见不敢廷谢亦不敢随大班行礼惟诸仁德门叩头而先是数日巳患腰痛强拜兴几至失仪若夫朝政阁务则一毫不敢与闻久矣伏惟　圣恩高厚臣何忍负　君命严重臣何敢违其万不得巳之情屡疏巳悉而臣年近七十羸弱多病数月以来进退维谷久困无聊精神益损气血日枯腰痛不愈兼有唾血之症臣今惟忧性命而冀生还凡近日新旧科道所言臣不暇辩亦皆可无辩也伏望　皇上矜怜传放诚为终始生全之恩而臣既久不事事所有俸薪并乞照例罢给臣不胜云云万历三十六年八月二十五日奏二十九日奉圣旨卿坚欲日久屡旨慰留切望勉出以副眷怀如何又以衰病为辞苦欲求去知卿精力强健佐理有余朕方励精庶政辅弼之任深藉老成宜遵旨即出赞襄慎勿再辞吏部知道 

　　○乞休疏 

　　奏为病臣委难供职乞　赐骸骨以遂首丘事臣自四月乞休连章累牍未蒙　俞允乃本月二十五日告病并辞俸一疏伏奉　圣旨卿坚卧日久屡旨慰留切望勉出以副眷怀如何又以衰病为辞苦欲求去知卿精力强健佐理有余朕方励精庶政辅弼之任深藉老成宜遵旨即出赞襄慎勿再辞吏部知道钦此臣不胜感激力疾叩头既而抽绎明纶则臣一毫无所矫饰之真心与万分不可勉强之精力犹存不能自达于君父之前者臣年龄衰暮精血虗枯怔忡健忘耳鸣目暗鼻渊口疮胁痛肛脱种种贱疾备于一身而腰痛咳血乃近日之新疾也待命多时求去不得心肺燔灼寖食失常此在壮夫亦必成病况素多病者乎夫人之弹射犹可忍默身之疾病岂能勉强即上臣急君徇国不顾毁誉惓惓然为建树勋名计而精力不支则不能即贪夫留恋隐忍不恤矣骂躭躭然为身家禄位计而死期将至则亦不能惟有一去而巳矣臣每见年来诸臣称疾乞身　皇上亦多所不信既而物故有于京邸者有于途次者竟不生还岂不可伤　皇上诚蚤念其至此亦何忍留而不放也今臣犬马疾病实非矫饰伏乞　皇上怜悯放归得解触藩之苦庶几残喘犹可少□□戴　天恩曷其有极臣不胜云云万历三十六年八月三十日奏九月初五日奉圣旨卿前屡疏以人言求去兹又再疏引疾恳切真情朕巳悉知但政本重地辅理攸资以卿忠亮老成特加简用乃猷为未究坚欲乞身殊非大臣体国竭忠之谊勉□去志即出赞襄是朕所望卿其体之不允辞吏部知道 

　　○乞休疏 

　　奏为病臣待放日久情蹙词穷恳乞　圣慈俯垂怜悯事臣前月三十日一疏伏奉　圣旨卿前屡疏以人言求去兹又再疏引疾恳切真情朕巳悉知但政本重地辅理攸资以卿忠亮老成特加简用乃猷为未究坚欲乞身殊非大臣体国竭忠之谊屴回去志即出赞襄是朕所望卿其体之不允辞吏部知道钦此臣不胜感激力疾叩头臣疏多矣蒙　皇上慰留至频数矣而狗马之疾委属不支呵斥之声况亦难受呼天不闻挂冠不可因念古人接浙而行不脱冕而行明日遂行三宿而出彼时进退绰绰即为孔孟何难使仕于今不知其何如也故曰古之成材也易今之成材也难臣□今时亦有惜名节知止足之人秪缘引去之难爱反为害荣反为辱位居大僚而其去就远不及庶僚之便身在国门而其情况殆不胜拘系之苦今皇上诚怜臣放臣即声臣违命之罪而严其谴惠乃过于温纶即治臣不职之罪而削其籍幸乃过于加官臣进不能报　圣恩则有退而修身正俗以报生不能报　圣恩则有死而结草衔环以报何必戴星出入橐笔左右亦何必鞠躬尽瘁死而后巳哉臣不胜云云奉圣旨政本重地从来皆数人恊力赞襄今二卿求去愈坚甚非事体惜名节知止足是卿雅志朕巳悉知但朝廷爱惜老成不轻进退之意卿亦当体还即遵旨勉出以慰朕怀前奏辞俸俱不允吏部知道 

　　○乞休疏 

　　奏为病臣困苦巳甚万难复留恳求　传放事臣本月初六日一疏伏奉　圣旨政本重地从来皆须数人恊力赞襄今二卿求去愈坚甚非事体惜名节知止足是卿雅志朕巳悉知但朝廷爱惜老成不轻进退之意卿亦当体还即遵旨勉出以慰朕怀前奏辞俸俱不允吏部知道钦此臣不胜惶悚不胜感激谨力疾叩头谢恩惟臣前疏哀求至于自甘严谴情愿削籍惟求传放一声而微诚犹不足达天急辞亦不能动听始知世所相加以顽钝之名有自巳求者亦有自天降者缘臣器小而受大积薄而取丰天之所厌将毁其末路而不欲与之生还也臣一身百病以药代飡六月间遇一僧人为臣炙顶心太阳二穴八月复炙一次杳不见效所谓枉烧肉者耳盖臣自见衰病侵寻子纔七岁送终之服巳制于客邸虆梩之事亦豫于家乡虽臣心尚长而臣筭巳短夫以诸葛亮之才当危急存亡之秋故宜鞠躬尽瘁死而后巳而亮仅五十四岁耳今无其才又非其时岁则迈矣病则甚矣名辱身歼为异乡之鬼无益也故臣惟求皇上传出准放一声俾臣生出国门归而待尽即身后帷盖臣敢援先臣魏骥之例即于今日预辞矣臣不胜云云 

　　○乞休疏 

　　臣观今天下南忧水灾北忧建夷而中朝之忧有甚于洪水夷狄者李廷机之一日未去也乃臣所忧独此七尺之躯一线之命耳语云匹年无罪怀璧其罪臣秪为叨冐今衔故明有人非幽有鬼责人之话柄臣之病根皆此为之崇也伏乞　皇上夺臣之衔令以前官去而亟放之庶灾衅可消残生可延臣不胜云云 

　　○乞休疏 

　　奏为哀恳　圣慈亟赐传放事臣自四月乞休经今七个月余疏巳十有四矣臣生平罪状元后言者摘发巳尽在　圣明亦知臣之不肖用之误而斥之晚矣臣病难支亦巳具于前疏不敢重陈矣臣今度日如年在邸舍如在圜土而　皇上尚不放臣坐视臣身无完肤命不生还窃度　圣慈亦必不忍伏乞　皇上传放一声臣不胜云云 

　　○乞勘差官始末疏 

　　奏为乞勘差官始末事情并廿罪谴事臣顷者疏辩科臣彭惟成劾臣通夷媚酋之事惟成复有疏劾臣指批为札臣未及辩而前疏巳丁复奉　圣旨建夷骚扰驿逓为害不轻差官会同抚镇晓谕亦是正理览卿奏朕巳知道了还遵屡旨即出赞襄不必以此介意吏部知道钦此臣流涕感激以为　圣鉴巳明无辩可矣乃言者相继不巳臣安得避烦渎不再为　皇上一陈也臣始因科臣札付之讦随取礼部卷宗来查止有通状手本禀状司稿咨文批文几张用印钤连并无札付臣谓□即札耳及见惟成再疏重查一番亦不见札付何在适有主客司书办来取原卷臣亲问之乃云堂稿所载批文前有一稿内称合札本官者便是札付臣阅稿中主客司案呈有议差女直馆序班利瓦伊葵前往辽东廵抚衙门会同总兵□选差通官同诣□儿哈赤等营寨商议宣谕等语及案呈到部则□□札本官即将发去辽东廵抚咨文赍□本衙门投下听候会同该镇总兵官查照咨文内事理从长商议宣谕奴酋务期恩威兼着慑服夷情节省驿逓毋得苟且塞责或别启衅端等语臣批一行字此堂稿札付全文维葵所执谅即此也乃但录其前而遗其后则所云从长商议毋得别启衅端之语人不及知安得不滋疑议今惟一勘颠末自明惟成之论不为无因臣之辩亦不为说谎而臣本以腐儒偶署部篆年久事多罪过山积即此一事特因一纸通状送来及数十牛头哀□一时不忍致惹祸端止是官失题差臣前疏既以昏迷差错请罪矣虽蒙　圣鉴难解人言伏乞勑下再行一勘然后正臣之罪以谢言者以警将来臣不胜云云万历三十六年十月初十日奏十四日奉圣旨差官宣谕建夷卿虽偶失题请然其意共是欲约束夷人以苏驿逓且札付中明言与抚镇官从长商议何云私通览卿奏事情明白朕知道了不必行勘该部知道 

　　○乞休疏（一） 

　　奏为病苦难支哀恳亟放事臣席藁乞骸□□□来今十七疏矣臣受　皇上再生之恩即捐縻此身不足为报然臣病巳不可支臣力必不可强□去再不可缓谚云众人所指无病而死况以衰年多病之躯而有从前人所未尝之苦食不下咽坐不帖席方寸忧煎神魂惊悸旧疴并发药石难施盖涯分久踰崦嵫巳迫　皇上虽能再生臣而□臣之势巳如朽株槁木未有能生者也今河将□而天未甚寒舆疾陆行乘此时犹为少便伏乞皇上垂怑亟传准放一声臣情蹙词穷不胜云云 

　　○乞休疏（二） 

　　奏为　天语难承臣去宜亟谨陈谢求放事顷者同官臣向高恭捧　圣谕到臣以国家多事边方扰攘不宜谋身高蹈责以大义而勉其速出臣望阙叩头感激流涕既又见部院所奉　圣谕壹道所以告戒诸臣者尤极谆切在臣即有忧危虑害之心亦当为大义而排遣即当□□就道之际亦宜抑微志而改图惟是臣终有不得不去而去□不得不亟者臣以至愚不肖误蒙简擢处非其□盖自□立之日而臣巳知其不能久事□□□□于疏□□之展转迟回至于今年四□□□□□出臣自分□无再出之理累疏求去至于　钦遣鸿胪寺官宣谕而不敢出恭遇　万寿圣节而□敢出臣于去就之分亦或有一隙之明焉而不蒙允放以至于今名检既巳尽捐首领亦将不保赖皇上察之锋镝纷拏之下出之鼎镬阽危之中荡荡　圣恩如天罔极而臣生平自□惟不敢踰闲越轨为兢兢不意一旦跋嚏窘辱遽至于此是以自愧自怨自恨目伤肠一日而九回寝一夕而数□忧□□积病乃转增　皇上犹谓羣猜众怒经数十弹□□人尚能为　皇上主张国事筹划边方乎犹谓一息奄奄死期将至之人尚能出而视事分猷赞化乎　皇上为国事计亦宜亟放臣即为国体计亦宜亟放臣苟犹因循不忍以俟异日至于事势横决欲生臣而臣不可生　圣心亦将悔之矣臣言至此五内如焚伏乞　皇上怜臣蚁生慨然放之臣不胜云云奉圣旨览卿奏谢朕知道了巳有旨谕卿即出□□又以求放为言辅臣谊当体国岂可专于洁身□即出□襄慎勿再陈吏部知道 

　　○乞休疏（三） 

　　奏为哀恳　圣慈垂怜亟放事臣狗马疾病痊□无期顾此羁栖如在缧绁□兹短晷似度长□□间情景言不能尽　皇上穆清之□何繇及知呼天而天弗闻叩神而神弗应困穷无告□□□□至□□日极矣臣在此一日即臣一日之苦□蚤放一日即　皇上一日之恩伏乞　皇上发慈悲念即放臣归无复踌躇俾臣生出国门□□为异乡之鬼臣不胜云云万历三十六年十月二十四日奏二十七日奉圣旨卿求去情词日加迫切朕□□相体亮但政本乏人国事□急故若欲留卿还遵谕旨勉出以慰朕怀吏部知道 

　　○乞休疏（四） 

　　奏为哀恳　圣慈垂怜亟放事臣病深苦极□□不能动天每对同官臣向高流涕求其代臣上达而向高但云　皇上不放臣□□穷无告一至于斯臣向苦乏仆顷一仆方□家来臣随令送□□回籍天寒子幼非无老牛舐犊之情以在此□□家不□不如先行之为便□□□□□□□□□病□□若再延迟必为异□□□□□□□□□谁扶臣言及此　皇上能不恻然一动念□□□皇上怜臣放臣毋复踌躇□不胜云云奉圣旨览卿屡疏巳轸□心兹□□家先行益用□□君臣一体朕巳频烦慰留卿岂可恝然若是长至届期卿还勉出不允辞吏部知道 

　　○乞休疏（五） 

　　奏为万恳　圣慈□怜准放事臣伏覩　皇上于求去之臣多□放去切谓　皇上即曲加爱惜就□度其犹□□者留之可也若臣□万万非能留 

　　李文节集卷之五 

　　●李文节集卷之五 

　　晋江　九我李廷机着 

　　奏疏（六） 

　　◆奏疏（六） 

　　皇太后圣寿疏 
　　恭谢传论并乞放疏 
　　乞休疏 
　　陈利害并乞休疏 
　　乞休疏（一） 
　　乞放疏（二） 
　　乞放疏（三） 
　　辩滇抚贿疏 
　　乞放疏（一） 
　　乞放疏（二） 
　　乞休疏（三） 
　　乞放疏（四） 
　　乞放疏（五） 
　　乞放疏（六） 
　　乞休疏（七） 
　　乞放疏（八） 
　　乞放疏（九） 
　　乞放疏（十） 
　　乞放疏（十一） 
　　乞放疏（十二） 
　　乞放疏（十三） 
　　乞放疏（十四） 
　　乞放疏（十五） 
　　乞放疏（十六） 
　　乞放疏（十七） 
　　乞放疏（十八） 
　　乞放疏（十九） 
　　乞放疏（二十） 
　　乞放疏（二十一） 
　　乞放疏（二十二） 
　　乞放疏（二十三） 
　　乞放疏（二十四） 
　　乞休疏（二十五） 
　　乞放疏（二十六） 
　　乞休疏（二十七） 
　　乞放疏（二十八） 
　　乞放疏（二十九） 
　　乞放疏（三十） 
　　乞休疏（三十一） 
　　乞放疏（三十二） 
　　乞放疏（三十三） 
　　乞放疏（三十四） 
　　乞放疏（三十五） 
　　乞放疏（三十六） 
　　乞放疏（三十七） 
　　乞放疏（三十八） 
　　乞放疏（三十九） 
　　乞放疏（四十） 
　　乞放疏（四十一） 
　　乞放疏（四十二） 
　　乞放疏（四十三） 
　　乞放疏（四十四） 
　　乞放疏（四十五） 
　　乞放疏（四十六） 
　　辞免读卷并乞放疏 
　　乞放疏（四十七） 
　　乞放疏（四十八） 
　　乞放疏（四十九） 
　　乞放疏（五十） 
　　乞放疏（五十一） 
　　乞放疏（五十二） 
　　乞放疏（五十三） 

　　○皇太后圣寿疏 

　　恭遇　圣母慈圣宣文明□□寿端献恭熹皇太后　万寿圣旦臣备员辅弼仰戴隆恩比之恒情倍切忻忭兹因在告不能恭诣慈宁宫门行礼谨拟是日私寓恭设香案扶掖望阙行五拜三叩头礼少伸臣子庆□之忱臣不胜云云谨具题　□万历三十六年十一月□八日题 

　　○恭谢传论并乞放疏 

　　奏为恭谢　圣恩□□□□□□□□□□□□臣向高疏奉　圣□□□□□□□□□□前有逸文远虑至意各自灾□□□□□□□□□□□□有旨留□□□□□□□□□□□□□□□□知道了其补卿贰大□□处督抚□□□□□□守戍饥馁请□着农卿设处元辅次□□□□□调理其疾巳瘳且　圣母万寿节在迩着鸿胪□官宣谕速出赞襄夹辅共济时艰该部知道钦此伏蒙特遣鸿胪寺官宣谕该寸卿李承华等捧到臣寓臣恭设香案扶掖跪听宣读臣不胜感激谨望阙叩头袛谢讫伏惟　皇上嘉纳忠党赈恤□民卿贰督抚业计点用军□饷粮又命设处　皇上存心于天下如此臣岂不踊跃愿佐太平而况圣母万寿率土腾欢臣近臣也独忍不恭诣宫门一效冈陵之祝哉惟是臣身委不能出臣苦亦不敢重陈　圣恩如天袛承无地何颜以赞襄夹辅何力能共济时艰惟望　皇上贷其衡命之罪怜其万万不得巳之情亟放臣归即犬马余生犹□歌咏太平祝我　皇上圣母万万岁寿也臣不胜云云万历三十六年十一月十八日奏二十日奉圣旨览卿奏谢朕知道了卿还遵谕勉出以□□怀 

　　○乞休疏 

　　奏为恳乞　圣慈垂怜准放事臣患病多时□□巳甚然前蒙宣谕尚能勉强跪听望阙叩头自□连日以来内苦闭塞外兼跌蹼痛楚呻吟竟日□夜扶而后能起凭而后能立病势至此盖巳难□臣与臣赓同病同情今闻赓垂危而臣复如此亦可怜之甚者也伏乞　皇上俯垂怜念即与尚书萧大亨一视准放臣心稍宽病或可活实　皇上再生洪恩臣不胜云云万历三十六年十一月二十九日奏十二月初二日奉圣旨卿求去恳切慰留甚□况今新失首辅政本单虗卿岂可复有所请宜即出赞襄不必再陈吏部知道 

　　○陈利害并乞休疏 

　　奏为身危更忧　国危谨明死陈言恳祈　采纳以奠安宗社事臣在病中同官臣向高常来看臣輙相与疾首蹙頞而忧　国事之危急也虏猖獗甚矣饷不给久矣令户部设处无可设处矣有□虏即入犯刍粮何在战将战士战马何在□□□分领调度防守者何官即烽火通乎郊圻有□□而巳岂不至危急哉故臣等及中外诸臣屡□□帑为请诚见外无所措而不得不求之内□□能应而不得不望之上耳而　圣心未动涣发无□边军之皷噪必不可免戎虏之纵横必不可御金瓯之天下必不可保　皇上覩此时势以为危急乎未也且榷税久矣财尽民穷额外之赋既多惟正之供转缩故臣等及中外诸臣屡以罢税为请岂诚有利而故不取亦见此事病民病国利无毫毛害若丘山而　皇上犹以为自然之利不忍遽割民即离叛□从何输与其停之自众庶孰若停之自朝廷与其乱至而捐赀孰若反时而施惠乃望着急于倒悬而　皇上尚欲迟之岁月噬脐何及虽悔可追此事又非至危急者哉臣伏覩　皇上至明至仁真有可为尧舜之资惟于利之一字不无牵絓盖　皇上亦知臣淡薄而臣本不自意草茅细行能动九重之知亦微觉其中有味存焉臣入京六年受　皇上俸薪不时赏赐臣能节用无不足而且有余人言臣五百金买房而未知臣之蓄尚有不止此者臣每领受无愧色付之仅仆无疑心笥钥不问夜户不扃寐而甚宁觉而甚适此臣食芹之美曝背之暄每思献之君父而欲俟臣位稍安事　上渐久而后乘间从容言之今臣巳矣人之将死其言也善诚得　皇上用臣之□□死不望帷盖之施即生还不望金绮资斧之赉矣夫　天子富有四海何必多藏古人言有余为灾平为福凡物皆然而财尤甚盖金气寒而宝难久秘积而不散必为妖为崇人言良有所本非欺谩也臣愿　皇上奋然干断扫去数年牵絓之利心即发帑金济边即停税撤去税监以阜民足国保我　祖宗艰难辛苦仅得之天子无使动摇毋以危亡为未必然毋以人言为不足信臣既病卧例不敢具揭即此疏臣不外传惟祈　圣明裁察施行臣不胜力疾云云万历三十六年十二月初二日奏 

　　○乞休疏（一） 

　　奏为留死不如放生哀恳　圣慈鉴前悯后以终恩遇事臣九月内一疏言诸臣称疾多不蒙放既而物故良亦可伤今臣赓及若此矣赓初未有□死之症也只因众口沸腾无所容其身而　皇上又固留之进退狼狈抑郁无聊处必去之地而不得去故无必死之症而竟以死耳今即恤之优何如放之早使其被异数于身后何如遂微愿于生前　皇上但视赓可以知臣矣　皇上不放臣去臣又为赓之续矣今大僚无人不言去者去无陛辞国门无祖道必舆衬而后返路哭而后行盛时景象必不若此　圣主始终恩遇亦必不若此臣今求　皇上鉴巳死者之无及闵后死者之将然亟传一语放臣无令一时二臣沦胥以逝并辠圣主之恩徒彰政地之厄臣不胜云云万历三十六年十二月初四日奏十一日奉圣旨政本乏人方思简用岂能听卿之去眷倚甚切卿宜仰承为朕勉出勿得坚辞吏部知道 

　　○乞放疏（二） 

　　奏为哀恳　圣慈垂怜亟放事臣自四月杜门至今乞休之疏巳二十五上初以大义时势不得不求去放继又以病求放至本月初四日一疏则因臣赓亡而援之以求放臣之情亦甚迫矣连日待命未蒙　俞允盖　皇上向亦不信赓病不知□圣心亦悔否倘视其亡而不悔是　圣主至仁不忍于一夫而独忍于辅臣如悔其不放则又安忍留臣以贻后悔也臣蒙　皇上遣鸿胪寺官宣谕至再而不能出又命同官臣向高传谕而不能出万寿圣节臣不能出长至令节臣不能出　圣母万寿臣不能出盖赓尚能于　圣节前勉强一出而臣则不能勉强矣今家眷先去孑然一身稚仆仅二三人一旦溘然先朝露谁为殡敛谁为扶榇而归也夫人非木石岂有受人叱咤如奴隶驱逐如寇贼能夷然久忍而不病者又岂有衰年长病抑郁无聊之极而不死者事有必至理有固然伏望　皇上亟发慈悲但传准放一声毋使臣为赓之续臣不胜云云万历三十六年十二月初九日奏十九日奉圣旨元辅既殁卿又苦称病困朕岂不轸念但今政本乏人巳极一时谁共赞襄委难遽允还遵旨即出毋孤朕意吏部知道 

　　○乞放疏（三） 

　　奏为待命巳及年终恳乞　圣慈垂怜准放事臣杜门日久章疏频烦千言万语不足以动　圣□臣苦日甚臣病日增今一年又将尽矣夫难回者槁木之生不夺者匹夫之志徒延日月□□官次屡有渎陈徒重愚臣之罪溘然长逝□□□圣主之心伏乞　皇上怜臣放臣俾臣及此年终生□国门臣不胜云云万历三十六年十二月十八日奏二十五日奉圣旨从来辅臣求去未有卿如此迫切朕岂不体念但政本乏人边疆多事卿可不为朕少留正旦前还宜勉出以忍眷怀吏部知道 

　　○辩滇抚贿疏 

　　奏为特辩贿情仰祈　圣鉴事人之论臣有贿赂臧私臣俱不辩乃所指臣受云南廵抚陈用宾金□□为拟　旨从宽至今牵连未巳则臣何敢终无一言臣与用宾同是晋江县人臣犹记得臣以编修主考浙江时用宾为按察使送臣下程折仪臣首郄之迄今十八年用宾廵抚十六年未尝受其一扇一帕用宾亦不复馈臣又记得臣在礼部沈鲤在阁时一日语次偶及云南两广二抚臣臣谓二臣未放人多议其顽钝臣不愿乡人有此名似以亟放为便此又用宾所不及知者及云南□事初次报捷覆阁朱赓告病臣与叶向高避嫌送赓不票往还至再日云暮矣臣不□□□□高同拟以为方将责之戴罪讨贼则□□□□以沮其气其失事轻重隐匿有无不得不付廵按勘实以服其心及后来票本臣与向高极力苦辞□乃票耳臣病中再思亦似当时事体止合如此而臣素有寡情之名在用宾父子与臣乡人尚以为过严而论者则以为宽为贿但知同县而未知平素无交臣不庇用宾用宾亦不望臣庇晋江一县京官最多皆臣证也今云南罪状下有公论上有圣裁臣去国乏人久不与知特恐　皇上或因人言以臣为真受贿则臣真为嗜利狥私弄权坏法欺君误国之人不得巳而有此一白耳尤望　皇上以臣病苦及此年终放臣使臣得脱此身于风波之中是非之外庶臣节不至太污臣生或可少延臣不胜云云奉圣旨卿正直公清朕所素亮岂有受贿之理览奏巳知道了卿亦不必以此介意吏部知道 

　　○乞放疏（一） 

　　奏为候放踰年势穷情蹙恳乞　圣慈慨允以遂首丘事伏念臣罪同山积既啧有烦言而病与□增又全无起色疏复一疏血巳沥矣而□□□□主之矜怜日复一日岁巳更矣而犹为国门之□滞人谓此中自有耸动解脱之方臣病且□□□所出自苦而巳臣乡距京师八千里家小失去此时抵家而臣笃病孤栖奄奄一息挂冠不可补牍徒烦不谓尺五之天而隔于九阍远于万里乃至于此今献岁发春正　圣主布德施惠除旧更新之日请从臣始伏乞慨然允放无复踌躇不但臣首丘有期实我　皇上放生之仁惟新之政也臣不胜云云万历三十七年正月二十一日奏 

　　○乞放疏（二） 

　　奏为病臣困苦至极恳乞　圣慈准放事臣自去年四月抱病杜门乞休之疏三十余上新正遵守禁例至二十一日乃敢疏恳私计以为岁序既更天心必为感动候　命累日疏犹留中臣渎告词穷膏盲疾病孑然独处度日如年盖臣之困苦莫甚于今日即从前辅臣其困苦亦无如臣之甚者也伏乞　皇上俯垂悯念即放臣归全臣犬马余生亦以彰　圣主待辅臣之厚臣不胜云云万历三十七年正月二十七日奏 

　　○乞休疏（三） 

　　奏为病苦至极哀求亟放事臣前月下旬两疏尘渎迄今未奉　愈旨不知曾经电览否或览而天心未为动也古人可止可速得如其志今□则能决之臣速则必求之上且今日放臣谓之久不谓之速矣先臣赓去年正月告病冬仲而卒计十一个月若臣告病今亦十一个月此时非臣归期即臣死期迫切极矣同官向高所知臣每见辄哀求代达　皇上但一问之果无假托即传天语准放臣归不但臣得遂首丘之愿感戴　圣恩而所省烦言尤多益以章　圣断矣臣不胜云云万历三十七年二月初九日奏 

　　○乞放疏（四） 

　　奏为病苦至极恳求怜放事臣自正月二日三疏呜呼不蒙省发臣以衰年久病羁绊都门将及一载吞声屏息备尝生平所未有之苦虽连章累牍总难具陈臣前疏求　皇上问之同官向高乃未蒙赐问九重深邃岂知外间情态与臣一身之痛楚度日之艰难今诸臣待命者多独臣最久而官不可旷势不可延义不可逃志不可夺与其毕命于此而费赍粮种种之恩孰若及今怜之放之使曳尾涂中之为惠而不费也伏乞　皇上亟发慈心赐臣骸骨不胜云云万历三十七年二月十七日奏 

　　○乞放疏（五） 

　　奏为恳乞　圣慈怜残生矜微节蚤赐断决以存国体事臣新年四疏未蒙览发一槩留中臣自朱赓亡后感慨未巳数日间又见杨时乔杨道宾相随物故因思古人就寝辄与冠履作别人生如朝露世间种种真如幻影浮沤何须计较今臣年迈道宾衰同时乔而病过之此残生之可怜也臣平生颇知爱惜不图两年来蒙被訾垢至不得齿为人譬诸市挞巳无完肤扶舁亟归犹得终于牖下此微节之可务也然此就臣身言之身顾使之疾病沈绵而不得去使之□踬狼狈而不得去则国体关焉自昔年至者许之引年有病者许之养病以臣所睹记自国初以来未有阁臣杜门经年乞骸三四十疏而不去者臣以为臣之残生不足怜微节不足矜而国体深可惜也故臣愿　皇上蚤赐断决即放臣去毋使心膂股肱之臣屡有毕命于旅邸者以孤恩遇而污都门臣不胜云云万历三十七年二月二十三日奏 

　　○乞放疏（六） 

　　奏为恳乞　圣慈　圣断赐决赐骸事臣自春来五疏槩蒙留中今春又将暮矣伏念臣受　皇上深恩如天罔极使臣万分中尚有一分稍可勉强而遽忘尽瘁屡为□渎臣独何心臣想　皇上深宫静摄凡诸臣之疏与臣近疏俱不暇遍览则臣之极病极苦　皇上必有不及知者故臣前日一疏欲　皇上　问同官向高而　圣心不动并疏不发日复一日茫无还期此所以苦中增苦病中加病欲効尤悔福之徒而不可将为朱赓之续而未能惟有伏枕展转拥衾流涕而巳伏乞　皇上亮臣之情贳臣之罪怜臣放臣臣不胜云云万历三十七年三月初一日奏 

　　○乞休疏（七） 

　　奏为病极苦极乞　赐骸骨事臣近日累疏俱不蒙发下臣自知疏多词繁渎扰巳甚必为　圣心所厌然臣非为私便非为推托非忘　圣主深恩非昧致身大义臣不得巳也盖臣病极矣杜门伏枕寒暑载更脾土以不动受伤而胃气愈弱心火以常动滋炽而肝血愈枯岂药石可疗岂仓扁可治谚曰真病难医此臣病症也臣苦极矣节丧则唾面自干不为含忍罪着则俯首自伏不足矜怜如停粪秽日费扫除悻悻则义无所逃奄奄而数犹未尽谚曰哑子吃苦?苦说不出此臣苦喻也臣所以连章累牍十言万语惟求赐骸如兽负矢而疾奔如鸟将死而哀鸣今　皇上而不怜臣谁怜臣者尚不放去必死都门放去再迟必死于道路矣为此不避渎扰再控　圣慈但传准放一声臣得离苦海少延残生即地下亦当为草为环即来世亦愿为犬为马以报今日未报之恩终不□负也臣不胜云云万历三十七年三月初七日奏 

　　○乞放疏（八） 

　　奏为哀求亟放事臣七疏留中久困无聊病益增剧终日吐痰殆至□升鼻涕淋漓涕尽血出及寝暂止而胸胁作痛寝不成寐觉来辛苦异常四肢恶寒又似疟症总是晚暮衰頺絷维困顿精神血气日就焦枯如经秋黄叶遇风便脱耳夫此地此官世俗所羡众庶所争至号为大物而有召而弗来留而弗处者必精力难强廉耻难捐有萦其中有迫其外者也今臣杜门不出一年矣即王锡爵蒙召几二年矣　皇上何为苦此二臣夫有尧舜之君何患无尧舜之佐用舍逓行去来皆适无旷官无废事无渎告无烦言诚至便也伏乞　皇上但传准放一声令臣得将此垂尽之生一登先臣之丘陇而后就木焉臣感戴　天恩曷其有极臣不胜云云万历三十七年三月十九日奏 

　　○乞放疏（九） 

　　奏为苦楚异常吁　天求放事臣见自古人臣去就无论接浙而行不脱冕而行者至为绰约即汉唐宋以迄我朝惟患人臣不求去与求去而不□不急者耳未有求去之决至经年不出屡论不出而求去之急至数十疏而犹不得去者也臣一自在此实为目前莫大妨碍人见　皇上未放臣去则专骂臣不去盖臣自去秋邸报巳尽屏不观间或一二得于传闻凡有血气之伦亦所难忍而甘受者七十岁将死之人旦食不过一粥夜眠不过一席从前有何冤业此后便何求望而巽床缄口唾而自干而未足也盖自去冬而人有谓臣求去之难须行破格之事臣闇不能解及见近来相继叩阍而去者乃知人久以此望臣遂以臣为恋不肯去耳夫无所逃者臣之义也体之恤之不□其所不堪　圣主之仁也臣一出国门而苦楚□□碍亦彻所省章奏不知许多此甚易甚简之事皇上何难于一断也伏乞　皇上怜臣放臣臣不胜云云万历三十七年三月廿五日奏 

　　○乞放疏（十） 

　　奏为放难再缓事在不疑恳乞　圣断事臣于三月二十五日具疏求放今又旬余未蒙　俞旨望眼欲穿食咽不下一息奄奄如欲绝之线五内摇摇如不系之舟盖其日久而苦极矣　皇上聪明睿知人情事理无不周知臣之万万宜放万万不能留久在　圣衷此事何难一断决而使臣狼狈困顿至此极也伏望　皇上即允臣奏赐臣一副骸骨一条性命臣之病势苦情与其首丘而感恩誓报前疏屡具臣亦不敢复赘渎矣臣不胜云云万历三十七年四月初八日奏 

　　○乞放疏（十一） 

　　奏为穷极无聊号天乞放事臣闻古人有言难进易退今乃见求退之难更加于进臣自去年四□乞休今适一年矣一年之间中外大臣物故者若干人臣犹得延犬马之生以待赐骸臣之大幸也然今犹不放不使生还恐后人又有借臣为辞以渎天听者矣臣顷见　明旨处分径去诸臣人服其当臣虽束身待命而负君负国之罪浮于去者臣今诚得以罪行褫官夺级人亦必服臣亦愿之皇上天也穷极无聊不号天将焉往乎伏乞　皇上怜悯允放臣不胜云云万历三十七年四月十七日奏 

　　○乞放疏（十二） 

　　奏为穷极无聊恳乞放归事臣自去年四月二十日乞休历夏而和而冬而春而复夏今届端阳矣节序屡更唇舌巳敝而天心不动若以臣为渎扰而厌弃之者臣前后四十余疏以去就大义请而不得也以犬马疾病请而不得也以往时去者之故事请而不得也以近日死者之苦情请而不得也日复一日月复一月则　皇上之放臣无期而臣之生还无望矣臣前疏愿赐降黜而去此臣直心也伏望　皇上鉴之怜之亟赐俞允臣不胜云云万历三十七年四月二十八日奏 

　　○乞放疏（十三） 

　　奏为待　命又逾端阳恳乞　圣慈俯怜病告亟赐放归事臣自去岁端阳之前席槀乞休窃计归期不过旬朔讵意濡滞以至于今节序屡更端阳再见自来阁臣之去未有若此其艰难者臣病而益苦苦还增病祷祈弗应占卜无凭永日如坐圜扉经年不出房闼此苦人所希有亦臣所未尝皇上其仁如天忍令臣困穷至此臣又见同时亦有一二求去之臣久而不放不惟郁抑难堪而朝廷之政事妨悞不少况政地之重过于诸司而久留衰残狼狈之人使揆路久妨而独劳者无助尤不宜之甚者也伏乞　皇上曲体下情轸念国事慨然断决即放臣归而后诸臣之待放者皆可以次推及矣臣不胜云云万历三十七年五月初八日奏 

　　○乞放疏（十四） 

　　奏为恳乞　圣慈怜放事臣今年乞休十有三疏俱不蒙赐允臣自念犬马之方既不能报主蝼蚁之诚又不足动天困迫而上不怜鸣号而上不应此臣积过丛愆辜负玷辱所致然臣又思自来大臣乞身朝廷有察其诚恳而许之者亦有知其不才而舍之者臣至不才无论其诚恳宜就舍之之列而况杜门伏枕一年有余靡俸给之金以偏闲人迟枚卜之期以妨贤路蠹国害政莫甚于此伏乞　皇上即允臣去不但臣感　圣主放生之仁亦所以章　圣断而重政几也臣不胜云云万历三十七年五月十七日奏 

　　○乞放疏（十五） 

　　奏为恳求放归事臣惟天地之大也人犹有所□臣受　皇上之恩过于天地而臣尚有不如所□者则　皇上惟縻臣以爵禄而不与臣以廉耻夫唾面自干一唾犹可忍再唾巳难安有唾之又唾唾无巳时面无干时而　皇上犹欲臣忍之乎夫臣以极陋极贫之一书生荷　皇上作养拔擢以至于此臣志大言大非寡廉鲜耻人也臣不恋长安一片地也而一年不得出长安者　皇上不肯成就臣也今有良家之女志慕贞洁而有人焉取而系之衢路坊肆之中使人得而侮之哀诉不释脱逃不得则惟有劓鼻割耳以自裁耳今臣自念身为　皇上大臣受恩深重有如去不必待命即不用邮传一夫一马或觅驴或徒步以归臣心安乎即人不言　上不督过不黜不降以归臣心安乎途中不悔牖下不悔乎孔子有言汝安则为之臣不安故不为也此外则如贞女烈妇劓鼻割□然而非丈夫之行非　宗社所关未有身之去□而以身殉人者臣又不为也两者既不为则□□皇上一放而今日不放明日不放臣所引天地之大人犹有所憾者此也臣不敢憾天地自憾而巳语曰朝廷有教化而后士人有廉耻天下有风俗夫教化之行能使顽者廉懦者立今反使廉者顽立者懦教化尽亡风俗大坏　皇上勿以一士之去留为细故而忽之也伏乞　皇上即放臣归臣在则朝廷轻臣去而后朝廷重臣不胜云云万历三十七年六某日奏 

　　○乞放疏（十六） 

　　奏为恳乞放归事臣惟中庸九经曰体羣臣体之云者设以身处其地而察其心孟子所谓君之视臣如手足盖言体也未有手足疾痛而腹心漠然若不相关者羣臣且体大臣可知今臣不肖或可比于羣臣其疾痛非一端而其乎号至频烦至□切矣犹不蒙　皇上曲体之仁　皇上以臣真邪恶可厌耶则必斥逐而使之去以臣真疾痛不得巳耶亦必矜怜而听之去而日复一日月复一月不怜之亦不斥之累牍连章徒滋聒渎之罪经时度岁杳无首丘之期穆清之上夫岂知羁臣茶苦如焦如烧至此极也伏惟　皇上俯垂轸念省览臣疏亟传准放一声臣不胜云云万历三十七年五月二十五日奏 

　　○乞放疏（十七） 

　　奏为疏尽留中苦难度日恳乞　圣慈省览矜怜极放事臣数月间乞休之疏凡十七上全不蒙发放以疏则意尽说穷唇干舌敝无复可措之词以时则月又一月年又一年无复再延之理以罪过则积如丘山着如共鲧久不宜尚存仕籍之名以击刺则身无处所体无完肤久不能苟容尧舜之世以情景则孤栖久系永日难移几同圜土之中以衰病则精铄神销大命将至必为异乡之鬼盖自来大臣求去未有如此之难如此之苦者也伏乞　皇上即发慈心赐臣骸骨俾臣得命而去君臣大义始终两全而　皇上生臣全臣之恩真天地未能拟其高厚海岳不足比其崇深矣臣不胜云云万历三十七年六月十一日奏 

　　○乞放疏（十八） 

　　奏为哀恳亟放事臣前疏巳多本月十一日臣所具疏伏候明旨今又数日矣臣亦知　皇上厌繁必一切束之高阁然臣所陈非政事得失有烦圣心之图维也又非情节曲直有烦　圣心之剖判也又非祈求恩泽有烦　圣心之斟酌也又非辩白冤状有烦　圣心之停平也不过求去而巳一放即了一传即放更何烦难更何踌躇而迟留如此不但使臣冐顽钝之名而枚卜久滞政也久虗揆路久妨劳者不得休而贤者不得用此臣所以日夜焦繁内益热病益甚而求去益急也臣自去夏束装戒行即冠服牌绦以至轿棍扇伞所有家活尽散与人家眷先行途中丧一幼儿臣皆不顾念惟求此七十残躯归而就木不污此长安一片地是为汲汲耳臣忍耐巳久其苦难言伏乞皇上怜臣放臣臣不胜云云万历三十七年六月十七日奏 

　　○乞放疏（十九） 

　　切惟自古有不可则止之明训有可以止则止之典刑今臣杜门屏居半武不出户庭阁事不与本揭不接邸报不观升除不知盖自去夏而臣之仕巳止矣臣身在此固与闲住无异假令臣家京师则如　先朝李东阳而其异者惟仕籍之名未除俸薪之给未罢必去而后除名罢给得以饭蔬饮水栖迟衡门之下垢敝而人不疑洒扫而人不哂此其为适要非人之所及知也臣念七十之寿古来所希尝考唐宋如韩休李泌张九龄吕蒙正韩琦司马光皆六十八岁而终今臣至不肖年巳六十有八而又甚病窃度天意似不欲令臣生还矣岂不悲哉臣闻前月二疏阁中拟放盖同官深知臣而臣尤求之切也伏望　皇上怜臣蚁命即依准前拟亟放臣归臣不胜云云万历三十七年六月二十二日奏 

　　○乞放疏（二十） 

　　奏为恳求　恩放事臣于前月二十二日具疏哀求伏候俞旨今又七月矣臣恶极罪大万难久污都门臣魄散魂销万难久居人世臣情迫心焦万难再羁一室臣唇干舌敝万难再措一词臣之命悬于　皇上但放臣去贬秩可也削籍可也皆皇上之恩皆臣之愿也夫人有大其声而号泣悌泪交流者哀则哀矣而未极也至于声尽泪干口噤目闭人不闻其哀而哀极矣臣今哀求实类乎是伏乞　皇上怜臣放臣臣孑然一身朝放朝行夕放夕行林下感戴地下亦感戴臣不胜云云万历三十七年七月初二日奏 

　　○乞放疏（二十一） 

　　奏为恳求恩放事臣于本月初二日具疏哀求连□候　旨犹未蒙允放臣今五十疏矣臣恶极罪大万难久污都门臣魄散魂销万难久延人世臣情迫心焦万难再羁一室臣唇干舌敝万难再措一词独念臣虽不肖叨为　皇上手足　皇上为臣腹心夫手足疾痛不待求救于腹心而腹心未有漠然不动者从前阁臣之去不过三五疏今臣五十疏此古来所未有之事臣之恶极罪大冥谪固宜秪恐他日书之史编称　圣主英断未免以此一节为未尽耳即日立秋时序屡变臣之望放如七年之旱之望雨也伏乞　皇上怜臣放臣勿复踌躇臣不胜云云万历三十七年七月初七日奏 

　　○乞放疏（二十二） 

　　奏为久候无聊恳天怜悯事臣前疏自劾恶极罪大万难久污都门魄散魂销万难久居人世情迫心焦万难再羁一室唇干舌敝万难再措一词倘蒙　皇上览观天心能无感动今疏五十又一矣臣查得宣德年间阁臣张瑛出为南京礼部尚书今南礼有缺即以畀臣使臣得出都门是亦　圣主之恩　先朝故事臣所求望也又查得隆庆年间阁臣陈以勤未去阁中揭帖奉　旨准不列名今臣一年以来毫事不预除同官向高入告单揭外至于一二公请如　东官讲读之类向高犹列臣名臣求免不依揭在阁中写进臣不能阻诚恐皇上但见揭有臣名或谓臣尚预事今求　传旨阁中准不列名则同官可遵　旨而行此亦先朝故事臣所求望也又查得　大明会典官员患病三个月之上俸粮截日住支故臣去年八月一疏并辞俸给及奉　明旨前奏辞俸俱不允钦此臣思辞俸不如辞官官去则俸何待辞自是屡屡乞休日日望放而俸级如故心切不安今敢再申前请容臣辞俸此令甲故事亦臣所求望也若不候放径去则前此所未有之事臣前疏巳言其不敢若移居郭外上无益于动天下无益于止谤且亦先今大臣所未有之事臣未敢剏行要之臣千言万语不若　皇上准放一声一放则事事安妥皇上可以恭默旁求而臣悠然而逝亦可无再渎天听矣臣不胜云云万历三十七年七月十四日奏 

　　○乞放疏（二十三） 

　　奏为哀恳亟放事臣病困日久计出无聊本月十四日具疏引例一求南京礼部之职一求阁揭不列名一求住俸而终之求放之一言臣望眼欲穿今又数日矣中外人士见臣狼狈趦趄若此颇多见怜而又疑以为从来阁臣未有求去之坚且久而不得去者今臣连章累牍而　皇上漠然不动诚厌恶之耶胡不褫其职而夺之如非厌恶耶胡不体其情而允之以为费处耶则至易事也以为蝼蚁不足动其中耶则又大臣近臣也以为　圣心不断耶则　皇上英断性成千古帝王之所希有也盖众皆疑之即臣亦莫得其觧矣夫从容宁耐茹苦忍痾累时越岁即无聊之极而强抑其情以俟　上命者人臣之义也见其哀鸣知其疾痛计其时日念其困滞曲垂体恤赐之残骸而予之生路者　圣主之仁也伏乞　皇上即发臣疏放臣回籍蚤一刻即一刻之恩生死感戴与天无极矣臣不胜云云万历三十七年七月十九日奏 

　　○乞放疏（二十四） 

　　奏为臣苦巳极恳乞　圣断以存国体事臣于本月十九日具疏伏候　俞旨今又数日矣臣切惟君德以断为贵其驭臣下也或见其宜去之罪状而毅然亟斥不俟于崇朝或见其求去之恳诚而慨然俯从无烦于渎告故谓之赐玦玦者决也断也而大臣近　主稍与羣臣不同尤当爱惜其廉耻而曲全其始终自来大臣皆二三疏而去多不过四五疏故虽訾垢可忍虽旬朔可俟自非大不肖之人其身名犹不尽毁裂其体貌犹可观宁独大臣之体哉亦国体所系耳今　皇上英断天纵剖决如流独于臣一去迟至一年又三月而不决五十余疏而不决得毋为　圣断之累乎臣诚不肖然阁臣也亦未至寡廉鲜耻得罪于名教也袛为求去不得以至此极今臣如坐漏船之中伏烧屋之下而　皇上视之漠然更不动念此累朝大臣所未有者而今乃自臣始臣何足惜但恐所伤国体亦巳多矣近日窃覩诸臣辩疏从外来者并蒙省览发票而臣疏独不报此臣所自怨自伤求其故而不得者也伏乞　皇上少动慈心怜臣放臣毋以臣一人之不肖而贻累　圣断且伤国体臣不胜云云万历三十七年七月二十三日奏 

　　○乞休疏（二十五） 

　　奏为穷极堪怜吁天□故事臣于本月二十三日具疏以臣之未放上累　圣断及伤国体为辞盖置此身私情不言直言大义而同官臣向高先曾有揭为臣请命久而不报至于是日复申前恳盖与臣最厚知臣最深见臣狼狈穷极不忍坐视而揭中于国体一节尤惓惓焉亦足以明臣之不欺与屡疏之非得巳矣连日伏候绕榻而行每闻敲门或人急走则勃然心悸以为捧　旨者至乎盖臣人患怔忡今愈急愈甚方寸中终日如杵动如磨转此其情臣尚不能形容况　皇上何及知之今人有求于上而未得者辄责望阁臣乃臣亦阁臣也而同官则又以阁臣代阁□一也又非为之求官爵求恩泽也而其难如此臣不肖不足怜乃代恳者　皇上亦不少留意乎臣心忙意蹙不识忌讳伏乞　圣慈鉴之怜之即放臣归以章　圣断以存国体臣不胜云云万历三十七年七月二十七日奏 

　　○乞放疏（二十六） 

　　奏为恳恩准放事伏臣念昨岁　万寿圣节臣犹能勉诣仁德门叩头今岁则欲匍匐而不能矣臣乞休巳五十五疏频数极矣杜门一年又五月亦久极矣臣窃见凡事皆有故典事虽难亦有方法如臣今日去就之际蹇涩艰难历考古今真故典所不载思所以处此者而古今未有之事无方可按无路可寻思之又思竟不可得也臣今特以其不可得者千恳万恳于　皇上　皇上天也父母也匹夫日夕呼天天亦必闻岂有人子疾痛日夕啼号而父母恝然终不一动其念者哉伏望　皇上即以　圣节之后施放生之仁准放臣归臣不胜云云万历三十七年八月二十一日奏 

　　○乞休疏（二十七） 

　　奏为灾异频仍皆繇罪臣未去恳乞　亟放以便销弭事臣德至劣福亦至薄自臣入京为礼部每年终类奏四方灾异盈楮累牍巳不胜书及入阁办事未及一年灾异迭见既而求去未得一年四五月间灾异之多至有甚妖极怪覩记所未有者臣因思　圣明在御贤哲盈朝何得有此秪缘臣以德福劣薄之人人所共弃而犹然濡滞辇毂之下今日未去明日未去阅岁经年妨贤病国是以有此灾异也今夫人家将有祈禳之事则必扫除屏去溷浊不洁之物而后可以荐馨香迓神明□灾而得福今臣之溷浊不洁亦甚矣人以为当扫除屏去亦久矣而　皇上犹持不断之意久留不祥之人于国中臣膏盲沈锢终负恩私忍耐以□亦有去日惟是　皇上诚一思灾异之繇图祈禳之方则必先将臣亟放而后用人行政以次而举反灾为祥乃可望也臣诚惧以愚不肖之身累君累国累世界累生民故特乞以放逐便销弭伏惟圣明鉴怜慨然赐玦臣不胜云云万历三十七年八月二十七日奏 

　　○乞放疏（二十八） 

　　奏为天气渐寒恳求亟放事臣乞休一年有半去岁历夏而秋秋而冬今岁历春而夏而秋至于今则秋又将尽矣臣生长南方本不耐寒加以暮景病躯久为归计缊袍尽弃单祫仅存数日之门顿觉寒气侵肌感时序之屡迁虑残生之将尽贱孥既去一榻萧然犬马之疾日增丘里之思转急窃惟天道运行寒亦有时而暑暑亦有时而寒无滞而不转之气机无久而不更之节令我　皇上聪明宪又乃于臣子去就之际任其淹顿穷极而圣心畧不见推移旋转臣私为揣摩必是臣所上封章未经　圣览人间情故穆清之上容有未洞然者不然则臣非有希觊而乞恩又非有推托以图便　皇上何靳臣苦臣一至于此也伏望　览臣此疏即发　玉音赐臣骸骨臣不胜云云万历三十七年九月初四日奏 

　　○乞放疏（二十九） 

　　奏为恳乞俯顺舆情准放病臣归去事臣守候一年六个月凡五十六疏未蒙俞允正日夜彷徨计无复之适闻科道公疏请　皇上放臣盖知臣万不可留念臣久不得去亦见揆地不可久旷贤路不可久妨上之为　皇上谋至忠而下之为臣助至不浅也臣杜门伏枕日与一二僮仆谈家园风景海物滋味预商量抵家敦匠筑坟及归途舟车行宿之事第以天寒渐近为忧尤以不能久延如朱赓及杨时乔杨道宾舆榇而归为惧今幸有公疏过臣独疏万倍庶几仰回电瞩上动　圣心益信臣之嗷嗷哀鸣真非得巳　皇上可以谅臣怜臣放臣臣得及此时扶病而出国门岁暮抵家□感　皇上始终之恩真山海不足望其崇深天地未能拟其高厚矣臣不胜云云万历三十七年九月初七日奏 

　　○乞放疏（三十） 

　　奏为南北之正论宜从病臣之苦情可闵恳求赐玦以遂首丘事臣乞休至五十八疏未蒙俞允前日见科道公疏臣心善之以为臣独疏既不能动天藉众正之公言庶几可望天心之转动故曰为臣助至不浅也今南中之疏复至其措词虽稍与北异而言臣宜去则同其为臣之助尤同譬如行走艰难之人一扶其左一掖其右一挽其前一推其后又将护而置之安乐之乡自在之境而谓有不悦有不感者乎夫当户之兰亦必锄芟况以粪壤而当户妨碍尤甚扫除安得不亟今下之为众正之忧而上之为穆清之累者袛为臣一奸贪小人一日未去耳切谓疏合台省论符两京公恶公非甚明易见至于臣病苦之极则累疏巳具今亦不敢赘陈矣伏乞　皇上省览诸疏俯顺羣情及此重阳之后天气尚和放臣归去庶贤路不妨朝端无竞而臣得以垢污之身藏纳丘陇不贻玷□清时臣不胜云云万历三十七年九月初十日奏 

　　○乞休疏（三十一） 

　　奏为天气日寒恳求赐放事伏念臣不肖不材为人所共指斥自来未有如臣之甚者也乞骸至五十九疏自来未有如臣疏之多者也犬马疾病经一年又六月自来未有如臣之久者也杜门面璧公交车之报弗观引罪责躬啧室之言无辩臣之茹忍亦极矣萧然旅舍更无骨肉之亲七十残生付之僮奴之手臣之情景可怜亦极矣今重阳巳过霜降将临日寒一日冻冱又将至矣伏乞　皇上俯垂日鉴少动天心及此杪秋赐臣骸骨臣不胜云云万历三十七年九月十七日奏 

　　○乞放疏（三十二） 

　　奏为病臣六十疏求去恳乞　圣慈怜悯放生事臣久病之躯衰羸巳甚霜降之候风气渐寒连日以来愈觉精神憔悴魂魄飞扬坐卧不宁食食少进心如杵击耳似皷鸣孤孑一身家乡万里幽怀郁抱不能尽言臣闻事尊之礼必告必面君子之行不窦不径至于鉴其衷情全其体貌出之以礼门使得循其告面之节与之以义路使不迫而为径窦之繇如此而后为礼义为纪纲天下可以治而无乱今一朝之中未及一年窘迫无聊而径去者若干人矣臣以为　皇上何不使之从容以去而贻之窘迫也何不放去而使之自去也去就之权何不自操之而使人操之也孟子曰上无道揆下无法守君子犯义小人犯刑国之所存者幸也皇上诚念及此则诸臣之去就不可以为无关而置之弗闻诸臣求去之封章不可以为烦渎而阁之弗省矣况臣虽不肖叨为阁臣自来阁臣之体貌至臣而玷辱决裂巳无复存今犹不放则必如赵志皋朱赓之死而后巳乎　皇上待臣极其优隆无一事俟臣之求臣事　皇上二十七载未尝有一事干求　皇上独此一去　皇上始而靳之既而厌之既而拒绝之臣诚不得其觧者伏乞皇上怜臣困苦准臣休归以全臣之余生亦以全阁臣之终始臣无任云云 

　　○乞放疏（三十三） 

　　夫人之所寓身苟安焉心苟在焉虽历岁月度光阴不觉其淹亦不觉其速身一不安心一不在形虽留而神往景虽住而意驰至于初为触藩之□而竟为走险之鹿则迫逼不堪之极也今旬日之内副都御史詹沂祭酒周如砥相继而去　皇上责其封印出城处之冠带闲住然则印无可封城不敢出者独非圣心所当体悉而务怜之乎臣窃以为与其自去而后处闲住不若与以闲住而纵之去不过先后一着间而下为待命之恭上为制命之义俱全而两得矣臣不胜云云 

　　○乞放疏（三十四） 

　　奏为恳乞　圣慈鉴怜俞允事臣伏惟凡事有限期令人可计日而待待之虽缓犹未难也今臣之守候殆无期矣诗曰譬彼舟流莫知所届臣之谓矣凡人年力未衰身无疾病既缓为之期犹可俟也今臣犬马之齿至膏盲之病痼而崦嵫之景迫矣传曰俟河之清人寿几何臣之谓矣臣之生命如蠛蠓蝼蚁不足一动　圣主之矜怜臣之名节如敝帚破甑不足一动　圣心之顾惜情苦极矣臣义难逃不敢不濡忍词穷久矣臣舌尚在不能不鸣号伏望　皇上鉴之怜之慨然放之臣不胜云云万历三十七年十月十一日奏 

　　○乞放疏（三十五） 

　　奏为恳求　赐放事臣切见辇毂之下四方之人久处于此者或守选听补或居贾行商或笔耕佣书或百工技艺必有事焉今臣在此何事乎哉夫久羁无事之人于辇毂之下今日削牍明日补牍日呼书史日烦公交车而又日糜俸薪廪给以豢养之败局未结谇语时闻此敝政之甚者也况以重而不容久旷之地急而不容久壅之涂而一无事之人横塞其间此其妨悞尤非特一官一职而巳伏乞　皇上亟放无事之人使臣及此冬月扶病而归臣既得以遂兽鹿之生而朝廷亦可以蚤图梅楫之助臣不胜云云万历三十七年十月二十日奏 

　　○乞放疏（三十六） 

　　奏为家难伤心沈痾转笃恳乞　圣慈怜悯放生事臣父母蚤亡二弟相依为命其一弟廷柱孝廉恬静臣甚爱之繇选贡为广东翁源县儒学教谕今春到任不幸八月病卒于翁源臣昨方闻报一恸几绝盖臣德凉福薄命运迍邅自去冬家小去后丧儿丧侄今又丧弟手足骨肉之变迸辏于半年之间七十老人久病孤栖日夕涕泪忧思悒郁诚恐臣亦不久且与弟俱亡矣伏望　皇上俯垂悯恻俾臣得扶病而归一上父母丘墓送往抚存少尽■〈春鸟〉鸰之义而后首丘臣感戴　圣恩如天罔极衔环结草未足信也臣不胜涕泣云云万历三十七年十月二十五日奏 

　　○乞放疏（三十七） 

　　奏为痛苦不堪恳乞　圣慈赐臣骸骨事前月二十五日臣以家难具疏求放今又数日未奉俞旨臣犬马之力久痼其体■〈春鸟〉鸰之义重伤其心臣窃自度决无生理臣惟死者人所必有也而莫不善于客死臣见臣弟客死臣甚痛之而以其顾恋一官依违五斗秪为区区鸡肋舆尸而归臣又甚恨之今臣留滞都门淹延岁月意者将与臣弟同作异乡之鬼乎臣误蒙知遇叨为阁臣但愿　皇上乘臣一息尚存予以首丘至于身后之恩则臣预辞久矣夫死即有知不若生者之尤者有知也埋狗马以帷盖不若恤其生不拂其性之尤为恩也地下之结草衔环不若林下栖迟祝冈陵而谣衢壤之尤为欢忭也臣言及此至真至尽伏望　皇上俯垂悯恻即放臣归臣不胜云云万历三十七年十一月初二日奏 

　　○乞放疏（三十八） 

　　奏为候久事生放还宜亟事臣向以病请者一年八个月近复以家难请臣之望放其急如持漏瓮沃焦釜特欲候　命而行全阁臣始终之礼守臣子无所逃之谊耳乃昨者同官向高因御史邓澄有言遽上一揭欲辞票拟而推之臣臣不胜骇愕无论臣疾病沈痼弹射丛集即如邓澄疏末所加于臣者曰都下奉朝请　曰大奸大顽人所共见斯何言也而尚欲使之与几务分票拟之役有是理乎有是事乎若澄所议向高不过草疏中一二语未有损于向高之品望特其耿介之性遽不自安而为此辞让臣能谅之伏乞　皇上念几务繁重谕令向高即出如常票拟不得因微言而疑沮亟放臣归亟允锡爵之辞亟简当世名流与向高共襄圣政庶太平可望而中外人心亦可少安矣臣不胜云云万历三十七年十一月初九日奏 

　　○乞放疏（三十九） 

　　奏为病臣移徙荒凉不堪恳乞　圣慈垂怜亟放事臣乞休七十疏在去年者未蒙俞允在今年者一槩留中臣感动无术困苦无聊本月初九日移居真武庙庙在演象所极北本无舍宇远隔人烟仅小房一间庙夫二人盖自来未有托宿于此者缘臣盘桓日久遘闵既多义不敢径出国门尤不得偷安旅寓不获巳以衰病之身暂栖极荒极凉之地臣本一介穷儒犹耐寒苦动心忍性谶罪省愆耿耿寸心　皇上之所鉴知亦真武神明之□照察然而臣之跋胡嚏尾局天蹐地则至此极矣日维隆冬终风且暴一年巳暮之光景万里未归之病骨臣望放之急什伯往时伏乞　皇上怜臣居处荒凉衷情迫切即放臣去以遂首丘臣不胜云云万历三十七年十二月十九日奏二十八年正月初五日奉圣旨览卿所奏朕巳洞知卿任怨任劳赞襄筹划方今边疆多事之秋正赖卿等分猷佐理岂可以人言坚欲求去却又移徙庙宇朕心恻然但今岁春寒卿宜安心复归私寓候旨行不允所辞该部知道 

　　○乞放疏（四十） 

　　奏为恭谢　圣怜仍申前恳乞即赐放事臣于岁底移居真武庙随有疏陈今正月初五日伏奉圣旨览卿所奏朕巳洞知卿任怨任劳赞襄筹划方今边疆多事之秋正赖卿等分猷佐理岂可以人言坚欲求去却又移徙庙宇朕心恻然但今□春寒卿宜安心复归私寓候旨行不允所辞该部知道钦此臣恭设香案望阙叩头谢恩讫伏念臣即次不安移居荒庙如蝼蚁徙穴何足动情又□献岁喜庆之时九重邃穆而念臣居处之荒凉至为之恻然且谕以复归私寓安心候　旨真如慈母之爱怜其子而妪煦之臣捧诵　恩纶即处荒凉而温于挟纩矣臣不胜顶戴不胜感激惟是臣累　圣明巳甚蚤放一日即一日之恩臣负罪□巳多蚤去一日为一日之幸今私寓既移不可复返而家小前年巳去随身行李无多便可迨氷未泮遵陆而行渐南渐暖可以无烦　圣念伏乞皇上慨然赐放俾遂生还臣虽不能报　圣主隆天厚地之恩庶不失臣子进退始终之义而人心始安贤路斯辟所关系良不浅矣万历三十八年正月初六日奏 

　　○乞放疏（四十一） 

　　奏为荒庙难以久居伏俟　纶音恳求蚤发事□者臣伏蒙　皇上以臣移居真武庙恻然动□□以候　旨而行臣自奉　旨以来翘首跂足望□欲穿迄今旬有五日而臣之移来则四十余日矣臣虽不敢出城而既巳离次与出城无异其荒凉殆又过之臣今不能措一词但以此一疏求　皇上准放一声俾臣得全进退始终大节而天下□从此太平此新春新政第一事也臣不胜云云万历三十八年正月二十日奏 

　　○乞放疏（四十二） 

　　奏为恳乞　圣慈一亲并放事臣见前年兵部尚书萧大亨放去计其家居优游今巳年半比者一月之内见刑部尚书沈应文放去光禄寺卿王守素放去此皆　皇上慈悲至仁体其苦情而予之生路诸臣乃得进退始终不愆其常身去而心安皇上曲成之恩大矣若臣之于诸臣也以杜门则独先以待命则独久以上疏则独多而栖止荒凉则诸臣之所未有　皇上待臣视诸臣似亦有加焉则臣之得放似亦不当在诸臣之后伏乞　皇上一视而放之即以臣罪过予臣闲住但得　皇上发放一声徒步出国门　皇上之大恩臣之□愿也臣不胜云云万历三十八年二月初一日□ 

　　○乞放疏（四十三） 

　　奏为恳恩急放事臣乞休匝两年矣移徙又两□矣疏八十上矣前者伏奉　温纶谕以春寒许以候旨今春深寒薄候亦久矣臣犹记得先年阁臣赵志皋八十疏而死沈一贯八十疏而去今臣亦八十疏可以放矣一放而　皇上待阁臣之礼全矣臣所以坚忍宁耐一片愚心亦暴白于天下后世矣臣不胜云云万历三十八年二月初九日奏 

　　○乞放疏（四十四） 

　　奏为候　旨日久恳乞　圣慈慨然赐放事臣自正月初间伏奉候　旨之谕迄今又踰四旬累疏哀鸣更不敢及人情口语之猥繁与荒庙栖居之琐尼盖亦学古人所谓三缄百忍惟求一放而巳矣夫臣有罪宜放臣年七十宜放臣病宜放臣三年不供职宜放臣乞休至八十疏宜放即放亦巳后矣而　圣心尚未慨然臣窃惑之语云待河之清人寿几何臣今桑榆之景即旦晚溘然而逝巳是古来所稀但使臣不获首丘而毕命于都门则臣直候死非候放也臣之所望在生还臣之所□于　皇上者在放生今天气融和归途良便伏乞圣慈悯臣久候之苦慨然赐放臣不胜云云万历三十八年二月十九日奏 

　　○乞放疏（四十五） 

　　臣惟士君子不得进而行其道则有退而藏其身乃臣年来以都门为乡山以旅邸为林泉以吞忍为修炼以封章为功课近且以庙为家以真武为居停主人而以二三庙户为□矣盖自前年四月二十一日以来以岁计者二以月计者二十有四以日计者六百有三十夫人年至七十来日有几而掷此六百三十日于风波之场醉梦之境何为者哉人生如隙中驹石中火自臣癸卯七月入京至今七年问朝野大臣物故者几六十人今臣病久不去日复一日恐此庙中为臣牖下又且损一番斋粮麻布之惠矣庄周有言宁死而贵乎宁生而曳尾于涂中乎此理此意可与老者语而少壮之所未知可与见道者语而庸鄙之所未喻故臣之至急在生还惟不敢冐擅去之罪耳臣不胜云 

　　○乞放疏（四十六） 

　　奏为恳乞赐放事臣惟必去者臣之义也必待命而去者朝廷之法臣子之礼也自臣移居伏蒙皇上命臣候　旨臣窃喜不自胜以为天心巳动不过少需旬日赐玦必矣不谓伏候至今六十余日即计吏褫职者竣事皆散举人下第者发榜皆归而臣尚羁留于此不但不得比于兵刑二部大臣且不得与褫职之吏下第之上等也念臣入仕二十八年中间还里之日惟丙戌奉差半年壬寅癸卯请告年半合之仅仅两年古称游子思故乡老则益思病则益又思今臣二载以来精神飞越魂魄飘扬何日何时不在家山丘陇之间而　皇上不肯放臣切观　圣意若不欲臣生还者何苦臣一至此哉今天气融和过此炎热又将至矣伏乞　皇上轸臣苦迫之情慨发慈心亟赐一放臣不胜云云万历三十八年三月初五日奏 

　　○辞免读卷并乞放疏 

　　奏为辞免读卷并乞放归事臣杜门二载一切公务毫不与闻乃今殿试届期礼部题读卷官犹列臣名于疏内臣不胜骇愕夫此鸿巨之典隆重之役不惟劣臣病体万万不能趋承即该部多此一题臣之惭愧亦巳甚矣谅在　圣鉴谨此题知而臣淹困之久孤寂无聊渴望首丘以日为岁伏乞圣慈矜悯即放臣不胜云云万历三十八年三月十二日奏 

　　○乞放疏（四十七） 

　　奏为恳乞赐放事臣乞休八十余疏自正月迄今疏凡八上一槩留中未蒙省发今清明又五六日矣春既暮而暑将来数巳穷而理亦极而此荒凉庙舍方之蘧庐犹为不堪臣□释子不欲三宿桑下今臣宿此辄踰十旬以臣之不肖为清议所不容同类所共摈而久居方丈长污神栖即真武能怜臣容臣而臣亦不安甚矣如旧辅王锡爵病苦甚真今复来辞一腔赤诚似亦　圣主所当曲体者伏乞　皇上放臣并及锡爵俾在林下者享一丘一壑之安出国门者免絷之维之之累而　圣主所以待辅臣之礼真可谓□始有终矣臣不胜云云万历三十八年三月十九日奏 

　　○乞放疏（四十八） 

　　奏为恳求即放事臣惟凡人有求而不与至于屡求今日求之明日求之频数烦渎毋论人厌其求将求者亦自厌矣臣连章累牍积日累岁臣巳自厌况　皇上岂有不厌臣者顾臣不得巳也顷者同官弃向高偶有微言亦欲求去昨奉温旨犹复疏辞臣见其意实以阁务殷繁无人共济不惟劳悴抑且妨贤中外缙绅责望谯让此向高所为汲汲焉累疏而请耳臣愿　皇上亟行会推以安其心而趣之出而臣病废守候之久伏乞　皇上怜臣放臣俾得与萧大亨沈应文共沐　圣恩始终两全进退以礼臣不胜云云万历三十八年闰三月十九日奏三十九日奉圣旨卿调理日久疾巳平复何为恳请屡奏乃今阁务繁重正赖谋猷匡济赞让岂可坚辞求去还体朕意即出辅政慎勿再陈吏部知道 

　　○乞放疏（四十九） 

　　奏为疾痼难痊恳乞　圣慈垂怜即放事臣待命二年移居半载本月十九日□有疏陈二十九日伏奉　圣旨卿调理日久疾巳平复何为恳请屡奏乃今阁务繁重正赖谋猷匡济赞让岂可坚辞求去还体朕意即出辅政慎勿再陈吏部知道钦此臣即于真武庙恭设香案扶掖望阙叩头恭谢讫臣蒙　圣主隆恩天高地厚捐糜报効乃臣本心惟是人之罪过人所屡言而人亦自知其不同洗雪臣之疾病人所不言而臣则自知其不可疗治盖凡治病者少壮易而老则难骤感易而久则难顺适易而郁则难臣年七十老矣病自前年迄今久矣求去不得去幽居于此岑寂无聊郁矣臣所以苟延至今者实为天幸亦为学力而要之膏盲沈痼视息仅存在易所谓贞疾恒不死者也以臣残废如此而　明纶尚欲□以匡济赞襄即出辅政传之四方人必谓　圣主始不知臣之不肖今并不知臣之痼疾何　帝尧之明乃亦有时而蔽乎盖臣初婴疾即无生理即自知不能终事皇上报答　圣恩是以　皇上再遣鸿胪卿谕臣一命同官谕臣凡臣有疏辄荷温旨慰留不帝数四真千载希旷之恩使臣病尚浅调理一年亦可望痊不待至今而后脱体矣□素直肠虽妻子朋友莫之或欺岂于　君父至尊之前敢有矫饰伏惟　皇上始终鉴詧准臣休归臣不胜云云万历三十八年闰三月二十九日奏 

　　○乞放疏（五十） 

　　奏为痼疾委难望痊哀求即放事臣于前月二十九日伏奉　温纶随即具疏备陈犬马之疾沈痼而不可治但求残喘以遂首丘盖自前年迄今将及百疏千言万语所求不过一条性命更无支词而杜门日久形如槁木心如死灰自身以外一切不闻不见惟昨城楼之灾闻而惊惧而不敢具疏问安陈言修省者亦以疲癃残废之人分固宜尔也然因思火称郁攸郁能生火今天下人心之郁具列诸臣疏中毋待臣言即如臣至不肖为人所共摈斥而躭延月日以妨贤路致有积久而不得舒之众怒望久而不得鬯之舆情此其郁最大以臣两年婴疾百疏乞休孑然一身栖栖荒庙秪为分义不敢不待而絷维局蹐真同散拘自来辅臣未有困苦至此者此其郁亦最大今欲宣郁弭灾则放臣为第一义臣去而诸政事可次第举矣伏乞　皇上俯垂怜詧即准放归无使痼疾之臣尚淹都门频渎天听臣不胜云云万历三十八年四月初七日奏 

　　○乞放疏（五十一） 

　　奏为恳求准放事臣疾病沈痼耳目昏瞶筋骨萎薾精神瞀惘心志散乱巳为废弃无用之人自古以七十为稀年臣年六十有九正当其数自前岁乞休预治后事衣贮于笥木蓄于家今但愿生还故乡一上先臣之丘陇而后待尽少延一日即臣一日之幸即　圣主一日之恩也夫人气倦意阑虽有绮筵所思者枕簟而巳矣然必辞谢而去而后不愆于仪臣今所处实类乎是伏望　皇上鉴怜之成就之臣不胜云云万历三十八年四月十三日奏 

　　○乞放疏（五十二） 

　　奏为恳乞放归事臣以衰病之躯孤栖荒庙繇冬及夏巳历三时日长正似少年寂寞真似空谷而久旱酷热尤苦不堪自腹背胁肋以至胯股之间筋骸脉络不知何故而如掣如抽痛楚经旬膏药遍体臣自顾摧残之巳甚切忧岁月之难延倘天心尚未慨然则首丘终无复望矣伏乞　皇上大开慈念亟放臣归臣不胜云云万历三十八年四月二十日奏 

　　○乞放疏（五十三） 

　　奏为恳乞放归事伏念人臣去就如臣所处自古以来未有之艰难亦自古以来未见之变异盖圣主之　恩宠至厚但臣之赋受至薄故迍邅至此莫非命也臣病极矣困极矣一日在此则一日之苦一刻在此则一刻之苦今四日而夏至又四日而端阳日月如流犬马余生有几伏乞　皇上即放臣归臣不胜云云万历三十八年四月二十六日疏 

　　六卷终 

　　●李文节集卷之七 

　　晋江　九我李廷机着 

　　奏疏（七） 

　　◆奏疏（七） 

　　捐俸助赈疏 
　　乞放疏（一） 
　　乞放疏（二） 
　　乞放疏（三） 
　　亲赉乞放疏 
　　谢恩并乞放疏 
　　乞放疏（一） 
　　乞放疏（二） 
　　乞放疏（三） 
　　乞放疏（四） 
　　乞放疏（五） 
　　乞谴黜疏 
　　再乞谴黜疏 
　　比例给假疏 
　　乞放疏（一） 
　　乞放疏（二） 
　　乞放疏（三） 
　　奏辞考满并乞放疏 
　　再辞考满疏 
　　乞放疏（一） 
　　乞放疏（二） 
　　亲赉乞去疏（一） 
　　亲赉乞去疏（二） 
　　亲赉求去疏（三） 
　　乞放疏（一） 
　　乞放疏（二） 
　　乞放以弭灾变疏 
　　乞放疏 
　　乞放以重国体疏 
　　乞放并请推补疏 
　　乞放疏 
　　乞免署名并乞放疏 
　　乞放疏（一） 
　　乞放疏（二） 
　　乞放疏（三） 
　　乞放疏（四） 
　　乞放疏（五） 
　　乞放疏（六） 
　　乞放疏（七） 
　　乞放疏（八） 
　　乞放疏（九） 
　　乞放疏（十） 
　　乞放疏（十一） 
　　乞放疏（十二） 
　　乞放疏（十三） 
　　乞放疏（十四） 
　　恳恩给假疏 
　　再恳给假疏 
　　乞旦勘藩封疏 
　　乞放疏畧 
　　乞放疏 
　　谢恩疏 
　　乞放疏（一） 
　　乞放疏（二） 

　　○捐俸助赈疏 

　　礼部尚书兼东阁大学士臣李　奏为捐俸助赈事臣久在告昨者伏覩　圣母　皇上恻隐饥民发帑赈济暨中宫以下并有捐助臣虽即去义当为国分忧而臣向以辞俸不蒙准许迟留既久冐昧实多今谨将昨岁领过一年俸金缴送户部虽不足比于涓尘亦臣区区一念也谨具奏知 

　　○乞放疏（一） 

　　奏为病臣三度端阳恳求准放事臣自前年端阳即以病乞休其时臣居邸舍家小相随至去年端阳而臣孑然独居至今端阳则居荒庙半年矣时序流易情景屡迁理数巳穷宁耐巳极日来胸胁作痛喉舌皆疮膏药几遍乎身汤药不离乎日盖臣每闻有物故者问其年岁多是六十内外而臣年巳六十有九似难过此古稀一关但得生出国门归正首丘则　圣主之大恩臣之大幸也伏望皇上惟恤民赈饥德意以及老病之臣恻然矜怜慨然赐放臣不胜云云万历三十八年五月初三日奏 

　　○乞放疏（二） 

　　奏为三年百疏穷极无聊沥血吁　天哀求准放事臣惟天至辽邈也乃顷者旱既太甚众庶呼号而甘霖应焉即如内帑之金　皇上所爱惜不轻用也惟不忍民之饥饿遂慨然发以赈之今臣穷极无聊何啻旱望雨饿望赈哉臣常念天地覆载臣者父母生育臣者然臣赤身而出父母之腹寓天地之间乃今臣身所被上而父则下而兄弟妻子以及亲族孰非　皇上之赐者即自臣乞休伏蒙宣谕慰留至三十次此自来臣子所希遘之隆恩臣非木石讵不感恋而苦苦迫迫如此者缘臣疾病事势万万不容不去亦不容再迟也万历三十八年五月十五日奏 

　　○乞放疏（三） 

　　奏为恳乞准放事臣赋命本迟因学耐性平生遇事多以耐处之虽迟而竟得焉自前年乞休待命稍久臣语人曰秪合宁耐岂有耐之一年而不得者乎及至去年待命益久臣语人曰秪合宁耐岂有耐之二年而不得者乎今二年又两月矣臣之耐性至此而尽矣　皇上穆清之上讵知臣居处是何室屋朝夕是何侣伴炎日雨夜是何风景沈奇痼疾是何症候茹荼忍诟是何情怀邈乎不得而知也几日一疏一月几疏一疏辄娓娓数百言秪为赘为渎不能动　圣心也夫以名为阁臣身在辇毂下而隔绝若此又何怪乎穷蔀细民伏在遐陬幽在覆盆者何繇覩日月而伸其淹抑乎太平所以不臻雨旸所以不时灾祲所以不销嚣呶所以不静未必不繇此矣臣久不敢忧天下之忧惟犬马余生蝼蚁微命是急伏望　皇上俯垂怜念赐臣骸骨臣不胜云云万历三十八年五月二十四日奏 

　　○亲赉乞放疏 

　　奏为久病更加痢疾势难苟延谨冐死赉疏赴朝恳乞　圣慈哀怜急放事臣七十老人抱病日久杜门谢事犹冀残喘可延而居处既失其常寝兴皆违其节乃于二十九日午时忽觉畏寒急急上床呕逆不巳是晚遂作痢疾忽一日夜二十余次欲用推荡之剂则老人久病恐伤其真元仍依温补之方则积滞不通恐滋其缠结此之医道我皇上素所旁通者也医家无计调停补泻之间而病愈淹缠殊无起色臣犹记先年阁臣马自强入阁半年以痢卒于都下而自强年六十有六臣年过之得无惧乎要之臣病总缘郁生但得一出都城挟医携药舟行调理亦可渐望平痊若再迁延必无幸矣为此力疾造朝过恃恩私先于思善门外叩头口求仍赴文华门上疏臣病真否朝内人众所知伏乞　皇上慨发慈心即放臣归臣不胜云云万历三十八年六月初三日奏初六日奉圣旨览奏知卿病尚未瘳又无入暑失调扶掖具本亲奏情词愈恳朕心恻然岂不体念卿为辅弼股肱但天气暄热宜慎加保爱特遣太医院堂上官前去诊视卿还善加调摄以慰朕至意该部知道 

　　○谢恩并乞放疏 

　　奏为恭谢　天恩事臣乞休抱病巳越二年比因再加痢疾不得巳冐死即阍呜咽流涕求　皇上矜怜一放而巳仍于本月初六日伏奉　圣旨览奏知卿病尚未瘳又兼入暑失调扶掖具本亲奏情词愈邈朕心恻然岂不体念卿为辅弼股肱但天气暄热宜慎加保爱特遣太医院堂上官前去诊视卿还善加调摄以慰朕至意该部知道钦此臣谨设香案力疾望阙叩头谢　恩太医院官徐文元等随奉钦遣到臣床前臣复就床叩头诊视讫伏念臣年衰病久不善摄调转致新痾上厪圣念膏盲沈痼更微　天语之温草木焦枯重烦御医之遣　圣恩隆重如天罔极岂臣捐糜所能酬答岂臣笔名所能名言者臣形容悴甚血脉虗甚病根深甚调治难甚则文元等一入门知之一下指知之无待臣重陈也伏望　皇上即放臣去臣但出城则心宽登舟则心又宽河水新添舟行风动且立秋近在十日臣家远不过七千里臣得归正首丘臣之报恩不在今生而在来世矣臣不胜云云万历三十八年六月初六日奏 

　　○乞放疏（一） 

　　奏为残喘终难久延即日立秋恳求准放事比臣以旧痾新疾冐死叩阍伏蒙　皇上恻然特霈温纶念天气暄热勉臣调摄更遣太医诊视臣感恩过激遵　旨静调数日以来痢幸少止然而衰老尫羸之人重经此一番剥削真元愈涸脾土益虗饮食不消四肢绵弱奄奄喘息仅如一丝而兼以居处失常僮奴皆病寂寥无侣郁悒不堪　皇上但知天气暄热至其间情景　皇上宁尽知而臣亦讵能尽言之伏诵前　旨以臣为辅弼股肱之臣然则恩礼始终惟此一放而即日立秋凉风将至起死回生亦惟其时矣不然侍郎王汝训犹得死于邸舍而臣乃死于荒庙之中　圣慈宁忍乎哉伏乞　皇上慨然赐骸臣不胜云云万历三十八年六月十八日奏 

　　○乞放疏（二） 

　　奏为擅去之罚既严未去之臣可悯恳祈　赐放以示特恩事切惟官无崇卑一谓之臣子皆当听命君父故虽甚急迫必得　旨而后行此万古之纲常一王之典则岂有读圣贤书通古今谈道义动称高品而及其去就乃不顾君臣大节任情使气如鸟飞鱼逝一人作俑羣然尤而效之如今日者盖驭委其辔马骀其衔纪纲法度陵夷极矣 
　　皇上特勑吏部分别处治更有罢职不治之念惩巳往而防将来无亦见四牡横犇不得不谨操衔勒以救之也然而王道本乎人情凡人以疾痛惨怛呼号君父而漠然不加体悉至于久而不得请穷而无所归不能守死则有逃而去耳臣待命三年所受顽钝观望之讪不知几多人之交口呵斥驱逐与讽臣从权勇决者又不知几多臣生平执拗此时却以得力不然臣阁臣也而与孙善继等同科不知吏部当作何处分他日史官当作何书法作何断案耶夫臣子擅去罪奚所辞而絷之使不得去以至于死恐于九经体臣之道亦为未尽诚以降罢之罚惩悻悻□情之士一振其纲维而以赐玦之恩待老疾守法之臣曲全其终始岂非义之尽仁之至哉万历三十八年六月某日奏 

　　○乞放疏（三） 

　　奏为天气渐凉恳求　允放事臣前月扶病叩阍伏荷温纶以天气暄热勉臣调慑臣感　圣主曲体之深仁视臣如子又窃幸病臣首丘之有望秋以为期今自六月十九日立秋二十七日末伏秋来伏尽热退凉生加以霖雨之后百川灌河臣之羸弱陆行则难于驰驱舟行庶便于调理　皇上放臣此正其时伏乞慨发慈心允臣所请放之久留之后与之垂尽之生即覆载仅足拟其恩即环草未足効其报也臣不胜云云万历三十八年七月初一日奏 

　　○乞放疏（四） 

　　奏为天气巳凉恳求即放事臣伏念臣杜门巳三年矣犬马之疾万不能出矣匹夫之志坚不可夺矣　皇上察臣真情亦久不能臣以所不能而将听之去矣春初奉　旨曰春寒到臣计日望暖而暖过矣夏间奉　旨曰天气暄热则臣又计日望凉而今凉又至矣臣七十之年奄奄一息更经得几度暑寒　皇上春秋□盛如冈如陵夫岂知臣桑榆之景之甚迫促也　皇上九重之上深宫之中夫岂知臣栖宿之处是何室屋是谁伴侣也皇上万几日不暇给夫岂知臣之寂寞萧索度日如年也夫擅去者必处而不怜久候之臣非所以为辨也物故者巳矣而其后者复羁留之以俟其物故非所以为仁也以　皇上至仁至明至断而所以处臣子去留之际独有所未尽臣诚不得其觧也臣记得先年二辅臣并放正在七月其间阁中亦惟朱赓一人耳伏乞　皇上慨然及时放生毋再踌躇臣不胜云云七月十四日奏 

　　○乞放疏（五） 

　　奏为恳乞放归事臣自夏间蒙　恩奉　旨计日而待惟苦夏之未去秋之未及也今立秋之后复为白露节矣凉风飒飒寒气萧萧臣南人羸体畏怯风寒数日以来乃更解装发箧取冬衣而被服之盖此时气候鸿鴈来而玄鸟归即狐之首丘亦维其时窃度　皇上向所许臣以候　旨者今必慨然赐骸而臣伏候三年数穷理极到此亦万无再缓矣且以无所事事之一闲人而絷之辇毂之下仍糜禄以养之又使其告苦告怜烦渎　至尊甚无谓也夫贤才不乏而办事者见有向高臣未去无益臣去无碍　皇上何难于一放而迟疑为哉伏乞即赐慨然俾臣得及此秋凉生还田里臣不胜受恩云云七月二十二日奏 

　　○乞谴黜疏 

　　奏为路穷情蹙愿求谴黜以遂生还事切惟臣今日止有去之一路而求去止有章疏一路乃百余疏而不得也臣路穷矣情蹙矣然特为候　旨耳而臣之候非为徼温旨望后恩也但得一　严旨以去即谴黜而臣心安矣况臣实有罪焉累　圣主知人之明其罪一辜　圣主如天之德其罪二屡违　上命其罪三频渎　宸严其罪四其它罪状尚不胜举即如詹泝之闲住如孙善继之为民如刘道隆等之降职皆　皇上之恩皆臣之愿盖均此严谴诸臣以擅去得之臣以求去得之诸臣先去而被谴臣被谴而后去一先后间而其义殊矣伏乞　皇上鉴臣情非矫饰语出繇衷即赐施行臣不胜云云 

　　○再乞谴黜疏 

　　奏为病久岁寒再申谴黜之请以乞残生事臣疏至百余候经三载计无所出故前有愿求谴黜一疏夫谴黜岂人之所欲而臣顾求之者诚以为但一得旨一得去无擅之罪无逃之名可以明臣礼可以安愚心可以少延犬马垂尽之年可以不妨梅楫登庸之路吁名可不频挂于人口病疏可无再渎于　宸严则削籍贬秩何所不可此臣所为甘之如荠而愿求之非虗饰也今天气日寒臣之居处其为不堪伏乞　皇上矜臣疾苦俯从臣愿霜雪雨露莫非　圣恩与夫絷之维之而竟以毕命于此者大悬绝矣臣不胜云云十月初十日奏 

　　○比例给假疏 

　　奏为比例给假事臣伏覩大明会典内一款两京文职离家六年欲给假省祭者听盖念其离家之久而许之休沐子得省亲孙得祭祖着为　令甲所以体悉臣下者如此其周挚也自臣入仕止有奉差过家半年南京考满归乞休年半盖服官实历二十六年而自癸卯以迄于今离家八年矣臣自惟至愚既不克摅夙心以酬隆遇又不能保晚节而返初衣日居月诸巳迫桑榆之景雨濡霜降不胜松槚之思臣见先年阁臣王锡爵沈一贯各给假并蒙允许臣是以考据令甲援引前规辄以假请伏望　皇上慨然赐允俾得回籍祭扫先茔少展子情以光孝治臣不胜云云十月廿四日奏 

　　○乞放疏（一） 

　　奏为请告既踰三年恳乞放归事臣切惟三年者凡事之大期如乡试会试述职给繇行取复除之类皆不越三年孟子言去国之臣三年不反则收其田里虽以古昔待臣之原然至于三年则臣之去坚而君之礼尽无复不决之理矣臣见自来辅臣去位速则旬余迟不过月内惟赵志皋待命满三年每对人流涕竟不及归良亦甚苦今臣自戊申求去历巳酉庚戌三年巳满及今而放俾臣臣姓名不挂于仕籍俸给不关于廪帑是犹三年收田里之义也再过腊月则四年矣伏望　皇上念四年之将及怜臣待罪之巳久慨然放归臣不胜云云十二月初三日奏 

　　○乞放疏（二） 

　　奏为恳乞　圣恩及此岁杪了结久稽之事以活久困之臣事臣前日一疏言臣请告历戊申巳酉庚戌满三年过此辛亥则为四年求今遂放犹合古三年收其田里之义盖臣谓　皇上于臣之病苦及臣未去之妨碍或未尽知而年岁则可屈指而数者臣见古来二十一史仅有宋末大臣江万里辞位半岁不得允出关以待史册书之以为异常今臣二年不得允特不出关耳夫此一事之久稽也了结之在今日臣之久困也纵舍之亦在今日伏望　皇上及此岁杪放臣归去臣得放于久困之后得归于除夕之时感恩祝　圣尤当何如臣不胜云云十二月十七日奏 

　　○乞放疏（三） 

　　奏为在告年久公典届期乞赐斥归以彰　干断事伏念臣席槀待罪自戊申年始矣于今四年复逢大计犬马之齿正及七旬大臣当大计而自陈公典也而臣种种罪状何待自陈臣不敢自陈也七十而引年亦公典也而臣未七十时固巳当去何待引年臣亦不敢引年也惟是臣淹延久矣数穷理极矣伏望　皇上及此一时断然赐玦即坐臣以不职年老有疾褫其既旷之官而放之久羁之后则荡荡　圣恩真高于天而厚于地臣即辜负于今日誓当効犬马之报于来生臣不胜云云万历三十九年正月二十一日奏 

　　○奏辞考满并乞放疏 

　　奏为病废无考满之理惊闻　殊旨恳乞收回并求亟放事臣同官叶向高以考满加恩再三辞让及至奏谢复以臣不考满为言臣服其谦而怪其不当援臣也乃本月本日忽覩向高谢疏奉　圣旨览卿奏谢朕甚嘉悦知道了辅臣廷机既应考满着吏部奏来钦此臣目眩手颤汗流浃背惊骇错愕生平所未有者盖阁臣考满必计其办事之日臣丁未年五月被擢闰六月入阁办事至戊申年五月被论臣遂杜门不出告病乞休疏至百余未蒙允放以迄于今四年之间阁中事务皆向高独劳臣毫不与闻久矣乃有考满之理乎且非特此也臣以至愚不肖累　皇上知人之明辜负皇上如天之恩罪过多端弹章盈箧即重加贬谪未尽其辜而尚言考满此尤理之所无者也盖臣尝语向高曰甲考满即乙考满何分彼此考得便考考不得便不考会曾加损臣所以语同官者亦可以告　皇上臣窃谓向高每有敷奏类当理可行独此矣言而　皇上亦未免于过听耳伏望皇上俯察臣言收回前旨但发臣二十二日一疏准臣致仕则臣之感戴恩荣视考满何啻什伯千万过之哉臣不胜云云正月二十五日奏 

　　○再辞考满疏 

　　奏为乞骸之章未发考满之　旨未□□□□□诚恳乞　圣明勑部免奏事本月二十二日臣疏乞骸二十五日困覩　皇上所批向高□□□□疏乞收回　殊旨连日翘首跛足望前章之□□命之收□□未也臣不得不再披沥□□　天听臣惟爵禄人之所厚考满亦人之所欲然有自然无勉强遇满则考不得则不考此为平正道理经常法度臣虽不肖亦畧见几分自做秀才无干求自入仕无请乞当臣侍郎六年考满值覃恩之后吏部臣杨时乔叙臣効劳请加尚书而臣疏辞先辅臣朱赓复查例欲加臣太子宾客而臣又辞之臣之志固不在温饱不在爵秩也臣以不肖见弃于时如共工驩兜之凶恶不可一日而容如夷狄猛兽之驱除不可一日而缓臣不胜其迫始发家眷于隆冬之月迫又不巳臣始移栖宿于荒庙之中而近来大义不明彛伦渐斁自孙善继不候旨而去相继者十余人人方教臣以効尤诋臣以观望嫚骂之言盈耳叱咤之声载途臣所以忍之又忍日复一日秪是候　皇上一旨放臣欲臣子之义全其始终以去留之权归之　皇上不忍堂堂天朝有挂冠都门拜表辄行之事而臣平生所学所守亦不欲及其晚节而失之于造次之间臣疏至百余数日一上臣岂更有他念哉考满人谓美事倘见其大者亦是寻常令人数我朝阁臣不首称薛瑄乎瑄初以大理卿被劾下狱拟重辟如此其危也天顺元年正月入阁六月致仕不待考满也其官止于礼部右侍郎兼翰林学士竟无所加也今垂名史册从祀庙庭先后阁臣官高于瑄者何限而不得与比焉然则人之不在膴仕好爵崇阶峻秩亦明矣臣不以考满为歉而耻德行之不如瑄向高素知臣者此举不足为臣重反为臣累皇上善用言正宜置之不谓乃过听而行之也臣前事未结重添出一事愈益焦类伏乞　皇上鉴臣真诚爱臣以德即勑吏部免奏但发臣二十二日乞骸之疏放归田里臣不胜云云 

　　○乞放疏（一） 

　　奏为恳　恩赐放事臣待命四年数穷理极顷复闻王锡爵计至臣倍加感怆锡爵年七十七臣今年七十而禀气又不如锡爵之坚劲臣之陨亡亦在旦夕伏乞　皇上怜臣放臣俾臣幸不客死亦得如锡爵终于家园此为　皇上隆天厚地之恩若身后帷盖则臣预辞屡矣臣不胜云云二月十二日奏 

　　○乞放疏（二） 

　　奏为恳乞　天心推亡及存慨然赐放以遂首丘事近日亡臣王锡爵讣至臣向高为之请　皇上亦为之恻然动情矣伏念当年锡爵蒙召用臣廷机亦蒙拔擢既而如同途之遭跋嚏同舟之遇风波而锡爵竟不来今长逝矣臣犬马之齿竟少数年崦嵫之日巳见逼促而锡爵尚在其家臣乃以孑孑一身栖栖于此一闻其计甚有滕人筑薛之忧自古称狐死首丘臣卜兆久定去秋属臣弟治圹巳毕今但得一登而后归根复命则　圣主之深恩臣之大幸也盖先辅臣赵志皋之求去不得而殁也满三年今锡爵之辞召不得而殁也亦三年可见三年人事之大期不得则死耳夫舆榇孰与徒行异乡孰与故土犬马之被盖帷于地下孰与兽鹿之获纵舍于林间伏乞　皇上推恤亡之念以及未亡之臣慨然赐放毋使臣继锡爵而同乎志皋臣不胜云云二月十九日奏 

　　○亲赉乞去疏（一） 

　　奏为叩阍乞去事伏惟臣至不肖受恩至厚负恩至深罪至多候至久渎扰至甚臣今不敢重陈惟乞一去　皇上即以辅臣之体全其始终亦一放之而足矣臣计无所出不得巳力疾赴文华门上疏仍诣恩善门叩头伏望　皇上发臣此疏即放臣归臣不胜云云三月初三日奏 

　　○亲赉乞去疏（二） 

　　奏为叩阍乞去事臣于本月初三日力疾造朝持疏叩恳盖臣之所处乃自来辅臣未有之变情迫计穷以为补牍既不能得或可以叩阍得之日夜跂望今又浃旬每见章奏发下施行者颇多独臣杳然不见影响臣在今日真是无告之穷民　皇上其仁如天何独忍于臣而不一动　圣念也臣不得巳仍匍匐赴文华门上疏随诣思善门叩头伏乞　皇上发臣此疏即放臣归臣不胜哀鸣云三月十三日奏 

　　○亲赉求去疏（三） 

　　奏为叩阍乞去事臣于本月初三日十三日两次叩阍窃冀　圣心感动而赐玦可期也乃既浃二旬寂然如故伏念臣乞休杜门自戊申年四月二十一日迄昨二十一日满三十六个月矣戊申年臣方六十七岁今则七十岁矣自癸卯年离家至今不至父母之丘墓九年矣自戊申年家眷违归惟臣一身孑然独处今四年矣自巳酉年腊月移寓真武庙今一年五个月矣念臣暮景余生如朝露将晞风烛将烬所以栖栖忍死惟候　皇上半通之纶而后理顺心安死而无憾耳今臣不得巳三叩天阍伏乞　皇上慨发慈悲即放臣去臣不胜云云三月二十三日奏 

　　○乞放疏（一） 

　　奏为蚁诚不能动　天苦极病增恳乞　圣慈矜怜允放事臣屡次力疾叩阍勉强匍匐冀或有所感动而天听愈高赐玦无日臣以七十之臣多病之躯荒庙之寓虽学忍耐而日既久不免焦烦虽免摄调而心不宁□虽痊可自腊月以来为口疮所苦日夜痛楚饮食艰难苦脑漏之病则今巳八年日甚一日鼻涕淋漓涕尽血出盖心火肺火胃火所致而心火为病根乃求去而不得去则又心火之根也臣伏覩去年　严旨以不遵纪法责擅去诸臣顷又伏覩　严旨以恣意径行大失君臣之义责李桢伏惟　皇上于　祖宗旧章君臣大义极其洞晳则如臣者亦在所矜怜特未断耳矜怜仁也断决义也　皇上一放臣而仁义兼矣臣不胜云云四月初三日疏 

　　○乞放疏（二） 

　　奏为吁　天求放事臣伏惟　皇上天也天非推测之所能知非祈祷之所能格今　皇上之久而不放臣去也臣莫知其解日夜辗转思所以求皇上者亦莫得其方谓至诚可以动天则诚恳极矣谓宁耐可以俟天则宁耐极矣而　皇上漠然如天之无心也寂然如天之无言也岂未知臣之苦乎抑知而不为动念乎夫人未有不听命于天者天愈邈而呼天者愈哀臣子未有不听命于君父者君父愈恝然而呼号君父者愈急臣□皇上不徒为穹窿之天而为仁覆悯下之天悯□老悯其疾悯其久候览臣此疏即赐批允则□□上真其仁如天而臣之感恩真与天同其罔极□臣不胜云四月十三日奏 

　　○乞放以弭灾变疏 

　　奏为乞亟屏薄德薄福一臣以谢祝融弭灾变事臣杜门伏枕忽闻怡神殿灾不胜惊怖而不□随诸臣之后焦头救火削牍问安亦自分当然耳既而思之灾繇臣致盖臣不祥之人也无一善可称无一长可取人皆厌弃众共憎嫌至薄德者莫臣若也又臣本是个穷秀才一味寒酸沦肤浃体自少到老不曾一日安乐至薄福者莫臣若也不祥之人所居之方殃咎随之而使居　辇毂下为三年淹安得有吉祥善事乎切见祈禳者扫除湔涤务令洁清而后可以荐馨香降明神禳灾而祈福伏乞　皇上穆然深维毅然断决令臣亟出国门以应袚除不祥之义则祝融永弭早魃亦消时和年丰可望矣臣不胜云云四月二十一日奏 

　　○乞放疏 

　　□为遇节感时吁□□乞放事臣自戊申四月杜门迄今四度端阳而移寓以来则再度矣秪为候命迟回日复一日岁又一岁前月臣尝力疾三叩天阍而　皇上未垂怜也同官叶向高亦尝为臣具揭求　皇上发臣封章蚤赐结局而　皇上未垂听也然则臣更有何路可乞此犬马之生亦更有□□年可长为河清之俟必且以无告终矣臣闻一妇含冤三年不雨恐一臣无告亦未必不能致灾今端阳之候祷雨之时伏乞　皇上俯垂怜闵放臣生还臣不胜云云五月初三日奏 

　　○乞放以重国体疏 

　　奏为愚臣不专为乞骸直陈国体宜惜主权宜专恳乞　圣明亟行干断事臣闻汉臣贾谊有言人主之尊譬如堂羣臣如陛故陛九级则堂高陛无级则堂卑高者难攀卑者易陵繇此观之羣臣体貌□□可令陵夷况大臣乎孔子曰不可则止又曰不能者止又曰避色曰避言夫见不可不能而不止当避而不避此则真寡廉鲜耻鄙夫小人何足道也若夫知止知避其志甚坚而求之又甚力大臣去就如是而巳而不蒙　上之体悉絷之维之以供人之詈骂呵斥至于幽忧疾病而不得去三年四年而不得去迁移转徙而不得去以天子腹心手足大臣而陵夷至此轻亦极矣不惟大臣轻而天子之势亦轻几如堂之无陛矣臣阅前史惟逢萌挂冠则王莾时也桓温拜表辄行则叛臣事□留正逃去蔡抗径行江万里出关叶梦鼎宵遁□□之季世也今　圣主熙朝而使大小之臣不以放去而以擅去不以君命去而以迫逐不可忍而去以淹延不能待而去犹为国有体乎犹为主有权乎此危萌乱征犹可漫视之以为不足介意乎盖大臣重轻全在出处去就之际而尤在乎上之体悉而成就之能成就则夫人皆得安全不能成就则志士至于涂炭臣见自来惟有苦求官不得者未有苦辞官不得者惟有苦罢官速者未有苦罢官难者不意数千年大臣极厄之数忽在今日而臣偶值之此臣所以自伤自恨若焦若烧自去冬患口疮日乃弥甚破烂痛楚不能饮食七十老人朝不保暮即待命长毕于此臣之义得矣而以言乎干断主权国体则安在哉　皇上聪明天纵伏乞三思臣言亟允臣去而后推之以及夫候于效者臣不胜云云 

　　○乞放并请推补疏 

　　奏为恳放久候之臣亟　勑推补以实政地以图化理事臣昨方有疏直陈国体王权求　皇上放臣以彰干断乃上疏后见叶向高请补阁臣而未乃□臣求去不得可谕令勉出供事臣一见不胜骇愕此又是前日欲臣考满之奇事也臣老且病罪如山积心如死灰形如槁木先后渎陈至一百十有余疏秪求　皇上一旨放臣而臣子进退始终之义全　圣主覆载生成之恩大矣至于推补阁臣一节臣向以去国之人可无复预此事而今日则似乎可言自来阁臣常四五员即先年阁臣有朱赓而　皇上用于慎行叶向高及臣仍起用王锡爵盖一时而有五人焉今三年惟向高一人虽才力之优而既苦独劳亦嫌独任相须共济诚不可以无人况四海九州岛之几务所与共理者亦必翕受四海九州岛之英贤惟惬乎人情斯贤于梦卜今中外伫望此举而会推之命未闻坐视贤才播弃政地单虗　皇上独不为万几计虑乎臣记得万历二十二年六月王锡爵乞休并请推补惟时　皇上用沈一贯陈于陛二臣命下旬余锡爵乃去臣今日情景有类彼时伏望　皇上追惟前典或先放臣去而后会推或即勑会推而后放臣去旬日之内政地实而病臣归岂非中外一大快事哉若向高疏末所云万无此理　圣明洞鉴必不如前日考满之事增臣玷辱也臣不胜云云五月十四日奏 

　　○乞放疏 

　　奏为恳求放去事臣去年六月感患痢疾蒙　皇上遣医诊视乃今年又六月矣臣思　圣恩之难报叹日月之如流伤衰病之残生苦淹延之太久室家回籍巳谕三冬庙宇孤栖洊经二夏既不能鞠躬以酬　圣主又未获奉命而还故园臣景逼崦嵫心悬桑梓丘陇荒芜欲归治之弟侄暴露欲归葬之孤寡辛酸欲归抚之而臣后事久豫亦欲归而就之近日每闻中外士大夫物故问其年有□七十者有纔过七十者有未及七十者人生真如隙驹功名皆是蕉鹿归根复命不过一丘自圣主与之以为恩在暮年得之以为福臣所有朝夕焚香呼天祝神此真武之所鉴怜亦士绅之所悯恻也盖臣自来不敢有求惟此晚节一去苦求求者四年中间百十余疏妄自谓硬竖春梁牢立脚根必得吾父之命而行冀存万古之纲常无为将来之口实但恐七十老人溘先朝露臣虽无悔而人且有笑臣者耳伏乞　皇上及臣未死而放之臣即死于道路乎犹为生出国门幸而死于故乡乎则为狐死正首丘矣　皇上之恩何如其大臣之感戴何如其深也臣不胜云六月初三日奏 

　　○乞免署名并乞放疏 

　　奏为阁揭乞免署名并乞速放事臣不与闻阁务久矣而臣向高今官在臣上则为首臣矣乃向高过为推让如昨试岁贡补典籍具题犹称大学士李廷机等以臣久在事外旦夕即去之人依然署名且以二品官加于一品之上向高之撝谦则善矣而事体不妥臣能安乎臣屡言直言向高不听是以不得巳诉之　皇上伏乞天语一传令其勿复推让并乞速放臣去不惟凡事妥便即臣污名亦免挂人口齿臣之大幸也臣不胜云云六月初六日奏 

　　○乞放疏（一） 

　　奏为王道本乎人情终恳　圣慈俯垂体恤事臣伏惟礼记有曰人情者圣王之田也故宋儒祖之而为王道本乎人情之说有人情必有体恤我皇上至圣至明临御多年人情无不洞浊惟是迩年臣下去就之际　圣心容有未加者如臣最不肖其身既无所容而不听之去疏至百十余上候至三四年而不得也意者蝼蚁微情无足体恤而尘渎聒激更取厌于圣心耶夫臣在此一日不但臣一日不安人亦一日不安人既不安则臣益不安史传有云君平厌世世亦厌君平臣初志本欲报主立功自遭跋嚏以来神倦意阑初志之灰久矣而人或有未知也即臣向高代臣申恳疏揭十余及至催补阁员疏末忽添出谕臣勉出一语臣面责其谬向高答以屡催不得无聊而姑言之而臣知其必滋人之疑而益臣之苦矣今疑臣者不啻窃鈇而忧臣者甚于忧边防臣者甚于防虏即荒寓不足容臣身而旁引不径不窦必告必面之文历举古史前朝之事不足白臣意计独有从先臣王锡爵于地下臣乃得安耳而数一日未尽将若之何此臣所以屏息吞声终无一言而惟望君父体恤求一去也伏乞　皇上亮臣怜臣亟□臣臣不胜受恩云云六月十二日奏 

　　○乞放疏（二） 

　　奏为洼寓堪怜恳　天赐放事臣席藁真武庙元是荒野之区顷者霪雨异常倾頺坍塌竟与外路相通臣孑然独处昼依庙户夜靠廵军此中情景何繇上彻至尊之前倘　皇上令人一视必有恻然于中者其放臣不待词之毕矣臣穷苦哀号伏乞　圣慈怜悯臣不胜云云六月二十二日奏 

　　○乞放疏（三） 

　　奏为恳恩亟放事臣待命淹延今又七月盖古人以三秋为久而臣经四秋矣每念人生七十自古所希历代卿相其立德建功年跻七十者几何人即贪权嗜禄年至七十者几何人况臣禀气最为薄弱自童稚时父母常忧其夭折今犬马之年巳出望外而又数岁以来困于荆棘苦于絷维疾病牵缠形神枯槁如秋后黄叶风前残烛陨落烬灭不能须臾待矣此臣所以急切呼号惟求　圣主之亟放也今数穷理极倘　圣心犹未慨然是将令臣从王锡爵于地下而锡爵首丘臣乃客死不亦可悲也哉臣所居再遭霪雨上漏下湿壁頺墙倾视前雨尤甚栖身无所情景不堪伏乞　皇上俯赐矜怜即放臣去臣不胜受恩云云七月初二日奏 

　　○乞放疏（四） 

　　奏为恳恩亟放事臣惟自古及今人臣求去未有若臣之难者待命未有若臣之久者求去之疏未有若臣之多者臣自知烦渎为　圣心所厌必至弃掷不蒙省览然而　皇上未放臣则臣不得去臣不得去则不得不渎也今情极殚而无复可陈词极穷而无复可措惟得奉　旨一出国门而四五年纷纷之事皆了臣一生之事亦了矣伏乞皇上怜臣放臣臣不胜哀求云云七月十二日奏 

　　○乞放疏（五） 

　　奏为恳恩准放事臣候命日久即今年自春而夏而秋今七月又过二旬矣秋声四起孑然一身形影相怜仰屋窃叹不材不肖即巳长负　圣恩又未能徼一　旨以去日复一日杳不可知景迫崦嵫将填沟壑即百事都无计较独蝼蚁性命犹未能遽遣之胸中今臣别无生路可寻惟有　君父可告诫知烦渎取厌不得巳也伏乞　皇上及此秋凉放臣归去臣之报效当在来生臣不胜哀求云云七月二十二日奏 

　　○乞放疏（六） 

　　奏为恳乞赐放事臣渎扰　宸严至一百二十余疏候　旨四年今七月又将尽矣衰残困苦之情臣今不敢猥叙辜负恩私之罪亦无俟臣贽言惟是一去则臣进退之义明得　皇上一旨放臣而臣三四年间千忍万忍以听君父之命者此心亦得白于天下来世矣秋候渐深荒居渐冷伏乞皇上即日怜而放之恐过此月又非补牍之时臣不胜云云七月二十二日奏 

　　○乞放疏（七） 

　　奏为恳恩允放事臣在告四年恭遇　万寿圣节四度矣臣所受　钦赏银币与金银篆字赐腥赐食重迭频藩盖笥不胜藏腹不胜餍而冐滥饕飧尤不胜其愧忤矣臣每念人生所受有数盈则止焉臣候至四年须受此几度□万寿圣节之赏而后得去此所谓恩数也而臣以至劣不肖久不事事损内帑而糜大官至于今而日数盈矣尤有大者以臣一不肖之未去致稽大典而妨贤路至于四年则臣之罪贳更盈矣顷臣托同官向高代臣申恳向高亦巳奏闻伏乞　皇上即日允放俾臣及此秋凉出都归里臣犹冀以犬马余生祝　圣主万万岁寿且教臣子子孙孙祝　圣主万万岁寿臣不胜云云八月二十一日奏 

　　○乞放疏（八） 

　　奏为恳恩允放事臣于前月二十一日具疏陈渎窃冀　圣节之后圣心悦怿必有放生之仁俾臣遂首丘之愿日夕翘跂今又九月外臣赉捧来者皆辞去矣寒露之后天气浸寒而臣所居虽在城内而荒凉不殊乎旷野孤寂有类乎老僧桑榆之景几何乡土之恩弥切盖自古初以来人臣去就之际未有如臣之偶值其变独当其难者四载盘桓袛候一　旨诚得天语半纶而去上以彰　圣主始终高厚之恩下以明愚臣进退令恭之节他日史策不书擅书逃而臣亦无憾矣老年羸体此时天未甚寒道途犹便伏乞　皇上即批臣此疏准放臣归臣不胜受恩云云九月初三日奏 

　　○乞放疏（九） 

　　奏为恳　天允放事臣口疳不愈复患怔忡臣观医书是虗火上升心血枯竭之症盖臣自少心□不足思虑耗费以至于老所余者无几矣数年以来毋论风波之怵其心骨肉之伤其心淹顿之苦其心即臣疏至百二十余每具一疏恐不切不足以达情又恐过切或流于不敬即疏具必越宿而后敢上及其既上则心又与疏俱驰恐不达御前恐不经电览恐不蒙天鉴日夜跂望心摇摇如恳旌闻人足音则心怵然而动如杵梼焉如是者四年而臣之心血尽矣然则安得不怔忡安可望长久乎夫人所恶莫甚于死尤莫甚于客死今有恶而诅其人者则以是诅之臣恐臣之不免也深秋雨后天气巳寒转盻冬来不如及今之便伏乞皇上少垂怜念允放归臣不胜云云九月十二日奏 

　　○乞放疏（十） 

　　奏为恳乞　圣明俯循人望决久滞之事放久候之臣事臣伏惟帝王之政常循人望人有望其用者循人望而登庸之人有望其去者循人望而放舍之今臣望放之切不待臣言即臣妻子兄弟亲戚童仆日日占卦祈佛愿臣蚤归望　皇上放臣也即臣乡之父老子弟日日问讯侦候亦望　皇上放臣也若夫朝野缙绅聚会必谈及臣有诮臣不径去者有亮臣候　旨为是者有怜臣久候荒栖之苦者亦人人望　皇上放臣也今一放臣岂惟臣之望慰天下人之望皆慰矣夫朝政日有万几放臣固万几中之一几尤其大且急者不可不决也盖臣初告时方六十七岁又一年以六十八岁告又一年以六十九岁告又一年则以七十岁告矣阳虎云岁不我与孔子圣人亦止活得七十二岁阳虎之言未全非也臣病中观易有需夬二卦需之为言待也待命之义臣道也夬之为言决也决断之义万几所繇理君道也伏乞　皇上念臣久需而赐之玦俾臣得及此七十岁而归俯循天下人之望宁独臣之感戴无涯哉九月二十二日奏 

　　○乞放疏（十一） 

　　奏为吁　天求放事臣伏惟　皇上天也天不能无水旱然久旱之极亦有甘霖久雨之极亦必开霁若君之于臣较之天人之际其情尤亲凡臣子有所祈请于君父自非分义所不当得无不得者即一时未得久亦得之至于有故而去□□子有不得巳之情在君父无难处之事迟至数月巳久矣岂有迟至数年者将臣疏不达御前耶抑达而不蒙省览耶盖不惟臣所永解亦天下人所未解也夫听命于天者人也仁覆悯下者天也伏望皇上法旻天之大德开悯下之洪慈准臣以老病致仕回籍数年久候之臣一朝赐玦如开笼放鸟解网纵鱼此其恩德无穷而在今日发政施仁亦无先于此者矣臣不胜云云十月初四日奏 

　　○乞放疏（十二） 

　　奏为恳恩准放事臣伏自念犬马残生不足动天心蝼蚁微诚不能回天听不得巳仍托阁臣叶向高于本月初二日代臣转达苦情再申前恳今将半月亦复杳然臣尝□先辈言阁中不轻进揭有时而进立蒙省览批答往往能有所调剂不为空言今阁臣求去而以阁臣代求又非求官爵求恩泽有私意于其间者　皇上何疑而不听何难而不决乎夫虽有缓性之人而缓极亦急虽有耐性之人而耐极亦躁臣今固缓极耐极之日也况家乡万里即今得去亦须越岁而后抵家自戊申迄壬子则五年矣伏乞　皇上垂听向高之言怜臣久候之苦即赐俞允容臣以老病致仕回籍臣不胜感戴　天恩云云十月十三日奏 

　　○乞放疏（十三） 

　　奏为数穷情迫哀恳　圣怜事臣自戊申年四月二十一日告乞休致袛候　圣旨至于今日凡历四年计四十四个月约一千三百日矣陈情沥血冐渎　宸严凡一百二十三疏矣臣与王锡爵朱赓同时被论赓死四年葬三年矣锡爵死一年矣自孙善继去后南北大小诸臣不奉　旨去者二十余人今未死未去独臣一人矣臣虽不肖未必尽出二十余人之下也臣之志可怜也　皇上不怜臣谁怜臣者此时未放岂能终不放耶与其毕竟不能不放而迟放之不如即放之为愈也与其死而放之尤不如生放之为愈也伏乞即批臣此□准臣以老病致仕回籍臣不胜感戴　天恩云云十月十二日奏 

　　○乞放疏（十四） 

　　奏为候　命□年恳乞　圣慈慨赐一放事伏念臣行能至薄叨窃至滥愆尤至多物义至纷陈乞至烦淹延至久而臣所以忍性坚□□星霜冐讥议而尤在乎□者夫亦欲以纲常令共之大道理捍兹巳决之堤防而以去留操纵饮大辔衔归之至尊之掌握如斯而巳矣顷又私念多疏之留中必以聒渎而取厌用是逡廵弥月积诚斋戒直俟新岁方敢重陈伏乞　皇上发臣此疏即投闲削籍莫匪鸿恩即策蹇徒行不为苟去而守之五载得之一朝用成条理之终实七十一岁个臣莫大之幸也臣不胜云云万历四十□年正月初五日奏 

　　○恳恩给假疏 

　　奏为比例乞恩给假事臣于本月初五日具疏连日候　旨昨接邸报见翰林院掌院事吏部右侍欴王图特蒙　圣恩准给假五个月臣仰而叹颂圣主之待儒臣其优厚委曲如此复俯而追惟前年臣亦尝乞假而一疏之后不知补牍同官向高虽屡揭代陈而计不及此　圣心所以重赐玦而未肯概者亦臣求之未得其方也臣入京十年杜门谢事者五年所处之难视图不啻过之今图既蒙恩臣乃敢比例伏乞　皇上一视同仁而臣乡最远如蒙宽其程限则　圣恩弥□而臣之感弥深矣臣不胜云云正月十三日奏 

　　○再恳给假疏 

　　奏为恳乞　圣慈俯从给假事臣顷见讲官王图蒙准给假臣随具疏比例陈乞然此例乃旧例也臣查得大明会典京官在任六年以上者许给假省祭盖即古予告休沐之典于赐玦之外设此法以通之我　先朝所常行即臣所覩记巳丑以来二十余年间讲官给假者三人辅臣给假者二人今臣辅臣也亦旧讲官也而臣在任则十年也若其万不得巳之苦情又无待□之再赘也今元宵巳过伏乞　皇上即赐俞允俾臣得及清明一上先臣之丘墓则环草之报先臣当先效之而臣乃继其后矣臣不胜祈求云云正月十七日奏 

　　○乞旦勘藩封疏 

　　奏为藩封事经臣手乞　勑再行查勘事臣待命于此不宜有言因见代府一事乃臣署部时事与今侍郎翁正春绝不相干臣记得当年　代王鼐匀以二子不□自行检举奉　旨下部臣行该司先查　玉牒妾册则张氏有名裴□无名犹恐未的因时无廵按移咨陕西廵抚查勘去后随接抚臣霍鹏回咨并取得司道府县等官十三郡王将军中尉及长史敎授各印信结状与妾册　代王所奏相同因见得鼎莎果系张氏所生而张氏原系奏选内助进封次妃也鼎渭原报张氏名下实系裴氏所生而裴氏不经奏选在宗藩要例所谓滥妾者也据例则鼎莎虽少应立鼎渭虽长不应立臣乃为题覆奉　旨改正准鼎莎承袭封为世子是臣直据　玉牒妾册宗藩要例与外之查勘印结为代藩了此一事而今乃奏讦纷然者袛缘代王向来私情未断以鼎渭亦亲骨肉而忧其以庶人终也故于渭母裴氏称妾而讳其滥以为如是则莎继王爵而渭或可冐郡封此则　代王心曲隐微而祸胎话柄亦始于此耳臣切见事情欲核处分欲当况藩封何事毋论通贿徇私即一时卤莾疏畧以致启争酿乱罪亦不细安有如此大差错而可容隐可遮掩可苟且因循者也臣甚欲无言而事经臣手义难终默伏乞　圣明勑下礼部再将宗藩要例覆按再将　玉牒妾册覆查再行彼中抚按覆勘要见得奏选与□□□为低昂张氏与裴氏孰为奏选当年鼎渭之生所以借重张氏而冐报□名下者何故直穷到底自然明白如有私弊或差错请先正臣罪迸追正廵抚司道等官　郡王宗室诸人扶同保结之罪然后重新改正不妨反汗庶纲常正伦理明而　代藩父子兄弟之争息矣臣不胜云云二月初二日奏 

　　○乞放疏畧 

　　臣遯于荒庙今三年矣此中有树木羣鸟栖焉臣每见其载飞载鸣抟噬无虞往还自便臣窃自伤臣之为人不如禽鸟而臣所以粗能勉强者惟是确乎□□确乎必候　旨而去持此既定而臣之心亦静而安矣臣见古人立身行巳皆有法度传之后人是为衣钵臣所传受非今人富贵利禄之衣钵也古人遇而仕未尝苟且不遇而去亦未尝周章臣处心积虑自始至终惟恐前愧古人仰负皇上即臣前年谢恩一疏至今吹求臣者犹节畧其语以为口实总繇臣不肖不才又不幸而与庶吉士同读书致有馆师之瓜葛又不能背而去之故虽以平日硁硁之细行妖书时挺身作色无所为而为之赤心总不足以赎罪盖愆见谅于朋友而暴白于天下耳 

　　○乞放疏 

　　奏为哀求一放事臣荒栖候　命巳浃四年所见南北小大之臣去者多人昨吏部尚书孙丕扬亦遂挂冠矣伏念臣初求去时丕扬尚未履任也今丕扬之去顾在臣先臣虽德望行辈远不及丕扬而所受　圣主之恩所处之位与所负之志未为不同乃其年则俱在古人引年之后近日有以钟鸣漏□论臣者即臣前年有疏亦曰时异汉室才逊孔□□必死而后巳哉盖臣巳久知去就之分特为□□□义是以犹在此耳今见丕扬之去臣益怔怔忡忡终夜不寐窃度　圣心此际亦必因丕扬而念及于臣如蒙传放一声俾臣奉　旨而行则臣之去益善矣臣感　皇上天高地厚始终成就之恩曷其有极臣不胜云云二月二十一日奏 

　　○谢恩疏 

　　奏为感戴　天恩恭陈谢悃事臣于本月二十四日伏蒙　钦遣文书房官刘用到臣私寓恭捧圣谕谕辅臣朕昨览□□奏情词□见愁苦迫切且欲比恣□□去朕□□扬耆□□哀宽恕归田乡岂可效尤相继而去不以纪纲为重既为股肱大臣岂可不候明旨而任意所为纲常大义何在卿当少俟慎勿轻率有伤国体特谕卿知钦此臣□设香案望阙五拜三叩头谢恩讫伏念臣受皇上天高地厚之恩自愧菲材仰辜知□□□君臣之义臣亦素明是以伏侯五年但求一放乃今伏蒙　圣谕念臣愁苦迫切之情教臣以纲常大义之重谆谆天语俨若亲承臣捧诵未终涕泪横集臣□□□违轻率之□效前人之尤□当袛候明□□□阙而后敢就道也所奉　圣臣谨什□□藏以为镇家之宝臣不胜云云二月二十四日奏 

　　○乞放疏（一） 

　　奏为仰遵　圣谕伏候允放事臣于本月□□四日伏蒙　圣谕戒臣径行而勉之少俟臣不胜感戴随其疏奏谢讫伏念臣自顶至踵莫非　圣主之生成臣一家兄弟妻子族人莫不被　圣主之恩泽臣□亦不自揣量期効涓涘而材本驽庸罪□□积□□□亦迟□□疾常多□□四五年间苦□□□□不恋□□有万不得□者以夺其情也今既□□皇上矜怜臣敢再沥□情重于天听伏望　皇上允臣所请即发给音令臣以老疾致仕回籍臣即入地当为草为环来生亦当为犬为马虽负于今必报于后誓不敢忘也臣不胜云云二月二十七日奏 

　　○乞放疏（二） 

　　奏为恳求允放事臣待命之久巳经五年本年二月二十四日复蒙　圣谕令臣少候臣袛遵训诫随于□□□日具疏乞□□□不敢补□今又一（下有逸文） 

　　李文节集卷之七



　　●李文节集卷之八 

　　晋江　□□李廷机着 

　　奏疏（八） 

　　◆奏疏（八） 

　　辩折要例疏 
　　乞放疏 
　　乞勑令备查法例疏 
　　乞放疏（一） 
　　乞放疏（二） 
　　乞放疏（三） 
　　陈谢乞放疏 
　　拟日辞朝疏 
　　恭谢并陈苦情疏 
　　谢恩疏（一） 
　　谢恩疏（二） 
　　乞放疏 
　　拟再乞放疏因前本不发不果上 
　　乞放疏 
　　谢恩并恳乞放疏 
　　辞朝疏 
　　乞亟放疏 
　　辩诬疏 
　　辞加官疏 
　　谢恩疏 
　　在籍陈悃疏 
　　恭慰圣忧疏 
　　为虗斋蔡先生请谥疏（代草） 
　　扈从赐劳谢疏（代） 
　　谢疏（代） 
　　优叙谢疏 

　　○辩折要例疏 

　　礼部尚书兼翰林院侍读东阁大学士臣李　奏为条例原非臣删要例原自明白谨因人言辩折以备　圣裁事臣署礼部为　代府题覆改正二子内凭司查外凭廵抚司道府县官与十三郡王宗室之勘结奉　旨以正立鼎莎为世子彼时鼎渭帖然及臣入阁科□戴甫彭惟成指□□□□万金废□□少而□□□人□□遂致有□□□纷纭代府之祸实繇臣而起臣方被论时以为□当引去贿不必辩世及代府诘奏惟成疏颇侵臣而不斥名不及贿事臣敬其忠厚故惟疏乞再行查勘而止既而又论嘉靖条例万历三十二年缘何删去臣固了然而亦不辩盖以为此事除无贿外其当否无关于臣品之高低与官之去留时当去国还以无言为得体也今道臣□孟祯有疏乞查明宗藩条要二例异同之故内誉嘉靖二十八年条例二款万历三十二年所刻要例竟删□□减欲究何年刊行何人作弊则臣可以言亦□□不言矣嘉靖以前条例繁多至万历十年纂修会典礼部尚书徐学谟□题将□□二书刚去繁文撮其节要分为四十一条奏请书名奉　圣旨这宗藩事例既将前后议奏删订画一依拟刊刻颁布永为遵守仍送史馆纂修书名与做宗藩要例钦此所云刚订者指嘉靖条例而言　秦府一款全删妾媵一款删存其半自万历十年奉　□刊行自是相沿遵守每遇题覆但引要例不复引条例□□□要例庶□□□□□□□□□□□有内助妾媵不论□□先□□未加□□□之子皆为庶子如嫡子有故庶子袭封父爵定以庶长承袭今论者执此谓鼎渭鼎莎皆为庶子不知□莎可称庶鼎渭不得称庶庶之一字从上文娶字而来按万历十八年增定事例开载亲王子女报生请名请封选婚奏本格式内有如系庶生者则云妃某氏于某年月日入府成婚无出于某年月日具奏选妾于某年月日奉礼部□字几号勘合会官选到某府州县某籍某人女某氏于某年□日入府为第几妾于某年月日庶生第几子□□观之必奏朝廷必奉礼部勘合必会官选择□□谓之娶而后所生子得称庶子也今若问具奏勘合会官三者张氏俱有裴氏俱无臣故曰莎可称庶渭不得称庶以裴乃陪从宣人偶合而生渭不谓之娶耳至于要例滥妾子女一款云宗室庶生子女必其母妾系额内应娶人数曾经奏选明白者方准请名请封如不经奏选或增立陪从宫人名目或入府在正配未封之先皆为滥妾查系额内人数所生之子姑□请名岁给本色米十二石若圶额外者不给其□任吏部知道□□配俱不给婚嫁之资如有听继王爵系□妾之子有碍请封者临期请　旨定夺今论者又执此谓滥妾之禁为宗室设非为亲郡王设不知亲王薨逝仅有一子却系滥妾例不得请封而重绝其统故请　旨定夺如并无滥妾子许亲弟亲侄继之如无亲弟侄则以次推及伦序相应者继之然则要例听继王爵数句正为　亲王设也臣据孟祯一疏辩析如此臣又闻有引　祖训者从来王府事□例不引　祖训又有谓鼎渭之生在要例前者则要例滥□□条原无除例前之语即滥妾之禁巳自嘉靖□□二年始矣大抵凡例以近为据今要例后尚□□历十八年于慎行增定事例有二十一年罗□□酌例四款又有三十二年臣廷机简便法二列此四刻合为一帙惟礼部掌印仪制司掌印册库奏报房官详细讲求然且有不知知而未尽者即以夷之礼而使夔议之以皋之刑而使益稷议之见亦不可议亦不一矣近来人臣忧谗畏讥每朝廷一事便须九卿科道会议臣在南京时见议朝鲜撤兵本兵推之督抚经畧督抚经畧推之廷议仍不能决推之彼国君臣从长计议臣窃笑之及臣在阁疏撤□□而人论臣臣始自知其愚而服向者老成明哲之操心危而为计审也臣今去矣可以无言在此时可以尽言亦在此时矣若今　代府一事据十三郡王疏言大同一府因母无封位而子失爵禄者三千余人即大同而八省各王府可知如皆援例渎求即以要例特为宗室滥妾而设谕之未必止也况恐　代王坚执不巳徒令藩国倾赀父子相夷以非夫子不为卫君之□国家事着不得成心客气要于其当上有　圣明□□九卿科道诸臣虗心熟讲有部臣主张非臣去国之人所敢与矣伏祈　圣慈鉴亮臣心亟放臣去俟　代府事定仍乞勘臣有无受贿万金果有□追即无而差错亦当削籍至于礼部书役臣驭下素严即前年惟成疏言代府行贿吏书一钱不得是其确证今槩从参问尽谓真赃傥犹可平反乎亦所以广　皇仁矜无辜未可以为庶狱而忽之也臣不胜云云四月二十五日奏 

　　○乞放疏 

　　奏为吁天乞放事臣事　皇上久伏见　皇上□纲独运事事出自宸断非人所得参亦非人所□求而为臣下者不能体会每以聒激失之即臣求去章疏太繁特为羣言驱迫而不自知其聒激之罪至于四五年而不得去臣实自迂其路自尼其行臣静思之臣愚甚矣臣悔迟矣臣因此自三月二十六日具疏迄今四十余日端阳令节巳过而后敢请不识　皇上亦可以许臣否臣不胜云云五月初六日奏 

　　○乞勑令备查法例疏 

　　奏为乞勑备查历年亲王选妾及亲王庶子□□请名请封章奏文书以证明例以折羣言事臣切惟亲藩至亲封典至重□于　诏命巳颁之□□非差谬甚者往往重□更□□所以重缘纶万□天子国体宜然即去岁京察人亦有建言欲就中平反其一二者尚书孙丕扬坚执而阁臣叶向高亦对臣言云宁屈了人莫破了格臣甚服其识体即各王府题覆出于礼部允许出于　圣裁其间容或有未尽当非如代王次妃之封不引要例而比　曾蜀二王之例□□之进封尚繇奏选之内助曾蜀进封竟是□□之宫人此类颇多而成命既颁未闻有议天亦以□□在于虔始而成事亦无乐乎纷纭也□其不差者□可轻动轻改乎今代府之事始于一人之私而倡为投鼠忌器之邪说以簧鼓众人一时从风而靡至云滥妾之例不行于亲王此则于故事旧章有未之悉者孔子有言君子于其所不知盖阙如也查得滥妾之禁严于嘉靖二十三年科臣李纶条议所繇来久矣即臣署部四年所见亲郡王选妾悉皆具奏奉　旨下部部出勘合会官选择取其籍贯父母来历明白入府成婚所生之子方敢报生请名请封□□历十八年所定　亲王庶生子女奏请格式云妃某氏于某年月日入府成婚无出于某年月□□奏选妾于某年月日奉礼部某字几号勘合□□选到某府州县籍某人女某氏于某年入府为第几妾于某年月日庶生第几子今据奏式言妃无出则其为王妃甚明言勘合会官则重奏选甚明如滥妾子可得封则奏不必具勘合不应出官不必会籍贯来历不必明而亲王官壶之内得以惟意所欲更无所禀承而其体与朝廷等矣然则滥妾之例行于亲王乎不行于亲王乎今历年亲郡王选妾章奏□合一应文书□堂司底稿俱见□礼部伏乞勑□备查进呈则□例益明是非自见而臣侧闻在朝之论不为卫君者十之八九特其不形于章奏使　圣主不得公听并观而大臣礼臣阁臣俱逡巡而不□任臣前当再疏专言此事而　皇上槩以为臣求去之疏亦不蒙省览也臣奉　圣谕少俟今俟至七十余日垂去垂死之人惟如宋臣仰屋窃叹而巳伏乞　圣明俯鉴臣心少采臣言并乞亟放臣去臣不胜云云五月初八日奏 

　　○乞放疏（一） 

　　奏为候　旨又踰三月恳乞允放事臣自二月二十四日伏奉　圣谕令臣少俟臣屏气积诚以冀天心之感动翘首跂足以望　明旨之涣颁盖踰三月于此矣时气盛行臣亦染病七十一岁老人离家十年席藁乞休孑身待命者四五年气血干枯齿牙尽脱大命将至首丘何期伏惟　圣主至仁将万物无不得所□　圣谕呼臣为股肱大臣讵忍视其困于絷维日复一日而不一动　圣念也今乞　圣慈垂怜慨然允放臣不胜云云五月二十六日奏 

　　○乞放疏（二） 

　　奏为恳乞　圣慈矜怜允放事臣前月二十七日上疏今又一月而自二月二十四日伏奉　圣谕令臣少俟以至于今□阅四个月矣两月间初染时气日夜嗽喘不宁继以口疮烂牵及头颅痛苦针刺数旬而未愈也盖七十一岁老人精血既枯津液皆涸重以忧愁之焦灼岁月之销磨苟延至今巳为侥幸臣移归私寓随将前门锁闭仅留后门以通薪水断绝邸报一切时事懵然不知巳似入山之深入林之密忘其在辇毂下矣而空名未削于缙绅苦告未蒙乎俞允如悬斯倒以日为年犬马残生蝼蚁微情虽　皇上至圣至仁岂能画知而臣亦焉能尽迷也伏惟　圣主非常之恩天地父母未足比其洪深虀粉捐糜不足罄其报答然而臣之不肖如秽物粪土残砾弃灰委顿停留于庭除阶磩之间至四五年而尚不碍目动心不令人斥而去之臣实不知其觧矣今七月巳临立秋且至伏乞　皇上怜臣老疾念臣久俟即赐臣骸骨以成始终臣不胜云云六月二十八日奏 

　　○乞放疏（三） 

　　奏为候　命又过　圣节总用积恳放生结局事臣自戊申乞休候命诋臣者以为顽钝疑臣者以为观望嘲臣者以为怪物即亮臣者亦以为腐儒不知时变而臣耿耿□衷硁硁执性惟是前疏所云以纲常令共之大道理捍此巳决之堤防而以去留操纵之大辔衔归之至□之掌握此两言者蔽之巳至今年二月间复蒙　天语谆谆且温且厉臣诵纲常大义之谕则仰而叹曰　圣人先得此心之所同然而绎少俟之谕则尤私喜少之为期当亦不踰旬朔不谓日复一日历夏及秋而臣自乞身以来恭遇　万寿圣节而至时以礼臣与庆贺之事宜重茧以前趋今臣此疏乃过　万寿圣节而陈则以阁臣受非常之恩必呼嵩而后去要之天地覆载非蠛蠓之细所能酬父母生成非儿女之恋所能报丘山罪积非犬马之身所能偿然就区区俟命言之则俟至五年真谓之顽钝而不为轻率即就二月□今计之亦巳经半年谓之久俟而不止少俟矣伏望　皇上怜臣放臣臣尚图力疾辞朝而去庶令七十岁老臣虽狼狈尚不□□纵摧残犹成片叚而所以继纪纲全国体与所以结四五年木了之局者亦在此一时也臣不胜云云七月二十一日奏 

　　○陈谢乞放疏 

　　奏为恭谢　天恩并陈不可再缓之理乞蚤赐骸以终余造事臣于本月二十一日具疏　皇上一放以结六七年未结之局窃谓　皇上必矜而允之业巳觅船雇夫拟日辞朝从此可无再渎矣不意昨日伏蒙　皇上遣文书官刘用捧到　圣谕谕辅臣朕览卿奏守候待命意欲力疾辞朝而去具见详切但近来佞言烦兴尊卑凌夷大臣疑畏杜门注籍小臣嚣然逞臆横肆是何国体□为□臣的当以宗社大义为重岂可以浮言介意卿慎加调摄少俟即有旨何乃效尤纤邪之辈有伤国体慎勿再陈特谕卿知钦此臣恭设香案望阙行五拜三叩头礼谢　恩讫臣感极而悲不觉放声号泣观者为臣感伤为之堕泪盖古慈母之爱子人言三至而杼竟投古明君之礼臣去三年不反而田里亦遂收矣乃臣之不肖前后论臣者百余人至二三百疏而　皇上犹若未忍臣之去者臣杜门五年奉　圣谕少俟又半年臣齿发衰暮余生有几臣不必言年矣臣之衰而病郁而病久离家乡思归不得而病臣不必言症矣臣之耳目昏瞶健忘恍忽臣不必言精力矣臣之至愚至戆尺寸不能树涓埃不能效臣不必言才具矣臣之积諐丛垢浮于丘山等于粪土臣又不必言罪过矣皇上但试问在廷文武羣臣有一人言李廷机犹可缓去者乎又试问入贺诸臣与林居之缙绅及多士之应举于此者有一人言李廷机犹可缓去者乎又试使人问舆皂厮役商于市行于途者有一人言李廷机犹可缓去者乎夫言之繁兴也臣实为之招众之嚣然也臣实为之的　皇上放臣一出都门而言自息嚣自静大臣重而国体尊又何烦　圣虑哉臣谨因陈谢而沥血言之不敢另疏再陈所奉　圣谕臣谨什袭珍藏以为镇家之宝臣不胜云云 

　　○拟日辞朝疏 

　　奏为放生无期万不得巳谨拟日辞朝恳乞　圣慈俯亮犬马迫蹙之情宽斧钺之诛事臣自春间患口疮至今唇舌皆烂粥吃不进话说不出日夜痛楚命如朝露比奉　圣谕尚欲臣少俟教臣款款臣陈谢申恳今又数日臣看此景象若非臣决去　皇上未必放臣得　旨何期首丘何望臣之生路一穷至此岂不痛哉切谓人臣当其徇国家之急则性命可捐若不为国家而以等候空捐其性命此之谓无益之捐无名之死即臣甘为尾生而至圣至仁之主必不以此责备臣下者故决去罪也不去而毕命于此以七尺躯污长安一片地亦罪也今日一疏明日一疏强聒而不舍屡烦天使之降临天语之传宣主恩巳亵臣礼谓何亦罪也盖臣前数年遽去臣心不安至今日则臣更无不尽之情亦更无可缓而不去之义臣所自伤者　圣恩至厚臣命至薄受　圣主一场特达之知而晚节末路竟以若此臣之迍邅乃二百年来阁臣所未有之迍邅而臣之忍耐则为数年来诸臣所不能堪之忍耐　皇上大慈大悲见臣穷苦如此疾病如此尚忍不为之慨然从中发旨脱之苦海而登之彼岸乎谨拟九月初一日赴鸿胪寺报名初二日辞朝伏乞　皇上察臣之情万不得巳臣之计迫于无可奈何傥宽之斧钺而姑褫其官则　圣恩旷荡臣感戴无涯而非所敢望也臣不胜局蹐云云 

　　○恭谢并陈苦情疏 

　　奏为感激慰留恭陈谢悃并沥病势苦情以祈圣鉴事臣缘口痊其剧势难挨延巳拟日报名辞朝于前月二十九日具奏臣度此三日巳如三年矣乃今日伏奉　圣旨卿杜门数载求去迫切朕岂不体亮但念卿宏猷未究政本之人难于遽允非是以留滞苦卿览奏深用恻然卿还调理数时勉出赞襄以称朕眷留之意慎勿遽行有失大义还着鸿胪寺官往谕朕意吏部知道钦此是日鸿胪寺卿正用贤等奉　钦遣至臣私寓宣谕臣恭设香案望阙行五拜三叩头礼谢恩讫臣数日之内再奉温纶捧读未终涕泣如雨伏念臣至愚不肖为众所共弃之人而　皇上留之五年至于今目犹眷眷而未忍遽舍此即父母之爱子顾之复之何以加者此恩之厚昊天罔极臣何德可以当之何福可以受之而又更有何阶可以报答之也顾臣命如风烛不能俟矣盖臣每患口疮亦间□间止一自真武庙移来奉宣谕后而势乃缠绵及至前月二十四日再奉宣谕后而势乃沉重人唇尽敝而舌几不存不能说话则以指代不能吃粥则以汤代涎旁出而不收药杂投而罔效其痛楚日甚一日而形容日悴一日同官向高见臣忽然至此为臣惊心为臣流泪今日王用贤等亦皆见之盖此病只是为忧郁无聊诸火皆炽惟有蚤去庶可望痊若再延迟恐足不能动并朝亦不能辞而臣言竟不能践重负其初心不亦可惜也哉乃圣谕尚念政本乏人勉臣调理而望之以赞襄则万无是理万无是事臣不敢置对矣惟是感激天恩袛畏君命不敢不少缓数日以表犬马恋主之情或蒙　皇上即将臣此疏立赐批允全其未隳之节而予之以垂尽之生此尤　圣主不测之恩臣望外之幸也其为衔结更当何如臣不胜局蹐云云九月初一日奏 

　　○谢恩疏（一） 

　　奏为恭谢　天恩事臣于本日辰刻蒙　皇上钦遣鸿胪寺卿王用贤等至臣私寓宣读　圣旨臣方具疏陈谢外乃本日未刻复蒙　圣主钦遣文书官冉登至臣私寓捧到　圣谕谕辅臣朕览卿所奏情词恳切意欲高蹈巳有谕旨慰留何乃又有此奏有失君臣大义卿心忍乎孰不忍乎宜遵前旨调摄少俟岂有食言可悉体朕眷注至意慎勿轻率特谕卿知钦此又冉登口传　圣旨巳有谕旨勉留岂可又有此奏先生辅弼大臣意欲效尤轻率似失国体宜安心慎加调摄少俟待疾愈自有　圣裁钦此臣数日而三奉丝纶一日而再承宣谕既教之国体大义而又以心之忍不忍开其昏瞶之衷既戒之轻率效尤而复以安心慎加调摄挽其遄归之辙至于岂有食言及待疾愈自有　圣裁之许则臣得请非遥首丘何望仰见皇上于臣所以慰勉之者极其切至而所以体悉之者尤极其周详臣感极而悲涕泪横集敢不袛遵严命少缓行期求医药以自扶冀残生之未陨聊明犬马恋主之义仰副九重眷注之怀若夫病势苦情则臣前疏巳具亦文书官所目击臣不敢复赘陈矣所奉御札臣谨什袭珍藏以为镇家之宝臣不胜感戴　天恩涕洟战栗之至谨具疏称谢以闻九月初一日奏 

　　○谢恩疏（二） 

　　奏为恭谢　天恩事本月初二日卯时臣接到圣济殿一扎本日五鼓圣济殿提督太监崔文升等传奉　圣旨着太医院堂上官罗必炜御医吴翼儒何其高随奉钦遣到臣寓所同诊臣脉去讫伏念臣以犬马疾病上轸　圣心即当丙夜之时犹厪顾复之念臣诚不自意贱生残喘而蒙　皇上郑重爱怜一至于斯袛恐鬼神之忌弥甚阴阳之罚转增此臣所为感而且惊矜而愈惧不觉为之恸哭流涕者也但太医诊臣脉幸无杂症惟得火退而疮渐平饮食稍进旬日之间奉　旨而行舟中虗静更便调摄傥未遽先朝露则皆　圣主再造之恩如天之庇矣臣不胜云云九月初一日奏 

　　○乞放疏 

　　奏为蒙　恩巳极恳求一旨放去以成始终事臣连日一面调理一面待命一面戒行乃昨夜闻科道官各有公本臣不知其何语亦不向人询问大抵诸臣见臣求去未得而助之求甚美意甚盛举也伏念臣蒙恩极矣毋论三十年来　皇上所以拔擢之任用之礼待之知之信之怜之护之者其恩浩荡如天之不可名即顷数日间宣谕遣医天语之谆谆　圣意之眷眷岂臣不肖所能消受岂臣捐糜所能报答盖臣子蒙恩至臣而极矣谚云为浮屠者必结其顶以　圣主非常之恩以臣五年待命之久今但得一　旨以去不负初盟则三十年之知遇结果成就于此日而臣一生之砥砺亦归根复命于此日岂不成始成终也哉且前日圣谕尝许臣以少俟即有　旨臣今敢执此为券以求　皇上而臣蒙遣医诊视之后徼如天之庇疾亦向减可以行矣伏乞　皇上慨然俞允臣不胜云云九月初六日奏 

　　○拟再乞放疏因前本不发不果上 

　　奏为久病久发之臣决无再出事理恳求赐放以免再辱事臣本月初一日有谢宣谕并求归一疏某日奉　圣旨云云钦此臣恭设香案望阙叩头谢恩讫臣伏诵　圣旨谓臣疾繇动火真灼见病源而谓君臣大义臣所素明亦巳深知臣所以哀鸣嗸嗸之心事惟是此时而尚欲臣勉留即出辅政此则臣前疏所云不敢置对者矣盖凡理在可否之间则不难析其理以对事在有无之间则不难剖其事以对今欲臣再留再出有是理否有是事否可置对否夫阁臣老求去病求去因人言求去往往得请以遂其志此事理之常也或求去而见留奉　温旨出奉宣谕出其出以日计至以月计此亦事理之所有也或被论不过一二人三两疏及巳处分稍间歇而出此亦事理之所有也或被论不过一二人三两疏及巳处分稍间歇而出此亦事理之所有也若臣事理何如哉今臣不敢更说老说病恐　皇上见以为推辞耳亦不敢更说冐滥说罪过恐　皇上见以为套辞耳臣但请皇上看臣乞休一百五十余疏自非万万不可留而敢渎援若是所奉　温旨三十四道　圣谕七次此非常恩眷自非万万不可留而忍恝然孤负若是前后论臣一百多人二百六七十疏即嘉靖间张孚敬以议礼拂人情严嵩以贪邪犯罪怒当时受攻未至若臣之酷自非臣一日不可容于尧舜之朝而何以致之若是　皇上试以此数者思之尚可留臣乎尚可令出而辅政乎而臣尚有一说近来遇事不能决则九卿科道会议以示公也今臣亦援例请付九卿科道会议有言臣可留臣留矣可出臣出矣可辅政臣辅政矣如以为不可则臣之自议　皇上不亦可以俯从乎夫臣七十岁老人不少矣叨居政地　皇上称为股肱大臣不贱矣然而数年以来稚子弄臣影卒徒笞臣背矣臣诚不肖未至冥然如草木之无知再出则再辱臣亦再辱国矣臣不可再辱矧国可再辱乎臣乞　皇上为臣省此再辱令少存面皮以归见其乡人尤乞　皇上为国豫远此再辱留阁中体面以俟后之继臣而为阁臣者臣不胜鸣咽云云 

　　○乞放疏 

　　奏为天气巳寒恳乞　圣慈怜老疾之臣即□放归事臣连疏哀求未蒙俞允今寒霜又至矣秋深风急寒气侵人而臣生于灾方怯寒固其天性况年老则弱病久而虗日方传罗而臣巳久着棉衣旦向日而夜向火恐过此以往日寒一日水陆舟舆皆不如今之便伏惟　圣主眷臣极矣臣之恋主亦极矣至于五年之久臣依依未去而　上之眷有加异哉君臣之情岂非古昔所未闻而当代所仅见者乎今但望　皇上慨然从中发旨俾臣得半通之纶捧之而归则始终两全如造七级浮屠而结其预功德无量矣臣不胜云云九月初七日奏 

　　○谢恩并恳乞放疏 

　　奏为恭谢　天恩并申前恳事臣于本月初九日具疏以天气巳寒哀求速放是日伏蒙　钦遣文书官刘用捧到　圣谕谕辅臣朕览卿奏具见恳悉巳有旨调摄何乃又有此奏岂得以浮言辄欲遽求高蹈还遵屡旨勉留以全君臣大义方且天气暴寒俟疾稍愈即有旨不可率尔轻遽有失朕眷注之意特谕卿知钦此又文书官刘用口传 
　　圣旨屡有温旨勉留不可负了俟调理痊可着先生去钦此臣恭设香案望阙叩头谢恩讫伏念臣自月朔至今蒙　皇上遣文书官宣谕者三遣鸿胪寺堂上官宣谕者一遣太医院堂上官诊视者一旬日之间使命之络绎纶音之谆切此从来所未尝有而臣以不才不肖衰老残疾之一夫仰厪眷念如此其殷蒙被恩私如此其渥虽豚鱼亦当为之感动虽兽鹿亦当为之徘徊臣非人乎而能不抚臆摧肝感激流涕也惟是九月授衣之今天气既寒而臣自蒙遣医调治以来疾亦稍减过此则寒将日甚而臣心转焦不惟患旧疾之迁延且当忧别□之生发矣臣谨遵　圣谕袛候数日伏望　皇上察臣之难久留亮臣之非轻率蚤发一旨以便生还而成始终臣不胜感戴　天恩恳切哀鸣悚息待　命之至所奉　圣谕臣谨什袭珍藏以为镇家之宝谨具疏奉谢以　闻 

　　○辞朝疏 

　　奏为辞朝事臣守至五年千辛万苦袛望　皇上一旨放去迄今不能得计穷情迫困惫无聊日偶假寐梦中恍惚若有唤臣者曰速行速行此殆鬼神之敦趣乎盖世路如羊肠臣之履危机久矣赖圣明覆庇护持以至今日若再迁延恐　旨未得而祸猝来将性命亦不保而其累君父滋大矣夫臣也人之所憎而神之所怜□臣蘧然而觉惕然而惊遍体汗流魂飞魄散不得巳于十八日报名今日陛辞臣自知违命辜恩罪当万死惟望　皇上亮臣贳臣而臣又以　皇上至圣至仁大慈大悲亦必能亮而贳之若夫臣之不肖当其在位尚不能少效涓埃今去不敢作余忠疏他日亦无遗表惟有办一片心料理结草衔环之事以偿前负报答□□恩而□矣臣临行不胜瞻恋云九月十九日奏二十一日奉圣旨屡有旨留卿如何不以国体为重不俟君命辄以巳私急于一去但以卿病困久候巳有旨了吏部知道 

　　○乞亟放疏 

　　奏为哀求亟放事臣比奉宣谕教臣调理今幸稍平命臣少俟今又数日而臣原拟拜祝　万寿而后行今过一月于此矣伏念臣不才不肖误　圣主特达之知不能副也孤　圣主罔极之恩不能报也负　圣主非常之眷不能留也臣真天地间一罪人哉顾惟臣一日木去令人蒿目而忧今日单本明日公本时而专论时而带谕如臣旧疏所谓忧臣过于忧边防臣甚于防虏者而人心不安自臣席藁以来人视臣如病瘟疫恐其传染如犯恶逆畏其干连非远臣不足以自全非背臣不足以自固而与臣相识之人皆不安臣七十一岁钟鸣漏尽之年病攻其内人攻其外稚子弄其影卒徒笞其背不得苏息又不得解脱易所谓系用徽缠寘于丛棘困于石据于蒺藜者臣兼有之而臣不安自臣为部以至入阁论列臣者竟疏纷??沓而臣复以求去哀鸣屡蒙天语之慰留屡勤　勑使之宣谕穆清之上为臣絮扰者六七年而　圣主不安臣心又大不安故臣以为臣虽耐性至今日不得不急　皇上即眷臣至今日不得不放　圣谕常以大义或体为言不知臣未去而大义晦去则明矣臣未去而国体伤去则全矣臣一出国门而人安臣安　圣主亦安矣夫父母爱子子恋父母此天地间最不能割之至情然而相守故情鈢一离膝下则亦巳耳况义之所在父母有以舍其子为慈子有以辞亲为孝者乎臣情迫词穷如涸辙之鱼如走险之鹿如将死哀鸣之鸟伏诵　圣谕一云即旨一云岂有食言　皇上至仁至信践言发旨放归臣不胜云云奉圣旨卿直亮忠清朕所简用杜门日久尚望勉出赞襄今情词愈切不忍再留加太子太保驰驿回籍调理以俟召用还赐路费银一百两纻丝四表里差官护送该部知道 

　　○辩诬疏 

　　奏为临去辩诬以明士节事臣自被论止是求去即以赃污臣臣不辩也惟是有言蒙简用乃藉郑国泰王之祯援引之力者谓臣与此二人往来厚善此二人为臣播清名于禁中以此议臣始进不正至今科道尚以为口实则臣真不知其何所从来夫必见形而后起影必见影而后吠声臣于之祯止是朝班及中府会问妖书之日一覩其面臣在阁时之祯辞本臣票拟准辞至于国泰则并面亦未曾识且彼何利于臣之踽踽凉凉者而为播清名又臣既入阁曾以何礼物何关节酬谢其援引乎臣平日止是硁硁自守未尝条一疏出一帖对人一言不知何为而虗得名　皇上何所闻而误以臣为清此在　圣心自明无庸臣辩但恐疑以传疑讹以传讹如宋唐介言文彦博以灯笼蜀锦得宰相至今为一件暧昧不白之事今言者皆唐介而臣不及彦博故临去一白其冤耳臣固不敢烦　皇上为臣昭雪也臣不胜琐渎惶汗之至 

　　○辞加官疏 

　　奏为泣感赐骸大恩控辞非分殊典恳乞　圣慈为臣樽节以无添其过而安其归事臣于本月十九日辞朝伏蒙　皇上发臣前疏奉　圣旨卿直亮忠清朕所简用杜门日久尚望勉出赞襄今情词愈切不忍再留加太子太保驰驿回籍调理以俟召用还赐路费银一百两纻丝四表里差官护送该部知道钦此臣恭设香案望阙行五拜三叩头礼袛谢臣不觉鸣咽流涕极人生所未有之感极人生所未有之悲而又极人生所未有之惶恐踧踖盖臣至不才特以朴忠细廉受知　明主初有异议也　皇上独断而用臣既有烦言也　皇上独知而信臣慰留臣于风波震动之中护持臣于锋镝纷拏之外臣久闲而匪颁不辍臣欲去而眷留愈温今人言恩必归之天地父母若臣所受皇上之恩天地较之犹有憾父母视之犹为薄而臣私自循省曾有一粒半缕勺水纤尘以为　皇上报者乎今赐骸幸矣无督过亦幸矣乃更褒以直亮忠清子之驰驿赐之兼金华纻而重以遣官护行在　圣主为至渥而无以加之恩在愚臣巳局蹐而无容身之地若夫官保之官阶崇秩峻非叙劳不加非遇庆不加在畴昔或以优勋德高尚之臣在近来巳为久旷希逢之典而今以加之不职负眷如臣者此之谓非分之恩岂可不节而臣事谢而官乃加身退而秩反进岂不添其过益其耻折其福促其生哉盖远臣所须不过乘传今一并袛承惟是加衔一节恳乞　圣慈准臣辞免不荣臣以官而爱臣以德此其恩奚啻什伯过之而巳臣临行不胜至感至悲惶恐踧踖之至 

　　○谢恩疏 

　　奏为感激贳宥洪恩恭陈谢悃事臣本月十九日辞朝行至潞河伏蒙　恩命臣巳具疏陈谢并控辞加官之典及行至河西务接得邸报本月二十一日复蒙　皇上发臣辞朝一疏奉　圣旨屡有旨留卿如何不以国体为重不俟君命辄以巳私急于一去但以卿病困久候巳有旨了吏部知道钦此臣舟中闻命不胜战栗不胜感戴伏念臣受恩至深蒙眷至隆人非木石岂其冥然恝然而忍以巳私急于一去盖臣之急不得不急臣不尽言圣主不尽知也自臣负乘致戎怀璧贾罪论臣者百余人计二三百本单本公本专论带论或一人而论十余本或一本而论十余事重论则以为当诛轻论亦以为当逐谓关邪正消长谓关世道否泰谓白马清流祸在旦夕之顷谓宗社安危急在呼吸之间犹幸四五年来正人无恙天下晏如圣主凝然镇之而不摇默然含之而□问然而臣之罪状异常不得不急去可见于此矣而臣半语不辩一味乞休不敢遂行必欲候　旨盘桓五载人诋臣顽屯无耻笑臣钟鸣漏尽疑臣观望觊觎忧臣腼颜复出见　皇上眷臣留臣宣谕臣而猜疑滋甚至于近日尚有科道公本羣然以不去责臣而臣之去不得不急又可见于此矣臣既迫于窘辱又迫于衰病诚恐抑郁以死为君父忧然必拜辞阙廷成礼而后去而　皇上发臣哀求亟放之疏加臣以非常非分之恩及见臣有疏辞朝犹为顾惜未巳既以君命国体严其词而责之寻以病困久候原其罪而贳之一札片言之间转天威为天恩融雪霜为雨露臣以此仰见　皇上仁如天地明如日月量如江海而其宽严则如父母之于子方谯让之旋噢咻之将责扑之旋拊摩之此臣所以有非常之惧复有非常之感瞻望阙廷涕泣如雨此情此景尤不如曩在辇毂下之日矣臣不胜云云 

　　○在籍陈悃疏 

　　原任礼部尚书兼东阁大学士臣李　谨奏为戴恩还乡恭陈谢悃事臣乞骸待　命□□辇毂下者五年伏蒙　皇上眷留既乃俞臣末疏准臣回籍加官驰驿差礼部主事朱懋芳护送重以兼金文绮之赐臣随具疏谢恩并辞殊典即于九月二十二日就道以闰十一月初一日抵家繇潞河至晋江七千余里水陆兼驰得免于波涛之惊风雨之阻皆　皇上之恩也臣离家十年父祖久荒之坟茔因得祭扫兄弟久暌之骨肉因得完聚皆皇上之恩也臣曩处风波荆棘之中今奉身而退得老于牖下息黥补劓以终其□年皆　皇上之恩也抑臣此一去君臣始终可谓两全涂之缙绅乡之父老咨嗟叹息谓　皇上知臣眷臣而终能成就臣如此以为臣幸以为臣荣此则　皇上之恩如天罔极不可以环草酬不可以笔舌罄者也惟是犬马衰年一番跋涉愈加疲惫葵心虽赤榆景几何惟有旦暮焚香叩头祝　圣躬日强健圣治日光华　圣寿万万年同天长地久而巳臣无任云云谨具疏遣义男李玉赉谢以闻 

　　○恭慰圣忧疏 

　　原任礼部尚书兼东阁大学士今在□臣□□□奏为恭慰事万历四十二年四月十五日□□□大行慈圣宣文明肃贞寿端献恭熹皇□□□□臣遥望　慈闱不胜哀怆伏惟　圣母皇太后诞育　圣躬母仪天下慈悲至性实阴培万历之基浩大玄功宜长享九州岛之养不谓稀年方届仙驭遽升臣伏覩　圣谕当　圣母疾病之时竭虔露祷至愿以身代精诚笃挚自古未闻盖　圣母之徽音似太任而　皇上之孝德直追乎虞帝维兹普天率土莫不感动咨嗟而况臣尝玷枢衡赐归田里受恩最重衔恤独深区区下情惟望　皇上念宗社万几所系之重勉抑哀惆弥加珍□善承亲志用迓天休上慰　圣母在天之灵下慰亿兆万民之望臣不胜云云五月二十三日奉圣旨览卿奏慰具见忠爱朕知道了礼部知道 

　　○为虗斋蔡先生请谥疏 【 代草】 

　　谨　题为一代醇儒公论巳定表章犹阙恳乞圣明核实赐谥以示激劝以光人文事臣惟帝王之治莫先乎重道而崇儒找重道崇儒者帝王□以砺世磨钝也风化人心世道国脉于是焉□□伏覩我　朝治教休明皆繇　列圣相承以□□崇儒为首务我　皇上绍隆圣统茂□□□□□孜汲汲加意儒硕而表章之是故士之幸而□□我　朝其修身得道妙契圣贤之真传如薛瑄胡居仁陈献章王守仁者既得进而从祀孔庭庙食百世其饬躬砥行确守圣贤之正轨如罗伦罗洪先者亦得谥为文恭为文毅以六品之秩而被华衮之褒盖所以阐扬往哲广厉来人风化以振人心以淑世道有所维而益盛国脉有所培而益昌矣乃臣之愚以诸臣之外有德足以从祀而无媿而俎豆之议未遑贤足以得谥而不惭而易名之典未及者则臣于其乡得一人焉南京国子监祭酒蔡清是巳按清平生事实臣闻之故老读其著书考诸　皇明政要理学名臣录通纪吾学编宪章录八闽通志之所纪载参诸海内缙绅之所议论确然有据者敬为　皇上陈之清以成化甲辰进士为礼部主事三年调吏部复除礼部既而乞南既而请告正德间起江西按察司副使提督学政当其时宁藩在焉宁藩内蓄异志而外以虗礼与士大夫相结笼以智数胁以威权盖无不游□羿之彀中者清独守正秉礼矻然特□□□□□以朔望朝王次日乃谒孔□□□先□□子而后朝王至其贺王诞日清又独去朝服中蔽膝□庶人衔之于是有乘间言清与林俊厚者宁庶人益忌清清遂引疾去尝语人曰宁藩所谓智足以距谏辩足以饰非今虽逆节未萌然竟可虑但愿老天祚宋而巳盖是时清巳预见其微矣既家居杜门扫轨潜心力学其学以六经为正宗四书为嫡传周程张朱为真泒研穷抽绎摩拟阐解有四书蒙引易经蒙引性理要解诸书盖朱熹发明圣贤之旨而清又发明朱氏之言四方学者宗之至于今不废乃其励志好修省身克巳行不媿□寝不媿衾则又见于密箴一书今观其言皆身心性情之实功而不事口耳皆天下国家之实用而不为玄虗与瑄之读书录实足相拟先臣林俊称其凝重端雅操养力专而进取之念略好古笃信真风渊轨使人躁息妄消郑晓称其明经博学行洁心淳气清而色和外简而内辨可谓知清者臣尝取清生平反复论之力抗藩王独立不惧劲节也方宁庶人舞智炫才盛有贤称而明炳几先覩　未形蚤见也超然远遯不俟□□亭亭□表皎皎霞外高行也平居非圣人之□□观非取人之道不谈正学也躬行实践不媿屋漏真修也朱熹有功于圣人而清则有功于朱氏羽翼经传拆衷羣言即今经筵日讲虎观诸儒臣之所劝诵亦多采其说推之四方家传人诵为人士式佐国家万年同文之治于无穷懋功也若其屡辞名位而不居退甘穷约而无愠官至四品家无数金恒借贷于人以为生贵而从贫此犹其细者而衡文隲士藻鉴精明识陈琛于埃尘拔舒芬于困滞贤人魁士多出其门此亦其绪余耳臣尝以为使当时江右诸司得如清辈数人则据经守正当有以逆□其奸萌而淮南之谋必寝使清不去去而不死且复用则弘识吁谋当有以匡持乎时事而东山之望必售使仕者而知所景行则澹泊宁静必无干名竞进之心学者而知所向方则笃实潜修必无好高为人之病士之明经应举者但习清之书守清之说而不倍则其所为文粹然一出于正又安有离经叛道操戈入室而流于二氏六子之归者哉皇上方留心九经崇尚正学惟士习文体为惓惓臣愚谓欲端士习而正□□□请表□此一臣以风天下而所为表章之者□□从祀及谥典耳曩议从祀时在廷诸臣多言清当从祀者后以其典重而举不欲轻姑缓之以俟论定臣愚谓清之贤无愧于薛瑄胡居仁陈献章王守仁罗伦罗洪先之俦即从祀之典未及再议若且予之谥则确乎其不为过　皇上试举清人品询之在廷大能寘议者乎试举蒙引一书有一人不诵习者乎试询以谥之与从祀当否有称不当者乎盖非臣私论实在廷诸臣之论也亦非臣及在廷诸臣之心而四方人士所仰望之心也抑臣又有感焉前代从祀率不乏人以区区之宋自周张程朱四子外犹有邵雍司马光杨时胡瑗欧阳修等乃独我　朝二百余年而始进一薛瑄往岁而始进胡居仁陈献章王守仁三人则巳夸诩以为盛即以造诣践屐笃实纯粹如蔡清者犹然靳之俎豆不得侪于杨时胡瑗之列何我明之不逮宋远也无亦持议者操疑难之心甘于所闻淡于所见屈服前代而责备当朝遂使俊伟之流品湮郁于评论之苛而昌炽之人文遏佚于慎重之过乎甚非所以绍□统绪光扬盛□□既往□□□来也臣愿　皇上加意一代之规稍弘崇奖之蹈勑下该部查访如果臣言不谬先将蔡清比照罗伦罗洪先二臣事例　赐谥易名而从祀之典不难再议而续举焉仍将我　朝诸理学儒臣博访精核或当请谥或当请祀一体表扬令人知　圣意之所向相与修实行崇正学其于风化人心世道国脉所裨非浅鲜矣 

　　○扈从赐劳谢疏 【 代】 

　　奏为感激天恩恭陈谢悃事万历十三年闰九月初六日　圣驾再祀山陵覆视寿官臣某以阁臣扈从某日伏蒙　皇上召对于幄次某日又蒙召对于感恩殿东室谕臣等扈从有劳赐玉带一条罗衣一袭臣某谨叩头袛领讫臣诚感诚戴稽首顿首称谢者愚臣荷橐幸叨有事之荣　明主降纶误被非常之数感深次骨义切许身钦惟　皇上离照重晖干纲总览亲万几之裁决庶绩咸熙同五帝之圣神其臣莫及臣猥以庸谫谬赞枢□虽心似葵倾罔不虔于夙夜而才同蚉负全无补乎涓埃即若寿宫厥惟鸿典属大工之既举□□说之朋兴臣备位台阶□□□议而愚曾无□□得学罔贯乎三才望不足以镇压羣僚力不足以匡持国是坐观聚讼几毁成功乃仰厪　圣心重勒法驾罔徇众喙独乘大观察地形则大峪宝山东井平冈诸龙无不徧阅览章奏则九卿五府台臣三臣诸疏悉有处分拆盈庭之论于片辞定十世之符于俄顷竟从初议不惑浮言此盖　皇上与日月而并明侔雷霆而独断讵臣愚陋所能对扬而虗度天恢谦光昼接再承召对备极温融仍轸扈从之劳特出尚方之赉乏一丝之助而服被七襄怀三褫之虞而腰横万镒如何称塞徒尔镂铭六尺尚存虽捐糜而不悔一筹可效即顶踵其奚辞伏愿川岳增禧灵袛介祉环四海以为帝永绥有道之长抚万年而垂衣茂衍无疆之祜 

　　○谢疏 【 代】 

　　伏念臣猥以薄劣幸际昌明历践清华毫无裨益乃干阴阳之罚以致疾疢之婴虽徇马贱微心当恋主而膏肓沈痼情迫首丘爰屡疏以渎陈幸□天日之回鉴既允骸骨之请载宣纶綍之温曲□褒喜施铅红于陋质重纡眷顾期驱策于余生兼金分内帑之珍袭绮出尚方之制□续食于县道俾得弛乎负担仰惟旷恩特超常数臣生还丘里巳荷矜全显被荣施倍增感涕虽日月之光渐远而葵藿之意弥倾倘一息尚存敢忘捐糜之报即九泉长逝尚思衔结之图 

　　○优叙谢疏 

　　臣比荷　圣慈放还田里温纶缛典巳切兢惭乃复以大工洊承异数臣自惟庸谫遭遇　圣明滥叨邦礼之司幸会　寿宫之建天助其顺万年巩不拔之基神相其成亿世绵无疆之历而臣猥缘职掌误辱简书曾无矻矻之劳空抱碌碌之愧顷圣驾亲阅吉典维新而臣以抱疴无繇扈跸方支离自怨局蹐靡宁讵谓尚徼优叙之恩并被匪颁之宠锱铢无补兼金分内帑之珍丝缕何功袭绮出尚方之制睿渥不遗乎废弃鸿私曲逮乎疲羸此臣所以得之若惊感极而涕者也虽徇马病剧未知报主之期而葵藿心倾袛有呼嵩之祝伏愿璇图永固宝历弥昌偕箕翼以常新与冈陵而齐寿 

　　奏疏卷之八终 

　　●李文节集卷九 

　　晋江　九我李廷机着 

　　应制 
　　诰勑 

　　◆应制 

　　皇太后还居慈宁宫诰谕皇上谢表 
　　状元诸进士谢恩表（丙戌科） 
　　拟殿试策题 
　　勑谕朝觐官员 
　　经筵讲章 
　　圣母施道藏经缵 
　　拟御制郑州修建药王庙碑 

　　○皇太后还居慈宁宫诰谕皇上谢表 

　　伏以慈闱重启遹瞻轮寏之光　圣训弘宣载覩月星之耀　恩沾九陛欢动六宫恭惟　圣母皇太后陛下含弘毓粹圣善扬徽握玄鸟之符诞保明乎冲子培苍姬之祚式克至于今休功应地以无穷德同天而罔极兹属璇宫之再造实乃　帝命以维新臣念结春晖心微寸草肯堂肯构不过子职当然斯革斯飞夫岂人力至此无非　洪慈动众故勿亟而民忘劳大义捐赀斯不费而工底绩比者鸾和至止燕喜方来乃示宠于褒嘉猥归功于率作臣俯循眇质未报劬劳仰诵　温言益深惭惧敢不勉图至孝誓竭微诚奉　万年之觞祈茂绥乎景福享九州岛之养尚共保乎丕基 

　　○状元诸进士谢恩表 【 丙戌科】 

　　圣主右文特重登庸之典熙朝通籍滥叨拔擢之荣运恊泰征恩深晋锡遭时甚幸戴德难名恭惟皇帝陛下天挺英资日新圣学辟四门而礼士俊又云蒸操八柄以驭臣恩威霆断方且宵衣求治侧席恩贤爰登韦布之微臣策以赏罚之要务虗怀以访谆谆乎士习人心降色而诹汲汲乎闾阎牖户远慕帝王之轨深惟本实之图即往瞽刍荛曾奚裨于　旒纩而泰山沧海犹不让乎涓埃遂今章句迂谈得尘　清览逢衣下品胥玷贤科内殿传胪南宫敞宴冠袍出尚方之制镪楮分左藏之珍从今附翼攀鳞幸致身之有地惟是戴高履厚欲图报以何从臣等敢不誓竭丹诚勉酬洪造居官任职恪循后食之规守正奉公毋负先资之信苟利社稷无爱发肤伏愿　益笃谦光恒持干健庆赏刑威迭用保四海于金瓯雨旸寒燠惟时调万年之玉烛 

　　○拟殿试策题 

　　制曰朕惟自古帝王之治至无为尚矣岂其主神圣莫及而能以一人独运成功无亦下有忠勤任事者为之共念分猷臣代其劳而主乃享其逸欤帝王无为莫如尧舜夷考当时荒度树艺虞衡之臣胼胝不顾身过门不顾家即列在岩廊而夙夜惟寅思日孜孜则使左右宣力如四岳九官十二牧劳可知也故二帝不过率作尔省成尔而庶事康万几理夫非臣之力欤洪惟我　太祖高皇帝肇造区宇莹精太平尝　谕廷臣曰朕观书以元首喻君股肱喻臣自古君臣本同一体君独用则臣职废臣不任则君事劳　谕外臣曰贤臣之事君也视君如亲视国如家视民口子凡可以安国家利民人者知无不为若避难而惮劳则事不立矣以　太祖神圣而所求乎臣者如此惟时贤智効劳股肱毕力业侔勋华世跻唐虞有以也诸士亦能扬厉其盛欤朕袛遹先猷精思上理比年以来虽以殿门未建深居静摄而几务常亲章奏毕览兢业一念何尝斯须少弛于怀乃心勤而事左恚切而効疏吏治日偷民生日蹙士习日诡风俗日浇帑藏日虗行伍日耗奸宄日长灾祠日闻其故安在无亦迩来浮虗习胜翫愒弊滋如　圣祖所谓避难惮劳者多而殚忠竭勤为国家任事者少欤朕见人臣自为谋鲜不臧者谋国则否自拮据其家事无爱力而让能者干国则怠此何说也今欲责成士夫各摅乃心力为朕任事俾吏称民安士醇俗愿储盈伍实奸息祠销肆予一人垂拱仰成庶几无为之治何道而可尔多士其正言之毋讳 

　　○勑谕朝觐官员 

　　朕自践祚以来凡九计吏于兹矣每念吏治关乎民生盖未有吏不称职而民能乐业者间者灾异迭见水旱频仍师旅繁兴公私告匮民亦劳止实轸朕怀所赖分猷其念则尔藩臬守令诸臣责耳乃诏条屡布德音靡宣禁酷惩贪不为衰止货赂滋章淫刑转炽催科无序狱讼惟繁沽名者张□击之威怠事者任蠹弊之积大僚不能正巳率属辄私庇以市恩下吏不思守法奉公惟巧营以避课沿习有日欺弊成风安有吏治如斯而民不□叹者兹当来朝爰循旧典简别汰斥视昔加严尔等既与存留各还旧任尚其鉴巳往之覆辙奋方来之令猷罔饰虗文勉修实政思闾阎之穷困巳甚务拊循休养以保根本之图思度支之经费浩攘务节缩嬴余以佐公家之急毋以脂膏自润毋以胸臆自恣毋以朕耳目所不及而缘饰为奸毋□人毁誉为可虞而弥缝侥幸一??剪陋习共砥官□用赞太平以销灾沴如其不职宪典具存钦哉 

　　○经筵讲章 

　　易经 
　　诗经 

　　△易经 

　　夫易圣人之所以极深而研几也惟深也故能通天下之志惟几也故能成天下之务惟神也故不疾而速不行而至 
　　这是易经系辞第十章赞易之功用的意思极是究极深是深奥研是研审几是几微疾是催迫的意思孔子说天地间吉凶悔吝之理至为深奥夫易之辞占乃圣人所以推求吉凶发挥悔吝取其深奥者一一而究极之也阴阳动静之数至为几微夫易之象变乃圣人所以精核阴阳细分动静取其几微者一一而研审之也夫极深以辞占则辞占即深也惟深也故能使天下知其何者为当趋何者为当避了悟通彻以免于蔽塞之患而志通矣研几以象变则象变即几也惟几也故能使天下趋其所当趋避其所当避黾勉振作以袪其靡弛之习而务成矣且是深者几者皆自然而然不假一毫智力于其间所谓神也惟神也故其通志成务妙不可知不见其驱迫而自然响应不疾而速也不见其运动而自然远到不行而至也然则易之功用其亦甚妙矣哉臣尝论之易理原在人心心之沈潜不露处为深心之隐微方动处为几而其神明不测为神圣人作易原非凿空杜撰实圣人之心为之也一心可通万心何志弗通一心可应万事何务弗成一心可周流八极何弗速而弗至故自古称圣人曰浚哲曰时几曰乃圣乃神当时百志惟熙庶绩其凝无为而天下治总皆圣心之运而易道在宇宙间矣仰惟皇上　德极精微　道通神化　深居静摄举几微隐伏之情而周知　独断视裁妙庆赏刑威之用于不测风声所至盖巳不言而喻不令而行矣臣愚更望静以观理动而察几念诚能前知而浴德洗心时不忘夫斋戒思智不徧物而提纲挈领事惟急于省成　穆然默运于渊蜎蠖伏之中　超然独得于辞占象变之外则通志成务何待易书即过化存神同流天地可也臣等不胜大愿 
　　是故履德之基也谦德也柄也复德之本也恒德之固也损德之修也益德之裕也困德之辨也井德之地也巽德之制也 
　　这一章是孔子系辞历陈九卦之德说道易兴于中古乃圣人反身修德之书是故六十四卦之中皆关乎德而其最为切要者有九卦焉德不可无基履者礼也有俨然毋不敬之意繇此而积小高大如屋之有基可积累也是德之基也德不可无柄谦者歉也有歉然不敢先人之意操此而无往不利如物之有柄可执持也是德之柄也复之为言还也理失而复还善念善事油然如草木之发生而不可遏非德之本而何恒之为久也善既复而能久有始有终确然如金石之坚贞而不可变非德之固而何损则有忿必惩有欲必窒寡之又寡以至于无是为德之修修者日损之谓也益则无善不迁无过不改充之又充以满其量是为德之裕裕者日益之谓也困乃适然一时之遭身可困道不可困学力之至与不至涵养之熟与不熟此其明征矣其德之辨乎井乃凿然一定之物邑可改井不可改平日之所修为一生之所践履此其实际矣其德之地乎巽乃濳深不露之名事可见机不可见天下国家之艰巨千变万化之纷纭此其主宰矣其德之制乎夫此九卦者即举其一亦巳用之不尽况兼九卦而备之则切磋琢磨更无一点瑕颣光明圆满更无一毫欠亏盖昔文王实用此九卦此所以称文德之纯而为万世修德者之凖也伏惟我皇上　德繇天纵　动与易符率履秉谦返真久道修省之图日切进益之念不忘时时加体验之功处处皆安贞之吉若夫　庙谟雄断独操默运尤非寻常思虑之所及者九卦之德巳浑然完具于皇上之一身矣臣惟愿皇上思至德之无穷愈求深造明易理之广大不厌穷搜履必底于其旋谦益隆乎下济复无袛悔蔼然天地之心恒不易方常如日月之照损则宁损于上益则宁益于下施困穷不废之泽成井收勿幕之功以至巽命之申重务如汗出而不反自此推之六十四卦孰非崇德之助孰非广业之资日新富有与天地同其广大虽羲文复作何以加焉臣等不胜颙望 
　　三与五同功而异位三多凶五多功贵贱之等也其乃危其刚胜耶 
　　这一章是孔子系辞说道周易六爻周公所系莫不有义存焉如三爻与五爻同是一卦三爻做的事便是五爻做的事其功则同然一在下卦一在上卦三爻所处远不如五爻所处其位则异故玩三爻之辞率多忧患战兢之意如餗将覆如栋将挠凛陨越之不免也非无吉辞而凶居多矣若五爻之辞率多圣帝明王之事如龙之飞如虎之变赫然功绩之可纪非无危辞而功居多矣五何以多功哉盖五为君贵也其尊如天羣策羣力咸奔走焉何为不成何图不就天下之功何莫非主之功故多功三何以多凶哉盖三为臣贱也其卑如地众务百责咸丛集焉事事艰难人人责望天下之过何者非彼之过故多凶惟贵贱之等相悬而夷险之途迥别多功多凶所自来耳然而吉凶之判视其刚柔九五九三刚也六五六三柔也柔与刚反在君为冥豫为裕蛊在臣为频巽为甘临蓄奸养乱皆柔之致柔其危耶刚与柔反君得之为其亡之警威如之备臣得之为干干之惕愬愬之怀制治保邦皆刚之致刚其能胜任耶合而观之三五之义备矣盖尝稽古君臣以周公之忠而诗人咏之曰狼跋其胡载疐其尾可谓多凶乃书称周王抚万邦绥兆民六服羣辟罔不承德功何多也岂非所云贵贱之等耶而成王之命官曰惟克果断罔有后艰周公告王不以明作后惇大刚之胜任亦可见矣伏惟我皇上尊居九五总揽干纲自□临御以来内顺外威衅有萌而即销德无远而弗届功既多矣自公孤而下大法小廉奉三尺以后事惟吏议为兢兢凶亦寡矣政无旁落刑无错贷大权独运于上而百执事不敢不砥砺于下亦谓之以刚胜者矣臣愚犹愿我皇上思时几之勑在一日二日之间念臣下之微处多凶多惧之地　励精以修政事俾纲举目张犁然各得其理而功业益底于崇宏推诚以任忠良使壹意颛精安然得效其能而展布不虞于沮折其大要则尤在乎以天德之刚率先有位力袪委靡因循之弊共图精明振作之功则喜起之盛于今再见矣臣等不胜惓惓 

　　△诗经 

　　维清缉熙文王之典肇禋迄用有成维周之祯 
　　这是周颂维清之篇周人祭文王之乐歌缉是继续熙是光明肇是始禋是祀祯是祥瑞周人祭文王而举文王之典以感动嗣王法祖之思说道文王往矣其神在天而神之所寄在典今此嗣王所当考究讨论□□其清而不淆继续光明以求其熙而不晦者则惟文王之典也□文王以其纯一敬止之心敷而为怀保修和之政其一时纪纲法度布在方册以佑启我后人者尽制尽伦咸正无缺粹然为万世常行之典故自始祀以至于今世世奉为法程无敢毁坏人人遵为定保无敢变更奕世载德迄用有成是文王之典实应天地文明之运开周室灵长之基贻子孙无疆之休锡兆民太平之福即天苞地符河图雒范未知其瑞也岂非维周之祯乎后人欲保此祯则维清缉熙不可以巳矣盖剏业者必有典而始可以贻后缵绪者必守典而后可以承先诗人以文王之典为周之祯至我将之篇又曰仪式刑文王之典意深远矣使其子孙能日求文王之典画一而守之周之天下虽至今存可也我太祖高皇帝统接百王虑周万禩伏覩　训录所载即一政事一法令何者不竭其心思何者不极其精当即文王之典何以加焉我皇上绍天阐绎志切作求然而重熙累洽易忘缔造之艰日引月长寝失□□之旧且如德泽□必如其周浃而赋则□□□远不逮其丰□□用则侈事日繁矣而试稽令甲尚多废而不举之事员日冗矣而试阅官制尚多缺而不补之员诸如此类未易缕举盖亦今日之所当维清缉熙者夫太祖之典国家之祯在焉未有典不时候而祯能长享者也臣愚伏愿皇上笃仪刑之念操兢业之怀事繇旧章动遵成宪一赋税也勿云诏入自我而为无艺之征一用度也勿云诏出自我而为不经之费尽修百度无旷庶官念此丕丕之基乃栉风沐雨之所经营而常防其失坠顾兹赫赫之典乃焦心劳思之所耆定而慎戒夫愆忘则成业弥光保定孔固国家之祯与天无极即周之卜世卜年何足道哉臣等不胜大愿 
　　仪式刑文王之典日靖四方伊嘏文王既右享之 
　　这是周颂我将之诗仪式刑总是取法的意思伊是发语词嘏是福周人祀文王于明堂以配上帝而自述其感格之有素说道我今所享者文王也然文王之精神□□典而其所□□□在四方彼以典贻我而我不能守以四方授我而我不能靖则神之怨恫所不能免而何享望乎我自念平日兢兢业业凡我文王之礼乐刑政垂为万世不开之典者吾以为表仪为矜式一一刑而法之用以日日安靖此四方之民使之安其生乐其业一如怙冐咸和之世我之不忍忘文王也如此伊此能锡福之文王鉴我平日之精诚亦将俨然如在乎牛羊之右忻然而飨此祭矣盖尝论之孝莫大于继述馨莫过于明德故周人明堂之祀不以牛羊为礼祼献为敬而惟仪式日靖为谆谆诚得文王之心知享祀之本矣周之衰也文王之典荡然无有存者是以荡荡之诗设为文王嗟叹之言所云文王其咨者不一而足夫子孙不能慰其在天之灵至于穆然咨嗟而犹有歆其禋祀者必无之理也洪惟我二祖肇造区夏奄有四方剏为典章以垂万世其精密过于文王列圣嗣兴作求勿替迨我皇上　至仁至孝善继善□□□总揽当□洽而勤励有加八表敉宁□蠢动□指麾遂定盖与诗之仪式日靖者媲隆矣然难守而易坏者典也因循积久愆忘之弊渐多易动而难安者民也抚驭有乖不靖之虞频见试以今日较之累朝法令见为加密而治则疏财赋见为加丰而用则诎官吏之数日增明伯之功日减议论之文日盛力行之实日衰兵弱而饷转多刑繁而奸弥众万方黎庶未尽又安　九庙神灵未甚忻惕窃以为必于仪式之道犹有阙也伏愿我皇上取二祖之典与三事九列之臣探讨讲求法令如何也张财赋如何盈缩何以清仕途而课实效何以省繁文而责成功兵食之调度刑政之修明事事必繇旧章日日不忘惕厉跻亿兆于阜康之域慰祖宗于冥漠之中繇是举格庙之旷仪修吉蠲之故事必将报以百福介以　万寿何啻右享而巳哉臣等不胜惓惓 
　　明昭有周式序在位载戢于戈载橐弓矢我求懿德肆于时夏允王保之 
　　这一章是周颂时□□篇式载俱发语辞戢是聚橐是韬肆是陈时夏是中国诗人述廵狩之事而赞美之说道武王扫商家之昏翳措四海于永清廓然朗然明昭哉我有周也即肇举时廵之典乃式序在位之人明者必陟幽者必黜功则有庆过则有让一时诸侯朝于方岳之下者一一分别而次第之无不核其实服其心矣于是以行阵所用之干弋载戢而聚之示天下弗复用以征伐所张之弓矢载橐而藏之示天下弗复张我惟求所为懿德者如亲义序别信之伦仁义礼智信之理阐明敷布使中夏黎庶家喻户晓各全其自有之良易干戈以楫让化弓矢为伦常此武王时迈以后之经纶所以祈天永命佑启我后人者至长久也继世而王者袭其余休蒙其遗业自此承祧主鬯传之无穷岂不信能保之乎夫在位序而公道明人心肃矣干戈戢而和气流人生遂矣懿德陈而文教敷人性复矣至于子孙保之卜世三十卜年八百自古有道之长无如周家者盖圣王以武定天下用文持之其规模宏远谋虑深长类如□矣洪惟我圣祖汛扫胡氛肇造区夏乾坤再辟日月重光何啻如周之明昭而巳其察吏安民则有考课之法与式序合其止戈偃武则有穷黩之戒与载戢合其化民成俗则有　六谕之教与求懿德而肆时夏者合　圣子神孙世世相承系国祚于苞桑奠寰区于盘石又不与允王保之者合乎至我皇上缵绪凝图保世滋大实时迈弗亲而殿最常明何时而不式序即薄伐弗废而敉宁即撤何时而不载戢即久道化成文风翔洽而庠序之教弥勤薪槱之途逾广何时不求懿德而陈之也盖真能绳祖武而贻孙谋即周之成康不足为拟矣而臣愚窃见今之天下吏道虽杂而多端四方岂平而无故犯上作乱之事频见芬华侈靡之风盛行振作在人转移宜亟伏愿皇上留心吏治务责实不务徇名加志边防有文事必有武备以法度纪纲维持世道以凖绳规矩陶冶人羣则吏称民安内宁外谧教化行风俗美明昭之治万世一日可也臣等不胜颙望 
　　昊天有成命二后受之成王不敢康夙夜基命宥密于缉熙单厥心肆其靖之 
　　这是周人祀成王之诗元气广大曰昊二后指文王武王康是安基如也基承载的意思宥是宏深密是静密于是叹词缉是继续熙是光明单是尽肆是发语词周人祀成王盛称成王法祖之美说道维彼昊天助顺眷德有确然不移之成命我文武二后一则以敬止开其先一则以执竞承其后而昊天之成命二后受之矣然使为子孙者狃康宁而忘缉熙泄泄然不尽其心则四方且将不安而成命安能无改乎幸而我成王继之兢兢业业不敢康宁致夙兴夜寐之勤以承藉文武所受之命其积德累行则宥焉而极其宏深不可以浅狭窥也其洗心涤虑则密焉而极其静毖不可以物欲投也于美哉成王之于二后盖真能继续之而无失坠光明之而无遏佚其持盈守成之心可谓尽矣是以刑政修明纪纲振举民安物阜内顺外威能绥靖其邦家而长受其成命也葢尝论之天命靡常受之甚难失之甚易其受之也以万念之兢业而其失之也以一念之怠荒诗人颂成王而曰不敢康此乃人主之精神命脉与穹昊相通祖宗相接天下所以久安长治者胥此不敢康之心为之也洪惟我　国家之有二祖亦如周之有二后盖大德受命与文武同符而至于栉风沐雨艰难辛苦以创大业则视一戎衣而有天下者劳有过之我皇上缵绪以来　仁孝诚敬之念日笃于渊蜎恐惧修省之怀时形于纶綍然而灾祲频仍储积空虗百姓怨咨四方多故似有未靖然者此正成王不敢康之日也夫命在乎基心贵乎尽本有基厚而命不凝者未有心尽而基不固者臣愚伏愿皇上纯宥密之功绎缉熙之指念此土宇乃二祖之所缔造如重器在丰凛凛然惟颠蹶之虞念此蒸黎乃二祖之所拊循如痌瘝切身皇皇然惟拯救之□日干夕惕法二祖之勤以教有邦约巳俗人师二祖之俭以先天下不殖货利无旷庶官岩穴本尽收刍荛之言必采朝无秕政□无饥人则四方自靖天命永绥即周家之卜世卜年何足道哉臣等不胜惓惓 
　　人亦有言德輶如毛民鲜克举之我仪图之维仲山甫举之爱莫助之衮职有阙维仲山甫补之 
　　这是大雅烝民之篇诗人称美仲山甫的说话仲山甫是周宣王时中兴的贤佐輶是轻仪图是想象亿度衮职是人主之职诗人歌颂仲山甫说道人亦有言德之甚轻而易举有如毛然但人不过于刚则过于柔不失之茹则失之吐鲜有能举此德者以我想象图度维仲山甫刚柔不偏为能以其身全备令德而举人之所不能举我虽心诚爱之愿为之赞助而德如仲山甫亦无所庸其助矣以仲山甫之德上佐其主即使一人之举动偶有过差庶政之施为不能尽善此乃衮职之阙亦惟仲山甫能竭诚匡救尽力维持干旋于密勿之中弥缝于巳失之后如衮之阙而善补之以复于无阙也惟有仲山甫之德而衮职攸赖惟能补衮职之阙而令德□章矣臣者论之人主职总万几虽号英明安能无少阙失惟其臣无献可替否之忠而君有文过饰非之习或恶闻其阙而不知或知其阙而不补积而至于大坏极敝即欲补而无所措其手矣宣王当周室中衰之运值云汉为灾之时惟能信任仲山甫侧身修行以致中兴故诗人不称其无阙而称其补阙此即易所谓不远之复书所谓改过不吝宣王所以为有周之令主而非若汉武帝轮台之悔唐德宗奉夫之诏仅能知非悔过而无补于事者所可及也仰惟皇上德性浑全躬修粹密遇灾而惧凛然为救偏补敝之图闻警而忧穆然然却顾周防之虑盖庶几乎有谋必臧无阙可补者矣顾衮职之务至殷视以为阙则完自以为完则阙而补缉之功最大乘其阙而补之则易俟其坏而更之则难臣伏愿　闻过则喜　舍巳以从其过也如日月之食开豁光明更无庶蔽其从也若江河之决疏通迅速畧不迟留一言有补何惮转圜一事未安不嫌反汗日求怀忠抱德之臣如仲山甫者使之匡其所不及而济其所不足则始乎补阙终于无阙将见动皆合宜事无过举□纯粹美如金如玉圣德自新　皇猷允塞而中兴之烈且将远万乎周宣矣臣等不胜惓惓 

　　○圣母施道藏经缵 

　　鸿蒙大道　无为为常　肇惟元始　教演虗皇 
　　三洞五山　九清八会　丹简青编　阐真觉昧 
　　真人不作　谁悟筌蹄　悠悠浩刼　雾障烟迷 
　　圣母洪慈　玄枢斯干　百亿功成　三千行满 
　　闵慈众庶　尘海茫茫　何繇济度　亦藉津梁 
　　载启清微　重探碧落　宝笈琅函　网罗搜索 
　　裁金跃凤　镂玉翔螭　诸经羣纬　云布雨施 
　　翊教开人　承符宣德　提拯九垓　锡美八极 
　　敷其觉蕋　培其灵芽　三根咸瀹　六业不挐 
　　圣母之慈　如坤斯顺　圣母之泽　如海斯润 
　　海流不息　坤享无疆　圣母如之　长佑我皇 
　　道运昌明　玄图巩固　于万斯年　受天之祚 

　　○拟御制郑州修建药王庙碑 

　　自古帝王尊生勤人不遗医理盖有论病以及国太古有岐伯余附中世有扁鹊秦和盖论病以及国原诊以知政　出艺文志原诊以知政者夫医虽方伎顾其用博而其为德于世甚巨昔之畸人望色而施针听声而投□即今往矣而其言在焉医家沿波涉流用其□一犹能有所救疗全活不失良医彼其腾绝轨于前揭司南于后济人开物即百世祀良不为过朕雅意摄生居恒讲黄帝岐伯之余论颇究诊候脉法间少违豫自料医剂輙亦告平因寤寐国工之鸿术缅思史传所载上池之事随俗为变之能慨然有怀惜其不生今时令医垣尽去其故方而受焉适有言郑州药王庙者相传为扁鹊庙其来若干年邑里疾疠有祷辄应而基址痹陿椽栋頺落像设弗严荐裸无所恐不称所为礼羣望怀百灵咸秩无文之义朕乃顺民所欲出供奉金新而广之朕惟神生而为人治疾往往存亡生死効异见奇即去今千百年而精英灵爽于昭有赫犹能蠲痾愈眚响应抱答于冥漠髣髴之中今庙貌奕奕神心悦喜且有所凭托以宣其烈必将殴袚戾孽拯救札瘥俾此烝黎咸觧天柱纳乎仁寿勿药之福宁独朕躬而巳斯则庙所以新之意庙以万历十二年某月肇工告成于十五年某月糜金钱若干缗云 

　　◆诰勑 

　　大学士许国祖父母制 
　　刑部尚书李世达制 
　　工部左侍郎魏时亮制 
　　原任南京户部尚书舒应龙制 
　　提督操江兼管廵江南京都察院右副都御史石应岳制 
　　廵抚保定等府提督紫荆等关都察院右佥都御史宋仕制 
　　总督陕西三边军务兵部左侍郎兼都察院右佥都御史梅友松制 
　　总督两广军务兼理粮饷带管盐院兼廵□广东地方兵部右侍郎兼都察院右佥都御史刘继文制 
　　南京大理寺右寺丞王执礼制 
　　鸿胪寺左少卿张栋制 
　　鸿胪寺右少卿韩国宝制 
　　南京鸿胪寺卿艾穆制 
　　原任南京国子监祭酒蔡清谥文庄诰文 
　　户部河南清吏司主事李开藻制 
　　户部山东清吏司主事傅履阶制 
　　户部云南清吏司主事黄应聘制 
　　户部浙江清吏司主事陈鸣华制 
　　南京户部河南清吏司主事汪道亨制 
　　南京礼部仪制清吏司主事蔡守愚制 
　　兵部武库清吏司主事龚道立制 
　　兵部武选清吏司主事蔡应麟制 
　　南京刑部山西清吏司署郎中事主事沈□ 
　　大理寺右寺署左寺副事右评事刘大文制 
　　翰林院检讨范醇敬制 
　　尚宝司司丞李茂材制 
　　福建布政使司左布政使张明正制 
　　陕西布政使司左布政使王体复制 
　　四川布政使司左布政使彭富制 
　　贵州布政使司左参政洪邦光制 
　　江西按察司副使张治具制 
　　直隶永平府知府孙维城制 
　　浙江湖州府知府沈孟化制 
　　福建福州府知府江铎制 
　　湖广武昌府知府韩济制 
　　广东琼州府知府周希贤制 
　　江西九江府同知李明忠制 
　　河南归德府同知郭鼎忠制 
　　管宣府西路仓场直隶大名府通判张思□ 
　　直隶凤阳府推官盖国士制 
　　浙江宁波府推官唐世尧制 
　　江西南昌府推官矣洪绩制 
　　湖广常德府推官方大美制 
　　直隶保定府易州知州陈濂制 
　　河南汝州知州方应选制 
　　顺天府固安县知县李伯华制 
　　真定府赵州宁晋县知县钱汝梁□□ 
　　直隶顺德府邢台县知县朱诰制 
　　浙□嘉兴府秀水县知县郭如川制 
　　浙江湖州府德清县知县宋兴祖制 

　　○大学士许国祖父母制 

　　制曰朕闻天心佑顺惟善降祥国典劝忠以孙贵祖寅亮之劳既茂作求之效斯征可无显褒以扬潜德尔累赠光禄大夫柱国少傅兼太子太傅礼部尚书建极殿大学士许汝贤乃少傅兼太子太师吏部尚书建极殿大学士国之祖父乐志幽贞褆躬朴茂握瑜怀瑾寄高蹈□□鸿服义□仁诒令谋于翼燕挺兹名硕简在□□□□一人副赞化调元之任繇尔再世有积德累行之休兹加赠尔为光禄大夫柱国少傅兼太子太师吏部尚书建极殿太学士明纶有赫弥彰祖武之光庆泽无疆永作孙枝之芘 
　　制曰朕选辅理之劳推原祖德念诒谋之助亦藉阃仪故加峻秩于元臣即霈渥恩于王母是为异数岂特彛章尔累赠一品夫人汪氏乃具官许国之祖母贤明赋性淑慎持身佐隐士而簪蒿杖藜克媲鹿门之美广阴功而滋兰树蕙肇开麟阁之祥睠惟良弼之勋猷讵忘硕人之佑启兹仍赠尔为一品夫人申命自朝载侈显扬之典祝厘在庙并崇烝?之仪 

　　○刑部尚书李世达制 

　　制曰尚书政事之本夙号穹阶司寇邦国之平尤称隆寄是惟硕德重望之士乃有明刑弼教之能既奏肤公宜膺湛渥尔刑部尚书李世达清修亮节朗识闳才粤自计部蜚声铨曹振誉遂擢银台而领冏寺屡持节钺以抚藩维三跻六副之班再正孤卿之位两都劳勚更历□□□弥章庶□仪刑合师言而靡间乃召还朝着□长秋官而饬律永情惟明克允邮罚丽事能恤而钦庶几淑问之臣式称祥刑之指是用嘉尔岁阅授尔阶资政大夫锡之诰命于戏刑罚之用下系民命上关天和朕比者数下恩泽诏书亦惟庶狱是慎分予猷念所赖老成尔尚日笃不忘益虔胏石之听俾予从欲以治共底圄空之隆钦哉 

　　○工部左侍郎魏时亮制 

　　制曰朕惟文昌六副之班既华且峻起部百工之事尤剧而繁厥有率作之劳可靳褒崇之典尔工部左侍郎魏时亮清修粹养练识宏猷进无浮实之声退有顾言之行粤自名升大对望重中书谏垣高謇谔之风冏寺着塞渊之誉偶婴世网遂挂朝冠养晦茅衡升华棘署繇纳言而领仆正历司宰以践中台正直立朝共逊素丝之节老成忧国犹闻丹扆之箴既晋贰水土之司会有河渠之役而尔佐长率属调度不惮乎劻勷慎宪省成综核惟勤于夙夜肆河臣得毕其技而□道始复其常乃奏肤公允谐朕志兹特授尔阶通议大夫锡之诰命于戏昔虞廷简任则垂□是咨彼越□斨朱虎之俦起而受朕虞共工之□弼成圣□□映今兹朕方欲比迹重华尔尚追踪往哲益殚忠荩以副眷怀欲哉 

　　○原任南京户部尚书舒应龙制 

　　制曰朕惟急君之事良臣所以効忠记人之功明主所以懋赏矧殿邦之巨寀翳从事之独贤绩既茂于劻勷恩岂忘夫申锡尔原任户部尚书舒应龙纯衷伟度达识通才擢颖明廷筮官壮县繇仪曹而更铨署兼礼乐衡镜之长历藩臬而晋冏卿有廉明塞渊之誉迨抚贵竹益畅声猷属有事乎寿宫方倚办于求木尔乃勤劬袛事梗楠■〈木巳〉梓之材异呈调度得宜供亿转输之费甚省裨子鼎建惟尔丰功尔既累以序迁晋司留钥朕方式酬旧勚载?恩纶特晋尔阶资政大夫锡之诰命于戏八座崇阶五兵重寄保邦制治尚益周丰芑之谋建威销萌其毋勿萑苻之虑光兹宠命副朕眷怀钦哉 

　　○提督操江兼管廵江南京都察院右副都御史石应岳制 

　　制曰朝廷三载陟明两都均□矧秩崇宪府允为纲纪之司仕重江防式赖保□□刀勋庸既茂褒宠宜先尔具官石应岳器雅而端木闳而练自大廷擢对秘馆储英琐闱扬謇谔之声冏寺畅塞□之誉两尹神甸人皆便安乃擢副留台俾视师江檄总艅艎而克诘秉节钺以有虔兼经文纬武之长得贞度冂僚之体望实交鬯朕实嘉之兹以年劳授尔阶通议大夫锡之诰命于戏留都皇业所基保障为急长江天堑之险锁钥斯存顷当灾眚之频仍得无萑苻之足虑除器于萃惟尔轸桑土之谋奠枕于京庶朕纾东南之顾钦哉 

　　○廵抚保定等府提督紫荆等关都察院右佥都御史宋仕制 

　　制曰朕留心安攘简任忠贤惟冯翊粤区屏藩畿甸重关险要锁钥户庭既注倚之特殷岂褒嘉之可后尔具官宋仕才诚两合文武兼资一对彤庭再更赤悬宪台执法凛秋霜之严都辇宣猷留冬日之爱寻升华于大理爰开府乎近圻尔乃饬吏庇民敷政并施乎威惠诘戎厉士运筹乎心乎□宜措列城于袵席之安巩三关于金汤之固岁□来上朕心孔嘉特授尔阶中宪大夫锡之诰命□戏民亦劳□寇不可忘珪符□正维艰牖户绸□贵豫之屏之翰尔尚殚乎忠猷懋赏懋官朕不忘乎甄叙钦哉 

　　○总督陕西三边军务兵部左侍郎兼都察院右佥都御史梅友松制 

　　制曰朕河山在念牖户是防惟秦陇三陲总枢机于督府夏官贰联兼纲纪乎辟台是为强场之重臣允藉于城之硕彦倚毗良切褒叙宜优尔具官梅友松干国宏才狥公清节自徊翔省署望实兼隆周践臬藩风猷茂着迨当延绥之一面式彰经畧之多能既全?以西疆乃益纡乎远辔宣庙□而训齐将士动出万全执戎索以制驭威怀坐收五利安危是赖文武兼资兹以岁阀特授尔阶通议大夫锡之诰命于戏边事方殷戎心叵测惟控制敉宁之筴在抚剿战守之间尔其熟计详筹使金?条旋在我伐谋蓄锐俾鞭挞可施期销塞上之氛克副师中之宠钦哉 

　　○总督两广军务兼理粮饷带管盐院兼廵□广东地方兵部右侍郎兼都察院右佥都御史刘继文制 

　　制曰惟少司马赞襄九伐枢筦是司大中丞纲纪百僚表仪攸系为朝廷之峻寀当疆圉之巨防劳既茂于保厘恩可靳于申锡尔具官刘继文清标亮节卓识宏才自大对升华名封敷惠春署着寅清之誉夕郎腾謇谔之声遂晋参藩而总臬宪洊扬方岳以陟抚台屡迁而望实弥崇所至而风猷辄见迨跻今秩作镇炎方奋武揆文封守为之慎固招携怀远氛祲于焉全销三载书庸百粤即叙用增光其简命爰改?以褒纶特授尔阶通议大夫锡之诰命于戏昔吉甫来归自镐感受祉之既多召公告成于王祝令闻于不巳惟尔出绥南服入贰地官尚益励夫初忱期匹休于前喆佐予邦计以副至怀钦哉 

　　○南京大理寺右寺丞王执礼制 

　　制曰国家两都并置廷尉以停平庶狱而参综审克丞寔佐之厥任隆重非廉慎公恕之士不在兹列尔南京大理寺右寺丞王执礼器怀雅澹操履清贞蔚以制科筮官郡理冬曹积望春署蜚英载更尚玺之丞寻晋留庖之贰迨迁今秩益鬯乃猷简孚恊有辟之宜明允适重轻之则年劳茂着朕甚嘉之特拔尔阶奉政大夫锡之诰命夫国法民命棘寺攸司倘淑问者不扬则持平者奚劝朕陟尔为少京兆实明示天下以鹰鹯不若鳯鸾也尔其往哉无替朕命 

　　○鸿胪寺左少卿张栋制 

　　制曰朕以朝仪责大鸿胪而置贰以佐之秩清而务繁非敬慎明习者不在兹选尔具官张栋恭勤植性儒雅发身筮仕句胪洊跻今秩朝章久练官守罔渝周旋见秩秩之仪夙夜怀兢兢之志三年奏课治办弘多兹授尔阶奉直大夫锡之诰命□人谓鸿胪之职须归令望然则宁徒曳裙束带之为塞责乎秩数搜仪博稽掌故斯为克称耳钦哉 

　　○鸿胪寺右少卿韩国宝制 

　　制曰鸿胪之有亚卿佐长率属以仪节供事殿廷百僚九宾于尔乎观礼惟国所重非才弗居尔具官韩国宝诗礼饬躬簪裳着代自服官鸿署跻贰卿班当朕毖饬朝仪惟尔夙夜匪懈审慎端雅动应矩程兹以三载奏绩授尔阶奉直大夫锡之诰命昔管仲自以升降揖让进退闲习不如隰朋然则礼何容易哉勉思毖勉益究尔能以图称塞嗣且有崇叙焉 

　　○南京鸿胪寺卿艾穆制 

　　制曰大鸿胪秩在列卿两都均重矧以直道知名之士处之是为德选重可知也尔具官艾穆性禀纯诚志怀鲠亮自省闱擢颖胶序树模助冑教于成均分祥刑于郎署乃直言抗疏去国投荒遂高折槛之名寻被赐环之命起计曹而佥蜀宪擢司宰以陟今官雅望攸归亨衢方骋兹尔为亲请命本觊旧恩而朕因孝劝忠特从新秩爰授尔阶中宪大夫锡之诰命于戏人臣感时遇事则昌言以明节居官任职则陈方以就功要之匪躬期于艰国朕既信尔于既诎尔尚毋变其初心益懋忠猷以永终誉钦哉 

　　○原任南京国子监祭酒蔡清谥文庄诰文 

　　制曰我国家雅重儒硕生则用其才而显其身殁则核其实而定其谥所以揭标章轨厉世作人典至巨也尔□□京国子监祭酒蔡清纯明之资深潜之学历仕而据经守正屹砥柱于中流疆年而引疾乞身遗声华于世味行有枝叶道无缁磷克巳省□幽独俨神明之鉴著书垂世经传资羽翼之功□虽徂而风犹存时既久而名未易良为阙典朕用轸怀兹特谥尔为文庄锡之诰命于戏殁而不杇何异长年谥以尊名岂必峻秩为尔九京之贲惟兹两字之褒灵爽有知式承纶綍 

　　○户部河南清吏司主事李开藻制 

　　勑曰朕以财计委大司农而择士之有为有猷者布诸郎署俾分理之简抡甚慎称塞惟艰厥有劳庸可无褒叙尔户部河南清吏司主事李开藻受材儁雅砥志清贞蔚以经术之英试于金谷之务练若素习卓有操持即往榷吴关而洁巳便民□称籍甚可谓司计之良巳兹用秩满特授尔阶承德郎锡之勑命今民力外殚国帑内虗经费惟繁军兴告急朕夙夜求所以阜财裕用而未有当也尔尚袛竭忠猷熟筹利便务裨大计以副至怀钦哉 

　　○户部山东清吏司主事傅履阶制 

　　勑曰国家财计大司农总其要会而出纳之事则有司存务剧而殷匪才贤不易称也尔户部山东清吏司主事傅履阶器资醇悫才谞敏明蔚以制对之□抡寘度支之署而精心慎虑一节奉公综理有经劳能懋着可谓不忝厥官巳兹以三年考绩特授尔阶承德郎锡之勑命夫士起铅椠而司金谷或以猥琐视之非拘则迂朕所不取尔既以明习称尚益殚乃心恊比尔长以副朕足国阜民至意钦哉 

　　○户部云南清吏司主事黄应聘制 

　　勑曰自前代有仓部而今地官之属亦设司仓之署参掌国之积储及给受之政号为剧曹非彦士不能处焉尔户部云南清吏司主事黄应聘操履清方猷为陈达蜚英廷对服寀地官仓庾攸司出纳惟允精勤匪懈廉恪有闻兹用考绩特授尔阶承德郎锡之勑命昔有该邃之儒而经总出入非其所长者要非所谓通才耳国计惟艰物力方诎殚心毕虑职思其忧视尔之成嗣有崇寄钦哉 

　　○户部浙江清吏司主事陈鸣华制 

　　勑曰国计故重而在今日物力告诎边事方殷所需于司计之臣以分猷共念者尤亟也尔具官陈鸣华沈醇有养敏茂多才擢颖廷抡服官计署司榷而廉平着誉持筹而剂量得宜稽其岁成中于赏率用授尔阶承德郎锡之勑命夫吏国不患贫主无忧计军兴不乏民力以纾斯非度支之任而异人任乎尚殚厥心恊比乃长以副朕委任甄庸之意钦哉 

　　○南京户部河南清吏司主事汪道亨制 

　　勑曰地官之属两都均重所恃以阜财足用实丰芑而固本根者惟是二三廉干之臣是崇是使尔具官汪道亨端方不苟明敏有为奋迹制科服官留计而勤以将事明能烛奸筦库称平榷关得体克袛厥叙朕甚嘉之特授尔阶承德郎锡之勑命夫士起经术而操钱谷率薄猥琐以忽躬亲邦□谓何朕安取此尔宜乘激劝益集功庸□替前劳伫须后命钦哉 

　　○南京礼部仪制清吏司主事蔡守愚制 

　　勑曰夫秩宗之属邦礼攸司即于陪都必得寅清之士能佐宗伯者乃?焉尔具官蔡守愚去行纯诚材猷敏茂蜚英大对服采留仪尔乃贞亮以禔身共勒以将事在公匪懈式礼莫愆兹用岁阀授尔阶承德郎锡之勑命夫礼臣之重轶于他曹留署之司埒乎都辇尔今既袛厥叙其益恩懋毖毋替初忱则予一人汝嘉 

　　○兵部武库清吏司主事龚道立制 

　　勑曰夏官之属朕所使佐大司马以诘戎除器建威销萌裨安攘之计简抡既慎称塞惟艰尔兵部武库清吏司主事龚道立克承家学雅胁时名奋迹廷抡服官邦政操修惟慎汪措咸宜实兼文武之长蔚起曹郎之望兹以岁绩授尔阶承德郎锡之勑命顷边圉弗宁羽书狎至虏情戎务能借箸为吾筹之乎益殚忠猷以副任使嗣有崇陟尔其懋哉 

　　○兵部武选清吏司主事蔡应麟制 

　　勑曰古称司武之署重于文昌所以综叙流品审核功能为大司马分安攘惟士之肤敏者乃得处焉尔兵部武库清吏司主事蔡应麟器资端雅才谞茂明擢秀春闱服官夏省而夙宵匪懈清慎有闻兹用年劳授尔阶承德郎锡之勑命夫木之枝叶必类其本尔父克廉为先朝列卿亦自郎署起尔尔尚殚心邦政克绍庭闻报国之忠承家之孝胥是乎在钦哉 

　　○南京刑部山西清吏司署郎中事主事沈□ 

　　勑曰今朕所与共三尺法者惟是两都司寇之属故有任必择有绩必褒盖其重也尔其官沈瓒器闳而亮材敏而通奋迹制科服官留比而尔缘经饰吏小大之狱以情察丽求中宥辟之宜不爽诗歌淑问书称明允盖庶几焉兹用考绩授尔阶承德郎锡之勑命夫陪京丰芑之地秋官衔辔之司藉令丹笔无枉胏石不冤岂不隐然根本之固哉尔既袛厥叙矣毋替初忱益持敬忌则子尔嘉 

　　○大理寺右寺署左寺副事右评事刘大文制 

　　勑曰国家置廷尉以详谳刑狱设属特详每用经术士充之为其能缘经饰律佐祥刑之治也尔□理寺左寺署左寺副事右评事刘大文器资端雅才识通明擢颖制科列官棘署而审克敬忌察丽制中折狱惟良蔚然有誉兹以岁绩特授尔阶文林郎锡之勑命今比部辟台之狱悉关廷尉所谓天下之平也尔其恊比乃长谨持三尺曰辟曰宥问法何如使民不冤则尔亦有终誉哉 

　　○翰林院检讨范醇敬制 

　　勑曰词林职亲地密朕每慎简以充之非经术行能蔚然可称者不与焉厥有岁绩曷靳褒嘉尔具官范醇敬才资英茂德器端凝中秘紬书史垣列秩而尔逊志惟敏修行益淳藜馆擅长棘闱得士官评克鬯朕用尔嘉特授尔阶征仕郎锡之勑命夫文学侍从之臣岂其取铅椠翰墨之任譬树材于■〈木巳〉梓期効用乎栋梁是惟厚植深培乃可崇跻大受往其懋矣毋替朕言 

　　○尚宝司司丞李茂材制 

　　制曰朕式序在位酬奖勤劳遡其启佑之原咸有率□之典矧先朝耆宿秘阁元臣国尚思其典型家□传夫弓冶可无湛渥以示褒崇尔原任少师兼太子太师吏部尚书中极殿大学士赠太师□文定李春芳乃尚宝司司丞茂枋之父纯衷亮□沈识宏猷休休大臣之风慥慥君子之德自抡魁甲第振藻词垣周践清涂鬯宣誉问受　皇祖□皇考灼知之遇副作砺作霖一德之交矢乃公忠式赞安攘之理载其清净爰兴宁壹之歌辞宠利以悬车届耄耋而捐馆承家有子服采在廷蔚□符省之英本尔台庭之训是用晋尔阶特进光□大夫勋如故于戏伊陟象贤保衡之勋不坠祁□得位大夫之举有光特霈新恩式扬旧德卿灵不时尚克歆承  

　　○福建布政使司左布政使张明正制 

　　制曰朕惟九牧重任七闽奥区所赖以圭表列城噢咻烝庶责独专于左辖望允属乎长材既奏丰功可无晋锡尔具官张明正器闳而端才敏以练自蜚英大对积望留曹副臬滇中参藩广右晋观察方岳之任历巴蜀贵阳之间若?发铏试无不利如玉在佩动必有声迨再殿乎闽邦益奉宣乎德意持廉秉正羣吏树之风声约巳裕民一路沾其膏雨年劳来上朕心孔嘉特授尔阶通奉大夫锡之诰命于戏藩维虽远朝听甚卑有善必闻惟功是念分忧恤隐尚弘保障之猷进律畴庸伫俟登延之命钦哉 

　　○陕西布政使司左布政使王体复制 

　　制曰朕惟秦地被山带河号称天府牧伯承流宣化服在大僚自非名硕之流曷称保厘之寄厥有茂绩可靳宠褒尔具官王体复器怀端亮才识渊闳自制对蜚英郎曹展采扬历臬藩之地回翔周秦之间所至称贤随施辄効逮跻省辖益鬯官□树风范于百城率先吏治勒拊循干三辅大得□和岁阀来闻朕心嘉悦兹特授尔阶通奉大夫锡之诰命于戏昔召公分陕遗爱甘裳□□□□□未湮勿剪之声固在景行行止尚步武乎前修德懋懋官伫登延于后命钦哉 

　　○四川布政使司左布政使彭富制 

　　制曰国家错峙藩维建置岳牧委以数十城邑之众于蕃于宣亦惟二三俊又之臣是崇是使厥有保厘之绩可无宠渥之加尔具官彭富器局闳深才猷敏裕自邑符试政郎署宣猷典郡留遗爱之思副臬得纠虔之体遂繇藩参而陟观察擢右辖以晋今官而□秉公持廉圭表百吏颁条宜诏袵席羣黎岁□□闻朕甚嘉之兹特授尔阶□□□夫锡之诰命夫明主不遗远而良臣不辞难巴蜀虽遐犹吾宇下民亦劳止尚资保障之猷我图尔功伫竢征延之命钦哉 

　　○贵州布政使司左参政洪邦光制 

　　制曰贵州为西南奥区朕所寄以旬宣之责俾董正守宰以绥靖氓夷者惟是方岳诸僚寔分任之匪名硕不易称也尔具官洪邦光德器沈闳猷为敏达自高第而遴州牧繇半刺而领郡符雅有羔羊之风辄留甘棠之爱既迁臬副载晋□参操持久而弥坚扬历多而益练治戎督赋丕着声猷□阀来闻朕心嘉悦特授尔阶中大夫锡之诰命夫玺书以褒绩爵秩以陟明朕顷晋尔长蜀臬矣长尊于僚蜀连于贵岂有能其僚而难其长宜于贵不宜于蜀者乎务多前功以永终誉钦哉 

　　○江西按察司副使张治具制 

　　制曰朕惟臬臣分驱宪辙以饬吏诘戎威望之隆与内台寺矧虔南岭北之区难安易动尤非诸路比者厥有嘉绩可靳褒纶尔江西按察司副使张治具操修□□才识敏明一擢制科再更岩邑棠阴敷惠柏□□华立朝腾謇谔之声揽辔着澄□之誉迨迁臬副益畅风猷诘武修文而两江波静销萌杜衅而迭嶂氛销岁阀来闻朕心嘉悦特授尔阶中宪大夫锡之诰命顷朕既陟尔参藩亦惟江右干城保障惟尔兼长尚殚心于拊循嗣将?之艰巨钦哉 

　　○直隶永平府知府孙维城制 

　　制曰朕睠切烝黎选用良二千石为吾拊安牧养之有治理效并得显褒矧北平吾股肱郡乎尔直隶永平府知府孙维城器度端凝才猷敏练自擢英甲第鬯誉邑符留台凛屈轶之风泽国留甘□之爱迨领兹郡益裕乃猷抚字之勤有加清白之操弥励政平讼理嘉绩来闻特授尔阶中宪大夫锡之诰命昔光武劳颖川守谓去帝城不远河润九里冀京师并蒙福也今朕亦以此望永平矣尚图毖勉毋弃尔成称朕意焉钦哉 

　　○浙江湖州府知府沈孟化制 

　　制曰太守吏民之本朕所使以究宣主德子惠元元责至重也矧湖为浙藩剧郡尤石易称厥有茂绩可无褒嘉□具官沈孟化器宇雅醇操修介洁蜚英甲第展□名封爰擢法曹久积平明之誉出知雄郡益宣岂弟之猷清贞媲美乎羔羊安集兴歌于鸿鴈民怀吏畏无忝循良兹以岁劳特授尔阶中宪大夫锡之诰命苕霅之间土风淳厚其民寡求而不争图经载之乃今俗犹如是否夫使民安田里而无叹息愁恨良二千石责也益殚乃猷以永终誉嗣且有显庸焉钦哉 

　　○福建福州府知府江铎制 

　　制曰郡守之任重矣矧省会繁剧倍他郡而凡百注错尤他郡□望以为先声者厥□□劳褒叙□可□乎尔福建福州府知府江铎才□国器学□家传自发迹廷抡服官郎署明刑饬武累着声猷遂以长材擢居望郡而敷政有体持巳无私剸裁不滞于纠纷拊字惟勤于苍赤八闽称最三载政成特授尔阶中宪大夫锡之诰命夫旌其劳亦以励其后劝其一将以风其余尔尚懋终前绩以表列城毋俾常衮蔡襄专美前代不亦休与 

　　○湖广武昌府知府韩济制 

　　制曰朕慕古政平讼理之效念与我共此者惟良二千石每慎选其人而授之矧武昌省会地剧务繁匪得才贤曷胜重寄尔具官韩济蕴藉闳深才资爽练明廷擢颖起部宣猷持三尺于刑曹寻再更乎雄郡尔乃操同茹糵敏若运斤剔蠹而窟穴清恤灾而罢癃起使者数辈咸称曰贤朕嘉尔劳特授尔阶中宪大夫锡之诰命江夏故多良守自董宣而下代不乏人夫所居民富所去见思岂不廪廪德让君子哉尔既以治行闻尚益励初忱以永终誉朕则汝嘉 

　　○广东琼州府知府周希贤制 

　　制曰夫仕者率惮险远易□循使□□□上闻□□□下究故岭海之郡良吏尤难□□□□州□知府周希贤赋材敏茂持行笃淳奋迹制科筮官民郡持筹赞讦蔚着声猷乃出领郡符寻更琼管而尔操持弥励惠爱茂宣讼理政平多士前绩所司上尔治状朕甚嘉之兹以年劳授尔阶中宪大夫锡之诰命夫琼离京师万里顾朕视之何异辇毂下尔既袛厥叙矣尚益图毖勉无替初忱以副朕玺书褒勉之意钦哉 

　　○江西九江府同知李明忠制 

　　制曰朕惟一郡之政二千石不能独理所赖分猷共济以究宣德泽子惠元元则丞倅均有责焉治效既闻褒嘉可后尔具官李明忠器宇端凝猷为练达蜚英薇省筮仕花封乃乞湖学而作人爰擢辟痈而教冑迨贰兹雄郡益懋官方清白褆躬精勤任事所司上尔治状中子赏率特授尔阶奉政大夫锡之诰命志称浔阳江湖之口襟喉之地固江藩一要区也教化而安全之匪良守贰奚倚哉恊比尔长毋怠于成则予一人汝嘉 

　　○河南归德府同知郭鼎忠制 

　　制曰郡丞助太守为理若□车然□□□□守虽良不能独运也尔具官郭鼎忠志行端纯才资通敏发身乡荐再典方州爰擢贰车益袛乃职操持永肩乎茹糵干济不难于理丝兹以最课来闻特授尔阶奉政大夫锡之诰命昔黄霸为河南大□丞太守甚任之吏民爱敬焉霸功名实繇兹起景行前修恊比乃长朕之用人独不如孝宣哉 

　　○管宣府西路仓场直隶大名府通判张思□ 

　　勑曰朕睠念边陲军储为急特置郡倅□□□钥视其劳而褒进之盖其重也尔具官张□□□□真诚木优干济起家里选列秩郡丞边□□□□明有誉出纳之宜不爽大小之狱以情屡□□□之劳辄与兼金之赏兹用秩满特授尔阶承德□锡之勑命今疆场不无事矣第令粟盈于庾士□于伍朕何忧边哉悉心经理以裨安攘则余一人汝嘉 

　　○直隶凤阳府推官盖国士制 

　　勑曰朕敬狱慎刑特垂理官之选矧中都为汤沐地三尺所寄根本攸关非其人不易称也尔直隶凤阳府推官盖国士器资端重材谞茂明擢于制科俾司□理而能引经饰律察丽求□□石并伸口□□□兹用秩满等授尔阶文林郎锡之勑命顷岁灾沴朕每虑民有冤结者夫一人得情千室鸣弦必使解泽旁流非贤司理谁任乎益思敬忌期于无刑则子一人汝嘉 

　　○浙江宁波府推官唐世尧制 

　　勑曰郡国之有理官所使谳详庶狱佐二千石共臻政平讼理之效者也简抡既慎称塞惟艰尔浙江宁波府推官唐世尧通敏之才端严之守擢自大对出理名封尔乃弗纵弗苛惟明惟慎虽得□而勿喜有可生而必求庶几古所谓淑问者□□以考绩授尔阶文林郎锡之勑命顷者岁比不登民或以饥寒离于理而吏重析津深文罗其不□朕甚愍之尔既袛厥叙矣益思慎毖佐我祥刑嗣且有显擢焉 

　　○江西南昌府推官矣洪绩制 

　　勑曰郡有一理官以司一郡之平即他旁郡有狱不能决亦移谳焉民命所系明允惟艰尔江西南昌府推官吴洪绩器怀俊伟才识朗融擢自制科俾推望郡而尔心存平恕明烛隐伏三尺之持甚坚五听二用无爽兹用岁绩特授尔阶文林郎锡之勑□□隽不疑引经断狱汉帝以此重经术□今试进士以理刑诚欲使之用其所长益明习练达而登进之也恊比尔长保我嘉师广朕好生之德则尔亦有终誉哉 

　　○湖广常德府推官方大美制 

　　勑曰郡设理官所使持三尺法以佐二千石者也而或倚法以削或曲法以徇法既摇矣庸能理□尔具官方大美德器清醇才猷融朗擢英廷对筮仕郡推而练若素官精逾老吏覆盆必照圜土□冤荐牍交扬诛书□最持授尔阶文林郎锡□□命朕数诏有司钦刑慎狱楚之广莫讼牒滋□□善利滛故楚鉴也尔既休有令闻尚毖勉初终□忘敬忌则予一人汝嘉 

　　○直隶保定府易州知州陈濂制 

　　制曰易水之上故召公所封国今长吏有能召公是似者乎朕所拊髀而求也尔直隶保定府易州知州陈濂器怀端亮干局通明蔚以廷抡出绾州绶而能砥躬精白刻意抚绥遇事而游刃有余理人而烹鲜不扰言观尔绩或慰我心是用授尔□奉□□□锡之诰命惟尔所治密迩神京拱护□□□□□闻之达尤易宜思来効以续前劳□□政成嗣有显陟钦哉 

　　○河南汝州知州方应选制 

　　制曰朕有土与人而授之吏吏有能膏雨吾土□袴□人者乎是朕所夙夜也尔具官方□□邃□兼才清操雅度抡自制对再典方州而饰吏以儒剸繁以简氷糵之操一节鳯鸾之爱四敷治辨□声誉言日至兹用岁阀授尔阶奉直大夫锡之□命汝州昔有富弼程颢彼特判官监税之任耳吏部知道民到于今称之况□□之重于民尤亲汝能□□朕亦安汝伫须后命毋替前功 

　　○顺天府固安县知县李伯华制 

　　勑曰朕简求宰牧课核功能尤特重于畿邑盖以风厉四方必自近始也尔具官李伯华器宇端□才猷敏茂蜚英制对试吏舞阴察其长材载更剧邑尔□操割无滞拊字有方永肩氷糵之心益名襦袴之颂□功后效蔚然可观兹用满秩授尔阶文林郎锡之勑命方城吾股肱地利病休戚神□系焉所□长才为予保障使人康俗又以固天□朕□□□ 

　　○真定府赵州宁晋县知县钱汝梁□□ 

　　勑曰汉人有言理人之吏以惠利为绩日月为□肆朕综叙宰牧课其□绩而优异之矧近在□□者乎尔具官钱汝梁□器雅醇猷为敏达一□□对再□邑符而才益练于绵更心弥劳□□□□膏不梁弊壶尽厘荐牍交扬课书□□特授尔□文林郎锡之勑命今吏子土者或取便文自营□无忠实为百里元元之计朕独安取此尔之政□□耳而目之矣行有显陟伫尔之成尔其懋哉无赞朕命 

　　○直隶顺德府邢台县知县朱诰制 

　　勑曰朕慎简铜墨甄录循良即遐陬僻坏在朕□目况近在畿辅乎尔具官朱诰德器真醇干局□练自擢英大对赋攻东□休有嘉声更于剧邑果显青萍之割弥坚白璧之贞□如负□民皆□□予嘉□绩授尔阶文林郎锡之勑命夫□□□□所不适□□在佩动必有声尔之材既再试矣宜乘激劝□□功庸克念不渝后宠当至钦哉 

　　○浙□嘉兴府秀水县知县郭如川制 

　　勑曰□□号剧邑比水旱迭灾民生枵耗分□□隐式藉贤良尔具官郭如川敏练有猷公清不□抡于制对俾与专城利若出铏操同茄糵断割□难乎繁□□养益厚于□羸襦袴之谣闻于□□朕嘉尔绩授尔阶文休郎锡之勑命夫宰大邑如烹小□人扰则疲□挠则馁宽猛吐茹□隘于兹毋弃尔成伫育后命 

　　○浙江湖州府德清县知县宋兴祖制 

　　勑曰自昔民牧右保障绌茧丝肆朕所用长吏亦□其能字吾民者褒宠而登进之明示天于以吾意所向也尔具官宋兴祖才猷缜密□守端严□对公交车再更望邑□绥有法振制多方威惠并行心政皆实庶几所谓保障者巳兹以秩满特授尔阶文林郎锡之勑命吴兴江左其民足于鱼稻菱蒲之利寡求而不争比岁云祲然得贤令长噢咻之宁忧岁哉益殚乃心毋替前绩则予汝嘉 

　　李文节集卷九 

　　●李文节集卷之十 

　　晋江　九我李廷机着 

　　馆课（一） 

　　◆馆课（一） 

　　学莫先于义利之辨 
　　立朝正直忠厚论 
　　韩魏国不分善恶白黑论 
　　心为严师论 
　　学而优则仕论 
　　孔子大林放之问论 
　　为学日益论 
　　读汉史平凖书食货志论 
　　春王正月辩 
　　和同辩 
　　立德立功立言解 
　　人心道心解 
　　松柏后雕说 
　　候气说 
　　九边屯政考 
　　京营兵制考 
　　盐政考 
　　乐律考 
　　本朝列卿年表 
　　萧曹魏丙相业评 
　　拟曾两生答叔孙通书 
　　谕朵颜等卫属夷檄 
　　云南镇臣约束土司檄 
　　俘斩云南叛夷露布 

　　○学莫先于义利之辨 

　　夫学犹驱车然将燕乎则北其矣将越乎则南其辕矣有如贸贸然南北之不审将燕之适也而南之驱驱愈疾谬愈远□拆车败终不能至此杨朱所以见岐路而泣之为其一跬而千里也然则学何以异于是夫学所以学为圣贤也今之学者众矣而为圣贤者寡此何以说也则义利之辨不蚤辨也夫义之与利隔若霄□□初仅毫芒□若苍素而端仅斯须是以圣贤严之盖□仲尼分别君子小人以比周和同骄泰求诸巳求诸人数哉其言之矣至于喻义喻利之说而后知君子小人之心术尽在是也心乎义则周则和则泰则求诸巳而命之曰君子心乎利则比则同则骄则求诸人而命之曰小人嗟乎君子之与小人相去远矣而自义利之辨始故□学莫先于义利之辨也夫义利之辨谭何容易哉□物□□□而非也事多同行而异也狂者东走逐者亦□□□走则同其所以东走则异溺者入水□者□□□入水则同其所以入水则异义利之同□□□有类是者不可不察也故攫金窃□利也有挥金抵璧而亦不谓之义者墦间嗟来利也有据地喀喀而亦不谓之义者簟瓢之与螬李同饥而异趣曲肱之与布被同俭而异心耕莘辞聘之为义而隐居终南号曰巧宦散财发粟之为义而大斗贷民号曰篡夫义有在乎尊王而责楚之师则并学尊王而窃之义有在乎不杀而天泓之战则并与□叙而窃之嗟乎义利之辨谭何容易哉学者将绍明正学□一圣真则必于义利之辨先焉辨之也者如善视者之于枉直无隐形也如善尝者之于淄渑无爽味也如善权者游移于一衡之上不失锱铢以谬低昂也巨之乎纲常细□乎动作侈之乎万锺约之乎簟豆显之乎大庭广众微之乎暗室屋漏晓然有以见其如此而为义如彼而为利义之所在断乎必为利之所在断乎必不为是故其嗜义也如饥之于食渴之于□寒暑之于裘葛汲汲乎不得不止也其于利也如蝇之□□□之螫如莫□之傅体亟亟乎不远不休也是□□□□□□□洁白不可染也意气宣通翔于千□□□□也□以三旌饩以万锺不可留也刀锯□镬卒然临之不可乱也不为众人之观饰其情貌亦不为众人之不观易其情貌不为众人之誉树其操行亦不为众人之不誉改其操行何者彼其辨义利者至熟也世之学者义利之辨不先类颠顿乎混冥之中而不觉寤乎昭明之□纷纷皆为利来攘攘皆为利往至于立私于公倚邪于正窜端匿迹不可方物彼亦岂乐以小人自命而卒陷其身为小人之尤者可不为大哀哉故曰差之毫厘缪以千里差之千□缪以无算奈之何其勿蚤辨也干何办之辨之心而巳方寸之中至灵至莹一念无所为而为耶吾知之一念有所为而为耶吾知之如别白黑如数一二不待择而精不待剖而析此真心也夫唯不昧所为自心者而于义利之界洞然矣嗟乎此尤辨义利之要术也 

　　○立朝正直忠厚论 

　　盖周公系鼎上九曰□铉大吉无不利而尼父翼其义以为玉铉在上刚柔节□□□山甫之德不茹柔不吐刚烝民载焉夫士大夫□□□业谢□铉德逊山甫安所称贤七大夫哉□□□言立朝以正直忠厚为本则大易周诗之旨也盖士大夫立朝不可使人无所愧亦不可使人无所容无所惮则易陵而邪类恣睢权奸睥睨于是有视之如发蒙振落者矣无所容则参迹侧目而怨猜丛生所谓刻核太至有不肖之心应之者矣此两者于国且不利焉士大夫立□将领袖荐绅主张世道维持国势其道莫若使人有所惮亦有所容欲人有所惮而有所容莫若正直而忠厚□直忠厚也□□□□□谓汶汶之谓也青天白日以宅心泰山乔岳以立身氷清玉洁以操行望之朗如撼之兀如即之介如不可利而诱不可势而刼不可招而来不可麾而去如是而后谓之正直如地之负如海之涵如冬日之燠□乎其无町畦廓乎其无津涯肫乎其万物一体于国有不闻也于家有不见也不以人之败自成也不以人之卑自高也如是而后谓之忠厚士大夫秉此两者并用而时出之时而正直时而忠厚时而含正直于忠厚时而见忠厚于正直若五味之相济而和也若宫羽之相宣而调也绳愆纠谬而不为折槛引裾激浊扬清而不为壮頄盛气肃宪贞度而不为束湿察渊剔蠹绌淫而不为栉发数米三尺不可挠而破柱戮奸??后筩告密不为也憸壬不可近而搜索城社快志决瘿不为也故其委蛇朝端不动声色而人见其不可狎翫逆销奸萌于数千里之外所谓山有猛兽藜藿不采则士大夫之正直有以慑之其俨然作矜庄之色不少假借而人安焉即愚不肖有所措其身所谓山薮藏疾川泽纳污令天下享和平之福则士大夫之忠厚有以培之自世非綦□□□□德而两者微矣甘宦若饴不羞墦间污也突梯滑稽与世浮湛靡也首鼠两端局促□下懦也卷娄濡需任呼牛马恋也闭门塞兑自同寒蝉缩也语以正直熏莸哉厉锋露刃莫可向迩愎也进如加膝退如队渊备也浩垢索瘢吹毛求疵刻也引绳批根逞于一击忿也深文巧诋飞霜赤渭憯也语以忠厚枘凿哉乃又有皎皎哓哓好翘人过托之乎正直天下中庸不分泾渭托之乎忠厚此则昭明疑鳯碔砆混玉不可不察也大都正直忠厚所贵相济正直而济以忠厚则君子长者之正直也忠厚而济以正直则正人端士也忠厚也总其凡而名之则所谓贤士大夫也唐文皇论弓矢曰木心不正脉理皆邪夫士大夫一不正直则万事瓦解亦犹是巳陶朱公家有二璧其色相如也其径相如也而一者千金一者五百金则以侧而视之其一者厚倍之也夫士大夫而以薄为其道欲毋亟毁能哉嗟乎出乎正直则邪佞巳出乎忠厚则刻薄巳立朝者宜何居焉 

　　○韩魏国不分善恶白黑论 

　　夫善恶黑白之在天下有分之而滋以乱不分而适以分者不可不察也世之君子偍夻分之为分而不知不分之分往往立门户树标帜别白太过其始也君子冯其气以待小人而其既也小人亦逞其技以角君子我以我为白彼以彼为白我以彼为黑彼且以我为黑至于是非倒置白黑混淆天下脊脊大乱则分之过也韩魏公不分善恶黑白予谓公盖以不分分之昔者圣人系易至夬之姤盖亦善恶白黑消长之一大几巳圣人所以分顽音葵面颧别扶抑其间意岂不拳拳也哉乃夬之九三壮頄也而曰有凶姤之九五含章也而曰有陨自天繇此观之示忿嫉之形者开谗构之隙存包荒之意者收涤荡之功夫君子不务持之以周镇之以静而区区焉善恶白黑之为分别也不亦过哉唐虞之时九官岳牧济济民誉而庸违圯族之夫盖亦得容乎其间皋夔诸贤未尝绝不与为伍而帝亦不亟亟而去之俟其罪状既着而后诛僇加焉帝岂乏发摘之明皋夔诸贤岂寡激扬之节然不过为分别者诚惩壮頄之凶用含章之术也东汉诸君子争为名高互相标榜某也俊厨某也顾及某也君某也宗呶呶于月旦之评而沾沾于龙门仙舟之托裂眦露龈刻核太至遂酿成党锢之祸狴犴相枕桁杨相推善类既殄汉祚亦亡彼其始固亦相矜以名誉相结以意气庸讵知其祸若是烈哉盖君子之名不必君子而后知好而小人之号即身为小人者亦赧然有所不乐居善待小人者养其赧然不乐居之心而开其翻然自新之路则小人亦可使为君子至其甚不可化然后伺其瑕而乘其隙推其坠而挽其绝去其枭而不穷治其党故隼获而墉安狐搜而城完大奸距脱而天下晏如则不分之所以为得也语云山薮藏疾国君含垢夫少年盛气褊心浅识之士常与小人争于声色唇吻之间徇悁悁之小节忽昭昭之大祸夫惟老成明哲长虑却顾事有所必济不蕲其气之伸国有所必安不求其名之洁用晦为明摧刚为柔闷闷醇醇而社稷赖之嗟乎则韩魏国其人巳 

　　○心为严师论 

　　夫学所称为师者岂直师之云尔哉以师而检者否则放以师而为者否则懈以师而戒者否则悖是则我固不可一日无师而卒未尝一日有得于师也而何师之贵焉师之所贵心为严师是巳予观世之称师也岂不以北面而事顺风而请为恭而巳乎岂不以朝而受业昼而讲贯夕而习复为勤而巳乎是师也非其所以师也夫不得其所以师而区外焉者之求其于以称师亦迹矣其于以进学亦左矣盖师莫尚于心执经为下师莫深于心禀学为浅何以明其然也心放而示之以检弗能收也心懈而诏之以为弗能前也心悖而告之以戒弗能守也夫吾心不自有师乎吾反而求之方寸之中灵莹之境森然道德仁义之法则存焉俨然尧舜周孔之典型具焉操则检奋则为惕则戒吾操焉奋焉惕焉有便于学者心必为也有不便于学者心必不为也日虽欲之以心禁之体虽便之以心节之不为师之临也饰其情貌亦不为师之不临也易其情貌不为师之训也励其志意亦不为师之不训也贰其志意独立不惭于影独寝不惭于魂处屋渥若在门墙居奥窔若亲劝诵寤寐千载之贤圣若与共时神交四海之英豪若与同室彼且可所严事彼且何所禀承则以心为严师故也严师在心矣何地非师何人非师何事非师是故鼓箧弦诵不为勤离羣索居不为荒造席问道不为严户居蜎蠖不为弛面命耳提不为谆谆立不教坐不议不为默默在羹见羹在墙见墙彼且矜式天地型范阴阳神明之与居训典之为接斋沐而揖尧舜于庭羔鴈而见周孔于坛前无往古后无来世夫庸知心之为师而师之为心也今夫捧土刻木以为神也其初块然者尔寘诸丛祠之中尸而祝之社而稷之则彼块然者遂名曰神夫人也以身盛心以心盛智六通四辟何所不能为故有以之为天也者则心即为天有以之为君也者则心即为君有如以之为师也者秉礼以为贽主一以为仪斋明以承之敬共以奉之出入必禀进退必咨毋敢过言曰恐严师之闻毋□过动曰恐严师之见翼然栗然以所以事师者事心则乌在心之不为师焉语曰委土可以为师保夫非委士之谓而心之谓也故助我非贤如愚为贤起予非益三省为益二子所以获亹亹之誉为七十子之冠者以心为严师而巳矣虽然必心之师则括羽镞砺之道可以废乎是不然师者学之规矩模范也规矩非心不运而胡可以无规矩模范非心不就而胡可以无模范是故古之圣人在傅弗勒而居不离傅在师弗烦而动必称师遗心非□□心亦非也恃师非也耻相师亦非也夫惟以心为师而后能师人惟能师人而后能为人师 

　　○学而优则仕论 

　　论曰学而优则仕商之言得之夫子者也何以明之夫子之仕漆雕开也得其未信之对而悦子路宰子羔而以人民社稷为解也夫子佞之夫子固恶夫学未优而仕也固悦夫仕而必待学之优也始商之称曰入见夫子之道而悦出见纷华靡丽而乐繇此观之倘亦有干禄之意乎至于学而优则仕之说而后商之笃信圣人者深矣夫仕也而可尝试乎哉一锦之美也而尝试制焉希不失其裁矣一烹之割也而尝试操焉希不伤其乎矣夫仕也而可尝试乎哉故曰学古入官议事以制政乃不迷若曰入官者必学古然后能执古之制以议今之政而不迷焉耳夫不学优而言政则学制学割之说也古之人离经辨志亲师取友朝而受业昼而讲贯夕而习复时修有正学退息有居业前言往行无不识章典制度无不考经纶燮理无不讲学如此其勤也四十而始仕五十而服官三揖而进三聘而起度德而就位量能而受禄仕如此其难也则何以故彼其视学常若未优而其视仕常若未暇宁以学先仕毋宁以仕先学夫是故学有余而仕无不足学为醇儒仕为良吏有繇也挽近世第急于仕耳巳不遑学也析圭担爵不必修姱怀符分禄不必殚洽其循省犹然阙也而巳俨然而踞人上矣其学殖犹然落也而巳冐然而受人事矣不问崇卑不问繁简方且偃然当之以为彼无所不足于是也方且欿然薄之以为彼犹有所不屑于是也躁动冥投之意多而潜修厚积之功多受爵不让之习胜而恬澹难进之义衰嗟乎亡论学不宜然藉令仕而皆若人也亦安所用之盖昔孔蔑与宓子贱偕仕孔蔑以为亡者三而子贱以为有所得者三蔑曰王事若集是学不得明也子贱曰始诵之今得行之是学益明也繇此观之优与未优之别也夫惟君子□卜子之言存漆雕之志求子贱之所以得监孔蔑之所以亡毋如季路之以政学则几矣 

　　○孔子大林放之问论 

　　盖昔孔子筮得贲愀然不乐子张问故子曰贲非正色之卦也吾闻丹漆不文白玉不雕何也质有余不受饰故也夫贲饰人之所悦而圣人以为伤于质而忧之故六五之笺笺也而曰终吉上九之白贲也而曰无咎然则圣人之所尚可知巳彼其大林放之问也固其所为忧贲之心也夫天下之日趋于文也如水之趋下也周之季文胜极巳目极于青黄藻缋之观耳极于嚣尘涤滥之音多骈旁枝擢德塞性天下靡然逐春华而忘秋实此时虽有大羹玄酒之论其孰从而听之孔子蒿目而忧也久矣放也何人而有礼之本之问此其意若不惬于世之所为慨然将遡太素而上之障川回澜方追古道放也有焉圣人以为今之世而有如斯人之问者意余深矣斯问诚行则楹无丹桷无刻椽无砻台不三归门不树塞庭不八佾彻不雍歌朱干玉戚不设雉门两观不筑天下庶几哉斲雕为圆破觚为朴骎骎然返之大雅乎故曰大哉问大之也者谓其裨礼教维世风所关不少也夫孔子龂龂洙泗间何尝一日忘先进哉绘事之后宁固之取纯俭之从礼云乐云之论其风天下以本至拳拳巳放之问有圣人之心者也故当时之士相与问难众矣大哉之与自舞雩外独于放一发焉他日又曰曾谓泰山不如林放乎盖学人之重放也如此重放者为重本也夫礼无本不立无文不行圣人未尝恶文特恶夫文胜而忘其本者且不见夫木乎木有本而后枝叶附焉本之先拨枝叶未有不害者故曰人而不仁如礼何无本故也藉令天下绌浮去汰敦本尚实即以进于彬彬之盛何难哉董相当汉时欲损周之文致用夏之忠议论庶几近古嗟乎今天下亦称文盛巳主持世道者倘亦有仲尼之心乎则林放之问乌可少也 

　　○为学日益论 

　　夫人有学而不加益者非学无益也以其名为学而实未尝为之则安见其益不见其益而遂以为无益也学之所以病也夫心知之在人有以开发之则明否则昏有以充拓之则太否则小学也者所以开发充拓之者也犹鉴之粉玄以锡摩以白旃也犹矢之栝而羽之镞而砺之也非独如此也鉴明则止矣矢利则止矣乃学恶乎止哉如登山焉动而益高如寤寐焉久而愈足始乎茾丱终乎鲐背创乎夷原成乎乔岳学不知其何时休益亦不知其何时穷故曰日益也益之云者寝明寝昌寝增寝广有进业无退功日异而月不同也闵子骞始见于夫子有菜色后有刍豢之色日益故也子夏始心战而臞后得道而肥日益故也伯玉行年五十而知四十九年之非行年六十而六十化日益故也仲尼有大焉学进而立而不惑又进而知天命而耳顺而从心所欲不踰矩如天地化生日新月盛人不能知而仲尼自知之故自名曰吾好学曰吾为之不厌也而或以为圣人无所事学非也盖学非一日而学也益非一日而益也语曰磨砻砥砺不见其损有时而尽种树畜养不见其益有时而大夫学不止则日益矣矢之速也而不过二里何也止也步之迟也而百舍何也不止也行者日以远学者日以益圣人非有异于人也学而不置益而不厌也世之学者无冥冥之志无亹亹之功苟其心思以从事于学而几幸于所为益者朝为而夕课效大率不日引不月长没世穷年不免为陋儒而巳传曰学犹殖也不学将落夫不牂音臧母羊李斯传泰山之高百仞而吸牂牧其上牧而求牂于奥不田而求鹑于突则不为学而求鹑有两种有丹有白俗言此鸟性淳飞必附草行不越车□□□横□即旋行□□故名□鹑益之说也又有说焉益之大者乃在于不见其益何者学无穷也自以为益者未□□无穷也夫惟愈学则愈覩其无穷愈亲其无穷则愈不见其益至于不见其益乃日益巳穷鄙之社也叩盆拊瓴相和而歌自以为乐也尝试为之击建皷撞巨钟乃仍仍然知其盆瓴之足羞也此所谓学然后知不足者也故为学贵日益尤贵不见其日益织者日以进耕者日以郄事相反而成功则一嗟乎学如是尽矣 

　　○读汉史平凖书食货志论 

　　余读平凖书食货志见汉一代赢诎盛衰之变□尝不废书而叹也曰嗟乎谭财计者何容易哉国而虗无财则国病欲实其国而笼天下之财则民病国病矣势不得不取一切之术而不暇顾民之利害则国之病又转而病民民病矣国何所恃以立则又转而病国呜呼安得措于不倾之地积于不涸之仓令国与民交利而无病哉余观汉初什五税一赐租之诏间岁一下其征入甚寡然当时廪庾皆满府库余货财至于粟红贯朽抑何饶也其后稍不给动虗郡国仓廥令民得入赀拜爵赎罪更钱造币进雒阳贾人子用其心计榷盐铁算舟车置平凖以朝廷之尊下与商贾争锥刀不余力而让利然而县官大空不足奉战士水衡少府无终岁之储又何诎也盖尝取而思之天地所产九垓所入止有此数非有神运鬼输也调度得宜则寡求而常足浮淫无艺则多营而常匮彼于平城嫚书之辱不为忿入塞则距之而大纣军贰师楼船车骑之属乃岁遣也露台之费尚为惜而昆明之凿建章柏梁之役乃屡兴也幸不过原庙登不过霸陵而封泰山禅姑衍祀泰畤汾阴则频举也天子衣皁绨斥诸浮靡而文成五利至□予巨万不少靳也改正朔易服色犹曰未遑而朝冉从骇畧邛笮通西域竭所恃以事无用不为衰止也夫自天地不能常侈常费而况国乎语曰江河不能实漏卮此善喻也今庶人之家相戒以勒苦相忍以饥寒修其业而息之虽遇凶年而美衣安食者必是家也有相娱以酒食相狃以宴乐屑越其囷窌盖藏一遇凶年而饥馑流离者必是家也故曰为国有三计有百世之计有一时之计有不终岁之计呜呼为国者可以审所出矣 

　　○春王正月辩 

　　春秋书春王正月说者曰以夏时冠周月也月为周矣安见春非周之时而曰冠以夏时也以为行夏之时耶则业有为邦之训在足以垂百世法矣安所事于纪事之书而曲其辞为且春秋非孔子刑书哉无王之刑刑莫重焉王之正朔法莫大焉今是古而非今怀其私见以易上之所建立而尚呶焉夫人之为责此与窃简而写法律裸上而逐狂人奚辨故建子非春则必不书曰春王正月既书曰春王正月则周必以建子为春何以明之至日阳生日也以阳生日为春也者胡不可焉彼其初改正朔将亦取其一岁之中咸有四序藉令正月冬也十二月又冬也是冬乃为岁始终一岁而四气不备周圣人郁郁之制作恐未必然然则以建子为春也者周时也孟氏不云乎其文则史其义则孔子乃言窃取之盖鲁史故以春秋名春王正月必史之文而孔子因焉其所谓义而取者自不在是也如以春之一言为孔子所冠则鲁史其初必书冬王正月又岂似春秋名史之意乎故知以夏时冠周月之说过求圣人之书而失之者也圣人著书表年纪事不过蕲于核实令千百世有所据而稽焉特其笔法精严自非圣人莫之与者今辄曰是圣人之笔而务过求显而故微之浅而故深之使人眩而多疑纷而不能决夫先王有郢书而后世乃多燕说今书非郢也而寘燕说其间则恶可以无辩 

　　○和同辩 

　　葢晏平仲氏尝为景公论和同其论和也曰如众味之相济以和其味也如众音之相济以和其音也其论同也曰如以水济水谁能食之如琴瑟之专一谁能听之详哉乎其言之也仲尼以两言断之曰君子和而不同小人同而不和斯论出而和同之相去若熏莸白黑然噫严矣盖和同之所以异者其心异也和公心也同私心也心公矣所见无非公者则必忘其肝胆遗其耳目胞视民与视物胡为而不和心私矣所见无非私者则必相依以势相啖以利相矜以名相煦以沫胡得而不同予见夫世之温厚岂弟坦夷乐易见如观火处如饮醇无所不可知无所不可□和也君子也予见夫世之媕婀脂韦翕翕呫呫相其□扬其波彼且为婴儿吾亦与之为婴儿彼且为无町畦吾亦与之为无町畦同也小人也夫君子宁独与君子和与众人和哉以其无巳甚无克急盖亦有时而和小人矣小人宁独与小人同与众人同哉以其善趋附善迎合盖亦有时而同君子矣然而君子能和不能同也小人能同不能和也一议论一行事君子视理谓何耳可曰可不可曰不可然曰然不然曰不然无以有巳也不强人之同巳无以有人也不以巳同人是故砥柱独立不为异慷慨正色不为激发愤昌言不为伤时吾求同乎理也乃小人则为同而巳矣此曰然彼亦曰然此曰不可彼亦曰不可人之所向不惮以巳同之巳之所向必欲强人以同之同则亲不同则雠同则相引不同则相倾宁知有不宜同者哉君子即不同而非有所求多于入也万物一体之意本自盎如也何害其为和小人操一同心则先巳分门户立崖岸设城府和何繇生盖论君子之不同即俱为君子而意见议论亦有时而不同于是各出其肝鬲以相质彼无所隐讳此无所计较而适以明其为君子论小人之不和即雷同相从随声是非而其心归之乖隔离散不过惟势利是视势穷利尽而室戈穽石随之其所引绳批根者即向所与为同之人也乃所以为小人甚哉和与同之所关大也世之治忽升降实悬于此予观三五之世其君子师师济济同寅恊恭平心和气以共济天下见不必巳出要于其是事不必巳为要于其成太和之气旁皇周浃而世称郅隆裔是以降人怀忮懻之私意而无从善服义之公心党同伐异曹起而争比比也及其陵夷而乃有牛李党有雒党有蜀党朔党一时号为君子者而亦弃和为同遂令天下脊脊多事噫可监巳 

　　○立德立功立言解 

　　叔孙豹称三不朽太上立德其次立功其次立言有疑者曰以穆叔所程品则业之煌煌不如恂恂之光也词之琅琅不如默默之章也士君子第取法太上即一筹片言无当于世无伤也安所事致身本朝之上游心著作之堂为予解之曰子徒覩四渎之异泒而忘其同出于昆仑见木之本而不知其即千枝万叶之所自繁也夫功不能无德而独健德亦不能离功而独尊言不能无德而独着德亦不能离言而独存盖殊途而同归异室而同门予尝览观往昔亦有彦圣之士豪杰之儒涵泳性真咀嚼道腴仁义为范礼乐为模阴阳为侣神化为徒其中恢然闳然若巨丽之都乃其外则逡然粥然若无能之夫然而尸居而龙见渊默而雷声乃可以赫赫奕奕可以锵锵鍧鍧其析圭担爵垂绅端委当社稷之役为国家所倚能纬能经能张能弛迈三五之登闳济元元于上理泽流九垓祚绵千祀旗常有勒而鼎彛有纪其遇事感时矢谟陈规谭当世之务吐胸中之奇丰而不余一言约而不失一词黼黻不以藻缋金玉不以□琢重如山岳信若龟蓍千圣可俟而百世可垂盖本之邃者其末茂膏之沃者其光烨实酌彼而注兹不期而自合故禹功叙禹贡述毫鼎奠伊训出盐梅调说命笔郏鄏定周礼蔚彼皆德臻神圣发于持满而流于既溢析之则三合之则一若夫萧曹佐命于草昧丙魏高议于岩廊金霍受遗于仓卒马邓定计于劻勷屈宋啸歌于楚泽董贾挟策于明光班马蜚英于史氏机云振藻于词场吾姑舍是数子者何暇分别其雌黄 

　　○人心道心解 

　　自虞廷有人心道心之说或者疑曰心一而巳何谓人心又何谓道心心有二乎哉予解之曰心无二乃心之所自出而之焉者则二也今夫心非块然血肉之心也是理之所涵也心亦非杳然虗无之心也是气之所凝也惟其合理与气而成心故其方寸之中知觉之动有出于理而之乎理焉者矣亦有出于气而之乎欲焉者矣以其为欲也则命之曰人心以其为理也则命之曰道心道心心也而人心亦不可不谓之心也则总而命之曰心今夫天下之人目欲綦色耳欲綦声口欲綦味体欲綦伏是心人人有者也即上智独不然乎哉孩提之童无不知爱其亲及其长也无不知敬其兄是心亦人人有者也即下愚独不然乎哉人心道心皆人所不能无然而为道心之累者人心也为人心之制者道心也出乎人心即入乎道心出乎道心即入乎人心二者交相胜而道心常不能胜人心何者道心正人心邪道心义人心利道心拘检人心便安以正与邪争其数不胜也以义与利争其数不胜也以拘检与便安争其数不胜也故曰人心惟危道心惟微也道心不胜人心于是奸声乱色入焉而溺纷华靡丽入焉而荡惰慢恣睢入焉而纵危者日危微者日微其危也至于不可向迩其微也至于不可救药盖至是而圣狂分哲愚悬矣何以故则人心胜道心也夫人心与道心异然而未尝不可为道心也道心与人心异然而未尝不可为人心也自道心而放之即人自人心而操之即道犹行者然南其辕则南此其辕则北无定方也犹射者然引而左则左引而右则右无定向也俄而道心俄而人心无定心也此无他心活物也人心道心皆心也当其动而之道□其无人心顾道为主耳使舍而从人何道非人□其动而之人岂其无道心顾人为主耳使舍而从道何人非道之二者别若苍素而界仅毫芒隔若云泥而几变俄顷非明不晰是故贵精也非健不决是故贵一也精以择之一以守之则道心为主人心为役为主者存之又存为役者损之又损至于一真浑完百私屏退方寸之中纯然道心而无复有所谓人心即疑于人心而卒归于道心而向之二者又举而一之嗟乎此心学之妙虞廷授受之微指也 

　　○松柏后雕说 

　　孔子曰岁寒然后知松柏之后雕也夫天不能违时物不能违天松才匪金匪石而能凌厉岁寒后雕万汇何也庄生有云受命于地惟松柏独也在冬夏青青彼固一禀天地贞劲之性而生者耶木其品而金石其资者耶其所受者异也且物之生独气耳气泄而乃为菁华为芬芳泄则薄薄则不久而松柏黝然澹然华不足悦而芳不足袭也桃李托根沃壤莳之也若子而松柏独处硗确不食之地囷蓬蒿而厄牛羊桃李朝树而夕成□无几何也而拱矣树松柏者不日长不月益盘□郁纡其年曾不得而知也夫其受异故能独立其气完故能常存其困厄至则其摧折之也难其发育迟则其衰谢亦后此理固然无足恠者嗟夫霜露既降寒威凛冽野无荣干林无宁叶草木萧条山川寂寥当斯时也乾坤几为灭息造化若将不续乃有松柏傲风狎雪亢然竞爽将天之所留以点缀乾坤联络造化明正气之常存见天心之不绝即一植之微而所存者大矣闻之种树家树松柏以为栋梁也树柽柳朴樕以为薪也日计之则栋梁之利缓而薪之利速岁计之则薪之利十而栋梁之利百嗟夫善树者其惟松柏哉其惟松柏哉 

　　○候气说 

　　天地间一气耳有气而后有数有声数与声皆出乎气也气不定则数不均声不和律度量衡历象亡所取衷而万事万物胥失其节是以古圣重之自黄帝命伶伦取竹造律命荣缓铸十二钟恊月筩律用十二月之中气筩用十二月之节气按气求声以宣八风节四序推律历和神人渊乎妙矣其后法稍轶不传汉志天子以冬夏至□□□日会八能之士候锺律权土灰各以候状□□□封上效则和否则占诸如密室缇缦葭灰诸法犁然甚贝传至于今其间精知巧思之士代有作述亡不家伶伦而人后夔乃声气之元迄无定据嗟乎独非莫知独是莫晓自昔而病之矣愚盖尝求其说候气非难定律难定律非难定黄钟难夫律者候气之具而黄钟者十二律之本也黄钟舛矣何所据以起律律舛矣何所据以候气盖自汉司马迁徒闻黄钟得律长九寸遂以九寸为黄钟正管历晋魏周齐隋唐五季以及于宋悉祖其说独韦昭以九寸为黄钟之变盖尝考刘恕通鉴外纪长孙无忌隋志并吕氏春秋所载黄帝命伶伦取所制律断两节间三寸九分而吹之以为黄钟之宫曰含少乃知黄钟之管实三寸九分而九寸者则黄钟升数之极而为蕤宾之管所谓黄钟之变是也藉令黄钟九寸则管极长声极浊数极多安在黄钟之为君乎君尊也上也贵也贵数少贱数多数少者居上数多者居下即如太极数一阴阳数二四象数四五行数五万物数万而君之者一太极耳天子数一二伯数二三公数三六卿□□九牧数九百官数百万国万民数万而居之□□天子耳故宫为君数极少自是而商为臣则多用为民则又多征为事羽为物则又多然则极少者黄钟之数也黄钟于时子半也子半阳生极清自是渐浊至午而浊甚午以后浊渐减至戌亥而又清即如人性之清亦莫如子夜后乃渐浊浊而复渐清盖声之清浊在上下升降飞沈之间诚升扬即大如雷霆不为浊诚下降即细如蠛蠓不为清清上浊下清贵浊贱故宫清于商商清于角征浊于角而角独于羽然则极清者黄钟之声也黄钟极清太簇以下以渐而浊至蕤宾而极大吕次清夫钟以下以渐而浊至林钟而极极则以渐而清复转为黄钟矣即黄钟三寸九分算之繇黄钟而大吕增六分繇大吕而太簇增九分而夹钟而姑洗而仲吕而蕤宾其所增莫不九分也繇蕤宾而林钟减六分繇林钟而夷则减九分而南吕而无射而应钟而黄钟其所减莫不九分也独黄钟之于大吕蕤宾之于林钟增减与他律不同何者大吕当五阴之盛一阳始生阳虽进而尚弱林钟当五阳之盛一阴始生阳虽退而尚强则其□□□亦三分之二耳盖气之升降自有次第升以渐□亦以渐故历家二十四气每气推筭不差毫忽今若计以司马迁黄锺九寸上下相生损益之法则黄钟至大吕减六分奇大吕至太簇减三分奇太簇至夹钟减五分奇夹钟至姑洗减三分奇姑洗至仲吕减五分奇仲吕至蕤宾减三分奇而自蕤宾以至应钟至黄钟所增之数亦各参差不顺揆之气序必不其然而唐宋儒者以相生损益专在隔八遂至迁就分数夫厥本原不知所谓三分损益者以子午二律为经十律为纬左右对待俱得数一百二十九分而言而不在乎隔八所谓隔八□生者以正征循环无穷而言而非谓黄钟十二月之阳气能下生六月林钟六月之阴气能上生正月中间四五月皆无生气也损益自损益隔八自隔八而世儒不讲辄迁就附会以成其术乃有相生至仲吕而穷之说有往而不返之说有生执始南事四十八律以足六十律之说有虗宫不用之说正繇黄钟一差百孔千疮势所必至夫惟原黄帝三寸九分之旧味韦昭以九寸为黄钟之变之言裁司马迁九寸之文越唐宋诸儒相□□□□以三寸九分正黄钟之管然后诸律以□□□□渐而减一如前法无凌躐无参差乃以寘诸密室缇缦之中实灰而候之庶乎气可应乐可作万事万化可兴盖愚读汉志曰至治之世天地气合而风气正风气正而十二律定差乎今日正其时矣 

　　○九边屯政考 

　　夫边计最重且亟者莫如屯政矣　国家九边之地肥沃可种者悉为屯田甲楯之所栖耒耜之所刺绵亘数千里于焉耕耨于焉捍御盖即古寓兵于农之遗而汉赵充国诸葛亮晋羊祜唐郭元□韩重华诸臣之所尝收其利者二百年来　圣明忧勤于上耆硕擘画于下将臣经畧于外谋士讲求于内则惟屯政为孜孜顾其间或举或废或利或否非壤地不同则政之得失异也何也　高皇帝悯海运之艰诏羣臣议屯田法用宋讷所献守边策立法分屯布列边徼远近相望首尾相应剏制如此其周也边境既宁撤守□士卒仅仅备讥察外悉令屯田致力如此其壹也山西沁州民若干户愿应募受屯赏以钞锭分田给之仍令募举州民召募如此其广也令屯士并树桑□□□□地所宜士虽不足而足于桑枣杮栗矣□□□此其尽也　　文皇帝纳黄福之请官为市牛铸器至欲广屯于辽阳而遣人征牛于朝鲜耕具如此其给也诏各荒屯空土毋问土客军民官舍尽力开垦永不起科恩泽如此其厚也谓将领能时时劳问屯士所苦谁不感奋勤力轸恤如此其殷也以宁夏积谷独多降勑谕总兵何福激劝如此其明也　仁宗念所司以征徭扰之令毋擅役妨农爱养如此其至也　宣宗初大同总兵郑亨上屯田子粒数多则遣人勘实赏之论功如此其核也提督必选老成更命风宪官以时廵察任使如此其慎也屯久岁丰边士一切用度多以粟易于是令户部灌输贸籴多至二三十万石少亦不下十万积贮如此其豫也天顺中都御史叶盛廵抚宣府修复官牛官田法垦田益广积谷益多以其余易战马千八百匹修筑屯堡七百余所兴利如此其巨也盖其立法也周故人便其任人也当故法举其与士也优故士奋其取利也缓故利集即所称湟中渭滨凉州振武之事不啻过之乃其□也则有膏腴之地多为庄田空闲之区□□边□士卒无近田可耕如商辂所论者矣有墽□不修□虏轻犯有可耕之田而不敢耕士卒疲惫家无耒耜有可耕之田而不能耕如梁材所疏者矣有耕种之际卤莾灭裂收贮之后侵欺移用以管屯为职者优游城市而不见阡陌之廵以典屯而来者凭信簿书而不较仓库之实如刘定之所议者矣则有扰之以弗靖持之以太急今日核地明日征逋辄起正德宁夏之变令地荒储竭边民凋瘵且叛汉而入胡如王烨所陈者矣恬嬉既久因循弛废日复一日边境萧条沃壤尽弃茭粟不继士马不饱挖运例银所费不赀而度支亦告匮巳议者或欲令各边抚臣选廉干吏辟荒芜革豪敓核干没修亭障远斥堠每岁终以闻部臣分别上请明示劝戒或欲召募开垦及令军民自种量征其税或以为利归于下则人乐趋往时为边帅豪户垦种田不荒芜而公籴亦便纷纷清勘适生厉阶夫与膏土沃田鞠为茂草孰若捐以予人请明诏有能垦种者悉与为业毋有所问或以为盐法折纳商不赴边而屯政遂与俱坏欲复屯政盍令商输粟于边耕者有所资积者有所散而塞下自实盖诸议者之指大都任人广募薄征缓取而盐法□屯田相为维持盐法之复尤不可不亟也夫欲令农狎其野穑人成功积丰于垣士餍于伍内有亡费之利而外有守圉之备以裨威生气制戎挞虏其惟屯政哉作屯政考 

　　○京营兵制考 

　　国家兵制初盖视汉代云汉有南北军卫尉主南军中尉主北军而其后南军增期门羽林北军增八校秩与执金吾皆二千石说者曰分其权也我国家所设锦衣等十二卫以卫官禁拟南军留守等四十八卫以卫京师拟北军而分隶五府与人校意同有事则将握兵兵随将事巳则兵归于府将归于朝卒有意外之虞生于一军而四军足以制其死命盖　高皇帝神武久处行间洞悉戎机当□弓辑戈之时而所为善藏利器强干固本执长筴而驭寓宇者渊乎微矣　成祖侔燕仍立五府增七十二卫而设五军神机三千三大营五军营有步兵有骑兵教阵法神机营皆步兵习火器三千营皆骑兵专扈从而岁令河南山东中都大宁四都司军番上练阅于京师营各用勋臣二人为提督自是因而不改而承平日久兵政地废迨巳巳之变　国统几危景泰初于肃愍公始剏议于三大营中简厥骁锐分为十营还其老弱谓之老家即于故三营昃督六人中推举其二为总兵而以本兵董之营各领以都督一人有如遇警檄某营则都督以所部出名为头拨盖三大营至团营一变巳天顺初年罢之八年复置成化初年又罢之三年复置当是时团营凡十有二行之既久操练寖怠兵多阘茸乃立东西官号厅曰听征又一变也嘉靖庚戌罢团营复三大营而改三千之名为神枢总督以勋臣恊理以少司马弹压以台省而五军营之为副将者二左右前后参将者四游击将军者四枢机二营之为副将者一参将者二佐击将军者六自嘉靖至于今间微有增损而制故不变今三大营将领副参游佐坐营号头中军千把总见为官者五百二十有奇而为军者十二万为备兵者十万有奇一大营中有战兵有车兵有城守有备兵盖分为三十小营合为三大营又合为戎政府云大都　国初制兵患其聚而难制故主于分既分之后患其散而无纯故主于合而谭者或以为兵利分不利合无纪之患失在政不在制也夫兵犹水也汇为巨浸溢为洪流则且有溃决冲啮不可捍御之患疏之别之以杀其势则汨然赴海而趋老子有言鱼不可脱于渊国之利器不可以假人盖　高皇帝之虑远矣夫收大阿之权役臂指之势其惟初制哉作京营兵制考 

　　○盐政考 

　　盐政固边计也盐政之通塞边计之虗实也今天下称边计最急盖数十年来谋臣借箸计司持筹曷尝不孜孜边计哉而犹然虗也则盐政之旧未复也愚考　国初置转运提举为鹾司而淮之南北浙之东西长芦河东山东闽粤蜀滇与夫盐井卫龙州司雅州所海北灵州西和漳县皆所谓产盐处也晒有场煎有灶贮有仓课有额行有方当其时岁召商开中入粟实塞下塞下粟无胜价焉则边利也令商自为办而国不闻输将之费士饱马腾扞圉疆固则国利也盖洪永间盐一引所输银八分耳粟二斗五升耳至轻也所司关给无留行商人旦输粟夕受盐券交于左筐盈于右至便也食禄之家禁不得牟商利一切诸给□□之诸私鬻阻乱者论死至严也灶丁给卤地给草荡额盐一引给米一石凖以钱钞复其杂役至厚也有余盐则官自出钞收之下以资灶户上以揽利柄至周也盖　国家鹾政操纵有权调度有法公平正大严密精详商利而民亦利国足而边亦足称美善巳乃常股存积之设也自正统中始也常股七分以为常而存积三分以待塞下之急倍价开中越次放支是居货罔利则非体也乃输之不粟而银也不之塞下而之鹾司也自司农叶淇始也取目前之近利忘久远之大计遂至边储资于内帑商迹绝于塞垣卒然有警仓皇召中类多观望即有至者所入甚寡坐令储蓄外空则非计也乃私窦之开也自弘正间始也或勋戚恩泽或权幸请求皆予以余盐容其夹带而复有各年未尽名曰零盐有掣余积堆名曰所盐一以供权要之报中侵商利亏国课则非法也乃商之困也自守支始也次同贯鱼累同积薪有数十年老死不得给至令兄弟妻子代支者则非便也乃灶丁之困也自总催始也场荡归其并兼盐课为其干没灶丁不过总催家一佣而巳分业荡然丐贷为生欲无逃亡不可得也乃额盐之滞也自课重始也彼一引所输银至七钱五分重矣而且有配支有卖窝有科罚有劝借费贷不赀是以盐价涌贵而人竞趋私盐欲正课无滞不可得也乃私盐之行也自不行钞法始也钞法废则县官何术以收余盐余盐积而无所售则灶丁困乃曰挟余盐者绞货私盐者绞将能行乎行之而必即灶丁枵腹以毙不然即为变行之而不必欲余盐之利不为奸人橐中装不可得也今江淮间盐徒高樯大舶千百为聚行则乌飞止则狼踞辄杀伤官兵近方见告矣以今四方纲维不弛徼察有加焉犹尚如是有如一方有警如此曹者乘变而横击其何以弭之故盐政之不修愚恐其患不独边计且移之社稷也嗟乎利弊之悬洞若观火　祖宗之法顜若画一藉令在事者深考而善提衡之何有于区区盐政哉愚谨考其始末详其变迁以俟司国计者镜焉 

　　○乐律考 

　　夫审音之难也不难于声而难于律故古人欲合声必先吹律未有律乖而声能诸者也夫律始于淳古苇龠女娲笙簧至黄帝命伶伦取嶰谷之竹断两节长三寸九分而吹之以为黄钟之宫制十二筩以听鳯鸣辨雌雄为律吕太史公所谓闻声而知胜负之数班志所谓气合而知生风之繇盖古人制律以气听之听听而得之术甚径而数独精法似疏而用顾密感天地通神明岂偶然哉自乐籍煨烬律轶不传人各以所闻见为守家伦户夔自以为禀式轩黄合制嶰谷纷然莫能相一其称律则有候气律有乐律有笛律有准律此律之不同也其称律长短则班志黄钟律长九寸太簇八寸林钟六寸京房司马彪郑玄蔡邕杜夔荀勉诸家皆然而何承天谓太簇八寸二厘林钟六十一厘惟黄钟无加损刘焯谓太簇八寸一分四厘惟黄钟林钟无加损此长短之不同也其称律管周径则郑玄谓围皆九分径皆三分隋志引班固黄钟围九分林钟围六分太簇围八分而牛弘等黄钟之管俱经三分长九寸此周径之不同也其称律吕相生则京房有得位生五子失位生三子不失不得生四子之说马融郑玄蔡邕有蕤宾上生大吕之说班志有仍下生之说晋志以一上一下为相生之道重上生为吹候之用而所列十二辰之律上下相生秪言两未两酉两亥两丑两卯而不及余六辰蔡季通以上下相生终于仲吕为隔八而用上生下生以求三分损益此相生之不同也乃历代制律则有汉京房之六十律以上生下皆三生二以下生上皆三生四至中吕上生执始执始下生去灭上下相生终于南事焉则有晋张华荀勖之十有二笛应京房之术论者以为暗解焉则有梁武帝所制四器命之曰通而又用笛以写通声除去衡锺设十二鏄钟各依辰位而应其律焉则有隋郑译之七均八十四调焉则有万宝常以水尺为律造乐器为八十四调一百四十四终一千八百声焉则有窦琎用黄钟一官惟击七钟而五钟设而不击谓之哑钟焉则有唐祖孝孙因五音生二变因变征为正征因变官为清宫起黄钟终南吕迭为纲纪焉则有后周王朴虗宫不用调七一律为十二均焉至宋李照胡瑗则以尺生律和岘则以表定尺阮逸则以量求音司马光以尺生律本之胡瑗范镇以律生尺本之房庶其所本各不同而议者以为王朴阮逸之黄钟实当李吙之太簇王朴阮逸之乐编钟编磬合十六虽有四清声而实差黄钟大吕李照之乐编钟编磬各十二虽有黄钟大吕而全缺四清声盖自汉以还而制度之变更仆未易终也大都独非莫知独是莫晓知之者欲教而无从心达者体知而无师所从来久远矣善乎晋志之说曰古人调律出于耳听后世据尺度以为之适足易差夫睿不能通肯綮而争之乎毫分聪不能别雄雌而倚之乎累黍所谓以莛撞钟以蠡测海乌能通其条贯察其音声哉余尝闻龟兹七调与七声符万宝常扣食器杂物品其高下合于丝竹夫声气自然之节度出自造化具在人心不随世而往不缘法而存今　圣天子建极中和兼总条贯即嶰竹重秀伦夔再生审声定律振起咸英韶濩之响千载一时矣余故作乐律考以俟大雅者镜焉 

　　○本朝列卿年表 

　　夫才为世出世亦须才讵云天工不资人亮自古熙隆之代莫不宗匠陶冶而羣才缉熙唐虞以股肱康文武以多士宁诗称济济书曰良哉岂虗也乎裔是而降汉唐宋间三九之位代不乏人虽遭离不同表见或异亦各并时而荣咸济厥世功名垂于竹帛声称浃乎于兹不可贬也我　国家自二祖龙飞虎变禋天类社敉宁我人惟时瓌颖之伦莫不砥砺锋锷顺风而届传于　列圣廸启重光绍天阐绎扬旌设簴以罗俊又振鹭之声充庭鸿渐之党盈阶明世得人于斯为盛六命之班三旌之位类非凡偶近器得厕其间大都宏抱通才郁为时栋而宣力勤虑职思其忧以弘亮洪业赞扬景炎庙堂倚其高谋疆场恃其筹划帷幄资其蹇词举厝禀其成式譬之剑宣其利鉴献其朗是以大畧渊回茂功响效经纬洪纤之度备平章恊和之□洽绥靖黎烝怀保鳏寡之惠浃百工伊凝庶绩咸熙治隆九垓功集一人譬之众目营方而天网自昶四体効力而心膂获又炳炳磷磷良可咏矣亡论近代即济济良哉之朋何以加兹余故直接虞周作　明兴以来列卿年表 

　　○萧曹魏丙相业评 

　　夫相天下者无以有巳而巳何者天下事未有不须人而可以巳济者也有巳则见人之贤而不能推之趾人之美而不能成之与人共事而不能下之夫有巳之心不足以治三□之宅也况天下相乎史之称汉相曰高祖开基萧曹为冠孝宣中兴丙魏有声四子之勋烂焉几与闳夭散宜生等争烈矣间尝览其行事酇侯以剏平阳以守高平以严明博阳以宽大奉灋顺理与民更始与夫日饮醇酒无所请事者不共术而治总领众职甚称上意与夫小事不亲椽史不案者不同辙而趋要各并时而荣咸济厥世难轩轾也予不评评其大者则毋以有巳是巳毋以有巳之心古大臣恊恭和衷师师济济之心也四子即未闻道乃其相汉庶几古大臣用心焉夫其居常有郄至且死独推贤不以忿狷掩厥盛美抑何公也自以不如前人举事无所变更壹遵约束客莫得说子莫得谏抑何明也一以严一以宽乃同心辅政令其主两重之终身不见其郄抑何浃也盖举惟其利于国不必其所善法惟其宜于民不必其所立宽严惟其适于治不必其同而无间此四子所以忘私徇国安主庇人各展吁谋同济天网勋业垂而不灭光藻朗而不渝也向使当推毂而修纤芥之嫌则顜若之令不信于后矣当仰成而持师心之见则宁一之歌不兴于时矣处比肩而操同异之意则中兴之功不闻于世矣夫相犹操舟然前者操而左后者操而右虽有劲柁利楫曾不能涉寻常犹御马然一人筴之使前一人錣之使后虽有良驷坚辕曾不能致里舍何者独任无名自用无功相臣有私心则国家有弃绩也是故夔龙让而虞兴周召欢而周炽种蠡合而越霸廉蔺睦而赵强房杜姚宋熙载于唐家韩范富欧襄理于宋室共济之効所从来矣予故因评汉相并及之以为相天下者鉴焉 

　　○拟曾两生答叔孙通书 

　　生不佞文质无所底足下为天子兴礼乐下尺一征之欲使立下风倍末议意甚盛也惟是私心窃有所不可者强而行乎不能辙背其愚心默而息乎又非孔氏合言尔志之义故敢以书闻生闻礼中之至也乐和之盛也礼乐之起繇中和生也古者帝王既受天命有天下功成事定矣犹然逡巡辞让不敢议制作休息优游渐渍酝酿至于湛恩汪濊洽气旁流北姓宁百昌遂而后礼乐兴焉彼岂怀葸蓄缩妄自菲薄不急一代之观乐因陋就简哉道不可以骤也今大汉诛秦毙项欲巳得于天下矣然而戈未戢弓未橐兵未衅甲未销呻唫未息疮痍未起去中和之世何其远与而遽议礼乐毋乃亟乎夫千羽不与戈弓共列而陈钟磬不与兵甲同簴而悬呻唫之民不足与咏歌疮痍之众不足与舞蹈当斯之际生即与足下悉心毕议穷其器数殚其条贯终不足以宣播中和仪鳯舞兽也昔周自后稷始基静民十八王而武克定之成克康之其时哕哕在冈振振在囿周公乃与成王共定礼乐积德若彼制作若斯之难也孔子曰礼云礼云玉帛云乎哉乐云乐云钟皷云乎哉生虽罢驽亦尝侧闻姬孔之遗风矣且自秦并天下蔑弃圣王礼乐所剏制以吏为师今独秦仪在不可用也生而来秋则必循其所诵习守其所闻知朝必明堂飨必清庙贽必五玉舞必雨阶歌必雍咏必勺尽罢斥一切所谓秦仪者与天下更始足下度能从之乎夫陛下雅不好儒有以儒见者辄嫚骂曰竖儒安足与计议生故儒也来必以儒见足下能得之于陛下乎即不以儒见希人主意与时变化足下能之生又不能足下羞庖人之独割引尸祝以自助独不闻尧之作大章耶一夔而足矣以足下自处岂后于夔自能出独知之虑陏时顺俗度主所能行以当其心安所取生迂愚为也夫不度其时而为躁也倍所闻而徇世诬也世无所需于巳而强出焉鄙也三行之累伤乎礼乐是以惧而不政闻命惟足下幸察 

　　○谕朵颜等卫属夷檄 

　　谕朵颜等卫尔等内附受冠带作藩篱之日久矣迩乃有贰心于吾勾引东西虏辄乘边吏之不戒阑入内地震耸我疆场名曰臣而实为寇阳自托于我而阴结胡而助之攻此何谓也今　天子威声讫于四遐辫发贯胷雕题□齿之伦莫不回□禀朔交臂受事惟恐不及彼岍素臣属抑桀黠之不足哉诚通于逆顺之理亦知劫不可以贰也夫以荒裔穷发犹知内向而回测不靖乃出于素所拊循者誖亦甚矣且以　天子待尔等薄耶内地而居之疏爵而贵之赉予赏犒岁岁勿绝　天子亦曰尔能出力以固吾圉故无所爱以若所为则是封雠赏叛使豺狼守关而封豕长蛇处于帏帐也夫恩施而怨报之此自敌以下不能堪况堂堂天朝哉尔等独不闻尔祖父之在　先朝时戴我恩信奉我要约作我耳目爪牙东西虏之矫□不虔时侦其情以输我烽举燧燔则授甲而趋荷戈而鬬如此其忠也尔乃不率尔祖之攸行尔祖亦将告我　先后曰作大戮于予孙令我　国家物力殷盛器利以坚士选以饱大将军楼船车骑之属尽桓桓如熊如罴当之者碎尔时引虏来辄大创无得气去者有如虏悔祸乞盟且以尔为说即不者虏岁俘岁死心忿含怒曰谁为此祸者乎反戈而释憾于尔尔其谓之何抑此犹隐祸也以天之道　国家之灵夷二奴奴摧枯取缅酋如发蒙当兹之时忠实者爵赏狡黠者诛戮怀附者老□携异者殄灭矣盖闻朵颜等得中一二贪惏□□为奸利虏抄掠所得与瓜分之其它愚无知者为所诱惑非其忍倍我卵翼之恩而敢蹈恣睢之行也未有以逆顺祸福譬晓之者也夫弃顺而即逆童竖不为就祸而辞福狂夫不处尔等傥能革心涤虑効藩臣之节报　圣朝之德　天子则将与尔等共捐前过偕之大道封爵世延赏赉如故不亦伏乎有如安逆乐祸突刃触网不欲全活亦惟尔等之志其毋悔 

　　○云南镇臣约束土司檄 

　　告各土司尔等皆担爵剖符世世为　朝廷臣子受我卵翼之恩至厚也莾贼誖骜冯恃深阻鸱张螳怒以逆我军吏彼实违天背化□自弃绝于覆载照临之外尔等苟怀忠义之性者未有不瞋目切齿愿得而甘心焉顾间一二愚闇不识逆顺利害反教猱升木为虎传翼潜以吾内地虗实输之为彼向导此无异故贼啖尔以货贝又怵以威也夫贼讵有封爵禄秩能世世富贵尔哉彼徒以声势恐愒实不能为若害即或攻剽亦孰与王师天诛如雷轰霆击无不靡灭者□捐爵秩以博货□畏恐死而就必死此之为□□□□□□□□□狡焉欲蠢食诸土司非一日矣所以犹存无恙者特朝廷之力能制其命为若主也彼犹豺虎然弗即摧折且噬而疆宇灭而宗庙僇而子女若属其奈之何惟　天子赫然震怒莾贼之不虔追罪往时偷安诸臣而督责于今之在事者我镇臣奉将天伐誓不与此贼俱生也顷者老姚关之捷罕虔景宗才就禽贼巳褫魄剪灭涤荡近在朝夕正若属奋身立功之秋也今与若属期各要束部落□我同仇其一二愚昧为所胁诱者巳往不问有能慕义效忠戮力赴敌或助兵以隶行间或助饷以奉战士为我侦候得其声息为我反间携其党与为我挟刃刺之帐中为我遮截遏之关外为我犄角击其侵轶为我设覆绝其归路为我设诈误其如往我镇臣当分别功状上于　天子益封进秩赐金赉币以酬尔劳有如蓄奸怀贰怙恶不悛输款莾酋比周观望阴为向导窥伺者我镇臣奉简书得便宜从事且移兵先诛之然后奏报　天子灭尔封土歼尔族类俾无遗必不尔赦 

　　○俘斩云南叛夷露布 

　　神畧渊宏载振咸刘之武　天心纯佑旋收耆□之功氛净祲销内宁外谧恭惟　皇帝陛下陶埏六籍表正万邦率土承有截之风怀生无不遂之性奇肱儋耳候月归琛凿齿贯胸占风纳书讵知皇仁荡荡犹见背阳之禽天网恢恢尚有吠尧之犬莾应里凭其冞阻蚁聚实繁岳罕等为之比周鼠牙益厉勾连缅寇毒螫炎洲象阵蹂躏于郊原狼烟弥漫于村市孤腾之危如累卵全滇之卧不帖席　陛下念轸一方明见万里规雄图于彀内制兵要于事先谓贼可计禽不劳兵碎剪其羽翼则席上足以折冲携其腹心则舟中皆为敌国臣等乃袛奉万全之算共输一得之愚率励参游竞施犄角佽飞蹶张之技尽出于山林投石拔距之材徧征于川洞是以一战攀花枝而贼胆先寒再战老姚关而罕虔就缚赏悬芳饵则以招罕余孽保三尖之固一鼓而虎穴为虗机设重关则以岳鳯枭雄拥数万之兵崇朝而辕门自系或婴锋触刃润草膏原或关木槛车伏鈇就锧长鲸既戮封豕载屠幽荒绝壤始知天子之为尊六慰三宣共识倔□之何益或献伪篆或献缅人负固者归□版图食毛者输我赋税滇池漏江之险尽作藩篱蛮烟瘴雨之墟永无狐兔皇猷旁鬯帝道遐融荒憬清夷烝黎康又此皆受武庙计聪明睿智所照临凭借天声威武神灵所变化不然岂数年鸱张之寇而倏尔氷摧千里波荡之区而俄然山定君之德也果如叔向之言臣何力哉岂曰郄谷之让臣从戎疆场幸睹肤功欢忭之情倍万恒品谨奉露布以　闻 

　　李文节集卷之十 

　　●李文节集卷之十一 

　　晋江　九我李廷机着 

　　馆课（二） 

　　◆馆课（二） 

　　拟御制重刻资治通鉴纲目序 
　　刻贞观政要序 
　　重刻十三经注疏序 
　　文渊阁藏书记 
　　拟癸未进士题名记 
　　詹事府题名记 
　　宝应新开运河成记 
　　风霾奏 
　　雨雹对 
　　拟匡衡论治性正家疏 
　　治安要务疏 
　　议处宗藩疏 
　　请修改历法疏 
　　三途并用议 
　　正文体议 
　　辟邪说以崇圣学惩敝习以正士风议 
　　保甲议 
　　王文成陈白沙从祀议 
　　郊禋赋 
　　拟恭献圣母万寿颂 
　　秋防无警颂（有小序） 
　　宵衣箴 
　　无逸殿箴 
　　当官三事箴 
　　座右铭（有小序） 
　　谒文丞相祠辞 
　　拟圣驾再祀山陵尽蠲昌平州今年田租守臣谢表 
　　拟恭进重修大明会典表 
　　读太仆寺志题后 
　　试岁贡生策问一首 
　　翰林院先师祠新易木主谒告文 
　　拟朝鲜国谢赐勑昭雪宗系表 
　　陵祀暨卜寿宫礼成内宴两宫致语 

　　○拟御制重刻资治通鉴纲目序 

　　朕闻人无于水监当于民监夫欲原本治忽根极兴亡旴臧否之衡审是非之权于以存法戒决趣舍昭若发蒙则舍监古无繇巳是以自昔英君谊辟厉精化理厝意太平靡不考信史籍折衷异代极目乎古今之囿游心乎得失之林博涉远摉不遗余览焉何者临明镜而照者无隐形望前车而趋者无覆辙巳事之不忘后事之师也唐宗有云以古为鉴可知兴赞朕尝三复斯言遐想贞观之盛鉴古之效可见于斯盖自仲尼因曾史修春秋美刺褒贬昭昭乎揭日月而行裔是以降史述不乏然皆言因世直文以事成乘载之迹徒存衮钺之义未着洎乎宋儒朱熹乃因司马光所辑资治通鉴着为纲目一书纲以揭义日以汇事始周威烈迄唐五代上下一千六百三十三年间斯以勤矣今取而观之表年首事易稽也比事合类易悉也显微阐幽易明也轨迹别白易遵也彼固稗官司马尸祝获麟作一代之元龟为万禩之药石藉令有天下者时寘一帙不忘省览其于治忽兴亡臧否是非之际如别白黑如数一二创惩于其所刺讥而袭迹于其所赞赏与治同道主善为师则可以坐登三五之隆永绝叔季之患朕嘉与天下来世共臻斯路特重刻焉 

　　○刻贞观政要序 

　　盖求治莫如修政修政莫如宪古今夫御者视故辙而趣之则驱策简而取道疾医之能疆弱生死也多得诸禁方者夫古英君谊辟所为媺政嘉绩验之当年而传之来禩斯亦为治者之故辙禁方巳隆古之巍荡毋论三代以还号一时治安脍炙人口者无如唐贞观之际彼其免羣生于汤火纳百姓于休和守屏称事草莱乐业外阖不掩圜土为虗齐民岁增辟土日广穹居之君卉服之夷莫不内首禀朔回面受吏迹其致理之盛盖亦跨蹍炎刘韬轶魏晋煌煌乎异世一时巳夷考当年则文皇以锐志励精劬劳日昃于上王魏房杜诸臣以箴阙采遗殚竭荩诚于下斥浇漓之瞽说庸仁义之谠论博思咨诹从谏讷诲一时忠智之士咸得发愤吐懑于前罢不急捐无用轻徭薄赋以佐元元之急内外无幸曲之私文罔无刻深之令吏有奉职循理之风兵有居重驭轻之势诸凡典章明密品式周备莫不可为后世法程虽其所繇来方之二帝三王不能无恧然而政事之美亦有足多者焉是以史臣吴竞撮其大畧为贞观政要若于卷至于宣宗书之屏风行其什五尚足以中兴唐祚号小太宗曩令继体守鬯之嗣赓旧章之诗轸尔祖之念其道不易其政不改则唐之天下即至今存何不可焉嗟乎前事之不忘后事之师□今　圣天子方上咸五下登三游意道德之涂坐致熙皞之效然苟以寓省观备斟酌为万几之助则是书也亦或其有取云尔 

　　○重刻十三经注疏序 

　　夫十三经之在于世也若日星丽天岳渎亘地学者载籍极博总之考信于是书矣数千百年间家藏人习昼诵宵吟髫齓而受之至于皓首犹不能释去乃所繇牖惑发朦辨文晰义睹厥堂奥穷其指归见作者之心于千载之上亦惟有注疏在焉盖汉以来□儒麻列林立亡虑百家经术之盛庶几乎金口而木舌当时秉觚牍抏思虑磨砻以岁月穷老尽气然后成一家之言斯巳勤矣而所持论驾说往往师门所授缙绅长老之所传闻虽晦蚀舛驳亦时有之要以发明六学泽于道德者多矣自谭者曰汉儒穷经而经绝至于训诂支离烈于燔焰伉意之士挟陵躐解说之私见视为糟粕刍狗猥以不诵绝之不知陟岱岳者先东山涉沧溟者先震泽以彼敷鬯前言傧诏来禩固亦经术之东山震泽巳哲士通儒第穷其书论其意毋胶毋泥时独得于笺注之外摄衽而从古人何不可者今曾未得鱼而筌之弃曾米得兔而蹄之遗抉瑕摘衅掩其弘美往哲羽翼之功几不存于世矣或曰自考亭氏折衷羣言顜若画一学士受成不啻功令譬之日月出江河行而爝火桔槔亦可以废矣语曰虽有丝麻无弃蒯菅与其过而废也宁过而存之夫苞并总统千载之述作罗络旁午百氏之异同兼传并载以待后之学者晬盘示儿随其自取不亦可乎故重刻之亦以扶进微学尊广道艺云尔 

　　○文渊阁藏书记 

　　臣惟载籍之重也自古则然韩宣子聘于曾见易象与曾春秋曰周礼尽在曾矣王孙圉对白珩之问而称左史倚相也曰能读三坟于典八索九丘繇斯以谈残简之存足以华国微言之诵足以威邻此之为藏即夏璜商彛垂弓和矢与较轻絜重犹未可同日语也盖书之传为世宝也尚矣自秦燔百家之言先王之道化为灰烬汉兴狃于马上之习犹然不事诗书其后挟书律除书乃稍稍复出嗣是天禄之所雠石渠之所讲弘文之所集秘书之所贮骎骎乎日盛矣然而佚遗放失犹多有之何者世未纯熙君乏明圣昌备之期固有所待也我　圣祖投戈讲艺息马论道暨于　列圣绍天阐绎加志于稽古右文之事用是书契以来即一帙一编学士所秘名山所藏莫不应运遘会无胫而至鳞集栉比于金匮石室之中洋洋乎煌煌乎日星同其璀璨江海同其停涵丛若邓林森若武库韩起骇其观左史诎其诵天禄石渠弘文秘书之积方斯眇矣盛哉所谓东壁西昆一代之珍藏人文之极觏也臣窃惟圣作明述立言著书非以侈空谈也则精神寄焉载籍极博旁搜远罗非以夸厚藏也则聪明资焉借令视犹枯竹付之掌故省览不涉探讨不加而或以循行数墨为勤寻章摘句为工斤斤焉与经生萟士竞富即穷宇宙之籍括古今之奇玉轴牙签充牣栋宇犹无益于殿最也惟明主超然远览独得古人之精神于载籍之中而游子载籍之外故不徧窥望而视巳明不殚倾耳而听巳聪学与圣哲并治与三五侔书云王人求多闻时惟建事于戏此则　祖宗所为剏文渊阁藏书之意臣谨记 

　　○拟癸未进士题名记 

　　万历十一年春礼部贡士某等若干人于廷　上诹以君德及当世之务亲拔某等三人　赐进士及第余　赐进士出身有差恩赉如制有司循故事请立石题名　上命臣某为之记臣谫陋何能道扬　明旨广厉多士顾惟　上所命题名敢以名之说为多士绎之夫名所从来远矣古先王用以观髦隽风缨笏作其刮磨而动其愧厉周礼曰为令闻嘉誉以别之故有旗常之书有钟鼎之勒用令天下士烝烝然望表而趋斯古之人才所繇盛巳我　国家于士之始进有题名则视古益弘远焉何则论勋而纪义专褒扬汇茹而书道存劝戒叙之于底绩之后者其制明而诱之于登庸之初者其权妙也盖名之于厉世磨钝也深矣乃谭者或以近名忧士不知所谓名者果以吊诡润非广饰厚要之为名耶则名不可有如以参行积伐腾茂蜚英盈塞乎天渊而舄奕乎不朽之为名耶则名甚重巳夫名也隆痹不以爵秩章晦不以年世或据尊处显垂竹帛之声亦或散辈下僚而有闻章彻或焜耀当时溢于民听亦或年世迁贸而愈乃着白要之起乎约成乎积非以空文见伪得也故曰名者实之宾也名之不存实将焉考是以圣主哲后所为鼓舞一世驱策万品者惟名俊民志士所蕲表见为兢兢者亦惟名今兹士之名上业以当日所敷奏先后之籍于司徒诏于太宰矣而又勤之乎贞珉树之乎辟雍夫非为多士计长久令世世览观勿绝也乎盖臣说尚书见周康王之命毕公也曰公其为成周建无疆之基亦有无穷之闻今　上固以无穷之问期士而士有不象　上之指端志壹虑殚诚陈力为国家建基无穷则贞珉勒之而自■〈垂夬〉之辟雍树之而自堕之臣知士必不尔为也臣谨记 

　　○詹事府题名记 

　　盖贾谊称天下之命悬于太子太子之善在于蚤谕教与选左右故詹事建官所从来远矣我　朝垂裕启廸稽古定制而隆重有加焉自詹事而下分寮列局官至备也当元储乃建齿冑讲业少阳之所从甲观之所接朝授经而夕引谊用以琢磨玉质护翼元良则审喻弼谐之责端矣即虎闱未出而储铉所须官不为辍置也则以其间侍讲幄直东观缉熙帝学经纬人文亦惟攸兼焉粤自设官以来唐称稍备迨宋益疏畧建储则置石则阙而坊寀之任辄令武弁朴樕颇列其中慎储之谓何盖未有如我朝隆重者游习弦诵之益于是焉资论思著作之良于是焉取而任是者往往于词垣之臣抡择秀望惟其学能稽古行能履道直能抗法博能周知者充之彼出入金马铜龙之间罔匪所谓正人端士孝弟博闻有道术者也是以出震则恭敬温文毓潜龙之质继离则齐圣神哲叶飞龙之占诚天授哉傥亦渐摩之万一乎夫名之不存实将焉核往之无纪来其何观是以题名故事他曹犹然不废也矧以　朝家崇重跨轶前代若彼而所为羽翊　明圣卓烁奕世若此则詹事府之题名又恶可以巳是用遡洪武二十五年迄今若干人书其名氏爵里于石而为之记使后来继今者有考焉 

　　○宝应新开运河成记 

　　淮扬之间数百里盖有邵伯高邮宝应三湖云其所受天长六合七十二河之水运道所繇而邵伯故安无患高邮自白康敏公开越河圈田为漕利者若干载后乃因其圯坏循老堤筑重堤而河之竟亦安流巳独宝应故泛光湖延袤三十五里弥漫衍溢不见涯涘而槐角楼处湖中如箕焉风之所激为洪涛巨浪簸荡湍悍震天撼日几与渤澥埒岁漕之至则舟工柁师惕息相戒望云物测景而后行风顺浪平扬帆过之舟驶如骛不崇朝而达于淮云起肤寸狂飙倏来飘摇冲击柁不及旋巧不暇施即败亡覆没无完艘者粟之所挽民之膏脂县官百吏六军之所待给漕卒商旅一艘数十之生一朝之不期胥溺俱沈输于蛟龙鼋鼍之宫而下为鱼鳖食也即如往岁壬午之变可覩巳　圣天子念漕计大民命重不爱劳费酒沈澹灾于是察羣言用大司空议责任抚臣弃圈田之迂谋视高邮之成事循老堤筑长堤为河引水注之挽舟其中盖河成而昔之簸荡湍悍震天撼日舟工柁师之所眩瞀辟易而相戒者今若沟渠川涂恬然而济昔之胥溺俱沈之处哀号而展转者一旦安若袵席但闻呼謼许而歌欵乃之声盖其便利大矣予惟县官倚漕而食宝应当淮扬之间咽喉之地有如湖患为梗漕艘不得前即清济浊河疏瀹底定彼漕艘者非效酰壶酱瓿可怀挟提挈而越之亦非效鸟集鸟飞兔兴马逝漓然而至者如犬病在咽喉何言脾胃故宝应之于漕亦急巳曩年年为患议者数数至于今而始河何哉经始之虑众不及睹更以唇勿?月制之甲可乙否莫执其咎则难役巨费繁所出不赀上之不得仰给于内帑下之不得复括于外库减省则不足以就功而赡给又于何取之则难重在数易在事者率蘧庐视之计日待迁莫适任患则难幸赖　天子神圣明见万里外毅然独断不惮一劳蹔费知人善任以有成功盖非臣之力　君之德矣昔尝怪西门豹魏之能臣漳水遗利史起兴叹及观豹所称为君治邺而君夺臣玺为左右治邺而君拜臣之言然后知文侯固不善用豹未必漳水在其旁而豹不知用也语曰君如枹臣如皷事如车技如马则惟今日之谓余故记之以备修河渠书者采焉河南起新镇三官庙北经槐角楼至宝应南门长三十五里新堤广若干尺役人徒若干费金钱若干缗经始于某年月以某年月竣有事于诸役者某某得并书 

　　○风霾奏 

　　臣闻天佑与王者故灾异数见以谴告之欲其改更若不畏惧有以塞除而轻忽简诬则凶罚加焉甚至可必诗曰敬之敬之天惟显思命不易哉又曰畏天之威于时保之皆谓不惧者凶惧则吉也自古圣帝明王靡不克谨天戒乐闻灾异故臣敢极陈其愚惟　陛下留神察焉臣闻风萌也养物成功黄帝风经曰调长祥和天之喜风也折扬奔厉天之怒风也怒则飞砂扬砾发屋拔树喜则不摇枝动草顺物布气风顺则岁美风暴则岁恶故曰风气者礼乐之使万物之首也物靡不以风成熟也古称太平之世五日一风十日一雨风不摇条雨不破块方今天下号为太平然臣见及春以来正条风明庶开甲破萌之候而风霾日作砂砾飞扬埃尘涨起众庶望雨寸云方合而厉飙乘之旋复解散农有妨稼之忧旅有滞行之叹诗讥终风且霾春秋书六鵧退飞圣人所戒乃今有焉臣谨按尚书大传曰王者德及皇天则祥风起援神契曰德至八方则祥风至礼斗威仪曰人君政讼平则祥风至臣睹　陛下秉至圣之纯德尊天敬地畏命重民布德施惠矜刑罚蠲逋负哀鳏寡振匮乏盛德上隆和泽下洽固巳及皇天至八方其政讼平其号令合人心而景风之祥未臻终风之异未息臣愚不得其故臣又按尚书洪范曰蒙恒风若礼记月令曰春行秋令则飘风暴雨忽至春秋繁露曰王者与臣无礼身不肃敬则木不曲直而多暴风淮南子曰人主诛暴则多飘风六韬曰人主好田猎毕弋则岁大风禾谷不实潜潭巴曰疾风拔木谗臣恣忠臣辱繇此言之灾异之发各象过失以类告人上天聪明苟无其事变不虗生陛下德盛治隆诸如前失万万无之然臣愚以为人君事天如子事父母父母不怡有所征见为子者惟有负罪引慝俯而思惟曰父母之不我爱于我何哉盖所以求其故甚深而所以自责甚备也宁过详毋过畧宁无焉而过求毋有焉而姑息臣愿陛下以事亲之道事天展转紬绎永惟厥咎臣闻野鸡雏鼎高宗不以贬王大风拔木成王不以损圣惟其加精致诚省躬正事卒延百年之福见反风之报故书曰至諴感神又曰天棐忱辞言诚则天神辅之也惟　陛下留意尚书之文修高宗成王谢过之寔勑躬自约总正万事致行无倦以应天塞异销祸兴福臣愚不胜大愿 

　　○雨雹对 

　　问者曰天雨雹是何祥也予对之曰予不知其为何祥然知其为异也盖自古之求其说非一也礼则以为仲夏而行冬令所致也谷梁则以为臣侵君之象也京房则以为赋敛重也焦贡则以为政令怠惰也五行传则以为人君妬贤嫉善在下谋上也五行志则以为常寒之罚也蔡邕则以为刑诛繁多之所主也唐五行志则以为人君信谗杀无罪也此其说非一也考之前代所书雨雹则鲁昭公之四年僖公之二十九年汉文帝之元年景帝之二年若元封若地节若永初若河平若延元若永元若晋永和太光大兴若唐干符若宋熙宁可考巳其它亡论即如文景恭俭宜无以致之熙宁中河州雨雹异甚而其明年河州平番戎授首说者以为豫告克胜之符此又何以称焉子故曰不知其为何祥也然而知其为异也今夫雨吾知其为濡露吾知其为润霜雪吾知其为肃至不为雨不为露不为霜雪而为雹则或春或夏或秋无常时其形则或如桃李如桮桊如斗如釜如盂升以至诡恠而不可名状是不可知者也是以知其为异也然则何必问其何祥哉毋亦恐惧焉修省焉巳矣父母之于子也顺则有恺愉悦怿如常也不顺而有愠有怨有咄咤有谯让有提挞人子当痛自引咎夔夔齐栗以承其亲则无不涣然释者成汤之旱而祷也曰政不节与民失职与宫室崇与女谒盛与苞苴行与谗夫昌与予以为此六事者诚时时引以自省将冬之愆阳夏之伏阴日月星辰之舛逆山川昆虫草木之妖异无不消弭而诸福之物可致之祥毕至也予所知者此巳若曰以某事致雹雹为某事当得某应此星史卜祝之守予何知焉 

　　○拟匡衡论治性正家疏 

　　臣闻帝王兴道致治本乎性宣德流化始乎家性不治者难以绥猷家不正者难以孚远书曰节性惟日其迈易曰正家而天下定夫使性有偏陂之累家无雍肃之风而欲以底太平兴雅颂犹郄行而求及前人也在昔成王能治性卷阿载之曰岂弟君子俾尔弥尔性纯嘏尔常矣文王能正家思齐美之曰刑于寡妻至于兄弟以御于家邦其后世主往往任性而不治盖治之则必违其所便而强之以其所甚难故不乐为耳至于深宫之中闺闼之内又见以为燕而可亵密而莫之窥弛礼去坊弗加慎毖夫是故政用颇辟民无所则效而治以仆灭也夫理乱之变兴替之机其要在是矣臣闻质朴之谓性性之所赋鲜能不偏有柔有刚有缓有急有翕有张有严有慈治刚莫如柔克治柔莫如刚克治缓莫如敏治急莫如纾翕者利用宣张者利用翕严则和怿之慈则断割之要以斟酌调剂陶镕变化归之大中而巳臣闻治国易治家难亲疏之辨也疏者易处亲者难裁其仪不忒正是四国此鸣鸠所为作也故明主独行于深宫起教于闺闼居处必饬嚬笑必爱所以肃轨也志在得贤不淫其色所以慎举也庶不匹嫡卑不踰尊所以明分也女史授环彤管纪过所以防佚也宫无盛饰服有污澣所以崇俭也夫是故嘻嘻之吝绝而床第之祸止也盖明主之治性也如玉人之治玉也琱琢之磨礲之务令疵瑕去而文采见也其正家也如匠石之治本也左引绳墨右操规矩削其邪而矫其□也此所以名实纯粹教化翔洽六合同风九州岛共贯者也臣愿　陛下镜易书之炯戒寻周后之遗迹蹈诗人之所美鉴世主之所失留神于治性正家臣愚幸甚天下幸甚 

　　○治安要务疏 

　　臣近覩　庙堂独观在宥之道嘉与宇内更始黜操切刬繁苛涣比周之羣升修正之士开直言之路蠲逋恤灾雪冠伸枉拊循元元而噢咻之和气翔洽羣生遂鬯盖谭者曰天下巳安巳治矣乃臣愚尝见贾谊当孝文时有三流涕六大息之谈魏征当文皇时有十思十渐之说姚崇以十事要说于开元司马光以三札五规条上于嘉佑彼皆当明主治朝而效计陈忠惓惓不巳者诚欲为国家图治安于无穷也今　主上明圣轶前代而臣芹曝之志不异教臣故臣亦以治安要务进臣之所谓治安要务者其大畧有五一曰敦节俭二曰尚安静三曰阜民生四曰重抚按五曰饬武备夫今天下赋敛非省也负挽络绎而归于县官者非寡也诸凡利孔可榷可征者非有所未尽也然而不足何也无乃供亿盛而衣不曳地之风未闻也营缮繁而将作之费不为止也玩好靡而采买之□不为计也近习肆而冐滥干没之弊不得而稽也其细者难徧以疏举此晏子所谓无当之管而操寸烟者也臣闻天下财赋三分之一以奉　乘舆六官而其二以为百吏诸军廪食与各边之饷虽九重玉食自难减损然诚于其间稍加樽节岁可省金钱数十万夫　京师一金田野之十金　朝廷数十万民间之数百万也用既有余数年以后臣窃以为关市山泽诸税稍苛碎者皆可弛以予民蠲租之诏赈贷之令可岁岁而下国足而民亦足臣故曰敦节俭也为国者又莫若安民无事且无庸有事于民也臣见往者政令多急天下之吏望风而趋之以惇厚为怯以捷给为贤以老成持重为无能以见事风生为治办故郡多钩距之习邑无鸣琴之理即如丈田一事有司承风旨畏镌谯持弓履亩驱齐民以饱胥吏胥吏与富室为奸利而克急之夫又以加赋为功尽取斥卤不食之地而赋之盖天下骚然劳费而不均有加焉至于今欲复其旧而以为难臣以是知天下事不可轻动如此类也诘自今一意与民休息第去其□□不得纷更则天下享清净宁一之福矣昔唐明□尝以建屋喻治道臣故曰尚安静也今天下民力尽矣田野闾阎十室九空一遇水旱弱者沟瘠强者行刼语曰富民易与为善窭民易与为非甚可虑也夫蠲免之惠细民不沾赈贷之恩所济几何赎锾积谷取具虗文而巳臣以为当责成循吏极意抚绥有扰于民者必革有便于民者必为如养奇者服饵摄调无所不至而后元气可复民有乐生之心乃有所爱惜顾忌而不忍自弃于盗贼臣故曰阜民生也夫抚按之臣　天子所使出而樿压羣吏者也抚按之举刺实操羣吏黜陟之权故羣吏之侦抚按过于媚人主抚按挥金则吏无苞苴者矣抚按素丝则吏无纨绮者矣抚按悃愊则吏无粉饰者矣抚按凝峻则吏无脂韦淟涊而善为容者矣夫一方之吏多至数百而抚按二人耳择二人以风数百人如摇木之本引网之纲甚约而易操也臣故曰重抚按也语曰天下虽安忘战则危方今边尘屡惊海波未靖甚至白昼恣其剽夺悍卒傲其主帅如此可谓安乎而胡以忘战也昔宋武备号为单弱然孝宗一行虞允文沙太之议及其大阅则器甲鲜明纪律严整十万之众一一少壮今京营诸郡国诸边之备废弛甚矣臣以为当选用能将汰去老弱令以十教百以百教千比其技尹分为上中下驷而优异其技力之上者厚廪而重犒之以厉其气而结其心至于器甲第给以估直使之自备而试其坚利与否如是而器不精士不锐未之有也臣故曰饬武备也此五事者窃以为治安要务无出乎此惟　陛下财察 

　　○议处宗藩疏 

　　臣伏覩　皇上惇亲亲之谊轸元元之念求所以两利之筴既令科臣亲履讲求其便会且集羣臣廷议而折衷之定一代之大典决历世之异同弘恤睦之荡恩纾供应之困亟以固盘石销衅萌德意甚盛臣敢无说而处于此臣睹科臣所疏有确然可行者有可行而未尽者臣非喜为鬻长伐异顾胸中有所知见不敢不尽其愚夫诸　藩初所制禄额有定即生齿蕃衍而均则无贫自足以供即诸　藩亦第求不失常禄而初不求益乎其外则通融之议是也　朝廷制禄以赡　宗室此寔载在　令申惟正之供即有不周有司当曲为措处而顾缓视常赋漫不经心　圣天子恤宗之谓何则征科之议是也诸　藩禄人不足者什三而羡者十七夫羡可以补不足而不为之核令有司得那移其间卒然窘匮其胡以恤之则余禄之议是也每　宗室奏　请需索多门所费不赀遂令窭贫之宗名婚愆期此非一更其辙　朝廷有后时之恩　宗室无蚤沾之望则省去烦苛而令抚臣以时具奏之议是也报生确则他日之封禄有据报孕明则报生之情弊易稽是报生报孕之议是也　宗室擅婚多以结勘稽延怨旷无聊遂至触禁乃并其世封而夺之犯者多而罚亦不能必则夫从仪宾例业既奏选即使抚臣勘详许之成婚之议是也庶宗虽疏逖然其初一脉尔以一脉之亲坐视其饥寒而不为数恤则恩薄且有意外之虞欲为制禄则于何取焉然则取绝府之业为分赡之资而并谕　诸王以睦婣大义令其各出所嬴以赈之之议是也　宗室聚处太繁既难为生又难钤束动则圜视而起有司莫敢谁何众则易讙分则易处其势固然则夫有如此类初封之时礼官为瘈另城之议是也今之王官类以阘茸不胜任者处之人自以为左迁无复顾望依阿淟涊一切奏报辄以贿成冐滥滋多端在于此则夫稍用才望从郡国吏三年大察称任者迁擢而否者罢斥之议是也臣所谓未尽者有七焉通融是矣顾　帝之与王名号相悬威权自别令出天子即少有未惬而人亦安心付之　藩王即通融得宜而众犹未服矧河间东平未易多得有如不体　朝廷均平公漙之意而以私盈缩其间终恐万目暌暌众口嗷嗷奏　请之扰安能无越关之禁安得施故臣以为必　圣天子为之主张据　玉牒之数仍旧禄之额各随　藩封　钦定名禄而后可以杜弊端一众志此其未尽着一也爵禄之班本自相凖爵然而禄亦然则人各安其分而无所觊爵然而禄不然则彼将曰　主上被我以何爵而秩我以何禄也且行行然有觖望之意矧爵渐限而渐降渐降而渐卑分既卑矣而令就四民之业必欣然而乐从不然身叨封爵而业同编氓体被冕裳而手操杂作宁独彼不愿为即为之而不足以资生抑于体统亦为甚亵臣窃以为封爵终不可不限此其未尽者二也许其仕进是矣而以为镇辅品秩既高改授不便欲止于奉尉一辈似亦太狭夫吾非强之仕也从其好耳彼其好不在原封而在仕进彼自有所利焉今有自部曹改台省者是六品改七品也而人无不乐改朝廷亦间行之在宗室独异乎哉臣以为无志者不强使为而有志者不论亲近疏远封之崇庳一听其应举试官无所限制不独于情为顺于费为省　国之羽翼将在乎兹此其未尽者三也夫业巳听从四民之业即与四民无异今四民岂尽驯良或就野而农或出境而商无所不可而独于宗室厚为猜疑严为防范毋乃过乎出城之禁不弛即善谋生者终不得一意经营收四民之利而其顽骜惰窳不肯就四民之业者又以城禁借口也孰与旷然一弛诸禁令与四民自便之为愈若以为任意出入虞生意外则令有司奉三尺制之彼亦将有所畏此其未尽者四也　宗室无名封者无所爱惜往往作奸犯科有司不知其为民为宗一谴诃之辄哗不可禁徒责之长史教授辈启　王戒饬终于虗应故事而巳臣以为竟当隶之有司降之　勑旨令得引绳墨行事夫奉　旨而用刑则非有司刑之而　朝廷刑之也刑设而不犯则非薄　宗室而乃所以全　宗室也何为吝有司之事权养远宗之蠹习至于罪见过积而后痛焉所失多矣此其未尽者五也学记曰相观而善谓之摩古者太学天子之元子众子以至公卿大夫元士之适于与凡民俊秀皆与焉夫以元子之尊俯而与公卿大夫士民之子相齿让岂不自贵重哉夫亦以作其观摩之意而损其高亢之心故曰其成也怿恭敬而温文则入学之效也今宗学中所与游处者不过其　宗之人尔溺于纨绮之习恶知有制节之风安于款启之资恶知有习诵之益如是而望其有博极羣书之刘向精晓雅乐之献王难矣臣以为第令肄于学官与乡之子弟并受一经而令督学宪臣试其优异者并得应举得廪食而于其所在增设廪额以待之均得以次而贡乎　天府渐摩既久怙侈奢丽之态不禁自消濯磨进取之心不诱而自劝即宗学可以无设此其未尽者六也仪宾欲其习学听之应举是矣而犹议不绝其禄者得无以旧制难废耶臣以为仪宾家温者多彼其意固圶联姻　王室为贵重不为禄谋也且彼直庶民子尔有如与庶民姻也者何禄之与有禄既不设人既无所觊而来自无所觖于后可以省费而于人情事体亦无所伤臣终以为革之便此其未尽者七也抑臣又有说焉方今事大而难处者莫过于　宗藩而其不可以不亟为之处也亦莫过于　宗藩臣覩自正嘉以来下之所以游谈聚议士之所以咨诹采纳以求急济之方善后之计者数十年于此矣而迄未有所定则毋乃议论多而决断寡也盈庭之言谁执其咎道旁之筑安覩其成窃诸诸　宗之生有在建议之后而壮而老而传而议犹然悬而未决也失今不决生齿之繁日不同而月异其势愈重议亦愈难书曰惟克果断罔有后艰此在　皇上奋然独断而行之尔臣闻之玉无全瑜事无全利必全瑜而后收玉玉终不得必全利而后举事事终不成瑜掩其瑕则收之利多于害则为之此通士之嘉谟而　哲后之卓识也不然甲可乙否漫无取裁临道踌躇坐失千里即使子房借箸贾谊太息亦秪为空谈而巳伏惟　陛下裁察 

　　○请修改历法疏 

　　臣惟帝王若天授民厘工熙绩则惟历法是重陶唐氏命羲和历象而其仲若叔分殷四时持筹而筭万不失一矣有虞氏承之厪厪七十载间犹然在玑衡而齐政今　陛下钦崇天道孕唐育虞此亦万世敬授齐政之会巳臣见此者日月交食保章氏所报既而验之刻漏分秒稍稍不相应若是则毋乃历象未明而玑衡之在犹有所阙也臣请修改历法臣见洪武中刻漏博士元统尝请修改矣嘉靖中钦天监华湘又请修改矣迄今二月余年而修改未闻何也意者以为非所急邪以为可沿毋动邪以为天行微眇未易推测邪以为无可使者邪臣谓顺时兴事历象是稽推验不时度数或爽积秒成分积分成度积度成日年远数多乖舛逾甚甚非所以合天前民明昭代尽制垂宪来禩也不得谓非所急也臣观历代迭兴历法屡改汉四百余年耳三改历唐三百余年耳七改历宋三百余年耳十八改历自汉迨元四十余历矣盖历之不得不改也因岁差晋虞喜谓五十年差一度则五十年当一改也何承天谓百年而差则百年当一改也隋刘焯谓七十五年而差则七十五年当一改也唐僧一行谓八十三年而差则八十三年当一改也元郭守敬谓六十六年有奇而差则六十六年当一改也自元辛巳至洪武元统上言时一百四十年至华湘时二百四十余年今又若干年计以授时历岁差之法差当三度有奇矣如之何可沿毋动也夫天行度数以日月为验诚昼夜于观象台详测日景黄道赤道中星等日计月书至来岁冬至以验二十四气七十二候日月交食日躔月离之类视元辛巳以来究所错谬则岁差可定历元可更时分刻刻分秒颇用回回历法参计之即细至半秒亦加酌量又何患微眇推测之难也夫明理达数代不乏人区区胜国犹有许衡王恂郭守敬辈兴起其间孰谓熙朝而须借材异代乎今保章五官之属裨海之内安知无究心天人精通理数如虞喜何承天之俦诚稍宽私习之条广延访之令得所谓其人者俾尽观秘书假以岁月必能有所更定又何患乎无可使者也臣读易之革曰君子以治历明时革之为言改也历不厌改故于革系治历焉臣愿　陛下绎革象之义宪唐虞之典考岁差之数剏一代之法咸正无缺传之万禩永永无极臣不胜大愿惟　圣明留意 

　　○三途并用议 

　　天下之材譬若马有上中下乘焉上乘不鞭筴而自千里也下乘虽鞭筴之不前也若夫中乘则在乎鞭筴之而巳夫材亦何以异于是今世谈用人者越拘挛之见则莫不曰三途并用然而未覩并用之效何也毋乃于鞭筴之道未之究也其当议者有五一曰议铨以公其用二曰议举以厉其气三曰议考以服其心四曰议任以要其当五曰议抚按以制其权今铨人大都进士则畀以巨者繁者中土者科贡则畀以小者简者遐陬者而愚□为夫岂无进士而不宜于巨且繁者乎夫岂无科贡而宜于巨且繁者乎矧遐陬之区多称难治如之何轻畀之也胡不均而用焉进士而不宜者即处以小者简者不为故抑科贡而宜者即处以巨者繁者不为故伸至于遐陬难治尤慎选以往要以明县官用人自不可测视其才之所堪而无所胶于常调则除日下一人而天下之才巳争奋矣故曰议铨以公其用也夫三途之格业巳然矣使进士而无别于科科而无别于贡则谁复应进士举者今欲混然不为之酌其势难行即行不可以久愚请诏廵行使者所推毂以十分为率进士十之五科十之三贡十之二今荐牍所列率右进士科寥寥而贡又甚矣是以士非进士往往以格自限而不思振拔诚令科贡得与进士分牍而列谁甘自弃者故曰议举以厉其气也今监司使者之考羣吏也进士稍稍能其官予上考矣即不能犹庇之科贡一不当寘下考矣即能犹抑之如是而何以使人心服而疆为良吏也毋亦令监司使者一秉公道惟视其政之何如而署其考不得操成心有所轩轾于其间夫然后取下考者亦曰上之人未尝薄我而我自弃也各自咎而无所觖于上故曰议考以服其心也秦之法任人而所任不善者以其罪罪之夫罪之以其罪诚太苛然所任不善而任之者无罚则亦何畏而重其任也我　国朝故有连坐举主之条其后吏部虞于责备遂废不行至倪文毅断然行之参究如制时论翕然夫使任而善者赏任而不善者罚有差则谁肯轻任人者夫惟不轻任人而三途之中贤者不患其不任矣故曰议任以要其当也究之则在乎抚按而巳抚按公则其视天下才皆公家之役也何分于三途抚按明则其别天下才若衡鉴之悬也何患于眩乱夫一方之吏至数十百人而抚按二人耳择一人以综核数十百人此之谓提纲挈要操术约而收功博计莫便焉故曰议抚按以制其权也嗟乎古之取士如管夷吾举二盗秦缪公用繇余彼盗贼下人夷狄异类往往登之朝廷坐之郡国而不以为非矧三途士哉即如　国朝黄福以贡士杨士奇以儒士胡俨以举人繇斯以谈士何常之有遇以众庸人彼将庸众人自为也遇以国士彼将国士自为也故愚以为三途并用之法诚行而酌于愚之所为五议者则亦庶乎足以网罗天下士矣 

　　○正文体议 

　　今天下之文竞趋于奇矣夫文安所事奇哉古圣贤所为文若典谟训诰风雅礼乐之辞明白如日月正大如山岳浑如大圭冲乎如大羹玄酒而其和平雅畅如奏英韶于清庙明堂之上金石相宣宫商相应清浊高下莫不中音也恶覩所为奇者哉彼为奇者其立意固薄简易卑平淡将跨蹍区宇韬轶前人以文雄于世而不知滋为病也抉隐宗玄杂取异端奇衺之说以恣其夸正学之谓何则理病务窈窅晦闇其词令人三四读不能通晓以是为深湛之思则意病售屈聱牙至不能以句若击腐木湿皷则声病决裂饾饤离而不属涩而不贯则气病而习尚颇僻不轨于正涂今大雅之风为斲则又为世道病也而皆起于奇之好夫文安所事奇为哉彼将曰吾恶夫卑卑者也吾恶夫弱而不弱者也吾恶夫浅而无味者也而不知所谓文体者自非卑弱而浅之谓也明白正大浑如冲如和平而雅畅之谓也矫卑而务高之矫弱而务激之矫浅而务深之坏文体均耳抑又甚焉何者趋而之彼者第孤陋款启之人趋而之此者多聪明博洽之士彼之坏易知而此之坏易眩也是以君子主张世道??秉握人文则惓惓于正文体正文体则莫若明示天下以所取舍使人望表而趋夫周鼎商彛之器贵于庭则淫巧之工辍矣黄钟大吕之音作于堂则侏优之乐废矣诚广厉学官风以　圣天子崇雅返淳德意令士必以通经学古为高一切禁绝所谓诸不在六艺之科孔子之术者而专责于督学使者久其任而考成焉岁登士悉取大雅易使奇诡者与其间而诸所录以献之文务粹然一出于正明操进退赏罚之权以振刷之则天下士未有不瞿然顾化竭蹙而从风者也昔昌黎氏以布衣起八代之衰欧阳子一持衡而变钩棘为平易化险怪为浑厚贞元嘉佑之文号称至道两公之功为多嗟乎天下有两公者则胡忧文体之不正也 

　　○辟邪说以崇圣学惩敝习以正士风议 

　　夫天下事最大者莫如学术风俗矣圣学不崇则无以绍明休绪统一道真而天下之学术日舛士风不正则无以维持名教广厉烝庶而又下之人心日漓斯二者非细故也顾圣学之坏也以邪说士风之坏也以敝习夫使邪说得行敝习未改而欲蕲圣学之崇士风之正未有可幸而几者愚以为圣学之为邪说坏也如鉴之以尘垢蔽其光也不刬刮濯磨之则不复士风之为敝习坏也如水之汨汨然赴下流而趋也不堤防障捍之则不止夫岂惟不复且愈蚀岂惟不止且愈溃斯主世道者所为蒿目而忧也顾其所为辟之惩之之权不在下而在上夫今天下邪说若缁黄辈至粗浅龌龊不过得委积掩其口而巳不足以惊愚动众不足忧也所忧者士大夫好奇喜异舍经传而内典之为披薄伦彛而释子之为友弃身心言行不治而相与治虗无浮游之说间闻飞升窈冥事则艳慕侈谈里粮而趋之足迹接乎宫观之中□辙结乎千里之外愚者见其如此靡然向风废本务离家室将使圣人大中至正之道蚀而不明愚窃以为宜为令风士大夫以切近着实之指令居官者以奉职守法为贤家食者以谨身饬行为高而诡僻虗诞者稍分别焉则士大夫亦何乐以其身为□所厌薄必易虗以实反邪为正而天下亦无不不务之事而家室之安者圣学庶乎可崇也夫今□下士习亦敝甚巳自青衿时巳俛首有司以希进取比通籍乃益广攀援之涂工巧媚之戒往往阔疏其职事而尽聚精神于苞苴竿牍间媕婀脂韦相师成风宪恐平居无直言敢谏之士临难仗节死义之臣何繇而得胡不广厉人士以廉媿之节令诸司杜绝纠察而着为令有如前者署其考曰污与不谨同罪而不以混于不谨之科使人明见畏避而有所不敢为各砥砺名节以自立于□世士风庶其有振乎大都以上化下犹以玺抑□也抑之以方则方抑之以圜则圜夫邪说之未辟敝习之未惩宁独在下哉佛老之官时节焚修之便时遣祈禳之事不能巳香缗之供不能斥则所以辟之者犹未也耿介者寡合而巽愞者间以承事当心木讷者陆沈而巧幸者间以径窦膴仕则所以惩之者犹未也夫桓公一恶紫而紫贱邹君一断长缨而国中无长缨者岂以学术风俗而不然乎今开之于此而禁之于彼是聚膻而却蚁建皷而辞击必不能也故邪说之辟任勿助之而巳敝习之惩在勿长之而巳此尤本原所在所当□意者谨议 

　　○保甲议 

　　保甲之法盖昉于周礼族师以时属民而较登其族之夫家众寡辨其老幼贵贱废疾可任者及六畜车辇五家为比十家为联五人为伍十人为联四闾为族八闾为联使之相保相爱刑罚庆赏相及用以联络萌庶防禁非邪教化所以渐濡风俗所以美善至于管夷吾民祖之作内政五家为轨十轨为里四里为连十连为乡乡长复事则君亲问其乡之为义子学质仁孝弟者有拳勇股肱之力筋骨秀出于众者骄躁淫暴不用令者不告则罪之当是时匹夫有善可得而举也四夫有不善可得而诛也罢士无伍罢女无家罢士逐境外罢女入舂谷是故民皆勉为善而无奇衺盖周之法夷吾用其什一而齐霸繇此观之制国有常利民为本从政有经令行为上故事有所止而功有所出若保甲之便盖亦甚明矣合离萃涣丝牵绳联虽在田野之间幽遐奥渫如在辇毂之下贫富可知壮老可见便一羣萃而处互相稽察互相劝诫虽有淫僻奸慝众谕则改众摘则畏形格势禁其道不得为恶蓬生麻中不扶自直便二既得其恶又得其善德行道艺孝弟力田之民不壅于上闻即宾兴之典可行而粟帛之令可举便三人与人相保家与家相爱少共居长共游有无相通死丧急难相恤和恊辑睦于是乎兴便四且事有所隐而政有所寓可以具卒乘习骑射建威销萌为万世安便五夫此五便者文武周公之所累世而图桓公仲父之所庙酌而计也故明君必行而察相必事也或曰商鞅令民为什五收司连坐秦以之保王安石立保甲令民自置弓箭习武艺宋以之弊安在其为善哉是不然法一也而行法异鞅行之而苛安石行之而扰非法不善其行非也夫法有利亦有害有得亦有失今不称周而惩秦不睹齐而鉴宋摘其害而蔽其利抉其失而掩其得惩羹吹虀惩噎废食岂通论哉愚故以为保甲之议断然可行者也虽然行之者亦数数矣而绩效鲜覩何也愚以为实未至也夫削木而书更逓而悬取具弥文视同尘饭则诚先不孚也籍之所列若此而实若彼匿壮为老饰富为窭掩游敖为耕读则是名实不相应也上秦越其下下聋瞽其上□敝弗闻疴痒弗知则是上下阂隔也击柝而召之鸣皷而聚之旦勖耕暮促织民辍饔飧以劳吏且不得暇甚乃设钩巨开告讦以见谓发奸摘伏则是滋为扰也如是虽原本周官铺张内政犹无益于殿最也诚得良有司劳来拊循毋烦其令第取高皇帝六谕与民申饰间举古孝弟力田之意广厉良善而察其奇衺要以力行教化成就全安之令铨司核实而分别焉于以劝元元厉烝庶何难哉故曰圣主不以名誉加于实效又曰治吏不治民于乎知此者可与议法矣 

　　○王文成陈白沙从祀议 

　　愚谓议从祀者不可以独持一恕心亦不可以独持一严心也独持一恕心则轻录而薄取即一节之士比比俎豆矣其失也滥独持一严心则吹毛而洗垢即千载之间寥寥亡声矣其失也刻斯二者非所以为劝也王文成陈白沙二先生之学盖所谓嚅哜道真涵泳圣或一代学士先生之褎然者也文成用世悟道于扬阅体验之余白沙□士得道于沈潜静笃之中故一则曰致良知一□□□慎恐惧曰勿忘勿助曰自然良知之说似□□□也自是孟轲氏无为不为无欲不欲之宗□也彼其历试险夷躬当盘错磨礲练习而后有以见夫宇宙之内千变万化皆出自吾心一点灵明不过致其良知而足也是以独标以为教也戒慎恐惧勿忘勿助自然之说似沿而非也自是吾人收心养性集义养气之节度也彼其用意检点极力收束疆勉刻厉而后有以见夫戒惧之功纔忘纔助俱不是吾心自然本体不过还之自然而足也是以历举以为教也盖二先生之学皆出于圣贤而非出于胷臆皆得之蹈履而□得之讲谈尝试稽之年谱参之舆评则其立身行巳其居官任事其治家处乡并无有得而訾议者或乃见其一二门人不厌众心也而并有惑志于文成见其阳春台中端默独坐也而以禅学疑白沙夫自尼圣巳不能保其往与其退而静之为禅将所谓未发之中者非耶愚以为二先生之学并不倍乎圣人而二先生之祀各有补于世教祀文成以劝夫缙绅者使人知用世之为学不必藏而后可以修□白沙以劝夫遗逸者使人知不用之亦为学不□□□后可以显盖以宋代区区而祀于黉宫者□□□人我　明二百余年人文之盛视宋何如□而厪厪一河东也进二先生而祀之其谁曰不可谨议 

　　○郊禋赋 

　　伊某年月日　皇帝有事于　郊禋礼也于是乃使秩宗考典太卜輙筴封人设壝肆师视列广场旷其砥平兮崇坛耸以山兀肃肃兮禁园阴阴兮仙室深殿日丽重宫雾出寥廓靓深玲珑新谧甸师乃具其萧茅兮外瓮溉其金镬郁人蠲其裸器兮玉府尚其玉食庆告备而告戒兮俟　万乘之□场二事庶尹正仪躅以趣□具惟　帝之俊良纷济济而繁会兮接鸾声之将将置位而建表兮森行列其有章精诚盈乎厥衷兮望　皇轩以卭卭若众星之拱北辰兮湛露之晞朝阳也于是九斿载建六驭斯驾太乙奉引庖牺为御雷公挟辀风伯先驱祝融掷火而焚香于台兮溪女捧盘而待盥于阼　天子乃禹驰汤骤尧步舜趋皮弁大裘玉佩琼琚出华盖揖太虗履白云而为席兮切流霞以为菹燎琼枝之芬芳兮荐若木之□华黄琮苍璧归之乎正色陶匏茧栗则之乎古□□□展　帝容辉　皇仪钦若袛肃维清缉熙□□□鬯俊髦奉粢神巫升降祝史正词方面曲□俨容而俯偻兮赤芾金舄荧煌以陆离簨簴仡而碣磍干戚宛而葳蕤张以云门侑以咸池孤竹雍其合奏空桑殷而谐之六变尽九成齐于斯时也　圣虑岑寂羣心齐栗芬苾既升明信斯彻阊阖开兮瞳眬羣神不兮髣髴风生兮有穆云起兮为霱含佳气兮青葱吐祥烟兮郁嵂锦霞熠炅兮坛壝甘液沾濡兮黼韠溟涬有若欣欣而观者莫不抃舞神庥讴吟景福古所未耳今所未目信惟仁人为能飨帝兮显灵贶之昭答直合契以应符兮岂窅冥而难必哉乃大夫庶士羣儒三老或进而称曰盖幽明感应理有常然天所眷在德神所鉴在虔礼以少为贵心以内为先自昔帝王之兴不一郊祀之仪时兴虞有肆类周有我将夏祭其闇殷祭其阳亦各秉夫精一匪繁缛之是张三五之世所以昌也今　圣上小心翼翼以事彼苍视于无形听于无声临之在上质之在旁即蟺蜎蠖濩兮俨游衍与出王斯巳基命宥密未祀而恭矣□夫吉蠲有事大糦是承揽舜文之思以殚其斋□□□夔之伦以荐其芬芳文随情至物与仪并□□□心闿怿而降福穰穰也古人有言曰黍稷□馨明德惟馨夫德者天地之精也昔者明王凝天地之精以事天地其或继之者鲜哉希矣惟我　圣上勋塞四表德越千刼答三灵之蕃祉展放唐之明文钦柴宗祈上仪也徧礼羣神咸秩也崇严　祖　考极孝也肹蠁丰融圣孚也锡羡神休景命也此一举也而众媺具焉典不亦巨乎业不亦伟乎敢作颂曰瞻彼灵坛有赫其崇我　后戾止有穆其容容之穆矣曷不肃雍我骍既硕我稷既丰于以奠之苍璧黄琮谁其相之髦士辟公以此齐□格彼玄穹油油祥云习习和风囿有白麟沼有黄龙天保定尔万福来同 

　　○拟恭献圣母万寿颂 

　　惟我　圣母慈圣皇太后笃生我　皇上聪明神圣超轶无前而明保拥翊之自　神睿御极以至于今万物由庚兆人允殖鞮译穷□琛维尽地万历之治超图溢牒未始闻记实惟我　圣母之所启佑丰功闳德殊尤懿烁格于　皇天受　九重之至孝合万国之备驩都　尊养之上仪享振□之极乐惟十月十九日为我　圣母万寿令节是日佳气浮而卿云翔祥飙应而旭日舒天无点翳地无纤尘严冬变为韶景寒风郁为灏气非夫帝心恺怿不至于此臣观自古惟帟之内畴弗淑而能昌曷有美而弗扬如玄鸟生民思齐维风可睹巳矧我　圣母于赫启　圣庶其吞卯之祥拥佑罔极羞其诞寘之事光大丕基冥其岐周之业闿泽流被狭其江汉之域然则神人允厘跨跞前古固其然矣夫冥祉集而不章则神心不悦纯嘏备而不赞则后禩无闻是掩天休而喑介福也以方古史臣不亦恧乎臣拜手稽首谨献颂曰天保我　明　圣母是生不显柔嘉维德之行启佑辟王遹骏有声皇哉唐哉二五登闳于铄万历奠枕于京　帝谓　圣母实尔功德敉我时夏莫匪尔力育我黔□莫匪尔极尔报维何有福于食尔福维何时万时□猗欤　圣母　上帝是耆有秩斯祜匪　帝尔私　天子攸毗四方攸维介尔遐福永锡　母仪　圣母万寿胡以颂之不云松柏久披而靡不云大椿八千而巳谓山盖高山亦有圯谓河盖永河亦有徙盈盈太阴二八阙矣我思惟地至静德方维以八柱亘彼四荒不震不腾安安是常元会运世与天俱长　圣母万寿应地无强 

　　○秋防无警颂 【 有小序】 

　　皇帝孕虞育夏□□陶周既十有二载大化神明风驰雷动英声之所暨威燀之所达几将日所出入处矣即东西北边自昔患寇而比年以来朝规制绥御之和武臣得战守之筴羯奴健酋奉约惟谨虽时及折胶而谋寝傅箭毋敢觇望风尘逆我军吏沙塞无犬吠之警朔易无匹马之踪戊巳之官都护之帅解甲弢弓高枕而卧烽燧不燔羽檄不飞屯戍之事益省输将之费益寡农狎于野穑人成功恬然称宁谧巳愚臣尝睹书纪逆命诗称整固汉侯骑至雍甘泉孝武劳师远攻倾国殚货历岁纪以攘□裁能摧破附落毋令骑驰蹂柔稼穑而巳今　皇□□黄石存苞桑　龙驾帝服鸣钟拊皷于明堂之上而阕徼罢严边鄙不耸棘门细柳不复备车骑楼船何得用氛销祲息奠枕于京书传所载未尝有焉夫缺威附之业不着掩敉宁之绩不陈使洪厖抑遏于今而庙胜湮郁于后史臣耻之是用拜手稽首而作颂曰于铄　圣皇受命漙将允武允文宣　祖宗之光厥猷彭彭厥灵煌煌自中方达于边疆昔彼边疆羯胡俶扰自我　皇受命厥□稽首栗栗懔懔戒其羣丑曰中国有圣人将女毋狃岂无原兽则不敢驰岂无茂草则不敢窥　天子有道守在四夷□彼楼兰至于龟兹悠悠大漠有旷斯野不见犬羊于塞之下将休于樊士嬉于舍释尔戈矛置尔弓马疆场既平禾稼既成如坻如京百室载盈桻不夕起桴不晨鸣今此边氓胥康以生民之胥康惟　帝之赐含脯而游鼓腹而戏祝　帝万年俾昌俾炽□臣作颂以续既醉 

　　○宵衣箴 

　　惟辟奉天为君实难一人而百责总一日而万几关何以胜之□道惟勤勤则有功是曰能君是以哲王求治昧爽待旦未明求衣心常恐晏彼岂好劳恶逸有天下而不恣睢夫亦谓无逸者乃逸之本有为者无为之基故朝无旷职国无秕政四方于是清夷一人为之有庆在昔康王晚朝关睢载箴宣后晏起姜氏脱簪彼女士耳犹不忘乎交戒矧我　明君可即安而自懈故翫日愒月命之曰害治之疢任欲适情命之曰伤化之?惟当惕乃志励乃精兢兢业业夜寐夙兴毋曰木央庭燎设矣鸾声锵锵毋曰未明东方白矣□中既盈毋曰永日亦足视事□□一日之计在□寅恐日之不给而功隳□□肆毋曰予圣剖决如□□思一人之聪明有限恐应之不及而业废于优游毋曰百工其代序为当思率作之权在乎上恐予之倦勤而庶职亦荒于嬉故曰安不可怀欲不可耽无□无荒罔游罔淫圣人不惜尺之璧而惜寸之□□强不息乃见天则精神神王政修事勑国安□华寿比箕翼史臣献箴以佐　衮职 

　　○无逸殿箴 

　　巍巍紫殿于此禁中维　皇游衍昊天与通天之立君岂曰尔□四海万几一日二日逸则必淫劳则能思治忽存以端系于斯是以君道无逸为贵一心无逸百祥攸萃精神日强事功日起可以延年可以致理在昔圣人受命享国安于泰山寿于箕翼令名鸿号声施至今何以致然无逸乃心忠哉姬旦左右成王却顾长虑懿训用章叙述列辟自商及周德有勤逸祚有短修遗编斯存万世不易南面蓍龟治安药石我　皇抚运累洽重熙匪曰未盛所虑平陂我　皇廸德刚健□中匪曰未至所虑初终功在一篑治慎无虞无逸作所实为良图勿谓既圣逸则灭德勿谓既治逸则回测勿谓定尔惟逸□离勿谓咸宾惟逸乃贰宴安可怀得无妨政躭乐可从得无伐性虽当游观毋忘儆饬念及小民心存稼穑操而兢业去而怠荒天休滋至　万寿无强 

　　○当官三事箴 

　　维皇建官析圭担爵亡内外崇庳厥责匪薄苟慢官而溺职斯尸旷之为怍惟清慎勤当官凖矱其清云何氷糵自律金粟弗睹马羊弗入矢尔察察戒尔沕沕其慎云何渊谷为惧毋易而言毋轻而厝凛凛周防□栗却顾其勤云何寸阴是竞昃食序业带星庀政职思其忧劳不言病惟兹三事韦弦不啻可以远咎可以存位阙一不可必陷吏议是以自古在昔先民之度留犊明廉悬鱼表素恭则数马密则温树或闻鸡而即起或养雀以勤暮彼皆守职奉公遵道得路予虽愧夫颙蒙愿亦趋而亦步 

　　○座右铭 【 有小序】 

　　夫铭者先民所以识警诫时观省也故自户牖刀剑盘盂几杖往往有勤彼虽生而徇齐犹然藉此以斧深至德琢磨令范矧余颛愚不类仰惭俯媿每用惕然爰取先民之义着铭座右庶几观省不离乎目警诫不忘乎心检身寡过亦或有助云尔铭曰　先民有言彼丈夫我丈夫谓圣贤不可为者非愚则诬尔当知万古纲常百代事业尽在尔六尺之躯为君子儒乎为小人儒乎为舜之徒乎为跖之徒乎尔其慎所趋毋为温饱而忽天下国家之计毋为名位而失不朽之图闲不可踰行不可污学不可芜德不可孤日月其徂岁不我需百年之久不过须臾一或缪乃途坏乃模第取纡紫而拖朱是以连城之璧易锱铢燕雀之小而弹以隋侯之珠世岂以尔为有无尔其非夫是用作铭书之座隅 

　　○谒文丞相祠辞 

　　余相观此下士兮纷逢世而得路何先生之姱质兮丁季宋以窘步当皇舆之败绩兮犬羊张其莫抗岌大命之将泛兮乃鞿羁以右相编虎须几不免兮伤浮海之踉跄昼伏宿莾而顑颔兮夕餐樵之余粻仍披草而求君兮梁一木以支厦夫岂不知戞戞之无益兮脊而不能舍也既呼江淮之雄骏兮又纠南士之锐师砺钩棘与长铩兮振钲皷与斾旗冀一成三户兮尚祝夏而兴楚将衔木而填海兮频挥戈以延晷何先生之忳固兮空为此纡轸也岂其有他故兮不忍宗周之陨也憯昊天之莫顾兮技巳单而力既用歼夫厥家兮又身被于维絷纵欲杀而不忍兮怀粪壤而要之荃不察夫中情兮更申申其骂之曰览女其犹未悔兮终然妖乎炯之野羗解缚而相兮尔何怀乎故社岂先生之忍闻兮顾依前修之遗则初既有夫成言兮讵中道而可食猥屈心而抑志兮徒贪生而处秽宁伏锧而就镬兮不忍为此态也身累累其见幽兮日翳翳以将夕忳郁邑其佗傺兮歌声犹出夫金石虽九死其不回兮焉能忍与此终古犬羊见其如此兮众兴心而嫉妬乃遂焉而逢殃兮直如饴而受之虽萎绝其亦何伤兮耿昭质其亦未亏繄先生之颠沛兮岂其心之所惩铸楚铁以为肝兮炼越石以为肠嗟人生之不百年兮何崦嵫之易逼盖有捐之而修兮有顾之而促雍门刎而死越兮莫敖瞑而入吴盖自古而有之兮匪先生独罹乎此辜既死贤于生兮又舍是将焉索彼忍诟而苟存兮宁不为之泚额睠先生之遗祠兮历春雨与秋霜云油油其长垂兮兰总总其犹芳余何为而大息兮感先生之义也跪敷袵以敶辞兮亦表予之志也 

　　○拟圣驾再祀山陵尽蠲昌平州今年田租守臣谢表 

　　万历十一年某月某日臣某恭遇　圣驾再祀山陵书蠲昌平州今年田租谨奉　表称谢者伏以　大孝飨亲载举秋尝之典　至仁闵下爰敷春煦之恩编户驩腾穷檐忭舞臣窃观前代间亦蠲租一见于元封而泰山之登何义再行于神爵而甘泉之幸无名既于礼为不经故虽蠲而非惠孰如今日独迈前踪钦惟　皇上事亲如天保民若子雨露濡而霜露降时动孝思五月谷而二月丝频勤慈念是以凉飙应节祀事再修精禋方展于园陵轸恤遂周乎黎庶谓昌平之地比属宸游勑今岁之租悉行蠲免以不惊之徒御曾何供亿之烦乃惟正之常供顿罢征输之令即周王之大赉何以加焉彼汉帝之赐租方斯蔑矣臣心劳抚字惭治效之未闻政拙催科患民逋之日积欣逢帝泽共效嵩呼伏愿体　列圣之心诞敷厥德推一州之爱益广其施含而游鼓而嬉四海歌太平之　天子昌而炽寿而富万年祚有道之曾孙臣无任云 

　　○拟恭进重修大明会典表 

　　臣某等恭奉　勑旨重修　大明会典今巳成书谨奉表　上进者臣诚惶诚恐稽首顿首上言伏以　圣王垂统于昭燕翼之诒　明主绍天载睹鸿谟之定礼缘义起典以时成窃惟历代之兴各备一王之法虽质文繁简随世推移而斟酌变通与治同道盖自唐虞而下其法简惟周之六官为详繇汉晋以来其法繁惟唐之六典为约至于我明之作法实监周唐以折衷　皇祖有诸司职掌之颁制作一新于草昧　孝宗有大明会典之辑经纶大备于重熙自是代更　四朝岁逾六纪条例既为之日益法守亦因而渐更正当神化之时适际綦隆之会我　皇上德迈三皇五帝统承二祖　九宗焕乎文章兼　圣明之述作丕哉承显觐文武之烈光谓会典一书先猷特重不以时而修治壬戌之旧籍裁嘉靖巳酉之新编臣等爰率羣工袛陈绵力抽书虎观纵观金匮石室之藏载笔石渠徧考庶府诸司之令仍其故事而益以近规提其大纲而分为众目百度之鸿纤毕备累朝之沿革具存譬齐政之有玑衡三辰四游疏而不漏犹治丝之有经纬千条万□□而有章此岂臣等□□微才敢与弥纶之事□□鸡小□能窥造化之全良皆取自　上裁一遵　宸断依经作传或可窃比于素臣以筵撞钟终恐未通其条贯惟愿多闻建事主善为师不愆不忘继序有光于假乐尔弥尔性卜年远过乎卷阿臣无任云云 

　　○读太仆寺志题后 

　　予读太仆寺志则牧政之始末沿革犁然具巳大都初牧于官巳乃牧于民巳乃收其牧地之入以资市马凡三变云要之牧终不可罢市终不可倚以予所闻今西北边傥亦有所谓汧渭者乎即不得夫非子也者而任之第以故额之什伍令民受牧简良有司拊循之薄其课核其实民不害而马孳息卒有军兴阡陌之间可呼而具也孰与一切罢之而贸市之为资驷铁駉牡骊黄骍驈之产尽矣国何恃以抟胡盖马政之弊弊于玩愒因循上下相蒙为虗冐而倚贸市者亦偷取目前终非为国家长久计也予向诵定之方中至所谓秉心塞渊騋牝三千者初以为迂未必然今乃信之夫忠实之谓塞长计之谓渊嗟乎有怀忠实为长计者乎即以提衡天下可也何论区区□□□ 

　　○试岁贡生策问一首 

　　问宋儒有云师道立则善人多夫欲作人造士化民成俗舍师儒亡托巳顾尝恠书传所载以治行著者甚伙乃师儒之良自苏湖外寥寥何也岂吏治之司展布尚易模范之地称塞尤难与　国家兴学育材广厉学官岁拔经明亡害者累试之而后使教士盖其慎也而诸文学往往冗不见治谭者谓当责志然与夫志先自薄而何以厚望于士昔湖学士出效世率多适用则有经义治事之教存焉彼其时方尚词赋独何术以诱士使乐为与今经义巳稍不类古治事益废不谭矣或欲并□而行之其可与诸生即将服官广文训督多士其志之所存与其教之所设必有慨于中者愿明言之毋隐 

　　○翰林院先师祠新易木主谒告文 

　　维先师庙寝徧垓蒸尝匝寓神何地而弗临礼尽人而咸秩而兹翰院之区衿裾之伦诵法尤殷祠事巳久肃共俨恪之仪于是乎展仰瞻钻望之志于是乎兴然而自昔相沿则惟象设传神写照或失炳□之容考典据经抑非聅定之□□易木主□作神栖呜呼圣灵不歇斯文在兹□□□□□山之范攸存颙若有孚梁木之想斯寄敬用谒告庶几来冯 

　　○拟朝鲜国谢赐勑昭雪宗系表 

　　伏以　圣德如天丕冐裔夷之境　王言若綍明昭世系之传诬雪先民感罙后代臣惟人本乎祖义不忘先凡兹戴发含齿之伦皆知木本水源之谊岂曰异域而无是心伏念臣先臣成桂系出全州忠闻　上国回戈鸭绿夙输内向之诚嗣位朝鲜实迫众推之会是以　高皇帝命名曰旦赐□为王系既昭然义亦甚正夫何谗人罔极造语不根诬以弒逆之名指为仁任之子穷荒绝徼流传易以见疑袭舛承讹久远何繇昭雪伏遇　皇帝陛下乾坤为量日月同辉合夷夏以并包辫发雕题尽蒙覆露穷幽遐而毕照覆盆蔀屋得耀光明臣幸际　熙时冐陈淹抑诚不忍忘其祖讵知得请于　天察今是而昨非爰改疑而传信载之会典尽刊旧史之文　赐以勑书俾作世家之宝先臣之心迹晦而复明累叶之源流乱而复正宁独云仍之裔世世铭恩泽兹日出之□□□咏德□不益坚忠悃永守藩篱虽大造难酬期勉希乎大马即此生莫报尚誓戒于子孙 

　　○陵祀暨卜寿宫礼成内宴两宫致语 

　　伏以仁率亲义率祖馨香萃　九庙之精神天效顺地效灵考卜擅万年之形胜覩　慈颜之有喜开华宴以承欢恭惟　圣母仁圣懿安康静　皇太后陛下握坤维而为　天子之母合华夷内外莫不尊亲　慈圣宣文明肃皇太后陛下乘泰运而生　圣人之君建礼乐中和实惟启佑　圣善同孚于一德　母仪均式于八埏我　皇上天纵圣神明严爱敬至养来九州岛万国无二域中清□同四序三时不离膝下维霜露既降正鸿鴈来宾属当　陵祀之期兼念　寿宫之卜奉　慈闱而出长乐金根玉辂亲劳　万乘先驱开驰道而走新丰羽骑霓旌毕集千官护从望寝园而至止祀事孔明登胜地以徘徊玄览斯定何论甘泉太乙诸若封泰山禅梁父七十二君缛典曾如今穆穆之孝思莫道骊阜牛眠纵然涧水东瀍水西八百余禩王基总逊我葱葱之佳气芬苾登而　祖宗肹蠁山袛应而臣庶欢呼鸿礼告成　銮舆载返筵张玳瑁宴设瑶池桂醑椒浆金茎露携来仙掌猩唇麟脯赤瑛盘擎出天厨演纷来水陆之奇曼衍奏鱼龙之技宝鼎香烟蔼蔼璇居瑞气融融雉扇徐开五色云中瞻嫠彩鳯箫沸起九重天上进霞觞不妨步步娇随肯惜声声慢送共祝　慈龄永驻八千岁为春秋更偕　帝祚遐昌亿万年膺历数臣等叨参法部幸遘　昌辰莫罄名言僣陈口号　陵祀　寿宫二典成归来华宴敞雕楹女中颂德真　尧舜膝下承欢是　圣明瑞气氤氲浮　鹤禁祥飙缥缈应龙笙小臣愿上　千春祝岁岁长将寿酒倾 

　　李文节集卷之十一 

　　●李文节集卷之十二 

　　晋江　九我李廷机着 

　　书牍（一） 

　　◆书牍（一） / 

　　报李麓源 
　　与边南亭 
　　与丘秀才 
　　报潘春江 
　　报董震峯 
　　报黄振坡 
　　报黄仪老 
　　报明春元 
　　报李平□ 
　　报董汝□ 
　　报黄浴沂 
　　与郑龙岩 
　　报颜桃陵 
　　报郭希所 
　　报张洞斋 
　　报董震峯 
　　与梅溪表兄 
　　与郭希宇 
　　与陆中复 
　　报申玄渚 
　　报周希斋 
　　报林翼斋 
　　报钱子 
　　报单岩泉 
　　与郭鹏海 
　　报王麟泉 
　　报吴惺初 
　　报董汝登 
　　报刘中吾 
　　报陈惟任表弟 
　　报张锦亭 
　　报蔡见翁 
　　报何小雒 
　　报单岩泉 
　　奉苏紫翁 
　　报吴惺初 
　　报杨助吾 
　　报黄景台 
　　与滕奎峯 
　　报滕少松 
　　报尤南华 
　　报李松汀 
　　报孙文山 
　　奉沈蛟翁 
　　报蔡梅岩 
　　报董汝登 
　　报裴澹泉 
　　报吴惺初 
　　报王思轩 
　　报徐华老送扇 
　　报庄阳山 
　　报王麟泉 
　　报李鳯岳 
　　报黄月庭 
　　报董震峯 
　　与黄肖葵 
　　报王麟老 
　　与沈玄初 
　　报李鳯岳 
　　报詹明庵 
　　报李凤岳 
　　报柯立台 
　　报梁襟海 
　　报梅春寰 
　　报何霁怀 
　　与杨荆严 
　　与庄阳老 
　　与弟尔立 
　　报梁霖宇 
　　与洪心庵 
　　报梅春寰 
　　报刘兑阳 
　　与李还素 
　　报洪心庵 
　　报何锺雒 
　　报王麟泉 
　　报王对翁馆师 
　　报伍充吾 
　　报张锦亭 
　　报申玄渚 
　　报林鳯洲 
　　报孙越峰 
　　报钱心卓 
　　报黄谦寰 
　　报纪九皋 
　　报郭希所 
　　报郭所 
　　报李还素 
　　报马诚所 
　　报何霁怀 
　　报钱心卓 
　　报叶龙翁 
　　与徐肖及 
　　与苏心竹 
　　与丁公子 
　　报王瞻明 
　　奉许颖翁座师 
　　与苏凌岩 
　　与张公子 
　　报蔡起岑 
　　奉申瑶翁座师 
　　报詹明庵 
　　报丁禹门 
　　报詹定斋 
　　报许颖翁 
　　报吴上舍 
　　报王华源 
　　与王华源 
　　与林廸采妹夫 
　　报朱文含 
　　报李还素 
　　报叶龙老 
　　报宋芳麓 
　　报李还素 
　　与林近斋 
　　报姚罗浮 
　　报董青芝 
　　与边南亭 
　　报黄仪老 
　　报金省吾 
　　报洪心庵 
　　报杨恬庵 
　　与董汝立 
　　报李临山 
　　报蒋元轩 
　　报乐汝阳 
　　报弋涞水 
　　报何京兆 
　　报许葵台 
　　报郭希所 
　　报萧上舍 
　　报吴惺初 
　　报王怀泉 

　　○报李麓源 

　　承谕欲往来泉邵间愚以为士大夫家居秪随分食租衣税而巳若与商贾竞逐什一□有不折阅者何则井其本业也令郎皆伟器第坐而课督之不赀之利矣 

　　○与边南亭 

　　向蒙拨更大为小寓廵夜既甚劳苦□闻又以偶失受责此□苍头不晓事者下傲细民上溷清听私心殊不安聊具酒饼一金重烦台从召而犒之幸甚 

　　○与丘秀才 

　　生侨寓贵乡感诸公之谊与桑梓同适闻寒家以采桑取罪门下夫物各有主既妄采而又求胜曲滋大矣此□不能豫闲遥制之罪也闻之大不安端具一金烦为市酒饼召从者叱生名谢之□日过毘陵尚当负荆门下耳 

　　○报潘春江 

　　数载暌违然兄及令郎伸屈之数一一知之大都家世明经而卒收功实于其后人者□□□前□家得而掩也如兄宏抱宁至使郎君有迈□之名袛宜老将□行而前而裨将以偏师从间□□与之会成犄角之功斯为奇耳 

　　○报董震峯 

　　令侄忤郡公彼盖以青衿家素施之两造之时诚如来教自不必寘诸怀抱弟犹记弱龄□□□所轻归而大书男儿当自强于馆壁夫与人争不于精神竖立□□于声色形貌之琐琐□此以□□之道争之也故曰兵莫憯于志莫邪为下有味哉有味哉幸以语令侄 

　　○报黄振坡 

　　当广陵初授吾党共猜谓兹僻左之乡讵称闳才之任然而惟其地之不足适以明其器之有余尹赏以粟邑见知仇香用考城得誉今声弥西粤荐交公交车乃□深林不能秘兰芷之芳枳□不能掩鳯鸾之彩生叨旧雅忻慰何如 

　　○报黄仪老 

　　□宗学府掌冑子之筵譬陶之于填冶□于铸□不谓工用相得哉矧南雍所居率大江□南士秀□甚都而文掩其实谭士习□亦或病焉得大雅揭之标帜□偷去浮令士习□化此其一时也 

　　○报明春元 

　　门下才藻自当执蝥弧先登而徘徊迄今盖亦有时存焉峩岢之舰鸿轳巨轴长枻劲檝裒然具矣水浅风??吅午?行不能里舍秋水时至长风乘之扬帆而驾朝发淮而夕踰济扁舸刁艇曾莫能与争疾者门下得无类之 

　　○报李平□ 

　　不佞久□南□□疏江湖交欲寡而日广事欲省而日多一自通籍公私新故酬应纷拏复与诸庶常旅进月试者二课者三日辰而入申而□不过一纱帽秀才而劳苦不知其几倍过之外望者以为清秩乃其间不独难与缝掖言亦未易为缙绅道也人非金石安能当此磨琢足下巳云发种种如不佞者不出三年皤然一翁矣坐此家报亦不暇裁即去冬僮归仅只字讯肃卿及足下耳省试甚迩十分努力 

　　○报董汝□ 

　　不佞粗足自供而儿女辈□自寒门岂宜教以纨绮承贶璧返足下德器温厚然时亦有拗处闻郑家初所索至微鲜足下不稍俛就卒费不赀□□之为取费之为俭柔之为刚此义涉世不可不讲也 

　　○报黄浴沂 

　　舍弟蚤孤失学长于阛阓识见浅俗又与不佞间阔日久恐其骤以不佞一第之故入于市说而失其故行不佞既远在万里即有诫谕不过纸上之□若夫朝夕□□翼其蹇钝而救其諐尤则惟恃□□亲在尔□□□雅故敢以是相望 

　　○与郑龙岩 

　　明珠闇投长安中时时与紫老谭及未尝不于邑又尝为丈窃计以为吾舌尚在也盖当坎壈中其患有二一曰怠一曰躁怠者志气摧沮一蹶不能复振躁者焦心壮趾如治棼丝急则愈乱如行泥淖动而愈深诚安神定气而益修其所有事跋嚏之后必有亨衢此语弟欲为丈诵之久矣今文宗公具眼典试者皆誉望也夫奋曹沫之一剑雪孟明之三败一剖荆璞以明示氏之冤而间执彼刖者之口此其一时矣 

　　○报颜桃陵 

　　捧诲尺一何啻空谷足音及读所惠诗舂容色泽齐声大雅矣以翁解脱缨组泮涣林泉卉木烟霞惟所采取时与二三君子唱予和女狎主齐盟即四壁萧如而亭亭皎皎自非佌佌有屋樕樕有谷者所可仰觑也某能薄取宏操刀学割每恨无繇从容函丈亲受指南时有望考盘而驰情赋蒹葭以志慨尔 

　　○报郭希所 

　　□□迁□署□调耳足下义至高绣斧非华邑丞非诎臾何有于此区区而私心所为　国喜者录叙直臣令谔谔□气益发舒而所为足下喜者以直见收自不与碌碌取尊官膴仕者此也日　上忧旱过云汉言者数数未有验在足下必有顶门一针可得不终朝遍雨天下之报而业非其职又知不为越俎者所为矣 

　　○报张洞斋 

　　色笑久违一闻使事告竣报命有期即轩輶尚在句容而此中喜勃勃巳若将摄衣于春明门外□□以迎猎缨而语者矣千万夙驾以慰鹄立况旱既太甚　天子忧逾云汉虔似桑林而天心未回甘澍未应乃诸公争持意气分门立户啧有烦言此亦须得老成识体者一至而调和之耳 

　　○报董震峯 

　　令侄辈当及其年富令多读经史古文词切莫区区枝叶上用工费却精力终不济事如人家不积谷藏帛第倚办□市朝夕而趋焉此瓮牖绳枢之事毘陵董氏必不其然弟居恒每为诸生喋喋信□□矣信而行之者未有一焉□战必胜攻必取大将登坛万夫辟易不学古兵法无繇也 

　　○与梅溪表兄 

　　二丧不举越有岁年所当安厝甚急承谕正得鄙心弟虽筮仕然安得滞死者以俟河清敬以十金为助但贫家举事当量力而着实即坟亦只是坚完不在观美况其它无与于坟者乎作家粟要紧无粟则饥惟饥难忍此外皆可巳弟尚记乙丑岁偶有礼节而苦无钱兄指吾所积谷曰何不以□易之弟以是知兄拙于谋生也度亦坐是日困耳何日与兄面谭 

　　○与郭希宇 

　　曩大疏三事皆沈锢蟠结诸公连章单举争之不能得而足下攟摭而陈之足下左迁足下声益重矣臣之事君犹子于父母东西南北惟命之从邑丞犹可于廷评乎何有固知足下能辨此也 

　　○与陆中复 

　　丈自昔同行巳绝其伍奈何此区区者而不丈?讵非有数存焉然高才之士往往薄经生技而修骚雅抑亦师心从好不能俯仰以谐时操瑟齐门自古所□亦□人□□拳拳也 

　　○报申玄渚 

　　不佞常以为士大夫里居即不能存所济万不可有所扰要在屏绝一切户外事疏远公府而降屈其贵势以接见闾阎之人使有司信其清净闾阎知其平易则假借不行人敢赴愬而无所隐??敉约束诸人不厌丁宁反复而时察其不令者宁固毋通宁严毋徇宁失诸人之驩而不可以府乡闾之怨不佞度足下所能为又承问故敢以进惟力行之 

　　○报周希斋 

　　举世溷浊清士乃见众之汶汶皎皎者之资也愿为都人士一洗此名令上官长吏知湍水有纵鳞林风有宁翼不亦美谭盛事与 

　　○报林翼斋 

　　承教知丈因采木鞅掌驰驱盖一行作吏便入樊笼即词垣号为清华而掐心擢贤损神耗精尤甚方知官无闲曹昔人所称吏隐皆妄也吾党无他肠者率有好尽之累王麟泉公亦尝自引以为所短弟更坐此病兄涉世渐深必有进益便中幸以相□督 

　　○报钱子 

　　文字既吹追古当多读古书融铸出来未有可杜撰得者以杜撰求古即形貌犹未肖也况其精神乎不佞在毘陵时每欲诸君读书而能信而好之者少矣足下才清年富及今读之不过三年可以得志世俗之弊以剿掇为学问以营求为进取此非所望于足下者也 

　　○报单岩泉 

　　捧尊札似有倦飞之意丈植性冲淡固不为世味撄情然所抱又未大施而家食之资亦不见其诚裕且勿遽动此兴听其所止而休焉何如独闻贵治丈田稍浮故额倘尚未成籍不识可察其控愬量为宽减否有如为之又当防远吏胥表暴心迹今昭昭然揭日月而行亦避嫌远谤之道也 

　　○与郭鹏海 

　　弟前岁过家巳为春谷襄葬而又预为圹以待其内人惟是孀妻弱子不能有果然之腹责在吾侪俟凫舄之来尚有一筴将相与谋之倘其子趋谒不妨暂屯其膏耳 

　　○报王麟泉 

　　某单族寒门多不能举火徂岁不揣线力輙有所捐亦以为辙鲋垂枯河清难俟盖举过家常套香绢巾扇之仪一切不修至于舆盖夫皂亦尽斥以补之而后有此数亩也然而与人无驩近乎薄节缩计筭近乎琐窭人而效富室之为筮仕而行宦成之事近乎凌节而不逊方惧用此为讥议伏诵翰褒淫淫汗浃矣 

　　○报吴惺初 

　　读尊教苦情满幅即说苦亦苦也顾丈所苦心百一十国之功状监司守令之禀白中丞直指之关决非河则漕非漕则鹾最下则城旦书耳以十二时之劳易百一十国之安不为徒苦也孰与夫终日矻矻役役坐驰陆沈焦心耗神髭白鬓苍糜日铄月谈之而无可纪之功覆之而无可书之绩者哉 

　　○报董汝登 

　　公前件既了暂移家白下稍斥去诸冗食及不令者亦是一筴要之当为不远之复世家巨室与姓氏单寒者不同累累眷属岂能旅食他方此等事独不佞当年故得公辈笔耕不能如不佞地主又无毘陵董家轻去旧乡而劝之新邑势之难者也若令兄携孥都下更似无当不佞每以为言尚未之信恐一年之后欲挽其归而不可得矣居乡无难只是随分善处能处则布衣而有余不能即缙绅而不足如必达官贵人而后可守成安居则茂陵豪杰皆公卿大夫而孝弟力田者尽为阊有□肉之矣吾辈志欲高气欲下心欲虗事欲实施欲丰用欲俭小善必为小恶必去则毘陵可也白下可也四海之内可也大司成赵翁为贤师公但谨守规矩用心文学自为师长赏鉴今青年后进今日入监明日告假明日告揆庙谒不入升散不至东觅书而西索帖旷压而欲求免空疏而欲求知如此之劳何不反而求之巳乎足下其留意吾言毋曰迂阔而胡肤咲之 

　　○报刘中吾 

　　昔韩正献历仕开封巳负庙廊之器吕司徒试官颖上即占宰相之才如丈自当掩秀前修扬声当代若夫青琐黄门兰台石室未足为门下道也 

　　○报陈惟任表弟 

　　夏杪接手书知足下得预府试燕闽万里学道新录无繇得全案一观然闻督学□□□请谒秉公道从事孤寒秀异之士向郁而不发者此其一时矣昌黎有云学患不能精不患有司之不明不佞出于寒门单族以有今日初非倚云和露而得者宁独不佞缙绅繇白屋起家十常八九今世士不务近里着巳而驰骛其精神于营求请托间不知精神既以外骛耗散又安能精其所学以待明主司之求哉世道既敝而有主司之贤者起而振刷之不惟孤寒获伸而驰骛者亦渐为衰止世道之幸也市井之人以为做官必裕不知有裕官亦有贫官人溺于所见而因揣摩其所未见转相讹谬令亲游至于昆弟并有市心仆本贫人贫亲贫交满目皆是每一兴言辄用太息姑引孔氏立达孟氏鱼我所欲之旨以自解然其志岂惬哉此书不但告足下亦以告诸亲及晓吾弟也 

　　○报张锦亭 

　　兄鞅掌三年惟鹾台一荐可谓知我者希矣兄慈祥洞达第长于知君子短于知小人此醇疵不相掩处或言兄署州胥吏间不无蒙□□镇所委用吏私索税钱至以别驾借口弟□□□□□以告古人云人生不幸不闻过无论有过□闻即无过而闻过因而加检尤幸之幸者也□□凡事必躬必亲检点关防宁密毋疏宁葸毋勿当官□事□勤居其二吾党不可一日不兢兢耳 

　　○报蔡见翁 

　　方今白驹空谷振鹭充庭而鼎吕圭璋犹然留以贷泉石而宠烟霞令天网宏开之时尚有隐鳞藏羽之阙盖衿裾企踵当路击心即昕夕间豹藏不稳矣 

　　○报何小雒 

　　里中诚多士大夫若论孝友温良仁心为质子孙遵教如万石君家则门下为称首某追惟曩者猥以一介得幸于次公托契石交附庸年籍业巳厚幸矣若乃王家龙鳯谢庭兰玉所当委禽高国伉俪姬姜而翁顾轸求旧之怀收蒯管之姿寘之□腑之末昔人交有管鲍姻则朱陈并脂粉简编脍炙人口而今兼之此某所以倚玉树而衿荣想鳯毛而私■〈忄尉〉也惟是文定之祥即俪皮为礼而华□缛仪过尔优渥当之不能无悚然耳 

　　○报单岩泉 

　　辰稍霁望花□小车来也忽然使至大失所望古人以栉风沐雨为美景兄不如古人矣幸王肃卿风雨连床客牕夜话殊觉畅然独少一单岩泉不能无恨尔弟碌碌岂能砺世惟是不敢隳落以负知巳则此中所自盟者虽筮仕巳自倦游每仰羡高风辄令人有丰草长林之想望云惭高鸟临□愧游鱼诵靖节之诗为之太息 

　　○奉苏紫翁 

　　前启为杭郡诸生求岁前定科举不诚可从否会城之士既若将迎又往往相羊六桥三竺间静修少则入彀何繇而多无所归咎輙以科举不前定为解然不之俯就则亦无以关其口而服其心耳 

　　○报吴惺初 

　　旱暵既甚日者有　旨欲大臣徧走羣望夜来一雨沛然枕上听雨声彻晓计河水当涨若干尺□漕所省力气几倍窃为县官公忭复为使君私喜也 

　　○报杨助吾 

　　弟自计偕时往来夏镇见新河弥弥堤柳青葱艘舶栉比司空□书院虞衡之官署靓深爽垲而使君持节其□□朝参谒谢簿书书会之劳天朗气和单车拥盖鸣驺而行乎河堤之上苑柳之下此讵直卧治坐啸而巳真所谓吏隐者乎 

　　○报黄景台 

　　吴兴弟旧游处今仙令有丈在焉天目为标岘山为仪而澄之不清挠之不浊则碧浪废胡是也不佞每用神行辄怀地主不知明府鸣琴之暇探奇选胜倘有道及李生踪迹者亦悠然念之乎业巳奏最恐不能长为湖山主人弟亦日望凫舄飞来一闻謦欬兼讯彼中景物如旧否 

　　○与滕奎峯 

　　梓里回禄闻植庭云麓之居俱化为煨烬而尊府堂构晏然司理之威固亦祝融之所避也然得无于邻之震乎建州栋宇高峭木常胜土栉比绳联而防火之垣不设星星不戒动至燎原不佞窃谓宜稍仿京中吴下多用砖土断而墉之则火自不生生亦易灭如何 

　　○报滕少松 

　　节钺移镇浙疆矧尝振铎总辖其境甘棠不剪桃李成蹊即三□□桥湖山鱼鸟似曾相识绥拊之下驯扰之中□心宦况致足乐也 

　　○报尤南华 

　　承示抄义三百余首弟阅大学义差强人意仅一首耳愚性好讥弹涂抹淋漓自觉狂躁以后中庸语孟亦稍经目大都不甚相远欲一二加笔恐无裨于采择之资而适以彰好尽之累坐是遂巳窃为老丈画筴不宜泛滥观览虗耗精神第读子书数种以广其见闻开其心胸而取程墨及名家窻槀绝佳者三五十篇反复玩诵以养吾文机令时常活泼而求同志有养者三三人频会多作极力钻索发挥篇中定要有一叚精透动人议论而其根源气脉竟从古人文字中出所以古书不可不读不读古书而欲为古为典实秪是杜撰凭他千变万化不过灵明实际化原真宰等语以为实或掇拾宋人一二口头话如工夫字面如着一毫不得如纔如何等句法以为古当讲不讲不必讲却讲宜详而畧宜略而详题本对却不对本整却乱可止却不止随意信手不守法度以为奇此亡问主司识与不识皆所睨而不顾者也若夫直述平写蹈常袭故□淡单薄玩之无光爵之无味令观者不能终篇□伸思睡盖此如老弱之卒而彼如无制之兵其不能决胜一矣要之心欲专欲静气欲锐欲清寘一切户内外事不问如此一年下笔自迥然别矣 

　　○报李松汀 

　　江陵功罪自不相掩削爵裭谥锢其后人巳足以谢天下最后籍没一令诸公怜之而鹰击毛挚之徒争得毙虎而甘心焉惟长者亭平其间不为峭礉深竟以伤大体此宁有为而为彼妬娥眉而谣诼者适足以自薄而明门下长者尔 

　　○报孙文山 

　　天子矜恤祥刑诸使君奉将德意甚厚可谓肺石皆不冤之民棘林无夜哭之鬼宜有时若之征以报嘉德乃霪潦涨溢如尊教所称夜半漂木灯光皷吹此何祥也使君即务平反至如此事独不可召雨师河伯一讯之乎 

　　○奉沈蛟翁 

　　老师系念白云休沐子舍纯性笃彛振今薄古□惟君亲之际昔人所难即恋恋膝下驩如　明主何矧天胙孝德眉寿无害即为楫作霖而后扇□舞斑犹为蚤也 

　　○报蔡梅岩 

　　曩蓟门旅别使君大有兴致輙自呼酒命酌为丘里故人豪饮当前旌行急祖席旁午每见诸公率卒卒一举觞沾唇遽上车去乃使君独从容弛置从骑久立市中诸使来迎络绎聒之而不动始知贤者气充而养定非龊龊比也即盘错纷拏直咄嗟顾盻而办耳何有区百越哉 

　　○报董汝登 

　　足下向在徽纠中不佞常如有所罣碍今既披云雾而覩白日不佞亦涣然改释如疴痒之一日而去其躬也即以语室人取酒为足下大嚼然愿足下无忘前事焦心苦身常如向者蓟门萧寺霅上山庄之时绎故业于就荒收余烬于将灭而因此澄汰约束其所用人宁少毋众宁钝毋诈宁怯毋勇宁为惩羹毋为覆辙则自今日始矣 

　　○报裴澹泉 

　　国家威灵震奋即一时之嚣与唐河北事异既处置宁戢似无庸更为猜防第以常法御之稽部伍整纪律赏罚核饩粮时散给而日操月阅渐得其勇敢强有力者优加奖赏而稍丰其衣廪拔为头目令别于同伍之人以激厉而鼓舞之且收而为吾腹心必将有触槐全盾结草抗回之报而其人又三军之观望也数人豫附万夫景随彼下驷碌碌其智力不能为变即有变而巳有为吾扞御扑灭之者矣大都戎事不外恩威而操阅之勤赏罚之必乃所以去其骄惰而销其邪心彼方日趋伍逐队披甲荷戈慕赏而不得畏罚而恐及何变之暇图哉闻向在事者一味讲学四方游傲虗谈之士肩摩辕门率见宾礼此所谓以名誉加于功实故前事之跟蹡谈者以为固出于改学之激成亦其素所为经畧者未尽也门下练达凝重凡生之陈岂能有出于门下之所未及者哉感门下咨询辄不忍自外如此尚祈裁教 

　　○报吴惺初 

　　齐鲁荐饥势不能无萑苻夫既枵腹待毙能令无带牛佩犊乎连日长安中春雪霢霂泥淖不可行闻畿以内怕沾足则山之东可知也天意既不欲重困黔赤复得使君宣　上恩德照临之即苏息必矣弟墨守陈言无能竖尺寸惟以为苟同侪为之何必自为此则区区素此耳 

　　○报王思轩 

　　坟地一节外人不详其曲折多以丈为薄于外家弟窃度壤未必吉即他卜亦甚易茫茫堪舆而争蜗角之间肺腑至亲而为触蛮之战即所执是而所损多矣鄙意谓不如巳之舍于久持而释于积构不惟无损体面而适足以明其高也 

　　○报徐华老送扇 

　　西川椷至猥叨佳箑之颁北阙疏陈忽见休沐之请遗簪谊笃虽欲去而不忘覆锦才高即片言而为律某循环讽诵愧惕交并密迩提携炎威顿远出入袖里穆如吉甫之风感恩箧中空忆九龄之句率兹陈谢不尽欲云 

　　○报庄阳山 

　　贤郎才名私心素所敛袵顷棘闱得其三试之作酝藉深厚固知其为有学有养而收之业发函则跃然喜以为名人魁士幸在彀中庶可藉为贡籍光而逭于失才之罚耳忽承尊翰归德过罪譬如盈尺之璧径寸之珠一朝而获之既巳大喜过望矣方当礼荆山赛涨涌而顾以为获者功也能无恧乎 

　　○报王麟泉 

　　南宫之役一夫睚眦谤声载道乃自触天网更谓人下之石如人酒色斲丧元气涸竭大命将至彼犹自恃疆健一日从某所宴饮尚酗酒骂坐归而疾发不知其疾之伏巳久而以为从某所来也而更怨其向所骂之坐客何以异于是苏子瞻称欧阳公以为君子有所恃而无恐小人有所畏而不为于今之世有翁而巳 

　　○报李鳯岳 

　　三吴旱而圻内多骤雨不识苍苍者意竟奚若县官蠲赈所济几何信乎民之命悬于天矣中秋数日长安酷暑异常几席如熨夜不可寐即吴下之暑或未必尔惟是清斋一榻块然独居所恃以不病在使君茂年尚未须此然亦以早服为上耳便诸一切而禁其侵牟榷政足矣此外亦无庸有事察渊之戒不可不守也 

　　○报黄月庭 

　　令弟水南一会遂成诀别二姬遣之大归可见弥留不乱亦惟长公能成之至于所遗产业授受价直左券甚明即豪右何所措其手万一当年未妥或求找求赎不妨调停要以和巽为善安静为福不可泥常负气有谓门面所系见弱示强此市人无识之谈长公勿听也 

　　○报董震峯 

　　东南灾报络绎入长安缙绅士夫相与蒿目而忧计无所出窃度贵乡二三闾右饥民求哺有司劝分即廪竭庾虗不得以亡为觧老丈不能无费心矣事不如意十常八九即得意时横逆亦不能无第以含忍为强宁静为福究竟是便宜耳丈品格尽高但尚有些英气先正谓英气便害事克治涵养即弟亦尚不能然弟向实以贫骄人今不称贫而亦不富也使弟多城南负郭田数亩宁能缓步阔视昂昂不为辕下驹耶横逆出于至亲尤与外侮不同顺以受之以杀其怒德以报之以服其心大都不过损财诎体而不知损乃所以益诎乃所以伸老子云既以予人巳愈有既以分人巳愈多旨哉言矣承教不觉迂谈及此高明以为何如 

　　○与黄肖葵 

　　屡损翰教特以尊翁序言久虗尊委欲俟有以借口而后裁谢都门事冗贱体病多襟怀意兴日□索然闻文字之役不啻公差之至是以他有索者展转辞让百计解脱独于此序则寝食未尝忘之而逋负迄今寥寥数语不敏不佞之效可见于斯矣惟门下贷其稽留而赐之斤削俾不甚芜秽以污先公简端亦门下责也 

　　○报王麟老 

　　诰命业竣事卷轴关领皆高邮李中翰名公荣典人人争效其情耳倾缘病狂者谵语遂使不肖姓字彻于听闻顾犹未若南宫蜚语之可畏彼盖盗憎主人怀螫而直欲甘心焉半岁两刼岂非赤舌在命而皆出同乡乃知吾泉如丛林广囿松柏桃李荆莾枳棘杂生并长蒙其芘食其实者固多而受其刺者不少亦足以征吾泉之盛矣 

　　○与沈玄初 

　　适会聂公祖云两台有建坊之仪未知果否果尔则表树荣典人所求而未必得者而不待其求而予之岂不知感惟是有非愚陋素心者左右亦见郡治牌坊其比如栉矣而树者未巳也坊之所树不能不与民舍相妨生日击民之苦坊盖巳矢心发愿不敢以不肖姓名苦乡之父老子弟即近有树郊墟稍远民舍者而生亦见谓可无以为也自生起家恩贡以及登第受坊直者三矣而以贫故悉取而餬其口今卑卑七品碌碌无奇而重费公帑损民膏益为无处矣往岁过家亦尝私语舍弟而还以早计自笑忽闻今说怔怔怦怦中夜不寐恐此役遂举素心谓何用是布肝鬲于左右祈鉴其志而曲成之未给可止巳给可归即经始可辍而区区愚情倘不可不闻于公祖者更望为之转达万惟留神次骨之感 

　　○报李鳯岳 

　　吴会大祲榷计宜不能独羡以向所闻诸关大都月计不足岁计有余即不足奈何取盈黄二瞻南关不以亏额损誉也而货榷与木榷微不同要之惟有一皭然便了此外非所问矣惠山之水天池之茗与使君为三清恨无繇对使君同嚼今岁弟赤舌照命藉芘幸不为难然以此不敢不益自兢兢耳 

　　○报詹明庵 

　　接翰教长至前得雪福星所照自当转沴为和此古所以有随车甘雨之说也承惠膏药日来辰起呼酒调服于弱体殊有助心庵不识和酒而以口尝反谓制不佳微弟为之指南几枉琼玉虗尊惠矣顾无以为报奈何 

　　○报李凤岳 

　　闻还朝伊迩忭喜良剧计此时吴门茗香泉冽适逢使君事竣日有余闲烹啜吟哦必有李白茶述卢仝茶歌俱竣燕市税驾班荆之时采取锦囊为使君一朗诵耳 

　　○报柯立台 

　　披阅考卷堂堂正正一挽近时诡异之习而返之大雅庙堂每以正文体为惓惓诚得学使者皆如门下何忧其不顾化惟是窃闻儒童考试令郡邑更调其于防私袪弊可谓算无遗策第恐官非亲临事出兼摄当事者有莫适任怨之心在下者少严惮帖服之意反不如循袭故事之为无失高见以为何如 

　　○报梁襟海 

　　门下甘棠在永春而长武新造为一方建万世之安其有功德于关中尤巨王门左授令人不平乃生祠之举尚有媒孽其间者此何以说焉生每对人谈门下操履政事未尝不击节而闲曹弱力不能推挽徒自媿耳然民彛难冺公论竟存即能靳门下一官终能使长武之人不尸而祝之乎门下徐俟其天之自定可矣 

　　○报梅春寰 

　　分臂后闻令郎之变珠沈玉毁旁人犹为失声况桥梓乎然而世界缺陷造物忌完即蚤发者之先零足知晚成者之长茂足下宜遣诸胸中勿复介介为也 

　　○报何霁怀 

　　劝农练兵议擘画精当惟在力行之耳而弟又谓一州六邑土地之宜人情所便恐或不能尽同倘令贵属各尽其所知见面相计度于画一中稍寓化裁变通之意务令与土地人情相宜而明府第提纲挈领责其成功则吏习民安实效可睹盖须贤能之吏方能为明府领此而明府既有美意良法不患无佐其下风者 

　　○与杨荆严 

　　敝坟户一事至累老丈居问鄙衷大为不宁梅老于弟同哉同年又同署先辈梅老云亡公子在焉世讲之盟愚兄弟共之黄景澄得过于公子若以坟主坟户之情为之解为之恳可也解而不释恳而不获有置之巳耳但使丘垄长在松槚成行西舍东邻谁氏不为吾守炙鸡絮酒甚处不是吾庐何必护细民以怼大家以书生而溷公府使郡公聒耳公子张目烦羣从之呼号动隶圉之拥卫岂不为市人之所诟病山鬼之所揶揄盖其识不足意不广虑不远气不和违背其兄平日之训以有此也道路阻修鞭长不及马腹心甚忧之适谢□绅行即移书切责舍弟令其负荆公子之前闭门塞兑置景澄于度外尤望老丈即日为弟一谢公子求其包容毋终督过以全世谊不惟愚兄弟获免于罪戾将先人寔灵承之 

　　○与庄阳老 

　　新命一下忭喜良剧　皇鉴忱恂既不为浮言所动方翘首跂足以为履声剑影旦暮遇之既而传闻素车疑信相半久乃知其果尔伏惟班崇槐棘养谢桮桊此于人间世盖为布有而乌哺暂返豹藏不稳祥琴在御征书在途矣 

　　○与弟尔立 

　　景澄事袛为求饶于公子则可不得即当丢去即使景澄无屋转徙他乡何患无为吾家守冢者凡事先自谋而后为人谋吾所以二十年来缄口括囊亲故是非一切不管正恐未能救人而先失巳况子弟之与士夫后生之与长年势分相悬干局自异故吾往年为表兄为土工二事亦尝语尔立曰此在我间一为之则可尔辈但以深藏为高致斩截为妙诀此意竟未之知耶吾辈爱惜声名力气不啻拱璧千斤之弩不为鼷鼠发机岂以为村夫野人相雠怨之藉乎吾平生无所不让人惟让之一字不以让人尔曹及诸亲故平居以我为怯懦不知我亦许多阅历磨砺纔得此怯懦一着诗云温温恭人如集于本惴惴小心如临于谷此吾兄弟所当服膺者也 

　　○报梁霖宇 

　　丈行后即寒冻每念吾侪挥鞭陌上入而扃户拥炉而丈驱车塞外涉沙漠冐霜雪此非诗所谓大夫不均我从事独贤者耶承教道西事如指掌所云三失诚得要领而所云坏于无□心任事之人者尤中其膏盲循环捧诵直令人投笔请缨而媿其不能也努力为之令人谓吾榜中有赵充国即吾党增气矣 

　　○与洪心庵 

　　治兵使者专制一方横金赭盖亦巳贵重惟是向者同巷连邸昕夕相过接膝抵掌衔杯对奕参横斗转散步而归此驩不可复续耳 

　　○报梅春寰 

　　新政诸议具见留心一邑之利病而老成经画洞中肯綮尤非操刀学割者比惟是为民捐俸固出一念恻怛而足下之家亦自无所藉于禄入第□人未能谅察反以为有意而为之则仁心义举适为谈资今捐者巳矣此后可勿复为也 

　　○报刘兑阳 

　　贱造男女宫中孛星在焉自分非多男而谓犬子必育方计岁作翁日独宿渐向闭关冀省事全躯足矣犬子既为异物独余老夫妇一双向来着筭一齐打乱乃知命苦而望顺劳而祈逸皆妄也初丧几不自持既而行役稍于事上着心苦亦渐忘役竣置妾弟亦强自宽解庶几不陨一线之绪以纾至怀不知竟何如耳 

　　○与李还素 

　　桥记削去六言益就简洁而大笔夷犹婉润似褚河南镌亦精善即其文不称而此石足以不磨矣年母窀穸之期深合古礼自志手书尤得欧阳氏泷冈阡表之意世有释服从政而先魄未妥抑或谒铭贵人徒得其浮语虗称而实不肖者视高见何如哉 

　　○报洪心庵 

　　粤东距故园不远又多丘里贤者之宦辙既叱驭凭轼彼中高牙大纛俨然一路开府也丈奉使后国事纷然而龙性难驯霆威不测李松汀谕教之请一不当　上意诸公骈斥朝省为虗繇此言之汲长孺而在未必不乐居淮阳而不愿出入禁闼矣丈以为何如 

　　○报何锺雒 

　　到林下时但当无事以当贵不出以当尊则何官不可若欲管事求人争山占海则侍郎不如尚书尚书不如阁老次相不如首相首相又不如见任总无快足之时而要之管事求人之相公竟不如一下位无求者之为高品也吾辈未能勇退以为高则当饬躬以俟命舍此两者之外无可为者 

　　○报王麟泉 

　　翁勇退急流之际乞身强健之年未倦而休未足而止鸿冥鳯举于今见之第恐膻不慕蚁而蚁慕膻飘然之志未可遽谐公交车之章尚烦再草耳 

　　○报王对翁馆师 

　　向以宵驾候伺不审遂失干将乃摇摇然与台旆俱西者独有蚁慕一念耳某居恒尝诵所谓大臣以道事君不可则止者以为今世士大夫即秉以道之心而或未明则止之义故其进而肩事间有濡忍以就功退而奉身亦或回翔而未决乃今老师进退之际光明介洁真得孔门律今矣 

　　○报伍充吾 

　　弟向有一子巳做了有发头陀不幸为东门吴乃始寻觅鼎器齿至发短家室之意泊如但得仰藉洪庥俾寒门一线不至终斩即于弟足矣 

　　○报张锦亭 

　　清源孔道过客自繁然都中谒谢亦不少惟是无失礼无失词则丈所谓吏隐之中而仕学并矣西贼□张东倭又告此时一萧如熏不啻宋宗岳辈视之弟正诵昔人论宋以为声容盛而武备衰议多而成功少此语正似今日而尊教尚以为视宋未知其强弱无亦李翱幽怀赋意乎 

　　○报申玄渚 

　　闻老师爽健日与客对奕未尝三日不出游真山中宰相地上行仙乃知向之为萋为菲尽力而排之者不为天下计而为老师谋拥护从臾将之极乐之地赠以无量之福惟恐其不逸不娱不圆不满也 

　　○报林鳯洲 

　　曩经省会叨扰绮筵彼时卜第方新甓础满地一别之后想堂墄阶除莫不完美而丈高怀逸兴日集宾游而卜昼夜浮白引满陶然其中林居之乐可想可慕恨不佞株守匏系未能拂衣摄屐相从于三山耳 

　　○报孙越峰 

　　门下出镇三齐为九重分东顾忧闻即凭轼登箂视师海上遥想大雅作用如临淮一至朔方壁垒旌旗气色皆变不佞每长安中夜望危枵之次旄头隐伏而文星炯炯独明冥火鲸氛更何容虑惟是向者同巷连邸密迩清光自台旆东移鸣驺绝响不能无巷无居人之叹耳 

　　○报钱心卓 

　　夏津虽承前敝顾其清楚竟与诸署不同吾辈当官惟有介洁守巳公恕待人但令吾心安即人心亦安矣而有所兴革尤贵三思吉凶悔吝生乎动者也承示诸所整顿具中肯綮而河防外一切不与此论绝佳 

　　○报黄谦寰 

　　今世大患在请谒盛行当事掣肘此不佞所以闭门塞兑一切不为人关说况使君所典军储国计一有不当谁任其咎安能以公家之事徇众人之私第当婉谢逊却方而不峻是亦远怨之道也 

　　○报纪九皋 

　　壮县分符良足展布第翰教销沮之云当是谦言实非不佞所望于门下者先正有净洗眼睛硬竖脊梁紧缚肚皮牢立脚根十六字吾辈士大夫所当佩服也 

　　○报郭希所 

　　承教谓中丞原以安民而于民反远此论前人所未发然要之所谓安民者秪是不扰之而巳若立意设法以安民而民反不得安即有司犹可化诲者似亦可姑毋轻动也足下与克老同调而克老节缩过处不妨稍为调停盖苟不自润亦不养交自足对前人而无愧在前为示之以俭而在今为示之以礼耳 

　　○报郭所 

　　克老清约亦是天赋予他一副肚肠如不佞做举人时匝月不肉食巳觉有嘈杂病今镇日说俭然午用肉晚用酒尚以药饵佐之袛缘体弱嗣艰坐损了几分志节可见好人亦要好命做耳若大中丞为一方勤劳即月姇数金似不为过易病苦节而孟子辨并耕此是吾道平易处身俭易家俭难不佞稍节缩室人摧谪不绝声今宝眷言还足下得一切行其意亦一便也 

　　○报李还素 

　　顷大察所吹求自内任外任居官居乡远及偕计之年微至屋漏之事虽究竟有全有毁而挂唇脗者巳多惟夫双珠合璧无颣无瑕经此一番声价逾重矣 

　　○报马诚所 

　　花封方甃城浚濠良亦劳苦然吉凶悔吝生乎动誉以之起谤亦易兴如经手如劝借如罚作一切远嫌谅具有早见宋儒谓避嫌之事贤者且不为似非所论于仕路吾辈裹足出门纔做欲人信讵可遽必人能信我也足下以为何如 

　　○报何霁怀 

　　大察时但忧一二相知有烦言者耳至于丈何尝起一念及见邸报愕然为惊冤一至此乎然向闻郭明龙答友人曰勿问考察但自考何如自考无过便去也好自考有过使人以为漏网留也不好弟以为名言如丈者亦可以泰然委运于造化矣 

　　○报钱心卓 

　　河署故清楚乃前人啧有烦言始知有清人无清署莲生淖中而不污莸生地上而不芳鹄不日浴而白鸦不日湼而黑自其天性也承教事体振刷上下相信巳身先不陆沈然后目前陆沈可得而理矣 

　　○报叶龙翁 

　　朔方之难赖翁石画渊猷巨憝遂歼祸本永绝为九重纾宵旰忧而士大夫因得委蛇冠绅晏然以居于此岂惟崇阶世赏朝典允宜即吾侪尚当搦管濡毫纪肤功而勒茂绩如汉燕然铭唐淮西碑故事而翁辞功逊美循墙益恭劳谦君子情见乎词矣捧诵瑶函为之三叹 

　　○与徐肖及 

　　云老言近接尊翰谓九转之功盖已七八如将遇所谓羡门安期者以士大夫屏居而所得若此不惟其羽可仪其致亦可羡也向京中尝拟为顺风之请竟尔因循今道阻人遐何繇息吾黥而补吾劓耶总之凡胎俗骨非丹台石室中人矣 

　　○与苏心竹 

　　闻府中障翳俱巳释然弟向谓兄弟请一假静坐三年则微暧纤毫无不尽见彼时不少垂听今以为何若然今共捐宿念不废懿亲竟是一归之力此外得失可无问也 

　　○与丁公子 

　　老师高山可仰身没名存世兄为贤者后人当令弓冶有传家声不隳今图南既遂连袂南雍勤以逊业慎以择友砥砺检饬亢身亢宗则吾师为不亡即不佞通家亦分耀焉 

　　○报王瞻明 

　　□教谓名实公私不辩不可求治安笃哉论矣而弟以为必君与相合相与冢宰合冢宰与其属合而后事乃可为今有虗名之士相不欲用而冢宰欲之冢宰不欲用而其属欲之又有其属亦不欲用而以羣噪众咻不得不用用则以为公不用则以为私用舍操于众人公私悬于众口而自巳胸中藤蔓亦尚难于一□割断而或着私意于其□未有以大服人心而关其口天下事所以未易为耳弟每从穴中观鬬徒为太息自史官九年秩满之后未浃两朞巳叨三转虽鴈序鱼贯而滥竽巳极进则丝毫无补退则衾影多惭将责人之实而巳犹未免为虗又安敢复谈天下事哉 

　　○奉许颖翁座师 

　　老师清净朝野共知吏于土者顾不知有式庐授室之风其负在彼然老师更能廓然不校不难撤其成构舍以与之则所谓川纳海藏弥彰其度而以其负全归之彼彼亦终愧缩而无所容在闾巷之见难毁成而重惜费必以体面为言此惟在毅然斩钉截铁如一夕?之祝融回禄亦何所恋夫至柔所以为至刚而退然处其下者乃所以为超然卓然而莫能为之上者也有忍乃济有容乃大惟克果断罔有后艰愚见如斯伏惟裁察 

　　○与苏凌岩 

　　士风既薄灶席之争常加于盛德之士老师行若完璧名若金瓯门下翼苦垂天之云安能以珠抵鹊与一青衿较曲直乎读老师书弥见盛德知门下自能善成之既巳弃如敝屣即精舍之额亦可无庸以为矣如何 

　　○与张公子 

　　闻尊翁计怆然执事隽才小试失利想当以弄奇失之蹶可起剥可复不佞不为忧独闻执事比匪人而有樗蒲之好果尔则虽试高等掇巍科不佞犹不为喜也从善如登从恶如崩纔检束则日就规矩纔放肆则日就旷荡即尊翁生平为不佞敬爱然其末年则不佞有不敢尽以望于执事者古人称择善而从想子道亦如此耳恃通家之谊輙敢尽言惟执事念之 

　　○报蔡起岑 

　　广文清苦重叨杯镜之惠三酌后揽以自照酡然其颜而皤然老矣能无岁月之感新梓观风录曾见否弟犹记廿年前南方时文无鬻于都肆北方学者明章句无失大指而巳乃今北士并操南音杂而寘诸吴越博士家言中不能别也其峻劲时或过之固人文之盛亦足以见风之一变矣 

　　○奉申瑶翁座师 

　　每从人询老师起居具知寝膳甚安兴复不浅松间碁局竹里茶铛蜡屐相随扁舟独往既尽三江五湖之胜复为六桥三竺之游此之愉快恐香山雒社所未有者小子侧闻便喜无量惟是远违墙仞末繇遡洄遵渚追随巾舄于芳游曲宴之间即瓦全竽滥实藉系援而负乘鹈梁方忧陨堕在三之报又未知所藉手于何日也 

　　○报詹明庵 

　　日趋事青幄戴星而出者累旬矣涓埃无补筋骨徒劳向者二朞之间自公多暇尚不能有所见功今衣裳颠倒筦簟单寒又将何冀然而此事有命存焉徒令同病相怜而频相问无以相■〈忄尉〉是可懊耳 

　　○报丁禹门 

　　门下向在司马署中持论甚辨今为治兵使者专制一方此大展骥足之时而赤壁銏潭故子厚子瞻二公遨游处也风流犹在遗迹可寻山川景物之奇足以供品题而矢风雅比年江道清晏尊俎从容何缘借翮彼中一款龙门为平原十日饮乎 

　　○报詹定斋 

　　河渠重计使君一朞之中瀹北疏南与河伯周旋良亦劳止荒度余隟亦有对垒而谭者乎弟自春仲日趋青幄昧爽倒裳即见猎喜心便亦灰槁它可知巳 

　　○报许颖翁 

　　东帏讲读盛暑甚雨不辍小子滥厕班行黾勉从事徒劳筋骨无补涓埃惟是金相玉质恭敬而温文学问就将人心大定此则　宗社之福老师衡门之下所祷祠而求者也然小子亦以是役不闲精神劳顿笔石久荒承谕令亲寿章强缀数语不足张之寿筵聊以复尊命耳 

　　○报吴上舍 

　　家不必日益但勿令日损即损而非以放侈豫怠失之亦数也要之儒与商不两益古人有云祝融同禄之相吾子然则安知损之不为益乎 

　　○报王华源 

　　彻棘后造贵邸会贤郎出壶飧款我蔼然父执之谊独恨主人避客逃之荻芦中耳公事巳竣重九后欲南之毘陵操炙絮吊故友便当遡洄而上会丈金焦间所有覼缕一俟面对 

　　○与王华源 

　　浪言集票出一二统惟尊裁中所著妓事不一而足虽风流儒雅亦自不妨而当诎首为吏之日镌刻流传得无为局促者駴视否愚见稍删之更足远播而久垂也何如 

　　○与林廸采妹夫 

　　儒家生计不离教馆十金馆可当永春百亩田乃不输官不家食则又过之不佞当年教馆有六七金者今人欲奢用侈薄小馆而弗屑行不检教不勤谁肯延致僧家有苦行静修朝夕焚诵足不出山而能使四方自来敬礼者自是一叚精神足以感动之也不佞尝持此说告人而信者少足下恐亦未之信耶 

　　○报朱文含 

　　贵治邻虏守而兼乎帅犹李牧雁门魏尚云中视内地独苦抑亦盘根错节可以别利器之区也努力为之荣名从此立矣 

　　○报李还素 

　　功名不在高第门人之彬彬不能掩举主之碌碌也何足动色相贺哉 

　　○报叶龙老 

　　自西贼藉戡定而三陲重负全以累门下之一身门下蒿目焦心运筹设画指麾调度可谓劳苦而功高比留卿邦士当宁等以缺斨破斧暂?优闲不欲令北山大夫有从事独贤之叹若计劳度器恐犹未足以称鸿巨而答劻勷讵知尚有求多于门下者彼所谓从旁论砭疽未知当者之难耳要之自有定评惟　帝念功自不为浮言动也 

　　○报宋芳麓 

　　绣斧行边文武吏尽属弹压指顾激扬之间山嵩摇形旌旗变色作用最为满志而以是明习疆场事如姚崇缘边屯成士马储械无不默记他日出而开府入而本兵处决无淹应答如响则今日为得力矣 

　　○报李还素 

　　武弁气麤彼忽方新之简书而争沿袭之抗礼丈以汪度包容之而请仪注以弹压之亦足关其口而服其心矣 

　　○与林近斋 

　　老丈曳裾王门是谓吏隐自可雍容闲燕处于不争之地而行乎无碍之途乃亦有白眼赤舌不风而波可见人间世太行羊肠瞿唐滟滪到处有之然何遽不能忍至鸣于当道窃谓负则体亵胜则忿滋惟有调停两解或可蹔使之革面耳高见以为何如 

　　○报姚罗浮 

　　绣斧廵行三郡使事将半想弭节海上尽收溟渤之观而自此西廵岱宗灵岩以及邹峄亦莫不登览即鹾台时旧游而輶轩重临山灵望幸自当有以■〈忄尉〉之 

　　○报董青芝 

　　世界原自缺陷德门百顺之后如朱明丽景芳菲烂熳乍经凉露梢觉稀疏然而芙蓉方开黄花独秀自足耀秋容而壮晚节与风霜相凌厉无衰歇也至于囷窌丰约之间门下本以能散为襟期汰冗为画筴要之自当有脱然者且古人不云祝融回禄之相吾子则安知生犊之祥失马之福不在于斯惟是放宽怀抱崇摄精神以送往事居持内御外此则所当十分加意耳 

　　○与边南亭 

　　下车有日毘陵人如赤子久离慈母一旦复入其怀旧悲新喜情景可画也 

　　○报黄仪老 

　　大疏至遂以得请不惟循陔为乐出处之际何明洁也今直需麻拜乃出视吾闽瑞气寰区禔福何如耳 

　　○报金省吾 

　　闽枵腹久矣窃计下车后业有调度以解倒悬独不识似此重灾亦可一闻当宁否即不敢过望自比于中州然孰非　上之赤子而不一赈救之也即不可得亦使　圣主知遐方有嗷嗷之民天之降割不独中州无亦宋李文靖日奏四方水旱意乎 

　　○报洪心庵 

　　参知膴仕又非有枘凿之阻俯仰不得巳之情人疑其胡然而乞身则并疑其胡然而罗阳又追疑其胡然而外徙丈固先张巳之弧而曰人之眼过不在人也巳矣勿复道朝中以赵惠文一疏之误角立锋起颠倒纷纭即公论甚明而夫听犹远不知如何结局坊翰之臣入而侍班出而修史守职而巳能置一喙其间哉 

　　○报杨恬庵 

　　士大夫既化为异物即有没世之思世态物情□自迁改此事之固然而时之不得不然者也后生辈久处卵翼之下犹然狃其故常遇一事之竞一语之侵即士大夫尚能包容而子弟輙以为外侮不能少降其气以下之或前人所为未妥今人乃得而求伸者而不能通方善处以为不可以当吾世而失前规必欲锱铢不捐勺合无损而后为世守为继述此之为见未必非佳公子也然亦泥而不知变矣贾年况善居乡公子贤明万无容虑然不佞愚见如此不知亦可质之公子否 

　　○与董汝立 

　　足下一女一孙沦丧能不伤情顾世界缺陷拂逆人所时有而□足下痛苦之甚至愦愦者两日而后苏此亦可谓爱孙而忘其祖怜女而失其父者矣想近来旧抱渐平新喜将至小僮北反必有德音以■〈忄尉〉达怀 

　　○报李临山 

　　近来惠文往往独行一意□□谒请不独以言为瑱方持而雌黄我故弟不敢关天下事久矣然治行甚高即以无先容而辍推毂则安用惠□□□ 

　　○报蒋元轩 

　　淮泗帝乡弓剑之藏汤沐之邑在焉河患□瘼在此时独殷想輶轩既至洒□□灾当有必然之画即河伯受约束无忧萌庶矣 

　　○报乐汝阳 

　　汉时循吏所居无赫赫名以奉法循职为高不佞尝谓不做好□不好寻好事做也不好贞不绝俗清畏人知斯足术也贵翰亹亹无一语不在民生足以观汝阳之政矣 

　　○报弋涞水 

　　花封虽迩动定无繇闻惟是政名常以口碑得之皷钟于宫声闻于外政不在援系间惟涞水不一字入长安故长安人咸知涞水耳 

　　○报何京兆 

　　涸鲋得斗水可活俟决海波当索之枯鱼之肆承教固救焚拯弱一良方也赤仄四文市胡饼十二足以无饥恐丐子不能得此数于市人是可教之彼不愿收坊或以叫可多得然竟不如一日五文之稳便且丐少则施多老弱残疾既收壮者可笞棰使也即啼号人不怜之第赤肤一节最急□□骇目衲为吃紧尝见有童丐而赤者可怜□□□壮丐亦不妨以一衲与之第与时须数语□戒而籍其名字年貌地方与给之日彼或惧查而重弃衲要之尽吾心耳矣心尽而后我与彼皆无恨也今日陌上所见较少可为善政之征幸更加意 

　　○报许葵台 

　　计部使君衔命而监一方之漕粟体重而事清有司自当承事惟谨而尊教乃云一揖外不相闻者此必惮北面而避折腰不足介意至于折礼则一麾而使君所以自处者巳得矣承教酒濯最是昨是袁州劾疏中有旧游语以此知今之论人者吹求无所不至而使君之体固亦不嫌于严也 

　　○报郭希所 

　　上督过言路一时惠文柱后几如黄台之瓜诸老投砭无功翻成沈痼始知曩时足下赐环真旷世事此来何以调燮之 

　　○报萧上舍 

　　留云一亭始不佞第欲稍□尽所遗之金而止而足下乃撤而新之骚然烦费皆从不佞□□虽足下不屑屑而私心有殊不安者然而亭之□□□知几何年所经达官贵人豪士狭客南北□□□陟其间觞酌流连见其朽蠹圯剥而不一动念即动念而徒低回太息移□□□又不知几何人而足下独以高谊而兴旷举■〈忄尉〉山灵之望而壮大江之观足下之名将与此山此亭相为不朽不独与恡啬自营糜其赀于第宅园林之奉者不侔视彼捐有用以作无益建浮图饰神宫者亦远过之独怪大记中以捐俸诬不佞不佞之愧将何以自赎也何时重续旧游当为此亭举觞谢足下耳 

　　○报吴惺初 

　　丈出处一节弟为系心窃见□迁诸公如某某皆未出其在仕路者如某某久滞百里犹然不迁也侧闻当事者之意以为既不能拔擢逐臣亦未敢抆拭迁客欲姑徐徐以待后人而其论则以为即或推动须急迁早转还其体面而后可了诸公之案如其未能而使久淹州县亦为无当也此其意非而论未为不是而弟之愚昧以身设处窃谓如丈者起家中秘列职西台□藩之体貌巳崇揽辔之威棱犹在又非有俯仰之累饥寒之忧既不为五斗折腰徒为一官屈膝带厌其金而以□为□盖恶其黄而以皂为华此不亦大径庭不□□□哉出处之际人所难言倘以为此从旁论砭疽不识痛痒者耳则自有劝驾之说料枌榆中人人能进之不待弟也 

　　○报王怀泉 

　　行后天威屡震台省风波满目揽辔诸公亦且不免公既远不在雷霆之下得以安位奉职一意为县官振刷鹾政展布四体于一方即此遭逢足征福曜不佞尸素无所建竖幸有二三君子表表一时既以分辉因而释愧所凭借多矣武林水乡与北地不同燥湿之宜倍加珍摄 

　　李文节集卷之十二 

　　●李文节集卷之十三 

　　晋江　九我李廷机着 

　　书牍（二） 

　　◆书牍（二） 

　　与方明斋学宪 
　　报王荆翁 
　　与程萝阳 
　　报黄锺泉 
　　报丘秀才 
　　报林省庵 
　　报周寅所 
　　报董上舍 
　　报林前峰 
　　报尤南华 
　　报胡葵南 
　　报周砺斋 
　　报黄毅庵 
　　报王大尹 
　　报黄别驾 
　　报邢知吾 
　　报梅衡湘 
　　报卢慈源 
　　报黄毅庵 
　　报刘望海 
　　报李还素 
　　报郭大尹 
　　报蔡见翁 
　　报吴霞城 
　　报徐黄冈 
　　报余大睦 
　　报许大尹 
　　报陈肃翁 
　　报张春宇 
　　报汪光化 
　　与李鳯岳 
　　报周砺斋 
　　报吴上舍 
　　报何婿 
　　报童金台 
　　报梅衡湘 
　　与史联岳 
　　报吴鳯麓 
　　报陈怀云 
　　报周敬舆 
　　与郑渭初 
　　报黄受我 
　　报胡葵南 
　　报徐玄复 
　　奉申瑶翁 
　　报曲带溪 
　　与沈雷门 
　　报杨止庵 
　　报杨止庵 
　　启朱相公 
　　答何婿 
　　报宜春张大尹 
　　报吉安张太守 
　　与窦淮南郡侯 
　　报王肃卿 
　　报申老师 
　　报申美中春元 
　　报何师尹 
　　报保定汪太守 
　　报松江张宿甫 
　　报何锺雒 
　　与陈应虹大司农 
　　报李鳯岳 
　　报施二华主政 
　　报芦洲党太监 
　　报何泰宁运长 
　　报李鳯岳 
　　报张翼明主政 
　　报总河刘晋川 
　　奉沈相公老师 
　　报毛觧元 
　　与周寅所 
　　报施二华 
　　报黄慎轩 
　　报范主政 
　　报北新关吴主政 
　　报潘鹏江 
　　与王思泉 
　　报陈怀云 
　　报陈志斋 
　　报唐抑所 
　　报唐见梅 
　　报窦淮南 
　　复符卿蔡肖谦 
　　与孙立老 
　　报蔡肖谦 
　　报孙月老 
　　报沈泰垣 
　　报刘淳寰 
　　与周砺斋 
　　报茅二岑 
　　报南都水王绍宾 
　　报张鳯皋 
　　报南吏部毕见素 
　　报南工司厅马苍麓 
　　报李介石 
　　报南营缮谭斗山 
　　报储樊桐 
　　报辛丑新进士 
　　报施昌岩 
　　报清江令张雨若 
　　报李霖寰 
　　报汪颐所 

　　○与方明斋学宪 

　　闽人文日盛士习日漓不但远逊先达即不佞子衿时距今仅三十年而其风巳荡然尽矣间尝私论敝习盖有数端而亦尝思所以少救之者不知亦可少効于函丈之前否不佞见曩时郡邑之试儒童试毕静俟揭晓无名始求续取别为一榜曰续取儒童若干册亦如之后乃未揭晓而求又后乃未试而求不才者求才者恐不稳亦求及揭晓则混为一榜至有三五前予亦以求得者而敝郡乡官人多请寄途广额数所限不能尽收孤寒无阶而进往往为人代考学台所录卷出孤寒之手名归贵富之家不惟失才且以滋弊愚以为即未能一切谢绝宜令郡邑先以此指榜示莫遽受刺谒即有来者付门吏庋置俟正榜既出方行启对无者方与续取则既不拂乎人情而正续昭然使才者得遂无求之操而省有求之费孤寒之士咸得进而就权衡之下倩代亦自无人矣然而大邑大郡有才与有力者俱多如额限太狭则才终不胜力似当稍宽其数然后不至屏桃李于门外而可以尽收英雄于彀中此弟向尝以告徐匡老者恐续取不可为令则第授指于郡邑大夫可乎愚又见欲革倩代无如覆考而儒童发案率于临行匆迫之时奸巧之人仍得以代考者代覆莫若先试发案送学始令教官率而听覆而又有廪生之保结儒童之互结此万不失一之术也或有以既进而黜为嫌者不知博士之籍不比乡书苟欲贤路之清何恤终朝之褫若不摘发之自我终将降黜于后人况但行一郡而他郡自无惩一人而万人自慑乎若夫临场大续幸窦尤多愚见以为不可借视他人但篇数欲多而收录欲少盖多则能竟者少置其不竟阅其竟者省劳之术也少则所得者精既不废续亦不滥续中正之道也至于闽本贫乡俗故俭朴当不佞诸生时即公子亦布袍即襕衫亦苎布即赴省亦多徒行今纨绮连袂肩舆载途势必苟求方能有此窃谓或可严行约束按临所至集诸生而庭诏之见有蜉蝣楚楚者特诘其阀阅云何贵介者教之以敦朴寒素者责之以守分而新进儒童令其襕衫必布使自今以往无敢以帛见者不亦反朴返淳一盛事乎不佞又闻年来人士或解脱衣冠夜行街陌羣聚戏场之下挟其年少才高以为旷达蔑弃礼法嘲詈前辈挟持官府讦谤缙绅而赌风大炽渐染实繁荡产丧身其毒尤甚诚先之以禁谕继之以咨访果有实迹挞罚行焉而令有司加意禁赌洿其场僇其师不以贵介姑息即有乡官为之解者明以台下为地方为风俗美意晓之亦庶乎其有瘳矣以前所称皆敝乡敝俗不佞愧不能表正輙敢以累台下此外更无可言者伏惟台照士风幸甚 

　　○报王荆翁 

　　使至捧尊扎及荣哀录获闻太夫人窀穸封树既竣古之人子以不使土亲肤为恔矧　王恩国典烜赫纷纶生死之荣区中无两隃想洋子佳城风气融结神司孝德必产为祥芝驯鸟以表厥奇恨无繇展拜墓下一证形家心穴之言惟是计祥度禫祈楫祷霖悠悠我思与诸生共切而巳 

　　○与程萝阳 

　　郡中奢赌之风日新月盛今贫士更不布衣而春元无复徒步纨绮连袂肩舆塞涂廉静何繇而兴请求安得不众似可出教晓谕或于行香讲书饮社读法之时面加告诫必将有所严惮渐返淳朴而赌之一节荡家丧身为害尤烈请严行禁约密访赌荡处所赌师主名撤场锢师解散其党庶其有瘳乎至于儒童之试当廿年前时有正取以先尽真才而后有续取以并及乡官正续昭然公私两得后乃未揭晓而求不才者求才者恐不稳亦求揭晓则混为一榜乡宦人多请寄途广额数所拘孤寒无阶上进则去而为人代考故学宪所录卷出孤寒之手名归贵富之家不惟失才且以滋弊愚以为未试之前豫以此指晓谕儒童莫纳刺谒即有来者付门吏庋置俟正榜既出方行启对所求不在榜中者方与续取使才者得遂无求之操而省有求之费孤寒之士吐气而倩代之弊渐销矣夫士也将养之为国家用也而奢而赌而钻求而作弊即他日做官何以禁人为师何以教人夫士也将安用之 

　　○报黄锺泉 

　　某自为孜斋先生婿即获侍先生孜斋先生殁今二十六年矣朋友之墓宿草不哭而先生犹然有黍离之感谊何高乎先生绩学不发必留以待其后人即次公之秀而有文令孙之颖而善诵天意可知也第吾郡才薮贫乡学必精必博而后夺标也稳教必勤必饬而后执贽者多此则有庭训在矣若某学行浅薄叨冐逾涯何敢以无益之棹楔重烦里人亦何敢以无厌之贪饕厚徼造化长者乃怪其无坊而详为言命无乃过于爱与 

　　○报丘秀才 

　　不佞久离举业不敢复为人评论承公万里相问一一披阅大都文字之法如歌有节奏庖有肯綮节奏肯紊一得则抑扬缓急无不中音批郄导窾尽皆迎?此即面谈不能尽未易以毫颖传也 

　　○报林省庵 

　　门下孝友恬澹俨有尊翁法程令读礼家居必能躬行古谊以率先里闬近来乡风侈汰全恃贤者砥柱其间而又闻米价腾涌廉贫之士值此食玉炊桂之时即励志愈坚而于节亦苦矣 

　　○报周寅所 

　　初至不能无倥偬谒谢既徧北使既遣此时院中树色参差禽声下上帘栊幽雅几簟清凉酬应希疏日有余适熊占兰梦维其时矣 

　　○报董上舍 

　　南雍卒业良便然不可以曳裾自弛而寡交游慎出入勤升散完课业毋甫往而思归毋始入而图出毋以规矩为文具不足遵毋以学舍为籧庐不足处大都志欲远事欲实意思欲宁静用度欲俭约可以进学可以立德可以保家可以成名他日纔做得事纔教得人不然即科第汶汶耳 

　　○报林前峰 

　　方州秩满奏最重封宦况亨嘉良为愉快然亦足以见丈洁巳爱民守官奉职之效清明世界正□迈往以需特达令天下知朝廷待循良不薄而又知士者精白谨饬之可以表见树立一破世俗资格墙壁之说使不佞迂谈确有证佐是所望于丈者也 

　　○报尤南华 

　　承教政迹种种廉明第使客公仪文书纸扎学宫之葺月考之馔恤刑之供亿军册之盘费义当取给地方而邸中酒米之需似亦不必来自潭府□吾辈第不以官自润足矣治人者食于人倘居官而家食既非中庸亦生倩议愚见如此高明以为何如 

　　○报胡葵南 

　　开矿之役诚不可无调度业未得脱手第当如司马真人所云正襟而受之明目而当之何灵棋之足信乎而矿役事体弟亦尝设身图惟及闻一二老成之论或谓当用土著而距流民或欲以矿徒治矿徒什伍其人而署置其有智力者为长使得操笞棰治之劝以旌赏诱以官职彼将竞用命而不烦有司或谓不必泥不动官帑之　旨竟当官为措处而后取偿焉第行之而勿请而中官相处尤贵驯扰之使不为梗而后我得遂所欲为古人谓智谋之士所见畧同大都高明巳先及此矣 

　　○报周砺斋 

　　足下为令兄襄事而调剂其孤寡送往字居所谓不为政而施于有政者也不佞班直甫更即值国戚哭临未毕随拜除书莅政后宫墙祭器黉舍射圃次第修葺至于士风骄惰始操旧约与之周□谢绝请托冀以反其久锢之习凡若此者非不□劳巳拂入而见以为居官任职有不得不然者诵足下勤而能逸圆以用方之教真中不佞膏盲当置之几案比药石矣 

　　○报黄毅庵 

　　不佞叨冐凌躐惭非其质诸生来学者少而习仿参焉乃二三选贡或欲图南往往来告六堂先生以为听之且空虗强聒力扳惟恐失之士心如是师道可知巳 

　　○报王大尹 

　　久不作荐书区区愚腐以为未有直指不亟于荐贤亦未有贤者不得自见乃事外之人冐为居间欲以尸其功而掠其美不亦恧乎 

　　○报黄别驾 

　　凡仕宦处脂膏易于自润人亦往往见疑尊教谓澹泊过度文无钱可取则与尊意合矣嗟乎岂有廉吏而人不知者第当皎然绝尘倘犹在清浊之间如二等秀才半会和尚终不足自见耳 

　　○报邢知吾 

　　自吾侪曳裾太学迄今几三十年桥门黉舍之观有加而章缝之盛弦诵之声大不如昔教法士习盖日趋而下矣此时而令奔蜂化藿蠋越鸡伏鹄卯岂其任哉每见贵乡孝廉任子逡逡谨饬无贵倨容然后益信齐鲁士行之媺南国不及也今令侄孙来又得一士矣 

　　○报梅衡湘 

　　向为丈祈举小金吾适询来使云以六月举矣金吾乎不为金吾者乎弟何尝忽丈舟中言顾所谓众母者既怯不能而所谓顺适其意以和畅其血脉者犹未得所以调剂之法此弟气魄方畧不如中丞明矣 

　　○报卢慈源 

　　风恬浪静便可安心放棹纵其所如恐过为分明反生痕迹而同僚相与所贵疏密浓淡之间浑然乃妙耳要之但■〈扌弃〉得一不要浑身浩然百邪降伏上敬下爱谤远名集此灵丹一粒可治百病不佞亦尝以语一二亲友而有志者少或以为吾所处食玉炊桂之乡安得不稍为计或以为世间亦有杨州鹤而欲兼得焉不知人生衣禄自定古今无饥饿底圣贤无饥饿底循吏如斗室盘飡但仕路少纡亦足自给如必大厦连陌多藏而后快意□则不能知之矣 

　　○报黄毅庵 

　　大教谦以为碌碌升散然太学教士未有离升散而为教者盖士习不醇日趋骄惰不佞日以升散为诸生刺刺而不能得之于诸生也今巳半年犹然如昨究何知巳 

　　○报刘望海 

　　承教广置义仓积谷溢八万而一取诸绣斧之赎锾此所全活粤人者无巳时诸路未闻有此举丈不朽之业在兹一役矣弟叨领成均亦稍稍有所补苴振刷顾无米之炊短袖之舞无足数于大□之前者还朝伊迩统俟面既 

　　○报李还素 

　　向读谈兵谈河大作甚辩兹麟阁图纪至成一帙所谓动而愈出者乎敬服今岁都中禁花炮市无鬻者承惠适逢客至出以佐觞客皆称赏此必王将军奉酬大作非市肆物也 

　　○报郭大尹 

　　去岁姬父曾以其子见收来告不佞度其必有不检以获戾于门下者弟晓以微分当守邑侯当尊而巳诸生门户事非不佞所敢与闻也承教具□姬生罪状傥犹得未减或可少宽之否若雅操贤声此生自无所容其喙者 

　　○报蔡见翁 

　　某亲见老师视学规矩森然诸生率有所严惮故滥竽以来守其师傅稍稍取成规整饬之而士风骄惰锢习难移即缙绅谈者亦辄近舍　高皇帝整齐严肃之监规而远引敷教在宽之故事不知所谓宽者亦秪是劳来匡直辅翼振德多方曲成之耳非姑息弛废听其怠惰放逸自便之谓也□所谓董之用威朴作教刑者又何为哉大抵狂□既倒而某欲以萧苇捍之宜不易为力矣 

　　○报吴霞城 

　　门下向自天曹出补臬宪时论绌之乃年来诸公掣肘日甚赐玦相随人始谓热柄难持而蝉蜕守雌涉而不居者之谓福矣 

　　○报徐黄冈 

　　盗情既有左验则公所傅比良当而直指别有见必欲出之公亦将如之何然公必欲伸巳之是在彼亦将不安吾辈于天下事惟尽其在我而止耳 

　　○报余大睦 

　　向尝承面语顷接尊揭具详其始末惟是两家□相门名阀世讲周亲所竞者中冓之言又当儿女俱亡之后似可两释即如揭云云亦觉暴扬巳甚矣自今愿一切弃置不然修郄不休又有从旁构煽之者祸恐不如斯而巳某叨笃谊故敢輙效其愚老师有知或以为不妄也 

　　○报许大尹 

　　贵治固杂夷然圣人称忠信可行于蛮貊岂有视民如子视民事如家事不妄一笞不要一钱只□用朝廷所与俸薪比于农之耕秀才之馆刻苦如此而民不感名不起官不悠久者史云廉吏久久自富此语虽浅亦仕宦之一术也若厌而思徙则志不坚而政多苟且一徙之后疵衅生矣况脂膏之地召猜不难浩穰之区剸裁未易事甫习而倏更民方宜而辄易奉此方之当道未得其驩而更向彼方之当道以求当其意此皆宦途之所称难而善仕者之所不乐有也 

　　○报陈肃翁 

　　自白驹在谷时事日纷今东征斧斨大见损伤而中朝之秕政内地之衅端种种可虑下好尽而上恶闻即以冠婚一事屡请辄阁今秩宗约九□以下分署合疏伏阙而祈之袛恐天高未易强聒倘因而触忤私忧过计有不独在冠婚者承惠诗燕居深念隐然宗臣忧国之怀小子愧不能吟蛩续貂惟有循环庄诵而巳 

　　○报张春宇 

　　读制义明道见猎犹有喜心至梦醒一编觉今是而昨非进乎道矣贤郎所镌近草曰汰沃而序以狂自命更称其从诸高阳托宿醉乡毋乃为他□着梦醒也乎昔有先醒之说鄙意欲稍更其序丈其谓之何 

　　○报汪光化 

　　饬厨传称过使客汉以为讥然宋张忠定公为守时范延贵奉使过金陵公问贤守令延贵举萍乡令张希颜以对公问何如曰入其境见其驿传治田莱辟邑无赌博市无喧竞夜更皷分明公笑曰萍乡固贤天使识之亦贤也繇此观之俗吏称过使客则专饬厨传以逢迎良吏凡百精明亦不废厨传而傲客故曰节用爱民又曰宾至如归二说并存之可乎 

　　○与李鳯岳 

　　接手教知年来究心内典启口容声无非瞿昙矣弟颛愚无悟入处惟是三十岁以后见语孟言言切实今京邸闲居时取左编名臣及我　朝前辈言行三复之亦足为感发砥砺之资盖圣贤不忍人禅亦慈悲圣贤无欲禅亦清净圣贤刚禅亦割断其道原不相悖也要之秪在躬行毋有讲道谈禅之名则善耳吾辈好行其德爱惜身名宁忍诟而不争宁捐赀而不靳所全者大也而亲戚不相体乡井之人所恨者彼所畏者我时日曷丧人情可推此弟所以宁失亲戚之欢而不敢府乡人之怨盖欲以割断成其慈悲生平战战兢兢直至死而后巳者也 

　　○报周砺斋 

　　足下假满日翘企前旌何又展裉也世务不阅习不透名实不扬历不孚壮而行老而休乘流则逝遇坎则止足下下其谓何 

　　○报吴上舍 

　　不佞迂谈阔论不谓公犹记存盖尝谓吾儒安得全置治生不讲第毋有余毋不足于先业毋务充拓亦毋令陨落此则中正之道耳 

　　○报何婿 

　　仆寒家陈人性好简淡每见世之姻眷以繁缛相施报力既不能意亦不屑也春间季息归龚氏业与龚郎约矣仆幸二女所归皆莫逆之家大雅之婿仆不但矫俗且思以其道易俗耳 

　　○报童金台 

　　东征始议士大夫竞曰灭此而后朝食曰使片□不返私心窃以为未易今兵挫饷艰当事者如骑虎不得下而向之言战者亦不敢辄变其说士大夫相与忧之未知所税驾也闽中远不能详闻是以负奇而思贾勇者翘然有吞鲸鲵之意耳 

　　○报梅衡湘 

　　东事茫无了期更啧有烦言将安所决筴乎弟之愚昧始终以为朝鲜不宜救夫救未必完也而我先敝不救未必亡也而我则完入井从人佐鬬自伤今直坐此耳丈以为何如 

　　○与史联岳 

　　白下故佳山水凉秋久霁风景可人日行九陌不异西山道也惟是同里寥寥同词林者独毅庵丈而复转去每感离索弥想清芬矣 

　　○报吴鳯麓 

　　仕宦固称畏途大才负诎造物寔为之然尝见敝乡张惺吾先生旧乌程令也后佥宪粤西大计以酷去而其人第介而严耳岂酷哉及其里居安贫守道非其人不见非其义不受殁而社之人相与塑像而尸祝之黉宫祀以乡贤粤西列之名宦繇此观之人品官评自有定论即诎于仕而伸于乡郁抑于生前而昭揭于身后吾辈惟有自修自检退而弥励穷而益坚如是而巳 

　　○报陈怀云 

　　不侒尝谓文体之正固在棘闱而尤悬于督学盖督学譬之场师也棘闱则求木者也藉令场师所树非楩柟■〈木巳〉梓求木者焉得楩柟■〈木巳〉梓而收之势不能空手归则所收必杂非不欲得羙材也所树者此耳 

　　○报周敬舆 

　　仕宦要清廉足下所处宜倍加刻苦仆为司成时国簿宋君始繇训导来任仆一见为尽言顷宋□别驾矣宁国颜照府亦瓜葛亲常与仆讲谈今□宁国大有廉声以亲老乞休而当道不忍其去安见廉吏之不可为也足下起家既非二君比诚砥砺何患不足以自见 

　　○与郑渭初 

　　门下为贵邑破荒今下车里门足称昼锦惟是吾郡日侈日浇在贵邑犹有未散之朴而郡中缙绅众矫枉为难贵邑耳目颛倡率易培其未坏而遏其将然在门下此行耳 

　　○报黄受我 

　　向覩鹾台荐章若弟先容不但渠撞了大岁□□掩别驾之美即今郄引退而当道不舍亦可见公心公论岂旁人所能庸力也然弟当丈始补姑苏为丈决策虽丈为仁繇巳而弟亦窃自附于赠人以言者矣 

　　○报胡葵南 

　　益都少激弟固知郡伯调停不能无费心留都郎署尚有欲抱薪救火者弟以为无益而重为　圣德累以不佞之言而止事有名美而寔不利于国者清议之所与而老成之所踌躇而却顾者也 

　　○报徐玄复 

　　承教岁办无阙则责有攸归矣礼部岁有拜裨出表湔除祭坟之需铺行称累者不佞一切取价自办今以为令而礼部与铺行绝矣他署如太学亦将行不佞之说此外未之知也然鹿兔非城市所有或谓不能不倚办于虞人万不得巳则取之无赔累收之无留难亦何病者高见别有处法更望见教 

　　○奉申瑶翁 

　　昨　上霈然从中降　旨选婚行取所为□□□遴台省周悉慎重其臣莫及而不以□聒得□□此矿店之罢亦将可冀惟是东师往而不返谈者援引淮蔡以数万人之命为小衂以数百万之供为小费以议撤兵为本兵之党为奸臣贼子老师睹此得无张目乎 

　　○报曲带溪 

　　战之难盖亦易知而轻言战者以英锐之气乘其好胜之心而藩篱之说误之也弟窃见中国不与异域为唇齿我之安危不系朝鲜之存亡朝鲜之存亡又不系于我之救不救而智钝才弱从来不敢易言天下事秦邮语次不觉吐其胸臆而长者以为知言过矣 

　　○与沈雷门 

　　留虞政剧其在今日尤须得老成为之调度专职一意自与代庖不同不独某有弛担释负之隐衷二三郎署有所禀承而百度得无丛脞此其幸在起曹者尤大耳 

　　○报杨止庵 

　　圣贤学术袛是躬行实践即讲学亦讲所为躬行实践者耳如夫子与顽子讲非礼□□听言□□仲弓讲出门如见大宾使民如承□□巳所□□勿施于人与樊迟讲居处恭执事敬与人忠与子张讲忠信笃敬如此等语至为笃实学者但当诵法孔氏佩服语孟检饬身心言行而以之齐家治国此之为正学乃近来学者专为空虗浮游之说置语孟不谈又或援语孟而傅会以空虗浮游之说及考其行则有背驰之甚者邪说诐行转相煽诱世道人心安得不壤某往岁北京见新进士言罗公子讲道而抽丰犹未识乃翁之学为何如昨读大疏备悉罗公生平此其人易知其学易辨与杨墨卿原似是而非无举无刺者不同而尚有为其所惑尊为圣人尸而祝之者何哉大疏盖不为文体直为道学而发正大严毅有裨于世道人心非浅鲜也 

　　○报杨止庵 

　　承翰教剖柝真妄而证之交际取与处巳处人之间实学笃论有益世道与不分真妄而槩指以为悟道者虗实相去远矣盖佛老入门勤苦过于吾道及其做就然后直捷快活而彼特了其一身如尊教所谓自私自利而巳使天下皆佛老宇□无人支撑将佛老亦不能自立然彼固自清虗洁净真真实实超出尘壒之表故谓之出世使人能为真佛老亦何病焉而今谈佛老者实汨没于声色势利而借无着不染以文其私则妓坊酒肆皆是般若玄关如此而称为易简直捷可以悟道入道人孰不乐而趋之盖名儒而学佛老名佛老而实声色势利不但儒伪并佛老亦伪也孟子辟真杨墨翁今辟伪佛老某所以读大疏而击节以为障川回澜不可无此疏矣名教所关何乡先达之拘又何伤嫌之有乎 

　　○启朱相公 

　　古称霖雨自天兴云自岳顷荷　温纶能忘所自不肖某荷　圣主高厚之恩感老先生国士之遇岂不思报効以去为高顾不得不去耳无庸某多陈惟老先生设身处之当去乎尚可未去乎老先生爱某放乎不放乎诚慨然放去可以伸言路可以息纷纭可以便廷推可以全某硁硁之节得比为人可以延某不肖之身不至客死即大僚之气亦因而稍稍振作人不敢以顽钝相轻夷此其所系良亦不少老先生谓放某恐失公论夫公论出缙绅今公论巳如此矣即放去而人有问者老先生但应之曰非我放之也非我放之也不将有任其责者乎小疏巳再上如蒙送拟万乞拟放即如故事病痊云云足矣仍求一揭赞决曲成某抚臆论报誓肌及骨未先朝露报效尚有期也至于朝鲜筵宴仍求别遣病苦中省得一辞少免累牍临楮不胜恳切之至 

　　○答何婿 

　　接来书具喜平安而所谓入潜入澹则圣贤工夫加于功名一等矣就贤婿而言一意勤学如董子下帷发愤潜心大业三年目不窥园之谓潜恬静自守厌繁华耻躁竞业之工拙反之巳试之取舍听之人即见有幸进有苟得而不以动其心之谓澹如是而遇试则赴得乃吾能自致青云之上不繇系援何其光明不得则或降才之殊或赋命之啬亦何愧歉盖功名之会何尝不当赴惟恶夫苟且以赴之者耳今世之子弟不恃巳而恃人而其父兄则不量子弟之敏钝敏者不教之勤学钝者不教之安分而为之请托甚乃为之作弊至有后来考败而为之求复当日弊露而为之营脱为子弟作牛马而教以穿窬彼皆做官有职之人家庭如此何以禁人请托何以禁人作弊风俗如此安得有贤士夫有佳公子来书言乡之亲友称主司滥听纳人士趋径窦诮吾婿不赴功名之会甘自暴弃此抽丰客佞媚者其说在公子之功名而其意在尊公之馈赠不然亦市井俗人语耳试问所谓功名之会操何术赴之而所谓暴弃者有才不学之为暴弃乎抑有势不使有弊不作之为暴弃乎吾婿胸中尽明白笔下尽清秀其为计袛当视师取友读书会课如尊公曩与仆及春谷一辈相与切磋故事以此进取亦自可望于尊公欲其携家跋涉数千里之长途寘之宦邸所见者案牍所闻者发放所与处者家人所陪侍者往过来续之抽丰客无师友无课程时亦披书而作辍多时亦作文而观摩少此其意似专为尊公管家陪客置功名于身外者抑或以科第难于世济陇蜀不再望熊鱼不兼得则仆常以语舍弟知止知足又一说也若以卤莾灭裂之学而又操功名进止之心直俟试期驰而赴之以父兄为介绍以尺牍代艺文兴言及此亦丁哂矣故慕功名则莫辞勤苦惮勤苦则莫谈功名惟有此两者此外即入监一节不愿吾婿为之吾婿中子但求尊公授产择其明白者食租衣税力本节用公赋不逋与人无竞于身让路不枉百步终身让畔不失一叚如此亦足以免矣因来书潜澹之说故辄极谈之今世俗家庭师友之间绝少此议论而来书所述亲友猥琐之语熏蒸汨没沦肌洽髓即有才子弟亦既与之俱化故荀子曰闻见之不众议论之卑耳如不肖此论窃以为世不可无而在骨肉至亲尤不可不以此示之 

　　○报宜春张大尹 

　　吏事亡奇亦秪是祷雨祷晴议赈议贷而归之洁巳爱民如来教而巳不佞荐士得贤者为国家尽力生民造福则不佞所为分耀割荣盖愆补过实在于此喜可知也 

　　○报吉安张太守 

　　南都风景甚佳百需皆便其相宜过蓟门苐值大计且辄代庖清闲之福竟为造物所靳耳腆贻袛拜泰和鸡四只医家言一只可疗一病今将次第属餍之令弱体□疆以彰二千石之赐 

　　○与窦淮南郡侯 

　　下车以来清操惠政播在人口幸哉吾郡有福星矣顾今矿税使出得无骚动势既不可止则所为调停镇抚之者良多苦心而至于以瘠薄椎鲁之乡而有繁华浇漓之习士寡廉靖民不俭勤此其患非矿非税而有甚焉力行教化旷然一大变其俗亦惟羔羊之大夫是赖耳 

　　○报王肃卿 

　　考语禀谢二节诚欠周全然公操守无瑕上官一访愈以暴白袛恐不能行取显陟若公之官可保无恙仆平居所以相戒勉者正防有此风波不易摇撼耳第安心如常守官奉法前程分定命里尚有某官未做几年仕路未了人无如公何即中谗以去亦何愧怍更不必向人求请也 

　　○报申老师 

　　某向读书至所谓以义为利何必曰利者犹以为圣贤之恒言及今见时事乖张海内骚然盖起于言利而其害至于如此顷临清之难窃意或可以有所感动转移竟亦未见则轮台秦誓更俟何日今惟有祝天祚宋而巳每卒业纶扉奏草始信老师经济遭逢之盛固不易及也某迂遇无当久在门墙老师所知蒙被栽培逾涯溢量更无厚徼之理惟是不敢倍违诲训隳玷身名则隐衷所自矢以酬　主德报师恩者耳 

　　○报申美中春元 

　　帖括虽日新日变然竟不离古雅既得手后袛是执此以往得时则驾耳若屡迁数易恐反失之不佞未子怜不佞者辄教以方不佞辄受之而未有验故曰大道以多岐亡羊学者以多方丧生是亦举业之喻也曩劳于摄官又劳于大察数月来始闲方蓄艾计顾其绝续有命存焉矣 

　　○报何师尹 

　　仆起家本贫归根复命亦不欲离贫之一字今俸薪外无他吃着外无余过此以往如是而巳鹤补非三品服不敢庋置之虗嘉惠 

　　○报保定汪太守 

　　大学言亲民古人下车问民疾苦盖惟与民亲而悉其疾苦之所存然后我得而为之地如医者问病审症药乃可施至于求取欲寡勿出票以生需索之弊关给欲快务面领以防侵克之奸而又时时召至案前询问有需索侵克否推此而行则亲民之说也不佞曾摄他署稍用此意人或以为失体不佞则谓宫体安在惟为国为民斯之为体苟于国有补于民有济吾不知其它矣 

　　○报松江张宿甫 

　　士得志于南宫里居而俟廷对此其地在隐鬼之间更未易处傥自以为无障碍拘束而稍不自贵重顾藉仕籍未通名先玷基先陨矣若平湖事大可痛惜即志在温饱一第尽勾吃着何自暴殄若是承教能采择迂谈躬行实践吾道之光也 

　　○报何锺雒 

　　弟向优游士林无所受事此来南中一岁间苟完大察历摄三部不甘汶汶稍有所为恃平日之硁硁为士大夫所知胥史舆台所见亦微有令行禁止之效而家事不问交际不修暇则观古名臣史传所载言行政事油然有实获我心者回视燕市役役于谒谢竿牍之间自觉为有益矣承教名马改折中使不来洁巳拊民尽其在我袛循此做去听其所止而休焉可也 

　　○与陈应虹大司农 

　　邦计艰巨而当诎乏乏秋有浩穰之费上无所不取而下又欲其无所不蠲此时之最难者矣某窃见当今财计不当议生而当议节即如南中一织造围屏灯帘费至十三万金古人云取之尽锱铢用之如泥沙又云不咎其用之不节而以为求之未至非今日之谓耶 

　　○报李鳯岳 

　　卞急迫陿弟尤患此病每觉而悔旋又复然大教所谓料理性情真是药石若夫不须安排此事来顺应事去如明镜止水光景是大贤以上人矣时事巳大坏极敝惟有随分尽职以涓埃报主而以一分之赐及民则吾辈所可为者也 

　　○报施二华主政 

　　芦洲幸守备公意合可保安静公亦易为力但守备公言公每称疾不欲任事想是向前以相左故今当不复尔矣我既与同舟须令彼见我与之恊力然后能得其心而事乃济夫子言执事敬与人忠虽之夷狄不可弃吾辈处中官如处士大夫即中涓可感也 

　　○报芦洲党太监 

　　公事苦心至徧历洲渚冐风涛而民不闻追呼供亿之扰可谓贤劳矣承教九万余亩一项既查得四五万亩而刘郎中原单尚一二可查大抵为朝廷任事惟有尽心而止即原奏数多　朝廷意广而江南止有此洲洲止有此数若以无为有以寡为多不惟害民亦为罔上故一尽心外更无别策亦更无用忧虑也惟放心终事是望 

　　○报何泰宁运长 

　　顷覩邸报文有征税之说小人言利蜂起　圣主如河海之纳不择细流即云不亏课不累商顾安得不亏不累也当事者之掣肘苦心无甚此时矣 

　　○报李鳯岳 

　　铨曹里中所时有惟贤者居之能为吾里增气昨所简用　帝知人则哲可见于斯矣里人来如织亦因以时间桑梓之事薪米之价因念窭人所苦惟是米贵而富室往往闭籴以邀其急诚有好行其德者紏合四五千金北走吴南走粤岁转其粟而来则平籴之权可操而郡人可济亦一怏心事也何如 

　　○报张翼明主政 

　　代庖共事受益良多乃水兑之政不佞谬有所申饬尤赖公留意推行一时军民咸受其赐诚令处处得贤者居之天下何难平也 

　　○报总河刘晋川 

　　积岁暌违承大教循环讽诵几乎过淮阴而趋阶磩相劳苦如平生矣两推巳久旦夕下其一则耳提面命庶几有所禀承若自惟谫庸陵躐至此如舠艇下吕梁又纵之棹沉覆之道也 

　　○奉沈相公老师 

　　三礼犹未见举窃度　上重　册立而讳言以故并冠婚而缓之愚见谓　上意巳定　册立犹可需而冠婚愆期求为急切即并举亦有先后非一日事也此指难告人老师必有遇巷之忠人不及知者而朝鲜之兵愚见以撤为是　天朝原不与朝鲜为唇齿倭即复来无论　天朝自如朝鲜亦岂遽为所奄有而不撤自敝且恐自焚非计也此督抚本兵之任似不当取决于朝鲜耳 

　　○报毛觧元 

　　承教方知公在制中即缺唁为歉而私心期公之切复滞此三年尤不能不以为■〈垂夬〉望矣蓄艾彻桑当及暇日读礼之中正可谢客屏事收心聚神览诵左国子史诸书以广闻见助笔力为他年必胜必取之计而翰教乃云心如乱麻此盖役其精神于观美酬应之间以世俗之虗文妨显扬之大事仆之所未解也 

　　○与周寅所 

　　留翰少再借以宫詹领者尤少风景滋味故为静澹所宜谅亦不久处耳然弟窃见此中之适酬应简寡书问稀疏若京师日下一番计吏计偕之周旋与炊桂食玉之费用皆此中所无乃国事日非近不如达又其大者矣弟辈日有余闲百遍相过更得兄来又何如适也一水非遥万祈夙驾 

　　○报施二华 

　　南郭少盘桓待命而行千妥万当过此乃得自繇顾窃谓足下桥梓常棣世受国恩不可不大有报答与浴沂风雩之士初未尝策名通籍者不同然年茂日富暂养而后出不迟也 

　　○报黄慎轩 

　　署中对房之称私心久以为无谓请与阁下共巳之词林以词翰为职业将丹青当代皷吹休明固不当示人以朴自有阁下而人知吾署中有董贾焉今储禁经帏久劳讲诵恨不佞无繇侧聆其音吐而一自南来拙不善藏短乃尽见更何堪为大雅听闻也承教过情令人感愧耳大礼尚稽正藉羽翼何得动白华之念 

　　○报范主政 

　　初借重时公台再四辞让以道体不耐烦苦为忧今则熟路轻车且岁除燧改矣事之不难而时之易迈如此顾念及代庖辄勤翰使具见岁寒之谊感愧不可言 

　　○报北新关吴主政 

　　承枉教具见勤职爱民虗怀求益意甚盛也不佞曩摄贵部见榷关故事后榷之数常浮于前榷不佞尝与诸公谈以为君子不尽利以遗民若日益岁增国家万年无疆更何底止愚意欲易渐加为渐损即如前报千金今报九百九十即少此数金而廉者自廉能者自能于国计无毫发损而所益于国脉国体者不知其几千万也及阁名臣录成化中有大司农周文端公经者委官监税课入多者与下考则不佞所论先辈巳有先得我心者矣古人言存心天下加意穷民总之心要存志要加诚存诚加而民不被其泽者否也高明以为何如 

　　○报潘鹏江 

　　自来铨曹如门下有几乃途次家居不佞亦莫不闻大都此事与俗人商量不得先正有净洗眼睛紧缚肚皮硬竖脊骨牢立脚跟四语尽之矣 

　　○与王思泉 

　　朝政多违惟谏垣召用旧人足称盛典顾盖高之听未易入也昔称伏蒲折槛引裾之事其人主与拂士诤臣相亲近而后得关其忠今徒藉尺一之牍一留中而万语千言悉为瑱矣不但苦口更苦心此时之难如此吾丈燕居深念中间肯綮当在何处如古人一言寤主当何术也 

　　○报陈怀云 

　　留京铺行极苦官府之累而科场其大者今大家讲求大意主蠲而一二无识尚有借办之议胥吏辈则以科场为市铺行为鱼肉者也此在斩钢截铁一刀两叚耳老公祖提衡一方于民生吏治无所不得问无量功德在齿牙余论间也 

　　○报陈志斋 

　　翁栖迟衡泌肆力绵摩迹绝公庭德孚乡井坝田山庄隐然为子云之玄亭庚桑之畏垒矣恨某未即解弢脱网陪履綦而捧笔石顾知还不远叩关之日亦大草杀青之候也 

　　○报唐抑所 

　　长安分袂遂隔清芬即白门密迩云间每从士大夫获闻台履而欲如曩日同朝比肩接武聆讲诵而陪笑语不能得也特召久需而容与盘桓独高难进之节今衮职国步殊望前筹若南曹无大事咫尺之义涓埃之効某也不敢不勉耳 

　　○报唐见梅 

　　门下清望在乡评乃不佞束南都更闻门下在上杭时郄金辞馈之姱节窃私心敬之适程郡公相问辄以门下言非私谒也墨授不庳岩邑不小不为可以有为惟努力 

　　○报窦淮南 

　　台下皭然之誉在宣镇者窃尝闻之缙绅间而今之在吾郡则口碑藉甚此岂可以虗辞借也即如儒童之试向来混为一榜其弊至于不才者求而才者亦求孤寒无阶上进则为人代考自台下先尽真才而寒畯扬眉功德无量矣闻常州郡公亦如台下而吴人无后言更翕然颂之夫人节不纯白故每有所委蛇而不敢直遂夫既皜皜而人何所容其呶呶乎吾郡所病在于谒在奢华而士有赌风民若米贵台下清严节爱风俗之转移士民之被格亦巳多矣夫其三者在台下颜色齿牙间而其一者不能无费盛心之调度以吾郡遭逢如今日而犹有阳桥之缙绅樗蒲之士子家纨户绮炊桂而食玉则更无可复望之时矣 

　　○复符卿蔡肖谦 

　　矿税之谏毋论士大夫即询之途人谁曰不宜惟是窃见矿税以来谏者无虑千章即南中九列疏三上矣即大疏所欲税银令有司征解之说亦巳有及之者矣而下益恳　上益坚如拔山如沃石尝谓此时即关龙逢比干之忠苏秦张仪之辩皆无所用者也藉令有能感动转移者此其功所谓旋乾转坤补天浴日或在重臣亲臣　上所腹心信者以附耳造膝默默而收之使迹冺于外恩归于　上断非疏逖之臣连名露章之所能得也翁所占云柏柱载梁坚固不倾者盖坚固难动之说神巳告我矣不可则止大臣之义也不得其职不得其言则去官守言责之义也吾辈在南中随时随分凡可便公家利生民者尽心尽力以此少効其报是则所可为者耳 

　　○与孙立老 

　　自集义养气之学湮而担当执持之意寡寥寥宇宙硬竖春梁牢立脚跟矻然不可震撼摇夺者几何人哉　帝鉴耆德特起留铨盖追念其清公行将授以魁棅除旨一下留都绅佩举手加额莫不以正人复用卜世道之将亨而某席宠惟旧禀度方新得朝夕侍履綦而聆提命其为忻忭尤倍万于恒情者端役袛迎愿言夙驾 

　　○报蔡肖谦 

　　白门阴雨浃月来牟伤矣连日祷祈今喜初霁未知明日何如承大教乃贤者之居雨师亦不少顾惜何不仁甚也然古称上漏下湿匡弦而坐者此何等人哉言念清风不胜企仰 

　　○报孙月老 

　　老年丈人伦冠色即当出而济世匡时而暂以其如椽之笔发武库之藏矻矻于编摩著作间足称三立令人羡仰弟尸素多年偶摄他曹不能无所事事人言过实申老师亦尝移书今复闻尊教伏惟元老巨公之指南明师密友之忠告所当服以终身而司空旦夕且至秋间叨满行图乞休自是皆藏拙之日也不知千秋大业何时杀青即归卧林丘尚思寓目耳 

　　○报沈泰垣 

　　昨秋录士疆半出台下前矛今获尊惠大雅录卒业之则所收犹有未尽者以台下藻鉴若此士何患不特达而相知故不佞非无一二亲昵而不敢有所游扬度其不足当孙阳之一顾也乃尊教奖其峻洁而方之龙图过矣 

　　○报刘淳寰 

　　南中借重数月间而大官之政犁然咸理乃开心见诚以咨询直谅之君子至于戒行之际尚留心会计治文削牍惟便国便民为惓惓此非无人我齐得丧古哲人之芳躅乎而综核调度特其一班矣不佞隐衷深念每用喟然 

　　○与周砺斋 

　　屡疏荷留神然犹未获矜允岂公未以不佞苦情力恳沈老师将谓贱躯尚可勉疆邪犹记往者敝座师苏公乞休不佞代草太宰蔡宗师之去不佞从臾之敝乡王恭质公求去未得不佞为恳求政府太宰去而完名王苏二老去而首丘人多三君子之去而三君子亦以不佞为能成其去也今公似犹落套数未见相成私心窃不能无望焉僮仆寡鲜又当获时不得巳仍以和凂疏揭烦点检即于年内上之切勿与人商量也 

　　○报茅二岑 

　　部以工名所领将作所司金钱竹木瓴甓之事弟偶代庖不善藏拙实赖年兄老成直谅与同署诸公成所欲为匡所不逮迄于释负幸未至偾□覆餗则蓬麻之藉多矣大教奖赏踰溢至以韩富相期非所谓拟人必于其伦者也捧诵循环惶愧无地乃莅芜踰月而积滞尽疏课入尤盛非精勤何以有此 

　　○报南都水王绍宾 

　　旧役来获捧诲函过承远念至所云贵署事体清净宁一此实贤者能始终之盖法易立而难守弊难革而易复执持抢当不徇不挠非牢立脚跟者不能也不佞即卧病林间闻之甚喜敬因役去寓谢不宣 

　　○报张鳯皋 

　　政事惟画一则清静此黄老之恴古人常用以治天下但不可流于惨礉耳今人患无特操往往以巳徇人其敉也不胜其扰此意知者殊希承教衙门中事故敢及之不佞朴直人也水之冷暖饮者自知仕止之际不告于朋友盖非朋友所能为谋耳承劝驾且感旧谊力疾寓谢不尽欲言 

　　○报南吏部毕见素 

　　古人受业专门有师以及师之义今以一日之推毂而称师巳非古道况推广之乎不佞所为不敢仰扳者以此惟是高贤大雅陟在清华则不佞之私忭实深而适尔参商不获追陪又不能无恨借重之迟而不佞去之棘也 

　　○报南工司厅马苍麓 

　　彭城别后遂无繇见颜色追忆不佞代庖时不佞误认真二三君子亦不以不佞为假也如熏如箎如枹如皷足称一时同寅之雅而门下明敏爽豁能任肯任尤不易得者此不佞所以遘会乘时因人成事亟亟然如恐不及窃欲少效涓埃比于借花献佛之义而今一想前景为刍狗为蕉鹿矣承教一时诸公多不在署而门下摄屯田清署大才不足当剸割惟是留曹以摄为常若非当真料理不无丛脞此门下所最悉不待言也不佞病中然至对古人谭旧事不觉亹亹惟亮之秘之 

　　○报李介石 

　　病中荷教音奖藉逾溢令人惶汗不佞尝谓今居官者欲有所振刷则曰难为前人又曰难为后人不知凡事袛要求个是要自巳停当若照管前后要前人好要后人好却不要自巳好何哉但勿曩人扬巳便是粹然为前说者大都不肯做好而借人以为解者也门下赋性清贞而气体之充尤非南人所及即不佞尚要紧缚肚皮门下自是天生一副茹糵飡霞肠肚故筦库之净直至无前然此门下一班耳今矿税大害吾辈争之甚力然未有以感动人主压服中官而徒以笔舌与之争即颖秃舌敝恐终不能有救易曰告自邑不利即戎自治之说吾辈所当讲也高见以为何如 

　　○报南营缮谭斗山 

　　病中承翰教亹亹之词惓惓之谊令人读之不能释曩留垣岁万金不过南北十门今修十四门而岁岁有万金之省此事非公台不能而公台亦以此足垂不朽矣不佞考满时尝属太宰留公台终事似不应有计部之移果尔亦止遗应天四门而工部之事巳毕不佞向所以亟亟然者正为人难得而时易失虑不能无差池也如除目不下幸并力为之为浮图者必合其尖不了不惬而道体虽平鄙意以为自奉不宜过啬巳详具昨冬小启中矣不佞衰病不能出力疾寓谢不宣 

　　○报储樊桐 

　　都门叨扰顷闻拜命喜甚欲鸣贺而木及也乃辱记存贱生重醵远贻不佞即不能不以身为壑能无愧乎谢谢南省久虗荣任后当倍加光彩谏垣绳纠大义公素所蓄积若以不佞所见南中事则多缺官希视事频差假而中山之后贫宜恤入贺之勋臣輙用四舟滥宜裁至若会估物价向先郎署而贵衙门乃据而酌焉平则依多则减虗冐则纠其道王察其意王省其象如总裁其体尊其貌严不以私谒私人与于其间而后郎署有所惮羣小无所觊此旧章宜复而会收会放无愆期□□领文无停晷一勤而万人便一快而百弊销此皆贵衙门事也大教下询敢以此为献亦以此为谢然祈姑秘而谛观之采择而行毋别商确可耳不佞衰病不能出天下事犹可为惟公勉之不宣 

　　○报辛丑新进士 

　　南中间诸公佳报喜甚盖匪世俗桃李之情而区区藉诸公以报国所为盖愆补过分耀割荣者于斯焉在耳远辱记存深感渥谊惟是醵金戒币当释褐而有此厚费甚不宜也敬用璧归统惟照亮 

　　○报施昌岩 

　　承教感远念且见公襟怀风致有超然尘壒之表者惟是公家父子兄弟并当努力勤事立功报主吕祖竺干之指须俟宦成身隐方可言耳 

　　○报清江令张雨若 

　　不佞自留都归去巳将终焉敦迫重来画蛇添足向以为上界事难矣抑有主者袛可料理下界乃今干界事亦不可为如公宰一邑理事事理便民民便革弊弊革惟公所欲为耳如部堂者臂欲运而指不动股欲前而踵不举□画诺坐啸乃可□姜桂之性又不能正引□□休忽接诲□□□□太平可立致不觉胡卢而咲隐衷私念当知巳之前又不觉直吐如此不宣 

　　○报李霖寰 

　　惟台下勋猷闻望烂然舄奕于域中今特膺隆寄障川回澜即受事方新河伯波臣巳阽然俯首而就约束矣不佞尝谓天下事第有得人而付之专任而责其成功即集思广益一听其人毋从旁参毋从中授而事乃易集故宋人议论多而成功少乃今实坐此病盖私心感慨久矣迩捧大教至所谓经费之裕尚无难议论之息真不易者不觉喟然大息以为实获我心然宿望先声譬之国年当局旁观袖手恐今日之难又不在议论而在经费也某向仰有年日望玄圭成功赤舄归朝一睹手仪少酬夙愿顾某之衰庸不知□□缘分否 

　　○报汪颐所 

　　绣斧贤劳为年既久中涓旁午良亦苦心不佞尝谓此曹不可以士大夫法度□之却当以士大夫礼数处之有以压服其心而又务驯扰其气救得一分即宽吾民一分谅高贤□此一方民亦用□道也不佞乞身不遂结束重□□□□□□□□为不善息之射不可知矣大教溢□□厚望之何能称塞 

　　李文节集卷之十三 

　　●李文节集卷之十四 

　　晋江　九我李廷机着 

　　书牍（三） 

　　◆书牍（三） 

　　报马诚宇 
　　报骆台晋督学 
　　报杨济寰 
　　报徐觉斋 
　　报郑世子 
　　报洪桂渚 
　　报郑如环 
　　报李还素 
　　报储樊桐 
　　报李廵按 
　　报曹仰筠 
　　报饶学道 
　　报储樊桐 
　　报王四洲 
　　报赵南老 
　　报李修吾 
　　报李介石 
　　报吴左海 
　　报王怀棘 
　　报何霁怀 
　　报汪颐所 
　　报徐石楼 
　　报窦淮南 
　　报陆合浦 
　　报杨□林 
　　报徐文江 
　　与洪九霞 
　　与藩司 
　　报骆台晋 
　　报刘云峤 
　　报曾见台 
　　报洪桂渚 
　　报梁霖宇 
　　报陈志寰 
　　报曹嗣山 
　　报莆田尹蔡五岳 
　　报郧阳胡抚台 
　　报王怀泉 
　　报杨止庵 
　　报赵南渚 
　　报杨少林 
　　报徐理斋 
　　报吴左海 
　　报郑昆岩 
　　报王荆老 
　　报王缑山 
　　报洪九霞 
　　报乔聚所 
　　报徐荐所 
　　报陶石篑 
　　报孙月峯 
　　报钱心卓 
　　报黄锺梅 
　　报徐理斋 
　　报刘兼庵 
　　报晋大行（承宠） 
　　报刘云峤 
　　报杨贯斋 
　　报丁敬宇 
　　奉申老师 
　　报申老师 
　　报甘咫亭 
　　报方曾岳 
　　报须桐乡 
　　报叶台山 
　　报张鳯皋 
　　报孙月峰 
　　报叶玉城 
　　与朱云峥 
　　报康骧汉 
　　报孙蓝石 
　　报陶石篑 
　　报阎莱州 
　　报叶台山兄 
　　报永春尹夏 
　　与俞德化 
　　报骆台晋 
　　报郭青螺 
　　报甘起亭 
　　报杨贯斋 
　　报郭青螺 
　　与李葵孺 
　　报康按院 
　　报孙月峰 
　　报穆桂阳 
　　报温州李通判 
　　报李吏部（延大） 
　　报沈老师 
　　报岳石梁 

　　○报马诚宇 

　　楚事之议敝部覆疏以责成抚□□□而议单之不全录当日情景详具小疏中右堂以楚产楚咻失口召猜方与同舟人不能无疑□疑不佞然其原单黏钤候发全单抄送中书即抚按之责成虽非庙堂之指固不谬也至于推□曲□亦巳详小疏中客郎以堂荐转司取□□旧祠郎□□□□故物又有谓右堂以范宗□□谥刘畏所□□□不欲其乡人为祠祭诘典如此而王府名封一节司欲严欲徐堂欲宽欲快胥吏辈□在严徐鼓煽其间始司与堂争继则吏胥亦敢与堂争吾不能忍而笞之彼不甘受笞而外讪焉故又致有仪郎受制胥吏受辱之人言不知郎□□□吏吾胥吏也将使吾制于郎制于胥吏乎盖旁落下移所繇来久矣乃推举之误在地不在人而不佞尝深维吏曹故事每省直用一二人者谓其能知一方吏治一乡人才非以华贯要津为必均分而覃及之也及其后则其邦大夫反不便于雌黄其邑子里人反有难于月旦贤者中立而不贤者以行其私若论大公惟当贤而不求者之务举盖惟贤能进贤惟不求能谢干谒如地不乏人循故事可也如偶之间一不拘可也且　上方□□爵疑铨曹今见吾辈瞑目而争之不益重其疑锢其吝乎大教高论此圣贤天下一家万物一体之心吏部稍一分疏言者便以饰非疆辩攻之而□尚恨其无大发明此等迂谈独公与不佞语可耳不佞见人之多心事之掣肘以为色斯举□□及此时□□□未厌其谫庸诸公未斥其□□抽身而去少□□退之风而欲为古人接浙不脱冕而行胡可得也日乃就病榻与所司讲明条陈披攊衷肠以去就与相要约适承大教劝勉之勤不佞调理数日亦且出而视事如犹枘凿更须再告不佞前疏固云此□元不为身不为家无所恋□□□所觊于后此□□之要言可以告　君可以告友如事不从心有去巳耳居停过扰重承笃念尤不可言 

　　○报骆台晋督学 

　　生平不好言事既署部不能默默乃大教过举恐以言取人将失之矣得郡守不若得廵按此纲领之论今未得即代而代者又未知其何如大抵与中官处先能压服之后能调停之江右夏抚台最妙人之云亡良可叹也 

　　○报杨济寰 

　　九月二十五日京师地震敝部疏列年来地震之多而专言其繇开采伤地脉所致疏方上而大疏至则震更异常昔人欲人主兢业日取四方水旱盗贼奏之今何术而可动　天听回　天心乎前日小疏所称郄利之方借□□□曲之隐□□□开导　至尊此迂腐之谭必□得之数也大□□取焉敝部岁终例当类奏灾异前岁疏言上下交修发票而寝去岁专责难并寝其疏而从来类奏必经奉　旨下部丈今多不下亦姑据揭以奏然竟是文具耳奈何 

　　○报徐觉斋 

　　往者吾侪蒿目无心妄忧天坠干唇敝舌常苦听高不谓阳春倏回甘霖大霈机繇中转事不先传此乃　圣主之明　社穆之福吾侪自此安心息虑并游熙皞之天亦宜一意殚精竭其股肱之力矣翁资逾三纪秩满六年清望在人韬光巳久今隐鳞藏羽尽见摉扬岂有鼎彛而不荐登清庙明堂之上者哉盖以其时决之也 

　　○报郑世子 

　　向□曹羣下相传贵藩久不欲□□有异人如巢许□后见涂廷尉自道得谒老先生于其按汴时博雅如刘向礼乐如河间若其廉让孤高则首阳之侣也比得大疏循环捧诵徧示诸曹郎喟然大息曰嗟乎今之世有如斯人者乎有如斯人者乎盖老先生直求伦顺例恊理富心安意在求□□矫焉而以为名高者也此何疑而持之十五岁大疏七来敝部之迟留岂非益彰老先生之高谊哉不肖某素乏持重即证据表牒僣为议覆不独为老先生了此一片心亦以风砺缙绅士庶他日纪之青史贻之来兹以光扬我　朝宗藩之盛使百世之下闻其风而顽廉懦立疏既具矣适值大庆迟至　颁诏后而后敢上盖不能罄揄扬所处亦不为优典惟其考核草创则有司存其感慨处乃不肖之笔亦出不肖一念好德慕义不能自巳之心谨录呈清览若曩日小启袛为职掌奉干而重辱报章过叨奖饰愧弥甚矣 

　　○报洪桂渚 

　　集义食气不肖向常称之年来又辄称知仁勇盖仲尼对君问政即博学以至笃行皆政也而勇即气□即义惟集又在先一步耳士大夫无志当世但商财贿计资俸惟应酬周旋为孜孜一先朝露冺冺灭灭真大教所引蔡文庄公之言王侯同腐草者矣不肖亦尝谓恶人不可为也庸人岂可为乎以门下同志辄敢吐露惟秘之 

　　○报郑如环 

　　尊翁恭介公以清节闻海内不佞不及侍尊翁而幸侍公台于陪都如不见麟而见其趾也南宁之行不佞僣以家法为颂祷今承翰教则别驾秩满鹾署事竣以给繇而来操持誉望亦可知矣 

　　○报李还素 

　　王府事经繇礼部耳事之是非部可无预明龙兄直而未慎然妖书有何干涉竟亦不能文致之若弟小疏为推举萧丰源添注黄仪制二事人言铨部而弟实为事根义当引罪又非楚之以也然与郭同舟余波及我不能无戒心而初念本不欲出出而徒见险巘劳苦绝无滋味愿息思归未尝一日忘特未得脱手耳 

　　○报储樊桐 

　　南中事尽有正不专以白简为建明如矿税一节吾辈试辍而不争至半岁或一朞　天心倘可望自动而后听密勿之中因而默赞之未必不是一着也今言变异水旱盗贼而辍矿税则谓此直借词以悚慑我并变异水早盗贼而不之信有如变毕单言变异水旱盗贼单言水早盗贼即未能动然不生疑来教所谓拾余唾以塞者亦可免矣 

　　○报李廵按 

　　楚事多藉处分藩宗底定上纾　圣怀下■〈忄尉〉羣望即敝部得载其清静感忭如何至于江夏公担当太锐智虑全疏然其清白刚方官评乡评目不可贬台下昭雪而保全之此义高矣 

　　○报曹仰筠 

　　南都铺行往时称累至于叩阍弟偶摄户工因与一时诸老为之蠲免调停定规立石于闾阎不无小补今又三年不知何状绣斧廵行之际诚得词组及之其利溥矣 

　　○报饶学道 

　　不肖尝谓督学在公与明而公尤难盖吾辈故治博士家言以取制科其于较阅如老农辨谷粟大贾辨货贝则亦何难惟夫干请一端自非平日卓然有不可干之高节当事屹然有不可动之特操未易杜绝也而所系士风所不利于孤寒尤甚非止文艺较阅之得失而巳台下衡鉴高悬锱铢不爽而清标正气能逆郄阳桥于数百里之外无敢干亦无敢怨若夫南郡恶俗知不能得之干请有移而用之倩代此等魑魅不可理度不可德化台下其谓之何 

　　○报储樊桐 

　　读公疏皆应天切务而不肖窃见时事其不能得之于　上者巳矣亦有吾辈所得为而未为者即如昨敝部钦天监历日纸户两县拘佥九名而戏小银匠吏役在其中皆经两县面审至敝部而后呼号而后豁免此何异参随指无矿为有矿执途人而税之则官府之苛政岂有异于中涓乎而又何以责中涓又何辞于　上又安得谓有掣肘之者以此推之吾辈不可不厚自责矣高见以为何□ 

　　○报王四洲 

　　闻关政蔚然大都操不欲之心以服官智虑猷为皆从此出今谭者惟矿税为病中涓参随为梗然不佞见有不矿不税无中涓参随预其闲而民苦之者此其责□孰谁哉姑置其所不可为而尽力于其所可为此吾辈今日事也门下能办此辄敢以告 

　　○报赵南老 

　　敝部纸札多出都察院其出刑部者纸价不满十金适因修省念及民艰遂谋之所司移文捐舍□纸户岁赔千金扰累不浅而于吾辈衙门实不能为有无□□今日不能得之于　上而能为之于下者此类□□顾惟捐之鲜少人之轻微欲借鼎□以□诸曹不知可否 

　　○报李修吾 

　　仕绅间尝有□□之语不肖谓认得真时假亦成真苟不认真□□成假今世多坐不真之病不肖尝见吾曹亦□□做得不做者寻事非也事放过亦非也吾曹居一日官为国家做一日事为生民□一日福不肖于台下敬之慕之虽会希别久不详起居而此念未尝忘惟是人本无能礼曹事关国家生民者亦少尸素二字可自署其考矣承教过情不胜惶愧 

　　○报李介石 

　　承教黄堂久阙之后自不能无烦整顿为政在人源清则流洁所云就条理而各属亦改弦易辙者此从身上做起即古人明德新民学问也持巳十分责人止是五六分故曰以圣贤待其身而以众人望于人台下过激过当之虑深得之矣 

　　○报吴左海 

　　汝宁此行似有悔心不知归去何如倘惧而自解或从宽政而重处其拨置爪牙可乎彼含沙之射秪足增其罪状何能汗人矧如门下皜皜者哉恩典浮荣士大夫竞欲得之比例陈情章交公交车安得不取厌薄诚使吾辈于此上见得轻亦当为人主所重门下终守前诏不复陈乞此义加于人一等矣 

　　○报王怀棘 

　　承教仰见忠君爱国惓惓无巳之盛心敬服无巳□　圣衷殊未见转移即政府密揭露章一切不报祈之弥力持之弥坚今望其毅然独断自居其德既不为也望其慨然纳言又见以为德分于人则尤不肯窃谓此时虽龙逢比干之忠良平之谋仪秦之辩皆无所施惟为梅福逢萌则可耳即再草疏不难合叩亦易顾终归于虗也侧闻　皇子诞生　圣心喜甚当此惧喜并合之会政府密揭默恳使归德于上而人不预且不知或能有所旋转盖龙性难驯即建储一事可窥矣不肖即谒政府以此着白之天下事以济为功耳 

　　○报何霁怀 

　　承教人情世态趋易挽难大臣当国上得其君下辑其僚寀而后可以得志此经世名言非通达国体者不及此弟初于僚寀惟是论议处分之际有见理法所在如此为是而毅然执之者大都主于奉宣　德意体悉　天潢其用意一依于忠厚而胥吏不利同舍郎即不能无旧习胜心一时微有枘凿之阻然吾心自公理自胜诸郎左袒吾者什而九蓬生麻中亦不扶而直矣在事渐久日日与诸郎讲求曹中事公家之利知无不为以此少効涓埃至于补天浴日即政地元老难之此时仕宦与林泉未见其孰为得也久稽裁谢言不宣心 

　　○报汪颐所 

　　贱生承雅念乃不以筐篚为体尤感道义之爱出乎寻常矣晋妃叔代其父投揭不佞庭谕之见其忿悁甚度是此曹所为羁兵马司数日以疾祈释不佞再谕之感伏叩首似大有醒动者札谕妃父兵马谓安王氏所以安马氏移文长史司启　王谓安马氏所以安王氏崖畧如此盖家庭嫡庶断非法令所能戢冾而马未有子一子王出王亦□妾也即拨置多是□家亲党□妇□获之流与□事外人拨置者不同惟以斧绣尊重理谕势禁彼之听服敛肃过敝部多矣 

　　○报徐石楼 

　　弟生长海陬少时尝见海禁甚严及倭讧后始弛禁民得明往而稍收其税以饟兵自是波恬或言弛禁之便盖贫民藉以为生冐禁阴通为患滋大而所通乃吕宋诸番每以贱恶什物贸其银钱满载而归往往致富而又有以彼为乐土而久留者顷困某易山一勘彼谓中国何知有此山乃此等所为遂愤而歼之甘心就夷之民无足怜惜而自此彼必不容留吾人即吾人无敢留亦未敢往实为中国闭绝此路也或欲随船给批责令船头伙伴相保结如十人往而九人归连坐之不知此说何如至于红毛番或谓偶飘而至不操兵挟刃而以货贝求售倘姑怜其穷途听民与市而以廉明官监之不令税使参焉自有石画惟承大教而亦微闻丘里之言辄敢掇拾以复耳 

　　○报窦淮南 

　　承大教□言笃论洋洋满□如云口舌何如□□云今日无士则异日无官云　圣主未尝禁人为而不为此有德之言人所未发者也今秀才寡廉鲜耻安得有贞白恬静之士夫庶僚傝茸浮沈安得有执持担当之大老当官盈囊橐家居笼山泽而矿税是争衙门任蠹弊胥吏恣纵横而参随是问朝祭病多公座假多陌上无乘马之官都中多卜夜之饮未为勤也而郊庙朝讲之请连章狱多滞留商若赔累得释而不肯释易蠲而不忍蠲未为仁也而赦宥蠲赈之祈累牍记曰天下有道行有枝叶天下无道辞有枝叶今天下犹称有道然无乃辞有枝叶乎且　至尊之前即露章危言无所忌讳天高海阔咸与优容而施之僚友又未见其可也不佞燕居深念仰屋窃叹久矣不敢以告人适感大教不觉妄发惟秘之 

　　○报陆合浦 

　　邑牧尽可展布德泽易加朝为民处一事夕为民平一狱今日为民兴一便明日为民去一病便自踌躇满志不觉岁月之淹法立而虑其更弊革而虑其复有为而未定其绩有剏而未覩其成将必顾措关心惟恐迁移之亟不患人不知患官不改也 

　　○报杨□林 

　　读大疏仰见台下忧边虑患之周盖缘事多掣肘内库旧有者不发新运者不收辄以无为解彼惟铺垫求餍耳皇恤边事哉而衣服不堪责在工部昨于撦力克之赏因掣而视之大与一讲缙绅犹尔何以责中涓也谭驭夷者类称临机应变尼父不云乎忠信笃敬蛮貊可行夫临机应变特用之战鬬非所用之赏赉即朝三暮四之术一之犹难再则穷矣不肖居尝语人今敢以质之大方有便幸教之 

　　○报徐文江 

　　南闱一节都人向称大累台下一莅京兆毅然蠲之民既不烦费复大省所充拓缮治即至猥屑无不留心不佞以此服台下经济之才革弊之勇为闾阎造福无量矣秋间偶得上元石记仍累民间顿更良法不佞深为扼腕幸福曜重临不试此碑可仆否盖此法便民而不便于胥吏彼辄以典巨事剧恐致躭误为辞而吾辈亦以循常袭故为无失不知台下巳试明验在前即耿叔老亦言成都及某某省皆官自治办岂异人任乎故夫子答问政称三达德智者见事透彻仁者为国为民无私心勇则所以佐此智仁不勇害不除利不兴事不济也狂迂之见辄敢质之大方幸教之 

　　○与洪九霞 

　　数载清勤此转诚诎然释省会将迎之冗而来白门离喧入静别是一境矧冬官垣署尽有可为非无所受事之比也往者外城一事详前小疏中及覩公新除喜而不寐城百四十余里即经修葺必□圯坏灰者旧垣前人所筑泥者新垣不佞所修□总在裁成之内所恃赖不浅而此垣向来岁糜万金不佞夺羣小每岁数千金之利归之公家逐包工裁窑官散作头此曹恨垣之不即摧利之不复得谅公能烛之要之惟时时廵行表里俱到少有渗漏便与补葺一月之间阅一二门携被帐食树信宿而后归郊墟景致亦足玩赏昔不佞修十庙往辄竟日人谓不佞勤督工不佞应之曰非督工也游山耳即不佞于城垣所能悉其曲折情弊者亦以廵行数数得之也羽便不觉谭及统惟崇照 

　　○与藩司 

　　宗室行取情节详具公文盖勘合所取俱系查明应题位数特需　王府一奏耳而久无至者此法便于诸宗而大妨于需索窃不能无邀截逗遛阴沮之虑幸台下留心查访催趣类奏俾　天潢蚤得沾恩此吾曹所以相与仰体　朝廷德意体悉贫宗遵行　明旨之职分也更祈将此立榜示诸宗开其告诉令无抑而不达之情 

　　○报骆台晋 

　　不佞自词垣时闻　宗藩积弊贫宗淹抑胥吏檀权自不佞在蠲苛刻而急施行便　天潢而不利于胥吏共事者宽严缓急之间不能无异同然不佞用意自厚持论自正此出原为报　国不为做官不佞淡以处之静以镇之而同人不鲜助我亦多申之以封事行之以　明纶迄今事有定规曹无留事吏习而人安之矣 

　　○报刘云峤 

　　今士习既下而训士者或阔疏其条教以徇之傲惰成风近忘　高皇帝整齐严肃之令规而远引唐虞敷教在宽之故事不知所谓宽者涵育熏陶之谓非纵弛之谓也 

　　○报曾见台 

　　城垣五门是不肖手筑后乃以巳然之昼授之谭君然不肖实为怨府罢委官而委官怨择作头而拣退者怨革包工而包工怨汰窑官而汰者怨缮司窑政城垣书役等人至伙而一无所措其手则皆怨夺其岁岁万金之利而归之部帑归之　朝廷于公家则得矣而羣小一旦失利将无以为生者有之怨宜也怨不肖亦宜也怨谭非也盖此非一王政所能为也而无奈不肖则移之谭顾亦非□□为仇特以见修之不善法之不良欲后事者长惩而复仍弊规获前利耳然其谤无他止云墙□墙倒簧鼓沸腾以摇惑士大夫外城去京二十余里周围一百四十三里士大夫足不至城目不睹城或见一二处倒塌又不辨其为旧灰墙乎近泥墙乎以忌者之心听怨者之口且以百四十三里之墙即倒数百丈不过三里许即倒数千丈不过十三里许是尚有一百三十里坚完于功亦什之九也况是旧灰墙乎先是六年费金钱柒万岁糜一万一千六百金今若不为旧灰墙牵累则每年补苴六百金犹多也从前城垣主政一年到城七日辰出都门行二十里午矣官厅一饭归矣以作头为可扰之家酒饭攒盘丰腆餍饫上任出游皆作头供具大家冐破大家受享如此者莫不安位高升今以累旬阅岁风飡露宿褁粮自衅畚锸自随之人而欲挤之则人岂有肯为　朝廷出力任事者哉滇云之士起家乡科其文貌不足动人其朴诚不能悦人不肖何私于彼台下亦何有于不肖之言莫非公心莫非为国也谨九顿以谢因备□城垣曲折恐诸老会谭及可以语之天下夫□□在虞人内守备邢刘二公处南京十几年□城数十遍请南中缙绅问之不觉伤烦统祈台照 

　　○报洪桂渚 

　　今人一践清华稍更别署遂有不屑之心此其见小耳敝乡蔡虗斋先生始为吏部复徐礼部乞改南吏部竟以学宪终其身不佞尝语敝僚曰不肖愿为虗斋不愿太宰也门下道心义气高识通才不肖所敬服大疏五事悉精实妥当具可施行末一事尤药石之言然方枘员凿其能入乎　国事人心大可忧吾侪惟有随职尽心祝天祚宋而巳 

　　○报梁霖宇 

　　楚事结局可喜乃叙劳而及于无所短长之礼官不令人愧欲死乎承教辕门有二三百兵愚谓第核汰而更番训练之亦足扞卫脱四封有警不妨临时调集若惩楚宗之噎增兵增饷更增设一官于会城似不如镇静之为便也如何 

　　○报陈志寰 

　　士有并辔联镳差肩接武而不为亲有天各一方隔如参辰而不为疏有起居寒温使问络绎而不如□有积日累岁鱼鴈杳然而不加凉丈试想此□□从何起情从何生乃大教以为欿何哉惟所谓世变江河日甚一日天下人萧然不安其生者此虑甚深此论甚笃吾侪不分中外所当随分随事殚心毕力共为支撑者也愧弟老矣而又多病自顾似夜行之不休感时又常悒包而不乐努力建竖不能无厚望于丈矣 

　　○报曹嗣山 

　　弟平居尝讲天下事即如虏如倭治亦有法惟河难治大抵袛是随时经理取济漕运第济得数十年即数十年之利书称万世永赖盖以水繇地仲行为功若使禹治今漕河欲永赖不能何者彼所用者疏瀹决排四字而巳即殷三徙都避河患今一邑不能弃以此知治河难也士大夫入京者多从泇河来颇言其便今急在南阳台下咨诹荒度极其苦心惟是募夫之费欲仰借内帑未知　上能慨然否而弟窃见畚锸之类有可用南器挑搬之类有可用南法者要之台下物理人情十分透彻成规石画非弟愚所能仰赞耳 

　　○报莆田尹蔡五岳 

　　承务所苦在编氓者什三而在缙绅者什七自不佞观之宁在缙绅不可在编氓也澹台子羽之风微请谒到处有之今不佞署部事缙绅多相信矣而中贵不能如缙绅不佞未尝徇之亦未尝拒之事原过便忘不知何中贵求不图中贵报也无心以处此曹不留以应凡事人知不必求不可求而中贵到者亦少矣答之无峻词待之无失礼中贵馈不受缙绅馈亦未尝受也而中贵怨亦希矣不佞但操此术而不佞亦不若矣不知此意亦可行之百里否 

　　○报郧阳胡抚台 

　　中贵护道流为恣睢大疏论列辞严义正倘下部不待言也道众数万度牒无多一查则无者当驱此辈何归亦或可虑即治之止于首恶可耳如留中暂置而缓图之近日又有咸阳令事　圣意未平未宜急也 

　　○报王怀泉 

　　事做不尽　圣主深恩报不尽故人期望亦称塞不尽而生易尽望七之人爱其易尽而姑置其不尽不巳耳 

　　○报杨止庵 

　　承教具见调停之间用意极其委曲第愚见以为学宪考取进学多少得自主张故称文柄若使童生得鼓噪要挟欲多即多欲百名即百名权一下移渐不可长其证候不待他日即在目下遗才一考矣方今士习骄纵纲纪陵夷自外而内自下而上骎骎及于　朝廷深为可忧童公之疏特为童生而以引疾冐其疏端意固不在疾乃所奉　明旨不及官评而专重鼓噪窃谓今之议覆似当依傍　旨意将士风宪纪发挥行按院将本内几名见收系者分别议处不必株连而后乃留学道勉以镇定执持之意盖帘远则堂高吾侪当为外吏存体统作主张不惟一人一方所系于海内士风世道不细也此君俟秋闱撤棘乃可议升倘临敌易将似未为便耳承下问不敢不尽其愚统惟尊裁 

　　○报赵南渚 

　　时贤多而差有数此赢则彼缩调剂之间甚为苦心反之此中无一偏私乃质之诸曹无一惬者即□得来不为经济即完得事不筭功业独虑前障未销后灾且至矣 

　　○报杨少林 

　　夷情疆事具悉台下苦心京赏一节其说巳久自不佞署事尝承台下公移转咨水部至再而与六科廊官亦详哉其言之矣夷虏怨望原非借口以缯帛裁制至易之事不相与留意讲求而将图之决裂之后争之锋镝之间舍易图难愚昧所未解也敝部止是散赏夷人哗于阙庭主客所目击而欲赏赉不致夷人之怨望则敝部有不得而与者 

　　○报徐理斋 

　　天下事欲习即不肖某起家词垣不习为□及之留曹乃识留曹事及之春曹乃识春曹事然犹数月讲求而后识今三年矣犹有不识者焉况疆事哉故　朝廷锁钥之任常畀之习者而翁方畧作用又何啻以习称也张掖原州殊域总不出款战两端而愚见窃谓不离实之一字八年张掖前筹在焉今特举而加诸更无庸借箸矣 

　　○报吴左海 

　　吾辈经世难涉世尤难不刚则事不立而刚常招怨不直则道不见而直常取忭十人而一人怨忤则訾短随之一人訾短则并相信者亦疑矣此世所以多为胡广中庸之行以远怨自全即一事不敢担一语不敢吐即一胥吏舆台唯恐失之令人称曰厚德曰好人位高家温而不能有建竖坐此病也豪杰即圣贤有非豪杰而以豪杰自命者其气甚愎其口甚锐试与言某人好彼必曰不好矣试与言某事善彼必曰不善矣即其人与事有醇有疵彼必不举其醇而专摘其疵矣天下是非之乱议论之私率繇于此大抵惟谢事屏居既不当事又不谈事至安稳至完全究竟归根复命惟此一着台下切莫语人藏之二廾年后验之用之可矣 

　　○报郑昆岩 

　　白门时常见台下谈边言虏钻刀为盟亦重于背之如其渝盟从某口入吾必从某口出杀我一人必杀彼一虏不肖屡为缙绅诵斯言而不肖又以为夷赏一事内之衣服欲善银两欲足外之布帛市货一以待中国者待之则彼当无词曲即在彼此吾辈所当尽心责不独在中贵也不肖得之客郎移咨直告冐越俎之怨者屡矣台下痛痒切身亦曾不惜齿牙否裁缝秤兑之事易弓马击刺之事难今不为其所易而欲台下为其所难即台下能办之而所费前箸不亦多乎承大教不觉絮言 

　　○报王荆老 

　　尊教自勉疆而进于安期望之厚若龙楼鳯掖则自典成均后全不办翰苑家风不照沙堤路径矣今独苦为夜行人乞一首丘未得老师何以教之 

　　○报王缑山 

　　承大教奖借踰溢不惟麟鳯之拟非伦即济饥如芜菁伐病如马渤何足道者前辈言词林止须静打半顿无咎无誉而贱性不能善藏什口直躬即有拮据不足盖其尤悔终当亟退耳承教私史盖缙绅亦有病之者甚惑世诬民诚为可恨欲毁其梓则镌在私家欲火其书则传播巳广即长安时有流言不书不史而耳食目论白黑不分要之竟不容涂抹宋人谣真西山真小人魏了翁伪君子今信者谁乎承教具见子舍之中而有世道之虑不胜叹伏闻道体微恙愿万倍珍摄春秋方盛惟绝欲谢事自然平康矣 

　　○报洪九霞 

　　世路羊肠脱身无计南司空之缺会推时不佞求一厕名其中庶几侥幸而不可得也曩留工诸事实集众思后来赖范老先生主张诸君子善成以至今日而城垣一节所藉鼎力尤多先是每年费万余金今几有万金之省亦足矣而铸钱尤生财大道不佞尝谓北铸无利可令南京广铸其式一如北京方舟而来以给官俸将□□需是亦经国一筹特以礼官不当言钱谷事耳然制钱之行不便私铸而其给散难于扣克亦不便于衙门当时桂渚求户部散军以银易钱户部许多作难今彼肯行而此欲停减想老成自所所见公为僚寀唱于而巳不佞三年礼部幸僚友同心共济今人谬许礼部者僚友力也萧规曹随自昔称难我躬不阅皇恤我后诵之可为三叹 

　　○报乔聚所 

　　今海内士傲肆成风蔑视长上一岁之中见告数处顷拾遗两督学山东亦几不免人视公严执持者如此谁不刓方为圆摧刚为柔以求免礼法名分日就陵夷势将骎骎及于　朝廷之上矣大疏□有关系巳奉　明纶即令仪司具稿题覆一如□教先此附复 

　　○报徐荐所 

　　庆成管理奏抄一到即为具题是月之念五日也吏书无索半晷不留盖闻新庆成改父之道燔券恤宗能行其德敝部以此报之幸为致意 

　　○报陶石篑 

　　公经济之才世受　国恩似不□以遗荣洁巳为报而嗣续一事亦未宜视之太淡欲宾而味丰乡党有食不厌精一章孟子有鸡豚鱼鳖等语吾侪学孔孟足矣此向所面陈者幸毋忽不佞不逃名亦不贪名鸡鱼葱蒜逢着则吃今二月念九日又举一子而会试后巳不进部俟　殿试后乞身当事难直道尤难以所覩前辈掌印十数人惟朱老先生以制归外此不有言则得正而毙者也况如某之愚曾乎 

　　○报孙月峯 

　　留京夙有清议今留台疏又至矣总之一味苦辣酸冷人皆知其非调和手非鼎鼐器而老年况误知偏嗜而谬许之又必有所泄露忌所以益多而□所以愈力也弟更不向人呶呶谢客杜门忧谗□讥之不暇何敢明目张胆乎圣人可止可速吾人不得不止不得不速不顾上不顾下顾身而巳苟为正人君子名公巨卿所不弃即辱犹荣即死犹生岂非古所谓贤于中书二十四考哉 

　　○报钱心卓 

　　道之不行巳知之矣巳而巳而归与归与仕止巳决久速不自繇也生子心不欲□人不欲美房事欲寡人事欲省不佞用此六十岁后五年得三子如公德厚年茂掌上之珠旦晚得矣 

　　○报黄锺梅 

　　王荆翁前移书欲弗以龙楼鳯掖为海鸥鸟弟报云自北冑南铨巳不扮词林装不走沙堤路矣盖实语也承尊教所谓绎思补报者久巳自盟而所戒因人而激昂转移者此至平□□理圣贤学问识见奉以周旋足矣第看来时事物情此地终不可居则有薛文清公正月拜六月去遗矩在焉□终视为海鸥鸟巳耳 

　　○报徐理斋 

　　良将必与士卒同甘苦二卵微事及至论将霸主□之踌躇自用勇去贪之说胜其流至于贪而不□者亦得曲贳而更收之夫岂有夺其糈戕其肤而能得其死力者乎大疏所参深得惩一警百之义诚有廉勇无求者荐扬一二以励其余谅亦台下所留心也推补自是得人统俟部覆耳 

　　○报刘兼庵 

　　承手教不胜知巳之感顾世未尝无郭令公而某远不如杨文简麻几裂矣乐可□驺可损乎看来古道终难行此地终不可取偶念惟先正所云廓然大公物来顺应两言可以修职究竟则有小疏所引薛文清公正月拜　命六月致仕一着高明以为何如 

　　○报晋大行 【 承宠】 

　　古之儒者道涂不争险易之利冬夏不争阴阳之和故能见利不趋见害不避临大节而不夺此义不明士大夫率怀居惮事惟便是图有利则攘臂争有急则掉臂去耳　国家何赖焉此不佞所以即其细窥其大而重有爱敬于公也惟是议论迂阔故不免为人所憎谬承称许更披玩所贻图编比喻非伦可胜惶汗 

　　○报刘云峤 

　　吾侪在词林时饬躬修词可以远咎及其出而教冑而从政不能无所事事而迂腐之人不谙谐世之术又无藏拙之方动则悔吝生久而瑕衅起然志固有在肠本无他知我者九重之天信我者一德之友也自勉疆就列以来见此中事体不过行所无事原自至平王淡而劳苦拘束刺诸曹之所未有至于天心未易转移物情尤难调剂此之为责何以胜之 

　　○报杨贯斋 

　　人恒言炎凉世界有炙手时必有张罗时我自炎凉人何与焉尊故称寒茅无客此吾乡风俗之美犹恐荆妇不能尽如吾教耳 

　　○报丁敬宇 

　　向在南中独称莫逆论心论政如埙如箎盖尝谓于诸君子犹大同小异至于老丈肺腑如浑一腔言议如山一口所异者姓名耳光禄太学之署摄奉常鸿胪之扬历不以代庖而辞劳不以冷局而怠事燥湿不移其性爵禄不入其心海内几人哉闻操政一新江上楼船气色皆变即至道路无不修冶而秋官棘寺并属提衡愈积阴功必受冥报断不爽矣弟有老丈之心而无其养径直疏浅原非用世之资勉疆就列旦夕陨什而仆人未知此中光景以为有祈必获有救必免责之备而望之深夫至诚尽力此在我之自靖若夫感动扶持有得有不得几非在我而欲以不觌一面之人区区数行之白简动天格　帝不亦难乎此自古圣贤惟有不可则止一着而今如槛鹿枥马接浙不脱冕故事都做不来人且尸素目之顽钝嘲之腹满而饮不止漏尽而行不休尽瘁何补徒毙何为有仰屋窃叹而巳此意难以告人知巳之前不觉倾倒 

　　○奉申老师 

　　甲午造席尝承清论谓阁臣立于空虗之处以不用为用须与　主上亲勿与外人做伙然后能有所为须大要紧事间用揭　请揭到　上必迟回亦能有所救老师似以某为可传衣钵者今正请事斯语之时乃人情世故殊觉不同先进古风亦巳渐改上以降体折节为贤下以亢厉傲诞为高委曲周旋恐失人心似与外人做一伙矣政多愆□□每停阁揭至再三辄不报而人动以揭催揭救相责望揭亦多矣盖距老师当朝若而年而其变如此即前辈当头尚可退托而侧目未巳成心不忘老师阅邸报当自知之看来此地终不可居无日不心悬敝里神往吴门尝记薛文清公在位仅仅六月殊有窃比之意但未敢遽　请耳谋王断国有前辈在老师且教某以目前如何得免于今之世徐以善息不辱师门是所祷也 

　　○报申老师 

　　某迂性直肠本不适用自国学南都礼部十年间益不能藏拙遇事任真实做盖久不扮词林妆不走沙堤路矣每见四明沈师频举赵文肃公云这等硬头子亦能尔尔其意似为某发之言者皆是一片俗心临会推时许多弹章某巳屏不视今且有忘其人者尽能遵行老师介介之戒而所勉以报国急公者　主恩高厚阁务旁午不忍不报亦不容不急惟是所为急者不过黾勉从事之劳而所为报者秪有尽其在我之义至于纳牖转枢此则未易为力耳某尝谓国事做得一件也是一件救得一分也是一分朱老先生深以为然而人则以为卑甚大都此时人情要调停亦不必太调停今庙堂上宁有一事能惬人意者即使乡愿胡广欲善斯世难矣故前启谓此地终不可居何日登赐闲之堂一闻謦欬此某所寤寐也 

　　○报甘咫亭 

　　不肖闻言引退闻　命趋朝总非古人一辞之义而回天无计即目前一二事从首揆后补牍以请者亦数数然矣一年既尽竟属杳然心从何格手从何着徒劳何为徒洁何补惟有一去可了而又不得去也奈之何哉承教三省苦旱若入春不雨既不能变理　主德何问阴阳此时拯救拊循全恃开府矣 

　　○报方曾岳 

　　欧阳公称天下事宰相得为之谏官得言之今观得为与得言兼者惟绣衣直指若夫政地言则非其职为则值其难徒有相名耳伴食半年涓涘无补当兹除岁罪不胜湔远辱诲函感愧交集 

　　○报须桐乡 

　　承教以天下不治繇贪惰之弊而本原在中书此法言也乃虑其过于焦劳刻励而诲以不辩皆药石之规然此中不过行所无事且有首揆在卯入酉出劳而不焦若辞受却要成章陆宣公言鞭韡不巳将及金玉虽励而不刻以律巳不以律人至于人言初亦用文仲子无辩之训而人责其恬不省愆及言之不巳亦忍不过然袛是求退未尝尤人前后尚有许多不辩者矣今揆席未温弹章又至安得晏然居位寥寥然一疏数语而出此情必身履始知也大抵古道难行直道难容故晦翁立朝仅四十日韩文公不能使其身行于朝廷之上即我朝薛文清公在政府亦止六个月耳朱邑一桐乡啬夫庙食百世古今相而碌碌冺冺者何益哉公其勉之  

　　○报叶台山 

　　承教南中缙绅不释然于江夏旧事此乃弟生平大节私心自许以为无愧歉者向不敢言今不敢不言弟履任即值楚事时司官即有二心而外人则有言弟过信江夏者有言代友分谤者独明丈兄弟谓弟入部无事不妥廿载同年临事乃见感叹不容口及其疏侵沈师弟造直庐巽语求师包容师为意解及覆楚金明疏司官教我回避又教我缓覆弟谓非我谁覆覆不宜缓明丈杨村见覆疏遣书来谢而自叹其卤莾彼时前后有几疏丈亦见否及妖书事起为不寐者半月又求书始终包容又约唐抑所诸公求之抑所言万代瞻仰在此一举者再弟以此重抑所时归德先生与言者邻处门可张罗弟谓院长传词林五日一投刺礼不宜废弟又独频往起居先生戒严常夜遣苍头问信弟心口相语曰人集于菀我集于枯矣会问时江夏书辨家人乳母巳被逮讯或欲得而甘心焉或承望持两端或缄默不言弟礼贰独言罪人既得何须再寻言不啻再四及沈道长出疏草示东厂云可用便用不则御史上之弟高声云若上附我诵衔名与之一时同声者惟涂镜源一人耳东厂叹曰有人又曰忠肝义胆弟因言于众曰自来无数十人折一狱者今会问三日证佐明白本犯又自招承吾辈心无偏私见有同异但于会问衔名簿上或书情真或书矜疑取裁于　上如何一掌科慌忙趋进云使不得使不得于是东厂首书情真次则弟相继而书者十之八九此日有听记　上所闻知而府部九卿科道锦衣官校胥吏舆皂千百人所共见者及御史大夫草奏以一字欠叶呼弟观之弟谓此草未妙夫今所问妖书也乃称妖诗认妖书不认可乎窃谓审语原不消做第将本犯某日招情真罪当万死无辞某日招自作之孽本无同谋将亲笔同封上之足矣御史大夫竟不肯及奉旨切责问官有朋友情深君臣谊薄之语弟又向师求始终包容师以子孙指天为誓弟云不必誓但须说与会问诸公耳师谓既有真犯昨疏何为两可弟云极口言之不知秉笔者何意然事亦自此定矣弟又托抑所以蜡书薄助达杨村明丈报书有身家赖子□免之语而谢绎梅亦云大司□亦称于阴德弥天子□阴德乎及拟秋后处决弟又恐真犯死可即决以泄　圣怒了此局御史大夫又执律是如此弟云事关系重造律时想不到独不可引律于首而继以数语请圣断乎亦不从竟以　圣断而决及事后有法司一日过敝邸弟云前事忒难为词林词林乃文学侍从臣　天子待之有加礼即不肖秪是卑污苟贱卖举人进士止耳何至造妖书如皎生光所为渠无以应弟当日袛是一片真心吞忍不住何知其它又何虑其后陈志寰贻书谢弟报云天理犹存人心不死弟何力焉此非屋漏隐微事长安中儿童走卒妇女无不知者乃缙绅不道南中竟不闻亦大恠异承教至以子孙保弟则事之章明显着丈亦未之知矣昨岁被论得徐考功书称丈为我拊膺顿足弟感激于心而未尝言即明丈久疏闻问谗人罔极安知无交乱于其间者乎弟在此甚难特为受　圣主一场拔擢累荷慰留频劳亲洒节日不得不偕首辅于宫门叩头又分献之遣时迫难改勉强复出如坐针毡候二老至如何耳不尽 

　　○报张鳯皋 

　　仲尼不得中行则思狂狷取其志节今世惟乡原可免耳尝谓乡原人人周旋得到独失了孔孟两个人名其为贼百世不改亦何用哉足下襟期气味与不佞合承教谕公语可谓相知即此外亦有如喻公者杨升庵言为人欲使一世之人好吾悲具为人但得一二同志即为有邻不孤矣闻济南有穆吏部公砥节励行庶几古之贤人足下可时一访之 

　　○报孙月峰 

　　日觑此中事体大都部院分职而政地总受其成凡章奏来即下某曹及覆即报可此外或稍费议拟者甚稀看来至平至淡彼谓有权者招之弄之而后有耳盖君道无为相亦以无为相之故闻代言不闻代为其道不离大公顺应无偏党原薄之谓公随其是非可否自来之谓顺此两言足以尽相道若论此中光景则今与古不同古人寘之左右朝夕纳诲于九经为尊贤之条于三公为论道之职即汉唐宋人主常与臣亲尤与儒臣相臣亲诚得有一叚清气泊然无声色货利之染者日在其前亦必能有所熏陶诚得有一□□赤纯然□身家禄位之念者日在其前亦必能有所感动诚得有一副经纶确然能为天下国家之计者日在其前亦必能有所开济而今曾不得一望颜色顾可以古时相律之乎尝窃思今所可自致者诗有之夙夜匪懈易有之马匹亡绝类上也匪懈以供职绝类以奉公而事则以顺应处之位则以旦暮视之如斯而巳矣弟谓舜号旻天而必竭力耕田涂廪浚井有命则趋故谓之袛载圣人以此得亲若力不竭而徒号泣亲亦不怑况夫未必有号泣之诚而连章累牍辄云一字一泪如今套子哉愚见如此敢以质之我兄 

　　又 

　　承教相道似犹未及知此中情景何论曲糵盐梅远不如唐宋且远不如宣弘之朝大要必如大教先格主使谏行言听而后能扶颠持危而后称相而后有权而后能联属调剂裁断今徒操区区之牍以格　主而再三不报也尚可谈曲糵盐梅事乎弟受　圣主特达之知极思报国不甘为碌碌无闻亦肯任事惟见此时正得如此□谓大公无偏党好恶之谓所谓顺应不自用而□人之谓□两言者正是治天下国家要领大教谓圣人神应之妙吾辈岂可强以自居今有事到跟前而以不公处之得乎事合如此而不如此应之得乎圣人自然吾人不得不然一不然则为私为妄甚至为恣肆为奸邪坏天下坏身名皆繇此矣故愚见以两言蔽相道  

　　○报叶玉城 

　　不肖为　圣主所知正人所举私念所以报德者惟是忠之一字不负　主不负友而亦不负其生平此不肖所自许也谢　恩一疏先资之言似□不减于叶台老而无台老粹然之望故人异视耳受事以来如考选补官起用诸事大教所列者与首揆揭　请何啻再四既不发抄亦不敢向人道欲以遵入告之义避归过之嫌而前有首揆事本公言倘不使首揆闻而私进一揭首揆必不安首揆不安人又以不肖为欲轧首揆即　上亦且疑之事竟无成而目前嚣嚣之论中矣今惟转移君心可收拾人心而收拾人心竟是我　后之德大臣入告则可出而自鸣以弭怨则不可故古人有吃三斗酽醋之喻日来阁有三人朝夕相与□頞焦心聚而谋者秪是目前数事即不肖如槁木死灰巳矣首揆独无意乎台老负望新来举朝所属心者亦无意乎前代君相朝夕左右即　先朝三杨刘大夏戴珊之时间尝召对事得面陈如觌面之交羣言可进今独恃揭帖又湏连名而从前无不报之揭今槩留中至有一事屡请而不得一报者徒于体貌恩典之间以此耸荣观而受责让且古大臣有不可则止一着即万历初年求去不过三五疏未有如此时去就之际独当其难者也此中情景即台老入来方知今不肖不足信□□台老可矣日思多求力分终不济事欲于年边并刀且了一件看天意何如不肖谓天下事秪平平做去天下路秪徐徐行去更着不得意要好却不好要急却缓要明却暗要信却疑不肖立身居官不是今日方纔做起不肖不患不任事不患不直言不惟不患失且以失为幸不惟不难去且以去为乐即将前数事草一疏不过大家常谈亦草得来即　上见是大家常谈亦必不嗔但此正所谓了事塞责涂人耳目者也格君之说昉于孟子□不能格而去薛文清作相仅半年无相业夫论人者或以品格或以风范或以才具至干上之为皋夔伊传次之为姚宋韩范亦所值之时耳不肖不敢负知巳亦自谓不至负知巳承教敬当奉以周旋在事一日训行一日若夫多指乱视多言乱听老丈颔之而巳母烦为不肖分疏不肖亦不能家置一喙以自觧汉人有云要之死日是非乃定幸勿泄 

　　○与朱云峥 

　　舍弟训导邵阳不佞尝对人漫诵人生何处不相逢之语向使诸生时不检今朔望揖阶下得无汗颜也猥微无足烦培植惟时镌督之使无玷胶庠不贻生缾罍之耻则幸矣 

　　○报康骧汉 

　　都下时瞻风采辽左要地得台下弹压之中涓敛手文武将吏望表而趋民其有瘳而京师亦可奠枕矣顾念前岁辽士以科名希少欲识别其卷于畿士百名中分数名之额而畿辅士大夫力争其不可不佞因语辽士以攻书讲艺入彀自多若额定数名文盛之日反有为数所拘之悔辽士亦□以不佞之说为然者台下自有观风一试试加意振作明岁贤书中有辽士显台下作人之效实不佞前岁之言亦一快也 

　　○报孙蓝石 

　　古人有言达视其所举夫贤者之处世如珠玉之为宝物色者多我举之宝我得也人举之宝人得也我举人举是我与人共得也故人有得珠玉众不贺珠玉而贺得者自不肖某与于松林之次退而自省无愧心察诸人无后言然则不肖之所藉于台下多矣承大教若以不肖为知巳者循环□诵悚愧不胜 

　　○报陶石篑 

　　公茂年宿望师儒之地尚无难处而坚卧不出亦各行其志也不肖为礼部公家之事知无不为怨德咎誉大都参半今不免于人言因思先年不肖还闽而公移书劝驾有云直道而行不患无可去之会公诚知我我亦不贫公矣进退大义不肖不敢不力巳束装待　命 

　　○报阎莱州 

　　都门疏阔惟是好善一念自谓甚真而每对贤者娓娓喋喋亦□知其有□尽□累也承教贵□□盖公乡而名宦有四知杨太尉高山仰止台下能为之努力努力 

　　○报叶台山兄 

　　承教官习人宜在乡井不能有此弟亦常思留京此中人情不美今言弟媚执政是耶非耶盖特藉此语为攻具如刺外吏须有赃耳礼部事两年间整顿纔完若得一人来传授则乞身之章自弟先发事之不可逆睹徐待如此今一疏蒙留再疏三疏不下讲章当日辞而部文尚有不得不署押者装巳束矣无复可言矣 

　　○报永春尹夏 

　　不佞由郡庠起家木本水源因僣为之倡台台邻封清苦非所望也乃不俟醵而厚捐可谓好行其德矣士绅之闻风庠序之颂义岂浅也哉 

　　○与俞德化 

　　闻节爱得民深用忭■〈忄尉〉惟是大器而小用之当非久烦也寒家无人有施即委之沟壑而妻弟一村农乃过为容纳至?之衣冠此于出入公府不更□乎不肖感□之及□□□□将以方诸古人所□爱人以德□则未也□□□□□止而勿□□求拒而勿见感次骨矣适目眚不多及 

　　○报骆台晋 

　　尝问江右学政人以严对不肖谓自古称师严然后道尊道尊然后人知敬学不肖司成惟守　高皇整齐严肃四字今人率惮严不知不严非明师而惮严者亦非良士也承教士诟县令台下伸令而抑惪此纪纲风俗攸关所处极当不然将率其子弟攻其父母乎吾郡前辈如虗斋古愚净峯遵岩世远名存近者紫溪所识拔士掇科登第顷背相望迄今未巳赞宇山东师道甚立人亦惮其□足为桑梓之光可以夸诧海内若不肖以严招尤自知非用世之具方告老乞休得一去足矣 

　　○报郭青螺 

　　安氏事始终愚见与尊见合昔人称驭夷当荡佚简易故中国曰莅四夷曰抚道如是也凡此皆与尊见合处缙绅合者尽多第无奈一二异议何耳人疆场本无事也朝端本无事也而常多事好事者为之也以丈之大功洁操而贿污之则第之直□经守而加□□援何□□□□退人心至□□□所以无一□一念不□□□□志在岂草□□ 

　　○报甘起亭 

　　承惠二编所谓宪约者皆可行可继之规而所谓束吏者出自肺腑而本之躬行非寻常议论比也诚诸藩皆然何患民不得所哉今税归有司有司必不染一尘则可以折服中涓而亦可以有辞于上若台下所谓先一廉字而后及他美者此言刺骨有司有不凛然奉教惟谨者非人矣承教附谢 

　　○报杨贯斋 

　　方岳秩满其重极乎外僚时至则行居易以俟之一日在地方便有一日事业便是一日福曜也若弟之在此尝语叶台老曰招权纳贿则无尸位素飡则有又曰貂珰日以亲绅弁日以疏盖郄不得内侍往来而士大夫存迹远嫌燕见清谈者反少也恒念涯分之巳踰叹役役之无用每日痰涕淋漓梦寐辛苦殊思故乡耳 

　　○报郭青螺 

　　土舍既归蜀师尽撤不惟台下释负舒眉即政地亦藉此为涓埃之报矣去冬会大司马欲台下叙□民功以凭□赏且前□□□□□之许统惟专裁苍弟负乘致戎重□□者殊大不安大教以视主如父相策勉弟誓不□以身家宠利之念上负圣主下负石交惟殊常之恩非小节可酬盖高之听又非微诚能动众望不惬诟病时间竟以去为福耳减额宽限大疏俟发到下部议附谢不既 

　　○与李葵孺 

　　寒家止一老荆妇一七岁小儿一弟小帽一侄布衣耳族单而陋仆两而痴产极寡而明贼亦俭而完无山无海不商不贷若不问户外事巳三四十年邑之人能道之倘有以贱名溷台下者乞为□究而不佞废礼久矣即干父母公祖无朿修之问故亦不敢当父母公祖之施且无人收领多无着落伏乞俯体愚情勿有赐予至于上司公祖倘有馈经台下更乞转达祈免此之为感即驷马拱璧犹轻也端此幸恳 

　　○报康按院 

　　承教鹾政久为婪监奸商所坏诚非大有风力实心任事者未易振刷兹得名绣斧按治之必自改观而司无正官赀郎为□欲望其佐下风固难也承教即达铨部□□长芦此君才守俱优雅有时望□□所请一时□□并得其人此淮政一新之会国计军需可无忧矣 

　　○报孙月峰 

　　老丈待命日久辞疏巳烦首揆亦尝共图以为当仰成尊指然　上恐不放亦奈之何乃并疏留中益无所容其助矣一日在事不得不治事弟见许多无所事事之人是非全无官极利身极稳吾辈袛为不谙此法遂讨得不自在盖性也亦命也然性亦何尝不善命亦何尝不□哉尊见以此论为何如秘之 

　　○报穆桂阳 

　　惟丈实践躬行有体有用所当置之朝着以风示百僚而令栖迟衙门为独善其身之事自古好善之臣其心好之则能用之今独无其心乎而委任权力不惟不如古人且迥非二十年前之比坐视梗楠槁于山谷而苦乏梁栋之材金玉委于道涂而忧无瑚琏之饰良可叹也良可愧也 

　　○报温州李通判 

　　不佞署部无骫法无滞□于是请托无所用而胥吏不得□□人以□□至□□风实覆台疏亦岂敢责人尽为澹台子羽第欲其不傲有司侮小民以成人之美耳不佞尝书晦翁语于署中云如雷霆之为威而雨露之为泽如龙虎之为猛而麟鳯之为祥两而字最可□味此即翰教宽严之指今人以循默怠弛藏垢纳污为宽乌知宽哉有司荐额有限又多为甲科所占遂不及乡贡二途在在皆然浙中尤甚吾辈惟有十分砥砺听命于天若论真正显扬亦自有在自古治蒲治武城者未闻封赠其父为某官也此论甚□高见以为何如 

　　○报李吏部 【 延大】 

　　承教愧何以当惟所云何□者切中今时之病□此意难对人言即不肖自词林时尝有言行相顾之说闻者不喜至今疑畏转滋而不知愚心自平愚论自正原无偏党好恶于其间也 

　　○报沈老师 

　　老师妙论指趣高深盖孰玩家庄而亦得之涉世之久分娩诚者不得□然自非姜源之如达到腹巾动时也须觅稳□□盆思解脱即不服催生药木有□常食卧者亦时不得不然如其不然不名分娩以其不得不然虽谓之心闲无事可也每思古圣贤出处去就繇得自家全欲做竟做不得古之成□也易今之成材也难把天下人才笼到顽钝田地一代不如□□一辈不如一辈异日史册读到此编觉得寥落□可惜耳每一揭及阍槩不得进杜门伏枕又不能枢趋函丈亲领绪言承年教率此附谢不宜 

　　○报岳石梁 

　　此中不过栗拟故称代言又都是常行事如邸报所载间有出内抋者至时政关系目前急切间以疏揭合请有首揆在唱喁□□人我□□而疏□每月有起居注必经□□□词林□□六曹□□奏官得而视之然所言不能称　上意率以留中因思古今情景不同无论传说朝夕左右即汉唐宋人主常接见士大夫有事得面议面陈我　朝永熙宣弘间依稀尚存此意今绝响巳久　天近尺五而情隔九□何□论道格心何从启沃燮理至于用舍进退之事彼既不相闻此亦不敢与闻如部疏某官缺某□堪用此疏发到便拟一是字未有不是另推者既拟上而批红而发下则其人用矣有如不批不□人众总催则可独催生疑则不可□不能一一□催之盖体重而任轻名有权而实无权任轻而□任能乎无权而招权可乎惟有精白匪懈以此□□一着然而不足济时之艰也惟有不可则止以此□□□□然而又不听人之去也惟有做得□□□□□分以此少効涓埃一着然而又不能副人之望也从日出而入日入而出伴食中书巳耳安望如古人所谓进退得关其忠任职得行其术也哉然而归志巳决行当索我于衡泌之间矣草复不宣 

　　李文节集卷之十四


　　●李文节集卷之□□ 

　　晋江　九我李廷机着 

　　行状 

　　◆行状 

　　明故柱国光禄大夫少师兼太子太师吏部尚书中极殿大学士石鹿李公暨配一品夫人徐氏行状 
　　明故大理寺少卿洙泉韩公行状 
　　颖阳许老师行状 

　　○明故柱国光禄大夫少师兼太子太师吏部尚书中极殿大学士石鹿李公暨配一品夫人徐氏行状 

　　万历十二年三月十九日少师石鹿李公卒□□而公夫人徐氏先公卒二十年矣公为相既归以□□□□然毋敢及夫人恤典也至是其子某□□□□□□□□□□既下将求□□□□□□□□□命属门下士某次其状状曰公□春芳□□□□□居句曲之朱壒村海一公始祖也数传而有旺二公旺二公生富一公富一公生乐易处士有质行善让无所较配某氏生朴庵公旭配某□□永怀公镗公父也李氏自先世起田野间受什一悃悃无岐营至永怀公始尚儒雅雍容而醇谨笃厚里中□□长者配徐氏事继姑甚孝语具少傅吕公大司徒殷公□□志中几易处士朴庵公并累赠柱国光禄大夫少师□太子太师吏部尚书中极殿大学士配一品夫□　天□□□□扬隐德备至而永怀公则系玉衣蠎与其□□□被极封而受鼎养者余三十年□贡寿考于世无两焉公之生也以正□□□十二月十五日公为儿时郎颖异俊□异凡儿其出入常似有一老父携护之一日午指空中谓曰汝见天上迎状元邪公仰视则老父忽不见殆非人也公初名果诣邑试邑令陈奇之曰此子当有芳名震天下果□不称命之曰春芳继陈令者咸奇公试辄为诸生□□□□卯举省试壬辰不第归就正于海陵王公□□□□□□南雍湛公若水欧阳文庄公德□□□□成二公皆名儒讲学一时人士从游□□□□所见相辩难同异纷纭公从其间徐以单□折衷众皆诎欧阳公以此益器公曰吾不如李□李君大器当晚成公既归则授弟子江淮间而公□□诸弟子以束修来者公食朝夕余辄分散与贫交疏昆弟侍子辈见其如此间请稍自为计公叱之曰非若曹□知财尽更来缓急人所有也自未释褐时而阔达好□□此矣公五举不第顾志独自负梦寐更有吉征尝梦过故相交毅高公里中高公皓首厂?尨眉立门屏间□公与语手摘坊□授之曰继我后者子也又梦　高皇御便殿　□祖侍焉一绯衣象简者导公至陛前俯伏良久闻大语我家又得此人俄而　二祖降座谓曰我家大事以属若公觉心独喜丙午秋将与计偕过句曲宿故所尝游僧寺中僧雅谨事公因跽请相公此行云霄人矣何以诒我公援笔题其壁曰年年山寺听鸣锺匹马西风忆远公它日定须留玉带题诗未可着纱笼是时邑令为公劝驾甫命酌□云烂然暎席间令惊曰此韩魏公胪唱时祥也□□□□明年丁未春试□文懿公得公卷读□所为□稷苡民篇语大称赏曰此人当以天下为巳任首荐公及廷对遂擢第一而赋诗有云生平□饱非吾志喜际清朝翊圣明人巳知其志之所存矣前胪傅一日同乡会餔有自外招公以及第密起□公返坐自如巳而从者泄之众诘公公徐答曰外传拙卷亦与进呈耳众以此多公有度公授翰林修撰寻掌诘勑巳酉考满封父修撰母安人庚戊会试为同考官取士廿余人寻奉命授中贵人书故事授书者率经旬一至内书堂一揖而散一饭而出文具而巳公□计以为此曹它日具□珰而在上左右不自今□稍知理法习畏谨而□逸自便非所为起教远萌童牛之牿之义也于是度所能行为立约设程日课督之不为假一时受书中贵人率严惮李先生丙辰会试复为同考官取士廿余人公居馆署十年而念二尊人请告归适二尊人俱六十寿彩衣盘舞极欢而盛为具飨诸来上寿者里中人贤公而荣二尊人次且久之二尊人趣公行不得巳入都补职是为某岁时世皇综核精明阴察馆中后进诸臣贤声无出□右□一日召公入直柄臣初不与知踰月迁翰林学士柄臣骇然曰本朝百年来荣遇公乃得之以学士往往絓讲读衔而公专官也意若不怿者而上眷方殷以五品官特遣陪祀　圜丘社稷丁巳升太常寺少卿赐一品绯衣皆前所未有巳未典武闱陛辞分宜子色迎公若将有所谒公辞曰既被命恐涉嫌即别去庚申升礼部右侍郎掌翰林院事辛酉礼部右侍郎缺回部管事壬戌改吏部左侍郎廷试充读卷官癸亥晋礼部尚书兼某官疏辞不允公殚心邦礼者典厘弊所更定非一其大者如宗藩条例一书公念以为天潢日蕃邸禄日益而民困甚矣加赋则民病损禄则宗室病不可以民故病宗室亦终不可以宗室故病民悉心讲求酌可行者上之即今议者犹多祖焉始议时有谓宗室事体大母动为便耳独柰何当之公曰失今不图后之难且十百此矣人以为忠嘉靖末博士家竞为浮靡文体支蔓岁甲子公条上科举事其一则正文体　上报可着为令自此骎骎复古盖公之论以为文所贵典则醇雅根极理要安所取浮游漫汗其词故公再为同考一为主考所得士率大雅斌斌以功名理行显于时公誉望日隆　世皇旦夕?公大政于是某月晋太子太保乙丑知贡举甫竣事遂诏公以本官兼武英殿大学士入内阁辞不允自公为学士岁赐斗牛麟蠎金绮异数洊加　上心注向天下喁喁望公相久矣白麻一下中外翕然而首揆则华亭徐文贞公时承分宜后公与文贞公恊心戮力刬洗振刷绝苞苴抑躁竞奖恬退励廉节污俗顿革世道肃然丙寅某月　世皇升遐公与文贞公同受顾托袛奉　穆考用遗诏蠲天下逋负省不急捐无用录言事诸臣取左道无状者寘之法朝野驩悦鼓□戴　上之德而多二公之功某年月晋少保会文贞公有事山陵公直阁有旨重建翔鳯楼公叹曰自　大行皇帝岁兴作不休帑藏为虗闾阎凋敝黎民望苏息有如解悬今嗣服之初惠泽未沾而大工且举谓天下何即不能引当宁于节俭独奈何令开奢费之端脱不能止当以去就争之或谓有元辅在何不少须而犯新主不可知之喜怒公曰某为辅臣以道事君安知趋避即密陈不可状甚恳切　穆考为感悟而止终　穆考之世力行恭俭土木不兴而府库□货财君子曰若生子罔不在厥初生自诒哲命　穆考有焉忠臣爱君必防其渐公实尚之某年月　上御经筵公进讲尧典一章反复敷析剀切朗畅　上为敛容诏纂修世庙实录及先是所修大明会典以公充总裁官四月永乐大典成晋少傅兼太子太傅七月考满录一子中书舍人随晋太子太师建极殿太学士赐衣一袭时文贞公归　穆考稔知公清谨壹心倚重所建白辄施行而公亦自以遭际　圣明竭忠尽言无所避讳间诏取太仓羡金增织造取牙簟珍异物随皆封还谏止而　穆考悉从如转圜当是时言路发舒台省诸臣竞为献□□不称□上疑为卖直沽名有所诘问公辄从中宛□□□责而外绝不以闻于人公尝曰凡兹有位廸简在廷第以职事还之足矣既无所下侵于是庶僚□得行其志无复曩时承望之习即所知游贤不贤进退用舍悉付之公论绝无所私或谓知游中即有贤者独奈何恝然且人情得无望乎公曰贤者自无所事吾私不贤者乃有觖望耳吾又安取夫不贤者而私之非有所靳诚不欲天下以吾私知游也□　今上八龄睿质开发公请出阁讲学定仪节简宫寀甚慎　上神圣天授而斧澡琢磨公与有养正功某年月六年考满录一子中书舍人寻晋柱国时蓟辽诸边虏数阑入阃臣请剏戍台便防守公初与文贞公议未及行而文贞公夫乃有谓费无益阴挠之者公谓台可候望收保我军有所恃而虏骑不得冲突不暂费不永宁奈何言费也遂力主剏之棊布呈列迄今称金城云蓟辽乃有南北军两帅不相能公闻大惊曰安有帅不恊而能搏寇者为调和之两帅自是深相结军用辑睦时边无债帅其有勇略能扞边者公至出所受赐文绮劳苦之且诫之曰弟树功慎毋剥尔士而筐匪我有功不尔没有罪不尔庇也故边帅无所几幸军需得实沾而甲士致死虏既稍稍远乃有欲捣巢邀功者公谢之曰固吾园足矣捣未必胜即胜所俘斩不过老弱如启衅何是时边鄙不耸海宇宁谧天下歌咏太平政府闲无事而公念二尊人春秋高再疏乞归甚切　上降谕扎遣中贵人谕留之公不得巳出视事会虏酉俺答孙把汉那吉以怼来奔而虏妇怜其孙欲得之因求互市愿称臣纳贡归我叛人诏廷议或以为和戎不可公曰此自与汉唐异汉唐岁致金缯至与婚今我直臣妾之汉唐欲和在中国今欲和在虏我因而听之彼乐得孙且厚德我而盟可坚不得彼即忿而以兵向我系之无益毙之长雠且虏以贡为名而我以贡为市计数十年之市孰与一旦用兵之费多哉或又谓虏回测彼将狂我而安受吾烬公曰是则然矣夫备不在我乎和而修备彼何能为乃约共事者以讲筵日于　上前为指画其便宜遂得命旨而议始定虏稽首受号称外藩不侵不叛迄今若干年惟断乃成公盖近之公燕居深念天下事非一人私所贵大臣开诚布公期于共济而巳困课庶吉士举丙魏同心辅政为试目欲以风共事者而公见其不可又念二尊人之齿至矣独奈何缓一日养而殉三公乃疏言臣父母年皆七十有几景迫桑榆而臣母在臣邸舍臣父乃在高邮两地双亲并婴疾病臣母日夜思归臣父又日夜思臣乌鸟之私日夜怔神勉强在列且失其所以报国者惟　上矜臣使得御母归见臣父侍奉汤药于其余年臣生当陨首死当结草疏六七上　上顾谓中贵人曰元辅何亟求去若是对曰元辅亲老　上留适苦之于是　上重违其意诏以本官致仕降勑奖谕赐传还里遣使护之有司月给廪六石岁给与人八名勑中有繇状元为执政冯京不愧乎科名以宰相而养亲王溥见荣于当世古称盛事今乃兼之之句海内竞传诵焉公既归闭关郄扫日侍二尊人岁时伏腊或二尊人诞晨则服蠎玉率子孙数十人前奉觞为寿退自喜曰季路氏累茵列鼎乃有负米之恨曾子仕三十锺而心悲予所处乃多于曾参季路天其厚假我也夫居数年而尊人相继捐馆公老矣顾若孺子慕者虽贵为相无亭榭台野之观里中父老相与构书院一区以待公公与乡人士问道讲艺其中广陵诸儒生故从公游者亦时时来会公与谭说莫不虗往实归有司额其坊曰景行而公暇时更召诸故老罢吏家居若布素者班荆举白不为拘束真率如雒社云公为相以休休涵煦天下不务赫赫而天下亦安受公赐若无所求于公既巳去而代公者稍行胷臆尚机权刻峭而天下乃益思公日侦公起而公固巳与世忘矣公家居数年而病目然健无疾忽病卧三月而卒先是里中有王姓危病忽忽如过一殿宇扃钥甚严问之一吏答曰董允封识今将返矣问为谁曰即汝兴李相也又徐姓子病绝而苏言见一吏捧上帝锦诏召公嘻自昔所传降岳骑箕之事不诬也夫讣闻上震悼辍朝一日赐祭若干坛使使治葬赠某官锡谥曰某公仪观甚修皙然玉立色温而气和其与人处不翕翕热顾久之愈益亲不为崕岸求异于人而其中有介然不可溷者平居澄神湛虑终日默坐即朋侪纷集或声色满前凝然若未尝有蚤岁见大学衍义补书手抄读曰嗟乎宰天下当如是矣性敦厚于人无所毁短自其墏仕至为相未尝以私憾中一人顾亦未尝以私厚护一人器度沈深人莫能窥其际而厚于伦品弟参军少时亲为授经既而应例为之输赀更出夫人簪珥益之公再四迎养而参军以铨补来会者三至则公辄出奉赐陈二尊人指而以分与之未尝私有所居积始与其同邑三人相友善而三人皆不禄其二乃客死公赒之殡之厚其孤而成立之盖公惠德巳溉被天下诸如此类不胜书然无非所以成公之大而始终佐助则惟是徐夫人当徐夫人之归公也公萧然诸生家不逮中人夫人亲操井臼絣■〈纟辟〉洸而堂上尊人自曾祖考妣而下凡三世皆老白首饮食被服治具缝纫一切取成夫人而老人易恚蚤晏凉温咸淡燥湿间稍差池张目向之夫人独能望颜候色竭力营致一呼立具无不当诸老人心更以女红佐公读往往丙夜乃罢及公登弟官词林而夫人拮据邸舍中综画纤悉以是公更不问家人生产作业得一意涵养蓄积夫所以相天下者当公直法宫侍讲帏夙夜在公不遑偃息而夫人滋益勤公未食不食未寝不寝公时劳之曰尔亦太自苦矣夫人曰吾不能自安而令夫子独劳也公有佐室三夫人善遇之无间言有小星樛木之惠所生子女鷇翼煦濡一如巳出而处妯娌族党下至臧获靡不肫肫有思人交诵之顾竟以劳成疾卒少师公太夫人泣曰天乎奈何夺吾贤妇卒之日为嘉靖甲子八月十六日距其生某年某月某日享年仅五十有六公之子某辈将奉　勑营兆于某原以某年月日葬公夫人惟公丰施厚泽流被函夏而精诚靖献鉴于　帝心世庙尝谕曰小心忠告　穆庙尝谕曰入告之勤乃其渊猷密谟则素慎默不泄草亦随焚居常闭阁静思或仰屋窃叹即诸子有不得与知者门墙下士何繇仰窥盛美罄厥扬揄聊以其子某所持状参之见闻丽以年岁着其梗槩以备名公采择而赐之铭则公所藉以不朽矣谨状 

　　○明故大理寺少卿洙泉韩公行状 

　　万历十七年巳丑七月壬申大理寺左少卿韩公卒于邸余某与二三友人经纪其后事既殡且归葬而其子道隆道亨等乃述公世系生平大畧谒余为状曰先大夫往矣不得当世名公之志若铭无以葬不得先生为之状无以征信而丐于当□名公愿先生怜而许之余与公同年相友善称莫逆即公既没而余有人言犹波及公此亦足以明余与公交游之驩人莫不闻矣而公之子重以父执之谊属状于余余其忍以不佞为解于是乃据公子所述稍诠次以备当世名公之采择状曰公讳国桢字柱甫别号洙泉本宋韩魏公裔其先河南安阳人十一世祖奕始从宋南渡徙姑苏入明永乐有廷玉廷辉者居吴江数传而有泰者复自吴江徙居长洲是为公曾祖泰生纲为公祖纲生章为公父以公贵赠御史母蒋氏封太孺人公生即颖异六七龄时善属对十六补博士弟子员十八督学试居第一若干岁而御史公即世属有岛夷之难吴人骚扰困敝骨肉不相保公独持丧襄事如礼奉母蒋孺人尽欢弟久病为治医药殁而抚其孤姊适许氏者蚤世姊子茕茕不能立一切□居纳妇悉公任之其笃于伦常拮据黾勉不以迫阨中有所惮绌不尽也迨嘉靖甲子举应天既而三试于春官三罢之公罢去则读书梁溪间月一归归问蒋孺人起居眠食安善即复之梁溪□不溷迹公府为人干请独苦刻钻厉多评隲子史纂辑　国朝典故以益闳肆其学如是者十年为万历甲戌而始擢首卷成进士以是年八月徐行人公念行人将　天子命乘传行郡国使事有职非徼此为宠荣也藉令盛徒御责供帐道路骚然岂所为皇华靡及之义故公常约赍省驺所至更不问厨传饰否取无缓程而巳其册封楚藩藩王所遗金帛悉谢不受王重之万历庚辰六月公繇行人选为御史廵视某城则廉治诸豪右不法者巳廵视光禄汰冗费清积蠹商人便焉巳而某城缺廵视仍以公兼摄癸未三月　上命公按江西时吏治相尚为刻深公顾独孜孜民瘼以节省爱利为务大书其座之左右曰九重滥许持三尺万死还为求一生水西多积逋大司农督趣急而岁复荐饥公曰民饥之不疗何逋之责乎乃令检括存留帑金得陆万益以赎锾四万抵输之余乃得从缓征而是时方有烧造之役尚方下宣制于饶州责令如式饶人以厥王非旧难之公再疏不得请且夺俸至三疏益恳切　上为感动减所造十分之几江西人以为公德迄今尸祝公既竣事报命补三年考得封如制乙酉闰月　上命公按顺天顺天多大珰贵戚动辄掣肘公内宽外严善调剂得人心丁亥三月　上复命公刷卷京畿搜奸厘弊尤多精明之政公在台中凡九年至戊子四月擢大理寺右寺丞某年月晋左寺丞某年月晋右少卿公佐大理虽不得有所专决顾其用意一依乎平恕立峰孙公理庵蹇公先后为僚长交重公亦为公持论平也公行业日起物望攸归咸谓即拥节钺跻岩廊烝烝大用于时而公忽婴疾遂以长往悲夫公生平不设城府披诚待人一见吐露肝鬲其入对妻孥出语宾客无二词遇臧获不见遽色而性澹泊寡嗜好终岁不制衣无故不刲牲不治家人产业田不过三顷居数椽萧然頺圯皆故赠君所遗此亦足以见公贵而能贫为仁不富之验矣公生于嘉靖乙未六月癸未距卒享年五十有五配陈氏封孺人子男二女二孙男四女五道隆等为公卜地于某所负某揖某将以某月某日厝公余性不能谀兹为公状直以所受于公子与余所知见者诚得当世名公志而铭之韩公不亡矣 

　　○颖阳许老师行状 

　　万历丙申十月十八日少傅颖阳先生卒于新安里第两台以讣闻于　朝恩命巳颁其子孙将求铭于当代名世者则以先生遗言属弟鸿胪从子中书君叙述其生平授门人李某为状状曰先生讳国字维桢徽之歙县人也系出唐睢阳公五代时曰儒者避地居歙东门自是为东门许氏曾祖鉴祖汝贤父心蘐公鈇并以先生贵赠光禄大夫柱国少傅兼太子太傅礼部尚书建极殿大学士配皆一品夫人心蘐公涉猎书传有心计壮岁从季父游于贾季父死公为致其丧尽出橐中装还之而抚其嗣子钰与其所生子金者语在太仓相公所撰墓志及汪司马许长公传中心蘐公婚汪夫人举二子长曰沂次为先生生于嘉靖丁亥六月六日时心蘐公东游先生生七年始归归而益困然每论家世辄叹曰东门氏其有兴乎必吾后也先生儿时病七日不寤又尝戏于园隳渠中皆无恙公与汪夫人私自喜谓是儿殆将亢吾宗者年十岁从心蘐公于毘陵与毘陵生同学即巳倾毘陵生十八归试新安学使者冯公大奇先生擢为首而见其名汪以为类姓也为更名曰国乙巳疫大作心蘐公病先生扶侍久亦病且剧梦神引之浴于江觉而霍然遂巳既而心蘐公废视赖先生以都讲给而是时先生名蔚然郡贰守许公闻而延使授子经念其贫思所以振之有谒先生居间者怀金若干愿以佐二尊人甘膬言未竟见先生赤色从项起直腾两颊不得其一语踖然无所容逡廵去盖当诸生而趣操巳如此矣凡五试乡闱五报罢顾益发愤尝为骈语题其斋舍云爱惜精神要此身担当宇宙蹉跎岁月凭何日报答君亲岁辛酉举应天乡试第一甫旬日而心蘐公卒逾年汪夫人亦卒先生痛二尊人以食贫终几一日之养而不可得也哀毁甚越甲子服阕乃之宛陵卒业石山寺中一日见二青鸟飞鸣移时乃去僧曰碧鸡也传闻唐李翰林自蜀携来者我　明惟舒梓溪状元一见因出所藏图卷观先生先生为赋碧鸡篇缀其后乙丑举会试第七选庶吉士读中秘书日键扃扫轨逖览冥搜究心经济之学所撰馆课不假手书史必手录矻矻如诸生而先生自诸生时即■〈女间〉于诗日赋一首以为常故馆中先辈称诗文两工者推先生后在内阁阅吾辈所为诗每有撺易极其工妙或名巨所称赏以为秀句先生犹谓宋人语耳不惬也盖先生之于风雅深矣当是时都宪胡默林公以浙事逮系诏狱无敢与相问者先生独往存之白其冤死而为之诔有　圣主方待公以不死而公胡以死之句士论韪焉丁卯隆庆改元即授翰林院简讨五月充诏使　赐一品服使朝鲜适国王新丧河城君李昖以庶兄了当嗣迎　诏先生谓昖未奉朝命不许国人哀祈始许之礼成行学为其国师生开陈忠孝大义无不感动者先是诏使率多携从人或挟商以往先生独苍头四五人自随朝鲜馈遗一无所受即赫蹏亦却之独好游览古迹观风问俗所至赋咏命为皇华集有吊箕子谒坛君观井田诸作盖先生方授馆职时有溧阳狄侍御者谓先生曰仕途以翰苑为康庄按辔徐行可致千里惟是履素吃紧耳昔某科南闱两公并典试事乃人言啧啧独不及某公者素足信也先生爱其言深自砥饬辛未春分校礼闱夏使益藩壬申二月　今上出阁讲学先生以简讨兼司经局校书充　东宫侍从官六月　上登极八月升编修十一月充日讲官癸酉万历改元二月充　经筵讲官七月升右春坊右赞善兼简讨甲戌七月升俸一级时　上日御旃厦不间寒燠先生宿学善讲解当上心手书责难陈善四大字赐焉丙子秋典顺天乡试十二月升司经局洗马兼修撰丁丑升俸一级九月典武试时江陵公颇爱重先生所以延接汲引甚厚及相公父病朝绅醵祷先生独不与及欲夺情馆中吴赵二先生讼言攻之有同年某私谓先生曰吾侪后辈不必露章子雅习相公胡不面诤或奏记而默默为先生先削牍巳具谩应曰事系纲常相公自有主宰乃私诣言不可更出袖中牍进焉曰某受知深耒此为报耳先生竟不语人牍亦无见者时　上赐彩叚诸公咸制衣入侍经筵即江陵相公新丧亦服彩先生独不服问之故不答戊寅春南大司成缺相公问先生愿否先生对曰贤关地重司成道尊相公用人顾当否何如耳毋问愿不愿也居留雍会有缺序当先生不用用后者或怪问先生曰资宜□公不知也寻有缺复然或复问先生曰俸宜尔公不知也其恬静含蓄如此庚辰二月升太常寺卿管国子祭酒事四月升詹事府詹事兼侍读学士充　经筵日讲官九月改恊理詹事府事充　会典副总裁辛巳三月礼部右侍郎兼官并　经筵日讲如故仍充会典副总裁专管纂修事务十月升本部左侍郎兼侍读学士余职务如故壬午六月改吏部左侍郎掌詹事府事兼官职务俱如故癸未春典会试四月升礼部尚书兼东阁大学士预几务寻充会典总裁同知　经筵官五月八日　上出百子图示辅臣百子图□八月　违祭先师孔子是时长洲先生为首揆先生故□年相厚善同心辅政密勿之中往往有所旋干　上每虗巳听之九月扈驾诣　山陵相择寿宫礼成进太子太保文渊阁大学士予　诰命甲申正月辽东大捷议加恩固辞从之　赐银币四月有言巳卯南闱事者因诋海丰大宰语侵首揆一时纷然先生疏乞辩邪正以定国是谓昔之专恣在权贵今乃在下僚昔之颠倒是非肆言无忌在小人□乃在于号为君子者乞勉留二臣以全大臣之□特罢臣以谢言官得　旨慰留三疏求去　上进内臣宦谕称其謇谔谠言殚忠为国盖　上手扎云于是先生疏谢初出乃有以前疏言先生者□上为夺言者俸先生求去连四疏俱得　旨慰□犹不出　上乃遣大鸿胪宣谕先生疏谢言大臣犹梗柟也取其阅历多年而畧其寸朽言官犹江河也欲其流通无阻而息其风波人以为名言无何留台言复至上怒付内阁拟夺俸半年不可一年不可竟降调于是先生再乞休而为言者请甚力　上嘉其雅量先生仍疏上　上乃以册礼趣亟出九月云南□□进少保武英殿太学士荫一子中书舍人予诰命辞不允再辞荫不允是月扈驾□　山陵行秋祭礼兼阅　寿宫　赐银币乙酉五月辽东大捷议加恩疏辞从之　赐银币六月慈宁官成以阅视劳　赐银币荫一子入监读书闰九月扈驾覆阅　寿宫　赐罗衣玉带丙戌七月　慈宁宫产瑞莲应制赋诗　赐银币八月历从一品俸三年考满　赐羊酒进太傅兼太子太傅荫一子入监读书予　诰命先生疏辞以□功不敢受赏即念臣在事久而臣父母未葬或量予恤典　赐臣归而奉丘陇死且不朽有　诏勿辞其特予父母祭葬视一品阶而　命先生之中子中书立功乘传代往襄事焉先生乃再疏言□辞赏请恤今得恤并受赏是贾之道而臣不忍□也谨昧死固辞上重嘉先生有让许辞　诰荫□年丁亥二月会典成乃赠三代皆少傅兼太子太傅礼部尚书建极殿大学士而所进先生吏部尚书以再辞许之　赐银币戊子二月复　遣祭先师孔子九月扈驾阅视　寿宫从观浑河应制赋浑河歌驾还以　寿宫劳荫一子入监读书十一月御史马劾□当张鲸责辅臣不能赞　上决去　上怒甚且下诏狱先生特疏救马疏得留中十一月给事李复劾鲸遂　廷杖阁中救不听先生自劾　上慰留之乙丑春再典会试时文体浸坏先生极意挽回所录必醇雅正大诸引用释老言离经背道者即才隽士业为分校所收必黜之盖将发缄犹更易若干卷一时程墨粹然一出于正而首所命题则大学引孟献子言不以利为利者也盖老成谋国虑远识微即今日种种言利事先生巳豫忧之矣四月　北郊分献七月有进士劮御史大夫并侵诸大臣先生以为所举士自劾乞罢不允八月留台疏至先生复乞罢不允八月少傅六年考满赐羊酒进兼太子太师吏部尚书荫一子中书舍人予　诰命再辞不允庚寅元日召见四辅于毓德宫出雒评事疏示之意艴然既以曲解威霁乃相与请朝讲　册立　上纳之既令谯让张鲸既宣　皇长子　皇三子至　上手拥　皇长子令四辅前谛视良久乞早定大计叩头出　毓德宫从来召见未得至者是日　天语谆复蔼然如家人父子可谓千载一时者也七月召见四辅□暖阁与商边事评将才而是时火□入河州虏工阴助之羽书狎至朝议纷纭长洲先生欲止革处王之赏谕令回巢使火酋孤立而后徐乘其隟先生独力主战曰豺狼无厌今渝盟犯顺桀骜极矣岂有此时犹事羁縻不一大创之使彼得悍然挟而要我何以观四夷明中国威重乎故　上面谕以贡市难恃媚虏将何止极实用先生言无何以人言乞罢　上为夺言者俸慰留之引疾　赐羊豕米酒复言古平章之臣或与闻宫中起居至使人主当游乐而遽问其知否今咫尺违颜　宫门万里徒邈邈以起居为请惭于言终疏至者古笄副之流尚能规其君早朝宴罢以成中兴今　斧扆罕御旃厦久虗徒邈邈以朝讲为请惭于永巷脱簪者古出林之老尚能一出而羽翼皇储今主器及期　册立未举徒邈邈以　国本为请惭于商山采芝者臣之不任辅弼亦巳明矣使　上行此三者□虽去犹留不则留犹去也　上嘉其忠爱复遣大鸿胪谕留疏谢仍及　册立乃留中山阴先生疏请之不下第趣出十一月　南郊分献辛卯正月进　训录叙劳加少师固辞从之赐银币四月　北部分献七月辽东直指劾总兵因言先生曲庇先生复乞罢　上不允且曰体悉边臣此自正论何过焉时闽浙报倭欲入犯先生言自古外攘必先内宁今臣僚争务攻击戈矛起毂下而敌国在舟中惟　谕令各修业无恣胸臆乱纪纲而安攘乃可为也　上纳之为降　勑谕百官八月以　万寿圣节请　视朝受贺报闻先是　上许二十年春　册立而戒羣臣激聒于是阁部相戒勿敢言即仪仗卒办易耳欲肃默以俟中旨之自出而会有主事弗能待遽请之疏未下而是时太仓先生予假归长洲先生以人言杜门不出先生念主事业轻发咈　上心册立之期必更更则愈不可知后益难为力欲因而助之仓卒不暇闻长洲先生而独与山阴先生就阁中草公揭以进　上滋不悦报闻而特降主事改　册立后一年仍使内臣诘问先生辈岂其未悉干朕之言乎奈何与郎署小臣比长洲先生皇遽揭谢曰臣方席藁实不与知然愿毋以小臣妨大典　上批答纚纚数十言并他疏使内臣持出而内臣不知故事揭当藏阁第见有　旨而并下省中长洲先生闻而使人索之省中遂以为匿　旨又有言政地相戕陷者而不知长洲先生见　龙性难驯圣意巳定钦奉令承指而徐俟其成先生念吉期将届传奉犹稽欲蚤计亟图而必求其济意实未尝异也故先生疏曰臣与二三辅臣愧乏房杜相资之才颇有丙魏同心之谊而长洲先生自明亦以为臣与臣某词若相左意实相成总之欲挽回上意赞成大典而巳然　上终不能无介然先生亦坚意乞休盖五疏乃得请长洲先生亦随去先生归再至吴阊与长洲先生会绸缪款曲信宿而别因而泝毘陵浮阳羡周览张公善卷之胜爱其山水清绝将营菟裘老焉而以室人重迁竟还歙与二三耆旧如殷司徒辈者黄冠野服杖而游于闾阎阡陌间所至贳酒贷蔬以相食饮舍者争席炀者争灶曾无知其为相公者性好施在京师旦出必徧予丐者钱每旦则羣焉集陌上伺焉如是者若而岁窭族穷交时时有所推解至再三不倦归乃出禄赐立祭田制产贸宅以处穷匮曰彰君赐也先生于书无所不窥抒为文辞温润丰厚诗宗高岑章奏类宣公箴铭颂表各臻其妙称一代作家而未尝以文章自命也当楚欢熏灼卑者蝇趋蚁附高乃露布传檄之而以为名先生规诤于密微特立于頺靡而终不以气节自见也及飙逝灰寒批根未巳先生独不谓然曰薛文清公有言事巳往不追最妙寘之巳耳平生不以机心存于胸中宽大善容忿嗔不形于声色含瑕瑜齐喧寂败浆冷炙无所不可其天性然也悬车五年庚不念是非得失惟是闻朝廷大政事大利害燕居深念低回者累日至寝食不如常家人莫敢问每朔望必朝服于庭中焚香北向叩头丙申九月闻孝安皇后丧为位哭临于斗山书院因宿焉院在山绝顶或以为非所宜居先生不为动遂中寒□归寝疾八日卒临卒时无一语及家事但起索朝服被之坐而瞑讣闻　上震悼辍朝一日赐祭十一坛使使营坟与配夫人汪氏合葬仍赐夫人祭二坛荫一子中书舍人赠太保谥文穆按谥法布德执义曰穆中情见貌曰穆盖先生将去　上犹称其遇事辄言不存形迹执义见貌殆亦似焉而先生之去以　国本去未几而太仓先生请豫教上遂沛然从之则先生言　上竟未尝不用而去就存没之际礼秩恩数优隆周渥斯不亦善始善终哉汪夫人以万历辛巳年卒始封恭人累赠一品夫人子男四长立德生员次立功中书舍人汪夫人出俱先卒次立言次立礼侧室汪出先生将以是年十一月二十八日与汪夫人合葬豸山之阳惟先生盛德雅度亮节素风博殖闳词而深中隐厚平生以矜炫为可薄即先生之子孙昆弟有不尽见闻矧门下士所能殚悉爰乃考览　朝记更与同出师门者各摭其轶事微言参以鸿胪君中书君所授畧为论次以备采择惟惠而赐之铭斯先生所为不朽矣 

　　李文节集卷之十九 

　　●李文节集卷之二十 

　　晋江　九我李廷机着 

　　墓志铭（一） 

　　◆墓志铭（一） 

　　明故光禄大夫柱国少傅兼太子太傅礼部尚书武英殿大学士期斋吕公墓志铭 
　　云南按察司副使赐山许公墓志铭 
　　广西梧州府知府槐江丁公暨配封安人张氏墓志铭 
　　平阳府通判龙溪马公墓志铭 
　　封文林郎兴化府推官复庵祝先生墓志铭 
　　扶风驿丞怙山张君墓志铭 
　　封安人许母丘氏墓志铭 
　　张母陈淑人墓志铭（代） 
　　周孺人彭氏墓志铭 
　　杨宜人墓志铭 
　　翰林院简讨奎垣杨君墓志铭 
　　宪副小雒公暨配安人赠恭人庄氏墓志铭 
　　宪副卓庵钱公墓志铭 
　　宪副小春穆先生墓志铭 

　　○明故光禄大夫柱国少傅兼太子太傅礼部尚书武英殿大学士期斋吕公墓志铭 

　　万历丁亥六月甲子光禄大夫柱国少傅兼太子太傅礼部尚书武英殿大学士余姚期斋吕公卒于家讣闻　上为辍一日朝　诏所司议恤典谕祭九坛遣官营葬赠太傅谥文案荫一孙中书舍人盖　上笃于耆旧而厚其终若是公既以万历某年月日葬于兰风乡之姜山与其夫人合而公之子某等孙吏部主事某乃持沈少宰所为状来请余志公墓而铭焉按状公讳本字汝立其先宋太师中衵令端御史中丞诲诲孙亿居新昌八传贵义始居余姚贵义生德玉　高皇帝时新定籍以声讹为李三传而为公琼公珍公珍生懋后公琼懋生改为公父公既极贵当封三代而　肃皇帝以孝锡类令为人后者得封其本生父母公用耆硕至推及于本生曾祖于是赠公琼公珍懋改俱少保兼太子太傅礼部尚书武英殿大学士而□配蔡珍配潘懋配胡复改配杨赠封俱一品夫人隆庆三年公始疏复姓吕而公初号南渠晚更号期斋学者遂称为期斋先生云公以弘治甲子六月朔杨太夫人梦日堕而生公公生二十五年为嘉靖戊子举于乡越四年壬辰第进士初选庶吉士不预　肃皇阅卷见有弥封不密者疑而报罢更覆试得二十一人公预焉甲午授翰林院简讨戊戌稍迁南国子司业乙巳改右中允视南院篆丙午改左中允戊申迁南祭酒寻改北巳酉内阁请益置辅廷推冢宰闻公渊南冢宰张公治少宰徐公阶南大司马韩公邦奇少宗伯欧阳公德及公□六　肃皇甚毖慎　旨十日不下而密迹六人者履素云何逮十一日始　特简张公治及公以公为少詹事兼学士入阁办事庚戌进吏部右侍郎兼东阁大学士辛亥进礼部尚书兼官如故甲寅进太子太保直文渊阁丙辰冢宰缺　命公掌吏部事录两京部寺科道及在外督抚等官分为三等以上次其去留寻进少保直武英殿丁巳考满进太子太傅庚申再考满进少傅辛酉五月太夫人卒于邸　赐公驰驿归先后历官三十年官史局四五年而司业南雍者八年正讲席序□单别修惰绝幸谒所育材以千计分校乙未礼闱典顺天庚午试典丙辰会试称得士其在内阁若庚戌面陈御虏之东虏退乞掩埋蠲恤以收人心乞整饬营兵以善后图若因　上问考察及虏情而言大臣去留之重本兵须廷推风霾之异宜急备虏若骚侯脔出边兵于外载糒自随听兵掠稼之请若斥互市决战守之筴若更定戎政若因徐邳□水请议赈议□渠若议筑外城一面若对边兵入卫若条光禄四费　上皆嘉纳施行而其大者　肃皇讳言储实以巳酉春事□之公请如礼臣□蚤定及二王冠婚　上欲令出府公言留内便□□且储贰未定而居外将令人心阽危继又自以建储请继又因　上罪郭希颜建帝立储之说密奏　上万寿无疆而小臣称建帝死固当顾其请二王一住京一之国语亦当省且　上尝谓天伦之序默定巳□第鉴巳酉事爱元良不欲册耳诚因其序而或留或遣即未册亦可于是　上大悟命景府之国卒建元良光启隆万太平公积诚感动之功多焉盖公自为吉士　肃皇尝问李文康公诸吉士谁可大用者文康以公对当是□肃皇巳识公名及典顺天试所命题礼乐征伐自天子出称　上旨而公所为录文　上大善而字标之自前后典试所未尝有及其繇成均超拜以少詹乘马百僚避路则自　孝庙谢文正以后而有公及公以后而未尝有其以少詹与恩荣宴分宜拟公坐三品上　上特改坐二品之末俾得上坐示□礼则有宴以来所未尝有其以内阁摄吏部□别大臣去留则自公以前政地所未尝有他如遣分献　南郊者四飨地者二□帝社稷者六颛侕祀先所者六时　赐养羊□□兼金交绮飞鱼麟蠎衣服不可胜计至以文臣得　赐奴则又前后□臣所未尝有盖　肃皇所眷顾倚任公者优厚笃挚人臣无两而公亦自以受　明主特达之知殚忠竭诚以天下为巳任即与壬人共事左机右穽而公用孤诚居间同不害正异不伤物中若觚而不迂外若规而不随一龙一蛇默剂潜干以阴牧硕果之功而天下受其赐及公既归犹自以大臣受恩深不当以江湖忘魏阙遇大庆则修贺遇大典则修助而　上亦念之至殷每辅臣□必言吕某可而无有为之从臾者乃公亦巳泊然与世忘矣独其平生系情桑梓不少置自居政地时以余姚数中倭而姚江以南无城令姚姚人疏于朝请为城如江之北初有哗着及城成乃大德公尸祝公如龙山而其里居若丈田若雇役皆公力主其议始行一方终乃为诸路式所谓仁人之利溥哉万历癸未公年八十　上命有司存问予月□□夫达尊旷仪海内人艳之越四年而公殁年八十四夏夫人九公一年殁侧室朱氏傅氏博平王氏京师王氏生子男六女三孙男二十有二女十曾孙男四曾孙女一公平居无疾言遽色遇人无少长贵贱折节下之不修郄于人尤好施予其□□子弟臧获斩斩有法余姚称之无间言按谥法兆民宁赖曰安和好不争曰安若公恂恂抑抑饮人以和进而施泽于寰区退而为德于丘里真所谓安者巳所著有期斋集奏谢稿馆阁漫录行于世铭曰　姚川泱泱发祥名硕厥有文正再登宰席文安踵武鳯采麟姿简在　肃皇特达殊知拔自司成爰立作砺梦傅卜吕千载合契摹谋帷幄衡镜衣冠忠谠屡陈元良卒安眷岂不□□则难夺辞　阙居庐车悬輹脱言言崇墉公苦成之秩秩良法公归赞之民不病徭里不虞寇庚桑生存畏垒俎豆旧德遐寿完节令名胤祚昌炽恩数哀荣姜山之阳有封翼翼于千百年公神所息 

　　○云南按察司副使赐山许公墓志铭 

　　公讳天琦字大正其先世有许稷者举唐贞元进士赐告归读书清源山中因颜其读书处曰赐恩今为□恩岩而公号赐山不忘祖也至我　明有教谕公进进生纶纶生燛燛生廷斌为公祖斌生元皋为公父以公贵貤赠行人司行人娶丘氏应天府府丞有嵓姑也公孩幼多奇重丱补邑诸生博□六籍子史秦汉诸书每遇督学使者郡邑试所为制义即巳迥然至其立论射筴日暮晷促鮿生窭儒腹罄意索阁笔束手而公方神恩涌溢攟来飙至盈楮累牍闳肆苍蔚江河决而彛鼎列公目无诸生即诸生人人惮屈之督学使者急欲廪公而会邑学未有缺则使食廪德化德化科目故寥简公以为不足振起其羽翮则又归晋江归几年为嘉靖壬子举于乡又十年壬戌成进士癸亥授行人某年以父忧去隆庆元年丁卯复除行□戊辰选工科给事中廵视库厂库厂故中贵人窟穴不可问往视者至取薄籍涉笔署名而巳间伉与争者徒令气息茀然无救于蠹公廵视多所厘革顾不为壮頄容尝言曰此曹如兽鹿可驯毋令挺而走险若斥以为刀锯刑余刻核大至必有不肖之心应之巳巳元夕有诏为鳌山市灯费当四十万公力赞其署长疏止之疏出公手又尝疏海防四事其转刑科给事中疏刑名弊源六事具报可既而疏劾两广总督其人倚奥援中公而会当路有宿憾公者乃出公广东参议备兵惠州□□归善故二十五里亡其六矣而供亿不可省则□责之十九里亡日众公至极意节约更定赋徭令邑吏招徕亡者而是时寇发方用兵将吏贪功往往掩不辜以张级民不死寇而死兵公当纪功则严勑诸将吏毋敢踵前习故齐民得按堵寇薄长乐城闭公开门入民而令郊外急刈稻寇既无所得食而畏怀公威德乃隔水相率弃?罗拜乞为良民公曰必归而俘于是所归男女数千口悉廉其籍遣之潮朱良宝者故贼魁抚有年矣为宪廵泪复叛督抚檄公未至而宪廵伪为公令招宝宝曰是殆非许公令俟公至即自归言所以叛非得巳今公在焉敢不听盖公有功德于惠潮甚大而公亦自慊以为不负所学在粤一行也既调贵阳年余擢滇宪副备金腾兵金腾多杂夷公至以化诲为务日进诸生讲学羣民庶立乡约俾相训廸俗稍稍变方四阅月而婴疾遂不起矣公有至性自少小就外传食于外母孺人日给食钱仅仅耳公约食积钱若干还为母制服丘孺人临终犹不忘曰孺子之制也其丧丘孺人与行人公尽礼其坟在某山者公偕计时实手治之葺赐恩岩□□祀唐进士公稷其中族有谱家有训□言吾于□弟切切偲偲而朋友则怡怡然公性方严无所狎昵绝不为人干请其为给谏时某子介乡妪持八百金为寿公叱去之平生独喜说书讲易多自得笺注外一时学者以为指南自其为诸生偕计吏以至成进士待次天官行人之邸读礼之庐仕之所至南越黔中贵阳之间英髦秀士争慕响臻执经请业屦满户外公讲解开柝字称句品人人皆自以虗往宝归所著有四书周易管见续宋史断行于世云公生正德庚辰十一月初四日卒万历甲戌十二月初五日年五十五公子某等十兆赐恩山之原其葬公为万历某年月日而以参知黄公状征铭于史某史某曰余巳巳在京师公盖遣二子于明干时禀学云余每见公说书讲易发前人所未发给谏议论老成识大体不尚沽激其操行斤斤检柙外不错寸趾也即既贵啬陋凉约萧然故诸生时一绢袍十八年犹反纫而被之冬月语余曰儿曹卧麻幙藉草室人为号寒夫儿也能世以絮藉哉余迄今感其言时为室人诵之今里中家纨而人绮矣余益悼公之不存□铭曰　□氏之先自李唐甲第清源初破荒赐恩精舍□□龙舍辉铲采余善庆后有耳孙振宗祊黄门给事皂其囊出参藩翰南越中单车尺檄扫欃枪爬庠起瘠还流亡功绪逴殊仕不扬徘徊罗施与鬼方阏逢阉茂沈幽光輤帷来复怆道旁青乌为卜赐出阳是孙是祖贲相望豹藏犹自留文章千秋共德仰羔羊 

　　○广西梧州府知府槐江丁公暨配封安人张氏墓志铭 

　　公讳自申字明岳号槐江其先世姑苏人始祖曰慎以宋咸淳间自姑苏徙泉州家文山里自是□泉州人其后曰善者乃自文山徙陈江遂世家陈江善之孙曰仝为郡诸生生三子其季曰怿号后吾娶于张生公有异质自少好读古书为诸生试辄屈其耦嘉靖巳酉举于乡庚戌举进士观政工部奉使视埴江西即不入埴人献遗江西人重之反报授南京工部营缮司主事是为岁癸丑主事三年秩满封父怿如其官母张安人戊午迁虞衡司郎中会铸钱公筦铸钱事事竣予俸一等辛酉擢守四川顺庆公至顺庆问民所苦皆言苦□□公与立期会迂其限核户口逃亡者□之俗好讼捕逮狱系多瘐死公至则开释疑滞狱乃为虗有吏家亡券伪为印章将以识券未果用而所亲入见而盗用之事觉俱论死公曰造者不用用者不造奈何毙两人从末减壬戌旱公为民步祷而为文禳城隍之神三日大雨时未及稔民饥公设法赈之全活无筭有饥民告籴于富姻闭弗予怒以数十人夜劫取其粟执之官当劫盗公曰其姻也况闭之籴是固可贳遂不传罪而令秋稔倍输之粟两家大感服去土有宣抚司长倅文争闻于朝檄顺庆保宁二守讯之酋惧以为将诛巳陈兵自卫保宁守请以兵往公曰无益秪令有骇心乃单车抵壁门酋知公无伤害意皆撤兵冠带出谒公曰吾奉　命按若若罪人当以因服见酋惶恐易囚服叩首谢罪事遂平无何大竹盗起有司者忧之公知主簿李宗明材能召授方畧不旬日悉擒羣盗上其功部使者进簿秩留镇抚焉为浮桥于郡前以便渡者为庙祀汉将军纪信郡俗未冠而纳妇公谕以男女之别婚姻之时更移词其乡大夫为之劝率俗乃稍稍变加意庠序□集郡邑博士弟子遘萟课业而敬礼其乡大夫之贤者如任忠斋先生雅负高节有司罕得见其面公独时时造请任先生亦为公屈交相重也居顺庆几年调守梧州梧州僻左异时者官市于民率责办牙侩予半直而牙侩乘为奸利所予民十不能二三民苦之公至乃尽更其弊而是时方大剿猺寇军吏多掩平民为功俘至公以俘徧示士人有妻子来识者得放还所沾平民以若干计居梧州又岁余乞终养士官固留之有参政某子甲来监梧令太守入谒毋得从吏人欲以示威重公曰吾备位二千石安能手牍趋公门局趣如椽史吾去耳请益力亡何而母夫人之讣至公痛向者投劾弗果不及母夫人一日之养而又自念以不能与时俯仰所至寡谐而封公年九十高矣遂绝意仕进服阕有中之者亦竟落职公生平无他嗜好独笃于书及仕留都益多购古文奇帙载之兼两所至自随既归为楼数楹颜曰希邺藏书其中杜门扫轨日取藏书读之其所为文词若干卷世传三陵稿是也丁氏族指甚众公为修谱立规岁时伏腊会于祠堂劝以孝友婣睦而假则与乡长老为佚老会具鸡糈相过驩谑嬉游一切内外事不问而公亦赖有张安人安人自年十八归公公夜诵则安人操女红须公诵罢乃巳公时有所著作安人见其搦笔沈思潜郄步退而性庄洁所居日再汛扫盂必屡涤衣必屡澣食必手调而后进日令僮子瞷诸郎学舍有燕僻立谴不少贷即从公宦游所服犹多嫁时衣贵为安人一翟冠俭弗具也安人殁三年而公亦殁为万历癸未六月某日得年五十有八先是公子日造等十兆于惠安十八都石船山而以岁之弗利未葬也至是□丑日近君成进士待次乃移疾归以是冬某月日奉公安人厝焉而君为余所举士与会稽陶君某为同年君乃属陶君状公及安人而乞志铭于史某史某曰余自童齓诵槐江先生制义博赡典重博士家宗之晚乃见所为三陵稿盖司郡中先辈士大夫田居读书慕古以著作自命遵岩王先生而后惠安李抑斋先生同安洪芳洲先生而先生相继起其酷嗜书博购多藏无如先生者至其居官守郡振救平反庶几乎仁心为质者乎其食报于其后人宜矣铭曰　凿之圆而枘则方豹之隐而文则章有暖孔臧石舟之阳二璧同藏尔后则昌 

　　○平阳府通判龙溪马公墓志铭 

　　公讳斯徂字正谋别号龙溪姓马氏盖汉伏波将车裔世居山西洪洞县元末有祖名伯川者避乱居禹州自是为禹州人伯川生献献生志刚志刚生荣荣生二子长文麟太学士知江浦江阴二县有惠政是为公曾祖次吏部尚书端肃公文升为名臣是为公曾叔祖文麟生■〈王安〉封御史赠九江知府为公祖■〈王安〉生纪正德丁丑进士知雄县擢御史出为九江知府岷州兵备副使浙江参政所至以清直着声为公父配连氏封孺人为公母连孺人者今御史小嵩少嵩二公姑也生三子长斯臧嘉靖庚戍进士官至顺天府府丞次斯才□生次即公生雄县邸中方姙时连孺人有异梦及其生而参政公以卓异征至都门而晬都下诸公持羊酒贺双喜公弱即屹然有巨人志五岁能诵诗九岁能属文参政公心奇之以是为吾家驹也守九江时为延名士教公公学日益进乃自九江归娶于高为大学士中玄公女弟娶之明年补郡弟子员嘉靖巳酉以书经举省试第八上春官报罢发愤闭室取旧业理之顾亦不售亦益不懈大学士公再起以相君摄冢宰事人谓王阳在位此贡生弹冠时也公意则不欲以戚娅仕且念母孺人老日侍左右昵犹婴孩不忍一日离膝下久之孺人卒而公子计部君亦成进士人谓公雅不屈今子复贵乃肯谒铨乎公意又不然就选得判平阳府公欣然之官素廉居官益踽踽狷介诸为判者率局趣不振溺其职公犹着风裁履?核粮□龠合隐漏每鞫谳有所入出民辄诧谓神君而公实宽然长者不轻以鞭棰加民民畏而爱之郡守丞若倅见公贤且素闻马氏家声莫不推服称誉而守蒋公尤重公阖郡之税六州三十九县约五十余万悉以委之公为尽厘宿弊而稍宽其追□小民户相庆聚颊诵公蒋守咲谓公曰将无阳城复见乎公为具道家世清白先训具在在后之侗罔敢失坠听者莫不洒然两台使者廉公贤他郡邑每有侦按必以属公公所至廉办其视篆蒲州甚有德于蒲民不以摄故传舍其官即蒲民亦忘其为摄也潞村鹾堤淫潦崩溃鹾台使者先后檄公缮葺公荒度拮据廵行劳来间扶其不勉无敢怨者费缩而力舒长堤复完鹾计赖之在平阳三年满其考凡干旌至郡者皆知郡有贤倅荐剡奖檄争借以为重平阳士民爱公恒恐一夕迁去不能长有公而公亦雅与士民相安意不忘竟所树立不意中暑湿遂不起卒于解州公署平阳人为之流涕云公孝友笃挚居丧不饮酒不诙咲平生不以非义假人人以义规即慨然乐受自领乡书家居三十年清约洁修绝不以私干州郡及其判□人亦无敢干以私者而性顾乐施州里有贫不能瘗鳏不能室者多待命于公公十一治生十五施予其助新　圣庙葺古寺及津梁道路之费又时居其二三人谓公将无虞损橐乎公咲曰吾志固乐为之益吾橐而损吾志吾不乐也公生于正德辛巳五月二日卒于万历戊子七月六日得年六十八子一即计部君悫计部君以某年某月某日葬公西山祖茔之次而持佥宪李公所为状征铭于不佞某不佞与计部君同举癸未进士于公羊家子也无所辞爰论次之而系以铭曰　姻贵而不仕为非义也子贵而仕欲行其志也平阳蒲坂留遗爱端肃家风尔曷媿大雄之巅巳亥位玄宫楚楚安且閟藏其中者今循吏知不知乎余铭视 

　　○封文林郎兴化府推官复庵祝先生墓志铭 

　　祝先生衢州龙游人也其先婺源人后徙江郎山后乃徙龙游始居龙游者曰子进以赀雄于郡称甲乙子进生四子第三子曰某冠带散官某生某义官某生二子长白璋岁荐入太学璋生三子弟三子曰允娶于某生三子长即先生先生名启元字景仁初号棠山后更复庵先生之□为弘治乙丑十月二十六日自幼奇警书过目能成诵弱冠□邑诸生试辄屈其耦一日试有司而邑博士雅善先生索所试破题欲为先生地先生不授也阳应曰忘之矣其识趣如此先生数举数不合卒老诸生而后以子比部君贵封今官云□□君之推莆郡迎先生郡邸问闻拷讯退必问其所繇比部君具对如状意始解且诫曰昔朱邑不以笞辱加物袁安未尝鞫人赃罪棰楚之下何求不得孺子念之比部君治行高得比部人不为嗛先生语君曰古人委吏乘田期于尽职比部官不薄患不称耳人谓祝先生教子义甚高而先生匪独能教也其内行故淳备多足述者先生父与伯氏有违言伯也暴拔其发盈握父椟之先生一日启椟见发泣持而跽诤兄弟懿亲即小忿何至藏宿椟此何为父感其言毁发遂和好如初先生与伯氏子同学昵甚不以父故有所间郄也丧其父母哀毁踰礼伏腊忌讳犹哽咽不自胜三兄弟故同食既而食指繁家落谋析箸先生痛为不举案者参日即析矣一果一蔬必与诸季共不共不旨也先娶周周殁有里孀饶而艳或以为可居一日□父大参晓溪公语次及之先生正色曰父不闻娶失节以□身犹巳失节乎大参公遽谢曰卓哉子之志吾姑试子尔盖越四载而始娶璩孺人举比部君兄弟云性坦夷不设城府邑俗故多珥笔探丸以雀角鼠牙相胜先生独风以礼让宗戚里□不相得往往赖先生居间即有齮龁不较也颜所居堂曰集义居恒服用之具稍鲜丽辄不乐惟浣濯漫漶者则甚安近焉史某曰语有之良夕久子必善为箕良冶之子必善为裘谚云胡荽不结?菽根不产麻故苏明允布衣以文雄而轼辙显于定国决疑平法本于公今祝先生重仁袭义蔍蔉其学树而获之祝而肖之岂偶也哉先生于堪舆星卜之学靡不窥祖父宅非悉先生所目度尤嗜书史校雠往往达丙夜辰起盥栉肃谒家庙即手一编至于老不辍其在莆阳有馈海蛤者作文蛤赋莆人传诵之自莆归几年万历巳丑年八十五岁殁殁之日正月二十三日也比部君将以万历某年某月日葬先生于某山负菜揖某而先期以状征铭于史某某与比部君庚午同举于畿省于先生为年家子谊不可避乃按状为志而系之铭铭曰 
　　力田不逢后必有丰天道犹张弓于其子不干其躬封之窿窿树之芄芁时维祝先生之宫 

　　○扶风驿丞怙山张君墓志铭 

　　张君名天绪号怙山世居蔚州其父曰珍娶干葛而生君继娶冯生天绣君生七日而□□背育于葛氏比长不为后母所怜屏逐干外者十年所迨父没君还而季悉有其父赀且傲甚数凭陵君君顾善视季不几微见颜色君以贫故从贾某姻戚与共赀行货干没子母钱无算更宣言以为君攫其有也□咸为君张目君竟寘不较人以故益多君君壮年为从史既乃丞扶风驿有马头君得其不法事榜笞之卒为所中其为丞归乃更贫于向为贾时独杜门课其子在中学在中以丙子荐干乡人谓君得意时而君不庚念曩所与郄者也盖君终其身事冯氏人不知其为后母视天绣人不知其为异母弟报其母王父母如母其怨有不雠而德无不报其天性然矣君生于嘉靖元年八月初七日卒于万历十六年八月二十六日享年六十有七配刘氏先君六年卒葬城东某乡在中以十七年某月某日奉君之丧与刘合而□苍头持其友人乔君所为状来京师请铭于李子在中盖自乙酉自蔚州来从李子请业曰父命也在中潜沈向学其与余游语不及他事余心重之一日从容询其家父母妻子四人苍头一人婢一人在中入京师卒业太学携一苍头来家仅一婢而令所僦屋一人代汲余以此嘉在中澹泊而君能教也为之铭铭曰不知其孝视其母不知其教视其子不知其人视予诔 

　　○封安人许母丘氏墓志铭 

　　封安人许母丘氏者封承德郎南京礼部主事许公惕吾之配廷评君鼎臣少参君鼎卿母也少参君初仕南京礼部主事会　今上覃恩封父惕吾公如其官母丘氏安人安人父曰丘某母曰某氏以嘉靖甲申八月二十四日生安人安人生而慧自少小负志丘父谓是女当贵勿以妁凡儿为相攸得承德公字焉年十八归承德公越二年承德公游郡庠始为博士弟子家四壁立二尊人年垂垂老矣而有季弟尚孺承德公岁授生徒修脯厪厪不足以更费日居宿外塾一切晨昏馈养之事悉委安人安人左拮右据黾勉有亡孝养二尊人必具修髓即某氏姑性严难事安人顾事事当姑意驩其心其抚季氏至胜冠授室衣食百需靡有缺后即承德公友于不啻也承德公既无内顾益得壹意攻书为生徒讲解训诱承德公业益进郡中人士负笈从承德公游者日益多而承德公数奇困不得志后乃病目倚席不讲弟子亦渐散去家仓指日繁二尊人见承德公窘于给而季子壮大欲分异之以稍宽承德公承德公弗忍顾安人安人曰奈何以窘故别疏季氏竟弗析也待季及姒滋益周人谓陈户牖之嫂媿死矣而二尊人以是愈驩谓是妇也贤必有报乃安人亦不以承德公落落自摧沮曰是荐是蔉必有丰年意者孺子其当之比岁庚午廷评君举干乡越丙子丁丑少参君连举进士是年承德公及安人受封无何承德公殁越癸未廷评君又举进士盖郡中棣鄂联第者不能数家又每缺不完而许氏伯仲竞爽母安人康强少参廷评争迎养不能得则岁时遣使起居安人独与二少子处里中太君高年者亦往往摄袵从安人安人诞辰则诸太君毕来为寿安人命二少子出酒食徧飨诸太君诸太君固皆福泽乃又各内逊安人里中人望安人以为瑶池上人也而安人性慈仁其待诸媳甚和即有过从容诲谕未尝呵斥下至臧获率善视之时时问其衣食闻人穷苦即酸辛涕洟其赒困赈乏内而姑姊姻■〈女连〉外而闾姥巷媪有所匄贷不顾赢绌竭蹙应之于是里中人又咸谓安人慈悲乐施西方人也安人素健少疾一疾遂不起是为万历庚寅七月初一日距生年六十有七承德公以万历某年葬县黄坂山至是某年月日廷评君等奉安人丧启承德公竁合焉而先是廷评君闻讣京邸史某造吊君泣而以状请曰子其为吾母铭铭曰　闺合女孺丈夫志厥耦犹屯胤乃炽舆有板弓食有旨太君慈仁享宜备黄阪之原蔚且荟莫莫夜台双璧閟史氏系诗扬其懿绵哉邈哉斯不沬 

　　○张母陈淑人墓志铭 【 代】 

　　张母陈淑人者礼部侍郎兼翰林院学士张明成之母也学士父曰贺仕为光禄寺大官署署丞累赠通议大夫礼部右侍郎兼翰林院侍读学士祖曰元春仕为梧州太守与陈方伯奎相友善而方伯子冠为工部郎中郎中有女甚颖幼即能诵孝经内则列女传方伯公每出燕虽夜分拱候以为常方伯公怜之特为相攸见太守子有奇表遂字焉年十八归赠公方太淑人之归也人谓太淑人贵介宜不任为妇而太淑人更婉嬺多能少言事江淑人与赠公所生母尤淑人两姑者各得其意在娣姒间居弱处后逡逡□也于是臬内外咸称少妇贤及江淑人丧赠公伯仲析居且有年太淑人尽出奁中装佐丧费而是时尤淑人亦巳春秋高赠公游南雍累举不得志顾尚不忘图南也太淑人从容说曰及亲而仕三釜而乐夫人子所以显亲亦多路矣且孺子幸烈教藨蔉待丰何不可焉赠公感其言谒选授光禄丞以归太淑人与赠公朝夕事尤淑人尽驩殁而丧尽礼其课督学士伯仲务引于正经及学士成进士官翰林赠公即世独迎太淑人于京邸甲戌乞假以太淑人归乙亥　召补经筵日讲官又以太淑人往其转南京司业则又以太淑人南学士中遭挤抑既起符丞太淑人复就养遂为国子祭酒为詹事掌院事为侍郎教习庶吉士遂蒙　恩□三代一日学士休沐太淑人谓学士物忌多取　主恩不易酬无亦惟是进退礼义勉持末路无陨越为　天子羞亦所以报也学士以病四疏乞归归之明年戊子复蒙　召学士再疏辞又明年巳丑而太淑人亡太淑人雅好内典自赠公在时日相与焚香诵黄庭金刚诸卷辄有所悟入故其冲虗止足之意有以佐学士于诎信进退之间正以其为女为妇生长缙绅家更通达晓大义自学士在　讲筵读讲开发能当上心数蒙赐赉则时时勉学士报称学士所居傍长安葺为似楼时奉太淑人登登而望见官阙未尝不敛袵肃容祝　圣人万寿也太淑人在闺合中动以礼自律肃臧获虔馈祀尤好施舍不倦尝劝学士置义田建祠以收族谓学士曰人须是存天地父母之心而自赒贫药病六畜非宾祭天杀羽毛螺蚌岁鬻百亿纵之以为快慈祥仁厚盖其天性然矣太淑人生正德甲戌六月二十六日距殁万历巳丑六月二十日享年七十有六生子男三长位即学士娶曹氏封淑人次佩光禄寺署丞娶孙氏继朱氏次化上林苑监署丞娶余氏女二长适叶懋以岁贡任归安教谕次适赵来亨戊辰进士任高邮知州孙男九大钦邑庠生大龄大夏大?大兴余幼未名孙女十嫁字俱旧族余与学士同读书中秘时即稔太淑人贤其后学士居常口太淑人不置其引归归而辞召不至必曰太淑人老思归曰太淑人不能与俱来也余见学士笃慕如此闻其母亡而悲之而又以邓太史所为太淑人状来请铭曰□□之言以葬吾母于乎其忍辞铭曰　女干陈妇于张辟□荐璜宜德之臧如月几望相而大官训而大良豹隐而龙章以为尔功鳯山之阳有郁斯藏尔魄其康尔后其昌 

　　○周孺人彭氏墓志铭 

　　周孺人者江西袁州府经历同安周某公之配也同安之翔风里彭为望族族指最众环乡而居因名为彭家乡孺人父曰甫仁娶赵氏生孺人幼有至性母赵中年失明诸女皆适人独孺人以季女日扶侍赵赖之年十八归经府公时经府公有父果斋公母黄氏孺人为妇孝谨果斋公倜傥好客客至辄延款孺人趣治具进之果斋公延师家塾教经府公兄弟孺人间出□□弟子修脯甲午岁饥有司劝诸富人出粟果斋公视其廪未有以应心忧之孺人跽请曰公勿忧妇幸有余奁可易粟果斋公遂用孺人金光诸富人输粟有司见为好义而不知其得之贤妇之助也果斋公既殁其侧室林遗一女将归不能具褕翟孺人更出奁中物厚送之黄氏姑执孺人手谢曰孝妇孝妇云黄性严而孺人委曲承顺顾甚得其驩果斋公与黄之丧孺人相经府公致哀尽礼至于窀穸会有寇乱经府公襄事诚信靡造次之悔实孺人从中调度而孺人父母之葬亦赖孺人以举且赎其所弃田为祝田为妇为女胥称孝矣经府公任袁州凡四年孺人与偕其在官舍不废织纴及经府公免归以所居海濒寇□不时筑堡自卫亦孺人从臾之力多焉万历壬午某月日孺人殁距生正德乙亥某月日年六十有八生子男四女二孙男九女七曾孙男二女二经府公将以万历某年月日葬孺人于曾营山负某揖某而先是断事君宾经历君寅来京师致其父命谓必得李先生言以葬予重违其请乃按状志而铭之铭曰妇性重施阴固主利亦有贤淑出金市义拮据相夫式谷尔嗣亢彭作周展也女士佳城窈如灵魄斯閟千■〈示冀〉永宁厥后昌炽 

　　○杨宜人墓志铭 

　　比部王子扬甫与李子同官于都门时相过也一日王子为李子言其先宜人杨氏之贤曰自先宜人之归不佞也每燕见坐起视不佞不佞起而宜人未尝敢坐也不佞间从友□游讲归即夜分宜人不敢就寝必秉烛迟不佞即又未尝不肃衿佩如其昼居也其见而起迟而肃自于归以迨其殁若而年若而夙宵未尝懈且变也方其归时奁中装盖若干黄金焉先大夫时匮乏则宜人辄出金効之耗其六之五矣最后先大夫有需又辄効金至殚其奁中装而意滋怿也李子闻王子之言喟然叹曰有是哉贤妇乎夫妇顺不难而敬难敬而久尤难有而不尸殚而不恡难之难者也今女妇不闻齐遬之容率以倨见有纤芥辄反唇勃溪诟谇不可闻燕安惰慢巾栉不亲夫之夙夜假侍于臧获往往私蓄藏财视一珥一簪重于两臂夫君急卒宁署券出息仰他人终不退而谋诸妇又何有于其尊章如此者不独单门后族也姬姜高国比比而是怒于室而色于市秪以发笑自点故率忍不吐一旦鼓盆日月有期方且饰其鞶悦为状谒贵人铭杂引鸡鸣赠佩之语且以为梁妻且以为冀妇此之刺谬何啻毛嫱嫫母而巳即毛颖惭颜贞珉恚愤玄壤羞其藏纳山灵欲其速毁也盖余不佞每不乐为铭墓之章多所谢郄乃闻杨宜人行比部君未以铭属也而不佞自奋而请曰是妇也余愿为之铭无何比部君以父忧去去而后以宜人状来宜人出建安故相文敏公裔吏部司务肇之女吏部公与心部君父太仆公同举于庚子相友善奇比部君于其少时而以归君其孝舅姑敬伯姒教子御臧获懿美不胜书书其大者而并论之以为女诫焉铭曰　彼嚚而寿此淑而夭天不可问梦梦莫晓史氏铭之潜懿乃昭万■〈示冀〉千秋永安于兹非 

　　○翰林院简讨奎垣杨君墓志铭 

　　奎垣杨君讳元祥字曰泰蒲州人也祖襄毅公博以德业闻望显于嘉隆之际官光禄大夫杜国少师兼太子太师吏部尚书高祖四川按察司佥事瞻曾祖选并赠如其祖官父俊卿繇武科官锦衣卫管卫事左军都督府都督同知赠右军都督从父皆贵士大夫数海内门阀则君家为甲乙君少小多奇襄毅公每器之干嬉弄间曰是儿吾家汗血驹也九岁能属文十五为诸生十八举顺天壬午乡试十九登癸未进士三甲第一选庶吉士乙酉授简讨戊子丁都督公忧辛卯复除简讨授小内使书分纂六曹章奏管理诰勑壬辰考三年□加赠都督公特进光禄大夫封母黄氏一品太夫人三月充殿试掌卷官十二月初六日卒于京邸距生嘉靖乙丑三月十三日年仅二十有八耳君慧悟绝人始入馆所论著即英爽未大胜也亡何蔚然又亡何苍然所受书不甚伊吾辄成诵凡余辈所为诗文一寓目久犹能举其隽余巳忘之君不忘也方君所与同选二十八人齿无少于君者旅谒广坐行为殿席为末乃一日授简而试之褎然为馆首者君也君束发登朝涉世之日浅顾独解事了□如老成人其生长贵家而更折节为俭其纤啬即余笺残简不忍弃也与单门窭士无异惟是性疏畅善谩好谑时以挡■〈扌必〉挨抌施之其所昵与独遇余则庄及其揖让先生长者之前逡逡然循墙而伛偻又若两人然善君负才自喜居恒称唐王勃之为人其襟期旷远时浮白歌呼廓然有睥睨六幽之意而君事都督公病晨昏衣不解带者十旬其持丧哀毁吊者感动其扶榇西归跣行非大困谷?丸不乘乘亦日不过一二十里足重茧不顾同舍生如陈鳯父葛仲明丧余察君于生死交情有笃挚者使少假以年厚养深陶未易涯涘而竟夭也亦足悲巳君卒之夜与客驩饮客去犹预戒厥明所治具就寝而逝闻者惊异之及君归榇余送之郭外因忆仲明丧去君谩言今送葛君寻则区区重烦车马矣不逾月果然岂非谶乎君所著有浴德斋稿八卷袭六斋稿十二卷藏于家配罗氏封孺人子男二奕芳世芳女二俱幼君弟某奉母太夫人命将以甲午年某月日袝葬君于都督公茔次而以状抵余使为铭余不忍辞铭曰英英白玉琢为圭瓒比陈而毁曾弗及裸才矣杨君胡啬而算续凫则悲尺短何叹臧谷俱亡彭殇共贯瘗宝藏珍其辉犹璨千秋不灭余铭非谩 

　　○宪副小雒公暨配安人赠恭人庄氏墓志铭 

　　万历壬辰某月某日小雒何公卒越甲午将葬公子庆远太守君使人持李衷一君所为状来京师请铭余自弱冠交太守君公以通家子待之既延余授太守君二弟经以师友待之既余与太守君同举畿试以年家子待之既而太守君季子为余婿以姻属待之盖余事公久即李君知公不余详也公初名缵字符述以字行更字符孝号小雒高祖贵易居鳯与曾祖宗移浔美自是为浔美人祖灿庠生从郡邑辟授江夏尉生四子其叔曰雄即封户部主事毖所公为公父娶柯氏封安人为公母毖所公盖尝为弟子都讲公自幼从父学长始就傅张少保凈峯先生见而奇之里中疫相惊以厉公行里中疫者闻厉相诫避何大人而里有丛祠一老父卧祠下□□之曰为语何太公所以贵者长公也年十九为邑诸生朔望当诣学而公所居距城廿里许家无僮指则以衣巾附其里之鬻蛎而宵行者使寘诸学旁家至乃服而诣学更诣县揖毕仍附归计其徒步往返四十余里而后朝食其勤苦如此学使者试科举公名第三大公谓孺子年少学未成徒费资斧无益也遂罢不赴省试其朴如此岁戊子京朝官出典试公举乡书□辰成进士疏乞教授惠州甲午分较浙闱时内帘权轻公得一卷与御史争解首竟第一闱中诸公服其胆力所荐多名士乙未擢国子监博士历监丞诸生敬惮之戊戌迁南京户部主事主仓储郄羡金千余三年秩满封太公如其官太君安人甲辰擢广东按察司佥事备兵岭南核士伍清冐滥汰老弱而简易持大体不以??后筩钩距为能下吏有不及往往盖覆之延见以礼不为贵倨容人安便焉一县令被萋菲总督檄按之公封还檄为白见冤状令得释而有四会令者故人也系宪狱公救之不能得则晡时就狱中出令共食饮卧起直指嗛公然终不能有加于公丙午总裁粤试得士尤多擢湖广布政司参议　肃皇帝幸承天诏修园陵公以分守贤劳受金币之赏中贵人使楚诸大吏伛偻为恭敬犹恐失之公独与分庭讲宾主中贵人不能绌时镇守廖斌倾御史被逮论戍势张甚其部曲骑而逆二司不引避公执之廖恚竟无以中也京山有杀三人瘗山巅石匣中久无觉者公忽一夕见梦密访得尸杀人者遂输服人以公为神明云辛亥迁广东按察司副使廵视海道海道夷舶辐辏故利薮盗贼间发抱皷时鸣而狡胥猾吏舞文骩法奸如山不可问公故佥宪利孔弊窦及他要害无不周知所摉剔防备甚悉先是署巾积牍累千章所株连多者数百少者数十远者数十岁近者数岁公检阅可问问之久远不可问以请中丞御史台销之于是宿牍一清直指行部不至琼以臬司代人惮浮海无应者公曰诸公不欲往当巳乎自请行时黎为乱公行部至白沙猝遇寇持刃拟公不动巳知为公遂解散语称忠信可行不虗耳独以法绳吏部御史家诘责其豪子弟及癸丑大计二憾挤公公以劾去事二尊人孝甚同母弟二异母弟三从弟一仰公之贻无不赡给如子故里中称孝友必曰何公而坦直无城府不知人间有机械知亦不较其自奉脱粟饭沙触齿咽之更不谁何爨者亲戚过公即贫下倒屣延接惟恐不及尝自言平生居官独有一日以室人产难故不出即家居笃老遇庆贺必宵兴至邑社雩祷徒行亦日中伏腊之会自旦至昏拜揖酬酢后生告劳而公矫然无倦色盖天性好礼亦精力有过人者郡邑大夫致之宾筵至于再三岂不以其人长者足重哉配庄氏柔婉寡言初归时柯安人育而病恭人代之乳太公间以副室恚安人不怿公与恭人跽榻前意解而后起安人老废视恭人佐公视膳问寝朝夕不离以为常乃其为公置副敛巳端居不问衾裯举家棅委之爱其女如巳出尤闺合中所难者封安人其赠恭人以太守君守赵秩满也公生弘治甲子某月日距卒年八十有九恭人生弘治某年月日卒万历巳卯某月日年七十有二子男三长即大守君居鲁次居广国子生次居宪郡庠生墓在县某都某山以万历某年月日葬某既次某事系之铭铭曰　夷乎其直也款款乎其愊也纳纳乎其无阃阈也毋畏彼豪惟法是勑毋谓我耄惟礼是力惟孝惟友为□人式其弘治淳庞之气所培植邪婉彼恭人实惟尔特双魄同藏永安于兹域 

　　○宪副卓庵钱公墓志铭 

　　余巳丑分校南宫所得士工部钱君养廉卓庵钱公子也及辛卯典浙试而其仲养庶复在选中既撤棘见公恂而愊无缛节无貌言殆有道者别三年公殁工部君行河泗上奔武林属会稽陶太史君状公而征铭于不佞曰愿得一言以不朽吾先君子余按状公讳立字守礼其先汴人宋靖康扈跸南渡居杭之海宁六传至得中得中生震始自海宁徙仁和震生毓毓生文文生锐封兵部武库司主事赠太平府知府娶余氏累赠恭人为公父母以嘉靖辛卯四月六日生公公生即颖敏八岁就外传读书一再过輙成诵十三岁失母恭人太平公食贫而所居省会人往往逐什一或讽公徙业公奋作色曰宁儒而诎不愿他而赢长老壮其志为决筴受书二十岁补邑诸生戊子举于乡乙丑成进士授刑部云南主事时海忠介公以言事下狱居处橐饘公视遇惟谨忠介公得长系无恙有舞文胥当戍未决一日以新郑相公书来公意新郑素刚是书且有诈往质之果然新郑怒欲置胥死公曰法无是杀之与骩法等竟坐戍去为刑部一年调兵部武库司视武学丁卯遇　穆庙登极恩得封赠其父母其秋请假将父还武林明年赴京除工部屯田司所督厂主薪蒸公条上便宜七事汰冗剔蠹以廉干闻巳巳丁父忧壬申复徐工部会有　山陵之役使公监将作役竣校费省他曹什之三四同舍郎更反唇谓矫诡尔何术而所省若是既录劳　赉银币加秩一等而其后同舍郎以工圯贬绌有差独公所治完好不及于罚始知公实躬亲拮据用勤为省非皦襙其迹以徼名一时者癸酉进营缮司员外甲戌进郎中寻擢知太平府时芜湖无城盗剽关税操江都御史备兵使者并被斥责守令期日获盗令急不知所为执贾人诬伏偿亡欲以塞责公闻之曰是非盗有司真盗矣解纵之悬购授捕者方畧不浃旬盗尽获金无所失所纵若干人始议城无公谓无不虞盗盗所利贾人尔牒当道请以贾七民三受役令既布而城成壮乃逾他旁邑而郡西湖田千顷岸善崩水辄入公剏石堤四十余里遂为负郭郡人利之又郡有马户国初时所籍使牧马者后乃□其刍赋重不能支率亡去有司犹追呼不巳公谓此与伍籍异赋可阖邑均也取其额槩摊之而马户数百来归矣公在郡四年劝农蠲逋平狱诘奸兴学作人声籍甚部使者交推毂太平凡二十余章丁丑满秩得复加赠其父母戊寅擢广西按察司副使治兵永宁永宁猺獞地公谓不当绳以一切惟是荡佚简易宽其小过宜易为治适土夷争田治兵相攻诸武吏竞请剿公不听檄谕以祸福皆罗拜惟公生死之公法其一二首难者余寘不□□全活无数公故恬于仕进自郎署与郡意未□不在林壑居瘴乡既不能其水土而会八寨议□公与督抚意左遂自投劾遽归是为巳卯既归□迹公府独时与二三朋旧觞咏湖山间晚岁兀处一室焚香手一编不庚念是非利害颜所居轩曰怡老楼口爱日所著有起曹槁归田稿怡老轩日纂若干卷云工部君称公生平有三不识与人坦直如不识世间有机穽事衣食淡菲室无姬媵箧无珍玩如不识世间有嗜好事缄默不道人过有及人帷簿者则闭目不应如不识世间有猥杂事盖其天性也乃其内行淳备事叔如父事嫂与其姊如母抚季及季之子如子婣党交游或以急抵未尝不竭蹙应之故武林人以公为长者壬午之岁羣不逞以践更发难城内巨家皆被剽独相戒毋敢入钱公家于乎此可以见公矣公卒万历癸巳二月二十日距生年六十有三配严氏累封恭人子男四长即工部君将以某年月日葬公仁寿山钱氏先茔之西偏公所自筮谓王部君吾魂魄祖父焉依足矣毋为形家所惑铭曰　武林名区风彧彧钱公忘机独守朴烱烱其中外粥粥守官如弦羞蓄缩宪辙方驱遽说□引雏翩翩起□鷟仁寿之丘公穆卜千秋万岁藏真璞狐兔远遁魍魉伏予铭斯石征公德 

　　○宪副小春穆先生墓志铭 

　　予居恒讲当世士大夫则知魏有穆先生云而予同年廷尉丞刘公魏人方予守史官而刘公为御史尝从容言穆先生所为神交于不佞者既而穆先生命其子太学君以博士之业介刘公而见予太学君能读父书文奇甚予嘉其才而叹穆先生有子也既而先生殁且葬而太学君复因刘公以状来请云父病□嘱曰吾死子其谒太史铭吾墓嗟乎先生以文词雄当世不佞亡能为伇何以铭先生顾先生行谊卓荦不佞慕先生久矧遗言在焉又何忍不铭先生讳文熙字敬甫号少春世居大名之东明高祖敬曾祖山祖锦并孝弟力田不仕父陈封礼部精膳司员外郎磊落有高行语有大司寇弇州王先生赠序及大司马曲周王先生所为志中母陶氏封安人以嘉靖七年正月十一日生先生先生生即颖异不凡八岁能属文□笔作惊人语十六岁为诸生名籍籍试辄取前矛先生高筫负恃东明生鲜所当其心独折节今大司马石先生曰此其为东明一鹗诸生鸷鸟耳□时石先生方垂髫先生长于石先生而身下之与同塾共卧起相友昵即兄弟不啻也嘉靖戊午巳未石先生先登官行人矣而先生犹时以其业订正石先生如其同舍时越辛酉壬戌先生继石先生连举进士甲子拜官亦行人东明人咸叹异先生知人能取友卒藉其切劘以有成云先生为行人东使鲁西使代云中南使楚所至磨崖勒巘志游纪胜之章竞为人传诵隆庆丁卯迁行人司司副戊辰迁工部都□司员外郎先生覩时迕事燕居深念瞿然有漆室倚楹之感独以职非其任不能有所发舒于是石先生为给事上疏言时政斥及近习无所违避忤　旨杖北阙下中贵人欲乘而甘心从吏无敢前先生挺身阑入遇朱程二缇骑抗手语之曰给事今日之命在二公二公万代之名在给事二缇骑颔之阴戒主杖者得不殊及杖毕而中贵人哄然詈给事棰榜文下血肉淋漓先生以身翼蔽扶曳而出僦舍都门外为延医□药跬步不离侧既乃尽出橐中装及所鬻邸直若干金为口事归计而自图请急与俱归或以时当□册立东宫胡不少需为太公地而先生巳决□太公从东明来更从臾之遂买两舟一载二先生太公一载两家妻子一时郊垧津次观者如堵墙而海内传闻莫不以为左儒羊角复出也先生既以高义重缙绅闲居亡何为岁巳巳起礼部精膳司员外郎封太公如其官庚午改尚宝司司丞辛未改吏部稽勋司员外郎寻调考功数奖进人才不匿声迹人固目摄而会有所善御史疏劾贵要人未上贵要人闻□蕲先生居间不能得而意先生阴嗾之因以释□于先生于是先生繇考功出广东按察司副使万历改元京察遂削籍壬午遇恩诏致仕先生故恬于仕进粤东之迁自以不能堪水土念太公不可往即移病曰吾其从此为逍遥游矣归筑逍遥园居之左图右史朝披夕讽所交游尽海内知名士邮筒逓致朿修之问岁时不绝而太公故善治生先生持之以节约数十年陇?之入囷窌之偫日长月益自有余饶因推以赡其亲朋族党盖尝割地一顷为学田及修文庙□诸生窭者诸所为德于乡甚伙其尤巨者丁亥□□三辅闲道殣相望先生输千金佐县官食饿所□人无算　上闻诏有司为坊旌之先生辞未□而明岁饥益甚先生曰为德不终义于何有乃尽括其余赀复输千金所活人复无筭先生谓卜式输粟助边爵之媒也陶朱三散千金以财为戏也吾不要爵亦不敢等财为戏仰视二公欲为鼎足不知千载之上二公其许我乎是时都御史御史疏闻　上益多之有司奉　诏建坊固辞竟不得辛卯秋霪雨浃旬沈灶产鼃邑不火食先生家有积薪恣民所取赖□举火者万户盖先生平生轻□如□遗荣如蜕惟是慕义乐施急难恤困好行□德为孳孳而酷嗜书史自坟典而下诸子百家言亡所不窥积卷帙至十余万朱墨点窜尽为重复所删书数十种所著有逍遥园集其称诗宗高岑王孟尤工近体每赋咏论著推敲詟琢抽肝擢肾至忘日之出入其筑园辟墅结楼饰榭种莳花卉裒致竹石特以供题品为文事之助及其病革乃尽举所积图卷火之曰大造陶物自无而出□□复返有而入于无今且解天弢而游太空何□□为嗟乎先生真达也巳矣而先生著作在人□□德在其乡之人其左□在其子毁而不毁者在□而不亡者存也先生孝而太公太君齐寿极□事之驩戊子太公殁太君继殁丧葬如礼亡何先生楼居而病楼故颜奇云病后乃改为白云人曰乘彼白云至于帝乡先生其长往邪殁之日为万历辛卯十二月初三距生年六十有四以壬辰十二月某日葬铭曰　春秋穆叔汉穆生如晋辞楚两颉颓千秋继起东明公铁石为肝锦绣肠善人在患饥不饟弃官殉友何慨慷起家洊陟铨曹郎清通简要兼裴王□□繇来似太行悬车卜筑学□藏身隐犹自现文章逍遥园里富缥缃长歌短□满奚囊藏不必多戒厚亡踶跂■〈敝〉躃独皇皇括赀市义食翳桑千金再掷起仆僵　天子高君为树坊室如悬磬名如芗丰丘高阜坎其中文皇下映马鬟封土魍木夔呵不祥芝生兰茁桂丛业万年埋壁犹腾光 

　　李文节集卷之二十 

　　●李文节集卷之二十一 

　　晋江　九我李廷机着 

　　墓志铭（二） 

　　◆墓志铭（二） 

　　赠君双峯汪翁洎配安人潘氏墓志铭 
　　隐君石泉林公洎配潘氏墓志铭 
　　明故诰封恭人邓氏墓志铭 
　　明故封大孺人罗母江氏墓志铭 
　　明故诰封恭人萧氏墓志铭 
　　按察使乡贤特祀紫溪苏先生墓志铭 
　　易庵龚公墓志铭 
　　明故安庆教授赠承德郎吏部验封清□□主事城山梅公洎配赠安人张氏合葬□志铭 
　　郭太恭人黄氏墓志铭 
　　南京国子监祭酒谥文庄虗斋蔡先生副室丁氏夫人墓志铭 
　　兵部主事丰源萧公墓志铭 
　　春江潘公墓志铭 
　　明故御马监大监仰山贾公墓志铭 

　　○赠君双峯汪翁洎配安人潘氏墓志铭 

　　赠承德郎南京户部河南司主事双峯汪翁者予同年进士今泉州守汪公之父安人潘氏其母也当泉州公以留计课绩貤赠厥父母而予承乏演纶因得闻汪翁所为为德于乡者予自是逢人辄喜谈而予迂不乐为人谀墓惟是畸人修士媺行姱节即不予请而予顾有意焉及泉州公既莅□郡当是时翁安人葬各若干年往矣而墓石尚□泉州公乃以状从郡中因同年李伯东寓书征予铭按状翁讳析字束夫先世徽州婺源人其迁安庆怀宁云田坂自小二公始数传子孙蕃殖称闾右翁父曰子旵母某氏生四子翁于伦为季而翁孩幼多奇童丱有志操父母最怜爱之比长读书攻文注意钻砺数岁未有所知名会年饥翁见里人掘草剥树为食而力无以赈又感诸汪以诸生应举者一时皆报罢奋然曰夫所为明经蕲□命者图济人尔有如布衣岩处而可赈穷匮起□□何必明经于是弃经生言不治治家人生产作□而潘安人更脱簪珥躬绩纴畜鸡豚服疏茹□拮据佐翁居数岁家乃大起怀宁地薄鲜盖藏粟易贵贱每春夏翔涌及秋无问登耗约减直十之六七翁念惟积粟可活人而视其家藏粟巳数千石乃于数十里内度地为义仓五棊置相望各储粟若干每粟贵时出予人而及其贱收之籴无腾价货不责息逋不能偿者燔其券数十里内仰翁粟而活者三十年即岁饥而不害而翁躬亲其出内自龠合粒颗手程目阅昼筹夜筭劬躬疲体累□历禩而仓不加益室无羡赀晥城富人或窃笑之以为是脂膏不能自润徒益辛苦尔翁仁心为质出乎自然人鬻产虽硗确辄售以厚直既菑畬确者稔矣请赎如故直即又辄归之邻有双婺其家佣盗也侦翁贸粟金多谋羣盗夕掠去有司捕得佣婺怖甚请辇具家以自说翁誓郄而为白之官曰婺实不知其长者如此初翁事父母孝父母所欲与即殚竭不顾计要以驩其心及殁致哀岁时伏腊即语及泪未尝不簌簌下也女弟远适□婺母念之不置翁特为授室近母而分田长其孤其在伯仲之间急难御侮剑履仓皇事夷乃巳二三从子间请以产归不许请粟或缗许之曰先□所遗毋弃也语称孝弟仁本有味其言之矣天道与善翁所为德而不取责者竟收之泉州公即泉州公未贵时而怀宁人交口诵义有构得一言立解庶几返讼风其殁而沐浴焚香辞家庙属儿媳冯几书遗言危坐而瞑无怛化意非视履其旋不及此予覩世龊龊纤啬积粟腐仓不忍匄人一斗利岁之凶昂其直犹闭不即发曰徐之且益贵或以贳贷渔食寠民重息而急责何论素封即缙绅往往而是比南北荐灾岁所蠲赈损　国赋帑镪无算藉令邑有汪翁县官不忧民民不忧岁无为烦有司矣泉州公为余言翁善心计有方畧能趋时取予自翁亡后仓政寖不如其在日予谓盛事宜绍述即长公不皇次君盍修业而息之泉州公乃言往岁次公捐五日金为赈既而闻之邑若欲得一旌者长公笑谓曰而翁为德三十年人不闻伸所捐几何而蕲闻乎此仲不及而翁明矣嗟嗟德门哉德门哉翁生嘉靖癸未八月某日卒万历癸未七月某日享年六十有一安人生嘉靖巳□□月某日卒隆庆巳巳四月某日享年金十有二继安人者施氏子男四长即泉州公铭曰　仕无所施仕亦徒尔隐而能施吾谓之仕怀玉则贵衣褐何鄙仁哉汪翁济人心侈决策鹿门树德畏垒居有积仓乡无死徙潘媪同心黾勉无有以散为积左券在子荟荟佳城双魄绥止我铭斯石征于来禩 

　　○隐君石泉林公洎配潘氏墓志铭 

　　永春四五都之锦斗乡林为右姓公讳铎字鸣盛号石泉初娶于谢无何殁乃娶潘潘亦卓坡右姓木公少年为学官弟子自以所居僻陋游学南安及莆田以自广学既通受廪有年矣则又以男子志在四方一日投劾博士去而将卒业太学装且具会丧其仲弟无何复婴风疾疾平而意阑竟不往而业巳解诸生籍从此称隐君云时承平久公先世故殷稍因其遗业而息之家浸起诸林亦并殷阜多盖藏而繇此渐奢溢诸昆弟子日夜皷钟酣嬉公心忧之不能禁也迨嘉靖辛酉壬戌岛夷之乱一二愚騃潜聚不逞而不令之从子为所诱惑公虞难及巳乃携孥之郡中时永春未城邑令郡处而林氏直库役诸林皆亡匿一切供亿悉责办于公而令性婪以公从子故辄有所要索迨役竣而公赀尽矣亡何复丧其长子庠生文洵二子皆幼癸亥寇平返故里绐执其从子归之官家乃宁而是时?无粒入邑有逋赋里胥隶卒络绎至门公但出浊醪与饮而公先醉就榻齁齁熟睡不问里胥隶卒去否也公不能握筭一遇赋役常用驵驓居间急即鬻田嬴缩输纳悉以付之但涉笔出券而巳性嗜古书画琴研诸玩器至破产购之有非笑者公不为动独痛其受书不成长子才而竟夭于是其季女不以许人曰吾将求能贵吾女者而托焉一日公与某会友人黄君所公出语黄君曰使予得若人为壻足矣盖某巳先委禽王氏不数日王氏殁黄君为蹇修而余为林壻即余谢鲍宣而公鉴同桓文亦一奇也公既老白首日相羊泽畔田间岁时伏腊召里中老少共酌醉即解衣石?舟?犬礴更不修饰拘检有标枝野鹿之风而公实赖潘媪善拮据日鸡鸣即起曱沐视炊爨食诸佣作使艺田而后仍朝食昼绩麻夜焚膏继之夜深犹持炬扃钥盖藏而后寝自于归至老终其身以为常钱谷出纳儿女婚嫁亲族庆吊宾客往来臧获调度一切不以烦公而性和婉沉默口绝诟谇公老犹婴儿余尝见其有漫问不对而巳处妯娌不校族属感其恩厚即有违言者后亦既睦公所以少端其学老享其逸险而复夷缺而复完平生不问家生产修混沌之术以全其真内助有力焉公生弘治乙丑正月二十二日卒万历丁亥某月二十九日年八十有三潘生正德辛未九月十一日卒万历壬辰年二月初六日年八十有二子男三长即文洵次文治文澜以某年月日葬于某山某谨次某事志之而系以铭曰　古称葛天无怀之民公与为邻尔偕尔佐亦有室人生也如宾殁则同窀既固且安以利其后昆 

　　○明故诰封恭人邓氏墓志铭 

　　邓恭人者宪副后林胡公元配太守葵南君母也恭人父曰邓大辉母吴氏邓故平和右族然无显者形家相其宅云当以女显及恭人生端静不凡有语动率合女诫父母奇之为相攸得宪副公字焉年十七归宪副公适父赠太仆公捐馆恭人新妇执丧如礼奉姑沈安人敬共婉嫟能得其驩心而手纺绩以佐宪副公读宪副公尝负笈澄海□岁饥而沈安人在堂太守君在褓恭人拮据家棅宪副公无离忧其自澄海归学益力恭人力作副之嘉靖戊申宪副公始为诸生明年巳酉举于乡越丙辰成进士授行人皇华之使将母不遑则紧恭人是赖巳迁户部主事历员外郎中属以无妄待辩里居而沈安人卒吊客盈门恭人调度剂量无不精办者凡宪副公先后所为父母窀穸凡百周慎内助之力为多比服阕左授运司判官寻陟南太仆丞恭人从之滁会　天子覃恩而恭人始受安人封巳历南户曹擢守高州恭人从之郡犹日绩不休宪副公谓恭人古有拔葵去织者今二千石禄不薄而安人犹绩何自苦为恭人应曰君为公仪休吾为文伯之母何不可者盖恭人性勤其持家常以身先臧获无巨细必亲内外斤斤罔窳惰者其教太守君闻鸡篝灯拂案趣起读声琅琅乃喜君间起迟密从他所巾栉而后敢见也家不藏樗蒲陆博之具有辄碎之其严如此太守君以学术治行显于缙绅间其令江阴用循良考最进封安人为恭人制词称以子恩俾从夫爵盖异数云恭人既益贵顾意常澹如食淡服素即太守君不时有所献遗郄弗御独于族党雅好施为其父母剏赡田筑茔治槥诸邓艳之始信曩形家言不虗矣而所尤难者太守公兄弟四人其叔氏庶也安人抚若巳出所制衣必与季同色如一缣不兼制辄令易服鸣鸠均壹恭人有焉若其以女妁水部吴君谓其才且善人之后而水部果弱冠登第奉　诏归婚一时闾里以为荣观盖女流而负人伦鉴者乎恭人俭勤温惠为妇为母备德无斁可谓能恭而夫子骈贵宠渥重膺名号冠帔光华烜赫修龄繁祉孙子诜绳天所以享恭人者亦成矣恭人生嘉靖丙戌六月某日卒万历壬辰二月某日子男四长即太守君丁丑进士与某为庚午同年娶沈氏赠孺人继娶廖氏封孺人恭人墓在大陂之原负某揖某葬以万历癸巳年正月初五□而驰状来京师征余铭余年家子也与太守君相友善其忍辞铭曰妇征夫母征子畴得全恭人是妻如宾女而士姑章怡家政庀老犹勤贵罔侈予之成爱劳以育他出同毛里仪孔臧受多祉婺既□魄藏此镂贞珉告千禩 

　　○明故封大孺人罗母江氏墓志铭 

　　江太孺人者工部主事罗君母也太孺人父曰湖满母林氏以正德丙子十一月初四日生太孺人十连城百安里为次女自幼端重寡言善女红里中诸女莫能及江翁既蚤世林媪孀居笃爱之年十五归赠文林郎武陵县知县罗旗峯公是为工部君父罗故居长汀之青岩以孝弟力田世其家太孺人为妇井臼筥釜无不躬亲事尊章屏气齐遬手烹腆洗腆而敬进之其处妯娌间无违言雍雍如也赠君游邑庠始自青岩徙长汀太孺人拮据佐赠君学者若而年赠君累举不得志而工部君兄弟长就傅太孺人则日讨工部君兄弟而训之以弓裘之当继藨蔉之必岂有约君远学者亟之曰孺子近则勤惰易稽远则燕僻莫诘故君兄弟不离父母之侧而常若严师之临即古所称丸熊画荻奚翅焉嘉靖壬戌赠君下世工部君岁教授于外赖太孺人持家政得一意以斆为学竟起家明经万历巳卯举应天越丙戌乃为令武陵太孺人就养邸中淡约犹如家食见工部君洗手奉公筐箧萧然滋益喜武陵人感令君惠政人人交口颂令君巳而知令君有母有语者曰太孺人之教也则人人又无不交口颂太孺人者太孺人以工部君奏武陵三年绩得受封逾年君征入为工部甫数月而太孺人卒卒之日为壬辰正月三十日距生年七十有七太孺人慈祥明达识大义江故单寒其后仅一人年逾壮失耦未有子太孺人一日当食而叹曰吾家祚绪不绝如线有如此子不可知江氏之鬼不其馁而语毕泫然泣下工部君承其志亟假贷为续室举二子而江氏子遂卒江乃得不绝家虽食贫而好施予时时绝甘分少以恤邻人之饥寒族党或逋赋逮系来告急辄罄遏匄贷之至奁无留簪不以介念也初工部君葬赠君为庐其墓侧而以白太孺人太孺人曰此亦孺子一念第往吾朝夕有而弟在巳而虎噬犬又噬仆太孺人第令于庐外编篱戒君毋轻出盖灼然知君诚能远害而欲遂其孝以成其名如此不然岂其重远学而轻近虎哉太孺人善绩晚年以绩课诸孙曰汝学犹吾绩也吾少时绩见其渐绩渐多心中自不肯放下汝曹朝讲暮诵日复一日觉得趣味亦终不忍释手太孺人女流乃其善喻似儒者谓之女士非邪鹏不守□棘不结桂工部君学行重乡评出以政事显子孙斌斌秀而有文太孺人之母仪为多太孺人生子男二长即工部君尚宾娶刘氏封孺人次邑庠生尚贤娶张氏女二长适杨榷次适邑庠生蓝润孙男四孙女四曾孙男五曾孙女三工部君似癸巳某月日时奉太孺人丧窆于城东十里许大铺上头坪出之原负子向午而以状走都下征余铭余习工部君闻太孺人贤乌乎辞铭曰　母亦严君慈非喣喣不有圣善斯义孰覩学远虑嬉孝岂忧虎玉子于成□垂弗腐郁郁丘原其封若斧余为之铭以告终古 

　　○明故诰封恭人萧氏墓志铭 

　　予巳丑南宫所荐士京师赵元卿司理广陵名籍其会且征矣不果迁计部入亡何母恭人捐馆舍元卿以不得征故得侍疾视含敛冯太史状谓不以彼易此洵哉言矣予往吊而元卿持太史状请铭按状恭人萧氏明威将军指挥佥事洁轩赵公配也恭人以司理课最封而从夫爵乃得称恭人恭人始归明威公年十三耳两尊人咸在恭人为冢妇佐明威公孝养两尊人甘膬□□事事当两尊人意巳两尊人亡明威公丧□两尊人而抚其弟若妹恭人持家棅一切馈奠窀定与弟妹食服婚嫁脱簪解佩拮据黾勉又事事当明威公意明威公敦诗悦礼讲韬钤起家武进士致身环卫恭人之助为多恭人于萧氏昆季无私惠乃诸赵岁时问遗不绝或孤婺以乏告不惮罄竭应之曰赵宗也恭人既有子元卿矣年方茂更为明威公广嗣计置副室二举二子育诲之如元卿焉元卿成进士理广陵恭人就养亦以观元卿居五月见元卿舍中无长物也鱼蟹之外无他供也一日谓元卿曰孺子如是吾何忧吾归矣省刑一言孺子勉之故元卿以廉明仁恕大得广陵人心一时海内称名司理无不推毂广陵者恭人还自广陵不见元卿五年所比疾而元卿归天所以始终报恭人而成元卿之孝意其在此没之日为万历乙未四月初八日距生嘉靖巳亥四月十五日享年五十有七子男三长即元卿拱极恭人出巳丑进士今户部云南司主事娶王氏赠孺人继娶鲍氏封孺人次瞻极副室李出娶董氏继娶李氏次环极副室王出女一李出适顺天府庠生□尧臣孙男三元卿出长耀娶唐氏次煌次烟元卿卜以是年五月十二日葬恭人于长庆坝祖茔之次负癸揖丁实奉明威公命予既志之而系以铭铭曰　捆德微曷从睹夫若子征贤姥繄恭人德膴膴夫干城子簪组龄犹啬殁不腐长庆原袝赵祖壤朝阳窆夏五万斯年绥尔祜 

　　○按察使乡贤特祀紫溪苏先生墓志铭 

　　紫溪先生自少与余某交即以道义相劘切称莫逆迨癸未余举进士复出先生之门盖相遇甚奇而交甚久知甚深今先生之葬也其壻孝廉庄君为状而以铭请嗟乎余忍铭先生余又忍不铭先生先生讳浚字君禹别号紫溪本宋苏公缄裔繇光州徙闽家晋江之清沟王文显父玉并以先生贵赠广西布政司左参政王母某母陈并赠淑人先生总角与余辈结社开元寺推翘楚矣既而授经同安今副宪王瞻明家家多藏书乃尽取而读之自是所为文苍渊宏肆一时经生艺士遂无能当先生者岁癸酉今中丞泰和郭公分校闽闱梦蔡文庄公出其门及得先生卷奇之荐为榜首越丁丑今少师长洲申公得先生□以观张文毅公语之曰此卷必晋江人非苏则□既折卷为先生人服其知言而公犹以仅冠其房为惜云先生以名进士授南刑部主事亡何丁外艰服除补工部董慈宁官工综核节省于中贵人无所徇楚相有疾九列行祷部尚书以祷词命先生先生不属也癸未之役所举多魁人名士即以余之不肖幸为先生所收不则爨下桐耳甲申调礼部乙酉两浙缺督学今少傅四明沈公为少幸以为地大时逼求才望有精力无如先生者以其名上得旨遂行不数月遍历部郡所试卷字比句校评品精详人称先生至公至明至敏督学无前矣惟是先生严谢请谒即遗才试一切不少通以是戾俗而先是督学有本无特鉴而乍优乍劣颠倒以为公者又往往一试而止先生鉴精廵历勤试至再三本未尝有所识别而优劣不远于初试庸士困不得志则以为沿旧案有成心也故先生精勤独甚而谣诼独多然兴古学重论策一时士斌斌向风颇修先秦两汉之业自是累科宾兴什九皆先生所识拔而论乃定他如禁溺女禁火葬又皆有裨风化者巳丑迁陕西参议领商雒道□□葺庠与秦士谈经讲艺白两台行条鞭法为□道先时乘一款叚廵村落问民疾苦父老或延至其家出酒蔬饷之先生与相劳苦如家人父子久之乃去有矿盗数百列栅旅拒州郡不能禁先生檄谕之亦遂解散壬辰迁广西按察司副使备兵苍梧癸巳迁参政领桂平道会岑溪徭变先生用废将陈遴以吴广为先锋亲督战首功余二千而猺平粤西瘴乡先生久处无几微介意时同门蔡子瑞铨曹先生移余书寄声子瑞但云某贤何不迁某贤何不起而巳丁酉入贺事竣遂疏病乞致仕余问故先生言修志呕血即愈不能劳劳且复发余亦不劝驾而先生归不得请仍擢观察贵州竟不赴盖归一年余而病以万历巳亥九月初三日卒距生嘉靖辛丑十二月廿九日年五十九耳当诸生时葬母及王父母婚娶伯氏遗孤不计有无族有与太公构者常调停其间及登第待之甚睦生平以义利为大防官居无所取受箧无赢赀居无丰屋归来为庐数楹于先人之墓侧读书谈道足不入公门至阴为乡民何法嘉曰冤力阻欲垫白鹥埕为田者即不惜齿牙不居德也胸襟洒落好登临山水引觞辄醉醉輙歌歌曰函三为□□万为声逍遥易息不贷易营众人皆醉我何独醒其乞休而当道强出之辞曰用世如虗篡存而不系过而不留不以天下为巳有出世如游鱼游乎江湖忘乎江湖不以巳为天下有何其达也病亟知不起遍召所亲与诀别语其友郑道行曰吾位吾龄至是足矣诏其子廷橚曰敛用故衣棺不过数金吾亲敛薄毋使吾不安于地下若祖祀田吾笥中遗金五十可稍拓之惟是吾尝摭国朝实录及诸郡邑志所载名臣佚贤遗迹欲仿太史公为纪表传以□而今巳矣言讫而终今先生所著书行于世者□四书易经儿说生生篇鸡鸣偶记三余只漫吟集先生没而乡人士合请于当道特祠先生与蔡文庄陈紫峰二先生祠并噫可谓不朽矣先生娶柯氏封淑人子一廷橚举乙酉乡试娶庠生郑君相可女后先生一年殁女二墓在南安三十三都石菰山背干面巽虗其右以待淑人而其前为二坟左廷橚君右郑以万历壬寅十一月初九葬焉盖穆卜规画巳定而庄君言廷橚尝梦先生告之云石菰亭孔子坟今山名坟制适与梦叶非偶然也铭曰学辨义利士矜名节出则直方处须高洁学宪士模惟公惟执纨绔连茹孤寒于邑悠悠末世奚顾奚惜谐俗为通膴仕为适漏尽犹行筐盈犹摘阳桥可为玄草何益伟矣苏公超然远瞩亮节清风持祀不怍紫岳锺灵菰山瘗魄玉韫珠藏其辉犹灼贞石蒹词李生所作 

　　○易庵龚公墓志铭 

　　余在公交车时尝侨居晋陵晋陵士友交知若桑与梓矣有易庵龚公余未及与之游然窃稔闻其学行迨余出典南畿试而龚君仲友郁为选首□□其为晋陵人则喜巳而知其为宿儒名士之子则又喜亡何忽闻公病越四载而公圽矣岁巳亥余贰南铨仲友君将葬公乃持状来南都请余志铭之按状龚氏自宋六三公居临江仕高宗朝为宣慰使扈跸南渡镇抚新塘遂占籍新塘六三公之次子官千户凡三传有衡可者　国初知费县以王事卒于官是为公七世祖衡可生采采生址址生渊渊生讷弘治中贡为新城学官讷生祖禩受廪郡庠蚤卒配赵氏蚤年砥节竟训其孤以儒闻曰畏庵公安节者公父也畏庵公孤贫力学为诸生祭酒公年十九而畏庵公见背年二十五补博士弟子员公肮脏自负俯视一世每社课援笔立挥日未昳七义在几徐徐□笔石去曹辈咸逊其捷而数奇甚数试不收即廪次当补会他故亦竟不获补顾益雕心擢肾肆力于古文辞兼总百氏剔其精深以至秕官稗史青乌玉版医药卜筮之书无所不窥其为文宗眉山一气呵成不尚刻削每言文者气之所为迩来诘屈诡异以欺世者何异吴门败缣仅尺面耳何能得十寻之锦焜耀官廷千丈之纩衣被闾左者哉郡邑大夫乡缙□□祝赠别将有所论著必籍公笔为重户外之屦常满而公复敦尚操行取予严峻常有故人当路某子甲被逮急祈公居间橐百金为寿公却之山西徐公节者常受经畏庵公所来守吴郡复徙观察先后在吴十余年诸旧游过徐公徐公辄问畏庵先生子安在而公弗往也事母钱氏尽欢卒时年八十居丧毁瘠痛父蚤世笃于诸父昆弟推食解衣不能娶者为之娶即人以急来竭蹙赴之指囷折券时有耳与配赵孺人相庄白首赵孺人举子晚母钱急置贰孺人亦以为宜公独不可毋孺人伺公出纳一姬公归惊讶亟走告畏庵公墓遣之孺人乃连举四子长即仲友也公抚之曰吾将弛担孺子其克负荷乎日摩切以经史及既举于乡取古名臣言行暨　国朝典故诗文为仲友昕夕讲说不休三年而仲友学殖益富遂以戊戌举矣当公少而孤尝有豪欲敓其居躭躭不舍挟而诱之者万状屹不动一日嗾奴数十辈从垣一方乱石如雨屋且碎公读书若弗闻至是谓长君曰彼豪今安在哉吾昔不挫于彼今亦不忍乘其败也因□□报以为戒公素豪酒有痰疾闻仲友□书一饮痰涌遂痿痹丁酉冬趣仲友赴南京曰孺子无以吾为虑吾贞疾孺子一日登第则霍然巳矣越明年而终公生平独行一切世味无所嗜独嗜书晚年游于酒饮可三五升而醉醉后诵出师表或李杜诗琅琅如也居恒温然乐易一臧获不忍伤而遇显贵人则多隐避去偶值于坐必藐之谈论侃侃内行淳备室语可市也盖龚之宗有涧松心韦两公仕内外台多声绩其后有今宪副修吾公而公能绩学饬行孚翼厥子以显于时毘陵人阀阅龚氏必首推公之隐德云生嘉靖丁酉□□十六日卒万历戊戌正月二十二日享年六十二配赵氏故赵公沆女子四长即仲友君三益娶赵察女次三鳯娶杨仕倌女次三浚娶陆佾女次三觐娶徐文明女女三长适庄廷臣次适白负泰次适池凤毛孙女二长字董孟醇三益出公墓在仓湾祖阡负某揖某以巳亥九月廿九日葬铭曰 
　　文能摹古而不诡气能忍辱而不滓抱奇负异而行蓬累其豪而不能平者逃之酒其郁而未及施者发之子吁嗟龚公藏魄于此 

　　○明故安庆教授赠承德郎吏部验封清□□主事城山梅公洎配赠安人张氏合葬□志铭 

　　梅赠公宣城之贤者张安人其配也子南昌令某建宁贰守某吏部稽勋郎某孝廉某革?韦鄂之盛倍平舆而半颖川海内艳其家声辄原本赠公安人之教以为自燕山而后则今宣城矣赠公安人殁且葬南昌兄弟造余某手状而征铭余同吏部举南宫而南昌余荐士也于梅世讲其敢辞按状梅自五代时有祖曰远椽宣城遂家焉其居文眷山则自宋尚书询之弟诚始诚十六传而生荣宗□宗生珍珍生椽椽英迈豪爽以赀为藩王府典膳娶于畲生七子其第五为赠公公讳继善字幼孜别号城山官教授其赠承德郎吏部验封司主事洎张安人则吏部若繇户部改验封满主事考之以也公弱不好弄初就傅即孳孳嗜学嘉靖年为学官弟子戊戌娶张安人公孝谨而安人婉娩善中馈其事典膳公畲孺人一羹一胾安人手烹调而公愉色而进之两尊人之为举匕箸视他子舍有加焉两尊人病公与安人不离侧盖畲孺人弥留犹□目视安人呼曰孝妇孝妇云两尊人殁伏腊忌讳祭荐蠲腆如其生存即久矣谭及遗言遗事公未尝不泫然涕下乃安人亦每恨其为妇迟而尊章之养犹有未展也受所遗田庐独甘荒顿有薛包风宣城人无不多公孝友者屡试高等顾大比则数困不利嘉靖甲子竟用贡上春官投牒乞教职太宰虞坡杨公怜其才勉留之而公自以数奇爱广文之雍容乐就焉戊辰授赣州训导癸酉擢宜都教谕乙亥擢安庆教授所至与诸生劘切惟褆躬饬行为谆谆而一本之身范非貌言者监司署其考云以律人者律巳以教子者教人其在赣州中丞李公使课士谓公曰士先器识后文艺吾为士择师非公不可耳当是时南昌建宁君业巳举于乡公独以道立教行受当道知栖迟博士之席者十余年而始投劾归万历戊寅岁也归益课诸子读曰儒家舍读无业耳乃吏部君弱而锐矻矻穷昼夜不休公顾谓曰古人严立课程宽着意思夫学亦无庸太苦克为也南昌君与计偕数踬数宽之曰农人藨蔉虽有水旱必有丰年俟焉可矣惟是居恒戒焉汝曹立身第求不欺不愧宁拙无巧宁钝毋锐世有逢衣博带而裂名毁检宁死不愿子孙有此行也及南昌兄弟次第掇科名则时时醮曰上不负天子下不负所学不负二字最须体验即安人处合中闻某官廉某官仁则曰儿效之闻某婪虗则曰儿鉴之其教如此公貌不胜衣言不出口平生无嗔恚于人人亦无嗔恚公者与人质产辄倍其直曰彼贫也当厚售有窃公茶获之惧而求偿公曰彼贫也所撷几何并所获茶与之岁凶谷翔贵出廪平籴更于正量外加数溢曰恨力薄不能赈忍徼利乎公居宜都雨苍头窃公籯金亡去及公致仕各以赀贾立田宅宜都会尹宜都者公故人也自以书抵公请为公案责之公谢曰亡久矣不敢烦故人公故长者而安人慈祥好赈恤施药甃道持斋戒杀崇信西方之教自其为妇以至为母不惟棅家教子婚祭宾客公赋之输纳田庐之修饬所为公拮据甚办而警慧解事知大义亦时能出计虑佐公有奴陈者潜勾一奴盗赀事觉适病死陈氏挟而要公横甚诸梅不能平咸从臾公讼治之安人止公谓此信然者实以不肖之心来可善遣也兽穷则噬治将益甚安人为具酒食令餍足徐乃譬晓之诸奸愧谢去故公晚当追念曰如某年某事微若言吾几失之每以安人为益友云郡守襄阳郑公识公于安庆公既归郑公时过存之乡饮以为大宾数逊郑公固请曰吾固知公意也盖乡饮之滥久矣吾岂以乡饮为公重实欲借公重乡饮耳公不得巳为疆出盖宾于乡者三焉自是以吾衰为解郡邑大夫莫能致惟杜门与安人日含饴弄孙即诸子仕进往返不以关其念矣南昌君筮仕魏县迎公安人于邸壬辰七月十五日公殁丧归越明年癸巳正月十四日安人继殁公疾革据床吟曰美人何处在明月万山头畧无怛化意而安人将终指其心谓诸子曰此不可欺孺子识之于乎是可以见公与安人矣公生正德癸酉十一月某日距卒享年八十安人生正德辛巳十月某日□卒享年七十有三子男四某巳丑进士娶郭氏某丙子举人娶某氏某丙戌进士娶万氏某乙酉举人娶某氏铭曰　宣城之梅来自五季蕃衍奕叶隐德不试至于城山蔚为经笥十载师儒三方鼓吹亡不责偿籴以市义胠箧可容侮予何恚亦有淑媛侔德齐懿树蕙滋兰共茎并蒂入为望郎出为循吏古称善庆公益昌炽佳哉斯城双壁同竁斧如堂如千秋永閟 

　　○郭太恭人黄氏墓志铭 

　　郭母黄太恭人者御史大夫哲卿母也太恭人卒于万历庚子四月二十三日讣闻　上为按甲令遣守臣即几筵　谕祭并祭赠公有偕嘉耦于采苹启后人于式谷之语称渥典巳先□赠公与元配赵孺人葬铁灶山巳三十余禩哲卿乃别卜于雒阳桥北山兜之原负甲揖庚以壬寅二月二十一日奉太恭人厝焉而持见鹏翁君所为状征铭于余余病矣然哲卿余友也而请甚懃安忍辞按状太恭人惠安县后蔡乡处士黄德佩女其归赠中丞实轩公也公家计稍绌矣而性孝友怜贫好施与伯氏比屋居太恭人朝夕佐赠八事兄若嫂者若而年婉娩和辑唇无反者其佐赠公为二亲窀穸凡百之费伯氏五之赠公十之至人有缓急蹩■〈薜上足下〉为仁则太恭人辄黾勉其间有亡不计也赵孺人生二女一子太恭人视犹巳出鞠育婚嫁有鸣鸠之风焉迨嘉靖季赠公移惠安依中表居月余忽心动亟归而倭至中表为歼赠公获以家免人曰德报也或曰是将有后福者然自是益困无何赠公殁缾粟不继太恭人母子每相持泣而令哲卿出就傅攻书即孤寒崭然见头角里中父老巳有拊其顶奇之者既为诸生受廪领乡书乃为破涕解颜且勉之曰而翁之沕而章也而门之微而大也是在孺子矣哲卿成进士令清江太恭人就养宦邸每趣哲卿蚤视事见哲节□曰也而喜但闻笞朴则愀然不乐时有监司踪迹郡节推谓清江令无私且同里密属之太恭人诫曰廉访非令职也推府上宜谤■〈垂夬〉当讳护即贵人我故里不可令有失厚之累太恭人虽紃组流顾明达大体如习为吏者哲卿为南台御史以请用故遂臣言江陵夺情者谪丞江山无何　召还御史居一岁复以谏　内操左迁廷尉评太恭人不□愠曰御史宜尔也其官南台出之江山复入南台迁棘寺擢考功太恭人皆从迨擢符丞谢曰未亡人就养多年今老矣儿第自往吾不欲行也归则督孙妇理家政蚤作夜寐犹如少妇时每岁时祭祀锜釜之事必躬必腆族尚??中姻者丧者饥寒者竭蹙应之谓是无亡赠公志也居恒淡素翟冠霞帔岁不再御澣衣蔬食即尺帛寸缕滞穗遗秕无不受啬每诸孙诸妇侍侧辄为言赠公隐德及凉约时状曰不积善何以有今日贫贱其可忘乎今荜门圭窦之人一旦繁华梁肉纨绮狼戾屑越犹嗛不知足曾不念畴昔起家何如在缙绅犹然何论闺合古人有言安得登枝而捐其本若太恭人贵而能思丰不忘约足以励世矣哲卿之为循□为名御史为考功主留计而人无后言抚楚而所节省无算楚人至今思之官居副台环骢列豸凛然持三尺为之表率天下望想其丰裁然而身若不胜衣言若不出口谦冲质朴逡逡然不异诸生固其天性哉木之枝叶必类其本亦得之母仪者多也初哲卿清江秩满赠实轩公如其官太恭人封太孺人及为御史壬午　覃恩赠赠公御史赵孺人太恭人仍故封及中丞秩满乃进赠公中丞而太恭人进今封云铭曰　诗咏瓜瓞老喻张弓天作恭人以胙郭宗相彼有道生此令公桢时干国树骏流鸿孰滋而太孰累而崇曰赠君德曰阿母功雒水泱泱北山葱葱玄扃黄壤马鬟其封我铭于幽以告无穷 

　　○南京国子监祭酒谥文庄虗斋蔡先生副室丁氏夫人墓志铭 

　　丁氏夫人者蔡文庄公副室东筦知县存微太仆寺寺丞存远两公之母也丁在邑南陬故衣冠巨族两公既贵即今蔡氏曾玄若寻甸守如川君辈若干人什九丁出海内以文庄公为先贤往哲爱重其后裔而遡所繇蕃衍辄称丁夫人云文庄公娶胡氏封安人有心疾乃纳丁夫人以佐之丁夫人生天顺甲申七月初六日卒嘉靖壬寅十二月二十六日迄今六十年往矣世代寥邈子孙巳不能详其状然某徐考其生后文庄公十一年其归以成化丁未盖年二十四当文庄公登第后移告之日既而授礼部改吏部丁内艰复除礼部乞改南吏部乞终养丁外艰服除即家拜江西按察副使督学年余致仕家居一年为正德戊辰起南祭酒而文庄公卒卒后壬寅而丁夫人始捐馆舍也盖事文庄公二十二年而为母称太君者三十五年余闻夫人性慧知书善中馈文庄公弱而苦心经史昼思宵得亟记疾书丁夫人常为检笔扎篝灯火时造嘉饮食而进之文庄公生平雅操邃养出处之际如鳯举鸿冥一介不苟取而义所当为不复自计改墓其先之不意慊者凡四世衣食婚敛其缌功近属之贫窭又若干人盖亦有拮据相助于内者而太仆东筦两公皆文庄公殁后绩学成名联翩而起母教可知也文庄公五子存畏安人出弘治戊午举人年十九而殀存素副室庄出存微杂远存警皆丁出微嘉靖乙酉举人遣嘉靖丙戌进士警庠生其子孙最多其仕者万历癸酉举人寻甸守如川其诸生承大承一岳从祖习祖学川震得丕烈应曾绍曾穉圭玄圭念高其余及非丁出者不能悉书先是正德壬申葬文庄公后渚山背坤面艮而右为丁夫人圹今万历壬寅十月二十二日诸孙始奉柩厝焉而征铭于余余方病告屏居顾一念景仰文庄公而丁夫人壬寅卒今壬寅葬余乃壬寅生若有数者为之铭铭曰 
　　弓强于弥衣韧于里巍巍文庄有相其美鹏不字鸾棘不获桂绳绳子孙有锡其类鼎颠而利骥附而显暳彼小星有炜彤管前壬寅殁今壬寅袝问尔来何暮曰俟李子铭吾墓 

　　○兵部主事丰源萧公墓志铭 

　　丰源萧公汝芳字斯妍先世江西泰和人洪武中有萧官泰者应诏徙辽东铁岭卫遂家辽东为公六世祖官泰生文文生铭铭生永福仕祁州训导永福生鳯雝贡入太学不仕为公父娶传氏以嘉靖癸丑五月初七日生公年十七补弟子员隆庆壬申　穆庙升遐公衰服哭三日同舍生以为迂咲之公若不闻时甫弱冠青衿而器识卓然不凡如此性真诚明爽不设城府修边幅一切机心机事不存于胷中其读书不专为记诵词章之学谓圣贤经传言言可行议论蹈履一以圣贤为法辽人□称曰萧古实巳更曰萧道学然公道学出于古实非游谈饰虗以欺世盗名言行不相顾者比也事父母晨昏定省疾侍汤药衣不解带父母不食公不食持丧致哀动如曲礼与弟析箸畀以腴田及亡其田又以巳田畀之赒其从兄如弟婚嫁其子女如子至宗党无亲疏饥与粟寒与絮丧与槥黾勉赴之不皇计有亡也万历某年抡贡入太学巳卯举京闱癸未与余同举进士同出紫溪苏先生之门又同臭味驩若平生每相见无寒温语亦不作矜庄色坦如也怡如也疏而不漏即醵金诸同年率封识□谨公偶否及验之乃过于封识者他事类此既而请告归乙酉赴铨得泾阳时少宰泾阳人公谒少宰私第白少宰曰令卑官然幸叨先生大邑愿假体貌俾有颜色于吏民少宰不悦公语余余亦不谓是然心折之知公盖无畏高明者泾阳多豪右公下车出令有席权怙势螫吾赤子者法不贳扶弱抑疆豪右侧目而未有以中会岁大祲公停征息讼出仓粟帑金赈不继则行劝分于邑之素封及大贾得若干缗委耆为饘粥躬自省廵猾胥不得染指而役其壮者疏久湮故□颇用古救荒之法所全活无筭而豪右因以蜚□入中丞檄徐兵宪按之徐出公不意猝至县检稽出入纤毫不爽巳又阅公费籍岁纔三百金减前今十之七八乃叹曰异哉泾阳之人谓夷为混一至此乎进公揖之有加礼还报中丞白见泾阳令廉状而中丞先入中距竟论降当公入觐故事率取赎锾为资斧左右以请公曰古人一介不取一介不与吾无与也取将焉用及至京谒诸贵游投刺而巳丁亥公归寻丁内外艰巳绝意仕进而人言公真儒可□用余姚太宰惟知公名癸巳□阕□代州判官未赴迁长治今甲午擢廷评无何擢驾部时岛夷侵朝鲜讲封贡公极言不可而又为余言辽将某子甲智勇有战功为人所掩乃论戊余谓公辽人且驾部何嘿嘿为公谓大司马不相信言无益也丙申公复请告余自此遂别公癸卯秋北畿缺铨曹余以辽试附畿闱因想及公而同年江夏公更怂慂之曰达视所举余遂以公名移太宰汇上得简用众称得人而畿内士以籍争竟易之余疏自引过然以为过在籍不在人且度必不出彼遣荣避世以辽为未足去之六七舍而栖于所谓鳯凰山者此岂知有好爵而欲就焉者哉鳯凰翔于千伊微独众人即余亦浅之乎视公者特将借此举以彰熙盛时上有弓旌下有巢许耳盖自丙申一别绝不相闻问而公遂以乙巳六月二十八日谢世享年仅五十有三用不究才寿不称德惜哉公配张氏子二文中黄中皆生员文中等将以丙午五月六日葬公于某山走人持职方叶公所为状请铭于余余何忍辞铭曰　王文成公有言功利之毒入于人之心髓如波斯頺中□□砥字宙茫茫辽阳萧氏见细德之险微遗浮□□脱屣彼鳯凰之高翔讵矰缴之能拟勃海冲瀜医闾山?畏山?畾身殁名立同流并峙王烈管宁后先一揆谁铭其幽南宫李子 

　　○春江潘公墓志铭 

　　余与潘赠公生同里方余年十二三与里中髫丱为文社公即翘然称隽才嘉靖戊午同读书于张园数月无何兵燹里居荡析吾两人犹时时相从及余与计偕每过公辄出巳与子姓文命余□□壶飡相劳坐久景移公不余舍余亦不能舍公□历巳丑稽勋君上春官公与俱来余每下榻延公夜谈达旦如是者又数月及甲午余典试南畿□公以太学生就试撤棘后余招公游牛首共寝卧贡院中至子夜公蹵余诵所试文琅琅意犹其得余笑谓曰使兄入壳称门生逡逡宁复敢同榻邪院中人见其与试官同寝卧惊异之余语之故且曰太公也尔等呼太公勿呼相公一时南都人以为奇谈及庚子余贰南铨公部试余持公卷视赵太宰公太宰公嘉其壮见其文赡而善书寘高等既落第尚徘徊南中余招至邸舍下榻如蓟门然□□夜谈而公夜频起患脾泄矣抵家遂病数月□□癸卯夏余行稽勋君以墓铭请甲辰秋复来趣曰日月有期待此以窀穸即叔一切谢绝然□父垂死之托叔不铭吾父谁当铭者嗟乎余其忍辞公讳维城字光宗号春江潘故名族世居笋江之西市祖真叟公某尝还遗父父南浦公某刲股事兄以侍御登南公贵封南京江西道监察御史生子六人长澄江公今户部君澜父次侍御公公为季自幼从侍御公学所受书悉侍御公手注□授其治博士家言侍御公多取先辈一二名家令句摹而字拟之赏瑜摘瑕镌督过严师而公刻砺钻所更好与魁人名士相约结博交频课孜孜如不及诵读恒至夜分酷嗜三苏所为文充然沛然若不经思索者辛酉入邑庠庚午食廪癸巳贡□太学乡试八畿试三稽勋君满秩当封公却不就曰一生辛苦亦欲竖尺寸儿姑荣而母耳于是稽勋君封母宜人而公犹诸生应试或谓潘太公不善自娱跋涉数千里三昼夜棘闱何苦乃尔公不答也每念两兄老矣暇即为治甘膬选丝竹有无几相见之感然恭谨斋遬不异童稚时其教子侄□侍御公每见其肃而□以祠堂祭田为念一日对余责望稽勋君余谓□君清白且有待公曰水木本源烝尝为大吾欲孺子亟成吾志耳公锐精进取屈首蓬牕当侍御公扬历南北而人不知公为侍御之弟稽勋始以工部榷关武林公自京还过之逾月而行语不及家其家居郡邑大夫欲具之不能得而性慈好施每割廪橐赈穷交恤死天孤久而不勌尝食饿者于江干路遇乞儿辄出袖中青蛈与之至弥留语稽勋君曰贫贱以修□□富贵富贵不仁不如贫贱公盖志仁者惜其以明经老不获有所为然哲嗣勃兴巍科华贯不可谓非仁人之报矣盖公既殁而稽勋君始请于朝得赠公如其官云公享年六十四宜人尚宝司卿郭公立彦女墓在雒阳桥北霞美山之原以某□□葬铭曰　封可荣也而弗屑担可弛也而弗辍胡矻矻一生而空蹩■〈薛〉汪固有挹通必有闭尔跋尔嚏嗣乃奔轶霞山蜿蟺而郁结睪如之丘兰桂□我铭其幽长不灭 

　　○明故御马监大监仰山贾公墓志铭 

　　公讳进忠字思尽号仰山河间献县人父天周母沈氏以嘉靖丁未年九月初八日生公公自少警敏通书晓大义壬戌进宫御马监赵公爱之隆庆壬申擢侍干清官　赐牌帽累秩内官监给飞鱼象龙斗牛等服司礼张公宏知公可任举家棅授之冯珰败诸中涓多所波及独不及公万历癸未以疾辞出司景恭王寝园徜徉山水间者十四□文书房徐公守福闻公不负张又属公家棅及□殁为经纪维持人无得嚣凌攫攘以公在焉庚□调御马监兼草拦山纳辛丑　赐近侍六人□□以公善交　命诲奕于宫中每只日一进虽以□事周旋掖庭必庄必饬俨然过人问外传也□□玉带□以微节褫旋复予之余尝吊徐公公为执丧稽颡谢余既复诣余谢自是或以食物饷余□不报而重犒其使人一日造余邸谓余苍头□□人见佛而礼拜供养何求于佛亦敬佛耳吾以而主公佛地中人効一芹之敬而所犒辄浮于吾□饷岂以吾为有求乎及见余则自言其雅与贤□大夫交游因举两宗伯临朐冯公交河余公御史中丞吉水郭公旧京兆涓南孙公皆相礼重而京兆奖以朝野推贤之额皆以其无求也余既入阁公一日造余邸令苍头启视内房及庖舍□其萧然大息而去戒苍头勿言既而余质公屋有以为言者公咲曰吾属居停士大夫往往有所请求邀厚利士大夫亦利其无僦费也而处焉今相公□屋而吾受其质此非利文明甚言何伤哉余既□休不得去移居真武庙公来省余为余娓娓谭□生之术甚辨至温室树从来余不敢问公亦不□一日书酒色财气长歌持来黏之壁有云场中□儡为谁忙又云混沌不分谁是我又云无去□□梦一场似于尘缘有勘破者巳而曰他日相公□为我书数语盖公知其将捐世豫以墓文属余矣别去遂病病笃犹料理其身后事微密周匝如平时弥留不乱以辛亥十一月某日殁距生年六十有五公弟进孝锦衣卫理刑千户进科河间□□生进礼鸿胪寺序班从弟进　从子志谊保定骑营游击与其徒窦韩郝周辈将以壬子年某月日奉公之丧归葬献县单家桥之原负阴抱阳而□铭于余余念公豫属不忍辞也为之铭铭曰　巷伯其俦独好与贤士大夫游澹然何求爱名而好修依稀乎其儒流藏于兹丘我铭其幽 

　　李文节集卷之二十一 

　　●李文节集卷之二十二 

　　晋江　九我李廷机着 

　　墓志铭（三） 

　　◆墓志铭（三） 

　　诰封奉政大夫工部郎中陆泉杨公墓志铭 
　　封工部郎中鳯洲吴君暨配赠宜人□氏墓志铭 
　　明故隐君怀溪龚公墓公铭 
　　倍轩王先生墓志铭 
　　光禄大夫太子太保吏部尚书武英殿太学士赠少保谥文靖严公元配诰封一品夫人吴氏合葬墓志铭（代笔） 
　　致仕南京户部尚书紫山刘公墓志铭（代） 
　　湖广按察司副使抑斋李公洎配恭人吴氏墓志铭 
　　竹崖苏公墓志铭 
　　封推官傅公墓志铭 
　　诰封太夫人云氏合葬墓志铭（代笔） 
　　太学士文端松谷陈公墓志铭 
　　文恪儆庵周公墓志铭（代） 
　　保定府通判梅江黄公墓志铭 
　　德清县二尹春野田公洎配杨氏合葬墓志铭 
　　庠生张季君洎配硕人陈氏墓志铭 
　　明处士右泉俞君墓志铭 
　　明故懿孝孺人李氏墓志铭 
　　累封恭人刘氏墓志铭 

　　○诰封奉政大夫工部郎中陆泉杨公墓志铭 

　　万历壬午某月日封水部陆泉杨公卒于寝明年甲申其伯子安庆君以水部□□驰京师请曰窀穸有期孤不考无以慰先大夫于九□□是得子志而铭之斯所以藉不朽乎某于安庆君石交也即不佞乌乎敢辞按状公讳敦默字以箴号陆泉其先浙余杭之董氏自宋朝奉郎世兴公监同安税遂家泉州为泉州人其以杨称则自潮阳令君选公从母鞠于杨始也潮阳公殁其子度仕为治中奉潮阳遗言复姓董而其季占杨籍者复称杨故至今为杨氏潮阳公五传为侃斋公仲夏娶曾氏以正德某年月日生公公□□异质侃斋公怜公爱之遣就外传初授请即通大义时郡人士巳斌斌能明诸经独礼记阙亡治者郡司理叶公素峰始召郡人士为讲说而公治戴记即声籍籍郡中叶公尝试士寘公高等题之曰是一日千里者郡守蒲山俞公亦雅器公里中豪□谋敓侃斋公产者公以白俞公召其人谓曰亟□之母易杨氏子杨氏子殆未可与争里中豪自是慑惮不敢厝意则以公在而数奇久不得志侃斋公与母曾相继殁弟妹伶俜诸齮龁交至公始罢去举子业不事拮据其家内拊弟妹而外捍诸齮龁者里中人以此多公之能而叹侃斋有□也公无日不讨其弟若子而训之不为照照恩即壮大犹如扑谪以立身忠孝大节勉安庆君而以分华戒诸季尝曰容膝一饱之外皆长物耳万历癸酉　上覃登极恩封公南京户部主事辛巳加封工部郎中而公不以贵改其素犹然蔬茹曰受享有分暴殄非所安也郡邑大夫自公礼外无刺谒诸公用此重杨封君里中人有违言辄乐得杨封君居间乃欲有所溷刖又卒不可尤虔伏腊重丘陇盖自公之身而宗无湮祀墓有拱木则公之为也公于医药星卜堪舆无所不晓顾独无所信公以为延生有道草木之实所滋几何命渺茫不可识世所称八字非命也堪舆取温燥藏体魄毋令速朽尔安有可因以福利其后人故公先兆累累皆公自考卜诸堪舆家毋得操福利之说以动公□公晚乃与里中诸老人为会公最少而诸老人□内严公每相过从为具狎饮甚驩一切垢忿绝不挂牙颊盖公之称曰吾诸父起田间幸以儿曹沐　天子大恩余奉赐足具鸡糈饮啖语笑以娱余生自今但天假之年则吾等福出于人间世矣他复何求公颇有见于老氏所谓止足者故自其为封君亡所营取规牟以损其隲而益恂恂自约行德树义以成安庆君名安庆君令黄岩而黄岩尸祝之为水部榷关而商便之守安庆仅三月而去而安庆之人若失慈母然岂惟安庆君廉贤夫有所训勉成就之也公墓在晋江青蒙细林山之原负申朝寅左为陈宜人藏而右则公葬之日万历十二年某月日也史某为之铭铭曰　勖成哲嗣钦式谷知止无营羞朴樕于昭善庆　帝宠沐兰丛蕙茁惟公福青蒙山阳公自卜马鬟之封守君筑百禩千禩拱其木郁郁苍苍游驯鹿神呵鼯鼪不敢伏我铭贞石勒玄屋 

　　○封工部郎中鳯洲吴君暨配赠宜人□氏墓志铭 

　　吴之先由唐监察御史少微为歙人十世而后乃五迁迁休宁金竺者令尹琇也其子依迁仕后□为上柱国大将军迁凌村者依迁孙汉丕也迁祁门径并坳者丕曾孙琳也迁里源口者琳孙元杰也迁福洲者杰孙??弗也??弗六世而为封君之大父佳佳生节娶张氏而生封君君讳明德字子明号鳯洲伟姿长干声吐如洪钟自其为儿时而君之父喜而抚之曰亢吴氏宗者子邪始受书夙夜读奋然有凌厉青云之志年十八之金陵睹山川文物之胜白其大人曰旷哉观乎是儿图南处也遂居焉无□□□士子弟籍卒业于余侍御许奉常之门各有所授受自是经明文起以声誉倾金陵生金陵生相与逊以为弗及督学使者至辄寘高等留都中诸公交推毂吴生材君亦自沾沾功名可若芥而有也而数奇累试不入格君叹曰吾平生见自攻苦而不一当有司也将造物有制之者矣然吾闻太行王屋尚可率子孙而平焉安知吾后人无荷担者乎故廉访君稍长则为授书择傅诸所程督不遗余力廉访君用经术成进士高等致位通显发前人未鬯厥有从来矣君饩于校者余二十年侵次以明经起君顾曰儿业巳通籍能行予志予又安用彼区区且独奈何妨同舍生路谢不应而会议壬申　上覃登极恩遂用其子贵封如今官君孝友出自天性其事亲竭力致哀而壹禀于礼其亲弟及从弟一体不啻也亲族有以急抵者出橐中装振之不少恡即事涉曲直咸赖居间以觧当君褁足入金陵二三弱弟累累故山几不能朝夕给而君用儒者明计然白圭之术度财任力化虗为赢至暮年悉分散与诸仲不以锱铢自厚讵非所谓好行其德者与君明辩有大畧与客谭事每诎之常先事言成败利害修短兴仆如目睹手扪多中□□性俭素室不新衣不华帷簿之中一切珠翠绮锦不得而至焉日谆谆检下毋以贵势加于乡闾金陵人称之晚乃有味乎飬生家言杜门扫轨谢诸往来者不与通比且殁楗关辟谷据梧而瞑斯亦好德考终者巳宜人生而温和端静李公钟爱甚不欲以归凡人选而得封君封君方旅食金陵而宜人故富家女乃不以其故侈倨更婉婉谨慎如古所称桓少君者悉出衣被簪珥为封君资更椎布操作佐之盖封君进得攻经籍之业退乃得及废着之筴学焉而名积焉而饶则宜人以也君性严急而宜人多方承事御臧获有恩甫举廉访婴疾则谋副室以广封君胤不允固请之乃为简于良族杨氏女未纳而宜人亡矣今二仲皆杨出嗟乎此直比于樛木小星之义与夫江沱后悔者异日谈也贤乎哉铭曰　积而丰而资弗逢妇而雍而年弗崇天道其张弓有后斯隆艽然者丛窿然者封紧吴父母之宫 

　　○明故隐君怀溪龚公墓公铭 

　　万历癸未春龚应身君甫毕南宫试而尊人怀溪公讣闻君扶服南□□明年甲甲襄事乃次公状走入京城征铭于史某某旧游毘陵雅结驩于应身君又同籍举也其敢辞按状公讳某字礼卿别号怀溪武进新塘乡人其先世有六三公者居江西之清江仕宋为宣慰使高宗南渡以公镇抚新塘因家焉自是世为新塘人宣慰公有子曰初一官节干使曰初二官千户千户公三传而有衡可公者　国初时为山东费县尹是为公七世祖费县公生孚孚生礼洪礼洪生瑛瑛徒旁邑生雪坡公诜复归新塘成化丙午举应天乡试是为公曾大父雪坡公生涧松公大有登正德辛未进士为侍御史是为公大父侍御公生南溪公济民娶王氏生子四公为仲子先是南溪公从侍御公令广平生公于官舍甫十岁而孤侍御公爱怜之居处出入常不离则甫若干岁而侍御公又殁公乃独与母居维时伯氏能自立二季皆稚里中睚眦者舍其伯若季而独修郄于公赖公内刚外和善应变得脱而公少小时业以侍御公命出嗣矣不果而反则家四壁立乃折节为藩司掾郁郁不得意史重念母曰安有茕然在堂舍朝夕之养而远去以就此区区者弃椽□亡何配孙孺人殁亡何又丧母公哀毁甚一切丧事独任之不以均诸季公初不问家人生产作业既举子始修而息之课农储粟渐有赢羡日引月长家用起而赋自是数倍嘉靖季岛夷内讧江南重困诸征科繇作旁午急趣闾右大姓桁杨相推而公不烦谯督输应恒先其邑人亟为诸令赏重即既去者犹数数称之不寘云公天性孝友奉母尽驩事兄吏目公惟谨其于二季鷇翼喣濡为缔婚授室而勤程督之终其身处伯季间乏効赀急効力即有勃溪人所难忍受之怡如也养老姊如兄抚姨女之婺者如弟收恤子姓如子族患涣析则为修谱而鬻田以供祭倡义廪以赡贫置军产而经纪其入以待索军装者族利焉岁时伏腊家祭率子姓致虔先茔非吉兆不安改卜之岁饥为粥以食饿不能殡者予棺权暴露者为瘗薶甃桥葺道无所爱恡方岛夷之乱所过为烬及向新塘公戒里中毋畜火数十里庐舍之不毁实公之力公岁招致文学士授诸子经又自日讨诸子而训之大都称引先民格言非龊龊里父语亦非徒以文艺者故应身君明经饬行成进士即诸季斤斤罔敢逸于度其所廪严训多矣公虽不肄胶序名为儒者而于儒殊有暗合尝曰某于五伦不败不厚第不得沾一命事君然力耕以奉公上或庶几焉又尝自指其心曰为人秪是此中紧要嗟乎以公所言岂其尝闻儒者之论邪公颀然方面丰颐双眸炯炯雅嗜酒饮数十升不醉醉后遇事更了了不喜寝坐辄达旦以为常平生拮据逾五十而伤其足无何中风奄奄床第间者若而年殁之日年六十有三耳铭曰　弗以其祖能自亢也蹩躄踶跂义以为向也雏之雄飞神所贶也大陈之湾千禩之藏也郁郁芊芊洵可望也 

　　○倍轩王先生墓志铭 

　　王先生深沪人也王氏自其祖某居深沪某生暠暠生珩珩生鍜鍜生先生先生名业字仁甫自以为质不若人功宜倍之号倍轩学者称为倍轩先生先生自幼秀而有文叔祖琼州公爱之为延师教焉比角丱父系狱先生以为不当令父独系入为执爨更受书狱中后乃持其父泣诉执法者执法哀而出之居亡何而父终得无毙于犴即弟中睚眦亦赖先生以说里人用此多先生先生甫冠即授教生徒某之从先生游盖嘉靖癸丑当是时年十有二先生教人先安详恭敬同舍生有骩骳不饬者先生色勃勃坐谯之曰放诞则不能研精险躁则不能理性其所授书先六经传注以及性理通鉴诸书时立诸生训之曰少而好学日出之阳也长而好学日中之明也老而好学炳烛之光也诸生慎无待炳烛哉盖其斆学犹有乡先辈之遗而勤特甚所居海濒距郡六七十里而在母在居常念母不置顾岁再归归仅浃辰计其一生四十九年家人帷第之欢曾不能数岁良亦苦矣而累试不售独以善诱训闻于郡邑人争迎致为师师即诸弟子受经先生所无不愿卒业不忍去先生所谯让以为放诞险躁者率夭无成独器陈公志斋时举以风诸弟子曰善学者师逸而功倍尔曹当効尔寅盖陈公字云其后陈公果成进士官佥宪即某得有尺寸微先生不及此而先生之族弟如之诏如尚宾咸先生所陶铸也先生生正德癸酉六月初十日卒嘉靖辛酉正月二十七日配郑氏后先生一岁卒遗一子梃竟夭呜呼伤哉尚宾君将以万历丙戌某月日举先生及郑氏丧合葬北石山而以佥宪公来征铭□曰吁嗟先生命也无禄其生何劝其死何觳世之軿矣行道斋咨厥宗吾党赋而藏之乞灵乌石毋剥毋倾匪伊异人吾之先生 

　　○光禄大夫太子太保吏部尚书武英殿太学士赠少保谥文靖严公元配诰封一品夫人吴氏合葬墓志铭 【 代笔】 

　　万历丙戌某月日常熟严公卒于寝讣闻　上为辍朝予祭葬赠谥及子官而夫人吴氏先七年卒至是亦予祭葬子治等将以某月日奉公夫人合窆于练塘鳯仪里华水之阳持状请予志余公甥孙也往举壬戊时公知贡举即无能为役其忍辞志曰公讳讷字敏卿号养斋其先世曰威者以仲子珪贵赠奉议大夫刑部员外郎居吴县为公高祖威生昌迁常熟昌生衡衡生恪为公父以俶傥闻公既极贵而三世并赠封如公官曾祖母朱祖母陆继祖母顾母吕皆一品夫人公生有奇质数岁善骈语能诵古文辞少长力学文誉蔚起嘉靖丁酉举应天会典试者得罪罢弗赴南宫试越辛丑成进士选读中秘书每校□□侪久之授编修丁未同考会试辛亥九年秩满□迁明年壬子次得主畿试公意有所不欲与共事者请假避之三年补故官时江南中倭水溢民流离而有司急征输公至京具疏为三吴请命得蠲咸至今称焉亡何进侍读乙卯主南畿试丙辰视院篆时　天子祀太乙诸神日坐斋宫公应制撰述多当意寻进太常少卿主巳未会试进礼部左侍郎改吏部寻进礼部尚书礼部多宗藩名封丧葬事章奏山委而胥吏夤缘为奸利不可究诘公率属精核事取故典不轻难易贿窦塞公宇肃然壬戌知贡举亡何吏部尚书阙　诏用公公自以受　上知而承墨臣后矢所以精白其心而刬革其污习则进九卿百执事于直庐语之日诸有诲不谷者止此毋私第归而悉呼苍头庭下为约曰尔毋我负我不尔贷择谨厚吏司门牡戒之曰外迹毋内入内迹毋外出于是有郡守私谒执其人属吏镌守三秩曰吾不爱一守以明吾约其严如此而咨诹人才常如弗及疏请并用三途尽搜岩穴屏废士　世庙之季吏治烝烝公簸扬澄汰力也公既以清节蒙眷召直西苑寻加太子太保持华亭公独相久数请置阁臣　上手书公与□□李公名谓材足翼汝遂降勑并武英殿大学士时安阳郭公起冢宰未至　命公仍视吏部篆久之始得代公方简用而与华亭高邮二公驩相得也顾独念封公太夫人老矣即一日不在膝下奈何而自其内直所处庐庳中湿渐剧疏乞骸四上乃得请赐驿归浃岁病良巳亡何　世庙登遐公朝墓临极哀明年丁卯　庄皇帝改元叙公承天大志会典总裁劳封四代者一品云公既致政侍二尊人尽欢其执丧戚易备至为人宽慈谦慎不设城府即贵而踆踆益下与人语惟恐伤之衣疏食淡一斥珍玩之供乃婣族邻里周贫恤匮不靳也尝于第东建楼落成冥客凭栏四顾忽不乐客征其故曰吾初不知是栋直东□形家所忌亟更之公里居类如此公自弱冠心折王文成公学而好其文每读一篇辄一顿首辛丑试策盛推文成公主司不喜大抨击幸他文入赏得不弃而公晚年见世之学者信眉高谭动云良知则又厌之其称曰文成公言致良知实于事物靡不究晣乃今寡学尠闻猥以三言自命何异耳食而以为饱乎公尝语子治等吾性慈少断非可大任吾所自信□掌铨时至今忠之毋愧然则公之学此其印证也方公官翰林夫人俭勤佐之及公掌铨谢一切夫人喜语治等曰乃公遗尔以安矣其携澄归婚道有致馈者夫人惊语澄亟斥之曰不欲伤而父廉也公悬车若干年诸子俱授室夫人且老犹日课绩不休古所称季氏妇夫人似焉公之志夫人曰多相助余余罕内顾待□胜尤厚呜呼贤矣公阶光禄大夫太子太保吏部尚书武英殿大学士令赠少保谥文靖生某年月日卒某年月日夫人生某年月日卒某年月日子五人孙男十九人铭曰　少保之学实宗文成印证良知砥砺躬行文衡在前逡廵引避我仇有□羞与为比三吴寇沴满目仳离仁哉太史为　帝控词肃肃直庐禋祀克助惟寅秩宗厘典剔蠹载其公清以领天曹谷无白驹门有雀罗帝求良辅降麻爰立三事和衷为砺作楫德施未霈美疢先婴脱屣筦枢悬车里闳衎衎林泉陶陶子舍伛偻循墙滋恭弥下宁更我宇毋直我邻平仲前躅子罕后身懿哉严公令名终始□有夫人内相厥美生则俨贵殁则同藏□天恩数泉壤焜煌华水之阳公往攸卜既固既安后嗣式谷 

　　○致仕南京户部尚书紫山刘公墓志铭 【 代】 

　　万历癸未冬十二月十五日南京户部尚书紫山刘公卒于河阳故里河南抚臣以闻　天子念公九列臣历官劳勚始终亡过失诏予祭三坛金钱若干缗营其葬优恤一如令甲于是其子承遇等卜以乙酉某月日葬公其邑某山之原而先是自河阳走京师持公门人都谏齐君所为状跽且泣请曰先子也与先生生同乡仕同朝惟是窀穸之事诚得先生志而铭之则死者庶无恨于地下不佞辞弗克则受状叙曰公谨思问字汝知号紫山其先世河阳人讳玉者田居悃悃无他营以朴茂奉法称长者是为公王大父娶某氏生子曰武倜傥有豪气居恒怏怏以丈夫不得致身青云亡所发泄则逃而之丘壑以自放日弹笙击筑引满长啸豁如也是为公父娶某氏而生公公贵而王大父父并累赠户部某侍郎王大母某氏母张氏继母某并累淑人始张淑人之嫔侍郎公也数岁矣而不孕王大父母以为忧一夕淑人梦□□赤绳系一儿垂下皷吹导之觉犹声殷殷遗寝所间巳而有孕以正德巳卯十一月十六日□公公之□也与羣儿水戏忽沈水中忽忽若有□而上者得不死既就里塾读即迥异其里儿十四试有司为有司器赏既列诸生试辄先诸生嘉靖丙午领乡荐又十年丙辰第进士出推苏州当是时张淑人久巳谢桮桊独迎侍郎公养亡何而侍郎公殁公以丧归三年服阕补潞安公之两为推官也执三尺廪廪顾疾世之言文刻深务声名者其持议常依于仁厚每从部使者出按狱多所平反潞安部界中多贵人宗室难治而□苦紬行征索系重至折阅不足以更费公乃稍稍引绳宗室左有用事横恣甚者数人而以视县长子均节细算尽取民所疾苦蠲之自是编户冕豪敓而市贾得遂什一有奇赢则莫不颂功德者公既以贤征拜湖广道监察御史会京师缮外城而公当廵视役巨费穰淫蠹丛生中贵人窜其属匿将作藉中为虗冐有谁何则阴伺持长短蜚语中之公独不顾计前却按籍稽核非受功者不予钱中贵毋敢言所省水衡钱二十余万　天子谓御史贤干□□□俸二级既而出按滇滇故鳯经祖称乱羽翼以王一心高钦数十年□滇难公至谋间走钦一□□□□翼而疏请蜀郡邑与滇壤接者今□□□□截□所必逸路卒禽继祖滇平公之功多焉丙寅请告里居三年复入为御史庚午出按江西当比士而公负人伦之鉴所荐士多闻人辛未升大理寺左丞寻升左右少卿转都察院右佥都御史御命廵抚南赣汀韶等处赣四省之交林莾菁深故为盗薮公至拊循以威信盗不起而境内用戢寻以继母某淑人丧归戊寅服阕抚闽闽地西连赣也而东濒海是时贼林道干窟海岛中剽掠为闽广患公居赣时巳业谋剿以忧去而贼巳在筭中至则召将呼良朋王尚文与计议以舟师破其巢穴贼遁去所俘获甚伙间有齐民被掠者一一廉而舍之所全活如干人是岁召还恊理院事寻转刑部某侍郎改户部总督太仓癸未升南京右都御史掌院事八月入贺改南京户部尚书公故善止足平生诵老子名遂身退之语有味乎其言之也适病视遂慨然曰幸蒙　天子厚恩备位九卿居非分所当托今去引年不越四五岁所□□□□□以老又佚我以视也我其归而杜门□□□□□丘乎即日上疏乞骸骨还乡里词甚□□□□□犹不许三上许之遂归故人邑子□□□□□□接谭莫不极欢而去更时时召故人间为语曰自吾之仕如负重未尝一日乐也吾今乃释吾负蒙庄有言夫不自见而见彼不自得而得彼者是得人之得而不自得者也吾今得矣居亡何视更明人以为公神王是且跻大年忽一日感微疾数日而逝距生年仅六十有五悬车仅三月耳公为人简易不设畛防与人语辄尽其肝膈居丧毁瘠抚其弟别驾君以孝友闻缔婚授室推产让仆终身亡间有翕孺风而性淡泊亡故未尝割鲜兼□粝率蔬茹之餐通帛大布之服萧然故诸生时等耳顾独力于为义所得俸钱辄推以予贫人河阳学官不利公首议捐赀改建之盖公立朝绰有风采诸履行淳备不尽书书其大者尔铭曰　世有羔袖而鲜完璧公也终始洵美无择隆然此封郁然此柏我其铭之勿圯勿柞于千百年永绥公魄 

　　○湖广按察司副使抑斋李公洎配恭人吴氏墓志铭 

　　抑斋李公名恺字克谐其先出宋太□□□□□入泉居惠安者公四世祖应祯也应祯生钦□□普为公大父普生经号毅庵累赠□□大夫为□父配曾氏封恭人为公母李氏自赠君而上皆曜隐德至公与冏卿慎兄弟抡魁成进士而李氏之门始大公多奇初受书过目辄成诵觧声律善属对为文沛若悬河更涉猎诸书年十九补学宫弟胠 【 音区】 旁开为胠发也开也庄子肱箧□将乃胠箧探囊发匮之盗而□守备子初受春秋巳更治诗逓举逓困公胠箧发筴日夜读三年戊子举省试第二壬辰举礼闱第十二第进士铨嘉善未任奔大母丧复除番禺番禺会城政务填委公颖识敏裁剸断优裕民有争讼辄听自和释不屑屑以挝击明威会岁祲公尽括赎锾料民以饩更为请上官开廪设糜于是凶而不害暇则进诸生为谈经课艺士益烝烝番禺科目至丁酉而盛番禺故番舶所辏县官掣税示羁縻而婪者干没其间政以贿成当道察公廉干则委公公誓告城隍而后行事尽弛一切苛细令夷人自占要以如税而止毫无缁湼夷酋奉□金为寿郄之则为公树亭水际至今有郄金亭云公居番禺五载佥上公治行异等堪风纪□□公平生□汲长孺之为人愿得引裾请剑舒其愤懑乃□□知公好尽不欲寘言路则以稽勋主事处公□□而咄然曰惜也不得从汲长孺游□□拟□章□目以明志公在铨曹杜请谒植善类既晋正郎更欲于常调外有所施为会有言文选者□□稽勋竟以稽勋调武部当是时大司马毛伯温知公曩在粤中访公安南事公条上三千余言毛公用其筴安南下甲辰出湖广按察司副使备兵湖北时苗寇猖獗公募丁壮明赏格部署将吏守要害下招抚之令禽斩侵轶者三百余人不踰月龙科桑吴角马等来降而是时鸦溪山有虎噬死人众公为□告白帝祠期以三日得虎越明日三虎自□溪奔出丘桒跳而毙醢之苗闻而相诫曰李公乃能伏虎何难我辈降者复三十五寨公方议即蜡尔山中设宣慰司杀白马衅铜柱人给衣冠因俗为理化诲之俾永无苗患亡何而母讣至矣公在事半岁不烦寸兵斗粮而威加三苗绥五溪辰沅之功至今不可磨灭乃有言公■〈斤〉■〈也〉不羁者遂罢归里中故有介山芜秽不治公曰此下有蹲鸱造物者留此为吾畏垒遂耕焉惠故无□□□□□倭犯吴越间都御史王公恀议城惠民难与□□公独为决筴首捐数百金腴田更户说以城□□众始靡然从公而城成戊午倭陷福□乘胜直□惠安令方有违言闭合不出署邑者缒库狱于郡治中邑大姓多遁去公曰贼至则去城何为者乃率士民叩合拥令出俄而贼薄城撼北关公与令誓众登陴亲立矢石之所七昼夜不交睫既而贼以冲车瞰城暴雨滂沱雉堞崩圯城中矢石且尽人人自以无生公徧拜守陴者人皆死守更为行金贼中携其党贼乃解去卒保境内完活数万人遮郡上游令贼不南下公之功与墨子争烈矣惠人德公为筑保障亭于北郛焉公少以豪杰自命每读古惠义传感慨欷歔如将从之居恒自言欲以一腔之血上报君父谓男儿生不死谏则死边安能??????伈伈与草木同朽故其当官不能俛眉承睫事关利病直往敢任不顾计前却义之所在守之深坚即摇撼不为动荏苒晚暮悲壮慷慨犹时托于文字赋咏之间读其诗与所为□□留像记可概见巳公虽贵无所芬华独葬亲缮祠置田供词则不辞费邑之利病孝子顺孙义夫节妇□而无所控者公不惮以造庐之闲白其郡邑大夫而郡邑大夫即旧雅如某公欲以寺田饷公□□受也盖公自诸生时即贫甚气岳岳不丁人尝□今卿大夫亢不下士士当以清风明月迟日红花胜之所论著苍然有西京气骨其称诗法彭泽善古风尤长四六今有介山集行于世云恭人吴氏归公时食贫操作外奉毅庵公而内奉其母与其大母襁公弟妹而餔之时公文誉未鬯授书里塾夜归灯下郁郁自叹恭人近而劳苦公君忘悲君终不久役风尘迨公尹番禺明珠瑇瑁之所自产而恭人斥绝簪珥泊然故诸生妇公因得挥公谢馈以成其名至于岛夷之难城中一日四五惊媪妪女流脆怯易怖持夫儿涕泣携囊揭箧缒垣逃去而恭人内填以静而外佐以赀令公得婴城扞敌行金为间此其义埒乎丈夫矣恭人父无子恭人立膳田赡之殁为营葬公题主而恭人衰麻哭泣九顿而谢俨然如子焉公时为诗高吟朗诵音律和调则恭人曰调矣公曰尔何知曰吾知之唇吻也铭曰　矫矫丈夫与义相扶金撝夷舶讼觧番禺毙虎尺檄降苗不诛身隐犹见墨守全郛□淑斯俪黾勉有亡齐名侔祉同归其居 

　　○竹崖苏公墓志铭 

　　盖不佞某童齓时则闻有苏竹崖公云不佞既□而吾友永州二守林君建忠者尝以公子师舍公所则又数数为不佞言竹崖也岁巳巳不佞贡入北雍乃获与公子哲甫君游越庚午同与于圻自是以年家后生谒拜公者再戊寅春公年七十不佞将嫁于吴尚以为公寿又四年辛巳而公没矣甲申冬哲甫君且襄事以书抵余曰窀穸有期不孝将藉子以不朽吾先君子也先君子生平如吾伯氏仪部公所次状核甚子其为吾志而铭诸按状公讳某字某其先怀忠公讳缄者为宋司空而苏始着其族属渐蕃而析居或清沟或龟湖或郡治皆闾右也十六传而为公父世德公有质行娶某氏生丈夫子三人公为长公生而慧少小就塾师读即巳绌其里儿年十四补博士弟子试辄高第名籍籍里中里中人以为苏君即茂年顾宿学争遣子弟受经公甫弱冠抗颜而为弟子师而世德公家故四壁立乃稍藉其修脯之入以甘膬二亲而饮食婚嫁其弟若妹盖是时博士家率剽□攟拾无高论公奋以为吾侪当建旗皷前无古人独奈何嗫嗫呫呫寄人篱下故所属辞搯心擢□而壹禀于六籍以此倾当世士当世士一时翕□北面之盖嘉靖癸卯举乡书而其及门生与同举者二焉乃数奇四上春宫四罢之最后且谒选而同行善公者谓曰以子之技再整橐鞬尚可周旋中原何遽自泥首衔璧公叹曰亲老矣不以此时取五斗逮亲更株守彼区区者令他日与皋鱼同恨遂谒选待次而公母讣闻公益拊膺长恸恨禄仕之晚也服除起家为保昌令保昌故百粤之冲水陆旁午而岁荐饥民无盖藏狡胥猾吏更窟穴为奸利公至则问民疾苦省费均役察狡猾者法之诸胥吏惴惴改虑民有宁宇而公故敏剖决无留行以其间进诸生为谈经课艺字析句栉亹亹不休会当道檄公案肇庆帑郡大吏某子甲侵帑金有左验公发其状郡大吏坐法而公亦用萋菲移襄城襄城中州俗故愿侗尚耕织公尽宽一切文法卧护之而广厉学宫弟子一如保昌时既而擢瑞州别驾以去别驾主征缮干掫公则申要约谨遉逻封内安恬靡萑苻枹皷之事于是直指□公而又廉公雅有文而别驾之多暇也所试士□令公品藻之公推毂不失一士能当直指君顾□时善仕者竞事巧捷侦上官意向为奔走而公□木强不能俛眉承睫故其为吏即文亡害而与世枘凿多龃龉竟以别驾谢归归入闽而又闻世德公讣矣公既以不及养二亲为恨则饬祠堂修高祖以下坟墓岁时伏腊豆笾七箸必躬必亲念二弟不自给割橐中分子之时举酒相劳怡怡如也每击节歌伐木行苇之章闻人孝弟喜形于色有孝子庄某者卖卜养亲贫不能授室公倡义为之娶里中人孝庄子而义竹崖公公既老白首与里中诸老结社每过从引满举白弹棊六博雅歌投壶呼风月佐酒更不省户外事顾性淡泊食无加豆一羊裘三十年其居官迄家食如其为诸生时盖林永州尝言哲甫君一日衣丝而见公笑谓曰此衣直不下三金以市田岁可获一石儿奈何衣一石为公之不好芬华如此类也故其家训曰学犹殖也不学将落俭共德也克共无霣嘻名言哉公生某年月日卒某年月日享年七十有四娶郭氏子三人长即哲甫君以某年月日葬某山坐某向某铭曰　玉也而售则薄骥也而驾则却将其不尽割也以竣后人获有拱者柏有翔者鹤睪如坟如以安其魄于乎是惟竹崖先生大宵之宅 

　　○封推官傅公墓志铭 

　　公傅氏讳旃字履素号文岳傅氏之先籍河南光州固如唐末自固始徙建阳自是世为建阳人大父某父瀚瀚尝道得亡金不取侵亡者归之时称为长者娶黄氏生公公少治博士家业亡所成名则去为掾史当刑曹主爰书薄世之言文刻深没于赂遗者专以掩过匿暇解鬬息争为务见人枉抑即亡所求属非亲识默护显救不遗余力有旁邑人幽狴犴公知其冤白脱之其人得释去初不知其里居一日行经邑中昏夜甚雨望舍投宿则得释者即其舍主人见公喜且泣公乃从何所来乃幸临过我夜共具款公甚设公笑曰吾不忍子之絷系而免子岂知今夕哉又尝有饥冻夜号者公开门招而饮食之不知其谁氏也他日自郡归僦肩舆一夫趋而前愿舁公抵家不受僦钱而去公追问乃对之故曰畴昔之夜公巳予吾僦钱矣二事至今传里中而公亦居恒叹曰亡怨不雠亡德不报人何为不树桃李树荆棘乎盖公虽混□掾史非其好也中年遂弃去独念以为吾志在□人既处贫下而可以有所全活明志莫如医于是去而攻轩岐术徧受诸禁方为人治病邑中争迎致窭不能致者令自诣受药一不问窭者钱公所居桥北有暴病夜半来告公诸子以公年老而桥急流急请俟黎明公不听仓皇披衣出门且披且行曰人以急来如何待旦其不惮倾身赴人之急如此类也公自以不得起家诗书而廷评君才则时时程督之廷评君既进士推建昌公遗君书若干言大畧以古人称棰楚之下何求不得此而父所亲见孺子在事惟慎刑为竞竞廷评君建昌六载用宽和为名盖公教之诒焉建昌有兄弟讼者其人知廷评君不可动则辇金伺公公叱曰而谓田舍翁易啖邪吾岂以儿名望吾腹廷评君既奏最封公建昌推官亡何迁廷评而公逝公性孝事继母驩有从叔故富人也当公居约一亡所匃贷逮公给而叔贫公怜之与同衣食居处时以其赢贳里中往往弃券罢责而津梁甃道食饿助丧不少恡乐施重义以此始终所诒后人宏矣廷评君于余同举庚午君奔丧且行持状泣曰孤所不□吾先人者赖之于吾子也谨受状为志而系以□铭曰　胡为乎闇沕守其黑也蹩■〈薜上足下〉踶跂好行其德也彼树者忝不获稷也乃如之丘兮大耋之息也我铭其石永无泐也 

　　○诰封太夫人云氏合葬墓志铭 【 代笔】 

　　维万历十三年秋七月初十日　孝懿皇太后之母云太夫人卒于寝讣闻　两宫圣母　皇上轸念扃亲　诏给含襚　中宫妃嫔潞王公主夫人靡不有赙巳　诏予祭十八坛开圹与德平伯合葬　命大司空致水衡钱为资其子鹤等卜葬于是某年月日请志于大学士□志曰云太夫人其先顺天府天津人父讳万粮娶钱氏生太夫人太夫人生而婉婉有淑质备闻四教归德平件李公某初公乃锦衣卫百户而太夫人封安人当是时百户禄秩仅仅安人拮据佐之孝奉尊章敬事君子而慈以逮诸姬惠问渊塞因有感星梦月之祥以嘉靖十八年正月二十一日诞　孝懿皇太后当　穆宗皇帝裕邸选建淑哲爰用德授徽音允穆封锦衣卫百户李公为某官迨　穆宗皇帝即位晋封公德平伯云夫人为德平夫人　今上纂隆皇统明德茂亲万历六年夏　大婚礼成推恩戚里是时德平伯先巳即世陟其子某官鹤左都督晋封母云夫人为太夫人太夫人以密戚肺腑每遇　圣节暨今节时奉　旨入禁庭而谨畏斋肃进止中度无諐于仪云媪以是称贤受　赐予辄盛退而御感　周泽无能为报则修斋建祠为圣母　今上祝厘而时时讨厥子而训之曰我家幸席瓜葛枝叶蒙过误之宠居非命所当托尝闻之隆隆者绝汝曹藉纨绔处脂膏惟谨慎为得久不可使人谓外戚怙侈自吾门物议难可调汝毋介介独是尔性乐施所受赐每出颁亲党时予病者药丧者槥好行其德尤足述也太夫人生正德癸酉年十月初八日距卒享年七十有三生女二一即　孝懿皇太后铭曰　天津云媛德平之俪贤姱与齐嫔则靡戾发祥笃庆乃诞　轩星裕邸配圣椒壶遗馨煌煌嘉姻肺腑　帝室汉之窦樊周之姜姞时趋禁掖有佖其仪廸了畏抑居宠思危赐颁亲婣赒逮穷瘁病则有药丧则有槥妇顺母德终始浑完桮桊虽弃彤管则存惟　帝展亲悼往斯尽恩数骈蕃匪曰私昵生有殊宠没有殊荣　帝城之西睪如其茔奕奕德平夫人同穴勒石垂休亿禩不灭 

　　○太学士文端松谷陈公墓志铭 

　　万历丙戌六月十九日光禄大夫柱国少傅兼太子太师吏部尚书武英殿大学士松谷陈公卒于家公之谢政归盖隆庆之庚午迄丙戌十七年往矣当公乞身时年仅六十聪明强健犹如少壮也先帝睠惟旧学而稔其忠赤可任枢轴肺腑之寄方甚殷笃也同事者兴化李公江陵张□□郑高公内江赵公而李公恂恂守和张公则公所举士高公共事裕邸之日久赵公□名自喜无他肠公用纯诚居间四公四公者交重之非有□□龃龉枘凿之形也德孚望洽功见言信朝评士论亡不鼎吕而蓍蔡之非有纤芥瑕颣背憎后言也而公健而引疾眷而乞休无郄而先遯未■〈垂夬〉而遽正盖公之称曰夫酒有阑而驩有极使主人竟倦而客留连或酌酒骂坐而后去孰与威仪秩秩一辞而退乎自公去后而赵公以讣吏与新郑左明年李公有人言去后三年新郑得罪去又最后江陵败一纪之间政地若奕碁然而公岩居而川观处气养神以观其所为胜负诎信之变如鳯凰千仞鹪鹏寥廓独翔尘氛之表而诸公先后沦谢赵公最先殒新郑继殒关中马公历城殷公桂林吕公继起亦继殒江陵公殒而辱蒲州张公最后起亦殒而公老白首无恙优游相羊于南岷西水之间膺存问之恩如松柏后凋东方既晞而明月长庚皎然在也公既殁讣闻　上嗟悼辍朝赠太保谥文端谕祭十有一坛致水衡金钱治窀穸遣官襄其事盖公令德完名善终如始而□上笃□□硕绸缪醲渥靡间存亡臣主之际□可□巳公讳以勤字逸甫号松谷蜀南充人其先世祖曰彦良家于邑之南部水西里彦良而下更数世元至正间有兴祖者为公八世祖兴祖生思诚思诚生文质文质生平皆受农平生纪始用儒起家为博士弟子而纪之子衡贡为训导配蒲氏衡之子信贡为太学生配蒲氏信之次子大策配王氏是为公父母自训导公而下三公俱以公贵赠光禄大夫少傅兼太子太傅礼部武英殿大学士配俱一品夫人公母王夫人有身时梦一星如月光烛庭阶惊拜之忽有神人自空中下授以研寤而生公公生即颖卓异凡儿年二十八为郡博士弟子丁酉领乡书辛丑第进士选庶吉士癸卯授翰林简讨乙巳充　大明会典纂修官掌　诰勑丁未分校礼闱所登进二十八人而江陵张公历城殷公宗伯汪公镗司空陆公光祖少司马汪公道昆其著者寻乞假省觐巳酉丁王夫人忧王子复除补职教内侍书与新郑并充　裕邸讲读官公仪度庄伟音节明鬯每进讲　穆考竦意听焉丙辰迁修撰戊午进司经局洗马兼翰林侍讲初　两邸并建而位号未定羣小窥非望万一或造设□□摇撼百端公忧衅叵测则密启　穆皇慎举动诫邸中左右谨言语多方调护之一日分宜子致公反新郑屏人语曰稍闻　殿下有惑志于家大人信否公正色曰安得此言夫为此者直欲以摇动　君相间宁知定巳久矣刀宜子拱手谢曰诚然诚然顾公何以征之曰以　皇上命名及尊公题讲读官征之盖　世庙名　穆皇取元首在九域上而故事　藩邸讲读率用二简讨分宜于　裕邸独用一编修公用此为觧而分宜父子遂不复有疑虑国本以安侍　裕邸九年　穆皇尝手书忠贞及启发欠多字赐公庚申闻父丧　赐祭赙及路费彩币癸亥复除补职仍掌　诰勑甲子迁侍读学士绾院篆总校　永乐大典亡何迁太常卿领国子祭酒事乙丑擢礼部右侍郎俄改左明年改吏部左侍郎兼翰林学士教庶吉士小子某以此得执经门屏间公日取德业行谊　国典民功为诸生訾娓谈之虽不废课习然非其重也丙寅　世庙登遐　穆皇即位召接赐赉有加等丁卯遂诏公以宗伯直文渊阁参机务是时天下相望太平而公自以旧臣蒙拔擢乃□上谨始十事定志保位畏天法　祖爱民崇俭揽权用人接下听言比于姚崇要说云巳修　世庙实录为总裁官知经筵事　永乐大典成加太子太保直武英殿寻以大庆加少傅兼太子太傅戊辰册立　今上为皇太子甫五龄遇公等于御道西劳苦之公等顿首谢而以读书进学请公出举手加额曰　宗社万年庆也时新郑与华亭不相能峙党角立几成仇府公独无偏着嗣与兴化江陵两公共事更相得公以为　朝廷置辅设参当以恊心体国为务安事羯羠其间乃或专愎不受言或引嫌不尽皆非也故公在政府若埙箎之和及有大事大疑国是所在辄慷慨昌言不为首鼠两端而其持论在提纲挈维去烦蠲苛恪守祖宗宪令毋轻变体国忘私不为近名故隆庆初法令画一海宇敉宁公所调剂匡维之力多焉是时　穆皇尚恭默希所裁决近幸乘间多缘内降得横恩公心忧之以为政事大柄万一为奸人所窃如正德初年事奈何于是疏言励精修政四事甚切至　上心寤巳有　诏令司礼监设文书案视　先朝如公指竟罢之疏亦留中论者惜焉庚□公以从一品满蒙羊酒钞锭之赐荫一子中书舍人而是时公固有归志然犹上疏陈慎擢用酌久任处赃吏广用人练民兵重农谷六事　上嘉纳之秋遂乞骸骨上谕留甚温疏至四上始得请加太子太师吏部尚书致仕赐乘传归遣行人护行有司给廪役陛辞之日　上目送之而诸缙绅为公祖道者车马填溢瞻望咨嗟以为公急流勇退明决几先真得古人止足之义近代大臣出处鲜与等埒即疏太傅东都门事犹不足多谈也公立朝三十年历馆局卿贰以及麻拜未尝有所委蛇地道要以直巳守义奉公履正上结　明主而下为物情所归某尝燕见问事公曰行其初心得失勿问某至今弦韦斯言抑亦足以窥公之平生矣公貌古气清与人交表里洞彻不设町畦而其中有介然不可溷者议论慎重不破的不发生平独好古法书名画彛器旧籍至其奉身麤粝之食澣濯之衣泊如也其学以伦纪为大宗操修为实地谓圣贤盛德必自谨细行小物始故居恒不轻取予即燕亵衣冠危坐无箕踞跛倚之容每见世儒聚朋侣谈性命要眇之说辄掩耳不愿听曰吾辈读圣贤书白首孳孳□□近者尚不能蹈廸一二而皇及高远乎且儒者之于学譬则饮食裘葛耳独行不愧影独寝不媿衾此何与人事而设为门户标榜以衒声名人见公交必择人动必引礼且欲推以绳当世窃或笑为迂公曰作法于迂其弊犹通作法于通流沔何极或曰公尝恶人好名此不近名乎公曰名有实有虗君子所恶虗名耳若实名则自古圣贤所为垂简编勒鼎彛者是也奇之何不好邪公为文初宗马迁后颇尚曾南丰既参大政不复修辞人业独集古今名臣批患扶倾解纷应变之迹手录之而悬车以后乃喜佛书时与高僧游或葛巾羽氅婆娑小园中更不问户外事惟是闻朝宇进用正人贤士辄栩喜动眉端有不当未尝不嚬蹙也庚辰公七十　上命两台使者存问出尚方绮币宝镪以赐海内艳之平生少疾晚岁犹健甚乙酉暑月??带下迁延遂不起卒之前日郡中人见有星自西南坠盖应公云公享年七十有六云云铭曰　有曜列星沦精少傅梦而公生坠而公仆天启我公笃我　明祚潜龙在渊如翼斯傅飞龙在天□霖斯雨矢其谟谋去其娟妒羹和乐谐牖纳巷遇师我百僚式我王度朱绂方来归田蚤赋明哲煌煌岂有他故鸿飞冥冥弋人何慕西水逍遥濠濮同趣　帝念旧臣乃眷西顾养羊上尊载沾异数令名克终纯祉斯具愧彼卷娄忍弗能吐羔袖狐裘倾辀载路先几如公谁与并骛穹然者封郁然者树巢有鳯凰穴无狐兔于万斯年亦孔之固 

　　○文恪儆庵周公墓志铭 【 代】 

　　嘉靖乙丑余与无锡儆庵周公同举进士巳而同馆局游最亲且久余既滥竽政地公亦陟卿贰跻宫端骎骎大用而公殁矣公之殁盖万历丙戌十二月二十九日明年丁亥　大明会典成　上叙纂修劳赠公礼部尚书令水衡致金钱庀窀穸行人董其事更　赐谥文恪按谥法敬共官次曰恪威容端严亦曰恪公致身禁近历官二十余年朝夕匪懈职思其忧而居起肃然终其身无亵容惰色可谓恪巳公殁之三年戊子十月其子炳文等将葬公而先期持孙宫谕所为状请余志其墓而铭焉余即不佞其忍辞按状公讳子义字以方号儆庵世为常州无锡人其先世曰志善者　高皇帝时以者老召见　阙下抽一子从军滇南籍始隶军是为公高祖志善五子其仲子曰昌言昌言生鉴鉴生浚浚能诗工书为公父及公贵而浚鉴并赠通议大夫吏部左侍郎翰林院侍读学士配并淑人公幼即颖敏嗜学年十八试儒士高等应畿试归益锐志发箧取五经及宋儒国　朝先冀诸书切磋究之辑为诸书彀语凡廿卷而复有日录见闻十卷盖录所自得者嘉靖辛酉举乡试乙丑举进士攺庶吉士隆庆改元授编修与修　世庙实录戊辰分校礼闱巳巳使　椘藩还管　诰敕充　经筵展书官仍修实录壬申升南京国子跅弛汉武帝纪跅弛之士谓不遵法度司业南士故多■〈斤〉■〈也〉善谒请公至摄大司成事一初引礼法约束诸生有假差视试次即故人邑子不为假乙亥考满赴部复归守南国子者若而年丁丑改国子司业成寅进司经局洗马兼翰林院修撰乙卯典顺天试俄清理武黄庚辰再分校礼闱夏进国子祭酒寻充　经筵讲官公为祭酒一如司业时而又以课士之暇考求寔录下至稗官所载　明兴以来贤士大夫言行轶不传至勒为书修一代之典往往至夜分不辍而诸生故事月给饔钱□为奸胥干没诸生至终岁不得给自公为祭酒三年诸生月有给而所积余千金钱几上万乃以修葺公廨不费将作水衡钱其综理周密如此癸未进礼部右侍郎兼翰林院侍读学士寻转左知贡举充　会典副总裁折衷润色之功多焉夏奉　命教习庶吉士冬改吏部左侍郎掌詹事府事兼管副总裁教习如故公教习以勤励诸士常为言　朝廷作养德意不可负或数乞假休沐公輙正色谯之士亡不严惮公者乙酉冬觧馆会公病痔疏请假　上为予假遣中使视疾　赐酱蔬豕酒等物寻满三品最闻　上复遣中使赐羊酒钞锭吏部请给勋阶　诰荫如制丙戌会试公为副总裁寻充　廷试读卷官公数苦痔自以精力渐咸向余言将告归而余引大义固止之会御史新从外来疏劾公无可指摘则谓公盘桓久不迁宜去　上郄御史奏弗省降温肯留公公再疏乞骸骨不得请岁且除履端大庆非远为不得巳出春日大官设春饼公与宴归而荐岁事点检架上书雍容如平常厥明奄逝人或以公有人言郁郁故嗟乎是不知公者当公南雍时会江陵夺情詓起九列并疏留有谓监寺不可无疏者同列商之公公指所名堂颜此何也卒不疏留盖公直巳守道甘恬淡薄荣膴即麻拜未及而群望归离骚谣诼谓余以善□之彼谣诼者何足为介乎余知公安之稔矣公木讷寡言笑欵欵若愚而蹈矩履绳望之知为正人君子天性备至既久丧其父母岁时犹泫然出涕事其兄恭甚闺门之内嗃嗃如也诸子偶得过不谯让惟色怒对之改而止不言而躬行有万石之风焉日有日程即一言一行读何书接见何人备书以自镜平生无尊彛图书珍奇之玩饮食供帐□□□□□□□觕日曰侵替者曰伐入音触突也觕于寒生其与人交不能为软语疏节至其敦笃旧故夫颠振急如恐不及也使公稍需得大用其所被及当益弘慱而遽以沦谢惜哉公所订正书如周礼史记五代史所编缉如子汇具梓在南雍而未梓者有纲目纂要史记类纂所撰着自彀语日录外秘不示人者有中书直阁记所评选则有左国诸子韩非唐诗皆藏于家公生嘉靖巳丑四月初十日迨卒得年仅五十有八铭曰　世趋圆通人执其随毁方裂矩郄曲委蛇公独兀尔有以自持众躁我静众雄我雌大圭纯朴所贵知希彼呶呶者适自诋訾公今往矣德风可师行有坛宇言为蓍龟秩宗有则辟雝有规烝烝髦士薪之槱之奕奕会典黼之黻之旁稽杂着大放厥辞用则匪究文乃在兹尊名壹惠佥曰攸宜崇封深竁公归于斯我铭其幽为示无期 

　　○保定府通判梅江黄公墓志铭 

　　史某曰予观士困于明经老白首起家受一官率卑卑陆沈要以旦暮可足吾事坐簠簋不饬者比比其间砥节爱名以举其职盖十不得一焉况于殁而人尸祝之仕卑而名高算短而泽长斯不尤难乎哉予睹梅江黄公可异焉公讳三阳字符泰其先世建阳人大父曰序父曰永祥娶张氏生二子长曰一阳次即公公生而警敏少小即能为文章甫十六岁为博士弟子行学使者如豫阳田公午坡江公裕春袁公镇山朱公雅负人伦鉴先后来试公辄取高等名声籍甚郡人士争愿出门下而公所治不颛一经初治诗既治戴氏礼后乃治易诸弟子从四方来卒业以千数公随所执经为讲说开析亡不虗往实归者公回翔黉序若干年诸弟子斌斌用经术起而公仲子应槐亦既先庚午举乡书矣公顾老诸生久次及癸酉而始贡入太学三试不遂而始谒选为安吉州同知安吉在天目山中盗薮难治而州倅卑秩事权轻不足展布往多溺其职公念以为不独倅之难为亦吾曹自菲薄无能振饬夫巳既汶汶为之而欲人不遫遫视之乎于是壹更前人积习一切馈遗及诸赋长所名为常例者谢罢之其以出纳至食舍恒自是食其以丈田行陇亩间即远涉辄裹粮往不茹民一蔬其视州篆与视篆孝丰皆当道察公廉干可任而公不以摄故苟焉有所缁染亦不为因循弛置俟代而巳辄缮城郭剏公馆新　文庙葺启圣祠桥梁圩岸靡不修治置学田以赡诸生之贫者尝有窭民兑粮不能办武人为非法困之公怜而捐俸为之输盖公精勤举职仁而不忍人乃其自奉不过脱粟廨圃自艺蔬所居置栋宇倾欹至不蔽风雨间来访公者不能堪輙颦蹙去而公甚安也公为安吉刻苦五载如一日直指使者治粟大夫累下檄旌之中丞温公荐于　朝擢判保定府保定畿辅郡别驾兼督诸关主爵者盖特以优公命下而公殁矣公殁而橐中枵然州之士大夫相与赋而敛之州民如失父母发引之日奔走哭□送之百里之外请于郡祠祀之嗟乎公何以得此于民哉公性孝友当其为诸生家贫稍资弟子修脯养其亲而委宛怡愉善承无迕即母张性急易恚晚更病目公事之得其驩及二亲殁尽哀即岁久语及泪未尝不簌簌下也居恒不言人过兰教子以礼其待宗族亲戚朋友下至臧获莫不有恩呜呼公亦可谓笃行君子矣公将以是年某月日葬于某山负某向某而其子桂等持公门人廷评傅君所为状征予铭予与次公同年而公为安吉时予游学苕霅间习闻公安吉之政一如廷□君状既志之而为之铭铭曰　仕膴而墨不膴而饬墨也而丰饬也而啬较斯两者孰失孰得生氓尔德殁氓尔尽岂黍之树而乃获稷吁嗟乎斯刻 

　　○德清县二尹春野田公洎配杨氏合葬墓志铭 

　　颖水之上有长者田春野公卒其子密云令自颖上走一介以书状抵余曰伤哉予之不幸也予仕巳不及予母矣予父幸及子仕而未及有一命之宠而遽予背也伤哉予之不幸也惟是葬有期且予母葬而圹中之勒阙焉一以累子矣余惟曩者当田公称七十岁觞时予用年家子以不腆之言为寿颇论次其生平盖多公长者而以公为百岁人也而遽没窃惜之谨受状为志志曰公讳种字子义别号春野其先保定清宛人有田成者从高皇帝以军功策授颖川卫副千户遂家颖川千户公有子二人长曰云为千户有功夫顺间升授颖卫指挥同知次曰雯雯生宏宏生朝辅朝辅以质行闻还金让产多大节娶王氏年四十而生公公自少警敏异凡儿年十五补诸生二十受廪文誉烨然诸生皆自以为弗及而数奇嘉靖壬子之试有司得公卷且寘高等竟罢之而是时亲老善病二季不能事家人产公悉以所受廪为甘膬供不足则称贷佐之于二季一无所问比割产而公察父意在二季欣然跽进曰季寡活儿愿无有所与颖川人以此益多田长公云公以明经入太学是为岁戊午选诸曹六馆士应试者公为选首试竟亦弗售乃谒选授德清丞人以公高士丞卑官非其好也公顾不薄丞务为精洁治办丞所主督赋赋长率有所馈遗相沿袭为故事公一切谢罢之自是丞廉名籍甚会令缺当道即檄丞摄令公益务修德常缓为催科而所治狱多宽比轻传或论坐为鬼薪贫不能赎者捐俸钱予之赎会有海塘之役两台檄公董之公廵行苦劳恤其饥瘵而勉率其怠者人人自喜咸为尽力既竣事叙海塘功而德清丞受上赏亡何迁衡相人为公嗛而公以亲老投劾去矣公有一姊一妹而妹异母公遇之厚两家待公以举火者垂四十年族属婚丧不能举者赴之与人有违言者譬晓之待乡人亡疏逖少贱一以礼间以急来辄应不取责焉一切户外事不问与乡长者结社相羊颖水上衎如也其持论先行检后文艺盖无日不讨诸子而训之以先德之积厥志之未究曰尔其勉续吾祖母忘吾所欲表见乎万历癸未密云君成进士令密云迎公邸中公见密云地瘠近塞多戎马谓密云若曰邑氓良苦孺子其善拊循之勉为清白吏则志养矣适届端阳故事衙署有榴花出民供问其直株百钱公命郄之曰奈何以一卉费民间百钱盖公洁廉爱人其天性如此娶杨氏为万户侯家周府典膳杨宗辅女婉嬺能妇当朝辅公兄弟同居食指以千计自公姑诸父诸母莫不谓杨氏妇考敬诸姒莫不谓有礼僮仆婢使莫不谓有恩田长公故名士自为颖川诸生至为太学生至其仕而老于颖上诸人士咸乐交田长公故诸生家不及中人过从共具无不给足丰腆以故与田长公交者咸知长公有内助而长公终始所为力学起家孝友善让仕而廉隐而能高不足而施阃内之力多焉史某曰古语有云一岁树谷十岁树木百岁树德余观田长公伉俪仁心为质惇笃伦常其行事依于忠厚今世兄弟产割至挟长而手其丰丞位卑不足以发名第取脂膏自润耳子朝通籍而夕课其箧筐外府视之不忧越瘠而取秦肥何有于一卉之玩如田长公者不亦鲜哉斯所谓树之以德者乎密云君迈迹贤科为循吏名声满畿辅闻子孙振振树德之获木是宜铭铭曰　岂仕之膴耻饕餮也岂家之赢为仁以蹩躄也肇允彼才淑洵与埒也胡不于其身嗣廸哲也天道张弓亦孔之哲也史氏有辞玄室之揭也 

　　○庠生张季君洎配硕人陈氏墓志铭 

　　万历岁戊子李子守官翰林一日霍州守张公自霍州以书抵李子请曰不佞有季殁三十五年往矣季故诸生攻书不成而竟夭也而季妇陈育季所遗一岁孤曰嘉复者壮成人读书知趣向而妇亦殁矣不佞窃伤李之志与妇之义冺冺沕沕弗闻于世蕲得君子一言铭诸幽无使长逝者魂魄私恨无穷李子唯唯而嘉复乃持饶阳学博郑君所为状来谒词尤哀李子按状为之志志曰君讳天启字允思别号仰山真定深州人也深州之张实出唐翰林学士鷟后历宋元及　明多显著曾大父让大父佐有隐德父紫山公文弼举壬午官南京户部郎中母刘安人生六丈夫子长天祥德府奉祀正次天麟乙未进士官户部郎中次天衢通判济南次天宠通判鳯阳次天秀举戊午守霍州而君为少小故称张季君君少即聪颖不凡所受书一再过辄成诵里中人奇之年十五为诸生十八而娶陈硕人硕人与君同年生故名家女婉娩有仪能为君奉二尊人而内持家棅君益得一意学名蔚起诸生间时诸生卑卑习帖括无他奇而君稍涉古子史诸书以自广每试辄高等一时中山士咸推毂张季君即君沾沾自喜亦以功名可芥拾耳嘉靖壬子畿试初二场业入格乃三场五策慷慨谈时事坐伤时罢之而君愈发愤归更发箧读书夜不休精神耗损渐成疾或谓季君老氏有言身与名孰重夫名者易得而难期身者难得而易尽也且以子之材何患弗达而过自苦为君应之曰夫修短不有命在天乎男子业巳诎首受书不能致身青云之上何以七尺为盖君用是遂不起卒之日君与陈俱二十五岁嘉复生一岁耳当君之疾陈硕人焚香吁天祈以身代侍汤药衣不解带者岁余既卒而哀毁绝粒不复生姑安人日夜抱嘉复泣谕之曰妇诚不难一死顾若孤方鷇饮胥颠隮何以报吾儿地下语罢复泣曰天乎其忍绝吾儿后乎硕人重伤安人意乃强自持也襄季君葬育嘉复称未亡人者若而年送往字居丛苦而备瘁矣嘉复渐长则取父遗书读硕人泣止之曰而父袖书以稿今独而一线绪耳男子砥节励行亦足成名何必圭组嘉复闻而自伤也谢去举子业不事独以色养尽其母驩谭道慕古质有其文中山人以嘉复为能子硕人善教张季不亡矣铭曰　材也而不长淑也而蚤孀二魄同藏维地之良尔后其昌视此铭章 

　　○明处士右泉俞君墓志铭 

　　予守官都下都人士从予游者有俞生予居恒材俞生生既以乙酉举乡试而其先世故皖城人丘墓在焉丙戌夏生之皖城而父右泉君与俱君遂以疾卒于皖城盖是年予先使赵明年报使独不见俞生问之始知以父丧留滞皖城也嗟乎使予而在或能柅吾父子此行生既扶衬还予吊之生泣而请曰不孝哉谦也惟是得先生一言铭父墓则死父不朽谦亦藉以不朽嗟乎生之志亦足悲矣子故按状为之志志曰公讳观字国宾　国初有祖曰胜四者实居皖城为宿松人胜四生朴朴能读司马兵法北游燕以画策于大将军有军功为千户遂家顺天自是为顺天人朴生宽宽生霖霖生端为公父娶某氏生公公幼而受书有大志既乃弃去佣书为史而内行淳备居亲丧致毁祭祀必洁饮食必思见亲所尝爱玩即至微未尝不澘然涕也君故贫而季尤不善治生君时分给之至数四抚其孤竟绝殡葬皆君出而其为人长厚亡他肠绝去一切机穽独以诚壹居族里间族里人亡不信重之者间有干糇之馈而君知其贫即以礼来不受也曰贫者奈何以货财为礼其居家不妄咲语帷簿肃然不闻嘻嘻其教俞生自稚幼时即习以应对进退之节动引小学法绳督之不徒令攻书为文取世资而巳殁之日犹以褆身择交为嘱可谓引其子于正经弥留而不乱者也史某曰予自蚤岁游北雍后与计偕□诣公交车今又官都下予见都人士往往好縻膴□饰之观市井编民仰机利而食者皆是予尝窃□辇毂之下俗不雅驯以今观于俞君孝友节廉其治家教子壹禀礼法则古昔不亦斤斤质行哉是可铭也铭曰 
　　不士也而修不赢也而能赒胡乎皖城正首丘于乎睪然而哀窈然而幽者非君所休邛其永亡忧 

　　○明故懿孝孺人李氏墓志铭 

　　懿孝孺人李氏者安阳崔传甫之妻也崔君与余同举万历癸未进士出宰南宫当是时君之继母蒋年七十余老矣而病君邑事鞅掌戴星出入而万石君传取亲中裙厕牏身自浣涤李孺人朝夕侍病扶抱其卧起而敬抑搔之亲涤中裙厕牏劳惫备至而蒋竟不起孺人水浆不入只号恸几绝泄血甚仅存余息扶衬返安阳更哭泣无时疾遂增剧及蒋既葬而孺人亡安阳人闻而哀之相与私谥曰懿孝邺下诸生上其事督学及两台使者下郡邑为棹楔旌之而崔君以某年月日举孺人丧窆于祖茔之次欲得予铭乃状孺人所以亡如前语而复告予曰吾妻六岁时母刘卒即哀泣不食吾母往吊始强之食也及其既归而其父晋州公丧与吾父丧率水浆不入口者数日居常值吾父母及其父母讳辰未尝不哀恸也盖其天性然乎乃其它行有闺合所难者自其幼事其继母孟至其长而嫁以及晋州公殁而孟孀居无子怡愉呴沫过于孟出也其归于崔盖与吾母蒋之归先君同日而结褵而滋益恭终其身不命之坐不坐事无巨细不得命不敢行也自吾为诸生而计偕而试吏一委之家棅焉衣食给臧获肃飨馈洁宾至治具一呼趣办唔不虞仕顾也尝事吾病至日一食旬一栉及吾为南宫治程书常至丙夜则未尝不篝灯荧荧治女红迟予而后就寝也自为吾父丧三年而华饰之服屏即南宫所有刺绣偏诸不一需也而又有难者比岁之饥有流民鬻儿既鬻矣而哀弗忍也为赎而归之□之张氏鬻其女舍中女泣思其父母怜而遣之不取匄音盖乞也俗作丐非直焉陈州流民夫妇道亡其子而哭于道匄之赀使求之旦日来谢乃知其求而得亡子也此吾妻之行也史李子曰有是哉有是哉事继姑而顺足矣况哀之而死乎礼云毁不灭性乃在士女则难矣夫孝为行首彼为人女孝其父母岂为人妇忍其姑哉为人妇孝其姑岂为人妻傲其夫哉彼不汉武帝纪支体伤则心憯怛忍其亲岂其忍人之亲哉婉娩之听憯怛之爱其所从来矣盖两家之曾大父同举成化巳丑进士君大父为文敏公而孺人之父晋州公法尝从文敏公学谚有之胡荽不结瓜菽根不产麻夫亦有种邪孺人生嘉靖丙午正月十六日卒万历丙戌正月初五日子三长烨娶许氏次煗娶朱氏次燡聘郭氏孺人之丧烨哀毁如礼安阳人以为懿孝之报云铭曰　室多勃溪伤哉反唇崔氏乳姑乃着山南孰是安阳毁瘠丧生生者丧矣不丧其存璧埋犹辉兰藏犹芬太行之趾洹水之滨 

　　○累封恭人刘氏墓志铭 

　　辽沺苑马寺卿豫斋吴公之配曰刘恭人刘恭人初以吴公偃城令三年孝绩封孺人后乃以□州守之秩封恭人也故称刘恭人刘恭人大名□刘故望于大名而恭人自幼即沈厚庄静有女德初归吴而吴公之父曰太守鲁山公母曰程夫人即大喜以为得贤妇也程夫人寝疾病恭人汤药必躬亲扶抱抑搔昼夜不离侧衣不解带目不交睫者月余大名人闻恭人之事程夫人亡不啧啧孝恭人者当豫斋公之为诸生若干年其困于公交车又若干年赖恭人有计算善持家豫斋一切取办庚不问家人生产作业端精于经术卒成进士及其令偃城鈊人更居中服勤时引义娓娓从臾之吴公竟因治行高第入为御史既而出守庐州巳治兵济水之上最后乃主冏牧辽东所至能举职大都恭人先后之力多焉恭人所生七女独不举子一子曰寿祺者侧室冯出也顾爱怜之甚方豫斋公之任辽阳也欲以寿祺往恭人曰安有此孱然者而可远适独奈何持吴门一线寘平沙绝塞间乎君第自往毋以儿往盖恭人鷇翼喣沫寿祺不啻所生故恭人存而寿祺不知其为冯出也冯亦忘寿祺之为巳出也豫斋公先后之官寿祺有往不往而公不忧寿祺也恭人殁而寿祺□□痛至呕血日夜拊擗而号曰天乎何夺吾□□□持寿祺泣曰汝母何在乎豫斋公食寝则废然而叹曰失吾良佐矣恭人年六十三以万历戊子四月初五日殁一子七女嫁娶皆名家豫斋公既十九月初二日葬恭人于郡东北长村祖茔之次先期来请铭予谓世教斁而女则亡往往孝失于勃溪顺替于衾裯而慈分于毛里而恭人奉姑章而谨承夫子而和育子而均女则备矣是可铭铭曰 
　　女以夫而贵不以夫而传传不传视其贤吁嗟乎恭人有羙斯全长屯之兆其藏也坚百千岁后有此□ 

　　李文节集卷之二十二 

　　●李文节集卷之二十三 

　　晋江　九我李廷机着 

　　墓表 

　　◆墓表 

　　明故南京户部尚书致仕刘公紫山先生墓表 
　　明赠怀远将军锦衣卫指挥同知张二太公墓表 
　　旌表节妇杨母墓表 
　　赠君联峯郭公墓表 
　　乡贡士震峯董公墓表 
　　南野马公墓表 
　　对溪白先生洎配封太宜人马氏墓表 
　　中阳陆君墓表 

　　○明故南京户部尚书致仕刘公紫山先生墓表 

　　先生之抚闽也惟戊寅之岁先生入闽则走书币迎李生某于清源山中为授其子经而先是李生巳携妻子笔耕毘陵矣庚辰计偕造先生谒谢而先生犹用初意宾礼之既下第留滞燕中当是时故友人傅子客先生所李生时过傅子则先生为设飰下榻款遇甚至既而南去癸未计偕重拜先生于仓场是年春先生见李生第进士官史局而后喜可知也居亡何先生往总陪台是秋入贺转尚书亡何而殁其子某等且葬先生持都谏齐公状乞铭于大宗伯沈公而复属李生表之生念自曩岁得幸于先生杯酌謦欬犹如昨日而遽闻窀穸之事恫然悲焉乃按状为之表曰先生河阳人讳思问字汝知自其少小即聪颖异群儿年十四试有司有司奇之既为诸生试輙先诸生而逓举不合者如干年越嘉靖丙午乃荐于乡□□□丙辰而后成进士出推苏州居有顷以父□□□□服阕补潞安潞故多宗室听任羣小豪□细民以武干禁有司亡谁何先生至则以事稍惩其左右不法者数人复为诫约晓告之自是戢母敢肆又郡故以紬筭赋民一隶紬行供亿旁午有司不能平均节缩更囊橐其间民剥肤椎髓拆赀荡本輙徙而他营先生心轸之而压于守长不得有所厘革会视篆长子于是为二等视等为赋尽更民所苦奏记上官者为令民相与举手加额以为刘公生我也其两为推官所治即豪右不少骫法而性故怛恕常以法先后罪人每从直指使者出按狱多所平反既以贤召入拜湖广道监察御史会京师治郭外城职廵视则核夫匠之籍钩剔渗匿中贵人不得虗冐所省水衡金钱二十余万缗役竣天子嘉御史能益俸二级巳乃奉玺书按滇是时夷酋鳯继祖桀骜称兵而王一心高钦辈羽翼之为滇难先生用谍间走钦一心又疏请剖蜀之比于滇者受节制遮要害以备寇之窘而逸也未几继祖就缚丙寅请告三年复入为御史庚午按汀西辛未进大理寺右寺丞进左右少卿转□□院右佥都御史廵抚南贑汀韶等处提督军□□故介在四省之交崖谷罙阻寇盗出没先生用威德戢怀浃岁之间桴鼓不起寻以继母丧去服阕抚闽中时海贼林道干毒螫闽广间先生抚贑时议剿之既巳悉寇窟穴与所以剪灭之筴至则召诸胆智将王尚文呼良朋等授以方略从南海漳泉两道为犄角夹攻之捣其巢贼乃驾轻舸遁去获其党如干人并具所虏男女一一庭讯之所纵舍又如干人是岁召还恊理院事寻进刑部某侍郎改户部某侍郎总督太仓癸未进南京都察院掌院事阅数月入贺转南京户部尚书比拜命忽病视遂乞骸骨　天子怜而许之归至河阳益自舒以为起白屋官至正卿功遂身退于分足矣日从宾客故人谭笑甚适顷之视更明乃能见细书人曰先生故不以九列易一视诸宾客故人尽喜忽感微疾不浃旬而逝距其归三月耳享年六十有五为人坦夷长厚口不言人过失其与人恂恂无町畦人皆以先生亲巳而性孝友居丧哀毁弟别驾公蚤孤赖先生以有成立即别驾贵自足矣先生犹然鷇翼喣濡之好羙田宅恣所自取时以俸钱之余分散诸贫交疏昆弟而河阳学□□□建也先生寔首其议捐赀佐之先生于为议无所恡而自奉顾独甚约服无纨绮食无脓厚疏粝菲恶有寒畯所不堪盖某一日侍先生坐见苍头鬻蔬进者先生问直几何应曰三钱先生曰蔬只止是乎苍头过而漫语曰顷人奉如干金为寿不能纳顾问三钱蔬也余退而叹曰嗟乎嗟乎此所以不能纳如干金也古人言俭以养廉岂虗哉某见士大夫婴世之尘网不能觧脱濡需卷娄往往待弹文以首丘狐裘羔袖贤者犹且不免若先生未满而挹方足遽止遗荣缨绂归化故山竟享纯完之名不絓瑕玷之议可不谓以礼退善始善终者哉诸世系子女生卒坟墓详状志中不载特表其墓曰致仕南京户部尚书紫山刘先生之墓 

　　○明赠怀远将军锦衣卫指挥同知张二太公墓表 

　　圣天子郅隆孝治内自闺合之臣効有忠勤甄景风之赏辄得推恩同产儋爵金吾而金吾守职亡害又得用其官褒其父母及王父母光宠之数与缙绅王?寽矣乃考其先世即不显盖亦有隐行焉若霸州张氏是巳张氏自元季为州之保定县人国初讳德邻者徙居州青口里是为青口里张氏德邻生甫宽甫宽生玉世田间悃悃亡岐营玉生文杲娶韩氏文杲壮而亡遗二孤铎钊赖韩氏鞠而立之铎稍长乃奋曰咄咄农拙业也吾先世挽而终焉颛侗无闻知胡不去而受书以自广乎则就塾师受书既通书大义复为农然以其知书故即巳别于其同井同井之人咸退然交逊张氏而张氏自是望于霸州娶杨氏生子仁义继娶王氏生子忠相恩荣义忠相蚤世仁力田而端方有干略鷇翼呴沫其恩荣二弟以谊行闻里中娶董氏有子四人曰经曰纪曰纤曰维经侍直将军而维即今御马公御马公应诏掖庭十载而遴侍　青宫又五载而　今上登大宝为御马监太监管　干清宫事摄兵仗局以万历十有一年　皇子生覃恩任其弟纪锦衣卫镇抚加锦衣卫指挥同知怀远将军于是赠父仁王父文杲如其官母董氏王母韩氏并淑人余闻御马公以银珰左貂给事帝所情志专良惟谨身寡过为兢兢好读古人传记手不停披诗翰翩翩与学士驰骋上下　上尝御便殿出词臣所进尚书通鉴大义召公讲说上称为内讲官又一日　上问而亲存否兄弟几人公以孝友寘对感动　上心手书兄友弟恭四字赐之又　上御雍肃殿召讲　上悦赐端疑殿说书五字盖御马公用文雅得幸而锦衣公亦雅自检饬去汰戒盈兄弟衎衎日惟诲督其子若从子辈庶几振缨经术成其王父所为受书之志语曰春雨润木自叶流根固后嗣懿铄哉要其发祥流庆有所自来矣二赠加葬若干年墓木既拱御马锦衣公谋所以阐扬先德征表于余而张氏诸子云鸾云鹤云鹍辈从余游余亦雅闻二赠君之行因撮其大略而为之表如此云 

　　○旌表节妇杨母墓表 

　　余读李令伯陈情表言祖母刘事令人悲之然惟祖孙二人更相为命祚单而累寡自令伯十岁能行以后可以安而俟其成立矣譬则孤根弱植虽其易仆而难遂而未有斤斧之寻燹爇之灾困未甚也以余所闻固安杨计部君之祖母节妇任氏尤有难者杨于固安右族也杨君之祖曰端始娶于郭郭亡娶于任为节妇端少失父独与母居而家故饶性豪举日从里中年少相征逐节妇日夜泣劝端君有母在独柰何自隤放不贵重顾藉以忧母氏端感其言为改行砥节卒以孝谨闻当是时节妇奉姑尽驩生一子曰宗沛是为计部君父赠高平公而前郭氏子曰宗洪节妇字之如赠公即洪亦忘其为郭出也亡何端病殁节妇年二十八号恸不食誓必死所亲谕节妇古人有言死易立孤难且姑氏老矣死安所托姑氏节妇悟乃忍死稍就食然自是绝甘屏华称未亡人至终身不御荤酒姑病日夜侍汤药殁出簪珥殡葬之抚二孤各胜冠授室沬相喣也乃赠公年二十有四而殁而配刘孺人先赠公一月殁赠公孺人之殁也计部君甫六岁一女弥月节妇取而养之迨计部君稍长知学而洪又殁洪三子悉依节妇而计部君蚤丧妇节妇又为养其所遗女自节妇孀居五十余年当杨氏之阳九百六骨肉霜露迭来狎至孤幼累累一切楄柎窀穸衣食嫁娶之事无所不责问节妇以一婺含辛茹荼力支其间姑以为子孙以为母死者以藏生者以养以是藐诸孤保抱携持以至于长且有立卒见计部君举进士为县令当君令高平时节妇年七十有六矣计部君迎养于官舍每公退节妇辄问君所治事有平反全活则喜为加筯否不乐也性俭约顾慈而好施遇臧获常宽惟是教计部君及诸孙微有过差督之不为假呜呼彼袆褕紃组之流一旦孤钩寡珥郎无改玉改行苟存视息宁讵能强自立于千摧百折之中以不冺其宗祊而大其阀阅危而安微而昌如节妇者不亦少哉故余以节妇所处视令伯祖母尤难而节尤伟节妇以万历十年得请于朝有司为棹褉旌之越六年戊子节妇殁于高平年八十诸世系详宫谕冯先生志中兹不书书其大者而为之表于其墓云 

　　○赠君联峯郭公墓表 

　　联峯郭公讳寀字希和富顺人余同年仪部君元至父也以万历甲戌七月十五日卒十年癸未仪部君举进士令秀水三年课最而公赠如其官方仪部君弱冠名巳籍籍诸生间公犹督之严仪部君三试于乡三报罢公辄谓之曰璠玙必器藨蔉必丰孺子患弗力弗患弗达第令异日者起家通籍当官三事孺子勉之能为清白吏称吾儿即吾死不恨矣仪部君为令廉褆身澹约处得丧之际冲乎其似道盖公教然哉公年十五而父陨于盗公痛心憔虑饮涕茹哀与诸郭阴计捕得其盗魁更与羙谈诱之因尽得群盗主名计缚焉公乃奉母王庐墓毁如初丧其至性有智略如此伯宴仲宸皆诸生私相谓季也材即竟学吾所不及顾舍季谁干吾家者公闻而沾沾喜曰两兄弟下帷一切家人生产作业季任之不以溷两兄也伯仲以公故端精绩学同举于乡数赴南京试必以公往资斧即次伯仲亡所问间谓季为吾两人劳苦矣终不忍季诎而吾两人独伸蜀藩贤仪僚宜可就公重违两兄意为一着冠服笥之竟不曳王门裾非其好也岁大祠开府劝分公家堇堇不中赀里人辄以公名上是时开府督诸富室出粟如督逋诸富室多方丐免公独自诣曰义举也而逡廵不前安所称富顺乎某即贫请以饘粥为邑里先捐粟千石开府义之居家布衣蔬食曰惟俭可亡求即燕处靡亵语惰容庭内外斩斩如也兴至独酌止数杯歌唐人诗数章以自适未尝至醉与人交底里洞彻有过规之有违言为居间以解伯兄病视躬为理药昕夕不离侧疾笃祈以身代迨其事仲叔如伯没后抚诸孤羣家塾教之从子如暄如年从孙衢阶先后掇科第咸归功季父富顺人亦谓大郭氏者公也公尝剧疾梦紫衣人手舟饵公觉而疾霍然巳里中疫有夜闻名公者曰之家可少憩乎或曰有呵禁不可往如某者往可耳诘朝而某家疫人以异公公乃设醮自撰青词谢曰闻传人语神禁不祥寀也不德修者无极此亦足以见公至诚之感矣自道丧世余见里父课子蕲一遇合龊龊取脂膏自润耳其过庭告语不东拓亩则西益宅不羞奸富而甘以腹为盗囊恶知其子来柙云何簠簋餙不饰也盖俗之渐人巳久矣语曰子之能仕久父教之忠如公诒训清贞先其未仕不加古人一等哉公年六十九元配刘孺人子四皆侧出如盘如璧李出如璞田出如川即仪部张孺人出也余感公之义重仪部君请特为论次而表之曰呜呼是为赠君联峯郭公之墓 

　　○乡贡士震峯董公墓表 

　　董公讳言诗字用兴号震峯武进人也祖新昌尹退斋公绍父宪副后峯公士弘并嘉靖间进士新昌卒于官而宪副尝守兴化有惠政娶唐恭人而公生唐恭人永州守有怀公女中丞荆川先生姊也荆川先生当世大儒而公为甥自童丱见器赏尝闻其夜饮旦召至犹醺然试之文援笔而就先生题其文曰酷似乃父矣不必酷似舅也既乃立谯之曰从善如登从恶如崩孺子宜下帷攻书自检饬不宜放浪杯??斗间公素为父母爱怜负才自喜闻先生庄语悚然面赤逡廵谢去自是折节为学十八岁补郡弟子员读书荆溪山中立书程以自课钻砺数岁文日益有名每试督学辄高等称既廪矣顾不得志于都试丁卯乃卒业南雍则大为少司成金公赏识庚午改北雍则又大为大司成孙公赏识当是时海内思贡云集国学号多士顾人无不知有武进董生而公闻余于其从兄太学公所因介而结社余交公自庚午始是秋余有天幸公以祭酉始举于顺天甲戌会试业在荐中矣以额遗主司惜之丙子丁丑丁宪副公忧戊寅延余授其子书于别馆与切劘者二年越庚辰至癸未余复有天幸而公再迹丙戌巳丑壬辰上春官皆报罢岁癸巳公殁公举乡书巳逾强荏苒邅回年运而往矣而公志坚气锐其于文社常先为约结即盛暑祁寒必赴公巨家又所居通邑酬应惟繁而公不以其故间辍其为文明润至老无腐语惟是后生日奇月异变化百端而公尚墨守故行技不能无少绌然风骨韵致竟非尘滓间物而公逌然自信视一二得意去者自以无不及犹或过之故屡挫而意气自如谓士不一第终雌伏尔时酒后耳热振臂而呼天乎奈何此区区者而不余?或目摄董长公发种种矣俟河之清人寿几何或壮之曰夫夫也彼其发短而心尚长当巳丑公谋试吏余从臾之越两日则又语余曰念将试吏殊怏怏体中作恶余曰以愿意试吏既病矣何试为至壬辰公不复语及居困不得志更有所怫悒病疽遂不起公天性孝友宪副公晚而废明服膳起居颐指如意人与宪副公接若不盲者咸异之既而知其子长公善事之以也公弟仲季皆蚤世遗孤应朝应芳应扬辈实父公有事白焉有急抵焉当应芳无妄公为苍黄奔走焦劳晨夜者若而年此余所亲见他如归其族母旅榇而窆之抚姊子而立之族党嫁而不能具衿褵者助之□□坊直尽斥以施予皆公所为好行其德然家温人人不能无觖望而公自以叨贤书从缙绅后奈何夷我于素封而外府我此其意非屯膏者独豁然无关钥不能忍辱而有好尽之累吴俗畜僮奴至千指阛阓睚眦辄释憾其主人翁获尤被诼胸中礨磈开口而笑者数日耳至其事郡邑大夫无失礼然不乐请寄尝言吾曹褦襶邑廷以为无伤也彼一日征入为惠文出按部而吾为属吏曰是尝慁我于邑者吾寄颜何所斯语虽浅其见事熟矣公敏爽有干局应事不滞盖拨繁之器傥得一第遇盘错当以功名显即不者俛而占一职亦必有所见于时而天既靳公公复不愿薄试竟老以死骐骥于骋莫邪不割亦足悲夫公生卒世系子女详诘中不具载余特论次其生平而为之表曰呜呼是为吾友震峰董公之墓 

　　○南野马公墓表 

　　南野马公大学士文庄先生父也同州人名珍字廷聘别号南野仕宛平县丞以文庄先生贵封征仕郎翰林院检讨殁赠承德郎翰林院侍读巳赠通议大夫詹事府詹事兼翰林院侍读学士巳赠光禄大夫礼部尚书兼文渊阁大学士而当其再赠时　上念先生讲读勤劳特诏有司为公治窀穸予谕祭盖异数云南野公父曰通起家太学令博野繁峙二县有廉干声母雷氏生子六而公最少方童齓出见博野丐人怜之归而啼为废食令公异之语雷媪曰是儿也仁他日当兴吾马氏令公蚤世公入州校为增广生翘然子衿之秀者也而雷媪怜少子重苦以占■〈亻毕〉业公奉母指辞州校去为太学生公美风神眉目秀朗疏髯而丰颐正视不见耳肤如肪玉见者竦然起敬乃中无城府与人处不欺亦不意人欺巳开诚见愫豁如也其在太学太学先生爱其举止都雅优异之称为关中马生四方士一时入太学者亦往往愿从公游以为如饮醇醪不觉自醉耳后十余年丞宛平宛平赤县尨茸而丞处令下故噤不得有所施用公独以廉明慈惠能举职得人心宛平之颂不于令而于丞京兆诸公翕然誉之曰是不负丞者嘉靖改元覃恩授文林郎赠封其父母当是时东厂官校犹袭正德中余焰往往以事挠县官于是有私铺户妻而为求贷帑负者公执不可嗛之嗾其□诬公于厂而指公邸中所自庀一二什器以为赃诒公曰无伤也谨毋辩辩且及于僇公承不辩遂褫官或谓公何不上书白见冤状公叹曰吾母老矣吾四兄皆亡而吾以区区一丞托吾母之养于妻子今吾失丞而得母何以丞为遂归盖归八阅月而母卒也公既承晨夕驩而执丧襄事致哀式礼遇讳辰悲泣虽耄年犹若孺子慕者州里称焉公雅好观书归则日手古传记一编见古人姱节媺行叹赏不置家故阜然博爱好施用财不訾省有无辄至罄尽其先世子钱谷公虽循为之而时时弃责燔券多所纵舍乡人习公长者往往为诈谖以逃责公不疑即知亦遂置不问在宛平时都中大疫有从子部掾也而依公栖病几殆矣公徒之卧内抚视之盛暑与对榻者两月余病巳乃令复故处即诸子姓无亲疏岁时来谒各问其所业与士言士与农言农娓娓如也有故吏贫每秋熟自渭南抵公公周之攟载而归至十余年故吏逡廵公无倦色村居甃瓴甋为楼者牖必四辟便望御公楼惟前后牖圬者问故公不答其意恐旁人邻家苦临见耳其阴行善便人多此类故乡人毋有违言质公公为分析立解尝额疡相与醵金□牲以吁神至数十百人此与古所称庚桑楚陈太丘岂异乎哉文庄先生官翰林迎公于邸时为嘉靖乙卯关中地大震压死数万人公寝处亦塌而公不罹其厄盖神佑之在都下与四方缙绅诸太公结社风日佳美携觞选胜冠剑闲雅都人聚观以为盛事绘象为图至今在焉宛平人闻公来则以告宛平令迓公至县吏民罗拜县庭父老有泣下者亦可谓去而见思廪廪德让君子矣隆庆巳巳余小子以恩贡卒业太学得师事文庄先生先生凝重峻整屹然如泰山乔岳其为司成□绳墨勤程督诸生严惮之无敢放轶惰窳者问私相语曰先生容类太公闻太公课先生辈率鸡鸣呼灯火有微过立醮之不为姑息先生教吾侪本太公之教也先生后麻拜殁二十年为万历戊戌余叨贰宫端而先生子少参君以南野公墓表请余按先生状公与蒲州张文毅公志公墓所论次详矣兹不具论特撮其大者而为之表曰于戏是为吾师太公南野马公之墓 

　　○对溪白先生洎配封太宜人马氏墓表 

　　白先生阳城人也名铎字鸣教其先徙自陕之清涧罣曾大父清以尚义拜爵一级为义官大父子富明经不仕然家故阜父石渠公乃修其先业而息之慷慨好振恤为德阳城阳城人祝曰天佑仁施必还不于白公于子孙石渠公娶于吕生先生魁梧殊质石渠公心自喜以为是儿也必亢白宗矣年十九补博士弟子二十三而丧石渠公少年当户顾愈苦学工文词学使者试阳城辄褎然冠阳城生即阳城生每都试自相甲乙亦羣然逊之先生屡踬于有司困不得志则去而之太学亡何而子文选君兄弟递升名博士籍翩翩起矣先生乃曰夫士之矻矻然苦心而劳神也犹担然幸释而有所?轻任并重任分而犹然蹩■〈薜上足下〉而行腐也夫士之挟秇而待售也犹璧然一世不售而再世售售埒耳而必其身之为快嘲烟楼谑跨灶谩也夫负息老少之相禅也若寒暑然负与息竞驰老与少并骛迕时衡序誖也于是先生弃不复治博士家言束书敛筴尽以付文选君兄弟顾不独以萟训也其说曰夫所为明经讲先生者以褆身制行事主而庇人也今口诵行违不约勑而裂检□柙为世訾诟非儒而跖与一旦贵仕矣主之弗知人之弗恤第取脂膏自润忽簠簋事筐箧非儒而市与故曰学经不明不如归耕夫人品官方贤贤否否法法戒戒则古具矣故先生居恒为文选君兄弟谭说古人至媺恶邪正之际未尝不反复致意也自文选君发解成进士官仪曹更铨曹面命寄语靡不惟砥节絜持树庸流誉为谆谆也文选君告归二年余过庭所闻靡匪古名臣乡先达懿迹芳标清规雅蹈也文选君兄弟竞竞从勑务求当先生之心即微过动色谯让不以长且仕有所宽假也传曰教以义方弗纳于邪夫生长食息耳濡目染不离典训邪奚繇入哉先生孝友盖兄弟六人幼而失怙者四鞠育婚娶一惟先生故诸白语曰生我者父成我者仲也性端庄寡言笑而不设城府其为太公谢干请屏居观史间与一二亲游弹碁酌酒更不问户外事惟是臧否森然遇善人津津奖藉意所不可即绝不与通然亦未尝道人短服疏茹澹虽贵无所芬华至有以急来竭蹙赴之不靳也岁大侵族党饥者廪之暴者槥之故先生殁阳城人知不知无不感悼者先生配太宜人马氏父义城马翁故与石渠公同受贾相善因□焉归时年十五石渠公先巳捐馆舍姑吕祖姑张朝夕甘膬悉宜人手治具而敬进之婉婉孝敬事张二十年事吕四十年如一日也当先生为诸生常以女红佐先生读至课文选君兄弟亦不为姑息先生时有督过曲为宽觧而退绎先生指责让之凛凛如先生即先生往矣诸郎之严宜人如先生在也文选君丙申起官不欲行宜人趣就道既之官念宜人屡白太宰乞假不能得宜人屡止之大意以人臣辞亲事主务一心营职戮力公家不宜顾庭帏屑屑往返为儿女恋其见大义如此盖凡先生所为饬行惇伦好义乐施教子良显太宜人内助多焉先生葬后而文选君满稽勋之秩始赠先生稽勋员外郎封母太宜人至是太宜人殁合葬君将立石隧道乃以考功潘君所为状属某表之君名所知与余同举进士为仲子而伯所学廪生叔所行举人季所乐选贡余详具志中 

　　○中阳陆君墓表 

　　呜呼是为吾友华亭中阳陆君之墓往隆庆巳巳余识君于长安时君妹婿笏林范君与余及今少司马介峯石公太守理吾张公共为文社君高才博览其为文默而好深湛之思务抒所自得独出机轴不斤斤时好余时意君发迟而又知其必发也虽在诸生间而沉毅练达明典故识大体每从中丞公于宦邸中丞公谏垣封事或命君代草其剔历中外风裁政业君赞助居多而以其间治举子业则并日夜不辍于书益无所不窥丁丑读书于山庄萧然一室才庇风雨平头赤脚取充使令每读史至马伏波传大材晚成则慨然太息曰嗟乎陆生亦当如此矣既而屡上公交车辄见格会皇长子生　覃恩授太仆三品荫非其好也垂十年辛卯行谒任子选道经秣陵介峰石公闻而止之遂以是秋中应天乡试余时自翰林出典浙试会君于姑苏壬辰上春官复会于都下是时君所为业益精顾视其发种种矣又三年而君始成乙未进士每过于谈亹亹终日其才识日以老心日以淡或以君雅善诗文趣赴馆选君咲而谢之曰巳矣老骥出枥尚复与生驹争栈豆耶遂请南行人司副司副闲曹例不得擢台省而君念伯父少保公老秣陵近舍便起居独以得之为快既至日与二三同志谈名理讲经济有以自适泊如也丁酉秋入　贺长至行至徐州病剧君舆疾叱驭驰入京余数视之旅邸面枯墨而神理尚王执余手殷勤慰谢又复且叹且笑曰人生会合如秋叶下空有何聚散春氷归水有何异同君无以病客为念予闻君言类有道者亡何病少间东归适少保公九十　天子诏书存问及门君与弟大行伯达君并骑出入送迎使者而君南考功之命亦以是月至然君病后弱不任劳一疾遂不起仅享年五十耳呜呼伤哉君魁梧亢爽意度廓然家世簪缨揉习天下事其议论援引旧章旁证经史具凿凿有根抵井空谈者生长贵家独以纨绔为可耻省觐山东山东津吏不知为中丞子抵戟门谒者意嗛之不敢报中丞公多门生属吏或厚饷幸君居间嚄唶弗屑也癸酉有私以试事心属君者君更他语移之去其后屡试屡罢归卒无悔其冥行笃至如此君视少保公如父视伯达如子与朋友交推分缓急如朞近亲收遗骼捐故券创义田均区役又若是好行其德也其才锋智颖遇事立办使天假之年以究厥施岂衡尺可量哉余副南铨闻君考功报喜见眉睫此中得故人贤者余得□□其所不逮而不幸君谢我去矣前君在都下尝为余言一士夫过家鼓吹入里门威仪甚盛而私语君曰适里中有流言故不欲冷淡明吾官无恙耳君咲荅之曰更有大冷淡时候公知之乎彼公无何巳先君而逝余服君冲襟朗识于炎凉浓淡之际有豁然者故其居乡逡逡粥粥不敢有所加于乡之人居恒忧盛满戒芬华固少保中丞家教哉亦君之见卓矣君没不一载采风者谋诸庶人乡士祀君于乡校桃李不言下自成蹊君其有焉□讳彦桢字以宁晚号中阳其世裔生卒不具书 

　　李文节集卷之二十三 

　　●李文节集卷之二十四 

　　晋江　九我李廷机着 

　　神道碑 

　　◆神道碑 

　　兵部右侍郎赠兵部尚书兑嵎萧公神道碑（代） 
　　武清侯赠太传安国公恭简李公神道碑（代） 
　　建宁府知府赠太子少保礼部尚书兼翰林院学士敬斋沈公神道碑 
　　大学士文端高公神道碑（代） 
　　明故掌司礼监太监麟冈陈公神道碑 

　　○兵部右侍郎赠兵部尚书兑嵎萧公神道碑 【 代】 

　　万历丁亥四月二十四日兵部右侍郎兑嵎萧公卒于邸讣闻　上为嗟悼　诏所司议恤典赠兵部尚书予祭葬盖　上笃念大臣而厚其终如是葬有日而公之子中行持状来征予言将勤碑神道以垂示永永余于公同年友不可以辞乃摭□事状之大者书之于石公讳廪字可发别号兑嵎裔出长沙散处吉州诸邑其先世祖曰良载者宋末自泰和庐源赘万安石田里居焉遂为万安人累世用贤科起而副使公干元登弘治巳未进士以御史抗疏请诛逆瑾廷杖直声闻正德间殁祀乡贤为公大父零陵令公旸有德于零陵殁祀名宦为公父并以公贵赠通议大夫兵部右侍郎大母某母彭俱赠淑人公幼即奇颖慕古日诵千余言不忘悉发箧出零陵公藏书徧读之自　国朝典故下至稗官小史靡不涉猎巳酉举乡试第二人乙丑成进士授行人巳巳拜监察御史廵视南城巳视光禄三边又视茶癸酉按浙江事竣还朝廵视京营巳刷卷京畿丁丑升太仆寺少卿提督京边马政戌寅改太常寺少卿提督四夷馆升南京太仆寺卿庚辰调光禄寺卿辛巳升都察院右佥都御史廵抚陕西癸未升右副都御史廵抚浙江甲申升南京工部右侍郎寻改刑部乙酉改兵部会论陕右功进通议大夫予诰命赠祖父如公官先是公在刑部时有痰疾疏乞休不许至是疾作而公遂亡疾革之日犹手疏以身受　国□不报为恨亦足悲矣公以言官致位卿贰而性方严持身持官内外斩斩所处不为浮湛率能任事狥职当其廵视三边疏罢榆林入卫甘肃标军固原护卫所皆三边所患苦而廵茶则建牧苑之议计粮定牧课驹给军请仆苑兼守廵而禁绝所为买易种马者其按浙江浙狱多平反豪右扞罔则凛凛持三尺而时适大比澄鉴坐朗大雅恢奇之士一时彬彬出其门其为南冏条上六事岁所省江北马价五千缗其抚关中蠲荒粮辑回夷活饥民无数其抚浙江汰骄冗之卒以绝讙嚣别民灶之田以息争讼核湖田之占以兴水利盖公所建白劈画未易缕举兹其大者而当　穆考时上培养无疆景命一疏以宫掖太广恩幸太博神气太劳为谏言过切直一二幸珰更从旁唇脗之赖穆考之明从大臣言为霁释而公亦危矣今　上方雅向名□公俨然居枢筦之地骎骎大用而遽夺之惜哉公事亲孝自奉俭食无兼味衣无纨绮独捐禄入置租十石赡族人之不给者命曰萧氏族田生平书史之外无他嗜所著书若干卷而其学则讲王文成公以良知为宗旨盖公自少年即巳从其乡先达邹东廓欧阳南野二先生□其□浙新方正学诸先生祠建祠祀章枫山金一所程松溪三先生而特进陆鹤山于婺二忠祠且请俎豆王文成公于学宫别为天真书院像文成而群浙士游讲其中其论仁论精一论剥复多所独得云配张氏赠淑人继欧阳氏累封恭人赠淑人子中行以荫为太学生葬于某山铭曰　万安之萧出长沙奕叶煌煌世厥家御史请剑声名高零陵尸祝播韶歌重积而发人逾豪有伟司马玼且瑳豸冠白笔伏青蒲棱棱烈烈气不阿入补衮阙出刺邪风霜随马雨随车关中浙中两建牙民饥得疗军不哗利建弊厘绩独多累劳积勚受　褒嘉亚卿三改贰兵曹羔裘退食丝五紽国为桢栋士为仪　帝方委巳任番番公柰何乎遽以徂嗟哉頺日与逝波爰有息壤山之阿崇封翼翼万木遮芝生兰茁纷其葩我铭丰碑表幽遐后百千禩永不磨 

　　○武清侯赠太传安国公恭简李公神道碑 【 代】 

　　自昔兰闺椒掖肺腑之亲以柔惠闻四国若大雅所称申伯尚巳在汉灵文安成之属皆追封□□行业靡得而云也窦长君少君可不谓贤□□□初繇灌将军等为择师传宾客选长者有节行者与居两君用是为退让君子不敢以尊贵骄人繇此言之亦有助焉若夫从容礼法之场廸德禔躬不繇戒摄此则体通性达之自然邻于文武是宪者乎今武清侯李公其人也公名伟字世奇其先山西翼城人唐宋间代有显者曾大父政当永乐初从　成祖文皇帝靖难军入燕始着籍漷县政生冈冈生玉玉生公公为儿时与羣儿嬉里中适一黄冠过之大奇其形貌曰伟哉是儿它日极人臣位大公冈闻而窃自喜也曰吾家力行善累世矣光远而自他有耀其殆孺子当之遂用黄冠言名之曰伟公家故给后稍拓落也人以黄冠言为谬既娶王夫人嘉靖丙午春公一夕梦五色云承翟车从空中下幡幢鼓吹导之直达公寝公惊寤声殷殷犹遗寝所间闾里多闻之者则相与推问其故莫能得其冬十一月而　圣母慈圣宣文明肃皇太后生里中异香经旬不散里人又相与怪曰是何祥也盖是时占星者奏言　后星见燕分直帝城东南云庚戌秋烽火通甘泉公乃□□□□家长安市中居数岁　圣母俪　庄皇帝□□癸亥诞　今上我　国家亿万斯年之运绵衍昌炽与天无极实惟我　圣母之所诞启乃其灵瑞祯符奇异昭灼即古所传太阴沙麓紫光黄气未足以方也语曰有开必光岂虗哉丁卯　庄皇帝改元推戚里恩授公锦衣卫都指挥佥事壬申今上正位青宫加中军都督府都督同知是年上嗣大历服晋公爵武清伯赐诰赠三代食禄千石赐肩舆寻用　昭陵工益禄百五十石戊寅大婚礼成又益禄百石壬午　皇子生晋公爵武清侯复赐三代诰官两子皆都督惟　上爱笃渭阳义卑褒纪恩宠无与伦而公不以贵骄日兢兢小心畏慎集木临谷不啻焉　国家有大典礼如南北郊山陵幸学耕籍田　圣驾出则公居守告太庙郊祀　高皇帝配天请神主辄以命公而公慎毖精虔勤共匪懈无不事事当　上心每晨起衣冠拜天巳望阙拜　上有赐于家下拜登受如在　上前尝语诸子孙曰吾辈蒙过误之宠居非命所当托盈满之咎道家忌焉尔曹当视古善恶□监矜尚礼法以毋负　上眷不亏　圣母□□时指　圣母所赐谦谨持盈宝翰诏之□大□□训尔曹所宜服膺也诸子奉教令循循一轨于礼无纨绮习下至僮仆亦莫不敛戢无傲于里中者其与士大夫交务折节为恭敬而未尝有所谒请士大夫以此多之家所受　上赉金宝钱币羡溢而自奉甚约一切狗马声伎珍玩之好泊如也顾独感多藏厚亡之义岁侵则为粥食饥者疫予药丧予槥掩骼埋胔好行其德且白吾彰　上之赐也嗟乎　帝之元舅亲莫昵焉国之列侯尊莫重焉而公勑身奉公恭俭好礼有抑抑之仪无择行之阙西京七族东都六姓视公何如哉殁之曰上震悼辍朝赠太傅安国公赐谥恭简命给含襚祭葬甚盛可不谓以礼始终者哉大学某为之铭曰　公系自晋载卜于京彼黄冠者物色贵征长发其祥　圣母是生卿云异香应叶占星嫔穆诞圣胙我　皇明　帝其念之彻侯武清恩宠无比而戒匪彭翼翼小心惟德之行懿训是式谦谨侍盈好义乐施时斥其赢粥饵槥瘗惠于穷氓有赫其光有懿其名柔惠申伯千载亡声繄公继之戚里仪型　帝庸展亲恩数宗宏赙赗赠□□□□冥郁然者树隆然者茔有其过之视□□铭 

　　○建宁府知府赠太子少保礼部尚书兼翰林院学士敬斋沈公神道碑 

　　敬斋沈公大宗伯龙江先生祖也余某心仪龙江先生尝私求其世则知有敬斋公云公故建宁太守殁后若干年为万历丁亥始以龙江先生贵赠资政大夫太子少保礼部尚书兼翰林院学士荣显巳龙江先生悬车亳城累辞　征召独念厥祖墓木拱矣　恩命维新而墓门之石未有纪也乃以属余某乌敢辞公讳瀚字东之敬斋其号始为归德诸生博学善文辞学使者奇之使受廪虞城以虞僻左宾学欲借公厉其邑生而公遂领成化丁酉乡荐虞城生自是斌斌起公实为前矛甲辰举进士授西安府推官西安会城讼系纷拏公一评立决有猾僧官妓倚藩府为虐西安人患苦之无敢问者公逮寘之法郡境肃然三年以治行高第征会病不得与校选乃擢为礼部主客司主事二年以母忧去庐墓复除故职迁祠祭司员外郎奉使封蕲水王及妃寻擢知建宁建宁闽上游称沃郡而去中州远非中州士大夫所官□□□□质约巳便民郡大治有属令怙其资地□奉太守条教公数而庭抃之令自分必不容后公察令有改节之效所上监司状更抽扬其善署优考令始伏公长者无成心而追自讼为公镌谯巳实负公而非公有意督过之也时奄瑾用事政以贿成公典郡再上计瑾使人谓公子我千金可参藩即分守建宁而以郡丞代而守其为吾两便公笑曰吾无千金独有捐二千石耳遂投劾是为正德丁卯归虞城适流贼猖獗方戒严公谓虞小而备单东有危楼瞰城中撤而后可守也以白令令难之公度虞不免先是有黄冠道人游虞城謼曰金鱼腹身可伏人莫知所谓及是公感其语遂携家走金乡鱼台间贼至虞破公不及于难乃卜居郡城为一楼三楹储书画其上而下为库寝旁为庖环堵萧然不畏寒酸盖公去郡而瑾果用丞代公守后瑾珠丞败公名益籍籍人谓且复用公而公巳无意于出矣居久之以　恩诏进阶亚中大夫相羊林下者十余年内方外和好扬榷古今评隲人物尤严于义利之际所居委巷大司马毛公伯温尝造公泥淖不可行因谓其郡守沈公名德子太夫式庐之敬毋乃阙焉即少发□更卒为浚除令诸公得时造请岂异人任乎守旦日卒众负畚锸往公力止之曰奈何以鹩栖勤里人公精字学凡里塾后生所诵习声音点画承讹袭舛悉为订正工书好画所为诗长于歌行兴至弹琴吹箫歌诗度曲陶陶如也家无酿具率贳取酒家月终一会算无钱脱辕下驹偿之其萧旷如此以正德戊寅某月某日卒距生景泰辛未十月十二日享年六十有八卒之前一年丧其仲子居郁郁不乐遂自庀楄柎而召所善友人饮指谓之曰恐属纩当者故豫之及夏而殁斯不亦知命达生临化不怛者哉公先苏州昆山人高祖从军居兴化巳调祥符又调归德遂世为归德人曾祖铭拒靖难师死之祖祥父忠赠礼部祠祭司主事以孝旌母孙氏赠安人娶张氏继娶李氏俱赠安人继娶李氏封安人子三人长桐东安主簿次柚庠生次某封翰林院检讨赠如公官是为龙江先生父孙十一人曾孙二十五人语云树黍不获稷沈公质直清俭典郡多惠政守道勇退以行谊表正其乡所树远矣再传而鸿硕蔚起鼎吕当代诒□余庆岂虗乎哉□既次某事系之铭铭曰　赫赫沈宗肇自江左□甲从龙捐躯叩马乃锺名哲崛起虞城李官棱棱仪曹崝崝一麾七年守如处女彼婪者珰吓鳯以腐鼠细德险微遥而去之知难择处委巷栖迟宁洿我门毋勤我闾里昔有子罕邻潦不止悠悠古人公与为徒歌商曳踪贸酒脱驹贵而能贫厥庆斯衍发于秩宗人伦冠冕　帝嘉寅清曰尔绐之谋锡尔秩宗以耀尔幽荟荟佳城公魄绥止煌煌缛典公德宜止有穹者碑有核者词用垂来■〈示冀〉永永无隳 

　　○大学士文端高公神道碑 【 代】 

　　隆庆壬申六月太子少保大学士钱塘高公卒于官　上震悼辍一日视朝　诏赠太子太保谥文端官一子中书舍人　谕祭九坛遣行人护行中书舍人治葬葬钱塘之藕花庄为万历甲戌某月某日越岁巳丑某月某日夫人锺氏卒公子舍人循学请于　朝得开圹合葬乃持状属余某纪公墓隧之石余曩读书中秘师事公及公为秩宗以至大拜而余官史局亲见公言行注厝甚悉即不斐何敢辞公讳仪字子象别号南宇世为杭之钱塘人曾祖源配某祖富配某父钺号东园公配徐实生公以公贵曾祖祖父俱赠资政大夫礼部尚书兼翰林院学士妣皆一品夫人徐夫人姙公时赠公一夕梦于少保至其家巳而公生生即颖卓善记诵书过目不忘垂髫为诸生累试皆高等嘉靖庚子举乡试第六人明年辛丑成进士二甲第一改庶吉士癸卯授翰林院编修丁未充会试同考官寻　予告归庚戌还朝预修　大明会典壬子穆宗皇帝出阁讲学选宫僚?日兄讲读官　会下闻外艰归继丁内艰丁巳服除补编修寻晋右春坊右中允管国子司业事巳未晋南京翰林院侍讲学士掌院事壬戌晋太常卿掌国子祭酒事甲子晋礼部右侍郎乙丑转右寻改吏部左侍郎兼翰林院侍读学士教庶吉士寻掌院事丙寅晋礼部尚书兼翰林院学士疏辞不允是年　世宗皇帝晏驾明年丁卯　穆宗皇帝即位修　世庙实录充副总裁官秋以疾乞归疏三上有　旨慰留遣申使问疾赐羊酒蔬粲戊辰会试知贡举寻满尚书考受羊酒之赐复以疾乞骸骨疏十二上始得俞旨仍晋公太子少保命驰传给道里费以归归甫一年巳巳复诏起公辞不获至则命教戊辰庶吉士壬辰春　今上出阁讲学公充侍班官寻奉特简擢文渊阁大学士参预几务未几旧疾作会穆皇大渐公与新郑高公江陵张公入受顾命公伏　御榻前昏仆不能起中使掖出而　穆皇晏驾公扶痛力疾劻勷大事拮据新政疾增剧遂以长往悲夫公浑厚简重有大臣之度其两为司成端型范勑规程诸生廪廪奉教惟谨有不率教者镌督之即关说不听而其为大宗伯当改革之际诸鸿典旷仪赖公搜讨斟酌悉当　上心乃车驾欲幸南苑幸旧邸公疏止之而谏采玉谏贡献珍异谏取光禄寺藏钱请建储以定国本请亲贤讲学以弭天变请亲览奏章召见大臣面议政事屡有所献纳德其忠谠不忌讳畏郄至于　庙朝之议引当否据经守正难惑以非尤非他人所及者时一中官条陈　圜丘方泽分合之宜疏下礼部公郄之以为安有　郊祀大典而令宦寺得首其议者乎议遂寝江西一男子自称　孝烈皇后子从部中门入众惊顾莫能识别公立辨其伪请付法司推问有一吏识之曰此富室某氏儿也他如庙祀进孝洁而袝　孝烈于奉先殿议迎　郑王归国议复驸马都尉邬景和识护薛文清从祀议革张真人号及龙虎山税议汰太常冗官四十八员议清钦天监太医院诸干没而进士馆选诸曹率拟试公曰此皆经廷试　上所擢士奈何复加甄别独不试而公为祭酒时监生历事应试者诸曹选定复今吏礼二部覆选因欲并覆太学公执不可竟亦不覆盖公虽坦夷温厚浑然不见圭角而至遇事守成深坚人莫能夺公亦用此为　明主鉴知自其亚卿至大宗伯累遣代祭先师于文华殿于太学冢宰缺廷推　世庙怪无公名　密旨问故及事　穆庙益多庞眷累引疾不得去去仅及朞而复召召至不三年而参大政以公器业闻望之盛遭时遇主天下手额望太平而　穆皇遽以升遐公亦遂攀龙胡乘白云而逝一时四海抱号弓裘而遗恨于霖楫岂非天哉公笃伦彛内行淳备奉太公夫人孝事其从兄若嫂抚诸侄遇异母女弟有恩而性恬泊厌芬华无姬媵之奉玩好之典独以书吏自娱所为诗若文冲淡典则不为絺绘入仕三十年家居者十余年未尝为人干请平生与人无比昵人亦莫敢干以私惟是藻鉴才贤甚晰荐宠覆露靡所不殚其情至有推人之能护人之过公终不言而人亦莫之知者公生正德丁丑十月三日距卒享年五十有六配锺氏封一品夫人子男一即循学女二铭曰　天目山高苕水长龙飞鳯舞来钱塘代有名世发其祥于公之后公乃兴搦三寸管入明光翩翩羽翮谁颉颃成均秘馆造士功南官典学孕虞唐连章勇退高冥鸿匪梦匪卜系羣望旋起爰立在　帝旁白麻晨下无饮羊一时鱼水欢明良首山鼎我　帝乘龙小臣力颤公独从列星烱烱天维东霖雨作止川无航惜哉弥天戢黄肠藕花深处营魄藏丰碑赑屃勒铭章遗芬余烈何锵洋万禩千秋垂无强 

　　○明故掌司礼监太监麟冈陈公神道碑 

　　太监麟冈陈公以万历三十五年十二月卒卒之辰犹入直假寐而瞑人惊谓坐化　上亦以为成佛重念其忠勤发帑金造龛瘗之往中常侍殁则献其赀　上念公清白无厚积悉捐?之无所问更命治坟茔享堂异数渥恩前无拟者公自嘉靖丁未抡入内庭于内书堂读书寻掌精微科历嘉隆至万历壬午　圣驾谒陵司礼举守掖庭数人皆不称　旨顾左右曰有颀而哲者为谁及以公名奏　上曰是也盖此时　上巳知公矣旋除本监典簿癸未升右监丞寻转左监丞甲申升太监赐蠎衣掌礼仪房事丁亥　命宫内教书　赐玉带巳丑典管　皇史宬提督新房庚寅命禁中乘骑辛卯差代藩还提督司礼监癸巳钦检　干清宫近侍司礼监秉笔赐禄米掌司钥库甲午　赐坐蠎加禄米后累加至六百石丙申掌司苑局戊戌　命提督东厂官校巳亥　命禁中坐杭辛丑命总督南海子上林苑乙己　命掌司礼监先是甲午乙未丙申岁　东宫于文华殿东厢讲读余以宫僚侍班每见公从行独不繇中阶侍立自讲读作字良久无懈容每讲毕公为解一二语浅而明转觉亲切一日余进启　东宫今日书殿下能诵否　东宫举敬事而信节用而爱人使民以时诵之余复进曰古人半部论语致太平此三言是当一部论语须熟记公复申其说颇有所感动公之通晓书指能助讲读开发如此类甚多而进止有常度不失尺寸虽礼法之儒不能过也乙未余既解侍班迁国子祭酒而公之弟进士曰万策者官博士人曰博士登第公戒曰吾在内尔惟学官可为故博士遵之而恂恂谨饬人无知者余又以征公家教尤善远嫌也及癸卯余来礼部妖书事起上命公会廷臣讯鞫公焚香吁天辄问礼于余其讯鞫亦辄问曰礼乐刑政公礼官也讯三日罪人既服实众犹未决余曰古片言折狱后乃会问二三人止耳今一狱而百十人治之即无私见不能尽同今会题稿在此莫若各书所见或情真或矜疑以俟　圣裁如何公深然余言首注情贞时有直指沈出一疏示公曰可用即回奏不则自上盖言事无可疑不决祸且及缙绅余扬言愿附名而公见沈疏即改容叹曰有人又称沈忠肝义胆是时人心汹汹祸且不测卒之罪人斯得而善类赖以保全然每事必先逊诸公曰某内臣何敢自张主亦可谓谨也巳矣其司东厂安静平恕　辇毂下便之　官府内外所调停颇多而慎密不泄小心畏谨尚名义饬礼法好行阴德事故能受知明主以宠遇终诸常侍敬惮之自都中以至四外绅弁士庶皆称之及其坐而化人皆曰陈公善人今成佛矣行道咨嗟掖庭诸人竦然兴起其为善之志然则公之死生岂徒乎哉公讳矩字万化安肃人兄弟四人公行三博士行四其荫锦衣卫指挥使曰居恭其为诸生曰居敬居谦博士子其荫锦衣卫百户曰居慎乃兄子锦衣卫指挥同知曰善太学生曰祚兄子之子也嗣公事者为常君与金吾君葬公而以神道碑文来谒余犹记公在日谒余文余辞之今公亡而余且去矣遂为撮其事状系之铭铭曰　奕奕四星帝座之旁沦精于公乃颀而长髫齓膺遴托身黄屋夙夜惟勤执事有恪貂珰云拥独受　简知禁庭居守曰维公宜蠎玉游加眷倚弥渥入典枢机出司耳目前车是惕外政靡干暬御肃如都辇以安衔命鞫妖罪人斯得而无蔓连为公阴德箴规时进讵徒媕婀官府内外调护功多人有问公熟视不答曰予内臣所司铃合盖公慎密宠至忧深集木临谷终始一心以及进止皆有常度何友何师亦繇天赋存不务殖亡无厚赀据梧遗蜕　帝为咨嗟朝野传公成佛不死安得有佛佛在腔子吕强称汉遵美名唐悠悠千载比媺齐芳香山崔嵬公藏其下勒此丰碑以告来者 

　　李文节集卷之二十四 

　　●李文节集卷之二十五 

　　晋江　九我李廷机着 

　　祭文 

　　◆祭文 

　　祭余同翁文 
　　祭朱镇翁文 
　　祭董龙山文 
　　祭董浔阳文 
　　祭钱继山文 
　　祭董震峰文 
　　乡同年会祭任少江文 
　　祭苏紫溪文 
　　祭潘春江文 
　　祭申老师文 
　　祭王荆翁文 
　　祭沈龙江文 
　　祭赵南渚文 
　　祭陈肃庵文 
　　祭黄仪老文 
　　祭何霁怀文 
　　奠□诚宇文 
　　祭李卓吾文 
　　祭何锺□文 

　　○祭余同翁文 

　　维师挺四明而诞精半千年而锺瑞对大廷而龙骧步词垣而虎视宫端蜚插羽之声成均作誉髦之气贰秩宗而和神副冢卿以弊吏金瓯乃启玉铉斯寄合丙魏以齐镳与房杜而联辔　一人倚其弼谐九垓仰其庥庇以其星辰之履若翔而风月之怀无累宜百病之不侵即期颐其奚啻胡然一朝疢傅于胃药不呈良方不効异溘随化而长徂曾乞身之未遂霖雨将霈而忽收舟楫方涉而中弃　九重为之轸伤百僚为之兴喟矧某门墙末植在三为义惊梁木之其摧怆容徽之永离顾墙仞而辛酸感水木以涕泗恨欲报其无从托哀诚于奠馈傥灵爽之不亡庶髣髴其来贲 

　　○祭朱镇翁文 

　　繄公自束发剖符令闻蔚起而展采剧曹振铎誉士作屏一方拥旄万里贰冢宰而统百官陟司空而率五雉总之出匣不留迎?皆靡骏竖鸿伐不可胜纪而谭其大者则嘉靖末年河流逸轨沽沛成巨浸之区　世皇殷俾又之委而公矢忠谒诚无以有巳折羣议于盈廷摅独虑以经始曾璧马之不沈而狂澜之巳徙业创一时利垂千祀故玄圭锡帝华衮标史神明胙成季之勋哲胤继武公之趾乃身退于功成而机息于畏垒方五老作朋三寿为拟忽承计于都门伤老成之萎矣望螺川其阻修寄单诚于逝水神之听之庶几格止 

　　○祭董龙山文 

　　岁庚辰之都门始定交于杵臼驩一见如平生洞肝鬲之皆剖继馆余于霅上日笔石乎追随惊具目之少可顾独余乎谬推时贰孥而偕之公为余而授粲费庖廪之相属经星霜之两换乃结驷乎燕路同释褐于春官及鹓行之簉羽喜屦接而簪攒公通籍之四稔赋皇华其至再当马卿之使蜀巳中道而病肺犹还朝而应　简授留省以南辕疏北来而予告方调摄乎家园余晨讯而夕侦求布筴于季主云庶几其勿药岂谓遽婴夫二竖余见公之气魄迥雄视乎万夫洵阔达多大节惭余为此拘拘余见公之趣尚处芬华而解脱与寒酸而游居龙如淡而食粝余见公之高义不乐积而乐施时与槥以殡死频出橐以食饥余见公之达观雅自知夫止足鉴无涯与有涯谢西益而东拓余求公于方今固一世之人豪既俾尔以单厚胡尔筭之不遐岂得全而全昌将造物之所忌即日中与月盈亦昃食其焉避余知公之旷达自能一夫彭殇独余中之耿耿讵今曩之能忘曩漆附而胶投今琴破而弦绝曩接席而驩娱今望帏而酸咽寄哀诚于一酌写故愫于此辞倘精灵之不没尚髣髴乎格思 

　　○祭董浔阳文 

　　维翁天目毓秀苕霅孕灵朐中武库天上文星秘馆紬书承明载笔周践清华雍容著作典试至三秉铨为贰邦礼寅清直庐劳勚金瓯且覆银鱼遽焚堂开绿野社结香山举不为豪好行其德赈匮有仓聚蒙有塾诒孙翼子接轸鸣珂三戟崔氏万石君家福既得全筭复逾耋阀阅绝伦缙绅畴埒维翁神王松柏同姿处剧弥闲笃老不衰方谓大年期颐可俟不虑不图溘其萎矣南极夕□大椿朝零天夺耆耈人失典刑某旧友长公曾叨宇下频侍履綦猥承镕冶年盟既缔世讲弥亲岁寒情昵交久意真卯秋浙还逆我平望桂棹兰尊临岐惆怅谁知此别遂成古今感今追昔能不痛心匏系一官蕙帷万里宿奠生刍寄哀兹诔翁虽殁矣神则在天焄蒿凄怆式鉴我虔 

　　○祭钱继山文 

　　呜呼继山兄何遽逝耶兄使事久竣驾部之改亦既有日兄何以迟迟其行迨氷将合而始至也闻其登陆距潞河十五里亦近耳何遂为风寒侵即侵可一汀巳也投之何药而遂不可救耶呜呼异哉呜呼痛哉盖余自　山陵归而唐宫允公始言兄卒也神为悸肝为摧矣以兄孝德笃挚庶几古人法不宜死以兄温其如玉涵蓄而沈静法不宜死以兄生繁膴之乡为贵公子而泊然如寒酸不华不满法不宜死以兄与人之周综事之详其精神绰然有余而药不离褁息不辍调法不宜死而溘然死也非命也乎兄子多而才其长者能读父书矣即幼者兄之弟能为兄卵翼之兄可无忧独以兄德器材具弘远为期乃棘寺之评未展骥足水衡之署始露豹班枢属方除崦嵫巳迫天生才之难而夺之易如此是可恨也矧余与兄同盟几三十载相与之谊骨肉不逾咫尺潞河疾不得一执其手殁不得一凭其棺伤哉其何能为情哉特驰炙絮致兄几筵生死交情兄其鉴只 

　　○祭董震峰文 

　　嗟嗟震峰兄去岁别余于都门既抵舍一移余书谓方键门下帷课儿孙甚善无恙也至今夏抄乃微有闻于人言余惊且疑之及是毘陵人至则言兄果以夏仲往矣嗟乎伤哉缅惟余与兄交自庚午迄今岁周二纪当兄延余于毘陵之馆余见兄春令其犹子而出之覆盆即一二藐诸孤并覆翼之天性甚笃挚也襟期落落耻局趣辕下驹独不能忍于人之求多者余尝以微言广之然寔未尝蕲上人也席前人之遗而奉常约乃其与人处有举倡焉有急赴焉即又好行其德也以兄之才足自致于青云之上少而负奇中年而掇科即发短而心尚长诸与兄游者后发而先至比比矣兄辄叹曰柰何此区区者而不余?嗟乎夫恶知其竟不之?也自余通籍兄三上春官三报罢余每叹兄数奇■〈忄尉〉兄勉兄为兄忧一第而巳讵忧其有他也忆昔巳丑兄谋试吏余且从臾之既而兄以病语余余不敢复言兄遂巳嗟乎繇今言之余于忠告犹有愧也今闻兄以疽亡或言其有郁结而纡轸其然耶其不然耶嗟乎谓天啬兄则生而贵厚名在贤书子既生孙孙又生子不可谓啬谓天厚兄则明月见遗骏骨终弃焦劳不少缺陷良多不可谓厚然则今之谢嚣遗累与化俱往安知不如庄生所谓南面王之乐也耶余独悲夫金石之交一旦相失鱼书鴈帛从兹永断它日过毘陵登兄之堂则人琴两亡无平原之游徒有舒君之感矣悲哉悲哉 

　　○乡同年会祭任少江文 

　　嗟嗟少江而止是耶自吾侪同举于庚午迄今二十四年久而弥亲狎而弥洽即二三兄弟同在阙下簪相摩屦相接胡谓今日遽无少江也吾侪每与少江同行而先者多同席而左者多盖少江之年尚茂也每见其丰采发扬色泽莹润抇之纚纚而出之便便盖少江之神甚王也其处谏垣伉慨引当否虽尊贵人无所讳避盖少江之气甚锐也自曩岁以抵触引疾去去二年而复其列朝有直□□无后言鴈序鱼贯可步武致穹阶盖少江之□甚蔚也胡谓少江遽止今日也且日不离垣躬不告瘁一疽传鬓旬朔未逾非有膏盲之婴风露之感也或谓双火一膏两斤独木其以是焚且椔耶将生非贵之所能存凫颈之短朝菌之秀故有所止耶巳矣巳矣所恨者有母在堂八十而老倚闾望断址屺伊谁终天之痛将不与生俱尽耶而所慰者藐然之孤蚤慧幼达如骥子落地气巳千里如鹄雏出卵翮必翀霄少江有子则亦可以不亡矣某□生死交情幽明长别二绝契阔今日一觞少江庶几髣髴而来格乎 

　　○祭苏紫溪文 

　　呜呼师自丁酉捧表北趋未出春明忽焉乞休某请其故曰有血疾是不宜劳劳且复发余不敢止遂返初衣虽则飘然舆望所归既难其辞仍新其陟冥冥鸿飞以六月息历戌及亥悬车几何可时何恙而遽登遐无乃旧痾竟萦其体无乃摄调或失其理无乃因循病不求医无乃急遽药或妄施将无督学神劳精损将无为文掐心擢肾将无游宦久处瘴乡将无赋予原不乔彭昔梦襄惠半验□否何必尽同要之不朽学宫尸祝久矣滥觞维□公举俎豆有光乃所恨者风頺俗靡亦赖哲人□流是砥天夺公权乡失泰丘范沦标仆桑梓同愁又所恨者吾师吾友沆瀣谊新管鲍交旧一生胶漆一旦古今感存追往能不伤心疾不获问敛不获抚南望蕙帷涕零如雨临风寓奠侑以此词明神不殁尚其鉴之 

　　○祭潘春江文 

　　呜呼自余识春江兄见尔潜心下帷攻书讲艺字栉句比擢肾掐精矻矻然竭一生之力可谓勤矣而蜚声胶庠仅仅受一廪同学同社之友茅茹颖脱而兄蹢躅而不进回翔而不举也可谓屈矣乃鸿渐之羽垂为燕翼弓冶之业衍为箕裘鹏江公掇巍科官天部清白不缁誉望甚蔚人曰春江之子也可谓适矣而兄始起家明经曳裾太学就试畿闱跋涉数千里与后生寒酸角技程能而不倦也可谓锐矣封典章服一命为荣蚤一日为快况铨郎华秩不为俛就盖余语次亦尝及之而兄薄不屑曰吾欲自致青云之上即待次而获令尹别驾之任犹可展吾骥足以子贵非吾志也可谓壮矣余谓以兄之怀瑾握瑜而不售故发舒于其子如农夫藨蔉虽有水旱必有丰年此造物也有子而贵而贤所取丰矣所发舒多矣洞酌行潦挹彼注兹既有注能无挹乎此亦造物也而兄雄心锐气益励弥坚若谓曦驭可回桑榆非晚故以诸生终而不悔也闻兄弥留时问锺呜乎斋设乎畧无怛化可谓达矣正席而逝可谓不乱矣盖兄之所处庶几得全韡韡棣鄂振振麟趾即身不青紫年不耄耋亦自可以无憾矣余所悼者余与兄少而相友晚而益亲蓟门白下□宵月夕翦灯对酌连床共话此情此景彷如昨□余方受兄之指择处卜邻正将申管鲍之旧盟订羊求之新约而兄逝矣老失良友巷无居人谓之何哉能不悲乎死生交情寄此一觞惟兄有知来格来飨 

　　○祭申老师文 

　　惟我师锺英吴会毓瑞文昌繇大魁登首铉以道德佐　圣皇维时政修事立纲举目张　朝有盈阶充庭之僚寀野无隐鳞蔺羽之贤良忠输补衮化赞垂裳盖其持论不离荡平正直而意常存夫忠厚当几见其沈毅果断而事必轨于彛章纷然临之而气固凝定无故加之而量自汪洋当在事之日人或未知而求备及岁更局异而追论者始思其调燮服其经济而未可轻为雌黄也乃若觌其容如玉之温聆其音如金之锵掞藻擅于词林横经冠乎讲幄羽翼之功比方园绮薪槱之士遍满周行未老而休未舍而藏始终完美鲜与颉颃至于从赤松子开绿野堂游追颜谢侣结求羊或园日涉以成趣或舟摇摇以轻扬任情取兴挥尘引觞自辛卯迄今甲寅盖山雌之意得而蔗景之日长矣矧夫桥梓之贵珠联璧合孙曾之盛桂茁兰芳元老八龄为前辈所希之寿考　存问三至乃从来未有之宠光昔之降也自崧高之岳今之逝也归箕尾之乡更无缺陷亦何悲伤某所伤者国士之知遇四十五载之门墙前冬得请停棹吴阊荷师之延款见师之康强别几何时遽成参商望绛帷而欲往奈道阻而且长有怀忡忡有泪汪汪联驰一奠写此衷肠吾如在来格洋洋 

　　○祭王荆翁文 

　　惟翁孕精七泽毓秀三吴巍科脱颖词苑操觚天赋异才锦心绣口含咀英华吐吞琼玖得道而臞寡欲清心曾无二色真不愧衾松柏之姿姜桂之性忧国忧民蹙容如病门多桃李庭绝苞苴身岂可壑介必石如省亲一行夺情者媿谁能急流而独勇退人伦冠冕当代表仪爰以誉望召置鼎司嘉谟入告孜孜衮职元良出讲肫肫羽翼即当嚣竞屹然其间翁固自谓硬耳硬肩直见乎词义形于色缉缉翩翩一疏而息致身义重念母情深秋满不报解组抽簪独乐园中花卉是艺人世己忘蒲轮乃至东山之恋西河之伤坚卧不起竟尔长终呜呼翁之器局岳峙川□翁之操履玉洁氷清翁之才猷行云流水翁之文章引商刻征翁之出处龙见鸿飞翁之化去骑尾乘箕况轸　皇情睠言往勚恩数骈蕃哀荣兼备惟是二生夙禀范摸庶几觏止亦步亦趋人之云亡天不愸遗既悼山頺尤忧邦瘁翁虽亡矣不亡者存万里悃诚有此一罇 

　　○祭沈龙江文 

　　呜呼自癸未之岁某受知于先生先生以余为可教见必折节语輙移时余覩先生浑朴温厚淡泊冲夷不与俗浮沈而类有道者故亦忘其位分常抠衣造膝而不觉心腹为之披彼时先生方以旧学贰秩宗晋大宗伯动遵典则行无诡随而貂珰以请寄积愠怒时闻谗毁言者以国本致责备或妄有诋訾先生介不俟乎终日遥矰缴而去之既而膺　帝简陟鼎司一腔忠赤念兹在兹过庙门而默祝冀感格而转移逢宵小之交构生衅郄于王?员箎盖四明馆师而先生则余所事以为师者也构虽难平谊无独私然而嫌疑之地顾频频而造请妖狱之讯殚心力以护持有正色无枝辞其呼号后辈而谒四明实余展转中之一着而先是余之于四明喋喋矣此时以公言属后辈故当稠众而面规也此事余既耻述先生何繇得知而先生之居东也坐余决筴戒其貌言余谓大臣惟有一去虽去不容易而义钊如斯于是谗人以夫夫也四明之党也岂为先生忠谋哉将攘其位如泽之说睢耳余视先生若有疑也怀欲白之而未得间忽一日而先生与四明俱去既去而名益重四方之士结辙望宋而争驰余遂绝不自明呜呼噫嘻非其时矣先生贤而盒庸不蚤出而未究其施非人能尼寔天之为然松栢之凋独后存问之典弗迟试数近来阁中诸老以逾八之寿而膺存问者有谁倏更岁予遽尔乘箕某也以三十年之铭感一朝闻计能不痛悼而赍咨寄此文以尽摅其里曲先生不没庶其格思 

　　○祭赵南渚文 

　　呜呼余自庚辰读先生之疏击节叹赏此何卓识而言言中綮抑何劲气而侃侃不顾其伤时果然逢彼之怒王官未足京察随之既而炎炎者灭田间斯起绝口往事不随世之盰盰而睢睢海丰□宰一日语余曰有善不伐事过莫追而乡之麟泉吾乡之南渚羽可仪也而或以为先生出而变塞矣舍气节而委蛇矣先生历清曹尹京兆迁廷尉声望凛凛而惟奉公守职为孜孜其抚河南民以为慈父吏以为严师其所兴革节省为中州造福者盖不可以数计而周知既而督仓储领度支正巳率属蒿目焦思会吉礼之频蕃以宣索之参差中旨趣之而不应中涓詈之而不动先生固屹然也而人为先生危至楚事之嚣也而先生为楚余之尚行蒙媢嫉蔽贤之讪也而先生雅以行谊相切劘枚卜之会误而见推于是人谓先生阿四明为楚阴助太仓而结晋江螽起羹沸极口诋訾是时太仓济南与余三人老人斥之为■〈木巳〉桧为魍魑而太仓先生尚贻书福唐曰李赵二老亦赤子耿介之操屋漏清严之守不佞惺惺惜惺惺丈其善为之地二老安而不佞亦安矣噫嘻此太仓先生姜桂之性濒死而不移者也先生不胜诸人之聒噪出昼既久巾车而去奈稍有耐性辞朝得　旨后先生一岁而亦不迟予乃停棹临清会先生于百里之岐宵以达旦语不及私盖先生在朝每为余道其司理时之所平反所讯鞫人甚野事甚奇阴德积矣先生之名位与其子孙之昌炽意其在兹而又言平津非诈性各有宜故先生亦寝布被而服素丝郄金辞馈终始不缁使斯人而当路亦将俗易而风移胡人之衲凿天不愸遗余于海内以先生为莫逆友一别之后鱼希鴈杳而神常驰倏焉闻讣痛悼赍咨万里寄奠侑以芜词先生不没式鉴庶几呜呼尚享 

　　○祭陈肃庵文 

　　吾闽文献甲乙莆阳吾师以英年而掇高第接比部公之后而扬其芳自其遴中秘历清华文学博雅德器矜庄盖巳隐然负公辅之望矣自此抡置讲幄周旋旃厦者若而年敷陈经史明楷铿锵得讲师之三昧与一时名硕相颉颃启沃之劳简在圣皇人咸以为一代之甘盘必继吾乡之文敏为霖作楫而佐黄唐也北闱之摉罗储后来之枢筦南宫之陪贰俨朝着之珪璋其为少宰益毖闲防急流而镇之以静炎境而处之以凉癸未开馆命教庶常某之朽钝获厕门墙受其镕冶景其辉光乃晋秩孤卿典司邦礼据经守正绳直矩方有□□颣而可雌黄致致而年方艾告老而鬓未苍悬车以后每值卜栢屡见推扬而白驹竟絷于空谷黄麻久靳于维桑以吾师之宜相也而不相即长公之领乡荐也而中殒亡参差杂揉天亦茫茫然而大老高居余三十禩园林恣其啸傲山水餍其商羊令孙仕者能仕学者能学蕲不负于国恩行且绳其祖武此又师之余庆也追惟当年教习吾师与锡山山西西明先后为四锡山先逝山西后逝四明今年逝即阁下诸老之在林下者五六年间尽物化而归北邙矣俛仰陈迹何足感伤惟念某以壬子久夜过莆师延我于园炳灼而授觞日月几何遽成参商而某年七十四矣顷亦婴疾弱不能赴几筵即此芜词病榻之所勉为而亦不能成章也 

　　○祭黄仪老文 

　　惟翁瓌姿瑰抱邃学宏裁麟经独诣蚤岁抡魁鼎甲破荒胪传　金殿八卦沟通五色云现史局编摩秘阁校雠训词深厚文藻弸虎泊无他营澹无缛礼养恬修姱词林之体司成宫寀剔历两都斯文领袖人士楷模乃贰秩宗睠惟　国本抗疏犯颜谔谔謇謇急流勇退奉母而归栖□哺□鸿飞三公在前不易其□　征书再至弥高其尚通籍多年强半林居门希俗客架惟古书沉静俭约盖出天性玄草煁传素丝可咏世趋径窦俗竞绮纨亦藉巨公障川回澜霖雨虽屯福泽既腆燕翼谋周螽斯祚衍述作论著炳烛未休征文辄应郡乘载修讵谓斯编遂为纪笔南极宵沈壑舟夜失某等叨同梓里接武词垣素钦山斗时奉寒温天不愸遗夺我典则非应桥梁悲盈海国共举薄奠侑以芜词翁神如在尚其鉴之 

　　○祭何霁怀文 

　　呜呼霁怀兄之计胡为乎来哉才不多得世尤需才今有事辄□□乏而怀才之士往往摧折于萋菲老死于林隈维兄肤敏夙成经纶素蓄初试秋官案无留牍出守相州民皆鼓腹及其踬而以别驾起也惠洽京师泽流茕独何甫移乎留署乃一疢之缠绵既不能与时俯仰遂绝意于世缘新堂构以翼子理芝?而引年人曰贞疾算则可延胡然一旦去而上仙追惟曩者授经于董园与兄定交而投契迨同登第以刻于今且三十岁交淡意亲白首无替兄言子赡尝寓昆陵欲为我问舍而卜居奈重迁而不果空负兄之勤渠癸卯北帆河千惠顾泊狼跋而乞骸曾订期以重晤不谓此未出都彼先朝露何不少须恨我归暮呜呼仕至郡伯不为不扬年几七袠不为不长有子而秀其□必扬有美而郁其究必昌斯亦可为兄慰而不必为兄伤矣临文神往恍如登堂死生交情惟此一觞 

　　○奠□诚宇文 

　　惟公孝友端方忠厚正直有经世之长才而心翼翼有拔俗之高志而仪抑抑当其出宰而谘诹先达袖仁赠一编直步骤古之循良何等政绩及擢中台謇謇谔谔至批鳞一疏独抗于霆震雷轰之际何等胆力既谪县尉犹谋于余曰将往而就职既削籍犹请于余曰如何而自修勑盖巳浑崇卑齐得丧此又何等见识也呜呼乃如之人兮士之特也彼苍者天兮胡夺之亟也自公问业之岁余即奇公之学殖及余分校之年公乃出余之物色甲午会我于灵岩戊戌送我于潞河癸卯憩我于家园每沥胆而披肝辄自朝而至昃中无盖藏外无缘饰眉宇音容犹可记忆而今巳矣夫杳不可复即矣而余所恸者世固需才才尤难得人既遗弃天亦僣忒此余于公之殁不独有丧期之伤而尤深以人之云亡为天下恻也公居咫尺躬趋弗□束帛芜词写我悃愊 

　　○祭李卓吾文 

　　万历癸卯秋余奉　召入京道出通州闻卓吾李先生墓在焉因取酒以祭为文而告之曰于乎先生博闻宏览贞心苦行当其广文仪署留曹郡守□扬历端方介洁超然世味之外窃谓之真君子真道学于程朱乎何媿及其归休晚岁愈刊落愈□□□□于禅黄州之门教不择施家藏之书论多□□□余不能无疑况不知先生者乎然而心胸廓八□□见洞千古孑然置一身于太虗中不染一尘不碍一物清净无□先生有焉盖吾乡□士夫未有如先生者即海内如先生者亦少矣况有口竺干而其人犹然声色势利中人者视先生何如哉余独□先生不少濡忍以俟天定而识□请先生固轻死生先生死矣其精神终不磨灭也余因思刘元城先生有举头迎白刀一似斩春风之句是可以证先生者死生交情寄此一觞先生有知来格来享 

　　○祭何锺□文 

　　呜呼余某之获交于锺雒兄也□嘉靖之季矣学同牕为文同社冑监同卒业京闱同宾兴而弟□徒而子余壻盖兄佳公子也无纨绮之习余一贫措大也守忮求之□其相与至绸缪亦至冲淡而以天之□吾二人亦迄用有□兄扬历二州□□□□□□石余之叨冐则所谓始□不及此者□官至□□友如郭鸣吾才学志气视吾二人殆有推□□不仕不寿不吾二人若也命也即一□□□□□□才望者若而人盖四五十年间而□□□□□□胜届□□知止足先我赋归余亦以道□□□□疏乞身期追随衡门之下而兄不少俟以戊申终比归则佳城巳□□乃窀穸也呜呼□副之堂□□□有□庆远之弓治亦既有传林居之乐□□□□寿考之遐亦□七袠身前福泽身□胤祚可不□善始善终哉余少兄一岁归来□□日惟□锸营首丘属吾子曰丧以七七为□□不越七七此古礼亦　国家典礼北地中州江南人皆□之毋沿里俗毋多事毋无功而请　恤青山绿树从吾所□□而巳兹感兄□葬□□□而并以告□耄□□□交直叙吾亡人□平始终□一觞之□□□□□□ 

　　李文节集卷之二十五 

　　●李文节集卷之二十六 

　　晋江　九我李廷机着 

　　传 
　　记 

　　◆传 

　　丘季君传 
　　吴太公传 

　　○丘季君传 

　　丘季君晋江人也名维栻字彦肃其父中丞公养浩政□显于正嘉之际中丞公兄曰养潜弟曰养澄潜生□维材澄无子而中丞公生子维桢维栻□为澄后于从兄弟为季称季君季君性沉默弱不□十六□丧中丞公哀毁如成人母黄宜人怜受之□□□□传夜归读至丙夜宜人间劳苦孺□□□君后乃障灯默诵不令宜人知以为常比□□□校□自刻厉无所芬华一布袍行道中遇人伛偻盘辟务下人尤多与郡中才俊士游或延至其馆□亲为执爨□□徧致者与结社期日持笔匠往从之好人讥弹其文应时改定人有一语当其意辄击节称赏人人以季君公子好文能下士无不乐为季君罄尽者而季君以此学日益名籍甚诸生间试于学使者辄高等然□氏族指故不繁自中丞公兄弟沦谢维桢维材皆蚤世诸子女累累大半襁褓一叨楄柎春秋窀穸之事衣食婚嫁悉倚办季君季君总摄其家柄自豆区锺釜至竹头木屑无所不躬亲而君故有心计善调度常视其先后缓急应之盖昼夜拮据者若而年丘民阀阅赖君不霣队藐诸孤皆有立而君以其故学不能无少分精神亦渐内耗独善自节啬既丧妇不□娶娶一妾相室□竟岁不入内尝言曰摄生犹□□也密室久□□风易烬吾侪其可以舍密室之调而甘就飘风乎然君年堇堇五十耳盖君□□岁□从有司辟谢不就自是虽名在诸生□巳无意规进取居独取古礼讲行之葺墓措祠堂岁时烝尝朔望忌讳率诸子蠲洁斋遫间令学琴□射诸子奉其教家廷周旋进退拱揖唯诺整如也器籍位置必有恒所其与人无狎昵每里社之会□□君在即诸□□好为亵谑者局蹐终□噤不□出其以庄见惮如此乃人以疑事质出肺腑相示各极意去平生喜颂说人善有襮人过失者坚塞两耳如弗闻郡中自荐绅大夫章缝之士无不交口称丘李君及其殁而哀之曰芝而靡玉而毁天不可问乎季君死史某曰余自弱冠从丘季君游见季君折节好学其操行类有道者当季君以孑然一身支丘氏三户阳九之运送往字居可谓疆干有材力乃更逡逡谨饬褆身训家一禀于榘矱即齐曾诸儒质行何以过之世称佳公子猥以科目夫士顾行谊谓何耳藉令衺趋赘行不能亢身焉能亢宗即拖朱而纡紫犹之乎隤其家声也若丘季君特以数奇老诸生而笃行好修为月旦□□易曰干父用□承以德也季若之谓邪 

　　○吴太公传 

　　吴太公者御史坚孺君父也名乔柏其先繇兰来居晋江洪武间有逊者举乡书不仕逊生禧明禧明生□孔思孔生海海娶林继娶方生六子太公林□十岁失母十九岁失父二三伯仲不问家人生产盖太公偃蹇逾时而后授室云时父母在殡太公□不能兼辰顾昕夕以为念视伯仲莫适□事独□黄孺人约食□赀贸城东高敞地为茔太公操畚锸自夷佣作中而暮驰归与孺人炀灶治糃糏至旦褁以往如是者三月而茔起乃更□□一石石?巢于茔右庐十余年人号孝子巢今址在焉巳而继母殁殡葬一不问诸昆季诸昆季递贫病太公事伯如父畜季如子婚其孤女如女吴氏一门伏腊奈扫征输践更之事亡不倚办者而好急人之困乡邻匄贷不以亡为解问阴请它大姓应之一日行过邮亭见遗金守竟日不去遗金者至曰是售田二日镪将完逋出侄千圄者也太公返金谢以半不受当郡中倭城门昼楗诸村落仳离阗城丁太公家倚城而户闻啼声辄缒饘粥饷啼者大公用好施踶跂□□不程其力家落益甚几于甑尘釜鱼矣顾趯然有四方之志一日从所亲为□北游还道吴中尽出所余宿舂贸子史百家言□而归遗坚孺君里中诸裙屐少年大笑吴叔□甚及坚孺君竟用遗书多识奇字以博雅擅时成进士遴入中秘里中人乃追称吴太公善贾曰黄金满赍不如赫蹏盖太公虽老布衣困阨乎而大义皎然明趣舍居恒诵隋李仕谦之言曰阴德犹耳为巳所自知病极犹手检箧中数十札火之皆乡邻贳贷券也有司廉太公生平勒名旌善亭更为坊列公与朱则文等十五人名颜其额曰孝义云太公有子二人长某即御史坚□君次麟征郡诸生太公年七十三卒卒三年癸未而坚孺君与余同举进士又六年坚孺君满御史考而太公赠如其官也李某曰余伏读　文皇帝孝顺事实盖有吴人吴逵云逵孝友夫妻勤苦成坟夜遇虎虎避太守赠以羔鴈吴太公岂其苗裔邪夫孝为善首为福基吴太公返金食饿其灵芽负土累石?巢时所培溉也其泽足以覃其后昆宜哉里子见坚孺文□膴显抚毂赫蹏嗟乎吴太公即不以吴中之帙□吴氏子亦贵尔 

　　◆记 

　　画眉山龙王庙钦遣内使祷雨克应增葺屋宇御制碑记 
　　拟进士题名记 
　　赵州知州李公祠碑记 
　　勑建仁寿寺记 
　　雒阳县学新建文昌楼记 
　　重修欧阳文祠记 
　　儆庵周公碑阴题记 
　　浮桥李氏义田记 
　　李氏义田续记 
　　修建巨马河桥碑记 
　　彭水县新学记 
　　三望山修建碑记 
　　乐亭县重新教场记 
　　应天府修改贡院记 
　　紫溪苏先生祠记 
　　梅溪志斋陈先生生祠记 
　　安溪詹氏祠堂记 

　　○画眉山龙王庙钦遣内使祷雨克应增葺屋宇御制碑记 

　　朕闻古帝士咸御百灵其赛也有仪其栖也有宇亦曰能发祥隤祉敉宁我人用嘉叙厥功教民美报典之大者也维画眉由龙王庙在都城西一舍许其地故有泉潭相传以为龙之所居即其旁为庙祀龙王焉灵明炫耀功用赫奕时兴云致雨以作丰年民戴神庥其来巳久成化壬辰　宪宗纯皇帝祷雨有应新其庙而勒之辞至今烨于丰碑维万历十有三年乙酉春不燠沐夏无澍雨麦稼焦枯农夫闵闵朕忧人之本愀然疚怀既躬自暴露步祷郊仍不爱牲玉并走羣望于是命太监某以五月某日往祷于龙王庙馨香甫致玄云四合浃辰之间嘉树屡霈郊野沾足枯槁勃兴百姓驩呼三农抃舞冥佑神力可见于斯而太监某奏庙经久圯漶屋宇寥落不足以妥佑明神为民祈报朕慨然念神之攸栖爰出内帑金钱重增葺之朕惟帝王虔共恤祀岂以媚神亦惟元元是庇夫不为民而致力于神朕无取焉今神体朕忧民代天行雨化荒为穰易沴为和而朕式恢尔宇以昭玄贶而对嘉生为元元展必报之义斯亦足以称经祠而垂之无穷矣是用为之记而系以铭曰　于赫龙王　不显其光　上下帝旁　嘘翕无方为雷为霆　为云为雨　有开必先　靡求不与我求伊何　黍稷稻梁　尔与伊何　千仓万厢眉出之下　龙王之宇　迄用康年　谷我士女 

　　○拟进士题名记 

　　万历某年春礼部贡士某等若干人于廷　上亲策问帝王所以有为无为之道拔某等三人友第余　赐进士出身有差故事当立石题名会时未皇越癸未有司以请　上若曰惟是国家鸿典所以志名核实绍往诒来其曷可以巳遂诏有司□□题诸进士名而命臣某为之记臣窃惟古今得士之盛以虞周为称首当重华辟门帝臣敬应相与奋庸熙亮以宣中天之光及执竞遏刘耆定厥功而疏辅先后不二心之臣襄大烈而底永□策勋树绩烜赫炳烺更千百年而始有起而记之者曰舜有臣五人而天下治武王有乱臣十人第以数记而不名而至于今即初学蒙士试问以所谓五与十其人者则其为某为某类能举名而称偻指而数也今　上神圣与重华执竞媲隆而文治有赫函夏昭明即虞周不啻焉则所登延士视敬应不二心之臣岂异也哉夫名出乎实实出乎心一谓之名也有宣朗彰彻家传人颂而有玷垢污浊为世所指訾有垂竹帛光史册流异代之声而有冺冺无闻与草木同朽若是者何则其心之纯杂实之隆污异也彼虞周之士惟其有敬应不二之心以输于上上欲有为则臣代其劳上欲无为则臣献其功是以腾茂实而蜚英声揭日月齐天壤犹之乎宫皷之钟皋鸣之鹤不可掩也夫以心求人人皆可致心乎皋夔皋夔巳心乎旦奭旦奭巳臣愿多士不二其心以茂明其实殚力竭诚聚精极虑捐私便而急公家以毋负　上登延之恩而弼成其有为无为之治是惟　上所为命立石而使臣记之之意臣某谨记 

　　○赵州知州李公祠碑记 

　　赵在畿南当四通五达之衢氓称劳止嘉靖之季公私赤立剥肤椎髓氓益瘵甚蜀李公乃用都水郎出□□公故负奇棱棱有气节既至赵所为节啬剔革以燠休照沬赵者无不为也于是赵故大石桥有糵税岁可千余缗往弗丽于守藏公念此旁入之利不上输国而下归民而安所寘此且今民苦诛求驿置外更滋以里甲供亿不赀辙亦甚涸巳独奈何更私其所有斗升之水以自润而不捐以沽之于是奏记当道请以糵税抵里甲正输着为令公为赵甫八月而去去而民貌公为祠与徐公蔡公并尸祝之公去之后而郡有城役移糵税佐工自是岁输为府藏物至今癸未而公子官谕公自蜀来告赵赵父老环宫谕公泣曰惟先公实活我氓今泽阏矣公宁无意振之乎官谕公低回留之不能去于是移书中丞宋直指汪公如父老指而赵父老亦相□诣两台讼言其事下郡议乃复以三百余金子□赵父老以为即未尽复而此岁三百余金者谁之赐也吾赵今所沾岁三百余金而公初实以千缗岁遗赵也且又安知其终不尽复而吾子孙不取盈于公千缗之赐也公以无穷之赐遗我赵而我赵厪厪尸祝公于列侯间庙不独临牲不专刲崇报之谓何于是更相与卜地为特祠祀公祠成而父老以其始末请史某记之某惟民之利可因以佐民者往往而有自典民者不能尽心以振元元之急不忧越瘠而取秦肥接绶而□者辄以为是前乎此者之所染指也而重于暴瑕后乎此者之所厝意也而重于窒窦浮避皎皎之忌而阴济龊龊之私悠悠者皆是有如公远缁于往剏轨于来以八月之官为民千百禩之计几何人哉不习为吏视巳成事公业巳建设长利矣而未几而罢罢而仅复抑何规者之难而随者之不易也余所闻树黍者不获稷既以予人巳愈有既以分人巳愈多以公树德于赵而其民戴之其子飨之公不负赵赵亦岂负公哉即守不及期年官不逾五品视彼驰悠陟膴而泽斩于生前庆哀于身后识者□□处矣祠成赵之大夫以春秋率赵父老子弟有事其间刻像在目口碑在耳必有慨然流国子遗爱之涕感平阳画一之遵紬绎公当年遗事而慎守之而方且图其所未尽复者此实公不死之心亦赵人所以不忍死公之意予故记以告夫后之守赵者公讳某字某富顺人庚戌进士公生平治状详具赵文肃公志及甘宪副记中予特记赵人所用祠公之大者祠在城某隅为堂三楹寝舍庖湢咸具门外竖以棹楔左右甃石为池杂植榆柳壮丽倍故祠而伏腊香火之供则有致仕寺丞赵公价所捐地四十亩在焉是役也诸荐绅耆老各以木石钱粟来赵守何君捐俸佐之始于癸未十月成于甲申十二月董其工者州判李邦魁义官檀鲔禹应春而领祠香火则道士某也予既记其事而又系之以辞使歌以祀公辞曰　烂昭昭兮崇祠层栋兮飞榱公之神兮干绥怆怳兮予思公隐轸兮我氓肇锡我兮实緐音盘马髦饰也又音烦多也緐偭遗则兮何人众思公兮不敢言折琼枝兮山际采芳蘂兮水澨纷士女兮蹶蹶拊坎坎兮吹嘒嘒飙为驾兮云为马神翩翩兮来下举予觞兮心写公安之兮予舍 

　　○勑建仁寿寺记 

　　都城午门外数里许有寺曰仁寿者我　圣母仁圣懿安康靖皇太后所建而我　皇上肇锡之名也先是　圣母特命内臣诹选名胜作为梵宇以荐　穆考冥福祈我　皇上螽斯麟趾之祥既得斯地乃出宫中供奉羡金以万历二年庀工营建其制前为山门天王殿中为佛殿旁为伽蓝祖师殿后为显德殿为方丈为僧舍而方丈之后复以十三年　命尚膳监太监周贵造延寿藏经楼左右配殿及僧舍缭以周垣　赐地百五十亩庄舍七十二间课其岁入为神供　命僧明忠主之御用监太监刘彦典领焉缔构丽密象设庄严称所为崇祀之意　宸衷慰悦以为我　圣母敬共明神异文咸秩锡羡之休无疆之庆于是乎在　钦定名曰仁寿　命司礼监太监张诚立石纪岁月而诏臣记之臣惟佛氏之教即心而证故三如来身六波罗蜜率以慈悲利济为本发一音而吹万有衍方寸而弥大千拯救浊刼焘载恒沙其为功德至于不可思议是以历选列辟并存其教类禋望徧常祀之外乃有崇基表剎灵宇精庐亦以示一人之明诚系烝黎之皈依有其举之未之废也我　圣母至仁好生善果宿殖启佑我　皇上以玄德陶万品以仁寿域羣生践祚以来蠲恤之惠四敷停刑之令岁下节浮冗之供申贪残之警药病食饿加志穷民元元之众莫不沾濡浸润于德泽之中欢欣鼓舞歌咏太和治理登闳逾越绳契即佛力不至于此巳乃犹不遗象教缔胜人天取真如不仁之宗助清净得一之化以津梁国土舟筏众生登之觉途而跻之乐界臣尝绎大易神道设教之言缘皋陶奚斯歌虞颂鲁之义谨稽首顿首恭纪成事而系之词曰明明我　皇握鬯凝鼎濊泽湛恩旁薄溟涬亦有　文母拥而佑之迈任越姒斯漙德施楫舟?犬若航爇菩提炬以右　穆考以昌圣绪乃营梵宫于离之方役不烦民费不及公虹蚬梁栋日月户牖启彼玄关弘兹妙有慈云普覆惠露广垂无小无大是冯是依究厥冯依岂曰佛力拔沈拯迷维　圣之德同归化境咸获福田华胥之世谁能名言惟祝我　皇万万岁寿永奉　慈闱天长地久臣庸作诗志孝与仁彼刼有坏此勒不冺 

　　○雒阳县学新建文昌楼记 

　　雒阳声名文物旧矣明兴以来鹿鸣之所宾南宫之所荐出于邑庠者项背相望迩乃稍稍不如前每三岁贤书见为寥简盖亦有才誉之士屡失有司者往往改而就郡庠辄得意去邑之人士相与求其说而不得也以为郡庠所隶强半亦雒阳士邑士宁不郡若乎往登选之数几与郡中分而迩不然故不在士也毋亦其地形之犹有所阙焉自郡庠有奎楼而始盛今盍亦为楼视郡庠宜可以增益形胜震耀文明为邑士助于是相率诣邑侯廖君言而侯方以岂弟大得民和尤加意庠序事一切作人造士有裨文教者不惮为之乃用诸生指建楼于庠之巽方四达之衢命之曰文昌祀文昌星君其上而邑文学某某与其邑士某等以书来求史某为龙夫形家之言自昔有之古称相其阴阳观其流泉涧水东瀍水西此盖山川形胜向背左右之说所谓地利者是也以数仞之楼而谓足以默宰俊髦阴司文事有预于取贤敛材之数其理似不可知顾其说亦形家之所有而以一邑百里人士之所推测羣然相与归其故于此而朝夕游议翘首企足几一楼之肇造以为遇合之机则是数仞者之举废有无未必不系乎士之劝沮前郄而有司者因而为之以新其观而壮其气令向之沮且郄者油然劝趯然前即师诏傅训朝谕夕勉未必若此其速也然则广厉寓乎经营课督鼛音高役事车鼓也长文二尺周礼鼓人以鼛鼓鼓役事本作皋 【 又】 者绶也古者上之使下以仁常欲缓而不迫故名鼓以皋下之事上以义常欲敏而有功以鼓节之弗止故诗曰鼛鼓不胜。又音鸠诗□雅鼓锺□□□存乎缔构鼛皷之伐所以孙业绳墨之引所以程艺而士峩峩于于而游其间瞪眄莫非离经登跻莫非占毕高甍飞宇皆逖观闳览之所存黝垩丹艧皆绮辞藻思之所发斯楼之作其于以助宣教事化成人文岂浅乎哉夫三才之理交资而互动天有是时地有是利人有是事相待者也邑之士不狃其故而谋所以振作之者则其志壹而气之动巳于是乎征而楼之作适当斯时予知邑之士必且联翩而起肩摩踵接轶于中州使人多雒阳之材而因以为楼诧予敬执券而俟之矣楼凡若干楹糜金钱若干缗皆侯捐俸而稍佐以赎锾且为岁祲而因以佣贫民之失业者经始于正月某日告成于某月某日 

　　○重修欧阳文祠记 

　　欧阳文忠公文章节义为一代伟人学士大夫尊之当其守滁所为丰乐醉翁亭记为世传诵某每寤寐其山川景物神行而巳至其自呼为醉翁及頺然辄醉之语则窃以为此在今时善仕者所护讳而公以自署至譔次而传之因见赵宋疏节阔目士大夫得弛置自便不为苛小而公为刺史即以举职之暇相羊啸傲于山水间不惟无留连萧抗之讥适足以明其高而益增其美盛也盖公殁五日余年矣而公有祠在醉翁亭北岁久不葺漫漶倾圯丁亥春某以使事过滁时太仆少卿詹公相携祠下盖低回留之不能去云既而詹公谋之御史刘公刘公方行部界中观风考典搜遗举阙于是檄州庀役葺其倾圯饰其漫漶而欧阳子之祠为之一新属史某记之某阅国史我　仁宗皇帝为　皇太子时过滁登琅琊山望醉翁亭因称公立朝不易得尤爱公奏议惜其生不同时欲诸臣考求公所以事君者某于是仰叹我　仁宗皇帝拊髀忠谠须才之勤而公遗直幽贞久而逾曰尚能感动　明主于异代之后也公之守滁盖庆历之五年以左迁至名公重臣诎首簿领曾不几微厌薄方宣土恩德与滁民共乐字人敷化职思其居公所以不可及而或以为有所托而自放不然哉于乎士大夫卑卑浮沈吏迹之所涉游览之所经其事其迹草木腐而泡沫散者何可胜道也自庆历至今时迁世贸琅琊之山野芳递谢佳才迭滋当年諠哗之宾从交错之觥筹与晖鳯共沦而俱逝独公之祠兀然与所为亭者耸峙于峰回路转水清石出之间更千百禩傲风霜而齐晦明将泉涸石泐而公之精爽犹栖止妥右于其中四方宾客学士大夫行过而谒祠下者顾瞻相望犹俨若挹苍颜白发頺然之容见其所为得之心而寓之酒者因以遡其文章节义之美盛咨嗟感慕而不能巳高山仰止景行行止是祠所为葺而□可以无记是役也因制于旧因材于山因镪于赎役不民烦费不公取盖五阅月而告成事焉詹公名某安溪人　穆宗庙以直谏显今为御史大夫刘公名某东明人董其役者某官某名 

　　○儆庵周公碑阴题记 

　　吾师儆庵周公殁有　诏赠官议谥锡之　褒纶盖实重公其人不独以　会典纂修劳勚故语曰知臣莫若主臣某庄诵　纶言则仰叹我　皇上神明睿哲鉴知耆硕之深也某曩读书中秘事公久见公谆谆诱诲三年如一日当乙酉旱叹我皇上雩祷之时公日召诸生立馆下诏之曰云汉为忧　圣主焦劳于上百吏奔走于下若属即墨守章句无能効涓尘第夙宵矻矻敬业亦以袛厥官明主忧臣劳大义诗曰无恒安处职思其居二三子胡不闻焉嗟乎斯言斯指固所以矢心壹虑殚精毕诚通彻　宸旒昭格日鉴者乎谥法以恪共官次朝夕不懈为恪公洵有之使公不即弃捐?之重巨鞠躬尽瘁公固其人今公往矣逝川落日山頺梁坏公之平生靖恭虔慎感慨顾怀赉志而长毕者既巳拱为杉松化为虆葛惊狐兔而号乌鸢所恃以章懿扬芬明往烈而垂来禩屹然而永存耿然而不磨惟是　王言在耳后有登公之丘而论其世者其能无感于斯某拜手谨记 

　　○浮桥李氏义田记 

　　李氏自元季居浮桥自始祖至某十一世其族人率斤斤知理畏法择地而蹈闻户外诉声掩耳伏匿非有恣睢忮懻刓诈之行也乃其生殖不日引不月长盖一姓胜冠不能十人无担石之储往往仰哺而食几三十年所矣某自总角为诸生读范文正公义田记未尝不掩卷泫然沸也曰范公而在愿为执鞭所忻慕焉某困诸生十余年而后上公交车又十余年而后登第日月云迈奄逾四十既为翰林三年满其考奉　使赵藩取道故山徧省族之昆弟从子辈率窭贫不能朝夕食予乃出橐中所有禄食之余及使车所过诸公酒馔之饷与予往所买田阳羡比岁之入合之得三百金剏义田于安溪租之以栳计者三百续置共五百而属予弟廷材主其事日食人粟一升此皆　祖宗覆露　天子恩波岂某一介庸劣所能营致某私念窃禄三年耳拔贫为富不量其力得无未翼而飞之讥顾惟古语有云待河之清人寿几何赢然后施饱然后推无问彼且为沟中瘠即予一旦先朝露宁有及乎故人有问者予应之曰族小而贫甚贫甚故不得不亟为族小故易为耳嗟嗟予发短矣而心尚长倘徼　祖考之灵不即霣队予且以幼所诵者将尽行之即予无能为且有望于吾宗之后人继予而起者姑记以竢焉峕万历丙戌冬十二月也 

　　○李氏义田续记 

　　万历丙戌余以史官奉　使过家买田赡族日人给谷一升而为之记且云倘徼　祖考之灵不即霣队尚将以幼所诵尽行之而犹望有继余而起者自丁亥还京历坊局国学詹府戊戌贰留铨庚子余乃出积岁之赢自留京寓书余季属为稍拓之其田亦安溪其金如前其租视前三之二盖田少缙绅多而价涌也越壬寅余归遡丙戌十七岁矣叨列卿贰年逾六袠既　请告不出余生不□知而所为窭族计者止于如此短袖难舞初志有违聊记数言缀前记之后时壬寅夏六月也 

　　○修建巨马河桥碑记 

　　涿城北二里许有巨马河厥水自紫荆外铁锁崖来会霸水趋直沽入于海涿故南北孔道河流湍駻行者病涉每大水没溺輙不胜算先是万历改元州人以造桥请　圣母慈圣皇太后悯然念民之所苦捐赀兴剏而巨马河始有桥越万历十五年雨潦涨溢马头抟岸衡决一日　圣母于宫中语　皇上曰闻向所造桥大水崩坏行人良苦其命官修建仍出吾宫中供奉金毋烦有司役民一如元年事于是　皇上传谕臣等以　圣母德意命司礼监太监某工部尚书某谨察廉干可任者而内官监太监张进工部都水司员外郎宁化龙实董其役及化龙迁郎中则以屯田司员外郎易登瀛恊臣督率调度夙夜在公惩往戒将弥虔弥恪以万历十六年正月经始踰年而巨马河□□凡为洞门者九改造者七易去木龙骨悉用石甃高广若干长若干丈磨礲致密又数倍曩时可以通济悠远永绝骞崩屹屹乎大壮之伟观恒久之长利也役竣奏闻　皇上若曰是惟我　圣母矜闵下民始终拯援德洋恩普被暨无穷命臣某为之记臣惟　圣母　皇上履尊处邃与郊牧□□阔绝目所不接念何繇存而川泽之阻洞知揭厉之艰如见即不惮征缮责办有司劳之而以便之费之而以利之斯巳求民之瘼视溺由巳者矣况乎出脂盝之资为民造福役兴而闾左不烦费出而水衡不知又何损上益下周泽甚渥也若夫恒情易于一劳而难再举乐于暂费而倦重施当河伯不仁既成而圯民且曰徼惠之无何而重勤将作乎乃　慈衷憯怛无巳有加譬则慈母之于子与之而愈不厌出之而愈不靳不呼而闻不丐而获即以所覩记　上德至仁未必及斯推此类也痌瘝在民何所不轸膏泽在上何所不捐诚可以济众即罄竭奚辞诚可以捍灾即绸缪曷计盖我圣母好生之德而　皇上承之诸所为赈饥蠲逋咸造罢织恤狱缓刑靡匪此心川梁之廷固□□念耳今易圯以固饬旧为新巩百千禩之安贻亿万姓之利四方仕旅商贾毂击肩摩于于然即康庄而履盘石长不知有涛澜溧荡之惊朝涉宵齐之难益忭悦讴唫颂功赞德愿我　圣母　皇上茂祉遐算与　天无极臣拜手稽首恭纪其事而系之诗曰涿鹿之间厥河巨马自昔无梁岁多□者　圣母轸民金钱斯舍石梁初施沈灾方洒属岁疆圉霖潦奔澌沙隤淖宿岸坼梁摧曳轮濡尾行旅其咨　圣母怵愓哀我人斯曰此津梁四方辐辏民之病涉为我心疚予作予成是图是究取我脂盝筑彼泛溴我　皇受指乃召司空廸简乃僚载缵尔功取坚易瑕鉴始厚终琳琅簇簉仆斲磨礲及瓜告成勿亟而迅金堤倍广玉虹加竣奔涛不突方车可躏翼燕绾齐跨赵临晋昔也褰□或沦或濡今也掉鞅载驰载驱颂沸于津歌腾于涂无小无大鼓舞驩呼曰此弘济万世之泽拯我沦胥措之袵席　圣母垂施　上帝申锡锡尔繁厘以报尔德于万斯年翊我　圣皇令闻不巳四方为纲如川斯至如河斯长铭此贞石昭示无强 

　　○彭水县新学记 

　　彭水学自宋绍兴建于县治之南元末毁　明洪武八年重建至某年徙县西城隈临壑迫陿堂序不足周旋士无弦诵之舍自永乐而后彭水士□焉不登于贤书即称茂异岁得循贯鱼充额贡尔矣士自分无所发舒则益怠厌间相咨嗟以为学咎而闻治北里许有地一区父兄相传谓宜学□是尝议迁不果于是竞心向之而会黄侯来为令仁爱好教化士相率以迁学请侯往视其地有山自西来踊跃峭拔罗列屏障迤逦为周原夷□□垲一峰拱立三水潆纡洵可学也即为请于当道报可而侯先出俸缗贸其地更鬻故学地取其直益以赎锾市木于江伐石于山鸠工□日为文庙东西两庑前为戟门左右为乡贤名宦祠其外为棂屋门左为儒学门繇门人为明伦堂翼以崇志广业二斋而堂之左为署二以居博士某处为号舍若干间以居诸生后为敬一亭为文昌祠别为启圣祠凿棂星门南地为泮池而甃桥于衢曰玉带崇塔于冈曰冲霄凡所为增益其胜者亡不致具役具□而彭水贡生冉艺来京师致侯言属史某记之某惟自昔补文王作人其时未皇庠序之事也免置野人终日丁丁逵林间何所廪学何所讲肆而其材顾可以为腹心为好仇孔门诸贤蹑屩而从夫子自洙泗之滨杏坛之上舞雩之下至周流辙环宋木卫迹畏匡厄陈立教坐议罔有宁宇而斌斌然德行言语政事文学各擅其长出而仕于时咸有以自见彼皆得圣人为之依归畎化速肖不肃而成何必学也然而明月之珠不系乎椟而美椟者以为珠重良工之勤不必肆而居肆者以为工资夫学士之椟肆在焉土敝则草木不长深山大泽实产龙蛇所从来久远矣今　圣天子以文德照临函夏君则文王师则孔子士生圣人之世即畎亩栖而阛阓处犹将景从风动自耀乎光明而况建之学而辟之宫诵习有所庖廪有次间缺陋不称士輙得谒所欲于有司者而便宜更置之不惮一劳蹔□以栖之弘敝而处之靓深士自通一经以上称学官弟子得曳裾挟册其中朝夕游焉而无所不适盖域良者祥集规恢者意豁观改者虑易以彭水二百年人文閟蓄之久一旦发部震蛰其亦夫有奋心岂无豪杰瑰玮之才出而应之者昔文翁修起学宫于成都而蜀大化学者比于齐鲁彭水固蜀邑今士宁渠不汉若邪夫椟饰矣而鱼目藏之□治矣而拙艺居之则其负安在士勉之矣是役也经始于万历巳丑某月以庚寅某月落成黄侯名某浙之义乌人丁丑进士董其役者某宫某得并书云 

　　○三望山修建碑记 

　　涞水邑治东北六十里许有山曰三望崔巍巀嶭凌逼层霄羣山环其左右与拱揖其前者错峙矗起四塞如屏障南一水萦纡如带所谓巨马河者也三望山诸峰之最尊者曰纱帽岮岮之前有老君殿殿之右有观音堂堂之西有玉皇洞而灵泉在殿之左朝阳洞又在泉之东其开劈经始不知何年地幽而泉秀景渫而洞窈足称奇绝而以其罙音迷深也诗□颂罙入其阻又周行也距邑既远岩壑寀阻与阛阓迥隔人所鲜至阅岁滋久圯剥漫漶莫为修饰不足以称灵异惬游览御马监太监默阳陈公既谢事好为逍遥□车辙马迹几徧三辅偶至兹山爱其佳胜乃谋之一二同志捐赀它材葺而新之易朽以坚饬敝为焕更于老君殿左剏楼数楹颜曰会仙取仙人栖居之义轩槛疏豁其上可眺其下可息而二洞一泉刊治甃砌增奇加冽亦非复畴昔之旧于是闻而慕者又各出力佐之芜秽頺落之余一日奕然为名栖余每见圻内梵官玄宇翚飞离立雄壮靓丽询厥自来往往金珰右貂所缔造盖微其力莫□为士大夫自公之暇时一相羊亦藉以舒性灵所休劳勌然其地罕凭山临水徒取结构砻斲为工若兹山岩洞泉石天然之观最为难得而所处僻左无繇一寓吾目但获挂名其间亦比于宗少文所为卧游者乎故因小用郝公为陈公请而记之工始万历庚寅落成于癸巳云 

　　○乐亭县重新教场记 

　　乐亭古卢龙地今京师左臂东邻胡南濒海其人劲悍习戎马尚义勇图经载之邑有教场距城二里许在干之隅厥土澶衍潦淖所锺而广轮不能数雉不足以驰逐邑故所募乡兵率白徒冗弱弛翫因循校阅希旷间一集而比之阗拥纷□□摩趾错曾不得成列而公宇湫陋堂序浅迫观亵而威顿有事于是者立表下漏即意斁色厌亟亟卒卒趣具弥文而巳阅时既久荒薉倾陁日以益甚岁庚寅潘公来视邑事行保甲法无何有烽警奉檄搜乘则简保甲丁壮得五千余人募师训肄因故教场地拓而辟之纵横若干步增庳垫湿既燥而刚前为讲武堂后为养威堂左右为翼房东南为将台南为坊曰容民畜众凿井二环植以树而绕以堑北有小塘通河流因而浚之裒土为□以捍冲决垦前后污莱为方田九十七亩有奇简阅百需于是焉出其贼功则兵之离次乱行者讼之论为鬼薪城旦舂者材木甓甋悉公自筹会贸以奇羡不费帑亦不勤民于是畛域弘廓位置整严旌旆孔杨金皷加震队明伍肃骑骛射疏人皆驩欣倍生武勇投石超距矜鬬乐战监司大夫行县冯轼而寓目者貌峻体肃视豁意舒校艺程材旌能劝敢甚安且谛罔有厌怠十□其技上仰其观赞颂称叹以为令绩而公顾鳃然若有遗也谓尾善濡隍易复先甲存乎事后甲存乎言不有以告来者令弗嗣事而隳前功亦惟前人之责爰礲石征予记且曰不肖为令满秩幸逭于辜盩被　玺书之锡有云朕不忘东顾尚其容民畜众曲轸周防俾闾井敉宁凡不肖所为矻矻惟闾井是计惟圣天子德意是承是宣用敢恭揭　丝纶施之棹楔以振扬威武耸厉兵士凛然若　天威之临之也盖仲尼系师曰水比于地夫地以有容善畜而水比焉兵犹水也畜而后可用容而后可畜故场圃之步武悬而众以博陿其观矣坛宇之规制易而士以锐缩其气矣经生试吏墨守旧贯之文狃裕蛊而重革言因陋不更踵敝不饬备衰防弛保障谓何乐亭为畿辅岩邑一旦屹然如长城藉令继兹者绸缪涂蔇绎而勿失敉宁之庆讵惟乐亭九重可长无东顾忧胡尘倭侵永静全销是则公所为拳拳之意公讳某山东夏津人与予同举癸未进士始令雒阳既固始暨今乐亭凡三为令所至有媺政云 

　　○应天府修改贡院记 

　　往万历甲午余以宫谕来典应天试南京之衢号康庄而贡院道繇巷入南濒河皆庐舍障塞湫隘不足容多士肃于掫望之不称其为京闱也及入帘则堂屏后隟地不数武与阛阓仅隔一垣鸣吠諠嚣声闻帘内而同考所居俭于数楹前为廊舍从人栖止并庖厨在焉突烟人迹熏蒸杂沓浅迫闇泌不利较阅往往有不能其启处而病者而试额日浮所增号舍辄就洼处士褰裳濡足而坐其中不足则为篷舍继之余以为京闱阙事有司重用民力未之皇耳迨戊戌余贰留铨摄他曹都人士以闾阎事来告言余察所患苦多端而秋闱其巨者大都凡百共具悉取办民间即予之市直□亏折繁难民不胜扰岁庚子当大比之期大京兆熊公悯然欲蠲之而少京兆徐公先是甲午提调顺天尝为畿民有所条上卒行其议辇毂下一时赖以苏息至今便之公以为吾所巳试何难哉无何熊公请告公于是程赀度费制器庀物器不民假物不官取尽蠲市廛所患苦而蠹袪用省更有赢羡比撤棘而核之得千余金焉乃为六议拓辟增改其有成画画定而后经营□□羡金之外无别赀无溢费也今其前则东西棹楔内濒河之地悉为扶阑廓如矣其地则贸民地数丈置闱中与阛阓隔绝内为庭除外置铃柝邃如矣同考有堂有室爽豁而靓深启处安较阅便矣号舍庳者垫之不足筑之易湿为燥增少为多士得安其身毕其技矣至于明远栖孤高善圯今甃以甓绸缪巩固省频修之费而弥封誊录联署比屋则取而东西置之以别异远嫌防范之密识虑之周尤前人所未及者也盖天下财顾调度何如耳南闱八县之供以五六千计昔不加损也且民则扰而官无铢两之赢今不加增也乃用则赢而民无追呼之扰此其故何哉余谓士大夫繇棘闱起家试有给试而得隽有晏有坊有续食仕有禄有薪皆民奉也一日得权受事亦当念民疾苦而爱惜其财力?利除害令民受福而后可以明　国家得士之效为斯民□为棘闱光不然者安然而享之漠然而视之以民瘼为俗事以躬亲为失体钱谷屑越而不知羣小干没而不问　朝廷取士谓何斯民出力以奉士谓何故每三年宾兴士则扬眉民则蹙頞胥吏以为市闾阎以为阱然则大比之举不如废矣余故于南闱庚子之役有深喜焉是役也经始于庚子某月落成于辛丑某月而徐公入计太常郑公摄京非事与有力焉皆可书也徐公名某长洲人熊公名某南昌人郑公名某缙云人乃贡院剏修始末具府志及院碑中不具载 

　　○紫溪苏先生祠记 

　　盖道未有不从淡人者也今夫水惟淡故可甘可苦可酸可咸以无味而能为众味夫道亦然君子之道始于淡而不厌淡则欲寡外不足而内乃有余故尼父以屡空进回而以货殖绌赐夫赐之于回也岂待知二知十而别哉一箪食而瓢饮□□绀而表素而两人者之品大径庭矣何者味弥□道弥近味弥浓道弥远也余尝持是以观世之士大夫贤者必淡未有爽者而于吾乡得紫溪先生先生才高而学博科巍而名章环海之人读先生制举之文□□为儿说生生篇诸书莫不知有紫溪先生者而先生泊然介然视世之腆膴芬华一切不以入其灵府故其视学两浙惟知兴古学树真才尽谢诸干请即有谣诼之者而不顾也其副粤宪参粤藩盘桓乎苍梧驰驱乎岑溪六年之间人曰滞矣曰不滞也瘴乎曰不瘴也时有门下士为政先生移书不佞寄语之第曰某贤未迁某贤未起语不及私也其致政也以□□之行贺毕而请人无知者及见其疏病也或言先生似不病者曰似不病乃病也铨部以先生不当予告更推择为贵州观察先生卧不起又以先生不当贵州欲移之中土先生益坚卧不起曰病锢矣不能行也盖先是黄州耿先生尝对不佞谈先生不佞曰先生忠信孝友仕不择官不择地家不求田不问舍是其为人尔巳矣先生归而绝迹公门结庐先陇盖未及二年而殁当其病时每对其友人言吾生有涯吾位吾年吾福泽袛是如此足矣足矣徧召所亲与诀别而属其子曰衣有故衣棺无过数金吾亲殓故薄也嗟乎先生于先生之际其淡如此而又何有于世之腆膴芬华在身之外者哉故先生居仅蔽□□食仅具饘粥无余财赢蓄以遗子孙惟其教在两浙泽在三秦百粤而其讲说著作之在于世者炳炳烺烺则先生之所为不朽耳传称贵而能贫夫贫何容易非能者不贫非有道者不能也佌佌有尾遫遫有谷其受享岂不丰美而没焉以生冺焉以死且有生而人恶之死而人快之者矣善建不拔彼生荣死衺者何人哉明自卑渫而财虏之甘焉盖吾郡有虗斋□峯二先生祠皆特祀至先生而三先生学宗虗斋节侔紫峰其进退相类其讲觧足相发明而其文词风雅抑或轶而上之乃其味之淡一也当斯世之頺靡而祀先生以毘□前修激励后死维持风教砥柱波流所关巨矣先生晋江人名浚字君禹紫溪其号祠在学宫东偏紫峰先生祠之左郡守窦公某实采博士茂材乡父老之议白之学使者沈公某主持之中丞金公某直指张公某咸以为宫而同□□君某别驾陆君某节推卜君某县尹徐君某相与共赞厥事遂以万历庚子六月祠成奉先生主妥其中而不佞某为先生门下士为之记 

　　○梅溪志斋陈先生生祠记 

　　士大夫羔羊蟋蟋之风微往往背罕言而蹈在得当其服官处位好爵在前文罔在后宜有所顾惜畏惮而簠簋不饬者巳多有之矣及其免而归前无所觊后无所忌受取之柄解而不得操封殖之欲侈而不可餍则有以乡井之人供其求左网右弋明攫阴牟盖其受享其征逐其东拓西益以贻所不知何人者辄于乎取之曾不念夫人也与吾居相联世相处者也彼见吾一日而青其衿则喜一日而峩其冠则大喜无亦谓荣可割芘可席余明可分不平为之太丘不能举火为之平仲今即不然而秦越视之又从而外府之其可乎至使耳捷音而心悸目树帜而首疾猛者择肉琐者噆肤羣苦羣诅将伺其物化及其子孙而释憾焉而不悟者犹以为外侮也夫爱人人爱桃投而李报固不爽者吾乡先辈惺吾张公尝为德于青汉里殁而里人像祀公余尝持以励躬风世乃今南安□都有生祠则志斋陈先生其乡人德之之深相与及其生存尸祝之者也先生以弦直鲠介不诣于世垂橐而归市老屋城隈以居子孙而自栖迟于其乡故所谓梅溪坝田者澹持身严训家仁惇族表正其乡而以蓝田吕氏之意联属要束之有争质之而平有为不善惮之而止有冤状间为白之不令知不受谢盖环五都之村落有先生在而雀角鼠牙之讼稀椎埋胠箧之奸寝疆不弱食巧不愚绐隶卒不民螫其民得相与耕凿树艺辑睦和恊以安于山谷田亩之间若梁津甃道其小者耳语称是亦为政先生有焉是先生仕宦未竟之绩乃尽究于乡而主爵者靳之啬之方盛年而式遄其归若将以私其乡之人者其乡之父老子弟处先生宇下愿其长生久视永庇此一方人而为之祠以寓其瞻仰敬共之一念丈乌能巳乎祠在鳯凰桥之南枕山临道前故平芜迩溪流徙祠下萦回若带山水之胜恐畏垒所未有堂若干楹堂之北为寝为愈塑先生像其中前为庭为廊又前为门大右为室敞豁完美经始于万历某年某月以某年月落成适余请告家居都人请记再三余辞弗获既奉召命入都乃为之记 

　　○安溪詹氏祠堂记 

　　詹于安溪为着姓今司寇公之曾大父曰靖者领正统辛酉乡荐授广昌令廉平正大豪强慑服为令十二年徙开州同知卒于官广昌名宦女溪乡贤祠并祀公其遗事两邑乘载焉公既厚积而薄取爰有孙宪副公曾孙司寇公迨诸子姓贵盛蕃衍皆公之贻而司寇公仕着风节退而以行谊式乡邦尤以孝弟礼法范其族人念开州公始昌詹氏而妥右无所不足萃子姓荐苾芬乃捐赀为祠堂既成请余记之余惟古人将管宫室先立祠堂不以着存之地后于攸宁者重本也今右族大家第宅亭榭充拓缔构不遗余力而独俭其亲往往祖祢之位设于房闼混家室而狎鸡豚岁时伏腊常食亵器日中而陈之使臧获奔走其间子孙先后参差拜兴无节彻俎会食醉饱而散而清明中元祭輙数日枯鱼残炙渎媟滋甚至于生日槩称讳晨疏数之文子卯之义莫之解也盖家礼之废久矣衣冠阀阅民望存焉而采苹不作相鼠贻讥何以刑家何以训俗余览汉万石君家唐河东□氏皆以礼法闻盖所谓右族大家者岂为其竣宇丰屋为其敦礼义具文质如万石柳氏故足重也不则亦荜门圭窦人耳司寇公好古执礼尊祖敬宗虽贵而遇长老必恭族人后生少有不如礼立谯之祠堂既成开州子孙岁时从司寇公裸献其中威仪伦叙彬彬秩秩孝弟敬共于是乎生和恊辑睦于是乎兴宁独诸詹人将于此乎观礼焉即力有不逮而随其所处致洁竭诚师司寇公之意亦可矣祠堂在城东偏堂若干楹堂后为寝左右翼以庑庑之后为神厨为斋舍经始于万历癸卯二月以十二月落成诸规制礼节详司寇公小宗祠述中余特记其崖略而论者司寇公率祖敦族之义以告世之为人子孙者 

　　李文节集卷之二十六 

　　●李文节集卷之二十七 

　　晋江　九我李廷机着 

　　杂着（一） 

　　◆杂着（一） 

　　太学谕诸生 
　　水兑八规 
　　议处铺行疏 
　　摄工愚见 

　　○太学谕诸生 

　　伏覩　高皇帝圣谕云宋讷做祭酒学规好生严肃秀才每循规蹈矩都肯向学所以教出来个个中用朝廷好生得人大哉　王言夫士未有怠傲放肆营求便安而他日能为用者养士而不得其用士之过也造士者之责也 
　　百工居肆以成其事工人安心居肆则技必精而利亦随之今诸生身在太学心多不在太学□□笈初来乡思遽动或远离黉舍托处他方或欲北欲南靡有所定既不安心因生急躁此大病也 
　　凡天下事最要耐性但能耐性何事做不成何时等不到且事不繇自家安得不耐即诸生异日做官亦须及期而满循序而迁今乃有今日纔进监明日便欲出监未宜差而图差未应拨而求拨何其无耐性也夫今亦诸生不得不耐之时也而不耐者徒自苦耳 
　　夫诸生所以多方营便者惮劳耳不知人世本是劳境无论农工商贾即佛老之家其勤有加于吾道即做一官朝参政事常至饥不得食勌不得休故家语称子贡勌学愿息而事亲子曰明发不寐有怀二人事亲安可息也又愿息而事君子曰夙夜匪懈以事一人事君安可息也诸生入将事亲出将事　君安得不习劳且大学中亦何劳之有 
　　诸生他日皆有官职此时正当豫养能守法乃可以治人能躬行乃可以教人能不为非乃可以禁人能不请托人乃可以不受人请托今为诸生而放逸不检好为营求他日居官可知此　高皇帝所谓用着他好生坏事者也 
　　凡人有所干求或以患难急切犹可原也然在志士贞夫犹不屑为今以至无紧要事情辄号于先生长者之前令蹙眉而勉应之是亦不可以巳乎 
　　凡事但当比量寻思诸生当在乡较时得贡入太学甚喜也即入赀者亦慕太学之重而来耳未得望之若天堂既得苦之若囹圄惟恐去不速出不快以日为月以月为年是何一太学而甘苦之境顿殊一诸生而嗜厌之情乍变哉 
　　凡人一邂逅间尚有情意即同行数舍临别犹□眷然况师生之谊不薄而汲汲求去若以不见亲就为幸何哉 
　　诸生同学即为朋友一伦乃适巳自便不顾搀越挤人于后而自处其先推人以劳而独擅其逸所谓放利而行即朋友不怨良士亦不为也 
　　凡诸生有所向慕尚有载贽饰币介绍而请业者今　朝廷为诸生立师无介绍之劳贽币之费经术可以相证文艺可以相质而顾不然者岂非所谓甘于所闻淡于所见耶 
　　道本易简事无繁难今太学规矩存者什仅二三而余于诸生未尝责以苛礼束以峻法不近人情也诸生但视为易简即易简矣视为繁难即繁难矣 
　　诸生不必尽能文艺也文艺不佞故业固能谭之即诸生不习为文人伦日用尤是真学如有饬躬厉行执礼守法勤谨敦笃者余爱而重之在文艺之上也不然而怠惰放肆营求便安蔑弃礼法玩视师长败羣伤化即文艺科第余不愿友焉 
　　选贡为实太学也诸生入太学为卒业也间有授徒以佐资斧特其私者　朝廷所以招徕诸生□诸生所以来岂为是乎余昔恩贡入太学亦授徒城南未尝乞假正历八月未尝旷一日诸生惟一勤则学与教两得之矣即力不能兼断无有以私夺公以教废学之理 
　　诸生惟专心于学朝夕课程出入礼法则淫僻无自而生可以保身可以保家可以全名 
　　凡谈者率谓走班课程之类特文具耳何关于身心性情何与于纪纲法度此何要紧而必欲强诸生耶不知凡一切礼法吾人所终日行终身行而不敢废者皆文具也若舍此文具则身心性情何处着落纪纲法度何处安顿衙门不成衙门世界不成世界矣或又谓礼顺人情敷教在宽不知顺者体悉非放纵之谓宽者和平非姑息之谓且诸生百千其众法不画一则人有幸心傥于其间有所彼此诸生有辞于我而我无辞于诸生此所以宁失情而不敢失法也 
　　诸生一切差拨有序出入日用旷压有籍两厢序则亲查籍则手注私既不容弊亦难作切勿萌妄念以师长为可欺以胥史为可托徒自坏耳不欺贞士也知其不可欺而不欺亦聪明士也 
　　余莅任之日聚诸生于明道堂所面谕之者如此恐其听或未审或忽而忘之也故刻以授焉 

　　大学文体 
　　太学琐纪 

　　△大学文体 

　　一遵朱注为苐一义异说者扑责 
　　一文字须就题发挥衬贴毋得自为议论不顾本题 
　　一文字股叚起束自有定体以齐整紧切无一剩语为佳毋得任意驰骋 
　　一题目乱者尚须整之未有题本整而故乱之也 
　　一题目两截者两截做两扇者两扇做乃为作家惟语意紧串如敬其事而后其食之类则当□做 
　　一破题即用圣人大贤等字原不妨于高古 
　　一承题不得与开讲相连 
　　一开讲不得用尝谓即用夫子孟子一语弁之或间用且夫何害 
　　一文字即用五经尚须拣择至于秦汉子史尤当取其醇正者用之要以典雅为佳近来不知此意故文体不正 
　　一佛书字面最不宜用且近来所用约之不过数十字耳此可一剽而有也有何学问而争趋之诸生有不戒者抃责 
　　一缴题母与结题相连即用大抵虽然字样何妨高古 
　　一近来文字好讽切时政如章疏然既夫圣贤语意亦不类正人君子之言还要浑厚 

　　△太学琐纪 

　　余自万历丙申七月受事大学所斤斤与诸生要束者惟太学条例而其它一二辄从考览志书簿籍或廵行周视间得之时稍有所发明申□□□赢缩而时记注焉迨丁酉六月积若干条授□□而以其琐琐无当于菁莪之教闳巨之规也命之曰太学琐记云 

　　一选贡 
　　一清黄长差 
　　一天财御马二库短差 
　　一承运库长差 
　　一参表差 
　　一告假 
　　一礼生 
　　一新旧附名色 
　　一监规 
　　一拨班 
　　一监生粮膳馔 
　　一季□ 
　　一堂卯簿 
　　一监内各处门窻俱全镣扣无缺今泒定庙户看守打扫不令轮流如有违失便于责治 
　　一号房 
　　一瞻拜引导 
　　一元旦次日九卿瞻拜 
　　一岁暮祭土地祠祭门 
　　一丁祭 
　　一朔望事宜 
　　一官舍 
　　一器册卓凳 
　　一纸札 
　　一膳馔及工食并诸费 
　　一籍厅纸札 
　　一馔钱 
　　一役银 

　　?一选贡 

　　选贡有正历无杂历及各差其出监一年为期此系题奉　钦依盖欲今一年新旧相接大学常实故不敢先期而拨即告假改南不从也要无失选贡实太学初意耳 

　　?一清黄长差 

　　三年该拨百名丙申年拨三十四名丁酉三十三名戊戌三十三名而百数盈矣一岁中每月三名正月闰月不拨又条例旧附二月新附四月至甲午年一应长差　题并杂历则月日如杂历例矣寻以部　题另拨乃酌定旧附三月新附六月而有援旧例者不敢从也 

　　?一天财御马二库短差 

　　一年共八名两差间拨 

　　?一承运库长差 

　　一年十二名月拨一名 

　　?一参表差 

　　一拨四名丙申八月部取八名因执旧额告之后所取亦四名止 

　　?一告假 

　　长假远方限一年近半年旷假两月远方有长假无旷假载在条例或限外加日或远方告旷或告长旷假混者不敢准也 

　　?一礼生 

　　启圣土地二祠礼生朔望外仍一六到班亦欲劳逸不大悬绝耳 

　　?一新旧附名色 

　　繇生员来者为旧附则通知簿书曰附繇民生为新附则书曰俊两者外更无别项名色致杂而多端 

　　?一监规 

　　背销限一月销后则旧附得造粮故早销不准迟销作旷载在条例有不如限而直以其便来销者不敢从也迟则查之早则候限满方与注销 

　　?一拨班 

　　班簿六堂相挨格眼巳定且六堂皆师惟次所值耳而或有愿拨某堂自择师者不敢从也且彼实利其熟识于本堂亦不便 

　　?一监生粮膳馔 

　　每月朔于厢散给钱多则膳亦用钱不准代领其不到者不拜　庙可知即扣以助贫 

　　?一季□ 

　　丙申丁酉二年经考三次卷弥封不编号不用总甲弓手不搜检以养士气其坐分三处举官恩生岁贡居中选贡居东俱繇东进例贡居四繇西进查混坐者其赏给纸价复讲赏纸可用抬连每刀银壹钱价廉而诸生得用胜于名为绵纸者 

　　?一堂卯簿 

　　监生久不到班者阅簿可查 

　　?一监内各处门窻俱全镣扣无缺今泒定庙户看守打扫不令轮流如有违失便于责治 

　　文庙　启圣祠　敬一亭　土地祠　右庙户某某管 
　　彛伦堂　两讲堂　明道堂　射圃　两厢 
　　右庙户某某管　大门右庙户某管 
　　退省号房　右庙户某管　南号房　右庙户某管　东厢官宅　右庙户某管　西厢官宅 
　　右庙户某管　两厅并廊下丹墀并钟皷房 
　　右两厅皂隶管　六堂并廊下丹墀　右六堂皂隶管 

　　?一号房 

　　革去顶首先尽岁选贡认住以及例贡一生两间 

　　?一瞻拜引导 

　　凡京官繇科贡起家者俱用礼生引导但有乘小轿至大门外着守门庙户跪禀云瞻拜俱乘马进 

　　?一元旦次日九卿瞻拜 

　　按仪注但延入神库坐茶揖别而巳今只备茶火盆不敢以头脑酒亵尊亦不具攒盘饼犒其轿下人以失太学之体 

　　?一岁暮祭土地祠祭门 

　　丁酉岁暮用猪贰口共一百七十斤凈肉一百六十斤时价每斤银二分羊二只约银八钱余果品各有定数其颁胙两厢猪首各一重□□斤羊首各一共重十斤厅堂官每位猪三斤羊一斤习礼官每位猪二斤羊一斤掌馔吏书如之门子二名共猪三斤庙户十三名两厢皂隶十七名各猪一斤胙尽而止不补胙 

　　?一丁祭 

　　丁酉春祭先期行手本于太常寺云往年胙不匀颁辄费买补费不足惜而借胙于市士大夫不沾神之实惠良为缺典虽额数有定但令丰足庶可匀颁是春太常之牲比前加意监胙官用心监视关锁庙门毋令两厢皂役恃厢混进获得庙户盗肉至一人数十斤者而所送□□羊豕之首重如岁暮尽肉以颁莫不沾足礼生例无胙兹受肉一斤者二十八名至有余复有加颁而补胙之费可省其细数存于东厅薄厅又旧规每祭两县觧银四两充颁胙等项杂费不足更益以簿厅银三两五钱是次刷印颁胙诸帖用残柬而担盒等项东厅用银止二两三钱 

　　?一朔望事宜 

　　守庙者朔望前一日亲督庙户洒扫　庙宇拂拭几案洗涤酒爵磁盘及木?匋枣点检香几炷烛几对至日未明入　庙亲督礼生陈设焚香燃烛务极精虔庙户令捧至殿门外勿进入次及两庑亦必躬亲宁稍从容俟巳端整然后至致斋所说知　启圣祠如之 

　　?一官舍 

　　旧房八所其四所并清出一所巳重修造新买五所及赁没官房三所原自新整吏书房坏者亦巳大修此后新官修理之费吏书年例更不复给少坏自修大坏官修又旧房相沿顶首今俱候升任之日官为处还此后莫索即有修改小费巳矣 

　　?一器册卓凳 

　　前殿两庑后殿几案炉瓶烛台俎豆尊爵氷盘乐器路灯俱巳稽查修造无一缺坏六堂卓凳每堂除卯卓三张外各卓二十凳二十火房卓一椅三至于明道堂揆历西讲堂考新进大堂听讲射圃观射到处各有卓凳不须那移又新造卓二十八张椅二十张分贮两厢各刻东西庙字号帐被床褥帐钩面盆烛台瓶壶等器藏库件数在册备丁祭待客之用 

　　?一纸札 

　　刑部纸每年四十八刀纸欠坚好丁酉三月行手本于山西司折价每刀二钱春夏二季折银四两八钱支出银贰两八钱买湖广呈文纸十刀遍糊六堂窻格又每丁祭太常寺转发两县所解糊窻纸十五刀皆小而腐丁酉春丁行手本太常寺转行两县折银一两九钱六分买湖广呈文纸遍糊两庑及彛伦堂前后窻格又西厅课纸每季八钱五分一向取之簿厅查得太学志原系顺天府纸札数内今改正于籍厅取之 

　　?一膳馔及工食并诸费 

　　细查太学志书历年收支簿乃稍得其原委今立簿厅馔厅月给簿各一扇刊刻应得银钱月尽而给以朔为期不得预支滥支此外如东厢水夫带供东厅之水每月工食八钱以志书原云量给而东厢官舍又有苦井也各官赁朝房初四两四钱后倍为八两八钱今以免朝辞内相不赁矣 

　　?一籍厅纸札 

　　丁酉年五月顺天府送到两县纸银二十三两五钱二分即顿买上白抬连纸一百十八刀每刀一钱并车脚用银十二两黄连七纸六刀每刀六分半共三钱九分因须知监规书板糊模而监规窄小与纸不称各重镌刻须知银四两五钱三分监规银二两三钱五分俱用前银仍为刷印匠置刷案五副并旧案二副做小几二十四块可免其东那西借摘门为案阁砖为凳之劳且损也以后无镌刻造买之费则当有余银而书楼东贮十三经注疏西贮十七史其旧板贮之楼上虗其中楼下五间时常洁净便于监督料理公务及季考看卷与不时燕坐至于此楼于系重大向匠役居宿乃有炕炉今俱不许至冬月不刷印不但各衙门可辞即　进呈亦俟冻解盖防火为吃紧耳 

　　?一馔钱 

　　丙申丁酉年所入时估约八百金较之膳夫麦豆银可当三分之二其赀不薄不敢轻费多给及以钱准银有所从宽故两年间将两厅银钱通融使用大有裨益 

　　?一役银 

　　查辟雍纪畧库子二名掌馔支一名分顾二名看库其一名公贮支销此一名银十两因其自赴兵部关领埋没久矣今为属官赁没官房一所将此抵助 

　　○水兑八规 

　　一清本原 
　　二杜需索 
　　三革保家 
　　四勤督视 
　　五谨验牧 
　　六戒买筹 
　　七禁攘窃 
　　八便囤牧 

　　△一清本原 

　　夫治人必先自治巳一苟且则气不浩然不得不姑息即有教令原不敢责人之必遵也惟操持洁白一毫不苟使羣下严惮慑伏则令行禁止矣 

　　△二杜需索 

　　官攒有职有俸门皂有工食书手向无工食今亦处给玉于囤夫等役各有应得足酬其劳矣今设一单前开应得之数后防需索之弊给与粮长填注粮完粘状投逓而所司仍不时询访庶弊可清也 

　　△三革保家 

　　每见保家之禁非不谆切而不能去者需索多门粮长不谙故倚保家为之使耳今设单□开应该项数俾粮长执此以与之了然明白则保家无所用再有设局作奸者尽法可也 

　　△四勤督视 

　　兑司虽在场然或坐而付之仓官任其苛狥故往日有作弊银弊乘怠生也惟督视勤则簸扬稻碎一一经目人不能欺弊无所容虽劳且亵然吾辈职思其居当如是耳 

　　△五谨验牧 

　　水兑之米散之军士牧或糙湿则给不实沾狗此之情必饮彼之恐况诸所体悉方便者巳多矣米非干圆洁净勿收即请嘱求宽者勿听虽严而不为苛也 

　　△六戒买筹 

　　夫兑以兑米非兑筹也令得买筹弊将无米军于何给场不可废乎不但正耗米不宜买筹即筛出稻碎亦令米补然后军有余粮而插和之弊绝簸扬之工省矣 

　　△七禁攘窃 

　　凡米进场时有等无赖小人数十为羣混乱攘窃粮长受其扰累无如之何须严行阑阻犯者惩之并连坐总甲不但粮长得安而肃然寂然亦精明之象也 

　　△八便囤牧 

　　水兑米随收随放每仓场不同每囤约可三四百石又多则连其囤令不隔远粮长易于看守亦方便法也 

　　○议处铺行疏 

　　题为民议难行民瘼当恤谨条补救之宜仰乞圣明裁定以垂经久事本年闰四月内准户部咨开称南京铺行方汝立等奏为奸党酿成积弊抗违　明旨蠹国殃民法纪澌灭恳乞　圣明亟赐禁杜以裕国用以苏民困事奉　圣旨户部知道钦此备咨到部查议前事臣适署部篆方汝立等连日向臣告诉臣令备开苦累曲折复加面审始得其详大都物料之办纳在　内府有纲司门筹各项之费在各衙门有吏书等役需索之费价直不敷有赔偿之苦给价后时有守候之苦惟有丝绵红花生漆棕桐数行颇称有利而带办之法不行又为豪富所专遂使利者偏利害者偏害此方汝立等所为不平而鸣者也然方汝立等疏内愿纳银输官欲官一切自行买办而岁敛众铺行之银以贴之谓之则例银此其名不正而势有难行者臣会同南京工部太常寺光禄寺应天府并科道等衙门会议巳备将纳银难行事理回咨户部听其覆请定夺外而臣愚又以为市井议未必可行而其情不可不为之体悉铺行之役未能尽罢而其困不可不为之调停臣将铺行所开苦累书册与各衙门诸臣面相质正随事讲明逐处料理大都以省事寡求体悉方便为主而臣反复思维振刷甚难力行不易有今虽巳行而虞其辍有今虽巳革而虞其复有难在征解有难在支给有窟穴根据禁约之所未易行有城社倚凭外廷之所不敢问是必仰恃日鉴之洞烛　天语之丁宁然后人人畏惮处处精明省一事则民省一事之扰宽一分则民受一分之赐臣谨疏为四条伏惟圣明裁察如或臣言不谬　勑下户部再加酌议上请恭候　命下咨行等转行南京各衙门钦遵施行臣愚幸甚民生幸甚 

　　计开 

　　一曰带办之法宜行凡户工二部铺行办纳内府及　钦取各项物料有有利者即方汝立等所称五行如丝绵红花生漆棕铜之类旧时令带办无利者以此济彼则赔补可敷此法诚行即估价不能一一精确而苦乐则人人均平法莫善于此者今除臣与工部督率所司遵照旧规品搭带办外然恐久之复废合无自今巳后行令该部着实执持即铺行有推托不愿者勿听夤缘请嘱者惩之若该司或狥情无执即以溺职议处则法令行而民志定矣伏乞　圣裁 
　　二曰可免之役宜蠲夫小民逐什一为生终日不能离市肆而此呼彼唤令其奔走伺侯于各衙门以妨其生理民有敢怨而不敢言耳今南京各衙门不但私衙日用不敢干涉铺行即礼部三节之表笺拜牌之香蜡坟船之祭品兵部犒夷之宴制锐之铅刑部囚服之布狱祭之豚工部营缮之修理都水之制造光禄寺之蜜糖国子监二祭二考之需椒油醋醅之给见今费出本衙门者支银自买费出户工部应天府及两县者取价自办即科场一项铺行视为苦海今府臣亦巳议照顺天之例雇役买办举铺行而蠲之矣惟是需索无门羣下不便明阻阴坏实为可忧合无申饬各衙门果断力行不革永革毋票取毋借办至于科场什物家火治中夏尚金议欲出银令铺行赁办而臣以为南京器物价廉不若官自制造收贮脱然无求于民之为尽善也伏乞　圣裁 
　　三曰价银之给宜速臣每询铺行所苦固多而太部者十之一而取给应天府户口食盐者十之八九然各府或不以时觧部各县或不以时觧府又或觧矣而不以时给一遇公事票取铺行及既办纳有数岁不得价者有竟无领者是以通政使杨某尝对臣言以为此白取民膏使鬼神有知祭必不享诚确论也合无自今严行各府县务以时征觧而部府又时常催督而稽查之如遇觧到银两即行该衙门知会或径发令其自买或用铺行亦登时给价如民间贸易又何累之有哉伏乞圣裁 
　　四曰需索之弊宜禁夫既令民采办矣而又加以需索□□以堪臣每询铺行皆言官价所给不亏第无奈衙门吏书与　内府羣役之使费日增月益不餍不休苦楚万般无所告诉今臣等各衙门亦巳见行振刷而将来何状则臣之所不能保至于　内府尤臣之所不敢知者乞　勑令后诸司时时严行禁戢再乞　勑监局各衙门务体　朝廷德意约束羣下宽其需求庶民可小康矣伏乞圣裁 

　　○摄工愚见 

　　一省通状 
　　一免估价 
　　一罢季官 
　　一汰冗作 
　　一择工匠 
　　一增工价 
　　一时支给 
　　一具器用 
　　一复旧料 
　　一早补葺 
　　一勤督视 
　　一明赏罚 
　　一禁扣克 
　　一酌旧例 
　　一革杂差 
　　一革铺行 
　　一议送价 
　　一议城垣 
　　一便觧户 
　　一定箱式 
　　一修军器 
　　附叶台山叙 

　　△一省通状 

　　旧领价有通状后废至近年而复然实无益于防奸草弊徒令苦于转折之多时日之延不得早沾其给耳夫苟欺即题　请犹欺也诚无欺何以通状为故通状可省 

　　△一免估价 

　　夫估价诚实估价岂不宜乎然官作估计率不实彼逆知缮司之斟减以为即实估亦减故估不以实也缮司亦不覩虗实之状第以意减之即减犹然不实也估计一定费不及估不止尚有求增者反不若不估之圆活无巳则估木植□□曾有之料耳工不必估故估计可免 

　　△一罢季官 

　　夫所为委官者以不能躬亲而委官以代之欲其稽查督率诸作头也然委官安能稽查督率彼与作头狎而共其利委官亦作头之冠带者耳钱粮之虗明既经作头又重以委官岂不多此一蠹乎夫能躬亲官可无委也不能躬亲而付之委官与付之作头一也且作头欲责则责欲革则革一名为官不能不稍存顾惜而彼又以俸薄役繁告劳称苦孰若使彼坐享安闲之福而营缮反得节省之利乎故委官可罢 

　　△一汰冗作 

　　冗作利用寡寡则冐破者寡矣而又易于约束稽查即以一人兼二人之得亦易餍也择其殷实老实而能干者留之傥工役浩繁并集而作完一处复作一处故冗作可汰 

　　△一择工匠 

　　工部所用工匠另是一班拙者惰者专以供工部之役人间之所不用者也每见其砌砖砌瓦信手胡涂用灰甚多泛散外面如癞头之象独恃□烟以盖之既不坚固亦不雅观其作手大槩如此习惯之久不可教化须别寻人间所用者用之而后工部之营作庶可比于人间矣故工匠宜择 

　　△一增工价 

　　人间大工一日价银三分三厘小工一日二分三厘工部之价不过三分二分而又不现给又经手多则实无三分二分也工匠称亏作头称赔营缮称节省而不知应募者皆拙且懒而又以其价少而不敢督促之其来则晏其散则早其大工则不实做大都三日所作仅比人间一日而人间费三分三厘营缮却费九分是以半分之省反加五分七厘之费矣计不亦左乎既择工匠而欲责之实做则工价宜增 

　　△一时支给 

　　营缮例皆工完而后领价常至数月至今作头称贷以给之不但不近人情亦何以责其冐破总之作头出息皆工部之银是工部称贷也窃谓百金之役先发十金令费过九金更来请发逐日换钱散给如人间一般庶作头不苦于称贷工乐得现钱而踊跃矣故支给宜时 

　　△一具器用 

　　器用不精不备作必不善亦且费工每见工匠所操之器轻短无力惰窳易脱其掘不深其筑不固甚至缺少而徒手以作者有之束手不作者有之须令所需器用无一不有无一不精而后事可善也故器用宜具 

　　△一复旧料 

　　今之砖瓦远不如旧即所谓方十瓦者较国初三不及一较嘉隆二不及一遇风即动少动即脱少脱而椽板见即漏矣即朽矣徒虗张其□动辄千万曾不如古之数百此末世所以为浇漓诈伪可憎之甚也砖皆窄薄每见城上补砌皆与旧砖不伦且又甚苏敲之即碎阁之亦碎一搬运间而毁弃多矣是百砖无八十之用也故宜复旧料 

　　△一早补葺 

　　凡倾頺敝坏非朝夕之故皆积渐而然当其小坏有数十钱可救者因循坐视至于大坏动费十金矣窃欲缮郎乘明轿常以所过知甚坏处而□补葺之其费甚省其功甚多不然坐幨帷之中不寓目不留心此在他郎署则然耳故补葺宜早 

　　△一勤督视 

　　余欲缮郎尝诣工所远者以铺陈食榼自随从容看视教之作法而并察其勤怠虗实时常诘问不弛鞭笞精明之效自与高坐邸中而徒以言令者相去远矣故督视宜勤 

　　△一明赏罚 

　　夫常罚所以劝惩今勤者怠者诚实者破冐者漫无旌别即岁终委官有赏亦常例视之且不及工作也窃欲时时行其赏罚如营作一所既竣而计其日不多则赏计其费不多则赏视其工善而固则赏不则戒责加焉如是而不鼓舞畏惧者非人情也故赏罚宜明 

　　△一禁扣克 

　　夫工价之给能必吏胥无常例乎官作无扣克乎则所领三分者止二分八九矣即增三分三厘者仍止三分矣何以择之又何以督之须令工匠面领而询问其克减有无有则重治不少贷而后价皆实沾事可实做也故扣克宜禁 

　　△一酌旧例 

　　今每有所需则检旧以定价曰例也曾不思物料有美恶时估有低昂即旧籍所载间亦有不尽当者而乃以前人一时之卤莾为数十百年之弊蠹故例可查而不可不酌料必称价价必依时乃为善耳 

　　△一革杂差 

　　作头以供兴作不宜别有役使故事堂司上任令作头办席虽给之官银然安知其无补贴乎又安知无乘此巧为奉承者乎是使彼借口而我为所中也诸如此类并宜断绝然后令行而禁止故杂差宜革 

　　△一革铺行 

　　凡营缮都水所需物料例皆票取铺行皂役持票因而生事铺行辄费抃发而又有交纳之难有领价之难需索赔累皆繇于此今绝不出一票但发艮付匠作自办与铺行不相干涉又何累焉故铺行宜革 

　　△一议送价 

　　工部每为各衙门修理所用吾钱粮也所役吾匠作也各衙门谁敢稽查督促者故每每延缓苟且难完易坏往往不惬其衙门之意常有后言任劳而不见德故余修理翰林詹府刑部二司太学广业堂俱不估计而约送工料之价即稍赢不妨乏则随彼自补盖我得省事彼得如意傥有差迟彼不敢咎我而我反得以诘彼即不久而欲再修亦难闲口矣此彼此两便者也故送价当议 

　　△一议城垣 

　　内外城垣岁费万金余遍阅视乃知内城原坚固可以无修不宜动称两城以虗张滋费外城工巳强半自今修理于十四门中先其易者将工匠并集一门挨一门不过三四岁诸门尽完自是亦可以无修即小修亦小费耳岂有年年万金之理故城垣当议 

　　△一便觧户 

　　余因和州芦课一觧户而知有保家之包揽吏书之常例余因是小惩而大戒令觧户将钱粮随批伺候投交时觧户另投即标查收立令赴库兑纳该库即兑该司即出实收越日□批回而吏书无所措其手保家不得笼络衙门清而觧户便似可常行而时时当询问觧户申饬吏书以加之意者也若本部日日坐堂当日亦可批回缓不过明日矣 

　　△一定箱式 

　　织造觧进红箱作头多索价银迄无准则余欲都水先造三箱一板胚一油灰一朱漆各以极好为凖而亲验其所费板胚若干油灰若干朱漆若干各以极确为凖将此三箱贮库每年做时先令呈胚执胚式验之胚如式矣次令呈油灰执油灰式验之油灰如式矣次令呈朱漆执朱漆式验之朱漆如式矣则给价于所费外每箱加银二钱又于价外加以内府导行之费定银苦干盖此项年年制造式价一定经久可依亦一便也 

　　△一修军器 

　　军器开局修造循习旧套费帑滋多器直具数而巳窃谓不如定价降式令工制造官与之买如人间一般自然器精而费省如以为有局存焉令工处局中可耳 

　　自古称有治人无治法至于临时斟酌变通岂法之所能尽要在留心加意聪明智虑皆繇之而生如免估计亦有时而可估罢委官而官间有贤能者亦可委增价而犹然怠作不如勿增诸如此类皆可以意为之即离法而实合法即用法而不泥法乃为善耳仲尼言先劳诗刺弗躬弗亲孔明治蜀桥梁道路无不修治桃崇沿边士马器械尽皆默记吾辈当法古人毋图宴安毋厌猥琐治国如家惜公帑如私橐吾辈所以报効　朝廷一日居官则一日尽职如此而巳不佞愿与诸君子勉之 

　　△附叶台山叙 

　　留都工曹领尚方杂作及城垣廨署舟梁器械一切缮治诸役岁费十余万缗量入而出无虞匮矣典守佫有司存循职而营无虞溺矣顷非时宣索动至巨万府藏为竭而中贵人督金钱者犹项背相望是上縻也兼之法久弊滋人情弛废物料工作百不如曩日报竣未几圯坏随继岁岁耗县官无巳时甚至上供诸物贾人子輙夤缘为利旁侵私割无不尾闾是下糜也区区留工所积几许而堪此再糜非重弊极困势必不止在事者盖两忧之□余以为上而糜属之上矣非吾所得为所得问也若下而糜则弊端可寻漏穴可塞便宜操纵可如意何所不得为何所不得问而因循耗废日甚一日此谁过欤善乎温陵李先生之言也吾辈当法古人毋图宴安毋厌猥琐治国如家惜公帑如私橐以报効　朝廷尽职当官如是而巳李先生摄工曹不数月诸废悉举间有应罢应行应增应减应斟酌变通咸条而列之为款二十余凿凿可见施行毋论其它即如城垣一事所费不赀袭故循常莫纠其失李先生独策内城完善可无修外成则并力而先事一隅须表里无瑕乃渐而及四隅不二三年役可罢也今司城者遵其说有成绪矣引而伸之何者能废先生画哉凡先生所为初若米盐琐碎要其终乃更简约以费为省以有事为无事此其大指古人小物必勤至于后世犹有能使材虽履屐间各得其任历事多而用心密槩如此也夫周礼各官亡矣或离索于五官或补以考工记议论樊然未知得失以余私度冬官事多难于胪列此之阙如以俟精虑者之神明而自得耳　国家六典所载无所不该乃在留工抑何仅仅神明自得无如先生凡居是曹而欲尽职报効则先生所条列其指南矣余顷亦以摄事踵先生后方有仰屋之叹读此爽然因属司务马君刻之以告同署及来者庶几当此艰匮无可奈何日相与节缩以不至重糜其于　国计亦未必无少补也 
　　题曰摄工愚见则先生所自名余不敢更城垣主意 
　　南工部设主政一人专筦自外城垣三岁而代岁费有至万四千金者少亦万计问之胥吏曰经费也每岁春秋两阅城司空与司马内外守备给事中御史期日分道而行日中会食食罢而散戊戌秋告竣余摄事陪阅匠作随行余所至輙诘之间抶其不勉者故事秩阅后率辍工涉冬及春阅坏度费为之估计估定然后修是时嘉善陈君摄城垣余谓之曰天未寒工何为辍惟是繁巨者以待来年若尺寸之罅隙数甓数瓦之费一手一足之力宜及今修补而令匠作曰吾尚欲阅也仲冬余再与陈君阅内城则来年即不修可矣即欲完美不过一二百金足矣阅外城繇内马道行城亦可观及至一门余步出城视之则敉甚瓦甓俱无始知所修止一面阅之所见而所不见者未尝修也岂有以一面之城而不坏者盖缘诸公阅时惟舆皂所导不夹城而行内行则俱内而遗外外行则俱外而遗内官作胥吏掩饰干没利其工料以润私家为日巳久故岁修岁坏迄无了期盖余窃笑工部之修城有似饔飧饔未巳也曰夕且复飧飧未巳也曰旦且复饔古人论读书当与作别讨□谓城垣亦然夫城垣亦人家樊墙之巨者耳□□樊墙远者百年近者数十年未闻岁岁修者凡作事必先立意工部以岁修为令甲以万金为经费立意舛矣沿袭因循莫知其非也余意欲无时不修欲一修不复修夫一官三年专且久矣何物城垣独不底绩乎余视内城坚完无庸修不宜动辄称内外二城饰虗声以滋费也外城十四门有易完有难完当先从其易者并集工作完一门复修一门约三四岁皆完可无修即修而费少矣而余欲主政处外城非典礼白事毋旅揖时时乘笋舆往来廵行以工作畚锸自随工无间敬隆冬而后止百凡器械瓦甓灰泥之类无不经心经目三年不离城垣之下三年之后委官可罢匠作可散窑可撤营缮之帑可缄矣戊戌长至前二日某书于吏部之敬亭 

　　李文节集卷之二十七 

　　●李文节集卷之二十八 

　　晋江九我李廷机着 

　　杂着（二） 

　　◆杂着（二） 

　　徐文贞议谥（代） 
　　宣府镇总图说（代笔） 
　　宗藩照会 
　　奉各王府亲郡王及管理府事启 
　　德府启 
　　为晋府谕妃父 
　　为晋府照会山西布政司 
　　咨回南京礼部 
　　附叶台山宗藩纪事序 
　　知会提学公文 
　　咨访单 
　　行司厅谕观政进士 
　　序祝君明伦堂箴及示门人语 
　　申敬中制义引 
　　书哲慕编后 
　　纪梦篇 
　　题潘氏卷 
　　代跋 
　　书李公传 
　　求敕命撰文行实 
　　弟尔立圹志 
　　修学告先师文 
　　修学告土文 
　　宣府镇总图说（代笔） 
　　大同镇总图说（代） 
　　宣大图说序（代笔） 
　　敕修□岳庙碑 
　　读节孝纪有感 
　　勖会试门生书 
　　举单岩泉乡贤呈 
　　大司农张震老像赞 
　　李素溪像赞（公讳明淡惠李抑斋先生之长子也） 
　　岐麓先生像赞 
　　妻父林石泉公像赞 
　　自赞 

　　○徐文贞议谥 【 代】 

　　伏以故特进光禄大夫柱国少师兼太子太师吏部尚书建极殿大学士徐公阶禀天卓懿为国干桢弱冠抡魁人称幼达承明载笔众逊宗工然而以词翰为外篇以身心为实际以良知为印证以经济为真修故立朝而不阿补外而无愠自其司理延平视学江浙至于横经讲幄端席成均佐铨衡址秩宗中外之所践更后先之所展错亦云着白而非所难惟其晋位端揆墨臣共事譬之泾以渭浊熏同莸藏而式用遵晦之道驯其忮懻之心善类赖以保全国脉因而不绝既而墉隼弋获枢轴斯秉则反既覆之餗挽有隧之风引正人惩污吏筹国计饬边防还威福刑赏之柄于一人归政事议论之职于庶府出世溷浊而登之昭明若夫谕札三至陪贰杌木??凛若黄台之?几无横绝之鹄而能坚持左袒干转　上心张良谢羽翼之奇丙吉逊不伐之量迨乎玉几弥留袛宫付托乃采之区典礼所关人立攸萃历年既久渐至倾頺某等叨仕此邦鸠工修葺虽救偏补敝则□司存而幽赞默成繄　神是赖谨以果酒用告经营伏惟明神俯垂　鉴佑 

　　○宣府镇总图说 【 代笔】 

　　□镇本秦汉上谷郡其在一国初与辽为唇齿设开平卫置八驿自太宁予虏兴和旋废后以开平单弱无援徙卫独石而宣辽声援绝矣若论形势紫荆控其南长城枕其北居庸左峙云中右屏内□　陵京外制胡虏西北一重镇也其五路险隘则独石锁钥全镇最急而青泉马营等处咸虏大举所繇入称要害云中路葛峪青边诸地与西路张家口西阳河一带为最冲而东路四海冶周四沟诸险次之曩西路之扃不严则洪蔚急□□之藩不固则延永急从金家庄以寇龙门则沙城麻峪急从大自阳以寇赵川则鸡阳新城急繇海子口入四海冶则南而黄花西而永宁不得安枕□也自欵贡以来虏不阑入而宣镇幸息肩今按行沿边若干里高墉崇堡列城联台分□□将既饬□完非□之势于□为壮矣乃过计者谓史车二禹汤罪巳之义法周成顾命之文以更化为厚终以干蛊为嗣德补偏救弊遂良显忠　世庙得遂其本怀　嗣朝不嫌于改政轮台之悔奉天之诏方斯蔑矣夫以其造膝陈忠委曲若彼保大定功焜耀若此宜有美称以崇优答谨按谥法道德传闻曰文大虑克就曰贞以彼振藻词林掉鞅艺囿缉纬鸿业润色太平讲新建之微言窥前修之堂奥可以为文矣乃其比肩壬人左机右穽接迹浊世波荡丝棼国本危疑叔孙之所箝口末命仓卒子孟之所怵心自非妙用善藏圆机能应缄縢弗固茹纳未弘何以脱羿彀之危伸萧规之志捧日于旸谷回　天子密微曲运调停之权光昭作述之际盖惟其远猷独秉石画渊涵虑必八弦规必万■〈示冀〉是以垂绅搢笏动中机宜事平而迹不显功懋而人莫窥默奠九鼎之安阴培万年之祚此惟可与沈几密謩者道未易为浅衷弱植者言也律之大虑克就可不谓贞乎昔魏征正色于贞观杨士奇受遗于昭代而身没之后并谥文贞以今方彼殆有过之无不及矣某稽之令甲参之舆论谥以文贞洵非虗美谨议 

　　○宗藩照会 

　　礼部为敬循职掌条陈宗藩简便之法恳乞　圣明裁定以惠　天潢以垂永久事仪制清吏司案呈奉本部送据　怀仁王府教授所揭开原奉到部文行取本府镇国中尉俊庥嫡二子等共五十四位应名应封候封并殇卒位数逐一稽查登答明白并无隐漏需索留难情弊缘繇到部送司查得俊庥嫡二子等五十四位本部逐一款开于后登答明白回复其应名应封本部仍候本季奏到即与具题非贤藩加意贫宗何以有此至于殇卒册中多有不报此必人情恶死因循不报之故然在教授留心特设一簿逐季挨查亦自可无遗漏若行取勘合到日细心查核启　王奏　请仍登答到部以为常则贤藩与本部一体相成其所利于宗室非浅鲜也今准前因相应回复案呈到部拟合就行为此合就照会本布政司转行该府教授具启管理府事知会施行 

　　○奉各王府亲郡王及管理府事启 

　　恭惟　国主殿下以金枝玉叶之懿亲备玉质金相之令范德谊闻于　当宁贤声着于诸藩即古之河间东平岂能媲美凡此天潢之泒孰不皈依怙冐赞颂慈仁即职之闻风慕义亦巳久矣职叨礼官仰体　圣主亲亲殿下敦睦德意故于去岁春间条陈简便一疏钦蒙　皇上依拟职遵奉以来频覩　殿下封事为　宗室奏请连章累牍每奏抄到部查不越日题不踰季司属竭其精勤罔或停滞胥史刬其宿弊不敢需求职窃自谓职之于　宗室庶乎尽心焉耳矣惟是伏念积弊难除即职一部一司胥史数人尚有耳目防范之所未及者况在数千里外地远分疏心长力短惟有仰仗　殿下贤仁视同姓如手足恤贫困如痌瘝谊亲则体悉必周地近则沈抑易达　殿下之章朝上　圣主之纶夕宣然后应名者名应封者封应婚者婚　宗室并沭　恩波而职礼官亦得少效涓涘以报　明主暨　殿下耳不然徒恃职犬马之力空自苦辛终不能有补也伏惟　殿下少留睿思加意贫宗申饬长史司教授所等官书役等人以及此外凡于宗室有干者如遇奏报名封选婚等项速令启闻务体殿下之心贻贫宗之便令旨一出谁敢不遵则　殿下大慈大悲无量功德胜造九级浮图定享千秋遐寿职不胜瞻仰恳祷之至谨启 

　　○德府启 

　　职为　圣祖臣子受　君父作养洪恩若　圣祖子孙　君父同姓而不知尊敬体念何以报答君父他日何以见　圣祖于九京用是与二三郎署孜孜矻矻视　宗室名封犹巳名封其困抑犹巳困抑也条陈既奉　明纶遵行乃其职掌何当尸祝可任兢惭至于具启奉于袛为势隔力微之虑重勤　谕扎蔼若春温承示具悉　贵藩禄多人少源洁弊稀有启即行有急必赒行取者不留违慢者不贷伏惟　殿下留心如此职有以知天潢并受其赐礼官亦得举其职矣愿　皇上千秋遐寿永膺带砺长主宗盟职不胜忻仰祷祈之至 

　　○为晋府谕妃父 

　　礼部谕兵马指挥马照得王府嫡庶乃必有者即情爱不同名分自在为女之父者止当以樛木之义劝教其女而巳况查得王氏原系奏选一子王氏所生据呈本部手本及验醮疏内写妃马氏而次乃列王氏低妃一字实未尝称王氏为妃至于旛上称妃此必下人不识字者一时所为决非出王之意也而马家父叔遂以为王之过倘交构不巳则王益不能与妃相安爱女者固如是乎本部巳行文长史司启王善调和存名分兵马尤须劝妃事王不妬不傲安王氏所以自安也其听本部之言毋逞气生弗自贻咎悔 

　　○为晋府照会山西布政司 

　　礼部为乞鉴谗拨事仪制清吏司案呈奉本部送据山西太原府阳曲县南关一都民人马云系授东城兵马指挥马经亲弟告称经女选配晋妃被陈达道等拨王讨妾王氏将马氏金册冠服等物与妾收掌擅封为妃金字封旛可证且囚禁马氏不面七载以庶夺嫡等情到部送司案呈到部看得马云所告事情皆宫闱微暧难以轻信除将原词立案外相应照会山西布政司转行该府长史司启　王知会嫡庶之间名分当存务要调和其间使宫闱肃睦妃安而妾亦安毋得有所偏私以滋衅隙该长史司仍具文回报施行 

　　○咨回南京礼部 

　　礼部为仪注事仪制清吏司案呈奉本部送准南京礼部咨仪制清吏司案呈照得留都乃礼乐剏始之区百官森列一应上　陵拜牌习仪表笺祈祷等项站立有先后相遇有拱手有回避近来彼此参差每相争竞加礼兵二部旧居户部之先今户部有烦言矣都察院司厅旧与科道同列今科道以为非矣此在北京必有见定班次两京一体所当姿明以便遵守至于京县知县遇各部官应否停立逊让京府首领教官各部官应否回避坐营指挥遇小九卿以下应否乘轿径过即不乘轿而乘马应否开棍均乞查明回复一并依行禀堂奏批移咨北部奉此未呈到部拟合就行合咨前去等因到部送司案呈到部看得南北礼仪亦不尽同如南省之不避九卿与郎署之金扇即此一二其余尚多且今北京行仪巳有不循旧者矣若问此中见行朝仪科道列于部属之前一班而吏户为后一班礼兵为次后一班刑工为又后一班司务站郎中之下都察院三厅站工部班之下通政司经厅之上及至行礼北面则户在吏右礼在户右兵刑工以次而右司厅随其部都察院三厅与工部班接大抵不论衙门要冷惟以吏户礼兵刑工都通大为序即如本部逊仓场又如左都御史必繇尚书迁转然使户书一转左都不带衔宫保便站工书之下此类可推矣若翰林尚书科道大金吾稍不序品则以顾问符玺纠弹亲军各有说存焉至于郎官原无避者自京县至首领教官止宜放下轿帏稍逊而过如京官不避小九卿而用眼罩不起手之意若坐营指挥遇小九卿亦合下帏让路若开棍则非若责其乘轿则四品俱不应乘轿吾辈巳如此难责人矣礼者理也理得则心安在贵部必有确见惟是既经移咨理合回复湏至咨者 

　　○附叶台山宗藩纪事序 

　　往士大夫谈天下大计辄忧藩禄以为宗支无穷而穷入有限也其后诸　藩自议以岁额均给但毋逋赋不必益赋矣而议者谓　宗藩所患若乃在春曹令如荼牍如山胥如神鬼弊孔如猬毛糜金钱如实漏卮盖升斗未沾而膏脂巳尽矣因循习惯以为固然典兹曹者有太息而巳晋江李公来为少宗伯先质于当为仪制者亦以为难及受事悉检诸故牍有要例有酌例要例所严有过期擅婚而酌例宽之亡何复议更　诏仍旧例而所司遂以酌例为不行更七八年莫知其误公始正之曰酌例亦旧例也竟行酌例又奏行简便二法曰省重结曰定取期先是　宗室报生有结矣然所司置之其后请名有结请封选婚又有结且多方搜索务在得瑕重则寝轻则勘甚至猾胥受贿改甲为乙甲名既削不得封乙复以洗改为后胥所持封亦罢如此类甚多官不能诘也公于报生时即为积其父母封选及其宗邻诸人为保任者为方册胪列之五年而名十五年而封而婚至期则按册行诸　藩取之不用结也册必手批以防窜易季为一册既定则又梓小册散之藩司人给之令持以为券又悉补前此之未名封者有枉抑来诉者辄为受理其无可考者以问宗正及司封度支诸曹一有左验皆得伸雪不期年而诉者亦尽其诸以名封请者奏至即查即揭示季终即覆　命下即给勘合往勘合一通止一人多则数人皆鬻自胥辈公每藩司共一勘合榜示诸　宗不费一钱矣故事　亲王绝而进封者子孙封爵怕逓加嘉靖末年始令进封之支子皆从故爵不得封郡王着为例至是秦藩数以为请公力争　上无以夺也其在例前应加者胥辈又常以舞文得厚赂公别而着之诸　宗皆洞其故赂遂绝公又时驰书告诸藩及其用事者务便利其　宗人毋相困苦诸藩感公意皆报许公在事五年未尝为操切刻核之法而宿弊尽除　宗人大苏其大指在敏事谓一日积一事十日则积十事事愈多弊端愈起故常戒其属以吾二三同官之劳贻　宗室百千万人之便而不暇顾胥吏数十人之不便譬如扫室日日扫之则尘埃自绝矣又在省事文移小误可情恕者毋轻驳可勾稽者毋轻勘夫省一勘一驳于我辈甚易而　宗室之受惠巳无筭矣又在使事有定期如题覆如发勘合如季册皆严为之程如农畔焉尺寸不越如赴表焉时刻不后则法行事集因循怠废之病无从生矣或有语公曰　宗禄多而不胜给故多为之端以裁之公宽者何也公曰不然夫宗室之有力者夤缘展转不能裁也其裁者皆贫宗耳宽胥史而严　宗室宽　宗室之富而严其贫非所以为法也以　天潢　帝属之尊而令乞哀异姓受制贱胥非所以为等也或又曰彼　宗室之隶既挟糈而来矣即省之不返璧也徒取诸此以与彼何为且公能长子孙于兹曹乎公曰固也璧不可返而可使不再入也夫愚公移山世世不休即操蛇之神助之矣火传于薪政举于人溺职之是惧何虞其它公之所为破拘挛而独行壹意如此乃其所甚重又在立案则名封绝矣非独其身绝也即子孙世世绝矣　宗室既无禄又无他业是坐毙耳吾每举笔至此未尝不恻然也今诸　宗十六万人无不德公三晋之间刀祝相望即胥辈亦心折无后言惟舆隶三十六人盘据日久以公夺其役不无怨望公不恤也吾岂恤三十六人而不为十六万人地乎公历官所至好为人便利不避嫌怨多此类即在春曹所振刷尚多而宗藩其最大者余尝语公昔富郑公赈饥青州全活数十万自言不以此易中书二十四考今公之阴德被于诸　宗世世利赖更者何功名富贵可以易此公笑而为余具言其事使记之余尝叹世人言公清不知公厚言公刻不知公怒言公好琐细不知公乃以琐细成其宽大余与公周旋久亦庶乎知公矣故即公所言稍叙次之以俟后之君子考焉 

　　○知会提学公文 

　　礼部为督学试事宜专繁文可省通行知会事照得革类考行岁考既新奉　钦依而近来提学一官又苦不能及时铨补至于期迫廵历不暇而方教条是饰刻意工文及至阅卷不拘高下必置□题且多为绮语考遍之后可少憩而再考矣复取巳陈之文艺点检润色梓而布之诸如此类不免有分精力亦费光阴实于学政官评未为吃紧也然不一经说破不但相沿故事骤变之难即违众独行亦未容易为此通行知会将一二事宜开列于左 
　　一教条如德行止说推举要当倘不当罪坐举者如文体止说遵传注尚醇正违者不取仍降黜如此之类数语而止不必敷衍其所以然也至于考校关防等规简严为主焉用文之 
　　一批评本部做秀才时宗师蔡见麓先生考晋江县学案首卷批明顺本部考第十一名批亦通无长语也然先生以公严称名督学官至太宰老成风范如此盖旧规考案一等平通二等亦通三等粗通窃谓即此可为卷面批语如乡会中式魁卷以后副考批一取字主考批一中字何独督学批卷而以多为贵乎诚一省之通一省而计所省多矣如遇一二赏心击节处随意不妨 
　　一考卷既不进呈亦难传远况以全省之多才持兼收并录之心而加之以一番检阅删改之劳将此日子工夫可再考一二府矣不梓可也 

　　○咨访单 

　　礼部为咨访廉靖无求之士以励风化事仪制清吏司案呈照得士人有兼耻而后天下有风俗故子游宰武城圣人问其得人而子游称澹台灭明举其非公不至之一节然则士之所重可知矣今士一举于乡即志在温饱于求请托出入公门卑谄贪污廉隅尽丧他日居官何以郄关节何以远苞苴何以激浊扬清何以惩奸革弊何以绳愆纠谬何以正巳率属此其所系良为不小故前日本部议覆直指一疏业巳奉　旨通行今当　朝觐会试之期特设一单传各府州县有司咨访各地方举人不拘见任旧治但有恬静好修不入公门者则其它行可知即开列姓名注不入公门四字于名下黏连此单于见部日当堂面缴以凭转咨吏部其苦节励行卓然不凡者本部查实奏荐各有司务师子游武城之意严核公举不得但取朴愿之士当之庶激劝明而士知砥砺澹台之风行将遍宇内矣夫表扬贤士本部之责有贤而不以闻亦有司之过也须至单者 

　　○行司厅谕观政进士 

　　观政人多从役甚杂须豫传诸进士自行约束一到衙门自有规矩与外面不同察其下有酗赌好鬬者去之人欲寡道欲严若不能自制御及其有犯而本部治之则不雅矣今科进士乘马长安陌上复见前辈之风甚为可喜今不可更聅有言爱身节劳趍时从众者此乃损友庸流勿听也本部衰老矣然无一日不公座当官三事勤居一焉况茂年筮仕尤宜习勤即一揖一躬皆是庸行纵使圣人观政定是如此其退而坐房勿相戏谑或取嗔怪尤欠老成可携律令之书观览讲解可以治巳可以治人不惟吏事以为指南即在纶扉未有法律不谙而议拟允当者且向来事为能无差失一见于律有禁将惕然省改自此行法乃为怀刑及至私寓然后随意观书以资博雅荀子云其为人多暇日者其出人必不远若嬉游过从皆为无益乃讲学谈禅亦是虗幻惟能简淡寡欲学在是矣禅亦在是矣 

　　○序祝君明伦堂箴及示门人语 

　　自世儒文多质少矫之者曰不言而躬行余谓言易为耳乃言之而洞窍中窾亲切而有味非躬行之士莫能为也今夫辙不出里闬而谭四方终不能数其远近举其险易饔牖绳枢之为守抵掌而称宫阙之丽衣冠之富乃所为纵横曲折行列登降靡得而云焉夫惟四方之游而表着之立足之所经身之所履于是有其叩之而以告人也言如指掌而听如发蒙矣夫人之于道未赏身焉而侈谈之此与耳食无异故曰仁义之人其言蔼如也余不佞往计偕时遇祝君于济水之上心独仪之自是更闻君之为人癸未而乃得与君交君故名人魁士而不蕲以位显其文采蔚然足以表见于世而不汲汲于有闻其用心厝意直在乎不朽之途而真率澹泊一切世所为繁缛靡膴之尚不以入于灵府其于义命之际有豁然者一日余复得君所为明伦堂箴及其诏门人语而读之大都出于君素所力行与其所志言言可绎如听达近险易纵横曲折行列登降之谭而知其尝游四方而立乎表着也信乎其为有味之言巳余不佞不能行亦不复敢言顾感夫言之不背乎行而有味如君者所忻慕焉因受君之帙为之序 

　　○申敬中制义引 

　　制举义士之羔雉尔顾有彀率焉卑卑者勿论即出胸臆振矜其气瞋目而豪谭割古文辞妆缀之斯亦称雄飞巳而往往驰骋佚宕亢厉不雅驯以纳于作者之途犹高渐离击筑而歌易水之上怒发指冠自难与清庙明堂黄钟大吕之音同日道也盖吾师持论以典实古雅冲和显鬯为标帜余受习礲磨十余年所而始微有所窥乃敬中氏直不繇阶级而得之今所著大都言言有古人色泽而纾婉温醇绝无所谓驰骋佚宕亢厉之意盖出自性灵而壹禀于庭训究其所至骎骎乎大雅矣恨敬中氏之投笔蚤也 

　　○书哲慕编后 

　　古愚赵先生殁几百年所矣家余四壁诸孙无显者然而先生以文学行谊为人诵术闽越之间学士大夫执鞭慕之至摛辞矢咏烂焉盈编嗟嗟先生可不谓身殁名立称不腐者哉而以其身后拓落犹然未与干俎豆盖议而寝寝而议议而复寝其孙赵君某南走越北走燕儋石之储殚于道路矣余素迂间晓君以为方今祀春秋而列宇下几如置酒高会众宾沓进未尝论行程品选举而登也先生贤宜祀然责在有司要之余荣何足润枯骨余妄欲当世贤者用治命属其子曰死苐亟葬我岁时省吾墓毋函币谒贵人铭母馌学官弟子伺公府向郡邑大夫学使者期期以不急溷其听毋糈胥史徒自罄竭为也余度世未有不胡卢而咲者顾余闻古愚先生达人也先生有知傥有会于吾言 

　　○纪梦篇 

　　余时从传野肖及徐公游见公之称曰蒙庄有言道之精以治其身身不能治恶能治天下哉公即守官翰林执经　潞邸顾雅好内养之学日有余隟輙下扃面壁收视返听虗气守神乃气益充神益王一夕见梦忽之苍莾之野荟蘙之墟一道人露撮披襟趺坐公顺风而拜造而请曰愿有闻也道人瞪公有顷徐谓之曰吾语汝道道欲其入心慎其出戒之哉视汝心心不外游道乃内归公嘉泛焉若有得也召史图而绘之而以示余余见士大夫一婴世网即不能自出内支柴栅外重缠缴决性命之情者悠悠皆是而或黄白之讲而铅□之求其说诞其术诡如系风捕景迄亡验也余独有味乎心不外游之语其宗指即大易之艮大学之静不遗世绝物而涤除玄览自不获世之滋垢可以尊生可以摄身可以尽年眇哉论乎盖非公之早服而有得则不能以见梦而过此以往成然寐籧然觉并兹梦亦不复有矣且庸讵知梦之非觉而语公者之不即为公也余素无灵气常病坐驰蕉鹿之梦盖夕有之方慕公之趣顾一游其樊以息黥补劓而未能也乃为纪其梦如此云 

　　○题潘氏卷 

　　予友潘公宗以子进士君待次天官滞都门时时过予邸中一日为予言大父还金与父封御史公刲股事予以此征潘氏阀阅所繇大也彼其恻怛恩爱动乎自然形于造次视金若砾视肌若赘宁有阴觊预设以俟所不知何人而神司之天鉴之其子孙用其所不掇而常赢蜕其所不有而常丰再世而兴三世而昌岂苟乎哉夫树德如树木前者树焉后者利焉然而培则蕃溉则荣不培不溉而寻斧斤无乔木矣今潘氏之子孙率能培而□之者也其必蕃且荣者也余以是愿公宗父子□为世劝焉 

　　○代跋 

　　天官衡镜之地时有所铨次综核亦惟是旧章絜令是据是稽而载籍阙如即腹笥心秤犹或病之大宰姚江孙公以清贞表率羣僚夙夜在公动诹掌故念不足备探讨爰捐俸购书贮署中而命某勒之珉某检阅诸籍皆关　国宪裨吏治非区区邺架之比而公所属望尤不端乎谨藏广购要在顜音诵明也直□史百□歌萧何□□□□若画一奉公据典兢兢顜若之守毋有失队斯为善绎公之意而有得于斯籍尔某谨识 

　　○书李公传 

　　后人之兴替未必尽繇其先惟是善而兴者人曰善报不则以为天未定也不善而替者人曰不善报不则亦以为天未定也乃吉人为善惟日不足不以积金可遗何人亦岂以积善可遗何人惟为善而巳即为善而罔报善可不为乎施自善念而有以穷乏之得致本心之失者有如李公布衣家世积而以为施斯善哉余独爱其食饿歼寇事比吾里岁凶而中州人相食枹皷起籍令所在有□公内帑可无频发萑苻何忧焉 

　　○求敕命撰文行实 

　　□君谆宗禹蚤受书既以病辍业逐什一然恂恂儒也无市心独嘉与儒者游事先大父母孝居丧尽哀其为人庄肃其教不肖某必严于行立唯诺饮食匕箸之间少不如礼辄谯让居尝撮小学中所载先正格言书而揭诸壁命某曰为人当如是某童髫就傅夜归则先君篝灯课读某读先君亦读先君不命就寝某不敢寝其严如此先母陈氏自归先君而食□性柔和即贫无几微见于色奉舅姑谨甚先□□母感其孝临殁时并举手谢之某以菲劣徼尺寸微先德庭训不及此乃某甫弱龄而先人沦丧于今二十余年往矣兹以满考被圣天子洪恩获有　赠典是用述其行实之大者以备视草之采择伏惟台慈赐观焉 

　　○弟尔立圹志 

　　立斋吾弟也讳廷柱字尔立吾父侍郎公母陈淑人以嘉靖丁巳三月初一日生弟于浮桥祖宅父母亡时尔立方五七岁予育而教之结姻于永春陈氏就试永春入邑庠督学试辄冠诸生以选□授邵阳训导升翁源教谕卒于翁源为万历巳□八月二十六日居官仅五载年仅五十有二予常称尔立事兄如父视嫂如母其修饬类子而□□蓄函子所不及其为诸生屡以行举郡守窦公甚爱重之见邑庠所举无其名怪问校官校官对以生力辞故不举窦公曰惟辞所以当举也予出仕莱尔立家居予得无半刺入公门无得罪于乡里其为子将家人京予得不扰□传其与人处人不知为予弟其平居不言生产其铨授不言地其在宫不言俸入不言迁转其于生从有□馈有周急不问其它其在邵阳按君以予弟故削其荐无愠色此吾弟之行也亦贤矣妇陈氏婉顺善理家予常称吾弟有贤内助惜其不□以戊子年四月十一日卒距生嘉靖巳未年三月十七日享年三十继娶庠生庄君乔镇女侧室吴氏季氏尔立丧归自翁源季氏卒子男二启隆庠生聘太学生黄觐光女吴出次启邵李出女二长适庠生黄君拱奎子中熺陈出次适南京后府经历周君一骐子心灏吴出墓在洛阳桥北西塘山以癸丑二月十三日葬左陈氏圹右庄氏圹一坟坟前左吴氏□□圹右季氏圹各一坟铭曰何笃学而老□毡何□行而仅踰艾年岂命固然藏于兹阡绵绵延延 

　　○修学告先师文 

　　维是学宫多历年所既多朽蠹渐就倾頺不惟崇祀匪虔仰且观瞻弗称某等职司郡邑念切　宫墙诹日鸠工扶倾易朽贯则仍旧义则取新　殿庑堂齐以次而举少伸梁木泰山之仰用慰章甫逢掖之心谨此告弭伏祈　□鉴 

　　○修学告土文 

　　惟此郡庠　先圣先贤俎豆之地章甫逢掖弦诵之区典礼所关人文攸萃历年既久渐至倾頺某等叨仕此邦鸠工修葺虽救偏补敝则有司存而幽赞默成繄　神是赖谨以□酒用告经营伏惟明神俯垂　鉴佑 

　　○宣府镇总图说 【 代笔】 

　　宣镇本秦汉上谷郡其在　国初与辽为唇齿设开平卫置八驿自太宁予虏兴和旋废后以开平单弱无援徙卫独石而宣辽声援绝矣若论形势紫荆控其南长城椀其北居庸左峙云中右屏内拱　陵京外制胡虏西北一重镇也其五路险□则独石锁钥全镇最急而青泉马营等处咸虏□举所繇入称要害云中路葛峪青边诸地与西路张家口西阳河一带为最冲而东路四海冶周四沟诸险次之曩西路之扃不严则洪蔚急北路之藩不固则延永急从金家庄以寇龙门则沙城麻峪急从大白阳以寇赵川则鸡阳新城急繇海子口入四海冶则南而黄花西而永宁不得安枕卧也自欵贡以来虏不阑入而□镇幸息肩今按行沿边若干里高墉崇堡列城联台分兵建将既饬且完北门之势于今为壮矣乃过计者谓史车二属夷散处内地人能汉语熟我蹊径迩者潜媚夫种献女结驩抚赏厚薄易生恩怨为肘腋之虞不知各夷内附世作藩篱巳□□余年第丰其粮饩时其抚赏间察其一二骁智者优恤之朝得其心夕资其力固甚易也或又谓上谷边外咸为黠虏部落哈酋咆哮尤难驾驭顾夷性贪惏可诱以饵彼嗜汉财物因欵市羁之其绦縼在我手耳所虑者备久而懈豺狼之心易生抚久而骄溪壑之欲难餍宣兵素号敢战然熙恬不用玩愒日月将校无校阅之勤行伍鲜鬬击之志能无销铄钝敝一朝不能受甲乎闻弘治中宣镇积粟茭至六七□少不下三四年以今之积不逮远甚乃有谓镇距京师仅三百余里即有急究运可行是直一时之权非为宣府计长久者夫惟抚而毋懈其所以守守而毋忘其所以战训练以待发储峙以待饟宣镇无忧而　陵京之背长巩固矣谭者又谓开平之转运难继则当徙三卫以易大宁大宁之巢穴不除则当通宣辽以为绝□□乎此两筴者姑蓄以竢时可也 

　　○大同镇总图说 【 代】 

　　大同本秦汉云中郡　国初设大同府封代王焉平坡峻阪用武之地北遏三胡西藩三晋而南为三关扞盖自昔华夷互争疆□所必守者也长城久圯障塞灭绝虏骑奄入直至城下往时左右两卫之堡未增内外五堡之规未拓新平平远沦于沙漠威远井坪孤悬无援蔺石渠答湮没而木柴僵落之界悉弃置不饬虏乃乘间数侵轶而中国不得安今按行沿边六百里设险为防墙台城堡棊置星列将士画地而守之全镇三市场而督抚专理其二法制周备武卫精严盖亦称金汤巳而议者犹以□未可辍虑良亦有说虏在套中而平虏西连老营堡与偏关近虏一出套即涉大同之境至逼也蠲恤频繁告灾踵接居者有转徙之忧戍者有疏畧之虞诗不云乎绸缪牖户绸缪云者岂一补苴一杜塞之为巳足哉夫惟规近豫远经始图终窒于将萌葺于未敝相时择宜不余力而让便则西北永无虏忧而东南畿甸庶其奠枕乎若夫士卒憍骜如往日脱巾□呼此风未必尽殄昔恭襄许公论以正纪纲明法令为第一义是亦在事者所当留心也 

　　○宣大图说序 【 代笔】 

　　汉人有云巢居知风穴处知雨亦不足多适所习耳某受事宣大浃岁间行部□中山川地形墙垣台堡将卒刍粟险夷缓急坚脆多寡虗寔粗得其槩某见往襄毅许公进有九边图论近少司寇王公宗沐有三镇阅视录核寔往禩摹写一时亦各殚厥智算巳今迹既不同制亦渐密其揆昔据今　质闻征见亦画为图而缀以说窃以为　当宁诚憪然北顾然边徼辽远何繇呈形效状惟是缃素写载分□□析忧深思远亦或有裨夫列屯分戌不啻唇齿一阵不戒胡马奄入堤墤蚁穴千里成浸可以思忧戎羯叵测因贡市熟我径路卒有纤芥磨牙而噬虎豹窟于麑场豺狼乳于春囿可以思危即有金汤得人乃守将校之不任且以险予敌如耕而不获维禽其飨之课材程气焉得轻授可以思慎士衣?十日夜斥堠侦望不得息乘城拒塞飘胡代犯风霜寒冻瘒瘃可以思劳前剏后缮业费金钱不赀尚或有未甃□拓经久圯剥风雨囓射岁修时葺此不上烦　国即下烦民于何取之可以思节昔燛援议陇蜀当上蒯聚米为山谷指画形势世祖曰虏在吾目中李德裕在剑南建筹边楼图其山川险要部落众寡馈餫远迩咸具召习边事者与之商订凡虏之情伪尽知之彼皆躬履目覩熟悉谙委设必然之画赞庙胜之规某愚何敢希前哲然诗人有云职思其忧夫漆室倚楹支离攘臂愿空竭匈腹中愚策此亦某欵欵之思也两鍞凡图若干说若干其丘马钱粮增损不同分叙两镇总说前各城堡不叙云 

　　○敕修□岳庙碑 

　　都城朝阳□□里许有东岳庙正统中　勑建英宗皇帝御制□在焉越百余年而我　皇上以□圣母慈圣皇太后旨拓而新之维时万历丙子迄今壬辰才文七年矣　皇上寤寐灵岳肸蠁神交敬祀重祠益虔弗懈于是复出帑储若干缗　命司礼监太监张诚选委内臣陈朝用缮葺藻饰更于寝殿左右作配殿缭以楼疏前树棹楔　赐额曰弘仁锡福经始于二月二十六日落成于某月某日　上命立石庙庭而　诏臣某为之记臣惟古帝王怀柔百神崇隆祀事自羣望而下罔不袛肃矧东岳称岱宗为五岳长始育品汇兴致云雨其宜威阴隲鉴视滛善能佐维辟之威福于沕漠髣髴之中其功巨故在昔望秩燎瘗以为彛典而乃传郭就郊栖神于庙不烦登封遣使于以寓仰止而致精禋间值云汉之忧有司则步而祷耳其□□音□寂也清□也诗□顿閟□□□地近且祈报之所坛壝閟侐与众庶隔绝而庙虽领于祠官都人士女咸得不时奔走瞻谒祈且禳焉以遂其私而徼神之佑其泽尤均而漙也　皇上与神合契顺民所欲绎　慈意而勿忘饬崇构于未圯神□益丽像设加严天孙闿怿倍感逾劝且有日新之贶川增之佑纷纶迭委以効厥灵□拜手稽首□□日月而系之词曰　节彼岱宗□岳推雄握□生机运于无穷触石出云品汇攸殖捍患御灾皇度以翊叩皆桴答祈即响臻玄德阴功与造化均人仰神庥　国资神态有庙在垌于震之位我　皇出震咸秩无文袛承　慈命肃恭明神　天宝初登神居巳焕今二十春亦复澷漶好用有式　皇心有虔民力不烦帑缗再捐饰其威容润其梲节益之殿楼崇之棹楔弥完而密载洁以鲜贯仍于旧美乃逾前维兹庙功岂曰神媚慈意是绎繄民是惠神其戾止式悦乃心昭尔锡羡报此精惋何以报之右我　文母纯嘏永绥泰山齐寿又何报之福我元元兵祲不作安于泰山泰山不骞神报无斁臣庸作诗勒于贞石 

　　○读节孝纪有感 

　　杨起伯余乙未武闱所举士也母郭太君以节孝闻当道旌之士大夫相与咏歌赞颂之埌琅显矣余独有感焉妇之从夫臣之事主一也闺合女流孀居食贫矢死靡他至于养老植孤干家襄事总之不负其夫巳耳彼簪缨衿佩之伦儋爵分禄事主于清晏□□之日其奉甚温其境甚夷而负□何哉岂目不知书足不踰阈者其性全而记□□览之多反足以浇醇散朴耶岂坚志砺节常得之艰难穷瘁而温饱者将有所汨没耶起伯武臣也以母之所以报夫者报　主则不难请缨仗剑鉴凶门而出矣以母之所以苦节者褆身则不难茹糵饮氷金如粟而不受马如羊而不入矣以母之所以赒恤施与者拊循其麾下则不难分甘绝少与士卒同抃苦矣故起伯能将则能子矣所以光扬其母者莫大乎是矣古之为将母者王陵之母伏剑以固勉之曰善事汉王无有一心赵括之母忧赵将括皆贤母也而子异焉夫起伯之母所为备极辛勤鞠起伯于襁褓中而立之者固欲为陵毋不为括母也起伯勉矣 

　　○勖会试门生书 

　　余所荐辛卯浙江甲午应天诸君迄今或三举或再举矣语云岁不我与传云农夫是穮是蔉虽有水旱必有丰年余为诸君感日月之如流虑穮蔉之不力于其归也条数事以勖之他日收之桑榆荐士者亦□色焉 
　　一举业第一要心细如封殖如干谒最能令人□麤不独人品之卑鄙耳家故足者勿更充拓淡者布衣蔬食裁足而止或舌耕以佐之令此心宁静清虗绝无声色货利之念而后业可精也 
　　一人事之应酬酒食之过从绸缪频数不惟非雅淡之致亦大能妨工窃谓礼惟吊不容巳庆贺问遗可省人来施者可郄可辞如此而后能大肆其力于文章 
　　一因循玩愒学者通患今一抵家便须整顿料理急急忙忙便如试期巳迫纔说姑待明日便不可也 
　　一举业最要习熟先拟题目一千四书□其六七经居其三四置签于筒临期掣出每月六会每会三四题至五题俱有大结会友须潜心笃学者四五人日出而作以烛继之勿闲语勿盛馔勿越宿不完三年内约有千篇繇生渐熟先难后易如此操练则文字中凡所为脉之断续气之顺碍词之瑜瑕下笔时莫不自知得手应心投之所向无不如意矣 
　　一每月六日作文余日读书自五经以及诸子左国史汉以次徧观记诵其有用者初场后场随宜采取自然闳其中而肆其外矣 
　　一朱注不可悖旧体不可更勿生议论勿立意见勿讽切时事题合重处勿畧题合轻处勿繁题口气须体贴题字面须点缀佛书绎语勿用如尘缘现前起灭等是也以其不经也讲学口头语勿用如工夫吃紧纔便等是也以□不典也诸子可用而有不可用如玄同窍妙浑沌然不然可不可等是也以其不正大也即用经传史汉亦须择其明显雅驯人所习见而□□者句有句法章有章法理欲明气欲畅力欲劲格欲整词欲炼势欲顿挫意欲委曲起束欲谨严色泽欲藻润音响欲铿锵而文止矣此固非卤莾者可及即矻矻穷年而不得其肯綮其于亡羊均也 
　　一赴试宜早发而轻赍早发舟行可用工便一节劳便二省费便三入京早而安定暇豫便四得早就正切磋即有不及尚可改为便五轻赍濒行不费心置辨便一途中不费心照管便二省仆从便三省运载便四且会试交际可无而京师百凡皆有不以筐篚苞苴敝精神于□□便五但所应得计偕续食之赀不届期不取不就道不用何须措处何须借货余闽中远所有不过三十金然余不乘舟则乘驴耳虽体弱而未尝不堪即无求而未尝不足今闻率用舆□□肩舆者而又多其辎重众其僮仆是以迟迟其行问之輙以资斧难处为解何其猥也以前所称皆不佞所巳试者望诸君远大肫切故尽言之惟毋以规为瑱则幸矣 

　　○举单岩泉乡贤呈 

　　呈为公举廉贫高□故官乞祀乡贤以维风化事某□□□本县某□巳故乡官单辅繇隆庆元年恩贡卒业太学以万历八年授广东合浦县知县十四年正月朝觐讫二月告致仕本年报升广西平乐府通判凭到不接家居七年以万历二十年卒于正寝□官性资恬静行检端方发□贡途志乃别乎凡近筮官腴邑守不染乎脂膏六载氷清重见还珠之事四封泽浃庶几驯雉之风方着□声□怀雅尚应朝甫毕忽引疾而抽簪归里未几犹擢官于别驾却除目而不就宁为空谷之驹计□口而无资聊作甫田之佃妻亦既贵老去犹自执炊子能读书客来輙令捧饭升斗时周其邻呈姓名不入乎公门啸咏于山林岩穴之中超出乎声色臭味之外盖长贫而无悔没齿而不谖者也窃见世道既衰士风日下硕鼠之夫比比羔羊之节寥寥如本官者卓尔好修澹然寡欲进而奉公洁巳有汉循史悬鱼留犊之遗退而守迫固穷有古贤人陋巷缊袍之志况其无家而□迁秩而□弃官出处光明始终高洁求之今世实鲜其伦伏乞俯乎荛言更参舆论如果不谬祀□乡贤使人□□吏可为□□□死匪□表前修于既往为□□俎豆之光抑以风后死于将来为郡邑衣冠之倡理合具呈须至呈者 

　　○大司农张震老像赞 

　　缁衣而素履圆用而方体而息深深而□几几与终日谈无□誉舆经年处无愠喜冬日赵衰春风伯子周鼎商彛不施缋采璞玉浑金不事劂剞故仕若千仞之山陟则崔嵬而进则迤逦福如万顷之□浩无津涯亦混无终始斯非天地之中□□清雒之区锺粹毓和蔚然而起者耶 

　　○□素溪像赞 【 公讳明淡惠李抑斋先生之长子也】 

　　□□□□□□□□□直方生于贵室□粥粥乎若不扬言不出口而走輙循墙家匪不足而以检为德共衣无纨绮而食不愿膏□见纷华逢□□逡廵避之而惟素交道友襟期悬合忘显晦而□星霜斯人也通士以为拘拘俗夫以为凉凉吾则曰是古君子之闇然而日章者也 

　　○岐麓先生像赞 

　　于乎始以先生为魁然者也乃逡逡一儒耳当岛夷之奄至而奋臂而呼擐甲而趋时不有□□□□□慨列职舍命弗渝也及其赏□景风誉□□□即通显之可须而脱簪如屣逃□如□文何不以身台之恋易毋劬也盖其臣则庄善子则庾娄乃若制胜而身全亲徤而亟去则庄愧其折非而庾谢其濡需于乎彼剖人之符而避患全躯忘顾复以狥区区曾不如鸟乌瞻先生之像不其恶夫 

　　○妻父林石泉公像赞 

　　少回翔乎胶序中而弃晚盘□乎田野老而□□缠□脱□阱不张无怀为侣华□为乡乃其家□独支祀若敖于几馁风尘善鉴收逸少于东床则□□□之臞□□伈伈槁项黄馘者之□可方矣 

　　○自赞 

　　何为嘐嘐我思古人何独行踽踽欲洁其身如铁之□如水之淡如姜桂之辛□□人不介而亲□善事喜谈乐道不觉其津津惟其意所不□不能默默而时龈龈胡然而受知于　圣主乃千载特达之遇胡然而不免夫谣诼亦一时吾道之屯进不能省驺减乐希踪文蕳退亦不能正闾返讼□陈太丘王□方之伦负此七尺媿此冠绅惟是敦素守朴不凿吾真寡营省事不役吾神使其在唐虞三代乎亦依稀康衢击坏直道而行之民 

　　李文节集卷之二十八
