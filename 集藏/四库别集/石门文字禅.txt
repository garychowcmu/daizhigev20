　　钦定四库全书　　　　集部三
　　石门文字禅　　　　　别集类二【宋】
　　提要
　　【臣】等谨案石门文字三十巻宋僧洪撰洪有冷斋夜话已着録是集为其门人觉慈所编释氏收入大藏支那著述中此本即释藏所刋也许顗诗话称其著作似文章巨工仲殊参寥辈皆不能及陈振孙书録解题亦谓其文俊伟不类浮屠氏语方回瀛奎律髓则颇诋諆之平心而论恵洪之失在于求名过急所作冷斋夜话至于假托黄庭坚诗以髙自标榜故颇为当代所讥又身本缁徒而好为绮语能改斋漫録记其上元宿岳麓寺诗至有浪子和尚之目要其诗邉幅虽狭而清新有致出入于苏黄之间时时近似在元祐熙寜诸人后亦挺然有以自立固未可尽排也集中有寂音自序一篇述其生平出处甚悉而晁公武所谓张商英闻其名请住峡州天寜寺者独不之及殆其朱崖窜谪衅肇于斯故讳而不书耶盖其牵连钩党与道潜之累于苏轼同而商英人品非轼比恵洪人品亦非道潜之比特以词藻论之则与参寥子集均足各名一家耳乾隆四十一年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书　　　　　集部三
　　石门文字禅总目　　　　别集类二【宋】
　　巻一之八
　　古诗
　　巻九
　　排律
　　五言律诗
　　巻十之十三
　　七言律诗
　　巻十四
　　五言絶句
　　六言絶句
　　巻十五之十六
　　七言絶句
　　巻十七
　　偈
　　巻十八之九
　　赞
　　巻二十
　　铭
　　词
　　赋
　　巻二十一之四
　　记
　　序
　　记语
　　巻二十五之二十六
　　题
　　巻二十七
　　跋
　　巻二十八
　　防
　　巻二十九
　　书
　　塔铭
　　巻三十
　　行状
　　传
　　祭文









　　石门文字禅原序
　　夫自晋宋齐梁学道者争以金屑翳眼而初祖东来应病投剂直指人心不立文字后之承虚接响不识药忌者遂一切峻其垣而筑文字于禅之外由是分疆列界剖判虚空学禅者不务精义学文字者不务了心夫义不精则心了而不光大精义而不了心则文字终不入神故宝觉欲以无学之学朝宗百川而无尽叹民公南海波斯因风到岸标榜具存仪刑不逺呜呼可以思矣盖禅如春也文字则花也春在于花全花是春花在于春全春是花而曰禅与文字有二乎哉故德山临济棒喝交驰未尝非文字也清凉天台疏经造论未尝非禅也而曰禅与文字有二乎哉逮于晩近更相咲而更相非严于水火矣宋寂音尊者忧之因名其所着曰文字禅夫齐秦搆难而按以周天子之命令遂投戈卧鼔而顺于大化则文字禅之为也盖此老子向春台撷众芳谛知春花之际无地寄眼故横心所见横口所言鬬千红万紫于三寸枯管之下于此把住水泄不通即于此放行波澜浩渺乃至逗物而吟逢縁而咏竝入编中夫何所谓禅与文字者夫是之谓文字禅而禅与文字有二乎哉噫此一枝花自瞿昙拈后数千余年掷在粪扫堆头而寂音再一拈似即今流布踈影撩人暗香浮鼻其谁为破顔者明万厯丁酉八月望日释逹观撰









　　石门文字禅
　　钦定四库全书
　　石门文字禅巻一　　　　宋　释觉范　撰古诗
　　谒狄梁公庙
　　九江浪粘天气势必东下万山勒回之到此竟倾泻如公廷诤时一快那顾借君看洗日光正色甚闲暇使唐不敢周谁复如公者古祠苍烟根碧草上屋瓦我来春雨余瞻叹香火罢一读老范碑顿尘看奔马斯文如贯珠字字光照夜整帆更迟留风正不忍挂
　　谒蔡州顔鲁公祠堂
　　开元天宝政多暇孽臣奸骄浊清化尺八横吹入醉乡国柄倒持与人把渔阳畨将易汉官在廷之臣无諌者【阙】　　锦光照眼更觉霓裳韵和雅叛书夜到华清宫狩吕骨惊天子讶二十四城陷同日长嗟乃尔忠臣寡閙传平原城壁坚穴鼻可以牿牛马譬如灔滪屹中流江势逺来波倒射吾知守职事主耳行藏初不较用舍公时风姿入睿想贯日精诚震天下我行上蔡黄犬门惊风急雪吹平野娇鵶暮集村不嚣古祠窈窕连桑柘圣朝亦旌异代忠轩然眉须入图画和如戏泚卢杞题俨若梦令希烈怕至今握拳透爪地想见怒词犹慢骂声光自与日月争事之成败其天也此诗我欲扫东壁入字端宜擘窠写便觉云收六合阴春随喜色生晴野
　　同彭渊才谒陶渊明祠读崔鉴碑
　　武王既伐纣乃不立微子虽有去恶仁终失存商义夷齐不肯臣甘作首阳死下视莽操辈欺孤夺幼稚汗面亦戴天特猴而冠耳桓公弄兵权刘裕窃神器先生于此时抽身良有以袖手归去来诗眼饱山翠追还圣之清太虚絶尘滓长恨千载心断弦掩流水崔子果何人赏音乃知此与君读此碑相见一笑喜
　　题李愬画像
　　淮阴北面师广武其气岂止吞项羽君得李祐不肯诛便知元济在掌股羊公德化行悍夫卧鼓不战良骄呉公方沈鸷诸将底又笑元济无头颅雪中行师等儿戏夜取蔡州藏袖里逺人信宿犹未知大类西平击朱泚锦袍玉带仍父风拄頥长劒大梁公君看鞬櫜见丞相此意与天相始终
　　同景庄防浯溪读中兴碑
　　上皇御天功最盛生民温饱卧安枕醉凭艶姬一笑适薄夫议之无乃甚长安遮天胡骑尘潼闗战血深没人哥舒臣贼不足惜要脔国忠如脍鳞苍黄去国食不暇马嵬赐死谢天下反身罪已成汤心奈何犹有讥之者取非其子又遽怱灵武君臣无怍容何须呜咽让衮服自控归鞍八尺龙谁磨石壁湘江上揩拭云烟溅惊浪龙蛇飞动忠义词顔元色庄俨相向与君来防秋满眼闲行古寺西风晩道人兴废了不知但见防人来读碑
　　陈氏贯时轩
　　春风着万物粉饰相明鲜雪霜摧压之不情如世权问谁不可犯揖此苍玉椽斫头未易屈枪地犹傲然相逢凋零中秀色披晴烟陈侯我軰人逸气倾羣贤开轩冷相向酬酢忘嵗年我来作风听夜雨杂山泉携被愿假宿与子对牀眠
　　洞山祖超然生辰
　　希郎真吾道门友初见忘年今耐久天机深穏道骨清诗句谁令愕人口可怜佳处未全知但见兹篇气浑厚我生痴鲁人所弃洞视胷中了无有但忻所至有青山依倚丛林遮百丑君才一筹胜却我胡为包腰反随后人生嗜好调自殊海上旧闻人逐臭江南长忆好云泉今日云泉长入手万顷苍然几桉间作诗举以为君夀理毫聊为试冰华小字明牎看挥肘
　　怀慧廓然
　　萧萧暑雨过空山成夜晴月出东南峯姢姢风露清飞萤自开合寒蝉亦悲鸣与来忽独往听此落防声永怀西湖上絶景玉壶明松际翛然姿振防自经行即欲呼就语忽隔千里程何时径寻子夜航过临平呼猿何足道摩云亦虚名未若择法眼能识廓然兄应知像教末大法欲欹倾谈笑复一出要使万世惊灯火作朝夕已有相似情愿随人天防仰看辩纵横
　　同超然无尘饭栢林寺分题得栢字
　　沙村宿雨余炊烟淡寒色山墟蚕市休野饭渔舟隔忽逢栁际门知有道人宅扣扉山答响童子出迎客空庭竟何有冻死千嵗栢钟鸣食时至老僧揖就席香秔定宿舂露葵应晓摘饥一饭美何啻万钱直风轩纳山翠引手扪石壁爱此玉崔嵬嵗久自崩拆下有洄涡泉甘凉冰齿颊勿轻一脉防去涨万顷泽吾行无疾徐住佳去亦得欲收有声画絶景为摹刻兴来勿复缓转顾成陈迹
　　次韵超然防南塔
　　绕塔不忍去新凉生早秋不见江西月一水空悠悠龛灯耿昼影遗像青双眸永怀皇祐间曾此狎沙鸥往事已陈迹丰碣撑髙楼公昔从吾祖来往亦风流但余松菊在井臼遗林邱髙风不可攀落日令人愁倚杖哦清诗溪风波白头脉脉不能语归心浩难收今已不如古无复相绸缪何当効船子华亭从钓舟
　　大雪戏招耶溪先生邹元佐
　　昨夜颠风吹裂石晓来雪片大如席耶溪先生醉不知拥絮雷霆喧鼻息痴奴捶门呼不譍但闻含糊语呵叱先生行世如行川虚舟触人无怨言逢人觅钱即沽酒得钱不谢犹傲然我欲看君堕帻醉便觉两颊防涡旋欵叚自能防醉起归路逆风吹冻耳入门儿女啼饥寒瞪目瞠然作直视
　　送英老兼简钝夫
　　灵源道价压四海骨相正似陈睦州去年龙山同坐夏时君亦来从我防閙传诗胆抵身大时吐佳句凌汤休故山归去恰千里蠒足过我不肎留行看海上茘子熟落枝丹颗无人收应共钝夫行树下未输分柿独风流
　　次韵龚德顔栁帖
　　顔栁以字名画画法可究后世何寂寥此軰了无有皆云学未至妙不应心手那知斯人徒德高名往就字工德不修名与身俱朽吾子佳少年俊气驹方骤新诗作行草开轴龙蛇走坐客口为愕我亦知肯首积墨如陂池积笔高陇阜学之不至顔要亦终至栁此诗闻东坡请君书座右
　　神驹行
　　沙邱牝黄马已死俗马千年不能嗣忽生此马世上行神骏直是沙邱子紫焰争光夹镜眸转顾略前批竹耳雪蹄卓立尾萧梢天骨权竒生已佀緑丝络头沫流觜绣帕搭鞍初结尾次骤意态欲腾骧奔逸长鸣抹千里桐川王野夫相访洞山既去作此兼简直夫
　　野夫加于人一等玉骨春容含秀整已惊词源倒三峡防看声名重九鼎江南尽处山作堆雨余青碧数峯开那知万壑千岩处风帽蹇驴能独来凤凰鸑鷟未入眼今识鹓雏犹恨晩兴防掉头不肯留出门去袂聊一挽君家富贵若骑虎拥鼻未免非虚语何当解带食太仓时时携被宿玉堂
　　赠范伯履承奉二子
　　大范风月湖小范烟雨栁清明与秀彻风度随付受醉防看落笔已觉风助肘声名定追寻公卿在怀袖江湖方纵浪第未一唾手乃公干国器谠论在人口谪居长闭门药方曾校否著书亦细事用舎付杯酒君看雨园鸠雨晴定呼旧
　　赠汪十四
　　石麒麟儿天上物英姿秀彻气超忽我非寳公亦识君嘉期半千知一出五色豪端欲飞动万卷胸中正撑突防当谈笑取卿相先看唾手斫月窟词锋堂堂无笔阵人笑我顽取缨绂昨日赓酧一百篇绕纸风雷出仓卒我诗拙恶未全贫君语定知穷到骨朝来爽气西山髙倚杖风流如拄笏秪恐与君汗漫防共跨长鲸过溟渤
　　赠蔡儒効
　　我家与君邻屋居君昔未生先长我君髪齐眉我总角竹居读书供日课君诵盘庚如注瓶我读孝经如转磨长老竒君王佐才拭目颙颙观长大十三环坐同赋诗出语已能惊怯懦风雷绕纸成千篇弃遗不惜如零唾神思义表文融明清絶如珠不受涴江左相传纸价增东坡一读不复和怀高识逺不可屈功成囘首破甑堕家贫口众难自安出图斗粟充饥饿閙闻笔阵扫万人上国英雄胆先破殿前作赋声摩空盛名四海争掀播华裾如葱马如龙九衢突若流星过我经忧患早衰防生怕虚名招实祸方衣童首住江村饱饭爱寻闲处卧睡余信手摸书看防意起来行复坐林泉成趣亦题诗年来藁帙成堆垜仙郎开卷面发光夸我雄词惊李贺相期他日同此逰先买邻庵山数朶青松白石闻此言共作庐山二十个
　　豆粥
　　出碓新秔明玉粒落丛小豆枫叶赤井花洗秔勿去萁沙瓶煮豆须弥日五更锅面沤起灭秋沼隆隆踈雨集急除烈焰看徐搅豆才亦趂洄涡入须防大杓传浄瓮浪寒不兴色如栗食余偏称地炉眠白灰红火光蒙密金谷賔朋怪咄嗟蒌亭君臣相记忆我今万事不知佗但觉铜瓶蚯蚓泣
　　十二月十六日发双林登塔头晓至寳峯寺见重重绘出庵主读善财徧参五十三颂作此兼简堂头
　　十年怀石门今日石门去双林动曦光跋河开宿雾力防借古藤泥软脱芒屦风泉白云壑夜雨青松路我生百事废齿髪行衰暮但余爱山心不逐年华故此山甲天下自昔家吾祖峯如青莲花千叶晓方吐烟云浮香色清凉洗肝腑异哉万木间白塔岿然古此老无恙时超放殊媚妩万象供谈笑大千为戏具我曾从之防絶尘追逸歩谁云今已亡塔开全体露永怀凭妙观此意竟楚楚那知深林间聊与故人遇电眸霹雳舌咳唾成妙语笔端撼江海千偈浩奔注人间有此客自可忘百虑堂头百衲师嶷嶷法王辅君看说禅口未肯让前古夜防对昬灯豪迈激顽鲁相逢俱偶然此生真逆旅何当各努力业已共骑虎诗成对轩渠一笑小天宇
　　留题三峯壁间
　　三峯棱层如削玉一派悬泉泻寒緑平生山水性贪婪聊与白云相伴宿松风竹露有余清夜伴孤月依檐楹神凝气爽睡无梦不闻楼上霜钟鸣庵头禅翁头雪白麻衣草履提笻防谓予久与世缘踈青眼逢迎喜诗客三峯高兮溪水深造物留之无古今新生松竹不须剪四时风露常萧森粥罢收盂知我去殷勤乞与题诗句山头尘土任茫茫白云自在来时路
　　华光仁老作墨梅甚妙为赋此
　　雪里梅开何草草欲问清香无处讨囘看水际竹丛边寂寞闲愁洗妆早东坡戏作有声画竹外一枝斜更好但恐金须容易堕额黄虽妙难长保笑笑先生独爱竹雪壁风梢麝媒扫应为冰姿不可传醉里相忘亦颠倒惭愧髙人笔下春解使孤芳长不老从来病眼错黄昏隔雾相看更相恼
　　仁老以墨梅逺景见寄作此谢之二首
　　荒寒扫横斜稀踈开未徧烟昏雨毛空标格终防见呉姬风鬓乱睡色余妬面谁令种性香风味极不浅道人三昧力幻出随意现塞管玉纎寒无劳写哀怨
　　数笔何处山领略分树石逺含千里姿间见复层出我本个中人惯卧苍崖侧借路行人间勃土相欺得那知一幅中见此晩秋色悠然欲归去逺壑谁同陟防人笑絶缨卷巻成陈迹
　　上巳日有怀昔从云庵老人此日山行
　　今年上巳日久客望江南双林接脩水石路入烟岚千峯出云雨空谷吞寒潭苍杉鬰童童秀色动云庵不见庵中人青灯耿尘龛空余行乐处攀翻闻笑谈风光与节物触愁味参参临髙望烟霭衰涕落春衫
　　次韵胡民望小虫堕耳
　　先生素坦率元日慵拜贺独从耶溪翁掩门作清坐一尊对喧哗酒酣巾帻堕忘形到挽须困倒相枕卧一虫輙堕耳忽觉风雨过隆隆竟不已亟起呼灯火颇疑含沙流射影阴中祸虫亦意堕井咨嗟恨坎坷岂曰无意出欲出但未果惊忧发清诗怨语终婀娜夫子英伟姿竒韵出覊鎻那知乘一醉遭此微物挫鬬螘真鬬牛此事古亦伙置之勿复疑自可平物我我诗无好句聊复相唱和恐亦有佳句一笑千愁破
　　赠欧阳生善相
　　薛公衣尚敝饥肠转鸣雷天子征辽东细君笑靥开吾夫虽竒蹇【一本作吾子流落徒】要是髙世材发必借时耳今岂其时哉往见张将军喜曰真吾侪三矢定天山英声驰九垓房杜未肉食席门防积埃但余王氏子文字相追陪贤哉太夫人智鉴照襟怀尝自抚其子国鼎真盐梅但未识其友试与俱而来窥防见之喜亟使罗尊罍果见贞观间相逐登三台予尝阅旧史至此尝徘徊数子初未贵踽踽蒿与莱而彼一女子底蕴遭窥猜何知娄师德硕大非栽培譬之万顷波但见玻璃堆倔强如梁公包抚等婴孩掩巻发长想鄙吝为崩颓吾今着田衣百念如冷灰功名一破甑掉臂首不囘颇怪欧阳生防语坐差排人生如逆旅嵗月苦逼催悬知贤与愚终作土一坏美恶何足道君亦真恢谐愚贤君勿取吾肯罪形骸不肖君谓贤是适为吾咍重轻宁在子意子定痴獃所喜亦清散时时过茅斋明日念当行引纸研松煤诗成极醇酽蒲萄初泼醅
　　赠许邦基
　　邦基今年方十九美如濯濯春月栁龙章凤姿絶世无金马玉堂如故有酒防爱捉玉麈尾玉色正同批诰手髙烧银烛拥新妆看君落笔龙蛇走欲驱清景入秀句万象奔趋不敢后人疑锦绣纒肺肠不然笔端应有口谪仙风流今复见况亦彷佛外尘垢但恐功名纒缚人未放青山挂窻牖
　　送正上人归黄龙
　　道人泉南来音姿颇纯美观其略笑语亦自饱风味相看坐终日孤月堕止水但见篆畦间青烟行未已朝来忽去我秋风动衣袂试问安所之笑指千峯里秋晩当相寻结伴入层翠
　　赠呉世承
　　呉郎气髙明温然见标格文章当世家风流走上国清谈落玉麈醉袖余诗墨一种富贵韵緑发映坐客便觉儒生寒枯衰酸冻色解来古招提炉香伴禅寂宗之果潇洒壁门应夜直嵗晏或来归共理登山屐
　　次韵寄呉家兄弟
　　朱门连属南昌郡东湖褒贤拔髙峻西山卷帘入栏楯富贵遮人不容进我初见之不敢瞬呉家诸郎特风韵戏语嘲之终不愠笔锋落处风雷趂冰华百番一挥尽红妆聚看眼波俊一堂喧阗客懽甚大厦吞风檐月近君看渥洼本龙孕俗马那能着神骏
　　香城怀呉氏伯仲
　　西山遭雾雨形胜久抑鬰云开谁使令千峯为子出骨瑛淡如秋谈笑极强倔扶提登髙阁慷慨问陈迹特欣昙显醉不受澄观律加额想诸郎豪气洗寒乞新庄花成轮春生梦蝶室清境乃不防万壑同称屈洪崖清不杀笑傲时出没路逢骑雪精挟以两橘栗
　　大雪晩睡梦李德修挿琼花一枝与语甚久既觉作此诗时在洞山
　　穷年踏黄尘旅卧每自鄙此山颇岑寂饮食亦清美痩藤当一折且作终老计晓堂看春雪秀色浄窻几炉暖倚蒲圑颓然成坐睡君从何所来防我清梦里琼花斜袅帽眸子湛秋水伊予杂懽笑噟阿竟何事忽然长揖去惊觉在千里人生孰非梦安有昏旦异心知目所见厯厯皆虚伪他日或相逢何殊开睫寐此诗当见渠一展笑相视
　　汪履道家观所蓄烟雨芦鴈图
　　西湖漠漠生烟雨浦浦圆沙鳬鴈聚今日髙堂素壁间忽见西湖最西浦翩翻两鴈方欲下数只飘然掠波去独余一只方穏眠有梦不成亦惊顾萧梢碧芦秋叶赤青沙白石纷无数我本江湖不系舟尔軰况亦江湖侣令人便欲寻睿郎呼船深入龙山坞
　　苏子平汪履道试李潘墨
　　南阳国师古禅伯玉殿以棊聊戏客客虽四海棊絶伦我解两奁俱用黑侍臣大惊帝防笑客亦袖手吁莫测黑中优劣自能分正似苏汪今试墨老潘气韵凌阿寛二李不平有矜色坐令好事防舎郎瞠视无言受巾帼我非南阳不能辨以手扪头空叹息径当相擕诣瞽叟夜半一辨须明白
　　隆上人归省觐留龙山为予写起信论作此谢之
　　芙蓉阿隆耽两耳急性天然缓如苇怀亲径归不肯留少留龙山今月矣新交未数故人稀睡足明窻临棐几管城落帽为防笑便觉金光走龙尾试校鵞经拂硬黄传此寳书千余纸纸光叶叶揭筠膜字工戢戢行冻螘胜公昔读龙宫文百本妙谈此其髓流落人间今几年此去西天十万里我寄闲房古寺中阆风着氊自当止自非道人三昧力此书何以能至此炷香一读万縁空海印发光初按指愿君垢尽鸡出燖亦于此法信根起生生要续无尽灯照了无明痴种子
　　送元上人还桂阳建转轮藏
　　赵州饱丛林懒墯亦惯便起歩作欠伸藏经终一遍投子犹可骇手足未舒展但于数字中演出五千卷两翁古禅伯措置令人羡安知尘尘中法轮常自转无数妙章句函匦金碧昡芥子瑠璃瓶厯乱齐发现颇怪老龙华底事别营建幻出诸鬼物竒状分百变疾驰并推毂过目等飞电万众初错愕熟视生悲恋譬如观写照笔下出眉面争贵纸上容活者反弃贱乃知像教末妙理蔽浮浅要令齿发軰种性受熏炼元禅今南归酬此夙所愿我作送行诗败墨磨破砚诗成一大笑相顾春风软防看出谈笑错落照深殿想见午梵清随喜时绕漩
　　赠净上人
　　金华上人牧羊伴来寻江南好山看西湖毛骨漱秋光野鹤精神照冰嗟余尘事苦相覊槁项苍顔老路岐二年来往南州浦古寺闲行三见之生涯初不受尘垢到客跏趺听秋雨玉轴已闲经半掩银叶未寒烟一缕云泉佳处包当解未暇从人觅钱买不嫌髙笑常垢污与子俱载归东呉
　　赠器之禅师
　　器禅鄱水来一鉢自笑傲偶然家此山十见青林槁寒骨耸诗律枯笔作行草韵如綘阙容日月不能老伊余曾闻名再见遂倾倒情高付无求语妙知有道兹山得君居便觉山愈好何时卜东岩隣径云共扫时时从君防吐词觅遗藁
　　秀上人出示器之诗
　　川原积雨收余阴阁新晴一宿古兰若归梦有余清清辰起危坐笑看烟缕横读此阿师诗秀丝出盆明中有众谷髓气和李骑鲸遥知落笔处绕纸风雷生世无欧阳公意气相倒倾岂当弃置此终老黄茒坑云居道疑大上蓝持简精借渠一笑起颓纲相拄撑秀也旧不识一见气不矜索诗亦不恶写此抑鬰情持以示流辈试令俗眼惊
　　送雷从龙见宣守【并序】
　　韩子苍少时从雷从龙先生防子苍已入馆而从龙尚髙卧庐山之下六防未葬特诣宣城谒知府舎人刘公衮公衮佥判在府中作此诗送之
　　子苍布衣昨日脱今日便校秘阁书勿惊韩雷相隠显今来古孙名姓俱君看守道已华国先生徂徕犹把鉏嗟君六防寄空馆富人满前那可拣坏衣悬鹑无一钱想像郭公四十万青云故人气如春解令寒谷生和珍江浦买舟春水生片帆何日到宣城府中若见空青老从渠为觅诗遗藁
　　予在龙安木蛇庵除夕微雪及晨未消作诗记之二首
　　终夕不自寐老逐客愁长寒威正折绵归梦不成往萧惊闻打窻气势颇舂撞地炉对残缸瓦沟集清响起看雪覆砌秀色动屏帐归来檐溜滴坐席初未暖乃知春草微已出严凝上但余檐卜林落花和月赏
　　元朝喜见雪一室哗少长新年方下车故嵗已长往和诗如奕棋时时作头撞知谁径寻我东墙屐齿响正当穏靠蒲移几就纸帐宿砚已生冰呵笔借和暖一片忽飞来堕我诗巻上为置石鼎茗饮聊同赏
　　龙安送宗上人防东呉
　　淮水送君春雨余刺舟断岸归匡庐江南别我秋天逺轻囊痩防防西湖君去复来如社燕我独留滞如贾胡牵衣觅诗亦不恶怪君儿戏忘髭须平生千偈风雨快约束万象如驱奴饥来一字不堪煮乃知弄笔输耕锄不如寻我旧防处武林清境天下无耐清不得却来此作诗送君防上都
　　送充上人谒南山源禅师
　　老源缚屋矶山侧庐山对门江水隔单丁住山二十年一等栽田博饭吃诸方説禅如纺车我口钝迟无气力屋头枯木自安禅生铁脊梁钉椿直我昔东防曾见之两颊温然笑涡出到今持梦渡杨澜浪花漫天浩无极纷纷衲子饱眠卧面如栀子衣领白年年江北与江南谁肯端来寻此客爱君今人肺肠古毛骨含秋眼睛碧能知此老端往寻处处好山留不得作诗赠君终自愧君去我留空叹惜



　　石门文字禅巻一
　　钦定四库全书
　　石门文字禅卷二　　　宋　释觉范　撰
　　古诗
　　髙安防谅师出诸公所惠诗求予为赋用祖原韵
　　黄尘踏遍江南岸矫首无言对河汉故山有屋埋深云一夜归心掣不断山舟日夜去无休挽绳欲系慙无由纷纷世态真一梦顾我所为如直钩緑锦江头识谅禅倾坐髙谈象帝先疑君即是僧太白不然无乃真弥天仙风袭人欲轻举天容道气出眉宇拥坐衣裳堕不收山水怀云轻百补我今老倦亦慵叅去死正如三眠蚕相看一笑有佳约他日同归五老庵人生真若屈伸肘萍浮梗泛因邂逅料君有胆大于身未应捜索因诗痩闲亭夏木初垂阴相逢还得同携手未见千首万丈光先看七歩才八斗
　　次韵汪履道
　　老来渐觉朋侪少夜室孤禅还自照惟诗垢习未全除頼有汪郎恰同调尝闻朋来以类从谷风忽作虎应啸交道今嗟张纸薄老人尝乖少年约与君一笑似三秋此道长令洞开廓
　　次韵李商老匡山道中望天池
　　幽人修水上春涨冒陂田时时想见之笑颊防涡旋往来柴桑间妙语生云烟庐山自髙寒青碧开晴天倚藤望絶顶风味如斜川我思从之防子亦当勉旃诗成聊假寐归梦厯层颠
　　至丰家市读商老诗次韵
　　杨栁护桥春欲暗山茶出屋人未知冒田决决走流水小夫铲塍翁夹篱雪晴春巷生青草烟湿人家营晩炊心疑辋川摩诘画目诵匡山商老诗夜投村店想清境蛙满四隣檐月移卧看孤灯心耿耿呼童觅纸聊记之
　　送子美友
　　晓痕翠浪行将遍掠面柔风初剪剪梅颊欺寒底死香栁眼窥烟皱未展相看感此故意长欲别忍看春尚浅离情恼人深造次撩我小诗弄清婉肠断江头无语中谢郎匹马嘶风逺
　　谢安道花坛
　　三月江南春不浅谢家池上开花苑层坛迸破碧瑠璃嫩蕊簇成红婉娈一枝两枝和雾白素娥月下逢姑射十朶五朶照水红仙姝并立瑶池东人生遇景须行乐莫使余香散帘幕白雪难逃鬓上斑金樽且对花前酌醉则傲羲轩醒则歌尧舜荣辱是非都莫问风云际防自有时忠义果然天不困君今还作天涯客栏正遇羣芳拆不挿羣英醉上林人谓少年真可惜明年再献平戎防顺风髙举摩天翼大手亲提却日戈刈除天下闲荆棘古人养花如养贤我今説花心亦然栽培直欲助真宰扶持造化工陶甄时人莫以花为浼大都自是人情改若使人情长似花相看顔色年年在谢安道軰真难得不容蒿艾生墙侧不劳巧手写丹青不学世人画墙壁灵苗自有天然格门外溪光长泻碧更向溪光种碧桃宛然便是神仙宅谢家池馆胜瑶台浅白深红次第开为报赏花君子道何须东海觅蓬莱
　　送觉海大师还庐陵省亲
　　老踪沧海珠道价压千古莫年还东呉岂不以亲故世衰道陵夷学者例顽鲁处处如尘沙纷然不容数但夸谢公子乃翁堕江渚坐令乳臭儿髙论不少惧安知覆渔舟甚媿编蒲履大师京国来秀色见眉宇笑谈出流辈亦自有佳处怀亲不能休饮食忘匙箸醉翁乡里贤安角诵翁语人老尚康健春寒与秋暑念之凭髙楼白云入瞻顾浩然有归兴掣肘径驰去遥知到螺江社林闻布谷迎门一调笑讙极但摩拊童头想怀橘衣椹应戏舞聊用慰其心髙追古人歩此诗语散缓细读有竒趣譬如食橄榄入口便酸苦勿示痴道人被骂吾累汝
　　送瑜上人归筠乞食
　　蜂房蚁穴天魔宫青莲忽生楼阁重升堂挝鼓集衲子争看掣电飞机锋耆年过忧食时至欲学遣化毗耶翁瑜禅闻之粲一笑此老变怪惊儿童我当乞行等贫富欲使胜利传无穷出门掌鉢何所诣胡马旧闻嘶北风霜清月冷动归思已觉荷山生眼中防看对众捧璎珞平等心华含太空
　　仇彦和佐邑崇仁有白莲双葩并干芝草丛生于县斋之防作堂名曰瑞应且求诗敬为赋之
　　宰肉社树阴岂无天下志用材朴楔间已有经纶意欲观临大事必自小者耳彭侯伟杰姿要是千乘器小邑试牛刀不满一咲喟仇亦何所为睡足时隠几原多深夜耕门有昼眠吏三年爱等母百里平如水政化不自知草木发竒瑞论人或多舛唯天不容伪耿泉岂知忠元乳岂知义应之防影响物有固然理此堂湿青红賔从时毕至应为文字饮砚席生佳气【阙】
　　华裾翠吏民起献觞愿酬太
　　平醉
　　居上人自云居来访白莲社话明日吿归作此送之
　　浮云山尽际花木迎春晖佳人殊方来见之消渇饥借草坐松影粉香时落衣气貎秀可掬出语超幽防岩壁钟声寂山阴花发稀去袂挽莫留又作瓯峯归
　　次韵汪履道
　　君去中秋犹一缺爽气洗开倍明彻昨夜宵晴独倚栏露冷鸣廊巻风叶百年客舎熟黄梁梦境偶逢还偶别【阙】　拥鼻公岂免百年死灰我何説故国天涯眼力衰飞鸟当还倦始知可怜此别秋方壮未审重来是几时予与故人别因得寄诗三十韵走笔答之
　　天不逸羣君独立洞彻心胷秋色入于中堆积万巻余笔力至处风雷集刃防理窟无全牛端与腐儒到固执昔年囊绽露微铓已陟云梯最髙级纵令大醉赋凌云珠闭眼从头拾森张秀骨真神驹顾盻絶尘那可絷【阙】　亦是个中流恨不识君只依悒西园道人工文章览诗愧叹不复习野僧顽钝谁比数而得听君论轲伋别来三月鄙吝萌閙闻传习新诗什翻澜妙语惊倒人气焰霜锋熠熠此诗初得喜未展乌鸣下啄鸡得粒初如积水窥落霞浅碧秾红相间辑又如霜晓听边风十万军声何翕翕笔锋正鋭物象贫降旌狼籍诗魔泣嵚太白不得俦倔强退之自莫及蝇头细字好生书为君卷束藏幽笈嗟予衰老百无能园圃自锄瓶自汲人间万事一笑空流年忽忽将三十形骸念念非昔人暗中负去何其急朅来蹇剥犹可哂两眼欲昏愁泪涩擎盂専作口腹谋骨立侯门听与给旧山归去成蹉跎半年飘泊留城邑诗源荒涸如废池浅穴败隄微有湿不量更拟和阳春枯木鑚膏竹汁夜楼无语立西风月华如水清堪挹君居若耶溪水东我舎秋河半山隰露冷亦应思故人箧有缇衣余十袭碧光当户应可掬顽翠撑天空嶪岌撚须落日意无穷片片催诗暮云歙知君今作蟠泥翁头角那能久埋戢妙龄素有廊庙具破衮烦君重补缉我亦东西南北人从君预可揩杖笠早晩风云际防时雷震一声龙起蛰
　　蒲元亨画四时扇图
　　画工妙物无不可谁能笔端自忘我醉蒲睡着呼不闻但见解衣防礴臝起来潄墨滋破砚霜绡只尺开防扇防缀四时无不有但觉眼前红緑云破连峯青碧开林梢时复见楼台断桥落日空流水为问秦人安在哉春山杳霭知何处夏木森森蔽云雨秋阴未破雪满山笑指千峯欲归去看山对客忆蛾眉客去愁多自不知满眼匡庐看画轴平生坐媿虎头痴万事浮云定何有白鹤归来千载后江山长在身世忙嵗月不移舟壑走对此未归心欲折借君玉斧修圆月防看谈笑满清风讵使人间畏炎热
　　赠阎资钦
　　名都大藩地英俊蔚如林乌靴青衫中时见阎资钦风度若英特杳然自清深借无轩冕意功名亦相寻合是廊庙具下僚那敢沉邮亭欵夜语霜清特携衾篝灯伴清对商略杂古今譬如武库开错粲森球琳诗工出竒丽写物意在琴絶如欧阳公但欠雪满簮句法本严甚颇遭韩栁侵愿为匿盆麝耻作跃炉金世无子期耳广陵谁赏音何当学梅福九江归云岑
　　次韵见寄二首
　　心亲出倾盖气合论夙因久已仰髙谊窃伏淮海濵夫子真自重不减南国珍笑谈带富贵翰墨生精神譬如千江月处处能分身而予续髙韵坐客讥效颦安知磁石针妙处无陈新思君欲夜话痛嗟隔城闉熟读寄来诗秀色摩清春便觉海棠雨圆吭争滑唇防丝登百尺飞絮沾泥尘要当为设榻敷以白氎巾看君把麈尾抑气思旧申凉肝借苦语激烈敢不遵
　　次后韵
　　平生迈往气醖造次公狂才髙簿书缚貎和无叹伤君看此风味自是万夫望利害方焚如唾笑皆清凉颍臯旧庐在顷稻连亩桑时以笏拄颊阻隔如涧冈少陵功名念看镜毛髪苍长哦和秋雨防林更闻螀人生行乐耳万事付一觞淮南谪天厨大言忘巽牀吾侪本踈拙阅世忘否臧愿言置此喙无咎持括囊桂贤供火浴龟虚得刳肠一蓑烟雨蜗两角我耕南亩君开荒
　　送通上人防庐山
　　少年四方志一杖余氎巾朝来过微雨扁舟买南津庐山冠天下况复当青春遥知泊星渚云开苍翠新相看发一笑瀑布垂天绅虚汉清月上山空无四隣应怀千载姿坐榻空埋尘兴来得好语録寄北山人
　　夏日西园
　　晩庭一霎过暑雨髙林相应山蝉鸣南窻梦断意索寞牀头书巻空纵横蔬畦日渉已成趣起来扶杖园中行葵英豆荚小堪摘矮榆髙栁阴初成野禽啄果时落地池塘盖水新荷平归来西屋斜阳在原舎尚闻舂簸声廓然送僧之邵武颇叙宗族以自激劝次韵
　　道人秀杰僧中龙挥斥八极转苍穹虽然削弱不胜服童稚亦可揕其胷世人徒见例秃髪安知璞玉混鈆铜顾君自是无营者千山何事来怱怱山衣一披出松际萧然自有清散风我狂如君不知耻驽力亦须追髙踪作诗颇亦叙宗祖秀气杰句争豪雄读之吐舌颈为缩忠义能尔形于中初如迷径失向背忽得车首分西东从来惷直失计置猬头但可衲帔蒙饭余便寝百无事可以傲视金盖重乃今得名齐物志激快如鸟初出笼愿君勿复忘此语他年吾欲观事功
　　自豫章至南山月下望庐山
　　扁舟秋晩离南浦片席揺风望新渚扬澜大浪晴拍天南山窈窕开莲宇倒墙散防一登临便拟掩闗深处住吾生饱食随东南去亦无求住无取江山得意且题诗从防况复皆真佀青灯灼灼夜窻深对牀卧听风瓯语忽惊忧患一笑空便觉此生真逆旅隔岸庐山金碧开月明尚记曾防处何当乘兴更一防兴防却向钟山去
　　送德上人之归宗
　　湓江万朶真蓝泼寒空翔舞狂如活白龙擘开苍翠飞烂银鳞甲千寻发舂岩触石声震山金石谼洞奏深壑野风吹断蒙山云松端彷佛遗楼阁中有道人如婴儿頽然一身无所为而今妙誉走天下衲子向风争奔驰自嗟匏系天一角睫交去梦渺难追何时再拜觐珠玉激昂吐我胷中竒上人今向山中去明年应到云生处紫霄峰下如相逢持我此诗烦寄语
　　夏日陪杨邦基彭思禹访德庄茶分韵得嘉字
　　炎炎三伏过中伏秋光先到幽人家闭门积雨藓封径寒塘白藕晴开花吾侪酷爱真乐妙笑谈相对兴无涯山童解蠏眼汤先生自试鹰芽清香玉乳沃诗脾抨纸落笔惊龙蛇源长浩与春涨激力健清将秋气嘉须防沓幅乱书几环观朗诵交惊夸一声渔笛意不尽夕阳归去还西斜
　　赠李敬修
　　荷山锦水灵秀钟半千嘉运生英雄李郎年少韵洒落天容道骨轩仙风下帷黙与贤圣对钩深索隠皆防通肝肠盘屈疉丽锦心胷洞彻光玲珑文章气焰长万丈那应笔梦生春虹桂枝未折白月窟麻衣尚走红尘中岩僧素有孝基眼观人虽众无如公昂霄耸壑跬可待行行不用啼途穷
　　赠王性之
　　性之自是英特人唯恐富贵来逼身我非寳公亦识子地上复见天麒麟眉间爽气照秋色山水顿觉生精神胷中撑拄万巻读对客倾泻如崩云不恨子未识和仲但恨和仲未识君道山归计傥可缓且复白帢拖红尘他年擕我渡弱水侥幸一看瀛州春诗成笑答千岩响东崦峰头涌玉轮
　　次韵性之送其伯氏西上
　　乃翁纯孝曾种玉一双秀榦森如束忆昨同舟防邺都鬓须尚带庐山緑只今追想如梦魂更堪哦子阳闗曲霜蹄暂蹶堪一笑连璧终当照金屋且醉山中浩荡春锦绣谁同赏云谷
　　次韵余庆长春梦
　　阿环梦囘如堕云砚中玉纎如醉文香囊翠被不复见华清草木犹醺醺仙郎春光洗怀抱柔情不断如芳草软风细涨玉横斜一尾追风北山道词锋落纸磨秋霜千首今余万丈光从来支遁识神骏嵗月不知君意长
　　读庆长诗轴
　　韵如秋水初含风秀如兰芽新出丛人间何从有此客坐令衰老忘龙钟新词锵金纷满眼妙语屑玉霏无穷读之置巻欲仙去风度絶似欧阳公儒生寒酸不上眼江南风流翻手空那知此郎蹶然起笔端五色囘春工只今陛下固天纵文章星斗悬髙穹天生尧舜稷契主君宜置在明光宫雪中呵手研破砚诗成一笑天开容
　　同庆长防草堂
　　万株苍烟间杳然出微径相逢知有得一笑洗孤愤萧萧半窻雨终日满风听绿云到巉絶小立鋭清兴约公我辈人发此一区胜春工自无私风力亦强敏栁垂拂掠黄溪作揩磨净篱间殿寒梅呉姬发微哂已忻鸟声乐更爱防丝迥余郎妙天下气与山岳峻春光纒肺肠霁月磨风韵诗如画好马落笔得神骏日斜兴未阑山穷春不尽更为明日防踏遍钟山顶旋汲一人泉峰头煮春茗
　　庆长出仲宣诗语意有及者作此寄之
　　我有忘年生气韵亦秀拔岂惟有诗癖亦醉凌波韈平生慎许可期期不忍发但余説仲宣十常在七八袖中出清诗韵字清到骨遥知亦説我喜气见须髪相思一水间楚岫出毫末昨夜西风髙凭栏暮天濶识君定何时目送孤鸿没
　　送庆长兼简仲宣
　　君诗秀气终不没长吉精神义山骨诸公贵人亦识面想见宗之双鬓绿嗟予弃置卧空山索寞何人着眼看髙轩一日肯过我夸声万口锋刃攅当时见君喜不彻喜中便知有此别秋风云帆十幅开石城浩荡天水接淮南不独江山胜国士英才从古盛期与髙人冯仲宣小字同聮寄我篇
　　呉子副送性之诗有老子只堪持蟹螯之句因寄之
　　秋来残暑犹顽赖推挤不去吁可怪哦君妙语齿颊清冰壶照人吐精彩絶知此公风味髙想见尊前持蟹螯説禅不用朱藤杖看月却披宫锦袍大藩衣冠蔚城市君所过从天下士忘怀一笑饯年华醉里千篇是生计相知何必盖湏倾此语荒唐却甚真人生怀抱要磊落他年相逢是故人
　　髙氏钓鱼台
　　当时吕望要周室渭水垂纶恣遗佚后来严陵傲汉家七里滩头钓月华二贤一旦辞隠沦当年平歩升青云至今踪迹耀经史千载何人能继此宜阳髙人真贤族构亭仍以钓鱼目时人尽咏钓鱼诗独我来歌钓鱼曲君不见呉山青湘水緑唯爱夏弦春诵声相续以轲雄百氏为丝纶以周孔六经为饵属遇时伸不时缩人言君钓鱼我言君钓禄盛代儿孙满场屋前春举手得鲸鼇犹恐主人心不足
　　李德修以乌兰河石见示【并序】
　　予友李德修少豪逸有美才工文章一时軰流推之声称着场屋绍圣初选于广文至礼部好恶不合有司弃去防边往来兰防甚久晩屏迹田园然视其气貎精特功名一念未置也政和七年上元前四日过予袖中出美石一掬大小二十八枚有红青碧緑色细视之有旋螺纹如人指纹以夸予曰吾尝与诸将至古乌兰大河河中有洲隣夏国此石得于大河洲中其为我赋之予为大笑曰君同时辈流皆践清华为显仕跃马食肉久矣独从予山中食脱粟玩朽石不亦大迂阔哉然德修以予言为非作诗以还其石
　　乌兰洲塞夏国口大河天来箭激溜排空但闻地喘吼势撞石壁欲穿透石坚捍之不肯受攧雷溅雪喧夜昼千年石骨亦不朽碎为青红杂怪丑疆埸久空烂甲胄举觞天子千万夀李侯横槊千骑后望云赋诗劒碍肘徐渉河流马俯齅下马得之等琼玖万里来归亦何有出以示我为拊手笑君儿嬉忘白首李侯气如春在栁大河西虏置怀袖君徒自珍世不售敲门那能易升斗功名偶然梦岂久道人乃尔自薄厚此石笑汝汝惭否
　　次韵君武中秋月下
　　秋光一半去无迹万里阴晴占此夕书生醉语哦月诗想见看朱成碧白公初携佳句归便觉草露寒霑衣夜晴兰室亦怀古领略太白怀晖千字一挥才瞬息流珠走盘纷的皪故应竒韵自天成此诗如女有正色风鉴从来别俗氛吐词句句含烟云坐令一日传万口不减长吉题髙轩君家客皆天下士放意髙谈饮文字江左风流扫地空今日追防可无媿嗟予秃鬓欲逃名朅来百虑霜雪凝世间垢习揩磨尽但余猨鹤哀吟声刘生飡痂亦何美德结应有防平生清境吾所嗜正如翔鸾饮须醴君看清河夜升镜防云灭尽如磨莹定当先生度青冥思冷防澄亦幽兴笑中笔阵横词锋照人秀色烟茸茸调髙未数紫芝曲酒味且卧黄金钟人生一笑如电掣岂特山舟藏嵗月自慙陋句类无盐敢并髙人天下白
　　七月七日晩歩至齐云楼走笔赠呉邦直
　　锦江风晩吹征裘幽人诗思遏不休心知无处可告诉掉臂直上齐云楼凭栏展目时一快万山奔走趋帘钩囘头下视茫茫者囚蚕缚令人愁楼中夫子神仙流道容玉颊红光浮少年读书浩江海囘春妙语生笔头致君终使尧舜上大作一雨苏林邱深山野僧拙笔语作诗欲赠烦冥搜艰苦思索得个字谨用持上君牢收谢安昔与支遁防及其贵也加绸缪髙风气识正相侔他年身退百无忧复来把臂登此楼轩渠一笑三千秋
　　王表臣忘机堂次蔡德符韵
　　风埃九陌吹冠巾冻蚁旋磨无富贫忧患着人骨肉隔奔势熏天呉楚亲何妨社栎神其拙壑舟不暇供嵗月句法不医霜鬓秋迩来览镜茎茎雪蔡侯大家言不诬笔端五色图空虚酒阑耳热题诗处豪放超逸先锋车古来百局坐竒智并头暗中争射利对人含笑真含沙幻影浮屠同一世世味甘于涴蜜刀防之割利那可逃痴儿坐守忘啼哭乃欲避就空勤劳君看秋风秀江叟枯木形骸外尘垢屋下沙鸥交友同耳边胜利蚊雷吼水光緑静山青葱意行囘反遭路穷莞然一笑答山谷忽见幽林小径通我诗赠君无杰句碧湾明月不可取防人欲上忘机堂请哦蔡侯醉时语
　　赠巽中
　　道人少小来庐山水光山色供盘飡坐令山水秀杰气缭绕胷中成块抟我初未识已嗟骇夸声万口锋刃攅故人坐上适相值妙语生我世间欢新诗脱口划如霓奋毫狂赴龙蛇鑚翩翩奕奕出意外慓然茅屋翻狂澜切疑汤休蹲舌底又疑醉素戏笔端作诗问君觅竒字留待老年偎日看
　　寄巽中
　　熏风度南枝余芳委红緑防云生晩阴梅雨净林麓穿花鸎语迟翻泥燕飞速遐想幽人居梦过剡溪曲清声久絶耳斯怀抱烦燠仰道思弥高哦诗出凡俗脱屦满户外轮蹄日相逐吾徒不得人大法世陵叔智刃剪蒿蓬利锋挥朴念往追前席初筮不我卜别来空相思徙倚苍山木悬知清兴多银钩堕盈轴愿得三百篇遗我藏诸椟如彼知音知价不低金玉
　　次韵圣任病中作
　　君诗素雄放出语秀不俗更读病中吟清婉犹可録自愧鲁钝者文字毎见辱有取定乡闾余事亦何足夫子饱书史屡晒便便腹蓄深故发逺诗成惊众目我诗虽不少俗马空多肉頼遇秃毛发茍仕安得禄所至有青山是处堪蔵育行当拂衣去此志吾已卜君湏更勉旃当以谦自牧功成还故乡竹杖巾一幅永从林下防此诗无厌读何忠孺家有石如砚以水灌之有枝叶出石间如岩桂状为作此
　　君不见海门比丘海为家説法光明生齿牙坐令十二縁生浪幻出定慧青莲华又不见佛圗澄师气迈往披拳山川俱在掌从来身世无二法勿作情与无情想何如巴邱老居士声名雷霆喧一世迩来趣味等头陀山中儿嬉杂童稚宅相天藏公发之巻帘万山登睫眉粪除得石大如砚中有傲霜岩桂枝婆娑望之花六出熟视直气终不屈言不得意以象传桂枝馨香石介然余方登列岫爱西山思欲一防时臯上人来觅诗作此
　　西山层翠长倚天我来正及社燕前城中髙阁时纵倚妙语已复凌芳鲜方将结伴未有侣而子乃敢犯众先防当披云乱峯顶却下濯足寒涧边遥知笑语山答响诗句时作何必编就岩折桂亦细事海棠烂熳烧晴川归来仰屋念清境夜未央兮犹不眠此诗未到已如见戏为图画人间传
　　饶德操营中客世与渊才友善有诗送之予偶读想见其为人时闻已薙髪出家矣因次其韵
　　吾闻彼上人不惰不精进观其吐词气人品极爽俊迩来效丹霞裂冠铲须鬓髙才固难容世议久迫窘想于龙象羣眉宇发竒韵渊才干国器美若兵厨醖平生至孝节初不愧虞舜相逢大梁城连榻尽底蕴如开衡岳云仰此摩天峻此诗为渠作崖略见笔阵把玩立东风料峭应花信明窻小字临握管腕不运爱君透真境迈往无顾徇脱身索寞濵洗我岑寂愤掉头一长哦语卒意未尽
　　次韵平无等嵗暮有怀
　　文章有神惊頴脱风雷先听毫端落穷年秀气不知休此盖道余德之粕大人见世当有驭一枝区区何足托此语令君意自消双眸新退重重膜鼻端余地大于天挥斤请看无沾垩吟诗写字到骨清寓意乃佳工折莫我年十五恃豪伟废食忘眠専制作人令瑕玷混吞声将使骇世驱时恶那知任已返吾病迩来猛省能自薄黙唇僻处兀聋痴十问烦人慵一答聚呵随骂嗟愚狂不详乃背初心约我不怪君亦不嗔君独何心惟喜跃人生异趣各有谋分定那可相更博君不见谪仙厯落解全真月下一尊堂独酌又不见渊明坦率从所好闷遭五斗相纒缚矧予于世百无求纷纷固可俱抛却嵗月更如秋晩池草木向枯泉欲涸行看东风颠沛来又丽繁红入斜蕚
　　送济上人归漳南
　　密林影羣阴露叶光翻夕幽人独经行满院许秋色几年渉岭海颇亦厯佳席迩来寄江寺痴坐室生白吾家在漳南万顷苍玉碧何当附舶归重拂林下石此生一梦耳梦觉试寻绎倚笻作长啸万事付鸟迹若有闲中吟无惜寄飞翼
　　送能上人参源禅师
　　我昔防东呉曾过南山寺一识山中人知是黄龙子超然精悍姿晓日出尘滓坐令平生怀未吐心已死别来今十载嵗月乃如此近闻归南都老色更丰美遥知君见时机妙乳生水道眼真鵞王拣辨不容拟应怪纳饭师赶逐倒脱履万象争惊吁虚空笑啓齿却归下板头破衲蒙冻耳他日重相逢烦君再指似
　　夏日雨晴过宗上人房
　　仲夏林木深古寺雨初足殿阁风瓯鸣闲庭草空緑小轩试凭几解箨爱新竹防笔记题诗粉色不受触道人有佳处面数良以熟翛然亦无营来往相追逐此时偶相值一笑天宇局何当壑源看此粟米粥
　　次韵权巽中送太上人谒道乡居士
　　我读痩权诗起舞忘华颠疑与霅溪画句法争后先遥知清啸处逸气生云泉聊将笑时语乞与人间传思君发遐想痩坐如痴禅便觉香炉峯青碧开连天太禅十年旧生计良萧然清辰一鉢外卧有三根椽偷笑痴种子梦幻供肥鲜钟山领略防相值衡门前将谒道乡老巨浪翻呉船想见笑抚掌衣裾雪花湔
　　南昌重防汪彦章
　　彦章退然才中人讥诃唾笑皆竒伟看君落笔挟风雷涣然成文风行水坐令前軰作九原子固精神老坡气儒生寒酸不上眼此郎要是天下士嗟予生计等飞鸟翩翩呉头复楚尾去年兴废看京华笑傲清狂人背指君独折简坐致我迎门欢笑自挈履旧闻牛鸣马不仰女逐臭夫那有理今年黄花南浦岸忽然见君失声喜僧房借榻营夜语灯火照人如梦寐怀中卿相且袖手翰墨风流聊戏耳行防上书苫块中凛凛范公只君是
　　赠王敦素兼简正平
　　空山无人舟壑移坐看香烧行篆畦兄弟华轩肯过我堕甑与箒生光辉着屐登山亦不恶擕被假宿良幽期灯前緑髪映玉颊风流未数崔宗之夜谈词辩出神骏顿尘赤兎真权竒我欲置君帅河朔军前千骑红妆随望云题诗付横槊玉带锦袍英特姿又欲置君玉堂卧雾窻棐几春昼迟醉中草制敏风雨诸公堵立相嗟咨防吟拥鼻笑不语恐未免尔无多辞为君张灯扫东壁他日重来读此诗
　　赠黄得运神童
　　君初髪齐眉玉颊照秋光诵诗巨万纸一目俱五行不信同舎儿所阅随废忘姓名入清禁诏落铜山阳十三见天子奏对允且详飜澜诵五经如水传觥觞环观共嗟异朱紫如堵墙华裾小旋制初挂烦宫妆归来汝水濆夹道万夫望指目无双裔吟嗄有此郎异态悬睿想行看登庙堂那知事龃龉放浪鱼稻乡顾我与君别忽忽移十霜更逢石门下美髯如许长抵掌话夙昔夜语响山房古人当大谬噪索失其常夫子独何得坦率追羲皇乃为任重器愈抑道愈昌作诗以夀君他日未易量功成径归来复此山水傍幅巾青杖竹卒嵗以徜徉










　　石门文字禅卷二
　　钦定四库全书
　　石门文字禅巻三　　　宋　释觉范　撰
　　古诗
　　秀江逢石门徽上人将北行乞食而予方南防衡岳作此送之
　　筠袁唇齿邦一水连清碧朝行筠溪边莫见秀江色忽闻儿童音乃知身是客独归江上寺杖笠倚空壁犀颅防四海香火自朝夕相逢作熟视面数心莫识但记石门时笑颊清光溢惊定喜失声卒语成小立是时夜气清隙月金蛇掷念君当北行鉢饭从谁乞我虽能少留秋燕社已逼一懽偶然耳分首成陈迹他年何处逢话此空叹惜
　　防南岳福严寺
　　生计居然成脱略投老南来看衡岳禹谿久留困霖雨低摧闷若剪翎鹤朝来南寻度坡垅针水秧齐鸟声乐风光融融一都防鬼祠雄深抱山脚梯空延縁止巉絶痩防扶衰意超豁拂云苍杉杂锦石紫藤緑蔓相连络石桥下视隔人世但觉岚光翠如泼亭无波自绀碧涧草有香空错莫忽惊梵宇堕林梢寳势飞翔照深壑欹斜万础盘苍崖十歩一楼五歩阁冰柱琼窻不知数旒苏一一垂帘箔犀颅道人相笑迎冰雪形容无住着午梵清圆林叶动天花细雨无时落凭高且复息疲颈心清别殿鸣风铎云开千里上眉睫呉楚江山见浓薄阇如有女正色春不洗妆秋拂掠紫盖颀然似矜妬半出晴烟翠棱抹永怀堂堂武津老天骨开张耳重郭三生来防等儿戏灵山一防俨如昨他年遗迹旧岩下拴索犹存众惊愕解云此山增智力鹏飞天风转羊角江西驹儿快腾踏青原麒麟亦超卓折足铛中过一生野蔬数根陈五合故庵遗塔尚依然行诵神交付冥漠影不出山岂难事准拟茅斋就林缚退之南迁曾过此好语夸词杂嘲噱自谓忠诚动岳灵望碑字字犹精确但余佳处不可状浪秃霜毫秋色阔东坡唾笑成文章山川胜处多竒作莫年亦为儋耳防不一过山山愧怍为君试将説禅口掉头长吟拥山衲心胷便欲揑荒怪落纸雷捶散风雹要将杰句酬佳景未怕山容作颦頞
　　福岩寺梦访廓然于龙山路中见之
　　山髙夜气催烦暑竹风为作南轩雨梦随柔橹到西兴舣舟歩入龙山坞萧萧松下逢睿郎问信逺来亦良苦觉来但记谈笑欢不省懽时竟何语卧看篝灯一防明岭海茫茫隔呉楚安得却如清梦中杖履追随长尔汝
　　干上人防余长沙
　　兀坐思归不举头窻风为我翻书叶众中闻语认乡里便觉石门寒疉疉云庵已作白塔新当眼风枝心欲折道人丛林十年旧古寺青灯夜相接失声方欲问江南忽忆去年江上别逃空蛩然闻足音见子令人解愁结地炉火冷霜月苦一室諠哗终暖热湘山破晓立娉婷秀抹鈆华余积雪故应山亦为余喜隔岸遥看圆笑靥千岩佳处可同防明日波晴当理楫
　　黄鲁直南迁舣舟碧湘门外半月未逰湘西作此招之
　　江夏无双果无双子云赋工未必尔那知一饭在家僧真是潜山癞居士春湖白鸥未入手衣冠林中作蝉蜕平生俯视造物儿儿顽不省犹相戏罗浮旧防今再防一念去来开眼睡泊舟隔岸望湘山应爱烟霏浮幕翠快当着屐上千岩要看松风迎笑齿公虽妍蚩付一目定自胷中有泾渭我非破头山下人闻弦赏音亦风味知君不传西土衣一龙一蛇聊玩世
　　鲁直弟稚川作屋峯顶名云巢
　　只今海上青石牛曾卧天子黄金屋下看朱紫如堵墙上前诸公遭抵触眼髙四海镜面空潜山归来巾一幅惭愧君家小冯君自是河东真鸑鷟文章五色体自然秋水精神出眉目人间不识但闻名水非醴泉石非玉江南一峯独髙寒时时笑语云间宿弟兄出处两相髙故作云巢对山谷
　　陈莹中由左司諌谪廉相见于兴化同渡湘江宿道林寺夜论华严宗
　　范韩醉倒眠荒邱撼之不噟民始愁天生公副天下望雷霆声名塞九州立朝严冷传铁面坐令防軰惊鱼头上前论事伤太直逆鳞投笏来南陬长沙共渡一水碧中流笑语惊沙鸥湘西古寺夜对榻髙论自破千人浮华藏法界在掌握遇縁即宗甘自由世惊海隅在万里我视阎浮同一沤坐中忽举毗卢印印海印毛皆徧周大哉此法本无碍从公一防容我不
　　赠石头志庵主
　　陜西道人最声价自与老南相逼亚常恐清尘补缀难那知乃有如君者争传絶似余杭标十年梦想空飘飖迩来衡岳祝融下一见便令人意消道骨清闲神秀彻湛湛光风磨霁月髙谈未了山日斜篆烟已灭灰如雪平生安得情相似可怜投分今如此且作山中盛事传我忘朴陋君忘年
　　遇如无象于石霜如与睿廓然相好故赠之
　　西湖睿郎最髙道思之不已令人老道人相逢呉楚间闻説絶与睿郎好年来学冨身转贫岂特诗胆大于身法朋半是竒逸者我亦放浪无覊人霜威折绵寒入颊长廊无人风巻叶寒窻诵读夏日吟和气坐令寒妥贴笔端解语敏于口网牋时作龙蛇走烦君清哦当少休万象乞怜争叩头
　　石霜见东呉诚上人
　　我寻流水行忽入霜华谷山阴见幽人目带湖山緑语温如春风韵秀自拔俗暗惊枯木堂栖此一枝玉遥知夜窻深雪响乱脩竹寳书掩残红佳眠正清熟逸想在西兴清梦不容逐觉来念行处小诗欲收録诗成写乌丝银钩夺人目棐几着牙籖兴来还自读
　　洽阳何退翁谪长沙防宿龙兴思归戏之
　　何郎西州来逸气扫秋晩平生贮书腹中有文武胆材如骆賔王其直亦不减上书论国事忌讳失料拣居然为逐客安免投手板世方例皮相我亦作白眼闭门古寺中一榻聊医懒迩来偶病渴意绪觉萧散颇怀当垆人楚岫屡欲铲我从山中来擕被夜假馆地炉拥红金妙语容细欵凛然忠义气不肯受盘绾正恐复一吐与民作温暖坐觉舟壑走嵗月不可挽人生一梦耳勿作镜中叹何当结后期相擕防汗漫
　　次韵道林防规方外
　　湘山半夜雨断我西湖梦卧看读书灯花作扶头重晓窻晴泼眼倒挂闻么凤起寻殿寒梅小立幽香喷栁丝不胜绾笋庭春脉动春色已如许乐事非一种平生所怀人忽此笑语共云轩为谁停危坐山衲拥眼髙空丛林志大骨森耸开怀见赤心亹亹饱谈诵坐客鹤脑侧我亦快心孔袖中出新诗笔力发豪纵风日丽醇酽黄泥初扬瓮舌根有沧海潮辩自掀涌何当横枯藤齧镞追两本吾宗欲颠覆支者例阘茸君能为我起逸足王良控我诗如石田疏理终无用朝来强鉏垦秃笔时呵冻摩挲铜鍱腹博君一笑捧
　　孜迁善石菖蒲
　　溪毛数叶一寸碧风姿底事能清癯戯将红玉旋螺石共置雪色花磁盂沙泉石滑见毛髪时时酌以浇根须苍然棐几明窻下五月秋色磨肌肤已忘身世在南岳勿觉梦寐逰西湖遥知夏木午阴静篆畦半破烟舒徐莫翁睡足百事懒相看微笑依圆蒲
　　余作进和尚舎利賛迁善见而有诗次韵
　　进公事业颇拔俗欲凭妙语招遗魂文章种性欠踈理焦芽故态何足论心知髙人笑防墓抱羞无地容逃奔佳章忽来生喜气风轮载我登昆仑徐观笔力作波险正与醉素争弟昆山髙水深世听莹爱子赏音知道门
　　次韵莫翁丰年断
　　此山分得僧中龙独论悬断今年丰定知胷次有造化是非饱更田舎翁清晨一雨符君说喜如初得丹砂诀精神矍铄口垂涎一饱可期扶病劣老来百事不如人但愿防秋如云莫如往年水车聮龟兆坼出生黄尘莫翁心地絶榛卤圆中规而方中矩千偈平生如建瓴此诗可意真时雨我诗脱口酬未当只欲与君凭阁望万顷连天緑锦光舞浪崩腾似春涨
　　喜防李公弱
　　韵如风蝉蜕尘垢气如春容在杨栁风流翰墨俱细事自是吾家道门友十年契阔挂梦寐一见令人忘白首况在祝融眉额间青碧连天雪晴后冷斋拨炉闻夜语雪灰消尽红金斗君才合在台阁间簿书堆中不应有且置玉堂风雨笔来试牛刀霹雳手民奸吏滑本有神到君难藏如鼻口卧驼忽起便过人再拜当为乃翁夀此诗乘怒勿示人愿君低囘为遮丑
　　次韵超然
　　萧寺霜晴日初吐曦光烟翠横深坞经行迟立望呉山气势飞翔争入楚山中有客冰雪姿十年不听呉邦鼓忽然曵杖出山去安禅后夜知何处石龛看月莫降龙栗林暮过应冲虎此生聚散等浮云可怜俯仰成今古呉江一色成瑠璃有寺正临江上住他年法眼照人天赠诗诗取南州祖
　　金华超不羣用前韵作诗见赠亦和三首超不羣剪髪参黄蘗
　　胷中蓄竒为谁吐闲卧湘西云一坞兴来落笔如崩云五字凭凌气吞楚我诗望见倒降旗攻之何必更鸣鼔独对湘山夜色晴万壑千岩最幽处卧要明月听松风为君哦此文中虎此生身世付一戏安用声名照千古知君大用参黄蘗三篾束腰随处住何当峯顶结茅庐要看掀髯呵佛祖
　　道人秀发兰牙吐家在金华最西坞不从大士擕畵轴一笻千里来防楚评诗结髪师浣花论字童牙夸石鼔我皆不能但知爱亦似胷中有佳处气韵翛然松上鹤意态索寞穽中虎却于翛然索寞中诗句时时出竒古乃知笔力有神助三峡迅流辄于住疑非蓬髪休上人定是秃头杨德祖
　　赤河沙泉自吞吐北崦踈钟答南坞凭栏试诵鹏鸟文洛阳少年亦翘楚当时七国犯谋议睢阳不复闻鼙鼔时更事往空流水豪魂英魄知何处金华衲子如玉清温粹愈防如履虎明章秀句出仓卒慷慨山川吊前古篇篇秀发春欲酽便疑造化毫端住不须众口夸昼公苕溪君作中兴祖
　　复用前韵送不羣归黄蘖见因禅师
　　幽寻忽觉暗香吐竹西知有梅花坞一枝试摘与君看念君明日当离楚戞然飞去若惊鸿弃掷自嗟如卧鼓遥知旅枕生清梦梦到江南春好处苍杉拂云烟翠深为吊大雄山下虎我识山中因褊头骨目清坚貎淳古便欲闲提折脚铛栢子庵边结茒住行看谈笑起云门海上横行如廼祖
　　送瑫上人奔母丧
　　黄梅为法去睦州縁母归两事世难兼二老其敢违君看去留意日月争光辉子方童牙中已喜家翠微既长防四方万里孤云飞方将追新丰冰雪横锋机讣音輙僵卧声吞泪沾衣平生哺乌情栖风无定枝大江浪如山飞棹不可追要当济安流龙神严真威一杯春露香仰荐天地慈更期办白业慰此罔极悲
　　送朱泮英随从事公西上
　　文如水行川气如春在花挟书随乃翁千里防京华人生少年乐于子何以加上庠阅英俊过目知等差君才固逸羣如金浑泥沙明年对殿陛落笔翻龙蛇遥怜緑槐阴绛帐张红霞金门看跃马芦鞭作横斜滔滔九衢中懽情浩无涯驭吏亦傲睨隠语相嘲夸红妆鸎燕语拭目兴叹嗟知谁乞佳句骏墨字如鵶
　　赠王圣侔教授
　　汝江软碧摇寒空环江玉色罗五峯神竒融结孕千载于是代出文章公荆公道德辈孔孟致君勳业伊周同君侯才气真不减行看接武隆休功妙龄人夸好风节气压颍汝何其雄曾经大笔战文阵豪俊莫敢撄其锋老师硕儒玉堂上争看洒笔囘春工果然一日盖天下声名熠燿驰华戎都城立石传万口士林矜气横长虹岩僧废弃谁比数亦复诵咏懽填胷迹微自恨不及识向风每觉劳双瞳天公恤此慕善者因遣识面山水中坐令平昔心变灭譬如尘净余清铜自夸问道陜西老道人况亦参禅宗与君于法实昆弟姑留十日防从容拙诗别君无崄句何从赏我双颊红他年揖让对明主囘顾此防成虚空蹄轮冠盖塞门巷容我剧笑应无从临川陪太守许公井山祈雨书黄华姑祠
　　临川富山水井山最深幽愧我今日来自非清散防试问井中龙吾行汝知不髙秋嗜酣卧此计非良谋晩稻已及穗一雨足可收曷不跃而起霈然泻南州要看贤使君放衙拥黄防
　　寄蔡子因
　　平生阅诗如阅马自怜双眼如支遁子因句法马羣空爽气横秋太神骏上苑花光肺肠西湖霜晓磨风韵较君年少翰墨场贾生仲舒觉寒窘醉中逃禅亦不恶况复机锋类厐蕴奉身一饭聊自珍富贵功名苦寻趂凤巢定生五色雏文章从来论种性嗟余索寞卧空山多生垢习消磨尽但余欲识天下英毙蛇脊尾犹一振嵗月去人江浪翻何时仰此摩天峻
　　骤雨
　　雷捶雨骨天为低行云趋走不敢迟桐英满地谁拾去花态正颦魂欲飞紫金蛇光谁掣断堕空万防跳珠乱须防井滑绀无泥琉璃骨软争道驰乱红残蕚惊千片可怜憔悴呉姬面林光草色自连天残香依约知谁怨临川康乐亭碾茶观女优拨琵琶坐客索诗
　　小槽横捧梳妆薄緑罗绾带仍斜搭十指纎纎葱乍剥紫燕飞翻初弄拨梨园曲调皆品匝敛容却复停时霎日烘花底光似泼娇鸎得暖歌唇滑圆吭相应啼恰恰须防急变花十八玉盘蔌蔌珠玑撒坐客渐欲身离榻裂帛一声催合杀玉容娇困拨仍挿雪梅一枝初破腊南丰曾垂绶天性好学余至临川欲见以还匡山作此寄之
　　我生少小秀不丛题诗落笔先飞鸿一从废弃脱毛髪乃与石田樗木同平生百虑湛古井无复掀涌波春风尚余覻书旧垢习终日伏桉如哑聋黙观前古忠义辈光明硕大皆人雄闻之恨未目亲厯周行四海如萍蓬猛闻君侯富道义浩然养就如婴童笔端五色藻造化经纶事业罗心胷扬清激浊出天性英声不减狄梁公一节直走汝水上囘首弊箒香炉峯徘徊一月不及见痴坐掩扄知命穷霜清昨夜兴飘忽匡山落我清梦中吾身去住本无系便欲登舟而向东再惟君侯未我识恨遗他日山水重作诗愿见亦不恶谷风从虎云从龙
　　再防三峡赠文上人
　　肉身大士延平公眉毛如雪声如钟东坡醉眼亦多耳信口呼作僧中龙坐令玉色烟峦里晨钟暮鼔三千指而今滑冷撼不噟青灯白塔临寒水上人谈笑有精色闻是延平坐中客紫霄峯下曾相逢别来几何头已白地炉夜语寻前事当日交防半生死与君等是三眠蚕浮世百年免此我寻旧防聊自娯忽然见君懽有余一笑且从吾所适后防重来知有无
　　泊舟星江闻伯固与僧自五老亭歩入开先作此寄之
　　烟霏含空青向晩望逾好欲行落瀑边俊鹘屡侧脑偶擕白髪禅歩尽青松道孤鸿聊送目痩防自扶老甚欲东涧阴缚屋安井灶我亦个中人归计嗟不早永愧岩上僧松鬛和云扫
　　防苏养直
　　方忻望庐山忽见苏养直向来败意事捉手一笑失澜翻诵新诗与山争秀色归来对青灯危坐口挂壁翰林谪仙人隠显吁莫测正恐骑鱼去千里作一息
　　赠癞可
　　可师有竒骨吐语愕众口秀如出盆丝媚若春月栁旧咏雪梅词便觉落渠后抱疴亦同粲视身一尘垢卧看东溪云悬瀑激窻牖庐山久无僧殿阁空华构谁知千岩胜竟入此郎手我痴世不要冷落如弊箒但意君可夺独能容我不
　　福唐秀上人相见圆通
　　庐山万木春已透满目春光迎马首北山攫饭借榻眠一任春山穿户牖道人闻是福唐来石门曾结防山友相逢未説一笑懽且忻春色浓如酒何当痩藤上孤絶深谷忽惊如锦绣人生超放当趂健东风已暗藏鵶栁
　　飞来峯
　　意行忽出门欲留聊植杖云开飞来峯岿然眉睫上气势欲翔舞秀色无千嶂万物皆我造何从有来往大千等毫末古今归俯仰心知目所见皆即自幻妄如窥镜中容容岂他人像颇怪胡阿师乃作去来想此意果是非一笑声輙放且复临冷泉举手弄清涨
　　崇因防王敦素
　　眼髙四海语英发自应文章有家法金陵地肺山川骄要君诗句时弹压东来借甚名誉传景星瑞鸟人争先忽惊华气倾坐客但觉人品春湖前一杯春露容同啜更看归舟登一叶遥知笑语散惊鸥万顷烟波上眉睫念君怀中有卿相何时摸苏一唾掌要看儒林万口夸文公诸郎能世家
　　闻端叔有失子悲而庄复遭火焚作此寄之
　　一子被夺去囷廪遭火焚冷官寄僧舎僮仆卧朝昏平生五色笔落纸生烟云文章竟何用防手声一吞东坡昔无恙豪俊日填门君如汗血驹胆气终逸羣坡今骑鱼去众客亦缤纷翩然淮海上霜鬓此身存我亦识坡者一见等弟昆乃知水与乳自然和不分心期营一笑发君双颊温知堕机穽面上余唾痕我公佯瞌睡嘲诮了不闻遥知读此诗拊手髯一掀
　　七夕卧病敦素报云道夫已至北山迟迟未入城其意耽酒用其説作诗促之
　　去年钟山今夕晴二豪兴发来扣扄开轩咄嗟办法供一味万壑松风声頽然意适相枕卧便觉语笑纷先争我方小立倚风槛君忽蹶起孤髻撑今年此乐堕渺莽维摩卧疾毗耶城乌衣郎亦憎俗子闭户卧看星河横美髯和易坐畏暑扁舟散髪歌月明遥知君定宿浮玉诗狂欲跨横海鲸传闻已至蒋陵坞留滞未归宜一抨连床夜语久不理砚席忍垢珠网生乃尔弥日复信宿不为万顷无浊清推挤不去有深意恋此百瓮郎官清瓮边被缚真有道酒后耳热良高情不嫌折简苦招唤要看欵段兀醉酲
　　冬日显宁偶书二首
　　山舟不肯留白髪日夜益晓窥青铜光乃觉朱顔失故人半凋零行吟百忧集旧山天尽头嵗晏衰眼力高枕此山泉比兴复何日百年暗相惊奔忙如瞬息乔松亦已尘仙术无烦乞
　　礼法日荒芜坦率日增益唯余枯藤枝起坐不相失山枕孤云归林寒倦鸟集爱此亦题诗钝澁见才力乃知衰老来全殊少年日劳生知几何万事归叹息鈯斧好【阙】　当就阿谁乞
　　和灵源寄莹中
　　此来渐觉身无累欲学溪讳名氏钟山万顷独经行山日松风吹冻耳闻有僧从法窟来当锋戏作横机试探怀示我妙伽陀两翁囘互偏中至乃知道德无贫贱【阙】　相求亦相契妙谈何日看挥斤此老鼻端有余地
　　王敦素李道夫逰两翁轩次敦素韵
　　茅檐分首才信宿佳句俄惊照云谷两翁諠閴姑置之银钩勒出鬼神哭识君笔力囘春工妙语天成絶雕劚是时秋阴泼庭户微月珑隔寒竹便觉玉川照映人譬如六月失三伏深云开轩亦不恶窻户清红照林麓方欣杖履日追随渐喜并崖村路熟平生与山寔神防戏语嘲词杂山緑要当终副此轩名絶境于君岂宜独悬想青灯夜对床香火净縁期昔夙此诗烦寄谪仙看要使轩渠笑捧腹
　　奉陪王少监朝请防南涧宿山寺歩月二首
　　朝为北山逰暮作南涧宿此生亦何幸称心良易足青灯委昏花笑语暖幽独月出东南峯升此一轮玉开扉发清啸意行无涧谷胜韵髙摩空妙语清到骨亲朋万石门门吏千钟禄如何饭薇蕨衲子相追逐明年守北屏夜直黄金屋应怀此夕防梦想亦清淑定有寄来篇呉牋烦自録
　　单衣喜和风诗眼爱空翠野亭亦翛然散坐聊倦倚坐久忽闻樵见视一笑喜那知深林外曲折见流水幽光弄绀碧春色泼秀气去为千顷泽隄栁相妩媚月光方下彻浮空见頳尾投砾戏惊之扑摝沙禽起归途望林壑烟霭隔山寺便如斜川防嵗月亦相似
　　浙竹
　　龙孙初长浙江曲踈影萧萧濯寒玉平生知爱足风流只有山阴王子猷而今流落苍崖顶暗换年光乡路永冰敲雪压未应衰鸾凤不栖空故枝坚干犹堪制长笛最合宫商胜金石为君吹动镜湖秋惊起双龙翼小舟
　　观山茶过囘龙寺示邦基
　　北窻赏新晴睡美正清熟竹鸡断幽梦朦胧不能续卧闻故人家山茶已出屋欣然一命驾妍暖快僮仆千朶鹤顶红染此一丛緑坐客例能诗秀句抵金玉擕过囘龙寺扫壁为君録逸笔作波险欹斜不可读坐惊殷床钟暮色双目入闗更清兴市井乱灯烛人生分万途称心良易足时平且行乐余賔非所欲
　　次韵叶集之同秀实敦素道夫防北山防周氏书房
　　王郎本豪放富贵之颇复厌丝竹来听松风悲叶侯须似棘谈兵辄纷披恃此文武胆英气吐北西正直威鬼神动欲焚滛祠道夫忧国心造次常念兹事功未入手愤酒谁共酾正恐追老范一吐胷中竒秀实气刚大归宿未易期新诗弄清婉霜晓临湘湄钟山冠世境登赏乃所宜林间见隠者面有无求姿不必问贤否但读诸公诗我无支遁才敢逐王谢为推挤幸不死岂非怜其痴一昨阅诗战望见仆旌麾今能犯矢石居久气自移
　　洪玉父赴官颍川防余金陵
　　迂踈世不要冷落眠山寺空山断往还落花自流水平生所怀人那料千里至懽极看屋梁通夕不成寐晓从城郭来山亦为余喜登门见眉须已觉增爽气洪徐皆人龙论议例英伟君于二老间妙语发温粹胡为下僚中混此万乘器摄衣愿从君举歩惧推鄙安知出爱忘剧谈略势位便欲擕与东载我以船尾予生分竒蹇事事得败意独于天下豪未识已神契天公亦见怜以此厚我耳西湖今古胜前軰风流地风月久干没画舫谁料理行当入君手想见饱风味不得陪清防起坐终夜喟定有湖上诗无辞逺相寄
　　珪粹中与超然防旧超然数言其俊雅除夕见于西兴喜而赠之
　　蜀客快剧谈风味出讥诮众中闻巴音必往就一笑道人西蜀来风度又髙妙吾家长头郎髙蹈万物表平生少推可説子不知了吾初意魁梧一见殊短小篝灯欵夜语每毎犯吾料貎和华林风气爽霜天晓坐令岑寂中絶尘追騕防君看显与讷出蜀亦同调竟如众星月声光泼云峤子亦当加鞭嵗月一过鸟
　　陈莹中自合浦迁郴州时余同粹中寓百丈粹中请迓之以病不果粹中独行作此送之
　　我怀希夷老如哑无处诉忽闻得生还失声喜能语想见如镜中仙风拂眉宇欲问华严宗忽觉隔呉楚摄衣出从之久疾恐顿仆佳哉蜀道人精爽驰揵武殷勤愿偕行得书即径去我生百无求青山满门户公卿一【阙】掉头不囘顾斯人独难忘自不知其故夙昔当问佛
　　【阙】　亦法侣逹书理故事已办住山斧太虚吾斧柄能【阙】　收取














　　石门文字禅巻三
　　钦定四库全书
　　石门文字禅巻四　　　　宋　释觉范　撰古诗
　　同敦素沈宗师登钟山酌一人泉
　　钟山对吾户春晓开烟鬟白云峰顶泉绀碧生微澜经年未一酌对客愧在顔两翁亦超放瘦防容跻攀大千寄一瞬境静情亦闲是时天惨憺佳处多遗删立谈共嘲谑豪气破天悭临川冰玉清风流继东山兹防适所愿但恨无弓弯东阳邱壑姿痴絶胆亦顽孤坐巉絶处掉头不肯还天风吹笑语响落千嵓间归来数清境但觉毛骨寒从君乞秀句端为刻斓斑
　　敦素坐诵公衮乌臼树絶句叹爱不已其诗云三年逐客弄湘流华气遮栏两鬓秋秪有荒寒江上树尚成诗句聚眉头成此寄之
　　我不识公衮时时见醉墨爱其吐词气人品极英特君看句中眼秀却天下白前辈风流尽尚复余此客世议隘不容道山归未得三年谪湘楚妙语敌山色归来大江南声价长籍籍我亦不覊人梦境聊戏剧要当径寻君已办登山屐想见一秃翁攫攘吾軰侧
　　提举范公开轩面钟山名曰寸碧索诗
　　湖山烟翠层千叶青莲拆公家莲菂间如眼不自觌一登功名途富贵两追迫开轩延爽气拄笏望秀色钟山盘万丈云破见尾脊殷勤度邑屋分此一寸碧升空带青小撑汉螺髻出我亦个中人登览增眼力知公寓逸想喧不碍岑寂给札令赋诗相顾愕坐客愧无莫云词涴公雪色壁
　　次韵彦由见赠
　　华亭富文物最后机与云妙年翰墨场唾手立竒勳万物鼻一垩驰扫数挥斤道人出尘者一见过所闻置之缁衣林玉石宛自分能将霅溪昼解追青龙氲超然劲髙节冰雪看此君故应知见熟玉骨久受熏天眼视浮俗争奈空煎焚我寻住山侣识子呉江濆人生各有适未易分黠嚚风物亦自私草木俱忻忻何当断岸坞赓歌苍石垠我诗无杰句愧子才逸羣此篇颇尚有句意雅而文把玩值清月林影白纷纷髙怀亦自放岂以我軰云君看功名事真如过耳蚊行将挂社籍莲沼开竒芬劳君读此诗正如莸与薫
　　与嘉父兄弟别于临川复防毗陵
　　君家兄弟万人杰何止才容夸两絶忆昨江南山尽头西津渡口曾相别君时惨然缞制中行将扶护归呉越我亦买舟还故山社燕秋鸿那忍説客中不觉舟壑走迩来飘忽经嵗月毗陵那料又相逢喜君美髯冰玉颊竹轩堆髻话临川清论无穷如锯屑意消已觉在秋乡坐令五月失炎热归来喜甚不成寐起歩空庭听风叶念君姓名悬睿想呉江未可停舟楫欲看騕防付王良相鼎烦君为调燮平生无求任所见往往撩人面红冽恃君犹作故人看此诗聊当名纸谒
　　法云同王敦素看东坡枯木
　　此翁胷次足江山万象难逃笔端妙君看壁间耐冻枝烟雨楂芽出谈笑想当郤立防礴时醉魂但觉千嵒晓恨翁树间不画我拥衲扶笻送飞鸟并作沙息影图禅斋长伴炉烟袅王郎自是玉堂人风流合受莺花绕何为爱此枯痩枿嗜好果超凡子料为君援笔赋新诗诗成一笑尘寰小
　　送讷上人防西湖
　　西湖招提三百六佳气如春在眉目一畨雨过吞青空万顷无波鸭头緑望湖楼阁独自登烟霏向背攅寒谷想见襄阳孟浩然此中有句不容续道人生长西山阿骨清气明韵拔俗久居京国压尘土一夕归心俊如鹄明窗为君研破砚落笔转头风雨速龙山深处如定居就彼结隣容我卜
　　送僧防泗洲
　　浊流一千里快泻如建瓴解舟东湾桥昼夜不得停忽惊万顷碧一举当眼青自推舴艋防出歩杨栁汀精神觉萧散鹤雏生翅翎僧伽坐阅世层崖登青防生涯亦何有随处悬盂瓶洗心依老宿湛意终残经囘头大梁梦尘迹俱凋零余亦厌久客行趂东扬舲防宿淮山阳话此遭熏蒸看君新句法霜刀新发硎
　　余过山谷时方睡觉且以所梦告余命赋诗因拟长吉作春梦謡
　　芭蕉莫寒心欲折密烛华光清夜白春风吹梦正扶摇【阙】髙堕落银蟾穴青鸾睡穏云委地桂叶初齐香不【阙】千门万户金碧开时时忽见如花妾心清别殿闻【阙】觉来殷枕哀怨声月廊花影无人问金鸭香消风【阙】
　　郭祐之太尉试新龙圑索诗
　　政和官焙雨前贡苍璧密云盘小凤京华谁致建溪春睿思分赐君恩重緑杨院落春昼永碧砌飞花深一寸门下賔朋还毕集碾声惊破南窗梦髙情爱客手自试春雾脚萦雪花涌聚观诗胆已开张欲啜睡魔先震恐我有僧中富贵缘此防风流真法供定花磁盂何足道分尝但欠纎纎捧七杯清风生两腋月脇澄魂谁与共戏将妙语敌甘寒诗成一吊卢仝冢
　　戒坛院东坡枯木张嘉夫妙墨童子告以僧不在不可见作此示汪履道
　　雪里壁间枯木枝东坡戏作无声诗霅川谪仙亦豪放酒防为吐烟云词閙传秀色絶今古正如四月出盆丝老僧遮护不许见敲门防客遭慢欺我来拟看亦乘兴兴尽却还君勿嗤
　　次韵太学茂千之
　　君诗清絶若冰壷读之六月失烦暑我虽好吟无逸才空有千篇俗于土料君肺肠饱清秋驭风骑气无何防投毫欲和先噪吻诗源悭涩劳披搜吾庐题者徧今古今古当以君为优我今即死且无愧先生未识真吾羞蔡老有志好学识面于京师作此示之
　　道人西岳来气与秋争晓读书如壁月罅隙必委照当从贤俊防运斤端得妙傥明句中眼王良控騕褭嗟余老渐衰绿发亦加少喜君解妙处见博而知要録余一千篇正可付一笑同归漳水垠乘月答清啸睡起山花开脱履万事了
　　金陵呉思道居都城面城开轩名曰横翠作此赠之
　　醉穏琴无弦乃得琴中意诗髯轩无山而有看山味青山随意有那复问城市醉眼看雉堞便觉是横翠因以名吾轩坐卧增爽气春花解言语风松中宫征我来不能辨夕阴满窗几颇怪灵鹫峰颠狂复飞至清啸呼白猨愧我非慧理戏题五字诗平淡出竒伟君应意挑战讵敢摩其垒大胜赋子虚夸词托亡是
　　余将北防留海昬而余祐禅者自靖安驰来觅诗
　　莫烟重山翠微风壮松悲吾为五顶防税驾脩水湄阿余幽国来细路盘颠危褁饭夜兼程杖笠寒相追入门一调笑如获璧与珪问来何所欲雅意在诗词念余绿发日不减子軰痴是中有何好迷着不自知败煤磨破砚冻笔时呵之诗成思掀豁熟读忘倦疲乃知少年病根蒂老未移双林古禅宇檀越多孝慈明年东逰还买山缚茅茨市蔬近易致红饭熟夜炊得饱即甘寝万事付儿嬉子軰当从我林麓相追随十年何足道乐死以为期
　　防荐福题浅沙泉
　　六月稻田龟兆坼十日愁霖潦翻室试来嵒下酌此泉【阙】寒一无减溢以杯浮之着沙石戏投鲋鱼露尾脊谁令空堦响环佩卧听泠然心境寂诗成窗户湿空翠便觉西山排闼入
　　狱中暴寒冻损呻吟
　　由心有痴爱痴爱乃有业因业疾病生痛此百骨节声相成呻吟齿颊空咬龁侧眼看圜扉以手枕匣褉观此心无形安得有业结业结如空华病宁有枝叶方作是念时颠倒想即灭心造古佛様路入法界辙稽首甘露味销此烦恼热
　　御手委廉访守贰监勘钊庆裕二十三日复收入禁将入狱忧无人供饭有银一两钱六百以付来胜甫胜甫曰此止可办半月过此如何余黙计曰有官飰耳
　　出狱未两月单身寄孤馆别甑容搭馏酬以涤椀盏那知复入狱亲旧无半眼但余半月粮何以供嵗晏摩挲没柄杓准拟吃官饭来生空敛眉其室亦喟叹丛林明白老寰宇洪觉范所至神物护尔軰见不惯我説此偈已万象俱称赞
　　与黄六雷三
　　我覔应佣者忽得黄与雷结束颇精悍拱喏骇吾侪从余今几日临事见肺怀立身守中直勿自无疑猜为奴不欺主乃是廊庙材何必弄笔语然后为贤哉纷纷贵与贱百年同一坏弛担坐亦汝万事付浮埃
　　超然擕泉侍者来建康狱慰余甚喜作此
　　堂堂福德相凛凛龙泉威天神护戒足山鸟曾巢衣弥天并舆载清凉七帝师其徒今日荣渠心终笑之一鉢防人间不言行四时胡为肯至此惊定心愈疑乃知明月净曾不憎汚池异哉月防星随逐相因依羣囚手加额雀息瞻梵仪吾亦失沉疴一笑欢解頥
　　次韵云居诠上人有感
　　招谤坐多谈近稍遵寡语仰嗟浊恶世友道终愧古君独淡无营诵经如谷布见人作白眼此意吾亦与十年云水间所至每同处旧防虽陈迹厯厯尚可数更期秋风髙结伴湘山去我生无寸长百事仍莽卤不知独何修得与君軰伍无乃造物者不杀念痴鲁云居无所为粥饭听钟鼓不材获饱暖此德荷佛祖诗成自夸笑闻者亦惊顾已决寡语隄事过乃知误毕卓卧瓮边谢琨挑隣女见之独傲然真情人不怒君能识此意吾语亦可恕
　　大圆庵主以九祖画像遗作此谢之
　　大圆庵中亦何有但有草座枯藤枝朝来壁间亦图画何从貎此宁馨儿发光抹漆肤琢玉坐睡俛然方拄頥当时两脚不肯举今虽有口如当时知谁逸想寓此意必也髙人非画师我遭俗瞠坐多语坐客厌处终不疑兴来曵杖出门去路穷回反无涧谿见之心怍有愧色君以赠我聊鍼之亦知褊心当服韦命车何必先锋为从今靖然痛坚捍正恐习气时决隄细看忽忆孔北海曾读曹瞒禁酒词
　　送凝上人
　　我生风韵无尘埃扬清激浊心不囘少年不忍混白黑出言动辄为身灾突汀出岸水必拍乔木頴林风必摧乃知此世要不免毁誉于吾何有哉君今欲脱此等忧献君一防真良谋人言白璧为石头唯唯慎莫分劣优坐中亦复发一语众将环视如仇讐此防简截君牢收饱食熟睡且随流泛然四海无不可人将爱与君同防
　　谢李商老伯仲见过
　　破屋如马廐楚囚亦王尼名士连璧来下马气吐霓论髙玉屑锯意妙鸡骇犀君看八尺姿一尾抹万蹄弟昆清净妍俱当籍金闺胡为披白帢作队趋尘泥漏风驼止卧跨海鹘方栖何时对陛下道与稷卨齐功成归脩水春风雨一犂嗟余世不要所至值涧溪愿从诸郎防日渉长灌畦
　　别潜庵源禅师
　　宝公禁鎻寻常事形如聚墨非实然濳庵去眼十五白再见敬仰加拳拳黄龙今代南阳老而公不减真耽源眉须俱荒气深穏幻灭都尽光浑圆公登八十我才半道义乃尔相忘年西山无时渡漳水洞壑俨在眉目前祝公勿学亮座主兴来径往呼不旋
　　宿宣妙寺
　　冲虎困顿归投枕眠烂熳夜晴霜月苦睡美不知旦日髙披晓緑万事付衰懒百年炊黍久强半得忧患起临清浅流白发不可拣此生终一壑形胜已入眼明年定来归茅屋并崖瞰掩门无营为一味工寝饭
　　次韵
　　我昔度瘴海夜浪光熳熳经旬困掀簸饮食借日旦动輙值墙壁更觉归心懒平生百念灰但有身为患卧看生与死两者无可拣那知故园山秀色长在眼爱此【阙】洌崖中有山房瞰防当持老齿嚼此无沙饭
　　三月喜超然至次前韵
　　杨栁风萧萧芙蕖晴熳熳水阁试新凉披衣快清旦幽居非养髙一榻聊医懒嘿观四大空吾复有何患上人超诣姿丛林得精拣勿嫌白兆村真是人天眼穿云得得来其他空非瞰遂为信宿留与子同朝饭
　　谢忠子出山
　　道人弃家年最少毛骨稽山冰雪妙为余逺出仙庐峯云晴水寒秋自晓孤风峭世凤增击髙谊映人珠自照嗟余苦遭梦幻纒龟囚蚕缚何时了明朝定向旧庐归想见盘空云露小当期半夜立西风月中拾取吹来啸
　　示忠上人
　　哑羊苾刍纷作队口吻迟钝懒酬对猛公来自知足天南山爽气增十倍为公放意谈海山神颀透出形骸外八月中秋滋露华千嵓尺璧生光彩正当刻志从炉峰看子穏骑元气背
　　怀忠子
　　昏花委篝灯夜雨集梧井空房啮饥防坏壁咽寒蚓有生独多艰念极泪殷枕亲朋势宜絶丑恶讳闻听弃遗等苦李零落如断梗忠也新数面义已到刎颈愿留广推挤守护轻躯命逐臭宁有理嗜痂亦天性人情骨肉离道义燕秦并相逢百忧中如热啜甘冷气清秋泼山韵胜月夕镜何时一邱壑擕子脱尘境枫林作清歗追歩千峰顶
　　次韵彭子长刘园见花
　　我昔海山度寒食虽有花看非故园今年寒食花又见已在故园疑梦魂虚防气念前痛瘴面敢辞增唾痕此生流落坐旷逹晩悔坦率加辛勤觉城老子天乞我人品秀拔髙摩云定应分身在綘阙想见佩珰裙褶纁君看翰墨吐秀句绿杨春重含朝暾袖中功名未暇探且复行乐追幽欣陋邦忽见洛阳面为谁扶头清露翻残春风日太醇酽发妆初罢争迎门丰肌忍调獭髓医笑涡尚初红朝温谪仙防笔风雨疾少陵眼寒烟雾昏公独寓之一戏耳宁用解语方佐尊夜深秉烛花不睡饮到落月窥金盆情钟耳热意一折赋诗绕纸风雷奔诗成我读辄起舞自忘首秃衣绁柈泠然驭风欲仙去引手便觉天可扪归来僵卧数屋角万象困顿天不言
　　石门中秋同超然鉴忠清三子翫月
　　三年窜南荒两过中秋夕月不弃覊囚髙义照罅隙凛如寝雪霜但觉炎瘴失梦清不敢归鲸浪溅天白中原一转首心折数弟嫉遥知亦念我看至玉轮侧有生穷至此甘作死生隔今年又中秋气味如夙昔筠溪绕茅芦波影登几席危磴通石门髙眺屡顾陟空山夜气升草木正蓊鬰超然凛清癯可即不可及华纷落无余但见霜露实三子新间旧学问川增益骏气不受覊奔颿初伏枥人生一大梦聚散两戏剧境岂妍鄙哉而心自南北忽惊西楼髙含光下注射林叶动流水楯瓦粲佳色翩然歩脩径杖履草露湿地坐閴无人但闻虫唧唧清境难抱石秀句为收拾明年当复和胜践要缀续晴阴万里同世路致欣戚付与市朝人举酒相叹息月虽黙不言泾渭视喧寂
　　见蔡儒效
　　一昨海外归尽见故山侣夫子独未见梦想识风度今日复何日乃获抵掌语犹疑是梦中惊定无所覩欣然诵新句句法杂今古初如渉微波沙石俯可数忽惊锋刃攒凛然为毛竪可读不可识森严开武库百态出俄顷春破頼缀补词髙殆天得那借江山助人间有此客而使衣涴土君看綘阙姿矫不受控御大言惷上商坐此得龃龉天公聊戏之一官良蹇寓天风吹绿鬓醉眼盖寰宇阎浮一沤耳是身等唾雾功名付揶揄富贵我剧具道山弱水上凝睇隔烟雨夜晴觉天多月好笑起舞引手挽醉袂恐骑紫云去
　　余自太原还匡山道中逢泽上人与至海昏山店有作
　　凶衰不祥忧患变卧念余生真自厌向时衣裓识天香朅来唾痕余瘴面故人诃讥岂忍闻新交推挤不容喘子独心翔异众人追逐南来不辞逺重逢难取梦中物一懽且喜身俱健忽忆南荒海外时敢料北山松下见莺唇清滑栁困顿醉人春色初醇酽莫凉香雾满村落轩包到榻眠山店我已归休万事足但余老眼遮黄巻静时颀绍痛诫我先须从此焚破砚念子怀亲渡大江枝叶行复登淮甸分擕一语有精神行藏直使珪无玷
　　十六夜示超然
　　山深久不晴领略三伏暑夜凉闻风泉疑作空堦雨但觉纸窗明不知山月吐堦除偶独立满庭浩风露室闲门未掩时有飞萤度余生愿俱子万壑千岩处艰难百忧中长恐此心负今宵复对榻乐事遽如许地偏心亦逺喜俗忧自去风光如辋川窈窕辛夷坞以短暴弟长正坐功名悮何如庐山阴一水断世路持逺两镜临于中可无覩此诗若散缓熟读有竒趣便觉陶渊明彷佛见眉宇
　　瑜上人自灵石来求鸣玉轩诗防予断作语复决隄作一首
　　道人去我久书问且不数闻余窜南荒惊悸日枯削安知跨大海往返如入郭譬如人弄潮覆却甚自若旁多聚观者缩项胆为落僻居少过从闲庭堕鬭雀手倦失轻纨扣门谁剥啄开闗忽见之但觉瘦矍铄立谈慰良苦兀坐叙契阔谁持稻田衣包此剪翎鹤逺来殊可念此意重山岳悃愊见无华语论出棱角为余三日留颇觉解寂寞忽然欲归去破裓不容捉想见厯千峯细路如遗索相寻固自佳乞诗亦不恶而余病多语方以黙为药寄声灵石山诗当替余作便觉鸣玉轩跳波惊夜壑
　　余所居寺前有南涧涧下浅池每至其上未尝不诵栁子厚南涧诗又恨东坡不和乃和示超然
　　駮云漏微日诸峰猨晓时飞檐寄木杪晴瓦暗差差意行爱仓凉地坐休顿疲哀蝉尚泣露积水欲生漪瘴疴余睡色破裓老垂垂心事世途悮风神邱壑冝髙标谁对我白鸟深自知重来应邂后归去不须期
　　追和帛道猷一首【有序】
　　山阴帛道猷诗寄道一有相招之意曰连峯数千里脩竹带平津云过逺山翳风来梗荒榛茅茨隠不见鸡鸣知有人闲歩践其径处处见遗薪始知百世下亦有上皇民政和六年正月十日余已定居九峯而超然辈皆在已无所羡特味猷诗追继其韵使诸子和之
　　永怀山阴老潄流味余津幽寻见兰丛苍然出荆榛便欲即之语忘其千嵗人归休正吾志理顺如析薪夜舂博饭吃犹胜海南民
　　次韵公弱寄胡强仲
　　念昔谪海南路尘吹瘴风未即弃沟壑尚在拴索中亲朋半天下万里不一逢髯胡岂有罪乃肯与我同情亲等昆弟使令惟西东时为解我语道大自不容邵阳雨中别涕泪落无从我伴有形影渠归无仆僮三年鍜百巧遂成瘖与聋今日复何日岳寺闻楼钟聚观迎万指登睫排千峯黄泉天复见白骨肉已重髯虽未对面音问已喜通夫子佐岣嵝有道如葛洪笔力扛九鼎竒语出遽怱长篇春争丽送我归新丰且约老南岳幅巾追痩笻拊手辄大笑此计随虚空山林当付我君事侯与公麒麟未易系健鹘那可笼
　　重阳后同邹天锡登滕王阁
　　闲中过却重阳节江城风雨吹黄叶与君来防亦偶然聚立西偏读丰碣凭栏眼界得天多雨脚明边飞鸟灭西山向人亦倾倒犯云争来献层疉未归负负无可言相视心知惭在颊防当却立云生处纵望晴江生雉堞尚喜清防不属人故作此诗相暖热
　　次韵天锡提举
　　擕僧登芙蓉想见緑云径天风吹笑语响落千岩静戏为有声画画此笑时兴夙习嗟未除为君起深定蜜渍白芽姜辣在那改性南归亦何有自负芦团柄旧居悬水旁石室如仄磬行当洗过恶佛祖重皈命念君别时语皎月破昏暝蝇头録君诗有怀时一咏
　　次韵呉提句重九
　　朝来多爽气拄笏望西山看君此标致合在台阁间赖有宗之辈文字相往还遥知醉九日红潮生玉顔嗟予抱瘴疴古寺长闭闗亦复把霜蘂行嗅赏余闲琢诗偿清境索句常苦艰爱君吐云词端为破天悭气胜起疲堕语妙镌老顽正当作小字明窗写斓斑
　　劝学次徐师川韵
　　掲阳濵瘴海苦雾搏蛮烟自古无衣冠安得礼义传韩子见而叹岂是终弃捐选士得赵德讲学与周旋遂为乡里荣士慕旧而先却后三十载才者森排肩东瓯赘华夏西汉为边沿民俗号殷富亦有佳林泉黠者事商贩朴者工力田自隋迄于唐稍知慕华轩乃有欧阳生粹然而出焉古文有师法学问知渊源其后贤者至杂遝盛中原至今号多士冨贵争熏天江南佳丽地南昌冨山川幽谷抱欧峯西山秀气连地灵秘竒运当有命世贤山辉玉韬石水媚珠怀渊君看乌衣里俊雅争清妍治朝开三舎精拣无遗篇幸当勤灯火无忘临简编防看起白屋宁遭犯青钱大当到三事小当歩八砖赵德欧阳生岂独令居前努力各自励请视徐子言穷耕有恶嵗惰农无丰年言小可喻大嵗晏冝勉防
　　送文中北还
　　瘴海夜成焰鬼闗昼常阴栅庐余百家间见椰子林居人例推髻豹狼而衣襟语言不可读冥目以意寻居然不可解欲问返如瘖君持使者节风彩动云岑轩渠笑时语万籁转笙琴余方卧圜土跫然欣足音相逢春脱手归意不可擒便觉暮雨山扫空烟翠深袍袴洗羊负项背逃芒针乃尔径去亟翩翩出笼禽津渡已挝鼓髙帆摩天心行矣勿作恶万事付醉吟当防西林下相对説如今
　　次韵彭子长佥判二首
　　我穷亲旧絶君来殆天遣度闗一句妙不拨机自转令人意颓然盎如醉黎衍【黎人谓饮酒为衍也】新诗丽呉姬雾鬓风前巻细看发豪放川犇惊地喘才髙那可妬黙念耳自反不禁数余年三眠蚕欲茧思君谁与同月度微云浅愁如羊公鹤氋氃费推遣心如旋磨驴日夜团圞转夫子为讥诃譬説颇蔓衍愁心得少休忽作象鼻巻出门无所诣地坐息疲喘路穷辄一笑兴尽复囘反风光闻布谷人家初煑茧倚藤望九峯层疉分浓浅
　　重防大方禅师
　　霜颅玉骨眉有棱孤风照人防敬增寒松撼空夜瑟瑟古井吞秋波不兴天柱峯前额加手一别十年弹指久嗟予尘土化征衣爱君坐中舟壑走绳床为拂两头尘响答空岩笑语新人间何从得此客解令寒谷夜生春
　　大方寺送祖超然见道林方等禅师
　　道林一身浑是德别来遥知颔髭白尚记山房夜语时睡笑诃讥尽秋色黄龙开二甘露门灵源方等真弟昆道林真珠撒罗帐昭黙雾豹方埋文鵞王自应能择乳飞黄颔得王良驭东风吹散岳山云道人明日当归去故人若问老垂垂为言肘骨露麻衣赤头已作齐眉雪自提风帽海山归
　　义牯
　　快山山浅亦有虎时时妥尾过行路一竖地坐牧两牯以棰捶地不知顾虎搏竖如鹰搦兎两牯来奔虎弃去回往荷庠挨老树牯相喘视同守护虎竟不能得此竖竖虽不救牯无负一村传共鸣鼔而虎已逃不知处嗟乎异哉两大武髙义可与贯髙伍令走仁义名好古临事真情乃愧汝此事可信文公语为君落笔敏风雨












　　石门文字禅巻四
　　钦定四库全书
　　石门文字禅卷五　　　宋　释觉范　撰
　　古诗
　　谒嵩禅师塔
　　吾道例【一作比】孔子譬如掌与拳展握固有异要之手则然晩世苦凌夷讲习失渊源君看投迹者纷纷等狂颠韩子亦儒衣倔强称时贤凭凌作诟语到死不少竣后世师韩辈穴攘【一作长】犹可怜走【一作趋】名不自信逐队工语言哗然皇祐间【一作初】飞蚊閙喧阗田衣动成羣怒瘿空自悬缩头不敢息兀坐如蹲猿堂堂东山公才大德亦全齿牙生风雷笔阵森戈鋋隠然湖海上长庚横晓天作书肆豪猛挥斤莫敢前羣儿虽貎敬臆论已不専书成谒天子一日万口传坐令天下士欲见嗟无缘功成还山中笑语答云烟我来不及见山水自明鲜入门寂无声脩竹空满轩永怀翛然姿骨月耸清坚僮奴岂知此住此亦弥年指余以石塔草棘北风颠再拜不忍去听此绕涧泉吁嗟末运中那复斯人焉文章亦细事清苦非所便但爱公所守逺相诸祖肩迟迟哦公诗落日满晴川愿携折脚铛结茅西涧边嵗时逻松竹来此扫頽砖
　　补东坡遗三首题武王非圣人论后
　　青灯照华发掩巻成嗟咨事有世共见而意复难知杀父子受封殆非人所为孟津观兵者非天尚谁欺孔子盖周人而为殷宗枝欲辨则不敢亟口称夷齐使彼果圣乎古今无异词则其罪武王明甚无可疑呶呶与世辨泛滥惊羣儿惜不经栁子为一剖击之知谁千载下击节读吾诗
　　食菜羮示何道士
　　穷冬海道絶瘴雨晴墟里何以知嵗丰未夘炊烟起先生清梦囘科髻方隠几獠奴拾堕薪发爨羮藷米饱霜阔叶菘近水繁花荠都卢深注汤米烂菜自美椎门醉道士一笑欲染指诫勿加酸咸云恐坏至味分尝果超絶玉糁那可比鲜肥增恶欲腥膻耗道气毕生啜此羮自可老儋耳録以寄徐闻阿同应笑喜
　　己卯嵗除夜大醉
　　昔闻安期生以术干项羽羽无人君量佯狂辄遁去又闻鲁仲连舌有济世具人君欲禄之髙视笑不语吁古列僊人万事不干虑乃肯入世纷岂非以民故翩翩遥增击悠然知事悮道合人所难一律无今古我生饱忧患晩有二子慕肮脏刺世眼甚冝着闲处一篇引一杯举杯揖黎母
　　次韵李太白
　　我读谪仙诗句卒意不尽层峰俯絶壑可望不可进忽如登旋云便觉星斗近浊醪世间义糟粕真典坟先生琼液口不饮嫌其村只今牛渚春盎盎余醉防昔醉过汗漫怀袖揣昆仑尔来頽檐下负日虱自扪
　　次韵苏东坡
　　先生谪儋耳一叶航渺茫褊心隘世议怒骂成文章昆虫伏孔垤仰看青鸾翔世欲覊縻之凡虑不自量琼山绕珠渊宝光夜煌煌我曾至其舎月出波心房追惟对遗编灯火夜初凉丽词有逸韵文君方小糚便觉胸次间八窗玲珑光似闻青冥上幢节鸣佩珰先生应过我衣袖识天香
　　餽嵗次东坡韵寄思禹兄
　　我来客湘江独泛无人佐封疆接南越都防列百货方嗟嵗除矣仍喜此月大思归姑置之且枕曲肱卧餽问亦未能起看灯照座念贫米无舂笑冨粉转磨二者分劣优等是一年过唯有东坡翁作诗今续和
　　守嵗
　　除夕自不寐守嵗世事蛇念此嵗月往嗟哉难蔽遮旧嵗幸无疾新嵗知如何此夕且相守拊掌一笑哗静闻閙市中夜鼔不停挝弟兄醉酩酊冠巾堕欹斜我居岩壑中不觉日蹉跎和诗无好句其敢对人夸
　　别嵗
　　新嵗压已至旧嵗去不迟我尚留不住石火那能追不知嵗所在鳬雏喧水涯父老相邀迓年年知此时梅花只落尽又见春水肥我本无欣喜何尝有戚悲想见君饮酣一举时一辞春容尚能老此身那不衰
　　仙庐同巽中阿祐忠禅山行
　　好山不知源胜处藏疉嶂兴来理清防意适争勇往事异倾同识顾语山答响野泉行浅沙脱屦屡植杖相羊木阴下喘坐清相向阿祐华林风媚秀得妍状忠禅等鹄清精神照冰叚住山异比丘韵出羲皇上风度太清癯吐语极豪放拨置形骸外缷裓借草莽独余衰退姿面色余烟瘴胜践偶获陪兹乐非夙望一笑粲妍鄙散坐推少长媿无斜川诗苦语出牵强读之辄自嗟幸君一拊掌
　　送稀上人还石门
　　海昏石门在深谷排闼千峰如触鹿崫然独秀一峰髙自与千山作眉目曾学闗西一味禅众中杂遝多豪贤如今此老成新塔但有楼阁如当年道人今作石门客须眉尚带芳鲜色冷斋説我旧逰处梦防夜渡脩江碧朝来秋声发舟树羡君先我山中去故人问我归何时试令哦我送行诗
　　寄题彭思禹水明楼
　　议郎诗眼发天藏咄嗟办楼临汝水遥知残夜笙歌散月出东南人独倚纎云灭尽光下彻防波不兴天着底忽惊白昼在轩窗试数防鱼见鳞尾平生肮脏笑伊优官冷对人言少味但余清境得厌饫天应用此相偿耳我当兴发竟相觅一柺西风健行李登临尚能为君赋要使江山增胜气
　　复次蔡元中韵
　　江楼为谁构想见晴瓦碧夜读楼中诗终疑笔五色气方吞刘备和不以口击丽如傲梁公正恐是花魄君才比西子果识天下白我句陋无盐笔砚焚欲亟吾家大冯君酒酣颇自适书来夸壮观盈纸溅醉墨初无万钱念脱帽见秃笔时时及少年追逐寄夙昔诫勿效宝公清狂挑镜尺
　　次韵思禹思晦见寄二首
　　新诗夜读寒更尽兄弟尽容窥所蕴此诗未暇数竒趣谈笑先看押难韵家在筠溪白石滩后堂分得玉千竿遥知华屋青灯夜想见对牀风雨寒湘山晓学愁眉浅思归凭髙意凝逺贯珠妙语肯寄我暴冨人惊呼北阮何时促诏紫宸对草制千言倚马待才髙合在明光宫忍令流落江湖外我渔意不在金鳞湘浦华亭一样春苑头佐舟未干没问法僧来寂寞濵古师政与人意合有问自应忘所答一波才动众波随光徧千灯无坏杂多生垢习消磨尽一念定光空五蕴尚能弄笔戏题诗如钟殷牀有余韵南台烟霭隔重滩城廓遥应认刹竿湘西六月失三伏一枕窗风午簟寒年来懒复嫌山浅更欲移庵藏僻逺又思喧寂不相妨卧念当年三语阮镜里朱顔岂长对嵗月去人宁少待是身已作梦幻观肯复经营此身外议郎材志堪逆鳞笑谈解生寒谷春防看为天作喉舌愿听髙风淮海濵要知未必与世合载之诣世世不答譬如瓶中有渑淄虽与世混终不杂
　　戏廓然
　　久不对睿语便觉牙颊强独行谿山间清鹄失羣伴温软闻呉音攀翻忽东向试问识睿否客曰甚无恙但遭吕呉兴拽手不少放欲使开笑齿説法人天上掉头掣肘去不顾西兴浪登舟翻然行万众皆目断平生勇于道气韵真迈往安肯逐儿軰低首投世网但恐吕望之追法薛廷望茶盐以加之趂出白云嶂要看呵佛祖痩拳捉藜杖
　　清臣先臣过余于龙安山出羣公诗为示依天觉韵
　　随轩文字海异宝罗周遭忽见张公诗雪浪翻惊涛坐令千岩秋万壑风怒号如君阅缙绅异材杂蓬蒿我公廊庙姿王室久勤劳只今天下望北斗太山髙验君平生术月脇窥秋毫嗟余人世外灵台闗钥牢行将侣白鸥浩歌作逺逃已作华亭叟月明水一篙
　　器之喜谈禅纵横迅辩尝摧衲子丛林苦之有诗见赠次其韵
　　彭侯惯法战机锋吸西江衲子畏面目望见投矛鏦丛林真一害斯人喧此邦我虽耐矢石貎抗心已降霜钟但摩挲岂敢施微撞时来奋棘髯剧谈对闲窗初见揺心树久则摧幔幢遂使浇薄态琢磨成敦厖吾志荷大法君欲挿手扛从来内外护刘逺名亦双斯道久破碎百孔而千疮要当共补缀追配能与厐
　　春去歌
　　杏子生仁桃叶长西园日脚逾女墙墙阴娇语谁家娘凉凉作队来采桑玉纎拾砾抵翠羽鸎燕笑语殊不忙呉蚕睡起未成茧肺肠已作金丝光归来逺山堆莫碧无端野李娇春色辛夷花零愁更多熏骨真香无处覔
　　赠云道
　　道人有竒骨野鹤在鸡羣十年江北南高踪等浮云朅来【阙】国生纷埃涴衣裙西山绕漳水玉涧连石门中有唐朝寺禅诵度朝昏正当袖手去坐对栢子焚君看市朝间冻螘环磨轮何当作髙笑视世一虻蚊
　　赠少府
　　每欲一醉竟未尝今朝杯翠如桄榔须防耳热仰天笑气吞万里驹方骧何从人间有此客杜门忽见车轩昻兴来对我弄弦索妙观随指追文王絶学子云不汲汲颇许叔度能汪汪何当万事付一笑卧看天雨云飞翔
　　次韵明应仲宗传送供
　　老住江上村随分亦迎送陪堂一鉢饭不得日日供唯无清净福正坐失脩种后身老湘厐测然施心动妙语俱积香把玩废吟讽才髙气骏特飞兎不受控【阙】与洗妬悭何止愈头痛吾闻佛事门同宗而异用甘贽打粥锅应仲独送供
　　七月十三示阿慈
　　寺已余十僧田不登百数何以常乏食强半了租赋今年失布种正坐无牛具六月始分秧江流冒塍路水退秧陷泥经月已无雨枯根拆龟兆瘦叶压勃土隣家饭早占我方质袍袴此生为口腹梦幻相煎煮阿慈佐井臼事众耐辛苦今朝质且尽父子屹相觑颓然辄坐睡欠伸久不语只个甘露灭可质请持去
　　予顷还自海外夏均父以襄阳别业见要使居之后六年均父谪祁阳酒官余自长沙往谢之夜语感而作
　　一昨防京华坏裓变尘土思归念云山夜梦亦成趣故人骤登庸时时宿西府如鸟得所栖倦适忘飞去从中竒祸作失声惊破釜三年王海南放意吐佳句归来骇丛林冠巾呵佛祖突兀刺世眼所至遭背数夫子独凛然髙谊照寰宇哀怜欲收拾奋髯排众怒岂惟子义世独有孔文举此恩无陈鲜嵗月有今古朅来湘楚逰坐阅六寒暑今年中秋夕水宿青苹渚谁持一纸书剥啄叩蓬户呼灯得欵识失牀喜而舞开书有新诗喜事遽如许丽如春湖晓月映蔷薇露笔力回春工彷佛失风度湘江三百里欵防江路岳色满征鞍疾驱那敢顾朝来真见之了非梦时遇堂堂千人英要是干国具龙蛇吁莫测涔蹄聊蹇寓道固有晦显防看跨云雨天下张荆州四海陈合浦当时寂寞濵皆获陪杖屦今又从公防楚山更佳处诗成倚峿台天风吹笑语
　　次韵陈倅二首
　　梦幻有贵贱譬如绵与芦美恶俱一暖未易相贤愚我少怀毛髪倦禅辄逃儒投老加冠巾舞笏师道吾世事几时毕云山何处无何为聚落中滞留如贾胡溪声替説法聚石为讲徒拊手笑逺志甘为小草乎霜清已髙掲水清见防鱼橘洲颓晩照属玉行烱如我穷世不要老并湘江居君独念故旧时时容借书我亦循陈迹驱莽如磨驴诗成辄自省壁月挂清虚
　　余防侯伯夀思儒之间久矣而未识季长昨日见之夜归作此寄之
　　公家兄弟俱秀杰人言不减河东薛凤皇鸑鷟虽见之闻有鹓雏更超絶周郎坐中见新作天葩竒芬众口愕君看气焰遮缙绅想见精神映台阁我穷嵗晩犹奔走小邑那知有邂后堂堂合置明光宫簿书堆中不宜有功名偶然耳是寄故应随流坎而止且置袖中批诰手下帘弦歌聊尔耳此诗摹写见标格晴湖无风照春色沧海遗珠果见之邵阳他日如彭泽
　　季长见和甚工复韵答之
　　翰墨场中见竒杰行书半杂欧与薛此诗押韵如射雕应而落人惊絶词惟逹意非有作公虽不怪傍人愕嗟余平生事苦吟吟笔今真为公阁涣然成文自湍走如水与风初邂后颀然绿发映华裾人间此客何从有我诵此生真一寄禅林枝穏容栖止敢将丑恶酬絶倡狗尾续貂堪笑耳坡谷渊源有风格光芒万丈余五色吾闻龙蛇所由生必也深山并大泽
　　季长赏梅使侍儿歌作诗因次韵
　　年来槁项皤须发世眼憎嫌遭栈絶君独照人如冰轮洗尽宿云寒皎洁今日层楼空独倚天髙衮衮飞鸿灭掉头哦此赏梅诗如对北窗香喷雪爱君语妙蜕尘埃道骨自能逃嵗月玉儿岂是解清唱想见笑中呵手折嗅看应作小颦娇闗心不与年时别一懽纷然云雨散落英满地蛙声歇可怜城郭都不知新诗一出人争説和羮他日愿如君长红袅花歌夀阕
　　次韵见赠
　　楼钟尚殷牀密室僧定后窗风鸣摵摵黄落知榆栁蜘蛛忽胎丝灯花亦骈秀人从城郭归村落闻夜嗾读诗映檐月两清俱顿有斯人太白豪醉里诗千首要冝万丁带肘合黄金斗袖藏批诰手却作僧扉扣玉堂未放君此物君家旧饱永仍父职人望亦天授悬知夜直清应念山中友莫以腕脱后嘲我饭山痩
　　季长出示子苍诗次其韵盖子苍见衡岳图而作也
　　晓烟幻出千万峯个中我曾如懒融天公亦妬饱清境戏推堕我尘网中人生万【阙】无不有道士宁知为老枫去年雪夜宿絶顶笑声响落千岩风今年千岩在掌握烟雨又复分西东磨钱作镜照千里必也髙人非画工季长胷中自邱壑吐辞便觉春无功韩侯玩世难共语精神满腹仍踈通酒阑耳热红碧醉语撼子崔嵬胸遥知堕帻笑不答但见玉颊囘涡红
　　子伟约见过已而饮于城东但以诗来次韵
　　一杯愁倡低眉峰不平万事都消融嗟余分身处处有遥知到子谈笑中平生踪迹亦可笑以丑见传如瘿枫而公才大置闲地正坐道骨合仙风颇闻少年类豪侠臂鹰走马王城东尔来闭门看脩竹借甚但传诗句工懒于能琴嵇叔夜痴于恋酒王无功明朝此乐堕渺莽路隔闗河魂梦通付子后堂以清夜料理丝竹围酥胷曲音少悮即囘顾笑看杯面微波红
　　季长出权生所画岳麓雪晴图
　　湘西今日云生早岳麓雪晴看愈好朱栏青琐寄木杪下临絶壑青松道知谁沙歩泊渔舟舟中应容寂音老爱山谁复如君者一幅湘西和我画分身亦欲看京华要使痴儿惊羽化
　　季长尽室来长沙留一月乃还邵阳作是诗送之
　　邵阳归去知几里万顷斜阳渡湘水一叶扁舟共看山伯鸾德耀俱风味山中信宿不忍去班草松间呼不起波心月出卧不知但爱松风吹醉耳朝来拾得浩荡春雪英红雨纷桃李大钟横撞山答响遥知有寺藏层翠想见道人出迎客犀颅戢戢三千指王事得从方外乐佳处迟留固其理何当更和宿山诗要看云泉生逸气
　　送季长之上都
　　十年不踏黄尘路老尽归心余一缕因同夜语想京华归心百尺防丝举前年别我楚山边解鞍班草弄云泉今年送公古城北花发水流闻杜鹃眉间秀色照春晩青云故人纷满眼门前车马气如云知谁倒屣迎王粲行看腕脱供十吏玉堂风景非人世万乘扣扉宫月斜梦惊呼烛度窗纱
　　西湖寺逢子伟
　　我行厌风埃日莫休逆旅疲坐扪蚤虱呼童洗袍袴起寻古招提思与幽人晤忽觉华气生乃与周郎遇笑谈倾坐人我亦为停麈袖中出新诗贯珠穿妙语丽如花林风清甚空堦雨坐令覊旅情掣肘弃余去太平疆场空英雄功业悮如君文武姿其可着闲处霸陵旧将军月黑射猛虎夜归逢醉尉颇复较胜负丈夫有用舍世态度今古何时紫泥书夜半捶门户边风吹塞尘千骑红妆女横槊赋新诗唾手取黠虏麒麟入图画佩劔撚白羽
　　和曾逢原试茶连韵
　　霜须瘴面豁齿牙门前小舟尝自拏茅茨丛竹依垅畬君来防时方采茶传呼部曲江路賖迎门颠倒披袈裟仙风照人防敬加秀如春露湿兰芽和如东风吹竒葩马蹄归路冲飞花青松转壑登龙蛇路人聚观不敢哗诗筒复肯来山家想见防门兵衞遮湘江玉展无纎瑕但闻江空响钓车嗟予生计唯摝鰕安识醉墨翻侧麻喜如小儿抱秋宣和官焙囊綘纱见之美如痒初爬爱客自试懽无涯身世都忘是长沙院落日长蜂趂衙园林雨足鸣池蛙诗成句法规正邪细窥不容铢两差逸羣翰墨争传夸坡谷非子前身耶沅湘万古一长嗟明年夜直趋东华应有佳句怀烟霞
　　次韵曾嘉言试茶
　　不嫌滞留湘水涯时作新诗夸露芽此篇醉墨翻龙蛇雷锤雨雹飞尘沙开巻疾读喜欲哗此郎真是能世家气如横槊万骑遮妙如琢玉无疵瑕缙绅传观众口夸矧余秃鬓缠袈裟崔嵬胷次书五车于人岂止一等加坐令应手开天葩不因笔端梦生花何时词刃诛奸邪世途嗜好纷万差风流扫地吁可嗟十年去国道路賖两手未忍置所拏贾生岂欲从螾鰕渊明但爱谈桑麻湘西有舎如藏蛙年来颇种东陵爱君才冝践清华妙年声誉闻童牙君看爱客自着茶红妆聚观烂朝霞撑突万巻遭搜爬职冝莲烛烧窗纱不冝槐笏趋早衙未甘终老勤山畬尚能见子昻霄耶想见雾窗烟缕斜
　　次韵许叔温赋龙学铁杖歌
　　君不见楚竹虚心劲如铁上有娥英洒清血嵗寒姿含凄怆情乱防余花涴髙节又不见南山紫藤亦清雅过头标致冝老者一簪华髪乌角巾痩拳扶之立松下何如我公蓄神物铿然振之露风骨横拈倒用惊老禅劲如紫藤节如竹个是云门真正脉不学芭蕉空指月十方都在此杖头视之不见纎毫隔説禅防戏时卓地魔外狐禅俱胆碎仙郎闻是旌阳孙文章自冝掌帝制从来诗句人争説时出一篇慰衰薾此篇秀如望秋山竒峯自献晴云灭朅来酬唱已厌饫与公倾倒良有素岂惟但和铁杖诗追从已办登山屦
　　复和答之
　　君不见功名欲致砚磨鐡桑公人间驹汗血五季干戈争夺中低摧几不保臣节又不见相如赋工合骚雅九重偶有赏音者及见但为上林令断国反在淄川下长笑两事俱外物自怜不是封侯骨独爱华亭百袖师小艇横蓑一竿竹久住湘江谙水脉掲蓬惯看湘西月闻道公眠画防丛相寻长恨城闉隔去年卜居城北地客心每有悲笳碎惭愧诗筒走老兵病眼那容见新制老来情绪那忍説夙瘴乘之觉疲薾此生梦幻姑置之半掩残经香篆灭湘中清境享已饫湘山多情慰心素年来更欲学睦州古寺闭门工织屦
　　次韵题颙颙轩
　　睡觉飞蚊绕鬓声读书偏爱小窗明梧阴满地方隠几想见捜诗毛骨清谁教风鉴在人间眉宇渊然如鲁山指防虚无数归鴈摩挲香滑写琅玕旧闻五色笔如椽平生醉里傲羲轩登轩不解颙颙意幽鸟自啼华不言贾生忧鵩入其居子美亦遭牛酒汚仙郎兵衞森画防风调特与前人殊杖屦相从年可忘不羞蒹葭玉树防青眼特开浮世少白头相逢故意长尚记垂髫秀发时神彩不异崔宗之此生流落天一角敢料长沙再见期
　　赠别不愚首座
　　道人貂蝉后骨面逺瞻视少年憎俗子竟以须髪毁形骸已变尽终不没豪气君看谈笑时时复出竒伟湘西松下见班草问行李问侬归何许披须开笑齿名山皆吾家况复生如寄意行吾车驰身止吾驾税吾生天地间大仓一稊米只今相防面宁知非寄耳思归固偶然吾诗聊一戏
　　题王路分容膝轩
　　诗眼爱云泉玉骨含冨贵精神画牒开怒威亦和气材冝侍至尊广殿俨劒履胡为檐隙间仅止容膝耳譬如横海鳣蛣屈见脊尾巻而为一发寓此涔蹄水何当黑月夕戏逐风霆起悬知王氏轩又补湘中记
　　次韵防石霜
　　霜华旧防秋正深涧风落日寒蝉吟敛眸黙数曾到处笑看碧烟浮水沉朅来大斾为山至山绾烟鬟三十二当时老宿契新丰坐令衲子如云萃眼前无复见此公叹息丛林扫地空空余楼殿出云雨涂金涧碧光岩丛卧听松风难比拟个中偈句谁宗旨赖公摹写入新诗公不作诗山媿耻
　　次韵登苏仙絶顶
　　平生合腰万丁带谁使天涯宿溪瀬晓驱部曲上香山路人如堵看飞盖桂环巻舌啸云烟右辖风流是谪仙辋川草树入画图此风頽落今追还散髪岩阿聊一快世议从来嗟迫隘为君戏语敌山光棘句钩章穷崄怪诗成便觉王公轻整顿道山归去情子廉未必山林见市人中有安期生
　　次韵谒子美祠堂
　　心许房次律神交郭元振人品如竒峯横秋耸孤峻笔阵工斫伐忠义见词刃仕如上瀬船饶力挽不荩酒狂夸严武登髙呌虞舜大爱淮南王甘作天厨摈死犹遭谤诬谓坐酒肉馑荒祠丛篠间下瞰湘流浚夫子防富贵髙韵洗骄吝诗清如玉佩中节含温润并辔揖此老让驱不肯进嗟予固瞠若却立那敢瞬
　　次韵雪中过武冈
　　今年湘山三尺雪大松夜倒苍崖冽晓惊谁推华藏界堕我坐前光不灭駞裘防丞鄣泥马壮士甲趋花洒铁空斋夜对故人榻妙语霏霏如锯屑窗寒雾暗日生东恍疑珥笔明光宫蹁跹欲防朱蓝袂一声云斧山玲珑明年麦秋歌嵗丰夜香横目祠上穹太平无象天有道塞尘蛮雨长蒙蒙归来笑卧北窗下侍儿簇花閙清夜老寻清境几成癖一觥满引酬讥骂应思和月踏层冰快意暗惊梦犹怕诗成字字如贯珠乞与人间不知价
　　次韵连鼇亭
　　危亭为谁小临此一碧晴天戏投饵戢戢见尾脊而以鼇名之相顾愕坐客昔人醉鱼海六鼇曾偶得归来眉目间津津有矜色安知华藏界持取等戏剧纳之芥子中不见有迫窄巨细何足较未出是非域夫子忻然笑请以书屋壁
　　同防云盖分题得云字
　　分才如天骥超絶气逸羣低摧簿书中一笑置勿论我如剪翎鹤俛啄穷朝昏生涯无窖子乞食尝扣门但为口腹累乖隔如参辰此夕复何夕共宿湘山云境清藏胜气情髙发幽欣天风吹笑语乞与人间闻念公翰墨场少年策竒勳世味如嚼蜡喜着磨衲裙裴公师黄檗圆泽友李憕因法偶相逢则以法为亲安知我与子夙昔非弟昆吾闻三生石曾歌旧精魂他年葛洪陂相寻定烦君先当理故事过山寻老仁要同夏口村发瓮惊前身
　　治中呉傅朋母夫人王逢原之女也傅朋作堂名养志乞诗为作此
　　少节暮年名太重诏书致之坚不动当年捧檄良为亲安知坐中有张奉茅容避雨依树丛防人夷踞渠独防朝来杀鸡本供母从教牀下拜林宗两翁髙行今谁继呉侯作堂深措置镜中勳业姑置之自广其心养其志传记絶似广陵公从来孟陶风味同未能侯门烦倒屐想见窗户开青红夫人年髙视听捷扶持不用如华妾十分金叶夀千龄笑看醉红潮玉颊







　　石门文字禅巻五
　　钦定四库全书
　　石门文字禅巻六　　　宋　释觉范　撰
　　古诗
　　寄彭景醇奉议
　　我庵湘山麓君家湘江尾共看湘山云同饮湘江水君有负郭田饱食骄穉世小儿探井臼大儿了租税我独生事拙饘粥每不继君如李大夫时时容乞米永懐湖山堂风物自闲美楞严初读罢篆冷空防几防风拾残红幽鸟妨春睡苍苔满门巷榆柳隂覆砌杖防亦窥园悠然望层翠岁时无营为祭奠修家礼自觉去幼安正复不逺耳遥知读此诗忻然开笑齿
　　宿湘隂村野大雪寄湖山居士
　　梦囘闻打防晓起喜覆瓦江山惊昼永秀色相借升鞍风便旋浩荡春随马不忧江瘴生更喜麦连野湘山宜可老庆吊同里社乃尔废推挤眷此多贤者湖山薝卜林为我花连夜想见老居士拥衲清入画山隂兴未尽玉麈思对把政恐触机锋怒遭握拳打遥知和此诗呵笔意闲暇妙语鬭清妍正围红粉写
　　景醇见和甚妙时方阅华严经复和戏之
　　夫子和雪诗放意如注瓦手搏华严界笑中已见借髙词师枣柏宁暇数班马如登妙髙峯如游广莫野怪公个中人亦入此保社朝来谁扣门寂音老尊者扶笻坐山堂诗眼不知夜不入人间世谁将作图画但欠维摩女玉骨无一把纷纷散竒英棃花风打湖山晩多态应接殆未暇此诗聊戏公诗成还自写
　　雪霁谒景醇时方堤捍水修湖山堂复和前韵
　　堤盖南堂雪霰响新瓦我踏雪泥至自擕双不借爱公有俊气句法洗凡马清婉继彭泽寒陋笑东野愿爲西崦隣投名入诗社余年吾事济过从有公者何时闻折竹灯火共清夜晓堂人未扫如开辋川画平生学牧牛鼻索尝自把而今失所在宁复事鞭打吾诗一寄耳雕琢特未暇且欣两俱健意气要倾写
　　和景醇从周廷秀乞东坡草虫
　　周髯迃阔亦自笑安乐饥寒奈嘲诮东坡墨戏偶得之保藏更作千金调自言吾冨可埒国痴病已深那可疗坡初画此适然耳髯以夸人无乃勦彭侯满腹是精神翰墨行藏两俱妙应嗟玩物非尚徳未欲夺攘投火疗乞之如易紫香囊岂弟髙风珠自照此诗醇酽等佳醖爲君满引那辞釂
　　题万冨楼
　　贤爲万人英笔力挽万牛宝带腰万丁封及万户侯彼冨一二数其实冨未周君看清曲江杰立万冨楼山川占形胜佳处横髙秋丈人披白帢凭栏清两眸凛然无求姿一洗骄气浮郿坞痴肉脔金谷酒色囚名均谓之冨泾渭实异流余穷蓄一喙得饱事事休贫冨若天渊饱岂有劣优此诗如橄防初嚼欲弃投终然成可口味永当见收
　　湘西飞来湖
　　武林散烟鬟一峯螺髻孤烟云有竒态华木秋不枯理公何许来望见辄轩渠曰此灵鹫峯何年来飞乎个中有白猿爲子抵掌呼至今呼猿涧飞波跳碎珠朅来楚国南万山争走趋精庐开横塘清可照眉须髙人家武林致此从东呉那知湘水西乃有飞来湖连荡满秋色小艇藏菰蒲闲来倚危槛对立鸥烱如我与湘峯色俱堪入畵图
　　次韵周达道运句二首
　　问人欲买山便应知官情诗眼艶秋水袖手望空青家蓄不贪宝寸田常自耕永懐柴桑归悠然见真诚不甘口腹累折腰求乳腥偶题五字句醉墨半欹倾麒麟入图画鼎彞书姓名何如瘿瓢中独酌郎官清鸟啼春寂寂院静花冥冥悬知睡足处衾暖纸窓明
　　朱门连大藩知是故人宅登门一笑懽忘其身是客丛林断岸西聚落一水隔欲知往来数鸡犬亦相识人情改朝夕世议苦迫窄公辈月轮髙不涴浊流色拨书卧清晓井汲闻余滴职严賔谒少境静意自适嗟余眷闾里边风马嘶北公贤义当亲此外吾何择瘴疴苏昼簟小寝喧鼻息梦惊哦公诗清懽洗岑寂
　　大雪寄许彦周宣教法弟
　　湘西雪连日荒寒发明鲜谁持华藏界堕我宴坐边遥知毘耶老薝卜开满前想见散华女笑颊防涡旋不受禅律缚尚遭富贵缠游戏翰墨中骨清耸诗肩白灰红麒麟玉液黄金然醉眼艶秋水落笔驱云烟放意吐秀句与雪争清妍我诗出寒饿苦语秋蛩煎定作笑拊掌望空须一掀
　　卧病次彦周韵
　　卧便午簟袪残暑谁令殿阁风鸥语君来谈笑破岑寂慰此经旬擕手阻湘山解事不须招数峯入座争翔舞心知清境世不要胜践从来数支许戏将平时説禅口贬剥诸方呵佛祖眼髙丛林不见人但许南台称法乳忽惊词锋乱斫伐披靡千人如项羽诗成相对两咨嗟此生俯仰成今古
　　次韵朝隂二首
　　辘轳晓汲罢幽响闻余滴不知雨毛空但觉炊烟湿闲居少过从屋角寒藤入夫子独念我问讯常络驿时来欵柴扄饥饱共休戚此诗丽如春妍暖破岑寂如追蓟子训可望不可及
　　稻田翠浪翻风叶朝露滴按行阡陌间归来袍袴湿駮云漏日脚防户空翠入当年走京尘日莫驰山驿此生弹指间强半是悲戚朅来效支遁买山老闲寂君真许询辈诗语时见及
　　余病脾气李冝中教余服仙茅乃从彦周乞之彦周袒肩荷临济呵余钝根败阙病辄服药是以生死爲二耶得药作此谢之
　　嗟余早衰人多病良业疾脾劳禁晩飡腿重怯下湿尔来又增添冷气攻脇脊愁坐如蹲猨呻吟喧四壁闻世有仙茅温中等金石恐能祛吾疾侥幸延余息我家小郎君道眼窥罅隙恐余偷心在指数烦口击负负无可言颓然惭道力检蜜念慧逺诵呪忆罗什两翁例一笑颠倒不足惜世尊病须乳侍者遣行乞达磨五遭毒知毒乃敢食佛祖岂贪生避就唯恐失二者如不坐吾罪亦可释想见读此诗笑中和易色
　　彦周见和复答
　　既有疾可示非是都无疾如春有阳焰渴鹿想爲湿以君足疾苦例我痛腰脊忍痛而曰空触墙爲无壁此论盖四座闻者皆屏息吾闻有漏躯有病资药石漏尽病乃除其神则无隙譬如出鑛金万鍜受锤击妙哉迃开老辩愽见才力种性能文章怒骂成诗什荆山玉抵鹊而爲路人惜此诗不辞和而药不厌乞又如梦中人饥而获饮食觉来辄大笑饥饱两俱失以是知法空妄尽方自释解空如佛言不许离声色
　　彦周以诗见寄次韵
　　两诗防宗防万仞仰峻岭攀縁不可及妙语出锋頴钝根遭讥诃正坐不勇猛譬如防疲羸强以扛九鼎顽冥虽难化岂不发深省坐令跛驴心奋迅起驰骋爱君辩纵横又畏面严冷直谅有如子敢不加防尚记笑语时水轩同煮茗池闲如镜空倒蘸垂杨影归来渡湘江一叶浮万顷舟中亦晒药欲以驻頽景君傥终不瞠药尽更当请
　　送彦周
　　虞卿脱魏齐意与俱去公卿一破甑掉臂不复顾萧何追韩信弃车遂徒走贪贤如攫金不见市人聚防合意倾写掩书想风度彦周虽緑髪风味映前古髙论倾座人能破万毁誉独立傲世波屹然如砥柱令人毎见之不敢发鄙语推堕吾法中偃蹇揖佛祖死生人所怖玩之于掌股此生几离别此别觉酸楚夜寒众峯髙独看霜月吐明日解归舟西风白苹浦君去我独留苍茫烟水莫
　　长沙邸舍中承敏觉二上人作记年刻舟之诮以诗赠
　　道人天姿心匠妙漆瞳含秋看飞鸟气和不减华林风韵髙胜却霜岩晓心胷冰壶不隔尘争传落笔如有神不画凌烟大羽箭来写山林梦幻身清秀摩云洞冰雪更将已素称三絶不作能痴顾虎头定爲露顶王摩诘传神写照谁与功吾闻成在阿堵中拟将万匹鵞溪绢爲写沤中胜义空
　　王仲诚舒啸堂
　　隔岸莫山秋翠重少焉月作冰轮涌闲披白帢登此堂绛阙神清气深稳齿应防环舌巻桂两鬓西风心一寸此中不着丝竹耳但觉清圆林叶动余韵夫须百里闻风露清冥人跨凤恐君夜残亦仙去弃米呌云空目送
　　赠周廷秀
　　周郎南州俊毛骨特英拔结髪翰墨场声光先逸发上书论国事人危泰山压居然窜南陬风埃到须髪平生拙生事寒饥坐旷达相逢湘水湄清甚等苕霅书近庾西台诗如王右辖解寻磨衲禅仍领凌波袜春露试晴防舌颊增脱活浇公刚直胷捜搅医国法气当宿玉堂丝絇八砖踏当分买山钱放【阙】痛一掐
　　次韵呉兴宗送弟从潙山空印出家
　　身心俱出家岂复论家世一念断攀縁即入三摩地珍重大愿王此法端可恃若能训此心是毕丈夫事君看宏觉师后身是昙谛傥欲贮甘露先将洁令器自当福人天岂止能自利譬如鸡出燖真复生厌离空印法门杰净慈数髙弟初不荷吾法亦自爲【阙】瑞汝能倾心事建此平生志净中有浮念何异目有翳内外俱一如乃称真正士以此谈妙法要使天华坠百里半九十良医三折臂果解信此言不媿甘蔗裔
　　张野人求诗
　　醉看湘山二十春杖藜疾趋旋路尘儿童拍手呼不住并行磨之不怒瞠人间祸福本无象引手按之如有神草鞵不踏公卿门术中玉石两俱焚不知世上有憎爱一味但觉山林尊得钱行沽付一醉儿啼妻号了不闻孔仲山爲阿里卒呉门亦藏梅子真何年笑跨紫云去举手山头谢世人
　　寄郤子中学句
　　刚踈触时怒髪之投海山沛恩出意外缧囚遂生还湘西谷量云结屋清苹湾举手弄云水意适情自闲大藩英俊地翰墨相追攀聚话兰丛秀吐气雌霓弯我穷世讳见所至特见删但余遭夫子时时客扣闗迩来又识公喜忘双鬓斑夷粹韵拔俗简重语不烦人品有如子合在台阁间归来梦西津五峯解烟鬟故人讶归晩负负媿在顔此诗虽梦语亦足发天悭乃知忧患烈不能镌冥顽遥想爲一笑秀句出饥寒
　　子中见和复答之
　　世味尝已徧亸着匿云山爲问何能尔鸟倦自知还湘西一千顷分我杨柳湾时爲理鱼蓑人眠舟自闲公真功名人髙韵不可攀譬如秋无云璧月挂一弯我诗聊寄耳猥语凭见删峻句乃见辱崄如履潼闗细看秀争发红英防雨斑坐令十年心清凉去煎烦竹林在何许延颈伫望间遥知醉逃暑玉纎侍丫鬟得句有竒趣笑涡印朱顔引纸欲续和自叹才涩悭应当恕不迨乡闾念疎顽把卷味长哦松风嗽齿寒
　　次韵游衡岳
　　结髪功名场吾岂厌朝市风埃涴袍袴乐事嗟无几那知望耆阇举手弄云水山空答清啸一洗风埃耻赤岸横落日孤烟起墟里隂晴故多态风物自闲美归来説佳处尚复喜见齿爲作鹤脑侧失牀忘而趾平生嘉遁心衍挽车轮起拭涕师懒瓒多事笑昙始
　　次韵游方广
　　万峯缠烟霏一线盘空路丹楹出翔舞半在生云处海人猨臂上哀湍不堪泝夫子英特人自是干国具醉耳厌丝竹来此良有故临髙赋新诗妙语发竒趣便欲抱琴书亦作东家住山灵应拊掌笑公入窘步自当眠玉堂莲烛夜枉顾偶此爱山尔戏语亦瓦注富贵本缚公云泉宁可付置巻发遐想湘月防云度
　　游白鹿赠大希先
　　昔人隐临湘解跨白鹿游公来吊陈迹但有林壑幽春风扫夕隂雌霓饮涧湫披晴望形胜衣裾空翠浮道人髙尻揖自陈语和柔乌犹爲人好草亦能忘忧矧汝家临川共饮西津流欣然爲题诗清絶如霜秋诗成又自录小字如蝇头意重恐难荷乡义良已周遥乘知兴耳兴罢夫何求我和无好语效颦増叹羞
　　次韵题兀翁瑞筠亭
　　大圆镜空越数量是中岂容男女相风橐俱声未易分前身后身翻覆掌种石王生砚出芝人亡物在何足竒请看襄母千里至庭竹骈根生瑞枝人言亲少而子老异事相传争絶倒心法之妙传以麤此理难与俗人道云居的孙难共语辩如建瓴空气宇不将双脚踏城闉郤侯诗句能写真
　　次韵思忠奉议民瞻知丞唱酬佳句
　　两诗清于玉堂卧气如汉军争袒左髙轩想见连璧来辗我门前碧苔破爲君哦此万籁簧楚音变尽余防些文章自然真吐凤句拙见之那敢和髙材要当万钱食小邑折腰坐饥饿仲弓曾爲太邱令义方亦作吉阳佐丈夫功名未入手行乐莫嫌诗酒涴
　　次韵思晦弟双清轩
　　门前无俗驾篱外有青山不出已成趣懒惰心所安鸣鸠惊午梦意消风物闲可怜脩竹林遮我茅三间兄毎縁诗来有时忘巾冠永愧隔壁呼束带酬问端此诗可三复句挟风霜寒令人想见之恨身无羽翰寿子一杯水世隘轩独寛
　　防福严慈觉大师
　　慈觉初见我背呼仰而应遂同宿湘上夜语如建瓴犀颅气不詟虎颔目有棱精彩类澄观突兀掩万僧乔岳占南极寒翠知几层此老家此山亲分漳水灯宝坊天雨华午梵盘清冥欲知法席盛但看道价増破夏出山来乃尔忘规绳盖皮爲之灾公卿慕声称我幸无子累痴钝人所憎平生寝饭外摩挲一枝藤少年入三呉题诗徧西兴归来舟彭蠡浪山雪崩腾匡庐落笑中万叠横空青又尝游并汾趼足渡河冰冲虎上太行鸡鸣见日升此乐堕莽坐睡头鬅鬙朅来湘西坞倦鹤整羽翎只待秋风健祝融期再登
　　慈觉见访余适渡江归以寄之
　　黄沙横吹意傥恍江色摸胡迷背向刺舟开岸风掠耳日莫归来説惊浪旋添榾柮火蒙密堵立咨嗟罗少长椀楪铿然野炊熟井税未输夜舂响少年信脚蹈忧患几同蜑叟埋烟瘴归来闲散赎辛勤老住江村无杂想梦囘书几有青灯鸡一再鸣布衾暖遥想老禅读此诗应作掀髯笑拊掌
　　次韵苏通判观牡丹
　　东风背立知谁家扶头醉韵中流霞天涯也识洛阳面露丛幽蘂生竒葩两翁赋诗皆妙语读之令人欲仙去坐间亦着白髪禅胜游且愿追支许拥毳同看聊自娯春归不肯略踟蹰解空勿忆南泉老但言如梦不言无
　　次韵元不伐知县见寄
　　我读元侯诗崄若过惊浪忽于旋涡中溅雪涌千嶂又如曹征西唾手缚袁尚又如花间春熟视迷背向何从得此客要是万夫望少年翰墨场开口取卿相低摧牛刀中轩特见雅量君看风月湖自是无尽藏应手物华妙纎秾见情状平生冥捜眼已照鲍谢上自当走竒勳岂止称师匠嗟余衰退者那敢论辈行正如羊叔子坚卧答陆抗诗成急雨来扫尽层云障重惭无杰句酬君语豪壮
　　和元府判游山句
　　举手弄云泉溅衣作跳波侧耳闻遗音仰看幽鸟过两公作妙语清絶类隂何气爽如南山晴岚掩峩峩意快如落瀑万仞崩银河秀如华林风嫣然散防和而余独朴拙欲登选佛科十年类马驹镜谓砖可磨枫瘤或见取此事古亦多噪吻成绮语宁恤犯尸罗
　　送不伐赴天府仪曹
　　长沙解岭海浩壤冠南楚岂止风物繁山水亦清富然以余观之两者未足数虽曰大藩地要以多贤故元侯汝颍竒家世工酌古朅来簿书中见此廊庙具三年令小邑野鹤剪翎羽侧脑望云汉奋跃思逺举忽闻除书至当得赞天府婢仆想京华一室哗儿女便觉駞铎声吹防黄尘路举首望绛阙金碧碍云雨富贵【阙】　天车马气成雾遥知念旧游笑与同僚语
　　送友人
　　幽人独负三尺琴自谓羲皇得意深经年不肯鼓一曲欲造千里求知音夕阳渡口西风起黄叶纷纷坠秋水送君黙黙上孤舟片帆忽举风波里此去呉中风物好重复江湖我曽到桂子落时双涧秋白猿啼处孤松老却入苕谿凡几里连天震泽无穷已红蕖苞拆流水香紫莼丝软鲈鱼美何时兴尽见归舟古今客路多飘流孤云别鹤无踪迹空听蝉声野渡头
　　听道人谙公琴
　　道人貌癯骨藏年漆瞳照人方而渊家住湘山湘水边气清日应嚼芳鲜罗浮饭石性所在定林饮涧老更坚子其徒欤宁果然抱琴过我亦自贤玉徽按抑朱丝弦借弦爲舌传语言谁家恩怨余妬怜绮防莺燕春风颠颠风盘空搅苍烟萧萧吹鬓人未眠清都绛阙断世縁骨飞不到梦所传秦筝心知是响泉置之髯须一笑掀蘂珠三叠舞胎仙坐令遗世如蜕蝉何年醉骑紫云去此琴枵然成弃捐
　　儞能禅三乡俊宿山
　　湘西春色无人要万顷镜空飞白鸟小阁披衣眼力衰一声欵乃酬清晓芒鞵闲穿聚落来此岸緑隂行不了南台老未忘乡井抵掌清谈辄髙笑烹茶煮笋未当勤放意赋诗语竒峭此生何处不戏剧万事随縁真道妙何当借子西斋宿共看湘月千峯表
　　陪张廓然教授游山分题得山字
　　先生如梁鸿徳耀亦爱山湘西十日留笑语烟云间弄泉石梅坞唤舟青苹湾借草饮松下松风当吹弹二妙生清妍山花挿云鬟粲然起爲寿舞袖相翩翻先生堕帻醉颇觉天地寛醉语忽成诗爲题苍壁顔城郭遥相望但见千峯寒
　　又得先字
　　青山随处有见之辄欣然独于湘上山欲买归休田此邦多君子故欲吾终焉先生人品髙白鸥春水前弟子亦秀发玉树相明鲜颇怪翰墨场亦着白髪禅分题得难韵下笔风雷旋诗成愕众口不复较后先闲中有此乐安用食万钱紫芝爱陆浑遂爲好事传悠然见眉宇宁复羡遗编
　　送廓然
　　长沙古都防何以冠荆楚但曰财富强山水最佳处那知号大藩寔以英俊聚张侯官虽冷借甚有名誉心胷髙崔嵬万巻相撑拄君看逸羣姿矫不受控御罢官当北归一室哗儿女想见駞铎声桑枣黄尘路倚马草十制胆气见眉宇此职谁当之夫子无媿负璧门黄金闺独宿无晤语时应梦湘江醉卧闻柔橹
　　大潙山外侍者求诗
　　湘南古丛林钟梵百世传大圆百丈来缚屋岩石边焕然成宝坊服用如诸天经今成几何已逾三百年谁爲中兴者卓哉空印贤大钟日夕撞圆音答山川衲子自成羣昼诵而夜禅道人旧未识眉目何渊然乞诗亦不恶篝灯临网牋人生等浮云达者无后先我亦一戏耳走笔成长篇
　　送珠侍者重修真净塔
　　清凉寂灭塔三世无鲜陈岿然尘尘中现此光明身尚无有祖成宁当説有壊悯此情见者亦惊世议隘泐潭道人珠愿力无碍限行看苍烟丛一切俱成办狐死必首邱马嘶必望北盖皆不忘本人岂宜忘徳秋风净湘楚万里浩无垠嗟予頽然卧羡子如孤云
　　英大师年二十余工文作诗勉之
　　英公南海来眉宇静而渊少年辞海山脚力生云烟已能弄翰墨句好自可传君看嵩仲灵【阙】痩耸清坚平生防教心光与星斗悬化去四十载凛然长在前文章一技耳几不减市廛要求出世法道眼照人天吾言激后生君俊无忽焉千峯开宿雨蒙头作深禅古人亦何逺何必羡遗编
　　崇禅者觅诗归江南
　　去年社燕前道人江南住一笑塞鸿来又在龙安浦今年寒食后归心忽飘絮不知换秋菊能复如期否此生付浮云忽散还复聚要之不可必恐作人间行藏类隐峯两踏石头路故山有遗恨缺典念马祖落日頽金盆苍茫烟水莫离情难收摹写入凝伫
　　送悟上人归沩山礼觐
　　乱峯踼卓不容数宝构翔空盘万础沩源水作青莲香攧雷溅雪出烟住山老如大雄虎暗谷行藏文彩露説禅不费丝毫力以空为印印诸祖道人乃是小于莵气已食牛难共语悠然踪迹似孤云羡侬先我山中去防当出鉢螺顶间见此颀然秀眉宇
　　赠珠维那
　　湘云遮世路闲客此闲行弥日不忍去眷此山水清暖防欲春色茗椀雪花轻道人旧不识一见意已倾人主无根蔕聚散如流萍聊炷返防梅将以熏道情此诗亦偶尔夫用四座惊
　　瑀上人求诗
　　道人江南来快作临川语立谈当夕照乡闾问安否坐令十年心想见西津渡少年游诸方乃欲追佛祖清韵不可摹髣髴见眉宇岂止义中龙当作文中虎西风健行李暂防还径去我如社后燕并立理归羽【阙】
　　云风约聊复住勿长隐深谿当作人间雨
　　送瑫上人往临平兼戏廓然
　　鹘瑫脑骨紧脚力健生云叠数一万里捷于臂屈伸肉佛不讥诃称之返云云坐诵觉范诗抄录亦甚勤羣儿争欺之僞杂以佗文瑫独颔不语饭沙俱一吞湘西雪达旦万树吐竒芬冻行如鹭鸶雪泥溅衣裙解包呵直指又作饥猨蹲放意説临平想见禅诵羣坐令冷斋中忽然变春温明朝别我去掣肘径出门便觉西湖月夜坐生梦防






　　石门文字禅巻六
　　钦定四库全书
　　石门文字禅巻七　　　　宋　释觉范　撰古诗
　　腊月十六夜读阎资钦提举诗一巨轴
　　青灯映防山月西读遍颍臯居士诗四蹄雷电骏【阙】万丈光芒豪放词古锦濯江有余丽夜光走盘无价珠韵髙不受富贵缚眼盖缙绅説林壑一语不合【阙】太华摩云森剔卓一往归心如鸟工十分风味【阙】沉溟山水柳子厚拨置形骸厐徳公揽辔不当【阙】珥笔合在明光宫天牀长哦起曵履旋呵冻笔【阙】寄语公家王坦之爲编乃翁诗集尾
　　次韵游南台寺
　　青原生下一角麟单丁住山须底物试垂一【阙】
　　阿师鈯斧成干没凭栏小立与僧语浮云巻尽千峰出永懐倔强韩退之南迁正坐讥诃佛山云开遮良偶然自诧精神费诗律阎侯爱山得云饶胜处迟留多记述慕韩毎毎手加额见诗未读壁先拂此公文不数【阙】防词天姿含宋屈
　　次韵读韩柳文
　　颍皋韵秀彻如春在杨柳清游毎见删题诗【阙】
　　篇如用兵曹瞒破张綉神逺付一快竒变愕众口【阙】含至美醇酽兵厨酒柳文马顿尘骄嘶不忘骤置【阙】文中碔砆杂琼玖同时公与侯富贵可炙手人惊风云防自矜时命偶一懽难把玩忽焉成老丑居然成【阙】累累増培塿两公独如在并驱让先后文章有耿【阙】语置坐右我老坐诗穷犇走营升斗时能吐佳句英华出枯朽
　　次韵新化道中
　　形骸寄簮绅趣味在林麓楚国富山水下车已心足昨闻入层翠超放等犇鹿情髙如谢安举手弄落瀑恰如红妆女弓弯双屈曲登髙发清啸余响动林木名山冠东南佳处数天目以比衡霍胜家鸡例野鹜归来渡湘江水作鸭头緑应懐绛翠山归期何日卜
　　次韵题贮云堂
　　云踪不容挽乃曰堂可贮知谁爱岳色欲以遮藏故岳山冠世境自昔庐诸祖道徳无鲜陈世相有今古君看马驹儿乃是僧中虎
　　次韵题明白庵
　　鼻端有余地世议嗟迫窄君看阎夫子广莫以爲宅去宦游人间面有无求色酒防爱松风醉眼红碧俊爽类王济端复有马癖何当食万钱四海蒙恵泽湘潭紫翠间松下偶相逆防中出新诗苦语凉肺膈夜半来牀前且以慰穷厄岂真谪仙人何其似太白
　　和宵行
　　不眠盥漱罢和衣肱再曲村落鸡未鸣部曲炊已足露行逢逺火盲龟值浮木马上续残梦不复较迟速故乡夫岂逺随分有松竹自种橘千奴大胜五斗禄
　　次韵题子厚祠堂
　　元和八司马子厚独竒伟谪官无以敌妙语凌山翠山以囚自名谿以愚爲字醉心谿山间胜处无不至至今永州祠大类罗池祀生存伍猨鸟遗像土偶侍经游香火罢感叹追前事才髙出不容起坐终夜喟
　　和茶陵梦觉索烛见懐
　　闻弦能赏音公独知雅曲易亲复难忘终期老林麓公如追风骥未见所归宿嗟余老摧頽翩如啄苔鹄遥知双泉上颇亦莳松菊何时闻夜舂并斋着茅屋慧观友李源髙风当补续便觉雒秀间杖履笑追逐今非茶陵梦犹欲更秉烛爱公押难韵敏若方破竹
　　次韵偶题
　　钝拙无人着眼看一庵睡快如梁端那知髙轩肯过我终日笑语成盘桓畏公笔力不可敌坐令三峡回奔湍威棱王节照湘楚夸声众口锋刃攅此篇意气更倾写句法超絶风格完许令赓酬亦不免但恨语带儒生酸苦嫌丝竹围醉枕卧看烟缕凝雕盘双泉云树时到梦神武门前思挂冠朝来清事亦稠叠野饭蓬防分小团人间曲屈多败意莫辞时此同幽懽
　　寄题双泉
　　阎公立朝时凛然古遗直孤忠捍世波砥柱屹挺特一旦成千古埋玉秀山侧至今山中泉实以配公徳欲知其源深下涨千顷泽沙渠走清快石井湛绀碧譬如渑与淄相去无寻尺日光毎下彻山影必倒植倚栏应忻然游鳞见尾脊知谁念纯孝满掬种白石粲然生玉英冥感吁莫测泉旁有精舍闻多登覧适何时同二老追逐扶痩策诗成坐假寐梦歴秋山赤想见环佩清绕除余响滴
　　次韵夏夜
　　隐几羣动寂池塘浮夕光瓦沟急雨过熏风满南堂飞萤忽防衣小立闻荷香东南喜见月防云复遮藏长哦颍臯诗清语凉肺肠劲气终不屈镆铘淬光芒髙懐寰宇间蠢蠢犇炎凉斯人古遗直天质自温良兹夜发遐想易亲复难忘归田无别意难以枘入方
　　和游谷山
　　颍臯擘窠书棐几玉勒银钩照林麓山堂聚观杂贤鄙人人欢然如所欲独余耆年视凝逺就观尚如隔罗縠筠牀瓦枕试新凉小南风正清熟岸中一笑山答响我亦爲君聊捧腹晩晴轩槛亦何有隔屋茶烟度修竹呼童索纸赋新诗诗成字字清如玉人间何从有此客满腹精神真可掬我惭衰老亦作诗譬如菌芝生朽木
　　和曽倅喜雨之句
　　清狂平生笑李赤诗慕谪仙名烜赫尤胜曲影傍权门爱其炎炎手可炙袁丝若至晁错逃热中未老嗾与嗷犹胜怒及水中蟹不合郭索持双螯何如一庵听松雨泼眼晴窓发茶乳更无俗子作白眼但有水沉横碧缕长爱朱生论不卑神明不欺宁自欺买金赏诬岂不美尚笑世俗今浇漓玉川作诗曽救月退之抵掌夸竒絶公今又赋喜雨诗诗成肯寄甘露灭气吐虹蜺辞吐云才大端如梁与棼丽如宫华蜀锦色骏却千樯万马犇屈宋宗枝君得髓江左风流复兴起试手作诗君勿笑毫忽増之至弓秭长哦月出湘淹东翰墨场中久防功千篇翻水不足道絶爱风味如醉翁
　　次韵过醴陵驿
　　解鞍成小寝部曲营夜炊此生一寄耳梦幻相拘縻风飱杂舍者水宿依江湄何时步八塼压犀帘幕垂三湘在图画开屏供卧披公宜宿玉堂明甚无可疑今复聊尔耳闲作虎头痴
　　次韵
　　先生绛阙姿名字占仙籍妙年取荣名翰墨乃其职而云赋归欤戏语吾不逆醉翁昔仙去人间暂休息文字颇横流士气久不怿公实不出后议论有精识冰壶含青春不容一尘隔吐句如善射字字皆中的佳丽増竒峭欹侧多醉墨髙辞敦故旧读之气横臆阅深似退之顿挫杂抛掷如春餙万物妙用无罅隙故人困长哦其节不容击自昔闻公家诸郎居连璧道学进未艾庆泽流无斁纷华脱髪弃酌古分隂惜泛观得其要云升复川益孝友如机云争攘笑丕植闻风方对食不觉起投防神交梦成趣意合气自激庐陵在何许纵望手加额那知湘江上握手笑堕帻妙处无陈鲜倾盖如夙昔归来看屋梁喜极心更惕弟兄定世家富贵已寻逼而我世憎嫌莫景桑榆迫相从可忘年顽鲁幸勿责一懽难把玩转顾成陈迹闭门工寝饭且复适吾适遥知不吾诧颇尝有此客
　　次韵游南岳
　　退之倔强迁掲阳道经衡山爱青苍逸羣骏气不可御顿尘初控青丝缰朝云偶开岂有意妙意放浪髙称扬我生少小善诗律读之坐令身世忘朅来结友本上座南游私喜初心偿橘洲看雪已清絶更櫂野航浮碧湘忽惊万峰上云雨走栋飞檐云雨旁知谁凭栏俯落日跳丸一笑千嵒灮紫金鸡含一粒粟磨塼作镜传遗芳小庵自披慈忍服十方普熏知见香巉巉玉骨撼不噟但诵妙偈声琅琅只今般若台前路过者拳拳加敬庄我寻遗迹恍自失譬如一苇航渺茫三生爲扫坐禅石往事令人思建康绍隆佛种有神足九旬妙义谈汪洋当年以法施穷乏无数珠玑曽斗量而今但有楼观好再拜顾瞻空涕滂我公王事获胜践自谓此乐非寻常情髙赋诗亦感慨十年出处何明详竹轩莫凉暑雨过风檐把玩情激昻初如冰轮涌东崦漻漻云幕方髙张俄如竒兵出不意铁衣雪刃森堂堂细窥如春在花柳芳心皱眼开包藏魂惊豪气立毛髪风樯驾浪犇龙骧韵如玉色映晴昼清如碧瓦粲晓霜适如醉乡识归路醇如烧春浮玉觞意公前身是太白醉貌宜披云锦裳芳津浣匙饭云子美液浇齿尝琼浆吾闻髙辞殆天得宁论结髪翰墨场酸寒鸟迹无足道坐令借湜仆且僵皆言笔端有五色不然古锦纒肺肠夜防掩巻耿不寐空庭曵履心彷徨譬如三伏黄尘道坐令炎焰欣清凉又如病鹤长侧脑仰看千仞孤鸾翔嗟余胆大亦欲和韵险恍疑登太行何时坐隅乞诗藁襟量悬知容攫攘吾恐斯文将断絶长哦披髪下大荒儿曹乃欲犯矢石洪钟何异施莛芒公如珠玉在渊石荣辉草木皆煌煌读其诗律似仙曲不杂人间笙与簧我非赏音空叹息拟欲学之嗟未遑遥怜与僧登絶顶意适暗惊人世忙诗成气焰如项籍叱咤千人谁敢当自嫌白髪世不要万回歌舞聊佯狂盘珠岂有影迹露雾豹不欲文彩彰那知湘上偶邂后气岸欣逢许子将霜鬓须面一破笑城隅古寺眠闲房心知贵贱不同调且复抵掌谈江乡【阙】　暇日陪杖履对公岂敢谈文章兹游正类羊叔子湛【阙】与山俱不忘
　　次韵曽英发兼简若虚
　　大曽秀发如层颠小曽秋水随方圆二豪説诗气旷逸而我老坐如蹲猨弟兄骏气骥堕地自怜老欲蚕三眠一庵收身万事外但有壊衲长堆肩防看连璧登集【阙】腰间累累金印悬分縁自是公家事安知不秉卿【阙】平生忠义要活国浓笑东川无杜防古城野寺【阙】白灰已烬余凝烟瘴疴未损方曲臂静如鸿鹤【阙】　挛清诗寄我忽惊矍秀对白鸥春水前长哦曵履【阙】余韵发越鸣朱弦坐令万象受控勒知君有笔真如椽细看字字有根蔕满掬明珠谁爲穿诗坛从此不【阙】受降君已临中坚
　　复次元韵
　　君家庐岳苍崖颠睡足茗盌浮轻圜十年不归空蕙帐夜鹤哀怨惊晓猿朅来湘尾寄城寺夏簟清凉便昼眠扣门剥啄谁过我上腾火色仍鸢肩轩然辩论杂今古不觉前席心旌悬以身狥国爱子布塞门以土推孙【阙】云诗穷少陵老饥寒正坐拜杜防遥知铃斋賔谒【阙】紫砚浮松烟作诗寄我对岑寂爲散顽麻双脚挛
　　弟兄髙才当济世防看笑揖人主前嗟余百念已灰冷倦易敛翼爲虚粥鱼斋鼓日课办仰屋卧看三条椽管宁木牀五十载好事空传膝处穿何如敛目十【阙】树身同金石坚
　　赠别若虚
　　残暑霁严威新凉酿归思梦惊闻松声两鬓到万事中情怯离别此别仍对子追惟初识面宁复讣有此明朝舟洞庭惊浪银山起醉眼失湘楚妙语淩淮泗我如浮水叶遇坎当自止行将看荆山归老鹿门寺今不欠无言但是欠一死淮山有竒逸要是天下士若问寂音老烦君一举似
　　和陈奉御游梁山
　　公诗自雄放故我甘雌伏韵髙霜月苦洗尽瘴雾毒游丝映明窓小字爲公录便觉春争妍胜气増林麓永懐矍铄翁论兵到精熟子阳井底蛙提耳论祸福归来得真主简易心屈服才髙犯众忌薏苡致谤讟梁生付一笑何必较直曲山僧亦何知鱼鼓听斋粥陈侯金闺彦论清如屑玉南游兴未已甚欲乗桴木湘西独何幸【阙】斾先见辱松间偶相值论交一言足云山久干没赖此佳句赎
　　次韵曽韵句游山
　　夫子谪仙隐于儒仲连太白真其徒栴檀林间法檀度翰墨场中行秘书譬如山川有珪璧光被草木蒙碔砆又如羽毛有麟凤瑞照百鸟藏鹗鼯玉堂金马未入手公不自叹旁人吁猒看朱门森画防暇日聊爲山水娯下车褰衣却部曲纵望林壑情忻愉朱陵洞口见落石引手匊云跳明珠诗成万象在掌握磨琢无玷如瑾瑜旁观十吏不驻足一日万口传荆湖南山道人纷【阙】摹写磬石烦丹朱归来尽以录寄我意句不尽情有无爲公长哦立风槛明月满轩时巻舒吾闻骏马日千里未遭剪拂随盐车嗟余驽钝世鄙笑分甘垂耳同骡驴世间安得支遁眼画作嘶风神骏图
　　次韵游南岳题石桥
　　飞梯上云雨猨臂攀层嵓天风吹鬓须兹行非人间幽泉不知处但闻鸣佩环崄艰硋清快洄涡走平寛【阙】落万仞溅雪惊潺潺悬崖忽见寺白昼方掩闗境【阙】遐想坐久生清寒山空寂无人鸟啼花不言云披献青嶂风槛争巻帘
　　和游南台
　　笋舆翩追随顿撼杂揺兀蒙腾穿聚落超放上巉絶山腰转巇崄部曲失行列身世逐云轻眼力与天阔撞钟千指集楼殿寄林末同来久倦局相向懐抱豁市朝昏利欲走鹿不忘渇公独蜕尘埃风蝉妙脱骨盘桓拊孤松松粉落金屑谁巻青帝云推出银蟾阙
　　和游福严
　　云开见楼阁峯顶知有寺众峯让髙寒盖是出其类娲山下僧谭笑走魔外戏忽于一毫端集此大千界曹溪正脉深不断盖如带流而至衡霍百川蓄汇浍廼知般若台自昔分灯地清游亦不恶俯仰忆前事宝构出灰烬人逝时亦异永懐韩潮州夜与千峯对仙去三百年音容浮如在妙语落人间断碑卧榛桧公亦潮州【阙】势翩已似低摧夙昔心惨憺经游意林髙句天成【阙】鄙组绘刻之苍崖隂与山増胜槩
　　次韵游髙台
　　苍杉三十里不复逢川原忽然在林杪万峯延目观长崖有积雪松声杂风泉是时春正深风威犹折绵君堇金闺彦而有清净縁和云扫车辙引手酌灵源出空破岑寂笑语答云烟鲁僧作鹰顾惊此佳少年何以比人品白鸥春水前既非山泽儒亦非地行仙谐峯【阙】千叶开青莲景净若有得兹游良偶然部曲亦欣【阙】諠哗下层颠归来念清境依约闻啼猨
　　次韵见赠
　　已甘老死长松下赏音乃有如公者谬当大匠许才能名器从来岂容假但欣一笑説江乡意气平生要倾泻先生之诗自豪放寒陋心知鄙东野此篇粹然有精思百鍜良金方出冶汗顔缩手置防间对公谁敢言骚雅自怜华髪住江村地偏心逺过从寡茆檐扪虱鸟声寂故絮悬鹑成磊苴右耳已从前月聋更欲忘言到瘖哑多生垢习磨未尽公诗又欲临窓写何当看公醉岸帻约束万象闲挥洒眼寒独立梁宋郊一尾追风睇犇马读罢新诗发长叹春色惊回阿练若浪秃宣毫和不成自笑才悭真注瓦
　　次韵曽机宜题石桥
　　公才受斧斤鼻端有余地一官游人间穷达置度外着屐登名山眺览吞眼界倒倾蛟龙室聊爲翰墨戏搏取华藏海几间日相对石桥亦何有万峯作阶陛平生冠世境胜践得君辈壊壁题新诗一洗俗眼眦我本个中人久负未归债我自负名山名山岂余弃
　　和游南台
　　老思垂一足饭想成沙纕顿斧盘石上分灯续螺江坐令遗迹地咄嗟成宝坊永懐青松下睡快欣明窓曽侯有逸韵诗律挟风霜重来拜白塔前身疑姓庞山僧作巴音耸肩颀而长愿施笔供养普熏知见香吾观三公子凛然万夫望何当吐佳句刻石照沅湘
　　宝月偶值报慈坐中走笔
　　十年尘土中厥状浸成俗坐令眠云衣化作征人服此行欲买舟寻我旧山谷识君御水傍笑齿璨明玉肃静鹙子仪脩拔孝基目殷勤抚道义祖道欲倾覆赖子今妙年真风跬可续闻之厚自愧所趣在幽独君言如不欺是亦含生福须防读君诗气韵丽可掬心胷何玲珑多能吾所伏春流日夜急归心难管束良防故已述妙谈何日复呉山嘉有余爲君置茅屋头白早归来暮云无使瞩
　　和忠子
　　牛车注经宗两角那问虚舟移夜壑竹间扫除闻击声戏作伽陁歌独脚心波不兴类古井情縁脱尽如遗箨髙笑痴儿倚富贵危如乳燕方巢幕已办山藤待湖月不把芒鞵穿聚落安知沙门自有体全象纷然众盲摸要之行藏不属人手自安然随展握
　　和堪维那移居
　　世路惊风波山林知歳寒君看争夺中忽觉深渺漫归来湘西寺兀坐依蒲团摩挲折脚铛规以稳处安湘山亦多态扶杖时游观偶逢林下人班草一笑懽霜风水痕落歳月难遮拦但觉颔髭白不知知歳残堪公故园旧义胆见急难相逢开肺懐倾倒无余殚所居隔聚落日喜成媻媻作诗夸我贤宁知如玉冠遂分湘山翠茅檐相对看往事都莫理有求真祸端饭罢口挂壁发长叹暮寒因有雪炉暖且檀栾
　　送元老住清修
　　湘水有庐山蜀僧有呉韵无尘而俱清雪月夜相映书痴喜借人香癖出天性垂涕拨黄独粪火曽发哂三年我东隣家颠开小径一饭必招呼嘲之终不愠明朝趣去我歳逼青阳近子已饱丛林件件无遗恨赠子湘源春山穷春不尽
　　和杜司录岳麓祈雪分韵得岳字
　　歳晩湘水濵黄尘似河朔江流涸欲尽缾罂汲余浊閙闻双旌出千骑烁山岳雪云巻山去天宇献辽邈娇鸦集风枝冻鹤时俛啄谭兵杜牧之赋诗果横槊山虽非故人识面亦已数文章固余事正尔全三乐太邱令国器谠议久扬长吉有美才崭然见头角君看分韵诗夭力那容学嗟余老山林辈流殊龌龊宁料寒窘中见此三卓荦和诗无杰句钝涩费磨琢穷略似孟郊必劣追韩偓
　　赠邹处士
　　长沙人物秀而雅争如絶致名天下率更之书更古今钟王笔迹遭凌跨藏真草圣梦英篆齐已诗篇洞青畵易生宝觉未暇数尔来邹敦最声价巨公要人邈已徧戏畵寂音老尊者绳牀坏衲气深稳霜须瘴面情闲暇平生刚褊语忤世定知见此遭讥骂凉都贵人如玉丛富贵熏天光照夜凌烟风姿劒拄頥妙手当烦爲图写
　　郑南寿擕诗见过次韵谢之
　　碔砆世既以爲玉芝兰那知不爲莸人间万事醉不理擕被来爲林壑游雪花成山过惊浪五展暮天开橘洲篙师絶呌风掠耳萧萧两鬓空飕飗松声盘空上烟翠顾陟佳处毎迟留袖中出诗愕坐客涔蹄乃尔容吞舟东坡句法补造化山谷笔力江倒流两翁连聨竟仙去暮年见子忘百忧念当明日江南路幕阜倚天佳气浮故人问我今何似爲道摧颓如慧球
　　次韵漕使陈公题莱公祠堂
　　莱公少年日逸气生云泉定防清东宫天子爲矍然竒豪不世出获一以当千亲征功第一尚记破虏年想见和易姿垂柳春风前我公嗣前列刚特才亦全方持使者节眉宇秀而渊髙楼独自登爱公能补天髙情吊陈迹妙语吐新篇如风行水上涣然成漪涟乃心在王室何时朝日边正坐霖雨手丰年自留连何必羡遗【阙】公自当济川
　　次韵经蔡道夫书堂
　　书堂山崦西防路经桑柘婉婉緑隂中伛偻牵羸马须防将平川时过幽谿泻源深人家稀落日耕钓罢过墙傍修竹深处开茅舍池塘逺轩防秀露风清夜杯盘灯火里笑语茆檐下白酒泻新糟醇酽如压蔗酒酣面发赤箕坐谈王霸排斥出忌讳怪语令人怕野僧旧不懽痴坐相嘲骂但作鹤脑侧思欢殆无暇夜防乞新诗自愧非作者张灯扫西壁把笔强驱驾万景毎骚纵此夕偶相借遂令诸子懽一一如图畵
　　呉子薪重庆堂
　　呉氏季子世不乏子孙魁垒特秀发人言才业任世重更觉文章有家法奉亲作意构华堂想见青红湿防闼堂中二老鬭康强夫妇承顔荐寿觞朅来儿侄俱登第举族请名重庆堂富贵鼎来推不去道徳照人闾里光富公玉食由及养范公诸郎尽卿相亲养子荣兼有徳家声置公范富上虚檐风月夜未央靘庄成轮发清唱金鸭香清碧缕飘灯前玉颊醉红潮一尊满劝何所祝盛事要看追八萧
　　题岳麓深固轩
　　湘西峯顶寺楼阁藏烟翠危台占家颠小轩寄幽致游人常不到石壁照溪防于世复何求此生眠食耳翛然亦何有蒲团空曲几凭髙俯城郭车马环磨螘城郭望诸峯时见孤云起
　　赠别通慧选侄禅师
　　选本住山人精进激惰懒规模如乃翁铁喙石肝胆岂特七闽英盖亦丛林防子少长庚晓我老碧云晩相亲出数面别袂聊一挽是非一言足勃窣百事办分擕青苹湾相对秋满眼
　　中秋夕以月色静中见泉声幽处闻爲韵分韵得见字
　　夜清成水宿月出波灔灔那知是中秋老眼欲凄此生天地间飘泊如蓬转朅来泊湘濒此月凡七见冰轮上天衢万里不知逺夜深度明河轮侧明河浅西楼欲吹笛余声落哀怨防【阙】到月脇寒露纷满面林光泼流泉天大防云巻阿崇具纸笔橘亦磨破砚诗成月华清防妇与黄绢
　　邓循道分财赡族湘隂诸老赋诗同作
　　卜式与弟赀如塞无底窦其爱止弟耳亲旧竟何有二疏得赐金尽以散亲旧但可施一时安能继其后然于简编中耿光白如昼邓侯功名姿頴脱盖天授分财赡族人约劵规永久君看纯孝心履狶先履痩纷纷窭人子悬鹑露两肘雨雪抱儿女扣门易升斗邓氏岂无贫炊烟满蓬牖安知寒防中不复生竒秀隂功虽无形报应捷于口此风起颓俗能使薄者厚作诗附家传想见爲拊手
　　赠陈静之
　　仙郎如惊鸾风格殊秀整文章体自然五色丽云锦纷纷少年场英气横笔陈家声盛汉魏未暇数唐晋元龙特豪伟太邱苦刚正相逢黄巻中崔嵬山岳峻君当世其家已见逸羣骏笑谈不自觉满坐湖海韵富贵率致身华裾宜緑鬓功名偶然耳何必以身徇未近翠云裘先看班玉笋
　　吊性上人真
　　漆瞳照人韵拔俗平生直性如劈竹世情好恶我不知是是非非一言足昔年访道辞七闽丹青生此身外身要将留悦倚门意此心亦是酬慈亲慈亲未老身先逝梦境悲欢成一戏展开觌体露全机偪塞虚空何处避宣和七年重阳前四日余自长沙还鹿门过荆渚谒天宁璋禅师留二宿作此
　　孤城渺湖天长隄篆湖水柳衙行未穷已过沙头市连樯来万艘荻丛出千雉节物近重阳风日正清美忽惊楼阁开宝坊堕平地璋公十年旧出迎一笑喜【阙】夜及湘山歳月入叹喟兹行归鹿门已作终焉计不辞信宿留爱子多故意説禅有家法翻手了千偈铁脊敌魔外宗风永零替我留固随縁思归亦偶尔爲君赋新诗万象困朝戏去留未用较吾生真一寄
　　瞻张丞相畵像赠宫使龙图
　　天下张荆州乳儿识名誉医国陆宣公护法崔元度平生风雷舌咳唾作霖雨隔阔余十年一旦成万古羊昙欲作恸生存华屋处支遁亦伤心路偶经姚坞赖有克家子春色连眉宇君看谈笑时亦是榦国具防看如乃翁独立无喜惧文章有种性家法致工主此诗公应闻想见笑掌拊
　　初到鹿门上庄见灯禅师遂同宿爱其体物欲托迹以避世戏作此诗
　　上庄俯汉江古木杂桑柘槐衙隂广陌麦浪涨平野连云对囷廪用谷量牛马我来二月破解鞍緑隂下纵望烟霏中领略见楯瓦耆年骨柴崖迎客意倾写干戈争夺余身在相惊诧山空啼杜鹃龛灯自清夜敛眉问儋州亟口谈江夏以余游二公老大知识寡暮归逢醉人往往遭捶骂鹿门有余地贤矧如君者爲连修竹林规以构茅舍伏舂旧所能犂鉏当学把相见水过膝蓑苙清入畵
　　游白马寺逢安心上人
　　繖盖山前曽卓锡晋安王初造禅室水火定成人未知部曲不前马辟易牀边卧虎如睡犬王虽及门不敢入冰雪亲瞻道徳容再拜平生愿心息两泉俱出雌雄龙玉殻灵龟蛇五色聦禅笑傲贤王喜鱼乃能就掌食髙风干没五百年依旧云山如夙昔雨中来游春已老忽见江南少年客坐中偶生乡井心想见禅山倚天碧清境幽闲欣可名偶然得句因题壁
　　雪夜与僧拥罏僧曰闻唐刘叉赋雪车冰柱诗爲退之所赏愿闻其诗予曰忘矣僧请续之口占以授
　　雪车比毛车弱水谁欲度飘然凌空去中疑载青女【阙】风爲通衢走毂不容驭大胜短辕犊更烦长柄麈【阙】广寒宫构基非下土天公亦薄相镂冰以爲柱傍【阙】银牀谁与挥玉斧仙妃倚之笑疑是漆室女













　　石门文字禅巻七
　　钦定四库全书
　　石门文字禅巻八　　　宋　释觉范　撰
　　古诗
　　送贤上人往太平兼简卓首座
　　我昔游潜山空翠揷晴烟至今清夜梦犹能歴层颠天柱如玉立贵气朝山川下有童师庐杂遝皆竒贤卓途龙山子靖深波间莲近闻亦分座道眼照人天道人使呉来衣裓余芳鲜愿求竒崄句庶使大法传一拳无背触何处见灵源
　　送一上人
　　子从大梁来防我秦淮道十年三度别此别吾甘老学道如牧羊败羣者则鞭一切但仍旧自然常现前子初不衣绵而今便故絮山舟日夜逃美貌岂长住时至不相待勿恃骨肉间要当自努力譬如人上山
　　游龙王赠云老
　　正中妙叶百怨门宝镜孤风天下闻缁州道价直乾坤毛骨真是延公孙杨广山头草木熏公独深宻护灵根衲子雷动云崩奔暗中明露泾渭分醉李有叟笑脸温胆大三世一口吞枯木能花爲谁春春光化爲呉山云即今住山典刑存木蛇且无刀斧痕我游山隈野水濆松间见之鬓爲掀留我更宿听啼猿人间行役膏火煎公特见戏非诚言頽纲已坠引手搴乃欲奔走鞭短辕要当努力续烈焰大兴洞上追曹源
　　三月二十八日枣栢大士生辰二首
　　大千防尘偈章句妙难求公爲疏通之如海决江流堂堂须垂膺漆防横清秋十虚圆当念三世集毛头平生説禅口想见光迸浮世间眼久灭法宝空海洲年年春欲暮禅室清香留迷途指南车戴恩负山邱愿从清凉山威光作依投行当方山见跬步披衣裘
　　思虑不及处但曰刹那际不曰刹那际宁当有三世于此刹那中尚不容拟议安得有死生一切诸怖畏苦乐欣厌情及分心境异是名颠倒想不名随顺智如人游梦中所厯经千岁及其梦觉已不过食顷耳稽首愿悲幢发此不传秘愿分无尽灯酬此四宏誓
　　送常上人归黄龙省侍昭黙老
　　心花发明照十方死生窟宅无隐藏此老唾笑生馨香法中骨髓僧中王平生一子传余芳譬如少林有神光只今孤愤昭黙堂天魔外道走且僵梦寐想见犹清凉况子径归侍其傍明日扁舟浮渺茫我不得俱空叹伤但余一句烦寄将幕阜山前为举扬仰山久不见临济瘦损法身三尺长
　　运禅人求偈
　　石室如仄磬春云如翠被翛然无事僧来此时枕臂无求即无忧有身还有累永懐彭尊宿一席曽遁世天子不得臣公卿不敢致髙风不可攀百世犹兴起运禅佳少年杖锡成戾止偶从城郭来衣裓满空翠觅归如子规掉头须去耳山林与聚落蜜无中边味子心有分别动息若差异录以赠其行不语开笑齿
　　饯枯木成老赴南华之命
　　正中妙叶如何防罗仙隐身露衣带芙蓉克家桐城孙海上闲名闻至尊天书夜到道林宫大钟横撞山珑山容光泽鸟声乐一畨佳气生岩丛曹溪宝林甲天下楼观翔空盘万瓦梦中先已逢祖师异世曽同香火社人言骨清辟瘴雾隘词一律撩人怒大阳直防果有灵所至自有天龙护寄语山头锡杖泉久枯遽涌宁非天老师不作竒特想已脱圣凡情量缠
　　送礼禅归临川
　　已披出世衣影莫落尘俗何山无丛林栖息一枝足奈何清净心甘受热恼毒譬如伏枥马心不忘驰逐又如火铁丸气焰不可触礼禅客湘山山翠在眉目盖尝视此辈髙笑一捧腹今亦欲还乡当戒前车覆吾闻真实心不受罪与福精进縁不懈此语君勿恧
　　送颛街坊
　　水西南台小精庐名虽是律禅者居粥鱼茶板如指呼履声童首凫鴈趋分身香积太阔迂食时至则当持盂养师反哺如乌雏荷众司更如鴈奴逢人若问明白老爲言病起加清癯
　　寄南昌黄次山
　　次山心地平如镜照海照毛无少賸刘公诃之昏雾蒙张公磨之复清莹张刘皆是善知识大黄甘草各医病惊起荷山大字遂珑撞钟山答应夜灯午梵赛心愿望归引领如鹤颈一朝骨祖在面前笑不成声两目瞪小儿化去聊折灾妇翁告殂适其命但得夫妻各身健回观阁中夜鸣磬欲知成佛妙法门不与人争是捷径
　　寄题紫府普照寺满上人桃花轩
　　武陵源深并溪入无数桃花閙春色水面红云欲崩壊波间烂锦光相射昔人误行偶见之归来醉眼红碧秦时鸡犬不闻声但觉晓窻烟雾白那知紫府亦仙源此华万树烧晴川少年苾刍谁教汝照花作意开幽轩灵云説悟被花笑南泉欺客花不言何如睡足无一事倚栏红雨春风颠愁来想见故山路未归先作山中篇宋廸作八境絶妙人谓之无声句演上人戏余曰道人能作有声畵乎因爲之各赋一首
　　平沙落鴈
　　湖容秋色磨青铜夕阳沙白光蒙蒙翩翻欲下更呕轧十十五五依芦丛西兴未归愁欲老日暮无云天似扫一声风笛忽惊飞羲之书空作行草
　　逺浦归帆
　　东风忽作羊角转坐看波面纎罗巻日脚明边白岛横江势吞空客帆逺倚栏心绪风丝乱苍茫初见疑凫鴈渐觉危樯隐映来此时増损凭诗眼
　　山市晴岚
　　宿雨初收山气重炊烟日影林光动市渐休人已稀市桥官柳金丝弄隔谿谁家花满畦滑唇黄鸟春风啼酒旗漠漠望可见知在柘冈村路西
　　江天暮雪
　　泼墨云浓归鸟灭魂清忽作江天雪一川秀发浩零乱万树无声寒妥帖孤舟卧听打窓扉起看宵晴月正晖忽惊尽巻青山去更觉重擕春色归
　　洞庭秋月
　　橘香浦浦青黄出维舟日暮柴荆侧涌波好月如佳人矜夸似弄婵娟色夜深河汉正无云风髙掠水白纷纷五更何处吹畵角披衣起看低金盆
　　潇湘夜雨
　　岳麓轩防方在目云生忽收图畵轴软风为作白头波倒帆断岸渔村宿灯火荻丛营夜炊波心应作出鱼儿絶怜清境平生事蓬漏孤吟晓不知
　　烟寺晩钟
　　十年车马黄尘路歳晩客心纷万绪猛省一声何处钟寺在烟村最深处隔谿脩竹露人家扁舟欲唤无人渡紫藤瘦倚背西风归僧自入烟萝去
　　渔村落照
　　碧苇萧萧风淅沥村巷沙光泼残日隔篱炊黍香浮浮对门登网银戢戢刺舟渐近桃花店破鼻香来觉醇酽举篮就侬博一醉卧看江山红緑
　　汪履道家观雪鴈图
　　水落隂湖洲渚生风折败荷枯苇茎白沙凿凿墨云重熟视满空翻玉英湖边两鴈谁教汝稳卧自多髙世情恵崇逸想巧图畵定应爱汝梦漏清
　　頴臯楚山堂秋景两图絶妙二首
　　一鸥低飞落平湖一鸥惊顾行烱如红衣脱尽莲蓬緑翠盖凋残荷柄枯更有数蓬癯已老无人折之欲倾倒陌上残红空自好为谁防缀湖边草
　　溪边两鸭自夫妇生而能言似相语妇先浮波喜转顾夫欲随之竟先去水际清苹各占丛风撼荷花已退红不见清香云锦叚空余霜叶伴枯蓬
　　和李令祈雪分韵得麓字
　　何处辀呌云木植杖松间逢白足一牛鸣地两禅丛窻户青红照林麓江寒云怒相摹胡雪意欲作先停蓄连空推下翻玉英想见轩渠笑捧腹
　　和李班叔戏彩堂
　　李侯何以悦其亲戏着彩衣觅棃枣闲骑竹马画堂前慈顔一笑自忘老毛义捧檄难忘客茆容杀鸡终得道爱公纯孝配古人甚欲卜邻安井灶
　　送隆上人归长沙
　　湘中乐哉山水国道人归去正秋色拭目重看云盖云搓手新尝橘洲橘湘西幽居多故人松下相逢应倚防开轩万顷鸭头青睡起一声风月箔
　　六月十五日夜大雨梦莹中
　　希夷先生海门住久不见之想眉宇梦中相见荔枝村觉来一枕芭蕉雨行藏顾影应自笑世事吞声不容数从欲若士爲逺游莫作云中隐身去
　　予作海棠诗曰一株柳外墙头见胜却千丛着雨时寓居百丈春晴上南原纵望万株浩如海追前诗之失言相随苾刍请记其事
　　积雨分隂晦林光山色生精彩闲上南原看野棠
　　一川零乱红如海柳外一株何足道戏语谤花今日悔道人请我重赋诗仓卒烦词为删改
　　山寺早秋
　　千本苍杉俱合抱夕隂相映寒蝉噪残僧独归清入昼秋色满庭浓可扫霜钟初歇月未生但觉篝灯一防明堦除环佩走流水楼阁诵经童子声
　　送僧归云岩
　　和气津津出眉宇平生快活随縁住忆昨思山林下来如今却向城中去燕子初飞帘幕风海棠睡重清明雨重唱龙山诸佛机红尘动处云成缕
　　至抚州崇仁县寄彭思禹奉议兄四首
　　去年歳饥民减口晨无炊烟闲甑缶面余菜色短气中经营有钱易升斗抱孙买锄今歳丰黄云防防村村同东林鼓声是谁致聪明慈恵陇西公
　　吏奸今古同一律迩来间见复层出一邑雀息行镜中公则生明无别术放衙下帘调索弦来禽青李浴清泉吾侪呈押日课办亦作岸巾相对眠
　　我年政如牧民术败羣者去羊蕃息向来盗窃如有盟飞蹑垣墙度窻隙下车夜户民不闭终夕四隣无犬吠一懽醉倒不须归以塼支头路傍睡
　　争歌来为民父母百里民心始安堵外台选才第荐之何必知贤夺而去当持马足卧车辙报汝百年终有别蹄涔不着横海鲸簿书那容万人杰
　　余还自海外至崇仁见思禹以四诗先焉既别又有太原之行已而幸归石门复次前韵寄之以致山中之信云
　　北去忧如防渑口危甚相如跪瓦缶南归喜胜脱鸿门那防范増撞玉斗筠谿野寺隣新丰亦与丛林鱼鼓同悬知他日君念我定作少陵寻賛公
　　脱桔宁知缚禅律但欲闭门长不出死祸平生九蹈之痛恨防身苦无术此言了如意在弦此心烱如月临泉山中乐可骄稚世一榻暑风清昼眠
　　平生心懐济时术百未一施空叹息庭闲昼永僧至门心回酒醒月窥隙东方先生语开闭投骨心知致羣吠千金珠在九重渊傥能得之必龙睡
　　飘零乳儿失慈母来归家山在阿堵瘴疴烝洗百念空但有诗情磨未去虚名实祸车覆辙道乡端与人间别膝穿木榻五十年君看此翁亦雄杰
　　信上人自东林来请海印禅师过余湘上以赠之
　　五湖东归风转柂柔橹声中飞鸟过开蓬不信是庐山忽惊落瀑从空堕道人个中三十秋那知今始载归舟白藕池边月初吐应对隣房説旧游
　　忠子移居
　　忠子壁观永皇暇移居自提双不借借车祭灶非我事可听夜舂响西舍人言渠侬大类我试手作诗便声价我词勿学郊岛寒谪仙笔端能造化
　　楞伽端介然见访余以病未及谢先此寄之
　　楞伽剧谈喜髙笑一鉢安巢在云杪我游庐山二十年闻名常多识面少道林过我古南台路逢泥软手提【阙】台舆瓦合今果尔更呼隣僧相与来
　　次韵云居寺
　　行尽崇冈与峻岭今朝又入縁云径世尘已觉蜕埃轻道心遂作燖鸡净小轩容膝俯千里磨钱作镜江山映平生林壑竟成癖南来独觉兹游胜
　　无学防茶乞诗
　　政和官焙来何处雪后晴窓欣共煑银缾瑟瑟过风雨渐觉羊肠挽声度盏深扣之看浮乳防茶三昧须饶汝鹧鸪班中吸春露
　　巴川衲子求诗
　　水西南台底气象緑疎青湘江上门人俯槛看诸方笑声散落千岩响巴音衲子夜椎门要识汾阳五世孙问渠何所见而去峯髙难宿孤飞云
　　十月桃
　　雪中桃花夜来折儿稚犯寒争欲摘老仙呵手撚吟笔指以谓余还叹息已作怱怱十月开人间安得千年枝
　　李端叔诞辰
　　未见犯寒梅已有催春雨催春春未归却有昙花飞飞香塞世间何人知鼻处遥知与世且同波随分盘飱付儿女
　　雨后得无象新诗次韵
　　雨余步林幽松风初到面寒蝉相应鸣小立无人见但爱东南山色作旋螺转入门庭院度飞萤梵放哀声满深殿
　　用韵寄谊叟
　　识君童牙中岂止论半面虽同万顷山经年不相见平生草头露蚌月跳珠转永懐终夜不成眠但见突兀游霄殿
　　任价玉馆东园十题
　　涵月亭
　　亭外物清旷人间多热恼夜晴登此亭水月相媚皓多君心镜空光明写懐抱凭谁持此意举似寒山老
　　览秀亭
　　尚记登临时风日初盎盎忽惊无边春登我眉睫上情欢鸟声乐意适游丝放我非连眉郎搜诗聊植杖
　　四可亭
　　四注开野亭面面可人意我来俯危栏蹇傲成纵倚应接迷向背转顾风掠耳隣寺一声钟墟落孤烟起
　　第一轩
　　名园富家致此轩冠羣目槛次状元红窓横尊者竹坐客定无双试茶谷帘緑愿闻圣谛义飞辩横麈玉
　　如春轩
　　槛前揺緑玉杯面吹红鳞主人饱谈笑和风熏坐賔但觉天宇逈尘滓欲清辰虽非曲水防自是斜川人
　　寒亭
　　欲问春消息苍茫嫩日斜茅檐聚喧雀栗林栖暮鵶絮袍褁足坐得句往往佳忽起步防月呵手抝梅花
　　浩庵
　　水胜万斛舟至刚柔绕指丈夫养浩然其略盖如此朝登青云上正色决大事暮归卧此庵扪虱口如耳
　　方便堂
　　虚空亦何有领略四时事君看繁盛时中有凋零意然省可自观那作明日计当游无所还自住三摩地
　　觉庵
　　念起则爲凡觉之则为圣人言此为觉此觉未真正但了一切空圣凡皆幻影宴坐不言中心波如古井
　　鉴止轩
　　小轩临止水一湛寒碧了然见眉须洞彻尘不隔夫子作止观泾渭不相入跏趺学僧禅谛视鼻端白
　　书华光墨梅
　　一枝已清妍交枝更媚妩见之已愁絶那复隔烟雨钱塘千顷春想见西津渡他日到南屏莫忘孤山路
　　恵侍者清梦轩
　　小轩面层崖丛蕉手自种髙风追二朗生涯与师共黙坐毎观身炉烟作云涌萧萧半夜雨亦足清君梦
　　次韵性之
　　一笑形骸外便能携手行云容与山靥今日眼偏明共坐松下石仰听松上声古人亦何逺安用社中名
　　筠谿晩望
　　小谿倚春涨攘我钓月湾新晴为不平约束晩来还银梭时拨刺破碎波中山整钩背落日一叶软红间
　　和杜抚勾古意六首
　　一尾掣电去万蹄让雄长迩来随磨驴驱逐付厮养顿尘忽骄嘶逸韵发竒想公眼如支遁神骏蒙击赏岁月走舟壑不能老乔松何如取尘劫安置弹指中我老世不要闭闗师道踪自欣方得计人笑伎之穷长松援丈萝无事登青冥因縁偶然尔初非出经营我受气类似抡材置勿听翟公亦痴絶书门议交情午梦清断续殷鬓飞蚊鸣防风亦见戏故掩读残经相见洞天晓雾重花冥冥秀句吐竒丽乃尔未忘情秋晩凋红翠幽懐到眉峯玉纎弄彩笔落纸翩惊鸿道山归计好髙情付疎慵何独谢夫人特有林下风暮年一杯春愁边赖开拓醉乡归路稳城郭见隐约万事付頽然破帻风堕落胷次竟何有八窻洞空廓了翁有书与谢无逸云觉范真是比邱
　　堕马哭淮王牧羊仗汉节古人守忠义视死如弃禊吾是真比邱死生见窟宅一饭不愿余孤坐阅歳月
　　题延福寺壁
　　在山为逺志出山为小草龙潜蟠则神鸡雌伏知道人情难把玩过眼如电扫留云峯下寺白髪归去好枣栢大士生辰因读易豫卦有感作此
　　人间解纕沙开视儿眼前鉢饭度永日一裘支十年月岩与云壑佳处辄留连谁云道林黠犹觅买山钱
　　次韵周达道运句
　　大泽深壑间难藏舟与山此身唾雾中安得长朱顔讲公如夙昔娄永尝追攀定作瓮中畵磨衲映青纶
　　次韵游水帘洞
　　清夜读君诗思豁神亦倾岂惟折幔幢要已倒降旌重哦水帘句纎秾开畵屏想见落笔时绕纸走风霆
　　游庐山简寂观三首
　　庐山觉未老俨然旧风姿树石亦仙骨逢春更华滋分烟翠层千丈垂白霓贪看让争席舎者尔为谁苍石大如屋古木出虬枝四注隂其下地坐黄冠师山行倦日永聚话遂忘疲行看洞中境都是寂音诗怒龙鬬未已角尾相攀牵巨石为解纷背腹遭虬缠千年毒不死槎牙带云烟树间宜畵我乞与人间传
　　送人
　　相送复相别不异云间月无心去复来有魄圆还缺此别兴何如西风秋月初暮鸿千里至能寄八行书
　　别人
　　尺水未到海兹行多呜咽病客未还家回肠蕴千结水有到海期病客归何时临岐一扬袂落日寒风悲
　　信师相别
　　子昔送我日出岫云无心今我舍子行穷猿瞑投林勿歌行路难勿效儿女泣处处得逢渠千江共一月白日有闲吏青原无惰民为韵奉寄李成徳十首
　　李侯端自重不肯下南璧君看英特气自可凌太白小邑试牛刀乃有政和色
　　举笔濡大千挥斤隘八极置之卧病轩翻身触破壁起来一调笑庭树挂斜日
　　地生金色光女作师子吼此轩初不然风日穿窓牖莫作两头看空花竟何有
　　客来清对榻客去闭深闗聊为文字饮酬唱相往还朝来公事少白日吏长闲
　　少年韵如春才可供十吏故人半青云隐几肘门寐行看登玉堂清坐追陆防
　　朅来民讼少槐影覆闲庭看山久成癖诗眼耐空青长怜谢安石个中着娉婷
　　花光浮县郭麦浪涨郊原吏散僧投谒诗成月上轩何妨横麈尾相对两忘言
　　宻室调弦索晴轩较畵图捡书凭锦瑟背句遣奚奴一懽同煑茗此兴不能无
　　深原晓犂耕隔谿夜舂簸竹间伊余行童稚供日课入境观化风亲视民勤惰
　　单衣试嫩寒花下爱清晨不恨簿书恶何妨闲岸巾定应悬睿想忧乐自同民
　　雨中闻端叔敦素饮作此寄之
　　但见杯中春泼面不知门外雨翻盆人间万事一防蚊正恐卷氊为鼈饮何妨跨项作猿蹲此生随处有乾坤短李貌和髯似棘王郎耳热气如霓不知今日是何时醉乡城郭无闗钥世路风波太崄巇且看相枕烂如泥
　　端叔见和次韵答之
　　俊词方觉春照眼秀句忽惊丝出盆睡余两鬓尚殷蚊行乐风轩须痛饮穷吟空屋笑愁蹲笔端浩荡吐乾坤落笔新诗敏风雨撚须豪气划虹霓侍儿扶掖醉吟时靖节田园寻窈窕谪仙风味自嵚巇何如春瓮掲黄泥
　　再和复答
　　道乡是宅扶归路法喜爲妻笑鼓盆蟭螟胆大敢巢蚊游戏秋毫锋际立卷藏法界眼中蹲自然函盖合乾坤醉里两篇开烂锦雨前千丈挂弯霓杨梅卢橘恰尝时自笑此生真逆旅人情何处不同巇禅心且作絮沾泥
　　睡起又得和篇
　　幽梦惊回烟雾帐清泉起弄雪花盆风檐斜日一区蚊淮水雨开萦练净钟山云巻露龙蹲痴禅刚道属乾坤緑髪笔端能吐凤雪髯胷次尚盘霓道山归去定何时身外声名徒暴曜梦中忧患自临巇乌靴长恨涴尘泥
　　复次韵
　　句健未须缠法律饮豪那暇较瓶盆疾雷破柱一声蚊吟狂不觉跨驴稳醉卧都忘对虎蹲个中别是一乾坤八篇俊逸狂时语五色光芒雨后霓清吟要不负明时嗟我拙词伤弄巧爱君难韵解平巇且歌滑路雨成泥
　　晩归自西崦复得再和二首
　　人归西崦步翠麓月出东峯涌玉盆诗如琥珀妙藏蚊摩头长咏笑自语划席冥搜卧复蹲笔端三昧撼乾坤众【阙】俯看旋磨蚁忠义平生贯日霓也知用舍各由时【阙】处山川非设险笑中陷穽却藏巇此时拟议轹中泥世事回头惊破甑年华脱手堕空盆机锋火聚不容蚊【阙】　未欲乘风去扪虱闲爲抱膝蹲掌中诃子是乾坤【阙】寨词锋盘屈劒吸川酒胆倒垂霓脱巾露顶笑狂时任意清闲饥得食闗心名利醉登巇浊流心念已澄泥肇上人居京华甚久别余归闽作此送之
　　毳防驼裘一尾轻半开便面气如春醉归穿市月随人此境要非吾辈事摩头忽忆海山濵蕨芽荔肉齿生津十分春压能眠柳一再风撩解笑花故山应摘雨前茶从我觅诗如触鹿为君肥字作栖鵶句中有眼莫惊嗟
　　送因觉先
　　南涧茶香咲语新西洲春涨小舟横困顿人归烂熳晴天逈游丝长百尺日髙飞絮满重城一畨花信近清明
　　妙髙墨梅
　　日暮江空船自流谁家院落近沧洲一枝闲暇出墙头数朶幽香和月暗十分归意爲春留风撩片片是闲愁





　　石门文字禅巻八
　　钦定四库全书
　　石门文字禅巻九　　　宋　释觉范　撰
　　排律
　　次韵曾侯见寄
　　客食石门寺而今仅两年衰迟嗟我老邂逅识君贤圣域人称亚儒林秀誉先未揎攀桂手已许买山钱垄麦秋期近庭槐昼影圆方思归去日忽得寄来篇意合蒙推奬情亲出爱怜格幽凌雪劲词锦照人鲜把玩欣无厌行吟却怅然句追工部袂气拍翰林肩世已惊殊异名宜改半千永懐风露重绕徧旧池莲
　　王舍人路分生辰
　　贵出贤王裔宗连母后因秋容漱毛骨春色照簮绅报国忠诚着惊人句法新惯看青禁月屡梦玉闗尘博古知无敌穷经亦絶伦后宵通七夕今日是生辰佳气凌湘浦非烟压楚闉緑醽浮白螘绮席绕花轮寿缀诸天献词容野客陈不凋蟾窟桂难老海山春已作瞻双阙行看据要津功名先入手图畵在麒麟
　　阎资钦提举生辰
　　节序春将半风光过上旬人间识英物地上见麒麟冻雨晴还暗非烟夜达晨懽声动湘楚和气满簮绅孝友疑无比恢疎亦絶伦一身浑是徳终日不违仁梦已游青禁行当侍紫宸立朝知大体博古见全醇诗妙终聨鼎文髙类过秦公廉清似玉刚正凛如神幙下名流集堂中绮宴陈贯珠歌白雪浮蚁皱红鳞自幸承顔旧仍容造膝频何时渡弱水同看十洲春
　　陈奉议生辰
　　华国生贤俊江山孕秀灵鸭头淦水緑螺髻玉筒青敏捷收科第竒豪见典刑咲谈回暖律诗句挟风霆官偶求彭泽才宜在汉庭麒麟横逆气鸑鷟敛修翎民讼多闲日棠隂自满亭浪传书课奏须看鼎彞铭仲夏逢佳节非烟聚杳冥数蓂余一叶推道间千龄阡陌登丰后笙歌烂熳听绮筵环妙丽寿斚捧娉婷欢洽连更烛情髙促画屏九衢花照夜万井月开扄风飐银河动天惊玉露零三台星宻处旁有老人星
　　次韵曽伯容哭夏均父
　　青松傲霜雪事悮亦迍邅或脱斧斤厄则遭藤蔓缠北渠材砢礧耸壑色芳鲜不作千楹栋终爲万斛船那知过华屋长恸摇空鞭増击疑仙去超摇弃我先但余殷枕泪无复对牀眠忆昨游湓浦曽同上紫烟春光随杖履咲响落云泉尚想登临处仍哦唱和篇暗惊生死隔黙数十三年台宪登羣彦秋风吹一鹯诛奸志未舍谋国疏空传醉驭毛车度雅推日毂旋歳时嗟易得力命古难全报施徒云尔功名信偶然清忠光竹帛英气敛山川哭子如临敌当勾失短鋋
　　五言律诗
　　湘上闲居
　　夜清暑雨过四壁草虫鸣一枕幽人梦半窓闲月明摧颓宏法志老大住山情忽忆陈尊宿编蒲度此生
　　西斋昼卧
　　余生已无累古寺寄闲房睡足无来客窓空又夕阳丛蕉髙出屋病叶偶飘廊起探风檐立飞蚊閙晩凉
　　秋夕示超然
　　夜色已可掬林光翻欲流一钩窥隙月数叶搅眠秋清境扶归梦残缸替客愁搜诗时画席忽觉此生浮
　　早春
　　山中春尚浅风物丽烟光涧草殷勤緑岩花造次香浮根争附络细叶正商量好在幽兰径无人亦自芳
　　送僧还长沙
　　去袂不容挽子规真滑唇烟村相送处风物更撩人麦浪空翻日花房尚鎻春遥知到湘浦卢橘恰尝新
　　次韵真觉大师瑞香花
　　浅色閙花堂清寒熏夜香应持燕尾剪破此麝脐囊有恨成春睡无人见洗妆故山烟雨里寂寞爲谁芳
　　次韵谊叟悼性上人
　　井美泉先竭犀残角有通斯人难再得陈迹已成空麈尾梦应寄楞伽写未终平生説禅口不见怒号风
　　除夕和津汝楫
　　今夕亦常夕人偏故国思不堪搓冻耳听诵未归诗家室谊哗后深檐雨雪时炉香待清旦此意有谁知
　　啓明轩次朗上人韵
　　澄滓动精色开轩万象分光无回避处眼自覆藏君霞缕萦经轴烟丝减篆文个中无防语题目是先闻
　　回光轩
　　暮色红碧登临聊倚栏日终犹返照坐稳可深观梦幻诸縁寂圆明一颗寒洞然无向背莫作转头看
　　次韵黄元明
　　静室依清几开书映隙光悟迷初不隔语黙故难藏妙可忘情防深无以意量临机辨神骏正要略黄
　　寓钟山
　　生涯如倦鸟栖息此山中睡足谁呼觉烟消篆已空翻经欺眼力斜日借防红卧听铜瓶泣青松万壑风
　　读中观论
　　平生智眼浊尘劫着心深长向环轮上空将始末寻十方真寂灭一念去来今妙【阙】调琴指知谁解赏音
　　对雪尝水饼
　　雪粲罗敷喜报春呈舞腰旋风寒正宻到地暖还消轻薄凌梅蘂蹁跹搅柳条幽欣尝水饼举箸一长谣
　　清明前一日闻杜宇示清道芬
　　篱外花如海闲轩小寝惊最先闻杜宇更觉近清明云怒必爲雨风和抝得晴阿芬甘劣我笑里恰诗成
　　闲门
　　杯饭终永日一裘支千秋余生已无累此外复何求懒出门常闭欣眠榻可休抛书方手倦啼鸟破深幽
　　四月十一日书壁
　　夜久茅斋静堦泉绕佩鸣行髙人莫识道逺自深明扫榻酬闲味依蒲任性情丛林终不负一衲傲平生
　　次韵云庵老人题妙用轩
　　开轩闲隐几万象竞趋陪风掲松声去云推山色来观身真作梦视世一浮埃日暮庭隂转幽禽接趐回
　　读瑜伽论
　　此生已无累一席可穷年细嚼宝公饭饱参弥勒禅懒修精进定爱作吉祥眠夜久山空寂唯闻绕砌泉钟山有花如比邱状出秾叶间王文公名爲罗汉花僧请赋诗
　　通力元无碍随縁自应真此生花上露故现叶间身知见幽香在伽棃翠色新一枝聊把玩未愧鹫峯人
　　寄题行林寺照堂
　　闻説行林寺杳然丛秀间堂清开水镜山好理烟鬟有雾防呵暗无尘扉自闗人牛今不见蓑苙两俱闲
　　与性之
　　物外不可必相看一笑休好山终入手堕甑懒回头知复何时见聊爲此日留定难瞒道眼得丧两浮沤
　　僧求晓披晩清二轩诗二首
　　披衣汲南涧落叶在庭除独立无人见幽行偏自如嫩寒氷齿颊精色到衣裾却倚蒲轮坐横看贝叶书旋螺堆空青重叠不容数夕阳穿贯之浓薄自呈露数防没烟鸿一声伐云斧殷牀钟未消流萤自开户
　　春日谿行
　　侧布宝坊地白沙杨柳湾忆曽婴死祸不自意生还已觉无乡梦今真是故山谿花眠雾雨春在有无间
　　送僧归故庐
　　投名新入社卧病偶思归渡涧脱芒屦扶藤下翠防寒松犹带雨痩骨不胜衣若见翁鑚纸当施百丈机
　　焦山赠僧二首
　　白下门连寺清游入梦中骨惊谁囓指世事谩书空梵行芙蕖净天寒昼火红晓窻应破梦卧听鸟呼风对牀听夜雨佳约是当年放旷随縁去闲心不习禅倚蒲趺足坐拥衲盖头眠今识君归处斋余有涧泉
　　题反身轩
　　尽力觅不得归来题反身平生未解没宁解救滔人有累路岐逺无求滋味亲养心唯寡欲妙物久如神
　　宿本觉寺
　　一宿路旁寺霜清梦亦寒忆曽游览处来觅旧题看病衲成新塔层楼隐败垣青山犹不老千叠似翔鸾
　　题芝轩
　　轩下亦何有灵芝骈秀生山川呈美瑞草木被光荣清甚紫檀露色深黄菊英武陵续遗事应着此轩名
　　次韵王安道节推过云盖
　　秀杰长沙幕髙才自敏强同僚推俊逸黼坐畏刚方惯吐珠玑句宜便宴寝香秋来能过我听雨夜连牀
　　题含容室
　　敛足脱双履闲房倚瘦藤百川朝巨浸一室纳千灯至味宁分别常光絶减増刹尘彰帝网妙观现层层
　　人日雪二首
　　今年人日雪更在末山岩防行想堆垜打防时两三梦回清语黙寒重压衣衫面壁孤风坐知谁继夜参律管未回暖春先到晓岩与君清作对得月便成三秀色报虚幌幽欣宜衲衫相看超语黙觌露不须参
　　次韵周运句见寄
　　顽钝世推鄙而君偏切磋借神观有漏骑气到无何昔共饮临汝今同家汩罗衡门似长吉轩盖几时过
　　重防云叟禅师
　　气味似前辈见之长眼明闲须研法味老不减诗情草圣因蛇鬬禅枝解虎争一堂聊寄傲疎快饯余生
　　次忠子韵二首
　　湘云刺世眼独可着闲踪鸥逈千寻雨江寒一再风旋鑚新火后初脱夹衣重坐客经年别兰芽茁旧丛新秧翻翠浪青子退红英获麦风光近络丝欢笑声瞢腾幽梦破醖造小诗成好在归来燕营巢占畵楹
　　和曽逢原待制观雪
　　防清寒妥贴寺近汨罗江夜逈疑生月梦惊闻打防地罏无宿火经阁有残缸起望兜绵界谁推堕陋邦
　　初过海自号甘露灭
　　本是甘露灭浪名无垢称欲知遭鎻禁正坐忽规绳海上垂须佛军中有髪僧生涯何所似崖略类腾腾早登澄迈西四十里宿临臯亭补东坡遗
　　天下至穷处风烟触地愁村嚣闻捉拗岸汁忽西流鸟道通儋耳鲸波隔万州趂鸡行落月凄断在蛮讴
　　过淩水县
　　野径如遗索萦纡到县门犂人趂牛日蜑户聚鱼村篱落春潮退桑麻晓瘴昏题诗惊万里折意一消防杨文中将北渡何武翼出妓作防文中清狂不喜武人径饮三杯不揖坐客上马驰去索诗送行作此
　　兰丛聚贵客花轮环侍儿三杯吾径醉四座汝爲谁但觉红碧了不闻歌吹翩然上马去海月解相随
　　渡海
　　万里来偿债三年堕瘴乡逃禅解羊负破律醉防榔瘦尽声音在病残须鬓荒余生实天幸今日上归艎
　　夜坐分题得廊字
　　一雨饯残暑瘴疴苏簟凉卧闻山果落起觉斛兰香幌内水萤入堦除露叶光知谁爱清境步屧响修廊出狱李生来谒出百丈汾阳二像爲示因而摹之作此时即欲还谷山
　　一鉢寄城市皤然须鬓长风埃穷百丈翰墨老汾阳家在青松岸门连白鸟行知谁施舟尾载我下沅湘
　　次韵周倅大雪见寄二首
　　万瓦粲清晓披衣挂北防春先归楚国谁独钓湘江瘴熟甘欺得诗严合受降更怜风絮比想见髻鬟双白昼通红火萧萧惊打防折绵寒未透兀梦睡先降那敢犯诗垒自然摧慢幢重看寄来句呵手剔残缸
　　次韵郤子中学句出巡
　　安石性夷粹公今亦重迟追惟理髪处领略办装时髙节贯终始寸田齐坦巇功名恐未免才业系安危
　　次韵邓公阁睡起
　　归计寛爲约山行短作程旅亭惊午梦布谷正催耕翰墨堪华国云泉负此生一篇叙闲适细味有余情
　　次韵衡山道中
　　岳色堕马首岚光忽满襟眼寒知意适句苦觉愁侵沃野献新緑残睛酿晩隂天涯惊去鴈料理欲归心
　　赠邹顔徒
　　肉眼倒皮相髙才多陆沉火知三日玉贫试一生心世路多追逐云山独见寻圣贤酌古力劝子手勤斟
　　投老庵读云庵旧题拜次其韵二首
　　但觉意清净不知山浅深年华暗凋落老境已侵寻三世楼钟旧一生香火心髙风难补缀永愧壁间吟道乡归路晩世迹陷泥深老死先通耗病衰今见寻规模髙世意料理住山心月在孤峯顶冻猿时一吟
　　熏上人归云溪
　　闻道衡峯北寺当猿呌村夜楼千嶂月书榻一溪云我惯蹈忧患君方蜕垢纷莫嫌林下石藓涴褶衣裙
　　题使台后圃八首
　　谛观室
　　优入圣贤域湛然观道真一身浑是徳终日不违仁深静啼林鸟虚明见隙尘篆畦凝碧缕红烬白灰新
　　赏趣堂
　　胷次有邱壑笑谈无俗氛幽懐常自得佳趣与谁论曵履寻花圃扶笻卓藓痕地严賔谒少却坐看罏熏
　　防心堂
　　称意有余乐幽欢常防心小山供赋咏危榭毎登临下视千峯月聊挥一弄琴尚嫌闲适少富贵苦相寻
　　阜安堂
　　礼义成风俗丰登民阜安此堂共僚属把酒听吹弹地富湖山美宵晴风月寒胜游无俗韵意适有余欢
　　戏防堂
　　承顔忘势位喜惧两迟回堂上防衣舞樽前笑靥开金镮应学探竹马欲相陪未必称纯孝髙风独老莱
　　独秀堂
　　天质自竒峻千寻紫翠重谩烦君独秀不愿掩羣峯与客共秋晩搜诗到暮钟夕隂寒欲滴倚槛见纎秾
　　清音楼
　　雾暗轩防失风髙帘幕低夜晴湘笛起楼逈岭猿啼凭槛人如玉搜诗气吐霓还惊一声鴈翻影月平西
　　蒙斋
　　妙物杂而着深藏一黙中诚爲反身乐蒙亦圣人功客至风生麈吟余月挂空庄周称社栎神拙意无穷
　　次韵李方叔游衡山僧舍
　　道乡见城郭世路谩升沉寺胜増佳气壁间余醉吟僧残过客少山好爲谁深宁识通泉尉独懐经济心
　　次韵谒子美祠堂
　　颠沛干戈际心常系洛阳爱君臣子分倾日露葵芳醉眼盖千古诗名动八荒壊祠湘水上烟树晩防茫次韵达臣知县祈雪游岳麓寺分韵得游字
　　丛祠香火罢山寺偶同游鑪拨红金涌窓空碧缕浮旋敷白防布暖甚紫茸裘试作吉祥卧梦清如素秋
　　题梦清轩
　　小轩人不到脩竹过墙生眼倦经长掩身闲梦亦清防风吹篆缕活火发茶铛遥想佳眠夕萧萧雨叶声
　　题一击轩
　　闲把松枝篲扫除门径尘惊闻一击竹顿见十方身烟翠连窓暗霜筠解箨新老禅搆轩意应欲悟来人
　　次韵胥学士
　　笔下惯生春年髙句法新还将吐凤语来寄牧牛人敏若盘珠妙深如社栎神长哦答清境璧月上重闉
　　题曽逢原醉经堂
　　酌古有深意开编中圣人百家笑糟粕六艺饮全醇兀若坠车适盎如浮盏春淳于吞一石同味不同尘
　　隐山照上人求诗
　　落髪道林寺随师家隐山万縁都放舍一衲遂安闲璧月照宵定金风掩昼闗平生无媿业尘世许谁攀龙山亦名隐山余宣和五年十一月中澣日过焉有淛道人鸿公乞偈爲作
　　迷路不知逺但知寒日斜过溪逢菜叶西崦有人家斫额惊来客拄锄方种畬鸿禅効古者当効此生涯
　　游灵泉赠正悟大师
　　支径入山寺云林如见招小轩临絶壑危阁碍层霄瓶泣地罏暖屋睛岩雪消大师京国旧放意话州桥七月初九夜坐西轩雨止月出不胜清絶
　　夜雨止还作小轩清有余暴寒吹客梦残响滴堦除明灭青灯在帘栊璧月孤故山归未得千里漫平芜甲辰十一月十二日往湘隂马上和季长见寄小春二首
　　雨暗书云节梅偷破腊春里闾相餽饷风物近袁筠呉语知无伴楚衣聊试新忽惊身是客流落老湘濵风埃九十里雾雨湿駞裘鴈过回诗眼江寒聚晩愁魂清方怯雪句冷更含秋残岸连孤屿依稀似橘洲
　　题阅世轩
　　江水似人世倚栏归思多无穷流歳月可畏易风波【阙】与老僧看不妨闲客过爲君聊借榻清梦到无何
　　云庵生辰
　　探手取空劫分破一尘洞然无空缺独立不鲜陈试问声前见何如顶后亲死生浪遮掩漏泄是今辰
　　次韵济之和刘元老偶成之句
　　世乱惊流落名髙子可依元龙谢襁负叔冶冒重闱黄屋方回望青山敢问归三桥伏道几应叹眼中稀
　　赠成上人之云居
　　天上欧峯寺人间无事僧偶从白沙岸步入碧螺层服匿连空鉢敷罗挂瘦藤遥知云起处一室掩香灯四月二十五日智俱侍者生日戏作此授之
　　与佛同生月犹迟十八朝参禅唯自肯求法转相辽谷响千斤重虚空五采描布毛吹起处豁尔万縁消
　　谢大潙空印禅师恵茶
　　钟鼓五千指翔空楼殿开不知大潙水何尔小南台让子鈯斧信闲禅春露杯故应念岑寂先寄出山来
　　愈崇二子求偈归江南
　　人笑南台小难安十八僧日贫因日富宜减不宜増忽去两禅衲如分一室灯牀寛齐顶礼睡快免相憎
　　曹教授夫人挽词
　　礼敬良天性求贤比孟光搢绅闻懿淑闾里发慈祥馔按今谁举山衣尚箧藏荣名増史牒有子类鸾皇
　　赠尼昩上人
　　不着包头绢能披壊墨衣愧无灌溪辩敢对末山机未肯题红叶终期老翠防余今倦行役投杖梦烟扉
　　兴阑
　　春晩忽凭槛满眸佳景来鸭头波荡漾螺髻色崔嵬苔嫩钱无数花残锦作堆一瓯双井酽何必酒盈杯
　　与海兄
　　春寒真料峭久客厌江城云重欲爲雨风和尚未晴意随飞鸟去事逐乱埃轻毕竟闲居好烦君念此情
　　题灵鹫山
　　侧径入招提回峯据极西云虚笼殿阁地僻絶轮蹄啼鸟栖髙木飞花泛碧溪谁当学龙济垂手接羣迷
　　灯花偶书
　　岑寂一闲僧春宵清兴増竹窓催梦雨兰室对祥灯世事知虚幻人情剪爱憎短长都分定不恨百无能
　　懐友人
　　不见隣峯友还同楚越遥毎劳孤枕梦时过小溪桥凭槛疎帘巻临风细雨飘何当奉一笑令我此情消
　　赋竹
　　龙孙盈槛秀天柱耸云竒隂鎻安禅石根侵洗砚池珑伸粉节偃蹇郁虬枝敢谓桃兼李羞隣雪后姿
　　早行
　　失枕惊先起人家半梦中闻鸡凭早晏占斗辨西东辔湿知行路衣单怯晓风秋阳弄光影忽吐半林红
　　贤上人觅偈
　　懒修枯骨观爱学文字禅江山助佳兴时有题叶篇相逢未暇语辄复一粲然岂须究所学觅偈亦自贤
　　黄蘗佛智
　　道誉闻寰宇光华照锦江祗园居第一佛智果无双凤阙帝恩厚栢庭禅将降僧中真领袖传法瑞尧邦
　　题潙源
　　临机不堕照如水已知源从此常流出其声离语言筭沙嗟意马捉月笑情猨若解提空印休登立雪轩


　　石门文字禅巻九
　　钦定四库全书
　　石门文字禅巻十　　　宋　释觉范　撰
　　七言律诗
　　十五日立春
　　千年像教唐朝寺雪后新年晴复隂残僧无事春又至游客不来山自深长廊扫叶望空翠小阁巻经横水沉三生白业有言説一念净心无古今
　　晩步归西崦
　　屋除有路入深壑曵履翛然独往还播谷风光寒日近摘茶时节乱山间花枝重少人甘老燕子空忙春自闲归晩断桥逢野水更能揎手弄潺顔
　　宗公以兰见遗风叶萧散兰芽并茁一榦双花鬬开宗以为瑞乞诗记其事
　　深林忽见兰芽茁不谓无人亦自贤数叶横风作纎瘦双花含雪吐明鲜照人秀色虽堪畵入骨真香不可传今日东君应择壻谁家兄弟鬬清妍
　　黄防安适过予所居题诗草圣甚妙
　　懐袖功名手未探乱头睡美厌朝参笔端五色藻万象胷次大千供剧谈山寺寻僧宿风雨水轩见月出东南题诗满壁龙蛇动盛事他年説草庵
　　元夕读书罢假寐
　　灯下文章已倦看欲凭诗苦洗辛酸世途忽起风波易富贵不忘贫贱难桃坞路迷安石冢桐川水落子陵滩卧闻屐响东廊静催粥华鲸吼夜残
　　示忠子
　　梦冷寒庭半夜雨幽欣临晓一畨晴柳娇困顿欲眠去禽作清圆唤起声曵履防残山寺静开经拾得纸窓明去年今日岐亭路吹鬓尘埃研足行
　　访鉴师不遇书其壁
　　独自来游防雨后道人乞食及清晨应门童子能迎客满地榆钱欲买春花醉发狂风日酽柳眠唤起语音真政当借榻酬无事熟鼾从教聒四邻
　　资国寺春晩
　　龙乡戒晓月空斜唤起清圆响络车烧笋饷田村窕窈拾薪煑茧语諠哗美忻崖蜜尝新果香识山樊称意花归去路迷光已夕浸门春水一池蛙
　　闻龚徳庄入山先一日作诗迎之
　　梦暖不知窓雾白眼寒初爱縠罗轻欣闻明日一龚至想见随轩二李行夜雨晓晴寒食近水流花发子规声披襟散坐青林下依约斜川万古情
　　晩秋溪行
　　熟路沿溪过石桥扫除秋晩净迢迢幽寻忽见兰芽茁小立仍逢柿叶飘扑摝水飞双去鸟珑山响一声樵归来半掩残经在燕寝香凝碧未消
　　张氏快轩
　　草树分明天逺大酒防登赏更从容眼寒数防鴈横雨耳热一窓风度松光滑纸开秋色阔淋漓墨泼暮烟浓欲倾蛟室琼词句试借温江卓笔峯
　　秋晩同超然山行
　　诸方游徧浑如梦古寺归来独掩扄无复诗篇云锦叚但余心境木蛇形髙秋霜叶鱼顋赤落日逺山螺髻青步尽松隂忽回首緑萝疎处见谿亭
　　送净心大师住温州江心寺
　　万鍜炉中百怨门哲人虽往典刑存扫除临济实头谤称赏黄龙的骨孙梦泽于菟三口视丹山雏凤九苞文还乡妙曲谁能听一波心两岸闻
　　和清上人
　　驹儿堕地已汗血毛骨萧森落眼中今见马羣方弄影防看雷电疾追风媒龙何止十倍价凡马终当一洗空我是道林能赏骏识君语妙到无同
　　升上人过石门
　　门巷榆钱叠紫苔十年心事首重回暑风院落书籖响烟雨江村畵牒开瓦枕藤牀初破睡蔗浆冰椀欲生埃风檐独立看遗照忽有溪僧犯犬来
　　夏日偶书二首
　　碧缕横斜试水沉红腮甘冷嚼来禽含风广殿闻棊响转日回廊暗柳隂强撚冰纨余睡色倦凭棐几适闲心攀翻涴衲黄尘事过眼云踪不可寻
　　偏地知谁柳际门消闲自扫竹西轩井花晓汲闻余滴篆烧风摧觅旧痕梦境消磨惊歳月道乡彷佛见藩垣宝书半折山房寂卧听娇鸎説怨恩
　　邹必东竹枕
　　黒甜谁欲当闲味此枕令人稳称心风骨子猷居处竹典刑元亮醉时琴冝笼雾鬓清圆语听学朱弦发越音不用制囊裁古锦春寒长搭閙花衾
　　竹炉
　　博山沉水觉尘埃旋斫凌云緑玉材自拭锦防含泪粉要焚银叶返防梅意消未掩黄庭巻火冷空余白雪灰应把熏衣闭深阁流苏想见畵屏开
　　七月四日昼梦云庵和尚教诲久之而觉作此示超然
　　夏窓午睡谁呼觉院静惟闻绕砌泉梦里绪言犹可记壁间遗像尚依然衬珠定使拳披见坐榻当令膝处穿塔在层峯衰眼力何时同汝扫頽塼
　　云庵塔有双桐作此寄因侄
　　十年不扫先师塔闻有双桐护石根多宝佛应分半座主林神对现前身诗成坐对南州祖写寄山中玉涧因他日就隂当缚屋歳时香火愿为隣
　　中秋对月
　　好天凉夕病衰余散步中庭瘦防扶禅客相逢宿山寺玉轮同看上云衢十分归思悬江国一半秋光入鬓须草露湿衣香雾重更将毛骨洗冰壶
　　至上髙谒李先甲防渊才徳修
　　先甲志大性重迟是中可筑平生基心期功名定不赦未识所与游从谁渊才人间汗血骥徳修天上麒麟儿知君懐中有卿相探手但未忙取之
　　次韵睿廓然送僧还东呉
　　征夫应为指柴扉湖水当门可濯衣飞鸟已知今日倦旧邻那悟昔人非山情已作燖鸡净世味真如嚼蜡防遥想夜航无管束棹歌应载月明归
　　送莹上人游衡岳
　　紫盖峯头楼阁生朱灵洞口水云晴盘空路作惊蛇去落日人如冻蚁行重郭老师今健否藏年珍木但闻名定应自扫岩边石时发披云啸月声
　　寄草堂上人
　　首夏年芳尚可寻兴来芒履恣登临回头故国烟波阔分袂幽人歳月深落日杜鹃山馆静薫风芳草柳塘隂知君宴坐忘机地谩寄新诗话此心
　　酬潜上人
　　满钩疎箔巻檐楹秋静江天刮眼明梵册已翻千偈妙炉香未散一堂清沾衣菊露情【阙】　　松声梦不成我与道人縁分熟可能朝夕厌逢迎
　　赠爲上人游方昭黙之子也
　　年少辞师作逺游人言虎穴不生彪家声自古能名世气宇如今已食牛夺得我机方肯住从教棒打不囘头云山万叠翛然去江汉无风一叶舟
　　邓秀才就武举作诗美之
　　丈夫气自磨牛斗正似丰城狱屋刀富贵岂终凭铁砚功名先看掷霜毫芦鞭未称迎风帽紫绶从来赛緑袍杖防军门君记取祖宗汉室旧勳劳
　　崇胜寺后竹千余竿独一根秀出呼爲竹尊者
　　髙节长身老不枯平生风骨自清癯爱君脩竹为尊者却笑寒松作大夫不见同行木上座空余听法石为徒戏将秋色供斋鉢抹月披云得饱无
　　童子名道员年五歳余不茹荤随母往来禅林旦夕稍长即与落髪觅诗作此授之
　　气与秋容一倍清出尘风骨自天成逢僧论性人皆説指佛髙谈母亦惊已觉君家钟善庆从来我法付豪英他年勘徧诸方老古寺编蒲更道情
　　题水镜轩
　　小轩明快照岩阿得道幽人喜气多但视世间如水镜方知梦境有山河佳眠不碍林光入清坐何妨夜月过我亦思归老邱壑结邻西崦肯容麽
　　同呉家兄弟游东山约仲诚不至
　　东山重到读题名胜践清游此合并雾雨开晴秋满眼暮云欲合句先成走禅璧月寒林静来客兰丛玉树清我老吐词如朽木蒸成芝菌报升平
　　器之示巽中见懐次韵
　　折脚铛寻稳处安对君此夕久盟寒狐裘不合须羊袖药簏何妨缺夜干秋垄此时驱健犊道山何日跨归鸾仙鑪只隔数邱耳上水船方厄濑湍
　　书鉴上人香严堂
　　堂前丛玉知谁种丛下髙人自扫除未论击声回顾眄先欣秀色上眉须随冝万偈风宣説顿现千身月写摹就地对谁曽畵餠当年馋水救饥无
　　冷然斋
　　以身为舌毗尼藏俨此空斋镜面清蝉蜕尘埃轩盖集蝶成防梦篆烟轻芦图世界分遗境玉麈天花委落英鉢在道山归去好摩挲风驭笑平生
　　谢性之恵茶
　　午窓石碾哀怨语活火银瓶暗浪翻射眼色随云脚乱上眉甘作乳花繁味香已觉臣双井声价从来友壑源却忆髙人不同试暮山空翠共无言
　　访友人二首
　　海棠雨过尚娇春袖手来寻林下人未话柳条堪结纽且欣梅子可尝新孤踪衮衮风中絮万事纷纷梦里尘他日别山重会面定知谈笑絶鲜陈
　　日暮荒城倚瘦藤江南春思倍添増那知淮水黄尘路忽见庐山緑髪僧乞食久辞烟际寺连牀今对夜深灯明年我亦寻君去同陟天池最上层
　　石台夜坐二首
　　故乡乃有此丛林下板何妨着寂音永与世遗他日志尚嫌山浅暮年心冻云未放僧窓晓折竹方知夜雪深琢句自应清似玉更冝坡字硬黄临
　　歳晩山深过客稀一灯清坐夜同谁滴阶寒响雪消后通火活红灰陷时敛目旧游真可数盖棺前事尚难知古今不隔诸縁净畵出岩中道者诗
　　胡卿才时思亭
　　秖今冢木上云雨想见音容无恙时竟作懐归恋云舍空余泪眼看风枝功名未洗终天恨歳月难忘罔极悲已觉夜林无触鹿但看几砚出灵芝
　　题此君轩
　　解知无竹令人俗日报平安起居所以此君揖冰雪长吟余翠满衣裾瘦行清坐搜诗处雨叶风枝解箨初试作小轩聊寄傲爱君生计未为疎
　　喜文首座至
　　机锋不减矮师叔闻説丛林最饱参无暇对人收冷涕却能为我出寒岩春江柔橹何时听夜雨山房且对谈掣电一懽端可贵此生俱是再眠蚕
　　超然自见轩
　　丛林争致致不得茧足径来寻俨师幽境自能情外见髙懐独出世间痴清晨倚槛临黄巻五月乱山闻子规夙习尚嗟消未尽壁间时録和陶诗
　　清大师还姑苏塔其师骨石吊之兼简其弟
　　闻説髙懐照雪霜道容一见自清凉今随生死晦心月空使湖山蔼徳香故纸不堪看竹笼凝尘那忍拂绳牀安门弟子真持逺独为斯人未始亡
　　闽僧不食已四十年赠之
　　银髪齐眉衲半肩相逢古寺独欣然自云出岭三千里人见空余四十年拟欲就君求此术预忧临食必流涎何如万事随縁过饥即须飱困即眠
　　元祐五年秋尝宿独木为诗以自遣今复过此追旧感叹用韵示超然二首
　　独木江头缆客船暮江秋色两依然落霞片叚红绷水危岫参差碧挂天名利到头成底事田园归得是何年峥嵘壮志消磨尽满目西风只自怜
　　踪迹漂流不系船旧游曽到意茫然玉笙哀怨初凉夜秋月婵娟落木天往事已嗟如昨梦壮懐无复似当年鑪峯当眼空相向因念区区想见怜
　　与客啜茶戏成
　　道人要我煮温山似识相如病里顔金鼎浪翻螃蠏眼玉瓯绞刷鹧鸪斑津津白乳冲眉上拂拂清风产腋间唤起晴窓春书梦絶怜佳味少人攀
　　宿香城寺
　　夜晴风细月华清绕寺霜筠雪竹声锡响僧归帝青宝梦香人宿水沉城古今不隔尘都尽心境俱忘镜对明枕臂晓猿三呌絶小窓灯暗读残经
　　自张平道入瑶谿
　　冲虎曽经落照村千峯盘尽始登门惯闻跛脚阿师法喜见横行道者孙爱客精神清入畵游方踪迹夜重论杖藜又入层云去知有安公旧隐存
　　九峯夜坐
　　千峯万峯自云雨一宿两宿心頽然不知人间歳云暮但觉涧风吹夜泉地炉火焰水正泣篝灯委昏僧未眠古人去我不甚逺何必想像临遗编
　　同世承世英世隆三伯仲蔡定国刘达道登滕王阁
　　承英连璧光照坐更着阿隆如鼎安老兵先驰啓闗钥西山奔走登栏干刘郎端黙自凝逺蔡侯奋髯牙齿寒但余衰老百无用搜句倚栏方细看
　　寄李大卿
　　瓶盂又复寄西州弥勒同龛古寺幽睡起忽残三月夏朝来拾得一帘秋浮云世事慵料理断梗闲踪任去留投老山林多胜槩杖藜何日复同游
　　余居百丈天觉方注楞严以书见邀作此寄之二首
　　风定晴云欲堕崩林梢楼阁旋添増一生髙世清闲侣千尺当门紫翠层对客不妨拴壊衲倦禅时作靠枯藤暮年古格丛林在重拨尘龛大智灯
　　三世如来尊顶法覆藏深宻碧螺寒通身是眼自不见擘面出头窥更难四义仅能分肉髻八还终恐隔花冠争如劈佛丹霞手掲露从教觌体看
　　寄龙安照禅师
　　随分丛林古格存龙安真是泐潭孙独持一节无求世勘破诸方不出门石虎已忘蹲草见木蛇久灭住山痕遥知百事俱衰落尚有工夫虱自扪
　　闻龙安往夏口迎张左丞遂泝流至鄂渚相别还山作此寄之
　　无尽龙安两勍敌大梅厐老是同参近闻赤壁同登赏想见清风助笑谈已作泛舟游夏口又成横锡过江南归来万壑松声在依旧闲云没草庵
　　别龙安
　　朅来幕阜峯前寺弥勒同龛两见秋今日他山生逺念何年此地复重游主人有道忘欣厌闲客无求任去留索纸题诗聊赠别更哦江海一沙鸥
　　次韵无代送僧归呉
　　春掠湓江緑染眸多情还解向东流故应夜梦清苍胜欲趂春光烂熳游饱学尚嗟心未死痛吟已觉鬓先秋何当一棹华亭上闲唱波寒月满舟
　　懐友人
　　寻常轻别尚消防何况交情过弟昆孰谓此身闲日月自惭疎迹信乾坤泠泠小雨江边路薄薄浮烟竹外村回首旧游方契阔孤舟何处宿黄昏
　　汪履道家观古书
　　风流前辈已成尘笔迹犹为世所珍促膝猛观惊盛事临风长想见斯人气生伟逸龙蛇动秀发精神防画新破箧尚能多此物且欣汪子未全贫
　　悼性上人
　　三年三过龙安寺亹亹清谈解逼人顾我偷闲久无侣与君数面自成亲转头忽作幽冥隔弹指空惊梦寐新病眼看秋欲凄攀翻投老一伤神
　　秋日还庐山故人书因以为寄
　　风叶鸣廊夜色晴隔云防月稍分明下帘徒怯衣裳薄拂榻空惊枕簟清病眼得秋还少睡壮心于世尚多情何时却作庐山去渡水穿云取次行
　　诚上人求诗
　　我昔车轮翠里行只今懐想似前生那知古寺僧窓下偶见髙人眼倍明秋月半钩留客意冻云千顷欲归情杖藜笑出千峯去添得苍崖响答声
　　雪夜读涪翁所作爱之因懐其人和韵奉寄超然
　　溪雨初收岸草防柳丝堪入緑罗机望中情逺恨烟树何处暖多嫌衲衣却信真人还有梦岂闗禅子未忘机春风痛与传消息教忆旧山新翠归
　　公亮超然见和因寄复答之
　　髙人秀句入幽防濯出秦川锦一机剪制未为春步幛暗投先作夜行衣语尊九鼎真难荷意的千钧善发机早晩杖藜松下见应疑刘逺谷中归
　　瑞香花
　　灵根闻是花中瑞可怜亦肯乘春开色深巻肉浅巴锦香浓入骨生秦梅也知秀丽不羣品最冝隂洁幽庭栽落英红叶不忍扫从教狼藉蒙苍苔
　　别灵源禅师
　　平生风骨秀琳琅水镜胷懐未易量声利光中忙趣少烟霞影里淡心长云泉隐徳无情动猿鸟侵身不乱行他日定归当卜筑青藜紫蕨壮诗肠
　　赠许秀才
　　虬髭铁面鹤精神水鉴心胷不受尘吹耳松风靠藜杖敞衣山月岸纶巾虎头猿臂成何事道骨方瞳亦可人他日西湖如过我饮君一味武林春
　　送轸上人之匡山
　　何处髙人云路迷相逢忽荐目前机偶逢菜叶随流水知有茅茨在翠防碎夜谈皆可听烟霏秋岭欲同归翛然又向诸方去无数山供玉麈挥
　　与晦叔至奉新
　　欲去未成还执手西风疎雨晩丝丝暗惊歳月行飘忽那更人生苦别离君已到心工笔语我今归计老茆茨冷斋后夜谁同宿莫向灯前读此诗
　　送敏上人
　　宻林病叶强翻红已觉清秋夜气浓懒复小窓邀独秀却应归梦挂双峯水分淮甸当悬席路绕匡山可振笻若见虎溪谿上月为言相忆作衰容
　　过孜莫翁
　　禹穴朝来散晩参一程随便达云岩南山任把浮云蔽西岭犹将落日防幽径野花开旧菊石牀楸子下髙杉投宵夜永寒无寐良忆真僧衣不蚕
　　次韵二僧题永安壁上
　　二休书壁诗争妙促席吟时愧不同豪句大鲸秋驾浪俊才细马晓追风支笻放荡千峯里万事收藏一笑中约我清溪老莲社茅茨相映小桥东
　　赠王司法
　　轻帆已有渡江期髙会清游惜此时水阁飏烟晴试茗雪窓剪烛夜论诗冲寒逺鴈来横浦弄色新梅半糁枝林下自知无一事亦应风月动闗思
　　和许乐天
　　沧溟曽见化防尘花发桃源几度春俗眼莫轻狂道士此身应是谪仙人清弹一曲悲风逺絶唱千章白雪新异日三茅成卜筑却因瓶锡得为隣
　　师复作水餠供出五诗送别谢之
　　草堂野饭蜀江濵妥贴寒光刻削人忽展五篇争疾读便惊四座暖生春已欣莲社风流在更觉溪山气味新放箸翛然庐岳去门栏他日梦应频
　　赠鉴上人
　　毗尼藏出清净宝精进林生功徳香但得身心常寂静自然毛孔发灵光苍苔不厌芒鞵空翠偏冝壊衲荒好在虎溪长不出阿持何意尚游方
　　赠静上人
　　雪摧枯虑黙如瘖秋压寒松老不禁一室闭门稀识面半窓斜照自拴针重城此日留诗别叠巘何年结伴寻衰退宁堪久尘土相看满眼是归心
　　表上人久事云庵过余石门
　　冻折枯杉已死灰岂冝安着在尘埃偎衰不入今人眼精进曽亲古佛来爱子渠渠念绨恵为余得得出岩隈苍顔华首供衰暮未死重逢更几回
　　次韵超然
　　翠寒空觉此生浮歳月催人鬓易秋忽忆倚天庐岳去更寻清境武林游情亲愧与髙人别兴发徒烦夜月留他日西湖逺相忆为君一笑散沙鸥
　　寄楷禅师
　　龙蛇头角混埃尘临死方知老净因三度傲辞天子敕一生甘作净名身虎皮羊质成何事牛马襟裾亦谩陈须信屈原千载后空门犹有独醒人
　　璲首座出示巽中诗
　　左手不仁右手明懐情亦复弃藜牀不知门外山花发但觉君来笑语香颀绍神情扫秋晩痩权诗句挟风霜两翁杖屦相追逐此夕因依夜话长
　　赠李秀才
　　门掩青山相并居爱君家法不萧疎锦囊举子能佳句瑞鸟隐公多諌书学士八塼声价在谪仙千首笑谈余清朝第一他年事且看归来着翠裾
　　赠修上人
　　我爱修公亦自贤未忻城郭爱林泉醉骑鲸背诗遗落闲把牛毛字细编还我青山当夏晩乞君佳句着牀前雨余独凭烟云上目送孤鸿落照边
　　次韵超然竹隂秋夕
　　月脇云行夜未深满庭风露叶辞林知谁墙外千竿竹分我窓西一畒隂山好已无归国梦老闲犹有读书心剰题诗句酬幽隐歳月翩翩接趐禽
　　庐山寄都下邦基徳祖诸故人
　　势占江南三百里烟霏相映出层楼芒鞵竹杖山兼水坐看行吟春复秋浮世万途成底事吾生一饱更何求故人京洛风埃地能信山中此乐不
　　送宗上人归南泉
　　灯外佳眠试冷斋欲成归梦暗惊回一轩秋色侵衣重半夜波声拍枕来江国潮平人独令海山家在意徘徊倚藤明日秦淮上看子风帆十幅开
　　晩坐藏胜桥望石门
　　好山千叶青莲晓斫额令人意已消防出楼台知有寺倦行云树忽逢桥此生未觉丛林负肯处真教日劫超闲拾堕薪成浅立细泉幽涧响寒蜩
　　至圆通僧觅诗
　　漱雾跳珠响涧泉千峯秀出雨余天共惊绣帽铜腮老重到香罏石耳边清境荒凉归叹息故人迎笑尚依然明年过此还相见应及春风社燕前
　　送僧游南岳
　　古寺闲闗聊作招夏秋归思谩迢迢枕中柔橹惊乡梦门外秦淮涨夜潮想见旧房生薜荔不堪疎雨在芭蕉何时却理縁云防峯顶同谁看石桥
　　送隆上人
　　人生聚散等儿戏梦境纷然此一时老去渐知为客味秋来长作送人诗感君义色分心曲慰我年华两鬓丝想见故乡霜菊后屋头千树橘累垂
　　次韵谅上人南轩避暑
　　人间酷暑推不去爱此南轩一榻空眼倦抛书成午睡梦悠谁复羡王公岂知尘土随肥马但觉熏风掠壊桐起步西园闲倚杖石榴花出数枝红
　　赠呉山人
　　已得希夷防趣深平生踪迹任浮沉壷中景待和烟卧海上山须带鹤寻月里一枝慵举手人间万事肯闗心出尘风骨凭谁识且枕焦桐混世吟
　　东溪僧听泉堂
　　诸方游徧归来晩闲构虚堂赎世纷雷转空山动林叶雪飞乱石溅溪云石桥旧处龙湫吼漱玉曽看岳色分拄防眼髙双耳瞆上方白塔却亲闻
　　送庄上人归云居
　　青鎻晓开残雨上烟鬟春解笑声中丛林今日犹雌伏膺简当年是法雄露盌忆尝安乐味锦笼曽着瑞香【阙】何时玉鉢青林下与子婆娑小立同
　　上元宿百丈
　　上元独宿寒岩寺卧看篝灯映薄纱夜久雪猿啼岳顶梦回清月在梅花十分春瘦縁何事一掬归心未到家却忆少年行乐处软红香雾喷京华
　　次韵黄次山见寄
　　君诗清絶似沅湘写妙宣心气味长地僻且爲三径乐才髙真是万夫望随流我自分泾渭赏骏谁能略牝黄自古丰城匿神物斗牛应觉动光芒









　　石门文字禅巻十
　　钦定四库全书
　　石门文字禅巻十一　　　宋　释觉范　撰七言律诗
　　春日同祖贤二道人歩云归亭忽忆东坡此日诗有懐其人次韵
　　谁家杨栁欲遮门依约东坡醉处村捶地不堪华屋句仰天空记刻舟痕尚余千载风流在乞与三人语笑温归路松风吹冻耳共追前事吊英魂
　　与客论东坡作此
　　东坡醉墨浩琳琅千首空余万丈光雪里芭蕉失寒暑眼中骐骥略黄机轮妙转风雷舌春色浓纒锦绣肠可惜骑鱼天上去断弦空壁暗凄凉
　　京师上元观驾二首
　　及时膏雨已阑黄道新泥晓未干白面郎敲金过红妆人掲绣帘看管弦呌月宣和气灯火烧空夺暮寒咫尺凤楼开雉扇玉皇仙仗紫云端
　　阁雨轻寒敛夕氛青牛画毂已争奔皇州浩荡风光里紫陌喧阗笑语温冠压花枝驰万骑帘垂绣箔巻千门特传诏语君恩重凝睇天阶谢至尊
　　次韵天觉进喜雪
　　万马天街听启关晓光佳气泼人寰春生殿阁玲珑外秀发园林顷刻间为瑞懽声浮动植争妍诗句丽江山従教飞上朱蓝袂防缀彤墀玉笋班
　　别天觉左丞
　　童頬清光已浑圎共惊玉骨解藏年庵中篆缕长凝帐门外云涛欲际天道眼従来无异见防踪何幸预谈禅新诗满箧江南去又作丛林盛事传
　　李徳茂家有磈石如匡山双劔峯求诗
　　胸次能藏大千界掌中笑看小重山飞来华岳一峯失幻出匡庐双劔闲偶触篆烟云防缀戏浇砚滴瀑潺顔莫将道眼生分别随意聊安几案间
　　余昔居百丈元夕有诗后十年是夕过京师期子因不至
　　北防烂熳看幷川重到皇州及上元灯火风光记前事管弦音节试新翻期人不至情如海穿市归来月满轩忽忆寒嵓曽独宿雪窓残夜一声猨
　　都下送僧归闽
　　汴水悠悠去不囬绿波垂栁眼初开日邉无意事迎送海畔有山归去来白却人头忙日月缁飘山衲乱风埃此行若到防情处拂石猿声后夜哀
　　夜雨歇懐渊才邦基
　　剧笑无因见秀眉劳生防合恨难期永懐京国旧逰处伏枕梦魂初破时战叶萧萧山雨后绕牀唧唧草虫悲明年定复西归去船尾何妨载我随
　　寄权巽中
　　摩云标格久去眼传得诗词锦叚新雪玉在躬秋满鬓风雷为舌语惊人留连南浦西山雨弃掷鑪峰绣谷春何日诗肩拥寒帔对牀听我説京尘
　　书承天寺西斋壁
　　半年客食毗陵寺颇厌尘埃汚衲裙虽有一身犹外物且将万事付浮云忽思放浪佳山水要与顽麻散骨筋凉夜满庭风露重竹梢防月欲纷纷
　　灵隠送僧还南岳
　　海隅相识笑谈余清境同疑在玉壶方作灵山栖小岭又随苕水出东吴透须白雪惊衰老脱手青春入叹吁悬想他年衡岳寺雨窓相对话西湖
　　宿灵山示月上人
　　地灵形胜自天成山色溪光泼眼明北岫飞来么凤落东隣相去一牛鸣霜筠绕寺秋无数璧月临轩夜更清已约髙人结莲社他年香火寄余生
　　送僧归石门
　　曽学云庵逸格禅别来江栁防春烟相逢水寺初尝橘忽忆风檐共擘莲遥想到山寒食后却思分首上元前与谁振策西湖路清晓一声啼杜鹃
　　至西湖招廓然逰春
　　别后西湖长在梦相逢气韵宛清真剧谈要使君颐脱大笑従教坐客瞠淮海飘零方见友湖山秀絶更逢春快当火急追清景莫厌寻幽散策频
　　廓然得石门信叹其踵席非其人用韵酬之二首
　　相对天涯嵗月新石门消息逺难真乗闲且覔防场笑疾恶休生一念瞠衬鹭芙蕖方破暖蔵鵶栁色又残春光隂如此空搔首行诵知归倦鸟频
　　頽纲安得见重新红紫纷纷正乱真已矣无才吾自叹慨然有志子宜瞠闲寻陈迹消磨日强作新诗挽绊春振策苏隄朝复暮路人应笑徃来频
　　廓然再和复答之六首
　　独立湖邉一笑新纷纷世事信非真竹林逢寺端湏往藜杖敲门不怕瞠僮仆见人空自若轩窓深处亦藏春老僧识闲来兴怪我时时过此频
　　与君借草湖边坐听我论懐句句真慵鬭睡魔强分怯懒酬诗债不须瞠亦知人夀一百嵗已识老来三十春相见防囬开口笑忧愁风雨可胜频
　　湖水行歌鸭绿新吴音清软十分真但知客子幽情快不管防人醉眼瞠戈昔曽闻能倒日笔今犹喜觧收春剰将诗句蔵深箧归去须知展玩频
　　处处山川俱胜絶满村风物自纯真横舟隔岸殊堪唤吠犬随人不识瞠归鸟独飞当晚照鸣鸠相应正深春心期卜筑蔵幽隠忽笑行行指划频
　　湖山昔梦虽非实开睫今防未必真久客情多空自厌故山归晩欲谁瞠聊将愁里十分兴更赏湖边一半春君傥肯来尤所愿莫辜日日作诗频
　　绕舍初晴对意新出门幽鸟语如真催耕布谷殊堪听劝客提壶却莫瞠垅麦约风逺有浪海棠经雨怱添春可怜好景无人共囬首斜阳太息频
　　明日欲往龙华瞻大士像廓然和前诗叙其事又用韵答之
　　双林大士不复见闻説龙华画像真要向氷霜识风骨愿求清冷洗贪瞠空庭再拜俨如在扣几重看喜胜春我亦钝根期听法质疑他日故应频
　　又和前韵二首
　　头白逢人宛似新自嗟世态不容真君才廓落宜无合我语刚强屡被瞠千里来寻非爱雪一时行乐谩逰春隣居冷淡应相笑数夕温然语话频
　　篇篇俊逸间清新老阅羣才始见真秀却采莲溪畔态豪吞指壁柱邉瞠肺肠旧信能纒锦文字今知觧鬭春笔力肯低容我和诗成无惜寄来频
　　偶读和靖集戏书小诗巻尾云长爱东坡眼不枯觧将西子比西湖先生诗妙真如画为作春寒出浴圗廓然见诗大怒前诗规我又和二首
　　居士多情工比类先生诗妙觧传真只知信口従头咏那料髙人作意瞠云堕鬂垂初破睡山低睂促欲娇春何须梦境生分别笑我忘懐叹爱频
　　轻狂举世谁非伪迟钝知余却甚真未把鄙懐投俗好且将狂语博君瞠已嗟心折垂垂老忍看花飞片片春满眼闲愁圗不得江南无奈到心频
　　钱济明作轩扵古井旁名氷华赋此
　　刮地隂风翦玉尘知此井觧蔵春折胶堕指嗟时事秀骨温顔似主人碧甃湛明堪数髪小轩深静可收身超然髙趣真难及浪士愚溪一笑新
　　钟山悟真庵西竹林间苍崖千尺嵗久折裂余与敦素行山中至此未尝不徘徊庵僧为开轩向之尽收其形胜名曰两翁作此
　　水邉脩竹才堪数竹外苍崖已半頽我辈自追方外乐轩窓谁为此间开待邀山月三人共要听松风万壑哀坐久篆畦香绕遍碧消烟缕雪残灰
　　次韵敦素两翁轩见寄
　　识暗长嗟未烛防坐令归梦绕嵓扉忽惊尘土登须鬂已觉云山负衲衣孤坐知君扶痩策此诗慰我脱危机天蔵钟阜一区胜乞与君侪为发挥
　　大风夕懐道夫敦素
　　病觉春寒花信重起来散策夕阳中方收一霎挂龙雨忽作千林攧鹞风淮水粘天雪翻浪吴山吐月镜缘空二豪诗眼应惊【阙】覔句遥知与我同
　　宿鹿苑书松上人房二首
　　数峯烟翆叠黄昏忽见松间窈窕门好境未将佳句写幽懐先与故人论隔林每恨音容阻此夕相逢笑语温雪意不成应有月夜深同看涌金盆
　　冷斋托宿自携衾卧听松风度栗林黄巻青灯纸窓下白灰红火地罏深梦囬清响春嵓溜夜久幽香喷水沈惯作横刀眠下板为君令有住庵心
　　李师尹以端砚见遗作此谢之
　　歙珍先数刷丝纹料端溪更逸群已作退闲今似我温然自重尚如君岂宜禅室埋声价合在文场着策勲忍垢风櫺应有梦梦随笔阵扫烟云
　　次韵王节推安道见过云葢二首
　　湘山名与故山齐寺在沙村断岸西系马槐根秋雨歇倚栏云际暮猿啼公宜谈笑光台阁我合摧頽老涧谿袖有新诗如泻出逼人骏气不容覊
　　睡起春衫取次披髻云随従倚栏时生憎栁底莺声巧不分花前日影移伊昔笑来忧易老而今思去恨难追林梢悬挂团团日无语东风玉箸垂
　　宿石霜山前庄梦拜普贤像明日到院见壁间画如所梦有作
　　十幅蛾眉紫翆寒何人逸想发毫端怱惊瑞色云间相曽向清宵梦里看影像不真心自寂悟迷无隔指空弹了然一念非新故我与羣生入正观
　　赠涌上人乃仁老子也
　　照人风骨玉颀然来慰衰途亦自贤肝胆秋光磨洞彻齿牙岳色嚼芳鲜应传画里风烟句更学诗中文字禅已作一灯长到晓防然百衲不知年
　　道林喜见故人
　　十年一别今重见风度依然照映人韵胜折松秋露骨气和寒谷夜生春三都君已传名誉万事吾今付欠伸梦境楼钟同此听独寻陈迹记前身
　　送日上人归石门
　　三界无家谁适従大千俱集笑谈中江南湖外梦到晓宴坐经行月运空狐死懐生正邱首鸟栖知暖择南风石门今日名天下想见沿崖一径通
　　灵隠山次超然韵时超然归南岳住庵劝之
　　君亦工诗苦入神冥捜物象故应贫客儿亭下才相见巾子峯前便卜邻梦里笔期生蘂蕚胸中镜懒拂埃尘何当鈯斧住山去要看青原一角麟
　　湘山独宿闻雨
　　殷牀钟静自垂帘庭树无声欲雪天山寺凄凉容我宿地罏深暖枕肱眠铜瓶秋蚓为谁泣蜡烛春花亦自妍夜半梦囬闻骤雨十年踪迹一茫然
　　读三国志
　　无计酬劳夏簟凉遗编枕上阅兴亡气増髥竟従元徳笑里瞒徒造子将汉鼎未移存北海蜀兵已挫失南阳莫将胜败论人物忠义千年有耿光
　　妙髙老人卧病遣侍者以墨梅相迓
　　髙丝才歇转轻雷无数晴峯笑靥开大士已闻方卧疾小空端遣出山来寳方世路知无隔俗驾山灵故勒囬多谢髙情饯春色十分浑在一枝梅
　　别李公弱
　　残红换得绿隂成随分闲愁取次生湏信百年终有别未能一日便无情何时岳色君同看后夜湘晴我独行好在西园行乐处为谁依旧月华清
　　赠关西温上人
　　铁面关西气逸群平生踪迹付浮云州渡口曽同泛石廪峯前又见君荔子招呼闽岭外白粳留滞汝江濆拄藤更入西川去要读丰碑未见文
　　将登南岳絶顶而志上人以小团鬭夸见遗作诗谢之
　　壑源独歩寳带夸官焙无双小月团未作浓甘生齿頬先飞防白上眉端汤声蜂穉秋窓晚乳面鵞儿春瓮寒饮罢为君登絶顶俯临落日看跳丸
　　题草衣嵓
　　鉏头当枕草为氊曽与髙人説任缘岂料大嫌沽世价未应虚费买山钱闲编木叶轻于纸细葺芦花软胜绵石室至今増壮观可知千载得人传
　　与僧逰石头庵
　　我擕骨面潜谿子来访西山鈯斧庵梦蝶人惊犹栩栩藏鵶栁暗已毵毵峯连小阁宜春望水绕重城隔夜谈欲唤扁舟寻熟路与君支策上千嵓
　　题还轩
　　老去情枯道自肥大刀破镜露全机山邉湖水无行路枝上春禽亦倦飞半夜舟移空壑在故乡家是昔人非炷香阅徧楞严义坐看烟消一缕防
　　送晓上人归西湖白阁所居
　　我忆钱塘雪鬓新三年东望肺生尘知南浦清湘岸忽见西湖白阁人熟视音姿疑梦寐便惊风物有精神倐然又入千峯去惆怅孤云野鹤身
　　法轮齐禅师开轩于薝卜丛名曰薝卜二首
　　人世百年蝴蝶梦纷纷栩栩逐春繁观根戯扫防檀座随意为开薝卜园君每据梧深有味我来欲问自防言丛林何必犹迷照香在枝头不在轩
　　响石岣嵝峯下寺小轩开处近山房苾刍来问宗风事薝卜为薰知见香聊复淡然成独坐従教此语徧诸方钝根不识金轮转摘叶寻枝谩嗅芳
　　南岳法轮寺与西林比居长老齐公筑堂扵丈室之西名曰雪堂作此寄之
　　法道陵夷頼典刑此堂真有救时心坐令衡岳为嵩岳便觉西林近少林面壁髙风知独振薝花细雨为谁深故应弟子分皮髄未愧驹儿善古今
　　送觉先大师觉先参佛照圎通二老
　　浮玉道人雷电舌法云老师氷雪顔后来事听诸方外先数君防二老间只把黒甜酬世味从教螺鬓有诗斑乗秋曵杖归何处万叠匡庐是故山
　　宿慈云
　　门前便是小曹谿只欠孤猿岭上啼水磨自鸣当濬浍渔舟闲泊近沙隄经防况是闲心逺富览谁能与物齐一宿少留终未足防须移锡向髙栖
　　和答素首座
　　勘破诸方剰得闲归来岳寺掩深关我行浅麓惊囬地君在翔鸾杳霭间契阔独期当再见峻严争説不容攀勿矜出岫无心久弱羽冲风亦欲还
　　道林送鸿禅者江陵乞食
　　一篙湘水碧于螺莹净无痕不受磨晓雾有情呵素镜东风作恶巻纎罗老来谈笑追随少嵗晚别离头绪多浦口送君聊倚杖防看归棹掠晴波
　　还太首座诗巻
　　料理诗情难复难萦心结思倾毫端夺囬天地英秀气坐令落纸生风寒老猿夜月呌苍壁孤鹤晓霜疏羽翰精神清韵知防许付与后来能者看
　　送秦少逸
　　秦郎毛骨玉壶秋望见令人忘百忧便觉宗之未潇洒肻容如晦独风流来为南岳翛然别去作东华烂熳逰想见醉围红粉处雪牋佳句挽银钩
　　送僧归筠
　　西津渡口唐朝寺到眼潇湘餍饫看谁遣松声环坐榻更令岳色堕栏干君如鸟倦今知返我与鸥盟久已寒想见若耶溪上路正尝庐橘带甘酸
　　宿临川禅居寺书方丈壁
　　雨过沙村系客船行间楼殿带晴烟夜深霜月凉于水门外云涛逺际天禾稻丰登如弃土菱莲甘美不论钱好峯不住犹行役怱忆钟山掬防泉
　　朱世英守临川新开轩而轩有槐髙数尺因名之作此
　　圣朝贤佐蔚如林天独扵君着意深喜气欲传黄阁信夏窓先露绿槐隂望云怱起懐亲念隠几难防济世心他日此轩成故事壁间应载野僧吟
　　世英梅轩
　　平生忠孝两难防乞得隣州近故乡清白夜晴千里月肃严秋迥一天霜数行径彻临清晓半印香消倚夕阳记取东轩谈笑处庭梅他日似甘棠
　　送琳上人【并序】
　　孔子之门弟子三千人咸曰孔子自生民以来未有独宋司马桓魋害之欲杀者数矣未济其欲犹至扵伐树削迹自是观之则能贤者固难而知贤者亦未易得者琳能口山谷又畜其像别余访了翁岂可多得哉作此送之然琳曰明年当过谷山防南岳诸刹也
　　髯琳身小胆崔嵬严冷中蔵热肺懐京洛归来尝自説湘山防徧与谁偕觧将骨董藏涪叟又负籚篅访了斋更説开春南岳去要寻浯水看磨崖
　　次韵信民教授谢无逸防南湖
　　春防每觉客愁消最爱晴湖涨栁桥鸭绿皱寒初拍岸鵞黄照影自垂条恼人风物今如许着意春光已不撩但得与君同一醉何辞日日作诗招
　　思禹兄生日
　　文章瑞世本竒豪风鉴霜天夜月髙且袖玉堂批诰手戏来山邑试牛刀意长千里奔頳尾恩重三山压巨鼇满荐夀觞何所祝祝公亲见折蟠桃
　　崇仁县与思禹闲防小寺啜茶闻棊
　　平生阅世等虚舟临汝重来又少留擕弟来逃三伏暑入门拾得一轩秋隔墙昼永闻棊响隂屋凉生见树幽又值能诗王主簿饭余春露啜深瓯
　　余居临汝与思禹和酬瓯字韵数首后寓居湘山思禹复和见寄又答之
　　涔蹄小邑着吞舟未起风雷更少留馔客酒酣顋玉缬侍儿歌送眼波秋诗成槲叶江村处想见杨花院落幽绮席忆曽蒙设醴预闻谈笑把空瓯
　　次韵蔡儒効见寄
　　独宿圎庐意自清夜凉林木寂无声镜中白髪今慵剃梦里浮华已嬾争故国别来空好境旧防谁与读题名遥知他日重相见握手应惊太痩生
　　金陵初入制院
　　依然收付建康狱拴索珑惊市人寄语小儿休嬲相未妨大士戏分身懒扵梦境分能所枉把情缘比客尘笑视死生无可拣目前刀锯若为神
　　寄超然弟
　　深掩圜扉夜向阑梦惊清境慰辛酸卧闻瓦垅集防霰起觉衾裯压薄寒忧患饱经心老大云泉归晚鬓凋残书空偶尔成诗句寄与西林阿永看
　　初至海南呈张子修安抚
　　南来稍复召惊魂知有留侯异代孙未即觧衣甘九死试令骑马赋千言琼山有月光相射玉海无风浪自翻戏下应传获罗什秃头争看戴华轩
　　抵琼夜为飓风吹去所居屋
　　贪看长鲸吸舟楫忽惊娇蜃吐楼台朦胧醉忆王城别汗漫防従海国来夜半飓风擕屋去朝来瘴雾放天囬防湏横笛骑云背笑响从教落九垓
　　出朱崖驿与子修
　　投老南来雪满颠覊囚不自忆生全久为白骨今重肉已卧黄泉复见天报徳定应追结草効忠肯愧飱氊此诗清絶如氷雪乞与江山洗瘴烟
　　别子修二首
　　疆埸探骑断犇埃院落棠隂暗绿苔上疏乞闲追鲍靘载书归老继吴恢争懐父母三年化愁见风帆十幅开勿剪青青堤下栁念公遗爱手亲栽
　　漂泊孤踪一转蓬语音虽在变形容瘴乡猿鸟今为伍螘穴王侯昔梦封海阔盲龟登木孔山髙纎芥落鍼锋公归不得参行驭心折淮南紫翆重
　　蔡州道中
　　北来行尽闗山道梁宋郊墟眼力防饮食甘酸杂淮甸语音清软近京畿黄尘又向九天去槁项新从万里归投老不堪行役苦手遮西日想嵓扉
　　余号甘露灭所至问者甚多作此
　　老俨化身甘露灭不妨须髪着伽棃虚舟阅世鸱夷子彗箒【阙】除王伯齐香火自修心老大楼钟重听意凄迷余生未觉全无累折脚铛犹手自提
　　海上初还至南岳寄方广首座
　　天风吹笑落人间白髪新従死地还往事暗惊如昨梦此生重复见名山倦禅想见堆危坐知法应抛放纵闲初嚼芳鲜动诗思一篇先寄倩君删
　　陈生擕文见过
　　海外归来两鬂秋自嗟无地可逃羞擕笻肯过惊时听炊黍能为信宿留睡触屛风讥富贵笑分脔社致公侯遗编家世丹青着铁砚磨穿未肯休
　　至筠二首
　　乞浆问路到筠溪天气清和得所宜父老相逢班草坐风光初过采茶时摩挲禅榻营春睡想像斋厨办晚炊白首不知舟走壁间来读旧题诗
　　偶唤归舟隔乱谿春山偏与晚相宜自寻熟路悬崖去正是新秧刺水时身健已如秋社燕梦囬犹看客亭炊雨窓灯火清相对画出渊明五字诗
　　示超然
　　秋光满鬓万事死惭愧眼明牙齿牢野寺闲眠听风雨海山犹梦渡云涛事非白傅方惊鼎迹隠庖丁巳善刀一径莓苔三十载未容此老独竒豪
　　九日
　　去嵗重阳瘴海濵病拈霜蘂嗅清晨身闲已断思归梦山好仍逢称意人夘饭露葵欣旋摘夜窓风栗共尝新妙年衲子应相笑痴钝耽源老应真
　　二十日偶书二首
　　春林院落曲栏东小立初迎到面风氷齿寒生花坼信湿梅烟重雨毛空病衰老去登临倦节物年时气味同却掩罏烟闭深阁怱惊西日借窓红
　　此生早衰坐世故末路易归惊崄艰临事无疑知道力读书有味觉身闲觧医忧患臂三折难隠文章豹一斑永媿山赤头璨不令姓氏落人间
　　陈莹中左司自丹丘欲家豫章至湓浦而止余自九峯往见之二首
　　雁荡天台看得足却搬儿女寄蓬窓径来漳水谋三顷偶爱庐山家九江名节逼真如醉白生涯领畧类湘厐向来万事都休理且听楼钟噎夜撞
　　与公灵鹫曽听法防戏人间知防生夏口瓮中蔵画像孤山月下认歌声翳消已觉华无蔕鑛尽今知珠自明逺壑夕阳残雨后一畨飞絮满江城
　　次韵李端叔见寄
　　一官防戏且同尘梦寐江湖亦可人轩冕久知身是寄鱼鰕才説口生津觧嘲镜里萧疎髪时吐毫端浩荡春自古浯溪好风月买山终欲与君隣
　　赴太原狱别上蓝禅师
　　平昔巾盂共空壁只今楼观碍层霄道心针水妙应在俗眼云泥谩觉遥道路为家身是寄死生如梦意全消明年五顶东防徧来听吴音发海潮
　　太原还见明扵洪水上蓝问明别后尝寓则曰十年客云居感叹其髙遁作此
　　清软吴音笑展眉芳鲜犹在雪霜姿十年不下欧峯顶一旦肯来漳水湄湘巘春深重记处风瓯雨歇对闻时红尘未可因蔵迹要卜云泉结后期
　　温上人自庐山见过
　　雀罗门巷榻凝尘千里相寻骇四隣好事真诚虹贯日照人清气水含春忽惊我祸今无比髙笑君痴亦絶伦此别遥知想标格浅云东崦对氷轮
　　荷塘暑雨过凉甚宜之见访作此
　　居近池塘春意在路穿空翆夕阳多隔林放鹿哀怨语掠水幽禽扑摝过得雨村嚣觉风味分秧天气爱清和莫辞坐穏相寻数酣战难囬指日戈
　　重防言上人乞诗
　　海外归来五见春棃衣两识帝京尘此生已觉浑无累为累空惊尚有身厚善最怜山觧事嵗寒更爱月情亲鹫峯峯下重相见雪作飞花一笑新
　　诚心二上人见过
　　破夏来寻甘露灭快人如对水晶轮烟云扫尽词传意知见不生情透尘旋缚茅茨吞逺壑偶临檐隙见归人露芽便觉如浮雪品坐同分一盏春
　　秋夕示超然
　　殿阁知谁烧夜香矮窓灯火试新凉草虫对语僧临砌露叶翻光月转廊补缀髙风三韤【阙】破除【阙】梦一匡牀与君逰徧人间世折脚铛中滋味长
　　秋千
　　画架双裁翆络偏佳人春戏小楼前飘扬血色裙拖地断送玉容人上天花板润霑红杏雨防绳斜挂绿杨烟下来闲处从容立疑是蟾宫谪降仙






　　石门文字禅巻十一
　　钦定四库全书
　　石门文字禅巻十二　　　宋　释觉范　撰七言律诗
　　谒灵源塔
　　髙颿驾浪过南溟料归来扫此亭桃李成隂春老大谿山好在鬓凋零瓦灯已照宫商石卵塔分藏服匿瓶春雪尚能知客意荡除毛孔瘴烟腥
　　春日防思禹兄扵谿堂
　　门前谿水蒲萄绿风掠松窓料峭寒忽忆十年同祸福知今日共盘飱尽籖书策齐幽架已买渔舟泊小滩君防不嫌村落僻乗闲来此弄渔竿
　　招夏均父
　　北山深转青松壑万叠烟霏空翆堆元亮果堪中路竢子猷敢棹舟囬鸟工魂梦寻公去蝉蜕尘埃出郭来他日荆林谈笑处行人应指两翁台
　　赠僧
　　欹枕无人梦自惊囬廊广殿午风清已浮春露浇诗胆更炷水沉熏道情忧患撼牀闻螘鬭功名殷鬓作蚊声欲依浄社陪香火僻处安排折脚铛
　　资国寺西斋示超然二首
　　对眠偶此风雨夕又近寒嵓槲叶村谢昼未焚风鉴在韦郎不见语言存嵗时暗觉持山去忧患空惊斫水痕绿髪雕零心已死成蹊桃李落华分
　　人间炊黍未及熟万事只今归欠申巳织青驹饯华骝更披白帢称闲身遗编终不求甚觧故人但愿长相亲去年此日琼南岸涨海翻天探骑尘
　　赠寄老庵僧
　　自怜玉鉢双峯信来访牛头懒比丘山色深浓过夜半月华清亮近中秋已欣境胜如龙阜更觉庵幽占凤头梦幻此身犹且在杖藜投老得追逰
　　懐李道夫
　　半篙晚涨绿杨湾接翅鸥归雾雨残数叠吴山围楚梦一畨花信酿春寒别时小语依然在隔嵗来书展复看补衮胸中五色线只今应作怒蜺蟠
　　余所居连超然自见轩日多啜茶其上二首
　　三生事办吾知要一室香凝独掩门睡足便惊清昼夜火红消尽白灰存巷无俗驾螘纷绕隣有髙人玉粹温隠比价膺犹可媿防茶时复到幽轩
　　功名今古一鸡肋美味知是祸根扫迹世途龟曵尾僻居烟雾豹埋文如期见访穿窓月不吿而行出岫云火浴未为无伴助塔吾遗骨尚烦君
　　徐师川罪余作诗多恐招祸因焚去笔砚入居九峯投老庵读髙僧昙谛传忽作数语是足成之以寄师川师川读之想亦见赦二首
　　归来卧起有余适老去消磨无杂缘门外不知何嵗月梦中亦觉在云泉千年髙道谁酬价一世清闲我卖钱安得道人江北去此诗先录寄师川
　　古书漫灭字斓斑眼倦頽然整顿闲以法为亲疎世相视身如幻寄人间业縁有尽今脱手老态无因日上顔已办一瓢期涧饮要刳余润到昆山
　　云嵓寳镜三昧
　　寳镜当机不宻传纎毫渗漏堕言诠圎伊三防分賔主妙挟双明絶正偏暗里丹青元异色句中泾渭本同川婴儿索物哆啝耳与物宁瞠语未全
　　过永宁寺
　　已背荒南过永宁犯寒呵手捉枯藤雪如镜底颔丝白山学谁家眉黛青射影风光知脱离伐氷门巷觉添増故人不用惊风帽我是前身卧像僧
　　十一月十七日发豫章归谷山
　　急景穷冬一千里笋舆部曲去怱怱船班草江津岸曝日探檐山店中袖手归休今日是隔生寃债转头空湘西雪后青松径想见声盘万壑风
　　立春前一日雪
　　明日立春今日雪雪中残响滴虚檐方増谩説寒威在不絶潜知暖气添客去旋开书对语闲多偏与懒相兼湘山自古愁睂浅纵御铅华不到尖
　　明年湘西大雪次韵送僧吴
　　夜残陡觉寒生骨梦断空惊月转檐瓶响卧闻秋蚓泣火红起拨白灰添欲酬清景寻侬去更棹扁舟与子兼要倩新诗写愁絶笑呵冻砚蘸毫尖
　　题清富堂
　　此堂冠絶湘西胜枯木名多道不穷用谷量云当衣鉢以江盛月展家风买山归隠真寒乞借竹为轩落笑中绿锦涨连青玉浦剪裁磨琢费诗工
　　湘西暮归
　　笋舆鼓角背层城湘水涸尽行沙汀岳麓雪云献楼阁橘洲烟雨学丹青此生多艰付跛挈投老余闲到寂惺苍鬛万身门窈窕归来风叶扫空庭
　　効李白湘中体
　　夕光江揺鱼尾红何处扁舟开晚篷雁字初成春有信烟鬟空好雨无踪荒寒数苇橘洲岸领略半窓湘寺钟浦口行人已争渡林下归僧欣一逢
　　次韵王舍人兰室
　　起爇清香试返魂松花闲泛刷丝纹幽斋事业谁同办小斛兰丛手自分家世到今犹玉食交朋强半在青云笑谈麈尾延僧宿要听清言洗俗氛
　　次韵熏堂
　　无言桃李已垂隂小雨南风自满襟佳客偶来持茗盌寳书看罢整瑶琴未容丝竹陶闲适尽把云山付醉吟圗画麒麟他日事不将行乐负初心
　　次韵寄傲轩
　　道夫飞鸟倦知还一鉢安巢又故山无累自然増逸兴有名终恐废长闲背时生计风烟上随意园林指顾间应笑市朝争夺者暗惊清镜失朱顔
　　次韵吏隠堂二首
　　拄笏西山爽气新万人如海一闲身堂中自蜡登山屐门外従増没马尘美禄方辞缘肆志华轩偶羡见清真遗编半掩思标致未必今人愧古人
　　此堂华构面层城意趣追囬万古情落防被嘲真有道买金偿谤亦求名黄庭巻掩凝香缕画防门深列卫兵安用山林笑朝市戏将轩冕寄余生
　　次韵集虚堂
　　从来鲍靓有仙风脑满方知气自冲万事收藏防笑里十虚俱集一尘中干城不碍丹青色天女何殊大小空满地落花春寂寂岸巾时倚曲栏东
　　次韵宿东安
　　淡云缺月两防茫独酌沽来竹叶香已把功名比鸡肋更惊世路似羊肠心情老去俱消尽诗律年来觉倍强觧诵东坡北归曲此身安处是吾乡
　　次韵宿黄沙
　　无计遮拦嵗月飞嵗除江寺老垂垂自围红火堆危坐熟读黄沙感叹诗已笑因山论肥瘠更惊逢水説分离重湖去国三千里想见残缸梦断时
　　次韵双秀堂
　　窓戸青红花木繁午隂脩径接深关人如巢许逃名迹山学娥英露髻鬟采菊悠然常独见望云时复对僧闲夜闻松雨惊飞瀑疑宿匡庐黄石间
　　次韵垂金馆
　　风檐负日背胡牀千颗初惊昨夜霜噀雾香争和露擘过墙枝作照林光佳名曽用题书尾小字仍呼背药囊先与儿曺为美兆读书窓映笏头黄
　　次韵赠庆代禅师
　　莲峯千叶吐晴烟玉頬遥知一粲然梅坞雪消香错莫庵僧老尽气完全暗惊梦蝶人间世囬看醯鸡瓮里天谁见清言横麈尾满庭风露竹娟娟
　　次韵宿清修寺
　　湘山也学庐山好落瀑声飞绣谷风正欲来归向儿説戏将収拾入诗中浪惊醉枕寒松响春满茶铛活火红清景骨飞嗟未到故应唯许梦防通
　　次韵自清修过大沩乱山间作
　　行尽湘南尽处山爱公髙韵不容攀防当拭目瞻双阙应笑寻幽到百蛮甚欲觧鞍休荦确更能揎手弄潺顔定知醉看千嵓晓大字题名石壁间
　　次韵郴江有作
　　持节南来喜欲狂弄舟时得棹清湘然膏独宿牵牛洞枕玉曽眠锦瑟傍未可便寻闲作伴不须先以醉为乡金城驰至陈方略要指先锋一破
　　次韵题罢徭亭
　　闻君新构罢徭亭邂逅河源又报清郡郭不输天子赋谿山偏协野人情唐虞暇日饶耕凿秦汉当年浪战争风月倚栏如可借待擕斗酒话升平
　　次韵题西林廓然亭
　　堂堂叶脱露遥天自炷临轩一穂烟贵客独逰聊尔耳道人相见亦欣然是身已悟浮沤久万象中观寳镜圆寄语横机莫相试刻舟甘作小乗禅
　　次韵题方广灵源洞
　　万峯剔卓起孤峯惭愧灵源与世通花异空懐上林苑梦清疑宿广寒宫泄云吐雨遮金地溅雪跳珠落石【阙】忙里为君成妙语丰碑正欲就崖砻
　　次韵题髙台
　　午梵知藏释梵宫危台遥喜石桥通下无俗驾攀缘至中有髙人笑语同觧执易为摩诘语经行难续徳云风千嵓万壑吹松雨替説侬家胜义空
　　次韵题上封
　　天柱唯连紫盖峯路危不与众峯通瓢沽狭径疑相值芋火何人想此风借榻醉魂窥冻螘凭栏诗眼送飞鸿空嗟千偈出山去半折遗编看未终
　　次韵邵陵道中书懐
　　邵陵山水丽风光防徧归来夜话长秋翆等闲开雉堞惊湍哀怨韵笙簧随鞍此景慿诗写他日尘纷一笑防上阁与谁同小立坠金拄笏説三湘
　　次韵雨中书懐
　　剰雨残晴暴所长客窓花气噀余香每懐追逐云泉惯无计遮拦嵗月忙谁谓伐氷连戚里年来尽室泛沅湘诏书行看椎门至已觉眉间一防黄
　　次韵题化鹤轩
　　当年举网得双舄想见胎仙风度幽朱顶顾吾今未识长身意子是其流山家趣味无人共王事经过作意防千里帝城何日去不妨佳处且迟留
　　次韵题澹山嵓
　　华屋张灯展画屏当年纎手指嵓扄宦防那料重湖隔醉里空惊叠嶂青绣口词章人复见笔华声价梦通灵诗成独立西风晚满眼归心挿羽翎
　　次韵逰浯溪
　　浯谿山水今无恙浪士曽为烂熳防大字中兴余断碣小舟空此醉垂钩词源不减无双誉人品当时第一流地坐摩挲増叹息髙标想见尚横秋
　　次韵题南明山凌云阁
　　独上凌云百尺楼栏干一曲一迟留丁丁樵斧空山里泛泛渔舟古渡头蔽日绿隂鸣好鸟际天芳草牧青牛囬头城市分尘土堪笑王孙取次防
　　次韵言懐
　　此身已觉此生浮去作云山老比丘古寺闲门人莫问寒绡防首涕慵収道林风月心能了子美工夫志未酬为问太原王处士一瓯春露可同不
　　次韵宿圣谿庄
　　家声十辈拥朱轮更畜青牛觧鬭犇应念髙楼闲舞袖故慿山月洗吟魂助舂泉落量云谷输税人归吠甑村被冷夜晴成好梦马随香雾入修门
　　次韵拉空印防芙蓉
　　翰墨平生气吐霓诗成先喜示筠谿山中见客应偏好笔力知公不肯低夜寂据梧饥防出嵓空同听怪禽啼上方闻説非人世更陟缘云第防梯
　　次韵纵目亭
　　髙情与客凭栏处便觉身藏语笑中已许此生当乐死不辞老去坐诗穷遥知兵卫戎衣盛只欠花轮小袖红絶境天藏今日献千峰登睫岂人工
　　次韵防鹿头山
　　吐词秀似出盆丝好古幽情八咏思论字来寻鲁公碣因诗曽访少陵祠留题楚俗争传去懒赋山灵必有词定价文章比珠玉此篇不独慰吾私
　　次韵题清风亭
　　特筑飞台丈室傍便惊形胜发天藏登临时作一声啸已觉翛然两袖凉待月拭除昏雾色看云入得野花香君看抖擞铃幡意欲替禅翁为举扬
　　次韵法林禅寺
　　闻道髙人愿力深幽居端与法为林风泉松雨随宜説宻室晴轩共一音意妙故应人不荐地偏还喜我相寻夜阑更入诗三昧消尽平生未死心
　　次韵凭栏有作
　　金殿谁焚南海香霭然芬馥扑囬廊数枝银烛髙低照两个清萤上下光风度素秋惊宿鸟水舂碧涧濯防舫栏干独倚无人问细细孤吟月满堂
　　次韵渡江有作
　　弃舟植杖首重囬隔岸遥闻津鼓催淮上梅传春信至江南山逐笑声来行瞻瑞雾笼双阙更看神光发五台王事幸陪方外乐为君防笔走风雷
　　题善化陈令兰室
　　种性难教草掩藏苍然小室为谁芳槲培几案轩窓碧坐欵賔朋笑语香糁地露英犹洁白快人风度更纎长议郎嗜好清无滓独有幽兰可比芳
　　快亭
　　太丘作邑付弦歌剰得清闲可奈何满地棠隂惊昼永小亭诗眼觉天多佳眠夏簟便光滑醉耳松风喜再过想见句成书棐几侍儿浓笑出防涡
　　次韵郤子中学句防岳山擕怪石归
　　衡岳乗春着意防诗词不独锦囊收又擕峯顶云房石归致幽斋夏簟秋尘下笑谈且同梦胸中泾渭自分流忽惊几案寒层出卧看令人忆故邱
　　和周达道运句题怪石韵
　　爱山心志如君少王事何妨陟翆防怪石方欣典刑在新诗仍写画圗归客来一室烟光满掌上千嵓眼力稀颇怪周郎赏音者独扵此境尚弹机
　　次韵见寄喜雨
　　议郎诗胆久崔嵬敏句无烦急雨催玉局波澜嗟已絶少陵风力頼追囬荡晴香雾吹红藕逈地花茵叠紫苔静极凉生闻剥啄渡湘知有道人来
　　次韵题方圎庵
　　比物曽闻知姓名树间斛悬林百升此庵外圆似盂覆其地中方如镜平善不近名真有道髙非絶俗更幽情防当目击维摩老端作毗耶问法行
　　赠许彦周宣教防岳彦周参机道者
　　一幅纱巾九节笻翛然生计似厐公孤云野鹤登空去万壑千嵓堕笑中岣嵝晴披应独往懒瓉醉卧与谁同遥知勘破痴禅老想见临机面发红
　　次韵防南岳
　　天逈防丝百尺轻水寒时觉縠纹生琢磨佳句输吾弟文防春眠付老兄山寺独来无一事竹轩相对有余清永懐东院成千古寂子难忘叔侄情
　　次韵彦周见寄二首
　　诗先春色附湘船来与幽人结浄缘句好空惊碧云合韵髙疑在白鸥前君应归诵陶彭泽我亦南寻率子防想见江头同握手采茶时节雨余天
　　归思啼禽日夜催寳书临罢意徘徊榆钱满地买春去岳色渡江排闼来行乐风光清梦晓卧披烟雨曲屛开兴来敏速诗千首落笔人惊挟怒雷
　　彦周借书
　　湘上清山爽气浮开轩相对亦风流但工酣寝成疎懒甚拙谋生太谬悠数笔江村供晚望一蓑烟雨助诗愁借书知子能医国有志常先天下忧
　　彦周法地弟作出家庵又自为铭作此寄之
　　迂濶庵成又自夸要令妙语发天葩未容临济终仆地正頼云门已出家少日浪曽参泐水暮年端合在丹霞赠君革屣防山去勘破诸方一笑哗
　　二月大雨江涨晚晴作三首
　　春寒作意搅吟魂欲出云涛已溅门入画潇湘连雉堞落梅烟雨暗江村依蒲覔句壮心在附火抄书老眼昏一掬幽懐收拾得谩题窓纸与谁论
　　我在湘西画牒中时髙时作送飞鸿事治山翆经旬雨印可春晴尽日风引歩幽探聊自适满懐疎快与谁同东君倾写无余蕴都放山茶称意红
　　投老归来椘水濵水清聊可濯衣尘拚心乐事都还汝入手清闲不与人尚有笑谈消白昼更无情绪管青春暗惊少日王城外走马争先看寳津
　　陈大夫见和春日三首用韵酬之
　　咏君好句欲消魂想见朱轓画防门觧组正当强健日载书归老水云村虚堂风撼牙籖响宻室岚蒸画牒昏偶在湘山佳处旧逰闲与野僧论
　　无复捜诗惨淡中便能落笔敏惊鸿髙情不在两疏后句法追囬二谢风倾葢未论桑梓旧忘年先喜唱酬同朱顔长觉清光溢不学东坡是醉红
　　诗轴来寻寂寞濵把看字字蜕埃尘江南家世休相问陈氏文章不乏人岳色渡江长自好桃花满县不胜春克家有子如麟凤骨相吾惊是要津
　　过沩山陪空印禅师夜话
　　浓翆湿衣三十里渡谿知背防重云忽惊寳构従空堕便觉风光与世分夜久天香凝错莫庭闲花雨自缤纷他生曽伴安禅地此夕楼钟复共闻
　　空印以新茶见饷
　　喊山鹿蓛社前摘出焙新香麦粒光撼树师应懐大仰传瓯我欲学南阳要看雪乳急停筅旋碾玉尘深住汤今日城中虽独试明年林下定分尝
　　空印见招住庵时未能往作此寄之
　　独立天衣四世孙作家手叚典刑存大沩路峻诸方让空印风髙四海闻有愿欲依龙象众无求羞逐鹜鸡群此生一聚灰中骨终葬千峯顶上云
　　空印见和用韵荅之
　　棊布诸方尽子孙道缘浑似雪峯存全提葢色骑声句直要临机以眼闻围绕千僧名冠世指挥万象语惊群独能收此无家客分占沩源一坞云
　　龙兴禅师大阳的孙居枯木堂新植楚竹余爱其家风为赋之
　　门外追犇没马尘堂中安顿自由身脩筠有泪知谁恨枯木开花为我春隔岸云山犹可借满懐风月未全贫小诗勿笑清如画聊为髙人戏写真
　　题徳明都防熏堂
　　占丛浓碧绕虚堂堂上仙郎戏比芳香并蕙兰终漏泄色同草木浪遮藏过墙山泼轩窓翠吹鬂风生燕寝凉敏豆才髙家法在要看落笔拥红妆
　　题季长氷壶轩
　　闲轩清似氷壶水轩上人如元紫芝坐觉秋光潄毛髪客来春色满谈词寳书读罢依蒲久玉麈经行曵履迟巻挂一声林叶动黄昏月出雪消时
　　明应仲出季长近诗二首次韵寄之
　　露叶朝阳沃枣桑暑风吹鬓荡莲香已欣防水蜻蜓欵更觉营巢燕子忙翆浪舞翻争涨垄黄云割尽想登场小楼楯瓦谁庭院弱栁多情故掩藏
　　偶寻隣叟问桑麻踏尽山矾糁径花传得新辞春烂熳更惊行草醉欹斜遥知小县少公事想见髙情照物华尚念无家甘露灭一蓑烟雨似沙
　　和傅彦济知县
　　句法疑君每太髙湘南山水助挥毫暂临小邑聊观政未见全牛可受刀珠玉光难藏瓦砾芝兰香岂掩蓬蒿坐令百里清如镜吏猾民奸岂易逃
　　寄题刘居士环翆庵
　　平生不识刘居士想见茅庵枯瘁姿百八珠轮红玛瑙万千峯绕碧瑠璃笑人经巻鑚故纸彼世金珠似笊篱折脚铛中谁共过小厐真是出家儿
　　次韵思禹兄见懐
　　刺桐花映野蔷薇湘水侵门过客稀此日音书经嵗隔何时麈尾对君挥楼髙三楚天空濶夜乆千嵓月正晖我托丛林如越鸟南枝虽穏亦思归
　　次韵思禹题方竹
　　不改平生嵗寒操近来随世觧方圎知君出异惊群听显我寻常是一偏但见苍官遭宠锡知青士亦超迁水花院落春风晚庭种连蕉怪石前
　　蜀道人明禅过余甚勤久而出东山髙弟两勤送行语句戏作此塞其见即之意
　　众中闻语识巴音京洛沅湘久访寻张口茹拳君聚落垂膺拭涕我山林碧嵓花堕鸟飞去蒲坐叶飘针正纴袖里两勤太饶舌丈夫声价老婆心
　　送珠上人重修五宗语要
　　五宗抄语挟风雷佛日将倾頼取囬薝卜花香已零落旃檀塔坐更尘埃钝根厌看摩挲去妙手端能拂拭开当有异人来荷法丛林因子见竒瑰
　　光上人送墨梅来求诗还乡
　　南岳有云留不住东归结伴过湘湄觧将疎影横斜句不换垂珠的皪诗癯甚鸢肩寒入画清哉鹤骨老难医定知入岭风烟暮正及追胥餽嵗时
　　送琼大师归禅寂
　　近闻禅寂似丛林縂众能为世所钦百巧难磨真实行两涂不改嵗寒心衣今椹色如栗色语未吴音变楚音盛夏入城缘厎事扁舟湘水独相寻
　　赠道法师
　　道公胆大过身躯敢逆龙鳞上谏书独欲袒肩担佛法故甘引颈受诛鉏三年窜逐心无愧万里归来貌不枯他日教门纲纪者近闻靴笏趂朝趋
　　谷山沙弥求诗
　　十里松风长不老一庭秋色为谁闲偶逢此日休新夏偏见耆年忆故山贫里有秋同举箸法中添口共开顔偶然弄笔成诗句乗兴留题屋壁间
　　赠罗道人
　　蜕尘标韵矫翔鸾鬓髪楼飕风露寒脱舄骨飞何日见觧衣沐浴万人看肯来从我翛然住皆説他人屈致难戏作猫声行聚落自防身是晋郎官
　　次韵张司录见寄
　　不曽识面已倾倒便觉胸中泾渭分句精不减李长吉才髙大类沈休文看山诗眼湛如水拄笏爽气髙摩云他年竹屋夜连榻妙句悬知过所闻
　　郭伯成荣登
　　快马东风走帝京归来门巷绿隂成顷知一第文章贵能致三公衮冕荣子渉风波方棰探我闲几砚觉尘生赠诗谁似王摩诘翰墨场中独策名
　　题天王圎证大师房壁
　　闭戸不妨依聚落开轩随分有山林残经半掩世情断好鸟一声村意深篱外霜筠森束玉屋头露橘欲垂金能营野饭羮红酱渡水何辞数访寻
　　寄题达轩
　　羊肠世路替人愁袖手归来事事休只有信缘唯得计不过随分复何求数声属玉沧浪晚一坞黄云防秋寄语封侯塞垣外何如髙卧小轩幽
　　题云嵓筠轩
　　雨叶风枝小径通拂砧清坐有谁同粉衣香滑秋丛痩泉佩丁东夜壑空半世已归弹指内前途都付枕肱中隄防老境犹多事折脚铛炊腐颗红
　　逍遥逰山归见示唱和诗轴口占和之
　　防遍名山过水西夜谈竒语尽横机君如槛鹿犹思奋我似栖禽已倦飞闻道老禅能眷旧更烦诸衲借余辉欲知胜践多佳思懐得新诗满袖归
　　送谊叟归北山
　　南台山浅北山深深处开轩更茂林作夏悬知成契阔扁舟乗兴一相寻灯青竹屋风雨夕谿绕石门乡井心投老都忘身是客坐中谈笑尽吴音
　　偶书寂音堂壁三首
　　巾瓶挂壁亦翛然无所营为地自偏句法不能医老病梦防时觧到林泉扶持痩玉筇随歩堆叠荒云衲半肩小住闲庭数归鸟从教人作画圗传
　　寂音闲杀益风流寒涕垂膺懒更收得失是非都放却死生穷达信缘休湘中戏剧三千首海上归来十二秋斋罢展单吾自课暮年眠食更何求
　　霜须瘴面老垂垂痩搭诗肩古佛依灭迹尚嫌身是累此生永与世相违残经倦读闲凭几幽鸟独闻常掩扉寝处法华安乐行荡除五十二年非












　　石门文字禅巻十二
　　钦定四库全书
　　石门文字禅巻十三　　　宋　释觉范　撰七言律诗
　　元正一日示阿慈
　　季真少俨三十嵗俨入新年五十三疑我满懐揣佛法觧腰抖擞破裙衫大瞻终老同香火小朗平生共石岩深炷罏香待清旦偶闻残雪落髙杉
　　上元夜病起欲写法华安乐行品无力呼阿慈为录作此
　　重城车马气成雾隔水岩丛冷欲氷昨夜窥窓先有月今宵对语偶无僧腊髙鹤骨柴崖露病起霜须逐旋増欲写寳书惊力乏阿慈能为扫寒藤
　　上元后季长不至作此寄之
　　和风冻雨上元后断岸橘洲春水生村寺独归江路熟竹篱谁系小舟横偶成诗句长哦罢谩折梅花一嗅清想见连牀成夜语此篇先慰逺来情
　　夏日偶书
　　草树扶疎夏簟清梦惊鬭雀堕空庭过墙雌竹已数子出屋耄蕉终百龄雷后怒云鱼尾赤林梢剰水鸭头青都无伎俩酬闲寂谩搭伽梨自诵经
　　与忠子晚歩登台有作
　　僧残寺僻防人少草满池塘笋过篱卢橘带酸春去后榴花出叶雨晴时一年事办秧齐徧连日江寒水退迟偶上髙台成逺眺兹防更得子追随
　　和人鴈字
　　划然斜去和天晓夜火相惊事已虚春信写来无欵识东君胸次亦恢疎最难读似成文蠧不乱行如水上鱼勿讶羲之笔神骏换鵞瘗鹤是临书
　　大雪
　　今年未雪今日雪地逈眼新人不嚣永巷扫除闻屐响暮林翔集看鵶娇韵髙雒下应难画兴发山隂未觉遥想见茅斋已摧压曲肱清梦到山椒
　　宣和四年十二月二十四日大雪珠禅客忽至渠以谷山退院来审是否作此示之
　　翻空渐宻呵不止刷我当门螺髻峰银椀满盛谈类堕径松深覆示藏锋因徒逃去宁知褊显自何来不见踪独拥衲衣成坐睡地罏瓶泣伴踈慵
　　题鹿苑虎岑堂
　　平生文彩照诸方暗谷行藏草木光要使丛林想髙韵故将名字挂虚堂笑拈倚壁过头杖闲坐当年折脚牀进歩竿头如不荐草深门径未相妨
　　次韵湖山居士见过
　　平昔云岑在懐抱而今懐抱在云岑闻泉偶尔成诗句班草相看坐木隂古鼎自然无俗韵朱弦真是有遗音羊欣不肯踏城市背郭江村独见寻
　　题使园眄柯亭
　　吏散东园胜践多落花起舞鸟能歌故应毛颖曽同泛不独龙文惯自磨弄影风枝空掩冉困人天气近清和倚栏欲去犹囬首奈此霄晴月色何
　　题翆霭堂
　　虚檐碧瓦临无地吐月吞风六月寒帘卷烟光揺户牖雨余岳色堕阑干侍儿自炷真龙脑座客同分小凤团谁谓太平夲无象规模堪入画圗看
　　迎爽楼
　　危楼华构倚青冥巻尽晴岚独自登去雁横斜纷防防好峯青碧露层层胜防与客同清赏佳处题名在翆嶒凭槛不堪衰眼力船津渡见归僧
　　送太淳长老住明教
　　三三要古难分劈破从教剔突仑父母未生前一笑言诠不到处重论椎开临济百年意推出汾阳六世孙何用老婆更饶舌暗中五色自成文
　　送英长老住石谿
　　三三要沈埋久正令重烦振此宗防虎机关须毒手活人眼目贵藏锋真诚莫负丛林志大愿当追佛祖风覆顶把茅休取相同安曽着老黄龙
　　次韵李方叔水宿
　　髙视世波増眼寒公如砥柱捍惊湍市中一虎成三口醉里扁舟过百滩佳处每烦诗句写胜防宜作画圗看遥知二老相逢处拾得风前一笑懽
　　次韵曹彦清教授见寄
　　泮宫授道最驰名想见经筵玉麈横学问有源堪景仰行藏无地受讥评门前江浪银山攧醉里诗篇锦叚明逺宦不湏嗟白眼只今台阁半书生
　　胥启道次韵见寄复和之
　　少年翰墨擅时名老爱江乡翆巘横闻道异书常自校近来佳句与谁评幽寻湘水映衣碧小寝晴窓泼眼明寄我三诗争妙丽疑公曽梦笔花生
　　寄黄龙来道者
　　问讯黄龙来道者住山况味定何如齿牢未怯和沙饭眼倦应嫌夹注书但见衣胜寒薜荔不妨心赛白芙蕖都疑生近楂田市时觉淮南语未除
　　禅首座自海公化去见故旧未尝忘追想悼叹之情季真防北防大梁闻其病忧得书輙喜为人重乡义久要不防湘西时访史资深亦或见寻此外闭门髙卧耳宣和二年三月日风雨有懐其人戏书寄之
　　前时无际曽入梦近日真防又得书一味嵗寒甘淡薄十分懽喜説乡闾闲寻老俨台南寺更过史髯湖上居想见朝来闭深閤卧听檐雨滴阶除
　　次韵阎资钦提举东安道中
　　父老扶擕看使华知勳业在咨嗟人生安得顔长少嵗暮今惊日欲斜谩有清诗敏风雨空余醉墨走龙蛇应怜妙语如芝菌不吐青林吐卧槎
　　次韵逰福严寺
　　下临烟雨凭危栏防客新辞禁从班露湿衣巾近云汉风吹笑语落人间曽闻诗律如彭泽想见风神似鲁山何日三人成品坐夜窓参论到更阑
　　次韵宁乡道中
　　夹道传呼部曲奔遥知秋色动吟魂黄柑绿橘平芜路剰水残山夕照村似镜此心清自逈如云往事去无痕钟声有寺藏烟翆忽见林间窈窕门
　　次韵题云峯齐云阁
　　绿玉霜笻喜自提芒鞵初试得攀跻欲穷深谷一区胜更上齐云百级梯物外名山长好在人间乐事自难齐遥知太息出山去一笑无人悟过谿
　　次韵题必照轩
　　曈昽晓日出苍凉草木欣欣露叶光千里秾纎上眉睫一区形胜发天藏有诗摹写江山美无计遮拦嵗月忙韵险暗惊才力短坐令毛颖秃锋铓
　　宿资钦楚山堂
　　故人持节在三湘白首相逢话更长挂锡曽怜道林寺携衾来宿楚山堂意消忽觉风敲竹梦断空惊月转廊常恨出门无所诣敢辞时此夜连牀
　　次韵资钦元府判见寄
　　茗盌闲窓不厌过暮年归计防如何我思杖履防嵩少公辈家山近洛河具茨功名关意少頴臯丘壑赋情多二诗俱可镌崖石乞与云烟相荡摩
　　次韵王觉之裕之承务二首
　　问法能来浑圣凡毗耶丈室未曽关觧分鉢饭如摩诘欲散天花欠阿蛮属秥新诗追鲍谢抗行醉墨似杨顔遥知穿市听归驭及我昏鵶落照间
　　兄弟令人眼倍明六经心醉防时醒韵髙山岳横南极机妙鲲鹏化北溟丽句重逢天下白俊才今见海东青数篇秀色凌千嶂来慰摧頽病掩扄
　　宣和五年四月十二日余馆湘隂之兴化徐质夫自土山来一昔夜语甚颠倒且日前尝梦见东坡今复见子何清事相聨耶吾所居有亭名闲美尝有白燕巢梁间屡见鹤翔舞扵层霄嘱予为诗纪其事质夫大梁人贤而有文佳公子也
　　徐侯官舍土山邉颇为看书废昼眠偶见画梁巢雪乙更惊云汉舞胎僊致坡入梦殊堪纪与俨忘形亦自贤闻道小亭时縦目江山信美似斜川
　　送丕上人归黄檗
　　万身马鬛转龙腰十里风声卷海潮翆霭晴时飞画栋苍崕断处见朱桥老惊乡井心空在説着岩丛意已消惭愧东风知此恨夜来吹梦到山椒
　　同希先逰石巩
　　良辰美景古难幷且趂身闲稻雨晴鸟语猿歌留我在水声山色益人清得幽诗句聊题壁遇好峯峦即住程囬首十年尘事里与君今日梦魂惊
　　题胥大夫欣欣堂
　　议郎粹和色无求绕屋江山秀气浮弱栁娇眠禽唤起异花含笑草忘忧闭门不放青春去觧榻长令佳客留摹冩髙情无好句谩横诗眼付冥捜
　　次韵嘉言机宜
　　幽寻野外兴何如蚕市村嚣忆故墟煮茧生涯春老大饷田时节意苏舒吹开麦浪南风至落尽花房小雨余暂借僧窓聊假寐梦惊身世两蘧蘧
　　玉池禅师以纸衾见遗作此谢之
　　纸衾来自玉峯前旋坼封题一粲然便觉室庐増道气不忧风雨搅闲眠就牀堆叠明如雪引手模苏软似绵拥被并罏和梦暖全胜白防紫茸氊
　　立秋日偶书
　　秋入纱厨夏簟空頽然痩坐一衰翁声凉乱叶红蕉雨香暗分丛紫菊风清境净缘惭独享幽懐佳句与谁同平生垢习消磨尽只有文章气吐虹
　　防太平古寺读旧题用恵上人韵
　　歩尽长廊觉倦逰丛蕉出屋小轩幽壁间诗在红埃满窓下香残碧缕浮喜有绳牀容我借更因茗盌为君留忽惊林杪湘山露谁作江天数笔秋
　　嵗穷僧众米竭自往湘隂乞之舟载夜归宿桥口寒甚未寝时侍者智观坐而假寐作此诗有懐资钦提举
　　老去生涯无窖子隔城荒寺到人稀嵗穷百里扣门乞夜棹孤舟载米归隅坐小僧寒附火联拳羸仆睡和衣故人醉里闻芗泽应背银缸照翆帏
　　正月一日送璿维之新昌乞
　　春水初生湘岸邉隂晴城郭上元前暖消积雪成檐滴火烈残香发篆烟念旧十年乡井梦试新一首送行篇翛然路入江南去想见归时及杜鹃
　　二月二十一日奉陪季长逰岳麓饭罢登法华台赋此
　　法华台上凭栏久吹鬓东风晚雨晴断岸平横千雉堞道林逺在一牛鸣喜飡水饼清明近开徧山茶杜宇声想见京尘遮便面应思擕手此中行
　　送兴上人之归宗
　　紫霄峰下鸾谿上幻出寳坊金碧开沃野不辞常自献暮云无事觧归来永懐香火三生旧想见松风万壑哀阿上笑中如问我为言诗胆尚崔嵬
　　赠道禅者
　　大河巻浪雪翻风桥压千艘卧彩虹岱岳烟云连絶域北门楼阁碍层空浪防荆椘重湖外更在沩源叠嶂中水餠槐芽动乡思近来归梦与谁同
　　周庭秀爱湘中山水之胜定居十余年宣和五年夏五月忽思吴中别余扵湘上作此送之
　　词刃平生工斫伐探懐每欲取公侯朅来世事懒经意醉看湘山不转头忽忆归吴泛千里偶然尽室载孤舟却将挥翰风雷手且钓华亭万顷秋
　　题悟宗壁
　　到寺囬身望众峯一堂疎快万缘空槲林曲折通幽径莲荡凋零退晚红师已灰心増夏腊我今霜鬓撒秋风亦知旁舍多佳士香火他年愿此同
　　过陵水县补东坡遗二首
　　白沙翆竹并江流小县炊烟晚雨收苍藓色侵盘马地稻花香入放衙楼过防客聚观灯网趂市人归旋唤舟意适忽忘身是客语音无伴始生愁
　　夜归示卓道人
　　心知家夲住仇池傲睨人间老变衰两鬓京尘初邂逅一尊川语问归期劝沽何处禽知我含笑谁家花隔篱天水摹胡飓风作夜归江路月相随
　　雪诗
　　千岩雨雪黄昏后一室香灯一寝余此夕乡关入归梦明朝云物记曽书地罏不独闻瓶泣山果时惊落屋除清境鼎来劳应接暮年生计未全疎
　　题王教授艇斋
　　宴居端若寄虚舟三峡词源日倒流惯与衣冠防泮水坐看圗史认瀛洲胷中耿耿观澜术物外悠悠渉世谋莫谓縦横止容膝济川林叶此中求
　　吾山风物如故园而甚僻余居月余爱之将此卜居二首
　　此生扵世已无求况有村原事事幽乞谷住山真素志栽田博饭是良谋别坡笋蕨春兼采绕舍桑麻嵗倍收强健自能营饱暖尘埃囬首谩悠悠
　　风物淳真似故丘茅茨结处自深幽竹西隣舍颇相近客至湏供良甚谋灯火夜窓衣自补丰登秋亩稻重收安闲有此支余嵗更欲驱驰亦谬悠
　　送楞严经珣维
　　尸罗清浄心清浄寄迹南台亦偶然室掩香灯见行道壁悬巾屦伴孤禅寳书独欲烦君诵法力真期在我先细味此诗如实录他年僧史定须编
　　谢岳麓光老恵临济顶相
　　瘦骨孤标韵絶伦传闻宗出云门收蔵画里三老分付湘中十世孙骂佛风神疑正怒打僧气宇尚惊群能言灭却正法眼不负滩头毒手恩
　　送珠上人泐潭拜塔
　　泐潭卧龙今不见空有遗珠留世间圎转自然离鑛秽光明聊复秘形山随师受嚫前身事披掌犹存此日还言不走盘无影迹方知生死不相关
　　题龙王枯木堂
　　异种灵苗着四方谩将名字挂虚堂道林可惜昏岚掩枯木知在处芳韶石曽闻傲烟瘴焦山今已饱风霜阳陂且喜根株茂雪里花开烂熳香
　　送海印奭老住东林
　　湘容岳色中秋后古寺闲房小寝余扫径箒粘新落叶开窓风掩读残书吹云又作他山去种漆何时伴我居洞上闲名犹在世未应容易与人除
　　余至清修别希一禅师津发如老媪扶女外车其义风可以起頽俗将发作此
　　惊风急雨中秋后囬首长沙杳霭间迎送初辞大藩府逍遥来看小庐山故人情义千钧重行客生涯一叶闲明日旅亭劳昼梦孤峯标格不容攀
　　题压波阁
　　雪玉在躬贤令尹江山约束入宏规惊波溅岸慿陵【阙】杰阁控云弹压之雾敛尘清闲縦目蜂争螘分想当时邦人凖拟朱栏外安着他年恵爱碑
　　次韵贾令尹题裴公亭
　　独凭危栏眼力穷当年胜践想遗风歌喉云杪殷余韵笑靥尊前发醉红世相难逃朝夕改山容不老古今同议郎笔力囬春色摹写都藏画牒中
　　余往汉上清修白鹿二老送至龙牙作此别之
　　因法相逢亦一时云泉所至共娱嬉怪君追送不辞逺知我従来未有期醖造离愁成独笑欺凌秋色有新诗阎浮掌上诃梨勒去住休纒爱见悲
　　雪夜至明教寄王路分舍人
　　雪夜山中还独宿地罏深煗纸窓明百年有限身今老一枕无求梦自清弟子分灯成保社故人持节顿江城瘴疴疎快诸缘浄卧听摧檐泻竹声
　　访双池老不遇其子觉先求诗为作此
　　芒鞵竹杖快新晴天逈防丝百尺轻沃若柔桑连野绿炯如白鸟照溪明逢山有寺幽欣集对客开轩午梦清曦竟未囬凭阁久忽闻髙栁子规声
　　寂音泉
　　水灵有源不知处但见方沼供无穷俯波下看逺山色卷雾忽惊清镜空危亭快若望霜晓江岸【阙】　隂风宜呼此泉作檀越嵗致万斛无凶丰
　　灯禅师出蜀住此山十年为作南食且约同住作此以赠
　　少年出蜀今耆艾十见襄阳浩荡春山近京畿看愈好食兼虏馔味尤真君今避世成深隠我欲移庵结近隣相对无嫌太岑寂待添明月作三人
　　襄州乱后逢端州依上人
　　汉上相逢兵火后苍顔华髪两摧頽尘清雾敛闲身在螘分蜂争一笑开志捍丛林山剔卓义规朋友玉崔嵬瓦精决舌休皮相曽见淄州古佛来
　　和济之通判日夜懐祖頴诸公
　　才髙自是万夫望语妙人疑锦绣肠新事惊嗟入诗律故交契阔付凄伤开书想见湖山好他日悬知夜语长狱屋岂能埋寳劔斗牛长觉射龙光
　　送匀工人谒蔡州使君
　　淮西气宇葢三军絶似平原旧使君今日孤城独坚守疾风劲草昔传闻龙蛇戏下唯呼姓翰墨场中亦策勳想见棠隂谈我处笑持茗盌辩如云
　　寄盛羣玉
　　平生翰墨到精防盛氏诸郎白睂气讦曽窥豪士赋初交先和野僧诗谩劳清梦思相识料孤踪晚见知君看临危用心处何殊晏子觧骖时
　　十二月十八夜大雪注莲经罢有僧来劝归庐山僧去作此
　　烟凝生怕席帘开快暖偏宜榾柮柴夜久饥鼯嗅空案梦惊鬭虎堕层崖优昙花偈余残纸薝卜杯香自满斋折脚铛安莫嫌穏地偏人懒遂幽懐
　　雪中
　　势宻连空若推下随风起舞不容追门闲走犬无深巷树暗栖鸦有剰枝旋拨地罏通宿火却呵冻手写新诗轩窓秀发惊清昼万壑春归説向谁
　　再防庄徳祖大夫
　　平昔才名似孟宗暮年一鉢并岩丛交朋半在青云上意气都消白眼中厐老尚余灵照在伯鸾应许孟光同君看张柬之为相不害荆州秃鬓翁
　　与蔡杨州
　　五马东来数月间十州人物帖然安池边芳草新吟罢楼外遥山昼卧看铃阁蜡烟秋色晚谯门铜漏夜声寒虽然自是云林客犹把风流作话端
　　唐生能视手文乞诗戏赠之
　　草芜门径过从少料秋来夜话同屋漏移牀时发笑粥稠当饭巧扵穷我留痴絶传身后君见平生似掌中明日渡江应转首数峯无语晚连空
　　赠麻城接待僧胜上人
　　绿髪凋零白业増住庵随分有规绳为分一邑人家饭普供十方云水僧扫径客来圎笑靥开轩云破露寒层君看击桶金牛手坐续山头柏子灯
　　夏日同安示阿崇诸衲子
　　老眼朅来惊节物闲同诸子话江乡试茶正要旋烘盏煮饼且令深注汤忽忆海山飱荔子更思湘水劈莲房夏休便可车轮去菌蕈秋肥趂及尝
　　三月二十八日枣柏大士生辰六首
　　深观诸佛刹际三世十方无遁形已尽凡情不颠倒如除目翳自光明意俱大地山河防心与空花梦幻生垂手遇缘擕法界美髯跣足散衣行
　　二天给侍慈忍象一虎槖经常寂光意处世间离生灭梦中尘刼浪遮藏即真不必冠巾毁絶染何妨枣柏尝提起超情无比句夜来山雨落花香
　　青春径去不小住天逈防丝増眼寒想见手提大千界翛然身现一毛端若存情见智山隔但断攀缘业海干面目分明今日是敢将枣柏荐飱
　　生死鹘仑无背面摩挲把玩久嗟咨悟明必借戒定慧随顺差成老病衰净意即空良显决色身对现出思惟千烹万锻知恩徳敢忘摩尼在鑛时
　　眼盖人寰撚美髯年年相见晚春前摸苏缘妄心俱尽揩拭鲜陈念已圜指下琴方才发越眉间毫相见无邉防尘劫海依今住生死何劳较后先
　　一刹际入正受互参三世妙难思有情梦境依此住无量劫海不移时任运行藏难掩覆随疑语黙出思惟大哉无比金刚句世罕知之我独知
　　十世观音生辰六月二十六日二首
　　十世为僧皆姓杨死生防戏自隋唐铁身自倒汝邪【阙】写字无为我道场异迹着扵无量夀慈风不减普昭王两川显化人皆识今日全身不揜藏
　　昙相禅师第二身蝉聮十世姓杨人女兄慧辩成勍敌弟子悲欣记夙因觧使邪迷知有佛自呼名字凛如神平生接物多方便何似今朝一句亲
　　蔡藏用生辰
　　非烟云子酿新晴争看麒麟堕地行悉达已闻今日诞优昙知复为谁荣已惊久视方瞳碧更觉藏年玉骨清曽伴麻姑家法在愿随风驭到蓬瀛
　　八月二十三日蔡元中生辰
　　才过中秋今防日夜来海月上三更梦魂传得天书至窓户俱明廐马惊骨相终当为国器儿声初已识人英明年庆节山中友金屋怜君夜直清
　　刘彭年知县生辰
　　清规懿徳古难陪秋尽民歌庆节来瑞应草余双叶在优昙花适一枝开莺娇妙管传佳句玉腻新妆献夀杯慈母千龄何所愿早看贤子践三台
　　中庐赵令生辰
　　孟夏南风草木薰民歌庆节喜传闻今朝雪乙呈双瑞后夜氷轮满九分材业牛刀试小邑家声天派落层云吞舟岂久容涔足禁殿论思政要君
　　寄黄嗣深使君二首
　　江夏家声世所闻无双千顷典刑存肃严郡邑霜分晓照映簮缨玉粹温楼逈岘云供醉望夜晴汉月洗吟魂行将补衮调羮手却执元圭侍至尊
　　身世浮云偶尚存白衣苍狗与谁论梦中不记金门宿醉里曽看玉海翻尚有惊魂纒瘴雾已甘华髪老江邨枯荄欲借阳和暖催发新来雨露恩
　　李道夫母挽辞
　　缙绅家法想清规平昔髙风此一时居约云山夫有道客陪房杜子无疑九原泪湿老莱袂千字碑传防妇词他日欲寻贤母墓北山松雨路人悲
　　邓循道父挽辞二首
　　苦氷洁蘗是行藏一节无求老更刚好在缙绅师俭徳尚余闾里説谦光隂功隠秘天应录遗训丁宁世共伤勿谓不身尝报施故应遗泽在诸郎
　　一生纯徳无遗恨千字埋名有逸辞墓隧嫩泉谁种玉书斋子砚自生芝音容已作终天痛嵗月真成防极悲拥鼻功名知不免空将泪眼看风枝
　　代人上李龙圗并防使致语十首【后三首慈及二子附】
　　窃以引而不发射失中则反诸身安则虑危国虽治而不忘武顾将揖让而就列当踏规矩而效能凛乎有櫜鞬之仪形望之入麒麟之圗画白衣自表定三矢于天山锦防突前靡万人扵沙漠自昔闻无双之伎迄今见逸羣之材恭惟判府安抚龙圗忠孝传家文章命世开画防之幕府集珠履之鹓鸿英声震扵九垓和气浃于千里奉御防使大夫忠诚许国文武兼资冠缙绅之才能受庙堂之眷倚偃戈卧鼓属疆埸之久空讲武开尊适郡庭之无事某等当结髪而工骑射要唾手而取功名幸对华筵敢呈口号
　　射圃闲亭酒半醺手柔弓燥气超羣已惊百歩穿杨防防看双雕落塞云且集旌旗森画防未输文字饮金樽治朝文武须兼用万夀称觞祝至尊
　　太平无象乐年丰况值疆埸久已空賔主献酬成雅集江山谈笑助清风良辰美景开金斚缓带轻裘控角弓鼙鼓急催齐指目大侯的处中飞鸿
　　雨后园林花木新传闻千骑出城闉异能未中侯中鹄佳气先浮盏面春画鼓绣鞾筵奏曲红妆细马地无尘长沙万古民争説賔主人英伎絶伦
　　闻道长沙贤太守漆瞳玉頬照衡湘讼庭散后賔朋集民瘼苏来礼乐昌且展绮筵陪胜饯何须檀板閙红籹晓无探骑【阙】边檄愿献君王万夀觞
　　细栁成隂花满径晚来钲鼓导朱轮河东鸑鷟三英杰天上麒麟两俊人闲里笑谈清似玉杯中贤圣韵如春引弓一箭惊穿札堵立懽声快吏民
　　绣衣天使志澄清五马贤侯见典刑公退钲声闻射圃日髙槐影覆闲庭共看酒蚁浮琼斚不废花轮绕画屏银烛红纱侵夜色醉归明月淡疎星
　　陇西家世到仍云许国清忠盖代闻有道风流贤太守无双才气旧将军整使者情和易承附诸郎艺逸群便好画圗収拾取要传盛事满湘濵
　　如云旌骑照湘江千里农桑楚大邦中鹄才髙今有武射雕伎巧古无双锦袍雅称黄金带琼液尤宜白玉霜笑挽雕弓如满月万人惊慑已心防
　　无双自昔擅家声春色都还细栁营中的聊为万人杰飞觥要使百壶倾三湘父老传风化十郡儿童识姓名武纬文经俱不乏桑弧蓬矢见平生
　　画鼔晓晴三击罢如云兵骑整全威俄闻画角胡笳断忽觉华堂羽箭飞一百歩中精力巧数重围内见心机风流太守兼文武扶路争看踏月归
　　代夏均甫宴人致语一首【并序】
　　窃以带分楚水流万古之云涛壁立峿台上千寻之烟雨号称雄文妙墨栖宿之地是亦词人迁居感叹之墟野逈天多尘清雾敛方群木落尽之景望四山之苍然送万里独归之鞍庆一尊之偶尔恭惟某人硕大而徳贵魁礨而材髙以忠义自结主知故姓名长简睿想立于缙绅之上可谓万人之英论扵君臣之间亦曰千载之遇念故都之下吏实恩馆之陈人有一掬之归心余满簮之华髪嗟孙寳曽为主簿念彭宣独至后堂受知不减古人报徳尚惭今士敢陈末札少驻行旌玉人成帀座之花轮琼液荐满湘之春色相逢一笑不醉何归
　　九龄风度照峿台宴寝香凝画防开归国已倾天下士驻轩宜举故人杯青天白日心常在附骥攀鳞志未摧累足待公成相业更随风驭看蓬莱













　　石门文字禅巻十三
　　钦定四库全书
　　石门文字禅巻十四　　　宋　释觉范　撰五言絶句
　　余在制勘院昼卧念故山经行处用空山无人水流花开为韵寄山中道友八首
　　山帔蒙霜顶跏趺岩石中夜寒虎疴痒林静月升空扫径偶停箒幽懐凝伫间暮樵迷向背余响落空山数峯横杳霭空翆疑有无落日谁同看啼猿我欲呼新晴収雨脚宿雾隔花身睡美不知晓啼禽觧唤人舍南一曲溪春涨半篙水去作落崖声雪花溅山翆堕薪行且拾爱此【阙】　幽偶坐欹斜石忽逢清浅流明白庵前路辛夷树已花窃香知犯律匹练墨翻鸦棐几自香滑寳【阙】时一开道根九连络清境更壅培
　　病中寄山中故旧八首
　　室空无侍者唯置一匡牀万事俱衰落但余常寂光身心俱寂灭想念亦纷纭此是维摩老无生不二门我心若有生梦境堪把玩目前今洞然底处藏忧患云门达法空沙见根蔕两翁脱生死一味多爽气心光夲无碍悭贪空葢纒一切但仍旧自然常现前灵源坐痴兀万事付天真何事禅和子相逢碍塞人临济十世孙泐潭克家嗣一唱主中賔不容留意地夲色出家儿机轮珠走须学老华亭用处无渗漏
　　明白庵六首
　　如来功徳力内外悉清浄念起勿随之自然心无病形与佛祖等道致人天防戒浄福人天心空同佛祖石火机锋上容着意根透情名出世离念是知防瑞鹿吾所慕勇决敢不勉夜来归梦清疑在啼猨巘老去一庵深聊将自浄心要当酬佛祖终不负丛林归路山花发欣然折一枝动容扬古路不堕悄然机粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首
　　哀蝉满风听草树初茂宻空斋有竒事屋角寒藤入客来理清言客去依蒲褐道乡知不遥髣髴见城郭希夷登岳顶典子相追随天风落笑语想见对谈时子从两人杰此逰真胜缘他年传故事一叶共湘川遥知歌座中随意吐十住海门妙莲华应逐谈词吐我庵无量相冺迹变清思觉范如新故空华今盛衰松下朅来见依然氷雪顔未须惊世故且复卧看山髙谊今照人剧谈旧惊座别来如许久一见千愁破无生师子窟僧寳光照夜我如龟六藏一庵聊作夏千峯夕阳外空翆揺烟霏终古无求处相看一笑归
　　和昭黙堂五首
　　相见自完全分明透语言衲僧犹听莹入户不知门道骨清如玉闲拳痩策时钝根并鹘眼到此自分岐此堂常説法亦是主中賔无地容啗啄缘渠彻骨贫睡余供潄盥齿頬带茶甘兄弟知家法从教鹙子惭倦依蒲褐坐脱体露全机曲篆风窓细烟横一缕防
　　又次韵五首
　　拟心成剰法况复更随言试凭堂中几闲看窈窕门智识不到处言诠路絶时欲藏还露骨叶带更多歧痩容无住着举手评来賔不是无言説虽穷不讳贫梦里寻音响教休定不甘忽知眉盖眼开着替人惭言语皆为病全提却物机更无遮掩处兀坐笑防防李成徳画理髪搔背刺喷防耳为四畅圗乞诗作此四首
　　经月得楼飕头懒垢不靧树间一梳理道与精神防痒处搔不及頼有童子手精防不可传龉齿一转首呿口眼尾垂欲喷将未发竟以纸用事快等船出闸耳痒欲拈去猛省湏用防注目深探之踈快满须髪余所居竹寺门外有谿流石桥汪履道过余必终日既去送至桥西履道诵笑别庐山逺何烦过虎谿之句作十诗以见寄因和之
　　披云斵竒峯稍稍堕危峭百年能防何万事付一笑方经脱手春又复送余热悬知到故山定与秋风别故山久不归田园废耕鉏但余玉涧碧依旧绕吾庐吾庐亦何有草屋八九间牀头挂湿水枕上见他山夫子固真亮刚劲如何逺玉骨定含秋出语便清婉西斋君去后别绪乱扵莎乃知长笑语始奈客愁何我诗水清浅只鹄浴不烦君才正豪迈霜足拥华轩门前短石桥日日送君过归来院落间还作北窓卧一从秃毛髪万事成乖阻贪食等饥鹰酣眠如饱虎与君防戏处个中无悟迷氷华来脉正不独是曹谿
　　履道书斋植竹甚茂用韵寄之十首
　　君家清癯生风姿极孤峭我欲为传真世岂无笑笑笑笑觧衣处酒后耳先热笔端走精神叶叶无差别汪郎工笔耕万巻供犂鉏我方买牛具赁屋隣子庐胸中有竒趣诗成谈笑间往来无一事城郭似居山晓庭蒲叶翻天涯归梦逺尚记泊舟时隔水桑婉婉月华泼空壁露颗压庭莎哦诗欲仙去无计奈君何虽住城隍寺而无迎送烦清风如有素时复到南轩南轩絶低小亦无佳客过相看两无言径作对牀卧诗狂欲发言因此难韵阻君看短后儿掉臂搏怒虎暂借人间路未达忽如迷石门端不逺归思乱筠谿
　　履道见和复答之十首
　　怪君岿如山诗句最竒峭此篇如缚湏为作陆云笑君驭秋风来破我残夏热方欣对榻眠遽作虎谿别曽约还康山披簑共春鉏东林缚我屋西崦置子庐百年驹过隙世事撚指间谁能脱秃防从我归故山公诗如渊明语直气益逺此篇犹可人幽趣更清婉佳人如美玉华裙似春莎百年被束缚奈此青山何所居逺城市已絶送迎烦頼有隔桥子时来过小轩静闻鬭牛犇闲数羣蚁过秋风拂庭槐枕书欲酣卧与君居相连长恨笑谈阻作诗歌追踪人笑学画虎思涩不自胜援笔真欲迷堪屋漏雨供此不尽谿
　　登控鲤亭望孤山
　　大江自吞空中流涌孤山欲取藏袖中归置几案间
　　因事
　　太平无事僧死时是今日逢缘不借中无间功不立
　　丛秀轩
　　幽轩如镜净峰好亸云鬟不用称丛秀为君名照山
　　次韵曽侯赠庵僧
　　野僧自是闲不复知闲味譬如庵中人不见庵外事
　　次韵履道雨霁见月二首
　　昨夜中庭树隂寒叶上稠今宵扫疎影写出十分秋雨洗诗魂健槐梢月色新遥知愁絶处对影只三人
　　次韵资钦提举二首
　　雅志在丘壑不甘丝竹围摩挲林下石忽忆钓鱼矶爽气诸峯晓闲心古井波小楼新得句清絶似隂何
　　和珣上人八首
　　生死镜中像非面亦非镜像既无起灭心岂纒垢浄不了号无明了知名真智如人因地倒而起亦因地木头与碌砖抛出无巧妙无实法于人即是我纲要句下无活路知渠见处偏君看珠走地不定始知圎万法如有功梦事应存体但知一月真宁许堕非是既了超四句自然絶百非电光石火上不许更追维毁誉不入念方知心已空魔宫并虎穴还与道场同问讯跛挈师汝今亦知有棒打不囬头乃尔能掣肘
　　六言絶句
　　夏日睡起歩至新丰亭观云庵墨妙与僧坐松下作五诗明日阿振试沐华矮牋请录之因序焉五月十六日大热亭上忽雨如翻盆枕书而寝乃觉日向夕隔墙荷气俱风而至卧见窓间逺峯防防可数为之诗曰
　　踈慵自分山翆矮墙不隔荷香睡美不知雨过觉来一有防凉
　　要阿振出门山已瞑而烟翆重重一抹万叠秀峯缺处日脚横度红碧相通余晖光芒倒射作虹霓色防风忽兴新秧翻浪如巻轻罗坐新丰亭流目而长吟读云庵老人戏墨为诗
　　壁上龙虵飞动坐中金玉鎗然起望防云生处一声相应残蝉
　　扶杖而东渡五位桥曲折而北松下逢道人贤公喜为之诗曰
　　贤也嵚嵌厯落轩然颐頬开张松下偶然相值立谈爱子清狂
　　乃相与濯足于落涧泉语笑不相闻扵是听其声于习观亭为之诗曰
　　卧听石间流水起寻洞口归云但愿一生如此闲防更复同君
　　须防月出叠石峰侧散坐于知隠桥以迟之余谓二子曰兹防也与存豁辈何逺所恨倔强嗟不及耳乃咏而归钟已絶而廊庑寂无声为之诗曰
　　月在留云峯上人行落涧声中归去殷牀钟歇满庭风露蒙蒙
　　登控鲤亭望孤山
　　水面防开笑靥山形故作横陈彭泽诗中圗画为君防出精神
　　悼山谷五首
　　苏黄一时顿有风流千载追还竟作联翩仙去要将休歇人间
　　人间识与不识为君折意消魂独入无声三昧同闻阿字法门
　　自顾面无四目何止心雄万夫和得灵源雅曲绣繻更绾流苏
　　须鬓沧浪梦幻江湖厌饫平生一旦便成千古壊桐弦索縦横
　　平昔驭风骑气如今夜雨荒欲动西州华屋空余南浦渔舟
　　李端叔自金陵如姑谿寄之五首
　　东坡坐中醉客让君翰墨风流为作羊昙折意莫年泪眼山丘
　　老去田园可乐秋来禾黍登场相见鸡豚社饮諠哗暧热谿堂
　　数叠夕阳秋巘雨余眼力衰时可是招要归思故应醖造新诗
　　月下一声风笛尊前万顷云涛玉堂他年圗画卧看今日渔舠
　　举世夸君笔语雾豹渠知一斑莫问人间非是且看醉里江山
　　戏呈师川驹父之阿牛三首
　　今代南州孺子要是万人之英安得际天汗漫着此海上长鲸
　　风鉴晴云霁月衣冠紫陌黄尘勿笑铎駞长卧起来便自过人
　　阿牛骨相似舅文章定能世家差胜宗武不韈犹作添丁画鵶
　　陈莹中居合浦余在湘山三首寄之
　　心在青牛城下身行白鹤泉西何日相逢一笑看君饱食蛤蜊
　　海门何啻千里行人替我生愁逺尔妄生分别阎浮等是一沤
　　闻道希夷处士今居诃梨仙村要看笔端三昧重谈医国法门
　　寄防中三首
　　屋角早梅开遍墙隂残雪消迟帘巻一场春梦窓含满眼新诗
　　文章风行水上嵗月舟藏壑中自怪顶明玉鉢人疑笔梦春红
　　舅相决予十【阙】尘埃羡子清闲孤坐定非禅病剃头犹有诗斑
　　送实上人还东林时余亦买舟东下四首
　　世事但堪眼见此生何殊梦防未倩青山掩骨且牵黄衲蒙头
　　有客恵然过我疎眉秀骨岩岩且复柔搓冻耳听君放意髙谈
　　説尽庐山胜处寂然相对无言东崦峯头月出依约如闻白猨
　　我已作成行计喜君亦有归期何日虎谿松下却説江海别时
　　余防钟山宿石佛峯下因上人自归宗来赠之六首
　　曽共故山寒食忽惊庐岳重阳想见洞庭橘柚累垂又出青黄
　　世议嗟嗟廹隘白头相视如新只有渊明似我逢人故面成亲
　　君住青鸾谿上我留石佛峯前捉手粲然一笑秋容【阙】更撑天
　　却度来时危径断崖落照孤烟分手更无可奈相看只有凄然
　　已是浮云身世更余一鉢生涯是处青山可老何妨乗兴为家
　　西风夜吹客梦霜清更入钟山且作跳鱼縦壑防看倦鸟知还
　　和人春日三首
　　氷缺涓涓嫩水栁涡剪剪柔风滓色尽情澄晓防丝放意垂空
　　暖压催花小雨晴宜到面和风莺舌管弦合调兰芽雪玉分丛
　　揽衣欲起还眠杜宇一声春晓家童走报新事山茶昨夜开了
　　山居四首
　　深谷清泉白石空斋棐几明窓饭罢一瓯春露梦成风雨翻江
　　链尽人间机巧却能随处安闲云深旧迷归路木落今见他山
　　读书不求甚觧偶尔防意欣然防笔疾书窓纸倚蒲却看罏烟
　　负日自然扪虱看山不觉成诗快暖啼禽归去受风林影参差
　　夏日三首
　　鸟啼不妨意寂日长但觉身闲扫地要延遗照掩扉推出青山
　　轩借谁家脩竹簟留满眼清秋手倦抛书枕卧一声殿角风瓯
　　掩巻髙眠客去望云乞食僧归秋近栁隂低痩年髙瘴髪能稀
　　和人夜坐三首
　　句好真堪供佛泉幽欣更同僧闲麈自横凉簟飞蚊故绕篝灯
　　行道疾扵转马坐禅危若蹲鸱皮能作地狱荷香觧破毗尼
　　忠子定应诗痩隆禅甘作书痴两客絶无消息千峯见我栖迟
　　即事三首
　　目诵自应引睡手谈聊复忘纷一曲青林门巷数声白鸟江村
　　茶味尚含春意鸠鸣怱觉村深扫地风能施手过门月觧论心
　　妙语欲浇舌夲故人怱到眉尖云薄茶烟索石浪寒竹色侵帘
　　用髙僧诗云沙泉带草堂纸帐巻空牀静是真消息吟非俗肺肠园林坐清影梅杏嚼红香谁住原西寺钟声送夕阳作八首
　　江素尘泥踈绕泉清昼夜澄明气入茅堂萧爽润滋草木鲜荣
　　松榻独安枕簟纸帏长隔埃尘辉映夜窓明月下藏梦蝶幽人
　　烦扰自兹深隠寂寞相与沉防淡泊既谐真性恬颐复顺生经
　　风月冥捜秀句诗家肺腑同期自古人间俗物此心虽死奚知
　　舍后树林深秀日中隂影繁浓宴坐时来有籁炎威欲入无従
　　杏实残笼金色杨梅烂染胭脂气味新鲜可口清甘喉舌多时
　　源坞似甘西畔精庐于此相隣迎接喜能忘我住山知是何人
　　林外鸣鸦零乱山头落日防红楼台逈然暝色谷幽已答疎钟
　　临清阁二首
　　冺泯下窥软碧洄洄怱作惊湍时看稚子对浴少陵诗眼长寒
　　邑势自然藏胜江空表里含秋夜棹近人明月襄阳应在渔舟
　　赠珠侍者二首
　　我是布毛侍者觧藏防虎锋机勘破诸方归去一藤深鎻烟霏
　　一等心华自照不烦春色湏开安用翻澜千偈却输枯木寒灰
　　诚上人试手逰方二首
　　随处千岩万壑一鉢云行鸟飞嵗月却还惊浪蒙头破衲同归
　　迹要风蝉蜕殻道愧泥龟六藏面上唾痕莫拭自然知见含香
　　拄杖寄子因二首
　　百节紫藤风骨得自泐潭石门不受云居勾络定知临济儿孙
　　作伴经逰已徧住山尚存典刑寄与毘耶作戏当场撺出惊人
　　分韵得风字
　　鸥寒争浴暮雨舟闲放縦江风一幅花光平逺谁藏觉范诗中
　　归九峯道中
　　四五叠峯深处归去开荒南畆是非不得扶犂春晓一蓑烟雨
　　赠诚上人四首
　　煴火扶持清境篝灯防破黄昏冻耳欣闻软语冷斋忽变春温
　　冲雪来寻觉范思时山説灵源此夕蒋陵二老画出韦郎五言
　　覔句初闻试手吐词果复惊人夜觉千岩昼永晓看万瓦生春
　　对书只圗遮眼题诗何必须编且看无情説法羣山雪尽苍然
　　书阿慈意消室
　　风过渊明卧处林间子厚来时睡起一杯春露壁间数句坡诗
　　愿监寺自长沙逰清修依元禅师兴发复入城余口占四首赠之
　　过江问大沩路失脚到小庐山惭愧没个虏子满堂都是乡关
　　自笑干陪奉汉人夸热肺肠僧饭了脱剥打睡椎门击撼不噟
　　秋来又入重城满腹憨腮惊人只欠一个布袋便是弥勒化身
　　闲里虽无白业笑中自有丹沙啜我同逰蓬岛个中枣大如
　　答庆上人三首
　　连日颠风断渡一畨花信催春残夜华鲸吼粥梦囬窓月窥人
　　米岭脊吞西岳筠谿尾挿漳江兴发扁舟寻子夜晴风掲蓬窓
　　雨后哦君佳句华气如川方増石出水生防渚云闲山露寒层
　　赠沩山湘书记二首
　　山学春愁眉黛水如含笑花香睡起慿髙凝睇浅红数笔残阳
　　住山心已老大看云情转虚闲东华软红縦好无因飞到窓间
　　偶书
　　屋破不至露寝食乏不至飡氊此身投老未死万事一切随缘
　　登洪崖桥与通端三首
　　行尽防重添秀雷犇响落晴空散坐煮茶为别云间一径防通
　　鸡声乱人语秀山色涴我衣裳洗尽人间热恼还君坐上清凉
　　同到洪崖桥上水光射着山寒为君更吐妙语乞与西山老端
　　湘山偶书
　　暖压催花小雨晴宜到面和风莺舌管弦合调兰芽雪玉分丛
　　和人二首
　　玉骨觧藏嵗月饥肤不受尘埃落笔惊鸿掠纸延僧春露浮杯
　　寂寥空山独夜萧条古木清秋风月谁家捣练江头何处钓舟


　　石门文字禅巻十四
　　钦定四库全书
　　石门文字禅巻十五　　宋　释觉范　撰
　　七言絶句
　　读古徳传八首
　　闲房古寺陈尊宿对石谈经生法师万壑松风一轩月冷斋清夜想丰姿
　　石门冢木团云雨偶爱车轮烟翆深火种刀耕期饱暖问心求法谩追寻
　　夜冢髑髅元是水客杯弓影竟非蛇个中无地容生灭笑把遗编篆缕斜
　　粪火但知黄独美银钩识紫泥新尚无心绪收寒涕岂有工夫问俗人
　　痩行清坐老垂垂栗色伽梨取次披岩壑形骸虽可画烟霞痼疾不须医
　　闲中不省嵗月改但见四山青又黄指客却随流水去笑渠世路未全防
　　车轮峯作碧螺旋不用招邀自满轩等是世间无用物故宜相对两防言
　　絶知名迹能妨道正恐师承亦累人问法沙弥莫饶舌百年逆旅要同尘
　　读法华五首
　　在宅覔车犹是欲出门露坐始无依载行一兽无名字但爱雪山香草肥
　　火宅縦横皆暗化城触处是光明子争狂走欲方炽寳所依然念不生
　　塔觧听经无两耳佛称全体有分身寳书读罢惊清昼叶叶花花縂是春
　　慈和自是山林服知见长凝宴寝香要与如来同止宿却须常拂法空牀
　　阿字义深当自读般舟行苦与谁行人言成辨湏三世我欲圎成在此生
　　赠诵法华僧
　　生存异梦传书镇骨冷青莲出瓦棺试看法华精进力两翁先已为开端
　　合妙斋二首
　　雨过东南月清亮意行深入碧萝层露眠不管牛羊践我是钟山无事僧
　　未饶拄杖挑山衲差胜袈裟裹草鞋吹面谷风冲虎过归来松雨撼空斋
　　读大智度论
　　眼不自见宁见物去来不见宁见今万物只今全体露镜里有空无路寻
　　注十明论
　　了知无性灭无明空慧须従戒定生频呼小玉元无意只要檀郎认得声
　　汾阳十智同真二首
　　十智同真面目全扵中一智是根源如今要见汾阳老劈破三作两邉
　　十智同真选佛科汾阳佛法夲无多爱心竭处寻真智面目分明防也麽
　　袁州闻东坡殁扵毗陵书精进寺壁三首
　　浊世肯留竟何意玉芙蓉出淤泥中谁谓秋来亦零落病收衰泪泣西风
　　姓名自可磨千古文字收藏付六丁唾雾珠消君勿笑梦囬比物镇长灵
　　才疎意广孔文举身健长贫白乐天一代风流今已矣三吴云水固悠然
　　无尽居士以峡州天宁见邀作此辞免六首
　　吹毛用了急须磨铁脊师兄舌太多祖佛命根俱截断笑中惊倒老维摩
　　维摩愿力元无尽重见真州宰辅身舌夲雷槌烹佛祖笔端和气活生民
　　四夷八蛮想风采灶妇乳儿知姓名寄语袖中调鼎手未容扶杖独经行
　　五达衢头梵刹新著书来唤住山人折松惯扫和云石披衲难随没马尘
　　亦欲便随流水出重惟我法付王臣囬看坐睡横眠处折脚铛儿觧笑人
　　龟毛索子衲僧寃阔角关西亦被穿小犊鼻头无覔处听渠露地且闲眠
　　初到善谿慧照庵寄张无尽五首
　　明月洲头一风暮云灭尽水吞空倚笻笑语无人问疑是西湖落梦中
　　山勒囬流作窟翆萝绾带结鸳鸾故应此境幽难画乞与庵僧自在看
　　形胜逈分千里逺地灵还受众峯朝従来庆泽流无尽异事先看继八萧
　　世辩不妨无骨舌好山难绊自由身従教折脚铛儿笑且欲南来识凤麟
　　公有自然台辅望与民同乐亦同忧我惭雅思非支遁亦伴东山烂熳防
　　无尽见和复次其韵五首
　　谩説毗耶问疾风主賔信手画虚空争如快活月洲老万事収藏一笑中
　　窓外云闲如去鹤门前山好似翔鸾此时更有疑情在试借疑情面目看
　　一丘一壑思迢迢莫把山林较市朝江上相逢两无语夕阳衰草暮萧萧
　　公是睡龙今缩首我如江月且分身人间一戏成何事冢外君看半卧麟
　　虽然无证复无修扑破虚空亦可忧欲识老厐端的处饭余摩腹且闲防
　　又次韵答之十首
　　金箆抉膜去重重露出当时晦昧空拨转上头关棙子莫教更堕有无中
　　晚来妙语逼人寒逸气翩翩栖凤鸾珍重平生造物手十分拈出与人看
　　拥衾睡美无人唤闲忆当年趂早朝今伴赤松聊卒嵗后来功业付曹萧
　　众生烦恼乱如尘共现如来智智身自笑露腮狂寳志识公天上石麒麟
　　楼阁不劳弹指入众魔相顾怱惊忧囬光却复思初友从此南询可罢防
　　此法従来妙莫穷何须痴坐学观空劈开结角罗纹处摄入圎伊三防中
　　法夲无差须拣择楚鸡元不是青鸾当机一镞三关破觌体分明箭后看
　　云林一坞正寥寥不把清闲负圣朝嵗晚追随真可画行人明日马萧萧
　　我亦従来彻骨贫谁知徧界不藏身住山鈯斧劳收取不是青源众兽麟
　　一笑相看万事休公无荣辱我无忧挂名入社非难事圎寂光中不厌防
　　孙侯见和复次韵五首
　　仙郎齿頬嚼松风吟处晴峦翆倚空佳句兴来浑不惜一时倾出锦囊中
　　我亦闻弦知雅曲松风声不类鸣鸾相逢意气须倾写一任旁人冷眼看
　　厯世兴亡皆可数升平不复似今朝野居兴味应无限小字明窓拔二萧
　　未展事功扶圣世幅巾林下且收身善谿广坐看谈笑骏气骎骎地上麟
　　我固浮云轻俗眼君真萱草可忘忧妇翁一室藏沙界兴发时来把臂防
　　再和答师复五首
　　爱君道骨有仙风人品浑如月在空清论不穷霏锯屑故应云梦吐胸中
　　牛渚笑中曽捉月道山归去亦乗鸾人间尚有余缘在又把尘编倒折看
　　吾道如山欲撼揺羣儿毁誉漫前朝冷看狂骂黄冠奕却笑辛酸合爪萧
　　有味新诗名不得正如仙爪为爬身此时风味无人防想见麻姑擗脯麟
　　八琼洞口桃花笑失却尘寰半世忧闻道客亭炊未熟坐看冻蚁梦中防
　　天觉以云庵画像见寄谢之
　　老师面目无寻处藏在毗耶文室中乞与山狂弟子背抛筋斗撒颠风
　　次天觉韵二首
　　欲振云庵出格风直教魔界化成空此邦已属张无尽二佛难同一化中
　　百千万亿恒沙佛正眼观来縂是空纵有毗耶方丈子为渠权置睫眉中
　　余尝问无尽居士曰往问悦公参素侍者有何言句无尽居士曰见悦説昔素问无为如何説悦拟开口素大笑悦当有省宣师为侍者余于丛林三见之矣政和元年又防于显忠寺且欲归江南作三偈送之
　　青山自在人情外白业空消土中嵗晚一帆江海去群飞争看刺天鸿
　　素公死后闲名在末后句如黄石书杀尽英雄人不见子房两眼似愁胡
　　无为两字如何説开口知君病转深试问旧时宣侍者不言不语笑吟吟
　　次韵鲁直寄灵源三首
　　一觥春色红鳞动数笔海山青玉开耳热浩歌无説处却将佳句写归来
　　已作闭门稀识面千金争购暮年书空余脩水连天碧白鸟时来炯自如
　　阅世竟为蜗角事不妨闲作虎头痴平生笔语难传处独许灵源大士知
　　了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之
　　十方刹海毫端具一念交参无别路妙明廓彻不依他当念无来亦无去
　　妙极防亦昧机须明句里电光飞眼开做梦圭峯老笑倒盐官百衲师
　　平生百事耳邉风尽听人嘲诈哑聋跌着起来还一笑何须半夜上孤峯
　　覻逻牛儿亦久如于今正好抚怜渠但能收放知时节咤咤常教旁屋庐
　　因法相逢一笑开俯看浮出过飞埃湘南岭外休分别圎寂光中共往来
　　根机饶我三干倍纯熟输君一百筹谁似梦中忧患里饭余要睡即齁齁
　　寄华严居士三首
　　仰惟陛下实英主铸印消印如沛公补天正頼女娲手万物吐气思春风
　　文章日月不能老忠义奸邪胆自磨公能一念了万法奈此功名未放何
　　谢公捉鼻知不免整顿乾坤民望深勿嗔秃头预世事我是同时支道林
　　莹中南归至衡阳作六首寄之
　　囬鴈峯前醉眼醒卧看波影蘸空青起来一笛春风晚万里无云月满汀
　　醉里南防亦偶然归来客舍梦初圎袖中沧海烦倾出要看毫端浪拍天
　　喧热婆罗大火聚无厌足王刀锯场闻道饱参俱透过来寻初友见清凉
　　争道头陀再应缘知南亩不陈鲜君看提起超情句马得幡竿尾指天
　　礼拜起来无伎俩拈花笑里有精神何如眼倦抛书睡一枕雷霆撼四隣
　　笑看痴蝇遭唾涴絶怜香象截流过归来儿女团圞坐嬴得心如古井波
　　李光祖自了翁法窟来访余扵钟山留十日方知鼻孔大头向下既行作六首送之
　　应思灵鹫多年别来作钟山十日留一句鹘仑难劈破风泉松月夜堂幽
　　南畆头陀施毒手北山道者起慈心觧扵粪扫堆头笑拾得茸穿穴鼻针
　　六根清净精进力二热消亡法供真舌夲青莲香不歇色身三昧现尘尘
　　分身可集呈真伪寳塔能言透死生佛眼尚难窥向背谩烦机巧并头争
　　一切女人皆障道十分厚味最伤生登牀未敢期穿屦见慢须防起现行
　　履稀痩处却知肥间物须防狱治之虎穴魔宫同止住寒灰枯木是男儿
　　寄石头志庵主
　　世途崄巇鼻先酸折脚铛寻穏处安谁见睡余闲振策松风吹耳夜涛寒
　　石头庵主居南岳仅三十年忽思还江南龙安作此寄之三首
　　厌看潇湘万顷山江南归去卧龙安只将一味无求法留与丛林作样看
　　龙安闻説好岩丛痩坐孤行两頬红剰得清闲无着处一时排遣笑吟中
　　閙中抛掷亦竒哉句里藏身活路开生铁心肝含笑面不虚参见作家来
　　闻志公化悼之三首
　　去年曽陟白云颠投老相逢亦偶然蝉蜕君今成贴叶春蚕我已作三眠
　　生死已将同夜旦闲眠行乐不相妨遥知此日龙安寺蛛网髙人梦蝶牀
　　捍裘未减春罏暖丈室偏宜道骨寒摆手便行呼不应闲名在世试除看
　　次韵超然洞山二首
　　洞山正似钟山坞慙愧新诗写得真欲唤定林闲相国要看清散岸纶巾
　　油然无定似云闲今在江南尽处山肤寸顾吾真可度竒峯如子未容攀
　　寄岳麓禅师三首
　　数笔湘山衰眼力一犁春雨隔清谈遥知穏靠蒲团处碧篆香消柏子庵
　　饱参衲子一千指古格丛林二十年想见升堂提祖令道容水雪照人天
　　湘南道价独惊群知是黄龙的骨孙夲色住山何所有白鸥春水自当门
　　示禅者
　　能囬箭锋射自己方肯竿头进歩行道得未生前一句始信虚空觧讲经
　　书太平庵
　　兴工愿力经营地楼阁咄嗟金碧开满院青春人不管一庭苍藓客闲来
　　余将经行他山徳庄自邑中驰书作诗见留是夕胡彦通亦防二君手谈达旦不寐明日霜重共读蔡徳符兄弟所寄诗有懐其人五首
　　蹇驴寻我亦乗兴秋泼空山烟翆时脱帽不知谁主客一灯相对夜弹棊
　　风径霜清拾堕薪野炊童子觧经营翛然放着秋窓晚篱落凄清屋角晴
　　精麤一饱随缘去林壑诸方到处乡去住了知无可拣谩烦辞锦照人光
　　防舍潜夫十年旧防茶时复坐僧氊爱将夷甫雌黄口觧説定林文字禅
　　蔡家兄弟好儿郎骨秀同熏知见香好在緑杨隄上路幅巾来往自相羊
　　上李大卿三首
　　临济三劈不开近来金鏁转生苔喜公袖手通闗棙同在灵山见佛来
　　与人实法土难消道火何曽口被烧抛出秦时轹鑚突圝如斗两头揺
　　不犯锋芒平正偏分明有语是无言寻思絶处一句好咬破方知百味全
　　与韩子苍六首
　　虽赴来机少异之箭锋相直出思惟讷庵言下瞠双目孔子原来是仲尼
　　从来未悟不曽迷一见庵僧更不疑脱体现前无軃避鼻头向下少人知
　　盘珠走处无留影百计推寻摸意根酬汝欲心颠倒见哆啝元不是无言
　　但识纲宗无实法为君拈却眼中尘鸳鸯绣出従教看莫把金针度与人
　　收得讷庵末后句罗敷种性觉风流海坛马子似驴大失晓山童不裹头
　　百年应尽便应尽坐脱立亡夸小儿酪出乳中无别法死时何苦欲先知
　　寄道乡居士三首
　　知有道乡何处是个中归路滑于苔万机罢后见城郭一念不生金鏁开
　　抽身世路﨑岖处掣肘功名逼逐人勿谓老来无伎俩絶踪迹处觧藏身
　　丹霞未见厐居士已有言词满四方何似他时亲识面未劳语黙强遮藏
　　谒凖禅师塔
　　同条生不同条死觌露全机谁后先一句鹘仑难劈破一时乞与子孙传
　　两僧相继而化有感二首
　　丛席凋零空敛眉争锋唇吻鬭轻肥叹无老宿提纲要时有亾僧为发机
　　賔朋鸳鹭门如市声价灵延一世惊只有片时人看好死生觧替人行
　　次韵谊叟
　　择乳鵞王非鸭类影鞭良马夲龙媒正中妙叶无人防句里空惊法眼开
　　雪后寄荷塘幻住庵盲僧四首
　　灵光寂照神通藏意地经营幻住庵已喜眼根今现证何妨要耳作同参
　　表里洞然无量相晦明无计掩藏伊庵中但见人孤坐门外从教事不知
　　荷塘寺后千竿玉折脚铛中五合陈静里笑看垂钓者夜深方见把针人
　　檐日未通孤坐暖雪云都放九峯青空堦夜滴闻铃响卧学荷塘耳诵经
　　送觉上人之洞山二首
　　正中妙叶讳当头洞水従教向逆流唱起新丰旧时曲要看跃浪鬭泥牛
　　八角通红铁弹丸衲僧未嚼齿先酸笑中抛掷寻常事石火敲时着眼看
　　谢保福寄蜜
　　蜜脾新满割山房都是诸花知见香味絶中邉深为有待将无舌为君尝
　　太平有老僧顷见大本禅师掩门久不出乃书其壁
　　跛脚阿师六世孙毗陵古寺独闗门也知祖是陈尊宿平昔髙风宛尚存
　　宿慈祥室
　　行智慧心名觧脱絶荆棘地号慈祥烟消火冷诸缘尽憎爱化为平等光
　　抚州北景徳寺不见古画第五尊罗汉
　　十八声闻觧倒根少丛林汉乱山门知他何处攞斋去不见堂中第五尊
　　留题觉轩
　　自笑忍饥空画饼谁期击竹防全身休夸魏药能起死须信金尘觧翳人
　　大风雪中廸吉老寻余钟山二首
　　风声巻地犇万马雪花连空若推下道人轩渠何所来笑里丹砂不知价
　　万事信缘安乐法一身随分实头禅不知影草声前句何似和衣粥后眠
　　背尘轩
　　思虑不及犹为物分别未忘都是梦阿难树见竟难分曹谿风幡元不动
　　次韵廓然送瑫上人
　　营办胜缘真戏事临平此偈亦逢场妙无影迹如龙句应笑痴人戽夜塘
　　防南禅
　　智光广大精进力化作人间释梵宫我亦生涯无一鉢伴公他日听楼钟
　　十生观音生辰烧香偈示智俱
　　十世为僧生复死今朝生死不相干从来被眼常遮盖不信如今借汝看
　　题自肯庵
　　诸方説禅炙手热此庵黙坐如氷冷美食不中饱人飱他人不肯我自肯
　　与朱世英夜论沙香严云庵宗防三首
　　子母俱防脱体看纎毫才动被渠瞒若非防亚顶门眼辨红罏防雪寒
　　言下百骸俱脱尽更无一法覆藏伊亡僧对面分明看却是禅和眼搭痴
　　睡美春来常失晓日髙衾暖懒翻身戏将古寺闲房趣夸与閙中无事人
　　立上人北逰五顶南还画文殊云间之相余政和年秋逰翆岩立持以展洪崖桥上时山云廓清万峯劔立谿转雷惊行人悚动忽瞻瑞相如见扵岱岳时余闻文殊为根本智智无不立岂独现扵五顶耶
　　稽首一切智成就譬如一月落万水乃知洪崖桥上看不离文殊一月体
　　题永安居士轩壁
　　谩説难酬彼工人上人言语未全真世间所有皆虚幻何独芭蕉可喻身
　　出山寄诠上人
　　孤笻冐雨出山去应与道人増笑声永愧萧萧碧岩下衲衣清散自经行
　　送一万囬
　　当年随我出西州到处云山共胜防料秦淮烟雨里倚笻看子上孤舟
　　道逢南岳太上人防京师戏赠其行
　　野外相逢一笑新十年峯顶卧云人却将南楚登山脚去踏东华没马尘
　　僧从事文字禅三首
　　中郎书异为忠孝右辖诗清付水云林下一灯长到晓此生真复是知闻
　　一麟众角失精彩尺璧千崖发耿光借面北人无四目独余方寸是慈祥
　　三多授子文章法壊衲酬吾老大心帘卷暮凉烟翆重一声云斧觉山深
　　金陵狱中谢人恵茶
　　寳公关鏁寻常事谂老家风气味长十载故人情外意一杯今日雨前香
　　随与珉秀七八衲子为办寒具
　　幽人十月犹絺绤万瓦霜清木叶号頼有西隣念衰冷夜窓丛手办衣袍
　　寄道夫三首
　　卧诵故交风雨散忽惊时序嵗时同遥知吏散无余事只有花枝绕郭红
　　石渠天禄略上口长啸簿书欺得人龙巻大身藏一髪儿曹聊尔与相亲
　　昭黙老禅最髙遁孤风闻説不容攀烦君倒用彭泽印折简招之应出山
　　防广南因上人
　　我昔南防跨海还梦中常忆海邉山匡庐忽见山中客果笑人间是梦间
　　超然在东华作此招之
　　芒鞋踏破成何事坐榻尘埋只汗顔斋鉢生涯唯涧饮结茅终待老钟山
　　时余适金陵定居定林超然将南归従余防以为诗防也复次其韵
　　袖手对君増白业照溪嗟我减朱顔遥知嵗晚归心急不为江南卧看山
　　圎上人觅诗
　　平生百态不挂眼倚杖看云慵觧包湘水丛林多古格何妨一鉢穏安巢
　　至邵州示胡强仲三首
　　平生厌饫水云间老境优防剰得闲逺谪瘴乡君勿叹天教更看海南山
　　情缘不断自消灭浮念欲生无起因多谢链磨金出鑛敢辞枷鏁梦中身
　　卢能岭上容君看弥勒楼前借汝观成佛防途当举足不须平地致艰难
　　书资国寺壁
　　行藏独许青山见议论犹容乱石闻勿谓衲盲贫胜我谿分明月谷量云
　　送圎监寺持鉢之邵阳
　　丛林职似惊羣雁供给情如反哺乌梅蘂犯寒持鉢去山茶出屋得归无
　　赠钦上人
　　嫩日柔风春恰晓花光醉人浓可皛到山不必问老师春色为侬都説了
　　与法防禅者
　　手抄禅林僧寳传暗诵石门文字禅拣得湘西好三角春风归去弄云泉
　　示观上人
　　观公短小精悍色试手来参五味禅挂起北窓都防取湘江云水自连天
　　在百丈寄灵源禅师二首
　　暗中树影平生意水底鱼踪病后机想见道容无住着倚藤闲看暮云归
　　平昔追随骨海心暮年粥饭并丛林朅来万事撩人笑此去青山为我深
　　次韵兀翁
　　渔人寄语兀翁道出没烟波各有由死见镬汤如攧浪爱鱼心在未甘休
　　次韵空印逰山九首
　　法真有子是弥天出南屏共一源鲁钝经旬陪夜语浪持短绠汲深渊
　　危径空一线防防人举足已先疲大圎光透难遮掩不学龙牙眼似眉
　　腾腾兀兀地行仙依约曽参蚬子禅古庙纸钱堆里睡从教嵗月自推迁
　　万层翆巘玉崔嵬独自凭阑日防囬知有芙蓉更深秀振笻何幸获追陪
　　凝伫残阳眼力防孤云偶伴野僧归形容万古沩山色正頼晴岚与夕晖
　　蟠龙不许在层渊一句全提頼发宣惭愧儿孙家法在未施声色透重
　　寳塔当烦妙语传要令此地福人天个中已有全身见何用分身徧大千
　　未言酬倡多佳句半月防山亦自贤我亦生涯无窖子愿陪香火饯余年
　　大沩愿力有谁同贯日精神吐白虹我酌轼公泉叹息此源有尽水无穷
　　宗上人求偈之江南
　　川舌一従尝虏馔山衣三载湿湘云挑包又过江南去鶗鴂遥知半路闻
　　送范上人乞食
　　众魔不敌精进力万行难过平等心持鉢莫辞穿聚落道人随处是丛林
　　济上人求偈二首
　　圎通捶碎牢闗后古镜发光金石开穏坐龙安今七日从教山路滑于苔
　　李珣骨已成垄仲逊身犹占水云扶策南来山满眼实头乡话与谁论
　　芭蕉
　　凤尾争髙照映人玉芽明防出埃尘也知欲救众生病共现如来智智身
　　次韵无诤见懐三首
　　韵倾痩字试乌丝苦语偏多别后思青巘君能容易去白鸥愧我负幽期
　　数篙云碧巻晴空无数岩花落醉红满袖东风疎雨后却欣春露一瓯同
　　老眼慵看读过书十年心迹更谁扵青松我欲追三径白髪谁令继二疏
　　三月二十日梦人持猕猴见赠乞诗口占
　　长臂幽姿要性灵写经欣得尔添瓶不须睡着惺惺着窓外闻人唤便应
　　三月二十三日心禅饷余新麪白蜜作二首
　　三月东荘新麦熟碾迟罗细玉尘香要看十字开笼饼寄与庵头老俨尝
　　老俨年来百不忺最嫌苦淡不嫌甜蜜中有味中边絶莫笑山居世味添
　　与谦知藏二首
　　老烂丛林四十年平生跛挈但随缘未言亲见云居老只识归言亦自贤
　　诸方法席慵擡眼懒墯成羣妒忌深此老把茅如覆顶却能努力捍丛林
　　木上人久防归宗赠之二首
　　熏烝闻见有源流诗学寒谿老比勿讶谈禅太文彩从来虎穴不生彪
　　携诗过我亦翛然百孔寒光壊衲穿日与庐山对酬酢故应妙语嚼芳鲜
　　防跫然亭
　　道火何曽烧着口问透法身藏北斗当时我若见云门一杖打杀乞与狗
　　临济大师生辰
　　靖康二年四月十眼见耳闻信不及三三要都掲开露出法身赤吉力
　　潇湘八景
　　山市晴岚
　　朝霞散绮仗天容无际山岚分外浓风土萧条人迹静林蹊花木自鲜秾
　　洞庭秋色
　　秋霁湖平彻底清沧浪隠映曜光轮寒光炯炯为谁好倚岸凭栏兴最清
　　江天暮雪
　　长空暝色黯隂云六出飘花堕水濵万境沈沈天籁息溪翁忍冻独垂纶
　　潇湘夜雨
　　岳麓甍檐苍莽中萧萧江雨打船篷一声长笛人何去篛笠簑衣宿苇丛
　　渔村落照
　　目断青帘在水湄临风漠漠映斜晖渔郎笑傲芦花里乗兴囬家何处归
　　逺浦归帆
　　水国烟光映夕晖谁家髣髴片帆归翩翩鸥鹭西风急凝盻沧洲眼力防
　　烟寺晚钟
　　轻烟罩暮上黄昏殷殷疎钟度逺村略彴横溪人迹静幡竿缥缈挿山根
　　平沙落鴈
　　寂寞蒹葭乱晚风江波潋灔浸秋空横斜倦翼归何处一防渔灯杳霭中


　　石门文字禅巻十五
　　钦定四库全书
　　石门文字禅卷十六　　宋　释觉范　撰
　　七言絶句
　　春词五首
　　映门杨栁未全遮才有柔条自在斜不信春寒犹有雪误惊飘舞作飞花
　　春到梅梢雪未知横斜初见过墙枝暗香愁絶无人问一再风前月上时
　　昨夜江村雨一犂白沙江路晓无泥戏波拍拍凫雏暖掠岸翩翩燕子低
　　晓霁晴湖已拍桥桥邉春色觧相撩分踈积雨饶鸎舌拘束东风倩栁条
　　郊原雨歇看春耕茧栗能駞稚子行青杏欲尝先齿软海棠开徧恰新晴
　　春日作
　　山前山后花半红桥头桥尾栁揺空流莺枝上未成语始啭一声来去风
　　残梅
　　残香和雪隔帘栊只待江头一笛风今夜囬廊无限意小庭疎影月朦朦
　　次韵通眀叟晚春二十七首
　　琴筑春流涨浅滩圎吭幽鸟语林端纎蒲水荇空凄寂背立东风整钓竿
　　緑徧西园春正残青梅小摘嗅仍看单衣初试殊清爽更爱凉风掠面寒
　　落花片片怨春隂雾雨堪更作霖小院晚春犹惜扫欲穿凖拟倩金针
　　散衣行处雨初凉庭院谁家栁暗墙倚杖南轩看修竹快人觧箨玉苍苍
　　居近幽林复碧江水光林翆到西窓鹧鸪啼竹声相应鸂眠沙只一双
　　落英寂寂草离离天气清和得所宜头面惺愡快清晓可人惟有海棠枝
　　枝上啼禽毛羽光商量宻叶恰能藏路旁垂栁隂堪歇墙外樱桃小可尝
　　题诗径欲挽春还噪吻吟窓秃笔端寂寞却怜当槛竹嫩黄新嫋出林竿
　　昼永呼童挂北轩青山无数卧披看独怜杜宇啼声晚催发芭蕉战莫寒
　　桃李无言暗浅深晓云惭愧不成霖化工胜却耶谿女绣徧园林不犯针
　　去嵗春防爱野棠今年还复出东墙行思往事心犹在却照清溪鬓已苍
　　睡魔昼永不能防一梦春晴赏北窓只有敲门漫谿叟也嫌疎懒世无双
　　山桃喷火栁垂丝野店溪桥处处宜我作春防亦清散榆钱聊挂痩藤枝
　　困人天气渇思浆喜有人家宻竹藏稚子不知僧不饮压糟醇酽劝人尝
　　春心百种竟衰残幽事侵寻尚数端清晚闲题记新竹粉衣香滑一竿竿
　　清晨花下露团团飞鸟行吟仰面看杰句天资人不及勿嗔岛痩与郊寒
　　压枝万朶浓如绣初歇连绵十日霖穿蘂蝶须轻似线刺香蜂尾快于针
　　倦行放步卧垂杨谁打秋千笑隔墙风物恼人情不浅归来山色更青苍
　　夜凉静话欣同榻春晚分题喜共窓觧笑疎狂才莫敌诗禅美誉旧传双
　　红梅真是醉吴姬浴罢偎风事事宜吟次纷纷落红雨小禽飞去动危枝
　　従防法侣意何长况更深云僻处藏共喜春山有新事小窓晴试露芽尝
　　南来还复见春残厯乱愁人恰万端贾谊少年能肆茟太公垂白始投竿
　　杨花满院掩深闗半折文书偃卧看幽鸟等闲囬睡眼暖风时复破春寒
　　春寒痩骨病难禁多谢新晴霁晚霖自补衲衣矮窓下黄鹂声好屡停针
　　剧笑自知跻奥室好诗安敢望门墙饶君丽句春难敌输我朱顔鬓未苍
　　深院无人得散衣海棠经雨更相宜若为化作翩翩蝶绕此扶疎竹外枝
　　清絶新诗写硬黄着籖端为宻收藏自惊短拙知何限爱子髙才见未尝
　　海棠
　　酒入香腮笑未知小妆初罢醉儿痴一枝栁外墙头见胜却千丛着雨时
　　和余庆长老春十首
　　野梅官栁不胜春妒面愁睂各鬬新欲作清诗成痩坐生憎白雨觧催人
　　叶欲蔵禽花没腰春愁叠叠觉难消碧云新月谁梳鬓翠浪柔风自织绡
　　鳬鸥水暖聚圎沙带雨春湖脉脉斜翆线受风遮径栁燕脂含雨隔篱花
　　叶云谁剪芘花身花厎何人笑语频应是流莺诉心事窥墙欲见恨无因
　　一盏露芽袪睡思半帘踈雨作愁媒似闻池馆花如海杖策当为得得来
　　嫩寒清晓欲留春睡足山中乐事新珠玉等闲无胫至风流全付茂陵人
　　栁如西子舞时腰飞絮初狂雪未消多谢余郎造化手觧拈春色写鲛绡
　　雨过清流走白沙隔篱红杏一枝斜可堪风日浓于酒更爱君诗丽似花
　　旧防新事两关身花下清晨吉频野歩寻梅曽共乐夜诗聨鼎愿相因
　　人笑才髙真祸本自惊诗好是穷媒贪看百尺逰丝转忽见双飞乳燕来
　　逰西湖北山二首
　　幽草青青绕竹扉雨余人在杏园西无端黄鸟惊春梦正向绿萝深处啼
　　春园南北笋过墙墙下离离草更香啼鸟野花无问处苍山牢落下残阳
　　次韵超然春日湘上二首
　　暮年身世极南邉病眼愁看北客船忆着金明池上路寳津晴瓦隔霏烟
　　年少无愁事业新小诗写得楚江春已知字字愈头痛可是骎骎觧逼人
　　春晚二首
　　方见栁条堪结纽忽惊梅叶觧藏禽春归掣肘径不住院落残红一寸深
　　闲愁一寸在垂杨逰丝百尺拖清晓榆钱满地赎春归山茶昨夜都开了
　　长春花
　　人间花亦有仙骨夘酒发妆呼不醒醉里那知更嵗月韵髙班草卧空庭
　　上已
　　桃花落尽栁隂成寒食风光小雨晴半掩寳书凭几坐满庭芳草为谁生
　　题黄山壁
　　夜雨晓晴春盎盎绿愁红醉思迢迢独存滋味无人防笑看柔风拂栁条
　　初夏四首
　　嘒嘒新蝉绿叶遮一声临晚到山家未应春色全归去犹有芳丛刺史花
　　野水稻苗青拂岸柘冈麦穂熟分岐前村父老胥欢甚笑指桥邉露酒旗
　　院落寥寥日正长小梅初熟亚枝黄午窓书引昏昏思角簟宜开旧竹牀
　　流莺声老绿杨中栏槛萧疎堕晚红二十四畨花信重园林又觉转熏风
　　南轩
　　南轩日静小帘开百舌无端唤梦囬莫为杨花不相识随风还觧过墙来
　　次韵方夏日五首时渠在禹谿余乃居福严
　　残书半折立风檐欲歩还慵睡未忺忽忆故人谈笑处擘莲尝芡御炎炎
　　声华籍甚淛东西胸次玲珑絶坎蹊料南来遭白眼强顔腰作偃松低
　　山县萧条早放衙莲塘无主自开花三义路口炊烟起白瓦青旗一两家
　　水阁风防快葛衣沙村返照淡余晖数声楚些无情思不似吴中缓缓归
　　我忆西湖山水清君诗説尽欲归情何时京口同烟艇柔橹咿哑短作程
　　尝卢橘
　　皮似柿椑髪易剥核如龙眼味芳鲜满的砾如金弹丛手分尝忆去年
　　新竹
　　琅玕数夲倚墙隂新笋均条忽作林昨夜小轩添得境却烦佳月碎筛金
　　秋晚三首
　　藜杖晚经桑柘坞园林秋尽露人家破篱犬吠柴门掩寒犊自归山日斜
　　碧云红树晚相间伫立不堪防子情划破秋空一行鴈断肠南去两三声
　　紫梨红枣八九树竹屋柴门三四家机杼声迟秋日晚绕篱寒菊自开花
　　雪中山茶
　　绿罗架上破红裙占得春多独有君料晓来犹带雪素衣丹顶鹤成羣
　　谢妙髙恵墨梅
　　雾雨黄昏眼力衰隔烟初见犯寒枝径烦南岳道人手画出西湖处士诗
　　妙髙梅花
　　戏折寒梅画里传便知香爨揽佳眠爱吾花木逡廵有干笑春风入暮年
　　琛上人所蓄妙髙墨戏三首【并序】
　　淮上琛上人袖妙髙老墨戏三本来阅此不自知身在逆旅也妙髙得意懒笔而琛公能蓄之琛之好尚盖度越吾辈数十等也为作三首结林间无尘之縁
　　年年长恨春归速脱手背人收拾难料髙人笔端妙一枝留得雾中看
　　脩叶閙花増秀色为谁幽径撒秋香还如此老行藏处不为无人亦自芳
　　一幅湘山千里色碧天如水盖秋寛磨钱作镜时一照乞与禅斋坐卧看
　　次韵翁教授见寄
　　仙郎落茟敏惊鸿文字追囬两汉风脱腕旧闻供十吏探懐行看取三公
　　梦中作
　　无頼春风试怒号共乗一叶傲惊涛不知两岸人皆愕但觉中流笑语髙
　　纪梦
　　玉纎金钏隔窓纱醉整残糚满镜花撼地跳珠千丈白骨飞宁复用毛车
　　过小院僧窓有假山絶妙作庐山势书此
　　庐阜归心久未降梦魂时复渡湓江忽惊古寺秋庭上翆蹙烟峦对矮窓
　　次韵五首
　　成破须防知世相雨云翻覆见交情何时一叶春湖阔塞管横风夜月清
　　正尔思山想归路偶行看雪立阶除忽惊昼永轩窓逈推抵清寒拥燎罏
　　懐中但自除衣垢面上从教有唾痕负日风檐成坐睡梦随鸥鹭落江村
　　莓苔徧地榆钱满院落无人栁絮飞信手翻书香篆冷夕光山翆上窓扉
　　措置已落古人后猛省令人愧衲裙庐山好处轩窓在留眼归看五老云
　　次韵巽中见寄四首
　　君才俊却海东青鼻笑生华茟有灵寄我小诗足风味展开如对镜中形
　　卧念髙人最起予时时想见秀眉疎石门自古无佳句寄语云山莫放渠
　　停蓄幽懐万顷波一倾要及少年时正当清啸寻君去已办登山绿玉枝
　　别后梦归关不住得归车已走先锋催诗疥子捞春瓮有味难言却皱容
　　谢人恵芦雁圗
　　道林烟雨久不到忽见橘州芦雁行笑里茟端三昧力坐中移我过潇湘
　　湓江宿舟中
　　琵琶亭下孤舟宿夜静风清水四围蝴蝶梦中江月白芦花鸣钓船归
　　过芜湖晚望
　　尽日舟中情思疲晚来何处最幽竒沙鸥数只妆江面云带两条山画眉
　　东流阻风
　　秋叶丛邉风索索迎賔亭下水弥弥蓼花深处老渔父更把牀头羌笛吹
　　次韵孙先辈见寄二首
　　从来佳句出寒饿太白飘零子美穷箸下万钱如有意作诗遣兴不须工
　　长欲探懐取卿相对人信口比伊周安知投老空拳在句法不医双鬓秋
　　过湘江题慈云寺壁
　　慈云寺在古城隈月阁风轩照水开独倚阑干秋雨后青山相逐渡江来
　　再逰读旧题
　　渡头路入白云隈断岸柴门窈窕开忽忆去年曽过此拂尘闲看旧题来
　　晚归福严寺
　　浅抹浓堆翆却烟老松无数更苍然石梯又入千峯去时见楼台夕照邉
　　次韵亭上人长沙雪中懐古二首
　　楚国楼台凌九霄软风行复弄柔条当年弦管今何处飞雪满空如舞腰
　　数峯江上晓不见指防先烦楖标条却望苍崕寻折榦偃松梢重压龙腰
　　书白水寺壁
　　寒岩花木鬭迎春古寺修筠战雨声负日晴轩成坐睡朦胧何处鹧鸪鸣
　　过长马市
　　长马人家古道旁秋来禾黍已登场池塘水落菱蒲冷篱落霜晴橘柚黄
　　书湛然亭
　　家在匡庐叠翠层云开彷佛见防棱褰衣欲上千岩去隔岸扁舟唤不应
　　次韵张敏叔画桃梅二首
　　要看红雨滴残春作阵惊飞乱蝶群好在一枝长不死谩烦诗笔扫烟云
　　玉骨氷姿过眼空却烦摹刻倩诗工暗香错莫知谁写多谢黄昏一阵风
　　送觉先归大梁二首
　　残秋千里防梁去破浪扁舟别我来对坐无言看山月一庭松雨在莓苔
　　闲人忙事莫参差各梦同牀暗发嗟相值一懽难把玩摩头输子看京华
　　题贲逺书房
　　轩上仙郎面如玉槛前修竹翆于葱壁开他日春眠足应对同僚话故丛
　　李商老自山北道中作诗见寄次韵
　　蹇驴醉頬兀红酣眼艶秋波望翆岚长向诗中见风度爱君茟力似黔南
　　初至崖州吃荔枝
　　口腹平生厌事治上林珍果亦尝之天公见我流涎甚遣向崖州吃荔枝
　　至海昏三首
　　前身定是赤头璨风防自欹麻苎衣久客琼崖看诗律袖中藏得海山归
　　我老又穷交旧絶姓名面目畏知闻飱痂是病竟不悟裹饭相従独有君
　　天公无计奈此老时复致之拴索间寄语故人休念我幸因王事得防山
　　次韵壁间蒋侯诗
　　轩前丛玉是谁种笑里风姿件件宜耐久节髙真不屈此情惟有雪霜知
　　逰石台寺
　　嵗晏身心无一事江山信美又吾乡去年今日黄河北夜趂眀驼上太行
　　永固登小阁
　　老僧乞食城郭去小阁无人独自登急雨忽来添瞑色诸峯领畧露寒层
　　防性之山中二首
　　秋来林下偶相寻松雨风泉一径深小立听君临水语十分知我住山心
　　江山千里笑谈中暖热寒泉出伏龙却看秋容能拂掠夕阳无语敛眉峯
　　守道太尉醉乡
　　懽伯平生数往还个中城郭未尝关暮归健倒三四五慿仗酪奴扶玉山
　　世眀九客同登滕王阁索诗口占
　　西山出云青未了九客凭栏一笑时秋天便是一张纸写取江南觉范诗
　　赠胡子显八首
　　小县风光秀句传太平无象宰君贤虽非社日长闻鼓不是炊时亦有烟
　　作官要自有家法童稚熏蒸饱见闻堆案文书谈笑了先将勤政报君恩
　　去年苛政如狼虎盗贼縦横民散居料春来见天日抱孙门巷买犂鉏
　　社饮扶携春日和柘冈麦垄竟相过不因旧嵗追胥苦安得春来喜气多
　　无数花红霞委地防重云碧幕摊空遥知客退西园里尽落登临语笑中
　　庭讼凋残道气増早衙清磬夜香灯吏人莫作官人看我是南州有髪僧
　　防晴雨过秧针出花信风来麦浪寒想见丰登民讼少长官行折道书看
　　烟鬟散乱犹梳月谷口含胡欲吐云山寺闭门春睡足可怜凭槛不同君
　　何忠孺出芝草三夲皆黄色指其小者曰昔登第时产此今重华为作此
　　家山又产灵芝瑞天独扵君着意深层秀已成重葢兆色黄更类笏头金
　　古鼎
　　器分三足真神物具体而防有防哉我识地灵先献瑞知公才业足盐梅
　　舟行书所见
　　剰水残山惨淡间白鸥无事小舟闲个中着我添圗画便似华亭落照湾
　　东坡羮
　　分外浓甘黄竹笋自然防苦紫藤心东坡铛内相容摄乞与馋禅掉舌寻
　　宿芙蓉峯书方丈壁三首
　　二十六窝猨臂上夜晴引手酌星河忽惊此地羊肠险世路羊肠崄更多
　　赤髭病客烟瘴面漆瞳道人氷雪容俯槛夜残看落月不知脚下有千峯
　　人间热恼不到处一室篝灯到晓眀枕臂聊为吉祥卧雪猨声与梦俱清
　　过寳应访达川不遇书其壁
　　屋老僧残湘水濵丛林气象傲比隣莫嫌川客贫彻骨满院青春不借人
　　次韵曽侯分春亭
　　杖藜庭下花如海红浪颠风急雨时分得春归无着处都将裁刻入新诗
　　次韵晚起
　　春眠失晓殊可喜红日曈昽闻唤起平生嚼防观世间一觉梦乡如此矣
　　次韵春风
　　吹鬓风俱小雨来残红扫尽露苍苔稻畦绿锦无邉幅更欲烦君为剪裁
　　次韵题葆光庵
　　一庵万事不挂眼孤坐枵然龟六藏漆园摸索太饶舌强为立名为葆光
　　次韵棊堂
　　画防丛中小寝惊日长闲试道衣轻含风广厦过防雨賔从时闻下子声
　　次韵西楼
　　万古湘江绕故城水光夕照动檐楹行人仰看春风软吹落凭栏笑语声
　　三月登湘隂景醇湖山堂时江涨而雨未止
　　烟雨溟蒙暗小窓湖山堂下水连江已欣一叶浮千顷更爱飞来白鸟双
　　又登邓氏平逺楼纵望见小庐山作
　　倚栏天际数归帆春在沧州数笔间我与小楼俱是画雨中犹复见庐山
　　意行入古寺见邓生之富以谷量牛马寺旧借余赋诗
　　清明雨过快晴天古寺寻春亦偶然浓笑春风穷似我也将栁絮当榆钱
　　南岳防禅师往京口省枯木老禅过余湘上夜语及前诗三絶要谒梦蝶老居士不觉有懐其人
　　若逢梦蝶庵中老为道归期压旧年肯施独龙冈畔地大胜小岭买山钱
　　防师胡卢而笑曰独无语以饯我乎因赋此
　　倦卧耆阇峯顶云呼船闲立楚江濆爱师任运如湘月影入千江体不分
　　赠觉成上人
　　云泉措置万事外须髪凋零伸欠中想见龙城山下路一川秋色稻花风
　　送向禅者省亲约三月时复来
　　小雨初晴上元过湘江水生圗画开江南今日且归去杜宇啼时还复来
　　次韵惠梅禅师见寄秋日四首
　　客情容易到双眉干没晴湘夜月晖风露满庭人未寝飞萤故入小帘帏
　　长廊广殿午风清禅倦何妨曳履行欢喜闲中有竒事镊髭空对纸窓眀
　　兑髙山水目清晖雨勒孤云放縦飞多谢炎凉摧溽暑更阑静极忽僧归
　　饱霜毛頴泛松煤窓底鱼牋自在开琢得小诗清似玉歩笻时绕紫莓苔
　　补东坡遗真姜唐佐秀才饮书其扇
　　此生身世两茫茫醉里因君到故乡沧海何曽断地脉白袍从此破天荒
　　次韵萧子植承务四首
　　别后时时想见之朅来吐语便能竒夕阳寒带殊山雨写出萧郎醉里诗
　　万钟我欲觧带食双璧従来赐立谈君视新丰独杯客不因州县着来簮
　　锦堂闻有传夫子马鬛仓官卧夕烟未展玉堂挥翰手却来从我防云泉
　　秀句端如我晚年白髭画出石门禅未论翰墨惊流辈只识萧郎亦自贤
　　英上人手录冷斋为示戏书其尾
　　五鼎八珍非我事曲眉清倡乞人争一帙冷斋夜深话青灯相对听秋声
　　入九峯道中
　　挿身在俗热恼处留眼看山寒翆中修径扫除知有寺忽惊窓户湿青红
　　读和靖西湖诗戏书巻尾
　　长爱东坡眼不枯觧将西子比西湖先生诗妙真如画为作春寒出浴圗
　　与超然至谷山寻崇禅师遗踪
　　行尽湘西十里松到门却立数诸峯崇公事迹无寻处庭下春泥见虎踪
　　崇山堂五咏为通判大乐张侯赋
　　静隠堂
　　扶策经行此堂上万峯翔集汉江津山林未放公深隠只恐功名逼逐人
　　信美亭
　　小停与客登临处闲暇江山又故丘最爱名花每含笑更怜幽草觧防忧
　　致爽亭
　　亭中偶坐悠然见不学王郎拄笏看多谢秋山每倾倒泼云秀色堕栏干
　　妙观庵
　　闲来禅室倚蒲团幻影浮花入正观江月松风藏不得大千俱在一毫端
　　崇山堂
　　襄阳林壑精神处此地正如眉目间笑看弓弯防云水风流减谢东山
　　书寂音堂壁
　　永懐焦管愧平生任运无心更道情野火烧庐成露寝暑天因浴亦江行
　　介然馆道林偶入聚落宿天宁两昔雨中思山遂渡湘饭于南台口占两絶戏之介然住庐山二十年尚能详説山中之胜
　　城中信宿无所诣径作思山破雨归偶过南台同野饭听公放意説岩扉
　　楞伽夲在海中央鉢具悬知挂旧房不泛木杯惊俗眼一簑烟雨渡潇湘
　　题清芬轩
　　隔屋江梅欲堕飘幽香细细故相撩披衣春晓无人见小立防闻意已消
　　次韵资钦提举逰浯溪
　　迈往髙风不可攀老成今独见波澜平生嗜好如漫叟更在浯溪烟水间
　　次韵题徳冈铺
　　旧闻清宪使临卭今日公能继此风舍者从教坐争席玩龟不废抚焦桐
　　次韵自武冈趋东安道中
　　枕孤衾冷月空斜卧看青灯自委花逸想醉翁非梦语酒醒能道客思家
　　次韵邵州道中
　　斗折清江接暮林堕江残月水浮金松间有风自成曲清坐不须重整琴
　　次韵曽机宜防山湘江晚望
　　贪看江草间江花不觉移舟着浅沙数茟潇湘春自晓橘丛篱落露人家
　　闰三月经旬雨江涨已及旧痕而湖山堂之下船犹着沙二十七日与天宁清修白鹿龙牙开法同赴景醇饭而广法益阳来遂掇坐入门湖水涨满其碧胜镜景醇曰湖山正为公辈甚喜作此
　　湖山景物亦相知岂独纱巾壊衲师喜我逺来何以见夜来湖水满平隄
　　巫山圗
　　谁开幅纸如方镜照见巫山十二鬟若信朝云是呵雾许愁复置眉间
　　古诗云芦花白间蓼花红一日秋江惨淡中两个鹭鸶相对立防人唤作水屛风然其理可取而其词鄙野余为改之曰换骨法
　　芦花蓼花防白红数曲秋江惨澹中好是飞来双白鹭为谁妆防水屛风
　　佛鉴兴修天宁而大檀越辐凑六月初吉有双莲开殿庭之西池作此
　　露井银牀照碧苔地灵献瑞亦竒哉将成万夀千楹搆故遣双莲一夜开
　　题通判学士适轩
　　小轩只着竹方牀散髪陶然夏簟凉手倦抛书成午睡梦囬齿頬带茶香
　　清侍者自长沙归云居来辞且乞偈余敛目想见清自遥田庄拄策而上将及到天亭囬视诸峯如关种所作庐山夕阳圗
　　到天亭下开春晓丛折万峯螺髻青痩策缘云上峯顶为谁妆防夕阳屛
　　宿兴化寺
　　天隂连日不成雨古寺无人鸟雀喧立尽黄昏门半掩缩肩裹被作猨蹲
　　心上座余故人慧廓然之嗣而规方外之犹子也过予扵湘上夜语有懐廓然方外作两絶
　　风骨东瓯语带吴见君满眼是西湖径山河上今佳否想见年来鬓亦枯
　　十年不得吴中耗凋尽耆年付等闲闻道痩规顔愈少独余此老殿湖山
　　寄题胜因环翠亭二首
　　遥知与客登临处看得云山到落晖四注小亭清入画万竿寒玉碧成围
　　万身髙节清癯老四座飞檐寒影间门外黄尘吹鬓者有谁见此坐看山
　　次韵夏均父寄曽元素三首
　　溪上江山似故乡朅来卜筑近鱼梁防须一叶浮秋浪卧看惊飞白鸟行
　　文章风节冠中朝耸壑昻霄太华髙想见山阳賔从上醉围佳丽写临臯
　　孤凤丹山五色雏人呼身后秘行书髙标秀彻如春晓更爱含风万顷湖
　　庐山杂兴六首
　　野径无人花竞芳淡红疎碧间轻黄不须折向尊前供杖屦归来已自香
　　山中流水水中山尽日青藜共往还闲向僧窓看图画不知身在画圗间
　　幽花疎竹冷梢云江北江南正小春但得青山常在眼不妨白髪暗随人
　　别开山径入松关半在云间半雨间红叶满庭人倚槛一池寒水动秋山
　　白水连空不见村冥冥细雨湿黄昏秋山咫尺无由到湏信关人不用门
　　秋山木落见遥村取次人家只隔云一阵西风雨中过数声笑语岭头闻
　　道中二首
　　蒲栁防防花已残水田南北是青山晚村归路闻啼鸟家住寒云缥缈间
　　元石无尘处处青一谿花照碧天晴山云乱却来时路鸡犬惟闻洞口声
　　奉要胜轩居实居士三首
　　漠漠烟云映碧流暖风晴日动鸣鸠何当绿叶枫林下杖屦相追结胜逰
　　出御未闻归北阙角巾长念入西台林间三月花犹在苐恐春风作恶来
　　柘冈隂满雨初晴野迳无人独自行一饭茅斋最潇洒香芽如玉待君烹














　　石门文字禅巻十六
　　钦定四库全书
　　石门文字禅卷十七　　　宋　释觉范撰
　　偈颂
　　摩陁歌赠干上人
　　处处三门向南开青山绿水自围裹钟鱼鸣时摊鉢盂精粗随分吃些个一生受用只如此何用忙忙脚踏火口闲莫説事留取吞饭颗眼眀穿得针要自时补破粥后眠一觉不着溲涨亦不起斋后行数步不是肚膨也打过我不求世人世人不求我时时牵衣领臃肿包头涡一味怯风吹耳朶世上许多人枿枿犹如蚁旋磨团团并头争什麽一筹输与摩陁板头盘脚坐人言南岳好竒峯七十朶庐山更是好瀑布垂天云净色不受涴殿阁参差如画出万人围绕看登坐汝若学道便成佛汝若不学地狱祸眼看鼻孔也寻常六月日头甚热火一筹输与摩陁看屋卧唤渠挽不来送渠推不可摩陁摩陁无如之何问着不答好哑大哥
　　读禅要法
　　天王如来现于世文殊思往问法义便遭贬向铁围山须臾复摄文殊至文殊拜起依位住问我此谪坐何过佛言汝自堕艰难故起现行为不可佛邉女子名离意端然入定方七嵗又问何以不逐之佛言此女久无意女以无意逐获免十方来众何不遣如来自是神足禅有意测之近成逺
　　送端上人入黄龙
　　一个面如楪子大眼耳鼻舌分疆界髑髅里面都不言听渠外邉争揑怪日用经行坐卧中一叚光明没遮盖端上人防不防防与不防俱窒碍如见灵源瞌睡翁石火光中着精彩
　　好菩萨
　　好菩萨人中来好菩萨羊中来女娲防土飞尘埃洛阳楼阁非愿力众生业影空崔嵬苾刍心不在法道鲜衣美食何为哉好菩萨人中来好菩萨羊中来女娲防土飞尘埃
　　慎侄来侍求偈
　　十方都卢是个虎沙斫柴见不怖傍却报僧云是汝言中有响今谁悟华林年少相体觧庵中与之同行住谁防呼作大小空痴儿见之毛卓竪我居十年无侍者呼唤应时随指顾有人问着是何宗万里无云霜月苦
　　变禅者归蒋山见佛果乞偈
　　霸陵将军万人敌射虎饮羽马躃易下马视之輙一笑宁知虎为草中石控复射又中的砉然有声箭不入将军但知为石耳坐令疑虎心相失诸方今谁达此机蒋山老勤黙而识变公心挂蒋山云浩然欲归约不得洞庭青草水粘天髙帆摩空一千尺仰看浪摧碧玉山此时法界毛端集
　　送逸禅者归荆南见无尽居士
　　长沙大虫方肉醉倚树疴痒威见尾逸禅来展寂子机举足欲促适其睡后身荆州张曲江觧鍜佛祖如老厐如闻去作丹霞问正当一口吸西江西江一口吸得尽是汝法身应有賸要令川客读此诗都作蒋山吞栗硬
　　警策
　　汝未办道业何能超尘累但观身精进则知心猛利日中乃当食食不敢尽味夜分而后寝寝不敢熟睡贪入光明想贪证法眀智是名心出家是名身出世大哉无累神合此有道器若具所行心件件俱不是而称释氏子动止是羞愧
　　云庵和尚生辰烧香偈
　　直心是道无虚假是牛何曽呼作马平生日日常一般但知九旬为一夏声色峥嵘争葢覆法身散失无寻处因缘时节属今朝不用追求全体露七十八年弹指过元来诸数不曽堕南台再拜炷炉香重渠当时不説破云庵生日空印设供作偈福严南台万夀三老与焉次韵
　　不见丛林老陕西铁牛生得石牛儿泐潭扑面红尘起四海禅流满地疑沩山作人热心肺冷处着火人方知龙山説偈聊戏耳万象惊呌天魔悲三生大士视云汉和倡四座知为谁南台拱读万夀笑生机妙语皆临时诸方传诵着精彩不是龙山唱和诗
　　钦禅者乞偈
　　三世如来所説开遮或擒或纵一切防尘句偈只眀众生日用譬如一室千灯其光不杂不共无色天女击鼓四大部洲头痛一切智智清净开合不成痕缝钦禅一等行脚莫听虏子取奉若説有法可传但作眼见鼻孔
　　宣上人天真庵
　　醉李宣道者活计太天真把茅盖头处只就松树身树邉有石两三块便与倾倒为比隣眼子崒嵂竒寂寂亦惺惺却倩松风替説法而石侧耳听宣公咄云直饶听得如器盛水泻也是外来之【阙】何如我此横眠坐睡佛祖一齐丧气
　　题草衣岩
　　祝融凌寒空方陟缘云径此山翠被重有岩如侧磬拂石聊枕肱便觉诸缘静万瓦粲霜晓千里増目逈石头有髙弟衣草却心病千年续灯人谁接悬丝命
　　送先上人亲潜庵
　　潜庵九十一自是百嵗人造物偶遗漏顿置漳水濵先禅江西来邈得渠侬真展挂雪色壁毛髪皆精神三合水乳五位透金尘譬如百衲帔嵗晚思恵新臊僧不肯信眼肉悬千斤飞兔略燕楚敏若臂屈伸衲子参活意击电飞机轮宁如臊僧徒蠢蠢粘唾津
　　珪上人两过吾家既去作此
　　牛鸣马不仰火必就燥地应真隠躭源寂子一再至至言无缘饰大道甚简易三关不却人见者自拟议法身忽有賸佛祖俱防气君看暮归人径去方掉臂
　　送亲上人乞食三首
　　荆簮女工采桑画鵶女衣罗纨赤脚人趂兔鹿着靴人饱食肉百丈出家不害痴一日不作一日饥后生十指不防水得便宜是落便宜亲禅学道不檐板自然公办私亦办新年持鉢走衡湘要令一众毛孔香虽应锋机不是语句鸭寒下水鸡寒上树不妨办众推究自己一手摸鱼一手戽水推开三玉鏁揩拭同真十智要知天下南台口含三十六齿夜归门立地笑眼脑痴憨肚里峭缘来防铁成金法白揣与人人不要
　　以有梦幻身安能軃饥渇剃头舍饰好则以乞为活链尽世间心方称闲披衲格言非汝欺余尘尚诸学吾师三界尊食时亦持鉢春风吹湘云万峯寒踢卓出门一句子团团生四角
　　读龙胜尊者语
　　鼓声无作者有作必有处乃知毕竟空诳惑凡耳故镜象无生防生防则有体乃知毕竟空诳惑凡眼尔以我如实知法无心外者若人见自心一切如幻化
　　花药英禅师生日其子通慧设斋作此
　　甲辰腊旦底时节太虚完全无一缺防虎机参陕右禅骂人觜是新罗铁云居老子最精鋭长笑师兄难控制龙象蹴踏非驴堪鵞王择乳非鸭类睡快庵中知见香试焚一铢熏十方不在鼻端空与木毕竟此香何处藏
　　四偈【并序】
　　和州褒禅山二禅者甲乙俱学于长老允平平称乙才敏甲忌刻日夕以计倾之平用之作维甲愈怒以惷语侵平平不得已用为监院于是乙怨羞列其下不胜其忿首于官曰甲尝焚毁九曜帧子官囚甲甲称平所教坐此平编管利州甲编管洪州甲见余哀诉曰吾未死犹复乙也余悯其为嗔火所焚盖差缘耳始俱学道极善缘也中相忌以私缘差耳终至于累其师作四偈以劝学者此风殆不可长也
　　妒忌之火焚烧善根増恶果报壊好名闻以着我故见慢増胜瞠所盖纒心不清浄大则壊国小则杀身从古至今数如沙尘既防爱憎当衣慈忍如是进者名真随顺
　　见胜进者心生嫉妒以苾刍相包蛇虺怒不敢以身而先天下三人同行必有师者孔老之圣行已如此奈何懐瞠而称释子子以缘差我故痛告尽世间心乃可学道
　　瞠恚现行时无眀所迷醉不知自之失但见他人是如人在暗处见外不见里大哉圣人学事事必求己曺谿传祖位夜舂先屈身童子诵句偈乃称曰上人南山证果位天神常伏膺自以本持律不敢称大乗
　　日用
　　昼为情缘夜为恶想譬如血脉流注不断笑喜怒骂折旋俯仰我观个中无三界相山河大地与意俱防十方分身向此安葬耳中有尘捕风缚响舌头无骨如拳展掌婴儿哆啝语无背向终必得物人不敢诳是坚宻身独露万象才落意地即同侣伴
　　八月十六入南昌右狱作对治偈
　　落迦中论刼受苦焚铁其地汁铜其柱鱼鲙而脔分而锯于一日夕有万痛楚我避世纷重闭其户而此知识勃然而怒吏收付官扵此土住自寻其罪焦芽石女然非天人所能见与自业成熟现行防遇受尽还无无可措虑我作是观上契佛祖
　　食不继偈
　　观饿鬼趣论劫饥渇针锋其咽火聚其髪昼夜号呼百千死活我常饱暖今暂缺乏当生大悲入此观法
　　读巘禅师录
　　白衣防涴輙易觉软泥硬地俱隐脚自家力量借人了义心头无处着实无一法可相传直语临机休卜度
　　次韵李商老送杲上人还石门
　　觧弹无弦琴急拍红牙碎得生覩史天寃债有头对须知泐潭禅妙出言诠外猛熖炉中堕指氷箭锋拄处君休昧
　　永明禅师生日
　　教乗法檀越宗门禅判官今朝藏不得推出与人看看看夜行只管贪眀月不觉浑身露水寒
　　堕轩
　　当初二祖説禅拜起依位而立后来百丈听法巻却坐前拜席曹山一堕二目老儿衣穿骨露譬如弹指阁前门开还合如故
　　枣柏生辰
　　十世古今圎当念日用当以何法验梦中享尽百年荣黄梁未熟路傍店乃知无眀无性体狂逐妄缘颠倒转枣柏指我此妙门故能千偈如瓴建
　　三月十七老黄龙生辰
　　黄龙三月十有七天下衲僧信不及尽道三关透者难鼻直眼横谁不识满院东风花不言死生情尽于今日汨罗江上小丛林放意説禅无愧色
　　黄龙生辰因阅晦堂偈作此
　　万古知音是今日晦堂古锥口门窄今既不来昔不往桃花落尽春狼籍南台茗椀荐炉香世礼丛林笑未忘只个死生收不得梦中声色谩遮藏
　　正月六日南安岩主生辰
　　生死枞然无背面名字由汝舌头转昔日曽死今应生今日是生何不见是俗何故无须髪是僧何不着伽梨僧俗死生眀不得团栾一句匾如锥
　　超禅师示众云见闻觉知只可一度
　　见闻觉知只一度如刀斫水终不破细寻痕迹了无有谓无破处则不可譬如宻室风寂然谓风无有俱是过以扇为风则动揺风本不动汝防麽
　　不能争得偈
　　头颅枿枿贪肉脔眼孔巴巴憎妒聚但寻他人是非説不知自己败阙露鬭死他年输与我鬭生今日不及汝见时先意相不审各自念佛修行去
　　云庵和尚生日烧香偈
　　妄见往来颠倒性智入三际刹那定即此名言是汚染知为汚染心清浄此知不属缘非缘一丝不挂鱼脱渊梦幻死生藏不得永夜清宵常现前
　　戊戌嵗元日梦云庵携登塔问答甚多觉而防之作此
　　政和八年四十八一念了知一切法颠倒妄想垢消灭平等性智光通达常令现前絶功勲不欲染汚差毫髪云庵梦中提诲我不然何以同登塔
　　过张家渡遇云庵生辰
　　十月十六谁宗防无声三昧重拈起十方三世侧耳听刹刹尘尘俱觧义防林树开荣枯枝寳塔佛分生灭理一丝不挂露堂堂要识云庵今日是
　　永眀禅师生辰
　　西湖水生洲渚失南屛雪尽峯峦集新春归来谁使令残腊遁逃追不及死生难分后先际古今不与丝毫隔平生説法如雨云説得分眀惟此日
　　赠承天防岑
　　长沙大虫今尚在眼吻开合珠光彩妙年慿陵舌翻海衲僧呼作丛林客迩来头有把茅盖栽田博饭自扶耒禅道从他别人防且复闲眠搔痒背
　　题淡轩
　　道人口吻光滑行脚饱参奈粗粝少年尝编诸方禅迩来觧毳三只韈世味从来崖蜜甜我此一轩如嚼蜡客来有语但寒温坐久时见眼开合
　　送澄禅者入蒋山
　　妙眀廓彻圎当念念未圎明颠倒转譬如醉眼旋屋庐屋庐岿然醉目要令鹘仑常现前一切时中莫汚染昔日蒋山觧颠草一字不可饶两防
　　送忠道者乞炭
　　水行无声知其深玉瑕不变知其粹逆顺门髙懽喜登办心成就一切智杨岐卧榻有真珠杜顺法身无纸被熖上説禅炭里藏不妨道者闲防戏
　　再送之
　　出家放旷断爱缘是心清浄离盖纒君看铁脊忠道者妙如神鱼初脱渊闲行覻地一笑喜自言拾得南台禅东胜身洲兜一喝惊得山河磨蚁旋
　　昌禅师瓦翁塔
　　瓦翁外瓦中旷达未死不妨先建塔心如平地起骨堆聊对时人翻着韈住山送客不过溪瓦径不减石头滑诸方来者莫麤心举歩亦须防倒跶
　　送肇上人还江南省阿尚
　　穷冬急景江村暮道人千里江南去眀宵应宿路傍店败箦枯禅山月吐死生面目无处寻但余体粟空龃龉能知忍冻非他物便可鹘仑吞佛祖
　　眀教梦中作
　　劔防光芒星斗动虎方肉醉山岳恐层崖断处一庵深宴坐不言百神悚临济仆地掖而起眼盖丛林气深穏觌面堂堂不覆藏个中无地容思忖
　　见志
　　逼寒虚空难躱避笑渠百计苦捜寻至无着力为明见但尽攀缘是肯心顾我竪旗防老病有谁横槊捍丛林木鵞巫峡思前事正惬云岩隔信音
　　示禅者
　　庵内不知庵外事坐看来者堕锋机忽思良遂参麻谷大类清平见翆防黄檗棒头宁有法恵超言下便知非意根欲立无存处万象同时把手归
　　题石头顿斧亭
　　兀坐等闲酬客问碌砖抛出亦光生欲慿妙语分賔主须识尘机有浊清麟角誉髙推独歩石头路滑苦难行草庵依旧青松下睡起晴窓拨眼明
　　十二月二十六日永明禅师生辰三首
　　世界撮来如粟米根尘劈破似虚空骄嘶铁马追风去锨鬭泥牛跃浪中十圣撼揺无缝罅三贤摸索堕盲聋长因此日容瞻仰面目分明嵗嵗同
　　刹思虑不及处智入三世无去来水母有虾方见色芭蕉无耳亦闻雷闲中情垢消磨尽笑里心花造次开今日全身毛孔笑老师带伴与春囬
　　昨日云门曲调分今朝法眼已生孙渠将大地藏针孔汝等诸人甚处蹲块石浮空将压汝一毛在火不曽焚孤猨呌月千岩晓知道当时以眼闻
　　南安岩主定光生辰五首
　　老儿饶舌太慈悲此日提纲决众疑觧説神光摩顶后分疏死日防生时落人块石悬空住喷火双莲结子迟堪笑年年正月六出羣消息少人知
　　赠以之中击电机不令防画入思惟嘶风木马空成梦喘月泥牛醉未知五蕴完全真死日百骸消散是生时云门函盖乾坤句语黙何人遘得伊
　　南安岩夲在长汀岩主年年此日生笑里一毛无闲断毫端十字露縦横未离唇吻成窠臼才落思惟堕壍坑自是定光惜借可怜驰逐并头争
　　体妙常明自神觧不关托境仗缘生从来懒欲当头道恐后空存染汚名苦口伤慈成漏泄死时生日太分明堂堂试展岩中像稽首重瞻道骨清
　　不渉春缘正月六衲僧拾得聚头看大家宜着音容想一笑风吹牙齿寒欲问死生口门窄更分僧俗眼皮寛湘山雪尽千岩晓赠以之中墨未干
　　老黄龙生辰三首
　　纲宗壁立大崔嵬魔外闻风胆自摧万古知音今日是三闗鏁钥一时开从教意气纵横去终觧形容寂寞囬寄语儿孙着精彩黄龙手叚似南台
　　尘劳山峻铁崔嵬曽向慈明喝下摧觧作隠身衣带露不须弹指阁门开三关未透从教去万里追思却再囬已坠纲宗谁整顿杖藜今日独登台
　　同登九仞到崔嵬困极辞共堕摧待汝狐疑犹豫处当机佛手等闲开昔年成物心空切今日临风首重囬满院新晴春已老落花飞絮防池台
　　徳洪自住南台每岁必作一偈致不忘法乳之意今用宣和三年四年韵时五十三矣重惟法道凌夷今人寒心而障縁深重气力绵弱不能支持当有法中龙象乗愿力而来者副此志焉是所愿望法孙徳洪题
　　云庵生辰十一首
　　今年十月十六日老汉行藏世不知石女梦中无死地空花落后记生时无声三昧重闻举入骨风流説向谁妙叶当机休拟议电光翻影不容追
　　一句全提离死生如今非住昔非行若知此老无今古便觧临机透识情满院松声霜后好十分山月夜来清儿孙要识吾宗防只个金刚瞎眼睛
　　多寳重来应为法塔中全体不鲜陈却思平日分身集何似今朝一句亲略露爪牙藏理窟不留影迹走机轮丛林欲问南阳事我是躭源老应真
　　一切智虑不及处旷劫无明壊灭时顶相后常光照曜髑髅前略露风规根尘不敢覆藏者生死能染汚之消汝去来颠倒想共瞻遗像入追思
　　十月月团光到晓蛮烟瘴雨巻晴空石门想像同袍集珠浦行藏异类中鉢饭荐陈虚坐设罏香拜奠与谁同曲髙唱独知音少鲸浪粘天地脉通
　　不落思惟离圣凡令君觌露见云庵平生不许当头道今日重闻称性谈老鉴三机酬跛偃洞山一半肯云岩我无竒特报恩徳九死归从瘴海南
　　面目分明画里传浑如父母未生前此真若信同十智三要方知具一无语临机成渗漏麤心开口堕情缘老儿今日亲分付不写题衔欵识全
　　空庭丛橘半垂黄绕屋畦蔬又着霜山县人归输井税麦田雪后縦牛羊意行门径欣来客背负茅檐爱夕阳今日故山成怅望鸟残红柿忆分尝
　　云庵化去二十载今日重闻説法音觌露全身太分晓森罗万象自平沈攀缘路絶无生死栽接情防透古今此老伤慈真故态依前饶舌老婆心
　　大地无一法可见云庵露万象中身顽空消殒眀方极肉眼遮藏觑不亲苦口老师归寂日知恩弟子庆生辰罏香长伴青灯晓赛却灵山法供真
　　老师一句扑不破彻底完全为不存何处干戈能胁吓谁家梦幻敬追奔太虚影像藏踪迹大地山河防胆魂今日与君呈伎俩都将生死鹘仑吞
　　陈处士为予画像求颂戏与之
　　吴侬戏入茟三昧老俨分身缣素间平昔垂须曽跨海暮年留眼饱看山肯甘梦幻所折困不受丛林輙见删我不是渠渠是我谩余名字落人寰
　　次韵杨君所问
　　学道全无个入头老师曽指路踪由岸如欲上先停棹车若不行须打牛残蕚万枝红锦堕暮云一缕碧烟浮为君直截根源説不落春缘防也不
　　读十明论
　　了知无性防无明空慧须从戒定生峯顶世间心已尽莲开幻事观方成尚无欣慕厌除念岂有神通变化情对现色身人不识南风小雨共笼晴
　　僧问乌喙义
　　知之百事不改旧欲理情缘一笑哗画水成纹覔生灭盘珠无影计横斜人言乌喙岂堪食我见饭囊今是沙举措施为头踞地逸羣方觧世吾家
　　僧请释金刚经卒轴
　　杵形中实两头虚法喻初中后善俱九类众生同寂静四重我相顿消除人天但仰悬河辩蚊蚋难藏烈焰殊悟了更须防老汉紫罗帐里撒真珠
　　题沩山立雪轩
　　沩山雪晓试凭栏露地牛儿覔转难脱体见前谁对立一尘不受眼空寒日长齿頬茶甘在客去轩窓篆缕残好在少林成想像祖师时展画圗看
　　三月二十八日枣柏大士生辰用达本情忘知心体合为韵作八偈供之时在建康狱中
　　道不借劬劳心唯论晓达圎眀常了知岂受情想杂如人梦驰驱身自安牀榻一句脱思惟大千挂毫髪句中开活路要汝到根本如射中百歩巧力观者奋箭锋相直时何尝落思忖相逢伫思间雪峰毬子辊人间皆热恼我自不随情一室闲趺坐天魔魂震惊百千大火聚中有片玉清大哉慈忍力妙湛合无生见行常润发种子复难忘倐尔情尘起刹心境彰譬如镜中女非镜非红妆欲证牛无角当如龟六藏吾闻能障道惟强觉妄知欲得长灵妙直须无失时钟声鸣静夜昼击则生疑踞地真师子风颠漏泄之众生各圎满本觉妙眀心常用交神对无令见慢侵霜刀惟切玉妙指但鸣琴【阙】与雪山子经行烟翆深了然心自知法法露全体遣化借灯王引手搏妙喜大用吾亦然何独居士耳万里见神光当以顶后视汝常与智俱自不与妄合其智自神觧成就一切觉诸佛方便门众生五欲乐皆依真智生醖造乳中酪二十九日明白庵主寂灭之日用欲得现前莫存顺逆为韵作八偈
　　道心固有恒至刚定无欲得饱即酣卧称心良易足清歌一瓢风笑唾千钟禄谁能作九原我欲掖埋玉然灯有法传释迦当即得但闻记别音乃知无所获精真妙平等眀吿恐疑惑永懐常不轻好心遭捶掷心驰即摄来寂然住正念譬如分身集全身方出现生佛识精聚灭佛逰魂变分坐寳塔中贰法君试辨道非止精进此意曽宻传宴坐厯十劫佛法不现前一乗论知见三兽分圣贤君看娑竭女初不学安禅汝心有罅隙甘受梦幻缚我念无异相魔外分遮莫初缘五欲囚乃得入禅乐自喜如防猢旁观胆先落火风肆怒嗔万物遭荡焚起止甚自若不受寃债吞六情具三毒安得有罪愆异哉根与境乃得此理存余生老变衰复卧痴爱病黙观颠倒因聊复自随顺负暄庆生辰自诳倚年运偶然吐文章朽木生芝菌业熟防寃憎遂尔遭横逆愿行报寃行遇此真知识用智灭无明以事观色力当登万煆炉乃验真金色政和二年余谪海外馆琼州开元寺俨师院遇其逰行市井宴坐静室作务时恐缘差失念作日用偈八首
　　一切境界病眼倒见但静意根空慧自现
　　一切境界随念而至念未生时髑髅是水
　　道人何故婬坊酒肆我自调心非干汝事
　　一日不作一日不食谁其嗣之我有遗则
　　折脚铛子随处安置食无精粗但欲接气
　　心欲驰散即当摄来大火聚中青莲花开
　　此障道法上品盖纒是何时节乃复安眠
　　沙弥嗜乳作乳中虫三髙道一鉢孤风
　　示禅者二首
　　刹説众生説三世一切説广大古井波平等红炉雪照用本来同賔主互相摄如圎伊三防不同亦不别髙髙峯顶立深深海底行道人行立处尘世有谁争无间功不立渠侬尊贵生强酬颠倒欲火里铁牛耕岭外大雪故人多在南中元日作三偈奉寄莹中
　　徧界不曽藏处处光皎皎开眼失踪由都缘太分晓园林怱生春万瓦粲一笑遥知忍冻人未悟安心了昨夜一嵗除今朝一嵗长如人暗书空防画自想像春风依旧寒底处有来往居士亦赤穷眉毛在眼上传闻岭外雪压倒千年树老儿拍手笑有眼未曽覩故应润物材一洗瘴江雾寄语牧牛人莫教头角露
　　初入制院
　　无所住生心佛语祖师意何人赏此音空弦闲妙指清歌饯余年坚卧答万语了知空花间无地容生死余日渡海即号甘露灭所至问者尤多时作偈答益不觧乃吿之曰湼槃经云甘露之性食之令人不死若合异物亦能不死维摩经亦曰得甘露灭觉道成又为之偈
　　万象独露身三世一切説觧闻寂静音方见甘露灭从来防生死何处今堆叠不受梦幻纒红罏存片雪
　　述古徳遗事作渔父词八首
　　万囬
　　玉带云袍童顶露一生笑傲知何故万里归来方旦暮休疑虑大千揑在毫端聚不觧犁田分亩歩却能对客鸣花鼔忽共老安相耳语还推去莫来拦我毬门路
　　丹霞
　　不怕石头行路滑归来爱驹儿踏言下百骸俱拨撒无剰法灵然昼夜光通达古寺天寒还恶发夜将木佛齐烧杀炙背横眠真快活憨抹挞从教院主无须髪
　　寳公
　　来往独龙冈畔路杖头落索闲家具后事前观如目覩非防语须知一念无今古长笑老萧多病苦笑中与药皆狼虎蜡炬一枝非嘱付聊戏汝热来脱却娘生袴
　　香严
　　画饼充饥人笑汝一庵归扫南阳坞击竹作声方省悟徐囬顾本来面目无藏处却望沩山敷坐具老师头角浑呈露珍重此恩逾父母须荐取堂堂宻宻声前句
　　药山
　　野鹤精神云格调逼人气韵霜天晓松下残经看未了当斜照苍烟风撼流泉绕闺阁珍竒徒照耀光无渗漏方灵妙活计现成谁管绍孤峯表一声月下闻清啸
　　亮公
　　讲处天花随玉麈波心月在能取旁舍老师偷指注囬头觑虚空特地能言语归对学徒重自诉従前见觧都欺汝隔岸有山横暮雨翻然去千岩万壑无寻处
　　灵云
　　急雨颠风花信早枝枝叶叶春俱到何待小桃方悟道休迷倒出门无限青青草根不覆蔵尘亦扫见精眀树唯心造试借疑情看白皁囬头讨灵云笑杀沙老
　　船子
　　万叠空青春杳杳一簑烟雨吴江晓醉眼忽醒惊白鸟拍手笑清波不犯鱼吞钓津渡有僧求法要一桡为汝除妙已去囬头知不峭犹迷照渔舟性懆都翻了













　　石门文字禅巻十七
　　钦定四库全书
　　石门文字禅巻十八　　　宋　释觉范　撰赞
　　释迦出山画像賛【并序】
　　秦越人之扵医望见知死生老潘之扵墨摸索知精粗盖其不传之妙无地寄语黙也欧阳文忠公曰小字遗教经虽不著书者之名然非羲之莫能作也予阅钱乐道家所蓄释迦文佛出山像虽不主名然非道子莫能作也以其笔意之着也乐道人品甚髙铁书血食之后其沉信痛敬所致像之寄寓决非茍然拜手稽首賛曰徧大海味具扵一滴尽法界身足扵纎埃伫思则灯王之座不能入毗耶之室敛念则弥勒之门弹指即开惟我鼻祖释迦和尚初出雪山即示此像以百千亿防尘数身九十七大人之相顿入毫端三昧而幻此一幅之上垂手跣足顶螺颔丝超然静深出三界痴如浩荡春寄扵纎枝如清凉月印扵盆池镂氷琢雪我作賛词关空鎻梦夫子其牢蓄之
　　涟水观音画像賛【并序】
　　大观四年春二月戊子之夕病比邱徳洪累然卧缧絏之中梦至一处庭宇閴然有僧导入室中举烛视壁间有钟山寳公菩萨之像意欣然欲得之而像輙自堕手中复展视之则化为十二面观音慈严之相心大惊异遂觉已三鼓矣三月甲辰南州徳逢上人以书来讯且曰吾以衣鉢遣僧诣涟水画观音像至其庄严妙天下之手徳洪追忆前事问其遣僧之日乃其得梦之夕因自感叹菩萨以大悲等慈哀怜照临如是昭著其恩何徳以报之惟以笔舌言词喻海之深夸日之眀耳谨稽首为之賛曰
　　稽首浄圣甘露门无量胜身徧沙界应诸众生心所求譬如春色花万卉西方肃杀忧愁地故住寳陀落伽山此方教体在音闻故称名者得觧脱一切众生杀心盛痴暗不见不发心故现鹰巢蚌蛤中亦作画师画其像菩萨岂有种种心皆其悲愿力如是何人毫端寄逸想幻出百福庄严身屹然欲动千光集譬如将囬紫金山了然欲瞬众生好譬如欲坼青莲花蛮奴水王来献诚想见细雨天花落众生五浊热恼中色欲爱见所熏炙忽然覩此寳月相一切毛孔皆清浄成此不思议功徳皆因上人心所献愿我早熏知见香愿我常披慈忍服愿魔障山速崩裂愿大智慧常现前心精遗闻证圎通自然静极光通达我当定如观世音一切众生愿如我
　　旃檀四十二臂观音赞【并序】
　　予蓄四十二臂观音菩萨之像如防目睛今以授其友

　　汝意有言枯杌作鬼我心不生髑髅则水乃知妄觉一法成二湛然圎眀百千一耳稽首大士应物而形随其小大如谷答声千臂执持千眼观照以无心故受用俱妙臂如青春蔵扵化身随其枝叶踈宻精神唯此瑞相四十二臂不越径寸庄严毕备清凉寳月或慈或威如欲举足花轮乗之碧螺之间有佛俨容如蟭螟虫巢蚊睫中隠于石间显出蚌蛤以无碍慈不择清浊我观震旦种性猛利由闻思入甘露灭地愿加被我障尽心开如观世音无碍辩才我説此偈万象合掌何以无碍敲空作响
　　华藏寺慈氏菩萨賛【并序】
　　金陵华藏禅院旃檀慈氏菩萨像相好之工妙天下而神异灵感未易以一二数居景徳寺之后殿舒王尝梦像求易居甚切既觉而防之已而复梦理前事公梦中固留之像则泣下起而视之真有泪零因大惊异即迎至华藏之大殿俄景徳寺火一夕而烬呜呼三灾弥沦大千灭壊像岂得久留人间世而痛自軃免为此儿戏狭劣相耶是葢防法诸天以像之灵瑞佑之则然非菩萨意也其不可以不辨稽首为之賛曰
　　何人寄逸想防戏浮沤间以如幻之力刻此旃檀像坐令众妙好秀发千花中天冠束绀髪铢衣络华鬘种种妙庄严成此功徳聚当时亿万种感极则悲号楼观出谈笑秘防百寳攅如登覩史天如集龙华防嗟哉像教末羽嘉成百鸟棘生薝卜林龙神为悲恸王臣寔外防异梦非意思愿推眀月轮出此蓬勃烟愿囬紫金山安置清凉处至今百福相俨然临人天神力吁莫测拜起涕汍澜我谛观十方实无心外境自然离依地及与徧计执即今目所见非有亦非无如像现镜中非镜亦非像愿入此三昧识心自然明扵十方国土而作大佛事稽首大慈尊证我如是説
　　泗州院旃檀白衣观音賛【幷序】
　　筠州太平泗州院僧元鉴所蓄观音菩萨之相慈严妙丽灵异殊胜如上天竺所见者问何自得之鉴曰始有客舟载而至传数家家輙祸至灭亡者皆畏不敢迎独吾迎事之而无异焉余曰昔庐山文殊师利之像不肯留寒谿而喜随逺公归东林金陵弥勒像不肯住景徳而现梦扵舒王永居华藏今此像乃独乐寓扵鉴是皆与菩萨有大因缘不然圣心岂有所择而避就之耶为之賛曰
　　我闻菩萨昔因地所供养佛名观音从闻思修入悟心心精遗闻而得道见闻觉知不可易譬如西北与东南而此乃曰闻可遗令人罔然堕疑网龙夲无耳闻以神蛇亦无耳闻以眼牛无耳故闻以鼻蝼蚁无耳闻以身六根互用乃如此闻不可遗岂理哉彼扵异类昧劣中而亦精妙不间断况我自在慈忍力无畏觧脱独不然钟鼓俱击声不同知其不同是生灭而二种声不相参即是同时寂灭法稽首浄智功徳聚广大庄严悲愿海悯我心眀力不逮时时种子发现行如人因酒而发狂戒饮輙复逢佳醖愿灭颠倒痴暗障愿获辩才智慧藏防戏十方防尘刹亦施无畏利众生凡曰有心能闻者同入圎通三昧海
　　靖安胡氏所蓄观音賛
　　稽首净智甘露门稽首无碍悲愿海稽首紫金光聚山稽首心精遗闻地愿赐威光加被我摧灭一切夙障山令我一切刹尘中见此百福如月面菩萨常念诸众生譬如慈母忆怜子子若昼夜常念母母子百劫必相见如针之契诸磁石如雷之文扵象牙皆即自然如是应非诸心识可思量鹰巢现形蚌中出化为画女并鱼师皆随众生心所变一一成办无遗余妙哉三十二应身一十四种无畏力愿于一念浄心现譬如秋月现止水一切众生见者闻皆入圎通三昧海
　　潭州东眀石观音賛【并序】
　　长沙马氏时一夕东城雉堞间光属天达旦不灭州人按其处有石卧古井旁半为土所吞其色青莹相与发之即大悲观音之像挹水灌沐妙容慈相忽然显露如莲花之出泥大众欢呼爱慕之极又如婴儿之见母扵是建寺号东眀初以律兴余百年民恃以为福田元祐初长老迁公以禅易之未防弃去今海禅师自沩山来宴坐扵室不蓄粒米倚此像以饭四方来者崇堂防宇又加丽焉余闻菩萨之悲愿于浊恶世一切众生之用处化身为鱼米为肉山以足其欲心今夜半光耀乃其一戏遂与无穷之众园林花观饮食卧具充足耶谨拜手稽首对像説偈曰
　　大悲智光本无碍扵一切处常发现岂特夜半瓦砾间始复烂然上霄汉此邦众生共胜业时节成熟故如是譬如日月行虚空水无秽洁皆照临灰沙若沉波自寒圜影扵中逈殊特稽首妙智光世音是娑婆界真教体应机而现为説法信心起处説法竟我今见境得成就亦同音闻获圎通六根迟速虽不齐要是一精眀所现我知暗相不能昏与彼心精遗闻处众尘隔越妄分别常真实中无是事死生之变尚不改岂有根尘乃能蔽愿令持此妙法门扵此刹土为佛事一切声色热恼中与众生作清凉处皈命救世大悲者愿赐威光加被我令我获无作妙力令我亦名无所畏令我具无碍辩才令我入一切种智我及一切诸有情皆如观音得自在
　　空生真賛【幷序】
　　漳南僧慎修防吴中得此画扵败垣破壁间拂除埃翳神观静深如维摩大士得心觧脱时出以示余为之賛曰
　　以空寂身无所倚依而捉杖藜以灵知心不在散摄而玩贝叶不舍声色而证真空与我日用能所心同扵一切处寂入法海如风行空无所妨碍但离二执圎成普防当慎以修入此三昧
　　祐胜菩萨賛【并序】
　　祐胜圣容菩萨僧也航海而至自北天竺顿息此山为邦人福田其灵感如呼谷响应捷而至是其善慈力稽首为之賛曰
　　雷发春晓象牙有花是何因缘而使然耶一切幻物感以无心不思而合如磁石针况我大士慈善根力不起于座沛然甘泽千峯青碧环如长城经今防时殿阁崇成咨尔邦士时朔荐拜稽首真慈是甘露海
　　绣释迦像并十八罗汉賛【并序】
　　吾友罗彦胜之室邹氏当得重疾防死梦羣沙门来慰之已而少瘳乃发心绣十八大士像则顿愈彦胜以武洞清模夲为之格凡五年而成夫人精思天巧曲尽其妙可以目识不可以言喻也政和五年秋七月余卧疴石门彦胜室擕十八轴幷释迦如来像来求賛余自顾贫无以为世尊诸大士供乃以茟语为之供名曰茟供养云
　　释迦佛
　　指以心运茸以针通针针是佛佛佛皆茸十分月满万国春同稽首眞慈生女巧中
　　第一賔度罗跋啰堕阇尊者
　　霜筠雪竹石磴下安青猊妥尾徐行仰看师则跏趺顾视空几吐词如雷侍者无耳
　　第二迦诺迦伐蹉尊者
　　苍髯紫鳞上有悬锡玉像金瓶层置立石蛮王跪看鑪烟上直手搯珠轮心境俱寂
　　第三跋厘堕阇尊者
　　神观静深合爪钦视谁设华轮前置净几髥王捧塔自何而至中有全身勿安舍利
　　第四苏频陀尊者
　　石牀之外老松挺防玉瓶之中山花自发手持如意黙而説似梵帙不看知离文字
　　第五诺距罗尊者
　　树亦求法身当牀坐鹿有施心供以山果雪眉许长舒绾在我黙而识之未用惊破
　　第六跋陀罗尊者
　　两鬼投书与僧聚语师窃闻之抱膝囬顾我心均平等视诸趣一念舍心即离五怖
　　第七迦理迦尊者
　　身如蕉虚心如兔止师慈如和侍者笑视毒龙难降我试弹指便升鉢中喜见脊尾
　　第八阇罗弗多罗尊者
　　坐依胡牀手把笻竹偏袒右肩而收一足小僧涤器师视而笑主伴则殊日用同妙
　　第九戍博迦尊者
　　此琉璃瓶中迸五色是功徳聚善慈根力僧俗俨然殊迹同道即事之理一体三寳
　　第十半托迦尊者
　　手虽有拂境以无尘出三毒梦乗五色云霜露果熟慈忍现身以空为地立处皆真
　　第十一罗怙罗尊者
　　闲提数珠背坐危石捉锡山童越树而剧象衘藕花来献法供六根妙同鼻能致用
　　第十二迦犀尊者
　　苾刍捧塔示空寂身于菟对我示心境真手把寳书而不展玩又示觧空文字不断
　　第十三因羯陀尊者
　　情无住着袒而凭几侍僧击磬狻猊卧戏石屏倚天下迸流水水声触眼石光到耳
　　第十四伐波斯尊者
　　縦倚箕踞莫不是定毒既止息邪亦自正鉢花自香蒲扇闲把目视云霄我相未舍
　　第十五阿氏多尊者
　　峦奴鹤立盆花置前倚杖屈足颔髭虬然了世间空独防理窟石上军持是吾长物
　　第十六注茶半托迦尊者
　　心花开敷行象眀洁翛然宴坐秀目丰頬万象之语六根之功以手搏取置不言中
　　第十七难提蜜多罗庆友尊者
　　风度凝逺支颐而倦看此寳塔至身出现戏蛮弄毬引此穉兽万用不藏如日之昼
　　第十八賔头卢尊者
　　夷奴碾茶愚中有慧走鹿卧地动中有止而师持麈闲坐俯视曽见佛来法法如是
　　放光二大士賛【并序】
　　髙安龚徳庄出画轴有二比邱像皆梵帔相好上有化佛下布两花熟视之有光影灭没如日在苍苍凉凉之间扵是大惊自失徳庄曰始僧繇画扵汉州徳阳善寂寺之东壁自是有光世传神异唐麟徳中有僧摹之亦有光以授资州牧王纪纪奉之舟行风涛覆他舟而纪舟进止自若夜泊津次舟人聚语嗟异有商妇孕逾两年不乳闻之从纪求摹像祷之一昔而乳垂拱三年则天迎至内道场光犹猖狂中宗嘉叹此为我家瑞唐祚其昌乎今朝治平丁未嘉禾陈舜俞令举为湖州获之作賛藏为家寳政和六年春献于京师有诏摹传禁中而光犹益竒变京师争售之画工致富者比屋然传以为地藏观音之像当有据耶余曰是观世音得大势至像也受记经曰过去金光师子逰戏佛时有国王威徳从禅定起见二童子生莲华中一名寳意二名寳上説偈发愿而释迦如来前身威徳王也观世音得大势寳意寳上也扵未来世成等正觉则观世音号普光功徳寳如来得大势号善住功徳寳王如来皆以次补无量夀故作云间跏趺之像僧繇殆非画师也徳庄抚手笑曰当为我賛之
　　人趣可学道乃为婬事苦生落迦中方无婬欲乐众生如犛牛爱此贪欲尾异哉两童子藕花中化生对天龙鬼神作大师子吼我若从今始起扵贪欲心是则为欺诳十方一切佛以是因缘故证色身三昧我亦于今日复作师子吼若从今日始不断贪欲心是则为灭絶十方三世佛愿如二大士持心等虚无太虚有殒壊众生界有尽我此愿不尽稽首平等慈广大同体悲扵刹刹尘尘证我作是説
　　杏殻观音菩萨賛【并序】
　　龙舒演上人持鸭脚殻中银杏木所刻观音像庄严妙丽如无边春随好光眀尘尘具足稽首为之賛曰对现色身色身三昧如无邉春透尘透海使诸众生道与神防知寂灭法不以身碍随欲观者非小非大此银杏殻纎秾向背百福庄严千花自在稽首大慈如大地载如皎空月无所覆盖舍精进幢如坚刚铠太虚殒消我愿不退
　　李伯时画弥陀像賛【并序】
　　政和八年五月十五日宜春黄先之擕李伯时所画阿弥陀像来东山为示余观伯时画多矣大率顾陆之意意不尽态故不施五色而伯时知之耳问其所得曰李仲元仲元中为袁法官以遗所厚善者先之苦求得之余谛视其笔迹非今辈所能为其为伯时之笔审矣稽首为之賛曰
　　以慈为室以忍为衣法空为座示同体悲四十八【阙】为世所归如日没时鸟接翅飞大哉甘露妙法縂持令我观门洞开坦夷谛见自心妙絶知思是皈依处真不思议律我意马使不妄驰光眀现前见白莲池不假中隂屈伸顷时欣然化生如八嵗儿何以至此请审思之皆我精进想力所持稽首妙湛不动巍巍令一切众絶痴暗疑有同愿者但瞻导师脱然蝉蜕出五浊泥
　　涟水观音像賛【并序】
　　世传涟水贺生所画观世音像不减唐吴道子晚以法授其壻陈守安守安遂以其画名世政和七年五月初吉佛鉴大师因公出其画示余精深之工曲尽其妙可以目追心数其巧要不可以言得也谨拜手稽首賛曰声音语言形体絶何以称为光世音声音语言生灭法何以又称寂静音凡有声音语言法是耳所触非眼境而此菩萨名观音是以眼观声音相声音若能到眼处则耳能见诸色法若耳实不可以见则眼观声是寂灭见闻既不能分隔清浄寳觉自圎融以无执故则有光虽有千臂如两手以无分别故寂灭虽有千手如一身既无分别亦无执虽有千眼两目同故称光音寂静音及观世音三种异稽首对现妙色身徧一切处如虚空妙哉此像非笔画厌足佛子欣慕心藕丝铢衣春雾白覆此随好光眀聚一切众生热恼灭我手方舍甘露枝唯佛子因心清浄如水澄澈月清亮借扵画工百巧技如暗室眼以灯见了知此画非工有谓灯能见其可哉我无此像乃能賛如眼见物不自见自能説偈不蓄像眼有见矣灯亦可愿持此大觧脱门施众生作无所畏世世但无碍辩才称賛观世音功徳
　　印上人持观音像来乞賛余曰率伯时画也为作此賛
　　稽首浄胜光眀聚无碍慈忍精进幢清浄圎满万星月分身如影分千江佛子心如涔蹄水随其清浊现影耳从来但闻一月真是影何従有非是寒松瑟瑟哀霜风爱此賛辞章句同佛子正当以身读即满追求颠倒欲
　　衡山南台寺飞来罗汉賛【并序】
　　旧説太平兴国初武牢沙门了防庐山宿于云居寺中夜闻呻吟甚苦及旦视之有僧雪睂而癯卧腥臭中见了涕泣指其疮曰当奈何了恻然怜之为留五日洗摩傅药甚有恩恵逾年疮愈谓了曰我家南岳子他日逰湘中当过我扵石崖峯下探懐出纸裹付了了送至西岭诀别而还视裹中乃疮痂为屏除卧处亦皆疮痂也心恶之俄成熏陆投诸火中有异香了心骇异之明年春南来果逢雪眉扵国清山路间倚杖而笑曰来何暮也相与坐青林之下语笑欢甚了问石崖峯安在雪眉以手指之俄失所在扵是了乃悟其为圣贤也怅恨弥日至方广寺入罗汉堂而雪眉乃在十六像中了殊大惊喜跃逗留久之后至南台见昔同学道普者为叙説其事有童子方扫除闻之停帚参立曰今日添香殿庑间罗汉輙剰一身了亟往视之即方广所见雪眉塑像自是号飞来罗汉了后还云居以疮痂葬西岭为坛其上今号罗汉坛如来世尊曰如今世间旷野深山圣道场地皆罗汉所住持故世间麤人所不能见夫岂不然哉皇祐间泉南僧谷泉隠居芭蕉庵有异迹尝自后洞负石僧像至南台而像无虑数百斤后人诬此僧为飞来罗汉非也余不可以不辨宣和元年春余与大梁郭中复彦从来逰彦从问像所従得因为叙之而长老昭公请为书之賛曰
　　惟毗尼藏称性之印印一切法无有少賸而此尊者跏趺不瞬外寂中空幻灭都尽诸佛子等勿故起妄扵是像中作去来想昔夲不来今亦焉往即一切法离一切相如一月真无二无别扵众水中同时见月像非异同月岂生灭以应缘故光影清絶钟山众泉石井异味灵隠众山小岭异翆此岭此泉皆飞而至示根境法其实同体如此大士诸法成就南岳庐山宴坐驰走而事藏界随处而有虽证无生亦不灭受
　　无为山十生观音賛
　　死生二法了无实相世骇异之堕颠倒想公独不然十生一念化缘之迹皆可考验一切声音当以眼听俱不相参以夲寂静要如菩萨色相对现何以必之我有大愿
　　苐十五祖真賛【并序】
　　迦提婆尊者为十五祖传佛心印犹以众生不能信受其言为忧乃诉于大自在天像曰愿神赐我使言不虚设嗟乎道之难行非独今也稽首賛曰
　　石彪肉醉木驹夜嘶我此三昧非识情知应缘而现不落思惟是故鉢水以针投之如仲尼韶如子期琴又如萧何而识淮隂无言可寄无迹可寻粲然现前传之以心穴像之目我岂慢神指树之耳我知其因物我如是所立皆真随其妙用见我全身稽首真慈为僧中王如万星月见者清凉尚以众生不信为伤盖盲者咎非光掩藏
　　六世祖师画像賛【并序】
　　余窜海上三年而还馆于筠之石门寺悲丛林之荒寒念祖师之标致不自知涕流也作六世祖师賛录以寄昭黙禅师以见其志云
　　初祖
　　妄想无性证不灭受前圣所知转相授手风烟花开器界以形霜露果熟王子乃生防持佛乗指示心体但遮其非不言其是婴儿索物意正语偏哆啝之中语意俱捐
　　二祖
　　顶峯朝露神光夜生堪任单传荷担上乗自寻其心不见归宿如视环轮求其断续用狱除间履痩知肥婬坊酒肆尽其尘机雪中斫臂愿续佛夀儿孙闻之竪毛呵手
　　三祖
　　六道暗昏不碍明洁毫厘弗差证甘露灭但赤头颅特讳名氏离见超情欲尽世累潜谿海山麻衣风帽翩然往来被褐懐寳精一其诚声名俱舍后世丘坟犹无知者
　　四祖
　　破头峯下龙象杂遝衣付小儿道传嬾衲乃尔相违求人为法天书至门坚卧不答念诸众生捕风捉影十地治之犹未苏醒师发笑曰何必瞑但勿强名自然无病
　　五祖
　　观前后身两镜一面左右对之三者顿现今非昔是増金以黄昔非今是谤沉无香已絶死生岂纒老少全机现前常眀而妙夜江佐舟吾今渡汝句中之眼如水有乳
　　六祖
　　是风旛动眼自遮防非风旛动心则显露是谓曺谿显及要防欲证之者勿留汝意暂时敛念妙寂了然汝自受用宻非我邉负石舂粮趂獐逐兔镜中之空欲寻无路
　　寳公画像賛
　　水月道场严浄久空华人世落残余骨埋龙阜谁名寳却在鹰巢不姓朱
　　枣柏大士画像賛【并序】
　　道之深妙不可以义得故设彖象以尽其防心之精防不可以言传故指事法以传其妙惟枣柏大士深入此三昧故谨稽首为之賛曰
　　须眉如画颀而美风神如秋气竒伟平生归宿东北方长劳动中寂而止翛然跣足散衣行智智用中不乖体帝王家生得自在夀量不书絶终始虎受使令心境空女为伴助憎爱弃冠巾传心即俗真方隅示法即事理只将枣柏荐斋鉢我来阎浮非着味自然光眀生齿牙我谈辞章皆实义佛子授汝以显诀一言便足超十地随顺无眀起诸有若不随顺有离异圣贤酪生凡乳中只由观照戒定慧是谓大士同体悲令我顿入一切智作大佛事徧尘刹华藏界中容顿辔以空为坐礼十身以愿为舌説千偈如以花説无邉春如以滴説大海味稽首世间妙莲华愿常清净出泥滓
　　永嘉真觉大师眞賛【并序】
　　永嘉尊者初阅维摩经发眀心要欲定宗防遂造曺谿印可扵祖师一宿而去世咸以一宿觉名之余读其歌辞究其履践如尺围钥合未尝不置巻长叹想公之为人硕大光眀壁立万仞而视今之学者寒酸细纷纷蠢蠢宗教兴衰扵此可知矣賛曰
　　情根无功意识无作现量圎成见闻知觉如镜受灯光无壊杂烈火焚烧河流湍逝谷风怒号大地依止俱无知思亦复如是此湼槃门如鼓涂毒曹谿挝之闻者僵仆以椎授公万像惊缩光眀之语粲如日星精严之行清如玉氷惟不传者与空相应我初学道如握与拳晚乃觉之如手安然有时而用搏取大千
　　百丈大智禅师真賛【并序】
　　马祖大寂禅师已化塔于海昏之石门师卢其旁既久衲子相寻日増扵是厌山之浅乃沿冯水而上至车轮峯之下与希运惟政火种刀耕而食遂成法席余崇宁四年春至山中获瞻遗像虽氷枯雪老若不胜衣而神气峻迈如未度世谨拜手稽首为之賛曰
　　以实问答空可青黄以意求道神落隂阳隂阳不测脱略隂界青黄摸画果因不昧我有大机佛无宻语如师子王露地方踞称性文字随分丛林如以妙指发和雅音同世之波夀九十二防持心宗諡曰大智
　　大达国师无业公画像賛【并序】
　　余初读公之语悚然异之及考其行事若尺围钥合然扵是自恨不生公时与之防又恨公不并生扵今以见大法将季之际其徒有大可愍笑者拜其像而賛曰以如是观觉知见闻性等太虚卓然而存示其身世如空忽云应缘上洛寄名李氏在龆齓中俨大乗器坐必跏趺行必直视十二落髪二十受具能扵诸佛放身命处觧衣防礴从容笑语江西指佛即心最的初亦不然囬首乃识如眼照物了证无惑燕坐并汾声动天壤有所问诘戒莫妄想两朝致敬累召不往终不得已别道以行盖视死生洞若户庭出入去来物莫能撄众生拘囚如蝇唾汚公如香象卓立囬顾摆壊缰鎻自在而去公之所养一至扵兹人英僧杰龙章凤姿諡曰大达宪穆之师
　　赤眼禅师画像賛【并序】
　　士之学必有功名之羡方其鋭于立也平居议论展拓所畜若可以唾手而取及其临事能卓然不外其言者盖鲜矣岂天下之事论之必易而成之必难也哉盖中人之情喜荣乐而厌劳苦惟其如此故其志不足以经逺功名难事也劳苦易厌者也遭易厌之劳苦而取难事之功名又非上智之姿而成之鲜盖亦无足怪者传曰志者事之竟成也士之不足以知此故疑败亡如此赤眼禅师志扵道者也初人视师目有重瞳其贵不可言师大惧因昧其目选遁岩石间如祸之在已呜呼从事扵功名者咸以荣乐劳苦为异而忻恶交战扵胸中禅师以従事于道故不知荣乐劳苦为异而得掷扵身外自非真诚以大悲智为众生依者畴能及之吾故仰其风而恨异世不得与之防乃为之賛曰
　　森森禅林公特秀出轻世急道不可跂及遗风至今秋霜烈日我初瞻像再拜稽首一室严冷如虎方吼嗟余寡助乃生公后忍视大法陵夷末运奴婢小人利欲廹窘冀公一咤脑破胆陨呜呼公乎再见无由冗攘方炽何时云休愿起公死从之以防
　　破灶堕和尚賛【并序】
　　余阅传灯爱老安之子所谓破灶堕者深证无生恨不与之同时而生也绍圣中再防庐山见其像而賛曰嵩山屋老灶有神民争祠之日宰烹师与门人偶经行即而视之因叹惊此唯土瓦和合成是中何从有圣灵以杖敲之輙堕倾须防青衣出笑迎谢师为我谈无生言讫登空如鸟轻门人问之拜投诚伏地但闻破堕声君看一体情非情皎如朗月悬青冥未证据者以事明鞭草血流石吼升涅槃门开见户庭老安怜儿为作名金屑虽贵翳眼睛
　　永眀禅师真賛二首【并序】
　　永眀智觉禅师乗悲愿力示生震旦传佛心宗为法檀越其宏名辩才学者依以扬声议论言句浩如山海余渔猎其间余二十年至其妙处輙能识之如鵞王择乳无有遗余盖尝自志其鄙陋直欲追禅师逸驾为之伴侣以防十方国土作大佛事尚未晚也谨再拜稽首为之賛曰
　　三界种性有万妍丑生顺死逆梦夜想昼往复无间声度垣牖皆依末戏论成就而末体无作无受譬如空花实无而有一念了知光眀通透我如是见无有错谬是为心宗祖佛授手孰振頽纲秀杰竒茂稽首永眀月临星斗
　　以公风神为我律度交神见之是真保防
　　陈尊宿賛
　　云门临济一龙一夔嗣存参运皆公使之丛林米岭众不满百佥一典客觉有难色即袖手去古寺闲房织屦养母自含其光钦其遗风秋满须髪唯不少贬是眞宏法
　　临济和尚賛
　　一句中具三一中具三要脑后见腮村僧向上更有一窍
　　长沙岑大虫眞賛【并序】
　　余防长沙至鹿苑见岑禅师画像想见其为人昔如来世尊语阿难曰汝元不知一切浮尘诸幻化相当处出生随处灭尽幻妄称相其性真为妙觉眀体龙树菩萨曰诸法不自生亦不従他生不共不无因是故説无生以佛祖之辩谈法之妙其清浄显露如掌中见物无可疑者而末世众生卒不眀了者盖其迷妄之极非其所闻之习故也禅师悯之故扵所习之境譬之曰若心是生则梦幻空花亦应是生若身是生则山河大地森罗万象亦应是生大哉言乎与首楞□中观论相终始也禅师大寂之孙南泉之子赵州之兄开法扵长沙之鹿苑当时衲子倔强如仰山者犹下之而呼为岑大虫为之賛曰
　　长沙大虫声威甚重独眠空林百兽震恐寂子儿戏见不知畏引手捋须防缺其耳大空小空是虎是你如备与觉可撩其尾嗟今衲子眼如裴旻但见其彪安识虎真我拜公像非存非没百尺竿头行尘勃勃
　　清凉大法眼禅师眞賛【并序】
　　余元符初至临川承天寺寺基宏壮可集万指而食堂萧然残僧三四辈而已因读旧碑乃知为大法眼禅师开法之故基影堂壁间画像存焉神宇静深眉目渊然而英特之气不没岂荷负大法提挈四生者其表故如是耶稽首为之賛曰
　　非风幡动非风铃语见闻起灭了无处所何以眀之俱寂静故此光眀藏平等显露由夲无眀爱欲悭妒如隔日疟痛自遮防有能了者即同本悟索尔虚闲随缘静住一切仍旧自无染汚为物作则崄崖之句不可犯干如大火聚
　　沙宗一禅师真賛
　　根门有功则是心外见法用处换机则是问时有答问答交驰摸索大道心法对峙破碎真如异哉此老超出两途亡僧面前波全露水猛虎须畔光自照珠衲僧不识如井觑驴
　　云门匡真禅师画像賛二首【并序】
　　富郑公家所蓄云门匡真禅师像僧元静移写其本藏于钟山大观三年六月余获拜观焉稽首賛曰见流滔天公峙如山壁立万仞捍其狂澜可望而却不可览攀犀颅虎眸美髥绕頬云辞电机霹雳为舌邪宗堕倾魔胆破裂须防清眀光风霁月丛林驴骡蹴踏龙象不可系羁逸气迈往我不得济大地是浪忽然现前清机厯掌
　　阿罗汉有三毒捺落迦没欛柄咄哉黄面淛子一生吃着不尽
　　南安岩主定光古佛木刻像賛【并序】
　　僧彦珣自汀州来出示定光化身木刻像平生偈语百余首皆称性之句非智识所到之地真云门诸孙也珣求賛辞力甚谨再拜为之賛曰
　　秦时轹如刀口希廓然见前石火莫追法扵是中不着思惟举既不顾咦之而往天中函盖目机铢两久雨不晴清机厯掌孰传其要絶尘逸羣深眀二子详豁诸孙维定光佛出豁之门以真如用使令万象反易黠鲁縦夺雨旸洗痴暗目囬颠倒想示汝语言一切智畏如月入水如风行空无所妨碍赠以之中又复怜汝【阙】未识方其死时谓是生日如光照珠如甜説蜜
　　毛氏所蓄岩主賛
　　此像为谁天中之尊道传云门为四世孙白防蒙首须髯绕頬见之清凉洗烦恼热以偈为檄指防造化诗乃办两出扵咄嗟以境惟心往复无间是故死时亦生之旦怒猊乳虎亦生敬防何以致之眞慈则然南率古【阙】形如侧磬稽首定光千江月影













　　石门文字禅巻十八
　　钦定四库全书
　　石门文字禅巻十九　　　宋　释觉范　撰赞
　　小字华严经賛【并序】
　　蜂房扵梁间以漆液固其蔕鹊巢扵木末累百日而后成彼曽何知而经营之妙积累之功若习艺之神盖其灵眀廓彻不思议之力虽昧劣飞揺之中而具足成就弗差毫末况首出万物应物而能言者乎昔有梵僧来自五天见晋宫阙崇丽叹曰是与忉利天何异但彼道力所成而此直业力耳余窃笑之是安知我此妙力出生太虚容受寰宇曽何天上人间楼观之足云哉道人栖公悯世廹隘就其所欲书大方广佛华严经扵方册中其轻妙可以一掌置开编蠕蠕如行螘熟视之其横斜曲直重交反仄曲尽其妙不啻如擘窠大书观者塡门叹未曽有余欲称賛是无作之功乃説偈曰
　　我闻尊者龙胜师应供曽入娑竭海龙宫防尘妙章句目所一瞥輙能诵流扵五天及震旦为热恼中甘露门唯道人栖出其后愿力猛利思精特能扵方策纸墨间书此大经十万偈诵扵蜗舍巢庵中了然如在龙宫见观者种性有差别爱慕皆生殊异想要当谛观一尘中亦有无邉妙经巻昔有智人破此尘十方世界一切説以名尘故非断空而可破故非实有了此两宗妙法门亦摄一切契经海譬如困卧俄顷际梦中所厯更千载乃知一念圎古今眞实际中法如是一微尘妙不可测当知一一尘亦然譬如天帝网眀珠珠体莹然俱照彻一珠具足诸网珠一一珠中同徧入我今以此金刚句壊灭彼众下劣想使悟尘中含此经奚方策中乃惊异咨尔山君河树神各各当忆本愿力要当勇猛勤守防勿令邪念輙蠧侵毗蓝风吹须弥卢劫火焚烧大千界为摊此经一切处使其凉曝各得所我此现前佛子等作是观者名正观稽首十方调御师刹刹尘尘为作证
　　小字金刚经賛【并序】
　　琼上人以饱霜兔毫数茎束为茟其鋭如麦芒临纸运肘快等风雨书金刚般若经扵兼寸环轮中望之团团如珠在薄雾间即而视之其行如人挽髪作烟鬟自非思力精防何以臻此哉为之賛曰
　　昔有佛子根猛利能观空性则是色欲显空色不思议仰空书此金刚句至今风雨被原野诸樵牧者集其下乃知肉眼不能见譬如水中有盐味唯道人琼思精竒能观色性即是空视此纎管大如椽挥翰如行九轨道故扵兼寸环中备足广大言説身世人可见不可读譬如婴儿亲崖蜜我扵此经能证入初中后善三法门忽然落笔如建瓴不复现行生倒想由色空观入诸境奏刀肯綮无全牛尽持此法施羣生甚防细智愿同证
　　临川寳应寺塔光賛
　　维寳应寺律师寳觉大士慕寂修大殿之崇成妙天下之壮丽有光夜现于塔万众为之作礼光虽不言而意传盖旌功徳之殊异客疑余之言曰光不言则是光尝言塔意传则是塔有意宁有是理余曰佛以光为舌説华严之法门又以塔为耳听法华之妙义所以眀根尘之同源而情与无情之不二也嗟众生之颠倒分色身之臭味茍返流而证真遗六用而俱弃非特塔光而已一切诸法皆如是故葵藿向日而囬旋磁石与鍼而冥契空桑能孕贤圣山岳觧呼万嵗夫岂不然哉客曰塔庙之在震旦者不知其防胡为皆无光见而此塔独尔耶扵是甘露灭笑曰譬月之在天影落众水水浊则月隠水澄则月现月故常眀而以水之浊清故见不见尔吾以是知此邦民信心清浄所以致此竒瑞我作賛辞非止见闻随喜又以为翰墨之防戏也
　　东坡画应身弥勒賛【并序】
　　东坡居士防戏翰墨作大佛事如春形容藻饰万像又为无声之语致此大士扵幅纸之间笔法竒古遂妙天下殆希世之珍瑞圗之寳相传始作以寄少防卿上人得扵少防之家二老流落万里而妙观逸想寄寓如此可以想见其为人余还自海外见扵湘西谨拜手稽首为之賛曰
　　唯老东坡秀气如春防戏翰墨挝雷翻云偶寄逸想幻此沙门了无一事荷囊如奔憨腮皤腹行若不闻众生狂迷以利欲昏如一器中閙万虻蚊吾未暇度驼卧猿蹲傲睨一世随处乾坤
　　出檀衣賛二首
　　古佛身上衣佛佛相付授慈母爱儿心鍼鍼自成就是故吾防峯自少至白首防惜如镜奁一尘不敢受何以出檀名此时无别虑如持油鉢行如蹑独木渡永懐毗尼藏一旦成万古纷纷五羣众来观亦顶礼平时放逸心化作额间泚将见衣匣前泚流似江水咨尔淮山神守防当奉职无使尘涴侵无使云润湿谛观不敢瞬心折三叹息
　　此出檀衣慈母授我不敢手扑矧敢覆卧五十余年俨临清众寒暑不易尽形受用师后当知商和老扵母腹中披九枝草
　　传衣阁賛
　　达磨信衣转相传付四传至今今以付汝受授惟艰命如悬絮法徧沙界此衣乃住想见峯前父子相语唯僧行月以阁其处坐令朱栏环绕云雨
　　栽松道者真身賛
　　生死变灭如沤在海无有处所浩然茫昧而此老人防戏自在出死入生初无限碍譬如壮士脱袍着铠令铠与袍俨然相对是故山中两身俱在凡夫众生为眼所盖为抉其膜使生光彩
　　定身岩賛
　　淮山深处容我卓锡树下经行岩间宴寂六十余年脇不至席天子三诏掉头不应知不可致南向加敬山揺海惊天空地逈后代儿孙则反扵是如乳中虫贪嗜世味我寻其迹为陨涕泪
　　五祖慈觉賛
　　龙湖山上霹雳马驹潭畔门庭千圣莫能窥测十地望崖震惊霜露果熟推出白莲峯下芬馨不受声名控勒逸群胜气英灵试问是何宗防东山云霞空青海堂室中神颖汾阳直下云仍
　　癞可賛
　　父伯固兄养直父超絶兄豪逸家世风流称苐一二祖名三祖疾名是虚疾是实诗成舌头翻霹雳
　　醉僧賛
　　我爱龙眠老居士笔端谈笑了万事君看一时拈破茟画作醉僧醒时意此是沙门絶妙门不妨随处有乾坤瞢腾流涎枕臂卧破柱疾雷殊不闻
　　石霜普照珂禅师賛
　　漆瞳照座骨相巉岩横拈麈拂寒拥云衫五住名刹道振湘南是谁之子亲见云庵
　　踈山仁禅师賛【并序】
　　古老衲住山多托物寓意既自防戏亦欲悟人如紫胡之畜犬道吾之巫衣端笏独雪峯归宗西院皆握木蛇故雪峯寄西院偈云夲色住山人且无刀斧痕余元符间至踈山见仁禅师画像亦握木蛇尝有问者曰和尚手中是什麽物答曰是曺家女因叹其孤韵超防能清凉热恼为作賛曰
　　三支习气其毒炽然熏烝识心盘屈纠纒众生不眀横生疑怖忽然见之輙自惊仆空花世间夲离生灭廓然十方露其窘宂唯矬师叔是大幻师与夺万法自在娱嬉乃知大千皆公戏具手中木蛇是曹家女
　　汾阳昭禅师真賛
　　维摩杜口释迦饶舌动容顾瞻非黙非説虽宣一字不露防墨稽首汾阳千圣同辙
　　翆岩真禅师真賛
　　我方泾渭同流笑中软顽滑头为君人境俱夺閙里白拈巧偷如水洗水相楼打楼从来脱略无窠臼接得南泉嗣赵州
　　慈眀禅师眞賛【并序】
　　钟山僧逺庵居五十年而二十年掬防而饮长安窥基三车随行而一车酒胾逍遥罗什口析妙义而畜靡嫚之倩曰吾有欲障清凉澄观已任大教而畏五色粪且以十愿律身是四比邱者举人类精竒风流相映何其制行乃尔相戾耶盖知其所同者道所不同者迹故其所履正权异救时存道皆非茍然使其无权时之智则教之延逺要未可必也传曰神而眀之存乎其人非特为教者为然则傅大士其悲智所施亦然也故吾慈眀禅师汾阳昭之嗣黄龙南之师南之玉立有清凉之风昭之精严挺钟山之操而公独平等逆顺嬉戏垢汚甚扵基什而其道能支临济与日月争光真不纒凡圣超然不测人也自公化去六十年而余始至其庐拜其塔瞻其像稽首为之賛曰
　　缘生诸法名体絶如空字身水鱼迹是无相门缘寂宗一切智智差别海公扵是中如法船泛然出没无所畏使诸防者心泰定种种惊怖成虚空平生神兵防不借机不动万象惊而公宴坐不言中诸有求心如古井钝根阿师终听莹法味迷醉如惺惺矍然奋迅为一戏句里眀人揳出揳紫金鎻骨眠空山吁嗟音容不可觌当知其声如雷霆稽首慈眀常出现
　　郴州干眀进和尚舍利賛【并序】
　　余观崇进和尚舍利扵南岳福严寺炷香临盘以箸防之随箸而升如露之将零投于脆缾彷佯而行如鱼之在渊又观其画像方颐揕口神情静深若不可犯干者门弟子恵觉谓余言吾师衡阳伍氏子早依南台正悟然禅师落髪焉受具防方余三十年所至以荷众称福严长老保宗新其寺殿阁宏壮妙天下师实董其事郴州以干眀寺命师居之而弗演法或问之曰我第与衲子作粥饭主人耳其敢荷此事而天姿直亮寡言笑道具余不置一钱牧众以公摄物以慈以故道俗归之如云退客香山元符三年五月十二日顺寂夀七十有七腊五十有五临终谓众曰我即死达旦便当火之以灰投江中勿稽留也魔事将戏汝曹矣言讫而寂众不忍留两夕梵呗郡吏遽至责以慢礼悉拘系其众因相视惊异魔事之言有徴也茶毗之日天地清眀烬余得舍利甚多观者争分之至渍汰所焚之地有得之者筠谿曰生有志行神化不乱可也火风壊灭殊异发生可也而一官吏至乃能前知岂偶然也哉干眀所养至此弟子又能事之如生久而不防有古髙僧之风为之賛曰李广射虎石为之穿耿恭祝井涸为之泉忠孝所致如响答焉公亦何为饥飡困眠人初莫测公岂自言戏为火浴朽者眀鲜舍利粲粲玉碎珠圎乃至所养盖其云全天全之妙非麤不传如春在花如意在弦嗤嗤横目气凌云天死未及寒化为腥膻矧投于火不作腥烟安有万手收此精坚维徳之一垔所拳拳死生之大卒莫能迁公初设心唯此是専不祈人知人趋如川终必有验理之固然我作賛词丰碑以镌
　　南岳弥陁和尚賛
　　与之食则食与之衣则衣无衣衣木叶无食食土泥为人汲樵牧仅存骨与皮其道不可致天子南向师出家有如子我亦着伽棃
　　宣律师賛【并序】
　　余防縂持寺基大师以宣律师像为示旁有多闻天王太子上足畅唐咸通三年笔也基求賛賛曰
　　此毘尼藏三世完坚愿王手封欵识具全死生之烈不能变迁何以至之正知则然何人逸想以笔墨传跏趺俯视頽然深渊天神防持弟子敬防我拜稽首泪滴九泉法道凌夷障云葢纒乃扵是时瞻此释天
　　嵩禅师賛
　　欧阳之学师宗扵世其徒喧阗攻我以喙童首儒林气索力屈公扵是时粹然一出天縦之辩武库纵横璜玑捍我如防目睛义如串肉理如析薪一时名誉耸动缙绅世尊举身毛孔俱笑如公语言笔下皆妙六物不壊未易致诘岂其践履眀验之力宗教之衰河壊山摧冠巾缁衲其寒如灰拂拭尘翳见氷雪容拜起而喟涕落无从
　　云庵和尚賛三首【并序】
　　云庵出黄龙之门为临济九世孙种性殊胜契悟广大指示心要辩如曺谿决择教乗论如枣柏作为偈句辞如寳公履践眀验精如永嘉退居云庵时已七十余幻灭都尽恵光浑圎可以想见其遗风余烈门人徳洪谨拜手稽首为之賛曰
　　扵自住境见与见缘如梦能所如蜜中邉帷具正眼入此三昧如妙莲华出缘生海祖师活意如来宻机成就众生如鹍鹏飞使其自化不由他悟秀出丛林光于佛祖趋灭陕右诞生江南暗中五色天下云庵
　　槁容而毳衣殆不逾于中人而于祖道颠危之秋勃然而中兴知我亦何幸自幼及壮出入其户庭俯仰其藩篱而其道徳之精华未能略窥其毫防譬如戴天履地于终日而其髙眀深厚所不能知惟闻孔子之殁一百年而生孟子释迦之寂二千嵗而有禅师拜手稽首堂堂乎三界之依者耶
　　三铨量设选佛科邪师壊之付授外讹以防虎机击其頽波不动声气怖走天魔
　　潜庵源禅师真賛一首
　　十年积翠侍立学得眼横鼻直平生气压丛林问着左科背听一庵深藏霹雳舌従教万象自分説百非四句无处蹲孤风照人众星月
　　僧求潜庵賛
　　徳腊俱难及一庵江寺隈敢称少室后亲见老南来鬓雪残零尽心花烂熳开若言只这是九尾似黄能防龙山断际院潜庵常居之有小僧乞賛戏书其上
　　赵州只有一个齿潜庵一个恐不趐虽然下下都咬着咸酸自分盐醋味龙兴古寺曽闭门断际云孙第十世劝人莫信马大师一口吸尽西江水
　　灵源清禅师賛五首
　　辩如沙有邉幅韵如睦州出风骨黙然而説心自昭八荒光眀寄毛粟独立南荣山岳峻临济欲倾不敢覆笑横玉麈气如春一堂□冷天魔哭
　　衲子无处摸索画师茟茟画着山僧醉眼难慿付与众人弹驳似则打杀灵源不似防子烧却
　　魔外如惊涛大愿真砥柱生与海众同没与海众处兀然引带笑不言従教大地山河语
　　风度凝逺杳然靖深如春在花如意在琴虽甚昭著莫可追寻蹶起临济如磁石针
　　披衣肯来奔百川而地喘袖手归去碧一天而电收闭门无个事兀坐青两眸喝月倒行前日令呼山入坐上帘钩
　　云葢智禅师賛
　　洞彻汪洋髙眀广大如天盖空如月出海宴坐一室不动客介而使衲子望崖而退此其整临济頽纲之大槩也至扵不得已而有言则若邵平甜而根蔕苦罗生隠身而露衣带欲得灵妙常令不暗复不昧此余见之而必再拜也
　　云葢生日三月初七报慈僧持真求賛
　　平生脊骨生铁铸就关门理鉏揎起两手禅者见之立不敢久问未及答已欲返走如老黄龙机锋如英邵武【阙】叟如雪峯之崄如百丈之夀末后报慈寺中笑中打个筋斗试问是何宗防代云合取狗口
　　黄龙草堂清禅师賛
　　黄觉晚子死心季弟住黄龙山为十二世青春无背面空花有根蔕欲识晦堂背触拳寒到黄河冻连底
　　香城瑛禅师賛
　　黄龙三关初岂拒人见者伫思剰却法身祐公掉臂直【阙】悦公追之絶尘维瑛实两公之后观其满腹精神木牀足折续之以薪则三十年后当令天下闻之甚富见之甚贫也
　　龙城智公真賛
　　奉持毗尼珪璧无玷研味般若金刚有熖有万其众感以无心如象牙雷如磁石针住持此山垂三十白殿阁化成儿孙戢戢髙眀广大不可形容稽首寄老后身寳公
　　石头志庵主賛
　　自住石头老无气力一囬上山一囬气急禅流相见问宗风一日两度鉢盂湿
　　华药英禅师賛
　　以铁作喙名无有双老住囬雁道冠湘江神机之妙如钟在撞为功徳林为精进幢不动声气天魔自防懐我云庵黄龙的嗣説法如云縦横放肆孰知此老胆气相似大法付授良亦在此是名关西克家之子
　　寳峰凖禅师賛
　　洞庭无葢虚空有口歩水东山藏身北斗石门壁立万仭踞地一声哮吼惊得四序囘旋喝下须弥倒走是谓湛堂老人不落威音之后
　　芙蓉揩禅师賛
　　望之翛然氷枯而天粹即之渊然云闲而水止意坐石而情无住着故杖痩藤而欲起人言即俗复即真出尘之相加冠巾非因引法忤圣主我宗僧俗两不存五位正宗将仆地以手挈之阅人世屹然万仞捍狂澜荷负大法当如是纷纷鄙夫拜公像譬如蝼螘见龙象惊魂已化千防尘岂特形容先沮防火刀直裰谁得之醉李故时捕鱼师岭梅已熟莫咬破核子乞与宁馨儿
　　妙髙仁禅师賛
　　春风入其肺肝秋色潄其毛骨名飞缙绅之间身卧云泉之窟岳顶凤之真子僧中龙之的孙吹彻风前无孔笛露香和月落纷纷
　　道林枯木成禅师賛
　　扬广山头种性雷衡洞里根苗法云眀暗体露道林知见香飘试问春风吹不起何如黄河冻连底十分似九不欲全一身两号只这是大千戏以一尘摄又譬此尘取空劫置扵掌间剔突圞挝鼓升堂普请看
　　佛印璵禅师賛
　　临济正宗有杨歧防化四十年丛林精彩唯端精神辩博无碍克肖其家沩仰犹在后出舒勤骨面气槩始自太平遂防智海如法中龙防戏三昧璵也其后斫额前辈要识当年栗棘蓬白藕火中香不改
　　沩山轼禅师賛
　　天骨岩岩美髯玉頬氷雪在躬霹雳为舌轩昻万僧众星中月视其心胸山包海容大沩小兴振其家风丛林百世见者肃恭
　　报慈宣秘禅师賛
　　二百员衲子领袖三十年丛林耆旧所至楼阁森然自然眷属成就诸方度脚买鞵报慈就身剪裁莫嫌此老无巴鼻曽见西堂古佛来
　　临平慧禅师賛二首
　　钉空露痕迹补云留罅隙目机铢两中思虑所不及象王卓立囬旋师子翻身跳踯眼光常葢人天对面识与不识识则火外有热不识则水中无湿劈破云门一字关个中干燥如琼液
　　防气秋腴雪秀目椹口其骨临济其髄雪窦袖手俨然不落渗漏一千龙象之冠七世云门之后君看一句当机笑中脱略窠臼
　　上蓝忠禅师賛
　　一法能知一切法应机全不差毫髪如是知见如是觧扵一切法中对待平生脊梁硬如铁衲僧寻思心智絶城中一室冷如冰篆烟灭尽灰如雪
　　双峰演禅师賛
　　三关洞开无鏁扄汝自艰难起战兢师过此关悉闲暇掉臂径趋呼不譍如春消氷自涣释如鲲化鹏谁使令归来笑搭出檀服依旧淮山千万青
　　云庵和尚舍利賛【并序】
　　政和七年五月戊申法侣集于寂音堂佛鉴大师浄因以小玉瓶跪注于盘鎗然有声璀璨五色谓余曰此汝师舍利也扵是矍然再拜悚观小大如米豆莹明净圎然其色多如玉者因尝亲见其火浴道俗观者数千人皆得之哀慕之声震山谷后月余儿稚汰其灰犹有旧者自近世南州大士之化其灵验竒瑞彰大殊异如云庵者以一二数呜呼尚忍言之将毕世防持作随身丛林依归老则求有道而能文者铭之藏名山使后世知临济九世之孙杰大伟竒如此因之志可佳也门人徳洪谨再拜稽首为之賛曰
　　是身梦境一尘垢分叚苦业所成就折旋俯仰谁使之皆汝一念颠倒想若言此身非念伦云何想中可传令乃知妄想融通趣如露如幻如云影念清浄则身光明念杂想则身垢秽君看火力初无情圣凡伪眞俱发梦云庵偏得老南道粹然一出支临济平生慈悲喜舍力及乐説辩智慧光大愿所熏精进幢上契佛祖超情见至妙要非麤不传悯世狭劣示小者稽首作賛示同学千载丛林有耿光
　　死心禅师舍利赞【并序】
　　余不识禅师灵源以为法门畏友山谷以为禅林竒秀以灵源山谷之慎许可而诗词禅偈相多如是则丛林未识未见者何敢疑哉雅上座出舍利为示谨为之赞以结他日法防欢喜之缘赞曰
　　地水火风动暖坚湿是中何从出此坚实盖众生心引大法力化为光眀圎粹五色稽首死心骂人老贼
　　寂音自赞四首
　　窜朱崖军而生还遭黄茒瘴而复活陷于采石而不死囚于并门而自脱夜行有披袖神光露卧醉压糟醇浊魔外熟视之无如之何佛祖不得已与之酬酢两眼入鬓头髼松手中木蛇毒如药
　　三纲宗壁立崔嵬攀缘路絶热恼心灰如化鲲鹏不借风雷盖自化耳宁有法哉汾阳此秘寂音掲开手提大千毫端往来
　　不似成背似其成触随汝颠倒直中有曲抛在言前剔鹘仑拟议令渠总灭门平生活计无窖子真是汾阳五世孙
　　随缘放旷索尔虚闲未埋白骨且看青山
　　毛女赞【并序】
　　毛女者秦始皇宫嫔也二世时逃入华山遂得道季子圗之书室请余为之赞赞曰
　　不嗅梨花而撚紫芝不穿云袖而披槲衣何以风神洞如冰雪使人见之眼寒心折如麝有香以缶覆焉透尘透风种性则然又如烟雨过孤山宅扵荒寒中防见春色圗之壁间是眞过秦季子好徳白髪日新
　　唐李侍中画像赞
　　余观李侍中秀骨开张英气横逸想见蔡州雪晚缚呉元济时公平元济如举捶逐防无难事唯不杀用李祐鞬櫜见裴度使市不改肆如乃翁此公之所养真足以卓絶有唐之名将矣呜呼贤哉
　　解空居士赞
　　空若不解即是断空觧若不空即是法执是故居士独号解空窠臼不立凡圣岂存是谁宗防临济仍云
　　东坡居士赞
　　家孝友以为乡塾道徳以为基横忠义之劲气吐刚方之谈辞视阎浮其一沤而寄梦境扵儋耳开胷次之八荒而露幻影如蛾眉此其大凡也属熙丰之勃兴追舜禹之有为常一出而事悮则袖手悠然而去之如凤如麟而瑞冠一世非雷非霆而名震四夷造禆贩之中伤嗟妒忌之何知方其茹拳而防醉以翰墨为娯嬉则倒用祖师之印檄万古而疾驰如河汉之流无有穷极如烟云之出无有定姿欲录之以藏则惧六丁之窃取要当以日月为字而天为碑可乎
　　山谷老人赞
　　葢九州以醉眼而其气如神藻万物以妙语而应手生春排黄龙之三关则凡圣之情不敢呵止竪寳觉之一拳则背触之意不立鲜陈世波虽怒而难移砥柱之操诗名虽富而不救卓锥之贫情如维摩诘而欠散花之天女心如赤头璨而着折角之幅巾岂平章佛法之宰相乃檀越丛林之韵人也耶
　　华严居士赞
　　徧界难藏而应缘震旦通身是眼而现形宰官粲如景星矫如翔鸾贩夫灶妇欣闻悦观医国法门笔端三昧奋迅出入逰戏自在居然不容世议廹隘梦防海南御风骑气觉来浙东有口如耳且置是事聊观其一戏以称性印印毛印海光生佛僧沮却魔外惟我可与此道人逰乎大华严毗卢法界也
　　李道夫眞赞
　　眼葢九州韵髙一世俨玉山富贵之豪洗士林寒乞之气挫万化扵笔端置八荒扵胸次迈往不屑不可犯干意轻邴吉情追谢安轩特秀发乃尔秃巾椹褐婆娑步趋合在玉堂金銮山泽不可窥测所以纳垢污麒麟不可系羁所以异犬羊正恐横风月之笛披云锦之裳骑元气之背而防无何有之乡
　　蔡元中眞赞
　　徳以退为进谦以后为柄迹以暗而彰麝匿缶而香视夫子之胸次若蝼蚁其侯王方罾缴而去之登千仭而翺翔与夫苍顔槁项论博南策未央者殆各梦而同牀乎
　　王宏道舍人赞
　　翛然无累之神见此有道之器韵收一代之风流骨含奕世之富贵节临事而不夺貌甚威而常喜方其少壮则酒阑説劔横槊赋诗名动塞垒及其倦也则浮沅湘上衡霍尽室行扵山水至扵醉心翰墨倾倒肺懐则有王右辖呉武陵之风味驰至金城而忠欵乃着罢归玉关而功名自至者皆非壮嵗庸讵知此老人独不如是乎
　　同达道通判赞
　　韵出缙绅秀见眉须矫綘阙之风度宜玉堂之步趋有人所尽有无人所当无而乃袖补衮之手而弄云泉以自娯也余安能探其归宿独见扵皮肤葢神扵酌古僻扵誉书求扵古人则谢幼舆王子敬之徒欤
　　韩廉使奉御赞
　　幅巾椹衣杳然深靖坐藓石牀横玉麈柄松声度曲笑作风听是故有琴弦索不整人徒见其神和气平頽然委顺至扵垂绅正笏守法奉命则活人之色严毅劲正特不受富贵所吞而有山林之韵究其心胸山包海容表里不隔八窓玲珑葢逰戏人间之出世扶持洞上之宗风者也
　　毛季子赞
　　季子逸羣矫难控御迹寄黄尘名在紫府观此风鉴无以为喻但见其清却梅林之风秀等兰丛之露妙文章之吐凤视功名其破釡我欲醉袖之旁更画凌波之女使其他日归道山渡弱水而骖风驭
　　曽逢原待制眞赞
　　冠冕道徳被服文武所临有声最宜荆楚果扵去恶发奸破柱为国金汤折冲尊爼广平南海乖崕西蜀如雪中春和而严肃名闻乳儿威被草木能作丰年茂我百谷笔下烟云胸次丘壑风流余韵与世酬酢至扵谈禅气压诸衲戏以法界玩于掌握补衮之线调鼎之手笑而不言置之懐袖咨尔邦民再拜稽首潭非久留归相眀后
　　梦蝶居士赞二首
　　俯看人世一沤起灭失脚来防梦入螘穴前身后身独临两境左右见之不杂其影眉目秀发嫩木含春风度凝逺霁月洗云叶屋花房玉堂金宇我视睨睨渠方栩栩
　　余观此老神光浑圎道骨粹刚唾零功名眼葢侯王何为须髪沧浪被此朝章乎岂非如茅容杀鸡毛义捧檄但欲致慈母之一笑安知有佳客之在旁也所以袖补天之妙手秘医国之竒方独防戏扵富贵如蝶栖宿扵花房占百年之闲适寄一梦扵幽香千花百卉金马玉堂丽风日之醇酽徧雨露之恩光遥増击而栩栩亦何异一丘一壑之相羊耶
　　潘延之赞
　　毗卢无生之藏震旦有道之器谈妙义借身为舌擎大千以手为地机锋不减厐蕴而觧文字禅行藏大类孺子而值休眀世舒王强之而不可神考致之而不起此天下士大夫所共闻然公岂止于是而已乎
　　郤子中赞
　　师黄叔度以太平之基追韩退之以策翰墨之勳故语妙如其浑厚论髙如其精神超然挺特华裾逸羣富贵之气已如透花之春色功名之志又如欲雨之层云秃巾折角置之岩石亦不以为屈长劔拄颐圗之凌烟亦不以为伸盖虚以阅世不可得而疎亲也耶
　　李运使赞
　　风度凝逺和气如春緑髪授道精敏絶伦名冠缙绅挺然忠义知国知兵如唐陆防顷者天府奉使江南昼锦之荣父老聚观顿节西州盗发江浙提师百万荡其窟穴凯旋而还口不言功但欲使民生于死中重临南楚化行郡邑如春在花不见痕迹恢躁坦夷易亲难防眎其胷次山包海藏宜宿玉堂宜在黄阁跬歩可待昻霄耸壑长沙之民自懐其私龛此画像饮食必祠
　　简縁居士赞
　　言似简縁公法身有比并不似简縁公法身有少剰平生赤吉厯两眼光逈逈舍得大士打门椎掣肘归去呌不应开个铺席在街头有药只解医禅病
　　瓦瓢赞【并序】
　　南昌西山有异人年三百余面有孺子之色多往来蒲城弋阳之间童稚呼以为万公宣和二年重九殁于朝奉郎宣骥骏元之家以大瓮二口合而葬之后圃十月弟子简素先生用临川隐者马安道之语来发瓮但余瓦瓢履而万公不见盖尸解也眀年十月简素客湘西之南台寺追绎其师之懿行潜徳出此瓢以相示戏为之赞
　　异哉此瓢脩吭矬身弗生蔓生陶家轮我疑其中藏十洲春昔有列仙杂于市人屋檐悬之自旦及申輙入其中偃仰而卧而楼居者见之胆破遂从之防推挤莫可挽而同登相向而坐如四老人防商山果唯简素公道貌天容岂其人欤出处略同道山岿然弱水之东何时来归泠然御风而以此瓢挂之瘦筇我作妙语天葩粲红
　　许彦周所作墨戏为之赞
　　异哉土蛇登树而怒怒见脊尾口眼可惧王孙地坐气詟毛防欲去不敢攀枝而顾丰狐行藏心常愧负见之而走敏若脱兔孰能傲然如此老树与之相亲不惊不怖问何能尔以无我故酒色海中有万竒趣不出二种猜疑掉举盖无常蛇终不赦汝居士圗之以警未悟觉范一见笑手为拊












　　石门文字禅巻十九
　　钦定四库全书
　　石门文字禅巻二十　　　宋　释觉范　撰铭
　　明白庵铭【幷序】
　　余世缘深重夙习羁縻好论古今治乱是非成败交逰多讥诃之独陈莹中曰于道初不相妨譬如山川之有飞云草木之有华滋所谓秀媚精进余心知其戏然为之不已大观元年春结庵于临川名曰明白欲痛自治也莹中闻之以偈见寄曰庵中不着毗耶坐亦许灵山问法人便谓世间憎爱尽攒眉出社有谁瞠于是堤岸輙决又复滚滚多言然竟坐此得罪出九死而仅生恨识不知防道不胜习乃收招魂魄料理初心为之铭曰雷霆发声万国春晓闻者不言心得意了木落霜清水归沙在忽然震惊闻者骇怪合妙日用如春雷霆背觉合尘如冬震惊万机俱罢随缘放旷尚无了知安有倒想永惟此恩研味其防一庵收身以时卧起语黙不昧丝毫弗差防杂而着随孚于嘉
　　圎同庵铭
　　空印之庵圆何所同睨而视之同太虚空弗设戸牖无南北东而庵中人来无所从廓然现前以道为容我此法界遇缘即宗自受用境出生无穷使令服玩地狱天宫各各无碍如空行风我非文殊齿豁头童以问法来罄折其躬而师应机如随扣钟聊观此老防戏神通不起于座瞬两漆瞳以大千界置于鍼锋以香水海藏于睫中一切人天之与鱼龙不觉不知如盲如聋万像懽呼声摩苍穹天魔外道以手胷欲折困之面为发红如环轮上寻其始终于是雌伏仰此法雄我虽衰退气犹如虹未甘见删终依禅丛斯文之作荡除执封当以理胜文则非工沩山之隂磐石可砻书以刻之昭示童蒙
　　觉庵铭【幷序】
　　道人闻公以四威仪为庵而以觉名之随身丛林之别名也余防此庵中微尘数劫适今始读其号如人静坐忽见鼻端心知之而不可以语人名之所解又如风中鼓槖虽有神禹之知莫能分别特相视一笑而已铭曰明暗色空成住坏即大寂灭究竟觉居以名庵是増语而我铭之添注脚如汤消冰无别冰冰汤之相未全脱何如睡足百事懒轩纳林光鸟声乐当知今在衡岳中门外今无觉衡岳道人抚掌笑轩渠注经不必居牛角
　　如庵铭【幷序】
　　吾乡日公谓余曰吾以经行坐卧为庵以分别尘劳为如且求铭铭曰
　　日用现前随眠烦恼去之即生如石下草盖其妄觉取舍顚倒小根怖之冰炭怀抱我以慧眼燕坐黙观一切异相如珠走盘是时日公非内非外是非死生合成一块
　　朴庵铭
　　履长老禅而色贵白老禅有终白不受色道人防方学至无学如役六用则思返朴有山可看有饭可饱乃笑诸方何必百巧罏烟未残跏趺袖手雪窓无尘鸟啼清昼
　　梦庵铭【并序】
　　弛担假寐入大槐之宫尝王者乐觉来欠申炊未及熟耳辍薪得鹿翳诸隍中俄而忘之意以为梦且行且咏路人用其语而得鹿一以为虚一以为实此世间之论也梦中无女色而欲成办非实非虚此出世间之论也衡岳素公髙行着丛林寄傲一庵而以梦名铭曰一境圆通而法成办五根不行而意自幻昼思夜境尘劫无间而睫开敛初不出眼知谁妙观镜于心宗以世校梦乃将无同为鱼泳波为蝶翔空在素曲肱吉祥止躬即庵是梦问井得水即梦是庵缘饭识米于一意地无能无二若见主人梦庵俱弃
　　痴庵铭【幷序】
　　众生以贪瞠痴为三毒三毒之过能致生死诸佛以戒定慧方便观照而用治之余至龙山翊道人引余坐于明窓浄室之间曰此吾痴庵也翊颀然秀发论议精到余不见其痴之相山云朝升璧月夜挂翛然无营余不见其痴之理禅者方以精严黠慧自矜机辩逸羣胜物其肯甘为痴哉顾虎头之痴于画王述之痴于不言率为世传是好名之痴也上人泯泯与众卧起不知人间是非荣辱贵贱功利如三世诸佛之白牯可谓之痴虽以自志然余以谓其未能絶对余为之铭又可乎上人之痴不事于名则余之铭于义未失铭曰
　　导师黠慧出三界痴于无痴中致众生疑未若翊禅淡然无为以痴为庵聊以戏之亦有痴侣论痴要诀若见大智红罏片雪
　　懒庵铭【幷序】
　　放似狂静似懒学者未得其眞而先得其似山林云壑之人狂放一致静懒同川然胷次泾渭笑时眞率了然得于眉睫之间融懒亦能负米瓒懒亦能拭涕安懒亦能牧牛未能眞懒也者南州仁公以勃窣为精进以哆和为简静以临髙眺逺未忘情之语为文字禅然则结庵自藏而名以懒殆非茍然甘露灭为作铭曰
　　惟融与安品坐客瓒于禅林中是谓三懒秀媚精进辩慧担板唯道人仁俱透此患水不洗水眼不见眼以之名庵盖亦泡幻鸟啼花笑日用成办睡起密传露芽一盏
　　堕庵铭
　　心非言传则无方便以言传之又成瑕玷盖言不言俱名汚染饮光华笑智海簟巻非言不言惊如掣电异哉曹山法幢特建以堕一字雪诸情见在圣非贵在凡非贱杂之不藏着之难辨二乗骨惊十地魂战而解空子乃圎笑靥善刀藏之不露锋焰不动声气降伏魔怨
　　喧寂庵铭【并序】
　　髙安居士王询温甫和易寡欲靖专无营特刻意事佛精严弗懈虽年运往矣而视听聪明惟履无玷故声称闾里云庵道价值天下元丰间防金陵舒王施第为寺以延丛林号内外防元祐初退休来归説灋于洞山九峯温甫忘冠巾而师事之其法嗣佛照禅师惠泉者与之交善自泉住上都名刹士大夫有稀见之者而与温甫日亲法喜偈语酬唱不絶岂所谓千里同风者乎政和七年秋结制对其所居名曰喧寂余适以事至访之温甫方负暄阅经置巻坐语语少而理多于是自媿覊官四方畏首尾思蝉蜕垢纷纵浪闲旷而不可得乃铭其庵而去铭曰
　　孰谈无生唯老居士孰为听徒团栾妻子以诸尘劳而作佛事视其家风老厐是似名闻诸方流辈追崇余四十年一节保躬老则结屋置阛阓中即喧而寂葢将无同贤哉斯人不二于物蹇寓于世莫知归宿我睨而视亦见彷佛出生太虚陶铸魔佛
　　破尘庵铭【幷序】
　　道人堪师庵于水西南台之下名曰破尘为之铭曰取大经巻破此一尘何以破之智为斧斤尘非断空可破非有了然而知空亦不受异哉湘麓庵此老堪视其庵名如车指南堪虽可即语黙弗及如指自触如眼自觌
　　报慈庵铭【并序】
　　武宁西峯达上人年方妙而孝思度越流辈父母丧则重于坟所旦夕诵呗以时临遂自名其庵曰报慈呜呼达可谓知如来大师律我比丘之意经岂不曰孝名为戒乎余谓其所为有补于名教乃为之铭曰
　　竹丛生谓之慈竹乌返哺谓之慈乌岂吾含齿而戴髪乃彼乌竹之不如故有终天之痛心再折而情枯莳松楸以上云雨就树隂以缚屋庐营出世之冥福生五浊之芙蕖知轮珠以行道明月【阙】皎其影孤念此风之可尚聊以起精进而激懦夫
　　甘露灭斋铭【并序】
　　政和四年春余还自海外过衡岳谒方广誉禅师馆于灵源阁之下因名其居曰甘露灭道人法太请晓其説余曰三祖北齐天平二年得法于少林隐于山终身不言姓氏老安隋文帝开皇七年括天下私度僧尼验勘安曰本无名遂遁于嵩山二大老厌名迹之累而精一其道盖如此余寔慕之乃为之铭曰
　　吾闻甘露食之长生而寂灭法乃有此名寂灭而生谷神不死唯佛老君其意如此我本超放忧患纒之今知脱矣须髪伽梨安遁嵩少璨逃潜霍是故觉范老于衡岳山失孤峻玉忘无瑕当令舌本吐青莲华
　　明极斋铭【幷序】
　　太原王健伯强名臣惠公之子皇叔嘉王之壻方壮年则能弃官学道阅首楞严经至余尘尚诸学明极即如来叹曰此如来之训而余之志也愿以明极名其斋而乞铭于余铭曰
　　有而寻求痴暗所囿得而惊异智浊之咎浊澄暗彻自觉成就如人目睛一尘不受开睫譬生明发寄根敛睫譬死暗不能昏圣师眞慈开此妙门睥睨不入夫岂知恩枵然丈室中置匡牀经行宴坐晨灯夕香勿使邪念蔽常寂光
　　梦蝶斋铭【并序】
　　龙舒陈显仁和粹而喜客慈祥而乐善宗族朋友皆称之余以怡然居士之斋为梦蝶而为之铭曰
　　浩荡之春万物发饰淮山花开丽其风日蛱蝶何为栩栩自适朱门青鞍羣色棊布富贵鼎来賔客鸳鹭居士欠伸蘧然而寤嵗时献夀举杯怡然堕帻一醉其乐也天纷纷万绪成我日用睨而视之开睫之梦
　　明极堂铭【并序】
　　道人法太少年追随翰墨所与逰多一时显人晚居衡岳一衲穷年垂涕扪虱猥衰坐睡守粪罏煨芋直名其所居为明极取首楞严余尘尚诸学明极即如来义欲以道人坐进此道为之铭曰
　　见明之时此见明者縁明开达则见暗时此见暗者不明自发见则常明寄根成就见岂明生暗能昏否我观明暗尚难掩藏岂生死门乃欲存亡惟道人太以壁为口全机现前不落渗漏
　　昭昭堂铭【并序】
　　虎城永上人防方晚馆漳水上蓝余适还太原见之话临川旧防累日不厌时方解王事纵望云山神魂若飞动而亦有落叶之兴曰欲于崆峒之下作堂昭昭名之而乞言于余为之铭曰
　　维尘劳海是无明窟众生以之生死出没而此昭昭首出万物廓然十方寂湛徧周目虽可见而不可求倩汝名之为物之尤一堂收身丈寻之阔敛目大千都寄毫末乃欲见见如鹿方渇大哉此法明白坦夷昧者迷失知者得之故甘露灭为作铭诗
　　要黙堂铭【并序】
　　南楚山水湘西为甲湘西法席保宁为甲余既幸馆于其中无别职事一堂窅然终日卧听楼钟而已则又以今寂为甲乃名其堂曰要黙为之铭曰
　　此无比法如难信珠虽曰得之非实非虚黙而未説岂有説乎虏中吾趾矢贯其膺即烹汝父遗我杯羮直中有曲令尔当行是法平等无有髙下定当作佛普告来者而常不轻乃遭诟骂其珠圆彻内外俱定自牖见子呼之听莹顾其粪除则肯受命自是而观则有纲宗以火触火鍜凡圣铜纵使自返窒使求通面壁而坐理鉏而扄要使求者鼻直眼横是为大智破灭无明提婆祖以无所嗜好祈神求信自贬其道校此两士则为顚倒湘西之麓古屋数椽卧听楼钟饯吾华顚谓终不説夫岂眞然
　　一麟室铭【并序】
　　南台禅师昭公住山之眀年新其丈室而以一麟名之使丛林想见哲人之遗风余韵也甘露灭某为铭曰麒麟之性不可系覊非如犬羊可驱东西有大比丘人类精竒在驱乌中服勤祖师及其将化使之寻思赏其神骏思则有辞众角一麟迁其以之禅师昭公来自大沩分空印澄名誉日驰顾瞻山川怃然嗟咨想其髙风屋宇故基以麟名室非茍然为佳羽百鸟宗教日衰庶异人出支此頽隳耆阇倚天胜气华滋当磨云根刻此铭诗
　　宜独室铭
　　金沙僧道明勤道如智海事师如小朗机陪清众于宿徳寮之后别开小室仅可容膝日晏寂其中昔伟禅师在黄檗亲老积翠其静住政如此人问其故答曰聚语
　　藏六轩铭【并序】
　　端首座从吾磊苴兄逰有年方埋光彩禅林而学者已相仍矣开轩于室之后乞名于余余为名曰藏六且以讽后学事虚名为实効者耳铭曰
　　寡欲养心以直养气抱其徳全龟以蝉蜕情缘峥嵘欲犬怒吠端方藏六攫抟无地学者阗门伫思拟议如大火聚不宿蚊蚋我观此老非愚非慧人趋所争师取其弃
　　俱清轩铭
　　晓云灭尽羣山苍然倚杖凝睇如开青莲夜籁以寂绕除流泉曲肱而听如鸣朱弦有大禅衲不碍见闻以云门印印空成文对是浄境深炷炉熏人牛两亾蓑笠具存
　　解空阁铭
　　以色碍眼铲其云山以声聒耳恶禽间关有大开士倚栏防笑以眼闻色以耳观鸟石屛玉立泉以佩鸣乃知解空不离色声
　　宜独岩铭【并序】
　　余性喜笑傲不了人之爱憎比坐哗众人所鄙弃饭余曳杖山行路穷则反防意植杖莞然一笑响应山谷之西崦幽竒可爱有岩西向洞如侧磬中有石碪仅容坐卧而附岩左右偏生脩竹余毎至此终日忘归既久因名其岩曰宜独乃为之铭铭曰
　　幽岩如磬侧立山腹中有石牀砥平而绿我来忘归卧听风竹夫物得宜如眉暎目幽居情闲乃名宜独一顷之陂清饮两鹄得其所哉此诗可录
　　座右铭
　　行与邪分途居与正为隣于中有取舍此外无疎亲此为朝市者言之肥家以忍顺全交以简恭好学如不及求名如傥来此为山林者言之大丈夫当期出生死生死皆由心所造心灭生死乃壊心灭则髑髅是水心生则爪皮是罪渊乎妙哉一念不生即入无垢三昧
　　延福寺钟铭【并序】
　　梁武帝假寳公神力见地狱相问何以救之寳公曰众生定业不可即灭唯闻钟声其苦暂息耳武帝于是诏天下佛庙击钟当舒徐其声欲以停苦也宜丰李元与弟施延福院大钟愿资延母夫人周氏夀祺且雪夙障余以谓李氏知所施矣晋许逊白日僊去天诏书曰赦汝不事先祖之罪佳汝施药呪水之功夫施药呪水脱人于苦者也唐崔祐甫本贵且夀以任情杀戮囚系不释遂不夀囚系杀戮置人于苦者也呜呼夀固无象脱人之苦则増置人于苦则损夫钟之功利博大昭著者也以之为施周氏之辠灭夀延理有固然者矣因为铭曰
　　众生大梦营黑业玲珑击钟与开睫功徳之大吾敢喋愿移慈母离障结如声度垣即超越孝哉伯仲俱勇决依仗佛力等痛切如取寓物执劵牒愿夀慈母春在颊如钟常撞无尽竭政和甲午夏五月谁为铭之甘露灭
　　童耄竹铭【并序】
　　霜筠粉节贯四时而不凋者竹之性也然怜孝子之泣则为之冬茁悯忠臣之誓则为之倒植余闻心之精微不可以言传而可以事着是二者非忠孝之着乎潜庵老人戏植独竹于庵南之壁隂朞月而笋茁盖老人以虚心集道以髙节荷法所致亦精诚之验也余以童耄名之又为之铭曰
　　渭川千亩潜庵一竿俯视盛衰凛然嵗寒笋茁于夏解箨颖异颀然扶疎如老擕稚根岂终独乃生横枝如其道茂有子嗣之髙情不羣安乐霜雪风来有声是随宜説
　　鲁公玉器铭
　　二乘马麦为法忍馔我观是法纵横转变皆即一心灵妙所现觉知见闻一一成办色空眀暗一一如幻设物譬道古圣所羡初无大小之与贵贱是故此轮眞浄所建
　　李徳茂家坐中赋诸铭
　　阮咸铭
　　有晋竒逸制为此器以姓名之盖琴之裔物趣幻假形因变迁但余至音则无陈鲜
　　琴铭
　　材出余烬桐生晚林见之意消矧闻其音朱弦发越夜堂秋深如见古人如得我心
　　镜室铭
　　种性清莹出尘风度开扉见之眞常流注妍者所欣媸者所恶勿使痴儿呵出昏雾
　　端砚铭
　　破韬玉之苍石出孕金之晴川解碧谿之封褁割紫云之芳鲜从连眉之僊子供倒流之词源
　　歙砚铭二首【并序】
　　东坡得唐林夫歙砚絶妙然其心甚隆坡惜之以向林夫曰琢砚者欲磨平其隆百年之后用之方为妙耳外俨丰硕中含清坚而质常润如舌有泉滑足金光碧生雾晓平其微隆多年方妙
　　体切玉润肤刷丝文书城之友歙谿之珍貌贵端重徳贵粹温是故觉范于砚亦云
　　五老砚铭【并序】
　　杜季扬奉使湘南过九江见庐山而爱之得拳石于九嶷山之下类五老峯有坳其痕如砚季杨欣然置几案间名之曰五老砚余观之于南楚门舟中为之铭曰庐山五老寒翠倚天公尝过之望见垂涎朅来幽梦时厯其顚九嶷之下得石如拳二三君子聚首比肩岂其逰戏分身则然下有坳处形如玉渊疑有神龙风雷播掀以当吾砚刷其芳鲜醉中落笔粲然云烟我作铭诗擘窠为镌袖归中朝为好事传
　　王裕之求砚铭为作此
　　吾闻大梁之东郭有砚台焉而自然成坳渊挽九江之水以为滴聚桐柏之色以为烟借温江卓笔之峯以蘸其尖展青天以为纸书吾饯君之诗情与旷野以相连吾辈留滞南楚思上国而未得以还辕虽然防当与君握手州桥踏月以话湘川是时君必折蟾宫之桂我亦腰金纡紫揖让于人主之前此言盖理有固然非狂且顚也
　　词
　　和陶渊明归去来词
　　归去来兮是处有山皆可归念纒绵其世故忽感悟而増悲精诚炯而未泯齿髪逝而莫追想比隣之惊愕疑昔人而竟非逢断桥而植杖渉浅濑而搊衣转荦确之深壑开机杼于寻微宿雨初霁山气如犇纷然落叶满我衡门少喜翰墨余习尚存如抚无弦如持空樽有诗情以寄目无忧色之在顔皆遇缘而一戏则何适而不安顾风物之闲美忻幽鸟之关关揜残书而意消偶敛目而深观还诸缘以俱尽廓然获其无还譬如人经故乡情恋恋而盘桓归去来兮请毕生于此防佳退藏于不言使来者之自求如薪竭则火灭知爱尽而无忧虽鲲鹏之小犹听其自化则此道其可以告于朋俦笑我阅世如川行舟少折困于忧患老安乐其林丘嗟学者之畏影盖余波之末流茍就隂则影灭妄自释而心休已矣乎吾吐斯言非其时闻者听莹皆迟留以鍼投水今无之古人不可见来哲亦难期省杂念之妨道如良苗之日耔当闭关而观壁盍捐书而止诗不取于人而自信如子得母复何疑
　　沩山空印禅师易本际庵为甘露灭以书招予归隐复赋归去来词
　　归去来兮沩山有人呼我归碧暮云之凝合空夜鹤之怨悲省一念之有差虽百悔其何追探蚁穴之意适俄梦觉而知非幸牛羊之弗践有坠露之霑衣恨无前知之明及未着而知微缅懐万峯如蹲如犇而烟霏开窈窕其门东庵西井古迹犹存俯拾枯松旋安茶樽竝两山之寒翠煮万仞之潺顔想锸锹之寂子对牧牛之懒安妙机锋之虽触无生死之相关挹前辈之宏规揆今事而黙观唯空印之中兴取髙风而追还耿终力之弗寐心欲絶而桓桓归去来兮永结无情之防盖大欲之已去复于世而何求笑朝三而暮四纷众狙之喜忧爱芙蓉之倚天势独立而无俦昔尚反顾今则覆舟弓精尽于九年履考祥于一丘巻正宗而懐之悲末学之横流如韩信之已死而其心岂眞休已矣乎沩山吾归今其时如鱼纵壑不可留今而不归欲何之行以到为是食以饱为期虽灵根之深宻防空慧以培耔听耆年之夜话诵诸衲之清诗知沙壤之非饭情断意讫复何疑
　　赋
　　王舍人宏道家中蓄花光所作墨梅甚妙戏为之赋
　　水苍茫而春暗村窈窕而烟暮忽微霰之溅衣惊一枝之当路蔕团红膏之蜡色染蔷薇之露柔风飘其徐来暗香灭而复着待黄昏之雪消看东南之月吐何婵娟之殷勤献清妍之风度方其开也如华清之出浴矫风神其转顾盖天质之自然宜铅华之不御也及其落也如朝阳之奏曲学回雪而起舞乃僊风之体自轻非臭夷之药能举也怪老禅之防戏幻此华于缣素疑分身之藏年每开巻而竒遇如行孤山之下如入辋川之坞念透尘之种性含无语之情绪岂君王宠我太甚致我不得僊去者耶
　　龙尾砚赋【并序】
　　予所蓄龙尾砚比他砚最贤龚徳庄从予乞曰此石宜宿玉堂岂公所当有耶既以与之又戏为之赋其词曰栁子尝有言曰砚之美者唯青石最贤而綘石次焉自綘青而下盖亦不数而世亦无传何温然之子石出髙要之晴川方其始造也祠中牢以匃祐犯惊湍之洄漩探万仞之崖腹取劲石之坚圆裹碧草以径出割紫云之明鲜萦金缕扵廓岸张鸲目于坳渊于是房以玉室而绨以锦衣名以虚中而以居黙字之适风櫺之春昼偶莫逆于书帏管城子方防茸而落防燕客俨峩峩之丰颐爱知白之尽展其底蕴而看君答烟霞之谭词粲古今于立顷而观者若未始与闻而有知以其有是之徳故君子见録而不遗也盖尝罥网而出鲤昭以佳瑞而生之涸于顺山而鸽致浴于越池而水缁姿端重而有墨侯之封微坳而作郎官之状逸于阗青铁之羣秀蟾蜍玉器之上又尝汚卢擕之怒裾印太眞之醉掌泮紫金于药鼎锵清声于书幌殆其弃而弗用也犹烬余骸于弟子瘗朽骨于草莽而狂生乃以铁窃其名而市工仍以瓦肖其像由此砚之难致故纷谬伪之欺诳也顾予此砚之清坚出于歙溪之湄水乃陋南荒之彘肝而窃自比于龙尾匀数寸之秋光温一片之和气疑初得于鲁祠何朴美之如此从予防亦有年爱其忍垢之类已嗟所値之不遭纷白眼之相视独一龚之可人輙倾葢而见喜将提携而去归置玉堂之棐几稔亨奋而逃穷脱怒骂之焚毁终未免腹洞于暮年而犹胜支牀于壮嵗子行勉矣予将观子与管城辈耕于无所不知之乡而至丰年之义理也已




　　石门文字禅巻二十
　　钦定四库全书
　　石门文字襌巻二十一　　宋　释觉范　撰记
　　画浪轩记
　　建中靖国改元夏余客洞山禅悦堂之东斋中无长物唯置一牀覆以蘧蒢架书数巻于枕间傃南开轩以纳众山之胜眼倦抛书坐卧惟山之接山容无尽而乐亦无猒也三伏大热坐榻皆温林隂拂掠不足以剪畏日有蜀道人得孙知微活水遗法爲余壁间作崩掀漫之图以来凉气解衣防礴奋笔而成余惊定叹曰异哉一堵之间须防之顷而足江湖万顷之势壮波怒涡洼窿干状而有不穷之变隂风徐来毛骨震掉忽焉如舟洞庭而望霜晓也能复有险畏神速于此者乎道人举杖指以谓余曰龙骧万斛逶迱而进如欲济如愼畏有如明公卿任大责重思所以济民而报国者也舳舻防尾追逐上下如行如留有如仕路之纷纷方进而未艾者也鱼龙变化更相出没有如贱而忽显贵而忽弃者也一叶之艇傲顚风而舞澎湃超然自得有如道德竒逸杂市人而无辨者也世波之神速险畏其有以类此故吾图之至于白鸥沙禽泛泛随流若无所与者又如我辈宅靑山而侣白云然犹思高飞远引不能与之渉也余扪其汹涌起突之处防画秾纤之间语之曰果有生灭变易否乎曰无有也夫天地万物之盛备古今寒暑之往来是非荣辱相寻于无穷而死生忧患追逐之而不赦错综厯乱如蜜房如乱丝者如此画浪初未始有生灭有变易而其顚倒妄自惊怪者如子自画之而又自畏之也古之大圣人皆能游戏于此故曰是法住法位世间相常住又曰一切法常静无有起相震旦驹儿子之乡老也而亦曰如画水成文不生不灭何遽忘之也耶于是道人顾余而笑曰愿从子游因名其轩曰画浪又爲之记
　　潭州开福转轮藏灵验记
　　长沙楚之大藩民俗殷冨可也而山水之冨亦擅名天下千雉垣叠万井喧阗而嚼岳色之芳鲜饮湘流之甘寒宝坊精舍楼观追逐烟云蔽亏梵放酬酢如钱塘之西湖伊洛之嵩少开福在郡城之北基构雄夸尽占形胜昔马氏植福之地也法聚徒皆当时之望士号大丛林名鎭诸方马氏尝命苾刍智光建东藏奉安法宝欲増妙丽规法忉利诸天光以意造不合教乗议者曰惟劲禅师隐居岳中三十年得心法之要而淹通三藏异迹甚着厚礼致之劲果来于是布地文石爲云涛之状以象海琢石云涛之上以象须弥山建大轮山之顚而辅以小轮四棊布峙立如人聚五指翔空爲朱栏青鎻间见层出以象忉利宫阙光之徒颇相折难劲博引楼炭等经瑜伽俱舍诸论证尤甚明防尊者室利嚩啰者来自五天是劲之说而藏乃克成爲湖湘第一政和之初长老道宁开东山法道食堂日五千指百须頥指可办门人法圆寔隂相之圆冝丰人短小精悍而材能任事宁使牧众典金谷道俗归之宁克日而化潭帅以大长老智公黄龙高弟时年九十余可嗣其席遣令佐即云盖迎之智以老辞令佐曰太守请饭乃不赴贻法门之咎智至即鸣鼔问其故曰请师住持也心知堕其计中受之未几以职事尽付其嫡嗣文正文正本色饱参有局量克肖前懿圆不以新故二其心唯集诸功德成就胜缘三年化众檀钟瑜等翻修藏殿五年秋将毕工九月己卯梦合抱之木半空而止圆蒲伏疑将压焉呼曰谁爲此木危人如此乎有答者曰此藏心也黎明觊州男子程俊来谒愿施木以修藏如梦中自是施者日塡门十月癸丑使木工张询梯其顚施斧凿得木镂防文其略曰吾成此藏魔事极多不逾二百年有吾宗法子革作转轮此其基也住持者荆山宝也法子者月望也匠者弓长也自僞天福癸丑至宣和改元己亥盖百九十余年夫岂偶然也哉余获拜观遣十辈下推其毂五轮俱旋其上涂金间碧电驰风绕庄严之丽惟见者心了而言所不能形容也圆自言其巧非木工所能皆夣中若有指授者凡费缗钱五百万六年而后成且求文以记其事余闻三世如来教法有微尘数偈句藏于龙宫秘于五天者太山毫芒尔而流传中国者才五千轴然众生痴迷且不闻其名况义味乎双林大士以平等慈行同体悲广摄异种爲此方便如疲军闻梅林虽未及见而渴心止如病夫入药肆虽未得饮而病已除泥于见之而获饮者乎虽若简易然不犹贤于未知者耶晋道人惠受尝宿王坦之园梦以园营精庐既觉讶之假寐复理前梦以语坦之遂果其事已而又梦得刹柱明日行江亭获随流之木唐法师昙彦居越州龙兴寺大殿隳坏众请修之彦曰非贫道力也却后三百年有非衣檀越来兴此殿及期太守裴肃果符其防呜呼圆退然寒窭一鉢行人间而已梦如惠受而非有王氏之园爲之赀防如昙彦而非有裴公之力成其愿乃能不起于座出双林之横枝续光明之千焰必有大过人者可无书乎五月日记
　　潭州大潙山中兴记
　　崇宁三年十一月大潙山密印禅寺火一夕而烬住持僧海评移疾郡以子方者继焉未几而弃去寺规模宏大而经营者非其人岁移三霜才办法堂大殿寝室而已然又茍简斋庖垣庑皆未具上雨旁风无所盖障故禅学者分处山间林下蜂房蚁穴百丈大雄之风陵夷至此极矣大观三年潭帅曾公孝蕴闻之曰潙山南国精庐之冠非道行信于缁衲名誉重于缙绅者莫能振兴之吾闻天衣怀禅师在嘉祐治平之间五迁法席皆废残荒寂处而怀能幻出宝构化成禅丛今空印禅师轼公者盖怀四世之孙而呉江法眞之嗣方说法于庐山之下学者归之如云挺然有祖风烈当能整大圆眞如已坠之网于是厚礼遣人致之越明年三月空印来自归宗山川改观丛席增气登殿拜起周顾太息曰冠世絶境大佛应迹而殿宇卑陋堂室狭小何以严像设而致吉祥震潮音而集龙天哉皆广其基构而增修之使其壮丽称山雄深传曰钟声铿铿以立号号以警众也寺钟不足以光焰四海选佛来者于是聚铜神运仓之下穴山爲鑪钟成万斤涂以黄金建阁馆于殿之东庑佛菩萨之语藏于龙宫传自五天学者所当尽心所以资智证之妙而尽细微之惑卽室五千轴者藏于殿之西庑又明年增广善法堂之后爲雨花堂含风而虚明吐月而宏深夜参旣罢缤纷满庭自两廊之左绕以复屋建库院所以总庻务也自祖龛之右翼以脩廊建堂司所以牧清众也又明年重修僧堂广博靖深冬温夏凉曰僧者天人之福田佛祖之因地十方如来同一道故出离生死旷野深山圣道场地皆阿罗汉所住持世间麤人所不能见旣以广延其所见则所不见者敢不敬乎又刻五百尊者之像阁而供事之又明年得异木于絶断而爲三大合抱长倍寻刻净土佛菩萨之像庄严妙丽千花照映如紫金山并高争峻建殿于天供厨之南又特建阁于寝室之前绿踈靑下临风雨奉安神宗皇帝所赐御书阁成而东南倾师黙计曰增万牛莫能挽且天章宸翰之所在山君水王之所宜谨藏而衞护之今职弗修是神羞也言卒而风雷挟屋山岳撼动俄而阁正万人懽呼昔大圆禅师开法此山也有众千人硕大而秀出者有若大仰寂子香严闲禅建两堂爲学者燕闲之私而名其东曰香严名其西曰大仰方欲广摄异根则修净土观法不以宗门爲谦及其成就法器则以寂子闲禅期学者盖其方便应机而设敎譬如大海蚊防阿脩罗饮者皆得饱满又明年重修大三门宏壮杰立镂金镂碧宝翰飞动于千岩万壑之上而太师楚国公爲书其额却望形胜众峯来朝如趋如俯如屹立如蹈舞有台自献其前以宝积灵牙舍利葬台之中而建塔其上千尺九层荡摩云烟微风徐来塔铃和鸣比丘来徃旋绕作礼望之如开牒疑师以三昧力搏取梵释龙天之宫置于人间不然何其幻怪神异如此其多耶唐元和中僧昙叙开基则有绪言曰地灵甚不可葬葬且致祸今三百余年僧物故莫敢塔塔于囘心桥南十里师曰事无大小而断于理从违不可茍也僧火化众俱临先圣令不可违也祸福之来以智避就之不可从也遂建普同塔于寺之西又修大圆禅师之塔而峙立两亭以覆古今碑刻部从者以其威灵奏赐眞应禅师塔曰净惠圣谿庄垄畒爲比邻所吞数世且百年莫敢谁何师云此唐相国裴公施以饭十方僧者横目何德以堪之不直而归是防人入泥犂遣掌事执劵证诸官竟还二百畒岁度一僧上资睿筭有玉泉住持僧死于龙牙山山中之人不容其葬弟子抱骨石涕师哀之使于潙山择地建冢塔丛林义之师之潜行密用之懿时时见于与夺然皆本于仁义道俗化其德政和六年勅补住鎭军之焦山师雅意不欲东解住持事力辞之归庵鸾谿之上俄诏听还之潙山自其始至中而还入年之间百废具兴非乗愿力何以臻此雪窦天衣之道至师大振丛林归心焉兴修盖其游戏也今嗣法者自南台定昭了山法光而下诜诜辈出棊布名山方进而未艾也法义谓余曰潙山之雄夸非空印老师莫能办之精神非文字莫足以传愿求文以昭后世不得辞系以辞曰
　　有异比丘清而狂相山趼足穷衡湘黄才掬谿行嗅尝笑云水作青莲香梯空杙险屡仆僵寝宿雾露冲虎狼水与石鬬声舂撞谁挽千乗行羊肠霄然洞开云水乡横峯侧岭争囘翔咨嗟曰此古道场山灵乃今发天藏泥草吟啸久彷徉无人告语空夕阳翩然曵杖还江南道经新呉山郁苍登山作礼僧中王骨面气宇凌八荒侍其侧者矫鸾皇祐公杰出尤堂堂袖中肉山倾置旁瓶锡一笑戏取将懒安寂子尤敦厖佐于耨耕立禅房九世沉溺爲津梁分灯延聮世相望旣絶复续暗而彰轼公貌癯中方刚漆瞳照人俨而庄食堂十年折绳牀有大长老续遗芳派出天衣嗣呉江烬余爲子整頽纲机锋击电谁敢当宗风囘顾已举扬以印印空成文章凛然面目如冰霜令人望见折慢幢丛林迩来顿荒凉反袂拭面空叹伤而师声价重四方力能咄嗟办宝坊又取佛日重洗光芙蓉峯峻潙水长功德之利建我皇愿同山呼寿无疆
　　重修龙王寺记
　　祝融占南极其高盖四千八百丈与中原相直其平如衡故名衡岳岳之北崇冈峻岭如犇如伏晴岚夕晖星螺掩玉百里而至阳陂翔爲竒峯呀爲深谷峯之顚有大穴泉满石裂攧雷溅雪夏冬弗竭盖神龙之所蟠蛰故名龙山唐贞元间马祖传曹谿心要隐于岳中从之游者多得道防处林之佳处老死而世不闻矧见之乎洞山悟本禅师价公游方时与密师伯者偕行尝经阳陂迷失道路见谿流菜叶知有隐者并谿深入丛薄间有茅茨僧出迎貌癯而老索尔虚闲谓价曰此山无路阇棃自何而至价曰无路且止老师自何而入曰我不曾云水价曰住此山多少时曰春秋不渉价曰老师先住耶此山先住耶曰不知价曰何以不知曰我不从人天来价曰得何道理便尔歇去曰我见泥牛鬭入海直至于今无消息于是价班宻师伯之下拜之拜起问如何是主中宾曰青山覆白云问如何是主中主曰长年不出户问賔主相去几何曰长江水上波问賔主相见有何言说曰清风拂白月价心异之求依止僧笑曰三间茅屋从来住一道神光万境闲莫作是非来辨我浮生穿凿不相关即焚其庐而去莫知所终故龙山又名隐山今祖堂王英诸禅师书江西宗派亦着隐山之号光化中有竒比丘名师信不知何许人庵于隐山之故基一衲宴坐异迹显著龙众皆易形爲王者服从之听法岁旱民祈雨辄响应马氏据有荆楚钦事之不敢名斥赐号雨禅师而増名爲龙王山自信之化世爲禅林号西禅寺太平兴国改赐今额宗敎下衰师法大坏至以大福田之衣蒙市井无赖而兹山十世宣和四年夏潭帅大学曽公尽礼致前住道林云禅师来领院事云孤硬饱参精严临众洞山十世之孙而焦山枯木之嫡嗣也人望翕然师解包之日顾嗟太息因发其形胜増广其基构而鼎新之聚材鸠工以岁入输租饭僧之余助成之不专取于檀信以谓檀法以信而发心爲净施止増一草获福不赀不然虽侧布但名住相人徒见云法劳熏役而不知游戏也有无诸道人上白寔隂相之且从余求文记其事曰价公参道于此山而云禅师嗣其法以兴修之疑非偶然余曰隐山单丁住山把茅覆顶刀耕火种而食两客及门焚其庐而去之今云公不起于座使绿踈青以栖千柱飞甍画栋以粲万瓦层楼杰阁以荡摩云烟虚堂广殿以吞吐风月挝鼔升堂千指围绕云屯川増方进而未艾也视其迹若相远然其道实相须如来世尊盖尝曰不住无爲不尽有爲金刚般若开空法道也而曰持戒修福者名发信心开空法而修福无住无尽之旨也隐山之焚庐灭迹与云公之幻出楼阁托斯文于不朽殆得如来世尊之遗意于是爲疾书之宣和六年春公生明斋记
　　隋朝感应佛舍利塔记
　　唐僧史曰同州大兴寺者般若尼寺故基也隋文帝以魏大綂七年六月癸丑生于寺中赤光照室紫气满庭如幻出楼阁而其色赭人之衣妳母觉时炎热以扇扇之栗然暴寒几絶不能啼有尼自外至谓太祖曰儿乃那罗延也盖天佛所祐不可令处秽杂间当爲养之于是太祖以儿委之不敢名问而辟馆以延尼通门徃来一日皇妣阚尼在不就抱持之忽化爲龙鳞角已具惊仆于地尼归见之怒曰乃敢妄触吾儿致晚得天下文帝七岁尼告之曰像教堙灭一切鬼神皆西儿当父母天下而教法赖儿而兴之年十三乃令还家四十余年足不越阃周旣废教尼隐皇家文帝践祚教果重兴尼名智仙神异不可测河东蒲坂刘氏女也七岁出家其师一旦失之意必堕井俄见坐殿楯瓦上世号神尼尝以舍利一掬授文帝曰以此福苍生仁寿二年出以示僧昙迁置掌而观数数有盈缩迁曰吾闻法身过于数量非智所及此未可量乃分而爲五十三分诏于五十三州名山福地以建塔塔下图神尼之象有铭其略曰维年月日菩萨戒佛弟子大隋皇帝坚敬白十方三世一切三宝弟子防三宝福祐爲苍生君父思与民庻共建菩提分布舍利诸州供养欲使普修善业同登妙果者特请两京名僧将命奉安之日皆有祥瑞长沙岳麓寺之前涧隂之上石浮图其一数也山中僧道安尝爲余曰隋朝舍利塔事极竒伟而五季烽火之余铭碣焚毁道俗游观无所质问余曰岂直此而已晋建兴二年长沙县之西一里二十歩有千叶青莲华两本生于陆地掘之丈余莲之根茎自瓦棺而出发棺而视但纸衣拴索而莲寔生头颅齿颊间有铭棺上曰僧不知名氏唯诵妙法莲华经已数万部旣化遗言以纸爲衣瓦棺葬于此郡以其事闻朝廷有旨建寺其上号莲华今长沙驿卽寺故基也西城之谯门与湘江之潭皆以莲华名之者以此然邦人无有知者安请余并书以示道俗宣和七年二月住山道人法光与安化马章彦逹登涧隂问建塔之因光乃以余文示之彦逹踊跃愿施钱刻石山中上巳日除馑某记
　　潭州白鹿山灵应禅寺大佛殿记
　　灵应禅寺天人师殿者无诸沙门用澄之所建而邦之大檀越刘革之所施也寺占岩腹临清流发一区之形胜规模宏大营建伟杰绿踈朱闼吞饮风月飞檐楯瓦荡摩云烟宝铃和鸣珠网间错像设释迦如来百福千光之相文殊师利普贤大菩萨大迦叶波庆喜尊者防花天人护法力士又环一十八应眞大士序列以次庄严毕备道俗拜瞻其无以异登忉利诸天至普光明最吉祥地钦奉慈严亲闻圆音也其费缗钱三千万而不听余人増一草鸠工于宣和元年而断手于七年之秋余过襄沔谒方禅师于潮音堂而澄前请爲之记余闻百丈大智禅师之训曰世尊遗教弟子因法相逢则当依法而住饮食服玩经行宴坐必爲丛林营建室宇必先造大殿以奉安佛菩萨像使诸来者知皈向故昼夜行道令法久住报佛恩故又闻德山鉴禅师之语曰比丘行脚当具正眼诵经礼拜乃是魔民营造殿宇又造魔业且天下惟奉一君一化岂容二佛所居撤去大殿独存法堂呜呼百丈德山皆祖师一则建立一则扫荡安所适从折中哉方禅师黄龙云居之仍孙必知其要乃以问之方曰如医师之治病应病与药今人病寒必投以丹砂乌喙设或病喘必投以紫团白术寒疾愈则所谓乌喙丹砂者姑置之可也喘疾既去则虽常服紫团白术庸何患然无病则焉用药哉众生无明峥嵘业海横肆莫知津涘而以佛爲彼岸则殿宇之建像设之严所当然矣余拊手曰临济之后善说法要如此因取以文次爲之记澄公外枯而中秀耐烦冗甘淡薄十年不懈其志非止爲此殿而已要将咄嗟办一梵刹可也九月初吉记
　　重修僧堂记
　　湘南号爲山水之国故佳处多爲得道者所庐自唐贞元间马祖石头卜邻于衡岳学者防止岩丛本朝康定间慈明禅师中兴于石霜望马祖爲十世嫡孙儿孙徧天下而长沙尤盛元丰元祐之间角立杰出者比比领名刹诸方指以爲道之所在今三十年禅林下衰以大福田之衣自标识而号分灯嗣法者例皆名愧其实盖族大口众不肖之子乃生固其所也龙图阁曽公之帅长沙慨然惊嗟曰吾祖楚公识雪窦显公于行间擢置人天之上遂爲云门中兴吾亲受大和尚圆照印可今而坐视非雪窦圆照所以付祝之意于是删去其甚无状者老病物故惧詟而宵遁者时或有之遴选诸方之名德十余辈所以扶其顚整其倾灵应方公乃其一也方既至问其地利之所出度不足以赡众则化净檀爲油麦库以生财役力事众未有効劳者则合众力建度僧之库越两年而告成又化邑之贤者钟世高修僧堂五间鸠工于宣和六年十月明年秋九月落成之而余适至方偕余游观其高深壮丽涂金间碧香雾爲帐秋水爲簟粥鱼斋鼔戢戢而趋合而集防四海而不爲混跏趺而禅休万缘而不爲灭余曰此曽公发之而其利如是博也方笑曰曽公发之而成之者乃贤令尹贾公也自公下车盗贼衰息风雨时若民以是安吏以是畏风雨时若则连岁有秋盗贼衰息则夜户不闭岁丰时和则民乐施故吾堂成于谈笑使令尹不贤民且离防矧所谓沙门乞士者乎余爱其言理而明喜爲之记十月初吉除馑某记
　　五慈观阁记
　　古之仁人将有爲于世必特立独行自行其志汉将李陵之降虏致武帝疑其臣属于是苏武奉使不屈牧羊海上十九年起居必仗汉节宣帝以智力御世君臣凛然既杀盖寛饶于是防广父子袖手而去使人主知区区爵禄不足骄天下之士岂激頽波而独往冒冲风而孤骞者欤岂惟世之仁人如此出世之圣师亦然三祖璨公既得法隐于淮山悼学者枯禅缚律以地位证修爲归宿不信逹摩别传之宗故作信心铭又名其弟子曰道信造次顚沛语言寝息必以信自心爲劝呜呼吾祖之于法道深切着明可以想见其余风遗烈东山住持沙门宗致者临济十一世之孙而泐潭凖禅师之嫡嗣也骨面严冷英气逸羣以荷担云庵法道爲已任说法有辩慧护敎有便行卑丛林以宗旨争沟封以语言争非是纷然诸方方炽未艾名爲走道其实走名射利裨贩无所不至而正宗微矣欲弃之而弗忍欲导之而弗从于是爲室于方丈之东名曰慈航又自名其号曰慈觉犹以爲未也建阁于大门名曰慈观蜀僧居竭者倾长财一百五十万以助成之竭生平自奉甚约所得檀信之施毛累寸积四十年之藏一旦举以施之人以爲难南晋僧子照者有实行自然之智如人信手斫方圆皆中绳墨慈觉使总院事事无巨细谈笑而办阁经营照寔董其事垢面龟手不惮霜雪伐山相材运土拾砾与苍头短髪进退凡半年而落成竭以财施而慈觉之志乃克成师弟子之于宗皆无所愧贤矣哉余与双峯祖印禅师仲宣来游遂登是阁晩望淮山万叠自献雪尽苍然却立周视朱栏碧瓦荡摩云烟苾刍徃来午梵方奏疑其身世之在诸天也祖印问余曰慈觉之慈宗师之慈其与佛菩萨之慈奚若余曰如恒河女子抱婴儿欲渡儿堕水中女子与之俱死此爱儿之慈也满慈子曰人骂辱我我则自幸曰骂辱非拳敺也设或拳敺又自幸曰拳敺之酷不犹愈杖击兵刃乎此忍力之慈也曹谿六祖夜爲男子张行昌所谋将施刃六祖笑曰止负汝金不负汝命以金赠之使去人无知者行昌感涕愿落髪爲比丘所至辄访道复至曹谿而祖授以法要使分灯于江西寃亲一揆是谓等慈也提婆逹多每欲害佛以毒置十指爪中见佛接足佛笑曰未毒我足先毒汝手又劝国驱千醉象以冲佛驾象来佛垂手示之于是象见十指皆有师子怖骇遗粪而去此谓大慈也若慈觉则不受诸慈管摄击涂毒之鼔死却偷心镕凡圣之铜不存情见如胜热婆罗之火聚无猒足王之刀锯使一切众生触其焰蒙其刃皆获无分别智此盖眞慈也夫岂不然哉祖印笑曰道人固菩提园中之耆年何其辩慧乃尔惊羣耶龙舒禅鉴大师无学犯众而言曰阁成而老师适至似非茍然愿爲记之余曰唯建炎元年十二月记
　　资褔法堂记
　　资福禅院在金沙斗方之北竒峯峻冈环绕以掩映风林云壑秘邃以旷平自非逃世絶俗忘躯爲法者无因而至崇宁间蜀僧文慧嗣百丈九肃禅师说法此山求心之所决择发趣之所归投凡丛林之所服用寺宇之所冝有者十八九矣建炎元年十月住持沙门九琛以书抵印曰寺僧绍恂者无诸人惠公之高弟有行业淮山道俗爱敬之惠公以政和五年远化诸大檀越重修潮音堂一所俾知法上首临众演法以上祝天子之万寿恂欣然从之于是远近闻之冨者输财贫者输力艺者输巧劝者输语越明年七月而堂克成凡用缗百万有余乃设无遮大防饭凡圣僧而落成之未有文以记其事公爲我记之印曰自后汉摩腾竺法兰来自五天馆于洛阳鸿胪寺有经而未有精舍至呉赤乌中康僧防入建康架茅茨与其徒以行道有精舍而未有僧三日男子朱士行最初落髪有僧而未分禅律迨唐之朝禅律并行曹谿独号禅宗而律学乃不敢与之抗行元和中百丈大智禅师方建丛林废蜂房螘穴之众爲九州四海而建大法堂以总众至于天下禅席宗之知比丘因法相逢以法爲亲主者升座而坐学徒鴈序而听示尊法也恂能化众檀以成斯堂其知本者欤资福院爲此邦之福田道俗男女贵贱老防者防授之者得长老升堂布法雨以滋灌之令善种福芽丛生而并茁其爲惠利岂有既乎不可以无书
　　双峯正觉禅院涅槃堂记
　　大江之北梦泽之东万山走趋屹立两峯蟠岸千楹宝势翔空烟云开遮戸窻青红天花堕飘舞雨旋风疑登梵释龙天之宫大钟横撞山空玲珑犀颅戢戢歩趋肃雍祖印禅师盖其长雄寛而邉幅壮而踈通谦以自牧众所追崇如海下之百川则宗论其世家非侯则公弃之耻言安乐岩丛与彼假我染衣妄庸垂涎冨贵忘其顶童雀卢自诬者则若不同也余自襄沔南归新丰道由淮上托宿山中欣然见我如旧游从日陪杖屦摧颓两翁偶立小语又指役工纷然斧斤声杂鼓钟坐僧日多其来无穷庸免包藏衰老笃癃跛盲失心不祥之凶作堂馆之工行告终矣要余即之周行庑廊入门踈快宻室虚窻搴帏设帘冝温冝凉濯衣栅榻负喧橙牀药鑪茶鼎可剂可汤頥指如意失其异乡即戏问之欲资抵掌岂有少年如防青狂法战不胜舁入此堂者乎岂有垂死如剖倔强而敢横机摩叠大阳者乎岂有英灵如黄涅槃杖擿病者随起激昻者乎岂有病瘉枵然空房而尝卧处尚多痂疮以火烧之皆熏陆香者乎岂有头陀以纸爲裳而其迅机石火电光方酬洞山言讫而亡者乎祖印愕然视余嗟咨如子精敏亦迷怪竒甘弃坦涂而行崄巇子知太平无象可窥雨露霜雪自然四时我廪既高里无呼追鸡豚社饮老防扶擕安用麟鳯之与菌芝耶昔维摩病卧毗耶离教诲天魔使令艶姬手提大千戏而掷之世尊有疾则异于是背痛乃卧须乳作麋而已何尝变化怖骇羣儿乎余闻其说乃加敬防而僧祖偁祖印所贤而余里闬又掌寺权婆娑献诚愿拾此言丐余文之爲记以传夫千里水滥觞其源若合众流遂成大川则知此堂众檀成焉増土爲阜増毛爲氊两尼勤勤佳其精专同其调度所费缗钱盖六十万净愿乃圆有僧道齐以身率先杂众工中唱呌挽牵十方之多道俗嗟羡咨尔堂众谛观病缘此四大躯无可肇坚生死之趣爱见所缠虽相扶持终各弃捐当令以观常自现前授与此疾非人非天是我自业成熟则然受尽还无如鸡出燖此心自住如珠在渊观苦进道诸佛悯怜岁在丁未建炎改元季冬初吉集者骈肩叙多率众二百九员领衲景修守珂守诠至其纲维又拣耆年办众法钦牧众法琏丛林精神照映云泉祖印爲谁住持仲宣而作记者寂音老禅
　　合妙斋记
　　无尽居士眞拜之明年大晟乐成诏试于西府余适在焉无尽曰声起于日而律起于辰四十有一而阳数全三十有六而隂气备如黄钟之律九寸而爲宫増之毫厘减之杪忽则其音不应宫茍适其和是谓之雅熟视其理盖大徧无外细入无间余曰诸佛众生日用无以异于此其体本自妙而常明因缘时节不借语黙其义自见违时失候则拟议而动其义自隐诸佛知此者也故善用而合本妙首楞严岂不曰虽有妙音若无妙指终不能发如我按指海印发光哉众生昧此者也故不善用而成麤大智度岂不曰犹如利刀惟用割泥泥无所成刀日就损哉余渉世多艰困于忧患后三年华髪海外翩然来归依资国寺乞食故人而老焉晨香夕灯经行晏坐翛然静住索尔虚闲追绎大晟乐之和雅而庶几善用其心以合本妙之意也遂以名其斋曰合妙又爲之记政和四年二十五日书
　　信州天宁寺记
　　江南山水冠天下而上饶又冠江南自昔多爲得道者所庐鵞湖峯怀玉号称形胜而灵山尤秀絶盖唐义武初西平周王发其天藏也初建精舍名兴圣祥符天子改赐普明沙门德延以讲学聚徒甚盛弟子德熈者有智略实隂相之崇宁二年诏革以爲禅林赐田度僧听遇天宁节进功德防太守周公邠命长老德延爲第一世而以僧正德熈董其事也三人者叙立顾瞻而叹曰寺以羣居而自爲户牖犬牙相接如蜂房螘穴非相臣所以建请集禅衲演祖道上延睿筭之意于是蝉蜕其卑陋而一新之也入门纵望序庑翼如而进层阁相望而起登普光明殿顾其西则有云防堂以容四海之来者爲法宝藏以大轮载而旋转之以广摄异根也顾其东则有香积厨以办伊蒲塞馔爲职事堂以料理出纳特建善法堂于中央以演法开毗耶丈室以授道又阁其上以像观世音示以闻思修令学者入道也粥鱼茶板霜颅螺顶凫趋而集寂无人声余履声而禅斋宻室冰怀雪虑株枯而坐不见心相惟身相也呜呼西平王郡太守虽异世而姓氏同前以讲后以禅而领袖者虽异趣而名号同也吾闻浮图未成故裴公美爲度之后身千尺像毕而僧护爲僧祐道宣之前身古今所传不可诬也宗衍禅师出自白牛法窟中来嗣延公之法席分照觉之祖焰道行孤峻爲邦人所钦然人但见其能集前人之大成幻出楼观而不知其游戏也政和元年八月又诏以天宁万寿名寺七年三月遣僧庆瑫来乞文以记其事余虽未获览山川之佳气披华搆之雄夸然能系而爲之词也辞曰
　　羣峯宝势争岧嶤云收眼寒空翠摇灵山独受王水朝跨水谁作朱飞桥苍官马鬛低龙腰谷风吹空翻海潮忽惊宝坊碍层霄天花细雨纷堕飘草衣大士唾雾消定力持之日劫超太霞仙子坐可招夜晴往往闻吹箫西平贤王想风标长劔拄頥气勇骄擅此兴圣开前朝宋兴和气弥宇宙佛宫道祠恩益厚初以毗尼相讲授易爲禅林冠江右大钟横撞午梵奏紫金光聚世福祐苾刍千指聚拜手太平天子千万寿切云楼阁谁所搆臣子净愿力成就白牛乳犊师子吼虎谿嫡孙气竒茂学者趋之俯并首我作铭诗招尔后斯文与山俱不朽
　　高安城隍庙记
　　城隍庙者故使君应侯庙也应侯世高安讳瑱隋季政荒天下盗起李宻起巩王仁德起邺皆称公李子通起海陵邵江海起岐州薛举起金城窦建德起河间皆称王刘武周起马邑刘元晋起晋安林士起豫章皆窃尊号高安豫章属邑也侯时以布衣募兵乌合而击之士却隐去因婴城固守唐武德元年五月甲子唐公即帝位五年十月己巳林士殄灭呜呼方是时贼兵浩如海孤城如块微侯之忠勇义武则民鱼肉之乆矣朝廷旌其功授以刺史符于是千里亲之如仰父母既没赠尚书左仆射庙食此邦盖五百年而书功烈者词不逹意余尝叹息之政和六年九月十六日因请福许铭庙念文字陈陋又罪废惧凟神听藁成复坏者数矣越明年二月二十六日夜梦有客过余甚都雅曰向许我诗当以示我梦中问公谁氏曰我唐人居湖中既觉三鼔矣坐而假寐又梦理前事旁有赞者曰应侯君也于是起呼灯火洗心爲铭铭曰
　　炀帝南游江都湄唐公集兵祷晋祠连和突厥人户知传檄诸郡称义师豫章邈在江之西杀气熏烝喧鼔鼙芟民如刍救者谁应侯忠勇英特姿精诚贯日如横霓振臂大呼老幼随空拳乌合当新覊贼锋爲却气少衰守城泯黙天助威贼虽猖狂其敢窥民甘九死侯生之不然荡涤无孑遗故宫下瞰缘锦谿过者肃趋不敢驰功德之大山岳巍惜其粉饰无雄辞心许作文恨陋卑梦中索之不呵讥俾侮神者读此诗知神威灵不可欺










　　石门文字禅巻二十一
　　钦定四库全书
　　石门文字禅巻二十二　　宋　释觉范　撰记
　　无证庵记
　　余顷得罪谪海外馆于开元之上方俨师院日与弥勒同龛頺然听造化琢削有道人械类丛林欵余甚勤曰吾泉南分化至此与语翛然令人忘百事逃空虚者闻足音而喜矧置身蛮夷论効鴂舌衣缠花贝心绪怵然非复中华气味而见道人哉相从盖百许日问出世法余曰有亚圣大人出世南州临济十世之孙号灵源大士者今爲法檀度譬清凉月下瞩热恼天下名缁竒衲龙蟠鳯逸而趋之子可跨海北去无后时矣道人愕曰敢不承敎翼日翻然而去余盖莫敢必其所往后三年余防恩北归馆于石门精舍有力持书视其欵识乃吾证公也发缄疾读则知其不鄙弃余言见灵源于龙山两白矣呜呼子可谓眞有志于道者耳又三年灵源弃学子分化他方余拜塔而至于是见证颀然人羣中攀翻追绎海南之人烟树石纷然落吾目中爲留一昔曰吾措庵自藏子当爲我记之问庵所在证笑曰以太虚爲顶以大地爲基以万象爲牀榻以天魔外道爲侍者举足下足皆是妙圆宻海余心知其戏曰子岂所谓随身丛林者乎问其名曰无证曰圆觉谓一切众生皆证圆觉学者以爲至矣余笑以爲诬之也本无数量不落识情奈何谓之证乎谓之证譬如加首于首名爲染汚吾又强区分别之无证盖就学所知言耳若亲见灵源于宝觉背触之拳则当以身爲舌爲说之尚无证之足云乎余曰有是哉因序其语爲之记
　　菖蒲斋记
　　东坡居士性喜推挽后进之士知名当时多公赏识者然以今多士犹未足以饱其欲而雌黄遂及草之微以胡麻杞菊之贤于其类援笔而赋之则名声亦能光显于后世暮年又以菖蒲之才爲迈秀居以铜盆培以怪石挹寒泉而灌之根须连络于璀璨之间其色苍然可翫也天下以公之所翫从而翫之柯山道人如公行云山中所至不蓄长物独于菖蒲而友之至以名其斋江南洪觉范见而叹曰菖蒲爲物无异味可嗜嚼而君友之无猒非能知东坡所乐之眞则尚乌能谈此情味乎支遁蓄骅骝以寄逸想慧理呼白猨以发高韵而后世多其风鉴君之所寓其清修絶俗之致岂减遁理哉爲之记以示知君者庶亦知余言之非夸也
　　舫斋记
　　宣城李德孚有美才善属文宣和初与余邂逅于长沙年既相若且同学又相好也久之德孚侍亲移漕江左而官之金陵即官舍之东辟室以观书其室连数楹而户相重东西而视如在船中乃以舫斋名之有客聿至视其榜揭而疑之曰以子爲隐者耶则忠义之色功名之志见施爲语言以子爲非隐者耶则山水之意嗜好之异与侪辈不侔于是避席而问之曰夫渺漫际天一碧万顷微风徐来雪浪山涌一叶傲睨其中覆却陈乎其前而不入其舍者津人之妙也子宁欲从事于此乎曰操舟之爲非吾事也害利之域并首而趋憎爱横生顷刻万态瓦舍流俗与之偕而不与之俱逝是知津之妙也子宁于是有得乎曰问津之学非吾志也然则既不事乎操舟之爲又不志乎问津之业而乃列五经之遗编布百家之陈说明防棐几继晷然膏捜博求探赜索隐与古圣贤相际于百千岁之后若心同而意契德符而道通殆将简之而弗得所谓吾无间然者其或醉心坟典则直造渊源翫意羣书则渉猎涯涘放浪诗书之奥望洋浑灏之间则孔子之所得知之矣其浮游万物之祖者耶送之者皆自崖而返矣德孚仰而笑俯而应曰吾非放愁也但吾以忠信孝友爲烟波随所寓而安之爲舟舫昔冯夷得之以游大川渔父语已缘苇而去意窃慕之如是而已矣客愕然无对明年复来长沙理前事以语余请书以爲记于是乎书之
　　一击轩记
　　宣和元年冬余自临汝以职事来宜春暇日与客游天宁宫爱小轩脩竹解衣防礴终日不忍去长老德公请名其轩余曰一击客问其说余曰香严闲禅师参道于潙山久而不契乃焚画餠之书归庵南阳粪除瓦砾击竹而悟余以是知道不可求也使道而可求则肉饭鹰兕身当坐榻与夫伐冰食玉之贵谷量牛马之富者皆举意而得有谋而获者也客曰然则道终不可见欤余曰吾闻诸云庵以谓道不可求而可致也如人市黒白暗走岭海望京师疲岁月于道路卒不能获居肆于八逹之衢不以必得爲计则货也有时而自致昔人尝嗜草书行则书空卧则划席夜闻滩声而得妙晓见蛇鬭而入神与香严同科而异致且道岂有麤妙哉学者根有稚敏耳时方贵敏故丛林有思齐之心石霜一年而悟道吾以爲敏永嘉一宿而悟曹谿以爲敏香严一击而悟庸讵知此君不以爲敏乎德公请以爲记余知其爲云庵之嗣也故并书载其说宣和元年十一月日
　　忠孝松记
　　宣和元年余谒枯木大士成公于道林是日游客喧阗喜气成雾余曰噫嘻登高望远此日犹然其荆楚旧俗哉成笑曰有异木产吾冢巅非缘佳节也于是导余登淸富堂下临潇湘如开画牒千里纎秾一览而尽得之盖龙图聂公以诗眼増损发其天藏也故其形胜冠于湘西暇日必俱賔客燕赏于此堂公所建也想见其风流余韵不减叔子之岘首而其去思遗爱有类召伯之甘棠也左有竒石状如覆斛稚松贯石而出初如挿秧未阅旬高尺许孤根秀拔分枝调逹紫鳞翠鬛之中已有合抱凌云之气岂地灵献瑞着公拔擢之异乎公自荆湖奉使入对未几年三迁要职遂尹京都实钟临川之英气而其学出于舒王有石之象松爲苍官爲十八公玉版之荣金瓯之拜跬歩可待有松之象丁生梦之犹爲后世美谈况目覩其异乎成曰心法之妙不可以言传而着爲忠孝之効故种石而玉生知其孝倒植而竹茂知其忠譬如太平无象而出菌芝见麟鳯然彼各得其偏如公则道契主上名落天下冨贵追逐之不赦而忠孝之瑞并见于松石之间盖理之固然于是像公之形仪置堂之上而名其松曰忠孝以慰邦人之思顾未纪其岁月于是使其客甘露灭爲之记
　　朱氏延眞阁记
　　出高安之西门行五十里山川有佳气草木有华滋桑林有秀色民俗有古风如武陵桃源如剡溪赤城有隐君子朱坚伯固者世家于此特临广陌爲危阁以延眞爲名余自京来归过而登焉凭栏而睇烟云杳霭形胜纎秾一览而尽得之而恨其名未足以副其趋谓伯固曰君风度儒者也年方壮有美材乃不以功名冨贵爲急甘隐约于山林也而雅志欲延眞岂有说乎伯固曰然吾当语子夫功名冨贵偶然尔士以身徇惑也何以知之汉武帝见相如赋喟曰吾安得与此人同时及见之止以爲上林令冨贵若不可必也唐太宗见马周之论促使召之接武于道及见之谈笑而断国论冨贵又若可必也李广之伎无双于天下及从贰师出征迷失道路竟不得侯而死功名若不可必也薛仁贵白衣从征辽东以三矢而定天山卒爲名将功名又若可必也吾以谓人生百岁如驹过隙要当从吾之志耳昔梅子眞补南昌尉时放浪此邦有别业之遗基在焉已爲道士庐元始中弃妻子归寿春后人见之于稽山变姓名爲呉门卒而传不书其终其爲仙明矣庸讵知其不杂屠沽尚徃来故居乎吾爲阁以延之傥幸及见又庸讵知不擕吾登毛车渡弱水以游道山哉余不得而答乃叙其说援笔而记于壁
　　思古堂记
　　东坡先生曰孔子孟轲道同而其言未必同何以知之以其言性知之孔子曰成之者性继之者善盖善者性之效尔而孟轲曰人之性善孔子之言譬则如珠走盘孟轲之言譬则如珠着氊夫珠非有二者走盘则影迹不留故子贡曰夫子之言性与天道不可得而闻性既有言矣乃曰不闻是其可以影迹求哉着氊则观者庸讵知不疑簟褥亦可以留珠乎故荀卿又言人之性恶自善恶之论兴盖有不胜其言者圣贤相去百年而其言相远如天渊况不翅百年而守众人之言爲知道非愚则狂颜渊韩愈异世而同出孔门然其识有深浅何以知之亦以其言知之渊饮水曲肱在陋巷不改其乐此亚圣全德懿行也而愈谓哲人之细事愈且未知颜渊能知孔子乎易曰君子多识前言徃行以大蓄其德然言行之精以韩孟之识有不能尽窥学者其可不思乎吾尝诵之三衢毛庠文仲少有英气深于学问而善功名富于翰墨而饱筹防以破赵防食爲迂伏轼下齐爲椎所与游皆天下第一等流遭时外平疆埸久空无所施其材蹇寓一官不甘忧患折困袖手来归圃于衡岳之下寝处晴岚夕霏按行春花秋月弄琴阅书以娱賔客枵然与世相忘而名其堂曰思古与东坡之论相表里如维摩自藏于不言之中以发文殊之义缙绅高之文仲殁其子在庭季子以书抵余曰惟子可以知先人爲堂之意强爲我记之故余独载东坡之论以着文仲之高然晋刘寔作崇让论曰世议士名德不迨前人非也时非乏贤士不崇让耳然则士必生而能贤不由稽古之力爲循墙巽牀之僞是学使寔不死登此堂将逃羞无地尚何论哉季子年二十余种性工文听其论古今赡博絶伦眞能世其家者也故乐爲书之
　　远游堂记
　　宣和元年秋八月朝奉郎夏公自天府谪官祁阳明年三月至自三岘馆于灵泉寺寺临大江江流湍急断岸千尺万峯环之如趋如揖如翔如集公构堂其西尽收其形胜靖深以冝茂林脩竹虚明以隔嚣声尘氛而名之远游重九后二日余从公登焉对立凝睇晴岚夕晖浮动乎绿踈靑之上促榻对语笑响防落乎千岩万壑之间于是隐几枵然忘言盖其倚功名于忧患之外玩云川以自娱心饱新得百想俱灭然知国知兵百未一施而沉冥小邑如对彭泽之狄梁公通泉之郭代公乃名所居之堂爲远游何哉嗟乎世之识眞者寡所从来旧矣袁天纲识武后于襁褓惊曰贵武氏者此儿也使天纲果识眞当曰亡武氏可也贺知章果识眞当曰游仙可也夫一尘翳目天地四方易位袁贺方梦幻以其祸爲贵以游爲谪要不足怪也公今去国之远而能酬酢风月安乐泉石酒后耳热侍儿扶掖而歌则忘其身之爲逆旅谓之谪可乎公尝首肯余论属余爲之记公讳倪字均甫其先江南人嘉祐爲名臣之后凛凛有祖风者也
　　普同塔记
　　人之有死生如日之有明暗死生相寻于无穷而明暗迭更未始有既然知其明暗者固自若也生顺而死逆众生当其变则骇异之孔子但曰原始要终知死生之故知其故则知其不骇盖不欲深言之庄子曰死生亦大矣而不得与之变既不与之变当卓然而独存者也庄子着其理而未尽其情若西方之敎则痛言之而尽其情曰若先有生而后有死者则世未见不死而生若先有死而后有生者亦未见有不生而死譬如寻始末于环轮之上求向背于虚空之中则死生之情尽自佛法入中国奉持之者揽总其法度参差不齐独百丈大智禅师以禅律之学约之人情折中而爲法以寿后世故其生依法而住谓之丛林及其化也依法而火之聚骨石爲塔号普同塔诸方皆建塔近僧坊远不过一牛鸣盖大众将送火化则荷薪而临潙山独拘于隂阳之説谓近寺不冝爲葬地自开山迄今三百年建塔于囘心桥之南其去寺十里故亲临之法往往不能继也空印禅师轼公住山十余年百废具兴其所以安僧冝有者大备独以普同塔未建爲忧一旦与侍者登山之西崦相其形胜施长材鸠工以爲之开大穴以石爲宫又屋于其上栋楹翔空云烟蔽亏万众懽呼声应山谷兴修于宣和二年之春断手于秋八月空印恨未有记以纪其岁月遣侍者觉惠来求文余叹曰丛林之衰诸方皆轻僧厌其多而窘于食空印既成堂宇浩然如江河之无极至者必纳又爲造塔以待其终其敬僧荷法之心可谓至矣呜呼僧者佛祖所自出厌僧厌佛祖也安有称传佛祖之印而反厌佛祖者能契圣乎空印之意可无书乎
　　潙源记
　　岷江因山爲名初发然滥觞漫衍而至楚则爲际天之云涛万斛之舟解风而不敢济潙山因水爲名众泉觱发于烟霏空翠之间旋绀走碧汇爲方渊蒸之成云雨放之成江河盖岷江资之者众而潙水善养其源也住山空印禅师笑曰一法界中无假法者故揭于大仰堂之南荣曰潙源欲学者观水之有源知自心之灵源未尝竭也盖岷江之资众知众智之不可不学也然先究自心后资众智道之序盖如此故善财童子南询诸友必曰我先发菩提心如何名菩萨行有人于此因山中之气候更四时之晴隂入重重法界方其宿雾蒙蔽微见渊色则若凡夫虽有染心而性常明洁雾开而澄滓日光下彻则若二乗已澄诸念定慧超越更昬昕之湛然视纎埃之不隔则若人牛两忘而蓑笠未彻微风徐来方渊鳞鳞波波之中顿见方渊而波非大方渊徧入众波而渊非小则若敛目于楼阁之前见三世于一念呜呼潙山爲湘南大丛林而空印道光两本挝大鼔临人天万指围绕今乃退藏于不言之中借山泉爲嵚体听万象以说法何也盖道不可以言传故前圣贱言语小譬喻又欲学者自得之故设象比兴以逹其意鞞瑟支罗不言佛身不可以色相求也而供养栴檀塔座多宝如来不言根尘俱寂即是自身也而以宝塔听经余观前圣莫不然何独空印哉宣和二年八月初吉防余于湘西之濒夜语及山中之胜曰恨子未见吾泉然强爲我记之余戏曰师以山泉爲舌爲衲子说法界自在缘起无生之法而余以翰墨爲五色藻辩才而画图之他日有寻流而得源悟意而忘象者可以拊手一笑中秋前一日记
　　栽松庵记
　　僧史补曰四祖道信禅师以唐武德七年至破头山爱洞壑深秀有终焉之志禅者相寻而来遂成丛林有僧不言名氏日以种松爲务私请祖曰衣法可以见付乎祖师老之曰汝能再来乃可耳于是僧出山至浊港见女子浣呼曰我托宿得否女曰我家具有父兄可从问之僧曰汝诺我乎女曰诺女周氏之季也僧即还山中危坐而化周氏之女因有娠父母怒而逐之于众屋之中日庸纺里闬间已而生子女以爲不祥弃浊港中明日视之跏趺波间泝流而上异之收养七岁随母往来黄梅道中四祖偶见问曰童子何姓曰姓固有非常性祖曰是何姓对曰是佛性祖曰然则汝无姓耶对曰惟空故无于是四祖笑之乞于其母爲剃落二十授以衣法爲第五祖即游双峯见栽松之全身又至东山见周氏之全身浊港周氏子孙之盛殆今甲黄梅三尺童能言其事僧赞宁僧史曰五祖忍禅师者姓周氏本河南迁止蕲之黄梅诞生之夕异香满室此矫诬之词也然可证佐者母既出于周氏而曰祖师姓周乎僧契嵩作定祖圗亦不能辨何也岂当衲子以常理疑之乎夫圣人之托化岂假父母之缘如伊尹生于空桑宝公生于鹰巢独不论父母之缘耶自唐至今学者疑信相半不能决也建炎元年十一月记
　　布景堂记
　　宣和三年秋萍乡文益之还自大梁过湘上防余夜语及里中竒豪而高侯尤其魁垒者侯学精敏而齿少行修洁而材高虽隐约寂寞之濵而名满缙绅之间所居有风泉云壑之胜茂林脩竹之美四时之景隂晴异态秾纎毕见构亭佳处而名之曰布景余因得其爲人而想见其处恨未能与益之从侯相佯乎其上援笔而赋之越明年春以书抵余曰山川之妍美阅古今而不尽万物之荣谢供四时而无穷然特若爲闲适者所施设而爲悲愁者所干没也玉轮流辉苍崖哀湍天下之清絶也而倚娉婷者不见节丝竹者不闻昼公曰月色静中见泉声幽处闻者讥之也红艳之闲美鸣禽之过前物外之竒观也而忧国者以爲悲行役者以爲愁少陵曰感时花溅泪恨别鸟惊心者哀之也吾口先王之法言逢至治之圣世勤田园以供伏腊玩琴书以娱賔客偏亲慈和而耳目聦明弟昆孝友而乐易贤雅所谓悲愁者于我亦安能神哉以吾之闲适较市朝当十倍吾亭虽陋然万景分布吾前受吾约束眞造物之爲施设非经营而得招要而至者也子其爲我书之余曰昔支遁之爱山乃买沃洲之小岭贺知章之爱水特上防以乞鉴湖其风味虽清妙而正所谓经营招要者若之紫芝则不然偶爱陆浑山水之佳遂留六年余观高侯之趣味殆亦紫芝之流乃欣然爲记之
　　少阳义井记
　　建炎元年六月蔡阳野墅僧子辰俱浔阳檀越陈璹还自白湖过少阳渴甚须水道傍皆近人积水秽浊不索相与叹曰江淮要冲而地无美泉何以止往来渴心相约出钱开井于湖之左而白湖杨元广彦隆亦欲恊成之有僧祖庆实董其事工毕泉甘凉邦人赖以灌畦饮啜行人盛暑爲归宿之所易曰改邑不改井以象正君子之有恤心虽大行无加穷居不损又曰井者德之地以象有烦心之德虚其中而不自有之也欤呜呼二三人者不独爲济众无穷之利其亦尚德也哉十二月望日记
　　华严院记【代】
　　政和四年春二月余自高安赴官临汝行丰城境十余里竒峯秀深沃野自献有白沙淸流茂林脩竹之胜望林表出楯瓦路人曰其下华严院也遂造焉碧杉脩径苾刍戢戢出迎客厦屋崇成如幻出禅斋风櫺金碧随目殆应接不暇问住持僧惠讷曰院以父子传器而服玩不减禅林何哉讷曰敎有顿渐道无禅律今两者相攻以其私而佛法微矣譬如枣中虫徒自蠧坏出家盖大丈夫事其说甚高绪余土苴足以道广孝慈上助淸化今其衰其徒特不足知此如鸢翔青冥而心不忘腥秽求敎之兴三尺童子知其难余首肯其说而心竒之秋七月讷遣僧抵余曰吾庐居于唐光化之元年名报恩迄本朝治平之三年诏改赐今额尝烬火废爲丘墟草屋数楹仅蔽风雨者自善明至怀珍七传讷寔继珍后因净檀首建三门作两序屋修普光明大殿前峙双阁一以像僧伽一以馆钟虡东爲香积厨绕以复屋辟典事堂有廪有厠西爲三圣堂增其后架设賔客馆有湢有廐造演法潮音堂总屋于其中又建华严阁于寝室之上以实毗卢法宝之藏高深雄丽吞风吐月凡禅林所冝有者毕备僧至如归轰轰鼔鱼泯泯作息要不墯诸方经始于崇宁癸未之春断手于政和乙未之冬吾方念能事虽毕而后之来者未知饭僧报佛无穷之意而公适俨然辱而临之非夙缘乎幸强爲我记之余曰今人持左劵以取寓物未敢必得然争毛髪之利斫头穴胷何知虑刑而讷宴坐一室影不出山能使施者塡门不十年之间化瓦砾之墟爲梵释龙天之宫此其才必有过人者视其中渠渠欲置人于慈祥之域而专欲以精严自砺与夫裨贩如来以自贼者异矣使其闻讷之风亦可以少泚其颡云
　　寄老庵记【代】
　　高安南州之属郡地连西山庐岳之胜俗美讼简士大夫自爲江西道院飞楹画栋间见层出于茂林修竹往往皆浮圗老子之庐龙城院去郭余一舍山川精神发于云泉林壑间如人眉目处余家筠谿之上少时往游焉穷竒索幽信宿弥日便有终焉之计一行作吏转徙四方登高临逺未尝忘于龙城也政和四年冬余留京师官冷口众自猒风埃又病痁弥月愈不怿而觉范道人适自高安来夜语及龙城旧游翛然忘纷而痁亦弃余而去问觉范谁从子游有老僧志淳者其爲人木讷而静深易亲而难忘今结庵于鳯囘峯之西名曰寄老每曰高风頽于无勇白业毁于有累前圣知之故令比丘一饭日中三宿桑下吾幼知人间情缘爲累故弃之而学道知方外事法爲累又弃之闲放然诸余勃窣饥飡困卧犹累于老未可弃去故持以寄之因以名吾庵嗟夫世方以累爲荣而争趋之淳独超然高蹈贤于人远矣吾闻天台智者临终门人问所证答曰我不领众早净六根以传法利生止证内凡五品耳淳之志其以是哉明年上元觉范南还因理其事爲之记使归刻石山中他年当乞身归田幅巾杖屦以从淳游尚未晩也
　　吉州禾山寺记【代】
　　始逹磨自西来以法授少林慧可而衣鉢爲信五传至曹谿慧能能知其道信于天下也藏其衣鉢而化故世称曹谿之门得道者不可以数计然独大长老行思怀让克肖前懿号二甘露门思睠庐陵山水而老于青原让亦庵于衡霍之下石头希迁者思高弟也从让游思实使之马祖道一者受让记莂卜邻青原久之遂终于石门让实使之今天下指目江西爲禅宗法道之源者以曹谿一子一孙首辱居焉永新爲江西山川形胜之地城南有山岿然深秀晴岚夕晖应接不暇者唐僧逹奚栖迟之所也奚不知何许人以文德初始至刀耕火种住成法席致嘉禾之瑞因以名山号大智禅院院僻崄初未着于诸方吴顺义二年僧无殷中兴之恢复法度学者趋之如云殷九峯防禅师之嗣青原八世孙也方是时禅学之弊巧见异解殷以击鼔之机脱略窠臼于是宗风大振学者赖之嗣殷者有契云自云殁代居者名存实亡大中祥符初诏改赐甘露禅院有楚材者道价重一时法席之盛追比殷时又十世而有德普有高行自黄龙窟中来普殁七世而有妙湛大师法安初以政和元年自祥符移居之五年视前营搆增其所未有者新其所已坏者于是庄严紫金光聚则有殿栖称如实旁行之书则有藏防四海苾刍求寂则有堂办香积伊蒲塞之馔则有厨像祖师则有阁馆钟虡则有楼升座法施之堂则曰无畏集定传道之室则曰大智而阁于室之上名善应修庑复屋高深壮丽冬温夏凉重规叠矩丛林号庐陵第一呜呼妙湛之游戏于是作可谓集诸老之大成者也安走使京师乞文记其事余方困顿黄尘寄逸想于云泉杳霭处恨未能角巾藜杖与山中高人游厌饫清境然余非学佛者其诡秘多溟涬然窃尝论之忠孝硕大如宋王彧唐魏元忠徐有功軰初未必皆深于佛理观其临祸福超然自得岂所谓所闻或浅而其义甚高者欤故余于禅学凡钩章棘句凌跨方等汗漫横流者则非肉眼所能勘騐至于生死之际有不容其僞者矣无殷将化集众谓曰后学未识禾山今朝识取因怡然而逝德普之将化饮食毕谈笑而寂然其言论风旨无所传闻妙湛雪窦之后又青原之逺裔吾将观焉既论之又系之以词曰
　　龙谿落石雪浪犇万山环之如虎蹲凌霄白云相弟昆七十一峯让其尊烟霏摇空含朝暾微风徐来扫霭氛楼阁时爲金碧痕聪明澄自吐吞三伟不见陈迹存异哉僧奚貌粹温涧饮婆娑麋鹿羣谁中兴之殷澄源咄嗟万指鱼鼔喧普公高喉已语言得法来自黄龙门弟子生奠手自扪放箸蝉蜕撼不闻大士法战着防勲睨视生死等旦曛君看妙湛愿力熏楼观幻出高切云美髯说法起机轮自云的骨雪窦孙江山偃蹇骄气喷不受弹压无杰文愿乞名诗刻云根导广孝慈酬帝恩
　　宝峯院记【代】
　　余家筠谿谿出新呉车轮峯之阳其隂鳯皇幕阜诸峯黛横玉立娠竒畜秀解楚山而益峻隋朝而来爲得道者所庐又黄龙龙安兴化云岩四大刹皆其遗地相去百里丛林之盛冠映诸方自大长老宝觉佛寿相续而兴禅学宗天下衲子动成阡陌而宝峯善思院者世以律居然夕灯午梵斋鱼茶板与四大刹者争雄长而鳯皇幕阜之雄深亦让其形胜余外舅家西安徃来闻之熟矣宣和三年罢官临汝道经双井而造焉渡谿东望竒峯峻冈堕吾马首据鞍囘视飞楹画栋翔出林表入重门顾两庑翼如而入焉禅斋云堂绿踈靑大殿层阁涂金间碧像设之妙服具之华见者知焉登法堂望寝室窅然静深耆年僧雏倒屣迎客至如归焉退视其私则厨库廪廐莫不整洁游衲解包頥指如意于是慨然叹曰谁爲之者何其材乃尔有余耶住持僧守道曰院基于唐有田亩山林五代烽火之余劵牒亡失多爲比邻所侵院因荒残如逃亡人家者二十余年诏赐今额熈宁之初僧圆智者白官请牒来居焉有恢复之意未几物故至是化爲麋鹿狐豹之区元祐六年县以玉谿僧子膄领住持事经画三年未举而化守道实传器于膄者母李氏悯其頽坏施妆奁以开垦田亩用隂阳家之说下旧院百歩伐山爲基鸠工于崇宁元年之春断手于政和八年之秋而吾院克成其弟守逹者寔隂相之余闻曹谿祖师也而腰石夜舂牛头宗师也而躬自负米皆以供僧也及其衰也称嗣祖传法者护食而拒僧道公于是时乃能犯拒僧者之怒而延纳之此心日月不能老也道曰吾非有心以时特爱惜普光禅师与众力耕见金而不取同伴诘之曰今吾未用也俟吾他日把茅盖头资以饭僧味其存心与今认十方僧物爲已有者异矣道慧敏而老其立事有过人者遣其徒宝宗来求文以记余爱道所论并爲书之
　　先志碑记【代】
　　政和元年余爲湘隂令湘隂濒楚水临洞庭连樯万艘天水相接尽献南楚之形胜爱其风俗之纯美民讼之稀少士君子博学而知要笃实而有文穷不忘道冨则守礼邑之南郭邓氏之冨至纨袴僮奴谷量牛马然奉身甚约礼士甚恭邑人皆化其德其子防循道议论有英气直谅而勇于爲义缙绅高其才今爲承直郎余游相好也自余之宦湘隂余十年无日不思缚屋湘尾分湖山之胜从父老之游且将老焉宣和四年夏循道以书抵余曰天降罪罚不自殒灭上延先考启手足时则有遗训吾承祖宗余庆坐享温燠族大口众贫冨错居欲赡给其贫者未遇皇暇汝其承吾之志言卒而弃诸孤呜呼防尚忍言之已于今年元日与族人爲约劵月给谷一斛男议婚钱十千再婚减其半女议嫁者钱三十千再嫁则减其半备防者钱十千及葬更给其半岁月弗穷而存殁弗常不敢负标以计数限斛以爲额庶其利流百世而不子其爲我书之将刻石以昭示子孙使无忘先训且欲族人想见先考余风遗烈也昔范文正公念族人游宦未归多厄于饥寒则建义庄于姑苏以给其伏腊舒王请输已俸买田蒋山饭僧爲王氏之亡者修营冥福文公赡其生舒王福其死循道独立劵约恩及存殁此其东南贤士大夫多称其可以无书乎系之以词曰
　　汉祚中兴天所佑笃生竒臣扫秽垢杖策军门谒刘秀功业千年粲星斗邓侯受材极竒茂毛骨似之岂其后清明在躬气浑厚慈祥照人资孝友邑人依之扶老幼楩楠参天覆清昼毫末养之至成就百未一施舟壑走疑侯功名在怀袖取之易然行探手湖山万顷连户牖料理风烟课榆栁琴书娱客付杯酒走人之急古或有分财赡族今则否此风移之徧宇宙天子无爲千万寿念尔族人拜稽首恩无贵贱适所受符之弗忘帝汝祐不然鬼亦扼汝脰西山磬石清欲透刻此铭诗传不朽





　　石门文字禅巻二十二
　　钦定四库全书
　　石门文字禅巻二十三　　宋　释觉范　撰序
　　五宗纲要防诀序
　　传曰人能自重然后可与言学余以谓自重者必其天资才全而识远何以知之张子房三世相韩韩爲秦所灭时年二十许弟死不葬袖鐡椎击始皇悮中副车走匿下邳乃能跪履于父老及佐高帝定天下汉业已成粃糠王侯掉头不顾思与赤松子游韩信防时自藏于怯淮隂少年易之使出跨下一市大笑而色不怍及爲高帝大将一军尽惊而气不矜谈笑而破赵名震天下得亡虏而师事之子房勇击始皇而谦辞封爵韩信智出跨下而明师亡虏非材全者能自重如是乎邴原诣孙崧学崧以书相分原得书不读曰夫学者以智髙者通书何爲哉藏书于家游学四方学成以书还崧解不传书之意崧服其敏徐旷学于太学时沈重讲授门弟子常千人旷所质问数日辤去或问其故曰先生所讲纸上语耳若奥境彼所未见尚何观重知之惮其能根矩智识粹美不在糟粕文逺巧妙非止凖绳非识逺者能自重如是乎吾故曰必因其天资也夫刻志功业倾心名节者世间之学耳若离三界出五有者非梦幻功业戏剧名节可尽而天资无张韩邴徐之英余窃忧之诸佛三昧谓之甚微细智麤浮心识其能至哉菩萨行海谓之旋陀罗尼门鄙陋志操其能入哉学者之才如蓬芒之微而所授之道如万钧之重虽至愚知其不可然犹纷然不知愧可笑也为弟子者心非其师而貌敬之为师者实鄙弟子而喜授以法上以数相覊縻下以谄相欺诳慢侮法道甚于儿戏呜呼昔清辨菩萨以芥子击修罗窟而隐候龙华道成乃问未决之事谓今弥勒未具徧知也辨之求师何其难也达摩达恨师子尊者不令嗣祖渡谿见女子浣露其足念曰此胫乃尔白晳耶师子忽至曰今日之心可嗣祖乎师子之求弟子何其审也大法寝逺名存实亡其势则然盖尝中夜起喟为之涕零余少游方所歴丛林几半天下而师友之间通踈粹美者尚多见至精深宗教者亦已少矣又三十年还自海外罪废之余丛林顿衰所谓通踈粹美者又少况精深宗教者乎百丈法度更革略尽辄波及纲宗之语言如云门纲宗偈曰康氏圆形滞不明魔深虚丧击寒冰凤翥已飞霄汉去晋锋八博拟何凭云门非茍然作也而昧者无地寄其意识辄易以循其私曰晋锋八法审如易者之意则康氏圆形魔深虚丧又何义哉洞山渡水见影偈曰切忌从他觅迢迢与我踈吾今独自往处处得逢渠渠今正是我我今不是渠应须与麽防方始契如如其言契如如但一文殊无二文殊故曰渠今正是我我今不自渠旨甚明白而昩者易之曰渠今不是我我今不是渠遂令血脉断絶岂曹洞旨趣乎仰山临终付法偈曰一二二三子平目复仰视两口无一舌即是吾宗旨两口无一舌沩山之牛一身两号之意而昩者易之曰两口一无舌审如易者之言则是共功时功尚何论哉临济付法偈曰沿流不止问如何真照无边説似他离相离名人不禀吹毛用了急须磨吹毛劔也用即磨之意不欲犯锋耳而昩者易之急还磨旨趣安在哉而以之不疑可谓陋哉独法眼未遭更易行恐不免耳昔阿难闻诵佛偈曰若人生百岁不识水潦鹤未若生一日而得决了知谓曰吾从佛所闻异于是应曰不善诸佛机非水潦鹤也诵者告其师师应曰阿难耄矣所记错谬夫诸佛机乆而尚为水潦鹤岂渠今正是我我今不是渠不作梁武喧争之语晋锋八博不作右军草书乎因编五宗机缘以授学者使传诵焉
　　华严同缘序
　　余闻一切众生识种皆具十法界性谓佛菩萨缘觉声闻四圣天人傍生饿鬼地狱阿修罗六凡是十种性本无性随所熏起任运成就有人于此为诸人等谈无上道解脱知见一切众生皆证圆觉则识性熏发佛种如是乃至爲诸人等谈不义语毁谤三宝一切障道之法则识性熏发恶道种是故如来世尊毎谓众曰善男子善知识者是汝等最大因缘能令汝軰明见佛性离苦成道事彼知识不惜身命又菩萨愿力愿与众生爲不请友其所立誓惟欲众生悟心成佛然诸众生自弃自贱贪恋生死飘流诸趣不能逢遇善知识善友如万顷波寻一瓦砾今惠臻道人欲以是毗卢藏微尘章句不思议妙义结万人同观看其设心欲熏发一切众生佛乗之种是其愿力爲不请友而我大众同得值遇譬如盲值浮木孔当生难遭之想起增上善心使易成就竢其毕作爲卵塔书万人名各藏于塔中虚空可殒而此愿力如烁迦罗惟愿刹刹尘尘证明我说呜呼六道以忧畏饥饿之火所逼烧尚不闻有佛安得闻经哉唯人道一切成就既已见佛又复闻经而不请友曲折诱导更复惰慢作跛驴心是眞自弃凡我见前法界性侣幸同进道惠臻道行高洁而饱丛林受持愿力久矣成熟是故今同普告大众是日已过命亦随减唯加鞭此道是眞知恩政和五年二月十九日书
　　洪州大宁寛和尚语录序
　　但识纲宗本无寔法又曰若以寔法与人土亦难消岩头说法指人甚要而语不烦亦何尝钩章棘句险设诈隐务爲妙哉故其得友如雪峯有子如罗山于生死之际如洞视户庭未尝留情近世丛林失其渊源以有思惟心争求寔法唯其以是爲宗也故高则妄见胜妙之境下则波爲世谛流布而纲宗防矣余犹及见前軰能言老黄龙同时所游从有若杨歧防翠岩眞大宁寛皆一时号明眼而防与眞所得法子照映江左语言布寰宇独寛公少见机缘有石门宗杲上人抗志慕古俊辩不羣徧游诸方得此录读之而喜曰虽无老成尚有典刑也其可使后学不闻乎即唱衣鉢从余求序其所以命工刻之呜呼杲之嗜好可谓与世背驰彼方尊事大名誉者传授其语而杲独取百年物故老僧之语欲以夸学者不亦迃乎虽然防有赏音者耳
　　临平妙湛慧禅师语录序
　　传曰虽无老成尚有典刑典刑且次之则老成盖前人所甚贵也又曰恶夫碔砆之乱玉则似之而非者又其所甚疾也贵老成疾似之而非者一人之情千万人之情是也近世禅学者之弊如碔砆之乱玉枝词蔓説似辩博钩章棘句似迅机茍认意识似至要懒惰自放似了逹始于二浙炽于江淮而余波末流滔滔汩汩于京洛荆楚之间风俗爲之一变识者忧之俄有丛林老成者崭然出于东呉说法于钱塘诸方衲子愿见争先川输云委于座下法席之盛无愧圆照大通于是天子闻其名驿召至京师住大相国寺智海禅院是谓妙湛禅师慧公未尝贬剥而诸方屈伏不动声气而万僧譲雄彼似之而非者不攻而自破如郭中令之单骑见虏孔北海之高气詟魏以其荷负大法故称法窟龙象以其搏噬邪解故称宗门爪牙也余与禅师游旧且少相好不见之二十年宣和三年十月初吉有仲怀禅者过余湘上出其示徒语爲示昔莲花爲聪道者作礼曰云门儿孙犹在余则以手加额望临平呼曰岂雪窦显公复爲吴人说法乎何其似之多也
　　僧宝传序
　　曹谿之道至南岳石头江西马祖而分爲两宗云门曹洞法眼皆宗于石头临济潙仰皆宗于马祖天下丛林号爲五家宗派嘉祐中逹观昙颖禅师尝爲五家传略其世系入道之缘临终明验之効但载其机缘语句而已夫听言之道以事观既载其语言则当兼记其行事因博采别传遗编参以耆年宿衲之论増补之又自嘉祐至政和之初云门临济两宗之裔卓然冠映诸方者特爲之传依仿史传各爲赞辞綂八十有一人分爲三十巻书成于湘西之南台宣和五年正月八日伏遇判府安抚大学降贵令辰缮写呈献仰祝台筭许旌阳白日仙去天诏书曰赦汝不事先祖之罪佳汝施药呪水之功夫施药呪水期于活人者也活人而能致飞仙况寿考乎余观安抚大学其牧民临政皆得佛法之至要和而为生威而为杀生杀皆以活人为本尝生浏阳囚徒十有二人于死中佛法之见于和者也戮一贺文而亿万生齿安堵佛法之见于威者也其妙用活人之功较之旌阳殆相万矣惟其得法之渊源实出于圆照本禅师而不可诬也故余特以禅书为献伏冀燕间之暇少赐披览岂胜幸甚
　　嘉祐序
　　禅师讳契嵩字仲灵藤州人也少从洞山聪禅师游出世湖山乃嗣其法其道微妙而末法学者器近而不能晓悟而公亦不肯少低其韵以俯循其机因叹曰吾安能圆凿以就方枘哉闻之圣贤所为得志则行其道否则言而已言之行由是为万世法使天下学者识度修明逺邪林而游正涂则奚必目击而受之谓已之出邪即闭关著书以攻正祖宗所以来之之□为十二巻又别定祖图书成擕之京师因内翰王公素献之仁宗皇帝又爲书先焉上读至吕固爲道不爲名爲法不爲身叹爱其诚旌以明敎大师赐其书入藏书既送中书时魏国韩公琦览之以示欧阳文忠公公方以文章自任以师表天下又以护宗不喜吾道见其文谓魏公曰不意僧中有此郎邪黎明当一识之公同往见文忠与语终日遂大喜由是公名振海内遂买舟东下居永安精舍而归老焉公虽于古今内外之书无所不读至于安危治乱之略当世同人少见其比而痛以律自律其身其学端诚爲归宿之地而慕梁惠约之爲人以其学校其所爲未见少差其考正命分于贤圣出处之际尤爲详正观学者循竒巧而不知本也乃作坛经赞亡孝背义又循养其欲也乃作孝篇十二章士大夫不顾名实多是已非他乃作辅敎编学者茍合自轻不贵尚以修德也乃题远公影堂记其所慕也乃作茨堂序因风俗山川之胜欲以抛掷其才力以收景趣乃作武林志至于长诗赞而已殆所谓太山之一毫芒耳公终于湖山而火化不坏者六物天下闻其风者爲之首东长想呜呼一匹夫云行鸟飞天地之间视万乗之尊其天地之远也顾巨公贵人云泥之异也而一旦以其所爲之书献天子爲之动容天下靡然向其风而卒能酬其志岂非其所自信修诚之效欤后之学者读其书必有掩巻而三叹者也元符元年中秋日高安某序
　　陈尊宿影堂序
　　陈尊宿者断际禅师之高弟也尝庵于高安之米山以母老于睦遂归编蒲屦售以爲养故人谓之陈睦州临济至黄檗众未有知之者而公独先知之尝指似断际曰大黄之门必此儿也云门秘传于公人所知之而公更使谒雪峯曰当嗣之不然吾道终不振矣云门临济能不忘其言故宗一代天下古今依此以扬声其德泽方进未艾也夫二子方其匿耀也其施爲未有以异于人而卒不能逃公之言何也古之人笃闻其信已故其处心也公惟其公是以自知之审而知人之详也今之世虽有通人远才不小同已则横议疾之不掩则谤之而已通人远才固自负而群小又工于爲谤冝乎其赘隅于世也而庸下之徒能阿其所好故争厚恩之环目迟以爲嗣庸下者固欲显于人而好名者素快同于已宜乎其丰隆于时也吾行四方有年矣见此种人何限而恬然不知怪世衰道微一至于此使其闻公之风见公之像其何以施眉目耶呜呼期临济必大黄檗之门而其嗣方大盛知人之详也祝云门嗣雪峯庶未其诘自知之审也传曰知人则哲自知则明吾于睦州公见之矣公之影堂在高安南之四十里所谓米山者也
　　昭黙禅师序
　　李北海以字画之工而世多法其书北海笑曰学我者拙似我者死当时之人不知其言有味余滋爱之盖学者所贵贵其知意而已至于踪迹绳墨非善学者也岂特世间之法爲然出世间法亦然黄檗运公师事百丈大智禅师而迅机大用毎凌压之百丈固尝叹曰见与师齐减师半德见过于师方堪传授沙备师从雪峯眞觉禅师最久备遂爲谈根门无功幻生幻生法门其论皆揭佛祖之奥雪峯亦尝抚其背曰岂意衰暮闻此妙法汝再来人也吾所不及然雪峯百丈之道益尊而黄檗沙得爲的嗣初未尝印脱其语言顺味其机因以欺流俗此道寂寥久矣乃今于黄龙清禅师见之公爲晦堂老人侍者而名声已閙闻丛林其超情独脱之论无师自然之智当机宻用人不敢触其锋虽晦堂唯知加敬而已双井徐禧德占黄庭坚鲁直此两翁世所谓人中龙也往来山中与公语未尝不屈折咨嗟以爲不及以故天下士大夫悦慕愿见想望风采公名惟清自号灵源叟世爲洪州武宁陈氏子童子时诵书日数千言伊吾上口有异比丘过书肆见之引其手熟视大惊劝其父母使出家公即忻然徃依高居某爲师几何爲僧受具足戒即起游方初谒法安禅师欲倾心受法法安曰子他日洗光佛日照耀末运苦海法船也一壑岂能畜汝行矣无自滞公因徧厯诸方晩归晦堂久之初开法于舒州之太平衲子雷动云合而至未尝谨规矩而人人自肃江淮丛林号称第一洪州转运使王公桓迎公归黄龙欲以继晦堂老人未几晦堂化去公亦移病乃居昭黙堂宴坐一室頽然人莫能亲踈之然见之者皆各得其懽心至于授法钳椎鍜炼则学者如于莵视水车然莫知罅隙其提唱议论初不许学者传录有得其片言只句者甚于获夜光照乗然余于公爲法门昆弟气宇英特愼许可独首肯余可以荷担大法顷于山中日有异闻尝曰今之学者多不脱生死者正坐偷心不死耳然非学者过也如汉高帝诏韩信以杀之信虽死而其心果死乎今之宗师爲人多类此古之道人于生死之际游戏自在者已死却偷心耳如侯景兵至建邺武帝御大殿见之神色不变輭语抚慰而侯景汗下不敢仰视退谓人曰萧公天威逼人吾不可以再见也侯景固未尝死而其心已灭絶无余矣古之宗师爲人多类此吾观今诸方说法者钩章棘句烂然骇人正如赵昌画花写生逼眞世传爲宝然终非眞花耳其应机引物以晓人皆类此大观三年秋余以法婴难越明年春病卧狱中公之的子德逢上人以书抵余曰昭黙病遂有书付禅师使人不能候而去余矍然而起坐念公平生竒德美行恐即死后世莫得以闻故爲防其略以授逢使往谒道乡居士求文刻石于山中以传信后世云大观四年正月二十五日石门某序
　　濳庵禅师序
　　法道东来授受之际必因师弟子之贤茍非其人道不虚行如云起而龙随鹤鸣而子和其周旋之久机缘之着而特以侍者称者如鸟窠之有防通南阳有应眞赵州有文远南院有守廓慈明有海善翠岩有慕喆而黄龙有公公讳清凉洪州新建邓氏子世力田幼超卓短小精悍去依洪崖法智爲童子年二十一落髪受具足戒时武泉常宝峯月云居舜道价压丛林公游三老间皆防器许而疑终未决谒黄龙南禅师南曰昔洞山见云门门问近离甚处云查渡夏在何处曰湖南报慈曰几时离八月二十五云放汝三顿棒公闻之大惊南公又曰洞山又问适来祗对有何过而防赐棒门云饭袋子江西湖南便恁麽去商量公大笑南公问何笑对曰笑者黄面浙子怜儿不觉丑耳自是容爲入室父子言论久即令坐于防去游南岳时先云庵方出潙山与公复造积翠公爲侍者七年南公殁隐西山西山有惠严院僧死屋无像设露坐公见而喟曰古人斫山开基致无爲有忍怀不举哉乃求居以修完之不五年而殿阁崇成百具鼎新即弃去游庐山南康太守徐公闻名延居南山清隐寺寺在大江之北面揖庐山公门风孤峻学者皆望崖而退以故单丁住山十有八年元符二年秋余与弟希祖自南昌舟而东下访之晨香夕灯升堂说法如临千众而丛林所服玩者莫不具时时镢地处置爲余言先师初事栖贤諟泐潭澄更二十年宗门竒奥经论要妙莫不贯穿及因文悦以见慈明则一字无用设三关以验天下禅者而禅者如叶公画龙龙见即怖余曰毎疑三关语垂示平易而人以爲难何也公曰众生爲解碍菩萨未离觉大智如文殊师利欲问空王佛义即遭摈出以其堕艰难故起现行耳呜呼自堕艰难故起现行学者大病如人开眼尿牀平地吃攧然今化去三十年犹有悟其旨者不无损益也有僧依十有二年公举令住净众寺辞行谓曰汝虽在此费岁月实不识吾家事傥嗣法当不以世俗欺诳爲心其人乃嗣翠岩机焉南昌隐君子潘延之与爲方外友延之迎归西山而州郡文争命居天宁衲子方云趋座下一时名士抠衣问道公以目疾隐居龙兴寺房户外之屦亦满上蓝忠禅师云盖智公之子于公爲叔侄移公居寺之东堂事之如其师丛林高其谊余政和四年冬证狱太原拴缚在旅邸人讳见之而公冐雨歩至抚慰爲死诀明年南归幸复见之轩渠笑曰吾不意乃复见子公寿八十四目盲复明此其精敏于道志愿丛林所致呜呼佛法寝远坏衣瓦器之人亦有侈欲爲人师者争慕华构便软暖公独举頽坏而新之争欲坐八逹衢头以自卖其道而公独居荒远以自珍之争好势利恶丑而公独犯众恶自信而力行之毎谓弟子曰无事外之理理外之事观其措置岂其眞然之者耶
　　定照禅师序
　　逹磨之道六传而至曹谿自曹谿派而爲江西石头二宗既昭天下学者翕然从之由二宗以列爲五家于今唯临济云门爲特盛洞山悟本禅师机锋竪亚而出年代寝远惜其无传元丰中有大长老道楷者赫然有声于京洛间问其师承乃投子青华严嫡嗣青公爲大阳真子盖洞山七世孙也大观元年京师大法云寺虚席有司以公有道行请于朝愿令继嗣住持奉圣旨可其请未几开封大尹李孝寿表公谈以禅学卓冠丛林冝有以襃显之即赐紫方袍号定照禅师左珰持诏至法云楷谢恩已乃爲表辞曰伏防圣慈特差彰善阁只候谭祯赐臣定照禅师号及紫衣牒二道臣戴睿恩已即时焚香升座仰祝圣寿伏念臣行业迃踈道力绵薄尝发誓愿不受利名坚持此志积有岁年庻几如此僧道后来使人専意佛法今虽防异恩若遂忝冐则自违素愿何以敎人岂能仰称陛下所以命臣住持之意所有前件恩牒不敢只受伏望圣慈察臣愚悃非敢饰辞特赐允俞臣没齿行道上报天恩上阅之以付李孝寿躬往谕朝廷旌善之意而楷执抝不囘开封府尹具以其事闻上大怒收楷送大理寺吏知楷忠诚而适批逆鳞有怜之之意问曰长老枯悴有病乎楷曰无之吏曰有疾则免刑配楷曰平时有疾今实无岂敢借疾侥幸圣朝欲脱罪谴耶吏叹息久之竟就刑缝掖其衣编管缁州都城道俗观者如市皆爲之流涕而楷神和气平安歩而去如平日至缁州僦屋以居而四方衲子争奔随之接武于道嗟乎禅师粹然一出支洞山已頽之纲道显著于时矣而圣朝方以道治天下海内肃清旌表有德天时人事适相偶如此而楷独罹此祸可疑也夫岂斯道疑独间关至此卒不能以振兴之耶抑亦夙殃成就缘防如是耶闻之者莫不长喟余因防其事以授尝识禅师者使学者知道固如是而视欲胜天灭命者可以发一笑也
　　邵阳别胡强仲序
　　多言乃致祸器满苦不宻人有两三心安能合爲一河坏螘孔端山隤有鼋穴生存多所虑长寝万事毕此孔北海临终时诗也而其意乃若自悔何也敎汝爲恶邪则恶不可爲敎汝爲善耶则我平生未尝爲恶此范滂临刑语其子之辞也而其意乃若自疑何也徐有功方视事吏泣白曰有诏公当弃市有功置笔安歩而去曰岂我独死而诸人长不死乎三坐大辟当死不忧三赦之不喜其明见自性不悔不疑而卒以荣名终吾闻成就世出世间法特一切能舍耳有功其亦知此乎余学出世间法者也辞亲出家则知舍爱游方学道则能舍法临生死祸福之际则当舍情顷因乞食来游人间与王公大人游意适忘返坐不遵佛语得罪至此重赖天子圣慈不忍置之死篆面鞭背投之海南平生亲旧之在京师者皆唾闻讳见云防鸟惊独吾友强仲姁妪守护如事其亲自出开封狱冐犯风雪茧足相随三千余里而至邵阳犹不忍去呜呼臂三折而知医阅人多而晓相事更疑危而识交态有交如子何必多爲然强仲毎见余蓬头垢汚在束缚中饮食谈笑如平日言涕俱出曰子殆不知世间有耻辱忧患乎抑眞石肝鐡肠也余笑曰死可避乎心外无法以南北论中外则谓之失宗以僧俗议优劣则谓之迷旨失宗迷旨前圣所呵吾方以法界海慧照了诸相犹如虚空大千沙界特空华耳何暇置朱崖于胷次哉强仲高义宻行追配古人冝若知此子持此语爲我谢乡里故人此去死生一决死不失爲谷泉脱或无恙尚不失爲车中王尼他日绿锦江头相见追惟今日则尚可轩渠一笑也政和元年十二月十九日海南逐客某序
　　送强仲北游序
　　洛生郭玉得程高方脉六微之技隂阳不测之术汉和帝时爲大医王多有应効性仁爱虽贱如厮养必尽其心力而医贵人时或不愈帝使贵人衣厮养服问医辄効问状对曰医之爲言意也腠理至微随气用巧针石之间毫芒则乖存神于心手之际可得解不可得言也夫贵者以高显临臣臣以怖慑承之其爲难也有四焉自用意而不任臣一也将身不谨二也骨节不能使药三也好逸恶劳四也针有分寸时有破漏重以恐惧之心加以裁慎之志臣意且犹不尽何有于病哉此其所以不愈也嗟乎人之理患不能知之知之患不能行之观玉所论甚明而竟不能用虽得之亦失之之谓也玉盖所谓有技之医非有道之医也有道之医如庖丁之解牛但见其理不见其全牛也如孙武之诛二队长但见其法不见呉之宠姬也吾友强仲少任侠喜立竒节赴人之急难义形于色慕太史子义王义方之爲人中年学道一饭奉身爲伊蒲塞之行虽摧缩锋角而剧谈滑稽毎毎絶倒坐客强仲盖寓于技以游人间世者也而喜医贵人闻强仲跫然足音即其疾不辞而去余尝问之对曰吾治贵人有三易方视其疾以投药不知有冨贵如承蜩也不以天下易蜩之翼一也贵人必聪明可晓以避就之理二也且吾期于活人而非事于名一醉之外无所恤三也玉以四难自藏而强仲以三易自显殆所谓有道之医也王城贵人之都防强仲往游焉明年山林间闻京师有异人能生人于死中如秦越人华佗者必强仲也
　　送李仲元寄超然序
　　余至海南留琼山太守张公怜之使就双井养病在郡城之东北隅东坡北渡尝游爱泉相去咫尺而异味爲名其亭曰泂酌且赋诗而去其旁有堂名曰踈快渠渠高深吞风吐月堂之后有轩名曰俱清倚栏东望山海之胜一览而尽得之太守又构庵于后其名至远余既居之乞橄榄于旁舍判荔树于沙岸作诗其略曰整蓝乞橄榄断树判荔枝日作东坡羮有佳客至馔山谷豆腐以饷之崇宁寺有经可借郡有书万巻太守使监中之余时乞食于市作息之余发首楞严之义以爲书他日以寄吾弟祖超然使知余虽困穷于万里不能忘道也仲元将渡海不欲更作书如到京爲我一至天宁见因觉先爲余录之以寄超然且发万里一笑
　　梦徐生序
　　余窜朱崖三年既防恩泽释放政和三年十一月十九日自琼州登迈北渡将登舟有两男子来附载佐舟者识之曰此泉州徐五叔兄弟也徃来廉广归宿于琼以贩防榔爲业且见之二十年矣遂与俱载晓渡三合流无恐未及雷州岸次日北风不可进乃定石留赤岸半月日以一掬米转手送徐生爲营炊余时时弄笔砚又卧看左传徐生黙坐久之则去十二月五日风自南至天海在中日出莹碧间舟行如镜面未及晡抵亷州对岸馆于蜑叟之舍徐生尽以其贩具付偕载者使自至亷收米曰此吾女兄之子也道人脱死地万里独行庸讵知无意外忧乎愿护送归筠即爲买马顾力歩随余走七十驿而至南岳方广寺余曰子可还此山吾家也衲子皆故人虽至筠无以异此徐生固请一到高安累日不去已而曰道人乐居此则可乃拜辞问所欲曰止求舟中卧读之书余曰此春秋左传处处有之曰第与我耳因授与之五年秋八月十二日昼卧梦徐生如平日怀其人乃书以示超然曰蜀先主嗜结毦魏明帝好斧凿之声夫结毦与斧凿之声有何好而人君嗜之未易诘其所以然吾意人之相合以气亦以是哉然徐生特商贾者何从知觉范而所爲如此可不怪也
　　李德茂书城四友序
　　政和五年余自太原还南州过都下上元夕宿故人李德茂之馆德茂环积坟籍名曰书城日与笔砚纸墨爲四友余曰公通籍金阙名闻缙绅而取友乃止是乎德茂笑曰昔周公诛管蔡张陈解刎颈吾未尝不置巻长叹夫踈亲利害虽大圣不能保其亲矧以众人之器登功名之场而欲全交乎吾家濬之知之故栖迟林麓圗梁鸿老莱子之像爲友太白婆娑江湖结明月爲无情之游吾以爲白失之夸而渤失之诞也管城子吾益友也直谅多闻毎与之语娓娓不倦燕卿吾德友也气清而骨轻知白而守黑固胶漆之义重知见之香楮先生吾畏友也悃愊无华见地明白吾见之未尝不展尽底蕴石虚中吾端友也天姿刚劲琢磨以成温润而有容知言而能黙是四子从吾游神交道契忘义忘年乆矣子今乃见问何哉余曰苏易简常辅此四人之贤爲文房四宝意非其所好也德茂不名而友之宜乎同居于书城之间无厌也请书以爲序使士大夫知有友四君子者自德茂始
　　连瑞图序
　　崇仁爲抚属邑山川清华民俗茂美然封连南康庐陵熏烝之习珥笔之风或波及之以故讼繁号称剧邑自昔及今政有能声者才可倒指而数比岁仍饥令佐非正官茍简岁月以气相胜而去者数矣今年春奉议彭公思禹通佐仇公彦和聨翩下车思禹风力敏强凿奸铲猾拨烦摧剧吏民惊缩以爲神号霹雳手而彦和又能详明练逹照了罅隙以禆赞之卯衙退砌无人迹木隂覆庭终日而囹圄殆可罗雀于是令丞抵掌清语而罢卒以爲常春夏之交雨连旬早稻登场已而又雨无日民歌于阡陌之间所至相和六月癸亥有千叶白莲双葩并榦生于县之西池乙丑有芝三茎紫颖黄英生于丞署之后堂邦人聚观不厌呜呼天下之令佐其才贤使民畏服敏妙励精者所至尚多有之至兴居一室淡然无爲而使百里之内风雨时若禾黍丰登竒祥发现于花木如斯邑者寡矣使吏民畏服者人也而竒祥于花木者天也传曰人无所不至惟天不容僞盖理有固然余闻精诚之至各以类感贰师将军拔劔刺崖而飞泉涌忠之至也李善自乳其主人之子而乳湩义之至也古初护柩以身捍火而火灭孝之至也蔡顺之母龁指以呼顺而顺至慈之至也夫忠义孝慈之应如形附影如声赴响则两公推诚以莅民勤政以报国而嘉瑞并见者和之至也今同治一邑气和且尔则异日坐断国论以康济斯民宜如何哉邦人图二物以夸四方称颂令丞之贤故余乐爲之序
　　堕斋偈序
　　圆觉经云居一切时不起妄念于诸妄心亦不息灭住妄想境不加了知于无了知不辨真实如人言蜂醖百花之香爲甜耳永嘉曰若以知知寂此非无缘知如手执如意非无如意手若以自知知亦非无缘知如手自握拳非是不拳手亦不知知寂亦不自知知不可爲无知自性了然故不同于木石如手不执物亦不自握拳不可爲无手以手安然故不同于免角如人言所以甜者爲蜜耳而南泉曰三世诸佛不知有狸奴白牯却知有如人见蜜及亲尝耳曹山以堕綂三法如人以蜜触舌自知纯甜无中邉味耳南州道人本忠闻之击节赏音余曰此郎殆人类精竒追友其人于百年之上遂名其所居曰堕斋请余记之爲说三偈曰生在帝王家那复有尊贵自应着珍御顾见何惊异又曰纷然同作息银椀里盛雪若欲异牯牛与牯牛何别又曰有闻皆无闻有见元无物若断声色求木偶当成佛政和六年正月日




　　石门文字禅巻二十三
　　钦定四库全书
　　石门文字禅巻二十四　　宋　释觉范　撰序
　　送僧乞食序
　　曹谿六祖初以居士服至黄梅夜舂以石坠腰牛头众乏粮融乞于丹阳自负米斛八斗行八十里朝去暮归率以爲常隆化惠满所至破柴制履百丈涅槃开田说义坠腰石尚留东山破柴斧犹存邺镇江陵之西有负米庄车轮之下有大义石衲子毎以爲游观不可诬也世远道防而妄庸寒乞之徒入我法中其识尚不足以匡欲其可荷大法也方叠花制袜以副丝绚其可夜舂乎纎罗剪袍以宜小袖其可破柴乎升九仭之峻仆夫汗血不肯出舆其可负米乎方大书其门云当寺今止挂搭其肯开田说义乎余尝痛心抚膺而叹者也屡因法致祸卒爲废人方幸生还逃遁山谷而衲子犹以其尝亲事云庵故来相从余畜之无义拒之不可即闭关坚卧有扣其门而言者曰云庵法施如智觉爱众如雪峯出其门者今皆不然道未尊而欲人之贵己名不耀而畏人挨已下视禅者如百世之寃谄事权贵如累劫之亲师皆笑蹈此汚而去庶几云庵爪牙矣于是蹶然而起曰然则无食奈何曰当从净檀行乞亦如来大师之遗则也老人肯出则庶使丛林知云庵典刑尚存余嘉其言因序古德事以慰其意当有赏音者耳
　　薝卜轩序
　　法轮齐禅师开轩于不思议室之西薝卜林之间因以爲名门弟子告语曰吾师以异方便附物显理盖其华蕚六出所以殊众卉如心花发明诸地故其叶之寒茂所以傲雪霜如道根深固抑魔外故其色至洁因地法行盛明净故其实至黄慈悲摄物道中利故余疑其说而造焉目击而坐了无问答微风披拂枝叶参差异香郁然纯一无杂鼻观通妙闻慧现前譬如两镜相临于中无像而灯忽举知相摄入虽接武至者云拥而集当又如百千镜中各纳灯体圆备同彻更爲主客融通自在成法解脱昔黄龙三关神通游戏于语黙之外宝觉之拳独体全露于背触之间今禅师乃宴坐不言之中使来者嗅薝卜焉乃翁乃祖皆以举手动足爲佛事克家之子又以清芬转法轮非纵非横非同非异如伊之字摩醯之目非化变诸幻而开幻众者乎师之所示如月标指我作是说如绘虗空指非月体则此轩之所以构也空无受绘之曲则言语文字独何伤乎禅师抚掌大笑因戏录爲序使登之者援笔而赋盖自石门某始
　　送因觉先序
　　觉先佛照禅师高弟也佛照于世有胜缘方其在山林也则领匡山鸾谿及其游城郭也则住上都崇宁是望刹皆天下之冠盖梵释龙天之宫从空而堕者也余尝馆丈室之东见巨公要人入门下马气摩云天金朱耀日塞门如市佛照者裙才及膝吉贝纒其胫勃窣趋迎权贵不韵甚矣然杖拂之下万指随之虽往来城郭山林二十年牧僧行道如一日者觉先隂相之也觉先有智仞能立事数惷其师争曲直竟袖手还江南佛照思其贤曲折呼之觉先坚卧不动政和七年春诏易天宁爲神霄宫佛照以老病景德房寺觉先曰噫吾西矣秋八月朔来别坐有献言者曰子去京三白矣乃复往如山林桎梏之机何余折之曰慈明吾祖也而以李公故西游宝觉吾大父行也以王晋卿故亦西游是二大老天下之竒德意有所合千里从之矧觉先以师老病而西乎行矣子于义得矣觉先忻然曰敢不受敎然吾之所识皆公故人能嗣音乎余以屏迹岩丛栈絶世路宁当交公卿大夫哉脱有见问者爲言未能爲世收寒涕是矣中秋前三日某序
　　送秦少逸李师尹序
　　余久厌大梁车马之尘而思江湖渔樵之乐故自淮宋之郊再游匡庐南穷苍梧休于衡山之下爱其洞壑深防愿爲终焉之所林间有人焉望之如琼林玉树恍然如行金明绿野之郊见狂游贵公子揖而问之则此邦贤者秦少逸李师尹辈也徐扣其所蓄盖亦无所不观因结爲友与之游久而益敬防天子诏下将校艺于有司送别于碧岩之阿而告之曰前志多云并汾汝洛之间土厚水深浅井十余丈清凉甘滑土无横文色如烝麫故其俗重迟美茂士君子博学而知要古今光明秀杰之士排肩而出不可胜数大江之南荆湖之间其地卑湿人心轻浮偏急多争故士君子学问茍简切观前代能以功名冨贵终始者无几后生未进皆以其风俗素轻浮故甘自废弃余切以爲过矣昔谢安有鼻疾故咏书之音重浊当时名流慕其爲人皆掩鼻效之杨绾以清约自律而当时贵人有爲减驺从者是皆以天姿嗜好成一时之风俗东瓯之民朴野不学自古鲜有仕于朝者欧阳詹以秀才倡之至今号爲多士潮阳在瘴海之隅民未知学韩文公以赵德爲之师其俗称爲易治以是又激厉学行成两邦之美化今之学者能知之而莫能行之行之而不见其效何哉自信之不笃自重之不至耳使其能自信虽箦中之死人足以自致青云之上能自重其材则跨下之饿夫足以建立而称孤岂犇走仁义有王佐之略者而以风俗爲病哉盖士能成天下之风俗而风俗有不能爲士之病明矣诸君勉之吾将见君辈角立齿列出于卑薄之地仕而逹发其毫末犹能无愧杨谢不幸而穷蹇则犹不失爲欧阳詹赵德而已其勿以吾言爲夸也
　　送脩彦通还西湖序
　　东呉山川清胜甲于天下而湖山深秀正如美丈夫之眉目大通禅师淡然无营于林石之间而声光照曜于四海之外如晓天之日从而游者睿郎廓然焉其高秀之韵烂然相映如长庚之星吾友彦通既以父事大通而其德友廓然又如无心之云往来于湖山之上从容二老之间舒徐容曵油然自得其直谅多闻之寔道德光华之言与夫幽寻清讨之趣固已厌饫平生矣而又周游淮海浮飘大江经行于鑪峯之下久之南穷衡岳辽绕数千里吊古圣之陈迹览林壑之形胜求诸宗故老而扣之其异家入道之智差别之防无所不闻于是浩然有归欤之兴爲余留于湘江道林者一月既旦行余执其手而语之曰昔雪峯道经祝融人劝其一登絶顶掉头掣肘曰青山长在知识难逢且山林虽佳于道无所益也明矣马祖谓紫玉曰山水之秀可居益汝道气是若有益于道者何也及观兴化之论乃曰吾虽嗣临济而发药之友者大觉是已山林未暇论也而师且后之是胜侣之德其不可不重如是其甚也呜呼是三者古之人有得于一则固已夸谈于丛林而传诵于后世矧吾彦通兼取而有之可谓盛哉独余竒穷侵寻老境得一而志二相视无所逃其羞虽然于其私则若不足而能喜彦通之乐有余也诸公咸赋诗而余叙此爲赆彦通其见怜乎
　　送演胜逺序
　　余昔游大梁经陈蔡之郊郊多美木类皆修榦矗矗上干云汉浮隂纎秾蓊郁垂布时方溽暑畏日流金而影不至地弛担休于其下俯仰叹爱念封殖之勤而痛恨其何以至于此而吾不能晓也旁有薪者欣然笑曰子欲知是木所以臻此乎江南荆楚淮甸西洛山水深秀茂林硕材所至丛生年大枯倒苍崖乱壑之旁者何限而人初不知贵陈蔡之地弥望皆卤荒之壤民知美木不易有也争治其地以莳之日夕覻逻不啻如望婴儿之长也方其童及寻浆液四逹枝叶欣欣向荣时旁榦横柯举剪去唯余直根根之浆液不得旁之也聚而成美材乃今之苍然可观仰者举前日之剪洗封护者也余爱其语有理致叹曰夫断木爲棊丸革爲鞠亦皆有法士之志于学其可以外是乎故余见苦学者必语以此庐陵演胜逺方妙年志于爲道然患其才多不知收拾闻经论之可以游心则思夺席见文章之雄伟光秀则思倒志笔砚听开拓正宗则思呵佛骂祖才多之过也今过余语别且欲自匡山渡大江以问其所以出生死之要而余患其才多故录莳木之説以赆之庶他日林下争夸临济之木有再茂者定吾胜远也夫
　　送圆上人序
　　百丈爲天下福地禅宗振于兹岁月之久寺废爲荒丘大长老肃公来中兴之其子古公又能兴其家昔之败瓦朽楹今丹碧层出钟鱼轰轰衲子自远而造晨香夕灯如安养土能囘心植福于兹以其殊胜之报将如谷之答呼声也惜乎大殿之下地荒未治有荣州圆道人慨然欲阶之使登殿者入离尘三昧得佛土净登之者且尔况施帛爲之者耶圆公既出山余挽衣告之曰一切殊胜皆心所成当勇猛勿惰必有喜施之者今虽檀林吹叶防看明月满轮一人闻之发心三道便从天降圆笑之曰有是哉因书以爲送
　　送鉴老归慈云寺
　　龙安禅师之门有高弟其惊群之辩掣电之机如古风穴三圣之流元祐之初开法于西安嫚骂佛祖贬剥诸方闻其风望崖而退者不可胜数而登其门者皆一时之竒秀永安常龙安照慈云鉴又角而出无尽居士张公尝问道于师自称得法上首公以文章功业爲时名臣天下想其风采而不可得是二三友者独与之周旋忘形何脱略势位岂弟法乳之深耶崇宁二年冬公罢政府还荆南照老迎于夏口载与之俱至鄂渚而归江山清华足以供谈笑而赓酬妙语多法喜之乐余时游湘中闻之作诗与照老曰无尽龙安两勍敌大梅厐老是同参近闻赤壁同登赏想见清风助笑谈已作泛舟游夏口又成横锡过江南归来万壑松声在依旧闲云没草庵又闻鉴老去慈云从公于传庆清游胜赏厌饫其平生士大夫闻之高其爲人曰鉴公此邦之福田其可终听其去也遣使自江陵迎还以慰邦人之思遂取道西安拜塔于山与照老经行于乳峯之下而余适在焉山谷闻鸟声歌呼林泉津津有喜色而鉴老亦恋恋累日不忍去余叹曰悦公虽不幸短世门弟子何其多贤也方无尽居士国论其门可炙手也独淡若及闻其归山林则千里与相从之又皆造不忘其师背道好利者肯如是乎作两诗送之曰故人罢相归田野相见遥知一粲然陌上青山尝识面归来白塔扫頽塼勤劳世外功名事领略僧中冨贵缘又作慈云倾法雨斩新精彩照人天其次曰恱老解爲荼毒鼓平生得妙不施功欲令闻者偷心死自是羣生两耳聋兄弟赫然追父迹丛林籍尔説家风相逢一笑投针地俱是当年百衲翁此诗又叙所以南归之意而告之曰禅师天骨开张丰颜美茂竒韵逸发谈笑如雷虎穴中自不生彪然方今之世正宗甚危邪法甚炽至诚恻怛无使龙安法道下堕于地禅师其勉尔
　　送一上人序
　　无尽居士崇宁二年自政府谪亳蕲两州以宫祠罢归舟而南时龙安照禅师自西安往迎之至夏口遂与无尽俱载登赤壁余闻之作诗寄之曰无尽龙安两勍敌大梅厐老是同参近闻赤壁同登赏想见清风助笑谈已作泛舟游夏口又成横锡过江南归来万壑松声在依旧闲云没草庵明年夏无尽来招住峡州天宁辞之已而问来僧尝记觉范言句乎僧诵前诗无尽忻然和之曰心月澄澄映碧潭曾参错认作曹参若非临济具只眼争得维摩相对谈万象森罗皆拱北百城迢逓谩游南直须取惜眉毛落烧却山头洛浦庵宣和四年十二月十四日龙安之门弟子义一持无尽所作照公塔铭语句来时无尽亦殁逾年矣余游二老盖三十年今俱成千古独余身在然亦折困于梦幻数矣是夜义一先寝于坐念旧游如前身事录两诗以授之使归举似山中之耆年庶其哀余之志也
　　送严修造序
　　南昌千嶂深秀处忽生水沉竒材而万峯绕之遂名香城显观基肇而来老頥嗣事而后殿阁如幻出唯潮音演法之堂斩新营构四方衲子鴈次猊座下而恨香花之馆未具有道人严公犯众请行曰吾将化十方男女檀波罗蜜之光以藻饰之使蓬莱道山万国春囘香积城头十分月满于是瑛禅师拊手曰诺使其客甘露灭以序送之
　　四絶堂分题诗序
　　宣和三年秋七月青社张廓然罢长沙之敎官十五日渡湘将北归馆于道林寺擕家徧游湘山胜处如人经故乡恋恋不忍去门弟子相守不舍又如痴儿之嗜蜜日追随于晴岚夕晖之间笑语于千岩万壑之上二十二日防于四絶堂者十人而余适至廓然顾嗟叹息曰爱山吾天性所以迟留未发者眷此邦之多竒士也不然吾何适而不可乎余曰东坡尝曰故山去千里佳处辄迟留此语殆爲公今日之游説也于是分其字以爲韵赋诗纪其事未及防笔防余有急客至驰归廓然与诸公登清富堂汲峯顶之泉试壑源茶下鹿苑寺防坐于青林之下久之并岸而北遂经檞林坞至南台莫夜矣呼灯小酌剧谈赋诗诗成而情不尽饮少而欢有余是夕风高月黑万树秋声廓然长揖飘然而归道林余使人秉炬追送之明日诸公皆以诗来廓然曰湘西盖冠世絶境而吾客皆韵人胜士兹游也无媿山隂冶城子宜序以冠羣诗之首余曰唯唯
　　待月堂序
　　宣和四年二月辛亥湘西眞身禅寺新堂成余同道林真敎禅师鹿苑希一禅师徃登焉堂临晴湖日光下彻俯见游鱼聚立纵望湘西山云之纎秾草木之深宻一览而尽得之真敎拊栏哦曰山邉水邉待月明暂向人间借路行而今却向山邉去只有湖水无行路语未卒住持禅师妙德欣然曰吾经行诸方倦矣既老来归将爲终焉之计此句是吾心也希一请以待月名其堂而使寂音记之德公得法于智海佛印清公临济十世孙世爲泉南人朴茂而历落者也
　　德効字序
　　皇天无亲常与善人是耶非耶司马子长视德无効疑爲善未必有祐之辞也伯夷叔齐死越千载有耿光萧梁武帝亦以饿终而自瑀及遘八叶爲相与唐室相终始司马子长见于天未定之时酌其理则天之常与善殆不可诬矣譬如松柏之稚厄于牛羊杂于蒿莱人固易而疑之及其天定则傲雪霜而上青冥也南州之西岳九江之庐阜两者之麓山川之秀气所钟善人隠德之渊薮意功名冨贵者辈出而近世特未有著者士论多司马子长之疑安知尽出僧中乎高氏世爲右姓诗礼世其家有竒比丘出焉石门权巽中是已吾畏友也以高才卓识振于丛林一时贤士大夫加手足之敬其侄善祐熏烝见闻惠敏出其天姿老杜所谓毫髪无遗恨波澜独老成者也巽中使余字之余推爲德之理以酌山川之胜盛高氏之遗庆字之曰德効巽中拊手称善人序以授之
　　无住字序
　　珠之爲物体舒光而自照置于盆而未尝定衡斜圆转不留影迹众生妙心如之圆实无住龙女献之逹摩悟之良有以也君名悟珠圆明妙心之表也当以无住爲字作字説云
　　师璞字序
　　充耳琇莹瑛之佩珥夫佩珂之与琇莹皆玉之成器者也玉之在璞其质弗妙则难以致用然则能琇莹佩珂者必在璞而已矣学者质之不妙其安受道吾所以字僧妙瑛曰师璞
　　彦舟字序
　　大绎持海于净土爲亲闻如水传器鸠摩罗什于真丹爲四依如印印泥其荷负大法提擕有情之功可书法王之凌烟耶舍尊者阅重翻维摩经叹曰什公真苦海法船也不然何形容不传之妙乃尔昭著耶当时从之以游者称四圣与之上下议论校微争妙声振后世觉天之日月苦海之云雷摩肩并首趋而出可谓盛矣殆从中世陵夷贤圣窜伏迄今咸无焉可谓衰矣于佛法衰残之秋有一比丘粹然而出以法什自名其志可以支已坠之纲续将灭之慧焰吾未究其才观其志亦可以击节矣耶舍以什爲法船余字法什爲彦舟坐客肯首以爲然于是乎书耳
　　无染字序
　　起信论曰智净相者谓依法力熏习如实修行满足方便故破和合识相灭相续心相显现法身智淳净故又曰法出离镜谓不空法出烦恼碍智碍离和合相淳净明故夫破和合识灭相续心则曰淳净智出烦恼碍智碍离和合相则曰淳净明首楞严曰净极光通逹寂照含虚空皆太淳故净而明矣故太淳冝字无染
　　易季眞字序
　　季眞少俨三十岁俨入新年五十三疑我满懐揣佛法解腰抖擞破裙衫大赡终老同香火小朗平生共石岩深炷罏香待清旦偶闻残雪落高杉宣和五年问觉慈几何年齿对曰二十三时湘山雪晴五更清可掬而啜也觉慈本字敬修取以慈修身吾以谓慈皆不若真因易爲季真老俨书
　　颖孺字序
　　草木之英楩楠兰蕙也鳞羽之英鳯鸟麒麟也然则人类亦有英乎公卿士大夫也而僧之英则异是以心空爲登第以果位爲阶品颓然无求者出世间之相也横肩勃窣者大福田衣也弥天之俱载【阙】永之孤步世莫能贵贱盖所谓颖然而出者也五羊僧名惠英年二十余能折节读书工作诗而未有字余以颖孺字之
　　妙宗字序
　　顷游钟山定林读王文公壁间所书信心铭作横风斜云势知爲宗门之光叹爱久之山中故老谓余言文公絶嗜此文与衲子语必诵之曰归根得防随照失宗诸法要妙八言足矣有而弗知则失宗知而弗信其迷防余偶客石霜与客夜语及之余曰文公闻弦赏音妙合雅曲如此乃知法以不生故一如以虚明故自照唯以自照故如如知白矣如珠之光还自照珠非妙心宗不能尔也坐有嘉禾上人忻然笑曰如照我名也而适舍其义岂偶然也哉余曰尝有字乎曰未也请妙宗字其名妙宗佳妙年东呉丛林号饱参者一杖翛然如无心云殊可人也录其序以遗之
　　无诤字序
　　圣如孔子老其言不过曰后其身而身先三人行必有我师焉偕三人必欲求师之交四海必欲后其身是其致德之隆知道之奥岂止于不与物诤而已耶曰始于不与物诤故终于天下不与已诤能与夫自尧舜已来未有不知之者何特二君子爲然虽吾敎亦然契经曰我得无诤三昧人中最爲第一祖曰忘机则佛道隆夫与物诤者能忘机乎隆之字于文从降从生王文公曰降者隆之道是降屈自下者所以致隆也彦隆宜字无诤无诤生于极南志学之年则其艺已秀出流辈校于有司如探怀而取之今未壮岁又能访道四方期有所竖立以端正頽纲其才敏惠如泉之穉防如云之肤寸有雨天下逹于四海之理固吾子字之而已尚恐其以气自多故爲字説因以告之独不知是其意否乎
　　寂音自序
　　寂音自叙本江西筠州新昌喻氏之子年十四父母并月而殁乃依三峯靘禅师爲童子十九试经于东京天王寺得度冐惠洪名依宣袐大师深公讲成唯识论有声讲肆服勤四年辞之南归依真净禅师于庐山归宗及真净迁洪州石门又随以至前后七年年二十九乃游东呉明年游衡岳又三年而真净终于庵自湘中归拜塔将终藏于黄龙而显谟朱彦世英请住临川北禅二年退而游金陵久之运使学士呉开正重请住清凉入寺爲狂僧诬以爲僞度牒且旁连前狂僧法和等议讪事入制狱一年坐冐惠洪名著缝掖入京师大丞相张商英特奏再得度节使郭天信奏师名坐交张郭厚善以政和元年十月二十六日配海外以二年二月二十五日到琼州五月七日到崖州三年五月二十五日防恩释放十一月十七日北渡海以明年四月到筠馆于荷塘寺十月又证狱并门五年夏于新昌之度门徃来九峯洞山者四年将自西安入湘上依法眷以老馆云岩又爲狂道士诬以爲张怀素党人官吏皆知其误认张丞相爲怀素然事须根治坐南昌狱百余日防两赦得释遂归湘上南台以宣和四年夏释此论明年三月四日毕停笔坐念渉世多艰百念灰冷时年五十三矣追绎逹摩四种行作四偈无求行曰形恃美好今已毁坏置之世路自觉塞碍始缘饥寒致万憎爱欲坏身衰入此三昧随缘行曰此生梦幻缘业所转随其所遭敢择贵贱眠食既足余复何羡缘尽则行无可顾恋报寃行曰僧婴王难情观可丑夙业纯熟所以甘受受尽还无何丑之有转重还轻佛恩弥厚称法行曰本无贪瞠我持戒忍食不过中手不操楯风必顿息而浪渐尽离微细念方名见性既説是偈并载于此时省观焉呜呼孙思邈着大风恶疾论曰神仙传有数十人皆因恶疾而得仙道何者割弃尘累怀颖阳之风所以因祸而取福也寂音之祸竒祸也因祸以得尽窥佛祖之意不能文以逹意以寿后世则思邈之论可信也
　　记语
　　记西湖夜语
　　余旧阅洞上语句知悟本禅师一宗盖神明石头之道者也石头爲物之旨见于参同契而法眼所笺盛传世间读其词与余昔所闻多异同因跋于后以自志而吾友睿廓然见之谓余曰公以法眼之悟尚未爲知石头之论骇人视听业已出其语曷不亟谈其故而微出疑论于其后何也余曰古之圣人有所示其言未尝不略也非痛爱其法也以谓不略则学者不思不思而得者闻异论则惑非居之安之意余非敢上配作者然立言之体要自不得不尔虽前设未能别白其意者当试广之夫正传至六世而大振天下谓之宗门宗门所趣谓之防学此道者谓之学当时之人根性猛利臻其妙者不可胜数虽石头大恐后世不能完闻其説故见于语言此参同契之所由作也所谓宗旨者以三句标凖之乃体中意中句中自灵源明皎洁句意相缀延至于然于一一法依根宻分布处乃体中出又自本末须归宗开逹错综至乗言须防宗勿自立规矩处乃句中也如宗门所论以明暗相对如歩之前后以理事如函盖箭锋之相应则非无功至之防故反破曰万物自有功物之有功则可名求之乎故终其言曰乗言须防宗以此也言有上中句有清浊暗则合其言明则亦不违其句此其所以门门之境华参错囘互而寂然依位而住也自是而论盖石头以三旨趣示于此所明法眼所谈但体中而已故追逐其句辞而即解之而不复顾首尾立言之意也昔荐福古禅师论三防趣号爲明眼亦曰体中甚合法眼宗枝以其言印余之心合者甚多但不欲亟言之也今廓然之言为骇人视听且使亟言之其知我爱我之深亦【阙】　惟今不复详论之则闻者安得不以余爲夸也古之人其身可以折辱困穷之而不能屈其言者以有理也余之所谈者求理之所在初不谓有法眼也法眼而之理之所在非余之所能也人之观听虽骇亦非世所恤也廓然笑曰安得起法眼与子辩吾不能晓子矣余归述其语以连前説以示同学云
　　记徐韩语
　　徐师川曰逹磨西来自五天无别职事欲传法度生耳既不契梁高祖即北游魏面壁坐者九年得可祖而后去初不闻张大其声名聚千百闲汉爲部曲见王臣高凥而揖循廊而趋不敢仰视夫荷担如来秘宻大法得如逹磨乃可称嗣祖沙门也韩子苍曰真宗皇帝尝欲废太平兴国寺爲仓诏下之日有僧唐突以谓不可废真宗使中使谕防曰不听废寺即斩仍以劒示之祝曰僧见劒怖惧即斩不然即赦之中使如所诫僧笑引颈曰爲佛法死寔甘甜之有如是僧乃可称衲子也徐韩二公今缙绅之望皆留神内典而见识议论如此听之令人如雪中见西河诸峯不胜爽气
　　季子梦训
　　湘山逸人毛文仲盖东坡苏公江湖游旧也公殁余十年而文仲之子学成更其名曰在庭已而梦公授以字曰季子季子喜忘寝饭客疑以问余余曰孔子梦周公因慕周公晚而叹曰吾衰也久矣吾不复梦见周公则平日所常梦也明矣季子慕公而梦见之固其所也又何疑焉然孔子削迹伐树不以爲衰而以不梦周公爲衰季子僮衣纨袴谷量牛马不以爲悦而以梦东坡爲悦夫圣贤之受材相逺如天渊而其好善之同弗间毫髪也客曰以季子字在庭谓何余曰世莫知其説余独知之公于西汉尤爱贾生苏子卿非直爱其文如盎盎之春藻饰万物与其屹若砥柱荡摩惊涛也爱其知爲臣之大体而已生爲怀王傅王堕马死生哭泣至死宁独不知哭泣不能生王于死中耶其心以谓职傅而王终非其道也子卿使虏不肯辱命虽飡氊寝煴牧羊海上起止仗汉节李陵讽使降则请効死于前子卿宁独恶其生耶其心以谓职称奉使敢爱死哉东坡意若曰至士立朝之节而逺有不同然其学同出于呉季子而不可诬也季子挂劒徐公之墓不以死生背其心则稽之操履何尝以用舍背其心今死向千载其蹇蹇凛凛之姿未尝不在汉庭也公以季子字之如易之垂象意于不言之中使学者自求之耳客噫嘻曰使东坡复生不能自解免矣遂去
　　答郭公问传灯义
　　太尉都丞旨问所谓传灯录是何义对曰昔逹磨大师佩佛心印于梁普通之初至震旦时学者方以讲观相高逹磨大师乃曰吾不立文字直指人心见性成佛如来敎外别行传上根辈人始疑之久而疑信者相半艰难险阻六传而至曹溪大鉴禅师当唐神龙中天下之疑卒不疑胜信者之多于是源分别而爲南岳青原两宗枝蔓衍而爲云门临济曹洞潙仰与大法眼之五家其道遂大振于圣朝景德中东呉僧道原披奕世之祖图集诸家之语录由七佛以至大法眼禅师之嗣凡五十二世一千七百一人成三十巻目之曰景德传灯录诣阙上进奉冀流布章圣皇帝诏翰林学士右司谏知制诰臣杨亿等同加刋削俾之裁定夫所谓佛心印者众生灵智之府也其体本自妙而常明虽万类纷然日用殊趣而文彩粲然明了不差毫末其知之者谓之神通光明藏谓之光严住持其不知者谓之生死趣谓之无明始自故证发虽悟如释迦文佛亦缘然灯记莂则师承机语之自其可废也法华经曰世尊放眉间白毫相光照东方万八千世界而弥勒发问文殊决疑以谓日月灯明佛本光瑞如此持是经者妙光法师得其证者普明如来维摩经爲魔女説法曰有法门名无尽灯汝等当学无尽灯者譬如一灯然百千灯冥者皆明明终不尽如是诸佛菩萨开导百千众生令发阿耨多罗三藐三菩提心于是其道意亦不灭尽随世説法而日増益一切善法是名无尽灯此其义也又问如何是传灯防要曰昼夜分明瞒他一防也不得
　　记福严言禅师语
　　余既至衡山福严长老言公曰今年五月当有灾不可逃过是乃毕世安适耳问其故曰运厄于珀鬼耳五月二十八日太原造大狱来追对验十月六日得放夜宿沟镇中中夜行荒陂隂晦迷失道路有光飞来照行坐休则光爲止起进则导之至榆次凡百里而晓光乃没于是口占曰大舜鸟工徃卢能渔父归神光百里送鬼事一场非明年春见超然于海昬夜语及之书以示素所办送者因觉先忠无外政和五年三月二日题石门文字禅巻二十四
　　钦定四库全书
　　石门文字禅巻二十五　　宋　释觉范　撰题
　　题华严纲要
　　华严宗有四种无碍谓事无碍理无碍事理无碍事事无碍夫言事事无碍者非有竺梵震旦之异凡圣小大之殊而讲师笑枣柏不辨唐梵又可笑哉此文清凉国师启毗卢藏之钥匙也其文简而义无尽其科要而理融通学者当尽心焉方天下禅学之极矣以饱食熟睡游谈无根爲事而佛鉴乃倡爲宗尚之其亦护法悯俗之慈也欤
　　题疾老写华严经
　　瑛公风骨清癯而神观秀爽措置加于人一等与南州名士游淡然无营独杜门手写此经精妙简逺之韵出于顔桞予闻一切贤圣皆以无爲法而有差别者皆所庄严之耳龙胜菩萨以夙智通力诵持之实叉难陁以入世间智力翻译之清凉国师以逹佛知见力防释之而瑛公以夙净愿坚固力书写之予观其心志端欲候文殊师利之智海普贤之行愿海善财童子利生求法精进海十二时皆在现行如善现比丘不动真际现一切色身于十方世界作大佛事顾其措置非加于人乎
　　题光上人所书华严经
　　邾城岸大江皆深林大泽自麻城之东多竒峯峻谷轮蹄所不至虎兕所掩建炎元年十月予自汉上南还庐山阻兵于大石山防径过钟山之下有僧舍数椽道人七八辈帀笑如旧识有首众者道光与其兄道舒隣房晨香夕灯以禅诵爲佛事从之者皆肃如也光尝呼此经以示予予因再拜跪而读其篇目谓舒曰耆阇婆面城之医王也面所见草木土石无非是药文殊师利童子曰耆婆见草木无非是药菩萨见境无非是心然耆婆祝之疾燥湿虚实寒病祖病众生病之方也而光口不忘诵目不忘视手不忘书写之则随施无所窒其妙呜呼耆婆盖世间之医而得妙者也则出世间之医其用自心之得妙者也是经其广则四天下微尘数偈句其得则震旦所译十万偈句光拟之于沙界凉曝得所藏之于毛端寛博有余至于殊胜功德则非有思议心所能测知经初毕工而盗贼蚁聚所至流血可渉光黄舒蕲衲之间受祸犹酷独此经所寄东西南北十里之间无犬吠之惊父老男女安堵乐业岂非龙神所护持而然乎光少游方见知识饱参而还以亲老不忍去其膝日以研味此文其爲知恩精进不言可知矣咨尔钟山之下护持龙神之众时朔来朝以秘藏之某题
　　题华严十明论
　　显谟阁待制朱公世英爲余言顷过金陵谒王文公于钟山公以彦里闬晩生有志学道谓曰若读史见勾践伍员事乎勾践保栖防稽置胆于坐卧则仰胆饭食亦尝胆也伍员去楚櫜载而去昭关至蒲伏行乞于呉市二子设心止欲雪耻复雠而焦身苦思二十余年而后遂其欲盖有志者事竟成也然移此心以学无上菩提其何以御之世英嘱予记其言世英殁一年余还自海外筑室筠溪石门寺夏释此论追念平时之语曰嗟乎流转三界未即弃去其耻亦大矣囚缚五隂未能超出其雠亦深矣以呉楚之雠耻较之其相倍如日劫而学者亦思掣肘径去然至诚恻怛勇决力行较勾践伍员特太山毫芒耳岂不惜哉金刚般若经须菩提闻世尊言以恒河沙等身命布施不如受持四句偈爲他人説之福于是泣下其心岂不谓学者多以一身味着懈怠故自爲障碍乎夫杂华具四天下微尘数偈而其所诠者如来普光明大智一法而已亲近随顺此智者戒定慧三法而已以戒定慧观照方便破灭无明一切众生弹指实证故金刚藏菩萨曰随顺无明起诸有若不随顺诸有离是谓成佛显决入法要防借令三世如来重复宣示深奥不能加毫末于此矣其于利害去取晓如白黑其义理昭著粲如日星不知学者于戒定慧何疑而不随顺于无明烦恼何恋而不弃遗乎孟轲曰今有无名之指屈而不信非疾痛害事也如有能信之者则不逺秦楚之路爲指之不若人也指不若人则知恶之心不若人则不知恶此之谓不知类也今之知类者吾特未见耳岂宻行暗证隐实显玼世不得而知欤抑观力麤浮习重境强多遇缘而退欤余切慕思大智者父子于道能遗虚名收实效三十年间决期现证皆获宿智通入法华三昧乳中之酪此其验矣呜呼安得如南岳天台两人者与之增进此道哉政和五年六月十日书
　　题光上人书法华经
　　晋沙门昙谛初梦于其母黄曰我投暂托宿乃以铁镂书镇并麈尾拂爲寄母既觉而二物在手于是大惊而生谛逮五龄母以二物示谛谛轩渠笑曰此秦王请我讲法华经赠我者尔母曰汝省置之处乎谛罔然不答而去又建兴二年长沙县西一百里余有青莲花两本生陆地道俗堵观镢之丈有二尺得瓦棺莲之根茎自棺之坏处出开视之有髑髅栓索而莲寔生齿颊间晋有识曰有僧不知名氏诵莲经十万部不疾而化遗言使衣纸而以瓦爲棺今驿亭故基建寺其号莲花呜呼异哉惟此经之力能使授持者卒长物于生死后竒祥于异世惊世殊异之如此蕲州永乐寺僧道光出血和墨写此经其衡斜防画匀如空中之雨整如上濑之鱼皆精进力之所成知见香之所熏不然何以庄严微妙如此之巧耶光又専精不懈见一纎毫相之间万八千土于刹那入无量处三昧名报佛恩然随笔任运经行卧起语黙动止莫非授持此经故毫相之间刹那之顷岂有间哉光之爲人纯素洁忠于事孝于奉亲爲里闬所敬信法眷所追崇是真比丘也予自北还南留其庵信宿弥日尽获见其所写之经无虑十数种观其施爲日夕以与佛菩萨语言詶酢岂复有世间之心耶华严曰念念不与世间心合是大精进光其以之
　　题超道人莲经
　　南昌饶益院除馑惠超自幼出家诵此经年二十六试于有司以精通得度即受具游诸方事善知识发明心要及还掩关以金爲墨书妙法莲华经政和八年六月四日清晨携以示予开巻熟视笔墨精到衡斜布列皆有节度非精诚尽力于此法莫能臻是也予闻一切契经皆佛所演而此经独称过去诸佛先説法喻双举莲之爲喻以三世同时十方同防方其开时即有果方于果中即有因莲华莲实莲宻是也诸子虽分布而防聚之未尝隔断此其名莲莲连也般若曰一切智智清净无二无二分无别无断故者以是哉梁大沙门僧祐平生书写诵持未舍受即身爲烂香已舍受即舌本爲青莲华香皆其精进真信之力所成就陈大沙门惠思诵至是真精进是名真法供养如来恍然见灵山一防俨然如昨盖此经有不思议力入二十五种三昧以大行慈悲入中观以梵行慈悲入幻观以胜行慈悲入止观令一切众生自然见如是事入菩萨一切色身三昧之防也今超师坏衣鉢食一室枵然与世相忘以精勤之力致工于此法可谓知本矣予将见生身发无垢智光方吾法下衰而超用志如是谁不随喜愿世世同超登内院见慈氏预闻妙义顿舍人法二执证对现色身此予志也甘露灭某谨题
　　题六祖释金刚经
　　金刚般若灵智妙心者也诸佛与我及众生类三无差别然诸佛已知而信者我今知而信者唯众生未知未信则当敎导之故世尊以后五百岁持戒修福者能生信心爲实然以心信心犹爲三法如人不睡而能有梦则知是病故世尊又曰以是信解不生法相如来世尊既以明告显説以爲经祖师从而注释之恩德可谓大矣而传布未广予窃患之故化清信檀越镂版印施普告大众云政和五年十月日
　　题灵验金刚经
　　秘书省校书郎龚德庄初罢官灵寿来归京师居新门里时方上元山东刘野夫与德庄善偶折简来约十四日可尽室往观君慎勿出略相候欲欵语德庄素敬惮其人爲独守屋庐二鼓矣而野夫不至方假寐家人辈尚未还俄火自门而烧德庄但捉诰牒而走一夕而烬数百家明日迹其屋灰炭中得金刚般若一巻略无损处开视明鲜如新德庄少豪逸嗜酒色不甚信内典岂夙世善根不思议力以兹发感悟之欤观者彭凡邹正臣刘棐僧希祖德洪政和元年上元后一日
　　题宗镜录
　　右宗镜录一百巻智觉禅师所譔切尝深观之其出入驰骛于方等契经者六十本参错通贯此方异域圣贤之论者三百家领略天台贤首而深谈唯识率折三宗之异义而要归于一源故其横生疑难则钩深赜逺剖发幽翳则挥扫偏邪其文光明玲珑纵横放肆所以开晓众生自心成佛之宗而明告西来无传之的意也钱氏有国日尝居杭之永明寺其道大振于呉越此书初出其传甚逺异国君长读之皆望风称门弟子学者航海而至受法而去者不可胜数禅师既寂书厄于讲徒丛林多不知其名熈宁中圆照禅师始出之普告大众曰昔菩萨晦无师智自然智而専用众智命诸宗讲师自相攻难独持心宗之权衡以凖平其义使之折中精妙之至可以镜心于是衲子争传诵之元祐间宝觉禅师宴坐龙山虽德腊俱高犹手不释巻曰吾恨见此书之晩也平生所未见之文公力所不及之义备聚其中因撮其要处爲三巻谓之冥枢防要世盛传焉后世无是二大老丛林无所宗尚旧学者日以慵墯絶口不言晩至者日以窒塞游谈无根而已何从知其书讲味其义哉脱有知之者亦不以爲意不过以谓祖师敎外别传不立文字之法岂当复刺首文字中耶彼独不思逹磨已前马鸣龙树亦祖师也而造论则兼百本契经之义泛观则传读龙宫之书后逹磨而兴者观音大寂百丈断际亦祖师也然皆三藏精入该练诸宗今其语具在可取而观之何独逹磨之言乎圣世逾逺众生相劣趣虑褊短道学茍简其所从事欲安坐而成譬如农夫惰于耰耘垂涎仰食爲可笑也吾闻江发岷山其盈滥觞及其至楚则万物并流非夫有本益之者众耳有志于道者常有取于此吾徒灰冷世故安乐云山明窓净几之间横篆烟而熟读之则当见不可传之妙而省文字之中盖亦无非敎外别传之意也
　　题法惠写宗镜录
　　龙胜菩萨曰众生心性犹如利刀唯用割泥泥无所成刀日就损理体常妙众生自麤能善用心即合本妙余观世之人疲精神于纸墨者多从事于无用之学皆以刀割泥者也明州翠岩僧法惠独施力写永明所譔宗镜录一百二十巻与方广禅寺大法宝藏呜呼惠师可谓善用其心者也夫能使天台贤首唯识三宗之防趣大乗深经六十巻妙义西天此土三百家之法句杂传要説契心之至理镜爲一心心之所缘笔之所及常在现前余以谓此道人即入摩诃衍徧知称性之海即具普贤一真光明微尘数不思议行门予幸得托名巻末愿慈氏大士从知足天来主龙华时同闻此录知今日自足随缘其心非谬也
　　题修僧史
　　予除刑部囚籍之明年庐于九峯之下有苾刍三四辈来相从皆齿少志大予晓之曰予少时好博观之艰难所得者既不与世合又销铄于忧患今返视缺然望之则竭不必叩也若前辈必欲大蓄其德要多识前言往行僧史具矣可取而观语未卒有献言者曰僧史自惠皎道宣赞宁而下皆略观矣然其书与史记两汉南北史唐传大异其文杂烦重如户婚鬭讼按检昔鲁直尝憎之欲整齐未遑暇竟以谪死公防圣恩脱死所又从鲁直之旧游能麤加删补使成一体之文依仿史传立以赞词使学者临传致赞语见古人妙处不亦佳乎予欣然许之于是仍其所科文其词促十四巻爲十二巻以授之
　　题让和尚传
　　心之妙不可以语言传而可以语言见盖语言者心之缘道之标帜也标帜审则心契故学者毎以语言爲得道浅深之候予观南岳让禅师初见六祖祖曰什麽物与麽来对曰説似一物即不中曰还假修证也无对曰修证即不无染汚即不可祖叹曰即此不染汚是诸佛之护念大哉言乎如走盘之珠不留影迹也然让公犹侍六祖十有五年乃去庵于三生石之上时天下尚以律居未成丛席有僧忘其名爲总众事二十年爲县官勘其出纳先是寺未尝借其资僧方囚自念久已忘之仰祝让公求助于是一夕通悟尽能追忆二十年间物件不遗毫髪乃得释故以让公爲观音大士之应身而让居庵中未尝知之予游福严与僧读其事僧疑以问予此何理哉予曰涅槃经云外道妬世尊入其国驱五百醉象来奔世尊垂手示之而象见五指轮中皆出师子于是怖伏遗粪而去世尊曰尔时我指实无师子而是护财狂象自然见之皆我慈善根力故夫世尊慈善根力要不可以有思议心测之而可以无隠藏事证如月在天光徧谿谷初不择谿谷之浊清而水之澄澈必有月影水之澄澈则月现影而善恶之必有所感乃不见慈善根力哉则让公坐令其僧获聪明之辩要不足怪也
　　题洞山岩头传
　　雪峯见德山托鉢便问钟未鸣鼓未响托鉢向什麽处去德山便归方丈峯举似岩头岩头曰大小德山不防末后句德山闻之呼岩头问曰汝不肯老僧耶岩头宻启其意德山明日上堂举论大异岩头拊手大笑曰且喜老汉防末后句天下人无奈此老何虽然如是只得三年至期果化去洞山初见华严静公搬柴把住问曰狭路相逢时如何静曰反仄反仄洞山曰汝记吾言已后向南住众一千北住山三百人而已静初住福州东山一千众后居都下众三百人予观岩头洞山之语出于信口殆若茍然而德山之化华严之众皆不能逃其言因缘时节弗差毫髪其如虫蚀木偶尔成文耶亦夙智通力自然前知耶偶尔不可数通力非宗门所尚非授大法显著于此能无疑乎
　　题断际禅师语录
　　禅师初与异僧游天台渡溪方悟其爲异也悔不能早识之且将折其胫而后已寻北游值老妪于洛下与之语多所发药遂待以师礼妪知其非寻常人俾更谒江西大寂既至而祖已化去逾月矣而见其子海公海以所尝悟明之缘示之公悟大法于言下海曰他日其嗣大寂可也公笑曰是岂义也海叹已而爲不及常谓其徒曰吾顷游方无所不问虽草根岩壁中有人必往穷诘其所得又曰马祖之下得正法眼归宗耳而牛头以降皆不可当其意者岂公取舍故欲异于世也亦抑世之人见其不与已合而诉以爲异者也古之人所以大过人者信已之专惟信已故不惑世人之言是故所立卓絶非常人所能及也公之器识宏远刚正自性出其天性岂非以谓道之所在非凡圣男女之间晦显长少之际而是非取舍不可以茍而已而取人不必以求其全也今之学者既下视天下之士而又工于怪竒诡异之事衒名逐世不顾义理求人必以其全而议论多胶于所爱名爲走道其实走名纷纷冗冗皆禅师之门罪人也禅师之所养其峻严广大如此其语言断断如药石深可以治晩世学者之病是知其言盖所养也巻舒放肆驱逐邪妄开辟正信直明一心以归合佛祖之言可谓深宕肆大哉洋洋乎光明之言也余因手校而藏之又列其所施爲者以自警书于巻之尾且以示同学云
　　题百丈常禅师所编大智广录
　　余常识老僧知琼于司命山下琼湓城人黄龙无恙时客也爲余言黄龙住山作止甚详尝手校此录于积翠谓门弟子曰佛语心宗法门防趣至江西爲大备大智精妙頴悟之力能到其所安此中虽无地可以栖言语然要不可以终去语言也故其广演之语大剔禅者法执而今之五家宗趣皆此录森列如井之在海其清凉甘滑泄苦浊毒所不同而本则无异质也予志其言久之偶见洞山藏角破函中多故经往掀搅之乃获见常禅师居百丈日重编者熟读验琼之言信然校世所传多讹略因藏之以正诸传之失又志琼之首告也
　　题云居觉禅师语录
　　悟本禅师设五位法门以发挥石头大师之妙大率约体用爲五法更互主客隠显相参借言以显无言然言中无言之趣妙至幽故其问答之贵亲正如君臣之贵合于是翕然宗以爲洞上风出其门下者应机酬诘务以秀丽严峻之语相高尚使人放身如览花葩之开妍烟云之秾纤而仰拂秋之螺峯染春之鸭波划刻百出必欲合其法而后已忽其绳墨以登其门者则非吾属也而云居觉禅师盖其徒之秀杰者乃独不然其演法之辨应机之词朴古自在随意所划如世之良医坐于药肆中病而诣者信手与之药至病愈常谓其徒曰佛法无多事行得即是汝但作佛莫愁佛不解语古人纯素任真有所问诘木头碌砖随意答之实无巧妙大底渠脚根下稳当茍不如此虽説得如花锦无益也余常怪洞山嗣法者如本寂道全居遁休静之徒光大于世者三十余人观其施爲提演宗脉无敢冐规致之外者而膺公乃尔殊异岂所谓得所以言言不必同者欤余追蹑其意以谓大法本体离言句相宗师设立盖一期救学茍简不审专已臆断之而已法久必坏使天下后世疑自退守言而失宗无所质辨爲可惜也故其超然法立如此而公之子简亦相与振成之是知俾明悟者知大法非拘于语言而借言以显发者也尝与人论至此其人凌慿其气而面颈发热曰医智百巧志诬先德诟骂而去吁嗟使觉不死且闻余之説以爲知言者今其道愈陵迟至于列位之名件亦讹乱不次如正中偏偏中正又正中来偏中至然后以兼中到总成五今乃易偏中至爲兼中矣不晓其何义耶而老师大衲亦恬然不知怪爲可笑也虽然觉一矫之则洞山之道不转顾地而尽宁有今日耶
　　题克符道者偈
　　洞山悟本禅师作五位颂有曰兼中到不落有无谁敢和人人尽欲出常流折合终归炭里坐予初以谓坐炭中之语别无意味及读此偈百余首有曰侬家住处岂堪偎炭里藏身几万囘不触波澜招庆月动人云雨鼓山雷乃知古老宿之语皆不茍然符临济真子而悟本自爲洞山之宗道本同也而学者不了以私异之惜哉
　　题清凉注参同契
　　丛林故宿相传谓石头参同契明佛心宗后辈鲜有深识其防者独清凉大法眼禅师注文发明居多故南唐后主读至黄不真黒白何咎处爽然开悟余谓后主所悟盖悟法不真而已非因其语以了石头明暗本意也如安禅师破句读楞严而悟句读且尔矧所谓义味乎然安于心法无疑也予尝深考此书凡四十余句而以明暗论者半之篇首便曰灵源明皎洁枝派暗流注乃知明暗之意根于此又曰暗合上中言明明清浊句调逹开发之也至指其宗而示其趣则曰本末须归宗尊卑用其语故其下广叙明暗之句奕奕缀聨不已者非决色法虚诳乃是明其语耳洞山悟本得此意故有五位偏正之説至于临济之句中云门之随波逐浪无异味也而晩軰乗其言便想像明暗之中有相藏露之地不亦谬乎大率圣人之言不明于后世注防之家汩之非独此文也余不可以不辩
　　题香山靘禅师语
　　禅师父事云庵于予爲法兄然予少寔师事之初闻其诵迦叶波偈曰诸法从缘生诸法从缘灭我师大沙门常作如是説乃曰子悟此即是出家予时年十六晓夕以思茫然莫识其防顷在海外闲居味维摩诘言善来文殊师利不来相而来不见相而见文殊师利言如是居士若来已更不来若去已更不去所以者何来无所从去无所至所可见者更不可见乃追绎香山之语遂深入缘起无生之境将以见之报其发药之恩则化去已逾年矣其门人文谦以其提诲之语爲示并书予愿见不果
　　题沙语录
　　右司谏集贤孙公觉莘老守福州日俾僧编集此录学者以觉悟宗防厥功茂焉然予独恨集末附千光王寺沙门义澄重删三句四机之语议论错谬何以知之如沙纲宗第一句名真常流注与铁轮位齐力一天下然未有出格之词犹曰明前不明后无自由分未辨缁素虽得出世间未得入世间恐其堕一如平实无生之见死在句下也则有出格之词而义澄辄引首楞严曰妄爲色空及与闻见如第二月又圆觉曰由起幻故内发轻安大悲妙行如土长苖读之令人搏髀高笑义澄何爲者也乃敢指判禅宗哉学者能深观之则知予言爲公昔无业禅师毎叹丛林不自揆行解如屠沽而自比佛祖南山律师晓逹敎乗而不敢自呼大乗师止言律师耳义澄自目未见而指人五色使见宣律师爲人定必羞死
　　题谷山崇禅师语
　　予读澄心堂录长庆棱公之孙保福展公之嗣谷山禅师之语竒崄宏妙光明广大观其胆气逸羣不在岩头云门之下而录失其名然语多称报恩传灯但有潭州谷山句禅师而无机缘其列熈崇两人机语校句所【阙】示殆相万然皆住报恩岂句亦常居之耶予常与超然冲虎游谷山访其遗事无所考因相对叹息追念东坡之语曰齐鲁有大臣史失其名而黄四娘乃得与杜诗不朽事莫不尔作诗曰行尽湘西十里松到门却立数诸峯崇公事迹无寻处庭下春泥见虎踪又十年复与超然夏于石门偶阅前诗遂并录之
　　题韶州双峯莲华叔侄语录
　　传曰听言观道以事观生死亦大矣而两人者睨之不翅如出入户庭之易然盖其所养非有以大过人者何以臻此其言具在可信也予观云门勘辩举古皆脱略窠臼方其游戏时亦微见其防至醻问垂伐则语赴来机瞻之在前忽焉在后令人溟涬然弟之哉夫语赴来机妙在转处者正中妙叶洞山防趣也岂此老淛亦或用之而钦祥黙识其不传之妙也哉巴陵鉴公常答问提婆宗曰银椀里盛雪答祖意敎意同别曰鸡寒上树鸭寒下水答吹毛劒曰瑚枝枝撑着月云吾以此三句报答云门法乳之恩予始诞之今视之良然使云门而在正当一捧腹耳
　　题辅敎编
　　呜呼正法明夷先佛垂告封文执僞更相是非圣智圆融凡情守隙否极则泰挺生英特则永安禅师其人也握管驱风悬河泻辩推慈悲于敎义防孔墨以流泏巍巍乎晃晃乎寔当世不可得也凡所着集虽不欲传其在四方好事者之所录殆九牛一毛耳后之学者至闻其名叹不得瞻容爲恨若夫天地之高逺日月之昭明江海之浩荡想而不可极者盖若人矣
　　题首山传法偈
　　诸佛甚微细智以金刚爲喻非凡夫麤浮心识所能了达华严十定品入刹那际诸佛三昧乃能灭众生防倒想宣和元年十月吉日余在湘西鹿苑虎芩堂早作静坐念曰今日盖首山生辰追想爲人书其传法偈并汾州无德禅师注释详味父子真能入诸佛甚微细智者也
　　题五宗录
　　性觉本自妙而常明以无性故不自知谓之无明一切众生以无明迷醉如目有翳善知识如医师东坡曰医师但有除翳药且无与明药如可与明还应是翳此殆天下之名言也予所集五宗语要如医师除翳药方也从前先德用之有验故乐以传世书成于宣和元年正月明年有漳南道人崇顗者愿求传录录毕相示其笔力详楷非诚之至志之确不能如此然能并除万虑燕坐一室追绎先德所行之事研味诸家所示之语以校日用则予之所集不爲徒尔顗之精勤不爲虚行也
　　题宝公谶记
　　王敦素问予宝公谶语视千百年如一日此何道而至之予曰清明在躬志气如神有物将至其兆必先者孔子之语也凡夫所见莫非倒想倒想若灭洞见三世宝公岂有倒想者乎敦素拊手曰美哉之论也然灭倒想宁有道乎予曰当不忘正观曰是眼则不能自见其已体自体尚不见云何见余物若树是见复云何树若树非见云何见树现在若有过去未来亦应是有过去未来若无现在亦应是无故杂华曰法眼不思议此见非颠倒敦素瞠然良久曰此语令人溟涬然弟之哉
　　题古塔主论三三要法门
　　古塔主著论呵诸方但解知见未明道眼予初骇之及观其论三三要之义援引诸家证左甚明而曰岂特临济用此法门殆是三世如来之法式也僧辄问曰师论三法门名既有三其语亦异切不相离而临济本曰一句中具三一中具三要有有要何以辩明之古气索良久引金刚般若经云一切诸佛及诸佛阿耨多罗三藐三菩提法皆从此经出又首楞严云于一毫端现宝王刹坐微尘里转大法轮等义对之曰理性无邉事相无邉杂而不参混而不一何疑一句之中不具三三要耶予独不晓金刚般若首楞严等义非知见乎且诸经之防既具临济安得踪迹之而建立哉古方呵知见而自语相违可笑也盘山宝积禅师曰道本无体因道而求名道本无名因名而立号若言即心即佛今时未入微若言非心非佛犹是指踪之极则向上一路千圣不传学者劳形如猿捉影盘山盖形容三三要者云居云譬如猎犬寻香嗅迹而去忽若羚羊挂角时莫道迹香亦无矣同安曰涅槃城里尚犹危陌路相逢勿定期权挂垢衣云是佛却装珍御复名谁木人夜半穿靴去石女天明戴防归万古碧潭空界月再三捞摝始应知又形容盘山之语而三三要之防益微矣古乃又引敎乗以解释之吾无以徴其失将撼临济起而使痛叱之乃快也
　　题古塔主两种自巳
　　僧承古与施秘丞论自巳有二曰有空劫时自巳有今时日用自己学者以其有丛林时举读之疑怖曰岂一阿难而成两佛耶余闻世尊于首楞严防上谓阿难曰譬如琴瑟箜篌琵琶虽有妙音若无妙指终莫能发宝觉真心各各圆满如我按指海印发光汝暂举心尘劳先起其説不过以善用不善用爲异不闻析而爲两种也而古公立二自巳过矣祖师之门其论法方徴言语之际略滞疑似者随而救之如鸟飞空弗住弗着如六祖谓永嘉曰汝甚得无生之意对曰无生岂有意耶又问让公什麽物与麽来对曰説似一物即不中自是观之古盖吾法中罪人而自以能嗣云门其自欺欺人之状不穷而自露也
　　题汾州语
　　六祖临终门人问住持当如何行心用行乃契圣意祖曰设有问佛法者汝对之时莫迷自巳性持修道第一莫瞒自心如此则与圣意相应予观淳化已后宗师无出汾阳禅师之右者味其平生听其言论如谢安石之知国造次不忘自治冝于曹溪最后明诲爲无所愧矣
　　题凖禅师语录
　　石门云庵示众之语多脱略窠臼于时衲子视之如春在花木而不知其所从来予毎以谓此老人可以起临济之仆哲人逝矣切嗟悼之以爲世莫有嗣之者湛堂于予爲弟昆自其开法未尝闻其举扬殁后百余日得此录于杲上人处读之喟曰云庵之余波乃能发生此老种性耶政和五年十月七日题
　　题小参
　　如来世尊説般若传至震旦者无虑数百万言其要不过曰一切智智清净无二无二分无别无断故杜顺宏华严入法界防诀终必曰一切智通无障碍古之宗师于世尊之意神而明之独云门大师云门灭百年有云庵老师握临济劒得云门之防于説法时如月在千江不借言诠一切见者心得意了自老师之化出其门者皆不足以知此独湛堂师兄知其意予三复斯语爲之叹息使云门云庵而在见此语当抚掌一笑盖其谨严如欧阳率更小字端方如顔平原大字秀整姿媚如钟太傅表章精竒雅丽如王防稽兰亭记呜呼何其盛哉
　　题黄龙南和尚手抄后三首
　　予犹及见丛林老成人皆云黄龙南禅师游方时尝至归宗宝鬔头方防茶师却倚而坐宝呵之南书记无骨耶师惊顾玉立如山又至栖贤諟禅师敎令坐禅久之得定因诵首楞严呪终其身建中靖国元年春修水祖超然出云庵所蓄此书爲示防画竒劲如空中之雨小大萧防出于自然予置巻叹曰成德之人其所作爲虽防笔弄墨之际亦自卓絶况其不可名者乎某题黄龙南禅师手录四十二章经一巻笔法深稳庄重而若痩得顔平原用笔意云庵老人生平无所嗜好独秘畜此经偶爲人持去十余年莫知其所与客论字未尝不搏髀追绎之其师希祖得于筠溪胡氏家出以示予曰君其宝之政使此字不工犹足以爲希世之珍矧工如此又云庵所爱而不忘者乎
　　欧阳文忠公曰论书当兼论平生借使顔鲁公书不工世必珍之苏东坡亦曰字画大率如其爲人君子虽不工其韵自胜小人反此也老黄龙非其以笔墨传世者也而其书终亦秀发乃知欧苏之言盖理之固然石门某谨题
　　题晦堂墨迹
　　右晦堂大和尚墨迹三纸佛印盖公辈流也而其言推敬之至称爲老师退之之与栁子厚欧阳永叔之与杨大年道枢不同而韩欧之称栁杨唯恐不师尊之议者以谓避争名之嫌非也前辈倾倒法当然耳公道德冠丛林而器资与公辈一时又名卿且留情吾道者今皆成千古堪师之能畜此帖嗜好大是不凡宣和四年自印福絶湖来出以示其侄因流涕书之
　　题云庵手帖三首
　　南禅师学鲁公字最有工当时归南公者无不学之然无出云庵之右者昭黙老人尝与德洪共观此书叹慕之不已以谓不减杨少师一道人其珍之崇宁五年十月十八日门人某题
　　云庵和尚与檀越帖一纸伏读如受训词丛林荒寒无复平日此老知不复见况笔画语言乎门人某流涕谨书
　　右云庵寄张惠渊偈一首惠渊予不见二十年闻其精进日新真能遵受云庵之言者也诚上人来自宣梵问其师洎惠渊健否偶记前偈遂书以授诚归举似惠渊使较当日之本异同也某书
　　题彻公石刻
　　彻上人诗初若防缓熟味之有竒趣字虽不工有胜韵想其风度清防如北山松下见永道人耳公虽游戏翰墨而持律甚严与道标皎然齐名呉人爲之语曰余杭标摩云霄霅溪昼能清秀嵇山彻洞冰雪予视三人者在唐号以诗鸣者尚多有而后世敬爱之者以其知所守而已文字不足道也东坡每曰使鲁公书不工尚足以爲希世之珍其是之谓耶
　　题观音赞寄岳麓禅师
　　崇宁间至东明拜瞻石像作此赞时无际禅师方领住持事及无际迁居岳麓余十年生成宝坊于灰烬之中而予以法婴难流落之余幸复相见问前赞无恙乎无际戏予曰羽化矣暇日因阅文藳乃得旧本忻然录以寄之曰当善护持无使复爲人持去覆酱瓿耳













　　石门文字禅巻二十五
　　钦定四库全书
　　石门文字禅巻二十六　　宋　释觉范　撰题
　　题才上人所藏昭黙帖
　　传曰虽无老成尚有典刑然则老成典刑所不逮也予还自海外丛林顿衰心不爲之动者恃昭黙在耳今又弃我而先惟之不自知涕零也宣和元年八月游法轮见东瓯才公道人出此轴爲示知师弟子之间盖如是衲子动成阡陌而才独轸念昭黙岂妄与人者乎予既见其笔迹又得与才游弥日兹游也岂虚行哉
　　题灵源门榜
　　灵源初不愿出世隄岸甚牢张无尽奉使江西屡致之不可久之翻然改曰禅林下衰法者多假我偷安不急撑拄之其崩颓跬可须也于是开法于淮上之太平予时东游登其门丛林之整齐宗风之大振疑百丈无恙时不减也后十五年见此榜于逢原之室读之凛然如见其道骨山谷爲擘窠大书其有激云呜呼使天下爲法施者皆遵灵源之语以住持则尚何忧乎祖道不振也哉传曰人能道非道人灵源以之
　　题昭黙墨迹
　　余还自海南馆于道林道人朱公破雨自云盖来坐未定出昭黙书一轴予久去箴诲初见必輙辍熟视之不自觉意消也秦少游至钱塘见功臣山政禅师书叹以爲非积学所致其纯美之韵如水成文出于自然昭黙暮年臻妙其以是哉顔平原有大节于唐而以书名识者惜之予以谓斯人德高而名往就之耳借使此老书不工尤当宝秘况工乎愈可宝也然与其门人书语多以见及余衰退流落又自恨生所知遇不能不短气耳
　　题昭黙自笔小参
　　游东呉见岑防爲予言秦少游絶爱政黄牛书问其笔法政曰书心画地作意则不妙耳故喜求儿童字观其纯气昭黙自卧疾后无他嗜好以翰墨爲佛事如示众以小参之语皆肯自笔此殆清闲有余又性不违人岂一代宗师而作许儿戏事此所谓大慈过人之行非近世栽培声名高自摽致所能及也诚侍者出以示予览之涕泗横流某年月日
　　题昭黙与清老偈
　　昭黙孝友于昆弟而以谦自牧不如是法道何由兴乎予观其赠洞和禅师法句曰志有常守诚无外求及疑其语瞻其风度此老爲作实录耳未见洞和令人莫测其爲人及见之坐使人意消也韩子苍曰真本色住山人子苍岂欺予哉
　　题昭黙遗墨
　　昭黙老人道大德博爲丛林所宗仰虽其片言只偈翰墨游戏学者争秘之非以其书词之美也尊其道师之德耳予游诸方处处见之开巻輙识其真精到之韵骨枯老状盖其退居时笔也南岳见方广圆首座出此爲示噫圆知敬慕昭黙其亦贤于人远矣
　　题真归诰铭
　　宗师之于生死之际説法作偈者有之未有自作铭诰者也予观昭黙此文奋激顿挫精到无余虽鸠摩罗什道安辈平时作爲且不能及况病与死隣者能尔乎盖其道眼高妙唯道是视初不知其有死生之烈也不然何以卓絶高胜如是之盛哉拜读不胜增气
　　题濳庵书
　　传曰有国者非谓有乔木也谓有世臣也予亦曰有禅林者非有四事之传也谓有耆年也濳庵今九十一岁矣而笔语如此真丛席之大老人也年月日某题
　　题佛鉴僧宝传
　　禅者精于道身世两忘未尝从事于翰墨故唐宋僧史皆出于讲师之笔道宣精于律而文词非其所长作禅者传如户婚按检赞宁博于学然其识暗以永明爲兴福岩头爲施身又聚众碣之文爲传故其书非一体予甚悼惜之顷尝经行诸方见博大秀杰之衲能袒肩以荷大法者必编次而藏之盖有志于爲史中以罪废逐还自海外则意绪衰落魂魄遗失其存者无几宣和改元夏于湘西之谷山发其藏畜得七十余辈因仿前史作赞使学者槩其爲书之意书既成有佛鉴大师净因者曰噫嘻此先德之懿也愿首传以爲毕生之玩因以父事佛照以大父事云庵而视余爲季父也因生庐山之阳游方饱丛林参道有知见恭谨孝友盖其天性而醖借雅尚若出自然与余游余二十年久而益敬故余欣然授之因以谓此书当得妙于笔札者传之于是凭川道者敏传愿施其能传以伯父事佛照以兄事佛鉴其能书乃夙习笔楮不择精麤飞翰如蚕食叶俄顷千字其衡斜布列擘窠棊画非特字工而已工诗善丹青兼众妙而有然未尝以自多长坐不睡一食终日者十二年矣人以爲难而传以爲易久游灵源之门得其防要者也六月二十五日佛鉴擕此书来请记其本末而以谓先觉之前言往行不闻于后世学者之罪也闻之而不能以广传同志之罪也今予既以传次之而因又善传传公又成之呜呼后世学者读之当想见法席之盛也
　　题谊叟僧宝传后
　　清凉大法眼禅师出世行道三十年其所示徒皆劝勉之语未尝以法传人非有法而秘惜寔无有法耳譬如无病而饮药病从药生故曰一切文字语言学者嗜着是名壅蔽自心光明然前圣指道之辙入法之阶后世不闻而学则又如无田而望有秋成无有是处予初成此书于谷山时出尘庵师冝公谊叟在焉命南州传道者录之以众编参定特爲善本明年春予游岳还复过谊叟出以爲示其装冩之精窜较之完非用意之专信道之审莫能臻是予知其阅而仰思当助发其光明侔倡其智证去先德亦何逺哉则清凉以文字语言爲壅蔽者盖治疾之药耳览者其以是窥出尘可也
　　题珣上人僧宝传
　　予初游呉读赞宁宋僧史怪不作云门传有耆年曰尝闻呉中老师自言尚及见宁以云门非讲学故删去之又游曹山拜澄源塔得断碣曰耽章号本寂禅师获五藏位圗尽具洞山防诀又游洞山得澄心堂录书谷山崇禅师语较传灯皆破碎不真于是喟然而念云门不得立传曹山名亦失真崇之道不减岩头丛林无知名况下者乎自是始有撰叙之意凡经诸方三十年得百余传中间忘失其半晩归谷山遂成其志时长汀璲珣二衲子来从予游录此副本易曰多识前言往行以大畜其德是录也皆丛林之前言往行也能不忘玩味以想其遗风余烈则古人不难到也二子勉之
　　题宗上人僧宝传
　　予撰此传方定藳上净三昔而东瓯道人将还石门自潙水过谷山欵予见其书曰噫嘻此一代之博书先德前言往行具焉愿手录以示江南道侣即挂巾屦坐夏四月二十三日录毕以示予予叹曰夫弹冠必整衣心敬必形肃宗非至诚爱重法道其谨楷精严渠能至是哉欧阳率更以书画名世见钟太傅碑爱其笔法卧其下三昔不忍去率更嗜世间法且尔况出世间法乎宗爲法坐夏贤于率更逺甚
　　题圆上人僧宝传
　　仰山初见耽源所传六祖圆相即以焚之及其授法也则有黙论云门不许录语句而逺侍者以纸爲衣遂传于今以是论之非离文字语言非即文字语言可以求道也临川圆道人少游方有志学道一鉢经行诸方其孤征絶俗雪鸿戾天仰不可及而骨董中有此录小字薄纸画画精诚可以见其志也
　　题淳上人僧宝传
　　问如何是火性答曰热是火性问如何是水性答曰湿是水性问者欣然而有得水火之义尽于此矣又问何以谓之恕答曰如我之心以待人则恕矣又问何以谓之慎答曰心之一具德见于慎耳问者又欣然有得盖恕慎之理极于此矣此世间义理之论也义理者心之尘垢也其去佛道不翅如百亿天渊然昔者有问竹林如何是法身答曰法身无相又问如何是法眼答曰法眼无瑕爲道吾众中所失笑者冝矣近世邪师相与传授谓无有悟但直问直答谓之于法中不生异见纷然棊布名山称嗣祖沙门学者例无英气往往甘心屈伏每爲之流涕宣和四年九月二十七日夜爲众説参同契至本末须归宗尊卑用其语处曲折引譬以发明先圣之意使忱信而防敬者一洗其矫诬宗防之气而福唐太淳上人适出此编示予灯下爲书以付之淳能识宗则知尊卑之语不出义理之域而悟首山独坐无尊卑从上无一法与人爲太老婆饶舌矣
　　题其上人僧宝传
　　长沙益阳白鹿大禅师门弟子季芳福唐人纯静寡言笑年二十余侍其师宣和四年夏于湘西南台写此书三十巻写毕以示予予曰汝师出云盖西堂之门西堂爲临济九世之嫡孙而黄龙南公之眞子也【阙】家辩才丛林畏仰之汝能自勤自诵习此书玩味其防踪迹其行事继之以不休则古人岂难到哉如写而不读读而不味其意徒欲粉饰清兴于道何有
　　题范上人僧宝传
　　蚍蜉细字欲防斑病眼临防看亦难八十一人闲鼻孔那卢穿在一毫端且道有鼻孔从范上座穿只如怀禅师无鼻孔作麽生下手若也道得西川漏篮子一钱买三个若道不得南台门外是湘江
　　题端上人僧宝传
　　临川志端上人宣和四年夏于长沙之谷山谷山有众而领袖者鲁暗不通晓世事丛林以是凋落端律身益敬日诵经行道暇则写僧宝传同学劝经行他山要与之俱端辞以山水未暇观正以白业未办爲忧同学怒弃去端怡然勿恤也明年正月上澣日端袖此书来求题其后予告之曰一精想中十法界种子皆具随其所熏发而起譬之田有稻种借时雨以芽孽之十法界者六凡四圣谓也今端屏絶诸缘日唯录佛祖之语味佛祖之意则亦熏发佛乗之种与夫游谈无根疲精神于庄孟爲陈言腐説以欺无知者异矣然能穷究其所自使所言所履如传八十一人者则可谓出家知恩者子视端精紧板而声圆若可语此者聊及之端其勉之
　　题隆道人僧宝传
　　古之学者非有大过人者惟能博观约取知宗而用妙耳唐沙门道人通兼三藏而精于持律持律小乗之学也而宣不许人呼以爲大乗师枣柏长者力佛乗而未尝一语及单传心要方是时曹溪之説信于天下非敎乗之论所当杂宣公甘以小乗自居枣柏止以敎乗自志竟能爲百世师者知宗用妙而已禅宗学者自元丰以来师法大坏诸方以拨去文字爲禅以口耳受授爲妙耆年凋防晩辈猬毛而起服纨绮饭精妙施施然以处华屋爲荣高尻磬折王臣爲能以狙诈覊縻学者之貌而腹非之上下交相欺诳视其设心虽侩牛履狶之徒所耻爲而其人以爲得计于是佛祖之微言宗师之规范扫地而尽也予未尝不中夜而起喟然而流涕以谓列祖纲宗至于陵夷者非学者之罪乃师之罪也以茍认意识爲智证爲师者之门望见以轻慢之心萌矣非特然也又执已是而去取诸方贱目覩而尊信传説故不见至道之大全古人之大体因编五宗之训言诸老之行事爲之传必书其悟法之由必载其临终之异以讥口耳授受之徒谓之禅林僧宝传书成而九嶷道人道隆阅之一月而上口两月而娓娓成诵三月而能爲末学者举纽领夏于云盖闭门寝饭之外口诵而录之非诚着于学志存于道何能臻是哉然其爲人不甘爲哑羊苾刍混处疾之甚至于诟骂喜与有识博闻者游意所合则不问道俗千里从之呜呼丛林博闻者既不可人求之而哑羊苾刍动成阡陌隆虽口受吾文抱吾所集以游诸方亦安能忘诟骂之喙乎宣和二年秋得得自山中来出此编爲示予佳其好学爲书其本末以告未知隆者
　　题休上人僧宝传
　　泰山之鸟巢于木末九渊之鱼托于沙罅呜呼鱼鸟之微亦知附托于高深安有毁髪学道之徒而自弃于浅陋乎季休福唐人也而得业于湘上之南台其师太公与予爲兄弟行其熏烝见闻有自来矣初太遭横逆坐圜扉中百许日他法属皆畏詶酢之而休服勤不敢失礼逮其释余劝度之宣和四年正月也既受具陪众遂写此传除夕捧以来予佳其能自脱浅陋而趋高深爲题其末明年元日也明白庵题
　　题英大师僧宝传
　　老子曰爲学日益爲道日损者理之序也博观而约取厚积而薄施多识前言往行者日益之学也如春夏之水方增川浩然不可测其际思之又思之以至于无思如卤之在顶盖造形之极不可以数量情识得孔子晩乃悟曰天下何思何虑如秋冬之水缩廓然见其涯涘呜呼丛林法道之坏无如今日之甚非特学者之罪寔爲师者之罪也学者方防然无知而反诫之曰安用多知但饱食黙坐虽若甚要然亦去愚俗何逺予所录僧宝传先叙其悟道之缘又书其死生之际欲学者法前辈爲道之精而惠英大师年二十余生海上独挺然有志不肯碌碌而哑羊者固已憎之如十世雠矣手写此书擕以过予予佳其勤扶此心以自此趋无上佛果如顺风扬尘耳宣和四年十一月题
　　题所录诗
　　海南道人惠英字頴孺生十有二日而失母年七龄而为沙门二十岁从予游予所作语言徧丛林未尝收录而英编两巨帙为示既有媿于九祖欲焚去之又念英之好学为一笑而置之然流俗寡闻见少年嗜笔砚者不背数必腹非之以谓禅者不当以翰墨为急寜知龙胜诗流震旦【阙】　　首论【阙】动以亿万【阙】多为言哉英勉之老子言爲学日益爲道日损使其未尝学也何所损哉如川之増者学也水落石出者损也然未易与粥饭僧论此也
　　题佛鉴蓄文字禅
　　余幼孤知读书爲乐而不得其要落笔尝如人掣其肘又如瘖者之欲语而意窒舌大而浓笑者数数然年十六七从洞山云庵学出世法忽自信而不疑诵生书七千下笔千言跬歩可待也呜呼学道之益人未论其死生之际益其文字语言如此益可自信也今三十八年矣而见云庵平时亲爱之人佛鉴大师净因于湘中颓然相向俱老矣而故意特未老又出余少时诗句读之想见山林之旧游处诵白公诗曰手把杨枝临水坐闲思往事似前身
　　题弼上人所蓄诗
　　往时丛林老衲多以讲宗爲心呵衲子从事笔砚予游方时省息众中多习气抉磨不去时时作未忘情之语随作随弃如人高笑幸其不闻过庐山见弼上人出一巨轴读之茫然不可讳爲多言之戒昔殷浩喜作诗不甚工尝出示桓温温戏曰子勿犯吾傥见犯即出子诗示人弼上人不见恶愿勿传乃幸
　　题言上人所蓄诗
　　予幻梦人间游戏笔砚登高临逺时时爲未忘情之语旋踵羞悔汗下又自觉曰譬如候虫时鸟自鸣自己谁复收录宝山言上人乃编而爲帙读之大惊不复料理其讹正可爲多言之戒然佳言之好学虽鄙语如予者亦收之世有加予数十等之人其语言文字之妙能录藏以増益其智识又可知矣夫水发岷山其滥觞至楚国则万物至满则合之者众也善学者其能外此乎言公其勉之
　　题自诗寄幻住庵
　　渊明作训子诗可以想见其恺弟而杜子美乃曰有子贤与愚何其挂怀抱作闲情赋足以见其真而昭明太子曰白璧微瑕正在此耳痴人面前不可説梦岂子美昭明亦真痴耶予自居海上及南归寄意于一戏故语不复料理其当否今录数首以寄幻住庵主杜子美梁昭明犹未脱痴病幻住其能不痴耶
　　题自诗
　　予始非有意于工诗文夙习洗濯不去临高望逺未能忘情时时戏爲语言随作随毁不知好事者皆能录之南州琦上人处见巨编读之面热汗下然佳琦之好学虽语言之陋如防者亦不肯遗况工于诗者乎因出示輙题其末
　　题权巽中诗
　　世称唐文物特盛虽山林之士輙能以诗自鸣以余观之如双井茶品格虽妙然终令人咽酸冷耳巽中下笔豪特之气凌跨前辈有坡谷之渊源予见之未视名字輙能辩大率句法如徐季海之字字外出骨骨中藏棱读者当置轴防绎想见痩行清坐时也使巽中闻此语当以予爲知言
　　题自诗与隆上人
　　余少狂爲绮美不忘情之语年大来輙自鄙笑因不复作自长沙来归舍龙安山中无可作做学坐睡法饱饭靠椅口角流涎自喜以谓得其妙旁舍有道人隆公雅好予昔所病者时时过予终日而未尝倦问予昔所作尚能寻绎乎予引纸爲录此数篇以遗之而戏之曰昔达观禅师居京师士大夫相从者皆以能诗答话多之观笑曰解答诸方话能言五字诗二般俱好艺只是见钱迟隆公曰果尔吾不复耳坐客皆笑之隆字黙翁湘中清胜者也
　　题珠上人所蓄诗巻
　　予于文字未尝有意遇事而作多适然耳譬如枯株无故蒸出菌芝儿稚喜争攫取之而枯株无所损益宝峯珠上人湛堂公之高弟其爲人精敏能办事于佛事欲营之盖不知艰崄爲何等物在丛林中爲众推盖其气不受控勒日渉园夫李商老毎于人物特慎许可而赠珠以诗曰歕玉渥洼种者佳湛堂之有子也
　　题华光鉴湖图
　　予建中靖国游西湖航西兴游淛东以病不果甚以爲恨读东坡诗见山川之精神如儿稚对蜜知其甜今观鉴湖图如华光戏以蜜置舌书间耳涌师俄收之而去儿稚虽痴然亦知蜜不可如饭常食之也
　　题墨梅山水图
　　华光老人眼中阁烟雨胷次有丘壑故戏笔和墨即江湖云石之趣便足春色不可收畜也而此老人藏于耐寒冻枝头一时高韵哗于士林而其所蓄又其尤精选也以病举以付其子涌涌如获夜光照乗千里以书夸于予不有是父安得此子哉欧阳率更见索靖碑因留不去竟寝其下三昔文字画刻是中安得美味而嗜好有如此者予初大怪之及视涌之好尚率更要不足怪也
　　题墨梅
　　华光作此梅如西湖篱落间烟重雨昏时见便觉赵昌写生不足道也
　　题兰
　　无人自芳之态此老何从见之岂胷次有此风叶萧散乎
　　题公翼畜华光所画湘山树石
　　予习湘山者也日与树石爲伍华光画树石而不画我何哉公翼仕宦三十年而贫在我上簏中唯墨梅树石数轴其人品可以想见
　　题橘洲图
　　公翼爱橘洲而使华光图之予家于湘西开门则渔汀断岸不呼而登几案间盖湘西皆吾画笥书此以夸公翼云
　　题平沙逺水图五首
　　公翼诗云萧然野趣忽在手彷佛江南烟雨村此殆笔端能生烟云非胷次有江山何能作此语
　　又题公翼所畜
　　欧公尝语客曰坐而隠者不知岩石云泉之妙王公贵人图江山卧而披之盖荆山之人以玉抵鹊而秦乃割其十五城以求璧岂世以希见爲贵初无定情耶子生长山林而目不自观公翼贤士大夫也其希见而尽畜之宜矣
　　又宣上人所蓄
　　华光滴露写寒枝幻出平逺士大夫厌饫冨贵之余见之收蓄可也道林清富宣师开轩潇湘江山不呼而登几案闲歩林麓嗅梅寻栁尝应接不暇乃袖而宝秘之也好事无乃太多乎哉
　　又惠子所蓄
　　好在华光真子过于云屋之间春色都随谈笑袖中仍有湖山宣和元年十二月初五日惠子出其师所作湖山平逺曰此盖老人得意时笔也予平生无所嗜山水少年游戏钱塘眷湖山之胜欲老焉以诗写之不能肖逮今衰暮虽与华光善得其戏笔必爲人持去惠子呵予不能善秘之予曰凡四海九州山川烟云皆吾画笥也奈何爲儿戏畜纸墨间乎惠子笑曰公戃恍大言盖其天性然爲题此纸于是书六言付之
　　又称上人所作
　　宣和元年十二月初吉日里道人称公絶湘来过予时江寒欲雪小室諠哗良久出画一轴盖橘洲断岸平逺之图华光墨梅别馆之儿稚也称妙思如此力之不已当不减华光口占曰袖里两枝烟雨门前一片潇湘
　　题华光梅
　　华光绍圣初试手作梅便如迦陵鸟方雏声已压众鸟东坡见之如黄梅视无姓儿便肯之无姓儿今将以衣鉢授岭南撩予惜黄梅破头老人不及见也圆禅者当还举似乃翁问甘露灭法喻齐否政和五年十一月十二日夜石门精舍题
　　题石龟观壁
　　余家筠溪之上去城百余里儿时闻城中塔成欲往观焉因先君行坐余于力谢三肩上至石龟观谢三者绐余曰当先拜石龟乃能见塔不然终不可见余曰傥尔汝何不拜曰我已尝拜之汝既童子又后至法当拜于是再拜入城幸见塔而心喜谢三肯余先也后三十年过焉视石乌龟良无恙摩挲以追绎前事爲大笑吾亡友胡汝霖民望生抚之金谿七八岁时随兄入城忽不知所在使人寻已在宝应寺前看泥力士矣余毎以戏之而忘余亦有此患乃以炭书其壁曰须知泥力士不减石乌龟忠子民望里人也书以示之
　　题庐山
　　余十五六时游北山谒凖禅师残僧三四辈草屋数椽殆不堪其愁凖老而喜饮时酹一樽则击磬礼观音空阶夜雨弥月不止后二十五年余还自海外过此而山川增胜楼阁如幻出大钟横撞净侣戢戢而真隠方开石门法道于此余乃服其老且衰矣重九前三日秋隂皆当时清絶之象而有今日适悦之情遂书此
　　题天池石间
　　【阙】绩茂功与徳洪觉范道人自虎谿屏人乗入资圣庵少焉歴石门涧锦绣谷穷高陟险遂至天池致敬普见如来获紫金光明之瑞越翌日斋罢作礼而退闻佛手岩宝林峯之胜一一登览其上望掷笔峯下瞰圣寺经岩神刻玉削不知几千仭而江流吞天山接平野云烟开合一目千里兹实匡庐第一境隠然爲天下竒观也薄晩投宿化城囘望杖屦所经萝迳鸟道杳然在层崖絶壁之上殆非人间之游也此身傥未变灭要当结庐以终
　　题浮泥壁
　　空印禅师以宣和二年十二月偕余谒从禅师于芙蓉峯累石于玉渊之上以爲塔酌泉赋诗暮夜矣遂宿焉次日从公追余二人杖屦下危峯自关山谷中并涧行十余里两山争倚天烟霏层叠自献部曲断续行九地底水声硔硐如千乗车挽而起仰望晴虚如展匹练既出谷沃野夷旷遂饭于木隂空山防寒雪意浓甚跣而渡涧者十八九入石门已夕山中之人炬而来迎及寺已二鼓矣秉烛夜话如梦寐中住山宣公云常有虎来月黒逾垣而去空印使余记之遂书
　　题清修院壁
　　昔余庵于湘西与希一爲隣相欢如价宻宣和四年冬居一迁于兹山然毎防面夜语逹旦七年秋余将归老玉峯之下来谒别爲留两昔言意俱尽而情则有余桑下三宿前圣丁宁者正箴余今日之病晓隂阁雨千掌在有无中出山有不胜言者中秋后二日题
　　题白鹿寺壁
　　希先昔游公卿间与邹至完曾公衮蔡子因吴子野厚居自江左还南岳庵方广十年丛林高之湘南使者劝请开法此山希先持一鉢欣然而来既至屋老过者疑将压焉残僧才十许辈大率如逃亡人家未五白殿阁宇室间见层出如化城如梵释龙天之宫从空而堕人间此邦之檀信徃来之士大夫太息以爲勤不知希先盖游戏也余自长沙来馆余四昔时故人传彦济试手作邑搀奸推滑民惊以神当暇日擕僚佐时时舟而至其登高临逺烹茶赋诗则兹山之风月未至干没也
　　题观音院壁
　　【阙】　祖师相授法者三世塔庙在淮山从之游得道者多庵于苍岩大林之间路由蕲春真身存者无虑八十余处黄于蕲爲接壤太平兴国初僧昭信始见琳公于大石之间大安龟头相继而出竹瓦之东石尉村有古松两株参天合抱邦民岁祷雨旸于其下其应如悬响垂拱初耆旧相传爲观音院呜呼岂非祖师之门得道出世于兹已尝建寺毁坏而不可考者乎有僧祖钦投牒防其事于郡太守待制韩公驹欣然给据付之使中兴其院钦敦厚坦夷道俗爱之翕然而成余建炎元年【阙】过焉到门却立纵望云间万峯来朝兹地也其兴乎















　　石门文字禅巻二十六
　　钦定四库全书
　　石门文字禅巻二十七　　宋　释觉范　撰跋
　　跋唐明皇传
　　初明皇闻元鲁山之歌叹曰贤人之言也闻左珰诉道迎宋璟不爲璟礼则益知其贤何其明也及闻禄山曰胡家不知有父但知有母便遂信之何其暗也孟子曰养心莫大于寡欲欲少纵之则反易如此然能割所甚爱以宁天下与汉高帝铸印销印迟速一间耳此其所以再造唐室也
　　跋狄梁公传
　　秦攻魏破之杀魏王瑕诛诸公子而一公子不得乃令魏国曰得公子者赐金千镒匿之者罪至夷公子之乳母节乳之俱逃而魏故臣有识乳母者曰乳母无恙乎乳母曰嗟乎吾奈公子何故臣曰今公子安在吾闻秦令曰有能得公子者赐千金匿之者夷乳母傥知其处盍不言乎乳母曰吁我不知公子处借吾知之终不可言故臣曰魏国正破亡族已灭矣尚谁爲乎乳母吁而言曰夫见利而反上逆也畏死而弃义乱也恃逆乱以求利吾不爲也遂抱公子藏大泽中故臣告秦军秦军追见射之乳母以身蔽矢着身者数十乃俱死秦王闻而贵之葬以卿礼东汉李善南阳李元奴也家疫死止孤儿续始生数旬而赀以万数奴婢共议谋杀续分其产善濳负续逃亡隠山阳瑕丘界中亲自哺养乳爲生湩续虽在孩抱奉之不异长者有事輙跪请白然后行之续年十岁善与归其邑修理旧业钟离意时爲瑕丘令上书荐之光武诏善及续并爲太子舍人魏节乳母汉李善古之奴婢也而其所爲卓越如此予闻虎生三日其气食牛駃騠七日而超其母盖其种性殊特不幸而趣异类中耳若二人者殆功名冨贵者事也又可以品类拘之乎唐则天皇后受夫顾托而欲夺以自有哥舒翰提兵三十万而北面事贼此真奴婢岂寔能功名冨贵者乎
　　跋北里志
　　春秋传书六鹢退飞石陨五微事也何足书乎先儒曰圣人之意以谓如鹢与石无预于道德性命之理且犹谨严详次如此况道德性命乎北里志戏剧之文而逹道校证藏之岂五石六鹢之意乎舒王曰司马君实平生大过人者临事不茍于逹道亦云
　　跋达道所蓄伶子于文
　　风行水上涣然成文者非有意于爲文也余读此传盖通德娓娓而语子于笔追而书之非有意也然通德所论惠男子殆天下名言吾以谓子于之室有此婢如维摩诘之有天女也达道手校诸书而此本最美非好古博雅何以至是司马君实无所嗜好独畜墨数百尔或以爲言君实曰吾欲子孙知吾所用此物何爲也逹道之畜书其亦司马之墨癖也
　　跋邴根矩传
　　孔北海年十六时能舍匿山阳张俭事泄兄弟及母三人争死竟坐兄褎北海因是显名辽东太守公孙度欲杀刘政政先依根矩矩匿之月余以付太史子义既而谓度曰政已去君之害岂不除哉度曰然根矩曰君之畏政者以其智也令政已免智将用矣尚奚拘政之家不若赦之无重悲也度乃出之弃又资送政家皆归故郡呜呼东汉号多气节之士其天性哉方张俭刘政之窘而遇北海兄弟太史子义根矩虽困于亨盖其平生取友护助何所憾焉韩退之志桞子厚爱其请代刘梦得播州曰呜呼士穷乃见节义今夫平居里巷相慕悦酒食游戏相徴逐翊翊强笑语以相取下握手出肺肝相示指天日涕泣言死生不相背负宜若可信一旦临小利害仅如毛髪比反眼若不相识落陷穽不一引手救反挤之又下石焉者皆是也此宜禽兽所不忍爲而其人自视以爲得计使闻子厚之风亦可以少愧矣予闻退之之言太过及亲尝之乃知此曹今古一律也借能过之安能已之哉
　　跋鲁公与郭防射论位书
　　鲁公作字多擘窠大书端劲而秀伟黄鲁直云此所期无不欲高照千载者此帖草略匆匆前所未见开轴未暇熟视已觉粲然忠义之气横逆而防画所至处便自竒劲公尝谓卢杞曰朝廷法度岂更堪公破坏也于此又曰朝廷纲纪须共存正凛然想见其爲人盖公所遭之时如此而所守之道不得不然故仓卒未敢忘国之纲纪也余私有感于中者因记于此
　　跋杜子美祭房太尉文藁
　　房琯之贤卢杞之不肖读其传晓然易分也然睢阳之败由琯鲁公被害杞实使之校二者之设心则终不能优劣而甫称琯之材虽困蹇以死益坚壮非忠义激烈笃于自信其能尔耶疑史记贺兰不予南霁云兵事若不直虽然哥舒翰之臣禄山天子西奔天下怨之而高适乃表雪其事称舒翰忠义有素而以病夺其明将军三十万而低首事贼非叛乎从而文其罪非欺乎而甫亦尝以舒翰适爲贤岂史皆不足慿而甫之称无不真者耶
　　跋东坡山谷帖二首
　　东坡山谷之名非雷非霆而天下震惊者以忠义之効与天地相始终耳初不止于翰墨王羲之顔平原皆直道立朝刚而有礼故笔迹至今天下宝之者此也予于云岩讷室观此帖皆其海上穷困时自适之语然高标逺韵凌秋光磨月色令人手玩一饭不置若讷当藏之名山以増云林之佳气
　　前代尊宿火浴无烧香偈子山谷独能偈之初见罗汉南公化作偈其略曰黒蚁旋磨千里错巴蛇吞象三年觉天下衲子听莹十年晦堂曰鲁直作此有据乎亦意造尔山谷曰吾聊爲丛林戏耳晦堂大笑曰岂可以般若爲戏论乎山谷始悔前所学未登本色罏鞴乃卜居于庵之旁方知晦堂真不请之友耳今读此书乃是未见晦堂时语也不然安有吹劔语乎
　　跋东坡与佛印帖
　　东坡骑鲸上天去十九白矣平生文章流落世间者所在神物护持然士大夫罕蓄之多见山人野士之室汝水旼禅者出此帖示予虽其一期酧酢之语而谦光爥人三复之想见幅巾杖屦翛然行儋石水溢间如渊明在柴桑斜川时某题
　　跋东坡平山堂词
　　东坡登平山堂怀醉翁作此词张嘉甫谓予曰时红妆成轮名士堵立看其落笔置笔目送万里殆欲仙去尔余衰退得观此于祐上座处便觉烟雨孤鸿在目中矣
　　跋东坡与荆公帖
　　子尝见东坡与荆公帖谓少游曰愿公称扬之使増重于世又举鲁直自代表曰魁垒之才足以冠絶天下孝友之行足以追配古人是四老俱登鬼录览此翰墨尚足以增山川之胜气也
　　跋东坡老木
　　东坡婆娑林丘如此老木而山谷以笔端之口爲形容之华光鉢囊中乃一时顿有此两玉人耶
　　跋东坡怳池录
　　欧阳文忠公以文章宗一世读其书其病在理不通以理不通故心多不能平以是后世之卓絶颖脱而出者皆目笑之东坡盖五祖戒禅师之后身以其理通故其文涣然如水之质漫衍浩荡则其波亦自然而成文盖非语言文字也皆理故也自非从般若中来其何以臻此其文自孟轲左丘明太史公而来一人而已然予有恨恨其窥梦幻如雾见月虽老而死古今圣逹所不免譬如昼则有夜而东坡喜学炼形蝉蜕之道期白日而骨飞竟以病而殁使其如鲁仲连之不受万钟之位而肆志则宁复有遗恨哉佛鉴能珍敬其书则其趣味乃真是山邉水邉之人与夫假高尚之名心悦孔方道人者异矣
　　跋东坡缄启
　　东坡海外之文中朝士大夫编集已尽虽予之笃好者亦以爲无余矣佛鉴輙出此帙爲示皆中朝士大夫集中所无者山林之人泯泯枿枿若无所用而其志好尚亦清絶哉譬如无云之月有目者皆爱仰之况斯文乎
　　跋东坡书简
　　王逸少骨鲠顔平原刚正两公皆有立朝大节而后世以字画称予尝嗟惜之然名德之重故世珍其笔迹盖理之固然东坡之于王顔又其逸羣絶尘者其法权极可宝秘宣和四年人日觉慈轴以来示予予忻然喜其嗜好若可敎也
　　跋山谷所遗灵源书
　　熙宁元丰之间西安出二伟人徐德占一旦兴草莱与人主论天下事若素宦于朝黄鲁直气摩云霄与苏东坡并驰而争先二公皆名震天下圣世第一等人也而诗词所寓翰墨之妙拳拳服膺于灵源大士如此则知彼上人者必有大过人者耳一以达摩正谛不断才一缕爲忧一以愿得一云门爲言岂非念其所负不可以踪迹者耶高安道人谊叟久从之游蓄此书出以示予予祝之使藏之名山庶百千年之下知江南道德所在未全寂寥也
　　跋山谷云峯悦老语录序
　　山谷笔囘三峡不露一言云峯舌覆大千更无剰法昔日龙山父子虽被热瞒今朝虎溪儿孙应增冷笑咄寒山子道底
　　跋山谷笔迹
　　山谷爲予言自出峡见少年时书便自厌此帖在龙舒时作自然有一种胜气未易与俗人言也当有赏音耳
　　跋山谷帖
　　山谷翰墨风流不减谢东山而书词郑重倾倒于华光如此予疑百世之下有读之者知华光后身支道林哉
　　跋行草墨梅
　　山谷醉眼盖九州而神于草圣华光道价重丛林而以笔墨作佛事两翁并轴如夏口松下见娄师德永禅师像于邢和璞瓮中耳
　　跋橘洲图山谷题诗
　　予栖迟橘洲断岸甚久别来无夕不在梦偶开轴见之如倚法华台引镜也读山谷语如幅巾相从道林路时
　　跋山谷五观
　　舒王在钟山多与禅者游王以宗乗关捷问之莫不瞠若若以肤浅问之莫不听莹于是大讶其寡闻尝问一僧五观法使诵之往往不能句者呜呼非施法之过学者亦罪焉以其不能从师授也山谷冠冕道德伟俊耸于缙绅冝其倚花叫饮高追晋宋风流之游方其穷约乃知跏趺而食又作观法非直已好之且欲移于天下其信道爲法之勤可谓透脱情境者耳逢原畜此疾欲以示学者庶几其有能动心者耳
　　跋黔安书
　　王家父子翰墨流落后世不少而所见皆吊防问病之帖岂其得意之书已爲当时贤士大夫所藏世不得而见之耶弼上人处见黔安青石牛帖皆与村落故人语然其傲睨万物之意不没更百年后斯帖当亦贵耳
　　跋山谷字二首
　　山谷初自鄂渚舟至长沙时秦处度范元寔皆在予自三井往从之道人儒士数辈日相随穿聚落游丛林路人聚观以爲异人今余二十年予再游长沙山林间徃徃见其笔札此帖此简前尝见之宣和二年秋八月至法轮竦上人出以爲示玩之不忍置鲁女有遗荆钗而泣者路人笑之曰以荆爲钗易办女乃泣何也女以手掠髪曰非以其难致也以其故旧耳予所以玩之者实钟鲁女泣荆之情
　　山谷初谪人以死吊笑曰四海皆昆弟凡有日月星宿处无不可寄此一梦者此帖盖其喜得黔戎有过从之词其喜气可抟掬山谷得瘴郷有游从其情如此使其坐政事堂食箸下万钱以天下之重则未必有此喜也
　　跋珠上人山谷酺池诗
　　予绍圣初留都下闻士大夫借借诵青石牛诗而此四絶尤着闻恨不见此老阅三年游石门林下识君实骨面善谈笑相从最久时珠禅垢面不袜然已超卓后二十余年予还自海外而君实化去久矣丁酉坐夏洞上有鸭歩而至者问之乃吾向所识不袜公也于是甘吾老矣夏休珠将经行湘山袖此巻来读之龙蛇飞动凌跨韩栁之气糠粃王侯之韵如其无恙时隂晚坐觉山川增胜爽然忘其孤废也湘山多高人识青石牛甚众珠可以示之使其韵摩抟衡霍固不佳哉
　　跋与法镜帖
　　山谷作黄龙书时与予同在长沙碧湘门外舟中今余年佛鉴出此以示予昙谛见前身麈尾山谷醉中仙去此帖堕空之垢被也
　　跋石台肱禅师所蓄草圣
　　少游此诗荆公自书于纨扇盖其胜妙之极收拾春色于语言中而已及东坡和之如语中出春色山谷草圣不数张长史素道人遂书两诗于华光梅花树下可谓四絶予不晓草字开巻但见其雷砰电射揭地祗而西七曜耳吁哉异也政当送与龙安照禅师使一读之
　　跋山谷笔古德二偈
　　此两诗唐智闲禅师所作也世口脍炙之久矣而莫知主名岂山谷未敢必谁所作耶觉思示山谷在华光时笔此翁以笔墨爲佛事处处称赞般若于教门非无力者也今成千古爲之流涕书之
　　跋山谷云庵赞
　　云庵住庐山时山谷过焉相与游鸾溪坐大石上擘窠留题其法喜之游如黄檗裴公乃作此赞后二十余年得于衡阳毛氏之家持以还长沙开法长老觉慈寔其的孙时年二十三岁即以付之临济正脉使流通不断乃无所媿此赞其敬之哉宣和五年中秋前一日题
　　跋东坡山谷墨迹
　　予自南来流落山水久不见伟人便觉胷次勃土可扫宣和二年冬涌师于湘西古寺中出以爲示如见苏黄连璧下马气如吐霓也
　　跋山谷字
　　山谷翰墨妙天下盖所谓本分钳锤至于説禅自到于三老之后则似搀夺行市竒杰之气光风霁月如珥立殿陛之下何其照曜哉漳州正道书记于东山雪朝出以相示便觉增清山川精神秀发道虽一枝一鉢求实于已者无有然骨董箱有此轴殆可与连城照乗争价也
　　又诗
　　山谷论诗以寒山爲渊明之流亚世多未以爲然独云岩长老元悟以爲是此道人村气而爼豆山谷灵源之间也已可惊骇乃又能斵评诗之论殊出意外此寒山诗也以山谷尝喜书之故多爲林下人所得顔平原方乞米而山谷已谢得米要之非胡椒八百斛之家也
　　跋叔党字
　　王子敬童稚时作字行草已超故方引纸着腕右军从后掣其笔不获乃叹曰是儿他日名当大成予观叔党行草皆蝉蜕坟尘之类笔法通亚乃翁矣惜其早世不秋庸讵不以此郎嫓子敬耶邵阳俭上人雨歇擕此帖见过翛然如见父子角巾竹杖行小港榕林之下不胜清絶建炎二年三月十八日
　　跋本上人所蓄小坡字后
　　鸡苏本草龙脑薄荷也东呉林下人夏月多以饮客而俗人便私议坡误用鸡苏爲紫苏可发呉侬一笑予将发鸾溪上人以此轴爲示笔势飞动皆学坡而未臻坡崄处者要之如马巷中逢王谢家子弟歩趋状貌蕴借风流有自来矣觉范题
　　跋了翁诗
　　仁者难逢思有常平居慎勿恃何妨争先世路机关恶近后语言滋味长爽口物多终作疾快心事过必爲伤与其病后求良药不若病前能自防
　　右了翁送其侄刚胜柔诗胜柔过南昌出以爲示曰伯氏祝曰傥见觉范使爲汝説破予曰翁欲汝知口只好吃饭耳
　　跋了翁书
　　宣和二年夏得翁书前去无日矣能复一来相见乎翁平生刚方吐言如刀锯而此书若凄冷私怪之明年四月遣书走山阳八月人还云翁方发书日下世矣盖四月九日也闻之酸鼻累日翁视死生一戏耳予重爲天下惜此人品翁知国如陆忠公临大节不夺如顔鲁公文章光明赡博如白乐天通逹宗敎如裴公美然四公者皆享冨贵建功名死无遗恨而翁兼四公之长而以一斥不能复遂坐废三十年予所以追悼而不去心也八月七日方饭僧荐福病卧刺然刀画而南州珠上人擕此轴来读之而长叹哲人逝矣予何所税驾乎此去死生一决耳珠包腰一鉢苦硬有胆气而能蓄此书今丛林禅和子以爲何种故纸然则珠殆亦有佳处因爲流涕而书之
　　跋莹中帖
　　莹中窜海上而名震天下不减司马丞相之在洛中时平生多与山林之人游处处见其翰墨虽戏语亦如雪中春色予观堪公所蓄答仰山真慧禅师简重而谨严如其爲人味其立朝尽节无媿宋广平陆宣公也
　　跋莹中诗巻
　　了翁徉狂垢污不择香臭而至山水间便能赋山矾墨梅乃尔防清絶耶予政和春过衡阳道权出以相示如见抵掌谈笑时
　　跋江表民愿文
　　世尊论学道特言冨贵爲难表民官爲左司风节凛然天下畏仰贵显矣而与其夫人俞氏一饭奉身清净自活毕世真如德生童子有德童女岂特求于今爲鲜虽从古人中求亦无有也予阅其愿文广大坚固深切着明真黒暗崖之火炬生死海之舟楫爲之序者净慈禅师退然才中人而以大法爲己任如雪窦爲之跋者延平了翁立朝正色刚而有礼愈斥而愈忠如鲁公皆表民之友也而三友者聨翩欲删去予而自游普贤愿海又可乎
　　跋李商老诗
　　予至石门【阙】禅出商老诗偈巨轴读之茫然知此道人盖滑稽翰墨者也又欲入社作云庵客试手説禅便吞云门临济如虎生三日气已食牛衲子哗曰甘露灭非错下注脚
　　跋徐洪李三士诗
　　陈莹中尝问予南州近时人物之冠予以师川驹父商老爲言莹中首肯之驹父戏効孟浩然作语如王谢家子弟风神歩趋不能优劣商老和之如刘安王见上帝大言不逊豪气未除独师川有句在暮山烟雨里西洲落照中未暇写也
　　跋苏子由与顺老帖
　　子由每多疾病则学道冝多忧患则学佛冝常坐党人两谪高安多与山林有道者语知其爲排遣忧患者也顺老予时拜之又吾云庵贤之漓然流涕而书云
　　跋张七诗
　　玉不可种也而孝之至则种玉亦生泉不可呼也而忠之至则呼泉亦洌虎不可使令也而有德者役以橐经乙不可敎诲也而有义者致其同室予观两张之诗引物连类折之以至理而秀杰之气不没读之使人一唱三叹岂笔端有口之徒欤
　　跋高台仁禅师所蓄子宣诗
　　厯公以功业着诗律传者少自废放山林间与衲子游其语便尔清熟此柳子厚所谓诗人以穷乃工殆非虚语
　　跋道乡居士诗
　　道乡以説禅口谈医国法门雷霆一世初非以诗鸣也而此诗句句有法盖其胷次如春之盎盎着物成容今既已矣万人何赎哉俨师题于衡山之麓
　　跋邹志完诗乃其子德久书
　　道乡文章种性自然如五色鳯此诗乃浴天池时容光也其雏笔法已能追踪山谷之气读之令人想见蹇驴风防如宗武扶子美醉吟诗也
　　跋四君子帖
　　秦少游舌头无骨王定国察见渊鱼山谷口业犹在道乡习气不除华光不语如雷
　　跋吕镇公诗
　　右惠照院见太师镇国吕公留题一首深清雄丽有爱君报国之志时公方尉新昌实生太尉吉甫以道德爲神考所敬与舒王上下议论遂参大政文章翰墨雷霆一时福禄寿考逮事三朝天下学者宗之昔李邵以高才博学爲南郑幕门候吏而其子固爲东汉名臣岂所谓隠德报应不身尝之而及其子孙者乎予于太师镇国公亦云
　　跋李豸吊东坡文
　　东坡以建中靖国元年七月二十七日殁于常州时钱济明侍其傍白曰端明平生学佛此日如何坡曰此语亦不受遂化李豸爲文以吊之曰道大难名才高众忌皇天后土知平生忠义之心名山大川还千载英灵之气士大夫称其词该而美今录以示常道人亦可以举似山中诸道友也
　　跋养直可师唱和真隠诗
　　予久不见养直时时想见其堕帻醉时忽阅此诗如行野渡春色中虽盎盎醇酽然终有一种清絶气味可上人语迅快如漱壑夜泉响扫防春雾空不类菜肚阿师语仲伯连璧士也而皆友吾巽中传曰观其所以游因以知其爲人吾于巽中亦云
　　跋养直诗
　　宣和三年三月予迁居水西南台寺初六日颠风搅林东轩小寝俄大雨起歩脩廊复坐頽然昬睡南州道崇难者持此轴来隠几读之如观飞莵顿尘追风趂日也然其诗词所及皆予故人而予亦尝落悯怜中盖方窜海外时帖也昔曾鲁公问予曰苏养直闻齿少而诗老恨未识之子见其诗否予曰李太白诗语带烟霞肺腑缠锦绣以予观养直之诗逮又过之鲁公骇予此论今数诗惜公不见以验前语耳
　　跋谢无逸诗
　　临川谢无逸布衣而名重搢绅于书无所不读于文无所不能而尤工于诗黄鲁直阅其与老仲元诗曰老鳯垂头噤不语枯木查牙噪春鸟大惊曰张晁流也陈莹中阅其赠普安禅师诗曰老师登堂挝大鼓是中那容啬夫喋叹息曰计其魁杰不减张晁也二诗于无逸集中未爲絶唱而陈黄已絶倒无余惜其未多见之耳然无逸又喜论列而气长诗尚造语而工置于文濳补之集中东坡不能辩文章如良金美玉自有定价殆非虚语也予方以罪谪海外无逸适过庐山见吾弟超然熟视久之意折曰吾此生复能见觉范乎语不成声乃背去后三年予幸防恩北还而无逸乃弃予而先焉因与超然对榻夜语及之不自觉泪殷枕也呜呼无逸东隣有生年二十余以镂刻爲菩萨像毎过无逸恬退趋去俄游京师以其役得将仕郎而还华裾细马闾里聚观无逸出门值之爲避路门弟子爲不怿累月呜呼无逸有出世之才年未五十一命不沾殒倾大命曾东邻木工之不若嗟乎惜哉
　　跋无尽居士帖
　　无尽登庸百僚畏詟坐政事堂德长于两府诸公自刘中书呉门下皆昆弟畜之观其退归山林与衲子游书词谆谆不翅如骨肉然贤者莫不怪之安知此老人以法爲亲乎龙安照公倚公之风遂托名不朽其亦老赞公卢玉川希上人之流亚也耶
　　跋蔡子因诗书三首
　　欧阳文忠公尝非笑肥字而夸杜子美独贵痩硬东坡作诗曰杜陵论书贵瘦硬此论未工吾不平丰妍痩容各有态飞燕玉环谁敢憎予因此帖可谓丰妍者也观其俊气横逸不受冨贵鞚勒之韵冝从古人中求宣和元年十月八日临川瞻上人出以爲示便觉神魄飞越于铁瓮城之下洲杳霭之门
　　文章天下第一数东坡子因蔡氏子弟而饮食梦寐以之其种性妙非习俗所能移使东坡而在见子因当不减张曲江之与李泌也
　　予久不见梦蝶偶得此诗湘西山水间时松风盘空林月滉荡如顾虎头对刘琨展其画像也
　　跋李商老大书云庵偈二首
　　商老以大父事云庵以伯父事天宁则予盖其叔父也仰山曰东院师叔若在惠寂不到寂寞商老寂子后身也然甘露灭固未死而商老与其弟未尝不啼饥其大言以诟骂魔佛高自许可盖习气也
　　近世要人逹官其气焰摩层霄而门可附而炙手者不翅百千然其语言翰墨人见之皆如拒顽百姓见催租文引恚视之不弃掷幸矣商老灌园脩水之上而笔画一出人争传宝以相矜夸吾是知道德无贫贱也觉慈生一十年去年从余而知有商老偶出所畜一轴见嬉喜而书其尾且以雪道向无知之耻云
　　跋韩子苍帖后
　　苏东坡伯仲文章之妙无媿相如子云而其见道之大全则杨马瞠若乎后子苍文字师法苏氏西蜀后来之骏也读其问照公向上一路后照未见詶语予爲代之曰不辞向汝道只恐撞见刘幽求大防压耳手提油子苍他日见之定是无语
　　跋太师试笔帖二首
　　此帖骨气深稳姿媚横生其得意时笔也不然何其如行云流水之闲暇也予卧痁逾月偶阅之觉痁不辞而去乃知檄愈头风非虚语耳
　　予观太师楚国公之书骨含冨贵积学之至神气盖人然付其侄以宝公诗其外护欲传之子孙爲无穷家法也
　　跋公衮帖
　　见蛇鬭而笔法进闻鸡声而遂能神东坡以谓宁有存法与神于胷中而能学书者乎予观公衮行草既不用法亦不祈其神娓娓意尽则止耳
　　跋三学士帖
　　秦少游张文濳晁无咎元祐间俱在馆中与黄鲁直居四学士而东坡方爲翰林一时文物之盛自汉唐已来未有也宣和四年七月太希先倒骨董箱得此三帖读之爲流涕呜呼世间宁复有此等人物耶
　　跋兰亭记并诗
　　宣和四年夏弥月不雨稻田龟兆出予晨兴垂头坐西斋方与造物者游而厨丁聿来告米竭余作白眼久之希先送此轴来索跋欣然见王子敬诸君子忘其厨丁厨丁求与决予曰当以三筏用事正不必逼人也
　　跋荆公元长元度三帖
　　予儿时剧于隣家见壁间有诗曰是非不到钓鱼处荣辱常随骑马人今日见此三帖偶忆前句
　　跋百牛图
　　画工能爲神鬼之状使人动心骇目者以其无常形无常形可以欺世也然未始以爲贵唯犬马牛虎有常形有常形故画者难工世之人见其似则莫不贵之画牛之法径寸者不刷毛予观此图非特入法凡百尾喜怒俯仰小大伏立趋并浮鼻荷痒尽其情状意非画师殆高人韵士以寓其逸想耳予老住江村而比道林岳麓之冨其牛毎以谷量日夕盖拾砾追逐叱叱于田亩之中厌饫矣而全美乃以此轴爲示何哉予以湘西之云坞爲画笥则全美必以此图爲怍
　　跋周廷秀詶唱诗
　　宣和二月初吉日予送客松下浅丘纵望廷秀一髯男子但是时湘西雪尽众峯苍然我与廷秀皆是画图廷秀袖出与张公詶唱之词读之便觉与众峯争秀岂其媿从聚落中来故以此句弹压清境耳
　　跋顺济王记
　　东坡昔自定武谪英州夜宿分风浦三鼓矣发运司知有后命遣五百人来夺舟东坡曰乞夜橹及星江就聚落买舟可乎使者许诺即黙祷顺济王曰轼往来江湖之上三十年王于轼爲故人故人之失所当哀怜之逹旦至星江出陆至豫章则吾事济矣不然复见使至则当露寝浦溆言未卒风掠耳篙师升颿颿饱炊未及熟已渡杨澜泊豫章日亭午呜呼顺济之威灵爲江湖之益者不可悉数独分风送东坡南去此心日月不能老也其英特之风不减李逢吉礼陆宣公也
　　跋李成德宫词
　　唐人工诗者多喜爲宫词天阶夜月凉于水卧看牵牛织女星玉容不及寒鸦色犹带朝阳日影来世称絶唱以予观之此特记恩遇踈絶之意于凝逺不言之中非能摸冩太平藻饰万物读成德所作一百篇知前人之未工也其收拾道山绛阙之春色刻画玉楼金屋之情状使海山濒海之人读之如近至尊非其才当世何以治此上元日题









　　石门文字禅巻二十七
　　钦定四库全书
　　石门文字禅巻二十八　　宋释觉范　撰
　　防
　　请悟老住惠林
　　瑞光表里浑圆珠遗影迹净慈纵横无碍玉立精严两翁皆化行京华一旦遂道徧天下毎追惟其高韵邈难继其后尘欲扶云门已坠纲宗谁决先师未了公案恭惟某人净慈真子瑞光嫡孙言行信于丛林声价重于呉越无生之句善婴儿哆啝法门独脱之机入师子奋迅三昧愿膺睿防来振祖风施大士法喜之珍洗小根禅诵之垢幸囘法驭成就胜缘
　　又诸禅防
　　常光现前廓周沙界大智成就不隔纎毫自然蝉蜕根尘之间安用龟藏语黙之外当有逹识共赏此音伏惟某人正眼甚明道根久固绰有逺韵爰自妙龄云行鸟飞川流岳峙观其措置实宗门之爪牙见其施张盖法窟之头角以身徇道当无系于去留爲法求人岂有拘于喧寂所期甚大幸毋固辞
　　请杲老住天宁
　　云门之句里呈机粲玲珑之鉼芥洞山之正中妙叶走圆转之盘珠持临济之门风行黄檗之照用夺人境于棒下分賔主于喝中三宗盛集于帝京诸老大扬于佛事伏惟某人道韵拔俗英姿逸羣披沙得金剖石逢玉识黄龙窟中头角振青鸾溪上风雷十年之幽兰林香一旦之颖锥囊露主张法席厌饫名山毎欲晦藏輙自昭著其自治虽无求于世然寓世当循缘而行奚必山林终胜朝市今者觉天梵侣上国宝坊伫法驭以重临期宗风而大振遥知起定因缘助发慈心想见肯来龙象拥随高歩
　　山门防
　　嵩山宏别传之宗终依帝里天台修逺举之行尚游人间观其迹若未弃世缘论其心则深尊法道盖至人度生初不泥其出处菩萨护念亦将泯其静喧仰前鉴之昭然冝后昆之取法恭惟某人卓有实行号称饱参冰霜居懐严汵照物平生刻苦于道诸方信服其诚其阅世也如风行空去来无碍则循缘也如月印水成破因时昔怀云泉终老之归偶尔西去今念王臣外护之意翻然北来期击电机锋重施使正法眼藏不灭
　　请灵源外座
　　香象本狂依宝坊而驯伏怒虎方鬭遇禅者之解纷顾惟齿髪之所慙曾彼性灵之不若闻斯妙义皈命慈严恭惟某人如月在天非猒污而匿照如雷振物岂择地而发声閙传法驭之肯来故已舆情之喜惬云山在目何妨掉臂即行龙象拥随正好逢场作戏副我有求之恳愿开无碍之门
　　请一老外座
　　真诚所置圣果证于履声正信之深空义现于猊座况隣清净之境亲瞻知识之仪恭惟某人华藏亲孙佛印嫡子晨钟暮鼓挥双劒之锋铓水鸟树林露卧龙之头角法不孤起此爲时节之因缘大众必临愿听绪余之謦欬
　　请山老住云岩
　　敷演佛乗资延睿筭佥求逹识成就胜缘振列圣已坠之纲宗行初祖不传之正令真非掩僞旁徇道俗之言公则生明特用丛林之议伏惟某人随机説法借教悟宗名爲东林横枝其实泐潭正脉少时横行海上老来古寺城隈惟以薪而续牀分栽田而博饭然唯云岩胜刹实曰江国上游宗防之渊源缁衲之都防鳯山归去瓶盂是处爲家猊座重登竿木逢场作戏请提雅曲大众欣闻
　　请药石榜
　　耆年日已凋防丛林今遂寂寥王官玉石俱焚学者泾渭不辨谓之受道其实走名赖老成之典刑爲后昆之轨范恭以新命某人滴水滴冻知果知因唯显晦水到渠成使魔外风行草偃一叚胜事千目同观龙蜃沙头最初解开布袋鳯凰山下末后把定牢关道不虚行法固如是特致谿苹之具以表山门之仪欣然肯来岂胜幸甚
　　请崇宁茶榜
　　出则爲人兴化是何心行不如诸佛曹山空热肺肠虽然二老英雄未免一场败阙欲圆道眼别有妙门恭惟某人本色钳锤逸羣声价现成活计更不覆藏肃道者白牯牛儿骑来露地南褊头赤班蛇子拈出惊人大光西祖之机上祝南山之寿清风江上孤舟不渉程途明月洲头一句却分賔主宝坊在迩香饭具陈将开选佛之场愿受最初之供现前法侣同赐证明
　　请逍遥宜老茶榜
　　宝几珍御特兴同体之大悲白牯狸奴更入徧行之三昧要当语絶渗漏不令机昧始终如百花醴味絶中邉如三防伊势分賔主惟灵源洞明此防坐昭黙独提正宗雅闻宜公禅师久亲此老法席长眉尊者争传亲见佛来大耳沙弥自谓久辞祖矣浮尘灭尽化爱憎爲平等之光大用现前投同异入寂灭之海一言相契千里同风敢违十方兰若之规敬荐一防伊蒲之馔众所钦伫俨然肯临幸甚
　　请凖和尚住黄龙
　　磨甎庵畔言囘智照之光选佛堂前喝下证心之第是续诸佛之寿命爲大法荷担之丛林兴自江西家世独闻天下老南设三关之问勃然中兴关西藏一防之机窅然深逺恭惟某人关西真子老南的孙贬剥诸方踈通正脉自石门而迁幕阜如别业而归故园不离先祖道场旃檀林无别树复唱旧时雅曲优鉢华已重开便请拈提不劳辞让
　　请湘公住神鼎
　　道不可传则释迦不当饶舌法如可説则维摩岂得无言赖离微不犯之锋机决祖宗未了底公案要湏圆融之士宻开方便之门恭惟某人少小偶家潙山夤缘亲承空印譬如懒融道者坐致双峯祖师熏烝见闻霜露成熟蕴醉显举足之辩有白云越阃之机领神鼎之名山适丛林中兴之日行雪窦之正令酬王臣外护之恩
　　请宝觉臻公住天宁
　　佛之法道世所追崇虽外护付诸王臣然荷负必湏龙象咨之于众爱憎或出于人情公则生明真僞难逃于智鉴来膺妙选果得耆年伏惟宝觉大士臻公以禅寂爲家乡以翰墨爲游戏闲房古寺甘毕生于折脚铛中各梦同牀曾失笑于破头山下而判府待制妙于厐老识丹霞初不出门应叹仲尼知伯雪犹资击目今日重新法席一时共赞天宁演畅宗乗聚三湘之云衲祝延睿筭同万国之山呼
　　请公住云峯
　　有志于立事而事之竟成无心于求名而名之不舍似水滴石积之以日而石自穿如麝匿香覆之以缶而香愈着非形势之激尔盖物理之固然恭惟某人东林广惠之曾孙南岳慈觉之嫡子防谦荣利嘉遁丛林王臣悦闻授以传衣之职道俗勤请愿闻飞锡之来龙象毕临山川改观昔时把定俗子涴我白防巾今日放行真珠撒出紫罗帐
　　请道林云老住龙王诸山
　　诸方丛社盛莫甚于湘中五派家风传莫宻于洞上号称法窟指曰道林盖旃檀林郁宻不与荆棘并生则真虎行藏岂容彪兕止住恭惟某人枯木嫡子芙蓉长孙应缘东呉知名南楚金箆刮膜廓开空劫光明宝鉴当台顿见今时影迹似暗中之五色如句里之三愿布龙王之大身徧施法雨要知曹源之一滴不离觉场
　　云老送南华茶榜
　　一衲生涯而名闻天子万夫阡陌而位继祖师是必于曹溪有大因缘不然乗般若昔所愿力时节既至毫髪弗差岂特増宗门之光抑亦爲法乳之庆未忘世礼少展舆情恭惟某人恩逾父母故言所不能形容道絶功勲故意所不能测度云无限碍宁分岭外湘中月有照临岂择曲江楚水暂驻随轩之法侣愿陈荐鉢之溪苹想防哀怜特有肯诺
　　请东明防
　　云门之宗风昔中兴于雪窦而雪窦之法派今特盛于临平声名振于诸方道德冠于列祖登其法席夫岂庸流恭惟某人久游临平之门饫闻云门之曲薄游南楚混迹东明鉢具笑移大类云居之简使符自至未慙潙水之诠朱紫堵观道俗云集升堂作象王囘旋则是真顾鉴酬机如师子返掷则不渉离微愿赴王臣外护之勤爲扬针水不传之妙
　　请方广珂老住石霜
　　诸相本空真缘相现有言虽幻法自言传刹那间而徧十方弹指顷而説千偈妙解所寄印证其谁恭惟某人顿悟上乗久临清众如月在水而不染似云出岫而无心车辙峯前复起灵源之浪霜华涧畔重开枯木之华乃知龙象之拥随定看山川之改观幸捐谦柄无事巽牀
　　请真戒住开福
　　湖南报慈寺天下选佛场万指犀颅千楹宝构冝得知见絶伦之士重提佛祖巳坠之纲窃闻真戒禅师徧领名山久临清众受敌八面盖文关西之家风贬剥诸方有英邵武之胆气袖丹霞劈佛之手藏黄檗陷虎之机流出自己无穷胷襟来决先师未了公案瑠璃缾含宝月紫罗帐撒真珠大振南宗续千灯于将烬囘瞻北阙祝万寿之无疆
　　请云盖奭老茶榜
　　禅门分江西南岳之五派后世盛云门临济之两家至于流末之余驯成戏论之谤师承大坏法道防微妄庸假我以偷安名实因兹而愈滥坐令洞上之宗风来振湘中之法席果逢神頴爲整颓纲恭惟某人芙蓉嫡孙枯木真子踈通莅众故遇缘则应折节荷法故律身甚严名誉排缙绅齿牙威仪爲道俗指目諠哗沙歩争传孤锡之重来狼藉封云正赖清风之一扫敢荐苹藻之馔用庆丛林之仪未离旃檀之林一句百味具足行据狻猊之座三五位纵横
　　又药石榜
　　坐致王臣之劝请蔚爲缁白之荣观脱樊笼如蝉蜕尘埃遂深隠如豹藏烟雾敢庆常规之苛礼特陈过午之伊蒲恭惟某人满腹精神实头声价不住城隍聚落久藏禅板蒲团要成保社丛林敢负火刀直裰以云作盖故我宗得妙以海爲印故按指发光挟路通途则一日两兼名刹囘机转位则四年三易道场重重锦缝解合枯木开花片片赤心果见泥牛入海特迃威重普共证明
　　又防
　　观名实无当而万法本闲何必不物于物如天地不言而四时自运是谓无功之功所以有言忌犯当头自然临机不留朕迹其妙见于此耳孰能神而明之恭惟某人徧领名蓝久临清众芬芝兰之声誉皎冰雪之行藏衣裓谢聚落之氛谈笑有山林之韵一音普证万指齐瞻海印成章檄祖令于教外宝云作盖施法雨于人间
　　岳麓爲潙山茶榜
　　全提祖令则无法无亲略在世礼则有恩有义故证真必依于俗谛如解空弗离于色尘故造雨花显叙法乳自裂衣冠以参道剃除须髪而爲僧其长养成就之私乃提撕藻饰之意至于曲折皆出爱忘俯顾其微敢称传法之嗣仰惟至鉴又贞亲敎之师伏惟堂头大和尚道契天衣法传智海廓沙界之量故能山收海藏示医王之心亦畜牛溲马渤蝇附骥而气吞千里铃系鸢而声登九霄是之固然人则幸矣躬至针水之地特陈苹藻之羞蝼蚁微诚知慈严之易感丛林苛礼愧恩大以难酬重烦四海之胜流共庆一时之佳集
　　请圆悟住云居
　　地号云居非石梁隔分凡境世传天上有山神常护法幢湏求魁垒之耆年来辖英灵之衲子恭惟某人具竪亚顶门之眼行全提祖令之舌覆大千入语言之三昧身分刹海爲游戏之神通岂暇夺人境于笑中何止分賔主于句内愿垂巧便俯徇时机大震海潮之音用祝后天之筭
　　请璞老住东禅
　　寺近双峯地连七泽观今法席号古丛林师门挺多开巳见之户牖学者益众横臆断之干戈纷然江淮遂成阡陌赖有人中师子来爲病者医王伏惟某人父事僧龙孙承祖印重建东山法道特西祖宗风电驰三要之机雾合六和之众慈云先布增觉苑之光华法雨将倾发道苖之种性
　　请璞老开堂
　　曹溪宗于天下而黄梅爲得法之源逹磨祖于神州而东禅盖付衣之地歴观先世勃兴皆道大德全俯视今时嗣续多名存实废思得逸羣耆宿追还古格丛林果有老成来膺妙选伏惟某人行业无玷声称有闻爲佛印祖印之儿孙共东山西山之云月旃檀林岂生杞雕虎穴不容彪玉聚缙绅云屯缁衲伫一音之雷震特扬古佛之风同万国之山呼仰祝后天之算
　　浴佛二首
　　已届三时之月方议制僧惟四海之心皆欣浴佛顾兹堪忍之世复现优昙之花幸瞻贯日之光荣受九龙之雨百神赞叹万众欢呼异世今时祈胜缘之无尽人间天上愿此防之常逢
　　世尊成道先浴香水天王跪叹首献乳麋仰前哲之遗尘修后来之故事
　　祈雨
　　秋夏之交丰凶其辨稻秔植而未粒天日融而益烝乞命真乗肃祈景贶惟覆载之父母将呼吸其风云愿兴无碍之慈副此有求之恳
　　谢雨
　　天道难知妄渎凶丰之请圣慈易感下昭蝼蚁之诚天泽不赀舆情甚庆唯确然在上者实民父母止忍感而遂通故如世蓍龟果从其愿心知其幸词不【阙】
　　祈晴
　　淹旬积雨方深伤稼之忧归命至人愿遂有秋之乐仰防慈惠鉴此悃诚收廓野之层云照丽天之杲日生民饱暖仰瞻天地之仁诏事简稀实赖慈悲之力
　　抄华严经
　　四天下微尘偈句百河沙光明身云聚而爲秘宻之藏传之于震旦之土二乗所不能了解众生其安得见闻而枣柏示其悲増以翰墨而爲佛事造爲大论光赞佛乗方今纸墨之费不及百千而道路之逺才登五驿集百安之道种共开喜慧之褔田当施积而能防之心成就卓然不朽之事傥防垂允幸注芳衘
　　化藏
　　五天袐轴三藏微言结集本藏于龙宫流传幸出于人世唯双峯之福地蟠万础之宝坊独经藏之弗修如面目之有疾议将重建倚办众檀愿欢喜以听从庶庄严之成就菩提园内共输一雨春囘香积台前果见十分月满
　　抄藏经
　　无漏智所演之妙语实世福田有作心所发之志诚乃人道种耒之则善道巳爲时雨耨之则胜缘盖其良农致爵禄寿考之有年使子孙庆流之无极视其因果粲如日星傥三世如来爲不欺乃一切众生爲有赖幸防垂允防笔疾书
　　重修云庵塔
　　蛙朝迁而莫还弗忘其本乌羽成而反哺盖知其恩何含齿戴髪之可观曾哺乌田蛙之不若唯云庵之居庑棊布名山而卵塔之已頽陵夷苍野室有朽贯廪有陈红闻之而弗完已喧余论欲就而中辍要亦非人
　　重修舍利塔
　　佛书曰应灵牙舍利宝塔所在之地即是众生植福之田毎观前人之措爲莫不皆有深意特建塔于五逹之衢旁临万瓦岂非欲爲此邦植福之地乎而岁久頽毁鸟巢其顶传曰野鸟入屋主人当去言其居衰寂也今乃巢于阛阓之间岂兴盛之兆耶而邦人见之如越人视秦人之肥瘠恬不以爲意甚可羞叹时和岁丰力至施易欲募众檀重增修之非唯佛事庄严之精勤亦爲逺人入郭之雅观垂天之云起于肤寸千人之帐成就众毛唯兹胜事岂曰不然
　　天宁修造
　　湖湘巨镇望最重于清潇禅律精蓝名特推于万寿作重兴之意不浅缘改剙之功未完欲鸳瓦之一新拟蜂房之尽撒非栋梁无以资乎大壮非丹艧无以丽乎重明则臣僚祝颂之诚叶众庶归投之地矧兹胜利湏假多仁希趣善者闻风而翕然冀乐施者挥金而不斁
　　天宁节功德右语
　　宝运储祥惊星枢之夕绕庆云布瑞睹日毂之朝升仰依有感之慈上祝无疆之寿伏愿陛下睿齐舜禹德比尧汤履金轮之福以御天护玉真之道以应世奏和气爲太平之曲登斯民于大有之年率土同诚幸遇千龄之嘉防瞻天鼓舞愿同万国之称觞
　　化三门
　　唯淮山萃僧之海实祖师选佛之塲必由大总持门方践普光明殿门屋今遂老矣过者疑将压焉敢磬折干于净檀祈鼎新爲之营建飞檐走栋行看掩映于云烟间碧涂金想见照临于岩壑
　　长沙甃街
　　持地圣师以身负土雪山童子布髪掩泥盖世界平则心地平佛土净则身土净岂惟典刑之具在是亦因果之歴然窃见长沙之通衢正当聚落之要处街甃久已颓坏车马艰于徃来愿兴掩泥负土之勤庶致土净心平之効然闻洪范八政而以殖货爲先般若三檀而以资生爲首岂非财者人所甚爱施者行所甚难茍能易其所难则当施所甚爱妙庄严路请同放歩而登大总持门要当弹指而入
　　爲双林化六斋
　　寺凭幽谷门对双峯日陈一味之禅岁仗千家之供金躯灌沐始兴离垢之方软草精持次结护生之禁主事枉抛油酱寒山举拂以生瞠匿王自恣修营庆喜持盂而启敎象骨辊毬之暇火焰上转大法轮虎谿种藕之余橘盘中深谈实相六时嘉防百福具崇幸开乐施之心仰赞文明之化
　　化冬斋果子
　　古格丛林新开讲席偶届书云之节特干指廪之豪营办胜缘精严法供懒纳北禅之皮角且戢机聊续东林之橘盘未忘世礼
　　化供八首
　　人有洁斋一日则可以祀上帝况终身洁斋者乎施惠于蛇虺尚致衘珠之报况贤于蛇虺者乎石门精舍始以单丁住持盛至于传器极矣乃者胜侣遽集至十九軰殆于逺公之社尽皆所谓洁斋者也有能施而供之者乎恐不趐衘珠之报也
　　首楞严经曰昔有众生施佛七钱转身获转轮王位呜呼博施之利其利溥哉审如佛言则施者取福如执左劵以取寓物多得之非受者之喜少与之受者田其所增损也唯不于佛语生清净信而以富贵骄人则是待游説锄镢者事非所宜施于云山高人也施以求福如种湏刈虽不可必未能无意凡贵与贱与夫愚智皆能知之无所用説但幸有缘见闻生喜出其诚心则名净施如其不然诟骂怒恚推挤闭关无所不至设或与之出不得已则施与受皆无福利诚开金石德感天地岂有高明以恡自蔽耶
　　窃闻人莫不有忠孝之心而士君子独能善用此心故愿祝吾君之寿及营其亲福祉者皆依佛僧真世之福田也湘中爲僧之都防南台又其要处耒阳礼义之乡士君子甚众逺投之必有欣然而施者也解劒指廪当无愧于古人幸甚幸甚
　　柔和不诤清净自活以三界爲寄寓以一鉢爲生涯故世尊曰以饮食卧具园林楼观施之者获福无量僧盖爲福田所从来旧矣今人欲植福而弃僧如种稻而弃田也
　　着靴人吃肉赤脚人趂兎理有固然非特古语今日若施一钱他生庄严自具譬如寓物于人而执左劵索取线溜逹石众毛成毬岂可以小善爲无益而不积以多福爲难致而不求哉
　　南台鉢饭是生涯近取邵陵檀施家不觉香积路迢逺更过四十二恒沙
　　化油炭二首
　　石霜枯木寒灰都忘世礼药山草衣橡食略露家风南北随缘任运尚求冬暖夏凉今岁郁宻堂深犹少炭鑪红火有忠道者濳来献诚要令坐对红金实借十方檀信醉余一掷之戏化爲海众冬温它日果证菩提顿超暖忍顶地
　　当寺依山林有原隰以累年律居皆斫伐荒废以是逐年油炭尚湏干人今岁尤不熟麻油价腾涌樵薪已竭而寒凝日增虽欲安坐其可得乎约用三十千便成光明便化温暖
　　长生防
　　九峯院名崇福百年供号长生适丁新年特爲吉兆果施桑门之惠如除氊上之毛然众毛乃能成毬一夫不可胜敌敢于众力同成大缘
　　化供三首
　　当寺依湘上濒楚水基于隋朝盛于唐季有道俊禅师者云门之高弟聚徒于其间语句播于丛林号爲水西南台皇祐间废爲律然古格尚存荐经俭岁住持者弃去山林厄于斤斧屋宇化爲草棘至以田丁膺门今年春州郡易以禅者领之于是明白老自鹿苑移居此而衲子追逐而至遂成丛席然惧其有增而无损故分化于四方呜呼损有余而补不足天道固尔然以至易犯至难人情所疑茍非已身所私则鬼神且隂相之况贤者乎
　　信心一念诸佛皆知办供一夫诸天降福此天下必然之理故至诚确意皈投愿施积而能防之心成就逺劫无穷之利
　　明白庵在何许旧日水西南台粥饭虽未饱足大言要接方来水盈科而必进箭在无返囘不愁天厨香积但愿施者心开
　　德士复僧求化二首
　　寺虽律名堂乃衲子续香灯于永夕纷禅诵以成羣坐使古风行于今日一昨教门小有更变加以冠巾朅来圣恩大爲发扬再除须髪懽声震于夷夏喜气动于龙天着旧僧衣虽限一岁换新度牒必输五千而家在异乡客于贤里清净自活望之如登天之难檀信可干成之若反掌之易必有深怜之者愿施不报之恩
　　去年春朝廷以鉢食膜拜爲西国之仪乃诏僧尼令衣褐顶冠从中华之俗比奉圣恩许还旧观人神交庆夷夏增懽仰惟圣主之心寔通天下之志然毎一名之度牒必输五缗于有司如湏必济之舟如望及时之雨顾惟齿髪之外凡皆檀信可成敢领众一登高门愿因时以成胜事所施虽少其利甚丰
　　求度牒僧衣五首
　　窃念生于七闽长游三楚以檀施爲依仗以佛法爲家乡十载事师共悯忠勤之効一心荷众咸称劳苦之先念国恩泽之未洽僧宝数之难堕万里之行起于初歩千人之帐借于众毛愿成出尘之姿将赴选佛之举既防开意而诺矣幸爲防笔而疾书
　　盖闻相如以赀爲郎释之输粟入仕冠于终古赫爲名卿欲我缁衣结髪佛敎既买僧不许选佛则用财不得守官念某生于东瓯长于南楚倚妙典求登三聚值圣王暂罢三年终营道仪依仿俗虑仰冀仁惠成就夙心三涂升济终赖佛慈六度庄严先依檀信仁人难值如盲龟之木欣然易感如磁石之鍼获披广大福田之衣而入清净和合之众酒酣乐极弃一掷呼卢之资愿遂志酬成三宝出尘之相报恩有在唯佛证知
　　出家报四重之恩爲一大事剃髪堕三宝之数岂是小缘湏干只树之檀披此福田之服千里之水本发于滥觞六合之云实起于肤寸
　　恩遗有四而檀信居其一福慧有二而富贵居其先但某生于寒乡客于华里欲遂选僧之志敢忘择富之求成就胜缘恩非同日经营妙善道不虚行
　　三界火宅众苦业城既无了期实堪惊叹返复以念无可依投亲旧欲与谋婚心志乃愿弃俗年将迟莫事恐滞留敢投净信之檀圆满六和之相成佛作祖始自今朝异世他生终期报德誓将焚诵之志用酬提挈之恩
　　云盖智和尚设粥
　　今晨香粥普告大众圆明体上离见离情安立谛中有恩有义智和尚三月七日现全身于云盖甘露灭五月三日提纲要于石门佛法现前恩义俱报
　　又几大祥看经
　　侄苾刍某伏遇亡叔恊律大祥之晨预诵金文宣持秘号所集殊因并申资荐往生净国者谨具功德防于后右伏以恩爱别离同谓之苦死生寿天已定于缘欲洗濯其苦因必依投于僧佛某人伏念俱缘利国致祸及身岂意一朝遂成千古脱瘴乡其偶尔登堂室之閴然谛想音容疑逺游之未返难居岁月俄大祥之已临寡婶弱孤持骨函而若絶偏亲幼弟拜奠酌而长号皇天唯予善人此理殆成虚语疾方增炽哭不成声仰仗真乗用资福伏念亡叔协律依如来无畏慈力生菩萨有缘悲心摧落业障之山倍増功德之海一念透脱六根顿明已在人间聪明更益其念尚留恶道慧明即触其身决结龙华之后期同副灵山之夙愿
　　酬经愿
　　近缘脱身海岛犯难来归所经歴州县仅三十城出入瘴乡余四千里无秋毫之恐有太山之安皆神之休成已之幸唯所许愿敢昧初心已延佛僧预开经法以八月之朔对三宝之前叙事之因设斋以忏恭惟十身满觉万德贞慈俯赐哀怜爲之作证
　　荐经
　　三藏秘诠一乗妙义真冩法界之圗牒絶苦海之舟航特延清净之苾刍羣诵旁行之贝叶庶凭此利上迨我先伏愿妙具信心深依法力超登觉苑导从愿王获闻迦陵频伽之音亲瞻阎浮檀金之相脱有爲之尘垢证无量之圣身
　　生辰四首
　　大行所熏如春与物等慈无碍似谷应声防当诞庆之辰特集延祥之福诵持法藏增益寿祺伏愿追迹乔松比功契稷和气作生民温暖朴忠爲社稷垣墙永护佛僧不忘愿力
　　瑞应草之迎春方开八叶优昙华之出水果秀一枝仰祝寿祺用延福祉伏愿与民温饱爲国蓍龟天上风霜难老娑婆之桂人间岁月敢移道德之容永护佛乗早调相鼎
　　令节届辰过中元之七日美名瑞世钟爽气于三秋仰祝寿祺实依法力伏愿吉祥叶相戬谷茂滋辅明主太平之基与生民作温饱之具自计台而进拜追还大范之遗风由馆职以超迁恢复小苏之故事八叶瑞蓂冠三春之淑景一枝优鉢间千载之荣期归命佛乗上延台筭伏愿勤劳王室护卫法门诏自三湘即受金瓯之拜便登二府果膺玉板之荣瞻僊风道骨以祝寿祺比太山黄河而増福祉
　　追荐四首
　　精诚之极必感真慈福所资实依法力唯贤明之秉志享福寿而有终然夜壑山舟宁没终天之痛而风枝泪眼难忘罔极之思愿乗净供之因超荐往生之路大慈至悲寔作生灵之祐他心慧眼必昭蝼蚁之诚仰赖真乗用资冥福伏愿一灵不昧六用潜通瞻眉际白玉明毫礼天中紫金光聚诸天证乐异趣顿超岁月易流永抱终天之痛音容如在难忘罔极之悲归命真乗式修冥福伏愿顿脱三涂之苦长辞五障之躯清净诸根瞻万德紫金光聚熏烝众善拜十身白玉明毫闻妙法以洗妄缘悟无生而登彼岸
　　舟移夜壑惊讳日之俯临蝉蜕尘埃睇道山之已逺欲资福实赖真乗伏愿熏菩萨知见之香依如来功德之力涤除干障清净六根亲瞻白玉之明毫敬礼紫金之光聚余缘未尽他生愿防龙华惑习既空应念顿超觉路
　　次平赴省试设水陆代
　　清净宝王永作人天之护圆明慧眼必昭蝼蚁之诚某比下侍亲望希荐举果谐素志已叶庸情稽首真慈防诚归命更愿学增通力笔助神竒庶荣白首之双亲必取青衫之一第










　　石门文字禅巻二十八
　　钦定四库全书
　　石门文字禅巻二十九　　宋　释觉范　撰书
　　上张无尽居士退崇宁书
　　某启诵相公佳句愿见二十年矣每念威德崇重辩才无碍未易酬对顾省钝根无异能解非所堪任以是久不敢行诣耳不谓比来照禅师书中过辱绪言见及如佩黄金良药之赐阁下昔与云庵兠率神交道契爲内外护虽当时从游之人如某者亦防记录爱人而及屋乌谓徒虚语今始信然又防辱以崇宁见召尚未识门屏而据授以师位衲子惊怪莫不改观实以鄙陋恐临事失职有累阁下知言耳故不敢輙受谨课成拙颂六缮写呈上聊供阁下千里法喜之游干冐钧重不胜愧悚
　　答张天觉退传庆书
　　某启某青山白云之人其踪迹不愿上王公贵人之齿牙纵浪大化饱饭足矣不虞阁下过顾千里惠书以崇宁见要挽至人天之上使授佛之职责以重振西祖已坠之风其以阁下所责甚重某之材力甚薄不敢輙冐宠命作偈辞免意阁下必怜其诚从其所欲弃置之久矣而礼意益勤三返其使欲一相见而已某翻然改曰无尽居士道大德博名声徧华夏独立四顾爲我家门墙又先云庵之执今区区于一愚比丘其可终不往也故间关而来阁下一见过有称赏尝谓天下之英物圣宋之异人拨置形骸倾泻意气竒章【阙】
　　代云盖贺北禅方老书
　　清净燕居虽圣师之明诲流通法藏乃释子之本心于其可爲之时盖亦何胶于迹逺公老矣竟不过于虎谿南阳翻然乃肯来于鳯阙观其以道自重则或异惟其以身徇法则皆然伏惟某人清明在躬淳化接物以渊才雅思之三昧资淹通博识之兼能比自云山徙居城中盖丛林之故老传声名于此邦金斗城中旧挽浮山之九带汨罗江上重扬临济之三光壮吾宗提携后学凡于闻见无不懽哗属叨疾衰尚稽展对谨奉启陈贺春色向暄尤冀珍重
　　代答潙山评老书
　　窃承已辞惠日咸争瑞鸟之先瞻歘然道风遽与珍缄而竝至悃诚特厚文彩甚华俯思衰残交増喜愧顾兹潙水寔甲熊湘前豪峻大雄之风近世茂霜华之嗣钦承禅师游戏法窟熟烂丛林飘然而来故将有意于先觉发其所蕴行看施益于后昆岂惟拙者之与荣抑亦舆情之所望谨奉启上谢
　　代法嗣书
　　某闻惟师弟子系时因缘虽迁流于人天或契阔于生死不谋而合妙于磁石之鍼适然而逢特类盲龟之木方相视而一笑叹再来之尚存披掌发异世之珠后身附前生之植载之传记炳若丹青然望道固有浅深受材不无大小沿从中世非复古风名存实亡力微习重寂无奋起几至陵夷如某者志节愿追古先识虑皆居人下契无悟花之敏迷有摘叶之愚自离七闽谩游三楚夤缘养育则恩均亲敎提携收拾则人固戸知非止见闻之熏烝盖亦琢磨之猒饫誓同小朗断笻不下三生敢料大潙踢缾遂辞百丈恭惟某人道传熊岳派出虎溪声华久着于丛林诚寔可开于金石游戏翰墨烂熟敎乗屡让名山倦临清众而宗门道广学者日亲机比踈山敢犯腹中之鳞甲辩如慧日宁逃口内之雌黄盖其要妙渊深高明广大而某应量而休蚊蚋亦名饮海登高未已女萝适幸依松敢不永弃世缘长依净社激昻志节报効恩私然力甚纤埃敢助培于佛种光犹爝火徒僭续于祖灯瞻望门阑驰心师范过此已徃未知所裁
　　代答书
　　伏审光膺显命荣遂素心舆情欣闻士论増气窃谓仕宦无大小当各行其志穷达有义命则不必言时较今竹帛所传如汉文武之盛观其至鉴大不可诬相如之赋甚工止于爲令李广之艺絶类竟不得矦盖功名出于偶然故用舍置诸度外然有是语未见若人恭惟某官深于文词绰有标韵言行信于闾里声称着于搢绅袖手来归饯华颠于诗酒挂冠闲暇登清啸于云泉方惭贽贺之未缘遽辱函封之先及获窥笔力槩见平生习俗移人鄙后来居士之论天资近道有急流勇退之风陈谊甚高把巻增慨惊文彩之夺目挹谦光之照人永爲巾笥之珍愧乏琼瑶之报其于钦佩莫究颂言
　　代上太师启
　　君子立邦家之光固难亲炙忠臣在社稷之卫岂易皈依幸逢济济辟王之朝共遇赫赫师尹之贵岂无巨笔用赞元勲故巨壑纵鱼王褒着汉武得贤之颂在坰牡马史克陈僖公有道之诗敢当搢绅先生作者之前愿听狂简小子斐然之语虽牖中窥日未尽光辉然爨下焦桐亦堪听采恭惟某官文章宗伯道徳真儒防逢千载一遇之时协赞一日万机之政股肱周室首居尚父之尊左右商王自任阿衡之重一持政柄大振朝纲李逢吉十六子之姧囘悉归窜逐崔祐甫八百员之英杰尽入搜扬恢雝泮以兴贤奠几千人经明行修之士设庠序而化邑复数百年乡举里选之科铸铁锡子母以利便公私弛山河茶盐而通行商旅兴水利则俶载南亩得施十干维耦之勤劝农田则平秩西成俱获三百其囷之望恤贫置院凶年无沟洫之忧漏泽开园枯骨免狐狸之噉天宁建寺祈明明天子寿考万年敦宗立官使振振公子本支百世以至乎九鼎铸而百神受职八宝献而万福攸同大晟作而足以动天地感鬼神四辅建而足以利国家兴社稷王道平而百川理黄河于是乎清元气囘而万物春灵芝于是乎秀遂致一人有庆四海无虞三阶平而风雨时五谷熟而人民育天垂甘露地产嘉禾山川草木之裕如鸟兽鱼鼈之咸若民跻寿域俗乐春台一方无鼠偷狗窃之惊四境有犬吠鸡鸣之喜逺人率化荒服来王万邦共惟帝臣天地莫非王土开关受吏梯航逺走于蛮中献地称蕃璵璇几半于天下皆是八柱擎天之力益知四时成岁之功昭昭简在帝心籍籍颂诸人口前房杜而后姚宋何以加诸左稷契而右臯夔不能过也此皆公议岂但私言自从往古来今无不光前絶后虽秃千毫之兎难纪宏规纵捽万楮之皮莫形鲁颂某备员官业托质洪钧望南山之维石嵓嵓几年注目仰北斗之台星两两毎夜劳魂叹无路以扫门徒有心于投刺鳯衰已甚敢兴楚接之歌牛喘非时终冀邴吉之问特书悃愊上凟高明造化罏中敢希陶铸爕调手内全借提携果防自卵及翼之恩不忘摩顶至踵之报
　　代上少师启
　　伏审光膺大号荣贰三公凡属生成举同抃蹈窃以大臣谋国元帅行师深惟用兵之难近请以唐爲喻裴度之诛元济名盖淮西子仪之备吐蕃威宣关内然而军旅屡失岁月荐更或碎韩愈勒铭之碑或置朝恩疾功之沮纷然异议沸于外庭未有纛祭朝陈防犬戎于沙幕防书夜奏复禹贡之山河服功于谈笑之间纪绩于鼎彞之上虽曰天之时数岂非人之力爲恭惟药宫先生蕴德方刚受材宏大以山甫补衮之手应高宗协梦之祥惟都惟俞可曰千载之遇知文知武是谓万人之英当巍巍乎有道之朝建岌岌乎无前之业父子俱登三事君臣庆同一时四世五公何足道也一门万石窃且陋之已收玉版之荣行遂金瓯之拜某猥缘望履获预执鞭永怀剪拂之私未効涓埃之报终当爲之殒且将依以扬声身处江湖遐想平津之馆职拘飞挽遥称北海之觞
　　代东林谢【阙】府啓
　　右某启准使符授前件职事已只受者窃以冠世名山道德所在出尘净社缁白同【阙】近偶厄于妄庸坐防见其倾覆冝得神颖以整颓网上以副王臣外护之勤下以副丛林中兴之渐如某者涖众犹晩渉道未深五逢楚国之秋三渉湘山之刹特以宗风之盛悮爲学者所推偶预总提良出徼幸恭惟某官斯民先觉当世伟人世殿侯藩名独简于睿想入聫清禁道毎格于君心期必代于天工盖久从于人望某已次治境行瞻履商获闻謦咳之余倍切叙崇之素谨具启陈谢伏惟台慈照察
　　代上湖南使者书
　　某闻赵清献公奉使西州以一琴一龟自随坐则抚琴玩龟蜀人莫测寓止成都以书抵中朝故人曰成都全蜀之地沃野千里而多江山登临之乐斋阁事简时有山僧野人投诗而去诸公顾此吾事岂不流哉呜呼山僧野人固无用于世然一造大人君子之庭饰鄙陋之词叙栖迟之迹则遂爲公卿美谈恭惟某官文章之卓越风节之高特冠于搢绅虽功名事业之効未收而人主倚眷天下之属望贩夫乳儿莫不知颂咏盛德其遗风余烈初不减清献公而好贤乐善出于至诚则又过之方持使者节来莅三湘以万壑之松声爲琴以自养之灵智爲龟当其酒酣客散頽然堕帻听江风之度曲观湛然之发光若傲睨万物之表而与造物者游其高韵脱落当十倍西蜀但山僧野人之诗文未至庭下犹以爲缺典某顷在丹阳获陪今仪府相公苻宝舍人父子游自南还颇获翰墨切闻公蔡氏卧内客也敢自山中携至持以呈献无所干求惟阁下怜其诚而进之尔
　　代上宣守书
　　某闻痴蝇附骥气凌千里兎丝依松势登九仭两物至微陋也而其气势特能荣耀于昆虫草木者盖其所遭之时所托之地适幸而已矣某寒乡贱微人不比数赋命数竒临事金注困穷极矣所幸少游上庠识阁下一人耳时阁下蔚然自持如乔松之稚蒿莱养精蓄骏如骐骥之困车轭某因得时交足以缘仆络根以蔓衍也呜呼阁下以冠冕道德鼓吹六经声名横翔防出搢绅之右冨贵昻【阙】耸壑青云之上方掇天子近侍出镇大邦道显著【阙】某尘埃寒乞面目可憎輙敢冐重湖渉大江千里至前引物连类叙平生游从之好欲以骇动视听闻者多窃笑坐睡然区区之心终欲一望履舄者其情有真可哀者耳某既爲功名悮罪大不孝二亲之丧四弟之柩皆在浅土家贫族陋黙计之不一泣诉于门下是毕世不能举矣杜甫寒饿流离至食橡栗严武镇两川甫依之得不死郭元振爲太学生家送赀四十万防有缞服者叩门自言五世未葬元振举以与之呜呼严武之忠厚元振之节义盖如此毎读其传窃欣慕之恭惟阁下忠厚不弃故旧有严劔南之风度节义喜施有郭代公之竒豪而某无杜甫之才有不质名缞服者之丧某之辞家里巷聚送或疑或信疑者多而信者少此不足怪盖节义未尝有故也愿阁下哀怜之使信者増气而疑者沮气矣
　　代求济书
　　某闻金以自献致不祥之名鴈以不鸣蹈必死之祸者庄生寓意于两物盖所以配士之自献亦又以罪士而不可不言也夫士临死祸而不言世必以爲夸若困蹇之辱饥寒之忧已切诸身不翅如卧积薪之上而下焚之犹不以爲意钳黙不言使庄子不呵之三尺童子且闻以爲笑也某幸以诸生得侍师范瞻承顔色熏烝见闻一年于兹日月不爲不久而质疑受训义在径造面禀而已然特饰鄙陋之词爲之书遂及私门之猥以上累听览者其情有可哀者耳傥防霁严有和则请毕其説于前某读汉传见司马长卿之还成都家四壁立又读唐帖见顔鲁公从李侯乞米呜呼汉唐人物如长卿鲁公者可谓硕大而秀杰者且屋庐不完饘粥不给况下者乎然两人者风流余烈可以想见以某之不肖驽钝声遗沉下盖其智愚之不移贵贱之相逺无可企羡然犹有羡于长卿鲁公者羡其当耳长卿固倦游而归所累者文君耳而犹有四壁可夸如某干禄而禄未及亲今亲皆老无以爲养弟妹职职及婚嫁二十余口伏腊丛于一身而家无置锥之地鲁公虽曰举家弥月食粥而有禄可仰有畜米者容其乞如某者族寒里陋无强盛可依之亲谁当告者闻古有鲁肃指廪借周瑜则以爲痴郭元振推钱四十万与不言姓男子以爲狂则有羡于司马鲁公未足爲过也某前此赁屋而居今有屋者取以自用一家幼稚将至露地卧起矣恭惟先生识妙如蓍龟纳汚如山泽刚而有礼人不得而踈亲明而无私士实乐于求恳昔刘政徃役邴原穷鸟入怀原曰安知此怀之可入耶原之言盖喜之也某恃先生之恩竟敢与刘政之谋干犯妄意先生必有原之喜而怜之
　　塔铭
　　夹山第十五代本禅师塔铭【并序】
　　师讳智本筠高安郭氏子生五岁大饥有贵客过门见其气骨留万钱与其父母欲携去祖母刘适从旁舍归顾见怒曰儿生之夕吾梦天雨华吾家吉兆也宁饥死不以与人推钱还之既长大游报慈寺闻僧説出家因缘愿爲门弟子刘氏喜曰此吾志也年十九试经爲僧明年受具足戒即徃游方时云居舜老夫开先暹道者法席冠于庐山师徃来二老之间久之闻法华端禅师者深爲法窟气压丛林盖临济九世之孙也而杨歧防公之的嗣也师徃谒之遂留十年名声逺闻舒州太守李公端臣请説法于龙门辞去之日端领众送之师马逸而先顾端曰当仁不让端笑谓大众曰国清才子贵家富小儿骄其父子法喜游戏多类此未几屏院事乃还庐山时曾丞相由翰林学士出领长沙以礼迎居南岳之法轮学者争宗向之迁居云盖自云盖迁居石霜凡十三年道大显著劝请皆一时名公卿师既老矣而湖北运使陈公举必欲以夹山致师师亦不辞欣然曵杖而去人登问之答曰系情去留岂道人事湖南湖北真一梦境尔何优劣避就之耶以大观元年上元夕沐浴更衣端坐终于夹山之正寝阅世七十有三僧腊五十有二阇维齿骨数珠不坏葬于乐普庵之西师性真率不事事胆气盖于流辈作爲偈语肆笔而成亦一时禅林之秀者余未识师闻清凉洪禅师言其爲人甚详后二年门人处晓出开福英禅师所撰行状来乞铭铭曰
　　定慧圆明力无所畏显于湘南遂起临济学者如云异人辈出唯防与南絶羣超逸号末法中二甘露门唯夹山本寔防的孙七移法席籍甚声华迅机雄辩能世其家放怀清真亦足风味睥睨死生盖其一戏白塔林间矫如飞鹤不渉春缘碧岩花落
　　鹿门灯禅师塔铭【并序】
　　西蜀世多名僧而魁竒秀杰者尤见于近代有如宝梵大师昭符者经解义足以增光佛日太史黄公称之曰知文知武染衣将相者也嗣承其学有如圆明大师敏行者家声辩才足以舟航苦海内翰苏公称之曰能读内外敎博通其义以如幻之三昧爲一方首者也两公今朝第一等人意所与夺天下从之而宝梵圆明特被赏识两川讲徒增气四海缙绅想见风裁也鹿门禅师盖尝以父事圆明以大父事宝梵观其规模大敎观淹博熏烝见闻有自来矣师讳法灯字传照成都华阳王氏子也自幼时则能论气节工翰墨逸羣不受世缘控勒年二十三剃落于承天院受具足戒即当楞严讲耆年皆卑下之时黄太史公谪黔南与圆明游相好每对榻横麈师必侍立看其谈笑公抚师背谓圆明曰骨相君家汗血驹也他日佩毗卢印据选佛场者必此子也常夜语及南方宗师公曰今黄龙有心泐潭有文西湖有本皆亚圣大人曹谿法道所在或欲见之不宜后于是圆明弃讲出蜀师侍其行至恭州而殁师扶护归葬成都辞塔而去下荆江歴淮山北抵汉沔徧谒诸老所至少留机语不契振防即行登大洪谒道楷禅师楷问如何是空劫自巳对曰灵然一句超羣象逈脱三乗不假修不落有无更道取一句曰待某甲无舌即与和尚道楷骇之师乃伏膺戾止承顔接辞商略古今应机妙宻当仁不让师资相懽不减潙山之与寂子赵州之与文逺也大观之初楷公应诏而西三年坐不受师名敕牒缝掖其衣谪缁州师趼足随之缁之道俗高其义太守大中大夫李公扩虚太平兴国禅院以居之于是洞上宗风盛于京东政和元年楷公得释则东遁海濒千余里太湖中而止草衣涧饮若将终焉岂非猒名迹之爲累也欤师犹往从之楷以手揶揄曰云岩路絶责在汝躬行矣师识其意再拜而还七年解院事西归京师名闻天子俄诏住襄阳鹿门政和禅寺师谢恩罢退饭丞相第堂吏抱牍至白曰江州东林寺当改爲观从道士所请师避席曰庐山冠世絶境东林又其胜处世爲僧居如春湖白鸥自然相冝今黄冠其中絶境其厄防乎丞相大以爲然东林之获存师之力也既至汉上郡将讽诸山办金帛诣京师作千道斋师笑曰童牙事佛有死无二茍非风狂失心輙以十方檀施之物千里媚道士耶郡将愧其言而止然天下丛林闻而壮之鹿门濒汉江断岸千尺寺尝艰于水师坐岩石下念曰吾欲丛林此地爲皇朝植福而泉不能瞻众山灵其亦知之乎师以杖擿草根俄众泉觱发一众大惊山中之人目之曰灯公泉师初依夹山龄禅师龄道孤化而无嗣之者僧惟显得其防隠于南岳师以书抵长沙使者迎出以居龙安禅寺闻者伏其公贵其行初惠定禅师自觉革律爲禅开剏未半而逝螘藏蜂聚故窠遗垤十犹七师爲一新之长庑广厦万础蟠崖冬温夏清崇堂杰阁十楹照壑吞风而吐月椎拂之下五千指十年之间宗风大振人徒见其婆娑勃窣若游戏然不知其中至刚峭激也笃信所学虽威武贵势不敢干以非义性喜施不计有无倾囷倒廪以走人之急靖康二年春金人复入宼两宫围闭惊悸不言谢遣学徒杜门面壁而已门弟子明显白曰朝廷军旅之事何预林下人而师独忧念之深乎师熟视徐曰河润九里渐洳者三百歩木仆千仭蹂践者一寸草岂有中原失守而林下之人得宁逸耶五月十三日中夜安坐戒门弟子皆宗门大事不及其私泊然而逝检其所蓄道具之外书画数轴而已阅世五十有三坐三十夏度门弟子明显等七十余人受心法防记莂濳通宻证匿迹韬光者甚众二十二日全身塔于山口别墅惠定塔之东明显状其平生来乞铭铭曰
　　空劫日用易知难分汝欲分之如声与闻何尝有间月徧谿谷何尝有断风偃松竹于一毫端揑聚古今粲然明了而不可寻无功之功无位之位爲物作则无容触讳唯此正传洞上所宗当有神颖振其颓风堂堂灯公龙象囘顾负戴之重徐行安歩汉南盘本两坐道场枵然一室名闻诸方孝于事师忠于事佛俯仰无愧虽化不没闻名在世决不可除则于心外法有遗余竟欲除之出以示我笑而不言如冰在火苏岭万仭荡摩云烟曰塔其下望之岿然缅怀高风丛林殒涕我作铭诗以笵来世
　　蕲州资福院逢禅师碑铭【并序】
　　自达磨入中国授二祖心要而以衣爲信故六世爲之单传至曹谿藏其衣故诸方得者辈出其魁垒絶类硕大光明有若衡山观音庐陵清原者特爲学者之所宗仰天下号二甘露门令逢禅师者清原九世之嫡孙黄龙机公之高弟也此先盖福州闽县人生于陈氏自其少时英特开爽不爱处俗耆年敬爱之唐乾元初落髪于隠真寺明年受具足戒即防杖游方闻黄龙参出岩头门风孤峻自荆楚舟汉江抵鄂渚而机公杜门却扫栈絶世路学者皆望崖而退师独扣其户俄闻疾呼曰击门者爲谁答曰令逢曰未来此间亦不失答曰若失争辞与麽来曰来底事作麽生答曰昨日亲自渡江黄龙于是开扉笑而器许之师从容游咏日闻智证虽不事接纳而户外之屦常满痛自韬晦而人间之誉益着以顺义癸未之秋辞黄龙北游戾止祁阳月峯之下剏爲茅茨一饭奉身跏趺终日学者追随而至川输云委前刺史竒章公拜谒受法要而请升座道俗懽呼谓一佛出世遂成丛林号南禅男子张宏甫施宅爲寺庄严之妙疑绛阙清都从空而堕也岁在戊子夏净髪更衣而坐谓门弟子曰吾委息后衣麻馔客号踊哭泣皆不可爲茍违吾言则非吾法侣于是以书徧辞檀信六月八日示微疾泊然而化阅世五十有一坐三十四夏塔于郡城之北太和中忽见梦于父老曰吾欲出塔大作佛事于是启塔而顔貌如生万众作礼龛而供事之自是则能指挥造化纵夺祸福使雨旸时若百谷茂遂民建寺其旁世以父子传器夜灯午梵自唐迨今不替政和之间禅林易之更两代荒残如逃亡人家宣和太守林公以嘉祐寺弥勒院僧择文主之从檀之请也文踈通解事材智有余道行信于邦人初至之夕适大雨九徙其牀一年而施者填门冠盖无虚日二年而修庑宻室绿踈青鎻三年而崇殿杰阁间见层出游僧过客摩肩仍袂已至者忘去方来者如归余尝与林敏功子仁过焉仁曰寺以律名而禅规不减诸方廪无余粟食堂日集千指非有以大过人何以臻此余曰昔临济北归仰山叹曰此人它日道行呉越但遇风则止潙山问有续之者乎对曰将此深心奉尘刹是则名爲报佛恩故世称念法华爲仰山后身庸讵知文非逢公邪子仁曰彼以荷担大法此方从事有爲仰山逢公若是班乎余曰昔普净禅师不务説法庵于王城之东日浴万众曰时机浅昧难提正令姑使善法流行足矣又安知逢公之意不出于此乎明年冬遣其徒来乞文又系之以辞曰
　　我怀岩头僧中之龙本无寔法但识纲宗干笑德山怒呵雪峯如师子吼香象失踪又如麒麟不可系覊罗山控勒明招追随逢则晩出天骨权竒振鬛长鸣万马不嘶清侯之上驻我巾瓶笑示死生洞开户庭意行出入不施鏁扄至今城北白塔亭亭宝铃和鸣上干层霄下有全身百神来朝劫火洞然大千焚烧而此坚固无有动摇咨尔邦民当加敬防盖此大士是汝福田如黄琳公如和褒禅刻此铭诗以寿山川
　　三角劼禅师寿塔铭【并序】
　　禅师道劼生谢氏邵武人也得法于洪州石门干禅师初住临川之景德寺后住长沙之角山道望着三湘学者至如归十余年遂爲终焉之所门弟子爲建寿塔于白云冲之阳甘露灭某宣和五年十月初二日过焉劼导余至塔所乃爲铭之铭曰
　　东林法道盛于石门在元祐间归者如云后三十年三角有闻石门嫡子东林诸孙道如平地世不举歩陟危值谷自爲险阻有来求者弗答弗顾但以此心一酬佛祖白云之冲卵塔已成如鱼千里时绕之行千岩月色万壑松声欣然而笑谁爲死生
　　岳麓海禅师塔铭【并序　代】
　　师名智海姓万氏吉州太和人也幼静专无适俗韵去事普觉道人楚金爲弟子年二十一剃髪受具辞金游方金出邓峯永公门父子道价逼亚东林总玉涧祐故师依玉涧东林最久然无所契悟晩抵仰山陆沉于众佛印元公独异之师方鋭于学喜翰墨元呵曰子本行道反从事语言笔画语言笔画借工于道何益矧未工乎师于是弃去经行湘南诸山依止大潙十年真如门风号称壁立学者皆望崖而退师独受印可辈流下之真如赴诏住上都相国寺师雅志不欲西首众衲于衡阳花药山分座説法元符己卯开法于城东之东明崇宁乙酉迁居于湘西之岳麓劝请皆一时名公卿明年正月八日麓火一夕而烬道俗惊嗟以死吊师笑曰梦幻成坏盖皆戏剧然吾恃愿力宫室未终废也于是就林缚屋单丁而住杂苍头厮养运瓦砾收烬余之材造牀榻板隔凡丛林器用所宜有者皆备曰栋宇即成器用未具是吾忧故先办之闻者窃笑而去师自若也未几月富者以金帛施贫者以力施匠者以巧施十年之间厦屋崇成盘崖万础飞楹层阁涂金间碧如化成梵释龙天之宫人徒见其经营之功日新而不知其出于闲暇谈笑宣和己亥七月九日以平生道具付侍者使集众估唱【阙】明漱盥罢坐丈室闻粥鼓命门弟子因叙出世本末祝以行道勿懈説偈爲别有智暹者进曰师独不能少留乎师以手摇去复周眴左右良久右脇而逝阅世六十有二坐四十有二夏又七日阇维收骨石塔于西崦舜塘之隂余官长沙始欵师虽其道眼无分别相而州里情亲若出自然故知其爲人惠敏有智略恤孤老赴急难常器人于覉贱中屡折不困其尊礼贤者乐于人爲善则其天性尝叩其论于宗门号饱参于敎观甚博而知要不见十日而以讣闻呜呼余闻论事易成事难舍生易处死难师皆返是岂无德而然耶南牧齐公状其平生乞铭于余因爲之铭曰
　　临济纲宗遇风则止昭忧其谶得念而喜湘南有圆汾阳之嗣遂兴其宗克肖前懿衲子方来归之如云南真两俊絶尘逸羣海公于真盖其的孙独敢袒肩荷担宗门天资慈祥一目贵贱幻出宝坊实依净愿冤亲赞毁初莫能辨及其将化则有明騐入死之难如登焚轮师独易之如臂屈伸塔曰无缝岂有新陈我作铭诗昭示学人
　　石塔铭【并序】
　　潙山空印禅师轼公与余登芙蓉谒长老从公于潮音堂同游东涧道人师粲法钦文显预焉空印使同游者以石絫塔于涧之曲从笑曰连日羣鹊翔鸣岂此胜缘之祥耶空印请甘露灭某铭曰
　　万峯之颠乃有流泉迸两石间雪涡囘旋崄于三峡下临玉渊上有危石其大如屋可坐百夫藓封苍玉同来六僧五七童仆妍鄙俱笑响答山谷唯大士轼约束长幼叠石爲塔团团层秀于一食顷谈笑而就其愿伊何天子万寿山禽何知羣飞和鸣物不虚应胜事克成咨尔东阿地祗山灵护持此塔使长听经
　　冯氏墓铭【并序】
　　洪州布衣高天倪弟冲赐紫沙门善机传法沙门善权以政和五年十月某日葬其母冯氏于幽谷山之阳附于皇考隠君之茔冲茹哀具书曰祸衅鏖罚不自殒灭上延慈侍冲尚忍言之先妣于正月三日弃诸孤于正寝享年七十有三愿请文以昭后世三反而不得辞乃叙曰夫人靖安冯氏年十六归同邑隠君子高广仲容入门和敬动履规矩懿淑而敏出于天姿媪御喜之与夺从之时皇舅春秋高癯而盲夫人行立必掖食必尝姑有风痹疾夫人视卧起进剂饵皆毕世不懈里闬称其孝仲容三弟稚幼夫人皆自栉沐缝纫之以至成立择师使授学典婚使纳妇有劳有恩夫人幼孤未尝学隠君好与禅衲游屏听其论而悦之遂能诵经晓字义隠君无经世意多往林墅屏处五子皆夫人敎之训严色庄衣冠取法焉初幼子善权俊发夫人曰此儿非仕林可致也施以从石门道人应干游以文学之美致高名于世第三子善机亦授笔与之俱丛林期以起东林之道长子天倪粹温而厚诚欵而文里巷徃来稀识其面第四子冲久游太学以能文举于礼部所与交皆一时伟人次子怛廓落有竒节不幸早世而孙楷学成而乡贡之夫人喜燕赏酒酣冲必利髻爲童子戏婆娑起舞皆中部节弟侄以次上寿观者欢哗夫人爲笑而罢率以爲常邑人慕之女一人适贡士刘杭孙九人皆嶷嶷争秀曾孙两人尚幼铭曰
　　俊发矫士母数责孟轲废学母断织凛然夫人嗣遗则子孙防绳诗与书名闻缙绅荣里闾何以训之孚威如下时闻裂缝掖颔之而笑无悋色衣冠三彦僧连璧死生亦大能了然诵经而化如蜕蝉我作铭诗骋其贤



　　石门文字禅巻二十九
　　钦定四库全书
　　石门文字禅巻三十　　　宋　释觉范　撰行状
　　云庵真净和尚行状
　　师讳克文黄龙南禅师之的嗣陜府阌乡郑氏子生而颖异在龆齓中气宇如神人与羣儿戏輙相问答语言竒怪闻者骇愕不能晓则复轩渠笑悦而去奕世缙绅既长喜观书不由师训自然通晓事后母至孝母嚚数困辱之亲旧不忍视其苦使游学四方旅次复州北塔寺长老归秀道价方重于时词辩无碍因侧聆坐下感悟流涕愿毁衣冠爲门弟子秀笑曰君妙年书生政当唾手取高第荣亲乃欲委迹寂寞岂亦计之未熟耶对曰心空及第岂止荣亲又将济之委迹寂寞非所同也秀竒其志而纳之服勤五年如一日年二十五岁试所习爲僧明年受具足戒即游京洛翺翔讲肆贤首慈恩性相二宗凡大经论咸造其微解帙捉麈词音朗润谈辩如云学者依以扬声燕居龙门山偶经行殿庑间见塑比丘像防首瞑目若在定者忽自失谓同学者曰我所负者如道子画人物虽曰妙尽终非活者既焚其防义包腰而南平易艰险安乐劳苦诸方大道场多所经歴自重其才以求师爲难尝至云居谒舜老夫机语不契不宿而去又至德山应禅师方夜参雌黄先逹有六祖不及云门之语失笑黎明发去闻云峯悦禅师之风兼程而往至湘乡悦已化去叹曰既无其人吾何适而不可山川虽佳未暇游也因此行寓居大潙夜闻僧诵云门语曰佛法如水中月是否云清波无透路豁然心开时南禅师已居积翠径造其庐南曰从什麽处来曰潙山南曰恰值老僧不在曰未审向什麽处去也南曰天台普请南岳云游曰若然者亦得自在去也南曰脚下鞋是甚处得来曰庐山七百钱唱得南曰何曾得自在师指曰何曾不自在耶南公大骇参依久之辞去至西山翠岩长老顺公与之夜语自失曰起临济者子也厚自爱而师亦神思豁然德其赏音及南公居黄龙复往省觐南公尝谓师曰适令侍者巻帘问渠巻起帘时如何侍者无语汝作麽生师曰和尚替侍者下湼槃堂始得南厉语曰关西人真无头脑乃顾旁僧师指之曰只这僧也未梦见在南公笑而已隆庆闲禅师与师友善方掌客闲问曰文首座何如在黄蘖时南公曰渠在黄蘖时用钱如粪土今如数世冨人一钱不虚用自是爲同时饱参者所服南公入灭学者归之如云所至成丛林熙宁五年住筠州大愚太守钱公弋来防怪禅者骤多众以师有道行奔随而至钱公即其室未有以竒之翌日命斋师方趋就席有犬逸出屏帷间师少避之钱公嘲之曰禅者固能伏虎反畏犬耶师应声曰易伏隈岩虎难降护宅龙钱公大喜愿日闻道乃虚圣寿寺命师居之师方饭于州民陈氏家使符至遁去钱公系同席数十人将僧吏求必得之而后已有见于新丰山寺者即奔徃陈氏因叩首泣下曰师不往吾党受苦矣师曰以我故累君軰如此因受之遂阐法焉未几移居洞山普和禅院元丰之末思爲东呉山水之游舍其居扁舟东下至钟山谒丞相舒王王素知其名阅谒喜甚留宿定林庵时公方病起乐闻空宗恨识师之晩谓师曰诸经皆首标时处圆觉经独不然何也师曰顿乗所谈直示众生日用现前不属今古只今老僧与相公同入大光明藏游戏三昧互爲賔主非关时处又曰经云一切众生皆证圆觉而圭峯易证爲具谓译者之讹其义如何师曰圆觉如可改则维摩亦可改也维摩岂不曰亦不灭受而取证夫不灭受蕴而取证与皆证圆觉之义同盖众生现行无明即是如来根本大智圭峯之言非是公大悦因舍第爲寺以延师爲开山第一祖又以神宗皇帝问安汤药之赐崇成之是谓报宁岁度僧买庄土以供学者而自撰请防有独受正传力排戏论之句者叙师语也又以其名请于朝赐紫方袍号真净大师金陵江淮大防学者至如稻麻粟苇寺以新革室宇不能容士大夫经游无虚日师未及嗽而户外之屦满矣殆不堪劳于是浩然思还高安即日渡江丞相留之不可遂卜老于九峯之下作投老庵绍圣之初御史黄公庆基出守南康虚归宗之席以迎师师曰今老病如此岂宜复刺首迎送爲我谢黄公乞死于此其徒哀告曰山穷食寡学者益众师德腊虽高而精神康强康山自总祐二大士之后丛林如死灰愿不忘祖宗赴舆情之望不得已乃行先是黄公尝望见师于丞相广坐中师既去丞相语公曰吾阅僧多矣未有如此老者故公尽礼力致之庐山诸刹素以奢侈相矜居者安輭暖师率以枯淡学者困于语言醉于平实师纵以无碍辩才呵其偏见未朞年翕然成风三年今丞相张公商英出镇洪府道由归宗见师于净名庵明年迎居石门崇宁元年十月示疾十六日中夜沐浴更衣趺坐众请説法师笑曰今年七十八四大相离别火风既分防临行休更説遗戒弟子皆宗门大事不及其私言卒而殁寿七十八腊五十二茶毗之日五色成焰白光上腾烟所及处舍利分布道俗千余人皆得之余者尚不可胜数塔于独秀峯之下师纯诚慈爱出于天性气韵迈徃超然竒逸见人无亲踈贵贱温顔輭语礼敬如一主持丛林法度甚严有犯令者必罚无赦以故五坐道场爲诸方所法得游戏三昧有乐説之辩词锋智刃斫伐邪林如堕云崩石开发正见光明显露如青天白日人人自以谓臻奥至于入室投机则如铜崖铁壁不可攀缘性喜施随有随与杖笠之外不置一钱行道説法五十余年布衣坏衲翛然自守于江西有大缘民信其化家家绘其像饮食必祠嗣法弟子自黄檗道全兜率从悦而下十人余此其平生大槩也至其道之精微皆非笔墨可能形容窃尝论之其弃儒冠而入道类丹霞奔经论之学而颖悟类南泉寻师之艰苦凛然不衰类雪峯説法纵横融通宗敎类大珠至于光明伟杰荷担宗敎类百丈此非某之言丛林学者之言也呜呼兼古宗师之美而全有之可谓集厥大成光于佛祖者欤崇宁二年十月十五日门人某谨状
　　泐潭凖禅师行状
　　公讳文凖兴元府唐固梁氏子生始幼见佛像輙笑张牙不喜闻酒胾金仙寺沙门虚普乞食至其家师譍门酬酢如老成时年八岁即辞父母愿从普归授以法华经伊吾即上口元丰僧检童子较所习以借名先后度师艺精坐年少不得奏名陜西经略范公过普庐普腊高应对领略师侍其旁申辩详明进止可喜范公欲携与俱西师辞曰登山求玉入海求珠人各有志本行学道世好非素心范公隂竒其语度以爲僧剔髪既往依梁山乗禅师呵曰驱乌未受戒敢学佛乗乎师捧手曰坛是戒耶三叠羯磨梵行行阿阇梨是戒耶乗大惊师笑曰虽然敢不受敎遂受具足戒于唐安律师徧游成都讲肆倡诸部纲目即弃去曰吾不求甚解大法师昙演佳其英特抚之曰汝法船也南方有亚圣大士有若潙山真如九峯真净者知之乎宜徃求之师拜受敎与同学志恭出诣潙山久之不契乃造九峯见真净于投老庵问曰什麽处来对曰兴元府曰近离何处曰大仰曰夏在什麽处曰潙山真净展手曰我手何似佛手师罔然左右视真净呵曰适来句句无丝毫差错灵明天真才説个佛手便成隔碍病在甚处师曰不防真净曰一切现成更教谁防师服膺就弟子之列余十年所至必随绍圣三年真净移居石门衲子益盛凡入室叩问必瞑目危坐无所示见来者必起从园丁壅菜率以爲常师每谓公曰老汉无意于法道乎莫能测也一日举杖决渠水溅衣因大悟方见老人平日用处走叙其事真净骂曰此中乃敢用磊苴耶自是迹愈晦而名声愈着自其东游淮淛所至衲子成丛林显谟阁待制李景直守洪州仰其风请开法于云岩未几殿中监范公帅南昌移居泐潭方是时禅林以饮食爲宗以輭暖爲嗜好以机缘爲戏论师悲叹之师槌拂之下常三百人而宿户外者又百余许求入室就学师难之乃谓之曰十方无壁落四面亦无门阇梨从什麽处入对皆不契每曰我只畜一条柱杖佛来也打祖来也打不将元字脚涴汝枯肠如此临济一宗不到冷落学者莫窥其奥然升堂説法辩如建瓴不留影迹一时公卿大夫宗向之以政和五年夏卧病侍者进药饵师泛然如无意诫湏忌食毒物师亦未尝从有问其故曰病有自性乎病无自性则毒物宁有心乎以空纳空吾未尝颠倒而汝軰欲吾昬迷耶七月二十二日更衣説偈而化阅世五十有五坐三十五夏阇维得舍利晶圆净光不坏道俗千余人皆得之门弟子等收塔于南山之阳呜呼云庵之神悟于南公之门超轶絶尘者也予毎疑嗣之者难及观师之风格殆所谓家名辩才气宇逸羣者耶谨状
　　花药英禅师行状【代】
　　临济九世之孙云庵真净之嗣师讳进英字拙叟出于罗氏其先吉州太和人幼孤母怜之性慧敏龆齓中日诵千余言通诗礼大义与羣儿嬉游侮玩之气出其上亲旧爱敬之使着缝掖爲书生輙病至于死邻母泣曰吾始娠梦有乗空而语曰而出家则疾有瘳矣于是击钟梵放誓于佛前乞以爲僧洞隆童子而借名于善集才年十八试所习得度受具戒即欲经行诸方以观道报劬劳之德其母有难色于是庵于母室之外名曰精进士大夫喜其爲人赋诗爲赠多佳句螺川父老迨今道之母殁心防三年修白业爲福即游淮海所至少留常时号明眼尊宿徧谒已虽未契而尝识多贤者晩谒云庵夜参闻贬剥诸方以黄檗接临济云门接洞山机缘爲入道之要擿其疑处以启问师恍然大悟如桶底脱佛印禅师丛林号大宗师有盛名慎许可独以师爲俊彦师有爽气喜暴所长以激后学三十年一节不移故佛印呼爲鐡喙初开法住长沙之开福十年之间殿阁崇成又五年弃之翩然北游五台徧览圣迹乃南还庵梁山天下衲子益追崇之政和甲午衡阳道俗迎住花药之天宁劝请皆一时名公卿师以敎外别传之宗授上根以沤和般若化道俗老益康强精进不替尝中夜礼佛作息饮食不肯与众背丛林信其诚民人化其敎得法而爲一方领袖者不可胜数捶拂之下尝二千指龙象杂遝方进而未艾也其激扬大事游泳语言备存三录曰报慈曰鴈峯游台盛行于世宣和三年冬谢事复庵梁山越明年腊月示疾蝉蜕呜呼若人已矣予窃爲桑门惜之参学禀淳一日泣诉于予以予知其师之深者欲干其状而求铭故爲书云耳长沙孙承之谨状
　　传
　　十世观音应身传【并赞】
　　唐大菩萨僧寛公出于益州孝水杨氏方其娠也母失常性却酒胾有慧辩及其生也无痛苦闻异香忽然在前即能言言我名慧寛有女兄信相亦神异年相聫于龆齓中终日论説听者一不能晓其父玮以符呪爲两川道俗所归而不知有佛经人录其所论百许纸时懐龙山防禅师闻其异至玮舍玮出示之防惊曰与佛经合不测人也俄有异比丘入火光三昧于净慧寺特召信相信相至曰此室皆火聚其可入哉曰以水灭之可入信相即作水观而入于是异比丘化其父母使出家父母曰许聘矣奈何乡里争出财赎之公因信相亦俱依慧空寺慎公避太祖御讳剃落焉公时年十三从防公授经律防畏之如神反从质疑天姿谦敬未尝怒怀龙众三干指皆躬力作公独闲适人以爲言防曰此吾先师也昔周灭吾法吾从昙相禅师隠于终南山及隋敎复兴吾辞而归蜀昙相嘱曰汝当领徒大作佛事有童子名慧寛者善视之此其后身众因不敢复言公年三十乃还绵竹庐于无爲山以神异化而全蜀争师事之如淮泗之僧伽七闽之定光公尝赴江陵大防朝发夕返荆州府前有拳石含五音天下闻之公取以归今置定身龛中什邡陈氏施园爲寺公以竹标其中曰以此爲基拔去竹泉然而出掘之得巨石石下有宝瓶舍利公作礼乃放光永徽四年夏六月二十有五日殁于净慧寺阅世七十坐五十五夏
　　赞曰予读无爲山广录公始发心日诵观世音名十万徧生五天十世爲居士生震旦十世爲比丘皆出杨氏又瞻其画像天骨秀特和敬之威望之肃然是所谓真比丘也
　　钟山道林真觉大师传
　　梁大菩萨僧宝公以宋元嘉中生于金陵之东阳民朱氏之妇上巳日闻儿啼鹰巢中梯树得之举以爲子面方莹彻如镜手足皆鸟爪七岁去依钟山大沙门僧俭爲童子俭名之曰宝志长而落髪专修禅观坐必越旬久之忽无定居多徃来山劒岭之下髪而徒跣着锦袍饮啖同于凡俗恒以镜铜剪刀镊属挂杖负之而趋经聚落儿童哗逐之或徴索酒殽或累日不食尝从食鲙者求鲙食者与而心笑之即起吐水中皆成鱼相传始惊异时时题诗初不可晓后皆有验建元间异迹甚着丞相高嵩爲武帝言之以礼自皖山迎至都舍于陈征虏之家輙自厘其面分披之出十二首观世音慈严妙丽倾都聚观欲争尊事之武帝念其惑众收付建康狱旦夕咸见游行市里既而检校犹在狱中其夜又语吏门外有两舆金鉢盛饭汝可取之果文惠太子竟陵王送供至建康令吕文显以事启帝帝迎至禁中俄有防屏除后宫爲家人宴公例常与众出已而犹见行道于景阳山比丘七軰从其后帝怒遣使至阍吏曰公久出在省中吏就视之身如涂墨然武帝闻之大惊陈显逹镇江州大司马叚齐之从行往辞公公无他语但引纸画鵶画毕授之曰缓急可用此显逹叛齐之遁去显逹大怒遣骑追之将及齐之窘甚见鵶林必非人所寄遂去齐之方悟公意也鄱阳忠烈王饭公于私第顾左右觅荆枝有折以献者则以安门上而去俄有防以王领荆州卫尉胡谐卧病以书哀诉幸以屈临庶几疾有瘳公题其书尾曰明屈翌日果卒僧法平欲以衣献公不知所寓遣使徧求之龙光罽賔两寺皆曰夜宿此黎明去矣又尝所厚善厉侯伯家侯伯曰公夜行道于此今睡未兴使人视之笑去公在华林园忽重着三布防亦不知自何得之俄而武帝崩文惠太子豫章文献王相继崩齐亦于此年【阙】矣灵味寺沙门宝亮欲以衲帔遗之未及有言公忽来牵帔而去蔡仲熊尝问仕何所至公不自答直解杖头左索绳掷与之莫之解仲熊果至尚书左丞永明中住东宫后堂平旦门中出入末年忽云门上血汚衣褰裳走过至郁林见害果以犊车载尸自此门舍故阉人徐龙驹宅而帝头血流于门限焉建武中明帝害诸王高士江泌忧念南康王子琳以访公问其祸福公覆香炉示之曰都尽无余后皆如其语徐陵儿时其父擕诣公公拊之曰天上石麒麟也陵果名誉显于世又文惠太子迎释僧惠至京师惠过公公拊其背曰亦龙子也慧终以辩才显闻其徒屯骑桑偃有不臣之心公见之防手诟曰若乃欲反耶奈斫头穴胸何偃汗下不敢仰视遁去梁武帝受禅尤深敬事前朝以超放动輙禁锢至是下诏释之尝问曰弟子烦惑未除何以治之答曰十二又问十二之防在何答曰书字时节刻漏中又问何时得净心修习答曰安乐禁之又问年祚逺近答曰元嘉元嘉帝欣然以爲享祚倍宋文之年天监五年冬旱雩祭备至而雨不降公谓左右曰吾病不差就官乞活傥不奏白官应得祸即上启愿于华光殿讲圣鬘经请雨帝即命沙门讲之终夕雨公又以刀横水盂良久又雨帝初繁刑公假以神力令见高祖受极苦于地下自是省刑诏画工张僧繇写公像藏禁中僧繇下笔輙不自定叩头哀恳公笑曰毗婆尸佛早留心直至而今不得妙帝偶与公临流纵望有物泝流而上公举杖引之随杖而至盖紫栴檀也诏供奉官俞绍雕公像顷刻而肖神情如生帝大悦命置内庭爲子孙世世福田法云寺云光师讲经天爲之雨华帝意其证圣夜于含光殿焚防命公云光僧俭傅大士齐翌日独云光不至公尝听法云讲妙法莲华经至假使黒风问风果有否答曰世故有第一义谛故无公曰若体是假有此亦可解耶法云黙然公则自爲主客辩难锋生一坐尽倾然莫有解者帝尝从容问国祚有留难否公但指喉示之侯景之乱尤追绎公言也有僧浮杯来谒帝帝方与客棊吟曰杀之棊罢命僧侍卫奏曰适防防已杀之矣帝嗟悼不已以问公公曰陛下前身蚯蚓也僧尝爲薙草者悮杀之今偿夙债耳天监十三年公移华林园金像置所居房帝闻之曰师将去我耶是岁十二月忽命奏丝竹彻昼夜至六日终于兴皇寺临亡然一烛以付后阁舍人吴庆以闻帝叹曰大师不复留矣烛者将以后事嘱我乎帝昔与公登钟山之定林指前冈独龙阜曰此爲隂宅则永其后帝曰谁当得之公曰光行者至是念公以此言以金二十万易其地以葬焉皇女永康公主薨尽施其妆奁建浮圗五层于其上置以无价宝珠仍建开善精舍勅陆倕制铭于冢内王筠勒碑于寺门处处传其遗像焉毕工驾御寺公忽现于云间万众欢呼声振山谷勅諡广济大师公显迹之着数可五六十许及终亦不老莫测其年有徐犍道者年九十三自言是公外舅弟小公四岁计其时九十七矣李氏有国日諡曰妙觉公作四柱记五公符十二时偈璧记心镜图数千言传于世本朝太平兴国七年舒州民柯蕚者遇异僧于岁山下以杖指松根令蕚镢之得瑞石一篆文皆防圣宋国祚无疆蕚进其石于京师太宗皇帝遣中使置斋于钟山诏自今不可以名斥以显尊异赐号道林真觉大师
　　祭文
　　祭云庵和尚文
　　我生九岁则知有师寤寐悦慕想见形仪识师新丰等父母慈欣然摩顶使执军持长游大梁薙髪而归省于九峯凛然德威霜雪雨露物以茂滋师成就我妙如四时紫霄之下泐水之湄前后七年龙起云随今古一律妬毁防挤爱怜收拾终不弃遗我昔出山师则有辞子幼英发终必有爲顾吾老矣见子无期指其二子借汝敎之谴呵皆可不可相离德音在耳星霜八移师成新塔我亦陈衰昔师既化品坐对啼佥遣本明逺乞铭诗事济而还僵仆于地山川隔阻久絶音题独携希祖千里来辞一酬夙心死无憾悲师之平生累德巍巍必兴其后在我无疑敢不激励上答恩私
　　祭昭黙禅师文
　　政和八年二月初六日甘露灭致以香羞之奠祭于佛寿灵源真归无生之塔宝觉以拳授法宗纲区别背触天非苍苍如履虎穽非愚则狂公少竒逸发硎剑铓横机试之切玉无伤体露情尽凡圣两忘潙仰机辩如珠走盘父喜自匿防子所长追还此风名闻诸方临济法道始于南昌大于汝颍盛于衡湘黄龙三关建无胜幢奕世护持不离觉场天魔愁怖走仆且僵剪拂流軰高师门墙庸有匪人卖公自扬骐驎种性自异犬羊狠触怒疾夫岂知量俨临清泉精严激昻如万星月如百谷王高明广大洞彻汪洋成就法器坚趐飞翔下视毒龙命将灭防划海爲两抟而取将老则移疾古寺闲房听万象説以黙自藏猿鸟厌见天下想望我初见公骏气腾骧溟涬弟之但加敬庄人以谤掩公慰愈光置麝溺器更増其香取而有之簏于药囊坐交时埋瓮于南荒零落苦李人弃路旁公犯世忌愈益称赏万人浮议冰消其汤既幸生还陆沉故乡岂不愿见恃公康强讣至失声事出仓皇中流欲济俄防楫航夜泪殷枕起喟失牀我忧禅学终背敎纲造论导之排斥否臧公闻乃曰彼自无疮以书敎诫欹倾数行至言吐鳯自然文章马鸣龙胜论著精详文字于道疑不相妨索珠层渊采玉崇冈人各有志咸酸异常但余此意拜未敢当嗟吁惜哉巍巍堂堂遂成千古丛林荒凉然观斗柄隂晴晦彰示有出没夫岂真亡
　　祭妙高仁禅师文
　　孤鳯两雏名著诸方我初识誉未识华光政和甲午还自南荒夜宿衡岳草屋路旁仆奴传呼妙高大方连璧而来惊喜失牀高谊照人笑语抵掌潇湘平逺烟雨孤芳举以赠我不秘箧箱追绎陈迹云更几霜去年中秋宿师云房爲留十日夜语琅琅曰我出吴游淮渉湘今三十年倦鸟忘翔偶如慧晓怀思故乡想见明越云泉苍茫已遣阿涌先渡钱塘不见半年岭谷想望讣至惊定泪落沾裳思归之念夫岂其祥呜呼师乎忠义激昻高风逸韵仁肝义肠缙绅相志逺公支郎此生逆旅已熟黄粮梦中呉楚宁能取将唯方广誉躬至影堂如我致辞而炷此香清净法身败槖脓囊光透毛孔不可掩藏昔日非在今未尝忘如水中乳莫逃鵞王则我与誉何用叹伤
　　祭觉林山主文
　　惟灵简易似放闲静似懒以法爲林滴水爲限夜归村落投枕再鼾灶黔无烟童仆啼饭而兄直视爲一笑莞然三十年事事成办我愚且鄙少去故乡岂不怀归路脩且长遂成永隔死生相忘念俱事师落髪游方如宿逆旅各梦同牀闻讣一年乃奠灵几触目凄恸语讫酸鼻嗟乎人生有恩有义荐此鉢饭泪堕如洗
　　祭幻住庵明师弟文
　　子少弃家从我游嬉三十一年如梦顷时于此梦境忧患半之我窜万里白骨重肉子卧一庵亦失双目心知余年再见不复敢料来归先馆子庐即视摸索认声惊呼我亦念子形神已枯百不如人谓当寿考心期恻然正尔难保如临崖树先自枯倒不见两月果以讣闻既通世契久同师门临终之语骨湏我焚携法兄祖疾驰三日瓦灯昼昏寂然空室相视以恸荐此鉢食
　　祭鹿门灯禅师文
　　维皇宋建炎元年歳次丁未五月庚寅朔二十日特叙复僧某谨以茗果之奠敢昭告于灯公禅师之灵明安宗风续佛寿命几絶而存至师大振芙蓉东去随至磻阳如道吾智而有石霜定惠既化迁住鹿门如青林防而继新丰虽牧万僧如数三四观其规模宝觉是似重和改元髪僧宫寺褦襶之师包羞惜死谄防之极遂拜黄冠师笑视之泚其面顔苏岭之下宝坊幻出何以致之盖其愿力既孝其师又悌其兄有光丛林不负佛恩凛然风神今成万古薄奠在盘泪落无所
　　祭五祖自老文
　　古人尚友不短千载茍曰气合何必面对﨑岖逺来侥幸爲防坐未欢然师不少待如人噬脐不及何悔掩泪莫陈意折心碎十方现前去来无碍师岂真亡觌露妙在
　　祭郭太尉文
　　公起徒歩丝絇入侍遂断国论危言谠议在妬忌中刚而有礼天子敬之爱等昆弟虽无知名民隂受赐如汉子房如唐陆贽人众胜天觉中妬忌公笑径去道固如是一斥不复而又早世奸邪色矜天下陨涕我初闻讣中夜而喟公之精神与天终始冝终功名冝身冨贵乃殁瘴乡又寓旅邸人之竒祸至此极矣唯德是辅殆虚语耳天定胜人果不容僞妬忌伎穷反自相噬邪正日分晓如泾渭今余十年归骨万里我昔观光混迹都市游公卿间如梁宝志公毎延礼忘其势位我亦径造必至卧内兵卫如云不敢呵止爱憎相夺有万赞毁坐尝厚善囚我棘寺几失头颅终御魑魅敢期白髪奠于湘水世相新竒习爲巧士敎训谄防钩取禄利貌虽光泽行可愧耻闻公之风面热颡泚吾闻隂德荣享必至不身尝之当在其子格言不欺果见伟器沐浴道德冠冕仁义定世其家行矣是似则公之生亦何尝死
　　祭朱承议文
　　吾闻明珠白璧石韬水藏山川草木被其容光临川之民共此盱上如湘老厐道德光华照映两邦吾侪微踪云浮四方眷此不去是亦故乡叹公杖履人羣轩昻忠信岂弟易亲难忘忽厌梦境高蹈八荒公有贤子如麟鳯凰王室柱石吾法垣墙终大公后公岂真亡想闻此语抵掌脱冠未忘世礼聊荐积香
　　祭许先之文
　　维公于国尽忠于家尽孝岂特天资亦学之効德冨才高川增岳秀荐登清华出缙绅右用舍进退有命有义一斥而终料岂及此圣恩不赀五日而至公独不沾阳城陆贽嗟余惷鄙于物多迕幸不终穷有公知遇屋归山丘舟逃夜壑寓词一觞心折涕落
　　祭赵君文
　　惟灵忠信恭敬耀于西州不爲无闻年余七十笑傲林丘不爲无寿生有令子派佛祖流不爲无庆有一于此足以忘忧而况三者兼有之耶兹山弗嗣麋鹿所游十年之间百废俱修凡以令子德义之优故也余闻之鸟巢南枝狐死首丘彼亦何知能思厥由矧轻势急道超然特立者乃肯爲之羞乎呜呼讣来万里物故越秋等视阎浮譬如一沤公之云亡非去非留薄奠告焉世礼则由虽神防竟无不知也尚能爲之歆不
　　瑫上人祭母文
　　我生顽钝雀息鸠视不归庸人亦幸而已矧堕三宝高出尘累俨临人天福田于世坐推其因何以至是皆吾母慈念极心碎我昔东游志亦勇鋭访道名山酬此恩尔身虽四方心挂漳水岂不怀归料岂及此三月甲寅讣来千里弃杖南犇露行草止天降荼毒乃不及已呼天泣血夺我母氏今何能爲中扄乱矣昔毎归省迎门笑喜堂今閴然瓦灯尘几慈和粹温竟作川逝抚柩长号泪迸如洗杯露罏香区区世礼天地有终此恨无既
　　祭通判夫人文【代】
　　窃闻汉王覇之室有智识而柔懿然子孝而不学夫虽贤而弗仕又闻唐王珪之母阅房杜而知子及珪身登三事则其母又已即世唯夫人之高风特有异于是二者矣夫有霸之贤而为熙丰之名臣子有珪之材而名冠缙绅寿阅诸孙而视听敏防孙能酌古而心醉六经盖功名之念如云之必雨冨贵之盛如川之方増寔清规之所训祭景慕之遐想懿德必光于史牒计夫人虽死其何憾乎
　　祭文七首【代】
　　我闻如来世尊将湼槃自披其胷紫磨黄金卍字之相出言告大众曰汝等各各瞻仰令足无生后悔及已掩棺迦叶后至又出双趺以示眷怜呜呼如来世尊正传法嗣覆防此邦三十余年凡在道俗上与清众下与奴若亲若踈若小若大皆受余庇今以入塔攀恋无已精明之温岂弟之容不可复见柔软之音慈诲之语不可复闻宗乗微论差别之义不可复解言念至此意折心摧呜呼禅师葬灵骨于九原想音容于万古雪云方惨兮悲风飘飖松声萧瑟兮哀声连朝陈微诚兮以荐薄奠望慈云兮其不可招呜呼哀哉
　　我来淮山寒暑九迁倾诚于师遂尔忘年比隣追随合并周旋每一防语莫不懽然法属之故无时造膝师尝顾我笑指坐席曰终当主我此丈室谓师爲戏不敢怒嗔今日何日果继后尘血指汗顔不善斧斤而师旁观敎之谆谆今既逝矣夫复何云先德遗训何敢不遵法侣现前聊荐溪苹礼虽不腆情无鲜陈因法相逢以法爲亲非子则侄绳绳诜诜倾囷倒廪不秘珠珍暖其孤寒赏其贱贫自师退居其德日新诸方竒衲川输云屯大法将頽谓必中兴不见一夕遂以讣闻如方欲渡遂迷要津中夜起喟弃牀失声慈和粹温永失依怙香羞在筵泪落无所
　　东山真子白云的孙迅机妙辩褒然逸羣黄河流天太山吐云无有穷极莫知津垠师罢住持其道益尊酣歌自乐昼常掩门世不得见言岂得闻槛撰积香罏焚室熏今既非去昔亦岂存此意昭然即曰全真道大德高名闻诸方禅林耆艾觉苑鳯凰三十余年化行此邦我軰晩生幸登觉场闻金石诲熏知见香譬如珠玉山韬水藏而其草木亦被余光今既云逝抚心悼伤呜呼师乎巍巍堂堂遂成千古天岂真亡念昔侍坐恭闻诲言辞亲出家是大因缘本出生死期离盖缠求师之难自古则然如芥子针如鸾胶弦我等何軰萃此法筵如海之大而防百川敎诲成就长养抚怜如物发生雨露无偏又霜雪之使其气全恩有四种报効当先百未一施师我弃捐师之道德如月在天誉月之明何以加焉恭陈薄奠俨如在前情断志讫泪落九泉
　　天姿旷逹纯素任真妙年出蜀泛爱亲仁淹通宗敎广见精闻我亦何幸早获相亲义爲朋友法爲弟昆于师父子两爲比隣周旋之久三十余年怀我宗伯宗门鳯麟不幸早逝殒此伟人谓师英气可续芳尘今又已矣抚泪沾巾呜呼禅师梦幻视身而视生死如夜与晨十方现前孰亡孰存我独何爲浪自酸辛无忘世礼薄奠聊陈
　　祭老黄龙谥号文【代】
　　崇宁四年四月某日住山某敢昭昔于南禅师之塔窃闻巢由穑者夷齐饿夫初若无求于一时终必有称于百世观其措虑深逺盖亦维持化风故知德泽之在民是乃声名之不舍又况荷担大法提携四生者乎恭惟禅师家于此山名落天下起临济于将仆传少室于无穷厥集大成有光先觉乃者明天子沛流殊恩大昭懿德特旌普觉之号用励后学之徒仰惟觉灵只此荣福呜呼春葩华于万物而不自以爲功日昭明于四方而不知以爲德凡所以歌咏和气襃赞高明者皆天下之至情然则禅师于此岂曰不然耶
　　崇仁知县赦后祭神文
　　唯三代之训夏至日恭祭地祗斯古先哲王之懿德礼也而歴世堙没不嗣今天子力举而行之致礼既毕竒祥荐兴欢声和气充塞天地犹以名山大川庙貌所在有功血食于民者未克躬至则以守令使告行吏其敢不肃防哉谨用某日特具牲酹以奠于祠下神之听之只此荣福
　　祈雨文
　　仍岁馑凶民之艰食亦以众矣而菜色喘沫者犹并首以望有秋如痿者之不忘起也春夏之交风雨时若方将奋跃似有生意而比日毒暑益炽四无云隂车鸦夜鸣田龟昼坼馑凶之忧恐在朝夕传曰亨牛而不咸败所成矣又曰行百里者半九十爲不克终岂神之赐昌其始而终夺之邪吏以不职上天降罚吏躬任之民其何辜而神亦坐视其病哉谨率丞佐羣趋并走致恭于祠下雀息以俟休答神其哀怜之
　　谢雨文
　　比日以来民以不时霣雨望天焦劳盖饥馑之余情易惊扰如禽伤念痛于曲木如稚惊雷失声于破釜是用率丞佐上渎神聪香火未收云气已布连日继夕霖雨霑足呜呼虽父兄之所哀怜其必从何以迨比舞翠浪于山原兆黄云于囷廪岁登讼简民乐吏闲荷神之赐孰大于此式奠昭告岂不休哉














　　石门文字禅巻三十
