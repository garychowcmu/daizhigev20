王肃敏公集　　（明）王廷相 撰

　　●目录

　　沟断集
　　台史集
　　泉上稿
　　家居集
　　近海集
　　吴中稿
　　鄂城稿
　　浚川集

　　◇沟断集◇

　　序
　　赋一首
　　杂体诗一百一首
　　杂体文

　　●沟断集序

　　韦生有云卧看南山改旧诗余端居无营偶阅旧作意所不满者不忍弃置稍加撺削以成篇章自弘治壬戌至正德己巳共得诗赋文一百八首题日沟断集将以附诸稿之末嗟乎始余之有作也未尝不自善之今也索然乃不适意不欲弃之又从而文之不类于沟中之断复取而饬之以俎豆之乎将不谓神矣乎余不知他日视此又将何如也杇腐而神奇神奇而杇腐将在物乎将在吾心乎二者必有真辩嘉靖元年十月朔日浚川王廷相子衡甫序

　　●赋一首

　　悼时赋

　　○悼时赋 【 并序】

　　予谪亳之明年为正德己巳时政愈急抑欝愤闷卧郡斋者数月乃赋以自释其辞曰
　　何予生之弗获于时兮熙和返而凄其固玄化之有变革兮情沉抑而如危苍梧邈而皇逝兮重华逖以何追毕原芜而凤隐兮文胡为在兹繄哲谟将以援世兮众咸难予之施岂弗省同流之为自全兮非素心之所期虎九关而吓众兮鸮群啸而昼翔灵曜曶其冥塞兮两仪黯黮而不彰巉乔岳以路绝兮江河广而无梁帝远而不照予之忠诚兮知进退之不予臧诹同心以求正节兮曰圣哲之所常年鼎鼎不予贷兮恐清修之不杨希凤鸟为友于兮接文鹓为予侣结薜荔以为绅兮带芳杜兴函芷予恃此以自媚兮奚取容于羣子苟终获此皜皜兮虽没龄而靡悔彼饬婪而好进兮予犯众忌而获愆恒申申以忠告兮彼朋訾而不予然嗟时命之不可逭兮矧毒夫之乘权在圣智或靡周兮予孱劣而奚宣强心娱而偷安兮非道轨之所尚览彭咸之茂洁兮纷腼面于俯仰哀日暮而途迫兮胡不高驾而独往苟予踪之可以遁灭兮又何情恋于吾党涉洪河以扬舲兮泛沧海之三洲登崆峒以发轫兮历五岳之崇丘云霳而蔽亏兮潮淼而吞舟丛万崄之不可越兮呌帝阍而无由将东浮于三韩兮南走乎盘瓠之野趍疏勤之龙沙兮及革胥于西夏逓重驿而靡通兮虽吾笑之莫辩俗淫悍而殊中土兮更阴之为沴云阳僻陋之可居兮要情性之舒展吾生尚不自得兮何九夷之为善超三山于鳌极兮栖神洲以为家友羽人以倘徉兮接浮丘之灵槎驾玄虬以远游兮折若木之瑶华扪三辰而载歌兮凌倒景而回车固蒙庄有此寓说兮寔杳茫之无据予岂贪生之常流兮迷异道而诬世诸有求而莫获兮反予聦而大观予苟不畔于道榘兮行穷困而志完矧沉冥为真诠兮终觧脱乎忧患要时命之可俟兮胡悒悒以长叹乱田维河潏潏有泚清兮牝谷之窞矗为陵兮洚水滔天底平成兮理乱相禅靡常行兮詹尹羌?目筴蔑以征兮卓彼高土遗厥荣兮顺命适变圣通明兮殷忧冲冲文伯与兮履危俟时集尔庆兮委顺抱一维土之贞兮

　　●杂体诗一百一首

　　十月之朔八章
　　云汉六章
　　椒之实三章
　　独漉篇
　　昭君怨
　　长门怨
　　铜雀妓
　　湘妃怨
　　临高台
　　琵琶引
　　赵尔锡病愈
　　癸亥元日
　　五杂组二首
　　宫词二首
　　春日馆中咏怀二首
　　入直简许启衷
　　舟泊采石口
　　庸之郊墅宴集
　　张孟复有东园读书之约次韵谢詶
　　村居有怀同馆诸友二首
　　黄正郎内子挽歌
　　塞下曲
　　赠张孟复
　　寄张尹
　　忧居答粹夫二首
　　秋兴四首
　　量移高淳令咏怀
　　雨晴
　　亳都行
　　咏蝉
　　伤歌行二首
　　鸟栖曲四首
　　梁苑歌三首
　　东门行
　　西门行
　　凿井歌
　　梁园白雪歌
　　燕中怀古三首
　　白头吟
　　缓歌行
　　得告后有述二首
　　赠别王邃伯
　　杂咏三首
　　憎蚊篇
　　梦蔡大行
　　有客
　　正月十六日
　　和庸之韵
　　春草谣
　　郡斋新成二首
　　寿州赠判官
　　寄何粹夫
　　之县
　　悼旌
　　野中詶友人
　　郊居落成有作
　　郊望
　　谒杨亚乡墓
　　江浦岸望南京
　　西海子
　　古意
　　釆石歌
　　和赏牡丹五首
　　赠罗道士
　　秋日独酌
　　晚步
　　下蔡
　　寿春
　　粹夫修实录因寄
　　清夜谣效李长吉体
　　送许山人还潮阳
　　送别顾耀卿
　　客怀
　　送陈太仆明之
　　野田黄雀行
　　石子河夜泊
　　席上和志道韵

　　○十月之朔剌执权也

　　十月之朔有篲维芒触于斗筐匪辰之常少师亮工司马职方不宁乎位孰执国之臧
　　天降憯祸寺人孔回如火烈烈沦胥以灾贿门恢恢谗口摧昊天有明宁不我哀
　　天降憯乱彼奄卒狂为豺为虎沦胥以亡大夫隐忧庶民遑遑昊天孔昭宁莫我伤
　　彼有相猷汝则遏之彼有虏伐汝则夺之巧言便便汝则达之背图弗底汝则干之
　　亦有喜士为谋式固告尔王度逢尔震怒维彼忍心败及■〈执上目下〉御覆狂以雪靡用后惧
　　嗟尔君子勿作孔吓如彼从禽罟阱是获嗟尔民庶勿作孔厚毒罚罔极弗念尔寿
　　帝听之逖百式之反也尔日衎衎我涕之泫也维斗有枢力不可转也维宿有翼飞不可展也
　　终风振陆无波不扬??雚夫为盩无微不伤皇度峩峩汝为蠹孔多昊天不伊觏云如之何
　　十月之朔八章章八句

　　○云汉勖友也

　　昭彼云汉下民企止彼圣之轨孰与迪止
　　维河潝潝会于东极沇别为济终晦其则
　　南山之阳有梓有桐匪圣之修孰遗其风
　　维圣之修翼翼由由彼戾者子我心之忧式诲尔猷与子同仇
　　我用是戒式世之靡我用是大式世之纪匪我是覃式以告子
　　鸿渐于陆载栖于泽我有蓄慝匪子弗克子不以我德式子之惑
　　云汉六章三章章四句三章章六句

　　○椒之实戒族也

　　椒之实芃芃兮予美兹克恭兮子力躬兮嗟子之荣兮
　　栢之实离离兮予美兹令仪兮子之丕兮嗟子之绥兮
　　枣之实纂纂兮予美兹修愆兮子无倦兮嗟子之衎兮
　　椒之实三章章四句

　　○独漉篇

　　独漉独土蝡泉浊不可溉蠲胡徼尔福彼狂弗率当关秉戈虽有典刑视云则讹中原有菽惟莠芜芜彼农伊何宁莫之图虎则在门蝮则在室兄弟出走则莫我食我有莫邪光则电电谁其侠者不敢以献海澜悠悠中有风舟我骇其危彼不知休

　　○昭君怨

　　古人皆去国何如出塞门苦雪狼山冻惊风沙海昏酪浆气日变金琶调自翻塞涩弦曲中弦忽断流泪比君恩

　　○长门怨

　　凉风吹罗袖凄凄瑶殿深桐叶下金井月明寒素琴扑萤忻淂火梦妆愁断簪看星玉偕里空有抱衾心

　　○铜雀妓

　　分香眷情苦望陵遗恨滋空怜长夜宴无复此生时秘殿深松径高台泠蕙帷虽云歌舞妾揔是断肠词

　　○湘妃怨

　　远游自迷放茫茫望百粤千秋亦有穷恨不亲诀绝愁逐梧云起魂涉湘江没斑斑竹上痕常沾泪血发

　　○临高台

　　临高台天风凄以寒桂槚椅桐飒呇堕琅玕凤翘翘兮骊龙翻飘太虚泛广澜穷历止不四翰四雏孤雌痴而独立谁为援登台怛栗推心肝攀帝都泣帝隅引帝之裾帝赫怒吁勑巨灵六丁行扫除系弱挟广车驱射杀杀台下诸狼狐奉君归有虞曜精垂光天德敷

　　○琵琶引

　　仙娥不作霓裳舞独抱琵琶学凤语四弦嘈嘈催早春雾洞云轩花争吐一弹春宛宛莺语初调娇莫辩再弹春茫茫武陵花泛流泉香三弹四弹秋浩荡风雨交交万潮上湏臾云散江月沉不闻风雨闻龙吟五弹幽怨不可穷千鹤万鹤高唳空仙人百呼不一返羣飞直向东溟东碧梧金井辘轳转逆旅牵愁常不断听曲飘扬星汉低池上鸳鸯双趐敛万里明妃锦??朋马空然抱怨阴山下

　　○赵尔锡病愈

　　一病经时卧文园忆长乡春厨余药裹夜阁癈书檠因悟禅心寂番教世虑轻何年缑岭去与子共吹笙

　　○癸亥元日

　　斗柄春星勲少年玉律回光风轻转蕙晴日暖烘梅彩彩椒花颂深深竹叶杯莱衣又莫展怀抱不成开

　　○五杂组 【 二首】

　　五杂组凤凰毛往复还沧海潮不得已战鸣条
　　五杂组庆云色往复还苏武节不得已受巾帼

　　○宫词 【 二首】

　　花扑珠帘玉殿春翠娥争队唱歌新如今被宠多娇贵领得霓裳不着身
　　芙蓉双衩曳秋裙十二峯头岸云不道昭阳新失宠玉箫犹幸月中闻

　　○春日馆中咏怀 【 二首】

　　鸣鸠文苑静欝木午阴森高步登龙日清华泽豹林孤琴流水曲吾道太玄心谬迹神仙府春风瑶草深
　　华馆宫城近朝回淑景移依稀幽凤萧浩荡碧云期社燕要皆至春花亦不迟虽云宦游客何异在烱时

　　○入直简许启衷

　　寓直清春早彤霞逼曙开文楼切霄汉革盖拟蓬莱事以临轩奏章缘谏猎裁同趍青琐客独羡长乡才

　　○舟泊采石口

　　三日南风送孤舟滞水乡闺人拾苹藻稚子歌沧浪楚嶂褰帘碧江蓠拨棹香浮生靡定止闲处足徜徉

　　○庸之郊墅宴集

　　习素秉超旷养痾希沉冥耕稼果易足盘桓遂初营西郊启欢宴良友展深情垣薜纷暮委庭菊丽秋荣鸣鸟乱将夕飘霞度疏明长啸林墅寂野酌池台清陶令去千祀伊谁契幽贞世网苦未脱翻然愧兹生

　　○张孟复有东园读书之约次韵谢詶

　　抱痾栖闲迥自如野园结构及春初久嫌城府寻幽僻况有高明慰起居草绿沧洲侵杖屦花荣楼阁映图书茅斋窃比匡卢会高论承君下榻余

　　○村居有怀同馆诸友 【 二首】

　　草阁朝光动闻锺想玉除清曹集旧彦白日候金舆已上忧时疏宁无谏猎书却惭多病质幽独赋闲居
　　徐步东林外萧条岁又徂寒螀辞草野疏叶下庭隅地迥书难得人闲病易苏空然慕同侣素志已荒无

　　○黄正郎内子挽歌

　　鹤背鸾车向紫霄洞天七十梦迢迢麻姑行月攀丹桂王母开池宴碧桃俭素平生留白纻徽荣前日上龙绡金堂若取遗音在转觉铅华涴六朝

　　○塞下曲

　　朔气榆关早边声漠鴈来防秋遥度碛游击夜衔放虏帐闻风散胡笳带月哀将军占利涉莫近李陵台

　　○赠张孟复

　　东街张仲尉洼海赤龙驹泉石耽高尚风云屈壮图逢春多艺药闭户独看书何日公交车诏乡人羡硕儒

　　○寄张尹

　　春风宓子国白昼坐鸣琴俗朴陶砦易民贫感慨深涨沙胶宿麦亢日烁青林远忆流亡者应劳惠爱心

　　○忧居答粹夫 【 二首】

　　丹殿辞归抱薜萝佳人一望渺烟波东瀛曾接神仙步南国犹闻太史歌虚拟卧龙栖草泽遥怜仪凤下云和掖垣春漏催金拆正想朝来响玉珂
　　碧水沧洲旧索居忧人情思近何如青春有约攀花懒白日无营见客疏敢谓梦魂忘魏阙已将心迹附江渔不堪药饵殷懃在尘满床头二戴书

　　○秋兴 【 四首】

　　宋玉天南客秋来愁自深清霜数行鴈明月万家砧
　　窈窕青林下荷风醒昼眠苍蝇避尘尾拂响按头弦
　　片月上东方照我水西阁相对可怜影荡漾不能掇
　　霜落汀沙白天寒苑木疏朔方纔鴈去何日得家书

　　○量移高淳令咏怀

　　斥逐那能便陆沉量移还傍五湖阴玉梅翠莜围官阁丽日澄江清客心自判陶公偏嗜酒不妨宓子静鸣琴时危莫羡丹华诏岁暮聊为白石吟

　　○雨晴

　　一日三回雨云龙亦恣情虹合斜照出风逐晚凉生杖屦行园独琴书留客清门边双翠柳拂几万丝轻

　　○亳都行

　　桐宫桑林古帝国千年迹灭名空在龙山连陵如朵云无穷涡水东流海明王朝元殿魏武省稼台蟠螭剥白石古棘崩苍屋雄豪已逐暮云散精灵时向空林哀灿灿瑶华苑绀殿伯阳宫古木蔽日月万瓦摧鱼龙黄鹤秋飘翻丹井氷峥嵘犹龙恍惚度沙海惟有药草年年生城中连延三万户中有豪家多官府宾客懒作游冶盘翠幙层楼对花树桃花飞入窥洞房洞房七十紫鸳鸯花里仙人散风雨回笙合瑟春迷茫帘底芙蓉儿不知上客尊临池纤手雪藕丝全盘相劝故意勤滴露金叵罗停云玉树歌杨花飞荡烟相和黄鹂紫燕春心多玄宴先生鹤氅衣闭门三月学蓍龟有书不敢犯天子击剑徒尔心神飞帝德雄图流水去五岳勋名在何处若使豪华镇相守季伦不灭平原寿帐望青牛紫气纷河上翁兮同出秦遨游玄圃三千阙藉乎云霞谢世人

　　○咏蝉

　　一出尘埃上飘然尔若仙林高晴抱日叶密暮栖悃啄露心逾洁凌风响易传承蜩贵家客莫近五陵阡

　　○伤歌行 【 二首】

　　白龙戒鱼服所志在重渊丈夫远游虫岂屑世所怜万言不一信时命固其然荆璞岂不泽白地遭弃损噭噭鸱吓鼠呴呴雉饮泉愿附首阳侣甘心沧浪前
　　鱼行忻上水顺鬣乃安游丈夫志四海出门岂悠悠智士怲先几所托成远谋女萝好缠绵木代同见羞梗言多忌讳直道兴戈矛危邦期不入尼父垂千秋

　　○鸟栖曲 【 四首】

　　慱山香炉七宝烟云毋屏风九迭环秋生枕簟凉如洗恼杀啼鸟不得眠
　　东家女儿赛花树生来不识门前路嫁作西邻荡子妻夜夜梦魂江山去
　　垂柳风清丝宛宛碧梧霜冷子离离阿谁辘轌汲金井惊起双鸟月里飞
　　门前池水碧波澄照见牵牛织女星东方月出看不见独夜空闺懊恼生

　　○梁苑歌 【 三首】

　　君不见梁王已破六国垒苑中便起文园台黄金白玉架楼阁绮榻延宾四向开清冷池上三尺雪相如新赋倾邹枚临卭美人鬪花朵挑以琴心礼岂那汉庭卖赋得千金白首游梁计亦左今人空作古人风抱策为儒叹不逢呜鸣古来文士不检岂足病且览词彩如长虹
　　梁苑东连孟诸野旧国山高水弥下黄金触斗不作乐徒使千年笑达者君不见汉天子爱弟侈赐空大盈梁王受之不一惊合沓金根车宛转玻瓈軿突然驰道流日星千乘万骑敌卤簿贵焰豪华倾九瀛百年之后君为谁有酒莫惜千金挥不信试看梁王苑狐兔草驰鬼火吹
　　黄河东来沙顷海陈留十山几山在梁王古苑九地深岁岁龙蛇窟穴改我田在苑苑在东灌园凿井当其中应门两黄鹤抱琴双玉同行歌曳杖如游龙前身恐是河上公君不见七十二帝如旋蓬惟有尧舜流高夙人生百年电闪闪何必希时钓攀援日月独为功子云草玄恒不调虞乡着书仍固穷丨我怀欲附沙洲鸿

　　○东门行

　　古辞言士不安贫贱妻子挽留今拟君子顺命室家相乐
　　出东门行迟迟入君门欲何依我衣日垢我马悲鸣嘶 【 一觧】 彼都客皇皇各自斑鵻东西飞浮云上天蔽富贵顾我何啻浊水泥 【 二觧】 浊水泥缊袍不足耻陋巷大圣穪庶几时命取舍焉能违伯夷叔齐采薇自苦可以嬉 【 四觧】 伯夷叔齐采薇自苦可以嬉堂上张筵尊俎坻坻入门脱行缠感君相下流黄机 【 四解】

　　○西门行

　　古辞言人当及时为乐今仍拟之为祝辞
　　出西门行来归山川险以巇驱车跃马君何为 【 一觧】 尧让许由天下可辞箪食豆羹嗟嗟鄙而忧生烦思一何愚 【 二觧】 莫邪阑干魑魅避之虞奏箫韶凤凰来仪不见古皇得见古时 【 三觧】 春桃华韡韡焂忽霜霜飞盛年不作乐老大徒伤悲 【 四觧】 北里撞锺南里吹竽欢歌屡舞形神舒君今苦乐当自知 【 四觧】 人生寿命日月速但愿陛下南山齐人生寿命日月速但愿陛下南山齐 【 五觧】 四海格心三辰垂辉延年永福昌其乐不可逾 【 六觧】

　　○凿井歌

　　素业大梁郊开门即广野簸弄无沧流安得清泉泻凿井汲澄深学作灌园者畦蔬杂花卉犹堪树枌槚井上琼枝秀袅娜十年相见碧嵯峩王山鸾凤几时至乞与高梧长作窠

　　○梁园白雪歌

　　浚郊腊月三杖雪压坼梁王百尺台梁王胜迹今何在野人指点蓬池灰忆昔金舆下东苑翠葆云旛曳流霰兔园鳬沼生光辉白昼璚瑶动楼观才人云从飘缈仙当轩授简挥云烟阳春不说郢人调白雪争传司马篇我家住近梁王州今年雪大胶河流蛟龙冻缩若蜒蜓我亦氷透紫绮裘玉山银海与不践十度欲赋九复休手龟彤管搦不得呼儿且酌黄金瓯

　　○燕中怀古三首

　　轩辕台
　　易水
　　黄金台

　　•轩辕台

　　日出北平甸隐隐川涂分南临古帝台怅望遥天云不见广成子空怀赤霞文鼎湖龙化久千秋竟谁问
　　右轩辕台

　　•易水

　　王子迯秦质黄金义侠士胡然矜一剑欲效屠龙拔十年期生聚勾践雪吴耻谬图乃灭社岂独误田子
　　右易水

　　•黄金台

　　兴邦良有激好贤轻千金破齐如反掌图报一何深二城乃不下畴测平生心白壁易生毁喟然伤古今
　　右黄金台

　　○白头吟

　　堂中笙管停系音听我缓歌白头吟忆妾与君初见时娇小能画双蛾眉十步五步莲花生袅娜春风杨柳枝同筵皷瑟筐床食不谓今朝生别离络纬霄唧唧泣下流黄机七襄织就双鱼绮留与君传锦字书玉琴妾所宝奉君清夜娱弹作远别离孤鸾何时归妾有红罗襦明珠十二扣去去随妾身寒暖不负相妾有双璜佩烺烺似明月去去随妾身玉光恒不灭班姬被宠矜娇艳却出昭阳避双燕月明鸣咽紫云箫秋夙冷落白团扇玉颜花貌有哀歇敢料君恩不中变新人貌如霞艳艳眼前花旧人心如石百岁良不易君无秦王之镜光离离妾有肝胆焉能知指环团团倘终惠贱妾宛转当回车君不见鸳鸯情性同生死池上年年比翼飞

　　○缓歌行

　　神龙卧待风雷起天马不作辕驹悲丈夫琐琐徒快意栖身金马终何为青云翘首恃先达手扪日月开享衢昂藏岂顾雄豪士柔脂偏怜妩媚儿翩翩紫骝色盈盈朱门趍昨日缝掖困尘土今朝气势吹虹霓顾我本是草泽子放步谬入龙鸾闱公相门前耻干谒蓬莱阙下愁羁栖独乘款叚长安陌白壁无言知者谁凤凰垂趐沧浪水鳬鹜争晖太液池不及任公钓沧海鳌竿且挂扶桑枝万里风云有时会文章锺鼎难前期一得一失浮烟尔局局缩缩令人嗤

　　○得告后有述 【 二首】

　　抱痾辞琐闼雅志希寥廓壮年谈一经百石真濩落既之燕然功敢望平津阁丈夫怀四方安用守尺蠖玉事方励激殷忧忽凌薄得告返旧强寤言复如昨沙田衣河浒耕稼亮靡恶巾车东林道策杖芳花郭且酌柴桑杯漫拟临海作恊古信超旷适志讵萧索一丘聊自娱百龄庶可托
　　素业蓬蒿堵清春桃李园逶迤自来往逍遥慰晨昏林卧惬鸣莺洲览悦芳荪冥然避喧嚣庶以清心魂况偕沮溺徒时聆幽悠言岂无帝王畧莫作系匏论暂息金闺步终切苍生援振衣凌华首招手排天门斯文不希世江海思弥敦富贵如浮云孔圣道乃尊独善良在兹且拟贲丘樊

　　○赠别王邃伯

　　骝马嘶风剑气寒浩歌聊复岸危冠故山归到蓬春色明夜相思见月阑汉上卧龙还独啸淮南最桂旧追欢读书林下多清胜自扫桐花坐石坛

　　○杂咏 【 三首】

　　王都兢华靡金貂璚葳蕤百用填溪壑暴殄良足悲宁知所快意闾井脂己衰我里称富室机杼生虫丝衣焍示敦素白日思龙墀
　　边戍何﨣﨣所志在四夷烽火入甘泉提戈不辞挥左系月支颈右灭贤王师军策十二勋反书权贵儿田妇勤蚕桑扰女着罗襦弃置莫复道男儿生数奇
　　浮云逐风翔明月有缺蚀嗟嗟青云士前时泥涂客片言取华要修名生帝席意气倾盖壤扬扬见得色周公秉大道佐主揉下国礼乐已四达握发仍吐食

　　○憎蚊篇

　　幽阴之区何渗漉尔蚊尔蚋托其族青天赤日影响灭星月昏黄恣相逐茅茨先生苦欝蒸开轩拭簟眠秋澄摇头皷翼不知祸呼朋引类如矜能肌肤痛痒寐不得挥尘力困徒手格触之者死生仍仍饱者已去如逋客豪家广堂连洞房金屏斜月琉璃光生绡百幅围夜凉坐令尔类空彷徨麒麟凤鸟世所珍千载不生生尔频欲启九关欣上帝蕞尔细琐安足陈吁嗟兮雨中之蚁人所怜尔族尽灭谁为冤

　　○梦蔡大行

　　冥思入幽关神交岂虚诧苍茫觏我友把袂相慰谢手握紫琅玕弄珠双照夜平生深嘅叹道论复倾泻形开隔幽昧犹疑在林舍缔交即相信义气凌太华天矫南飞鹏九万风乃下时命良难违焂尔成观化嗟予劳性真逝矣求税驾蹑云拾蘅芷乘春艺桑柘龙凤不挂网窃附绮与夏

　　○有客

　　开轩云雾散冬日入檐深有客常求事无营亦累心严公思弃世墨子益沾襟沕穆三皇代民风可重寻

　　○正月十六日 【 俗传人于是日游览能散百病】

　　东城南埭北河头宝马香车画鹢舟纵使归来诸病散也应不会散侬愁

　　○和庸之韵

　　平郊望不极台上远天青叶萚鸟窥井人闲风扫亭孤云供夕眺众籁惬秋听野性便幽静非关慕独醒

　　○春草谣

　　塘上草离离照妾春罗衣待君君不来满庭萤火飞

　　○郡斋新成 【 二首】

　　官闲欲学草玄徒筑就新堂荫白榆朝日云霞飞画栋清秋星月映双铺风尘虚抱龙华剑潦倒真贪浊酒壶碧水心情轩黻迹湏知谪吏是潜夫
　　堂斋新构即吾庐卉水阴森类索居束带临官常自检开尊娱客未成疏思乡王粲能为赋去国虞卿且着书判郡幸沾微禄在萧条岁暮免歌鱼

　　○寿州赠判官

　　昔年时从联青琐今日相逢醉楚台直道几人还失路清时于子独怜才淮南鸾鹤寻常见天上风云早晚回莫向江湖叹摇落小山丛桂即蓬来

　　○寄何粹夫

　　孟诸秋风洞庭月双飞伯劳书空发玉琴幽怨君不闻明德无缘岁光灭桃花欲开江水浑我行归访武陵春相将白日弄烟雾垂鱼绾绶非闲人

　　○之县

　　领符之江县庭馆吏人稀怀禄忻南州羁形念中闱烹鲜庶易效觧牛真余机虽惭寡名惠初志良靡违

　　○悼旌

　　代产岛海珍庭出龙鹤姿垂髫谈古经端儿钦宿师默灵觧悠道初语侵雅辞学箕传家牒继体答君私地苦兰陨谷天毒星沉仪昔当膓已裂忽起心犹锤万念灰如寂一痛川与驰

　　○野中詶友人

　　迥野烟华晚细微垂杨春拂钓鱼矶梁王台沼伊谁见河上田园今我归文鹊黄鹂飞悄悄浮云斜日弄辉辉时危幸及渔樵社青琐先朝已拂衣

　　○郊居落成有作

　　河上丈人卜筑新拟从幽僻迥藏身沙边丛竹开三径云里飞轩绝四邻炎日清凉疑洞壑空林飘洒即仙真无论盆沼生成细拨剌鯈鱼亦有神

　　○郊望

　　浚郊秋晚饶云雾渺渺乾坤独上台山压鳌簪偏北断河连天汉复东来逢花白雪能千首携客清尊更百回莫向蓬池重问讯鱼龙寂寞易生哀

　　○谒杨亚乡墓

　　杨公埋玉池今日始经过碑版文章在宫墙鸟雀多中朝谁旧德乡社尚悲歌谋国余长畧吾生柰晚何

　　○江浦岸望南京

　　风冷饥鸢集天秋木叶丹我临沙浦口遥出暮云端江气鼋鼍涌山形龙虎蟠石城聊隐见五凤赤霄搏

　　○西海子

　　海子天河水分流入帝家紫垣通王气御苑泽瑶华波动潜鲛室烟迷犯斗槎飞龙恒出没日日接云霞

　　○古意

　　猗猗璚树枝托根瑶华岛下宿双鸳鸯上延兔丝草兔丝子离离缠绵何时已君看鸳鸯鸟同生复同死丈夫行四海马色如龙走不惜马上天但恨别离久大艑锦帆樯两路黄金桡宁在阊门住莫逐浙江潮凤凰日边飞栖息琅玕树空言毛翮好不能将我去我有紫罗笺作书寄心事字如蝇头大行行怱满纸头上方山巾腰带紫鸾绮并行长安陌知君是谁氏闻君游阵业却在广陵城十书九不达何以慰中情朝上十重楼暮上十重阁不如野鳬子荒池两栖泊种得同心草千尺更向上赠君持作绠来时牵百丈

　　○釆石歌

　　孤舸暮投采石港空江无风夜翻水湏臾天变江冥冥迅雷击裂石门嘴岸头人语寂复说问之蛟鳝夜争穴老鳝鬪死十丈余委荡波涛半腥血吁嗟兮威权神力世所伏胡不逊之遭其毒

　　○和赏牡丹五首

　　燕山牡丹霞烂红青春开出锦芙蓉幨车宝马休迟赏雨打风欺恼杀侬
　　杨家娣妹石榴裙步入披香朵朵云名花拆得私相比艳蘂娇娥雨不分
　　美酒休嗔斗十千国色天香殊可怜俗士但知留一醉道人还有会真篇
　　舞罢仙娥紫帔垂三三雨雨下瑶池情多休化行云去误却襄王更误谁
　　紫府仙人千日宴瑶华十丈锦岁蕤萧条岂似梅花树偏怕宁主玉遂吹

　　○赠罗道士

　　燕山罗道士十载复相逢背上霜华剑人惊赤玉龙乾坤白日速岛海碧霞重已觧黄庭术弥高尘外踪

　　○秋日独酌

　　梧桐一叶下天地九秋回水抱鱼龙蛰风摇鴈鹜哀樊生新学圃陶令且衔杯醉里忘栖泊乘闲独上台

　　○晚步

　　返照窥林薄循行侧径迷孤村无客至三月已莺啼池秀含香蕚沙抽带雨荑分明在人境终日得幽栖

　　○下蔡

　　跃马蒙城道飞津下蔡洲江湖行役远天地此身浮淝水寒烟积淮山蕞桂秋昔人俱寂寞临聩迥生愁

　　○寿春

　　九转八公谷行人识楚山孤城一嶂外落日数鵰还事迫无安步时危多腼颜回看鸿鹄侣浩荡水云间

　　○粹夫修实录因寄

　　兰台袅烟拂紫辰中有凤渚飞虬津和铅洒翰文章伯攀鳞捧日雄豪人芸阁清谈轧古典金门高步凌华春　先皇美政布无外彤管大书标绝伦至道稽古媲勋华普天乐土风庞淳四时成岁育群品两跃悬景辉八垠域中材杰久不磨五色鸾鸟金麒麟其余虫豸尽细碎不足垂劝徒失真起居不闻古史废班马才调空轮困君有封事叹失职怀古者谁寡所因十之八九虽灭没此论犹足追遗尘持笔屹挂嵩岱侧公意痛快诸文绅摭言稗录斥蚊蚋安得浩气凌秋旻河壖野夫僻好古痴想虞殿铿韶钧索米小儿不觧事予夺芜陋安足陈忆昔翰苑缪英俊馆中独许王何亲西城买居君就我玉今漏室不为嗔连蜷高骨两骝马飞云紫燕羞为邻清秋怅远渺烟雾旧怀挟梦空纷纶飞凤在天龙在海达愿浩荡何由申

　　○清夜谣效李长吉体

　　蓬仙宫中簇玉盘十二珠楼闱夜寒夜光触空幽岩白眠龙惊擘金阑干王母悬旗下瑶圃北斗离离垂北户云中虎豹开九关玄鹤掠天妖虬舞老蟾喷露漂银床都梁袅烟螭吐香流霞璚斗春茫茫云笙呌回朱凤凰醉骑黄鹄渺南北海风吹天月无色

　　○送许山人还潮阳

　　片舫飞云色来时遶百蛮已游北极偏仍向五湖还采药桄榔浦诛茅薜荔山高风落桂海直拟谢公闲

　　○送别顾耀卿

　　谒帝同君入宁亲先我归文旌层汉下昼鹢彩云飞暂息燕台骏仍甘越峤薇里人荣昼锦江上望朱衣

　　○客怀

　　久淹京国迹何日鴈同归晓阙鸣朱佩秋堂念彩衣空怜高士传惭负北山薇梦落春河处桐花满钓矶

　　○送陈太仆明之

　　太仆承新命鹓鸾出九重剑光留北斗玉篆待东封卫苑三千骏唐闲十二龙攻驹防朔汉早已见销烽

　　○野田黄雀行

　　黄雀黄骊骊翱翔不厌蓬蒿低野田未熟虫蛾多群飞哺雏雏不迷凤鸟九苞华国瑞时千年一览德万年一来仪昆丘遥遥非人间凌霄耀日将安归

　　○石子河夜泊

　　旅泊深秋夜清临石子川鲸波孤月漾昼舫一灯悬天地聊今夕江山自昔年客愁如欲破儿女况尊前

　　○席上和志道韵

　　淹旅忻相见清春会不稀我聊停玉骑君已弄金徽风漏宫墙近云天象纬微照庭一烛秉惊月二鸟飞藻翰休相困兰尊或庶几沧流思瀹发乔岳拟振衣且历金华省聊通青琐闱文章空伎俩君相转抠机侍从恩犹渥岩廊志不违昔人耻温饱吾道厌轻肥周礼还堪秉皋谟真所希致君尧舜上期与古同归

　　●杂体文

　　荀或论
　　张奂论
　　山阴县教谕张公墓志铭
　　显考处士府君圹志
　　答王庸之书
　　拟经畧边关事宜状

　　○荀或论

　　史称荀文若有杀身成人之美王子曰此过论也文若怀二心以事主徼幸于奸凶之侧而不知避盖随世以就功名而昧于圣人仁智之軓者也董承被害伏后与父完书曰司空杀董承帝方为报怨完以书示或或恶之隐而不言欲阴赞完也事久不济恐操疑已乃躬至邺发之劝操以女配帝而废后以饰已隐书之迹吁亦拙矣是后之弒完之死虽操也其机皆或也夫杀身成仁仁人义士之大节心废黜母后是可忍为者乎则或平生为汉之谋乌乎在高帝于丁公乃其君之敌也造次危迫可以为君灭敌矣固也乃生之非怀二心者与帝之终诛之也岂不以失委身之道不可以为训乎或汉臣也而阴为掺谋逆诛其心附权比党无君不可以长也明王不兴失论典刑惜也而谓之仁得乎哉操之鬼蜮挟帝令众着无汉之心久矣或独不知之邪剪除异已孔融杨修之徒无罪而戮或独不见之邪君子色斯举矣可也而欲诡两可之心以徼幸乎智计之可恃故得谋操即助谋操得废后即助废后隐秘本真阳示大义操之术过人远矣宁独不窥之李斯上蔡之鄙儒也拔足入秦佐始皇以兼并六国功成名遂身退几也而恋滞不果胡亥赵高昏闇阴谲之朝谓可以终志乎由是观之或之死于董照之议晚矣而非不幸也诗曰既明且哲以保其身文若其失之夫君臣之义间不容发严也非可以此可以彼者也进退之几不俟终日决也非可以待可以幸者也是故路马不齿恐犯其义也危邦不入惧伤其明也盖仁智之道广矣或也皆犯之故曰随世以就功名而昧于圣人仁智之轨者也

　　○张奂论

　　陈蕃窦武谋诛宦宫不克被祸史谓张奂见欺于竖子王子曰此不然也周靖张奂实党中官尔非被欺也靖乃匪人不足言于奂则可惜大将军征起天下名士之屋救汉室海内雄俊仰其风旨莫不延颈企踵思奋其力奂多读书号称贤良朝廷事势显在上非暗宝屋漏不可窥测者谓之不知可乎大将军固不知也王甫曹节窃弄威权浊乱朝政子弟在列专行贪暴天下汹汹奂可谓不知乎大将军事败郭林宗哭于野而叹曰人之云亡邦国殄瘁夫以田野之士尚知陈窦之忠而为之同列者顾独昧之此可以欺人乎由是观之内外清浊判也久矣王甫之徒一旦以返逆构游平仲举之祸即信然从之可乎故曰非被欺也奂有所惩创而然也初辟于梁冀冀败以故吏免官禁锢数岁诸交旧莫敢荐及后数立边功当封以不事中官不获夫始终不隳其节惟有道者能之志于富贵利达者一遭其颠沛轗轲不变其行而附时污者鲜矣奂久绌抑于外非遁世无闷之节是以一惩于外戚一惩于中官而正义遂消沮矣谓之见欺得乎哉使果被欺不知邪国之大变非卤莽可以从事为奂者当其矫诏之时即率五营军士而誓之曰大将军反奂与若等未得状勿轻动以速不义惟奂是从得其状未晚也复报武曰曹常侍传诏以大将军作乱当诛奂今陈兵朱雀门为主上除乱大将军有谋伏辜否当自白勿鬪北军以取夷灭复请于甫曰大将军反状军士与奂未知愿得见太后主上请状如此势既在我则内为所挟而不敢遽动外有所恃而得以自明大将军之事不中日而定矣或曰奂不如诏即罹害柰何嗟乎此岂君子之志哉计利害而忘节义有道者鄙之矣奂于此犹谓非可死之时乎不渝其义不比于邪激烈之气足以振士卒光明之心有以并日月奂于此犹谓非可死之地乎楚白公将作乱欲得易甲乃以兵劫之曰与我则共富贵不吾与则杀子甲曰子尝谓我义矣今子行不义而以兵威我我不忍为也子行子之威吾明吾之义乃就死佛盻以中牟叛劫田卑以鼎镬卑曰义死不避斧钺之罪义穷不受轩冕之服无义而生不仁而富不如烹乃褰衣就烹君子曰甲也卑也不以生害义不以不义害智可谓烈丈夫矣使奂之志不成而为甫等所害直节正气可以无愧于古人自表于后世矣惜乎以欝欝无聊之故而夺其刚正不挠之节卒使大将军之事无以籍手而汉道以之陵夷是谁之咎哉欺与不欺又乌足论

　　○山阴县教谕张公墓志铭

　　公讳纶字君言其先山东恩州人上世祖有曰顺者徒河南之仪封十世而生天祥于公为曾祖业儒高肖吥就辟举祖成道胜国时为元帅府幕官考振永乐甲午举人任兴平唐山二邑训导公形貌修癯气韵高古治三礼尤精先天之学平生非义一毫不取于人亦不以非义与人虽无儋石之储居之晏然闻人之求富贵利达者摇手闭目曰我道不如是也天顺六年贡于　庭授如皋教谕教士以身先之重道敦义贱鄙流俗讲学娓娓不倦生徒翕然感化咸幸忭得师尝摄邑胥吏初易之及观其政事明达操守峻洁遂大服无何以母丧去任卒丧补教山阴其地滨塞漠子弟轻于力学好挽兮聘马士寡于发科公乃严教条变文体务期于有成科有人自公振之年六十即觧仕为归田之乐所交往朋亲不苟时会娱探玄析理之外绝不及世俗事齿德官皆备为一邑大老平时出嬉入怡动顺静适与道游翔乐天之常呜呼可谓寡见其俦矣弘治癸亥十二月十一日无疾而终亨年九十有三配李氏先卒生三子弘宇宜女一俱先卒继配王氏生男子一人即原明弘治乙卯举人女子四人孙子四雉凤立可曾孙五俱幼公旁通黄老摄生之术尝语廷相曰魏伯阳参同契注论者数家咸不能探微我乃大有得又曰我能意到气从畅疏幽关以养元袪疾子慧将以授子即端坐调息良久三田谷谷有声已曰快哉此入道之门有小益语道之大则参同契中事也廷相时在少年漫不省记今无及矣为文古雅如其性行所著有省庵集藏于家世称元紫芝得书易之简易黄老之清静公盖异世而同符也既卒原明筮宅得县西留陈铺之东原启李氏柩来祔正德元年三月十六日也廷相与原明同举于乡又受公知爱宜为铭铭曰
　　啬于神精抱和益龄古节不渝君子之贞道不希时誉罔驰弗诱于物乐无期佳壤新卜昭德辞后忘我楒陵谷夷

　　○显考处士府君圹志

　　弘治十八年五月二十一日我处士府君卒于正寝正德元年十月二十五日始克葬于仪封白楼村之原将葬不肖嗣子廷相等泣血刻石掩诸隧侧以告后世呜呼痛哉府君讳增字永泰姓王氏其先世出自汾上后迁潞城县宋金汴京之役以潞城残隘不足庇障乃南依州以避乱因籍上党无谱牒考据独宗老相传以此父讳实一母刘氏生四兄弟伯春仲选叔府君季胤少从伯仲啇游仪封及长贤善宜于人伯仲谓曰叔贤若是经纪家务力有余致吾兄弟无西虑矣乃令归居潞者复十余年景泰三年伯没复来仪封遂家焉在潞娶杨氏先卒仪封娶田氏生子二长即廷相登进士改翰林院庶吉士今为兵科给事中次廷梧女二长适尹天民次适陈纬皆士人孙子三旒旌旗女二宜君宜贞生于洪熙元年迄卒之年得春秋八十有一尝记府君曰我少时从乡人渡漳水时氷胶寒必推觧可渡诸怯寒相顾我乃杨言曰与长同事幼宜劳遂先椎诸少随而椎复曰老者畏寒宜负渡遂先负诸少亦随而负归及诸椎负者皆病寒湿跬步不能举痛且甚母刘梦若有告者曰兴而宗者此子也勿虑明当有西北医人治之果得鸣环之医曰汾人束楮灌膏之针灼数十冗而愈诸少皆不能致是医俱莫起呜呼信然邪府君之兴吾宗也堥相等愚劣无似不能显荣承嗣万分深愧罔极呜呼痛哉谨以履历梗槩窃记圹中若夫硕德显善尚俟请之作者呜呼痛哉

　　○答王庸之书

　　廷相顿首庸之先生足下辱教士恳恳窥执事之情若有不豫然者乃累日惶歉如获重宝于野而不能归以椟游于九坎之谷窅窅然无所闻示启一窦而出虽然仆之里岂终能自已哉愿复披沥悃愊执事听之幸甚易曰蒙以养正圣功也谓人于童家之时群物多事尚未挠浊其本性好恶未偏识见无主宜以格言正论俾熟于听闻懿行善动俾习于应接迨夫熏陶濡染之久先入之美结肝结束四体矣提撕不倦涂人而可跻诸舜禹之域养家之要莫大于此仆不肖于是道也见之颇真岂有子弟于此反以戾之卒尔命之从游而不求其所谓正者以养之哉此则仆里之惓惓也伏惟执事天性颖敏行义高卓举动峻洁不屑与琐末者浑光彩而较步趋如凤翥云表即欲一瞻覩而不可得如仆者油油于于承颜接席坐论唐虞周孔之道为莫逸交顾岂非幸也哉尝私自喜庆以为世有仪表遇学士大夫论天下之士必曰执事语诸从游者以天下之士必曰执事则仆之欲托诸子弟于执事者固非一日之故矣执事其念之哉来谕云所处之时不宜仆亦窃料矣执事前时往来汴庠不遑起处虽诸族子弟谢遣不留门下仆于此时虑执事跋涉之劳不暇矣矧敢以兹请乎今读礼之下贵子弟亦不外出故敢相累尔亦岂欲课学业高文辞如世之人望子弟于师云乎哉但令拥箒汲洒典谒传命观长者动容出词尔是固仆里之惓惓也执事其念之哉来谕有村学究之云岂以此为嫌与且学究之称唐宋以来明经之科不离注疏觧释意义不能脱然撰敷辞旨以附契先王之道者之云也今执事之学与仆之望于执事者顾如是乎哉或者童蒙占言?毕不能不惮烦与孔子有童子之将命子夏有小子之洒扫曾点有童子之浴沂程子之见濂溪朱子之拜屏山皆未成及童已亲大儒矣况今日之童蒙未几即弁然之丈夫乎是盖曲士之见非圣贤长养成就小学大学兼举之论也仆不弃于斯亦知执事断不逆于心矣且贽见仪物缄返使仆不能以礼自处柰何束帛笺笺贤不虚拘束修以上圣人不弃何者礼也古人有一介不以取予者为无礼而伤廉也无处而货之也今也岂其然邪使交以道接以礼虽馈行馈戒古人不辞况有大于此者乎虽然君子固有不屑然者乃过高之行中庸之所不取也而谓执事为之哉万千附纳使仆获有礼之处而为贱子弟之幸可也廷相顿首再拜

　　○拟经畧边关事宜状 【 阁试】

　　臣尝读书曰苖顽弗即工帝其念哉诗曰玁狁孔炽我用是急是自古帝王之于夷狄未有不致其备预之道也迩者北虏不奉荒服犯我庭障扰我边鄙大同师出被围宣府战获小胜缘边守臣屡请益兵此诚谋谟庙堂者所宜深计远筭不可视为泛常之秋也臣愚不揆疏陋罄思竭虑谨陈条边关事宜上尘　睿听伏惟采择施行幸甚臣谨按备边御戎国之大事兴师动众食货为先食足而言兵譬之农者先有田亩而后可施耕稼之务譬居者先有室庐而后可议经营之功故欲治兵当先馈饷今日诸边储蓄虽云岁有常运之数实无额外羸羡之积若有调益客兵定必缺于用度此备预之所先计也臣尝观宋臣包拯建边鄙储蓄之策矣彼欲支借内库见钱绢帛之数籴河北粟以给边当时亦施行之臣以为亦可行于今也盖国家平时积蓄正备一旦缓急之用伏乞支借太仓银两量度各边之用权备一年之储差遣能干官员分投边方收籴此权宜之策一也臣又尝观唐臣陆贽建边方储蓄之策矣彼欲减省东京水运收脚价以实边当时亦施行之臣以为亦可行于今也盖京师官吏月俸实籍东南之漕若筭一年之运实有三倍之费论其平时事宜轻重岂可计其所费今者南畿江浙连年水旱稼穑不登米价涌贵倍于常时以往年言之运米一斛必得三斛而后济往时三斛之价今日纔得一斛而已通计今日一斛之运实费往年九斛之价也东南之民何以堪此臣以为乞勑运漕臣员暂停今年之运先将正运之数收为折色次筭脚价加耗一同收贮觧部正运之数还克官俸余俱给充边籴如此不惟无扰于运亦有益于民此权宜之策二也至若塩引招商谓之飞粮近年以来权豪势要阻坏塩法商贾不通国无利益臣为以今日势豪之家必皆富贵之极古人大夫畜马乘不察于鸡豚伐氷之家不畜牛羊谓不兴民争利也今者势豪之臣岂止畜马乘代氷而已哉而犹争利如此谓之体国好义得乎伏乞勑该部严加禁革不许权势之家上中银两有者治以重罪定以常例如此则商贾大通而国享其利矣此经常之策一也三项银两既备用之尤贵得人要于众人之中择其精明能干气节高古不畏权势者数人令其于缘边丰熟米贱州郡招商收籴如此则兴师十万日费千斤可以不虑矣夫馈饷既备而兵事不理犹舟车备而轮骖柁楫之或缺亦不能有行矣臣谨按今日中原与比虑之势大率山川险要我皆得之以之临彼我之力常有余彼之力常不足非如契丹得燕云十六州西夏据山南九州岛岛而常有南制中原之势也今之所患者不在于守要据险之难而在乎承平既久兵事不振为可虑也臣以振刷奋激之术有五择将才以立兵本公荐举以杜侥幸明赏罚以励军士罢节制以责专统务攻战以挫虏志而已盖古之用将也不拘其门地人惟其贤韩信拔于亡命卫青擢于奴仆能成诛秦灭项威震四夷之业今之名为将者类皆平日纨绮膏梁之子富贵之极无不如意拥姬妾丽宫室沉酣于酒色纷华之中惟恐一朝不讳而不得遂其乐矣斯人也谓能有智虑才畧哉谓能奋勇赴敌以身狥国哉譬之鹰鹯饱则扬去安能为我尽力耶故今之择将也必求其果智者果仁者果勇者果信者果严毅者而后用之虽在行伍简拔之以试其能虽在下位超擢之以尽其才否则虽出将门太家禄之而不用也如此则将得其人矣此将之不可以不择也若夫用贤之时尤贵出于公道今之边将由于兵部推举大臣荐论者固多而寅缘权势贿赂左右徒然而得者亦为不少似此俦辈岂能为国彼既费赂而得必索军士以偿不刻剥其月粮则减削其赏赉计索巧图无所不至既夺军士之利必失军士之心将失军士之心其何以御敌哉据一方专一镇而预斯人焉其不败事也者几希矣臣以谓今日缘边诸将但系大臣会荐者用之其涉平日侥幸而进者皆能罢黜上以绝苞苴之松下以杜幸进之路如此则将皆贤智而边防有所倚赖矣此荐举不可不公也若夫赏罚者人主之大权也赏当其实则有功者知所劝罚当其罪则有过者知所惩兵事于此尤其所急臣闻今之边士每有控弦鸣镝之劳斩获首虏之功矣至于升赏之时类皆权贵之人得之余之权贵之人欲其子弟之贵也或冒姓名于军籍或假参随于边将一遇有功之时或夺军之级或啖军士以利诈入籍冒即为己功斯人也不出京城不持弓矢贵官大爵乃安而得之人之所欲者莫甚于富贵也拚性命而为之曾不一受其直焉军士之心其何以劝臣以为自今以后各边奏报功次但系买功诈冒之人或被廵按查出或被军士告发财不追还功归原主报功纪功之人定为连坐之罪则人不卖功而军受实赏矣此赏罚不可不明也古之命将日阃以内寡人制之阃以外将军制之盖谓兵机之重贵在专统而牵制之不能成功也今之边将进止观望于兵部游击副参统于大将督以大臣又降中官以监临之十羊九牧聚言盈庭虏可制也失其事机之会及其无功也共分不战之责程颢论西事曰君子于任事之际使成败之由在已则自当死生以之今置其身使祸福死生利害由人处之是岂可哉由此观之节制之师成功实难臣以谓宜罢牵制之形严专统之责如古天子之命将如此则统帅专统帅专则人心齐人心齐则力不分力不分则战必克攻必取而谓不能制敌者未之有也此节制之师所宜罢者也御戎之道守备为上固也使丑虏无知蹂践我藩篱剽掠我子女是豺狼入室之毒也坐视而不治可乎臣常观宋将传潜比备契丹虏既入冦塞上飞撽请救潜按兵不出徧禆士卒请战亦不之许卒之虏人乘隙过邢越卫南犯王畿致使宋帝驻跸澶渊不赖天锡宋祚矢毙酋长其害可胜言哉臣以谓今日诸边虏未之犯固不可掩袭生事既已犯顺亦不可闭城坚守即当左右迎击纵横救援示之以强可也此攻战在所当务者此也以上五事既举则兵气自振或战或守自有条理矣是则馈饷足而言兵则治兵也为有本兵事理而备敌则御戎也为不疏今日所宜急者莫切于此也伏望陛下俯赐施行则天下幸甚边方幸甚

　　◇台史集◇

　　序
　　赋二首
　　杂体诗
　　杂体文

　　●台史集序

　　正德庚午正月余自高淳令起为监察御史以甲戌正月谪赣榆丞始终四年得诗文三百七十余首今年试事讫乃取而诠择之嗟乎燕冀之骏四足可以空群瑶华一枝而草卉千万失色欲附诸作者之列辞在传远贵精而不贵多也乃削去芜陋浅率匪格之篇存其可观者三之一共得一百四十五首以皆御史时所作故以台史名集其奏疏及视学恃策问若干首附在别藁收之嘉靖元年蜡月望日浚川王廷相子衡父书于山东臬司之见山亭

　　●赋二首

　　思美人赋
　　猛虎赋

　　○思美人赋

　　■〈比阝〉风曰云谁之思西方美人贤者思盛王也乃取其意赋之然非诗人不得志之辞矣
　　我思美人兮云之端玉为宫阙兮金为阑佩华垂委兮容思姣阃秋采杜若兮搴春兰焂弃我兮凌海湍望佳期兮何漫漫目渺渺兮涕汍汍把修篁兮倚瑶栏怀旧履兮日同欢皷箫锺兮匡床餐舞展袂兮娱我观遗华璚以我兮不弃予之蒯菅九疑邈兮湘流寒欲往从之兮乏羽翰书玉检兮双龙盘昌阙阻兮逛瑶蛮岁冉冉兮予柰何慕灵修兮摧心肝哲人告予兮行路艰予不能应之兮心为酸田有桑柔兮海为澜百尔我思兮倘邂逅之来还

　　○猛虎赋

　　华山有虎患郡吏督虞人捕之歼六虎予哀夫以强力贪得而毙者不独虎也遂赋之
　　嗟猛兽之扬厉据薮泽以为雄孰樵采之敢入望溪壑而忧恟彼麋豕以何辜偶邂逅而途穷力于尔以不敌遂填吻而饱胷狐欺媚以相假亦走猱而诧狨矧咆哮而叱咤儵风飒而昼蒙胡恣行而远出乃于人而肆凶惨细物之莫报智加尔夫奚容驱虞人以掩袭火山泽而远攻陷穽伺罅罻罗揭秘劲弩四发药镞森会前殪后殭朋歼品毙以车以徒或剥或刿目烱烱以电灭革斑斑而文碎非于尔以寡仁反狗马之帷盖要施报之所宜视为益而为害龙出没以造神沛霖雨而泽世虽一暏之莫即孰机窞之可逮世赫赫以并称羞神明之莫配彼贪夫之殉财乃忍情而为盩积众怨以销骨终殒生而败类兹逐臭而蹈污寔见小而遗大哀灵物之寡谋匪斯兽之独慨

　　●杂体诗

　　彼桐九章
　　有芃三章
　　酬何仲默
　　酬孟望之
　　寄顾开封华玉兼程边庭实何仲默二首
　　四十述志
　　寄王寿夫昆弟
　　酬薛君釆二首
　　杂兴十首
　　入关
　　折杨柳
　　拟古十首
　　约游华岳简程道长质夫
　　望之宅夜集分体得长句
　　鹊湖亭宴集赠张天益道长兼讯何粹夫何仲默二内翰
　　拨闷
　　张仲齐李逊卿约夜集以事不赴
　　别后再赠德涵
　　华不注歌
　　送彭中丞揔制川陕二十六韵
　　闻警
　　讯康德涵状元二首
　　雨中渡渭
　　旅兴
　　长宁镇别德涵
　　褒谷
　　朝回
　　终南吟赠王尧卿
　　渼陂子还山歌
　　曲江池醉歌赠长安诸公
　　淹中作
　　早入左掖
　　登济南城楼
　　寄薛蕙秀才二首
　　晚出左掖
　　送别李逊卿
　　送周国祯还郏城
　　送杨道长还邓川
　　送冯汝扬巡抚宁夏
　　有怀献吉
　　寄何粹夫
　　春日有怀东林别业
　　华岳
　　汝曹
　　游猎篇
　　阊阖篇
　　凉州辞
　　古别离
　　折杨柳
　　十八子诗
　　明月篇
　　白纻词七首
　　西京篇
　　四友叹
　　泊青城二首
　　出陕城述所经览
　　会馆中诸友得归字
　　长安留别蓝玉父
　　别王尧卿
　　别侯汝立员外
　　途中晦日
　　行塞二首
　　秋夜宿朱山人林亭
　　月
　　答闵正甫
　　答张孟复
　　古意寄德涵
　　曲江怀古
　　院中书事
　　长安道四首
　　夷门怀古二首
　　秦川杂兴五首
　　行边六首
　　潼关
　　北虏小王子与其部下亦孛来雠杀孛来部内咬儿盖一枝潜避河套今年冬小子过河畜牧家口抢杀一空内达子曰奄着赤者同其弟伯颜满怱耒归降予哀其非穷迫无所归控将不至于斯因吊以是诗并附守臣
　　釆苓篇

　　○彼桐修修赠友也

　　彼桐修修荫于道周子行不留仟我心忧
　　纤纤葛屦履霜踖兮送子于野我心恻兮
　　白壁有毁青蝇污之谲口讹讹我友被之
　　筑石如盘龟从筮安大猷弗宣成是永叹
　　艺菽于亩惟萧柳柳从仕日瘁俾子有咎
　　隼飞戾天亦集于枳多士噂沓谁哉知子
　　凤凰于飞匪德之衰君子逖矣弗迷于时
　　泌泌氿泉泽彼下田君子逖矣独适于民
　　谷风律律百卉靡靡我言不力俾信于天子
　　彼桐九章章四句

　　○有芃者草督鹾也

　　有芃者草维其蒿矣彼鹾之子维其劳矣时令孔棘维利之操矣
　　有芃者草维其蓬矣彼鹾之子维其穷矣我使孔厚维贾之通矣
　　大舶洋洋大车彭彭蔬食鲜饱彼鹾奚将彼鹾之将哀此四方
　　有芃三章章六句

　　○酬何仲默

　　君不见宰相府中拥箒客彤管华袍坐云阁又不见金马门前执戟儿虎牌金印提边师落落平生不相面万言不一留肝脾山鸡窃比凤鸾毛款叚笑杀骅骝蹄世人贵耳不贵眼安能龌龊求相知君家淮水南我家黄河湄执儒简策被儒衣十年同拜天子墀手中雷电不肯发神气力挽沧溟回古人流水东归海学士文章几人在顷来赠我关中词白壁明珠满光彩食封万户安足道麟阁勋名等霜草留取精华五百篇日月阑干转苍昊风波金阙津懊恼银台门羽人飘飘好颜色携手五湖烟岛春

　　○酬孟望之

　　历乱飞鸿影送我秋风悲秋风别君黄叶寺走马秦关今几时秦关雍水帝王州汉阙唐陵灞浐头古来词客不相负暇日独寻名胜游华严川上云霞开紫阁峯前锦绣堆千载磨漫辋川画今人指点昆明灰皇图霸业惟流水遗魂古祠空蒿菜昂藏四老在何虔寂寞五陵真可哀观山观水秋风客落日怀君晚坪赤云中逓我尺素书远道开缄三叹息睢阳蔡黄门大梁田给事明月春花轩相呼吾与子百壶倾倒不论钱谁识长安四酒仙酬尧酬舜舜不起把酒高歌行路难山公醉来忘捉鞭骑马马走青楼前楼头倡女远相认襄阳小儿笑向天习家池平几千载山公风流至今在头童齿豁行相及停觞住拍欲谁待登山览胜秋茫茫此时忆君空断膓东飞伯劳不辞远瑶草灵芝好寄将

　　○寄顾开封华玉兼程边庭实何仲默二首

　　兵戈满地仍灾青太守贤劳倍往年四十五城悬皎日百千万姓沭熏弦文词不数谢康乐长厚还过黄颖川　天子忧民今侧席凤凰飞下紫泥篇
　　边何王顾梁园夜 【 去岁与三子会于大梁】 醉里悲歌世莫知天地飘零吾自远风尘澒洞各相思洪波切望双鱼锦远道虚攀五色芝官阁梅花鬪残腊凄凄岁暮一题诗

　　○四十述志

　　野人彩彩看朝衣出入承明奉紫微窃禄寻常无寸补行年四十觉前非梦迷芳芷洲边路身侍苍龙阙下扉携手妻孥老耕稼鹿门久矣羡知几

　　○寄王寿夫昆弟

　　独客逢春番寂寞空今梅柳媚高天殷忧若忆虞卿笔多难愁吟梁父篇蔽日氛祲昏五岳伤心戎马满三川却怜?虍米??杜多幽事欲醉君家棣蕚筵

　　○酬薛君釆二首

　　眷汝贤良士常惭问道师两年忻梗聚一别阻仙期梦入南辰近书回东海迟淮王丛桂树攀折几相思
　　题书华山馆采芷渭串湄远道缄孤愤春风贻所思栖遑为客久行役出关迟却谢沧浪侣濯绥负汝期

　　○杂兴十首

　　朝发长安城暮宿骊山趾寒日隐层嶂浮岚下晴水华清古官苑迷莽不可视
　　征旅川涂长流杓岁令驶繄紧花卉荣忽忽霜霰靡如何同心人??月然隔千水
　　神龙振海湍灵凤扬丹穴豪贤重义气高步驼羁绁排难不论功千金讵能结
　　佳人渺何许翼翼凤麟洲苏门足清啸汉皋穪奇游三岁锦字书不托双飞虬
　　昔登昆丘圃曾排紫皇闼明明捧日轮宛宛游仙阙一别隔天壤沉忧变玄发
　　曾参习孔德杀人走慈亲明月徒相照灵龟复何神嗟哉不疑子讵是怀金人
　　寒城迷夕眺奔云带梁越昔人湖海踪已随年代没萋萋泾渭春王孙草仍发
　　献玉不受知古人抱璞泣举世多卤莽嗟尔神识持毁体果足辱明心复奚益
　　君弄朱丝桐我拾瑶华兰含芳固莫匹知音良独难凤巢与苕鷃各各信所安
　　习遁抱冲素偃仰惬林谷云散心与闲草长意自足眷尔采芝子音尘媚幽独

　　○入关

　　百二山川遥揽辔拟开氷雪见阳和清霄白日边烽灭十雨三风农泽多西岳关防原自固中原豺虎漫相过神州戮力谁遗恨江表虚传击楫歌

　　○折杨柳

　　冉冉霸陵路纤纤杨柳春飞花金雀酒落日玉关人龙剑酬恩日琱戈灭虏辰长条堪策骏莫作老边尘

　　○拟古十首

　　阳春二三月佳人怨华年忆昔结君宠扬蛾下三千顾盻生光辉长袖宜璚筵池中紫鸳鸯双双皆可怜别君日迢逓幽芳竟谁宣昔为玉苑莺今如秋路蝉含悲欲谁欣容态羞自妍三星在户隅北斗常阑干愿君秉初惠勿为葑菲迁

　　其二

　　采桑东家姝光彩何盈盈误蒙君王惠顾盻充下庭缫丝白雪长织縠纤云轻华虫被衮冕玉袜履长生汉宫多妖丽贞素谁见明昭阳夜歌舞泪尽箜篌声团扇本凉薄马角终虚名何如西家女夫妇归柴荆

　　其三

　　门有西都客揖我歌路穷少小乐任侠骄贵凌三公秦冠既熠耀吴钩亦豪雄走马长楸间趫捷如旋风自负五陵气不数二师功荣光近日月安拟困蒿蓬时运忽复易宠贱还相蒙昔为翔云鸾今为号野蛩憔悴可怜色闻歌伤我里低头愧漂母肝胆空相从

　　其四

　　同心自相感同道始相贤所以三闾人甘心清泠渊献女鲁圣退灭国越相迁达几苟不早反为蚩者怜出处要时命治忽常循环翔凤览德辉女萝好缠绵风波一失俪莽莽同归旋嗟哉俟命训佩之可延年

　　其五

　　南山虽言高北山更巑岏男儿一堕地即将四海看朝出洛阳城日暮皆言还心事各自知畴能测其端猛虎当道伏行人不敢前右抽两白羽左顾双赤丸若不射虎死肝胆奚以宣私心慕俦匹长歌岁将阑

　　其六

　　赤龙不过溆白龙恒远游一为蝼蚁制流浪安所求权失贵反贱时去恩为雠玄龟岂不灵遭彼豫且羞登岳既长谣临海复清讴旷览一何极素志良已酬日暮浩风波君其较前筹

　　其七

　　登彼中嵩丘驾言观五都古帝流高风千载惟蓁芜揖让日云远征伐成祸枢尼父示六籍虎腾而龙趍世儒若草菅塞没圣者途江海东北流沱泛出其隅齐客诈晨门秦鸡遂鸣鸣谈天恣搜罗着书欺蒙愚世无鲁连子俛仰空嗟吁

　　其八

　　驱车上东门言过五侯宅青楼连苑起朱户夹道直轩车若流水冠盖填广陌楼中多妖艳粲粲弄云瑟一盻倾人城千金不足惜安知紫霞士不为荒淫惑兰■〈艹洍〉乃同臭鹏鷃岂并翮女萝不知几绵羃成祸厄苟非同心友缒绻复何益

　　其九

　　丁丁歌伐木交道一何昌寸心两莫逆断金良可方同行长安陌仆马皆辉光羞彼张陈徒中道成参商世路方崄巇人情浩难量昨日鹓鸾飞今为鸱鸮翔一身儵好恶变态殊可伤请君重久要岁晚莫相忘

　　其十

　　莹莹桃李花不言随风飘羲和驭赤驾玉衡指招摇生命何有极大化秉钧陶朝适广莫野暮凌蒙泛颷忧悰交战胜形神日献熬兰以熏乃焚膏以明自销所以松乔人遗世如鸿毛

　　○约游华岳简程道长质夫

　　华掌峥嵘纷紫翠莲花十文似蓬莱游龙飞荡沧溟水翔凤翻回日站台帝侧神仙方翔老江南词赋子山才百灵搜尽风雷息抱怀逢春亦好开

　　○望之宅夜集分体得长句

　　燕山酒浓琥珀滑客能歌兮天有月醉来舞月弄雄剑不言相顾心胆发前年放逐客今年柱下史嗟哉衡阳鴈回翔竹仟里忆昔　帝傍生回邪妖狐啸梁鬼载车长风愁人昼吹沙坐令白日失重华翩翩三青禽日饮瑶池露野火入汉宫犹栖上林树我欲因之见紫皇玉阙璚楼隔烟雾孟夫子王佐才谈笑安苍生飞步升云台回澜倒海一挥手补天有石君莫哀我家梁王苑日日春花开烟萝摇石门霏翠惊蓬莱虽无魏公子抱剑且衔杯富贵不足求风云如死灰沧洲鸥鹭同心侣丈夫不逢归去来

　　○鹊湖亭宴集赠张天益道长兼讯何粹夫何仲默二内翰

　　忆昔排云入天府玉堂学道瀛洲仙一策君王赐颜色方朔奏牍空三千出入黄金阁歌啸白云篇天遣凤鸟下人羡重华年愁云忽起迷九关虎豹守阍天路艰五岳崩摧不可拾羲驭冥蒙何时还黄门御史一网尽公卿屏逐如拔管二三君子谢时去龙藏灵兮诚可叹　帝怒扫清金马门百官始知朝廷尊赦书罪已谢天下歘起废滞求直言修撰不得卧王屋阁老亦荐中书君普天环海风波息图出河清瑞应繁君不见田翁乐岁还穪寿醉唱山歌更击缶况我与子雄豪伦再睹清朝见良友鹊湖宴开云碧滋酌酒劝君君莫辞飞龙挐云九天上不藉万里长风吹丈夫达命且湏醉无事苦心胡尔为

　　○拨闷

　　梨白柳青春不迟梁台浚野阻幽期久从仙阙牵黄绶空向天涯梦紫芝问讯两河仍虎豹伤心南国满旌旗可禁素发悲生事准拟清尊是我师

　　○张仲齐李逊卿约夜集以事不赴

　　东方月上啼乌罢官阁云开双桧阴已辨芳尊留客醉更挥绿绮坐宵深李膺夙负澄清志张仲谁如孝友心款叚出门愁路黑疏灯独坐一长吟

　　○别后再赠德涵

　　浮岚冒晴巘惊风振华林枉节回峻坂高舆出遥岑层丘既窈窕欝木亦萧森君子荐芳酌晤言开素襟忧时富危论探道生遐心悲帝苍梧遥吊屈湘水深嗟予秉幽尚及兹成滞滛徒拟孙公啸犹带锺生音事变靡常涂达机古所钦陶令耻折腰三叹归来吟栖栖兹倦游邈矣行抽簪

　　○华不注歌

　　岌嶪登齐城瞰华不注峯苍壁峭孤云怪石蟠虬龙惊风喷荡万里来灵气直与秋争雄岱麓羣峯秀袅娜莲蘂芙蓉万千朵白日云霞相蔽亏梁父岨崃朋一火峍峍华不注别出三山友仙人移家过西海坠落拳石成崔嵬平地突兀青剌天不一倚附资维持我昔东游走其下泉上盘石一停马崪磴查牙不得上胷次巉天讵能泻济水奔流东入海绿波遶山年年在紫凤不来乌鸢翔石上琅玕日沉彩鸣呼风尘澒洞兮逢时之危龙蛇遁藏兮财狼恣睢孤臣独立兮不愧兹石浩气泬■〈氵寥〉兮极于两仪

　　○送彭中丞揔制川陕二十六韵

　　皇运安三极人文焕两京忽逢萑冦起坐失海隅澄　圣主推轮急儒臣建纛荣经营南国地节制朔方兵龙虎韬难测风霆迅欲争令严旗皷振勇奋海山倾即报销妖厉回看戮巨鲸区中歌宴海天上待持衡大拜金书下殊恩玉趾迎兼资知道大戡乱信师贞尧日焏黎暏啇霖四海盈未歼川北虎犹斫汉南营丁籍空关陕蒭输困蜀荆王师虗转战冦垒尚妨耕　帝重文儒望仍分节钺行遁门占日月飞将走韩彭剑划金天气旗缠太白精全功枭■〈豸契〉貐独力扫搀抢雪岭绥和偏坤舆簸荡平房公图阁貌葛相渡泸名幸接秦城宴忻承台府英兵谈范腹广饵陋贾谋轻我岂雄筹运公真孤愤生西南失崄塞华夏亘长城古畧阴符效　今王大武成不辞小史笔百札纪西征

　　○闻警

　　河北山东飞盗檄千城百邑戒黄巾青騘番避烟尘色白日愁穿虎兕屯宣府游兵曾破虏辽阳飞将已推轮琱戈铁马遥怜汝悬望清平报　紫宸

　　○讯康德涵状元二首

　　芙蓉阙下文章会忆在　先皇侍从辰上馆森严趋白日东朝雍穆散清春千年义分形容变万里音书梦寐频海内风尘湏俊畧未应长作卧龙人
　　美人云卧万重山人拟山中宰相闲吾道凤翔千仞上高名雷动四溟间即看禹穴藏新论何啻麻衣悟大还早晚灵岩期会面直从尘世诧仙寰

　　○雨中渡渭

　　山行二月雨不绝龙窟生云更起雷华掌终南争洗削浊泾清渭忽奔回花寒早发棠梨若趐湿群飞鴈鹜哀平野无端番?崄斜风落日侧帆开

　　○旅兴

　　旅游日日滞归槎岁杪鸿飞苦忆家采采雨荒陶令菊离离秋冷邵平瓜幽时梦想乌皮几远道愁吟白鼻騧回首乾坤真浪迹风尘荏苒一长嗟

　　○长宁镇别德涵

　　白日苍山清渭滨野筵芳草别情亲云边玉映登瀛士尘里啇歌泣凤人阮籍风流能自惜李膺豪俊本无伦不堪挥手河关迥世路微茫各怆神

　　○褒谷

　　鸡　关入褒斜口万壑千峯鸟道开壁底长江盘地出云中悬栈贴天回金牛曾堕秦人术流马空怜蜀相才汉上山川真设险巴西冦盗莫东来

　　○朝回

　　云龙袅袅丹华陛鸣佩朝回日每迟兰海浴鳬矜水暖玉垣烟柳弄春滋中原未破黄巾垒北斗虚悬大将旗贾谊上书能悟主乾坤想象不同时

　　○终南吟赠王尧卿

　　太乙巉巉太白东中有佳士才且雄西京之侠赠龙剑凌轹不数渭上翁被褐忽来谒　天子于接双霓弄海水蛟螭吓人磨齿牙拂衣还入云厓里云厓千万丈莽苍临平野白日历高标飞流绝夹马龙虵萧萧谢传心溪谷盘盘远公社泠泉终日快闻韶古木千章不知夏桐花乳燕午风轻茅屋荒池夜雨晴幽人开尊石坛下客来相对穪达生春阳迟迟鸟鸣磵美稼离离人上坪蓝田辋川在何处图史常垂谏议名中原犹格鬪豺虎日侵寻七泽波寒洞庭远九疑云尽苍梧深百年凄恻终南心为君写作终南吟斸芧卜居夹深沜白发相将弹舜琴彼美人兮望不来朱弦瑶轸漫相开野人醉倒啸歌起万壑秋生明站台

　　○渼陂子还山歌

　　少微宫中星彩蚀先生归来盘白石终南山前玉光发先生采苓歌明月明月徒照青林人开花落花空恼春春风入门两佳客委坠枯稿羞常伦飘翩鸾鹤本难匹出没蛟龙自有神君不见风云不发李飞将奴史封侯取卿相敬通文章绝伳奇垂老蓬蒿若相向古来万事安足辩谁向蓬莱问清浅池鱼城火今何辞白壁苍蝇讵能染太乙山渼陂水摇荡晴春几千里长日独弹琴青天时隐几不为枯查悲逝波且倚幽兰赏佳士佳士栖碧山浮云任往还着书弥岁月消息满人间人间五岳庆云开天上六龙白日回东山终为苍生出绮皓还因嗣帝来嗟予留滞秦城东?虍乎??杜风流在眼中梅花雪落空惆怅明日关门自转蓬

　　○曲江池醉歌赠长安诸公

　　长安诸公虎凤客曲江宴我春微茫江边草没古皇迹塔前云散千佛光人豪意远词锦鲜尚书御史纷琼筵邺中文学不足数洛下风流漫自贤徤气觚棱紫鵰下秀仪合沓轻鸿翩迎春送客意超忽弦管啁啾沸远天华严御宿平如掌豁豁晴川新阳上古人不来今人来百花楼台半草莽袅袅富春芉纂纂东陵瓜吾道贵沉冥独俗矜繁华暮撷芳荪朝餐紫霞王乔赤松韶颜如花海里三山接羽翼人间万事真况沙金鱼绣服有何益食封开府虚相夸君不见汉家昆明金作池旌旗影灭石螭没又不见唐帝芙蓉花为苑殿幄香沉烟卉发清渭常流东海波南山不断诸陵月请君休歌行路难直湏痛饮金壶干醉向江头照容鬂百年几许身心闲牧羊小儿垂赤绂屠龙大士沦幽山妖虹无计洒赤血天狼未灭空长叹弹朱篌击鼍皷催花不开白日暮腰间宝剑双龙精把向尊前为公舞

　　○淹中作

　　病觉圜扉苦兼伤烈士情除凶因报国获罪敢偷生亡命羞张俭齐名附李膺蛟龙失云雨小吏莫相轻

　　○早入左掖

　　玉漏千门曙金珂百辟来高旍层陛转法皷禁垣开肃肃瞻龙表闾誾接上才委身报　明主献纳愧迟回

　　○登济南城楼

　　齐山木叶下海气已惊秋故国三年别王孙万里愁青云心日邈白壁道难酬皷角风尘际怀乡独上楼

　　○寄薛蕙秀才二首

　　春回青琐禁人隔紫霞峯野况回呦鹿幽心拟卧龙图书崇旧学江海尚高踪怅望遥天末鸿飞意万里
　　芙蕖荣旧国中夏水云多有客曾闻道采兰仍佩荷远游挟玉笛长啸入沧波绾绶西台史逍遥柰尔何

　　○晚出左掖

　　晴云闲不散晚出洞门深乳燕朱罳静垂杨玉沼阴漠宫词客赋尧日近臣心沧海何多难忧来白发侵

　　○送别李逊卿

　　家贫同窃禄世难独离羣豺虎无歼日兵戈积鬪氛冯唐思报主王粲欲从军早遂澄清志彤闱入侍君

　　○送周国祯还郏城

　　汝上游龙客春来自作还一尊相送罢落日独看山万事浮云薄孤踪流水闲东岩招隐地谢传杳难攀

　　○送杨道长还邓川

　　滇南柱史先朝彦再到王门志已灰苦忆芝田荒磵壑不贪缨冕下蓬莱于今万里成长往投老中原记此回莫惜着书江海徧炎方文物待君开

　　○送冯汝扬巡抚宁夏

　　逶迤秦塞障金微万队琱戈任指挥慱望昆仑降虏尽嫖姚瀚海勒铭归河湟益见沙田熟牧寺行怜国马肥不独夏人生气象转看麟阁有光辉

　　○有怀献吉

　　帝陌朝回常并骑梁园羁旅重相思春来好句能传我河上清尊可对谁龙卧岂妨潜德久凤灵那计览辉迟王侯华衮湏臾事学士文章莫浪悲

　　○寄何粹夫

　　蓬影遭回灞曲秋文星缥缈凤池头比年书信劳相慰此日风尘怅独游学士官闲吟渌水道人心远梦沧洲何时五岳同携手石耳龙芝遂所求

　　○春日有怀东林别业

　　野亭临水曲栽树半垂杨戴胜鸣阴雨鸬鹚下晚塘人闲知帝力花发报春阳久被浮名缚龙墀隔梦长东坪纔一壑归思及春滋狥禄迷初服耽幽忆昔时飞花飘绝浦浴鹭入荒陂丧仲知予者音疏却自疑

　　○华岳

　　太华终南首三峯紫你缠云中峥峭掌石上涌祥莲秘洞神仙宅丹梯日月悬直湏凌绝顶归去诧登天

　　○汝曹

　　闻道山南冦浮舟出汉濆洋中袭商贾水上鬪官军杨子横天堑楼船驾海云汝曹失长枝席卷在朝曛

　　○游猎篇

　　列骑晨出城日照紫罗巾翩翩鬪趫揵飜身射行云野皷何坟坟泽火入层旻右驰羽林郎右旋龙武军不知中军谁袍花紫锦麟细马驮妖姝行厨罗天珍皷吹振莽苍帐幙蔽惊尘抹骑出平原呼驾过重津飞捎鸧鹄阵夹殪熊麋群中黄报举积羽角车云屯仰兹皇图昌游乐良及辰鸣铙载路转清歌飜声新入门选胜客夜宴金堂春

　　○阊阖篇

　　天门何嵯峨双阙瑞灵浮迥临飞龙台仰承翥凤楼咸秦天府图巩洛帝王州表里见山河威光列王侯鸿勋垂百帝壮丽渺莫俦日月经其上星辰旋其周紫皇乘云霞群仙拜宸旒击钟法驾动鸣球韶音流翰林丽词章虎卫森戈予禹贡方物陈王会华夷收太和升舜年斯民兴尧讴玉检不东封龙舸不南游恢恢八埏内穆穆元化修昌运良在兹赓歌钦皇猷

　　○凉州辞

　　君戍龙州城妾住长安里燕子年年求君家独不似皑皑明月秋流影他家楼楼中有夫妇朱丝弹白头步出门前溪溪水清浪浪中有鸳鸯鸟双双断人肠昨日龙州书说向凉州戍凉州挂妾心夜夜凉州路朔方千万里日日风沙起壮士岂辞若饮马长城水东家同戍郎来上西家堂金貂明四座高勋惊故乡高勋会有时故卿会有归裁缝箧中素念君霜中衣

　　○古别离

　　肃肃双飞鸿栖我水中洲别君日已远思君天际头天际不可越车轮何时休上山石盘盘涉江水弥弥君行当自爱风波忽万里愿为清路尘随君双车轮愿为绣鞯龙随君跨下騘愿为金沙流随君水兰舟客从远方来遗我欝金香佩之怀明德再拜念路长路长尹吥归梁燕春前飞上堂抚瑶琴翻作生别离近别伤我心久别离我肝肝伤不自惜君行倘来还

　　○折杨柳

　　陇头二三月杨柳黄绿丝郎行杨树下騘马金路羁马瘦不忍鞭柳弱不堪折出谷复入谷落日独行客水流陇山下郎行陇山上陇水东南流与郎常相向擒得南单于能解单于歌马鸣边地黑同行皆念家军书十二勋画戟紫袴衣郎从左边过不知是阿谁

　　○十八子诗

　　辛未秋予出巡关中违友益而孤处暇日感念风谊各得一诗用抒怀慕因寄上

　　熊给事纪
　　王给事銮
　　李御史深
　　张主事原明
　　于给事溱
　　何修撰塘
　　王鸿胪希孟
　　王给事元恺
　　郭吉士维藩
　　蔡给事天佑
　　刘御史大谟
　　崔编修铣
　　田给事汝耔
　　张吉士衍庆
　　王郎中尚綗
　　张进士汉卿
　　孟行人洋
　　何中书景明

　　•熊给事纪

　　黄阙晚从宦翛然太古真忧时常献策许国不谋身神马昌朝瑞游龙太野春未能旋节去心切老成臣 【 右熊给事纪】

　　•王给事銮

　　帝府三千阙青蛇赤凤林故人曾倚玉清韵比兼金华首星辰近终南烟雾深未成携手去徒有洞天心 【 右王给事銮】

　　•李御史深

　　侍御台中俊英谟代里稀绣袍朝日近白简带霜飞察政千官肃匡时七曜辉同心复同寀久矣得归依 【 右李御史深】

　　•张主事原明

　　昂藏一佳士梁父每长吟季子能留剑幼安宁取金虽游飞凤阁犹有卧龙心才美何迟早休惊白发侵 【 右张主事原明】

　　•于给事溱

　　云霄分斧钺关塞愧澄清干变忧星纬时危念友生冦侵双阙近家在一毛轻大谏掳成筭中原望偃兵 【 右于给事溱】

　　•何修撰塘

　　英辩天人合儒术孔墨分弘才湏耐事达圣岂离羣虎兕堪垂泪兵戈未解纷好施援世畧休卧太行云 【 右何修撰塘】

　　•王鸿胪希孟

　　吾宗元士秀新作大鸿胪独擅朝正祝亲呈王会图公余多散诞花发更欢娱骑马长安陌谁家泥酒壶 【 右王鸿胪希孟】

　　•王给事元恺

　　秋虹悬宝剑白雪耀珠袍家在五陵下人穪三辅豪久甘淹草泽忽起逐夔皋世难宜雄畧休辞报主劳 【 右王给事元恺】

　　•郭吉士维藩

　　乾坤一缝掖道贵作王臣阔步文昌府高吟蓬岛春鹓鸾翔碧汉騕■〈马袅〉出清尘后辈看文体争夸迈汉秦 【 右郭吉士维藩】

　　•蔡给事天佑

　　紫禁丹华府黄门白玉床陛班先鹭序殿侍切龙光直谏谁长孺英筹今子房四郊方多垒朝宁倚鹰扬 【 右蔡给事天佑】

　　•刘御史大谟

　　浚野名流众君尤间代珍文章生岳色气节耸秋旻介性酬　天子危言抑重臣岩芜轩冕意只以一毫论 【 右刘御史大谟】

　　•崔编修铣

　　激烈崔亭伯风流贺季真君兼调化手俱是钓鳌人才炳文中虎儒堪席上珍济川今巨楫不必问垂纶 【 右崔编修铣】

　　•田给事汝耔

　　与子两黄鹄遥天忽背飞书回青琐闼梦绕紫鸾闱醉酒频参圣耽诗已入微华春阻携手瑶瑟不成挥 【 右田给事汝耔】

　　•张吉士衍庆

　　振鹭齐飞日清朝养相年词林惊藻锦士节迈兰荃宝剑冲星迥明珠照秉偏洛阳旧才子不让贾生先 【 右张吉士衍庆】

　　•王郎中尚綗

　　日日尚书省公余兴不疏赠行三谢什应客八分书晤语常忧国清文最起予别来重相忆微雨杏花初 【 右王郎中尚綗】

　　•张进士汉卿

　　路入秦陵远心犹魏阙悬同升多俊彦吾子独才贤鲲运终横海剑峯长倚天中原方作难努力向凌烟 【 右张进士汉卿】

　　•孟行人洋

　　龙章传　帝命鹓列简才华海上留仙趾人间识使槎超遥竹林士飘杳玉清家欲寄三春草金光未着花 【 右孟行人洋】

　　•何中书景明

　　中舍飞腾早华年　帝阁游杨雄擅词赋方朔傲公侯命世才何忝匡君志易酬无缘逐凤翼接影九龙洲 【 右何中书景明】

　　○明月篇

　　明月漾金波盈盈隔绛河桂殿飘香迥兔宫丸药多七襄机冷停织女九重帘卷颦嫦娥嫦娥织女时同伴天上人间愿相见团团流影铜龙楼袅袅含辉紫宸殿沧溟跃出水晶盘万户千门作意看石鲸秋动昆明沼玉虎宵吟金井阑汉帝金茎璚液冻宝家云阁紫箫寒君不见三千宫阙光窈窕月华冷浸长门道翠辇不来春已残金扉未启花先老此时班姬双泪垂此时陈后寸心悲蛾眉曲曲徒生艳玉貌莹莹欲待谁蛾眉玉貌成消歇别殿深宫羞对月屏闲翡翠素尘欺被掩鸳鸯芳麝灭金屋何时更来往纨扇此生长离别空令圆魄入金闺空令蟾彩照罗帏红香冷落难成寐恼杀啼鸟半夜飞长安思妇上高楼见月偏惊枕簟秋寒衣未寄清霜塞独夜深闺玉筯流闺中络纬宵唧唧朝下裁缝暮仍织征人远戍在龙城作得戎衣长叹息与君结发方反笄不谓少年成独栖回文织就空传恨团扇妆成却掩啼鸿衔尺素君可闻宝帐兰烟徒自熏今年且对长安月明年愿作巫山云又不见七贵楼台连上苑五侯甲第开金馆洞里看花春杳冥池上闻莺朝晛晥画舸风回紫烟灭兰堂月上香霞卷秦女吹箫云霞鬟越娥拂舞锦斓斑龙须席上九鸾下玳琄帘中双燕闲帘开翠幙黄金屏含娇含态鬪娉婷夜夜芙蓉人似玉朝朝兰茞酒如渑新年相赠同心结元夕争悬长命灯不道人间有失路惟知天上会双星月明光光恒在天人生岂得长相怜忧愁抑欝春生草富贵繁华东逝川休言豪熖凌百代休言娇宠无时改凤凰抛却万年枝睢鸠留下长生海风流袅那片时春飞燕不来宫草新请看废苑荒台曲月夜精灵梦着人

　　○白纻词七首

　　玉　丽人金为堂罗檽绣裾参差光阳春三月天气昌飘花点拂黄金床吴中白纻白且香制作春衣学凤翔娇歌艳舞按宫商众中一顾君爱长
　　洞房兰室锦为窝吴娃鸣筝燕姬歌嘉宾引满醉颜酡称主万寿南山多双鬟宜舞高■〈山差〉峩含情结态气妍和筵前促赠金缠蛾宝钗玉燕君不那
　　明河熠耀横斗参井梧叶堕风露深吴宫一宴千黄金駞峯馔玉华腊林海鹤双飞衔瑶琛五凤齐作咸韶音殊欢极乐奉君心弦悲管促思莫任
　　飞榭层甍切清晖石榴花丹净舞衣鸳鸯七十矜容仪甶欢隐笑待君嬉仙人凌颷骖玉螭九天超遥不可期百年生命朝露晞飞觞繁管君莫辞
　　宝镜宛转双纽螭持镜照心君不疑柔鬟堕马青黛眉一盻讵惜千金挥婕妤纨扇生别离恩溢宠渥心自知清歌妙舞千年期山高海深那报之
　　登峭阁升层台玳筵集客云崔嵬三千妙曲淑且才鸾蹵鹓举素尘回紫蕤绣蕚芬曲房舒颜转睐献悦康千金不惜买流光桂宫目沉歌吹扬
　　玉梅舒花馆帷揭中堂流霰回颷遏凤笙龙笛当前发美人楚舞香风颰河边织女缺灵筏一水盈盈限胡越莫愁与君新结发朝上璚楼暮金闼

　　○西京篇

　　秋风泼泼咸阳道渭浦千霜白秋草秋草秋风暗古城行人犹说西京好西京宫阙欝崔嵬紫阁终南相向开建章长信飞尘杳千门万户华阳回地底灵符生宝玉天中王气夹风雷翠华銮辂乘春令皓齿青娥艳落梅青娥如花复如雪含情含态可怜绝鸳鸯比翼兰塘水凤凰双栖上阳阙君王自爱长生乐粉面铅姿却情薄已闻入海访神山更道分官祀灵岳灵岳神山在何处太乙无灵岁华暮百和香霏紫玉坛青鸟飞来忽飞去瑶池王母碧霞裙桃赐人间已三庆少翁击铎复吹钥云旗风马霄纷错宫娥屏隔不敢近神人荒忽但虚幙卫家霍家大将军提师十万净边尘出塞阴山系骄子归朝原庙荐高勋勋业已成分戚里女作贵人男尚主甲第层甍照九城珂马飞轩满三市一言得意即回天卧内收符夺晋鄙金张骄侈不足云窦灌豪华讵相似貂冠齐入分栟舍朱门尽是鸣环者鬪鸡小儿紫袴褶臂鹰奴子大宛马美人妖女倾名都碧玉珊瑚鬪天下富贵繁华惊转蓬王侯锺暃一朝空羡门子晋终不至蓬壶方丈难相通前日丰碑辞纂纂平津已作汾阳撰野火烧残金明阁秋水崩沉射熊馆春花秋草剧无情海水桑田漫莫凭玉椀早出秦帝苑石麟凄断汉家陵汉家陵树满氤氲千秋万岁灞陵存君看桥下春杨柳落日飞花愁杀人

　　○四友叹 【 时四子皆谢事家居】

　　盛吉士端明
　　李外员梦阳
　　何修撰塘
　　何中书景明

　　•盛吉士端明

　　盛子广南秀六籍破万卷山林寔本怀鹓鸿翥霄汉对客称南华达生非虚羡高踪江海邈齿发岁云晏 【 盛吉士端明】

　　•李外员梦阳

　　献吉迹转晦幽求日深造礼乐百年余词苑见古调补衮烨藻火敦彝荐郊庙如何夷门下弄月自长啸 【 李外员梦阳】

　　•何修撰塘

　　修撰冲静士翛然类翻羽耻谒北司庐先几竟遐举一丘悦性灵万锺乃土苴谁当荐杨绾大道儵九叙 【 何修撰塘】

　　•何中书景明

　　信阳中书君弱冠服天骧铩羽回大壑岂足悲瑕伤养深日合雅高才瞰幽荒转见土哺人献尔白玉堂 【 何中书景明】

　　○泊青城二首

　　系舟青城浦川坻隐曛夕逸思浩连蜷迥野漫登历颷清树交爽烟晚山逾碧乘月荡孤棹秋气突凌逼
　　莽陂秀红蓼中野水云多爽绿散筠筱幽芳闻芰荷尘鞅日拘悴时物纷凌摩心闲结遥梦游仙送清歌

　　○出陕城述所经览

　　秦浦发归旗逶迤度长坂云入林峦合鸟向旌旟散浴兰注温泉缘磴求骊馆莲峯峥华首蘅坻青渭岸幽韵兹凌薄遥心日纷乱牵组随世缘采山失真玩横鹜涂尚迷迟回局未返旅逆节乃苦景美聊深眷秦?既鸣鸣梁歌亦纂纂鹍鷃尔同归醉醒复何辩

　　○会馆中诸友得归字

　　嘉会良不易友道古所稀四座请勿哗听我重申词洛阳七贵子西京五侯儿各矜权贵盛一生不低眉结交雄豪人白日心不违轩车连九市仆御生光辉提携入汉宫看影凤凰池意气如徤鹘矫矫排风霓片言双壁酬一笑千金挥顾彼采薇士局促不足奇一朝时事改百年心计非宾客忽星散茕然坐空闱明月来笑人死灰安能晞久要犹在耳报恩今是谁前日赤心人不及犬与鸡乃知市道交贫贱还可移伐木昭德音同心赞兰辞请君重明义岁晏皆所归

　　○长安留别蓝玉父

　　承旨凤凰阁出使来咸秦地远同声稀闻寡道气沦何幸风尘涂获睹仙洲宾云涛发豪才逸思凌三辰文章烨锦叚玄理明谷神谈时如破的各各中经纶匏瓜自维絷此道难与陈乃知张子房能致商山人太华三莲蘂崆峒五龙鳞白水出瑶湍清渭涌玄津虽饱山川胜未足称无伦不如子晤言豁豁开我真别斾拂云岩归马出城闉清芬阻瑶兰楚调搴江苹飘飘飞蓬影遥遥沧海垠英雄在义气霄汉同泥尘不作浮云情白头更如新锦书三千行日寄秦中春

　　○别王尧卿

　　浮阳嘘回谷飞霰犹凌晨巾舆渭水浒判袂黄山春游禽帐故匹腾虬念潜鳞大道古所企幽怀此终申既返柴荆服亦遂丘园身天门收远策尘海回迷轮市卜成都逸躬耕南阳沦顾兹鸯裾曳何异笼羽驯时运日嵚巇志绪耻逡巡梁台皎清蟾浚渚苑幽苹永钦夫君轨慰此龙蠖人

　　○别侯汝立员外

　　客路荐觞酌双旗为子留迟回归阙念浩荡出关愁飞雨悬山阁残霞隐戌楼沣桥春水阔不得并膺舟

　　○途中晦日

　　水落轩皇国天寒郭隗台客程残月尽岁事一花开鴈向衡阳去云从碣石来相看俱不定愁思独为催

　　○行塞二首

　　阅计行边远臣工岂惮烦嫖姚临瀚水愽望见河源榆塞秋先到沙场日已昏前驱争射疏飞骑猎平原
　　黄河耒九曲千古限中原汉世无全策秦皇岂易吞龙城沙作塞鵰岭石为墩守要严烽堠穷兵不足言

　　○秋夜宿朱山人林亭

　　木叶已满地凄然秋意深对君明月夜泻我素琴心河渚迷归棹关城响暮砧客愁欝不散枉自宿青林

　　○月

　　冬月还如练澄寒漾远空鱼龙不照影川陆自成风万里行秦塞三年夏蜀戎离心与流彩逐夜下关东

　　○答闵正甫

　　长安西街委巷里玉树常攀君子邻右道横琴时对酒大家明月几留宾拾遗努力金门奏引驾从容华盖春戎马中原犹转战秦山陇水剩沾巾

　　○答张孟复

　　我来秦塞观风日君入蓬莱奉　主时豺虎纵横应西泪兵戈阻绝益相思中天明月看常近隔岁飞鸿见却迟玉盏琱琴湏准备燕台柳色是归期

　　○古意寄德涵

　　楚女惊春背阁吟落花飘絮晚沉沉青禽书断蓬洲会紫凤箫寒嶰谷音月里千回言不尽笛中一曲意尤深可怜窈窕容华日不见金舆从猎心

　　○曲江怀古

　　开元天子升烎日千万离宫江上开公主王孙随帝座霓旌翠盖绕蓬莱云移渭水飞龙席春溢南山劝寿杯一代繁华穪胜事渔阳兵马未曾来

　　○院中书事

　　天中台院拱龙池翠栢苍槐弄晚飔鹤唳轩墀公谒散风传铃铎退归迟金书祗受要能副草疏初成向自疑独愧马卿才调劣空逢　圣主太平时

　　○长安道四首

　　蹀躞骝马蹄的皪胡鹰毛呼奴缠绣臂知是五陵豪
　　胡姬貌如花春酒绿如水金鞭贵公子驰入新丰市
　　朝拜羽林即暮出祁连师感恩兼重义不道路傍儿
　　春来乞休暇相逐兢芳菲灯火长楸苑笙歌一路归

　　○夷门怀古二首

　　鬪鸡缠紫罗弹筝住流水不见盛时人重过繁华市
　　华园明积雪上客艳新词何处梁王苑秋风蔓草迷

　　○秦川杂兴五首

　　古陵在蒿下啼鸟在蒿上陵中人不闻行客自怊怅
　　江水遶山下沧渚临古道落日见幽人累垂佩春草
　　客行不束书太半是侠气宝剑值千金上有飞熊字
　　四山障平野一水遶青林茅屋残阳里翛然生隐心
　　团团桑上叶娜娜桑下娘养蚕如救火不道使君忙

　　○行边六首

　　榆林上郡跨雄图况是君王拜郅都夜发金符催出塞朝开罽帐献擒胡
　　长城要遮九千里大漠横行十万师昨日龙城报烽火单于塞下送降旗
　　长风吹雪暗胡天冻合胡儿饮马泉汉帝如今新好武左贤营部莫临边
　　定边城北沙似海防胡空调筑城师三更虏骑衔枚入诘旦遥穿华马池
　　绛帻绯袍云满衣紫骝衔鞚疾如飞三年榆塞无烽火学会唐王大打围
　　贺阑山绕黄河掌帝鎻中原岂易开杀气倒缠灵武塞阴风生拆夏王台

　　○潼关

　　天设潼关金陡城中条华岳拱西京何时帝擘苍龙峡放与黄河一线行

　　○北虏小王子与其部下亦孛来雠杀孛来部内咬儿盖一枝潜避河套今年冬小子过河畜牧家口抢杀一空内达子曰奄着赤者同其弟伯颜满怱耒归降予哀其非穷迫无所归控将不至于斯因吊以是诗并附守臣

　　孤鹊南来本自迷穷猿何处不堪栖邯郸公子穪仁义犹使都人哭魏齐

　　○釆苓篇

　　上山朝采苓日暮不盈匊眷言复采采荆榛莽中谷长风簸海水鲸鲵震荡之嗟哉彼鯈鰋出游岂其时圣人坐深宫垂衣开斯文邹阳吁天哭天高那得闻苍蝇日羽?是羽?是白壁何其冤彼天降此沴叹息复何信时命亦已艰吾生岂局■〈彳足〉回薄万古怀知止良不辱贤者常自检圣人先几微知几复知止大道我所希希道世情薄偃蹇守龙蠖浩然天行徒终果沧洲诺

　　●杂体文

　　浒西记
　　送杨郁夫宰黄岩序
　　答薛蕙秀才书

　　○浒西记

　　武功康子不偶于时优游家居乃筑室于武水之西以避喧晦迹因自号曰浒西子浒西有苍林修篁时花流泉藤薛献其幽猿麋候其闲亦有未客渔父时过浒西子浒西子与之道情款叙古今事往来交作宾主不辞木客渔父也时复挟二三子上终南太白临眺广宇行吟渭沜访幽求濯沧浪悼往喟今日夕自嘉虽鹿门谷口离羣独往之胜不是过焉人谓浒西子将自乐而忘世矣浒西子方且修洁抱贞探圣神之化昭豪俊之业以自悦慕未尝隳思于君臣之际亦未尝任情废榘甘为逋客会达官高人輙取古今治乱兴衰之迹圣君贤相之业相与诹讲言及海内多难每恨夷吾尚父之徒不生于时既而拔剑悲歌傍若无人焉浚川子见而识之谓浒西子未尝忘世矣夫浒西子未尝忘世世岂忘浒西子哉孔子当春秋之国席不暇暖车不停辙以行道救时为念是故居鲁而齐人惧入楚而陈蔡围卫之夫人称其圣郑之妇人识其异以是观之天下孰不知孔子哉知之故不忘之至于君臣会遇系于命而已矣固非天下之情也晨门荷蒉视天下若将凂已当时之人已举其姓名而忘之安得而知之又安得而思之不忘之耶康子志在天下人谓天下不知康子吾未之信然乃歌曰梧冈嗈嗈兮凤其游矣时命垂蹩兮又何求矣彼芝薇之可食兮同其流矣帝昭明矣将贲其幽矣吁嗟硕人兮重厥修矣浒西子取而自歌之已而喟然叹曰予放情于鱼鸟久矣有是哉非吾所知也请为浒西记

　　○送杨郁夫宰黄岩序

　　黄岩在台郡号称难治前时长吏恒苦于敷政不效得除者皆不喜黄岩舞阳杨郁夫学进士业累不举乃就常选得黄岩其友给事中王君拱之谓浚川子与郁夫同乡举义当赠言乃不辞而告之序曰善吏者不择其民善政者不择其俗民情喜怒忧怨爱憎应于上如地生草木均其气则草木之生也靡不各得其性以发荣长育君子能平已之情则民之应于我者必无不平矣逆诈忆不信惴惴焉恐民之欺已此求其中而不平惑于物而昧于决择者之为也施之门墙之内不足以感动群小况平斯民乎哉故曰不必择其民俗归于自治而已夫斯道之行始难为民终归爱已是故以已之情而平人则为行恕之仁惧民之怨怼失实不爱其上也使民各得其分则为顺施之礼惧民之好尚凌绝不敬其上也平其中而不惑于外则为尽已之诚惧民之变谲靡常奸下罔上也由之道行仁爱我礼敬我诚不欺我不谓自爱乎哉都夫刚足以决事才足以济务智足以应变而又能参以是道求夫得民爱已之本乎其政令之画而广其淡然无欲之量则黄岩之政可以流声光匹古人无疑矣而又何求哉虽然京师去黄岩数千里凡以告郁夫者自予之所见然也天下之大且远事变之来无穷恐亦有未尽然者闻黄岩多名流隐德可爱可慕之尹吇生于其中则夫民情土俗邑政施为缓急之术彼必能明之郁夫能礼宾而道诹之必得昌言之益此又以人治人之术也郁夫其图之

　　○答薛蕙秀才书

　　书来知秋试落第此不足怅快吾子清才妙思加以深养自足惊震天下蕞尔利顿胡为动心近时大江以北才调超绝驰鹜古人者得李献吉何仲默二子即今淹蹇轗轲逶迟沦落百不如志其文日益进而名曰益高峻尝见学士大夫论及后生人物必以吾子才质足以追匹二子称之然亦求二子之美居之可也余鸟足置虑哉古之君子见其大不屑其细故得失毁誉穷通之来漠不动心浅中狭识者则不能然也望勉旃仆在毫日亦久知子则甚晚平生不能善致交游复不能引誉揭美使贤俊悦慕纳交相从自非积久默契心事之深决不得突然相为知好以故得晚知子喜子行事制心每符于仆但疾恶太甚处世之道颇异先哲尔虽然求夫此心实为刚德人之刚者如日月雷电光明震发柔者如烟云霾雾晦冥闉塞故性资明达者孰不惟刚之是好而柔弱隐伏脂韦突梯不快意者必共弃之矣然亦有类刚而非者斥摘过恶横起忿怒挟势侈威构隙长争不恤是非惟务矜大此乃浮躁浅露漫无涵养者之事若夫任情直行罔所顾忌陵傲王侯决灭礼法则此幸幸矫矫使气上人之夫所为斯二者皆足以凶身而累德非所谓刚也君子之刚执德守道不失其正而已矣故强不吐柔不茹利不趍害不避据礼守法无喜无怒镇之不惊崇之不荣和而不同顺而不流所谓富贵不能淫贫贱不能移威武不能屈大丈夫矣非礼道深邃刚柔并用者不能有此吾子勉之哉示来刚箴文理切至非圣贤之徒论不及此弱懦者箴以自服宜也以吾子刚毅不回之资特立独往之见居之似失相制相济之义戈?幺者见世之诡随嗫嚅之夫厌厌无气将为此以自愧与噫嘻因噎废食惩羹吹虀不亦过乎哉孔子夹谷之会立谈之际却遏莱人之兵当时毅然不夺之气盖已无齐之君臣矣及其遇阳虎也匪言讥剌冈存容礼尔汝之间踞谩特甚夫子则于于而进询询而应唯唯而退若不敢当虎者是何刚柔不同如此耶当刚而刚当柔而柔尔为君摄相事或不虞则足以辱国故直言劲气折齐之君臣而不敢后虎乃权恶处之不善则自取暴横之辱大而不足以明义小而于身为无异孔子圣智岂漫然为之哉是故人之刚者不必其不柔时而柔者亦不害其为刚吾于孔子知之学孔子者亦自其行事体验而力行之足矣吾子其勉之哉新诗进益甚多所有论说具在别楮不多白

　　◇泉上稿◇

　　序
　　杂体诗五十五首
　　杂体文十二首

　　●泉上稿序

　　予督学山东得所著杂体诗文六十篇暇日乃类而集之为二卷已而叹曰空言尔矣于修德敷政也奚益乃寘之束阔既而思之曰易有言之修辞立诚所以居业斯文也有感激悲愤察乎世教者矣有摄变裁化体乎道术者矣有顺义正性执乎中庸者矣见之行事虽不足求之言至则有余于道也固无多益或亦不予损也乃复收而藏之嗟乎古之君子濩落偃蹇与世相违者多矣使非文辞以述其志则后之人何所取以论其世然则阐予之志者顾独不在于斯乎历城有七十二泉因题其稿曰泉上以予游于斯地之所得故尔甲申冬复以右辖来此得八篇并以附之时
　　嘉靖丁亥夏五月朔日浚川王廷相序

　　●杂体诗五十五首

　　维岳嶟嶟七章
　　都士七章
　　拟艳歌何尝行
　　怨歌行
　　善哉行
　　放歌行
　　仙人王子乔篇
　　禽言六首
　　采薇操
　　水仙操
　　孟望之入试院奉怀一首
　　俞子南归行
　　怨天谣
　　送李侍御还京歌
　　九日安陵同蔡成之发舟
　　孟冬月巡海上诸县
　　商河闻鴈
　　瑞芝篇
　　送张子醇督税赴京
　　哀鹘篇
　　酬张给事元杰见怀就次其韵
　　江楼为钱可容作
　　山鬼篇
　　远游篇
　　赠蔡子
　　寄孟望之
　　赠方思道员外
　　赠君釆用韵
　　修金乡馆中竹
　　登州海望
　　海市
　　岱岳
　　王母
　　蓬莱阁
　　六月雨
　　悼仲默仲修二首
　　北方有鸟色黑而尾短其声瘦儿瘦儿俗呼为后娘虫常夜啼出血童谣云云余乃稳■〈禾舌〉其辞歌之以为后母戒　瘦儿歌
　　得远夫书有作
　　与君釆庸之夜集
　　辛巳赴济南涂中感咏三首
　　游客
　　石井别业有作
　　鹊湖怀古
　　尹亭与诸僚宴集
　　游龙洞
　　趵突泉

　　○维岳嶟嶟讽时也

　　维岳嶟嶟下民仰且帝资尔丕曾不以周诹回遹是崇革尔厥初
　　小人凶国士曰蟊贼君子用伤投?海荒胡不系其狂日视其殃
　　小人凶国民曰蟊慝君子类圮在位之耻匪济匪力曷不遄已
　　莫获在位民是用冀屹屹在位民是用议匪曰议矣寔维戾矣
　　尔友尔旧膴仕恐后尔娅尔姻日推毂以勤众曰豪贤褎耳以不闻
　　王事钦钦非鄙之任王纪秩秩非鄙之饬公餗之覆自贻尔戚
　　嗟尔君子勿谓孔艰自古在昔圣亦有然彼时运兮曷维其叹敬慎尔德介福不愆
　　维岳嶟嶟七章六章章六句一章八句

　　○都士七章

　　彼都之士闵外臣也凤凰于飞其苞翙翙彼都之士百福式遂寤言则巾?介拜言则带优哉游哉尔展之会
　　彼国之士靡遑靡宁如彼行道涂泥兢兢王事无极孰懈于成罔不事君我独溃于征
　　曰颜貌惨惨曰心力卒殚曰驱驰反反哀此共人俾胡以遣
　　曰行迈焦焦曰忧国忉忉曰畏回口嚣嚣哀此其人职斯云劳
　　卿监之司令色令仪翰伯丕丕日咏而嬉巧仕尔犹匪天降兹哀此其人亦孔之痍
　　五纬熠熠时伏时逆相彼玄鸟犹有其蛰君子从事式棘式力我不敢自逸彼察之直
　　瞻彼昊天帝听之高不我以信谓我士也骄凭凭从禄忧心如束大夫作诵敢告臣仆
　　都士七章五章章八句二章章五句

　　○拟艳歌何尝行

　　君在大海东我在大海西黄鴶不能接趐何能其君栖 【 一】 解皷锺喤喤饮醇击肥所思在远道长如渴与饥 【 二解】 我有一彤管书且不成字谁知古之悲我有一玉箫吹之不成音何有凤来时 【 三解】 与君结婚媾一气同匡床池中鸳鸯鸟各各自成行 【 四解】 纂纂白头吟艳艳红罗襦不意行当乖出门生别离 【 五解】 梦着千百遍不及一回见海上风潮开仙人还自来 【 六解】

　　○怨歌行

　　君子行正四国包荒藏疾乃为德持论衡岂容易一语不成水覆地率尔言请勿听曾参杀人慈母惊奇掇蜂回掇尘父师且疑况他人辅冲子姬公德四国流言成王惑险者口耳若醴能令公怒令公喜逆天道违人和坐看平地生风波辟四门悬郎鉴类聚群分所宜辨说言兴圣人畏采苓苍蝇示深戒直道孤为臣难时不我与休弹冠知止足诚贤哉东门黄大何其哀从赤松效广成保身合道垂令名

　　○善哉行

　　来日大难王事番番谁与为徒达者穪贤 【 一解】 大夫专位卿士乘轩我有安乐独奉至尊 【 二解】 三辰垂辉四夷骏奔式于九围洞开八门 【 三解】 为乐及时高台华园仙人许我来自昆仑 【 四解】 授我金丹马齿阑干入口通灵乐以延年 【 五解】 人命苦短秘道不传愿奉至尊此药一丸于千万岁与天永存 【 六解】

　　○放歌行

　　南山有栢枝叶旁午道日支离我心独苦 【 一解】 揖让天下尧舜迈古精一执中圣学之祖 【 二解】 茫茫洪水忧罹下土地平天成洪范锡禹 【 三解】 夏台囚禁大白枭辛汤武革命顺天应人 【 四解】 穆穆文王至德事商羑里系易吾道之昌 【 五解】 周官礼乐公旦之政行道济时斯文无兢 【 六解】 六经浑噩尼父所修知我罪我其惟春秋 【 七解】 子舆岩岩私淑孔泽纵横之世仁义否塞 【 八解】 洛水渊渊道未丧人萎矣孰扬其澜 【 九解】

　　○仙人王子乔篇

　　我思仙人王子乔乃在大海之中蓬壶涓奉君?明珠不肯遗我一字书君有他心柰何白日来照当知之我思仙人王子乔乃在昆仑玄圃之东偏常见日月相蔽亏我欲从之渺哉艰造父已没飞龙无媒膏车去去何时当来还我思仙人王子乔七月七日下来游人间望之咫尺不得近仙人勤勤言尔游金阙争名美人大桃花黄金千万余何异腐壤而居我言轩辕尧舜去已久我皇至道万民悦康寿而难老辅之成大平非媚道仙人勤勤言玉霄三十六紫皇骖鸾螭矫回翔玉女麻姑洒扫天极白日清静圣相当今我下来游作歌吹伊耆与尔陛下万岁期

　　○禽言六首

　　姑恶姑恶姑性如火姑也天只汝怨不可常将欢意承事姑姑若汝恶汝詈我

　　其二

　　播谷播谷力田望田熟只入官仓不入我腹

　　其三

　　泥滑滑我马不得力君马力且习君恐后时请君先驱

　　其四

　　提胡卢饮君酒上君千万寿三闾独醒友憔悴七贤当之笑破口

　　其五

　　不知归去天道寒暑功高爵重忧汝危汝

　　其六

　　行不得哥哥莫我知兮当柰何卞生乃朋??足申子行蹈河

　　○采薇操

　　嗟嗟昊天元化萌兮父之生我恩与并兮一气而判兮第与兄弟迷乱天经兮敢利之营兮彼尧舜兮胡独垂令名兮 【 让国】 义难处兮适遐方第悲兄兮同遨翔海天漭漭云为乡狎十洲兮仙缘长弃国家兮此彷徨我心孔安兮庸何伤 【 避居北海】 彼西之方文不丧天有美一人少怀老安福斯乐斯而无永叹欲往从之以嬉予年 【 归周】 吾来斯乐土是依中焂变兮为吾之悲孰诱尔主兮以臣犯阙天乎天乎此何辞虎贲勇兮牧野震长虹贯日兮日为摧天地翻覆鬼神灭吾不往正之兮有生而奚为微子箕子国之师彼商之人日跂望之废昏植明义所宜嗟哉嗟哉纣可伐兮杜不可夷 【 谏伐】 诉上帝之无从兮涕泗涟洏予蝼蚁之肖肖兮柰洪水之如驰耻周粟之不洁兮望西山而采薇歌曰大道隐兮揖让止兮予何归兮食尔薇兮如饵如糜如蔗如饴灵仙之虀后地之滋靡求靡力可以疗饥 【 采薇】 吁嗟兮吁嗟兮昔与周人兮曰商之臣兮今我曰周之臣兮予胡忍而嗟乎哉嗟乎哉商之遗人终何适千秋万岁兮游魂耒兹 【 隐居首阳】

　　○水仙操

　　秋水荡漾芙蓉洲虹为梁霞为楼呼羡门兮丹丘耒歌来游想象日月飞雨丸黄道悠悠延寿命兮无休 【 一解】 名字喧喧兢朝市不肖妬贤贤欲死吐心吐胆方指天一语不合戈矛起 【 二解】 我所友兮心莫欺太上九真天人师王母拜谒心相于口授秘道凡间稀君耒兮君耒兮 【 三解】 白鼻騧碧幢车干禄不惮长安遥破胡踏遍龙城沙虎志不扬君兮君兮柰何嗟 【 四解】 我游衍兮乐无期晞阳扶桑步清虚飞龙引驾鸾吹竽遨游四海刑神舒君耒且君耒且 【 五解】 阴山苦寒炎洲热弱之利兮强之窃风雨灾祥帝力缺悯不吊兮尔生灭 【 六解】 我居之里四时和风不鸣条兮海不波甘露零兮芝草满寡忧患兮乐生多君耒罗君耒罗 【 七解】 舜之琴禹之畴道化光光敷九州岛岛飘忽水上沤商辛枭田横逃戡正乱德为清朝秋鸿生一毛 【 八解】 水仙水仙摇桂檝兰船采十丈红莲寿帝大罗天水仙水仙握灵文宝篇度三灾九还与压也齐年水仙水仙脱人生业缘渺蓬莱远山见沧海桑田水仙水仙 【 九解】 君耒君耒莫回延君耒君耒莫回延人间富贵百年生命电光石火那淂有留残

　　○孟望之入试院奉怀一首

　　皎皎入闱月嗈嗈度云鴈感物念同旅凄矣起长叹图史在东序朋宴喧华堂三星如连珠调琴夜未央昔者与子别怅怅天一隅今耒不尽难枉作同城居搦管隔文囿浃旬兴颇孤泛舸酌霞酿迟尔鹊山湖

　　○俞子南归行

　　君不见俞子昂藏不合世买舸便作江南归风云闇淡骇入裔翻然羡尔冥鸿飞蓬来之甿海为国济时共许文章力君今掉臂不可留生令海岱无颜色忆昔献纳金门里亮节丹衷　帝深倚忧时苦论切天人谏猎新书动朝市丈夫心事耻乞荣补衮承华报　天子东方士女贫无褐怀保依依慰饥渴五载淹留方岳臣功着旬宣百不伐正怜鹏运霄汉长不意骅骝有颠蹶众口铄黄金三言成市虎曾参称大贤慈母亦投杼楚人识鸟不识凤硬说山鸡作仇侣呕出心胆事他人报我不直土与苴行路难行莫难吁古耒贤圣早回车千金散尽乐乡井绝代贤哉见二疏君家住近梁溪口丽水佳山岂相负黄鸟春耒欹向人莲蕚红时大如斗圃中旋种故侯瓜门前已长先生柳解官自是形神逸况尔烟霞真入手采芝学取东园公招隐欣逢小山友棠棣花时春酒香兄第开筵更相厚千酬万劝始快心白壁黄金讵足寿浚川野人爱萧散送客南归意何限天马那惭辕下驹文牺空羡沟中断儒冠得意安足惊裘马勋华烟雾情君不见嵇康修真阮公醉于世脱屣称达生

　　○怨天谣

　　矿贼掠良民为党所作也王子闻而哀之乃比之声以歌
　　北山有田耕之不足哺糜南山有矿窃之不可以救饥尔曰嬉嬉官府侦尔不虞 【 一】 尔党日露官府尔怒檄兵郡邑尔灭尔捕嗟好死不如恶生逆贼逆贼腼不顾 【 二解】 我本良家子尔耒虞为党断发黥面命我不得返桑梓性命悬一丝那得不唯唯父母生我时但愿我寿岂嗟嗟被甲执戈行行杀人吓死吓死 【 三解】 官军来柰何玉石其烈火我不肯鬪彼肯饶我嗟嗟上天我有仁有义不敢越君父胡为降此祸我不怨天怨阿那

　　○送李侍御还京歌

　　君不见　圣人纳言如流水天下御史生颜色封章朝上暮窜诛权贵摧眉群工式台中直气谁最多洛阳才子兼风力昨来持斧按东方殷地风雷岱宗反　冠白笔霜棱棱百三十城谁不惊贪残解印望风去赤子安堵刑罚平幽岩邃壑久不烛手揽日月垂光精仰辟天门散颷露炎歊涤尽清凉生吁嗟揽辔无前哲抱此澄清献金阙神龙作泽有余波高隼击空寡柔翮一隅岂尽经世才四海终然望夔契浚川野夫真系匏直道不逢安所遭十年天上两摈斥向来心胆空清豪前骑黄鴶后灵鳌安得从子游赤霄　送杨介卿兵备三关
　　大漠黄河环九曲漠家天险备三关邺侯经国艰难日葛亮平戎指顾间霜肃鴈门节钺重风清沙碛皷鼙闲折冲尊俎文儒事不羡嫖姚画阁颜

　　○九日安陵同蔡成之发舟

　　亢帆安陵浦泛舸清川浔渚枉倦回沿厓倾诧崎寒原变凄候浮霭散层阴落日隐丛薄孤霞?平林虽同佳人娱屡与游人吟登高谁为情枉兹岁物侵旷达获自古维絷惭在今缅怀篱下菊结念丘中琴川涂渺无绪风波浩难任行因逐物役杳然返素心

　　○孟冬月巡海上诸县

　　整驾历海甸凄景剧冲?厉厉霜野澄侧侧风岩峭故墟积昏霭层林闪余照彷佛任遐览偃仰发孤啸斥逐虽久淹局蹐岂攸好鸣铎钦圣轨敷文期贤造极时已自籍豪游亦窃效道存性乃怡迹往悟方妙讵意勤职守复兹适幽抱

　　○商河闻鴈

　　惊风荡沙瀛朔鸿递飘音乍迫响途急渐远影终沉旦举阴霞低宵浮明河临嗈嗈思南洲弈弈度杨林适志洞庭浦刷羽衡阳岑返往岂不嫌霜塞亮难任崔子厌玄菟梁生匿山阴避地古有然达变智所钦倾听入寥天因之动遐心

　　○瑞芝篇

　　泺江王子玉仙家补天曰驭鸿蒙车以五岳为栖息日月为光华千年冲气生灵草二十四茎霞袅袅人惊芝草神我述芝草篇东??宜青岱过颜色丹楹鸟府开春妍芝欝如束王子多福欝芝不杇王子乃寿芋不如竹离离竹不如芝膄膄皎然玉仙禾菀彼丹丘薇留待凤来不苦饥

　　○送张子醇督税赴京

　　歊歊鹑火月君耒自北阙飘霰岁云暮君还向阙去车轮不息马蹄倦行子凌兢曰长叹公家集事急于火官守驱人自湏那君不见扶桑曰朝出旸谷暮西海又不见昆仑水滚滚东流不相待天地之运无宁居人生安得常晏如丈夫落地四海身盘拏云雾蛟龙神小从赤县拯焚溺大可黄阁敷丝纶不然提师出塞横走马平胡勒石燕然下张子行年方五九肮脏肯落他人后天生豪贤应大成凤阁麟台此何有遑遑仲尼辙虎兕日在野七十二聘不惮烦唧唧缩缩何为者

　　○哀鹘篇

　　谁氏养鹘犹养猪弃之不顾临中衢双眸无光昼常闭羽毛摧落秃鸧如忆昔秋风飒沓荡四泽影影飞云鬪剽疾高禽狡兔一击尽毛血半酒平芜赤何尔失周防将身入罗网幸不克鼎俎犹自全爪掌天寒伴枯查日暮投空墙泥潦尺咫不得过鸡鹜蕞尔耒相伤君不见魏其侯熏天足权势一朝觧却丞相簪满堂宾客席不避又不见李将军匈奴畏如虎偶然谢事城东君黑夜反遭陵尉怒尔鹘尔鹘失精彩万里冲霄志仍在安得明年六翮如云长见尔陵秋过沧海

　　○酬张给事元杰见怀就次其韵

　　再落云霄成弃斥十年岐路厌东西海傍岛留新迹天上黄门忆故栖引驾从客三殿迥退朝鹓鹭一行齐君应念我飘蓬日锦字逢春汗漫题

　　○江楼为钱可容作

　　楼阁临江天皛皛美人卞筑迥开颜疏梅乱筱从成僻浴鹭眠鳬相对闲春近蓬莱疑咫尺夜凉银汉接潺湲裴公绿野真堪并谢传苍生未许还

　　○山鬼篇

　　山棠栖神花练练半覆坛半遮疑大巫振铃小巫伐皷牲醴不虔我神孔怒爇香稽首者谁子迎神兢兢冀望苦耒亦不为言去赤不为言日暮山空黑灵风(罗)[飐]旛

　　○远游篇

　　提挈赤帝剑行游万里途四海一何旷谁云我非夫任公钓沧水一举连六鳌苟非怀道徒眂之如鸿毛君马日食粟马色日以苍岂无锦障泥不能贷彷徨直道难行者苦贤圣终羞作奴虏江有毒龙山有虎君今独行向何许

　　○赠蔡子

　　嗟哉宇内英撰志天云齐二三拟道者越圣树高基迂闇罔自省饬恠正乃迷笺笺弄柔翰展矣往古辞润物乃不闲璀璨将奚为蔡子果莫企古德及今兹周物智者伦迪会明王师褊人敦刻峭啧啧议狥时迩承末席言默识两不疑方忻攀稽驾忽发游秦旗邈邈西河道音尘讵能期孤踪怅奔迫况当朋知离矜名尚烟浮投牒终岩栖大道俟子宣握瑾慎所持

　　○寄孟望之

　　天上除书新起废一闻欢无百千回南州休羡渔人浦东省今虚宪使台自识　朝廷厘旧政谁云江海有遗才年荒吏恶方多事旌节行春愿早来

　　○赠方思道员外

　　故交零落伤心日末路相逢未乏贤达者升堂吾岂敢斯文超代尔应先青莲道士狂遗世白石山人梦向天东海东头烟雾阔不妨同作钓鳌山

　　○赠君釆用韵

　　尘役久笼絷畏途剧榛莽宦归惬幽悰朋耒豁遐想林囿溢徽华宾从诧高爽攀游东山后摛藻文园上顾已托深?何啻存倾仰茂德彼人徒越世余熏响子道静方逸我年徂以长浚野未深期嵩阜终偕往窹歌居乃真玄修意弥广遥度游龙岑拟曳仙人杖

　　○修金乡馆中竹

　　肃坐台馆夕有莜森幽攒萋萋莽卉蚀翳翳行??维牵既乏凌云姿安栖翙凤翰涤秽洁士怀发蔀智者叹诘朝勑官奴斧铚乂以删三径忽爽嵦清胜西阶徧延蔓虵蜕除觧脱分忧患即枭檐际风复稍城隅烟比迹君子行萧洒挺孤骞企圣三损逐恊道群邪捐藉兹俄顷力竟豁虚灵关

　　○登州海望

　　少海南回千嶂隔青丘东去十洲寰未妨日驭低天桂直恐死鳌峯触帝关孤查无客更犯斗三岛有仙常驻颜久矣沧溟结遥梦兹游真共水云闲

　　○海市

　　四月潜阳达云烟拍岛生无风能袅袅匝水故盈盈恍惚灵仙驾飘飖罨画城人心多想象虚拟蜃为精

　　○岱岳

　　五狱俱神峻岧嶤大岱偏半岩回舆马绝顶俯云烟一览小天下三更见日躔蓬莱疑咫尺直恐碍飞仙

　　○王母

　　蕙质辞南国龙丹上北辰庆云鳷鹊动萱草未央新阙下迎王母人门拜玉宸　至尊劳奉养还与物皆春

　　○蓬莱阁

　　阁突烟霄上城吞渤澥浔古今同感慨天地此登临大圣乘桴兴高人蹈海心蓬莱如可涉吾欲驭风寻

　　○六月雨

　　海雨连朝下石斋泛若湍风回犹作阵雷起更飞澜敝漏霄难寐阴森夏亦寒谁能招蝶蝀一蚀暮云干

　　○悼仲默仲修二首

　　吾友何中舍同时奉紫微贞心王避洁秀句日争辉凤去桐空在琴亡调已稀遗文千百首后辈足归依

　　其二

　　吾友张平子斯文间代雄清谈白日上高节古人中心以忧时苦名从谏猎崇无由老夔契再覩有虞风

　　○北方有鸟色黑而尾短其声瘦儿瘦儿俗呼为后娘虫常夜啼出血童谣云云余乃稳■〈禾舌〉其辞歌之以为后母戒　瘦儿歌

　　西山高查牙高高种作麻儿言种白苎母言要暑衣种麻麻不成誓儿切莫归兄抱熟麻子香甜有余味第请易其子不悟母心计大兄种麻麻满小第种麻没一根弟曰我迯去谁敢见慈颜兄曰第迯去找独何能还人生在家不得乐不如且倚他人山罗家罗黄雀山鸡入网里使心害他人天报在自已儿去竟不来阿母至死悲化作相思鸟夜夜空林哀一更泪不绝二更泪成血三更泪血尽飞鸣绕枝毛羽折百禽闻之不能寐寐风凄月黑山石裂吁嗟嗟有儿有儿不相守何不当时作慈母

　　○得远夫书有作

　　近览益州信君游日已淹不知三载里白却几茎髯登岳仙凡隔攀花吏隐兼苍生望援手莫拟老符潜

　　○与君釆庸之夜集

　　入暮筵初展星辉近酒壶素心同古道高论足吾徒一落江湖迥频惊岁月徂忽来成把臂喜动不能无

　　○辛巳赴济南涂中感咏三首

　　斾拂金沙苑尊移白芷洲亲朋一相送海岱复今游藉有　皇书宠惭非道术优干戈满眼在徒抱万方愁
　　忆昔游东省曾驱逐冦师龙堆搜海入虎穴扙戈随多难身何惜成可计屡危时清今校士特地被恩私
　　烱烱提龙剑悠悠转使车岱宗探曰观蓬岛觅仙查世计舟藏壑人情海变沙素风能不厌异代有光华

　　○游客

　　海国秋风雕紫蕤天涯游客不胜悲玄州方丈几人去水碧金膏漫尔期尘世无媒生白发青山终日长华芝百年强半湏臾事藜杖巾舆恐要知

　　○石井别业有作

　　花暗棠梨浦禽鸣桑捌　浓霞淹曙色微雨作春阴田父班荆坐渔翁濯足吟偶来人境外销尽宦游心

　　○鹊湖怀古

　　漫漫鹊湖水中夏如巨壑一舸泛中潭荡漾渺难泊皷角奋以扬蛟螭静不恶簸弄红绵湍摇裔翠华薄阴霞焂明灭游禽蔼纷错发擢梵音浦把酒北城阁帐兹人代速湖山宛如昨不闻北海游空览少陵作高标耀白日浮踪等飞蔖湖水清且涟玉缨示复濯吾生谅有涯昔贤徒龙蠖俛仰勿悲啸且手中爵

　　○尹亭与诸僚宴集

　　戒艓泛澄湖窈窕觏湖涘古柳蔽回岸雕楹耀丹水尚书已邈逝亭馆丽未已我来夏候变清览纷可纪羣木鬪葱蒨列岫献苍紫筱风既洒冠花露亦泫几拳尔小蓬丘宛在水中沚泛泛大雅吟朋僚况文史伊人昔当路衡准世所恃勋伐兹烟烬世华一何驶朗鉴无留形空羡山公启 【 世传尹居冢宰选授多得人】 形神竟乘化今曩岂殊理舞雩恊圣符濠染称达士幽哉湖上矶吾欲钓清泚

　　○游龙洞

　　阳阿春已畅百卉青不浅官牒惮烦瞀素悰期野展祗林才一舍幽深剧百转双阙对面峙峭壁自天断豹蹲穴雾腥龙卧洞云懒春赏既胜地朋来况文选促工征清歌攀岑恣幽览张弛合道符兹游讵流湎远追苏门啸窃附缑山管旷士自殊调今人苦多辨

　　○趵突泉

　　济水东来洑泉开涌玉林恍疑焦釜沸翻讶石堂沉作泽随云远成波助海深春回潜跃遂欝有羡鱼心

　　●杂体文十二首

　　心迹濩清诗序
　　乐休园八景诗序
　　送林宪长入觐诗序
　　校战国策序
　　叙齿录后序
　　赠锺石江方伯先生序
　　上巡抚陈先生治盗议
　　故沈阳中护卫右所百户李公墓志铭
　　山东贡院至公堂碑
　　故赠文林郎东光县知县张公妻大孺人李氏墓志铭
　　祭都御史李孔教母太恭人文
　　祈雪祭城隍文

　　○心迹濩清诗序

　　承庵胡先生清戎山东也有养痾之请抚按藩臬诸君子喜先生得告不系于职务也咸为歌诗赠之题其卷曰心迹濩清云浚川子乃述其义而序之失心所以摄乎变者也迹所养乎内者也心乎淆也而不清则尘几由内而出是为昏瞀为徧僻为昧主本事变之来迷而不能酬者多矣迹乎淆也而不清则尘滓由外而入于是为纷扰为诱夺为昡惑为家幕之感氛浊日构汨其神灵于是为大矣故清其心所以制其外清其迹所以养厥中学道之儒所自深取而不厌者矣虽然犹自极致之道焉不可徒尔得也山林之癯瘠耕稼之栖遁幽然若离群而静居也苟有热中战外之想则不脱于寂寞之滨而已投足于扰攘之涂矣心也迹也又乌乎清之能故君子之学莫大于寡欲寡之至于无则天下之物澹然不足以动于中矣物不足以动其心则无所嗜无所嗜则用夫物者寡而事简事简则役吾神者寡而心澄心澄则神故感而遂通天下之故由是万变交葛而静以御之虽丛脞杂楺之区亦宴然定静之会矣是故烈风云雨有弗迷于涂者焉震惊百里有不丧丧鬯者屑然枯寂以乐其形人何足以称述也哉先生志定而气平内泊而外顺盖自得于寡欲静胜之学者矣夫何假于迹之云云

　　○乐休园八景诗序

　　乐休者以休为乐者也上党仇子去仕家居因以名其园也八景者园之所有也交游诸君子乐仇子之乐因以取而咏之也嗟乎知休者诚可乐矣仕者适人者也非以自适也苟休矣官守不劳其形理乱不撄其心肫肫而居于于而趋吁吁而言是君子之畅生也何自适如之夫人也以声利为真铨华宠为要轨构心疲力迷于归止休且不自知矣安知夫乐亦有知休矣而不能乐者矣恃兹故势援上陵下是之谓休骄沉酣声色犯度越礼是之谓休荡失志欝欝怨怼天人是之谓休困困则病骄则祸荡则亡斯人也生且不自保矣安能自乐乎哉故曰哲人而愚亦维斯戾仇子率礼行义敦俭素崇风节盖上友古人而不自委者故立家范施义方以正族人而族人化立义学行卿约以正党人而党人化逆仇子之心盖不愧不作殆与圣贤为徒者矣其视园之一草木一禽鱼何者非自乐之天哉昔者司马温公罢攻居洛以独乐名其园吾尝征其乐矣平生清约取于物也易足着书明道不汨于俗尚诚恕以御物而人无不感悦是天壤之间无有逆吾情者非真乐乎哉仇子之乐其殆类此可以咏而述矣没之明年从第仪宾公森不忍没其美也乃刊木而传之嘉靖改元正月人日郡人王廷相子衡父序

　　○送林宪长入觐诗序

　　夫仕之易显者非素受知于君相必有人早暮道达其贤以为之地不然其人虽贤亦无由而入思必循资而不即及矣此古今仕者之恒途也君子之仕也修吾之职而不求于人以知不知付之君相以达不达归之天命此有道者之独负也以独负不求兢之心而际素不受知无所道达其贤之君相则夫偃蹇坎坷仕久而不进也固宜南园林公之仕于山东也自副使至按察使九岁之中三入觐焉或者于公有劳悴淹欝之叹公曰不然君子所以游于进者游于道也官之逸达之速夫人孰不欲之使于道背驰焉终为道戮矣方正德之始奸宄用事敝天日于俄顷定死生于一叱仕者之涂艰矣窃附权势者吾不与之为徒贪饕货利者吾不与之为徒保持位者吾不之人大则陷于刑辟小则樱其斤逐至今谓之不肖而不得齿诸君子其视吾之以乱而去以治而返以资而廷以荐而得所得于外者不亦多手哉又何劳悴淹欝之足云云虽然仕不可以人力为者苟以意而为之是自困之道也故有困行者必有困心或固必于于人事或助长于行政或怨怼于天人奔趋计虑忧困于心而日不给矣故吾之于仕也进退迟速一听于天而不自恃是以出而治人入而退会无淂无丧皆乐境也是所淂于内者又不亦多乎哉由是观之公盖有道者之仕非委琐区区务以藉乎人者伦矣僚友以公之行也各赋诗赠之廷相乃述公之独负者以冠其首呜乎可以式后贤矣

　　○校战国策序

　　战国策者先秦纪事之书也历代儒者校注尚矣汉有刘向氏高诱氏宋有曾巩氏姚宋氏鲍彪氏元有吴师道氏后出者详渐加明备矣要其指归尧舜三王之余戮而仁义召智之敝塞也何以言之摄权变以钩利蓄徂诈以交外幸近小以为得便苟偷以为安其心隐忍其事欺谩其术鄙陋委琐畔于正轨远矣而时君闇劣慑于祸患一切倾心听之由是兵戈徧于九域生民涂其肝脑古昔圣人休静天下之泽斩然无存嗟乎世变至此极矣当是之时秦独强秦人出关六国之人皆动非兵戈之构则要质之讲非应秦之敌则与国之合由是观之虽有孟子仁义不忍之心井田常产之政夫孰暇而听之又安能施之邪故曰尧舜三王之余戮而仁义圣智之蔽塞也虽然自春秋以还二百余年之迹使无是书则湮欝闻仰稽世变之学亦在所不可废矣栢山李子按治之暇出缮本以校注问予嗟乎览坟籍者淂其义斯得其实矣故是书之校以大义疏畅为主辞义人皆可达及姓氏里城岁月之不可必知者悉畧之必释其义而后辞可达者悉注之缪误无所取证与夫不能觧者悉阙以俟之其曰注曰鲍注及三四字无注者皆鲍注也其曰补注曰正注者皆吴注也间有诸注未明备者窃以己意疏之比类援例求畅达焉李子原本策文其补字倒字衍字皆从鲍吴二家定本削去旧字便于诵习也为卷凡十西周十九章东周二十六章秦六十八章齐五十九章楚五十七章韩五十九章赵六十三章魏九十章燕三十二章宋六章卫九章中山九章校成之日大参俞国昌氏请被之椊以传

　　○叙齿录后序 【 山东壬午乡试】

　　会同年叙齿者懋敦有谊者也君子之学贵闻道与行义闻道则动合夫礼则行义则德由乎天性其相取相劝以自善者莫大于此夫世之人探六籍尊仲尼其于道义之说孰不习而知之竟不能实践诸途者志卑而习污也不求诸道义而惟情欲之狥谓之曰俗不耻害于道义而惟利之是计谓之曰鄙假道义之名而实利已之图谓之曰奸离畔道义残物而无忌谓之曰恶是皆学者之大禁取有者之所弃也使夫人有志焉必以闻道行义自律曰提撕而不懈则上达可循矣虽未遽入圣域而俗鄙奸恶之人吾知免矣传曰君子以文会友以友辅仁曰仁者道义之大本也诸士欲敦友谊之实其宜省于此

　　○赠锺石江方伯先生序

　　世之为道者养敦朴则苦于晦而无章务广远则若于疏而不周嗜高洁则若于迫而寡情举其一隅而失其会通浅矣其何道之能集惟夫不执有不任情缘顺以循物因时以制化而道轨乃无不立盖盎然适其机者矣贵溪锺石江先生盖适于道机而无不达者也吾尝观于先生之行矣畅已而动率物而议不局蹐以訾不检觌之者未始不乐之是太古旷逸之真也不舍已以遂物不毁道以求成以诸外之可诱者皆置之不肖之律是舜禹不与之心也不鄙省节不蕲侈丽物华不足以迁是渊宪之养也嗟乎几矣斯内之大凡也亦尝征于先生之政矣礼以顺乎上而不惂也正以御乎下而不骄也厉乎其惩罪而不脱也慨乎其植善而不厌也辉乎其贤而羞之几也邈乎其邪而屏之荒也是故如翼以飞之如距以驰之如火以燥之如水以润之先生之于物无不各得其所宜矣夫物各得其宜谓之仁所以得其宜者则谓之智仁且智斯大君子行道之轨也若夫任数而画挈势而趋固足以有为矣然感非其德物莫与化其如道术之正何哉迩者先生以山东按察使升广东左辖三司诸君子重先生之行也征予言为先生赠嗟乎方伯之所急者莫急于宣德以惠民也今天下之民财力困矣非仁则孰与忧之非智则孰与处之先生既仁且智海方之甿于是其有瘳乎故曰适于道机而无不达者也

　　○上巡抚陈先生治盗议

　　尝观民之为盗有侵渔迫于外饥寒切于身势不得已而为之者亦有无赖恶少不事生业习于下流淂己而为之者是人也岂其天性有异于人恶生好死而乐为之哉良以上无美政而因以失其良心下无法守而渐以成夫偷俗故尔是故古之明王每急于安抚怀来之实以养其乐生之心不懈于提撕警觉之令以摄其放旷之气故风俗淳厚而盗警不作使为治者不务乎安辑保育之勤而惟事乎攻击捕灭之术激而羣聚不逞弄兵潢池虽布武宣威以成平剿之功而良民荼毒亦惨矣岂为政之上策也哉迩者窃矿之凶俱己授首未起之党皆为寒心此正平定安辑之时不宜深求过计以激其反侧而兴其扰攘也何以言之戡定乱略之后而犹督捕之急可以致吏承风悦上以立名可以致捕者因之为奸可以致民不得其死者多可以致故党疑惧而不自安夫郡县之吏皆观望于上司之意向而为之也使一贼之克而功赏之顿加一策之淂而颜色之遽及由之因以市誉因以进秩相效而起奔赴恐后仗剑率众四搜于山泽??佳苇之间无虗日矣嗟乎盗贼横行之日为之殊可以励功　　而安平之后寔生烦扰尔故曰可以致吏承风悦上以立名夫捕盗之令虽出于官府而执兵驱捕则籍于民快此等小人惟利是计使在上者不此为急则刑罚清明良恶区别彼固不得缘之为奸一或偏重而惟贼之是淂则死生真伪由彼是任指攀无辜搜捡财产肆行而无忌矣故曰不可以使捕者因之为奸夫禁盗所以安民也盗得其真民斯乃安风闻而捕者无为盗之实妄攀而捕者无可据之赃挟雠而捕者多所诬之罪非以安之实以祸之矣况膺鹯狼虎之吏惟欲多所捕获大张声势以要奇功上司隔远一时不淂躬讯祗凭巧文不知欺蔽真正之贼一而良善之民十犴狴如海王石俱焚贫弱之家无所控诉岂不衰哉故曰可以致民不淂其死者多夫治盗之要歼其渠首觧宥党与不直人心易安亦且地方省事此古今不易之道也人大冦既平宜稍示休静以安余党失此弗图更加严治则郡县捕巡之吏岂能一一斟酌事机根连蔓结穷极瑕隙激而成变势亦或有海翁之于鸥鸟非必毕罗弹射之加也一有欲取之意己骇翔而不下矣况灵于鸥者而尤亲触其必死之机有不骇而变者乎故曰可以致故党疑惧而不自安嗟乎今山东之所患者其势凶志缪未有大于矿徒者也聚之则千百成羣不敢逼捕散之则一夕觧遁莫可踪迹以遇计言之当以不治之法治之则不期靖而靖矣何以言之此徒之所欲者矿而已使洞无可入之隙彼何所利而为之故首当责实于塞洞凡塞洞之法不一有以泥涂于棘茨之上者有以巨石加灰泥者有以坚筑土壤者此虽费工可以经久不得易开今之塞洞者一切苟简为之惟堪巨石于洞口杂以小石补罅而已故矿徒之来一时可开彼知利可易得故风行电掣三两日夜其事就矣比及官府知而捕之彼己得利而散故曰当责实于塞洞夫金矿徒多四方耒者必得近矿之家以为住歇之处斯踪迹隐蔽紏聚可成不然则易于败露彼鸟敢肆然为之故次当保察于近矿之民使之十家为保保有长十保为总总有保正使一保之中各相觉察但系面生可疑之人必要追求所求之自使之不得潜避为奸有司仍委公平廉能之吏不时巡察以提撕警觉保甲之众女呲则矿徒既不得与近矿之民相缘为奸而矿洞又不得一时可以易开则窃矿之心渐以自阻而捕治之吏可以不用矣故曰次当保察于近矿之民汉为盗困于饿寒而吏不恤故尔臣请有以安之至郡罢捕盗吏与民休息诸持锄耰者勿问于是卖剑买牛卖刀买犊而为良民所谓以不治之法治之则不期靖而自靖者此也今之议者曰民间有弓矢之便长鎗之利故民易以为盗欲严法令以禁之非官司不得造作愚窃以为计之过者矣弓失矛鋋之利民赖以卫家御变也百姓不得具于平时一旦值有冦盗之警不过束手就执而已是盗贼玩禁而淂以恣行良民窘束而反以受祸令之不善无过于此况民之为盗由其有不得乐生之心不在于蓄有兵器之利使其生乐矣虽有千有利彼亦知爱其死而不为使不得其生之乐则凡可以苟延生命无所不为矣锄耰之夫斩木揭竿亦可以亡秦又何必待于长鎗利戟而后为之哉汉公孙弘言于武帝曰十贼彍弩百吏不敢前臣愚以为禁民挟弓弩便帝下其议吾丘寿王对云且弘所以为禁者为盗贼以之攻夺也攻夺之贼知死而犹为之者大奸之于重诛固不避也臣恐死邪人挟之而吏不能止良民以自备抵法禁是擅贼威而夺民救也帝以难弘弘诎服是弓弩长鎗之禁便于劫贼而不便于良民古今之所同然如此严令禁之似所不可大抵事势之变悬于机缓急轻重毫末之差而机随以低昂事因而成败其关系于政也大矣固不可不熟思审处以求适当其机也若夫详其术以止盗而捕不宜急宣其惠以恤民而兵不必禁此正今日事机之会也伏惟采择所宜行之则地方幸甚谨议

　　○故沈阳中护卫右所百户李公墓志铭

　　公讳广字同仁其始浙江处州龙泉人也祖真洪武二十五年选应锦衣卫校尉为带刀旗手随　驾执肃者十余年永乐六年　渖简王出封潞州选克沈阳中护卫右千户所总旗从　王役父增以公赠百之母乔氏赠安人公生而秀爽既壮代父役侍　渖庄王王爱其才置之左右公好义直亮多所讽谏王日益重之久之以劳续淂授试百户弘治十八年复以　恩例进实授云先是潞守彭城马公暾于府中事颇为裁抑　王乃怒守欲构辱守公乃见　王曰于法无当也使守执府中人于辟以困我良士则王许之乎王曰不可非其籍民也使守驱府中人于赋以困其赀货则王许之乎王曰不可公曰守者天子之职守也彼敬　天子之职守故受其民事受其民事故不淂不抑府中即　王之受府中人也守宜无罪焉尔　王乃悟即不怒守嘉守　王有俭德诸府中人暴富而骄奢者即恶之乃以事累其财至竭罄乃已公起家至万金而俭素之德始终一致且周贫赴急以行惠义　王尤信重之故能终身保其富贵夫潜地窟者不覩夫天明守冬株者不识夫夏荣君子以为非通照之术公性闿通善察体要窥事机质朴而有玉润华彩而出絅袭宜其淂天淂君受福无恙如此以正德辛巳九月十三日卒于正寝距生于正统壬戌九月四日享年盖竹什云配李氏封安人无出继配王氏皆先公卒子琮孙友松皆国子生孙女二长适姚其次适其将以某年月日葬于其原琮泣血走状请铭竁石廷相受公雅爱久矣义宜铭上曰呜乎扑敦以寿谓天邪命邪忠敬以蒦主谓达非正邪福泽旁魄将以为幸邪铭文玄室非考终令邪

　　○山东贡院至公堂碑

　　嘉靖元年正月巡按山东监察御史李公献以岁当乡贡乃咨于藩臬诸君曰吾闻之祗事者厥备预济务者厥虑周故行无疏沮而悔吝亡兹将大比庶士于省诸君盍慎图之因行视贡院以至公堂卑隘弗称弗资于高明公曰此非所以壮观斯文之囿也可撒旧贯更制之于时右布政使陈君奎按察使江君潮皆唯唯遂相度为广拓之宜复请于巡抚都御史陈公凤梧公曰兴贤于乡　朝庭大典御史君综理周详寔惟嘉政诸司其翼厥成事可于是有司计费市材课工戒徒六越月堂成巍如熉如屹屹湖山之间可观矣其庐舍门屏几榻之具罔不缮丽公日此居处之美尔人事弗穪犹之物饬也乃复咨于诸君曰闻之往事举子激劝之需百度供应之费乃不下万计皆檄诸属辨之及期民恒以病告此不可循者也均一用财也与其征于民之难孰与出于官之为便乃尽以岳庙香钱充之故事集民不困虽然举不淂贤犹之务末矣而无益也公之既鎻院也极防范之周核校阅之实诸职事虽与闻乎三试之卷终莫以察士子之为何诸典文者虽无以挠于外终不淂以险僻芜陋之词以夺乎才士嗟乎此非淂贤之实乎非天下之至公其何能与于此堂之名实不其相符乎哉夫显于经理之谓事由于伦义之谓道道者事之质也是故泥乎经者蔽于权任乎已者蔽于人饬于末者蔽于本斯皆一隅一曲之士非腐朽则闇塞不足以语于道者由公之事观之始而公所之修继而民事之恤终而要诸淂贤之实是经权人已本末之际兼举而无遗矣非会于道能之哉是故或谓之疏通或谓之精实或谓之悬衡或谓之旁烛君子曰是道也在制事则为率智在修职则为秉诚在事君则为竭忠可以式来哲矣歌鹿鸣之余右布政使王君軓按察使林君王?寄请勒坚珉以扬休政佥曰廷相宜述其事因系之辞
　　帝资丞弼弘化亮工选材登良下国是同穆穆文学齐鲁趋风彼贤之获监临之功公来监兹式周综纪积弊之剔百癈之起高明洞豁显允君子逮斯伟猷视此堂只维堂峩峩在湖之旁灵气欝勃斯文之昌曕彼东方圣贤是常乘运翊化俾也无强维堂奕奕在湖之会日贤之与寔道之泰曾是风化曾是风艺为世之防于焉有赖公务也抡土朗鉴迈古事君以人上臣所取麟角凤苞誉髦楚楚亦附宗周党理之举尔车良矣可以从禽尔绠修矣可以汲深君子有道制事祗心千祀其衍怀我徽音

　　○故赠文林郎东光县知县张公妻大孺人李氏墓志铭

　　太孺人姓李氏归张氏以子汉卿治邑有异政　勑封太孺人世为仪封大族祖敏南京都察院右佥都御史父仑高迈不仕太孺人生而端懿诚顺出于天性虽机鉴中洆而深自晦默恒终日无语祖母太夫人甚怜之大夫人时或脱赐簪珥诸姉輙趋拜受太孺人独澹然拱立一无所取问之曰让诸姉也太夫人益奇之及笄归东光公瑛时东光公为第子员太孺人操井臼躬纺织养舅姑营田庐黾俛劝劳既备既至东光公得肆力于学实维相之也天顺壬午东光公乡举中式历官东光县知县公居官以廉洁律身以严慎治事时有循良之穪太孺人方且衣浣濯之衣食蔬粝之食严扄钥戒童仆馆廨萧然无食禄相夫以妻妾之奉苟且以自污此仕者之恒熊东光公维廉洁自律非太孺人俭素之德恐不能自遂如此今时仕者之禄虽官至极品非贪饕不得富吾乡士俗以官而致巨赀者人皆鄙之不得齿诸君子之列东光公致仕之归也车马无所载囊橐无所有田庐寡所增依然旧时布衣乡人慕其清白至今穪叹由是观之太孺人内助之力亦弘且多矣哉正德末　先帝欲巡幸方岳汉卿时为给事中欲抗疏合群臣伏合谏上恐犯　上怒贻太孺人忧预白之太孺人曰后德惟臣汝谏修宜母以我为也今岁　朝廷议大礼汉卿任都给事中复率郡臣伏合奏事亦先白之太孺人曰此关系大政汝能勉图虽得罪何恨汉卿遂坐是除名嗟乎范孟愽以党人被逮其母慨然与之永诀曰汝今与李杜齐名吾复何恨苏子瞻谓其母曰轼为范滂夫人许之乎母曰汝能为滂吾顾不能为滂母邪以太孺人观之寔二母之俦卓卓乎烈丈夫矣孰谓古今人不相及邪嘉靖三年八月二十日卒于沧州旅次享年八十有一汉卿扶其柩归以是年十一月十二日合葬于黄罔村东光公之旧封子男一人即汉卿登辛未科进士历官户科都给事中沉毅而断旷逸而邪浩气直节有担负天下之志虽摈斥不偶其于君臣道义未始有爽也亦无愧于滂轼矣女子四人长适胡拱辰次适王诰皆士人次适戴继次适孔弘道孙男一汝翼孙女一适兰阳李沐嗟乎太孺人以柔嘉之性孝舅姑和姊姒睦姻戚恤奴仆自结褵以至于属纩闺阃无违道族党无间言可谓美矣且能戒骄侈崇节俭以珍玩为殃以布素为常弗恃贵盛有余而暴享天福寔女士之行也东光公耿介端方拔俗而立高风洒然上友千古太孺人之贤寔足克配云是不可不铭也铭曰彼星光光化为石谷兰既陨芳乃息母仪妇道皎如日于千百祀来者式

　　○祭都御史李孔教母太恭人文

　　维年月日具官某谨以牲醴庶羞敬祭于李母　　诰封太恭人董氏之灵鸣乎德秉清穆性安懿柔动中礼则言隔闺阈允矣女师党里之范辅相封君积学禄仕载生贤子为时名臣谏垣纳忠棘寺平刑拊循边徼屹然保障国有桂石家有凤麟实维母氏训育之力鸣乎门阀既光子姓繁茂既寿既康是惟纯嘏禄养方嘉旻天不吊母仪如在幽泉永隔某天与贤郎官同僚寀敬亟苹水荐此明禋伏惟尊灵庶其监之尚飨

　　○祈雪祭城隍文

　　惟神于赫厥灵覆庇兹土农事相成国计修赖迩者自秋徂冬雨晹作逆三白未呈二麦焦萎丰稔告艰穑人■〈垂夬〉望某等职守是邦重忧民食载涓牲醑祈神默佑兴云渰渰普赉雪泽无作旱干以为神羞尚飨

　　◇家居集◇

　　序
　　杂体诗
　　杂体文

　　●家居集序

　　舜以天下让善卷善卷曰嘻予冬而丧夏而葛春耕以劳其形秋收以休其身逍遥于天地之间甚适也予何以天下为遂去而隐于深山张魏公辟苏云卿云卿曰予何以兹为哉予鄙人也性安丘壑志在耕稼灌园足以自食织蒲足以自给优游于超旷之域足以颐生乐殆有余矣予何以仕为使者再至已遁而不可迹矣浚川予曰嗟乎古今人之好尚其不齐也有如是哉以野处为适则视官守为樊笼以闲散为乐则视轩冕为桎梏盖所重者在已而不在物故也予盘桓家居仰二子之风泊然与世相忘盖千载一时也观予之言可以推矣因以题其集时
　　嘉靖丁亥七月望日序

　　●杂体诗

　　夏日林居十首
　　忧旱和价夫二首
　　雨
　　有营
　　螽斯
　　野园
　　梦方思道
　　怀田勤甫
　　人曰作
　　春园漫兴六首
　　竹岩操
　　和元杰游戴俊乡庄韵五首
　　春兴

　　○夏日林居十首

　　林卧真吾惬芳菲况夏园种桃临甃碧架蓏缀门繁野雀欧虫下山蜂抱叶翻相关幽事足谁复梦乘轩

　　其二

　　衡宇侵云白乔林蔽野青真堪泽豹变不碍学鸿冥一壑予将老三闾尔独醒行藏漫回首天地揔浮萍

　　其三

　　榴槛丹英吐匏篱紫蔓悬行烟轻袅袅萝雨净涓涓有客能宵语无官恒昼眠僻怀常断酒不子云玄

　　其四

　　杪夏炎氛欝青园卉叶森单衫裁半臂凉木坐层阴疏雨斜含日轻雷近隔林好风当夕起吾意已秋深

　　其五

　　过雨行园独飞梁袅径深浴鳬沾细草鸣鹤起高林且学青门圃无烦白石吟逍遥笻竹杖去住尔同心

　　其六

　　近郭丘园丽成林果树繁飘花何袅惊鹭故翻翻犬熟能迎客僮愚错应门邻翁月黑去独坐近黄昏

　　其七

　　欲识幽栖所东原更向东门边袅垂柳井上欝孤桐坐狎牵牛子行逄采药翁丘樊真籍手那媿古人风

　　其八

　　白帻青藜杖住时每独行幽林尘响寂流水道心清瑶草几时碧仙芝连夜生无缘合朋赏落日迥舍情

　　其九

　　向久云霞映苍茫川渚幽未辞鶁火月已近草虫秋征土黄花径骚人白芷洲柰林归卧稳吾道尔同仇

　　其十


　　柴门青对野吟眺澹忘归树晚明霞缀沙晴翠羽飞仙林吾志在天地此生微扰扰人间世风尘今息机

　　○忧旱和价夫二首

　　蔬素连昕夕斋居忧旱深狂颷吹白昼欝暑烁青林云起徒成絮龙眠懒作霖生涯在田亩那有不关
　　心委委伤禾黍涓涓嗟井泉二仪阴失职五德火专权击魃胡为者沉符恐未然云雷盈四无计叩皇天

　　○雨

　　常时忧旱魃今夕诧鸣雷急雨翻空下长云驾海来龙暒触牖入电火独林回明发行南亩三农尔莫哀

　　○有营

　　平野人烟密村墟绿遮树有营开小圃无意学丹砂抱瓮及晨早饭牛从日斜菘盘荐鸡黍供客未为奢

　　○螽斯

　　荒堵斯螽入喓喓傍我轩清吟媚幽独纤质慰丘樊遭雨趐还湿因风响愈烦薜萝深藉尔未始不为恩

　　○野园

　　梦息攀鳞会心便灌耳栖杷竿河渚曲卜筑野园西晚熟从青枣寒香待雪梨儿童欠拘束搴折小枝低

　　○梦方思道

　　中宵星汉朗片月堕西林枕簟露华积轩庭凉意深行藏安一壑江海梦同心南国无来使鸿飞倘嗣音

　　○怀田勤甫

　　懒予不踏夷梁道帐望三山云雾秋几处楼台荒宋苑千年城阙傍河洲诸公词藻务先达甲第繁华傲列侯独有杨雄甘自守闲门犹作草玄愁

　　○人曰作

　　此日欣晴霁吾襟觉有神何辞饶白发且喜作闲人林卧云霞暖岩耕草木春未湏高谢传丘壑道同真丽日熏花树潜阳动竹根已占人事稳更验麦斛繁驱马非南国题诗今故园迥临春浩荡忽有典飞翻

　　○春园漫兴六首

　　野老安间自白头年年觅树种河洲春深不减瑶华苑时枉仙人绛节游

　　其二

　　舍北行榆钱已翠门边垂柳荑不迟春工并散阳和意紫柰朱樱各一诗

　　其三

　　万花不坠平泉景五亩真成独乐园暂假春风为益友共邀明月倒金尊

　　其四

　　城里嚣尘真造次逢迎筯力委难当走向东林觅幽寂种花翻遣一春忙

　　其五

　　每到花时便独来小园只在古城隈幽居门巷春如锦半是红桃映白梅

　　其六

　　不缘种树谁行野灌莳栽培亦剧心兢将生意侔真宰要与春风作赏音

　　○竹岩操 【 有序】

　　祁阳程公别号竹岩城化中为吾河南大方伯盛德余泽民到于今念之其视公之竹与岩不啻召之甘棠焉可以被之弦歌也追而为之操

　　竹岩卜居
　　幽人好德
　　泰山乔岳
　　清风峻节
　　怀贤吟

　　•竹岩卜居

　　岩兮岩兮何巉岏有竹猗兮苞且蕃凤啄实兮矫哉翻蒸云为雨兮泽彼区寰硕人乐斯兮乐且闲效无闷兮永盘桓
　　右竹岩卜居

　　•幽人好德

　　惟硕人之弘廓兮端志操以振世众闇穆而寡修兮行忽忽而日昧尧舜邈不可及兮纷吾履兹遗执道果未丧于天兮吾将懋昭以自恃豹佩韦以自缓兮盖有激于伤道原扈蓠而慕洁兮义庸取夫芳草吁嗟秋我竹挺节我岩孤撑我以为德袭尔嘉名匪姱节之徼时要饬志而抗行苟二美之无惭庶百世而可征
　　右幽人好德

　　•泰山乔岳

　　吁嗟乎岩之德兮余矫世而窃慕兮彼穹窿以无极兮余鲁何离此度兮行孤峻兮屹万仞而壁立兮介如石兮盘不可转侧兮嗟仁人之抱一兮先重厚以为质曰斯民之具瞻兮峥五岳而为匹流惠泽于中土兮岂殊夫兴雨之祁祁嗟硕人之秉德兮邈百失而仰之
　　右泰山乔岳

　　•清风峻节

　　吁嗟乎竹之美兮余岂式之而不力中通以应变兮不阿以为直固本以基道兮坚性以执德虚以应物兮效至人之无为节不可夺兮又孰蹈夫跪随嗟乎哉嗟乎哉激顽夫兮为廉贞兮匪傲世兮垂仪刑兮慕独醒兮播清风兮完素履兮始有终兮
　　右清风峻节

　　•怀贤吟

　　哲人去兮留岩傲山苍苍兮云兰兰邈休风兮不可招尔岩与竹兮如觏清标岩之阿兮有堂竹之间兮泉浪浪龙卧兮南峦凤游兮朝阳气葱欝兮无极荫彼后人兮福厘永昌
　　右怀贤吟

　　○和元杰游戴俊乡庄韵五首

　　宛转花林合幽居岁事新鸣禽初学管垂柳已迷津身有登台健春能载酒频交游况文伯意里更相亲

　　其二

　　一壑在人境三年怀　帝闉斗寒龙剑气案积素书尘名已黄门着文堪玉海邻高吟时中圣何处不宜春

　　其三

　　直欲追高尚何湏念远游沧洲吾道在大块此生浮真隐岂希世斯文先素流花时春烂熳杖屦足淹留

　　其四

　　东野桃花坞遥闻二妙临藉个青草软垂幕白云深试问攀嵇会何如访戴心老夫贪睡稳徒有兴飞侵

　　其五

　　为借看花伴留欢上野堂高谈停玉尘妙管促飞觞卉木含春早云霞拂曙光谢公狝旷达游乐更时康

　　○春兴

　　红槿放花朝日上白杨战叶晚风初村园来往俱成趣闲却先生满架书

　　●杂体文

　　室中杂物铭并序
　　送杞令刘浚伯序
　　与杭方伯论移料价书
　　与郭价夫学士论诗书
　　陈留县新置学田记
　　明故工部都水司郎中进阶中宪大夫高公墓志铭
　　与开封赵二守书
　　送幕史陈君还麻城序
　　明处士李先生墓志铭
　　答左卫夫为陈子贞问庶孙承重书
　　答刘远夫论丧礼书
　　赠陈君希文候缺阴阳训术序
　　祭刘母勑封孺人扈氏文
　　告佛文
　　祭易庵郭老先生文

　　○室中杂物铭并序

　　予端居诵暇检所不逮惕然恐愳若临渊冰乃托所御物铭以自警盖摘其阙于此而寄其义于被则左右前后皆吾师也古谓约而言之可以为子孙常者其庶几乎

　　屏铭
　　枕铭
　　席铭
　　釜铭
　　砚铭
　　鉴铭
　　栉铭
　　琴铭
　　剑铭
　　墨铭
　　瓶铭
　　觚铭

　　•屏铭

　　蔽其身母蔽于其心蔽其身安无害也蔽无其心闇莫大也

　　•枕铭

　　尔溺志干逸。自惰尔身乎。尔思力所不及自聀尔神乎

　　•席铭

　　朴乎母淫于华靡。宴乎母惰其肢体。昭乎母愧于屋漏。

　　•釜铭

　　耕以自给体瘁志逸其乐熙熙仕而从路玉粲锦衣履厥危机汝将肉食耶藿食耶

　　•砚铭

　　规尔角俾不易伤非欲尔毁方池尔腹俾尔有容非徒为尔饬躬

　　•鉴铭

　　忽曰尔明。不见其后。勿曰尔仁。不掩其丑。

　　•栉铭

　　缓则通。通则理急则滞滞则伤

　　•琴铭

　　嗟嗟习俗难感而十易湮也舜文日邈其响果遂终绝乎凤鸟不至其道将不在兹乎守之敬之遁世无闷

　　•剑铭

　　丈夫皇皇志在四方维德则威维顺则昌

　　•墨铭

　　摩顶放踵以利天下不仁而可为乎知白守黑以附斯文畔道而可与乎

　　•瓶铭

　　口弗守咎乃兴蓄弗固德乃崩

　　•觚铭

　　镇有鼻鼻则器矣榘有尾尾则俚矣故君子耻之求备其德易曰直方大不习无不利恶得有其二以废其一哉

　　○送杞令刘浚伯序

　　南宫刘浚伯之治杞也甫再朞而政成台使者疏其治绩以　闻盖旌其贤也其邑大夫士述状征言于浚川子曰吾杞河省巨邑也其赋重其务烦其民劳以困譬之久痬者赖其荣卫之故实幸不至蹶尔虽然将十倍休之十倍恤之犹不能反其初昔之令于斯者方且严督责之序刻征赋之期启无艺之科周宾客之需结权势之好其政赫赫其民焦焦其用纭纭其民嗷嗷盖要名悦上之为务其势必至于此也在上者虽幸而嘉与之而吾民寔罔甘心焉今刘公之位吾民也务宣德化致乐利袪奸蠹极困殆宁缓公家之需而不忍夺民之有宁稽在已之政而不忍伤民之心盖其至静其行约其守正故尔其志静故其为政简其行约故其月物俭其守正故其援于上寡较之皎皎务饰者虽不足求之惠爱之宾则有余浑洆敦大之下而民已阴被其福泽矣其受上之知遇也不亦宜哉诗曰乐只君子德音其茙其公之谓乎子曷惠之言以赠浚川子曰嘻嗟乎是道也庶乎古之牧民之治也夫令出政以养入凡以为民也非自为也天子置令与之要束礼教亦以为民也非为人也故务饰悦上而得名者窃其令之似者也有为民之实而得名者真令也民恶乎不得其所又恶乎不感使天下之令咸若是焉则政仁而民辑风俗淳而祸乱不作矣明王委虵无为之治将不复见于斯乎哉虽然其转移之机未始不由于上振走?只耳舜仁者也其臣皆化于仁舜观治于鸣条之野其羣羣其风熙熙虽荒青之岁而民免于冻饿操瓢橐为沟中之瘠舜问其然民曰条封人哉条封人哉不知其所以尔者舜实握其机也使今之为台使者必得如睿伯有为民之实而始荐之天子必欲得是人而始用之则天下之为令者不无有风动之化矣故曰庶乎古之牧民之治也

　　○与杭方伯论移料价书

　　顿大方伯杭先生执事古者大夫士有故而居乡虽不与闻国政而民事之委蔽亦得以达于君何也事关利害则政有得失故上欲其达而下欲其闻盖曰大夫士国之达者故也今也偶有所见敢不一闻之惟加听幸幸敝邑距他县之境东西不过五十里南北不过六十里属邑之最小者也且四境之内祀县祥符陈留之民十居其四吾民受产者纔六分而已尔农贾之所经营田亩之所出产亦寡然有限其财力可知也此岁河流行田地中稍息泛滥时而秋水荡汨两涯崩塌坏民田庐不可胜计筑堤卷操苟图杆御民力劳费不咸往昔管马之官虽蒙裁革而买补种牧觧俵大马麋财不赀例不蠲停加以连年蝗旱人不克食今夏二麦收不及种嗷嗷待哺势将流移其困殆可知也夫蕞尔之区财力也困守其旧贯犹恐完轮弗给又从而益之民胡以堪迩者伏蒙省札以陈留料价移入蔽邑其辞曰仪封旧额办也昔被河患暂移陈留今以故物还之尔诚如是也夫复何辞及官吏检其卷籍谘其故老一无所谓旧额代输之由被造事者何所据而归之邪夫物各得其分谓之人事适其宜谓之义陈留旧额彼定分也彼不自输而推以与人他邑之民何辜哉谓之得其分适其宜也得乎或者曰稽实于高下者综核之政也酌宜于事势者通变之术也陈留之民敝故变以救之尔吁此大不然者被曰被灾境不相远被此俱受有何悬绝被曰冲要患不如吾之被疲惫累不及吾之马况陈留之民占居敝邑户近吾邑之民未有居被者有之亦流离之寡业者尔非被之高楼居广田亩萃族属千百其指与吾民敌也夫吾邑之地既被被民利之吾民之财复代被民输之则敝邑土地民力虽谓之干役亦可也谓通变合宜而宗核得其实夫秋古之王者大灾患有大变故则更其民而役输之攻也近观于丰沛曹单之域矣河水横溢淼茫无际民变而鱼鳖地变而江湖公有徭执与输官有工孰与役不转于他所之民代之弗集也此通变之宜也譬之邻居者守望相助疾病相视有患难而拯之亦其分尔夫何怨今陈之民大是大灾变邪无也何突然求救于上而转祸于敝邑之民邪夫民一也自一邑者视之若有彼此而一省者视之皆赤子尔自各省者视之若有秦越之分而天下者视之皆吾之同胞尔伏惟执弘德直道不为曲饰其二邑之民皆其所缓怀者也望核其实而处之俾各得其分焉幸甚幸甚

　　○与郭价夫学士论诗书

　　廷相稽首杏罔学士先生门下比者蒙佳稿见教捧读旬朔若有得于言意之外者见其变化自然如秋云扬空焂成物象浑然天造不烦雕刻其体质都雅如贵豪公子翠苑春游冠盖轩挥金相玉润其气韵清绝如石屋道人餐霞茹芝滋味冲澹精神独爽嗟乎诗之旨义备矣哉发我情志示我龟式不啻多矣仆不肖猥于是艺亦尝究心蓄财会调饰章命意求合往古之度用惊大雅之涂时省一班匪云冥契敢因执事陈之祈为裁教夫诗贵意象透茔不喜事实粘着古谓水中之月境中之影可以目睹难以实求是月三百篇此兴杂出意在辞表离骚引喻借论不露本情东国困于赋役不曰天之不恤也曰维南有箕不可以簸杨维北有斗不可以挹酒浆则天之不恤自见齐俗昏礼癈坏不曰婿不亲迎也曰俟我于着乎而充耳以素乎而尚之以璚华乎而则婿不亲迎可测不曰已德之修也曰余既滋兰之九畹兮又树蕙之百亩畦留夷与揭车兮杂杜蘅与芳芷则已德之美不言而章不曰已之守道曰固时俗之工巧兮偭规矩以改措背绳墨以追曲兮竞周容以为度则已之守道缘情以灼斯皆包韫本根摽显色相源才之妙拟哲匠之冥造也若夫子美北征之篇昌黎南山之作玉川月蚀之词征之阳城之什漫敷繁叙嗔事委实言多趁贴情出附辏此则诗人之变体骚坛之旁轨也浅学曲士志乏尚友性寡神识心惊目骇遂区畛不能办矣嗟乎言征实则寡余味也情直致而难动物也故示以意象使人思而咀之感而契之邈哉深矣此诗之大致也然措乎施斤以法而入者有四务真积力久以养而充者有三会谓之务者庸其力者也谓之会者待其至者也何谓四务运意定格结篇炼句也意者诗之神气贵圆融而忌闇滞格者诗之志向贵高古而忌芜乱篇者诗之体质贵贯通而忌支离句者诗之肢骸贵委曲而忌直率是故超诣变化随模肖刑与造化同工者精于意者也构情古始侵风匹雅不涉凡近者精于格者也比类构故辞断意属如贯珠累累者精于篇者也机理混含辞尠意多不犯轻佻者精于句者也夫是四务者艺匠之节度也一有不精则不足以轩翥翰涂驰迹古苑终随代汨没尔何谓三会慱学以养才广着以养气经事以养道也才不赡则寡陋而无文气不充则思断而不属事不历则理舛而犯义三者所以弥纶四务之本也要之名家大成罔不具此然非一趍可知也力之久而后得者也故曰会如不期而遇也此工诗之大凡也譬医之治例三焦五赃风寒暑湿药有定品方有定拟工医者能循守而之虽无大益保无大缪矣虽然工师之巧不离规矩画手迈伦必先拟摹风骚乐府各具体裁苏本曹刘辞分界域欲擅文囿之撰湏参拯古之遗调其步武约其尺度以为我则所不能已也久焉纯熟自尔悟入神情昭于肺腑灵境彻于视听开阖起伏出入变化古师妙拟悉归我闼田是搦翰以抽思则远古郎今高天下地凡具形象之属生动之糜不综摄为我材吕敷辞以命意则凡九代之英三百之章及夫仙圣之灵山川之精靡不会恊为我神助此非取自外者也习而化于我者也故能摆脱形模凌虚构结春肓天成不犯旧迹矣乃若诸家所谓雄浑冲澹典雅沉着绮丽含畜飘逸情俊高古旷逸等类则由夫资性学力好尚致然所谓万流宗海异调同工者也究其六辔在手城门之轨则一而已嗟乎择善而广道者贤智之术业也一道以成化者圣神之功用也执事之作固已洞其几微优入阃奥矣而仆鄙陋之见犹拳拳焉陈之或者道化之妙不无有助于万一尔惟执事教之

　　○陈留县新置学田记

　　学有田非古也虽然有司之善政也古者闾党乡遂皆设学聚田亩之子弟而教之故有教典之颁术业之办校劝之科而无廪庾之养何以故斯皆食于井田者也无俟于养者也后世井地隳废民寡常产士始有无业而学者矣无业则生不给生不给则功不专功不专则学不成由是给廪置田之政所以兴也无沮溺芟耨之苦而收致类强立之功谓非君子之善政得乎平原张公禄以才进士出宰陈留视篆之初行视学宫释菜先圣校业生徒见其弦诵课文肄礼恒竟日灭晷非晡食不得卒事喟然曰此有司之责也余将图之乃取公帑羸羡市城南田二百亩岁收其租以为师徙讲学之费充呼乎廪饩之余裨赞乎礼乐之业公于师丈可谓盛心矣乎教谕张君佑洎其僚有请言以纪诸石浚川子曰嗟乎加志于痒校者格世之郛廓也弘美于风教者隆化之轨辙也且夫狱有片言之折道无遗物之拾野息萑苇之剽泽篾鸿鴈之歌政之及于民者非以威令明而德泽究也君子曰沱流标枝非本始之术也较之蠏筐蟫緌之感鹊巢驺虞之化振风教而养敦俗者不啻径庭矣公之宰是邦也其振简易故人式和其性廉直故治威克其事精审故奸不乘隙其用节俭故民不告病由是而之焉可以宣德流泽矣方且汲汲焉修学崇文置田养儒惟恐先王礼乐之教不振而一蹈手俗吏之陋涂嗟乎非鸿士之远猷大贤之玄造以与此公于斯文可谓盛心矣乎使堂序之上寡执经操翰之迹庭阶之下为茂草荒烟之鞠则师儒为素餐而学徒为虚糜矣宁不有负于公也哉公之为是田也立二则俾学司守之一日耕会录纪其田之填亩区至使可以远稽纪代耕者及学租之分准之齐民之例使可以常代纪岁俎所入之数使可以辩其所出一日学会录必师徒讲业会食而后取必学政公用之费而后取宾客之宴勿需此私漫之会勿假此师虽尊勿专此嗟乎公之政可谓精且悉矣不然则田为养私之且矣而可乎哉

　　○明故工部都水司郎中进阶中宪大夫高公墓志铭

　　公讳魁字文元姓高氏其先洪洞人也元季避乱新郑遂家焉曾大父成大父亮皆隐德不仕父耳?玉以公官赠工部主事母苏氏赠安人公天性仁孝且慷慨有气节平生奉亲无惰容虽菽水之养父母亦安之欢如也与兄弟同居财货尽以属之不私一钱与人同事遇检难则以身任之有利即推逊于人货者或不能偿公则曰人且贫不自殖矣何以赏为遂折其券不取其孝友廉义着于乡闾类此成化二十二年乡举中式累举进士不第某年授金乡县知县下车之日即与父老约日令不困若财为若掊击强暴弗以苛政扰若若能顺令则治也父老皆再拜曰诺乃刻廉励节其自身始冬不比炉署不必盖饭不必肉一布丧六年邑士大夫信而服之且化之宾客之道其邑者知公之为民也亦不过望公馆谷豪族巨家至相戒曰勿困其良弱以伤令心齐民非输税供役构讼终岁不入城邑四境之内盖欣欣然乐也嗟乎古所谓使民安于田而无愁叹之声者公非斯人乎哉时飞蝗食稼四邑禾粟委地百姓匈匈独公之邑无蝗父老曰政之感也欲闻之当道公曰虽古之循吏亦谓偶然尔予何德以致之卒不白在金乡六年民代公之德泽为立生词迄于今俎豆之正德二年擢工部都水司主事督抽荆州商税时逆瑾专政黩贿灭公不如意者輙祸及身家同辇求以自完者乃缩公课以其羸羡赂瑾致瑾悦人有一此谕讼者公愕然曰是何为哉公私之际忠邪之判也君子贵守道贵不失已祸福之来付之命而已矣是何为哉境不缩税私瑾瑾乃益壮之不加害嗟乎亦可谓雄伟不常者矣正德五年升本司郎中管理蓟州铁治时政愈刻公乃喟然曰执国纪律弘济时难古圣贤会其际者也今也岂其时哉龙蛇之蛰以之存身神也吾将行之矣乃连疏乞归　今上登极以恩诏进阶中宪大夫凡居家十余年不完??带不出庭户非礼燕不入官府官府事闭耳不欲闻子姓或私语有所论剌者輙斥责之族党姻旧生无以育死无以葬者公皆给之赖以为命者百余家时人以疏传皇甫谧之流匹之嘉靖四年十月二十三日以正终年七十有六没之日邑人无少长戚疏皆嗟嗟曰乡先生逝矣配李氏封安人子男三人尚义尚信俱先卒尚贤登正德年进士历官山东按察司提学佥事孙男七曰擢曰扬曰摙廪膳生曰掇曰拱曰操曰才孙女一聘钓州士人董万言曾孙男三人俱幼以是年闰十二月十九日葬于某原先莹之次佥事君予为僚友泣血椷状来请名错乎昔予获侍于佥事君也仰其温然主壁之德毅然刚方之气固已异之矣孰谓不有自哉乃为铭铭曰
　　道也极时逊于丘樊不食其以遗后昆其精其精化为日星朗而天行有是哉

　　○与开封赵二守书

　　廷相顿首二守赵公阁下余尝读周礼见先王之取于民者虽荼莠果蓏蜃唪赢蚳之细靡不上供天府计于民者若无所遗矣及见山林川泽丘陵海斥之利则皆与民共之而不私是分田制产任土作贡之外犹有旷荡不止之区以弛其力于民矣先王之待民者何其仁哉窃以敝邑之田不登税籍殆什之四五永乐以来皆奉　　明旨永不起科此非先王旷荡不征之区以弛其利于民者乎小民仰何无强之泽矣殆与太平宁国归义之乡凤阳临淮根本之地同一生成矣独非幸乎哉何以言之敝邑在国初之时其民田与　周府三护卫屯田相杂而居及后护卫调去田虽空间民不敢耕黄河当时亦泛滥冲决适临敝邑户部量田亦不及收入图籍及后河日南徒与护卫邑田皆芦莽管茅一望无籍虎狼为窟盗刼为巢时而上司忧之乃白于朝廷以故永乐年间有许民尽力开耕永不起科之旨至今载在官府藏之民家可稽而知也彼时仪封之民无多其力不能多垦故陈留祥符其县之民来占耕之至今三县之民居仪封者约三之一不下也但民生贫富无常不得不转相易卖其契书皆曰无粮白地以是故耳转耕已百有余年矣未闻有告为纳粮地者近年以耒民生日繁情为日滋始有以诈欺其上而赴诉者矣但贤人君子来自他方便骤闻而骇之谓有田有租古今通仪其有无粮之田不税之民乎遂信为彼县之田而判之然转相告办终归明实竟不能行焉何也事势之不可变政体之不可扰也何谓事势之不可变民间粮册其田地皆有坐落处所此县之田不必为彼县输税斯版籍有定非可便宜从事也许民开耕之旨虽户部及见行事例每引以为言今之有司顾不得不遵之也必欲有田有租使其纳税湏得抚按奏　　闻该部议处而后可此等举措干繁重大民情又贤君子惟以藏富于民为急不忍屑屑令民起科终以此而止故曰事势之不可变何谓政体之不可扰君子之为政也务袭常而重变革非有大利之与大害之除以作民福必不宜以已安静之政而反涉于忧攘警骇之涂也如此田地民不输税久矣一变而代之税则平日之卖田者举引领跂足而相效谁不赴诉哉盖小民之心惟利是趋既开其端斯谓兴蜂起不可止矣卖田者既皆效其欺则买田者必欲直其情更相辩诘烦渎上司始而或被其欺终而复归之正反复相寻而听者日益厌苦矣故曰政体之不可扰或又曰买田者必富卖者必贫困不振者也夺富而益其贫何所不可嗟乎是大不然矣古者明王之治天下也必先均万民焉所谓均者至公无私民各得其分愿之谓曰非也夺彼以益此也盖贫富有定分贡赋有定制凡以立法行政事各得其分愿斯善矣僧而损之爱而益之不可也若不论其定分而惟以贫富计之是以私意为爱憎舍法治而为予夺矣岂先王无怨无恶廓然大公之政哉恭惟　执事自下车以来推仁涵物秉公应物奸诡变谲伏匿情实一至于庭片言而决仆私湏其德久矣而犹拳拳于是者亦矣贤人君子来自他方恐于小邑之故有所不及悉也故不觉其辞之繁而且直焉惟高明亮之幸甚幸甚

　　○送幕史陈君还麻城序

　　抚养以惠生教化以植德缉暴革奸使民衎衎于田里其敷政有如此者淡泊以自守一私无所营洁而操贞使人仰之若天日之皈其行检有如此者斯人也百姓必戴之有司必嘉之其以贤而进进而陟诸崇阶必然矣刻峭以为公聚敛以为能民隐弗恤而苍鹰乳虎之是至其敷政有如此者媚上以求容攘下以自润踪迹秘于鬼域污浊肆于贫饕其行检有如此者斯人也百姓必怨之有司必恶之其以不肖而舍舍而困于草野必然矣有不能明察而核实者反退焉不肖者反进焉是颠越之政也下不为有司病上不为大政累者几希矣仪封典史陈君天秩今年以述职罢归令长曰夺我良史吾政鸟乎以赞百姓曰舍我幕君吾生鸟乎以惠瞿瞿蹙蹙若不忍其有此而无所为之控诉者而君方且处之豫然无鄙心无怨言无戚容返渔干江返耕于泽若大获其故有之乐而忘得失于吾我焉者君不其贤乎哉且夫黜陟幽明大政也天下之广且远庶职之贤与否固非一耳目之可以周而察也势必寄于有司矣使寄非其人则善徼者俺其丑巧逢迎者市其誉执法者以为过刻守道者矣为不通甚至未覩其人误以少壮为迈老未审其政误以平易为潺弱如君子贤而见罢者不可胜纪矣嗟乎一邑之史其得失所系尚尠也骑絜将乐生亡则齐城七十为之尽复林甫相而去江退则开元之治以之不终是治乱之机不在机祥妖孽而贤否进退乃其大关键矣予于君之罢归也安得不三叹于黜陟之政也哉

　　○明处士李先生墓志铭

　　志曰衡门肥遯激贪之志显幽人苦节矫俗之风清故高尚其事易辞因之表贤其人如玉诗篇以之赞德由兹而观守掘人羣宜心物外固圣哲以之为徙古今为之承式也吾师李先生少笃于学慱览羣籍为举子弃累弗售于有司乃叹曰兹谓尧舜之玄纁乎何汲汲若斯遂退而教授生徒渺有终焉之志先生天性朴顺恒自检自守机擭贪鄙之心寂焉如灭故不治生□不谈商贾事不与人兢或有诮先生贫不适于用者先生闻之曰夫也知我而未尽者也吾以是者为劳形而丧其真故耕且诵焉求畅吾生而已矣吾乌乎辞其贫仲尼去父母之邦墨子不得黔其突所如不合也今世计之所趍若枘凿之拗吾真故吾任吾性而已矣吾乌乎适于用环堵而居织屦而食原思于陵仲子之徒彼何人哉吾与之同其归嗟乎利用莫大乎富有而先生以澹泊畅志崇高莫大乎爵秩而先生以括囊为荣含光浑世其殆古之逸民乎先生讳珍字待聘先世大名入后迁仪封家焉高祖某仕元为镇抚曾祖信祖敬父方皆不仕先生生于正统八年五月二十六日辛于嘉靖元年五月二十四日享年八十配尚氏先三十年卒继配闫氏先十年卒男子二长东雍邑痒生次东熙中弘治戊午科河南觧元累举进士不弟赍志而卒先生生六月嗟乎使先生不得食诲人之报天乎悲哉女子一适士人王天爵生男五硕显烦邦翊邦弼孙女三适传从仕一适王在一适岳禹甸皆士人东雍食不能营葬四岁柩尚在殡一夕火延殡宫邑尹东贫李公美出行火率卒役救柩出喟然曰先生君子儒也死无以托体九原此予之责乃即日具椁治诸葬务以嘉靖五年六月九日葬于祖茔丘伯罔之原与尚氏合竁廷相为童子时曾游先生门下先生生无爵死无谥恐来者之无述也乃歔欷而为之铭其辞曰
　　彼轩役冕金玉陵积草衣木食家徒四壁谓先生多耶富贵潭潭忧虞之门不兢于物其乐翻翻谓先生少耶长松胶胶下有伏之于千万岁化为仙螭谓先生亡耶

　　○答左卫夫为陈子贞问庶孙承重书

　　廷相白卫夫足下昨承示贵同年陈君书疑其兄为庶祖母承重托卫夫转咨于余且过誉为斯文大雅礼家宗师余何敢当余何敢当虽然窃尝习之矣敢因卫夫达之可乎夫礼重嫡而卑庶为其传先祖之正体主宗庙之灌也故曰承重父没为祖父报斩三年考之礼丧服经传原无正文惟大戴丧服小记有祖父卒为祖母后者三年之文此嫡生承重之所本也盖父在则孙不得为祖斩故曰有嫡子无嫡孙以其有子主丧则孙不得承重而斩也惟父没而孙殆得斩而主丧也且礼父在厌其母故齐期父卒始得为母伸其私而齐衰三年是以承重者祖父在亦厌其祖母没而后齐衰三年矣小记云然矣承重者于嫡祖母尚矣其没而后尽其私如此况庶孙既不为祖后则已无受重可传安得为祖父服斩祖父尚不为斩安得加斩于庶祖母乎此礼之常无足异者丧服传曰公子为其母练冠麻衣縓缘既葬而而除之此庶子之母厌于嫡母而不得服也故孟子有王子请数月之丧之文夫庶子为母服数巾之丧尚不可得况庶孙为庶祖母承重乎此不可行也昭昭矣宋庾蔚之曰父为庶子不承重于祖其孙得为庶祖母周若父承则庶孙之长之即继祖父之正体不得服庶祖母此古昔之礼重嫡卑庶其可考者如此若夫今时之制则尤显明孝慈录云庶乎为所生母斩衰三年孙为祖父母及父所生庶母亦同皆齐衰不杖期其曰嫡孙承重者谓嫡祖母也庶祖母孙虽承重亦不斩矣何也主正体故尔庶子服斩三年者为生育之恩与父均也故今之制特为加隆非承重之例也庶孙既非承父之重自当齐衰不杖期守其本服乃礼也父没而比之承重之服是乖礼而犯义矣可乎哉晋殷仲堪曰祖父在而祖母没则父服厌周祖母后亡则服三年其孙之服则一定而不变是知孙之于祖自有正服不以服为升降也由是言之庶孙虽父没不得君服于庶祖母必然矣况当今　　大明会典所载如　　大明令　　孝慈录　　大明律大明集礼及诸礼仪书并无庶孙为庶祖母加服之文夫又何以越制遂情而强为之乎庶祖母孙承重不得在服斩之例其孙不承重亦不得为之加服古今礼文所同然者如此故曰贵嫡所以本也重本所以尊祖也尊祖所以统宗也先生之制礼严矣大矣而私情岂得以干其义乎父没而比之承重之服是乖礼而犯义矣可乎哉陈君又云家峊与先父同母弟孰为丧主此则礼文之显显者庶长子既不为宗则与诸父昆弟等尔其昭穆尊卑之序不得越其列而先之也丧大记曰若妾丧自祔至于练祥皆使其子主之是兄虽没而同母昆弟当为丧主也夫礼狝情而立文者也予之服斩衰三年孙之服齐衰不杖期庶孙虽长讵可以轻服越斩衰而主之乎嫡子拜宾庶子主丧也嗟乎丧礼道废世之不讲也久矣免髽之制糜存五衰之服不备况能详稽以及此乎非仁孝豪伟之士岂能慕古惩俗挺然以求其礼之正者而执之哉余于君不能不为之三叹而敬服也所有论说究稽未悉庸备采择尔惟卫夫达之幸甚幸甚

　　○答刘远夫论丧礼书

　　廷相叩首承示父在母亡父自主其丧之论切祥先儒多以丧服小记为据今考之小记云妇之丧虞卒哭其夫若子主之祔则舅主之郑氏注曰妇谓凡适妇庶妇也虞卒哭祭妇非舅事祔于祖庙尊者宜主焉及考士虞礼祝辞云衰子某衰显相夙兴夜处不宁敢用洁牲刚鬣香合嘉荐普淖明齐溲酒衰荐祫事卒哭祝辞云衰子某来日隮祔尔于皇祖某甫尚飨祔祭祝辞云孝子某孝显相夙兴夜处小心畏忌不惰其身不宁用尹祭嘉荐普淖普荐溲酒适尔皇祖某甫以隮祔尔孙某甫飨由此三辞观之皆其子主祭事矣今详小记之义盖谓诸之妇亡者无子则虞卒哭之祭其夫主之有子则其子主之祔庙则其舅主焉尔谓之舅与妇对言也非谓父在母丧之云也家礼本之书仪或者缘此而误遂以虞卒哭并附通为父主之也仆初藄时亦止据家礼注子书入未致详考遂前后不论尔承教多谢多谢然仆窃有说焉夫在妻亡有有子者然亦有无子者有子者固为祭主矣而无子者其夫自主亦礼也而古今诸礼书皆无明登若以仪礼及家礼祭仪伦之皆子祀父母之文也以夫行之于妻似为过重今宜斟酌纂之何如且如父在母亡其子仍依诸礼主虞祔卒哭祥禫之祭但其父畧先拜奠以休他所而后长子率诸子孙内外之人举行其夫在妻亡而无子者亦当别定节仪比之子祭父母少为简省另为祝文去其夙兴夜处衰慕不宁及叩地处天五情糜溃之辞如此庶得礼意周尽而于先王礼之未备者有所裨补家礼立丧主之下注子再为更定丧服小记之说不必尽矣为准亦无不可者何也仪礼乃圣经而礼记多出于汉儒之杂故也草草请教何如何如倘有欠通仍望嗣诲不具

　　○赠陈君希文候缺阴阳训术序

　　古之圣人钦若天道莫不设官以司其事在唐虞有羲氏和氏世序天地而主其历象日月星辰以敬授人时在城周有若冯相氏保章氏一则掌岁月日星之位而辩其序以会天位一则掌其日月星辰之变动以观天下之迁而办其吉亡其于仰求天道之事可谓重矣我　国家稽古建法其于使民信时日敬鬼神畏法令之意尤为慎重故在内设钦天监官以典夫历象岁时占卜视祲之职在外郡县亦设有阴阳正术典术训术之官为民决嫌疑定犹豫而办其吉凶以为趋避嗟乎上察天道下诏民事居是职者不亦重且要哉吾仪陈君希文以拔候阴阳训术国子生韩君廷镇邑庠生张君本性赵君以忠属予言为希文赠夫天道幽深而玄远也非明于人之道者不能与于此若之存乎圣智焉耳日月星辰之运风雨云雷之变氛祲妖之示之吉凶休否之办焂而来冥而化若不易而侧也然能尽人之道者可以类而测之是故能敬人则可以事天之神矣能何人则可以达天之变矣能忠人则可以格天之衷矣能恕人则可以契天之德矣希文能于是而体之则天之道在我由是象纬之度察风霆之变昭候氛祲而不爽议禨祥而不惑可矣修其术而举其职矣何也天人一道也故曰尽心知性而知天穷理尽性以至命言天不远于人也不然执谬幽之书倡禁忌之说假休咎之符惑愚蒙之民嘐嘐然曰天之道其在是乎是诬天人也甚人矣非予之所知也希文其国之

　　○祭刘母勑封孺人扈氏文

　　维嘉靖五年岁次戌十月丙子朔越某日眷末王某瑾以牲醴庶羞敢昭告于刘老婶母勑封孺人扈氏之灵嗟惟孺人淑慧天启克相夫君烈矣女士闺壶肃穆宾祭无愆令仪令德党里之范克生贤嗣允齐古哲忠介温文贞固而节鲠言触邪不避艰险虽罹轗轲浩气益展为儒之纪司邦之直揆厥由然慈训之力禄养方殷未疾云遘顺化而往既祺且寿涂车刍灵奉窆有期洁觞陈辞神其监之尚飨

　　○告佛文

　　嘉靖四年七月一日儒者王某敬以蔬果素馔告于西方释迦世尊之灵佛戒不杀广布慈悲用是我父我母慧觉梵旨置佛法相瞻依敬事几五十年迩者我父我母俱已净化香火竟歇尘垢日至??褺佛明灵殊乖嗣德敬卜是日以今普济寺沙门清洁迎佛往栖净界朝夕顶礼法会庄严永隔嚣俗佛安之尚飨

　　○祭易庵郭老先生文

　　维嘉靖六年岁次丁亥七月丙子朔越二十三日戊戌都察院右副都御史眷生王廷相谨以清酌庶羞之奠致祭于诰封中宪大夫程番府知府进阶资治少尹易庵郭先生之灵嗟乎我公斯文之淳行有不散之朴道含太和之真进退顺化于惟哲人方其筮仕于刑曹也执法秉直不阿于权人曰履危公行益坚人曰徇时公曰不然谗邪毁之排众而挤其仕虽蹇其道则是人谓公屈公曰有命夷行险止不渝其正淹抑州郡政泽日沛胶人去思敬人怀惠盖上古之遗贞乃斯世之良吏笃生贤嗣蔚为儒英厥猷孔硕其道大行发为文章皎若星虹廊庙之华海内所宗嗟乎公乎食于后人不于其躬天之报公孰曰不崇嗟乎公乎富贵福泽既祺且寿德立惟懋是曰不朽世人得失又何足究廷相远趋王事送不临穴洁觞陈辞写兹呜咽尚飨

　　◇近海集◇

　　序
　　赋二首
　　杂体诗一百一十八首
　　杂体文三首

　　●近海集序

　　赣榆去海止数里一往返不崇朝而达可谓近矣予以正德甲戌春谪丞于此丙子夏转宁国二年间望洋大观者屡矣岂非吾生一伟游乎夫海有潮汐岛溆洲浦之胜者霞彩日华蜃气之变有珊湖永碧骊珠蜯胎之宝有蛟龙鲸龞■〈秋鸟〉鸧鹄鹤之育盖不可尽穪也莫不入吾吟咏而效其助其蓬莱方丈扶桑灵搓瑶草羽人之属虽非真有亦足以宕兴于超旷凡以使我忘夫弃斤之琐尾而乐于尘垢之外者非兹秋哉故题其集曰近海操予之乐于海者如此也嗟乎内有所乐然后可以托于物而乐之彼人也方且忧愁而戚促将视海为穷荒魅魑之所而不堪矣夫焉得取而乐之是故锺鼓管钥之音一也乐者闻之则畅其和忧者闻之则益其悲由是而观则予之乐于海者谓以海之故哉嘉靖贰年正月人日浚川王廷相子衡序

　　●赋二首

　　放鸧赋
　　梦讯帝赋

　　○放鸧赋 【 并序】

　　鸧鹤类也海人以械致之铩其羽而货于市予求而畜之毛翮更生放之中野一旦秋风洒天翩然而翔童子报曰鸧逝矣乃作放鸧赋其辞曰
　　嗟大化之絪缊兮气平施而普生何尔性之闲远兮超群物而构精衣玄縿以贞朴兮顶砂丹而炳文擅羽族之清丽兮岂■〈秋鸟〉■〈胡鸟〉之可群排泬■〈氵寥〉以孤高兮匪尘界之可制凌倒景于无极兮偕羽人而谒帝彼守静其德之介兮恒远害而知几中无欲而类仁兮曰沆瀣而是希比夫山泽之逸癯兮祈凤鸟以为臣陋鷃雀之抢揄兮兢高下于荆榛固伟志于超轶兮天命邈其难辩偶防检之不周兮遂拘挛而罹患众矜巧而加鳬兮孰怀旧而悲鹃免割烹于珍食兮幸眇躯之犹全分委命于泥涂兮抱烦冤而自伤将偃蹇以待尽兮魂趯趯之如狂彼哲人之中口兮遭青蝇而远斥望帝阍而不见兮衷信美而孰测虽小大之朱分兮均逆悰而幽辱古有悲于陆沉兮执灵蔡而焉卜何君子之好德兮乃私心而怜之挹斗水以泽鲋兮舍金钱而赎龟籍清泠以照影兮拂景风而载嘘新翼修而日华兮时翾翩而思舒蒙释汝于中野兮闻同声而引领激风颷以迅纵兮历九万于俄顷黄鹄遘而延伫兮吊曩迷之不淑故雌尤夫茕独兮众雏悦其来复世淫泆而好戕兮鹏劝来者之不可误爰居就而陈词兮愿无忘夫窘步向赼趄以歔欷兮就与脱羇而自如宁餐若木之华兮何复涉志于江鱼排苍梧为南巢兮掠昆崘为西户相娇翰于桑丘兮夕啄瑶英于玄圃俯瀛波之浩淼兮依邓林而税驾申志意而返素兮幸樊笼之永谢群灵翼以为侣兮蕲祸殆之靡及苟脱夫斯人之嫉妬兮又何怅乎远集昔奋飞之无由兮敢逆望夫今路兹扶摇以天游兮彼弋人之奚慕骥病弃而思秣兮雀伤丸而委沙匪仁人之提携兮焉正命而流华乱曰将怡生为道真兮将淟涊以求同将栖縻以求世兮将逍遥而御风彼至人之形休兮恒寂昧以为宗动不括曰至神兮静而胜曰大通一趣向之乖蹩兮焂悔吝其相蒙偕彼鸧之获逝兮庶优哉以永终

　　○梦讯帝赋 【 有序】

　　正德戊辰余以给事中谪判亳州甲戌以监察御史谪赣榆丞乙亥二月朔夜梦至上帝所讯帝帝惠以教言嗟乎岂大道之未闻乎犹有所芥蒂而不释乎何以是见梦觉而述其意赋之
　　宵幽寥以郁思兮魂飘萧而上征若导余以登天兮蹀恍惚于帝庭帝万物之宰摄兮进重跽而敬问神化机之要眇兮羗示余而莫蕴涵二五以翕辟兮寔?生之所自临下土之无垠兮均仰德而无二蒙小子之菲类兮幼端操而求直帝独美以珠惠兮近高明而刚克趍遗则之不惓兮期灭性而后已丑污浊而省躬兮要不愧于贞士何兰茞之絓结兮众莫知其所芳托重华以申贤兮恒迫阨而不扬彼偷嫚而浊婪兮善淫明而作俑世不以为戮兮反彼华而服宠术巧佞以糜蘖兮敖典刑于何有既糅乎帝之纪兮又加余以谗口岁五改而再斥兮余巅越其焉极虽蹈海之不悔兮余何忘情于鬼蜮同托体于玄化兮何独蹇而离尤彼何辟而畅志兮此何淑而殷忧余由夫古人之所履兮曾夙夜之敢止苟致福之不由我兮何天道之足恃守大道以稽圣兮为黔黎之所安斯不缓之以立兮乌用惠于两间帝昭昭司民之直兮固无微而不神使一失之不获所兮亦有累于大钓帝览余之谆恳兮谓余辞激而不诠咄小子之悖昧兮何兹侮黩而便悁乃训曰太虚廓生之庐兮阴阳调以神其工气缊勃而构形兮班纷纷以何穷上者神德而下为愚兮乌有执乎定化夔一而蚿百兮亦非存乎取舍爰自生而自翕兮各正命而得一焂变而之游魂兮乃澌化之大率舜膺禅而鲧殛兮固■〈彳召〉徕之所悬偶福祸之不相直兮亦物变之或然物细伙以罔极兮予岂一一而雕刻如尔躬之不有蛲蚘兮汝能控揣而为之力箕子贤而明夷兮比干忠而剖腹子胥直谏而损生兮屈原被谗而见逐夔稷卓谟于虞庭兮固志行而道泰匪人扬于媚世兮要亦存乎所际斯故名之曰命兮予谁烦而为之所悉物生之常軓兮贤者贵安于自处再训曰大道夫人之囿兮通万变以为门汝蹈之弗离颇兮物得丧夫奚论宠赫赫以夸权兮众兆之所附也千金怀而傲世兮又何欲之不聚也德人之遗物兮视之以为苴也彼怵迫之徒兮趋而不能去也漠然以应物兮以无欲为汝宅求之外而弗获兮中烦瞀夫奚益吾赉汝以智慧兮日循道而俟其会诸非汝性之所有兮又何足以芥蔕窍不可以妄凿兮神不可以荒游象至道以针砭兮务决疽而劖疣尼父相鲁而见沮兮不脱冕而去之尧揖逊以天下兮许由遁迹而固辞七十子惟回之贤兮箪瓢何物而乐贫轲不遇于齐梁兮曾何怨于天人盍圣涂以为师兮黜浮子之鄙陋心与迹之相忘兮抱至和而独守帝抗音以何极兮意无穷而言该余再拜而忭受兮忽蘧蘧而刑开乃为之歌曰命不可执顺万变兮德一于集旦复旦兮度志抽行尚靡缺兮怀贤援豪嵬我节兮匪人卒狂蚊虹溷兮盘桓乘化效无闷兮逍遥涵和抱天倪兮世方回遹非天孰揆兮

　　●杂体诗一百一十八首

　　旻天维嵬七章
　　朔风二章
　　淮水汤汤四章
　　硕人篇赠李献吉
　　归与辞
　　三洲歌
　　陇头吟
　　长歌行赠载仲鹖
　　杨州与鹿门子饮酒歌
　　去国
　　近海亭新成
　　登台
　　雨中
　　九月
　　酬李献吉用来韵
　　寄崔子锺
　　初至县
　　寄孟望之
　　采莲曲
　　柳枝词
　　初见白发
　　晓望
　　望清口
　　海灵辞
　　广陵行
　　海上怀价夫
　　和张仲修侍御用韵
　　屏裔
　　昼眠
　　出郊感咏二首
　　舟泊大伊遂登岭眺望二首
　　宿能仁寺
　　孤鴈
　　早秋寄郭价夫
　　海上秋望
　　宿淮上寄何仲默
　　发淮上
　　春日淮城登望
　　趍役淮上途中述感四首
　　寄张孟复员外
　　一舸
　　淮南泛三湖出望广陵
　　寄边庭实提学
　　寄鲁振之祭酒
　　海隅二首
　　宫怨二首
　　雨秋
　　馆中杏
　　单飞鹤
　　小山
　　湖中林
　　海上四时歌四首
　　同声歌
　　妾薄命二首
　　述梦
　　秋阴
　　仙迹
　　旱发新埧二首
　　次浦口
　　宿金城
　　简燕宪清时燕以御史谪邳州判官
　　扬州赠沈判官
　　蜀汉冦平赠蓝中丞凯还
　　得仲默书
　　送蓝亚卿赴南都
　　海上杂歌八首
　　出城
　　送戴仲鶍赴鸟石
　　清口望淮阴甘罗二故城有作
　　寄张仲修侍郎
　　浮淮二首
　　芜城歌二首
　　布糓
　　宫词
　　秋兴
　　漫兴
　　对酒歌
　　寄怀仲默二十韵
　　三月三日扬州作二首
　　苦旅
　　湖竹逄隐者
　　双燕篇
　　杨花篇
　　空城雀
　　百礼
　　下邳
　　登赣榆城
　　行路难
　　上之回
　　巫山高
　　酬仲默
　　清河夜泊
　　东方生篇
　　白菊
　　红菊
　　寄王庸之

　　○旻天维魂剌谗也

　　旻天维魂下土其蒙侍人回辟以类灭公我道諐諐独罹其凶
　　人曰兕虎不可以使人曰鬼蜮不可以指我执国之纪义命是事
　　彼胡构訿贿也弗集我执国之纪胡不彼击民弗咎予友用予责
　　尔谋诪张夺予之良哀此蟊蠹蚀国之臧靡人不诅靡神不殃
　　神厌尔慝尔日安也人厌尔毒尔日残也尔行弗悔败不可返也
　　昔我谋矣岂不计始王式是承孰敢戾止匪人硁硁咎予泰止
　　东人衎衎西人嘻嘻燕乐是贾彼交之危匪悼彼危用示尔几
　　旻天维嵬七章章六句

　　○朔风自述也

　　朔风凄凄我马悲嘶匪兕匪虎嗟嗟海之湄曰予拂抑兮不知我怡彼人无良何其有极不迪其非我心如石我心如石庶几乎古昔
　　朔风其凉吹我衣裳匪忒匪狂嗟嗟海之方曰予流离兮不知我昌彼人无良何其有极不迪其非我心如石我心如石庶几乎古昔
　　朔风二章章十一句

　　○淮水思友也

　　淮水汤汤鸿丽于梁于胥薄兮载鸣载翔悠悠南邦我征靡遑念彼初服有怀永伤
　　时之荡矣独行摇摇?斯霾斯淫滞崇朝岂不监只终迷且劳舋舋先民济代孔昭
　　遵彼哲轨谦谦好修匪躬之谋寔惟民休取彼薪蒸载斤中流蹇予迈兮念尔同仇
　　陟彼东山言望京陆硕人介止承华孔淑龙德振振不遗我谷天路逖只喟焉海澳
　　淮水汤汤四章章八句

　　○硕人篇赠李献吉

　　维谷有兰硕人佩之维江有藻硕人馈之曰豪曰良硕人之祥吾道之光斯世之防厥宫峩峩工师营之厥世丕丕大贤成之譬彼乔木不以息荫譬彼美粲不以预馑东人鼓瑟西人悦缶反以示之自贻尔阻繄彼鸱鸢不吓以嘻苞凤之来尔乃是疑荣焂萚兮见焂灭兮生也弗居逐物奚为如沮如溺孰訾尔塞如晏如墨孰念尔德衡门之下河水泌泌硕人之盘聊以永日

　　○归与辞

　　服时之华　帝厘汝嘉中道摧离兮由以间之汝衷弗诠兮乃汝是疑由间之惑构敝四国矧汝之特兮良士吁嚱愚乃咎予曰尔梁弗葺胡罭尔鱼尔轮弗饰胡骋尔车噫嗟嗟韦如糜如波之流矣已哉遑遑乎予何求矣九夷殊风庞不可居肆美人之迟予兮沕乎吾将归

　　○三洲歌

　　海之洲水弥弥兮蛟龙之旅兮震而沮而子奚与黄兮虹夹蓬阙白揄兮荫曾城嘻兮歌兮聊以永龄

　　○陇头吟

　　君不见羗胡　　犯边城橔煌烽火入西京天子赫恕玺书下嫖姚将军大典兵燕颔已惊投军士龙韬还让弃襦生犀叶七重分细柳龙泉三尺勒飞星秦中指点祁连路沙草茫茫不知处爷娘送上咸阳桥赤帻双鞬走马朝飞咸阳桥暮宿陇山坂陇水东入秦行人何时返塞上烟尘连夕起去去那能计生死春花满地梦长安秋月临关怨陇水陇水冷冷行客怨陇猿啾啾膓欲断雕戈铁马事横行那得音书寄乡县塞垣十月阴风号黄沙碛里阵云高请缨北阙将军勇击剑阴山壮士豪朔气骄嘶紫骝马胡尘汗蔑锦云袍中军箴篥四山飞鱼丽蛇蟠阵角齐六郡良家三十万相特已合数重围漠家据险如据挐坚戍关城为外户五陵大侠双宝弓犯险提师追骄虏赤塩海气昼昏昏白日沙场见鬪??食月食昴躔胡运灭单于骑火已宵奔单本散灭边宁好摙书夜发炖煌道狼山石壁既高封鴈塞金瓯复新造归来旌旗压陇山陇头流水照生还论功不愿封侯事万岁君王闭王关

　　○长歌行赠载仲鹖

　　忆昔出入金门时青云之客倾相爱春宴屠苏琥珀光雅会辞章凤凰彩长安街里日经过中书翰苑风流在一落勾榆岁已深人情缅邈风花改玉堂豪俊不可攀宛转孤蓬守沧海浦口雨波春碧滋片帆落日遥相期朱帘画棨使君府赤栏白石春风池池上莺鸣花四五点点倒浸青琉璃盘行彤荔饵玉脯奴擘金刀雪藕丝他时相忆风尘外今日深杯讵可辞君不见淮阴里中儿生年抱剑长苦饥壶飡低头谢漂母大言千金为母嗤一朝风云起屠钓挥划四海蛟龙飞巨纛紫虬毛斗印黄金螭齐城七十骇奔电楚兵八千如死灰丈夫谈天要有底草露功名安是纪簟瓢九鼎岂殊科尼轲尧舜终相似官园春尽花纷纷醉里高歌那得闻明朝觧缆五湖去蘅叶洲边应忆君

　　○杨州与鹿门子饮酒歌 【 鹿门子襄阳郑伯兴也】

　　前年勑放东海滨乘闲日弄沧波春有时回首玉阙下浮云万里生氛氲剖心未训　明主顾一剑长留国士身苍蝇具锦意不足何日金鸡赦逐臣翠华云影飞仙路吾道穷途安足数凤鸾铩羽投长沙鹦鹉词高忍羁旅襄阳夫子豪俊才古情道气空九垓念我飘零日月长悲歌激烈形神开神开歌促劝我酒酒中盻剑心相厚公馆春花笑向人顾我穷愁复何有昔年肮脏见天子祗今索莫风尘里白日沉销五岳光九地龙蛇飞不起许由被尧让巢父闻之耻迯此箕山阳临溪还洗耳鹿门亦有庞德公独携妻孥远城市鸱夷之舟已电灭至今五湖水清泚原生环堵长蓬嵩孔圣曲肱亦饮水丈夫不逢同所归古人高节眼中稀清春好着东山屐莫遣风霜惨客衣

　　○去国

　　去国乖清步到溟豁远心仙坛留凤宿海壑抱龙吟月出花林爽云归竹嶋阴微生方狥禄恋滞此中深

　　○近海亭新成

　　小亭如斗大结构向幽深海动蛟龙窟山围橡栗林簿书休牒吏弦诵走青衿窃附匡庐会何湏梁父吟

　　○登台

　　古人不可见还上古时台九月悲风发三江候鴈来浮云通百粤。寒日隐蓬莱。逐客音书断凭高重首回

　　○雨中

　　片云横绝浦风雨满中湖地坼鱼龙壑天垂渤澥图有时呈罔象无处问清都利涉甘迟暮丁宁戒楫夫

　　○九月

　　东纪长淮泛行途秋色侵凄迷迁客梦迢遰故乡心水落潮沙白天寒海气深中宵正愁绝城角更哀音

　　○酬李献吉用来韵

　　放逐岂无象悠悠荒海头空然望北阙那复梦东周吾道浮烟尔君心静者流相将好颜色投老汴山秋

　　○寄崔子锺

　　孤臣去国能辞远世路风蓬未拟安芳杜江头聊系缆浮云天际一凭栏塞垣戎马防秋急海内军储奏计难黄阁论思君日贵补夫功业转湏看

　　○初至县

　　芙蓉殿里罢通籍沧海洲边远寄家水客珊瑚秋荡月鲛人泳縠夜生花五湖今遂鸱夷舸三岛终逢慱望槎鹤驭鳌竿真火手金符黄缓未湏夸

　　○寄孟望之

　　桂林春欝饶云雾万壑千峯望不分幸尔瘴乡安逐客可无天意在斯文山深魑魅番相护地苦龙蛇且作群同是飘沦君独远拟腾宣室诏先闻

　　○采莲曲

　　采莲曰已夕女伴相返促莫打北湖行恐惊双栖鹜

　　○柳枝词

　　休种江头柳长条空自妍春来即别妾不系水兰舡

　　○初见白发

　　日日风尘色劳劳簿领身不知青镜里已作二毛人

　　○晓望

　　海色茫无际蓬壶欝不分县城临岛溆座里回生云

　　○望清口

　　岸坼地疑断水穷天若围飞风帆出浦快意楚入归

　　○海灵辞

　　朝上宫兮紫皇激流迈兮中洋心连蜷兮惋结波砅涌兮路长望氛氲兮天末爇萧燎兮冀达驾婉婉兮飞龙歘慰予兮饥渴锵鸣镛兮拊皷促倡节兮繁儛纷承盻兮丽彩聊淹留兮容与灵娟娟兮好修期相信兮眷予以同仇神祉渥兮剧赉奄将归兮烦予忧

　　○广陵行

　　野客回桡喷霜雪广陵烟水春迷茫海门潮上如砅石杨子逆卷飞涛长古来形胜眼前在人事纷庞日华改二十四桥赤栏新秪今明月常相待荒唐之帝千余秋不忍言之赤子愁离宫别馆七十二此生欲徧人间游翠华宫中夜啼乌天子诏幸维杨都九门车马如风两宰相已进南巡图谏官叩陛侍者麾玉姬被逐小臣危嵩灵河伯骇以走洪波不流风倒吹山维翡翠空如锦谁能留住凤凰儿彩斾初临汴河浒飞心已入金山浦龙舟不载羽林军锦缆成竹紫宫女宫女明妆皎白雪却爱璚花光艳绝不道蛾眉能误人番使君王弃宫阙萧墙祸变岂虚作斗外天狼夜蚀月千年宝井生琉璃犹有精灵自呜咽楚关吴口山水明。紫霄终日浮云生。市朝变尽沧波绿。不断扁舟载客行。客行缭绕隋皇堤。堤上春风杨柳齐。伤心欲吊前朝事。杨叶杨花路转迷。

　　○海上怀价夫

　　海气偏风雨。孤城黯淡中。微官长佐县。双鬓已飞蓬。未遂丹丘术。空怀河上公。春洲花月满。那复一尊同。

　　○和张仲修侍御用韵

　　海国秋先觉独行沙上寒寸心安绝徼一舸系重澜鬒变悲年暮时危歌路难依栖怀旧友日田梦仙坛

　　○屏裔

　　县城如黑子秋怯海门涛蜃出云霞集潮平岛屿高乘槎伤孔圣屏裔愧吾曹挂席蓬洲近年来兴尽豪

　　○昼眠

　　日出沙埌白潮回岛岸悬柳春轻袅袅竹雨凈娟娟地僻多幽事官闲足晏眠直成叔夜懒更粤子云玄

　　○出郊感咏二首

　　扶鹏抟南溟仪凤游崇罔厚积乃遐举览德斯回翔薄劣多见尤疲薾寡所将先服已轩轾再驱仍彷徨岂不景名哲动以拙见妨投荒守瀛坝佐县饰仪章积闲眺川坻行春踰河梁鸣禽知晴候华水改新阳庄濠游以乐楚泽歌矣伤达节贱名浮居易俟道昌不有古贤徒斯怀竟谁明
　　居常厌官守暇日征佳会朱火初改木青阳已推位走马平畴间寓目丹霄外崪对峯峦耸激听川流会积潦谷阴欝凝霏树晻蔼柞阿时延伫沙汭遥陵迈过磵挹澄泓攀林越森荟岁华浓夏首良晤亦斯最形适谅忘言心赏有余泰至道排冥??金遗真附仙界怀哉运斤徒因之发妙觧

　　○舟泊大伊遂登岭眺望二首

　　遄征徒已疲安迈舟始忻客程急日夜惊澜骇崩奔蓬心悦留止升峦瞰高旻海岱指间得。杨楚望中分。洪河吞淮沚岘口拱齐门古石堕危壁新沙亘高坦山川日以改人代焉足云丘坟但宿莽碑版空版文伤心古往迹感慨欝难陈于焉任化轨庶以豁忧殷
　　周雅述淮夷汉服分楚甸长江带南纪王图此雄冠职事有竹役超旷任眺翫览古情讵释望阙泪已泫缅哉天路长焂尔岁华晏侧身蹈穷海糜廪依下县积愠将奚尤素履竟谁辨虽恊康乐情终切子牟恋效志谅有激陈辞忽纂纂即非周南史甶滞有余叹

　　○宿能仁寺

　　昔闻娄道者今宿妙香台无复参龙藏真成见刼灰山枫随意落塔洞逐年开暂憩空缘地能令世虑回

　　○孤鴈

　　应是因矰缴秋来只独飞不嫌栖海溆犹得刷毛衣雪暗恒迷所天寒亦苦饥潇湘故群在念尔一行归

　　○早秋寄郭价夫

　　宦来相见少况复远离情有梦难相信无书番自惊青山如昨日啼鴂已新声但恐催迟暮招携负此生

　　○海上秋望

　　地角邻吾例飘沦足岁年人疑卧龙处犹有获麟篇洋海虚成望蓬莱未可仙风尘仍滚滚临眺独凄然

　　○宿淮上寄何仲默

　　旅洎清淮夜扁舟怯独行风锺半沦灭。水月共微明。放逐甘吾道栖迟念友生高歌视雄剑不觉壮心惊

　　○发淮上

　　长淮牵片舫行旅及秋天大府难辞命迁人敢闭贤潮回沙抵岸日落水生烟系鼓催前发安流足昼眠

　　○春日淮城登望

　　新城水环碧玉霓杨柳烟窣金沙堤暇时尊俎携朋侣春风楼阁同攀跻楚天杳杳暮帆急淮川茫茫西路迷百年形役未归定惆怅江关尚鼓鼙

　　○趍役淮上途中述感四首

　　祗役趍淮城饰驾历海川游仙岂别理望洋及兹年悬帆新埧口落日金城湾长波汨冥鸿层岸挺孤荃沦涟入浦风窈窕及墟烟旷望道心豁顺动智者便逸调谅自惬冥涂谁为诠初服秉上训末躅怀雪?火筌栖霞蹈瀛溆倒景排寥天晞发扶桑晖濯缨昆丘泉兹生既幽晦异代将奚传
　　弭楫倚夕渚躧步登阳陂隐隐隔河坝蔼蔼见州埤序暮变林色曦寒生水霏萚叶日自零集禽时相依暌携怅流景登顿念息栖迹系情靡超人远路恒迷岂伊苦旅叹嗟哉丹灵移查浮犯云汉鹤驭凌瑶池爽然与世绝天游良在兹
　　严公本弃世尚子终无营苏门啸激楚竹林弦凄清志偕自相感神悟讵久经华阳暖平阡晨颷属修埛茅宇倚清葭衡门?霜茎宛宛水中坻杭志一何盈拙薄厌垢氛积习稔将迎怍矣久干禄修然念躬耕古贤已电灭妙撰钦平生终果寤言诺慰尔迟暮龄
　　寒隰带陵薄白露下江草言蓬何有极山川日蓼扰岂不怅形役戚戚陨灵抱逝波何时还尧禹悯莫吊泰华果毫芒蜉蜳尔寿考盈虚岂定涂福祸任冥造至人屏尘障达生一何早犹龙附渊潜载魄木?去外皎窈冥中有精澹泊日为宝

　　○寄张孟复员外

　　迁臣留滞淮东路怅望浮云紫阙遥漫检封章思致主已非鼓?令鼓候随朝青春花发怀仍恶落日潮回醉不消萧洒西台即外客相思应有北门遥

　　○一舸

　　淮阴南一雐烟水石埭晴湖荡漾春杨柳青青归兴远鳬鸥片片客愁新三年天上无明赦随处江边有逐臣霄汉风云多变态独留一舸许相亲

　　○淮南泛三湖出望广陵

　　江淮万里分南纪、巨浸洪波散五湖上接明河洗星斗。东连仙岛入蓬壶吴歌越女鸱夷国、锦缆云槎慱望图日暮鸣桡催出浦龙堤烟柳见扬都

　　○寄边庭实提学

　　鹓行旧并金华省文苑曾依玉树林伐木古人歌相鸟攀嵇今日阻幽心难随羽翼梁台远独擢烟霏海溆深、三岛路迷迁客梦双鱼空忆白头吟

　　○寄鲁振之祭酒

　　海内风尘稀会面、南京犹阻万重山、同年兄弟心能厚、华世文章宦独闲淮浦雪残应自泛。石城花发与谁攀。望迷海国淹留地、不见灵槎天际还

　　○海隅二首

　　山含云霭荡秋阴、暇日山城偶独临、豺虎岂堪南国泪、风尘犹系故园心、远沙鸥鹭寒相并、穷岛蛟龙晚自吟、留滞海隅频岁换钓鳌终惯水烟深、
　　一舸飘飘系海隅、羇心偏觉宦情疏、春潮风雨迷天籁夜壑鱼龙见日车、吾道沧洲今胜事、昔贤穷发且安居、皇闱渐远蓬山近、时枉仙人玉检书

　　○宫怨二首

　　夜辇昭阳月春筵上苑花不成供奉妾枉自学琵琶
　　鞶带双鸾彩尽日不成结向夕卷珠帘偷闲拜秋月

　　○雨秋

　　山城一夜雨客意已深秋况对临沛寺千松翠欲流

　　○馆中杏

　　在公谁更惜柯叶半成衰会结团圆子无缘到熟时

　　○单飞鹤

　　遥空万里志高举复回翔恐有单飞侣相将共一行

　　○小山

　　小山如旋螺青可见十里旱来山下人亦望云霓起

　　○湖中林

　　中湖蔼林囿遥闻鸡犬喧客舟迷处所疑是桃花源

　　○海上四时歌四首

　　春风吹浦树日夜生芳华心闲淡无为游览眷灵槎沧洲兴何缅仙赏思弥嘉瑶草况可掇岂羡丘中麻
　　悠悠栖海坝云沙浩无际孟夏草木长颇亦得清丽临水狎钓翁沿洲拾芳蕙蓬莱闻匪遥吾将从此逝
　　淹留向水国潮寒惊抄秋客心恒自适兹生奚所求犹胜夜即谪不减伯鸾游旷然在人境天地一虚舟
　　微禄守沧海小隐良在兹吾道今系匏鹪鹩才一枝观涛始知险晞旸诧来迟岁暮春霜零霰邈哉滞还期

　　○同声歌

　　花艳芳春林淑气流中堂翩翩引上宾兰芷献椒浆赵女挥五弦托意陌上桑非君一回首谁识慢声长

　　○妾薄命二首

　　孔雀日边飞毛羽殊可怜倾城不得意春风空自妍当歌掩团扇暗地卜金钱独夜难成寐明月为谁圆
　　苑游轰玉辇风动闻鸣珂长门咫尺地春尽不曾过宛转膓九回想象颦双蛾谁言织女巧夜夜隔长河

　　○述梦

　　世路日以昧栖遑岁更深旧怀空稷契素梦但丘林种木已成翳流莺复好音寤言终可托及此益伤心

　　○秋阴

　　秋阴岛雾积草长潮脚深殊方易为感况尔荒海浔不废沧浪歌聊拟白石吟长孺罢中即终然乖素心

　　○仙迹

　　三岛潮回赤岸阔水兰舟稳最宜秋聊随黄鹤云中去何啻丹丘方外游张子查回应犯斗任公鳌钓岂惊鸥他年海上留仙迹谁道无成空白头

　　○旱发新埧二首

　　沱水遥通岛、扬帆藉稳流星摇淮浦夜月湿海门秋世难几人在心、心灰百计休、时闻南去鴈、还动故乡愁、
　　一投沧海岸、云雾满青衫、按月候潮信乘风扬客帆、虽云罢朝列、不碍学栖岩、剩有逍遥地苏公莫剌谗

　　○次浦口

　　渺渺风波里、悠悠金独竹、到淮余几舍、隔浦见新城水落兼葭港、秋寒鴈鹜坪、邅回婴世网、休道不缘名、

　　○宿金城

　　风水维舟岸、金城伐鼓余、凄凉行泽国、迢滞忆家书、逆旅坐星饭。澄湖闻夜渔。鸡鸣向前路、沙月引空虚、

　　○简燕宪清时燕以御史谪邳州判官

　　直道不偶世、怅然心事摧、风波一失所、霄汉竟无媒、茂爵故人贵、浩歌游子哀、谁能流落日、为念贾生木

　　○扬州赠沈判官

　　风湖侧舸广陵道苦旅蓬飘嗟汝同扬子江边新判郡长安街里旧乘騘龙华剑在天虚倚白雪词高世莫逢可爱步兵心事远不缘流落叹途穷

　　○蜀汉冦平赠蓝中丞凯还

　　天南喜下班师诏汉水梁山绝冦氛八阵尚闲丞相垒三秦终倚破羗军从来才调先谋国今日朝廷更右文胡虏临边湏籍手汾阳应见累高勋

　　○得仲默书

　　一放穷荒空梦寐十年亲友叹多违鳌竿尚挂扶桑树鹤驭常留明月矶北极星辰终夜望东溟旌节几人归遥天长路能相慰不断飞鸿下紫微

　　○送蓝亚卿赴南都

　　提师早见臣劳着弼教新承　帝合崇葛亮旌旗留汉上谢安轩黻照江东指挥暂假清朝纪肃穆回看迈国风莫向　龙颜惊岁晚三台直在五云中

　　○海上杂歌八首

　　昆仑水落大荒东汇作天池四海通漂浮九地虚空里摇荡三辰宛转史
　　白浪奔涛秋滚滚鱼龙百万龊天开亭亭日午潮方至谁道阳精激水回
　　洋中洲岛依然在人代沉销竟不还石甬虚传秦帝路勾城误指越王山
　　东海东头云雾开翠分高阙是蓬莱卢君度世传灵药王母朝天献玉梅
　　潮打天门月黑时长风破浪海神随祈攀羽驭捎三岛拟曳鳌??凡出九夷
　　海宴成周王气开秪今谁识圣臣才蠙珠远自天南献白雉遥从日下来
　　扶桑岛上蜃霞生幼出龙图罨画城玉女浣波晞丽锦水仙行日鬪珠缨
　　攀云探雾万重重踏遍蓬莱七十峯曾向玉宸为傲吏行天那怕引双龙

　　○出城

　　海边桃树花已满城东杨柳叶复齐青春三月一开眼那不羡汝幽人溪

　　○送戴仲鶍赴鸟石

　　萋迷发川涘眷恋瞻云月离踪日超缅戒涂方蹀??薛凌晨促征徒日夕恣沿越泛泛沧流驶靡靡夏云结长汀蔽丛菼幽林响哀■〈央鸟〉牵舸趍南荒扬鏕展绝粤行子多苦颜况尔罢朝列鲁生思蹈海朱令期溅血予衷苟贞亮万事任穷达盈虗有定端时命讵可夺鹖栖既冥化龙战亦澌灭齐哉古今理嗒然厌宣说

　　○清口望淮阴甘罗二故城有作

　　客涂戒愆期凌波日夕上适尔滞海涘忽以历淮壤遗墟已荒秽修原复决莽披云送流瞩跻石结深想世祀讵可揆兹来值影响周览兴长谣凄其罢幽赏翊汉智岂周游楚年非长逄时騪良筹伯王如示掌嗟哉圣有作弘道迈古往五百属昌符皇轨聿宣朗贞会遽易恊孤踪日震荡芒芒苦旅怀拟志望吾党

　　○寄张仲修侍郎

　　丽景照高云仙人行中天矫矫双飞龙遨游四海间阳和三千回雷雨腾百川历览一何极行道及当年思君剧如饥旷望山海绵岁暮霜霰集感兹荐鸣弦行子苦离索弥起长恨端黄鹄天南来因之紫霞仙遗我一束书书中万余言嗟嗟生运迫明德更三叹誓将入玄漠佩以永周旋

　　○浮淮二首

　　鼓枻出淮流南盻维杨津客涂浩无际秋颷厉兹晨赤叶下远洲白鳬戏清漘袅袅征麾曳宛宛鸣笳闻金堤障奔湖乔木挂层曛逝言感物华岐路多悲辛塩驹困泥坂历块谁见珍凤德日以衰仲尼无停轮姜翁晚佐周范叔穷相秦所嗟在知已此道难重陈
　　北阙罢通籍南淮逐流潮形役方险艰世难况迢遥大块劳兹人吾道安所迯干禄逄休明致主拟夔皋岂无负鼎术轻身愧贤豪补衮期龙华兴乐追鸾韶青蝇一相点白壁遂成妖遗荣讵戚戚知命良嚣嚣好食首阳薇终钓任公鳌行行前路迷岁暮兴长谣

　　○芜城歌二首

　　炀帝看花太放窴锦帆龙舸万千千情多化作相思鸟夜夜芜城闻杜鹃
　　莫向隋宫问六朝。璚姬玉蕋已烟消。柢今惟有湖边柳。犹对春风学舞腰。

　　○布糓

　　无边春草满溪生溪上布糓相对鸣愁杀云来不作雨忙忙何用苦催耕

　　○宫词

　　罗縠飘香满翠闱乍暄时节乱穿衣指环嬴得金合匝纔与君王鬪草归

　　○秋兴

　　碧水清霜冷缊枹无媒沧海诧相遭冥鸿恋野有何意独鹤横承他自高三岛楼台生梦想二仪风雨入诗骚谁入更念苏司业为觧金龟换浊醪

　　○漫兴

　　拍岛西风海色寒双龙蟠作紫纶竿千牛乞与任公力掣出顽鳌大地宽

　　○对酒歌

　　前有一尊酒上君千万寿生逄尧舜代不覩龙虵鬪夔龙先让德和气盈宇宙苍蝇百舌种类灭无复贤人被谗诟鄙哉黄金触斗齐何湏气势吹虹霓但愿岁岁颜杦花醴泉生在君家池六逸二仲为友于黄鹂啼花胡蝶飞春秋伏腊对挥盏醉中得趣王侯卑腰间相印金霍霍朝踏沙堤暮海陲闭户着书成万轴后代知吾是阿谁辽东之鹤瞽然归归来眼见家人非人生当日不取乐驭风蓬岛终何为东海童男不复返西陵歌妓令人嗤不如一舸载西子五湖放浪真吾师

　　○寄怀仲默二十韵

　　纶阁三台接黄枢五凤通征文才士入论道相臣同巨笔侔先汉新词迈国风注书明贾传持论鄙杨雄后辈尊何逊达人仰谢公神仙在平地鹓凤翥高桐儒雅光朝列文思启　圣聦功成三代上名落九寰中无道堪龙变斯文补化工嗟予方倚玉转首忽飘蓬远放金沙海长迷紫具宫鲸涛秋震荡雾岛日溟蒙诧见龙吟壑愁闻鴈度空古人歌石烂山鬼笑途穷鲋渴西江水鸾卑枳树丛苍皇偕计吏漂泊狎渔翁未必心成烬犹能气吐虹雅怀思振俗孤愤耻和戎狂简诸生习涵蓄哲匠功天人多道术倘尔击颛蒙

　　○三月三日扬州作二首

　　佳时对江馆客路亦幽哉怅望烟波里繁花逐处开燕儿稍细草。桃叶暗层台。淹泊芳春尽征帆未拟回公馆倚春城花连馆舍明露桃沾并下池鹤对双清境胜忧端豁心闲道气生百年真隙影逝矣脱簪缨

　　○苦旅

　　苦旅厌远涉穷途绝好音江山供客久岁月作愁深徒抱淮阳病空成梁父吟楚庭重辩玉谁复向来心

　　○湖竹逄隐者

　　平湖奔缺岸片舫曳长沮桃蕚半浮水秧针已剌畬野园成烛啸道服有安居仲蔚蓬蒿满修然兴不疏

　　○双燕篇

　　双燕双飞尾涎涎入合穿帘每相见谁家见绣幙黄金床对此踌躇空断膓春花秋月一回改别去人间复相待遥天远海不作难年年杜日卷帘看荡子出门如泛梗憔悴孤鸾镜中影

　　○杨花篇

　　广陵三月可怜春青青杨柳醮湖新长条不绾思归客散作飞花愁杀人浣沙艳艳吴江女拾取香球连袂举花点轻狂只欲飞徒使多情乱心绪吴宫隋苑烟袅袅别有豪华兢春早飞璚流雪酒行旌日暮迷却长查艏江头一树白离离打阵随风趁落晖漫天扑地何时住困入沧波却怨谁

　　○空城雀

　　空城雀何濡濡朝哺两黄口夕栖枯树株原田莓莓岂不肥山长路远心所虞鹊来劝雀我言汝记取官仓之遗足饱汝胡为戚促空城里雀答鹊城空无人昼索索草实潦全生可托不及鸾凤游赤霄榛棘跳踉亦足乐仓上可张网仓下可设檴人生多智情则恶慎莫近人遭束缚

　　○百礼

　　我来淮海地吏隐古人同百礼题沧水千秋见国风虞卿非道屈杜子岂时穷时向栖闲日渺然怀二公

　　○下邳

　　敝馆荒城曲。孤舟野水边。月明新霁夜。风冷欲霜天。长路勤民隐、劳歌敢自贤、虽然尘浊日、时有白云篇、

　　○登赣榆城

　　海气秋偏欝。西风拍岛寒。古今同逝水。天地此凭栏。云起连蓬阙。霞归伴彩鸾。烟波迷万里。何处是长安。

　　○行路难

　　有车莫上太行路有舟莫泛瞿塘川攀天兢巧有何益先几达变称高贤君不见汉家丞相尊贵时剑履趍朝竹沙堤天子临轩为公起百僚礼绝谁能齐熏天气势真无比盖代勋名照青史金吾十万尽私人文学三千皆弟子春花秋月湏臾改敢料君恩久相待三闾憔悴放江潭虞子蹉跎窜交海谁言吐气为虹霓谁言唾地成明珠一朝风云落人手精灵虽在颜色殊蛟龙蟠泥飞不起蛙蝇之子来相呴不如长安浪酒徒醉挥莫邪相喧呼千金白壁赌一掷杜中儿女皆仆奴行路难声转迫人生美恶焉可常世态炎凉在朝久翟公门前雀可罗窦相座间谁避席剖心输胆托生死古来惟有田横客

　　○上之回

　　回中桓桓扬帝威千乘万骑排霜蹄玉关不闭流沙逖天开黄道日月披彼穆荒游耽瑶池八龙拉沓恒苦饥嗟哉帝德沛徼夷且末宾贡怀康居昆城之西古莫绥白璚大赂天马嘶舞干格苖虞谟土?灰皇帝陛下万岁期

　　○巫山高

　　巫山一何高下夹三峡流问子何所欲子亦何所求洞庭有元龟西江有玄虬白龙游赤水黄鹄栖苍丘觏兹大道灵可以解我忧黄金为楫沙棠舟我欲从之渺哉悠道逄仙人眉雪光手持九华碧玉箱授我一九药木难欝金香食之可以骑日月飞踔四海云中翔龟为车龙为御虬为马黄鹄翩翩飞来下

　　○酬仲默

　　久客思吾友愁心海国遥飞鸿怀旧札落月想清标彩凤游丹水仙人住碧霄春来无限意梦着紫宸朝

　　○清河夜泊

　　新谪东溟客遥从北极还放心天地外寄迹水云间一舸全家泛千金未是班中宵有雷雨莫近白龙湾

　　○东方生篇

　　矫矫东方生学道窃大旨人惊岁星精自负游龙士鹖冠不灌蓬蒿园避世来趍金马门一朝奏帝三千牍大衍鸿蒙动至尊年年娶少妇弃去如传舍所赐黄金空君岂风狂者将军虎气鬪沙碛宰相??水山岸斥荒域尔独浮沉游帝庭巧取身名等盘石建章宫中系絧鱼王母谒帝回云车千门万户侧耳听轩外小儿如虫蛆当时留得偷桃语至今人信东方书

　　○白菊

　　清霜未许摧坚节明月真堪照素心耐可陶公寂寞后野栏寒月草花深

　　○红菊

　　无言红孕?禾凈鲜鲜开徧霜台袅袅烟不共东家可怜妇逄时逄树鬪春妍

　　○寄王庸之

　　日华红透海东云金阙蓬壶望莫分不上青天排羽翼飞龙谁识王震君

　　●杂体文三首

　　决遁叟述
　　赣榆县建厅事记
　　赠阎君廷瑞生子序

　　○决遁叟述

　　东海有决遁有叟引竿曳纶钓于曲隈之岛终日所得纔数鳞尔浚川子见而问之曰叟志欲得鱼乎曰然欲给生禾曰然浚川子曰叟何拙于渔若是海之利渔于者厚矣杨絮而鱼?力游夹?多花而鲭至其群如云其呴沬如雨其聚如丘阜渔者俟其来漂巨舶拉长罟合围而取之无不满其舷载而归劳于一日之力而终岁厌鱼鲜之味叟何不此之图而区区执竿以俟其啮饵欲给生于或有或无之溟涬不亦劳而寡得手叟何拙于渔若是决遁叟乃仰天三叹瞪目而语曰嗟乎哉世也不知类也久矣乃若夫至人未尝以险而栗其神况危其生乎且有突利者必有突害子独不见于海乎风潮卷山蛟龙鳅鲵凌波出没犯之者魄夺遭之者虀糜以是求利吾知其害焉尔矣且夫失缘于得祸始于厚生其极也于是乎有并然而俱丧者是故知道者恒易足而不狥物以伤已视利欲以过飬者若甲冥之虫残水火之焚溺也夫肯以千金之躯而徼幸于阳侯之波以奉鱼龙之牙吻哉以渔者之所得视予之钓若倍蓰而无筭冒险迫阨而遗生之害则吾其免矣夫岂独渔哉君子之仕亦有然者李斯上蔡之布衣也学帝王之术游于诸侯以六国不足事也乃去而之秦遂能使秦王并天下而称帝身为丞相封侯诸子尚主女悉嫁秦诸公子宾客私人数千其富贵权艳可谓极矣不犹泛海而大渔之者乎卒之输忠不信见疑于主缚之咸阳市中如牂羊跛鳖思牵黄犬猎于上蔡东门卒不可得岂不哀哉薛公隐于卖浆毛公浑于慱徒苏公匿于灌园彼三子者岂不帝于帝王之术而顾以守其雌何哉以外物之不可狥而徼幸于利害之涂者非善其生之道也吾观于子貌屹屹而山立目烱烱而望洋得非赣榆之王丞乎向为台史也珥笔拾遗执简触邪上而天子之起居中而百僚之污隆下而烝民之休否皆得以执而议之入则卿相检饰出则方岳震迭不亦辉赫尊重手哉然行危政激不能俯仰逊时已而奄人构祸幽囚拘挛去死无几幸赖天子明圣照见覆盎不加诛戮薄示放斥犹得窃禄海方不失为奔走之吏子不子之幸而反悲吾之拙是盖以鸱鸢之腐鼠为大有得而鸾凤翔于千仞之上者秋毫未之见也不亦异乎哉遂投纶而去不复顾浚川子曰嗟乎吾闻海上多异人愤世嫉污隐于渔钓之间其殆斯人与不然何其言之近有道也乃述以自省

　　○赣榆县建厅事记

　　正德九年正月廷相以罪谪丞赣榆时尹以事被逮因因署事明年八月乃有厅事之建光是县治毁于流盗公堂公廨靡有孑遗官吏露幕视事久矣厅事之建乃不获已之政也储材蓄食既备乃兴五旬而举之落成丞乃告其民曰呜呼营缮之役劳民费财非所以安辑也兹岂得已哉夫县有厅所以休上治下宣德流化之要也是故圮而弗治露栖草处邑大夫无容也堂委于廉丛而呼丛而趍上下杂揉民之无瞻也风雨寒燠之来弗蔽屡辍于公庶事之隳也事隳则民慢民慢则政疲谓邑尚有人乎尚有法乎厅事之建乃不获已之政也劳靡财力岂其所欲哉父老再拜稽首曰兹甿何之力亦何所靡哉事集四境不闻甿之且将善之大夫之良计也丞曰岂其然乎岂其然乎凡务非所急不如且已否则乖于安顺之政虽财力不与于民而犹将议之矣况出于民乎哉此民情好恶之大端也今也谓务非所急与父老复稽首以谢不敏于后也凡栋梁榱栱之属千四百有奇瓴甓鸱吻之属四万有奇钉线之属六千有奇咸今置之材础砺之属四十有五乃旧之遗焉徒役五百有奇人各役二日工匠之属五十有奇锻者役五日砺者役五日画工一旬有五日土?丐者二旬梓匠五旬

　　○赠阎君廷瑞生子序

　　绥德阎廷瑞端谨有行士也将诞其子之夕梦五翁冠屦烂然神气恣睢呼中于中庭语之曰汝将恊造物者之喜予等祝汝以炉锤之所靳啬者子其悦之乎寔大赉汝已有羽衣者进曰气几乎化凝乎震动乎离明乎将端子之貌乎秀子之形乎有紫衣者进曰惟学之??怱天启其衷游于六籍匪徒饰其躬云汉之光江河之冲世之弘纪孰与子同锦衣绣裳者祝之曰惟明惟刚道乃昌志不可夺气不可降执尔弧矢用有事于四方紫髯修颡者祝曰鹍之飞神不可逾风之积斯赤水之来图邈乎其无极辽乎其无虞荡荡乎从之万物之上庸以探夫玄珠已而华颜皓发者按节而歌曰彼鹤之翩翩凌颷之漫漫蓬溆以为家遨游于九天千载一来归恊道乎飞仙翼日不折不逼果生男子之祥君喜且异乃走币顿首并述灵告问于浚川先生先生曰异哉斯人之受祥于天也善之果不为徒履也福祉之果不为昧翕也异哉斯人之受祥于天也夫物之甘可以和地之饶可以稼人必具美质而后众善可集焉羽衣之告与之以质矣古今惟文学为经世之大云汉江河之譬欲弘其文矣天下之事业道德必有志者能之委靡不振无成者伦也明刚之祝定其气志矣君子必达而后道乃行鹍之图南扶摇万里莫能御也盖无所不达矣寿者诸福之会归鹤千岁一化来游帝乡寿莫极于此也鹤之翩翩终之以寿矣汤饼之客白君闻之曰阎君之梦可谓异矣先生之论可谓辩矣斯可以持而贺也遂书以遗客

　　◇吴中稿◇

　　序
　　赋一首
　　杂体诗一百首
　　杂体文四首

　　●吴中稿序

　　夫文辞之作缘于情志情志之感缘于境域内外一贯之道也是故台阁之言崇丽山林之言幽泊野人而效贵介谓之妄王公而俪小夫谓之鄙皆强迫于辞非性情之本真也是故秉知言之选者议之虞乡穷愁书涉愤激杜甫流离辞多悲怆非二子故取于此也缘于情境之实故尔余自量移以还情性颇为旷逸欝欝无聊之态久矣置诸鄙陋之律矣观其辞旨可以槩见欲窃附于古之达者非乎宁国松江皆吴属故揔其所作曰吴中藁虽政乏惠民而言志之辞庸可以藉手则余之游于吴者曰浪游乎哉嘉靖二年三月朔日浚川王廷相子衡序

　　●赋一首

　　苦旅赋有序

　　○苦旅赋有序

　　正德拾贰年、余佐郡松江、秋初起姑苏。泛舟江沱。杳有思归之念。乃托骚人之辞以纾欝伊。盖余自斥谪以来。飘沦转徙于江海之涯。已四年矣。因命曰苦旅。将以示诸同志。
　　览长洲之莽苍兮。渺孤旅之冥冥。遄扬舻以远迈兮。岁冉冉而靡停。遵三江以流浪兮。独寤言而自嬉。嗟吾生之有隐愤兮。托江神而陈词。大道可以致美兮。哀吾生之不力。惟圣人与世推移兮。又非素心之所习。昔揽辔以察政兮。余固澄清以为期。摐鸱鹗之贪虐兮。殛财狼于九逵。志矫矫以极世兮。徕祸患夫奚计。社鼠果不易熏兮。乃日夜为吾盩。凤忽困而在笯兮。九苞摧而无色。余自乐斯之謇謇兮。众尤余以沽直。欲高逝而靡为余道兮。竟淹留而无。世脂韦而不余美兮。反喁喁而詈语。坂九折潮滔天兮。荃胡易焉而轻视。既躬致此颠越兮。怀狐疑奚怼。智者洞其几微兮。愚恒迷而不复。阨羊膓始戒行兮。又何辞夫窘辱。踪荡汨而日囏兮。余遵道而犹未悔。苟获夫素履之耿耿兮。直求百世之可恃。投贾传于长沙兮。绛灌尔之所构。计党人以中伤兮。岂　帝心之余咎。期没齿以一德兮。彭咸乃余所取。直道固难为容兮。夫岂改余之榘。孔圣泫然以伤世兮。麟凤之不至也。老聃适志于流沙兮。抱道以长逝也。繄初服之所拟兮。岂嘉夫独往之为善。中坎窞而知止兮。乃明喆之所羡。众固知骐骥之千里兮。以弗哀鸣而不矜也。彼蕙若既自芳其质兮。不以委坠而秽厥形也。时运果非吾与兮。志栖栖以何求。彼大人之世氛兮。如脱垢于清流。嗟伯夷之求仁兮。曰首阳吾其终。屈子之激于义兮。曰冯夷我其汝从。揭白日以烛幽岩兮。帝阍邈其柰何。假北斗以量沧海兮。世淫滥而腾波。返故涂以顺命兮。究曩昔之清修。苟余心之畅适兮。又何事于远游。索坟典以企圣兮。探性命之邃窟。虽茂试之当年兮。诏百世而有述。大和浑而为类兮。栖鸿蒙以为家妙。两仪之玄化兮。吾道浩其无涯。系曰汝由介兮、汝苦其节兮、大义汝执、安汝之性德兮、夷险罔厥渝。古获汝则兮。民之多僻。罔正否藏兮。已而已而。汝图厥良兮。采薇茹芝。汝弗戾兮。庶征于求世兮。

　　●杂体诗一百首

　　度杉岭
　　游云门
　　发四安暮泊湖州
　　南陵
　　苏州别葛季遂
　　溪夜二首
　　春思
　　采菱曲
　　发上新河
　　客叹
　　寒食
　　四时游乐曲效庾开府体四首
　　北园春花盛开忻然有作
　　过江
　　双溪下港口两岸诸山森拱舟中有作
　　将发扬州
　　詶何仲默用韵
　　晚泛双溪
　　和魏同府游松林寺
　　早春寄京中友人
　　孝丰行
　　守关赠苦竹朱生歌
　　海上秋望
　　梁父吟
　　宿定惠寺
　　散衙
　　姑苏行
　　赤壁图歌
　　出城
　　再出城
　　蜨蝶行
　　独不见
　　雉子班
　　夏日饮孙贞甫园亭用韵
　　百舌
　　詶李梦弼学士
　　寄仲默
　　寄贾祭酒鸣和
　　咏古三首
　　嘉兴遇孟望之饮酒
　　孙氏园宴集题卷
　　松江留别吴宿威太守
　　春日游览近郭山水四首
　　山亭
　　将进酒
　　杏边独酌
　　白鹇
　　寄姚判德辉
　　种蔬
　　江上杨柳歌
　　三五七言
　　观东池捕鱼有作
　　晚泊平望
　　雨睛渡京口
　　天门山
　　别刘尹良贵
　　青山吟
　　送何浩
　　董漕厅述怀
　　遣兴
　　宿周山人南池
　　仙人篇
　　煌煌京洛行
　　寄远夫二首
　　从军行
　　长安道
　　侠客行
　　长城行
　　昆陵驿闻渔歌有作
　　丹阳
　　淮阴赠孟天祥
　　彭城歌
　　捣衣曲
　　秋日宁国言怀十首
　　听许翁琴
　　宣州歌六首

　　○度杉岭

　　晨颷一何厉夹壑鸣松湍扪萝冥烟濡缘谷阴雾寒俯聆激涧泓仰日?弟蟠云山南临旌德蹊一线千泗沿水翠翻翾出石薛窈窕悬濯缨惬临流蹑云忻升峦岩栖慕幽人羽驾怀飞仙志洁其可遗尘远道弥全雾术凌巘崿月波弄潺湲石门追曩古谢屐聊孤攀

　　○游云门

　　判牒日惟勤饬位恒靖共不缘迈长涂谁兹豁幽悰南凌清溪曲西眺云门峯巨壑深欝盘翠巘纷错重逸狖抱乔木流泉响深??丛林峦谐风慕野兴浩以浓春序焂暮杪群卉方蒙茸岂直省农田亦以观化工风清存民和礼洽见时丰极物志可酬居易道乃洪寄謉金门友良宰非涂穷

　　○发四安暮泊湖州

　　山行苦登陟水涉意自洽南峦一雨泻北湖千涨纳岑岑帆初扬浏浏风愈飒莲歌夹浦闻渔唱隔烟答摇裔顺流潮隐见依城阁云霞暮生变鳬鹜晚成匝蕴灵兹土胜探幽予心合延伫湖上赖罙然忆苕霅

　　○南陵

　　漠漠南陵野清秋楼观开过江心日逸去国首仍回木落川原迥洲寒鴈鹜哀吊湘吾有此翻愧贾生才

　　○苏州别葛季遂

　　鸾彩飘翩吾国彦秋风邂迨阖闾城阿谁勾漏丹砂就忽漫沧江白发生吴女采菱潮月上。蓬仙吹笛水龙惊。兰尊画舫聊今夕。独鹤游云万里情。

　　○溪夜二首

　　千峯水如注经春深更绿渔舟怕风浪夜夜曲溪宿
　　石梁亘溪脚绿洌水中疏竹炬明深岸溪人夜捕鱼

　　○春思

　　独抱千古意行歌春江湄佳人在远道浩荡难为期

　　○采菱曲

　　兰舟夹画浆素腕玉双回荡入南湖去菱波一道开

　　○发上新河

　　长下江津水乱流。客涂风雨滞江洲。吴侬荡浆且归去。越女浣沙仍暂留。入浦片云何意绪。弄波双鹜自沉浮。宦情羁事催人急。飘洒空范蠡舟。

　　○客叹

　　空叹梅生投百粤、何如邹子果夷梁、迷涂重以风波恶蓬鬂兼之岁月长海内豪贤惊后辈人间节俗厌他乡。青山绣绂飞尘满、凤德能辞笑楚狂、

　　○寒食

　　殊方不觉逄寒食。客子怀乡时一吟。丽草浓花春宛宛。曲台芳树午阴阴。吴中山水二年泪。河上风烟万思心。谁遣浊醪试新火。满城宿雨作寒深。


　　○四时游乐曲效庾开府体四首

　　春曲
　　夏曲
　　秋曲
　　冬曲

　　•春曲

　　高台风日丽玉律转韶年清弦间鸣鸟飞幰度芳阡沙柳烟际袅池桃水中燃湏知逍遥宴无异瀛洲仙
　　右春曲

　　•夏曲

　　升峦入云雾登阁跨蓬莱尧日景方升虞琴调乍开幽林藉锦石阴洞就香苔醉泛兰舟去笙歌水上回
　　右夏曲

　　•秋曲

　　良辰复暇豫翠筵集五侯舞衫惊凤举歌曲彩云留雾湿碧桐井萤飞明月楼未流天西火先怯池馆秋
　　右秋曲

　　•冬曲

　　寒日芙蓉苑障风簇锦帏瑞梅三阁艳流霰九轩辉王母函桃实兰香试舞衣未夸金谷胜还同宴镐归
　　右冬曲

　　○北园春花盛开忻然有作

　　宦迹何淫滞、吾生亦有期、空歌白石调、谁采北山芝、忽见春花满。坐令归兴滋。茫茫怀二仲。江海挂帆迟。

　　○过江

　　大江空胜槩、客兴已多违、白日沧波迥、扬舲度若飞、烟迷瓜埠尽。树隐石城微。去去通吴越王孙何日归、

　　○双溪下港口两岸诸山森拱舟中有作

　　开船打皷碧云里。客子遥趍港口湾。宛转千峯倚天际。分明一水落人间。潇潇冥雨孤帆展拂。拂春风锦缆间。谷口桃花迷处所。杳然疑入武陵山。

　　○将发扬州

　　淮海飘然常作客况将沦落对风尘江干御冦飞刍急塞上传烽出援频背岸丹枫还自发睛湖浴鹭日相亲孤臣奔走空蓬鬓山水生春不似春

　　○詶何仲默用韵

　　旧履两番为近侍因之清梦绕　皇都微臣那惜投荒远僻地惟忧论道孤何日风尘抛紫绶令人潇洒似江鳬即从太史寻名岳更逐鸱夷泛五湖

　　○晚泛双溪

　　返照悬层嶂、兰舟夹岸开、浓花齐露冕。曲水泛竹杯。抱影双鳬下、迎人孤鹜回、官间饶乐事、何必问蓬莱、

　　○和魏同府游松林寺

　　使君高兴穷登览、古寺遥穿松竹林、旋落春花侵卧簟。频来山鸟听鸣琴。风含祗树消尘韵。月满天坛见佛心。便可支公同作社。匡庐何必访幽深。

　　○早春寄京中友人

　　山雨欺春寒不敢山风入县已鸣条黄鹂百舌来无数流水浮云去独遥天外乡心随落日人间尘梦隔丹霄十年奔走长安道愧汝群贤翊　圣朝

　　○孝丰行

　　天目山深豺虎窟郡县年年遭贼毒官军一日从天来女携壶浆男负粟中丞严令急守关悬厓飞径千夫盘剑戟如林万弩劲鸟飞不过吴山难处州坑夫不畏死苦竹长鎗鬪风驶何当一皷空巢空露布明朝报金阙

　　○守关赠苦竹朱生歌

　　苦竹山上山鸡啼苦竹山下行人栖山人留客献斗酒我醉起舞生虹霓浙西苇冦蛟螭蟠儒生曳毒县行守关飞龙匣里三星剑明月腰间双玉环顾我岂是鬪鸡子决胜五陵心胆寒大人重义气虎变非常伦委身报知已弩力回风尘排难不论功成事耻因人君不见齐中亚父落魄客奔走诸侯贱兵力天王坐见朝明堂扫凈旄头紫垣赤又不见隆中诸葛读书者感会风云龙鬪野江陵一炬万舰空一日精神满天下朱生朱生吴越豪醉来击剑秋云高代楚倘能得剧孟脱我宝贝骊珠袍周官礼乐司马兵自余碌碌安足惊丈夫强志报天子扫清六合垂鸿名

　　○海上秋望

　　海城秋深风雨急出门欲往道沾涩溪壑萧萧■〈秋鸟〉鸧寒石潭漠漠蛟龙蛰长望望乡云不开中原书信何时来会将画舸千丝缆自作三江逆浪回

　　○梁父吟

　　二桃难共食三士愤而死言出如白刃毒哉齐晏子 【 一觧】 三闾楚宗姓谋国称大贤白壁遭毁蚀怀沙一何冤 【 二觧】 望之不畏谗恃主能念故闇朝昧白黑终成杀吾传 【 三觧】 长平已破赵范相进邪言忽赐杜邮剑昭王何其昏 【 四觧】 洛阳经国才不能事绛灌一岁空九迁反作长沙窜 【 五觧】

　　○宿定惠寺

　　月上东池朗、云移西崦昏、真僧不出户、游客漫停轩、境升心方净宵长梦却繁明朝复尘鞅回首恋空门

　　○散衙

　　散衙无一事、乔木坐凉阴不惯空膓饮时能拥鼻吟高怀僧俗韵、白画展鸣琴、陶令忘身世、依然仍在今

　　○姑苏行

　　阊门水绿春如锦、春水盈盈片帆稳、游人唱彻江南词、共说姑苏美不尽、姑苏城障自天开、佳丽今从　圣代回、九州岛岛天府兹良是、估客帆樯万里来、万金浮夜气、空青过西州、酒徒醉击玛瑙案。豪家不数珊瑚钩。三条五剧芙蓉花。锺鼎文章十万家。尚书坊里金行马。阁老门前玉辟邪。别有豪华胜开府。高馆飞甍临大路。累石花囿拟峯峦引水金塘袅烟雾金塘花囿风光好燕子鸳鸯满芳草三春花落不知愁犹自延宾醉睛昊、不辞门屏繁车马玳瑁筵开意弥下挽入幽房兴杳绵、催上兰舟更飘洒、桃家根叶双小仙。教成歌舞劝芳筵。红衫惯作、前溪绿。彩扇初番子夜篇。不嫌死作合欢树。但愿生为并蔕莲。莲花花开香远闻。愿取缝君夹锦裙。水底莲根觧人意。明年开花仍奉君。君不见吴王雄长争黄池。一朝霸业风雷飞。自云祖德让天子。今乘王气东南陲。前年入郢鞭楚王。今年浮海昏齐姜。齐姜不及西施艳。别画双蛾新样长。长洲射猎归来晚。促赐金钱代休澣。深宫夜语不飞香。承恩常是无人见。繁华不为昔人驻。江心悠悠日东去。采菱惟听今人歌。落日风吹乌桕树。洞庭山。太湖水。千载白云宛相似。六代三吴竟谁是。会稽杨廉夫。眉州苏学士。天上精灵如可期。擢我扁舟泛三子。我劝二公金屈卮。二公酬我白苎词。醉来引手抱明月。清光岂是真蛾眉。洞箫一派彩鸾下。铁笛三弄浮云驰。浮云天际生氛氲。世路茫茫愁杀人。请君抛却眼前事。同醉五湖湖上春。

　　○赤壁图歌

　　黄洲先生碧霞客画爱儋州老秀翁风神千古宛相似黑夜时有精灵通翁昔谒帝蓬莱宫承华承盻玉堂中时时落笔惊豪雄揄扬尧舜迈国风下直笼归宝莲炬退朝骑出天闲龙一朝飘落天涯去影影飞蓬悲日暮长歌啸傲凌楚云谁识庄生旷达处长江流不息高兴逐归潮忽来感激古人事月明携客摇轻舠举头望明月回挠荡涟漪绮裘被冷洞天阁紫箫吹裂浮云飞浮云黄鹤尔相待明月离离下沧海长风吹翁入杳冥二客渺然失所在冯夷水仙波萦纡飞虬作梁鸾回车七十二楼台映金阙三千珠黛铿明琚仙人握手拾锦花玉田紫芝纷如麻天门空蒙流灵霞归来不觉道路賖山之壁高嵯峨江之水扬湍波昔人遗迹今人歌旧国已空鳬鴈多大江之篇白日高当时颇为周郎豪横天呌啸意难尽逸兴犹能念二乔望瑶台挹清芬三十六帝不可闻下视人界空蠓蚊黄金休铸鸱夷子彩丝虚绣平原君何如秋堂突兀画此老令人飞洒开心神

　　○出城

　　名籍金闺侍从臣拾遗无补窜江滨天长独与鴈为侣地暖空惊花自春锦石沧波乘兴远鸣鸠语燕送歌新吴中胜槩堪清赏留滞何辞岁序频

　　○再出城

　　双溪活活夹城流城外千峯吴塞秋耕敛几番躬省视江山待我独来游漆园傲吏非真达锦里先生太剧愁小队乘闲入云去石门瀑布胜蓬洲

　　○蜨蝶行

　　蜨蝶之遨游春宫露丛开翩舞何翩绮垣崔嵬吁嗟兮回颷蓬蓬夹我如游丝扬春空飘飘不自持亦何能自惜下来南山之阳古苑之东宫中丽人怜我行落叶窥其影拂花振其英蜨蝶手蜨蝶乎不知遥山沓水春冥冥幽花繁卉永尔龄乐尔生

　　○独不见

　　君王爱小腰锦带自结束二八入汉宫罗荐生香玉玉香自不灭宠盻每难终昔为菖蒲花今为孤根蓬蓬飞遶天去妾意何终极前时照阳院双燕栖罗羃燕燕上林飞春归长信道彤舆竟不来空长如茵草秋草有襄质明月常素心班姬新乞扫试皷长信琴玉琴悬五丝一丝膓一断空作白头吟曲终独不见

　　○雉子班

　　雉子班锦翼赫赫绣颈鲜山梁春何以麦以荠雄呼雌飞下饮水嗟嗟予罹斯所耕田输作税生男良独苦我里之役忧且烦虎兕满野蛟龙塞川盘盘兮南山之南嗟尔尧舜之人含哺胡以嬉狐死正丘垄桑梓良不移嗟嗟兮上天日月行有常时运胡纷波雉子班以乐兮柰尔何

　　○夏日饮孙贞甫园亭用韵

　　华亭孙太史夏宴敝林堂池上莺吭滑琴中水调长行杯方潋滟落日太匆忙醉息阴阴木无烦风洒裳

　　○百舌

　　百舌卑微鸟拚飞何恣情占春先入苑鬪巧故欺莺有媚能千啭如矜只独鸣孤臣曾弃斥闻尔郎心惊

　　○詶李梦弼学士

　　昔迈自京邑重与朋故辞行行指荒甸迫路难为期三霜转蓬藿一麾沧海湄即事既超旷奔顿亦已疲玉闼丹华流紫阁彤云披妙思补王衮大道恊帝师愧我浊水途日暮迷去蹊岂不惮崄艰空然伤明夷悲风振林壑鸿鴈来已迟企念云中仙容徽如在斯笛响感自切弦促意弥凄申我南江调报君燕台辞

　　○寄仲默

　　翩翩水中鳬友者鹜与鸧风波忽间之流落不得将步出北郭门北望欝苍茫君通清切禁双阙夹文昌日月会亨途风云何悠扬被服紫霞褕文彩相辉煌佩之璚华钩明德灿同行缀以明月珠容华宛清扬相去日以疏相念日以长我欲从子游河水深无梁凿井贵得泉握兰愿得香明义倘不亏永言继斯章

　　○寄贾祭酒鸣和

　　神龙一何异旷然凌九天之子我所希雅丽从昔年穆穆古文学皎若春花妍明信光贤籍大道排灵??全皇猷亮知已弘济复何言哲匠斤成风拙薄生咎愆顾惭负宿志喟尔伤世川窃禄依蛮陬濡足谁为援怀贞讵易夺省疚乃无患已矣四海心咄唶坐自烦险艰道相济?阔义弥宣感激昔贤轨投分申兹篇

　　○咏古三首

　　皇帏趋高步金阙振朱缨功烈盖四海气槩申兹生亢九固多患隐忧相见凌嗟彼百丈柯化为肤寸茎回睇所荣乐浮云厥以轻驾言景先达迟暮垂神灵严子隐沦客庞公亦沉冥岂不怜勋伐逸调性所成从卜昧其智劳耕完其形鸿鹄入廖天毕弋空复情逝者如可作高轨恊我征
　　凤鸟失故林蛟龙瀹注潢地步乃拘迫神气岂不扬怀慨有余悲感激热中膓处高执其危乘华炫其先等然计势分弗念道所将光武下严陵赤足同匡床周公蕴忠圣吐哺延贞良井蛙坐自局终以所见妨嗟哉失路予畴能挹其芳
　　晶晶天上云耀日美且都终风起林薄吹落天一隅人生百年内光景复何殊嗟尔暮华子气貌日以敷得失中交战百忧攒其躯物化一瞬息俛仰一何愚曾参歌清商曳屦出门涂颜子日屡空其乐不可逾悠悠百代间德音企人徒

　　○嘉兴遇孟望之饮酒

　　江雨纔过江水齐苹花芦叶暗江堤最怜白鹭沙边凈不信黄鹂柳外迷近侍几人还落泊旅游随处有羁栖风光难拟开怀日莫惜相逢醉似泥

　　○孙氏园宴集题卷 【 有序】

　　孙太史贞父居松城东、有园亭花竹甚雅丽、可客游赏、暇日招诸郡僚会集、出前太守喻公、别驾侯公昔会游卷命客继作、嗟于。侯公西归。喻公长已。园池宛然。而主人高兴。不减畴昔。览者宁无今昔之感。况余飘沦转徒之人。而于邑悲怆。又其甚者乎。不可不作也。乃题长句归之。

　　○松江留别吴宿威太守

　　文章同榜官同寀兄弟情亲岂偶然此日兰舟陪泛月旧时騘马并朝天常攀美政钦良牧久切孤标让大贤谁忍别君千万里锦江沧海各风烟

　　○春日游览近郭山水四首

　　华春已随处逸兴若游仙忽到苍岩下闲听万壑泉折麻思远道濯耳仰高贤胜事双溪曲重来听采莲

　　又

　　宰邑无多术推心近物情弦歌难造次耕稼足生成吾道岂希世素怀羞务名城南好山水常拟踏春行

　　又

　　逐客勿多叹今成佳丽游山藏吴子国江拥谢公楼飘洒紫霞赏风流白纻讴不湏问幽缅烟水即沧洲

　　又

　　近山奇绝处萧洒此攀跻已历翠微尽真堪隐遁栖瀑泉喧上界竹树暗中溪日暝下山去苍茫路欲迷

　　○山亭

　　野色聊登望江春艳草亭孤花依岸发乔木出云青酒德从贤圣琴心合杳冥虽然彭泽宰幽意满郊埛

　　○将进酒

　　东风吹春花满香。金堂翠壁琉璃光。主人开宴会众客。直湏一醉倾千觞。请客且勿哗。听我缓声歌。人生剧奔电。空然羡丹砂。丹砂炼尽日仍暮。蓬莱仙人在何处。况兹富贵不可求。明日风云暗前路。君不见天上光华云五色。俄然变为双白虹。东大洋海波山立。秋风忽转沙田蓬。杰丈吠尧尧倒行。厄父反遭蟅虎惊。齐中鳖跛岂足道。东山狼跋安为灵。屈原孤忠贯白日。精魂下缕江中石。湘流恨去无还。青草年年洞庭色。乐生感激燕王辞。东下齐城如指挥。时忽变兮龙为蛇。丈夫仍作逋逃儿。人间万事东流水。古来贤圣皆如此。莫道文章自有神。定应难换凉州史。分曹赌五百长命行千廵梁王最爱免园夜山公惯醉襄阳春金尊绿波动明月。清歌玉笛飞梁尘。请君为乐湏及时。桃花已落杨花飞。嵩山苍苍古帝灭。空言陛下千万期。

　　○杏边独酌

　　丹杏旧成行睛天锦绣张飞花犹片片缀子已苍苍春日撩石甚官曹有底忙移床复犯酒何啻到羲皇

　　○白鹇

　　白鹇白似雪南国见来新云卧常依石溪飞不染尘依栖深谷里彷佛避秦人为有萧闲性真堪凤鸟臣

　　○寄姚判德辉

　　几年符竹困东山入判京城得暂闲玉甸春风行属县凤池清漏待朝斑文儒自致三公辟逐客无由万里还人事参差芳岁歇桐花啼鳺满吴关

　　○种蔬

　　古人拔园蔬种蔬今岂惑予非相国者盈亩几何值自给盘中味犹贤夺民食春阳散林圃园丁汲深湜风露一何调油油布色泽菜菔佳可烹白葵中具掇岂直养廉助咬根成素德夸哉肉食子宁禁诮我啬

　　○江上杨柳歌

　　扬州城北湖水碧杨州城南江水白江头杨柳愁人心日日飞花送行客岸上吴娥朝浣沙良人出塞未还家杨花荡入西江水恼乱东风忆锦槎

　　○三五七言

　　吴山高楚水遥明月下幽阁长风涌暮潮东飞伯劳不复返海上素书空见招

　　○观东池捕鱼有作

　　新符摄县来江国、旧履逄春梦直芦、但得汉文腾内诏、何湏陆子注方书、梅芬山阁晖晖暖、??氷泮官塘淰淰虗、剩有篇章堪讽咏不妨春景似樵渔、

　　○晚泊平望

　　微茫日欲暮、弥擢倚江洲、不见苍吾帝、空悲楚泽囚乡关淹旅梦风水足离忧独舸东吴路乾坤一海鸥、

　　○雨睛渡京口

　　皷枻陵渺江江色净如淀宿雨乍澄霁浮虹尚隐见金焦崪中流气候纷可辩长夏欝草卉灵霞变昏旦不染九隅尘颇壮三江观平生沧海心兹游亦堪羡吾道岂匏系世故多龙战伯鸾会稽隐亭伯辽海窜伤哉丹阳篴凄其广陵散时命古有然适性勿深叹

　　○天门山

　　天门峭双阙崪峍迥相对洞擘华阳口石裂方壶背寒云莽空阙秋朝浩夹逝我行属风波狂起飞龙濑三山渺何许孤舟日摇裔空怀招隐篇不逢采真会傲吏恒乖俗逸韵故轻势欝欝佳山水平生有深契骑箕列星遥从龙帝阍翳方将拟抱关何由期归枻

　　○别刘尹良贵

　　与子意不浅襟期忽尒违江湖一相送鹓鹭各分飞世难几时净宦情今已微那堪值摇落风露入秋衣

　　○青山吟

　　江东自古佳山水路出当涂佳丽深遥峦沓嶂不可越怀古聊作青山吟青山峩峩凌紫冥秋天屹立双翠屏瑶华生时九仙下空青泽处千岩灵谢公宅古流烟霞黄金楼观僧为家长庚无光太白死石坛荒冢空桃花文章白日烛海岳精灵黑夜飞龙蛇吁嗟贤豪皆已矣凤游龙变须臾尒世涂扰扰可怜生我欲藏身玉壶里

　　○送何浩

　　斯文曾下榻世路忽重逄予已斩华厌君犹剑气雄黄金谁赎骏白首日飘蓬不作清时吏何由振古风

　　○董漕厅述怀

　　江南寔名区兹邦穪富丽白粲贡天府黄金壮国势顾岂英达才佐漕主会计时复检官守颇亦劳智慧达术亮天人安世首康济凋敝生冦乱承平突氛翳献纳者谁子望阙日流涕远游期蹈海耽荣未拂袂青云何超缅畏途久留滞嗟哉东方生巧宦日侍帝

　　○遣兴

　　宰邑今收录危心庶少降土风人画一山水世无双省稼时行野观祲或遡江却惭邹鲁学礼乐大为邦

　　○宿周山人南池

　　瞑投山际馆饭罢月中行为生枫杉影因留池沼情莲花心不染秋水梦俱清问我中宵意谢公春草生

　　○仙人篇

　　仙人好楼居乃在太华峯举手谢世人天命良易终 【 一解】 易终复难延蓬蓬沙中草一与本根绝飘扬万里道 【 二觧】 年人谒玉帝日侍玉帝傍魑魅不敢近为乐殊未央 【 三解】 人生不自惜贪财好姬姜让子非金石颜华日苍黄 【 四解】 路逄赤松子乞尒灵砂丸焂忽变形貌提携升天关 【 五解】 天上何所有日月光离离明河与天长繁星不成晖 【 六解】

　　○煌煌京洛行

　　白石磷磷白水渐渐大臣以法小臣以廉 【 一解】 日行中天浮云蔽之不烛尒形焉知尒私 【 二解】 负扆托孤二叔流言雷风变作忠诚乃全 【 三解】 夷吾射钧小白不疑兵车九合足为我师 【 四解】 永安顾命葛公誓死教之自取岂其知已 【 五解】 祸有所偏祸有所几逃燕奔赵反以利齐 【 六解】 虞庭明良被之赓歌我心写兮受福不那 【 七解】 煌煌帝京万祀不改敷此明德极于四海 【 八解】

　　○寄远夫二首

　　同是花封宰参差滞两乡鴈回秦地少云隔楚山长莫厌勤民隐休闲注药方　圣明求治切早晚诏循良
　　素书常不达江海思漫漫共说虞翻屈谁怜范叔寒地偏忧化枳天远恐惊鸾世事每如此休歌行路难

　　○从军行

　　仆本幽并儿从军戊陇底烽火入临洮提戈救西鄙一箭落双鵰胡人齐啮指夺却燕支山饮马伊吾水归来朝明堂策勋百十起赏赐千万余引赴明光里不缘破胡功谁识汉天子

　　○长安道

　　玉騧雪花白影影千明珠金鞭拂翠幰豪杀平阳奴明月照玉沟喧喧帝城趍九门严夜漏谁怕执金吾

　　○侠客行

　　少小负侠气长剑游五陵袅袅珊瑚鞭马色如流星酒酣夜呼卢一掷千金轻报雠不辞难杀人同草茎烽火照甘泉从师远横行转战入龙沙三箭阴山平斫杀左贤王珠袍不血腥功成奏金阙逃籍反藏名羞彼绵蕝儿长揖窃公卿

　　○长城行

　　请君试促昆鸡弦弹我古瑟长城篇此曲一奏一转悲泪下迸作东流泉六国之灭如土崩祖龙虎视天下雄惟有獯胡尚侵侮便欲筑城遶海东筑城日以高士卒日以疲白骨无人收游魂何时归堑山烟谷地灵苦三户抽丁楚人怒匈奴披猖不可防枉使秦人半成土沙丘龙死威已徂鬼蜮窃起专龙符欺天矫诏拥雅子谁道亡秦是北胡望夷宫中鹿为马泗上真人取天下咸阳一炬秦土焦长城高高何为者区中朝代如番掌塞上年年筑亭障华马池东沙碛深胡骑奔腾日来往

　　○昆陵驿闻渔歌有作

　　秋风季子国独舸谢公游凉野多睛景寒江自稳流世人学狡兔吾道付沙鸥忽听沧浪咏遥心到十洲

　　○丹阳

　　南国自多趣况临江岛浔迎丹一鴈起掠浦片云沉逸调在山水达人无古今不缘临海作谁识谢公心

　　○淮阴赠孟天祥

　　未尽南游路仍多北望心楚山侵暮碧淮水及秋深忽遇冥鸿友聊为沧海吟几时重握手临别更沾襟

　　○彭城歌

　　黄河连天走东海吕梁番作彭城湖南山偪似如堵墙顾此岂是王者都秦人镜破项氏昌分裂天下封侯王关中天府不自取龊龊东归念故乡锦衣龙剑青骊騧木猴而冠安足夸七十余战身不死东城古冢令人嗟令人嗟令人酸英雄错莫楚汉间不忍谈之生苦颜楚王梁王赤心死谁怜功力排南山我作彭城歌泪下不可视飞为大梁云流作淮阴水功能盖世成祸胎拔山之力只如此人生富贵不能久安用区区称万寿沉吟投食为尒悲不如东陵老瓜亩君不见张良起从隆准公指挥兵马摧群雄功成愿逐赤松去渺江汉飞冥鸿

　　○捣衣曲

　　大火西流玉露深破工连日捣秋砧凉州较此寒犹早密霰清霜夜夜心

　　○秋日宁国言怀十首

　　今适非我期幽觏亦云丽长峦亘邑曲青亩循溪汭英英岩桂秀翙翙云禽逝览物有余赏攸止每留系临官敦素履颇亦志弘济崇卑讵足较贤者安所际揆道良已畅提挈视终惠拯物方在兹谁敢乃遗世

　　又

　　剸犀畜我剑云自风胡传牛坦聊一挥精光耀当年百里应星纬敢谓栖枳鸾为邦先政化皎此氷壶泉宓子日鸣琴陶今乃无弦有心治斯覃无为道终全摛辞华以淫讲性恣多言清谈误苍生伊谁究其然

　　又

　　暑林清露泫寒野霜霰结天道变乃通岂兹人理别昔予游帝庭矢心企明哲羞彼浮沉子降志以自湼风波忽来干有愤谁为雪叩闇靡所从逝矣浊水辙亮兹非帝怀寤言罢中惙吞声莫复道苏子存吾舌

　　又

　　假息斋阁幽群籍颇披翫前迹一冥会说能不嗟叹风林无宁禽阴翳乱昏旦时命苟靡由徒尒歌石烂孟非臧氏淔贾岂绛侯窜要之存所遇冥造有成筭仁人恒俟命鄙者眛通变乐哉彼一时此时夫奚怨

　　又

　　卑欤任所役违之自贻辱饬徒撰行李畴能惜奔逐秋潦浩无际沿回迟川澳促促带星饭冥冥依岩宿异境即吾民恨不咸摄束王泽一以惠我行非徒骛古人歌靡及况兹耽禀禄嗟嗟岩穴人独善适尒欲

　　又

　　曩予治海民朴顺安徭征云兹土风漓斯言讵足征我由不二心厥罚靡先刑岂俟期月化令出真惟行宵雅鸿鴈哀中孚豚鱼诚古今孰不然兹怀非予矜卞公誓神州谢传援苍生济代果兆此邈矣怀前英

　　又

　　黄鹄日南来飞飞友鹓雏予岂振古豪学道昧三隅一纪挂朝籍五年游京都虽从二三子还往不须臾一斥乖仪刑秦越遂殊途孔明隐隆中师友多元儒抱膝吟梁父躬耕比夷吾倘无崔州平干没济时图

　　又

　　秋鳦逝安托乃在海中沚薄游得所遣岂必青云土直道难为容谁哉誓终始志士贱怵迫旷然凌万祀狂言戏万乘邪途岂贞轨渭川猎非熊白首安可俟虎变大贤造风衰君子耻守道安处末干禄尒非鄙

　　又

　　玉蟾光九土时复有缺蚀君看行天龙亦作寒湫蛰一屈复一伸达人具天德凤食乃琅玕岂受鸱鸢吓骊龙明珠光相将慎出入执戟二十载岂求他人识我道在寥廓好之恐不力赠君杜蘅草庶见君子色

　　又

　　秋风入广廷凉露森庭柯上有垂藤花前有清池波堂上尊壶酒厨中膳羞罗肆筵复设席宾从皆来过独醒岂达道嗟卑非贤科我政日简易我邑日安和闲时饮美酒吹笙间清歌试问座中客兹生岂在多

　　○听许翁琴

　　许子碧霞客鸣琴清我心千峯流水思绝岛秋鸿吟闻响邻人过罢弹江月沉无弦意独至陶令尔知音

　　○宣州歌六首

　　宛陵山擘石城开紫气常胆龙虎回神祖南京朝万国此中曾是望山台
　　曾看天目东湖水何似西峯映九华灵气暗通灵梦两高标常挂赤城霞
　　歙水遥从天上来壮游何惜远帆开凤凰洲上乘槎去牛斗宫前拨棹
　　耐可罗刈九迭蟠行人二月托惊湍黄河不说中流柱蜀道空间滟滪滩

　　●杂体文四首

　　王别驾画像觧
　　雪岑先生别传
　　草亭吴先生传
　　摄生要义序

　　○王别驾画像觧

　　南林先生仕于松江飘然有觧组之思乃自画其象四直屏凡间其三皆仕者之景其一则归休之乐也一日出示凌川子曰兹鄙人之熊也予试观之以探予之心凌川予乃企屦以兴黎图而披倚栢掖之外方向景而视之已而喟然发叹辗然而笑曰先生所谓自诬矣乎间之操舟者不美舆持斧樵者不羡罟何也取所非业不当其天乐也命先生明法立制宣德流化以日正平齐民垂鱼握绶左簿右书以裨益于王事颜溘于风尘履敝于趍兴譬之救焚者焦头烂额奔走呌号之不暇矣今乃为是葛巾野服坐清泉据稿梧翩然如出于九尘之区将奚所取乎先生所谓自诬矣乎先生曰子来安坐吾将语子以心子独不见世之人乎其未得仕也如饥欲食如暑欲风既得仕也以官为家以禄为业罢驷折辕烦心倦虑老死畏途而不知归此委琐龌龊不足观也吾实鄙之或者不务尚贤陈力奉襄王事乃求便济欲以殖　已私卒之败名检抵章宪失厥故物而赧于一归是何异于操矛为益被束缚也吾实耻之甚者恃主私据尊位纵欲败度不知节止舞姬歌儿食前方丈淫侈过泰为天所忌终焉精神耗竭焂为鬼物此所谓仕妖也虽欲归不可得矣吾实悲之故予虽厕名仕籍惴惴焉惟恐蹈于斯人之涂身虽江徼而其心已日驰于颍阳嵩麓之间与渊鱼谷鸟游翔矣吁兹予之志子盍图之浚川子曰先生误矣所贵乎圣贤者岂徒然也哉盖将亮天地之工和阴阳之运安定乎海宇润泽乎民物流声华于无穷也何拘拘而趍乎何硁硁而拟乎何征而固执乎何守而不化手何适何莫乎何此使彼乎道果可行吾则鞠躬尽瘁如诸葛孔明可也时不我与吾则不阿而退如随武子亦可也何意必于去就而为之哉窃为先生不取也先生曰子且止矣子不闻乎榘之智不可以为图规之智不可以为方鹤不可袪之以短鳬不可益之以长盖分有所限而势有所局尔予自知稔矣子何疑之浚川子乃怃然而叹曰于戏噫嘻古有之矣知白者守其黑被褐而怀瑜者道之旷途也先生之志不可夺矣吾鸟乎以辩

　　○雪岑先生别传

　　先生姓孙氏名衍字世延一字延之号雪岑松江华亭人也由进士累官知州员外郎郎中至筵平知府以卒先生筮仕之初深州实内地戚畹公主贵幸之家庄田罗布佃徒挟势多事吞并公即以身任之作民倚仗故暴横敛迹先生之在南京也诸内监岁有进御进鲜之例皆以马快火船往然公物一公私物计倍之行必嘱车驾郎分外取舟乃能载公临事每以法裁抑之至不得遂臣珰衔之假中势构成大狱朝廷命三法司按其事先生之行正也法也天下之公也正则邪不能累法则有所依据天下之公非一人之私所谓诬也故卒无所及其在延平也诸郡属岁办额例以料价觧京势豪利其赢多事包揽又屡以不敷告益然远不可察也复取之民以偿实为公私累先生乃尽革去势豪一切以正行之令民自轮事集民亦无扰有士人罗者以暴悍元?隹其乡其蓄匿无籍有女?骨者力者善鬪逞者惯讼者其通关节尤异者也故能暴于乡且素饶于货杀人輙以贿免公廉知之尽捕其徒正诸法一时人快之胥吏鄙不知道狡习足智者好舞文奸法市巨贿暗者固尒龊龊贪滥虽抵法除名不惭耻大畧其风也公素恶之故所至即以严法绳之官府号为清肃罪徒居犴陛中勃欝饥渴不获宁处使室宇之具秽蒸疏漏安能当风两度寒暑哉无辜而陨者多矣先生所至囹圄必致完整洁洒扫虽炎歊之日如纳清凉凡此其大风节出之臼笳之民达之国无间然者有足述也若夫详达之才有用之学孝友之德廉慎之行清丽之文纪之实录表之图史已有学士大夫藄述兹不尽举夫挟势害众不逞小人也乃化之等乎齐民非以诚格之然与贪滥之豪殉财也乃厘之无怨言非以正行之然与??过人　死稔恶也乃殛之使不得幸以免谓公不弃法非乎奸吏行贿禁令之蠹也而首除之非廉以自律能之乎刑狱漫不加省何者不足以杀人能及察其居卧者鲜矣可不谓仁及困穷乎虽然之数者常也人所可能也乃若依凭城社假籍威灵敝天日于俄顷示指顾于一喝可谓势有山狱之压怒有雷霆之击矣而先生中处纵容顺通不震不竦卒无所及非其素履贞信心事光明未有不污于苍蝇之蕃萋菲之锦矣于爫所谓愚不可及者乎
　　浚川子论曰孰谓有道之士今不及古人哉苟蔑志名检何者不可俛仰逊时不急体国之忠何公家之云恤苟念不及民虽困苦冤抑日于睫视之素越人之肥瘠耳孰含已而安全之由是观之上致于君下推于民中确然以身立教先生可谓贞以守道非乎其数之修短秩之崇卑或由天宰或为外物又岂足言哉又岂足言哉

　　○草亭吴先生传

　　草亭吴先生名孜字景贤号草亭逸人故人称曰草亭先生又号石渠谴夫抚州崇仁人也天分高明气豪不可羁通易书诗三经多所慱观诸子之说下至书法卜医天文地理之故亦无不究其极可谓慱雅君子矣然屡屈于场屋竟未有以显也成化中以彭文宪公廌充翰林院秀才循例为鸿胪寺序班直事内阔诰勑房　朝廷诸　诏命册制玺书大制作类内阁诸老代言已而下房看详每以先生检阅过即颁出否则犹有更定也尝预修文华大训通鉴网目及　宪庙实录录成升翰林院典籍时丘文庄公张东白公最知先生丘公慱极诸书世谓之学海独许先生可以讨辩古今张公谈道学性命常进先生座中移日而语不辍也万文康公尝读坱圠字作比声先生曰圠声当为轧公曰其意云何先生乃觧之极言天地造化坱圠之义沓沓数百言不休公日辩慱哉人言典籍多读书果然于乎此皆可以观先生矣典籍八品官日所得俸给不过百余钱止耳先生遇嘉客未尝不设酒剧饮时或匮之至脱内人簪珇辩之不称无人以为有孔北海之风然刚直爽快人有过即面折之同列皆严惮不相为　先是有馆僚假考订故丐史册窜易其先生秽德先生觉即收去其人衘之其考察两京庶官乃谲间于当道曰吴典籍何如何如同列知其妄不为觧时先生在告家居已三年矣遂讽吏部贬为义鸟主簿先生知之不为动乃曰孔子大圣犹不免武叔之毁孟子已致鲁公肃乘而减仓犹能沮之其命矣夫乃何者不足以事君顾无愧吾心耳又何足计又何足计居义鸟三年以子钺登进士乃告归探囊中得白金伍十两曰他人视此则微乎微耳以贫者得之不亦裕乎哉足以为归老费矣家居登山临水慨吊千古时乘兴如往至忘所归常慕庞德公之风足迹未尝一至城府钺为监察御史以书诲之曰古之君子务正身修职汝言事贵切大体非名教朝政所关毋漫言毋琐言弹击不可诡随非见闻之真毋轻举否则害人之行古人事君不以披鳞犯颜为忠而以责难陈善格其心之为美与其漫言无当宁为此母为彼也先生天性孝友事继母如母平生一物一馔必与昆弟共享用不自私所著有草亭遗稿若干卷正德己巳先生年六十三以卒卒之四年以钺故追赠监察御史仲子稿为县学生季子钖为医学训科皆能自立无忝钺为松江知府严明公恕豪强僤摄宦业尚未及
　　浚川子论曰甚矣哉侃侃守正者不偶而权谋变诡之多遇也岂独是哉务饬求胜浅夫尔罔不缘之取适濡足趋利鄙流尔类能久于自达方先生直事内阁时少能从合斥落廉角浑于畴人之列厥所历岂止一簿尉也哉然而先生终不屑也其致兹绌蹇宜哉嗟乎澹然不营其私德之舆也旷夷明达道之大域也直乃而不比君子之圣符也慱洽而多能大学之余事也要之先生可谓丰于天乐而啬于人图者舆

　　○摄生要义序

　　河滨丈人曰养生之说其来尚矣神农尝草轩皇着论秘启造化德济含灵天人之蕴由是昭布迨及后世论述渐广高者荡入仙筌卑者专守方饵不知调息摄性缓形节欲乃人理之隐决性命之枢机焉余自壮年以来颇讲此术缘动达形缘虚达气不下着伎上不泥仙似于保生之秘超然有得乃会综羣文诠取要旨以着论十篇用发蒙学嗟乎尼父慎疾礼重养生求诸会通岂复异义要在知音察之尔正德丙子重阳日序

◇鄂城稿◇

　　杂体诗
　　杂体文

　　●杂体诗

　　五十赴官
　　怀君釆
　　杂讽五首
　　登黄鹤楼歌
　　寄衣曲
　　夏口发舟二首
　　泊齐安
　　黄州曾家亭子有作
　　赤璧
　　牡丹
　　石菖蒲
　　蒲萄
　　蔷薇
　　游红山寺
　　寄赠张希贤
　　怀刘养和
　　早发阳逻
　　江上寄庸之二首
　　江夜
　　中岳游仙词
　　黄州演武厅宴安赠石帅
　　舟及团峯以事复回黄州
　　阻风招蒋方白石都阃集饮
　　望鲁台二程子所筑
　　登陆趋阳逻一首
　　木兰山一首
　　雨中发应城
　　宿京山怀君釆一首
　　野泊呈蒋子
　　赤璧亭宴集谢蒋子胡子
　　游定慧院一首
　　伤足詶棠陵方子
　　锺钦礼江山晴雪图为鹤洲杨子题
　　苦雨
　　赠许伯诚提学
　　端午日诸僚宴集
　　泊舟汉口
　　黄鹤楼
　　黄鹂
　　赠王稚钦歌
　　阻风呈蒋子二首
　　思归行示旒
　　云梦泽
　　咏山中云二首
　　郢上答方思道
　　谒兴献帝陵十二韵
　　汉江呈蒋子
　　白洑驿雨泊二首
　　三四五六七言江行作
　　汉上歌十二首
　　秋水叹三首
　　泛湖篇
　　九日回文一首
　　发齐安风雨有作
　　蕲民谣四首
　　赠崔都尉迎献皇神主赴京二首
　　郢城最高处眺荆楚
　　赠蒋方伯景明二首
　　寒食日江阁诸僚宴集
　　金沙洲作

　　○五十赴官

　　一官将白首名字落人间直道晚成宦平生多苦颜兹游方浩荡何日觅高闲素业黄河曲云松久闲关

　　○怀君釆

　　高才薛吏部二十早知名我独钦杨子人犹忌祢生斯文真绝代天马信横行世事能飘瓦还应见老成

　　○杂讽五首

　　山禽来笼禽啼时水谷绮阁栖非不怡失我匹心烦悲得迅飞托汝归甘忍饥

　　其二

　　东家日推牛西家甑生土对门射户不如戎虏

　　其三

　　鹊巢轩轩鸠哺雏假神三日业乃桔孰为主孰为奴

　　其四

　　田妇缫丝娼妇被祎山中罝鹿城中食肉

　　其五

　　龟甲羸上卜人刘之龟文鹿上卜人曰灵既曰灵胡不庇其生

　　○登黄鹤楼歌

　　自作武昌客日食武昌鱼此地虽称好风景三月不得梁园书黄鹤矶头一访古旷览始觉形神舒黄鹤飞去几千载黄鹤高楼至今在楼中之客雪片消大江茫上终不改蛇山一万九千尺苍厓突天如壁立阑干飞度俯空阔忽尔江山有绝色鹤仙上天呼不来日月还照江中台摧眉折腰果何益不如行乐心悠哉赤鲤黄金盘流霞紫璚卮把酒奠列缺举手招凭夷划然长啸江浪涌醉来起舞蛟蛇飞谁曾搥碎黄鹤楼谁曾踢飜鹦鹉洲葭菼莽上沙如雪嵓峦屹立三千秋古来往士名不灭豪气直与江汉流我生自是雄豪伦一入金门不顾身绣衣白简补王阙天子不恕权奸嗔朝拜龙墀下暮投荒海滨鲸鲵磨牙伺人肉敢料沙虫不杀人前年圣人陟九五天日开明烛地户雷廷一系朝野清涤尽凶氛遂安堵天下学士生颜色顾我飘零渐收取洞庭之南苍梧深常拟来游豁远心一朝入手非难事便欲因之访舜琴人言楚人不识凤德衰之歌何傲岸人言楚人不识玉卞氏刖之良可叹手中夜光电烁上海底珊瑚未渠筭莫令容易委尘沙以暗投之终按剑江山胜槩足留连云梦泽边蓬岛僊形容五十未枯槁此生已荷皇天怜白发自长酒自醉不湏倚剑惊流年

　　○寄衣曲

　　陇草三回绿征人仍未归忽闻江上鴈却寄塞垣衣北地犹传燧龙城已被围戒严消息断谁与向金微

　　○夏口发舟二首

　　客途不可尽复泛楚江船鳬溆秋烟积龙堂暮雨悬萧然云水里陡觉梦魂偏蘅芷迷芳岸因伤泽畔贤

　　其二

　　长江风色静画鹢顺流开夹岸秋花吐排空候鴈来大观兼梦泽逸兴拟蓬莱欲和三闾赋惭非宋玉才

　　○泊齐安

　　偶作黄州客聊为江上吟飘蓬惊岁月浮心隔山林朝渚鳬鹚乱寒城烟雾沉衰年强奔走折尽向来心

　　○黄州曾家亭子有作

　　曾家亭子何萧爽欝木芬花客兴幽曲槛回廊常籍日斑鸠文鹊不惊秋人间何处芙蓉国海上空传翡翠洲未办清尊催鼓瑟道人相见已销忧

　　○赤璧

　　黄州城西天设险突兀何年赤璧开吴下周郎安国手东坡居士谪仙才指挥不假隆中画潦倒犹倾江上杯霸业英名云雾里独留林壑使人哀

　　○牡丹

　　迎风绿云飜含春锦苞吐何处双彩鸾飞来鬪毛羽

　　○石菖蒲

　　石上菖蒲草寸寸十二节仙人隔瀛水何由炼金屑

　　○蒲萄

　　独立山上桐高风日推委不及缠绵枝年年结成子

　　○蔷薇

　　小小蔷薇树秋来红作花开筵照酒盏真可当流霞

　　○游红山寺

　　跻石升莲宫不觉凌朝晛二仪入展眺万象呈仰俛天阁香风袭灵岩法露泫祗林宗朗悟寂灭讵足辩

　　○寄赠张希贤

　　张子辞官抛绣绂山居却爱芰荷裳钓竿未挂扶桑树药饵先传海上方火刼三千归顷刻洞天七十待翱翔嗟予奔走成霜鬂早晚灵砂好寄将

　　○怀刘养和

　　上书辞禄秩信步入丘林菽养亲承母家传不积金日来朝野士争赞孝廉心便欲从君去愁经云壑深

　　○早发阳逻

　　旭日荒荒白遥山面面开江迎黄子国云袅楚王台旅鴈衡阳下游龙北海回川原迷帝子今古一悲哀

　　○江上寄庸之二首

　　江汉扬舲客层霄望阙时独怜芸阁士日补衮裳丝蹈海吾何厌怀沙古所悲飘蓬倘回首剩作白云期

　　其二

　　及第游东观成名却不迟文章畏有分天地本无私六籍黄王术诸生口耳为好存经世业留取后人师

　　○江夜

　　碧树层城赤石郊清秋独夜旅魂消山寒佛阁文森爽江稳龙宫迥寂寥却倚星辰瞻北极忽缘朋旧梦中朝孤臣徒切清冥叹欲泛灵槎水国遥

　　○中岳游仙词

　　少室山回缑氏城丹崖灵积锦苔生虎文金检藏书秘帝女麻姑搔背轻江岛气春还种玉洞天月黑好吹笙会攀阆苑三花树拟驾云霄五色軿

　　○黄州演武厅宴安赠石帅

　　屏氛出江郊撰幽憩武馆秋容已淡沲云物亦回缅江山佳入牗聊尔恣一览道悞见乃超志惬兴不浅招邀子所敦襟期我当款虽值旅务迫不废宾筵展会屡讵流连谈剧非纵诞窈窕漠上曲清切江南管投壶按鲁鼓挥琴述中散居易命可俟抚化虑始遣江崩赤璧矶岸圻黄泥坂苏公豪游迹咫尺竟莫辨赏心即命觞庶达养生纂

　　○舟及团峯以事复回黄州

　　遄发齐安城野憩团峯坂简书申巽命造次促擢返中夜凌迥江侵晨见南巚推蓬内升旭览胜纷可辨嵓桂霞影荡江篱露珠泫时物岂不丽滞旅兴莫展鹿门逐畊稼太史乐游衍高贤虽自许干禄竟淟涊重来日云积归鹜路应缅长啸任旷达偃卧戒愤懑劳谦业以广止坎道乃善世气与日构持此庶可遣

　　○阻风招蒋方白石都阃集饮

　　北风激林峦飒籁有奔响登舻临渺江层波方振荡咫尺石濞嘴百掳不得上且作首株士勿切飘蓬想淹欝情不惬招要朋可枉樽俎展情素心迹附豪爽永怀二难并敢谓一日长前筭岂易拟事变徒深怆风来滕王会雪返山阴访行止无定涂喟言悟今曩

　　○望鲁台二程子所筑

　　昔贤崇道轨企圣洙泗湄筑台望东鲁转觉众山卑鸣铎振前响击磬追余悲果恊尼山步允开斯人师我行出故墟古台尚崔崔饥鼯走颓垣乱筱蔽荒祠哲人已邈逝斯道日多岐四圣兼先天百代使人疑寸心倘不灭梦寐或叩之

　　○登陆趋阳逻一首

　　飂上风已劲涌上江逾激辍棹发广陆苦逸迥尔隔旌斾避黄潦仆马骇危石维时卉木零秋气方厉急感物切嘅叹况乃抚形役微尚敦先民浮名误夙画谷口暮郑引三径羡陶适终尔黄鹄心逝矣矫高翮

　　○木兰山一首

　　西出黄陂门侧度木兰山兹山突如盖众峰复瓒岏上嵌金膏穴下流丹砂泉甘露石耳滋茹之可延年玉乳阑干牙灵秘难具传伥伥愍浊世汨汨昧灵筌万尘日心鬪何啻歊火燃我游若风颷贞蕴安得援虑澹情自伏妄灭道终全超然丹丘术还与智者怜

　　○雨中发应城

　　侵晨发徒旅平野何快意楚泽云易阴暝雨忽以至淖滑涂始艰烟扶山更翠野饭错昏旦列骑离队次襜帷任沾洒仆御柰困怼古兴北山吟今发南邦喟焚溺待援手澄清效揽辔王事方滞淫何由辞劳悴

　　○宿京山怀君釆一首

　　中夏趋南服炎歊变冲襟鄙志在幽素日夕梦丘林王事自靡盬时命亮难忱浮客寡叹悰愓矣惊远心心远情不极路长杳难从洒翰白云司曳佩明光宫企念已欝积临秋擥芙蓉采采不得将飘音丨讯来鸿鸿来秋已凄游旅日奔峭万事难自持俛仰发悲啸久存耿介性屡遭贤达诮谁哉鲁连子先我指稀调稀调类孤征孤征??崇莫展辍舟骛广原造次野中饭暝雨梦泽浦夜火京山坂昔愤远游诺今被干禄款干款幸明代可柰归念攒夷崄相倚薄风波慎周施侧怆山阳笛凄断广凌弦思子叙良晤因尽苦旅言

　　○野泊呈蒋子

　　并出郢城曲客缆觧已夕忻乘顺归流不谓行相隔湍澜浮空阔鱼龙骇万亿交水忌溜湤侧风戒岸逼榜人力稍懈俄顷渺莫即秋涨驶奔马轻舟及迅翼髣髴尚隐见焂忽判南北两涯云雾集回顾天野黑聊薄沙菼溆坐待明发色

　　○赤璧亭宴集谢蒋子胡子

　　适志在丘林所嗟婴宦籍虽偶登岳谣终尔烟霞隔日来有所期兰尊荷时哲虚馆俯江郊况览豪贤迹鸣雷轻隔浦凉风近将夕游禽属啁啁落木方戚戚瑶草未堪赠佳人信良觌远心入洞庭旷览狭梦泽事往情弥牵年衰感易迫已悲王子车终返原生宅赏心非外慕怀贤亦屡积且逐俄顷欢为君谢行役

　　○游定慧院一首

　　萋萋芳芜郭杳杳清莲宫隔陴睇瑶林停午开霜锺云霞纷绮丽木石逓玲珑羁心惬苍郊苦旅摅幽悰既登云中阁复眺江上　峯水沿猈鸥鸟洲擥钦芙蓉已恊隐沦趣堪拟蓬壶逢惜非虎溪游一笑证远公浊世岂不厌妙道要可通妻拏归性真宰丞亮天工义旨顾靡偕慨息方弥重独有灭心垢可与静者同

　　○伤足詶棠陵方子

　　病足纔微恙高朋枉慰章真成安石卧顿减次公狂步月湏凭杖开尊且对床春贤倘相过席地学羲皇

　　○锺钦礼江山晴雪图为鹤洲杨子题

　　我昔游勾吴览胜恣沿回行吟牛渚矶清啸石门台江探云霞窟海犯蛟龙堆不知天壤间那复有蓬莱太湖空蒙傲溟渤飞澜白昼生风雷黄山剌天九千仞三十六峯莲华开别来梦寐失幽雅祗今胷次犹崔嵬鹤洲仙人王?碧霞士鉴赏锺生画无比持来揭我春晖堂恍惚吴中旧山水落木覆洄湍高嶂迭晴雪谷烟深窈窕岚光澹明灭小山桂树环江陬秦人桃花隔仙洲凭高送目者谁子对之不觉心魂幽披图旷然怀远游振衣五岳贞风流何时再皷江南柁徧访天台鴈荡秋

　　○苦雨

　　中夏连旬雨淋淫三楚俱层阴韬日月远涨失江湖骇浪蛟螭出盘涡鹤骛娱骄雷擘巨岳积霭暗清都湟潦迷云梦湍波接具区鳌簪深欲没天汉溜应枯九市喧浮舸三农泣向隅甾畬成荡析??糜芑嗟莱污直恐坤舆侧那论帝德孤旅怀悲泛梗圣迹忆乘桴已厌商羊舞谁能屏翳诛愁霖今日切忧早去年殊屡犯春秋笔难调造化炉祈灵神不验沉璧计终迂徒奉宽租诏仍严兑运符司徒惟务国内帑不防胡吴下灾犹剧淮阳病岂苏虚文空想像大赉竟嗟吁阴沴由蓄慝干刚在正枢腐儒执古议思上应天图

　　○赠许伯诚提学

　　西京少华子逐宦鄂城新湖海嗟同旅文章幸切怜仰曕冲斗气真媿望洋人时枉阳春调窅然情更亲

　　○端午日诸僚宴集

　　佳节逄重五移尊上广堂羁怀开造次远眺入苍茫暑雨鸠林爽南熏燕慔凉喧江龙舸兢无那楚人狂

　　其二

　　玉树良月集欢歌晚未收应时传角黍随俗荐蒲瓯层阁超尘响清江醒醉眸昔贤鹦鹉会凄断藕花洲

　　○泊舟汉口

　　摇裔沧江舸随波东复西一鸥天地泛七圣古今迷晦息思龙蠖山游美鹿麑浮生贵萧洒吾已厌羁栖

　　其二

　　行吟过汉浦适兴即沧洲日落浮查水烟生结蜃楼江湖从白发天地此扁舟未遂丹丘稳终成汗漫游

　　○黄鹤楼

　　鸿蒙江上阁佳丽九州岛稀湍底奔雷出拦边白日飞仙人曾跨鹊吾道此振衣扫迹金门久凭高忆紫微

　　○黄鹂

　　佳木时禽变流莺怀好音迁　乔仍旧羽求友及春心官阁间闲画垂杨袅袅阴情歌常藉尔客至罢鸣琴

　　○赠王稚钦歌

　　休作梁父吟。发我千古万古哀。大道无征贤圣隐。至今心瞻成寒灰。矫矫冯敬通、文章擅当代、口语成祸胎、禁锢老烟海、贾谊才高更少年。献纳多在王侯先。谁云绛灌不相忌。却今流落长沙天。吾宗学士难比教。文炳龙为气熊虎。不逐长安龌龊儿。低眉腼面求怜取。心存匡济人豪英。白日未堕忧天倾。阊阖九门不得入。大呌真与蛟龙争。上争不言阍者怒。黑夜抢落芙蓉城。芙蓉城阙隔星辰。望美人兮江之滨。三闾憔悴自多事。五湖放浪真闲人。茫然皷拕不知远。窈窕游尽江南春。紫清仙人笑相友。不如且乐丘园身。君今莫邪尚在无。欲剸兕象湏吾徒。天马之足果无恙。刷云看跃昆仑都。里中小儿不省事。鬪鸡赌狗矜头颅。君不见朝歌屠叟称偃蹇。八十垂竿渭阳沜。时来歘作明王师。分土营丘未云晚。

　　○阻风呈蒋子二首

　　明星上树野皷歇客子欲行风满天何啻观涛赤水岸还成系缆白云边沙村怅彼尽渔父斗酒思君来浊贤破浪横江少人去不妨整日得闲眠

　　其二


　　霜秋沙岸丹枫落锦缆轻舟骇浪生乡梦不迷烟雨阁客心数念鹭鸥清天时于我岂相妬汉水无风亦自平览眺何忧行路远提携真见古人情

　　○思归行示旒

　　我逐黄鹄泛江海。鄂城却驻云霄车。洞庭云梦秋涨阔。懊恼不得梁园书。梁园天际阻洪波。忆汝遂作思归歌。着朱骑马众生相。读书讲道贤人科。负郭之田足糊口。季子安用黄金多。尔不闻陶朱旧氏鸱夷子。三致千金富谁比。生儿不才成祸胎。何似扁舟五湖水。尔不见梁王贵盛倾九陔。兔园鹿苑如蓬莱。楼观荧煌照星斗。邹枚侍从群仙才。百年生命郯奔电。早时荒冢生莓苔。梁王已去明月在。月来还照梁王台。少年掌上运天下。于今看取眦莽野。江河日趋九地深。万事陵夷此非假。当权秉国缩手难。侧身大息何为者。我年五十不耐苦。今者不乐岁云暮。灌园旧有苏公井。种果新成橐駞树。为余洒扫中林坛。归去河坝弄烟雾。

　　○云梦泽

　　二仪环汇泽千里　孤征云雨沾方夏湖山合混溟为邦湏礼乐揽辔愧澄清风动三苖国无为赖圣明

　　○咏山中云二首

　　霭霭山出云垂垂湿下起安得风颷会去作人间雨

　　其二

　　野屋在山坳菆筱作篱壁云来就人烟薜萝尽沽湿

　　○郢上答方思道

　　云梦千重泽荆门万迭关思君共舟橹乘月弄潺湲初拟扳嵇会今成访戴还锦鱼空问讯风驭杳追攀椘塞通三峡湘江遶百蛮丹霞同华顶灵草似商颜湖听轩皇乐峯迎神女鬟散心云水汭招隐薜萝间兴逸幽探远才高官事闲定携蓬岛客游尽郢西山

　　○谒兴献帝陵十二韵

　　郢曲盘龙地松林舞凤阡衣完??虽掩王鸾鹤久登仙睿圣人钦止瞻依每泫然陵臣虔洒扫帝使走联翩丹籞风云肃瑶宫日月悬钓天疑咫尺蓬岛隔三千白昼坤灵护青霄王你缠前星升紫极帝脉发重泉汉重恭皇谥周从季历传群臣多议论大礼尚迍邅气槩真忽欝云仍合圣贤小臣私想象长见中兴年

　　○汉江呈蒋子

　　椘甸东南路遥通沔鄂关秋风五两顺与子并舟还江涨低平野云昏没远山沧浪歌不尽随意弄潺湲

　　○白洑驿雨泊二首

　　王子停舟汉水隈阑风伏雨棹难回谁能为觅仙人箒扫净流云放日开

　　其二

　　白洑驿前水流洙泽口滩头云拂矶鹭鸶横飞过江去不知阴雨湿毛衣

　　○三四五六七言江行作

　　江上秋顺归流木兰檝沙棠舟左蠡览胜石门幽求佳客并翔赤松丹丘吹笛白云湖棹歌芙蓉洲香然云谷迷疑是武陵游山萦水盘窈窕鸾装鹤驭夷犹宛上伊人莫觌风雨凄上暮愁一舸飘然傲五侯挂帆随处可淹留寻溪弄月不知远何啻山阴王子猷

　　○汉上歌十二首

　　楚山十日雨高涨落江湖卷雾游龙去沾天白乌呼

　　其二

　　野人执罟柄独立江上渠不是非熊叟临渊志得鱼

　　其三

　　白日隐鲸浪奔湍入海区鲛人织翠縠素女弄明珠

　　其四

　　汉水经秦塞飞流落九天腾波如虎眼愁教上江船

　　其五

　　白苎织来好采莲羞杀侬今时漠川女犹有召南风

　　其六

　　凄断羊公石多年卧草莱今人不堕泪古字日生苔

　　其七

　　宜城出美酝载入习家池山公去已久醉杀襄阳儿

　　其八

　　黄鹄啄江草只与群鸟同青天一荡翼万里振高风

　　其九

　　一涨连旬??窵渔人失旧居虽添湖面水走却槮中鱼

　　其十

　　翠翠汉江鸟毛羽鬪青鸾迎船即飞去不肯着人着

　　其十一

　　白雪郢中曲秋风宋玉才我歌惭楚调空上楚王台

　　其十二

　　鹤楼云外耸大别对江开风雨无行客仙人驾鹤回

　　○秋水叹三首

　　汉江涨挟千蛟龙左蠡洞庭交映空无论城野水没栋始知大禹多遗功野人田园波洧洧小舟仅可救妻子风雨砅冲浪蹵天薪米要急何处市

　　其二

　　潜沔之区田弈上古来恐是云梦泽江高地卑视盆盎一仪宂提水为国豆荚谷穗孰半强造次岂得禾登场贾客乘流泛大舸农夫日暮啼空墙

　　其三

　　大湖生鱼尾篲篲小湖之鱼亦不细呜呼江涨何太涌湖水茫茫鱼尽逝稻禾污烂望鱼鲜槮中无鱼那得钱今年官府索逋课安得羽翼高飞天

　　○泛湖篇

　　汉江秋泻天河水汇作平湖二千里郢东之山海上峯山人飘飘羡门子我乘素舫一帆悬鹏举风飞欲上天棹歌不尽江南调落日沧流生紫烟

　　○九日回文一首

　　贤人几处登高约落帽先判醉客狂筵遶云山秋迭翠杖随风阁晚生凉仙真苦会迷花苑士俗无缘近酒觞年岁感人同水逝鬂霜繁我厌途长

　　○发齐安风雨有作

　　才喜风樯顺俄惊雨脚斜过山犹作阵鸣壑已如麻江动潜蛟室天沾上斗槎不湏贪利涉随意宿汀葭

　　○蕲民谣四首

　　蕲艾
　　蕲龟
　　蕲蛇
　　蕲蕇

　　•蕲艾

　　有芁者艾生我土七年之病得者愈五内失调邪作主富贵耽欲乃自取艾纵有灵将奚补我欲言之上官怒
　　右蕲艾

　　•蕲龟

　　龟韦生毛缘的的大如钱贵如壁养来盆中水凝碧小儿之玩有何益
　　右蕲龟

　　•蕲蛇

　　白花蛇谁教尔能辟风邪上司索尔急于火州中大夫却逼我一时不得皮肉破积骨如巴陵杀尔种类绝白生祸始灭
　　右蕲蛇

　　•蕲蕇

　　龙须作席光电电暑眠不及蕲阳蕇凉如水滑如胜一箪几工能织成官府取之只一声有价无价谁敢争
　　右蕲蕇

　　○赠崔都尉迎献皇神主赴京二首

　　授旨承明殿迎神汉水阳云霄飞度辇群国聚焚香扈圣风烟肃回仙日月光到京深慰帝时享及秌凉

　　其二

　　都尉繁词彩风流动士林朱门无俗调白昼有鸣琴大礼来星使南邦识凤音平生抱仰止倾盖即情深

　　○郢城最高处眺荆楚

　　石城聊引望三楚渺　茫间峡自中流关江从西极还荆襄天设险鄂岳水为关用武非今日风云亦自闲

　　○赠蒋方伯景明二首

　　何物堪君赠青青松桂枝能坚幽谷操不以岁寒移大道天何隐中行世每疑秋来幸无恙且醉手中卮

　　其二

　　蒋子希贤者潇然道气真宁甘衰凤诮耻作泣途人朗月悬天镜阳和与物春秋来幸无恙切莫良思莼

　　○寒食日江阁诸僚宴集

　　一百五日偏风雨客馆萧上泥杀人杏花榆荚半浮水紫燕斑鸠虚媚春江上楼台忽漫兴天涯宾友自相亲清尊锦瑟非难事烂醉狂歌任尔真

　　○金沙洲作

　　二仪开鄂渚千古漾金沙蛮舶来铜鼓仙台秘玉华江山留翰藻冠　切烟霞北望随征鴈秋心故国賖

　　●杂体文

　　刻齐民要术序
　　与范以载论乐书
　　楚泽赠言序
　　杂觧十首

　　○刻齐民要术序

　　齐民要术者后魏贾思勰所著也其书橎植五谷蓄字六扰区灌蓏蔬栽树果实条贯时宜靡不该载大抵训农裕国之术君子所以仁育天下者以代远文湮后莫藄述故农政寡稽下侍御钧阳马公直卿按治沛湘获古善本阅之喟然日此王政之实也乃命刻梓范民书成方伯蒋君景明以序问予曰益国者富民其要术也富民者农事其先务也教农者有司之实政也稽术者为政之大纲也斯侍御公之志乎子盍述之浚川子曰嗟乎君子惠民之政五而立政之本则存乎农制礼乐者敷教严法令者明刑比什伍者治兵核勤力者课工劝耕桑者督农使农事不修则稼穑灭裂稼穑灭裂则刍粟减输刍粟减输则廪庾虚耗由之子弟寡赖而教不率矣诡伪日滋而刑罚滥矣馈饷弗给而兵戎不振矣贸易不通而农末失资矣故曰惠民之政五而立政之本则存乎农是故教农者有司之实政也嗟乎人有言之作者其圣述者其贤刊来耜昼井疆教稼穑间蚕织使民脱茹毛饮血缀羽被卉之陋者非圣人神明作利万世者乎时树艺谨牧粥戒寙情抑侈费不有后贤政术之修则圣人利世之泽浅矣而不可恃也故作之者犹缔构其室者也述之者犹修治敝漏以衍其室者也要之作述之功虽殊重农本而悲民穷圣贤仁以施政之心则一尔矣然则侍御公之贤将不在斯乎或曰仲尼不学农圃非欤浚川子曰非是之谓也学所以求仁义者也政则驱民而行之使沾被吾之仁义者也传亦有之五亩树桑百亩授田使老稚之无饥寒非必先王之自力也施于有政使之自养耳必农圃而后为政则许行并耕而食尧舜禹稷当在下风矣可乎哉

　　○与范以载论乐书

　　承示校定两山李先生律吕元声感谢上上且以声音之竟下询鄙陋吁仆何足以知之虽然亦骇然有疑矣夫古人制为五音非徒然无所本者宫本喉商本舌牙角本舌征本舌羽本唇故凡人之出声不论歌唱言说必自宫而征而商而羽而角角者气平之声音之终者也故宫音始而浊羽音极而清落而收于角清浊平焉此天地造化自然之妙非人力所能为者今曰黄锺宫为清越之音不知其音出喉乎出于唇乎意者闽人无喉中之音故遂以唇舌不正之音而杜撰以定之也不然当何所依据而变之哉惟其以宫为清则黄锺之管九寸重浊而不合故有黄锺三寸九分之说呜呼其大缪甚矣夫上古锺律之调简矣而不求备也故周礼三宫十二律可足考击苦必欲尽五音之调非力以十二子声不可何也清之分数少也故古之编锺编磬有一架二十四枚之设盖通正声子声并击之也晋宋以来十二律之外止加四清以补不及故作征调终不能成何也清之分数少也夫声音之道顺而汤逆而难者也故泽之役清也常有余清之役浊也常不足故备清调非子律不可今曰取声不用半律是不用子律矣恐征羽之调终不可成平公欲听清角虽师旷亦难乎其为击矣子律为可以废乎哉夫正变二十四律则五音各五之调亦庶乎其备矣必如京房六十调之说则清律极短其声焦杀亦不成音虽有其名而无实用蔡氏不深致思亦信其说而术之况后学者哉或曰十二律还相为宫缪乎曰此亦非六十调之云也所谓调者以一律为主其余律皆比而和之始终出入不离此律者也如黄锺为主律则心瓜林锺为征太簇为商南吕为羽姑洗为角其音以次而和若以他律杂之元非相次之管必至清浊凌犯而音调不恊由是言之一律主一调合正与子而二十四调生焉五五例之而犹缺其一焉虽然乐之调亦足矣故自周至汉至唐至宋以雅乐俗乐流传于世者考之大抵宫调独多而商角之多稍次之其征羽二调止三之一而已此足以见声音之道浊者常有余而清者常不足其还相为宫而为六十调者论说虽美而实用则无皆传相衍说者之缪矣细读两山之论牵合付会十居八九既不达五音之清浊又不及作乐之节度虽言元声其实无当其律吕职乐乐器声容之考证皆长乐陈氏乐书之绪余也传之代中恐累执事之高见不如再加详辩求海内知乐君子如胡瑗阮逸和晛之徒订而正之出以示人可也如仆者鄙陋之人也何足以知之谨以素所闻者奉覆不罪幸幸

　　○楚泽赠言序

　　李子将赴阙诸僚友赠之以诗征引于浚川子浚川子曰旨哉沨上乎感于类者深胡夫可以观德矣企贤者也歌其善悦才者也咏其政怃劳也者颂其业契心也者述其直此非自外至者也冥然而化于我者也故曰可以观德矣夫龙兴而云集月彩而蜃胎气之冥格也行于无所要取之途而物自相与感之时义妙矣哉虽然有物感有真感何谓物感赞德以广誉分赀以通义拔滞以登仕排难以舒愤是也何谓真感去雕存朴其心忳上万变沓来守吾之忱利害险僻不入于露府王羲轩尧舜游于至诚之域而不厌者是也夫自今交际观之所谓赞德分赀拔滞排难一有加于人孰不感我哉斯人也苟出于机械变谲之巧而无敦厚御物之诚则其感也徒以物矣由之誉未扬而情勌赀未尽而义促仕未升而德衰难未觧而功灭是何也入于其人之心者浅也椘之景氏制氏同巷而业屦景氏之为屦也务泽其菅蒲而饬以彩丝华然有可观美者景氏之户市者接趾矣制氏之为屦也务坚致而朴用久而弗敝景之屦不及也已而制氏之户市者接趾矣此真感之说也夫以鬻物之情实尚足以奔□乎人如此而况于吾心之诚以加于同类乎李子内直而外恭古谓悃愊无华者斯其俦也则夫僚友之感其情者非以物矣故述真感之道赠之嗟乎可以观德矣

　　○杂觧十首

　　祍有二一曰祍席一曰祍衿深衣曰缋祍钩边郊特牲曰祍当旁皆谓衣襟也内则曰将祍长者奉席请何趾中庸曰祍金革管子弟子职曰摄祍盥潄坐而馈振祍扫席已食者作皆谓祍席也衣祍即衣之大小襟谓当衣正幅之旁也注谓裳衣交接之处在身之两旁者非祍席即今卧褥之类
　　礼曰食枣桃李弗致于核瓜祭上环食中弃所操论语曰虽蔬食菜美瓜祭必齐如也二瓜祭一义谓食瓜时以瓜祭也祭上环祭其首也弃所操手执处也所食者在中也论语当以瓜字断为上句祭必齐如也为下句
　　伊耆氏始为蜡祭蜡者索也岁十二月合聚万物而索飨之也其神八类一曰先啬先啬者始辨百谷之种者二曰司啬因先啬之种而哲穑事者经曰主先啬而祭司啬是也三曰百种百谷之种也经曰祭百种以报啬是也四曰先农古之教民农是者五曰邮表□邮上亭表田畔畷田畔□□处皆田官督劝农事之地经曰飨农及邮表畷是也六曰猫虎田鼠田豕皆能害稼猫虎能食而除之经曰迎猫为其食田鼠也迎虎为其食田豕也是也七曰坊上所以障水八曰水庸上沟也所以受水亦以□水二者皆农事之备经曰祭坊与水庸是也礼注以昆虫为一而落百种不知经之昆虫乃祝词耳以昆虫居一则亦当以草木为一也可乎
　　周礼荒政十二除盗在末凶年乏食多为饥寒所迫耳故利民裕民先之散利贷种与食也薄征轻赋税也缓刑宽刑罚也弛力息繇役也舍禁山泽无禁也去讥关市不讥察也眚礼杀吉礼也杀哀节凶礼也蕃乐彻乐弛县也多昏杀礼而多嫁娶也索鬼神为凶年祈祷也除盗贼安良民也盖年谷不登苟不先加赈恤之政安责其不变而为盗利之而后除之若曰可以生矣不竣而后杀之也
　　夏至北斗与日相近故终夜常明夏至日近北极子时望北天如天之将晓此可以明周髀盖天之术四术周髀宗序曰汉成帝时学者问盖天杨雄曰盖哉未几也问浑天曰洛下闳为□□于妄人度之耿中丞象之几乎莫之息矣此言□□而浑密也盖器测影而造用之日久不同于祖故云未几也浑盖量天而作乾坤大象隐见难辩故曰几乎是时大史令尹咸穷研晷盖易古周法雄乃见之以为难也自昔周公定影王城至汉朝盖器一改焉浑天覆观以灵宪为文盖天仰观以周髀为法覆仰虽殊大归是一古之人制者所表天効玄象芳以浑筭精微术几万首故约本为之省要凡述二扁合六法名四术周髀宗惜乎今不见其书也

　　◇浚川集◇

　　杂着
　　策问六十首
　　书简一
　　书简二
　　书简三

　　●杂着

　　深衣图论序
　　续祍钩边论
　　腰缝半下论
　　裳削幅论
　　深衣统论
　　深衣本篇觧
　　大宗小宗图说
　　祠庙神位图说
　　奠鴈醴女位次图说
　　荅赵生习家礼疑问
　　丧礼杂论二十二首

　　○深衣图论序

　　古者深衣天子养老于学则服之大夫夕视私朝则服之庶人吉则服之通于上下衣之便者也近世司马温公好古制此为燕居服因汉郑司农之说为裁衣法文公家礼图注虽稍有更定大要亦不出此故今世之为说者有三短裕无祍曲裾裂裳如家礼本图一也长裕有祍无裾裂裳如琼台丘氏新拟图二也□袷六祍无裾无裳通□□袍如四明黄氏古制图三也家礼郑注误之也丘氏得矣而裂裳之义未尽也黄氏多祍无要戻经文矣朱子晚岁所服深衣去旧说曲裾之制而不用是先生亦有疑矣然岂特曲裾然哉予曩久逆于心迩者寓子云书院取所藏诸礼书疏读之质诸本经脗以事宜参之旁通证之散见本之法象要之大体益知今之图制论说真有大不然者乃敢会萃泉论而折衷之以古朝祭丧服皆有祍也故论续祍钩边以衣连裳不殊制上下当有分定也故论要缝半下以裳割制无所取义而横叙累缀非善服也故论裳削幅以制饬完具冠履相然乎祍衣上衿也
　　向月熟摩其蛤。则水生。谓之方诸。向日熟摩其铿。则火生。谓之夫遂。相去甚远而相感甚速精之至也本乎天者亲上。谓气之属云雾烟火之类其气必腾上是也。本乎地者亲下。谓质之属土石水金之类其质必下沉是也。
　　春秋之义母以子贵故成风称夫人先君之庙不得配食故考仲子之宫尊其称号则罔极之情申别考其宫则严祢之义重自天子达于士可也
　　谢灵运朝廷唯以文义处之不以应实相许故曰长卿辞赋终于文园灵运文才不以应实
　　古人称从兄弟为从王僧佑王俭从弟也为司空祭酒谢病不与公卿游齐高帝谓王俭曰卿从可谓朝隐俭答曰臣从非敢妄同高人直是爱闲多病耳唐人诗亦云惠连群从揔能诗
　　日有南北故气有通塞非阴阳□为之由于日之进退□发之不容□也□有□□□有定受非□之中气有时而□地地中之气可以侵虚也□家谓地气上升下降者。自阴阳之通塞论之。故地无升降无□游。以北辰高下有常。可以知之。
　　祭宗子之殇于室之奥、谓之阴厌、祭凡殇于室之漏、谓之阳厌、祭殇无尸畧其礼也。宗殇但使其神厌饫于幽闇之处。凡殇但使其神厌饫于向明之处而已。无尸以食其祭物也故曰阴厌阳厌。
　　亲始死扱上袵、鲍叔死、管仲举上祍而哭、泣下如雨然、是以哭父母之礼哭鲍叔矣岂非感于知我之义称而后可以成服也故作纪论虽于诸儒之说不尽符合或于古人服制之宜不至相远乃并图其制象附之于末俾学者有所考焉正德己卯十二月蜡日仪封王廷相序

　　○续祍钩边论

　　按郑康成疏云祍在裳旁为续祍钩如鸟喙必钩之钩为钩边若今曲裾也后世儒者遂因之用布一幅如裳之长交觧裁之如裳之制以广头向上布边在外左掩其右交映垂之如燕尾状又稍裁其内旁大半之下令渐广如鱼腹而末为鸟喙内向缀于裳之右旁谓之续祍钩边虽文公家礼亦如之丘氏又曰当裳之两旁自　下至齐前后相交处皆合缝之使相连属不开是谓续祍又复缝其边如俗所谓钩针者是谓钩边此二说虽有曲裾与否之殊大抵皆以裳为祍也今安祍衣衿也衿即襟也其散见于诸书者如记问丧曰亲始死扱上祍论语曰被发左祍书四四夷左祍诗曰薄言祮之薄言襭之尔雅曰执祍谓之祮扱祍谓之襭说文曰祍衿交也谓之上对下言也裳有上下乎中国衣衿右掩夷狄衣衿左掩故曰吾其被发左祍执祍者采芣苢盛之于祍而以手执之也扱祍者贮　苢于祍而插之于带也若如燕尾两条安能贮物是则凡祍皆以衣言之矣白云朱氏曰祍说文曰襟注曰交祍为襟通作衿正义云深作云正义云深衣外衿之边有缘则深衣有祍明矣又曰续祍钩边上谓边也衽边斜幅既无旁属则裁直布而钩之续之衽下若今之贴边经曰续衽钩边正以钩边续于衽也后人不察至有无衽之衣凭按朱氏之说真足以破疏家千载之缪而正近世穿凿附会之非但亦稍有未尽焉者何也按衽制当以布一幅斜裁为二片一施于内一施于外挟皆在上广皆在下以本布直边续属于衣上以承袷下以缀裳旁之斜边乃剪裂者不可不钩结之非若裳之边乃本布之边虽不钩亦可也而曰别裁直布而钩之若今之财边似又多事盖衣既有缘钩之而与缘合亦妥贴矣故曰有未尽焉者此也玉藻曰衽当旁谓当衣正幅之旁非谓当裳之旁也若衣无衽则胷腹之间必不交掩袷亦至颈下而止与后世对襟比甲之衣相等又安所谓善衣也哉盖康成之误而后儒又不深考故妄生穿凿牢不可觧虽以文公晚年不用曲裾之制而以裳为衽犹自若也况其它乎则夫朱氏之说丘氏虽心是之犹以非家礼本制而不敢从吁又何怪哉

　　○腰缝半下论

　　礼经注曰要缝七尺二寸是比下齐之一丈四尺四寸为半之也家礼裁裳用布六幅每幅裁为一幅一头广一头狭上头当广头之半以狭头向上而连其缝以属于衣其属衣处约围七尺二寸每二幅属衣一幅其下边及踝处约围一丈四尺四寸丘氏合衣裳法云衣前后四叶每叶属裳三幅窄头向上四叶共十二幅衣裳相接处为腰围约七尺二寸裳之下边为齐上围约一丈四尺四寸此三说大同皆以横言之矣愚疑其非然何也本文腰缝之缝去声谓衣裳之交际也玉藻缝齐倍要之缝平声谓钩缝其边也若以横广言之则于要缝之缝何所取义既曰狭头常广头之半则齐之倍要一定而不易也又何待于缝而后倍是缝齐之缝于义尤赘况以广言则深衣一篇之中并无衣裳长短之制而为衣者又何所取中哉考之本篇及诸礼书并无要齐尺寸之说所谓七尺二寸一丈四尺四寸大抵　儒据布幅二尺二寸而臆度之也礼注刘氏曰古者布幅二尺二寸而深衣裁身用布八尺八寸中屈而四褶之所正方衣四幅而要缝七尺二寸又除负绳之缝与领旁之屈积各寸则雨腋之余前后各三寸许续以二尺二寸幅之袖则二尺有五寸周尺二尺五寸不满今尺二尺仅足齐手无余可以及屈曰反屈及肘则接袖初不以一幅为拘矣凡经言短勿见肤长勿被土格可运肘??央反及肘皆以人身为度而不言尺寸者良以尺席布幅有古今之异而人身亦有大小长短之殊故也愚以为此说良是若要广必以七尺二寸是亦拘以定数而于人身之肥瘦大小亦必有参差而不合者矣岂圣人制衣之善哉愚以为所谓半下倍要者皆当以直言之乃于深衣之大体大所发明比之屑上较齐幅尺寸之广狭而无所发明于衣之大义者似为有得焉何也以一衣上下言之要缝者衣上下之交也故曰自腰缝处得下之半又曰缝齐之边倍于要上盖谓缝齐之际不可失之长短也今拟裁衣之法先量度人身自肩至踝为尺几何以三停分之要以上用一分要以下用二分如长有五尺则衣之长当用一尺六寸七分裳之长当用三尺三寸四分矣然则玉藻所云深衣三袪者何也曰此言为袪直口之制亦如衣之长得三分之一尔曰袪尺二寸又何也曰此以广言之也与袷二寸及缘寸半义同也非谓袖之之直口尔盖广袪以长其??央即今之接袖是也

　　○裳削幅论

　　尔雅曰裳削幅谓之襥郭璞注曰削杀其幅深衣之裳故后之儒者囙之有每幅交裂连缀上狭下广之制自今考之大有不然者按仪礼云衰外削幅裳内削幅若齐裳内衰外注云削杀也外削者所杀之副缝之向外也内削者反之所谓幅三絇是也辟两侧空中央辟积之云也由丧服观之凡裳皆削幅矣岂独深衣然乎削杀之义凡自广而狭皆得名之岂必剪削而后谓之削哉若以深衣削幅谓之交觧其幅则衰亦交觧矣可乎此郑氏郭氏之缪说也孔子曰非帷裳必杀之帷乃帷帐之帷盖上下均直属幅障之也故谓之帷尔如士丧记明衣有前后裳不辟士丧礼帷堂杂记之缁布裳帷皆不辟积属幅障之也故曰非如帷之裳必为辟积以杀之也长乐陈氏曰丧服裳亦削幅其不削幅者帷裳而已孰谓深衣之裳不削幅邪愚亦以为然夫裳之服于身一也辟积而杀之与夫剪削而杀之取义何有优劣乎既剪之而复缝之又无所取义焉圣人必不如是之琐拙劳扰也夫圣人心安于正苟非事势不能必得其正者处之未尝不以正也使深衣之裳果如今之制焉则夫横斜割裂参差累缀之状圣人必不安而服之矣岂惟圣人不为虽愚夫愚妇亦以为丑而不为矣孰谓古人之服有如是哉盖尔雅之言通凡裳举之其曰襥者即絇即辟积之谓也郭氏不达遂为蛇添足而有深衣之裳之觧后儒信而好古不运已思未尝亲制其衣以验其善否之实故以讹传如此推其所由其郑氏要缝半下之觧尤其致误之源何也惟夫以横广之数用觧要齐则裳之下齐之广必求倍于要之广矣古布幅二尺二寸以六幅之全计之止得一丈二尺衣身四幅止八尺八寸又不以辟积为深衣之当然若不交觧裁之取其下广上狭其裳齐之广安得倍于衣要故必横斜裁之而后缝齐倍要稍为合焉求其实亦惟六幅广狭之数相合而要中八尺八寸犹余一尺六寸无裳以属之也纵有负绳两腋领旁屈积之缝安能尽除一尺六寸之多哉况裳之缀缉之缝四倍于衣岂得仍全一丈四尺四寸之数则衣之所不得属又不止于一尺六寸而已也然惟无祍可以强合使施衽于衣之内外则所谓六幅交觧之数安得而行之是又以见不置衽于衣又其强合之私害之也岂直郭氏之觧之误而已哉

　　○深衣统论

　　衣之领曰袷上末长至右腋下末长至左腋故曰交领上曲者短下曲者长如悬磬然如榘然故曰抱方领止于颔下安得言抱衣襟曰衽袷长湏衽以承之无衽则胸露而不成衣必有祍而后上下始得交掩王氏曰袷下施衿是也衣下垂及踝故不见肤亦不被土也要者衣之中际上长一分下长二分故曰要缝半下也格袖本也可以运肘宽广而便于着也袂衣袖也属幅为之用其全也袪袖口尺二寸用其半也连袂袪通谓之袖也自手指之齐反诎之及肘长也制也应规者自袖本修之使渐圆也裳十二幅以全言之也交觧裁之郑氏之牵合也后儒之误信也居于袷袂之上言之者以天时常先于规矩凖绳也谓衣裳通十二幅者亦非也衣云六幅前后二衽不可谓非幅也裳止六幅减于朝祭丧裳之幅非制也且不足以属衣也故曰十二幅者以裳言之也纯谓缘之也衣裳之末谓之边缘边祫与袪广各寸半也绘缘之画文者青素缘之色也负绳背缝直下至齐也下齐平故曰如衡也大带白阔四寸夹缝之其长围腰而前结之再纽结两耳垂其余与裳齐谓之绅也缘绅之两侧以皁为之谓之纰士庶人之餙也以五色绦约结大带之交谓之纽其垂余亦与裳齐也服深衣缁布冠黑屦礼也幅巾司马公起之也取其简便程子方帽亦可也诸制详图

　　○深衣本篇觧

　　古者深衣盖有制度以应规矩绳权衡短勿见肤长勿被土续衽钩边要缝半下见音现要平声缝去声
　　此与下节皆言深衣之制也深衣在虞为燕服其耒尚矣故曰古深犹长也如水之深然凡礼服皆上衣下裳不相连属深衣则衣与裳属被于体也深邃故曰深衣彼此合符谓之应规运以为圆者矩度以为方者绳垂其下而悬之以取直者权称锤衡横木俾衡与物均而取平者其深衣之制度应此五法义见下文裳之下祭当与踝齐勿令大短而露其体肤勿令大长而覆被地上衽衣衿也续任于衣正幅之旁以承袷也边即下文纯边之边钩覆褶而缝之也郑氏谓衽在裳旁为续衽钩如鸟喙必钩之钩为钩边近世儒者囙之为曲裾之制以缀于裳皆非也要缝衣下际也齐裳下际也举深衣直长之度言之也盖以三分之一为裳之长三分之二为裳之长也故曰当要缝之际其长得下裳之半若以横言之则缝字之义不通矣
　　格之高下可以运肘袂之长短反诎之及肘带下母厌髀上母厌胁当无骨者 【 格音各诎音屈厌于申反髀音俾】
　　格袖本也肘臂中屈节也当臂腋处宜稍宽使可以运转其肘也??央通袪言之也其长自手指端反屈其袖可及肘也礼经刘氏注曰以臂之长短布幅阔狭皆无常凖故??央之长短但取其长一臂有半使反而屈之及肘即为制??央之度盖不能拘以定数也带大带也深衣之带下不可厌髀骨上不可厌胁骨惟当中间无骨之处
　　制有十二幅以应十有二月??央圆以应规曲袷如矩以应方负绳及踝以应直下齐如权衡以应平 【 祫音刼踝胡瓦反齐音咨】
　　此言深衣之法象也十二幅裳之全幅十二也应规者自袖本达袪修之使渐圆也袷领也郑氏谓似拥咽若小儿衣领但方折之故后世为方领至咽而止者今比甲对襟之衣误矣自宋以耒儒者虽不用方折亦惟直领下垂而已殊非古制按汉书朱勃衣方领颈下施衿领正方学者之服盖袷既施衽则右衿之末斜交于左胁右衿之末斜交于右胁二领既斜则领不直垂而两领交会自如矩之方矣若领直下垂安有如矩之象安得谓之抱方若领下不施衽安得前后衣裳交掩又安得谓之交领乎故续衽于衣正幅之旁以承袷则左右交掩其领自有如矩之状矣踝足高骨也负绳者衣背之缝与裳后之中缝上下相当如绳之直故曰负绳应直也下齐裳末缉处其齐一如衡之平也
　　故规者举行手以为容负绳抱方者以直其政方其义也故易曰坤六二之动直以方也下齐如权衡者以安志而平心也五法已施故圣人服之故规矩取其无私绳取其直权衡取其平故先王贵之故可以为文可以为武可以摈相可以治军旅完且弗费善衣之次也
　　此言深衣之所以为善也??央中规者使行者举手以为容仪也负直于后者宅心以正也抱方于前者制事以义也权法主一志之定也衡无低昂心之平也五法已具于衣故圣人服之比德以章其身守规矩则不私已纯可以直物权衡可以平物三者皆范物之要法故先王贵之取而以制其衣摈相文也治军旅武也衣裳虽相属而无缺制故曰完质布而色白故曰弗费朝祭服之外此其最善者故曰善衣之次焉
　　具父母大父母衣纯以绩具父母衣纯以青如孤子衣纯以素纯??央缘纯边广各寸半 【 大音泰纯音凖缘去声】
　　此言深衣之饰也绩画文也纯缘之也陈氏曰具父母大父母纯以绩备五采以为乐也具父母纯以青体少物以致敬也孤子纯以素存凶饰以致哀也纯??央缘缘袖口也纯边缘袷与襟旁及下齐也广各寸半纯之数也郑氏谓表里共三寸误矣

　　深衣前图

　　(见图)

　　深衣后图

　　(见图)

　　缁布冠图明道巾图

　　(见图)
　　此古缁布冠也载于文公大全集今时亦不见服者方??甫巾乃明道先生所制今世士人多服之较之幅巾亦似简便着深衣时以小冠束发而戴此巾于上亦足称焉

　　黑屦大带之图

　　(见图)

　　○大宗小宗图说

　　宗法有礼记大传篇可考自汉以来儒者论释纷如聚讼今按别字为祖继别为宗继祢为小宗之条盖谓卿大夫始有节者之制或诸侯适子之弟别于正适如鲁公子李友是也或异姓公子来自他国别于本国不来者如陈敬仲于齐是也或庶姓起于是邦为卿大夫别于不仕者如晋六卿是也皆得穪别子为祖者始受爵秩与后世为始祖也继别为宗者别子之适子继别子为族人之宗是为大宗世世适长子合族共宗之所谓百世不迁者也别子之庶子不得以穪别子故以其长子继已为小宗而自别为祢其同父之兄弟共宗之二世之适子同堂兄弟亦共宗之三世之适子再从兄弟亦共宗之四世之适子三从兄弟亦共宗之故曰小宗有四至于五世四从兄弟视小宗之高祖为高祖兄弟而无服矣故不复宗五世之适子而复自别为祢其同父之兄弟共宗之而复为小宗之始矣盖小宗五世之适子则以曾祖为高祖而四从兄弟亦以已之曾祖为高祖矣适子固不得以彼无服之祖奉祀而四从兄弟亦岂得以宗子无服之祖而奉之哉是谓继祢者为小宗大抵小宗虽云有四祖父子孙死生相继其实一宗而已家礼旧图谓族人一身事五宗无大宗则事四小宗是一时即有此四宗矣似于宗法有所不合丘氏新制图亦不过旧图遗义而但去其诸侯己身二条尔其于小宗皆立四项使学者见之不可卒觧未有不惑于以一身一时而事四宗者矣今拟大宗作一条小宗亦只作一条而使学者易觧大宗以祖为自出小宗以祢为自出祖祢者父子之别也

　　大宗小宗旧图

　　诸侯诸侯 【 世为诸侯】
　　别子 【 大宗継别　百世不迁】
　　高祖 【 継高祖小宗】
　　曾祖 【 継曾祖小宗】
　　祖 【 継祖小宗】
　　祢 【 継祢小宗】
　　巳 【 身事五宗无大宗则事四宗】

　　丘氏大宗小宗图

　　始祖 【 始迁及初有封爵者为始祖】 长子継之 【 子孙世世】 为大宗 【 统族人主始祖之祭百世不迁】
　　高祖传至玄孙为継高祖小宗 【 统族人三从兄弟主高祖祭至其子五世则迁】
　　曾祖传至曾孙为継曾祖小宗 【 统再从兄弟主曾祖祭至其孙五世则迁】
　　祖传至孙为継祖小宗 【 统从兄弟主祖祭至曾孙五世则迁】
　　祢所生子为継祢小宗 【 统亲兄弟主祢祭至玄孙五世则迁】

　　今拟大宗小宗图


　　祖 【 别子】 大宗 【 别子之适长子継别子为大宗百世不迁】
　　适长子孙世世统合族之人主始祖之祭小宗皆宗之
　　祢 【 别子之庶子】 小宗 【 祢之长子】 二世 三世 四世 五世则迁
　　同父 【 兄弟宗之】 同父 【 兄弟宗之】 同父 【 兄弟宗之】 同父 【 兄弟宗之】
　　从 【 兄弟宗之】 从 【 兄弟宗之】 从 【 兄弟宗之】
　　再从 【 兄弟宗之】 再从 【 兄弟宗之】
　　三从 【 兄弟宗之】

　　○祠庙神位图说

　　家礼祠庙神位何以高曾祖考自西而东曰神道尚右汉儒之臆说也非古昔之礼制如此矣何以言之古者庙制大夫士东房西室见于仪礼者可考其庙皆有堂上之屋南北五架中脊之架谓之栋次东之架谓之楣上前之架谓之??枝今之接檐也栋后楣之下为壁而开户牗为房室户在东近房牗在西直室户牗之间谓之衣乃堂之正中尊者所处所谓客位是也户既偏东则室最深隐故西南隅谓之奥东南隅谓之窔而祭祀及尊者常处焉是以寝庙以室为主而神坐东南祭者西向以从事由其事势不得不然尔后世之庙既无房室之制皆南向中门如古之堂焉若如家礼高曾祖考之位以次自西而东不惟与古人神坐东向之礼不合且于今之庙制无所取义岂事体之所宜乎曰禘袷以西为上独不可拟乎曰此祠甫之常祭也与袷异者也古者昭穆各自为庙故四时之祭各伸其尊及其袷祭于太祖之庙太祖正位东向太祖之下祧主存主以世而序以西为上坐北面南为昭坐南面北为穆统于始袓而左右布列礼之变义也今也制非古室祭非合祖徒尔以西为上于义安在况生时所处燕宾客奉亲长训子姓莫不于中堂焉取正而居之没乃偏于室之一隅而祭之又岂事死如事生之义哉徒泥夫古人神道尚右之说而不达夫因时制宜之义皆信古不通之过也今士庶之家宜遵　　本朝集礼图制为凖高祖曾祖分中祖在高东考在曾西各为龛室隔别其位庶于今之祠庙事体不至乖爽而家礼不必深泥亦无不可者矣

　　祠堂旧图

　　(见图)

　　祠堂新图

　　(见图)

　　○奠鴈醴女位次图说

　　婚礼醮女奠鴈位次仪礼亦不明着今以文义度之畧有可证按礼云至于门外谓婿至妇家大门外时也主人筵于户西上上右几谓女父之筵在户之西直堂中也女次纯衣纁纟?冉立于房中南面姆纚笄霄衣在其右女从者毕袗玄纚笄被顈黼在其后此谓女湏父母醴时尚在房中也父醴女而俟迎者母南面于房外女出于母左西面此盖谓醴女时也释宫曰房户之西曰房外谓正当房之南壁也谓房户非室之户矣母在房外南面则父醴当在户西南面所谓主人筵于户西乃父之位也父母南向则女西向而醴之宜矣及观母戒女于西阶之上庶母申戒于门内之文佀是婿奠鴈降出妇从降自西阶之时盖主人迎婿入升自东阶西面婿执鴈升自西阶中堂当楣北面奠鴈主人佀在当楣稍东楹之外此时母仍当在房外女在母左西面姆在女右西面女从皆在女后西面如醴时也婿既奠鴈降出女即从降自西阶主人不降送盖主人于醴女之时已送女而命之矣故止于堂上不降送母仍送至西阶施衿结帨以戒之故曰母戒诸西阶之上母至西阶而止庶母犹送至中门故曰庶母及门内施盘申父母之命若如旧图父席此乃奠鴈西向待婿之席未见有异于仪礼至于新图乃因旧图父席在东遂将母席居西而女反在户西之筵南向全与仪礼相悖其父母等戒命又于醴女之时俱行似与仪礼母送至西阶而戒庶母及门而戒尊卑等差节文之宜亦迥然不同矣惟我朝婚礼醮子醮女奠鴈登车诸图最为明备乃去家礼父东母西女南等制而一本诸时宜似于仪礼有所发明诚为万世之凖绳也今并图出

　　家礼婚礼图

　　(见图)

　　丘氏婚礼图

　　(见图)

　　国朝昏礼醮子醮女及奠鴈与家礼不同乃合古礼并图于后

　　父醮子图

　　(见图)
　　父母盛服就坐子再拜兴就席立赞者取盏斟酒执之诣子北向跪受盏祭酒啐酒兴授赞者盏又再拜诣父母座前跪父母随意致戒辞毕子俯伏兴出或用旧辞命之亦可

　　父醮女图

　　(见图)
　　女盛餙姆相之立于室外父母坐于正堂姆导女父母前各四拜女即席赞者斟酒诣女北向跪受盏礼如醮子毕子父母前各四拜父母随意致戒辞命之次辞诸尊长以俟或用旧辞父起立命之

　　婿奠鴈图

　　(见图)

　　女登车图

　　(见图)

　　今拟奠鴈登车图

　　(见图)

　　○荅赵生习家礼疑问

　　按冠礼醮时冠者再拜继升席南面受盏宾复位然后东向荅拜不知所荅者荅前之再拜耶抑冠者复拜而荅之耶若荅前拜不应如此之迟若冠者复拜而荅之则又无冠者复拜之文
　　仪礼戒宾筮宾宿宾皆云主人再拜宾荅拜宾醮冠者云宾揖冠者就筵西南面宾受醴于户东加柶面祊筵前北面冠者筵西拜受觯宾东面荅拜既受觯冠者即筵坐左执觯右祭脯醢以柶祭醴三兴筵末坐啐醴建柶兴降筵坐奠觯拜执觯兴宾荅拜宾醮冠者相拜亦如之由是观之执觯执爵有所授受故先后相拜手无所执故一时相拜盖亦事势之宜如此其啐酒毕坐奠觯而拜似亦一时即相荅者何也手无所执故也其云执觯兴者辞之不可已也何也记曰以爵拜者不徒作故奠觯拜必曰执觯兴而后可以言宾荅拜也家礼本之仪礼故冠者再拜受酒而曰宾不荅拜宾复位荅拜而曰冠者不荅也乡饮酒礼云主人坐取爵之宾席前西北面献宾上西北上拜主人少退宾进受爵以复位主人阼阶上拜送爵宾少退是亦先后相拜之义也家礼欲存占意故不变尔今欲为一时相拜以合时宜必于宾授觯之时冠者即受之且不先拜候宾复位乃奠觯于筵而后拜庶宾得以一时相荅也
　　丧礼饭含之后卒袭覆以衾注曰加覆巾充耳设幎目纳履乃袭深衣结大带若服上服矣又小敛大敛之时又有死者所有之衣不知用以为填实之具不知复着于深衣之上否也
　　按仪礼袭衣三穪明衣不在筭庶襚继陈不用谓不用袭也小敛陈衣祭服庶襚十有九穪陈衣继不必尽用大敛陈衣祭服散衣庶襚凡三十穪衿不在筭不必尽用不尽用者纳之以少为贵也盖袭者为死者着上衣也卒袭后即以?韬之小敛时虽欲着衣亦不可得矣大抵大小敛所陈之衣为敛时覆掩之具故小敛曰祭服不倒美在其中大敛曰美在其外君襚不倒谓之不倒者岂着于体之云耶
　　有若丧次之居殡侧之居二者不知居孰为宜
　　三日而敛敛而即殡殡于堂中少西盖疾病迁居正寝已在堂中记曰尸未设饰故帷堂观此则丧次与殡侧一而已矣自丧者言之谓之丧次自死者言之谓之殡侧
　　有若朝奠奉魂帛出就灵座夕奠奉魂帛入就灵床其出其入不知指何所
　　此盖谓殡所朝夕哭奠也朝奉魂帛出就灵座而后行奠如生之夙兴也夕既奠而后奉魂帛入就灵床如生之夜寐也魂帛不经见温公以义起之按仪礼重木刊凿之祝取铭置于重记曰重主道也注云士重木三尺始死作重以依神虽非主而有主之道杂记曰重既虞而埋之盖以葬后既有主则重可埋也若以木如今神牌之式为之亦自有古意魂帛下用亦可也
　　宾再拜主人不荅拜及宾慰主人主人再拜谢宾宾亦不荅拜佀于时未合于情未安
　　按家礼宾入吊云主人哭出西向稽颡再拜宾亦哭东向荅拜宾慰主人 【 云云】 主人对曰 【 云云】 又再拜宾荅拜不见不相荅之文当再看
　　祭有四时之祭则高曾祖襧既用享矣何至季秋乃复有祢之祭耶盖祭不欲渎上则不敬礼不欲烦烦则乱疑若烦与乱矣
　　程子云时祭之外更有三祭各至祭始祖立春祭先祖季秋祭祢冬玉阳之始也立春者生物之始也季秋者成物之始也故象其类而祭之朱子初年亦祭后以为僭冬至佀禘立春佀袷季秋佀大享故不用今以人情论之祖宗乃子孙所自出岂可终年累岁绝无一奠之致若于立春之日奉先祖及四代以上之祧袓而并祀之不惟于袷祭不至相僭而子孙报本追远之心亦可以少慰矣又何烦渎之有
　　馂余之时注云以子弟之长者一人少进献尊者之酒而主祭之人不与焉佀非主人长上之敬
　　古人祭有宾家礼惟合一族之人虽宗子主祭而事则合族举之故馂之时宗子亦一族人尔焉得主馂事故惟择子弟年长者一人向尊者致祝若曰通为大家之事云尔
　　墓祭乃先祭祖考然后方祭后土以非事外神之宜
　　墓祭必芟夷草木斩掘土壤盖有事于后土矣未祭之先当致告上毕然后芟夷斩　行洒扫事扫讫然后行祭事佀于内外神袛礼意有得

　　○丧礼杂论 【 二十二首】

　　并有父母之丧如之何曰记有之其葬也先轻而后重其奠也虞也先重而后轻曰今也同葬而并奠同虞而并袝也何如曰父母之亲同也今之法制服斩同也无厌也葬奠虞袝皆反乎古同服而襧情简易而便事亦犹行古之道也丧有先后何如曰父已葬而有母之丧则服母之服既虞也反服父之服既练也则服母之服不以轻掩重也其除父之丧也服其除服卒事反母服母先而父后也亦如之曰祖父之丧将练而父亡何如曰持重于祖兼主于父礼也练祥禫祭也服其除服卒事反父服曰父丧未终而祖父没何如曰嫡孙为父后者承重礼也父虽练也犹服其承服其除父之丧也服其除服卒事反承服诸父昆弟之亡也当其父母之丧则何如曰其初丧也服诸父昆弟之服返而适次也反丧服其除丧也服其除服卒事反丧服外亲之丧亦如之有所后父之丧而本生父母亡如之何曰已殡则服其服而往哭之袭而归反丧服已葬则俟其殡而归反丧服其除丧也服其除服卒事反丧服曰不亦轻本生乎曰礼有所重斩不可离次也
　　庾亮何充改葬服衰礼乎曰斯礼之过者也仪礼丧服曰改葬缌戴氏曰缌麻具而葬上而除谓子为父妻妾为夫臣为君孙为祖后也非是亲也皆吊服而加麻郑氏云必终三月而除何也曰王肃有云道有远近或有艰故使三月之外尚未集事遽可除乎葬毕而除不限三月宜也曰不亦轻服而临至亲乎曰非是之谓也斩衰既葬则布同于齐衰既练则同大功故曰功衰大祥之后缟冠麻衣即如缌麻矣服变之渐也改葬缌者以不可以吉服从事也故服缌以从已变之服尔春秋谷梁传曰改葬缌举下缅也缌五服之最下者也缅远也曰以其远故举其轾服也卫司徒文子改葬其叔父问服于子思子思曰礼父母改葬缌既葬而除不忍无服送至亲也非父母无服则吊服而加麻由是言之反重服限三月者皆礼之过者也从事以缌毕事而除礼也曰父母之墓崩毁或盗发露柩体修之宜何服曰此痛之甚者也可无制服以临之乎礼无正文以义而起亦可也改葬礼缌其服虽轾而用情甚重修墓□葬其事体均制缌以修墓礼也
　　嫡孙承重其义何谓也曰尊祖正宗承业收族而严庙祀也故父卒长子为祖服斩三年礼也祖母亦三年乎古父在厌其母父没而后伸其情今之制皆三年矣故父服之而孙不得不承之也嫡孙亡无子次孙可以承之乎曰庶孙礼非三年者嫡绝则应为祖后矣后祖故祭不言摄而丧实统主服斩三年礼也
　　檀弓曰叔嫂之无服也盖推而迼也自唐以来皆为之制小功矣而吴氏复非之然耶曰此觧经之敞也缘情饰服以义制礼古今一道也先王制礼岂无不尽者乎古经阅世岂无舛遗者乎而胶柱以持论未有不疏于义而乖于情者矣子思之哭嫂也为位嫂可以为位而哭谓推而远之乎谓避嫌疑乎不然是子思之犯礼矣推此义也虽制服亦可也唐魏氏征议曰礼继父同居者为之服未尝同居则不为服从母之夫舅之妻不相为服或曰同爨缌然则继父之徒非有骨肉之亲止以同爨之义为之制服耳今有长年之嫂遇孩童之叔劬劳鞠飬情若所生譬同居之继父方他人之同爨情义之深浅宁可同日而语生而共居爱同骨死肉则推远乃同路人穪情立文其义安在议请小功五月制报可程子亦曰古者叔嫂无服只为无属今之有报亦是岂有同居之亲而无服者虽然此自同居之义论之也妇人从夫而有从服兄与弟相报矣妻从夫而相为昆弟之服昆弟之报之服其大义自正固报于推远之说者觧经之敞也
　　记三年问也三年之丧二十五月而毕今断以二十七月何也曰士丧礼曰期而小祥再期而大祥中月而禫按学记曰中年考校丧服小记曰中一以上而袝玉藻曰士中武皆训中为间故郑玄以中月为间月二十五月再间一月是为二十七月历代皆从郑说故断之以此记何以二十五月言之曰丧至二十五月易练服去经杖除垩室而丧之大节毕矣故曰大祥言大可从吉时也故孔子既祥五日弹琴而不成声十日而成笙歌又曰祥之月鼓素琴言吉而可以作乐也人子哀痛思慕之情可以于此时断割矣故记以二十五月言之然则何以中月而禫曰禫者尽之义又郑云澹上然平安之意言丧制尽而平安也故二十五月虽大祥然犹不忍遽变必间月而后除宁过于情而无宁薄于礼仁人君子之至德也是以期之丧十三月而庠十五月而禫三年之丧二十五月而祥二十七月而禫是故由二十五月而断者以丧至于大祥亦可以吉矣不害于中月之禫由二十七月而断者以丧至禫始可以除矣不害于既祥之乐
　　五服衰裳制度何如曰郑贾注疏多误而后而因之可惜也尝试参诸儒之说而正之矣按仪礼丧服传曰凡衰外削幅裳内削幅上三袧今觧之曰在上曰衰在下曰裳削犹杀也外杀其幅以便体也内杀其幅稍有饰也袧者辟两侧空中央也緫五服之衰裳而言也外杀者缝之边幅向外也内杀者缝之边幅向内也幅三袧者据裳而言也为裳之法每幅皆三辟积古布幅之广二尺二寸七幅共布十五尺四寸若不辟积以狭之安得疏身然腰之广狭任人身体巨细故袧之辟积不言寸数多少但每幅以三袧为限耳经曰若齐裳内衰外今觧之曰齐缉也五服之衰一斩四缉凡缉裳者向内展而缉之缉衰者向外展而缉之凡齐举衣裳之边际而言也经曰负广出于适寸今觧之曰以布一方置于背上畔缝着领下畔垂放之以其在背上故谓之负辟领谓之适负横出于辟领左右各一寸经曰适慱四寸出于衰今觧之曰辟领向外谓之适左右各广四寸反折向外即今之开肩窝余布不缝于领中而折之于外也衰慱四寸当心辟领左右各四寸则当中阔八寸矣皆反折向外则出于衰外左右各六寸矣经曰衰长六寸慱四寸今觧之曰以布长六寸慱四寸缀于衣外衿之上故广袤当心也经曰衣带下尺郑氏注曰谓衣腰也广尺足以掩裳上际贾氏疏曰此谓带衣之带非大带革带之带下尺者据上下阔一尺足以掩裳上际也后儒遂于衣下施腰取布半幅横缀于身下谓之衣带其谬妄无据不成法制殊为可鄙近世四明黄氏五衰图论曰经谓衣带下尺者言衣随人身长短于束带下再长一尺可掩裳际也今觧之曰此盖举上衣之度而言也人身有长短不可槩以尺寸计之止于束带之处其下仍长一尺为度耳非如此不足以掩裳际黄氏之论淂之经曰衽二尺有五寸郑氏注曰祍所以掩裳际也上正一尺燕尾二尺五寸凡用布三尺五寸贾氏疏曰掩裳际对上腰而言此则掩裳两厢下际不合处也取布三尺五寸广一幅留上一尺为正方不破之一尺之下从一畔旁入六寸横断亦留下一尺正方是用布三尺五寸淂衽二条各二尺五寸然后两旁各缀于衣垂之向下以掩裳际嗟乎其谬误之大莫甚于此近世丘氏有注云疏有缀衰于外衿之上之文既曰有外衿则心有内衿矣今之衰衣之制止有衣身而击带于两旁如世俗所谓对衿衣者衣着之际遂使衰不当心殊失古制今拟缀击带四条以外衿掩于内衿之上则具服之际衰正当心矣丘氏虽有是论然不知以衿施于袷下续于衣正幅之旁虽欲以外衿掩内然领止于颔下安淂斜掩于胁亦不通之论也惟四明黄氏论云衽二尺五寸言用布一幅长二尺五寸斜炎裁为燕尾状施于领下作内外衿乃为淂之盖衣必有衿而后可以掩其胷体若如郑贾之说是衣皆无祍如对衿比甲之制矣当心正中其肤体必是暴露岂事理之顺适圣人制衣之善哉今按戴记问丧曰亲始死扱上祍若在裳之两旁安谓之上大记曰小敛大敛祭服不倒皆左祍论语曰被发左祍书曰夷狄左祍皆谓左掩其衿也若在裳之两旁谓之左祍何居许氏说文曰祍衿交也若在裳之两旁安有交义今觧之曰衰领当如二榘相交衣身承领不尽别用布二尺五寸交斜裁之缀于衣身之旁以承领狄头皆向上广头皆向下以一为上祍以一为下祍王氏所谓祫下施袷是也经曰袂属幅今觧之曰袂袖也属连也以整幅为袂而连属于衣身也经曰衣二尺有二寸郑氏注曰此谓袂中也言衣者明与身参齐二尺二寸其袖足以容中人之肱也贾氏疏曰上云袂属幅据从身向祛而言此言衣据从上向掖下而言盖谓衣自领至腰二尺二寸袂中之数自上至下亦二尺二寸也今按经自袂属幅至袂尺二寸盖言袂长广之制如此也言袂而以衣言之何也盖袂之本其在衣身故不得以衣计之即今之针工量袂之长短必自衣始也二尺二寸何也古布幅之度也衣身之尺数如此袂中属幅之数又如此祛之数又如此则袂之长短可知矣今觧之曰此言衣者自袂之本而言也一袂其三叚衣之身为袂本一也袂属幅为袂之中二也祛焉袂之末三也凡布幅二尺二寸故衣身一畔得二尺二寸属幅又二尺二寸祛尺二寸共长五尺六寸也以今之尺计之止三尺有余耳经曰祛尺二寸郑氏注曰袪袖口也尺二寸足以容中人之并两手也贾氏疏曰尺二寸者据复折而言图之则四尺二寸与深衣之袪同此盖以袖口之宽广言之也今按汉马氏曰祛袂末也尺二寸足以容拱手也唐杜氏曰继袂之末又缀以广尺二寸布谓之祛是也今觧之曰袂以横广言之以布尺二寸接于袂之末者也嗟乎古者朝服祭服燕服丧服虽有内削外削齐与不齐之殊其大制不相悬绝今朝祭燕居之服既皆施祍而丧服深衣独以汉儒有是成说历代惑之而不能复古岂不为可惜哉
　　仪礼小敛主人括发祖众主人免于房妇人髽于室括发免髽之制何如曰斩衰男子去冠纚露紒以麻绳自项后交于额前却绕于髻曰括发女子去笄纚露紒亦以麻绳自项后交于额前却统于髻曰髽齐衰以下男女既去冠笄首不可无丧饰也故男子以布广寸亦自项后交于额前却绕于髻而为免女子以布为髽亦如之曰广寸不亦太狭乎曰此郑氏之臆度也今以布一幅折之而褁于首自前后向而后绕于髻亦可也然则秃者不免何谓也曰免之制绕于发而顶无饰秃者则露其顶矣故不免不免则不括发可推矣然则三者不近于相类乎曰括发免髽皆发居内而以麻与布表之其制一也在男女则异其名耳男主外故以外物为称曰括发曰免若曰自其麻与布言之也女主内故以内物为称曰髽若曰自其发言之也然究其制则一也日麻发相半合结非乎曰此杜预预之论也后世被发之误自此始也非古也丧笄去纚以緫何谓也曰緫所以束发出于紒后垂之为饰者谓之緫者既束其末又束其本也緫有组有锦有布吉凶之制异也吉緫长尺二寸斩衰緫长六寸齐衰緫长八寸谓以緫束发垂其余于后者或六寸八寸尺二寸耳纚何谓也曰纚所以韬发郑氏云今之帻梁也士冠礼缁纚广终幅长六寸盖栉以理发而后施纚以纚为紒而后施笄上而后緫以哀之也恶笄用竹与榛何谓也曰竹与榛非美饰也记曰女子子适人为父母妇为舅姑皆以恶笄郑氏云用榛为之檀弓南宫绦之妻之姑之丧云盖用榛以为笄是也吉时大夫妻用象天子诸侯之后夫人用玉丧服惟竹与榛二者而已丧服传曰吉笄长尺二寸箭笄长尺箭笄斩衰笄长尺其余一尺可知矣
　　三年之丧祭乎曰记有之丧三年不祭惟祭天地社稷为越绋而行事故孔子曰缌不祭又何助于人三年之丧不祭于庙礼也然则时祭遂不举乎曰大夫以下可以宗人摄之也天子诸侯之丧其臣皆衰服三年虽欲摄谁为摄吉凶异道不得以相干也曰后世王者丧以日而际祭不亦可乎曰既吉矣虽祭亦可也曰摄之何如曰大夫士未葬五服无除者故祭可癈也既葬则缌麻可摄矣既练则大小功可摄矣既祥则期可摄矣宗子非丧主除服而祭常道也丧主非宗子持丧而不与于祭礼也曰杜预以衰服祀于筵墨衰祀祀于宗庙礼乎曰墨衰非礼也不如摄也
　　三年之丧可以服官政乎曰记有之父母之丧三年不从政齐衰之丧三月不从政又曰三年之丧祥而后从政期之丧卒哭而从政九月之丧既葬而从政小功缌之丧既殡而从政礼也夫君子之居丧也衰麻之衣不释于身也哭泣之声不绝于口也居庐寝苫不离于殡宫也练而垩室不与人坐也非时见乎母也不入中门也故圣王体人臣之情容其自尽也故礼曰君子不夺人之丧亦不可夺丧者此之谓也曰金革之事无辟焉者何也曰国难危急不可以有家也才可以纾国难者虽私丧不得以辞避也事之变也道之权也事平而反丧礼也非国难而从事者皆急于仕进者也故孔子曰今以三年之丧从其利者吾弗知也
　　三年之丧以渐而变其在衣服何如曰斩衰丧 【 布三升不缉】 苴绖绞带 【 苴麻之有蕡者绖带也在首在腰皆曰绖】 冠绳缨 【 布六升外縪条属通屈一条绳为武以其余垂下为缨】 菅履 【 以菅草为之纳其余向外】 苴杖 【 以竹为之】 疏衰裳齐 【 布四升缉其齐】 牡麻绖 【 麻之无子者】 冠布缨 【 布七升缨以布为之】 布带 【 亦象革带以七升布为之】 疏履 【 蔍蒯之菲也】 削杖 【 以桐为之】 此既殡之成服也三月而卒哭斩衰受以成布六升冠七升疏衰受以成布七升冠八升 【 布之变三等冠之变一等】 冠布缨蔍屦内纳 【 除草纳向内也】 绖带去麻服葛期而小祥以七升布为衰裳去负板哀辟领练冠素缨中衣黄里縓缘 【 以熟布为冠中衣以縓色练为领缘】 除首绖绳屦无絇要葛不除又期而大祥去腰绖除杖麻屦无絇祭用朝服练冠中衣素缘 【 祭讫更首着缟冠素缨身身着十五升麻布深衣也】 中月而襌祭以玄衣黄裳祭讫服朝服以黑经白纬为冠彩缨缟带缘中衣吉屦无絇革带得佩纷帨之属如平时其衣服之变如此也其在饮食何如曰父母之丧既殡食粥朝一溢米夕一溢米不食菜果既虞卒哭疏食水饮不食菜果期而小祥始食菜果有塩酪反素食又期而大祥有醴酱中月而禫上而饮醴酒始饮酒者先饮醴始食肉者先食干肉其饮食之变如此也其在居处何如曰父母之丧既殡居倚庐寝苫枕块不脱绖带既虞卒哭柱楣翦屏苄剪不纳期而小祥居垩室寝有席又期而大祥居复寝中月而禫上而床其居处之变如此也曰古人丧礼之变如此今之人宜何如曰古今异宜存乎今之法制者不可不深长思也丧之礼所以饰衰也务尽其实而不周于文焉者亦庶几矣衰练之服虽不能备而缟冠麻衣经带终制一日不可墨其衰醴月?骨菜果籍以养生虽不能尽如其节而宾客燕乐不可一与其席室庐中外虽不能便其居卧而房帷之御不可一入如此虽不能周于文焉亦庶几乎丧之大节也
　　柩在殡则南首玉葬则北首何也曰檀弓云葬于此方北首三代之达礼也之幽之故也盖人道尚昭明殡仍南首者孝子犹若亲之生不忍以神待之也鬼神尚幽暗故葬于国北北首往诣幽明之道也今之居室茔域未必南向何如曰殡权道也随其居室可也葬则必以正向 【 谓向阳负阴正南北之位】 礼也观于古人之墓无偏向者可知矣后世有之者惑于风水之徒也男女之合葬者何也曰礼也记曰合葬非古也自周公以来未之有改也故曰礼也古也并棺而同椁今也葬以灰鬲异椁而同穴可也有离之者何也力之不能祔者变也男女之位次何也曰葬以北首男东女西礼也观于国葬之昭穆可知也谓地道以古为尊者非君子之言也嫁殇而迁葬者何也曰生不以礼相接死而同之在男比之苟合在女比之私奔是亦乱人伦矣冠乱而失其体招魂而葬何也曰葬所以藏其体也敛衣冦而招魂不亦作虚乎闭精灵于沉魄之域不几于失鬼神之性情乎二者皆犯于礼者也
　　赵季明族葬说何如曰序昭穆收族属有宗法之遗意焉以次列兆糜拘垄脉亦可以破术士之妄矣世次日逖于姓繁衍如茔域之不广何曰五世而迁如小宗然亦礼也季明之为说曰家之祭止于高曾祖考亲上也墓之葬则以造茔者为始祖于不别嫡庶孙不敢即其父 【 不分兄及弟所生与嫡庶贵贱也】 皆以齿列昭穆尊上也曾玄而下左右祔各以其班也 【 曾孙以齿列子之南玄孙以齿列孙之南各从昭穆之序也】 昭与昭并穆与穆并百世可行也昭尚左穆尚右贵近尊也 【 昭以左为上兄弟以次而东男西女东亦如之穆以右为上兄弟以次而西南东女西亦如之所以然者以近祖墓为上也】 北首诣幽冥也妻继室无所出合祔其夫崇正体也妾从祔母以子贵也降于主君明贵贱也 【 凡妾之柩当比嫡妻之兆稍南】 与夫同封宗系一人也其出与嫁虽宗子之母不合葬义绝也男子长殇及殇已娶皆葬成人之位以有成人之道也中下之殇皆葬祖后示未成人也序不以齿不期夭也男女异位法阴阳也 【 男居祖北之东女居祖北之西】 而昭穆必以班班不可乱也祖北不墓避其正也葬后者皆南首恶其　之向尊也嫁女还家以殇处之如在室也妾无子犹陪葬以恩终也 【 如祖之妾无子者亦葬祖后之西稍北南首子之妾与诸女相直任其北孙之妾与孙女相直又在其北先葬者居东后葬者在其西俱不以娣姒年齿为序】 嗟乎是论也祔子姓逮殇独则谓之仁正男女谨嫡妾则谓之义左右前后各以其班祔则谓之礼从事体之宜而不惑于邪术则谓之智故曰序昭穆放族属有宗法之遗意焉不直为丧葬之设而已也
　　书仪未葬而以魂帛依神何谓也曰此郑氏之说而温公因之也郑以天子诸侯有木主大夫士无水主故引曾子问生命之义疑以为可用币今考之记盖谓天子诸侯传继未及六世无毁庙之主在庙之主又不可以行故将行师以币帛皮圭告于祖穪之庙载之以行如受祖称之命以出也故孔子曰主命今大夫士之主将以依神乎抑将以象受命乎其不相类也甚矣安可以币代况币置于庙则祖称无别考妣不分参之事体亦非尽善故郑氏虽取之而终不敢自决犹去乎以疑之也大抵有庙即有主上下之达体也时以士丧礼不载作主之文而郑氏遂以大夫士无主因而疑其用弊此实不然矣檀弓曰重王道也殷主缀重焉周后虽非主而有主之道焉故主未作刊木为重以依神而币之出于主命者不用亦可也曰此言天子诸侯之主然矣曰此郑之臆度也安所据而曰非大夫士乎士丧礼既有置重之文记又有既虞而埋之之说则埋重之后立主于庙必然矣方氏所谓有庙而必立主是矣岂可以礼无正文而遂云无乎今自庶人以上皆设主矣若如古制置重于始死之日作主于既葬之后亦适其礼之宜矣币之无谓者虽不用亦可也
　　郑氏 【 玄】 谓绵而迁庙书仪家礼皆祥而迁庙开元礼禫后迁庙其不可何谓也曰礼无正文儒者各以已意断之矣春秋文公三年作僖公主谷梁氏传曰作主坏庙有时白于练焉郑则据此矣服　云三年丧毕遭蒸尝之祭则迁于庙书仪从此矣谓之三年丧毕者二十七月之禫也故唐制以禫除然则今也宜何如曰除丧而后迁庙礼也横渠张子曰三年后祫祭于太庙因其祭毕还主之时遂奉祧主归于别室迁主新主皆归于其庙朱子与学者书亦以横渠祫祭祧主用意婉转乃为得礼谷梁练而迁既非丧毕书仪祥而迁亦佀尚早不若从开元礼于禫祭之后袷祭既毕遂行祧迁之礼则主人既已从吉祖考亦正其位乃于古礼庶几有合且古礼一袝于庙更不复寝虽未能即正其位而神亦安于祔室矣是故三年除丧而后迁亦以体新主不忍遽祧祖考之孝也礼意淳至莫大于此曰郑氏礼注云凡祔已复于寝今曰古礼祔于更庙不复寝何也曰予尝有所据矣戴记诸侯迁庙曰成庙将迁新庙徙之日君玄服从者皆玄服从至于庙 【 以主在庙也】 以币告曰孝嗣侯某敢以嘉弊告于皇考某侯成庙将徙敢告君及祝再拜兴祝导君降立于阶下奉衣服者皆奉依从祝奉衣服者降堂君及在位者皆辟奉衣服者至碑君从有司皆以次从出庙门至于新庙筵于户牗间夫祝曰皇考则为穪庙始迁之义明矣惟庙中有碑奉衣服者至碑则祔主在庙不复出居于寝明矣郑氏谓祔已而复寝不知何所据而云然耳吕氏曰礼之祔祭各以其昭穆之班祔于其祖主人未除丧神主未迁于新庙以其主祔藏于祖庙有祭即而祭之故谓之祔既除丧而后主迁于新庙左氏传云君薨祔而作主特祀于主蒸尝于庙周人未葬奠于殡虞则立尸而有筵卒哭而祔始作主既祔之祭有练有祥有禫皆特祀其主于祔之庙而除丧然后主迁于新庙以时而蒸尝为由戴记及吕氏之言观之则既祔不复寝也明矣然则今也宜何如曰既祔而主常居庙不复返于灵座遇练祥禫祭出主而祀于寝必合祭而后迁礼也
　　丧礼之制大矣缛矣世有苦于行者何如也曰丧有实有饰哭泣之哀衣衾棺椁之备实也故曰勿之有悔焉耳矣于是弗用其诚焉虽谓之无子亦可也然则衰麻杖屦之物虞祔祭禫之文不急乎曰此丧之饬也强力而笃志者能备之矣不备亦由乎人尔夫奚为而苦之先生制礼不强人以不能行也百官备百物具不言而事行者杖而起言而后行事者亦杖而起身自执事而后行者面垢而已身有疡则浴首有创则沐病则饮酒食肉毁瘠为病君子弗为毁而死君子谓之无子秃者不髽伛者不祖跛者不踊老病不止酒肉五十不致毁六十不毁七十饮酒食肉谓之疑死是圣人之制礼也仁之至智之周也曹强人以所不能者乎强力笃志贤者亦自尽焉耳矣故曰仁者可以观其爱焉智者可以观其理焉强者可以观其志焉贤者亦自尽焉耳矣可也
　　擅弓曰涂车刍灵自古有之明器之道也涂车以泥为车刍灵以草为人三代以耒有此制矣具而不可为用即明器之类也故曰明器之道今世以纸为车马仆从之象即其遗意也有力而得为者备数事以为仪观之美亦无不可者烦侈而踰礼焉亦君子之所不取也
　　初终至成服三日之内其服何如曰崔氏云凡亲死将三年者皆去冠而笄纚如故 【 谓不去韬发之缯即今之巾也】 着十五升白布深衣扱上祍徒跣交手而哭妇人去笄而纚亦如故不徒跣不及衽亦着白布深衣齐衰以下男子着素冠夫人骨笄而纚皆吉屦无絇其服皆曰布深布 【 此未小敛时所服也】 至小敛毕 【 按崔氏此文之上有小敛之前加素冠于笄纚之上至小敛毕有投冠括发之文考之檀弓叔孙武叔之母死既小敛则投冠脱髦此盖大夫之礼故有投冠之文士既去冠无再着之礼及考礼仪亦无小敛投冠之文故削去】 斩衰男子以麻括发女子以麻为髽齐衰男子于主人括发之时皆去冠缨以布为免妇人皆去笄纚以布为髽大功以下男子皆免而妇人不髽 【 但素笄耳】 其服自敛毕至成服皆白布深衣不改 【 斩衰以下皆然此小敛以后成服以前之朋也】 曰古人之为服既闻命矣敢问今之服直何如曰古今冠服异宜用其意可也其未敛也男子去冠巾妇人去假髻然丧不可无饰也仍各以白布一幅褁其首 【 汉时褁巾帕头之制如此】 其既小敛也男子则去布以麻绳括其发仍戴白布巾而加环绖于其上腰绖散垂其末而加绞带妇人亦去布以麻绳缠其发为髽齐衰男女色而髽大功以下免而素笄皆如其制可也今之曰布长衫衣与裳连古深衣之变也男子初丧至成服不改可也女子白布衫裙不改亦可也
　　风水禁忌之说何如曰邪说惑世以愚民也司马子程子吕才已才诋其谬矣司马子曰葬者藏也孝子不忍其亲之暴露故敛而藏之赍送不必厚上者有损无益今人葬不厚于古而拘于阴阳禁忌则甚焉古者虽卜宅卜日盖先谋诸人事之便然后质诸蓍龟庶无后艰耳无常地与常日也今之葬书乃相山川冈亩之形势考岁月日时之支干以为子孙贵贱贫富寿矣贤愚皆系焉非此地非此时不可葬也举世惑而信之于是丧亲者往上久而不葬问之曰岁月未利也吉地未获也至有终身累世不葬遂有弃其尸柩不知其处者呜呼可不令人深叹愍哉且人之贫富贵贱寿夭系于天贤愚系于人固无关预于葬就使皆如葬师之言为人子者方当衰穷之际何忍不顾其亲之暴露乃欲自茔福利耶 【 系节文】 程子曰古者圣人制卜葬之礼盖以市朝变迁莫可预测水泉交浸无由先知所以定吉凶决嫌疑也后世阴阳家流兢为诡诞之说葬书一术遂至百二十家其妄谬之甚在分五姓五姓之说验诸经典本无证据古阴阳书亦无此说真是野俗之人竟相传述其所谓五姓者宫啇角征羽也天下万物悉配属之如张王等为啇武庾等为羽是则同韵相求及以柳姓为宫赵姓为角又非四声相管其间亦有同是一姓分属宫商椱姓数字角征不辨都无凭据直任臆说夫姓之于人也其始也亦如万物之同形者呼其白黑大小以为别耳后世圣人则为之制因生赐姓昨土命氏其后子孙因邑因官分布枝叶而庶姓益广如管蔡郕霍鲁卫毛聃郜雍曹滕毕邭本皆姬姓华向萧毫皇甫本皆子姓其余皆尔不可胜数今若用其祖姓则往上数经更易难尽为究况复葬书不载古姓若用今姓皆后代所受是乃吉凶随时变改也人之分宗譬木之异枝取其枝而散直之其性之所宜宁有异乎若一祖之裔姓音不同同葬一地遂彼凶而此吉决无是理设有人父本宫姓子以功勋赐姓为商则将如何用之夫二人同言则将择其贤者信之葬礼圣人所制五姓俗士所说乃舍圣制而从俗说不亦愚乎昔三代之时天下诸侯之国卿大夫之家久者千余岁其下至数百岁不绝此时葬者未有五姓之说也及汉而后诸侯公卿之国家尚久长有数百岁十余世者此时亦未有五姓之说也古之时庶人之年不可得而见矣君卿大夫史籍所可见者往往八九十岁百岁者不少矣自唐而耒五姓葬法行于世矣数世百岁之家鲜矣人寿七八十岁者亦希矣苟吉凶长短不由于葬那则安违圣人之制而从愚人之所尚吉凶长短果由于葬耶是乃今之法徒使人家不久长寿命短促大凶之术也进退无取何足言哉 【 亦节文】 吕才曰礼云葬者藏也欲人之不得见也孝经云卜其宅兆而安厝之斯乃备于慎终之礼曾无吉凶之义也近代以耒加之阴阳葬法或选年月便利或量墓田远近一事失所祸及生人遂使术士巫人利其货贿擅说吉凶纷上多忌传曰天子七月而葬诸侯五月大夫三月士踰月此由贵贱不同礼亦异数是葬有定期不择年月其义一也春秋定十五年九月丁巳葬定公雨不克葬戊午日下晐乃克葬春秋善之葬书以己亥日用葬最凶按春秋此日葬者二十余人是葬不择日其义二也又昭十二年郑葬简公于时司墓大夫之室当路毁之则朝而堋不毁则日中而堋子产不欲毁子太叔曰若至日中而堋恐久劳诸侯大夫耒会葬者夫子产既云慱物子太叔乃诸侯之选国之大事无过丧葬必若义有吉凶斯等岂得不用今乃不问时之得失惟论人事可否曾子问云葬逢日蚀舍于路左待明而行所以备非常也若作葬书必用干艮二时并近半夜此即反与礼违是葬不择时其义三也葬书云富贵官禄皆由安葬所致寿命延促亦由坟垄所招今按孝经云立身行道则扬名于后世以显父母　曰圣人之大宝曰位何以保位曰仁是以日慎一日则泽及于无疆是安葬吉凶不可信其义四也古之葬者并在国都之北兆域既有常所何取姓氏之义赵氏之葬并在九　汉之山陵散在诸处上利下利蔑尔不论大墓小墓其义安在及其子孙富贵不绝或与三代同风或分六国而王此则五姓之义大无稽古而吉凶不可信其义五也具大臣名位进退何常亦有初贼而后贵亦有始泰而终否是以子文三已令色展禽三黜士师卜筮一定更不回改坟墓既成曾不革易何因名位无时暂安故知官爵弘之在人不由安葬所致其义六也野俗无识皆信葬书巫者诳其吉凶愚人因而侥幸遂使擗痛之际择葬地而希官品荼毒之秋选时日以觇财禄或云辰日不宜哭泣遂莞尔而受吊间或云同属忌于临圹乃服不送其亲圣人设教岂其然乎葬书败俗一至于此其义也 【 系全文】 曰今之学士大夫皆崇信而不为之变者何也曰习染之深乎或贪鄙之心固于求利而为之也夫上世之人其亲死则举而委之于壑他日过之狐狸食之其颡有此乃归反樏梩而俺之盖未知藏其体之为善也圣人缘此遂衣之以薪而葬之中野又不忍其土亲肤也后世圣人复以瓦棺堲周葬焉又恐其体魄之不周固也后世圣人复易之以棺椁是葬之为道也历世相成以渐而后尽善如此曾何择地而葬又何有于风水环聚山川形势阴阳禁忌之说也哉盖人子于亲之生必欲得居室卧具之美以乐其心及其没也亦欲得善地以藏其体魄此孝子仁人事死如事生之意也今乃缘之以窥利至暴其亲之骸体岁久而不为之动心不孝之事莫大于此故今择地取其方向之宜 【 如皆阴向阳后据高峻前临广阔之类】 土脉之厚生物之茂足矣其所谓龙虎风水时日阴阳禁忌之妄说决不宜信而惑之可也曰程子去五患之论何如曰此亦未易断也何者使在山谷之地其不为道路城郭沟池耕黎所及或有之矣而不为贵势所夺亦未易保也使在平原大陆之野当其市朝更易陆谷变迁焉非道路则城郭非沟池则垄亩他人不俟于夺而据之矣而所谓五患者又安能保哉君子之于亲也亦尽其心力而已矣非其力之可反智之可周者付之无可柰何而已可也
　　贫不能营葬具何如曰衣衾棺椁切于身者也苟贫也余不必具可也其甚也衣衾周体有棺而无椁亦可也子游问丧具夫子曰有无过礼苟无矣敛手足形还葬 【 还之言便也言已敛即葬不待三月】 悬棺而窆 【 悬棺不设碑繂不备礼也】 人岂有非之者哉子路曰伤哉贫也生无以养死无以为礼也孔子曰啜菽饮水尽其欢斯之谓孝敛手足还葬而无椁穪其财斯之谓礼
　　没于远方何如曰力能归其柩正丘首而葬之礼也不能返其柩葬其地亦礼也曰世有火其柩而归其烬者何如曰斯悖缪之大者也且夫爱其亲之饥体故敛而藏之焚之是戕其亲矣何忍乎斯悖缪之大者延陵季子适齐其长子死即葬于嬴慱之间曰骨肉复归于土命也 【 言人之骨肉乃食土物而生今归入于土乃合自然之姓故日命】 若鬼气则无不之也 【 言人魂气游散于太虚之中盖无处而不可适亦不能不返乎故乡也】 孔子曰延陵季子之于礼也其合矣乎必也不能归葬如季子之葬其子亦可也不犹逾于焚之哉
　　有故过期而葬者具礼何如也曰未葬不可受服 【 如既葬受葛经小祥受练服大祥受缟冠麻衣之类】 斩衰之丧周而葬者则以葬之次月小祥其大祥仍依再周之礼禫亦如之再周而后葬者则以葬之次月练又次月为大祥终月而禫即吉矣速葬者何如也 【 谓不待三月者】 曰葬之曰即虞三月而后卒哭哀不可遽杀也祥禫皆如其期焉久而不葬者何如也曰丧服小记曰久而不葬者唯主丧者不除其余以麻终月数者除丧则已谓尸柩尚存生丧者虽三年之不得祥除 【 主丧者子为父母孙为在父母承妻为夫】 其旁亲虽不得变葛皆以麻终其月数而除之至葬则友服其服虞则除之其既葬也何以除曰小记亦言之三年而后葬者必再祭其祭之间不同时而除丧谓未葬其亲虽当练祥之月不可除服必待葬毕而后除之然其除也又有渐焉必再祭而后除不可同时也故葬而虞卒哭而袝次月而练次月而祥再次月而禫可也
　　居丧见人乎曰记有之疏衰之丧既葬人请见之则见不请见人 【 言重丧不行求见人耳】 小功请见人可也大功不以执赘 【 执赘请见人之礼也】 唯父之丧不避涕泣而见人 【 居重丧人未请见虽涕泣亦可见之言至哀无饰也】 礼也将吊人乎曰三年之丧虽功哀不吊 【 功哀三年之练服也】 自诸侯达诸士如有服而将往哭之则服其服而往 【 言功衰虽不吊人若有五服之亲之丧将往哭之则制为彼亲之而往哭之亦不着已功哀往也】 礼也将遗人乎曰丧者不遗人人遗之虽酒肉受也从父昆弟以下既卒哭遗人可也礼也将食于人乎曰有服人召之食弗往大功以下既葬适人人食之其党也食之非其党弗食也礼也 【 以上见吊遗食四事皆礼之正丈】 曰父母之丧四者皆不行焉古之道也敢问今之人宜何如曰礼者以情制者也使宜于人情焉亦犹夫行古之道也是故士之居于乡也事有必见人者况庶民乎既葬焉不得已而有为虽见人可也见人而今食之虽食亦可也非以其召而食之也三年之内曾几之必请见人而人食之乎则夫食于人者亦寡矣非有事焉其党亦不得过而食之也礼有往耒人情之相望也久矣不可以徒受也若曰答其礼也既葬而遗人亦可也父母之丧既葬焉五服之丧服其服而哭之权也夫人之死也去而不可返之道也果吾之旧与友焉既葬而往哭之可也因以吊其孤亦可也

　　●策问六十首

　　一
　　二
　　三
　　四
　　五
　　六
　　七
　　八
　　九
　　十
　　十一
　　十二
　　十三
　　十四
　　十五
　　十六
　　十七
　　十八
　　十九
　　二十
　　二十一
　　二十二
　　二十三
　　二十四
　　二十五
　　二十六
　　二十七
　　二十八
　　二十九
　　三十
　　三十一
　　三十二
　　三十三
　　三十四
　　三十五
　　三十六
　　三十七
　　三十八
　　三十九
　　四十
　　四十一
　　四十二
　　四十三
　　四十四
　　四十五
　　四十六
　　四十七
　　四十八
　　四十九
　　五十
　　五十一
　　五十二
　　五十三
　　五十四
　　五十五
　　五十六
　　五十七
　　五十八
　　五十九

　　○一

　　问有宋晦庵朱子象山陆子皆以道学倡鸣于时其始也有相异之嫌其终也其道合之雅今二先生遗文炳炳可指其所以先异后同之实言之乎说者曰朱子之论教人为学之常陆子之论高才独得之妙陆之学其弊也卤莽灭裂而不能尽致知之功朱之学其弊也颓惰委靡而无以收力行之効盖言学二子者其流有偏重不举之失矣果然乎抑所入之途虽异而所造之域则同乎夫学者所以学圣人者也合二子之道而一之将近圣人之軓与请言其用力之序

　　○二

　　问选举之法曰德行曰经术曰词章盖古今并用以求士者自今观之词章之学哗世散朴而不适于用不必论矣其大者范俗兴化莫先于德行而末流乃有矫言伪行以邀宠禄者故有嵩少仕途捷经之号甚至一岁所举半权幸之烟族然则德行可恃乎其次论道经邦莫切于经术而流弊乃至诵帖恬以侥幸故童幼能守一艺亦足中科其陋者至纪说尧典二字至十万余言然则经术可恃乎今之进士之科即古之经术也乃以程文求士故士于平居亦惟务中式之文以应主司之求而经术之学漫不之讲嘻此与词章何异而又何望于德行邪故有识者之所以切叹也今欲俾士之游于学者皆崇德行而谙经术其法何居幸相与告之

　　○三

　　问齐地在古号称沃野千里民殷物阜之区故昔人有云秦得百二齐得十二谓之东西秦者是也可谓盛矣今之青济登莱四郡即曩时之齐也何使轺所历逃亡之屋满前蒿莱之田盈望虽有安土之甿逋税抗今习成骄悍之俗有司缓急不能为用抑土地有今昔之变而民无以为生致此耶或者有司失抚缓之政而致之耶不然何古今悬绝如此今欲俾流亡复而荒田辟国税举而骄俗移以复盛齐之旧当何施而可

　　○四

　　问伊川程子倡道学于洛晦庵朱子倡道学于闽故当时及门之士渊源所渐多为名儒盛矣以程门言之若刘絇李吁谢良佐游酢张绎杨时尹焞吕大钧其尤著者也以朱门言之黄干李蟠陈淳黄灏张洽辅广蔡沉李方子其最佳者也夫弟子于师所以学其道德以淑诸已者也诸君子于二先生之德气其所养亦有相近者乎孔孟传心之学说者谓程子接不传之绪朱子衍朱坠之统皆足以继往圣开来学矣其能传二先生之道者又谁耶诸子仰学诸儒久矣宜懋昭之毋畧

　　○五

　　问汉儒修经术宋儒明道学孔孟以往此其最正者也然亦有达于治理之实効与夫君子之学所以为政而国家之养士亦欲其辅佐以经世也徒习之而不能推之谓之学道也何居今二代史籍炳炳诸儒学道用世之迹皆可稽而知也通经而能达于治修道而能适于用者谁耶夫今学校之士皆修经术而明道德者其平居何以致力临政何以施措必有一定之学以窃附于古人不徒曰举业文词而已也愿以所得者之毋诿曰学尚不逮

　　○六

　　问格物大学之首事非通于性命之故达于天人之化者不可以易而窥测也诸士积学待叩久矣试以物理疑而未释者议之可乎天之运何以机之地之浮何以载之月之光何以盈缺山之石何以歌侧经星在天何以不移海纳百川何以不溢吹律何以回暖悬炭何以测候夫遂何以得火方诸何以得水龟何以知来猩何以知往蜥蜴何以为雹虹霓何以饮涧何鼠化为鴽而鴽复为鼠何■〈虫羗〉蜋化蝉而蝉不复为■〈虫羗〉蜋何木焚之而不灰何草无风而自摇何金之有辟寒何水之有温泉何蜉蝣朝生而暮死何休留夜明而昼昏蠲忿忘忧其感应也何故引针拾芥其情性也何居是皆耳目所及非骋思于六合之外者不可习矣而不察也请据其理之实论之

　　○七

　　问古之王者以小宗入继大统其大要有二有出于毋后大臣一时之议而入者此谓之继统汉宣帝是也有出于先帝之意预养于宫中如子者此谓之继体汉哀帝宋英宗理宗是也然虽入承宗而天性之亲不能忘故于本生父母莫不致夫追崇之典宣则谥父曰考哀则尊之以帝理则封父曰王英则尊之以皇果孰近于礼乎继统与继体者亦有所分别否乎夫礼适子不后一子不后为其绝祀也假不得已而承大宗将即使其亲绝祀乎亦别有所处乎夫礼以义起以情制三代天子之礼无传也久矣汉宋之事亦可尽为准乎请以天地之大义大伦陈之勿曰以俟君子

　　○八

　　问君子欲有为于天下非才识之超轶不足以建集功业而懋乃德行者每于造次颠沛变朏出没之时窘于处措是才德若二涂矣而古今之论才者必曰非有德不淳非有道不正非更事不达非志定不成是又才必兼于德而后能济也然则君子厚于道德而终焉以无成者其故何邪谓不足于才而然邪而后世儒者有以王佐之才称者有以三代之才称者有以杰出之才称者有经纬天地遗才称者若可谓备于德而弘于才矣迹其平生功业之所就又皆不满人意此其故又何邪道德以立本才识以达用世恒以为全德而功业反不逮于常士此有志者之所以切叹也请言其实

　　○九

　　问财赋之制有国所不容已者汉文帝未甞理财也而京师之钱累巨万太仓之粟陈陈相因后世入粟补官入货除罪筭及缗钱舟车塩铁如弘羊孔仅之徒非不能兴利也卒不补海内之虗耗唐太宗未尝言利也而真观之初天下殷富斗米三钱后世两税间架和籴括苖铸钱借商如杨炎赵赞之流非不聚敛也太仓所积卒无十日之供此其故何耶岂后世多事而财用故不足耶而文帝太宗之天下犹夫后世之天下也是果在此耶愿与二三子论之

　　○十

　　问君子欲立言以传世文之不可已者也载观唐虞三代之文见诸六经者典则驯雅邈乎不可久矣所谓文章之宗祖者也何今之士欲以文自见者不曰唐虞三代而曰先秦不曰六经而曰左氏国语其意何居夫文所以明道也于道有所发明上矣故曰文以载道辞达而已焉近世若周程张朱之言论可谓体道之文矣而世之论者必曰韩柳欧苏而于是四子无称焉此其意又何居邪岂倡而和之者趋向之殊涂邪抑四子本以明道而非有意于为文故不以文称邪而六经语孟为天地人之至文者此又何邪诸生慱学于文久矣请以所自得者陈之

　　○十一

　　问储蓄者恤民之大政也尧汤水旱民无菜色备之素故也遇荒而议济赈是犹泆西江而濡輙鲋鲜不及矣古之人如耿寿昌之常平长孙平之义仓持丰济凶用盈补缩天道作沴民实赖之矣我国家稽古建法天下郡县皆置预备仓以救凶歉处措于官赈给与民虽公私窘迫不得假贷可谓善法之最者也夫何近年以来名存实亡一遇水旱虫蝗之灾百姓便至流离转徒不能自存岂所司不得其人而行之未尽于善邪抑法久而弊邪或亦储蓄之政所济者浅而犹有所以裕民之术邪兹欲使民无冻馁之苦而岁之凶歉不足以为虑当何以致之

　　○十二

　　问学校之设所以养育人材以为济理天下之具者成周之时闾有塾党有庠州有序国有学大司徒颁三物而教之闾师书其敬敏任恤族师书其孝悌睦婣有学党正书其德行道艺而戒之州长考其德行道义而劝之乡大夫考其德行道艺而宾兴之是以当时之士平居则敦义兴行効用则治成俗美而比屋何封矣自夫科举以来在上者以文取士而士之为学者一切务为文词之工以应上之求虽日教以六经孔孟道义之实然不工于文则无进身之阶而士之习固自若也苟能言矣虽卑污苟贱者亦与其选苟能文矣虽浮薄轻佻者不在所乘天以斯人而登用之安望其化民而成俗哉此司教者日夜之所以兢兢也今欲不变当时科举之法而又德成周德行道义之士当何所施为而可

　　○十三

　　问君臣之义一也文王以服事纣既曰至德矣何武王伐商曰诛独夫纣兄弟之亲一也象曰杀舜舜不念其恶而封之曰仁人之于弟亲爱之而已矣管蔡谤周公周公则杀之何亦曰德音不暇功一也管仲之功既曰一匡天下民到于今受其赐功之所被亦大矣何又曰功烈如彼其卑德一也柳下惠既曰百世之师则德之所及亦远矣何又曰君子不由是皆拟议相戾莫可适从学者欲求其至当以为守道之要不知宜以何者为准请折衷之

　　○十四

　　问戡祸定乱资于兵养民裕国资于财虽圣帝明王未之或废者何今之儒者一涉于韬畧者则曰谈兵少及于理财者则曰言利视之不啻道德之荼毒仁义之奴虏拒绝之严不少假借何邪箕子洪范先食与兵孔子为政足兵足食是则圣贤之谈亦莫切兵与财尔而儒者摈之不亦自异乎以为非儒之所务邪而破斧缺斫作礼乐者主之九府圜法陈丹书制之以为非国政之急邪市人执兵而天子出幸廪无斗储而睢阳失守谓非急务不可也而儒者不屑言之其故安在岂国之政治尤有要于此者而学非所先图也邪皆未可据也诸生其懋陈之

　　○十五

　　问先儒曰论孟既治则六经可不治而明今庠校之士孔孟之书无所不讲则于六经之旨宜无不达矣试以经之有疑者论之可乎今之易周易也先天图于今易之义何所发明乎说者谓图实伏羲本图藏于方外之士然乎伏羲至尧舜三代几千万年而图不见于经自周至今几千余年而图不见于传何至陈搏而始出之可据以为信乎仲尼之门羞称五伯何书取穆公之誓不几于称伯乎诗之体雅出于朝廷风出于民俗说者谓黍离降为国风而雅亡是孰降之邪抑别有义而说者固不及邪仲尼曰吾学周礼今用之吾从周说者谓春秋改用夏正然乎不几于反时王之制乎仪礼圣人之遗经也今之礼记多出于秦汉儒者之记载纯然圣人之言无几谓传可也而何以经目之如月令出吕览乐记出荀子其书至今尚在也而亦与圣经并列可乎请各陈其实以观尒治经学

　　○十六

　　问昔人云孟子没而仲尼之道不传是固然矣要之秦汉以下诸儒虽所造醇疪不齐而斯道托以不坠亦不可诬学者欲趋于孔孟之途不可不愽求于此以为学道之助也姑举一二之有疑者试相与论之可乎尊王贱霸增光孔氏矣而何以指为申韩之流潜心求道所道于圣人者多矣而何以谓其自不识道明道义而黜功利学之醇者也何以曰终未能窥大道之全仿古作经圣之修者也何以曰累于好高自大欲速之心玩心高明达于天地阴阳之化者而曰要之不可以治天下国家其意何居忠孝诚实天下无贤不肖浩然归重者而曰只是天资元不知学其说何指所著知言或以为胜正蒙矣又病其有过高之论然乎迹其平生见道之实果背于中庸邪天性高明独以孟子为师道术正矣又疑其有类禅之学然乎据其终身所得之妙果虽于圣人邪夫是数贤者举皆间代之豪杰矣其不缪于仲尼者谁邪自孟氏之后执可以继邪夫诵其诗读其书不知其人不可也幸悉其说以对

　　○十七

　　问移易风俗助流政教莫先于乐而作乐之道非达于声律之故者亦未易以言之也古之人有观四代之乐而能知其德可谓达于声歌矣而何有不知乐之讥以十有二笛调正律吕自谓宫商克谐矣而何有不合雅之议斯人也果皆不达于音与听安公子曲知巡游之不返闻实庆曲知父子之不恊与夫奏濮上之曲而知其国之必先削者果皆可以知音例之与子声补母声之不及也何以为非周礼三宫之义而欲削之变声辅正声之未备也何以云非月令左氏所载而不欲立之其为律也何若是省邪有正律之外更增六八而为六十律者有以五正二变合成七声而为八十四调者与天日当一管而为三百六十律者其为律也又何如是烦邪夫郑声起而咸韶绝乐经亡而锺律夫古乐之沦坏久矣兹欲参定锺律以复先王和雅之音当以何者为准辨声以命律辨律以和声古人之遗籍尚有可稽而神觧之士间亦有述其义于后世者矣究其礼乐之情者必有独契之妙也幸相与言之勿曰以俟君子

　　○十八

　　问易之丰曰丰亨王假之勿忧宜日中盖善虑天下者虽当丰亨豫大无可虞之时而尤长虑却顾有可畏之忧故患常预弥而丰豫可保矣今天下承平百数十年礼乐风教渐被海宇生育浩繁文物弘丽虽前代盛时亦不是过可谓丰矣苟不求所以保持之道宁免自遗后忧乎自今观之北虏犯边无忌而武备弛矣剽劫徧于畿甸而冦贼昌矣田野芜以不治民流而税逋矣豪右侈以踰分俗靡而财穷矣其丰之所可忧者或者其在兹乎夫变故之来不在于事势穷迫之日而每蕴酿于安常无事之时抑或出于意科之所不及而有大可忧者乎请士行将有天下国家之责者其平日静观天下之势必有深虑远计之论以自待者幸直言之吾将为计国者献焉

　　○十九

　　问夏尚忠商尚质周尚文此西汉儒者之论也说者乃曰三代相承有所损益因时之尚然也忠之弊野故救之以质质之弊诡故救之以文文之弊僿故救之以忠是出于圣人因时救弊而为之矣说者又曰三代圣王不专于忠质文之尚夏禹祗台德先商汤肇修人纪文武克慎明德而又设庠序学校以明乎伦是三代所以为教化风俗者未尝不一向也夏固尚忠矣菲饮食恶衣卑宫非质乎美黻冕揆文教非文乎商固尚质矣百姓王人罔不秉德非忠乎大頀崇牙六瑚玉豆非文乎周固尚文也而小大之臣咸怀忠良非忠乎先进称野麻冕纯俭非质乎由是观之是三代之所尚不出于圣王之损益皆俗尚之自趋也已以为皆俗尚之自趋则三代立国规模亦漫无所定而通其变使民不倦者圣王亦无所与其力矣而可乎以为三代各一其尚则禹汤文武相传者亦龃抵不合用其一而遂废其二圣人体道之志亦荒矣而乭乎诸士深坟索典久矣其于先王因革损益故必有能通其大要以为今日救俗之地者请着于篇庶将予焉

　　○二十

　　问自孔子春秋以还异端横起执刑名者竟二世以亡秦倡虚无者卒五胡以乱晋兹皆邪僻离畔大道不待诛罚而知其非者也其间著书持论本之仁义礼乐遡由洙泗者莫有过于荀卿杨雄王通韩愈之流故儒者之论于荀则曰其书羽翼六经增光孔子非徒诸子之言焉于杨则曰折衷圣人以求道之极致故其著书所得为多于王则曰世人以其议论附会成书其间极有格言荀杨所不能道于韩则曰排斥二家拨乱反正功齐孟子而力倍之田是论之则四子者皆有功于孔子之道而在所取矣自今读其书而究之则有不然者人性之善由天赋之本然也则曰恶圣人制礼本人情之自然也则曰伪子思孟子大贤也比于十二子而非之不有叛于圣道乎以三起数作玄准易非天地之自然也较书天禄剧秦美新非大丈夫之事也不有背于圣人乎中说问荅窃效论语六经续繤僭拟删述不几与孔子之门并立赤帜乎佛骨之表似也广大深迥太颠之说安可信推尊孔子可也尚同廉爱孔墨之道安可同不几于宗庙之美未得其门乎夫四子之可疑者如此而诸儒之论如彼将何所适从乎学者诵习古人之书以为适道之准使不明稽详办以求至当而守之亦非善学道者也诸生以为何

　　○二十一

　　问仁人为能事天孝子为能享帝仁孝之用大哉广矣经曰孝弟也其为仁之本与是孝亲者斯基夫仁矣传曰未有仁而遗其亲者也是能仁者必达于孝矣孔门教人莫切与求仁莫先与论孝今欲从事于学亦无有舍是以为急者二者何所先致其功抑仁孝一致无所后先特所施之不同邪实以大而著名以实而彰有仁孝之实即有仁孝之名矣帝尧四方风动而其仁如天文王怙?西土而敬止于仁可谓有及人之德矣而颜子仲弓孔子皆以仁许之然则仁之实顾不在于广所师邪太舜尊亲之至而称大孝武王追王祖考而称达孝可谓有显杨之德矣而闵子曾子孔门皆以孝许之然则孝之实顾不在于大所尊邪不然何其实之顿殊而名之同如是邪抑仁孝之道合内外大小一揆特所谓之不同邪夫君子之学自洒扫应对而至于过化存神未有出于仁孝之外者也今欲为仁人孝子以自立于世当何所作为而可愿闻所以从事之道

　　○二十二

　　问古之人有言天下之事宰相得以行之谏官得以言之今之郡县学校之士皆将有宰相谏官之軄者况遇明圣之辟乐于纳忠受善自公卿列士工庶咸规则他日卒然厕顾问之列会拟议之席安保其不茫然乎故上有明辟而臣不学无术亦无望治道之隆职此耳试以古人进言纳忠于君者论之可乎有诣阙献十二策者有恐君不能令终上十渐者有献六箴者有进五规者有奏三札而君许其忠诚者有言六事而君起寝秉烛读之终篇者有上一百八疏而时相畏其多言者有进七策数千言而时相恶其切直者有上十事而二事留中不行者有言四十事而三十六事施行者夫是诸贤也摅论于国家虽有用舍之殊成务与否之不一要皆自其学术为之也可得闻其畧与其关系天下之大者有几核切于时务者有几其亦有合于唐虞夏商君臣告戒之道与凡以君子之学不越乎取古人言行为我之准绳而已其仰慕而效法者谁邪请备言以告我

　　○二十三

　　问三代圣王明法定制以平四海皆传数十百年而为有道之长诚后世治世之蓍龟也然而儒者论治要之各持所见不能统一以为古之可复者则曰二帝三王之法孰不可行为天下者不以帝王善政良法为则又何贵于稽古而建事以为先王之治不可复者则曰结绳之约不可复治嬴秦之绪干羽之舞不足以觧平城之围又有论者曰苟徒知泥古而不能施之于今狥名而而遂废其实此则陋儒之见倘谓今之人情已异于古先王之迹决不可复于今趣便目前不务高远则亦恐非大有为之论是又所谓参伍古今不拘其迹而求其实者矣然则三者之论孰为攸见而可施行耶夫帝王之大政莫过于封建井田肉刑与夫乡举里选之类自汉至于今愿治者何止数十人主而慕古以佐世者又何啻数十百臣而是四者竟不可复此其故又何耶出于世之变不可行邪抑人非三代之英邪或亦攸见不同邪夫是政也行之者禹汤文武周公也使数圣人居今之世将尽废其今之所由而为之乎亦因人情事势酌其宜而为之乎圣人能使天下顺治必不苟焉而已也诸生其探诸圣人之心陈之

　　○二十四

　　问致中和天地位焉万物育焉则圣王之世宜皆和气应之矣何尧有九年之水汤有七年之旱尧汤之圣不足于中和与至德足以弥变至诚足以格天天人之际捷于影响矣何尧之沴积久而变汤之灾困极乃复尧汤之诚不足以格天与或者曰阴阳有数有变其来也未必由之人其消也未必归之天人君能遇灾修德虽变恒不为灾要之人事足以胜之耳若以其说为然何贱臣系而飞霜孝妇冤而不雨修政而祥桑枯罪已而荧惑退天又何赫赫若是邪此天人之际所难者如此古之人论灾异者多矣莫有详于董仲舒刘向京房之徒而说者鄙其诬然则春秋遇有灾异虽小?书者又何与汉文帝时一月而日再食一日而地三震宋仁宗时太白昼见地裂泉涌皆大异矣说者曰无损于二帝之治然而三川竭而云周衰少华崩而谓秦亡者又何与夫天人之际固幽微而难测矣人君遇灾要诸有一定之事儒者立论要诸有至当之实不可漫然而已也诸生其详陈之吾愿有闻焉

　　○二十五

　　问古之圣人仰以观乎天文俯以察乎地理而人之道益明盖以人性贯彻上下通极内外弥满于无垠周匝于六合苟一物之未知是于性犹有所未尽也故天地之道虽悠远高深学者不可不求其实矣试取一二之有疑者与尔诸士论之天说者以为轻清之气上浮也果为清气之浮则星月之属何以附丽七曜之迟速若自运行似也而天汉三垣二十八宿终古位次一定而不移使非有所附马?叕安能如是乎日之食彼月俺之无惑也月之食谓亢日然则掩之者果何物乎历家则谓闇虗所射其闇虗之实何所似乎风自九月以往则清洌而猛三月以往则熏和而柔其风之体如是与旋为羊角其理又何与雪祀六出谓应阴数雪自知而应之与其有主者雕镂以应之与抑别有说而论者未之尽与霜何以风阴不结霾又何以与土俱下与地在天中说者曰大水浮之又曰大气举之夫水与气至弱也土石鸟得而不沉百川归于海日无穷极也胡为不溢或曰海至归墟如沃焦釜化而为气理诚然乎抑四海会通地浮其上故虽入而不溢邪潮汐说者类曰与月相应自今观之自朔至望渐减一潮自望至朔减一汐与月之进退不应未望而潮长未朔而潮大与月之明晦不应冬春潮则缩夏秋潮乃盛愈与月不相符然则从其类者顾如是乎或曰地之喘息若近之不知所谓喘息者其机又何所似乎泉自山而出自地而涌其亦为气机所使邪其源何所自邪弱水沉芥其理何居济行地中谁其知之邪吁此皆吾人性分所必具非芒昧于六合之外之谈也请陈其实以验尔达天之学

　　○二十六

　　问贾谊以治安策上文帝姚崇以十事要说玄宗史穪文帝于谊之策已畧施行称玄宗初年于崇之说皆已施行是臣之进言君之受言无愧于古之君臣矣其当时施行之实可历举其迹言之与其谊崇之所陈果皆切时之急务与然亦有不能进行者其故又何与夫臣匡弼于君其心莫不欲致主于道德之上然而有遇不遇之分焉谊治安之言方陈而绛灌交攻之谮即继其如遇帝何哉崇行在之说既纳而门下之任即委不可谓不得君矣呜呼贤人之进退君德之成否系焉谊之退文帝宜若有所失可也而国富刑清以登汉道致治之美比迹成康文帝卒为令主崇之用玄宗终若有所得可也而天宝之后朝政汨乱卒于窜身夫国罔克令终此其故又何哉岂臣之敫言止足以救正于一时而君德之治否系于所自修何如邪而典谟训诰君臣更相告戒以为德者亦不可信矣而可乎请尽言之以观子他日格君之学

　　○二十七

　　问山川灵异挺生贤才振古如兹矣蜀之岷峨剑阆江泸已渝其盘欝荡泪间气所锺之英代不乏人可谓地灵人杰矣今观其道德功业文章政事载在史册者皆足以为后学之师表试举一二与汝诸士论之有着九经要义以正臆说之惑世者谓合于程子彻上彻下之语其所以合者何在有著书以　易者说者谓其本于焦延寿之卦气其所以本者何取文章气节天下重之矣而或者犹病其学之纵横然则纵横果戾于道与忠义之心虽妇人女子知之而天下倚重矣或者犹惜其自用而终于无功然则功之成否果系于与大共事与蜀士以党相比时不知其非也而有犹不立党者其心果何所主乎熙宁旧臣稍稍引用欲行调停之法也而独以为不便其意果何攸见乎夫是皆蜀之伟人也其学其业其德要诸会归当以孰为最乎抑有所愿学者乎诸生生于其乡读其书不知其人可乎愿闻其实

　　○二十八

　　问君德之要莫大于躬行之实为治之几莫先于名实之当史称汉文帝恭俭清凈以德化民宣帝综核名实信赏?罚可谓备君人之德而得为治之道者矣自今考之慎夫人妾御也而坐与后同席周勃大臣也以诬告而入徾得有戾于恭与邓通弄臣也赏赐每至于臣万得无有戾于俭与伪增户口王成以之受赏神省屡集黄霸由之入相赏当其实者如是乎盖宽饶直言也以诽谤而论刑韩延寿循吏也以微过而弃市罚当其实者如是乎夫妾御弄臣皆人主之功近者近者如是焉谓有以化天下乎然则帝之恭俭无亦务名者类与不然过而能改终无害于恭俭而史臣许之与赏罚者治道之大目大目不核此不足以损于帝与不然抑别有其道而史臣许之也与斯皆赞述之所未喻者诸生览史之余灼有定论久矣愿详陈之

　　○二十九

　　问记曰天高地下万物散殊而礼制行焉流而不息合同而化而乐兴焉是礼乐者本诸天地万物自然之理而为人道之顺适者其所谓三千三百九奏九歌之类圣人非勉强人为之者矣然其盛莫过于唐虞三代之时自今视之礼有仪文器数乐有声容节奏可得闻其实与其圣王礼乐之功化所以安上治民移风易俗以成治于当时者亦可得闻其畧与后世之为治者未尝不以礼乐教化天下也而汉则杂于霸唐则杂于夷终不能望三代以上纯王之治者此其故又何与其所以为礼乐者非与抑别有其故与夫礼乐之制作有所以为之本者非玉帛交错锺鼓铿鍧而已故曰见其礼而知其政闻其乐而知其德是也然则伯夷后夔之所创始与夫周公之所制作其本也何在亦可指而言之与后世如叔孙生欲兴礼乐者鲁两生郥却之且曰礼乐积德百年而后可兴吾不忍为公所为孔明未尝作礼乐也王通则许之且曰孔明不死礼乐其有兴乎然则其所不能兴与其所可兴者此其故何在其可与者果亦有同于古人之制作与吁六经之救莫先与礼乐孔门颜子以之为邦公西子以之愿学是皆后学之所当讲而不可缓者也请尽言之毋畧

　　○三十

　　问先于其乡而不知其故君子耻之故乡土之事不可不讲也试以蜀中可异可疑者数事论之大块之噫气吹而为风吹则千里大同也何黎之地　风天将时雨山川出云雨泽随在皆被也何雅之地多雨霜雪消于炎歊之时理也何迭岭有不消之雪卤鹾生于池海之积水理也何潼郡有井中之塩此皆异而可疑者也说者曰黎有洞穴故多风雅山川深欝故多雨雪岭以上极高寒塩井以下与海接若然是愈可疑矣风者阳之勤出于天之激发行乎虗者也之形实实则碍风何从以出山川深欝多雨似也蜀之岷峨青城巫峡其壑谷欝蒸之深寘岂止过于雅数倍而不闻多雨之名又何与严寒徧于北暑热偏于南此天地之大分也故长江不氷而草木凌冬今炎方之雪历夏而存则天地之气不分于南北与井之下通海似也以地势论之自蜀达海其高下何啻千仞今井以数仞而得卤则海之水安能上达如是之悬绝邪此皆有至理存者诸生平日闻之父老讲之师友当有归一之论请详陈之毋畧

　　○三十一

　　问自古道德功业之隆莫踰于尧舜三王君臣之际故其迹载典籍皆炳然可考而知也颜子当春秋之时光岳气分而天地真元之灵塞矣纯王道散而三五德化之泽泯矣何论者曰禹稷颜回同道又曰颜子优于汤武夫曰圣贤修身率人裁道立政而造诣敷施其正大光明至于今视之盖荡乎难名而巍乎不可及矣而颜子萧然陋巷终身无一命之寄其学为道孔子犹曰吾见其进未见其止今曰同禹稷而优汤武无乃未然与信如所言则地平天成之功反不出于一介隐逸之士而圣敬日跻成王之孚之德不足为圣学之大节与不然则禹稷汤武之所以为圣贤者其道犹有所未至矣或者自其心术取之而事功之巨细纯驳可以一槩而见其成否得失在所不必论与盖拟人必于其伦其迹之悬绝如此论者要为有道以自主也信其然否乎诸生幸推其所以者陈之用觇尔希颜之学

　　○三十二

　　问汉之儒者达识治体莫过于贾生推明孔氏莫先于靯子盖秦汉以来寡见其俦者矣说者曰贾生之学杂董子之学正今据二子遗迹论之似有未尽然者盖圣贤之学所谓正者仁义道德是也所谓杂者流于纵横刑法是也谊以礼义廉耻为国之四维其与仲舒仁义礼智为圣王子孙长久安宁之具夫何殊谊伤庶民之僭侈悼秦俗之败坏其与仲舒所论秦治苟简使习俗薄恶人民顽嚚夫何异谊欲以仁孝礼义教太子谓太子正而天下定与夫正心以正朝廷正百官以正天下之说相符合矣谊谓汤武置天下于仁义礼乐故安秦置天下于法令刑法故危与夫武王行大义周公作礼乐故子孙长久秦师申韩之说憎先王之道故二世而亡之论不矛盾矣而谓其学之驳者何耶以为削诸侯治夷狄类近于法制术数与而尊王攘夷在圣贤经世所不能无而仲舒亦云六艺之科孔子之术矣此其所未谕者然先正之为是言必有所据者矣尔诸生请明办之以观希古之学

　　○三十三

　　问财赋出于土地有画一之数国用因乎人事无一定之规故经国者所当裁量计备而不可缓者也以今日蜀中言之数年以来冦盗窃发边夷作梗兵燹交于疆场士马疲于战鬪至厪　庙堂之虑勑大臣调边兵而后成歼剿之功然调发既繁经费不赀譬之治??邕毒者割其饥肉投以峻剂比??邕之痊而元气所存者眇矣蜀民之困穷孰有如今日者乎继而大木之取所需财力何啻百万盖困而愈困矣虽鬻官鬻牒鬻役之议屡不而应者无几木之上供者纔百分之一耳后计之图尚未可知迩者　朝廷复遣重臣有事西夷其调发之费动数十万抚臣茫然如失守臣束手无措而库藏空虗民力困竭将如之何哉然财赋非天雨而鬼输也必取之于民今民穷不可取矣不可取而强取之必致有意外之患善经国者必有见于是矣然事出于　主上势不可止也民当此困穷之极财不可取也然欲其事济而民不扰焉二者不可得兼矣将何以处之乎请为我陈其所必可行者我将达诸执事者焉

　　○三十四

　　问儒者修辞训经有则觧之无则阙之信以传信疑以传疑斯其大义例也无者附缀之疑者强实之不直乱经且迷后学矣试以觧经之可疑者一二与诸士论之可乎孔子曰河出图洛出书圣人则之意者龙马负图庖羲因之以画卦神龟戴文大禹因之而衍畴与绝笔获麟之意同以见圣人非以已意教天下也不复惑矣若夫洪范之五行五事八政五绝皇极三德稽疑庶征福极实杂九类不相统括而五行三德五事稽疑亦不见有水火生成之义八政庶微五纪福极亦不见有金木生成之由而说者各以五行配之然则大禹之畴果有是义秋其谓五行者自今观之即禹贡之六府用利天下莫先于此故耳非有所谓造化阴阳之义而又何有统括九畴之云乎易大传白天一地二天三地四天五地六天七地八天九地十盖言阴阳寄耦之数不见所谓焉图之文亦无所谓五行生成之义也而训者乃以为发明河图之数且以天一生水地二生火天三生木地四生金天地生土释之然则大传之言东具是义乎其谓天一地二之辞自今观之不过举阴阳奇耦之数以着大衍五十之数出于天地自然之法象如揲象四时分象两仪乾坤之策象暮之日之义盖为卦成立揲而言亦非画卦之始事矣又何取于图何有于五行邪况所谓生成之序尤其甚可疑者水火者阴阳之先物也有水火而后有土有土而后金木生马自然之序俟后圣而不惑者乲日天三生木地四生金天五生土尚未有土矣金木生于何所乎既日有地矣何天五方言生土乎此其相戾大可疑者不几惑于战国以来五行家之论乎不然则后学之疑终未释也诸生左图右书久矣必有得于先王觧经之意与夫已之所自得者其为我言之以破开卷之迷

　　○三十五

　　问易曰日月相推而明主焉寒暑相推而岁成焉是特言往来之迹未尽示所由之故矣后之论者曰恒星随天而左旋日月五星逆天而又转又曰日月五星皆左旋天行徤曰行徤次于天月行太不及天历家以进数难筭只以退数筭之故谓右转是说也虽有左右之不同其谓日月自为运行则一而已然则相推而生明者果日月自能之乎或者曰天行徤处其中者皆附缀以随之其气体有刚柔轻重之殊故致其流行有迟速不齐之迹若势之不容自已者是日月之行天之运为之矣然则诸儒之说将不然乎古之历曰天气上升地气下降闲塞而成冬又曰阳日上地日降而下者虗也阳日降地日进而上者盈也此一岁寒暑之候也是说也虽有天地之不同其谓寒暑由于二气不相异矣然则相推而成岁者果二气自为之欤或者曰日为大火与之相近则熏蒸透彻气皆炎灼与之相远则关格闭塞气还清洌观夫极南之国草木凌冬不凋穷北之荒冰雪终岁如故大为可验若机之不得不然者是寒暑之运日之远近为之矣然则前儒之论果未及乎夫日月运行寒暑往来其迹皆可指摘非茫昧于六合之外也二三子有稽天之学将以者是

　　○三十六

　　问士穷之所学将为达之所施未有明于天下国家之故而不本于学者故耕野之叟异日尧舜君民之业已具于畎亩之中筑岩之夫后日舟楫霖雨之望豫定于胥靡之际不徒是也卧龙扪风乱世困屈寂寞之士耳一遇知已而用之王霸之事业如运之掌呜呼古人学术事功一何穷达相湏如是邪今之士非不学也其志非不以古人自期待也然身出而见诸世用多至迂执粗浅而无弘济变拨之为非前轩而后轻则小办而大隳况望王霸之畧保衡爰立之大躅也哉岂后世之为教者非古圣王之所以为教而士非其所学邪然而六经孔孟之书皆先王为治之迹矣而士之不及古人者亦独何哉岂贤圣之人非间代不出虽有之世适无事不能以自见邪不然何伊传葛猛之徒寥寥未之覩也夫尧舜君民与夫格天宪天之事业是所思慕而愿见者将何以得若人乎请言其所致

　　○三十七

　　问识时达务者谓之俊杰必有大贤亚圣之学术可以居此矣然所遭之时有美恶而事之施于时者亦有是非之异向君子乌得而不办使时善矣事宜矣殚夫心术之精华而措诸天下之平治何者非正大光明之业使非其时虽抱忠诚之心而成探日虞渊之功明孔孟之学以臻用夏变夷之化犹不免君子之论况非遭际而行迷贞者乎然则俊杰之人必能择而处之矣苟不论其时之可否事之是非而槩以济事为心则随世以就功名者又何者非识时达务之君子然则仕止久速不违其时圣贤明炳之学顾亦如是哉此不可不办也诸生生于燕赵之域必有尚古豪杰之才其平日之自处亦审矣其为我尽言之

　　○三十八

　　问井田封建圣王公天下之大法自秦人决裂阡陌隳夷侯社千有余年卒不可复汉甞一建侯矣未几山东诸国叛命四起莽固一画井矣卒致天下惊扰民思汉法岂先王良法美政宜于古而不宜后邪抑后世君臣安便就简苟且以图小康邪说者曰不井田封建不足以言治又有曰天下大势如江河东注日趋日变势不同而政亦因之信如前之说则必欲行信如后之说则不必行果孰为攸见邪然行是法者尧舜也使二圣人复生于时将极力以求变邪亦缘人情而为之邪治莫宜于圣人必不苟焉而已也试以为如何

　　○三十九

　　问谏诤之臣自古为难唐虞君臣吁咈相戒尚矣而不可及也事异势殊而谏志不一君子欲拟议以自处于君臣之间不可不素讲也如批鳞犯颜祸患不计气节之高可以无间矣何古人又以讽谏自居然则洒升桂之血者非欤抵触奸邪不畏群小弹击之责可以无愧矣何古人又有不欲指摘臣下过恶者然则裂拜相之麻者非与诸生行将有言责之司必有所以厚自其待者请直述以对

　　○四十

　　问吐蕃悉怛谋以维州降唐李德　裕请受之且陈出师之利牛僧孺以为中国御戎守信为上遂执怛谋等而归其城赵保吉陷宋灵州杨亿以为北虏方点湏弃灵州退保环庆然后以计困之左右辅臣咸以灵州乃必争之地苟夫之则缘边诸州亦不可保由是议处不一及后二州遂为戎虏之区自今观之御戎以信量时举事二公未为无所见也使戎可以信结而后图可必何退守之不可为苟未必如我之所期则先王之境士顾可轻弃而委然迂徐之论可以谋国乎况中国之所以限隅戎狄者以地势之险为利耳厥后维州归而吐蕃之害日滋灵州失守而元昊之势益炽遂使山前九州岛夏人卒为之臣妾良可悲矣然又未知二代当时事宜果为如何而君子之论至于今未定诸生学古而欲措之天下者必有所独见矣请为我陈其是焉

　　○四十一

　　问立国规摹不可使不洪远观之三代仁义刑法并用故国祚灵昌而子孙皆绵数百之犯中土亦无夷狄之扰良有以也试以晋宋二代论之晋以虗无放荡为尚使先王礼乐刑法崩弛大尽在上者无纲维固结之术在下者成淫僻颓靡之风是以五胡乘隙因之以泽乱天下固其然矣若夫宋之立国也仁义为之祯干而礼乐为之维持求之三代规模似若相近然而终其国夷狄之祸未能一日殄除屡迁不已而卒为元人之鹿此其故又何耶夫为国之计不同而失国之弊则一此其所可议而拟者请推其由以对

　　○四十二

　　问簿昭杀汉使者文帝以天下之法正其罪说者谓帝于义未尽不能以慰母氏之心窦婴论救灌夫武帝以太后不食之故俱置之刑夫灌夫之刚暴放纵自取诛殛不足恤也而魏其论案卒莫之赎仁者惜之观其当时汲黯是婴郑当时亦是婴则魏其无罪可知矣帝曾不知邢刑法者治世之公器人主所以与天下共之者而以母后之私从事可乎由是观之则文帝顾可谓于义未尽乎请各究其至当以对

　　○四十三

　　问说者谓江东之地土绵力弱不足以北制中原固也何吴以三万之众破孟德数十万于江陵晋以数千之兵败符坚百万于淝水土绵力弱之说足据乎或者又曰魏武之败以不能料吴符秦之败以天下在晋是兵事之胜负又本于人事天命何如而不专在强弱尔然乎尔边方之士兵事必所素讲者将以为何如

　　○四十四

　　问鬼神之说其来尚矣其大要有二通于天人之理者以为先王神道设教之意所谓视之不见听之不闻是以惑于世俗之见者以为鬼神必能祸福于人所谓祷之而应祈之而获是已然是说之行不惟世俗惑之而儒者亦为所沦溺故南轩张子曰圣学不明虽袭儒衣冠号为英材敏识亦往往习熟崇尚而不以为异呜呼今之学者滋惑益甚将欲明其情状有无以袪世之大惑当以何者为准自孔子而下圣贤至论多矣请祥陈之以观达天之学

　　○四十五

　　问古之人主注用将相必取其闻望素重于天下者庶有以服厌众心而安社稷由今之道亦不异此郭子仪唐之人望也屡废屡用而屡有益于时用以禄山叛而河朔平用以藩镇乱而河东定以回纥入冦而用之则土蕃败国家用是人也望在天下功在社稷夫何间然之有张浚之在宋也而天下之望亦归之朝廷亦屡退屡进之不寘然而治兵川陕有富平之败视师淮西有郦琼之叛督率荆襄有符离之败每进而每畏师卒使国家土地日促兵事不振而不可救药由是观之闻望之在天下者或亦有不当其实者矣不然何以望而用者同而功业乃如是悬绝耶岂德量才智之各有殊而功业遂以因之而天下之仰望徒以拳拳忠诚之心也耶抑一时之士类闇于唱和耶若曰徒以忠诚之心则匹夫之纯真亦可以系天下之望矣而可乎呜呼斯人之贤否固不在于事功之成败而人主为社稷之计用人不应如是之疏卤也请明以对我

　　○四十六

　　问春秋之义人臣无境外之交所以防奸究重漏泄也夫何督荆州者遗吴将以酒饵镇雍丘者德赵人之修墓不几于外交乎夫交则相信信郥为图者必弛其如国事何史臣一则以德信怀吴许之一则以边境赖以休息许之何邪夫植信怀敌阳交而阴取之虽涉外交之失犹之可委也若曰和边息民乃无王之世敌国相保之事耳晋之于赵顾宜如是乎况平日誓清中原之计其气象何似其心事何似而乃为是邪寔所可疑者以为德敌则必缓兵而失图以为和边则必志馁而隳义境外之交人在所不必论矣诸士以为如何

　　○四十七

　　问君不密则失臣臣不密则失身君臣帷幄之图不可不慎且重也晋襄泄择将之言而阳处父戕其元完轻图操之谋而躬自罹其害乃其君臣为谋不密自失沉默以取戕贼无足恤者独晋之周顗也活人之生而见杀施人以恩而得怨千载之恨至今未平以为内既申救于帝外当言于导伯仁失此邪庸讵知顗之意以恩威在君臣下不可以假之入则谏于君出则不使人知乎以为既不言于导不必曰杀贼奴取全印以怒人而伯仁失此邪庸讵知顗之意以士当造辟而言诡辞而出乎以事迹言之君臣之谋可谓至密不应致害以天道言之救人百口恩德至深不宜有害而卒玉于见害者顾谁之所致邪帝邪顗邪司空导邪敦牙??必有以任其责者读史之余悲愤欝积久矣取而与诸士评之

　　○四十八

　　问明于天之故则不惑于人察于物之理则不眩于事君子致知之功所不容已者且以天道言之日月之薄蚀星辰之彗孛说者曰君政有阙故天以是谴告之今观薄蚀之期历家可以预推而知似亦天之常然也谓因人君之政然乎且天之为体一也天之下幅陨万里之国不知其几中国若百分之一耳天象有变万国皆被焉不知天之谴告独为中国之君乎万国皆告之乎使皆告之何当其期皆有阙失乎且五行者上心止以切于民用为言未有所谓生克制化之说及战国先秦术士始为之至于后世儒者亦取以言道所谓春木夏火秋金冬水土旺四季是也金观之木火土金相生似也谓金生水其理何居乎五行之气有则一日之内皆有何春止于木而夏止于火乎其金水之气将尽绝乎而长江大河春夏犹盛金银铅铁不见销烁其制伏之理又何居乎土旺四季则余月之气归之何所秋既绝矣何以至季月而能复乎又何以满一月而复返乎夫干象之运阴阳之化皆学者穷理尽性之大端也请述所得以祛予惑

　　○四十九

　　问蛮夷猾夏冦贼奸宄虽盛世所不能无然而圣王御之有道终不能为祸于天下皆可以稽而知也以今日蜀中言之　国家之取诸斯民者徭轻税薄宽于他省其待徼外之夷者印章衣冠跻之文物亦可谓仁及远服矣夫何近年以来雕题圭?亶裘之丑扰我亭障萑苇弄兵之孽戕我赤子虽聿兴师旅终归殄灭而民之财尹亦至困极其所以致此者果何所由与或者曰蜀地山川险隘华夷杂处故民易为乱诸夷嗜利轻死生齿既繁亦好为乱由是观之皆本于习俗土地致之矣其然乎否乎抑上之人处之者有未尽其道乎夫不患民之未安也而患夷狄之未宁不患民之未乐也而患冦贼之未息斯二者蜀人切已之患也诸士目击心惟亦有剥床之虑否乎兹欲使诸夷怀德畏威而诚以向化斯安民居乐业而耻于作梗当何施而可务以其决可行者陈之我将献之执事者焉

　　○五十

　　问今日叙泸之师所以逖外内不得已之政也其为之议者大要有二一则曰夷能服顺则德以抚之使其安辑而无虞一则曰干纪不服则振兵以歼之以绝亭障之患夫是议也使能如吾计焉亦何不可为哉自今观之我以诚御彼矣而乃狡诈狐疑首鼠而不听以兵临之则据岩投箐依险以自匿我师稍觧则复来侵掠将如何哉欲用兵与则即不易捕而有老师费财之忧欲罢兵与则边鄙受害而有赤子无告之叹此长虑却顾者之所以拳拳也诸生长子是邦其于制御诸夷之畧讲之有素矣请以今日事机之宜陈之我将达之执事者焉

　　○五十一

　　问治世之道历洪荒以来至尧舜禹汤文武周公始为大备然犹未能统一也至于孔子删述六经为万世法而后治道大成所谓师表百王垂宪万世是也故后世崇报皆以王礼祀夫子盖万世不易之典矣然当然从游之徒及后儒发明卫翼有功于斯道者咸得从夫子庙廷而俎豆之义也据其问有一二可疑者与诸士子论之子舆子渊子思子也俨然坐于三父之上礼与生也尊之而没也陵之其神能安与马融汉儒者也党杀逆之梁冀草奏诬李固杜乔之死不有愧于正人君子之列乎吴澄宋举子也宋亡而为元学士不少有愧于故君之义乎夫圣人之教所以明彛伦劝风化也礼所以别尊卑决是非正得失也而诸贤之位二子之行如是焉不无有戾于所以为礼者矣廷议之不及礼臣之不讲而安于故习以为常焉比识道者不能不疑而未安也或曰祀圣贤以功已取其明道之功故畧其余耳若然是臣子之功可以加于君父卓操之谈经守以厕于圣人之列矣而可乎诸士对越骏奔之余必有卓见以为诸贤处者幸着于篇我将达乏议礼者

　　○五十二

　　问宣帝之相有丙魏史称其同心辅政玄宗之相有姚宋史称其同心辅佐可谓美矣自今观之吉之尚宽相之矣严崇之应变景之守法盖水炭枘凿之不相入矣而谓之同心果何所取与其辅佐之缋于厉精之国开元之治所以弘济丕变者抑孰为多于其品亦有优劣乎诸士将出而有为于天下其所景仰取法者当以孰为最愿尽言之毋让

　　○五十三

　　问程子曰离阴阳则无道阴阳器也形而下也道大虗也形而上也是以理不离气言之矣张子曰知虗空即气则有无隐显神化性命通一无二是亦以气载乎理言之矣至于朱子则曰先有天理了却有气积为质而性具焉又曰未有天地之先毕竟只是理有此理便有此天地有此理便有气流行发育万物又曰天地之间有理有气理也者形而上之道也生物之本也气也者形而下之器也生物之具也又曰太极理也动静气也气行则理亦行呜呼气实而有象也理虐而无着也由前二说观之是虗能生气近于老氏有生于无之论矣由后二说观之是形性判然二物不相资而有近于佛氏以虗空为性矣夫朱子近世道学之宗而集诸儒之大成者何反异于程张之说而取佛老乎或者出于门人记录之杂而后人不择而取之与抑贤人君子各有所见而自以为是与然则三子之言孰为至论传曰众言淆乱折诸圣诸士宜以六经孔子之言证之毋漫曰三子之言各有攸见

　　○五十四

　　问曾点言志孔门而程子有尧舜气象之称颜子庶几于圣人而孟子有姑舍是之语后学于是每有疑焉试与诸士评之大哉帝尧钦明文思安安允恭克让君哉帝舜浚哲文明温恭允塞自古帝王之德极盛而无以加者也故其为道荡荡广远天下莫得而名止见其文章功业显显之迹耳以曾点视之其学之所得尚未能与游夏子贡齿又安望二帝之藩墙邪其于季武子丧则倚门而歌殆狂者之流耳而以尧舜气象许之何与仲尼杏坛教兴传述五帝三王之学其它十子之几于道者莫如颜子故尝曰回也其庶乎屡空又曰用之则行舍之则藏惟我与尔有是夫虽孔子与其类已矣以孟子之论观之亦曰禹稷颜回同道夫孔子之所传者大禹授受之心法也今与之同是颜子亦圣人之徒矣而又姑舍之者何邪以程子为类已而取之与志高而行不掩较之以诚敬为入门以践履为实地必以圣人可学而至者径庭矣孟子为不及已而舍之与私淑诸人终负泰山岩岩之气与夫深潜纯粹而有和风庆云之象者有问矣是又不在于类与否也而其所以取舍者必有所主矣诸士其逆探以陈之

　　○五十五

　　问文绥太平武缉乱畧致治保邦于兹为要矣稽之古昔鸿才实学恒兼体而并用之是故陈伊训者主升陑之师敷丹书者董牧野之阵功致弥纶名并圣杰邈乎不可及矣后世圣王之教不与俗尚之学顿异嗜词章者不闲于戎务习军旅者不识乎一丁遂使文武岐为二途盛世全才不复再见然而儒者之将亦间有之观其轻裘缓带预定平吴之策围棊赌墅别授击秦之谋屯田渭南而魏人不敢战经畧延庆而夏人不敢欺亦惛振扬国华伟哉上达之士也要其终论之唯有成与否之不同而文武廉资以擅一代之英则一而已求其所造果亦学术之异于俦人耶抑豪杰之生才美之得于天者多而不赖于人耶不然何旷世之不多见如此夫六经之论述非文之经则武之纬而孔子夹谷之会立谈之际足以折齐侯之强遏菜人之兵由是观之文事武备兼而有之斯儒者之实学也世之学者复有耻谈兵事不齿孙吴者抑又何耶诸生欲有志于天下不同自委于一偏之儒也请大言之毋畧

　　○五十六

　　问儒者之道其要归之明体适用而其极至于弥纶参赞之效而后已焉说者曰圣人之道不行百世无善治圣人之学不传千载无真儒是则苟非其人治不虚成也自夫濂洛关闽之儒兴而斯世有道学之讲其于孔孟传心之要经世之术盖指迷涂于后学也其视秦汉以还诸儒择焉不精语焉不详不啻碔玞美玉判不同科矣乲之学者有志于道未有不以是自期待者卒未覩夫推所学以善治如三代焉何哉岂所学以为道者非与观夫学校之所教科目之所收非六经孔孟之格言则周程诸君子之绪论矣为道未始不一也或者阻于时势之未会与孔子为司冦朞月而鲁国大治程子为晋城令朞年而民爱之如父母岂必大有会于时而后见耶夫道学明而后可以言儒真儒出而后可以言治使徒掇拾附和于古人之糟粕迂执粗浅而无弘济变通之妙则儒非真儒治非善治又安望其弥纶化育之功有同于圣贤也哉方今圣人在上教化大同其间挹洙泗之渊源而逆濂洛关闽之余波者固不可一槩论也请述其学之得于心而验于事者陈之若夫行而不着习而不察非所望于诸士也

　　○五十七

　　问考究夫古人之迹评辩其得失之归固学者致知之一端寔所以为行道之鉴也姑以一二与诸士论之建安儒者常以复肉刑为当矣秉挠俗害教之见者则诋以为非元佑执政方以罢免役为急矣持钱荒害农之论者则劝以当缓濮王之称皇伯礼也王为濮皇夫人为后中书之谋何以相戾文帝之号太宗宜也亲尽当祧庙尽当毁丞宰之议何以自乖袭蜀而有其国或以讨贼之义许之何又讥其杂用诈力以失忠臣义士之望伐齐而不尽下其城或以善藏其用美之何又责其不合妄效王者之师以取衂矫制发兵专上也或以成功异域为可封或论以春秋讥遂事之法不可封赋诗讥讪犯义也或以怨望罪者宜寘之法或以文字暖昧之过不可罪灵州之陷辅臣请援之宰臣则以虏势方黠欲弃其成而保环庆维州之降边帅请受之宰相则以守信为上执降者而归其城吊中常侍或以为善类赖以全活者似矣而何又有枉尺直寻之讥拒加九钖或谓其有杀身成仁之美近矣而何又有不忠不智之诮凡若此者皆古人裁物制行建谋之迹也君子欲有志于道不可不取而正之以自善矣请悉言之

　　○五十八

　　问六经论孟所载皆圣贤之微言其旨义存主有事同而论殊者何耶将各有意义乎抑殊涂而同归乎穷经致用固不可不求其至当之归也易曰太极生两仪两仪生四象四象生八卦矣何又曰河出图洛出书圣人则之不自相矛盾耶礼曰卜筮者先王所以使民信时日敬鬼神畏法令也何又曰假鬼神时日卜筮以疑众者杀不自相抵捂耶俎豆之事则尝闻之是圣人以礼自居矣曾子何乃曰笾豆之事则有司存然则礼之器数不足学与薄污我私薄澣我衣此诗人美后妃之能俭也何晏平仲澣衣濯冠以朝记礼者则隘之然则衣冠之俭不足贵与母意母必仲尼处事不先期必也礼器曰我战则克祭则受福不几于意必乎作易者其有忧患文王拘幽以演易也中庸曰无忧者其惟文王果无所忧患乎不易乎世不成乎名是以遁世无闷贵潜德也孔子又曰君子疾没世而名不称然则名顾不可已乎王公设险以守其国先形胜也何又曰固国不以山溪之险然则险果不足恃乎赫赫南仲猃狁于襄言行师命将贵得人也而言善战者服上刑何与诗戾诸侯无事而不田曰不敬言取物荐示庙民孝也而公狩于即春秋乃讥之何与礼殊是皆义旨之可疑者言异而理同道并行而不相背或未必无要归也愿与诸君论之

　　○五十九

　　问今之开封即春秋卫之南境汉陈留之区也其人性以尚义而勇敢物产以土沃而蕃息所谓中州得天地之和是已尝观狄人灭卫齐桓公以车三十乘封文公于楚丘季年牧围之盛车至三百乘而騋牝三千马何若是多耶汉高帝畧地至陈留郦啇聚少年东西畧人得数千属之攻长社攻缑氏绝河津破秦攻洛阳攻下宛欀定十七县所至如破竹无敌人何若是勇耶夫今古此地今古此人性今古此物产宜也夫何顷者莞蒲之盗起于睢陈有司收集民兵皆疲懦不足为用甚至不能执戈彀弦见敌而溃卒蒙朝廷命将出师而后捕灭其孳牧之马絷腾之驹皆鴑羸不足以共国马之数每岁觧俵率皆鬻之他所而后其良中太仆之所需是何古今不同如此耶抑承平日久民不知兵马政隳弛而然与然民间壮丁郡县籍为官兵者亦有约束操练之政矣户养之马郡县皆设司牧之官而御史太仆亦逐岁稽核矣而人之勇敢马之蕃息不如古者何耶岂法制之尽善不如古耶抑官不得人徒务文且苟且因循而致之耶此吾乡之故诸君所耳闻而目系者当以何者为
　　问今之开封即春秋卫之南境汉陈留之区也其人性以尚义而勇敢物产以土沃而蕃息所谓中州得天地之和是已尝观狄人灭卫齐桓公以车三十乘封文公于楚丘季年牧围之盛车至三百乘而騋牝三千马何若是多耶汉高帝畧地至陈留郦啇聚少年东西畧人得数千属之攻长社攻缑氏绝河津破秦攻洛阳攻下宛欀定十七县所至如破竹无敌人何若是勇耶夫今古此地今古此人性今古此物产宜也夫何顷者莞蒲之盗起于睢陈有司收集民兵皆疲懦不足为用甚至不能执戈彀弦见敌而溃卒蒙朝廷命将出师而后捕灭其孳牧之马絷腾之驹皆鴑羸不足以共国马之数每岁觧俵率皆鬻之他所而后其良中太仆之所需是何古今不同如此耶抑承平日久民不知兵马政隳弛而然与然民间壮丁郡县籍为官兵者亦有约束操练之政矣户养之马郡县皆设司牧之官而御史太仆亦逐岁稽核矣而人之勇敢马之蕃息不如古者何耶岂法制之尽善不如古耶抑官不得人徒务文且苟且因循而致之耶此吾乡之故诸君所耳闻而目系者当以何者为振起之术其悉着于篇

　　●书简一【 四十四首】

　　答张元杰
　　答俞国昌
　　与袁伯昭
　　答史克弘
　　与萧提学
　　答张元杰
　　与王庸之
　　与赵尔钖祭酒
　　答元杰
　　答张原学
　　与李尹
　　答程时言
　　答刘伯儒
　　答朱宪副
　　答许伯诚
　　答仇时茂
　　与郭价夫
　　答粹夫
　　答边庭实
　　与温民怀
　　与吕道夫
　　与远夫
　　答陶宪副
　　与庸之
　　与路敬夫
　　与郭价夫
　　与崔子锺
　　答张元杰
　　与薛君釆
　　与邵生思忠
　　与严生大祥
　　与董二尹
　　答刘远夫
　　答刘希召
　　与方思道
　　与孟望之
　　与戴仲鹖
　　答刘希召
　　与许伯诚
　　与元杰
　　与君釆
　　答刘养和
　　答朝廷献
　　与鲁振之

　　○答张元杰

　　某启尔者卢内翰谕以杜生事甚拳拳此生仆查案旧以苏太监嘱熊巡按与提学者白送入学欲寄名援例耳实非考文而进为在学之正数也今援例不克当不复令入学善也以内翰屡言之故稍为酌处吾邑大尹公甚觖人望贫民以不恤而迯大家以贿行得志盗贼累次入县横劫如蹈无人之区上司以彼由于甲科亦不动意天乎岂非吾民之殃耶望愈之山东乡举录一册奉览内有鄙作数篇不知可入式否望　之幸幸

　　○答俞国昌

　　某顿首执事从抚公督饷实为劳顿所喜者贼渐捕灭转输之功大矣仆等安居藉赖良多适闻兵部差人体视贼势可见彭公轸意于此矣大率此丑萑苇之最下者官军能与之战无有不成克捷之功为今之计乘其屡有小胜足以挟抚若能纵放前自首者一二使人巢穴示以必生之路亦或可以解散纵不听抚亦可以缓其猖獗之心我军乘机而进则后功决有可图自古用兵之法皆用此举况今贼出平地射疏及远是官军弓马之所长也彼之长鎗大刀安所施哉但得会兵四面夹攻一皷可擒矣如何何发来农民已与国策一本使之书但字欠遒劲决不能如苏州河陕之本矣两次辱乎教感慰风便布此以候起居惟尊亮不具

　　○与袁伯昭

　　行者以赆固义也而仆乃赴官亦可以不受为义矣况多金之骇予心耶仆自抵家后累辱贶礼无少酬答愧然多矣而复加以此仆心何以为安故敢拳拳奉郄尔非有他意也望体悉修真十书奉览仓卒不及封固乞恕　途不知果行否欲出郊一送也示知幸甚

　　○答史克弘

　　日者蒙吊疏兼以厚　哀感无任伏谂正人屈抑顿尔伸释天定胜人不我诬也虽发自匪人然意非我出心事光明亦复何害南子何等女行也以仲尼为圣人而愿见之仲尼如南子何请仍补外一疏不惟识守大体亦不至堕落彼流古之豪贤住住如是杨龟山虽彼蔡元长之荐始终不为彼所凂者以此耳杜门读礼之下想著述甚富不吝示我可也令亲去便裁此覆谢荒迷不次

　　○与萧提学

　　廷相启久钦道范未遂参侍徒切企仰尔恭惟雅操正学振作后生由由翼翼交趋德軓中州士类盖焂尔改观也窃为忭幸非浅浅浅敝邑士子摛文绘词虽不敢望大方　尊闻行知恪守君子之教能自警励者殊众校试之下得俯就宽假一二则后生益被匪怒之惠矣往年应试之数甚多近以例局止得其数之半读书者颇多而得如志者寡人情不能不欝欝也倘能不执旧贯破例奖进是又后学之大幸也拳拳

　　○答张元杰

　　廷相启承谕秀气凝结不可再动之说此即阴阳风水之论但安措之体魄再为动扰不知亡者有知其心贴然否使不以为安亦非事死如事生之意也阴阳禁忌在所不论矣凡处事遇两难必当较量吾心所安之多寡就其安之多者行之亦庶几矣如今日之事棺椁高下止尺寸之差尔其心未免小有不安若毁旧竁必动棺柩万一棺木腐败必动体骸既动体骸人子之心宁宴然而已乎倘有事变家人亲友以风水失利归咎之当此之时其心之不安又不但如今日而已也仍其旧贯勿使先翁体魄震动于九泉此为上论若夫阴阳风水之说仆仲尼之徒也实未之前闻仆又思之葬用灰隔如人之居室然父母同处一室其坐卧高下均齐势自不得不然者使处两室或一在高山或一在下地或一在楼阁或一在平屋能使之均齐乎此其势之不可为者今灰隔之葬父母分而戈煞二如处二室安能必其均齐况灰隔下方与棺椁之厚薄大小敛衣禭之多寡此隔与彼隔不得开而较度纵灰隔上下相等其中体魄之高下其势未免小有不同矣乲之葬者皆安安而不疑者何也眼不及见而然也其实与执事葬其二亲者相去能几何哉故曰仍其旧贯勿使先翁体魄震动于九泉此为上论也伏惟亮之无作狐疑幸甚幸甚

　　○与王庸之

　　廷相启往年赴湖省时过家曾有启奉候想彻听览矣嗣后欲有所图奉以人事未遂意并音问亦为稀阔此实衷曲非自作疏也愧歉不可言迩者不幸先母奄弃诸孤攀吁无所茕茕殡宫　粥苟活而已不烦念及便中作此布意外鄂城稿一帙奉请教内有怀执事二诗不及再书惟亮之

　　○与赵尔钖祭酒

　　廷相启居山东时曾辱教翰欲裁覆间适奔丧迫遂不及至今怅然耳葛生仆同窻友也偃蹇学宫三十年比者随例岁贡得在教下其下淳谨望早暮照拂是惠及我也春候渐暄惟为道保啬不次

　　○答元杰

　　李候墓祭礼也当以礼服迎之服衰可也若即次设茶饭相待亲友待之可也变衰以长衫亦可也盖衰非款之衣也裁之幸幸

　　○答张原学

　　廷相启蒙过辱存记奔丧以来复蒙慰　哀感无量未由申谢负歉万千幸矜照闻有头眩之疾恐政事烦劳心气不上达故血少痰积而成眩尔仆往年治邑时尽日酬应民事亦曾感此医人　然乃量感不至劳极后遂渐已执事日应民事少加裁省即有勿药之喜也敝邑善医者扈姓非周也不然当是别所人耳留庠张学谕旧门生也志洁而志苦恐居官之宜尚未谙练望时一　之可入老成也吏回谨修状奉谢不具

　　○与李尹

　　某启陈氏二子未讼之前仆已十分劝谕通不一省今俄顷之间即为德化所格兄弟各相悔悟如??水斯释新好益笃旧贯可复虽颖叔隧见以悟庄公不是为过可以观仁政矣但夏月狱中未免疫气流染倘早赐发落尤感仁爱之深也竦息竦息

　　○答程时言

　　廷相启承手书见教感感恭谂政履清胜荆楚仰赖天相多福良慰良慰所谕塩场于镇税还于府甘子免提王守遭噬时事之谬一至于此殊可叹惋矣此固湖湘之事而朝廷纪纲法度实所关系不无少损于窃弄者之手嗟嗟将柰何哉竹岩辞虽已稿成读之犹有不自惬者故不敢录奉俟再定可也迟速不足计求足以彰先行得矣此仆之心也大公子想已回籍秋试矣二郎三郎学业想亦长茂使回谨裁疏奉谢荒迷万万不次

　　○答刘伯儒

　　廷相启所谕长沙事蒙　朝廷旷荡之恩获免罪罚此固得勘者公是与非之心亦吾执事及诸寅兄挟持之力致之也始勘之时吾兄与诸公俱在座仆即言不为席公所喜但职业所在法度所在不惟不可逊避亦不可遂其枉抑耳时每与吾兄道之纵今得罪亦不辞也亦不怨尤也何也始而即拚有此耳李鉴能致京官嘱托书二十余封岂不能致席尚书一奏办乎此亦仆之必知其有此也虽然犹未也恃　朝廷眷顾之隆倘一秉当路之权皷小人而感上听则疏远之人困矣此亦势之所必至者谚有之曰不出途泥谁污但能逊志丘樊彼亦未之何矣执事独不然之使还谨疏谢覆不具

　　○答朱宪副

　　廷相居湖臬一载伏承恊恭之美为益良多日惟念之耳来谕谓何以辱仆之知嗟嗟仆恶乎不知之秉心以诚御事以公为谋以断待物以恕此执事之四美也交际者孰不感叹而况于仆乎哉虽然仆不但知之尔矣抑且师之也于清军程公则师其体量之智屯田刘公则师其敢为之义提学许公师其蕴藉抚民杨公师其担任毛公师其开爽林公师其朴顺此所谓恊恭之益也仆何幸何幸自离析以来逖德违范爽缺日甚益叹念耳吏回敬疏覆兼候起处不次

　　○答许伯诚

　　廷相启吏来知文饰远出大比之年试事忙迫劳顿可想伏念往昔得籨君子之后弘德高论沾被鄙劣自离析以来遭罹忧若逖德寡式日就荒鄙益令人叹念　风便勿吝示教幸甚凝斋杂着想已校定不知曾入梓否刻成望多惠数部尤感也吏回敬此布意不备

　　○答仇时茂

　　廷相启来谕欲以乐休园诗　仆订正此实不能知命矣先母尚在殡仆茕茕衰经安能有心及此且自仕所归后终日杜门草坐虽吊丧问疾亦皆告罢其情况可知吾兄当体体悉悉况集中诸作情则真率词则质雅虽永乐正统间晋绅先生之作亦不过此所以刻而传矣夫诗有体格人有限分纵使一篇之中裁割数句终未免有龙虵之杂必湏尽改而后如意此岂可能哉吾兄必欲求美以图久传使百世之后知吾时济之　亦　求代中作者焉尔如此地李献吉信阳何仲默亳州　君采大梁李川甫其为诗非今世间色相驱逐古人而先之皆传世无　者仲默已矣子尚康强无恙能以殊礼能而请之各得一长篇巨章则时济之贤与斯文不朽矣又何俟改兹集为哉虽然犹有说焉观仇氏雄山集所载如乔白岩王虎谷何粹夫崔子锺吕仲木吕道夫马伯循五锦夫韩汝节诸公皆当世迪德蹈道之士如龙游凤翥不食人间臭味即不可一二得者今皆能致斯人之文以为家乘之美夫人也得其一二足以传矣而若是其多则仇氏百世之传无疑也而又何俟改兹集为成吾兄其信之言涉喋喋疏息疏息

　　○与郭价夫

　　仲默风雅章句绝类古乐府亦多似间有落唐调者耳五言古初学邺中诸子近年深者反类何逊耳七言古兼四子李杜而自成诸体之最高者也惜色泽太繁耳五言律豪爽明润却欠沉欝七言律间有常句被其才掩之亦不觉也五七言绝句李太白王昌龄之属或时出六朝语也全帙当以京集为首己卯集次之使集删去太半可传也诸文字甚妙脱去近代体格外篇柔婉明达可诵内篇柔澹简洁惜拘于体裁间有读之使人意思不畅者嗟嗟斯人间代之英上古之遗才也其质类贾谊其变类屈子其思类李太白其气类苏子瞻柳之方直欧之平漫不足言也天夺之速使不曲尽其妙惜哉原本读之日久未免少有损污乞亮之居家必用十册并函上统钖检入幸幸

　　○答粹夫

　　杏东来蒙丕慰疏赙仪感激激激顷复得山东所惠书及高作六篇感谢所云昔日游从虽所见异同时相诘难然殊为有益今则不敢与人多办虽若省事而实则不乐嗟乎此情实不肖之所同也会晤不知当在何时盖梦寐思之矣迩者杏东以兄造化论九章见示甚善甚善但有一两处有疑者敢缘质之可乎如阳有知阴无知观风则知天之说仆实所未喻凡有知者性也性则阴阳妙合者也执事既曰阳无形矣又不丽于阴矣何籨而能知风者今亦不知从何而来其大要不过二说一曰一之动转为之如橐钥之吹嘘摇??建之往来然一曰太阳之气为阴气之所欝闭激而荡者也阴不欝闭亦不作风今曰观风则知天是以天为风之类矣天果只此风气然则三垣十二舍经星河汉终古不移恐非风气能载之矣大抵执事论阴阳觉得太离绝仆尝谓天地　　未判之前只有一气而已一气中即有阴阳如能动荡处便是阳其葱苍叆云?建之可象处便是阴二者离之不可得以造化之始物尚不可离如此则其余为造化之所生者如天地如万物之属不得离可知矣如天能运转阳也其附缀星纬何汉处阴也日光炎灼处阳也其中闪烁之精则阴也月之体阴也其受日光处则阳也火阳也本无形必附于木石而后形无木石则无火矣是阳何尝离阴乎水之始云气也得火之化而为液无火则气而不水矣是阴何尝离阳乎非不可离不得离也故曰一阴一阳之谓道言离之非道也至于诸儒所论天为阳地为阴日为阳月为阴火为阳水为阴等类盖就其所得之分多者而名之耳即执事所谓火虽行于地而其盛在天水虽行于天而其盛在地盖各从其类之云也阴阳何尝离而为物乎至于太极图经世书二条足以破其穿凿附会之缪惜不得与执事　论也正蒙太虗不能不聚而为万物万物不能不散而为太虗此自完好惟续以离　得施不得施之说则自为滞碍亦不可以此而弃其至论也如何如何才说起便作长语如此又不得尽其意安得不思一会晤耶仆近日有一书如正蒙法言之类孟望之以慎言名之忽忽不得缮书一帙请教嗣后便寄上也

　　○答边庭实

　　廷相启蒙以慰疏见示哀感无任顷复得山东所惠书所诗七章教我多矣感谢与栢斋相处讲论甚有益执事谓非向来之贾生郥亦可以处时事矣友朋之娱莫大于此不能不缘二君子　动情也杏东之南翰敬裁此奉谢不次

　　○与温民怀

　　廷相启即辰伏惟尊候纳福为慰托斋序庵已大拜类庵蒲汀相继而起虽有南北之殊举得时行道之秋也托斋多闻深养即坤之二六直方大不习无不利者也扶正好善使天下显被其泽正今日事不直年甲之光而已也不肖比日已襄安厝之事茕茕庐次饘粥苟活不烦念及风便裁启布悃余若时加欇不次

　　○与吕道夫

　　川中讼狱比之他省颇简尚得暇观书进学也僚友中不知有相讲论者否予往年居蜀时遇暇即与宪长彭公坐讲然常移日不辍也彭为人有气亦多闻直亮如此人者后来亦不能得山东时执事曾取仆癸未藁一册奔丧时许见还后竟不果此在仆所必欲存者不可失也乞检附远夫行李中幸甚泸州草笔一枝作书可数月不　得数枝寄来尤幸

　　○与远夫

　　不意老婶夫人奄弃荣养缅惟孝心纯至哀号何以堪居伏惟远在异所保重以襄大事为孝也棺具敛含之事令郎处之无不尽善尽礼执事勿虑可也奔丧仪及衰制一编奉上哀中便于作事也今世之衰皆无祍而衣之两傍下垂二条为祍其谬误殊为可笑予乃推本仪礼本文及四明黄氏之说为此图制惟裁之不牵于习俗幸幸

　　○答陶宪副

　　某启近辱诗诗诲音旨沉欝韵万古得教良多矣诗尤难追古必浑含清远除去迫切之象斯几于上品矣未缘面谢人还启不次

　　○与庸之

　　左生赴京曾致启想彻尊览矣春和下审体力何似会试应校文藻鉴之下慱雅奇绝之士必多入彀中令郎秀才秋试暂屈意者留大揵于他科矣自汴过家适先母启殡时丧务緫緫不得奉屈一飱殊歉于怀时　去便草草　此

　　○与路敬夫

　　某启自斥逐以来久不奉接君子企仰不可言由凤翔而大名如脱尘而仙矣治秦之民如搏虎豹治卫之民如驭牛马施之络羁无不顺适矣政易缉而力不竭况复兄之鸿材邪盖绰有余矣仆庐处处已踰练期?叕鬲欠?粥无恙不烦念及也叚贡士仆门生也欲自水路赴都倘得一舟见惠寔斯文之雅爱也

　　○与郭价夫

　　入楚已半载余矣劳顿尘海绝无好怀武昌东望建业一水地尔不能得其一尺牍奉问执事想能亮之湖省去岁毒热举家不能堪山东新育儿竟以热疾毙老年情况如割可叹也南雍诸书板闻执事整理甚完美不知十七史及温公通鉴可用纸若干该价若干望示之泉上稿一帙奉求教余惟若时自摄不备

　　○与崔子锺

　　历下曾有书奉覆为李亚卿使者误持去执事使者亦误持李书后过曹州李曰非予书也乃知两不达可笑笑可过信阳见仲默二儿孑然靡所托倚赖望之存抚长者尚未婚锦夫又以丧礼为辞贤友云亡其遗孤乃尔悲怛万千执事与杏东司成南雍士类化服门生过楚及故旧自南都来者赞叹一辞故人闻之不胜忻贺仆汨没尘俗旧学日就荒废无所可道者惟因风示教恳恳

　　○答张元杰

　　比屡得手书教爱良至感感谢谢来谕谓仆谳决如流滞狱一空此告者过也荆楚之俗多诈有一事提取证佐数次而不得其情者矣顾能令谳者果决乎易决者大较小事承谕益为愓然与拟兵议坐位此亦传言尔仆至湖省与拟兵未尝遇公会亦未尝交一言安得与之议盖仆未任之先二司与彼不相见也久矣仆至安得改之又承集议大礼之教仆不敢放言但礼云适子不后一子不后大宗不得夺小宗今然乎不然是变礼矣以礼之变者处天子而以礼之常者处天子之父而曰为人后者不得顾私亲可乎不可手利天子之尊突然使其亲绝祀使今议礼诸君子与吾执事自处其父母将　为之手仆意不但诸君子与吾执事不肯为凡有仁爱之心者决不肯为矣此于治体所伤不细不但系一时文字得失而已也盖既以变礼处天子亦当以变礼处天子之父此为适均汉宋二代事情与今迥然不同岂可执一而论此在当国者一转移之间可以立万世之大防执事今在议礼之次漫以此义奉助不罪幸幸

　　○与薛君釆

　　考功所司有举贤错否之责为国弘益无量劳于繁剧不足辞也童子腹中能言仆尚不能了然信之或者仍是此童之声但咽喉为药物所制不能上出如腹中言尔不然安得他人之声而反入自己之腹中乎物事无穷诚有不可以常理诘者但不得躬暏其人终不能释然也相别二年矣不知今有子否每念之老母日思家远道衰年非仆亲送此心不得下外官不知有何例可得便望见示不然当求致仕与终养尔未缘曕晤临书惋结

　　○与邵生思忠

　　君遂过湖省承手书见遗知感往年山东亦曾得书币之惠迄今未由致谢情则充然矣此中岁歉民贫盗剧政事寡益无足为故旧道者贤契闲居学业想精　　中有所得可能相示乎

　　○与严生大祥

　　两辱手翰及佳贶以寡良便未由裁谢读礼之下想学业不废畴昔相从已知子不凡若能日加纯熟足以驰骋海内董子云尊所闻则高明矣行所知则光大矣子思云致广大而尽精微极高明而道中庸古人之学乃如此从事举业之暇能复讲此则学之大本利门径正矣望勉之

　　○与董二尹

　　君往时许我若值宦游山东当不惜蹑屩一会我山东居年余君不果来岂忘之邪或者水鸥云鹤出于风烟之表而氛埈溷浊非高人雅士之所乐而趋之邪风便聊此相讯驰情不尽述

　　○答刘远夫

　　廷相启荣擢何胜欣慰以四川迫接陕境意得凭即西发矣不意复尔荣回承差去殊欠候问罪过罪过复蒙深责益令人踧踖不宁相别一纪人事参差不得会晤良为黯然不知启行当在何时川中风土不甚寒亦不甚热香稻鲜笋可以供口折俸差厚可以养廉一省税粮足以给边苦民习不肯尽供上耳司库岁积不啻八十余万较之别省盖上上富畜也此恐欲闻漫致报蒲城碑文甚雄健小刻诗亦甚清古得教多矣渐暄冀加爱万万

　　○答刘希召

　　辱手书且致推奖过实仆何敢当孽瑾专政海内士君子运厄豪贤如执事者亦遭其毒手况不肖乎流落摈斥亦其分耳夫何足惜承念慰贵省讼狱繁剧滞枉不可究质诚有如来谕云者所愧鄙劣不能伸拔民隐日惟惶愓尔便中无吝教言滇南之行当在何时未缘参侍驰情不克备

　　○与方思道

　　执事东归峻节清风可仰而不可攀矣仆等公私会晤眇然如矣抚公即为奏留甚快人意今誊原本奉上祈览秋间有使奉请望早发驾以慰湖湘之民非独僚友之私也即辰想已抵家莱彩承颜其乐无涯虽然终非坦翁尊甫之意也拙集来谕以乐府居首但四言诗及骚辞尚在乐府之前望再裁定鲁振之书及卷二封沔阳州录文三封刘远夫吴有滨徐二鸣马伯循方叔贤吕仲木各书一封多能鄙事四册并附上统乞照入不宣备

　　○与孟望之

　　此者承教谂孝履安和为慰以冗迫未由裁谢殊为愧竦尔此中民情与中土颇异狱讼系谲未　究质加以年荒盗剧处措无策日夜震愓畧无好怀也方思道偶尔浩然长往僚友不能挽留盖闻报事之风而兴起者令人叹服尔近得邸报李汝贤冠带闲住可惜虽百寺暂蹶而时事之缪殊可扼腕执事闻之当为怅然矣君静居读礼之余著作必多便中望见教无弃我可也未缘展候惟节哀顺变少慰区区

　　○与戴仲鹖

　　执事谪乌石时曾有诗启致上荣转姑苏曾托吴静之家人致启上俱未奉有嗣音殊为念之大复遗稿闻刻在苏州想已完整见惠一帙何如未缘展奉临书驰情不尽

　　○答刘希召

　　辩诬文甚正可令谤者愧服不暇盖谤者小人之情虽忠圣如周公亦且不免况余人乎宜顺之而已矣辩似乎多事也观周公赤舄几几古人之处谤者可知矣司马温公邵康节先生皆以流寓居洛而洛人爱敬不啻如父兄亲友巾车出门而候者夹路况有所谓谤者邪不知二公何以得此或者洛澧之风习不同邪抑古今人不相及邪此当有论望示之

　　○与许伯诚

　　焦氏易林即古之　辞但义浅辞率与易之爻辞相去所争多矣仆尝以为此类即与各神庙掣签者同若以延寿四千九十六卦卦各一签使人掣之亦岂无验者乎天地古今人事一也有意象可通者有属比可通者有事迹可通者取诸人事而强合　辞将亦有绝应者矣求其实安有鬼神主之而示人邪由是推之则子平皇极范围紫微五星太乙禽演之术可以类知矣圣人不兴圣学不明抱儒典籍者往往崇尚而不知其非吁夫何??巠细读一过谨还上候读熟后再取而观之不罪幸幸

　　○与元杰

　　某顿首启此中秋深方得凉爽诸家人病亦稍安贴去年所育儿竟以热疾夭死可叹此者承谕濮议之说盖仆平生着论非以讽时也恐是门人持去以相传尔十数年来所著近数万言虽吾执事亦未常奉上请教则仆之意可知矣望示所闻之故何如大抵君子处世贵在不畔于道而毁于行其在外者付之命而已矣鄂城??豪一册奉求正冗中区区殊不尽意乞照??言

　　○与君釆

　　在济南日辱手书令李生者持至其事遂如命矣亦曾有书致覆仆而归至今不见下落仪封有柴氏子去便亦曾致启来谕亦不及恐皆陆沉也此中事务颇繁扰规昼亦久隳废今整缉三月方见有绪但地方水旱相袭民流盗剧不能不忧也老母及贱脊赖庇粗安曕望无期万万若时保练慰此区区

　　○答刘养和

　　令郎至省得手教审侍奉之下兴居无　感慰不可言古有道者多自遂不慕乎外执事请告奉亲上遂孝养下遂训子逍遥林壑不撄世垢天下古今大乐事也如仆劳冗于尘埃者何啻于君迥隔怍歉怍歉外泉上鄂城二稿可以见鄙人之心事奉上求教益内有怀执事一篇不及再书惟亮之

　　○答朝廷献

　　某顿首启自往年准上一遇遂尔迥隔企仰何如忽枉华札见示且审荣擢不胜忻慰嗟嗟天道好还善人君子不得于人故有流落不偶之时其如天道何是流落坎土?廪乃君子养德蓄祉之地尔其在人者又何足计仆薄劣之才当此大方不能振起万一伏惟教之近稿一帙奉塞来命愧非作者尔

　　○与鲁振之

　　契阔将十余稳悬仰可知迩者有事安陆欲便道奉谒不意江涨淼茫如临沧海遥望美人宛在洲岛不获一晤怅快怅快执事在告闲居琴书园池之趣人生之乐信无复有过之者矣其尘冗奔走漫无抵止如仆者不觉愧颜尔风便裁此候上起居不宣备

　　●书简二 【 三十一首】

　　与顾顺中
　　与张元杰
　　与郭价夫
　　与李仁仲
　　与吴约中
　　与旒一首
　　寄刘远夫一首
　　寄薛君采
　　答薛君采
　　寄薛君采
　　与孟望之一首
　　寄何粹夫一首
　　荅安公石一首
　　荅许廷纶一首
　　荅李亚卿先生一首
　　与杨用修
　　荅用修
　　与胡伯中
　　与王仲颙
　　与高太和
　　与郭介夫
　　与张元杰
　　与彭宪长
　　荅刘维馨
　　寄曹惟德一首
　　寄张元杰
　　与郭价夫
　　与吴宿威一首
　　答边提学一首
　　与何粹夫

　　○与顾顺中

　　近闻　朝廷以高招讨之故　勑执事与遭游击抚处此事在地方非细天全之顺逆诸番夷之观望也执事绥远宁迩应劳图画之力但夷性多疑一闻此举不知　朝廷恩意欲彼保全恐生惊骇反自不靖此其可虑耳在今日当先处此所不可缓者凡天下之事成于情意相信而沮于扞挌不通不可不先使彼洞达此中真实也何如何如小夷偶尔强梗负固国家昌大之时其顺与梗固不足为但??邕疽既发必损肌中好肉如吾民无妄之灾何不如不发之为愈也惟执事图之风便布此若语尔

　　○与张元杰

　　辱书示以豚大故悲痛过情抚诲眷爱之素固知执事亦不能堪也嗟嗟天乎当奈何哉乃不使予托于仁人也荆妻自至蜀药饵不离凡席入中门强为宽绰之情静言思之殊无好怀来春欲图进表携家东归不知能得遂否相见未由临书黯然致覆愧草率

　　○与郭价夫

　　蒙以佳稿见教捧读再四仰叹高古为鄙人模楷多矣大抵古人文章莫不以先代为凖绳世有谓文章与时高下当自作则无苦步超乃孟浪者云尔非过于文之论乃不及者也今观执事近作令人益自信然亦不可漫作有关系者上也文藻次之故虽小物中涵至道杜子美古诗论格调不出陈隋论辞彩不及严谢自唐以来称为诗人之宗者何也以一出言而不忘国家也文章要讵可漫言哉执事诸诗惓惓有撤桑之忧无亦是意乎今于君识之恨不能旦夕请教尔近稿八十篇附上望教正其纰缪于道者当无吝一针砭可也

　　○与李仁仲

　　杜君卿通典凡二百卷旧在都时亦曾畜得此盖详节尔此书自三代逮唐其间礼乐制度因革损益之迹最为明备今复引入诸儒议论尤为精切学者能究而通之措之行事如指诸掌非如诸类书较计文词者比矣蒙惠感甚但版刻蠹蚀字迹漫灭不能得全读为恨耳不知可再能整完否可惜可惜川中杂咏畧读一过尔雅浑成不烦绳削执事于大历诸人当分庭亢席矣作家作家明会当面谢伻还先致此草草

　　○与吴约中

　　承惠佳诗三篇边塞之苦羇旅之况居然可想蜀地远险风土人情亦异此中与迭茂相去不争多耳披咏之余客思浩发益用感叹俟从容奉和请教也榛子内地罕有宜客茶之珍果酥不知食法想亦可入酒或和茶饵汶川石不知曾寻得否作砚不会发墨无用惟作镇纸印色匣差为佳尔望留意人还谨此覆谢

　　○与旒一首

　　今年五月仪陇教官来得林县所寄书始知家中长少　康甚慰我怀奶奶老年汝早晚可曲意奉侍务致常常欢喜饮食衣服之类常先意致之勿待取要方是孝敬我不能养汝代我养之不惟汝尽孝于祖亦尽孝于我矣汝叔年幼不湏靠他两处田禾收成年年书来皆说不勾用度古人百亩之田可给八口之家今五六百亩而十数余口常不能足我所不晓汝又非过于奢侈之人其故何耶　家中用度不足亦挂我心耳汝当思之此中大小皆安汝母比来时较好了只是常常不离药饵汝不湏挂心丞奇可入社学读书矣不知汝曾计较否孝经小学五经白文不可不先读只可教他做个知道理的秀才便好不可就先存个要他取科第的心如此便无好模模矣古人蒙以养正正在此时不可差过不可差过此儿驯顺温淳我也看得几分但不知灵性何如尔汝祖父平生孝友谦和之德信于宗族乡党无一人非之相与者无一人不爱敬之我虽不能省先人之德居官以来守法奉公以道自律未尝负　而病民天不应使我之后便无人也汝当用意教养之汝与汝叔听我说切记莫吃醉酒酒能坏精神腐膓胃不独伤性乱德而已自家身体当知保养可听我说可听我说驿丞去便附此九月九日附旒书

　　○寄刘远夫一首

　　久不相讯问使人叹讶兹便乃能致书惟情照伏念执事焦劳政务应不异仆古人谓州县徒劳人耳于今见之赣榆缺尹今署事年余殊无一日安闲不在邑则委外风尘鞅掌之相难以言尽入秋白发乱生令人惊愓身事飘蓬而壮年不留进无能而退不决不知此生将为何等人矣执事将无念之爻郎读书何似诸郎女想亦长茂此中眷属粗安所阙者以未能迎养老母为念耳未由参承临书驰情万万不克备

　　○寄薛君采

　　札示玉体违和不知诚然乎抑豫防逆保之言也大抵医治于未病之先易为力补义于既病之后难为功药论宣达之妙十得八九而滋补之功百无二三凡病而求医効者亦其病之未有害也苟一脏腑实病焉血气不相属矣药将奈何哉此惟经验之久者可以知而信之夫医药之道仁人孝子之诚事也故先王之世视为小道而不之禁近世以来论医尤甚举皆得其粗迹而昧夫精妙凡以掇拾附会以骇俗人之耳目者万万不同虽八十一难经中所论亦有穿凿破碎之见他尚何言哉他尚何言哉仆十数年来棈神血气颇咸于前时往往读医药书诹修养法以二事较之修飬之补益者月有効而岁不同而医药之力茫然未之或　也故仆调气之术独为今时冠仆之持气如龙之已降虎之已服使之升云则忽然而两作使之吟风则烨尔而大发世之论火候者亦独仆为得以十五满以十五退假象以应月朔望之消长此不可漫言亦非可以书之纸笔君采试将子的然之见寄我我乃覆之君采当皷掌而笑抚然而失也夫人之有生不越血气二者而已如火之炎诸木灯之辉于膏使木无受火之质灯无留辉之膏则炎与明灭矣论医者达乎此谓之神医修养者达乎此谓之得道人而苟能调运元气则熏蒸透彻津液自生如云得火而为雨雪雨雪即血之谓也有血则脏腑不枯足以为气所附如火之得薪灯之有膏安往而不保生哉此可与知神医者道也区区循人之屦者乌能语于斯  

　　○答薛君采

　　得去冬书及诸诗作岑寂中甚开慰阮公咏怀间亦有迫切者君采反优游宽暇有汉人意可谓妙拟矣诸乐府亦绝似但觉明莹耳大抵汉人之作闳慱沉郁无迫勒密匝之象读之当自见也夫文章贵得肯綮知之复能运用之为妙也严沧浪论诗非不妙盖唐人以来所罕见者至其所自作才一二分而止耳可不谓难欤君采今日所得当在六朝人上亦足以传久远可以止也已大较君子之学视诸诗文即子云所言雕虫耳仆尝静观当时之士才调之纯厚者求之文章之域或未足以取名久远即走而上之学为有道之士如周程张朱焉才之超绝者泥于文章之足以垂名迷稔而不能出如韩昌黎文章自传世安用史笔垂是也噫亦可哀也矣以仆观君采将无所往而不可若更上达圣贤经济之术则程朱之轨示之掌耳夫自南宋以来儒者议论迁就时俗采据异道已与孔子之道多相背驰近年来复有一二士人拳拳以道理皷动天下诚妙举矣然窃闻其议论乃有大谬不然者而后生孺子喧以向往恐数年之后遂成风俗将为斯道害君子不可不出而与之别白也君采独不念之哉道远心迫未缘会晤临书不觉惘惘

　　○寄薛君采

　　孟天祥适赣得闻起居详历自是君子处俗之道开慰多多北上想亦未定此可谓避时此可谓养茂暇日力学必有措诸天下国家之业仆将侈其望焉示来新诗虽晋魏诸君子亦未之过取美当世再复无疑不知今日又有所更变否望因风示及仆汨没尘海奔趍戒涂笔墨蹊径荒哉邈矣无所可道者临书匆迫言莫罄怀惟亮??言

　　○与孟望之一首

　　往岁执事偕诸公饯予弘法寺执事复留宿夕私恋深恳至今不时记省耳书判向暇得短语诗各一阕附执事达之且律句唐体也天宝大历以还等而上之晚唐不复言苏黄有高才远意格调风韵则失之元人铺叙藻丽耳古雅含蓄恶能相续今礼乐百年作者辈出善厥斯艺可以驰诸唐人真衢近见二三子亦可谓难矣予何敢云执事谈诗极有妙趣笔力沉郁高古视兹鄙谬者固知无所悦取将不复教之乎颙望愚观今不逮古约有三论宇宙间事情　物万古无殊诗人以来言之畧尽后世借曰变易局格终归謦欬耳世谓律诗起于唐而独盛于唐不以是夫此不逮者一也或者才非超绝不能御风鞭霆浮游八极以脱去尘陋终尔等流二也有高才矣复不能刻力古往任情漫道畔于尺榘以其洒翰美丽应情仓卒可也求诸古人格调西施东邻之子颦笑意度决不至相彷佛矣此不逮者三也执事以斯言如何予去举子业读书之余亦致力诗赋今十年于兹若夫古人情事亦可以想象而得之但不知缘此而上如何耳执事冀与进之予昔中第之夜梦一宿儒送书九帙告曰子得此得成名于世启而视之杨烱集也觉甚不怿以烱文人又不竟其用世之志故每恶之入官以来拂仰輱轲与烱何殊齿及半生而宦情灰冷日甚大道未闻广业弗着日复一日情恋于词语之涯或者终烱之流耳此又所谓可与知者道也

　　○寄何粹夫一首

　　水龙吟二首奉寄发笑其一云扬扬携槊弯弧乾坤万里男儿志湏知时会功业相寻人难力致袖手观虚空想象谈何容易筭古今多少英雄致得成功处都来几尼父当年心事笑迂儒梦生还醉鲁公逐虎卫人拒蒯何曾凂已东去悲麟南来歌凤竟谁为是怅无由倒海浇君??月次灭炎炎气其二云东山起为苍生中流击??咠平戎志补天北极探日虞渊古人高致中令平章三台八座精神骍易到如今衰草斜阳之外身名业真余几省识虗名虗事叹儒冠羁縻如醉人间毕竟溪山良约鹭鸥知己笭箵闲渔鸱夷远况此翁还是请他年记取太行西畔望蓬仙气

　　○荅安公石一首

　　某顿首启念中得手教甚慰驰仰缅惟禫吉　期至仁大孝弥重悲怆也承示读易积疑之谕仰叹高明之学　然见道于传注之外非区区循人耳目而自昧其神灵者比矣惜山川伊隔未由促席订磨为邑邑尔仆尝谓天地定位章不见所谓先天之说此既曰先天矣下文后天何又有雷风水火之云天一地二章亦不可所谓河图之义既曰圣人作易取于河图之数矣易有太极是生两仪之论不与矛盾乎况是章专为立揲而言盖卦成之后之事亦非画卦之始事也若曰此为发明河图是作易之数则于图而立揲之数亦则于图矣其理然乎此皆易之大节可疑者如此敢敬质左右望教示以开蒙塞幸甚

　　○荅许廷纶一首

　　春初令亲至蜀辱教翰兼以图书太极等论启发良多感感其辩太极无极甚善真足以破千古之迷但一例据易以凖造化恐亦有未然者恨不得与执事细讲耳愚尝窃仪河图洛书经纬之论与夫五行先天子学皆出于异端穿凿　会之私儒者不宜据以觧经实乱仲尼之道故时有私论笔之于书今摘数十章与造化图书太极相发明者奉上间有与执事之意不合者望教之幸甚大抵近世学者无精思体验之自得一切务以诡随为事其视先儒之言皆万世不刊之定论不惟遵守之笃且随声附和改换面目以为见道致使编籍繁衍浸淫于异端之学而不自知反而证之于六经仲尼之道日相皆驰岂不大可哀邪愚自知道以始日有所得论述不忍寘今积数万言未尝出一以示人惧夫习染稔熟之心见之骇听而以为狂矣执事谓言一出口必将辟嗤而共斥之是也于今乃知孟子之辩诚有不得已焉者尚何言哉惟执事教之

　　○荅李亚卿先生一首

　　久不获奉侍甚悬仰迩者轺车下临东省鄙人实以为幸顾以试期忙迫未获趍候殊为罪愆忽辱手教感愧交集复不能如遭一谒罪益奈何哉承谕学士兄被谤家食此亦吾人之常但安一处之可也何足为歉故旧自能相信天下自有公论而亦何能损兹素履哉古之周公可谓忠圣矣尚亦被尔流言况其余乎然亦不能害其赤舄几几也学士兄以高才妙龄致此清显岂天故欲迟之以大其养耶是又不可知也吏回裁覆不备疏息疏息

　　○与杨用修

　　贵县令来闻执事有童乌之伤惊怛不自为情呜呼天何芒昧于仁人哉隐痛者莫于骨肉为甚况父子之爱邪固知执事之不堪也今春哭亡子致伤气分时属有所思勃勃心如悬石作闷顿之状仆今以无益惩之矣执事节情理觧大善尔比者欲订校诸礼以便士子肄习所愧闻见孤陋卒不得就有道取正柰何宅上蓄有坟籍如陈祥道礼书大戴记温公书仪之类不知可得一惠否寔企望之深衣续祍钩边近觉得诸儒之论有未尽处不知执事平昔高见何如愿因风教及幸甚

　　○荅用修

　　大戴记摩蚀脱误不能为读大率秦汉之际儒者托假仲尼为书类如此比之礼记诸篇之文所争邈矣其所取如投壶者其尚者也于今所考士人之礼无相取证谨函上前辈考论深衣皆曰大戴记最详今乃不见此篇岂尚有遗帙邪深衣之制本篇及玉藻经文甚明但康成注疏一误遂致后世传讹尔亦有辩误数篇容缮录上请教承谕知新育郎又石??痛痛切切望割爱保重乃佳尔

　　○与胡伯中

　　比闻端竹白等纳诚听抚筹　之功可想觧　君相西顾之夏息蜀人兵饷之苦大矣载嘉载贺仆窃有过计焉敢于执事陈之尝以叛番之抚匪难为策而处之使安境土不能为吾人害则不易也古人谓功成之后尤当劳意者此耳汉班彪常议叛羗请置言?获羗校尉理其边事岁时循行问所疾苦又遣使通道动静俾徼外蕃夷为吏耳目仆谓今日处番之策亦当效此而后可国家初年于附近松迭番族设安抚长官诸司隶之使纳青稞服差役实羁縻制驭之术与班彪议同而处之尤善者也后人自失诚信乃扞格而不相维焉此者大可惜者独不可复其旧　乎执事推心羗夷与之更始必有纲维长久之画若徒受其归款使居故地而无所别处焉则关堡前日被害之机尚在是亦苟且度时之计尔尚何抚之云云惟执事亮之教之悬仰风谊未由参侍耿耿不宣备

　　○与王仲颙

　　承翰谕岂不知听从能致执事之悦于仆之自处未为得耳士徼幸而进者固为得志其不能然者岂不议及于仆邪此所以终岁惴惴而不敢肆意者也惟亮??言大抵士子进身之始所系甚重欲养其德性道义议不可苟者若曰此无大害可以任意为之盖世上一等随俗哈口?答之人尔岂足为君子之取法哉执事在谏垣直声动天下仆平日所窃效而未能者固知执事不逆于心矣望体悉

　　○与高太和

　　某启辱书问稠迭感感自沧州为别今十稔矣风谊爽爽宛然在目恨不能一交臂语尔执事以直道被谴久屈南荒此虽守道者之常不能不为公议太息仰荷旷荡之恩当在旦夕也望释欝少俟所谕当如命行仆自入蜀以来非法与道不敢以一毫自遂之私家之非执事之才弟或亦未可行尔惟亮之闻入滇在即山川险远保保重重

　　○与郭介夫

　　某启久不奉教得书知气体康善纳福复谕屡婴期功之戚此诚不能堪天命当柰何惟有宽觧自善尔仆居此随众俯仰积愧如沸职事苦无补益而日月不觉易迈恐终输彼学稼扫轨之流尔惟高贤教之孟复南几勘事回未将老之年丧匹不知何以为情也可可伤伤蜀扇表信会面未涯惟多爱

　　○与张元杰

　　某启屡欲作书奉候伸褚旗即在心輙泪下如雨遂直不能书夏间心气痛伤肺如悬石困闷勃欝几乎与儿俱化后贱脊至蜀旦夕觧慰幸无恙尔仆自此儿长成读书之余凡百家务眦托之经理无有不得其当者其孝友谦恭之性内无怨而外无恶尤为可爱悠悠苍天寔割我心乃知古有断膓之猿非假说也执事何以觧我邪仆督蜀校二年余矣道德浅簿无以振作士类寔为素食况复加以心事若恼如此脱鞅东归以乐余年日惟轸念尔复何言哉春气渐暄若时加爱不宣备

　　○与彭宪长

　　鬼搯禾之说执事辩其出于风气所袭诚足以破流俗之惑余复推其所由之故以发明执事之意其曰南存居在山峡之间故自来禾无伤愚以西风北风多寒冽加以猛则内外俱伤矣山峡东西为冲则西风能伤之南北为冲则北风能伤之山峡四周皆不能伤之平原四达皆能伤之恐不独西风然也其曰禾穗项下有一绵黑如指搯然愚以为风毒则禾穗先受其邪而枯根下之气未死故上行至项遏而不上达故有一绵之黑有指搯然有同区隔畛而不伤者何也树艺有早晚生成有强弱皆不当其可伤之时也窃意所由之故如此不知得执事之意否竦息俟再教

　　○荅刘维馨

　　顷者教及欲预为令郎出身之图此实人父爱子之情甚善但贵省多士皆所仰望不独令郎为然他处不然而贵州行之复以令郎之故彼岂能安意无所议及哉恐纷更未宜望体悉大抵君子居官有一定常守之法在已有所据依在人无所责议若衡决藩限任情肆行无所顾忌虽一时所为未必不出于公而人亦得以指而议之矣况出于私乎哉仆督蜀学事凡百振作养育之功毛厘无所可取独于补廪补增入学之法守之不摇为所自信尔执事与仆昔年同给事内庭当时亦悠悠相处未尝获奉讲磨之席数月仆即以病归执事于仆不过记识姓名而已其心事趣向恐亦未能相知者又安得久而相信哉夫居今之时为父兄教子弟者一切道德不论也功利之涂则诱而启之能爱其子弟者必不如是焉何也少而开其利心长而习熟日与性成矣居官治身之际安恠其不贪利慕禄奔兢趋附以失已哉士行失已其业必隳善飬其子弟者然乎以仆观令郎清才丽　思驰骋不羁加以纯熟之功科举之文不足为虑所重且急者当以道德中正养其心术使知义命为上矣又何芥蒂于廪食之末哉惟执事信之仆读金华录见执事褒崇何王金许四儒之学知执事心慕圣贤为有道之士不屑屑于世俗之见者故敢布中心如此惟加??言幸幸

　　○寄曹惟德一首

　　仆抵赣榆即承乏理事凡百如乱麻丛棘草草缉治今数月方集定复尊官委遣旁午邮路风尘惨然容颜乌乌较之古人结社扫轨悠悠泉石荒哉遐矣此来直觉世事澹澹无味平生驰骛凌轹之态寂尔灰冷执事将不谓然邪此可与知者道也鸿飞岁暮海角天涯相望渺渺寔生怅惘耳

　　○寄张元杰

　　山县僻阻中朝事百不一闻今春儿辈书过江外始知执事入科今之科古之谏官也执事明哲高迈自有酌时之义但古人高处不在批鳞溅血而贵于潜孚默阻孟子三见齐王而不言事孔子欲从讽谏其意将不在兹乎不胜拳拳

　　○与郭价夫

　　某启自过江后即不得奉闻起居何以慰斯羁孤时惓惓耳向示大作如入终南之壑万木森欝材品具足不可选也尝谓人之为文如山之生木乔者卑者蓬者纤者大者偃者臃者疏者疏者荫者并者孤者丛者牙者无不具备斯旨味无穷矣独爱一物焉则眇尔以薄故论语易系老子檀弓简而义尽典谟雅颂古而不迫孟子庄子左丘明可谓弘肆自成斯文之上也自有知以来屡欲有所述作绊于官守时乘一暇思虑徒致首尾颠错况尔历事禾稔遽难述真以示久远以故不能一言今将入颓景也已安所为以答此生邪徒愧颜造化尔仰公之清高诵公之文词固不能不感诗论当再上

　　○与吴宿威一首

　　野庵主道理为论者其拟议尚矣赋体骚而不尽用其辞诗类康节而少变其格盖白沙定山之流也杂文亦弘肆自出轴杼奇区硬语非作者视之一读即不得觧由之非流动性质耳其论事亦刻核使物无余地以息盖寡宽恕云耳求之子长薎尔融达比之昌黎限兹明伟假公以政不无强执焉虽然介介特立之操渊渊有本之学词论所敷罔不溢见弘治以来亦罕其俦也何如何如

　　○答边提学一首

　　伏承遣使致谕礼意交厚感激何可云执事在蔽省其教精密纯政其政公平明恕士子谁不怀而化之其累于贵恙者长孺卧治耳夫焉足计乞养之请执事高志也抑而未遂当国者之爱贤也又何以为执事处也古人有为于天下不遂其高志者亦多矣何独吾执事哉珍珍重重四五年来有所述作必请教于执事其意望以来正使知上达耳执事往往加之奖誉将何从以入望教之入蜀自荆州期以闰月中由栈道而往期在开岁耳承念及文选增定甚好但诸大部书如初学记艺文类聚尚多有可取者不知增入否会时当再奉论贱体初和不能多叙怀悃惟亮之

　　○与何粹夫

　　君补外无几仆即谪去间关江海之涯已数岁矣此时想望故旧如云月影影可望而不可亲所歉者不能具一尺礼奉候耳以故知君亦无便岂不亦黯然销魂哉时有所自得但独行踽踽无所可请语者益念君如渴耳古人断弦绝口岂不为然耶北视蜀学政责任重大道拳未弘无以表凖寔愧于里君宁不教及颙望君久闲居应有太玄等注作亦望示下开昧古人大率不独成亦不独见盖将以自验通乎万世耳君应不自吝相见无期临书兴怀万万不尽

　　●书简三 【 三十首】

　　与孟望之
　　与李亚卿承裕
　　答马敬臣
　　答王舜夫
　　与李　御汝贤
　　答李汝贤
　　答崔子锺
　　与郭介夫司业
　　与边太常庭实
　　与江宪长一首
　　答韩天锡
　　答吴野西一首
　　覆盛都宪
　　与顾顺中
　　与徐都阃漙
　　寄孟望之一首
　　覆陈方伯文表
　　答何仲默
　　荅杨举人恺
　　答彭宪长
　　与张生庭
　　与毛生起
　　与王生嘉宾
　　答郭价夫
　　与顾良爱
　　与吴约中
　　与温民怀
　　与杨用修
　　答顾顺中
　　与范师舜
　　与李本真
　　答温民怀
　　答杨达甫
　　答章以道
　　答郭价夫
　　答边国龙
　　答粹夫
　　与袁都宪
　　与袁都宪纯夫
　　与李震卿道长
　　与吴学正嘉祥
　　与张伯祥宪长
　　与王伯圻都宪
　　答君釆

　　○与孟望之

　　顷辱惠书知孝履和平感慰执事在汶上感疾闻之即与国昌遣使奉问来者曰行矣遂止及再得讯遣人则不及矣怅惘自愧无状执事孝性淳笃居哀尽礼当有以式乡人者颙望万千此中自执事归后僚友相会亦甚落莫高谈豪兴令人神爽浩发益思君尔国昌近日大巡有言仆甚惜之律身无玷御事明决虽过于通达大抵求无过举之心云尔自是一种美才国家养士未易得者岂不可惜岂不可惜君闻之应一怃然也瞻晤无期临书怅惋伏惟节哀顺变以时加护不备

　　○与李亚卿承裕

　　奉别已十稔矣流落江海之滨未缘修问荷蒙大君子不遗畴昔屡枉书讯感怍不可言伏惟际会享辰相猷赞化弘益良多足慰足慰某无似视昔疲薾甚矣无足为故旧道者所谕令侄辈皆清才俊彦稍加纯熟其成就不可量也披奉无期惟　若时为国自重

　　○答马敬臣

　　文章正宗如数祗领感谢仆自入东省以试事迫期奔顿不可言道德凉薄无以振吉士风不过随例校文尔虽勤何益执事已効于西省者宁吝一教我耶颙望万千

　　○答王舜夫

　　比者辱以佳稿见示格调清远古昔作者当不多让敬服敬服仆尝谓吾人天贠粹美得于造化亦大难事使不志道以充其质终自小尔虽谓之弃天可也古人日邈俗学固陋平居　学强记尽为文章之资求之制行应务依旧本生性气所为读书致用安望昔人之藩篱邪仆蚤岁问学无所师承亦随众致力词藻伥伥贸贸于无益之涂极十余稔及壮年以来知自悔悟回视少年已自浪过者多不可一二追复矣至今怅然大抵体道之学缓急有用于世诗文之学君子固不可不务要之辅世建绩寡矣而不适用也大学曰物有本末事有终始知所先后则近道矣盖言君子之学不可昧其本末先后之序也因高贤聊尔道之悚悚怍怍

　　○与李　御汝贤

　　顷闻荣擢颇不厌众怀亮高明决不动意也吾人羁縻爵禄中譬之牵丝傀儡由人提掇尔岂能自力为之所谓君相造命者以此况君子自见于世而取信于后者亦不在此爵位间而得意与否又何足计执事直言正气取重缙神而美正弘猷天下仰止虽暂抑于时安知非深养厚积以为他日大受之地耶惟执事信之苟不辱于道而毁于行虽州县之琐尾一卿相之自得也惟执事信之日远奉会无期冀加爱

　　○答李汝贤

　　吏回承手书见教感激谂霜驾已还西望不觉怅惘尔来谕云欲遂退闲之志此自是儒者养高之行但古人之学贵以悦亲为孝使吾之志遂矣而亲之心一有不如其愿侍奉之下宁能宴然邪此亦鄙人之心事也向来拂抑轗轲百不如志而犹勉勉以苟禄者此耳执事之志吾固不能知其大者恐亦未能过此以为学道之善也如何如何豸衣一件表信　颔入幸幸

　　○答崔子锺

　　韩生过历下得手教甚慰怀仰易之可疑者乃在先天后天河图洛书之说不在卦爻之义程朱传义已尽矣蒙示以近来友朋谈易与性著作纷然仆在都下日甚少平生取友亦甚寡不知为谁氏执事有闻可一令仆闻乎甚拳拳

　　○与郭介夫司业

　　自君到南都杳无便使不得奉闻动静甚悬仰比来敷教之下想纳福无恙人事稀疏官务又简读书进道为益弘多仆梦寐南都久矣倘天?一闲散职事与执事徜徉石城锺阜之间访二谢之遗踪吊六朝之旧物则平生之愿遂矣不知天意如人意否振之先生想已到官为仆致区区千万

　　○与边太常庭实

　　春间仆出试士不意忽遽就别怅惘可知自执事到南都累承书讯且稔台候安好无恙为慰馆陶生以未出巡不得即如意来春当有处也居省下若苟且行一事则将来者决不可阻望念之仆奔驰尘土中无一好怀南望惟愧灼示

　　○与江宪长一首

　　某顿首到长清已半月不得奉侍君子之论暵然如渴也行县一绝呈以传笑省中谒院尘如雾县里抡文卷若山絻得身便心却若不知何处是真闲此可谓无所不受用矣呵呵便足裁此附上以代晤语愧草率

　　○答韩天锡

　　所示多合鄙见容谢容谢用人先正阃帅此拔本尘源之论顾在为抚巡者何如尔余人不过慨息而止蜀中军政比之他镇狼狙尤甚求当一方如古人者眼底其谁他方来者十常八九多债公尔无??巠手久久敝而不振也振教及亦漫慨及之昔年张游击世贤即如此人亦不可得虽不能大有振刷而掺守公廉心术仁厚军士亦自蒙福今亦何可见斯人哉晋桓宣武入蜀得诸葛武侯在日所用小吏年近百岁矣问之曰武侯当时有何可述小吏曰侯在时亦不见甚异于人只没后他人便不能及尔故张公卒后予思每痛之未由承谒草草札覆致晤语尔不宣备

　　○答吴野西一首

　　示来谯丽扁语甚善但钦昊敬授之义惟天子可以当之今省下制尔恐未称且钟鼓所以报朝昏示霄更也于四时气候不相涉命以授时似亦未稳望尊裁连日官中文书酬应未得一暇不能澄思虑及诗作月晦前后此债断可偿也刻木者不湏阁　相候有即缀之未足矣古人有续貂者顾非仆乎李供奉诗集四册锺参军诗品一册盖近刻行者奉为吟哦之助李之格调锺之评品宋元以来诗人往往兢趍时好寘此不讲久矣野西为骚坛之雄无亦注意以挽颓风耶

　　○覆盛都宪

　　某顿首启沈教授自还阆中辱教翰感激无量先生以刚　之德行公平之政心事光明炳如星日岂独缙神知之而海内有闻者皆知之况某曾侧席奉教于患难之际而有不谅大君子之心者哉先生谆谆谕以素履亦何过计如是伏念先生下车以来勤劳庶务罔存于逸搜剔奸蠹百废俱举诚一时之嘉际矣使体国爱民之君子视之盖有不胜其赞羡者而又何以有言乎哉大抵蜀中一切政事偷惰废弛上下习与性成久矣故一覩厉精振奋之美必骇于耳目掣其肘股宁能安之故怠缓者苦其催督奸欺者恐其发摘贪墨者惧其败露侵渔者恶其沮遏放纵者怨其检束率皆不才官吏及豪奸之民尔实心敷政之君子山野质朴之良民则以为便矣又安有他议乎先生当自信之重之富顺典吏行贿龚判先生以仆知而不言为讶此告者误也仆至富顺试士有生员上书被提因而黜之自是一事与龚判何关且其事至今疑而未决当时安能的知果否纵闻之安可信而告之不几于轻率害人乎望先生体悉龚判固不检苦亦无大赃贿所谓城门失火殃及池鱼尔夫物来顺应者御事之要从容不迫者行事之美其急効者未有不壅滞而不达者也壁之江河秋水暴涨万壑俱下则四溢而旁流岂不为害且先生素性刚直不能委曲以悦人故相与者恒不洽其心如此虽然正直不回之德诚心体国之政亦不能为所损矣惟先生信之重之所欲言者万万非笔褚可尽聊此布意某顿首

　　○与顾顺中

　　建昌僻简官事优暇想得读书也同事者难处久矣蜀人常言过激则为扬叔安不及则为赵从之二者之间必有至当之道执事雅量洪才福军民弥渔猎应不大声色矣仆尝自信以天下未有不可感之人而有不能感之实使律己以法御事以道　心以诚物以恕可以孚豚鱼矣况同类邪此亦执事固有事因漫道之尔徐都帅溥仆巡视比畿学时曾在学子之列盖有旧也以武举而置此亦抱亏者尔温雅敦谨可与向善旦夕望教之谢洪谟会仆于夔曾附一书封乃执事寄令弟者今奉上会晤未由驰仰不尽叙

　　○与徐都阃漙

　　得三月书知建昌风土亦能安好无恙甚以为慰所寄遁甲书读之虽不能晓其曲折所以之故大抵时日孤虗旺相之论即孟子所谓天时者矣盖举事已有定谋假此以安众志之术耳古之用兵如神者多藉此实非由之而能致胜使赵括选日提兵仍不免坑卒之尼孙武漫尔陈师亦能成攸馘之功故曰周以甲子日而兴纣以以田日而亡盖在人事而不在时日也苟惑泥于此而废自修非所望于智者也何如何如将寒冀多爱

　　○寄孟望之一首

　　某启承手书谆谆如面晤感激顷得执事山东之除甚幸成之他往而执事复来非鄙人之幸得乎所望早发驾以慰渴想耳仲默竟不起天乎何夺哲人之速耶去年五月仆过陕大复以疾辞不会仆自高陵趋渭南复有诗寄仆篇末致永诀意仆即骇之旬日后果不起痛哉天乎丧我良友顷与华泉谋刻其诸作捡访得四本所遗尚多方欲遣人来申请于执事忽闻荣起之报以故安以待之望大复诸诗文备收入装束可也会近驰想不尽具

　　○覆陈方伯文表

　　使至获翰教且审有广右之擢欣慰但高贤久滞转以常调犹未厌众心尔大拜当在旦夕需耐需耐三省试官今举去五人学问在所可取年皆四十以下科第亦不久望拣择而聘之幸甚启行不知当在何时若迟月余犹得奉别也试事奔迫远惟千里不能趋贺幸矜照

　　○答何仲默

　　大复惠教未有不奉覆者迟则有之矣蒙见讶愧竦无措新诗高古浑成得教殊深感谢去冬试士抵广元东望汉沔川涂回纡益念大复因作韵语托便致上不知今彻听否许廷纶曾示河图大极等论仆读之有疑乃以平日缪见覆之非有所谓刻行成书也告者误矣后世河图洛书纬说也五行生克附会之论也参之造化之源人理之实茫昧缪幽不可据信地自然之数非出于人为焉尔岂有所谓本于河图之数之义至于天一生水之说乃纬书之缪论而引之以觧经可乎况此章大义揔论摕蓍而五行金木之论当置之何所乎所谓缪于附会者类如此子充虽以洛书非洪范而不知河图不必以数言虽能??咅击汉之诸儒而不能正紫阳夫子之惑于旧论故曰为不脱刘孔诸人之见为未尽尔梅溪干象策问此其易见者天文家有天地二盘之论自地盘言之角亢属辰分氏房心属卯分尾箕属寅分故曰东方之宿以次而旋北西南可知其曰苍龙以其象类龙也如角即龙角亢即龙项氐房心即龙腹尾即龙尾是也朱乌白虎玄武皆以其象尔自其天盘言之列宿皆南面而望以定中星正四时乌正南为春火正南为夏虗正南为秋昂正南为冬于地盘方向无与焉子产曰天道远人道迩天文之学知其象位躔次足矣休咎纬术非圣人意也勿惑泥之文字枯而不畅诗与思冲淡惜宋人格调尔试以三百篇为骨格取材于离骚汉魏晋宋四代当自有得也行边匆匆不能尽欲所言

　　○荅杨举人恺

　　后儒不致精办遂以着论附经此皆迷暗本原半涂拟议尔今之学者据其说而衍之不独廷纶为然故仆时有私论以告游从者　因廷纶之论及之实非成书也大抵文字之说盛而理道之论没修辞之儒兴而论德之至寡间有超轶之流亦不过循近世儒者之轨守中人未化之论就偏附诬驳乱三才之实既非精义自得之学亦无发明羽翼之功由是仲尼中正之涂荒榛多矣大复亦以为然否秦蜀渺渺不能请正无任怅惘

　　○答彭宪长

　　昨与执事论射礼物与鹿中之义仓卒未及详致乃再覆惟教之按物者射之所履或丹或墨画之于地以为射之标位也其设也在两楹之间乡射记云射自楹间物长如笴其间容弓距随长武序则物当栋堂则物当槝今觧之日楹间谓两楹之间以为射位也笴箭杆长三尺谓物如箭杆之长也言纵者也武长尺二寸言横者也前足至物之左端后足合而随之所谓距随长武也又乡射司射升当物揖序则钩楹内堂则由楹外当左物北面揖及物揖在足履物不方足还视侯中俯正足今觧之曰画物在序当拣故绕楹而东画物在堂当楣故由楹外历物左足履物不方足者谓以左足先履物而右足复前行不合并也还视侯中俯正足者谓旋转其身正视侯中以审其的然后俯视以正其足所谓合足而俟也又大射云既三献工人士与梓人升自比阶两楹之间疏数容弓若丹若墨度尺而午今解之曰此正言画物之义也谓射之先士与梓人于两楹之间量地而昼其位容弓谓两物之间余地其长尚可容弓也一纵一横谓之午所画之物纵长横短所谓度尺而午也凡此皆足以考为物之义故备觧之鹿中者释获之具也记曰鹿中髹谓漆也前足跪贾公彦曰服不氏教扰禽兽其有合负物者教援之则屈足以受负若今驼受负则四足俱屈之类是也凿皆容八筭谓凿穴其背使容筹也按君射于国中则用皮树中于郊用闾中于境用虎中大夫用兕中士用鹿中皮树仪礼作繁其状人面而能竖者也闾如驴一角而岐蹄兕如牛一角而青色乡射射礼故用鹿中云

　　○与张生庭

　　序文称论过甚谓之誉我则可述我则可括囊谓之用系遐思尔论虽过识则卓矣再四讨之又翼乎成章乃　嘉之闻居忧尽礼足表乡闾此虽处变亦君子修于家者望勿以物挠之有独游于六合之气则志真矣春秋说数篇发前贤未发之处甚多假许田郑伯乘隙也滕子来朝自降也子同生书世子于策礼也三说皆善周正改月不改时固出程朱之说但仲尼作书不应擅易时王之制此当于经中细考如春无氷之类可见郑忽出奔所谓退懦无断近之亦非有大可称者诗序剌忽之说于昭公无所考见晦翁疑之似也但以郑声淫即为郑诗之淫其说未通盖谓之淫者乐声淫泆失雅也使诗正矣播之声而淫即淫乐矣孰知其诗之正诗邪矣播之声而雅即雅乐矣孰知其诗之邪狡童决为淫奔之人矣麦秀之歌曰彼狡童兮不与我好兮亦淫奔邪如木瓜三章卫人歌齐桓也赠报之情永好之约以为淫奔独不可乎故后世之疑晦翁即晦翁之疑小序尔是故疑以传疑非有灼据古人不敢轻易立论为此故也大抵近世以来穿凿附会莫甚于春秋之学宋南渡后闽越之儒尤甚故今之流不可观耳必欲得仲尼之义不若平其心气以意逆之如程子不过十数大义之论以求之庶几稍不远于真也不然终昧于聚讼耳何如何如李生回附此达意嗟嗟予行矣努力向道勉旃勉旃

　　○与毛生起

　　赆物义不可欲为子羽纳之木铎赋过称也通于道者者乎天故化神而不测大圣贤之氐物也予何足以当之颂非其所者古人不居畜之尔矣嗟嗟予行矣闻之曰新沐发者不惮于弹冠恐有以乱其洁也足已濡者不惜于履淖势无以救其污也君子千百其无无玷其一焉则志坚而卓立一或玷焉则不敢以完自待流于不肖者多矣嗟嗟予行矣其勉之哉

　　○与王生嘉宾

　　王子充洪范非洛书之办足以觧千古之昧后学之指南也但河图以数言犹不脱孔刘孔子之见为未尽尔盖河图洛书圣人系易之辞也与洪范何以相涉况自一至九亦衍数之常事也何待于洛书而后能之缪于阴会甚矣其曰圣人则之者以余论之盖图书之形象有类卦画故羲皇放其象而画为八卦以示民占筮耳即仓颉因鸟迹马趾而作自之义也安有如汉儒之论乎缪于附会甚矣其天一地二章亦不过举阴阳奇耒?呙之数以明大衍之法象同于天来诗高古但过称不敢当耳淹中抑欝困诎犹能念及足见情雅使称黄霸受经郝伯常着书信有之年大抵吾人此身之外皆是长物古达观之士不治生不华身不劳已以奉妻子故一饮食衣服之余视之若浮烟耳然非通穷达齐生死而为一涂者决不能此今四海之内谓之名公大人不贪贵富而慕权势者吾寥寥未之覩安望后生之士见古高士之风也哉足下明达疏豁必契于此但今日之事未免亦坐此病根耳故漫一言之大丈夫蔬食饮水其乐无涯宁肯于污浊琐屑之中与之争较以自苦哉足下方来邈矣而不可量也嗟嗟勉之哉浚川白

　　○答郭价夫

　　廷相启承谕近时黜士太多之论足为我鉴感感窃谓进者不滥则退者必不多以金山东言之前有陈玉俦之滥进即有赵叔鸣之多黜士子缪而不通文理者法在所宜摈也安得惜而留之叔鸣适会其际者也多进者人喜之视多退者人必怨之远而闻其声不察其实者又喧而尤之岂知今之退者皆昔之滥进者乎叔鸣之得谤也命矣昔之滥进者叔鸣黜之既尽江天信之继之也复执其法而不滥入视今
　　之士虽未必尽为纯才而荒缪不学者无几矣仆虽欲核而多黜安得存而多哉然则仆亦命矣改拨卫学实图易于出身尔不独宋生欲之边方士子皆所欲者此涂一开则乘隙而来者皆得以借口矣方任处此甚难思仁先生仆素所仰慕者其亲岂不怜及之但恐于事体有碍尔按试即墨时当为审处所惠文字益入简古诸子之流也诗彷佛在中唐之间刘禹锡盖近之僭评不知是否执事处清密之地际圣明之时肆意文苑复日侍讲帏于道裨益甚多君子居位尽职无逾于此矣岂不畅适哉来使回布此余惟为道皇不具

　　○与顾良爱

　　执事入川中远历夷徼久稽奉候罪过罪过二省之事大抵成于私意而在上者不能详察故致有今日尔使当时得一雅量大公之君子在中纵事不成亦不至构结至此赖使君明恕包荒得无大咎幸甚幸甚支禄陇寿之事盖十数年之不能决者今一旦使其各相听顺非处置权宜之善安能如是非但夷人之幸蜀南鄙之幸也甚善甚善书扇奉上表信未由参侍耿耿不宣备

　　○与吴约中

　　茂州舍人回曾具启奉候想彻几格矣偶有一事輙溷康德涵修撰仆同年也其乡人文生者有事欲诉词案下以书致仆道其贫苦之情今亦不能知其的为何如以康故不得不为彼一言之惟赐亮??言此所谓倘来烦恼亦累释迦尔天全招讨惊扰又是地方一事蜀中可谓无一日安靖之区矣

　　○与温民怀

　　承手教审翰履清适为慰仆居此中滥竽教衡蔑闻风动之化仰愧故人多矣望不时教之当道兵备之荐来　所云若有为仆惜者虽然此亦由造物为之吾人固不能致计于屑屑也当时凤池清绝亦漫然不复为有今乃于洲鸧野雉之间争较得失亦晚矣况何者不足以伸志愧不能尽职尔承奖惜感激感激　　四柄表信时秋气渐寒冀加爱

　　○与杨用修

　　某启久不奉绪论殊切向往尔深衣图论一通奉求教自汉以还儒者之论纷沓不一逮宋始传家礼之制仆细推之诚有不然者乃为是说亦知僭妄望虗心视之其不如执事意者批驳示来俾仆得取益幸甚比得灌口　石作研二枚颇工石理亦细润量发墨磨墨亦无声不减端歙旧坑所出奉上一枚以助翰墨仆切思美物之在天下其沦没于无闻者多矣不独人为然也仆入川中询可作研材者皆曰汶石今较之殆奴虏尔而人不　灌石者遇不遇耳兹石不亦幸乎秋寒加摄不具

　　○答顾顺中

　　得教知宪履安和为慰碉门议处良为高见但首恶未即伏辜兵事难以卒觧应劳执事久驻雅尔妙筭之余望严备自卫万万承示四书通义畧读一过甚有发明执事之举可谓有益后学矣大抵有宋南渡以来儒者之论如出一律至晦翁论定而天下靡然从之不复致疑于今为甚虽间有异于孔孟之论流于诬??巠之学亦不敢显然以意正之斯儒道之大弊也如仁山为朱子忠臣岂多见也哉熟读后当再奉论来春仲欲试卭雅行当会晤先此申谢愧草草

　　○与范师舜

　　迩者获奉论甚荷启益其云以力行之精熟为知知之真尤所相契孔门慱文约礼一时并进但知行有先后之序尔非谓　于数十年之久义理始明而后约礼以行之也大抵孔门凡言为学便有习事在内非如近世儒者惟以讲论为学而力行居十之一故其所知皆陈疏定版而寡因时自得之妙虽天赃之神灵不齐亦偏滞于讲说而不于人事之内以求知之过也细　论孟当见此义今将平日杂论为学教十条请教倘有畔于义理之当者望更教之幸甚

　　○与李本真

　　久别信使稀疏徒功悬想耳杨生仆门人也茔然玉立文学精慱人品高致非凡调也东床之择恐不可舍此古人谓知弟子莫如师非此邪吾兄想欲闻之故特　告冬寒伏惟起居佳胜不克备

　　○答温民怀

　　伏蒙书物之惠感谢盛情多矣菊庄诗集甚佳俸诵之余菊翁高致宛然可仰旷逸如靖节勇退如若水而遐龄康乐举过之则作者不徒称矣恨不得附其后耳

　　○答杨达甫

　　廷相居庐饘食奄逾大祥伏蒙仁慈远赐慰赙哀感无既中川先生至家备道进德居业非时辈可及良慰鄙怀古人相业养于素履坚定之日而弘济于得时行道之后此非悠悠者可同年而较也颙望颙望风便谨裁状奉谢余区区不能悉

　　○答章以道

　　伏蒙笺教感感所喻开河减水之说甚善使在河之沱流虽土高水浅不得如意工力费而无害尚可也若沁河之开恐决不可盖有害而无益者何以言之仆常登黑羊山见沁水之堤悬立于数仞之上而温修二县之地凹然于数仞之下其口一决其波必四溢而卫辉大名之区皆浸及矣可无令属官一相视乎况沁水入河之势不及泾渭伊洛之大其所以助河之为害亦浅名曰杀减河势其所减者亦万流之一分耳故曰有害而无益者惟高明察之古人诹田于农仆河滨野人也知河为最深故僭此奉覆不罪幸幸

　　○答郭价夫

　　去冬龙君回辱手教感激以寡便使乃稽裁答久为抱歉也执事过家盘桓许时仆以忧居无由陪奉杖屦数年契阔不得展晤少焉复别此心日南骛矣来期未可拟徒向往拳拳耳拙稿一帙奉求教班斤郢斵不惜一挥顿幸也沙门清洁去便敬附此千万为道自重

　　○答边国龙

　　去岁蒙手书见示感荷眷念以无便未由裁谢怍歉为甚史氏女虽烈丈夫何以过但未成妇而为此求诸大道似为过中虽然非铁石之心专一之性不能为之可以愧怀二心以事君者也执事大笔真足以发扬之捧读之余令人毛竦俟禫除后当撮其实而被之歌以为党里劝焉春和切惟顺时加摄万万不次

　　○答粹夫

　　迩者蒙示阴阳律吕管见多先儒所未发之旨教我多矣但所谕人死魂升为阳而能神则不敢奉教阴阳终竟不能相离凡以为神者皆阴阳之妙用也故曰阴阳不测之谓神人死魂升乃阴阳之精离其糟粕也不可谓独阳而无阴大抵阴阳论至极精处气虽无形而氤氲熏蒿之象即阴其动荡飞杨之妙即阳如火之附物然无物则火不见示是也故人死魂升而能神者此也执事乃离绝阴阳为两物但恐阳无所附着不能自为形体耳望再思之乐律与愚见同者亦多中间如五音以宫啇角征羽为序又曰五音皆从诗章之音节此其大不合者五音次序皆人声气自然之节度故宫而征征而商商而羽羽而角非一毫人力可以强为者宫商角征羽论清浊多寡之次序可也谓乐曲音节之次序恐非其本然之妙焉五音在人声气有定而诗章之字则无定故官字本宫音也使在第四字则亦可以为羽音而用之啇字本商音也使在第二字则亦可以为征音而用之何也为人之声气节度所夺也此二端者乐律之大要大本世之儒者不讲久矣汉之制氏徒能记其鉴锵皷舞之音而不能言其义又何足怪哉陈氏之去二变不用四清者皆不达于此道而臆说故也雨山李氏以宫为清而黄钟之管四寸有奇此不足深??巠盖闽人无喉中之音误以唇舌不正之音而妄为之说也仆往年亦曾有乐论数篇以无佐史不得录奉请教俟后图也辰下渐暑惟时自摄不宣备

　　○与袁都宪

　　适闻总兵先生道杨仁之言恐有假作此举以为捕灭者别阿觉之张本仆甚疑于衷不敢不为吾兄告当预以防之斯不得终发吾兄仁者也必有道以处之今日何等时耶致有杀降之声纵能克揵所得不足补其所失人将谓我等为何如人雅惟兄筹之为区处此事若无则仆之疑亦不为过何如何如

　　○与袁都宪纯夫

　　适蒙遣教暂将黄旗与此六寨仆思之甚有不可者母响三十六寨原给抚皆白旗也见此换以黄旗余寨岂不惊疑犬羊之性安保其无事若尽换之其所居四散势难齐一且非一时可以呼聚而至军中号令恐不可卒然变易但遣人论之曰若与尔等黄旗恐彼三十寨不知此意輙生惊怕反致害事不如照旧白旗为善若决欲黄旗必湏三十六寨长一时齐来通行换易方好彼亦人耳岂不达此意伏惟台下图之幸甚

　　○与李震卿道长

　　近日芒贼首恶止有沙保未得得即可尽抚而师亦可班矣贵州以将领无功不及我军斩获之多甚是有异言仆皆如无闻但求成事以了朝廷南愿之忧也猓猡关近为贼据粮运不通得我军出奇乘夜系之贼皆觧散复获五十余功此尤甚所忌者今执事偶有此事寔吾人之不幸也然交代之期尚远望在永宁少驻霜节使事有始终幸甚幸甚敬专人慰留伏惟鉴之

　　○与吴学正嘉祥

　　得书始知就教官古人家贫亲老聊为禄仕每如此乘田委吏仲尼不辞独非是故邪且师儒之职秉司风教成就后学官秩虽卑关系则大能尽心教方不为虗縻使皋比之下贤哲出焉则论功计业将匹弘远矣何崇卑之足较况为斆学半洪翼高举不妨远至也湏耐湏耐贵寅赵世和先生仆窗友也端谨有士行相处当有益哀中布意不尽亮之幸幸

　　○与张伯祥宪长

　　廷相启霜斾过敝邑尧经不能报谒中心为歉涂中复有书物之惠感谢多矣新春缅惟宪体安和为慰史克弘古所谓才杰士也今与执事为恊恭之友执事独不说而进之因便聊附此奉侯愧草草

　　○与王伯圻都宪

　　违教之后不能数得良便奉书悬仰何既春和切惟台侯佳胜为慰入台之拜伏闻以资浅力辞竟复抚外此举近世所希有者非有让于夔龙之德不能与此海内何幸见之虽然寔东人之福未艾也比来先母已　　九原仆垩处亦无恙风便谨奉启万万保摄以慰时望不次

　　○答君釆

　　念间辱手翰示及如奉颜貌审侍奉之下纳福无量慰此渴惄矣耒谕谓二亲衰甚不能远出复为请告诚是矣但恐大人之意不如是则不能由己也当再议贵体强徤比前数年何如久闻形气应葆和也修养家以醉酒为大戒仆恒以为然凡饮取气体通畅而止可也豪饮任性循人恐终为吾累所谓泥佛劝土佛也望念之仆自居庐以来但社门草坐而已虽吊丧问疾一皆告罢眇无论述惟丧礼一节诵读之余见其颇有疏缪疑非文公所定乃萃古今礼书为纂正之为吾党士人家劝惜乏佐史不得缮书奉观再图上元杰旧有田数顷春秋耕稼自给中车而游策杖而吟甚乐也文椊新本甚佳承惠多谢旧稿四本不知可久传否望劳一改定其漫不足道者连其篇去之可也古人谓百世之后谁复知吾文是君之笔望念之君往年曾许为我裁正当应不忘之拳拳

