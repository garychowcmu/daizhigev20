少村漫稿　　（明）黄廷用 着 

　　●目录 

　　序 
　　卷上　　七言律 
　　卷下　　五言律　绝句　古风　续刻 
　　卷上　　序　记 
　　卷下　　书　杂文 

　　●序 

　　后诗盛于唐而夜郎之放亟峡之寓若太白子美多穷而后工至文章遇合而优游翰苑无如宋之欧阳永叔然自序归田录云备位朝廷与闻国政不能取容徒丛怨谤当其惊风骇浪卒然起不则之渊而蛟鳄鼋鼍之怪骈首而闯伺幸而不死有足怜者乃观黄先生又何肖也先生弱冠登庸读书中秘宏览载籍愽才义凡金版玉匮之书海上名山之旨沈欝澹雅之思离坚合异之谈昔人所谓总制清衷逓为心极者也故早朝应制诸作舂容典则真清庙眀堂之音也琅玡豊乐亭诸作俊逸凄婉又禽鸟山林之调也倭患以后被执营中九死一生其视李杜奔播流离不啻倍之而平海道中岐头楼上诸作其浔阳非所瞿塘归梦之章乎先生官止少司空无论公旦保?之大业未就视文忠登相有不相及者然环滁山水多迁客恐先生诗数千年间与六一公而两矣余窃窥先生之遇以诗而达诗以穷而工又恨先君子不及一言以国士报先生也先生讳廷用字汝行学者称少村先生云 
　　万暦乙酉秋日沔阳后学陈文烛玉叔撰 

　　●少村漫稿卷上 

　　莆黄廷用着 

　　七言律 

　　◆七言律 

　　赠刘带川兵宪延绥 
　　春日偕友人登崇文楼 
　　赠大洲赵编修使兰 
　　赠茅见沧太史册封 
　　送两溪骆太史病告 
　　斋居对雪次锺石学士韵 
　　送吴醴泉王槐野二太史春祀 
　　送陈宪卿进士使长沙 
　　同张仆卿登云龙山 
　　彭城漫述次韵 
　　焦山 
　　送华鸿山侍讲展省 
　　迎恩寺看梅口占赠刘带川节推 
　　次龚云冈宫谕赏莲韵 
　　赠季泉孙太史年兄春太夫人南归 
　　庚子腊上祈雪西苑越明年元日不受贺从祠曹请令朝官金水桥南行礼雪而有述 
　　庚子除□立春 
　　赠浦后□赞善册封归省 
　　冬至院中斋宿次张学士水南韵 
　　元日早朝 
　　春日怀晴江太守 
　　送王阳湖宪伯入闽 
　　赠太史裴内山册封省觐 
　　送徐友赐假南归 
　　送考功钱景山之南通参 
　　臬伯谢少溪先生表贺九庙事竣还职即席赋此为别时同饯于城曲梁园者侍御胡西汇司封张龙冈 
　　送王太史尧衢省觐 
　　刘泗州邀饮弘善寺次太仆侄孙韵 
　　秋日写怀 
　　饮成国朱公南庄 
　　赠藩伯砥斋朱年丈之任广右 
　　宪伯东村兄游紫岩有怀用蔡忠惠韵寄惠赋此答之 
　　赠张严亭兵宪建宁 
　　赠太仆卿君辩侄孙告省南还 
　　赠座主大司成李渠翁之南雍 
　　贺上林徐监长双寿 
　　赠学士张龙湖南冡宰之任 
　　武夷有茶灶石酒杯洞大藏峰翰墨峰仙机岩棋盘石天壶峰大小廪石幔亭峰仙迹石水帘洞投龙洞汉祀坛大隐峰升真洞一线天灵岩石晚对峰虹桥金鸡洞钟峰玉女峰妆镜台铁笛岩天游峰钓矶石偶即景写怀余未尽书也 
　　朱晦庵墓道有述 
　　甲寅九日建阳尹冯斗山见招以病不赴有诗见怀赋此答之 
　　秋闺怨次斗山韵 
　　古囊次韵 
　　分水关 
　　赠友人任南台 
　　赠太史李石鹿奉诏省觐 
　　赠张白河年兄出守汝州 
　　赠王道长之留都 
　　游九鲤湖纪兴 
　　再经上杭 
　　赠张龙冈之南太仆 
　　赠山东廵抚王思质 
　　赠一山邹宪长之任河南 
　　赠王稚川之南雍 
　　次张学士水南见赠韵 
　　赠浔江李谏议册封渖藩 
　　丁未除夕次郑谏议于野韵 
　　戊申元日次韵 
　　赠谏议郑于野之南通政 
　　柳亭 
　　春日郊游 
　　赠密云令 
　　用渠翁老师韵赠宫谕王槐野主翰留院 
　　赠孙宗禹尹永丰 
　　次太史王槐野卜居 
　　槐野王太史原韵 
　　赠节推黄华南之庆远 
　　世芳楼为宫保许松皋赋 
　　赠西岩徐节推之柳州 
　　赠朱范之尹浮梁 
　　赠张龙坪尹归安兼省觐 
　　赠鄱阳令沈文岩省觐 
　　赠公孺袁节推之任松江 
　　得胜门外迎孝烈皇后灵 
　　赠敖兵宪入吴 
　　次答司勋侄元日待朝之作 
　　岁暮病中次司勋侄韵 
　　冬至习仪朝天宫用韵 
　　赠丘州峰尹永嘉 
　　赠友人作邑吴中 
　　赠水东闵太史年兄督学三晋 
　　衡守蔡白石月夜见过赋此别之 
　　赠太史亢水阳册封 
　　赠兵侍苏舜泽总督宣大 
　　秋日出郭用张八峰都谏韵 
　　赠徐蒙泉主教慈溪 
　　赠欧湖李郡伯入觐回济南 
　　赠输粟管挥使 
　　赠仪制林双台督学湖广 
　　赠祝九山以户部尚书郎为德府长史 
　　赠王挥使袭职 
　　赠见江苏谏议承恩归养 
　　九日饯友人出郭纪游次韵 
　　次宗伯张玉溪斋居 
　　别陈我峰之荆南分署 
　　寿大京兆李慎庵 
　　夜饮归简郑于野 
　　题吴太医卷 
　　乙酉同方石南侯石溪过江郎山行酒赋诗兹辛卯秋复过此二兄不可作矣凄然有感 
　　赠陈龙溪同年守通安 
　　骏马逐电赋以赠友人之官电白 
　　庆徐相国 
　　赠黄友国光主留都兵政 
　　秋日赠林退斋兵宪颖川 
　　九月十二日宫允孙季泉太史尹洞山林肖泉王槐野郭东野过对菊有作资韵 
　　赠台中张榕洲廵察大梁 
　　赠谏议李一吾之任留都 
　　南岳纪游 
　　湘潭午节 
　　登武当 
　　龙潭 
　　赠寺丞林肖云函表入贺 
　　赠司寇何沅溪致政 
　　赠尚仰山廵察苏吴 
　　赠李中翰给假扫墓 
　　赠笶田王谏议归养 
　　赠给事方奎山谪休宁 
　　赠祠部陈石溪谪郴州 
　　显陵恭述 
　　司成沈十洲守制家于河之浒丁巳夏佞讯至诸监司招之入城公义不往捐赀觅兵与里人捍御寇至果不敢犯 
　　宝应道中 
　　丁巳春日长安 
　　琅玡 
　　醉翁 
　　丰乐亭 
　　小至雪次韵 
　　丁巳九日同寅卿卢涞西戴晋庵登高四首 
　　蒋侍御毅所尊公以大尹致政寿日寄贺 
　　门士俞应和出守处州道由滁阳留之信宿志喜 
　　游琅玡寺用韵 
　　次蒋侍御重阳后病起登丰山韵 
　　再迭前韵答蒋侍御 
　　惜花 
　　次户侍霖原侄孙赠翰撰环江还朝韵 
　　丰山同侍御蒋毅所别翰撰陈环江再迭前韵 
　　廵江周监察及溪按滁志喜 
　　丁巳岁除在滁前此丙辰在京乙卯在衡州志感 
　　柏子漂 
　　城南泛舟 
　　次太保东湖公陈雷梦语 
　　次郑都谏壶阳赠言 
　　龙冈张年兄分别德州赋二律 
　　总制胡默林西湖作主 
　　西湖 
　　春日中丞刘带川过榕城新筑 
　　榕城春日 
　　寿福州郡侯吴定泉 
　　送通判陈质庵归省兼谒选 
　　赠分守沐任斋入贺万寿 
　　贺莆尹徐季林诞辰 
　　古囊 
　　紫霄用韵 
　　颂戚南塘平寇 

　　○赠刘带川兵宪延绥 

　　边疆日夕系　皇情廊庙抡才重夏卿凤诏晓承三合殿豸冠秋赴五原城阴山云净无传箭延水波寒可洗兵文武昔曾输上策胡人何地不知名 
　　百二山河开六镇榆林将士独称雄挥戈带甲明秋日控马弯弓嘶北风秦世长城横绝域汉家专节付元功侯封万里非君愿深夜含恩涕泪中 
　　朔方累岁羽书频边帅何人净虏尘战骨沙场迷白草征夫塞夜照朱磷文儒自许兼三略铁骑真能挽六钧扫荡氛祲云日好陇头杨柳不胜春 

　　○春日偕友人登崇文楼 

　　与君同上　帝城楼楼上春云紫气浮列殿层宫铺日色长河素浐抱春流星辰斜拂苍龙角霄汉□临金爵头魏武丽谯堪一笑曾如今日赋瀛洲 
　　朝回览胜　帝城头更上崇文第一楼万里乡关云外是九重宫阙日中浮雪萦玉树晴犹湿春入银河冻欲流车马都门天下合　皇明世世此神州 
　　高视中原酌酒杯河山遥抱　王京来御街紫陌春声动绣拱朱帘夕照开自古风沈耽胜地几人登眺到金台燕昭郭隗今何在上苑芳菲禁鸟回 
　　神驭中天十二州九关虎豹起重楼雄图俯瞰乾坤合王气常看口夜浮仙侣云间丹凤曲都人马上黑貂裘登临谁似清朝客王谢当年总漫愁 

　　○赠大洲赵编修使兰 

　　殿前献赋共登瀛昭代文章子大名疋马东风天上诏孤灯西月陇头情重关览历中原胜三晋愁多北虏横充国总能匡汉室秦人何必起长城 

　　○赠茅见沧太史册封 

　　九重册拜召陵王玉帙金符下建章天遣词巨临瀚海人传　圣帝重宗潢使舟东泛吴门水宫服遥分汉署香白发相看春自好西湖时映紫云光 

　　○送两溪骆太史病告 

　　十载词林依玉树一朝卧病觧朝缨秋风剑佩归时早水国莼鲈梦里清花绕潘舆春欲醉天连魏阙日关情临行不住东流急目断闲云江上横 
　　羡君潇洒出风尘锦调瑶华醉里神抱病懒为金马客乞归暂作碧山人洞中随兴堪寻药溪上相逢欲问津漫说息机机易息更谁日与白鸥亲 

　　○斋居对雪次锺石学士韵 

　　春口春云带远空燕山二月尚寒风瑶花细出飞梁苑玉藻新裁下汉宫龙虎气蒸芝盖外凤凰文湿宝幢中　天王欲应青阳令为卜年丰万国同 
　　玊署瑶阶倚碧空坐深银烛拂东风七朝钟皷鸣玄殿百祀琮璜礼紫宫云近鸟从河影下雪余春在雨声中宗卿欣儗祠农颂恰与　皇情圣藻同 

　　○送吴醴泉王槐野二太史春祀 

　　七圣骑龙上太清年年细雨及清明春山远望松楸色夜陇空闻乌鹊声河水千年流玉殿风云四野护金城香车欲下炉烟袅不尽词臣俎豆情 

　　○送陈宪卿进士使长沙 

　　昔日荐雄文似者汉廷待诏胜登瀛玊炉香霭春袍湿使节光添昼锦明朵朵楚云遥吐彩萋萋江芷緫含荣几时得共尊前话无限湖南万里情 

　　○同张仆卿登云龙山 

　　经岁相思几断肠谁期今日共飞觞乍逢未暇论心事不觉登临喜欲狂百道河流全带雪万家烟火半斜阳春宵并驾云龙上直北星辰是帝乡 

　　○彭城漫述次韵 

　　留滞他乡犹抱病扁舟独系楚城东斜阳故垒摧流水积雪高台撼大风漫尔兴怀游戏马不堪举目送飞鸿项刘争长空陈迹万古山河感慨中 
　　寰宇未明分楚汉鸿沟何以割西东师臣巳授桥边日猛士空歌沛上风他国闲情耽放鹤几时竦翼驾征鸿乘春觧缆归何处杳在三山碧海中 

　　○焦山 

　　昔人已去白云还鹤榻犹悬海上山万顷春涛烟市迥半江秋两洞门闲秪愁驷马逃秦世肯为公交车入汉关竹外清风祠下水放舟西渡夕阳间 

　　○送华鸿山侍讲展省 

　　晓日承恩下禁闱仙舟喜共早春归初移北斗分朝佩欲舞东风试赐衣路入瀛洲清鸟近家临湖水白鱼肥双瞻南极明银汉独拥长庚接紫微 

　　○迎恩寺看梅口占赠刘带川节推 

　　策马东郊野望开行行山寺见黄梅遥连云气染歌袖满引春光入酒杯诗骨自怜花共瘦交情几得日同来不堪欲别河津外折赠还歆□鼎才 

　　○次龚云冈宫谕赏莲韵 

　　五陵城曲禁门开有客看花日日来迥出金盘承露润初分玉井倚云栽珠玑细细回罗扇纶綍丝丝合羽杯试问花神可相待秋时莫遣晚风催 
　　冉冉芙蕖红欲开清波分自御沟来应怜秋月疏云度着意春风细雨栽词客漫劳青玊案对君惟取碧筒杯人生百岁浑如此玄发何嫌白日催 

　　○赠季泉孙太史年兄春太夫人南归 

　　十载长安献赋同喜随仙佩凤池东蹔承白发从天上正值青春入越中柳色新分南浦绿奎文遥映北辰红悬知花外潘舆转日望高云是汉宫 

　　○庚子腊上祈雪西苑越明年元日不受贺从祠曹请令朝官金水桥南行礼雪而有述 

　　万国朝元掖省开千官鹄立雪飞回阳和觉向瑶池近花片疑从阆苑来色眩朱衣明斗柄光浮黄幄映楼台悬知西内　龙颜喜赐庆群公动上台 

　　○庚子除□立春 

　　门辟铜龙过五候绣闱轻卷绮疏头东风似向仙阶转春色还先　帝里稠白玉桥边氷欲泮黄金台上气初浮明朝又喜朝元日珥笔占云彩凤楼 

　　○赠浦后□赞善册封归省 

　　文章黄阁怜知巳又喜联镳列馆东捧日层霄分紫雾望云十载度春风　宫袍新映金尊里仙乐犹闻王殿中莫羡吴门芳草绿瑶花开待上林红 

　　○冬至院中斋宿次张学士水南韵 

　　高楼杰阁禁城重履庆斋居列馆东翠栢树深行白鹤黄钟律转应苍龙春回缇室长迎日地切蓬山冷驭风子夜静看霄汉上璧珠光映九垓中 

　　○元日早朝 

　　万年休历转三阳听漏金门夜未央双阙鸣钟开宝雾群公摇佩动文昌礼成元日随鹓鹭乐奏钧天引凤凰共沐春光通御气垂衣今喜见虞唐 

　　○春日怀晴江太守 

　　河桥送别忽经年春日相思凤阁前白雪霏微萦彩仗红云缭绕映金莲悬知东郭莺声啭坐向平原草色妍车盖省方高几丈玉麟共羡使君贤 

　　○送王阳湖宪伯入闽 

　　三月雪消湖水清湖光山色漾空明主人每忆春风里使旆难纡故国情南望闽关依树色东过汀渚听莺声因君忽觉乡心动细雨阶前绿草生 

　　○赠太史裴内山册封省觐 

　　宫函春日下龙城珍重　君王遣使情汉室金枝初就暖故园芳草亦含荣古稀袍彩翔云丽上节灯花带月明正是銮坡新　赐宠玉堂词曲奏长生 

　　○送徐友赐假南归 

　　黄阁元臣傍紫微含情时序故乡违欣逢　圣主貤恩诏珍重清卿赐假归几世松楸承宝露满山花鸟带春晖回看银汉苍龙御长绕晴云五色飞 

　　○送考功钱景山之南通参 

　　春入璚河雪水清东风摇扬画船轻花明玄圃连吴苑云合银台接汉城鼎里驻颜怜未子镜中看鬂忆同庚材官品藻今谁是启事山公列上卿 

　　○臬伯谢少溪先生表贺九庙事竣还职即席赋此为别时同饯于城曲梁园者侍御胡西汇司封张龙冈 

　　东山久系苍生望　周庙礼成出汉家聚玉喜从梁苑后离觞愁向夕阳斜桑干夜渡天留月雪霁村行树未花若过故园春色烂采芳莫自玩韶华 

　　○送王太史尧衢省觐 

　　悠悠仙旆动秋风共羡　皇恩雨露同黄菊扶疏怜滞客白云缥缈度归鸿望家直与淮流下倚棹回看汉苑中明到吴门春水绿聚星堂上酒初红 

　　○刘泗州邀饮弘善寺次太仆侄孙韵 

　　白马青春独采芳韶华容易夏初长沙堤远列槐阴翠霄汉高飞鴈影行云接灵洲虚度钵□通幽径曲流觞即耽胜地谋良夜刻漏风传尚未央 
　　孤峰片石虎溪东枕箪清凉两鬂蓬色相自窥涵碧里真缘俱苦化缁中三千世界看心异五百王人说法同半偈几时参上乘数声清磬出禅宫 
　　参军欲往濠梁日珍重珠筵一见招东郭云中藏鴈塔夕阳山外起霞标竹林二阮期横榻桑梓群公故驻轺梵乐仙歌喧入座南熏披拂似虞韶 
　　金吾执戟世将军谱系原从井邑分宫酝昼长成款洽池荷风细送清芬乡心忽动怜黄鹄刼累犹牵礼白云飞锡几人能入定振衣无语立斜曛 

　　○秋日写怀 

　　百岁浮生真梦鹿三秋转盻似流乌往来宇宙成今古翕散形神滞有无客思登楼云共远乡心对酒月同孤尘缁京洛缘何事杞菊烟霞是□吾 
　　高秋爽气满乾坤独为闲情绕梦魂涉世已深愁自至逢人漫语听应烦市朝久识无交道家室徒知有　圣恩未报涓埃惭素食银河月色半朱门 

　　○饮成国朱公南庄 

　　上公别馆倚青霄春入芳情对客饶沙苑铺金团蹇兔晴云飞箭落鸣鵰林间鸟谱歌声细日下花憎舞影娇逸兴况逢骢马使佳辰同醉太平朝 
　　平白锦谷连云起伐鼓摐金隔院听花萼含春怜紫紫柳芽候节见青青莺声度曲依罗幙鴈影飞行点翠屏为对风光心赏洽归骖遥望太微星 
　　太乙坛边春色丽九关门外俗尘稀谁寻芳树来玄圃独上层台望翠微回鸟驻云如有意枕花藉草不知归从今更拟高阳会莫负韶华满帝畿 

　　○赠藩伯砥斋朱年丈之任广右 

　　鹿鸣回首清秋里二纪相毛又一年几度京华同日月那堪岭徼各风烟苍梧万里行程迥绿柳千条别绪牵若见伏波铜柱在交人犹界汉山川 

　　○宪伯东村兄游紫岩有怀用蔡忠惠韵寄惠赋此答之 

　　故国名岩话紫霄栋梁结构自前朝深林鸟雀依山院流水桃花过野桥春满江城低藉草月明海市远听潮诗成更觉乡心倍鸿鴈南飞路不遥 

　　○赠张严亭兵宪建宁 

　　共羡才兼文武名飞旌遥入越王城三山春色堪裁赋九曲溪流可洗兵地僻久无豺虎迹天清时有凤凰声未知何日成归计别绪偏牵故国情 

　　○赠太仆卿君辩侄孙告省南还 

　　十年频蹑望云亭此日将情疏汉廷幸沐　主恩优赐假仍逢春色伴归宁采芳佩玉娱长道纡紫拖金喜聚星遥忆仙杯传九酝无由驾鹤下沧溟 
　　羡汝吾家千里驹追风蹑景上云衢调兰玉室怜同树折柳青门惜独株晓渡天津回九曲月明春水下三吴故园芳草如相待建礼承恩献寿图 

　　○赠座主大司成李渠翁之南雍 

　　瀛洲旧作登龙客东观叨从班马行万里风云常展足百年日月总关情雨余江送春帆远岸上花添昼锦明乘兴杳然欲归去简书争奈促王程 
　　南国仪刑存大雅及门犹是旧诸生春风桃李凝芳露璧水鱼龙浴晓晴五夜台光横斗极四时佳气绕江城　君王不久需端揆特赐商霖出大明 

　　○贺上林徐监长双寿 

　　相门佳气至今传春暖长开白玉筵作赋争夸球履客买歌不惜水衡钱欣逢上苑蟠桃日忆醉大官赐酒年玉女三浆同湛露瑶池何处觅神仙 

　　○赠学士张龙湖南冡宰之任 

　　学士频承金马诏商家共羡济川才春深花烂朱旗闪江远潮生锦缆开水镜持衡高八座山龙补衮动三台　君王寤寐忠良切珍重黄麻手自裁 

　　○武夷有茶灶石酒杯洞大藏峰翰墨峰仙机岩棋盘石天壶峰大小廪石幔亭峰仙迹石水帘洞投龙洞汉祀坛大隐峰升真洞一线天灵岩石晚对峰虹桥金鸡洞钟峰玉女峰妆镜台铁笛岩天游峰钓矶石偶即景写怀余未尽书也 

　　谁道虹桥路不通犹传仙蜕锦函中金鸡故乱钟声早玉女遥悬镜影空九曲棹歌嘘夜月一横铁笛起秋风石门烟雨天游晚合与疏灯钓我欲编茆曲水傍白云黄鹤共翱翔纵游芳草寻春远闲对赤松驻日长茶灶岩边泉渍冷酒杯洞口月流光分明迥与尘寰隔大藏犹传翰墨香 
　　东海安期不可招生涯溪壑逸情饶遡沿曲处疑山尽行转通时觉水遥织女机声随浪杳羽人棋局落花飘餐霞白首天壶里廪石千年尚未消 
　　不上幔亭上小舟道人箫鼓泛中流古今天地开仙迹上下烟波破客愁猨鹤曾惊涯树落鳬鸥长逐渚云浮水帘空卷投龙稳神彩高悬十二楼 
　　璇题画阁魏王宫灯火千年汉祀同大隐何须朝市里升真只在水云中无端白日双厓断有路青天一线通衣湿洞云寒彻骨石床晚对漏声穷 

　　○朱晦庵墓道有述 

　　连朝得得冲寒雨何处青山起白云洞里故留飞鹤迹岩中犹隐卧龙文九峰树色如相挹百道溪流不可闻歇马嘉禾寻故事石桥无语立斜曛 
　　徽国上公名百世鬼神传梦此朱林山分罗带天风静地抱金沙雨露深十里松杉团野色三秋苹藻荐遥心前峰本是重云掩偏喜登临霁午阴 

　　○甲寅九日建阳尹冯斗山见招以病不赴有诗见怀赋此答之 

　　今年九日无风雨何意招寻上翠微清兴因君仍大发病魔于我故相违尊前谁对黄花醉帘外空怜白鴈飞遥想登高应作赋归时凉露恐沾衣 

　　○秋闺怨次斗山韵 

　　秋入银河夜度霜针楼无语理寒裳独怜孤影灯前共谁惜芳颜镜里妆关塞月明归梦杳江湖天远别情长流华不与人相待寂寞兰帏在一乡 

　　○古囊次韵 

　　纡回溪畔一停舟三十年来两度游片石云青遥望海半山月白忽疑秋花容过雨偏饶笑鸟韵逢春亦当讴投阁子云廿寂寞傍人莫易说封侯 

　　○分水关 

　　廿载欲归归不得故乡今日得真归关当分水云犹合路入中天鸟亦稀万壑滩声遥带雨千峰树色半承晖连朝曾柰驱驰苦未卜何年可息机 

　　○赠友人任南台 

　　共道两都星斗近君今莫作别离看河桥柳折三春暮江国风生五月寒到处青骢成谏草行闻舟凤喜弹冠日华偏照金陵树直北相思欲断难 

　　○赠太史李石鹿奉诏省觐 

　　汉廷射策谁能似早擅文章董贾名久待金门同谒　圣亦曾春省共登明论交知巳难为别赐假宁亲不计程青鸟巳传双白发再逢甲子总含荣 
　　楼船三月下扬州驿路□□□□□□□风云皆北向归心日夜逐东流　宫袍□湿霞觞满朝赋光添昼锦浮何况及门芳草细仙家元自有丹丘 

　　○赠张白河年兄出守汝州 

　　忽忆当年曾附骥况从早岁亦登龙客心每共论天上宦迹无端向洛中山绕水长常带雨花逢春暮不禁风悬知出牧歌初沸有　诏抡材下汉宫 

　　○赠王道长之留都 

　　尊前言别逢春暮汉苑流莺雨后声烂熳晴花明豸绣依稀细柳拂霓旌南台每觉瞻天切西掖常悬捧日情更喜　圣皇容直气谏书频到九重城 

　　○游九鲤湖纪兴 

　　青冥杳隔三山外碧水长悬一鉴明绝似楼台飞雪片无端岩岫作雷声仙宫不道珠帘卷龙窟应传丹鼎成自是洞天分世界欲擎玉柱入蓬瀛 
　　宦游每与故山违今为道情入翠微岩畔苔深侵竹杖雨余石润湿荷衣九龙总稳湖心卧双鹤偏惊云影飞未必鉴湖能胜此且将学钩卜渔矶 
　　寻真漫入桃源道况露分香注酒杯天上五星腾桀阁湖中万石起层台龙门喷玉何年歇凤巘飞丹几日回不有郡公能作主赤松空向碧云开 
　　却笑人生婴世网如何蕉鹿未分明山灵随地堪容榻仙迹于今空复情遥入玄关来问道谁知白日巳逃名满湖风雨飞秋叶烱烱中腾赤鲤精 

　　○再经上杭 

　　一别杭川三十春重过半是旧游人却怜世事军成梦谁访□□独悟真布褐相看青眼在绮（下有逸文） 

　　○赠张龙冈之南太仆 

　　（前有逸文）园芳草翠含□临岐莫惜尊前别不久龙潭召马卿 

　　○赠山东廵抚王思质 

　　胡虏往年来牧马谁能万里作长城燕山草木皆为战汉阁麒麟独挂名剑佩炉烟分曙色旌旗驿树趁春晴东人日夕瞻华衮祖帐何须恋别情 

　　○赠一山邹宪长之任河南 

　　忆从京国论交日转眼韶华三十春天上再逢频笑语洛中此别更伤神欲芽苑柳牵离绪向暖春风拂去尘遥望栢台应有赋宁忘载酒问奇人 

　　○赠王稚川之南雍 

　　东观追趋今几年朝朝供奉　圣君前唐人词赋推王建汉代文章属马迁天霁晓星辞凤阙雪消春水送兰船镐京总是兴周地棫朴曾承雨露偏 
　　夜雨清斋曾对榻论交久矣惬襟期台衡他日占各世山斗于今重得师春色平分千里外风流远陋六朝时悬知南国多桃李朵朵烟含璧水滋 

　　○次张学士水南见赠韵 

　　新开绿野芳春酒漫泛桃源曲水觞机轴文章传大雅江山形胜发清狂隔沙渔浦多烟雨故堞人家半夕阳三十年前曾客此不知今日是他乡 

　　○赠浔江李谏议册封渖藩 

　　金符玉轴新封国珍重　君恩使夕郎三晋关河开地纪九重日月照天潢争看汉节明春色共羡宫袍带御香历览民风堪献纳随轩草疏上虞唐 

　　○丁未除夕次郑谏议于野韵 

　　今宵宫漏刻将稀旅食清朝壮志违自少疏狂无一是明朝安得转多非春云新院低临幕芳草故园半掩扉天上归期还未卜乡心先寄使骖飞 

　　○戊申元日次韵 

　　边臣复套谏书稀　天子纶音诏弼违三正欢传宸断是千官应悟众言非青霄日暖黄金殿紫塞春从碧玉扉从此华夷歌　圣泽五云长拥六龙飞 

　　○赠谏议郑于野之南通政 

　　朝市论交知巳稀情亲如子复相违官联列座围金贵谁说前驱负弩非万里春光粘笔彩两都宵梦绕宫扉天高云树茫茫里鸿鴈偏从蓟比飞 

　　○柳亭 

　　即歙山其先御史尝家于此至中翰彬移于西湖因号焉 
　　柱史当年曾卜筑月明时有读书声移家湖上泉源迥鸣佩日边云树横几度关山清夜梦偏多杨柳故园情何时得扫风前叶??帋帐绳床过此生 

　　○春日郊游 

　　（后有逸文） 

　　○赠密云令 

　　昔年虏骑经过后闻道居人梦亦惊野草秋风平战地塞鸿夕照下边城抡材喜有神明宰开邑翻多歌颂声柱史省方题尺牍独嘉汉吏报升平 

　　○用渠翁老师韵赠宫谕王槐野主翰留院 

　　帝京春色譪缤纷匹马嘶嘶恋别群四海情亲惟共汝几人风雅可如君飞旌遥指秦淮树倚棹回看汉苑云此地离心殊未巳莺声柳外不堪闻 
　　宫阶清切远尘纷大雅文章迥出群献疏欲跻平治世许身长奉　圣明君今朝共醉尊前酒明日独吟江上云宝箓金瓯知有兆高台偏早凤音闻 

　　○赠孙宗禹尹永丰 

　　言别尊前客思开不知宫漏出蓬莱鸾姿本是层霄侣骥足元非百里才舟入吴江秋水冷□□楚国早春回若看弦诵桑麻满自有歌声动八垓 
　　长安甲第直天街君傍街西卜筑谐冲腊红梅开倚槛近人白鹤舞当阶少华尚入云边梦紫塞能忘月下怀尊俎谈兵来上客夜深藜火照书斋 

　　○次太史王槐野卜居 

　　堂构初成向玉街即闻丝竹雅声谐宫云万朵鲜临屋苑树千章翠入阶我欲谈诗谋夜坐客来载酒写春怀旧时丞相曾开第明月过墙隔一斋 

　　○槐野王太史原韵 

　　由来卜筑避天街此日幽栖意更谐无客蓬蒿从满径有时鸟雀自驯阶云中歌鼓五侯第塞上旌旗千里怀闭户著书愁未得傍人休拟草玄斋 

　　○赠节推黄华南之庆远 

　　圣朝两露方优渥才隽如君得远行杖钺百变清鸟道停车五岭听猿声前山积雾迟开郡古木斜阳早闭城从此著书消岁月不专鞠狱使人平 

　　○世芳楼为宫保许松皋赋 

　　城南玄圃起仙楼楼上云齐五凤头华岳平看青欲滴洛川俯听碧长流瑶花琪树祥风转宝轴牙签瑞霭浮相国传家还自别清芬千载挹皇休 
　　嵩丘奕奕枕河阳银牓璇题翠雾香隆栋即占符宝异丕基应羡福图长赐书万卷凌牛斗卜世千年引凤凰况有芝兰盈谢砌春风花气袭云裳 

　　○赠西岩徐节推之柳州 

　　昨捧除书下建章尊前万里别情长龙城山水皆　皇土象郡烟霞近楚疆狱院昼间巢野雀画堂人静对斜阳也知　圣主抡才日不似宗元滞一乡 

　　○赠朱范之尹浮梁 

　　词藻才名动玉京　君王珍重使专城桑麻春两看频惬荆棘秋风梦亦惊帘外黄花增别酒舟前白鴈伴行旌相思秪在西江月独立瑶台听颂声 

　　○赠张龙坪尹归安兼省觐 

　　秋入燕城白鴈飞晓承新　命下彤闱弃繻关吏犹能识题柱仙郎今始归锦里霞觞开寿域故园芳草答春晖霅川花木遥相待早向东风动客衣 

　　○赠鄱阳令沈文岩省觐 

　　仙鳬未下舟霄去海上先传青鸟音五代相看春色早一堂偏受　圣恩深吴门芳草生新思南国甘棠结素心秪是承家知不忝尊前聊赠越人吟 

　　○赠公孺袁节推之任松江 

　　投珠献璧喜相逢日夕徘徊在汉宫白鴈云间千里隔黄花雪里一尊同深愁西北干戈振见说东南杼轴空狱院枝头巢鸟雀行看露冕向春风 

　　○得胜门外迎孝烈皇后灵 

　　步出西郊雨乍晴行行凝盻总含情夕阳斜拂龙蛇影层汉空闻鸟雀声羽扇徘徊村树拥罗帏迤逦野云横即从享殿瞻神御惟有香烟紫雾生 

　　○赠敖兵宪入吴 

　　三吴财赋名天下海陆升平土物饶过客近传喧鼓角居人安得事渔樵云深画舫朱旗闪水绕辕门锦节标尊俎谈兵春日暇相思明月夜听潮 

　　○次答司勋侄元日待朝之作 

　　十年骑马向金扉灯烛通宵殿宇辉拱极呼嵩齐九有调元叶律自三微蓬莱共庆联珠履纶綍谁能缉衮衣我爱仲容如玉树上林先得早春归 
　　金爵铜龙辟晓扉星文物彩倍光辉天回王律开黄道人立瑶台望紫微喜列汉官同委佩欢传　虞帝欲垂衣春云细绕仙阶暖谒　圣还从宝阁归 

　　○岁暮病中次司勋侄韵 

　　明日长安又是春花期云会逐年新坐闻车马喧廛陌喜觉庭阶隔世尘岁杪琴书堪自适天涯骨肉更谁亲经旬药鼎团寒火空想维摩问病人 
　　乾坤旋转向阳春忽见寒梅放萼新玉宇璚楼腾紫气很山鴈塞净红尘雪中欲访戴安道剡曲徒思贺季真病起暖风吹短鬂五陵谁是倦游人 

　　○冬至习仪朝天宫用韵 

　　斋心晓坐众星稀行到桥西宫漏微广宇风高摇佩玉虚檐雪积晃朝衣一元紫极阳初动万汇瑶寰春欲归太史共占云物瑞叩玄童子巳忘机 
　　王局琳宫车马稀丹炉药鼎俗缘微自朝真祖□金箓为习官仪见紫衣暖日尚迟欣小至寒梅欲放坐忘归云深剖竹堪烹茗半榻谈经觉息机 

　　○赠丘州峰尹永嘉 

　　芳尊相对谈王谢词藻风流天下闻歇马可能寻故事看鸿争柰欲离群双旌晓拂楼头月孤棹秋浮江上云遥想东瓯歌出牧满城春色动台文 

　　○赠友人作邑吴中 

　　偶因王子识卢生不羡邯郸一梦明池上凤毛翔日色图南鹏翼展云程芳尊满对黄花瘦尽航新浮晤水清况有蠲租　恩诏下吴人从此沸歌声 

　　○赠水东闵太史年兄督学三晋 

　　昔年闻喜同南省十载仍联供奉班逸兴寻春花径里高情对月酒杯间校文近幸青藜共载笔长从玉署还忽讶早秋成远别二陵风雨隔仙寰 
　　新捧　天书出未央遥占宪节度河梁文章自昔推班史时俗于今说晋阳秋宇暂将金作斧春风依旧玉为堂及门俱是攀龙客试看乘云入　帝乡 

　　○衡守蔡白石月夜见过赋此别之 

　　东京词藻爱中郎乍见论心喜夜长清院风声传玉漏寒阶月色听琼章明朝少别成千里经岁相思各一方郡国汀洲兰芷满春来归鴈自衡阳 

　　○赠太史亢水阳册封 

　　金符玊帙下枫宸珍重词臣作使臣霄汉偏多桐叶露江城早见棣华春即从京邑过三晋直到淮封遡八闽喜及故园芳草细相思犹有未归人 

　　○赠兵侍苏舜泽总督宣大 

　　秋入边城朔气寒共看司马一登坛关云乱拥黄沙起塞鴈惊飞白日残行遣伍符营细柳誓将尺剑斩楼兰知君不为凌烟尽感激　君恩欲报难 

　　○秋日出郭用张八峰都谏韵 

　　秋日郊墟兴转彺马蹄随处晚花香断云低映楼台湿细雨新生枕簟凉路杳八千长作客年过四十尚为郎相逢且尽杯中物摇落天涯醉是乡 

　　○赠徐蒙泉主教慈溪 

　　湖光山色名天下文彩风流尽俊人共羡高轩从赤汉遥将飞旆出红尘珠玑万斛谁相识桃李盈门总是春从此传经虚半榻江南秋雨梦魂新 

　　○赠欧湖李郡伯入觐回济南 

　　圣主握干符泰运朝宗海国正同心汉庭职□原分盖虞室功多独赐金放棹河流乘冻鲜□城花色正春深若看南鴈回天北有客相□□上林 

　　○赠输粟管挥使 

　　秋风送客每伤神况复边城警报频漫尔尊□千里别可堪兵后万家贫挥金未必充边实投笔应能净虏尘从此请缨行绝域试看汉阁尽麒麟 

　　○赠仪制林双台督学湖广 

　　仪曹旧是蓬瀛侣十载班联五凤楼玉露新沾仙掌曙碧天遥动使星秋月明湖水全侵幌鴈掠芦花半度舟回首奎文光灿烂夜深偏照帝王州 

　　○赠祝九山以户部尚书郎为德府长史 

　　君爱身闲不厌贫故辞华省作王臣东游川岳邻蓬岛北望楼台接　紫宸欲访碧桃丹桂客偏多载酒问奇人浮生踪迹元尘鞅安得冥心一悟真 
　　羡尔黄金台上客悠悠扬旆下兰台曳裾暂远红尘苦授简偏怜白雪才回首花边新酒伴同声天上少诗媒那堪秋日遥相送蓟北云飞两半来 

　　○赠王挥使袭职 

　　皇明高帝平疆宇论列麒麟尔祖同弓剑百年仍旧武貂珰几代出元戎报恩自许平生是斩虏谁知当世雄昨夜阴山传羽箭搴旗策马向秋风 

　　○赠见江苏谏议承恩归养 

　　万里看云捧日余陈情三疏　紫宸居赐归喜乃秋花晚上寿欣逢春酒初午梦遥知悬魏阙晴游时儗奉潘舆王侯钟鼎应难并况复掖垣多谏书 

　　○九日饯友人出郭纪游次韵 

　　天地清秋人易老今年今日不重回斜阳归客双旌迥隔岸渔家小艇来入馔即甘鱼鲙细传觞遥指菊花开临流未许酬佳节更上龙山百尺台 
　　黄金台上秋风起黄金台下菊花黄游人来去欢重九词客登临向夕阳城郭烟霞相掩映云空鳬鴈自翱翔白衣送酒今何在万古风流一羽觞 
　　贵第侯家能作主高筵绮席恣淹留五陵见客谁青眼百岁逢秋自白头醉泛木兰烟渚净闲登石磴野林幽遥思陶令花三径不识花前人醉不 

　　○次宗伯张玉溪斋居 

　　清昼闲云一鸟过东风摇扬数槐柯词林喜动阳春曲　睿藻惊传瑞雪歌璚宇瑶坛连紫极琅函宝箓按玄科知公心与　宸衷合寒向青黎鬂欲皤 
　　银汉云低仙署净玉炉香袅道心玄六花晓望清斋日百谷春祈大有年驾雾青鸾来海外步虚白鹤舞风前悬知太乙明禋夜玉漏声残尚未眠 

　　○别陈我峰之荆南分署 

　　楼船晓傍银河曲欲下荆门雨涨时天上紫云连郢树春余芳草间江篱西通巫峡饶王赋南入潇湘重客思自昔才人多水部衡阳归鴈可无诗 

　　○寿大京兆李慎庵 

　　朝端廿载同供奉忽漫相逢觉数奇更喜湘东为邵日正当衡岳降神时酒浮南极银河净花近重阳王露滋清世共归三鼎望佳辰殊惬百年期 
　　纡金拖紫宁亲日五十春光亦少年台彩连朝浮岳麓奎文旫夜灿星躔尊前上寿多罗绮曲里长生入管弦家住南山春色譪洞门深处即神仙 

　　○夜饮归简郑于野 

　　策骑深更带雪回雪花偏上紫貂来五陵传柝千山瞑双阙鸣钟万户开自笑长安多酒伴浪传蓬苑有诗媒明朝准拟今宵约吟望相从翠栢台 

　　○题吴太医卷 

　　王液金丹已有神红颜不驻此芳辰寻芝种药云为侣刻唘传经世所珍曾入先　皇宸梦异重看今日宠阶新最怜诸子堪调鼎尊酒年年献早春 

　　○乙酉同方石南侯石溪过江郎山行酒赋诗兹辛卯秋复过此二兄不可作矣凄然有感 

　　秋深万木乱山黄愁听猿声隔岸长泉汇溪流萦绝磴云开霞色映斜阳看诗为尔增新恨对酒凭谁发故狂蕉鹿于今真幻梦石门回首忆江郎 

　　○赠陈龙溪同年守通安 

　　六月长安疏雨过藤萝苔藓亦堪怜思君欲别河桥上几日重逢尊酒前路入烟霞青树合风回岩岫白云连滇南地僻俱　皇上循吏今看剌史贤 

　　○骏马逐电赋以赠友人之官电白 

　　霜蹄赤汗此龙媒千里真空冀北才一顾飘飘嘶远道终看矫矫立层台逐电能教氛祲去喷珠遥映翠光开燕城日望高原上玉勒金鞭首几回 

　　○庆徐相国 

　　今　皇端拱垂衣日调鼎还归济世才正合岁功周一纪欣毛相业动三台渥　恩特诏春宫宴殊锡频承中使来更有龙章光紫阁分明出自　帝心裁 
　　一品元臣十二年论思长在　圣君前昌期白首情偏洽午夜丹心梦亦悬翊运中兴明日月筹边朔漠净风烟虞廷快覩夔龙在功叙新歌入管弦 

　　○赠黄友国光主留都兵政 

　　今秋胡骑犯边城往事伤心梦亦惊已已年来无此变太平日久不言兵江山万里崇周镐戎马两都属夏卿见说东南忧未已看君远别更多情 

　　○秋日赠林退斋兵宪颖川 

　　乾坤此日转初秋万里晴沙宿雾收虎豹犹须文武士凤凰原是　帝王州关城直控三都壮开府中分两辅忧说剑谈诗知不倦几时载酒上湖舟 

　　○九月十二日宫允孙季泉太史尹洞山林肖泉王槐野郭东野过对菊有作资韵 

　　城东小径傍河开几得从容一举杯偶兴忽传仙客至留欢先遣夷人回重阳白酒犹堪醉满院黄花亦足陪对烛赓吟成坐久不知宫漏出蓬菜 

　　○赠台中张榕洲廵察大梁 

　　春来骢马驻通桥今使河南驿树遥别绪岂堪羁旅地许　身长奉圣君朝风霜鹰隼声飞急日月虹霓影动摇为布阳和沾草木恩华曾受汉家饶 

　　○赠谏议李一吾之任留都 

　　北闱疏乞过南省喜得司仍献纳存两地精忠悬日月百年魂梦绕乾坤白云秋杪连有琐芳草春深即故园回首明光曾补衮尚余封事耀君门 

　　○南岳纪游 

　　天下名山尊五岳东南我巳弋登临行踪岁月成陈迹到处烟霞结素心金简不逢苍水使丹垆欲傍碧云岑自敲清磬朝真祖朱鸟飞来遗好音 
　　七十二峰峰上井洞庭泉脉似相通青龙隐伏频行雨白鹤翱翔每驭风河影若浮尘世外日华秪在海门东谁能旋转清三界万里江山一盻中 
　　万丈层峰生绝奇不知谁削混蒙时高当南极开天柱遥拱北辰转地维封邑于今仍旧址荒苔何处觅残碑翠华隐现松杉里漠漠九疑悬梦思 
　　看山出郭扬芝盖十里松阴带夕阳碧落低临惟鸟道翠微深处有仙房绝怜衡岳三灯现俯盻湘江一线长独步上封寻往迹祝融云气摠茫茫 
　　寻真杳□珠帘洞洞里层轩烟雾浮厌听泉声鸣磵底忽看月色挂峰头起坐翻经过午夜漫眨说法度清秋朝来观海天无际涵彩阳精烛九州岛 
　　揽衣不寐倾葵藿兜率上人□□□万壑云光疑水泛千峰霞气觉天低□□吐日侵晨见若木何年隔海迷绝顶摩崖留姓字肯言簪弁籍金闺 
　　会仙桥上石粼粼桥下瑶花无数春秪为俗缘牵白日谁能冥悟出红尘壮游司马风流在未达虞翻骨相屯十载封侯元有命懒残果是度人人 
　　鼓瑟湘灵何不见羽人岩下奏箫笙牛行石髓遗金迹龙起沙潭喷玉声采药寻师应病暍叩关问道不知名芙蓉万朵秋云老夹径黄花□客情 
　　岷山迤逦开南岳端拱重华此　帝乡廿载摛文亲玉案一朝分檄领衡阳登台载酒天花舞勒石留诗磵草香芒屦闲攀危磴上境非蜀道亦羊肠 
　　□似莲形开朵朵僧家住在藕花心银涛夕泻滋珠蕋紫雾晴分暖玉林长伴藤萝看虎伏忽□风雨听龙吟青莲玉井华峰上安得骖鸾一往寻 

　　○湘潭午节 

　　去年五月离乡国转眼流华又一春不厌殊方频作客每逢佳节倍伤神空山旅鬂南州里落日忠魂楚水滨何必临流悲往事满江风雨阻行人 

　　○登武当 

　　平生性僻躭名岳今日探玄有路通绝磴千盘凌过鸟危栏万丈锁飞虹登天杳在烟霞里谒圣翛然蓬岛中安得芒鞋分半榻寻源采药老春风 
　　太和延袤八千里天下何如此一山金碧辉煌开　帝殿嵓峦杳霭抱仙关灵鸦万树犹朝暮神虎千年自往还独立龙泉桥上听涧流九渡水潺潺 

　　○龙潭 

　　师兴不雨轸　皇情万乘独先税骑行盥手龙宫鱼鸟避斋心虎帐鬼神惊千峰雷起含瞑色百道泉飞迸雨声人意共欢天意得愿同推戴主群生 

　　其二 

　　墨云亭午大于上倏忽风雷若有神一带江山皆化雨三秋禾黍转芳春彷徨周旱朝青帝想象?霖系　紫宸 【 皇祖去此二十年每祈雨向神方默祷】 岂是终南山上客秪求真诀作仙人 

　　其三 

　　万年圣泽流天下云暗鼎湖今几霜水态含青频带雨峦容积翠绝骄阳骑龙赤汉元图谶牧马华山此　帝乡三箭潭中初一试从来神武是　高皇 

　　○赠寺丞林肖云函表入　贺 

　　亿昨长安逢　诞节叨陪侍从　圣人前瑶池龙驭开三殿文石鹓班祝　万年此地瞻天双目断因君就日寸心悬　垂衣高拱彤云晓拜舞欢声动八埏 

　　○赠司寇何沅溪致政 

　　谁说二疏闻汉代清朝复见一人归春山隐隐新诗社烟水茫茫旧钓矶逸兴欲寻芳草去闲情秪伴白云飞分日世路风涛里曾似先生蚤息机 

　　○赠尚仰山廵察苏吴 

　　忆从台省论交旧踪迹江湖梦亦神渐觉重来知巳少相逢偏爱故人亲明朝揽辔之南国何秋草没荒原枯骨晚鸦多舟中仍习青龙战车外曾闻白苎歌　恩重秪留孤剑在生平壮志易蹉跎 

　　○赠李中翰给假扫墓 

　　寄荐苹蘩今几秋陈情重荷　圣恩优黄扉五夜还家梦白首一心为国谋银汉频承新雨□春山偏长旧松楸锦衣公子从天下俎豆光辉香雾浮 

　　○赠笶田王谏议归养 

　　悠悠旌旆逢春色遥望秦关出凤城献纳久司青琐客乞归应系白云情悬知百岁为忠孝愿以一心答　圣明何幸及门芳草细君家元自有蓬瀛 

　　○赠给事方奎山谪休宁 

　　侍臣何事辞丹陛春水津桥重送君共道隋珠原易辩谁知楚璞亦难分眼前别绪牵青柳身外浮名寄白云我自鴈峰归凤阙几时鸣佩复同群 

　　○赠祠部陈石溪谪郴州 

　　柳色青青几别离赠君不觉泪偏垂经年他国调兰日暮景清朝泣王时晓旆戴星冲楚鴈春帆带雨拂江篱衡湘自昔多迁客载酒看山且赋诗 

　　○显陵恭述 

　　（前有逸文）不胜愁 

　　○司成沈十洲守制家于河之浒丁巳夏佞讯至诸监司招之入城公义不往捐赀觅兵与里人捍御寇至果不敢犯 

　　避寇人民半入城淮流呜咽亦含情捐金募士擒生合仗剑临戎杀气横天上风云应是阵山阳草木转皆兵两河从此无烽火何必燕然始勒名 

　　○宝应道中 

　　宝应人家何太苦今年寇盗两相侵远村近郭青烟尽剩水残山白昼阴枕藉横尸犹露骨舟行举目独伤心募兵累岁空糜费可惜军储百万金 

　　○丁巳春日长安 

　　江湖惯作疏狂客讵意清朝得赐环马上相逢多识面人间无奈强为颜春来鸟雀过深院梦里烟霞在故山蛮触可堪空白战韶华容易鬂毛斑 

　　○琅玡 

　　鸟道萦回岩岫合人从天上览神州六朝江树犹蒙日万顷田禾蚤报秋山色半归云洞湿泉声长绕月溪流于今　帝子曾廵御不似琅玡 【 晋王封因以名山】 汗漫游 

　　○醉翁 

　　闻道灵均心欲醒问君何以醉名翁全生天地过臣分任达江湖与世同春晓山容雕毂外夕阳鸿影酒杯中酡颜白发偕宾从为炾黎甿乐岁丰 

　　○丰乐亭 

　　由来沃土偏宜稼一上丰山望可怜半郭树林环涧曲万箱禾黍负城边春风馌亩欣田畯秋日分门给社钱忧国至今聊暂减太平箫鼓乐康年 
　　羡此民风何太古邦人相见每从容田中滞穗堪遗寡廪衷多稌合庆农酒熟漫寻芳草地诗成偏在白云峰紫薇泉畔栖霞客秪有神交一梦逢 

　　○小至雪次韵 

　　参天古栢几重围苍翠阶前相映辉阳复侵凌梅蕋绽山空点缀雪花飞纵长晷刻人仍老不闭关城客亦稀頋我年来双鬂改逢人岁晚寸心违 
　　拥书公暇独徘徊连日江云黯不开倏尔寒山铺玉树无端平地起瑶台奇当错落全成胜巧至乘危半忽摧安得负薪岩薮者频闻黄竹自天来 

　　○丁巳九日同寅卿卢涞西戴晋庵登高四首 

　　丰山之上何崔嵬　皇祖曾提甲士来此地恰当龙虎会隔江遥指凤凰台六朝形胜归　真主百代风流属俊才不必尊前论往事黄花绿鬂暗相催 
　　倚云亭馆欝崔嵬飞盖交轩的的来吹帽风高怜地主授衣日落望乡台江淮犹冐鲸鲵苦关塞谁兼虎豹才不觉感时翻溅泪流华容易镜中催 
　　晓霁攀萝缘石磴翠微高处有仙家紫薇泉远堪成酿黄菊山深尚未花御气凌风天北极因声过鴈海南涯去年京国酬佳节转盻滁阳又岁华 
　　旅泊江湖经几载行踪何处不为家僊郎欲醉须臾酒神女偏悭烂熳花遥忆故人依日下谁怜游子在天涯山前草木伤摇落尚有茱萸湿露华 

　　○蒋侍御毅所尊公以大尹致政寿日寄贺 

　　忽传海外来青鸟行庆杯中映紫霞芳草伴人频作客白云何处倍思家巳知陶令归飡菊犹似潘郎学种花遥想鹿门当此日含情游子在天涯 

　　○门士俞应和出守处州道由滁阳留之信宿志喜 

　　秦越关川何阻绝明珠梦里巳先投春风入彀元非偶秋日登台亦壮游野旷天低山月蚤云归洞湿石泉流西湖从此堪乘兴历览东南王气浮 
　　乘舟访戴下山阴风雨官斋细论心万里驱驰怀尺剑百年交谊重兼金寻幽径里黄花暮言别尊前绿酒深明日悠悠旌旆杳远惭张翰独知音 

　　○游琅玡寺用韵 

　　帝子当年来避暑古城今秪见僧家净心谁复能明果说法空传有献花白发数茎知旅况青山一片是生涯留欢恰值秋容晚更儗春游玩物华 

　　○次蒋侍御重阳后病起登丰山韵 

　　司马著书应病暍起来徐步上高峰帘栊近月低相映洞壑归云远更浓白日不悬车下景青年那复镜中容当筵喜有琼瑶赠何处山城杳暮钟 
　　秋杪升高同谢眺天南缥缈起云峰若迷桂岭乡心远莫为湘江客思浓皂盖逢人如有问青山何处不相容请看陶令开三径敢儗王公食万钟 

　　○再迭前韵答蒋侍御 

　　自昔东南多王气龙翔凤翥迭层峰天回日月金风冷地切星辰玉露浓帘外青歌添逸兴灯前妙舞若为容豺狼夜里争相避隐隐江村野寺钟 
　　一声过鴈涵云影指点长江江上峰莫苦病魔寻药去且乘酒兴对花浓汉朝霜简推公雅晋代风流说仲容月下归来清梦绕与君长乐听疏钟 

　　○惜花 

　　好花难种不长开每到开时旧雨来心赏几■〈扌弃〉　夜醉兴来翻惧晚春催臙脂点缀高盈树锦绣纷披乱作堆去日巳多浑似梦欲留无计独徘徊 

　　○次户侍霖原侄孙赠翰撰环江还　朝韵 

　　共全次夔龙舜日边曾将礼乐献三千蹔违天上游名岳岂是人间作谪仙魏阙承　恩仍玉笋汉宫缓步复金莲独惭山寺牵缨冕芳草妻二花满川 
　　直北星辰望不穷明朝策马各西东尊当霞绮含斜日篷寄江舟带晚风回首不堪离别处论心仍在梦魂中何缘桑梓联姻娅况复官阶几地同 【 同翰林尚宝太仆近缔姻】 

　　○丰山同侍御蒋毅所别翰撰陈环江再迭前韵 

　　瑶花琪草未为穷春日寻芳水涧东独步绝峰斜带日谁言高处不禁风孤云过鸟青霄上远树浮烟碧落中别后此心君自见百年交谊几人同 
　　花鸟春深思亦穷芳游何日不西东云边乍吐千山月江上翻生万壑风道宇全藏岩岫衷人家半在驿楼中从今此地知谁伴复得论交尊酒同 

　　○廵江周监察及溪按滁志喜 

　　一别都门意不忘忽承星驾下滁阳云间幽径看山远雨□新泉入酿芳见说甲兵皆武库流辉翰墨动文昌乘舟若向江东去试问离情孰短长 
　　昭代赖君持汉典豸冠绣服一南廵扬帆江上鲸鲵远揽辔山中花木春共道　皇情征草莽谁能物色出风尘从来楚璞应难辩莫讶荆人识未真 

　　○丁巳岁除在滁前此丙辰在京乙卯在衡州志感 

　　三年守岁各殊方京国湖南总　帝乡宦迹半生成潦倒客怀随地转疏狂即看腊雪开梅坞亦有春风到草堂不识故园同此夜灯前儿汝几回肠 

　　○柏子漂 

　　丰山迤逦来何许山下一潭广且深中有五龙能作雨旱时三日洒为霖当年驻跸多神贶昭□祠宫出　帝心　宸笔奎文光汉碣共传柏子是桑林 
　　昔人传此蟠龙地龙德正中不少留夹日翔云飞太液乘雷兴雨润芳洲恩波岁及三千界神彩宵悬十二楼欲荐苹蘩何所问一泓秋水古祠头 

　　○城南泛舟 

　　吕梁不见浪花浮荡桨城南破客愁陵谷変迁驰白日英雄代谢付东流桓山愚穴巢狐兔濉水无情浴鹭鸥惟有苏公堤尚在舟人指点说黄楼 

　　○次太保东湖公陈雷梦语 

　　东望湖深总渺茫那堪临老别情长忽闻鸿鴈蜚声远复苦风霜入骨凉珥笔至今惭太史疑珠原不愧穹苍知心尚有陈雷在一读新诗一断肠 

　　○次郑都谏壶阳赠言 

　　今日承　恩得赐归久知性与俗相违冥鸿作伴声何眇寒月窥人色自辉南盻溪山乘小艇岁栽兰桂绕重扉别君万里思君处目断青霄王树依 
　　一鄂长安始息机恰逢小雪带风飞即遵绿渚登仙棹不见红尘上客衣转觉春来随意适休言岁晚与心违几人白首青云外来往江头坐钓矶 

　　○龙冈张年兄分别德州赋二律 

　　京师一别几相失坐忆前程得见君月下传尽犹隔岸晓来晤语到斜曛百年萍梗何时合万里关川此日分预卜太平调鼎暇登楼遥望越山云 
　　与君曾醉琼林酒回首芳春三十年却忆论心匪旦暮可堪分手各云烟氷胶尽舫离情合风拂行旌别绪牵未必此生无再会壶公缩地为谁缘 

　　○总制胡默林西湖作主 

　　焚香欲祷湖山明亭午云开雨下晴半卷珠帘青嶂合双牵锦缆碧波轻水边低见旌旗影花外遥闻甲马声围玉上公能爱客偏于疏散倍留情 

　　○西湖 

　　十年不到西湖上今日来游春较迟芳草乍随幽兴发白云应结素心知两高胜迹几经主万朵梅花可为谁妬杀山光与水色销魂多在夕阳时 

　　○春日中丞刘带川过榕城新筑 

　　劳君一上仲宣楼举目风尘动客愁插竹未曾开蒋径诛茅岂是爱荆州汉官剪彩呈春燕周代尚青迓土牛聊摘黄楫传腊酒人传小队浣花头 

　　○榕城春日 

　　自从五月入江城犹滞故园三日程万里驱驰还是客百年行止总浮生夜来每系松楸梦春到宁忘杨柳情安得干戈不阻绝归人搔首乐升平 

　　○寿福州郡侯吴定泉 

　　治行于今谁第一使君偏德我邦人越城累岁传铜虎汉室从天锡玉麟海上鲸鲵争避远山中草木喜行春请看载道焚香者都祝高牙控八闽 

　　○送通判陈质庵归省兼谒选 

　　讵意相逢成远别尊前不觉倍离情潘舆正值春花丽菜彩偏添昼锦明懒与白云同出岫肯因芳草滞行程知君未展雄飞志试听歌人作牧声 

　　○赠分守沐任斋入贺　万寿 

　　原野黍苗含雨露南熏一曲入离觞谁怜岁月邻蛟室独蹑星辰上　帝乡玉佩声摇文石润金函光动　御炉香殿东谢食鹓班定袖里民风疏几章 
　　一自衮衣东土日他乡俱是欲归人何缘海角逄知巳犹得山中寄此身隔岁鲸鲵皆远迹四时花木始生春于今复作朝　天客目断斗枢梦里神 

　　○贺莆尹徐季林诞辰 

　　黄花篱畔开如绣何必河阳学种花沧海无波滋雨露阳春有脚及桑麻瑶琴一曲调明月绿酒盈尊注彩霞日食俸钱殊不愧年年秋色度韶华 
　　珠履三千来进酒夕阳帘外吏人稀此时何幸神明宰俄倾若回世事非专邑岂滋九里润他乡得喜万人归循良汉传谁能似露下天高一鹤飞 

　　○古囊 

　　杖藜徐步诣芳洲谁信僧家有乐丘万树鸟声鸣节换四围春色驻溪流吹笛谁人来古院鸣锺衲子在高楼韶华屈指春将半不醉香醪不破愁 

　　○紫霄用韵 

　　巉岩孤寺倚中霄伐鼓鸣金尚早朝长占山光茅构屋平分野色竹为桥凭谁作主惟看月看客频来亦惧潮沧海几更尘世在山灵何意晚相招 

　　○颂戚南塘平寇 

　　六月兴师下八闽功收三载捷如神威严令甲后来□血染征袍到处新武略一朝成雨露勋名千古挂麒麟知君不愿封侯事自许丹衷报国真 

　　●少村漫稿卷下 

　　莆黄廷用着 

　　五言律 
　　绝句 
　　古风 
　　续刻 

　　◆五言律 

　　春日湖上 
　　春游 
　　早春燕朱萐庵都督东园 
　　海隅真隐 
　　居庸关 
　　秦王卷 
　　送宾南李丞之张桥 
　　送何尹考最归 
　　同宫允李渠翁太史吴筠泉邢雉山潘水帘李石鹿王家对梅 
　　孝烈皇后挽诗 
　　赠文选许石城升南太常少卿之任 
　　赠张湖亭参戎复州兼奉母以行 
　　题尽 
　　赠学士华鸿山之任留都 
　　赠太史陈平冈假归 
　　挽遇斋 
　　赠会稽尉 
　　丙午元日早朝试笔 
　　送小塘之任临安 
　　赠方伯游可斋入觐归寿二亲 
　　赠徐涧滨谪任建阳 
　　元日试笔（己酉） 
　　庄敬太子挽诗 
　　郑芝田席上对竹 
　　赠休宁令便道省觐 
　　赠潞安守孙南川 
　　赠方泉赵侍御廵察应天兼省觐 
　　赠刘元白作邑金溪兼省觐 
　　赠万子材尹武进 
　　赠杜艮山山人 
　　赠高太仆封君 
　　赠林司训 
　　送林余芳还三山 
　　送黄三峰兵宪山东 
　　送陈南江令溧水 
　　对菊 
　　送锦衣参军王慎庵佥宪广东 
　　七夕雨席上次陈平冈太史韵为 
　　送刘雨山正学光州 
　　壬寅十月再会同年陈戚畹宅 
　　怀座主张宫保阳峰公 
　　怀座主礼侍蔡鹤江公 
　　次张学士水南 
　　招隐 
　　除夜对国愽景政光禄志恺铨曹君辩席间作 
　　送林见泉节推潮州 
　　赠友人游太学归东广 
　　赠丘判州觧马还任 
　　赠徐司教 
　　送张都阃 
　　嘉莲 
　　东村兄观灯赏莲酌月种麦四时吟惠教漫兴次答 
　　荆南道中 
　　荆州渡江 
　　渡关 
　　寅卿赵柱野督牧江南中秋有怀 
　　马院蒋督牧江南中秋有怀 
　　过吕梁洪 
　　丁巳中元过济上同友人户部主政袁民悦饮南池次鹅湖公壁间韵 
　　滁阳别友人 
　　途中遣恴 

　　○春日湖上 

　　镇日喧卑里悠然物外情携囊青草伴拾翠白云生野憩偏寻胜春游不计程文旌缘绿涧夕照半龙城 
　　薄游金堰曲迤逦玉湖西古树侵鱼藻春苗带马蹄寻源采药去扫石对花题云影窥毫彩歌声鸟韵齐 

　　○春游 

　　莺花三月媚春服试初成水暖看鱼戏村明信马行珠林僧入定瑶藻客同声醉采群芳细归来两鬂盈 
　　芳郊饶客思天鸟舞东风细柳芽全别名花香自同云幽轻着屦日午远闻钟漫道寻春早仙桃几树红 

　　○早春燕朱萐庵都督东园 

　　春光今巳半玄圃碧桃开喜得看花伴偏寻劝酒媒云行瑶管遏水曲羽觞回从此随香骑明朝醒复来 
　　春寒还未减日暖总相宜出郭寻芳远缘林吐艳迟柳芽黄欲绽草色翠将滋天节催人景流光付酒卮 

　　○海隅真隐 

　　禹甸佳山水仙家此卜邻烟波随钓艇霞谷可樵薪读罢锄云晓诗成觅草春息心荣利外清世一高人 
　　萧散越中客夷犹海上人长空飞鸟没近渚狎鸥亲倚榻长餐檗荡舟一采苹羲皇今几世时序不知春 
　　地偏真远俗性适即娱情只与碧云侣曾闻黄犬惊春花各入意风竹自成声前浦深流绿垂竿芳饵轻 

　　○居庸关 

　　天设重关险山回一带长人民邻绝域将士戌边墙东去通辽海西来自大行向离千万里何地不吾　皇 
　　文宗都蓟北京邑枕居庸胡虏遗荒漠关山隔几重鸣笳边月冷荷甲朔霜浓未说貔貅旅□君王驾六龙 

　　○秦王卷 

　　金符传七叶玉树喜同枝何日能承醴相逢一问奇天人不可即云雨杳难期汉系元龙种蜚声到凤池 
　　宋玉能词赋兰台早见招绿云芳桂发鸿宝碧桃娇燕市黄金尽秦关绣岭遥春风披石室珥笔立层霄 

　　○送宾南李丞之张桥 

　　君本儒家子相看客里情春风河柳色晓雾禁莺声尺檄游南国孤舟入水城时瞻华盖土遥映紫云 

　　○送何尹考最归 

　　南国瞻征旆东郊惜别筵共怜春雨后独眷暮云前醉酌长安酒高歌召伯篇杜梨今更绿贤矣口碑传 

　　○同宫允李渠翁太史吴筠泉邢雉山潘水帘李石鹿王家对梅 

　　蕴火环深洞盆梅也自花蚤芳含斝度疏影近灯斜岁暮频为客江南忽是家春风随地有对汝兴偏赊 
　　春过已十日策马到城隅酒向两三客梅开五六株当轩凝翠碧入座转清虚大隐还都市何须觅小孤 
　　乍玩成真觧相看可入玄回元须守甲调鼎自长年世味同朝露春情付暖天廵阶一索笑问尔为谁妍 

　　○孝烈皇后挽诗 

　　母德仪天下慈恩与地平玄心何降割赤子自含情宝镜余鸾彩琼楼杳凤声沉沉宫漏永秋月为谁明 
　　上天厘　女士中禁事　君王干德参三象坤仪奠万方　神龙正临驭彩凤忽翱翔犹展回风翼依依紫幄傍 
　　玄冬宾　淑御经岁轸　皇情寒雨随银漏春风宛佩声三河驰玉辂五月掩金城　宸谥昭宫德长留汗简名 

　　○赠文选许石城升南太常少卿之任 

　　山公为吏部　纶命列清卿世以文章着官□礼乐名白云秋日思芳草故园情春望能相忆宫莺雨后声 
　　欲别黄花暮愁分白鴈秋仙舟下层汉莱彩照清流江隐金陵见云开玉树浮高车过故郡□色石城头 

　　○赠张湖亭参戎复州兼奉母以行 

　　张奂人堪羡辽阳地不违边云连汉阙　宫日带莱衣馔入江鱼细书成朔鴈飞即看旌旆至塞外虏尘稀 

　　○题尽 

　　生怜秋色好高阁坐新寒竹韵风前听花容两后看采毫跻月窟视草上金銮谁是同吟者披图倚玉阑 

　　○赠学士华鸿山之任留都 

　　北平飞晓旆南国动奎文春入晋陵树天开淮甸云玉堂初带印金马暂离群赋拟杨雄似还来献　圣君 

　　○赠太史陈平冈假归 

　　同为金马客羡子洛阳才春日联华省奎躔接上台承恩□管暇赐假彩衣回白发开芳燕长生王露杯 

　　○挽遇斋 

　　若看高士传寔获昔贤心人世随流水泉台倚暮岑云封苍石湿雨长白杨阴君亦能悬觧雍门一鼓琴 

　　○赠会稽尉 

　　夜雨清烦暑燕河长碧流柳堤夹道上花邑大江头涛白镜光见峰青宝气浮为探神禹穴司马欲东游 

　　○丙午元日早朝试笔 

　　凤历更双纪龙飞又一春虞裳垂正朔汉履步星辰侍奉衘　恩旧韶华献□□毫端聊试彩赠与采芳人 
　　双掖开金锁千官拱紫宸年康占有象阳德喜同新王宇皆生彩瑶台总是春天心在　五位施及万方人 

　　○送小塘之任临安 

　　吾邑佳山水水塘壶与青种松芸阁古栖鹤草堂灵结绶离仙界分符出　帝庭越中风景似兰芷满云汀 

　　○赠方伯游可斋入觐归寿二亲 

　　之子朝　天阙乘春下建滩宁亲双鬂白恋主寸心丹裁彩新宫绮簪花旧法冠悬知行酒日芳草亦承欢 

　　○赠徐涧滨谪任建阳 

　　曕云怀欲往授简滞归程共喜　君王圣犹怜旅宦情绶花仍一命符竹得专城建水清如练公余可濯缨 

　　○元日试笔 【 己酉】 

　　今日逢元日朝回一赋诗花拈江子笔云映□　帷万□书平架九调酒满卮恩华先侍从何□答　君私 
　　荏苒年华易今当半百时螭头长载笔旅鬂渐成丝青眼谁相识丹心秪自知恩波能作颂可以献彤墀 

　　○庄敬太子挽诗 

　　拜璧承华蚤胜冠春制年神游何厌俗梦杳忽升仙鹤驾迷春雾鳬灯寄夕烟松楸皆北向时□　圣慈怜 

　　○郑芝田席上对竹 

　　炎天聊涤暑一过子真家修竹横檐出疏枝倚径斜榻前青落枕窓外翠临纱坐觉尘嚣远悠然客兴赊 

　　○赠休宁令便道省觐 

　　倚门新白发原是栢舟心芳草阶前色青鸾□下音承家看结绶作邑试鸣琴即此为欢际□池何处寻 

　　○赠潞安守孙南川 

　　三月都门外春风杨柳丝分符成远别飞盖系予思晋国曾蒙难　藩封尚阻饥非君能保障安结　圣明知 

　　○赠方泉赵侍御廵察应天兼省觐 

　　我爱瀛洲侣簪毫玉殿东朝阳鸣紫凤南国避青骢见说戈鋋急仍闻杼轴空随轩题尺牍计日献　重瞳 
　　日下占持节言遵越水湄白云从此近芳草与心期星使金为斧春筵玉作卮恩华何以答王事莫云迟 

　　○赠刘元白作邑金溪兼省觐 

　　南省平衡藻奎文映玉楼眼青看自惬心赤利应愁折柳怜春色传花向水头夕阳山外度□隔木兰舟 

　　○赠万子材尹武进 

　　美玉悬高价明珠不暗投联珂双阙下分袂五陵头岁杪离情重云深朔气浮行行南国近□□逐江流 

　　○赠杜艮山山人 

　　黍谷山中客青书巳悟真云霞低作户花竹结为邻巢父何孤邈尧年亦隐沦所期采药夫天地不知春 

　　○赠高太仆封君 

　　止足谁能识萧然物外游盛年官赤邑飞梦绕沧洲芳草春风细闲云秋水浮丹砂驻白日身世傲王侯 
　　一谢银黄绾振衣千仞冈锦函题处湿紫蜡赐来香云里龙光远日边凤羽长金绯知自适不复论行藏 

　　○赠林司训 

　　京国逢知巳匆匆又别离传经仍旧德对酒赋新诗湖上鱼龙化云边雨露滋总看春色蚤游宦莫言迟 

　　○送林余芳还三山 

　　凉夜多乡梦莼鲈及此时秋风吹短鬂檐雨濯烦思作客难为别因君一赋诗虏人今入寇归路莫教迟 

　　○送黄三峰兵宪山东 

　　十载游京国依依客里情秋斋时听雨春日共登瀛云署临天路星槎入海城晋阳今患虏到处合言兵 

　　○送陈南江令溧水 

　　白云曾作主今访紫芝山洞口春泉涌空中夜鹤还庭看松子落帘对吏人闲何处仙家是无丹亦驻颜 

　　○对菊 

　　主人耽种菊半院隔东篱五色传词苑群芳入酒卮波分太液润露及晚秋滋客里长看汝予心当告谁 

　　○送锦衣参军王慎庵佥宪广东 

　　金门长送客如子更情亲白鴈偏求倡黄花懒向人虎符牙帐旧豸府尽轺新倚望津桥夕悬知海国春 
　　祖席联文武言追宛潞傍锦衣明昼日绣斧□秋霜路入三山迥风行百粤长岭云连晚树鱼鲙出江乡 

　　○七夕雨席上次陈平冈太史韵为 

　　仙人不易会异岁一同盟銮幄七香度机丝五色成云间惊节换雨下映空明欲别犹闻调铿铿玉佩声 
　　用拙逢知巳云何卜此程欲应天上会漫道别时情泪滴河源浅愁分曙色明星桥犹可度相望水盈盈 

　　○送刘雨山正学光州 

　　握兰春日好冉冉忽三秋苦作燕山别言从洛浦游奎光明客旆云影拂仙舟去去谁同调思君凤阁头 

　　○壬寅十月再会同年陈戚畹宅 

　　曾缀金闺籍欣联玉露卮杏花三月宴蓂荚八年期文采当朝彦章缝此会奇同心何所愿随分答明时 
　　四海逢知巳重过戚畹家小春斟御酒疏鬂忆宫花逸兴凌寒色芳心共岁华人生犹聚梗□骑夕阳斜 
　　侯家金作埒戚里锦成行云汉齐鹓鹭楼台集凤凰上台连　帝座列宿动文昌此别何年会王臣事四方方 
　　星霜惊易序鸿鴈喜同声结翠青松合凝光紫雾生分庭俱下拜列座细通名半为离人思翻多欢会情 
　　少别成经岁重逢尚问年登龙瀛海近倚马汉宫连日色临双掌阳光动八埏愿陪芳躅后长立泰阶前 

　　○怀座主张宫保阳峰公 

　　忆昔陪芳宴春云生□堂从珍皆宅俊赐醴出君王倚鼎调兰气联裾傍日光金陵悬夕望欲往限津梁 

　　○怀座主礼侍蔡鹤江公 

　　往岁游金苑春风桃李滋俨然师席重列以□宫仪剑履余神采门墙起梦思淮南千里道□（下有逸文） 

　　○次张学士水南 

　　（前有逸文）稀是梦魂 

　　○招隐 

　　徧游天下寺招隐旧知名龙卧云犹湿虎跑泉始清山松不改色风竹自成声帝子今何在荒台起暮情 

　　○除夜对国愽景政光禄志恺铨曹君辩席间作 

　　作客怜双鬂长安经几春漫传今夕旧又及岁华新看剑犹冲斗开尊欲醉人灯前听王漏骨肉尔为亲 

　　○送林见泉节推潮州 

　　君复官南海行踪总旧程月色多乡梦潮声动客情惯持三尺法能使万人平何日征循吏同游五凤城 

　　○赠友人游太学归东广 

　　折柳怜春暮调兰爱日长燕云如点缀粤树更微茫双剑冲南斗孤帆下夕阳谈经曾壁水梦寐　圣宫墙 

　　○赠丘判州觧马还任 

　　为民输国马出塞给官兵不有千金直那能万里行风尘悲往事日夕轸边情寄语东归客仍将租赋平 

　　○赠徐司教 

　　怜子才名旧为官红绂新壮心还未老行色正逢春烟柳依沙堰晴鸥浴潞津轻舟乘雪水容易楚江滨 

　　○送张都阃 

　　相国兼文武承家自不群九重新两露八阵旧风云醉别黄花酒行看白剑文边城尚鼓角画地破祲氛 

　　○嘉莲 

　　上宰调元日仙蕖若有神孤茎章两象异萼应三辰经月香仍远凌波色转新同心谁独苦偏识采芳人 

　　○东村兄观灯赏莲酌月种麦四时吟惠教漫兴次答 

　　骑马长安市春游十二年广都开火树复游照金莲七校香车度千门珠履连故乡同此夜万里各风烟 
　　池引金沟碧莲开岁岁红看花皆上客作赋与群公不及西湖里相从小艇中荷深鸥鹭狎烟水亘长空 
　　鸟鹊巢高树关山起暮愁金波云里净桂影酒中浮听笛当今夕登楼度几秋清光浑不减一色照神州 
　　琴史缘清暇为园玉堰西三春兰满畹九日菊成蹊吏隐怜鸿影禅栖厌马蹄故山多麦陇芳草巳萋萋 

　　○荆南道中 

　　击鼓何村急田家播谷忙 【 楚人布秧以击鼓唱歌为度】 农人安故里游子事他乡迢递关川迥蹉跎岁月长所嗟容鬂改犹媿汉冯唐 

　　○荆州渡江 

　　孤鸟来云外片霞染树边荆南多贾市沙渚佳渔船全蜀下通楚秋江亘接天中流箫鼓泛不似魏公年 

　　○渡关 

　　车骑关前过人生底事忙汴城分省辖赵国续封疆地设重关险云流五色光驱驰成病暍瞻阙讵能忘 

　　○寅卿赵柱野督牧江南中秋有怀 

　　八月潮应大江平月正明知君不能寐何处独含情击楫波千顷倚楼笛一声永阳山上盻天气逼人清 

　　○马院蒋督牧江南中秋有怀 

　　未别即相思思来泪欲垂经年惟问病无日不亲医　皇事何相逼客心秪自知生憎秋月皎此际作分离 

　　○过吕梁洪 

　　砥柱能东障洪梁遏上流一宵风雨至万顷水云浮野树全低岸人家半在洲所嗟多荡折禾黍巳无秋 
　　往年曾渡险新涨若为平喷沬依山转生波浴日明人从天上坐舟似地中行不见雍门者空闻流水声 
　　昨夕牵卿梦新秋动客心风云时聚散鱼鸟自浮沉楚汉空争长韩彭不可寻秪余城垒在长傍古槐阴 

　　○丁巳中元过济上同友人户部主政袁民悦饮南池次鹅湖公壁间韵 

　　醉酒高楼上何人是谪仙河流犹旦旦月色自年年槐露沾珠履莲风入绮筵朋情殊未巳捩舵促行船 
　　放舟齐鲁下孤鬓入新秋岁月从他去泥涂愧晚收故山频在望嘉节倍生愁杜甫曾为客任城亦漫游 
　　维舟偶傍济城隈登眺悠然宿雾开取醉何缘逢地主留题俱是掞天才坐看古渡双垂钧移向南池一洗杯惟有酒楼高不极仙踪杳霭去还来 
　　雉堞周围曲水隈观澜桥畔尽亭开同心喜有□花伴即景惭非作赋才淮上忽闻停戍角济中相与乐仙杯不知胡骑秋风起犹敢南河牧马来 

　　○滁阳别友人 

　　每忆传经日相从在　帝乡岂期分袂后重晤是滁阳十载离情久一朝欢意长如何又别去迟尔醉春觞 

　　○途中遣恴 

　　奔走空皮骨六年万里余疏狂沾厚禄倾覆带高车喜得投簪日还如结绶初春风开竹径夜雨长园蔬 
　　谗人嗟罔极所喜圣朝清点璧殊无失诬金安足明林园暌几载日夕欲兼程春到生芳草濡毫总有情 
　　穷冬逢作客落日易生愁蝗后成年欺氷来滞水流驿楼荒里渡朴舍远中求菊酒酙盈斝河鱼上小舟 

　　◆绝句 

　　驾幸西陵 
　　送友人出郭 
　　题海青 
　　送太常李楼云守磁州 
　　爱春 
　　赠郭锦衣跃泉 
　　秋夜同沈省斋玊河看月口占赠之入济 
　　题杏园赐燕 
　　闻车 
　　清明 
　　送大行李浔江使齐归省 
　　题月洲 
　　春日送陈主教 
　　康砺峰宅中上元燕集 
　　招隐 
　　赠医 
　　建宁道中 
　　为参军郑以材赋双亲荣寿 
　　题椶庵 
　　赠刘鄂驾古冈之任夔州兼省觐 
　　赠西塘之任雷州 
　　谢王笔峰重阳送酒 
　　寿图 
　　为李东冈都谏题双寿 
　　塞上杂歌赠赵总制 
　　嘉靖巳亥南廵歌用韵 
　　送华中翰奉使 
　　闻砧 
　　赠陈司教 
　　元夕赠苏州二守如雍侄 
　　送钱南湖任楚雄 
　　驾往西陵 
　　元日侍班 
　　蟠桃 
　　赠东谷之南归 
　　九日送友人还莆 
　　南岳纪游 
　　寄适 
　　次院长后九月十日对菊 
　　回鴈峰竹院口占 
　　花药寺 
　　对莲 
　　寺中见桂 
　　对月 
　　对酒 
　　秋日偶作 
　　观蒙惠二泉 
　　谒武穆庙次壁间韵 
　　疑塜 
　　过邯郸 
　　王昭君 
　　游武夷 
　　登醒心亭 
　　书西厅小亭 
　　孙太守环山庄上对芙蓉 
　　酿泉 
　　醉翁亭古梅席上口占 
　　寅卿赵柱野宅上对水仙花 
　　七夕泊舟清源 
　　楼上对月 
　　井梧 
　　绍兴谒相公李渠师少渠中翰作主 
　　钓台 
　　中丞刘带川招福州西楼观竞渡 
　　闻鴈 
　　题美人 
　　送胡贰尹归衢州 

　　○驾幸西陵 

　　陵园春雨梦思多凤辇龙帏下禁坡直北重关连朔漠将军边事近如何 
　　远从千官依　日御新开三殿向榆河炉烟袅袅腾春雾犹引朝仪封事多 
　　黄金台上瞻仙仗野旷风清辇道疏最爱沙河星月皎夜深偏照　紫宸居 
　　文皇定鼎靖沙胡宫阙□台此帝图白昼铜关严甲士青宵羽箭报金吾 
　　君王为卜冈陵吉十人盘中峙凤凰天寿万年传驻跸词臣谁复拟长杨 

　　○送友人出郭 

　　跨马送君十里桥桥边野渡几阑□离情细逐新流水春色晴看翠柳条 
　　细雨轻尘浥午风春游篇爱　帝城东小桥流水通幽径隔岸汀花几点红 

　　○题海青 

　　海雾茫茫树影微扶风遥入上林飞汉王不吝千金直愽得天鹅一只归 

　　○送太常李楼云守磁州 

　　羡汝才名出奉常曾将礼乐献　君王于今作牧劳符竹欲使弦歌入淦阳 
　　论诗喜及黄花暮告别愁闻白鴈声明日星轺云树隔相思宁似故人情 

　　○爱春 

　　二月河津杨柳花东风摇曳落谁家春光九十今将半怅望青楼夕照斜 

　　○赠郭锦衣跃泉 

　　汉将少谈云鸟阵　禁廷新拜虎符臣秋天白日明戈戟罗绮轻骄跃马人 
　　池馆楼台帝里东锦袍初赐五花红三千珠履同瑶席醉里时闻长乐钟 
　　羽箭貂裘白马肥平明入直紫金闱晚来花底喧歌吹曾识汾阳见虏归 

　　○秋夜同沈省斋玊河看月口占赠之入济 

　　步月河梁喜及秋相看月色照东流无情最是城头月流水何心管别愁 
　　我客燕城君入济与君一别即三禾不知太液池中水犹绕河东醉月楼 
　　宫漏沉沉城阁清九霄云净万方明不堪静听楼前曲一夕离情白发生 
　　月色低临龙凤阙水流迥出蝀鳌桥明朝相送成千里背向西风白马骄 

　　○题杏园赐燕 

　　曲江江上杏花红朵朵新沾雨露同闻喜承恩谁独醉斜看燕子舞春风 

　　○闻车 

　　征轮门外何辚辚六月长安炎暑蒸主第侯家忘昼永弦歌枕簟列层水 

　　○清明 

　　初试春衫出禁城轻烟晴日是清明南望乡关天万里凤山云树独含情 
　　十载长安似浪游乘春时出　紫宸楼不知故国松楸绿依旧东风锦水头 

　　○送大行李浔江使齐归省 

　　五色晴云晓欲低新承　朝命使东齐罗衫白马行春日北海孤山望不迷 
　　乽人珍重使君行独立层霄捧日情路入瀛洲青鸟近朝看南越白云明 
　　经年列馆　帝城东日日郊游引辔同醉里忽闻歌别调愁看芳草向春风 
　　欲别依依万里情连宵弦管泛春声明朝驿路烟霞里夕照相思五凤城 
　　三月青门柳色新西郊相送转情亲知君使节经过地楚水吴山俱是春 

　　○题月洲 

　　我客鹅湖忽十年月明时泛木兰船清流夜映银河碧沙碛秋含远树烟 

　　○春日送陈主教 

　　春日春杯春色晓春衫策马动春云燕山春树眇何许一路春风日送君 
　　春入平原桃李新官斋犹似洛阳春蓝袍碧水清相映俱是瀛洲作赋人 

　　○康砺峰宅中上元燕集 

　　月照金门玊漏迟灯城火树上元时东风偏向瀛洲客醉里梅花春色宜 
　　门连棨戟五侯家风送鸾笙锦曲赊杯泛黄金迟月色盘行白玊荐春华 

　　○招隐 

　　几树桃花洞口开春风遥送谪仙来不知天地何年老醉吸山泉当酒杯 
　　六朝宫殿没苍苔往事江流去不回惟有龙光犹未歇夜深偏照读书台 
　　蹑尽山亭石径回我心麋鹿自为媒老僧欲别云关外何意朱衣送酒来 
　　招隐寻春又鹤林白云相伴亦禅心请看古寺阶前竹依旧斜阳半院阴 

　　○赠医 

　　久客风尘怜病渴检方相向夕阳斜君心似逐春风转细雨迤门有杏花 

　　○建宁道中 

　　毵毵短鬂镜中多逆旅光阴似转梭山径独怜春雨后奇花无数杂藤萝 

　　○为参军郑以材赋双亲荣寿 

　　南湖遥望北辰中锦轴天书下汉宫家住鹿门持绿玉长从仙母醉春风 
　　几度秋风客　帝城不堪游子远离情词人欲拟长生曲并入江南彩凤鸣 

　　○题椶庵 

　　高僧说法住名山秪在孤灯双树间怪底禅心犹未灭双移椶树与云闲 
　　都门大隐喜看山鹤榻时横梵宇间风动数声椶叶响却惊清昼梦魂闲 

　　○赠刘鄂驾古冈之任夔州兼省觐 

　　汀花烂熳弄春晖昼锦人从天上归拜舞堂前欢未毕征夫又促使轺飞 
　　巴东形胜开雄郡之子乘春作壮游不见当年云雨处至今惟有楚台留 

　　○赠西塘之任雷州 

　　十五年来客　帝乡都门时有祖筵张不知折尽河桥柳曾立东风独断肠 
　　忆昔灯前风雨时三年相对客心知宦游乍喜重逢日又向芳尊说别离 

　　○谢王笔峰重阳送酒 

　　帘外黄花开满枝独怜秋色錻新诗寒城尊酒能相送乌府风流尔更奇 
　　一别园林忽十霜花开花落几重阳长安谁是看花侣独上高台忆凤凰 
　　鹿世百年浑易老惊心节换酒杯开君看九日花长在三径门前今草莱 
　　思君岁晏鴈翩翩况复东篱花可怜欲折一枝遗远道凉风细雨拂阶前 

　　○寿图 

　　云里高人日月长柴门流水杳茫茫不知沧海何年变徒羡琼田春草芳 
　　高卧商山巳岁时灵芝晔晔此疗饥更怜长夏堪幽兴日伴仙翁醉酒卮 
　　万朵芙蓉削不成秋来苍翠更分明瑶台坐看天心冷闲数飞云过太清 
　　古树亭亭晚色阴闲情相对岁寒心万年枝干成千尺夜半青龙作雨吟 

　　○为李东冈都谏题双寿 

　　清漳河上彩云回锦瑟鸾笙白玊杯阆苑仙翁凌紫驾瑶池王母下春台 
　　锦轴天书自　帝家丹砂金鼎驻年华洞门长向春风里笑对蟠桃满树花 
　　辉辉南极映春城玊署彤闱客里情遥忆诸郎娱寿彩独怜游子在神京 
　　上苑不堪芳草绿南山遥望白云明欲从银汉传春信玳瑁楼前紫鴈声 

　　○塞上杂歌赠赵总制 

　　黄云风卷河水合白草寒凝朔雪深但使元戎能爱士谁无猎骑破胡心 
　　昔年求粮苦不足今日官家升斗平徤儿自道持双戟骄虏相逢一死轻 
　　八月边城秋色阑壮士酣歌谁苦寒争欲开关击胡虏生擒酋长入狼山 
　　虎幔初开灵武壁豹旗日绕贺兰山山头遥望无烽火淬剑磨刀黑水弯 
　　生长幽方惯战袍少年自许五原豪沙堤榆柳春仍绿走马清阴弄宝刀 
　　丈夫弧矢靖胡尘白日长悬报主心可惜单于来款寒汉廷犹自议和亲 
　　河套旧湮豺虎窟匈奴元是犬羊群大明日照阴山雪长汉风生陇碛云 
　　古来天子重边愁秦筑长城瀚海头百二山河悬六镇报恩不敢说封侯 
　　云中貔虎拥三军往事骄轻不可闻今说甘心新节钺指挥八阵旧风云 
　　开府声华动八蛮临边筹策振三关羗戎小丑何须计东亩春耕甲士闲 
　　朔风一阵胡沙起誓死烽烟欲报恩拔剑长驱抵绝漠鸣弓射兽献辕门 
　　独上高台倚剑看大荒风净白云间斜阳指点寒鸿影都带天边日色还 

　　○嘉靖巳亥南廵歌用韵 

　　玉殿金门午夜开翠华黄幄下仙台卢沟桥北灯如簇照见香烟紫雾来 
　　黄泥千里筑新坡忽入大堤闻楚歌声落湘江春水绿归心日夜忆天河 
　　袅袅旌■〈方童〉夹日来天南风净彩云开燕人马上过京洛问是谁家铜雀台 
　　九霄日月耀　宸斿万国舟车拥冕旒南望湖湘云树绿　君王不是爱春游 
　　前驱都护度关津宛洛春原官舍新郡邑分门供廪饷黄昏马上点行频 
　　三春川峡下荆门襄汉江声万马翻锦缆棋舟成辇道琉璃新筑　帝城垣 
　　清道女儿千万家　帝王南狩羽旗赊旧时杨□今芳草空度春风忆物华 

　　○送华中翰奉使 

　　（前有逸文）入淮扬道几树梅花点月明 
　　君到西湖春酒熟湖中春水白鱼肥茫茫烟艇堪垂钓天遣游人此日归 

　　○闻砧 

　　萧萧木落五陵寒捣练谁家夜巳阑月照罗帷人不寐倚床犹自怯衣单 

　　○赠陈司教 

　　头白为官别　紫宸罗浮山杳海云滨春风桃李缘门径细雨空斋莫厌贫 

　　○元夕赠苏州二守如雍侄 

　　春灯春月晃春城相向尊前二阮情今夜逢春春尚浅更看春色老蓬瀛 

　　○送钱南湖任楚雄 

　　疋马燕云夕照斜江南春到有梅花行人莫唱梁州曲诸葛边营属汉家 

　　○驾往西陵 

　　腊月云霾苦不晴貔貅百万怯衣轻但言　天子深宫处犹向山中风雪行 
　　大峪云深紫气明翠华亲为筑陵行雀蛇龙虎千年壮桧栢松楸百代情 

　　○元日侍班 

　　叨陪侍从奉天东袅袅云烟春日红仕愿　君王多福祉词臣岁岁赋东风 

　　○蟠桃 

　　百颗蟠桃今几时浪传此植自瑶池秋风不者仙家树春色年年入酒卮 
　　仙桃盘屈三千里杳隔云深碧海来我亦欲寻刘阮去路迷何处是天 

　　○赠东谷之南归 

　　嵎夷地近受阳賖十载辞家忆物华昨夜东风何处是谷前谷后巳春芽 
　　别我还乡上小艖柴门东向是君家壶中细雨逢三月知忆长安桃李花 

　　○九日送友人还莆 

　　黄花不为离情绽绿酒偏因别思深高望云山何处是凭君一寄故园心 
　　升高御气尽仙寰今古乾坤自往还眇眇青冥飞一鴈飘飘白羽过三山 

　　○南岳纪游 

　　昨秋驻节武夷宫访道南山入梦中管领春风花鸟外忘机我巳授仙童 
　　飞鸟乍闻罗汉语名僧种树长娑萝花开百合供调膳醉石长招猿鹤过 
　　上方信宿紫虚清秪有泉声并雨声转觉幻尘飞不染任从来日自阴晴 
　　斋心净献玉坛文前殿歌锺后殿闻杳霭若承云旆下西来又礼魏元君 
　　山风吹雾锁高台若为游人住不回欲写仙踪犹阁笔生憎下界仆夫催 
　　瑶宫手掇金光草欲汲飞泉作寿杯遥献一心天上客五云深处是蓬莱 
　　桥下水流花片片前村古寺有天台相逢不必皆刘阮他日人传仙子来 

　　○寄适 

　　紫阁调梅供奉频锦园花木自芳春临风不暇携尊赏吟望台阶一注神 
　　园中种树多桃李每到开时不及看但愿花神长入思芳情岂必在凭阑 
　　自从结发侍　君王白首论心在建章忽忆绮园芳草绿赏心无计付春光 
　　上林松竹映空明漫兴相看晚翠荣即与名园春色似乾坤何处不怡情 

　　○次院长后九月十日对菊 

　　今岁黄花何太晚秪缘闰月再重阳凭阑更喜花如昨紫阁朱衣送酒尝 

　　○回鴈峰竹院口占 

　　秋入小亭楚水边万竿翠色尚依然分明迥与尘寰隔吹老清风不记年 
　　欲截一枝鸣凤吹无端风雨忽萧萧琅玕满地无人扫遗却蓝田春日遥 
　　梵乐乍惊宿鸟飞片云江上月华微如何湘竹当年泪犹向西风洒客衣 

　　○花药寺 

　　旧传仙子丹成日花下尝栖五色禽药鼎巳侵芳草地松阴空锁白云岑 
　　秋入岳亭清磬远春来湘水落花多吏情似与禅心共月色空中一啸歌 

　　○对莲 

　　山下池开半亩莲香侵翰墨度帘前夜来风雨何相妬溅落荷一碎却圆 
　　亭亭翠盖出泥中错献千层菡蓞红□喜群芳间白赏心人在水晶宫 

　　○寺中见桂 

　　可堪一日几回肠南盻闽云带夕阳欲寄愁心明月里春兰秋桂为谁香 

　　○对月 

　　云本无心翻妬月晚来疏雨黯江城广寒忽放嫦娥影依旧关山万里明 

　　○对酒 

　　风送西峰午两来莲花娇艳半塘开碧筒欲折怜丝綍山鸟飞来一劝杯 

　　○秋日偶作 

　　谁言秋入诗人兴我每逢秋动客愁带甲貔貅今满地庾公何意独登楼 

　　○观蒙惠二泉 

　　二泉喷玉下荆门流钵峰前试一尊石罅微茫通蜀道胡僧眼底识泉源 【 旧传流钵蜀中所制者以此知山窍所自】 

　　○谒武穆庙次壁间韵 

　　书生早计识权臣事主肝肠越与秦南渡巳随流水去空怜祠下吊忠人 
　　怪尔靖康献纳臣言和惟恐不同秦甘心君父双囚虏偏杀尽忠报国人 

　　○疑塜 

　　分香卖履事堪悲枉用机心至死时犹恐一身归未定多堆黄土使人疑 

　　○过邯郸 

　　处世卢生何太苦也曾枕上见荣华当年不与黄梁梦白首青春空自嗟 
　　无端邂逅邯郸道语及生平得数奇 【 庙碑语】 何幸玄机犹不秘分明托与梦魂知 
　　我轻万里游都下自笑驱车六月忙百岁光阴浑一息欲传真诀竟茫茫 

　　○王昭君 

　　妾是汉家女出塞本无期淡妆亦宫样谁知妬娥眉贵赂不贵尽杀之竟何追以兹增愤激誓死报恩私 

　　○游武夷 

　　三十六宫春色好奇峰迭出作仙家我今驾鹤游何处历尽玄踪饱紫霞 
　　武夷山下溪流浅九曲扁舟歌若何闻道前溪犹有曲春来流水落花多 

　　○登醒心亭 

　　夕阳人渡小桥东隐隐云屏入尽中醉里同游谁独醒半轮明月挂前峰 

　　○书西厅小亭 

　　如此山腰作亭榭何曾一费买山资林间云鸟来无数三鹳今年巢一枝 【 鹳胎二丁巳生于亭之东者三实纪也】 
　　幽亭曲径通流水日暮尊前对此君双鹤自来还自舞一声长啸入青云 

　　○孙太守环山庄上对芙蓉 

　　朵朵芙蓉碧水隈不知今日为谁开山人报道看花侣唤醒花神迟尔来 
　　一访幽栖眼倍明花山山下水偏清独游江上花饶笑爱尔秋容似我情 
　　生在禾江色绝奇分明浓淡各相宜若临妆镜人能似肯惜千金一頋时 
　　风飘落叶侵流水水上名花独拒霜谁识寸心终自见偏于霜后压群芳　【 芙蓉一名拒霜】 
　　自昔名花羡牡丹春风娇艳令人欢若教植此沉香北也得君王带笑看 
　　山公每醉习家池倒着接??离马上骑花月故留归未得高山流水自应知 

　　○酿泉 

　　山下有酿泉谁能似纪叟但得此中趣何须倾百斗 

　　○醉翁亭古梅席上口占 

　　昨宵枕上听风雨秪恐纷披花欲残晓起寻芳来涧外依然玉树两相欢 
　　当轩酌酒酹花神愿得年年对此辰莫就开时看早暮枝南枝北总芳春 
　　江南二月疑飞雪香韵因风知是梅索笑檐前清不极芳春端占百芯开 
　　春台偃蹇数朝枝风雪几侵氷玉姿向晚不知何处笛一声忽动故园思 
　　纵是虎头尽不成龙麟盘欝数枝横更斟雪酒孤芳共东望海云片月生 
　　南谁谁植罗浮树一问山僧不记年若使醉翁曾醉此今人遮莫更留连 
　　如何苦入诗人兴错比名花雪共春况复枝头能结子偏于日里长芳神 
　　夕照鹤癯花共瘦欹斜妖娆不胜寒洛阳共道花如绣亦在春深此后看 
　　绛蔕黄中香气浮花开五数恊中畴君王若喜调商鼎移向上林玉槛头 
　　徙倚高枝凌短鬂摘来杯里注春愁也知一别扬州去他日相思洛水头 

　　○寅卿赵柱野宅上对水仙花 

　　对此清芬梅作侣水晶为骨玉为神凌波欲遡银河上暂向人间度几春 
　　戞玉鸣金摇翠羽若从江渚挹花神故将瑶佩聊相赠肯信东家别有春 
　　瑶台春色每相宜盆里娇黄逞玉姿苔藓半蒙芳叶下托根慎勿俗人知 
　　一从品藻黄山谷再见新题赵倚□花下尊前香不断玉人何处觅春游 

　　○七夕泊舟清源 

　　邂逅清源雨乍晴天河月色漾空明罗帏寂莫支机冷其柰牛郎此夜情 
　　鹊桥欢会是良缘犹恨离情尚来年曾奈人间长在客空将令夕倍愁眠 

　　○楼上对月 

　　银汉无云霜月白拥书不寐独登楼庭前半落空山影纵有芳尊柰尔愁 
　　湖海萍踪何日定故乡今夜月同明嫦娥不管关山杳偏照寒斋客里情 

　　○井梧 

　　井梧飘叶无人扫更着风吹迭砌深草木由来惊岁晚人生莫叹二毛侵 

　　○绍兴谒相公李渠师少渠中翰作主 

　　太液登龙今几载乘舟兹复入山阴天心若觧幽人意二月江南白雪深 
　　此邦山水闻绝奇今日始登越望台纵使?工图不得天风万顷海涛来 

　　○钓台 

　　君房鼎足中兴日一变姓名入富春齐国上言垂钓者疑是皇家物色人 
　　汉使安车几度来同心特诏济川才肯因日暮聊相屈投札侯生亦壮哉 
　　谏议大夫坚不拜何于建武复来招请看唐帝容巢父鸿鹄冥冥亘紫霄 
　　同学故人能下贱榻中加足动星辰若逢　圣祖知相迫肯许严光不汉臣 
　　滩头七里露渔矶夜夜春山有少微也信侯封□有命凌烟不易勒名归 
　　知君故是彺奴态不厌羊裘钓泽心八十泉灵犹受宠汉恩还比此滩深 
　　若得桐江江上过汨罗安有楚魂悲汉家晚祚多奇节尽系清风一钓丝 
　　独上高台卷幔看俨然遗像肃江干瓣香一献溪前水习习清风两袖寒 

　　○中丞刘带川招福州西楼观竞渡 

　　佳节同登江上楼飞鳬点点水中浮舟人不觧沉罗事一醉谁知吊古愁 
　　汀蒲漠漠水盈盈复有江花相映明夹岸旌旗摇日色太平箫鼓泛春声 
　　去岁江城早闭门今年城外笑歌喧摐金伐□龙舟上游子谁知主将恩 
　　苦愽利名总是虚请看争渡竟何如满■〈扌弃〉心力风波上所较争过尺寸余 
　　寄语欧生事亦神忠魂长在楚江滨色丝拣叶聊相荐犹恐蛟龙识未真 
　　龙起江翻万艘飞几人夺得锦标归水流不竞心如许稳坐楼头看是非 
　　千里折冲樽俎下使君不说赤灵符他乡知巳谁能并切玉须倾酒百壶 

　　○闻鴈 

　　忽听轩前鴈一声春来何急使人惊若飞塞北谋栖止的的关川万里程 

　　○题美人 

　　爱汝飘飖月下游相看无语使人愁流传玊女难描尽如此何须顾虎头 

　　○送胡贰尹归衢州 

　　从此不婴尘世网尊前花月兴偏賖官舟稳坐春溪涨一出闽关即是家 

　　◆古风 

　　瑞竹 
　　瑞芝 
　　采莲曲 
　　赠萧山令施钦甫之任 
　　似楼为太宰李古冲赋 
　　赠陈未斋司教肇庆 
　　竹溪 
　　赠光禄沈玄洲奉使省觐 
　　赠南符卿汪栢亭兼省觐 
　　赠徐闻方尹洎川 
　　赠伯元宗子归天台 
　　庆源堂 
　　赠赵白楼总镇宣府 
　　赠林小山之任上虞 
　　宪伯游可斋入贺圣寿适诰封尊公赋此 
　　元辅七旬（排律） 
　　忠弼堂 

　　○瑞竹 【 以下古风】 

　　芳园秀溪曲亭亭竹且滋中有七节上骈秀挺两岐拂云栖朱凤天然见瓌奇主人对缃帙日夕坐忘疲振缨践文陛抱贞作　帝师清风披黄阁高节扬明时永怀父师训怆恻良在兹堂构仍旧址封殖发新枝长以承湛露悠哉君于思 

　　○瑞芝 

　　瞻彼钤山麓丛芝产其阳轮囷若成象殊色区以章应图仪三德晔晔扬辉光黄舆蓄其秘曜灵际明昌匪直延恩赐高阁当兹祥詹之宜□祚寿考允无疆 

　　○采莲曲 

　　少小家横塘淡妆荡小艑穿叶怑并头祗畏香风剪朝毛花始舒亭午花复卷舒卷一移时□心安可转缱绻比中流试问孰深浅 

　　○赠萧山令施钦甫之任 

　　我爱许询氏筑室凭芳林超迹绝尘网萧然□外心因之名此山睠怀欲登临有友扬天惠奉身重南金逖为神明宰艺花抚瑶琴孤踪未云歇欵睇白云岑愿言垂湛露永遗棠杜阴鸾凤一栖止山灵何古今所贵名不灭安论浮与沉 

　　○似楼为太宰李古冲赋 

　　跨岸结华屋俯瞰建水滨槛楯何诘曲隆栋出寰尘绮疏流日月飞栋蹑星辰宛若高楼峻所居宜仙人卜构仍幽胜夷然物与春桂兰盈深谷松竹郁蓁蓁绿畴绕花径迤逦野市邻轩外鱼龙窟舟楫济平津极眺亘百里回合芳气新结轸恣游赏咏歌各自陈以兹观物理伊何乃其真高贤巳冥悟遘会且秉钧驰情游千古远念周八垠睠言惟其有因之契若神始知名楼者一心抱经纶 

　　○赠陈未斋司教肇庆 

　　蚤岁期明德信美匹凤凰中途多戢羽于今凌风翔契阔诣良晤经年客　帝乡譪二日以亲□若芝兰芳眷子二三子执经讲帷傍幡然殊有悟睠怀翰墨香一官之万里使我纡烦伤夏日临岐路别绪谁短长殷勤置尊酒河树半斜阳酣时迷所往醒来讵能忘 

　　○竹溪 

　　凤尾龙梢不受尘风雨潇潇经几春春深猗猗春水绿溪行疑是湘浦滨湘浦云寒愁断绝帝子之泪何时灭美人截之致相思明月一声心欲折 

　　○赠光禄沈玄洲奉使省觐 

　　秋日祥云曜紫渍金茎玉露洒神京报道新裁五凤诏赦文尽出　君王情香蜡紫泥函尚湿千官拱听彩鸾声使臣衘恩出驰道九关五陌欢娱生行入江南春似海衣绣昼游阊阖城城中车马皆相识故园草木亦含荣吾闻高士双溪翁纫兰钓璜吴之东卜筑纡回蛟龙浦夜夜龙吟啸天风　圣代华封当古稀金章绮服争光辉风送瀛洲青鸟下雨深湖水白鱼肥雕楹□栋列樽俎舞影歌声杂珠玑醉看吴王宫里月月照几人能白发何况中丞风烈存大官犹是旧袍笏以兹行乐须及时长生本是神仙骨金光璚蕋出昆山探玄吸景驻红颜我欲驾鸿凌云幄与翁海上相往还 

　　○赠南符卿汪栢亭兼省觐 

　　长安五月雨不止潞河弥弥增碧波仙舟杳入楚江去故园芳草何其多游子返棹秋水清好风一日兼十程凤凰台上月正白知汝相思似我情 

　　○赠徐闻方尹洎川 

　　人生相见莫嫌晚倾盖一言两心同看君神采烱虹霓状似龙马行天空杳入雷阳布霖泽草木熙熙生春风春风浩荡过海上舆人歌颂何沨沨云深回首望高楼楼上有人愁别君兮万里思君兮流水水东流兮无浅深道南归兮何迤逦鸿鹄一举摩云霄凤凰台上声翛翛俯视万方皆寥廓钧天忽听舜箫韶 

　　○赠伯元宗子归天台 

　　杜陵总是名家子白驹赤血能千里追风蹑景匹神龙一顾长安秋思起霞标遥立海城岑台彩低临玉树阴我亦有梦游天姥欲入翠微访竹林 

　　○庆源堂 

　　嵩岳崚嶒中天地三十六峰皆环翠比控大河来激湍望沬扬奔何时巳君不见河源浚发自昆仑迤逦大活之井承渊之谷甘水神液何太温东徙人间驻长寿纡回积石度龙门公家泝河枕天险巨灵呵护符宝存安定传经破坟典岂止道德五千言相迹肇基皆戬谷汤汤福泽贻仍昆芳兰玉树丛十洲朱门甲第列五侯兄弟两都联八座四世公卿陈太丘天老居然沛霖两调梅视昔凤池头朝回群从榻堆笏仙□琼浆醉卿月十轮三戟谢汉家以嗣以续登□阙今人共羡全盛时昔贤苦心那得知佐唐□封自文叔浚源导流无尽期愿言来世召公似夙夜遑遑懋敬止请问嵩下河流何日得西归庆源与之相终始 

　　○赠赵白楼总镇宣府 

　　昨岁虏骑犯紫荆辅畿列郡皆震惊　天子推毂赐金玺直西妖氛须臾清干今下诏防秋蚤使汝专镇朔方城幽州士卒望节钺刲羊持酒相欢迎少时曾营三关阵老来惯识强胡情万金悬赏募死士拔剑弯弓实汉兵坚浚高深壮天险帐下与之苦乐并单干射猎龙山北征战旧闻飞将名敌垒从兹烽火断边陲无复鼓鼙声一曲梅花隔银汉塞垣秋月为谁明 

　　○赠林小山之任上虞 

　　握璧谁知巳调兰我自亲几逢金阙里重到玉桥滨双鬂怑为客一官幸到身传经宫保旧结绶汉恩新尧日明三极舜云护四邻竹符光启润花坞暗藏春枳棘锄将尽凤鸾栖有神征书还欲下未可负兹辰 

　　○宪伯游可斋入贺圣寿适诰封尊公赋此 

　　函表趋丹陛承　恩出　紫宸云题香尚湿天鉴宠应频衣绣乌纱旧纡金白发新龙山腾瑞气凤沼普同春锦瑟歌初度瑶觞酒正醇皇情殊未巳岁岁庆芳辰 

　　○元辅七旬（排律） 

　　圣皇登宝位名世应昌期图箓祯先兆形容梦巳知銮坡曾授简石室蚤摛词间代文章伯中朝礼乐司璧廱周道化蝉冕汉官仪缉衮升黄阁持衡佐赤墀泰阶通地络鳌极奠天维草视岩廊密梅调鼎鼐宜重华恊　帝日一德告王时儤直官垣切经纶禁漏迟金莲分既醉玊马勑仍骑紫蜡勤封事瑶章慎论思干文辉舜藻晋接动尧眉凈扫□枪落光回斗柄垂鸿钧陶有象至正赞无为平格前难匹中兴今在兹孤忠扶社稷洪泽遍华夷湛露滋高掌祥风拂翠旗爱贤频吐握阅士每询咨共听韶方奏自惭竿滥吹幸逄天老寿敢赋玊春诗淑气催轩律阳和沃　帝慈承欢邻黼座赐庆出瑶池御馔珍盈釜僊浆香满卮荣叨芳宴及感并宠恩推快覩稀龄度端居列辟师鹓行瞻独鹤龟算数非罴对镜颜长驻胜簪发未丝分明松栢质不改雪霜姿寄适情偏逸遐观景更奇山含三岛合海注百川随云翥丹丘凤雨藂玄圃芝神州春荡荡禹甸物熙熙愿奉千年历明良福屦绥 

　　○忠弼堂 

　　昌期虞典着亨会禹谟陈端揆繇三礼平章作四邻重华犹命德孤赤欲捐身丹凤鸣振羽苍龙批逆鳞调梅长鉴日视草每回春赐对璇霄切承音玊漏频名堂祈睿藻握笔注皇神锦字踰华衮琅函下紫宸元忠嘉相国永弼望师臣耿耿心匪懈遑遑治欲纯股肱隆骨貌耳目益情亲宝鼎须金铉瑶题应席珍摛文卑宋室掞翰侈唐人柱石堪隆栋蓍龟凛佩绅奎文流翼轸干象列星辰杰峙钤山丽恩波楚水新 

　　◆续刻 

　　挽妾陆氏 
　　癸亥正月既望先大夫思轩公忌辰志感 
　　平海道中 
　　岐头楼上 
　　甲子春日徐寿泉张榕州过饮 
　　玊湖对花 
　　乙丑冬重过古囊 
　　腊月六日雪 
　　丙寅春日 
　　古囊寿藏 
　　杂咏 
　　次始祖唐御史文江公游囊山韵 
　　题地师柯月潭册子 
　　病中奉酬老东垂问（巳下未第时作） 
　　途中写怀 
　　过分水关 
　　题方洲 
　　题慈养 
　　游东林用韵二首 
　　宫怨 
　　写怀 
　　不及出侍秋江夜饮 
　　题便面 
　　登君山次韵四章 
　　送善推侄孙就教 
　　留别南崖 
　　候南崖不至 
　　中秋雨约不遂 
　　为钱东湖老先生题芙蓉 
　　为远峰题 
　　晚怀 
　　七夕 
　　题羙人便面 
　　题澹轩图 

　　○挽妾陆氏 

　　（前有逸文）风雨急枝头尽湿泪痕红 
　　植根九畹贞心在今作江南第一花知汝花神香不断因风吹入帝王家 

　　○癸亥正月既望先大夫思轩公忌辰志感 

　　父背三十有七载每逢此日倍伤神他年俱是他卿客今朝又作乱离人 
　　我今之年六十金岂意倭奴绊此身罗汉松楸何人扫百年堪恨不生辰 

　　○平海道中 【 癸亥正月廿七倭离莆往破平海岐头】 

　　本欲逃生逃不得彷徨被执入营中人间行止天应定六十金龄到海东 

　　○岐头楼上 

　　海角岐头城巳破夜行十里寄山楼伤心滚滚东流上无数新尸水乱浮 
　　春雾茫茫入小楼谁知楼上有人愁夷人不觧唐人语传译何从免滞留 
　　寇盗纷纷寔可哀新倭复报泊船来此身羁绊春将半遥忆故园花自开 

　　○甲子春日徐寿泉张榕州过饮 

　　（前有逸文）门夜巳昏 

　　○玊湖对花 

　　满树茶■〈艹縻〉红似锦平铺玄圃趁芳春客来卯酒浑忘醉肯信花间别有神 
　　三月花开十里香千红万紫弄春光不知午雨来何急出郭看花转觉忙 

　　○乙丑冬重过古囊 

　　不到囊山上于今十二年路迷荒草里寺没古松前何处来清磬空山法贝?眷法筵倭奴频作祟无地可安禅 
　　虎溪三咲后图?几人传风景怜今日登临忆昔年珠林芳树合金剎碧云连讵意红尘起斋心秪自怜 
　　净域何销歇禅门困是空一灯山月下孤钵野云中栋桡埋秋草塔危带夕鸿终期扫坛级来上辟支宫 
　　本是吾宗子超然云外情重莲昭帝贶双虎狎师行缩地通仙界扣关入洛城空余丹鼎在采药学无生 
　　飞锡从初地布金种福田兽蹲承跌座鸟喜结花毡芝产灵池润松滋甘露偏禅心明皎月兹事巳千年 
　　翠微分半榻胜托此真缘披草寻龙藏过溪饮虎泉香花萦下界修竹出诸天忽忆同游者浮生殊可怜 

　　○腊月六日雪 

　　邦人不见雪三十有三年地拆炎方异天垂瑞泽偏檐前堆不树海上寂无烟稚子欢岐路渔翁泊钓船 
　　不寝听寒漏拥衾蕙幔中乘虚侵半榻平白出遥空宜麦知春早飞花卜岁豊暮龄欣对此朋好一尊同 

　　○丙寅春日 

　　春迎东郭外喜过小楼东天上璇玑转人间锦绣丛碧山春酒绿玄圃臈梅红忽忆金银胜承恩出汉宫 

　　○古囊寿藏 

　　天削三峰挂紫霞中峰蕋石似莲花眼前总是金银界仙窟栖迟即当家 
　　容易秋风两鬂丝人生本是百年期三分岁月今过二更喜韶华爱日迟 
　　云山万迭郁崔嵬海外扶桑带日开谁说生前杯有限年年春色过江来 
　　芙蓉朵朵倚天栽若挹仙家拥翠开百折河流看不极大江又汇海涛来 
　　回忆倭夷拘五■〈月曾〉经万死可生还如今喜免乌鸢喙白首逸情山水间 
　　来日苦少去日多自营新兆古囊阿浮生从此知归定弄月嘲云一醉歌 

　　○杂咏 

　　山月春台含树影浮光斜映翠微中逢僧未罄明心话几点锺声出梵宫 
　　绝顶春山树木稀前村缥缈暮云飞江山举目还依旧曾柰人民半巳非 

　　○次始祖唐御史文江公游囊山韵 

　　古寺荒烟重溪流脉脉斜红花冲暮雨白露点晴沙慧窟犹唐月禅心似汉花谁期千载下依旧属吾家 

　　○题地师柯月潭册子 

　　秋水一泓澄皓彩恰涵万象与君同星辰错落应无数秪在风神指点中 
　　青青山色水溶溶月照潭心起卧龙万里关山看欲尽江南江北半仙踪 
　　寻山觅水眀双眼既入西川又建溪喜遇薇垣金紫客九仙游处亦同携 
　　顾诗人自苏吴来游诸君有东山雅集卷赠之去后始闻其诗逐次原韵 
　　有客传佳句乍闻洗耳边无缘枫树地共醉菊花天乱后空文藻归来没挟烟独怜双鬂里不似旧时玄 

　　○病中奉酬老东垂问（巳下未第时作） 

　　熇暑何相逼寒生染患多寻方还枕褥吃药间□哦榻为医人下车烦长者过起来文馆外巳没旧时莎 
　　夜雨回青竹凉风长碧波疗生道气少伤肺火邪多鸟语勾诗思荧光醒病魔深惭劳白发数问我如何 
　　潦倒年华易飘零一束书虚星斜度斗金气暗通墟王述痴相若长卿病亦如自怜逢有道慰我负床余 

　　○途中写怀 

　　不才还落漠去国属艰难雨露新杨柳烟波旧木兰南行巳百里午梦复长安闲拂床头剑光凌北斗寒 

　　○过分水关 

　　雪雨泥应滑岭高路更难连朝怀魏阙此日渡闽关草落疑山瘦松孳信岁寒故乡回首望渺渺白云间 

　　○题方洲 

　　□发灵峰上平分蔓萃湖云闲浮野树日暖浴沙鳬花落流飘锦石横浪搏珠只缘贪胜迹□日负诗逋 

　　○题慈养 

　　披拂东风白发前此时爱日自年年莫言王子方无忝未信芧郎不是贤善养何妨飦粥薄承欢谁觉彩衣颠可能尹母前为训长向兰阶种福田 

　　○游东林用韵二首 

　　拥衣步屧到东林云覆茆斋曲径深昼静苔侵茶灶冷地偏竹遶石屏阴蝉吟古树风声细鱼跃方塘日影沉醉卧藤床忘去路麻姑樽酒故人心 
　　病余还觉冶游劳风景悠然思转豪水遶林深山日隐洞开云净海天遥浮生枉试腹中剑尘世空藏咲里刀我愿晚阴分石榻英雄谁复说孙曹 

　　○宫怨 

　　露下天高叶落寒月明微步禁庭宽金鬟此日埋宫邸王扇当时列女官立人龙车声新杳怜窥鸾镜鬂将班君王不是轻颜色一日须知万务难 

　　○写怀 

　　客里逢春减却寒如何不见出门宽百年道体元无极一点灵台自有官野棹风轻娱彩侍山锺天暖忆朝班燕闽两度空归去今日休题行路难 

　　○不及出侍秋江夜饮 

　　病魔今喜遇知音拾笔凉窓试短吟旅夜锺声来远寺谁家砧响隔疏林揽衣欲往怀千结却屧无缘酒半斟抚几阶前蛩唧唧孤灯剔尽落花深 

　　○题便面 

　　立壁浮青俯石湍乾坤老我钓鱼竿龙翻湖海层波急鴈度潇湘返照残影落深潭秋共瘦梦回荒馆迄偏寒谁家渺渺风涛里时泛危樯出浦端 

　　○登君山次韵四章 

　　闻道君山是胜山直于今日破愁颜西分王气峦层出东入江心海不还缥缈烟浮城郭里徘徊月上斗牛间堂开浮远青云近此是朝天第几关 
　　层峰高不碍人游极目增波逐海流谢氏东山夸后乐范公廊庙抱先忧怀思故国知何处指点前村是某丘江鸟欺人烟树晚时时飞下傍渔舟 
　　西风步屧到山巅登眺无端思缈然隔浦人家藏隐雾环江波浪涌兼大双眠沙鸟长依日列队寒鸦远带烟不尽晚来凭栏兴此日应为白云缠 
　　望穷海峙眼生花得酒相逢即是家游鲤山高红日近卧龙江阔碧波斜喜看胜地吴都大端拜名公石刻嘉远寺锺声僧入定披衣对月上归槎 

　　○送善推侄孙就教 

　　燕台月色照离筵还忆鹿鸣十载前南北宦情今尔尔漠唐世业故绵绵春来桃李环行幔雨后槐杨拂彩船若到龙池回首望莫言河洛各风烟 

　　○留别南崖 

　　对榻经时岂尽情受恩深处弟兼兄行缘别重辞应懒诗为愁多句不成寒雪千山家万里朔风孤馆月三更倚门岁晚催归棹委任空惭百感生 

　　○候南崖不至 

　　晓天到晚难常霁秋月连年得几圆此夜与君期后会相思万里寄云烟 

　　○中秋雨约不遂 

　　飘飘桂子江村里鹊遶高枝灯影前舟泛璜塘虗旧约杯倾鉴水失良缘 

　　○为钱东湖老先生题芙蓉 

　　春色江南处处同赏心谁复度秋风喜看白发明湖水长对芙蓉一树红 

　　○为远峰题 

　　客□看山眼更明前山独露此峯清云霄有路今非远廊庙江湖万里情 

　　○晚怀 

　　雨暗江村风叶飞雷声□地响空扉寻经傍架嫌书乱煮药凭炉莫?欠火微 

　　○七夕 

　　一度鹊桥一度新天河云净月欹轮年年乞巧今还拙影照空堂拙更真 

　　○题羙人便面 

　　五色云边桂子芳翩翩神女下巫阳环姿伟态真艳逸宛若游龙乘云翔绿鬂飞浮蕉叶翠庄姝绝胜胡石苍削肩细腰垂藻羽环佩珊珊罗绮长玉指纤纤情脉脉花枝持赠谁家郎劳思効爱不可得咲对花开意更狂楚王梦中款颜色髯卿画里面如妆朝朝暮暮怀君袖秪恐恩深妬秋娘纵使君恩没新古曾奈天时有熇凉何况盛年易雕遇虚度春风当断肠可是杜陵老饥客隔水看花倍离伤年年司青杉湿吁嗟明月碧帘廊 

　　○题澹轩图 

　　前村梅花如玊削后村皑皑雪飘礡背月隐隐出云端不照欢喜照寂寞此时百草巳无芳此景幽然凝望暯绝胜王郎泛虚舟夜色空蒙满溪壑几度暗香四碧寒不厌网衣虚锦女?乐微醺击缶当丝簧茅竹何曾涂舟艧市道不交苔径深寂无肉食有藜藿幽人贞吉万虑消直比雪洲春水落雪洲春水味且甘流到于今味更薄少味方是还天和一勺真可洗炎熇豪华踪迹今何在年年月照梅花萼 

　　●少村漫稿卷上 

　　莆黄廷用着 

　　序 
　　记 

　　◆序 

　　贺工部尚书郑敬庵七十叙 
　　贺工部尚书郑敬庵七十叙（代太保朱萐庵作） 
　　赠进士陈梅山请昏赐归叙 
　　赠谏议郭汝霖使流球还朝叙 
　　应天府乡试录后序 
　　贺藩伯任斋涂老先生督修堤事竣叙 
　　赠岳伯陈见吾函表入贺 
　　赠丹崖莫父母擢刑部尚书郎叙 
　　月?曾月潭山人叙 
　　贺郡守易洞皋奏最保留叙 

　　○贺工部尚书郑敬庵七十叙 

　　周召公以北平为天府之国逮　成祖定鼎向离　列圣缵图善治化洽滋年而山川形胜雄视天下发祥隤祉公遘会生焉　武庙时裒然登进士第筮官民曹至我　皇中兴礼乐任贤图政乃晋侍从卿执得展才猷下膏泽于民不可谓不遇巳其谢事而归则饮酒赋诗播之丝竹皆所以宣上德侈　君恩鬯太子垂彝训以裕后昆不可谓不乐巳自公之生至于今七十年皆化国舒长之日袭休振世勒崇垂鸿盛哉铄乎是月十日公弧矢辰冡嗣锦衣指挥君珑偕其弟珠其子都事君崇孝幼子崇庆奉觞上寿价予缋词申祝予臬长伯兄汝为与公为同进士而予官邸比邻逾一纪谬承知遇欲申其祝旧矣锦君之请可以巳乎夫 
　　亲之寿达之天下也然所值亦甚难矣书曰天寿平格诗曰遐不黄耇保爱尔后是固有天存焉公合天者也大都广陌天下士雷动云合鱼鳞杂袭公慎其所以与问学渐渍有由矣风声气习繁华浮靡公介不移俗行不易方动不为身厥考龙泉公一代伟人而诸子闳殖巨衍公广孝友于与与如也出而服官分政司徒厘蠹贞度节省盈缩犁然当其可为大鸿胪表仪朝宁言动章章为少司空恊恭同寅以居民兴利时有雚逆共事暴横凌轹公力裁抑之虽肆忿恚挤排毅然不为挠既以大司空筦银台事纳言惟允公志适矣未几致位杜门勑断家务勿相关犹以市近也城南有别墅焉乃遁迹于斯学栖寄傲犹以地浅也卜筑西山冷泉居焉不知岁月之朝暮木石鹿豕之与侣也进之底于道焉则静以涵动虚以致实精神专一瞻足万物夫天下有一贤人君子少知道者皆致仰止□□□国之老成典刑具焉士皆歌之而况诸子若孙得以承颜娱志罄天壤之□□□□□识者谓公忠信孝友出于天植而经纬才猷足以翼圣庇民匡时揆物犹未究厥用使人不蒙引考之泽殆天遗尔后之人矣乎观之绳绳蒸蒸克世其家史氏核实直书匪以扬美云 

　　○贺工部尚书郑敬庵七十叙 【 代太保朱萐庵作】 

　　□帝王优念老臣从珍乞言诏问存遗皆所以达老老长长之道笃仁孝以风海宇也自秦尊君卑臣为臣者亦每每自卑冐荣宠之极昧明哲之义忘止足之戒遂至矫易去就而上人尊礼无繇施汉广受乞骸骨出关归老故乡与其乡之人共飨君赐以乐天年班史屃之至今光耀简册志难也郑公敬庵致尚书仕家居长安年七十初度公卿大夫故人邑子结驷连骑绘图?玉帛持觞诣门行庆者更仆未易数也公衣冠翼翼出见客容仪丰整见者咸瞿然敛衽异焉予解之曰公所以摄性养生有道矣夫世之贾财狥名夸雚每生之众苛求务获无所厌足形役而心瘁求一日安宁得乎史迁曰人□生者神也所托者形也神者生之本也形者生之具也神大用则竭形大劳则弊形神离非所以存光葆和合大道蝉蜕嚣壒之中自致寰区之外者也公进也达以行其志焉止也静以镇其操焉故凡朝廷有大典礼惟布席焚香北面稽首更不陈贺恐干希进之嫌至于事关举世之安危利害则未尝忘情焉犹居位时延四方豪儁与子姓讲习经书子史文字亲为笔削至今不倦西山之下泉冽而冷盛夏则涤暑避喧昆介亲戚朋友高人往视之则置酒宴辞礼闲雅随所欲而适焉托迹幽栖岂必亲鱼鸟乐林草哉亦云性所至巳夫阖辟消长阴阳之大经也出处进退居身之所珍也见可而进知难而止安节而亨戒满而益去健羡黜聪明应物无迹则与四时相为还也故曰平其心者和其气也澄其神者全其形也介以眉寿惠以繁祉天与人果相违乎锦衣君朱萐庵氏□□□□□矣予词聊以致其情云 

　　○赠进士陈梅山请昏赐归叙 

　　陈子敷元年二十登　皇明嘉靖十七年甲榜榜中三百余人疏请昏者五陈子与焉制曰可行吾党士大夫饯于郊曰我　朝应运统天锡极作人百六十禩矣于时圣化涵濡人文宣朗士入是选者不巳荣乎子少遭　明时分曹服官家国天下承序辅理之责寔将受之兹行也有正始道焉今天士庶之家犹闲之未变乃克终吉盍慎诸黄子曰莆旧号多贤数十年来请昏归者陈子大都委巷斯固夸示耀观以为华者也陈子倜傥奇迈偊偊然磊磊然处之若不与刑其足观矣夫致远者识受大者器志在生人则其忧也匪以身猷念在天子则其乐也匪以家是故古明世之佐盛主也陈力而拯民宣心而襄化负重而格天笃棐而殚德故休烈无穷声称有永陈子器宏识邃务是其由学乎夫羲文易象唐虞坟典殷周诰誓春秋纪载降而魏晋汉唐子史百家昭古今之监备兴替之□时而学之无自慆缓惟共乃职　天子命其□辱矣昔左史不以申公子亹耄欲见以交儆□武公年九十五犹求言于国之大夫师长作□戒焉以子之年闻予言得无省乎陈子拜手稽首曰言然后知惧学然后知不足不谷何以辱□徼先生敢不慎诸缙绅士闻之曰太史进□于远者大者是谓倚相陈子志而纳之其于□人也几矣同心之言忠且敬者也 

　　○赠谏议郭汝霖使流球还朝叙 

　　流球在东海岛间舟行程途不能计自隋大业通道逮唐宋无间元令之致贡莫肯承暨我日握干辟坤效顺献珍凡其国有大典礼来奏皇祖绥以文德嘉与使臣答之累　朝率为常嘉靖御极甲午尝举故事兹戊午正月国世子尚元航卓匄　封四月二日　诏给舍郭一厓君充正使持节行而介者大行李君槐亭八日陛辞九月抵吾省檄诸司刳木为舟舟成为乌■〈虫念〉蠹加以频岁倭奴侵犯海以外不靖尚元闻之愿领封疏其事于　朝下祠部议不允乃再造舟迟回者四载辛酉五月二十有五日祷于海之神放舟而东闰月九日达其国詹吉奉册行礼如　制尚元肃将祗欢飨使臣文与情俱一厓君承朝箴甚谨私惠不归德不留焉事既竣十月九日登舟候风十八日行后二日双神雀宛宛回翔伙长曰兹■〈风贝〉风征也顷之■〈风贝〉风果大□震撼播荡舟若宜若覆在行者五百人皆震□□号二使谕之曰命也第困亦甚矣其去也顺流以西南风其归也遡流截海以东北风灏灏乎淙淙乎无东西南北风一不顺则波浪滔天怒号四起中流而折柁断绠将何恃乎所恃者神天相焉有善示者即续其绠而新其柁五日底定纵其所如入温台望望然以闽山为归及见定海举欣欣然喜曰得生矣十一月二日抵三山二院诸监司郊迎相慰劳曰海上之归乐乎夫坐井观天以天小也今乃知□□为大矣浴日吞舟之鱼背黑则映天眼赤则射波蛟龙变化则云雾阴翳风日晴朗则海波不扬扶桑若木森然岛外云峰黑水上下东隅殊方别种语言饮食槩得其状中朝衣冠威仪为遐陬钦瞩起居尊荣兹行也不为乐乎使于四方不辱君命夫子以为士今郭君使海外还朝报使事诚大丈夫子矣得无纪乎明日授简于不敏乃膺命作而言曰燕礼工歌鹿鸣四牡皇皇者华礼以食之乐以乐之诚以将之故有以得人臣之欢心夷险不二生死不怵郭君使中山不为遥历风涛不为艰其程途所经民情幽隐有司臧慝政事废兴皆在睹记之中书之奏牍所以通下情而达　宸聦是为能忠其职岂直宣德威使夷邦巳乎且闻太夫人垂白在堂倚门而望积忧而危者匪朝伊夕一旦见其子海外生还则母子天性悲喜交集更生之愿谁能喻之诗曰每怀靡及诹谋度询又曰用是作歌将母来谂谓作诗者为知道非乎 

　　○应天府乡试录后序 

　　嘉靖岁巳酉秋维七月六日臣铣臣堥用恭奉上命典应天府试事事既竣乃拜手稽首言曰维皇祖受命有此武功于时考卜宅是锺阳维成祖承烈定鼎燕京两都并峙万方拱极山川连亘几千里相错如绣比入徐淮瞻濠梁仰惟皇祖当昌运而兴顺天应人一时佐命元工雷动云合翼龙以飞皷舞域中肇造区夏及天下底定兴学设科文武并用其繁简异宜加详外眼所以重根本长杼?木枝干也列圣缵图封植人材耆寿俊在厥服暨我圣皇发祥江汉八承祖宗大统懋德建中本人纪明王道配天地嘉惠庠序之事敬一箴训颁于中外临饬臣民语次寻绎久于其道光天之下至海隅经生学子皆克有造其登可者籍奏于宗卿于天子之廷比材汇征需次服官巨细臣工卜斌然布列遐迩寔足以宣休德流渥泽保艾生人翊卫社禝熙洽明昌其亨嘉之会乎皇上吁俊尊帝犹日皇（下有逸文） 

　　○贺藩伯任斋涂老先生督修堤事竣叙 

　　莆故卤地古邑曰蒲田以水患退今去水从莆沧海成田其来旧矣莆去海不二三里许往潮抵僊邑溪海交流漫漶日滋有异人于木兰上厮溪流二支以溉南北洋田中筑石以障潮之入海滨广斥择其要害设堤无虑二百处使田不巨浸可作艺盖大为之坊也自乙卯倭奴入寇决堤田不可以耕耕不得以偿种师旅饥馑并臻而嗷嗷待餔者越八年甚于洪水之灾迨今不加修捍则莆之田又荡然矣癸亥夏天子嘉纳台臣议发内帑金若干自　九重以布惠于海隅苍生与　天同仁极阴之余而阳泽生□公往按饶阳文惠光施威燀旁达赫有声称□□郡城陷　主上闻之轸恤　简命公以行□楚都遵闽关下建滩南盻井邑萧然忉怛咨嗟伤哉编氓何以生生入境内田畴未辟城郭未完公私廨宇未复流亡未集啼饥号寒□尚未巳恻然思所以图之何以章吾　君之惠而亟于所先乎水土不平则百谷不昌故下车布法首劝农桑窖仓粟诘戎兵补敝兴废康保元元以次行之时则有若同知泉州府事谭维鼎莆莫尹天赋福郡经历王坊亟令之修堤事而公则咸勤诰治冐暑相土驱驰于海徼山谷不为烦荒度周慎凡为水益不害我禾稼者务覃其心思佚以使人人忘其劳日稽月成视运同刘汝顺所计数省金万余甲子岁四月朔鸠工秋七月工讫元光中河决瓠子帝临河沈白马玉璧令从官皆负薪塞之司马迁悲瓠子之诗而作河渠书茎矣河之为利害而海为甚焉某尝亲履海坝瞝潮之来也嘘噏万川巨浪浮天泱漭湍悍一泄于尾闾虚而不止如东角遮浪二堤延亘数十里苟罅隙可乘水性衍溢工费湮没冷乎可畏哉今万家乐利皆吾　君之惠而致之莆者公之功不为伟哉公神德天授自龆龄善属文穷坟典而作大雅及裒然登上第嘉尚虞周志文武以宪万邦莅官未朞□果大熟家给人足田甫野叟咸嬉嬉然以为数十年来所希奇事不图今日复见升平之盛外夷屏迹中土乂安桀黠逆曳方正不倒植征休顺应念功载道体天弘化其神如此名实纯粹由兹晋　庙堂所以奉天道调阴阳葆合太和即一方人心达之天下可见矣郡主易公偕莫尹上下勤事欣覩功叙以某谬辱公知好尝职史必能诠次所欲言以垂国志于无绝巳时乃不敢以不文辞谨书其大令作颂者得以观择焉 

　　○赠岳伯陈见吾函表入贺 

　　惟　圣主握干向离御极抚世于今四十有五禩而八月十日金气秋行南极宵现　景命丁卯支干初度贞元迭运由一至于万凡八纮士庶欣欣然以为　圣作物覩古今所希奇何幸生斯际欢娱鼓舞于尧天舜日之下陶陶皞皞而忘其所自内而勋戚九卿各率其属外而王藩世臣岳牧函表进于宗卿以达于　宸聦亦□一二臣卫布乘黄朱以为庭实奉圭兼币以执壤奠　一人垂拱于五位之尊伏谒　阙庭亲觐　天颜鹓班文石搢笏嵩呼手足舞蹈翼如也　陛辞宴以大官锡以宝镪亟臣子之荣遇而　明良之盛典也陈公见吾以次詹吉行□郡易守偕节推周来征用言且致泉漳二郡守意甚恳用职史不敢以不文辞乃作而言曰大君天也天以一气高居旋转而四时五行各宣其令太和流行宇宙间故能循轨而有常人君如天运于上而百官庶司各理其职故能久道而成化兹皆诚也诚则不息不息则富有日新盛德大业至犬哉粤古皇风沕穆若轩羲二帝三王长年膺历胥此道焉尔巳我　圣天子当明昌之期星庆河清之会履　帝位思道恭默神志宁一建极用中以仁寿干天下而天下之寿吾　君者爱之如父母归之如流水辟之江汉萦回遡游浩浩焉朝宗于海莫之能御故中兴之世应期而出诗曰受天之佑于万斯年四方来贺不遐有佐又曰维岳降神生甫及申维申及甫维周之翰于下武知君之眷命于天以为民也而君之道得矣于崧高知臣之降神于岳以为君也而臣之义着矣公辖闽省旬宣屏翰周爰咨诹知我邦濒海艰食为民求生生嘉谋嘉猷入以告吾　君出以语公卿大夫士所以若　天子而赋　明命使良有司致之于民则岳降之意不在兹乎公为名御史所在流闻所去致思若此乎何有敢徼惠一言 

　　○赠丹崖莫父母擢刑部尚书郎叙 

　　夫守令者民之师帅职亲而近民令专城凡大而刑名狱讼钱谷小而鱼塩琐屑咸委命焉故令视守为难而莆之令则居今为尤难焉莆夙称文献自乙卯倭奴犯顺侵轶漳泉福兴四郡相去千余里人民村落被屠磔焚掠不可胜计而袭破兴郡则壬戍腊月尽日也虐焰蔽天肆行杀人城为夷人有而守城皆夷也刘颢于是日领兵到城下兵大溃军门□震德屯兵福清□□不进坐观大败参政翁时器总兵毕高皆□走至癸亥正月廿七日倭乃移营去　国初来未蒙兵燹之祸城之陷也自今日始郡城之陷也自兴化始报至京师　天子恻然轸念乃命铨曹慎简其人以行莫侯承之不以閟毖自阻塞遂就道是年夏始莅官公私廨宇储积荡然一空城无长物令虽欲兴其谁与兴百政废弛孑然一令耳其难有不在令者纾徐容与为艰于易为大于细愽观治乱之原详画兵食之费频年民习于战鬬而轻于移徙视法守为土苴亟之则残宽之则慢酌刚柔之宜而善用之辟之?乱则难理弦燥则难调一非其宜民受其毒又未出膏火也侯德深而不露事治而不扰化流而不蕴民之去也过其半又当清稽版籍之年昕夕披阅以为丁可少也减图二十一赋不可少也则巳蒙　圣恩停征三载复疏以请其志在勤恤康保视民之未宁真犹痌瘝之在身一时监司将卒道吾土者缤纷侯调度有节虽筑城修堤亦躬自为之政平人和百谷用登芇家告给骎骎然有太平之望侯往主刑曹事民挽留而莫释如失怙恃夫有憯怛子惠之实政则必有缼恤明允之实心由此其选泽霈八纮名垂九鼎易易尔昔子产为政于郑舆人有父母之颂孔子以为古之遗爱也城陷后侯首当其难忠勤劳瘁既厥心矣所在令名所去着思不为民之父母乎故特表而出之以为司牧者鉴焉 

　　○月?曾月潭山人叙 

　　余邦夙号文献乙卯倭奴自海外泛洪涛数万里入寇壬戍冬袭破郡城山川土田犹夫初人民则去其半矣室庐煨烬道路藜蒿广汉涂公任斋以藩伯敉宁吾民携柯氏山人曰佩者来相兹土予入谒公公令出见叩之莆灾甚于风水有说乎答以少涉江湖游楚蜀苏吴宣歙间阅地多矣如名山壶公蟠踞数十里突然岿然当正离而立状如端士搢笏九华天马诸峰联络迤逦大海延亘沟河曲折西北多山东南多水得乾坤大势斯为贵予曰朱文公主簿同安望见壶公即豁然曰莆文物繁衍此丈作怪古谶相传水遶壶公山莆阳朱紫半自洪武二百年来不蒙兵燹生殖丰聚才贤辈出以服劳王家得齿上国今有此何也答云天马一枝奔入城中为乌石山相传金■〈豸师〉子即于此山之下置场演武蚤暮兵戍操阅金皷旗帜声容鼓噪而山脉勃然有生意支麓嘉茂世家巨姓多锺祉焉近移北郊东向南露青山若窥探场中城西诸山环迫交戟非利前守岳蒙泉公通城西之水以下东关使血脉宣鬯今淤塞不可舟宜浚之四城隘作重门雉高其旧气蒸而欝皆非利予闻之有合哉作而言曰壶山宾山也往城兼济桥至　国初堪舆家始辟之夫天马一枝北趋绶溪使城□苞则山脉全而水势汇頋乃截山脊为之今绶水东奔合障之南行海潮汐王湖城界是则吞吐天日涵生气为近而昔人之（下有逸文） 

　　○贺郡守易洞皋奏最保留叙 

　　（前有逸文）史文墨□内无家超然尘棼之外于世澹如也今年端月当献绩民相与言曰侯将治行入于朝比承明例未可以行当涂者果嘉与功叙令吏人上状乃相与欣然喜曰侯复来惠我邦之人则必有玺书勉励增秩赐金天之道与人远哉居无何以不遑将母垂白倚门亟欲以病请又相与愀然曰侯仕不负民思不遗亲仁者不可失也夫民阨于阽危望治心视饥渴为甚惟师帅得人乃能宣　上德流恩泽体其情而恤其私与民休息以图优裕和平之福公下车政必急于所先教不烦而从相时以宜民讼平禁止吏严盗熄上下安之三年如一日循良莫加焉若行则黎庶元元嚣然丧其乐生之心何怙何恃仁可远乎哉荐绅士胥曰观之人情久欲私吾土而不知公瓌玮巨材广施而尊誉社稷之隶当为天下留岂直守一郡巳哉 

　　◆记 

　　来安县建城记 
　　广东道监察御史题名记 
　　滁阳宾曦亭记 
　　汉寿亭侯庙碑 
　　城全椒记 
　　复分廵何凤野公 
　　简分守涂任斋公 
　　简泉州王少卿 
　　简李同川公 
　　简朱萐庵公 
　　简涂任斋公 
　　简谭二华公 
　　奉洞皋易公启 
　　贺洞皋公启 
　　奉南塘戚公 
　　奉郡守易公简 
　　奉陈蒲泉大尹启 
　　奉林养翁启 
　　小启奉李石湖 
　　小启荅张榕洲徐寿泉二公 
　　复南塘戚公书 
　　简谢大侍御同川李公省下分赈 
　　复南塘戚公启 
　　贺渠翁李老先生寿启 
　　奉环江陈亲家启 

　　○来安县建城记 

　　魏尹大用乙卯冬奉天子命莅来安越明年丙辰秋作城又明年丁巳春二月城作倭奴由杨州达天长抵泗州城下泗州去来安百里许贼相戒曰无久来安城始作守惟严是以民得免于祸全活者甚众士庶皆德尹之功夫尹之始至谓民难与虑始早作而夜思务竭其精神以城之作也不可以巳乃上之监司曰可自学官林大珠生儒以下无虑数百人以其情愬于有位者夫自壬子夏海倭入寇江之南赤子蒙戈鋋而死汤火者流血成川积骨成丘升平日久防御之策至于今漫无可炻故来安士庶为家室谋日夕凄惶然相与言曰贼乐于死者吾生人也不可与敌旧有土垣不可与守苟无城将安栖有城吾得以生巳凡春秋重兴作惧非其时也岁且熟非时诎而举嬴者况濒江四郊又（下有逸文） 

　　○广东道监察御史题名记 

　　（前有逸文）成祖定鼎北平分省列道布昭俊又凡四方有疑狱重政有大章奏必下之台司综核而后行其未当于法则闻于　天子缘情以家辟审几以恊一而治道系矣　国家崇慎厥官官惟其人以　朝廷耳目资以明以听所以章休德扬风纪通幽滞以人事君以言为职也维时省方恤民简贤黜恶责莫大焉广东道所辖实古百粤万里之外近而刑部应天隆庆诸卫所若干亦隶焉政立而风行志加而泽暨溥哉中外遐迩所为观也郑君虚亭廵按山东归筦道事乃言同予道者无虑数十人尚未得名籍比检阅往牒自弋君瑄而下得若干人谋之王君介庵陈君逊斋欲砻石而叙次之问记予予惟自书契之作简籍所载先民可得闻者章章也归乎臧否昭鉴故流传不冺　国家持此以励世作人惟名之　谓足以劝也因之询事考言稽迹明心谓足以信也然犹未核其实也于戏实岂易知哉盖人之情貌易诡沈阻难征寄治托公其实益寡非所以敦洪鬯之德隆翼为之义丰茂世之规钦天道之崇也故旺风淳庞王道诚一德侔两仪名贯四时志士贞夫独观乎昭旷之原砥砺名号媲趾往哲输忠布公固志永图乃纯终令闻章史册而铭旗常即百世之下见其名思其人而尚论其世无弗爱且敬巳传不云乎行出于巳名生于人不可得而干也斯志士贞夫所为夙夜忧勤不遑寝处者也不然风微则易湮泽近则易息后之人按珉而读之将指名而谁焉亦足鉴也巳诸君皆今之台隽也兹记也固予所谓百世之下足以兴夫人者 

　　○滁阳宾曦亭记 

　　寺正衙东厢是为庖飡地尘土堆积木且焦矣西厢鼠虫巢窟一见异之例少卿转正赠长大书刻准二十金予谓咫尺迁转何须焉遍两厢□圯甚复有风折栢木余三十根即锐意为之箱多油布之加采色焉戊午三月吉具仪告方仲经营不期月工成越仲夏既望乃移寓干斯游读食息皆赖焉树前后左右一带仍其旧以俟来者次年巳未春二月改勋卿行之前书此以识岁月颜其额曰宾曦晨兴政与学若拱焉 

　　○汉寿亭侯庙碑 

　　侯之庙食于天下迄今无虑千载上自王公卿士以至村翁野妪胥奔走焉其称颂英烈不特榗绅先生虽村翁野妪类能言之夫自古勇略之将仗节死绥之士与侯相似者不知凡几而侯之英烈独能传诸不朽无间于人人者岂其精白一心有非慷慨激发于一时者所能及欤当汉之末群雄并起而争何可胜数勇略如侯者非提一旅自奋如坚布辈则如张辽徐晃之徒翱游于二袁孙曹间耳而侯独崎岖百折必得帝室之冑英名盖世如刘先生者乃与张益德同心共事誓生死不相背负故其羁于曹公甘爵美禄礼之优厚时曹强刘弱巳有定势侯志弗愿也虽奸回鬼蜮亦察其心神不可留故使辽以情问之观其言吾受刘将军厚恩义不（前有逸文）丹潦焕如也予不敏素辱二公知好命笔纪其事乃备事侯始末之大者可以见忠义在人如一日读者可以兴矣 

　　○城全椒记 

　　全椒三面皆河也河以内地不满四里许居人乡井联络漫然旷野中所从来旧矣岁丁巳倭奴入犯旰■〈日台〉天长逼泗州城下警报日亟人心惶愦跧伏于草莽间莫所迯生顾尹履任未期咨于众曰有城则守无城则危弃之不可曷为之所乃于河之南一带伐木列栅画夜循行悉心调度为死守计未几贼遁去咨于众曰民可与乐成难与虑始今倭奴频岁入寇中国不来则巳来则纵火焚之栅不可恃也是亦折柳樊圃何如城城则守斯固矣即以是白之监司报可遂相高低计丈尺物土方程事期审徒庸书材食于是年五月詹吉经营先筑土垣周遭六百余丈不期月而工成累石以为卫凡城上堞埤楼橹规制焕然新矣戊午秋庠之师徒诣予言曰椒自汉唐来故为邑我　皇祖定鼎金陵十四年割龙潭高城二卿属焉隶滁去大江不百里正德七年为流贼所困嘉靖十一年塩徒作逆仓库劵信委弃殆尽虽守臣累督戎师与民人恊力固守犹不忘惧心昔戚谏议屡为此惧语之当涂先是赵守疏请于　朝下宪臣议因循行未果今尹因民之危而安之因河之势而城之始欲辟而广之以河势滔陆必为关停蓄河流导之使循故道工繁而费广时紬而举嬴不巳难乎抑有待也尹城时暑不盖劳不乘捐俸以与民同利宪臣亦俯念其艰稍给其直士民乐与斯役者若干人为堵雉各有差即撤民庐舍而易之以地无怨声工竣敢祈太史一言纪其实□州守嘉惠尹志为之申其说夫利害之微兴革之际古人所慎也自壬子倭奴流毒江以南至今无宁岁易曰重门击析以待暴客言城之所当作也杵臼以济万民弧矢以威天下皆所以强国御侮措生民于衽席之安不可一缺者楚为城方山而尹为城则方河城小而固荀罃知其不可胜继自今民多内从日成都市万一有警则坚壁清野可守而可以战尹之功民之所庇也得不为贤哉是可纪也尹名逵余姚人先赵守名大纲滨州人今应守名镳台州人谏议戚名贤卿之人以文请者学官骆文光生员戚汝业黄裳辈不尽书 

　　○复分廵何凤野公 

　　（前有逸文）难中起居一二惟公令之候候 

　　○简分守涂任斋公 

　　服食器用兹时鲜少匪明公垂情贫之检笥中所有一一分赐则亦苟焉安之故吾自适将奚求哉今恩惠出于至意华光将于缛仪某也不敏对使登嘉曰德之将也曷克承诸先裁启谢伏冀赐省是为荣 

　　又 

　　公昨不戒装往仙邑乃扬旆登筵以成信首夏疏雨花径菜畦少倾半日之欢脱鄙陋而游高明溢所闻知充然有得也正拟言谢使至承赐以佳箑名香湿暑所宜执诵台言媲美昔贤乍别数日神当往焉 

　　○简泉州王少卿 

　　别久得会少伸契阔之怀稍慰一二岩居遭不辰无有知者可共谈以解沉欝惟看山玩水种柳艺花聊度暮龄今蚤守道欲过别整衣待之不及再叩午候儗治酌屈枉教与公长言之不知能暂税驾一留否见守道节推自有话说不露迹也草略裁复 

　　○简李同川公 

　　逸情丘壑忽承复谕盥手读之感与喜并谊激恩深诚而不欺如尊谕不敢多让者不惟用一心信之天下人亦信之持此以事主御民鲜有不孚以应者即廵察闽中风行而草偃敝郡破败之余仁昭义立沐浴膏泽民忘其苦也非公诚能动物安得反否为泰若是神乎某性资刚褊与世寡谐而独遇大人长者推心置腹过为存恤则合家戴德垂示子孙知恩之所自也逢此悖戾蒙惠再三与他辰比谨遣仆遥申谢臆回瞻宪旆东树燕云某杳在海隅挥泪拭目惟焚香祝公蚤登枢府秉机轴以霖雨天下苍生是心所欲言而言之所不能尽也余冀赐亮无任激切悚栗之至 

　　○简朱萐庵公 

　　奉别台颜于今五禩中遭艰危奇难而岁月寒□销耗精神营卫渐入衰弱非公曷闻焉同川公揽如入闽适当敝郡城破百心区画适中机宜日夕劳瘁忧深而虑远生人之所庇也某蒙庇尤深出之膏火中登之袵席之上皆推明公之赐也谨裁布寸衷邂逅间愿为谢之不胜祈恳瞻遡之至 

　　○简涂任斋公 

　　未别有怀况别乎公之心其有合哉蘅门蒙过从坐移晷披情愫领诲益累千余言暂尔分违乏长者辙迹日在东郊寻水问钓依山艺圃新移芳荔数株绿树锦囊烂焉夺目坐其下不觉夏之昼也何时得蚤归旆一尊对清阴不巳乐乎兴至神欲越临笔惘然余赐照 

　　○简谭二华公 

　　追惟往夏当倭患为烈仰苇神武于赫歼旃剿绝民念公来迟而喜公亟成勋日者忽闻公得终制天子嘉惠纯孝我一方人挽留而莫释忠赤威燀海无波山谷无警论功者首勒彝鼎而书旗常未足报称东人之思岂古今相远哉某性资刚褊岩居寡与一见公瞿然敛袵重慰平生未见之怀暮龄何幸焉初拟驱驰入省赠于河之浒烦暑中弱体尚未平敬启裁布伏冀俯赐廉照辰下正热惟葆和为宗社生灵加爱不宣 

　　○奉洞皋易公启 

　　公莅兹土不意遭城破败之后编氓半非版籍虽存而田土荒芜人民逃徙丁与粮则大失其旧闻明公欲减啚定籍上其疏于诸监司万口合辞称诵以此书手日盻更化善治若欲大册告成保不出期月前午众心来诉敢求转白台前得从宽比某以谊所当言乃为执笔上闻伏惟鉴而听之俾言者有光华焉余情面布 

　　○贺洞皋公启 

　　恭惟南极星躔彻夜光华于海徼中台位望侵辰瞻遡于荇门敬献微仪庸申勤祝伏冀鉴兹筐篚斥寘堂阶曷胜雀跃之欢聊罄鸿私之积前有逸文种于南徼鄙悰缕缕薄仪将之侍酌者情亲必能承欢忘醉则送酒者为有光矣家圃荔枝芳味非枫亭比使妃子在不知如何嫣然媚春茶只少雪水烹之其兴与学士不悭漫书总成一笑惟鉴存是宠 

　　○奉南塘戚公 

　　十三日贼闻公兵将玉即起营放舟幸而残躯得归某命蹇五阅月被执营中惊恐万状无复生全之望非仗公之庇安得再晤往岁大捷倭贼继至阖郡诸公以书请再屈一行而节钺面北矣使公来岂使赤子圣炭至此哉虚张之人可与共事公文武全才成拨乱反正之大功麒麟挂名古所希奇某与公为同志之交自附知巳别后话言不敢忘承委大笔尚未塞白拙轴并余天池手卷俱付煨烬家中无余物此惟可与公道之人毁某削发为倭长今发尚在也莆人乐灾祸而喜造言率类此力疾草略不文 

　　○奉郡守易公简 

　　某被执营中五阅月四月十六日方得生还惊恐万状寝食靡宁气血虚耗日夕负床检方弱病弥增以兹不能诣候门墙罪歉益深然瞻遡之怀刻刻不敢忘佳节偶得泉柑十二枚奉备蒲觞视献也伏惟照存 

　　○奉陈蒲泉大尹启 

　　惠安与莆接壤近倭奴人犯而贵治得以康保非公防御有素曷免焉惠之民何幸何幸兵宪万育吾仆庚戌所取士也近过莆邂逅道及公盛有所声称秪未获识荆未见之怀甚于见也敝城陷仆被执营中四月十六日起营乃得生还五阅月惊恐万状精神衰耗以兹公抵莆不及参谒闻之瞻遡倍加惆怅裁候文府伏祈廉照 

　　○奉林养翁启 

　　四月十五日贼起营某始得生还五阅月惊恐万状精神衰耗日闻人情世态倍加伤惜时间翁起居以未得一会对谈贼中辛苦乃知翁寄（前有逸文）日者烦节钺南征扫除倭奴某以营中初□□体弱甚竟不能趋候道左遣价子申禀蒙□□云天地东西南北尚有倾陷无名种子之说皆勘破道奥登道岸矣终身服之以为养德之助不巳多乎又遣栋儿出涵江参谒致简公微服在兵中无由见颜色乃持简而归遂以附谭翁上记室曾未肴见示兵略佳制去秋欲某序之简端近巳付之丙丁幸再掷一部即为操笔同志之雅所以识不忘也四月廿一日非公兵至则贼必攻仙游再入兴化矣此某在营中所亲睹闻者登塘之捷天开之于先星变可征公应之于后万家所赖栋儿方志学之年慕公文武为宪愿伏叩门墙惟与而进之则登龙之幸多矣咫尺万里临楮心神飞越万分不能道一统惟心照 

　　○小启奉李石湖 

　　秋入郊墟更觉萧疏忽闻文旆将发别绪勃焉□午屈过临少谈片顷雨余又稍凉候候 

　　○小启荅张榕洲徐寿泉二公 

　　出自膏火中逢此秋光当夜夜寻乐不可一刻放过况故人萧疏屈指惊心与公对言之亦稍慰也第连日疥盛发凡一切饮食皆省之俟向平主人具壶榼屈过从期另报 

　　○复南塘戚公书 

　　日欲侍教以强贼未灭积仇未复我公务竭其精神谋猷号令戎士日夕劳瘁仙邑告急与莆为唇齿尤懔懔然故欲进而却者屡矣犒仪菲薄而申恳良勤且远惟明公鉴只留只不为华乎所济无多公重兹赏何幸焉草略裁复执事者 

　　又 

　　今秋赖庇有成家口稍自给承惠太勤受之愧恧欲奉谢犒士又非所以为恭也兵发即欲行□公怜念敝府惨害之极借以安其心则奔窜之众当有安集之期矣海上探报惟谨此在明公自有见跋佳制容嗣寄 

　　○简谢大侍御同川李公省下分赈 

　　庚戊叨春省同试辱枉顾者屡匆勿奉荅竟未缘瞻颜色领诲言时维怀焉日者承天子命来莅闽省贞度肃纪敝郡适当数奇百务倥偬非公殚心力何以济时艰而安休残氓哉近朝廷发内帑金三万此殊绝之恩以捄涂炭之余所冀仰体宸意慎重调度委任得人以兴衰扶正功垂于永久名勒于鼎彝数年来敝邑不蒙诸公廵察无复旌别淑慝之典百姓即不知有礼教刑政而其心荡矣伏愿揽辔澄清使居濒海者知台史尊严而于于法纪者鲜不挫矣风之所縻岂其微哉某生也不辰遭变为大使至荷鸿仁嘉贶祗领益增伤悲惟有抆泪感激而巳所祈者若时葆和以膺帝眷不宣 

　　○复南塘戚公启 

　　日者栋儿归承台谕同心之爱何日能忘某当乱离之后城空百无附恃家中萧乏无一长物犹不南走湖北走越所仰恃者以明公威令在尔今秋汛将至倭奴知敝府残破之后恐无意第不才在营日久屡闻其欲攻仙游攻毕则复攻兴化过冬之贼非我公神将麾戈许村大破之则生人受祸何时而巳吾乡士民渴望公发兵千余来守兹土如胡总兵之材者令总之声之所震必远遁矣愿明公裁允海内外闻公名蒙公德威万口一声天之道人之心其可终冺乎使至承腆仪一一祗领草略裁谢并布恳悃不喋不喋 

　　○贺渠翁李老先生寿启 

　　恭惟乎格元臣荣膺寿箓乃逢甲子初度寔惟□月朔日翁以黑头蚤入黄扉辅导主圣培植元气流福生人厥惟普哉翁以寿吾民天以寿吾翁理有固然者某叨立门墙蒙熏育提携恩同再造者滋年矣屈指韶华瞻忆诞辰匍匐就道奉币称觞礼亦宜之第时有不由心特兹遣仆子行行之日某遥拜祝曰愿父师寿矣即登枢府以霖雨苍生此非一人之私言寔天下所共愿惟天其鉴诸关川阻隔函简驰神无任拜舞欣跃之至 

　　○奉环江陈亲家启 

　　日者二华先生下顾道及公牌至巳得启程之期矣兹使至伏承翰示仪贶且慰且感念堂归先此领教姻娅情爱自缱绻不遗焉尔巳前月朔旦倭奴复到涵江报急有司无策数家居人欲逃窜入山不敏坚以守城为长计城中人示为行止心稍定抵暮戚兵至众欣然以为得生贼围仙邑月余矣赖死守谭戚二公遣壮士赍火药冐死潜进今戚公领兵札何岭去仙邑二十里许欲冲一角看二三日何如耳时事艰危吾闽不知何以为终也仰仗公入朝邂逅诸老恳言多给兵饷钟阳兄近简都公曾为请粮圣意嘉纳准发金二十万未知果然明后日差小价来贺使者告旋急草略裁答缕缕不尽 

　　又 

　　恭帷献绩三载荣陟伊迩以道便省觐高堂称觞双寿锺鼎之养赐服之舞兹人间性分至乐求之于今鲜有伦儗匍匐趋庆礼亦宜之体也弱境内复多事椷书驰神惟有瞻祝而巳昨逅念堂道徐翁欲保公早入京第岁维暮矣聚首遶膝上春酒乃□轮而北不为希奇之盛事哉高明自得之余惟葆和以宠□帝眷不宜 

　　●少村漫稿卷下 

　　莆黄廷□着 

　　书 
　　杂文 

　　◆书 

　　奉渠翁李老先生启 
　　简朱箑庵公 
　　简李石鹿公 
　　简赵剑门公 
　　简陆公子 
　　简邢雉山公 
　　简尹洞山公 
　　简答郡守易洞皋公 
　　奉邀藩伯涂任齐公 
　　谢藩伯涂公 
　　谢郡守易公 
　　简复莫大尹丹崖公 
　　谢刘吾南公 
　　谢廵抚汪南溟公 
　　答郡守易公 
　　与鹤汀侄 
　　简沐任斋公 
　　□□□□ 
　　简李石鹿公 
　　复□南塘公 
　　简复思泉表兄 
　　简郡守易公 
　　简赵大洲 
　　使吏人腾谤于京师藉 
　　在福清邻邑坐视逗遛不捄援 
　　与周松厓揭帖 
　　简涂任斋公 
　　简谢易郡守惠五柳图三练法碧琅玕□扇履端鞋 
　　□□□□□台公 
　　奉朱镇山公启 
　　奉李石鹿公启 
　　奉刘带川公启 
　　奉砺峰康公启 
　　又奉戚都督公启 
　　奉宗主凤阿姜公启 
　　简复陈少淇公 
　　奉分廵何凤野公启 
　　奉戚南塘公启 
　　简内翰陈对溪 
　　贺易洞皋公 
　　简复涂任斋公 
　　与易洞皋公 
　　与陈别驾 
　　简新任贵州宪副林联峰 

　　○奉渠翁李老先生启 

　　二月十八日承复台函并赐嘉贶仆子闰月十六日抵家祗领叩谢外盥手开函捧诵再四情谊深重惟有感激涕出而巳恭审尊体春日佳胜贵介六公子行止各迪吉又慰瞻盻下悰某日欲泝建溪入越中抠趋师席以终夙盟以纾积怀第弱体尚艰于出门俟秋冬之交何如比赵廵抚年兄使人来情文俱至皆鼎分所推也人旋附献土宜聊申芹敬云伏冀亮纳无任简亵惶惧之至 

　　○简朱箑庵公 

　　入春履庆万福攸同君臣一德都俞于庙堂之上以经纶万邦公昆玉直赞默相太平之治兹鱼水交欢千载所希奇之遇客秋主上特赐骖乘与上公并入禁苑道路观者谁不荣羡中外闻之皆知积善所流明良遭际信哉匪偶某追忆昔年趋陪剑履而今逖在海隅瞻遡山斗真在云霄刻刻兴思万里犹比邻公之心得无同乎正郎林联峰北行遣一力附申起居之敬所有副幅总冀台鉴不宣 

　　○简李石鹿公 

　　恭喜荣晋宫秩嘉承帝赉积庆流光信哉匪偶夫士之仕也所贵者时明良会合鱼水欢洽今昔所希奇由兹入黄扉以经纶万邦以凝承主德光天之下至于海隅苍生则某虽岩居人犹复见升平之盛尚书曰惟时成周建无穷之基亦有无穷之闻惟公于皇明亦云去夏仆回过承宋缎川扇之惠副启更殷懃感谢知好不忘疏远古道幸于今见之兹门士林正郎烶章入京附一力奉申起居之敬余具别幅愿言鉴照不宣 

　　○简赵剑门公 

　　（前有逸文）珍贶至今存念时三司索赠文还朝冐昧不揣执笔今家中被倭难延热一空文稿无存想当时赠轴犹有存者或在京或在府上均乞查检誊过寄还以见相与之谊云祈恳真切真切敝郡室庐人民去其大半惨酷不可言倭犯自乙卯至壬戌当事诸公皆因循玩愒无有实心忧国为民之意贻害至此更百年不能生聚如旧伤哉伤哉楮余附希惟览照 

　　○简陆公子 

　　尊公登仙府屈指韶华溘焉六禩音容若存每形之梦寐隔世神交万里比邻言念及此涕从笔下去夏小价回承复简兹遣价入京寄去香荔三百申尊公凡筵之敬惟视至幸幸 

　　○简邢雉山公 

　　云树茫茫音信杳然追忆京城东寓比邻左右昕夕依依无少间而今僻处海隅去留都便隔数千里言念高雅何日忘之人言林下之乐不意暮龄所遭若此且人情世态崄巇处处相同公所与游者犹有野叟山僧而菑之所存残氓更萧索田畴庐舍煨烬之余皆令人隐切第病弱出门为艰犹欲束书北游与公泛舟于吴越淮杨间不巳愿乎房中有免身者必熊罴恊吉遣小价入京附候起居并谢佳绒即令善工制之不然何以卒岁草略不文 

　　○简尹洞山公 

　　恭惟新春履庆虞帝垂拱而夷典三礼独膺天佑由兹入黄扉以经纶万邦以弼丞主德光天之下至于海隅苍生则某虽岩居人犹复见升平之盛吾同榜三百辈掀揭名业于兄锺祉不重有望乎去夏仆子归伏承台谕执诵再三不待念堂至知的耗为极慰又云难后事事触怀惟劝宽慑自怡洞达处困所宜说同志轸念其情自别古道幸于今见之佳币即令善工制之服之无斁每束带则重君子之赐若并力谋天使海上无警报此在明公等在高位责□某何能焉小仆入京恭上起居并布谢悰总冀垂照前有逸文以嘉惠天下与来世名亦垂之承赐全帙始□精奥从兹大同之詹其有备乎翩翩佳子弟□旅食兹土见之每嫣然何时枉驾命酌同一□口乎此可与知者语漫附鄙情伏冀俯察雨□欲烦潭仙一行容再报 

　　○简答郡守易洞皋公 

　　省录修正无余词矣十月朔廷中颁凤纪兹拜赐更早知来岁正朔矣日月渐加初心益负知巳如明公何以谋也草笔裁谢惟览照 

　　○奉邀藩伯涂任齐公 

　　一阳初复群阴退听天地之心见矣公奉命莅兹土对时育物清宁安辑之化从今伊始九日备春酿奉枉台从与公欢忻浃洽调管计晷不直长一线巳伏冀俯临无辞俾贱主有华光焉 

　　○谢藩伯涂公 

　　雄笔巨辞纚纚立就而铨次过于揄扬寔烦心神顾謭劣曷堪焉夫知身所出而不知吾身所自出故视宗之人与秦人同殆有甚焉可慨巳□从龆年巳有心盟偶今得行之酬夙愿尔世有厚于外姻枉费千金而不吝未一二代亲尽迹绝亦有不旋踵相召背者不知其何见伏承按治采世风者莫如明公敢以质焉门寒产薄藉瑶章光射万丈何啻百朋先子含笑于地下而支庶珍袭于永世矣即欲诣台以荣发亟敬候于此郊先此敶谢 

　　○谢郡守易公 

　　望日躬奉捐祀田二劵请印记不及见适吏人至领钧笔词简而义尽作者有以风之后之人非所计也此可与公道府批未蒙易姓恐久无稽也草略裁谢容面候 

　　○简复莫大尹丹崖公 

　　学殖也不学将落也某生不辰逢此城破家毁之后加之人情世态崄巇皆耳目所不堪闻见镇日欲摄静自怡第无可干蛊者以兹分心俗务益荒旧业仰承不鄙见委愧弗文何以□□也台命不敢违况任翁尤辱知好当二□□□稿以复执事者 

　　○谢刘吾南公 

　　公守建州时汪濊之泽沛及八闽岂直九里之润而巳耶某在词垣饫闻道誉欲晤无缘去冬明公为天子□德惠驻节于莆者阅月乃得亲颜色聆诲言所藉以开鄙吝者多矣别巳春暮忽承翰谕引饬益增愧悚兼以嘉仪顾何德以将之兹函表入觐云树茫茫宁无怀乎临楮不尽相思草略裁谢愿言鉴察不宣 

　　○谢廵抚汪南溟公 

　　遥忆去年此时得从台侍溘焉经春徂秋瞻遡惟勤翁晋秩御史大夫德威敷施遐迩咸赖某适遭丧明之戚不及函词致一贺昕夕怀欺使至再拜凤纪龙驭四十四春矣沐浴皇仁与天同运第岩居鄙人岁月渐加初心益负何以为教也敬启申谢并道下恳伏冀赐照无任战栗悚惧之至 

　　又 

　　春将归矣相公履庆与生灵共之所愿祝者四夷又安百谷用成而敝郡骎骎然人民怀集居止保定泰平果有象乎某林泉一叟日与田甫歌咏福庇无绝巳时公任职过慎如来谕今爽然释矣辱承腆贶曷堪存遗春酿初熟何日得与公促膝论文慰兹积勤比瞻枢极悬竚为烦伏冀台照不宣 

　　○答郡守易公 

　　致堂先生过岭南亦无本子所著作管见出□一时记忆流传至今公读书过目成诵下笔□有神且行得一寸又胜于读得一尺以闽南□遭若此故不束书以从仆在内书堂教书九□所积官书盈栋今煨烬余承命欲查事文类□偶有之谨全部计四十册上览 

　　○与鹤汀侄 

　　昨饮良酝享盛筵嘉尚雅勤在吾侄礼亦宜之有酒食先生馔翰林诸公常戏言晦翁注先生作父兄座主又添一贫饿侄酒食果为父兄设言之嫣然 

　　○简沐任斋公 

　　昨承留欵登楼达观而山形枕流依旧移尊前□情兴勃然非明□略分推诚曷以发焉保厘重寄士庶倚以为命公不可一日离兹土函表荣行当有代之□佳盟候凉愿无忘月潭乞令之来为开□□□□ 

　　○□□□□ 

　　林居人□□□□□□□石而亲书史谈坟典者亦鲜矣□本刚褊之性而兼以荒落之学知不调俗未动□□故闭合寡侣比脱虎口閴寂滋甚何幸得公光莅兹土倾盖白首而二年岁□瞬息若飞昔云□疾见相知即脱去每见公心神怡然跃跃□□□否古今人论恊而见一恋恋然不忍释为心同也为遭乱后失怙恃也驾贲蘅门庖人司菽水以承长者亦分耳何敢言劳且赏以重惠公用情厚矣谨将命布之庖下大小之□□□□念何日巳焉少顷北郊面致不文 

　　○简李石鹿公 

　　春间令二仆往候台居叨承道爱非朝夕之故妄有昕陈惟冀照在不言海上未靖暂远敝地□□藉得免艰虞者总戎戚南塘分藩涂任斋并力恊心输忠报主而濒海残氓稍就安集长治之计尚未知所出南塘威信行于蛮夷一日不可使离兹土一离则八闽不可保矣任斋先生高朗练达节爱元元仁昭而义立相度机宜保厘方井井有人而监司捧表以次行某闻之心甚懊恼惟仰屋长叹者久之目今浙兵数千偏裨诸将盘防于此任斋行矣其谁与理民将何恃不亦殆哉且送迎之际吏缘为奸孰得而严之为今计二公皆文武巨材孚于上下遐迩使久在吾郡则极阴之余阳泽可施颠木其有由蘖乎吏兵二部长与翁时上下论议千万为国荐贤执枢轴者信而手之不疑望资既深叙迁特异则孰有不安其职而行其志乎大败极□非他比所司尤宜□简非有精□弘□□不能扶衰反正祸益甚焉公杜稷重臣以天下毅然为巳任闻某言宁无听乎非为二公寔为□□也僣渎尊严伏冀亮察不宣 

　　○复□南塘公 

　　巳日携樽榼与□涵□匆匆一会会又别安得有山阴之兴放舟剡溪上下水波不兴□使至领良骥得免山人徒步而丝币令善工制之向暑服之甚适愧不称也特荷推衣又视有马借人之风远矣非言能谢总在心照 

　　○简复思泉表兄 

　　某蒲柳之资精神气血日潜消于流华今当定籍清赋之年不免一经心过目修葺东里旧第细事猬集虽欲不亲不可得巳儿子年幼未□事课之文学以有限之年生兹不辰幸锡闲宜啸傲烟霞逸情泉石一尘弗染是为夷犹暮□今若此何以长生非向公道之其孰与念读□囊集知所与赠貤皆海宇□流足称世家子□□□重伤天瑞奇才早岁不禄而其所遗者真□琰兰桂郁郁泽如也一读一唏是可以传不下唐人云山跋使人含涕天福善以昌后何于康懿公榕江独靳乎殆数之不可知也省城洪水既平流盗巳禽第吴平出港明春勾引倭夷闽中未可安枕熊虎老将如南塘独领群兵久札海徼兵饷日艰谁或思之楮余草略一及临笔恻然余惟尊鉴不宣 

　　○简郡守易公 

　　旧郡守岳蒙泉公尝题西关有云林峦青欲滴城郭隐如无全功些子欠我设小西湖辟西关以浚东流筑石堤以杀水势所以通血脉以□支干于全城之中两岸居民饶庶舟子往来民甚便德之日者倭夷袭破城池遂为瓦砾之墟有陶沙一班又堆沙泥日积水道淤塞而莆仙二邑米柴俱隔关外行路人见之莫不咨嗟城□后而河沽益见焦枯民何以生生蒙翁俯恤□隐毅然欲兴利陈公承命詹望日应吉先于□口命工浚昨登关上盻水流汪汪油油舟渐次可行乃言曰甚矣水之为利也万姓欢腾皆知功之所自出然事贵谋始图终敢烦翁钧令以速成为贵则嘉惠兴人与岳公并美爱则传不直今之口碑而巳四城隘其重门雉堞又高其旧气蒸而郁皆非民所欲谬辱道爱僣敶民风诠颂功叙嗣当一一志之伏惟赐鉴采纳则眷眷下怀爽然释矣 

　　○简赵大洲 

　　追忆馆阁时昕夕依依三载嗣是参商庚申岁赐闲出京次年公入京云树茫茫徒增瞻遡而巳阙廷会盟公侃侃直声弟瞿然敬慕至今言者以为曲兹何说也必有自也回籍初拟省城十居而三卫军乃以乏饷激变几成大乱无计俟倭奴稍退归莆壬戌春三月十三日复侵犯至十一月尽日袭破城池杀掠延热酷毒□忍言四小儿被害余内脊先寄山房居第被焚家无长物外人讹传弟削发为委长今发尚存苦楚万状喜得生还敝地自国初未蒙兵燹暮龄遭此不辰仅新第无恙可蔽风雨起居如昨第气血潜消于岁月 

　　○使吏人腾谤于京师藉 

　　口缙绅卖水卖杉鼻闭籴以致内叛开门莆家家有井素无卖水说几何杉鼻足一郡烧七八年为倭至田荒谷翔价一两何可以闭籴乎□卯倭笐海而来几万里士庶岂有不惜身家坟茔而顾黩货取败利其小而害其大乎当事者全无料机却敌之才实心恤民之意尸位冐禄贼来而依违苟且望风奔溃城破夜　　　分守犹与士夫对饮贼人假作总兵　　差人下书与之入城楼对话说　　半夜进兵戒守城人莫敲梆四更时贼从西忠缘梯鱼贯登埤　　原市井棍徒冐籍刘岷川年兄家其实南昌县前人犯罪被奔各处因缘至此兵无千数十一月朔移檄有十二万人马分道夹攻不许诸将浪战惹罪郡人饥渴望之弥月不来夷人得窥其虚实 

　　○在福清邻邑坐视逗遛不捄援 

　　遂至万鬼含冤罪逆滔天自甘显戮犹不知悔祸乃诡计飞语以自文独何心哉流言止于知者非与恐知巳欲闻故纪畧以告伏惟览照凤野公辱知好有复简托为转致见万里故人意望望 

　　○与周松厓揭帖 

　　□奸鼠腐而正气充塞于两间流芳于万□□士寔繁非吾子其谁与家计萧条樃儿年□二□悟性稍通文义可教寿圹自作□囊山古□之后步履支持艺花插柳养鱼狎鸥酒饮不数行无别韵况敢以告知巳滇中作幕时曾有赠文洒笔卷子此稿被焚万冀誊一篇寄何公凤野转致亦使子孙知通家相与之谊忠臣□□之详也 

　　○简涂任斋公 

　　公兹行入贺阙廷事竣昼锦故乡省觐□□□孝之道繇之而天下之为臣子者啧啧□□□且遇矣臬长新命继以岳行铨曹拾贤□□□平荐绅士得无兴乎乍别经年山中岑寂□□长者车过从荇门剧谈世务或抚景适情□□鬯味不可一得云树茫茫举目凄切今喜治文兄临所共钦瞩而况同心之爱出于其情哉未能匍匐称庆肃价致筐扉之敬仰惟尊照不宣 

　　○简谢易郡守惠五柳图三练法碧琅玕□扇履端鞋 

　　即□□五惠于岩居人甚适红鞋白袜逍遥于□□□下按图而观之见靖莭之大尔中节向暑□□□玗令童子扬熏风于左右午睡一醒□□□□朗诵邓士鲁三练之歌何乐如之肃□□□□照谢恳 

　　○□□□□□台公 

　　□□□□承翰贶之辱率尔裁复奉敶记室入□□□□不离自营寿域于囊山古寺之后江□□□□峰迭出亦莆中胜地日栖迟于此志□□□□何慕焉久违颜色肃启申起居之□□□□廵成兹良晤余心照不宣 

　　○奉朱镇山公启 

　　缅惟庚申冬十一月过东山两承慰问兼以佳贶自惧疏浅何以得蒙大人长者垂念缱绻若此感戢曷忘诸敝城洪武来不遭兵燹城之陷也自今日始倭之为患也十余年矣郡城之陷也自兴化始督戎诸公原无忧国保民之心又无临机料敌之智日夕玩愒事同儿戏其详具于绝略道远言浮特兹驰简细道之伏惟尊鉴不宣 

　　○奉李石鹿公启 

　　自叨词垣从公游握手论心非朝夕之故平生赋性刚褊临事尽职无脂韦与人交亦不能効俗态惟我公深亮之康申冬十月辱都门奉别于今四载感戢何日能忘诸被执营中笔于纪略道远言浮特兹驰简细道之恭申谢臆无任瞻愬伏惟尊鉴不宣 

　　○奉刘带川公启 

　　近阅邸报北虏抵通州公膺辽蓟新命文谟武略天展才猷此其恃乎缅惟榕城促膝论□□经年日夕依依芋原分袂至今惆怅公驻□□夷伏承翰谕叨以岩居乡宦得登首荐海内交游鲜知巳今知者非公其谁与仲于知巳而屈于不知巳自昔为然举尔所知又何嫌焉衔戢肝腑传示子孙公行未几柄兵者即激成军人之变乱者二三日乃定遂惊惧飘然抵家壬戌三月八日倭至攻城九月戚南塘领兵剿杀十月初新倭继至当事诸公原无实心忧国之忠又无临机应敌之智日夕玩愒事同儿戏十一月廿九日城陷日月昏翳万鬼烦冤某被执营中外传起居多属诪幻辱公知殊深恐欲闻特兹驰简奉报聊一解悬悬尔伏冀尊鉴不宣 

　　○奉砺峰康公启 

　　别我公久矣日者承慰谕兼以金币即命工制之以昭惠也倭奴为江南患滋年矣郡城之陷也自吾郡始洪武来不遭兵燹吾侪生也不辰逢此悖戾其惨伤也大矣日月昏塞神鬼烦冤督戎者原无忧国保民之心又无临机料敌之智日夕玩愒事同儿戏及城弗守借口乡宦造飞语使人腾谤于京师不能罪巳而欲贾稿于人何其说之不经也弟被执营中五阅月有兵至众哗然以为黄五叔统兵来外又传弟削发为倭长众言混淆莫知其端新倭继至十月朔攻围仙邑月余未解谭戚二公并力同心日夕劳瘁今兵稍集南北夹攻可克也兹翔便附报□申谢臆伏惟尊鉴 

　　○又奉戚都督公启 

　　公以身为万民主解仙邑三角之围麾旗帜亲战阵手刃倭奴有不听命者罚不移时社稷之□国家所隶也忠赤可以通天地格鬼神昨遣仆入京附敝亲家陈环江行简诸老备道地方前后事公功当上赏闻者足以庆矣伏冀嗣是兵势众多量敌而进必殄歼之使万年海滨之无遗育在公兹行 

　　○奉宗主凤阿姜公启 

　　客京邸得亲颜色领诲言公自庚申以宪职筦全蜀文柄南北各分良朋伊远嗣是蔚有声称仍以宪副筦文柄于八闽闽与蜀无虑数千士德立教成风之所被者远而泽之所及者众继自今为宫宾为学士晋秩宰辅道修于身而行于内外上下不巳华乎某岩居遭城破被倭执者五阅月精神气血医至今未平日者闻文旆抵榕省未敢修一敬通一问而明公乃赐以缛仪先施情恳眷眷于同院之雅也揣分奚堪扪心益激裁呚恭谢伏冀览照余容面谒细陈下悰不宣 

　　○简复陈少淇公 

　　北郊尊酒言别溘焉经年嗣得常山燕京二谕真切万里犹比邻信然信然恭喜客秋晋秩大廷尉民之司命天下所倚以为平钦恤心充然不可忘由兹登枢垣遘运行道功铭彝鼎名列史册为古今一奇大丈夫不深有望哉某在职□禄苟度岁月及今岩居中夜以思悔将何□负此生与此时焉尔巳非公不敢道廷□弟早暮一视之春日有怀适使者索复简草略布悰并谢贤书香帕之惠时诎无以为贺惟向天致数语为祝伏冀尊亮不宣 

　　○奉分廵何凤野公启 

　　黄花晚节白鴈含情蜀与闽相去几千里宪旆廵察兹土昕夕得以荷容与聆诲言民得以怀来百谷用昌而黎庶元元得免艰食道化渐渍风之所被者远安能思初佚能惟始不令人发深省哉铨曹计吏公当跻华陟要恐为一方残氓借使车将大有所授岩居岑寂驰慕无巳兹因贵门士行奉布下悰并申起居之敬不宣 

　　○奉戚南塘公启 

　　韶华如毂春且深矣昨恭迓于南郊执酌言曰正月三日之别今为闰初旬转盻经时皆为陈迹惟我公宣力效忠驱驰于闽广之交与倭奴合战无虑数次余党奔窜于林谷海□间闽以南无复虞矣生人者功大所在着思公曰是天（前有逸文）色鸟声夕阳在地人境俱寂倦游者所甚乐而安焉我侄高处司斋何日得行酒赋诗促膝谈心慰我衷曲也契侄王生便附候兴居惟鉴照是嘱 

　　○简内翰陈对溪 

　　恭喜荣登春省高第是父是子有重光焉馆阁抡贤得以吉士进读书中秘与海内名隽握手论心调兰断金不巳幸乎回首二十年初进亦蒙是选屈指韶华如梦中事公遭际　圣明卜相登瀛寔周家之桢岂直枌榆之华哉殊深□浣尊公北行敬修短简聊布下悰总冀台照不宣 

　　○贺易洞皋公 

　　维岳生申适应昌期之会有殷梦说聿资良弼之功方宣惠于海邦三年底绩即蜚声于廊庙此日欣逢昨曾申祝于堂阶不敢再烦于伏暑薄进寿筵之庶品以彰侍彩之微忱鸿私仰冀鉴存燕喜尤深舞蹈 

　　○简复涂任斋公 

　　荣发时为公难之兹巳历程途万余里屏翰方岳为社稷重臣阖眷星聚宦邸为家则日见其易焉尔巳第苦陈人僻处岩壑公高居薇垣义无出疆则握手调兰之期未蔡秪昕夕神驰为烦尔良晤或天有以假也使至远锡琼瑶光昭蘅藿阃阈之内咸啧啧然颂我翁逮下之仁夫人其善承之媲美之休感与媿并总言申谢仰惟尊鉴 

　　○与易洞皋公 

　　校士连朝聿收得贤之功虽盛暑不为烦是月朔日承頋留饷公自为期十日来赴饮不意别后疮势盛发结毒流脓几昼夜忍痛不堪以此改卜期第客兴已张主人无以承之甚自愧悚恃至爱能亮之谨布下情 

　　○与陈别驾 

　　左腰骨间是月朔生一肿毒曼延至今太守公朔辰下顾留欵说七日八日考生员初十日来赴饮不待招公远自仙归则二妙并美揄扬□昼之长以倾倒河朔之饮枕簟清凉归路待月得非主人至愿乎而今尚未能惟翁为谋之 

　　○简新任贵州宪副林联峰 

　　天有远土君无远民贵藩尊公曾宦游其地而我公继之世其职顾不为荣哉部俸独久而葵峰东野皆知公者谚云食禄有方信哉既承命早宜赴任鄙人每观远岳重臣昼归乡井夷游桑梓之乐窃不为安恐非所以服劳皇家之义如来谕诚是近病疮今劫稍减负枕检方忽承翰贶之辱情与文俱感慰殊深客岁二仆附行春还荷远惠并谢天暑正烦倍加珍摄愿祝 

　　◆杂文 

　　修醮青词 
　　送田母族 
　　送田房弟廷本 
　　助缘南山西塔院劵 

　　○修醮青词 

　　明神现世阴宰劝善久微权威福在天旁达显仁之妙用或随其英灵之未尽节制于一方或任其气机之敷施充斥于寰宇有感必应无远弗通自乙卯春蠢兹倭夷之肆虐以毒我人民（下有逸文） 
　　辛亥年用银参拾两修盖状元公牌楼 
　　戊午年用银壹百贰拾两重建朝请祠 
　　嘉靖四十三年甲子长至日世孙廷用谨识福建布政使司分守福宁道兼漳州地方左参政涂　批 
　　甲子一之日阳和初畅风物熙恬乃以政暇走访司空黄公于东庐破酝炊黍剧谈古今偶及往代赡族焚劵诸事欣然共向之少焉公出是日手书捐田助祭二劵相示余遂不觉当粲而叹曰善哉斯举也可以风矣夫世衰道丧人私其身陶朱取嬴计然称隽族焉则之如流澌下矣岂知婴秉齐轴宗不步跣广辞汉绶藏无留金古人所以重一本而荣君惠者孰非万世士君子之型范哉读二劵公之扬历声华不复具论而此举大旨则以　圣朝恩光祖宗积庆为重夫覃恩光忠也遡积庆孝也举大祀而不醵族仁也一事而三善备焉信矣哉可以风矣余也叨守兹土世业风教胥为有关故特表而出之以竢他日采风者东里亢宗其世守焉而无失可也 
　　兴化府　批 
　　阅此劵此批冬卿敦本之忱　当道维风之雅俱见矣黄氏子孙其世守之庶敬承表正不遏佚前光云 
　　甫田县　批 
　　捐俸置田以飨以祭由宗及祖孝广本支黄氏孙子世守勿替 

　　○送田母族 

　　勑赠太孺人郑氏廷用母也曾外祖福五公生下三子长房无传次房拙庵生太孺人伯舅学文遗一孙亨三仲汝信季汝忠皆无传三房南圃遗下七子今所存孙寿六寿八曾孙斯迁斯文斯云家计萧条祭宴无备谨拨田贰拾石准为蒸甞之费切念熊丸之教叨壬午省荐榕城归见堂客在座而母不及见抱柩泣血见□□□□乙未进士官检讨修撰晋秩司经局洗马□翰林院侍讲累官工部右侍郎积俸所贻分之母族推恩之所自也郑后人岁时承办祭物其粮差共户办纳外祖拙庵公汝信舅清明重阳加一祭卜啨子姓与黄门子孙共飨之设田之意云 

　　○送田房弟廷本 

　　同祖弟廷本敦朴无为惟佣学家塾今城陷岁更荒矣拨田贰拾石送与养赡终身仍贻本支子孙即日就少村户下除割东厢三啚黄廷修户丁廷本纳粮当差永为巳业本房子孙母得故违自取不孝之罪其共承之 

　　○助缘南山西塔院劵 

　　始祖唐御史里行公读书南山之巅三十有六年故其积学着之为文见有集传于世普门庵祠其像举西塔僧之可者以奉其祠予未第时尝读书于西塔北楼之下僧所有田余千石近多侵没仅存若干亩田多滨海岁歉山门钟楼颓坏年久无力修葺前中后三正殿并两庑稍可蔽风雨东庑外香积一直渐入凋弊西庑外云堂石柱木瓦巳湮毁只存基址可慨巳予官翰林二十余年比抵家念各僧贫难且思此院与罗汉峰先大夫玄宫相近乃捐俸金三十两给与僧祖辉济云以相厥工仍施租二十石岁存香灯先大夫忌日设斋诵经我子孙世共飨之时皇甫理山公视郡篆僧所立劵即欣然识之以示永远自今伊始各僧务守法戒无孤今日意若潜行拨托变卖我家子孙当鸣之于官嘉靖乙卯春三月司经局洗马少村黄某书□□□形开朵朵□家住在藕花心银涛夜□□□蕋□□□□□玉林长伴藤萝看虎伏忽乘风□□□□□□玉井华峰上安得骖鸾一往寻 
