　　徐文长佚稿　　（明）徐渭 撰

　　●目录

　　序 
　　记 
　　徐文长自着畸谱 
　　卷之一　　五言古诗 
　　卷之二　　七言古诗 
　　卷之三　　五言律诗 
　　卷之四　　七言律诗  
　　卷之五　　五言排律 
　　卷之六　　七言排律  
　　卷之七　　五言绝句　六言绝句　六言古诗
　　卷之八　　七言绝句  
　　卷之九　　赋  
　　卷之十　　乐府  
　　卷之十一　　表　启　疏 
　　卷之十二　　诗余  
　　卷之十三　　论　策 
　　卷之十四　　序 
　　卷之十五　　寿文  
　　卷之十六　　跋　辨　说 
　　卷之十七　　赞  
　　卷之十八　　铭  
　　卷之十九　　记  
　　卷之二十　　碑  
　　卷之二十一　　书问  
　　卷之二十二　　行状　墓表　墓志铭　传  
　　卷之二十三　　祭文  
　　卷之二十四　　杂着　榜联　灯谜  

　　●序

　　徐文长先生佚稿序　　王思任 
　　刻徐文长佚书序　　张汝霖 

　　○徐文长先生佚稿序

　　文章之托生与人无异有从天而下在有从星辰岳渎而降在有仙佛度世在有神道转轮在有龙鬼精恠投胎吐气在天之文大而近星辰岳渎之文奥而尊仙佛之文旨而导神道之文肃而凖龙鬼精恠之文奇而幻吾以五经窥之易如天书如星辰岳渎诗礼如仙佛春秋如神道而龙鬼精恠之文跳梁侁侁每见于诸子百家盖此数族实出一冶虽带乾坤之驳气而原夺乾坤之间气正未易材也三代以前不可考吾于短长时寻屈原寻列御寇于汉唐下寻王褒寻扬子云维摩诘寻李贺寻韩柳寻王荆公于明寻孙太初桑民怿卢次楩王稚钦天池山人徐渭渭之才更刁悍尖湍欲据诸公之项而锥其颊口无旧唾不少讥呵目不再览每多盱放又性癖洁阴瘠不爱钱贫即鬻自所书画淂饮食便止终不蓄余钱不惧死甚至然愤狂易槊耳锤囊终不死不喜富贵人纵飨以上宾出至死狱终以对贵人为苦辄逃去与不如公荣者饮即快卒然遭□科头戟手鸥眠其几豕接其盆老贼呼至名氏饮更大快一有当□即衰童遢妓屠贩田儓操腥熟一盛螺蟹一提敲门乞火呌拍要挟征诗淂诗征文淂文征字淂字见激韵险目走笔千□气如风雨之集虽有时荣不择茅金常夹砾而百琲之珠连贯沓来无畏之石针坚立破英雄气大未有敢当文长之横在也文长意空一世宁使作我□可人知绝不欲有枕中之授亦不乐有名山之封故所著作随付随佚袁中郎从陶周望架上淂其阙篇等集一夜狂走惊呼□跪业巳梓播人间而张文恭父子雅与文长游好闻见既多笔札饶办其孙宗子箕裘愽雅又广搜之淂逸稿分类如干卷读其文似厌薄王侯之鲭独存蔬笋之味又如着短后衣缒险一路杀讫而罢读其诗点法倒法托法藏法漉趣织神每在人□中攘脆争可巧迸口头必不能出在而文长一语喝下题事了然读其四六在黛眉淡骨之间读其隐字对偶诸技以天成在佳以人胜在逊通方言在佳以越语在逊搃之灵异立成爪牙皆矗予断以龙鬼精恠之文起文长而署之应以牍受为我楚舞饮□斗而醉二参也是集也经予雠阅者什三予有搏虎之里止录其神光威渖欲严文长以爱文长而宗子有存羊之□不遗其皮毛齿角欲仍文长以还文长谋不同而道自合海内愿沽在睘其必有以处兹玊也矣

　　谑庵居士王思任题

　　○刻徐文长佚书序

　　今海内无不知有徐文长矣而仓猝邂逅之间断编残简之际巧而合者无如袁中郎方其挑灯夜读亟呼周望惊呌称奇如将欲起文长地下与之把臂恨相见晚也顾中郎知文长似人尽于文而余素知文长者谓其人政不尽于其文文长怀祢正平之奇负孔北海之高人尽知之而其侠烈如豫让慷慨如渐离人知之不尽也正平材不容世阿瞒巧借江夏遂成鹦鹉洲千古遗恨而文长见重于制府少保胡公乃子美所不能得于严武者当世庙时人主好文少保以白鹿进其故文长笔也上览之大悦以是愈益宠少保少保亦以是愈益重文长矣时上方崇祷事急青词柄政者来聘而文长知少保与有郄不应其后少保以缇骑收文长恐连遂佯狂寻乃即真居常痛少保功而谗死冤愤不巳而力不能报往往形之诗篇狂中畵雪压梅竹而题云云间老桧与天齐滕六寒威一手提折竹折梅因底事不留一叶与山溪其感概激烈之意悲于击筑痛于吞炭而人徒云虑旤故狂知之政未尽也既以狂遭郦炎之狱先文恭力捄得出出而益自放间尝入长安苦不耐礼法遂去走塞上与射鵰者竞逐于虏骑烟尘所出没处纵观以归归则■〈木疌〉户不肯见一人绝粒者十年许挟一犬与居人谓偃蹇玩世狂奴故态如此而不知其自别有得难以世谛测也其注参同契逗露意指而终不谈若此中有深入焉不然槌囊锥耳宁不死而十年绝粒且伟硕如常哉闻死之日四大作黄金色故足怪也尝私语余吾圜中大好今出而散宕之乃公悞我此可窥其微矣先文恭殁后余兄弟相葬地归阍者言有白衣人径入抚棺大恸道惟公知我不告姓名而去余兄弟追而及之则文长也涕泗尚横披襟袖间余兄弟哭而拜诸涂第小垂手抚之竟不出一语遂行■〈木疌〉户十年裁此一出呜呼此岂世俗交所有哉余髫时颇为所喜尝入视圜中见囊盛所著械悬壁戏曰岂先生无弦琴耶文长笑此子齿牙何利其阙篇成自序用怯里赤马余偶语人徐先生那得误怯里马赤作怯里赤马耶其人往告文长曰几为后生窥破余山园盛有斑竹偶月夕来饮林下欲截一巨者为筒贮笔以糹?系围之摸索未定戏语座中人猱王以小猱供啖羣百什跪而听所择王手揣肥者以石置顶为识巳徧揣之欲得最者而小猱潜移石??虎置癯者之顶猱王终日揣不得食含若曹母为小猱余戏应谁敢逆颜行猱王者文长抚掌是宁馨者黠如黄鹞子尝欲以千秋之业进余而余逡廵谢不敏今东涂西抹三十年竟成何事胡不以此易彼哉余负文长矣文长性不喜对礼法士所与狎者多诗侣酒人亦复磊落可喜者人与谭辄称佳有木??生九喜评驳古人尝恨孔明不善兵历数可破魏擒操处皆失着至欲眦裂及去而送之扉半阖睨而曰不道短木??九办杀曹瞒闻者绝倒其诙谐谑浪大类坡公如此余孙维城搜其佚书十数种刻之而欲余一言弁其端为文长搜佚书故亦搜佚事与之使知其人果不尽于其文耳若以文则当吾世一中郎知者足矣何必从千载后问杨子云也

　　癸亥秋砎园居士张汝霖书于湖西公署之大树轩

　　●记

　　梦遇

　　会稽章重记
　　余年十七梦至一所牓曰青藤处是时尚未噪文长先生亦不识别有号曰青藤道人也旁睨天池二字始适适然先生出揖肥且扬练巾垫折墨衣蒙戎以瓜画门版魁然一大首形曰余游会稽三矣今得子若夙因然子曷貌而祠我我为子规其方儵忽成一区回冗上下周折隐没或篱或竹径达小室三楹岑缭幽僻不甚轩翔俨然当室坐则先生像也曰余良然尔世人像予者不予肖更携至一觉庭厂厦奂奂然方挺土为美妇人状者指之曰是既顷所见孰是余者尔时闻传唱声渐近见三四异人有秉奇树叶为障日者冠白羽云绡之衣迫视之若楮縠前曰青藤君复作尘粃游耶太上方课督箓文趣驾矣先生笑曰吾适观一畸人聊有云寄也俄卤簿至轮蹄杂沓如世迎尊官仪仗超距而别旋踵逢前所望美妇人饮泣愿随予叱之而苏异之而记于楮以久而渐忘也十年许弟勋翻书得所记示余余恍然如昨梦也予生也晚不及见先生少孤陋既非思慕所经而是时袁中郎正发皇其诗文陶石篑先生以桓谭目之一时莫不敛袵者胡为乎尚入予梦耶理亦可解不可解其曰三游会稽生而名不出于乡死容有神游八极者而须眉色笑流连卷■〈目匿〉竖子其何以致之顾畏垒之祝未之前闻抑梦境挺土之为亦其现花之一耶方江陵当国时欲以翰林待诏官先生先生佯狂??山王???山王?卧臭暂中作四声猿有所剌先生厌毒烜赫如此乃几几俎豆之间哉箓文之说大类昌谷当时尚有疑义山者予何人斯漫言魂交以故每欲语人辄惭阻意必有窃笑者近有袁某临命云文长召我曰天帝役予文予不给尔佐之闻者嗢噱予故益讳之菀中数岁逢吴翁某年八十余游先生门久为予言先生文行世多讹舛如七言古中沈将军诗起句打皷者谁沈小郎结句吹箫者谁勃丞相沈以皷吹起行间世呼为小郎亵语也故以吹箫丞相比之首尾呼应而刻本改为将军者谁沈家郎则以小郎方炎而讳之也前后嚼然无味五言古法相看活石颈联拂蒲看石长问竹到溪潺拂开蒲叶看石之长长潺对甚工而刻本改拂为取看为量潺为湾词中八月十六携妓泛月西湖月倍此宵多杨木??芙蓉暎色蹉乌鹊不惊眠鹭稳舟过向前惊换几汀莎刻本改暎为夜改鸥鹭不眠如画里若不眠如昼则舟过不必惊换矣如此类者未易一一举也引见其子名枳者亦七十余出先生小像与梦中无发漂异出先生手稿相质果与刻本多粃谬绿艹书既难识别校订者自谓能古文辞妄自附会涂饰成文又书贾多贷中郎评点删选几半鱼鲁益更耳食之人尊中郎名色失先生面目此诚古今大冤抑事女恶丹青之乱窈窕也书恶淫辞之淈法度也先生志不媚世存吾真而巳矣然不敢遽信谓止此也意其驾风霆凌倒景之概固在笔墨点缀之外与友人张宗子嗜古无宿物则固心冤先生久矣因广披其逸稿而厘正旧刻踵卒志焉予惟申夙诺于梦寐中者若而年愳弃言焉故不敢避人谓予诳而终夭先生既死之志因志之卷尾以俟后之桓君山者

　　●徐文长自着畸谱

　　渭生观桥大乘庵东时正德十六年年为辛巳二月月为辛卯四日日为丁亥时为甲辰是年五月望渭生百日矣先考卒
　　二岁
　　三岁
　　四岁十三嫂杨死能迎送吊客
　　五岁
　　六岁入小学书一授数百字不再目立诵师所
　　七岁八岁稍解经义师陆先生名如冈字文望教为时文塾中群弟子试朔望渭文满二三艹而后入早饭师奇之批文云昔人称十岁善属文子方八岁校之不尤难乎噫是先人之庆也是徐门之光也所谓谢家之宝树者非子也耶府诸学官三先生陶曾蔚闻之令兄潞引见 【潞渭兄也时为府学生】 各有赠
　　九岁
　　十岁考未亡时分予僮奴妇及其儿子共四人夜并逃知山阴者为凤阳刘公昺十四兄潞引我往告奴刘一见词赏其姿曰童年几何今学做些什么滒曰亦能举业文字两年矣刘更奇之命题曰居其所而众星共之公理告书不二十纸文不艹而竟公读至天不言而星之共之非天谆谆然以命之共也云云对股星亦不言而众星共之非众星谆谆然以约之共也云云大赏之取佳札兔管令送童子归且问渭童子何师曰姓王名政教女作文教读何书曰读程文公取卷余纸批曰小子能识文义且能措词可喜可喜为其师者当善教之务在多读古书期于大成勿徒烂记程文而巳苗宜人渭嫡也教爱渭世所未有也渭百其身莫报也然是年似夺生我者乃记忆耳不知是是年否
　　十一岁
　　十二岁似十三兄淮归自四川继娶奚氏
　　十三岁似十四兄潞往贵州
　　十四岁苗宜人卒病渐剧时渭私磕头不知恤请以身代请医路卜人语以谶语恶不食三日嫂怜渭好语之稍粥宜人竟不起是年兄淮归自燕宜人讣迟妨兄潞丁酉贵州之科
　　十五岁
　　十六岁
　　十七岁
　　十八岁
　　十九岁
　　二十岁庚子渭进山阴学诸生得应乡科归聘潘女秋八月潞卒于贵州冬妇翁得主阳江县簿携予偕
　　二十一岁寓阳江夏六月奼得潞兄讣秋兄淮至阳江余随之归寓广省久冬始抵玉山岁除矣改春大雪往岳庙看绿萼梅诗二首刻文略
　　二十二岁夏复往阳江冬复归
　　二十三岁科癸卯北始一迁居俞家舍冬妇翁以代觐归自阳江不过家予仍赘其家塔子桥
　　二十四岁妇翁自觐得罢归买东双桥姚百户屋
　　二十五岁三月八日之巳枚儿生是年兄淮卒冬有毛氏迁屋之变赀悉空
　　二十六岁科丙午北妇潘死十月八日寅也丧毕赴太仓州失遇而返
　　二十七岁丁未
　　二十八岁自潘迁寓一枝堂师季长沙公 【讳本】 
　　二十九岁己酉科北始幸迎母以养买杭女胡奉之劣
　　三十岁卖胡胡氏讼几困而抑之
　　三十一岁寓杭玛瑙寺湖州人潘某之借读所伴其读饭我两月后余稍负之悔
　　三十二岁应壬子科时督浙学者薛公讳应旗阅余卷偶第一得廪科后北初夏赴归安潘友招图继我耦后先以三女余三忤之上文云悔悔是也是时移居目连巷与丁子范模同门
　　三十三岁
　　三十四岁
　　三十五岁乙卯阮公讳鹗视学以第二应科复北
　　三十六岁
　　三十七岁季冬赴胡幕作四六启京贵人作罢便辞归
　　三十八岁孟春之三日幕再招时获白鹿二先冬得牝是夏得牡令艹两表以献科戊午复北冬迁住塔子桥
　　三十九岁徙师子街夏入赘杭之王劣甚始被诒而误秋绝之至今恨不巳
　　四十岁聘张
　　四十一岁取张应辛酉科复北自此祟渐赫赫予奔应不暇与科长别矣
　　四十二岁随幕之崇安再入武夷至衢入烂柯山冬枳生为壬戌十一月四日酉未几幕被逮
　　四十三岁移居酬字堂冬赴李氏招入京
　　四十四岁仲春辞李氏归秋李声怖我复入尽归其聘不内以苦之盖聘之银为两满六十出李之门人杭查氏予始闻怖持以内查查不内故持以此归李李复不内故曰苦之是岁甲子当科而以是
　　故夺后竟废考上文曰长别者是也
　　四十五岁病易丁剚其耳冬稍瘳
　　四十六岁易复杀张下狱隆庆元年丁卯
　　四十七岁狱
　　四十八岁狱生母卒出襄事
　　四十九岁狱
　　五十岁狱
　　五十一岁狱
　　五十二岁狱万历元年癸酉
　　五十三岁除释某归饮于吴明日元旦拜张座
　　五十四岁张父死仲冬念二日入五泄
　　五十五岁得兆信云准释秋往游天目寓杭为何老作春祠碑遂走南京纵观诸名胜
　　五十六岁孟夏赴宣抚吴幕招是年为丙子
　　五十七岁春归自宣府寓北京病仲秋始归越枚劫客囊至召外寇
　　五十八岁春某者起孟夏拟至徽吊幕至严崇见归复病易
　　五十九岁稍瘳李子遂 【讳有秋】 至自建阳悦而起秋劳韩吴二贤改葬先考妣两室人而未及两兄嫂至今以为缺事
　　六十岁赴棊招至京是年为庚辰
　　六十一岁是年为辛巳予周一甲子矣诸祟兆复纷复病易不谷食
　　六十二岁枚至自家归仍居目连巷金氏典舍冬枚决析居予与枳徙范氏舍枚附其妻叶家
　　六十三岁
　　六十四岁
　　六十五岁
　　六十六岁季春枳赘王冬枳徙我自范弁寓王
　　六十七岁
　　六十八岁枳边往边投李帅仲春枚徙我居后衙池王家孟夏我仍归王
　　六十九岁冬十一月枳复之李帅
　　七十岁
　　七十一岁合家并居王
　　七十二岁亦居王
　　七十三岁居王

　　纪师 
　　师类 
　　纪恩 
　　纪知 

　　○纪师

　　余所师者凡十五位
　　六岁时管士颜先生
　　陈孔和先生
　　上虞朱先生 【短处亡其名字】 
　　赵邦肃先生
　　陆文望先生 【经师】 
　　兵贵张先生 【短处】 
　　马艹崖先生 【短处】 
　　马白峯先生 【三四月】 
　　晚庵谢先生 【短处】 
　　郑时美先生
　　张松溪先生 【短处】 
　　汪青湖先生 【乃萧静庵先生特介之令某从习举业不专】 
　　季彭山先生终其身而不习举业
　　朱张二马金皆短侍而尤短者朱也居上虞后不及一面矣张不过数日罢去住远村后亦不及一面汪先生命题作文持往数次阅而巳廿七八岁始师事季先生稍觉有进前此过空二十年悔无及矣

　　○师类

　　王先生畿正德巳卯十四年举人不赴会试至嘉靖丙戌五年会试中进士不廷试至嘉靖十一年壬辰始廷试
　　萧先生鸣凤弘治十七年甲子解元正德九年甲戌进士嘉靖八年己丑郑守漳故乡自东府余始见之
　　季先生讳本弘治十七年甲子春秋魁正德十二年丁丑进士嘉靖廿六年丁未渭始师事先生
　　钱翁楩解嘉靖四年乙酉五年丙戌成进士与之处似嘉靖癸卯余年二十三四间
　　武进唐公顺之乡戊子会己丑号荆川

　　○纪恩

　　嫡母苗
　　张氏父子 【太仆殿撰】 
　　绩溪胡司马 【少保】 

　　○纪知

　　萧公鸣凤
　　季先生本
　　钱翁楩
　　何公鳌
　　异县唐先生顺之
　　凤阳刘公知山阴者
　　建阳李子遂有秋
　　朱子号卦州孔阳
　　王先生慎中弟某中
　　陈山人海樵寉
　　萧友女臣栩
　　周丈允大沛
　　柳丈彬仲文
　　吴丈文明凤旸
　　沈丈纯甫炼
　　汪先生应轸
　　何公鳌先舅某与季师过杭何谪参议归住西兴驿夜饮师出代白浚书读之曰西汉文字也好如萧子雝
　　唐先生顺之之称不容口无问时古无不啧啧甚至有不可举以自鸣者
　　沈光禄炼谓毛海潮曰自某某以后若干年矣不见有此人关起城门只有这一个
　　汪先生轸简婿不果至从臾冯天成
　　初学于管先生字士颜即读唐诗鸡鸣紫陌曙光寒
　　王庐山先生名政字本仁十四岁从之两三年先生善琴便学琴止教一曲颜回便自会打谱一月得廿二曲即自谱前赤壁赋一曲然十二三时学琴于陈良器乡老
　　十五六时学剑于彭如醉名应时者俱不成
　　八岁学时文于陆文望先生

　　徐文长自着畸谱终

　　●徐文长逸稿卷之一

　　山阴张汝霖肃之父　王思任季重父　评选　张维城宗子父较辑

　　五言古诗

　　寄吴宣镇 
　　送诸公子北试 
　　槎海篇 
　　孤山玩月次黎户部韵 
　　挽某君 
　　雪二首 
　　古意 
　　寄京中友人 
　　伯子云亭有千叶石榴忽作一房如拳 
　　送别 
　　记梦 

　　○寄吴宣镇

　　髯公本儒者而有燕颔姿一朝秉元戎虏马不敢嘶赫赫百年内举筹不数枚大易称神武岂在多伤夷　明主见万里何况数驿驰白壁本不瑕青蝇亦何为昨闻勑尚方作貂缀冠禔插羽高尺五庸以华勋题愿君秉忠谅以答鼓鼙思

　　○送诸公子北试 【父殿元官侍郎】 

　　不恋下邑芹耸身务皇学鎗然赴北征翩翩出西郭棘丛条渐辞梅边手堪握无书报南宫深恐涴经幄

　　○槎海篇 【门人吴系别字鹿庭善述河东业赠以是号】 

　　当时有男子乘刳海上秋舟辞篙者楫水非人间流一瞬陟九万顾见耕者牛彼美机上妇踄梁乃其逑不量何者缘乃为天上游只今千世下一男子其俦断槎以刳剡一壸千金收海路俨犹昨高苍垂玄沟但恐子不往一往到上头

　　○孤山玩月次黎户部韵

　　湖水澹秋空练色澄初净倚棹激中流幽然适吾性举酒忽见月光与波相映西子拂澹妆遥岚挂孤镜座客本玉姿照曜几筵莹忧时吐高怀四座尽倾听便欲高蹑孤山却言处士疏徒抱梅花咏如以径寸鱼蹄涔即成泳论久兴弥泠返棹堤逾迥自顾纵清谈何嫌麾麈柄

　　○挽某君

　　掌故今何往非星即霁汉薤上露不长竹间名岂短我欲号■〈巾惠〉帏其如犴扉 【狱门】 管灵车即修途送者持涕返阳春荏以倾花久梅实弹巳迈河豚候归歆莼菜饭

　　○雪二首 【在系】 

　　夜雪一何花晓树千条缀定有潇然人独卧纷如内圜瓦白压予鼠穴绵与毳

　　其二

　　屋腐隙西椽密雪夜如织朝窥床簟头白糁高一尺侧身不敢摇寒笼戢僵翼伴侣同苦辛何从乞浆食

　　○古意　 【定迈徐庾】 

　　泪竹小帘扉孀娇卓氏闺犊鼻总相许鸾云无定飞好收缝客线去衲出家衣不见鸳鸯底荷花拔锦泥

　　其二

　　谁捉曹纲手攀葵指日中自言虽酒妇愿共死临卬充闾墙卧猬沟水叶徒红畵出相如老香坟偃一松

　　○寄京中友人

　　寒风夜中起游子朝作客河流一尺氷屋瓦三寸雪人言今岁冷连岁屡觉热何事古江南翻为今塞北君把如与秋触手冷于铁此时山中人覆絮败毛褐欲寄寄莫由此意共谁说

　　○伯子云亭有千叶石榴忽作一房如拳　 【真能走验】 

　　造化百幻诡何物保相避霎然创以呈俨尔夙所肄取玉自昆仑削金役翡翠博物如司空傥亦难诘致扣伯费言辞伯答未全聩有蕡榴核仁无忝竹丛义 【竹笋不外生者名曰义竹】 既劳花给妆复取实供馈符呈百子占□□二尸醉 【酸石榴能醉二尸】 嵌砾孙自繁胎珠母深閟辟彼幽闺姬十年乃始字灌浇以助长空劳竭沟澻修巳法前规拱桑讵能祟岂真不能祟夕拱而朝瘁矧膺安石祥可废临谷惴颇噱甘露人是觉还是寐尽杀匪天心伏甲露帷次饵虎不以道竟为虎所食

　　○送别

　　柳丝未可折芳艹茁未芽徘徊西郊道惆怅落日霞

　　其二

　　念子探上国论礼适俭奢他日踵前蹋长佩纷琼华

　　○记梦

　　万历十七年五月十一日为夏至后一夕万与数客酌埜外而左首有一寺大甚拟酌罢憩焉命题各赋诗一客先成某次之客多宁波人而沈明臣桂茂枝预焉先成者桂也某诗曰
　　长歌自入汉小聚不湏招野色浩千里春声闻伯劳眷言入左梵何如登妙高　 【洒洒似陈伯玉怀古诸篇】 

　　徐文长逸稿卷之一终

　　●徐文长逸稿卷之二

　　山阴张汝霖肃之父　王思任季重父　评选　张维城宗子父较辑

　　七言古诗

　　鸿胪篇 
　　葵阳篇 
　　送章君之海宁教授 
　　瀛洲图 
　　若耶篇 
　　古意 
　　送郑主人 
　　二峰篇赠钱塘陆宗礼 
　　短褐篇送沈子叔成出塞 
　　三公柱石篇 
　　横山黄伯子持图索题 
　　过项羽故宫 
　　太真早起图 
　　鳗井 
　　某子旧以大蠏十个来索畵久之答墨蠏一脐松根醉眠道士一幅 
　　赋得片月秋帆送冯叔系北行 
　　送王君恤刑江北 
　　送内兄潘五北上 
　　沈小霞梅为侄良甫题 
　　题内兄家所藏畵鹿一篇 
　　四花图 
　　醉歌赠姚崇明公 
　　题王蓑江绘事寿刘夫人六十 
　　除夕通宵饮吴景长宅时久系初出 
　　八月十五日映江楼潮次黄户部 
　　陆御史母生辰 

　　○鸿胪篇 【为陶翰君寿其尊严】 

　　鸿胪翁本瀛洲客朝朝谒帝飞双舄方朔由来侍汉廷子真还自栖仙宅翁家甲第郡郊东高门容车人紫空炊烟不散千门遶贵秩何多万石同更有三雏搏六翼大宋小宋尤难得小未巳作玉堂人大者行登金马藉玉堂清切俨神仙章服从来蔚且妍承封自感君恩重乞典悬知子道全闻翁始生在京邸司马方居青琐地 【翁父先给谏官至侍郎】 只今回首六十年承封复在燕京里此生此宦此承封初夏初过初度逢都门送别羡疏广名山访道随葛洪凤子麟孙天所授恩波荡荡偏垂后他年玉带束绯袍还挂翁身为翁寿

　　○葵阳篇 【中舍吕君】 

　　相公植忠孝传家惟两字辟彼桥树枝垂荫南山梓南山文梓千云材鸣珂出入向金台殿中仙翰乘春洒池上新词对月裁自抱孤贞谁共说种葵广署纷成列葵花向日有时红臣心恋主何年歇舒傍尧阶蓂共芳移来汉圃芝同茁会稽野人方食芹欲献徒令笑迂拙

　　○送章君之海宁教授

　　大暑之头小暑尾蛟龙忽带风潮起沃焦斜立水倒流海外鱼虾跳城市乾坤非人谁料理无一不是秀才事君今挟帐海宁去坏屋荒田应堕泪

　　○瀛洲图

　　瀛洲自是神仙住谁将笔力移来此碧瓦长栏十二层红云断岫三千里碧瓦红云缥渺间令人一望损朱颜当时文采琳琅重今日青红图畵残畵史一人阎立本笔底不讹笑与哂窄袖长袍十八人面面相看灯捉影后来界画始何人豆粒作人马成寸却疑此是李将军烛暗酒深何处问

　　○若耶篇 【越人住杭】 

　　十年老交若耶子好摘荷花荡秋水相逢绿浦采莲娘相揖金鞭马上郎回舟摇浆出浦漫惊起鸳鸯紫蒲乱茶烟半袅鲤鱼风笔采欲搅雁边虹此时邀我题诗去寄与前舟小袖红每夏每秋每及春贪赏风光亦可人谁知一向钱唐去溪畔风光移别处题诗作赋人俱散醉酒赏花客不聚近闻缚绦待长官海上风烟日日飡旌旗百队鱼鳞甲剑戟千层燕尾于去年海上寂无耗长官亦向蓟州道乌靴却踏栢台霜素牒亦高栢廨墙若耶西湖两无主荷花莲女遥相望只应千载垂乌帽归来白发学年少不放荷花一日闲重理当年愁莫笑

　　○古意　 【眼中悲润九陌十二楼俱觉百寺低暂】 

　　长安古道覆垂杨尘起金堤白日黄小队晴原臂海鹘锦雌春草啄山梁相要拜母争相拜若个当权助若当旧虎死来新虎搏古来何海不栽桑

　　○送郑主人

　　西湖二月雨初霁桃树着花木??含絮主人束带复缨冠走向辕门领书记番夷铁铳葱叶旋火机纔发龙吹电传向中华能几时塞北辽东那得知天王取以威北虏自非巧者其谁为主人旧领军中作一掷黄金重然诺能令节使生顾盻每在公庭言锡爵郄以主人应所求万里香风扑金络

　　○二峰篇赠钱塘陆宗礼

　　南高峰北高峰遮空矫翼非一凤夹江赴饮驰两龙此山何年别天目郄走钱塘宛相逐瑞霭朝朝欝以茐秀色家家纷可掬陆生年少气逸群结屋两峰高入云读书不能 【音耐】 石床冷攘臂欲取朱袍殷峰下曾经驻鸾辂青松十里栽南渡灵气不磨鬼所护文章要使江山助

　　○短褐篇送沈子叔成出塞

　　短褐不掩轩伏剑赴远道一夕度重关春郊哭芳草芳艹碧色黄河波王孙不归愁奈何当时洒血向何地岁月今巳三年多万帐丛中拾遗骼胡人悲号汉人擗羁魂何用束榆皮男子从来收马革忆昔何人正当路若翁上书凡两度请缨直欲系单于借剑亲将斩师傅　圣主如天万类容夺官谪向边城去曹操沽名不杀贤终付祢衡与黄祖黄祖曾操江夏符蓟门今亦近穹庐逐臣犹自心孤愤结客边庭欲破胡胡骑南来尘拍天汉兵汉马踏成烟汉吏愁将伏汉法汉首函将虏级传将函汉虏浑闲事伤心忽堕孤臣泪飞书直是驾辕门散金况复埋殇士埋殇士骂辕门君豁写胸臆不杀人人杀君青天飒然白日昏浮云作雨有时晴只今万方仰　圣明子出北塞予南征为倾斗酒都门外箧里龙泉几度鸣

　　○三公柱石篇

　　云中秋色明如畵胡儿贡马临城下郄言太师今者谁令公姓贾家遵化辫椎万帐闻姓名免冑蹲靴不敢声从今欵段谁将市纵有骅留匿不成令公威名有如此茂龄甫跻四十四中朝柱石自擎天北门锁钥宜强仕古有梦松者十八而为公荣华何太早桃李争春风令公黄发会有时此际凌烟畵未迟进贤高冠如覆箕

　　○横山黄伯子持图索题　刱体

　　一生纱帔罩乌巾二女明妆坐绣茵树底几厨犹未发神边排榼巳□□□此佳图今书此疑是东山谢氏之犹子拣持二女并叔安将渡淮淝来赌墅主人向我捧一尊谓此比较言不伦此图乃即是其身身住暨阳之邑横山之村少泉先生是其父星文侄骆先生妻以女身为乃祖千顷陂黄叔度之孙少而狗齐长而辞乃岳其躭隐而自逸气飘飘然凌云

　　○过项羽故宫　中有高论

　　黄楼西畔徐州治西楚当时作都处尚余一半长荆蓁今作州仓积官米伯图巳自足奢豪正好将金贮阿娇如何拓土为宫室不及咸阳一夕烧岂是鉴秦等殷夏或因争战无闲暇一朝泪尽帐中人千古波沉台上瓦独破秦师无一人亲将隆凖放鸿门英雄绝世无等伦牧羊之子一竖耳谁遣黄袍拥在身一为放弒蒙恶名总有奇勋不可赎黄须判吏持大狱噫嗟嗟每当读史为三覆

　　○太真早起图 【省郎寄题】 　作长吉是当家

　　春寒乍入春衫薄酴醿蔕损胭旨斮绿云香车不胜梳昨夜金钿为谁落郎家托鲤付教题粉肥玉腻知为谁正逢畵史来相促说是杨妃睡起时

　　○鳗井　腹雄尾逸

　　飞来山上西厓水窍眼弯环纔一咫蹄小应知非虎跑手掬聊堪洗牛耳丘尼作队罢燃香剩指犹能接线量俯仰不愁官导落依希似放辘轳长畴知此井深难测畴知个是灵鳗宅金光抽线等蟾酥银竹翻盆救龟折有时缘壁上浮屠白肚蓝鳞搅柱麄昨来岂是褒神降今去宁非孔甲逋金山诒鼋鼋宜不来灵鳗一去竟何嫌猜伊谁下石于井之中尾伤不掉令子不终三年干潦食人肉今年小浆湖波濲菜花黄麦苗绿

　　○某子旧以大蠏十个来索畵久之答墨蠏一脐松根醉眠道士一幅 【首篇末三句是隐语】 

　　十脐縳芦大如箕送与酒人可百卮答一墨脐苦无诗欲拈俗话恐伤时西施秋水盻南威樊哙十万匈奴师陆羽茶锹三五枝看女横行到几时

　　○赋得片月秋帆送冯叔系北行

　　秋帆一幅随高雁长安片月相思见茭菰十里送君行捩柁未开泪欲倾燕都我曾游几度悲歌饮酒时无数易水荆轲不用求击筑一声寒云流寒云流秋色里望诸一去三千年高台黄金今亦地羡君持管复能书谅君弹铗食有鱼大道朱门天外起长堤骏马柳中趋柳中天外鸣孤寉长笛短箫断复作此时为忆越山头小肆高囱同夜酌天目高峰六千丈陪余一拄青藜杖飞瀑能为疋练长古藤复向回溪涨回溪疋练有时休二十功名正黑头你今有术可干禄我巳无相堪封侯秦山人号氷玉飞雪哦诗清簌簌昨宵一为泛湖船今日何当别远天种得梅花三百树望尔早归抱瓮寉底眠

　　○送王君恤刑江北 【宇和】 

　　凤城春上垂杨色使君将春往江北是谁匝网密如云帝遣爽鸠放孱翼陛辞纔罢即登车有如西水救东鱼都门送客追难及径指飞尘与雁俱

　　○送内兄潘五北上

　　去年八月吾入科二妹开帷送五哥今日五哥复北上房空镜暗余轻罗二月梨花几树云九曲黄河千尺波忽然念此杳如梦落日掌舡烟雾多

　　○沈小霞梅为侄良甫题　亦自落落

　　刑部天津住沈郎归来上冢持羔羊梅花雪后春无数栢树风前泪几行我家阿咸之大父往年作官亦刑部常捐俸钱买丹青阿咸风味似乃祖沈郎放笔梅干古掷笔了不索阿堵

　　○题内兄家所藏畵鹿一篇 【时予游武夷寓其驿署】 

　　青春手绾驿堂绶购得名畵满堂后取将麋鹿障前庭寒流迸落孤松吼忆昨我从武夷来此中泉石彼中有入门向壁寒色高郄步犹疑九曲走此景固是九曲奇此鹿还得千龄寿两角珊瑚映紫茸一身雪片凝黄耈犹记曾牵太乙车何须惊顾咸阳狗看罢巳舒羁客愁况复山花发囱牖抚几转呼庭上人为取银匙倾百卣知君本是旷荡流懒束带钩事官守正如麋鹿困樊笼终想长林悦丰艹

　　○四花图 【余君索题贺孙翰君初嗣】 

　　兰条芝盖垂芳远桂子榴房结实长遶砌皆为谢氏树依庭共拟窦家郎玉堂今夕生麟子畵史将图聊志喜广眉秀骨畵俱能欲畵啼声那得似

　　○醉歌赠姚崇明公

　　春野山人性颇恠海县为官懒束带郄笼只寉便归来客来放寉青天外家近城南一水横正如玉带遶腰身不须黄橘取封君他日荣华总如此莫忘头上乌角巾

　　○题王蓑江绘事寿刘夫人六十　别能自恣

　　君不见蓑江子钓鱼穿柳遡溪水美花春蝶嫩须黄古木寒鸦夕阳紫事事无不收畵里王家大甥归自燕记得大姑花甲旋百岁今始六十年郄邀蓑江子令畵黄萱夹红蕋大椿从傍拔云起直接蓬莱三万里阿姑身姓陈阿翁水澄之刘阶缙绅刘纲元是天上之仙人阿母乃其配宁得不双举而齐升二字宁馨儿兰垂至兮芝朵云为捧小图醉青春母不怒兮翁欣欣

　　○除夕通宵饮吴景长宅时久系初出

　　吴家兄弟解留客镇江窝笋樱桃千饮我金杯三百斛五更漏转犹未残我系六年今始出宝剑一跃丰城寒登楼忽见梅花发时有春意来珊珊醉余皓首冲泥滑欲跨白马呼银鞍

　　○八月十五日映江楼潮次黄户部

　　鱼鳞金甲屯牙帐翻身却指潮头上秋风吹雪下江门万里琼花卷层浪传道吴王度越时三千强弩射潮今朝筵上看传令暂放胥涛掣水犀

　　○陆御史母生辰 【华亭人】 

　　白玉楼台十二重金光灵艹驻颜红西池阿母谁能似有子华亭陆士龙长安尽避青骢马惠文高冠立柱下黄金为寿非所欢锦屏一帨吴生画

　　徐文长逸稿卷之二终

　　●徐文长逸稿卷之三

　　山阴张汝霖肃之父　王思任季重父　评选　张维城宗子父较辑

　　五言律诗

　　答沈嘉则次韵 
　　喜雨次陈伯子 
　　再次陈大喜雨 
　　梅雨几三旬陈君以诗来慰答之次韵二首 
　　谢锺君惠石埭茶 
　　海云次子后其弟海洲死分韵索挽 
　　巾侧玉蝉 
　　中六字为潘伯子赋 
　　咏巽峯 
　　磁盂浸樱桃花不五日落尽吊之 
　　赋得梅柳渡江春 
　　赋得梨花一枝春带雨 
　　送箕仲北上追叙三江观水之事 
　　余君往灵壁许我以石仿菱嘱之 
　　送某先生之南乐 
　　风雨同沈嘉则辈集金氏牡丹园 
　　访王山人于吴门 
　　除夜之作兼答盛交甫璩仲玉赠篇 
　　上谷仲秋十三夕袁户部雷麻两总戎许口北诸公邀集朝天观 
　　竹楼篇为陈戚畹 
　　俞将军所晤杨盐城 
　　送郁车驾 
　　元旦买得玉鱼自佩 
　　送欧评事使君之南工主事 
　　送许职方出知建昌 
　　送吕中甫之潞 
　　新岁壬辰连雨雪十八日老晴袒而摸虱 
　　约游道士庄 
　　读淮阴传 
　　孝子诗 
　　雨后观南镇两瀑 
　　野豕 
　　哀周郑州沛二首 
　　夕霞二首 
　　晴二首 
　　杨梅 
　　某妪索咏邻妇度尼 
　　止枫桥骆汝诚楼值生辰却赠 
　　题王氏壁 
　　送郑肖龙北试 
　　张伯子入学时其翁在都下 
　　某觞予辈于新复之兰亭某至自铅山某至自建阳并有作铅建邻分水一关 
　　集骆某于少微山 
　　赠陈明经 
　　更少颠师号 
　　送某入觐 
　　十四年端午辽东李长公寄酒银五两 
　　万历丁丑春正月灯夕后八日祓赵川堡汤泉 
　　次许口北招集之作 
　　呼卢得彩诗 
　　卢生者地家也复附禅太仆之徒 
　　集胡贾馆请作乐山诗 
　　留余堂诗 
　　秋日王衢州公要往秦望同言马两乡荐宿广孝寺明日雨辄归连旬作炎世界如焚即不雨恐亦不能抵颠也因呈 
　　送丹士 
　　别罗仲文 
　　送小翁 
　　寿潘承天七十兼贺得孙四首 
　　慕坦轩 
　　定所篇 
　　陈通府归自诸暨二首 
　　琼花馆 
　　畵梅 
　　送余君（有序） 
　　一枝堂对雪 
　　李氏挽诗 
　　赠妓 
　　送汪君修良北上 
　　寄京中诸友 
　　朱四 
　　张母 
　　早春过顾君饮于邻舍 
　　寿王曲阜 
　　一内史邀集王氏园亭和梅客生席上之作 
　　哭王丈道中 
　　闻朱次公讣 
　　柳兄九迫以师礼 
　　雪候代王子与海上一才生张书并诗一首（有序）
　　上虞复西溪湖 
　　黄君书舍在委羽山洞索赋 
　　刘老之楚 
　　王某部母夫人诗 
　　郑某部母夫人诗 
　　王某部母夫人诗 
　　赠钱竹坡 
　　赠松庵公 
　　锺公子以诗赠次答之 
　　南海欧工部养子某能诗近有人持泉州尤山人侍者诗来相示不减欧能也兼善箫姓范氏名鹿 
　　送史靖江 
　　闵封君寿诗 
　　杨会稽公去思 
　　给事中某吴人归寿其父 
　　蠏 
　　王大夫挽诗 
　　送柳九濲与董伯大北行 
　　青田湖客遗巨鲤独酌 
　　钮大夫园林 
　　蜡屐 
　　闻人赏给舍园白牡丹拟作 
　　客燕者累月一遇张孺榖于市遽别
　　圜中春雪
　　雪坠片如丝者或如钱者皆景绝奇因专咏
　　几上篇 
　　李子遂携巳所绘图归陶翰撰索咏
　　丁卯七夕谢兴化公孙海门偕浩上人胡子文饷予以系得牛字
　　答赠王山人济川
　　郁颍上
　　答赠徐君
　　叶泉州公挽章 
　　送诸翰君北上 
　　对阳篇 
　　与友人载装饷往游西山忽与仆夫相失遇雨士人止宿功德寺 
　　吊陆静山
　　望湖亭
　　碧云寺流觞 
　　至夜宿香山寺
　　流憩亭
　　蜃楼图
　　金山寺　
　　与杨子完夜话京邸
　　送沈君之清江县史
　　季有伦入燕
　　送郁宜兴君北上
　　胡子德偕有伦往
　　孙君访余于系
　　茗山篇 
　　鸥沙篇 
　　送曹国博 
　　送钱丞之沛邑
　　赋得竹深留客处
　　送别
　　送某君会试
　　寿蒲谷方伯
　　元旦集丁户部馆得存字
　　与诸君集明月庵在妓坊之南隔一垣得春字
　　过沁州感叹
　　丁户部母夫人目疾得良箴复视 
　　青白眼

　　○答沈嘉则次韵

　　桃花大水滨茅屋老畸人况值花三月真堪酒百巡何钱将挂杖瞥眼忍辜春早识佺期过攀囊借贴津

　　○喜雨次陈伯子

　　园壶浇不活客至罢鹅蒸翻盆只一滴起死折三肱稍喜蔬堪摘惜无禾可登犹胜往年籴半斗百钱冯

　　○再次陈大喜雨

　　苦旱竟三旬甘霖解百蒸叫狂饶杜甫被冷快姜肱河流仍活活场杵预雅叶登登喜雨亭如在诗人想一冯

　　○梅雨几三旬陈君以诗来慰答之次韵二首 【每岁梅天股瘇几废步贫惜费且好饮便以烧酒当药希燥之也曲芎治水病出左传】 

　　一雨从端午羲衙故不开闾阎讹黑■〈生上月下〉衫袜烂红苔曲芎失早办火酝且宵杯两股粗如斗扶笻接往来

　　其二

　　梅雨天何剧炎花百不开蜻蜓红作阵瓜瓞绿崩苔荡甚愁鹅掌酥将及瓦杯少陵亦多事新雨望人来

　　○谢锺君惠石埭茶

　　杭客矜龙井苏人代虎丘小筐来石埭太守赏池州午梦醒犹蝶春泉乳落牛对之堪七碗纱帽正笼头

　　○海云次子后其弟海洲死分韵索挽

　　五灯留玅偈百传读高僧并扫存亡幻无非傀儡棚天灵仍蜾蝏百闷付觚楞肯共欧兜语年年访越峥

　　○巾侧玉蝉

　　玉蝉谁作俑取饰鬓眉稍有梦酬黄雀无心伴紫貂峩巾虽可歇采线縳难遥何日当飞去长鸣旧柳条

　　○中六字为潘伯子赋 【时新起北楼】 

　　别字美河阳韦编选卦良卦虽分六断美只在中央戴海勍鳌黑浮天大卵黄北牕新筑就高枕晤羲皇

　　○咏巽峯

　　咏号当宵烛悠然上海蟾 【作诗时实景】 历历千寻削苍苍一点尖雾中藏虎豹云里柱东南吾将来卜筑邻舍走无嫌

　　○磁盂浸樱桃花不五日落尽吊之　 【其感颇深】 

　　樱桃花一盂蜂子遶吾庐娇来纔欲语落快止留须爱妾霎换马寻梅枉贳驴向来千树雪得见天枝无

　　○赋得梅柳渡江春

　　梅柳亦何知东皇日夜催难辞万里远都向一江开粉黛弄未歇凋伤倏巳回犹能胜橘树自嘲褊性不逾淮

　　○赋得梨花一枝春带雨 【长干伎为客留信宿欲归而啼令嘲之】 

　　阿娇不含笑西子却宜颦脸湿双啼玉花滋二月春拭鮹堆翠袖溜粉乱朱唇欲得千金倩还渠桃叶津

　　○送箕仲北上追叙三江观水之事 【详见七律奥客观水篇】 

　　毫颖每秋鸣今年始占名方回临海鼓转拔渡江旌关马抛繻入宫莺踏杏听殿前如作赋犹是泻涛声

　　○余君往灵壁许我以石仿菱嘱之

　　闻君灵壁去取石泗滨泓鲜云割浸里玅响提抇中言归不出月一路自槌风好琢湖菱样提来挂碧空

　　○送某先生之南乐 【山阴学师○鸿沟其境也】 

　　南乐成远别西郊聊暂留回裾愁马帐抽笔指鸿沟我亦飧芹辈今为落叶秋临岐不相送江上水悠悠

　　○风雨同沈嘉则辈集金氏牡丹园

　　海上来相知名花集此寺栏干鸣屐齿风雨乱胭脂湿蝶来何重残灯去未迟海棠零落尽犹可照垂丝

　　○访王山人于吴门 【饭我直用两小鱼】 

　　十年多患难此日一牵裾幸见清霜委难辞白发俱半生三四见妙近自然晚饭一双鱼复作匆匆别临期各黯如

　　○除夜之作兼答盛交甫璩仲玉赠篇 【亥年也时客南京】 

　　野田黄雀羁脱网任翻飞安得当今夕言栖必故枝夜深豭自换厨静鼠随嗤特取佳篇诵青丝了一提

　　○上谷仲秋十三夕袁户部雷麻两总戎许口北诸公邀集朝天观

　　桂影渐能盈松坛赏不胜朔尘终夕敛边月倍秋明投辖冯车倚归鞭信马行忽思王子晋客帐梦吹笙

　　○竹楼篇为陈戚畹

　　江南多此物今亦盛燕幽不问随人看收青别起楼削皮作冠子揽箨裹书筹固是涂椒裔终知修禊俦

　　○俞将军所晤杨盐城

　　使君南海隽铁面紫髯修独领烟波邑长县鱼鳖愁双凫将紫气一叶渡淮流邂逅将军宅离觞尽日浮

　　○送郁车驾 【兵部有郑君司职方能忠告掌舟骑一不假人有持守可师法者也故及之】 

　　驾部之官去凉风五月初行街虽匹马呵客最南都经略　高皇帝箴规郑大夫楼船不借客青雀满江湖　抑何容与

　　○元旦买得玉鱼自佩

　　玉鱼小指长买佩及青阳寄书衣带里流水袖中央皓鬣迷涛雪银鳞砌夜光腾空会有日烟雾起罗裳

　　○送欧评事使君之南工主事　 【每洗矜色鬬声之病】 

　　忆昨多难日多君为解围谁能印即弃所贵矢颜飞水部梅花馆江亭燕子矶秋来涛白处到即几行题

　　○送许职方出知建昌 【时有一布衣在其斋职方亦好玄故结句云】 

　　廿年纔出守曾不见几微入署筹戎马归斋礼布衣夏官征火月榴影卧银□定得麻姑信浔阳赤鲤飞

　　○送吕中甫之潞 【半生游王门家有小阁曰金鹅亦山名也】 

　　蒯缑三尺强十载九离乡长裾老辞客雄风美大王骑驴上党道挟瑟赵家倓枉却秋橙色金鹅阁上黄

　　○新岁壬辰连雨雪十八日老晴袒而摸虱

　　龌龊几王猛憨痴更孟嘉贺年辞雨雪向日捉琵琶 【北夷见南人衣虱目之曰琵琶虫】 许物亦堪妆裹翠羽梅花鸟红糟藿叶鲨对之堪一斗坐落晚天霞

　　○约游道士庄 【即席订赋】 

　　日斜鱼聚沼夜永烛重烧今夕既相约明晨不待招湖阔冯双桨春阑谢半桃指点季真灶茶烟久罢飘

　　○读淮阴传

　　展也大英雄从龙起汉中从容出胯下谈笑取山东所短图锺离何须悔蒯通白圭蒙此玷磨不问南容

　　○孝子诗

　　卧病什经春毛锥久不亲偶然逢孝子忽复作诗人椿树迎从楚菱花圣过秦旧庐仍墓侧雪兔几蹄驯

　　○雨后观南镇雨瀑 【西南者濑瀑更雄】 

　　镇口东西瀑微流不快人如何一夜雨便作两虹嗔蓦地许到海从天且泻银龙湫吾老矣说着尚津津

　　○野豕 【宣镇将觞一御史令营参故虏马孔英猎得之故戏以日磾比三四辕固彭生事五六以兽脂多腻而弥脆其致针中此七八谓余今谷菜且断矣况豕荤乎鵰胡见李广传谓用鵰翎矢而射者也】 

　　谁猎野豨归鵰胡此日磾辕生老难刺公子立能啼所贵膏弥脆何由噬免脐野人浑绝粒一丈长青藜

　　○哀周郑州沛二首

　　美玉瑕何害挥金橐为愁世虚绳礼法谁洵赏风流□朱佳公子青门老故侯子长若个是一节幸相收

　　其二

　　朞从皆王谢而翁更藻觚五言曹父子千里阮驹雏转蕙魂应住长楸哭尚逋少陵不相送非与郑虔疏

　　○夕霞二首

　　榆际截青冥长天半所经争收虹后雨倍近竺西明红袖朝金母彤旗卫玉京峨眉一国妇濯锦晒青城

　　其二

　　谁遣片霞红千奇幻一风寸胶诏妾剪犀彩粤灯烘河鼓流天锦涛笺写断鸿冯教裁一叚衣帔老龙钟

　　○晴二首

　　会稽沧海国苦雨快兹晴鱼鳖晞暄濑鹙鸧满大清虹垂干一壑风扫出孤城数到龙山节长房谢笠登

　　其二　 【以真素佳】 

　　一潦群黎怨纔晴百物欢人心苦无足天道亦诚难嫩曝移半榻坏衣堆一竿荒园新落叶扫付茗炉干

　　○杨梅 【余姚烛溪湖者佳至越必由东关占西域谓汉使葡萄等也木难夷珠也】 

　　湖水烛溪环杨梅烂木难白眉占西域紫气满东关掌露千丸饱江萍一斗翻荔枝吾记得只在鴈行间

　　○某妪索咏邻妇度尼

　　闻尔邻佳媳经堂集梵僧春虽添药架秋必卸瓜棚何计还跨灶随时且摸楞愁云能引泪莫上最高峥

　　○止枫桥骆汝诚楼值生辰却赠

　　来此游五泄逢君三十辰青袍云气动绿袖雨花津地迥灵无尽溪长物有神君看苎萝女岂是里中颦

　　○题王氏壁 【介亭兄弟并耽二氏之学时遶舍大水渺无畔岸】 

　　菊蕊巳落粉枇杷未着花囱疏秋色满湖阔暮烟赊鱼鸟聚一水瞿聃岂两家更须醅五斗天外去浮槎

　　○送郑肖龙北试 【姓同昌图】 

　　海国钓鳌客春城飞燕时双花摇马上一日徧京师明月连城壁重瞳　圣上知昌图颇清瘦不怕赐驴骑

　　○张伯子入学时其翁在都下

　　何事传圜内南冠喜欲颠通家今有子王国亦添贤梅雨红旗湿芹风绀领圆定过三两日封信到翁边

　　○某觞予辈于新复之兰亭某至自铅山某至自建阳并有作铅建邻分水一关

　　命驾皆千里流觞复九回马嘶不出谷鸟影屡横杯分水邻封客双珠明月来今朝修禊处并是永和才

　　○集骆某于少微山

　　小桨泊青萝闲携远客过树深挤路窄石阔坐人多高士宛长在明星奈堕何百年能几许莫惜醉金波

　　○赠陈明经

　　青袍当夏剪丹粟在秋芳攀折一枝好风雷八月凉马疾道不短鲤化角偏长尚隔两三月君先眉上黄

　　○更少颠师号

　　古月大颠师君颠颠亦稀当年曾付钵此日也留衣白拂悬墙敝乌巾罩发微相过今几日日日醉如泥

　　○送某入　觐

　　河桥发行李一剑照青天盖影长川动铃声大道悬水邦黄霸凤别对有奇火色马周鸢亲见屏风上题名遶御烟

　　○十四年端午辽东李长公寄酒银五两 【古人多白帽杜诗皁帽悞也因皁头有白字耳○管宁尝寓辽东商冠皆缟】 

　　卧病不胜衣辽书两度飞纷袍怜奴是皁帽愧吾非黍縳苦无酿金来良可挥尽镵蒲九节北向醉令威

　　○万历丁丑春正月灯夕后八日祓赵川堡汤泉 【滇中谚云山蛮不落叶地蛮汤自热此地有汤而无艹木故云　四句谓虱也阮籍云处裤之虱　五句别有女堂　六句古以刖者守阍今亦多用烂胫之卒卧烂阍者此水疗疾而堡并戍卒也】 

　　山叶今何在地汤能自温挂衣无一树处裤有多扪暖雾溶罗抹寒风卧烂阍近来无战伐应不洗刀痕

　　○次许口北招集之作

　　常飧羞饍薄为客鲙炰增菊醑醺千日杨舟误百朋鸿留泥上雪远神虫语夏时氷潇散真工部何愁簿牍仍

　　○呼卢得彩诗

　　门生梅得四予亦掷浑红客挈一壶酒秋生半夜风月明团玉兔灯暗听飞鸿明日还高兴龙山上几重

　　其二

　　何因投象骨忽得四梅花夜景当囱入寒风簸竹斜蛩低四壁响客大满筵哗归去天街静笼灯映碧纱

　　○卢生者地家也复附禅太仆之徒

　　括苍高士至霞气橐中存青鸟兼术者夜雪立师门万壑挥如意三车问老髠欲穷支陇脉一剑向昆仑

　　○集胡贾馆请作乐山诗

　　大贾多买笑惟君独不然朝朝上山去夜夜抱云眠阿堵虽遶榻鸱夷终泛船一与吾侪饮悬知非守钱

　　○留余堂诗 【韩子索赠归安之潘印川公】 

　　筑堂临霅水书榜曰留余自老岂特还三物元希畵二疏世多兼陇蜀人苦笑迂疏不信闲躯壳还将返太虚

　　○秋日王衢州公要往秦望同言马两乡荐宿广孝寺明日雨辄归连旬作炎世界如焚即不雨恐亦不能抵颠也因呈

　　使君多道气约客上高山一入松杉去俄逢风雨还舟从樵水折灯遶郡河湾尚厌迎驺至催呼启夜关

　　○送丹士

　　栢如愁病渴韩众与神丹一粒投人易千金报尔难飞鸿连远汉征马出长安他日乘云去无忘寄犬还

　　○别罗仲文

　　北去无人伴难为孤旅情赠我一童子遂成千里行牡丹须绿叶谚即成诗白壁任苍蝇俗谚犹如此令人感慨生

　　○送小翁

　　斯人不可留江上去悠悠双鬟飞绿雾五月插朱榴滩急家应近愁长泪未收越山知巳梦一夜满严州

　　○寿潘承天七十兼贺得孙四首　四诗矫绝神检具高

　　国胶三老重乡齿七龄尊写照须眉漆酣宾笑语温犊留辞沔邸螭额满荆门更喜诸知巳浮觞贺得孙

　　其二

　　宦辙经三徙俱歌蔽芾章归来头未白眉上气先黄伯子原千里新孙必二郎霅西霞一叚佳景在斜阳

　　其三

　　若个不游宦惟君盛宦游飞龙乡露冕有蠏处监州含饴弄孙子祭酒客诸侯唾手天边月看圆百二秋

　　其四

　　为郡美风猷郊行减导驺治民问牧马望气候骑牛孔释送今夕莼鲈归几秋如闻灵寿杖新刻一鸣鸠

　　○慕坦轩 【乃翁号坦斋】 

　　一扫荆榛径居然安乐窝斋轩两高士天地一渔蓑况我伤危路因君发浩歌横江问津吏何处少风波

　　○定所篇 【戒定慧】 　剑珠不堕彼趣

　　黄鸟犹知止吾人可不然身心一个字戒慧两头县匣剑抽能割盘珠走只圆若教牢住着未免堕枯禅

　　○陈通府归自诸暨二首 【时值冬至】 

　　士元堪别驾难淹百里才寉长岂自续凫短竟谁裁倚盖看花去飞灰出管来阳春不甚露腊月有桃开

　　其二

　　野老出深谷使君归越装壶浆必自捧亭柳不愁霜山入耶溪绿湖流泌水长迢迢知几曲不及别离肠

　　○琼花馆

　　闻道琼花去空余道观闲祇因天上艳不肯恋人间每月照虚色江流下碧湾故园梅树发花耐雪中寒

　　○畵梅

　　丽夕上元偏春风荡远天谁将五尺雪写入一筒笺晕信空中夺香疑笔底传夜深县榻冷梦见罗浮仙

　　○送余君 【有序】 

　　予素慕武夷之胜因内兄潘君丞顺昌之属驿藉其仆马往游焉遂得友余君子顺昌一倾盖而语移日嗣是数与宴谈及别复觞于东岳之飞阁而始去盖余览名山而又得良友其为喜可知矣居数年余君以寡知发愤随买爵例当为丞入京待选以念我故鼓棹钱唐至山阴语数日不得罢乃徧游会稽禹穴诸山始去此则因旧友而得览名山其□喜也或不减于予之在顺昌乎余君且曰吾例得为丞而今者龙山鴈宕之间丞且缺幸而得补此当与君复会于名山也予曰诺是可以别矣遂赋诗以赠而序之如此
　　巳作仕途客相看仍道颜更期垂色绶应复会名山□目潭中合人从日下还知君过剑水不道别离难

　　○一枝堂对雪 【是月凡三见雪而此日独甚兴致遄飞笔不能禁】 

　　大地呈三白小堂开一枝楼台住天上鸾寉下神祈混混无穷处茫茫不可知翻思潜岳顶仙去欲何之 

　　○李氏挽诗 【山阴周公侧室】 

　　自与使君亲长期托此身江津千里渡官舍雨年春病靥花销艳空帏网缀尘少君今不作焉望李夫人

　　○赠妓

　　邂逅黄州客言从赤壁来佩疑交浦赠鬓是湘云裁丽日香尘起遥空小杏开此时分袂去何日寄书回

　　○送汪君修良北上

　　别语日将移朱榴入酒卮知君必有合而我独悲离彤管为囊颖青丝作剑维迢迢梅雨足津路正通时

　　○寄京中诸友

　　乡里客燕京无人不玅英此方投过辖彼或送行程远道春初入垂杨折不胜空将数字寄脉脉此时情

　　○朱四 【昨夕酌水乐洞】 

　　昨宵闻水乐今日听莺喉何事朱唇里能为白雪流迢迢凉夜永脉脉故乡愁都付梅花落梁尘遶未休

　　○张母 【苏人】 

　　孤节闻张母氷霜晚不渝他年三尺牍兹事数行书掌故非功令操毫过阖闾恨无刘向手列传记全疏

　　○早春过顾君饮于邻舍 【君时方读礼】  

　　相见去年频相过及早春孝廉连理树文学石渠人瓮栢哀中覆江梅雪后新清尊借邻舍醉我未全贫 

　　○寿王曲阜 【张殿撰妇翁也庄名六湖门有蟠槐】 

　　骨相应颐方芙蓉耐晚霜橘租千户俸鸥伴六湖庄荆茂欢诸姒槐繁卜二郎乘龙方下榻因得附瑶章

　　○一内史邀集王氏园亭和梅客生席上之作

　　园亭醉客处歌落海榴花樱字穿云亮山眉入盏斜北牕凉白堕尚馔到朱耶楚曲谁能和阳春本大家

　　○哭王丈道中 【壮岁喜谈兵故五六云不脱巾衫而扛石迭山以花又再谢乡饮故末句云】 

　　难免是栖栖惟君不乞酰饥肠宁自断强项可教低小警闻古北高谈到日西无知信天道伯道竟无兄

　　其二

　　□肉每经月储粮不数旬喜花巾拽石熟果袖分人祝哽虚高席飞书谢小民颓波谁便砥拳石自嶙峋

　　○闻朱次公讣 【朱善书攻一氏读书龟山顶死时近巧夕】 

　　郢人岂易得卤莽宋元君肘木今抽墓鼻 【平声】 蝇谁受斤与侬元契阔于器亦莸熏何事闻朝讣踟蹰到夕曛

　　○柳兄九迫以师礼 【元濲】 

　　贽捧一函重尘沾两膝轻向惊呼小侄今可受门生霜兔当谁敢置韵奇云龙拜我宁放他头地出自古有权衡

　　○雪候代王子与海上一才生张书并诗一首 【此戏效近习之语亦麻姑朱砂也　有序】 　序更古趣

　　日者滕封败睦聚族角雄尽出戈矛白满天地觚棱所到阵则六花鹅牧?鸟之池军声浑矣素纛缟裳雌雄未决山林短褐何用缨冠而先世泛剡沙棠桡桨不存遗风固在甬东滨海正剧相思梁园之赋非子谁属仲秋双鲤出诸袖中以读以觞唾壶为缺知黄竹之必歌希琼树之遐寄永以为好投之木桃
　　从来无此雪尽海寉来长入夜应三尺随飙剪六□骑羊新白袷放剡旧沙棠琼树迷天是相思好寄将

　　○上虞复西溪湖 【县官姓朱】 

　　岁旱灾无虑湖还绩永存他年书北史此日俨西门赤蹏诸公剡黄云几处村桥门圜听者别纪笑言温

　　○黄君书舍在委羽山洞索赋 【黄岩县故人之子】 

　　委羽本名山尤奇是洞天青霄去鸾寉白日下神仙二酉藏书室孤桐对月弦古陂千顷在叔度我逢旃

　　○刘老之楚

　　刘老云之楚孺子赠以诗红药翻新主黄鹂语昨枝丝丝收细雨脉脉了残棋临岐不忍别斜阳且莫西

　　○王某部母夫人诗

　　太君为寿日令子在周南长忆茹荼苦宁知奉鼎甘孤鸾青镜泪五凤白头簪同是为王母瑶池曲正堪

　　○郑某部母夫人诗

　　郎君是郑虔况值奉刘年堂北丹萱丽巴西宝婺鲜举头参戴胜握手问彭籛阿母应仙侣何年凌紫烟

　　○王某部母夫人诗

　　太母旧称贤清霜一节坚孤雌寒夜老雏凤紫霄骞风纪千金重天书两字悬今朝为寿处不负影梅边

　　○赠钱竹坡

　　早岁采芹客中年种杏人肱今三折后井是百家春长者高门席潇然太古邻何须卜长久不朽在天真

　　○赠松庵公

　　闻道松庵叟栽花迷四邻花今饶鸟语英崛松亦老龙鳞白首缄泥坼青春酌酒频仙郎叨附骥因得颂庄椿

　　○锺公子以诗赠次答之 【家百官语言软款而诗特老炼不似其人时酒价谩传骄甚而锺以一壶相饷】 

　　裘马行中简如侬得岂多迷天高酒直特地挈壶过处女柔声气将军警鹳鹅那能三日响来敌百官歌

　　○南海欧工部养子某能诗近有人持泉州尤山人侍者诗来相示不减欧能也兼善箫姓范氏名鹿

　　南海大夫欧泉州处士尤泥中双绿鬓诗伴两苍头况复箫能引如闻凤下楼主人调笑刻那得客边愁

　　○送史靖江 【自光禄从事拜】 

　　都城杨柳绿二月宛霏霏却绾长条别难维远棹飞天厨辞禁脔海色佐琴徽曾见东方朔金门割肉归

　　○闵封君寿诗 【及其妻湖人】 

　　振木兰溪泽泥金霅水书况逢百岁祝幸喜二人俱柳色浓春后浓淡字诗眼得佳荷香淡夏初此时偕令子遥拜白云庐

　　○杨会稽公去思

　　一钱亦掷水三尺只鞭蒲古有刘邦伯今称杨大夫碑螭生细藓祠树长高梧别有麒麟阁千秋仰畵图

　　○给事中某吴人归寿其父

　　碧梧青琐地长系大椿思问寝恐迟暮报君还有时洞庭当月出寒橘映霜垂定侍高堂去扁舟缆钓矶

　　○蠏 【蠏借穴于蛇坛见荀子妇娠忌食】 

　　北产更恢肥如盘尺五围鸿门撞有盾蛇穴闭无扉馔来蹲紫玉彻去耳青衣个物休轻食桃花结子时

　　其二 【蜀多山远江者绝无水产】 

　　高阳诗酒辈购尔赏悬城月黑奔江海霜肥避鼎铛涤寒犊鼻短垆热凤琴鸣想见临???妇蹲鸱醉长卿

　　○王大夫挽诗 【积斋公父】 

　　教子一经成封君五品荣床捐大夫箦星堕少微精移花锹尚暖剩酒客谁倾参伯奔从楚千山猿夜鸣

　　○送柳九濲与董伯大北行

　　公子九先生青春事远征难忘东道主再上北京城红袖当垆酒黄鹂唤友声唱酬谁作伴最妙董明经

　　○青田湖客遗巨鲤独酌

　　相遗三尺鲤正逢沽酒归青田湖畔网红蓼岸头矶留尔待斜月飘然竟拂衣晚霞陪醉烂故作舞裙绯

　　○钮大夫园林 【按察公号石溪】 

　　前屏度白乌隔水敝朱扉柳叶为丝拂梨花作雪飞罗衣烟色映宝瑟月光晞万树繁桃李躭游正未归

　　其二

　　细雨作梅黄微熏带远芳方舟闲菡蓞圆沼拍鸳鸯帐浅莺歌短屏深燕语长卧淹西日永起换博炉香

　　○蜡屐 【柳宗元作鞭贾说鞭本朽木粪壤为质蜡栀染以售其伪】 

　　冬青虫作蜡春屐象摩牙过槛翻愁滑扶笻未免斜寄情于木橜何似隐桃花笑向獧鞭贾黄栀借一搽

　　○闻人赏给舍园白牡丹拟作 【髽妇丧髻也见礼○张佑奖一妓云杨州近日浑成差一朵能行白牡丹】 

　　牡丹红固好白者更丰神风露三更月阑干几玉人啼喑髽髻碧样大酒盘银放取端端去扬州道上行

　　○客燕者累月一遇张孺榖于市遽别

　　侠客悲歌地千年喜共君相逢浑不饮惜别竟何云貂帽双胡挟银鞍万柳纷知君饱文字岂只醉红裙

　　○圜中春雪

　　春雪浩茫茫羁人坐欲僵分明落桃李只是少芬芳一片凄圜栅中宵醉洞房何心分苦乐人自异肝肠

　　○雪坠片如丝者或如钱者皆景绝奇因专咏

　　灵雪羞常态翻奇得品题千丝罥数蝶万絮逗粗黎错落真成剪匀飞反厌齐一生祇一见天巧绝风姨

　　○几上篇 【吕师翁饷以彘肩为人所攫时翁摄县余在系赋呈】 

　　鼎肉闻台使生鱼属校人味珍宜染指意到即沾唇黄霸知乌攫张汤掘鼠询自怜如几上念此益酸辛

　　○李子遂携巳所绘图归陶翰撰索咏

　　截取何山胜来归尺素中拂帘防燕子遶座迭芙容出自游人匣将遗太史公瀛洲何限景较此得无同

　　○丁卯七夕谢兴化公孙海门偕浩上人胡子文饷予以系得牛字

　　天上分银汉人间隔畵楼并时双眼泪啼断一年秋赠鹊金钗解辞欢宝带留莫因河间住也学祸牵牛

　　○答赠王山人济川

　　忧世惟王子无鱼歌蒯缑杀鸡饫贤者扪虱傲诸侯春雨园蔬涉秋天剑气浮赐池元浴马认得几骅骝

　　○郁颍上

　　五柳绿沄沄归来种在门五年官不调一黜道初存遽别今何往相知在论文欲从遗匣内一读哭麒麟

　　○答赠徐君

　　书室宛清真吴山正暮春相过携令弟俱不是今人论道沿流水弹琴坐古椿相思不可见岁晚隔江津

　　○叶泉州公挽章 【公号南泉公孙息余长妇】 

　　生晚怀先达如云逐晚风亭花雠旧制祠树拜新容胤有双眉白庭垂五桂红犹遗一片玉真愧倚葭丛

　　○送诸翰君北上 【南明】 

　　太史有光辉移家向帝畿那能将彩笔不去侍彤闱□启含香入宵分赐食归他年看控马辔影洒沙堤

　　○对阳篇 【余畵史索赋】 

　　郎骑有光华鸣珂出视衙暮归犹捧日朝起必餐霞玄圃五色凤丹心一丈花定须持两物云可并居家

　　○与友人载装饷往游西山忽与仆夫相失遇雨士人止宿功德寺 【寺为　今上游幸所】 

　　客子联床处君王驆驻时艹留承辇色树拱向阳枝入夜迷山径逢人问路岐阿谁能下榻灯火傍禅栖

　　○吊陆静山

　　独抱古人心芳名动武林高谈倾四座一语重千金孝友传乡井衣冠葬碧岑空余华表寉哀怨白云深

　　○望湖亭

　　亭上望湖水晶光澹不流镜宽万影落玉湛一矶浮寒入沙芦断烟生野牧?鸟投若从湖上望翻羡此亭幽

　　○碧云寺流觞 【寺盖张内监埋骨之所】 

　　萧寺不胜秋携尊尽日游数行依殿树百丈遶阶流荡叶纹偏蹙催觞响未收中官泉下听一段御沟愁独领别致

　　○至夜宿香山寺

　　绀殿依岩匝金题拂露明因从月下坐翻拟雪中行夜觉诸缘息秋闻万窍鸣逢僧都不语竟巳话无生

　　○流憩亭 【并来青亭俱香山寺之别景流憩有巨石一片似虾麻因名】 

　　山寺枕孤亭回裾此一登夕阳归数鸟秋色遶诸陵气肃岩逾峭飙流叶屡腾从来能凉冷片石不妨冯

　　○蜃楼图

　　图中看海市绝胜海中窥似结元非结如移定不移觉疑宵梦接醉误夏云为蛟蜃如令见翻意佳翻嫌畵手奇

　　○金山寺　高浑

　　山寺全浮水秋来落叶纷经楼一海尽僧舍半江分北渡维扬岸南天建业云何年走胡骑惆怅倚斜曛

　　○与杨子完夜话京邸

　　相别亦巳久相见情转亲夜来灯下语客里梦中身挂席门停盖征词马蹴尘由来汉扬子元是艹玄人

　　○送沈君之清江县史

　　仙尉怀黄绶言承宠泽深栏边行射鸭堂上助弹琴腊雪融征骑春堤弄早禽都门将别处柳色正垂金

　　○季有伦入燕

　　送君燕北去别宴黯魂销马头飞燕子阶树滴樱桃红烛更还短金钗舞想娇他年杏花发折取最高条

　　○送郁宜兴君北上

　　柳色弄新晴春禽柳外鸣几宵连座语一日拂衣行仗剑难为别鸣琴旧有声从来流水调不为世人更

　　○胡子德偕有伦往

　　王孙游远道芳艹日将斜旧醉吴山月今酣燕市花北程浑入柳西马正求茶莫遣双鱼断相思岁晚加

　　○孙君访余于系

　　一别武林道几年纔见君帆开百花雨衣拂五湖云握管梁书懒横琴楚泪分鲁连去巳久谁为解兹纷

　　○茗山篇 【为泰父】 

　　知君元嗜茗欲傍茗山家人涧遥尝水先春试摘芽方屏午梦转小阁夜香赊独啜无人伴寒梅一树花悠然

　　○鸥沙篇 【茂明】 

　　蹔向市中隐终为尘外行闲寻蓑笠侣远结鹭鸥盟海树春云隔江舠暮雪横相随不飞去数点羽毛轻

　　○送曹国博 【时自绍学博而擢】 

　　国博元仙秩明时况宠遭能师六馆士不让四门豪扫户迎清跸陪旒祀太牢今朝车马发郊路隘青袍

　　○送钱丞之沛邑

　　君衔佐□命拂曙出都门饯席临花设征帆度柳分歌风台卜□芒砀妇边云千古搜遗事应从野老闻

　　○赋得竹深留客处

　　客来何处酌林竹霭纷纷尽日无人见有时啼鸟闻厨遥穿绿雪叶乱扫红裙醉后诗竿字萧萧插暮云

　　○送别

　　抽毫陪妙制披襟穆和风执手一为别洒泪流水东梅花辞雪影竹叶沃春融延伫赤霄际黄鹄腾长虹

　　○送某君会试

　　驿路照金鞍微霜润菊寒秋风隔一岁春色满长安宫酒听莺醉林花入帽看此时催上马莫惜夕阳阑

　　○寿蒲谷方伯

　　紫薇行省使绿蒲谷口人夙有神仙气聊随车马尘□□□□远意适艹俱春驾寉罗浮顶行看狎子真

　　○元旦集丁户部馆得存字

　　敬候当兹夕萍逢共此尊江梅将臈去酒雪借春存□□□孤韵呼卢彩六痕客中难得醉莫怪作鲸吞

　　○与诸君集明月庵在妓坊之南隔一垣得春字

　　□□□□苦携尊随主人清池移席暮红袖隔墙春迭酒□曾却千愁不一频但因归去急不忍别流萍

　　○过沁州感叹

　　一官边塞上终日马蹄尘路冷长逢雪村荒不见春薄田无水稻破屋有贫民安得关中尉图将达　紫宸

　　○丁户部母夫人目疾得良箴复视 【户部孝感所□】 

　　既盲而复视兹事岂非神万镒空青贱双瞳水碧新固知中国手还是本天伦母节兼儿孝能无格昊旻

　　○青白眼 【古有塑佛者烧瓷嵌睛　裴楷称王戎之眼曰烂烂如岩下电】 

　　阮生醉不醒瓷瓦却惺惺 【音薤】 解将岩下电换看世间人　笑长门诏醉堕能言猩不着红油屐知予盲不盲

　　徐文长逸稿卷之三终

　　●徐文长逸稿卷之四

　　山阴张汝霖肃之父　王思任季重父　评选　张维城宗子父较辑

　　七言律诗

　　千叶碧桃花 
　　上虞母夫人诗 
　　白云遥祝为韬仲赋 
　　景文索送其县史入觐 
　　张太君六十诗 
　　雪中粉团 
　　牛首斋罢便往祖堂献花岩迫晡矣 
　　祖堂夜归 
　　与诸生三到徐氏园得兵曹郎简而始入 
　　严先生祠 
　　虎丘 
　　约观水阅往迟遂虚冯太常饭及归又失郑职方魏园之觞 
　　送赵大夫掌南台 
　　登报恩寺塔最上一层 
　　唐会稽以母忧归上海 
　　宋氏吟书畵册中 
　　送冯太常 
　　登北山小憩龙王堂遂上镇虏台风至飒然因感麻总兵校猎之约 
　　寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为 
　　灯夕答访诸君因寻百廿四岁老人未青霞误而为仕阍所骂 
　　冯刑部索书册 
　　送邹刑部出知泉州府 
　　节妇篇 
　　至日钱郎中世材先辈栢堂成同陈鸣埜朱允中二丈燕集 
　　赠徐君 
　　送刘子臣入郧阳 
　　潘承天介饮 
　　芙蓉 
　　菊花 
　　芭蕉 
　　玉簪 
　　萱 
　　藜 
　　鸡冠 
　　山查 
　　萄桃 
　　土菩提 
　　咏樱桃花 
　　寿沈参议南湖 
　　谒孟庙 
　　马氏白鹊 
　　应李以赏歌姬 
　　送妓人入道 
　　和玉芝上人兰亭诗 
　　送张子荩春北上 
　　赋得紫骝马送子荩春北上次前韵 
　　闻张子荩廷捷之作奉内山尊公 
　　子荩太史之归也侍庆有余间值雪初下乃邀我六逸觞于寿芝楼中余醉而抽赋 
　　董尧章谢国塾归葬其亲送之 
　　盛泰父苑西艹堂得声字 
　　送冯永丰之官兼便归省 
　　饮季子守海棠树下作追寿其六十 
　　宿坌道登城北高台值雪 
　　凤皇台 
　　李长公邀集莲花峰 
　　客有为留春咏者亦命赋之 
　　尽社咏留春者并函寄复赋二首 
　　金刚子珠串 
　　四山楼诗 
　　友人索赠刘府公以剿寇受赏 
　　会稽训吴先生母九十出册索题 
　　推府韩公生日友人索赠 
　　过胡汝宅留赏牡丹 
　　送同府潘公入觐 
　　瑞荆篇为新昌尚宾吕君乃弟赋 
　　十五夜抵建宁通都桥玩月 
　　送吴学师奉其母太君还南昌 
　　和乐堂诗 
　　题翠华轩卷 
　　寄答汪古矜 
　　柳桥不知谁氏园旧有梨树六株花甚盛余每当月夜坐观移时拟买之屋而扁曰香雪园今归谁氏梨且斫尽矣 
　　赋得城山篇为林诸暨公别号 
　　次韵仲房瑞雪之什与方衡州大夫并呈幕府 
　　祷雨诗友人索颂邵府公 
　　咏氷灯 
　　落花（四首） 
　　送叶公子归同安 
　　题某名卷后 
　　芷斋 
　　项羽戏马台河浒留候祠云龙山张山人天骥放寉处 
　　吕布宅（有序） 
　　九日登戏马台 
　　严滩懊（并序） 
　　马策之死失挽一日自作小楷千余腕几脱遂感昔日之劳挽之 
　　送白君可赴葬刘刑部 
　　送杨子甘复之京 
　　张子锡尝自题镜容今死矣次其韵五首应乃郎之索（前刻其一） 
　　唐伯虎畵崔氏像因题余次韵三首（旧刻一首） 
　　送张子成之江幕 
　　送朱大行 
　　赠中军旧识 
　　赠俞参将公（并序） 
　　挽徐高州大夫 
　　少滨篇为金子 
　　送郁丞入觐 
　　唐簿得奖 
　　陈都佥五十 
　　送南户部某考满诗 
　　郭某部翁妪两寿 
　　吕礼部再灯上元
　　方长公重五饷以江鱼枇杷豆酒
　　章孟公招陪葛韩二丈特征酒姬妙解雄舞辱贶嘉篇率尔次韵 
　　再次章君 
　　沈先辈别归松江十年再至醉而授笔倚马悬河仆目以吴蒙辱赠七律次韵答之　
　　陆先辈乃翁曩谬我以函丈后闻多内阋先辈来知其详可哭也先辈拈诗弄绘亦自彬彬可人于其去用沈韵追赋沈陆之交也袖铁锤防害云是渠实事 
　　陈伯子守经致巨蠏三十继以浆鲈 
　　十月望后反舌竞飞鸣四五日
　　送钱君绪山
　　寿杜通议之父母
　　寿戴柳州父母
　　寿张翁
　　送徐山阴公
　　送叶君子肃访杨龙泉公
　　干溪许某是蠢子山行遇二仙女折松花令其送往香炉峰上见二人棊他日又见二女令其送往秦望山上与二桃一符一诗曰子父母肯令子来则啖以桃而来否者且烧符后许亦不与父母桃阴置香厨上父母亦不与来而许辄烧符后视桃不见余登秦望山山人对余说乃是前年事
　　洛神图
　　灯夕送张君之滇迓其尊人
　　送应公子之金陵
　　应索柳溪双寿诗为张封君
　　答次吴灵壁 
　　寄散亭
　　送鸣教
　　某某两君旧主人招之相继北去
　　朱伯子以恩贡首选北上　送之 
　　玉簪盛花嘲之 
　　送赵某丞琼山偕乃弟贑州兴国典史并往之任海公名瑞者正其治也 
　　倪君某以小象托赋而先以诗次韵四首 
　　寿吴溧水 
　　送张会稽公入觐 
　　春日荡浆镜水 
　　绯桃篇
　　奉送林山阴公赴户部
　　幕府游武夷九曲令拟诗 
　　王将军再邀观猎予方归越不赴
　　鞋杯嘉则令作
　　送绩溪胡氏两公子
　　送同知王白竹公
　　王母寿诗 
　　寒食后骆君携酌次其所示别作韵答之
　　骆复用韵和答再次之
　　赋得云渠篇赠亲交冯君
　　刘伶锸
　　仲春有客登西兴镇海楼观潮寄诗答此
　　吴子明际访蛟门访沈嘉则诸名公
　　十四日饮张子荩太史宅留别 
　　五十生辰吴景长携诸子弟饷予圜中
　　雪中市楼灾 
　　送周县公量判南康府 
　　鸡声 
　　蛙声 
　　蝇声 
　　蚊声
　　送某公迁南户部
　　雪中红梅次史叔考韵
　　史叔考荷汀号篇
　　潘子以落花红满地为题令赋
　　张封君挽诗 
　　某平湖诗应索 
　　予奇梅领之松客有夸予以滇者
　　红叶
　　酌张氏山亭时病疟归后复自酌至醉柬此
　　风木篇应索 
　　送某君之京
　　季子宾五十 
　　长至呼大儿饮
　　送某君暨其伯氏还松江
　　送子肃赴三团营
　　寿王龙石二府
　　代某往寿
　　送府学某师推处州 
　　乐闲园诗 
　　冯伯子新居是三月望 
　　魏文靖公卮贮以梓匣辄赋 
　　俞母节诗 
　　侠者
　　与季长沙老师及诸同辈侍宴太平叶刑部先生于禹庙 
　　吴学师为白贲将军索赋　敕书楼 
　　顺昌诸友约陪游武夷后俱不赴道中追忆
　　过许君精舍 
　　季子守宅观音莲
　　送允大周君北上 
　　寿胡令公 
　　奉送布政使胡公督抚江西 
　　行经玉山吊孙烈媍 
　　齐云岩 
　　严江茅大夫见赠赋答为别 
　　答嘉则
　　崇厓
　　北上别丁肖甫于虎丘
　　徐州道中寄诸陶两翰君 
　　赠钱君 
　　香山寺僧方荷能诗出其师护松号册索次
　　送叶子肃再赴闽幕
　　送季子微北上 
　　乙丑看迎春 
　　病起过仲虚山人迁宅
　　送彬仲应贡北上
　　寿王光禄
　　圜中怀宗师冯公寄呈 
　　鸣教五十
　　节慈篇为吴通府公祖母夫人赋 
　　景文三十生辰次韵
　　王先生示其夫人哀词赋此奉慰
　　读张君叔学所作姊氏状即王先生配也用前韵寄之 
　　送金先生宰武康
　　送御史大夫赵君节镇川贵　
　　夜宿龙南山居闻梵
　　送王君入监读书 
　　殷孝子诗 
　　送李县赴调 
　　送新昌某学师谕告致还南康
　　次日复酌于邻舍登飞来山访浮峰上人
　　赠李辽东
　　登滕王阁
　　人日立春
　　每过兖辄拟谒阙里辙阻追赋三首（前刻其一）
　　闻有赋坏翅寉者予尝伤事废飡羸眩致跌有臂骨脱突肩臼昨冬涉夏复病脚软必杖而后行兹也感仙癯之易贼羡令威而不皆横榻哀吟辄得十一首（前刻其五）
　　陆子寄饼
　　史甥以十柑饷


　　○千叶碧桃花 【陈文学树会稽太守停盖折一枝】 

　　曲巷高墙立水限碧桃如盏尽重台倍将夜月凭谁襞吹杀春风未易开清麝乍飞明府盖寒酥浓笑美人腮年年遶树双蝴蝶说是何郎为粉来

　　○上虞母夫人诗　凡贞妇诗不较工否小家苦节借文人永之亦道理事

　　遥思贞女存孤日何异忠臣寄命时身作秋霜今皓首光争明月岂蛾眉坐临凫彩仙郎袖起接鸾裾小妇卮此地从来仙子宅金垒咫尺似相期

　　○白云遥祝为韬仲赋 【时仲以贡入京五月某日值其母生辰祝于舟中】 

　　江上遥遥望白云江中出没数鱼群难将赤鲤供慈母悔着青衫谒　圣君燕子拂舟撩客语榴花度酒入兰熏天涯两地遥相祝水远山长那□□

　　○景文索送其县史入觐

　　如君黄绶有芳芬总隔娥江亦得闻昔取鸭栏频射水今从凫舄远乘云深宵廵徼提兵马　谷来仙断酒荤益信今来无此辈转于梅福思纷纷

　　○张太君六十诗 【太君之生为六月三日顷诵经郄荤】 

　　上寿欣逢六十年谁人不道太君贤断葱自昔俱成寸翻贝从今总解禅榆影北躔知渐永蛾眉西月写初圆采衣□遂双娱意犹喜年年侍母筵

　　○雪中粉团 【张肃之剪送瓶中弥月尚鲜虢国淡扫及球马俱称景】 

　　合蔕芳英弄大寒风吹一月不能干粉肥巳觉垂稍软雪厚仍烦挂斗团属国节旄迷大漠虢姨裘马缟长安春姿一种娇银海绝胜滇茶兢腊殷

　　○牛首斋罢便往祖堂献花岩迫晡矣　 【从感悟处佞佛】 

　　牛首梯县古佛场楼台绝顶百僧藏香烟一一云中出阳道甍甍鸟外长三五沉鱼陪冶侠清明石马卧侯王却怜为景沦贪海带黑鞭驴到祖堂

　　○祖堂夜归　洒逸

　　两地禅林一日穷角巾面面折冲风花枝作雪浮天上酒禁从谁到寺中坐指帆樯江色暗买看池馆枝头空归来正上南城月醉卧松根听暮钟

　　○与诸生三到徐氏园得兵曹郎简而始入

　　王家支庶执金吾诏赐园池绝上都一水尽含飞阁动百花半映古槎枯纷华子夏犹难免宾客平原近亦无不有铜鱼能折简白衣伙限立春锄用事雅妙

　　○严先生祠　气轩眉阔

　　大泽高踪不可寻古碑祠木自阴阴长江万里元无尽白日千年此一临两语表章我巳醉中巾屡岸谁能梦里足□禁一加帝腹浑闲事何用傍人说到今

　　○虎丘 【杜甫蕃剑诗虎气必腅上人言阖闾之葬致白虎乃是剑精埋或然也又吴人至中秋之夕兢曲于此虎丘之茗佳者斤率金二两许四句谓西子也】 

　　辘轳高倚壁嶙峋剑水泪沉草树蓁虎气必腾千尺上蛾眉曾照两湾颦不胜清拍中秋夜尽委黄金数叶春谁记君王旧歌舞衰馆娃宫殿巳成尘

　　○约观水阅往迟遂虚冯太常饭及归又失郑职方魏园之觞

　　燕子矶头风日黄游戎校士水中央春深痛饮辜司马日仄清斋虚太常恰恰大树低花遮勒短红旗白羽塞卢长何从一饱饥方朔自买鱼虾入醉乡

　　○送赵大夫掌南台 【旧尝为南御史论分宜五六云】 

　　鼎地千年计不轻特从阙下借中丞长江旌节陪留守大侠屠埋偃孝陵气魄一道旧寒桓典马羣公今职郑州鹰丰城双剑频劳拭解赠相看是蒯绳

　　○登报恩寺塔最上一层 【寺巳火】 

　　报恩禅塔入云霄万岁千秋翊　圣朝讵谓天龙销烬后尚余铃铎度江飘高临巨浸浮天阔下见深宫尽日遥回首乡园看不见乱山残霭去迢迢

　　○唐会稽以母忧归上海

　　明府归帆带雪飞钱塘彤色黯凄凄愁看氷鲤横江卧讵许樯乌影浪啼邑里亦悲慈母去沧洲宜着孝廉栖野人尚有南冠滞不抱瑶琴出越溪

　　○宋氏吟书畵册中

　　持将傲雪凌霜物写出辞脂谢粉心妆镜几台收晓匣孤雌万壑守寒林春秋等是吾侪笔风雅那高个里吟自古食鱼须食鲤娶妻须委宋家禽

　　○送冯太常

　　太常官秩俨清真特遣南宫甲榜人郊祀雅篇亲得奏伶官丽曲不同陈朱坛碧柳时题壁露笋氷鲥每荐新想见他年赴征处独辞高庙步恂恂

　　○登北山小憩龙王堂遂上镇虏台风至飒然因感麻总兵校猎之约 【北山寺在一座石中耳】 　塞图宛尔

　　北山高寺等浮屠龙王高台望入胡正苦衣鹑凄大漠翻思毛雪洒平芜长河急水琉璃浊片石安禅菡蓞孤欲问射鵰何处是沙场不见有樵夫

　　○寓宣府九日同杨惠两乡人集北山寺而昨夕风烈甚雨即成雪壤不膏故山悉赭结句别有所为

　　北寺高台大漠东他乡尊酒两萍逢飞花巳作先秋雪落帽何劳隔夜风百折不离山色赭数榆忽露寺门红世间何事非堪避安得萸囊日日缝

　　○灯夕答访诸君因寻百廿四岁老人未青霞误而为仕阍所骂

　　帝城春色倍光辉东市春灯锦作围白眼双瞋遭客骂青天一剌向谁飞球边小侠穿尘入花畔游龙促马归日仄不飡浑瘦尽敢嘲白鹭立渔矶

　　○冯刑部索书册 【共三首西署明刑　帝籍春耕前刻奏最承恩春耕所重在宴奏最者先收二并吾乡人也】 

　　仙吏县鱼挟佩赊棘槐日仄出西衙起笼彩辔垂归马独抱丹书坐落花笑向烛边求缓议泣从车下发深嗟致君有术宁遗此莫认萧曹但法家

　　其二

　　专城奏课有光辉两世承恩曳锦绯钟鼓鸡人双阙晓殿廷鸾字五函飞高门正好过宾从载道今闻有是非老矣何心评月旦不胜乡曲念依依

　　○送邹刑部出知泉州府 【邹旧令无锡取汲惠山之泉而今之寓馆适邻西清】 

　　斋馆清寒旧所持水符尝调惠山漪入从殿陛争三尺出付蛟鲸讵一麾细遶池风闻菡蓞平分苑月醉鸬鹚南天莫道无饶赏大海如云鸟翼垂

　　○节妇篇　 【愿为良臣独入一步老杜弓矢往往勾满一送】 

　　缟衣綦履誉乡邻六十年来老此身庭畔霜枝徒有夜镜中云鬓久无春每因顾影啼成雨翻为旌门切作颦百岁双飞元所志不求国难表忠臣

　　○至日钱郎中世材先辈栢堂成同陈鸣埜朱允中二丈燕集

　　主人种栢遂成堂栢大何须栢作梁同在烟霞过岁暮独飡华实看天长落成会见阳初至燕集那论夜未央和酒既非将侧叶若为杯酌有芳香

　　○赠徐君 【号龙阳嘉靖间着参同契献阙下不用去其隐处留明山中旧传仙人所居至今火尚存】 

　　几年应制留西苑晚注道书干　至尊正有神君居帐里自应紫气出关门新栖洞壑鸡随去旧日仙人火尚存傥学捕鱼来谷口莫教失路似桃源

　　○送刘子臣入郧阳

　　纔共灯前倒玉卮忽闻剑佩系青丝别予去泛潇湘水为客正当桃杏时应泊鱼乡频买酒暂投江寺一题诗郄怜不得长年少何事年年长别离

　　○潘承天介饮

　　明霞淡霭酿重春盛典高张礼乐陈圣世山中归一老圜桥席上第三人定知国学他年酳且试庖烹此日珍燕罢蹄肩满归路自嘲茆屋有垂津

　　○芙蓉

　　一花流采著书边五寸芙蓉二月迁姿韵依然侧水羞生初试镜啼红娇杀未笄年丛藜恶棘穿根切大柳深江浸瘿眠戏取世间闺合事权题霜色屋梁悬

　　○菊花

　　曾是将军莳菊余尚遗秋雪一藤癯篱香伴酒经三主钱树涂银散五铁往往抱霜氷夜蝶亭亭插帽朗晴萸落英又道堪餐甚坐看柴桑一事驱

　　○芭蕉

　　萧然长衲绿衫翁听雨勾风事事中大叶尽胜摩诘雪高花■〈冉阝〉定美人红即陪霜露秋墙委亦伴椒脂粉壁空一样连宵明月影今朝先缺两三丛

　　○玉簪

　　玉簪抽影暗差差半占荒阶无尽期小妇将花曾抱粉饥人望叶拟挑鸱红芙晕脸双俱映绿髻搔头一不施定作蛴螬根叶想化为蝴蝶等儿嬉

　　○萱

　　吴刀断水水难分藉景忘忧忧转频丹棘空长辞艹鹿白头犹见倚门人渐邻恶雪屠冬候别字黄花扰馔辛叶上有虫秋唧唧汝南伤别北堂辰

　　○藜

　　笑将一干尝妻儿病骨饥膓两责之多事去燃天禄字安鸠来过老人眉山林猛兽今谁是早晚繁霜正尔持他日短长凭杖者人间数尺紫玻璃

　　○鸡冠

　　百叶秋皋尽一飞霜天孤尔伴鹑衣锦缨未鬬知谁绝绛帻初笼听漏归同腐怜侬终草木高颠学凤自仪威少翁枉有弹尘物半向南山额上巍

　　○山查

　　如闻海鸟不宜牲亦似山查便埜生红后满村量雀卵秋来偏此只风声对苹犬马伤孤抱种豆迁谈少一甥奇来往细腰争窖蜜莫须移浸与东陵

　　○萄桃

　　旧栏东畔野葡桃亦是张骞大宛苗既取夏阴飞作霰讵嫌秋蒂累如椒月蠕墙影霜蛇去风引藤香瓦兽飘付与荒阶随意系犹胜恶棘坏兰梢

　　○土菩提

　　菩提五树百颗悬但策西功最尔先点检小魔空黑豆胡涂大事有青天雀饧晴向珠边结舍利难飞死后燃相伴荒涂行不久维摩示病巳连年

　　○咏樱桃花

　　满城花发不知冬闭户经年笔眊聋剪送海棠劳及我折寄樱桃笑杀侬雪打霜披应不免粉腮胭颊为谁浓昨宵况复狂风枕畔惊闻折箨龙

　　○寿沈参议南湖 【沈翁宅近驿祖道之所而饶孙子】 

　　范蠡城边暂驻师喜逢上寿荐芳卮分符今忝元戎托出宰曾蒙国士知门外碧湖开祖帐阶斗玉树遶孙枝海天应有青鸾便愿得年年寄颂诗

　　○谒孟庙

　　西域流沙墨翟徒东周虚器寄蘧庐齐梁本不求王佐邹鲁聊归辟野狐百楚榱题惊鸟革累朝霜露老龟趺景春自是真儿女错认人间大丈夫

　　○马氏白鹊

　　何来白鹊乳双双马氏才贤应季常练气横空从树抄鮹门织羽对书堂倍宜刺史停春饯懒学灯花映夜娼宫锦只鹇君自有薛涛取绣校书妆

　　○应李以赏歌姬

　　遏云清曲累明珠可是佳人独立余延年妹比昭阳燕西子人看镜浦蕖内院新妆应堕马湖州水戏定沈鱼近闻剑气新雄舞■〈冉阝〉得还来助艹书

　　○送妓人入道

　　尽出花钿与四邻云鬟剪去厌残春暂惊风烛难留世便是莲花不染身贝叶欲翻迷锦字梵音初学悞梁尘从今艳色归空后湘浦今无解佩人

　　○和玉芝上人兰亭诗

　　茂林修竹旧相传千古残碑野艹湮碧水曾闻王谢语青山不异永和年叶飞锡杖峰前路樵指流觞涧底泉回首云门孤月上清光遥送鉴湖船

　　○送张子荩春北上

　　离筵驿路正芳梅骑马听莺是此回旧日繻生关吏识新年罗袖内家裁泽兰把赠携春色苑杏留花待异才郄说涸鳞县尾在欲从天上借风雷

　　○赋得紫骝马送子荩春北上次前韵

　　紫骝嘶断驿亭梅紫色翩翩燕其回不用连钱千个剪秪借葡萄几点裁桃杏满堤冲雪片烟云一道本风才要知他日飞腾处试听蛟潭夜半雷

　　○闻张子荩　廷捷之作奉内山尊公 【自王公佐状元及第至于君只三人】 

　　山阴岂少攀花客最上高枝更绝伦南宋到今知几度东风分付只三人传书乡国惊先辈有子明廷慰老臣想见当年清梦里是谁亲送石麒麟

　　其二 【向来廷魁多让江右至君始与之相当君第时其先垄鸣吼数夜】 

　　曲江能得几高枝得意新郎又会稽三骏连年空冀北只蹄冲晓破江西浅沙鳞介号悬水大壑风雷吼瑞泥何处弹冠应有客心知不为舞虹霓

　　○子荩太史之归也侍庆有余间值雪初下乃邀我六逸觞于寿芝楼中余醉而抽赋

　　江城小馆共飞梅笑值高楼向夕开百鸟投林天未暗万山戴雪月将来妙语盘堆藕蔗供我饮字绾龙蛇待律猜明日两舟乘兴至宜兴令尹煮茶陪

　　○董尧章谢国塾归葬其亲送之 【葡萄绿言酒也见主人设醴以待也】 

　　异姓侯王有定襄为君东道即儿郎不因卜鬣愁崩雨何用穿貂必冒霜车骑殷勤虚左席榻尘容易厚高梁明年二月葡萄绿莫负花前设醴香

　　○盛泰父苑西艹堂得声字 【北走胡而南走越盛本吴产以北上爱酌客而橐损】 

　　太仆街前万马鸣野人门巷寂无声径邀邺下才贤入共醉吴儿拍板横一匣黄金倾北走半墙红树出西清年来四海浮萍席几逐栖乌散凤城

　　○送冯永丰之官兼便归省

　　但谓家园倒玉卮宁期燕市扫玻瓈正当菊醑堪持蟹无奈鱼肠去割鸡父老争看怀绶锦羹汤尚及煮菱虀晨昏岂少高堂念迫岸江舠候吏催

　　○饮季子守海棠树下作追寿其六十 【时尚未子长沙师嗣君】 

　　信哉廉吏子孙贤僦住将军种药廛试问海棠经几阅不知今夕是何年一枝粉靥人俱丽百蒂红丝雨并悬醉与花神为约去孙枝还看大如椽

　　○宿坌道登城北高台值雪

　　迢迢坌道枕重边高阁登临倍黯然百灶营烟明可数双谯蝶粉遶能圆偶逢飞雪关山杳渐近浮云帝里连莫讶金汤坚若瓮昆阳城小古来坚

　　○凤皇台 【台今为魏国所圃】 

　　池馆中山称最繁题诗纪凤自开元翻因一片荒台土言台以诗人起直贱千金沁水园柳色条条通御气梅花垛垛隔高垣三山二水无由见风景都非旧日言

　　○李长公邀集莲花峰 【五六实事】

　　万山西去翠涛长特插层峰菡蓞黄止与将军横一槊翻疑迦叶坐中央频传鹦鹉篝长袖新买韩卢猎大荒昨夜边西闻插羽几回乘醉拂干将 

　　○客有为留春咏者亦命赋之

　　春去春来何所之春花随尔亦全稀黄金大药终难驻红袖娇遮晚更飞忍唱骊驹催客去欲冯啼鸟唤侬归年年此际肠堪断何事东君如别离

　　○尽社咏留春者并函寄复赋二首

　　社坛高咏集精蓝大块青阳俨去骖闻道沉酣剧河朔只愁风雨送江南筵前旨放勾芒辖嫁后宁烧玳瑁簪转眼城南桑树下更题少妇遶饥蚕

　　其二　 【悲感恍惚】 

　　西施石上老红茵贺监湖头欵绿苹去卜犹能啼故主风光应亦恋吾人天涯一燕衔花转酒畔双蛾对雨颦并是断绳千尺井大家无计挽银瓶

　　○金刚子珠串

　　金刚百子寸绒排携向丛林忏始开梵底波涛生海壁须根琥珀映鳌腮珠遗象罔收非一棘取猴么鐀 【鐀乃竭乏之意似言削尽也】 尽来最好可师无臂挂飘然推下讲经台

　　○四山楼诗

　　深巷双门夹道隈烟云斜日倚楼台檐扉四面空中启山翠千重囱里来小座客临看易满匝帘鸟下遶能回郄言月夜宜清啸秋半应知上几

　　○友人索赠刘府公以剿寇受赏

　　曹吏分符夜正中传餐破敌曙初红经营聊试材官技赏赐先归指示功乡里征兵连岁尽郡边临海一潮通眼前世事谁长策此日东南独倚公

　　○会稽训吴先生母九十出册索题

　　瑶池宝箓授长生九十聊占上寿成就禄官衙随地往承欢彩服几回更筵中巳觉留春住烛下犹能记夜行自喜当年曾教子白头亲得见传经

　　○推府韩公生日友人索赠 【韩关中人】 

　　羽觞荐寿俨瑶台况复人从函谷来两度关门占紫气几年仙吏住蓬莱官庭艹树宜春日法座星辰接上台更羡于公阴德在高门留取傍云开

　　○过胡汝　宅留赏牡丹

　　芳树丰茸何岁栽对人不语向阳开频年此景无多日好客相过问几回塞蕋正宜催羯鼓高枝偏自映金杯醉余谁复论朝暮待尔阳台行雨来

　　○送同府潘公入觐 【潘公陪赴科诸生宴时谬期渭罢归至是送公入觐】 

　　早秋犹记赴明经宴罢相期在此行又见抠衣随队入真惭束带下阶迎惊埘巳是趋　朝候恋别难忘秣马情共在阳春无可报况逢知巳许平生

　　○瑞荆篇为新昌尚宾吕君乃弟赋

　　荆树双标瑞应期与君兄弟颇相宜窦家有子皆丹桂马氏何人非白眉拂蔕游丝萦一本催花和气遶连枝他年会见高千尺问道儿孙几叶垂

　　○十五夜抵建宁通都桥玩月

　　城西日暮泊行船起向长桥见月圆渐上远烟浮艹际浑然唐韵忽依高阁堕檐前坐当林树看乌遶望入银河与木连久欲乘槎问天上几回津路渺无

　　○送吴学师奉其母太君还南昌

　　乡思偶忆越人吟就养还嫌非母心万里江船归白首孤亭祖帐集青衿家连南浦飞云入门对西山积雪深想见寒宵灯影下笑牵儿女进温衾

　　○和乐堂诗 【诸暨枫桥】 

　　□敞群山紫翠中一门和气暖融融每看霄斗县从北别有春风来自东万里云烟团槛桂百年枝叶老桥枫帘栊笑诣时时发莫问瑶台第几重

　　○题翠华轩卷

　　枫桥先辈有风流玉轴文池镇绮楼山水大观凡八咏人家乔木几千秋黄丝暗缝偏游蠹白雪吴绫半织虬况雄而卒泽于雅俗眼灯前从古忌贤孙随处好藏收

　　○寄答汪古矜 【汪徽贤也有忘鸥园】 

　　少陵鸬鹚唤不来起得俊逸汪家鸥鸟了无猜非关野老能争席自是菩提无镜台范式鸡偿明岁约羊昙泪是几年哀会须一哭胡司马共踏黄山顶上苔

　　○柳桥不知谁氏园旧有梨树六株花甚盛余每当月夜坐观移时拟买之屋而扁曰香雪园今归谁氏梨且斫尽矣

　　六树梨花打百球昔年曾记柳桥头娇来靥靥西施粉冷伴年年燕子楼不受三郎催羯鼓好当一梦入罗浮今来斫尽谁家圃辜负山人扁额休

　　○赋得城山篇为林诸暨公别号

　　郎官身本是长城况住城山得胜名遥忆诸峰当户列应如百雉带云平松萝自记经行处水石终悬宴眺情寄语移文艹堂使他年身退待功成

　　○次韵仲房瑞雪之什与方衡州大夫并呈幕府

　　占年未慰三农望祷雪真悬万姓忧稍喜琼枝撩碧汉转看银海映神州随车细片疑飞盖扑马轻团类打球坛畔班行应共讶天心原自答君侯

　　○祷雨诗友人索颂邵府公

　　使君忧旱祷星台走拜冲炎去复来扑马忽飞晴昼雨迎龙先带碧潭雷凭将素履通三极不是临祈洒一回总谓承膏无寸土分凉犹到读书斋

　　○咏氷灯 【荆川公韵二首】 　尽于题外取神咏物推能手第一

　　夜堂流影倍生妍刻挂谁乘冻未阑烛晕只疑杯水抱火齐应落数珠寒薄轮逼熖清难觅满魄生花洞可看必置目方知此语之工复道余光能照胆郄令游女怯追欢

　　其二

　　五枝丛里总称妍径尺能消几夜阑对日水晶谁取火生花银烛自禁寒共燃始觉琉璃避但挂还将雨雹看无奈阳和作泪向人筵上解悲欢

　　○落花四首

　　二月初归三月来千红万紫不成开绣偏芳艹时萦带洒向妆楼欲贴梅残晕秪疑衔鸟雀轻阴半是隐条枚因风吹上高唐观为雨为云在楚台

　　其二

　　少时片片睇初明多或纷纷数不成北地佳人元独立大堤游女本空城绣口自合乍依天上缘丝驻定下风中到水凝开谢莫言机太速乾坤何物不枯荣

　　其三

　　西园蝴蝶恋芳辰南陌骅骝蹀绮尘态比惊鸿还让色妆如坠马不同新非关塞外吹羌笛巳觉寰中逝早春寄语堤边游冶客明朝还得藉裀

　　其四

　　杨雄宅里积初饶卫尉园中去渐遥总谓异开还异赏其如同谢复同飘雨从讲席天将散缀向房帏靥共消便取明皇催羯鼓流声何事激空条

　　○送叶公子归同安

　　阿翁门下传经客公子堂中讲课人半席不分闽越语几年同是弟兄亲遥怜揽辔还家日翻忆趋庭问礼辰何事匆匆易为别心知龙剑合延津

　　○题某名卷后

　　高贤名笔几传留偶向君家匣里收此日人犹甘北面当时地亦重南州经锄卧柳终身计轩冕浮萍一叶流无限衷情呼不应瓣香终日对悠悠

　　○芷斋

　　读书往往荷三余种芷为斋扁芷居供眼色拚输药圃疗班香定入方书炉飘海国旃檀避座满嘉宾兰蕙俱从此下帷重翫易不须更爇小蟾蜍

　　○项羽戏马台河浒留候祠云龙山张山人天骥放寉处　仅尔撮合

　　千古徐州雄楚西多援旧事叹当时大王千里马谁得山人一去寉何之产蛙沉灶年年水辟谷餐霞岁岁祠曾见蜕蝉还食不留候未必降庖牺

　　○吕布宅（有序）

　　布妻诸史及与布相关者诸人之传并无姓又安得有貂蝉之名始村瞎子习极俚小说本三国志与今水浒传一辙为弹唱词话耳又山根一小砥牧儿指为布妻捣衣石以妄游客○布马名赤兔为人盗献于曹然布之败非关赤兔有无也○布以斥陈宫策听妻言败操怜宫缢之养宫母嫁宫女亦几活布乃夺于刘不忍殊刑假同宫缢观此则知布妻终免囚跣裴松之奉宋武命注陈寿三国志乃没布妻事兼没其姓名
　　将军纳策正移师少妇牵衣惜别离若使为孥倍 【音陪言縳之更急】 縳虎争如仗剑送乌骓貂蝉小字从何典砧杵寒衣寄阿谁吊古老狂无美剌卿家何壁可题诗

　　其二

　　人皆为布罪蛾眉大抵蛾眉见若斯赤兔不嘶连夜艹白门犹望百年期赎归沙漠中郎女嫁与邯郸厮养儿两者秪须半行字不知何冗夺松之

　　○九日登戏马台

　　台始于羽宋武当九日尝登临六朝以后多取为诗料余故特再咏焉宋武刘■〈礻谷〉也孙恩寇会稽将及山阴武以长刀奋杀数十人恩走海山阴幸全伤蛇见本纪
　　宋武登高酣戏马侍臣陪宴话伤蛇金钗各帕风吹落绣帽亲宣菊插斜感慨长刀遮敝邑凄凉短褐吊官家欲沽一滴浇行在挂杖无钱何处赊

　　○严滩懊（并序）

　　幕至严滩客有及子陵先生者辄嘲之曰老汉捏怪终年着羊裘老脾寒病耶呼笔札来番旧案不两句而石尤起舟几碎拟牲往祷恐遗群吏笑偷取两句灰之誓于江曰亟归当望祷
　　既向东洋骂蛟母又从严濑谑羊裘天教风伯尔休往胆落温郎他自收细艹免冠羞下马大江投札许沉牛客星久矣眠天上谁管惊沙打石尤

　　○马策之死失挽一日自作小楷千余腕几脱遂感昔日之劳挽之

　　几年灯火共荧荧此夕孤灯照独青马氏白眉颦夜壑荆轲一臂失秦庭翡翠有鱼提换米麒麟无梦送添丁冯谁去买太湖石为勒元常墓志铭 【赠小王鱼二一翡翠玉】 

　　○送白君可赴葬刘刑部 【白好客人呼为白孟尝饷我鸭酒索祭文】 

　　君到刘坟艹未长解将佩剑挂刘郎空橐屡归苏季子不谐遮道争呼白孟尝水掌乍肥凫正贡泥头未破酒先香饷余索我薤上露和泪随风洒白杨

　　○送杨子甘复之京 【杨久客归必展墓】 

　　我宾尔主各匆匆北去南来等断蓬何事得无长太息此生宁有再相逢黄尘敢避骡蹄蹴红泪初干马鬣封不但别离纔苦恼时时悲喜戏场中

　　○张子锡尝自题镜容今死矣次其韵五首应乃郎之索（前刻其一）

　　十九寒交一搢绅 【十分中九分寒交一分搢绅而巳】 武略将军好舍人 【乃祖正千户阶武略将军】 惯喜迎宾虚左席 【实录也】 生憎学女作西颦玉皇既受三彭谤 【见酉阳杂俎】 金冶难留七尺身 【越绝书越王以黄金铸范蠡】 即使郎君呼百日畵中未必下真真 【畵中美人名真真某谓畵主人曰祀之呼其名百日则下主人交之生一子其后携子跃入畵中畵中亦添一子】 

　　其二

　　云作衣裳霞作绅诗坛畵谱一才人苦吟驴背忘高喝烂醉蛾眉答浅颦宅畔大槐依旧国 【海山宅有古槐借用南柯事】 轮边小劫可由身镜容我亦年年畵比较今来渐失真

　　其三

　　乘舆问疾礼拖绅尔却拖绅礼若人君房本谢薇垣直 【宋张君房为紫薇省诸郎代笔海山亦尝略代西清诸直之词】 京兆翻工柳叶颦 【海山得二齐姜甚狎畵眉之事不减张敞】 祖述不孤双大老 【谓不孤其先世二张也】 夺投 【投胎夺舍】 难认三 【去声】 生身西牕昨夜梅花梦仙尉并 【平声】 教赞子真 【梅福字也此作梦中戏言耳】 

　　其四

　　玉花巾子绿池绅月旦讹评孝友人 【巾子旁碾玉作插花瓶缀其厢绅必以练却以异色练缘其它故俗人争目以诡异而尽略其孝友】 泣鸽晚犹垂母泪生鹅初不为兄颦诙谐百出嬉三昧云水千重了一身见说阎罗仍待制许君鸾寉去朝真

　　○唐伯虎畵崔氏像因题余次韵三首（旧刻一首）

　　子建词描洛浦神唐君色染博陵身巫云巳散当年梦吴粉空传半面春韫玉求沽遭弃置采蘼多事问新陈（失二句）

　　其二

　　盘陀江上水仙神秦缪楼中弄玉身邂逅一番明月夜萧条几度杏花春嫁后形容难不老畵中顪色易成陈怜侬正是文君辈不嫁成都渴死人

　　○送张子成之江幕

　　公子材名本卓然宦游翻得豫章椽青天酒散滕王阁碧水风吹幕客船佩取司空孤剑在江连秋壁万枫悬知君藻思多新赋彭蠡双鱼正好传

　　○送朱大行

　　九霄万里浩无边黄鹄纔飞隔紫烟子羽岂无修郑手贾生原有去梁缘过逢寒士绨袍解告别先公墓艹芊若到禅斋问灯火夜深如待旧人然 【余与朱读书禅寺】 

　　○赠中军旧识

　　偶叨书记混名流况遇将军是旧游旅次关心供楚桂军中留客唱凉州夜寒牙帐城乌集春尽营门海气收万里虎头方食肉书生抱笔不须投

　　○赠俞参将公（并序）

　　比年海陆奸冗通市岛夷其后渐剽掠居民坏城郭贼伤大吏以数十于是公本抱负文武流声有年承开府之命提孤军横艘海中经涉春夏贼所当无不应手碎者东南万姓赖以全活渭以孤远每思一致缁衣之情而不有路会公入府城诣提督府中学士大夫若诸父老子弟知与不知望见将军麾盖感激有涕下者渭于是仓卒集里闬同声稍知歌咏者六人各着篇以颂其它散处不在不量寡昧倘亦有壶浆之意乎
　　孤城一带海东悬寇盗经过几处全幕府新营开越骑汉家名将号楼船经春若战风云暗深夜穷追岛屿连见说论功应有待寇恂真欲借明年

　　○挽徐高州大夫 【山阴公之尊公也】 

　　句容出宰四方师水部分曹八座知来视长公方几日忽摧大老是何时怀桥因梓生悲易出塞还家得信迟絮酒一卮犹未得来年惭愧寄哀词

　　○少滨篇为金子 【乃翁知惠州府号鉴滨金子时盛刻巳集】 

　　两代高名百不磨山川其奈两人何大夫付与扁舟兴公子忘归半顷波无数翠烟生碧荇有时白鸟浴红荷眼前诗景刋无尽莫恠梨材索价多

　　○送郁丞入觐 【予家军藉龙里与丞乡都匀接又丞左顾失迎之】 

　　声华贵竹数清平更有都匀亦擅名少府衣冠真汉吏上都日月正虞庭从戎尺藉叨乡里下马荒庐失送迎此际又从天上去令人倍忆馆松清

　　○唐簿得奖 【醉翁谓其友朱生也】 

　　凤鸾何代独无之枳棘卑栖盛羽仪挽粟一朝楼橹去旌书连夜度支移邑多竹色袍俱映路近松江鲙每思黄浦醉翁闻此信定抽采笔寄新词

　　○陈都佥五十 【陈尝藉生员后官云南海樵山人子也】 

　　青衿常向泮宫游共识将军是虎头万里巳曾飞食肉五旬何事不封侯郄因阿大俄惊座转忆而翁醉莫愁百岁光阴今巳半留貂不解更何求

　　○送南户部某考满诗 【送者亦同户也】 

　　杨柳春来未作黄怜君抱计向　明光省中并马虽无几湖内游鱼渐觉长天下征输空杼轴年来供给尽边疆定知后夜虚前席好奏南熏第二章

　　○郭某部翁妪两寿

　　峨眉西去倚天长引瑞流虹聚一堂庞氏鹿门同日隐窦家桂树接枝芳酒卮共把双鹦鹉箫侣同骑两凤凰自古陈家擅西蜀何如今日郭汾阳

　　○吕礼部再灯上元 【时吕从杭归值二月望而再举灯燕】 

　　祠郎宴客敞朱扉帆桨新从客里归百盏华灯县未下两番元夕赏应稀雨余韮叶开篱剪雪后梅花遶座飞共道胜筵须有纪不妨投砾引珠玑

　　○方长公重五饷以江鱼枇杷豆酒

　　江鱼银板枇杷金绿菽家醅一瓮深方叔特分长命酒老夫正按小招吟且宽牛虎甘人责莫解蛟龙夺黍心万絮千花冯巽二沾泥衔鸟美人簪

　　○章孟公招陪葛韩二丈特征酒姬妙解雄舞辱贶嘉篇率尔次韵 【盆豕事阮咸也章长公名启谟字孟嘉号太元】 

　　翩翩公子信陵君几上青山怅海氛朱亥侯嬴俱上客葛洪韩众总仙羣杯邀去月当天转鱼幸娇歌隔水闻最是携灯桥上酌龙塘风皱一宵濆

　　其二

　　投辖风流近属君坐淹鹳寉摩宵氛天河总没鸡三唱盆酒还浇豕一羣舞是公孙新弟子剧多优孟旧传闻安知红袖非优孟好学三闾哭楚濆

　　○再次章君 【鄙杜门者八年矣章君饯葛君远游至与诸座客并艇枉邀勉为一出而章君酒佳甚云七腊矣是尊公使君所珍物汝坟尔雅及郭璞都作汝濆】 

　　妙酝端来老使君钩锋正破楚军氛强陪东道远行客故笑西河久离群四座高谈仍旧雨两年重听省新闻鲂鱼本自无辛苦多事樵姬唱汝濆

　　○沈先辈别归松江十年再至醉而授笔倚马悬河仆目以吴蒙辱赠七律次韵答之　拗体

　　阿蒙一去东吴赊三日天风吹海槎敢言摇■〈木虏〉遮关羽郄喜舌辨如田巴若个听诗颐不解苦予趁韵鬓先华几淹白坐不投辖实少青钱付酒家

　　○陆先辈乃翁曩谬我以函丈后闻多内阋先辈来知其详可哭也先辈拈诗弄绘亦自彬彬可人于其去用沈韵追赋沈陆之交也袖铁锤防害云是渠实事 【时大奴阋墙故有末句】 

　　沽酒无钱赊莫赊况堪提柳问鳊槎家本吴山诗似畵客经浙水字如巴喑呜袖铁为朱亥涕泪当笙废白华我亦朝昏聒荆梓几回舌烂在田家

　　○陈伯子守经致巨蠏三十继以浆鲈 【二儿北游久滞每占灯花又连旬淫雨】 

　　喜有贤人敬长心老饕长得饫烹饪陈遵瓮减封泥液董卓脐高塞坞金灯火每占花黯黯人琴俱涩雨沉沉细鳞紫甲宜觞物酒乏诗穷更漏深

　　○十月望后反舌竞飞鸣四五日

　　仲夏声宜收反舌仲冬何事竞声声春秋月令即无准郊藉时鸣底不平大梵呪长翻黑齿小蛮曲短换朱樱谁能一一奥分别嬴得芳斋自在听

　　○送钱君绪山

　　南昌自古盛才贤亦仗皋比启妙传肯使异同虚白鹿但教升散遶青毡文成旧发千年秘道脉今如一线县况有阳城方予告好从暇日问真诠

　　○寿杜通议之父母

　　侍臣旧立云霄上封诰今承日月旁双管凤箫娱老伴一函鸾字捧仙郎频年禄养緐珍鼎此日霞觞注瀣浆更喜宾游来结驷高门谁不羡荣光

　　○寿戴柳州父母

　　松溪旧说神仙令椿寿今符傲吏言过客仓皇辞上座长公金紫拥华轩笑看浮世忧千岁自养灵台湛一元将挹清光陪杖屦恨无羽翼即飞翻

　　其二

　　壁水青衫旧有名恩波白首喜亲承双飞老凤人间瑞千里神驹天上行共拟腰围行束玉此时心事惬传经高门咫尺连沧海遥对仙人白玉京

　　○寿张翁

　　翁年八十俨寒筠耸骨方愿鬓艾纷旧种槐枝高入汉今倾桂醑泻从云儿郎遶膝微摇锦宾从过门半是文眼见吾侪是童丱转惊五十四年人

　　○送徐山阴公

　　捧檄将行夏正中壶浆西出路重重三千里外知明主二百年来有此公凫去何亭不留舄雀飞苦个为开笼真于满邑南熏里别感翻翎一段风

　　○送叶君子肃访杨龙泉公

　　山连闽越最奇观君去龙泉几日看夜月暂稀禅寺会秋岚应滴客衣寒过辞徐穉言相赠久别杨雄见定欢却说书斋岁云暮幸相除拂待归鞍

　　○干溪许某是蠢子山行遇二仙女折松花令其送往香炉峰上见二人棊他日又见二女令其送往秦望山上与二桃一符一诗曰子父母肯令子来则啖以桃而来否者且烧符后许亦不与父母桃阴置香厨上父母亦不与来而许辄烧符后视桃不见余登秦望山山人对余说乃是前年事

　　求仙尚自隔蓬莱仙子一双何事来解佩人间托流水吹箫去路向瑶台望中海岛茫茫断别后松花岁岁开世事如斯浑不解青山落日坐莓苔

　　○洛神图

　　旌幢片片引长虹盖下真珠络几重洛浦神仙何所似陈王词赋宛然同轻娇欲堕波先捧刺绣纔飞水自笼云鬓双回环佩解可怜交甫暂相逢

　　○灯夕送张君之滇迓其尊人

　　今岁风光倍觉饶无人不去踏虹桥独辞午夜千门月去迓高堂倍里遥飞盖梅花梁苑雪归帆杨柳楚妃腰此行不为营名利要度衡阳雁影高

　　○送应公子之金陵

　　公子行游宝剑辉宁亲彩袖霭庭闱西园别饮芙蓉夜东道谁开燕子矶万里江光飞海岱六朝艹色上人衣　高皇旧事冯谁问赋得西京雁带归

　　○应索柳溪双寿诗为张封君

　　鹓雏彩翼翙青云箫里偏娱老凤羣柳碧一溪开别业橘黄千树称封君遶庭羔雁光流霰映酒翁姑色并曛看取仙郎无限事鸾封还换几回文

　　○答次吴灵壁 【时虏报颇急而吴约以骑相迓饮邸中】 

　　为郎灵壁苦纷纭预拟精裁一片云遣骑总无虚左毂甚恭郄似信陵君辽阳虏檄频飞羽细柳銮舆自劳军纵使冯唐项白尽大都不分日摛文

　　○寄散亭

　　幽亭初落禁城新御墨旋飞宠近臣金马从来宜大隐银珰何遽乏高人即冯阑槛晞春发未许溪山乞此身不信试看鸥鹭侣飜飞长在凤池滨

　　○送鸣教 【总戎柱史皆其东道主】 

　　高鸟时时集上柯高人日日结鸣珂总戎事业簪貂近柱下风棱避马多忆昨为予悲四大抵今谁不让双蛾因君一寄仓庚炙欲啖丁仪奈晚何

　　○某某两君旧主人招之相继北去

　　无奈长安道路为两年两度去相知留连旧醴东家在怅望佳期北斗移邵伯仓蚊连夜鸭河间红树早秋梨奇欝当年我亦经行此渴后如拳马上提 【古仙诗北斗团团晓柄移有似佳期常不定】 

　　○朱伯子以恩贡首选北上　送之 【乃翁尝知彭泽仲蚤入史馆】 

　　宝阼风云应六龙庄雅丹霄烟雾矫双鸿君王虎观纔陪兟?车女弟蛾眉早入宫妙致梨栗可嘲彭泽子贤良交辟大冯公黄门慎莫催廷对远想正在从容论及侬

　　○玉簪盛花嘲之 【燕中玉簪若干盆若干钱而越颇贱之】 

　　去年百叶仅遮根今岁千花烂压门带佩银铃摇绿帔琵琶玉肘满乌孤时从鬓底娇临镜曾记燕中买论盆秋后芙蓉憔悴尽膏烟泣露领江村

　　○送赵某丞琼山偕乃弟贑州兴国典史并往之任海公名瑞者正其治也 【赵上虞人孟尝还珠亦上虞人】 

　　三千里外梅花岭十八滩边雁序心一叶烟中亲渡海双凫堂上伴弹琴官廉合浦珠仍返鹏在南溟县正临匹马尽堪长问政双松应蹔辍高吟

　　○倪君某以小象托赋而先以诗次韵四首 【第二首倪诗以略误推我　设色畵多用氐?隹黄作底　倪颇清瘦　又尝客吴携一吴童归阿童王浚小名歌见古乐府　九方皋为伯乐给薪第三首倪诗以黄祖讽我　倪有孝友名我故奖以黄童黄香小名也　又以幕客讽我故有末句前首终童亦终军小名也　亦喜禅象顶裹幅巾似冬僧　第四首倪多文亦稍傲睨　象边一童子煮茗倪别有七言绝讽我云犹喜曾无江夏权谓我幸无权耳不然即一黄祖也悞矣悞矣】 

　　即看负剑游吴客终是抛繻入汉童阿堵虎头虽易擅浮丘寉相本难工敢于玄白嘲杨子尚恨丹青败乃公筭更难描谁面目矮人咄诧戏场中

　　其二

　　评惭王浚推王猛影伴吴童唱阿童饭颗山头吟总瘦雌黄舌底吮难工谁能相马如薪者若个描龙不叶公忽忆人心如面语须君着屐九回中

　　其三

　　只知江夏多黄祖那知江夏有黄童宿蚊未易轻纨散老蠹犹钻故纸工游戏巾裾留发佛扣参聋哑大家公惭非十九人中客付与毛锥玷畵中

　　其四

　　注经笔遶三坟简炊茗烟笼五尺童秋水瞳人双眼白春风剪子百花工无权江夏今谁个有用云林旧是公欲扣比方应不对子綦正在■〈口答〉然中

　　○寿吴溧水 【湖州人】 

　　西来天目碧嶙峋中有苕溪产异人昔日临文俱入妙今来作吏更称循栽花潘岳垂青简飞舄王乔觐紫宸自是生来多道气非关婴姹出黄庭

　　○送张会稽公入觐 【石洲公】 

　　霜白天寒出欲枯旌旗高卷出名都不将竹箭为方物但学循良似汉儒　宫阙近闻修五畤　君王自合访双凫即如明府生民命莫对神仙有与无

　　○春日荡浆镜水 【效体】 

　　短桨长桡出镜湄弱罗和日本相宜广原积绿催芳急幽谷新莺吐韵迟杂蕋搅丝飘易断柔波排荇荡难移丽候佳辰应靡待飞觞缓递棹停追

　　○绯桃篇

　　桃花映户复临池闻道秾芳满上枝误落自依裙带绣语偏娟倩乍开犹学口痕脂添妆影入玄云鬓折寄香随锦字诗借问世间谁得似郑家红袖倚门时

　　○奉送林山阴公赴户部

　　圣主凭轩策士林使君绾绶拜山阴事当流水纔援笔县傍高山好弄琴天阙征书随鸟急地曹分署映花深东南财力公俱悉会计应劳夜夜心

　　○幕府游武夷九曲令拟诗 【时两道者县居削壁下迎幕府】 

　　翠盖高牙停曲径仙宫广乐导清游风传短吹音还遶山夹回溪影自流关尹预占函谷气桃花故引武陵舟归来别有笙歌拥看月重登庾亮楼

　　○王将军再邀观猎予方归越不赴

　　车骑环林欵客扉束装初罢曙钟微西陵自喜扬帆渡东郭遥怜控马归荒艹回堤天共远鸣镳扑地鸟俱飞悬知行乐无过此何事朝朝与愿违

　　○鞋杯嘉则令作

　　南海玻璃直几钱罗鞋将捧不胜怜凌波痕浅尘犹在踏艹香残酒并传神女罢行巫峡雨西施自脱若耶莲应知双凤留裙底恨不双双入锦筵

　　○送绩溪胡氏两公子

　　翩翩公子凤毛长幕里辞亲彩服扬共羡连枝承雨露那堪分手在河梁天边并马看飞雁箧底分衣认佩香自古世臣元济美看君此去有辉光

　　○送同知王白竹公

　　几年佐郡巳资深金马悬知有陆沈捧檄重来浑了事拂衣归去本初心绮琴暗忆潇湘雨粉署真辞暮夜金桃李恋春留不得秪培棠树长清阴

　　○王母寿诗 【王之臣乃母臣自编世集索诗】 

　　乡里争传太母贤世家亲是长公编半生辛苦流可笔百岁荣华表暮年白发当尊摇凤翟彩衣遶座云烟此时定有添筹祝不放金陵酒似泉

　　○寒食后骆君携酌次其所示别作韵答之

　　破铛长拾鹊巢柴忽枉行厨向此开笑引醇醪对公瑾悲生寒食哭之推竹书劫傍浑应烬花雨天愁亦懒裁海水海风鹘翼尽坳堂偷此一浮杯

　　○骆复用韵和答再次之

　　獦獠一束岭南柴五叶传花自此开顾我久无倾盖语多君剩有法轮推邻园笋色班如泪客瓮梨春醉未裁尽道高阳担曲蘗谁怜有托付深杯

　　○赋得云渠篇赠亲交冯君

　　年来懒向红尘地喜与冯君结社游数片寒云迷野屐几条秋水挂高楼分为池沼摇明月获郄鱼苗打白鸥闻道十洲元不远要通一派接扁舟

　　○刘伶锸

　　片锸县车鍜者谁定知叔夜为侬锤柳边几受寒泉淬 【音翠】 花底长陪醉客嬉四大还家何用尔一时夺彼亦嗔伊古来兢诧苌弘血化碧当年若个知

　　○仲春有客登西兴镇海楼观潮寄诗答此

　　尔眺西陵展妙裁我依南郭■〈口答〉如灰徐娘洵老多情去枚叔观涛七发来片锸任埋偿酒业双鱼长跽正花开比莱庄上 【是其庄名】 门如水碧草茸抱鹿孩

　　○吴子明际访蛟门访沈嘉则诸名公

　　吴郎少小解声诗月露风云薄不为孔雀东南 【古乐府诗题】 将许偶关睢窈窕是其师忽思海畔推诸沈欲拗榴花寄一枝 【时五月三日】 不若买舟亲访郄深谈正是日长时

　　○十四日饮张子荩太史宅留别 【久系初出明日游天目诸山】 

　　斗酒那能话不延此行无事不堪怜弓藏夜夜思弯日剑出时时忆掘年老泪高梧双欲堕孤心缺月两难圆明朝总使清光满其奈扁舟隔海天

　　○五十生辰吴景长携诸子弟饷予圜中

　　回头四十九年差兀兀将身伴肺嘉 【石名太古以石为狱】 齿数真惭虚犬马枝干犹记浑龙蛇纵令百岁能余几况复孤舟未有涯多谢诸君留醉久棘墙新月上梅花

　　○雪中市楼灾 【时有新闻】 

　　千门六出枉滕翁一烬飞翚了祝融正讶琼台穿电急 【琼赤玉相沿误用耳】 忽惊海灶煮盐空余花落座凉焦额泮溜随人泣断风插汉氷心知几座昨宵新烁两高峰

　　○送周县公量判南康府 【职捕盗】 

　　鸣琴卧治正相安忽作监侯水国弹司马江州行击楫少年湖上正探丸青牛谷秘遗经在白鹿山空讲席寒余力不难兴绝学预为吾道一弹冠

　　○鸡声 【闻鸡起舞左传宾孟见雄自拔其尾问之侍者鸡自怜为牺也李白诗有何日金鸡放赦回盖以鸡竿衔赦书唐制也】 

　　夜郎词客绝羁栖江左微输饵牧羝无事着鞭谁起舞不烦衔诏正堪啼雄吭莫殉青天晓利嘴留防绣瓦齐自古擅名危不细每因吚喔首为低

　　其二

　　自许圆吭全令悳未输丹顶擅鸣皋香消几唤山牕午漏断频呼海日高杜曲尽教催鬓老秦关曾放窃狐逃翰音也是登天物肯向梧桐羡凤毛

　　○蛙声 【塪井之蛙盛谈其井中之乐以矜东海之鳖出庄子公冶长被缧再得鸟言而始雪晋书佛图澄闻塔铃自言国有大丧亡而石勒果死此诗谓乌能言则蛙鸣必是言矣且铃无情与虫鸟异尚能言今蛙有言可忽之而若聋若瞶耶但无佛图澄之聪听耳戏咏也】 

　　绿蒲池畔浑蛮语明月楼中搅客眠东海剧谭当此夜华林一问几经年鸟言雪后人应老音味清迥铃杵风吹话自悬况是含灵苦饶舌不应聋聩付茫然

　　其二

　　微虫亦藉语言通细雨黄梅处处同近水人家喧鼓吹隔牕灯火课儿童为侬作计无如哑纵我能听亦似聋寸艹尺蛇须仔细莫教花落怨东风

　　○蝇声 【后秦符坚将赦自艹诏甚秘忽大蝇集笔端巳而化为人呼长安街市泄其事又蝇能乱黑白败壁然畏蜴又能乱鸡声见齐风又小雅曰营营青蝇止于棘谗人罔极交乱四国盖以比人之谗也夜朝之朝音潮正指齐侯事四灵谓麟凤龟龙蕲州产绿龟俗云能辟蝇】 

　　报赦先来呼外市含煤欲去败连城竟窥赵壁穿廷入公向秦王遶笔鸣午曲故繁欺蜴睡夜朝直误与鸡兴何人巳堕营营穴?开枉拟蕲州买四灵

　　其二

　　时呼绿祫过关内更挟朱唇乞醉乡遶座吚嘤羣止棘乘风宛转共吹簧翻嘶晏麈香徒辟一乱辰鸡夜正长愁杀满城簪艾客兢将双耳抹雄黄

　　○蚊声

　　南熏吹涨绿胎虫插喙如芒响不穷饱嘬巳冯喧夏月哀吟翻苦怨秋风深致沁人一城市客朝摊外百瓮酰鸡晚沥中施与皮囊枯亦得只愁无计作家公

　　其二

　　秋唇应候自应花夏帐谁能障尔哗万马迎风飞箭镞片潮随雨上江沙笼巾较可蒙头睡傍耳难教借鬓遮闻道灵符能绝响欲从勾漏觅丹砂

　　○送某公迁南户部

　　马上尚书白面郎居十新喜旧周邦齐梁花月谈双燕淮海风烟隔一江积水游鱼中库板白粮红粟里人艭西台御史生祠在专待君侯与作双

　　○雪中红梅次史叔考韵

　　雪中最妙是红梅糁糁团团并作堆几点粉胭娇入座数枝浓淡巧涂腮繁华种里仍氷雪蜂蝶业中任去来醉后移灯玉阑畔嫦娥扶影上瑶台

　　○史叔考荷汀号篇

　　若耶溪水积长汀中有荷花出藻萍叶底娇歌莲女乱晚涞眉黛远山横红衣倒护双栖鸟绿濲时波一片氷结社此中应绝胜欲从何处觅兰亭

　　○潘子以落花红满地为题令赋

　　自古有新终有故从来无故亦无新风雨不禁三夜摆乾坤别换一番春醒怜灭烛逃红粉醉卧沿堤烂锦裀若使黄金能铸蔕至今桃李属安仁

　　○张封君挽诗 【杭人也种茶竹五亩于一片云所一片云南山奇石也】 

　　五亩茶园万竹纷艹堂何岁去征君紫苔漫蚀千金剑苍藓愁枯一片云级予郎官从日下人称长者隔江闻细询湖上藏舟处倘并孤山处士坟

　　○某平湖诗应索 【泗州人号筑野姓傅时知平湖县】 

　　有客携我青丝壶半侧儒冠说宦途泗上风云犹圣祖江南桑柘数平湖歌讴一国谁能借美剌邻疆亦岂徒两点传星明出宰君王连夜梦双凫

　　○予奇梅领之松客有夸予以滇者

　　客行犹记五更钟万树梅关东复东忽作波涛初雨后蔚如烟雾远看中近闻万里归人说更讶千盘薄汉雄物产绝奇安有极高昌虎珀照天红

　　○红叶

　　朱颜晚作镜中姿红叶秋娇野外枝愁绪几宵催鬓发林霜一夜老胭脂寒村半映乌栖处破屋偏堆杮烂时蓬底一稍尤妙绝渔舟绝胜蓼花维

　　○酌张氏山亭时病疟归后复自酌至醉柬此

　　隔林携榼近庭闱旧业新祥兆不违竹下彤云芝一本松间彩线雉双飞媚筵小洞迎苔出挂嶂凉絺带翠归醉后可容逃疟鬼夜深重调酒兵围

　　○风木篇应索 【凤阳人旧为南户部郎曾定控粮叛卒兹参闽】 

　　建业风烟宦邸身曾收叛卒荡京尘镐丰宅水龙飞地剑佩趋庭凤起人早岁弄雏欢不少夜风摇木涕何频近闻佐伯留闽海蜊蛤菰蒲并是春

　　○送某君之京

　　春宵灯后雪初晴抱剑封书事远行廿载酒尊皆北海一朝才子独西京棘墙付与啼边泪柳岸应愁别□莺若顾蹇驴寻好景有人说我旧游程

　　○季子宾五十 【谓贺生子第二事○有一副室】 

　　纔见青衿绀领圆五旬头白一何便通家忽巳经三世问齿真惭大九年谁见买兰秋不子从来称骥老能先两般赌胜看高手急敞茅斋备客筵

　　○长至呼大儿饮

　　冯将坐息凖归阳道吸禅呼鼻钥长双壁再回圆箧赤片葮初破卵泥黄糟醨难自曛长日豚犊能忘舐大杨百命今朝生意始一门灰槁断人肠

　　○送某君暨其伯氏还松江

　　燕市相逢巳莫春弟兄倾盖往来频海天一日归双雁柳色长亭怅几人等是苦辛尤日莫渐逢莲藕始乡津不知黄浦秋来月醉后同谁网细鳞

　　○送子肃赴三团营 【时子肃病喘人谓其行也不宜熿坑故赋此慰之戚总其旧主也】 

　　万里从戎赴朔屯新秋骑服杂凉温南人煤火满京国东道高牙壁苏门貂贱不妨吹季子剑长久巳识王孙客中如此良堪住枉说风沙昼夜昏

　　○寿王龙石二府

　　使君称寿紫虹缠舆颂台歌美盛贤铜章曾佩二千石玄发新晞六八年 【此公正四十八岁】 高誉白云留省署岁星金马旧盘旋兹辰正值称觞侯剩得蟠桃出　帝筵

　　其二

　　海国纷纷艳菊枝和风偏荐小阳时惭为桃李蒙春色喜借松筠什庆词兟?车下文章黄甲第江南财赋白云司莫言佐郡淹明府玉佩行看集凤池

　　○代某往寿

　　椿叶萱条本并芳授经和胆亦同行如何此夜瞻南极独伴长春映北堂舞彩翻嫌非具庆霞章行看出明光抽亮作颂期他日百岁流霞满玉觞

　　○送府学某师推处州 【时方摄余姚而衙多妙侍处州盛以露酿四方多来贩名金盘露郡衙对万山】 

　　扶风帐底旧吴娃把烛今番照削瓜秋露满城醅酒郡春云数片对山衙禹峤舜川题正急岭猿滩雪去何赊莫言桃李俱回首烂艹孤心一夜芽

　　○乐闲园诗 【神虎即神武也六朝以来以虎当武或因国讳耶其人司幕布政】 

　　卜筑名园别有村秪凭鱼鸟送芳尊一冠神虎悬薇幕五树鸣蝉种柳门世上督邮应不少里中亲戚岂无存归来一话何妨却抛掷晨光直到昏

　　○冯伯子新居是三月望 【居在飞来山下邻学官浮屠始居紫金街】 

　　新居明月满天街夜踏春阴若个陪一自紫金辞旧伴嬴将苍翠遶飞来红芹笑指宫墙傍白塔闲看鹳寉回未必三迁专为此却因得此恣新裁

　　○魏文靖公卮贮以梓匣辄赋 【魏公名骥萧山人吏部尚书谥文靖余觞特海螺而巳故有红螺白豨之句　杯得之水澄刘氏之先世以石米买而制如一小荷　梓木有纹曰鸳鸯锦】 

　　璆台鎏盏妙京畿若个豪家不打归旧买红螺俱粤翠新收白颡总辽豨不辞梓检鸳鸯锦那取兰陵琥珀飞莫问鲰生办不得即令办得惹翁口??

　　○俞母节诗 【无锡俞翁与母诀书氷心雪操四字母遵之教其子成进士时同知绍兴俞大夫汝成工诗故永其母者饶有雅构】 

　　藁砧一别泪阑干氷雪遗书墨未干每执寒灯看不尽独居罗帐岁将残红妆久歇孤鸾镜白发仍簪五凤冠地下相逢应有问丈夫犹自立孤难

　　○侠者

　　县门一见不通名入肆开尊侠气生却说吴中姓梅者曾过燕市吊荆卿路逢知巳身先许事遇难平剑欲鸣自古英雄成济处也应君等为横行

　　○与季长沙老师及诸同辈侍宴太平叶刑部先生于禹庙 【时老师值生日叶自太平远来亦避贺生也叶与老师昔同官南部】 

　　长沙太守西曹吏从在南都数往还旧日为郎俱白首今朝称寿对青山万松夹道将成石一水当阶恰抱环陵寝年年谒春旦偶因嘉客得重攀

　　○吴学师为白贲将军索赋　敕书楼 【楼在南昌以孝行得褒书】 

　　高楼内苑隔尘凡细雨斜通南浦帆秪为承　恩自霄汉不关招隐向丛岩瑞云偏捧啼乌树绣拱端居赐玺函　圣孝由来感麟趾风人因得撰周南

　　○顺昌诸友约陪游武夷后俱不赴道中追忆

　　胜游曾许得相亲独往仍怜旧约频饮马溪边花照水更衣树下雨随人青山尽绕官程曲紫气长留蜕骨神自识仙踪杳难觅归来笑说武陵春

　　○过许君精舍 【岱舆】 

　　高门偏自傍城隅车骑迎宾席每虚西去垂杨临大道东来流水遶清渠牕疏积曙晨摇笔花树栖萤夜映书更喜数为文字饮新秋还得慰侨居

　　○季子守宅观音莲

　　昔闻火里莲能长今见莲从陆地栽广叶祗冯圆性转麄花全借法身开丛摇宝鬘风中去气遶梅檀雨后来试问集观谁具眼解将真见听飞埃

　　○送允大周君北上 【时燕别于西湖】 

　　新关彩鹢正相催别燕偏临湖水开燕市酒徒还未散汉京才子讶重来繁花拂棹含轻雾小估鸣筝掩薄雷却说追游能几日连镳重遶大堤回

　　○寿胡令公 【时督抚浙直江福】 

　　幸从羣彦集芳辰申甫生周别有神以德既堪三寿颂将身却奉　万年人剑光激座催歌急海色流杯送酒频更取一卮飞作雨江南无地不阳春

　　○奉送布政使胡公督抚江西 【号栢泉视陕学疏北虏策行世】 

　　南国甘棠付召公新行??兼掌一方戎手握兵符分阃外身披儒服坐军中楼船自映行边水甲马偏嘶战后风寄语探丸谁氏子请缨曾上汉廷封

　　○行经玉山吊孙烈媍 【孙士人家也无子蓄一妾身遇贼袁三媍欲全妾身佯代之随贼度妾去巳远始骂贼贼刳其五内死钱绪山公命作】 

　　桃花含子怯风残少媍捐生为所欢赵氏存孤较犹易木兰替父不为难镜中玉靥迎刀碎头上金钿照胆寒此际白虹应贯日非关易水别燕舟

　　○齐云岩 【嘉靖间勑新之】 

　　汉京何用祀神君福地仙居处处闻悬水千丝非雨散层山百叶是莲匀铺明上与毫光合瓦碧平将树色分莫道无如明主切万年应驭鼎湖云

　　○严江茅大夫见赠赋答为别 【鹿门】 

　　汉将移军细柳营每从高会听鸣筝惟应落帽当筵醉那取从军载笔行彩鹢停风维晓岸断鸿随雨入秋冥江堤芳艹霜中尽明日将谁寄情

　　○答嘉则

　　才子能文幕府收将携箧剑副行舟碧幢近映江光暮彤管遥分树色秋万里烟波双伴影几羣凫雁一□洲回看天际冥冥处搔首西风动客愁

　　○崇厓

　　崇厓薄瘴接遥天兵马宵征踏月圆渐度重关增曙影半留行灶减炊烟万山束路通千里二水分流各一边蜀道传来还觉险高歌一曲使人怜

　　○北上别丁肖甫于虎丘

　　少年同学共青毡一剑孤飞何处天别后相思应与共向来心事尚难传树连古道冬催雪水泛寒灯夜泊船自是阳关歌不得秪冯尊酒醉君前

　　○徐州道中寄诸陶两翰君 【南明念齐】 

　　敝裘短策去翩翩昨奉离觞似来年目送浮云悲远道心随飞鸟向遥天河流遶岸纷成渡马骤将尘踏作烟客里自甘如此景不堪持赠玉堂仙

　　○赠钱君 【钱龙泓时客京师以翰艺自给有封侯出镇者百金要之不赴】 

　　将携彤管远行游燕市羁栖岁月流白壁不逢知巳献黄金曾却贵人投归看破匣几缗在出锁闲房一榻留好与南州徐孺子时时同醉酒家楼

　　○香山寺僧方荷能诗出其师护松号册索次

　　坛畔苍松缀紫苔远公曾记昔年栽不教秀色流华屋只放疏阴覆讲台愁为石化将鳞去喜作涛鸣杂梵来却忆吴山五千树寸秧尽是老龙材 【中峰和尚种松五千本于吴山今皆连抱矣】 

　　○送叶子肃再赴闽幕

　　我昔曾操记室文君今又作幕中宾共怜踪迹随萍梗谁道词章动缙绅杨柳自抽离客思樱桃初学美人唇此时欲别难为别况复啼莺弄曲新

　　○送季子微北上 【乃翁彭山老师服方阕求志阁臣】 

　　吾师有子旧承颜千里征铭馆阁间去绾数金酬彩笔归镌片石藏青山野棠立马人辞墓津柳迎舟客渡关满眼临岐双涕泪不因为别故潸潸

　　○乙丑看迎春 【时病初起】 

　　青帝銮旗绕大堤东郊仗引恊羣黎枝轻巳作开花意履重偏多夺彩泥一道风光随晓骑两行箫鼓杂春啼微疴岂只都除祓兼得阳和满袖携

　　○病起过仲虚山人迁宅

　　山人第宅几经迁景物无如此地妍西去河流通郭外南来山色落檐前宾游并作桃源觅鱼鸟真成镜里悬病懒数过翻觉易小舟随钓系篱边

　　○送彬仲应贡北上

　　经阁词林早擅名莫将难遇叹平生巳通荐藉非无路不负相知在此行万里桃花添马色一行征雁渺离情定知后夜相思处独坐山居对月明

　　○寿王光禄

　　芳园本自乐嘉宾况值生朝集庆辰皓齿定知翻寿吹 【家僮善音】 长髯应许并仙人 【君美髯】 飞觞候月心耽夕抱瓮浇花手占春最喜阳和如有意流葭初动管中尘

　　○圜中怀宗师冯公寄呈 【少洲公时陕右使】 

　　长从日下望长安花鸟惊春几岁阑分陕秦藩双岳重传经吴馆万松寒叨陪国士蒙知易误饭王孙觉报难却说更张惭妙手翻令一曲絷南冠

　　○鸣教五十

　　海东幕客总翩翩旦日筵开海峤连百岁易过今巳半一生傩遇各成怜飞花自满谈经宅带艹时萦辟□□更欲与君论个事不应身世老虫笺

　　○节慈篇为吴通府公祖母夫人赋 【夫人新寡时通府之父方提抱后亦为州判官叶子肃至自休宁为索之而作】 

　　青年妆粉久辞匀妇节亲慈世所闻身作孤鸾惟照影眼看双凤递凌云婴情绣褓山俱重结念并刀水不分病起巳抛人世事转因题咏泪纷纷

　　○景文三十生辰次韵

　　于家后代应高门青鬓流光遶帻痕剡曲相思老朋友习池游戏好儿孙芳年易去将谁怨末路难酬是子恩稍喜笼中鸣雁侣联翩作字呌天阍

　　○王先生示其夫人哀词赋此奉慰

　　白头青鬓久相知不觉音空手下丝机断旧成羊子学饭余今忆孟光眉西天花雨重生路南国樛阴逮下枝却说碧霞池上凤几回着意伴英雌

　　○读张君叔学所作姊氏状即王先生配也用前韵寄之 【屈原姊嬃每自潭水归慰原叔学宅白鱼潭每举辄落迹稍似之】 

　　女嬃遗事弟亲知书罢双悬泪若丝潭水每归怜放逐粥炉无复燎须眉班门有女成三士窦树如君占一枝好志不应无外史岂将文字鬬雄雌

　　○送金先生宰武康

　　昨岁承颜画地中看君道气暖融融蹔辞饰鹭升堂鼓去泛仙凫送舄风芳佩陆离纷水艹短蓬朱碧写枫极知望气须雷焕不到丰城意转慵

　　○送御史大夫赵君节镇川贵　说得冕玉

　　霓旌万里拥楼船共说牂牁汉郡年秋浦送人歌白苎夜郎吹笛待青莲两藩重镇盘江合五姓番君后殿延北极从来俯南陆好将柔远答皇天

　　○夜宿龙南山居闻梵

　　寒林禅室数灯悬清梵纔闻客未眠去远依然归夜静来迟犹自恋香烟性灵微触经衣上僧散余鸣遶壁间听满未方何所碍修行谁证耳根圆

　　○送王君入监读书 【新建应袭】 

　　绣裳赤舄事征东麟阁曾经论武功　圣主何心收印绶遗孤今日大山中过辞家庙貂蝉在独上关河雨雪融寄语伯禽多自爱成王原不忘周公

　　○殷孝子诗 【盗将刃其父奔代之数言而解】 

　　心上经纶元皎皎眼前图牒总班班若令死父于人手何用生身在世间一念未萌看恻隐片言排难见机关因之忽忆移忠事不信诸君不汗颜

　　○送李县赴调 【养虚公】 

　　好将宠辱付浮沤公道于今何处求谁谓一春淹别驾又飞双舄向神州秋归远水行应杳夜发轻舟挽不留楚璞由来天下宝不妨　明主再三投

　　○送新昌某学师谕告致还南康

　　绛帐中横半席青邻庠犹自识先生传经乡国闻朱陆并马吾师是弟兄汉室尚须垂白召明时何事拂衣行试教别后从西望还有春风到小亭

　　○次日复酌于邻舍登飞来山访浮峰上人

　　瑶榭琼台望转深红云穿日散轻阴天留霁雪教人赏地放寒梅要客寻阅岁巳知频改易逢时何处不登临悟来自笑浑多事何用题诗在碧岑

　　○赠李辽东

　　十载棠阴满郡中更惭桃李倍春工江南高枕新司马辽左长城旧总戎笳吹闲飞芦渚月楼船时泛锦帆风太平坐致今如此犹费深筹尽烛红

　　○登滕王阁

　　南浦雄州开水上高台积翠遶天涯匡庐地远连秋树荆楚山长入晚霞新阁不巢唐幕燕莫林多下汉江鸦归船便取章门路西去郊原日易斜

　　○人日立春

　　年来日日风清日今日风清更可人遥献美汤怜送节更闻金胜簇新春烟添柳色看犹浅鸟踏梅花落自频有致东阁早时闻一曲却令和客不胜新

　　○每过兖辄拟谒阙里辙阻追赋三首（前刻其一）

　　明珠不解舍衣边日祷骊龙枉自虔借问儒家怀阙里何如佛子慕西天片香几买经过日万木终悬会葬年只尺翻来一不至是谁骑马倩谁鞭

　　其二

　　约如一竖牧千羊博取三坟览百王谁越殷周征夏礼独余江汉写秋阳孙枝岁久龙鳞暗翁仲霜浓马鬣长不用今朝愁不至年年此路自堂堂


　　其二

　　令威絮氅不胜痂辽海羁雌别怨赊半取氷纨欹箧扇双遮铁柱插江沙悠悠一念终铭石扫扫孤檐且落花安得征君三百字暮潮秋雨洗龙蛇

　　○闻有赋坏翅寉者予尝伤事废飡羸眩致跌有臂骨脱突肩臼昨冬涉夏复病脚软必杖而后行兹也感仙癯之易贼羡令威而不皆横榻哀吟辄得十一首（前刻其五）

　　兼兼借比未能双尽日鸳鸯戢在梁丘伯易占何相薄卢生难胶卷鮹僵年来罗网浑巫蛊尔辈疮痍尚稻梁骚简半为鱼所尽泪痕多是吊鸾凰

　　其二

　　令威絮氅不胜痂辽海羁雌别怨赊半取氷纨欹箧扇双遮铁柱插江沙悠悠一念终铭石扫扫孤檐且落花安得征君三百字暮潮秋雨洗龙蛇

　　○陆子寄饼

　　饼饵枚枚旨且柔老龈呼钝也馊馊菜园此日来羊脚蔗尾何年到虎头醉倚西邻招禴祭戏将南面问骷髅因之忽忆而翁睡一觉今年三十秋

　　○史甥以十柑饷

　　黄柑久矣断衢州甥也何来十颗投照酒影中陪皱正无盐腮畔落粗瘤小儿塞上甞宁得病老床头渴正求我欲为侬添一传大苏先许拜穰侯 【穰侯见大苏黄相传】 

　　徐文长逸稿卷之四终

　　●徐文长逸稿卷之五

　　山阴张汝霖肃之父　王思任季重父　评选　张维城宗子父较辑

　　五言排律

　　送张子荩会试 
　　赠钱生 
　　方氏子园并蒂王瓜四予顷亦稍圃 
　　予寓圃亦产双瓜方稺如琴轸为人落之 
　　芷斋号篇 
　　挽某君之配蒋 
　　送通府熊公 
　　元夕先一日诸君俯屐小饮联句盘中枣既各散去余隐括其剩隽而东阳袖珍不胜仿悍此后当咋指　多多益善又能市人使战真诗中淮阴也 
　　中秋发舟越溪将游天目同韩达夫门人吴系马策联句 

　　○送张子荩会试 【正月十七日】 

　　春雪作花日题纨送子都悬灯当歇夕卜采诧摴蒱杯涛宕椒碧酒胆与人麄身伴棘墙鼠心摇芳艹途不得双握手惟听只呼卢看君将笔赌一掷万青蚨

　　○赠钱生 【善琴疗书及莳花药】 

　　越有钱生思亲得令名片兰如惜宝一恸欲崩城绿绮横长石青囊挟内经栽花文士集悟艹担夫争儒雅衣堪把真诚意可倾莫教忘两字忠孝旧家声

　　○方氏子园并蒂王瓜四予顷亦稍圃 【年七十】 

　　老去圃能便艰难七十年坏轳牵远井破屋接邻烟脱帽当茶灶持锹掘笋鞭忽来新莫逆喜拜旧忘年盛指蔬篱外遥垂筱架边瓜虽非五色蒂却是双圆杵极体物之工向秋砧挂旒当晓纩县娇黄浓鬓钿嫩黑橛针绵莫问三眠柳那论并萼莲孪胎咽对纽蜼尾鼻俱穿灾正牲圭尽 【时旱甚】 权难雨露专客欢浮白赏妇□红缠花落知谁后藤升是孰先墙蜗分队篆野鼠别曹缘女取持双髟?冗孙犹轸二弦霜时宜畵卷月令好书传杨尹歌成帙 【昨杨县长衙亦如此刋诗旅帙】 柳州笺数联 【亦瓜也见柳集】 他年收外史并此入头编骈拇从来贱重曈自昔怜冯渠闲估较何处定媸妍

　　○予寓圃亦产双瓜方稺如琴轸为人落之

　　未可充三棒 【详考祢生参挝今三棒鼓也】 惟堪轸七弦 【承上首句】 尽持挝孟德莫去恼师延 【承上二句】 合并支苛雾商量摆酷烟长腰双鹄卵大茧八蚕缠 【自此以后俱预拟其壮时当亦如方圃而今惜其夭也】 翠叶遮难满黄臕映自妍远藤香结字近水脆生涎内履愁无地悬匏苦在天 【天有瓠瓜星】 同心思苏小 【双也】 匹骑走杨坚国岂无双士军元有两甄邵平闻恨晚武瞾摘还怜鰕蠏睛丫海麖麋角聚颠行排鸿入汉齿露象埋田夜夏啼周日 【叔夜叔夏】 麒麟哭鲁年 【不过言伤瑞也】 投梭贤母误 【此下并言误也】 避杖走儿獧钩吻黄精贼蟛蜞紫甲权出蓝书未熟 【出蓝即荀子劝学篇首句】 本艹注徒笺庆吊俱迂尔蓍龟亦莽然下帘翁巳矣谁为跌三钱

　　○芷斋号篇

　　白芷何年种骚经旧许才梢花虽未覩本艹说尝开难见菖蒲蕊深含荳蔻胎下帷香罩座侧瓮水抽荄脑麝炉宵歇芝兰客日来径荒他芍药杯近此莓苔豚栅休教放鸦锄促更栽瑞呈书带艹嗅入陇头梅即未堆千古还宜砌一台夜深笺易者字字拨灯裁

　　○挽某君之配蒋

　　章台走马归欲畵巳无眉卿卿果谁复棣棣选侬仪解衣恨不蚤织素敢嫌迟旧德非苏姒新奁是孟姬黑貂归屡迓红罗换不施忆昨甘羞谱 【食谱也】 悲今苦诔词霜砧休夜响雨合罢春归诀壻留条脱憎人唱扊扅鹿门未采药鸾刀且断机应有残丝在泪尽乐羊衣

　　○送通府熊公

　　万里滇南去姚州路最西停舆逢象渡侧盖听猩啼渺渺兹行远登登与斗齐瘴身试铁汉柱字洗铜题几载明湖镜繁驯长鹿麑常平红米厚兼摄赤纹提爰有同鱼者良怀肩彘携翳桑分赵饭结艹梦秦鞮稍幸辞牛衅那堪卧马蹄赭衣不敢送隔树语黄鹂

　　○元夕先一日诸君俯屐小饮联句盘中枣既各散去余隐括其剩隽而东阳袖珍不胜仿悍此后当咋指　多多益善又能驱市人使战真诗中淮阴也

　　元夕款灵均清尊道气殷盘高惟韭薤筯下谢膮臐枣自青州至梅从绿萼芬抽编阄竞病振咏响镛鼖既落枝难缀相黏意转勤同筐怜昔并异俎怅今分瘦为干苛日肥堪冠密云鸡心望贡篚羊矢分樵斤老媪腮抟襞憨娥乳突纁如瓜麄觉诞似杵细能匀海荔何劳殿交梨尚许群甜先闽橄榄黄染晋牙龈瘤瘿县襟小蛴螬啮篆纷麻皴山顶画纱绉织边纹似茧初成马如茸略绽麇树还珍霹雳药亦策功勋纂纂荣华巧合句来来离合文比心投赤果塞鼻笑红裙插核花生烛槌膏气夺芸葡萄乌累漆玛瑙紫雕蕡遥忆游燕日逢渠始沛濆沿堤倾大斛摊瓦遍斜曛物价离乡换人情贵耳闻壁多俱抵鹊怪罕共惊羵是险休轻冒何难且莫云酒阑张镐兴韵捍亚夫军彻管笼开羽穿灯架拗筠艰难貂尾续愁杀老弥明

　　○中秋发舟越溪将游天目同韩达夫门人吴系马策联句

　　出郭月正上迷波云稍黄 【渭】 井梧初剪叶天桂忽飘香 【系】 远落诸英渺遥峯寸碧长 【渭】 寒枝惊鸟雀征棹载琴箱 【系】 树底秋光满船头夜气凉 【策】 曲塘翻刺芰夹岸浸疏杨 【达夫】 瀫乱白鱼跃山移彩鹢翔 【系】 半宵联镜曲一水接钱塘 【策】 渐渐天如洗年年雨阻觞 【继道】 那能如此夕彻曙醉清光 【渭】 

　　徐文长逸稿卷之五终

　　●徐文长逸稿卷之六

　　山阴张汝霖肃之父　王思任季重父　评选　张维城宗子父较辑

　　七言排律

　　万历八年正月三日四日连大雪 
　　蛙声 

　　○万历八年正月三日四日连大雪　责以板实恐不能解然危韵僻征楚楚不俗

　　三日四日吹阴葮为豕为羊骤日车夜里蝇蛾鸣隙纸朝来灯月亮檐牙急开门板迷梁鸟尽讶街心遶沛蛇唱玉量银过斗柄埋花没树到天涯但飘琼叶无枝蔕细碾鮹尘度縠纱塞北云黄非马集江南天黑是蝗遮纷纷轻薄方穿市虎??虎??粗人巳笑茶驴影灞桥能几个凤吹华馆有千家败鸶不热衣如铁穷巷无烟??犬似揩历历空仓蹲饿雀昏昏积气破寒鸦八条氷柱擎天上九月春梨压地花搏象搏狮供一戏易污易皎竟双瑕懒飞金谷将归蝶略坠阳城取坏麻辽海不消貂鼠穴于阗进断玉场沙只输野老煨炉处火到梅尖露一乂

　　○蛙声 【本艹蛇所居有炼?气庄子蚿怜蛇】 　鬬事则可描神有撼

　　红芳绿涨绿连天夹岸蘼芜匝涧湾别有皷吹喧渡口不教蚯蚓迭阳关殷郎咄咄书空易汉吏期期奉诏难华苑公私猜典午荜门佶屈课殷盘连营甲卒枚前閧塞寺沙门呪没飡蟾蜍借月瘖何谓科蚪萦波字与翻蒲潦溽蒸号太酷梅风飘荡控宜寒使车南推雕题译贝叶西来鴃舌弹金响侠徒丸尽落佩乖战士怒弥殷谐语就笞方乞半孤雏隔乳未啼残韩冯枕荷愁喧寐戴胜降桑许聒眠利口啬夫儳喋喋薄言钲罢鼓阗阗咽兢笳乌不得晓杂沸莲露几时圆迢迢来度天姬帐合合回惊钩者舩摇繁藻镜驱成瀫韵碎菱丝讵可穿寄语艹深瓜烂处急呼蝍蛆备蚿怜

　　徐文长逸稿卷之六终

　　●徐文长逸稿卷之七

　　山阴张汝霖肃之父　王思任季重父　评选　张维城宗子父较辑

　　五言绝句 
　　六言绝句 
　　六言古诗 

　　◆五言绝句◆

　　越望亭 
　　禹穴 
　　镜湖 
　　耶溪 
　　兰亭 
　　云门 
　　越峥 
　　阳明洞 
　　别宋纪室斗山 
　　畵 
　　海棠 
　　葵 
　　驴客 
　　牸领犊群 
　　东方曼倩偷桃图 
　　畵竹二首 
　　牡丹 
　　牡丹畵 
　　荷花二首 
　　浸水梅花 
　　玉簪 
　　艹间深江而有行舟之老 
　　题畵 
　　子臣絮其室之故镜再铸索词 
　　送黄公子迎其母夫人归黄岩 
　　赋得珠川篇赠人号 
　　题三仙炼丹图 
　　为沈嘉则题枯木畵四首 
　　送章君游江西 
　　近江为赵君赋 
　　题畵 
　　题兰竹 
　　题水仙兰花 
　　题牡丹竹 
　　牵牛花 
　　水仙 
　　题畵 
　　送别刘凝和会试二首 
　　复上虞复西溪湖 

　　○越望亭 【诸友畵八景送马先生之安福索赋】 

　　万里一亭孤高城带海隅不堪亭上望帆落晚汀蒲

　　○禹穴

　　师是马迁才探奇禹穴来重临江水阔好灌豫章材

　　○镜湖

　　镜湖八百里水阔渺荷香师去鄱阳望烟波较此长

　　○耶溪

　　鼓棹若耶溪一日还百里今去看莲花应在濂溪水

　　○兰亭

　　师每游兰渚春风服尚凉江流亦九曲恐未可传觞

　　○云门

　　云门残六寺吾师传一经持向缁衣讲何妨綘帐横

　　○越峥

　　师本吴中士不嫌越峤登门生客吴夜也宿虎丘灯

　　○阳明洞

　　阳明洞天小名为道流芳马融今别去传经冷石房

　　○别宋纪室斗山 【名朝阳】 

　　一自燕京别重逢是五霜今朝又分手千里塞烟长

　　○畵

　　阁上谈玄客天边削翠峯大痴皴染细不用墨池浓

　　○海棠

　　叶叶覆胭脂枝枝挂彩丝问渠娇有许未到马嵬时

　　○葵 【戏少日】 

　　栢颊糁红盐将心向日县莫教辜负尔急畵海乌添

　　○驴客

　　畜驴无贵贱驴多不值钱江南坐诗客北地背薪还

　　○牸领犊群

　　可怜杨太尉逢着曹骁骑生儿二十年不及老牛舐

　　○东方曼倩偷桃图

　　摘桃不自食持以献寿筵去海三千里犹带云霞鲜

　　○畵竹二首

　　青鸾五尺尾一半入青霄恍然老眼摩挲□方知是竹梢

　　其二

　　大醉一斗余条条似鲸吸小窻风雨中写竹难免湿

　　○牡丹

　　不藉东风力传神是墨王雪威悲剑戟鏖战几千场

　　○牡丹畵

　　牡丹开欲歇燕子在高楼墨作花王影胭脂付莫愁

　　○荷花二首

　　芳艹齐如剪荷叶大如盘西施颦越媚翠袖倚阑干

　　其二

　　绿叶何袅袅寒梢直不湾若个芦花渚渔翁少钓竿

　　○浸水梅花

　　梅花浸水处无影但涵痕虽能避雪偃恐未免鱼昋

　　○玉簪

　　洛浦惊鸿别高唐暮雨归玉簪如有意烛灭挂罗衣

　　其二

　　黄鸟小囱幽狂挥墨欲流丽人鸦髻上五寸玉搔头

　　○艹间深江而有行舟之老

　　杜老唤鸬鹚江深艹阁低沿江寻酒伴船过石头西

　　○题畵

　　夜寒霜露濡飞鸟去何处秋日白苍苍空亭数株树

　　○子臣絮其室之故镜再铸索词

　　复收旧鸾魄来作新蝉耀临妆人巳亡倚面向谁照

　　○送黄公子迎其母夫人归黄岩

　　半臂黑貂裘迎亲下娣楼新城贼难破母去不须忧

　　○赋得珠川篇赠人号

　　结屋临飞瀑清流遶积书要观飘洒意不是羡明珠

　　○题三仙炼丹图

　　自服大还丹千秋去紫烟徒闻不曾见畵里觅神仙

　　○为沈嘉则题枯木畵四首

　　长幅小藤又题诗挂帐纱万枝无一叶留得雪为花

　　其二

　　墨颖作丛乂流阴映牖纱更直添一种数朵古藤花

　　其三

　　小干学鱼乂空心蚁窦纱参天今百尺不解作飞花

　　其四

　　诗成手八乂僧意欲笼纱不敢轻枯树春来不放花

　　○送章君游江西 【五岳】 

　　把酒上江阁问君何所之鄱阳湖口阔烟水渺相思

　　○近江为赵君赋 【督府掌书者】 

　　洗墨临池客移家住近江越山青隔岸偏入学书牕

　　○题畵

　　佛桑新到处菡蓞正撩人共贮氷纹馆他乡姊妹亲

　　○题兰竹

　　兰与竹相并非关调本同氤氲香不远聊为引清风

　　○题水仙兰花

　　水仙开最晚何事伴兰苕亦如摩诘叟雪里畵芭蕉

　　○题牡丹竹

　　牡丹须绿叶春早叶难多莫道扶持少新篁捧绛罗

　　○牵牛花

　　叶似青云剪花如碧玉凌鸟来栖不响朵朵巧垂铃

　　○水仙　着想处自致

　　江水拂镜明江波蹙鲜滑湘君少侍儿烦侬步罗袜

　　○题畵　自然

　　何年顾虎头有此传家手老夫细摩挲俨似黄子久

　　○送别刘凝和会试二首

　　御榜揭红墙春风马上郎特引双蝴蝶来荣插帽芳

　　其二

　　知君貌堂堂称此罗衣裳若个官娃剪须教特地长

　　○复上虞复西溪湖 【县宰朱姓】 

　　复此西湖水侯即西门豹湖水何足论溉我三乡稻

　　○其二

　　湖上香稻熟湖中鲤鱼长网鱼煮香稻千载荐桐香

　　◆六言绝句◆

　　伐木图 
　　渔 
　　樵 
　　芍药琼花 
　　忠 
　　孝 
　　廉 
　　节 

　　○伐木图 【时宫殿灾方采大木】 

　　一斧劈残深雾万牛挽动横沙知费几番造化正宜今日　皇家

　　○渔

　　树杪几家村屋波心无数渔船试令一只独往或到武陵洞天

　　○樵

　　斧倦坡前束担薪枝兼有青红王质是侬乡老烂柯只在山中 【是衢州人索题故用玉质事烂柯山正在衢】 

　　○芍药琼花

　　芍药扬州第一琼花又道无双若使共图此幅镜中西子毛嫱

　　○忠

　　君臣相得鱼水荆益稍展风云前后出师二表始终鼎足三分

　　○孝

　　尺牍不过百字美名郄映千秋皋鱼泣血洒洒啼鸟风木飕

　　○廉

　　内省既不惶巳焚香何用告天系马之椿谨细纪过之豆同筌

　　○节

　　十九年来持节一只鴈去酸心饭碗雪毡北塞火坑煅炼南金

　　◆六言古诗◆

　　愁歌

　　○愁歌

　　兰膏午夜华灯黄河千尺层氷不知何时消尽应须有日凋零独予愁心苦泪还如转环建瓴

　　徐文长逸稿卷之七终

　　●徐文长逸稿卷之八

　　山阴张汝霖肃之父　王思任季重父　评选　张维城宗子父较辑

　　七言绝句

　　雪竹 
　　风竹 
　　风竹 
　　雨竹 
　　畵兰 
　　畵杏花 
　　水仙 
　　畵竹 
　　畵荷 
　　寻王子三首 
　　咏畵中红梅 
　　畵插瓶梅送人 
　　红菊 
　　独朵芙蓉 
　　密蜂牡丹 
　　浅色牡丹 
　　荷花芙蓉 
　　芭蕉石榴 
　　粉团 
　　葵榴 
　　荷 
　　玉簪 
　　牡丹竹 
　　仿梅花道人竹畵 
　　水仙兰竹 
　　畵水仙付鹫峰寺僧 
　　作牡丹送从子武会试 
　　菊 
　　题畵萱吴子痛父冤因寿其母并及之 
　　杏花牡丹 
　　古木悬萝图尽绕红叶鸦数十或栖或初归文待诏畵也得郎字 
　　写倒竹答某饷 
　　畵海棠 
　　梨花 
　　水墨牡丹 
　　题畵竹赠子完得嗣 
　　题畵蠏一首 
　　题铁干海棠 
　　紫薇花 
　　水仙花 
　　黄蜀葵 
　　至东天目之第四亭观瀑布 
　　倪某别有三绝见遗 
　　右军修禊图二鹅浴于溪 
　　范蠡载西施之五湖图 
　　东山赌墅图有双鬟侍侧 
　　剪子岭 
　　孟冬下旬樱桃作花折寄守经并小作二首希和而海棠一枝白醑一壶及妙咏一绝巳先在门矣余既和其绝复拟此律方入哦见囱梅复花王山人至问其园云无不花也果尔岂能逐品为赋咏耶因统以一律而昨夕风恶甚邻竹纷折划如岁爆庾江潭云树犹如此人何以堪噫伤哉　附次来倡海棠白醑诗 
　　钓图 
　　过沈明石宅 
　　送某上虞 
　　赠孙山人 
　　题雪压梅竹图 
　　题陟圯遐思册 
　　老子骑牛度关图 
　　掏耳图 
　　马舜举放鹇留鹿郭清狂饲雉引猿二图联卷 
　　天河 
　　观碑 
　　奕樵立观 
　　马坐营索咏 
　　咏降龙畵一首 
　　石壁观音 
　　钮给事中花园藏陈山人所画水仙花次王子韵一首而陈文学示我五首故我亦如数 
　　大兄八十初度为重丸后二日直是年以医劳得冠带而楼居南对火珠山 
　　题梨花白燕赠医者 
　　题畵壁观音像 
　　张东谷索题王仲山所畵小蛙鱼荷芦叶图 
　　寉轩刘法师号也索诗 
　　陈玉屏饷瓦窑村银鱼 
　　竹泉篇二首为铁笔王子 
　　寿星畵 
　　题余医师南桥卷 
　　凯歌一首赠参将戚公 
　　雪中豋斋云岩遥忆王仲房 
　　雨雪十首 
　　索马乡丈紫竹罗汉即席书扇遗之（有序） 
　　送马先生赴安福谕 
　　为郑先生题畵四首值大醉 
　　送丁肖甫二首 
　　上谷边词 
　　白马水还道中竹枝词 
　　中秋后四日游览摩诃法藏诸剎遇雨书某上人房 
　　玉簪芙蓉 
　　石榴梅花 
　　题富春赵鹿樵所藏香山九老图 
　　题鲤 
　　陶学士烹茶图 
　　风鸢图四首 
　　三涛美人寿为写墨荷应荷汀之索 
　　题自畵菜四种 
　　题钱舜举畵碧桃 
　　九日题自畵竹 
　　题宋人畵睡犬 
　　为陈司理题畵 
　　中秋风雨小酌写玉簪复继芭蕉 
　　王海牧盆栽海棠余亦偕陈守经辈过赏潘承天宅所植者高踰二寻茎可盈掬生平目不再覩雪中盛开几千余朵花时往观常不忍舍归而抹一笺贻承天公伯子拟作赋以纪其盛 
　　王右参取今日汉宫人二句为韵作昭君怨十首次之 
　　竹 
　　送内弟候选作芙蓉玉簪于卷因咏一绝稍括序之
　　入关见杨柳
　　梧阴洗研图 
　　女仙一躯乘云而蹈水月
　　青田钓舫诗 
　　僧名仁庵躯甚充而庭多熟果索诗应此
　　校沈青霞先生集醉中作此
　　代胡通政送亻?夏人
　　山阴景孟刘侯乘舆过访闭门不见乃题诗素纨致谢 

　　○雪竹 【竹枝词】 

　　雪压烟迷月又蹉前村昏黑水增波梅花也自难张主数尺寒稍奈尔何

　　其二

　　万丈云间老桧萋下藏鹰犬在塘西快心猎尽默林雀野竹空空雪一枝

　　其三

　　畵成雪竹太萧骚掩节埋清折好梢独有一般差似我积高千丈恨难消

　　○风竹 【竹枝词】 

　　畵里濡毫不敢浓囱间欲肖碧玲珑两竿稍上无多叶何事风波满太空

　　其二

　　枯枝固是转相寻数叶何劳便米侵恶梗强鞭穿地遍秋风偏要飒幽林

　　其三

　　苦笋穿苔破出封摇风弄月碧玲珑昨宵偶掘行鞭看多少泥中掘杀侬

　　○风竹 【竹枝词】 

　　五竿细筱似荷茼数点青苔艹面封莫怪枝枝半无叶昨宵风雨折长松

　　其二

　　只堪拟作钓竿横岂有干云拂雾情寄语风霜休更忘只今巳自瘦伶仃

　　其三

　　竹劲由来缺样同畵家虽巧也难工细看昨夜西风里若个琅玕不向东

　　其四

　　鸮鸟尝依恶木栖鹤鹩多宿竹间枝冯君莫畵生风叶卵破巢倾始得知

　　○雨竹 【竹枝词】 

　　小露垂梢雨压竿真成滴泪不曾干问渠何事能哀甚屈杀蛙泥笋一攒

　　其二

　　枝枝叶叶自成排嫩嫩枯枯向上裁信手扫来非着意是晴是雨恁人猜

　　○畵兰

　　醉抹醒涂总是春百花枝上掇精神自从畵得湘兰后更不闲题与俗人

　　○畵杏花

　　一策万言如有神本朝租士数罗伦今朝骑马看花者肯与罗伦作后尘

　　○水仙

　　閴阚前头第一班绝无烟火上朱颜问渠何事长如此不语行拖双玉环

　　○畵竹

　　带醉写竹天正阴扇头雷雨黑沉沉晓来苍龙失伴侣直入君家袖里寻

　　○畵荷

　　肥廿座上不须查浓醴筵中可少茶鹅鸭街头差免俗镜湖大叶数茎花

　　○寻王子三首 【竹枝词】 

　　秋风吹叶下纷纷几度寻君不见君云里愁看雁行去天边恼杀凤笙鸣

　　其二

　　秋风吹叶下阶庭几度寻君市上行正似溪分两行水又如天断一层云

　　其三

　　秋风吹叶打寒囱对影和人只一双小小深杯斟玉液遥遥长夜拨银缸

　　○咏畵中红梅

　　一条斜扫挂长空不与寻常桃李同翠干朱花虽觉媚竹梢松杪尚相容

　　○畵插瓶梅送人 【瓶作氷裂纹】

　　苦无竹叶倾三斝聊取梅花插一稍氷碎古瓶何太酷顿教人弃汝州窑

　　○红菊

　　菊花自古只黄花改样连年渐渐差不是侬家嫌冷淡敢将红粉向侬搽

　　○独朵芙蓉

　　荒沼芙蓉写于支即令憔悴不胜姿文君卖酒成都日独立垆头无侍儿

　　○密蜂牡丹 【其二】 

　　偶然墨扫牡丹枝谁恠浓妆倚市窥春色元非老人事郭华尽尔买胭脂

　　○浅色牡丹

　　墨染娇姿浅綘勺畵中亦足赏青春长安醉客靴为祟去踏沉香亭上尘

　　○荷花芙蓉

　　荷花粉面芙蓉绯貌两美人谁比伊酒肆相如倍卓氏扁舟西子伴鸱夷

　　○芭蕉石榴 【芭蕉比衣袖石比椎】 

　　蕉叶屠埋短后衣墨榴铁锈虎斑皮老夫貌此堪谁比朱亥椎临袖口时

　　○粉团

　　号姨骑马去朝天淡扫蛾眉真可怜不识马头球两串也如枝上粉团团

　　○葵榴

　　明月珠含锦鹧鸪丹砂肝胆向金乌世间艹木有如此堪付徐熙入畵图

　　○荷

　　荷花越女两相邻小墨描颦别有神再遇猿公溪水上不愁输与鬬青萍

　　○玉簪

　　南州颇兢玉簪粉北里争插红姑娘若教北里传观此笑杀金钗十二行

　　其二

　　若共水仙湘水滨蛟宫添坐一夫人无端生长颓墙下将就徐熙为写神

　　○牡丹竹

　　我学彭城写岁寒何缘春色忽黄檀正如三醉岳阳客时访青楼白牡丹

　　○仿梅花道人竹畵

　　唤他是竹不应承若唤为芦我不应俗眼相逢莫评品去问梅花吴道人

　　○水仙兰竹

　　水仙丛竹挟兰英总是湘中三美人莫遣嫦娥知此辈定抛明月下江津

　　○畵水仙付鹫峰寺僧

　　水仙畵里妙氤氲詹卜从兹等烂芸安得香岩真鼻孔一时成雾尽从闻

　　○作牡丹送从子武会试

　　近来懒病日关门世事如毛等一髠此际不知何以故也将富贵望儿孙

　　○菊

　　内园木槿今无色彭泽花枝别有春草木从来无定凖一时抬价要高人

　　○题畵萱吴子痛父冤因寿其母并及之

　　忘忧尽好陪萱艹抱恨无过废蓼莪寄语贤豪莫迂阔教人易水送荆轲

　　○杏花牡丹

　　牡丹巳谢三旬余为君写取最娇枝惟应醉里县红壁当取金钗劝酒卮

　　○古木悬萝图尽绕红叶鸦数十或栖或初归文待诏畵也得郎字

　　长天古木染秋霜红叶栖乌满夕阳岂少踏枝翻一叶只无诗句恼于郎

　　其二

　　红藤古树数雅行大阵先栖小阵翔莫作曹瞒三匝绕汉阳江上有周郎

　　○写倒竹答某饷

　　胡麻绿菽两尖堆答使无他写竹回卷去忽开应恠呌皁龙抽尾扫风雷

　　○畵海棠

　　海棠弄春垂紫丝一枝立鸟压花低去年二月如曾见却是谁家湖石西

　　○梨花

　　鸟啄梨花花欲稀去从何处趁风微傍人不解春光挽只道清□有□飞

　　○水墨牡丹

　　腻粉轻黄不用匀淡烟笼墨弄青春从来国色无妆点空染胭脂媚俗人

　　○题畵竹赠子完得嗣

　　仙母将雏遶绣裙畵成尽是凤毛羣不知若个思凡世梦入君家载紫云

　　○题畵蠏一首

　　稻熟江村蠏正肥双螫如戟挺青泥若教纸上翻身看应见团团董卓脐

　　○题铁干海棠

　　垂丝美女弄春绒铁干贞姜赋国风两样心肠一般色畵工描取莫相同

　　○紫薇花　讽

　　紫薇易开亦易残紫薇热客有时寒何如墨史将吟伯岁岁年年畵里看

　　○水仙花

　　海国名花说水仙畵中颜貌更婵娟若非洒竹来湘浦定是凌波出洛川

　　○黄蜀葵

　　自叹南冠奏曲时不如畵里向阳枝赭衣一着从摇落总有丹心托向谁

　　○至东天目之第四亭观瀑布

　　渴后遥观瀑布飞游人 【一云越招】 烟火绕青藜赤龙一揽华池水不觉莲抽十丈泥

　　○倪某别有三绝见遗 【一以渭渔阳三弄杂剧内有黄祖乃讽我即是黄祖特无权耳一因我红莲剧内油胡芦有花胡芦天个圈之句而寓圈韵以讽　一因四剧名四声猿谓为妄喧妄呌我亦次韵答三绝句附书于此】 

　　世事茫茫射覆然都从黑地料青天汝南月旦君如凖好握山中宰相权

　　其二

　　宿世拖逋且一圈今生杀虎为牛缘傍人不信无边被不在吾家被里眠

　　其三

　　桃李成溪不待言鸟言人昧枉啾喧要知猿呌肠堪断除是侬身自做猿

　　○右军修禊图二鹅浴于溪　雅诨

　　兰亭修禊只须臾也抱双鹅洛浅渠校计吾侪淹酒肉教鹅不啄一虾鱼

　　○范蠡载西施之五湖图

　　五湖一舸载谁摇尽道西施伴蠡逃老案一翻千古后成都太史是皋陶 【杨慎传蠡载西施事谬记】 

　　○东山赌墅图有双鬟侍侧

　　闻道东山赌墅年胭红粉白两婵娟主人出畵催题急愁擦金钗打翠钿

　　○剪子岭

　　剪子高崕五树松横拖铁板夹西东中间一线通人马远处看来密似缝

　　○孟冬下旬樱桃作花折寄守经并小作二首希和而海棠一枝白醑一壶及妙咏一绝巳先在门矣余既和其绝复拟此律方入哦见囱梅复花王山人至问其园云无不花也果尔岂能逐品为赋咏耶因统以一律而昨夕风恶甚邻竹纷折划如岁爆庾江潭云树犹如此人何以堪噫伤哉　附次来倡海棠白醑诗 【三律诗收七律类】 

　　半年不复作鲸吞白饮无红搅不红今日不愁人不醉太真新出浴汤温

　　○钓图

　　罨畵松高惹白云一丝藿叶乱纷纷不知更有任公子半饵椎牛五十觔

　　○过沈明石宅

　　城南湖水接三山片棹相过雪未残看了图书三百卷暮鸦数点落溪湾

　　○送某上虞 【自典史升广右某州吏目】 

　　别处一江梅蕋纤行从万里粤山尖巳知作尉盘无肉何必参军颊有髯

　　○赠孙山人

　　龙津先生高角巾多能不特是诗人昨宵与坐溪桥上话到风平水不鳞

　　○题雪压梅竹图

　　云间老桧与天齐腾六寒威一手提折竹折梅因底事不留一叶与山溪

　　○题陟圯遐思册 【姚人某以输粮父殁】 

　　孝子行游江水浔千年陟圯与同情一航正泛输公棹百里难酬负米心

　　○老子骑牛度关图

　　化人西来化穆满渠又西行化恁人枉杀周廷闲柱史奇案肯如汉女嫁乌孙

　　○掏耳图

　　做哑妆聋苦未能关心都犯痒和疼仙人何用闲掏耳事事人间不耐听

　　○马舜举放鹇留鹿郭清狂饲雉引猿二图联卷

　　喂雉看猿挂白云放鹇留鹿立斜矄同羣鸟兽何不可七十二番于国君

　　○天河　广庄一助

　　天河下看匡瀑垂桑蛾蚕口一丝飞昨宵杀虱三十个亦报将军破月支 【上二句以大视小下二句以小视大】 

　　○观碑

　　曹瞒元不到东关立马扪碑本稗官只好漫供图畵手若修正史即须删

　　○奕樵立观　反不便益弇州先破

　　朅来诗思何低迷欲向邻家稍乞酰世间甲子须臾事逢着仙人莫看棋

　　○马坐营索咏 【胡人也】 　用日蝉事

　　五对牙旗十马排军中争羡坐营回侬今富贵何由得解背胡庭入汉来

　　○咏降龙畵一首

　　首下凥高来自东不偕箕箒独飞雄物情自古浑宜假莫向人间恼叶公

　　○石壁观音　天池本色

　　结跌一似篏金山霎向金沙卖鲤还总付裱工牢着糨有时跳下在人间

　　○钮给事中花园藏陈山人所画水仙花次王子韵一首而陈文学示我五首故我亦如数

　　西子当年浣苎罗 【罗古通萝】 山樊阿姊 【音子】 亦凌波一丛挂向黄门壁二美容颜若个过

　　其二

　　秦楼有女身姓罗使君立马待回波正侣水仙初放雪二十未足十五过

　　其三

　　年年花药縳红罗给谏池塘影赤波争似黄冠簪玊导色虽不及丰神过

　　其四

　　弓鞋窄窄寸来罗踏水乘鱼浅浅波谁把江蛾勾入畵夫人自嫁不吾过

　　其五

　　海樵笔能移汨罗分明纸上皱鳞波况添一种梅花妹比较离骚香更过

　　○大兄八十初度为重丸后二日直是年以医劳得冠带而楼居南对火珠山

　　壶公壶对火珠山寿酒年年菊正团近得鲍姑南海艾火珠山作水晶丸

　　○题梨花白燕赠医者

　　斑虎杏林神护春白燕梨花畵亦神莫嫌畵燕只供□有日双双语向人

　　○题畵壁观音像

　　金身十丈不可问碧山一带相与还夜来狮子吼一吼试问百兽寒不寒

　　○张东谷索题王仲山所畵小蛙鱼荷芦叶图

　　荷钱小小芦垂垂鸣蛙独坐歇鼓吹问渠何事喑如此留待黄寉孔稚圭

　　○寉轩刘法师号也索诗

　　露浥风翻水殿淇金钟玉磬夜深时谁能来往云霄上只许刘郎只寉骑

　　○陈玉屏饷瓦窑村银鱼 【初饷时兼以蛤】 

　　银鱼百尾瓦窑肥蛤蜊缄唇径寸围若更墙头过一斗杨州寉亦不须骑

　　○竹泉篇二首为铁笔王子

　　竹下流泉枕上听琅玕细遶玉琤琤都猜尔祖仍骑寉夜夜来吹月下笙

　　其二

　　籕也长愁宿墨栖相将洗砚凿鹅池今添竹坞新生水尽荡松烟旧死螭

　　○寿星畵

　　乌巾高插拂云轻仅压长头碧眼睛昨夜老人尾不见偶然落在世间行 【一作乌纱淡淡角巾棱尺首长髯半截身】 

　　○题余医师南桥卷　题得雅医高隐约

　　董奉门前朝暮霞无时不是杏开花桥南人渡迷桥北问道花开第几家

　　○凯歌一首赠参将戚公 【南塘】 

　　破贼书来鸟共飞江东谢傅喜生眉即招记室横彤管共泛楼船倒玉卮

　　○雪中豋斋云岩遥忆王仲房

　　雪下齐云风转斜山形俱作白莲花安道新来自剡水千峰那认子猷家

　　○雨雪十首 【和韵奉酬季长史公】 　致多感慨

　　夜来飞雪正茫茫早起窥帘一径藏穷巷从来人迹少却疑高士卧成僵

　　其二

　　高城流水去茫茫逻卒登陴带雪藏夜半忽闻同伴语何如春茧野蚕僵 【时倭夷内寇城堞戒严】 

　　其三

　　凭高四顾入茫茫目惨云昏百物藏何处取将春意看小园数寸笋芽僵

　　其四

　　雷吞虫蛰两微茫杀气司冬合闭藏六花莫道寒难犯百足由来死不僵 【是年权贵被论不报】 

　　其五

　　回风搅霰坠茫茫花片偏宜树底藏剡水空长人不在瑶琴未弄指先僵

　　其六

　　东郭先生事渺茫人传敝履雪中藏自嫌絮袜深何限未踏琼铺尽日僵

　　其七

　　趁雪探梅入杳茫深山端合有龙藏莫教一夜深千尺却与蛇虫共宂僵 【是年杨继盛死】 

　　其八

　　南北相望两混茫北胡犹耐雪中藏定知昨夜窥宣府鹿革靴连马镫僵

　　○索马乡丈紫竹罗汉即席书扇遗之（有序）

　　乙丑春正月廿有四日与某等携觞俎探禹穴就十峰山人马丈饮于小园林卉云繁索得海棠秧二本穿篱过别畦又掘竹毋数根而去时薄霭滃生山翠欲滴众客怖雨辄尔拂衣
　　春来携酒醉春萝乞得春花一两窠不若取将松竹去成阴留待主人过

　　○送马先生赴安福谕

　　曾从讲席抱琴弹自絷南冠隔往还见说近承安福檄将乘风雪过常山

　　○为郑先生题畵四首值大醉

　　撒网打鱼惊雁飞钓竿闲挂冷鱼矶醉余正好割鲜脍恠杀松鲈畵里肥 【右网鱼图羣雁迅飞初首渔图五言】 

　　其二

　　畵里樵夫若个图腰横片斧月痕初不堪斫取真梁栋只好供薪热茗炉 【右樵】 

　　其三　出景高恍逼唐人眉发无憾

　　春雨潇潇醉酒尊何人命咏牧图浑溪寒月落牛自渡老牧醉眠何处村 【右羣牛渡水无牧人】 

　　其四

　　扁舟自分老江湖秋水长天没野凫长笛一声裂江壁欲堕不堕觉畵图 【右吹笛者放舟江壁】 
　　【予为郑尊师题畵景四值醉中殊草草醒而复赋此亦醉中语也天池渭书于洞庭君山之壁】 

　　○送丁肖甫二首 【张都幕君请教其子】 

　　鄱阳湖水接天长君去当秋菡蓞芳若使夜来占剑气不知何处有干将

　　其二

　　非关策士藏青幕自是经生在綘帷彭蠡湖中好传雁滕王阁上合题诗

　　○上谷边词

　　牧场去此苦无多只隔龙门五尺河野有一川来贡马铁无半寸反操戈

　　○白马水还道中竹枝词

　　墙头赤枣杵儿斑打枣竿长二十拳塞北红裙争打枣江南白苎怯穿莲

　　○中秋后四日游览摩诃法藏诸剎遇雨书某上人房

　　晴天不及往禅斋细雨轻尘拂马来笑袒袈沙徐下座莫须踏湿宝公鞋

　　○玉簪芙蓉

　　玉簪白白芙蓉绯若个梳妆不学伊青藤道人不解事一齐涂抹付烟煤

　　其二

　　白玉垂簪压地抽芙蓉占水映塘流若为摘向街头卖也免梅花换米羞

　　○石榴梅花

　　姊妹低头内欵时石家妃子骂封姨即今未了炎凉债许傍梅花写一枝

　　其二

　　雊雉青铜惯捣梅明珠枉自绽红??累东情醋醋酸如此只有秦家候吏知

　　其三

　　一涂一抹醉中嬉一炎一冷偶花枝翟公门巷张罗日可似今朝畵里时

　　○题富春赵鹿樵所藏香山九老图

　　飞瀑长松畵有神香山高会俨传真于今江上称樵者他日图中添一人

　　○题鲤

　　鲤鱼墨中神采多赤尾银鳞古妇梭二月桃花春水涨一须万斛上天河

　　○陶学士烹茶图

　　醒吟醉艹不曾闲人人唤我作张颠安能买景如图畵碧树红花煮月团

　　○风鸢图四首

　　天台饶舌骂丰干何事吟鸢巧弄搏昨夜风余收堕篾唤回拾得换寒山

　　其二

　　鸢长线短欲何之万丈无由办得斯瞥见游丝天正午寸搓纸捻钉书时

　　其三

　　此物等为刍狗艹此飞等是土龙泥东风自古西吹去不是吹侬合向西

　　其四

　　冯添鸽钥与膏焚整队红云过玉真何处邻姬不停织细听灯火理筝银

　　○三涛美人寿为写墨荷应荷汀之索

　　美人为寿小楼中镜里荷花朵朵红苍鬓不能同白面玉杯推出紫芙蓉

　　○题自畵菜四种　凡形似语无不趣绝

　　葡菜茐茄满纸生墨花夺巧自天成若教移向厨房里大妇为虀小妇羹

　　○题钱舜举畵碧桃

　　片素生烟古色浓碧桃花树劈春风吹箫仙子今何在正好骑鸾向此中

　　○九日题自畵竹

　　适逢重九又逢公却苦提壶挂碧空欲写黄花无意兴乱题湖石数竿风

　　○题宋人畵睡犬

　　神妙难寻落笔踪浑然生质与天同不知酣睡何时觉料尔都无警盗功

　　○为陈司理题畵

　　葫芦联当海槎欹海潮如雪拥槎飞萧郎去访支矶事弄玉楼中怨未归

　　○中秋风雨小酌写玉簪复继芭蕉

　　玉簪醉写酒余春移与芭蕉绝不真愁绝今宵风雨恶趁渠留叶与传神

　　○王海牧盆栽海棠余亦偕陈守经辈过赏潘承天宅所植者高踰二寻茎可盈掬生平目不再覩雪中盛开几千余朵花时往观常不忍舍归而抹一笺贻承天公伯子拟作赋以纪其盛

　　王家水阁海棠开四蘂三花漾酒杯正苦瓦盆沽欲竭不期公子着貂来

　　○王右参取今日汉宫人二句为韵作昭君怨十首次之　遒神酣趣每数奏绝胜琵琶

　　汉高围苦白登深谁献和亲快帝心不是埜鸡终夜哭鲁元先尔嫁如今

　　其二

　　犀刀割水那能一伯劳燕子难辞匹东来一雁破胡云举头微见长安日

　　其三

　　或授别传留公案嫱自请行或为汉总归坏秤无凖程须马急时将妾换

　　其四

　　巳分无缘记守宫宁期有诏赴和戎单嬴夜夜无关锁相伴单于猎火东 【胡以东方为尊日出故】 

　　其五

　　千花百蕋一园春花落金闺亦落尘嫁尔呼韩汉天小赎归蔡琰汉何人

　　其六

　　鵰边箭孔入风鸣马上琵琶陇水声几梦爷娘归不见来时道路不分明


　　其七

　　马促车催去一朝无恩有怨且须消丁香不是中行舌肯把中原事事教

　　其八

　　李陵侨赘是胡夫苏武妻儿亦是胡四辈离□□□了又添汉妾哭穹庐

　　其九

　　燕支山属南朝地胡妇双腮断红媚博得明妃一笑来家家白粉搽高鼻

　　其十

　　胡天白艹明如雪为侬特改青青叶草意何殊虞美人侬愁郄甚重瞳妾

　　○竹

　　一斗醉来将落日胸中奇突有千尺急索吴笺何太忙兔起鹘落迟不得

　　○送内弟候选作芙蓉玉簪于卷因咏一绝稍括序之

　　妇弟潘君子起少习经且生矣不偶遂以读法役够资将北上候次以除过予告去而以赠言及贉首大书属乃图则属诸工予曰茨舍阶没棘而今年芙蓉忽自放玉簪者旧舍主所遗者也亦烂然华此二者艹木之不兢□□□□□□□无心□树者也然则物固有无心而得不兢于春而卒不能夺于秋者耶子之于兹行也亦犹是也遂摘两枝簪舅帽而因入于图浮十卮泣以为别醉而笑醒而复泣也以为不北可也歌曰
　　红粉闺中尔最亲黄金台上去何轻篱畔摘将秋色赠一双啼露泣烟人

　　○入关见杨柳

　　关门杨柳绿秧秧关外杨枝白似霜若道春光无别意缘何一树两般妆

　　○梧阴洗研图 【某翰撰索题时值】 

　　夏景冬题欲雪辰翻思炎暑渴生尘梧桐世上知多少解得乘凉只此人

　　○女仙一躯乘云而蹈水月

　　雾鬓云鬟天上人水光云影月中新一时来往三千里多滞江妃海庙神

　　○青田钓舫诗 【沈谢俱能绘事而沈以侯门行??便死樵仙青田两人号也】 

　　一官便了沈樵仙独留钓者谢青田与谁闲话世□事沾酒自歌鱼当钱

　　○僧名仁庵躯甚充而庭多熟果索诗应此

　　菩萨曾闻肉一团仁安春亦一腔完庭前百果黄无数分与飞来鸟雀飡

　　○校沈青霞先生集醉中作此

　　曩昔曾蒙国士待今朝羍校先生文纵令潦到扶红袖不觉悲歌崩白云

　　○代胡通政送亻?夏人

　　李广归自南山坞身着短衣射猛虎从来壮士欝无聊一寄雄心于歌舞

　　○山阴景孟刘侯乘舆过访闭门不见乃题诗素纨致谢

　　传呼拥道使君来寂寂柴门久不开不是疏狂甘慢□□因车马乱苍苔 【侯观诗悦甚即便服途步往】 

　　徐文长逸稿卷之八终

　　●徐文长逸稿卷之九

　　山阴张汝霖肃之父　王思任季重父　评选　张维城宗子父较辑

　　赋

　　瑞麦赋（并序）
　　醉月寻花赋（并序）
　　女芙馆赋 
　　寿吴家程媪 
　　龙溪赋 

　　○瑞麦赋（并序）　形似语颇为曲至而后嫌说理

　　嵊县吴公治有恩惠时麦秀有多至三岐者学之师弟子图传其事尹君周君不远数百里令渭赋之于是渭赋渭本直戆少文不知忌讳体二君之以德谅吴公之我知受我则陈不受则巳其辞曰
　　爰有吴公知嵊未朞治政无双高出等夷召至和气郊麦离离两岐昔秀今独三岐以比张堪不犹过之一本而生二参以披辟如人目而双瞳子辟如海洲而三岛峙双既兼精三复加侈苟非厚钟焉得呈异厚岂无因中和所致致之者谁敢归执事尔其上下之原东西之野莫云其平朝雾斯洒金既徂而火治翼将临而胃下骈锐末以若剌柝圆莩其欲舍则有类本异殊事非借假三隅厹矛无以喻其针□□□步摇不足数其靓雅当迎风而靡散若濡露而品呈飘然纷比翼之鸟曜兮映大火之星实兼垂而弥俯秸台捧其愈兢累如贯珠挟组而佩错焉割据鼎足其勍或三而二聚女羁男角之状或二而三成男朋女粲之形分二三而两在合二三而五成总千茎其可合亦万穗其可分合之则人身之藏并居于一膜分之则人性之德独应于一伦且其济济跄跄栗栗穰穰味以荐寝颖能脱囊屏百谷以先登受四气而愈扬匪后稷之专能受上帝之于皇民之大宝天之降康德之者昌失之者亡周官雁其宜食天子彘以先尝是以大水书无宣尼示戒关中早种仲舒告王纵使结实如故刈获即常斯亦室家之胥庆何况于沓葆而连萌翠华绸缪绿荫翱翔标鬬牦牛之尾粒排鮉脊之章把不盈而猬缩握愈敛而偲张偕绿龟而共产比甘露而争瀼饭入口而兼味曲始尘而烈芳木称连理胡适于用苞有三蘖徒结其英诚未若此物固翁妪之所创见而耳目之所未尝昔子舆氏□言曰至于日至之时皆熟矣或有不同者则人事之不齐而雨露之长养岂覩夫今日之异种也出乎其类拔乎其萃若麒麟之于走兽而飞鸟之于凤凰则又安异乎学官弟子惊告乎县长而奔走于词场者哉然渭又闻学士弟子之呈兹瑞于公也刈以腰鎌盛以盂盘谓公德政之所致焉公直答曰是偶然尔寥兮廓兮直长者言长者之言夫岂无故胡有兹祥而不以疏慨兹岁之元辰揜阳魄其如暮 【是年正旦日】 谓云密而不彰亦既昏而改度适遐方之封事云朗焉其躬睹斯阴阳之兢凌实中和之螟蠹　圣主忧之而屡见于言公卿思之而不得其故夫长河行潦一泓告清元气客邪支体称胜失源委之权衡迷标本之龟镜且宋之友谅尝进是瑞于　太祖矣太祖怒之曰宋州大水何用此为岂以当今　圣明而顾俛一是听哉忆　高皇之三载麦称瑞于宝鸡进嘉茎之五穗命学士而制词时则南取襄荆东下江浙闽海全齐啄息来庭秦晋周梁角崩扣阙戎狄疲于转徙蛮夷消其猾杰岂若今日戎马蹂躏而甫旋艨冲瞬息而靡定东南当春夏之杀伤西北苦秋冬之奔命万室不保一麦何支四方如此一县何为固知吴公之退让或有在于斯欤

　　○醉月寻花赋（并序）

　　同学陆君自仲敬滕叟家见某所作四花赋私悦之遂以其所号样峰属焉某曰赋号非古也陆君曰某居常好于月夜泛舟以为乐子其为我赋月舟无何陆君梦人与语曰徐子世之佚才宜必得其篇章君可授以醉月寻花题令赋之而陆君雅致固不负梦中之言者某闻而不辞也赋曰
　　芜秽之作何关神明好尚之精遂通梦寐既援毫而不下恐有孤于灵惠花惟春丽月以秋澄嗟一时之各擅信二美之难并当夫月皎秋宵花则从风飙于既久迨于花乘春令月或蒙雾雨于初零遂使寻花者指月以咏叹醉月者无花之可寻斯人生之行乐求绝盛其何心惟达士之寥廓与造化而沉浮寓何入而不得景何逢而不投寻花则春醉月于秋苟春月之可误谅与花其均赏使秋花之堪掇遂并月而兼酬尔其结好联知牵裾握手鼓琴击筑飞觞藉艹薄雾收欝于庭除弱烟罢羃于空表拂衣而前上寿为乐鉴盈亏之倏忽与生灭之札夭悯烈士之云暮沉壮心而弗早匪干时以小售欲致主于大道横佩剑于一盻缺唾壶于数捣或望月以抒怀恍视花而寄啸顾清影之在地为起舞于一掉人谓其醉月而寻花抑孰知有托而无告斯则主人之激昂而亦吾侪所悲悼当其感息怀平情陶性逸审幻真于眇微觉天地之瞬息一盈亏则月于焉而低回黜生灭使花亦为之解释当斯之时可饮一石欣皓魄之流彩畅娇妍之弄泽依枝绕树何心孟德之诗聚霰纷霞如步洛阳之陌置主人于不问邀羿妻而随得一咏一觞以语以默一杖一履以山以泽与造物而同春会千古于今夕若乃因景抽志触物增悲怀月夕以永念对花辰而致思假辞为乐强寻以疲抚清光而俯仰盻飞英以踟蹰奉杯三五之夜走马红紫之堤斯乃儿女子之婴情岂大丈夫之所期谅斯言之匪衷于梦寐而质之

　　○女芙馆赋

　　颜屡空宪穿襟瓮鸡小橑抱膝虫吟邻沼芙容于莫之春斩其■〈木戈〉橛五寸不盈我居下湿宜此托根二月理槎八弦而萼晨缟夕朱朝纯午驳是名弄色亦呼木荷宜照南浦对采西霞亮未笄而饰靥宛十五之吴娃垂娇短艹坐颦低倩侏儒绿舞巾红卓寸讵婆娑而不凌忽抽笋之赋奔梗商飔于霄表俯秋水面影浣胡荣捷之若斯顾不贵而共贱惜妙色之陪凉吾居以名吾馆

　　○寿吴家程媪

　　繄坤舆之灵淑兮必躬栽而始培拨要玅于至无兮乃渐有于胚胎览母氏之贞精兮固吴旻之所眷爰笃生而懋禀兮羌季女之婉娈承端明之名硕兮母实菀其苗裔从浴水以浚流兮持渭洽之阳涘荃垂笄以纷佩兮妥施衿之淳淳胡瑟琴之既盒兮倏箕帚之弗陈藐遗孤之呱呱兮怆九苞之初鷇孑寡鹄之将雏兮羽参差其独覆纷帨砺以陟降兮夙望帷而兴鸡退解箴以□□兮夕伊轧乎房之杼机饘屹董萱奉膏滑乎杖者之朝饔而夕餔果余羹馂忍以充乎塾者之昼诵而暮归茐匪度而莫断机有断而训垂盖下以成藐孤之令闻而上以豫二老之耆颐含荼有日啮蘖有年桑土绸户凌阴壑坚贯青匣镪红烂瘦粟梓漆连云茜姜弥谷始称替而中兴蚤几剥而晚复劬一媛之良实营之而有余趼百贾之胫弥持之而不足此内则之篇共称其贤而忙清之台所由以筑也岁丁亥之嘉??冀感母辰之衣裼矧月吉以时良日方升而川至母乃盛杂佩内綦履夙兴于房再拜尊章霞効明于夕榆旭登紫于朝桑兰茁条而蒸郁荪遶膝以流芳羔雁充盈光莹西池之雪壶尊交错人酣北斗之浆于是洽婚姻酬娣姒笃栢萝垂珰珥歌采苹赓沼沚烛屡更客亦起既醉而称曰孝兮节兮妇与母之宜兮永贞以答其夫兮啬且勤以大其闾兮后螽斯兮龄耄期兮匪愆其期兮

　　○龙溪赋

　　天有龙云地有龙支山有龙冈水有龙溪尔其发源高□□流回堤或九曲而百折或一泻而千里涵万族之瑰琦汇五湖而未巳荡萦镜而莫凝迅强弩之激矢烟其笼渚风以驱波漪鱼鳞之涣瀫射蛟鬣之参差涡螺旋之盘结纷珠溅以璀瑳唼鸥鹭于绿藻障凫雁以青荷斯则幽人之所容与而亦达者之所婆娑乃有圣作物覩云龙相从君喜臣起鱼水相得虽在中而常侍实处淄而不黑栖志诗书研精典藉知乐水之称智乃临流而托迹悟江海之处下合弥谦而受益斯则琳珰不足以易其守而恬澹乃足以适其情故为士林之所贵而君子之所称兹托号者之真而庶几于赋号者之亦非无所因也

　　徐文长逸稿卷之九终

　　●徐文长逸稿卷之十

　　山阴张汝霖肃之父　王思任季重父　评选　张维城宗子父较辑

　　乐府

　　氛何来 
　　句践胆 
　　市中虎 

　　○氛何来

　　氛何来蔽日明尧舜禹汤周二王我高皇得知不列圣最英者世宗氛何来由水木连公工尧老倦勤厌甲兵窃权而败时当严氛伺得之揽天纲大者鹏鲲小寸鲂一饭未报睚眦则爽行私借公孰云不臧闵予不幸宾于幕幢谁其翼者放勋所居金之方律兮索兮谁不知名又谁翼之河九折而翁子善谈而居洛阳轮不规兮能激浆翼又孰数更仆一斛粟嗟矣哉大河浑鱼村唱伯喈

　　○句践胆 【古乐府王孙死燕啄矢　庄子养马者以筐盛矢】 

　　颈则长喙则乌胆罢县吴为沼吴胆先王胆后人知之谓王踵其报 【叶】 嗟嗟王将奈何胆与矢尝孰难王□尝吴以歼王若辛孰肥甘肥哉甘哉突无烟嗟嗟□将奈何王遗黎悲且歌

　　○市中虎

　　隆庆皇贺太平年辛未二月望猛虎入城从何方麤蹄大爪泥上没行人谁信虎脚迹藏何所日何食祸不测幸得郭爷燕客王家山铜皷震地火照天老畜避火下山去明真观齩道士千秋巷拗狄吉横布裙吓出矢挑过高墙搅街市朴行人堕溷厕千秋巷里少年三十辈白捧铁乂攒虎背攒得虎皮碎复碎与谁睡少年扛虎送官府四下官府赏米七八斗就教少年剥松下虎死魂魄上山去头和皮送官府宰肉归家饲妻与母古人言市有虎信之者足愚鲁今若此云如何金波罗城中做窠凡百事尽有似他难信一边说话

　　徐文长逸稿卷之十终

　　●徐文长逸稿卷之十一

　　山阴张汝霖肃之父　王思任季重父　评选　张维城宗子父较辑

　　表 
　　启 
　　疏 

　　◆表◆

　　代进白龟灵芝表 
　　代谢钦赏表 
　　代闽功钦赏谢表 
　　代谢钦赏表 
　　淮阳功赐银币谢表 

　　○代进白龟灵芝表

　　某年月日具官某为恭进上瑞庆一万寿事臣顷者遍求灵芝献充　御用乃有浙民邵祥入山觅得灵芝凡一十本高大殊常方掘地起芝见一白龟蹲蛰根下并巳取送到臣该臣博考图籍窃见龟策篇所载名龟有八玉龟其一也备述昌符颇极根据臣诚欢诚忭稽首顿首敬用　奏进者窃惟玉龟应图宝册书瑞必也时逢圣世然后特产嘉休用召至和平应时昭显导引呼吸与天久长至于穴处山中乃复潜蛰芝下则史册所未载古今所未闻奇而又奇瑞而又瑞者也恭惟　皇上　道光帝尧　功迈神禹　皇天示象永符万世之斯文洛水同符载锡九畴之秘典是以介虫将见芝艹开先蟠以托身待惟延颈工语每不在多跚然素雪应堪莲叶之巢覆以青云正含蓍茎之守臣灼知此物必非虚生属　天意之攸存斯地宝之不爱是用恭函藻室副以仙葩登荐素资仰赞　玄德四灵毕致敢嫌进献之再三　万寿无疆预卜　遐龄于亿兆臣无任云云

　　○代谢钦赏表

　　仰惟　皇上　精意端凝　玄德昭格两仪既位四海永清乃有祯祥适应图箓素质踵瑞鹿而继至灵气合仙芝以默通斯皆　天眷之有加以致地宝之迭见获当臣部事值偶然妙本神输人则何与乃劳　珍赐远及微臣盈箧精镠禹贡宝荆扬之品交飞仙寉天孙灿云锦之章捧以生荣受而知惧盖仰荷　天恩之优渥既莫量夫津涯益俯思职业之艰难其将何以报称臣敢不散之飨士额颁军税于云中服以行边追拟赐裘于雪后耸观四裔奖帅三军益竭犬马之劳少效涓埃之报伏愿　召和履泰永膺隆　帝之休　绥夏攘夷坐获消兵之福臣不胜云云

　　○代闽功钦赏谢表

　　诸道奏功悉承　玄略偏师恊济槩沐　荣旌恭惟金币之辉煌实耸华夷之观望一年几及万感难酬臣敢不即物取箴顾名思义更于校阅拟同鍜炼之精每遇机宜益效经纶之密

　　○代谢钦赏表

　　诸方奏捷恭仗　天威小丑尽歼悉遵　庙算臣无功受　赏揣分奚堪感荷　洪恩忠悃与缕丝而俱积勉图后报素心誓精白以无亏

　　○淮阳功赐银币谢表

　　顷者淮阳之捷本皆出于　圣谟金币之旌遂槩加于臣等俯思共济录及同舟仰答　洪恩誓将死鼓伏愿神休滋至　圣祚弥隆陵寝晏安默佑神孙之有道江淮底定永循沧海以朝宗　启

　　◆启◆

　　代贺严阁老生日启 
　　代贺李阁老生日启 
　　代贺徐阁老考满启 
　　代贺冢宰吴公加太子太保启 
　　代贺大司马李公启 
　　代贺大司寇江公启 
　　代加荫谢阁老启 
　　代谢部院启 
　　上郁心斋谱深哀为庄语岂不得巳而鸣耶 
　　礼书 
　　送潘礼部归新昌诗启 
　　刘荅吕书 
　　张阁下启 
　　慈溪沈聘余姚孙书 
　　季聘琼州唐书 

　　○代贺严阁老生日启　自雅

　　伏审嘉诞正值元辰既跻八袠之遐龄新添一岁预卜他年之绵算实始今春施泽久而国脉延积德深而天心悦三朝耆旧一代伟人屹矣山凝癯然寉立且昔搜玄典神形??歹上古之元真近侍轩皇眉宇溢清修之道气一时介寿四座腾欢衣履仙翔几筵星列而况杯浮椒柏余芳蔼黄阁之中海出云霞淑气转青苹之末以兹景物倍切瞻依职守所拘驱趋遂阻徒勤北望莫驰东海之觞拟预西池载咏南山之雅

　　○代贺李阁老生日启

　　黑头入相施泽自多黄发作朋受福无量恭惟某官二仪淑气一代伟人自然耆旧之英何俟年资之积进居保傅简在　圣明数载于兹四海称快时惟季夏恭值生辰羣公欵门上客盈座而况某于门下旧有并州之雅不宜自后于众人辱居开府之专安得进前而上寿顷者横戈虎穴饮马蛟川挹瀛海以称觞喜蓬壶之在望更欣令节适当朱火之方炎仰瞩上台应傍紫宸而长灿其为祝愿实倍等伦

　　○代贺徐阁老考满启

　　一品崇阶副四海具瞻之望九年懋绩膺三考陟明之期遇知于主独深施泽于民自久荐承　帝赍可卜天心褒美而赐玺书燕飨以示慈惠传闻海徼遂耸听于华夷走集轩车定隘观于衢路某身拘职守心切抠趋遥望台辰遄兴斗仰兼此五福而备敛贺以百拜而再兴伏冀业大位高年随任永居帷幄而决胜赐几杖以乞言宁独令公历中书二十四考允然元老翊社稷百千万年

　　○代贺冢宰吴公加太子太保启

　　职总六官位尊八座当庭考课先教化而后簿书抗疏持衡进贤才而退不肖士风聿振化理攸资顷者宠数荣膺崇阶新陟眷此　青宫之地系重本根谅哉黄发之臣德堪师保纡朱拖玉行看报主之身结绶弹冠弥切相知之庆

　　○代贺大司马李公启

　　一岁三迁千古几见缅惟本兵重寄允宜元老壮猷况当共楫之秋弥切弹冠之劳

　　○代贺大司寇江公启

　　德惟迈种职称明刑受知九重交庆万口丹书独□共成寡过之风青史垂芳应着不冤之颂

　　○代加荫谢阁老启

　　锡典骈蕃实深惭悚封章辞孙仰望赞成岂期推毂之益加以致循墙而弗获荫升兼得父子叨荣回思颦笑之佳犹难愈感吹嘘之不浅

　　○代谢部院启

　　众口交攻一身余几孤踪远寄万里何遥使非雅论之素持爰启　圣衷之曲谅则市虎之传将信渊龙之探为难幸为先容迹殊按剑且观后效庆切弹冠铭心感激之余俯首古今之际必将相和而事功因之可立如中外合而威望藉以益隆自惟仰望清尘敢附交欢之后幸而俯加英盻益彦假重之荣用以奖师诸军图惟再举誓收全绩仰答盛心怀恋深情临楮怅惘

　　○上郁心斋　谱深哀为庄语岂不得巳而鸣耶

　　伏惟　明公忠节之后劲气全锺宦仕以来直道愈朗某穷居索莫不敢窃附于　后尘同巷交欢庶几妄希于末契顷罹内变纷受浮言出于忍则人于狂出于疑则入于矫但如以为狂何不槩施于行道之人如以为忍何不漫加于先弃之妇如以为多疑而妄动则杀人伏法岂是轻犯之科如以为过矫而好奇则蹀血同衾又岂流芳之事凡此大凡虽至愚亦知所避求诸众恶惟　明公或在所原顷者如闻　　月旦亦步雷同夫明哲之言既共视以为低昂里闬之论又人取以为依据今　明公于某实握此二端以相临如自然见弃于公虽家置一喙而何益私求其故盖亦有由或因缘邻并芣苢之好素敦故分别姥公关睢之咏趣倏属因而见惑殆以是乎抑不知河间奇节卒成掩鼻之羞贾宅重严乃有窃香之狡使当年即死又何异夫莽谦惟九载勿成乃始明夫鲧罪事难槩料大约如斯伏望　明公曲谅隐衷力扶公道勿泥前说赐挽后评倘能出万死于一生即是垂三纲于力鼎不胜恳竦实倍呌号 【谢太傅夫人刘颇禁其嬖太傅戚称后妃关唯螽斯不妬之德于其前夫人曰二诗是何人所作戚等对曰周公夫人曰可知若是周姥必不如此作妇护妇世之常情也偶用古人比伦多失不暇详择乞原恕尚有辨欵颇繁容续呈】 

　　○礼书

　　恭惟亲家　先生高擅文章不独负青云之器夙敦道义尤雅许素心之人某违越故园栖迟茂苑受一廛而环堵合四海以为家冢嗣既暌女郎亦嫁独将妾络秀爰及阿奴真对影而成三冀及髫而求匹用存一线永此百年方惭薄祚之难攀何意俯从之遽及谨陈不腆肃缔初盟岂敢云羔雁之仪真巳成妻孥之托自今巳往尚子望五岳而可以长游个附高名朱陈合一图而庶几再绘

　　○送潘礼部归新昌诗启

　　伏以向在南都羍厕执鞭之列近来北地弥兴扣阁之怀虽吐握之方殷顾趦趄而未敢兹者辞荣之会仰德尤深怅攀凤之终乖肃歌骊以为献眷言瞻恋无任踟蹰

　　○刘荅吕书 【吕阁老之次子石阡知府继娶于刘】 

　　恭惟某官世承青胙耦称齐大以传芳德重黄扉岳为吕侯而锺秀次公五马共羡麟驹之子维鸠斯宜凤匹顾寒生之弱息充君子之好逑即使朱陈难陪王谢松萝误及箕帚为惭所羍小役大贤私喜嫔吴而非绝物自谅万无一及岂知嫁女而胜吾家赐简光闾承筐充户借琼瑶而仰捧金玉以□□

　　○张阁下启

　　伏以廊庙元公式勤寅亮江湖小吏窃被春工即如艹木之无知亦囿欣荣之大化叩阍似渎断扫无私恭惟相公阁下南岳储精北辰近拱进贤才而退不肖天下咸服其公先教化而后簿书士类勉如所向盟心奉教每苦愚蒙握发筹愆尚蒙涵育三吴甲郡仍叨别驾之荣千里寸心实切台垣之恋兼兹捷闻双凤美济八元谓当驰贺于公庭微效得人之深庆则又以斯须芹曝恐莫赎唐突之嫌然既而再四踌躇乃自弃门墙之外谨用三加熏沐百拜缄函恭询万福之绥遥驰定省翘仰九天之上倍渴瞻依

　　○慈溪沈聘余姚孙书

　　伏承某官以第几位令爱许聘某第几男某谨用遗聘者言念忠孝传家遡灵椿而再世诗书衍泽纷宝树之三株纡玉拖金联班伯仲宣文耀武□奖家邦因推舜水之诸孙不让虞廷之八凯一为李御巳曰殊荣况涉葮依宁非踰分而某于尊亲家左右惭非金断乃志切于登龙及此玉昆又骈叨于□骥矧寒门之距高阀既带海而且襟江鸡鸣犬吠相闻蛤羙鱼味共有猥籍此以为芹曝乃恶焉而敢攀援获奉尊俞岂胜感荷敬陈不腆伏冀包容

　　○季聘琼州唐书

　　言念四渎所归莫胜南海五岭以外尤数琼邦惟其为汪洋浩荡之区是以多豪杰伟奇之产于贵门之所值尤觉独锺故阖郡之见推共许绝盛先太翁清朝柱石媲美文庄尊亲家巨浸鹍鹏追芳跨灶纔观上国便作客卿览宫阙而赋燕京悦山水而寓吴会携家子美舟中咏敲针画纸之诗有女云英桥畔合乞茗呼浆之事某侄某得攀仙侣幸此天缘谁云万里之遥遽□百年之契矧以两弟之鉴宅俱为壬戌榜中之人于今令爱之称名僣有姑侄年家之雅预卜当归时而相与益知蔼和气于一团四海弟兄萍水何限一脉道义滋味自长敬简良辰爰□嘉缔肃遣仪而告庙谅先灵之解颐敬再拜以临缄冀台尊之俯领

　　○○○○○○

　　◆疏◆

　　云深庵募

　　○云深庵募

　　越王峥云深庵者勾践饮马既着雄图殴兜蜕蝉复留道迹□□峦于云表襟江海以如裾猿寉为家龙天在座覩兹绝胜爰助沙门迩者僧□云从檀越星集捧华严而作礼数一字则拜一字多如恒□之沙羣宝筏以随流望万里典于万里谅登觉海之岸顾衣钵之凉薄斋饭何供希辐辏之因缘舍施有主随心抛掷集众果以成林有福承担劈细流而皆润岂□妄□实为至理发心诸德请次尊名

　　徐文长逸稿卷之十一终

　　●徐文长逸稿卷之十二

　　山阴张汝霖肃之父　王思任季重父　评选　张维城宗子父较辑

　　诗余

　　调鹧鸪天闻张子荩捷报呈学使公（有序）
　　继闻廷对之捷复制贺新郎一阕 

　　○调鹧鸪天闻张子荩捷报呈学使公（有序）

　　侧闻胜事便拟随俗称庆念无可致羔雁者得报之夕喜而浮太白者五制词者二敬书以充
试选蛾眉几许长纤纤侵入鬓云黄天边夺得初三月镜里描来第一双妙写蛾眉　真国色好天香安排枕席待君王越溪多少莲舟女老却失颜不嫁郎
□大■〈冉阝〉楚醉一场猛■〈扌弃〉典却破衣裳非关双眼看人做 【古语云两只眼看人做官】 自胜千金许赠将□□好事累麤觞断鸿数□在斜阳欲呼细问长安事争带泥金几处忙

　　○继闻　廷对之捷复制贺新郎一阕

　　真圣主龙目握新符　策士临轩两科□□□卜今年谁最好刚得齐贤名族亲认取青宫叮嘱今日马蹄催宴去记官袍有领偏□□特□赐与浇■〈酉灵〉醁男儿到此平生足却□起愁人一醉消□□□□□□冠弹欲碎不为要君推毂正沈吟断虹生北却似有情相照映奈无言难与传心腹几时更谈夜烛

　　徐文长逸稿卷之十二终

　　●徐文长逸稿卷之十三

　　山阴张汝霖肃之父　王思任季重父　评选　张维城宗子父较辑

　　论 
　　策 

　　◆论◆

　　治气治心 
　　论五行生成之数 
　　军中但闻将军令论 

　　○治气治心　二论一论养一论机颇明兵要

　　论将者多以勇目将故论将之气也主于鼓而论将之心也主于敢与决未尝以治言也愚以为此特将之粗者耳非精也将亦人耳岂其气与心独异于人哉气时时而鼓之使其踊跃震荡而不宁心时时而敢且决之使习于猛戾奋迅而无所止息彼方以为以玫则取以战则胜以先登则有所恃而不恐也而不知以踊跃震荡之逆而乘之以猛戾奋迅之粗心与气不相得而机与事相迷吾且忧其明者昏澄者摇见利而不知害甚至于当避而反趋之即使侥幸于一时一事取捷一两阵之间于至昏极懦之手而不思惊一而蹶九废千万而存十一皆此踊跃震荡之气与猛戾奋迅之心以阶之也然则将之偩其可以鼓而狃将之心其可以敢且决而终逞之以得志也哉嗟夫心水也气波也皷且决者其风也皷且决而至震荡且夺迅者风之极也而败焉者其溺也故欲止其波澄其水莫若去其风欲斥其气之鼓与其心之敢决莫若易之以治秦舞阳十三而杀人人侧目不敢忤此其气何气而心何心耶及至秦庭而震且掉焉子房跪履于老人至于尽折其气与心而后许之曰孺子可教也然舞阳卒裂于秦庭而长乃卒收其功于天下此不可以观治与不治之効耶故利有所不动害有所不避欲有所不可投猝然有所不可惊勃然有所不可怒力拔山勇盖世而有所不可用此几于治气治心之说欤而犹未也何也此犹以効言也凡人之情养之于闲则始可期于猝炼之于缓则始可责其効于临时夫以七尺躯壳之中充塞之物与吾一寸之灵素不相知而不相得也平居荒其养而卤莽其炼一旦有事而使之而期之辟之豪奴之于乍主孰听之而孰从之哉古之将多矣无不治其气与心而其治气与心无不养之于闲而始责期于猝炼之于缓而始求其効于临时太公不将乎效在纣也而辨几微于敬怠是其治气与治心者然也素也未闻其以鼓而治气以敢决而治心以袭而得之也伊尹不将乎効在桀也而审取予之义否是其治气与治心者然也素也未闻其以鼓而治气以敢决而治心以袭而得之也孔子圣于将而姑试以将者也效在于隳三都诛莱人也其治气与治心者曰临事惧好谋成也素也未闻以其皷且决以袭而得也孟子儒于将能将一未尝将者也其欲跻齐宣而王之也犹反手此非将之效而何效乎至于尽授其诀于公孙丑则特有善养气与不动心二三言耳孰谓养气者非将之治气而所以致其心之不动焉者非将之治心耶而又可以旦夕为耶而黝奥施舍此二人者又鼓气之尤而敢决其心者之首鼓于一时而敢于一旦者之魁也而孟子痛非欸则治气之果不在于鼓而治心之果不在于敢且决又不在于袭而取之也益明矣彼孟子者方且孺其服士其冠缓其带安其履委委蛇蛇进而与齐梁之君谈道而论德退而与其徒学孔而希周明而以对于人幽而以谨于独办事之非义而决不敢妄于一行辨人之非辜而决不敢妄于一杀其致密于一尘一芥之微者既如此而其昼夜之所从事乃在于助与忘帅与充至与次蹶与趋得于言与不得于言揠苗与不耘苗者也而非有他也研其几于有无之间而致其谨于鬼神所不得窥之际视其气息之柔若属纩而欲绝而心之澄且烛也若渊之未澜而旭之始登以至于枉直辨义利明则大者塞于天地然后机之敏而断也若舍括而胆之所向而所决也虽百贲育于吾前而无所用其勇也然后敢开口而决之曰齐可王而王可反手也盖为将者之气与心必至此而后可以言治而治气与心必如此而后可以尽将之道而无遗噫此诚未易以言也古之言将者儒与将一也儒与将一故治气与治心一也今之言将者儒与将二也儒与将二故治气与治心鼓且决者以属之将而不鼓且决者以属之儒也惜也以孙子之才其于心与气也能知治之矣而不知一之也何也心主气气从心一也言治气则不必赘以心言治心则不必赘以气而孙子并言之并治之非吾儒之道也且夫避其锐气击其惰归者此审彼之气也而孙子以为治气以治待乱以静待哗者此审心之候也而孙子以为治心此又不知其何说也惜也

　　用兵之妙机而巳矣其机之未可也不先设以待其机之既可也不后时而失夫兵贵庙算岂有不可先设者哉抑不知兵有可以先设者亦有不可以先设者审时势之顺逆察地形之险易量进取之先后择将帅之贤否料储蓄之多寡知士卒之强弱阅器械之利钝以为攻守之具此可以先设者也何者天下之大势自有一定而不可违而吾之谋议剂量既明亦自一定而不可易虽利害互形成败迭见而必不可以更途而易辙者也故曰可以先设也至于与敌相守相攻之间虚实饥饱劳逸强弱之异其情而天时地利人情之异其变或以虚而为实或以实而为虚或以饥而为饱或以饱而为饥或以逸而为劳或以劳而为逸或以强而为弱或以弱而为强而乘之以天时乘之以地利而以出其人情之不可测则是敌之变化而不常者也而胡取于先设为哉是故□因之敌而巳矣故敌方虚也而胡为乎实也是敌之变化也吾前避彼之实而击彼之虚也因其变化而吾亦变化之以取胜也敌方实也而胡为乎虚也是敌之变化也吾且击彼之虚而避彼之实也因其变化而吾亦变化之以取胜也甚至于敌本实也而果示之以实以为吾方且疑其虚也而诱吾之击也敌本虚也而果示之以虚以为吾方且疑其实也而本吾之不击也虚而实也实而虚之虚而虚之实而实之以至凡所谓饥饱劳逸强弱之类莫不皆然是敌之为变化也无穷而吾之所以因而应之也亦无穷噫岂特吾之应之而巳哉将敌之所以应吾之变化者又益无穷也而吾之所以因之者又何如而可使之穷耶呼吸往来如风雨雷电交发而不可测而生生不巳如环之无端将既见其形而为之势也犹恐其或失也而况豫信其成心而执为之势以待其不可度之形哉噫未有物之轻重而徒推移于空衡之上其氐昂必不足信矣庄周之言物化曰久竹生青宁青宁生程程生马马生人人反入于几万物皆出于几皆入于几夫方其久竹也安知其为青宁方其青宁也安知其为程又安知其程而马马而人也此物之变化也出于几入于几者然也兵亦如是也故彼方虚也而吾将制之以吾之实也又安知彼不化虚而能为实也及吾之避其实也又安知彼不化实而偶堕于虚也或如此或如彼此兵之变化也亦皆出于几入于几者也故曰不可以先设也惟不可以先设也故因于敌因故胜矣夫物有化也兵亦有化也取胜不难知化难也故曰因敌变化而取胜者谓之神也

　　○论五行生成之数　有畸识可参

　　奇数阳耦数阴天一三五七九地二四六八十故天一生水地六成之犹言天以阳生水地以阴成水也一二非有多寡生成非有先后也余四又并如此只是明一阴一阳之谓道耳天奇数凡五地耦数亦五如雨家各掌五筹然天既从第一数起则地自当以第六当第一数起矣六即一也天之五奇皆一阳也地之五耦皆一阴也天与地所生所成之阴阳停匀平等无毫发之差者也今以数成文故有自一至十之殊耳　　愚尝谓地不可与天对又不可分做两个天地安能生五行水亦地也地又安能以六与天之一生水盖天与地如一盂泥沙相和之水然澄之而渣在下便是天之地清者在上便是地之天又如人相似郛廓为卫气所充周者即天五藏为营脉之所藏而遶者即地本一身也故玄门用彼者愚尝用此驳之云尔家务长生不过效法天地耳即用彼安见有此雄天外寻一雌天以助其长久者也　　水只是地之类凡有质者皆属地也海际天故始成地之大不然只一块硬地直天中一粒豆耳天地五行都靠那一件无形之物生成而今曰天一生水地六成之语似有漏天地二字与一六二字只作阴阳二字者犹之可也然纔说阴阳便以属气矣非无形之物矣　　天一与地六合为七苟阴却五则天与地正各得一矣适停匀矣凡四行之生成之数并如此一行之数除五而数之则所剩之数亦各各如此停匀而五数属土四行莫不禀之而成盖天与地适得其半借轻重之铢两以明之则如各具二分五厘然也苟知此则虽谓地二成火天一生火可也此下四行俱以一与二为生之成之可也作者欲尽自一至十之数故如此错文以就河图洛书耳

　　河图北数一与六水生成也南数二与七火生成也东数三与八木生成也西数四与九金生成也中数五与十土生成也使如愚前所云除五而算之则各停匀也洛书一六共一方隅水也二七共一方隅火也三八共一方隅木也四九共一方隅金也而五居中位除却中位之五则四方之阳数与四隅之阴数七与三并一与九并各得十五其它各得十五放此自见亦各停匀也　　天地二字只作阴阳解此要旨土字亦只作中和解冲气解　　五行并因一太极而有其所谓生成一时皆了而亦莫测其何始何终如分摘一行而言虽单谓之曰生可也单谓之成亦可也如后来所云木生火等不过据有形质之后而为又耳非先天混一之玄化也且如天与地分而有形之后其以一生水也作何形状功用渐次以生之以六成水又作何形状功用渐次以成之而天地两家其一家分半以生一家分半以成又作何形状功用渐次及取料辨材于何所耶皆不通之甚者也

　　○军中但闻将军令论

　　古之善为将者使士卒畏巳而不畏敌而古之善将将者使士卒畏将而不畏巳夫人之情莫不乐生而恶死而其駈而之敌也则固十死而一生欲其不畏敌也既巳甚难矣而兵又不可以尝试而为之者则其士卒之畏敌与否固无由而前知之也善为将者于此不得不有所假以试之矣军中但闻将军令而置天子之诏于不闻亚夫之卒其真不畏敌者哉何则古之为将者以为吾将駈人于死地必使之易敌而后可以决胜畏敌之罚吾固有令以申之于前有法以齐之于后矣然士之于敌不可以尝试而为其畏之与否不可以先事而知又如此也然而人之情易趋于其所尊贵而法之行亦易挠于其所尊贵于是借尊贵之望以试吾法而尊贵者莫若天子吾法之所在使吾一介之士不得以听诸天子而天子以万乘之尊不得以摇吾之一言夺其情于人之所异趋者必行其法于人之所易摇者盖于此而士之畏敌与否可以试而知之矣嗟夫士之所以畏敌而走者以其能杀我也而天子则固能生杀人者也宣将军之令以与天子抗于平居无事之时谓不能奉将军之令以与敌人死于白刃交飞之际哉盖尝闻冒顿之治兵以方其父单于谋杀顿而立其爱子也顿乃令骑射者随鸣镝所向其后以鸣镝试射其善马爱妾而不射者辄斩之卒以此术杀单于及其母弟与大臣取单于之国如反掌夫冐顿之士不畏其所爱之妾也而何有于父不有其父也而何有于诸人然而父不可得而试也而以试诸其爱妾知士卒之不畏吾爱妾矣而后用之于父可决也杀其父以夺弟之国冒顿于人子则非孝矣试诸其妾而使人必杀其父而无阻冒顿之于治兵固善将者之所不遗乎虽然冒顿固尝杀其不射马者矣又尝杀其不射妾矣亚夫起仓卒承片牍拟之旅之军以屯于细柳之上未闻其置人于法以明巳之罚而其士卒一旦与天子抗而不顾此其故何哉兵法曰视卒如婴儿故可与之赴深溪视卒如爱子故可与之俱死岂其受命之时忠诚慷慨义形于词如古所谓天言之发而三军有挟纩之温遂足以轻其死命耶又不然其将革其心志愚其耳目如徙木立信者之所为亦未可知也其平时无以激人之心坚人之信而欲夺人之素所趋向而卒犯其难世宁有是理哉虽然为将者使士卒畏巳而不畏敌也易为君者使士卒畏将而不畏巳也难盖使士卒畏巳有才者类能办之而听士卒畏将非阔达而大节者不能也是故有文帝之宽斯足以成亚夫之严不然则军中固不知有天子之诏矣走一使而夺之符亚抡其可诿以不知耶志有之将能而君不御者胜信矣

　　◆策◆

　　问孔子有言我战则克又曰好谋而成兵固非儒者之所宜独废也迨于后世其说始烦然而最要而简者莫如孙子十三篇而十三篇中最要而简者形势两篇举之矣今其论形则曰决积水于千仞之溪论势则曰转圆石子千仞之山夫千仞之溪山其高远等旨同也则亦衍文赘语焉耳而胡取于孙子不然则必有微机独旨深有得于形自形势自势其功虽互相为用而自有截然不相干者存乎其间此正所谓要而简者也而其可以不讲乎始计篇论为将曰将者智信仁勇严也而军形篇则曰善战者无智名无勇功军形篇论战曰胜可知而不可为而虚实篇则又曰胜可为也言实相背矣孙子书数千言耳言兵者举莫出其上至其以身用之于吴其成功十不迨书之一于行又相违矣凡此皆不可以不讲尔诸士子必有悉其所以然者愿毋隐古人之言固有似同而实异者亦有似异而实同者学者读其书会其意斯可以用其言苟徒尼其言窒其用则不如无书之为愈也若夫论其言于今日明是考其行于他日则非君子慎察其所言果非空虚而无实则必其所处之地与所遇之时不足以副其言而亦非言之为过也世之论兵者多矣察其言非空虚而无实者莫如孙子然而异同之间固不能无疑于君子矣而其最可疑者则明问所举形势之类是也夫兵形与势义至异也千仞之溪与千仞之山说至同也而一为决水则以喻形一为转石则以喻势是以至异之义而淆之以至同之说即使艺文之士无益于实用犹知避之而谓孙子为之哉噫盍亦就孙子之书而求之乎其言曰兵形象水水因地而制流兵因敌而制胜又曰善战者其势险其节短势如彍弩节如发机故直紏险易通塞广狭千仞之溪所以形水者也而溪直则水直纡则水纡险则水湍汤则水注通塞广狭无不皆然诚如是则是水之形非自为形也因溪之形而形之者也故形者误敌之其也形必示敌以所可见所可见者形也故决积水于千仞之溪不曰势而曰形至于势则吾之所以使众之权也李牧饱士士猛思决韩信背水人自死战邓艾过险卒无还心田单误燕劓掘含愤事虽不同同归于夺非所谓彍弩发机□止之而不可得乎止之而不可得者势也故势者使众之权也势必制众以所必趋故转圆石于千仞之山不曰形而曰势由此言之其言非似同而实异乎然必设形以误敌于形者有可乘之机而后置众于必趋之势者始不至于空发而无益则形与势其为用虽异而实则同矣他如曰智曰信曰仁曰勇曰严以论为将之常道耳而善战者立于不败之地而必乘敌之所易败惟其易之甚也故辟如举秋毫不为力见日月不为明也盖其所胜者胜其易胜者也故无智名无勇功武王以三百当纣十万之师而前途为之倒戈者此也使有智名有勇功则必胜敌于难矣深入敢战卫霍之声称满天下而汉之士马物故大略与匈奴相当不遂几于不振乎于论将则求于难故贵智贵勇于取胜则求于易故不贵智不贵勇也又其它若所谓胜不可为者言不能为之于敌也胜可为者言能为之于巳也为之檿巳以待敌之可胜虽不能为胜于敌而自不害其为胜矣凡此非所谓其言似异而实同者乎夫以孙子之言若此其要眇而无言　大而各适于用也至其亲以自试之于吴曾不知巫臣公子光之一奋迨于入郢之役则又多山于子胥夫槩之谋也故马迁叙记入郢止曰孙子预有劳焉而不着其事由此观之岂孙子之言真不适于用乎夫世固有空言而无实者而以加弙孙子则不可也盖尝观其始见阖闾即斩其宫嫔以示兵法之可用阖闾止之而不得欲下观之而不敢意者当斯埘也阖闾必巳短其为人矣故其用之为将必且制之而使不得专小之而使不得遂也是以卒无成功是故虽有贲育授之以快斨不能施其勇也虽有师旷抚之以土?不能布其音也愚故曰苟言是而行非君子慎察其所言非空虚而无实则必其所遇之非时而非言之为过也谨对

　　徐文长逸稿卷之十三终

　　●徐文长逸稿卷之十四

　　山阴张汝霖肃之父　王思任季重父　评选　张维城宗子父较辑

　　序

　　吕山人诗序 
　　吕氏诗集序 
　　郦绩溪和诗序 
　　赠徐某保州幕序 
　　叶母钱膺表序（代） 
　　再刻某君时义序 
　　草玄堂稿序 
　　胡大参集序（代） 
　　赠成翁序 
　　赠戚畹锦衣陈君序 
　　阙篇序 
　　彤管遗编序 
　　送金君之无锡序 
　　送张南阳序（代） 
　　送陆刑部序（代） 
　　送董汝成尉永春序 
　　送石府公之两淮盐使序（代） 
　　赠谢孝子序 
　　赠宁远公序 
　　送潘光禄序 
　　余孝子诗册序 
　　按辽议建序（代） 
　　送吴先生序 
　　送柳彬仲序 
　　送叶君序 
　　送沈生序 
　　瑞桃诗序 
　　贺青州冯按察序（代） 
　　送祝子孝序 
　　宾峯石先生应召序（代） 
　　赠陈翁授官序 
　　贺朱少监序 
　　送王大同之平阳兵宪序（代） 
　　送袁户部守巩昌序 
　　赠雷总兵序 
　　邵兵宪公东海重春诗序 
　　赠送马先生序 
　　送沈君序（代） 
　　贺靳蒙城序 
　　赠金卫镇序（代） 
　　送少参余公考满序（代） 
　　试录前序（代） 
　　齿录序（代） 
　　志序二首（代） 
　　一登龙门引 

　　○吕山人诗序

　　吕山人刻续稿成使其弟尚宾持送予使论序山人诗固多而不多刻予即此得比附分类之若艾如张君马黄安顿题目布一章法艳歌何尝行虽用古题而意藏不晓者不论标格往时数论矣且观者各有品亦不论大堤曲子夜歌白苎词阳春曲采莲及歌寄衣美人行春女词皆写妇人女儿惜别怀春虽古忠臣爱君贤哲遭弃置闲于此发婉娈不舍看他错织然曲终奏雅风赋且不免所可取者道人意中语非子其谁善哉行陇头水吊梅花行路难嗟哉日行惜年华多感慨于及时追乐吾读之泪下也至任野性勧睨一世则有长歌行感寓夏夜溪堂和谪仙等篇在然门有万里客白马篇将军行关山月诸章又气跌宕思功名何哉其拟古乐府十六章又慨古事或政不平失机会或人臧否而巳短长之若恨不身为者又何哉咏美人走马予亦有数作寄山人忽插一嘴落得梦中诉梦其词曰西北谁家妇雄才似木兰一朝驰大道几日隘长安红失裙藏镫尘生袜打鞍当垆无不可转战谅非难三诗俱从老杜咏马来又曰金鞍七宝敧玉手控青丝人马才相得风云气木奇势轻香易堕样巧影难为驰罢雄心在何曾敛翠眉又曰尺锦即成妆当眉绾结方须臾撒身手驰骤蹴风霜檐影千门乱街心一带长忽逢游冶子系马问家乡今读山人说人马更剽健予不及也山人诗古者仿汉魏最近亦唐人知之其沈者若隐逸浮者气槩人亦知之至山人抱奇才有深计雄视思任不得效尺寸而抑在山间此虎豹而麋鹿之人或未知也故其诗声有前数者观嗟哉口行其大要也往阅其尊君中山翁续稿中题虎图有曰咆唬山谷金波罗壮士腰间金仆姑攘臂开颜一笑发惊看猛手如烹雏狂湍正闯中原籓　天子取用当天关胡儿不知射虎手一箭人马俱倾翻丈夫有才不得试葛巾空老青林间亦此意如此结构奇而合

　　○吕氏诗集序

　　昔人论诗者谓诗本于地岂不谅哉其言乎略而校之如陕蜀之雄刚中原之博大江以南之芳华真有不可强而齐者而一道之与一郡一郡之与一邑与一邑之与一乡则又辟诸一鼎之牲其味同矣而凥脽脾噱之间腴瘠隽否固又自杂征于齿颊而不可乱使易牙遇之亦犹辨黑白而数一二者矣浙之山川莫胜于会稽而会稽犹莫胜于剡人生其间往往美秀不群而尤隽者道德事功之外遂以文与诗鸣于乡播于方域盖所称一鼎之脾噱矣而某翁为之雄尝读翁诗其为味也芳而烈润而不浓间出异奇又辛脆而未尝袭合吻而咀之使人舌津而爽喉腻而有余清不终篇而腹巳果然矣由斯以谈地非剡则不能酿以生公剡非公又何以益彰剡也巳而翁之伯子兵书公镌翁诗夫兵书公某先子辛卯辈也叨世教久矣镌成而授简于不敏某至谬命以序某喟然曰兵书公位臣为国家作股肱维柱者二十年奠夷荒万里外其授之政也奚止于达使于四方也奚止以专对是其效也固由公之善诵诗也傥亦由其翁独立于庭公趋而过之之训乎故于序诗也而并及之亦使读翁诗者毋专以诗视翁也

　　○郦绩溪和诗序

　　今之和人之诗者非欲以凌而压之则且求跂而及之未必凌且压跂且及也而胜心一起所得者少而所失者多矣古之和诗其多莫如苏文忠公在惠州时和渊明之作今味其词皆泛泛兮议论若鸥悠悠兮若萍之适相遭盖不求以胜人而求以自适其趣而不知者误较其工拙是犹两人木揖让未有争也而眩者曰彼拳胜此肘负不亦可笑矣乎郦君之簿绩也取苏文定公之诗而和之多至百四十余首其数几及文忠公之于渊明其嬉游傲睨而不屑屑于工拙亦犹文忠公之于渊明也盖君之所负者大不得其大而试于小此所以不免于呜呜而负屑屑于工拙则适以成其小矣而岂君之意哉校君诗者不识解此意否有不解君当自解之也

　　○赠徐某保州幕序

　　古凡幕职至重而尤重者戎之幕何者幕掌文书主画诺以代劳宣力于堂之长而戊之堂则韬钤机务与宾客酬酢飙至而雨集其务緐而握愈重非幕以代之事鲜办代之而不得其人则虽办矣而未必理而今保州后卫则边紫塞星列以备胡护畿甸尤戎署之至要者也若是而为之幕者又何以常幕视哉虽然乃今之幕则异于古之幕矣古之幕者幕任其劳而长处其逸故选必以才而才亦得以自见今之幕者长兼其细而幕处其闲故选未必才即槐者亦不得以自见惟不得以自见而高者居之则若弃卑者居之则若营矣予以为卑者无容以言而高者亦未为得也夫高至于圣止矣圣至于孔子亦无以加矣孔子为司寇摄相事则却菜人诛少正卯而当其为委吏乘田未闻其卑会计牛羊而不讲也故道龙蛇而巳伸之则千仞屈之则寻丈何施而不可哉予尝以是论序官者之常而兹者予戚徐君之以名法序官而得卫幕也诸戚党析予言以赠君行君亦谂其为才者也而幕亦便于以才自见之官特以今之幕异于古恐负其高视之若弃耳予故以孔子之道告之夫道亦何常其示人存举全体者亦有举一节者吾告徐君以孔子亦举其一节而巳矣若勉之哉他日剡书报紫塞金台间贤幕者必君而非他也

　　○叶母钱膺表序（代）

　　乡解叶公殁之某年其配钱夫人齿方二十有五其子长公今为工部者生方七年耳夫人抱工部而泣曰成父志者其在是乎越二纪又三而工部果以文高成进士得主事营缮未几奉　命役东海过其庐而夫人自哭乡解至于今盖年五十有五于法得旌有司以闻　诏下坊于里题曰节孝贺者踵至予于乡解兄常德公同第于丙辰而常德始者又聘予女妇其子故贺者来以言属盖夫人之事舅若姑也舅疾亟尝以股愈之姑盲又舐而复视孀三十年以礼自闲无一发瑕可指又枚其子成进士为郎而贤人皆曰郎真不负乃母此其于妇道亦既甚全而取效亦甚盛矣上而蒙被　国旌下而为众所光羡当世世在人口殆非过也是宜贺虽然世有穷笄孑珥能自完其节于身矣而不能必其贵于子则议得之矣而旌未必不失或能必其贵于子矣而贵者未必贤则旌可得矣而议未必不失斯二者得则殊矣而失则同也今夫人之于节也不特完于其身又能必其贵于子矣又能必其贤于身夫一能者节也夫人之所能而二必者子之贵与贤也夫人能尽必之耶盖天有独厚者存焉耳夫独厚于其始则必不薄于其终知所厚在天则必不自居于　工部之贤将有与贵而俱隆者在他日矣噫彼始所称父之志而抱以泣者意者其在于斯乎于贺益宜

　　○再刻某君时义序　学柳

　　天下有常物有不常之物而贾之于物也有所贵在售者有所贵不在售而在知者鱼盐醴粟羽毛齿革登俎豆资民生者此物之常也售之则巳不求其知也而亦无俟于知贾胡入山而得靺鞨至股以藏之泛海而遇龙皮客彼有是者不知也既重直以贸之将别必告其为龙也且及所用之故而后去此其不贵彼之售而自贵其知苟不知而徒售即贾胡值重贸剖股而出其靺鞨以与人未免惘惘然有投非其主之恨由是以观可以明非常之物所贵不在售而在知苟弗知宁弗售也吾兄子吏部某之于经义贾胡所股而藏之之物也早岁一市于通衢通衢售矣再示于大都大都售矣予尝与吏部之弟某稍取其售余而韫椟者若干篇付梓以传其人顾往往值龙皮客得之而不知其为何物且弗宝也以为恨及是吏部偶取昨秋比题提髯以哦咄唶而了夫吏部售矣顾复为此者岂所为不贵售而贵知者耶予复命诸梓以再试于今果皆昔之龙皮客也则真靺鞨也神远苟群趋而售之非靺鞨也

　　○草玄堂稿序

　　或问于予曰诗可以尽儒乎予曰古则然今则否曰然则儒可以尽诗乎予曰今则否古则然请益予曰古者儒与诗一是故谈理则为儒谐声则为诗今者儒与诗二是故谈理者未必谐声谐声者未必得于理盖自汉魏以来至于唐之初晚而其轨自别于古儒者之所谓诗矣曰然则孰优乎曰理优谓理可以兼诗徒轨于诗者未可以言理也予为是说久矣暨之玉仲郦君始见予于蓟门邸中则以理卫道诸篇是也既而见也则以诗此稿是也予两取而揆之君非不足于诗者而顾独有余于理苟世之评君之诗者徒律之以汉魏则似不能无遗论于君有深于儒与诗者别作一观独遡君于无声之前若所谓天籁自鸣之际则汉魏唐季诸公方将自失其轨而视君之驰骤奔腾盖瞠乎其若后矣君诚儒者也而非区区诗人之流也予先为彼说以答或人既为此说以质于君君呀然曰吾师某某也而私淑于新建之教者公其知我哉予亦呀然相视而笑会有梓君之稿令予序诸首遂书之

　　○胡大参集序（代）

　　曩在嘉靖丙辰余奉　命校诸道乡贡士晚得今参政公胡君而喜曰是非近世举子辈中人也盖熟读西汉人文字而有得者及拆名君为楚人以问于楚之先达果然予益喜其后君以令　召入历礼曹郎大夫又出而按察闽晋间并提督学校事所至靡不以文显而其故所列高等建阳李生曰有秋者一旦抱君所为古文若诗篇凡十卷来以序请曰将以付诸梓予读之则见其文犹故所品汉西京物也而诗又不落近代往往为晋魏问语予又益喜曰苟梓之真足以名于一时而传后世矣然予窃怪之今世为文章动言宗汉西京负董贾刘杨者满天下至于词非屈宋唐景则掩卷而不顾及叩其所极致其于文也求如贾生之通达国体一疏万言无一字不写其胷膈者果满天下矣乎或未必然也于词也求如宋玉之辨其风于兰台以感悟其主使异代之人听之犹足以兴亦果满天下矣乎亦或未必然也夫言非身有则未免猎其近似以要君孟子谓言生于心而发于政苟无害于政则亦任其猎且要而巳矣惟其害也故不可以不辨予向也窥君之言以至于今久矣君盖身有之者也其两有事于学也又率人者也率人而卒收其效若李生固其一矣自李生之外又复得数辈若李生者否耶诚有之他日可以言政矣

　　○赠成翁序　真在牝牡之外

　　予家吴甥某尝以疗幸侍今长垣成公德之比成公从稽勋大夫参议山东而封公去年为七十甥寿之文尚虚也至是来以属予谢曰舅山人耳慵且陋甥强之坚予曰舅贱无巳其代诸甥曰甥侍成公有日矣窃闻公之言似不然也予曰奈封公何甥曰父子者居相习也子不投父以所不悦舅何疑焉予惟天下之事其在今日鲜不伪者也而文为甚举人之一身其以伪而供五官百骸之奉者鲜不重者也而文为轻何者视必组绣五色伪矣听必淫哇五声伪矣食必脆脓五味伪矣推而至于凡身之所支以奉者靡不然否则且怫然逆故曰重至于文则一以为筌蹄一以为羔雉故曰轻然而文也者将之以授于人也从左佚而得之亦必取赵孟而名之故曰今天下事鲜不伪者而文为甚夫真者伪之反也故五味必淡食斯真矣五声必希听斯真矣五色不华视斯真矣凡人能真此三者推而至于他将未有不真者故真也则不摇不摇则神凝神凝则寿舅山人也贱也未尝知公之为铨与封君之为封然而知封公之契于真也遂亦因是而知封公之寿也曰舅末有素于封公也何以知封公之契于真曰以甥适所云子习父不欲伪于文者而知之也今夫知长人之长侏儒之短奚必尽寸寸而校之尺尺而量之哉亦观其一节而巳矣

　　○赠戚畹锦衣陈君序

　　今锦衣陈君尝授诗于予友杨君而陈君性既警敏又嗜学诗既通名能举子业矣辄以其余治古人文及诗文君若诗又治及予再至京师而君皆骑马随苍头扶橐以饷酿醴市果澄湛甘好每致必先池园夏清棹舟竟日出册劝赋品鉴赓和靡不越人意表而酬酢曲雅绰中礼仪不见有厌倦之色夫以闾里饮羊绾辂之夫一旦得志即跨骏食肥目不知有长老而君以上戚子挟累世之高华顾若此其雍雍郁郁然也斯殆可以寻常畹中人目耶乃昨与杨君并策一驴往西剎君忧也蒙面以素绡骑而过可以不见辞乃免绡而下拱以俟予与杨君艰再跃鞭而过之其后余以牍谢君君笑曰是何叟之栖栖也此则与无忌下侯生者何异而彼忌者时则有求于生也今君何为者耶吾故与杨君言今而后吾乃知子之陈君贵则今　世庙戚乃其致则古之信陵者俦也信陵柄魏其效于用而着也如鼓巨飙吹一毛而今之制则不尔然着不着无足为君累抑予又闻之东汉有樊鯈者亦以戚而着其所著乃以经学得交海内大儒并取以为师友而丁恭则其所专师其后鯈竟以经显所守公羊严氏春秋致门人三千人往往有以其学至三公者吾意君不得为信陵且必为樊鯈第不识君所师杨君得如丁恭吾辈得如所称大儒与否故于君新得请袭为锦衣而众以赠言属余也不为君不得为信陵惜而直以君得为樊鯈贺也

　　○阙篇序　通摹内篇彷佛梦幻因触自是青藤本色

　　古诗岂直三百哉吾夫子于诗不要者阙于史而疑于多闻而疑者阙夷者质孔子于华者华者曰吾夫子天之怯里马赤也夫怯里马赤译史也今吾蘧蘧然而管株株然而古之人茫茫然驱株株以译茫茫而祈其尽免于茫茫则必不能尽免于茫茫故善译者莫吾夫子若而吾夫子贵阙译夫阙诗者则固阙彼人之阙者也而阙史阙多闻者非彼人之阙也我莫奈其茫茫者何而姑置之也乃若我之阙非置之谓也仲山甫之谓也而亦可以驱株株译茫茫者委乎故阙者月也彼之阙月之虚也我之阙月之食也虚不得而代之盈食不掩则人得而指之指则鼓鼓则驰驰则走走者救也救者更也故食而匿则更之道不存食而不匿则更之道存故月一也阙有两篇一也阙亦有两故余之命篇一也亦以两

　　○彤管遗编序

　　详记载评士林其欣然以喜惟恐身不为之者必忠臣烈士奇节高蹈之流而其怫然以怒惟恐身或蹈之者必皆回邪憸媚忍垢耻而事二姓者之为也欣然喜则于慕善也笃怫然怒则于绝恶也坚夫能使人绝恶而坚则夫回邪憸媚与夫忍垢耻而事二姓之徒固亦为善者之资也其于载记可少哉吾友郦子集彤管遗编教为女者而作也其所集古诸女妇虽淫慝不废其文然所次当淫慝虽贵妃亦不得与编户贞静者等是将使为女者观之佛然以怒惟恐其身或蹈之而益坚其绝恶也欤不然胡为而亦存之也庄周曰厉之人生子夜半取火而视之惟恐其似巳也然则是集也即使淫慝者观之不亦反自愧哉一语是胜着而何况于不为淫慝者之观之也郦子文茂而行芳吾信之久矣原其意盖如此故为之序其末

　　○送金君之无锡序

　　旧制凡邑中盗贼其巡徼史实掌之以故史之署反剧于丞簿丞簿或职清戎或课督赋税一事耳稍散则以其余佐长吏听断以补其牧养之所不及然史虽剧其能而廉者或以剧而知名得迁转反是则或以剧而败而京师之逻盗寇也则多以属锦褢异时逻者与掌书者相倚以为罟则所谓盗寇者未必尽除而无辜者不胜其毒矣吾乡　　金君之以名法掌记于锦衣也几年矣人称其平而廉及其以满而课刑书于吏考也议又平次之得第二会无锡缺史遂以君名上　诏可之君行有日乡戚中宦且旅于京师者故事皆乞言以赠行而君之甥广信公为之首图于予予曰予不敏将何以赠金君之行哉亦告以锦衣之事与县史之事而巳矣夫县之丞簿与史并人也主盗贼与主赋主戎主佐牧并事也今不问其人之可否而徒易其事以冀其或称此何以异于狙公之赋□于狙也所云三四者并不能有多少于七也而徒改其时于朝莫之问其术亦穷而疏矣而金君之为锦衣掌记及议刑于考也并以廉平称而不知其它则今而之史也使其果职盗贼欤则必能如在锦衣时为掌记者之不苛使其不果职盗贼而佐牧于其长欤则必能如在考时对刑书者之不猛彼三四虽更矣朝莫虽眩矣而吾不迷于七者之常固在也君何施而不可哉何施而不可则亦何阶而不可至十台噫吾知以是赠君而巳矣

　　○送张南阳序（代）

　　今迁知南阳府张君者始为进士时来观政于营缮而予适为郎中掌营缮当其时即巳知张君贤及君三仕为县历某部郎大夫者凡若干年而掌营缮余则叨尚书实长其堂君之愿谨犹昔也至练且干则倍进于昔矣予方赖君以相成而□之僚亦喜召之相为羽翼也于是相与贤君亦莫不倍加于昔者至是君竟以贤补知南阳府将行诸僚□恋君来告赠言于予而予亦自惜不能私君以竟其相成且不能无望于异日也则告之曰昨君之职也虽多大抵材其专职也君亦知夫材乎枳棘灌楚其最细者也可以藏鸠鷃供求■〈木戈〉而止耳樗栎则其大者也然易败无所用枌榆赤柽柘椐槠椅有所用矣然犹小器也不中梁柱至于豫章也楩也柟也则梁柱器矣然其始生至拱把与应围也榱桷栌欂与车轮拟耳至蔽牛马则明堂之梁柱巳故所贵于材者贵养也君之始而第于甲也令也曹郎也曹郎而从大夫从大夫而大夫异时而卿且公亦犹是也噫此材也其要亦在乎养之而巳矣至于牧亦然故始而县也是牧于县也兹而府也是牧于府也异日而台且省也是牧于镇之郊也畿之甸也此牧也其要亦在乎养之而巳矣故渭川之叟之言渔也有曰小可以侯大则可以伯而再大则可以王渔犹牧也傥子未信予之言材与牧也亦未信叟之言渔乎且君之牧之乡也南阳也南阳者邵与杜尝牧之也昔之人称之曰邵吾父也杜吾母也今之人称之亦曰召南阳父也杜南阳母也此养之之致也子傥未必有意于予之所期公与卿也亦未必有意于召之父杜之母乎子果有意于斯也是足以慰予与诸僚赠言之意矣

　　○送陆刑部序（代）

　　今世之拂衣于朝者非有疾痾冗傝不可以支则必偃蹇不得志而怒悻以逞否则或负抱肮脏气不能抑敛不易与人群非此三者则必有所不合阴料其不可通而姑借引高以自善者也不然则必不言去即言去亦未必坚且决苟有人焉不出于此四者而徒遽焉以言去言去而坚且决斯亦难矣矧自入仕以来有瑜德而无疵颣未去无阻其进且推之去无听其退者顾遽言去言去而坚且决斯不亦甚难矣哉此其人必养者素纯矣而不出于激见者素定矣而不可夺如古所称内重而轻外者不然曷克以臻此哉吾寅丈陆先生当嘉靖间以贤科教潼川其后继知峡江青阳两邑并称职荐者满牍匣既入刑部祠而祝之者满故尝所仕二乡迨今秩再考矣劳益深名日益起　中朝议及进川者必共指目君而君一日抱书伏　阙下求去　主上下其议吏部吏部无不讶且止之者顾君求去益力议始上听其请乃即署中拜君永州知府得横金盖黄以归且曰用以嘉殊劳奖恬节夫以君之素行历照中外仕版间非吾前所云不出于四者未去而有所谓进且推去而无所谓听且留之者耶而君顾决于去如此虽以君疏中语恋坟墓在万里外而其中之所素养而预定之者固非疏中所能了又非常情之所能测而窥真可谓毅然大丈夫矣矧自君之在署也其廉靖以端明于法而恕以行之也真足以为吾党师耶故吾党属言以赠君即如某不敏不容以无言也抑君之膺永州命也乃　孝庙时所拟得其人而加之者而未得者且二百年是　主上之懿典而君之荣也甚大尤不可无言以纪

　　○送董汝成尉永春序

　　董君汝成于予为乡戚幼尝学儒中岁弃去勉从事于他以名法高等叙官得永春史　明制县大者具长与丞簿史凡四人而小者则省其二特长与史耳夫以一巨县而牧之者四其人与一小县而牧之者二其人彼虽繁而理之者众此虽简而理之者寡则小县亦大县也而今之制则又有一说焉曩时长总牧丞簿主戎与饷史主逻盗贼而今者以逻奸薮也主者易操纵乃用丞簿职逻至小县牧止二人则逻仍归于史矣夫不间其人之贤不肖而徒易职以希济此何以异于取败腐之琴以求音不更材而徒改其弦未有能济者也予观汝成之为人也其志坚其性笃而其才也辨明于法而不苛协于侪辈而不圯是其于琴庶几峄山之桐也即令处大县舍其逻而佐长以牧也固宜有余兹而处小县兼其逻而佐长以牧也亦未见其不足也董君勉之哉然予又尝弭董君之先大父某公以儒应岁荐掌汀教有遗泽于汀而今世之评仕者多右儒而左法汀永春邻也君过之幸思乃祖之遗善自爱夫评者安得而不右君哉

　　○送石府公之两淮盐使序（代）

　　盐使之署无论几所而两淮为特盛当洪永以至于今改法者屡屡大约给边费也召商以中商庐于边募游手者耕边田聚边敛以输于边幕虏小人商之党各拒虏毋烦官军此上策也自洪永以至于今改旧法出新规毋虑十百矣俱不得其要领余盐正盐存积常股以至抑银与商今商买引之弊极矣　皇明经济录诸疏若霍公韬某公某诸疏可考也此盐之弊耳盐司诸所积岁无论亿万掌之者多以湼败噫湼败者固矣今则知吾绍之府为楚之石公初知苏以廉以强项几罢去有知之者特疏起以知吾绍其廉不改于苏其食菽腐市物一不扰强者敛迹弱者鼓腹府库旧例多羡公直令寮视之足不踰库槛古人云廉者多刻公廉而且恕也兹谏官荐之得两淮盐使公意不往予不敢探其衷公之廉匪特盐使不能令染指譬佛入宝山不取一粒石子人素谅之也特取旧法乞商占塞田自耕而纳粟如洪永或亦当今救弊者所当急耶乃公之去留予不得而知之也噫

　　○赠谢孝子序

　　会稽鳗池之有谢巨宗也谢之宗有男子名銮者始为其亲宗人讼他人事于府公不直谢之他宗人若里之长老凡若干辈并为銮诣府共言銮生而忠信业儒其父死免丧涕泪痕时时积枕席母疾疗且祷请代勿效乃刲股冀以进时则恍闻母呼銮銮急趋赴则母巳进食饮渐如故矣其后母死銮过哀遂病羸辄夜夜梦见其父母颜面銮疾互增减此孝当永之恒视其父母色忧喜以为准如是者七年忽一少更梦一人若神人者执牍呼銮曰怜若孝为增若龄銮惊寤即以告其姊自此銮疾亦渐差銮孝行委如前所言生平无一短今某讼之诚不直盖诸人为谢孝子言之如此于是府公为覆其言于他所果无谬卒直銮命銮起立异日赐之茶旌之扁曰割股之孝于是宗若长老若干辈复来告予将书予言以为孝子庆且用以风闾里予惟孝至周文武二王止矣二王之于亲疾也闻有忧色饍不加履不正衣不解带复则如初耳未闻有刲股也虽然不愈于自肥其肉而秦越瘠视其亲者耶后世之事亲求如谢子亦难其人哉乃若梦人?之龄则绝类武王事谢子布衣也天之施报知有孝子耳宁论王不王耶府公直之事优之礼旌之门亦知有孝子耳宁论布衣不布衣耶噫为子者可以鉴矣

　　○赠宁远公序　大约与赠长公文同意

　　予过马水口李长公所将归为文以赠长公长公逡巡未即许以受而意若有所怀者予始悟而讶曰宁远公天下人称名将军今且以元勋食伯土于寜远予慕想其为人而以道远不得一望见麾盖承下风幸而得交其子知宁远公比他人为稍详顾以贱疏且嫌援上也而忍不敢为一言以通区区亦过矣且人有大功于天下巳则稍附于言者之末矣顾以小嫌忍不通一言交其子而自外于其父非礼也长公闻之色为改乃始许受予所贺巳者某则再握笔以尘宁远公曰宁远公以文学起诸生结发与匈奴大小百余战身几死者亦不下十余儿郎族属若丁壮以儿子长养扼虎穿杨慕中称百金士若是者数百人死匈奴手者又复居半视卒如婴儿视货财如土公私所宜入未尝取一钱归匣中而吮疽婚死待公粟米而后食者遍厮养槽枥间用是卒破强虏数远出数百里外虏其名酋夷其部落系累并收其生口积畜驼马牛羊山积而丘委而匈奴卒亦相与鸟惊兽散数百里间不敢南向发一矢不幸猝遇公则有相戒生色鞭马而驰惟恐后耳此则人人之所歆艳于公而能争诩以言者也而不知公之出而擐甲以从事则为虎罴入而解甲于燕居独有孝弟以践诸其躬仪刑其子弟而一日未尝缺则为圣贤事故其所相与持戟而共事者皆亲上死长之人所谓可使制挺以挞秦楚而又何有于匈奴也哉夫道一也某之贺长公者既尝举是以告之矣今而尘于公舍是复何以赘哉夫制礼乐以佐王于内者相也援桴握绥以为王营于外者将也独周公能兼之故得食于鲁至问其所以为周公者无他焉孝弟而巳矣故观于其挞伯禽而令视木叶者可知也今公即未为　国家为周公于内乃为于外矣其食宁远也亦犹食鲁也然而举公之食以语人曰公食宁远以功也则人人信之矣曰以孝弟也人其信之哉噫此某之所汲汲于言将使人知公之得食宁远者乃在此而不在彼也

　　○送潘光禄序

　　上海某先生以明经雄邑中屡试弗偶北学于国子又弗偶乃谒选得光禄监栽满秩一日忽奋曰吾二三伯氏在海滨且老矣与其翱翔于饔孰若与二三伯氏脍鲈虀菽饮酌而赋诗以从乎遂拂衣去去而与其兄尚书公若温州府判公刑部大夫三先生以游日嬉嬉然只有友道耳不复知世间有轩冕事当是时送者满朝观而羡者满路赠什而郊饯者若宵星其最着则刑部徐公之所为文也人传而诵之至今赫赫有余感其子某君继之亦以明经雄邑中屡试于乡北学于国子亦弗偶乃亦谒选亦复得光禄监既满秩一日亦忽奋曰吾父与二三从大人在海删一叶衍文滨且老矣与其翱翔于瓮孰若与吾父暨二三从大人脍鲈虀菽饮酌而赋诗以奉乎亦遂拂衣去去则亦当与其翁光禄公暨二三大人以游日嬉嬉然知有孝道耳覆前语成局笔致清坚不复知世间有轩冕事然而拟送者亦满朝观而羡者当亦满路赠什而郊饯者当亦若宵星独诸寮之什言而饯则以属予他日人诵而传之赫赫有余感当亦不减某先生然岂为予之言亦可诵也而亦可以感之也哉虽然父笃于友而子殷于孝用以决去就计重轻其事古今不易得事也其人古今不易得人也予言虽不足以诵而传不因事与人亦幸诵而传之哉

　　○余孝子诗册序

　　古今称孝子事多属母至独漉篇走马引涉父矣然皆酬父冤于死非客迷而求以得之于生也又不详所以故人亦不得咏而歌之予读容斋谩录得番阳张介读双槐岁抄得内黄史五常读闽人余全椒某孝子传得休宁余君国谏此三孝子并父事殆相似而史母授子以钱钱得父余母授子以镜镜亦得父然史以钱得父于死而余以镜得父于生余固幸胜史矣张用巳所作诗以悲父人读而悲之导之而竟得父于蜀余用梦中神所告诗射中其隐以传于人人读而异之导之而竟得父于楚余又幸胜张矣何者两翁去家均也而张翁以蜀语妪余翁漫往耳巳亦初不楚拟也国谏所至奖咏盈帙至吾越亦如之而张史两孝子诗咏者亦不少噫直道而行三代至于今犹一日耶吾师所不免于誉者殆此类也虽然抑亦有交者焉卫青不父郑季而去病父霍仲孺为青则无父为去病则配母此于春秋乌能两不背哉

　　○按辽议建序（代）

　　府公盛翁一日为会稽杨侯道按辽事稍及诸所议建会稽请其草既竟业唶讶计以传遂剖奉入将下雕坊而属校且书于某某因得竟业复唶讶而言曰盖余读少陵前后出塞曲而镜古人御虏之道焉其曰苟能制侯陵岂在多杀伤又曰巳去汉月远何时筑城还盖道古明王贤帅于夷狄且不忍杀伤之故惟取筑城以制侯矧吾民乎哉独痦何忍不城以障之耶小雅朔方斯其征矣后世晓事者在汉则蒲类将军充国唐则侍御史仁愿充国言炖煌至辽万一千百有余里弃塞列队吏卒数千人堑迭木樵校联不绝便于屯田仁愿则固请筑三城相距朔方灵武榆林之间各四百里烽候千三百所自是不敢踰山而牧马二臣之言并足鉴也辽岁苦虏小入杀伤玩细者忘滴水之穿石阻创者忌曲突之逆耳而翁独慷慨请筑塞垣以卫戴发　圣主下其议于廷报可作遂举垣以丈计为万者二十有奇费金以两计为万者十三有奇台以所计百四十有奇自将吏卒徒以至畚插鬲釜绹材米盐蔬菽之细视工为差雾屯星集不越朞而成盖夺汉人骸血积聚于马蹄橐驼之背者自此将不可以巧历算所谓月不足而岁有余者矣噫汉唐以来未有之功也以方二臣孰与是大余既叨□校故特首兹艹至他艹复四十有七篇为卷二十率摅经略穷利害其稽别鼓鼙之臣与行寺藩臬之吏悉美刺示激扬察不涉苛举不弃细霜棱而日煦宛然骢避道而凤鸣旸矣故鴈次垣艹并得联翼接骞也珥笔取师庶几在此翁姓盛名时选别号泰宇宗吴会燕产自台守越盛美政以序艹故不论著会稽姓杨名节别号一中世汴人其政治盖视翁云

　　○送吴先生（序）

　　南昌吴先生始来训会稽时奉其母太君与俱至是母年九十有四一日先生持状走白府若督学道舍所职奉母以归府若道下状令僚友诸生留之不得先生曩未仕则尝短褐走四方名山川交文章材识贤豪之士衔杯酒抵掌谈笑而驰骛其间及仕会稽犹稍循其往昔故渭亦得与二三子谬厕末席至是则往告之曰　国家于学官弟子甚厚士贡而拜训者多老成人吾乡先辈有年七十而始以贡入者今先生年尚强有为也而奚以归为先生曰母老矣不愿仕也渭则又问之曰母与俱来乎抑留乎先生曰与俱渭曰与俱何以归也先生曰子亦尝闻沛公所言于其父兄者乎其言虽都关中万岁后吾魂魄犹乐思沛则其生而乐沛可知矣以沛公辈男子犹若此况妇人乎吾终不愿以一官易母之所乐渭曰若是则先生之志决矣然渭闻今道中例得遣学官营公事假满而复先生其以人请之无不得则归母而先生可复来先生避席谢曰子意则厚矣然使母乐其乡而思其子曲折于官与乐其子于官而思其乡者奚辨且公以奉其母而私以请而复官者不可以事君于是人皆知先生忠于其君孝于其亲明化伦而决去就也

　　○送柳彬仲序

　　国朝令县学两岁贡廪生一人或以选或以资而近世惟以资应大抵以选应者多英少或随例为学官或读书国子往往中两京若诸省试或再试于会成进士又由进士得大官至以资应则渐老而屡蹶于省试者也虽授学官或不授学官而读书国子能中京若省试又中于会成进士者千百中一人耳然不尔卒亦不得大官以故士往往轻视贡而尤轻于以资应者斯则今之制贡之令与今之所贡之士则然耳以予观于邑志所贡士科其初岂若是哉韩伯时朱用之祁天福以贡入即以贡拜官司马恂如陈复初以贡入兼中省会科以拜官假令世之人握笔以书五公者将不得并纸而托处而今班班然相与垂名字于尺寸之牍在韩为直节在朱为循吏在祁为名师在陈为忠臣而在司马则为儒宗为不辱君命之使辟若列星丽于霄汉位座则异光芒则同即使今之成进士得大官者然则人之以轻视贡者乌在其为资哉吾友柳君才隽而行芳于学无所不窥艺无所不给少自丱壮至成人贱自竖庸贵至宰辅近自郡邑远至数千里之外无不知其名得其言以为重者其蹶于省盖贤知者之过而年尚近强今以资应贡其拜官也即以贡或以兼科此则余所未知而其遇事为节作吏为循师为贤难为忠儒为宗使为不辱君命必如伯时五六公辈则余所深知者也今　天子圣明诸宰执竭忠佐治稍变旧法近日士贡者即不兼科亦往往得显要以故人亦谓柳君即不兼科行且显此则余所未知即使其果不显其所自树立亦必为伯时五六辈又予所深知者也夫五公者吾乡人也旧传于人口近始得自邑志矧志又柳君所修者故余于君之行而迷以告之时同好凡若干人俱来集饯君于光禄王君之园各赋诗以赠既令余序复题其卷端曰春园宴别云

　　○送叶君序

　　丈夫弃远家室走京师数千里道握寸管抱名法以给事部台省寺之间近者三五远者至八九年以冀一命之荣而不可必得者何可胜道哉列籍而属之僦廛而居之盖有突未黔而败者矣非赇则惰且纵也其有慎不蹈此三者彀资而群校之则又以闇于记而殿然则业是者幸免于赇矣惰且纵矣彀资而群校之矣一举而首拔于数百人之中大宰登之天子命之服以锦令归乡闾省其二人拜于垄墓既则出而长民若是者不亦难哉宜人之荣之也吾乡叶君子道实膺是典其贤可想也难之而荣之者某某辈来以赠言属余余盖深知叶君者始予一投鞭于京邸即绾袂而饷我逆旅兴洒然可挹也致有风味与之邀高宾策甘蹄而游西山衔杯酒望青天俯皓月耳熟而谈盖煦煦然和风之激我襟也是其它日出而长民真无愧于父母者乎予盖慕之敬之其于是典又不特荣之而巳也

　　○送沈生序

　　董邵南举进士不得去游燕赵昌黎为文送之至以燕赵之顺逆托其身今沈君之往游苍梧也一以为幕计一以为籍计然府江方逆人徒以君为幕为籍计巳也故送者惟以起于幕起于籍者期君而不以府江之顺逆托君噫幕与籍岂诚不足以托府江耶君在幕为宾客则借箸而筹于阃帅在籍为弟子则鼓其舌以风晓于来附之椎结使浸且摩其未来吾未见府江之果不赖于幕与籍也迩者君在乡里把笔为制文文辄逸随其所遣举杯而谈谈辄逸座无不倾斯皆君之所长也用片檄喻蜀人为相如用一言降南粤为贾行且于君俟之曰起于幕起于籍非不爱君也然非吾之所以爱君者也

　　○瑞桃诗序

　　吾友鸣教张君为予道上海秦御史公家灶下有爨材数尺计其所由舍土就斧斤与厮养凥相摩者盖若干年矣某春修而花色姿照釜鬵间厮养者惊走告其主丛视之桃也事遂播远近而好奇嗜文者又相与绘图而歌咏之题其简端曰瑞桃而鸣教因属序于某某尝读柳子郭驼种树传以为驼所云种树直改徙易其故处耳非凋枝割叶伐其干而断其肤也顾培之一不若其法即无以栓其生今兹桃上之斲其颠下之刖其踵癃癃然特数尺之朽耳又且舍水土之润而就炎火之燥乃历数十年而复华若此者其可以常理窥哉拟之于人在医佗能刳割断肠傅膏缝腹而复活岂造化者有至灵至异之气亦若佗之灵异能续断而呴枯独显效于兹桃哉不然将古之所谓枯禅野衲之定瓮其躯者数年亦寂然稿矣而发毛爪甲遶而蔓之数周者欤是未可知也夫至灵至异之气与所谓禅之定而生虽若超然远迈于人间之所谓祥瑞云者然亦不可不谓之祥瑞也桃以断而萌何以异于是命之曰瑞吾其惟众之从哉抑予又闻之御史公者学广而闻多其所畜养者深而发舒者远此人中瑞也岂天将独厚以锺之者其所得之深因以征于家之艹木欤诗人有言振振公子吁嗟麟兮其诸君所命瑞桃之谓也若是则既通于吾之所以评兹桃者矣

　　○贺青州冯按察序 【琢庵公父】 　（代）

　　汉之经生自田伏申辕高堂胡母诸家各专其门其弟子转相授受多至数十辈历数十百年而未巳其道亦云盛矣然皆异姓殊宗之所衍如合数壁于万山集把桂于丛林听其自得而不敢取必于一株一壑之间惟东京桓氏自桓荣以经学起世祖朝其后承之自荣至典绵历三世父子兄弟代作帝师而其道益光效益着故后来称家学者不特终汉之世莫盛于桓氏即自汉以至于今亦未见有其比也青参政冯公当隆庆戊辰间以诗荐对于　廷称　旨累拜山西之参政方奉玺书监大同有文武才称天下名经士其长公得之复以诗荐于今丙子之乡书长公之经与其才犹公也明年将复对于　廷其为称旨而累拜复如公也又乌可以公限耶于是两镇之僚将属言以贺公为户曹若袁按察若王与许三公者并各以其履与公旧遂相率以言属予惟天下之以一第举者亦多矣举一第而不可以不贺在今世循俗以为礼者则然耳然而勃勃然求以摇于人之衷曰是真足贺者则未必尽然也有一门之内四世能并以经显又举一辈兄弟中同母而乳者四人能并以经显以道则曰此儒也以词则曰此才士也赫赫然若公之家者乃用以徧号于天下曰孰能准古今家学之衡古汉之桓氏者右其袒右明之冯氏者故作转掉左其袒则人必皆左袒矣又号于众曰孰为冯氏此举也真足贺者右其袒谓贺而仅同于常者左其袒则人必皆右袒矣何者举历世而比其世彼以其三而此以其四又就一世而比其人彼以其一而此以其四也虽然桓氏自荣至于彬盖亦四传矣史列其人则及彬而序其学则止于典而不及彬此殆不可晓然以予观于蔡邕之所以碑乎彬者谓彬有过人者四而传亦序彬与曹节之壻同为郎然不与共酒食卒以此废真亦过人矣哉

　　○送祝子孝序

　　曩吾与子孝君虽异学为生而籍也然居同里且戚也又志之所趋于业吾曰然君无不然于好恶吾曰然君亦无不然其后后先食于学数与诸生干荐于乡乃君驰骤则居然先我矣顾我数蹶君亦无不蹶者人皆曰是不宜同也而亦同何耶最后予以偃蹇遭家难废生不籍君乃逡巡于学者十有二年遂以岁荐当入会父丧而止越三年始入而其门人陈生大节辈方以言相属而赠之夫岁荐初最重举也乃今则眇小之为蹶之余人相谩则必曰岁荐者嗟嗟此直谓他人然则可耳讵可当祝君哉君之于艺也犹射之有羿其终日而不一获也以无王良者为之御也犹珠之有明月壁之有夜光其终岁而不一售也以其垛弃在三家肆中无贾胡者以明其为宝也今之京师京师者王良之所日驱以驰而贾胡者日操万金以长立于市拭目竦睫以俟其奇宝之至者也此而犹不获其售始可以眇小祝君而谩岁荐然而吾知其必不然也夫岁荐者以今人言直眇小事耳且顾视我曩所履无不与祝君同也及果荐即甚眇小者乃亦不得稍稍同祝君人之视我何能无介然于怀哉然吾则嬖奚耳燕石耳即荐而入决知其必不能若祝君之以收桑榆雪前耻特有终眇小耳吾何为介然哉

　　○宾峯石先生应召序（代）

　　当丙子冬乡同年永嘉蒋君某者道病至清河既委顿往投知清河者石公余与六人计偕者过清河适蒋君仆见之报其主及公时河涷不可舟易赢以骛公遽命出邀予六人者辞以服公曰安辞遂骑装以见客主礼靡不殷托以蒋君靡不受翌朝出直烦改骑公亦不辞直而靡不办遂别蒋君以行予六人者道中无他语每旦暮必聚而言曰蒋君一羁病夫耳小作缘起甚澹宕而数转巳摄文情托而受之人所能也受而药且食之如家人然人能之乎予六人者一过客耳因问其友邀而骤礼之人所能也礼之而款且洽焉如平生交不以过客易人能之乎直以改骑使轻于赋民者不受直而代之□人所能也与其宁浚民宁毋市恩人又能之乎未几而蒋君亦至方湘与道公德亹亹不能巳又未几而某亦氶乏山阳山阳虽剧要吏者苦之而某独喜得与君相左右领教导幸得无大过失而公固业以名起邑中至是被　召而州县诸君例有赠也亦例以属山阳古人有言观侏儒者观一节何者一节短则全体举不能长而予则曰观岭表之篁者亦观一节何者一节长则全体举不能短公急于异地羁病之夫而顾谓其缓于其所隶赤子之痛羍殷于过客之义而顾谓其疏于其僚友上下之问不忍以一骑直浚民以市恩而顾谓其忍于百出之征发或以自奉而或以奉人此万万所必无之理兹而召也岂幸至者乎抑由是道推之于天下无不可也故观君之全体观一节而巳矣而矧附公末寮也久非知其一节而巳也赠言忌谀聊以此尘公耳

　　○赠陈翁授官序　 【不过言其札付真而可重又云正嘲此辈不浅】

　　古者民年六十至百其良者国家并有养以差周王制篇若文王世子可考也下迨汉高犹然然未闻以官官始孝文代祚时赐民爵一级史失其齿疏也至唐因之每大赦赐爵有至刺史者即非真亦滥甚矣然直曰寿不曰授授以板不以札自授讹为寿民间遂转相传以为寿至且例得官可冠服不问良与否以故人稍易之又降不由内即秩下郎苟握印而司民者得楮札以予值吉凶礼往往帽纱规领带牛銙而造者满街巷于是人益易之尝遡所作俑必文武大帅得专征或备塞徼拟激发其下俟请恐败事乃预请请假空札以行得便宜若德宗假浑瑊故事下迨有司握印者亦渐相沿袭假以荣人不大关碍然易之者益炽至相指谩必曰彼札耳呜乎此恶足以乱札者之良乎器一也冒以熏则芳以莸则秽鞹一也以虎则炳炳焉耳矣以狐则绥绥焉耳矣恶东颦及西捧可乎乡之陈君某乡之良也顷年八十矣宜札会刮至亲若里辈某等荣之来以书荣告予多其良也荣之书以复非荣其年也

　　○贺朱少监序

　　少监朱公吾越产也幼业儒其后客燕遇术者揆其辰当贵然贵不在外朝公用其言当嘉靖中果入为宫寺历　肃穆两朝并以文称进少监至今　上圣冲益右文以武英殿翰墨薮也令公掌其事凡有　问难靡不称　旨用是得膺蟒服于是吾乡之仕于朝若某某辈无不为公荣者顾以予客游适至都若有待然相率来以言属然予之有言则不徒为公荣将为公劳矣何者俯逸于偻偻逸于循墙循墙者人所劳也彼一命而再再命而三则荣矣以一而俯以三而循墙不其命弥荣其劳弥甚耶公之膺蟒于内也即仕于外者之再命也予故曰不徒为公荣而旦为公劳者此也虽然抑有贺焉何者世谓赞君德之大于万而匡君阙之细于一若诗所称补衮云者其在隐曲倏忽之间有外廷所不及而在内之臣顾得以乘间而济之者然在疏远则不能预亦不敢以望今公之膺服以蟒是将亲之也非疏也迩之也非远也其所裨益外朝之所及则及之即有所不可及者公将及之矣如此则是服之膺也非裨益我　圣明之渐乎是则公之所谓荣也而非世之所以荣公者矣夫安得而不贺

　　○送王大同之平阳兵宪序（代）

　　大同号难治而近时言最难者有二曰宗室之緐人各殊习而禄则同于不给曰马市之货其远在千里外而欲集于一时而此二者费各以百万计守此者使非用刚柔以剂之兼廉且敏以为之则往往致败而青州王公之以户大夫守此也凡若干年其于宗人之环车而告之或呼阍而有所控也随时以应之求其棼而解之辟善刀者然砟之不钝击之不折至虏之曳驹騋而集于关也诸司下片纸以需物则辇赴驮输皆预集于数百千里之外者而货不啙窳贾无告伤而公则日饮氷而治事抱赤子于一郡若干邑之中久之中朝咸知公廉平矣会平阳垂?夬兵备使者遂以公补行有日矣其僚某公辈则相与以赠言属予欲书者再而不敢曰兹赠也岂与常赠同哉盖平阳尧旧都也当唐柳宗元之撰晋问犹曰平阳之人至今温恭克让好谋而深和而不怒有尧之遗风其后以地北连大卤兵革相寻至于今兹日寻干橹而湮礼教久矣其非尧之风矣数年以来　圣天子方欲兴尧舜之治比隆唐虞纳虏臣通款市即令梢梗将有修文德以来舞干羽以格之之意则以为平阳虽股肱尚塞徼也非得刚柔兼济广敏并持可以兴礼教而大佐文德者以寄于兵不可故今兹之擢公也是以尧之臣望公也以尧臣望公而公于佐尧之治或万有一不至使温恭克让之俗少不及于唐虞是岂　圣天子意不特　圣天子巳也或亦非公之意也然则公之所负荷不亦重乎是行也中朝以尧之治望公公以佐尧之治自待予故曰是赠也不与；常赠同者此也

　　○送袁户部守巩昌序

　　上谷一边军不下十万马半之粮刍之用岁卒数百万四方飞挽不可至则用盐以奔走贾人赍金钱以买其地之所产若刍粮之须以输于此而取盐于彼如此则不劳走挽而兵马自足需给事亦甚便然而四方固亦有轻赍之输官与军复有月支之例出入緐多为利之薮主者稍持两端则请托盛行于贾而下之持手而食者得以渔猎于斗斛衡石之间往往至于败常焉望其遽而他之又况以重地寄哉惟我袁公之职此于宣也饮水而治用以自洁廉而其才计所到执槩而操籍者举不得一染指其间又其宅心平而遇剧敏而且善于断于是贾无不悦公之公而军与需者无不信公之廉者久之闻于中朝会巩昌缺守遂以公补行有日矣宣之参戎某君都阃某君来以赠言属予惟巩昌重地也东接陇蜀西邻戎羌习战争尚气力马援之所不能遽定而虞诩之所殚精以从事而后仅能胜之者也至于廉范守此无如此炼石马援之武鲜虞诩之略独有一廉平耳然卒用之而以大治岂干戈之效不铦于礼义韬钤之用难与忠信校功耶夫公之试于宣而卒售者忠信也礼义之习效有廉平也廉平者即礼义也忠信也廉范之所用以治者也以廉范之德守廉范之地意者马援虞诩辈他日且将让名于竹帛而不敢校短长于人口耶然则巩昌也非公之寄而孰寄哉

　　○赠雷总兵序

　　近日边埵之事大约识时务者和抚和而恃能战者好言杀是以事虽定而论尚未归于一不知近日抚虏以来其奉约束几于编珉騋犊满野匹妇跃一臝从一鬟而取谷菽于庄居朝发暮还若履中上之郡邑而罢调主客之兵输饷输茭岁以亿计驼马介冑之乡真亦几于晏如矣彼弯双弧佩一鞬挟数尺刀蹡蹡然以与虏从事于呼吸之间或夜袭其帐多不过数级甚至数十百而止耳回视我疆垒巳尸遍野而血成池彼号称善战者将以彼而易此近则身横金玉远以为子孙千万户之计乃不知冥冥之中古所谓阴德也者其于此为何如耶意者苍苍者未必尽许之也镇宣者为总兵雷公当为参将时尝以数十人当虏骑千余两将既殁大军尽崩而公独劈马号发五矢立毙虏五人其一又虏中酋也遂北城赖以全若此者公可不为善战者哉顾当今兹之摇议也必尚抚而斥战曰使一将功成而万骨为枯也何如今枕戈而负锄使百万生灵晏如哉以人命易子孙荣吾不为也公之威名廉靖数战数立奇功镇之人爱之如父倚之如城事多不可述独身以善战名顾不欲以战为巳身家而独取抚为国家全活生灵培元气计此则士大夫中之所少也朝廷方以贡成荫公之子世为某官乃其属都使某君辈来请言噫以公之树德于阴既如彼其效将如斯巳哉

　　○邵兵宪公东海重春诗序

　　黄霸守颍川治为天下第一汉宣帝尝下诏称扬赐黄金爵关内侯秩中二千石古今称循吏矣至其发骑诣北军马不满士人得执军兴之法以议之则其所少者岂待为相之日而知之哉长于抚字而短于征发兵难事也人固有能有不能耳今按察副使邵公之守吾绍也政察明而德和惠既超然与霸等而越之地并海岁备东夷一兵副使开府其中而郡卫长吏建牙从事于其下莫不倚毗仰藉于知府者府多难之而公处其间三年百为悉举遂以兵闻于　朝会副使者擢去　朝议亦遂以公代之绍之乡大夫士方重公之优于其任且喜其擢而复留于兹土也既群然颂且庆矣既而山人何仲虚者执册来诣某始谋序诸作者之言以献于公而题其端曰东海重春乃遂命某序其末简某既有感于霸之所长为公之所长而霸之所短乃为公之所兼长也深以为吾浙幸然霸长于牧短于兵他日又短于相公今长于牧且长于兵当他日为相其不为霸之短而必今之长也又审矣岂不足为天下幸哉若是则重春之说不止于东海矣

　　○赠送马先生序

　　郑虔善著书攻图畵及书法诗尝自写以献玄宗玄宗署其尾曰郑虔三绝当其时宰相珍之为特置广文馆又自广文选著作郎及为安史所污与王维等就系宣阳然卒用畵得免至其所尤见重于人者贫约而无营澹如也令我先生马翁之教吾山阴也萧然坐数楹间植竹百个花数品弹琴著书以为常传经之暇日与文史墨卿晏笑以觞若不知有家累然者其无营大与虔等而其图画诗篇书法间出超奇人或往往以虔目之始先生至某抱策而侍者数朝每苦为尘事所羁滞及公去而又为今　诣阙下其后拂衣南走一再及先生于门而病就榻者且踰两春忽忽有邹阳之变一缨南冠援琴而鼓之叹曰嗟乎哉使曩者三数年之日月不滞废于他端以得一意握笔从事于先生即使不进于道苟得闻其绘采其在今日傥得从宣阳之免乎然而事不可以预期也今先生迁谕安福将赴之予絷不得别感而怆焉方欲展一言以献会斋友某等绘越八景将以送先生而令某题且序之某遂得书以献

　　○送沈君序（代）

　　世庙之戊午邑士荐于乡者为太仆卿朱君祠祭郎中祝君翰林修撰张君今某县令沈君暨予凡五人而沈君年尚壮其为文独精志锐而行笃顾予虽不敏无以望沈君之后尘即敏若二三君子亦靡不推重沈君者然予与二三君子后先从　廷对仕中外而独沈君数蹶于春官予与二三君尝取读其袖中艹未尝不叹惜于卞壁之难售马之骥而九方皋之不易遇也君宁无芥蔕于其中耶然而不得违天而独伸也明矣虽然抑有说焉天下事有伸于众趋之暂者亦有伸于独修之常者伸于众趋者在天伸于独修者在巳始吾侪与沈君读书也则曰吾安得取吾之所口诵者施之民乎今　天子付君以民矣与君为诸生出而见有困穷者涂炭者或抑而不得白者则又曰吾安得授是任而为之图乎今　天子则又授君以任矣夫众趋之暂杂于人自不得以尽如吾言故伸也者难必者也独修之常专于巳夫孰得御之故伸也者易必者也然则今兹之授之任与民也非君必伸之会乎且君独不见张李黄次公其人或起家吏胥卒为汉循良称首或位至三公而戴圣则明经博士师其表望且何如崇峻耶而卒以墨污九江则君何芥蔕于兹就耶予犹记异时与君同计偕客邸中数相慰劳殆要以平生今予幸而先事　主上曩提十万师备亭鄣而今复叨副本兵右兰台左枢机之任然犹追想曩昔不得百里之地而民社之一试刍牧实效今发且种种而何以赠君之行哉则告之曰昔尝所与君读书而恨不施之民出见困于抑者而恨任之不在巳是犹以及人者言也乃索其最切于巳者则何言哉古训有云当官之三事而巳矣噫此固予与二三君子赠行意也亦君之素所自勖而喜于闻者耶

　　○贺靳蒙城序　封父母妻如此立论

　　记曰天降时雨山川出云而子思子于山与水也及其至曰宝藏兴曰货财殖雨者泽万物者也非云则雨安从生宝藏货财利养万姓者也非山与水则所藏与所殖也将于何而不匮今之仕者承父母之命委贽而为臣为雨以泽万物为殖与藏以利养万姓臣道也子道也而问其所由则雨孰酿耶云是巳殖与藏者孰蕴耶水若山是巳胎而育以长育而教以成是父母之道也故祀典雩雨则不废巫师人之取货财与宝藏者必有山川陵泽之祀噫此仕者得推其荣于尊者之始也自有天地以来而巳然非武王末命而周公成之者也虽然商不调则宫亦废故周南有苹□之妇而夫位安列国之间败邦君者多以小君之荡故昧旦之诗虽射者亦录其偶晏子之传即御者亦美其妃仕者之荣旁及闺阃其原于此乎予同年靳君以某年　廷对称　旨出知历城以才改知蒙城其善政不可以枚举大都其泽万物也似雨其利养万物似山之藏水之所殖而不可穷其得助于内君也又似商之协宫也民歌舞之诸大吏监司者廉而喜之既满阅　主上闻之若曰此吾家丰镐地也郎顾若此称乎俾得荣其家如故事玺书下而予家侄某妇之翁金君某者丞蒙城雅德其长为其长喜也书来以贺词属噫良哉蒙城既以雨泽物而效矣又出其山与水之殖且藏者以养万姓而又效矣商以雌鸣宫以雄应而又效矣予何所措一词以效于君哉愿君毋忘　圣天子之荣君也而竭股肱以效之而巳矣

　　○赠金卫镇序（代）

　　自西汉至赵宋凡文武大臣简镇中边职将帅或暂领虎符得专征者皆得自辟士以补所不及毋论巳仕与不仕虽贱至甿隶厮养亦得辟往往有入相天子侍帷幄荣宠灼于当埘令名传于后世毋怪也　明兴始犹循之尤称得人然不专以幕僚目自科举之制定而举者颇多得人毋事辟诗至于今即有辟者亦非古所辟者之主与宾矣会稽某君少而博敏于儒科及兵籍若医经若名法家靡不究乃用儒以干不利遂走燕久之一裨帅识之于始四大帅识之于终辄以武终拜绍兴卫镇抚噫于君虽屈于事则奇矣何者近制无以武始而终跻相与侍者故曰于君屈然君家故大族以甲科披金紫者数辈君之祖若父祖司教父秩郎其文盛矣缺者独武耳而君适完之故口于事奇纵相与侍未可必能止其不拜且封耶越之金有二一塘下一湖南湖南之金客燕者尤多金籍浙会稽予籍浙东阳于金乡也予侨于燕与金之侨于燕者时相问则故也两金将贺君而来以文告余不能辞故举其大者如此若某之德行道义在家庭者种种人人能道之异时家乘郡邑具采之矣故不赘大帅四为谁大中丞莱阳张公某闻喜翟公某大司马邯郸张公某大总帅蓬莱戚公某发轫裨帅者偶忘其氏名

　　○送少参余公考满序（代）

　　浙之省为郡者十一旧尝分藩臬之副以并临之合绍兴台宁三郡为一道藩臬使者岁三四至以为常或巡抚诸大吏行部则至无时事巳仍归驻于省其后海上寇数起　中朝始命臬副开府于绍握兵以临及寇巳则徙臬副专驻于台而宁与绍两郡则用藩之参伯以守其开府以驻并如故可十年所然总其前数公矣夫今之为吏者非不各有所长也各有所长者多责人之短以就巳之长愈责而不应若是者巳之长非不灼然着见也而人之短为其所迫束而强以当之者亦往往或至于不堪而诡应然亦卒无益于理惟夫全德通才之士若无一长之可名也而其兼覆曲全之妙若人人不见其为短者而于政亦未尝有所废于法亦不见其有所挠夫由前言之则前此数十公守于吾绍者之谓也由后言之则今之余公守于吾绍者之谓也噫彼数公者宁非吾两郡之天哉然而四时也今之余公其为天于吾两郡岂有异于彼十数公哉乃余公则元气矣予为是言也久而适公以满考将行郡长君辈来谋所以赠公者而愀然意不乐盖恐公行且借而他之而未必还也予则曰绍未尝开府其开府也以海上多事前此数十公者当之或长于治而短于兵亦有长于兵而未及于试者顷者海烽偃息鲸鲵莫敢跳梁然扬片颿而凌一叶于白波者未可谓尽无其人也矧玄象示警人心边讻讻所恃者龚遂虞诩握尺符而系黔黎耳盖正公等其人也即有计例常事耳当事者之所必请而借留而长君辈何足以愀然哉

　　○试录前序（代）　从辛卯发根

　　万历辛卯天下复当大比不佞某以翰臣及科臣某并膺上简充浙江考试同考试官职监临者为巡按御史某职盐者为盐法御史某既预聘诸省学官至秋仲末又骤檄诸属有司堪领内外事者既定乃卜锁院日偕职提调者为某官某监试者为某官某进提学副使某所简士三千有奇三试之某与同考分阅得九十人择文之尤良者二十篇以式例当序也某谨序曰自我　祖宗圣神始创大业未遑礼乐有如佐　命元臣在尔浙若宋濂刘基辈乃辟世胜国久无从用科目以进迨应我　皇祖初年之首聘亦当是三四十岁人别肠其后制科既定而王文成守仁之生实成化壬辰谱称其娠弥十四月则娠时正辛卯矣揣宋刘之谒　皇祖既四十左右人而　皇祖升遐之后兼总建文四年始历年二十有二计在胜国甲子诸贤迭锺不有生于辛卯如刘宋必有娠于辛卯如守仁者矣即未尽然然不敢谓尽否也自守仁以成化辛卯娠而尔之乡沈光禄炼又以嘉靖辛卯炼举虽不敢望守仁亦孔门之狂狷也统计之百四十年来四甲子四辛卯贤才之锺特四盛于我　皇朝也乃如此则造物者可责之以不劳又可诬之以不厚乎故不佞序录文之首当以文不以文而以三四公者非他也盖特以三四公望诸子也亦兼望诸子于他日以少酬造物者之劳与厚也何者前代制科条目不常元社将屋智者先知苟冒昧进趋则沦胥以溺一难也聘征绝响白黑不明自衒自媒徒成自失二难也故刘宋豪英必待　明皇而后售非以其难乎今也　圣祖神孙相承相袭贤典之盛前代所无一易也制科弘启群俊汇征从者如云品者如镜二易也以此之易校彼之难将孰趋而孰却故使刘宋在今亦必不畏难而舍易使王沈处彼亦必不幸易而趋难夫既云易矣非难矣可汇征矣不爽鉴矣则三千人中岂匿刘宋之踪录者九十可量其竟无王沈之隽乎傥有之而秉阅者偶不录或录之而不在高等而辞于众曰我固非不明且慎也难矣傥亦有如前造物云云者默尸其间矣乎时至之蚤暮或欲遗之大或欲老其才不可一一以预也虽然予致望之意则不敢自谓不隆矣今辛卯矣娠者蚤而为守仁举者晚而为炼幸终以塞不佞之望也不佞其亦何敢预亦稍望诸子酬四甲子造物者之厚与劳欤尼父有言人失弓人得之得失蚤晚不必校如刘宋终辟世王沈不祠从亦不失为刘宋王沈抚臣某榷臣某某中臣某布僚某按僚某都僚某某或赞教于他日或简而役于今并劳苦多实效及以礼际凡数位使宾者愈兴并盛事

　　○齿录序（代）

　　万历岁辛卯之秋首尾接己亥两月滇诸所选士于所宜举礼悉视其旧至是将归而醵钱合宴以齿序而录之录成将刻来告序于御史亦旧也御史曰诸君子序其齿可矣而必及其上下中三党之亲者岂亦以彼我皆有意于他日所可用情地耶夫中党者兄弟辈也然而士有过谨者于中党者虽亲亦预防其冒缘有过厚者于中党者虽疏亦滥收其缌绝及他日果蒙彼此用情之候则过谨者之于疏或反内之曰亲也而成彼之用情过厚者之于亲或反外之曰疏也而败彼之用情者往往是矣此又何说耶非吾之所敢忆逆也至于齿有始为生于学而减者是徒知末世之重少而不知先王之重老始于欺师终遂至于欺君即是录必欲符始籍且并欺其友夫欲知先王之重老观曲礼所称十年至百年文王世子所称设三老至五更祭义所称同爵则尚齿至后则及爵者则可以无事于三欺矣善哉颜驷之对汉武也汉武问驷曰叟为郎在何时何其老也驷曰臣文帝时为郎文帝好文而臣好武至景帝好美而臣貌丑陛下好少而臣巳老是以三世不遇噫驷盖不改故以欺君而骛进者欤场中文字糊以阅加子于父加弟于兄加弟子于其师加乡之后进于长者而为之子弟师生若先后辈必悚然不安于其心必如二宋互相先后定于君后间斯无憾此齿录继发榜而兴以先乎齿者不可少也御史言于右因滇士之请而槩言之也非谓滇士蹈是辙而专言之也

　　○志序二首（代）

　　会稽以山称始夏至于今四千有余年以邑称始隋至于今千有余年地非不名世非久长兹土者非不多也而志则尚垂?夬万历甲戌新自松阳移令是邑念之检礼牍得前令杨公某所图巳有绪可举遂以请于太史张公某阅六月而书成又四月而竣刻是为万历乙亥之三月余始览而欣之既复叹曰会稽以千余年之久未有志然而治未尝不治也志果关于邑而不可一日垂?夬乎未尽然也然而今之谱奕者非谓无谱则奕者尽不能奕顾必谱者以为宁谱而备善奕者之或遗毋宁恃其善奕遂决于废谱而卒果不免于遗也志果无关于邑而可以千余年垂?夬乎亦未尽然也噫此予之所以必有事于志欤然而先此图之者亦屡矣而竟不克就又何也旁观者严于责备曰志必超于人如是如是不则不称任事者苦于得谤曰志必殉于人如是如是不则不免于人言而不知任事者不问其尽称与不果肯握管以书即不能悉副旁观者之所云然岂无一二之补不犹愈于历千有余年无一字征于文献者乎今太史者古所称备史之三长者也矧邑之志即间有遗殆余咨讨者之未预欤吕览出悬千金易一字都人不改易是文信之威箝之也而史通一书徒能诋前作者又无所追益于其间是子玄之妄也今邑何所箝哉且又未敢谓是书必不可追益诸君子在今日诚可易则易而畜之以俟慎毋为都人其在他日必有继此而修之者正可出所畜者以酬其追益慎无为子玄斯不负于会稽矣

　　又（代）

　　会稽自建邑以来千有余年至杨令君某图于太史张公而始有志又四月而刻成且布也请序于余余读之见其刻书四首地书次治书再次曰户曰礼为养与教之书而括其意谓养关于地之物产教关于地之风俗说得空突夫地当其始也芒芒一物耳虽未尝截然自为九州岛又犁然自为郡与邑而风气物产之呈固隐然有州郡邑之界存乎其间而养与教之具亦无烦于舍此而别有所取然而地之技止于是矣于是州与郡邑之域兴长吏之治作而养与教之道举盖天地之权有所不行于风气物产之后而始假吏以济之是道也高冠而谈者类知之及书于册则往往若有若无杂见而错于纪岂谓书志者与论治者固不相谋耶其殆未知天地之与长吏交相济以为治之理矣而今四书中所列正其义也是义也非太史不能阐非令君不能信之深而行之敏也若是噫予于是即有以卜会稽之治矣

　　○一登龙门引

　　陈生辉甫觐其乃公归自灵宝遇于道周襟带修饰眉宇粹和虽退然敛抑而有冲然之意同类见之曰是子虚而往饱一归矣而莫知其所以然也及是持卷过我令书问何以则进曰鴈鹜之微也饮于卑陂啄于污畦以　数粒之粮莠肠膈未脂而羽毛旦日瘁矣及其乘朝而飞遇夕而止偶集于彭蠡之阳葭芦际天稻粱若云藻荇蔽流鱼鰕触喙而遶趾当斯之时即鹘鲸之取犹足给也而况于区区之鴈鹜有不各随其饮啄之量之大小而充之者乎余曰余知之矣子盖得师而尔矣然则师为谁曰临汾之杰也杨其姓也仰煦先生其方学者之所称也对于廷而称　上旨丁丑甲榜中之隽也奉　命以知灵宝为鄙人之父之长公而钦其德父以事之者也小子因之则师以事之也余曰予知之矣为书四字于端而述其言以引之如此云

　　徐文长逸稿卷之十四终

　　●徐文长逸稿卷之十五

　　山阴张汝霖肃之父　王思任季重父　评选　张维城宗子父较辑

　　寿文

　　奉寿少保公母夫人序 
　　赠吴通府公母夫人序 
　　胡志甫生日赠篇 
　　赠王翁七十序 
　　贺季母吴孺人序 
　　寿王翁五十序 
　　寿胡母序（代） 
　　寿张滦州朱宜人序（代） 
　　寿某州守某君序（代） 
　　寿诸左泉序（代） 
　　赠葛太君序 
　　赠族兄序 
　　赠陈翁序 
　　奉寿马先生六十序 
　　少保公五十寿篇 
　　寿徐安宁公序 
　　贺郁太君序 
　　赠冯君序 
　　赠子锡序 
　　赠黄母序 
　　寿朱母夫人序 
　　王抚州六十序（代） 
　　刘沅州寿序（代） 
　　寿篇 
　　赠某叟序 
　　寿某刑部公七袠序 
　　贺潘又山七十序（代） 
　　赠朱礼部五十双寿序（代） 
　　寿卫辉太府暴公序 
　　二兄配冯太孺人生日序 
　　寿太仆商公八十序（代） 
　　寿周武清序 
　　寿学使张公六十生朝序 
　　寿二王翁序 
　　寿王鸿胪序（代） 
　　寿陈封君松坡序 
　　赠陈君七十序（代） 

　　○奉寿少保公母夫人序 【继母】 　只两意开局

　　丈夫鹑居而豹隐其英毅阔远之气发于顾盻欬诧之间见于干济积散之实足以摄一家重一乡而盖一邑名闻于四达之衢是人者凡人欲仰而亲之不易得也然而必有为其妻者焉得耦之以为夫丈夫虎视而龙跃其功烈垂千万年其望震天下其威之所及远在扶桑日出之外位之所致兼上卿保传之崇其为　天子之所知遇则出尚方之所有倚毗慰劳之言日驰而月至是人者凡人欲仰而望之不易得也然而必有为其母者焉得俯之以为子夫所为不易仰者非我师翁少保公其人而所谓不易亲者非我师翁之尊公其人乎夫不易亲者得耦之以为夫不易仰者得俯之以为子人皆谓方太夫人之福亦既超然盛矣而张太夫人一旦从而继之固有方太夫人所不能兼之于前者而太夫人能兼之于后而我公日视夕问出于禄养之外又且以事方太夫人于昔者而事太夫人于今盖太夫人之福至是而极盛其德亦至是而大有所征矣今年为太夫人七十寿五月廿有五日实其生辰时幕下之士某辈与宾游所入幕而侍者相与言曰我公视　吾辈犹子其于太夫人则诸孙行也顾屇兹嘉辰其可以无颂乃顾谓某曰子宾典文章其操笔以思渭既不敢辞乃稽首作而言曰昔鲁侯服淮夷国人颂之而推及于所生曰天锡公纯嘏合妻寿母合今我公鞭笞东夷宁一海甸捊 

　　○赠吴通府公母夫人序　其持论不踰尺寸

　　楚将子发攻秦其母教之曰越王勾践之伐吴也客献醇酒王使人注江之上流使士饮其下流味不及加美而军士战自五也异□有献糗糒者王又以赐军士甘不踰嗌而战自十也于是子发承母教遂为楚名将其后魏有房氏者抚子缉有母仪法度善诱严训缉后守济阴去之日吏民立碑颂德金紫光禄大夫高闾者为文称其贤今我吴公之判绍也始自会稽史提兵御东夷能与战士同甘苦外攘内守吾绍赖以保全于是士民相与立碑颂公德往往遍郊墟城市间虽多以纪其战功然抚民听断之间廉靖惠慈熏积于人心而并着于金石固若兼发与缉之勋名而不少让焉者岂母夫人之训所以益成公之德者固不异于发与缉之母欤夫北堂之教行诸闺帏士民者不得以与闻而公之为将与守与发若缉者相似且尊人州判公舍母夫人而往也久矣非母夫人之益成公德而谁成之哉今年跻八十九月某日实其生某辈感公之德而遡其所由相与告语曰公为吾越人之寿者多矣而母夫人实成之今母夫人之寿越之人固咸相颂也而某辈间得侍公受教深而为日久其于母夫人则曾玄分也不可以无颂顾谓某曰子号能文而齿差弱于诸君宜効其劳某既不敢辞则操笔以缀曰甚哉发与缉之似公也然二君者远矣独可想见之耳而又况其母哉若公则固数望见者也美角?页而雄视精悍气见于眉间伟然福寿人也意必有特禀以成之而尊公之年既如彼谓非母夫人之独厚而何哉夫不知其矿视其金金粹而矿必良也不知其璞视其玉玉美而璞必完也则夫占母夫人之厚者亦占诸公而巳矣公尚强力茂龄有为功德不可以量而母夫人就禄加飡且日益康胜今兹之寿也盖为之恒升云尔某辈莞然而前曰是或可以为母夫人寿矣某拜手敬书以献

　　○胡志甫生日赠篇

　　子志甫生三十其族昆弟侄某等若干辈嘉其人也必欲有所举而难于祝谋于徐子徐子曰凡寿并非古况三十哉无巳则有说焉其勉以言也众应曰诺徐子乃进志甫而谓曰山蕳古名人也父涛为吏部号称水鉴而不知蕳当其时蕳生三十年矣方以此自叹及蕳守襄阳风流儒雅为晋名臣父知不知无损也由此言之人在自力耳志甫尊公以进士起家位九列忤权贵絷诏狱者十有二年志甫方弱冠巳抱经为诸生乃徒步走京师为尊公讼冤上书　阙下　天子怜之又载其副本呜呌馆阁省寺诸公间尊公赖以释尊公其知志甫也久矣始无吏部之蔽而后垂襄阳之名吾愿志甫之力之也敢以是为勉然志甫文采溢出好排难解纷拯人急重信义散金麾帛而不顾有类于史所称翩翩公子若平原君之为者即不守襄阳于蕳奚让焉又即使拓志甫之所骛不巳虽下视蕳可也兹因其三十而众昆请祝也故聊举蕳事以志之客有善绘者在坐予有风致令作山蕳守襄阳醉习家池图

　　○赠王翁七十序 【乐山】 　暎染自佳

　　苏长公言曹魏时毛玠崔季珪用事士皆变易车服以求名而徐奕不改其常故天下以为泰其后世俗日以侈靡而奕固自若也故天下以为啬君子之度一也时自二耳始吾之为生于县之学也大夫巳先我名学中当其时大夫为生作为举子业有声名又谓青紫指日可拾取又御史大夫公后也气亦凌振于时辈即生其衣履无不裘葛鲜好即出当暑雨无不挟盖随童子及高会召客亦无不腆其圆方遇乡里事直曲之无缩恧及大夫长公既振渐解于乡而大夫春秋亦稍高矣乃弃学中生奉　制得被学官品服其后长公成进士历刑部郎大夫大夫即得被其品服然其为衣冠也犹裘葛而巳其召客也犹曩时三五方圆而巳至暑雨值佣作或不挟盖随童子遇事或不敢曲直特手自挈一鸱夷登高泛深哦咏终日兴尽则拂衣而起耳夫人固有冬则寒夏则骤燠者此固龊龊不足道亦有故温其冬凉其夏则尤不免于有意以改其常皆所谓内不足而与时二三也惟大夫于此既能一之矣而又不出于意不知于苏长公所称徐奕之事何如耶噫殆不足远矣今夫物善变者则不长故得水为??匹者倏忽而为蛴螬为蝴蝶为程为马为人一时未周而巳失其故金投于水如是也投于火亦如是也故历劫而不能毁其大夫之谓矣乎大夫今年为七十长公之友某以颂属予故予及其宜寿之道盖如此然大夫当四十而鳏至今三十年帷中无一侍者力可以为而不为也此于寿不弥宜耶

　　○贺季母吴孺人序

　　季母吴孺人者山阴州山文学士吴翁讳圭者之女会稽诸生子见甫讳卓者之妻布衣称长者讳东者之子妇御史公讳骏者之孙妇而吾师长沙公讳本者之侄之妇其姑则兼宫阁礼书谥恭僖张翁讳景阳者之女其子则以少年明经起为诸生以文高廪再荐于乡而偶再落之名岱英字有毓者也始母自吴归季当盛时宅火珠里处诸大人及娣姒少长间随所直无一不慊当事后往往得羡且叹晚而家稍落及徙目连里与余家并僦而栖门相对几十年所既五十岁而孀乃宾友时时集有毓书舍未常得闻母一高语一笑谑声诸党中尊者爱慕之如女卑者严事之如母直内外近服辈过造宜送迎亦不使裙裾曳堂阈其貌象端饬即坐深帷中霜气遥逼人泠然若在只尺今其年七十知有毓者多其敛买羔雉及请名人文以祝母而余不及厕也至是有毓乃用酒渍一鲤盐渍两凫勺酒于瓮此等可想见文长须眉可半斗许一童子担之氐卬而来索余言余告之曰夫以母之德之长殆若天授之然者天既长其德宁忍短其年若是而人犹曰吾将取祝以长之也是谓诬天诬天愚不敢乃母德种种如右者愚所亲知于他日者也敢聊书以代祝

　　○寿王翁五十序

　　老子曰至治之极邻国相望鸡犬之声相闻然民则各甘其食美其服安其俗乐其业自少至老终不相往来而吾越之所产之需于衣也者曰苎曰葛曰麻曰木之绵曰丝之布曰绢曰绵之紬巳矣而诸罗若诸纱与绫若诸织丝若诸他出蚕之口入织工染工之手者多在他方未可以指数也重利而轻生计岁而忘月以客为家不远数千万里甚或侥其幸于百蛮之乡重译于诸大海之舶者不少也况在区区九域中何所不蹄且帆乎吾乡王翁字少南者吾所好许君字怀秋者姻家也业以蚕口物入织染手用回易以起家金巨千其将回易也每持数日粮渡江而西不越百里而止更西而南抵吴会不越二百里而止一夕或三数夕而归舍且寝于其家矣畜其回易于彼乡蚕若织染者以应贵富者之求耳而巳则多布素里朿其衫袴即吾越之诸所产稍精如上文所列者亦未必尽裼且袭之盖庶几于老子所云安其俗美其服者欤今年齿始五十许君丏予言以寿之夫古今称寿者莫老子若而道德经要旨贵廉与朴趋利不过三百里廉也自所裼袭不取奇异朴也居其夷不涉其验翁之天资殆一二默契于老氏者欤吾以此卜其寿矣

　　○寿胡母序（代）

　　古今称子之才贤者多详于父而略于母其择径路取功名者多右经术而左刑名然西汉时有赵禹杜延年禹虽急于始而不能缓于终至以平称有杜延年发霍氏之隐东汉时有丙吉有仇览皆世称长者也无不佩刀笔起曹史卒致九卿三公此四五公者何负经术之士哉而母之于子也如烈女传所称下迨欧苏母氏无劳其□而□其子且无论若娠也□必肃而食必忌日不视□□□不听恶声名曰胎□择良妇以提抱之慎乳妇以煦哺之名之曰保母此又何说耶今夫天地之于万物也生之者天而成之者地天一施而其功毕矣地受其施其以朝夕若周岁而成者无论也乃若豫草必七年而始芽母之于胎子而成之之难也亦焉得不如是由此观之子未必皆成于父而不闻成于母经术固不可不右而刑名亦不可以尽左亦彰彰矣胡母子凡六其四一以乡荐起一以国子生待荐于京人知皆右而不知四子刑名者之不可以左也知父教而成其子者矣不知母教而成者之隐而不彰也吾故于胡诸宗丏吾文以寿母之五十特举世之左者与略者以寿母而所谓母之子一以乡荐名某乃与予为同年其可谢不敏蕲不寿以文耶

　　○寿张滦州朱宜人序（代）

　　同知汉阳府十峰张先生者越之隽伟人也其次公今守滦州曰太初者少而以慧称先生奇之将卜婚焉而感诸梦乃得望族朱氏巳而物色之笄朱氏女称淑也太初遂婚焉时先生巳谢汉阳归矣廉而乏朱宜人则倾其所归奁以给斧爨上奉翁妪中备戚友下饱暖其臧获被祈祈僮僮然于羹戞蚤暮间汉阳公若滦州了不知其乏也于是汉阳公得一意以教滦州而滦州亦一意于父师之教学既充遂中高选司铨者复奇之始仕辄守滦州滦州廉如汉阳公而乏亦不减汉阳宜人损减于巳所当御不琐细于滦州而滦州不知有乏亦如汉阳公之不知有乏也乃少割其嬴以教其二男子二男子甚英伟迩乃擅文誉于太学中犹汉阳滦州之在畴昔擅名于郡邑也噫妇道至此亦可谓婉而尽其大目矣苟枚举之数纸不胜也今某年月日为宜人若干岁矣其某亲某客燕京以某汉阳人汉阳公某祖也汉阳公之弟内山公曩为楚文宗某师也而内山公子阳和又与某同官翰林则两世兄弟行也而太初阅考时封诰又某撰也有如是之分故于是请也不敢以不敏辞乃若宜人之寿覩德而可卜其长矣又何庸取辞于不敏

　　○寿某州守某君序（代）

　　夫学生之以隽称者以岁荐而屈矣谒选得令长伸矣令长而陟郡判屈伸之间矣然今之例非乡科及甲以岁荐而得是者亦不可不谓之申也以郡判得守于州则大夫矣得大夫即甲亦以为尊而荣非有廉干惠泽及于县之令于府之判则不能越次以超而州守者陟阶非部郎则宪佥最次者则部贰并大夫而尊且荣者也外举者不能抑内者不得以非乡非甲而抑之而滇之某君自岁荐而长联自县而判府又自府而长州其阶上则将部中则将佥最下亦不失府贰矣乃恳退者屡屡百姓闻之如失考妣州士闻之如失师模士大夫闻之如失良伯仲不约而闻并恳留于郡大夫郡大夫宣言曰三公九卿易百姓一口难勉慰而留之顷某年月日初度迨五旬矣而州目某者予之　　也使来索予文以贺夫以予观于某君以岁荐三仕为县长无间其于仕进者也非退者也于当进而数求退是恬者也非躁者也恬而非躁可以卜其于民也善受而养其于士也善教而循于乡大夫也善久交而敬郡长留之亦可以卜其善别贝与否目之索予文以贺其寿也亦可以卜其善事长官而非谄盖一举而五善兼之矣五善者五福之征也五福者以寿为首也某君之寿奚待于某祝

　　○寿诸左泉序（代）

　　少宗伯诸公别字南明者有兄弟四人长曰沧浪次曰左泉又次曰北溟而少宗伯各因其人而处之弗漫也当其在翰苑及宗伯时或招之使来而来之或不招之使来而自往就其教则喜其受教也或招之使来而竟不来者宗伯亦不督之者左泉一人是也左泉之为人不薄于亲不凌辱于乡党不疏于友不泛于检括算筹宗伯知其然独喜割牲缩醪召词人与谈声偶穷昼夜无倦色一及不平事则慷慨悲歌为覆杓者移时既而复饮不醉不巳栽花养鱼以观其生意宗伯事再至亦再不往盖略世情而尊古道其嗜饮可附柴桑其自奉而取给于尉陀之橐以分请子亦略似陆贾宗伯知其不有宗伯势于乡戚也故安其不就招此可以观其平生矣其人长躯而面亦不短声琅琅如鹳寉法面长尺寿合百此其征欤岁某支于其五十生辰也诸乡戚丏予祝予观宗伯季孟间凡四往者三屈指而以寿存者独左泉耳而噉梁肉以升计酒以斗计朝饮以夜计或夜饮以朝计而容不悴颜不衰寿带亦隐隐起嘻术家所谓面长尺寿满百者非耶予于左泉审其为人于宗伯有分谊于请祝者亦多盖不得以不敏辞也故述其所付于天者以答之云尔

　　○赠葛太君序　得步得景少言自远

　　期人之年者必曰百岁甚则百二十止矣至于九十则近百与百二十矣夫未至九十则所谓百也者期之者也期之则百为远远则其享也长长故可庆也既至九十则所谓百也者特踵之云尔踵之则百为近近则其享也短短则惧惧则不足以庆而今葛母太君者亦既巳九十矣而庆者弥集某常复于所乞言刘君某赵君某曰世有无述而徒恃于年者当九十则近百近百则可惧可惧则不足以庆而太君之于九十也则不然也则不然则庆也辟之陟高者千仞而将巅走则少矣回视其所历景则多矣夫步之少不足以夺景之多则与其得于步也宁得于景也夫太君之夫子山西布政使也使贤也其子若孙并郎与士也郎与士又贤也而太君一相乏以为妻一抚之以为母故异日者使之贤与郎与士之贤太君之贤之也贤之而九十矣非登高者之于步与景也其步则少其景则多者乎噫此其所以宜庆也非庆其步也庆其景也某也幸尽得附交于太君之子孙间而判于鄂曰焜为山人于家曰晓者尤善曩约过两君幸一拜太君于堂竟悠悠未可得今直太君生九十矣意谓且决往而又流转客金陵然不敢负刘赵诸君委也一日从牛首望长江呼管而书曩所复于刘赵两君者以寄寿太君者如此盖意亦有感于川之方至耳然而川之言也犹涉以步庆

　　○赠族兄序

　　徐自偃王入越迄今数千年吾宗居会稽自吾祖而上代多豪隽富贵老寿之人至吾考若新河五叔父西河二叔父诸君子或为州郡或自部郎俱阶大夫横黄金而子孙亦繁多大其门户美其衣食高者以明经为生员次亦以气槩雄视一乡少者壮壮者老则又相与内履曳杖皓首而往来于湖山社里之中盘桓于笾豆果核之侧其所谓豪隽富贵老寿之人盖无忝于上代所称者也二十年中诸君子之迹熄而泽微抱径者或不得仕富者或转无常业至于求诸老寿人亦往往不及于前时而吾宗日浸以衰矣然则一门之中而欲全盛全盛矣而又欲其久也不亦难矣哉独吾西河之二兄以相传之业抱雄伟之资效礼让之行以挟数千金之产安享而无所升沈者兼豪隽富贵老寿二者而有之舍兄其谁哉真可谓无忝于吾祖矣虽然之三者之全是吾诸父兄弟之所以为兄善也而或非兄之所以自为善者也乃兄之自善则必有出于三者之外于是兄方跻七十当生辰诸父命渭以文将率宗人贺兄于庭且曰当祝愿其寿夫兄寿又何祝焉大叔大父非兄之祖大叔父非兄之父而今某太孺人者又非兄之母乎二翁者年俱踰耄而太孺人且期矣兄固其子孙而贤者也兄寿又何祝焉兄少有大志常以明经补郡学生既而以例授典膳举非其所乐有子某甚聪明晓礼义贤士人多与之友是举也某以不文辞以大人命辞不得于是乎序

　　○赠陈翁序

　　郡城南去三十里曰平水多岩峦溪壑之胜乡大夫士志游览者往往上下其间有隐君陈翁以俭节累重赀敦行好礼世家于是大夫士闻之以道经其门悉愿交焉或信宿而后去如是者盖数十年以为常无厌也至是年八十某月日其生也而予甥某者翁子妇人也将征文于其宗尊御史君以为寿御史君曰尔表从父通政胡君在及诣胡又曰尔舅氏徐君在则诣予告其事乃予更思代予者既不可得矣遂将何以寿翁哉予惟世之人多积厚居非缄囊闭橐屏去交际之文以为得则必结纳奔走附丽贵游以为荣假借声势以为援如庄周所□张毅养其外而攻其内以罔其天年者皆是也翁以俭德力本积多且厚矣贤士大夫过之未尝闻其厌倦如所谓缄囊闭橐而深居远蹈亦未尝见其轻入城市数过贤士大夫之门以成巳之授为巳之荣此其于所养为何如而不足以自寿耶予夙好登览常两走武夷千里道乐就高人羽士说长生谈玄理而不能一见翁于会稽诸山近在眉睫间者以自附于贤士大夫予过矣翁俟焉丽辰嘉节望见野服角巾二三辈坐扁舟冉冉而至者非胡赵二君或吾与吾甥偕也当其时傥别有言以为公寿耶

　　○奉寿马先生六十序

　　嘉靖乙丑夏四月廿有四日为吾师白峰先生年六十之生辰而葵斋马先生觉山张君元亮龙阳赵君练龙峰陶君秀醒心徐君来卿东亭徐子栋月川丁君时泰莘野刘君尚志豫吾季君济辈凡十有七人皆先生景昔会友也至是先生自以候接生辰年始满六十既三仕为大夫以归而诸君者且无恙遂借生辰以乐诸君乃于季春望前二日觞诸君于宅之宁寿堂中酒数行客有愿卜长久者持筹以起合诸君齿乘之得千岁有奇东亭子既为文以记其事矣而诸君者以先生纵令不预期觞之犹将及则以颂乃醵金具尊俎绘图而私谓渭固先生所常亲授经握笔而教以文者其令作颂以书于图之上方渭既不敢辞乃进而言曰诸君今日欲致颂于吾师与前日纪千岁于师之座岂非欲吾师自今日至百千极久长而不巳哉渭常闻申公矣其与楚元王俱受鲁诗以浮丘伯也由秦入汉历高惠文景之世始复以明经迎至汉廷议大礼时年八十余矣及退而家居者复数年申公盖庶几百岁人也而其所治鲁诗则自汉入西晋延绵于世至六百余岁而后巳世言经生寿者必归申公每一意而曲尽其致然申公寿又不若其经之传为尤寿吾师固治毛诗既以明经三仕为大夫稽始生及入仕且历三朝今其致归亦复数年矣而经业犹在也正使老且复召其齿当不出申公下然此特以形寿耳形寿未有踰百者而君等至欲以千计岂以洽鲁诗者寿止百年耳而其经之传则五倍于其年毛诗非鲁诗比也是以至于今有传焉而吾师治之又精从而转相受者方景相合而环相循也岂千岁而遽泯哉是宜以千岁卜也不然将诸君之言几于诞矣夫吾师曩与诸君以文字会于一堂退而教其弟子于塾者此经也今而觞诸君于宅诸君欲以言而致颂者亦此经会中之友也则渭之受命以作颂安得不以经哉而世犹曰申公之师浮丘伯仙人也申公师其经兼得其术遂能百岁云于是诸公可渭言遂书以为先生寿是举也预觞宁寿堂者半去别举礼姓氏随之遂不重列而葵斋先生又为渭之师醒心君为兄而东亭子则侄其它皆前辈若同辈友也葵斋先生名禹锡

　　○少保公五十寿篇

　　渭常观郭汾阳□□唐天宝中值天下多事遂以朔方镇一军收东西□还两乘舆于蜀陕其所平定经略俘禽破走羁縻服从之事自常山河东西若关陕河曲邠宁鄜坊地不下数千瑞安史李田夷夏名酋不下数十人吐蕃回纥党项羌浑奴刺诸夷不下数种其功烈之崇何可得而悉数之也然汾阳身为将相侯王其麾下宿将为侯王幕府吏士后亦有为将相者两途并百余人他若奉入赏赐之多子壻诸孙之盛视履岁月之久盖以千万亿计世之言荣且寿哉真古今一人哉次则有如裴晋公其威誉德业不减汾阳而身所享食者亦大略相等然晋公起文科故所致多名士史称其居集贤里与白居易刘禹锡为文章把酒达昼夜相欢而留守东都时亦辟皇甫湜为判官以渭所见我少保令公提一旅起仓猝取名酋数十辈于虎穴中还三吴若浙闽数千里地于将去之际使自东以南诸番夷胁息不敢西望其勋业颇有类于汾阳而公始自御史按浙至于今受命加秩以成茂功又与晋公以御史中丞视师淮蔡其后加侍郎平章招讨遂用以平定蔡人者宛相似而横戈破阵为下论道握寸毫以斫文士之锋于杯酒晏笑之间磊磊然燕居集贤留守东都之风烈抑不知汾阳于此为何如也然则古今所称文武才着非公其谁哉公今年始为五十岁九月廿有六日实其生辰于是文武吏士暨卿大夫士三老子弟之在四省朝野夷夏之慕想而屈伏者咸走集遣使且谓公所活无虑数亿万人其所营则关国家千万年之运命今　主上圣明其所以遇公既巳至隆渥矣顾其荣与寿必侔于汾阳晋公所享者而后惬于人心然亦理所必至也敢以是为公庆乃若渭小子叨载笔之列在拜伏末行使君易禹锡湜等处其间上晋公寿必有弘词以章厥美而渭浅劣不能也谨摭汾阳晋公事之稍类于公者以献而并俟其食报之验于他日以仰致祝颂之意云

　　○寿徐安宁公序

　　上虞徐安宁公今年寿始跻八十某月日为其生辰而公之配某夫人亚公一龄耳予表兄赵某甥某得附交于公令子刑部君将以旦日奉所绘椿萱并茂图以为贺而属言于予恳不置予自帷下士耳虽有言无足为公贺者又远在百里外徒闭户伏处未常窃睹公令仪也而何以言为然予曩岁客省市见馆中童子挟连牍过庑下取读之累数千言巳乃阅其行??则刑部君名学诗者论宰相札也当其时宰相势倾中外热炙手士开口者辄陷胷于是服荐簪笔之流徒抱愤相视莫敢发以须衅而刑部君独抗越极诋之言切直英特慷慨歔欷读之者夏栗而冬汗当是时　天子为动色而海内直节忧时之士因其言莫不想慕愿见其人者而独予哉然予当壬子夏偶得见刑部君于荆川先生舟中自是遂数问其迹于往来上虞者稍及其家世乃始知安宁公人言安宁公起贤科判镇江宝庆两郡其后擢知陆凉汲再补安宁则以刑部君言事遂止不去而家固山中也益闭门谢事足罕至城郭长吏每以上宾礼迎之亦不为一往而其自镇江移宝庆也多善政称循吏巳超然祠名宦中及问其得移则又以直道忤廵使也夫天下人欲见刑部君而不得者多矣况得闻安宁公之履即使得见君又得闻安宁公之履矣又安得值其寿与值其所亲者属一言以内之哉而予今举幸得之矣然所谓属一言者政未闻其有所得也陈咸之在汉以直闻而其父之教之也以讇至于今千载人言其子不能无少于其父是家难全德而誉罔流也刑部君仕居中以直忤宰相于　朝安宁公仕居外以直忤廵仗者于郡虽非其相约以必为也而其守道抱贞而轻富贵若出一辙将使千载之下闻之曰某邑里徐氏父子世直臣也其于家之德不为全而誉不为久乎是其去汉陈氏远矣又况刑部君之直非咸之所为直者乎夫予之所见于刑部君者以直所闻于安宁公者亦以直则所为内一言以为之寿者舍直复何言哉孔子曰人之生也直然则直固德寿也而予犹沾沾然以久誉垂千载以为公称信斯言也又乌足以寿公哉

　　○贺郁太君序

　　自弘治之丙辰历正嘉隆万于朝　为五自丙辰至今乙亥于申子为一周又一纪而逾八于履为八十亦难矣然而在女媍为尤难女媍中在劳且勤者为尤难或者曰凡人所阅所周与所履同矣则校其得之之难不难不宜有异也而何以独难于女媍曰闻之于经癸之竭也女七而男八则男数恒多而女恒少女妇而八十不为尤难乎曰女妇同也年八十同也则难之亦宜无不同而何以独难于劳且勤者曰两器均量也所注水亦均入也其先竭者必数汲后竭者必疏汲也数汲而复后竭必器倍其量而注倍其入者也女妇同也年八十同也而得之劳且勤者不为尤难乎郁太君之履也吾不知其它有子四人其长者始领乡书于癸酉次者成进士于巳未出牧江南河北间并贤于邦家而再次者方挂经而耕并贤于乡里凡此者皆太君与其封公共褓抱饴提于五十年之前而封公既往则太君者独抚教婚娶于五十年之后者也其为劳且勤何如也耶余所难八十于女妇中者为太君而难之也信哉非禀倍其量者不能而贤亦贤于是始某邻太君宅某母常隔垣而语巳则顾谓某曰郁夫人冬拥貂而夏披縠其享也如彼然目能洞细手尚不去针其勤也如此今宅与母俱远矣然闻之于人太君针尚尔嘻八十人尚引针而糿其寿于他日者宁不征于斯其为劳且勤于前日者又宁不征于斯耶某得交于太君诸子间值太君生宜颂矧余君辈为太君家儿女姻者复属某以颂哉

　　○赠冯君序 【鸣阳公父】 

　　传曰智勇辨力四者皆天民之秀杰类不能恶衣食以养人皆役人以自养在三代则出于学在战国暨秦汉之际则出于客故先王分其富贵与此四者共之此四者不失职然后民靖而国安噫斯言也岂俗学拘儒所能道者哉其在吾乡则待封冯君其一人也君产南郭之墟有田遶庐舍当其勑佣而耕槽豕犊栅鹅鸭则居然一农牧人矣及整其冠裾出为正长与百里之邦君相可不闾里间事折衷其不平拔其所抑众论持两端君直取一言片约徐起而收之以定疑难于日中则又挺然齐赵魏楚间四公子之所尊礼而宾之之人秦汉之际壶关三老定国是千万乘之前之辈也若是者非传所称天民之秀杰耶苟不以富贵终其身其殆非天之意矣君于是教其子长公举于乡长公于文特玅取进士如反掌又其人敏而巽计其效当必致大官君之享且日盛又君长七尺腰可十围吐音似击考钟鐼谈锋雨集笑格格若鹳寉鼓牙噉梁肉倍数少年非百岁以下人也今始为六十而陈君守经甫者于君暨其长公有世义以予间常觞咏于长公间也故来以序属而敬为叙之

　　○赠子锡序

　　子锡六十渭辈将命绘聚言以寿之子锡曰母袭绘其令作高阳之徒杂以淳于髠之语糟天地餔丘陵垂笄堕珥而无以容吾放也而后可图成观者骇焉不敢进于是举乃渭则挟大白引满历阶而称曰今夫圣人之学为圣人也天为上人次之故曰诚者天之道而诚之者人之道古之人其几于天之圣若此其难也有人于此罗曲蘖聚卮罍一啜而颓焉则生平不能容一介于胸中者至此而氷融于大海水之外无一物梗隔于六合之中若此者一时之天全于酒也故圣人积铢累寸有终其身而不得者而子锡乃欲于一醉而得之君等又奚为而骇也骇者曰是则然矣彼瓌而黛者何为者耶曰子产病其兄朝与其弟穆之荒于酒与色也而难之而不得以□□□析乃以真人许朝与穆也而不以治郑许子产夫以子产之智邓析之贤而交相许让酒与色者以为真人此宁不有说存于其间耶今夫举狙狝而来以周公之冠冕有时端凝而坐矣是了彻人可以为静乎□大弟子有具手眼各以千万计者当其眼之照万物也纷然无所不营而手之攫且拏也至弓矢铃杵香华戈戟之类无物而不揽可以为动乎于是诸骇者始悟而曰子锡之醉果若子言其殆托于酒而几于真乎是寿与道之经也遂相与饮颓然而别

　　○赠黄母序

　　余友郦君之女兄为贡科黄某配而某之父黄翁暨其配曰翁太君者郦君女兄之舅与姑也翁太君某年月日为八十生辰郦君能文声着甚矣不自为文以祝太君而以属予予难之不得则谨书以颂曰夫郦君与予好也君之所愿祝者岂非亦余之所愿祝者耶君之祝太君而愿之也必将曰我愿翁太君自兹以往无恙如其曩昔至百有二十龄而未巳予祝之而愿之也亦将曰我愿翁太君自兹以往无恙如其曩昔至百有二十龄而未巳虽然此特以言乎姻戚之情耳无论其可不可靡不然至于余也果握管以书其人岂敢尽然也耶可则然不可则谨谢而去之矣岂尽然耶予初闻诸郦君太君翁姓也为尚书公女兄在尚书公家时称最淑及配黄翁翁邑隽也使非太君配之则未必宜有五子五子亦皆隽也使非太君母之则未必人人皆有立斯言也匪郦君则然乡人莫不然也匪乡人然以问于郡之人郡之人亦莫不然也是故予得而然之也屇诞而令予祝予以在昔然之故也而祝之祝之而愿之亦不得不然之也否则予言虽不能以重轻人然亦乌能以不然为然以然为不然哉　只以然不然掉合成文

　　○寿朱母夫人序

　　吾友鸣教张子去年归自上海上海邦宪朱君以其尊君福州公集寄而鸣教复持邦宪之诗篇来予窃疑福州公风咏洒然无累于物而其章疏又傲然不顾其家邦宪既大家孑孑立观其诗则又富于学而深入于理鸣教始为予道蔡孺人福州公读书取甲科为才进士知余姚奉化为良父母入院为名御史知福州为贤大夫居则入乡贤官则再入名宦则孺人助之于内也邦宪始孤既长博群书为才子内外交际官府钱谷事一不涉其耳目为诗人入则尽孝养出则多交游则孺人理之于上也夫不知其妻视其夫不知其母视其子余观福州公之集邦宪之诗篇虽无鸣教言固知有蔡孺人者之为其妻与母也世固有不尽然者必其为妻而不类为母而不贤者之妇也非所以道其常也及鸣教又为予道孺人早持节处家务理钱财诸所难事使予而得早闻知则又不必熟其夫之宦迹与其子之名闻而决知其夫与子又宜有福州公邦宪之贤者也世固有不尽然者必其为夫而不中为子而不肖者之男也非所以道其常也孺人以某年月日生今年为七十寿鸣教既与邦宪善而予得以书问通好则谓予为文以寿余既不能若少时为词家文以悦人直叙兹事则叹曰福州公既早谢事而孺人又贤且才如此厚归于一人岂有不永年之理哉

　　○王抚州六十序（代）

　　抚州公余兄宿州公之壻之父翁也宿州以兹孟冬之望后七日归其女于公之子而仲冬之朔适值公六十之辰宿州谓余曰顷者女舅之辰也女以箴组履舄进则妇事其舅之礼也而近世姻连中尤尚者寿举寿举而尤尚者颂言乃羔雁若筐篚则下矣夫妇能举于舅而妇之父不能为女颂其舅孰颂之也其于颂言也弟能之而不代其兄孰代之也余曰能则不敢代则何敢辞虽然有说焉夫颂者容也谓形容而盛美之也盛美之者是侈之也乃余之颂言也异于是公以明经成进士拜行人为　天子使四方历刑兵郎大夫虑囚江以北有能声出守抚州则二朞年耳而遽归也故知者为公惜曰以资则镒也以秩则铢也是追论其往而以屈侈公者然也又公归自抚州年始艾家食者百弦朔而始为今六十又必十年而始为七十乃得引非七十则不听引然躭仕者即七十或损其龄籍日钳湼颠颊间故不知者为公觎曰神趣从十指中出以心则素也以颜则丹也是逆论其来而以伸侈公者然也且不见夫燃膏者乎明则人享之竭则巳膺之矣又不见夫击剑者乎疾则缺之徐则完之故仕与不仕损益相半而适值其舍则瓮膏而匣剑其为公之寿也不亦多乎予非厌仕者亦非若以年而易仕者也故于亲知若公者敢一披其肝膈焉宁以此颂公而不以彼颂公也居家常父事其兄至贵且老矣不变居身慎甚故辄得　典加贵其父母者三亦以不及养至老矣恒无欢其孝且友既如是而其虑囚江北也称乎友最伙大为造化生意助囚书至邸称天下第一与释之定国争上驷且昌后矣持筹其身乎哉

　　○刘沅州寿序（代）

　　刘沅州年丈屇六十之生其诸宗将举贺而征文于不敏沅州于不敏同举于北闱乃沅州始仕得知连江居若干年以课最知沅州也不敏亦逡廵部郡者久之叨参政于湖北当沅州为诸生时诸生让之不啻师傅其知连江也福之邑吏让之不啻伯兄其知沅也州之长亦无不让之犹沅州之在连江也细而簿大而夷蛮徼塞之警急黑白于龙蛇赤子之间靡不巧发而微中幕府诸大吏倚以为臂指一日诸蛮徼赏于一幕公口鴃鴃无巳不得去幕色动睨沅州沅州夺皂隶竹臂笞诸蛮诸蛮争墀道走此不敏亲得之于湖人之口者他可知矣而轻裘缓带把酒赋诗坐啸胡床亦争驰羊庾诙谐时发排难解纷收声默然令人捧腹可少其坐方朔之堂排淳于之闼耶连城纪列仙骑白鹅上升者刘氏女也既与沅州同姓又邻治于沅州沅产丹砂葛峋嵝求之而仅得于峋嵝者也沅州乃不尤沅而沅自来何两任而两得在神仙乡耶揣其朕兆即沅州未必仙也其年宁可算乎

　　○寿篇

　　志所称蒙茶乃西蜀雅州之蒙山而世相传云在东鲁讹也久矣蜀蒙山有五顶顶有茶园其中顶曰上清峰常有僧居之颇病冷一老父似仙者也谓僧曰蒙中顶茶善疗冷非特疗也服之至四两地仙矣乃中峰最高而艹木与云雾相蒙翳鸷鸟多出没其间时亦攫人茶师罕至者久用是蜀之嫡孙其爵于鲁之庶矣凡人贵身而贱橐情也涉险同也一则可以寿身一则可以充橐其缓橐而趋寿之衡又不待人告而知也有一翁焉以贾茶至橐鼎岁千金其后不惮江湖波涛之险道数十里之遥往往岁取燕齐金于茶复数千也翁固篌抯完固无冷恙然久于茶必有以蜀蒙告者翁固百十之燕齐而不一之蜀非不地仙羡者不能也他买亦或有告之者而亦不闻有一人焉之蜀以祈仙然谄鬼要金者比屋大抵然也翁即然似亦应率而尾之而巳未闻其首之也固知其于仙果不羡嘻无羡则无艳无艳则不滑于中不滑于中则能固于外外者形也中者神也神以摄形翁自默契千蜀之僧矣仙矣翁为谁

　　○赠某叟序

　　曩闻一男子迫官逋将卖其妇相持沆于道某见之问述几何视其数予之妇得免于卖他日有村翁市紬得银伪也泣于道欲经某见之问伪银几何视其数予之翁得免檿经又一日一童子持主人所偿人负失去不敢归哭于道某见之问所失几何视其数予之童子得免于不归夫迫逋而不问其卖妻也用伪银而不问其织者之苦且经也与拾其道上之遗而不问其童子之不得归也此一等人也无责矣至有知之见之者乃若不知不见也而去之不顾者此又一等人也又有见之而兴嗟若不忍其然而特阻于不忍巳之物者则胜不顾者一等矣有忍巳之物者矣而意或阻于妻孥之不我许而止之者又胜不忍巳物人一等矣夫事一耳而人之等有四也若此然而某尽能及之也岂非尽出四等人之上者哉某为谁曰里中叟姓某讳某字某者也其嗣配为某孺人断腥荤奉释氏而乐施舍其子某为诸生明经而才孙四人未壮皆崭崭露头角而叟所业则居贷于市夫市道多四等人也而叟悉反之岂其性然耶抑亦无妻孥辈阻其不忍者而然耶叟今年七十嗣配五十而七十者如艾五十者如壮子与孙崭然如有立盖相与以为善者报宜尔也壻某征余颂以寿叟与姥噫以叟与姥与子若孙之素凖之也寿云乎哉

　　○寿某刑部公七袠序

　　世语材之良必曰楩柟豫章杞梓为其宜大用也然用大矣而未必灵或灵矣而未必久至灵且久则莫过于松矣图经曰松液千岁而珀明数百年而苓游珀可以养五脏苓服之可以仙径盈斗斛为人兽形者人篝火而劚之其气能射火使蚀噫其灵且久何如耶大之中梁柱小之中榱桷工师过而叹焉顾其弟子而不去焉曰谨识之他日求清庙明堂之具是其具也故古人至比称于三公爵秩曰五大夫噫其为用之大又何如耶苟为不用则临千尺之溪拔万仞之壑其高参云而其大蔽牛风霆雪霰之所饱饫而不能凋也鸾凤鹄寉之所朝夕而旅禽凡鸟之所不敢望而腾也况巢乎养玄久矣绿发玉肌时恍出而为木客道士月明露瀼步深溪往还绝峤与世人语千古事而莫知其为神也记曰松栢之有心笺者以心归松也而松之为灵且久也益着求可以当之者谁乎吾太翁刑部公是矣翁门阀家学称吾越最翁起进士理大府转迁刑部声赫赫岭海江南间非工师所谨识而大用于明堂清庙称公爵大夫者耶小不合则高引远蹈犹及侍考太翁媚之如婴儿同赀于昆弟囊无一私钱成其子乡解亲翁为西京董贾噫此又非所云松苟不用则临溪拔壑饱霆霰栖鹄鸾而旅禽小鸟之所不敢望者耶翁又日强诣日深而伦义日笃则记寿若松者又不足为翁道矣以翁七十当颂也故聊用松以颂之又孙某者翁孙之壻也翁松栢也某女萝也

　　○贺潘又山七十序 【代范黄州】 

　　汉东海公曰南阳帝乡多近亲吏不可问今潘公之判承天实帝乡也其诸设施无一龃吾之者名大起行且改玉矣顾提活一囚于要吏所如李日知诤夺胡元礼故事不夺则不巳遂为要吏所中而谢以归公少以易名郡学中奉尊考命入太学三仕判大府归而筑室教其子景美亦以易名邑学予儿绍箕辈若诸犹子并以文亲景美而绍尧者则专馆于公家李孟景美间予以　觐过家绍尧曰潘公者叔所知也兹值七十辰愿乞叔言以寿予谓公之履如扁师之斲檀车致坚好也官承天是行九折坂也顾坦然出之且邻邻有声活一囚是驰康庄也乃不幸遇西?之驾蹄几不免却轮而步虽然以一大府牧博一小囚蚁蠛之生必得于彼宁失于巳如此掉下绝不费手此于于公所称阴德者何如哉公百岁无容颂抑亦高其门以待驷马车耳

　　○赠朱礼部五十双寿序 【代】 　所代者曾为光禄故以光禄与秩宗生论

　　周礼大小宗伯互掌五礼之禁令其任特重而其官今之尚书于礼部若左右侍郎是也历代皆然入　　明其重是也尤甚每员缺非翰苑儒硕常侍从帷幄供讲读其静养动和足以赞　玄默格上下和神人者勿与何者他日曲蘖以齐酒醴和羹而盐梅之者其责也其难也如此而我　朱公昨膺　上特简遂以左庶子晋礼右供讲如故夫曲蘖之材盐梅之具公自■〈礻谷〉之酒醴之任与和羹之托又他日　圣明事俱非某所敢闻也乃若公以隆庆戊辰入翰选至于今十有七年其中侍　讲幄者三年而公于是十七年中每入　朝出馆归至其邸必危坐一斋中于经史觚铅外自动之静内键而外无所胶举其细房无私侍而目不一他营也此其于素所谓可赞　玄默格上下而和神人不知于古所称虞廷之宗伯何如耶公始跻艾某月日实当览揆而夫人与公偕吉羔羊之助鸡鸣为多某叨末姻欲颂而未知所以颂也虽然某曩昔常从光禄后矣　朝廷百礼礼部掌其大光禄办其细礼部专其仪光禄备其物某不敢言其大与仪请言其细与物大约致物贵洁调物贵和非直庖也于心亦然故晏子曰水火酰盐以烹鱼肉宰夫和审其过不及君子食之以平其心而终之曰君臣亦然由此言之则知洁而和者固庖之事君子平心之道也而君之臣又有所谓亦然者存于其间而公之为君之臣而洁且和也固于十七年中危坐一室者得之矣手曰食之以平其心是善养生者也长年之助也曰君之臣亦然者倘即某始所陈和羹酒醴之义耶某庖氏也故举庖以为公颂且以为夫人颂他何知公之翁泰州公某师也某知公固巳素而公之子妇又某之孙也公端居一室中某得之于孙也非谀也

　　○寿卫辉太府暴公序

　　知卫辉府事暴公若干年之生辰其属吏知新乡县某为予戊午同年者书来索鄙言将献以为公寿且曰公尝为台御史以直道闻　中朝中朝重之遂用大府以展其蕴今其为府也率以仁遇下待属辈也有礼而多恩　中朝知之将速其迁而更大其展也某今也特有仰承其教而巳无以仰副之也幸屇兹期子其为我图之予曰噫谅哉新乡之述上而非谀也然新乡也者知其一而未知其二何者今之为御史者诚誾誾欵欵务宽大忠厚以为名即于鲠鲠谔谔少有闻也亦必坐致省寺取卿贰如指诸掌胡更烦以府哉今公而为府也则公之为御史而直也新乡所知也曰以直而展以府则新乡所未知也至于为府则异于台矣何者台犹弦也恒利其宽而府犹韦也恒利于急府遇下而率以仁遇属也而有礼而多恩是韦之体也而于巳之所利则未必然也故谓公速于迁而即大其展亦非新乡之所知也然则如之何曰君子亦务得其体而巳矣在台则直在府则宽公之所持者体也利不利非公之所知也若是则公之举职知为君子而巳矣宁知其它耶虽然古有为三公者尚以才而出守矧曰台至于何武之为守也不务赫赫名而竟亦召为三公则安知新乡之所见者不有出于予之所见者耶客有闻是者曰子且用何述以为寿予曰巧于宦者择其利不利而营则心岐而神滑滑者非寿之征也不巧于宦不择于利不利而不营则心一而神凝凝者寿之征也吾于公之不择利与不利而有以卜公之寿也

　　○二兄配冯太孺人生日序　落落直书

　　始赠翁二兄以冯太孺人初诞丹徒而喜也特以得之晚而喜之曰春秋礿祀有人幸矣未卜其它也稍长而慧乃试之诵诵敏也试之文文敏也累月日以课其积课又敏也间试以事则中无不敏而外顾闇然若不敏人翁益喜曰是子也且大吾宗礿祀云乎哉未几学成而生于府矣又未几而翁往矣太孺乃始专之专之而果弗负翁托也丙子举于乡庚辰举于会第于甲士者羡其文曰某真经生也出长丹徒历再考声益起仕者羡其政曰某真良吏也有司以间翁得赠郎知丹徒太孺得　封孺人加太及是丹徒复　内召太孺人归自丹徒适六十辰也宗人某等将卮于太孺而漫以言属予当其时予偶葺宗谱稍竟感而叹曰士执一经以图奋莫不欲累其积荣其亲而往往竟不可得者自郭内以外奚啻千万户其人且毋论论吾谱中者盖遡自高曾上下殆二三百年童而诵文以百计成儒成生矣而卒蹶于乡书者以十计盖第于乡仅四老耳乃复蹶于甲四老中有秩至大夫者矣又沮于例或不及郎孺其翁妪及之才二老耳凡兹数者若此其难也而丹徒承诸老后一旦举得之若拍手以往掇取其所寄然而其翁曩所谓且大吾宗者又正与刘毅樗蒲呌卢辄得卢等噫亦盛且快矣哉虽然辟之于农翁耕之而舍以往不及享太孺耘之当旱暵竭汗而黧颜也而仅始获之用以始享于今耘之劳其少于畊耶既曰获之曷不百之太孺之年不百吾不信也

　　○寿太仆商公八十序（代）

　　母从舅太仆商公当万历丁丑二月之八日周八十辰母夫人特亚公一龄耳其长公御史方奉命按闽得便道归省公若母于庭是日也又得亲捧觞以寿而某与长公□也舅若母宜贺姻于长公贺益宜而贺必以言言则如之何哉夫公始以经义起家中及对于廷历郎署郡泉卿寺之间赫赫明明所至无不以功名显者及究其所由无他也深于经义而巳矣盖公少时既敏睿逸伦而独取小毛之编与其伯氏漳洲公交相夙夜既而博综百家盖自千百世上下之典九州岛海内外之物及当代朝野仕政之所须孰得孰失孰乖孰宜靡不握源而肆其流是以试之于刑则刑允授之以兵则兵成投之以冏则牧事靡不举惟其力之于户牖者如彼是以施之于邦国者如此于是功名满天下而家学亦遂称于邑中真有类于汉之桓荣所谓以父兄子弟自相师表终东京之世无以为雄者矣然史称荣当显宗朝坐天子之东面授几杖及永平初又拜为五更史虽不着其年然几杖五更于天子类非百岁人不可夫以荣殚数十年之精于竹简之中晚犹强力不衰臻百年而为五更三老公亦数十年殚精于竹简犹绾绶握符掌丹书职戎马其劳又或过之今八十矣且炯视而蹻履如少壮人使再阅数纪其于更老为不为未可知若曰百年真若取左契而合之右契者矣不深为可贺耶史又称荣之后有典为御史乘骢马惮于京师者其曾玄辈也而公于长公顾亲见其然又亲觞于八十其觞于百年可知也不尤为深可贺耶

　　○寿周武清序

　　世固有积龄踰耄黄发儿齿乘肥衣轻以竟其身而无所章明者是之谓盛享而鲜劳亦有被褐而饭粝藋居而坯处积仁累义而行笃于巳泽施于人者是之谓多施而啬报二人者均是人也至于乡人之所慕诵子弟之所观法而异时谱牒之列三五更老公卿大夫之所尊国志之所纪将属之多施者乎抑属之盛享者乎噫将不问而可知也推是以稽于牧也固有牧是邦而拥篆乘势假其翼齿以厚自封殖而薄于民者矣亦有戴星跋烛以疲于牧□而瘠于巳者矣之二人也其为牧亦均迨于大吏之所推毂公卿大夫之所倾戴当宁之所蕳拔而他日士与庶之所尸祝国史之所录以首于循良将属之薄于民者乎抑属之瘠于巳者乎噫亦不问而可知也故薄民而丰巳犹之煎脂脂易尽而手随滓也其流短也瘠巳而肥民者犹之握兰兰巳谢而室犹芳也其流长也今计齿者恶短而羡长而为政者顾舍兰而就脂非所以为自寿计也吾闻罗山周侯之知武邑也自客夏以至于今仅期耳进赤子而哺之尤问其茕独者而先之聚士而教之又新其宫而为之肆其洁也冬氷其恕也春煦名四驰于衢而旌之书交至于台而兹春之季与月之望也是其生之朝而予之交某也属吾言以颂之也吾深有感于侯之能握其兰而久其芳能自寿者也故乐而为之言也

　　○寿学使张公六十生朝序

　　学使公少负奇有名诸生间蚤甚时余亦抱经晚起得望公于藻芹稍与之角艺场中而公所收门弟子多至十百皆足以弟子我者也乃公则不以弟子而视我其后公以　廷对称上旨　赐乙科名益闻　朝中自礼部出为湖湘督学使者其所录学官弟子多至千万渭尝及见湘中之文亦皆足以弟子我者也而公之归顾停盖而语我以文若有所属者亦未尝以弟子而视我余盖疑之曰岂以余之劣顾谬收于公耶既而曰公长者也盖自嫌于高而顾俯之耳不数年公提数万师于滇与元戎会间道驱巨象四十有二故足谱其余烈杂毡衫铁铠出入洞箐猩狖间俘名酋以十数斥地二千余里遂以功而得谗而渭则傫然守旧乡抱寸管徒飞觞落帽于剑槊之傍为人倚马艹檄顾亦以疑而得疾当时公为马援而渭为郦炎夫马援者望盛而功高　中朝谅而能讼其冤郦炎眇小儒耳其所以幸免于庾者谁之力也乃知公之生我为父母其事虽在于今日而公之误知我而为鲍子也乃在于曩时不视我于弟子之时不然管氏仅得其一于鲍子者而渭顾能得其二于公耶夫古人□一饭至拟以身酬矧渭于公蒙两殊遇如彼特欲以身酬而未有路也会公履之生宜庆且献而公百所有一渭一所无者也何以庆且献为哉私念之曰操笔以颂被诸乐以歌猥附于小雅所陈南山鱼丽之云者差可勉而效也而今世无瞽史空言耳不得巳退而为近世乐府小令之什付之里优当其辰客起舞而为寿者令歌以侑尊其庶乎　　点绛唇
　　烟水茫茫五湖深处陶朱老万里功名一剑曾知道阁俯流霞阶畔生芝艹华筵好儿在瀛洲新寄安期枣

　　○寿二王翁序

　　余见枳之丈人王道翁及翁之弟曰某者于万历十有七年之十一月其齿一为六十一为五十枳不能将羔雁以贺也而王翁并谓枳曰得而翁言幸矣奚必羔雁以迩者数与王诸翁饮阴察其貌道翁色微缁是得水气特多也两辅并坚广而颔骨如斗杓外向吐音如竹以姑布为腐史而其与人也孙是真得水者也而溪翁色微晳亦微赤两颧举而肤密吐音如钟须如□□其与人也谅是金兼火也俗谓金畏火乃不知金不得火则器不成以是知二翁之得气伯为纯水仲为金得火而相成以故一孙而一谅金水不易坏不易坏者非寿耶母太君贤而慈而二翁奉之如春秋昼夜之循环分至启闭罔一刻堕误其季德翁至糜肱以疗母于属纩都卫闻之扁旌其门兄弟相怜同釜而饭白首矣利则争让偶不利则争安尝一蒙急难则争相先此不亦致长久之道耶德翁年未跻艾固不预颂艾而颂未晚也

　　○寿王鸿胪序 【代是鸿胪号桐溪】 　稍为点次

　　夫乡饮而择宾介与僎周家至重典也我　明承之亦至慎自洪正嘉初以前无滥厕与是者荣焉其后稍稍富人以钱买而诸生鸣赞者利之匪人辈叨彻矣萧刘两府公接代于是举也特谨其人有一人焉特与焉非其好也及三举乃固逊不赴浙若南都多富子弟即非明经于庠者亦多用输班国子有一人焉以明经用乃考命亦输国子亟就谒再得南鸿胪正以考未贵也留焉及封典得及其考如巳职乃疏请再三以归侍其考至易箦其谨如一日凡富人自少而壮壮而老靡不犯宣尼之三戚者有一人焉少戒于色壮戒于鬬老戒于得教其子称明经生才甚且优于声诗一人者知其可付以家政也付之特召匠作一禅座召方外讲黄帝老子之术将老此座中夫某右举云三事而曰一人焉兼之者此为谁予儿某之丈人行桐溪王翁是也某月日值翁初度七旬某不敏明督学江右不及躬祝而儿某以子壻分来以祝词请故祝之如右嘻翁之寿奚待予祝耶特祝其能志于不朽计耳

　　○寿陈封君松坡序

　　山阴之里有长者曰松坡陈翁当兹岁十月之朏为七十生朝其长公耐庵名某以进士始知安平顷复以才调宝应者曩与某属笔砚交既而以女字其子某不敏盖谂松翁之履之得有年矣既谂而忝世义且姻也而七十曰耄者礼所尊也而又时礼所最尚也□不敏敢不拾所谂于翁者以为翁寿而谈寿者往往多以其旨属养生盖自薛考功尊柱下养生篇以为人道谓止养生者不知柱下者也而郑圃漆园辈又从而广之以黜聪明去徤羡之说闻者滋茫然及琅琊氏以昙氏旨折衷诸家云徤者即刚强羡者即欣慕世纷所在偶得矣而锢之不令去偶未得而涎之必使来一锢一涎外胶攘攘中其余几而翁尝业经生矣巳即罢去罢而躬稼丰穑不占命长公亦以经经或捷或否否捷亦不惊翁所堪否若儿啐弄物拈于手既不恧而随放随拈手且不知中复何动羡既不□徤将何施长公拜封适当翁诞如云兆雨触石而兴雨止云驶翁亦未尝习养生而无羡无徤似默契琅邪之旨翁之百岁如羿之落羽翁日乃小嗜音乐非世淫洼默通鼓吹似亦苏门之啸旨小子不敏寿翁谨此

　　○赠陈君七十序（代）

　　吾乡素以文高起吾辈中者有一人焉而其冢嗣君尤隽其在京师亦有尤隽者一人大抵颉颃所谓冡嗣者然而又有一人焉于其文高吾辈者契而□友之于□谓二尤隽者俯而师弟子之卒之文□□果以文起□官至提学副使兼以治兵显此为谁曰内山张翁是也二隽者一魁辛未一魁癸未并对大　廷称　旨此为谁一讳元忭内山冢君一姓朱名国祚今翰林修撰公者是也而师之友之者又谁也则吾友陈君桂坡者是也加学锐而才高且练于时务初以文高简为生久之不得志乃从国子发身勉拜簿簿河内河内故事初谒长官毋论簿史即丞亦屈膝君至顾长揖再拜诣座以升长心异之河内仓储动以十万计征属簿簿多以□征叙不称君不严而立办长乃称君于上下曰簿不惟能执礼且才君遂擢丞灵宝灵宝岁征亦兼属君也而文襄公世家焉文襄家训袭谦谨及君至以先声河内故谨益加舍人持帖上君必曰家某老爷拜上爷所分输悉输无一粒粟逋矣后先沓报者争如此无敢惰倨噫即此三者可以知君之大槩矣久之君竟以亲老乞归不观望人服其诚当国子客贷不责劵人服其量吾与□□□□□□□□□□□上□君辇输至□□□笑□旬日夜如昨日事而君不觉周七十甲子□等以庆告吾笑曰吾少陈君若干岁每朝起巾栉向镜整冠吾□胪雪矣而吾昨者见陈君毛发尚淋漆安得三十年后为君作百岁文举觞而醉再与话今日临镜之笑耶告者亦掩口而笑曰此必然也

　　徐文长逸稿卷之十五终

　　●徐文长逸稿卷之十六

　　山阴张汝霖肃之父　王思任季重父　评选　张维城宗子父较辑

　　跋 
　　辨 
　　说 

　　◆跋◆

　　书田生诗文后 
　　跋停云馆帖 
　　书丁肖甫■〈生上月下〉退卷 
　　跋陈白阳卷 

　　○书田生诗文后

　　田生之文稍融会六经及先秦诸子诸史尤契者蒙叟贾长沙也姑为近格乃兼并昌黎大蘓亦用其髓弃其皮耳师心横从不傍门户故了无痕凿可指诗亦无不可模者而亦无一模□此语良不诳以世无知者故其语亢而自高犯贤人之病噫无恠也

　　○跋停云馆帖

　　待诏文先生讳征明摹刻停云馆帖装之多至十二本虽时代人品各就其资之所近自成一家不同矣然其入门必自分间布白未有不同者也舍此则书者为痹品者为肓虽然祝京兆书乃今时第一王雅宜次之京兆十七首书固亦纵然非甚合作而雅宜不收一字文老小楷从黄庭乐毅来无间然矣乃独收其行书早朝诗十首岂后人爱翻其刻者诗而不及计较其字荆公书不必收文山公书尤不必收重其人耶噫文山公岂待书而重耶

　　○书丁肖甫■〈生上月下〉退卷

　　日月之蚀所系者大故食而救更而仰合天下之人宜也一人之目■〈生上月下〉而愈关一身及一家故■〈生上月下〉而疗愈而诵合诸相知者数人亦宜也虽然若吾友丁君者敏而好学人也入其目畜于心他日出乎身加乎天下安知其目之所系不大哉其友徐子既诵之复为之引

　　○跋陈白阳卷

　　陈道复花卉豪一世艹书飞动似之独此帖既纯□又多而不败盖余尝见闽楚壮士裘马剑戟则凛然若罴及解而当绣剌之嫦亦颓然若女妇可近也非道复之书与染耶

　　◆辨◆

　　林唐二义士辨

　　○林唐二义士辨

　　某常览元僧杨琏真伽发宋诸陵至有为收葬者或云唐珏或云林德阳诸家羣鸣先后抵牾掩卷巳信移瞩复疑夫冒险收骨精诚动天事仅隔代而俾节义之士掩抑失真此居乡达人所以附髀兴悼者也吾师季先生论学明经多所著述至古典残阙靡不据理折衷于是博观义士载籍至晞发集谢翱冬青树引别唐玉潜乃抚然高咏曰知君种年星在尾兹固唐公举事之符契与并采诸记编为一书每于篇中疑不经者专裁数语而后宋陵终始如执烛而宵观登山冈而共举锸者洒然是矣何者先生读书不拘旧文故其考事虽句钧章摘要归于理所主谢诗岂在渺茫也谓种出唐手自掩葬可知星在尾次又戊寅不爽此则朋友之间拱手交赠高其义而寓言之非若后人想事风咏又何所可疑哉故于元史书年之异所以直断其为气有不平也至艹牕记高孝骨蜕正合林诗双匣之语乃订二陵先掘而收又居然信矣其它瑜瑕并指丝缕互证篇章而然难细论也以某所观唐公奇节每为之扼腕悲酸至如景熙者其所结知皆谢翱郑朴翁慷慨贤豪怜长楸悲故生之人荷白骨而封诸杯土固其夙怀而立可辨者所以不为者此当其时必有事机不暇及今亦不能强为之说不然则诗歌形诸寤寐其激烈凄楚之声可以贯虹动日岂一文墨士咏事者比耶先生于此非故优唐而劣景熙也惧名实不相循而考据者将无赖也且唐以义士使其俛首就木让美不言似无不可而景熙何人又肯冒虚名袭人之功行如有知也此固其赧赧然将欲起黄泉而立与人语者嗟夫故旧巳矣典籍尚存求之者或未博博者或未精耳不然晞发集亦宜学士耳目之所及者而顾独俟先生发之退之有云越俗不好古流传失其真讵不信欤虽然以孟兼子常诸君岂不好古者犹且两是依违不敢拂毫一断则不以当时杜口讳言未有明证可据故耶又岂皆越不好古之罪耶

　　◆说◆

　　一愚说 

　　○一愚说

　　童允和者予父夔州公外家之后也少尝读书家近市遂隐于贾乃自号一愚数请予着其说予迟之久而益坚也一日问之曰若所谓一愚者何居允和前而对曰侄家也市熟于市之故矣盖地之嚣如市而人之黠者亦莫如市人既以黠而御嚣则又有黠者焉以黠而御黠其黠愈高其利愈厚虽然久之而未尝不败也若夫愚者则不足以御嚣矣则又有愚者焉以愚而御愚其愚愈笃其利愈薄虽然久之而未见其败也是以侄也退而守一愚予应之曰子之言市也其人则贾也其见则进于道矣老子不云乎良贾深藏若虚君子盛德容貌若愚子其果愚矣乎其真良贾矣

　　徐文长逸稿卷之十六终

　　●徐文长逸稿卷之十七

　　山阴张汝霖肃之父　王思任季重父　评选　张维城宗子父较辑

　　赞

　　外兄若野翁真赞 
　　祝相士小象赞 
　　五鹰图赞 
　　大慈赞五首 
　　陈氏三世图赞 
　　钱伯升赞 
　　纶师象 
　　杨本兵像 
　　张翰撰弹琴象赞 
　　五老观太极圆赞 
　　刘将军赞 
　　严君像赞 
　　张乡人像赞 
　　张长治像赞 
　　周鸿胪像赞 
　　猿献果罗汉畵 
　　书刘子臣小像 
　　张鸣教小象赞 
　　白鹿朱蝙蝠灵芝瑞艹为仕人寿图赞（代） 
　　云长公象赞 
　　程君像赞 
　　朱乡人像赞 
　　宗孙像赞 
　　袁生像赞 
　　妇翁妪像赞 
　　王刺史宇和像赞 
　　友人某充秦幕书记出小像索赞 
　　某仕人寿图赞（代） 
　　卧龙畵赞 
　　陈介石小像 
　　丹山公配骆氏硕人赞 
　　柳愚谷先生像赞（代） 
　　题云长像身后有平赞 
　　史氏夫妇象赞 

　　○外兄若野翁真赞

　　其人则今也而学则古其廛则市也而质则鲁其貌则颓然而迂也而其御之于礼也则翩其楚楚似余也舅抑似余也母

　　○祝相士小象赞

　　凖丰以凝目炯而精硕口而癯身可以知人此祝子之貌而吴子摹其神虽然神以目遇不爽其信神以笔遇少亏其真此所以贱有迹而贵无形人知此可以相君于纸子知此可以相人于庭

　　○五鹰图赞

　　桓典张纲李鹰范滂腾者最猛西京张汤

　　○大慈赞五首

　　有一善男偕一信士春此大慈令我述谛我索皮囊空空如也了无谛义适一长老饷白芍药插我瓶翠借供大慈再拜以书四十二字今而数之五十二耳而了无际诨打渴睡善男信士亦为谁耶一笑而巳好春天气士掷剡藤副松煤二令写雪筱我亦忘记是耶非耶亦记得否我则醉矣都不能记懵董懵董令利令利讯诸神本尤智尤慧 【效龙树偈】 

　　其二

　　遵正经易隙打哄难非熟非妙非神着熟着妙着神而撺掇跰??鲜一交跌下鹊竿你问我是谁是打罗的王三 【变相观音】 

　　其三

　　至相无相既有相矣美丑冯延寿状真体何得而状金多者幸于上悔亦晚矣上上上 【丑观音】 

　　其四

　　身太长衣太剩额太广而在面之诸根太倩倘起而立缠倒脚跟蹭蹬蹭蹬如不信吾问诸吴道子始信雅俗且无论呵呵与居士来我还有一哑谜与善男子口?吞真和假笑倒了周军闷你若不知呌一个善打虎的在元宵问 【长衣观音】 

　　其五

　　大慈上方偶为人所污雕去不补空即是色无集道灭苦穿靴吃肉赤脚赶鹿柴也愚参也鲁 【不全观音】 

　　○陈氏三世图赞 【松斋栢轩丹山】 

　　于惟南雄实亢陈宗垒垒羣山公嵬作峰迨及两蓬入粟典饔赞公之绪如芑茂丰今其邈矣瞻之无从令孙绘公聚于一堂无桥不梓无凤不凰金紫六区映此溪枫后昆宝之过客敛容

　　○钱伯升赞 【业医善琴】 

　　肥不隐骨脊不隐肉奇耸在颧秀含在日弹琴铸鼎服沙飡玉炮炙雷公口?父咀抱朴

　　○纶师象 【云门寺僧】 

　　笑语谶拜纶师在寺不动不言纶师在纸笔精之神几夺太始寺耶纸耶等无有二学徒宗之此是影子他年泥塑仗芘刍指

　　○杨本兵像 【尝守绍兴】 

　　向沾于牧桑梓德星今重于朝殿廷履声而焉能尽于丹青向也羔羊大夫委蛇今也麒麟上公威仪又焉能固守其肖于去思之祠彤管庶几敢告史氏

　　○张翰撰弹琴象赞

　　昔年操轸在彼燕京今夕之抚乃在云门操燕京者遥忆其为瀛洲学士之弄抚云门者亲得之为高山流水之听以貌于图■〈口答〉焉无声俨昭文之不鼓忘亏与成

　　○五老观太极圆赞

　　至道难形亦复难说围之则元公之一圈撒之则伏羲之一画两仪四象此其胎之五行万物此其孩之默而识之则浑然无不备也细而察之则各非其非而是其是未见诣其际也诸叟聚观果孰彻其谛也

　　○刘将军赞

　　彼武者武将军则文覩其貌以知其人盖诗书礼乐比于郄谷之伦未昌其祖喜衍于孙

　　○严君像赞

　　颔之髯盛于营颊之頳酒所攻满如月而穆如风可以知其中此巨川严子彷佛之形容也耶

　　○张乡人像赞

　　乡人张子工绘而巧取影镜中自肖厥貌予初出关遇之于道属我赞之值杏花笑

　　○张长治像赞

　　早年束带佐宰长治 【平声】 归有余抱遂发于诗其诗何似既清以越绿水红莲游鲤泼泼人亦有言郊寒岛瘦胡君丰颐而广其咮惟其如此出故不穷日哦以咏如待扣之钟

　　○周鸿胪像赞

　　匪白其衣而皎其姿翩彼振鹭游于凤池载笔以趋锵然其佩手代天书云胡不贵敬恭翼翼不忘其主命此貌图亦侍不去

　　○猿献果罗汉畵

　　为狐为猿予则莫察各具佛性而听说法桃实以献乞师转语不昧因果免堕野狐

　　○书刘子臣小像

　　昔子夏以出入所见交战而癯今吾友刘君未尝有慕于纷华盛丽若子夏所见于出入之时者而貌亦甚癯何耶盖其为人大肆力于文非上古语不道昔太白嘲子美苦吟而瘦余数见君谈诗似短子美思欲出其上其癯宜矣且古谓列仙山泽之癯今君之癯岂其流耶则又去诗人远甚矣尚俟具眼者知之

　　○张鸣教小象赞

　　癯而肥于思于思战胜以肥仙人姿孙吴老佛靡不究早脱晚逃终入彀允哉其为横渠之后

　　○白鹿朱蝙蝠灵芝瑞艹为仕人寿图赞代

　　禄贵其百福贵其洪灵芝玉茁以肇箕嗣之良弓瑞艹翠交以征庭气之欝茐有薹有菜如冈如陵黄发鲐背保其家邦矧在御之琴瑟俨关睢之雌雄召齐龄而一德亮共享以千钟盖其始也既造端之有自及其至也察上下而无穷顾厥词之不斐愧周南之国风

　　○云长公象赞

　　于维壮缪一寸之赤悬于胆肝溢于面颜我闻昙师公颜白晳微酡不丹维此绘事一汰重枣薄绛两颧其貌既肖其神靡灵有祷必应主人之意钦公大义讵于福田人亦有言聪明正直魂陟而神哀公之陟适以直故宜神其魂狡吴贼魏今鬼矣腐鼠孤豚物贵不朽人其可以成败论人

　　○程君像赞 【号海霞】 

　　吾始见君于柳州之筵也高冠修裾俨然学子今君令貌于开府之幕也华巾道披萧然羽士盖早几鹄起终若蝉蜕斯称其为海霞子欤殆无忝于人之称谓

　　○朱乡人像赞

　　彼冠之玉外泽而中空龙门枯桐此貌之古外癯而中充太山乔松是为乡闾表也火珠里之朱翁

　　○宗孙像赞

　　西河种鬣遮颊相子之清髯而不鬣是宜早飞顾犹晚铩古人柔云士贵晚成不见良工不以朴示人

　　○袁生像赞 【号凤竹】 

　　取翁遗金买书以读读罢而箫下凤于竹饷我以橘肉赞是属乡里少年子不俗

　　○妇翁妪像赞 【时伯方讼其季】 

　　为甥于馆翁妪实天今拜于貌能不怆然两女而夫中道弃捐饭翁饭妪实维两男斗粟可春巳哉越关

　　○王刺史宇和像赞

　　双瞳之秀似许灵宝灵宝相公公守以老公须以短风不可摇罄欬笑言亦助萧萧貌公斗册抑而不扬令我作颂窃太史公 【叶光】 公传留侯以为魁伟而状貌乃如好女于乎此其所以为子房

　　○友人某充秦幕书记出小像索赞

　　君将远行托书此图君发尚玄我雪其颅忆在钱塘泛舟西湖岂真发玄且雪其肤君今秋实而敛其华君且强仕我集于枯欲留君象朝夕见君象不可留瞻彼陇云

　　其二

　　月面胆鼻目河海口此外之形也德藏于心书工于肘此内之神也岁月正与今将仕也此合内外而知其有成也

　　○某仕人寿图赞（代）

　　掌故于越皋比登筵别驾于吴用蒲以鞭廉访豫章分道而佥师道则南人北斗是瞻桃李虽无言意存于默然乐只君子邦家之翰百禄绥之胡不百年

　　○卧龙畵赞

　　龙见则田龙跃则渊不渊不田倚此海山神物于人理固有然泥蹯蠖屈仕隐之间求诸古昔其隆中耕稼之年乎

　　○陈介石小像

　　紫金里有高士工五言敲一字短须捻断数茎紫

　　○丹山公配骆氏硕人赞

　　夫子有礼而相楚仪淑人无仪惟酒食是议俭其妆丰其姿是为世之女师

　　○柳愚谷先生像赞（代）

　　以诗胜者多癯以道胜者多不癯也而先生处于癯不癯之间以德胜者多寿以才胜者多不寿也而先生值寿不寿之际此乘除之偶然未可以强其同而归于异而予所可知者当师双溪之门为吾先子之所畏

　　○题云长像身后有平赞

　　孔释以道尸而祝之遍满胡越公尸而祝顾与之同乃独以节道譬大块无物不有用以养人节则孤撑万仞之峰凛人心块孰写此图丹颧紫须鬯弓韣刀嬉于山隅嬉于山隅语顾其雏犹不忘魏与吴

　　○史氏夫妇象赞

　　史氏讳楹字曰仰之椽于幕府湼而不淄一赂百金掷之如土幕府曰楹女洁似我试以文书质而且藻幕府曰楹女似我艹厥配曰潘赘壻饷姑食果而甘亟橐以组次及姑饭必有酒肉每直空囊脱簪以赎孀十五年哭夫教子子既明经女亦良妇生则同室死则同穴象则同缣赞则同德赞者为谁谭公维私名田水月姓无鬼兮

　　徐文长逸稿卷之十七终

　　●徐文长逸稿卷之十八

　　山阴张汝霖肃之父　王思任季重父　评选　张维城宗子父较辑

　　铭

　　端溪砚铭 
　　罗经铭 
　　石磬铭 
　　竹秘阁铭 
　　中砚铭 
　　鼍矶砚铭 
　　碗铭 
　　海螺铭 
　　衣袖铭 
　　钱伯升秋叶池砚 
　　竹秘阁铭 
　　镜 
　　又小研 

　　○端溪砚铭 【先生携入狱中者】 

　　演易治书汝则从予白水苍山我宁不汝俱譬诸小白毋忘带钩仲母忘槛车

　　○罗经铭

　　斗霄悬北姬旦指南道者妙用在股掌间

　　○石磬铭

　　客话余煮茗罢两三声秋月下

　　○竹秘阁铭

　　阁臂以书停毫摹想是故刻王氏父子于上

　　其二

　　王右军书绝伦钱王孙勒臂阁象以浴鹅更洒落

　　○中砚铭

　　大则若举小便于携而易涸于处惟尔纵咫而横半其数 【上声】 是谓得中之制用以为身之矩

　　○鼍矶砚铭 【面有四星似箕其二没于池而底则七俨然北斗列次以其常不见也故戏之用僧张一行事】 

　　箕翕舌领河水斗何之化七豕陨而为石兮归野史

　　○碗铭

　　饭于人何德饭于巳何力

　　○海螺铭

　　唇之便笑而不言或以其哨不言而笑其听人之谑巳而巳则不谑者与

　　○衣袖铭

　　语则举默则止小人轩轩君子几岁

　　其二

　　有口而不语尔取有口而不啜尔节

　　○钱伯升秋叶池砚 【钱业医工书】 

　　叶塘制古石有芒主人工者书与方笺百艹模二王

　　○竹秘阁铭

　　中书大书用肘与腕蝇头蚊脚握中其管阁以擎之墨不涴肘刻竹为阁创惊妙手妙手为谁应尧张叟

　　○镜

　　谷之神内众声其靡盈视之闇然虚而不明镜之茹赋众形其靡渝扪之硁如明而不虚既虚且孰兼其精古人有言目怜心

　　○又小研

　　我从拘累尔伴肺嘉一字而关吉凶独责中书君也耶

　　徐文长逸稿卷之十八终

　　●徐文长逸稿卷之十九

　　山阴张汝霖肃之父　王思任季重父　评选　张维城宗子父较辑

　　记

　　借竹楼记 
　　百昌斋记 
　　虚室生白斋扁记（代） 
　　天马山房记 
　　豁然堂记 
　　万佛寺记 
　　诸暨学记 
　　刑部题名记（代） 
　　三贤祠记 
　　修郡学记 
　　蜀汉关侯祠记 
　　稽古阁记（代） 
　　养贤堂记 
　　史氏桥记 
　　正义堂记 
　　三省殿记 

　　○借竹楼记 【龙山子名雍字子肃】 　辨而趣深于庄蘓

　　龙山子既结楼于宅东北稍并其邻之竹以著书乐道集交游燕笑于其中而自题曰借竹楼方蝉子往问之龙山子曰始吾先大夫之卜居于此也则买邻之地而宅之今吾不能也则借邻之竹而楼之如是而巳方蝉子起而四顾指以问曰如吾子之所为借者特是邻之竹乎非欤曰然然则是邻之竹之外何物乎曰他邻之竹也他邻之竹之外又何物乎曰会稽之山远出于南而迤于东也山之外又何物乎曰云天之所覆也方蝉子默然良久龙山子固启之方蝉子曰子见是邻之竹而乐欲有之而不得也故以借乎非与曰然然则见他邻之竹而乐亦借也见莫非邻之竹而乐亦借也又远而见会稽之山与云天之所覆而乐亦莫非智也而胡独于是邻之竹使吾子见云天而乐弗借也山而乐弗借也则近而见莫非邻之竹而乐宜亦弗借也而又胡独于是邻之竹且诚如吾子之所云假而进吾子之居于是邻之东以次而极于云天焉则吾子之所乐而借者能不以次而东之而其所不借者不反在于是邻乎又假而退吾子之居于云天之西以次而极于是邻则吾子之所乐而借者能不以次而西之而其所不借者不反在于云天乎而吾子之所为借者将何居乎龙山子矍然曰吾知之矣吾知之矣吾能忘情于远而不能忘情于近非真忘情也物远近也凡逐逐然于其可致而飘飘然于其不可致以自谓能忘者举天下之物皆若是矣非子则吾几不免于敝请子易吾之题以广吾之志何如方蝉子曰胡以易为乃所谓借者固亦有之也其心虚以直其行清以逸其文章铿然而有节则子之所借于竹也而子固不知也其本错以固其势昂以耸其流风潇然而不冗则竹之所借于子也而竹固不知也而何不可之有龙山子仰而思俯而释使方蝉子书其题而记是语焉

　　○百昌斋记

　　艹以菖名者二一曰昌阳广长而剑脊根之节亦龈龈腭腭若厩枥之鞭然好生泥泽中采叶干之以烟帐箦力可奔蚊虱仲夏午节家粟其根屑雄黄以和酒而饮殊苦且辛又家插叶檐户神厨间云以辟恶一曰菖蒲今世所珍虎须者是也图经尤重之不啻甲乙昌阳尔而文学中六子躭之有甚于图经若世所珍者购之满百钵因名其斋曰百昌令予记予顾常往观欲夺其一而不可嗟夫虎须之重于图经也则曰宜诸药又曰服之可以寿甚则以仙中六子之躭与世之珍与予之欲夺也非以药以寿以仙也悦目耳苟欲用于午虎须者可取昌阳者而兼之耶广成子之告黄帝也有曰百昌皆生于土而归于土岁时记又引吕氏春秋云冬至后五旬菖叶生吕氏月令无此语要未得广成意吴人于正朔悬栢杮与橘于堂曰百事吉予记百菖斋亦効之云百事昌特少一杮耳幸种之不妙一噱

　　○虚室生白斋扁记（代）

　　南华有言虚室生白矣而必先之以瞻彼阕者何谓耶盖白不能以自生而生于虚虚不能以自虚而生于阕一室之间积焉藏焉物无所不饱焉犹大庭氏之库也犹欢里之梏而夜不见月与星也是不虚也不虚也者不白也当其不白苟阕焉能自虚自虚焉自白也愚故曰白生于不藏尤生于不闭不闭者阕也犹重门洞开之谓也他日南华又云室无空虚妇姑■〈石勃〉磎政与此相印发故学道者苟能舍其藏不键其户道在是矣虽然黑与白氷炭也老子庄生一家也偶□拈破庄贵生白老贵守黑家人矛盾也是不然月一月也晦朔则黑死弦望则白生矧吾儒亦曰闇然而日章闇非黑而章非白耶世人以文害辞者往往牵泥若此南雄翁小叔名某字某者有扁曰虚室生白叔室吾女少而敏可以语道者托吾记遂记记为谁女之父赵其氏堂名也

　　○天马山房记

　　天马山在松江郡城西北二十五里许相传为干将铸剑所旧名于山至唐天宝间始改今名实华亭九峰之第八峰也九峰者曰锺宝山曰余山曰细林山曰玉屏山曰罗山曰凤凰山而锺宝最胜其胜以嘉树林曰机山曰云山则最名其名以二陆尝读书其处是八山总天马为九峰去天马皆不过里许既转相映发复有不列于九峰者曰小赤峰与天马峙殆若宾主然夫缁黄流之遇一丘半壑往往剪结其间然按志纪八山者并否独天马琳梵多至数十区以故羽人剑客羁游啸侣踵接肩摩竟亦不知其何故也此外则有大卯黄浦遶其东西皆不过几里许而大海相望亦仅在百里间噫可想见其趣矣华亭璩仲玉氏始居城郭中隆庆壬申丧其考考以兹山属藏遂结庐奉母氏居之亦遂读书其中至是来游南都一目予于市门而交之久之甚相得将别为予陈天马迹如右所书者使为记以予观于仲玉神昂而睨多白多秇而不为秇所挛其傲而将有所逃也自谓比高于墓于兹山者之三先生其把笔与锥而忽一振也自谓伯仲于二陆然此岂足为仲玉多哉夫仲玉之来也得于天马者不为不多矣予顾曰此不足以多仲玉耶仲玉其必不以予言为然矣予闻仲玉善白莲本师苟过之试以予言质之然不然见矣

　　○豁然堂记　前半幅点染故佳

　　越中山之大者若禹穴香炉蛾眉秦望之属以十数而小者至不可计至于湖则总之称鉴湖而支??不之别出者益不可胜计矣郡城隍祠在卧龙山之臂其西有堂当湖山环会处语其似大约缭青萦白髻峙带澄而近俯雉堞远问村落其间林莽田隰之布错人禽宫室之亏蔽稻黍菱蒲莲芡之产畊渔犁楫之具纷披于坻洼烟云雪月之变倏忽于昏旦数十百里间巨丽纤华无不毕集人衿带上或至游舫冶尊歌笑互答若当时龟龄所称莲女渔郎者时亦点缀其中于是登斯堂不问其人即有外感中攻抑欝无聊之事每一??不瞩烦虑顿消而官斯土者每当宴集过客亦往往寓庖于此独规制无法四蒙以辟西面凿牖仅容两躯客主座必东而既背湖山起座一观还则随失是为坐斥旷明而自取晦塞予病其然悉取西南牖之直辟其东一面令客座东而西向倚凡以临即湖山终席不去而后向之所云诸景若舍塞而就旷却晦而即明工既讫拟其名以为莫豁然宜既名矣复思其义曰嗟乎人之心一耳当其为私所障时仅仅知有我七尺躯即同室之亲痛痒当前而盲然若一无所见者不犹向之湖山虽近在目前而蒙以辟者耶及其所障既彻即四海之疏痛痒未必当吾前也而灿然若无一而不婴于吾之见者不犹今之湖山虽远在百里而通以牖者耶由此观之其豁与不豁一间耳而私一巳公万物之几系焉此名斯堂者与登斯堂者不可不交相勉者也而直为一湖山也哉既以名于是义将以共于人也次而为之记

　　○万佛寺记

　　去京师六十里所邑曰房山山曰大南峪有地一顷初结庵一区以居僧能贵其后中人某某辈以南地颇广且胜又邑界也暑雨氷霜往来者众背偻肩頳而无憩止思有以扩之乃稍出醵金其党旁及募者以属贵起嘉靖辛亥迄万历己卯而寺成寺有殿三楹东西翼倍之厨沐之楹视其殿计将以声众也置巨钟一以饮众也为井一以表众也为浮屠一而佛之数则盈万遂名寺曰万佛至是工竣矣乃来请记今大主人之召客也无弗敬者也然客三数则暇十则警百则皇皇然惟恐其或失矣夫敬一也而有暇与惕之分则以客多少之故也此何以异于合刍泥金碧以成佛而以纳之其庐其人之骤而望之也一则寥寥然十百则总总然至千且万则奕奕然接之且不暇况得而易之乎然此犹以敬言也至其畏也亦靡不然设幽都狱具而以怖夫不类其始观年一署也矍然至三五则愀然至十则毛竖而却走矣夫上智者不待敬且畏而自善下愚者畏之而后善若夫敬而成善者多中以上之人也人之禀上与下者少而中者多则设起敬之具以成其善者多者胜而少者不胜佛而至万敬之具多矣吾故以是某某辈喜而辄为之记然吾闻贵有戒行是庶几于敬者以故今得从万佛迁主御建慈寿寺中

　　○诸暨学记

　　暨之学自国初于今二百余年新者三而复圯师灵罔妥业是者亦以居肆不专告拟新焉顾艰于征发会有废馆钱与学亩岁入为银凡若干两计稍足办于是悉取堂阁曰明伦曰尊经若殿庑诸宇一新之礼乐之器坏勿备者补且易之而射之圃旧不垣浸湮为闾舍者复且垣之始万历癸未之十月阅三月乃落今夫有司之作公宇百姓之作其私家工竟则有司告落于大吏匠告于主人而巳矣县长吏之作于其学事工也而道则师也亦可徒落之而巳耶则必有以诏之苟诏之而泛且袭其故之说犹勿诏也今为故之说者二曰学以明伦吾安得不曰明伦曰学以务尊经而穷之备实用毋剿旧括吾安得不曰尊经省旧括然明伦而必强追以古胶庠之迂习尊经省旧括而令尽舍其制科一意于绝韦则法堂艹且深数尺矣又何庸于取屋肆而新之耶今夫忿戾与婉愉均动于形色也舌本甚壮忿戾为劳婉愉为逸泛记与专精均役于心思也泛记为劳专精为逸人情莫不恶劳而喜逸且逸之效博而劳之效微也而今之为子弟于家为士于类者顾舍惋愉便忿戾黜专精崇泛记如此乎其恶逸而好劳舍效之博而群趋于效之微也此何说耶意者诏之者之迂而人苦于从如吾前所云也故不得不悉畔而去之耶然而易忿戾为婉愉务专精舍泛记其劳逸之相去既如彼而伦由之而日明经由之而日穷以尊效之相百也又如此亦可委曰迂也而苦于从耶医之于病者也布方同也而引剂异也则病有愈有不愈他人之诏明伦与尊经也布方医也予之诏明伦与尊经也引剂医也虽然之诏也非通诏也不病者不俟于布方矧曰引剂吾敢谓暨之士尽病耶僚丞某君某均与于作且诏董役者某则劳为多

　　○刑部题名记（代）

　　刑部之有题名始尚书白公昂历若千年而万公镗复修之白公有记万公木及记而迁吏部以归其后何公鳌始复为记大约白公之举是役也其序长贰直以莅官为先后不问其位次而万公则更之先长次左右侍又余其下方以便再书琐至邑里迁代亦复不遗然而遡建置别沿革以及诸司分合之详莅政官守之法而又继之以劝戒以示后人则白公创始之勤不可少也至是若干年矣其为长贰又若干人矣兹而不继后将益荒匪直无以示后且重违前人故予谨书长贰诸公于石如旧法而赘之以言曰古之论图经者其药石之名备矣及唐而修本艹拾其遗而不载者无论数百种皆补羸而决滞者之资也至于名医剂疗之案若其人之姓氏邑里则自和缓扁仓以至于近代之朱李盖有后先相望而岁不胜书者使后之为医而漫者则亦漫而巳矣其谨者则必求得其人曰某也用某方疗某疾吾谨视之而其法始不乖否则亦漫而巳矣今形之补羸而决滞犹之医其牍也犹之医之案其用某法以治某事也犹之本艹与图经之药物也而不着其人之名与氏则于和缓李朱亦漫焉不知其为谁而莫适所宗矣由此观之名氏之着与湮也岂细故耶创者倡矣而继者不和则亦久而相与入于湮矣

　　○三贤祠记

　　溧水有仓曰便民者在日球湖之　去县可五十里所湖阔而险输者多覆又以其远须守南畿将卒苟不以时至则不得支支则邑长吏又不得数往视于是守则得侵耗支则多为将卒所掊克民苦之及贺侯某者来知溧问民所疾苦有言其不便者侯于是徙球湖仓仓于红兰埠埠去县可二十里许邑长吏可旦夕一往返则畿甸来就支者长吏便辄往临民有所恃徒卒禁不敢多索斗升又近也易守无侵耗无风波也无覆民坐失三患得三利而侯为政又且先大体廉仁以才今其去召之日月为御史若干年矣而民思之为祠于某所祠成乃因某人来请记于予且曰继侯令有傅侯某继傅侯令者有吴侯某其贤犹贺侯也民并德之将亦并祠之抑亦可并记之耶予以贺侯方在要津吴侯方在邑今兹之举似不能无疑于好事之口若傅侯则谴者也民何附而何援哉用是益知二侯之果有惠于溧也贺侯于仓之役既明白如是而吴侯则列赋书十数条其欲苏其民皆数诤于大吏而后得傅侯尝为乡约书数百言誾誾如与父子家人语要皆非容易事事虽不同同归于仁辟如上党之参滇之苓粤之桂皆足以治蛊而起僵皆陈藏器之所称而同其谱者也

　　○修郡学记　语能纂要

　　郡学自府梅公某修治以来至于今若干年复就圯隆庆戊辰值广德岑公某自南垣出知再新之计所新先师殿一庑以列贤者东西二门中外棂星三卿贤之祠一凡四事而七所为屋之间者六十有一其昔所未有南西馆以居诸生者二厂于乡贤祠以备仪者一亭于射圃以待观者一凡三事而四所为屋之间者又四十有一总之屋之为间者百有二其诸工费银以两计者四百八十有奇方事事责其成于丞某某始己巳某月日至庚午秋八月而落成学官子弟某等若干人相与言曰兹役也举则盛矣工则巨矣德则不可以忘矣而迹则易以湮盍书诸于是砻石纪其略如右相率而告书于某某曰古之作巨者有书然书止以记时而巳无他辞辞者非古也虽然乃学校之兴士则辞焉可也而近世碑而辞于学者莫如新建公其言乄灼谓新学在有司新巳之学者在士噫至矣某则窃从而继之曰学新而旧旧而复新若循环然今日有司相继而兴者是巳士于巳之学新而旧旧而复新必使若汤之盘铭然将属之谁耶某不敏敢以是为诸君书乃若岑公治多不可述意者如诗之有泮水閟宫以别纪鲁僖公之作斯则称其体耶

　　○蜀汉关侯祠记

　　蜀汉前将军关侯之神与吾孔子之道并行于天下然祠孔子者止郡县而巳而侯则居九州岛之广上自都城下至墟落虽烟火数家亦靡不醵金构祠肖像以临球马弓刀穷其力之所办而其醵也虽妇女儿童犹欢忻踊跃惟恐或后以比于事孔子者殆若过之噫亦盛矣愚以为侯之所以致此于人者有二其君子见其大则以为仲谋以大国之君请婚于侯而骂其使羁旅于强曹沙其礼遇一夕去弗辞最后见逼至欲徙避此宜若举将帅中无与伍者众庶见其小则多取禆官小说中语羣居而窃吴或播诸弦歌往往自相咄唶如所谓操闭侯与嫂于一室及手刃布妻皆正史所无事而人共信且诧之然而愚以为此皆不足以尽侯也论人者贵举其全而见许于人者亦问其许者之人为何等孔明大贤也翼德至亲且贵且犹见短自翼德以下皆无当其意者而独许侯为逸伦绝羣先主英君也为侯报吴宁失其国而不悔彼二人者立论佳皆亲见侯于平日而深得其全宁若后人所云君子与众庶从区区一二事间各据所见数其美而称者比哉若孟子之称孔子不同也要其极则直举高金弟若宰予子贡有若之所称者以答公孙而后孔子之圣始不可以名言故予之论侯亦惟据孔明先主之所以致意于侯者而后侯之美殆不可以数而尽不如是而后之祠侯者顾独盛于孔子不亦有遗议耶马水口在万山中为备胡要地比设参将领众三千人辽东李君某为今宁远伯冢嗣世称名将军以才勇忠廉奉　朝命领其事至则节缩巳奉营侯祠为殿者三为门者一并三楹而两庑之壮洁勿侈役始欢趋君戒勿亟越若干月而成适适公书抵某某至自燕令记之遂记

　　○稽古阁记（代）

　　凡学之设以明伦使明伦而止于子舆氏之所谓孩提爱亲敬长巳也则人人取诸其身与心而足矣何烦于问诸人问诸人且无所事又何烦于稽诸古惟其自爱亲敬长之端推而至于国家天下之大其礼极于五其数大者三百而细者多至于三千于是学者欲自创而为之则不给欲自思而得之则时有限而用不可待而古先圣贤固巳各竭其心思而试诸行事历数千百年之久会诸人之长而笔之于经以待后来之取非一人一时之所集盖为高之丘陵为下之川泽吾夫子所称文武之方策所致力于杞宋之文献者皆此道也诸经之不可以忽而后之学者必有事于稽之者盖如此其后辟外驰者过于惩咽遂欲尽束文字直取明心其意本以救支离之弊而不善学者顿入于灭裂而不可绳稽古之义且视为赘疣矧其地与其庐舍曾有及之者乎我明凡府州县所在必置学以明伦又往往置阁曰稽古以佐之惟山阴有学乃未尝置阁近坐前说盖不及之矣今贵溪徐君某贤而多文犹留心于教事始营之会有当赎金者以告予予请于省大吏阁遂成舍三高三丈有三尺深加三之一广倍之始甲戌仲冬五日至乙亥望而落之噫古人过阙则趋过庙则肃是有斯触则必有斯应也今阁之成也非诸子稽古之触乎虽然当其未阁苟有应于稽古者不聚于阁犹稽也谁得而禁之今其既阁使无志于稽古者即聚于阁犹不稽也又谁得而禁之是在诸子

　　○养贤堂记 【代不用】 

　　国初县学籍诸生廪膳二十人增广倍之于是有号房以辈居此两等者有膳堂以食二十人于其中则业专而勤惰亦易以考迨　弘正以来至于今附学者多至四五百人不特号房无以容并前两等生皆散处于外而廪生亦罢食于其堂堂或废或存在山阴者废且二十余禩莫之言复会今某侯来知邑事比及三年几于无讼爰及士类文教大兴既而念曰鲁朔不告羊不可不存也乃构堂三楹于宫之右扁曰养贤以待二十人之聚食冀以专其业而考其勤惰如前日焉诸生相与奋起复图识于石以窃比于书绅合词请记于予予惟天下之事惟实之崇而名亦不可废今　天子有廪以食诸生有司作堂以便诸生之食与诸生食之而不敢无所用心以嬉此实也作堂而必扁之以养贤而复碑之以阐其养之之义此名也彼不策而勤者力于实而无待于警于名矣万一有惰者杂于其间俯而食仰而见扁与碑焉曰此为养贤设也吾饱贤之粟得无孤贤之称矣乎如此而犹为名之无补于实殆未然也故予为作养贤堂记谨书侯之世与构堂之时曰侯人名某以辛未进士知县事堂始于某年月日成于某年月日

　　○史氏桥记

　　则水牌东南有洲若干某去昌安门可五里环洲而居者不下千余家而史氏居十之二乃多在洲中其后有史某者从洲中徙北岸自是族人往往有北徙者岁时礼会辄以舟苦之则易以木桥木桥善圯则又未免以舟其后某之从子曰某者罢判府归计所便乃捐钱买北岸可桥地长广并丈有二尺遂治洲北路稍率众赀枕洲而北为石桥长可五丈阔减其四始某年月日越几月而成洲尚北当舟而始会者既便之而兹桥所关涉北则有三江抵海东则曹娥江凡行旅贾贩之往来百余里中宜无不便者非直史氏然也桥既成众图碑之碑成来告书遂书之

　　○正义堂记

　　事有一倡而和者三百人不数月率银为两者千一百四十有奇买地百亩为畦者三千有六百屋之间大小合四十诸果材荫木不与焉若此暂可以为利乎曰利矣曰利将以何为曰以冢其乡之殇也曰冢何规而用利也多若是曰殇不冢则巳冢则未可以百十限岁月计也故用畦千以待瘗屋七以待衬余二千以召种屋十以召屋储其息以备新与祭地宜种又宜守屋一以居守又一息之以给守屋五畦六百免息以来种鬼疑厉神以临之观音大士关壮谬张英济三尊者时所崇民所视听也祠之屋同堂以三土之神祠之屋以一此皆先后构然也而中自为堂者三耳堂而南屋者四肱堂而东西屋者各三耳者小不适用肱者差可小用凡大集议若大役必于堂夫若此者由前而言利矣由后而言利乎抑义乎曰噫义矣匪直义也仁礼知信该之矣夫仁者何恻隐是也恻隐故冢举而义成冢举故规酌而智效规酌故祭创而礼兴祭创故众不爽役俗不偷窳而信立吾故曰该也客曰诗云他人有心予忖度之是举也倡之者公乡人白子某也白子曩见一寄衬于禅而三其变始而路再而溃终而亡矣故今之始冢之义终向者恻隐之仁也虽然我以义始能保人之不以利终耶曰无之苟有之则是人能恻隐而彼不知有羞恶此子舆氏指以为非人者而彼甘心焉岂真非人人而夺鬼必且非于鬼客有后至者闻之再拜而起曰诺姑置堂伺记敢以记烦曰吾不敏始闻鬻是者侈将以为凡有事于兹堂者未必尽义也故诘然不诘则亦不知凡有事于兹堂者尽义也董子曰正其义不谋其利乃不知事固有谋利始足以正义者不然易何以曰利物足以和义哉故知是举者谋利而正义者也堂何名曰正义曰宜客何名曰受采曰弥宜

　　○三省殿记

　　神祀于下上尊且灵者楚有玄帝蜀有梓潼帝君而江右则有天师张氏三神者虽分位不同主教亦异然至于翊卫　国运为上下尸德福则譬之殊谷内呼响应自一而帝与师也历代崇之至我　明犹大有隲赉自　文皇帝役武当　列圣承之其报典罔不克虔　今上嗣位实惟狥齐凡有设施朝举夕应时和谷熟物无夭殇者八年于斯既乃作而思若曰凡兹大顺将人力不至于此予将益为民请命于百神于是减省尚方益发大长秋岁羡求净土阎浮生而以慈悲住世殁而有利于羣生者而宫之又治作杠梁道路之妨于舆步者凡所疾苦于民如巳贻之其求以脱民之疾苦也如脱于巳于是侍卫之臣若某官某加某某辈谋所以祗承　德意效涓滴助沧溟者乃得都城之西南曰菜市口地可若干亩有余构殿一区肖前所称三神者以居之而名其殿曰三省谓楚与蜀与江右也工竣因某请记于某予惟天下之事惟不私于巳一利于人则不问其人为何人其事为何事皆可以赞化理而不害其为经苟私焉则名虽正也而实则非卒亦不免于祸以予观于曩时假斥邪恣佃请举琳宫梵土而一归之其家籍中类皆士大夫为之然为之而未见其卒能全之者至于舍宅为宫寺舍其财与业以为资虽匹夫匹妇也犹千百世称其人肖其像遗福于其子孙未有穷也而况于侍卫之臣又况于仰体君上为民祈福之意者乎由此观之为正与邪未可以虚名狥也遂感而为之记曰殿之构始某年月日越几月日而成费金若干两殿若屋为间者凡若干至扃锁焚修则谨择道士曰某与其徒若干人以号充非其人则易

　　徐文长逸稿卷之十九终

　　●徐文长逸稿卷之二十

　　山阴张汝霖肃之父　王思任季重父　评选　张维城宗子父较辑

　　碑

　　山阴刘侯去思碑 
　　王先生去思碑（代） 
　　沈氏祭田碑铭（代） 
　　沈氏冢其外亲及祭田碑铭（代） 

　　○山阴刘侯去思碑

　　今夫以百里之长而听断百里之民长之心一耳非有二也耳与口目一耳亦非有二也而百里之民盖千万其心亦千万其耳目与口夫非千万其心与耳目与口如此其众矣且鬼以匿而狐以奸者百出而乘其所不及至欲以一心一耳目一口以临之一不当则强弱倒置淳黠无所别书史起而阴把其衡平者十一而不平者夲九谤讟兴而怨声作矣噫然则孰为听断非难哉刘侯名某者之长我山阴也其才能真足以起敝而补完破裂特以承某侯后侯恬然安之此句作骨不欲猎取赫赫事更张独其听断则真若止水须眉靡所不烛若禹之铸鼎即有魑魅魍魉亦夔夔睢睢毕露而不可逃其折而氐昂之又若权石然无不惬其轻重而后巳自一事至百千事自一日至三年民蹙而入者无不踊而出于是一邑百里之中帖帖若无事吏胥舆台之辈亦缩手重足而退听无有攫民一粟一钱者在汉史刘陶以孝廉宰顺阳无他事特以县多奸猾陶能摘而发之既去吏民思之为作歌曰悒然不平思我刘君何时复来安我下民今侯之以　召入也民思而歌之亦如之未巳也谋共文而碑之而属书于某噫固其宜也异时邑校圯侯新之不令劳且费于民江汰天乐侯堤之可十万丈广狭长短视田业而责之主者民亦不知有劳凡此皆教与养之大者也然学不圯堤不坏则侯亦不作吾所谓不猎取赫赫而必欲功自巳出云者大抵然也噫有才而不急于名此更难

　　○王先生去思碑（代）

　　先生名一化字汝诚扬之秦兴人自幼以经行闻隆庆丁卯应岁贡科授嘉禾训导四年擢新昌教谕会宫斋坏不治无以居诸生遂出俸新之业既有专所乃与诸生约曰某日当诣会课某日当会课于邑中第上下有疑必亲解有不足必周于是诸生益思奋起德艺倍往昔邑偶缺长吏监司以篆属先生辞不可则取绶佩之至邑堂召父老为宣解　圣谕使讼者内革不先以楚迨还篆民不忍其去满几年监司若院使者致奖者再三会应天缺教授铨以先生名请于上可之先生遂舍新昌赴应天士与民多先生教且尝摄邑有令政怀之相与砻石于宫将纪其盛率父老一二辈走留都属余以书予惟先生扬人也宦其乡者有董公仲舒以经义名汉书其乡之先辈则有胡公瑗此则兼经与治而有之先生生长其乡意不使二公者独美于前故试而辄效也如此其令人碑之也真矣然予少时抱经在庠中尝闻新昌二许先生之贤既去而人亦碑之今距此更四十年来教新邑者不知其几乃始一再见其然噫亦难矣然余抑闻之乡校之易毁也自春秋至于汉之东京往往特书其事其毁也至不避公卿大官矧为之师者朝夕其间者也耶假令有一疵即人自为厚也免于訾亦幸矣安能令其碑于去后也如是然则先生之得此也岂不诚难矣哉为作诗曰
　　昔予抱经游于乡校二许先生实膴厥教迨其性矣士有遗思砻石以书螭首巍巍今四十年师则继踵生长泰乡佩胡服董京兆之泮比隆辟雍举以授师其寄弥崇余书则琐碣师徒勤儒林列传付之史臣

　　○沈氏祭田碑铭（代）

　　某五世祖祥二府君曾祖■〈礻谷〉斋府君葬会稽东二十里阮家湾故有田以供祭渐干没初改逐支递办后乃渐久渐疏追远念忘又或力短心长过时滞举某实痛之某兹特割私田若干亩特取岁入用给两府君岁祭其于例应逓办者自不相妨而于所谓力短滞举者亦可少宽其责备噫某此举亦聊为饩羊耳昌大其事不无望于后人诗曰海之于河首尾则亲河之首源乃自昆仑计里三万计时百旬于海之委宁不远耶然而祭海必先曰河人孰无祖祖孰无祭或数或疏以物丰匮因匮而疏责备则难莫敖之馁吾忍坐观甾畬若干亩以备岁奠粢盛牲醪毋缺盥荐如瓞有瓜后嗣其昌我倡微捐聊为饩羊

　　○沈氏冢其外亲及祭田碑铭（代）

　　某外祖姓陶名某字某会稽陶家埭人娶外祖母董氏生女三长适先君东平公某外祖死时外祖母年纔二十五孀四十五年死时年七十矣而妾王氏者孀时年十八孀至今五十二年陶竟不后以故当二孀之生也某母夫人迎之并养于家及董媪之死也为买山曰戴于殓含卜吉以葬而王媪生圹附焉岁时墓祭无怠无废某意孟庄之孝不改父政然礼以物与物匮礼废鲜不由之某兹用钱若干买田若干亩给戴于冢世世牲醪上以迎体母心下以成就不改物具礼废咎将谁归诗曰
　　我母之母于维董妪虽曰外家实祖母属 【音注】 偕我陶翁翁卒无嗣我母迎妪以养以事卒则葬之以冢以祀妪媵曰王陪妪来我预圹附妪以待穸妥生养死归乃同一所买田若干亩给牢礼费子孙守之世世勿替匪直大家 【音姑】 弗馁于兆实继大母迎归之好

　　徐文长逸稿卷之二十终

　　●徐文长逸稿卷之二十一

　　山阴张汝霖肃之父　王思任季重父　评选　张维城宗子父较辑

　　书问

　　答吴宣镇 
　　答许口北兵宪 
　　答王新建 
　　与陈戚畹 
　　与王口北兵宪 
　　答许口北 
　　与宣府 
　　答何先生 
　　与某公 
　　答茅君 
　　答李独石 
　　简许口北 
　　答王口北 
　　答许口北 
　　答张太史 
　　答李长公 
　　与章君 
　　与吕君 
　　简友人 
　　柬王将军 
　　答叔学张君 
　　答钱刑部公书 
　　奉尚书李公书 
　　与朱翰林 
　　与李子遂 
　　与朱太仆 
　　答俞都戎 
　　答李长公 
　　答朱少监 
　　报朱太仆 
　　与薛鸿胪 
　　与陆韬仲 
　　答潘中六 
　　与陈 

　　○答吴宣镇

　　儿以所惠权什一于京师自不得便去而居食二事迫之使来复就荫于楩柟之一叶便当进谢旧恩仆以形迹止之让不以为简也寿作未免过诸公之眼谓须为吾儒立赤帜入道语以张之故聊复效颦然不敢自以为是故欲进而复止惟高明裁酌

　　○答许口北兵宪

　　清宴超谈数日来齿大间尚有余味兹更以妙句恭一读之耳畔复聆钧天矣翁其少俟高斋乌几当有扑扑然小缶之响也

　　○答王新建 【瑞楼】 

　　旅次朔漠遂复迫冬无一毫之益于主人徒费其馆谷而巳承奖不特生非其人抑且未有此举也刻尊翁老先生集语未了而辄许当是此公夙心生亦何所预也兹者处于外禅稍得燕游每陟高眺远凄不胜情南望关榆益倍知巳之想行者倚辔艹艹布字应先生暨两公嗣不及专书芙蓉芳兰歌舞益妙矣安得如曩者再领于筵末耶

　　○与陈戚畹

　　曩所沐非言可尽书至推奖又非鄙劣所可当明春当入关与左右翱翔圃榭之间更挹懿美也小艹奉记室求教不具

　　○与王口北兵宪

　　东施之眉愈颦愈媸过不鄙遗辄复遵命履寒涉远兼布奉候之忱

　　○答许口北

　　一言之加温于挟纩纩复美矣温当何如第念诸所遗乃左右交于王公者以宠山人如逾分何捧检拜嘉暖气满屋以遵曩约却不遂候也

　　又

　　千羊之皮不如一狐之腋珍此貂毛?矞岂比常毳矧奉雅意价连城矣

　　○与宣府

　　序艹书上求教然后发希勿吝指瑕也三公来索意欲书三纸分投之手皲而笔冻敢以勤记室何如明日专望敝裘破絮只箱不能悉贮再乞其一

　　○答何先生 【名九州岛号春亭宿迁人】 

　　先生以子文而谬奖鄙劣鄙劣亦因子文而得知先生是日饭我于斋悉出篇札读之既复描写风致坐中俗客亦翩翩欲飞老朽庶几后尘能不驰越即山川縳我吾岂橘柚也哉知握手有日也小诗畵竹略见区区病起懒书未悉倾慕

　　○与某公

　　念别者久追惟雅情益增忡忡季子微兄每一寄书必及麾下高谊仆始知公今为游戎千里之才殆应少展矣而子微者抱才久困又复拙于时样计今所处当亦蹇落不偶而其郎君名大观者诚袖夺魁之手并亦悠悠仆独奇之闻公亦稍剪拂傥帷幕馆谷间有可接引愿始终之也仆旧日闻公说辽阳事从酒觞禅寺边拔刀弄马呼啸划然六月盛炎令人肌粟只今临书乃复想见其然不由人不起舞堕帻也外小抹一幅寄将遮壁坐寒耳无他物可致情也

　　○答茅君 【湖人】 

　　辱书初论三物知足下固高视一世所谓具只眼者良造执策以临舍黄泽之蹄宜俱却步重孤高举聊拟为公作一马首辄赧然有所进天寒不堪旋书敬以旧途鄙作十二首计四纸塞命镜一颊得两丑自尔不能免也语在笔尖顾复阁缩亦坐寒耳非敢简也

　　○答李独石

　　公威名赫然仆亦思一仰挹顾兹行以山水撩人而然冠盖尊严似非芒竹可接俟他日转镇敝省或当纳履曳裾于油幢间也道里修阻致馔腆多不胜感荷

　　又

　　仆每从书册中慨慕古之名将而不可见往往兀坐叹息者移时况近在六十里间兼以敦说诗书礼乐为儒党中白眉者哉再招而不敢造者是必有说存于其间也可以默会仰乞亮原仆之扫门岂无日耶

　　○简许口北

　　惭享我公分庖之惠令人每饭不下咽顾无可仰答者聊作墨君一枝以见眇微欲陈情素益露酸寒辟如锦绮满席羔驮盈俎贵介王孙奕奕彬彬方以裘马相雄墙角忽出疏梅不笑必厌矣非公妙雅宁易赏识耶绝倒绝倒

　　○答王口北

　　以韦贱仰交王公恐涉非分是以宁甘疏外野客清寒僧厨斋寂承此食肉之盛惠得免瘦癯因思无竹雅言形诸图畵惟公超雅谅不揶揄停笔以思扪心知感

　　○答许口北

　　缅惟超旷兼之藻黻谓宜日不去左右方是鄙心第以宵鹤涂鹙势不可以追逐故复悠悠耳昨愈出愈奇便当勉步以请也

　　又

　　鄙章纔投和篇辄至霎尔取营妙若宿构辟如老将快马研阵突围使人旗鼓猝不得息安得不竖旗以降耶

　　○答张太史 【当大雪晨惠羔羊半臂及菽酒】 

　　仆领赐至矣晨雪酒与裘对证药也酒无破肚赃罄当归瓮羔半臂非褐夫所当服寒退拟晒以归西兴脚子云亦趣风在戴老爷家过夏我家过冬一笑

　　○答李长公

　　刘君来得长公书并银五两前此亦叨惠矣何勤笃乃尔耶令人不可当顾念老病渐逼灰稿须臾耳无可为报如轮回之说不诬定庶几了李源圆泽一段公案闻勋业日隆大用在即即披甲跃马三发小侯破的而饮羽买韩卢五明马适至便牵往莲花峯顶浮大白不计斗石侍儿抱琵琶枨枨响万谷中俨然突骑出塞之为者此等豪筋侠气定勃勃长在掌股间正今日囊锥时事也如相忆伯喈便可呼虎贲坐饮耳临书三叹

　　○与章君

　　昨偶有占奉复失详辱饷屡矣却领则违尊雅领之又似范晔载市尚食果皮饮酒毕命犹饕也两笺并涴之菊虽不成染但就鄙蒙作此以来此为第一古人作有叶之物简则不足遮瞒人耳故曰人皆以清疏为巧我则以繁密为然就中量有余不能堆积并用焦墨也此不可与俗眼评譬语生物茂密者必有余者也一理耳畵美人便往一览欲公赓此鄙词尽其中丰神无佯避且曰少俟也成则幸兼轴以来之常笺辄读薄篇一净之

　　○与吕君

　　夏间幸得一挹丰神自此屡兴企慕山川间之莫遂瞻仰如何如何继惠鳞腊百头兹复以熏橘百饼兼之佳诗到时值雪下辄呼童煮茗急发封缄并天咀嚼鬬芳角润令人怅然复兴安道之怀傥便鼓楫想当握手数朝岂至望门而返耶吾丈以为何如

　　○简友人

　　半身不遂屡见于书中而无一人览及遂使不遂二字独传岂文字显晦亦有命耶呵呵

　　○柬王将军

　　闻公提兵西渡便可图会甚慰甚慰舍亲值蓬莱驿支应愿公且安行至十一日辰末到彼此私情也虽然百里趋利兵家所忌师行日三十里古法也如何

　　○答叔学张君

　　久疏教言殊切耿耿昨辱枉过又无缘得相把袂君以为憾仆同之也先后嗣惠甘鲜感谢感谢稍晴当图会于子先店中却须先期一订行将挂百钱于杖头与君冒高桶袭短后浑高阳之徒取醉于市楼谈旅客之旧迹振衣上之京尘月黑漏沉长歌而后别也如何如何新春伏惟尊履佳胜不宣

　　○答钱刑部公书

　　昨尊使回后再阅词翰及今日复示二作颇悉意旨敢遂奉答往寓杭时则闻门下作法事于西陵仆忘其鄙陋欲形诸篇什以不知其何法事故多相问讯始得之非有疑于门下也门下是出世人作出世事仆虽不得其门曩时亦尝留意于此宗作一看经僧过来虽不认得真月莫亦认得人手指月处仆自疑则有之岂敢疑门下耶仆之自疑亦非疑佛法也一悟直超于门下则瞠乎其若后至谓信心岂便让门下耶下根之人縳以习气不能勇猛精进自所惭也谓疑佛谤经十年前事耳今自信其决无也恃爱一明此心逃禅集如刻成虽不敢附不朽然仆非畏犯世讳人也望且赐教

　　○奉尚书李公书 【石麓】 　此书具见文长与文定离合之故

　　某不佞自惟以一介之贱士无片长之挟走数千里之道以仰托明公之门墙而无所疑惧者非特以其道德之高深问学之纯粹行谊之正大操履之介廉谓足以师表而涵育之始焉因之而终期于宗之而巳也亦以明公雅量所及每矜人之所不能而其使人也动合器之之道名实流播非特出于杨友一人某在远方盖习闻而素慕之是以一蒙尊命而敢以身往也奉侍以来自揣所具之器既不足以光明公之使而其所不能者明公亦既矜而恕之矣既又虑其进退之无所据而见疑于时也乃令习而延之是明公之所以待不肖某者诚无所不用其厚矣某敢不勉而承之姑以自试其果能与否而敢遽自外于明公之德意哉但其中有不可者五不敢不预白于明公而其最可疑者则入粟之说也入粟之事在贤者亦多就之以卒售其两可之志但在某之身非时力有所决不能抑亦心有所甚不欲其自知之真而自守之笃有不可遽为明公言者当时徒以查氏见促用此言以缓其期而他人往往来讯北上之由某漫假此以支吾之耳不知何以得闻于明公之前也且某当临行告有程假暮春不复例得扣停设某杂有他念其于处此岂得如此专决明公试于此处察之亦可以信其决无矣则一至暮春便须辞去而某近在道途屡遭诘问犹假入粟之说以答乡人明公不知将谓其蓄志如此反复某将何以自明此其不可者一也至于习效斯事恐难猝成即使得成恐不堪用今某既巳愿学自不敢不竭其心力而才有所困事涉避难如闻当时亦有缘此以得罪他所者明公纵不见疑某将何以自解此其不可者二也诸撰繁多不能槩及稍有余力尚欲寻绎旧闻正使竭其力之所及不过表文一两篇大对一两对而巳明公纵不求备某将何以自安此其不可者三也收散文目类有掌管呼约轮转入侍则又寝处内城临日挥毫甚至聚食一所某欲求免三者而众人皆尔明公纵欲优容某将何以免自异之嫌此其不可者四也旬日以来袖手坐食退颁刍米实增汗颜假令自今以往许其尝试漫为其实未见成效若于刍米之外复同众人月给积至一季为费愈多明公总不校量某将何以赎虚糜之罪此其不可者五也夫闻命而即受随所欲而灴敢辞者贱之所以事贵卑之所以承尊也因其人而广其资之所近谅其短而不苦其性之所难者知之所以容愚贤之所以成不肖也畜于志必宣于言虑于终必白于始者上下之所以共成夫信义也某既不敢不以贱之事贵卑之承尊者自勉而亦不比不以智之容愚贤之成不肖者仰望于明公故敢并以其畜于志虑于终者而宣于言白于其始焉惟明公其宥而裁之

　　○与朱翰林

　　日者于某人书见公及某之言似以某有意自外于门墙而高自矜匿不令人望其颜色某不惟不能辨且不敢然有一言焉以献又似以戆公而实非也某往岁客南都初亦不一先谒一巨翁巨翁虽不言似不能忘者其后巨翁者惟病某往谒之勤而避之不暇矣是以愿公且姑待行见翁之避某而厌见某之颜色也入上谷得樵歌十首敬以尘声音久陋如此颜色从可知矣

　　○与李子遂

　　兄丈此来其于某如持准绳向曲木虽未加弹界然于矫枉之功固为不少闽越相去千余里求如兄辈复有几人恨即乖隔不终夹持耳某比亦不健又稍治先人之茔迨于罢锸计亦凉冷台宕之游恐亦不成何时复勤帆策相与扪眺于绿萝白月间耶子牙兄便布此一候动静欲书新什求正会荷杵者所諠颓然阁笔宿抹一幅污清斋又烦一事近有友人假与一园稍近水竹某将就栖其间旧有白鹇笼久虚幸兄买一只托子牙兄中得一黑者更妙

　　○与朱太仆

　　腊尾春头俱坐薄恚颓然床褥间遂失而承请教甚歉也委艹亦坐是而稽比始辨敬呈请削知不足采也别有顾使君转托生不敢逆料公果拒与否辄以其纸二幅并与生之简呈请傥奉进止便当领传嗜好者不量往往徒见敝寓壁间粘挂之妙以为公真不弃鄙人于翰墨间故惹却此累惟察而恕之

　　○答俞都戎

　　曩客贵节惠谊深笃有踰骨肉感而无报寤寐耿耿与日俱长此肺肝中语非虚谀也迩又远寄僧书扇帨僧书乃难得之物重迭而至令人何以堪之峨眉之雪至六月尚积住而八月又继之不知何时消化得尽此大似吾之衷也宦闻日腾深为故人喜傥遂北更一握手何幸如之

　　○答李长公

　　仆比于曩昔倍衰老陈人耳而公又自处高华有鵰鹗趁风蛟龙得雨之势顾所以处仆者昨俯偻而今循墙虽魏文式庐信陵□左始不过是至于略似铓锷不待甲展则又居然李广止谷之超凌魏尚云中之节制仆虽少知宁不为故人一喜跃耶冯较三首里间无一刻忘左右也

　　○答朱少监

　　纸裹朱提重不胜举不特自顾菲劣不宜堪比而公即貂贵乃是清流得此于公更百珍重辞曰制荷是使野人快受也

　　○报朱太仆

　　昨公起束带迎客座中遂有拥众篡取之变江湖万里何怪赤眉之纷纷也公傥幸再图庶免彼此称戈斯为上策不然即区区弱水不竞呪咀精虔彼且涉水停津不免为蛟龙所得矣

　　○与薛鸿胪

　　以蒙书卷易昨篡绘韩愈之贤观记畵而尤信秦政虽虐亦留壁而复还

　　又

　　相如词坚秦壁始出葡萄一幅奉上窃比玉斗谢罪之遗幸勿碎之

　　○与陆韬仲

　　一面颜范旧感满膈愧无下榻以倾积怀旧有答饷诗久失寄缘衰耄过事可辨者往往失忘兹书上以发一笑大苏以拾石供参寥并是撮土为香意也旧刻三本送将遮眼糊牕亦得总是香土公案

　　○答潘中六

　　古人食鼋不得染指而出知珍味之难逢也佳品屡承何幸如之

　　○与陈

　　朱某至知足下佳好为慰仆行时辱多物又烦呵获芝罄之类倍常戴德怀报报深耳仆归计未定旋食为艰想曲池寸鱼长一二尺必能扶杖阅纲于其间勍镬烹鲜醉到谈辛苦也

　　徐文长逸稿卷之二十一终

　　●徐文长逸稿卷之二十二

　　山阴张汝霖肃之父　王思任季重父　评选　张维城宗子父较辑

　　行状 
　　墓表 
　　墓志铭 
　　传 

　　◆行状◆

　　慈溪县学训导祝公行状（代）

　　○慈溪县学训导祝公行状（代）

　　先生姓祝讳某其先家徽之歙也宋宝历中曰某者以翰林学士来知绍兴因家焉遂为山阴人某子曰某孙曰某相继以贤科显入　明徙光相里自初家所其后有曰某者为先生三世祖赘蕙兰里倪氏女因复徙家蕙兰里焉某生某某生某娶于王生先生先生生而貌昂伟性朴笃言动激射而内实含慧能读书攻文乡小试辄最嘉靖己酉遂用儒士科第一领省试牒壬子复用诸生第二上省试再不录归而食廪于学至万历丙子遂以久次贡入例授训矣又以失候铨晨衙放归又五年而再入得训慈溪在慈五年数却生贫者贽举某先生祀贤祠独力其子某报金颇腆子三进之先生三却之曩先生以毛诗起乡中乡弟子从之者如市而某亦抱笈承下风列乡弟子后先生每旦起整冠齐履徐举案坐巳所筑室于玉虚道观左之圃花盆鱼涧讲说毛诗朱传讽咏中和观午钟而始罢散去并冲然自得都忘其困折拂欝不知无聊之为何物也及是训慈慈经生几千辈固多业毛诗也其在师弟子间所自得当不异观中时以故督学刘公某按校诸师稍用近体以试至先生大赏之为殊礼是诗之用果不效耶噫龙虵而竟尺蠖之一时之快适何以赎终身之无聊耶竟以是病不起矣为己酉五月一日距生可六十四娶母夫人陶子女某某继刘子女某某先生之病慈某忝牧丹徒不知也晨衙有白帽苍头入惊相问起函乃得讣遽位而哭既徐省副牍叔子某托状语也大约得先生槩而顾不及祝日春事岂讳耶噫毋庸讳也日春为先生从父行初亦生也嘉靖中北走上书触忌讳特甚而春巳遽亡走　诏下捕春不得改　诏有司悉收责其家责益急此事余素晓之颇奇以结状亦奇家稚老鸟兽散都不知所为而先生独挺奋自承愿远走数百千里外以阴索然遽则无能为也愿少假日月果得春然春亦以饥寒流转久而戒锢益急踵烂以死乃即其所列有司再三验核信得据以报事遂寝噫此先生一仁且义事也且占其干胡讳也

　　◆墓表◆

　　方山阴公墓表 

　　○方山阴公墓表　此文十九迁固

　　渭尝闻越长老学士言自知山阴以来吏治有文学者两人其一歙方公也公治山阴时数值潦郡长吏汤公始议为水门者廿有八北接以堤长百丈广十丈欲以犍大海隶朝所往来口制水出入石空山铁枯字法冶土平丘陵茭茅篁竹童林薮十塞九决而犹不巳役率倚县议纷起公营益方及成至今三十年无潦灾增田以万计天乐属界远阻山习傲每诃挺所遗呼吏士如峒徼然公一夕遣卒悉縳数十人以来杖而谕遣之后无不一呼辄集者出见缢尸无列者疑之停舆捕傍舍惟一人匿不出一讯具服监司使者牒雨集无不从容对者有不可持不为动民不能自白必再三诤得之乃巳嘻治固剧且难至此哉顾往往得闲暇日与山人墨卿暨诸学士有才行者益谈道论文或稍及民疾苦而公所著为诗文他不论即入署以来者亦且盈数卷悉出心入理诚切笃致如其为人如作逐蝗文而蝗枕股以毙满坝岸者可知巳先是夹入有法嘉靖己丑间知山阴者为凤阳刘公才妙敏有建安风渭年十一以事谒之辄谓问渭知巳能为举业文字三年矣遂命题令立制一篇稍赏之谓青紫可拾取顾勉令博古书渭自是好弹琴击剑习骑射逡廵里巷者十年而始遇公公又谬器别之从臾令籍泮为诸生也至今又二十五年墓木拱矣而渭傫然犹诸生也气消沮盖并少时所谓驰射弹击者亡之顾独得遇公嗣子阜民于逆旅以表墓属焉感旧伤知悲悯时命不觉其涕之横流也巳乃洒然操笔为之表表成以告于故长老学士尝怀思公者举无不涕泫然下公讳廷玺字信之号南岑起贤科仕止于县而凤阳刘公者名昺字晋初号望岑山阴士人与起应成局谓自知山阴官长有文学者两人刘其一也

　　◆墓志铭◆

　　吴侠士墓志铭 
　　葛安人墓志铭 
　　言检校墓志铭 
　　张太仆墓志铭（代） 
　　赏无极墓志铭 
　　沈布衣墓志铭 
　　阳江簿潘公墓志铭 
　　都昌柳公墓志铭 

　　○吴侠士墓志铭

　　县诸生吴君文明甫卒二十有五年而其子某始属铭其始虽以幼穉迟之然论亦未定也而今则定矣君事其父母孝尝内小媍李李诋其母促出之及母死不荤者三年人服其孝其宗疫也十毙七门阖无只履迹君日往视敛且疗人服其仁其社师胡先生纯死君约二三子衣食其婺与孤终其身人服其义君妻陋且病易久罢妆沐副方新也而爱不迁人服其厚生如是矣乃死二纪曰论未定者何也噫惟孝友廉信人多杂以侠故曰论未定然侠岂足以掩四者哉故曰论定也君喜士士豪驳者无不集其门一日有沈璘者被危构君直于郡庭构者詈辱君君格杀构者会有司以他事仇君移坐君君在狱五年昼则读书夜则笔记卒徒阴事卒徒知之怖会大吏不恤囚君遂死卒徒手君父乡杰也尝会其宗杀不肖子孙者以君冤持数百金择委不靳施者图活君然卒干没君遂不得活君讳某文明其字也生正德某年月日卒嘉靖丙辰年月日皆十一也阅五年葬峡山丘家坞其世居山阴利乐村始祖唐文简先生翥入明而有瞻瞻生皋皋生俊俊生浚浚生某娶陆实生君君娶宋生女洁适会稽诸生某副以郑生系绶绅系子明际系能诗从予游属铭铭曰
　　郭解以客坐范蠡速子死蠡非不明客罪解抵古语云杀人者死乃有幸贳而千金之子顾终死于市语胡足信哉人亦有言儒以文乱禁侠以武犯法班固郦炎非儒者耶俱死梏菶陈亮以儒三置于俎希不为鱼肉由斯以谈儒者之与侠幸不幸明矣而以成败诋言?比几何而不为愚人

　　○葛安人墓志铭　叙安人有生色处

　　上虞之崧城有潘隐君某者其女配参政葛公某封安人里中称其贤有年矣而不知隐君暨其县布政陈公某我会稽侍郎章公某并贤也而女之母则章之甥陈之孙也世固以家法闻矣始参政父大理公某为南御史抗疏忤阉瑾被　诏逮时参政公傫然以天乡解生仓猝掖大理公走　阙下大理公淑人俞方惊顿就奄使无安人则俞淑人且不起及事平大理公幸知邵武俞淑人则留以奉大理公之两尊人安人既以一身奉淑人则又兼奉两尊人其后参政公成进士得主事刑部而诸内尊人念参政公不巳不令安人独留则安人又以天身走数千里奉参政公于郎邸既而转知淮安徙按察副兵备天津再徙得参政山西安人独山西不偕耳其在邸则真为主事把烛照囚书数从臾使得多平反其在淮在天津则后先为府公镇公时时视候凉暖把针尺测宽窄短长徐取缣帛絺毳而袍??粤单复之或客至则自篝卺立鬲釜间手酱酢陈圆方亭齐以授一童子步不踰阑槛而设以告具终公两役竟不令衣工庖子一识衙署扉此岂独其才能通也谓隙当必窒耳至其客所师友于公父子间者安人则又善为陶氏媪故事伺而得其良益相臾戒父子间谨权舆无替醴设若淮之倪工部涧天津之刘都台焘丁吏侍士美汪按副其陈户部斗南诸公者后并以文业显或来宦浙中无不造请拜安人于堂退而语诸人则又无不多安人识以为真能成其夫与子者先是参政公捐山西馆其后长子妇又相继亡莫侍独今鄂州君兄弟两孤悒悒遶膝下而大理公翁媪益老不事事其后芽茁孙髫冠髻盈室安人独以一婺上之虔祖曾生殁之事中操两孤之?日耳力?鞠下丛诸孙之哺人纤巨毕膺孝慈益举及鄂州当荣恋侍则勉使就道至其九十永怆未亡寿者云兴成贺而亭乐则可称陈情之夺杂入六朝未见曲全于刘妪追远之厚庶几默契于子舆者矣鄂州予友也曩昔宣慕安人数征篇什懿德之敷未尝不入予笔札间且距仅百里而先公昨存其于葛门非旦夕交好故鄂州以状涕而来而予慨焉铭之以太息而往特有拙蹇不彰耳无謏也始鄂州巳后其伯父翁某未几翁妪并捐鄂州自谓益可无出安人强之乃出而适遘讳不易归安人殁讳亦解鄂州始得乞归鄂州于所后及安人可为两无憾矣安人之殁也春秋逾九十一固无他疾其殁为万历某年月日其葬为某年月日合参政公于茆山遡其生则为弘治某年月之某日子三人光国子生娶山阴刘氏状所称偕早亡者也焜以久次荐补鄂州府判以文饰吏治十也娶陈氏亡勿继爖诸生母则庶状所称安人视如巳者也娶余姚汪氏孙十一人晓始诸生又他为某某曾孙九曰百顺者为诸生他为某某玄孙一曰千生女二一适会稽章某蕲州卫经历一适潘某福安县丞孙女一适谢某曾玄女凡四而曾居三铭曰
　　母德皜皜而享龄以耄母不幸而早婺顾代治家以孜孜然则耄之享不胜代之劳矣噫人亦有言难成者媍之道难必者子孙之肖母兼而有之是享溢于劳 【去声】 参公名贤俟母茆山不负公托宁不解颜

　　○言检校墓志铭　少语涉趣

　　山阴之有言孔门大贤先生偃裔也世吴人居常熟至宋兵部侍郎云徙祥符五传至通以敷文阁学士从而南遂居山阴某村即今所云言家堰者人竹明七世祖提举廷臣生志江志江生庆庆生肃始入居紫金生文恩文恩生松江府检校论字某松江幼敏秀有志节学明经不成去学书善分篆即章篆禁署诸体靡不兼又为人特谦谨故乡人礼部尚书诸公翰林时携以北入粟为礼部儒士馆阁中稍知爱之自承　天志　肃穆两朝吉凶礼及今　上吉礼文武会试凡涉书者靡不出其手尝一赐银绢一以礼部役得预　宴庆成诸大臣两荐之几中书内阁矣而一以父丧一以同列相援冒阻竟就常秩得检校松江在官几年惠爱谨廉死无以殓居常舐笔伸纸吟啸松篁间博长官清誉而巳其为布衣尝为友朋散其赀以百计母病药有宜咀者颇梗咀自夕至旦颊尽腐不知痛在礼部一日思省而归及闻　诏辈选中书往而后矣礼部公讶之曰母病始瘳不忍遽去也殁之夕屏闺人戒诸子与诸僚决并无失语是为某年月日云云铭曰
　　于乎言松江耶始冀以文显不得而冀以书书几显矣不得而竟垂翅于幕中之除嘘之者盈朝而终不免于枯文学之传家于乎将执管以从地下之子游耶

　　○张太仆墓志铭（代）

　　公姓张氏名天复字复亨其先蜀绵竹人宋咸淳中名远猷者来为绍兴守卒葬山阴遂世为山阴人四传而有福福生仕廉仕廉生原旭原旭生恭恭生宗盛自福以乡进士为州学正仕廉以隐谢　高庙征其后三世俱袭为长者行宗盛最少子曰诏以公贵　赠吏部验封司主事与其配赵氏　赠安人者公之考若妣也其贤具少师华亭徐公志中赠公三子公最少而娈生赠公以两伯子既儒欲令公治产公欝而啼乃始令就儒及冠补县诸生文辄出诸生上既又工古文词华亭公行学得公制太奇之置第一名峻起弟子从游者满门县长吏委以志事山阴之有志自公始当是时赠公早世公悉自营凡祀先奉母治圃饰巳露一班庐宴具玩供靡不雅瞻宛然富人之居纷应有余文复铦锐嘉靖癸卯举于乡予从公后及宴鹿鸣念赠公悲不能筯丁未成进士明年出使江西归侍赵安人数月乃北巳而哭其讣于途几僵而植庚戌服除谒选授礼部祠祭司主事时　制诰两房乏文学士内阁以请吏部首上公名改吏部验封司主事入典是役一时　命词多出公手馆阁称其能既满秩吏诸司谓公多筹迁兵部职方司员外郎再迁礼部主客司郎中寻改仪制时　肃皇帝英察而仪制又多事若　嘉善公主下嫁　庄皇帝大昏　景恭王就封国并大典公踵当之无人事又仪制多吏奸公悉考所掌为成书吏不敢动会光禄少卿缺计资当公公固谢乃外补湖广提学副使湖地数千里士居远府有十年不被校者公居三年两徧之于士有恩校涉复洞敏士视公犹父监临者剡公亦拟公为神迁江西右参政明年壬戌以考左调云南副使时沐氏纵于云南抚按诸公为　国杜未然稍束以法公佩按察印沐氏不法状多经公公操颇急沐氏衔之巳而武定乱　诏进讨公监左军武定平上功公当最同事者欲攘之会公迁甘肃去云南抚按者皆新代衔者攘者谤遂行武定功且寝顾摭索公他瘢令万里走对云南时予方抚贵公以伯子元忭随过之傫然相顾予与公语徒鼓壮令行中不能不为公危及至则云南父老獠夷辈投省台为公陈枉状旦夕问馈如视所亲尊官迫疏中被敛者使言状人人指天日言无有欵具以上于尝疏公者亦为一笑谑曰若是则首发者且谩而负矣奈何是语也上下共闻公遂得免归归而拓镜湖中旧业以娱嬉托于曲蘖挥翰赋诗种鱼灌花舟舆陟泛消壮心遣光景尝遗予以书曰吾为公置数椽于镜曲令可接炊烟终当相与老于此也未几公伯子魁　大廷官修撰公年踰六十益自喜召客啸啄觞豆日淋漓顾得痹公初免归尚夺职及是伯子请以巳官赎公职　诏许还公欲归寿公又为陈君臣义辄装辄以书比明年闻公痹归益决得请居一年予适奉　南命过家候公而公不可为矣数就床语呜呜者凡三日竟瞑嗟乎嗟乎公生平多义气急人患难人往往负之亦不惩遭大事益从容气不加扬而筹立办干短秀少颀乃旋折中礼语话恬雅真有儒者风即岸伟遇之亦失所据与人无少长贤愚率欲归之于好其在族属虽疏必厚友朋之急尤出等夷尝见其解带以赎一老交于官鼓颊呼舆孜孜不避形迹至为酬谤者所訾不惜也虽然人徒能以影响訾公耳而秇文综■〈礻谷〉出而润　国敛而藻身如所著鸣玉集湖志县志即文士虽在仇不能不使之屈首读南诏之役以罪酬功虽首发者不能不使之以枉自引则于公果何如哉以故人相语曰彼昃此盈天之凖也伯子之裒然当公之归隐非凖乎噫公可以慰矣公生正德癸酉九月十二日卒万历甲戌八月三十日享年六十有二配　封安人刘氏生伯子即修撰君娶王曲阜大纪女仲元憬聘高给事中寉女季元恂聘沈举人大绶女女一许聘予子淳卿皆侧室陈氏出孙男二汝霖娶朱翰撰赓女汝懋聘王生应祯女孙女天许聘范比部可奇子绍裘公博诸卜尤精于青乌子天柱峰官山墺之穴公所自营也伯子将以是年十二月之二日奉公蜕而藏焉索铭于予予涕不能字且谢不副伯子亦涕曰若是则孰铭吾大夫铭曰
　　急人之难而忘其蒺藜僇力于师而谤兴于薏苡始焉哓哓终则熙熙斯言也岂婚姻之私

　　○赏无极墓志铭

　　无极君讳某字某其先金陵人始祖卿相元元乱客会稽死遂葬乌石山子某生福建副使某某生某某生某某生某某娶陈生君君始儒及长弃去为吏于县清谨磨涤务去其吏中故套以故县长吏多称之每语及必曰清吏其后叙官典无极史不改乃谢室家跨一驴随一奴以往至则教民益种榆栗梨枣右礼让左武力有古循吏风俗奉佛悞坐白莲教收数十百人主者以属君君悉明其非是并得减会国丧长吏掩捕色服者数人将赎其钱以充一公馈以属君君曰贫伧耳贫何以备缟然长吏命不可怫也徐起取俸钱代色衣赎里有盗卒谢盗不为里中民一夕复被盗辄循故迹并指捕谢盗不为盗者充君诇知其然释之里中民与被盗者相与出望语巳而真盗者败里中民被盗者始相与共神君君在县五年以老乞归耕于野筑室课诸子读书无他营然起赀骤至万乃得于俭勤非官中物也自无极归七年而卒为万历某年月日距生正德某年月日娶戴子男四人曰心曰志曰殷曰懃心与殷袭公业其二人则一为府诸生一国子生也女二人长适某次适某志与从予游者吴生某善择地从其卜某年月日葬公会稽日铸岭二十里为兆岭之神道路山遂因某来托铭铭曰
　　人亦有言筐笔必贪幕秩鲜廉质诸赏君其殆不然人亦有言官廉实拙归费实诎孰知赏君赀卭于邑由斯以观廉何负于吏哉

　　○沈布衣墓志铭

　　君讳辂字乘殷世山阴人曾祖某以德隐致有司旌其庐生材材生某娶于某当嘉靖癸未而君生年十二母死事继母孝终其身不闻有贰尝客燕许贷他郡人钱千缗矣有以道卜易负间者君曰得钱与失信孰重卒与钱居临河值宗人儿戏溺水君裘而出之俱不死其后与妇翁赴其内弟之贾所至清河舟坏水冒妇翁君幸在舟外得自救以免乃决奋走舟中救妇翁俱死矣为隆庆己巳秋归葬会稽中灶陆家墺君娶吴生男一人曰某女二人长适某次适某某娶王生男三人曰某某某孙女一人君虽布衣然以谨亮重于乡精书学善奕算其所婜吴即从予游吴生某者从姊也某因之亦游予故来请铭铭曰
　　救儿而活事如脱虎人举以谈色鲜不沮及救妇翁况蹈大川君奋以趋顾猛于前先亲后生眇彼箜篌我为铭之以戒夫偷者

　　○阳江簿潘公墓志铭

　　公讳某字克敬其先金陵人赤乌中仕吴为郎曰乐安公者始徙会稽迨元　明间而有志道三传而为公考某有子三人某弟澄无子公后之欲使公殖货公曰先世并岩居无是也乃别用读法起得主簿广之阳江而广固渴才吏诸大吏争得公廵院者为休宁洪公垣知之夺使摄恩平及行恩告书得数百纸讶曰摄固才宁不办此悉焚之公又白放冤死及流遣十余人声大起后廵者顾恶其然檄使诸大吏苛按公无他状几败而免簿职逻故事岁一行乡落必塞橐而后返公到痛一屏格至是当代　觐诸乡老连牯三岁橐持酒醪以赆公公固却诸乡老涕曰阿翁耶都不记曩苦廉而得按耶奈何持空橐走万里道即饥何以饱旅店耶公始勉为什一内之归以其半贷族故之窭每报逋笑不问其始甥渭也误以文不赍聘女死待之终其身不薄也公始云云铭曰
　　小吏而苦廉食几于无盐孰使之盐大吏则然内橐也以祖卒散之也如土仕之俦指可数渭也斥晏翩其不远则负公馆

　　○都昌柳公墓志铭　字字精严而铭语特趣

　　万历二年闰十二月之九日都昌柳公卒于官明年正月八日其仲子濲至自都昌余哭之问卒状得诗七首读之余喜其达为罢哭而一笑越五日仲子抱公之履来索志与铭余告以不可故仲子哭失声余曰诺余闻都昌公始生时其尊人友芝翁梦祠出白寉神君者与之子神君张姓翁因呼公曰张寿郎六岁而就傅书一览即记至十一益知经义善文越四年发始总入校为弟子丱衫骑导独映街市声名一时起郡中每出人盻睐羡奖若覩瑞异使者行学有司岁课非甲其名则甲其等人皆谓公风云在履舄间惟恐其不加趾而载也如是者自嘉靖戊子至乙丑而竟以贡入训高邮三年迁谕婺源又三年而知都昌三日止矣嗟乎公生平貌若不胜衣然所至以文学屈服人如长平细柳大将旗皷即相君镇帅下至专城靡不降气愿得公一字者世以此遂谓公取才弘故招忌盛卒龃龉于一第佀矣抑独不念公笃致伦谊如糜股以疗父婉容色以悦母同爨以食兄弟者此犹曰人或能也至公数遭困窭乃昏聘不使子先其侄乙卯癸亥间后先学使者两贡士两越次将推挽公公再三孙同舍生曰某某老矣生何忍夺此岂人所易能者哉是德也非直才也犹不能赎忌而凖弘又何耶于是始有缘此为公屈者而公临诀顾自引无术以报　主上至形之诗公真盛德矣公著书数十卷其所造有刘向王通风故尤宜于教有名邮婺间以此得殊荐知都昌然精亦瘁于邮婺矣先卒之五日梦与故人约往匡庐访青莲居士曰当于是腊之九日寤以语家人遂却药及期索管书诗呼衣笏笏误以象顾命易之始执且被噫亦奇而正矣公名文字彬仲其先河东人两徙而家山阴登洪武四年进士科曰汝舟者为公远祖数传而有江西按察经历青青生显显生廷兰即友芝翁娶王氏生四子公为仲公之生当正德甲戌至是为年六十有一娶齐夫人生子五曰洁光淓濲浈并儒女三渼洁瀓孙应模以下五人孙女二人曾孙一人渭于公为中年交然谊颇不浅故相期者亦深处时日夜握手语及出时时寄书来书中语未可一一为人衜也今不羍止此矣其子知之故缪以茔后托茔在某所?某年月日封铭曰
　　来白寉耶返青莲耶之人耶凡耶

　　◆传◆

　　昙大师传略 
　　钱先生传 
　　王抚州传 
　　贡氏传 
　　吴鸿胪君传 
　　那鉴 
　　严烈女传 
　　孙山人考 

　　○昙大师传略

　　师姓王讳贞焘号昙阳子太仓人父礼部侍郎锡爵母朱淑人梦月坠床孕及产师女也母偶立而产不觉亦不血时为嘉靖三十七年戊午十一月二十一日至万历八年庚辰之重九而师道成立以化红光亘天趋而仰者约满十万众按传师之成道也悉由诸真诸真者多不可纪其最专教者则为偶霰弥?女朱真君师之得会诸真也始梦中三四至后则昼至亦多不可纪大抵至则光满室云来霞往千侍万从佩服之丽容色之都以至钧乐妙香琼浆异果若橐携身首之饰瑰宝金玉织绣不缝洞萧筝螺瑛瑶纹刻去都赠留并非人间所有师最后又神往西天谒观音大士见七宝莲台谒金母见宫观殊绝意即瑶池则疑妄矣曰非也凡人道所由成修行表也享景影也师修行孜孜自人伦始表正矣表适正影适欹世宁有是理耶又师诸从父子家庭间所训道及答简药诸士人病并非亚圣小贤所办孰代之哉诸所享景莫谓止此即百倍此又奚恠世以师中魔魔不当终不败师以师自为魔师不当终不中人以虵为妖者苟辟之亦用是廓如矣古之有道者伏龙子钵醒讹法者于狐亦妖耶谓龙与狐妖不可谓伏龙与醒狐者妖可耶此皆不足辨独师初拟化朱真君来慰既云别远不过三月师何用再拜辄呜咽及果化计别日正满三月会不在须臾耶又何用西向四拜曰吾以酬朱君似朱则住世师则辞世永不相觏然者此则非浅昧若渭者所能晓渭曩妄解伯阳书与师八戒中旨偶相合颇以一班为幸后数阅师传中事奇甚其不当疑亦明白甚独昧而当质者有如此补一语于末简破愚蒙与众共之倘亦阐教者所不吝耶

　　○钱先生传

　　钱君讳士礼字汝行宋武肃王镠十九世孙也母姙时父梦仙人乘云入其室持朱匣中钱一缗与之是夕生君生而貌修伟习礼翼翼未冠母死以礼治丧不用俗尚嘉靖中方用兵苦繇先生以孤子办吏征以其暇治经课卒补学诸生里人莫不多其约而能礼与学先生性复孝从大人有鬻医者贫以其远祖像飘须者县诸药馆充思??貇君见而愕然肩数斗粟易之以归祖母老病盲常不乐君特用语笑以中其好得喜乃退以为常久之父病疽君则昼夜忘食寝百疗百不能验乃躬自吮其疽果愈然瘁亦蘖此矣百逾年竟不起噫此其大者也其为人好施睦乡里喜亲贤士大夫而善远俚俗教其子有塾法无吝赀其后君卒几年而子果贤书荐
　　论曰世之传士者多用皎皎赫赫不尔谓不足以振世不传焉于是中庸之士多冺冺噫抑何谬耶夫道莫大于孝弟孝弟者中庸之谓也钱君以疽劳疽者不死而劳者死可谓孝矣故予为之传虽然仙人乘云与匣中物而君生推是祥也世不以为大贵即大富而君独以孝显不可以卜天之所右在此而不在彼耶

　　○王抚州传　森次有法

　　后世简补庶工之科而兼言与判与书三者固矣然身亦不废夫身者貌也貌者外也用外貌以取人其殆守古者角犀丰盈之说矣乎至于今因之不改故长吏者简补垣台两曹而简者或稍以身兼受简者则专以才自许是以两不相直今抚州王公名夑字　　者嘉靖壬戌间以进士拜行人其之四方也辞命雅循礼仪率度而貌亦端秀中畵图今其家有之可请而面也独癯且少颀耳须朗疏如竹然风则不大能飘两曹于此物亦贵飘也公以资当受简宜补两曹坐是失两曹得兵郎久之丁外艰服除入补而兵郎与刑亦稍嫌甲乙适兵郎皆具无阙员当候公请于选长曰某母老矣某愿窃郎资以养母不愿必兵郎也长贤之会刑阙郎遂以刑补久之出录江北囚而乡之奸某甲者善媚公素直肠不好猜会江北富人某陷大辟误而冤甲偷往致之直间以微语从容伺公所向公觉亦借他语以飞击之旨甚峻甲惧趋出公计甲曰吾不知彼饕者也不饫不止即厌逐之如拂蝇然还而点物于闇且奈何则佯召之为好诘曰我有关于楚吏汝信人也持吾符以往事不竟不得归而别以书致楚吏曰某至为我迟之饕亦佯装辞去实阴留其家公赴江北道出杭而饕故尝所致富人资与持资来者知计不得售乃日拥歌姬饮于杭逻吏卒捕得之银满一鞹篚以告吏吏曰此大盗也狱竟且笞杀之公闻趣乘告吏以故且曰索其家或其寓与身囊中有符可验也索符验日月果亦滞饕于远者而饕亦得以非大盗不竟一幸酬其本辜公赴江□录至富人公骂之曰騃囚据爰书女当活今不汝活女知之乎揖庭侍长吏及诸有司告以故诸公无不罄折叹服公公还出知抚州府而大吏分曹守府者一小吏其戚也横公挞之守恚曰抚州不有我挞我戚阴令戚来馈茶盛囊物杂茶篚中公又发之守者益恚直三岁当考守以考书中公而公得罢归矣公归方艾某见某之女公长子某妇也当公艾之辰余兄以余文往贺贺之轴有程不能博文不能烦若家志烦可也公之弟某尝志公于家能烦而尽矣而余复次公之事以传者发三事之意也然公与某尝会饮或时及江北事每以不活彼富人为恨曰圣人事至公何避嫌为则知圣人事事不避嫌鄙遇一事可嫌者辄避之矣又曰礼仪不愆何恤于人言又曰畏首畏尾身其余几鄙其畏之哉恤之哉噫公为斯言长者之言哉
　　史氏曰余尝读春秋孔子自责有云以貌取人失之子羽子产谓鬷明曰子少不扬子若不言吾几失子矣夫孔子与子产何如人也犹不能以貌知人况其下者耶若夫闻其言则取不取特在凖其言不必用貌矣公司行人久无一言耶判即言也无一判耶噫悲夫公孙挥字子羽澹台灭明亦字子羽公貌不为人知别想似澹台灭明公始官行人官则似公孙挥

　　○贡氏传

　　贡氏某处人嫁郡诸生某某某地中名士贡助之方成学金婴疾且死执贡手曰吾不能偕子以室矣欲待子以穴得乎贡泣曰幸而更举案以从妾之愿也即不讳妾有把巾握帚为君除棺中埃土耳不待我以穴将何为某遂瞑贡则抚其所遗孤女以居未几女亦死母怜之则来相觇慰曰一婴鬟不能有而欲孑以终身可乎贡则复泣曰良人谷而不后天也若守节则人耳乃剪发以誓母数迎之偶为一归值女弟在亦用是以觇时方食取食器碎之忍饥以还骂不绝口自是人亦不敢更讽以一语阅四十乃死盖年六十矣生殷某者贡夫从子也数为予道其事且曰贡之舅万忠烈公死国时贡方龀人哭公则哀公而巳至贡则独收涕曰舅真得死所舅真得死所而贡之死前一夕有大火自空中流坠其室南众诧驰视之则不见有物咸以为殒星云
　　论曰自古怀贞之女与抱节之臣其成其志也不在于牧?力面刎颈之时而定于感梦征姙之始辟之于玉可碎而不可使随盖自山川融结之初而巳然非试于投掷而后知其然也故观于贡之哭其舅于龀也而不负其夫于穴者可知矣然某以其短贡以其修而后贡斯显使修短均也求显贡得乎凡若此者岂天将成其雌必故亏其雄耶抑适相值而然也噫亦邈矣

　　○吴鸿胪君传

　　吴鸿胪君某字某徽之休宁人生有异禀貌端伟颖悟过人长而习制科业方有名于时期鹄举其翁顾噍曰吾老矣汝兄既入仕而诸弟方幼即令汝早自翻飞独奈何令我日暮而不坠耶加大骇遂束阁其简牍持筹而算赀益竣无何诸弟稍立而海上寇初起渐炽君负素所抱鹰鸷姿复揭揭不自控思一决其绦笼而试以风飙乃补国子肄南监久之不得志始就拜鸿胪丞孳孳其职将以资劳希　天子恩泽幸易章服以为父母荣不数年而父母相继以病死于是鸿胪君乃决意不仕结庐钱唐之西湖往来缁黄间习河上公术赏弄风月杖履舟楫无日不在佳山水间用是以终其身至是其弟某走吾乡抱鸿胪状索志于某君予得见之拜我于庐道其事令传予为取志中之大者作吴鸿胪谱
　　论曰人有借耰锄于其亲而德色者此固不可以言子至夺巳之素抱令舍青云而之他途则亦难矣吴君之奉父以逸而宁自小其成至其末也又以不能奉父以荣而径自止即小者亦不自竟传所谓终身慕者盖庶几其人耶人或以其晚年习昙聃诡正道然当其抱策学南监时祭酒吕公某奇其资授以河洛君习之深有得噫兹岂诡正道者哉

　　○那鉴 【辛亥十月十二日云南遣吏迎余姚赵都御史锦者为予道此其人名杨时学】 

　　云南沅江土知府那钦嘉靖壬寅间死钦子宪年十二二叔那鉴者抚之将不利于宪宪父之土目走告沐总府若抚按二院以状乃檄宪来省下使读书习礼始至发垂耳后十五六发可总总府及两院者相与议遣旗牌官一人指挥知州各一人护宪归取鉴旧所摄印以属宪鉴持印久若忘其为摄者以为夺巳也又以叔故于是尽割掠宪庄资别宅而居而阴赂宪奴使谋宪约事成得印则奴亦得为招霸且重赏招霸者头目也于是奴果夜鎗杀宪却上状临安兵备谓宪通他奴妇而他奴杀之乃反别执未尝杀宪者斩其首刳肠巴尸以来献宪之舅曰丰鸾及宪之日曩为宪心腹者某以其事告总府及两院事下临安兵备兵备难之遂两可谓仇杀土夷常事耳况叔杀侄遣官用好言谕鉴出印与流官通判者且掌之官数辈往返鉴直人与金二千两官或受或郄受者则罢郄者即毒以死或受者持金首临安不首者发则辄得军罪然兵备临安者亦往往幸期满而去庚戌王廵抚某林御史某奏请征之　旨既下而台州石以才往代王廵抚为廵抚而沅江天热瘴甚四月至八月不宜师而石顾用四月调兵马以入兵果困入沅江者当两山险而夹一道鉴掘一边道沿为濠引山水注濠令军伏山莽中我兵从道入则伏者往往鎗令堕水则益困分守分廵兵备谋于石公石公乃谓左布政使徐某曰如是奈何布政曰某愿往乃与三哨者俱而巳独先意驰数骑幸见鉴可抚则抚否且令壮士急縳而驰徼幸于卒然若隼之攫也以故留重军四五里外自则戴喜鹊窝 【毡帽也】 服纻丝短袍毡衫布袜带剑与上舍杂鉴知之遣流官经历某迎公袖出赂银二万两帖徐将刃之经历怖而走顷则生员数辈至谓公曰鉴且出降语颇为鉴公叱之又走顷则骤闻鼓一声鉴象马俱出皂隶持牌者徐虽莽亦挺挺不凡顾谓公曰爷莫前徐又叱之挺刃使前而兵交土舍高国者百人敌也卫公骑见事且急乃徒手鬬杀四囚徐尚曰好土舍好土舍赏千两时则两鎗中徐胯亦再呼曰国救我国救我而公与国俱死矣然杨时学曰有法公不微服则不死

　　○严烈女传

　　嘉靖辛亥渭既交于湖归安潘君釴时谊次年夏五月书来且曰为君求得继室于釴县双林乡实严翁某长女某翁父故某府知府某同产兄弟也渭见严翁与语大悦许女焉及察其动止顾私独以其騃也固谢之其后四年倭夷寇浙西入双林遇翁断其一臂翁死乃牵其二女俱去行若干里许过某桥长女初许渭者奋投桥下溺死焉浙及他道自有寇以来妇女虏其还者以千计而女独死难矣事闻渭痛之如室焉且悔以为当其时苟成之或得免然天欲成斯人名渭独且奈何疑其父而及其女而不知其生而悔于其　死其可及乎作严烈女传

　　○孙山人考　此能道太白缕缕是一大证据

　　孙一元字太初别字太白山人其家世士流也父早亡而贫山人以抄书役某府中为母养夜归则灯以点阅他书母恠之山人诒母曰此儿受府公命抄书也何敢误不灯久之府公知而嘉之会吏缺为出赀特补吏且试以密事不泄多任之会觐府橐白金两四百使山人致布政使某途被盗山人无以报命遂亡抵浙寓西湖稍出其蕴诗名一时遍海内久之赘湖州施举人某女弟仅育一女久之山人竟卒施家诸名流为山人传叙终莫知其为何人也或以其迹秘妄用意揣丑垢诋之昨岁休宁范君名灿者匣其祖所蓄交游书札及他诸文字来谒予题而山人两札在焉问之灿能道山人所由来迹予诘之灿曰孙山人与灿大父世交也予曰向孙山人苦秘其所由来即世交山人乃肯泄于乃大父耶灿曰非也景嘉靖某年中丞诸暨之县者曰孙镛罢官贫不能归客寓杨州之江都而灿大父世商于盐遇镛颇倾盖一日偶及山人事镛大庆骇一一道山人所由出亡事大父钩致镛山人形貌云何镛曰如此如此镛又曰镛父伯叔名某也字某也便走取所随谱合之果合镛以告其子某并携其子某来子貌亦稍似山人镛遂问灿大父云我叔今何在灿大父云云镛强我大父偕至湖拜其世母施并其巳嫁妹三人相对而哭失声左右亦无不涕者万历某年诸暨志来予阅官师表嘉靖十二年所列官师表县之丞果孙镛也乃曰蜀人而山人旧自称秦人非志者误秦为蜀则山人本蜀人而谬为秦人也蜀西北通秦界或山人亡时始由蜀踰秦客寓太白山巳乃抵浙耶当问诸修志者外史曰太白山人初以抄事府再以吏此盖不足垢累其终身也终山人之身岂徒以诗重究其履庶几沈云卿之流欤战国有侯生秦汉之际有张耳陈余并监门小吏余且受鞭笞矣鞭笞亦何足为辱然耳余慕富贵者也况得语于太白山人冥冥鸿飞者耶失金而逃遂失吏天之助山人厚矣
　　难者曰银之两而千为觔六十四舁须两壮夫两满四百几半千矣府遗此必不靳两夫然则当盗际三人同亡耶即亡府一不逮系其家耶曰子以公事揣也此特府私耳弘正间于私为讳甚府托孙必不令六耳预闻孙不归报府府必谅孙非负巳者其不归必变生不测耳又安知孙亡走之后不有展转飞密以盗故报府耶谚曰狗啮盗痛不号府逮其家则号矣难者曰子何信之深也曰灿何预辨以待我

　　徐文长逸稿卷之二十二终

　　●徐文长逸稿卷之二十三

　　山阴张汝霖肃之父　王思任季重父　评选　张维城宗子父较辑

　　祭文

　　祭九江封君 
　　祭李太夫人（代） 
　　祭何老先生 
　　祭罗封君（代） 
　　潘承天祭陈封君 
　　与诸士友祭沈君文 
　　祭冯母文（代） 
　　祭陆锦衣（代） 
　　祭张御史母（代） 
　　祭赵母文 
　　祭朱刑部（代） 

　　○祭九江封君

　　嗟嗟先生乡之耆硕隐于钓耕远迹城郭既谨取予而慎然诺乡人评之谓古太朴天降时雨山川出云神启翁衷于焉北辕邦畿千里羣彦联卷叔孟翩翩一飞冲天高第大　廷复膺翰选柱史特推郡堂玅简莱子迎翁曾孙养志丘壑之怀无日不系丹旐来归观者忾涕猿辛寉楚以日为岁某彼小子潦藻荐翁翁素恕容庶几弗侗

　　○祭李太夫人（代）

　　天启名世必禀巨资匪直父道亦藉母仪名世伊谁我公佐辟维太夫人以诲以育当其诲公法度矩矱非礼之事勿接耳目公则吕公夫人申国公仕翰苑大肆文章既为国师造事有方公则文忠母维欧阳公摄冢宰进贤退浊由母之言以知处嘿母维韩母公则康伯迨公平章母益嘉庆多母福寿手诏存问缙绅荣之车驰马兢母维晋国公则文定自家而朝维母实劳自始至终维母极荣母生之荣天下所钦知母之德维某最深令子明公不我遐弃庇覆提携于兹二纪暨诸孙子桂茁兰扬顾予尘襟每挹其芳义切通家分犹子母闻母之讣宁不悲楚灵旐南旋路出武林哭母于旅敢布下忱

　　○祭何老先生

　　翁十八而名闻于吾侪又五而为人师八十而犹客燕邸又二而始橐以归其温也玉其错也石故巳攻矣而亦可以攻人其下也箨其上也檀故塞耳于原壤之歌而亦能事其大夫之贤盖廉而不见其刿也和而不见其不恭也百□之下闻风兴起意者庶几于夷惠之间抑翁之始终大槩云尔巳矣而其彬彬班班绿绿棼棼若唾者之雾下即更仆以数不给也而况得枚举于数尺之诔之云云于乎下有蓍龟则上有青云以覆之天有醴泉地有琅玕鸟则有凤凰以饮之味之主有郑公客则有康节以左之右之矧远游之一日宛坐蜕于奕棋等尧夫之观化集诸宿以长辞殆同源而异迹又何可以雄雌于乎恬耶安耶惟觞与咏大耋以终其年耳蚁则慕之而巳何尝膻耶既多男子荷且骞耶独屡空耳尧夫在昔有余缗耶翁固无憾翁无可唁乃吾侪之聚哭也不几于累翁之天耶

　　○祭罗封君（代）

　　惟翁太古朴致盛世逸贤蕴德高蹈好爵靡干长公嗣之?瓞以绵教以义方授以家传大庭首举允矣裒然翰苑蜚声成均陶甄南北重寄宗伯衡铨辟彼霖雨翁先为云辟彼溟海翁河以源辟彼嘉玉翁璞以函辟彼良金翁镰以缄公既大用翁亦蒙荣家庭趋鲤溪山卧龙翁胡厌世披发大荒而俾长公弗究其功四海觖望朝失股肱闵予小子叨公门屏窃宰畿疆割鸡制锦感公之知不遑食寝佩公之教惕焉惟谨公丁外艰以职旷临岂月屡迁何以为心敬遣一伻陈词荐藻临发南翘不胜悲悼

　　○潘承天祭陈封君

　　于维太翁间气以锺孝友睦婣姙恤兼纵 【平声】 周宾六德翁无一歉缓急扣门拯人于险学优厌仕弟子如云执经问难若后而瞠裹粮就道负笈担簦不远千里扣陈先生如饥得黍如渴得浆各充其量满腹而行问诗问礼长公庭趋羽仪天庭出其绪余长公既贵公被荣封高卑俯仰乃如未荣郡邑大夫再屈更老众人啧啧翁自眇眇长公理泉不茹不猛翁亦勉之肺嘉宜谨长公掌故于彼晋陵勉以安定两齐是程自壮而老自老而耋著书简帙山竹可竭及其革也危坐终日垂训万言桮桊手泽于乎若太翁者宁非席上之珍人中之杰也耶某忝松萝翁教实多弃某而去伤如之何

　　○与诸士友祭沈君文

　　嗟乎哉公之奇块超卓芳鲜而磊落也将古之人畴可以拟之耶英年茂学高蹈贾生请缨系虏齐轨终军借剑斩佞抗踪朱云惟斯数子吾方以拟公于生而公之死也诋权奸而不巳致假手于他人岂非激裸骂于三弄大冇类于挝鼓之祢衡耶彼数子之驳矣敢望公之醇精矧遭时之方泰依　日月之盛明乃遽罹于惨辟胡天道之足冯岂苍苍者将以短公之世而欲以永公之名嗟哉奸魄永沦忠魂不死绝塞艹青掩公何垒令子壮士伏　阙陈情返公之骼以妥先茔以忠见僇何代不有所赖盖棺事定于久忌谗奢质员走尚囚今也　圣明释孥于收桧构飞罪待珂始原今也　圣明亟洗其冤主仁臣直父忠子孝所系刚常岂直光曜聚哭倾里朗诵哀章将以激懦匪以悼亡

　　○祭冯母文（代）

　　于惟太君忆其始生得坤之柔来归于冯君子好逑翁家郊野枕石漱流荷苙躬耕良田数丘太君饷之相敬如宾孟光举案叹息路人迨臻中寿长子矫翼一飞冲天太君微怿虽曰怿矣匪动色矣校诸未矫宛如一矣宗亲或窘待粟而炊他或厌倦太君嘻嘻细至臧获贵则苛细太君临之儿女泄泄自郭至郊靡不合掌大慈后身具水月相集等何幸友太君子太君抚之视子无异子也按滇远在万里太君疾革待诀忍死某等闻之几欲掩耳郭南藻??濒太君所临有齐季女尝禴以蒸某等豆俎亦藻以瀹太君歆之恕其菲薄

　　○祭陆锦衣（代）

　　余读昌黎所为马氏志述其曩时见司徒公之状貌犹高山深林巨谷龙虎变化不测杰魁人也退见其子少傅翠竹苍梧鸾鹄停峙能守其业者也迨十五六年而哭其子少傅于尚书之分司予每叹此以为天之生人苟无意于大用之也则不宜锺是萃美于其身以为有意于太用而锺之也则不宜夺其年使不得以自见故凡如此类者尝置之以为不可晓今锦衣君若其尊君太保公非吾曩昔之所缔交而亲见之者耶龙虎变化太保公其司徒之杰魁与鸾鹄停峙锦衣君其少传之能守其业欤粹美既锺而大用莫展天道其可晓耶予不敢自托于昌黎而于君之尊公素辱通家之好则哭之于慕中而驰是语于君之柩前以慰之而巳耳

　　○祭张御史母（代）

　　惟母蕙质秀坏珠德润渊笄王?开共师里闬推贤相夫君于雁弋成令子于态丸爰对　大廷宠命首仙凫之选入班兰省行人避骢马之鞭遡荻书之夙教将迈欧而比孟计鸾章之监典谅自委而穷源胡入月之有侣遂乘云而上仙俾鹓鶵九仞之翼方决云而阻奋骏驹千里之足乃历块而停骞某等谊重年家于冢君既忝手足之爱情同哀戚于吾母宁忘怙恃之天苦宦游之旅食仅致采苹之奠念灵輀之就道愧无临圹之缘于乎痛哉

　　○祭赵母文

　　于乎太君之佐少参公妇道盛矣其抚左台公母道盛矣而左台公以德业致高位厚禄太君之享也盛矣年几于耄寿也盛矣而其子孙辈幸姻于太君之子孙顾犹若不免于憾焉者乃特子孙辈之在他日当婚之时不及太君之抚摩教诲之也其憾也小也而某则以为左台公以太君之故不尽其仰报　主上之隆遇以为憾其憾也大也于乎尚享

　　○祭朱刑部 【南阳】 　（代）

　　古今以家学相传父子兄弟间自相师友者在汉则有桓荣与诸桓在宋则有太中公与二程最茂且显矣其在我　则固亦代有其人然幸相与者则刑部君其一也君仲氏翰撰公予相知最早甲戌役于礼闱自是始得与君知遡其家学之源君之翁泰州公犹桓荣之在汉太中君之在宋伯仲者其经犹之诸桓其道亦守二程之道也而君起稍晚方以　廷对称　旨试以理其为人又恭逊以恕宜其免早发先萎之灾获福谦持盈之报也而今顾止于此噫天之道其可冯耶古今谓善阅文者即文可以知寿夭不特富贵贫贱予尝阅君文理而粹无所谓不寿者在也而今顾止于此噫文之占其可冯耶君往矣固有不往者在至于予之悼君与同门之悼君固自有不可 

　　徐文长逸稿卷之二十三终

　　●徐文长逸稿卷之二十四

　　山阴张汝霖肃之父　王思任季重父　评选　张维城宗子父较辑

　　杂着 
　　榜联 
　　灯谜 

　　◆杂着◆

　　徐侯去思碑阴 
　　刻五泄寺石皷 
　　评字 
　　里优者持象索书 
　　四时读书乐题壁 
　　水神殿回文灯诗 
　　纪梦 
　　优人谑 
　　书马湘兰畵扇 
　　戏题玉云山家庆图 
　　吴伯子望云图歌 
　　春日同马策之王道坚玉芝禅师至寒泉庵偶得偈一首 
　　吃酸梨偈 
　　题放鹞图二偈 
　　菩萨蛮 

　　○徐侯去思碑阴

　　循良之政清廉之守二百年来如公几有黎民五袴父老一钱立石怀恩垂千万年

　　○刻五泄寺石皷

　　银河堕流观者忘休深林无人沓不可留

　　○评字　亦当存其字薮

　　黄山谷书如剑戟构密是其所长潇散是其所短　蘓长公书专以老朴胜不似其人之潇洒何耶　米南宫书一种出尘人所难及但有生熟差不及黄之匀耳　蔡书近二王其短者略俗耳劲净而匀乃其所长　孟俯虽媚犹可言也其似算子率俗书不可言也尝有评吾书者以吾薄之岂其然乎　倪瓒书从隶入辄在锺元常荐季直表中夺舍投胎古而媚密而散未可以近而忽之也　吾学索靖书虽梗槩亦不得然人并以章艹视之不知章稍逸而近分索则超而仿篆　分间布白指实掌虚以为入门迨布匀而不必匀笔态入净媚天下无书矣握入节乃大忌　雷大简云闻江声而笔法进噫此岂可与俗人道哉江声之中笔法何从来哉　隆庆庚午元月醉后呼管至无他书漫评古人何足依据 【先生评各家书即效各家体字画奇肖传有石文】 

　　○里优者持象索书

　　客有持此象者谓予题之曰此新建伯家馆客李君为我传者也予即象以观其人似矣因语之曰今欲未似伯者如楚之似孙叔敖者将属之谁耶

　　○四时读书乐题壁

　　雄读书春花满散朱碧点班管　胤读书夏风凉苦无膏萤聚囊　符读书秋月随新凉入亲灯火　康读书冬雪厚就以映字如昼

　　○水神殿回文灯诗

　　新架灯垂高厂?敝殿旧场球蹴鬬芳年春花有几能希赏夜月无多惜早眠轮迫马蹄盘作阵烛仙莲叶嫩如钱人游厌听催壶漏客醉扶看堕鬓钿

　　○纪梦

　　历深山皆坦易白日道广纵可数十顷非甃者值连山北址衙署四五所并南面而阖戎卒数十人守之异鸟兽各三四羁其左不知其名予步至其中署地忽震几陨望山北青林茂密如翠羽亟走直一道观入守门者为通于观主人黄冠布袍其意留彼主人曰此非汝住处谢出主人取一簿揭示某曰女名非渭此哂字是汝名也观亦荒凉甚守门及主亦并蓝缕

　　其二

　　时入匿羣山人家冷室而羣山乃壁河之东非西也韩生陪焉诸监移节羣城五百及客无数韩为之耳目邀招以往童子随者似东似天二客踵至辈伪扬曲至卒曳以行到一曲巷某曰幸决某百等诺之不百武羣山西上一白羊大可如一大驴而脚高逐一白大羊眼并黄金色相见之怖而反走误呌曰虎来虎来某为大白羊所钳钳项右不伤亦不痛十八年五朔梦

　　○优人谑

　　红场银烛剧崔张剧竟场中烛不长崔姥杜师生也张莺耶红耶两女郎无人不解骂郑恒恒言五人尽恼我我虽一人亦恼五世间曲直不在多一人真能恼五个剧技固小理则大侏儒长饱方朔饿闲嘲闲笑帝座卧规十五城大铁错丞相者谁公孙贺

　　○书马湘兰畵扇 【前有九妓题咏】 　与题优等妙在目前点缀而巳

　　南国才人不下千百能诗文者九人而巳才难不其然乎

　　○戏题玉云山家庆图 【王父子俱能写真】 

　　父畵子不像子畵父不真自家骨肉尚如此何况区区陌路人

　　○吴伯子望云图歌

　　耸片玉兮昆岗遶万里兮何长翩缟衣兮素带皓鹄举兮鸾翔奉北堂兮萱艹怀大椿之迅征 【叶】 悲遐志之湏嗣披选书于三冬望流水与白云如孝思之无穷

　　○春日同马策之王道坚玉芝禅师至寒泉庵偶得偈一首 【时嘉靖甲子岁】 

　　禅阿子坐方丈比丘尼往普陀连日碧桃留蕋一帆沧海澄波西日斫柴歇斧东村搬戏打锣种种寒泉幻景念念此心波罗

　　○吃酸梨偈

　　你也痴来我也痴那有心肝挂树皮东海也无频婆果且留性命吃酸梨

　　○题放鹞图二偈

　　风鸢牛鼻孰坚牢总是绳穿这一条借与老夫穿水牯沩山和尚不曾烧

　　其二

　　纸鸢是真还是假鸢绳是线还是绦今日饶君禽与鹞他年难避鼠和猫

　　○菩萨蛮 【观音大士莲座既为风所坏观音即然站立风无奈观音何也此戏谑三□语尔】 

　　莲花骨子黄泥作 【叶故】 金边粉瓣观音座莲性拔□生观音不惹尘大风吹落果莲花没处躲语风莫卖乖观音站起来

　　◆榜联◆

　　龙山隍祠 
　　隍祠下殿 
　　云门正殿 
　　云门书楼 
　　白家庄 
　　赠王海牧 
　　一枝堂 
　　沈青霞先生祠 
　　开元寺大殿 
　　五友斋 
　　尊生斋 
　　小室 
　　正义堂 
　　钟楼下关神殿 
　　戏文台 
　　赠某禅林 
　　张水神 
　　望海亭 
　　教场关神祠 

　　○龙山隍祠

　　王公险设带砺盟存八百里湖山知是何年图畵
　　牛斗星分蓬莱景胜十万家烟火尽归此处楼台

　　○隍祠下殿

　　表里金汤即拟黄河如带泰山如砺而国以永存岁岁禴卧龙瑞艹
　　赞襄天地要使雨不破块风不鸣条而人皆安堵家家驯埜鹿标枝

　　○云门正殿

　　举世间以日月灯方能显相乃知六根六尘六识幻妄之由消碍入室何异散一沤于海
　　在谷中见牛羊鹿时出成羣可证小乘大乘上乘接引之品超凡跻圣莫令亏九仞为山

　　○云门书楼

　　月色印床乃心境凡尘一扫
　　溪声到枕正浮生大梦初醒

　　○白家庄 【燕京义冢扁曰东越义庄】 

　　义利关头三岔路　乾坤窝里一家人
　　荷锸任穿埋何必南枝方宿鸟
　　脱骖先故旧且于东越试眠牛

　　○赠王海牧 【王善剞劂先生之门人】 

　　有迹传青简　无名入党碑

　　○一枝堂 【先生自居迫近郡学】 

　　宫墙在望居三卜　天地为林鸟一枝

　　○沈青霞先生祠

　　公道自然明日月　忠臣何意祀春秋

　　○开元寺大殿

　　擅为祝厘之重暂集衣冠剑佩尽宜斋沭焚修况前临芹沼后倚花封并称高山仰止念锡檀家搬柴运米触目皆证果圆机切莫向糟丘畔时酣花鸟醍醐看天堂立登笑地狱枉设
　　寺当辐辏之廛则凡湿化胎卵未免屠沾驵马?会若故杀养生因贪恣狡便堕湼海无边今禅林辈暮皷晨钟何下非醒人木铎但能于枕一上常见衅牛觳□许今朝入市与昨日不同

　　○五友斋 【松竹梅兰并主人】 

　　松竹梅兰四君子落落孤标谁可入侬朋友社笑谭诗酒一老夫寥寥寡合自应为尔主人翁

　　○尊生斋

　　细读襄王始信等浮云富贵
　　忽疑庄子何缘又舍魄鸢乌

　　○小室

　　闭门留野鹿　分食与山鸡

　　○正义堂 【书白家庄后】 

　　魄葬此魂无不之吴札样传今越冢
　　民同胞物吾与也北邙意合古西铭

　　○钟楼下关神殿

　　钟阁为邻追蠡承衔灵响护
　　郡山作主卧龙重待美髯来

　　○戏文台

　　四美具二难并人政好逢场作戏
　　千金多一刻少天何不转夜为年

　　○赠某禅林

　　春风大众迷花雨　夜壑孤藤看佛灯

　　○张水神

　　舟楫颠危鱼龙出没贾客但放胆以须素患难行乎患难
　　平生忠义今日风波神明直举头如在呌一声立应一声

　　○望海亭 【龙山顶前郡守洪公先书首句沈吟无偶先生适至因令成对大快称赏】 

　　放眼千山外　无言一笑中

　　○教场关神祠

　　遗恨在偏安未了蛟龙池上雨
　　栖神邻教阅如闻泥马夜来嘶

　　◆灯谜◆

　　他字 
　　佯字 
　　洲字州字 
　　蜜蜂窠 
　　竹帘 
　　走马灯 
　　秦字 
　　卜字 
　　半边铜钱 
　　一? 
　　井字 
　　■〈冫昜〉字 
　　用字 
　　孕字 
　　田字 
　　做影戏 
　　黄蜂 
　　灯球 
　　花灯 
　　帐偶 
　　放鹞 
　　铳楔 
　　呆字 
　　觚不觚觚哉觚哉 
　　伞 
　　皇历 
　　笔 
　　酒牌引 

　　○他字

　　问管仲

　　○佯字

　　何可废也以羊易之

　　○洲字州字

　　三点水六点水称呼同左右异

　　○蜜蜂窠

　　放之则弥六合收之则退藏于蜜

　　○竹帘

　　不用刀只用篾勒碎风劈破月

　　○走马灯

　　但见争城以战不见杀人盈城是气也而反动其心

　　○秦字

　　二画大二昼小

　　○卜字

　　上又无画下又无画

　　○半边铜钱

　　四书一句不能成方圆又骨牌名天地分

　　○一?

　　曲牌名一个 【□畵眉】 骨牌名一个 【八不就】 俗语一句 【撇脱】 又一句 【忘八】 

　　○井字

　　四十八个头

　　○■〈冫昜〉字 【古人名二个】 

　　曾点成汤

　　○用字

　　上有可耕之田下有长流之川一月复一月两月共半边一共六口两口不团圆

　　○孕字

　　先写了一撇后写了一画

　　○田字

　　四山纵横两日绸缪富是他起脚累是他起头

　　○做影戏

　　做得好又要遮得好一般也号做子弟兵有何面目见江东父老

　　○黄蜂 【如梦令】 

　　舞处腰肢纤瘦绣处金针斜透归到洞房中羞见蝶双莺偶知否知否命里生独守

　　○灯球

　　六个姊妹闲要搭起秋千一架高烛照红妆多在星前月下春夜春夜处处柔肠牵挂

　　○花灯

　　四面笙歌鼎沸两脚何曾着地只为有情人远在碧云天际迢逓迢逓流尽两行珠泪

　　○帐偶

　　有大人之事有小人之事一人之身而百工之所为备吾闻其语矣未见其人也

　　○放鹞

　　孩儿意只为功名半张纸临行时慈母手中鸶费几许只要去扯不住不愁你下第只愁你际风云肠断天涯何处

　　○铳楔

　　有放心而不知求方寸之木可使高于岑楼

　　○呆字

　　出自幽谷迁于乔木

　　○觚不觚觚哉觚哉

　　四个角四个?颈上一个安得巧两个尾巴象者少似老非老似考非考似弋非弋似找非找

　　○伞

　　开如轮敛如槊剪纸调胶护新竹月中荷盖影亭亭雨里芭蕉声肃肃晴天则阴阴则晴二天之说诚分明安得大柄居吾手去覆东西南北之人行

　　○皇历

　　模着无节看着有节两头氷冷中间火执

　　○笔

　　少年发白老年发青有事科头无事戴巾

　　○酒牌引

　　钱之名号若形若文字若隐语若象物若改年盖自葛天轩辕 【非有熊氏也】 尊卢氏曰币始以至于今所呼曰板儿棍儿而犹未知所终也殆百纸不可了尤琐者汉武新莽隋唐间志也谚云财压当行势压奴僮语若堕驵侩然与货殖篇什则下之百则役之及子舆氏所称小役大弱役强皆天也之旨何殊哉终身为鱼而求避湿无之也皋陶谟曰载采采微哉之哉庶哉博徒谱钱四十某增十有八与酒徒共之其事则焦革毕卓其文则谑抹子曰其义则某糟粕之矣
　　自半钱至万万钱止
　　半钱　半轮残月掩尘埃依希犹有开元字想见清光未破时买尽人间不平事 【毘陵女子李氏诗】 
　　一钱　清风明月不用一钱买 【李白】 
　　二钱　一夜水高二尺强数日不可更禁当南市津头有舩卖无钱即买系篱傍 【杜子美诗】 
　　三钱　唐项仲山清甚每饮马渭水辄投三文
　　四钱　卖油翁弄巧取钱置胡卢乃反臂于肩上取杓油注钱口如线注毕而钱四边不湿
　　五钱　豹皮下取五文钱买爪
　　六钱　臣愚以为朝廷既取六色钱雇役此最良法　　 【苏东坡奏】 
　　七钱　 【改王衍等】 
　　八钱　赵■〈亠兄〉国疏云湟中谷斛八钱籴若干斛则羌人不敢少动
　　九钱　每恨陶彭泽无钱对菊花如今九日至自觉酒须赊
　　十钱　两束焦薪仅十钱雪深泥冻自堪怜市城不念清狂瘦尽日厨头不断烟 【清狂郭诩诗】 
　　二十钱　计然曰夫籴钱二十则病农病农则艹不辟 【越绝书】 
　　三十钱　才名三十年坐客寒无毡顿有苏司业时时与酒钱 【杜子美诗】 
　　四十钱　乌纱巾上是青天检东酬知四十年自笑平生臂鹰手挑灯自送佛前钱 【司空图】 
　　五十钱　郝子廉一介不取过姊家饭密留五十钱席下而去 【风俗通】 
　　六十钱　喻希学淮关志凡船梁头满八尺税钱六十文
　　七十钱　苍茫城七十流落剑三千月分梁苑未来给水衡钱 【杜子美诗】 
　　八十钱　孟康注国语母子钱云钱重为母轻为子若市八十钱物以一母当五十以子三十足之
　　九十钱　计然曰夫籴钱九十则病末病末则财不出 【越绝书】 
　　百钱　手拄一条青竹杖真成自挂百钱游夕旸西下山更好深林无人不可留 【黄华老人王廷筠书传不知谁作】 
　　二百钱　唐永徽以后海内富庶绢疋二百钱 【一书生另详】 
　　三百钱　速宜相就饮一斗恰有三百青铜钱 【杜诗】 
　　四百钱　天有所短钱有所长四时行焉百物生焉 【鲁褒钱神论】 
　　五百钱　五百青蛈两家缺赤洪厓打白洪厓 【丁渭诗】 
　　六百钱　刘宠召入有五六父老人赍百钱送之
　　七百钱　唐制　职三班月俸七百钱羊肉半斤
　　八百钱　齐俗尚乌纱巾家家踊贵其一家特榜其门曰本家每顶只卖八百文 【小说艾子】 
　　九百钱　和凝问马道靴价道徐举左足曰九百凝怪巳靴直倍之方骂其委买者道徐举右足曰此亦九百
　　千钱　一日一钱千日一千绳锯木断水滴石穿 【张咏□盗钱者词】 
　　二千钱　汉法卒更无常人迭为之贫者欲得顾更□而当更者因出钱顾之月二千
　　三千钱　孟尝客三千邑人不足使人出钱□□ 【本传】 
　　四千钱　东坡与少游书每月朔取钱四千五百画为三□块挂屋梁上每旦用畵义挑一块用之余者以备他用○注似月所用钱不过四千也
　　五千钱　恶少王力奴以钱五千召黥工于胸腹刺湼山亭池榭艹木花鸟无所不备 【酉阳杂俎】 
　　六千钱　官作既有程煮盐烟在川自公斗三百转致斛六千
　　七千钱　唐开元后米斗钱七千 【食货志】 
　　八千钱　计然曰夫籴钱上不过八千则农末侧利 【越绝书】 
　　九千钱　杜祈公曰我致政后必买小驷直八九千钱者着麄麻衫跨而入市看盘铃傀儡
　　万钱　何曾日食万钱犹云无下筯处
　　二万钱　刘延之送渊明二万钱悉付酒家稍就取饮 【本传】 
　　三万钱　孙之翰人馈石砚云直三十千呵之得水孙曰日□水□□止直三钱还之□□□□□□□造贡茶每片直四万钱
　　□□□□褚遂良问虞监曰吾书何如永师虞曰闻永一字直五万钱公岂得此 【改陶谷梦少时换服】 
　　六万钱　汝阳三斗始朝天张旭三杯艹圣传左相□兴费万钱
　　七万钱　北魏宗室元诞镇齐所遣采药僧还问外间有何语曰但言王贪诞曰齐州七万户我到来一家未得三斗钱何贪也
　　八万钱　唐高祖入长安民间行线环钱积八九万
　　犹不满斗斛 【食货志】 
　　九万钱　蒋潜路遇烂尸每鸟集啄则尸头见一小儿驱之蒋迫视之则所簪者通天犀也后入王武冈家得钱九万
　　十万钱　张延赏为度支欲辨出一冤狱诬者恐再三帖潜上钱十万文张曰钱过十万可以通神竟停□○□昌黎舍钱十万登黄陵庙且作碑文
　　□□□□　颜公二十万尽付酒家钱兴发每取之□□□□□□□□知雒阳至格杀主家僮光□□□□□□□□从令人按项亦不倒赐钱三十万呼为□□□
　　四十万钱　郭元振为太学生家送钱四十万有言□世未葬者贷之不问名姓○崔郊右婢卖与某淂钱四十万云云
　　五十万钱　曹彬下江南还上吝使相之赏乃赐钱五十万彬曰好官不过多得钱耳
　　六十万钱　大蘓与杨元素书闻仕郎中子欲卖刑
　　湖庄子　直六十万□只要若干 【蘓全集】 
　　七十万钱　唐宰相王涯女乞钱七十万买一玉钗涯拒之曰一钗七十万此妖??物也
　　八十万钱　臣闻熙宁中苏杭等州莩死者凡八十□迩者年饥更倍熙宁乞赐上供钱应副 【大蘓奏议】 
　　九十万钱　王仲舒观察江西西道奏罢搉酤钱九十万 【昌黎选墓志注一□云九十万□□】 
　　百万钱　□毅家无□□□储樗蒱一掷百万□□□□□□□□□□□得备□□□拜□（下佚）

　　徐文长逸稿卷之二十四终
