嘉树斋稿　　（明）吴继茂 着 

　　●目录 

　　序 
　　卷一　　五言古诗　七言古诗 
　　卷二　　五言律 
　　卷三　　五言律（一） 
　　卷四　　五言律（二）　五言排律　五言绝句 
　　卷五　　七言律诗（一） 
　　卷六　　七言律（二） 
　　卷七　　七言律（三）　七言排律　七言绝句　六言绝句 
　　跋 

　　●序 

　　吴叔承诗叙 

　　大泌山人利瓦伊桢本宁父往余乞灵白岳过海阳阳令丁元甫指数其邑文献则亟称友人吴叔承高谊而视余以其诗叔承方宦两京未之见也诗则信羙矣又二十余年而海阳邑志成有文苑传附以风雅叔承不与为仅于舍选条举其名位云有嘉树竹西北游诸诗稿而已余恠以问其弟幼时幼时出所为嘉树集者读之则朱文宁宫谕喻邦相观察詹东图别驾皆为叙而传之文宁言信叔承才丛为诗各极其体各极其变邦相言古选阴铿何逊之流亚近体钱起郎士元之雁行东图言才无所不通约法以就才意靡所不玅缘法以寓意秾不失艳豪不至麤忧愤不过激奇谲不伤功余一一按而求之无愧辞诗如是而不得与文苑风雅海阳多才乃至此乎或言海阳人善贾亦善贾名荐贿曲笔往往而是叔承不欲碌碌如玉落落如石众人皆有余而我独差遗官别驾之展骥矣委而弃之如弃敝屣嗣浚朔方之变玉石俱焚识者服其明哲而隐不为名其诗类其为人直述胷臆冲夷清远即汉魏六代三唐作者且耻袭其余沫残沥而况夫蛙蚓之音辱在污泥能兴之同编列乎齐王好竽必三百人南郭先生以吹竽食禄王一一而吹之南郭遂迯汉帝宫人赂畵工多者十万案图召幸独王嫱不肯以畀匈奴召见貌为后宫第一悔之如名籍已定何夫文苑风雅滥竽者幸而免于齐之分头审声而叔承诗风华秀令可敌玉嫱令浚人赋明妃昭君乐府弦歌不衰知不以彼易此矣 

　　吴叔承先生诗序 

　　言其心之所明而尽谢剽拾乃可与谈人谭事谈文谭诗吾于诗得其灿然者矣布锦错绣谐宫激商纤浓暖急之际之赏也又得其跃然者矣寄物托情感时触事显微隐见之致之会也又得其苍然矣亭亭独上浑浑无端滔莾超旷之槩之兴也是诗之所以立命也辟人之身有色泽有脉络而骨气为之干是人之所以立命也其于文也亦然自近时一二工文者极其才情播弄万态以骇人身目而世遂疑文体宽诗格严岐而二之谓有偏工独至而益复归重责难于诗必若此言是诗直为此拘拘者牧野誓师虎贲可无用也攵直为此荡荡者淮阴市战节制可尽废也幸而胜以一日掠千秋也新安于两者故称擅长史祯氏因雨闯吴氏季园得交伯生生生和我诗异之因得其先公叔承诗益异之□承诗具在赞者已备不具论独喜其澹宕又紧严骈丽实典则慷慨更安闲大猎古始而弃其皮毛拟之则不可测之则不能能令人油然入其中起而击节叹赏者夫诗而曰似某某某似则非美又曰逼真是某某某逼则非之非矣有王嫱便可敌西子何似与逼之有处升承地行叔承事信叔承才发为诗各极其体各极其变史祯氏即不得与先生同坛大鬯于天风石壁间遐相当年景象敨欉浑厚淋漓卓荦绝无靡靡习气人有其诗诗如其人入我明诗品中兴诸名公甲乙无疑而况又得伯生华其继乎为伯生言北地信阳分量较然李傲且贫大见仇妬后嗣日襄不克振何故委宛近人人推尊与李抗旦用挫之诸孙贵盛发扬而弇州序信阳雧不肯阿承纔□老手闻叔承豪迈似李季则过何兼何氏之遭去李氏之短与阨章章表见是则史祯氏胷中所了然自信可以复于伯生者若曰然然否否则代有作者其又乌得枉诸 
　　万历辛丑清和月二十日平涵居士朱国祯顿首撰 

　　嘉树斋稿稿序 

　　往吴嘉甫为余从父叔承先生之风槩词□娓娓不倦既辱交汪仲嘉昆季每福说新安名士指未尝不首为叔承屈于是益信嘉甫之言非过私心向往然承非朝夕奚今年夏余蹑屩游齐灵则嘉甫以病剧不能从因戒期约仲嘉走问嘉甫疾因缘一望见叔承不负生平向往至则叔承已从隔岁谢人间矣当是时吴氏诸衣冠耆俊并来会为流连者累日而叔承之伯子明春尤相慕重随出叔承所著嘉树斋稿授余泣且□曰先人遗之□藉喻先生一言以永其可几乎倘惠颐仲嘉及家弟嘉甫施及先人而宠光之明春托以不朽余唯唯盖自幸即小获从叔承游而获表章其□言以□神交亦一快也敢惮为彼退而展嘉树斋稿与仲嘉□□之有五言古有七言古有五言律有五言排律有六言律有七言律有七言排律有五言绝有六言绝有七言绝盖诸能靡所不备合之得如万言计七卷莾莾荡荡美泛长江望汝门洲渚萦回岛屿交错吋而微波吋而怒涛吋而千帆交驶吋而万橹俱停令人恫心怵目应接都忙非束东方隅招偏曲者可比其托悰寄兴往往在物情之外似近而远似浅而深而结体创调一取师心不落蹊往古□其阴铿何逊之流亚乎往□□钱超郎士元之雁行乎□未可从今人中求之矣□以余言质仲嘉仲嘉不以为谀且也在隆庆初载叔承从欧桢伯陆□□诸人结社广陵海内艳□之周旋两京所交皆知名士及谢平□□里中则日从汪司马上下其议论□其师友渊源良有自矣而性复孝友□先秘书所阏季图号称名胜中有九苞堂诸处可供游息叔承逊弗敢居曰吾何足以嗣先秘书也苐即其傍有嘉树处葺数椽焉置一榻一几图书数卷日吟啸其间写书则焚香煮茗与相酬对倦则□偃卧嗒然丧我不复知天之高地之下矣既余偕仲嘉闲步湮上因问明春望之郁然洁秀即之而苍翠刺眼者夫非嘉树斋耶明春曰然余语仲嘉曰嘉树将以叔承□重矣明春□□谢曰喻先生张先人遗言明春敢不封植此树以安□大贶 
　　万历辛丑中秋□新□喻均邦相甫撰 

　　吴别驾叔承先生诗序 

　　自古志士才人居恒幸际盛明末繇荣鸿勋勒龟鼎以自舄奚于天下后世爰是缀学发??渗非辟为攵则敲韵为诗各擅偏长权汯衡古范今程浚标表一生才志之所托宿顾志文而矕攵结撰虽有法程音韵则无拘系以故魁宿轶才掺觚染翰易以蚤誉流芳即如蓄缩仆遫之□志褊才謭一行振藻亦能东剽西掠缔章绘句缎驰骋骛或博名身后不可豫必然而当时蜚英籍甚者故恒什一若夫诗之为道法拘韵限非若文之洸洋可以任才自肆犹然弗畔古作章程以此律诗诗难可知矣是故诗人为诗才信则法诎汯信则才诎无两得者故学诗之难倍于斆无论诗才碌碌亡以愈人者当户避舍纵有博学宏才励志攻诗辖字朿句磨韵调声拘则逡巡避席纵则满谰罒?之驾意迭则病于意之天阏而词致少飘逸之趣才敛则病于才之窘迫而气韵乏豪宕之风故骚客墨卿往往诎有余之才以信其法裁无穷之意以谐其声此所以寻古肆今文人擅场树帜更仆难尽诗家竖旌旗鸣金皷者可偻指计也吾郡阛阓诗攵登坛宁几即如吾密友吴别驾对承者其为人雄俊迈伦任侠自喜固非眼??丘阘茸□诟握齱选耎对若埒者所能伉俪故其志常欲弸中彪外逴??乐万夫不欲鳃鳃缀无韵之文以□肆才力而表见孤技于当年与来世而宁桎梏其才力以就有韵之诗而慊其志所膻悦盖自燥发时而志巳??之矣矧又席父兄绅笏覆露得弛负担既无牢骚侘傺之感以分其心复有俶傥踔绝之才以肆其力惟其肆力专故其稽考博惟其稽考博故其韫籍深上而坱圠下而奔苍亡不晓畅大而鲲鹏小而蠉蠕亡不探颐远而竹素缣缃与夫神经恎谍道深释部亡不刘览近而搢绅韦布与夫闾巷士女讽咏吾伊亡不蘓援渊停浚发根沃叶緐故其才日益裕而其诗日盖工才无所不通斤斤然约才以就法不逸其才于法之外意靡所不妙属属然缘汯以寓意不越其法于意之中是以诵叔承诗者佥云秾不失艳豪不玉麤忧愤不过激奇谲不伤巧庸知其得之法古者奢乎以是学诗诗又恶之以难叔承也余因对承重有感于今之啙窳缩朒者搦管声诗动輙窃取近世二三闻人琼敷瑶??渗以缘饰其固陋故风尘魑魅白雪青云中原吾党之句影附雷同则是阛阓之内人人能诗而人人自不能诗也对承一洗时髦剽掠之污独贾长才抗志古作铿然鼓吹近体彷佛乎正始唐音则虽不以攵自显现于天下后世顾余生平数数然与对承挥尘霏玉折蕳投珠彼其言之音韵铿锵者父而诗也即其诗之??渗缋骈丽者诗而文也攵攵诗不但初衣志学末路苻券即百世之后有能洛诵其诗者亦可以玄想其文矣藉苐令挽近域中二三名家九原可作未必不属櫜鞬执鞭弭从事下风安知不尸祝对承上座上余非阿对承所为诗笼盖人上盖尝闻汉武帝下拍梁诏曰有能七言者得上坐夫能七言特诗家一体耳帝尊显上位则叔承之诗各体樊悉一切以古法权衡脱得生逢元光尊竉贵显必不在东方朔枚皋终军主父偃司马相如吾丘寿王等下岂侪俗末曲短韵所能方轨接轸几则又何必奇勋伟伐炫熿千秋而后为能自表见且也对承诸子负才象贤有志剞劂遗诗行将悬国门诧海内摽若翁一生才志绝羣请余序弁诸首 
　　万历辛丑春孟六之日友弟詹景凤譔 
　　适园居士金邦达书 

　　●嘉树斋稿卷一 

　　新安吴继茂叔承着 
　　男吴明春编校 

　　五言古诗 
　　七言古诗 

　　◆五言古诗 

　　夏日斋中读书効陶体 
　　和曹子建公燕 
　　答汪和叔 
　　奉赠朱计部子得 
　　赠韩麟洲 
　　山中送徐山人游京洛 
　　寄答张孝廉鲁叟 
　　上巳日自禅智寺泛舟登法海寺 
　　约莫公远游上方寺雨阻陆无从斋中对酒作 
　　北上留别亲友 
　　赠叶景鲁时将谒选过予言别 
　　别顾山人不疑 
　　赠周公瑕 
　　赠倪隐君 
　　使梁还都别万都谏 
　　程光禄茂卿张太史子贞程仲权过集同赋 
　　都门闲居柬汪和叔昆仲 
　　寿弋国张太夫人六十 
　　送姜黄门赴谪所 
　　赠翠峰隐者 
　　即席赠五子 
　　七夕雨 
　　南都留别同游四首 
　　听万使君琵琶 
　　真州江上怀李季宣 
　　和钱起咏白油帽送客 
　　贞母程大家诗（有序） 
　　山中送愚公还嘉禾兼寄袁进士坤仪 
　　秋溪泛月 
　　水边美人 
　　酌酒与莫公远别 
　　吕城舟中纪事（有序） 
　　村居霁望 
　　友人游武林怀寄此作 
　　晚过清署呈一公 
　　冬夜乘月独寻清署至松关扄不得入怅然而返因作此寄诸禅友 

　　○夏日斋中读书効陶体 

　　中夏有佳趣庭树交繁阴北窓美清昼微颷开我襟闲居嗜经史寓目多谐心古道沦已久谁复继遗音僶俛千载间孤陋恐难任抱兹竟朝夕叹息向中林 

　　○和曹子建公燕 

　　置酒启高会永日恣娱游西园见明月良夜复重留清颷泛苹沚零露被兰丘中堂沸丝竹列鼎罗珍羞顾瞻并亲昵况乃悉名流兴怀托豪素四坐递相酬嘉乐谅不替长愿奉千秋 

　　○答汪和叔 

　　夫君天下士韬迹栖蓬蒿一朝走燕市声誉倾贤豪风云立可致荣利非所饕雅志在篇翰远兴事游遨人生贵令名千载竞相高河清不可俟种种见颠毛愿君毋苟疑终焉固其操 

　　○奉赠朱计部子得 

　　跂望隔层汉惄焉思华簪一朝感知遇欢剧情弥深长跪叩绪余乃闻大雅音风旨良在兹斯道岂湮沈伊予惭朽质同声安敢任引吭皋上鸣振羽莎中吟大小从所适相知贵赏心悠悠锺子期请为铸黄金 

　　○赠韩麟洲 

　　丈人国所式志业良自殊桑梓固同壤贤愚各为区声闻日万里延领但踟蹰何期蓟门下昕夕得追趋振翮冀云汉展足望天衢奋发从兹始何能终迷途猥劣不遐弃愿一效斯须 

　　○山中送徐山人游京洛 

　　寒云迷古道秋雨复兼旬把酒惜离别杯尽意未申君行欲何之京洛多风尘侯王不下士倨视厌清贫寸心当自固所以全吾真无为操瑶瑟俛首学伶人 

　　○寄答张孝廉鲁叟 

　　濩落日已久林卧岁将阑庭前见霜露百卉皆雕残丛菊吐其华对之足盘桓西江有美人夙昔结交驩怜予抱幽独贻书问加餐佳期具鸡黍相迟河之干踌躇竟不来日暮思漫漫长歌采寒英遗报愧琅玕 

　　○上巳日自禅智寺泛舟登法海寺 

　　高会不竟日佳期将奈何盛年岂长保乐少苦仍多斗酒肃嘉宾方舟扬素波中流歌吹发清响振林柯譪譪烟光散习习谷风和披云蹑高合遵渚转平阿浮觞坐延赏幽心满薜萝何须愁日暮试取鲁阳戈 

　　○约莫公远游上方寺雨阻陆无从斋中对酒作 

　　言结山中侣鹫岭恣探游朝雨忽不歇遂向此淹留清和入新夏绕屋绿阴稠相对无杂言问君有酒不开樽共斟酌身外良悠悠执鞭非所耻富贵终难求相期厉高节抗步追巢由 

　　○北上留别亲友 

　　我生悬弧矢决志在四方四方邈万瑞安得恋闺房倏忽百岁期不但如朝霜修业当及时胡然名未彰以兹不宁处皇皇热中肠驱车出里门何惮道路长被褐谒明主待诏金马傍铅刀期一割罢牛思服箱致身效涓埃崇卑非所量抱关故自重执戟良亦臧焉能守章句皓首徒彷徨 

　　○赠叶景鲁时将谒选过予言别 

　　谁持明月珠坐弄清溪渚白日走风雷恍惚闻龙语曰予潜深渊酣睡历年所赤水夜光迷讵知乃归汝照乘良足珍行将献当宁 

　　○别顾山人不疑 

　　凉颷催白露爽气逼玄蝉游子嗟行役踟蹰大道边道边多古木迢逓起寒烟愿言立斯须斗酒鉴离筵离筵易凄怆酒尽空山川驱车涉远道道远欲何之关梁限南北泪下溅如丝飞尘蔽白日翘首重相思相思日以远嘉会难前期行行当自惜努力向明时 

　　○赠周公瑕 

　　落魄久遗世踪迹混渔樵秋风江上居时物正萧条思君渺千里目极不可招兹晨欣把臂斗酒坐相调君如鸿与鹄笑我如鹪鹩振翼将远举万里摩云霄回视蓬蒿下饮啄何寥寥 

　　○赠倪隐君 

　　泠泠石上泉谡谡涧中松鸣泉杂寒涛万壑尽游龙此中有仙客玩世巢云峰何时忽冲举满径白云封象贤秉高尚永慕企幽踪感怀发长咏片月角芙蓉 

　　○使梁还都别万都谏 

　　趣装驾言迈徘徊望大梁祇役岂辞远况当还旧疆所思恋君子千里阻仪光临岐重脉脉执手欲沾裳愿为鸿与鴈日夜东南翔不然为蟋蟀亦得鸣君堂虫鸟尚犹尔伊人乃一方绵绵思若线寤寐能忘 

　　○程光禄茂卿张太史子贞程仲权过集同赋 

　　天风西北至朔气满长安僻居傍城隩岑寂独长叹良朋忽远集终日愧盘餐东邻有旨酒贳之罄余欢欢剧不觉醉漏下夜将阑人生若蓬梗聚首诚亦难况为桑梓亲宁勿披心肝 

　　○都门闲居柬汪和叔昆仲 

　　穷居常寂寂门前雀可罗素心隔南陌时复厌经过二仲且犹尔友道将如何所以袁安节介焉卧薜萝 

　　○寿弋国张太夫人六十 

　　宝婺何烱烱瑞彩烛遥天设帨开北堂环佩俨神仙慈仪表邦国有子羡才贤意气排山岳词赋凌云烟十年闻结纳宾客盈三千轩盖填修衢珍错罗广筵一一上为寿清音发管弦西池降王母青乌来翩翩亲授长生诀白日同飞骞 

　　○送姜黄门赴谪所 

　　凤鸟世希觏文采何陆离翱翔千仞冈嗈嗈鸣清时误角荆棘间燕雀反为嗤摧颓良自惜览辉安之虞庭奏九韶终当复来仪 

　　○赠翠峰隐者 

　　自昔闻新安山水称大好我生三十年愧未遂幽讨忽作富溪游始获罄兹抱千峰陟鸡笼百折入鸟道高人此结庐栖遯一何早援萝漱红泉蹑磴拾瑶草逍遥侣松乔颓龄长自保嗤彼世俗人营营以终老 

　　○即席赠五子 

　　何山人无咎 
　　潘文学景升 
　　程山人仲权 
　　黄秘书宾王 
　　汪山人子建 

　　·何山人无咎 

　　东南有奇士被褐握骊珠重袭复深椟十载匿菰芦灵物岂能掩望气时有无余光发中夜流彩照名区愿言持谒　帝慎勿重踟蹰 

　　·潘文学景升 

　　鹪鹩愿一枝黄鹄志千里上苑无凡柯岐途多苦李托根固所宜立身良有以去日不重来盛年安足恃努力向明时千秋跻信美 

　　·程山人仲权 

　　佳会岂不乐念慈多离忧眷言共桑梓十载结绸缪我归寻旧庐君胡重淹留人生贵适意役役欲何求山中有桂树迟尔日同游 

　　·黄秘书宾王 

　　明时称宦达早岁奉　彤闱白日暎朱颜紫绶何纷披浮沉金马门容与凤凰池花下弄柔翰风前缀玉枝栢梁朝侍燕扈从有新诗 

　　·汪山人子建 

　　凉露滴梧桐人随鸿鴈至犹忆竹西游题诗醉山寺一别今几年栖迟非避地握手即幽期论交敦世谊明发又天涯相看角清泪 

　　○七夕雨 

　　风雨亦何意经时似故多入秋太霪殢信宿如滂沱双星俨在望隔水对相睋恻恻不能语凄凄兴悲歌帝幸鉴私曲旷岁期一过良会在今夕安能复蹉跎中流修且广急雨扬洪波欲渡无舟楫灵鹊愿填河填河诚不惜明朝奈若何 

　　○南都留别同游四首 

　　游子轻别离出门即万里对酒不成觞长啸拂衣起岂不念友生四方多壁垒那得守簿书剑骑诗堪拟 

　　其二 

　　祝融驱火龙流金石可烁威纡畏王程北眷望长乐既无苏季金何为陆贾橐抗手语交知欲借杨州鹤 

　　其三 

　　我行日以疏我途日以远冉冉朱颜颓寂寂沧江晚行者恒苦饥居人愿加饭去去勿复疑羊肠是平坂 

　　其四 

　　僚友惜我行载酒远相劳投玖意自真剖心亦讵报眷念立斯须母为触炎燠贱子岂无言中情不能道 

　　○听万使君琵琶 

　　使君塞上游抱得塞上乐顾我拨朱弦希声俨在握玉指未蹔停转换风云数泠泠泛宫商凄凄入征角锦帐醉葡萄浔阳人邈邈冢草独留青芳魂恋帏幄蔡女终归汉才情亦超卓一拍一沾衣涕下似泉浞四坐乐复哀笑泣云不觉谁知羽声回如驱龙雨雹沙碛尽倾崩胡儿尽惊逴又如汉兵来杀气摇山岳单于亲系颈稽颡奉正朔凯歌士马闲大赍皇恩渥百兽阗舞庭和鸣集凤鷟弹罢天籁生八音等鸟啄 

　　○真州江上怀李季宣 

　　漠漠孤烟散层城暮色开美人渺何许望望临高台豪吟倾百斗倚马识仙才愿言挟飞鸟淸夜乘风来四顾重延竚独立复徘徊徘徊君不见江月对衔杯 

　　○和钱起咏白油帽送客 

　　仰戴藉脂膏元服照霜雪渥渥湿不停蒙蒙润难彻鲁缟胜缣巾齐纨轻素箑雨露敢辞劳风尘当自别 

　　○贞母程大家诗 【 有序】 

　　贞母程大家予友程文学汝立之母也早丧所天家徒壁立艰危抚孤勤苦劝学汝立学成蜚声黉宫予得从游因闻贞母节义景仰艳慕敢措一言愧不足以颂美其盛云 
　　春晖恋蘐草贞秀北堂幽氷霜良独苦悠悠咏栢舟未亡心已剖抚弱重含忧饥馑瓶储竭熊丸勤督修青云兆世业握桂伫高秋慈祥开百世余庆远能酬班姑昭懿誉竹素拟同流 

　　○山中送愚公还嘉禾兼寄袁进士坤仪 

　　随缘挈缾钵言别出松关春波渺无定浮杯忽东还引睇双林远苍茫积水间袁公尚高节混迹亦尘寰昔爱新安水兼之江上山白云聊寄卧折苇弄潺湲睽违倏易岁寤寐想容颜因师怀凈业迢逓怅难攀 

　　○秋溪泛月 

　　露下夕流清山高秋月小水底动潜虬沙边惊宿鸟散发弄潺湲扣舷歌窈窕延伫美人遥长天波渺渺 

　　○水边美人 

　　盈盈桃李姿灼灼暎溪渚疑是洛川神或恐江汉女引睇欲倾心含情不得语恨恨对波流流波深几许 

　　○酌酒与莫公远别 

　　对酒莫惜醉醉可销烦忧思君江上水日夜潺湲流江水流不息寸心同悠悠及时展嬿婉明日不重留驱车从此去相望隔中州羁鸟思旧林行人怀故丘信美非吾土安得久遨游因君重乡念掩涕不能收 

　　○吕城舟中纪事 【 有序】 

　　予谢平凉归以七月十有九日舟泊吕城其夕天宇清澄水月交映扣枻孤吟兴复不浅忽有二僧浮舟而至因相与倚篷剧谈夜分必?山义亹亹江空露寒各就篷底诘旦亟起觅之已解缆行矣慨兹良友名姓未通古有忘年今且忘名因成一诗以记良遇云耳 
　　方舟对月明相看类漂梗邂逅似有期微言挈要领身名况已忘何须问乡井坐久露沾衣篷窓凉夜永戒晓觅行踪烟敛波光静何处更浮杯遥空没秋影 

　　○村居霁望 

　　屋上春鸠鸣轩户启朝旭夜雨添微波溪光荡新绿倚杖衡门前悠然兴远瞩不尽岭头云无心时断续 

　　○友人游武林怀寄此作 

　　寂寂南楼上悠悠翫月光山水澹秋色美人遥相望忆昨别予去驾言游钱塘富春连峡石江路一何长危滩高百尺水激戒舟航悬崖啼猿狖天迫堕青苍譬彼巴汽险神怖心茫茫兹游良亦苦洵美乃吾乡练溪清且浅岂谓济无梁汀洲多兰芷鸥鹭狎飞翔何当理归棹携手共徜徉 

　　○晚过清署呈一公 

　　溪上一延伫隔水众山青落景黯欲没归鸟度烟汀依依远林际渺渺孤云停杖策历丘壑杳霭入青冥中林访耆旧晤语同兰臭问讯遡暌违兹夕欣良觏松龛明惠灯莲壶下清漏香积出胡麻禅悦胜粱肉趺坐借绳床即此离尘垢皈依谐夙心吾生甘白首 

　　○冬夜乘月独寻清署至松关扄不得入怅然而返因作此寄诸禅友 

　　寒宵众籁息踏月溪梁西会心岂云远独往仍杖藜行行访清署路转霜林低此中有真侣三五同岩栖我愿从之游问法证菩提松关呼不启野外无鸣鸡惆怅空复返回瞻隔虎溪不省远公社谁当重见携 

　　◆七言古诗 

　　寄程文学巨源 
　　赠汪伯耳 
　　题漳潭渔隐 
　　宴戴征君玉峰草堂醉歌 
　　题戴文进画松下仙人图歌 
　　寿李鸿胪良华 
　　鹤山歌 
　　南泉歌 
　　寿霍比部太封君 
　　蔡仪部太夫人节寿诗 
　　荡子吟 
　　思妇曲 
　　紫岳歌寿进士师钖叔 
　　即席寿程征君限一字 
　　秋日新安江上送悦公恩公游吴越因寄冯太史开之王文学百谷暨家弟仲虚 
　　山中郑翰卿过访 
　　高峰篇为程参军赋 

　　○寄程文学巨源 

　　忆昔尊公居台府君纔垂髫予十五平津开合谬知名后生何幸蒙推许当时人士羡登龙论文滥得陪尊俎与君谊重即弟兄姻盟世讲称齐鲁连床夜雨对韩檠三冬雪映孙窓苦都门分手怅离羣予奉庭闱返乡土于时首议重民牧遂遣近臣分外补尊公五马守酉阳君亦随行南入楚挥毫对客健如飞曾解当筵赋鹦鹉霏霏欬唾迸成珠更能叱咤生风雨顿惊四座作奇观幺么小子何足数推毂词林尔最贤书香少年能接武惭予三十志未立看君万里振翰羽干将遮莫笑铅刀骐騄岂与罢驽伍岁月蹉跎意念深愿扣洪钟发雷鼓 

　　○赠汪伯耳 

　　相逢何必重凄楚平生意气吾与汝眼前贫贱谁更怜男儿富贵能自许富贵须知会有时愿君对酒勿复疑买臣负薪妻不顾苏秦金尽家人欺一朝际运登廊庙曳紫悬金光照耀路傍磬折自纷纷仰首青天成一笑 

　　○题漳潭渔隐 

　　闻君隐傍清漳水水上菰蒲带蘅芷坐把纶竿对夕阳潭光倒漾游鲂鲤千顷澄泓云水乡闲来欵乃歌沧浪遥知独坐矶头石彷佛羊裘大泽傍 

　　○宴戴征君玉峰草堂醉歌 

　　昔闻羣玉之山不可登瑶池琼岛徒虚名何如君家草堂乃在昆丘里千峰玉立含晶荧我携苍笻一相访逢君倒屣欣相迎开筵坐我玉峰下翛然便觉遗世情呼卢浮白兴已剧挥霍彩笔何纵横留连谐笑殊未已却怪白日忽西倾日西倾月东明月明流照千峰上恍是神仙白玉京人生富贵须臾事石火一爝安足荣但当适意且为乐况乃四美相兼并对君若不拚一醉君应笑杀玉山不倒空峥嵘 

　　○题戴文进画松下仙人图歌 

　　钱塘戴生善画松精灵变幻成苍龙片石■〈山钦〉岖根曲屈蟠枝偃盖流云重松下两翁来何许相对依依不作语箕踞瞠眼望青天似欲乘风恣轻举闻昔东海有偓佺好餐松实成神仙图中之人无乃是苍眉翠发不知年此生画手称高选笔端兴致何幽远披图细玩妙入神前身得莫非韦偃谁将挂君高堂上堂中宾客欣相向纷来笑指对君言松实可餐花可酿床头满瓮酿春醅色胜流霞注玉杯饮罢翻然生远兴便须杖屦访徂徕蓬莱海上一卷石疑隔徂徕纔咫尺即向山中遇偓佺相携一笑海天碧苍山碧海映葱茏偓佺携君君与同眉发翛翛何所似请看松下两仙翁 

　　○寿李鸿胪良华 

　　曈昽晓色日初升南山瑞气高崚嶒金茎玉露酿春酒鸣钟击鼓集良朋宾酬主酢迭为寿愿言福祉还相承况君家世有厚积犹龙柱下声赫赫开元供奉谪仙人词赋戚陵自高格风流相去踰千秋嘉运于兹锺典客君才自是能接武掞藻摛华光厥祖迩时通籍在金门雍容侍从遭明主曾奉宸游燕栢梁日觐龙颜天尺五却笑东方无赖儿偷桃割炙何足数 

　　○鹤山歌 

　　白鹤高飞不可呼翩翩栖止山之隅青山万迭东临海恍忽员峤与方壶此中闻有三珠树秀色菁葱拂烟雾仙人往往托栖真白鹤相依不飞去看君乘鹤一遨游左挟安期右浮丘凌风直上蓬莱顶路出缑山莫蹔留 

　　○南泉歌 

　　昔闻玄泉在蓬岛饮之能令人不老我欲一往访真源出门四顾迷其道褰衣却陟商山巅山南石上有流泉清冽非汤甘若醴试歃一勺心泠然考盘谁向泉之侧云是商山采芝客漱啜此水忘岁年长自红颜美容泽山中瑶草纷葳甤况有青青桂树枝坐看秀色日可揽无乃灵液潜相滋蓬莱山玄泉水山南之泉差可拟会须饮此羽翰生飘然挟我凌空起 

　　○寿霍比部太封君 

　　云岛迢遥瀛海东太行恒岳相争雄灵秀出来萃人杰百年挺出有封公封公抱道时未遘万卷藏书善厥后翩翩两世才且贤名驹接辔看驰骤驰骤天衢不可当白云仙署羡仙郎喜驾星轺游梓里遂令寿域倍辉光辉光此日遶华屋锦服映花春酒绿愿公介福比沧溟会须日饮三百斛 

　　○蔡仪部太夫人节寿诗 

　　君不见孟氏母古称奇断织择邻欲何为玉成圣贤在此举寥寥今古孰与期讵知乡邑有淑媛中失所天遭世变哀哀弱子纔九龄缾无宿储充朝膳茹荼辛苦抚遗孤喜看早岁登云衢南宫清秩朝廷重板舆迎养足欢娱锦袍绕膝胜莱彩北堂宝婺祥光蔼愿言景福介慈闱长将寸草奉春晖 

　　○荡子吟 

　　石头江边花如绮中有天涯荡游子锦辔红缨白鼻騧日日提壶醉花里花里忽见江上舟却思歌舞下扬州横江截浪不知险贱妾深闺空泪流 

　　○思妇曲 

　　美人家住长安陌陌上朱楼高百尺终日凝妆不下楼窓中忽见远游客远客朝朝不惮劳因怜夫壻当行役行役何时倦欲还关山迢逓嗟离隔男子功名固自期不思荏苒春当惜春光归不待须臾东风又见花狼藉狼藉花飞搅乱愁谁为伤情空蹙额 

　　○紫岳歌寿进士师钖叔 

　　君不见黄山与白岳烟峦雾嶂攒如削由来名胜标舆图横压地轴雄盘礴紫阳之山介在黄白中崔嵬苍翠高插空势分泰岱开邹鲁灵秀独擅三鄣东三鄣紫气连突兀储灵毓秀应期发吾家安石即甫申早时崛起登天阙天阙双开拂曙看振衣鸣佩接鹓鸶回望扶桑上初日光浮岳顶彩云团彩云团映瑶斗拟赋南山进寿酒南山紫岳两相高俯视黄白诸峰等培塿 

　　○即席寿程征君限一字 

　　春王正月日廿一华堂寿筵开晓日骖虬乘鹥仙侣来报道蟠桃花已实蟠桃闻在瑶池边一花一实三千年东方窃向人间世玩弄金马称神仙神仙今复在何许眼中之人吾与汝云霄回首亦何心怪底衣裳空楚楚楚楚蜉蝣朝暮间功名富贵直等闲九还大药傥可就千年长有好容颜容颜谁得长如昨乾坤笑口难逢数但愿有酒醉莫醒恢谐玩世同方朔 

　　○秋日新安江上送悦公恩公游吴越因寄冯太史开之王文学百谷暨家弟仲虚 

　　微雨晚来歇石濑凉颷生浮流明夕照岛屿涵秋清秋清浮杯复何处翩翩法侣对轻举新安江上水潾潾潺湲东卜富春渚君不见钓台百丈可跻攀会稽遥隔越江湾深公昔向沃洲隐支遁因人曾买山回桡须过西湖里吾季玄言析名理檇李冯君天下闻急流勇退搜真文太原王生才绝倒吴门高卧身怀宝青云铩羽自飞翻半偈逃禅惜将老天涯同是我辈人过存何必叹沉沦愿言共悟无生乐始证菩提有宿因 

　　○山中郑翰卿过访 

　　风恬日暖清明后桃李阴阴间垂柳山斋未启听流莺欲眠不眠如中酒花间剥啄来阿谁披衣倒履恐嫌迟八闽才子台州裔玉树风标野鹤姿入门握手一长啸十载神交本同调两心未语已俱倾衔杯促膝聆要妙兴来染翰挥不停峡水奔流下建瓴飞霞九彩烂相映百卉春深缀翠屏此时翻忆吴宫里粉黛三千拥罗绮众中国色敢争妍捧心吾甚惭西子蛾眉谁女?卢复谁怜请看君家老郑虔千古风流秪如此莫辞沉醉向樽前 

　　○高峰篇为程参军赋 

　　新安自古称天都羣峰玉立表东隅云霞晻映望不极神镵鬼削世应无寰中五岳竞为长此峰起欲秉其枢轩皇昔此炼灵药歘然白日登仙衢千年丹灶今尚在仙源幽閴人迷途一朝有客托奇迹瑶台琼馆别灵区程家不出今已久偶逢黄石来招呼握手瞠目谪相视咄哉风骨非凡夫姓名未许通仙籍且当世用勿踟蹰疆陲况复正多事为君万里思平胡素书三略授之往徒行谒　帝效驰驱　帝曰咨尔参军旅我有颇牧尔与俱青袍白马偏长绶翩翩却向幕中趋男儿功名会自取片言悟　主恩亦殊山中旧业应无恙功成拂袖归来乎 

　　嘉树斋稿卷一终 


　　●嘉树斋稿卷二 

　　新安吴继茂叔承着 
　　男吴明春编校 

　　五言律 

　　◆五言律 

　　酿熟喜陆无从周文美程良学过饮 
　　湖阴东寺遇沈嘉则同宿僧房 
　　初夏过月洲僧房留宿 
　　送张太史子贞还朝二首 
　　广陵送莫云卿还云间 
　　倪惟思泛舟招寻北郭诸寺 
　　酌酒赠何万云 
　　园中喜叶茂长再至 
　　江都逢顾不疑至自武林 
　　送汪德弘南归 
　　重阳后一日唐转运惟良招集无双合待月得秋字 
　　秋日集杨氏园亭二首 
　　游金泽寺 
　　同唐惟良集侯师之宅得天字 
　　秋日唐惟良招同朱仲开陆无从集王园得城字 
　　席上赠侯师之得毫字 
　　唐使君席上赠王都阃国章 
　　宴别方民部子及署中 
　　折杨柳 
　　寄曹时中 
　　慧光上人过访江居 
　　送惟震叔还乡 
　　同唐转运惟良宴王都阃国章幕中得中字 
　　过吴孝甫江上幽居却赠 
　　初冬同唐惟良陆无从吴孝甫李季常集李季宣馆得情字 
　　秋夜彭城旅舍 
　　临淮驿留别郁别驾 
　　过周文美白下幽居却赠 
　　过项山人竹溪不值 
　　送汪子建南归 
　　送黄汝佩赴开府梁公之召 
　　新安江涨舟中作 
　　赠盛广文仲交 
　　题盛广文仲交苍润轩 
　　舟中望虎丘 
　　小园初成友人携酒见过 
　　月下怀周公瑕 
　　上巳日自禅智寺泛舟憩周氏园亭 
　　过淮阴 
　　登秦邮城晓望 
　　送吴运嘉游淮因寄高介父 
　　寄潘别驾时判严陵郡 
　　季和弟召同陆华甫何长卿集竹林言别 
　　喜余公临至 
　　山中送陆华甫游岭南兼寄欧桢伯 
　　赠五桥叔 
　　刘巨公九日集社中诸子言别独不召予因寄此作 
　　村居 
　　城居怀山中兄弟 
　　挽族祖慕隐公 
　　幽居 
　　读孙从周诗因赠 
　　赠蒋丽慈 
　　罗汉寺寻镜公 
　　美人弹琴 
　　美人弹筝 
　　美人晓妆 
　　美人午睡 
　　救生寺避暑 
　　广陵送余君房应诏公交车 
　　寄陈仲鱼留南雍将赴公交车 
　　赠吴叔原 
　　寄题张克应西麓草堂 
　　答黄淳甫兄寄 
　　吴少君见过 
　　偕纯甫弟集仲兄云堂 
　　过陈明府子野五柳亭对酒 
　　集陆无从芳树斋迟袁左史履善不至 
　　送唐使君惟良还扬州兼寄竹西诸子 
　　送刘明府考绩入朝 
　　白下送成山人 
　　咏花影 
　　夏日过功德山寺 
　　寄周文学读书上方寺 
　　中秋集陆无从宅得家字 
　　送家弟用卿晓发金陵 
　　千里感萱为邵长孺赋 
　　赠陆无从 
　　吊隋宫 
　　病酒答李季常邵长孺 
　　夏日李鸣卿何友叔见过得书字 
　　七夕同社诸子集程良学幽居得桐字 
　　新秋寄葛士修时寓沈道士山院 
　　寄葛鹿与 
　　送陆无从同顾按察赴闽中便游武夷 
　　送黄明府赴闽中 
　　丹阳夜泊 
　　夏日徐张二文学见过 
　　赋得竹夫人 
　　赋得妾薄命 
　　赋得李陵别苏武 
　　赋得僧敲月下门 
　　赠得柳溪 
　　送汪子建扶兄柩东归 
　　夏日邹中丞召游周秋官园亭二首 
　　金山寺 
　　旅舍中秋 
　　淮阴吊古 
　　过宝胜寺 
　　游法海寺 
　　避喧 
　　淮阴闻改元 
　　过法海寺和赵明府韵呈座中诸公 
　　送吴子化游边 
　　题殷归安遗爱碑 
　　赠罗伯符北游 
　　同曹子念汪子建陆无从吴孝甫宿邀月楼时曹汪自蓟门至二首 
　　送师钖叔南归 
　　元旦 
　　新春眺望寄山中诸兄弟 
　　寄詹博士东图 
　　赠吕祠部调甫兼上尊翁太傅 
　　赠吕祠部调甫词部太傅冢子昔与家尊同官秘书 
　　咏鹤 
　　初秋西园燕集二首 
　　过华丈别业 
　　赠朱明府仲开 
　　呈宗伯潘宗师二首 
　　白下示孙从周 
　　池上鹤 
　　送吴少蒙还洞庭 
　　赠刘炼师二首 
　　赠陈明府子野 
　　白下遇汪于怀时予将入燕 
　　赠王汝嘉 
　　赠王姬新玉 
　　寄华太学志修 
　　寄钱太学子藩 
　　送程太学 
　　送毕鼎夫 
　　哭盛广文仲交二首 
　　送吴文学流关外 
　　过程良学墓 
　　新安江行二首 

　　○酿熟喜陆无从周文美程良学过饮 

　　倒屣为情亲瓮头呼酒频休将双白眼虚度一青春岁月空迟暮江湖自隐沦况逢嵇阮辈长与醉为邻 

　　○湖阴东寺遇沈嘉则同宿僧房 

　　握手欣相值论心慰所思青山供傲骨白社笑攒眉香气暗流席钟声清入帷不须怜聚散浮世本无期 

　　○初夏过月洲僧房留宿 

　　结夏宜初地幽栖可判年林中无赤日池上有青莲凈榻临风下疏钟带月传坐参玄妙理相对一灯然 

　　○送张太史子贞还朝二首 

　　星轺秋色里迢逓趣王程楚水风初迥燕山月正明图书集东观词赋擅西京为问公孙合何时引后生 

　　其二 

　　盛世推才俊承恩侍御筵到颁光禄酒入赋栢梁篇剑向霄间识槎临汉上旋遥知登玉署人望俨神仙 

　　○广陵送莫云卿还云间 

　　分携仍客里惆怅向江沙跨鹤游方倦思鲈兴更赊风前看橘柚雨后泛蒹葭别酒应难醉因君倍忆家 

　　○倪惟思泛舟招寻北郭诸寺 

　　江村寻古剎十里遶汀沙客泛兰为桨僧供饭是麻疏林邀落日远水荡残霞却忆题诗处何人护碧纱 

　　○酌酒赠何万云 

　　殊乡共樽酒驩洽若平生留滞怜司马沉酣笑步兵还期东合兴终惬北山盟日夕凉风起悲秋赋欲成 

　　○园中喜叶茂长再至 

　　一别岁云隔重逢春又残莺怜今日听花忆旧时看山色烟中暝泉声竹里寒风尘愁更问行路古来难 

　　○江都逢顾不疑至自武林 

　　逢君论往事岁月迅须臾白璧怀犹在青云望已孤从人嘲下里对尔忆西湖欵曲堪沉醉倾囊酒重沽 

　　○送汪德弘南归 

　　相看生白发十载隔沧洲归卧山中晚行逢江上秋树临沙岓断云遶石门流遥忆同游处松萝烟雾浮 

　　○重阳后一日唐转运惟良招集无双合待月得秋字 

　　重发登高兴壶觞续胜游窓中悬夕照槛外落寒流万井涵新霁千山入暮秋胡床待明月何异庾公楼 

　　○秋日集杨氏园亭二首 

　　高秋开霁色负郭敝林园水上芙蓉满风前桂树繁词人挥彩笔歌妓送金樽日暮淹留处白云櫩际屯 

　　其二 

　　不到此亭馆焉知君意幽烟霞连屋上藤竹满墙头载酒过杨子征歌出莫愁喜看新月转清景重迟留 

　　○游金泽寺 

　　乘风过金泽落日对珠林山自前朝色人犹古佛心天花飞上界祇树散轻阴坐忽闻清响虚堂锺梵音 

　　○同唐惟良集侯师之宅得天字 

　　飞盖自翩翩追陪乐事便白云藂桂侣清宴菊花天歌吹淹寒日楼台隐暮烟一时同授简殊愧祢生贤 

　　○秋日唐惟良招同朱仲开陆无从集王园得城字 

　　高馆背孤城入门幽思生风流今北海词赋旧西京夕照疏林色空江远鴈声使君能爱客欵曲见真情 

　　○席上赠侯师之得毫字 

　　爱尔风流甚相携醉浊醪违时空抱璞对客每挥毫名附青云起吟将白雪操夷门今不见千古自吾曹 

　　○唐使君席上赠王都阃国章 

　　分阃长淮上营门细柳新幕中容揖客坐上礼词人霄汉衔恩日乾坤报主身雄心时抚剑何处有烟尘 

　　○宴别方民部子及署中 

　　惜别过兰署离筵思不禁乾坤同逆旅去住各伤心拂剑寒光迫持觞夜色沉孤征从万里何处忆徽音 

　　○折杨柳 

　　欲折门前柳无由寄北军垂条空系妾飞絮不随君春色正无赖容华讵足云流莺相向语肠断若为闻 

　　○寄曹时中 

　　为问同心友孤吟意若何旅怀清夜永乡梦白云多君自淹丛桂予将卧薜萝山中遥迟尔莫负紫芝歌 

　　○慧光上人过访江居 

　　东林何日下飞钖驻江涯有意同超世无心更问家千言了半偈万法具三车却忆沉迷者劳生亦可嗟 

　　○送惟震叔还乡 

　　行色不能住离忧徒满襟白云游子意黄菊故园心江路分杨子山庄傍竹林到时见明月把酒共谁吟 

　　○同唐转运惟良宴王都阃国章幕中得中字 

　　将军能好客雅有古人风折节推名下操歌入郢中天空飞白鴈江冷落丹枫谈笑高秋日何论塞上功 

　　○过吴孝甫江上幽居却赠 

　　别业澄江上江空草树微渔竿聊适意鸥鸟总忘机云遶青山郭潮回白板扉偶来同病客吟啸暮忘归 

　　○初冬同唐惟良陆无从吴孝甫李季常集李季宣馆得情字 

　　寒色遥侵馆霜飞夜正清吟怀邀素魄侠气揽青萍离合存交谊沉浮任世情酒中自成趣非是为逃名 

　　○秋夜彭城旅舍 

　　飘泊天涯夜孤灯一前缑微名信鸡肋往事笑羊头客枕难成梦村沽不解愁离心对寒雨木叶况惊秋 

　　○临淮驿留别郁别驾 

　　邂逅临淮驿论交盖始倾雄心歌处动侠气酒边生古木风霜色寒流氷雪声傥过燕市上一为访荆卿 

　　○过周文美白下幽居却赠 

　　分携今几载两鬓已萧疏卜筑长干下称诗大历初栖迟三径竹枕籍一床书留客无余物清樽但不虚 

　　○过项山人竹溪不值 

　　看竹偶乘兴来过溪上居怜君门有凤愧我网无鱼落日自回屦清风空袭裾徘徊出深径翻笑武陵渔 

　　○送汪子建南归 

　　惆怅此为别燕山雪正寒苏裘还自揽冯铗竟谁弹贵贱交游易风尘去住难送君无所赠远道愿加餐 

　　○送黄汝佩赴开府梁公之召 

　　宝剑照征衣青骢去若飞中丞虚席久幕客似君稀不负燕然志亲瞻细柳威始知投笔者今日有光辉 

　　○新安江涨舟中作 

　　沿洄牵路险骤雨况崇朝野泊防崩岓荒邹隔断桥兼天愁淼淼极浦望迢迢乡国知何处离魂欲暗消 

　　○赠盛广文仲交 

　　倾盖交情见天涯托弟兄风尘从短褐词赋拟长城十载劳遐思千秋起重名自兹数晨夕真可慰生平 

　　○题盛广文仲交苍润轩 

　　高兴纵孤吟清风洒素襟满庭苍王润一径绿云深杖履频谐约琴樽共赏心甘泉曾献赋岂得卧中林 

　　○舟中望虎丘 

　　名山多胜槩徙倚向晴空钟磬翠微里楼台剑气中烟花春不断云水路长通自笑栖栖者漂游任短篷 

　　○小园初成友人携酒见过 

　　林下初开径烟霞坐觉多当门荫杨柳傍屋引藤萝病客投簪卧高人载酒过此中有真趣吾醉奈君何 

　　○月下怀周公瑕 

　　衡门客初散独坐爱秋清林叶迎风下莎虫近砌鸣故人怀永夜明月隔重城相望不能即萧萧万籁生 

　　○上巳日自禅智寺泛舟憩周氏园亭 

　　洛水开城日风流尽一时胜游兰棹泛幽兴竹林期日暖宜春服沙晴趁杖藜烟花前路满行处酒堪随 

　　○过淮阴 

　　频年悲作客此日寄山阳迷草寻侯里连云望女墙青袍怜季子华发负陶唐明发扬州路春风趁小航 

　　○登秦邮城晓望 

　　晓色蔼城郛天空海日孤春风花满路夜雨水平湖民俗还疑古人家半似吴倚栏听不尽莺燕暖相呼 

　　○送吴运嘉游淮因寄高介父 

　　江郭春将半江堤水正平千林莺候暖十日雨天晴酒向花邹贳人随渔舫行因君过淮浦为我问高生 

　　○寄潘别驾时判严陵郡 

　　问君承半刺宦迹岂嗟跎乡路水声接衙斋山色多披裘人不见佐郡尔如何翘首桐江上泠然发浩歌 

　　○季和弟召同陆华甫何长卿集竹林言别 

　　共拉云间客重开竹下筵幽栖堪避世沉饮可忘年白雪翻高曲青山结静缘明朝怅分首此地月空悬 

　　○喜余公临至 

　　野水孤邹僻山园一径回榻当今夕下樽对故人开林暝禽初集山空月自来幽期应不负喜剧重登台 

　　○山中送陆华甫游岭南兼寄欧桢伯 

　　握手易沾衣相逢怅复违尺书经岁隔匹马会春归路去三鄣远人过五岭稀烦君报知已莫负北山薇 

　　○赠五桥叔 

　　玩世逃杯酒幽栖爱竹林清风三径满春水五桥深独把矶头钓闲调石上琴素心知不忝日过一披襟 

　　○刘巨公九日集社中诸子言别独不召予因寄此作 

　　已知当远别况道值嘉期不见白衣酒空攀黄菊枝衡门终日掩纱帽任风吹何处成高会同人独可遗 

　　○村居 

　　杂居村市里却喜绝交游草色侵闲径莺声度小楼一樽陶永日万事抵轻沤何必逃虚谷无营境自幽 

　　○城居怀山中兄弟 

　　搔首空庭下临风独送歌春鸿来故少社燕语偏多身自淹尘土心应念薜萝不知池上草雨后更如何 

　　○挽族祖慕隐公 

　　吾宗沦大老艺苑绝知音丘壑名应重泉台恨转深空传白雪唱谁识紫芝心日暮商山下悲风动桂林 

　　○幽居 

　　莲蒿虽满径吾自爱幽居倾倒杯中物纵横案上书风尘机已息屠钓意焉如千载终归尽身名并是虚 

　　○读孙从周诗因赠 

　　不读天台赋焉知孙绰名斯人惊复见而我愧同声金玉交相应宫商各自成词林今一代倚尔作长城 

　　○赠蒋丽慈 

　　任侠论公子谁能似尔贤英称殊籍籍豪举自翩翩佩有酬恩剑囊无买醉钱相逢吐肝胆真不负忘年 

　　○罗汉寺寻镜公 

　　冥心超上乘散迹寄中林一钵随缘至千峰何处寻风飘清梵远境入白云深坐对俱忘语空山忽夕阴 

　　○美人弹琴 

　　那堪今夜月独坐对鸣琴调入相思苦声传别恨深红颜元薄命绿绮岂知心曲罢浑无语低回泪满襟 

　　○美人弹筝 

　　笑语花间出含羞娇可怜秦筝何忼慨国色自婵娟纤手挥银甲新声振绮筵今宵良宴会秉烛重留连 

　　○美人晓妆 

　　胡燕语檐前青楼惊独眠临窓开宝镜就额点金钿眉黛还谁染容华秪自怜妆成愁转剧离恨若为传 

　　○美人午睡 

　　深闺清昼永倦绣掩罗帏魂逐鸳鸯戏神随蛱蝶飞辽阳天外去巫峡日中归觉后翻惆怅凭阑到夕晖 

　　○救生寺避暑 

　　中秋消暑气结夏日相过花雨飘琪树茶烟扬碧萝地偏人迹少松老鹤巢多斋供同僧话劳生意若何 

　　○广陵送余君房应诏公交车 

　　一苇杭难到三年袂易分金门将谒帝璧水暂留君明月谁同舍清风自出羣相思空伫立惆怅隔重云 

　　○寄陈仲鱼留南雍将赴公交车 

　　江干聊驻马言别赴公交车雨雪燕京道风云汉阙书承恩趋紫殿应诏擢彤除得意看花日休令音信疏 

　　○赠吴叔原 

　　长怀仲公趣雅志乐园居词况追班马文尝辩鲁鱼褐残寒不掩缾罄宿无储三径时能过相将意晏如 

　　○寄题张克应西麓草堂 

　　十载神交后相逢藂桂间家闻傍西麓人望拟东山泉石心常远琴樽兴更闲求羊吾岂敢三径许追攀 

　　○答黄淳甫兄寄 

　　谁能传绝调飞雪映秋清珍重怜同病栖迟负此生红颜遗世久白眼向人轻锺鼎诚何物应惭千载名 

　　○吴少君见过 

　　十年怀雅调今日对芳樽为订林中约因过江上村随身瓢已弃济胜杖犹存末路游应倦青山望海门 

　　○偕纯甫弟集仲兄云堂 

　　虚堂云不散大地昼长阴列坐山当户开樽风满林涛翻松壑远天凈石潭深竟日淹留处棠花映素襟 

　　○过陈明府子野五柳亭对酒 

　　孤亭寒露下五柳晚风前自得无弦趣谁言有酒缘巾车堪日涉篱菊待秋妍肯向东林去攒眉问白莲 

　　○集陆无从芳树斋迟袁左史履善不至 

　　冲雨过幽居开樽供野蔬鸟窥当户树云护满床书彩笔年芳在绨袍寒色余袁安正高卧左席为谁虚 

　　○送唐使君惟良还扬州兼寄竹西诸子 

　　清江开雅社十日醉烟萝握手此为别吟诗期再过风尘知已少淮海故人多不尽淹留意其如丛桂何 

　　○送刘明府考绩入朝 

　　一别清卿署弦歌傍谪居宦情同柳下词赋拟相如赤县双飞舄青云几荐书循良推上考召对上彤除 

　　○白下送成山人 

　　一棹去悠悠空江日夜浮芙蓉虽可爱杨柳不胜愁樽满金陵月衣单玉露秋相逢重知已白璧莫轻投 

　　○咏花影 

　　阴晴占隐见意态易纷更覆槛疑云暗侵阶借月明参差兼密叶凌爱带残英时复临芳沼波摇画未成 

　　○夏日过功德山寺 

　　冒暑寻山合穿云石磴斜熏风清客坐细雨过僧家万壑生阴籁千林带晚霞隋宫迷柳色回首乱归鸦 

　　○寄周文学读书上方寺 

　　闻道藏修地林深暑不生佛香浮墨色松籁杂书声夜月分僧话秋风听鹿鸣文光连舍利中夜烛天明 

　　○中秋集陆无从宅得家字 

　　良会秋当半豪吟月正华片云生碧海丛桂隐青霞风物怜隋苑才名羡陆家夜深河汉近直欲泛仙槎 

　　○送家弟用卿晓发金陵 

　　月落舟初发潮平路已分江空风落木天阔水连云去国秋惊暮离羣鴈忍闻遥遥片帆影何处泊斜曛 

　　○千里感萱为邵长孺赋 

　　萱花堂北远游子客心惊千里青门路三春彩服情白云迷故国芳草见孤城谁道忘忧处翻令百感生 

　　○赠陆无从 

　　文采怜吴质才华羡陆机门前丛桂树江上一渔矶对月频开酌离尘又拂衣因君动幽兴早晚欵柴扉 

　　○吊隋宫 

　　帝子今何在离宫属梵王牛羊眠复道鳬鴈下雷塘露草空含泣琼花已歇芳夕阳无限意一棹发沧浪 

　　○病酒答李季常邵长孺 

　　我本高阳侣从人笑酒徒绿樽竭浮蚁白日任驰驹自得沉酣趣宁将神法拘还应招二妙同醉步兵厨 

　　○夏日李鸣卿何友叔见过得书字 

　　高合枉巾车清言慰索居霞明池上石花落案头书避暑思河朔凌云羡子虚忘形今日事不醉复何如 

　　○七夕同社诸子集程良学幽居得桐字 

　　偶共衔杯酒相看秋色中明河度乌鹊凉露下梧桐露匹弥年隔佳期此夕通深闺有思妇惆怅望遥空 

　　○新秋寄葛士修时寓沈道士山院 

　　闻君栖隐处洞口薜萝幽微雨过清晓凉颷起素秋逍遥濠濮想聛聣竹林游傥肯怜同调相期访十洲 

　　○寄葛鹿与 

　　浊世佳公子风尘意久违云间高道气海上老渔矶挥霍金囊罄凭陵词笔飞不须论往事伯玉已知非 

　　○送陆无从同顾按察赴闽中便游武夷 

　　结束欲何之看山到武夷宪臣沧海节仙客白云期九曲縠罗色千峰金碧姿囊中有新句宁不慰相思 

　　○送黄明府赴闽中 

　　茂宰遥衔命闽南万里程征车临路发候吏出关迎行县花初放鸣琴瘴自清丹心知恋阙翘首五云横 

　　○丹阳夜泊 

　　迢逓三吴路沿洄几日程渔舟堪独往旅泊傍孤城树色迎秋变涛声入夜惊自怜沧海上非是为逃名 

　　○夏日徐张二文学见过 

　　一丘闲自适二妙喜相过径僻苍苔合林深幽鸟多留连问字兴偃蹇考盘歌送别临溪渚潺湲意若何 

　　○赋得竹夫人 

　　武帝甘泉宠湘妃玉魄凉承恩开水殿赐寝擅风床岂为投朱夏宁堪感白藏弃捐寒夜永别恨属谁将 

　　○赋得妾薄命 

　　憔悴自堪怜愁深敢怨天不因新爱隔那识旧恩偏独坐看花落空庭对月圆此时肠欲断谁为达君前 

　　○赋得李陵别苏武 

　　以我无家别怜君去国心黄云连海碛白雪满山阴汉主恩元重孤臣恨转深相看成异域愁绝北来音 

　　○赋得僧敲月下门 

　　剥啄明月下柴扃叩不开催租非吏过觅句是僧来岂为幽人约翻令宿鸟猜不知谁启户欵语共迟徊 

　　○赠得柳溪 

　　一望绿烟低兰桡去欲迷迎人莺远近拂水岓东西春遶先生宅阴连处士溪傥能容卜筑长此共幽栖 

　　○送汪子建扶兄柩东归 

　　惜别意难持白杨风更悲心惊鸿鴈字肠断鹡鸰诗旅榇千山远乡关独去迟家人空掩泪犹自念归期 

　　○夏日邹中丞召游周秋官园亭二首 

　　问俗君多暇邀欢及敝袍共乘青雀舫偶过白云曹一水芙蓉绕千峰薜荔高晚凉新雨散佳气满江皋 

　　其二 

　　到此浑忘暑翛然万竹清平原宾客日河朔古今情山雨移樽至江云倚合生赏心殊未已无奈暮蝉鸣 

　　○金山寺 

　　峡小全浮玉山高尽布金禅宫开蜃窟法界涌鳌簪江势分南北潮声自古今中泠泉一歃顿觉凈尘心 

　　○旅舍中秋 

　　令节情偏感他乡月故明重门流素影四壁乱蛩鸣不寝怜今夕多愁叹此生可堪湖海上踪迹一萍轻 

　　○淮阴吊古 

　　行役何时定淮阴暂解装荒祠寻漂母落日吊韩王万柳春能绿千门燕自忙兴亡如许事一笑付渔郎 

　　○过宝胜寺 

　　梵宇东林胜登临忆昔年诸天澄霁景乱竹澹秋烟已悟无生理来参出世禅坐看山色暝新月薜萝悬 

　　○游法海寺 

　　古寺半临水澄波凈道心客来僧设供经罢梵流音惠日开青野昙云映碧林百年形胜地曾得几幽寻 

　　○避喧 

　　何处喧堪避移舟傍晚汀禽归映水白柳卧带烟青渔子多收钓村家半掩扃天风时远送钟鼓隔江听 

　　○淮阴闻改元 

　　天府枢机地长淮壮二城云霄连甲第冠盖接神京漕挽千艘集鹾征万灶盈喜闻歌大启彩凤日边迎 

　　○过法海寺和赵明府韵呈座中诸公 

　　潇洒此江濆禅关一水分佛香浮竹色鸟迹印沙文石润泉飞雨天晴岫敛云明朝有余兴载酒复同君 

　　○送吴子化游边 

　　秣马远临边黄云紫塞连风尘看燕颔星斗拂龙泉勋业流沙外威名细柳前始知投笔者今日岂徒然 

　　○题殷归安遗爱碑 

　　十年淹骥足百里试牛刀春布随车雨花开满县桃去思碑石古仰止岘山高喜见循良吏传家有凤毛 

　　○赠罗伯符北游 

　　一笑倾杯酒相看解佩刀风尘甘马走岁月老龙韬壮志终千里残生已二毛平原今不作何处问贤豪 

　　○同曹子念汪子建陆无从吴孝甫宿邀月楼时曹汪自蓟门至二首 

　　嗟君俱失意谁复更怜才白璧投难遇黄金散不来秋风江上棹明月掌中杯同是他乡客登楼首重回 

　　其二 

　　何期今夜月樽酒罄交欢且尽登楼兴休嗟行路难貂裘为客敝龙剑向君弹明发愁分手相思楚水寒 

　　○送师钖叔南归 

　　别离情最苦况复岁将终独去关山远相思梦寐同旅愁惊过鴈世路感飘蓬归到竹林下还须念阿戎 

　　○元旦 

　　圣主河山旧春王日月新兽樽应献旦凤历又更寅得岁欣先饮遭时愧下陈康衢听击壤还见古风淳 

　　○新春眺望寄山中诸兄弟 

　　纵目树参差天长鴈影迟不堪春草咏难禁暮云思有策干明主无媒愧盛时遥知家庆日淑气遍连枝 

　　○寄詹博士东图 

　　落柘更谁怜论交得尔贤明时双白璧旧业一青毡迹逐夔龙后声驰班马前相思何日展中岳暮云悬 

　　○赠吕祠部调甫兼上尊翁太傅 

　　四海推元老三朝列上公承家多右史奕世半南宫绿野恩殊重苍生望已隆蒲轮期再召吕父起江东 

　　○赠吕祠部调甫词部太傅冢子昔与家尊同官秘书 

　　开合平津日髫年已识荆龙门叨世讲凤沼愧家声早谢朝中贵高悬江左名汉庭方侧席重见入承明 

　　○咏鹤 

　　刷羽临幽涧长鸣向夕阴秋风千里翮明月九皋音岛屿踪殊远稻粱意转深更怜珠树里何日得相寻 

　　○初秋西园燕集二首 

　　小径通隋苑平堤多古杨江山开晚霁风露荐新凉南国盟初洽西园乐正长惭无鹦鹉赋敢谓祢生狂 

　　其二 

　　习池多胜事舣棹向垂杨江左风流在樽前秋气凉幽寻穿壑远清啸入林长莫道忘轩冕山公亦酒狂 

　　○过华丈别业 

　　幽栖尘事隔草合傍岩阿径许樵人到门容衲子过山深云气满林密鸟声多暂出非君意移文奈若何 

　　○赠朱明府仲开 

　　白首江边卧明时大隐沦一官元寄傲五斗岂辞贫门外花争放阶前鸟自驯频来情不厌卜筑愿依邻 

　　○呈宗伯潘宗师二首 

　　下士今贤辅倾心顾盻生南宫新见录东合旧知名骏骨诚何意蛾眉空复情门墙沾雨露桃李借春荣 

　　其二 

　　曳履趋天府持衡典要枢声名齐北斗礼乐重南都四海心偏切三台望不孤幸逢尧舜日击壤乐康衢 

　　○白下示孙从周 

　　握手长千里相看意气倾交情存古道世态傍浮名君岂学干禄予将事耦耕故园素业在归且共藏名 

　　○池上鹤 

　　高翥辞玄圃闲栖傍碧浔岂缘怜水凈还为避烟深鹭序何须恋鸥盟尚可寻回翔明镜里犹负九皋心 

　　○送吴少蒙还洞庭 

　　风尘多病倦世路薄游难之子山中山梅花江上残白云三岛梦明月五湖看应得沧洲趣终焉老钓竿 

　　○赠刘炼师二首 

　　羡君能弃俗早岁即归真紫府占仙籍玄关谢世尘松间调鹤子池上养鹅宾傥许授丹诀同为轻举人 

　　其二 

　　高卧烟霞静幽居萝薜深丹炉常火伏羽氅绝尘侵桑海从朝暮桃源自古今我来寻处所鸡大隔云岑 

　　○赠陈明府子野 

　　解绶归来日忘机狎海鸥浮云从自卷明月为谁投诗古追彭泽名高傍太丘翻嫌都市上轩盖结交游 

　　○白下遇汪于怀时予将入燕 

　　去住意逡廵逢君欲问津琴书愁里废桑梓旅中亲龙剑交情古貂裘客计贫天门看万里桂玉向谁论 

　　○赠王汝嘉 

　　梦寐同怀久都门一笑亲捉衿占气合投辖见情真盛世怜俱弃穷途愿自珍秋风促征骑聚散倍伤神 

　　○赠王姬新玉 

　　荆山初发迹楚国旧知名色掩三千黛声倾十五城莹莹温质合皎皎夜光生翘首双星近应怜此夜情 

　　○寄钱太学子藩 

　　有美淮南彦无瑕席上珍凌风鹏翮健映日凤毛新意气怜同调才华羡绝伦相逢更何日回首各沾巾 

　　○寄华太学志修 

　　忆昔初倾盖欣同一论交才应凌绝代谊自薄层云天迥鸿声早秋高桂子芬暌携怜既久惆怅对斜曛 

　　○送程太学 

　　去去情难别临风怅独归怜予犹蠖屈羡尔欲鹏飞偶出元无意相遭岂有机休因簪冕误负却北山薇 

　　○送毕鼎夫 

　　樽酒离歌动相看一怆情孤槎踪自泛长剑气犹横萝月空山满苹风远浦生自怜同作客忍复送君行 

　　○哭盛广文仲交二首 

　　斯人招不起愁过石头城江上暮云散门前秋草生乾坤空侠气生死见交情流涕未终意寒空断鴈声 

　　其二 

　　北风吹更急木落白门寒流水竟长逝孤琴已绝弹金兰盟自重玉树叹先残往札空余箧含凄不忍看 

　　○送吴文学流关外 

　　流言真可惧不死是君恩万里辞乡邑孤儿出塞门交情空自恋时事岂堪论雄剑脱相赠悲歌白日昏 

　　○过程良学墓 

　　寂寞空山里孤坟夕照悬无情伤逝水有恨彻重泉名岂天真忌才应世共怜山阳思旧赋愁绝不堪传 

　　○新安江行二首 

　　东南风景好买棹促兹游万壑泉争响千崖翠欲流云藏山寺静日落水村幽自笑浮生迹飘飘似海鸥 

　　其二 

　　不浅东游兴时时问去程清流石齿齿灌木鸟嘤嘤挂席乘风便停桡待月明离心浑不定早晚潮生 

　　嘉树斋稿卷二终 



　　●嘉树斋稿卷三 

　　新安吴继茂叔承着 
　　男吴明春编校 

　　五言律（一） 

　　◆五言律（一） 

　　听汪司马同居士兄树下说法 
　　拥翠楼为希孟弟题 
　　旷视楼 
　　挽镜公 
　　送吴子化武闱擢第北上 
　　江上送汪仲淹归新安 
　　将至都卜居寄朱汝修 
　　程仲权至 
　　庄平道中 
　　兖州公署 
　　东阿公署见朱子得使君题壁遂尔有怀 
　　晓发桃山驿 
　　题大梁北关邮舍 
　　投赠大方伯严公 
　　宿旴■〈日台〉县公署即事 
　　寄陈司理立父 
　　投赠丁令君元甫 
　　寄王文学百谷二首 
　　汪司马龙司理汪仲淹仲嘉郭次甫燕集玉屏山言别 
　　徐山人子裁过山中 
　　赠郑山人子阳二首 
　　挽毕征君 
　　寄王鸿胪 
　　赠兄 
　　赠中公 
　　同吴少君陆华甫咏季和弟庭前竹 
　　同程巨源集仲兄众香合试石壁山新茶 
　　集家叔别业即席得风字 
　　奉和居士兄二月十九日拜普门品之作 
　　寒食日陆华甫同诸昆季集嘉树斋得丝字 
　　得莫公远书却寄 
　　寄余食其 
　　寄王仲房 
　　过毘陵访王叔承不值 
　　华文学自白岳过予山中值予戒行赋赠 
　　送王鸿胪还蒲阳 
　　都下暮春郑鲁文汪舜举茅平仲丁元甫郭明隆张鲁叟程仲权同集小斋得江字 
　　送杨太学归省 
　　嘲程仲权 
　　送袁秘书懋吉奉诏饷边二首 
　　都下除夕立春 
　　都下逢吴同阳志喜 
　　送程藩理子居归省 
　　暮春送彭与伯赴留都 
　　青萍馆赠程君 
　　送程二南觐省 
　　过育堂上人约游西山 
　　滁州道中 
　　山东道中忆阙下故人 
　　宿三山寺听江合 
　　访悦公 
　　衙斋休沐四首 
　　春初同程周二明府登木末亭二首 
　　送程仪部行甫使南滁 
　　检灾行县途中有感二首 
　　送涂使君赴郡 
　　行县夜宿茶亭寺 
　　送江南仲还山 
　　旅思 
　　寄欧工部桢伯二首 
　　白门送季伦弟落第南归 
　　送朱寅丈考绩北上 
　　普惠寺别崇印上人 
　　普惠寺遇同乡空明上人自栖霞至临岐赠别 
　　天长道中 
　　夜宿滕阳 
　　峄县道中 
　　咏水中鹅 
　　泛黄河二首 
　　过泗州 
　　初至都门朱汝修载酒过僧舍 
　　憩宗上人兰若却赠 
　　为孙典客悼内 
　　送彭兴祖 
　　马上晚望西山二首 
　　晓渡芦沟桥 
　　留别燕都同好 
　　都下闲居 
　　赋得烟中寺 
　　出京寄阙下故人二首 
　　东鲁道中寄转运弟用卿 
　　交河道中 
　　过吴子化江上居 
　　广陵与陆无从李季常话旧三首 
　　寄张使君分镇瓜州使君由南成均出守 
　　卧疴江上程君衡见过 
　　宿印公竹斋 
　　同王悦之孙玄亮宿印公竹斋 
　　北归宿萧萧斋与玄极夜话 
　　湖阴道中 
　　北归 
　　立秋日斋居 

　　○听汪司马同居士兄树下说法 

　　石上昙云凈门前祗树春为参居士病遂现宰官儿半偈传真秘三乘证妙因天花清昼雨共是西来人 

　　○拥翠楼为希孟弟题 

　　万迭翠微色琱窓掩映开卷帘时眺望染翰独徘徊碧落芙蓉出青藜太乙来夜深凭槛处剑气射中台 

　　○旷视楼 

　　缥缈连三岛崔嵬俯八垓溪山当槛出日月傍檐开会见仙人下尝闻才子来凭凌霄汉迥延睇兴悠哉 

　　○挽镜公 

　　忆昔水西寺相逢问法时何期寒暑隔竟作死生悲白骨藏新塔青莲长旧池去来元不碍修短世空疑 

　　○送吴子化武闱擢第北上 

　　应扬首奋武慷慨乃儒冠不但陈军旅还须献治安乘时将羽骑计日斩楼兰国士人争识君王待筑坛 

　　○江上送汪仲淹归新安 

　　秋江澄似练诗画采家船露下芙蓉渚樽前鸿鴈天放歌烟水阔挂席濑风便莫作穷途恨充囊有太玄 

　　○将至都卜居寄朱汝修 

　　别来无一字闻鴈几伤神任侠君家事论交我辈人微官聊寄傲薄禄未言贫问讯门前竹能分作近邻 

　　○程仲权至 

　　雨雪岁云暮君来何限情绨袍谁解赠杯酒自平生词组销寒色连床数漏声不知终夜梦几度绕柴荆 

　　○庄平道中 

　　役役何时定悠悠别恨生众山趋海尽长路接燕平飞盖孤云远征车一鸟轻可怜春又暮芳草促王程 

　　○兖州公署 

　　野戍烟初合孤城夜未扃月来官署照星傍使车停梦入蘼芜绿心悬岱岳青严程愁不寐钟鼓起频听 

　　○东阿公署见朱子得使君题壁遂尔有怀 

　　拥传青春度入门白雪飞轩楹生气色冠盖借光辉五马何年至双鱼此际稀凭将三复处聊以奉音徽 

　　○晓发桃山驿 

　　望阙心如斾征车日夜催轻尘朝雨浥佳气晓云开麦陇青黄接桃山苍翠来长淮折东海几辅亦雄哉 

　　○题大梁北关邮舍 

　　驱车遥入■〈氵不〉暂憩此邮亭关上云犹白道傍草自青离人愁听雨使者敢言星莫着游梁赋才华满汉庭 

　　○投赠大方伯严公 

　　承命宣王化缓和政不劳中天瞻斗极列岳仰嵩高龙马图书出盐梅鼎鼐操幸从梁苑燕授简愧时髦 

　　○宿旴■〈日台〉县公署即事 

　　孤城枕淮泗水势欲沉山候馆斜阳外维舟宿莾间鱼龙翻绝壑鸿鴈落前湾素食惭无补中宵泪暗澘 

　　○寄陈司理立父 

　　王程不可缓咫尺阻佳期金石应常保风霜空自持几回江上梦三复箧中诗欲识相思处梅花正满枝 

　　○投赠丁令君元甫 

　　风流为政日宴坐自鸣琴直以衔恩重悠然轸念深此时回菜色满县散花阴更有氷壶月清辉鉴素心 

　　○寄王文学百谷二首 

　　相思芳草歇惆怅白云天半偈传心印全身托酒禅过从犹昨日倾倒总忘年税驾长林下幽栖觉汝贤 

　　其二 

　　潇洒吴门隐飘然绝世氛紫箫招凤侣彩笔换鹅羣茂苑千花尽娄江一水分佳期应未卜徙倚对斜曛 

　　○汪司马龙司理汪仲淹仲嘉郭次甫燕集玉屏山言别 

　　东风情不尽谷鸟语间关芳草迷游迹飞花损别颜同携金屑酒相送玉屏山剩有登临兴还期重一攀 

　　○徐山人子裁过山中 

　　星聚应无约逃虚喜足音班荆初识面倾盖即知心松桂千岩合蓬蒿一径深相留君莫去且共卧云林 

　　○赠郑山人子阳二首 

　　闻君西入洛十载客梁园授简才无敌分庭礼自尊倦游双短屐高卧一孤邹但愿携妻子相从隐鹿门 

　　其二 

　　何期梁苑客疋马到阶除袖里连城璧怀中十载书王门争致醴宾馆特供鱼无那归垂老谁能荐子虚 

　　○挽毕征君 

　　载野悲歌起中宵失客星乾坤何惨淡风雨忽沉冥会葬车千乘传家业一经欲裁思旧赋邻篴不堪听 

　　○寄王鸿胪 

　　迢逓劳相忆交情可断金烟霞吾已老霄汉尔何心看剑寒星动题书霜叶深空持山水曲欲一报知音 

　　○赠兄 

　　一室松山下萧然似磬悬清狂人转逸白眼世堪怜钟鼎从他贵箪瓢且自贤应知抱高节终日枕书眠 

　　○赠中公 

　　此道无容喻性宗论已哗借言灯是火直指法为茶白马来非远青龙去不赊慈悲如有意予亦愿辞家 

　　○同吴少君陆华甫咏季和弟庭前竹 

　　何必连千亩方称万户侯稍云青不断带雨翠常流飒飒疑无暑萧萧爱似秋主人能欵客傲杀晋王猷 

　　○同程巨源集仲兄众香合试石壁山新茶 

　　山合试新茗言从石壁幽隔窓涛尚沸入椀雪初浮味已倾龙井香应掩虎丘维摩有清供满啜客能留 

　　○集家叔别业即席得风字 

　　轩冕本何有林园好自同秪凭陶氏物宁忝阮家风云色连溪上泉声杂雨中坐间催作赋沉醉恐难工 

　　○奉和居士兄二月十九日拜普门品之作 

　　真乐无生灭何如此化身晨昏枝上露亿万劫中春灵境天花满空门贝叶新慈悲能接引佛法正如轮 

　　○寒食日陆华甫同诸昆季集嘉树斋得丝字 

　　瓮头春已熟正喜惬幽期客过供寒具莺啼带雨枝花香迷小苑草色暗前池莫惜今朝醉垂颠有素丝 

　　○得莫公远书却寄 

　　漂泊寒犹故间关老尚存题书来此日弹铗向谁门独夜星随客空江水抱村从知词赋贱扼腕不须论 

　　○寄余食其 

　　尔宅青山下深栖更入山书成藏石室名著在尘寰鹿豕偕幽迹松筠映瘦颜相看共乡邑何事渺难攀 

　　○寄王仲房 

　　遗荣甘玩世岂以陆为沈裘马游应倦莼鲈思已深青云怜旧好白发感初心但愿歌黄鸟丘隅载好音 

　　○过毘陵访王叔承不值 

　　白云无觅处空对惠山泉岂是归缑岭翻令忆辋川人疑星是客尔以酒为禅别恨何由寄诗成益怆然 

　　○华文学自白岳过予山中值予戒行赋赠 

　　飘然携杖屩窈窕入名山岩壑谐真赏烟霞笑俗颜开樽青嶂合倚棹白云还怪底翻离别风尘未暂闲 

　　○送王鸿胪还蒲阳 

　　厌向长安市披衣听晓鸡暂辞凤阙外遥望翠屏西趣驾怜行迈倾杯惜解携天涯芳草色归路未应迷 

　　○都下暮春郑鲁文汪舜举茅平仲丁元甫郭明隆张鲁叟程仲权同集小斋得江字 

　　草色连幽径莺声度小窓倾心向双阙飞梦绕三江落日邀吟笔春风傍酒缸不须重击筑忼慨已心降 

　　○送杨太学归省 

　　君才高六馆霄汉自雄飞十载游槐市三秋战棘闱怀书仍北上邻袂暂东归想到故园日庭花映彩衣 

　　○嘲程仲权 

　　程生豪侠士亦复厌清贫但结青楼伴而探紫陌春酣歌燕市月驱逐蓟门尘翻笑蓬蒿下寥寥玄草人 

　　○送袁秘书懋吉奉诏饷边二首 

　　四牡皇华使三春衣锦游转输军国重颁钖主恩稠倚剑天山暮鸣笳瀚海秋始知班定远持节遂封侯 

　　其二 

　　圣主重西北临轩诏饷边马嘶易水月旗招蓟门烟万国宗周日诸蕃欵塞年升平归可报何必勒燕然 

　　○都下除夕立春 

　　薄宦羁京陌那堪节序催岁惟今夕在春已来年来菜甲椒盘供梅花彩胜开朝元同拜舞臣独愧非才 

　　○都下逢吴同阳志喜 

　　相逢偏刮目相对忽怡神把酒应忘醉探囊不问贫交游殊意气世路剧风尘何幸天涯外同心托比邻 

　　○送程藩理子居归省 

　　一樽聊出祖杨柳正依依陌上鸣驺去花前捧檄归东风芳草远南国暮云微遥想承欢日莱衣是锦衣 

　　○暮春送彭与伯赴留都 

　　潞河新雨霁水色凈于苔仙棹莺声送王程花事催宦游怜昼绣祖饯惜春杯别后能相忆无忘一札来 

　　○青萍馆赠程君 

　　风尘犹未息持此取封侯何必淹孤馆相看托蒯缑星文动远汉霜气逼高秋徒步登麟合书生志可酬 

　　○送程二南觐省 

　　脂辖行将发离心急欲飞惊尘怜道路爱日望庭闱湛露添春酒繁花映彩衣分携情转切独念未能归 

　　○过育堂上人约游西山 

　　开士隐东林禅房清气深翻经慧日照挂衲法云侵茗椀堪淹坐蒲团不废吟西山信奇绝明发共幽寻 

　　○滁州道中 

　　风尘宁几日憔悴不堪看两鬓欲侵白寸心空抱丹马罢愁道远貂敝畏霜寒当路谁知己弹冠谅所难 

　　○山东道中忆阙下故人 

　　杳蔼晨光动驱车过鲁东马蹄千里雪客鬓五更风披褐谒明主弹冠待上公长杨空有赋谁一荐杨雄 

　　○宿三山寺听江合 

　　梵合一欹枕江流夜有声乾坤聊寄迹今古重含情宝月开空界香云护化城中宵尘梦觉顿已悟三生 

　　○访悦公 

　　偶来栖隐地鹫岭隔人天合掌香龛下攒眉凈供前息阴聊避影休沐且逃禅一榻师能借应知是宿缘 

　　○衙斋休沐四首 

　　偶乘休沐暇因得谢逢迎竹色浮樽绿松阴覆坐清褰帘双燕入倚槛片云生剩欲抽毫赋何当拟两京 

　　其二 

　　鸟鸣催吏散传钥自公回呼茗烹龙井临窓试麝煤中厨炊黍熟小史报花开清乐应难受颓然进一杯 

　　其三 

　　薄俸余沽酒床头粟满缾兴来翻玉案醉里搨兰亭软草池边坐流莺合外听此中聊自适谁复叹沉冥 

　　其四 

　　退食浑无事虚堂昼不开林僧传偈至园叟馈蔬来傍牖欹幽石缘阶上细苔墙东自成趣何必羡邹枚 

　　○春初同程周二明府登木末亭二首 

　　联辔趋南郭褰衣到上方仰跻亭百尺俯视树千章落日邀飞舄春风对举觞斯游良不易三载愿初偿 

　　其二 

　　倚醉青山迥观空白日残树头烟乍暝亭上露犹寒灵籁飘僧梵慈云遶法坛赏心殊未极灯火促归鞍 

　　○送程仪部行甫使南滁 

　　忽覩南宫使遥颁北阙恩渡河风色转到郡柳阴繁黄鸟催行李青山对晤言醉翁亭尚在愿一驻高轩 

　　○检灾行县途中有感二首 

　　遵途惭抚字饥馑迫王畿闾井鸡豚散村墟烟火稀离离空野莾黯黯对斜晖轸念浑无计惟应泪湿衣 

　　其二 

　　雨旸奉时若何事故愆期天意应难测人尤讵可欺徒劳问疾苦无策拯流离旷职空怀愧中宵重所息 

　　○送涂使君赴郡 

　　骊歌何处起樽酒凤凰台指日双旌去乘春一棹关涉江桃浪送到郡蕙风催卧理君能事应知迈汉才 

　　○行县夜宿茶亭寺 

　　承乏惭无补遵涂耻素餐禅关清夜永独坐佛灯残已断众生妄难循四境安寥寥浑不寐林下露初寒 

　　○送江南仲还山 

　　自得壶中趣而忘世上名黄山怀旧隐白雪和新声醉挈南邻伴闲寻东郭生愿言申久要去住重交情 

　　○旅思 

　　白发归无计飘飘类转蓬千林霜叶下独夜鴈声中亲旧书难到关山路不通愁心谁与语骚屑对秋风 

　　○寄欧工部桢伯二首 

　　相望在泽国天阔水漫漫庾岭梅花少秦淮桃叶残片帆飞不到双鲤去应难鸡黍知何日翻嗟梦里看 

　　其二 

　　离别遥相忆悠悠十岁期惟君归卧日正我量移时空对石门月长歌水部诗暮云南海上不尽是相思 

　　○白门送季伦弟落第南归 

　　无嗟金已尽且喜舌犹存咄咄还乡井栖栖出国门青云空满目白日欲消魂知有怀中策终期达九阍 

　　○送朱寅丈考绩北上 

　　良晤难如此相逢怅复违秪愁千里别转使八行稀宝剑秋霜迥金茎晓露微承恩还旧署侍从倍光辉 

　　○普惠寺别崇印上人 

　　相期证佛果独奈趣王程去去催征铎依依恋化城单车秦塞远双树楚江清付嘱庭前栢东枝愿早生 

　　○普惠寺遇同乡空明上人自栖霞至临岐赠别 

　　云山何日至一衲自栖霞以我嗟行路因师忆出家幽居当石壁凈供有胡麻不尽临岐意双林白日斜 

　　○天长道中 

　　暑行愁午热车骑晓程催野市樵人集田歌农妇来遡流梅雨细系马柳风回金阙蓬莱上天门几日开 

　　○夜宿滕阳 

　　青山如旧识三岁五遨游云气涵新霁风尘带早秋人来投岓火马渡饮沙流下榻频呼酒何须问杖头 

　　○峄县道中 

　　驱车不觉远行旅得幽寻沽酒绿杨下闻钟祇树深牛羊依茂草鸟雀集乔林即此堪栖隐浑难去住心 

　　○咏水中鹅 

　　何时辞道院还过右军池贯逐沙鸥戏生憎野鸭欺浮波如角月泛水似流澌莫向于陵去翻令仲子疑 

　　○泛黄河二首 

　　投鞭仍理楫星汉远浮槎水面波如镜矶头浪似花河流萦九曲风物胜三巴指顾清淮近林间日未斜 

　　其二 

　　策马披星至山城迥不开夜舟乘月泛秋水渡河来瞬息成千里飘零任九回南枝对乌鹊顾影自堪哀 

　　○过泗州 

　　伏式龙兴处楼台满县花山连千峷出水抱一城斜浮泗思神禹歌风忆汉家万年汤沐邑盘石历河沙 

　　○初至都门朱汝修载酒过僧舍 

　　故人相慰劳斗酒忆绸缪旅计金装尽雄心玉剑留佛灯燃暮雨邻笛起新秋羽檄交驰急凭谁纾国忧 

　　○憩宗上人兰若却赠 

　　随缘千里至接众十年余云满招提境风翻贝叶书泉香分使客树色引轺车解后心应彻沉迷障已除 

　　○为孙典客悼内 

　　锦瑟弦中断幽兰秋易摧妆楼明月掩绣户彩云回乍听安仁诔还闻奉倩哀慈乌鸣不息真欲堕燕台 

　　○送彭兴祖 

　　少年何藉藉作赋两都游明月怀中照蛾眉镜里愁渡头杨柳暗江上浪花浮挥手自兹别春星傍客舟 

　　○马上晚望西山二首 

　　山色晚偏幽青青到马头烟霞心自赏岩壑目能游欲假凌风翼母烦冒雪舟上方三百寺一一可淹留 

　　其二 

　　未着登山屐先从马首看招要如有意接应似真难树色秋浮爽岚光晓滴寒便宜今日去何惜挂予冠 

　　○晓渡芦沟桥 

　　泉咽似兼秋鸡声带水流星驰幕中使风急角边楼去国心犹恋怀乡泪未收自怜非未玉何事转多愁 

　　○留别燕都同好 

　　兹游良不偶四海得同心岂逐金张馆还寻翰墨林衔杯燕月晓说剑塞云深策马独归去空山自赏音 

　　○都下闲居 

　　竹下新开馆松间独掩关幸无案牍累喜有酒杯宽檐燕栖飞便阶乌欲啄闲以吾兼吏隐差可傍燕山 

　　○赋得烟中寺 

　　苍茫迷鹫岭杳蔼鎻龙宫漠漠钟声出沉沉山径通野风飘细缕岚气暗长空咫尺人天界浑疑香雾中 

　　○出京寄阙下故人二首 

　　伏枥心犹壮愁来鬓已班人今千里别路是五云还玉树遥难倚金茎渺莫攀相思从此剧夜夜梦燕山 

　　其二 

　　出郭旷无际茫茫空所思暮蝉声太急疲马去何迟斜日云同角回风雨并吹摇摇心恋阙况复别交知 

　　○东鲁道中寄转运弟用卿 

　　鴈自千行至人犹两地分大堤平若水迭嶂远如云客泪愁中尽秋声树里闻可怜今夜月何故白纷纷 

　　○交河道中 

　　未涉交河水驱车过古城临边余汉垒互市息胡兵行路愁难尽劳歌怨易生犬羊恩不辩空切杞人情 

　　○过吴子化江上居 

　　少年怜意气四海几人存旧识云中将新占江上村躭吟惊白发屏迹托青门往事无须论惟应对酒樽 

　　○广陵与陆无从李季常话旧三首 

　　重来行乐处大半昔人非明月怀歌扇秋风惜舞衣青云双羽铩白首寸心违入洛名空在相看老陆机 

　　其二 

　　风流销已尽不复似扬州重过青莲士相看白发愁易沾江左泪难向竹西游今夜清秋月同君且倚楼 

　　其三 

　　少年曾结客日日出城西旧友那堪忆新诗不忍题辘轳闲蜀井舴艋断隋堤欲逐离宫去难禁乌夜啼 

　　○寄张使君分镇瓜州使君由南成均出守 

　　南国谈经暇儒依出将兵建牙分半郡移幕守专城形势通天堑提封壮　帝京折冲樽俎上明月庾公情 

　　○卧疴江上程君衡见过 

　　万里游将伴江村且闭关过存怜意气惜别损容颜四壁家徒在三秋客未还逢君咨出处小草愧东山 

　　○宿印公竹斋 

　　林中初下榻苍翠竹亭开禅悦分香积昙花拂茗杯入非萧翼至客是许询来深夜挥谈尘悬灯照讲台 

　　○同王悦之孙玄亮宿印公竹斋 

　　投鞭千里至良晤本无期把臂看林竹攒眉问泗卮孤灯风雨夜短榻鴈鸿时宵发山中去何须惜别离 

　　○北归宿萧萧斋与玄极夜话 

　　征衣何处解匹马向长干黯黯孤灯照萧萧万竹寒晚风飘法鼓秋树冷经坛问难忘深夜林栖露正漙 

　　○湖阴道中 

　　三秋归计薄万里客衣单水国波涛壮江村菰芡残日沉岚气湿林密雨声寒行路难如此何须恋一官 

　　○北归 

　　时事已如此归来且闭关山林堪傲骨花鸟足怡颜攀眺凭云入行歌趁月还何须自耕凿身世有余闲 

　　○立秋日斋居 

　　好雨怜新霁清溪水拍浮千林销辱暑一叶报新秋樵径从人入村沽为客留凉颷催白苎班扇不胜愁 

　　其二 

　　长林凝爽气秋色近微和凉露沾幽竹轻风度碧荷破窓松影乱欹枕鸟声多已得维摩偈闲来只自哦 

　　嘉树斋稿卷三终 



　　●嘉树斋稿卷四 

　　新安吴继茂叔承着 
　　男吴明春编校 

　　五言律（二） 
　　五言排律 
　　五言绝句 

　　◆五言律（二） 

　　秋日登仲兄德藏居士隹气楼 
　　同仲兄赴季和弟斋会 
　　同诸弟集清署听仲兄说法 
　　芝台诗为司城六弟仪父赋 
　　秋日过荪谷访石公 
　　赠仲玉侄二首 
　　邵都谏偕孝廉过山中 
　　龚仲文为予写小像作此赠之 
　　重入幕中作 
　　冉寅丈过谈夜分同赋 
　　马云从进士自洛至白下握手甚驩赋此赠之 
　　岁暮于江上送詹淑正赴皖城谒赵郡伯 
　　重宿三山寺听江合 
　　闻四弟已至广陵喜寄 
　　六弟待诏期近寄此劝驾 
　　吴少君自天台至 
　　咏玉兰 
　　赴平凉于鬵山传舍得邵道卿诗和答 
　　寄别石公 
　　琼花观访陆华甫闻返吴中逢客僧留话 
　　新秋送汪仲徽 
　　广陵驿送永叔侄南归 
　　毗陵舟中 
　　富阳江泊雨 
　　戴孔章邵道卿集石壁山限韵二首 
　　兆父四弟春闱下第寄以慰之 
　　送元冶弟选贡入京二首 
　　陈少明过访山中 
　　秋日同陈少明集六弟芝台得萧字 
　　一公过山中却赠 
　　顾博士静甫吴博士蔓之偕登尊经合 
　　秋日访汪大吕兼订山中之约 
　　郑子阳自九华至留宿山中 
　　落叶三首 
　　赋得舟中叟 
　　题汝信侄溪合 
　　伯庸弟分赠瓶中磬口蜡梅赋答 
　　喜雪简伯庸晦之 
　　雪后独行 
　　雪中寄讯清署诸禅悦二首 
　　和石公雪中红梅 
　　夜读示诸儿 
　　癸巳守岁呈清署诸禅悦 
　　晓峰为汪征君赋 
　　吴献卿程右文过山居即席志谢 
　　寿梅宾兄 
　　五弟鸣谦尺盌树蕉忽生甘露予为赋诗诸季从和之 
　　题画中水寄程巨源 
　　题朱山人宪昌奇游册 
　　赠觉公 
　　老树二首 
　　采兰入山 
　　石公制雨前茶甚佳惠不及予故嘲之 
　　题司城六弟仪父种芝图 
　　上巳日偕戴麟图程仲与四弟兆父六弟仪父暨诸子侄集狮山二首 
　　春夜偕伯实诸弟集四弟兆父宅 
　　寄晦之侄时移家海上 
　　题汪公干汶上居 
　　答程民逸见寄约过清署 
　　同顾博士靖父任别驾山父李长白李仲升汪永叔过鸿胪侄仁伯宅夜集适喜添小孙呈座上诸公同赋 
　　顾博士靖父过访席上再用松字 
　　送祝令君入觐四首 
　　黄封君克敏表兄七十寿诗 
　　题程参军月溪高蹈二首 
　　月夜约戴孔章汪伯鱼过溪上不至 
　　玉树斋为永叔侄赋 
　　止耕诗为吴次鲁赋 
　　邵母挽诗 
　　腊之既望雪霁月明独步溪上 
　　咏雪柬季和泰仲 
　　苦雨遣怀 
　　春日偕明府弟季和文学弟仲虚集五弟鸣谦宅 
　　约季和弟过溪上不至 
　　雨霁约季和弟过水曲亭 
　　伯庸弟约游小贺溪山 
　　程仲与春游广陵祖道赠别 
　　郑翰卿枉顾山中言别 
　　偕郑翰卿由石壁山寻清署访诸禅侣二首 
　　怀陆文学无从二首 
　　水中美人影 
　　镜中美人影 
　　月下美人影 
　　灯下美人影 
　　康文学季修枉顾夜谈冯司成东山高卧 
　　康季修过山中 
　　季修夜过舍弟山馆予未赴对月寄之 
　　闲居忆季和弟 
　　程右文载酒饮邻家作此遗之 
　　冬日闲居二首 
　　春风 
　　春月 
　　春雨 
　　春雪 
　　春晴即事 
　　卧病月余忽一公见讯赋此答之 
　　潘景升程仲权集蓝园言别得云字 
　　过子野侄斋中却赠 
　　伯干侄见过有感赋赠 
　　祀文昌是夕元冶康侯诸弟及诸子姓入试两京 
　　早春溪上泛舟因忆泰仲弟 

　　○秋日登仲兄德藏居士隹气楼 

　　高合南山下清秋佳气浮天风生木末窓月俯溪流忽覩青蕧照堪招黄鹤游凭栏时引睇咫尺见神州 

　　○同仲兄赴季和弟斋会 

　　高卧满烟霞频过意更嘉清斋出香黍胜会入莲花趺坐草茵软经行竹径斜空中见飞钵何必问胡麻 

　　○同诸弟集清署听仲兄说法 

　　双树开初地连枝集法筵周旋成鴈序问难亦蝉联境静天花落林空惠日悬因知尘世里别自有人天 

　　○芝台诗为司城六弟仪父赋 

　　回磴祥光满高台瑞色分七明占地胜三秀兆人文烨烨成丹盖英英映白云犹疑趋子舍戏彩日氤氲 

　　○秋日过荪谷访石公 

　　缘溪寻曲径数里到祗园清磬竹中尽灵幢风外翻空林飞怖鸽幽谷长芳荪却胜庐山社东邻有酒樽 

　　○赠仲玉侄二首 

　　少年寡驰逐抱志自幽居人拟连城璧情躭秘合书东山惭小草北海羡神鱼日暮过林下清言重起予 

　　其二 

　　左台寔鼻祖衍秀振徽音逸足空燕市灵柯托邓林情亲联北里词赋并南金为尔思淝水难忘折屐心 

　　○邵都谏偕孝廉过山中 

　　萧萧三径里车从忽能来昼讶苍苔破春愁黄鸟催山花迎驻盖林竹映行杯薄暮清溪上相期共醉回 

　　○龚仲文为予写小像作此赠之 

　　毫端含造化默运肖风神自负烟霞气谁传丘壑身何须图燕颔不用画麒麟世界元如戏求予幻是真 

　　○重入幕中作 

　　白头重入幕京兆旧为郎作赋拈鹦鹉登台忆凤凰思家唯步月对客但焚香莫笑樽中竭犹堪典鹔鹴 

　　○冉寅丈过谈夜分同赋 

　　何期同病客相对一灯前握手忘今夕论心感昔年浮沉君莫问颦笑自堪怜漏下宵钟彻依依意自翩 

　　○马云从进士自洛至白下握手甚驩赋此赠之 

　　相看依玉树璧水挹清芬醉弄三山月歌残二室云白门临绛帐彩笔见玄文握手邀欢处番愁鴈易分 

　　○岁暮于江上送詹淑正赴皖城谒赵郡伯 

　　波涛连泽国氷雪压篷窓别酒不成醉离愁安可降孤舟看独往五马迟三江到日平原燕梅花扑玉缸 

　　○重宿三山寺听江合 

　　合夜怀畴昔空窓对月开江声妨独卧山色迓重来欲觅慈航渡频闻法鼓催僧徒欵清话剪烛供茶杯 

　　○闻四弟已至广陵喜寄 

　　闻说过杨子犹停江上槎予将访藂桂尔已得琼花月下按清瑟毫端散彩霞连枝惭玉树相对在天涯 

　　○六弟待诏期近寄此劝驾 

　　遥闻求骏马逸足尽归燕百宝妆珠勒千金饰锦韀天闲虚上乘龙驭迓中涓愿尔追云去飞腾万里先 

　　○吴少君自天台至 

　　天台何日下衣带赤城霞去拾山中草行迷洞口花仙源今不见尘世自堪嗟且共留连醉无劳重忆家 

　　○咏玉兰 

　　翠叶犹含蘖仙葩已吐英清香分九畹素质本连城对月浑无色窥人似有情回风欲轻举彷佛遇飞琼 

　　○赴平凉于鬵山传舍得邵道卿诗和答 

　　新鸿傅尺素慰我远游心不折官亭柳难忘子墨林怜君擅词赋怪我系冠簪怅望阳关道秋风塞草深 

　　○寄别石公 

　　駈车与入定出处总禅心山色瞻佳气泉声忆妙音双林尘不到独夜梦难寻为问袈裟地谁人广布金 

　　○琼花观访陆华甫闻返吴中逢客僧留话 

　　高人闻已返嘀鸟故相迎不覩琼花色空怜蔓草生秋风下霜叶落日照江城偶接缁流话何曾道姓名 

　　○新秋送汪仲徽 

　　东南山水郡羡尔恣遨游片月吴门树双星越客舟狂呼收胜事长啸送清秋旅泊知无定应须傍酒楼 

　　○广陵驿送永叔侄南归 

　　看披莱彩去玉立谢家庭行色驿边酒归心江上舲潮回瓜步白日上蒜山青惆怅榜歌发遥遥隔水听 

　　○毗陵舟中 

　　孤客游何处悠悠吴越间泛舟乘暮雨把酒对秋山世路风尘倦湮波鱼鸟闲旅怀聊自适不用惨离颜 

　　○富阳江泊雨 

　　岂堪随短棹雨泊向江浔树色冥蒙合猿声断续吟春愁芳草乱乡路白云深纵有双鱼寄难传此夕心 

　　○戴孔章邵道卿集石壁山限韵二首 

　　何期偕二妙星聚对兹辰雨送千山色歌声四坐春舟回芳杜浦杯泛落花津莫笑归来晚归来乐是真 

　　其二 

　　赏心当此日良晤不须招微雨风中断浮云水上飘鸽鹒鸣野树杨柳暗溪桥草惮归途远春波送画桡 

　　○兆父四弟春闱下第寄以慰之 

　　垂橐黄金尽关门笑弃繻栖栖怀赵璧咄咄看隋珠得失亦犹尔乾坤自故吾豗■〈兀贵〉何足取或可历长途 

　　○送元冶弟选贡入京二首 

　　衔杯聊驻马南陌袂初分待诏趋三殿瞻天傍五云少年看得意盛世羡能文会见郄林里秋风擢桂芬 

　　其二 

　　青衿称国俊声价重连城璧水看新选金台事远征风云随射策日月护题名昼锦毋重滞高堂白发生 

　　○陈少明过访山中 

　　捉衿还命酒倾倒十年心薄暮疏林里虚斋落叶深风霜留下榻山水待鸣琴幸有锺期在泠然解赏音 

　　○秋日同陈少明集六弟芝台得萧字 

　　亭台深窈窕彷佛入烟霄地是采芝处人同丛桂招径回苍露冷峰倚白云遥便欲凌风去缑山听玉箫 

　　○一公过山中却赠 

　　溪上青山好师来即道场孤云随钖杖片月到绳床色相空中见因缘定里忘愿依双树下顶礼爇名香 

　　○顾博士静甫吴博士蔓之偕登尊经合 

　　十年今复到缥缈一凭栏日月光皇极乾坤壮大观东南寔邹鲁今古仰衣冠鹏翼垂天上扶摇去不难 

　　○秋日访汪大吕兼订山中之约 

　　篮笋一相访疑言衡宇前箪瓢能不厌词赋故堪怜委苍秋烟积高城夕照悬山中有瑶草迟尔笑同搴 

　　○郑子阳自九华至留宿山中 

　　何来双眼碧矍铄老词林不尽烟霞气依然泉石心别离频易岁梦寐但孤吟喜极翻无语残灯坐夜深 

　　○落叶三首 

　　高林纷已脱满目使人愁杂雨飘宫井随波出御沟萧萧偏搅夜搣搣最惊秋唯有空巢上归禽易向投 

　　其二 

　　摇落已无奈凄凄正此时风高纷堕树霜冷尽辞枝岂以伤徂谢还因感别离上林千万树不得借恩私 

　　其三 

　　西风吹不歇日夕动林柯委径怜常满飘空讶渐多况经淮浦雨正值洞庭波飒飒虚窓外惊心奈尔何 

　　○赋得舟中叟 

　　老复厌尘土浮家水上居长年从所适短发不胜梳自狎忘机鸟宁贪受钓鱼悠然在泽国身世共舟虚 

　　○题汝信侄溪合 

　　高合依乔木溪流接练江青山遥片片白鸟近双双洒翰云生槛开樽月入窓比来诗酒兴于此未能降 

　　○伯庸弟分赠瓶中磬口蜡梅赋答 

　　偶向春前见谁将雪里传香应分素淡色岂夺红嫣朵朵蜡丸破枝枝磬口悬氷壶恣吟玩彷佛对金仙 

　　○喜雪简伯庸晦之 

　　北风吹急雪飞洒满林扃积素明书幌凝辉冷画屏映梅山月白煑茗竹烟青欲奏阳春曲先将郢客听 

　　○雪后独行 

　　雪霁乍朝旭天寒尚朔风人家瑶圃里景物玉壶中梅冷花全放山深径暗通偶然成独往驴背兴能同 

　　○雪中寄讯清署诸禅悦二首 

　　问讯林中侣空山礼六时可堪残岁雪偏阻浃旬期经梵从朝夕音徽似渴饥袁安有微意独卧掩茅茨 

　　其二 

　　忽忽空斋下悠悠岁复阑孤吟思结腊长愿乞盘餐溪上云同暗山中雪正寒不能随大众顶礼向经坛 

　　○和石公雪中红梅 

　　凝华催破萼玉屑拥丹砂错落香迷月参差影妬霞笑传庾岭信误传武陵花却怪空门里翻将色相夸 

　　○夜读示诸儿 

　　学岂三冬足腊残心自惊峭寒欺短褐永夜对长檠为惜寸阴去甘辞一命荣浮沉元有分何必问君平 

　　○癸巳守岁呈清署诸禅悦 

　　空山偕法侣禅诵送残年诘旦开新历余生获宿缘梅花寒破雪栢子暖浮烟拂曙占佳气絪缊绕梵筵 

　　○晓峰为汪征君赋 

　　信美岂飞来东临沧海隈芙蓉舍曙色缥缈接天台乱拥明霞起高迎旭日开直须凌绝顶徙倚望蓬莱 

　　○吴献卿程右文过山居即席志谢 

　　一径蓬蒿徧何期二仲来秋空初雨过夜色聚星开野蔌分僧供村歌佐客杯醉归溪路近山月伴迟徊 

　　○寿梅宾兄 

　　明经遗圣世老谢鲁诸生欲托罗浮隐翻高水部名溪山随兴好氷雪照人清岁岁称觞处长看玉树荣 

　　○五弟鸣谦尺盌树蕉忽生甘露予为赋诗诸季从和之 

　　得土忘多少移栽盌尺余迎曦初结佩含露更抽书佳色流苍砌清阴缀绿除亦知呈物瑞家庆喜充闾 

　　○题画中水寄程巨源 

　　谁写山中水沁人毛骨清映空寒有色赴壑静无声对此欲洗耳翻然思濯缨知君忘物虑坐玩似庄生 

　　○题朱山人宪昌奇游册 

　　何须婚嫁毕便作尚平游再揽天都秀初逢练水秋孤吟山月堕长啸岭云浮振策自兹去还期访十洲 

　　○赠觉公 

　　少年能悟道清誉动缁流心已超三乘身犹恋一丘悬灯双树合卓钖片云留我亦柴桑客攒眉几共游 

　　○老树二首 

　　屈曲枝柯古槎牙道路傍岂惟经雨露兼已饱风霜衰朽曾谁顾凋残秖自伤争如松与栢梁栋在明堂 

　　其二 

　　地岂无何有那逢匠伯过蟠根年最久蠹节日逾多虚腹生芝菌疏颠附葛萝可怜樗散质应得保天和 

　　○采兰入山 

　　春兰芳可佩偏称薜萝裳采采空山暮盈盈幽谷香逢人多伐木啼鸟半垂杨忽向青溪上无言意已忘 

　　○石公制雨前茶甚佳惠不及予故嘲之 

　　荪谷春偏早雨前蓓蕾生家传赵州法人抱玉川情岂有月团寄谁将雪乳烹翻嗤消渴者空望沃金茎 

　　○题司城六弟仪父种芝图 

　　嘉庆披图见华堂晓日迟凤毛偕览德麟趾兆明时瑞色瞻云映灵光裛露滋年年多树艺天保颂遐禧 

　　○上巳日偕戴麟图程仲与四弟兆父六弟仪父暨诸子侄集狮山二首 

　　良会逢佳节高朋预胜盟壶觞藉芳草丝管换繁莺慨彼流光迈睠兹褉事成兰亭追往迹俯仰有余情 

　　其二 

　　珠林回绿野绣岭带清波洵美山川会羣贤少长过浮觞春水漫振袂惠风和鱼鸟幽情洽相拚一醉歌 

　　○春夜偕伯实诸弟集四弟兆父宅 

　　春宴欣家会何殊桃李园月明当秉烛花烂对开樽欢谑手谈罢含饴口泽存厌厌成夜醉重为奏箎埙 

　　○寄晦之侄时移家海上 

　　念尔携家去栖迟傍海滨岂同胶鬲亦莫是管宁身雾气朝连市涛声夜到邻双鱼如可觅好寄竹林春 

　　○题汪公干汶上居 

　　移家汶水上榆柳自成村云白闲依槛山青近抱门客来问奇字酒出欵嘉言从此游堪数花间觅钓■〈舟仑〉 

　　○答程民逸见寄约过清署 

　　山中何日别愁隔九秋深未遂南皮会空裁下里吟月明清署梵露下紫溪心莫忘莲花社相期共入林 

　　○同顾博士靖父任别驾山父李长白李仲升汪永叔过鸿胪侄仁伯宅夜集适喜添小孙呈座上诸公同赋 

　　偶倍高士驾共赴竹林期敢谓充闾喜还当擢桂时碧空星忽烂清夜漏偏迟相对堪沉醉何妨倒接罹 

　　○顾博士靖父过访席上再用松字 

　　投簪方偃卧枉驾忽过从徙倚同看竹盘桓更抚松樽供欣有蚁剑赠讶为龙明发青山隔重城度晓钟 

　　○送祝令君入觐四首 

　　万国朝元日行陈治绩良弦歌载鸣铎桃李接甘棠赐宴沾光禄承恩待建章化机资佐理天子正垂裳 

　　其二 

　　南辅神明宰贤声动上都日边胆五凤云里识双鳬檗操清常厉散心耿自孤君王询岳牧谁复似公无 

　　其三 

　　鸣驺临远道祖饯集冠簪共羡调羮手长怀饮水心桑间曾驻辙花里但鸣琴衡轴岩廊上应知属意深 

　　其四 

　　奏最朝京阙名高荐牍中政应齐召父化已迈文翁日见陈民瘼天教牖　帝衷循良今第一擢拜大明宫 

　　○黄封君克敏表兄七十寿诗 

　　北斗粲瑶天南山对绮筵三朝黄发老万石素封贤莱彩堪娱日庄春已卜年国恩初赐杖天保载吟篇 

　　○题程参军月溪高蹈二首 

　　羡君高蹈处月满练溪流璧影全沉兔珠光故射虬临风宜把钓带雪好乘舟三五当良夕相期到水头 

　　其二 

　　夜光连水色水上见君家欲解江妃佩堪停海客槎蟾浮翻鴈鹜桂落乱蒹葭却忆携樽泛金波万顷赊 

　　○月夜约戴孔章汪伯鱼过溪上不至 

　　独立思依依沙寒人语稀溪流春雪去野树暝禽归隔水渔灯乱中林僧磬微幽期君不顾惆怅掩荆扉 

　　○玉树斋为永叔侄赋 

　　高斋瞻瑞气玉树郁葱苍但并芝兰秀宁随桃李芳日华含琬琰风韵振琳琅看尔披莱彩庭阶春昼长 

　　○止耕诗为吴次鲁赋 

　　璜源安所止高尚似前贤学岂为干禄业惟在力田千秋怀让畔百亩乐逢年耕凿无余事神游到葛天 

　　○邵母挽诗 

　　宝婺堕山城慈乌咽月明空余截发意那复断机声鸶驭西池杳龙章北阙荣岂令青史上班母独垂名 

　　○腊之既望雪霁月明独步溪上 

　　披帷当永夜散步适幽情雪霁寒逾劲溪空月故清轮悬天镜满影弄海珠明三五今宵尽年光看再盈 

　　○咏雪柬季和泰仲 

　　漠漠同云合霏霏杂霰来映空光妬月压树白期梅静对窓间帙欢传坐上杯惠连应解赋不减兔园才 

　　○苦雨遣怀 

　　黯黯阳光敛冥冥阴气骄那堪晴复雨况乃暮连朝雷电时交作云霾莾不销杞人徒有恨无补圣明朝 

　　○春日偕明府弟季和文学弟仲虚集五弟鸣谦宅 

　　骀荡春风里招邀家燕开埙箎欢奏曲词赋愧称才帘影摇红蜡花香泛绿杯微云衔半月醉步绕溪回 

　　○约季和弟过溪上不至 

　　幽期期不至溪上迟春风山远苍连翠花残白间红小堂开晚照缓屧绕芳丛无语空延睇浮云变幻中 

　　○雨霁约季和弟过水曲亭 

　　坐来新雨霁耳目豁然清便着登山屐先携煑茗铛芳林回水曲崇坂陟云平南阮多贤俊应知出径迎 

　　○伯庸弟约游小贺溪山 

　　闻说桃源胜心神已醉游山土?裴缘磴转石瀑下溪流鸡犬花间静烟霞杖底幽不因刘阮到焉得识丹丘 

　　○程仲与春游广陵祖道赠别 

　　风和莺燕语杨柳暗春江道上花如绮淮南酒满缸山川应有待词赋本无双日暮瞻云树离心不可降 

　　○郑翰卿枉顾山中言别 

　　爱尔青霞客题诗对草莱试看三绝艺真擅八闽才夜雨溪堂榻春风花圃杯最怜十日兴欲别恨难裁 

　　○偕郑翰卿由石壁山寻清署访诸禅侣二首 

　　窈窕寻祗苑崎岖历化城精庐缘岭出疏磬隔林鸣忍草软堪踏慈云低欲迎悉来诸大众绕足其经行 

　　其二 

　　翠拥云岩合香浮清署开齐看僧入供经忆马驮来林下偕玄度山中讯辨才过从多问难薄暮未能回 

　　○怀陆文学无从二首 

　　怀宝身垂老弹冠事已非岭云方卷迹海鸟总忘机沙白江边路山青郭北扉梦中时一到十载寸心违 

　　其二 

　　彩毫摛丽藻芳树敝高斋载酒思颜过分襟叹屡乖停云空引睇落月自萦怀不见双鱼信踌躇立水涯 

　　○水中美人影 

　　何许盈盈女波间恍出游妆明常倒影态曼不随流遗彩临渊湛扬辉隔浦浮还怜怀里佩俯盻为谁投 

　　○镜中美人影 

　　晈晈当窓女修容倚晓台圆光含象合殊艳鬬苌开描罢浑相媚妆成翻自猜蛾眉与螓首不语对迟回 

　　○月下美人影 

　　十五娟娟女清辉写照中去来芳霭护行立彩云笼袨饰怜全匿秾姿讶复空夜阑何处觅斜傍在帘栊 

　　○灯下美人影 

　　灼灼如花女金荷夜对燃焰摇分态弱花翳失容妍掩映临窓久媻跚度幕偏烬残留不去就枕复同眠 

　　○康文学季修枉顾夜谈冯司成东山高卧 

　　高鸿何处至霜气正萧森面晤千秋业神交十载心篱花供对酒涧水入调琴细讯东山事苍生望已深 

　　○康季修过山中 

　　愧我投簪客怜君作赋才空山双屦至薄暮一樽开小坐茶烟起微吟松月来幽怀欣正洽携手更登台 

　　○季修夜过舍弟山馆予未赴对月寄之 

　　最怜今夜月照我素心人只隔一溪水何分多病身空林翻宿鸟寒露下汀苹莫讶时虚席知予懒是真 

　　○闲居忆季和弟 

　　隐几烟霞静开帘水石幽地偏忘洒扫性癖绝交游梦入池边草心飞花外楼此时翻忆尔三径伴羊求 

　　○程右文载酒饮邻家作此遗之 

　　寂寞衡门里何人双屦来庭荒下鸟雀径静长莓苔隐几空相待携樽不共开西邻好明月幽思帐难裁 

　　○冬日闲居二首 

　　虚堂无一事寒雨客来稀散帙焚香坐褰帷看鸟飞清樽笑中圣脱粟乐忘饥卒岁恒如此浮生任是非 

　　其二 

　　短景倏以迫饶他岁事催衡门从昼掩梪褐愿春回案上堆玄草阶前绣古苔登楼看山色雪霁拥青来 

　　○春风 【 以下四首和吴博士蔓之】 

　　青阳回淑气澹荡扇微和忽逓花香入还催燕影过穿帷寒尚浅拂袂晚偏多试问舞雩下偕游兴若何 

　　○春月 

　　皓魄开新霁金消彩雾昏何须秉明烛最好对芳樽影泛金波动光移绮树翻却怜游冶子步踏向千门 

　　○春雨 

　　林外鸠声唤霏微散似丝崇朝欣已足着物尽含滋野径回青蘖山溪涨绿漪驾言东作近相土间农师 

　　○春雪 

　　飞华分五出呈瑞胜琼瑶影落随梅瓣寒凝压柳条洒空纷欲散着地薄还销何处闻高唱传来郢上遥 

　　○春晴即事 

　　林下条风息中山春雨余芳藂覆阶砌幽鸟下庭除命妇开新瓮呼儿理旧书竹根闻犬吠邻叟馈园蔬 

　　○卧病月余忽一公见讯赋此答之 

　　柴门深树底昼静掩莓苔抱疾谁相问怀人梦几回山云随偃卧溪月对徘徊何事东林寺钟声夜自来 

　　○潘景升程仲权集蓝园言别得云字 

　　相携堪尽醉忽谩叹离羣节欲回青帝歌应遏白云波澄鱼自见径静竹平分片月光能待何须怨夕曛 

　　○过子野侄斋中却赠 

　　四壁图书满端居兴自偏风流看白哲词赋属青年任侠怜而父清贫羡尔贤即看能战胜不忝谢家玄 

　　○伯干侄见过有感赋赠 

　　对尔生遐思西堂梦欲醒连枝看玉树春色满前庭染翰挥珠玉开樽倒醁醽少年才总美拂拭眼偏青 

　　○祀文昌是夕元冶康侯诸弟及诸子姓入试两京 

　　绛阙夜祈灵躬陈桂醑馨卿云扶法驾仙侣讽函经俊鹗横南国灵鲲运北溟秋风江汉上烱烱见文星 

　　○早春溪上泛舟因忆泰仲弟 【 时在武林】 

　　回溪春水绿容与泛新晴雪后千林变风前一苇轻开樽分岳色度曲乱滩声忽忆西湖上寻芳画舸行 

　　◆五言排律 

　　扈从驾祀诸陵途中恭赋 
　　发大梁留别诸王孙 
　　程征君寿诗 
　　石壁山居 
　　早春溪楼眺望 
　　君扬弟贻几上昆石赋谢 
　　酷暑 
　　冬兰诗 

　　○扈从驾祀诸陵途中恭赋 

　　广孝严春令明禋戒晓催青阳回物色黄道凈尘埃王气诸陵接宸游万国陪天文呈丽藻仙乐逓鸣雷剑履三千集山河百二开行宫鳞次待宿卫羽林来　圣德孚重译皇图括九垓欢言叨侍从犹愧汉臣才 

　　○发大梁留别诸王孙 

　　祗恩不遑息严程畏简书归途莾迢逓□首重踌躇??豸虎???豸虎?河流驶萧萧堤柳疏周原连井吧梁苑入丘墟心逐飞旌外愁生别酒余临风遥执辔公子意何如 

　　○程征君寿诗 

　　征君高世士皓首握玙璠松竹依堪老烟霞卧不喧山中逢石髓溪上接桃源九转丹初熟三春花正繁长生亲授诀至道面聆言愿逐游仙去安期与羡门 

　　○石壁山居 

　　野性耽幽僻屏栖石壁间悬崖郁苍翠飞溜自潺湲径入苔堪践梯回萝可攀天风引松籁岚霭护柴关鸡犬偕新隐渔樵恋旧山丹丘迟鹤下白业与僧闲杖履时探历烟霞任往还百年过强半何物驻颓颜 

　　○早春溪楼眺望 

　　天空堪引睇佳景在兹楼山水涵初霁人家拥上游明霞连远岫淑气满芳洲破雪梅争放含烟柳乍抽熙熙朝旭散澹澹惠风流绿畛回黄犊苍波下白鸥生涯双蜡屐心事一渔舟不尽凭阑意乾坤任是浮 

　　○君扬弟贻几上昆石赋谢 

　　谁将岩壑趣置我读书台珍重兼金赠休轻燕石猜神功真作者人力若为哉岂是禹凿出或随汉使来连城元有价深椟惜无媒据案如分岳临窓似列台一拳能崒嵂寸垤更崔嵬影浸墨池暗香沉雾嶂开移根云欲动含润雨将来断续蜂腰细参差凤影回势欹全压水色古半侵苔奇态应难写幽情不易裁相看自成癖长日此衔杯 

　　○酷暑 

　　炎威骄赤日三伏昼偏长燥暍心如疚烦蒸病欲狂裸身频盥濯散发莫禁当竹下思湘簟松间忆石床谁将甘露洒讵有凌氷藏鼷鼠深千尺悠悠天北方 

　　○冬兰诗 

　　摇落岁华暮风霜屡见摧美人渡湘水春色故随来翠色分寒筱清香逼早梅佩轻氷下结带弱雪中裁空谷回邹律芳丛占楚台寄言水仙子相伴好徘徊 

　　◆五言绝句 

　　送陆无从游江东便入新安四首 
　　木笔花二首 
　　木芙蓉 
　　送陆华甫游岭南因寄欧桢伯四首 
　　朱竹 
　　赠风鉴僧扬州人二首 
　　送惟震叔游楚 
　　题邵道卿风竹二首 
　　和石公雪中红梅 
　　春风楼分韵得松间月龙涎香二首 
　　返照诗 
　　题画 
　　赴平凉途中杂咏六首 
　　德州道中四首 
　　泛黄河四首 
　　宫词五首 
　　广陵怀古 
　　季园杂咏 

　　○送陆无从游江东便入新安四首 

　　辞家到江北逢子过江东去指来时路扁舟入画中 

　　其二 

　　三淛孤槎远千山万木秋闻猿堪下泪飞梦到扬州 

　　其三 

　　九月桐江上丹枫映碧潭长吟严子濑千里羡奇探 

　　其四 

　　送子新安去行行入白云黄山崖上石可勒五游文 

　　○木笔花二首 

　　三月东风暖花开傍玉兰不因轻着紫臭味本同看 

　　其二 

　　刻紫玉玲珑清香浥春露彷佛在辋川辛夷馆中遇 

　　○木芙蓉 

　　淡妆凝晓露泽国擅秋芳欲寄相思恨伊人水一方 

　　○送陆华甫游岭南因寄欧桢伯四首 

　　去住情难忍临岐念旧游凭高时极目何处是罗浮 

　　其二 

　　鼙鼓连山动风烟接地多遥遥五岭外不识近如何 

　　其三 

　　十载论知己于今半白头相逢烦一讯犹忆竹西不 

　　其四 

　　去值三春后应残岭上梅南州逢　　　寄荔枝来 

　　○朱竹 

　　何来丹凤尾弄日影离离秪疑湘水上忽有珊瑚枝 

　　○赠风鉴僧扬州人二首 

　　不跨扬州鹤浮杯海上来风尘堪物色天眼几时开 

　　其二 

　　麻衣有神术千载失真传白足何来者亲参玉匣篇 

　　○送惟震叔游楚 

　　去去湘江上春风满绿苹君行烦一采为我荐灵均 

　　○题邵道卿风竹二首 

　　冉冉欲飞去枝枝不受风浑疑嶰谷里难辨路西东 

　　其二 

　　翩翩复袅袅云影乱横斜想近王猷宅或临渭水涯 

　　○和石公雪中红梅 

　　暗香春欲动六出已飞花却似罗浮月轻盈映赤霞 

　　○春风楼分韵得松间月龙涎香二首 

　　郁郁涧上蟠皎皎空中发神女弄珠来清光照林樾 

　　其二 

　　不探颔下珠却拾渊中沬宝鼎泛轻烟青云起天末 

　　○返照诗 

　　癸巳五月十九日戴孝廉麟图同汪伯鱼邵道卿集居士兄树下居予偕孝廉太学诸弟悉至家兄命酒置觞政予坐失当罚家兄时为祭酒命赋返照诗五击匕筯告成者得从末减诗成座中共相和之 
　　影落香林霁回光映曲池诗成不夺锦惟有酒盈卮 

　　○题画 

　　千山秋色里万壑夕阳时不负幽人约行行信杖藜 

　　○赴平凉途中杂咏六首 

　　一骑千山路孤吟万里身春风度衰鬓愁入柳条新 

　　其二 

　　马上闻啼鸟何人不忆家分明如唤客莫负一春花 

　　其三 

　　飞鸟倦犹去归云不可攀已知无紫气空欲向函关 

　　其四 

　　客路遶春溪桃花望欲迷人家半临水舴艋自东西 

　　其五 

　　看山不觉远处处响流泉松月暝相引樵歌胜采莲 

　　其六 

　　岭云闲自卷蔼蔼暮天青寂寞空山下何人是客星 

　　○德州道中四首 

　　客子欲投宿停车大道边主人争下榻小妇倚窓前 

　　其二 

　　马首暮烟起人趋原上村昏鸦归已尽明月照柴门 

　　其三 

　　使客且留宿前村山路长庭中有高树露坐可乘凉 

　　其四 

　　水上凉如洗风前云满山离心与佳思都在夕阳间 

　　○泛黄河四首 

　　黄河何自来闻出星宿海水上有浮槎支机聊一载 

　　其二 

　　千里遡河流日夜疾如驶空阔见清波圣人在大位 

　　其三 

　　赤水有明珠神人怀罔象日暮无风波轻舟时荡瀁 

　　其四 

　　朝出青徐口暮宿长淮湄河流驰竹箭舟子尚嫌迟 

　　○宫词五首 

　　春梦未曾觉流莺啭绿窓欲抛金弹子恐折不成双 

　　其二 

　　寻春过御苑结伴出花迟细语防人听回头钗罥枝 

　　其三 

　　昨夜奉罗帏承恩朝始归临妆犹未了中使促更衣 

　　其四 

　　憎杀上林秋深江满树头莫将离别恨容易逐东流 

　　其五 

　　积雪映庭除皎皎如秋月翠被空千层熏笼不曾热 

　　○广陵怀古 

　　蜀冈 
　　邗沟 
　　芜城 
　　董井 
　　召伯埭 
　　昆丘台 
　　弩台 
　　梅花合 
　　九曲池 
　　迷楼 
　　萤苑 
　　玉钩斜 
　　大明水 
　　禅智寺 
　　平山堂 
　　琼花观 
　　芍药圃 
　　竹西亭 
　　杨子津 
　　瓜洲 

　　·蜀冈 

　　形胜绝南淮冈峦自西蜀访古一登临平山动遥瞩 

　　·邗沟 

　　邗沟空复在霸业更谁存日暮东流急潺湲惨客魂 

　　·芜城 

　　远水连天碧高城带野荒繁华非昔日赋客吊斜阳 

　　·董井 

　　泠泠古泉水一酌甘如酿凿井者为谁江都董王相 

　　·召伯埭 

　　朝辞杨子湾暮入召伯埭遗爱至今存东山眇何在 

　　·昆丘台 

　　寻胜当年地台倾剩一丘我来追往事山鸟对人愁 

　　·弩台 

　　一上吴公台兴亡不尽衮竟陵攻战后登眺几人来 

　　·梅花合 

　　言寻东合春忽动罗浮梦长篴倚危栏夜月声三弄 

　　·九曲池 

　　木兰不复见水调岂堪闻今日行人过荒池映夕曛 

　　·迷楼 

　　有恨悲隋炀无人怨项升谁知极乐地今已属闲僧 

　　·萤苑 

　　一苑落花残万点荧光灭不见夜游人山鬼空啼月 

　　·玉钩斜 

　　承恩四宝帐妬宠九华宫不用悲泉壤隋家业已空 

　　·大明水 

　　山下有清泉涓涓泻石髓为问寻源人西来接巴水 

　　·禅智寺 

　　辇路成溪路离宫作梵宫连天歌野树日暮忆江东 

　　·平山堂 

　　风流贤太守此地日跻攀煑茗分青井开樽见远山 

　　·琼花观 

　　花开琼玉姿分种自蓬岛似恨主人非高台没深草 

　　·芍药圃 

　　三月东风暖淮南一种春花开能卜相莫谩赠离人 

　　·竹西亭 

　　鸡犬芜城近扁舟过竹西题诗问禅智钟磬隔林迷 

　　·杨子津 

　　相逢芳草岓惜别绿杨津明月江南客貂裘陌上人 

　　·瓜洲 

　　轻帆出杨子隔水望江南便着登山屐金焦试一看 

　　○季园杂咏 

　　九苞堂 
　　鹤涧 
　　露葵斋 
　　壁观 
　　宜雨楼 
　　芝台 
　　凭虚楼 
　　樵庵 
　　岩居 
　　醉岩 
　　芳润斋 
　　读书台 
　　清溪 
　　石磴 
　　谷林堂 
　　藏经合 
　　清署 
　　德藏 
　　广莫楼 
　　树下居 
　　云笠 
　　雪台 
　　载酒亭 
　　三公台 
　　兰生合 
　　心远楼 
　　老树龛 

　　·九苞堂 

　　丹山鸣晓日览德际昌期染翰归来处人犹拟凤池 

　　·鹤涧 

　　秋水涵空碧潆洄槛外分挥毫白鸟下彷佛似鹅羣 

　　·露葵斋 

　　朝畦常自折带露啜其英不羡金茎贵松间香更清 

　　·壁观 

　　池上莲花凈岩前薜荔深鸟巢松石老聊志雪山心 

　　·宜雨楼 

　　飞合清溪上潺湲送雨声朱帘日暮卷云气满檐楹 

　　·芝台 

　　回磴平如砥云根积翠开芳林占瑞气三秀日边来 

　　·凭虚楼 

　　神游八极外心与四窓虚邈邈思遐举泠泠楼上居 

　　·樵庵 

　　枕柯聊偃息风翠落檐楹黄鸟时相应丁丁杂好声 

　　·岩居 

　　穴处颇有余青山立四壁问讯此何为云是幽人宅 

　　·醉岩 

　　脱却头上巾醉卧岩前石露下不知寒起看山月白 

　　·芳润斋 

　　风凈翠娟娟流云泛苍碧三径人不来林深读周易 

　　·读书台 

　　清溪荡石壁上有读书台幸籍三余力牙签万卷开 

　　·清溪 

　　波光撼空碧澄洁开心颜岂是鉴湖水人疑贺监还 

　　·石磴 

　　引步凌天风纡回翠微里长啸若为情不见苏门子 

　　·谷林堂 

　　堂开幽谷里洒洒落苍松忽听足音至悠然桀溺踪 

　　·藏经合 

　　稽首胆龙藏天人拥法筵欢声同赞叹圣教得真传 

　　·清署 

　　不入莲花上焉知出世心燃灯千嶂晚风送海潮音 

　　·德藏 

　　山连舍卫国地是布金余林下迎朝爽开轩读梵书 

　　·广莫楼 

　　茫然尘壒断寥廓复无余世界三千外何人向此居 

　　·树下居 

　　昔人巢木末今人居榼下俨然太古风自是巢居者 

　　·云笠 

　　片云飞不去长日傍空山荷镵蹑清影岭上采芝还 

　　·雪台 

　　阴山回白日苍翠落天风六月不知暑分明是剡中 

　　·载酒亭 

　　陶令善攒眉远公为置酒香气杂华林颓然倾百斗 

　　·三公台 

　　亭亭俱百尺偃盖碧山隅愿覆谈经石不为秦大夫 

　　·兰生合 

　　登登聊偃息回磴结飞楼长饮不知醒何须到上头 

　　·心远楼 

　　俯槛见云飞盘捉坐翠微山深天不碍心远自忘机 

　　·老树龛 

　　谓是山人几曾为愽望楂比来欲面壁聊以作趺跏 

　　嘉树斋稿卷四终 



　　●嘉树斋稿卷五 

　　新安吴继茂叔承着 
　　男吴明春编校 

　　七言律诗（一） 

　　◆七言律诗（一） 

　　九日同陆无从集唐惟良席上得秋字 
　　送程继默归歙兼讯水西社诸子 
　　湖阴赠李明府 
　　赠唐转运惟良时以刑曹左迁昔宰白沙 
　　同吴孝甫登雨花台忆社中诸子 
　　奉挽李于鳞先生二首 
　　呈余太史伯祥先生 
　　奉赠黎秘合惟敬先生 
　　留别李季宣 
　　寄唐惟良使君 
　　赠方民部子及 
　　寄别丁计部时引疾归丹徒 
　　早发润州 
　　彭城道中怀陆无从 
　　哭彭稚修 
　　奉寄少司马邹公中丞 
　　奉赠欧国博桢伯先生 
　　送邵长孺入楚迎父榇 
　　送陆华甫游梁谒欧博士桢伯刘太守子素 
　　暮秋京口对雨四首 
　　舟中望秦邮 
　　晓发宝应湖谒碧霞宫 
　　宝胜禅寺访顾山人不疑 
　　九日对雨忆诸兄弟 
　　送程太学茂卿南归 
　　寒食日欧博士桢伯同社中诸子集小园得云字 
　　幽居喜高介父至 
　　送黎职方惟敬还朝 
　　立春后一日闲园有怀社中诸子 
　　送陆华甫还吴门约春游黄山 
　　齐云山下别友人宿顶上 
　　次老竹岭 
　　送潘文学贡举入京便应秋诏 
　　淮阴舟中与用卿弟叙别 
　　九日淮阴与吴子化对酒 
　　送吴孝甫游岱岳 
　　送顾宪使益卿先生开府岭南 
　　秋日同黎职方惟敬欧愽士桢伯集迷楼 
　　寄欧愽士桢伯先生 
　　除夜遇雪 
　　立春四日陪赵参军范文学集光禄伯父阳春台 
　　送程鸿胪允孚入朝用程文学巨源韵 
　　呈司农族叔 
　　观梅花道人雪竹自题 
　　送顾少参益卿游焦山访郭次甫 
　　呈仪部王宗师 
　　寄挽少司寇梧冈陈公 
　　答纪别驾旭仁见寄 
　　新秋酬丁计部见过 
　　上巳日偕社中诸子游禅智寺同用依字 
　　送叶使君便道归越 
　　陆华甫何长卿同诸兄弟和乐园看芍药 
　　奉送王中丞元美先生抚视郧阳 
　　寄陆无从 
　　乌聊山谒汪王庙 
　　秋日倪惟思陆无从袁左史履善召饮竹西社 
　　秋日同袁左史履善游禅智寺 
　　顾观察益卿先生席上送徐方伯子与先生赴江西 
　　白石居士示寂南岳汪司马为勒铭于山 
　　送开甫叔赴衡岳葬白石居士 
　　送陆华甫游广陵 
　　寄欧国博桢伯时予羣季肄业堂下 
　　驾幸太学寄欧国博桢伯先生 
　　登白岳 
　　同程仲权过崇国寺访礼公 
　　赋得玉河春水 
　　赠萧体一 
　　玄兔诗 
　　游灵谷寺 
　　送张司徒请告还蜀 
　　送韩宗伯应诏北上 
　　汪司马伯玉先生膺封诰奉赠 
　　柯典客招集东麓亭见新月作 
　　涿州旅宿 
　　奉陪汪司马从石壁山翔览亭之清署 
　　送曾人倩落第还海南 
　　赠戚少保元敬 
　　奉寄汪司马伯玉先生 
　　送黎秘书惟敬还南海 
　　赠黄孝廉承聘 
　　都下送汪和叔南归 
　　阅无量寿宫成 
　　城西道中望岳喜晴 
　　谢秘书宅赏牡丹 
　　投赠王司寇元美先生 
　　寄止耕丈人吴次鲁 
　　赠西安张使君两世荣膺诰赠 
　　宴大梁松泉王孙宅 
　　投赠观察李公 
　　送傅明府伯峻还吴门 
　　紫霞社成宴集得分字 
　　送屠长卿明府赴清浦 
　　送高祠部使楚藩 

　　○九日同陆无从集唐惟良席上得秋字 

　　使君吏隐向沧洲九日邀宾淮水楼木叶乱飘江郭晚鴈声遥度海门秋白云堕槛歌翻调黄菊侵筵酒拍浮酩酊不须嘲落帽龙山千古自风流 

　　○送程继默归歙兼讯水西社诸子 

　　垆头把臂意踌躇闻向山中欲著书新酝到尝秋黍熟旧庐归卧夜窓虚芙蓉采采人初远杨柳萧萧鴈正疏却忆水西诸酒伴别来高兴定何如 

　　○湖阴赠李明府 

　　故人出宰此江干下榻殷懃罄旧欢郭外湖光携酒泛衙前山色转帘看云霄羡尔双鳬舄丘壑怜予一鹖冠他日重期携手处燕台直北是长安 

　　○赠唐转运惟良时以刑曹左迁昔宰白沙 

　　甘棠蔽芾满江濆此日重欢借使君转运自兼军国计行吟应续楚骚文在怀白璧光难掩满载明珠谤自分纵是一麾那足惜广陵遗操或堪闻 

　　○同吴孝甫登雨花台忆社中诸子 

　　驻马寒山对夕晖同游却恨故人违中林清籁和僧梵上界名香惹客衣倚槛但闻霜叶下登台不见雨花飞题诗欲寄秋江远目送征鸿北去稀 

　　○奉挽李于鳞先生二首 

　　大雅千年道在兹斯文何意失吾师鲍山落日啼猿切济水秋风过客悲白雪楼空孤调冷青云业在一经遗招魂共洒中原泪昭代才名更属谁 

　　其二 

　　何事遗荣恋故庐却从东海混樵渔名齐太白非流寓病似相如好著书花发应怜人去后月明空忆梦回初怜予少是通家客欲赋山阳恨有余 

　　○呈余太史伯祥先生 

　　逢君欲喜复成悲十载风尘叹数奇不信吹嚧曾起色可知顾盻便生姿狱中剑出凭谁辩道上珠投任世疑闻说春风方浩荡肯教寒谷借恩私 

　　○奉赠黎秘合惟敬先生 

　　独宿西清夜色深遥遥钟鼓伴孤吟白云空入沧洲梦紫禁长悬霄汉心十载直庐频视草三朝秘合始纡金知君意欲同方朔大隐何妨任陆沉 

　　○留别李季宣 

　　艺苑才名早擅场云霄况已映飞扬看花每控青丝辔结客频探金错囊池上芙蓉开别馆坐中鹦鹉送离觞相逢无那便分首明发云山去路长 

　　○寄唐惟良使君 

　　才名久已着西曹暂谪何须重赋骚俸止鱼盐堪自傲交投鸡黍故相高论心江海倾樽酒刮目风尘挹佩刀欲寄相思君不见愁将书札为谁操 

　　○赠方民部子及 

　　吏隐频年傍白门优游郎署望逾尊风霜独抱孤臣操日月长衔　圣主恩岂谓青蝇曾璧即看绿蚁尚盈樽交情何必论新故倾盖偏怜雅道存 

　　○寄别丁计部时引疾归丹徒 

　　忆辞休沐追陪日一别风尘又岁踰高卧自悬江左望幽栖宁蹈谷中愚名因谈艺推先达官属司农进大夫咫尺未能杭一苇却成千里阻欢娱 

　　○早发润州 

　　曙色苍茫野径迷树头微月已沉西孤城残角催寒骑远寺疏钟送晓鸡断岓乍回连古戍流澌初合渡深溪天涯此去逢摇落无那穷途易怆凄 

　　○彭城道中怀陆无从 

　　远道驱驰岁欲残怀人何处阻交欢论交四海君为最作客三冬我更难白雪竹西怜独咏青山江上忆同看相思望断双鱼使日暮停云一重叹 

　　○哭彭稚修 

　　闻尔飘然始拂衣忽传哀讣恐仍非可怜官罢身随丧不奈家贫客竟稀听雨斋空双泪尽停云诗在寸心违萧条万里寒江色愁见霜鸿断影飞 

　　○奉寄少司马邹公中丞 

　　方召勋猷羡代兴枢衡谁不仰先登忧危一疏披肝胆竉渥三朝任股肱紫气近关飞冉冉缙云高阙拥层层东山久系苍生望早有天书重拜征 

　　○奉赠欧国博桢伯先生 

　　官舍闲依璧水清入门惟听读书声庭前双鹤迎幽意堂上三鳣借重名白发谩矜新博士绛纱犹识旧先生石渠闻欲征儒硕一代斯文属秉衡 

　　○送邵长孺入楚迎父榇 

　　陟岵伤心三十年梦魂长遶楚江边秋风旅榇嗟廉范落日孤征忆少玄汉口书随回鴈至荆门帆带断云悬故山迢逓东归日想见萱花倍黯然 

　　○送陆华甫游梁谒欧博士桢伯刘太守子素 

　　风尘共醉鹔鹴裘落落天涯叹白头一刺远投秦博士双旌旧识汉诸侯长淮歌送骊驹暮少室书回鸿鴈秋千里登楼见明月小山宁不忆同游 

　　○暮秋京口对雨四首 

　　江上村居一水盈自怜多病绊浮名风兼波涌金山寺雨带寒过铁瓮城不必闻猿堪下泪秪应落叶最关情凭栏暮鼓声偏急怀古思乡百感生 

　　其二 

　　苦雨孤怀倍黯然柴门长日闭江烟潮回北固山吞吐家在东吴梦往还羽檄仍闻传海上戍笳频听起风前谁怜世路多艰阻故国离愁更一年 

　　其三 

　　一番风雨暗残秋又促新寒入敝裘末路可堪淹客计晚潮偏解送乡愁心悬沧海怀高蹈梦绕青山感旧游何事音书三月断双鱼千里滞江州 

　　其四 

　　故园松菊梦魂频苦雨江城泥杀人青镜怕窥愁里鬓黄花羞对病中身长途南望传双泪久客东归剩一贫摇落远天秋草暮更堪西北暗风尘 

　　○舟中望秦邮 

　　莺喜春晴不惜鸣帆樯密处古邮城客因趁渡堤边过舟为回湾树里行官合自它何逊兴诗家谁负少游名逢人不必谈冠冕白帻荷衣了一生 

　　○晓发宝应湖谒碧霞宫 

　　古殿嵯峨覆晓云披星礼罢碧霞君川长杳杳舟初去树暗沉沉岓未分龙窟尚留残月照鸡声犹带远钟闻沧洲梦觉渔歌发翻忆沙边鸥鸟羣 

　　○宝胜禅寺访顾山人不疑 

　　远公兰若春江上为访幽人试一临野径烧痕青尚浅禅堂竹色翠方深到来不觉消尘虑坐久应知惬素心便欲诛茅分尺地与君长日卧云林 

　　○九日对雨忆诸兄弟 

　　冒雨重阳菊又开相思无奈独登台心随万里云同去路阻三江鴈不来红叶经秋飞欲尽清猿入暮听偏哀天涯兄弟知何处空对茱萸泛酒杯 

　　○送程太学茂卿南归 

　　江上鸣榔不可留柳花如雪乱离愁君过吴越多奇迹我向风尘已倦游作客沧洲长伏枕怀人明月独登楼故园到日欢无极戏彩庭闱未白头 

　　○寒食日欧博士桢伯同社中诸子集小园得云字 

　　幽栖地僻绝尘氛空谷相寻喜见君花下笙歌迟白日樽前词赋起青云藏烟谩说周官禁罚令犹传魏武文向夕清游良不厌隔林风度远钟闻 

　　○幽居喜高介父至 

　　负郭江村带草堂杜陵新卜瀼西庄闭门花落春将去隐几莺啼日正长白雪有诗夸绝调黄金无术叹空囊寻常鸡黍君能过相对无言意已忘 

　　○送黎职方惟敬还朝 

　　楚水燕山万里赊离心秋早遍天涯空江日暮闻胡鴈高汉星摇泛使槎独向五云瞻紫阙重趋三殿视黄麻应知赐沐多清暇笑解金龟问酒家 

　　○立春后一日闲园有怀社中诸子 

　　昨夜江城淑气回椒盘栢酒岁将开频惊节序看华发细较春光问早梅荒径每怜羊仲过文园谁惜马卿才多情芳草朝含绿解是东风惯为媒 

　　○送陆华甫还吴门约春游黄山 

　　骊歌初听动江濆樽酒相看鴈影分岁月自怜同作客风尘谁忍重离羣不堪霜雪催青鬓还向松萝卧白云花事山中春正好杖蕧何日更逢君 

　　○齐云山下别友人宿顶上 

　　以予夙志慕幽栖暂向清都一解携上界云封诸洞窅半空日转万山低灵崖坐挹珠泉冷仙箓来窥玉字迷林卧不知人世远松风时有岭猿啼 

　　○次老竹岭 

　　自笑驱驰几日闲却乘疲马向空山行人朝夕猿声里故国烟云鸟道间书剑两嗟身共弃风尘独苦梦相关暂依樵客孤村下浊酒频沽一解颜 

　　○送潘文学贡举入京便应秋诏 【 潘善谈兵】 

　　裘马翩翩羡壮游明经待诏向神州别时共惜杨花暮到日应逢桂树秋价重千金曾作赋身轻一剑拟封侯行看尽展匡时略万里名成尚黑头 

　　○淮阴舟中与用卿弟叙别 

　　烟波一望淼无穷五两风轻返照中客路忽随鸿鴈去天涯还喜弟兄同云连平楚三江迥水入长淮九曲通况是飘零愁自剧更怜明日复西东 

　　○九日淮阴与吴子化对酒 

　　旅游何处不堪悲樽酒相看菊满枝共向殊方愁客路况逢佳节忆家时孤城日落砧声急远塞云深鴈影迟不用登高更惆怅与君俱有鹿门期 

　　○送吴孝甫游岱岳 

　　岱岳雄称冠五藏君今探策愿应偿黄河西下萦衣带沧海东来接剑芒万里登临寻越观千秋封禅忆秦皇遥从绝顶餐灵气不向安期乞玉浆 

　　○送顾宪使益卿先生开府岭南 

　　闽府初闻献捷回衔恩又上越王台即看号令风雷迅遥望旌旗日月开豹略功应高五岭虎头名已重三台澄清万里霜威肃朝野咸推保障才 

　　○秋日同黎职方惟敬欧愽士桢伯集迷楼 

　　野寺秋云拥使旌斜阳疏雨隔林明何年高合空山暮此日清樽异代清汴柳犹看含旧色郢歌还魂和新声君行紫禁联鹓鹭肯念沧洲鸥鸟盟 

　　○寄欧愽士桢伯先生 

　　别来社散竹西亭云外遥瞻嵩少青四海同人俱结绶一官独尔尚传经函诗到处传飞雪樽酒当年感聚星宣室侧闻虚席久明时莫更学鸿冥 

　　○除夜遇雪 

　　莫惜炉头酒重赊可堪风雪夜交加寒声偏乱当窓竹春色先飞满院花醉里那知犹在客梦中频喜已还家明朝又值青阳候细检新诗待物华 

　　○立春四日陪赵参军范文学集光禄伯父阳春台 

　　迟日平林霁色开乘春骋望一登台已看淑气销残雪更喜春风度早梅樽里酒疑天使赐坐中歌自郢人裁今朝四美欣能具判醉何妨骑马回 

　　○送程鸿胪允孚入朝用程文学巨源韵 

　　皇华使节指神州四牡騑騑趣壮游晓日遥开□鹊观春云高遶凤凰楼明庭楼乐征齐鲁昭代人文启夏周应识主恩偏侍从封章褒宠一何稠 

　　○呈司农族叔 

　　都门忆昔托忘年一别何期岁屡迁许国共推新粉署传家独守旧青毡京华地切联三辅渤海源深会百川莫为竹林多雅调却惭不似阿戎贤 

　　○观梅花道人雪竹自题 

　　吴郎声誉满词林漫写琅玕复自吟句里千年飞白雪图中长日对清阴光凝素月潇湘远影压寒云嶰谷深不是毫端入神妙谁能片纸重南金 

　　○送顾少参益卿游焦山访郭次甫 

　　金马知君未陆沉暂辞莲社恣幽寻春风忽访山中侣落日聊为泽畔吟鹤自千年遗故迹莺当三月啭乔林何时蹑屩追禽尚五岳从游惬素心 

　　○呈仪部王宗师 

　　才名早岁擅瀛洲封事曾闻动冕旒省署暂淹司礼教庙廊久待赞谟猷樗材自分成终弃櫗线何期谬见收一顾敢云空冀北豗■〈兀贵〉终自愧骅骝 

　　○寄挽少司寇梧冈陈公 

　　仙驾翩翩何处游白云影里一荒丘功名事业三朝着节操文章四海流槐里乌声悲永夜松门鹤影惨高秋生刍自愧南州客掩涕临风不可收 

　　○答纪别驾旭仁见寄 

　　门馆萋萋草径迷忽闻白雪堕云泥宫商世讶虞夔奏风雨时惊野魅啼鸶翮暂栖藂棘下鸿名高拥大江西却惭千里推同调徒切怀贤思欲齐 

　　○新秋酬丁计部见过 

　　委巷遥临使者旌裳衣颠倒起逢迎青衿顾我犹儒素白社推君久主盟雨过苔阶秋气入风回竹院晚凉生巴歌欲和惭高曲木李徒思报美琼 

　　○上巳日偕社中诸子游禅智寺同用依字 

　　春残古寺到人稀袚褉相将入翠微花鸟似怜诗酒伴烟霞不负薜萝衣云晴江上千峰出日暮林间一鹤归节物自惊长作客乡閞回首思依依 

　　○送叶使君便道归越 

　　岓柳依依啭暖莺使君昼锦向南征江边彩鹢催行色道上骊驹动别声烟浪微茫分远浦云山回合拥高城莫因桑梓淹吟赏好慰洪都竹马迎 

　　○陆华甫何长卿同诸兄弟和乐园看芍药 

　　共惜花时风雨频初晴同探广陵春谁怜清味和金鼎自信芳姿妬王人谑赠水边欢欲剧吟看阶下兴逾新相将且尽今朝醉明日离情不可陈 

　　○奉送王中丞元美先生抚视郧阳 

　　幕府初开紫气赊早从江左起名家九天日月随持节三楚风云护建牙北极简书昭世美中原词赋擅才华重来行部多桃李虎帐人瞻旧绛纱 

　　○寄陆无从 

　　东风惆怅各天涯为尔愁深鬓欲华阮籍猖狂犹故态陆机词赋旧名家淮南招隐歌丛桂江上怀人见落花同辈秪今俱寂寞一时风雅亦堪嗟 

　　○乌聊山谒汪王庙 

　　倡义当年成霸业保厘今日着灵氛春秋尚见蒸尝在带砺曾闻茅土分百代英名昭日月六州庙貌护风云史臣何事多遗载搤腕空山对夕曛 

　　○秋日倪惟思陆无从袁左史履善召饮竹西社 

　　共怜漂泊寄江涯把臂相看感岁华且索玉壶倾白酒那从金鼎觅丹砂苍茫北渚孤鸿杳萧瑟西风古柳斜明月不妨归路远可能乘醉听琵琶 

　　○秋日同袁左史履善游禅智寺 

　　游癖宁辞数远探故人樽酒易成酣霜前黄菊初宜采衣上红尘久不堪殿古荒苔隋碣断竹深寒甃蜀泉涵飞鸿忽送千林暮淹坐何妨尽日谈 

　　○顾观察益卿先生席上送徐方伯子与先生赴江西 

　　相随飞盖集江城惜别频教樽酒倾鹢舫暂淹仙客兴豸冠不减主人情花间黄鸟春将暮江上青山雨乍晴行色忽分杨子阔五湖烟月是王程 

　　○白石居士示寂南岳汪司马为勒铭于山 

　　屣脱尘缘不复疑飘飖何处重遐思月明江上老龙泣秋满山中孤鹤悲白石峰高成幻梦朱陵洞古是冥期精灵千载光名岳片碣流传绝妙词 

　　○送开甫叔赴衡岳葬白石居士 

　　泣向空江上小舟江风萧屑入高秋谁云蜀道猿堪恨但说衡阳鴈自愁斑竹泪兼残雨落苍梧魂逐断云浮青山在处堪埋骨何用区区念首丘 

　　○送陆华甫游广陵 

　　杨柳春溪水乱流柳条夹水拂行舟浮云片片人俱远落日亭亭客独愁江上流莺殊宛转天边芳草重夷犹广陵烟月虽无恙但恐相逢厌薄游 

　　○寄欧国博桢伯时予羣季肄业堂下 

　　南北相望共一天燕台何处隔云烟三江波渺沉双鲤十载官寒守一毡洛下才名高此日竹西风雅重当年传经今复多羣季入室何人称最贤 

　　○驾幸太学寄欧国博桢伯先生 

　　圣主垂衣正妙年临雍礼乐盛三千千官剑佩随仙仗六馆师生列讲筵共识规模高汉代争看日月丽尧天小臣草莾遥欢祝却羡躬逢雨露偏 

　　○登白岳 

　　啸蹑天门石磴斜寻真遥到赤松家参差玉洞分琪树缥缈玄宫护彩霞闻说折梅曾寄榔亲尝新枣果如瓜安期彷佛能相遇蓬海东来路不赊 

　　○同程仲权过崇国寺访礼公 

　　并马宫墙退食余人天咫尺接宸居谈边花雨春长在定里风旛境自如莲社已开中圣酒兰亭不欺右军书浮杯沧海归何日庭栢青青语不虚 

　　○赋得玉河春水 

　　百尺飞虹镜里天东风初解泻鸣泉文鸳暖戏迎宸幄锦鲤晴游绕御筵色映桃花轻涌浪影摇杨柳淡浮烟小臣何幸叨恩渥愿乞余波及八埏 

　　○赠萧体一 

　　燕市逍遥岁月深门前种杏已成林逃名自得壶中乐卖药非含世上金老去冥心惟向佛闲来适意但鸣琴风尘怜我偏多病肘后空劳日检寻 

　　○玄兔诗 

　　孕瑞由来应玉衡玄文雾彩占长生已辞三穴游周囿幸际千秋舞镐京海上苍毫元异种山中赤目岂同声于时越贡踰重译纯化应知属大明 

　　○游灵谷寺 

　　幽谷逃虚慧日长松阴十里转回廊鹿羣林下窥禅客鹫鸟山前礼法王紫气葱茏开寝殿翠微窈窕隔宫墙风期此日人天相满路昙花带雨香 

　　○送张司徒请告还蜀 

　　杨柳依依拂石头春帆树里送行舟度支夙有匡时策会计宁无抱国忧不是思莼同晋客还疑辟谷似留侯蜀江今古称形胜万里瞿塘天际流 

　　○送韩宗伯应诏北上 

　　坚卧难忘乌鸟情玺书特起慰苍生蒲轮载道金风细兰棹浮波玉露清前席从容勤赐问尚书密勿赖持衡愿言吐握隆周业青简千秋着盛名 

　　○汪司马伯玉先生膺封诰奉赠 

　　雨露新沾御墨香纶恩颁宠贲三鄣瑶函色借彤云护丽藻光联紫凤翔越国千秋昭盛美虞庭一代着明良金符宝册长辉映华阀应夸衍世芳 

　　○柯典客招集东麓亭见新月作 

　　着屐同携风日清玄都忽听鸧鹒鸣亮前客检换鹅帖洞里人吹吊凤笙倚槛笑看紫气绕衔杯兴逐青霞生层城片月出海底蛾眉影澹春山横 

　　○涿州旅宿 

　　匹马萧萧赴上都朔云寒雨思踟蹰氷霜不奈催残岁桂玉难交在旅途日暮山家留扫榻愁深行侣劝提壶天涯此去无知己燕市重寻旧酒徒 

　　○奉陪汪司马从石壁山翔览亭之清署 

　　峭壁危亭积翠中泠然连袂喜乘风崖悬斜折松杉入磴曲深穿薜荔通何幸登临陪谢傅还从问难叩支公上方趺坐人天暝宝月高悬万籁空 

　　○送曾人倩落第还海南 

　　献策怜君不得意归骖愁折柳条青燕山春色裘仍敝易水悲歌酒未醒金散穷途空慷慨珠遗沧海叹沉冥罗浮暂可供高卧终见风云对大庭 

　　○赠戚少保元敬 

　　少小论兵已白头英名万里动遐陬沧洲未许淹高卧疆场终看仗壮猷幕下偏裨皆建节府中书记近封侯遥闻西北需良将跃马能纾圣主忧 

　　○奉寄汪司马伯玉先生 

　　归遂初衣尚墨头中原词赋擅千秋白榆里社寻常订紫气关门几度游逸兴尽教倾鲁酒雄心翻笑揽吴钩东山纵是耽高卧秪恐　君王欲借筹 

　　○送黎秘书惟敬还南海 

　　宠列三朝供奉班乞休诏许暂投闲遥辞霄汉归初服高拂风尘返旧关莫讶丹心违紫合肯令白发负青山罗浮闻有仙人宅何日相携问大还 

　　○赠黄孝廉承聘 【 孝廉广陵人】 

　　相逢十载傍风尘裘马何须叹桂薪击筑且歌燕市酒吹箫却忆广陵人谈边碣石临沧海望里金茎接紫宸君自云霄期奋翼予将江汉欲垂纶 

　　○都下送汪和叔南归 

　　同向天涯羡独归萋萋芳草送斜曛雄心马上青萍剑旧业山中白板扉对酒剧怜游子倦临 【 下阙】 

　　○阅无量寿宫成 

　　宫阙庄严法界开化城元自接蓬莱绮云绛节空中下紫气青牛谷口来座拥莲花依宝地香浮栢子绕瑶台请看像教归东土试向山头问榔梅 

　　○城西道中望岳喜晴 

　　遥携佳兴试春游遶郭山光宿雨收不尽飞泉寒乱堕何来迭嶂翠俱流云霞缥缈三千界金碧参差十二楼便尔乘风思羽翼泠然长啸入丹丘 

　　○谢秘书宅赏牡丹 

　　解语名花笑倚栏芳时正好供宾欢重将绣幄延春色不放金樽耐夜寒香散都梁风细度艳含倾国露轻溥何须洛苑夸姚魏烂熳当筵醉共看 

　　○投赠王司寇元美先生 

　　天书特起五云端吐握由来礼数宽八座勋名双曳履千秋词赋一登坛星文高拂荆吴曙日色遥开海岱寒十载龙门欣奉袂尘冠从此更须弹 

　　○寄止耕丈人吴次鲁 

　　我欲明农已倦耕君趋东作喜西成庞公自得田间乐郑老终藏谷口名抱来烟霞筋力健枕蓑风雪梦魂清即今头白心逾古沮溺应同出世情 

　　○赠西安张使君两世荣膺诰赠 

　　入报循良政已成纶音褒美惬舆情昭回云汉星辰丽光被泉台草木荣两世高膺并列岳千秋余贲重连城提封已乞终南石借勒长瞻不朽名 

　　○宴大梁松泉王孙宅 

　　宾馆歌钟丽日斜彩云偏绕列仙家梁园风物应无恙邺下才名自足夸玉洞双瞻疑二室琼枝齐拂忆三花月明鸾鹤归何处缑岭箫声度碧霞 

　　○投赠观察李公 

　　宪节高持振汴州明良际会此千秋藩封旧荫甘棠在臬府新开列栢稠何幸中朝叨盛典谩劳左席接清游忘年喜奉登龙会孔李通家奕世投 

　　○送傅明府伯峻还吴门 

　　龙池春暖五云深送客携壶调玉琴求友宫莺娇弄管愁人堤柳淡摇金吴趋暂借神明宰魏阙长怀经济心拟向秋风鰕菜美放歌遥访太湖阴 

　　○紫霞社成宴集得分字 

　　泠海东来碣石分风流今复见诸君烟霞自属神仙侣霄汉元多鸾鹤羣门外竹声藏暮雨阶前树色散春云明朝回首俱陈迹感慨临觞日易曛 

　　○送屠长卿明府赴清浦 

　　十载长怀御李难都门此日罄交欢舄飞玉阙天应近衣拂金茎露未干驻马听莺春树晓衔杯倚剑朔云寒到时满县花争放赋就应同制锦看 

　　○送高祠部使楚藩 

　　骊歌忽动春卿署绮席芳筵隔禁城云敛文星隋使节风消灾雾肃邮程藩王应拟分庭待县令先期负弩迎雨露恩深回首处岂因昼锦重乡情 

　　嘉树斋稿卷五终 



　　●嘉树斋稿卷六 

　　新安吴继茂叔承着 
　　男吴明春编校 

　　七言律（二） 

　　◆七言律（二） 

　　春祀礼成百官朝贺蒙诏赐袍服酒馔恭述 
　　赐扇志感 
　　曾人倩李季常集衙斋得齐字 
　　滁州道中 
　　过滕县作 
　　使梁还途中寄皇甫刺史 
　　驿夜怀张南极郭美命 
　　荣封双寿为倪翁赋 
　　上巳日龙司理君善载酒河西集同社诸子燕别得清字 
　　夏日偕张南极包九容集朱汝修修竹斋得寒字 
　　初秋偕畲宗汉朱汝修集龙司理君善斋中燕别得文字 
　　重集谢秘书宅看牡丹 
　　送袁秘书懋吉奉诏饷边 
　　奉别大廷尉沔阳陈公二首 
　　奉别宗伯赵相公 
　　龙潭泛舟 
　　马上闻新蝉 
　　石梁阻雨 
　　东阿酒家 
　　寄内 
　　代内答 
　　寄仲兄德藏居士 
　　秋日携诸儿集詹吏部东图衙斋时诸公子在坐 
　　朝罢呈诸旧游 
　　上冢宰赵相公二首 
　　燕台诸君咏 
　　寄丁谏议元甫先生 
　　许相公雨中见招呈谢 
　　新秋卧痾不起 
　　彭城眺望 
　　秋归六首 
　　愚公深入崄绝为卜居之计嘲予不能偕往会日风雨如驱枹窜不暇予赋此解嘲兼以慰之云 
　　过采石瞻龙飞渡处 
　　挽王太夫人 
　　送曾人倩东归便游黄山 
　　六合道中省灾书怀 
　　将至白下作 
　　寄丁元甫谏议时居内艰 
　　卧疾江上寄山中兄弟 
　　寄陆无从 
　　张比部左迁都护参军舟过江上走书相讯作此寄之 
　　寄张郡丞分府瓜州 
　　莫公远曹子念汪子建秋集小斋 
　　黄定甫张奕美程仲权同集小斋得南字 
　　祝令君枉顾山中同游居士兄树下居藏经合 
　　洪秘书正叔过山中赋赠 
　　汪侍御奉使还朝过予言别 
　　闻曾人倩拜秘书却寄 
　　秋日詹文学长卿偕陈少明枉顾山中 
　　还山作 
　　詹文学文祥枉顾山中 
　　春晚同德藏兄兆父泰仲诸弟登啸台 
　　题程尚卿晴篁斋尚卿为司马晴洲公宗伯篁墩公之后 
　　夏日奉邀詹事兄转运弟集山居 
　　范晦叔见过话旧 
　　开甫叔六十初度 
　　詹文祥自楚还留宿斋中 
　　独坐天风亭避暑 
　　寄怀邓明府咸父 
　　许相公枉顾山中奉呈一首 
　　题程文学右文飞霞合 
　　对雪答晦之侄 
　　冬日闲居四首 
　　冬夜过清署似诸禅丈 
　　恩公自金陵至信宿斋中临别赋赠 
　　送戴孝廉麟图计偕北上 
　　送四弟兆甫北试 
　　题程光禄长春堂 
　　忆别程民逸于荪谷道中民逸有诗见寄赋此答之 
　　送五弟鸣谦游广陵 
　　侯文学师之远访山中留宿话旧 
　　星楼诗寿戴文学汝文二首 
　　赠罗别驾 
　　秋日寄孝廉四弟兆甫 
　　山中秋尽示诸儿 
　　寄戴孔章 
　　归鹤二首（有序） 
　　题苍松图寿仲成程姻家 
　　送祝令君入觐 
　　送藩幕弟用忠北上 
　　送詹吏部东图游西湖 
　　司理朱公五世祖为武冈倅卒于官廉不能归遂葬其地司理公父为辰溪令与武冈接壤乃为修墓建祠司理公索海内名流赋咏以纪其事輙附此作 

　　○春祀礼成百官朝贺蒙诏赐袍服酒馔恭述 

　　光浮旭日上蓬莱仙仗初临宝扇开欣奉宸欢春祀毕幸随封祝晓钟催银罂传赐金人露彩服题颁玉女裁深愧菲才叨侍从偏承宠渥九天来 

　　○赐扇志感 

　　皇恩此日颁宫扇中使传宣天诏开共挹清风分贝阙遥瞻爽气满瑶台蓬莱影送轻云动沧海光衔片月来莫向班姬颂恩泽红颜不驻易生哀 

　　○曾人倩李季常集衙斋得齐字 

　　苔藓苍苍径不迷衙斋闲敞胜幽栖沽来新酝樽堪对读罢残书帙懒齐坐上看投青玉案门前听唱白铜鍉城隅山色晚偏好稍共题诗待日西 

　　○滁州道中 

　　千行堤柳引驱车忽忽天涯春草余弱质可能抛药里轻装聊自挈琴书山深夕翠沾行盖日落晴红照客裾游洛才名惭未起敢云谕蜀似相如 

　　○过滕县作 

　　齐鲁封疆接近藩駈车吊古此郊原滕文一念民犹诵孟氏千秋道自尊风俗故知因世变井田曾谓以人存踟蹰更觅居庐处古木寒烟暗国门 

　　○使梁还途中寄皇甫刺史 

　　此去君门犹万里踌躇驿路复何之趣装深愧黄金橐恋阙长怀白玉墀黯黯寸心悬似斾萧萧短鬓乱如丝凭君莫问梁园事废苑荒台异昔时 

　　○驿夜怀张南极郭美命 

　　独对残灯唤浊醪美人遥夜梦魂劳心悬云树春将暮书断江鳞浪正高作赋巳传登翰苑试官却羡领天曹游梁自愧才名薄惟有相思长二毛 

　　○荣封双寿为倪翁赋 

　　岳牧承欢乐事繁高堂晓日彩云屯九还旧授仙人诀三锡新沾　圣主恩黄发双垂披锦服红颜并驻对金樽欣闻寿域人争颂大保歌声傍德门 

　　○上巳日龙司理君善载酒河西集同社诸子燕别得清字 

　　总因去住恋同声折柳那堪唱渭城此地山川怜最胜今朝风日讶偏清浮觞莫问金人剑驻马疑闻汉署莺千载佳游应不减兰亭何用重关情 

　　○夏日偕张南极包九容集朱汝修修竹斋得寒字 

　　苍雪霏霏白日寒芳筵瓜困荐氷盘偶从酣饮追河朔敢谓称诗入建安觅径花前藜仗短穿林雨后葛衣单同心不用论投辖竟夕欢游兴未阑 

　　○初秋偕畲宗汉朱汝修集龙司理君善斋中燕别得文字 

　　书奏明光下五云侍臣谁复荐雄文过从喜近双星聚握别愁先一叶分易水澹烟秋缥缈燕山佳气晚份氲相看正尔多惆怅无那蟾声送夕曛 

　　○重集谢秘书宅看牡丹 

　　风景浑疑是洛阳仙葩爱自傍仙郎绮阑深拥青春丽翠幄轻垂白昼长解语偏令牵旧恨含酲翻欲妬新妆花前但愿樽常满莫惜相留典鹔鷞 

　　○送袁秘书懋吉奉诏饷边 

　　侍从承恩锦绶新又将玉节下枫宸弃繻旧识关前路乘传初沾苑内春万里星辰依仗剑三河花柳拥征轮相如谕蜀同今日知到临卭有故人 

　　○奉别大廷尉沔阳陈公二首 

　　万户何如得识荆十年幸已慰生平幕无停牍堪从事厨有佳醪乞步兵却又怀书千里迅讵知计物一囊轻白头自愧参卿幕不尽依依怆别情 

　　其二 

　　素食惭无报　紫宸壮心耿耿二毛新又随芳草天涯路曾作莲花幕下人马首浮云瞻万里羊肠落日照孤臣愁闻西北多鼙鼓匣有干将愿致身 

　　○奉别宗伯赵相公 

　　曳履新声过旧都两朝硕望似公无醉拈鹦鹉杯前赋感泣鲛人泪下珠鼓枻潮通桃叶渡吹箫楼接藕花湖那堪更逐燕台去愁到关门问弃繻 

　　○龙潭泛舟 

　　风正潮平五两轻画船箫鼓镜中行水深山下青龙窟云满天边紫凤城岂是仙槎通汉使尽教芳草趣王程月明清夜棹歌发不尽江南游旅情 

　　○马上闻新蝉 

　　戞水悠悠傍锦鞍鸣嘶相应在林端先秋振羽云堪薾拂曙吟风露未漙翼比玉闺仙女鬓名题金殿侍臣冠声联驿树燕台远乍听浑疑木叶干 

　　○石梁阻雨 

　　一室羁栖傍市湫蹄涔何事重淹留阴云不散穷途恨行潦难消远道愁无数蛙声浮枕上几家渔火照垆头相如病渴冯唐老自笑栖栖汗漫游 

　　○东阿酒家 

　　冲泥百里径萦回暂寄山家浊酒杯混俗且从屠狗隐干时宁学饭牛来梦中富贵黄梁熟愁里风尘白发催芳草自迷游子目天门何处路无媒 

　　○寄内 

　　石头城下木兰船一别春山隔远天玉镜妆台忆明月锦弦离思惜华年梦回秦馆箫双弄愁托衡阳鴈一传自是文园多病后白头何用费吟笺 

　　○代内答 

　　投笔知君意已坚男儿燕颔岂徒然回文预制闺中锦离思长怀蓟北天临别无忘烹伏日多金须念入秦年山头化石心难变目断刀头月正圆 

　　○寄仲兄德藏居士 

　　吾兄怀璧本连城儒侠翩翩独避名愿作秪园老居士籍通兰省旧诸生楼中忽覩青藜照江左新传白雪声却忆春宵桃李宴十年不共可胜情 

　　○秋日携诸儿集詹吏部东图衙斋时诸公子在坐 

　　落落风尘已白头惟君顾我似南州嵇康不受山涛荐陈寔新从荀淑游篱下寒花娱晚景樽前明月照清秋相将偶尔成佳会中夜星辰聚海楼 

　　○朝罢呈诸旧游 

　　月转苍龙宝扇移清时重睹汉官仪喜从端笏趋朝处疑是含香入殿时近侍云霄三载隔孤臣葵藿寸心知淹留自愧参卿幕割炙金门未有期 

　　○上冢宰赵相公二首 

　　中朝早重集贤名入殿常闻曳履声一代人文归藻鉴万年凤历赖持衡身跻黄合青云上怀抱丹衷白发生十载穷交称下士殷懃未遂扫门情 

　　其二 

　　每承顾问赐金莲玉鼎调和近　御筵千载风云依舜日一时麟凤集周年延英东合熊星聚朗鉴中天璧月悬但愿发生同雨露敢云桃李在门前 

　　○燕台诸君咏 

　　龙国博君御 
　　区吉士用孺 
　　黄秘书宾王 
　　何鸿胪仁仲 
　　程太学孟孺 
　　朱保御汝修 
　　程山人仲权 
　　高国博正甫 
　　喻参军少极 
　　李典客良华 
　　夏国博禹德 
　　汪征君公干 
　　屠参军田叔 
　　万开府伯修 
　　刘比部玄子 
　　潘秘书象安 

　　·龙国博君御 

　　使君南国旧循良宠命新衔出建章万里鱼龙依璧水三春桃李列洙墙谈经阶下青云满握手樽前白露凉欲识郡中人士意甘棠绿荫遍封疆 

　　·区吉士用孺 

　　诏入清华读秘书瑶函尽发五车余瀛洲紫气昼常满太乙青藜夜不虚宠被金莲归院晚恩颁玉露讲筵初夔龙元自需公等岂但芸窓落蠹鱼 

　　·黄秘书宾王 

　　同脷惟君独擅名含香载笔入西清微吟阶砌翻红药染翰云霞散赤城禁里晚风传凤曲池边夏木送莺声自怜潦倒躭词赋近侍宁毋狗监情 

　　·何鸿胪仁仲 

　　汉署同推典客贤才名籍籍思翩翩殿中赞谒香浮篆使外传宣柳拂烟侍从每颁光禄酒岁时常给水衡钱叔孙向复明经术润色　皇猷礼乐先 

　　·程太学孟孺 

　　十载神交尽白头才名久已着南州青云窅蔼沧江晚彩笔凭陵碧汉秋老去谈经三舍侣闲从结靷五侯游公孙遇主当迟暮开合平津志可酬 

　　·朱保御汝修 

　　竹径深深入杏花过从岂是鲁朱家千秋事业余青简四壁图书贮赤霞人世暂依壶内室仙源曾泛海边槎酒阑回首多离思青眼遥横鴈影斜 

　　·程山人仲权 

　　早岁嘐嘐诵古文词林屈指首多君儋储尔自延朝夕载酒人谁问典坟曲径雨余萤欲动空庭日落鴈初闻江南桂树堪招隐麋鹿山中有旧羣 

　　·高国博正甫 

　　明堂此日重儒臣振铎初瞻礼乐新升讲鸣钟芸合彦下帷披简璧池人青春化雨看桃李彩笔题诗泣鬼神自有司农供月俸清斋莫笑广文贫 

　　·喻参军少极 

　　参军词赋本名家彩笔春生五色花牧马不闻侵汉垒羌儿相戒卷胡笳九关鱼钥严金锁七校龙旗待玉华近侍通宵知不寐月明残漏听宫鸦 

　　·李典客良华 

　　典礼频年侍讲帷栢梁扈从有光辉陈情暂许辞金马拥传争看着锦衣供帐都门朝雨细衔杯官舍晚钟微知君家庆将王命恐及瓜期不可违 

　　·夏国博禹德 

　　白门分手忆清秋木叶霜飞淮水楼别路山川劳远梦怀人风雨总多愁鱼书共愬经年隔萤火重看入夜流明发天涯倍惆怅良朋樽酒几同游 

　　·汪征君公干 

　　征君高谊满乾坤欲混风尘道愈尊漉酒葛巾常挂壁倚檐芳槿自为垣携家不用鹿门远隐几全无人境喧闻说草玄今已毕何如柱下五千言 

　　·屠参军田叔 

　　汉庭才子诏参军石画奇谋天下闻彩戟雕戈朝选士清樽华烛夜谈文风回身入青油幕云起书成白练裙勿谓儒臣空载笔还从册府见元勋 

　　·万开府伯修 

　　几年豸绣肃风霜况复功高照朔方推毂远劳中执法请缨亲系左贤王行瞻日月悬新命坐拥貔貅绾旧章豫扫燕然千丈石勒铭身寄汉金汤 

　　·刘比部玄子 

　　暂从赐沐辍鸣珂门下时容曳履过紫禁城西仙露满白云署里客星多飘零漫作登楼赋慷慨难忘击筑歌不是通宵游不厌相看无奈别离何 

　　·潘秘书象安 

　　白首金章始挂身汉廷争羡旧词臣亲瞻日月归青琐入典丝纶奉　紫宸染翰春云生凤沼含香午夜待鸡人承　恩不似相如渴仙掌频分玉露新 

　　○寄丁谏议元甫先生 

　　六载鸣琴视海阳桃花棠树惜年芳夕郎振佩登华省仙吏含香近　御床减税已沾新雨露赈荒须急旧封疆东南水涝非常事　明议何时下建章 

　　○许相公雨中见招呈谢 

　　冥冥十日雨难晴相府邀宾走马迎卷幕临阶筵屡换飞觞满座酒频倾龙门人至青春暮麟合图成白发生饫德醉恩何以报由来吐握古今情 

　　○新秋卧痾不起 

　　思乡未已复惊秋何事年年作漫游不是长卿偏善病只缘宋玉本多愁长途药饵依童仆中夜阑杆望斗牛往日壮心销欲尽明朝白发定盈头 

　　○彭城眺望 

　　诸陵南望接蓬莱北控幽燕阊阖开石梁倒影天河水城合遥临汉璧台玄鸟已将春色至苍龙遥拥地形来朝宗千古襟喉地万国舟车日夕催 

　　○秋归六首 

　　倦游乍喜遂初衣半亩园居近翠微客至但论鸡黍熟樽开唯羡蕨鱼肥烟霞秀结青松径萝薜幽悬白板扉十载风尘机始息杖藜闲倚看云飞 

　　其二 

　　石壁芝田有旧居丹山练水可樵渔褰裳秋挹芙蓉露闭户朝翻贝叶书伏枥尚怜支遁马穷途且返步兵车叩阍未遂投簪愿聊息交游赋子虚 

　　其三 

　　手奉丹书出禁闱归来且傍旧渔矶山中朋好盟鸥鸟树下妻孥饭蕨薇倚杖喜听岩瀑落挥弦时送塞鸿飞墙东柱下原称隐何必嘐嘐说拂衣 

　　其四 

　　忆自含香属客卿十年侍从老承明几传　天语趋三殿又捧　纶恩陟两京樽酒淹留桑梓谊埙箎并奏棣华情王程山色秋风里无那萧萧白发生　 

　　其五 

　　几年萍迹任天涯秋色初停江上槎松合云标清啸岭石梁日映赤城霞丹山起延袤玄圃练水萦回衍碧纱邑牧南偏见闾井风淳俗美聚千家 

　　其六 

　　直北风尘疋马归入门童子笑牵衣斋开嘉树凝繁露篱送寒花对夕晖千里投林飞鸟倦三秋近塞牧駞稀谁言白首雄心在我自山中好掩扉 

　　○愚公深入崄绝为卜居之计嘲予不能偕往会日风雨如驱枹窜不暇予赋此解嘲兼以慰之云 

　　济胜还须具夙缘支公空载买山钱谢侯慕道心终杂陶令辞荣迹已仙丘壑欲需高士赏烟霞肯受俗人怜踉跄不暇穷途泣风雨相驱实怆然 

　　○过采石瞻龙飞渡处 

　　波涛汹汹拍遥天　圣祖龙飞忆昔年樯橹北来冲积气旌旗南指靖浮烟江山迥抱危矶在日月长临古渡悬翘首金陵瞻不远岧嶤宫阙彩云连 

　　○挽王太夫人 

　　捧檄初谐禄养心高堂奄忽婺光沉可怜寸草三春恨无奈啼乌五夜音杳杳西池青鸟断萧萧北郭白杨深牛眠预卜逢佳壤会见双飞吊鹤临 

　　○送曾人倩东归便游黄山 

　　白苎歌残红日低秋江渺渺旅魂迷弦中流水惊同调天末征鸿怨解携萍迹应怜难去住马蹄何事易东西黄山旧业君能到无赖乡书醉懒题 

　　○六合道中省灾书怀 

　　停车一望怅难前满目污邪迥可怜四境逋亡无稼穑千村寥落少炊烟河流淼淼青天没野色荒荒白日悬对此愁心浑寸折素餐倍自愧当年 

　　○将至白下作 

　　匹马迢迢出汉京秋风又指凤凰城黑貂已敝黄金尽青镜难逃白发生捧檄重来趋幕府怀书两度谒承明谁怜酷似冯唐老我自沉酣学步兵 

　　○寄丁元甫谏议时居内艰 

　　夕捧天书起汉庭层宵相望几占星含哀一疏俄辞阙读礼三秋暂掩扃月落寒沙连渚白烟沉晚树隔江青遥知鸡骨伤心处卜壤千山问葬经 

　　○卧疾江上寄山中兄弟 

　　萧萧匹马岁将残卧病暂栖江上山魂梦未曾离大被风霜却又向长干微名信是存鸡肋短发真宜戴鹖冠欲寄愁心对明月夜深何处鴈声寒 

　　○寄陆无从 

　　故人相望隔江千白首长吁行路难纨扇曾题何限怨绨袍欲赠不胜寒离心独向三秋折别泪频将五夜弹迢递竹西明月满不知樽酒对谁看 

　　○张比部左迁都护参军舟过江上走书相讯作此寄之 

　　十日江千雪正寒孤臣万里薄游难风烟拟草陈琳檄霄汉休弹贡禹冠鸿鴈书来天咫尺斗牛槎去水弥漫相思欲寄愁无尽一夜梅花入梦残 

　　○寄张郡丞分府瓜州 

　　分符早拟静尘氛佐郡才华况出羣后队直连杨子渡前驱遥控水犀军鸣铙浪起鼋鼍窟树帜风回鹳鹤云指顾谩夸横海绩还从草檄见雄文 

　　○莫公远曹子念汪子建秋集小斋 

　　摇落堪嗟岁载阴空斋樽酒对萧森霜前篱落寒英少雨后庭阶秋叶深高曲尽能翻楚调清谈半是作吴音只应我辈风流在尔汝忘形见素心 

　　○黄定甫张奕美程仲权同集小斋得南字 

　　其奈风尘故不堪逍遥聊且卧城南客将冠剑时同过家有箪瓢日自躭艺苑会盟谁是主邯郸学步我应惭相逢莫惜论交晚倾盖从来岂易谈 

　　○祝令君枉顾山中同游居士兄树下居藏经合 

　　出郭言从鹿豕游行吟处处对清秋天高岚翠分诸峷雨过泉声乱众流倚槛珠林黄叶下翻经宝藏白云浮大千世界皆王土愿向君侯乞一丘 

　　○洪秘书正叔过山中赋赠 

　　青云奕世紫薇郎万里承恩出建章鸡黍不忘丘壑侣莺花犹恋水云乡还将雅咏翻红药剩有柔情结绿杨须趁春风阊阖晓好从报命入含香 

　　○汪侍御奉使还朝过予言别 

　　雨后村居暑气微扶疏树色隐朝晖忽传野外来骢马却讶林中对绣衣桑梓一樽欣觌晤云霄十载惜暌违遥遥夙夜将王命明发还歌四牡騑 

　　○闻曾人倩拜秘书却寄 

　　徙倚南楼璧月新燕山秋色远怀人黄金未售长门赋彩笔先生大内春合上青藜逢秘史省中红药伴词臣却思握手长安道两鬓空沾紫陌尘 

　　○秋日詹文学长卿偕陈少明枉顾山中 

　　万山秋色一孤村落日连镳远过存梦寐十年初下榻盘桓三径且开樽薄□自愧惟粗粝高卧还怜绝俗諠醉倚霜林望归鸟飞来片月照柴门 

　　○还山作 

　　误落风尘十载余一丘今喜遂闲居芰荷带露裁初服萝薜迎霜葺旧庐瓮畔不辞中圣酒案头堪拟绝交书皇唐尚矣称巢许山北山南且自如 

　　○詹文学文祥枉顾山中 

　　黯黯经旬雨乍开暖蒸日气已肥梅空山石径樵难到深树柴门客自来不惜杖头供绿蚁只愁屐齿破苍苔山阴旧有鹅羣在醉墨淋漓莫谩猜 

　　○春晚同德藏兄兆父泰仲诸弟登啸台 

　　芳草闲园一径深层台缥缈俯平林垆头自贳胡姬酒座上谁传郢客吟绕树莺啼春欲暮倚栏山色日初沉同来不浅登临兴杖屦追陪得赏心 

　　○题程尚卿晴篁斋尚卿为司马晴洲公宗伯篁墩公之后 

　　高斋澄霁雪苍苍旧是南宫白玉堂奕世清风连八座满帘晴日对三湘卫公雅咏淇园下尚父勋名渭水傍若向东南抡竹箭龙孙今已拂云长 

　　○夏日奉邀詹事兄转运弟集山居 

　　柴门幽寂傍沙汀最爱扶疏树绕庭石上谈玄俱入解花前浮白莫教醒关关好鸟如相和片片高云似欲停远志本来同小草相期勿负北山灵 

　　○范晦叔见过话旧 

　　燕台犹忆昔同游今日相看尽白头醉后自应忘尔汝狂来真可傲王侯知君贫甚元非病顾我愁多不为秋艺苑纷纷夸作者庖丁何处见全牛 

　　○开甫叔六十初度 

　　啸傲烟霞不可攀飘然何事寄人间历周花甲逢初度诀叩松乔得大还家住青溪连北阮人瞻紫气满南山琼浆剩喜樽中泛醉倚春风日解颜 

　　○詹文祥自楚还留宿斋中 

　　一亩幽栖曲水隈苍苔白石路无媒遥空冉冉孤云度薄暮辉辉片月开旧好重寻林下约新声独羡郢中才草堂一榻还堪卧十日留君醉莫回 

　　○独坐天风亭避暑 

　　独倚危栏百尺台天风常满四窓开青松送籁时倾耳绿茗浮香漫引杯心远不知人境隔山深时有鸟声来烟沉径冥暮钟急犹待岩前月里回 

　　○寄怀邓明府咸父 

　　骅骝几度集燕台不见黄金市骏回谩惜一官淹百里犹瞻列宿映三台云开赤舄飞应远风入瑶琴调故哀我自思君君见不徘徊云树步苍苔 

　　○许相公枉顾山中奉呈一首 

　　天上归来白发新烟霞随处笑歌频懒从黄合称元老喜向青山问故人自折松枝当尘尾满持竹叶坐花茵纵知颍水怀高蹈秪恐新蒲欲束轮 

　　○题程文学右文飞霞合 

　　高合岧嶤枕碧流飞霞掩映自春秋兴来染翰晴光动客至开樽紫气浮扫榻秪疑丹洞卧凭阑尚忆赤城游此中自是神仙宅莫问蓬莱十二楼 

　　○对雪答晦之侄 

　　寒酿同云风色催谁教滕六散花来溪山秪讶氷壶合天地真看玉宇开谢氏家庭俱解赋梁园宾客尽称才纷纷已副三农望喜剧呼儿覆酒杯 

　　○冬日闲居四首 

　　曾缀鹓班侍玉除乞身却喜混樵渔青毡旧业三冬足白首闲居一亩余林下萧条尘迹远天涯零落故交疏知心赖有寒宵月清照梅花独起予 

　　其二 

　　寒烟苍莾散郊原林竹翛翛可避喧闭户著书从满箧披帷步屧且窥园回思北阙双鸣佩不博南园一负暄笑向比邻呼浊酒醉舒白眼任乾坤 

　　其三 

　　穷年屏迹掩柴关万事浮云好是闲解印已辞彭泽里披裘不傍富春山夕阳林外寻僧往晴雪溪边引鹤还最喜寒流清彻骨几时洗耳向潺湲 

　　其四 

　　短褐披衣骭半遮自炊脱粟胜胡麻蔬青向日先舒甲梅白冲寒乍着花种玉却怜田有石烧金谩笑鼎无砂请看车马长安客垂首风尘老岁华 

　　○冬夜过清署似诸禅丈 

　　雪后溪山气更清珠林佛火夜还明苍茫觅境凭孤杖昏黑听镜入化城喜向空门观自在愿依凈土学无生深心五体俱投地还拟朝闻是证盟 

　　○恩公自金陵至信宿斋中临别赋赠 

　　精庐闻傍石城开池上青莲不染埃授简偶成高士会欵门忽报远公来一灯趺坐秋同榻几夜清谈月满台自是禅心忘去住分携何事重徘徊 

　　○送戴孝廉麟图计偕北上 

　　路入燕台万里程南宫通籍占羣英行瞻日月开金榜步拥风云起玉京九陌尘香看走马上林花暖听啼莺知君得意当年少早展弘猷佐圣明 

　　○送四弟兆甫北试 

　　彩笔光芒烛上台士龙原是不羣才深怀卞璧十年诎独抱隋珠五夜开步起青云临碣石身随紫气到蓬莱无忘棣萼遥相望早促泥金日下回 

　　○题程光禄长春堂 

　　名卉奇葩次第新坐间无日不芳辰和歌尽是郢中调谈笑偏多汉署人几树啼莺娇入槛一池流水暗通津幽栖那可忘金马但恐移文蹑后尘 

　　○忆别程民逸于荪谷道中民逸有诗见寄赋此答之 

　　芳荪谷口夕阳西邂逅垂杨手重携一别不过青鹫岭相望只隔紫云溪缄诗却怪因僧至离抱应愁对客题欲识比来憔悴色萧萧白发恶眉低 

　　○送五弟鸣谦游广陵 

　　江上轻帆纵胜游隋堤烟柳古扬州登临一歃中泠水行乐频乘西郭舟作赋清秋堪起色看云白昼自生愁青山老我思招隐明月吹箫莫久留 

　　○侯文学师之远访山中留宿话旧 

　　分携不觉鬓萧疏秋水遥临溪上居细雨樽前重剪烛小窓漏下尚翻书半生蹭蹬风尘里八口存亡饥馑余莫说青云朋辈在谁能天路借吹嘘 

　　○星楼诗寿戴文学汝文二首 

　　河汉清秋鹊影回高楼况复近蓬莱仙桥仰睹双星会寿域欣当七夕开宝箓已传青鸟使斑衣竞进紫霞杯愿言海岳齐遐筭亲见灵椿手自栽 

　　其二 

　　闻说高楼可摘星雕檐画栋拂青冥三冬隐几披缃缥五夜开帘对醁醽谩夸彩鸶凌月宇好招黄鹤下云屏年年七夕瞻灵匹瓜果相将喜乞灵 

　　○赠罗别驾 

　　监郡怜君傍海陬当年曾为御阳侯青天涛浪城头撼白日鼋鼍市上游砥柱重修神禹绩宣房初释汉皇忧济川事业何须数伫擢岩廊辅晚旒 

　　○秋日寄孝廉四弟兆甫 

　　秋水芙蓉映画船千山红树鴈鸿天梦回五夜空长枕目断双鱼寄短笺酒兴应添吟里癖道心顿进病中禅白头况复登高近相对茱萸只自怜 

　　○山中秋尽示诸儿 

　　山中忽忽报秋残农事西成卒岁安脱去葛巾思漉酒市来鱼菜共盘餐含饴谁解承颜易列鼎争知养志难灯火三冬如不废箪瓢菽水亦成欢 

　　○寄戴孔章 

　　分携又是来年期不尽停云重所思身作蠹鱼甘白首梦为蝴蝶傍乌皮谈空客去那留偈载酒人过几问奇可奈别来愁病少闭门风雨负花时 

　　○归鹤二首 【 有序】 

　　予石壁山中二鹤驯狎可爱一日乘风飞去其一抵西山而还其一飞渡瑶溪返宿龙宫寺后诘早予携孤鹤寻至朱光村招之飞鸣而返山行三里许直止旧山实有终焉之意宝剑复合良玉完赵实称胜事聊缀一言用纪颠末 
　　几年铩羽白云间饮啄逍遥不出山涧上引吭声自和花前试舞意俱闲风高忽尔离羣去露冷依然结伴还岂是稻粱恩故重幽栖同愿老柴关 

　　其二 

　　昂藏真自是胎仙最爱双栖伴草玄清梦几惊松上露高翔忽避竹间烟凌空岂欲乘轩去信宿犹疑带镞还何似西湖依处士一舠云水自年年 

　　○题苍松图寿仲成程姻家 

　　徂徕恍忽对屏间翠实苍枝似可攀偃盖长看参碧落盘根却喜托青山云深曾隐幽人迹径静堪怡处士颜双鹤高巢应可驾飞迎遥向紫溪湾 

　　○送祝令君入觐 

　　堂上琴声应铎鸣花封无处不春生试看疆理如蒲邑更听弦歌似武城百辟趋朝推茂绩九重题扆识高名化行礼乐真能事拟并夔龙列上卿 

　　○送藩幕弟用忠北上 

　　弧矢长怀万里游东风披拂向皇州莺花冉冉春三月裘马翩翩客五侯强仕参藩恩不薄清时遇主志能酬委蛇日醉莲花幕应念深闺赋白头 

　　○送詹吏部东图游西湖 

　　巫峡瞿塘观未足扁舟东下复探奇湖山风物皆供画花柳韶华尽入诗卧客烟霞忘痼疾狎人鱼鸟惬襟期也知此地堪逃世但恐征书下赤墀 

　　○司理朱公五世祖为武冈倅卒于官廉不能归遂葬其地司理公父为辰溪令与武冈接壤乃为修墓建祠司理公索海内名流赋咏以纪其事輙附此作 

　　武冈半刺擅循良旅丧囊垂不办装家隔潼川遥万里冢留楚壤近三湘新祠载勒贞珉重往迹争题彩笔光青间长留芳誉在千秋应羡似桐乡 

　　嘉树斋稿卷六终 



　　●嘉树斋稿卷七 

　　新安吴继茂叔承着 
　　男吴明春编校 

　　七言律（三） 
　　七言排律 
　　七言绝句 
　　六言绝句 

　　◆七言律（三） 

　　同顾愽士靖父任别驾山父李仲升汪永淑李长白集鸿胪侄仁伯素园得松字 
　　寄张比部鲁叟 
　　解祗后送诸大师还山 
　　程仲权过宿斋中话旧 
　　秋日吴愽士蔓之枉顾山居有赠赋答 
　　十月二日作 
　　楼居对雨二首 
　　春日荪谷访石公 
　　谢元益侄赠牡丹 
　　郑翰卿枉顾山中却赠 
　　雨后郑翰卿偕登石壁山 
　　林间同石公一公试本山新茶 
　　蒲别驾视篆海阳奉赠 
　　送金孝廉子鱼还吴 
　　奉送鲁令君子与擢计部北上四首 
　　送韦铭孝廉侄计偕北上 
　　秀公过访山中留宿清署 
　　奉陪顾侍御宴别水曲亭二首 
　　潘景升程仲权暨舍弟季和集蓝园夜归作 
　　病中对菊 
　　孙汉阳允执过访清署 
　　寄贵溪明府四弟兆父 
　　山中闲居寄汪大吕 
　　庭中白鹇 
　　寿程征君 

　　○同顾愽士靖父任别驾山父李仲升汪永淑李长白集鸿胪侄仁伯素园得松字 

　　空翠霏霏山色重水边花事到芙蓉何来吟眺偕康乐况是招邀得仲容秋圃烟霜余老桂晚风涛浪落高松人生佳会良非易遮莫清歌醉阿侬 

　　○寄张比部鲁叟 

　　不见故人十载余相思几度寄双鱼尚怜紫陌回轻盖却爱青山引小车谁复风流寻胜会我从牢落赋闲居逢君莫说长安事贵贱交游迹自疏 

　　○解祗后送诸大师还山 

　　云聚三秋宝藏开真文翻彻散经台风生万壑初飞钖月满千江更渡杯斋罢尚看驯鸟下谈边犹忆老龙来亦知只履归无定且向空山听法雷 

　　○程仲权过宿斋中话旧 

　　十年艺苑据名流到处新诗喜唱酬卖赋黄金歌舞尽逢人白眼往来游秋怀弹铗依孤馆夜色衔杯恋小楼莫说从前南北事与君且共枕糟丘 

　　○秋日吴愽士蔓之枉顾山居有赠赋答 

　　户对青山掩薜萝溪回林麓转岩阿乞身喜遂愚公谷把臂欣逢郢客歌西舍秋深酿秫熟东篱霜后采花多自今不用论投辖鸡黍频过意若何 

　　○十月二日作 

　　林下霜寒秋色尽阳回又入小春天溪流泼泼游鳞动野色融融细蘖穿短景孤怀妨纵饮衰龄多病忆逃禅羣乌忽散岚烟起倚杖柴门夕照前 

　　○楼居对雨二首 

　　寂寂山楼怅独登寒生积雨迥侵凌兴闲不厌时吟卧身懒何妨日啸凭曲径苔封无过客空林云暗有归僧东皋欲往观农作短屐冲泥未惯乘 

　　其二 

　　楼下溪流似浊河一番雨送更增波愁看杂树浮青合静觉虚帘生白多百岁几能闲里行三春都是病中过莺莺燕燕浑无语寂寞其如花事何 

　　○春日荪谷访石公 

　　千山回抱翠盘陁满径春风短策过飞瀑涧边青草合芳荪谷里白云多斋厨法食供常凈禅榻名香爇自和陶令可能招得至谢侯不去欲如何 

　　○谢元益侄赠牡丹 

　　洛圃移来阆苑花却从姚魏到山家屏间犹喜凝香雾座上争看映彩霞西子宫妆应解惜鄂君绣被自堪夸流年几得逢欢赏试取长绳系日斜 

　　○郑翰卿枉顾山中却赠 

　　老分空山木石居半生踪迹杂樵渔偶来天外青霞客暂辍林中白鹿车布褐名高真磊落江湖兴远自萧疏摛词更拟相如匹阊阖谁当荐子虚 

　　○雨后郑翰卿偕登石壁山 

　　一雨春山十日晴偶同登陟恣幽情杖前掩蔼松杉色屐底潺湲涧壑声拂面芳林微霭散荡胷峭壁片云生如君肯税风尘驾谷口明朝便耦耕 

　　○林间同石公一公试本山新茶 

　　惠日和风谷雨前芳林含蘖碧云鲜轻笼初摘细如黍小鼎旋烹香胜莲试问遗经陆处士却参佛法赵州禅清泠不减金茎露七椀通灵已是仙 

　　○蒲别驾视篆海阳奉赠 

　　行县仁声似置邮循良半刺古监州节高白岳山当境清比新安水正秋别驾更谁驰妙躅佩刀元自属名流甘棠蔽芾瞻遗爱六邑讴歌载郡侯 

　　○送金孝廉子鱼还吴 

　　盍簪欣得慰离居复向春风引别裾久要莫忘花下约相思须检箧中书寻真云绕题崖处吊古风生下濑余一路青山对知己片帆画里渡阊闾 

　　○奉送鲁令君子与擢计部北上四首 

　　五载循良建口碑甘棠民已系遐思垂帘风动鸣琴处满县花开制锦时征召君王思侧席攀留父老惜临岐衰迟欲报南枝德梦寐难忘结草私 

　　其二 

　　百里弦歌载海阳桑麻雨露竞年芳长衢展骥初驰足高汉翔鸾已接行争羡含香归画省伫瞻曳履起岩廊秪今借寇应无计谁采舆情达尚方 

　　其三 

　　金风西候荐初凉拥传星驰入帝乡作邑旧称仙令君司农新属尚书郎骊驹侑酒歌三迭鸿鴈传书望八行今夜登楼倍惆怅月明江水迥苍茫 

　　其四 

　　峻擢应知飞诏催仙郎趣驾向蓬莱征轩紫陌随行盖祖席红亭引别杯云里渐瞻双阙近日边遥叩九阍开东南民力征求尽军国储胥仗俊才 

　　○送韦铭孝廉侄计偕北上 

　　凌风一鹗起横秋万里青云志暂酬书荐南宫光士籍策陈北阙动　宸旒龙头伫见登高选骥足行知奋壮游勋业清时期自树阿玄应羡是名流 

　　○秀公过访山中留宿清署 

　　古木阴阴枕碧湾栖迟自分老迤关僧来问难清风洒树下淹留尽日闲岂是攒眉依它远还同结社入庐山东林伊迩多耆旧愿借绳床一暂攀 

　　○奉陪顾侍御宴别水曲亭二首 

　　骢马遥临草径开浮觞曲水蹔徘徊袖招天外烟霞至身逐山中猿鹤来投赠几将青玉案分携同上白云台人生良晤知能几明发离愁不可裁 

　　其二 

　　何来高驾自南州文酒追欢信宿留重喜胜游同曲水忽疑清景是瀛洲逶迤竹树缘流合缥缈楼台隔岓浮莫惜樽前攀一醉相看白发已盈头 

　　○潘景升程仲权暨舍弟季和集蓝园夜归作 

　　占断清溪竹映沙远山横翠树交加池边夜色邀明月林下春风怨落花密坐幸逢文士燕隔墙况近酒胡家归途曲曲分渔火稚子欢迎傍水涯 

　　○病中对菊 

　　病来伏枕岁将阑忽见黄花梦里看对酒已消陶令兴寻诗重起屈生叹谩云佳色秋堪把尚忆残英夕可餐药饵未胜甘谷水颓龄欲制固应难 

　　○孙汉阳允执过访清署 

　　神交飞梦隔天涯久约幽期过落花拥盖忽传来五马翻经同愿演三车楼前山碧堪供画石上泉清好试茶多病自怜常寂寂劳君相慰感年华 

　　○寄贵溪明府四弟兆父 

　　初试牛刀似发硎心如止水自泠泠玉壶长贮清秋月银汉高悬列宿星试听弦歌时满耳岂辞抚字日劳形五云忽睹双鳬近知是王乔入帝庭 

　　○山中闲居寄汪大吕 

　　野鹤双依碧树阴虚斋长日意萧森坐听流水鸣幽涧目送归云过远岑浮世秪堪深敛迹故人那得细论心绿樽满酌新诗就几度思君共醉吟 

　　○庭中白鹇 

　　何处飞来雪未干黑章素羽?纯丹徘徊似欲依琪树饮啄浑宜傍玉栏沙上忘机鸥可侣月中孤影鹤同看栖迟岂是会稽畔作赋才思颕士难 

　　○寿程征君 

　　皓首优游八十春烟霞容与结芳邻人从蓬岛求仙药家傍桃源隔俗尘自是巢由堪避世向来黄绮不称臣遥瞻云际南山色万仞苕苕紫气新 

　　◆七言排律 

　　九月十日唐转运惟良召游琼花观得蕃字 
　　奉寿许相公 
　　寄临淮侯李公伯仲 
　　溪上吟 

　　○九月十日唐转运惟良召游琼花观得蕃字 

　　玄都缥缈望江门泛菊同携昨日樽华发敢言身更健绛囊谩信臂犹存风高朔塞鸿初度露下秋原草尚蕃倚槛白云平楚迥褰帘落日大江昏可堪戏马陪公燕无那啼猿断客魂行役风尘惟自惜登临今古不须论县知故国秋风满空对寒花忆弟昆 

　　○奉寿许相公 

　　明良应运自千春秀发山川属至人预见丹霄来鸑鷟旋闻赤县产麒麟文章灿烂魁当世道德渊源迈等伦宦籍早通金马署词林益贵玉堂宾遥临岛服宣恩命崇陟岩廊握化钧东序悬钟延国冑春宫摛藻领儒绅茂槐郁郁连华省瑞鹿觺觺动画轮毕意忧勤和鼎鼐结情密勿赞经纶嵩高岂得专前美昂宿应知即后身尽使民谣兴草泽逾劳　圣眷注枫宸龙纹宝椟　纶恩重兽锦宫袍　宠钖新瑶席称欢开寿域熏风解愠值芳晨冈陵共喜瞻初日海宇咸从祝大椿引拔自惭无比数敢同门客望平津 

　　○寄临淮侯李公伯仲 

　　南国侯家甲第开高风海内仰崔嵬争夸庙筭威荒服况复雄文耀上台游楚诗篇争播诵临雍礼乐共追陪朝探崇阜祥暾出暮挹层岩瑞霭回建纛于时趋幕府扬铙指日上金台侧闻勤握周公发自笑空衔叔夜杯岂谓齐门轻鼓瑟从知鲁肆重抡材褰衣已遂登龙愿授简应惭倚马才匏系久甘栖畎亩株求终分老蒿莱麟勋日接天颜近鹤陇休令辟诏来 

　　○溪上吟 

　　溪上青山雨乍收桃花水漫柳风柔和烟野色苍茫合荡日川光潋滟浮灌木交交啼谷鸟回波泛泛戏沙鸥乾坤自笑舒双眼身世应知似一沤岂羡神仙延岁月谁将词赋傲王侯狂来江海堪长吸兴入沧洲作漫游欲尽此生便须尽从披短发弄扁舟 

　　◆七言绝句 

　　送人游燕 
　　送五弟鸣谦游广陵二首 
　　过青莲宇呈无着上人 
　　齐云道饯别陆华父二首 
　　送人游边二首 
　　重游平康有感 
　　浦文学都下移居二首 
　　过诸从弟西山新居 
　　送僧石莲还九华山 
　　雨中独酌二首 
　　春日携妓饮玉兰花下二首 
　　送明弼兄试南都二首是岁乃隆庆改元 
　　看花有感二首 
　　江上闻箫 
　　赠王姬幼嫱二首 
　　无题二首 
　　题美人画兰竹 
　　题仲兄莲宇三首 
　　山中杂咏二首 
　　江行 
　　闻陆华甫至不见过我作此柬之 
　　杂诗二首 
　　赠李娟娟二首 
　　秋晓过龙宫寺 
　　秋尽四首 
　　月夜登天风亭 
　　秋日送邵道卿二首 
　　闲居四首 
　　题画赠戴孔章 
　　题杏花寄汪端甫 
　　送仲虚弟游武林二首 
　　黄母挽诗二首 
　　题大梁驿壁 
　　途中杂咏七首 
　　兖州道中三首 
　　石梁阻雨五首 
　　题画赠印公 
　　林间独酌四首 
　　山中赠本心上人二首 
　　石公制新茶甚佳惠不及予嘲之二首 
　　秋日闲居四首 
　　送邵道卿游越四首 
　　秋堂独夜二首 
　　夜读二首 
　　寄雪浪山绿督上人二首 
　　相逢行四首 
　　赠愚公 
　　祝融僧 
　　不寐二首 
　　雪晴书事四首 
　　题金山图 
　　题西湖图 
　　题洞庭图 
　　题赤壁图 
　　题桃叶渡图 
　　舟中美人 
　　戏赠赵今燕二首 
　　月夜吹箫为今燕赋 
　　寄衡岳安公二首 
　　有感 
　　润州送客 
　　送汪景奉游塞上 
　　送发公二首 
　　谢觉公寄惠新茶四首 
　　初夏山中杂咏四首 
　　水曲亭观妓四首 
　　芜城别社中诸子 

　　○送人游燕 

　　三秋朔鴈尽南飞送尔那堪与鴈违直北风尘闻未息却怜何处解征衣 

　　○送五弟鸣谦游广陵二首 

　　欲挂轻帆何处游大江东下是扬州到时携取吹箫侣明月同登十二楼 

　　其二 

　　堤边杨柳绿侵衣出水鲥鱼入馔肥却忆少年游乐处江门遥傍白云飞 

　　○过青莲宇呈无着上人 

　　别来踪迹自堪怜忽漫重逢各问年记得分携在江馆夜深风雨听谈禅 

　　○齐云道饯别陆华父二首 

　　人世仙源不易逢遥闻鸡犬入深松再来但恐迷前路云锁青山隔几重 

　　其二 

　　洞口同来日未斜东风吹遍碧桃花分携却欲游何处独向天台访赤霞 

　　○送人游边二首 

　　匹马燕台雪正寒弯弓更欲度天山怀中夙有平胡策长揖将军若等闲 

　　其二 

　　天府居庸百二盘将军出镇拥重关幕中坐话封侯事意气翻翻不数班 

　　○重游平康有感 

　　重向平康问莫愁长桥衰柳正高秋黄金易尽朱颜改惟见秦淮水自流 

　　○浦文学都下移居二首 

　　当年结客尽金张业守诸生鬓已苍十载相逢燕市里移家新喜近宫墙 

　　其二 

　　白首穷年好著书将家千里赴公交车鹪鹩但得一枝足悬磬无论四壁虚 

　　○过诸从弟西山新居 

　　宛似桃花源上邨花随流水绕柴门家家鸡犬知阡陌耕凿依然古道存 

　　○送僧石莲还九华山 

　　翠拥千山菡蓞开青天缭绕梵王台大师此度飞金钖遥逐峰头鹫鸟回 

　　○雨中独酌二首 

　　幽斋长日雨不歇槛外葵榴照酒卮最喜泠然清似圣可堪痛饮读骚时 

　　其二 

　　平沙竹树绕茅屋日暮禽栖客不来微雨故添苔砌绿相看且尽掌中杯 

　　○春日携妓饮玉兰花下二首 

　　林中载酒赏春芳晴雪依依锦瑟傍欲拾瑶华相结佩风回幽谷细生香 

　　其二 

　　日暖风和春正晴素馨花发对飞琼恍如羣玉峰头立一曲纷纷白雪生 

　　○送明弼兄试南都二首是岁乃隆庆改元 

　　八荒臣服瞻新历多士宾兴起旧畿幸际鹿鸣开昌运欣逢鹏举应龙飞 

　　其二 

　　马首遥瞻紫气浮凤城高入白云秋知君树帜文坛日中夜祥光贯斗牛 

　　○看花有感二首 

　　昨日花开蝶正满今日花残蝶已稀花若明年依旧好蝶还今日白纷飞 

　　其二 

　　连日看花花未发一日不来花忽残何事东风催太急攀条空自重长叹 

　　○江上闻箫 

　　沧江雨歇碧天开何处箫声水上来瑟瑟清风生嶰谷娟娟明月满秦台 

　　○赠王姬幼嫱二首 

　　汉宫春色自三千谁似王家最妙年今日相看惊绝代肯教画史妬婵娟 

　　其二 

　　邂逅盈盈秋水濆琵琶欲拨不堪闻千年出塞相思恨忽对樽前疑是君 

　　○无题二首 

　　深闺柔绪结如麻独倚雕栏不看花最是伤情明月下隔林啼杀未栖鸦 

　　其二 

　　欲涉秋江日已曛芙蓉空妬藕丝裙临风谁唱相思曲目断遥天隔楚云 

　　○题美人画兰竹 

　　翠簳扶疏绿叶长彩毫彷佛写潇湘空江日暮人何处或恐为云傍楚王 

　　○题仲兄莲宇三首 

　　悬萝峭壁绿侵墙静里莲花闻妙香独据匡床心不染更于何处是西方 

　　其二 

　　著书久矣倦公交车溪上青山近卜居闭户不知春已至梅花香送过阶除 

　　其三 

　　松房石几小蒲团麈尾方袍竹箨冠不是维摩来应世如何云绕说经坛 

　　○山中杂咏二首 

　　石磴盘纡山半开碧萝绿荔覆苍苔欲招玄度来何暮虚却松间明站台 

　　其二 

　　绣佛清斋事事宜白云禅悦但芳葵相逢不说金光草惟乞阶前五色芝 

　　○江行 

　　谁借东风尽日吹来船无恙去船迟行人莫羡东风便明日西风自有时 

　　○闻陆华甫至不见过我作此柬之 

　　闻君已过练溪滨不见翻令入梦频赖得山中明月好夜深故故自相亲 

　　○杂诗二首 

　　相逢岂是汉江濆流眄无言欲断魂交甫漫怜初解佩盈盈秋水月黄昏 

　　其二 

　　不向秋风着舞衣门前车马过应稀如何枕上三更梦犹学鸳鸯逐对飞 

　　○赠李娟娟二首 

　　彩云送下七香车顾盻璚筵坐落花今日樽前好春色莫将清怨写琵琶 

　　其二 

　　玉颜病起半销红素束纤腰不耐风秪恐前身是红拂酒酣犹自问英雄 

　　○秋晓过龙宫寺 

　　气肃天高晓更清霜华着树万山晴小溪荡漾明如练路转香林入化城 

　　○秋尽四首 

　　小斋独坐秋将尽短褐初成寒欲催不见白衣来送酒篱边空有菊花开 

　　其二 

　　连朝阴雨不出户忽喜晴光照小窓阶下寒花香未歇邀来蛱蝶自双双 

　　其三 

　　老向深秋寒不禁更怜岁月去骎骎百年直是驹过隙且趁三余惜寸阴 

　　其四 

　　霜冷天高秋已残林梢风落叶声干前溪水凈露鲂鲤独向矶头把一竿 

　　○月夜登天风亭 

　　孤亭缥缈倚秋空独上如乘万里风露冷月明山更寂岭头呼吸与天通 

　　○秋日送邵道卿二首 

　　露下高天江水寒分携不语惨相看千山摇落愁行役岁晏穷途好自宽 

　　其二 

　　独向西风万里游衔杯生恨木兰舟容易却将人载去相思不见使人愁 

　　○闲居四首 

　　老病侵凌万念空犹然甘作蠹鱼虫闭门自爱蓬蒿色风雨萧萧一月中 

　　其二 

　　独坐虚堂积雨寒苔痕分绿上栏杆茶烟细细皆成篆鸟迹偏宜静里看 

　　其三 

　　疏帘不卷自焚香满榻摊书觉昼长焦尾无弦堪当枕悠然身已到羲皇 

　　其四 

　　独拥蕧床岁月过山川住处卧游多起来自洗案头研写就黄庭不为鹅 

　　○题画赠戴孔章 

　　虚亭竹木昼交阴碧涧逶迤遶翠岑不是桃源人避世一池流水杏花深 

　　○题杏花寄汪端甫 

　　东风花信几翻催灼灼蒸霞上苑开谁道燕台春尚浅一枝今已过江来 

　　○送仲虚弟游武林二首 

　　老来自觉别离难樽酒都从愁里干莫说西湖歌舞好不如栖息一枝安 

　　其二 

　　九十春光风雨频花开能得几回新分携无奈莺声老杨柳青青解送人 

　　○黄母挽诗二首 

　　广柳西风动束刍霜林哑哑怨啼乌夜深独立瞻霄汉婺彩寒光更有无 

　　其二 

　　风木萧萧天正寒断弦哀怨不堪弹可怜台上空明月犹意吹箫跨彩鸾 

　　○题大梁驿壁 

　　积水弥漫去路疑驱车此际欲何之谁言四牡皇华使日暮空庭不为炊 

　　○途中杂咏七首 

　　易阳古渡柳如烟暂解雕鞍上画船十里蒹葭狎鸥鸟白苹深处问红莲 

　　其二 

　　十里长堤菡蓞香曲栏桥畔浴鸳鸯桥边伫立青楼女马上飞来白面郎 

　　其三 

　　南北支离病里身春来秋去拂征尘堤边杨柳窥人老两鬓萧萧白发新 

　　其四 

　　两世称臣奉外落平番本欲报　君恩将军误战流言中侦卒情深未可原 

　　其五 

　　天闲万乘尽龙媒市骏谁持朽骨回塞上名王争献贡黄金不必筑燕台 

　　其六 

　　牝牡如云万里来玉关金锁昼常开元戎自拥将军树俺答酣歌互市回 

　　其七 

　　谁主和戎计万全眠戈枕甲息狼烟东南水涝征求尽又议屯田可足边 

　　○兖州道中三首 

　　落日苍苍起暮烟羣飞夕鸟下平田遥山似解游人意径转沙回立马前 

　　其二 

　　碧树清秋万里程青山日日傍轺行欲沽村酒酬山色一笑当垆百媚生 

　　其三 

　　役役风尘不暂闲披星涉水复登山敝庐亦在青山里何事栖栖尚未还 

　　○石梁阻雨五首 

　　萧萧风雨一孤村积晦疑阴昼掩门行旅不来溪水涨乱蛙声里又黄昏 

　　其二 

　　一室卑栖雨不休傍檐饥雀日啾啾门前欲渡无舟楫回首□州是石头 

　　其三 

　　盈盈一水客星孤欲泛扁舟向五湖不用若耶觅西子东邻闻有酒家胡 

　　其四 

　　兼旬不雨麦初黄村店家家酒瓮香甘雨崇朝沾溉足陶然且醉水云乡 

　　其五 

　　五月村居积雨寒远游同侣劝加餐留行且醉樽中酒雨霁前途路未干 

　　○题画赠印公 

　　烟霞深处开兰若长者曾闻广布金忽过小桥双树直风声虎啸总禅心 

　　○林间独酌四首 

　　又见霜前蟹正肥持螫引满对斜晖林间箕踞无闲事一醉犹能曳杖归 

　　其二 

　　双眼何须镇日青请看阮籍共刘伶风流此辈推名饮泽畔从他自独醒 

　　其三 

　　嘉树林中橘柚香酿来新秫已堪尝眼前自可当沉醉况是东篱菊正黄 

　　其四 

　　绿樽满泛未曾虚独酌长歌乐有余自爱蔬盘滋味美从人笑我食无鱼 

　　○山中赠本心上人二首 

　　白足双芒万里来台山亲见佛光开练江碧水浮空阔试向中流掷一杯 

　　其二 

　　杖钖翩翩自往还偶来黄白问诸山志公尚有歌时地咫尺云霞鸟道间 

　　○石公制新茶甚佳惠不及予嘲之二首 

　　灵芽茁秀清明初一啜能令百虑除借问君家平等法施茶不等法何如 

　　其二 

　　独蹑春山采碧云分贻题里散清芬衡门望断无来使染指中藏君未闻 

　　○秋日闲居四首 

　　风露凄凄促织催阶前堕叶点苍苔闲居莫道秋光淡绿水芙蓉对酒杯 

　　其二 

　　旋摘霜前梨栗新瓮头有酒未全贫衔杯自笑身何用且与黄昏作主人 

　　其三 

　　三径扶蕧乐自便果胜手板拜人前山妻已办归来计酝得村醪已来年 

　　其四 

　　溪上青山远市尘渔樵老去作比邻闲来斗酒欢同醉忘却长安九陌春 

　　○送邵道卿游越四首 

　　握手那堪赋远游桐江东去不胜秋褰裳欲采芙蓉赠萧瑟西风动客愁 

　　其二 

　　江亭目送白云飞欲别何须泪湿衣于越山川原接壤相思莫使尺书稀 

　　其三 

　　盈盈秋水越山青倚棹江天吊客星却向西湖寻胜事画船明月载娉婷 

　　其四 

　　江上清秋兴不孤长吟把酒对蘼芜扁舟若过浣处为问施家今有无 

　　○秋堂独夜二首 

　　独坐虚堂夜未央山风溪月冷侵裳烟浮小鼎茶初熟满啜秋岩玉露香 

　　其二 

　　我爱秋深夜气清却多蟋蟀傍人鸣霜林月上碧空凈又听萧萧落叶声 

　　○夜读二首 

　　岁暮空山夜欲残石炉松火破宵寒青毡旧物犹堪惜自向三冬乐考盘 

　　其二 

　　坐对残编手自披可怜岁月似驹驰鲁鱼亥豕勤须辨灯火光寒午夜迟 

　　○寄雪浪山绿督上人二首 

　　千山一钖挂寒林江月潮声供晚吟雪浪抓天三百尺折芦何处问禅心 

　　其二 

　　一室萧萧双树间白云流水道心闲深栖本欲逃名姓四海今传雪浪山 

　　○相逢行四首 

　　相逢何处醉乡游走马东风上画楼但使玉人回一笑千金不惜买缠头 

　　其二 

　　丝缰并控紫骝嘶笑入倡家桃李蹊红粉楼中歌舞处彩云一片梦堪迷 

　　其三 

　　百尺朱栏大道边歌声隐隐隔珠帘倾囊欲就垆头醉遮莫横来侠少年 

　　其四 

　　绣户纱窓玳瑁梁金壶玉盌送琼浆胡姬半醉娇无奈偷眼人前欲断肠 

　　○赠愚公 

　　十载冥栖不下山白云长日护禅关夜深飒飒闻风雨钵里降龙听法还 

　　○祝融僧 

　　飞钖何时下祝融片云孤月御天风南朝三百六十寺尽在西来法眼中 

　　○不寐二首 

　　败絮残衾客梦劳寒空飒沓北风号鸡鸣不复闻人报欹枕空山晓日高 

　　其二 

　　岁杪空山阴气骄梦回孤馆夜迢迢愁深展转犹支枕客自无言魂欲消 

　　○雪晴书事四首 

　　夜雪皑皑三尺强朝来白映读书堂清贫自得贫家乐茶鼎新分雪水香 

　　其二 

　　晴雪压檐寒日低饥乌哑哑傍檐啼何人能起袁安卧门径萧萧雪自迷 

　　其三 

　　雪里溪山更自佳尽多幽兴入诗怀眼前有句吟难就独立忘言向水涯 

　　其四 

　　日出青山雪乍晴隔溪山色照人明杖蕧信步溪边望昨夜谁人剡上行 

　　○题金山图 

　　灵山崪峍涌中流波撼涛翻势欲浮两岓青山天际尽飞帆片片渡扬州 

　　○题西湖图 

　　载得笙歌满画船六桥春暖柳含烟青山云映楼台出彷佛风光似昔年 

　　○题洞庭图 

　　万顷波摇天倒开渔舟一叶境中回白云不断苍梧远无数征鸿何处来 

　　○题赤壁图 

　　霜冷江空夜有声飘飘一苇遡流轻月明天际远山碧孤鹤东来时一声 

　　○题桃叶渡图 

　　秦淮流水接江门红自演纷绿自繁不有小舟能载客却令怅望武陵源 

　　○舟中美人 

　　莲渚娇歌邀落日靓妆秋水照芙蓉西施不逐鸱夷子犹自含羞伴阿侬 

　　○戏赠赵今燕二首 

　　翠馆青楼夜夜春可怜歌舞傍风尘谁知今日章台女本是昭阳殿里人 

　　其二 

　　缀玉挥毫字字奇大都俱是断肠诗情郎萍迹浑无定写尽相思欲寄谁 

　　○月夜吹箫为今燕赋 

　　独坐秦楼对月明怀人空寄玉箫声深闺咫尺同千里岂是萧郎大薄情 

　　○寄衡岳安公二首 

　　闻说高悬日月灯衡阳佛法正中兴及门弟子空三楚首座何人悟上乘 

　　其二 

　　十年高卧岣嵝山心印遥传折苇间我亦白莲池上客因风顶礼望慈颜 

　　○有感 

　　叱咤风云未足多丈夫意气易悲歌堤边柳色今如旧为问隋家事若何 

　　○润州送客 

　　春江落日暮潮生隔岓青山半入城最是离愁禁不得风前垂柳乱啼莺 

　　○送汪景奉游塞上 

　　骝马金羁白锦袍天山遥指朔云高封侯知尔无难事但恐秋霜点鬓毛 

　　○送发公二首 

　　三冬曾共结岩居几向无言重启予为问庭前松栢树西来消息定何如 

　　其二 

　　山中十日雨初晴处处兰桡春水生不用浮杯能渡海中流一苇去来轻 

　　○谢觉公寄惠新茶四首 

　　玉泉仙掌碧云鲜甘露初分出梵筵嗜饮笑予躭宿癖开缄顿悟赵州禅 

　　其二 

　　林间有鸟报春鸣云覆山头瑞草生忽喜筠笼遥致赠香风碧霭满山楹 

　　其三 

　　鹫岭灵芽种自殊云封露里寄潜夫旋敲石火烹新水澹绿花生香满盂 

　　其四 

　　曾闻初地得春先慧叶丛生谷雨前七碗满供禅悦客龙团雀舌浪相传 

　　○初夏山中杂咏四首 

　　雨霁山中风日清闲随溪叟踏歌行绿杨矶上堪垂钓银鲫新肥尽可烹 

　　其二 

　　竹树扶疏绿满庭茶铛新试午烟青风前自起调新鹤对舞婆娑白雪翎 

　　其三 

　　日转松阴静掩扃南华读罢入黄庭竹床无事高横足一觉蘧蘧蝶梦醒 

　　其四 

　　梅子初肥雨后黄村村新水满陂塘数声布谷频相唤喜杀山田尽插秧 

　　○水曲亭观妓四首 

　　五月清和似早秋河边织女遇牵牛佳期不是今宵尽岁岁年年得共游 

　　其二 

　　绿波浮动赤栏桥桥畔兰舟荡画桡载上苎罗江上伴浣纱归去不须邀 

　　其三 

　　沿堤杨柳细啼莺恰似妖姬吸玉笙连袂更教翻水调游鱼出没亦含情 

　　其四 

　　水槛浮波映画廊荷花生似妬红妆清歌妙舞不知返明月留人夜未央　 

　　六言律诗 

　　○芜城别社中诸子 

　　古堞平芜夕照疏林落叶秋风目送寒潮杨子愁生烟树隋宫行色相看樽酒离心共惜飞篷今夜扁舟何处遥遥一水江东 

　　◆六言绝句 

　　送郑山人子阳 
　　北归程太冲载酒衙斋相讯二首 
　　谒严先生祠二首 
　　旅宿 
　　赠许元白二首 
　　有感 
　　题梅花 
　　村居二首 

　　○送郑山人子阳 

　　满地白云可掬青山处处堪登行李半肩诗画王门倦复担簦 

　　○北归程太冲载酒衙斋相讯二首 

　　竹里茶烟袅袅霜前树色萧萧载酒人非问字相过一慰寂寥 

　　其二 

　　衣染千山雨雪囊余五岳琴书至止不须鼓铗开樽食且兼鱼 

　　○谒严先生祠二首 

　　祠上云山盘礡台前春水潾潾客至扁舟独谒深心仰止芳尘 

　　其二 

　　傲世情躭高卧汉家懒自称桐江一丝千古清风竟许谁伦 

　　○旅宿 

　　日落桥边系马月明树里啼鸦睡觉依然行旅梦中几度还家 

　　○赠许元白二首 

　　赋就人传白雪狂来偃卧高松世外风尘不染青山栖老芙蓉 

　　其二 

　　茅屋几家鸡犬图书三径烟霞结伴醉吟何处溪边春水桃花 

　　○有感 

　　感慨镜中衰发荣华水上浮沤看看儿童渐老奔忙何处追求 

　　○题梅花 

　　水部诗成东合林逋梦遶西湖映水横斜清浅临窓弄月模糊 

　　○村居二首 

　　水际晴山窈窕门前芳树婆娑长安十年无梦闲情抱膝狂歌 

　　其二 

　　留客春余绿酒清歌昼啭黄莺倚杖随看流水时闻稚子书声 

　　嘉树斋稿卷七终 

　　●跋 

　　余家自先公文肃以来世禀经术而尤不乏风雅乃振响嗣徽矫矫乎直凌大历以上则宜莫如我兄夫兄虽工于诗哉然而口绝不言诗迩得谢家居则高卧嘉树斋者什九余每过从时见抚景独啸或临池挥洒即诗人偶集诗囊徐满亦不过聊以寄适初未尝沾沾自多是故世态俗情不却自远则吾兄盖看深于诗者在矣先是游燕游梁有北游稿行于金陵余再入长安则都人士赏音者不徒津津哙炙且欲觅全鼎于寸脔意归为吾兄面之而兄忽奄逝逝矣呜呼此讵异人任而暨余南还则伯侄明春业已并缉付梓抑何充终厥绪若斯锐也夫乃羹墙在目宁真以望人之腹亦乎愿择语者学□歌喁者听于余家经术风雅视昔较着而此更以于倡则居庄岳而未尧喁和余实惭吾兄矣矧公交车谬对兄间几有起色而乃今诵祀文昌诸咏其惨惨至意犹可想见然则睹斯集也夫安得无感而畴昔有词亦安是以毕哀也用复纪之如此 
　　万历壬寅新秋日弟继裘书于怀橘堂


