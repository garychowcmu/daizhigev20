　　徐文长文集　　（明）徐渭 撰

　　●目录

　　序 
　　传 
　　补遗 
　　卷之一　　赋 
　　卷之二　　乐府  
　　卷之三　　四言古诗 
　　卷之四　　五言古诗 
　　卷之五　　七言古诗 
　　卷之六　　五言律诗 
　　卷之七　　七言律诗 
　　卷之八　　五言排律 
　　卷之九　　七言排律 
　　卷之十　　五言绝句　六言绝句 
　　卷之十一　　七言绝句 
　　卷之十二　　七言题畵绝句  
　　卷之十三　　词  
　　卷之十四　　表 
　　卷之十五　　疏 
　　卷之十六　　启 
　　卷之十七　　书 
　　卷之十八　　论 
　　卷之十九　　策 
　　卷之二十　　序 
　　卷之二十一　　跋  
　　卷之二十二　　赞  
　　卷之二十三　　铭 
　　卷之二十四　　记  
　　卷之二十五　　碑 
　　卷之二十六　　传  
　　卷之二十七　　墓志铭　墓表 
　　卷之二十八　　行状
　　卷之二十九　　祭文  
　　卷之三十　　杂着 

　　●徐文长集序

　　今人见异人异书如见怖物焉然天下之寻常人多矣而竟已称何也古之异人不可胜数予所知当世如桑民悦唐伯虎卢次楩与山阴之徐文长其著者也唐卢俱有奇祸而文长尤烈披其生平即不免偏宕已状偪□不广皆从正气激射而出如剑芒江涛改复不可遏灭其诗文与书画法傅之而行者也尽予不尽见诗如长吉文崛发无媚骨书以米颠而积积散散过之要皆如其人而止此予所为异也然文长见知□府胡公胡公被谗□文长只以牢骚困戹龙而其诗文与书画法与胡公胡公勋伐并今照铄不与其人俱□当时鄢赵请人□在□世安可无异人如文长者也锺生瑞先嗜异人常三复其集因淂中郎帐中本遂喜而校刻之
　　武林黄汝亨序

　　●徐文长传

　　○传一

　　同郡陶望龄撰
　　徐渭字文长山阴人幼孤性绝警故九岁能属文年十余仿杨雄解嘲作释毁二十为邑诸生试屡隽胡少保宗宪总督浙江或荐渭善古文词者招致幕府筦书记时方获白鹿海上表以献表成召渭视之渭览罢瞠视不答胡公曰生有不足耶试为之退具藁进公故豪武不甚能别识乃写为两函戒使者以视所善诸学士董公份等谓孰优者即上之至都诸学士见之果赏渭作表进上大嘉悦其文旬月间遍诵人口公以是始重渭宠礼独甚时都御史武进唐公顺之以古文负重名胡公尝袖出渭所代谬之曰公谓予文若何唐公惊曰此文殆辈吾后又出他人文唐公曰向固谓非公作然其人谁耶愿一见之公乃呼渭偕饮唐公深奖叹与结驩而去归安茅副使坤时游于军府素重唐公尝大酒会文士毕集胡公又隐渭文语曰能识是为谁笔乎茅公读未半遽曰此非吾荆川必不能胡公笑谓渭茅公雅意师荆川今北面于子矣茅公惭愠面赤勉卒读谬曰惜后不逮耳其为名辈所赏服如此渭性通脱多与群少年昵饮市肆幕中有急需召渭不得夜深开戟门以待之侦者得状报曰徐秀才方大醉嚎嚣不可致也公闻反称甚善时督府势严重文武将吏庭见惧诛责无敢仰者而渭戴敝乌中衣白布澣衣直闯门入示无忌讳公常优容之而渭亦矫节自好无所顾请然性豪恣间或藉气势以酬所不快人亦畏而怨焉及宗宪被逮渭虑祸及遂发狂引巨锥剚耳刺深数寸流血几殆又以椎击肾囊碎之不死渭为人猜而妬妻死后有所娶辄以嫌弃至是又击杀其后妇遂坐法系狱中愤懑欲自决为文自铭其墓曰山阴徐渭者少慕古文词及长益力既而有慕于道往从前长沙守季先生究王氏宗旨谓道类禅又去扣于禅久之人稍许之然文与道终两无得也贱而惰且直故惮贵交似傲与众处不凂袒裸似玩人或病之然傲与玩亦终两不得其情也举于乡者八而不一售僦数掾储瓶粟者十年一旦客于幕府典文章数赴而数辞投笔出门人争愚而危之而巳深以为安其后公愈折节等布衣留者两朞赠金以数百计人争荣而安之而巳深以为危至是忽自觅死人曰渭文士且操洁可无死不知古文士以入幕操洁而死者众矣乃渭则自死孰与人死之渭为人度于义无所关时辄疏纵不为儒缚一涉义所否虽断头不可夺故其死也亲莫制友莫解焉平生有过不肯掩有不知耻以为知斯言盖不妄者其自名如此然卒以援者力获免既出狱纵游金陵北客于上谷居京师者数年狱事之解张宫谕元忭力为多渭心德之馆其舍旁甚驩好然性纵诞而所与处者颇引礼法久之心不乐时大言曰吾杀人当死颈一茹刃耳今乃碎磔吾肉遂病发弃归既归病时作时止日闭门与狎者数人饮噱而深恶诸富贵人自郡守丞以下求与见者皆不得也尝有诣者伺便排户半入渭遽手拒扉口应曰某不在人多以是恠恨之晚绝谷食者十余岁人问何居曰吾噉之久偶厌不食耳无他也尤不事生业客幕时有馈之绒十许匹者遂大制衣被下及□嬖私亵之服靡不备者一日都尽及老贫甚鬻乎自给然人操金请诗文书绘者值其稍裕即百方不得遇窘时乃肯为之所受物人人题识必偿巳乃以给费不即馁饿不妄用也有书数千卷后斥卖殆尽帱莞破弊不能再易至藉藁寝年七十三卒渭为诸生时提学副使薛公应旗阅所试论异之置第一判牍尾曰句句鬼语李长吉之流也及被遇胡公值比岁公思为渭地诸帘官入谒属之曰徐渭异才也诸君校士而得渭者吾为报之时胡公权震天下所出口无不欲争得以媚者而偶一令晚谒其人贡士也公心轻之忘不与语及试渭牍适属令事将竣诸人乃大索获之则弹擿遍纸矣人以是叹渭无命而服薛公知人焉渭于行草书尤精奇伟杰尝言吾书第一诗二文三画四识者许之其论书主于运笔大槩昉诸米氏云所著文长集阙篇樱桃馆集各若干卷今合刻之注庄子内篇参同契黄帝素问郭璞葬书各若干卷四书解首楞严经解各数篇皆有新意渭父鏓以龙里卫戍籍领贵州乡荐始至龙里也土人哗之鏓以教读自晦授童子孝经故谬其读土人笑曰是不足逐也巳而得荐仕至夔州府同知渭貌修伟肥白音朗然如唳鹤常中夜呼啸有群鹤应焉二子曰枚枳陶望龄曰越之文士著名者前惟陆务观最善后则文长自古业盛行操翰者羞言唐宋知务观者鲜矣况文长乎文长负才性不能谨饰节目然迹其初终盖有处士之气其诗与文亦然虽未免瑕颣咸以成其为文长者而巳中被诟辱老而病废名不出于乡党然其才力所诣质诸古人传于来禩有必不可废者秋潦缩原泉见彼豗喧汜溢者须臾耳安能与文长道修短哉文长没数载有楚人袁宏道中郎者来会稽于望龄斋中见所刻初集称为奇绝谓有明一人闻者骇之若中郎者其亦渭之桓谭乎
　　传 【 终】 

　　○传二

　　公安袁宏道撰
　　余少时过里肆中见北杂剧有□声猿意气豪达与近时书生所演传奇绝异题曰天池生疑为元人作后适越见人家单幅上有署田水月者强心铁骨与夫一种磊块不平之气字画之中宛宛可见意甚骇之而不知用水月为何人一夕坐陶编修楼随意抽架上书得阙编诗一帙恶楮毛书烟煤败黑微有字形稍就灯间读之读未数首不觉惊跃急呼石篑□编何人作者今耶古耶石篑曰此余乡先辈徐天池先生书也先生名渭字文长嘉隆间人前五六年方卒今卷轴题额上有田水月者即其人也余始悟前后所疑皆即文长一人又当诗道荒秽之时获此奇秘如魇得醒两人跃起灯影下读复叫叫复读僮仆睡者皆惊起余自是或向人或作书皆首称文长先生有来看余者即出诗与之读一时名公巨匠浸浸知向慕云文长为山阴秀才大试辄不利豪荡不羁总督胡默林公知之聘为幕客文长与胡公约若欲客某者当贝宾礼非时辄得出入而公皆许之文长乃葛衣乌巾长揖就坐纵谭天下事旁君无人胡公大喜是时公督数边兵威振东南介冑之士膝语蛇行不敢举头而文长以部下一诸生傲之信心而行恣臆谭谑了无忌惮会得白鹿属文长代作表表上永陵喜甚公以是益重之一切疏记惛出其手文长自负才略好奇计谭兵多中凡公所以饵汪徐诸虏者皆密相议然后行尝饮一酒楼有数健儿亦饮其下不肯留钱文长密以数字驰公公立命缚健儿至麾下皆斩之一军股栗有沙门负赀而秽酒间偶言于公公后以他事杖杀之其信任多此类胡公既怜文长之才哀其数困时方省试凡入帘者公密属曰徐子天下才若在本房幸勿脱失皆曰如命一知县以他羁后至至期方谒公偶忘属卷适在其房遂不偶文长既巳不得志于有司遂乃放浪曲蘖恣情山水走齐鲁燕赵之地穷览朔漠其所见山奔海立沙起云行风鸣树偃幽谷大都人物鱼鸟一切可惊可愕之状一一皆达之于诗其胷中又有一叚不可磨灭之气英雄失路托足无门之悲故其为诗如嗔如笑如水鸣峡如种出土如寡妇之夜哭羁人之寒起当其放意平畴千里偶尔幽峭鬼语秋坟文长眼空千古独立一时当时所谓达官贵人骚士墨客文长皆叱而奴之耻不与交故其名不出于越悲夫一日饮其乡大夫家乡大夫指筵上一小物求赋阴令童仆续纸丈余进欲以苦之文长援笔立成竟满其纸气韵遒逸物无遁情一座大惊文长喜作书笔意奔放如其诗苍劲中姿媚跃出予不能书而谬谓文长书决当在王雅宜文征仲之上不论书法而论书神先生者诚八法之散圣字林之侠客也间以其余旁溢为花草竹石皆超逸有致卒以疑杀其继室下狱论死张阳和力解乃得出既出倔强如初晚年愤益深佯狂益甚显者至门皆距不纳当道官至求一字不可得时携钱至酒肆呼下隶与饮或自持斧击破其头血流被面头骨皆折揉之有声或槌其囊或以利锥锥其两耳深入寸余竟不得死石篑言晚岁诗文益奇无刻本集藏于家予所见者徐文长集阙编二种而巳然文长竟以不得志于时□愤而卒石公曰先生数奇不巳遂为狂疾狂疾不巳遂为囹圄古今文人牢骚困苦未有若先生者也虽然胡公闲世豪杰永陵英主幕中礼数异等是胡公知有先生矣表上人主悦是人主知有先生矣独身未贵耳先生诗文倔起一扫近代芜秽之习百世而下自有定论胡为不遇哉梅客生尝寄予书曰文长吾老友病奇于人人奇于诗诗奇于字字奇于文文奇于画予谓文长无之而不奇者也无之而不奇斯无之而不奇也哉悲夫 【 下奇字音机】 
　　传 【 终】 

　　●补遗

　　寄登州蔡守备都使 
　　过许君草堂 
　　咏观音莲 
　　咏落叶 
　　宿秦仲虚初阳台上 

　　○寄登州蔡守备都使

　　登州有海市而都使成君余故人也作书来夸其景兼寄蓬莱集一部令渭赋诗一首将刻入其中小蓬莱者元祯谪越诗中之语也
　　牙门遥映列仙台总帅偏宜上将才出海戈矛俱借水飞空矢石并成雷天边送鴈将心往马上题书带景来解道观游怜独往那能分向小蓬莱

　　○过许君草堂

　　高门偏自傍城隅车骑迎宾席每虚西去垂杨临大道东来流水接清渠窓疏积■〈目署〉晨摇笔花树栖萤夜映书更喜数为文字饮新秋还得慰侨居

　　○咏观音莲

　　犹闻火里莲能长今见莲从陆地栽广叶祗冯圆性转麄花全借法身开丛摇宝鬘空中去气达旃檀雨后来试问集观谁具眼解将眞见听飞埃

　　○咏落叶

　　秋来一叶杳然飞无奈秋风叶叶随昨夜井悟应尽飒谁家霜笛莫频吹扫从门外宾方至积向炉边茗一炊但苦夜深和蟋蟀倍添萧瑟不胜悲

　　○宿秦仲虚初阳台上

　　风引青霞曳径长千寻台古映初阳何如下有编萝屋避世身栖白凤凰

　　●徐文长文集卷之一

　　公安袁宏道中郎评点
　　门人闵德美子善校订

　　赋

　　涉江赋 
　　牡丹赋 
　　鞠赋 
　　荷赋 
　　梅赋 
　　前破械赋 
　　后破械赋 
　　画鹤赋 
　　缇芝赋 
　　十白赋 

　　○涉江赋　襟期超旷

　　晋潘岳作秋兴赋序称三十有二岁始见二毛时岳为贾充掾寓直散骑之省见省中多富贵人乃起归来之想及作闲居赋自述多落而少迁以见拙宦虽卒归退休然合前赋而观之诚见其嗜醇醲而姑言寂寞也嘉靖壬子秋余年亦三十有二既落名乡试涉江东归友人顾予鬓曰子发白矣余诚惧理道无问而毛发就衰至于进退之间实所不论虽才不逮潘岳而志或异焉乃作涉江赋以自见
　　壬子季秋予既被弃涉江东归水深则厉仆痡主困旅多太息夕发西陵日高造阈渭既登一枝之堂俯而拜母母曰儿复如是归乎儿则困穷儿好颜色儿腹应饥为儿作食既乃渭复往旧托之禅宝掩关户于晷刻嗒然其坐忘焉乃有二三伯仲来相问视顾盻之间指予鬓而谓曰子发白□□其几何吾则宜然如子则郡予闻斯言不能无逆便冠侧首伯为予擢擢不应手体短善脱不脱而获如是甫活。伯仲谓予岂以忧故、进退有时、失得有数、予告伯仲予岂不知细故芥蔕何足以疑人生之处芯兮每大巳而细蚁、视声利之所在兮、水趋壑而赴之、量大块之无垠兮旷荡荡其焉期计四海之在天地兮似礨空之在大泽中国之在海内兮太仓之取一稊物以万数而人处其一则又似乎毫末之在于马脽彼营营之微声沾沾之细利又何殊于曳虫股嘬蝇脾入孔穴实粮赍第因小而形大曾一蚁之何加再语伯仲更听予陈无形为虗至微为尘尘有邻虗尘虗相邻天地视人如人视蚁蚁视微尘如蚁与人尘与邻虗亦人蚁形小以及小互为等伦则所称蚁又为甚大小大如斯胡有定界物体纷立伯仲无恠目观空华起灭天外爰有一物无罣无碍在小匪细在大匪泥来不知始往不知驰得之者成失之者败得亦无携失亦不脱在方寸间周天地所勿谓觉灵是为眞我觉有变迁其体安处体无不舍觉亦从外□□不离觉亦不即立万物基牧古今域失亦易失得亦易得控则马止纵则马逸控纵二义助忘之对外寇易防、窃发莫支、外寇形呈、窃发暗来、积土渐高、为九仞台、九仞一亏、终为阜丘、予斯之忧、他奚怆怀、伯恠予发、良亦有说、男子六八、阳气衰竭、肤而焦枯、鬓发颁白、斯人禀常、万古一辙、禀完后老、缺者早泄、曷知小子、不禀其缺、年三十二、形则六八、又予视发、玄绸白希远窥不得逼视始知不审其变在何岁时岂以兹秋、谓予忧为、

　　○牡丹赋　风华典赡岂次楩诸君可辨

　　同学先辈滕子仲敬尝植牡丹于庭之址春阳既丽花亦娇鲜过客赏者不知其几数日摇落客始罢止滕子心疑而过问渭曰吾闻牡丹花称富贵今吾植之于庭、毋乃纷华盛丽之是悦乎、数日而繁、一朝而落、儵兮游观、忽兮离索、毋乃避其凉而趋其热乎是以古之达人修士佩兰采菊茹芝挈芳始既无有乎秾艳终亦不见其寒凉恬淡容与、与天久长、不若兹种之溷吾党也、吾子以为何如□应之曰若吾子所云将尽遗万物之浓而取其淡朴乎将人亦倚物之浓淡以为清浊乎、且富贵非浊、贫贱非清、客者皆麤、主则为精主常皭然而不缁客亦胡伤乎随寓而随更如吾子怼富贵之花以为溷巳世亦宁有以客之寓而遂坏其主人者乎纵观者之倏忽尔于花乎何雠谅盛衰之在天人因之以去留彼一贵一贱而交情乃见荷门客之聚散于翟公其奚尤子亦称夫芝兰松菊者之为清矣特其修短或殊荣悴则一子又安知夫餐佩采挈者之终其身而守其朽质也则其于倏忽游观者又何异焉、滕子顾予曰有是哉子盍为我赋之渭曰唯唯何名花之盛美、称洛阳为无双东青州而南越曾不足以颉颃禀阴阳之中气兮虽未必其记载之尽信、视众卉以独妍兮眞若悉有萃乎水土之精光始山间之幽寂处天后之帝乡后始命移以入内兮备宫树之列行。亦何心于贵贱、视用舍而行藏、兹上代之无闻、始绝盛乎皇唐尔其月陂堤上长寿街东张家园林汾阳宅中当春光之既和□亭榭之载营天宇旷□□□□景物招人而事起彼贵子兮王孙蹙游龙于流水达兹葩而宁坐藉芳草而芊芊感盛年之若斯伤代谢之能几尔则粉承日华朱含雾雨群蔕如翔交柯如拒凌晨并妆对客不语卫尉出婢子于罗帏鄂君拥翠被于江渚。当其百蘂千芽、照耀朱霞绿叶纷纭。望之转賖。若儒生之授学列女乐于绛纱迨夫背户迎窻。上下甍檐。二三作队。矫矫愈鲜飞燕进女弟于远条夫人挟三国而朝天锦瓣重卷檀心飞屑柔须夜殷怒苞晓决宛妇姑之反唇似相稽而无说则有若盛时合沓诸娣从韩姞以同归飒焉凋衰汉主放宫人而憎别风荐小爽雨委微温楚姝舞歇于章台陈后泣罢于长门亦有细加巨上慎妃横逼□之势紫侍黄侧班姬抗同□之尊或劲而卬婕妤当逸熊于上殿或翘而望处□□□□于东垣既离以披亦竞而骈近不极态远不尽妍大彷佛乎佳丽意所想而随存奚援引之数姝可罄比而殚论然渭尝闻如来演法在彼鹿园菩萨庄严众二十五宝髻鬟鬘珠玑璎组佛之胜相紫金光聚大众威仪具八万数又闻□□阆风□城瑶宫神人飞行绰约玲珑云态雪光不可殚穷夫人之心。想由习生。景与想成。一牡丹耳世人多谓花如美妇。则前所援引诸姬群小之所象是也。使玄释之子观之。远嫌避讥则后所援引大众群仙之所象是也。今此花长于学士之庭、在仲敬之宅仲敬将谓此花申申夭夭。行行誾誾佩玉琼琚。鼓瑟鸣琴其仲尼与七十子诸人乎纵谓其妇人也称烦则太姒始至宫人欣欣琴瑟钟鼓乐而不滛乎称简则二女湘君寻帝舜于苍梧之野宓妃盘姗解佩环于洛水之滨乎此皆不以物而以巳吐其丑而茹其美畔援歆羡与世人之想成者等耳若渭则想亦不加赏亦不鄙我之视花如花视我知曰牡丹而巳忽移瞩于他园都不记其婀娜籍纷纷以纭□其何施而不可

　　○鞠赋　幽烈清疏伯□长公秋阳稚酒

　　渭既赋牡丹滕子复申辞□曩吾之庭牡丹春华菊英秋发吾子抽精于彼而□响于此母亦如吾所谓避其凉而趋其热者乎渭□有是哉子之善戏而挟也乃笔不停缀词不及展遂赋曰谁乎谁乎芒芴曷常春至丽日秋临抗霜彼亦何热此亦何凉惟付与之是听非知计之可详履子广庭覩兹烈芳繄名相之别数亦荄茎之异萌染不出于五色维其变之莫量、历九秋而自如、周数望而靡谢从颜色之中干。永附蔕而不舍。于时白帝司辰冽冽辛辛木叶下而草萎霜露降而鴈征乃自圃畦、迁尔广楹、一则不足、百尚有赢、群而不党、矜而不争槩望若结伴而违俗单玩则各立而独行乘金令而始拆秉土气之正精虽杂采之并敷惟彼黄之盛荣谅盈庭而昌锦亦剖符而鋈金。□愈泽而不妖。烈无吹而自馨。方辞谢乎径涂。处规埴而托身非瓦砾以为嘉。存大朴之希声。彼主人兮谁子怀高廓兮心贞秉圭璋之洁白树文学之干旌则有幽人处上墨卿逸史候节序之高朗知寒燠之迅驶弭盖于门肃队而至或移觞而就筵赋篇章而未巳尔则不以物惊不以物喜挺危朵而愈劲。舒正色而不媚匪铅华以事人多君子之枉戾岂无人而不芳。亦胡庸以采佩。当夫青阳发生、桃李盛花名园如霰上国如霞嘤好鸟□□□□何物之不化胡尔类之自矜乃偃伏其萌芽□□气之始肃日驰骛乎南陆云惨淡而无光野何萌而不缩尔乃自耀其孤标眇贱同而贵独谓所性之若斯兮或未必其尽然夜不可以为夙兮晨不可以为昏苟荣悴之有时奚尔类之能专将推之而不后抑挽之而不前彼苍厚尔以迟莫。又何辞于末年。纷后先亦何心兮避桃李之盛时。抗素秋而挺茂兮终焉保其不衰。至乃微霜袭宇。惊颷振帷萼绀紫而不起叶比次而下垂閴闲宇兮无人怳星月之悬辉则有似乎贞女承绝乎夫君放臣怀国而酸悲尹子履霜于中野苏武啮雪于沙陲在颠沛而愈厉至九死其靡违外容色之凋伤实中心之永矢嗟主人之怀抱、美材质之修嫮、逾盛年而云迈、稍凌夷乎末路、苟苍苍之尔私兮、又何病于迟莫日中昃而弥烈兮金粹精于融铸直守贞而罔渝于兹英其何负余假托以抒忱兮信母必而毋固、

　　○荷赋　言词俊摹写灵

　　渭既赋牡丹与菊仲敬复请曰天有四时花有四品夏荷冬梅子独无意乎含毫续藻俾世称四赋此虽小圃之光而亦吾子之丽也余不得辞因复命笔块连抱之大瓮立阶楹以踟蹰挹三尺之清水实五石之泥淤葩烨烨其盈把芳霏霏以满除逼而就之、欲语不语、徐察其意、若有告诉、吾凌波之逸卿而拥盖之公路也远祖当春秋吴越之世逢时遭偶居若耶之溪欧冶子淬剑之处也自会稽达剡水溪长岸阔淡荡百里沙白泥肥杂芦与苇种类繁生多不可纪则有乍决半舒小朵大蕋短伫长竦低垂迅起柔标劲节疏陈密倚或向日而并娇或从风而自靡其乍决也俨华灯之笑熖其半舒也宛新月之过朏其小朵之开群仙合掌而数甲斯尖其大蕋之盘古佛现身而千目其眦短跂则蛮奴跽以贡珍长竦则山峰矗而攒翠低垂挂马肝而始刳迅起树羽盖而仰缀标有柔而将随节有劲而示刺疏陈或约队而未过密倚疑附耳而不置向日并娇未足称妍从风而靡曷以扬丽香不烈而愈恬色弥夭而不媚其房之俯仰也则有似乎客主之既阑更□□□飞杯其叶之掀翻也又有似于兄弟之寝兴共长枕而大被是以饮风露而华采、集鸟鱼而游戏、五月清凉、三伏不暑旷漠之区。烟波之宇根蒂欢娱。枝叶容与花神每游息以无穷生意亦随之而不去吾子不闻王之后宫名西施者乎。采掇不盈。观者如市。羡我颜华。中心如骇。此固千载之所美谈。而风人之所载记。岂若兹主人之处我也。陶以为沼。以灌以壅。覆之井干。以制以控。茁蘂抽茎。束不得纵。炎暑结栖。邹与鲁哄。岂俊臣之见推。而请君入于是瓮。实遭时之不偶。为观者所侮弄。是以见先生之来有不能以言通而谬以意动者也。余应之曰何子见之不广也吾闻自子之先以至于子皆得以君子名者。岂以托居之广大而顾盻之光荣乎。直干不挠。虗中无物。窍多比于之心清映伯夷之骨含芳烈其愈温处骄炎以不热眇可望而莫亲殚易事而难悦翩■〈扁迁〉欲举、挺生冰雪之姿、潇洒出尘、不让神僊之列、是以映清流而莫增其澄、处污泥而愈见其洁、且吾子既不染于污泥矣、又何广狭之差别、纵遭时有偶与不偶。何托身有屑与不屑。花乃垂头默然似失俾而微笑似有所答。知君子之令名。非外物以丹雘。于时游鱼跃于梗底。翡翠集于房侧。微风芬以袭衣。纤月高以映梲。乃命主人。酌酒而别。

　　○梅赋　有徐庾之丽而徐庾无其峭

　　往予薄游海外闻罗浮之胜而未得登焉盖昔所称入梦之种不可得而见之矣涉冬出大庾、见庾岭之梅、则多麤理而绛襦者欤抵玉山人言东岳之奇往观焉、则见其孤生瓌占偃伏回卷一花千叶、并蒂数萼忽上竦而扶疏者欤。至于依山临涧。覆桥横野。间松杂竹。屋角墙茨。境非不美也。未闻其走马而征舆。岂非质量靡异类别有区、人固玩视其习而好言其殊尔其孤禀矜竞妙英隽发肌理冰凝干肤铁屈留连野水之烟淡荡寒山之月蕋一攒而集霞、葩五出而争雪、侧披断碛委朔风其将吹忽上高空助冻云之欲结杪数英之半掬中万斛之一搏古干横肱玉龙游而张甲编条聚脑白凤戢以梳翰佩玦缤纷。□啻凌波之子。肌肤绰约。无言姑射之仙趣将幽而见取艳以冷而为妍缊香气于空表弄皎色于霄端廋影横窻臞然山泽素魂丽璧忽尔婵娟托使将传、寄江南之遐信、随风暗度、报塞北春天羗笛一声韵全飘于纤指。素琴三弄。神屡托于冰弦。是以古道清流。墨工图史。或拗之为一窝。亦种之于数里围棋酌酒相与偃卧其中落月乃风务印纵横之所彼称既醉。逼清气而不胜。我则含毫。占春光于长住。斯亦可谓一节之高。而未足以尽旷然之意。乃有岩居之徒溪饮之老短褐黄冠庞眉寿考跨蹇策筇热浆烹藻望谷口以穷搜坐石头而拂扫亦有游心道德之儒含思风雅之伯读易说诗于其下咏骚作记当其处飞觥爵于弥留顾徘徊而不去景得人而益增人因景而标致斯风格之雅幽而韵调之殊异亦足以快心畅神洗嚣破滞又何羡乎罗浮之奇而东岳之丽且余观夫梅之为物也。得气之先。得液之酸。酸者木之正味。先者序之履端。先则浑沦庞笃。含泰和而独饱。酸则甘辛醎苦。受何味而弗便。含之饱者发斯盛。便以受者和必完以先驱百。遂占上林之苑、均齐五味、兼济商鼎之盐、其始也点缀文章、泄天地之春于一夜、其终也调和颐养、收天地之功于万全曾不知其处寂寞而贞厉。守冷素以自恬。悠扬乎松菊之圃。盘错乎水石之间。风颷撼之而不动。疠攻之而罔颠。雪霰既零。条枚益肄。阴幽外剥。阳气内渐。迨花实之致用。历世味之饱谙。何桃李之弱质。敢先后以齐肩。苟天将降是人以大任。察物理而明其固然。

　　○前破械赋　趣

　　嗟乎哉西河残守、东海孝妇、差之豪厘、千里岐路寸脰尺支二木一金昨日何重、何日何轻、其在今日也栩栩然庄生之为蝴蝶其在昨日也蘧蘧然蝴蝶之为庄生

　　○后破械赋

　　爰有一物、制亦自斑、鹳喙不啄琴体乏弦乃偕二友木窦金纽与之为三脰及足手一人迩之不棺而朽多其高义随我四年我分殉之何心弃捐二三神明、驾鹅其首、司其去留、为我撞剖、嗟乎哉尔完我死尔破我生破完倏忽。生死径庭。可不慎乎、敢告司刑、

　　○画鹤赋　丄部进鹘得此有□

　　朱冠缟衣。四池玄缘铁胫昂尻。金眸夹颠。长喙易渚圆吭闻天秉寥廓之高抱小苍莽之微骞忽一举而追九万之翼、亦孤栖而养千岁之玄尔其焦山瘗铭。桂阳避弹。道林纵归。扬州负缠。乘轩卫国徒传甲者之言闻唳华亭谁共吴侬之叹。由此观之则形骸易冺不胜留影之难楮墨如工返寿终身之玩尔其舐笔和铅征精召巧或磅礴而解衣亦凝澄而命草想仙羽而彷佛于青田挥束□而希冀其玄妙则有翩然以临划焉凝伫矫矫波间亭亭松际黄楼酒价全凭橘渖而高赤壁梦回徒忆车轮之翅乃若素壁财粉。朱门始光。徐展玉轮。高县玳梁。数丈轻绡方挂瀑一双语燕忽惊行洒孤雪兮毰毸顶殷荔而氐昻方拂澜而振翔亦将啸而引吭赝以为眞俨致花之粉蝶久而始觉误集障之苍蝇然则物固往往有神于绘而便于玩者矣又何必网两翼于苍苍

　　○缇芝赋　饬词妍羙

　　繄探珠之岩榭迨临镜之波馆地并秀以双美气偕和而竞暖爰有物以名芝忽卷然而从窽如茁玉而束瑶既抒轮而揭伞下缟练以裼中上缇纁而表袒皑薄雪之将霏载彤云而未断巨者二咫映彼湖荷小者径尺灿竹妍柯河边织锦掇支机而罢杼汉宫剪彩停宝铰以羞罗使君温恭、崇抑斥扬、敛襟下问、为灾为祥、既登览乎隅椒、复临泛乎汪洋、恐盛德之点壁、惟伛步以循墙、尔其芝固无言。默呈以露。吐瑞蔼之氤氲。俨郁霏之烟雾芳噀噀以袭衣袅亭亭而羃素遶数尺之玄壤瑟周离而奄布示彼绝奇逸于往睹非家积之余庆、符天心而曷故于是使君让之不可推之不去把酒号曰子为我赋即斯语而宫商。谢不敏兮恐负。乱曰使君玉除、盛芝英兮一贡延兮两侍于楹兮斯为之征兮使君眇痾匪蒸成兮芝草生兮采以铛兮寿百龄兮斯为之冯兮

　　○十白赋 【 有序】 　亦讽亦悲

　　予被少保公檄自获白鹿而令代表于朝始其后踵至者凡十品物聚于好殆非虗语□时予各欲赋以讽公未能也公死于华亭氏予寄居马家饮中烛蚀一寸而成十章讽固无由且悲之矣

　　鹿二只 
　　兔 
　　鹊 
　　猴 
　　鸜鹆 
　　鹦鹉 
　　龟四 
　　麂 
　　鼠 
　　黄头 

　　鹿二只

　　爰有二鹿、雪皓霜莹、后先互呈、以雌以雄合八蹄而两角蹲并壁以交穹桓桓抚臣敢告　世宗谢山海之萃食仰刍豢于上宫谅遭遇之有时胡人与物而匪同

　　兔

　　谢彼月轮、来此人间、朗晴珀赤妙毳雪寒岂韩卢之可猎与魄蜍而共跚曩者食客之谋匪为营于三窟。今也走狗之镬澘垂涕以双潺。

　　鹊

　　即使常羽亦且知岁矧伊白鹊而胡不彗匪舍疆以效鹑讵攫雏而学鸷秋梁作架。宜并色于银潢。古印幻腾。羞托翼于金坠。

　　猴 【 琼赤玉误为白沿耳】 

　　人亦有言王孙可憎衣以周公裂冠毁缨胡是物之善幻。脱苍鞹以肤琼。莫四朝三岂狙公之可罔。既冠且沐致韩生之就烹。

　　鸜鹆 【 昌黎二鸟赋云白鹆亦与贡】 

　　鸜鹆来朝、春秋纪之皜皜其翎曷其有之我在幕中、实维眦之不贡于廷■〈扌弃〉然起之

　　鹦鹉

　　黄冠白章其鸣嘒嘒殊彼凡羽绿襟朱喙柰此绦笼将飞复坠我则祢衡赋罢陨涕

　　龟四

　　念宝龟之素甲羗迸迸兮冰雪载九畴而出洛帝与兹而偕锡虽入网于豫且苦灵骨之就钻亦托迹于庄周恍曳尾而超越

　　麂

　　拾遗有言微声及祸视尔霜质秉金畏火踵白鹿而后来既巳非时。向青草而长麃庶其得所。

　　鼠

　　闻尔贪残曷能冰洁。乃缟肤而素毛矫变缁而为白独不闻胡□之晶晶兮始黝于铅黑

　　黄头 【 时赏罗者颇溢】 

　　鸟曰黄头。猛以善鬬。白秉金精。俨尔介冑虞人网以奏功如拔猛士于千夫幕府喜而锡金似掷抷土于一覆

　　徐文长文集卷之一 【 终】 

　　●徐文长文集卷之二

　　公安袁宏道中郎评点
　　门人闵德美子善校订

　　乐府 

　　张家槐 
　　悲饔歌 
　　歌风台 
　　予尝梦昼所决不为事心恶之后读唐书李坚贞传稍解焉 
　　六昔 

　　○张家槐　乐府俱近古惜拘于古

　　张家槐、鹊巢枝、使君纔出户阖扉鞭行人上及飞弹鹊母连鹊卵鹊母弃雏走何所曙衙开邸报来使君朝去鹊莫归

　　○悲饔歌

　　吴人饕越人俎一臛忤舌死杖下肉少甘骨为土

　　○歌风台 【 时汉高将夷英彭诸猛又知猛者守欲背故曰安得和葛鄂州作】 

　　碎媪酒卧媪垆武家垆畔鼾呼呼丰沛中群酒徒噱季鼻大糟所都谁唤隆凖而公乎十二年左纛还着红衫应午炎七尺所临万马环、诸王列侯敢不虔、猎徒酒伴隘巷看、独召故老金爵干、惜青春、赭朱颜乃思猛士得将安归问野鸡还我韩

　　又

　　鄂州篇衡县权渭也俯拾所残悲异代良楚酸谓河高水流拍天渭两过之河未然麻姑量海海然浅三尺鸟爪没至骭大家作计一何长请看何人偏堕短

　　又

　　英彭不雌季心所猜今布越耳、终当为豨、终当为豨、不如我先之、旧所得猛士、十当一无遗、十既一无遗、安得不歌以思、

　　又

　　骓渡江八千从非父老是使彼安识籍与梁巴蜀公缟新城奉三老教发帝丧义兵若河日以东乃知王者师上亲长礼教下首功蜀公亲历效验明乃知猛士难四方守易战攻谁兼不蹄买蹀骢击太牢祀鄹乡听叔孙通征鲁诸生惊礼四公远来于商

　　○予尝梦昼所决不为事心恶之后读唐书李坚贞传稍解焉

　　坚贞十七之死靡他 【 去声】 数梦男子百两以御 【 叶】 贞觉而恚莫知其谓华盛来胥 【 蝶也】 我貌未悴废沐垢首尘肤败裳如叶未秋虐使萎黄自兹以往夕寝旦觉角雀谢穿筐梅罢摽卷娄虽膻理不乐蚁矧巳肉矣曷感而蛾 【 音宜】 万有胶轕、曷可诘呵、皇矣北帝、其将谓何、

　　○六昔

　　昔朋友雉与鷮不得巳今为枭　昔骨肉鹅与鸭不得巳今为鹘　昔宗亲鹊与鹑不得巳今为鹯　昔官府驺与虞不得巳今为虎　昔乳煦汗血驹不得巳今于莬　昔黔苍万夫英今视之蝇所生

　　徐文长文集卷之二 【 终】 

　　●徐文长文集卷之三

　　公安袁宏道中郎评点
　　门人闵德美子善校订

　　四言古诗

　　鴈台诗 
　　土鲁番贡狮 

　　○鴈台诗 【 陆子尝买鴈放之因以为号又鴈台在杭江干】 

　　左右右滆名山有台近阳背阴鴈为之来江海之大、矰缴丸矢待鴈不来凉空覆水主人有马、客亦有舟、出自郭门、于焉遨游、群焉以、人亦鴈尔庄周为蝶孰揆厥理买鴈放生人云出塞有问炙者张目不对

　　○土鲁番贡狮

　　羌饭官驿斯物不的官马当灾腾于马脊俛啮以牙嗜马肉炙四蹄裂马如人裂帛兽威孔武观者色沮媚此羌胡若媚其母余呀以咨羌曰余乳当其出穴若婴离褓不见牝狮惟见我哺斯言不欺梁鸯养虎

　　徐文长文集卷之三 【 终】 

　　●徐文长文集卷之四

　　公安袁宏道中郎评点
　　门人闵德美子善校订

　　五言古诗

　　与林玉两上人登会稽最高山山出秦望上率可五六里玉公早有来归之意因赋以止之 
　　来晨憩广孝寺 
　　登秦望山 
　　沿秦望溪水 
　　秦望山东南下折有峰紫铁色错竖似花蕋土人呼雄鹅突余赠名花蕋峰 
　　海樵山人新构 
　　与杨子完步浣纱溪梁有怀西施之乡 
　　读庄子 
　　海上曲 
　　日暮进帆富春山 
　　发严州舍舟登陆纵步十五里憩山麓丛榛远眺江中恠石 
　　将至兰溪夜宿沙浦 
　　早发僊霞岭 
　　自浦城进延平 
　　夜宿丘园乔木蔽天大者几十抱复有修藤数十寻县络溪渚 
　　湆澹滩 
　　泛舟九曲 
　　武夷道士示予魏王子骞蜕首见紫气 
　　丙辰八月十七日与肖甫侍师季长沙公阅龛山战地遂登冈背观潮 
　　十八日再观潮于党山 
　　萧荷花祠 
　　送明教往上海 
　　寄善画葛君 
　　入燕 
　　古山篇赠余君 
　　赠陈君 
　　戒舞智 
　　寄彬中 
　　答和公旦 
　　雪 
　　寄王子心葵 
　　寄陶工部 
　　筠石篇 
　　蒋扶沟公诗 
　　柳浪堤楚颂亭二首为溧阳史氏题 
　　昨见 
　　偶也 
　　狐粉 
　　补屋 
　　作松棚 
　　理葡萄 
　　刈圃 
　　鼍矶研 
　　问军中之系于国用 
　　避暑豁然堂大雨 
　　哀骆怀远公验词 
　　野蚕 
　　范母诗 
　　白鹇 
　　越王峥寺有僧欧兠蜕 
　　子效索赠其两叔 
　　送章蒲圻之官 
　　柳元谷以所得晋太康间冡中杯及瓦劵来易余手绘二首劵文云大男杨绍从土公买冡地一丘东极阚泽西极黄滕南极山背北极于湖直钱四百万即日交毕日月为证四时为伍太康五年九月廿六日对共破剪民有私约如律令详玩右文似买于神若今祀后土义非从人间买也二物在会稽倪光简冡地中于万历元年掘得之地在山阴二十七都应家头之西尚有一白磁狮子及诸铜器铜器出则腐败矣狮尚藏光简家 
　　送兰公子 
　　夜雨偕友人进舟云门 
　　天目狮子岩 
　　燕子矶观音阁 
　　野火 
　　鹰 
　　马 
　　犬 
　　狸 
　　侠客 
　　丽人 
　　才子 
　　酒徒 
　　游大尖 
　　空上人常住少林索作于菊下 
　　宗孙有别字柱南者索赋 
　　上冡 
　　鹳攫鹊雏鹰党翻然来救 
　　感鹰活鹊雏事因忆曩卫衙梓巢鹳父死于弩顷之众拥一雄来匹其母母哀鸣百拒之雄却尽啄杀其四雏母益哀顿以死群凶乃挟其雄逸去 
　　设为鱼虾所诘 
　　天竺僧 
　　烦吴伯子治墓堂 
　　旱祷十七韵次陈长公 
　　陈长公饷日铸茶瓦窑港银鱼白下法炮巨鳖夜酌深谈次其韵 
　　修拄杖首修发网胶漏磁壶及哥窑瓯某亦病只耳聋次前韵 
　　旱甚久不应祷再追前韵 
　　送友人 
　　送王雪渔北上 
　　吴季子饷我细腰壶芦石上芝 
　　大寒岭啖新胡桃频婆诸果 
　　往马水口宿烟麓陀庵 
　　湘竹一妙管付截坏其顶文 
　　口中 
　　驺虞 
　　昙阳 

　　○与林玉两上人登会稽最高山山出秦望上率可五六里玉公早有来归之意因赋以止之

　　兹山一何为、仰首摩青云、远去气色古混沌傥未分引盻涉陕洛毋乃隔夕曛中有旧社址、尚见数偶群、短草覆井水远松贮氛氲薄云在其下犹羃高顶坟玄释谅能居、人世可云、念子觉无上、夙昔断膻荤、焉能系不食、焉得不耕耘、况兹值秋阳寒气惨不昕未可来居斯语子以殷懃

　　○来晨憩广孝寺　中唐雅调

　　可怜荒宇在于焉恣游赏古砌伏野草唯余圣贤像巨碣指高树。御墨浮天上。昔人不在斯、悠然引遐想、曙入鸟初散道寒露犹瀁回睇高山岑、翻然策筇杖、

　　○登秦望山

　　素情忻晏游、硕人事永矢、上此万仞山、复沿北溪水、□□江海流神去苍茫里后峰千里来旁嶂两川起往昔窻中翠今兹巅上视佳哉是观游吾乡亦信矣

　　○沿秦望溪水

　　流水澄若无溪鱼宛游空磊磊聚圆石。澹荡偏能工。高写象山曲。伏响回草中。何朝饮麋鹿蹄踪去难穷

　　○秦望山东南下折有峰紫铁色错竖似花蕋土人呼雄鹅突余赠名花蕋峰　耸秀

　　错如铁色紫出土几千古寒空蕋尚繁。秋水莲难吐。□□差可拟带插不添妩宛如齿龃龉张吻讼所苦千□□□绣、名号未得主、直少让中岑、他山视应久借言花蕋峰来春开何处

　　○海樵山人新构

　　古莽伏圆址新构敞方榭去家不百步连山□几□衡门夹栟榈卑池注微泻群峰列窻牖佳木依檐瓦碑碣墙垣中阶级陂陀下旷霁坦以来远暮苍然化亭北指夕月高台啸清夜嘉宾燕屡入。丽人时或迓卧榻楔岩石。旁户达僧舍。主人胡不归、樵海未云罢、束樵遡游风、于兹焉息驾、

　　又 【 曲池】 

　　浚池迭青山、山色落池里上栽百岁树下周三折水日夕众鸟下客至数鱼起助筵摘果实、开芜种芋子、上山一以望、高城正东迤波漾堂壁莹野阔登览美羡子善结架多在聚景址彼亭既孤绝。兹地何旷尔、

　　○与杨子完步浣纱溪梁有怀西施之乡　闲俊

　　明月照江水截梁与子步当时如花人曾此照铅素江流不改易月亦无新故薄云淡杪林晴沙泛寒露借言伊人闺应在烟生处

　　○读庄子　可慨

　　庄周轻死生、旷达古无比、何为数论量生死反大事乃知无言者莫得窥其际身没名不传此中有高士

　　○海上曲

　　雪隐城月高使君梯楼坐县绠讯谍士但自苦城破问贼一何多数百余七个长矛三十六、虗弓七无笴、腰刀八无余徒牛相右左转战路千里百涉一无舸发卒三千人将吏密如果贼来如无人猝至使君下

　　又

　　暇日弃筹策、卒卒相束手、四疆险何限、但阻孤城守、旷野独匪民弃之如弃草城市有一夫谁不如木偶长立睥睨问尽日不得溲朝飡雪没胫夜卧风吹肘彼亦何人斯炙肉方进酒

　　○日暮进帆富春山

　　日暮帆重征江阔眇无度峰翠逐岸来树干参天去千里始此行、一日即羁旅石濑驶清磷雪壑耸残素回睇吴山岑、苍苍眇烟雾、

　　○发严州舍舟登陆纵步十五里憩山麓丛榛远

　　乘舟坐无聊遵途岸转沓、急流赴海驰恠石横江倒。仰睇崟崎侧惟见苍翠矫覆莽映赭壁枝弱不胜鸟县崖窄可步、聚缆密如筱、舟子勿前征前路烟生草

　　○将至兰溪夜宿沙浦　语句恍惚太初

　　中夜依水泽羁愁不可控远火澹冥壁月与江波动寂野闻籁微单衾觉寒重托踪蒲稗根身共鸥凫梦

　　○早发僊霞岭　似杜纪游诸诗

　　披衣陟崇冈日中下未巳雄伟奠两都喷薄走千里百折翠随人一望寒生眦高卑互无穷参差错难理蔓草结层冰乔木秀县藟昼餐就村肆、小结依崖址、去壑知几重、刳竿引涧水、回视高峡巅、鸟飞不得比、

　　○自浦城进延平

　　溪山孕铁英恠石穿水黑马齿漱寒流冶火融初滴方艇走石罅白日飞霹雳操舟信有神出入坦然适以知庖丁者、游刃有余历、循理称达人、险难亦何戚

　　○夜宿丘园乔木蔽天大者几十抱复有修藤数十寻县络溪渚

　　老树拿空云长藤网溪翠碧火冷枯根前山友精祟或为道士服月明对人语幸勿相猜嫌夜来谈客旅

　　○湆澹滩

　　黑鳌穴地出噀沫从天下春雪跌深潭惊雷迸铁罅回思身所经、险恠几日夜、老石万片焦、飞湍千里射、药又窥绿渊人命轻一诧或似鼓太冶青铜沸将泻女娲撒余砾顽查搅不化念彼既怃然、值兹瓩柯讶、姮桨起沈舟凸字捩深窊、因之误丝发、长与世人谢□□一何愚终古不得□□□搏阴颷、寒色惨失□□□□□叟何时咨问□□虽愧达人、笑对成一□ 【 闽□□□形如□子】 

　　○泛舟九曲

　　老王乱青冥皇天夜遗蜕余骨散九州岛头颅此焉寄人视万刧余天意一夕计游艇沸沧波髣髴热营卫亭午入数折冲然元气闭县峰升羽人毛竹倚仙姊辟彼齿牙蠹生死龈腭内世人不解奇。但识世间事。示之帝所遗惟以溪山睇

　　○武夷道士示予魏王子骞蜕首见紫气

　　不死者巳去。死者留人间。骨骸自何夕。飞置山之颠。取视始伊谁县绠月屡牵。而不如余魄。安卧攒青莲。道士苦斯役留函阁高椽过客好奇异。启阅请自便。兹物眞仙灵磊磊黄琅坚高顶泥丸宫紫气犹一弦晦明凖天时。白黑互纠缠。胡为黄冠流、示人祸福先。为予而变易、无乃劳子骞、玉蕴山色辉、斯理良自然、

　　○丙辰八月十七日与肖甫侍师季长沙公阅龛山战地遂登冈背观潮　奇纵

　　白日午未倾野火烧青昊蝇母识残腥寒唇聚秋草海门不可测练气白于捣望之远若迟少焉忽如扫阴风噫大块。冷艳拦长岛恠沫二何繁水与水相澡玩弄狎鬼神去来凖昏晓。何地无恢奇焉能尽搜讨

　　○十八日再观潮于党山

　　秋水自生幻海若安措手惊雷砑雪狮万首敢先后山窥本避濡俄惊足下吼老壁拍波尘千仞落衣袖望穷不见外潋滟明灭久人天俨未消刧火烧宇宙。往昔每一凭恐怖经句昼那知迫视恠其怖应不朽岂惟我恐怖天地亦应有景往目既迁恐怖亦却走

　　○萧荷花祠 【 俗传露筋娘娘者即此】 

　　荷花一夕凋。万里秋无色。独遗花烈芳。千秋袭陂泽。扬舲大湖风紧日巳夕水鸟旧栖戢羽茭菰白吊古解维舟、去岸不盈尺、秉烛褰绣帷、金翘俨宫额、烛灭飒然中。神爽凛孤魄。念此芒吻微奚啻雄虺索岂无冶容膏贞肌以为臛念兹不能忘惆怅至明发

　　○送明教往上海

　　□□□□□大寒雪正下。繁林积素花。群山映檐瓦。杯至不得休语□□□飞鸟集池树颠色□□□夜顾予同心人而有太□□□□□道谋安得与君合余为重解、敛襟向前谢超言虽遣累离绪难释罣驾言春阳初那得便徂夏执手归路中冲寒为君话

　　○寄善画葛君

　　展箑不尽规。墨色鲜于洗。细图万壑云寄我青山里感之不能忘聊寄短篇耳

　　○入燕　近选体

　　董生抱利器郁郁走燕赵贱子亦何飘然来远道行止本无常、譬彼云中鸟、朝饮西园池、暮宿比林杪、感事复怀人生年苦不早欲吊望诸君迹陈知者少垂首默无言春风秀芳草

　　○古山篇赠余君　渐近自然

　　余君本今人而有怀古思三年卧白云一醉抚流水握管扫素笺闭门谢时事懒与今人交自号古山子

　　○赠陈君　忼直

　　珍木无弱羽广川饶劲鳞　皇都郁嵳峩。多士如繁星。陈君在乡曲、少小驰芳声、去我三百里可望不可亲、昨予志广览自越之燕京见君长安道一问知姓名却复讯动止握手为予陈自受相公知忽忽复几春一朝去乡校今作太学生言温动有礼志壮气自信晢颜口若海丰下而长身再往论文史、终夕如倒囷、藻思蔚以妍俨与骨相并王良御八骏技绝物有神一日骛千里。安得留其行。念予复南去、揽策临修程、小见伺越鸟、秪入枪榆群、思君不能置、短篇陈素情、

　　○戒舞智

　　富非圣所却。贫乃士之常。华屋非不美。环堵庸何伤。多才戒舞智、善闭靡不彰、舞智向愚者弄偶于偶场偶月不知弄尔弄何所偿舞智向智者譬以光照光彼光不受照尔照何由扬舞智两不售不舞两不妨□君听予言、作善降百祥、

　　○寄彬中　似太白古风

　　邺下老韦布能活刀下人鲁连剧排难安得专其名不见申包子含凄哭秦庭万马度关陇救郢却吴军侧闻同□□□□等赴焚秦师不可出大义凛巳明栽倾□□□□命以□贞

　　○答和公旦

　　高垣沼我驱棘刺长□荻松柏年十寸至今长五尺一朝锤笼藩小鶠决蓬翟忽逢东来鸿相煦以双翼逝焉渺长江、别子当几日、不能偕我飞、一顾一悲呖、

　　○雪

　　屋腐隙西椽密雪夜如织朝窥床箩头白糁高一尺侧身不敢摇寒笼戢僵翼伴侣同苦辛何从乞浆食

　　○寄王子心葵　殊古

　　葵花似君心向日解违阴葵叶我所愧有足不能卫与君夙相知把葵吴山时今日相思处南冠絷楚儽

　　○寄陶工部

　　短剑在匣中秋水莲花妾芒色岂不好终为人所防所贵金玉资含辉有余光。谅哉工部君、璠瑜映明堂熏风动九夏。鸣音来锵锵。至宝吐洪亮。不特华泽芳。沈思不能、揽衣视河梁、

　　○筠石篇　意色幽苍

　　片石插寒塘泠泠箭竹黄谁提数寸管坐到一秋长我亦躭清致传闻今几霜翻飞乏羽翼、那得到君旁、想见莓苔绿坐令毛发苍迭膝嘉肺中望断云根觞令我操题处青棘披孤墙日影淡无色。十月梅早芳欲折以寄远。无此长臂攘。料理竹下人应少寒枝香

　　○蒋扶沟公诗 【 并序】 

　　零陵蒋先生者迅鹍鹏之遐翮乘龙蛇之屈伸尝欲顷摩青天手弄白日不着上下以栖混元早岁妍精孔孟含藉六经故说有谈空不诡正道昔尝出宰扶沟晚节薄游四方挂冠拂衣如沤在海虽随光扬波于上代鲁连高蹈于海滨御寇埋名于郑圃先生放纵于吾越可谓闭户造车出门合辙者矣渭伯兄淮恬澹厌俗弱龄访道垂五十春玄室冥奥未睹宫墙遭先生遡舟闽粤放于山阴邂逅天缘值诸行道顾盻之间疑谓异人遂数语浃襟悬榻弥月过蒙??攵畜列诸仆御之徒既而先生鸿迹远旷再渡钱塘期许后来意得执鞭长侍岂谓造物苛猛未更寒暄伯巳化为异物乌乎陵海尚变人寿几何金丹未□玉颜曷驻渭每念此、可谓寒心、先生哲人胡以导指南向耶顷者又将浮湘江并九疑直指芝田家门一入渭于斯际能不依依夫兄所师表弟胡不尔恐尘凡之姿仙圣所拒唴哉死者巳矣生人去焉存亡惕心永以为好异日吸沆瀣之精景陟壶峤之福庭飞九还之丹火骑八极之游气则天凡殊涂相见无日缅哀伯氏重以离衷因献五言
　　伯氏颇好道、终岁事修服道上逢异人髭须洒林竹修礼重致问德音美如玉扣之转微茫焦螟游广漠冀得长奉侍、双飞向王屋、人命安可期、天犹互寒燠念别正徂暑墓草巳更绿瀼瀼日中霜亭亭风际木逢师苦不早、炼摄总成哭、

　　○柳浪堤楚颂亭二首为溧阳史氏题

　　夹岸千章柳青春翠浪浮如将曲池水共作遶堤流长蛇偃青荫水鸟悦芳柔。试于垂缕处一系木兰舟

　　又

　　屈子颂匪今轼也志空寓千载伊谁子、后皇锡嘉树、曾剡剌崇□□黄□广阼 【 见离骚】 永与兹亭留、不迁乃其素、

　　○昨见　与下首俱佳

　　昨见食偶者、析偶以为薪零星椎股脾寸尺移凥臀。心胷本无有斧亦集其垠辟彼偃师工立剖瞬者身彼偃师者析、庸以免其嗔、免嗔岂得巳、为薪岂无榛、何忘食女德、辛苦二十春、食偶者答言、当其为偶辰、我即薪视尔。尔自不我知。我志如此矣。我欲尔也歌。尔即轩厥舐。我欲尔也舞。尔即蹈厥趾。我怒尔唇阖。我笑尔唇启凡我所控提尔即如我自尔自不觉知昧我蓄薪志

　　○偶也

　　偶也难亿诈为鱼岂无知假令鱼为偶亦安避薪为此亦岂无谓听我歌此词当鱼在沼时沼阔不容坻沼既不容坻、研复朝洗之、洗多墨岂少、墨积盈沼池从此再三洗喁噞恒在兹唇外无滴漪缝唇墨即入何况相沬唏君在大气中塞海皆氛霾君今口与鼻能免不埃噫苏武在虏中、磕头皆羊羝、死生凭羝辈、起处亦羝隈、岂惟起处隈、嬉宁谢羝嬉、君侪人如此、而况我也鱼、我闻君里谚、契我鱼也志、非伴情所知、事急随则随、

　　○狐粉

　　狐妖幻黛粉窈窕美佳人慕予且宜笑情好缘相亲物与人异调孰识伪与眞答子以殷懃靡曲匪好音魅也一朝败情歇音则存我欲灰兹音、匪乏炀与薪、譬以宝贻魅、宝既不我存、何由夺而烬存此贻魅曲以不磨魅愆

　　○补屋

　　僦居巳六年瓦豁绽椽缝每当雨雪时举族集盆瓮微溜方度楣、骤响忽穿栋有如淋潦辰米麦决筛孔五月候作梅。一雨接芒种菌耳花箧衣烂书揭不动樵子不上山、薪炭贵如矿、生平好楼居、值此念愈踊、数椽犹僦人、安得峻栌栱买瓦费百钱巳觉倒囊笼命工勿多摊擘艾聊救痛

　　○作松棚　豪快

　　种松六万余千五百株活长养二十年大者仅如括西斋落日多六月苦炎热邻园树木稀遮翳不可得顾言种树资求用此时节命儿召两佣伐干并其鬣干以需柱梁、鬣以备周匝四垂慎勿甲凉风任超越。时移一丈板独踞文竹兀伸纸二丈余。举墨陡一泼。左盘持蛑螫、右罍把饕餮挂衣梅叶梢。绿阴洒晞发。

　　○理葡萄　兴趣幽

　　去冬雪作殃、无物不冻死橘柚断衢州松柏亦多痹园有月支藤盘屈四五咫结实苦不多一斛有余委迨其堪落时。丸九挂珰水。一日十挈竿。与鸟争啖舐。将以馈邻翁窃恐哂微细欲以付果坊不足一飡费幽之瓶盎间浆溃败其脆渴夜艰茶汤暂可灌消肺比者理旧须应手落枯瘁及至更提携僵挭忽断碎如人两手足而痿其一臂支干既以孤收获焉可倍夏景苦桑榆聊以障西坠。

　　○刈圃　似讳

　　草孽始一寸及壮丈有余岂直薮即带兼以馆蚊胥夜热不可寐宁止不露居窃恐值此辈股髀遭其咀。就中拟厥罪蚊也尤其□其□□□□惟此远追趋穿帏眇纨麈。打扑不胜劬。更番以迭进安得尽屠诛聚响苦不震万鷇啾婴雏工者搅梦寐一夕百起呼蚊孽固莫逋草实主其逭呼童问腰鎌不用安所须薙此忽如扫一翅不得储譬彼塞垣莽往往伏戎胡打冰烧其荒窟穴空妖狐莫谓野人贱刈圃非雄图

　　○鼍矶研 【 研封石乡侯隃麋墨也新乐者青州王也】 

　　向者宝端歙近复珍鼍矶在海感蛟蜃、文理多恠奇白者为雪浪星者黄金泥碎者银作砂角者丝缠犀举手摸其理索索铓响飞分符军石乡庸以鏖隃麋曩者辱新乐远寄青州来一夕忽失守仍召顽滑资一字十研磨一行百推移淹此斫阵马羁控不得驰乃者董文学、匣有方尺储、举以为我赠、与新乐不殊、

　　○问军中之系于国用 【 吾宗两支其一虽衰而时一振尚有　对于　廷而仕者最衰者则我之支也】 

　　吾宗异秦赢秉德嗜仁义绵延值　盛明、仩版颇齿齿、先人秉鱼须、联蝉及诸季、列秩下大夫、往往有三四、迨及贤科书至今时一缀万木有荣凋一体互强脆屈指四纪来挛痹剧一臂耕者鬻其锄贾者降为侩士者无一人慵者倚而待饱者幸免饥、饥者幸未丏至论胤嗣间、十室九蜂虿墓寝蒸禴时顾影兀孤介甚者乏继承馁鬼满蒿薤。余虽有两儿、性颇仇简册饮牛未渴辰按项不能俛缘兹伤后昆思欲谱先代念彼从戎人蔓远瓜尚带。况值用也来举扣其大槩彼衰更倍兹掷笔为一慨、

　　○避暑豁然堂大雨　可谓无景不写

　　梅候苦歊蒸幸得五日霁凉风驱湿魑奏功未全济。眷言高山颠有堂敞西翠。松篁作籁竽萧飒爽神智。乃偕二三子挂絺于其地买酒穿市中炮鳖腥道器。止取醉饱为安能谨趋避袒跣择树依叫号枕砖睡郡邑迫东厢狂来忘逻逮冉冉日将倾。理邸方即迈。雷雨自西来初尚杂晴蜺一言未及终振瓦落檐外。冲风捎健鹘寸进得丈退高景殊卑观窜鸟在眉际本言迯炎苛翻令咏奇致。百事兼熊鱼往往非着意

　　○哀骆怀远公验词

　　怀□好诗什、近体有佳声、迟余去五泄。深衣远相迎、□□□□□□有山泽清命酒不停斝酒罢有余情。□予归来后往□□□兴彘□□□火□□霜秋晴寄此远筐篚、兼致倡与赓何时卧狸首、闻之使心惊道远不得往逋此泉下羹

　　○野蚕　幽细却自老

　　越桑虽云盛不及吴中繁越女卖钗钏仅可完蚕山如斯苦拯救良亦可悯怜如何野蚕种孳息多今年曳丝满郊郭食叶留其觔叶叶如虫网枝枝垂钓缗涎缕无所用胶衣黏头巾过者苦拂拭桑女交攒颦提筐往西园空手归东邻即欲贸钗珥有钱无桑村嗟彼机上。秋来鲜闻声。匪来犹可、国输良有程、衣食无二理、蠹衣与食均、尝闻捕蝗法、及此同瘗、

　　○范母诗 【 即灿母】 

　　秉节三十年、万有二千夕一夕改霜心晓镜换妆额范母二十二独居在罗幕。五十七乃亡天长日几落独持一寸冰。万古胶夜席当夏不得融。何再 

　　○白鹇 【 钱子易书故曰三孙盖镠之后也】 

　　野性悦鸟鱼。客寓尚笼致正如好竹人借居亦栽莳鹇鸟自南来、贸入西河里。王孙好法书、笼以易吾字、墨□□□□衣绿□□□帔有时□□□□□□□日夕湖水波秋树叶征紫送客不出门白玉扫长彗

　　○越王峥寺有僧欧兠蜕　味如薄日幽花

　　伯图既灰寒衲蜕亦禅冷都付塑工泥、迅矣千秋瞬、我来值桃花有似蝶遗粉一宿归去来。晨斋饱蔬笋。

　　○子效索赠其两叔

　　劳子为我言翁去不复活骨魄既巳寒。生事亦不热。多我诸父慈视侄等儿列时时惠釜锺、厨中作麋啜、

　　○送章蒲圻之官 【 嘉祯】 

　　倾盖语日斜肉风吹两窍惜哉越鸡翰遇鹄不能抱眷言激奖私、忽驾就远道尚矣漆园心为吏不敢傲

　　○柳元谷以所得晋太康间冡中杯及瓦劵来易余手绘二首劵文云大男杨绍从土公买冡地一丘东极阚泽西极黄滕南极山背北极于湖直钱四百万即日交毕日月为证四时为伍太康五年九月廿六日对共破剪民有私约如律令详玩右文似买于神若今祀后土义非从人间买也二物在会稽倪光简冡地中于万历元年掘得之地在山阴二十七都应家头之西尚有一白磁狮子及诸铜器铜器出则腐败矣狮尚藏光简家　闽有黄兔窑

　　遥思冡中人有杯不能饮孤此黄兔窑、伴千三百稔、劵□四百万买地作衾枕想当不死时用物必弘甚尊垒罗宝玉褁袜贱绣锦岂有纤纤指捧此鍜泥辈。存亡隔一丘华寂迥千仞活鼠胜死王斯言岂不审

　　又

　　古人笑不饮、此说岂无见、五斗叫刘伶哀来泪如霰嗟彼太康子、冡中亦杯坫、固知好饮徒无咽可浇咽杯出黄土中忽复受倾灌譬彼避秦人。乃不知有汉。我欲学卢充、诣市卖金盌庶几遇小姨知是崔氏玩

　　○送兰公子 【 阿翁学师也扬州人】 

　　耶溪芹藻色相伴秋荷老公子朅重来伤心那可道会日苦无多相别一何早八月广陵涛一叶渡残照。

　　○夜雨偕友人进舟云门　几与杜争毫厘

　　夜影迭中流进舟篁竹浦鸣雨来断雷山云湿可谱□□□□□□□□愁虎燎火得缁徒□□□□□芋垆聊炙衣。□□赖尊俎。

　　○天目狮子岩 【 岩是高峰禅处相传尝为张眞人所据师争而有之张道陵与魔争青城事见□传】 

　　我昔闻眞人言修不死身选地满天下与鬼争青城一岫插天日宛尔怒猊狞老释据其口、黄冠复来争、黄冠匪他人、云是眞人孙、聃昙本上圣高道超沈冥说教虽异轨俱以退让名、区区百尺铁青红抺秋荣龙女买色线一夕绣可成胡为两龙象。角吻同苍蝇。赋此觉蚩蚩、鉴之慎勿听、

　　○燕子矶观音阁　起语酷似大苏结更荡放

　　青山如美人楼观即奁妆若无一片镜妙丽苦不昌兹石一何幸、值此江中央、上乘巨构支、下集帆与樯、朱碧得水鲜凫鴈拂波光烟雾不见海神去万里长我与三友俱兼以僮仆双日西买市饭半道谢驴缰五口将十足蹶然馁且僵百钱成一游、安得甘旨尝归来乏灯烛微雨沾我裳沽酒不成醉、颓然倒方床、□梦立阁中遥观大鱼翔

　　○野火

　　马血为转磷、人血为野火何为松柏间赤轮陟如跛人言鬼炬微神者赤而大。驺导向空驰填云盛旗马枯冡僻且荒来游则云那我欲往询之恐即无可话隔河闻于菟黄犊夜在野一夫呼以驰炬灭松露泻

　　○鹰 【 味嗽相书也出杂俎】 　俱雄逸

　　味嗽讥奇才千金买辽海铁翮睒秋空驾鹅百回云中作战场韩彭鼓天外

　　○马

　　谁家连钱骢??必拨黄尘起千里一饭间。九州岛能有几。□见不得骑泪落青刍里

　　○犬

　　少年猎平原左卢右宋鹊兔起鹘落迟一顾先巳搏但莫空中山。前头有汤镬。

　　○狸

　　狸虽一尺躯猛气制十里有时怒一号。无牙堕梁死。安得此辈来。坐吾书匣底。

　　○侠客　得此觉古词为腐

　　□客□□□□□□□□□□□□□□□□□□为引□□□

　　○丽人　□□条上并胜

　　何处行□□□□□□房月里傥并色镜中无此妆。所思望不□□袂日边扬

　　○才子　芳俊恰合

　　佩笔不须长高唐侍楚王红蘅椠边出白雪口中翔杀青供不及一夜白潇湘

　　○酒徒　古丽

　　御史别淳于。金钗堕长夜。五斗不湿唇。双鬟抱垆泻。笑杀斗升肠。耳热索竿蔗。

　　○游大尖 【 松茂桃复盛花】 

　　万松滴千山妙翠不可梁。割取武陵源。固是天所遣。秦人迹无有。云中呌鸡犬。夜泊渔舟来下山寻不见

　　○空上人常住少林索作于菊下　　闲雅

　　相逢菊花下相映菩提光试问少林壁穿云几许长指月莫盻手掷拂闲挂墙睡鼾微作吼狮子一时降

　　○宗孙有别字柱南者索赋 【 天柱山在城南】 

　　天柱插南云孤城满苍翠小凤读书余内屐窥粉雉大鱼作鸟飞风穿万林鼻舍北以图南物与人意会念彼共工额、幸不触斯际不然小折伤恐烦太皞妹小凤顾予言补天吾掉臂

　　○上冡　调逼古

　　吾叔邵武公、当年与我翁、双陪闽蜀守、竹马走儿童、归来知几日、相继归窀穸黄泥闭雪髭欲会那可得叔家城北居、高栋亦雕题邀宾夕驻马为母日烹鸡一朝桑海换不能保子孙负薪冡上道养鸭水边村我今六十五仍高破角巾年年上爷冡、每每到孙家、孙家留我坐、孙妇办汤茶、以我上冡牲、啖孙且满引、遶篱黄蝶飞抽篱高碧笋起视檐西东分檐住蜜蜂问蜂窠几许四十还有余窠窠如不败胜我十亩租

　　○鹳攫鹊雏鹰党翻然来救　杜苏之间

　　水鸟修其胫插彼茄菰泽俛咮啄虾鱼深不下三尺况乃嗉□□可内寸鳞百江海饶此州何往不充噱雄鹊知□□作室高树末三月始罢斤、是予亲所炙、长胫一□□掠雏剽□宅叔仲两三头。自□□□□。顾鹊翁□母叫□徒□□□鹰□路人□鹊□平日不作乡邻看被缨救其格特恐李阳拳。难虀鸣垤额。盛邀爽鸠雄并是夷门客。朱亥袖铁锥侯嬴出奇略左右信陵军一举解赵壁五国破大秦九合成小白义高诚足怜多筭亦何硕磔虺黑柏颠独奋少掎角犹烦拾遗歌不朽侠徒迹三复鸱鸮诗、白日为侬、

　　○感鹰活鹊雏事因忆曩卫衙梓巢鹳父死于弩顷之众拥一雄来匹其母母哀鸣百拒之雄却尽啄杀其四雏母益哀顿以死群凶乃挟其雄逸去　语语古雅

　　鹳嫠止一时古语亮匪诬戟门巢梓者狭斜挺罗敷少年系青丝蹶张戎侯衙胡不自长守转　殪雪色颅乃向琴瑟杪落此贞女夫群雄太无赖。挟鳏匹未都。有如恶媒姆。送赘填门闾。借衣盛綷蔡。叫呶倾百壶玩习为故事指鴈翻阔迂孰知狭斜内。而有罗大家。贼雄杀黄口希以威怖图殉夫义可族何计??攵其□子此事去巳久三纪颇有余其时裂肝胆狂走日夜呼安得毛挚侠似此鹰活雏弇州隔几海有物暗高□

　　○设为鱼虾所诘

　　啄鹊憎大鸟无恠吾子然从臾饱虾鱼子意一何偘鳞即贱于倮于羽何择焉盛冬水如石胶鬣不得旋孕肠急鞔鼓张目不得眠茭菰牙始白桃花涨春田熨块出累琐多死渔者筌鳞褓及鹊鷇较估谁艰难矧兹网罟酷、百倍鸟有鹯雏攫子不许鳞烂子许旃乃乖漆园理、夺蚁与乌鸢、等为一盗耳、何猛此彼宽窃东子则许窃西子拘钳波臣诘如此而我难为言众生逓吞噬、此业何时捐、西方古先生、解破万壁坚、龙门傥罢跃、飞去好相参汝或未即去我姑代彼宣三戒严重杀五净肉亦权鹏饱六月息孝先腹便便

　　○天竺僧

　　扬帆三竺涘弭锡五羊城黑圦初涉、琉球次所经、波□十五兆、日矢九千嬴 【 初至黑人次至琉球至广州凡涉三万里岁三周以弧矢筭之得此数】 人疑鹏六息、彼视蠖一信、衍既隘九土、师亦眇八□片楮画大卵沃焦灙孤萍劈芥内阎浮粉尘陋虗邻□□□龙象银澜□蛟鲸梵呗只字握江海百谷□□□□□□乃有赤篆文象□几□译龙□鲜□嗔□□度葱岭趺湫蜕岩云。投夹蕺南寺及偕领□□□□目箭凖圣水他涛奔有为乃复尔、无量何由臻、相色示戏幻、接引讵劳尘、白马幸维寺、黄龙未演轮、薄痾阻问讯、拟待桃花春、

　　○烦吴伯子治墓堂　大雅之作岂何李可识

　　火瘗世曰凶、水封岂佳卜、两徒踰五纪、先魄偃幽瀑多子为我更我蘧往京国买石百尺余托子安墓卓子冗办未遑我归上冡哭鹅鲂设未巳老雅掠豭肉候果墓旁儿指告蚁上烛草设无威仪人怠物不肃坐此无欢期、改燧十二木、 【 乃三年也】 昨者卖字钱募工可五六仍以烦吾子、歇百了一役、

　　○旱祷十七韵次陈长公　诗亦逼苏长公数篇俱峭绝

　　旱魃虐以猖商羊乃深避云汉夜昭□、遵彼槁条肄绝意豕涉波必死蚌持翠蜥蜴山泽穷、猳豨屠贾致黄缁逓呗诅玄冥等聋瞶如闻柴望禋感通有精义洪畴儆恒阳、緐露肃常馈、商林沃乃深、秦天岂终醉、坛今邻阊阖、阍亦撤幽閟、雷吏绿章封宁有不达字□然未崇朝、沛尔倏濡澻虎猫效蜡劳。丰隆詟群崇。连臂解桔槔极目醒枯悴歌帝悦穰穰报典虔惴惴窭人无农忧连夕美凉寐农获譬中行美寐狷其次籴贱胜作农先生有酒食

　　○陈长公饷日铸茶瓦窑港银鱼白下法炮巨鳖夜酌深谈次其韵

　　日铸标枪芽月团卷旗避纤甲赭旧条柔针绿新肄瓦窑五寸银脊色偃微翠双裙谑可谈九肋底能致伯云凖食医治以聪我瞶斟炮法内京酌长非外义珍此五侯鲭惭余十浆馈主既唱无归客顾称未醉阶虫先秋吟、径竹上霄閟、叔夜寂鸣琴、子云寥问字、待扣匪洪钟、立涸是盈澻泗鼎旷沈沦神奸恣精祟伍员终鸱夷三闾竟憔悴白驹返谷空黄鸟临穴惴千古究何穷再烛不能寐曲礼问更端梵诠编复次伯树既巳空吾出吾箪食 【 伯子近稍重听】 

　　○修拄杖首修发网胶漏磁壶及哥窑瓯某亦病只耳聋次前韵

　　猾器幸□□□□□□□□□□掌人。彼逸此独肄。□□□□□双□越。窑翠物非人易求、道远我难致、□□有重听发复弥党瞶约发无纪纲、晨帐缺宋义、□□付鬃工宁减□食馈、讵意彼鬃者、无往不辞醉、犏缨□箱尘。马尾枯橐閟。踉蹡攒八针。邀呼输四字。浪言伏卵清竟涤下流澻栉束起鬔松、嘲呼免魑祟竹返磁亦归黥补色终悴注瓦智靡昏捧玉神若惴。甑破视何益囊空卧安寐辱即宠为下 【 老子云宠辱若惊为下孔云其次辟色色即礼貌之衰也其下则饥饿受周近豕交矣】 辟乃色最次屠门盛豕交宁为爱而食

　　○旱甚久不应祷再追前韵

　　祝融党羲轮、玄冥引车避课穷燧人苏征及枣杏肄辙鲋槁厥頳坛豭秃其翠走索华阳逋沈瘦永难致竟辜烧尾恩翻仇听角聩玩愒如不闻、旷瘝秉何义、余斋废酒沽、朋祭阻肉馈、方嗤泽畔醒、敢思河朔醉承风独有雌纳月幸无閟哽哽向隅悲、咄咄作空字朝筵闻客云宵锄盗邻澻云密不东郊蝀孽复西祟昨孑凛今靡旧殍理新悴渐少墦乞骄、而多褐大惴、待尽歌有爰、无吪祈尚寐、感此疾威旻、遣以竞病食、

　　○送友人　清佳

　　寒风夜中起游子朝作客河流一尺冰屋瓦三寸雪君把辔与秋触手冷于铁此时山中人覆絮败毛褐欲寄寄莫由、此意共谁说、

　　○送王雪渔北上　通篇快论中数语更豪隽

　　淮阴所佩剑、不审值何许、佩剑以钓鱼、于义亦何取、一日几垂竿、竿竿可几鲤、 【 叶吕】 乃至捐漂厨、庸以益渔腑、我取鱼之剑、聊略为渔估、即非百金资、可易数月黍、渔也智绝伦、何独昧兹举、肠饥乞可为剑去何所仗之楚复之汉渔并仗剑往可以负渔竿踉蹡见刘项猝办恐后时、载质先出疆、 【 叶上声】 王郎不钓鱼、故亦无竿饵、闻郎所持竿贯以山中紫毫长一寸余竿只五寸止居则南狎越、行则北声燕淮阴剑三尺郎剑五寸县归来报千。漂母是何人封侯剑不取。却取钧竿亲。

　　○吴季子饷我细腰壶芦石上芝

　　葫芦老□腰乃似细腰女即令楚宫来今亦不堪舞我闻□□□□以盛药丸梧子及鱼眼可容百万千老圃畜蔬种亦够一顷田。我既丑医帐亦复少蔬阡拟挂于扶老支吾五岳颠。心强足不健。终岁掩帐眠。止取作蒸鹅聊以谑客涎

　　又　幽沈古雅

　　芝朵虽不润芝色坚且古。根须络拳石如筋蚀臂股络古不复脱初芽宁藉土石色既巳黄芝紫亦稍妩有如意魁梧状貌乃妇女谷城吊老人泪下潸如雨置我笔研间长与留侯语

　　○大寒岭啖新胡桃频婆诸果 【 北游作】 　奇想

　　天险既巳异地产应亦殊胡桃及平波朱碧明椒隅入夏而徂秋叶翠尚不渝。但少鸟与雀而多嬴与驴。易水非不迩、滦河不为迂、但求一寸鳞、如海水猿狙、遥想燕太子、食客焉得鱼以知荆高徒日嚼羊与猪猛风增食肉。嗔愤易睢盱。慷慨赴秦庭不复顾其余乃缘谋略短岂眞剑术疏舞阳一竖耳何乃与之俱哀哉樊将军空割一只颅国有千乘大、能用王可图、乃恃五寸铁、为计亦何愚、

　　○往马水口宿烟麓陀庵

　　□□□□□□□□云际□□□□□云乃由衣袂四徒夹□□两膝拳至鼻一里转百盘锯牙不得直结苇以为庐削木冒金髻夜钟但超悬晨鸡聊一嘒巉岩既高骞、巑岏复孤厉回思燕赵时筑城遏胡骑。安得尽如斯脱甲开户寐。

　　○湘竹一妙管付截坏其顶文　快喻

　　武侯败街亭马谡违节制兵颖逈不同大小俱是事兹管湘中来、百中其一耳有如玳瑁鱼脑血径弹子又如鸾与鹤顶发杨梅紫全体匪不华、独此犹觉异、讵可拘尺寸。但须纹绮。畏炎不得行、付托昧厥旨举刀一铿然。颠落不可止。持归以复　予鱼鹤不成理对之一捧腹削圆方竹比

　　○口中

　　口中万吞吐莫道一俗字刍豢离喙唇冰雪满牙齿身中百所为亦莫涉一俗但为鸾鹤翩暮即云霞宿有斤不削人有绳不直木淤泥填大千荷叶自柚绿从此戒尔后、慎莫蹈往覆、有如乖教言、断舌肘其足、

　　○驺虞

　　驺虞生猛虎凤凰产枭鸷二圣有朱均太虗亦■〈生上月下〉彗纤纤妙肤理。盎然长疣赘。梗楠固鸿材。锺斛瘿其际。橘柚匪不甘。豪猬匝芒刺。美恶一何殊胎孕乃非二越鸡伏鹄卵变之苦无计果嬴秉何神蜎蠋乃能似

　　○昙阳　作颂偈观

　　昙阳一髻左道人三朵花谁云只是你安知不是我大海彻岸冰小生没处躲

　　又

　　闻道居绵竹、看来幻落花团团轮北斗处处种西瓜遍地皆祗树何方不落伽

　　又

　　无鼻无眼孔有头有尾巴蛟龙大蝘蜓蝌蚪小虾蟆一结生百结百些无一些

　　又

　　将军骑健马、稚子打慈鸦、各奔前程路、都来暮鼓衙同舟迷敌国蓦面认通家

　　又

　　□事移天竺、居然在太仓、善哉听白佛、梦巳熟黄梁、□□求朝饭□□□□□

　　又

　　明知骑竹凤、还道媚妖蛇可恕者落帽难饶者脱靴一灵生灭巳、百吠是非耶、

　　又

　　男女兼黄白、丁宁嘱再三、特将铁扫帚、痛握世媱贪窃幸师与我不异青与蓝

　　又

　　火龙长九九泥蛇八十一一物而两呼两呼只一物将泥认外蛇见蜂硬割蜜

　　又

　　好人不在世、恶人磨世尊聪明管自巳阘冗任乾坤遗命云闻帝多应是吓人

　　又

　　狮子吼未歇蝴蝶霎巳来众生自蒙■〈目董〉抵死致疑猜认贼由他去谤佛何为哉

　　徐文长文集卷之四 【 终】 

　　●徐文长文集卷之五

　　公安袁宏道中郎评点
　　古歙郝之壁子荆校订

　　七言古诗

　　赠吕正宾长篇 
　　三茅观观潮 
　　雪 
　　万里比邻篇赠嘉则 
　　述梦 
　　今日歌 
　　二马行 
　　送兰应可之湖州 
　　观猎篇 
　　题侄子家所藏双凤鸣阳畵 
　　畵鹰 
　　赠歌者 
　　对明篇 
　　继溪篇 
　　北云篇 
　　赋得百岁萱花为某母寿 
　　楚宗室鸡将啄蚁畵 
　　沈刑部善梅花却付纸三丈索我杂畵 
　　送陈君会试 
　　天坛 
　　十六夜踏灯与璩仲玉王新甫饮于大中桥之西楼 
　　六月七日之夕与梅君客生及诸乡里趁凉于长安街醉而称韵得片字 
　　摩诃庵括子松下听弦上人弹琴 
　　谑雪 
　　白鹇诗 
　　握锥郎 
　　星渚篇 
　　无题 
　　廿八日雪 
　　题畵 
　　郑本白兔 
　　沈叔子解番刀为赠 
　　客强予畵十六种花因忆徐陵杂曲中二八年时不忧度之句作一歌因为十六花姨歌舞缠头亦便戏效陵体用陵韵 
　　予作花十二种多风势中有榴花题其卷首曰石醋醋骂座 
　　蟹 
　　王鹅亭鴈图 
　　畵百花卷与史甥题曰漱老谑墨 
　　又图卉应史甥之索 
　　九马圉人图二圉醉濒堕 
　　完淳篇 
　　闽工某摹伯时昭君下嫁图单于亲迓之随骑士胡姬姬娇而骑与单于并狞健可畏鞹衣结束文马华旌及姬之靴帽并妍绚可爱而掌琵琶者尤胜胡决不办此李盖以意为之取悦人目马三兄投赋赋之 
　　朱次公读书飞来山羣彦过访携饮塔颠方拈六韵拟赋雨至踉蹡而下漫闻次之 
　　菘台醋 
　　张旭观公孙大娘舞剑器 
　　书茅氏畵 
　　附畵风竹于箑送子甘题此 
　　渔图 
　　寿王生 
　　沈将军诗 
　　春野图 
　　刘雪湖梅花大幅 
　　洞岩入鳖口有石枰石桥及石池诸景 
　　兰泉篇 

　　○赠吕正宾长篇

　　海气扑城城不守倭奴夜进金山口铜签半傅鸊鹈膏刀血斜凝紫花绣天生吕生眉采竖。别却家门守城去。独携大胆出吴关。铁皮双褁青檀树。楼中唱罢酒半曛。倒着儒冠高佛云。从游泮水践绳墨却嫌去采青春芹。吕生固自有奇气。学敌万人非所志。天姥中峰翠色微。石榻斜支读书处。

　　○三茅观观潮　意似长吉却复清亮

　　黄旛绣字金铃重。仙人夜语骑青凤。宝树攒攒摇绿枝海门数点潮头动海神罢舞回腰窄天地有身存不得谁将练带括秋空谁将古慨量春雪黑鳌戴地几万年昼夜一身神血干升沉不守瞬息事人间白浪今如此白日高高惨不光冷虹随日萦城隍城中那得知城外却疑寒色来何方。鹿园草长文殊死。狮秋水画里犹能动世人何恠当年走天子欲呼与语不得起。走向屏西打鹦鹉。为问华清日影斜。梦里曾飞何处雨。

　　○雪　快想自佳

　　暮天宝色珊瑚紫海气结云云不蕋瑶阙重关金锁寒枕席无欢帝妃死百神走马散曹吏马蹄踏空神各视。天孙纤手裁素罗。繐帐横施九万里。鲛人丝色光海波海犀输织一万驮神人罛赙不足用长鬟散缟呼诸娥世人不解天上苦罗帐□□围日暮换取貂襕拂玉鞍起向山南射黄兔

　　○万里比邻篇赠嘉则

　　白藤织笈春花密。青袍剪水波纹湿。出门寸步即天涯帏底牵衣弦正急关山断路不断云。吴刀割水那得分。章华杨柳弄旧色。何地却少春申君。人生远游须及春青天能容七尺身。芳草长途去万里望望吾家随处是

　　○述梦　有古趣

　　伯劳打始开燕子留不住今夕梦中来何似当初不飞去怜羁雄嗤恶侣两意茫茫坠晓烟门外乌啼泪如雨

　　又

　　跣而濯宛如昨罗鞋四钩闲不着。棠梨花下踏黄泥。行踪不到栖鸳阁

　　○今日歌 【 是年虏寇古北口入薄都城】 

　　琉球佩刀光照水三年不磨绣花紫换钱解向市中悬我贵彼贱无人市家惟此刀颇直钱、易钱不得愁欲死客问此刀值几何、广州五葛飞轻雨及今求市不较量但输三葛钱亦止千人十往九不顾向刀长□折双趾一日不食良巳饥两日不食将何以却走异县告长官往日停车傥知巳平生自有孟尝心今日翻思门下士

　　○二马行　顿挫宛郁

　　谁家两奴骑两骢　谁是主人云姓宗朝暮去夹街树经过烟雾如游龙问马何山得如此淮安大荳清泉水胷排两岳横难羁尾撒圆球骄欲死阳春三月杨柳飞骑者何人看者稀梅花鋹钉革带肥。京城高帽细褶衣。马厌豢养人有威、出入顾盼生光辉、去年防秋古北口。劲风吹马马逆走。对垒终宵不解鞍、食粟连朝不盈斗、将军见虏饱掠归、据鞍作势呼贼走、士卒久矣知此意、打马追奔仅得彀天寒马毛腹无矢饥肠霍霍鸣数里。不知此处踏香泥。一路春风坐罗绮。

　　○送兰应可之湖州

　　梅黄雨霁带阴轻送客西门驿路平。会多忽别疑且惊愁心应手弦凄清荷花镜里红侵舫、时共躭游楫徐漾、思君苕溪若天上、空伫清歌对谁唱、

　　○观猎篇 【 并序】 　苍凉八古


　　王将军邀予观猎时积雨初霁飞走者避匿予从将军诸骑士牵狗出太平门抵海宁沙上顷刻驰百余里不见一雉兔而还乃割所携鲜饮月唐寺中
　　茅刀割水娇红茜风偃寒稍卧长堰青林疏树隔荒坟白水茫茫看不见将军本是北平豪、记得依稀身姓曹、怕向扬州作贵客、惯从下泽骤鸣镳万里秋郊平似舸千骑围中一是我箭呌饿鸱、龙腾快马、趁鹿逐麞解绦掣锁耳后生风鼻头出火自来此州、杀贼不暇皁鵰气销韩卢魄堕昨见儒生衣长履大。入揖令公。挥金不谢。抽笔制词弯弓辄射。住释挟屠刳牛食鲊外枯中腴。无所不可。促骑请邀征徒出野牵犬莫迟。见兔辄打。傥遇大兕。一发断髁。为先生寿引满十斝健儿跪领将军言。翻身上马去如烟宝刀映日不足数角巾受风眞可怜浅草平堤水痕聚、万蹄避水移家去、沙拥肥螫掠岸飞丝牵小豸当空乳汉将穷追路欲阑。胡家瓯脱避何难。今朝立马祁连上。不见匈奴一骑还。

　　○题侄子家所藏双凤鸣阳畵

　　海水动天天欲晓天晓日炙珊瑚老鲛人泣夜不得眠早起来听凤凰呌梧桐百尺秋云际。竹梢覆水千年子。一飞一宿还一鸣。百神张乐钧天启。梧生诚亦难。凤出良不易。愿以黄金铸梧树。莫教飞向丹山去。

　　○畵鹰

　　闽南缟练光浮腻、传眞谁写苍厓鸷、生相由来不附人绿鞴空着将军臂八月九月原草稀百鸟高高兔走肥烟中敛翼远不下、节短暗合孙吴机、此时一中贵快意。深林燕雀何须避、惟将搏击应凉风、谁贪饱脔矜山雉昨见少年向南市买鹰欲放平原辔凡才侧目饱人餧不似畵中有神气夜来鸱枭作精魅安得放此向人世秋风一试刀棱翅

　　○赠歌者　绮色欲掩张籍

　　东风吹雨杨花落。清歌细遶鸣钟阁。斗酒将倾客不来白日斜飞晚云薄回腰欲舞不得舞试买罗衫倩谁估

　　○对明篇　所谓狂语不须删

　　四明山、高万丈、南为姚邑面前屏、北即新昌后门障、新昌有客身姓吕、要与此山约为主尺素冯将一穴通屋后安窓小如许窓中有时飒风雨说是山灵教送与夜来猛虎啸一声雄心枕畔风吹去长安花枝高入天金陵有酒多如泉花留酒劝不肯住。归来只爱窓中眠。窓中有书积万卷书书尽是山灵管有才无命不干时亦对山灵同一莞、闻道去年醉采石、醉去狂来呼李白散发题书万竹中腾身舞剑青天侧。此时山灵失主人。自骑青虎寻复寻。肉眼那知神道至、主人自识交亲临、朅来笔端自有神横开醉眼双作嗔、此时墨雨添江水此际诗花弄莫春莫春江水渺无边射策封书复几年明珠不遇贾胡识宝剑难酬夜色鲜。诙谐汉庭方朔老如闻永谢长安道、况我今为抱拲人、虮虱移家宫絮袄、两人曾作青春身当时同说不同贫。君今幸不为樊鹿、似蛟蟠不得申、莲花之峰亦佳丽、君胡中道相捐弃、邀我题诗对四明、我自贪君、百壶旨、只恐莲花嗔四明喜我亦付之一醉矣、

　　○继溪篇

　　海水必自黄河来桃树还有桃花开试看万物各依种。安得蕙草生蒿莱。龙溪吾师继溪子、点也之狂师所喜。自家溪畔有波澜、不用远寻濂洛水年年春涨溪拍天。醉我溪头载酒船。一从误落旋涡内、别却溪船三两年。

　　○北云篇

　　君家楼北楼子山、大椿千年去不还白云一片松间起游子相望泪如雨殷勤夜乌莫更啼东方日出烟生缕。

　　○赋得百岁萱花为某母寿

　　二十年前转眼事、忆共郎君醉城市、阿母烹鸡续夜筵、夜深烛短天如水我母当时亦不嗔。郎君过我亦主人。两家酣醉无日夜。坛愁瓮怨杯生菌。只今白首二十载、我母不在尔母在、八十重逢生日来、双扉况复门庭改、我今破网未番然两翅犹在弹丸边郎君长寄书一纸阿母多应赞一言上寿谁人姓张者、图里萱花长不谢阿母但办好齿牙百岁筵前嚼甘蔗

　　○楚宗室鸡将啄蚁畵　起语雅奥

　　锦葵窠下雄鸡白黄蚁有翼飞终涩不应草叶更相遮。五寸荆轲千里隔。王孙妙思快啖吞马迁奇笔写鸿门当机对敌只如此。翻令看者飞心魂。

　　○沈刑部善梅花却付纸三丈索我杂畵

　　长安街上尘如雾葛布眼眼风难度归来扫溷索长笺一束溪藤沈刑部。墨浆五合饱苍蝇刺叶藤花扫不成。门前铜盏呼人急却是冰儿来卖冰干喉似火逢薪热。一寸入口狂烟灭自惭野卉不成妍刑部梅梢如拗铁

　　○送陈君会试　苑折次第有法

　　霜花作钱缀芳草。折荷送客邪溪道荷干叶老障啼鸳不及梅花弄清晓折却梅花赠所知、娥江东边舜江西封书七尺长髯客早晚长安白马嘶长安白马去如云杏花有情要逢君为君留却花三载肯倩东风嫁别人去年君来棘墙栅。半醉不醉秋月白。遗我海蚶颗三百。瓦沟一一莹霜雪。今年君马向长安。我无一丝挂君鞍。但飞一滴相思泪、万里　随风到杏园、

　　○天坛 【 高皇乘此马夕月今误用之为郊白雀事见酉阳杂俎】 

　　公当时骑白雀。下与　高皇共斟酌。一从九鼎向幽燕碧坛锁琉璃斮。古松旧柏黑成迷。绿瓦从中一雉飞。杨雄不得陪郊祀。空忆当年执戟时。龙驹远自施绳来。开平巳死无人骑却付羽林谁健儿压沙五石缓其蹄　眞人雄心老更雄。月中自控赴斋宫。四十八卫万马中。一尘不动五里风。黄柏太苦蔗太甘盛时文字忌新尖。当时作颂卑枚马付与金华宋景濂。

　　○十六夜踏灯与璩仲玉王新甫饮于大中桥之西楼

　　树枝画月千条弦。十五不圆十六圆。挂向酒楼檐外边。南市好灯值底钱。大中桥上游人坐。不饮空教今夜过红脂在口香在楼那能一个到垆头青衫白马无聊甚望断黄金小钿秋

　　○六月七日之夕与梅君客生及诸乡里趁凉于长安街醉而称韵得片字

　　长安白苎风吹断银河瑟瑟难成片楚人惯自唱阳春。一曲未终人巳散。西内湖荷没鹤长。裁筩不得只闻香。东方万瓦寒楼阁。月照金鳷琥珀黄。

　　○摩诃庵括子松下听弦上人弹琴 【 上人号无弦云翰林人所与】 

　　括杛松知几树黛色遥遥入云际上人弹琴坐其底十指引出七条水松清琴妙听者寒松叶堆翠成高山流涛遶殿撼铁板狮子欲吼复不敢泛声忽歇浮云住细猱一寸猿腾去南园玉蝶隔花听。东海金鳷乘雾语。颖师一曲悲昌黎、我亦闻弦别鹤凄。悟来忽问无弦旨、指鸣弦鸣须答对、是不是、问太史、

　　○谑雪 【 一笠黄茅小草屋也岩岩一瓮虀瘠儒也】 

　　梅花一夜窓中见昨冬少雪春无霰寒来借景苦无多窓小只须三百片每举枯杯对此花。只愁落尽是风沙。谁知滕六虽无赖亦遣残绡缟树义一行分向朱门屋、误落寒酥点羊肉锦屏不使冻胭脂飞絮落盐弦上扑四条觔急冷鹍鸡一二时中肉作围岂无一笠黄茅里僵杀岩岩一瓮虀初起青苹本亦同、大王毕竟是雄风、总令受者自分别、难道青天秉至公、

　　○白鹇诗

　　闰南烟雨迷青嶂、孤雌挟子飞天上、却忆羁雄不得归两桨深笼镜波漾片雪长梢向尾分。有时梦见武夷君。山长水远无书寄。不及南飞鸿鴈羣。主人为尔苦惆怅。开笼欲放非难放。矰缴鹰鹯何处无。万里冯谁报无恙。

　　○握锥郎

　　城西南、握锥郎、醉卧人家楼上床楼上女儿发未长汗脱胭脂涴午妆锥郎双管鼾正急女儿一见走且僵走向厨中唤爷娘认是西家老鹄鸧从来不乱雌雄匹定是多为曲糵伤扶下楼层梯十二明朝说与都不记豆蔻孤香依旧含葡萄千日如前醉我闻此语高其人。有迹无心那可嗔东墙桃花各有主肯使西家共个春楚国才芳无宋玉、东邻如花女独宿攀墙唤玉巳三年、玉对楚王坚可怜小臣不比登徒辈、似隔银河路几千、阮籍酣来眼不青、阮咸醒处大奔鹑借马追姑生夺婢因丧吊女哭无情哭无情、笑有态倒千金、须一买、即使囊空买不成、韩香窃却未相应罢绣岂少倚市门且须浊水浇干唇投桃或可求连理、赠药安知不洧津、鸟杂配、兽乱羣、卓轸凤皇生逾贱、韩塜鸳鸯死越芬、青陵一曲崩高云

　　○星渚篇

　　昨夕梦见张骞至、今朝忽遇娄星渚、同是天河往复还、可曾相识牛和女、牛女迢迢河汉边、乌鹊为桥半月圆、黄姑怜彼久离索、折取琼枝插作妍龙山尽处深波白夜夜予来弄明月钓竿拂却珊瑚长波声细作琵琶咽此时予思横不禁此际萧郎系妾心楼中刻漏滴复滴。月里梧桐阴复阴。娄子讶予醉欲去、去买鲤鱼长尺许、既教柳叶出娥眉、更取花枝催羯鼓鼓声高急似鸣鼍。星高月落奈如何。依稀鹊呌东方白。为作迢迢星渚歌。

　　○无题 【 中秋作】 

　　黑云风搓成细柔。皎月天开空霁落。云索条条有时断。月皎夜夜同君乐。杯酒壶觞不尽兴、坐到天明复沽饮、彩云五色月染成添护蟾宫桂花影

　　○廿八日雪 【 时绵被被盗】 

　　生平见雪颠不歇。今来见雪愁欲绝。昨朝被失一池绵。连夜足拳三尺铁。杨柳未叶花巳飞、造化弄水成冰丝、此物何人不快意、其奈无貂作客儿、太学一生索我句、飞书置酒鸡鸣处、天寒地滑鞭者愁、宁知得去不得去、不如着屐向西头、过桥转柱一高楼、华亭有人住其上、我却十日九见投、昨见帙中大可诧。古人绝交宁不罢。谢榛既与为友朋。何事诗中显相骂。□□□□□□□。鱼□布衣无顾忌。即令此辈忤谢□谢榛敢骂此辈未。回思世事发指冠。令我不酒亦不寒。须臾念歇无些事。日出冰消雪亦残。

　　○题畵

　　南海荔枝我曾吃、今见双鹂夺残一、边郎元是陇西人、乃能畵此南中物、我闻南海之枝更绝伦、却只闻之未入唇不知双鸟争残颗只是海南还是闽

　　○郑本白兔　似长吉乐府

　　噫吁嘻虾蟇无翼能载羿妻宋鹊之捷宁不能飞人言日广千里月亦如之七为楼台三为坻吴罡斫桂不得睡帝命牵犬而猎之娄金之宿徒有光芒赵简之翟既以赠将罡兮持手不得猎下呼鹊也腾苍苍玉兔告蟇蟇不得庇宋鹊上天玉兔下地

　　○沈叔子解番刀为赠

　　沈子报雠塞外行、一诧便得千黄金、买马买鞍意不惬。更买五尺番家铁镂金小字半欲灭付与碧眼译不出细瓦厂中多狐狸、京师夜行不敢西、叔子佩之只一过、黄蒿连夜闻狐啼、今年我从上谷行、中丞遗我聊癸庚、买驴南归只两旬、只愁马上逢黄巾、叔子见我无所仗、解刀赠我行色壮毕竟还从水道归挂在蓬窓两相向一日十拔九摩挲鞘影鳞鳞入向河须臾报道渔罩外、电脚龙腾五尺梭、

　　○客强予畵十六种花因忆徐陵杂曲中二八年时不忧度之句作一歌因为十六花姨歌舞缠头亦便戏效陵体用陵韵

　　东邻西舍丽难俦、新屋栖花迎莫愁、蝴蝶固应憎粉伴、牡丹亦自起红楼、牡丹管领春秾发、一株百蔕无休歇管中选取八双人。纸上娇开十二月。谁向关西不道妍、谁数关头见小怜侬为顷刻殷七七我亦逡巡酒里天昭阳燕子年年度、谁能镜里无相妬、镜中颜色不长新、畵底胭脂翻能故花姨舞歇石家香依旧还归纸砑光莫为弓腰歌一曲双双来近昼眠床

　　○予作花十二种多风势中有榴花题其卷首曰石醋醋骂座　风流一事

　　洛阳城中崔处士。花园麝起花妖至。封姨十八太颠狂。石家醋醋新高髻。醋醋能娇百带牢。珊瑚枝□□鲛鮹。明珠似月摇难落。冰住黄鱼白鳔胶。封姨身重不能斤。翻杯湿却石家裙。初来竞唱迎姨曲。转眼翻为骂座人。朱唇粉晕山眉远。愁来皱断春蚕茧石娘娇小不辞觞夜深潮浅腮红软金铃不动仗崔徽。明岁冯他十八姨。借问当时诸女儿。可似此中数抹蓝燕脂。噫吁嘻胡蝶灰黄蜂锥封姨之风丰隆雷问畵图有与无十八姨胡为乎高阳酒徒。燕市狗屠。耳热之后。秦筝呜呜。明日重阳。无钱可沽。十八姨胡为乎十指握钩。五白呼卢。夜义子都。同醉一垆。十八姨胡为乎

　　○蟹　诗亦不肯工似

　　虽云似蟹不甚似、若云非蟹却非、无意教君费装褁、君自装褁又付题、世间美好人夺冒、略涉小丑推向谁、此幅傩云都不丑。知者赏之不容口。涂时有神蹲在乎墨色腾烟逸从酒无肠公子浑欲走。沙外渔翁拗杨柳。

　　○王鹅亭鴈图

　　□□花鸟谁高格林良者仲吕纪伯矮人信耳辄观场只晓徐熙与崔白崔徐一纸价百金、风韵让吕与林、即如此图王鹅亭、云是剡溪雪夜人、鴈儿一扫六十只何只不落青天云沙黄芦白喜相逐逸者飞鸣劳者宿不须彭蠡泛扁舟。彭蠡湖在吾目。

　　○畵百花卷与史甥题曰漱老谑墨

　　世间无事无三昧老来戏谑涂花卉藤长刺阔臂几枯三合茅柴不成醉葫芦依样不胜揩。能如造化绝安排。不求形似求生韵、根拨皆吾五指栽、胡为乎区区枝剪而叶裁、君莫猜墨色淋漓雨拨开、

　　○又图卉应史甥之索　跌宕古快

　　陈家豆酒名天下、朱家之酒亦其工、史甥亲挈八升来、如椽大卷令吾畵、小白连浮三十杯指尖浩气响成雷惊花蛰草开愁晚。何用三郎羯鼓催。羯鼓催、笔兔瘦蟹螫百双。羊肉一肘。陈家之酒更二斗。吟伊吾迸厥口为侬更作狮子吼。

　　○九马圉人图二圉醉濒堕 【 王元美为太仆卿时刻穆王八骏图形如蝘蜓】 

　　穆王八骏西驰去、造父把辔为之御、此时八骏谁传形、太仓老王太仆卿、刻石嵌在卿之庭马瘦尾尖了无肉颈长筋绽抽兰甚俨如蝘蜓缘壁腾谓之为龙特无鳞、此图之马乃九匹、却比八骏多其一、骨耸肉匀亦奇物、老眼宁知畵者谁、摩挲却是孟俯笔、牧夫九人二人醉醒者扶之醉不坠河南山东牧马儿汗酒胡葱醉似泥此时傥堕无扶持马且失矣太仆笞

　　○完淳篇 【 人索咏其别字】 

　　七孔虽外交谁令滑其里一朝一凿之七日浑沌死大隗山上牧马儿。轩辕黄帝称天师。牧儿冯马马则扰。伯乐冶马马生巧。噫吁嘻海若太仓之米、庄生濠上之鱼、纪渻木鸡之无敢应、野老鸥鸟之忘其机、葛天无怀差可意。卢敖汗漫长相思。不周崩堕只下上。破天一角谁与补。石头五色烂如花。女娲十笋高能许。君不见朱提着铜银。堕赝心银之鴈知何限蜘蛛借雨诈骊罝络纬将声浑纺车巧则巧矣眞则差、郑君号完淳陈君请我说、我谓淳之完、辟彼云中月、自云自月自扫除、高团依旧金蟾蠩、

　　○闽工某摹伯时昭君下嫁图单于亲迓之随骑士胡姬姬娇而骑与单于并狞健可畏鞹衣结束文马华旌及姬之靴帽并妍绚可爱而掌琵琶者尤胜胡决不办此李盖以意为之取悦人目马三兄投赋赋之

　　毛奴索金嫱不予、貌取西施为嫫母一朝远嫁作阏氏不及宫斜一抔土。奴也貌嫱故不眞、龙眠貌嫱相隔千余春、朝风莫雪一万里、粉腮那得娇如此、故知两貌师、彼此妍媸虽各别、并是以意而为之、人生触处有不幸、东脱网罟西亦穽、汉宫颜色不及天子知、胡廷憔悴未必单于终始相亲近琵琶小妾百双眉是胡是汉尽花枝老羝夜醉葡萄酒□入毡帷知不知

　　○朱次公读书飞来山羣彦过访携饮塔颠方拈六韵拟赋雨至踉蹡而下漫闻次之

　　枕书小睡门开半客来就榻弹书唤携壶醉客相轮尖饿鹳窥餔搅云乱僧厨沸酒百蚊飞双枣沈茶紫茧微酒罢书横依旧睡梦为蝴蝶别花归

　　○菘台醋　恢谐峭□

　　辣鼻作犀向月卭、便唧鼻涕天尺长、十卭九低头作鹭、才能一嚏噀作雾、积年糟蛊烂人肠霎从毛孔走大荒一战笑受糟酋降。伯伦无妇堪诒左、谁持五斗来贺我、战捷知眞却病不、兴败少渠眞不可、西国葡萄那得来、吾卿豆酝逐家堆黄公握曲千年返、卓氏当垆百店开、新涡放水荷花白、旧栈溅珠黄琥珀、个个鼾闻忉利天、人人梦到华胥国、华胥国、飡■〈酉灵〉醁生无欢死无哭孟公紫菘赛黄独绿台大拇抽肥玉一浇一叚鲁微生。旸在春瓷饷醉人。一嚼一嚏醉辄醒。醒来却苦多烦恼、醒固不恶醉亦好、

　　○张旭观公孙大娘舞剑器　羚羊海马

　　大娘只知舞剑器安识舞中藏草字老颠瞥眼拾将归。腕中便觉蹲三昧大娘舞猛懒亦飞秃尾锦蛇多两腓老颠蛇黑墨所为两蛇猝怒鬬不归红毡粉壁争神奇黑蛇比锦谁卭低野鸡啄麦翟与晕一姓两名无雄雌老颠蘸墨卷头发。大娘幞头舞亦脱。留与诗人谑题跋。常熟翁来索判频。常熟长官错恠人。

　　○书茅氏畵 【 台阁丝纶图茅老将赠一贵人】 

　　小李将军固名笔轻描细染工如织若图台阁与丝纶界画便须三十日茅君挥洒无一尘、只如此幅自清眞潇潇数点江湖墨写出岩廊辅世人。

　　○附畵风竹于箑送子甘题此　率尔语神转苍奇

　　送君不可俗。为君写风竹。君听竹稍声。是风还是哭。若个能描风竹哭古云画虎难畵骨

　　○渔图

　　何人畵秋色、芦花绣如组、罢钓睡孤舟月满潇湘浦撒网打鱼惊□飞钓竿闲挂冷鱼矶醉余正好割鲜脍恠杀松鲈畵里肥。

　　○寿王生

　　四十年前王国鸣红带编绳束发青众客对之俱含情我亦把酒劝一觥、欲引其答骄不应、今来转睛年六十、头发虽黑髭须白诸朋作寿鹅双跖我却龙钟行不得送肴一格四杮朱令我自吃省我沽惜少方阑唱鹧鸪方阑若在亦丑吾。

　　○沈将军诗 【 沈以鼓吹起行间】 

　　将军者谁沈家郎。学书学剑学渔阳。呼枭喝雉疲夜场。月低日高睡竟忘。躯干虽小胆则姜、十年从军官参将、杀贼归来坐五羊明珠芡米侧槩量、买得绿珠可姓梁、一妻五妾愁专房、广西藤酒世无双海南红螺不假。直钱虽少贵天生。鹦鹉不谈立酒旁。文犀玳瑁细碎妆龙脑一缕飞中央。左县翡翠玉虫螀。右挂镂金小凤皇。回身未步身先锵盻影入鬓斜月光拽郎髭须郎吻张大卮小卮响喉咙池中岂少雌鸳鸯安得老鸧专颉颃郎谁与欢思边疆。谁者换马邯郸娼。庐龙将军急才良、见郎谓何用不臧、且试锁钥扼背吭、分道密云汝往当、汉家猛士守四方、沈郎沈郎不寻常、我思古人等鴈行。吹箫者谁勃丞相。

　　○春野图

　　北门之外多佳丽。白水茫茫遶天际中有幽人春野翁摘荷采芰纫衣袂春野读书曾万卷只今一字不欲看只将元气手中调不许红尘眼中散昨者铸鼎炼九还吾欲从之乞一丹青牛在田不肯语。轻蓑大笠天将雨。

　　○刘雪湖梅花大幅　风气散逸

　　梅花自是花中魁畵梅花者今数谁雪湖刘子故不俗、未畵梅花先写竹花梅筱竹两相于直干横梢铁不如最好片云遮一抹尤宜大雪踏孤驴我与刘君相见初较量长短捋髭须圈花少让元章笔、发干元章不若吾捉笔呼煤将发干闭门自不令人看须臾歇笔乃开门一扫槎枒三丈绢我客金陵访畵梅畵梅莫妙盛行之刘君放逸不可羁一刘一盛无雄雌我今白日题梅畵、恍忽如梦罗浮夜觉来香风搅衣带。花下美人是何代

　　○洞岩入鳖口有石枰石桥及石池诸景

　　洞梁高负泥沙恶一躯巧骨褁痴鞹昨闻巳是三十年今夕张灯始扪摸初疑螺尾不可梯再进再折无尽期鱼脑别波枯未巳蜃脚逢沙涩懒移人言此语得大槩、却须请君说细微桃根倒殭虫囓久。蜜脾仄挂蜂归稀。二洞三洞止一隙、解衣卧洞身投鳖、 【 三洞之门曰鳖口】 苍枰烂斧或有人石桥浸影终无月。当时蒋侯身不死、一去亲赍五日米遥闻橹响送江船头上恐是钱塘水 【 僧云洞岩寺及田地俱乡人蒋二舍其探事如此今盐桥蒋相公是也】 避秦岂直武陵隈、何事桃花不出来、星河作影当归路、疑是淳于梦大槐、

　　○兰泉篇

　　白虹细细三千尺兰苕叶叶垂青碧百草诸芳不敢吹。惟有湘洲杜若与之齐。浴蛟饮鹿□不可。漱齿洗耳随君宜。

　　徐文长文集卷之五 【 终】 

　　●徐文长文集卷之六

　　公安袁宏道中郎评点
　　古歙郝之壁子荆校订

　　五言律诗

　　铜雀妓 
　　出塞 
　　琉球刀 
　　西北 
　　桃花堤上看美人走马 
　　春日过宋诸陵 
　　孟后怨 
　　竹月篇为易道士赋 
　　寄尚宾因借石磬 
　　宛转词 
　　湖严氏有二女其翁以长者许渭继室渭自愆盟顷闻为海寇断其翁臂二女俱被执旋复放还便巳作宛转词怜之后知其长女被执时即自奋堕桥死幼女放还亦死因复赋此宛转词中覆水句正悔愆盟也 
　　顺昌道中新晴 
　　十六夜宿叶坊玩月 
　　杜鹃花 
　　古镜 
　　陈女度尼 
　　金客 
　　赠相士 
　　分赋得吴山送俞君还贑 
　　芸阁校书篇 
　　饮云居松下眺城南 
　　送内兄潘伯海谒选 
　　聚法师将往天台止其徒玉公庵中余为留信宿 
　　省试周大夫赠篇罢归赋此 
　　丰吏部公邀泛西湖观荷明日寄作令与嘉则叙父追和 
　　赋得战袍红 
　　严先生祠 
　　白鹇 
　　初入京瞻宫阙 
　　来青亭 
　　元旦与肖甫较射 
　　季长沙公哀词 
　　怀陈将军同甫 
　　钮大夫园林 
　　送高叟入燕 
　　背树 
　　赋得看剑引杯长 
　　赋得暗尘随马去 
　　赋得芹芽 
　　镇江 
　　王山人丹房 
　　仲春李子遂季子牙史叔考坐雨禹迹寺景贤祠中醉余赋诗并用街字子遂来自建阳一别数载 
　　法相寺看活石 
　　侣琴篇为赵子赋 
　　宝刀诗 
　　答谢上谷诸公 
　　书箑赠顾鸿胪 
　　王口北见遗貂帽因往 
　　纳妾诗 
　　骏霞篇为天台黄子赋 
　　梨 
　　杏 
　　李 
　　频婆 
　　胡桃 
　　白樱桃 
　　土豆 
　　薯蓣 
　　铁脚 
　　黄鼠 
　　半痴 
　　酒三品 
　　荔支 
　　熊 
　　黄羊 
　　河豚 
　　送薛鸿胪左官袁州 
　　雨 
　　夕霞 
　　送某子北上 
　　某君中贡选送之 
　　人言凤尾蕉花于某县庭命作 
　　寿葛贞母 
　　乙亥元日雪酌梅花馆 
　　初夏送某客入广 
　　赋得风入四蹄轻 
　　雨舟载鹤诗 
　　元夕之辰偕友人集九里之天瓦寒泉二庵各赋 
　　拟寿长春祠何老 
　　京中送友人南归 
　　送蔡安父之黄州 
　　与葛景文 
　　画红梅 
　　画竹 
　　筵中漫赠王良秀笔史 
　　吴门逢孔将军于塾 
　　书倪元镇画 
　　无题 
　　赋得草窻篇为周卫卿之号 
　　食虎眼 
　　蠏 
　　胡市归 
　　客饷我笋脯一小筐穉而甘澹拟谢 
　　闻人赏给事园白牡丹 
　　化城寺 
　　明日至古博岭雨 
　　京邸赠沈刑部 
　　哀周郑州沛 
　　晓发句容 
　　送沈叔子南都迎母
　　送冯叔系之南都访旧
　　景文至其舅刘所过圜中
　　送俞生之入楚
　　张子锡往访其弟长治
　　与任生话旧
　　送张君会试
　　挽上虞葛翁
　　授经馆中怀江东诸同志 
　　蜡屐
　　题雪景畵
　　为陶工部赠道者
　　将游五泄宿吴系山庄遇老迎饷邀余辈先登峨眉不果

　　○铜雀妓

　　重泉锁玉燕閟烛绕金蛾若销陵柏土妾断偃松萝荐梦无云雨、留香别绮罗愿为铜雀瓦。生死托漳河。

　　○出塞　清丽

　　汉将去堂堂、边尘靖不扬、雪沈荒漠暗沙揽塞风黄虏帐朝依水胡酋夜进觞舞儿回袖窄。无奈紫貂香。

　　○琉球刀 【 时客常山】 

　　客将刀出市云是大琉球海泛防龙合。天阴听鬼愁挥空霜欲落脱匣水堪拙万里烽烟地随身去莫留

　　又

　　单刀新试舞双剑旧能轮雨过腥闻血。风旋雪褁身。对镮归思动、挂壁蒯缑尘、醉后时横看终当赠与人

　　○西北　俱妙

　　西北谁家妇、雄才似木兰一朝驰大道几日隘长安红失裙藏。尘生袜打鞍。当垆无不可、战谅非难

　　又

　　金鞍七宝欹玉手控青丝人马才相得风云气本奇势轻香易堕样巧影难为驰罢雄心在何曾敛翠眉

　　又

　　尺锦即成装当眉绾结方须臾撒身手驰骤蹴风霜檐影千门乱街心一带长。忽逢游冶子系马问家乡

　　○桃花堤上看美人走马 【 和青霞君】 

　　一镜围湖水千峰遶梵宫大娘回剑哭小伎落惊鸿影深穿柳日蹄响带花风望断梨腮粉、红尘一道中、

　　○春日过宋诸陵　意凄而调健

　　藁葬未须怜生时巳播迁威仪非旧典世代是何年过客悲山鸟王孙种墓田回看陇头树似接汴京烟

　　又

　　落日愁山鬼寒泉锁殡宫魂犹惊铁骑人自哭遗弓白骨夜半语诸臣地下逢如闻穆陵道当日悔和戎

　　○孟后怨

　　福薄姑言信君难国事非官家俨平昔贱妾独何□汴水千秋逝。山花几度稀。还怜先帝宠夜夜月中归

　　○竹月篇为易道士赋　景色露

　　修竹隐丹扉萧萧映月微。林稠光不碍叶动白俱飞制鼎看圆魄、裁箫度羽衣翻经清夜永犹带露华归

　　○寄尚宾因借石磬

　　南明栖息久、凡着几何书夜峡月生石。朝窻云入疏。特悬孤磬在时扣万山自笑躭清物、持来一借予、

　　○宛转词

　　宛转一臂断落二乔轻覆水巳无及通家如有情归来妆粉暗啼罢泪痕清莫道红裙怯官家盛甲兵

　　○湖严氏有二女其翁以长者许渭继室渭自愆盟顷闻为海寇断其翁臂二女俱被执旋复放还便巳作宛转词怜之后知其长女被执时即自奋堕桥死幼女放还亦死因复赋此宛转词中覆水句正悔愆盟也

　　讶道自愆盟天成烈女名生前既无分、死后空余情、粉化应成碧神寒俨若生试看桥上月。几夜下波明。

　　○顺昌道中新晴

　　解辔投山屋、束鞍闻曙鸡、风云留宿雨花草踏晴泥晓峡喧溪路春沙泛马蹄。遥知武夷曲只在乱峰西

　　○十六夜宿叶坊玩月　置杜集中谁复可辨

　　昨照桥中阁今辉驿口沙清光迷魍魉冷晕呕虾■〈虫麻〉与水浮诸海将山碧一涯春风正司令。桂树蹔停花。

　　○杜鹃花　绝幽

　　烟雨艳阳天山花发杜鹃魂愁数叶暗血渍一丛鲜正色争炎日、重台沓绛春风几开落遗恨自年年

　　○古镜　雅健

　　白日淘抔土青天射两丸且须防薄蚀、讵止鉴衣冠、神物含光易深山识宝难不知丘壑里还掩几冰团

　　○陈女度尼

　　青春正及笄削发。度为尼别母留妆粉参师歇画眉幻眞临镜现生灭带花知未必今来悟前身受记谁

　　○金客

　　君是邺儿非。黄须短褐衣。单身亡命去虏首卖钱归业旷家人弃门寒结客稀自知终有用、穷巷且藏机、

　　○赠相士

　　节钺下明州东随一剑留帷中占胜色市上立清秋碧眼胡僧避。青囊道侣求相逢多暮客曾见李藩不

　　○分赋得吴山送俞君还贑

　　吴山碧石头雄抱浙江流大可兴云雨微还适览游常登应结恋、乍别不能留明朝翠色远尔知在行舟

　　○芸阁校书篇

　　薄雾霭香筒青缃走蠹虫一梯陟刘向万帙映杨雄鸟下窥书古花飞缀字红他年在天禄、羞与俗人同、

　　○饮云居松下眺城南

　　夕照不曾残城头月正团霞光翻鸟堕江色上松寒市客屠俱集、高空醉屡看何妨高渐离抱却筑来弹

　　○送内兄潘伯海谒选

　　之人千里行言宴欵郊城牵尔衣裳处糿予帷幙情见兄兼念妹送舅祗携甥明岁承恩日、龙池万柳青、

　　○聚法师将往天台止其徒玉公庵中余为留信宿 【 玉芝】 

　　欲向天台去先为剡水寻秋行万山出夜宿一庵深燕语调花气猿归带讲心年年石梁兴送尔益沈吟

　　○省试周大夫赠篇罢归赋此 【 赠篇有天池欲化龙句　莓厓】 

　　十谒九不荐那能长作儒江光凌弃壁关色黯归繻薇蕨求新主羹汤问小姑风雷亦何限终是恼凡鱼

　　○丰吏部公邀泛西湖观荷明日寄作令与嘉则叙父追和

　　吏部元躭饮良辰尊俎携分明在湖上记得似耶溪别浦红裙桨垂杨白马堤茫茫荷叶路。共水人天西。

　　○赋得战袍红 【 时少保公得琐瞎刺制袍命赋】 

　　海罽染啼猩征袍制始成春笼香共迭夜帐火俱明自与鹑旗映、还宜蟒绣萦、战归新月上脱向侍儿擎

　　○严先生祠

　　碧水映何深高踪那可寻不知天子贵自是故人心山霭销春雪。江风洒暮林如闻流水引、谁识伯牙琴、

　　○白鹇 【 少保公所遗】 

　　片雪簇寒衣玄丝绣一围都缘惜文采长得侍光辉提赐朱笼窄、羁栖碧汉违短檐侧目处天际看鸿飞

　　○初入京瞻宫阙

　　域中夷夏极、天上　帝王家、　西内宸居逼、南都鼎地賖、乌啼御沟柳象散阁门花昨到贫方朔封书载几车

　　○来青亭

　　画栋将云遶修檐傍汉开亭非邀翠入山自送青来远色虚难写遐观纵未回共言春景丽不见使人猜

　　○元旦与肖甫较射 【 各分五韵】 

　　烟光海日曈青帝早司东候转弓犹劲标疏的略红耦弯双月吐长臂一猿通本是无争者心知此际雄

　　○季长沙公哀词 【 彭山老师】 

　　槐树宛低回犹疑讲席开死因双宿去生为六经来遶瑟飞春水传灯暗夜台三年更筑室、未了独居怀、

　　○怀陈将军同甫 【 时镇滇汉凿昆池于长安而将军亲见于滇成一笑矣】 

　　飞将远提戎、翩翩气自雄、椎牛千嶂外骑象百蛮中铜柱华封尽、昆池汉凿空、鴈飞眞不到、何处寄秋风、

　　○钮大夫园林 【 按察公石溪】 

　　万树梅花国垂帘试一凭高楼烟欲暮远岫雪将晴帆舫时时渡溪桥处处横若耶无限景。都有此中情。

　　○送高叟入燕 【 横出】 

　　少小幽燕客、重游白发多人钦旧然诺客和古悲歌红叶淮流舫黄尘沛县骡向来沽酒处留得几娇娥

　　○背树

　　背树零宵露羁魂断晓铺正当愁画地谁遣放啼乌拭泪身仍系酬恩计转迂应劳垂老魄结草向冥途

　　○赋得看剑引杯长

　　高会莫匆匆、鱼肠把似公睥睨寸心在慷慨百壶空客散平原夜波寒易水风秦雠不能报泪落酒杯红

　　○赋得暗尘随马去　词气风流

　　春夕丽春灯芳尘似有情难随罗袜缓、却逐马蹄轻、高缕迷鞍浅、低光影镫平酒家莫留系一夜遍都城

　　○赋得芹芽　似杜

　　青春曲水湄芹吐小芽滋。在野未堪摘。献君知几时暖风来燕子寒食伴棠梨一夜休教老。留尖煮鲙丝。

　　○镇江　大是风人

　　落日挂城角孤蓬憩水窻草长交浦断。潮大入河降。笋蔌辞乡饭。樱桃过镇江。吴船夫妇唱。十曲九成双。

　　○王山人丹房 【 渔鼓或作愚鼓】 

　　山房在何所宛在水中央丹灶泥初湿红颜药正黄菱花归舫乱荷叶过人长一自弹渔鼓陶陶醉几场

　　○仲春李子遂季子牙史叔考坐雨禹迹寺景贤祠中醉余赋诗并用街字子遂来自建阳一别数载　娟净有情

　　病久不到此荒祠草上阶阴晴连日异闽越几年怀夜梵潮三丈春酥雨一街梨花无月处有客醉金钗

　　○法相寺看活石

　　莲花不在水分叶簇青山径折虽能入峰迷不可还取蒲量石长问竹到溪湾莫恠淹斜日、明朝恐未闲、

　　○侣琴篇为赵子赋

　　岂无兰蕙好独结峄阳桐养鹤多因尔、游鱼亦为侬、风雷县一壁山水伴千重一作梅花弄都令雪满空

　　○宝刀诗　清壮

　　双钮黑银镂来从大土酋绦绒结蛮女铁色照并州不惜金千镒能县水一沟。床头好珍重兼许茂先收

　　○答谢上谷诸公

　　一客宣城镇眞多地主良停车松树下投辖井中央红烛筹枚满苍毛尘话长别来知几日柳色满红墙

　　○书箑赠顾鸿胪

　　廿载神交后、尺书长跪辰、涸鱼幸不死、闰月亦徒春碧柳深高馆。红云近侍臣。相过不能数叔夜懒方眞

　　○王口北见遗貂帽因往 【 制伯貂冠而玳蝉】 

　　一围消雪远两翅辟尘賖朔北冻杀马辽东买断牙锦筵津颊玉深户拥腮花一罩山人帻徒遮鬓发华

　　○纳妾诗　虽艳不浮

　　角枕覆衾长新香异旧香昔年曾射雉、此日复求凰、杏靥开春镜鸦云换晚妆夫君莫早起初日未高梁

　　○骏霞篇为天台黄子赋

　　芜市千金骏天台一片霞持将两神物较许大名家每过愁驴直言归必日斜御河生隔断杨柳暗宫鸦

　　○梨 【 潘家大谷梨见潘岳赋及柳子厚诗近河间以黑瓮驮其膏入京梨有一种名鴈过消红而莹班班似犀下咏物十七首俱用正韵】 俱幽沈大雅与杜并传

　　潘家大谷梨今遍九河堤接树冰千鞠单颗水一提马驮香黑瓮鴈过脆红犀未怕相如渴王孙尽翠眉

　　○杏 【 密甘人享蜂徒自苦杏甘则蠹杏徒自苦不若苦李之自全也】 

　　杏有海东红珍高百品中色来先压市子大欲沈笼酿苦蜂何为人甘蠹亦同道旁繁李树、好去问王戎、

　　○李 【 闽有夫人李洛下有嘉庆县李并佳】 

　　闽种夫人异燕枝嘉庆同蹊堪为李广核可付王戎碎玉当唇绿。飞饧遶臂红。归来忆滋味、能得几时醲、

　　○频婆 【 一名平波】 

　　石密偷将结他鸡伏不成千林黄鹄卵一市楚江萍旨夺秋厨腊鲜专夏盌冰上元灯火节。一颗百钱青。

　　○胡桃 【 燕近出鸡头子颇佳而价亦踊】 

　　羌果荐冰瓯芳鲜占客楼自应怀绿袖何必定青州嫩玉宁非乳新苞一不油秋风干落近腾贵在鸡头

　　○白樱桃

　　樱桃琥珀珠一树忽砗磲入袖迷吴苎如珩信楚书朱唇尝处讶翠叶冻边舒欲问丹阳鸟、曾衔此类无、

　　○土豆 【 绝似吴中落花生及香芋亦似芋而此差松甘】 

　　榛实软不及菰根旨定雌吴沙花落子蜀国叶蹲鸱配茗人犹未随羞筯似知娇颦非不赏憔悴浣纱时

　　○薯蓣 【 即山药】 

　　扶中识旧方爽吻得新尝脏廪衰年坏山薯此地良芋魁徒软美松粉藉餦餭楚些郱遗此。清酥点蔗霜。

　　○铁脚

　　吴下绵披细燕中铁唔纤俄为群少炙祗用一竿黏暗雪辞饥啄红椒飶醉髯窥螳黄雀事公子慎金丸

　　○黄鼠 【 膏厚而莹彻】 

　　幸不为残、何由冒劣名庖厨穷口腹。天地窘生成。浅草遮人拙。深膏傍烛明。断虀吾自分食肉任干城

　　○半痴 【 小鸟形半于雉而脆美上谷人与黄鼠共称然痴而易袭遂以名】 

　　厄与痴相半、禽将鼠共县味虽供客好名却使人怜所下惟双筯。何妨少一拳。如闻三嗅叟、笑杀雉羹筵、

　　○酒三品 【 曰桑落襄陵羊羔价并不远每瓮可十小盏须银二钱有奇】 

　　小瓮五双盏千蚨五瓮香无钱长买醉有客偶携将酝藉宜高价淋漓想故乡狭斜垆不少今夜是谁当

　　○荔支 【 出新会者名进奉绝佳有以小瓮载贩阳江者到即竞报其土产稍劣或邀食多以蔗随放猿取高荔苏公事也】 

　　帆樯报荔支犹忆海南时一邑明勾漏千罂枕蜜脾消中随蔗往高树放猿之近日肝肠别依稀饿采薇

　　又

　　当醉更须醉当飧便买飧几年千里外一颗百金难飞骑休轻刺垂猩且夺看老甜今巳矣。世味饱醎酸。

　　○熊

　　李广射熊归生肩付大儿都无一寸白傥有几条笞腊掌吾曾饫鲜蹯胜略差穷饕亦何剧急鲊白鱼迟

　　○黄羊 【 味绝胜善走俺答偶驰馈宣镇故五六云然三四晏子语言也七八戏言耳虽贵胡亦未闻□□者】 

　　紫塞黄羊美超腾不易供。蹄虽千里外。命寄一厨中。谁致西河俎言穿老上弓宾筵三动指早晚到驼峰

　　○河豚

　　白下酒家檐。河豚荻笋尖。寒江晴后雪。烂柳窽中鲇。万事随评品诸鳞属并兼。惟应西子乳。臣妾百无盐。

　　○送薛鸿胪左官袁州

　　佐郡袁州去江行万里西兴牵春水鴈。心断早朝鸡。蛮境风烟近、巫乡习俗迷、正须烦料理、滕阁未遑跻

　　○雨

　　一雨连秋夏、无朝不冥迷、晓添四壁□□助百虫凄蒙羃遮城漏。蒸潮汗础泥。直愁衡岱顶亦障海乌飞、

　　○夕霞 【 第三首鱼劳则尾赤诗云鲂鱼頳尾】 　三篇丽色相映

　　明霞剪脚齐茜水入霄泥鴈鹜千行外岩峦一角西石家锦步帐。海国紫玻瓈。安取挥戈术、相留莫遣飞、

　　又

　　明霞烂且都、雨歇霁霄、万国楼台莫、孤村烟火晡波鳞销琥珀海色上珊瑚一抹须弥翠胭脂月镜孤

　　又

　　元气渺太素丹铅何所妆白鱼劳尾变红石补天长剩付烟岚彩、全并沆瀣光俄飞一片紫骑凤是萧娘

　　○送某子北上

　　送子有所思秋风来何翩拜翁挂貂处谈我篝灯前枣红刍马店霜白听鸡天一队长鞭里轻寒早着绵

　　○某君中贡选送之

　　物有幽奇者。飞腾各擅方巨鱼须北化细芷不南香在狱持何赠穿泥以剑将回思成一笑、君自有鱼肠、

　　○人言凤尾蕉花于某县庭命作

　　凤尾本蕉材红花绿叶毸县庭今一见蛮地不曾开孔雀羞金翠萧娘坐粉腮颖川黄霸在、辛苦送祥来、

　　○寿葛贞母　亦谑亦趣

　　终岁不成妆钗寒古凤凰诗堪将柏赋年亦与松长。列女谁同传称人果未亡。当筵思举案误逓百年觞

　　○乙亥元日雪酌梅花馆 【 有扁二曰杮叶堂曰葡萄深处】 

　　秋叶巳凋疏春林积雪初溪藤不复买裙练免偷书挂碧来鸣鸟虽红补破庐待予新买屋。自种两三株。

　　又

　　花叶看虽少。藤稍遶更賖。苍须摇水雪。白玉碾龙蛇。碧气将檐薄浓阴夺竹斜去年深夏热特地为予遮

　　○初夏送某客入广 【 广中贾客寓所隔岸则倡居也率以一钱掷艇子辄渡】 

　　海南多宝地、客也傍春行涉岭梅丸绽。当廛荔子明。百香番贾舶双翠美人缨会向青楼去。时呼艇子乘。

　　○赋得风入四蹄轻 【 雷总戎尝骑千里马风掣其衣仅存襟背又云赵总戎亦然故三章云】 

　　骏马四蹄风、形容有杜公、一尘不动外千里飒然中白草连天靡苍鹰蹋翅从檀溪不须跃随意过从容

　　又

　　爱妾换初詶、将军蓦紫骝、飕飕只闻响阵阵不禁秋练影难长曳房星易一流路旁看不细多是失回头

　　又

　　借将从虎物并去翼龙腓戍削纔辞枥崩轰巳破围寒呼随踠起黑旋褁鞍飞曾听将军说双双碎铁衣

　　又

　　赤骥本龙精行时不是行看迟八尺影过急一团声带烙成骈死嘶盐了此生孙阳何处是泪尽太行程

　　○雨舟载鹤诗　凄疏有远韵

　　买鹤载归去况逢风雨天客装兼有此江影两潇然湿重毸孤雪波长立暮烟。园池宁有此。漠漠迥堪怜。

　　○元夕之辰偕友人集九里之天瓦寒泉二庵各赋 【 并序】 

　　去郭九里曰九里者炉峰舒臂其西高则乱石偃拔骇兽穿林下则回泉纡萦惊虺入草两精舍各据所胜止息缁黄因石以覆则为天瓦依流而茨乃题寒泉鸾鹤之所必栖猿麋舍此莫集也某君南来之暇稍厌宾筵及予元夕之候载觞其中上下高流狎弄鱼鸟落帆到舍则月白灯红矣似别武陵悔返城市景迁情改宁免生灭之缘各有赋篇令予作叙
　　寻常难淡泊、况复值兹辰山水留吾辈。灯花媚别人。言归城市去似别武陵春一路梅花水今年弄月新

　　○拟寿长春祠何老　语爽而幽

　　云母何姑粉增城几叶春冯心行好事作屋住仙人鍜柳堆山铁眠松弄水银面上桃花色流年始七旬

　　○京中送友人南归　浩然逸诗

　　不道归眞急、翻嫌握手迟绿蝇秋渐少黄鸟日相思以我尚未去问君来几时答言春尽后北鴈与同飞

　　○送蔡安父之黄州　梅天景色在目

　　安父黄州去、乃当中夏时榴花作火艳梅雨烂蚕丝研墨沄沄燥窻书叶叶吹今朝霁如此别马快风嘶

　　○与葛景文　疏洒出钱刘上

　　冬潦无人出、君胡为来欤、山楼来年病江渡几封书。健后堪风雨贫来无菜蔬不能留一饭。归去寺烟余。

　　○画红梅　前四句隽

　　即使胭脂点。犹成冷淡枝。杏花无此干。铁树少其姿。挂壁纷红雪、围春在锦池。无由飘一的、娇杀寿阳眉、

　　○画竹　句亦有烟色

　　万物贵取影写竹更宜然秾阴不通鸟碧浪自翻天戞戞俱鸣石。迷迷别有烟。直须文与可。把笔取神传。

　　○筵中漫赠王良秀笔史　闲思

　　囊琴三尺余投我主人居老叟能称隐诸郎总解书夜深时唤酒。春尽共骑驴。去到西湖上梅花带雪舒

　　○吴门逢孔将军于塾

　　旧日堪为将。今来复授经。主人盛供帐醉尉止都亭。终岁只在野因予一入城相悲十年事。泪落酒杯平。

　　○书倪元镇画　神情淡远

　　一幅淡烟光云林笔有霜。峰头横片石天际渺长苍。虽赝须金换如眞胜壁藏偏舟归去景入画亦茫茫

　　○无题

　　翁也专枢密、侬今职赞襄西京留守重北帽侍中方陵气松鳞紫湖霜藕叶黄江南秋色好。此去满帆樯。

　　○赋得草窻篇为周卫卿之号 【 周绘工虫】 

　　草绿鸟喈喈闲窻一斗开百虫堪上笔。一片欲遮苔。莫影纱纹瀫春芽老氏孩元公有知不一笑陇牛堆

　　○食虎眼 【 虎眼荔枝之佳品】 

　　虎眼白琉璃谁能隶虎皮小球蜂粉结高液鸟群司妇去茶如荠王归胆亦饴由来甘苦柄舌观岂能持

　　○蠏　细而不纤自堪叫绝

　　红绿楪文窑姜橙捣末高。双螫交雪挺。百品失风骚。喂喜朝争谷。飕闻夜泣糟。大苏无缺事。只恠佞江。 【 苏传江瑶□乃不传蠏】 

　　又

　　水族良多美、惟侬美独优若教无此物宁使有监州□□秦关夜输魁海稻秋河豚直一死只好作苍头

　　又

　　吴兴馋吻守。越国朵颐人。风韵谁偏少吹嘘尔绝伦沅江九肪鳖松泖四腮鳞遍试张华醋还谁五色文

　　又

　　尔故饱菱芡饥来窃稻梁逃萧孟尝走结草杜回亢蜕许山蝉嫩。腥怜海麝香。那能亲箬笠衣夜伴渔郎

　　又

　　织筱挈千篮枯筐养八蚕缚严愁广武。雾重死淮南金紫膏相蚀尖圃酒各酣秦人不曾识付与两齐参 【 蚕筐见檀弓八蚕者南粤种也】 

　　○胡市归 【 胡馆不一刻膻触数日】 

　　胡养复胡王、无鹰不饱扬满城屠菜马是鼻掩绵羊。即苦新输辇、犹胜旧杀伤、从来无上策、莫笑嫁王嫱、

　　○客饷我笋脯一小筐穉而甘澹拟谢

　　晨觞急十斟笋脯美辽参玉版禅师韵黄冠道士簪山存仍受虎春代并更禽箨畔夫将妇。随农插绿针。

　　○闻人赏给事园白牡丹

　　白牡丹殊雅、曾于旧谱闻扫眉娇虢国。新寡缟文君。黑牯眠云饱黄蜂夺雪芬爱憎谁与定、賖酒借花醺、

　　又

　　梁园月下白青琐第中逢定是千金买来陪一捻红珍奴学龟息越女鬬猿公作意驱脂粉、天然输与侬、

　　又

　　休量姑射子不语息夫人香暗闻龙脑。须黄见蝶身。雪腮宜买笑、霜鬓可饶嗔莫学卢郎妇题诗谑老人

　　○化城寺　中晚佳境

　　方引主人辖、转为山寺嬉门深当水尽。路曲入松移。破铎摇檐鸽。寒萍蔽沼龟。过溪无虎啸、枉送远禅师、

　　○明日至古博岭雨

　　无寸非浓雾寒空湿太胜泥深驴项没雨近帽檐生练泄未到眼客途先苦行眞成评嚼榄敢与枣儿争

　　○京邸赠沈刑部 【 叔成自安乡召入善畵梅在署竟日伸纸洞庭逼浸安乡】 

　　人多骢马客君惬白云司棘署了公事梅花作雪枝带宽知懒在马重觉尘随颇忆洞庭否、烟波十二时、

　　○哀周郑州沛

　　莫以拘挛辈、交攻放达偏穷如知老后乐似欠年前匣藻鲛俱泣园花石共迁伤心能几辈教我不澘然

　　又

　　雪涕寻前谊敲门忆昨晨。枭卢呼未歇虾蠏醉仍频日者过荒馆。霜颠破角巾。飘零霎如此、昨日故将军、

　　○晓发句容

　　宵来醉眠处、忽为远林遮三尺短缑烂一程长耳赊村村落斜月、树树抹轻霞、只尺丹阳近、江鱼入馔嘉、

　　○送沈叔子南都迎母

　　马上定苦渴几回停辘轳别兄当北邸、接母到南都、桃叶横前渡。荷花满后湖。此行大家逐谁敢问当垆

　　○送冯叔系之南都访旧

　　江国柳虽尽、将及梅花新路远即逢雪天寒别有春高牙纷海幕长剑着孤身。乞取封书去难辞旧主人

　　○景文至其舅刘所过圜中

　　两橐行厨过、清醪溢瓦盆一行浇郁思百覆失烦??免笋候人家饭莺天桃杏村无由共甥舅镇日数圜门

　　○送俞生之入楚 【 颇善绘事】

　　作客向襄阳。鳊头大舸装。江行多雪候。旅宿尽渔乡此景俱堪抹。行囊好为藏归来逢鉴赏。几度挂山窓。

　　○张子锡往访其弟长治

　　伯兄官署去因寄仲君书问政应如水添厨稍出鱼越人多好着潞锦小花裾看取寄归匣。都无一尺余。

　　○与任生话旧

　　麻衣飘雪处、益动而翁思、近日君家事、予傫那得知、笋天应荐墓柏涕可枯枝莫作徒悲切、遗书退学诗、

　　○送张君会试

　　明年此时节、意气何扬扬但遣马蹄疾莫愁花路长。几多青楼妇。认取旧檀郎。何处最笑指当垆压酒娘

　　○挽上虞葛翁

　　闻道自髫年传经彻旧编褁粮百里外卒业一灯前阅传知高士遗孤是大贤斯人眞不死可以慰黄泉

　　○授经馆中怀江东诸同志 【 时复病】 

　　能得几回春匆匆滞此身一江书易寄连月性难驯买药独行市。敲门暂访人。几时束书卷、来伴钓鱼纶、

　　○蜡屐

　　一生几两屐、此语尔非迷何事沦猩趣终年弄马蹄万钱收锦檿、五岳遍丹梯齿畔如濒损厓蜂借一脾。

　　○题雪景畵 【 诸暨陈仲子】 

　　幽人凭水槛钓者挈鱼投况对千山雪。而无一客留。腊酒此时熟老夫终岁忧壶公能醉我跳入畵中休

　　○为陶工部赠道者

　　终是千年、今先返旧城到家人尚在入洞云来迎紫气莫西渡。青山留震盟。野夫惭尹喜却办候关情

　　○将游五泄宿吴系山庄遇老迎饷邀余辈先登峨眉不果

　　游辔维林竹山窓来猎灯青苏炊白稻碧笋束红藤坐落半宵月流分曲水亭忽逢山下老、邀上峨眉层、

　　徐文长文集卷之六 【 终】

　　●徐文长文集卷之七

　　公安袁宏道中郎评点
　　门人郝之玺公琰校订

　　七言律诗

　　君从 
　　九重 
　　白燕 
　　续白燕 
　　寄成女彝守备登州 
　　送方阜民公子还歙 
　　送通政胡君入闽 
　　言游武夷道中抚景因忆往年尚宾吕君天台之约 
　　落花 
　　泊阊门值闰月中秋 
　　送葛韬仲 
　　饮枇杷园赠某君东道 
　　奉送同府潘公募兵广东 
　　十四夜 
　　月下梨花 
　　新建伯遗像 
　　夜酌迟友人不至 
　　赠府吴公诗 
　　与客登招宝山观海遂有击楫岑港一窥贼垒之兴谨和开府胡公之韵奉呈 
　　为子微题鹧鸪图 
　　两宿齐云下憩逆旅夜大雪因复登眺 
　　孙忠烈公挽章 
　　下第回值九日登坞土山访北庵上人 
　　访玉芝师夜宿新庵同萧女臣 
　　往年观伎走解意当是北产故缀四律首章用北语今年复来知是金陵上元人又携一少伎同坐铲上分镫放体空中名曰童子拜观音乃昔年所无者 
　　与王山人对语 
　　乙丑元日大雪自饮至醉遂呼王山人过尚志家痛饮夜归复浮白于园中 
　　饮太白楼 
　　杨道人访我于系索诗 
　　新秋避暑豁然堂 
　　过陈守经留饭海棠树下赋得夜雨剪春韭 
　　迎春值雪 
　　宫人入道 
　　赠秦仲虗 
　　宿长春祠夜半朱君扣榻呼起视月山缺处露钱塘仅一勺而夜气滃之 
　　恭谒孝陵正韵 
　　答赠盛君时饮朝天宫道院 
　　中秋雨集金氏园亭次陈思立 
　　十六日霁与张长治伯仲集城隅次长治韵 
　　邦宪死 
　　赠辽东李长君都司 
　　许口北遗以绫帛绵三物题曰袍具作诗谢之 
　　小集滴水厓朝阳观 
　　徐州 
　　驾归自阅群望于衢恭赋 
　　张云南遗马金囊 
　　寿吴宣府 
　　美人红甲 
　　禹陵 
　　曹娥祠 
　　露筋祠 
　　冯刑部索书册 
　　送啸上人之五台 
　　集李侯宅得锺字 
　　燕子楼 
　　送余兴国 
　　驾幸月坛群望西街 
　　九月十六日游南内值大风雨归而雪满西岫矣 
　　送新昌潘公 
　　将别复偕游碧云流觞枯柳之下 
　　送朱使君太仆 
　　李子遂死予设位哭之遂击木而歌此 
　　读问棘堂集拟寄汤君 
　　金刚子珠串 
　　闻都督再迁山西武宁 
　　自坌道走居庸雪连峰百仞横障百折银色晃晃故来扑人中一道亦银铺也坐小兜冒以红毡疲骡数头匣剑笈书相后先冰气栗冽肌粟畾畾如南夏疿痤苦吟冻肩倍耸惫甚矣却赢得在荆关图畵中浮生半日 
　　送丁叔子北上慰乃兄 
　　代寿黔公 
　　亚夫墓 
　　白牝蛟 
　　读文信公仙岩祠集焚吊 
　　夜坐有感转忆往事 
　　香烟 
　　春兴 
　　送季子微赴李宁武总兵之约 
　　南镇之南原桃树数百花时余数游赏当武陵也道士苦打搅尽伐之忆以诗 
　　二月望后连日夜风甚不减前年而是日二儿书至 
　　唐伯虎畵崔氏且题次其韵 
　　吴宣府新膺总督 
　　子肃再赴戚总戎所未至死于都下 
　　红叶 
　　兰亭次韵 
　　送长洲居山人士贞 
　　重修干清宫成迎慈圣再御 
　　五色鹦鹉黄鹦鹉并是圣母所驯各赋 
　　赏成氏牡丹和韵 
　　王翁八十令书贞松白石畵中 
　　姚崇明晚暎堂 
　　清凉寺云是梁武台城 
　　寿马先生七十 
　　元夕寄金武康 
　　寄上海诸友人 
　　戊辰廿有四日尚宾时中宿于圜夜大风雨冰厚尺诘朝得子甘北报走笔遍诸友 
　　玉师挽章 
　　养生书成纪事与梦 
　　某氏新园 
　　送赵大理 
　　绿牡丹 
　　次苏长公雪诗 
　　青州赠鼍矶研副以诗奉答
　　莫老至聋矣 
　　八月十八日阿枳三江观潮夜归示　
　　戏拟不往
　　读某愍妇吊集 
　　拟吊苏小墓　
　　闻里中有买得扶桑花者　
　　今来自岭海者云扶桑花也予昔所见殊不类是殆大苏所咏涓涓泣露紫含笑熖熖烧空红拂桑耳花家剪双头见寄始觉首四作之误乘酒漫成六首以赎差错插砚水瓶嫣然有笑语意岂亦怜老人之衰眊耶复取余沥浇之当缠头耳滇蜀村歌云披蓑衣打杖头鼓风流在何处予拟答乡谚云雪落长江里依旧化作水何不落则雨却要是个底不知花神有知作何平章夜见梦云叟所谓黄连树下弹琴也
　　寄吴通府以墨见寄
　　魏文靖公巵贮以梓匣辄赋
　　某君见遗石磬
　　卖貂 
　　卖磬 
　　卖畵　
　　卖书 
　　长至次朝
　　岳公祠
　　某君生朝抹牡丹为寿
　　十月廿二日园西樱桃数花便有蝶至
　　访李岣嵝山人于灵隐寺 
　　九月朔与诸友醉某子长安邸舍得花字 
　　某伯子惠虎丘茗谢之
　　桐乡冯母 
　　畵鱼既作古诗矣久之复得七律
　　拟送廵滇者 
　　过伯升宅玩骨董而菖蒲尤盛鱼有红色有蓝色有玉有锦俱三尾如鼎又有水晶四尾者
　　雪中移居
　　送娄某丞丹阳 
　　钱王孙饷蟹不减陈君肥杰酒而剥之特旨
　　答嘉则
　　诣五泄驴上口占寄骆怀远
　　九流
　　鸡声
　　蛙声
　　闻有赋坏翅鹤者予尝伤事废餐羸眩致跌右臂骨脱突肩臼昨冬涉夏复病脚软必杖而后行兹也感仙癯之易贼羡令威而不皆横榻哀吟辄得二首
　　建阳李君寄驯鹇俄殪野狸信至燕哀以三曲
　　赋得万绿枝头红一点
　　王乡人寻二十年之父榇归自卫辉合其母圹
　　赋得渔人网集澄潭下
　　十七夕 
　　赋得贾客船随返照来
　　书刘子梅谱 
　　送某之太仓
　　将牧羊庚戌元旦筮之得明夷之上六
　　元夕休宁道中遥忆乡里
　　赋得清秋落叶
　　凊风岭
　　焦山
　　林先生迁教泷水
　　读易园诗应一仕人之索
　　马策之奉母住凤凰山下之水楼
　　狐裘
　　岁暮夜雪招二王诗人虀果小饮

　　○君从

　　君从闽海下南昌、正值中官降　玉皇龙号眞人亲拜。绣衣使者自焚香。坛中祝寿千官满官里传旛两道长。不是薄游江海客何由得覩此辉光

　　○九重　端丽

　　九重忧隐德如汤祷祀坛傍夜有光旱魃正逢周甲子神君俱集汉明堂绣成旛盖虹双引挂定琉璃水一行闻说词臣咸萃止、抽毫拂素侍　君王、

　　○白燕

　　闲庭尽日见还稀院院梨开去渐微别殿几年埋玉匣、旧人何处认乌衣春风水面徒闻语夜月梁间好弄辉安得姚家红线缕却看片雪带花飞

　　又

　　西飞岁岁候青□花发名园何处藏天子郊禖呈瑞色主人台榭有辉光轻翰攘雨绡初剪小尾流风练愈长万里东归易没海天元是白云乡

　　○续白燕　俱有神彩

　　一时伴侣自应非海路空长遇亦稀汉将玉门投老入赵妃雪夜待人归孤回夏日摇寒色渐下秋空见羽衣巳识朱门无可托玉楼天上任高飞

　　又

　　青壁红窓暎苑□冲花□羽唼群芳霜迷万瓦单栖渺草绿千提□影凉云母屏深低缟袖水晶帘动拂流黄。西园蝴蝶浑无赖。暗粉飘尘上海棠。

　　○寄成女彝守备登州 【 女彝时寄蓬莱集载登州海中蜃景】 

　　牙门遥暎列僊台、总帅偏宜上将才出海戈矛俱借水飞空矢石并成雷天边送鴈将心往马上题诗带景来解道观游怜独赏那能分向小蓬莱

　　○送方阜民公子还歙 【 方阜民尊公知山阴渭始籍诸生提调师也】 

　　江关杨柳弄新晴、游子思家数去程、客里经春花作伴酒中连日雨留行轻装未结离歌发大道临岐感慨生欲把今朝双别激、寄弹一滴使君灵、

　　○送通政胡君入闽 【 敬所君有同年御史大夫镇闽】 

　　访旧暂为闽海客、归涂兼得武夷游不堪暮雨张筵别况值春花带叶抽山障入云迷去骑溪涛作雪泻行舟幕中无事同君饮好向尊前借筯筹、

　　○言游武夷道中抚景因忆往年尚宾吕君天台之约　言必脱腐宁失浅弱

　　岩壑千重路转偏春阴漠漠带炊烟。困投野店聊呼酒笑问名山数举鞭笼鸟对人喧曙色桃花临水弄新年。多情忽忆天台约归去应寻剡曲船

　　○落花　风流尔雅

　　花落条空芳树稀。秦王宫里卷罗衣。经过楚巷兼人丽。乍入梁园杂雪飞送雨迎风俱是别沾泥带水不能归明年知向何枝发愿傍青阳近口晖

　　○泊阊门值闰月中秋　海镜句本不韵全诵之忽忽怆神

　　中秋只尺巳蹉跎更值中秋此地过天上桂轮长苦满人间酒盏莫嫌多虹桥一散能追不海镜孤飞奈尔何。最是虎丘此时节清歌不住水微波

　　○送葛韬仲 【 时予初解系】 

　　杏花杨柳夹扶疏送客澄江煮白鱼紫艳葡萄千日酒。白藤花匣万言书。丰城剑出应双跃罍观缘多目独居待尔他年拂衣日看予渡海跨青驴

　　○饮枇杷园赠某君东道 【 逼东邻钮给事家□故有后四句实景也】 

　　红葵古盌碧蛆沈南市青帘买却□布衣眞可十日饮碑钱索得来年金游鱼触沼听歌浅独鹤穿花出唳深给舍酒厨东壁是缚■〈扌弃〉毕卓可能禁

　　○奉送同府潘公募兵广东　末数句劣

　　使君佐郡俨行春、开府知名下令新手挈万金收死士身藏半绶见乡人部分卷甲趋春雨弩矢成行夹畵轮、引向辕门投谒罢、试看主客集鱼鳞、

　　○十四夜　风韵泠然使人味之无尽

　　野外虗堂夜不扃遥遥秋汉数峰青旧栽菱叶侵河路新折莲房插胆瓶凉气欲来先到水月光纔上只移棂请看明夕三更漏相对何人坐纸屏

　　○月下梨花　芳娟可玩

　　今宵风物异寻常月底梨开万朵光闪雪摇冰偏倍昼迷枝浸叶总生凉痕娇旧积啼春雨镜色新圆□夜妆莫遣风吹回作态、素娥应妬舞霓裳

　　又

　　细蘂繁花带月芳新妆摇荡宋家墙银丛泛影通河切酥的飘辉接梦长夕鸟几条垂滴滴春空一片缀苍苍却嫌曙色催将晓冷晕微收益渺茫

　　又

　　丹轮皓质两微茫、桂粟梨云浅黄、万点绡痕春带水一庭雪影夜生香小星解照周衾伴不夜悬汉帐倡讶道独禁风露冷曾听法曲立臾长

　　又

　　壁月流空霁色扬梨英当夕弄青阳摇寒隔院非关艳。暎断长天别有芳。粉靥团团新出洗窓钱一□暗浮霜多情错认梅花夜教进罗浮梦里觞

　　○新建伯遗像

　　方袍綦履步从容高颡笼巾半覆锺千古眞知听话虐百年遗像见犹龙夜来衣钵今何在畵理须眉亦似侬更道先生长不减、那能食粟度春风、

　　○夜酌迟友人不至

　　方朔侏儒两欲死、智伯中行一是知醉里放言何造次醒中为客太支离檐飞细雨除清暑烛笑麤花旋紫芝。坐待人来将说与夜深敲缺唾壶儿

　　○赠府吴公诗 【 并序】 

　　吴公自曩昔攘斥夷寇其在吾绍兴若浙东西松江诸道者人易闻且见故多美颂之词迨舟山之役越在海外其抚民搏寇之功最多而且艰人掩之莫得而知也独渭以书记辱在督府随众人后杂谈戎伍稍悉其事而今年台温之捷公之伐又最高公既让美不言而世之公道将遂因以澌没乃用鸣之以诗使公知知其事者尚大如渭者在而渭之所处则固有难于知者也
　　幕中曾与众人群幕外闲听说使君破剑壁间鸣怪事、孤城海上倚斜曛诙谐并谢长安采。懒散犹供记室文。把笔欲投还自笑故山回首隔江云

　　○与客登招宝山观海遂有击楫岑港一窥贼垒之兴谨和开府胡公之韵奉呈

　　沧海遥连雉堞明登临喜共幕宾清千山见日天犹夜万国浮空水自平不分番夷营别岛、愿图方略至金城、归来正值传飞捷露布催书倚马缨、

　　○为子微题鹧鸪图 【 鹧鸪对啼见本草】 

　　瘴雨蛮烟岭树苍旧游曾记泊桅樯对啼江岸霜初歇独听扁舟草正芳旅景谁将上缣素羽衣今复见茅堂似嫌越鸟南枝惯拟欲乘风向北翔

　　○两宿齐云下憩逆旅夜大雪因复登眺

　　夜投山店醉眠休、早起茫茫揽敝裘、更向松间寻旧侣要于雪后倚高楼几重碧殿深相暎万里瑶台俨若游归路欲迷何处觅野梅花落遶溪□

　　○孙忠烈公挽章

　　行藩黄屋车何用上寿瑶阶酒未酣岂有满庭持汉节终无个士死淮南百年正气□为永一觉忠魂梦亦甘词客幽怀关世事悲歌重扣剑之镡

　　○下第回值九日登坞土山访北庵上人

　　归家忽巳逢重九聊向高山试一登舌在何为更问妇荤除元不是求僧秋云隔水流数片落叶依岩积几层话了出门月初上岸芦汀菊也相应

　　○访玉芝师夜宿新庵同萧女臣

　　参禅喜与梁王裔、合掌跏趺野竹丛坐久空堂诸呪歇夜深明月四山中亲陪客话拈珠串独卧行单坦片椶一宿相留浑旧事无生自愧永嘉公

　　○往年观伎走解意当是北产故缀四律首章用北语今年复来知是金陵上元人又携一少伎同坐铲上分镫放体空中名曰童子拜观音乃昔年所无者　新绮

　　人似明珠马似盘超腾隐现不离鞍各弯镫底罗鞋窄都在空中妆翠寒合掌几回投地去、同心双蝶隔花攒莫嫌岁岁频来往家住金陵自不难。

　　○与王山人对语

　　仗剑渡江王猛身归来又共坐青裀平原自有三千客。门下聊同十九人。曾许凤雏应不忝由来龙性本难驯久知世事只如此且借清樽一洗尘、

　　○乙丑元日大雪自饮至醉遂呼王山人过尚志家痛饮夜归复浮白于园中

　　元日独酌不成酡、穿邻唤客雪中过三百六旬又过矣四十五如老何帻软渐知簪发少兴豪那计酒筹多小园风景偏宜雪缀柳妆梅有许窠

　　○饮太白楼　冯吊追怆

　　城上高楼接大河城南池沼遶朱荷千年供奉飞杯地一夜徐州上水歌露冷秋蛾争彩烛。川长风荻乱金波客中行乐无过此。前夕中秋何处过。

　　○杨道人访我于系索诗

　　道人半在城都行、今过稽山上禹陵、身载瞿塘雪后水手拖蒟酱国中藤稍谈鹿乖延卑品、欲拔鸡羣亦上升近日嵇康知不免懒将消息问孙登

　　○新秋避暑豁然堂　起套苏不厌结用杜转佳

　　竹雨松涛响道房瓜黄李碧酒筵香人间何物热不喘此地苍蝇冻欲僵一水飞光带城郭千峰流翠上衣裳窓前古水摇枝入。好挂轻絺细雪凉

　　○过陈守经留饭海棠树下赋得夜雨剪春韭

　　春园莫雨细泱泱韭叶当篱作意长旧约来年留话久新蔬一朿出泥香梁尘巳觉飞江燕帽影时移乱海棠醉后推敲应不免只愁别驾恼郎当。

　　○迎春值雪 【 连岁雪多甚】 

　　云黄瓦白照千家雪里迎春倍物华士女红楼先卷幔吏人采杖忽生花。瑞多自古无连岁路滑从东接郡衙半是三农占水旱直随牛尾不辞赊

　　○宫人入道 【 明月宫女名】 

　　昭阳队里混铅华、垂老参师日半斜不向秋风怨团扇却教明月进琵琶朝留楚簟身为雨夜绣茅君线作霞见说缑山闲姊妹尚论恩宠旧谁家

　　○赠秦仲虗

　　冰玉山人本绝埃西湖自筑初阳台何年养鹤曾飞去是水当门尽遶来道士忽逢松树下渔舟放在藕花知余欲与为邻舍指点孤山一角梅。

　　○宿长春祠夜半朱君扣榻呼起视月山缺处露钱塘仅一勺而夜气滃之　隽爽

　　长春明月夜阑于起视当眉尺五间千里林光俱浸水一杯江气亦浮山似闻隔岫吹长笛欲唤眞官语大还忽忆广寒清冷甚有人孤佩响珊珊

　　○恭谒　孝陵正韵 【 汉高彷佛　皇祖而以少文终其身故五云然是日陵监畧陈先事】 

　　二百年来一老生白头落魄到西京疲驴狭路愁官长破帽青衫拜　孝陵亭长一杯终马上。桥山万岁始龙迎。当时事业难身遇冯仗中官说与听。

　　○答赠盛君时饮朝天宫道院　俨尔身游

　　长安道院一牵裳、司马筵中再举觞杮叶学书才不短。杏花插鬓意何长。药沈绿醑家厨酿霜折红蕉道观房坐里黄冠三两辈。醉来相与说　先皇。

　　○中秋雨集金氏园亭次陈思立 【 诗朋酒斯享朋双尊也】 

　　中秋风雨剧凌冯拂闷觥筹倒一朋绿桂来年疏彩晕。银球终夜断长绳。泥深水掌花边鸭帽落霜颠影外僧醉后忽呼长剑看赤鳞乘涨欲飞腾

　　○十六日霁与张长治伯仲集城隅次长治韵

　　飘　砧飞柝戍营秋。坐里闲听说潞州。孤镜满城池水洗。明河千尺傍人流。笑论昨夕能漂瓦醉唤红裙缓下楼自古阴晴谁料得、莫辞连夜典鹴裘

　　○邦宪死 【 朱氏而侠】 　读此觉琢炼者为烦

　　远从黄浦白波边泪尽枯鱼黑索前共许相逢还几度讵知此别即千年白杨树下多风起广柳车中少客眠见说吴门塘上曲纔歌高士即澘然

　　○赠辽东李长君都司　三四可谓壮采

　　公子相过日正西自言昨日破胡归宝刀雪暗桃花血铁铠风轻柳叶衣百口近来余几个。一家长自出重围。禅关夏色炎如此、听罢凄霜杂霰飞、

　　○许口北遗以绫帛绵三物题曰袍具作诗谢之 【 寓之西邻为朝玄观多栖方士诸边竞用蔚州之炭】 

　　吴蚕巳挂山人肘边马尤堪北寺台其奈沙场推解雪那能花处一题梅昨期后府将军猎今学西邻道士雷迭取蒲团高一尺坐消一辆蔚州灰

　　○小集滴水厓朝阳观 【 上谷】 　取其快句

　　朝阳道观一何县滴水孤厓百丈边余气出关雄大漠长风吹壁立青天窓扉近在栖鵰处、阁道都拦坐客前、不信夜来高顶望、定应笙鹤下飞仙、

　　○徐州 【 将登黄楼间枣下之妇】 

　　今岁青青陇麦稠。去年河水过堤流。无家不自波中出有鳖都经树杪游枣叶双扉询翠袖柳根一面护黄楼泗州潭底猕猴老不信今还锁泗州

　　○驾归自阅群望于衢恭赋 【 三月三日】 

　　桃李晴曛禁苑烟　銮舆新幸北郊旋团花靺鞈搜春日细柳旌旗拊髀年一道甲光将雪借千群马色截云鲜谁兼将帅为天子。共喜　文皇九叶玄。

　　○张云南遗马金囊 【 时余尚羁而张亦被议】 

　　百颗缄题秋暑清。遥闻摘向最西营。张骞本带葡萄入。马援难抛薏苡行。万里锦苞辞晓露一泓寒舌搅春饧年来不为临卭病。无奈羁愁渴易生。

　　○寿吴宣府

　　近来宣府息烽埃台吉求生欵镇台笑引双椎胡女拜传呼万帐令公来艾年佩鹊宁非早。薇省垂鱼不待推。报与江南春信道、题诗寄处陇梅开、

　　○美人红甲　尚未雅

　　近日新□处处施玉纤染草学胭脂。并将樱颗销筠管忽散桃花上柳眉春色每从梢畔露丽情半出袖边知塞风昨夜吹胶折。抱得琵琶下手迟。

　　○禹陵 【 桓碑■〈穴上之下〉石也鱼蠹也杨梅树下予疑禹穴在此玉字谓金简玉书也】 

　　年来只读景纯书此日登临似启予葬罢桓碑犹竖卯封完玉字不通鱼杨梅树下人谁解菡蓞须中气所居即遣子长重到此、不过探胜立须臾、

　　○曹娥祠

　　曹娥十四死长江江水连潮万里长精卫定应仇渤澥子胥岂只怒钱塘一江鱼鳖浮尸出八尺龟螭卧绢黄总为金钗收正气可怜枭獍遶爷娘。

　　○露筋祠

　　乌鸟既能伤义士、蚊虻何苦碎贞肌、由来天道本无定、谁使昆虫必有知、畵壁几残春社雨灵风时满夜归旗烟波一望三千里。长在湘江洛水湄。

　　○冯刑部索书册 【 庆成与宴图】 

　　躬耕既喜陪　明主列宴兼荣享大庖苍帝青阳临左个。朱犁黄犊引南郊。筵前瓮盎归沥马后蹄肩带割肴笑语细君将母好不劳谐谑自为嘲

　　○送啸上人之五台

　　长啸上人者来自长干蹔谢鸡鸣之妙景辄冯短锡却栖凤禁之西禅候三月以飞花指五台而趺草佛灯万点天放琉璃山翠千重神移鹫鸟冀文殊之亲觌别社友以长征四韵送之数言以引
　　白下珠林最有名忽来燕赵作游僧春风大众迷花雨夜壑孤藤看佛灯巳办一瓢相伴去、其如多病不能兴归来只洗双荷叶学文殊演上乘 【 佛家以耳为荷叶】 

　　○集李侯宅得锺字 【 时内赐鲜杨梅故用李令问鹅事即杜诗李少监也李侯高庙甥家有所赐手书又有眞贝多叶经千番字如屯蜂】 

　　侯家帘幕夜重重客觞繁断禁锺赐果自鲜冰后色罂鹅直贱丈前醲月斜苑树寒孤鹊。字暗番经集万蜂。尚有　御缄看未得何时重许拆双龙

　　○燕子楼

　　牡丹春后惟枝在燕子楼空苦恨生昨泪几行因拥髻当年一顾本倾城分为翡翠笼俱老讶道泉台伴不成犹胜分香台上妾更无一个哭西陵

　　○送余兴国

　　邻家兄弟逼炊烟、不于今四十年、颊有长□堪佐幕头多短发尚留燕深秋一路逢红叶明月双帆挂大川黄鹤楼中可相引石榴皮畔觅神僊

　　○驾幸月坛群望西街

　　玉露清秋湛碧空、金舆夕月引群工、红云自结龙文上彩仗如移桂影中壁畔常仪端捧鬯。郊西新魄正垂弓。布衣久分华山侣笑向归驴堕晚风

　　○九月十六日游南内值大风雨归而雪满西岫矣 【 石桥鱼龙百族巧甚云是西洋物乃三宝太监取归者】 

　　宝树琼台夹梵轮星坛月宇讵非神从来天上游俱梦说向人间恐未眞风雨故梢铜网翼鱼龙欲活石桥鳞寻诗正是回驴处、忽面西山雪照人、

　　○送新昌潘公

　　北斗声名重二京东朝保傅谢初荣百年华发晞三握。一日朱轮送满城。渐喜河冰仍绿水稍闻乡盛黄精快帆定落归心后客梦几番天姥青

　　○将别复偕游碧云流觞枯柳之下

　　征舆解道明朝发、别酒遥从此地酣、尽日回肠依曲水、昔年种柳似江潭、霜高睡短鸡偏促雪滑泥长马不堪差有梅花知客意。一程开逼一程南。

　　○送朱使君太仆

　　长安明月金叵罗几度从君醉踏歌北寺云屯朝烙马西清风起夜闻荷大臣自引行当召醉尉逢人且莫呵一叶米家书畵舫白虹终夕遶沧波。

　　○李子遂死予设位哭之遂击木而歌此

　　泪尽南天哭不回。李生眞是可怜才。生刍解识徐家物。死梦应寻范式来。紫气镆干埋不得青枫刺绣任成灰知君去证金环果、戏取杨花李上开、

　　○读问棘堂集拟寄汤君

　　兰苕翡翠逐时鸣谁解钧天响洞庭鼓瑟定应遭客骂执鞭今始慰生平即收吕览千金市直换咸阳许座城无限龙门蚕室泪难偕书札报任卿

　　○金刚子珠串　典丽中风趣自足

　　不共番经出宝函定从胡腕摘偏衫核堆绣字蛴螬烂果聚香林孔雀衔不断百思惟岭獦手提一串缚狂饥来唤米无人识。送与游僧上海帆。

　　○闻都督再迁山西武宁

　　胡床雪夜斗牛裘亲待回探夜不收蓟北咽喉此为最山西将帅尔称优、千金粉面捐厮养百鞘朱提买络头倒死潇拦姑诺诺大宛终败匿骅骝

　　○自坌道走居庸雪连峰百仞横障百折银色晃晃故来扑人中一道亦银铺也坐小兜冒以红毡疲骡数头匣剑笈书相后先冰气栗冽肌粟畾畾如南夏疿痤苦吟冻肩倍耸惫甚矣却赢得在荆关图畵中浮生半日

　　昨夜飞花苦不多、朝来起视白峩峩一行裘帽风中去半日关山雪里过银髻望夫高入汉玉屏随客折成河中间一道明如线四角红毡拥数骡。

　　○送丁叔子北上慰乃兄

　　令威三世通家好廿载迁居会面赊醉我龙铛纔地主、怜君马首又天涯、春灯雨雪潇潇夜野店茶汤处处家想见　皇都堤草绿。春鸰细语遶梨花。

　　○代寿黔公　苍雅为杜嗣响

　　有道明王守四夷、公家锁钥在雕题、一天枢纽群星北万里金汤半壁西茅氏骑龙艰刼火王乔奉药傥丸泥何如翊戴勋臣府永鐍金书铁马蹏

　　又

　　异姓王功阶特进大将军客揖□长太平象马舞何事胜会凫鹥醉不妨锦席珠□群彦舌金炉烟雾百蛮香殷勤剩有华封祝、先遣山呼到　帝乡、

　　又

　　千花百果候青阳二月斓斑匝点苍样簇浓枝灵鹫锦。光添绣褓石麟床。干戈后取仪双髧弧矢先悬志四方我国同休恩不浅年年此日忆　高皇

　　○亚夫墓 【 墓在巢县此亦虗传也】 

　　王者从来云不死、共疑隆凖及重瞳巳占龙气成天子却幸鸿门败乃公一牧乳羊遮墓白几株寒枣覆碑红怜侬疽发不欲活岂为人间少邓通

　　○白牝蛟

　　招宝山东行若千里洋也白牝蛟宫之相传是千年物遂名其所蛟门而向所诒海酋王直之倭商住岑港者自春抵夏屡进剿屡阻于雨人言蛟之祟也幕中丑骂蛟俄而雨如注
　　宝山门外白蛟宫、独处千年不嫁雄顿顿涡涎垂燕子殷殷霹雳懒蜈蚣风权近属谁家掌日本频由尔路通一语稍嗔酬恶雨量无周处在军中

　　又

　　侬应坐视稿三农、不尔祠何吝一丛早使嫁夫封石氏肯教将尾示刘翁寸鳞缩虱腥逃井。蜕骨专车雪硬风。莫倚豢龙终豢尔史臣亲记醢雌龙

　　○读文信公仙岩祠集焚吊

　　每疑天意不分明、枉杀呼天问屈平诸葛既难扶后主庐陵何用产先生停舟此夜艰危地出户当年叹息声脑子不灵尤恠事、竟将腔血洒燕京、

　　又

　　山翁伏腊竞鸡豚、海舶针罗失晓昏六尺托孤俱赵氏。一宵投王得公孙。波涛解逐旌旗走岩洞宁无气魄存安得扶卭亲一拜百花如锦醉山门

　　○夜坐有感转忆往事　不衫不履之态

　　朝来干鹊聒檐牙、入夜孤灯也弄花儿女一生梦养虎。行藏四足畵添蛇。因嗟竹箭歌如箦时泛荷花到若邪。记得万峰高顶鹿、竟晞黄犬猎人家、

　　○香烟　意幽沈笔浮动咏物上乘

　　谁将金鸭衔侬息、我只磁龟待尔灰、软度低窓领风影浓梳高髻绾云堆丝游不解黏花落缕嗅如能惹蝶来、京贾渐疏包亦尽空余红印一梢梅

　　又

　　午坐焚香枉连岁香烟妙赏始今朝龙拿云雾终伤猛。蜃起楼台不暇飘。直上亭亭纔伫立。斜飞冉冉忽逍遥。细思绝景双难比、除是钱塘八月潮、

　　又

　　霜沈欛竹更无他、底事游魂演百魔函谷迎关儳紫气雪山灌顶散青螺孤萤一点停灰冷古树千藤写影拖春梦婆今何处去冯谁举此似东坡

　　又

　　薝卜花香形不似、菖蒲花似不如香揣摩范晔鼻何暇应接王郎眼倍忙沧海雾蒸神仗暖峨眉雪挂佛灯凉并侬三物如堪捉捉付孙娘刺绣床

　　又

　　说与焚香知不知、最堪描畵是烟时阳成罐口飞汞。太古坑中刷袅丝。想见当初劳造化。如此物办恢奇。道人不解供呼吸闲看须臾变换嬉

　　又

　　西釴影歇观虽寂左柳笼穿息不遮懒学吴儿煅银杏且随道士袖青蛇。扫空烟火香严鼻。琢尽玲珑海象牙。莫讶因忽浓淡、高空刻刻改云霞、 【 右香筒】 

　　又

　　香球不减橘团圆橘气球香可怜虮虱窠窠逃热瘴烟云夜夜辊寒毡兰消蕙歇东方白。炷插针牢北斗旋。一粒马牙聊我辈。万金龙脑付婵娟。 【 右香球】 

　　○春兴　率直沈快得杜之微

　　好景蹉跎知几回、今春商略紫洪隈固应带插挑深笋。兼好提尊饯落梅。双蹇百钱苦难办、片桨孤舟荡莫催、见说山家兜子软、借穿峰顶晚霞堆、 【 紫洪笋绝佳】 

　　又

　　乾坤瞬息雪边风万事阴晴雨后虹巳分屠门斋后断、只难酒盏座前空半缗榆荚求书客。数点梅花米翁。小饮墙西邻竹暗绵蛮对对语春丛

　　又

　　二月四日吾巳降、摄提尚复指苍龙当时小褓慈闱绣。连岁寒衣邻母缝一股虫尸忙万蚁百须花粉乱千蜂自怜伯玉知非晚除却樽罍事事慵

　　又

　　李白桃红照眼明兰风梨雪逼人清一枝带蘂冯吾折双蝶随风各自争粉翅扑衣犹可耐墨针穿帽此何黥因思花草犹难掇却悔从前受一经

　　又

　　七旬过二是今年垂老无孙守墓田半亩稻秧空饿鹿两株松树罢啼鹃悲来辛巳初生日。哭向清明细雨天。忽捻柳枝翻一笑笑侬元是老婆禅 【 松为盗砍】 不忘描写姬姜三百半 

　　又

　　胡烽信报收秦塞、夷警妖传自赣州十万楼船指瓯越结交邻国且琉球不臣赵尉终辞帝。自王田横怕拜侯。几岛弹丸髠顶物、敢惊沙上一浮、

　　又

　　孟光久矣掩泉台、海口新阡此再开暖色一天霞影入寒潮万里雪山来迢迢支垄何方发、个个曾扬着处猜、急买松秧三百本、高阴元仗拂云林、

　　○送季子微赴李宁武总兵之约

　　黑貂裘袄尽长安、此去关山雪未残挂印曾蒙公子约解袍应念故人寒大豪马邑坟堪吊。天险羊肠路复难。到后莫须先一拜未妨长铗向人弹

　　○南镇之南原桃树数百花时余数游赏当武陵也道士苦打搅尽伐之忆以诗

　　镇南亦自有桃源、载酒来寻不计年秪为烧茶烦道士故令闭洞返渔船一从春雨花开后是处朝霞色可怜笑我老来无脚力。欲呼船子少船钱

　　○二月望后连日夜风甚不减前年而是日二儿书至　谐语不失趣韵

　　天寒地冻正霜宵、被冷风号入帐骄贳屋再经飘瓦尽破炉重补买薪烧老牛脊坏堪驮鸟小犊书来尚滞辽好买柴团参一搭。急鞭归马补虗劳。 【 醉后趺损胁春烂而疮少陵病马诗日暮不收乌啄疮】 

　　○唐伯虎畵崔氏且题次其韵

　　彷佛相逢待月身不知今夕是何辰行云总作当年散胡粉空传半面春嫁后形容难不老、畵中临榻也应陈虎头亦是登徒子特取妖娇动世人

　　○吴宣府新膺总督

　　邸报初翻数叶藤、栋梁今喜楩柟胜、市场春后皆青草司马秋来在白登天下安危眞足仗眼前修短却难凭。最怜投辖相知客、不得随车负此情、

　　○子肃再赴戚总戎所未至死于都下 【 正韵】 

　　幕中宾客盛文词、幕府黄金客再持共拟归来作生计不堪老去哭相知一春绿草飞蝴蝶千里黄沙暗鼓鼙两地分明谁苦乐、游魂莫遣到家迟、

　　○红叶

　　纔见芳华照眼新又看红叶点衣频只言春色能娇物、不道秋霜解媚人宫水正寒愁字字。吴江初冷锦鳞鳞。更余一种闲风景。醉杂黄花野老中。

　　○兰亭次韵 【 相传萧翼窃兰亭记掀阅百花一时尽开】 

　　长堤高柳带平沙无处春来不酒家野外光风偏拂马市门残帖解开花新觞曲引诸溪水旧寺岩垂几树茶回首永和如昨日、不堪怅望晚天霞、

　　○送长洲居山人士贞

　　客里尊罍每见陪那能不饮送将归歌长筑短堪流泪雉呌鹰呼未解围雨雪尚淹春箨荐清明还竞夜饧非。乡风处处从来异曾宿阊门记忆微

　　○重修　干清宫成迎　慈圣再御 【 辅臣用此题选翰庶时予客京师漫赋】 

　　阊阖重新紫极熙、姬姜再御宝軿移　慈颜既近趋承易　圣体犹冲保护宜鸟换歌筵前日曲花緐辇路旧时枝一人奉养兼天下大孝鸿名万古垂

　　○五色鹦鹉黄鹦鹉并是　圣母所驯各赋

　　白燕往时呈翰苑锦鹦今日贡　宸居万年枝丄栖偏丽百鸟图中态未如豢养固知天意在、语言长得　圣颜舒何因五色鲜成染自是娲皇炼石余

　　又

　　合殿风和碧柳丝、嘉禽色占锦纹奇、兼呈五德灵鸡绶倒挂孤桐小凤仪无数天机临谱绣有时人语出花枝侍儿不用抛红豆。自有佳音慰　圣慈。 【 右五色者】 

　　又

　　西陇灵□□翠妆。稀闻正色染黄裳。自谈玉殿非关学却照金笼别有光。饮啄定应歌帝力生成何幸禀中央千秋万岁欢无极土德坤舆本肇祥

　　又

　　鹦鹉由来只翠衿中央正色见于今将悬半暎初生柳欲绣全宜细缕金教言一一闻清禁衔果时时摘上林不是黄筌能畵取、谁知殿角有祥禽、 【 右黄色者】 

　　○赏成氏牡丹和韵

　　将军台馆俯林泉、春后名花几日鲜、一本千金非不贵数杯深夜转堪怜却披半晕当亭下。似出残妆□客前。遥忆旧京欢赏处马蹄尘土踏成烟

　　○王翁八十令书贞松白石畵中 【 公垂举乡饮】 

　　乡里丈人谁最贤。竹斋先生无间然。八旬尚有婴儿色。三老重登国学筵春社插花人醉后秋蝇作字夜炊庭中桂子森如玉。白石长松好共悬。

　　○姚崇明晚暎堂　喜不费思

　　粉额县题晚暎堂主人留客夜焚香提壶不必过邻店买笋眞教拣破塘彭泽俸钱多备酒崇明宦橐止栽桑僦居幸得为邻舍、伏腊长招醉酒浆、

　　○清凉寺云是梁武台城

　　萧梁台殿一灰飞荠麦清明雉兔肥坏榜几更金剎字僟魂应烂铁城围东来镜折龙潭水北去芦长燕子矶。千古兴亡眞一梦隔江闲数莫鸦归

　　○寿马先生七十 【 先生齿居会社之第三席又两牧州府郑笺鱼虫无鱼虾古人往往如此用一见东坡集】 

　　流朱拂茜杂轻霞、庭畔重县讲日纱、一竹青青支国杖数榴洒洒动江花社筵推长今三席州郡分春巳万家。自笑传经老徐孺犹将诗说注虫虾

　　○元夕寄金武康　兴趣可寻

　　曾醉春街典破裘那堪老去却囊头鼠凌白昼争人食雨共青灯管夜愁万户新妆哗月镜一天彩胜乱风球流思忽到苕西路。似见弦歌拥子游。

　　○寄上海诸友人

　　双鱼岁晚渡江津笋饭??屯羹又换春弃印可望天上客射书元属海东人天愁夜幕铃偏急。栅暗缧藤鼠正廵。湖水万重兰芷隔因君还上佩芳身

　　○戊辰廿有四日尚宾时中宿于圜夜大风雨冰厚尺诘朝得子甘北报走笔遍诸友

　　梦里分明梦塞鸿、朝来便有鲤鱼通话深白榻三人雨。冰断黄河一夜风。马惫岂堪重蹀躞乌飞何苦辨雌雄云天万里尝嫌窄恰作庖鸡镇日笼

　　○玉师挽章 【 师蜕棺以两瓦瓮顿驻跸岭庵中】 

　　只鞋葱岭去三年两瓮团团岭个边。刼火只思将骨化寒花依旧护人眠。我虽活在如笼鸟。子巳潇然作蜕蝉。安得骑牛天竺道。月明重话三生缘。

　　○养生书成纪事与梦 【 注参同契成家釜炊饭尽黄梦小溪蟹如斗大脱壳出婴儿巳而复入壳时尚系】 

　　黄梁换色道书成紫甲更来梦里呈孝妇不冤终有雨水禽持■〈虫半〉一何晴中郎赎命悭修史叔夜滨刑且养生见说渔翁冯一叶波掀浪稳付前程

　　○某氏新园

　　买地铺山引露浓中县洞壑亚玲珑抽将菡蓞谁边水。割取蓬瀛若个峰。江左枯棊宜别墅。襄阳落日醉山翁。花枝尽媚当尊客、莫辨金钗座红、

　　○送赵大理 【 先廵抚贵州迩擢大理】 

　　纔闻归马驻双轮又见旌麾动去尘廷尉由来须长者。武侯聊借服南人。昨经湘水洲兰莫今渡黄河岸草春万里波涛随意挽相逢处处有枯鳞

　　○绿牡丹 【 白牡丹姓张名珍奴回道十教之修炼】 

　　牡丹绿者曾闻狡狯司花此弄新汉水鸭头教作帔陇山鹦鹉未呼人韩郎顷刻愁难学、酒辈逡廵醉可频不羡张家回道士自抛红粉练庚辛

　　○次苏长公雪诗　与原作清峭亦相似

　　翩如中舞玉人纤皎似禅宗戒律严姑去尽留云母粉、客来只醉水晶盐正愁黄独迷镵柄故压梅花入帽檐埋没远山知几许且收螺子畵眉尖 【 何仙姑食云母粉而仙去予亦稍畵人物】 

　　又

　　白糁堆寒没曙鸦、姨家风急搅银车、翻将灞水驴边色忽点孤山墓上花。何物黄冠滕六友、相思白舫戴逵家今朝穆满觞黄竹。笑指银泥畵戟乂。

　　又

　　固知袅袅不胜纤。亦有棱棱庄且严。剑底白猿鏖越女、槎头黑瘿粉无盐冰初势巳寒千仞霁后人多曝一檐笑忆小姬夸党日可教轻试茗芽尖

　　又

　　海上青山插髻鸦海鲛输织不论车尽教一夜裁绡叶、那得倾都不奈花、粉屐特停渔者榼、赤梢并付酒人家、蚨郎迫使刘伶去忍别青旗燕尾乂

　　○青州赠鼍矶研副以诗奉答　义山词色少陵音调

　　恭承锦字题文石尚带青州海气浓蜃影几痕疑墨绣。雀台万瓦贱漳铜。醉朲好蘸张颠发老去羞笺郑氏虫。应有红丝螭匣底宫宫鬟争捧写苹风

　　○莫老至聋矣 【 长洲人向住杭湖墅能诗】 

　　几度相逢莫丈人、几年断却耳根尘新潮正险君何冒。旧雨重来话只陈。梅树一堤通处士。桃花双板闭渔津。诗名到处南金重、自叹工诗老更贫、

　　○八月十八日阿枳三江观潮夜归示　三诗每前堆深后风逸不使少陵佳人拾翠句独胜

　　东来小港入潮枯总直潮辰只□都父老犹谈钱氏弩波涛终奉浙江符一城菜熟须盐急百笠芦长缚蟹麤却问黄尘飞未得秪言咸湿满头颅

　　又

　　闻道黄熊伯子宫银山银海走银虹千花竞蹙鱼龙后万里长来日月东河伯正骄秋水舌非神亦弄广陵风莲姬自爱潮多信。看弄潮儿欲嫁侬。

　　又

　　胡马帆樯故不禁鸣潮故避大江深非关冰许滹沱合、信是鳅高海浪沈处处新妆邀步袜。年年旧雪涨城阴。阿宣也锁书堂去。独曳青咏玉簪。

　　○戏拟不往

　　白头笋箨斋中坐赤脚莲花顶上行九节闲将卭竹杖一筹输与老门生迩来奼嫁麤酬债此去风波任打萍五岳高头谁掖我肉身菩萨未身轻

　　○读某愍妇吊集 【 吊集云愍妇之死非一端最甚者以姑章绐其子不认其母云少时乳母也】 

　　孀镜难教两处明、空桑眞见一儿生喷干口血枭初大。彩落梁尘雉自经。寸骨峥嵘争壑雪百吟风雨响窓晴急须一本弹渔鼓恐有中郎别唱行

　　○拟吊苏小墓　公诗往往幽异岂容豆目见耶

　　一抔苏小是耶非绣口花腮烂舞衣自古佳人难再得、从今虑翼罢双飞薤边露眼啼痕浅松下同心结带稀恨不颠狂如大阮欠将一哭恸兵闺

　　○闻里中有买得扶桑花者　俱属大方

　　忆别汤江五十霜蛮花长忆烂扶桑陆郎第尔知何等。赵尉??土侬定几行。蜀魄啼■〈亡上皿下〉干夜夜猩魂搏血湿苍苍狂香结态堪谁比、个是憨儿醉后妆、

　　又

　　炎花冷蘂逐时开当取当垆着处陪海女缠头虽绛帕江枫落叶亦殷腮千金知向何番买一朵分簪破帽来。夺取胭脂等闲事。只愁儿女太安排。

　　又

　　箧茜奁螺取次将长红大翠尽蛮娘阑干笑语腮堪译浣火衫裙熖未凉白浪有缘陪贾客江潮无伴醉槟榔吾乡恶热连年更、带得蒲葵上海航、

　　又

　　鹤林寺里别袈裟、又幻扶桑到若耶溪女惜香还菡蓞。海人浇醉歇枇杷似闻此地春犹雪悔上孤帆晓载霞腊社少年貂帽上。簪红莫忘遍茶花。

　　○今来自岭海者云扶桑花也予昔所见殊不类是殆大苏所咏涓涓泣露紫含笑熖熖烧空红拂桑耳花家剪双头见寄始觉首四作之误乘酒漫成六首以赎差错插砚水瓶嫣然有笑语意岂亦怜老人之衰眊耶复取余沥浇之当缠头耳滇蜀村歌云披蓑衣打杖头鼓风流在何处予拟答乡谚云雪落长江里依旧化作水何不落则雨却要是个底 【 底字乡语读作以】 不知花神有知作何平章夜见梦云叟所谓黄连树下弹琴也

　　昔者曾怜佛桑贱、今来却见贵扶桑、天鸡呌罢日纔上海蜃楼高霞正忙此时此花染欲醉是株是朵茜成行都争茜颊堪千镒。谁问莲花似六郎。

　　又　幽新趣绝

　　夭乔万里忘风土天地中州若雨旸面面燕支凌虏妾。家家蝴蝶过邻墙巳闻好事狂通国。会见名园贱洛阳。剩叶可医病不。大家春箔卧银僵。 【 扶桑蚕长七尺子如燕卵】 

　　又　结殊绣艳解似齐梁亦不得

　　扶桑一掷百樗蒱贾舶槌蚨罄镪涂万钵锹锄宁汝愿。几春烂熳为谁都。盍从海岛陪田客、故试淮泥可木奴欲借边鸾花鸟牛为添王会百花图

　　又　后四句更率直老成

　　翠帐青栏半面扶。烘脂炙粉照苍梧。稍疑垆妇频中酒。莫认昭君肯嫁胡。幸尔波帆收北指惭余霜鬓对东涂嫣然一笑如。侬是南鹏第几雏。

　　又　宽衫高髻自是国妆

　　暖红滴滴两名娃插向磁瓶研水些崔合小纱缝杏子石家人剪襞榴花无橐可倾河朔饮。有侬堪老邵平瓜。矮檐破壁还愁汝雨恶风狂燕掠斜

　　又

　　将军池馆有王戎、何似扶桑到海东过岭风尘双袖暗。际天烟涨一裙红。细腰回雪憎魔女浓颊围灯笑醉翁寄语寒温须着□□来泪血尚溶溶。

　　○寄吴通府以墨见寄 【 名成器休宁人时予初出系吴剿倭功多在处有碑】 

　　紫髯旧暎郡斋长闻道髯今亦着霜去定将军呵醉尉生犹碑字满襄阳残躯乍别阿鼻鬼宝匣遥飞片脑香近日东陵瓜好不几从炎热转清凉

　　○魏文靖公巵贮以梓匣辄赋

　　魏家名德并恢恢魏氏宗彝并伟瑰既有贞观丞相笏复传文靖巨公杯金螭百只夸谁氏火色千陶翠此枚贳取邻醅赏新购、先浇一滴向西飞、

　　○某君见遗石磬

　　泗上归来动来年、亲提浮磬与泠然一除梵版裁云俗再扣哀鹂遶竹圆。老去固难腰似折。贫来直到室如悬。闲窓重理当时架数杵香残客话边

　　○卖貂 【 予再北以贽文得貂帽领敝其三卖其六乃不满十五金】 

　　市上挟葛塞眼黄、将貂往市不成羊孟尝一腋收狐白。季子千金敝洛阳。固是此方饶毒热亦窥生事正空囊。鹿皮破尽惟斑在大雪关门拥坏状

　　○卖磬 【 敝僦多竹而鹗□振林每歌辄罢】 

　　贫来一石不能留解赠王郎愧取酬庄舄恋乡声自旧金人辞汉泪长流半肩荷蒉过门诮一叶师襄入海游寄语春秋休责备后来能有此人不

　　○卖畵　数诗诙谐洒落无非妙境

　　一束丹青半贽诗、稍如吏部长安时萧条客舍弹棊得。流落人间作记垂。到处冯将临赝估倾箱■〈扌弃〉共蠹鱼饥卧游忽夺正惆怅壁隙何遮风太吹

　　○卖书 【 第三言巳身亦将卖耳况书乎作音做僮书用便了券事】 

　　贝叶千翻粟一提持经换饱笑僧尼僮书我亦王家作偶散谁非大块泥。带草连年高纂述中箱一日去筌蹄聊堆剩本充高枕。一字不看眠日低。

　　○长至次朝

　　昨日凉云绛色微。朝来鸟北笼飞一丸自弄玄黄剧百线争穿傀儡机小刼鳌蹄撑略住大人龙伯负将归何年姤复鞭为马数尽河沙未放鞿

　　○岳公祠

　　墓门朱戟碧湖中、湖上桃花相暎红、四海龙蛇寒食后六陵风雨大江东英雄几夜乾坤博忠孝谁家俎豆同肠断两宫终朔雪年年麦饭隔春风

　　○某君生朝抹牡丹为寿

　　道德固为长久物、崇高亦是圣贤嘉莫言白首疏狂客。也豸?页朱阑富贵花一研温风轻散数尖浓叶醉涂鸦试教挂向西京宅。未许尧夫筭有涯。

　　○十月廿二日园西樱桃数花便有蝶至

　　令节初冬逼下旬、樱桃数杪着花新、天寒翠袖宜深幕日莫红帘讶羙人小颊预施三月粉。微脂未褪昨宵唇。梨花定不开天上百姓人家借小春

　　又

　　夏实每看当鸟尽、冬花何事人妍不堪憔悴行吟后故弄阳春欲雪前正苦白头愁兀兀谁家黄蝶过娟娟杖藜立断斜阳影。泪尽西风送菊天。

　　○访李岣嵝山人于灵隐寺 【 时被系七年暂放先是寓杭年少暇则扁舟湖上故有末句】 

　　岣嵝诗客学全眞半日深山说鬼神送到涧声无响处归来明月满前津七年火宅三车客十里荷花两桨人两岸鸥凫浑似昨、就中应有旧相亲、

　　○九月朔与诸友醉某子长安邸舍得花字 【 时一旧友稍故及之时又值大除沟道】 

　　满庭山色半阑花。觞曲交飞古侠家。肝胆易倾除酒畔弟兄难会最天涯不教酩酊归何事望到茱萸节尚赊烛暗沟浑都莫虑近来官道铲堆沙

　　○某伯子惠虎丘茗谢之　恒言俗事成许雅韵

　　虎丘春茗妙烘蒸、七碗何愁不上升青箬旧封题谷雨。紫沙新罐买宜兴。却从梅月横三弄细搅松风灺一灯合向吴侬彤管说好将书上玉壶冰

　　○桐乡冯母 【 其子成进士疏母节】 

　　三迁近俎苦霜时。一尺殊恩湛露垂。自古男儿婴曰少。谁家嫠妇　帝王知。高斋客饭宁辞发落叶寒机几断丝见说仙郎栖海曲更无鱼鲊到塘西

　　又

　　青史他年定几行、太夫人传在中央不须窃药居明月自解将心结暗霜片匣远飞鸾字重。单雌亲刷凤毛长。罗敷虽老携筐在。付与吴姬出采桑。

　　○畵鱼既作古诗矣久之复得七律

　　兹图稍似少陵诗微风吹雨出鱼儿尺梢讵许牛涔活远水何劳象队移是处有鱼争聚网畵心无獭稳摇鬐五侯刀几知多少免尔为鲭正在斯

　　○拟送廵滇者 【 先君后先两抚贼叙劳仅得夔州府同知不有名宦可祠耶志可收耶】 

　　握节新为万里行、何人不羡旧书生、一簪白笔襜帷冷几驿红毡祖道平清净共推周柱下纠弹交指??术黔宁。故家门第须乔木。何况　先皇许世臣。

　　又

　　孟密土官争宝井临安那大反狂酋两并属先人抚一字曾无太史收正值同袍廵此地、却嫌泥壁向高头况无杯酒为侬别安得忉忉絮所求

　　○过伯升宅玩骨董而菖蒲尤盛鱼有红色有蓝色有玉有锦俱三尾如鼎又有水晶四尾者

　　菖蒲钵钵虎须抽玳瑁盆盆锦鲫浮衰老一尘几不染小儿百件欲拏周言归肯问迟和早再到宁知得与不落日青山三四点几回舟子促回舟

　　○雪中移居

　　十度移家四十年今来移迫莫冬天破书一束苦湿雪。折足双铛愁断烟。罗雀是门都解冷啼莺换谷不成迁只堪醉咏梅花下其奈杖头无酒钱

　　又

　　高雪压瓦轰折椽□冻移家劳可怜。长须赤脚泥一尺买佣呼酒赊百钱饥鸟待我彼檐外梅花送客此窓前百苦千愁不在念肠断茫茫黯黯天

　　○送娄某丞丹阳 【 乃祖御史】 

　　吾兄骢马后昆贤今佐鸣琴倍洒然双杪长松厅事后三吴流水大江边应怜道路疲迎送莫买鲟鳇糜俸钱他日相过莫相忘、金山顶上酌清泉、

　　○钱王孙饷蟹不减陈君肥杰酒而剥之特旨

　　鲰生用字换霜螫、待诏将书易雪糕、并是老饕营口腹省教半李夺蛴螬百年生死鸬鹚杓一壳玄黄玳珻膏不有相知能饷此止持虀脯下村醪。 【 文待诏却唐王黄金数笏而小人持??奄餻索字内之】 

　　○答嘉则

　　十年纔一问平安、只尺浑如对面看旧日诗评虽有价。近来公论孰登坛。百年忽巳崦嵫暮一齿时崩苜蓿盘。腊雪秋潮同马日、何人不道是金兰、

　　○诣五泄驴上口占寄骆怀远　何忝少陵

　　胜赏犹县百里堤蹄僵路滑不胜泥溪山待客寒云外雨雪逢君枫树西束带岂难官自懒尺棰不重老能提何由共辔苍苔上指与诸峰一一题

　　○九流

　　九流渭也落何流、戴发星星一比丘红袖曾酣楼上舞黑风仍堕海洋舟。偷醅毕卓生为酒辟谷张良死在留每枉尊罍思一报、几时将辖井中投、

　　○鸡声

　　云中丹灶伴神仙亦有栖迟高树颠、向夕既来回客梦凌晨特去喨□□□□篱外雏俱集颈涨花前绣愈圆不似吴门塘上鸭只将名姓向人宣

　　○蛙声

　　陂塘科斗书犹易海国侏儒译较难草际不知何物语。灯前直听几宵阑。榴风为逓愁蛇觉梅雨交喧乱鸭栏。五寸即且留□□令人为尔发长叹、

　　○闻有赋坏翅鹤者予尝伤事废餐羸眩致跌右臂骨脱突肩臼昨冬涉夏复病脚软必杖而后行兹也感仙癯之易贼羡令威而不皆横榻哀吟辄得二首

　　泽国秋飙海色鲜、飞腾无计只颓然双栖入夜遮烟独半影拖花写雪偏衣袒右肩慵梵客柳生左肘任皇天可怜独剩沧溟气乞与昂藏步榻边

　　又

　　欲鸣不鸣拍不禁况复苍苍万里心舞袖今余两垂手曝衣惟障一边阴不辞摇拽将池遶、似解跰??鲜照井深、倾国捧心翻所贵、一庭欹影换清吟、

　　○建阳李君寄驯鹇俄殪野狸信至燕哀以三曲 【 予四畜鹇而辄败其一为广东阳江杨氏所遗一从少保公行闽分诸廪馈一为钱子酬诗此则李所寄并闽产也○杜甫咏鹦鹉世人怜复损何用羽毛奇雍陶诗秋来见月兴归思自起开笼放白鹇】 

　　鱼鸟寻盟未许同冥栖谁复伴龙钟荒栏取食曾呼掌绣尾回霜罢扫笼老去逢愁消不易秋来见月放成空定知此夜魂游处、多在武夷山水中、

　　又　性情闲洒

　　索姿驯态碧山空剧爪贪涎一饱充残粟几干遗瓮水落花时起堕毛风千里提携两蛮峤。四回豢养一飘蓬将诗换得胡家者。向后不知何所终。

　　又　情锺此辈益见潦倒

　　忆昨含凄下主庭殊方远嫁俨姬嬴。正怜妙羽摇孤雪忍为饥饕烂一腥草色应枯武夷道书闻亦湿建阳缨情锺此辈非关癖猿鹤年来一壑情

　　○赋得万绿枝头红一点

　　名园树树老啼莺、叶底孤花巧弄春巳■〈扌弃〉浓阴浑覆鸟独留残艳尚撩人。青楼百座迎桃叶翠袖倾宫捧太眞记得陇西长吉语斗筲如海为朱唇

　　○王乡人寻二十年之父榇归自卫辉合其母圹

　　寄埋丛冢北邙同有客求尸万莽中白骨两乡儿得父黄泉一笑妪迎翁泪余指点居亭老血尽锹函夜壑红千古灯檠归榇事莫论眞膺总输侬

　　○赋得渔人网集澄潭下

　　红椒碧鲊数夔州。百网家家白鹭洲。柳外鸣榔喧隔浦夜来燃竹满中流长鲸未必愁连弩公子仍烦饵一牛提向酒家都藿叶可怜无计避铛油

　　○十七夕 【 宣城中遶沟皆流水至是冰咽矣】 

　　银带边儿骏马驮西墙倒酒剧悬河高松入座无人对明月当杯奈夜何此际乡心愁不少满城流水响无多东房老衲怜牢落。夜夜来吹鹘打鹅。

　　○赋得贾客船随返照来

　　千金不惜买鸣筝万斛鱼盐水上行几度烟波愁日莫半程风物趁天晴西郊鹳鹤摩云入困道舲舠晚饭迎笑指红霞如有意干衣骑马广陵城

　　○书刘子梅谱 【 有序此予未习畵之作】 

　　刘典宝一日持巳所谱梅花凡二十有二以过余请评予不能畵而畵之意则稍解至于诗则不特稍解且稍能矣自古咏梅诗以千百计大率刻深而求似多不足而约略而不求似者多有余然则畵梅者得无亦似之乎典宝君之谱梅其畵家之法必不可少者予不能道之至若其不求似而有余则予之所深取也急掀一过不必跨驴向灞桥而诗思飘然于是呼管赠典君书旧所赠二幅使吟之典君试吟果亦不必跨驴向灞桥而畵思飘然更扫一枝以归我耶
　　曳裾纔谢楚江兰、却写梅花赠岁寒、马上不殊新折寄雪中又少旧年看影从棘畔墙俱白。挂到宵阑月倍团。分付东风好将护他年山馆障阑干。

　　又

　　江南风物在新春、笔底生花幻水村似月付将千片影因风欲动一窓痕逢人固是难攀折。入帐还应恼梦魂。笑杀朝来无粒米呼童卷向市边门

　　○送某之太仓

　　吴中曾客几经年此去书帷得主贤潮认旧人频到岸燕穿新柳特迎船芦芽白白河豚上梅雨昏昏海国眠应忆越山笼鹤在长于月□孤圆

　　○将牧羊庚戌元旦筮之得明夷之上六

　　入地登天两不妨从来作戏在逢场门前昼静堪罗雀城上春深好牧羊披褐家门孙令尹入山经纪卜中郎巳知此意无人会、闲坐看云点太阳、 【 孙叔敖事见史记余先子宦归家甚贫故引用其事】 

　　○元夕休宁道中遥忆乡里

　　陌上双双结袂频、翩如飞燕蹴轻尘、一年乐事花流水几夜他乡月照人驿路酒家留去马、溪桥梅色弄新春、相随惟有孤龙剑、会向囊中笑客贫、

　　○赋得清秋落叶

　　白帝乘秋秉素蜺青娥挟露弄风威荣枯不敢违天意摇落偏当寄客衣大漠霜凄随角散孤城月白伴砧飞镜中不久繁桃李愁杀秦川织锦机

　　○凊风岭

　　赤霞城畔女郎身曾将罗袖障胡尘半岩竹泪犹啼月一水菱花解照人那取藁砧还破镜秪持完壁碎强秦江天风雨来何急似觉诗成泣鬼神

　　○焦山 【 曝鼋死于牛触实事也道人言之】 

　　征君祠庙碧山隈僧舍中流面而开全楚客帆遮。浦下广陵涛色漫。窓来曝鼋何事当牛触养鹤翻劳刻石埋隔取深泥题不得、空持黄绢立磨厓、

　　○林先生迁教泷水

　　特将一铎岭南行、水郭山邮路几程方为郡人教弟子又从海国领诸生石中鸜鹆当泥迸帐里桄榔入夏清莫以遐荒频作念、古来谁不重端城

　　○读易园诗应一仕人之索

　　为园读易几卢都、归藏连山尽野狐、大过久无仍假我、绝韦犹在尽伊吾、百茎蓍草龟相守一角梅花鹤自呼曾与京焦相问难、至今记得石渠无

　　○马策之奉母住凤凰山下之水楼

　　凤凰山下遶清流策也迎亲住此洲、正好敲冰求尺鲤、倍宜垂雪饭高楼月中醉客摇船夜。露下听虫助竹秋何日细鳞随网得、招予沽酒柳桥头、

　　○狐裘 【 裘被赊雪夜苦寒取信国文公集读之赋此】

　　狐裘赊去止三金大海投鱼两岁沈鹰马趁风嫌未急檐阶负日苦长阴歌闻未必如金石、肘见眞应捉领襟、犹喜雪宵看信国、发冲冠顶汗淋淋

　　○岁暮夜雪招二王诗人虀果小饮

　　二王二王来何难、榼榼清酤顿欲干何处王门无短衱最傩客路是长安虀盐雪糁充瓶立蔗藕霜消饱膈酸四海论交头尽白、至今胆落醴交寒、

　　徐文长文集卷之七 【 终】

　　●徐文长文集卷之八

　　公安袁宏道中郎评点
　　门人郝之玺公琰校订

　　五言排律

　　宣府槐龙篇 
　　水仙 
　　万历二年翰林院中白燕双乳辅臣以献进两宫并赏殊瑞闻而赋之 
　　送史叔考读书兵坑 
　　观浴象 
　　和葛景文 
　　抱琴美人图 
　　先除夕二日雪甚如婴儿拳 
　　畵坐草栗鼠 
　　电 
　　芭蕉花 
　　子侯芳园王瓜骈秀传闻远迩快覩咏歌附骥非才续貂聊漫 
　　宴游西郊诗 
　　张氏子黄鹦鹉 
　　后闻鹦鹉眼系直度两眶人可洞视 
　　题宋刻丝蓼花立鸟图 
　　丁卯六月十六日五鼓梦一宪公更讯予狱予颇恳乞且历数古人事宪公乃取片纸手畵一白犬从雪中猎作题且曰汝赋得十韵即止予赋得十二句而宪公逡廵起予亦觉半忘矣今续成之 

　　○宣府槐龙篇 【 有叙】 

　　宣镇开府之西有槐曰槐龙高不过丈余围亦未匝两把而广团如盖纠枝如龙蛇重不可胜支拄以数十可拟五楹屋之覆盛夏叶生苍赭骞扑又若龟穹而鹏下语其奇蹇非特一世所无即邓林见之亦当却避而偃也然所云丈余者榆橛耳而顶折处始为槐相传　毅皇帝幸此中人所接以植者或云　文皇予视之非百年中物云　文皇盖　文皇数幸此以讨不廷　行殿当槐处意槐植其时殆然耶旧为某参戎宅圃以其所从来如是也久之不自安迨今吴镇公至则曰是地为　圣祖临御以平定所不可以私凖其直赎之遂稍新其构用以备讲武飨士予过镇公与萍逢者数人憩其下少焉榼至为数酌起步稍北得曲甃似以浮斝而涸不流问水得古方井□槐可数十步□以漱冷不可衔以其甘也勉吸焉始悟水木母也母殊而子以凡理限可乎以此推之未百年而成是植未为不可信也

　　○水仙　公排律苍炼非沈宋可及

　　弃粉当妆匣、抛脂落茜坡黄姑插金鴈。织女洗银河敢以人间色、来方天上娥借烟行作雨不黛扫成蛾渡海群骑燕横江或跨鹅盈盈素罗袜泛泛绿鳞波剩馥迷湘芷、余娇付越荷、兔房秋杵药、鲛室夜珠梭道子描难似。非烟绣不过。张颠狂草笔涂罢一高歌

　　○万历二年翰林院中白燕双乳辅臣以　献进两宫并赏殊瑞闻而赋之 【 以在玉堂故四句云】 

　　白燕自何方双娇乳玉堂若非翻向壁、只道斲从梁、易许青藜暎、难教黑扇藏宫钗今两只巷口几斜阳并语栽薇处、交栖视草旁、春情堪与译、秋翮好填潢、御水沿沟岸名园隔苑墙。穿花雪片迭落絮剪刀长。逓拂宵麻素争摇晓禁苍随珂迷贾至遮字冷孙康未及郊禖候先歌命鸟章　两宫看带笑、　万乘盻生光或向罘罳度闲冯女寺量江南来舞苎海国堕绡裆哺蝶欺残粉捎蜂糁嫩黄古词卑苜蓿新曲断沧浪出入皆清禁差池半紫房姬姜红线系姊妹缟巾扬巷咏偏谐谑、　延裁必雅庄、冰霜俱入句、咀嚼总生凉、饮啄如知介、飞鸣迥不常琼瑶报　圣主文□□□□自古生贤佐、多因尔兆祥、试看今稷契、□奉旧虞唐、

　　○送史叔考读书兵坑

　　连岁??羽?贝?酬久兹晨伴侣稀百觥浇鹤卯一砚匣鼍矶渐到鸣滩岸、微穿聚叶腪穷经朱简断搨字墨光肥霜白兴鸡早茅红掣兔飞逐时文股丽入悟习心非、水远缄鱼断、山深脯兽晞、客来供鹿跖、雉下警罗扉、竹筏何曾烂、躭玄自不归、

　　○观浴象 【 昨一象忽狂而奔折庙门之阑又辍耕录持荷筩吸酒名象鼻饮】 

　　帝京初伏候出象浴城湍乍暎长壕黑、时泅巨浪漫、有颠皆积垢无尾不藏瘢出没漩涡口崔嵬甃岸端、巴蛇吞未下滟石浸还干决荡麄泥落吹喷细雪残鼻卷荷屈水牙划藕穿澜逐队趋蹄易、呼群拭背难秣刍厮养习。湔刷羽林官并是生殊域同来饲一阑。不争俦力大、共荷　主恩宽带湿惊钩铁携凉卧藁搏鼋鼍心不畏、鼠豕额何攒、昨日谁狂走、今朝尔顿安、从兹须自爱、莫更损阑干、

　　○和葛景文

　　十丈高垣地团团遶棘柴青天县鲋涸、黑洞锁龙乖、不以无穷变来萦有尽怀提壶向前去、付锸许渠埋、每剖遗鱼素翻思去鸟偕眞成秋落羽欲插上冲骸

　　○抱琴美人图　会眞无此沈雅

　　身去盻犹转抱琴何处来定知清夜里去听长卿回细细腰宜舞、轻轻步懒催睡浓妆略淡性慧相多猜眉下波含柳颅心风落梅对人莲欲语。袖手藕藏荄。浣水倾吴国、为云到楚台带飞修曳缟佩响细衡瑰绿帐愁单掩朱唇似善诙冰弦写离怨、洞合远諠豗、晓户玲珑启、春花次第开相将折芍药。掩暎过莓苔。蜀国倡娇薛、河中色妙崔试将同伫立。正惬两徘徊。宫髻发一尺明珠环两枚自然宜淡扫故不畵烟煤或荐珊瑚枕、如倾玳瑁杯息芳将近近粉腻愈皑皑、按曲回成雪征车响轶雷、翟衣眞帝也、荇菜合悠哉、箜篌传丽玉、琵琶伏善才、何如鼓流水、眞若遡沿洄、别鹤引如弄、求凰调转哀、有人于座上、奈尔隔屏隈、采药人闻阮、游仙者姓裴、不言偶襄汉、定说见天台、巧笑金难买多香玉借胎绣穿新样领绶结古文罍皎似珠游浦清如露滴槐采花棚上竹鬬草砌隅台约伴携双手怀人在两腮鸳鸯何处觅、鹦鹉有时挼增减俱难中短长元自该赵妃宅里妹宋玉里中魁宛尔凝如望嫣然乍可偎临波即帝子。食肉亦蓬莱。懊恼思金谷阑干哭马嵬流波与流态令稿复令灰绝代诚难得、瑰姿理莫推、如斯落鱼鴈、母乃梦蛇虺、侠客气何壮、佳人弃若隤、将来换骏马、期在得高騋、艳冶非不爱、纵横良有材、从他形袅袅、不恋志恢恢、凑两难为粲、为屏并作傀麝香新热饼兽鼎旧安能兹畵何人染、钱塘漆子裁、拂暾惊卧榻、助腕汲新醅、持过西陵下因啼苏小堆、青松帷下鸟、红颊巳成煨、潮长日初仄春深草渐莓山家时嗾犬、捕雉又张??每、上下凫鸥没擎拳翡翠毸物华迅流转、颜色总尘埃、处女元吾守、明时肯自媒、有时求柱桷、不信舍徂徕、忌嫉生宫阃、刍梁饱驽胎、秪闻饥婉恋、不见斥虺■〈兀贵〉、戏论摛多韵谈虗遍九垓性空色不着养致体逾颓既巳成图畵其何忍剥摧屏图装巳匝花月任为灾书舍潇潇影奇花一一栽对卿长比并、顾彼独浇培风飒罗帷里虫鸣玉砌陔、此时汉武见、又道李魂回、

　　○先除夕二日雪甚如婴儿拳 【 次日迎春】 

　　腊尽接春将、孤眠枕被凉、朝兴惊六出、午晏俛千篁、兀坐愁空瓮、群栖塞坏墙抟酥几鹤卵絮柳未鹅黄。堪取为球打行看挂溜僵明年从大有、连岁却余殃、见说开元寺重新古道场一髠担化主十殿敞阎王犹记迎春昔、长颓此地觞解姬捎诞马。蛮子袄绵羊。楼角娇波聚亭椒嫩采妆百垆忙酒保、四郭挤村娘、兽圈攘牛土、虫枝试鸟簧、不知今日赏、还有此风光、

　　○畵坐草栗鼠　的色少陵

　　鼠有能跳者名因嗜栗传儿童袖里串松桧顶尖县写跃难为逸描蹲易犯妍臀肥隈草暖尾大刷瓜圆。呌唤孤雌别银铛旧伴牵坐思禁一饱暨产大如拳

　　○电　奇险

　　列缺俨睢盱绯冠绛裤襦■〈石韱〉磹鲜舌哆烟熖涨天嘘侍从排焦额、槐檀塞太虚、光中藏栲栳、麦处借旛旟、鸡吐朝官绶龙逢海豻驱阿香开镜数玉女笑壶输好□王戎眼、休烧李绩须灭明难捉摸搜索愈逃逋或见焚鳞尾徒闻遶斗枢。金蛇穿雨划赤兔驾雷屠煨烬乾坤赭。飞腾日月徐。闭门遭斧凿、冯塔养蜘蛛铛斗何工煅、硫硭若帑储、旱干于闪魃、冬蛰伴泥猪、万瓦穿如瞰孤窓热欲糜滛威神卤莽侥幸鬼揶揄昨夕狂倾潦群灵俨聚诛弥霄红落燕罄海白跳珠但劈梧桐去、何曾打即且、 【 雷火如燕夷坚志】 

　　○芭蕉花


　　芭蕉种四年华蕋发茨檐玉兰为媵姊木笔是曾玄十一文?巾莲蓞寻常类马肝坼难劙海蚌瓣厚落河蚶香色无非敛、蜂胥有自闲古妆蚕妇出立马使君寒春枝俱果霞长鴈正还寄书苏蕙老、挟扇婕妤孱、我昔南过岭、蛮多种在田、实甜藤俎上丝冷葛机边和荔烧天紫同椰盖海炎别来频屈指、秃后止余颠、不道孤亭畔、言拙径尺团逡廵无术致描写恨才悭太华尖崩半、平原颍脱刓鹿遮樵者梦鱼沈美人丹苦少榴枝泛、珊瑚奉倚栏、

　　○子侯芳园王瓜骈秀传闻远迩快覩咏歌附骥非才续貂聊漫

　　老后圃聊便。栽蔬夹芋田。坏轳牵远井。破屋傍邻椽。脱帽当茶灶持劖掘笋鞭忽来新莫逆、幸忝旧忘年、却说渠家圃、如承帝眷惓瓜虽非五色蒂却领双圆杵向秋砧挂。旒添晓纩县孪。胎咽并纽蜼尾鼻俱穿自是生成偶、非关造化偏、瘿孤羞杜预、面对俨庭坚、未羡三眠柳、那论并萼莲娇黄浓鬓钿浅黑撅针绵花谢知谁后。藤升许孰先。客欢浮自赏妇喜用红缠野鼠分行抱。墙蜗别队缘。霜时争畵卷。月令特书传。杨尹诗几首、柳州表一联、合欢光简策、内履慎周旋、骈拇从来贱、重■〈目重〉自昔怜、冯他闲估校、何处定媸妍、

　　○宴游西郊诗 【 有序　借饮寺人之园】 

　　去郭不五里有名园焉乔木蔽空流水遶砌望之如锦□几折而花蟠就以携尊亭两区而翚矫迨若珍果累累贯珠蔚矣苍萝飘飘结幄鸣禽调管半是黄鹂飞蝇怯冰全投绿蚁待群公而未至适微兴之孤骞大白屡浮爰挥紫兔雌黄无事聊就黑甜乃若蒟酱木凳之云无非实事朱卿侯家之引并非虚言举其尤者他可知矣 【 园树有白樱桃】 
　　□候当龙舫萍踪集凤城凌晨催邸饭、乘暇出郊行、短短蒲抽玉交交鸟弄笙辞幨排拥蔽并马得峥嵘碧岫红云幻。磁壶白雪擎。候宾宾未集顾仆仆频倾蒟酱何友至胡桃□□横骑龙排木凳剪虎缀冠缨彩扁临□舄蒲团就□冯□□□百种□拨秀千英菡蓞含冰脑。樱桃滴水晶。胡蜂俱仰蜜家鸽半栖甍熟果从枝摘。秾花得叶清。看余锦绮色听断辘轳声买竹金千镒温瓜火一星。钩弯迟桂魄、流曲拟兰亭、菱藕堆盘雪、蝇蚊避席冰、江南浑缩地、塞北总怡情、折简招群彦、联床胜百朋来希主情懒别易客心惊折柳条余几、牵衣泪镇零、舞腰宁自赏、歌曲迟侬听、日炙嫣红袖风狂散绿萍盆供春色满。簟展晚凉迎茉莉簪纱帽玫瑰袅醑觥习池淹席幕、金谷较输、可惜朱卿去、偏当赤地□锦帆风不进玉斝月谁赓孤□当芦发、□躯倚树□长空生咄唶。懊绪付娉婷。得意才俱□□□赋拟成吹嘘眞俗话放浪自浮生球遶飞明月山来匝翠屏归雅分树掠、饥马望刍鸣、□□斜榆影回鞭指柳营侯家银烛□、客座彩帘明、□□书难译、莲筒吸判酲、辖沈惊座睡、楼迥景阳訇、朝马摇鸣佩、升乌影畵棂、百川如变海、重此醉长鲸、

　　○张氏子黄鹦鹉

　　见说黄鹦鹉、西来自氐羌色今分间正天与改文章竟夺春鹂羽、全为汉鹄翔、能言猩敢并借染蜜初房稍挂杨丝乱、聊毸菊瓣张金钗翘卫女红豆惹萧娘恼燕依人紫愁鹰掠兔苍香拳闲铁爪妙影闪铜梁江夏埋词客秦山问上皇赭袍双暎浅。芳草一洲长。梦兆呈妃子、琵琶唤海倡性情胎戊巳音韵合宫商百鸟窥应噪、孤凰见必伤、未能求一友、差可哭三良、老病浑如昨、新闻喜未尝、借看如可许、香稻当茶汤、

　　○后闻鹦鹉眼系直度两眶人可洞视　险句过恼公

　　双瞳穿脑过、对面两菱花琥珀钻松窍琉璃钉扇纱隔颠孤碧炯横凖　梁加饮啄千峯物、雌雄万树家、回头忽不见、交睫梦成赊摩荡晶初日玲珑射落霞照拳明蕨脑夹喙影姜芽恋月眶寒晕。啼烟泪涩沙。端州鸜鹆研蛮郡石榴砂。睥睨雄生怒迷离媚作邪倾城秋水顾、阿堵虎头夸、认客休青白、韬光混瑾瑕、如怜蔡家女、分镜葬琵琶、

　　○题宋刻丝蓼花立鸟图

　　江上深秋景、偏于苹蓼妍娟娟啼叶鸟淡淡入村烟生色浑疑畵微丝却是牵精时愁吕纪、妙处失黄筌、久挂方知定、初惊只欲翩、天孙无限巧、乞与世人传、

　　○丁卯六月十六日五鼓梦一宪公更讯予狱予颇恳乞且历数古人事宪公乃取片纸手畵一白犬从雪中猎作题且曰汝赋得十韵即止予赋得十二句而宪公逡廵起予亦觉半忘矣今续成之 【 梦中所记者秦雪觉无据鹰呼二旬亦强眞梦中语也】 

　　太白高秦雪材官选汉都西獒非远物冬狩是雄图冰溜蹄兼滑花销毳结酥。逐方余狡兔、烹岂遽韩卢羽搏纷迷素毛燖糁共疏一声非口吹、万壑徧鹰呼、驰影争飞霰、蹲身印守株、穷搜寒愈急冻尾暖微濡固取矜獢猲、还宜解网罟、莫教将耿雉、文锦碎模糊、

　　徐文长文集卷之八 【 终】 

　　●徐文长文集卷之九

　　公安袁宏道中郎评点
　　门人郝之玺公琰校订

　　七言排律

　　上督府公生日诗 
　　奉侍少保公宴集龙游之翠光岩 
　　数年来南雪甚于北癸未复尔人戏谓南北之气互相换似贾人带之往来理或然欤边塞不易雨而今每潦十九韵 
　　次夕降搏雪径满鹅鸭卵余睡而复起烧竹照之八十韵 
　　连雪后迎春忆旧十二韵 

　　○上督府公生日诗 【 并序】 

　　嘉靖己未秋九月廿有六日恭逢督府明公之生辰于是文武吏士及乡大夫士若耆旧宾客以公自镇抚以来功在东南者实大且远乃相与各抱其所有以为公长久祝而公于今年春夏之交受诸道告捷之后奏凯天阙戢兵海隅民物熙和甸宇清廓惟兹嘉诞适屇其时萸菊交芳天日俱朗旌旗应爽气而弥肃铙吹协商飙而并远庆者云集万众一辞比之往昔益为隆盛其小子叨沐宠荣间尝一佩笔操铅以奉侍幕下虽愚贱少文不敢自附于众人之后至于仰清光祝久远其心固无异于众人也谨撰长篇一首凡百句奉伏门下以充献寿之礼自知拙陋无所发抒然慕恋恩私忻喜盛事自不能巳于言耳
　　远曙轻笼海色苍凉飔新荐菊英黄清秋此日逢华诞绣褓当年遶异香地与人文增气象天为王国产祯祥壮猷未老如方叔、秘略曾传似子房、初捧兵符分虎竹再衔使命驭龙骧森罗岛屿诸夷会锁钥门庭一面当刁斗不传人自乐牙旗欲动势偏扬雄豪定远遥辞汉、宽大汾阳近在唐、管领华夷新士马、扫平吴越旧封疆、曾先突骑重围里、亲式鸣蛙大道旁、巳遣严兵营细柳、更教长剑倚扶桑三承　宠锡恩何渥一受深知德愈光定有姓名题御、每勤赏赐到遐荒千龄素质双麋鹿五色奇毛两凤凰国有昌符臣协吉家承严训子征良田单下狄亲鸣鼓姬旦居东久缺斨屡触歊炎辞羽盖转廵郊野憩甘棠军中作气频投石、阵里筹机捷探囊、敞日辕门标大纛浮天水寨集余皇雕弓并月名繁弱宝剑冲星出豫章几处名香迎马首数群长鬣夹车箱量兼沧海涵诸岛、身作长城障一方、万里星辰罗北极百番贡道出东洋曹彬赐剑权偏重庾亮登楼兴合狂引至偏禆坚誓约邀还宾佐据胡床。鲸鲵久巳封京观翡翠行搅出越裳讵止芳名流简册还将伟绩着旗常功成淮蔡应趋阙路涉燕齐好■〈彳侍〉粮将相位兼劳出入君臣道合致平康山城令节茱萸发高宴华轩锦绮张日照花明诸乐作风吹帐启众宾藏鹤鸣流响闻天汉、芝灿浮光到羽觞、竞取良辰占上寿、复欣嘉会嗣重阳树联月桂辉花萼斗近天河挹酒浆黑齿呈歌须译问文身献舞傲专场地连玄峤仙常集候傍黄钟日渐长共以精诚抒华祝、况兼佳丽属钱塘、鲰生本住山阴里浪迹疑乘海畔航城下钓鱼怀漂母堂前结客忆周郎。未逢黄石书谁授。不坠青云志自强。抱玉巳怜非楚璞吹竽那识动齐王幸因文字蒙征檄时佩菅毫侍琐廊綦履东西鱼共丽戎衣左右鴈俱翔县知陈阮时游魏、岂乏邹枚并寓梁、博采燕昭期致骏、曲存宣父爱非羊众人国士阶元别。知巳蒙恩心所量。自分才难堪记室。人疑待巳过中行。构成燕雀犹知贺报取琼瑶未可偿偶值高门挂弧矢且赓小雅赋桑杨却惭未协宫商调莫并当筵巧奏簧

　　○奉侍少保公宴集龙游之翠光岩 【 命与沈嘉则同赋时方有闽之役】 

　　楼船几日下钱塘胜地临江绮席张虎帐山开萝作带龙潭水积剑为光芳羞自由船窓底妙响偏宜舞扇傍、日暎桅樯兼树密风吹丝竹袅云长渔郎贾客停何事桂楫兰桡渡不妨暂脱锦袍悬翠壁忽抽彤管拂青缃闲中国计筹能悉醉后兵符发更详宝马嘶群行杂锦、红旗悬的射穿杨霜前下叶沙俱积雨后残磾藓更香野旷牙官分作队林疏甲士补成行松杉借翠连幢碧橘柚分金映甲黄。羽扇周郎临赤壁轻裘叔子在襄阳庾楼无月人犹往郄幕开风客不藏远眺非关躭丽景、雄心先巳到遐荒、建溪露布风雷急涧水兵威草木扬、却与从行诸幕士、维舟九曲泛清觞、

　　○数年来南雪甚于北癸未复尔人戏谓南北之气互相换似贾人带之往来理或然欤边塞不易雨而今每潦十九韵

　　阴阳北去随南客雨雪南来自北天雨烂胡弓知几岁雪高越瓦巳三年偶然尽海迷辽鹤、不是登桥听杜鹃、吠犬从今无一处喘牛必问有诸贤明明日向彤雰暗、杳杳玑笼紫雾悬羲氏轮膏埋壁屑滕公河水泻银钱铦锋插戟包难见深穽穿泉粉愈填万里萧条昏井邑千家凌夺失园田疑花宿误群归羽折竹眞摧几个圆鼻醋酽寒先惯吸羹盐调剂未堪煎倾危作兔当山顶搏控成狮向日边借皎肥身灰象饱吹柔害物素猫拳绵针絮刺俱丛棘玉瓣银筒假淤莲阳德尽阏阊阖上阴威直到祝雿颠华亭羽翼漫天久上蔡鹰卢猎野偏伍员江长潮正怒三闾沙白骨新捐稀如尸蛊穿云去细似绳蝇点壁旋急舞鱼鳞明扈跋繁遮蝗阵暗霄骞袁安卧苦僵犹得解缙尸埋醉可怜万事岂俱埋得尽有时终露髑膢冤

　　○次夕降搏雪径满鹅鸭卵余睡而复起烧竹照之八十韵　险涩幽苦东坡后复见乃公

　　把炬徐除立断藜鸦惊弹雪宿卬低终宵有许垂鹅□□刻应能没马蹄一一劈分舒阔掌、团团卷掷碎霜梨红场尽海球争打白鹭横江荻未栖崩屋塌檐支正急窥窻入窦倚相暌后飞轻薄高难下。先引威棱导且齐。隔岁窖藏犹霰雹群儿想象入狻猊瓣觚出六摧桃李、瑞舛过三党稗稊、博浪金椎徂击遍弥天白纛杀机提鸾髠鹄赭吹毛尽、竹哭梅啼到骨披穿重解深三窟兔侵多不剩一丸泥暗随鹏翼长沙拍、亮误鸡司短曙啼灰烬挑残寒夜火袍谁脱与故人绨流苏既缟堪钩挂粉的浑绵向镜低风絮谢娘难可拟烟芦■〈舟圭〉客几成迷公孙被幞凉如铁、子母蚨缗泻若澌、兽径易漫麋散迹猎弓难放麝香脐。岩俱周处南山额毳尽苏卿北海羝鲛室百窻帘蛤蚌羌胡一国水玻瓈饥脾苦逼长安殍酸鼻寒凄宰相酰叶尹如捐棺可玉麻姑未老海堪梯洪厓走汞流松外穆满量珠赏竹西绿鬓取裁髽髻样、金钗都换柰花鎞儒虀瓦瓮盐艰糁侠噉屠门蒜太臡蝙蝠假仙摇石乳、蚺蛇冯胆搅银堤、将纫作盖俱成羽取缀为裘尽是麑鹰隼攫身功夺狗、牛羊埋角罪归鼷、轩辕镜色飞桥顶、欧冶镡霜掣剑溪、荡样乾坤成玉合纷、纭翳膜刮金篦杨妃暗粉玄宫发卓氏綦巾皓首齐此际胡云黄满塞当年梁简赤曾题霁微未必清钟磬、洒急如堪付鼓鼙红袖共斟将共若。锦囊须佩却须奚。寒郊瘦岛吟蛰。暖肉肥肌屏□□渐离荆卿僵易水、赵王代娣冷摩笄、瑶枝上汉参云雾、银鬣行天睹駃騠、并是凌寒贞岁柏不同趋热媚权烓亲淹上国裘曾敝、眼见金吾骑总缇、尽领熊罴供扫拂、别从雉兔较罟罤高培粪梗团成菌柔仿山毛嫩作荑肖惨睢盱夔罔两塑娇咽项女蝤蛴妆涂恨少施肌发、刻画争先解佩觽、何事井喷烦蜥蜴、秪冯阴熖飐虹霓瓠犀璀璨排嫣齿榴子龃龉堕老齯解榇紫騧鲜豹犊俄穿翠襮化貂袿宫奁镜暖因椒瑾塞壁刀斜谢鷿鹈木稼怕官谣杂谶、草干愁牧马频嘶、娲皇炼石霄犹漏、帝女烧铅杼懒挤冻溜尖持燕匕首明窓尘射魏刀圭睥睨钉断于阗带沙砾砻刓令尹珪连日大酺粲尽掬倾筐堆帛取如携骑都烂漫糜羊胃庖坦纵横解犊膍燕颔不醒颓锦帐、蛾眉邀醉迭金椑即堪楚曲流宫征必唤斋伧许滑稽荡甲摇犀明练组、长鵰大镞拭弧錍、孤烟罢突眞三日、破釜县脐仅一黳、水木骑羊来代逓、滕封弄雨各诃诋、心忧掘阅衣麻矣、狂走芃兰带悸兮、霎尔黄肠溲赑屃、俄然白骨葬鲸鲵、为灯跋烛须臾灭、沃锭消璆顷刻赍、公向苍仪腾皓洁、竟忘赤地混缁黧、随飙过越迎关吠、度叶为花带鸟栖蜂蛱误猜堪蜜蜡清明纔断正饧■〈飠弟〉西池万里吹黄竹东郭双尚??趼赤鞮想见穹酋鸣立圆、亲看床足缩趺蠵、恰妨青帝迎春仗、无救朱炎病夏畦、压取刚条俱偃偃、试寻劲草但萋萋、几时千仞消凌■〈虫军〉、何处双桑赫海輗形虎似盐虗晋俎调梅无味枉商鑴蝗蟊未必沈三尺甲拆先应了一刲庄语夏冰虫定恠赵襄冬日袄争徯风偏助势长成练月总输光不到犀履薄有人愁坠谷、乘危无尽上埋奎、岂无黄道辜葵藿、翻以丹心许蒺藜火急寄言青女道添霜啼杀伯劳儿

　　○连雪后迎春忆旧十二韵

　　土牛一夕添神采、雨霰连朝妬客鞋、邀队本期相跳踯、踏游不畅只挤排冰牢北斗璇玑涩、冻滑东郊仗引乖。老病似虫吟荜窦少年如梦忆莲□飞香塞巷堪经宿立帽平檐别墁街夺彩连球追宝马争梅带雪上金钗花房醉客槌朱鹭。水店垆姬馔紫鲑小市温淘槐尽叶。贵筵饼饵韭初荄。萧条邑里难如昨。想象风光未必皆。是处从今趺尽草中央偏我立如柴一隅掩鼻眞成笑七字瞒心戏作俳青帝秪今何处去勾芒一似不曾来

　　徐文长文集卷之九 【 终】 

　　●徐文长文集卷之十

　　公安袁宏道中郎评点
　　门人郝之玺公琰校订

　　五言绝句 
　　六言绝句 

　　◆五言绝句◆

　　题畵 
　　扇中双蝶 
　　蜂 
　　白牡丹桃花 
　　剪春罗垂丝海棠 
　　石榴荷花 
　　两蝗虫 
　　义萝卜 
　　回回马 
　　毛鱼作队游茭塘 
　　畵 
　　咏畵 
　　江船一老看鴈群初起 
　　似赤壁游 
　　石榴 
　　竹染绿色 
　　对岸观崕大瀑 
　　独钓寒江 
　　阅书者倚老树 
　　雪景 
　　鱼蟹 
　　杏燕子 
　　写竹答许口北年礼 
　　写兰与仙华子 
　　尖头麻蛰 
　　蒲桃 
　　张氏别业 
　　桃叶渡 

　　○题畵 【 墨竹杏花】 

　　嫩筱捎空碧高枝梗太清总看奔逸势犹带早雷惊

　　又

　　当其寻丈节。数寸蛇与蝉。化工无笔墨。个字写青天。

　　又

　　朵朵西施靥年年墙外窥、莫嫌妆不澹带酒未醒时。

　　又

　　枝枝出墙语、朵朵向人窥宋玉邻家女施朱太赤时。

　　○扇中双蝶

　　春至百花繁名园蛱蝶翻美人将扇扑搨得一双痕

　　○蜂

　　双股粉黄笼飞迟趁晚风君王方课蜜不敢恋花丛

　　○白牡丹桃花　下三首取像雅绝

　　桃艳比夭姬花王富贵姿楚襄春日下闲坐选蛾眉

　　○剪春罗垂丝海棠

　　美人睡不足。春愁奈若何。垂丝绿窓下。聊为绣春罗。

　　○石榴荷花

　　畵得荷花朵、傍依海石榴、西施夜浴罢催火照梳头

　　○两蝗虫

　　深雪打茆茨。飞蝗惨不孳。无由苗上见。畵取两雄雌。

　　○义萝卜

　　团内一锄浅毫端两诧深广州初断葛上党未蒸参

　　○回回马

　　西马入瓜沙、风尘道路赊试言如此匹消得几筐茶

　　○毛鱼作队游茭塘

　　作队撼春萍。双头寸未盈。老渔暂相借江海几长鲸

　　○畵

　　朱夏郁蒸时、晶瓜碧玉滋、疏帘三尺雪小箪一枰棊

　　○咏畵　一意去腐

　　春

　　春娇最何物桃花与杨柳惹侬或有诗。市远那得酒。

　　夏

　　城市或嚣炎在野心不热意欲施茶汤行人他处渴

　　秋

　　何处住高人低茅水上贴江阔杳难寻过客指红叶

　　冬

　　梅花一万梢。红寺五十里。天晚不到门。雪深没驴耳。

　　○江船一老看鴈群初起

　　警鴈避罗舠江长起未高眼■〈扌弃〉一饷后看到入云梢

　　○似赤壁游

　　一艇泛三人。多疑游赤壁。无处少江山。但无此好客。

　　○石榴

　　闺染趋花色衫裙尚正红近娇瓜子茜。贱杀石榴浓。

　　○竹染绿色　明艳跌荡太白何疑

　　我亦狂涂竹翻飞水墨梢不能将石绿细写鹦哥毛

　　○对岸观崕大瀑

　　瀑布挂江北、望者江南猜雪花那不到。霹雳过江来。

　　○独钓寒江　快论起座

　　大海有鲸鱼五岳其鼻额。任公钓不来。烦尔一丝雪。

　　○阅书者倚老树

　　尔自作蠹鱼、我不阅一字逢着好树根抱着枕头睡

　　○雪景

　　此际山阴道、啼惟有莫鸦万山无寸碧何处认梅花

　　○鱼蟹　雅韵可挹

　　夜窓宾主话秋浦蟹鱼肥配饮无钱买思将畵换归

　　○杏燕子　必透题情

　　玉京红线断。樊素绛唇娇、好着秋千架其如不解描。

　　○写竹答许口北年礼

　　羹鲤稻粱餐、沈思欲答难只裁残拜帖写竹当春盘

　　○写兰与仙华子

　　仙华学杜诗、其词拙而古如我写兰竹无媚有清苦

　　○尖头麻蛰

　　身轻宜歇草、头锐欲钻螺正苦毛锥乏如侬太软何

　　○蒲桃

　　闻道羗葡萄家家用醅酒老夫畵笔渴此时堪一斗

　　○张氏别业

　　乐志堂

　　备言志所乐、何关堂与基主人向我道但看鸟悦枝

　　流霞阁

　　阁中餐霞人、绝无烟火色谁宰武陵鸡来作渔郎食

　　竹坞　浅浅四句情景无穷

　　题诗竹坞中。竹长时出垣谁能将铁笔一畵牡丹园

　　青莲岛

　　小岛含巨浸能滋化叶开青莲大如许跏坐几如来

　　小若耶

　　别沼分湖水、因名小若耶水流有大小却一样荷花

　　芙渠径

　　大堤遶芙渠平铺三百步谁云水中花不甃陆行路

　　浣花桥

　　镜水及苎萝相望不盈尺郎家浣花桥妾家浣纱石

　　水墨轩

　　万顷茫茫处、开轩榻绛州水光自湿研。不用汲池流。

　　○桃叶渡　情语伤人

　　书中见桃叶相忆如不死今过桃叶渡。但见一条水。

　　又

　　忆渡桃叶时绿杨娇粉面丈水五石泥。好影照不见。

　　◆六言绝句◆

　　村家饮 
　　渔家图 
　　列子御风图 

　　○村家饮

　　新竹巳成蛇尾秋云乍起龙鳞不雨空啼布谷乘风且脱纱巾

　　○渔家图

　　小练乳儿红袜斜阳曝网黄芦。但得同心夜浦。不愿嫁与秋胡。

　　○列子御风图 

　　旬余身在遥空、一叶枝辞芳树若教风歇青苹。试问

　　徐文长文集卷之十 【 终】 

　　●徐文长文集卷之十一

　　公安袁宏道中郎评点
　　丰干潘允宜左之校订

　　七言绝句

　　赠吕山人 
　　龛山凯歌 
　　嘉靖辛丑之夏妇翁潘公即阳江官舍将令予合婚其乡刘寺丞公代为之媒先以三绝见遗后六年而细子弃帷又三年闻刘公亦谢世癸丑冬徙书室检旧札见之不胜凄惋因赋 
　　内子亡十年其家以甥在稍还母所服潞州红衫颈汗尚泚余为泣数行下时夜天大雨雪 
　　将入闽方许二君饯别分韵 
　　凯歌赠参将戚公 
　　望夫石 
　　宴游烂柯山 
　　入武夷寻一线天道中述事 
　　雪中访嘉则于宝奎寺之楼店 
　　七里滩 
　　武林馆中与徐仁卿同宿因赠 
　　赵君将买妾戏寄之 
　　禅房夜话和韵书付玉公 
　　折桃花 
　　徐济之携新妇侍亲扬州 
　　送丁子范 
　　夏相国白鸥园 
　　竹枝词 
　　阊门送别 
　　予自浙抵新安登齐云还浙道中旅馆颇多奇景而不成一字至衢自嘲一绝 
　　寄徐石亭 
　　乙丑春正月廿有四日与某等携觞俎探禹穴就十峰山人马丈饮于小园林卉云繁索得海棠秧二本穿篱过别畦又掘竹母数根而去时薄霭滃生山翠欲滴众客怖雨辄尔拂衣 
　　送陆子之闽 
　　留别倪子 
　　天目山 
　　南海曲 
　　嘉则拟红衫四貌 
　　燕京歌 
　　燕京五月歌 
　　自马水还道中竹枝词 
　　乘霁自福田遍历善应翠微洪光大悲诸招提翠有石洞西夏僧兀坐其中自言至此可六万里斋罢拟游西湖辄止 
　　上谷歌 
　　宣府教场歌 
　　早渡银洞岭 
　　胡市 
　　边词 
　　长干行 
　　锺子投我篆章答此 
　　拟往中止 
　　菊 
　　曹秀才 
　　默泉篇 
　　漫曲 
　　古意 
　　王元章墓 
　　寄沈子 
　　赠孙山人 
　　山阳歌醉中赠鲁君 
　　挽陈君之配蒋 
　　芙蓉死 
　　麟 
　　渔鼓词 
　　送林某 
　　设代林某答胡通政 
　　云州舍身台 
　　慕兰篇 
　　竹枝词 
　　盘古社树 
　　托王老买瓦窑头银鱼 
　　买得一猫雏纯黑而雄戏咏 
　　五泄 
　　五泄雾 
　　七十二峰归来书寺壁 
　　自燕京至马水竹枝词 
　　写扇与球儿 
　　嘉则衷绯而西 
　　过陈氏园看杜鹃花花高可十五尺余郡中无其比也 
　　镜湖竹枝词 
　　上谷边词 
　　黄杨山 

　　○赠吕山人

　　西陵渡头秋水寒年年岁岁走儒冠不知天姥山中客十载关门傲长官。

　　○龛山凯歌 【 为吴县史鼎庵】 

　　县尉卑官禄米微教辞黄绶着戎衣贼中何事先寒胆海上连年数破围

　　又

　　短剑随鎗暮合围寒风吹血着人飞朝来边土看归骑一片红冰冷铁衣

　　又

　　红油畵戟碧山坳金镞无光入土消冷雨凄风秋几度定谁拾得话今朝

　　又　森黯悲人

　　无首有身秪自猜。左啼魂魄右啼骸。冯将老译传番语。此地他生敢再来。

　　又　自是诗史

　　旗褁金疮碎朔风军中吮卒有吴公更教厮养眠营灶、自向霜槽喂铁骢、

　　○嘉靖辛丑之夏妇翁潘公即阳江官舍将令予合婚其乡刘寺丞公代为之媒先以三绝见遗后六年而细子弃帷又三年闻刘公亦谢世癸丑冬徙书室检旧札见之不胜凄惋因赋　　　声有余痛

　　十年前与一相逢。光景犹疑在梦中记得当时官舍□熏风巳过荔枝红

　　又

　　华堂日晏绮罗开伐鼓吹箫一两回帐底畵眉犹未了寺丞亲着綘纱来

　　又

　　筵前半醉起逡廵。窄袖长袍妥着身若使吹箫人尚在今宵应解说伊人

　　又

　　□映双鬟绣扇新、当时相见各青春傍人细语亲听得道是神僊会里人

　　又

　　箧里残花色尚明。分明世事隔前生。坐来不觉西窓暗飞尽寒梅雪未晴

　　○内子亡十年其家以甥在稍还母所服潞州红衫颈汗尚泚余为泣数行下时夜天大雨雪

　　黄金小纽茜衫温。袖折犹存举案痕开匣不知双下满庭积雪一灯昏

　　○将入闽方许二君饯别分韵

　　万丈高城控井闉谁家池馆隔江津胜筵不用扶红袖杨柳芙蓉拥醉人。

　　○凯歌赠参将戚公

　　战罢亲看海日晞大酋流血湿龙衣军中杀气横千丈并作秋风一道归

　　又

　　金印累累肘后垂桃花宝玉称腰支丈夫意气本如此自笑读书何所为

　　○望夫石

　　海天万里渺无穷秋草春花插髻红自送夫君出门去一生长立月明中

　　○宴游烂柯山

　　万山松柏遶旌旗少保南征暂驻师接得羽书知贼破、烂柯山下正围碁、

　　又

　　偏禅结束佩刀弓道上逢迎抹首红夜雪不劳元帅入先禽贼将出洄中

　　又　儒将风流

　　帷中谈笑静风尘、只用先锋一两人万里封侯金印大千场博戏采球新

　　○入武夷寻一线天道中述事 【 行渴得岩妪乞茗】 

　　花落花开隔水津栈梯茆屋总堪邻扁舟若不寻归路便是武陵深处人。

　　又

　　乞得琼浆一碗新沿溪行尽渴生尘云英只在桃花下。不肯呼来见外人。

　　○雪中访嘉则于宝奎寺之楼店　入畵

　　山径寻君重复重、小楼百尺卧元龙、安窓偏向梅花角去暎江天雪数峰

　　○七里滩

　　百番狮象一溪泅一顷银光万个头水石何缘能有此星辰尽夜□□流

　　又

　　浅水矾头蘸几堆清涎齿缝破生梅竹舟欲过从何处无数游鱼磕额回

　　○武林馆中与徐仁卿同宿因赠 【 徐号天峰武义诸生也徐千斤】 

　　楼上张灯倒瓦卮自居东面唤人陪须臾据案言兵事骔帽偏欹横两眉

　　又

　　自造提刀偃月文诸工围煅熖吹云当时试舞犹嫌薄铁欛连环六十斤

　　○赵君将买妾戏寄之

　　宫髻一鬟堆胭脂两朵晕红三千仙子云中有。十五吴姬天下无。

　　○禅房夜话和韵书付玉公

　　一月眞时月月眞、何须种种别前尘禅房昨夜灯前话谁是客人谁主人

　　○折桃花　浅言雅韵人自不肯道

　　谁家桃树倚西邻摘下还存树底新日暮插头过市上。疏疏数朵颇宜人。

　　○徐济之携新妇侍亲扬州

　　初绾同心结尚松、那堪波浪度江风华堂一入姑亲道新妇扬州芍药红。

　　○送丁子范 【 时予方入武夷】 

　　君去高邮是壮游、风吹树叶绿娇秋、归来佩剑不须脱寻我武夷山上头

　　○夏相国白鸥园

　　白鸥池水拍天平相对琼楼入太清、试问歌台生草处当时曾许外人行

　　又

　　词客登临信笔裁每于花谢笑花开请观世上看花者曾见花开不谢来

　　○竹枝词　刘荪州无此奥

　　风前烛熖片时红马首西时马尾东两只鸳鸯睡不醒一只相思愁杀侬

　　又

　　笼中鹞子不得出笼外要入将奈何一边虫粘蜘蛛网一边窓打扑灯蛾

　　○阊门送别　怆伤语不堪再读

　　送别间门日巳西、自将光景比乌栖平生不解依枝宿。今日翻成遶树啼。

　　○予自浙抵新安登齐云还浙道中旅馆颇多奇景而不成一字至衢自嘲一绝

　　系马梅花索酒时溪山遥暎酒家旗何为每到堪题处不解吟成一字诗

　　○寄徐石亭　有此一诗较看花风气转胜

　　闻道名园盛牡丹、豪家欢赏到春残自怜亦具看花眼种菜浇畦不得看

　　○乙丑春正月廿有四日与某等携觞俎探禹穴就十峰山人马丈饮于小园林卉云繁索得海棠秧二本穿篱过别畦又掘竹母数根而去时薄霭滃生山翠欲滴众客怖雨辄尔拂衣　一时幽韵可掬

　　春来携酒醉春萝。乞得春花一两窠。不若取将松竹去。成阴留待主人过。

　　○送陆子之闽

　　羡尔宁亲向百蛮扁舟日下万重滩经过旧路吾能说。雪浪屏山畵里看。

　　○留别倪子　雅蒨

　　小门一径柳垂丝。帘下垂裾话别离。却问归来是何日。海榴如火烧高枝。

　　○天目山 【 一瓦观音二三古杉大者至八抱】 

　　铁罗汉巳烧成尘瓦铸观音又一新见说前村披木叶青裙夜降紫姑神

　　又

　　赭铁青铜凌紫烟能为人语向人间二千年事说不尽夜夜青溪劳往还

　　又

　　断壁孤杉四十围、不关雨雪阴霏霏、柯南一国痴蝼蚁长恠曾无白日飞

　　○南海曲

　　一尺高鬟十五人爱侬云鬓怯侬胜近来海舶久不到。欲寄玳瑁簪未曾。

　　○嘉则拟红衫四貌

　　春郊走马

　　春郊大堤无尽头沈郎走马着红裘回鞭故遣穿杨柳冲落杨花扑紫骝

　　东山拥伎

　　道人道帔剪轻霞醉卧青楼小伎家小伎红衫何处买同是南京杏子纱

　　秋江把钓

　　戴进不得武英收、为抹勾漏绛钓裘若使今朝逢沈四眞成伯乐哭骅骝

　　高楼对雪

　　高楼一衲锦毛梭万玉屏围红叵罗雪里茶花侬似否。急催滕六剪银河。

　　○燕京歌 【 人云斗牛眼甚恶最吓人】 

　　西北池中有斗牛人传一挂一时收要知不是凡鳞介只看眉潭白两球

　　又

　　绣人须样绣新裘争看池中活斗牛及至见时无脚走各嫦红袖急遮头

　　又

　　斗牛何处见英豪狞眼令人胆不牢。及问当年亲见者只推雾里见分毫

　　又

　　萧后梳妆别起楼、太湖石在水空流、而今楼瓦飘零尽只乞中官看石头

　　又

　　绿树连云拨不开、忽扶黄瓦出楼台堤长水阔三千丈一日惟看一殿回

　　又

　　千里马来自西南、夷馆　朝廷锁钥严几回欲看无由看墙外听嘶出屋檐

　　又

　　贡来狮子看曾眞、养在西城十四春更欲乞看云不可昨朝攫碎菜园人

　　○燕京五月歌　风趣天然

　　石榴花发街欲焚、蟠枝屈朵皆崩云千门万户买不尽。剩与女儿染红裙。

　　又

　　竹黄如槁少鲜妍一丛五卑百个钱卖与人家那不贵汤浇火炙过冬天

　　又

　　荸荠菱藕贱如柴竿蔗年来渐亦栽百货百珍俱得到却无一个荔枝来

　　又

　　燕京百事且休忧、但苦炎天道上沟近日巳闻将扫括。不须遮鼻过风头

　　○自马水还道中竹枝词

　　湾湾曲曲几山溪眼眼腮腮泪落丝立到马遥人影没。更谁知尔下山时。

　　○乘霁自福田遍历善应翠微洪光大悲诸招提翠有石洞西夏僧兀坐其中自言至此可六万里斋罢拟游西湖辄止

　　禅槽养马似支公控马长须鬓插红却说看山须霁好昨宵湿马费梳鬃

　　○上谷歌　寻常语俱妙

　　少年曾负请缨雄、转眼青袍万空今日独余霜鬟在一肩舆坐度居庸

　　又

　　居庸卵石一何多、大者如象小如鹅、千堆万迭无□事东掷西抛只蹶骡

　　又

　　八达高坡百尺强径连大漠去荒荒舆幢尽日山□碧。戍堡终年雾噀黄。

　　又

　　个个健儿习战车重重壁垒铁围赊尽教上谷长千里只用中丞两臂遮

　　又

　　塞外河流入塞驰一般曲曲作山溪不知何事无鱼鳖一石惟容五斗泥

　　又

　　昨向居庸剑戟过、今朝流水是洋河无数黄旗呵过客有时青草站鸣驼

　　又

　　橐驼本是胡家物拽入人看似拽牛见说辽东去年捷夺得千头与百头

　　○宣府教场歌

　　宣府教场天下闻个个峰峦尖入云不用弓刀排虎士。天生剑戟拥将军。

　　○早渡银洞岭

　　银洞高高岭百盘峰峦插笋倚天班冯谁唤起王摩诘畵作贤人晓过关

　　○胡市　趣甚

　　千金赤兔匿宛城。一只黄羊奉老营。自古学碁嫌尽杀。大家和局免输赢。

　　○边词 【 并客燕时到马水口及宣府之作】 

　　四壁龙门铁削围、枉教邓艾褁毡衣、莫言虏马愁难度即使胡鹰软不飞

　　又

　　牙兵个个是熊罴别选奇才养作儿试看阵云穿急处一团蜂子拥人飞

　　又　古茜

　　墙头赤枣杵儿斑打枣竿长二十拳塞北红裙争打枣。江南白苎怯穿莲。

　　又

　　立马单盘俯大荒、提鞭一百戎羗健儿只晓黄台吉大雪山中指账房

　　又

　　十八盘山北去赊顺川流水落南涯眞冯一堵边墙土画断乾坤作两家。

　　又

　　黄酋堕马巳成禽汉卒争功被脱身魂魄至今留黑石兜鍪连岁落鱼鳞 【 黑石堡所禽地也得其冑上之朝】 

　　又

　　八里庄儿一堡中。银镮小杏坠腮红。妆成□不撩人看。起莝黄刍喂铁骢。

　　又

　　葛那颈险断胡刀、蓦手攀颏按得牢归向镜中嫌未正特搓过左一丝毫 【 葛那宣府之降胡】

　　又 【 此下四首并俺答甥女事】 

　　女郎那取复枭英此是胡王女外甥帐底琶琵推第一更谁红颊倚芦笙

　　又

　　老胡宠向一人多窄袖银貂茜叵罗逓与辽东黄鹞子侧将云鬓打天鹅

　　又

　　汗血生驹撒手驰况能妆态学南闺帓将皁帕穿风去爱缀银花绰雪飞

　　又

　　姑姑花帽细银披两靥腮梨洒练椎个个菱花不离手时时站马上胭脂

　　又

　　曾见思归数寄书忠魂毕竟滞边隅可怜一斗苌弘血。博得墙围柳数株。 【 右过沈光禄宅及拜祠】 

　　又

　　十八盘南甃沸汤燕京楼子待梳妆当时浴起萧皇后何似骊山睡海棠 【 十八盘山有汤泉云是辽后浴处】 

　　又

　　邯郸才人似花枝嫁与辽东厮养儿懒向楼中拈粉絮解从马上寄征衣 【 守马水者辽东李宁远之子家卒敢死妇有秦风】 

　　又

　　黄鼠白脂捷遁迯、夜猴搏鼠捷于猱、将猴比鼠无多大、自古獐麋怕皁鵰、

　　○长干行　惜作竹枝体

　　玉人夜夜板桥湾金尽萧郎隔水看不分踏楼骑凤脚、偷来桥外立红阑、

　　又　不无过巧趣却不乏

　　木兰艇子夜夜开桃叶桃根太往来搅起鸳鸯双睡翅倒嫌他扇落金钗

　　又

　　红板青楼是尔家鸳鸯家做在荷花月明打开犹自可月黑打开愁杀他

　　又

　　野鸭鸳鸯姊妹如打散鸳鸯鸭亦飞月落沙空俱不见满江鹅鹳吊雄雌

　　○锺子投我篆章答此

　　定是元常几代孙、朱砂小篆遂专门谁知老子壁拆路竟让新郎屋漏痕

　　○拟往中止

　　绿菽胡麻各一盘怜君饷我每朝飧犹闻灶下青衣嫂打饼铺椒脆月团

　　○菊

　　百草诸香百露溥、一时非哭湘沅千年独有黄花瘦为伴行吟瘦屈原

　　○曹秀才

　　来为亲铭几日留、归船正遇荻花秋高樯莫戞江边树恐有啼乌在上头

　　○默泉篇 【 其人善琴】 

　　泥金小扇月分团淡淡烟煤写默泉泉水有流不作响正如琴上不绷弦

　　○漫曲

　　闻道张家燕子楼青罗小帽急梳头花枝谁肯先春老无奈风吹雨打愁

　　○古意

　　只堪话旧作生涯、若论风情鬓有华记得金钗堕双凤十年前夜舞谁家

　　○王元章墓 【 事见山阴志】 

　　君畵梅花来换米、予今换米亦梅花安能唤起王居士一笑花家与杰家

　　○寄沈子

　　两月归家不出门溪边荷叶大如盆不知近到西湖上更大如盆有几根

　　○赠孙山人

　　龙津先生高角巾、多能不特是诗人、昨宵与客溪桥上话到风平水不鳞

　　○山阳歌醉中赠鲁君 【 正韵】 

　　淮河流水尽芦苇、明府冰清貌苦羸却说故人禅灶冷为烹一尺鳜鱼肥

　　○挽陈君之配蒋　风流贤达他人不知作哀语几许

　　陈君辖我饮青春焦革贤闺酿绝伦若举醉乡祠祭典沈香先刻蒋夫人

　　○芙蓉死

　　旧种芙蓉今不活、跏趺秋草看明月、红□成都卖酒人与欢亦是千年别

　　○麟

　　汝宁府光州光山县于万历十三年二月二十日据高陌里民曹国隆同地方李章等呈称本月十八日当四更时本庒偶见天光如电一时辄黑迨至五更忽又光如白昼居民毕起又黑如前众相惊疑不知何谓逡廵达晓则有五色瑞氛都如霞采弥漫亘空不意本日未时国隆家所畜牸牛大叫数声产一麒麟胞破液流液乃黄色牛时舐鳞□□于舌麟卧□动则见□□迸射并是红绿熖光须臾霏雾罩笼风雨大作群树鸣吼尘土飞扬雨下如墨至十九日未时麟绝不向乳遂不喘息即今马家桥至砖桥一带黑水尚存可验随该知县牛应元主簿王汝政典史梁朴公同往视麟之遍体及头尾四蹄并是龙鳞鳞却方样凑缝所在并衬现紫色绒毛所据国隆等呈麟产于牛非常事等奈辄不乳无由进呈谨具图畵一本并所呈由均乞转达　阙廷惟复别有定夺　右乃删削彼处文移以存其实

　　一辞羗马献兰篆■〈觔〉、四海歌谣美汉文天为吾　皇厌祥瑞不教麟犊恼明君 【 万历初有献千里马者却之】 

　　又

　　光山产麟光烛天、无心住世去飘然鲁叟若逢应不哭不比哀公十四年

　　又

　　帝王瑞到我皇眞主圣臣贤尽凤麟即看阁上千秋畵不羡牛边数叶鳞

　　又

　　吾皇巳却千里马天亦踌蹰五采麟尚恐越裳重译至急传黄纸与边臣

　　又

　　清时麟夭不须伤、野老番为哭一场傥似角端能解语欲传一语奉明王

　　又

　　鳞中许贡止常鳞、但取冰鲥片厣新五马敢团茶叶饼。一车不动荔枝尘。

　　又

　　南潦北旱禹汤年何瑞能回圣主怜亲御布袍行十里汗香飞遶一坛圆 【 系实事】 

　　又

　　闻道麒麟鬬海东、亲令白日蚀当中牛肠鳞甲知何物干犯天光半夜红

　　○渔鼓词　情趣两绝

　　卢家双燕不双栖、南浦鹧□□□□红绵如水单衾大冷暖在郎归不归

　　又

　　大唐自古谚鱼洲、百贾囊钱入海流、央杀主人寻翠羽不知鹦鹉在高楼

　　又

　　虎丘茶叶昆山歌专诸骨董刻丝梭明月大家消一看焉能人娶一嫦娥

　　又

　　洞庭橘子凫芡菱茨菰香芋落花生娄唐九黄三白酒此是老人骨董羹

　　○送林某

　　野客年来百事休、也怜歌板去难留若为化作沿江柳。直管莺声到岸头。

　　又

　　夏来凉夜似秋多。正好酣歌奈去何。欲买缠头无蜀锦。赠将白苎当红罗。

　　○设代林某答胡通政

　　银台相望渺银河。瀫水情人待亦多。妾本一身非两体一时难作往来梭

　　○云州舍身台

　　欲留躯壳巳贪哉。欲弃之贪更费猜。一弃一留都不计。道人偶上舍身台。

　　○慕兰篇 【 古乐府云一日三摩挲剧于十五女言女剑者之专钱君于兰之慕亦然故用其事】 

　　新篁拗曲围成圃碧玉垂花琢作条。终岁摩挲两无厌剧于十五女儿腰

　　○竹枝词　平淡中有微情

　　秋日高城大道边黄花无处不金钱撩钿惹鬓无他事只助青楼镜裹妍

　　又

　　弄玉吹箫在凤楼凤鬟度曲亦悠悠略攒秋月双蛾晓。直遏行云一鴈秋。

　　○盘古社树

　　大枝入汉□龙虵小叶凉人雨雪遮三代以来无此物欲从青帝问年华

　　○托王老买瓦窑头银鱼

　　宝坻银鱼天下闻、瓦窑青脊始闻君烦君自入蓑衣伴尽我青钱买二斤

　　○买得一猫雏纯黑而雄戏咏

　　柳条不必穿鱼聘、花径冯教扑蝶行从此牡丹须再畵要看一线午时晴

　　○五泄

　　紫□村中一线微穿厨入灶浣裙衣。无端流出高岩上解与游人作雪飞。

　　又

　　斗厓紧接大槽平长练难倾怒愈生绝似海门潮正急白头翻贴黑沙行

　　○五泄雾

　　茫茫一卵未曾分。倍觉悬流渺一痕。大似龙堂灯火暗香烟几缕自黄昏 【 五泄之寺曰龙堂】 

　　○七十二峰归来书寺壁　游兴欲狂

　　五条挂练玉龙奔七十二峰鬼斧痕堕水堕驴都不恨古来一死博河豚

　　○自燕京至马水竹枝词

　　□浑石涩夹山椒苦朿桑□水一条流出芦沟成大镜石桥狮影浸拳毛

　　○写扇与球儿

　　既巳明珠随口散谁能明月绕身飞何时接得裁文锦送与球儿作舞衣

　　○嘉则衷绯而西 【 沈往吊少保公故有后绝】 

　　最宜才子着红衫万里青天坐片帆何似雪深将酒伴看君题字万重岩

　　又

　　此去长江非浪游、两行别泪不胜秋寄将三尺竹如意为我严滩敲石头

　　○过陈氏园看杜鹃花花高可十五尺余郡中无其比也

　　西蜀来时一寸高如今丈五尚余梢翻霞弄日长空上笑杀朱榴着地烧

　　○镜湖竹枝词

　　越女红裙娇石榴、双双荡桨在中流憨妆又怕旁人笑。一柄荷花遮满头。

　　又

　　杏子红衫一女郎郁金衣带一苇航堤长水阔家何处十里荷花分外香

　　○上谷边词

　　胡儿住牧龙门湾、胡妇烹羊劝客餐一醉胡家何不可只愁日落过河难

　　又

　　风吹干草没沙泥啮草奔风马自蹄却问骆驼何处去大酋随猎未曾归

　　又

　　胡儿处处路旁逢、别有姿颜似慕容乞得杏仁诸妹食射穿杨叶一翎风 【 虏最嗜糖缠杏仁】 

　　○又

　　骆驼见柳等闲枯、虏见南醪命■〈扌弃〉殂、倒与鸱夷留一滴、回缰犹作卯儿姑、 【 北谚云骆驼见柳达子见酒又夷言磕头为卯儿姑】 

　　○黄杨山

　　石牙初豁转成含近顶如脐着一庵谷口进来三万丈数株松柏似江南。 【 以下阙文】 

　　徐文长文集卷之十一 【 终】

　　●徐文长文集卷之十二

　　公安袁宏道中郎评点
　　丰干潘允宜左之校订

　　题畵绝句

　　畵两僮枕帚而睡疑是寒拾应人索咏 
　　畵高岭莫行僧众 
　　应别索又一幅 
　　白云深山掘芝者 
　　女仙弹琴 
　　赋得奕仙 
　　题王质烂柯图 
　　刘阮忆天台图 
　　月宫仙子图 
　　贺知章乞鉴湖一曲图 
　　盛懋秋江畵董尧年索题 
　　李子送小景 
　　渔畵 
　　为杭人题畵 
　　端阳题慕兰雪畵 
　　唐伯虎古松水壁阁中人待客过畵 
　　题折花美人图 
　　抱琵琶偶竚蕉阴美人 
　　王元章倒枝梅畵 
　　畵梅时正雪下 
　　题畵梅 
　　云门寺题畵梅 
　　竹 
　　写竹与某 
　　都门五月写送某君之官新昌 
　　勾勒竹 
　　畵笋遗许口北 
　　畵竹与吴镇 
　　倒竹 
　　畵竹 
　　旧作竹与某复要予再作答此 
　　写倒竹答某饷 
　　竹石 
　　写竹拟送友人之官长沙 
　　初春未雷而笋有穿篱者醉中狂扫大幅 
　　写竹寿郁颖上 
　　畵笋竹贺许口北得子 
　　菊竹 
　　水仙杂竹 
　　荷 
　　畵荷花送陈都挥往招宝 
　　畵荷寿某君 
　　翎菊 
　　畵菊 
　　牡丹 
　　雪牡丹 
　　人有以旧抹牡丹索题者 
　　遮叶牡丹 
　　梨花 
　　题畵梨花折枝 
　　水仙 
　　雪水仙 
　　水仙兰 
　　葡萄 
　　王生索写卜萄 
　　杏花 
　　雪粉团 
　　畵石榴 
　　榴 
　　玉簪花 
　　芭蕉 
　　沈君索题所畵卉贺人新婚 
　　黄蔷薇 
　　木笔花 
　　茉莉花 
　　畵海棠 
　　畵玫瑰花 
　　青门山人畵滇茶花 
　　兰 
　　松竹梅 
　　大醉作勾竹两牡丹次日始得题 
　　作荷芦于是日亦次朝题 
　　芭蕉墨牡丹 
　　芭蕉玉簪 
　　芭蕉鸡冠 
　　梅桂谖草 
　　枯木石竹 
　　题畵 
　　独喜萱花到白头图 
　　题花图 
　　书花册送王生 
　　咏畵降龙 
　　跃鲤送人 
　　鱼虾螺蠏 
　　题畵蠏 
　　松根醉眠道士一幅 
　　杂品 
　　柳渚双鱼 
　　芦汀鸣鴈图 
　　鸣鸟图 
　　畵布谷 
　　书畵兔中有一白雏 
　　郭恕先为富人子作风鸢图偿平生酒肉之饷富人子以其谩巳谢绝之意其图必立遭毁裂为蝴蝶化去久矣予慕而拟作之噫童子知羡乌获之鼎不知其不可扛也虽然来丹计粒而食乃其报黑卵必请宵练快自握亦取其意之所趋而巳矣每一图必随景悲歌一首并张打油呌街语也亦取其意而巳矣 

　　○畵两僮枕帚而睡疑是寒拾应人索咏

　　人间何日不尘生。扫到何年扫得清。输与天台双行者。睡弯苕帚午鸡鸣。

　　○畵高岭莫行僧众

　　知是峩眉第几盘客僧愁宿日低山头陀指与烟生处。只隔红霞四五湾。

　　○应别索又一幅

　　何方行脚两缁衣万仞冈头鸟际归满袖白云天上物下来放出世间飞

　　○白云深山掘芝者

　　天外白云必尔家微红双颊饱朱砂。神仙岂是灵芝得枉用锹锄坏紫霞。

　　○女仙弹琴

　　流水东来响白虵。高松西畔隔红霞弹琴未必神仙事只好呼侬女伯牙

　　○赋得奕仙

　　楸玉枰开暎指长。美人疑思倚新妆惟应赌墅风流客。与较斜飞势一行。

　　○题王质烂柯图

　　闲看数着烂樵柯、涧草山花一剎那五百年来碁一局仙家岁月也无多

　　○刘阮忆天台图

　　去后重来访碧山、当时曾此狎云鬟伤心流水依然绿。要见桃花如此难

　　又

　　凡心自悔出天台、一见桃花一度哀若使仙人知此意还教流水引郎来

　　○月宫仙子图

　　空中缥缈景光新。但似云霞不似人。知道今来是何夕。桂花添得几枝春。

　　○贺知章乞鉴湖一曲图　爽语

　　镜湖无处无非曲乞罢何劳乞赐为幸有双眸如镜水一逢李白解金龟

　　○盛懋秋江畵董尧年索题

　　枫江霁色告无边。故写蓑衣挂钓船莫笑渔郎多点检从来风雨起晴天

　　○李子送小景

　　李君小景入斯文、不用毫端力一分、更是山腰能简便、墨痕断处便成云

　　○渔畵　慕想灵活

　　外看杨柳障渔汀内必桃花闭武陵。曝网张鱼等闲事且登岸上逐花行

　　又

　　一翁醉梦一惺惺各有湘潭渔父情添写三闾来问答眞成出相楚骚经

　　○为杭人题畵

　　帐头戏偶巳非眞。畵偶如邻复隔邻。想到天为罗帐处何人不是戏场人 【 右帐竿木偶图】 

　　又　极谐极趣

　　一处飞槌一踏橇、锣声鼓韵走儿曹无端士女如云集也要丹青费笔描 【 右打流星槌及踏高橇者】 

　　○端阳题慕兰雪畵　子美热诗想见飒飒更虗妙

　　十里空江一物无青蓑曳雪老渔孤酒筵正苦黄鱼热。对此寒生绿叶蒲。

　　○唐伯虎古松水壁阁中人待客过畵　诙谐洒脱

　　南京解元唐伯虎小涂大抹俱高古壁松水阁坐何人若论游鱼应着我

　　○题折花美人图　有古意

　　高髻阿那长袖垂玉钗彷佛挂罗衣折得花枝向宝镜比妾颜色谁光辉

　　○抱琵琶偶竚蕉阴美人　绝妙宫词

　　离宫给事小青衣。催送琵琶向琐帏行到芭蕉忽回想去年此日嫁明妃

　　○王元章倒枝梅畵　公题畵诸诗信手挥洒无不趣绝

　　皓态孤芳压俗姿不堪复写拂云枝从来万事嫌高格。莫怖梅花着地垂

　　○畵梅时正雪下

　　谁写孤山伴鹤枝、早春窓下索题诗今朝风景偏相似是我寻他雪下时

　　○题畵梅　往往以恒语取胜

　　凫牛两碟酒三卮索写梅花四句诗想见元章愁米日不知几斗换冰枝

　　又

　　从来不见梅花谱。信手拈来自有神。不信试看千万树。东风吹着便成春。

　　○云门寺题畵梅　景入幽

　　浮桥流水雪潺潺、客子来游二月阑蓓蕾巳青酸满树梅花只就畵中看、

　　○竹　诸诗俱苍郁得神

　　叶叶枝枝逐景生、高高下下自人情两梢直拔青天留取根丛作雨声

　　又

　　郡城去海不为遥墨箨淋漓似郁蛟莫遣风来吹一叶恐于笺丄作波涛

　　又 【 竹石】 

　　片石苍苍映莽林、南宫如见拜难禁牛车若使能移去卖与侯家五百金

　　又

　　昨宵风雨折东园、那许从天乞一竿数叶传神为不朽儒寒道瘦任人看

　　又

　　林梢片石墨初笼冻笔勾寒入指中急遣苍头沽一榼破帘穿日荡杯红。

　　又

　　笔底霜丛三四竿园中解箨两三年修蛇拔尾当黄土小凤梳翎在碧天

　　又

　　修虵有尾频年坠小凤为翎几日成输与寒梢三十尺。春来秪用一雷惊。

　　又

　　人家宿纸几时??攵紫兔尖尖走泼油。竹影满窓凉似水断厓疏雨数竿秋。

　　又

　　昨夜窓前风月时数竿疏影响书帏今朝榻向溪藤上。犹觉秋声笔底飞。

　　又

　　恠石初烘泼墨匀吴笺短短缩霜筠长空五尺青鸾尾一牛斜封在白云

　　○写竹与某 【 时某客居桃叶渡口】 

　　桃叶渡头一见君、为言岸上石榴裙相逢无钱可买醉赠与竹枝撩白云

　　○都门五月写送某君之官新昌 【 乃江西】 

　　君去新昌五月时、都门日近火云移赠君数叶迎风物并入高帆一道吹

　　○勾勒竹

　　自缘勾勒减松煤、非关白雪压枝低梢似东坡碑上笔路人纔掘出深泥

　　○畵笋遗许口北 【 口北尝许啖我以笋戏之】 

　　口北清馋似大苏穷边那得笋烧垆曾闻止渴消梅子故写龙孙与大夫

　　○畵竹与吴镇

　　聚干垂梢凡几重只须用墨一分浓即令小节无些用。也自成林一壑中。

　　又

　　东坡畵竹多荆棘、却惹评论受俗嗔、自是俗人浑不识东坡特写两般人

　　○倒竹

　　长笺白白墨焦焦。倒扫青虵挂一梢。应有断厓藏半幅。苍藤翠藓倚天高。

　　○畵竹

　　东吴药绢白蒙蒙况值胶矾盏内空烂颖扫来孤凤影江湘细雨淡烟中

　　○旧作竹与某复要予再作答此

　　此竹是予昔所作、即欲再作今不能雀老既然成海蛤转教为雀可飞腾

　　○写倒竹答某饷

　　胡麻绿菽两尖堆回施无他写竹回卷去忽开应恠叫皁龙抽尾扫风雷

　　○竹石

　　青虵拔尾向何天紫石如鹰啄兔拳醉里偶成豪健景老夫终岁懒成眠

　　○写竹拟送友人之官长沙

　　无不长沙吊贾生、贾生也自吊灵均头阤暗里争餐鲙却把干鱼哭向人

　　○初春未雷而笋有穿篱者醉中狂扫大幅

　　脑尾春头试爆余竹根惊笋两三株却冯一匕硫黄末竟夺雷州稳卧猪

　　○写竹寿郁颖上

　　颖上今年五十逢、野人为寿不堪供生移数叶淇园绿但愿君为卫武公

　　○畵笋竹贺许口北得子

　　小叶潇潇翠羽疏东攒西簇护龙雏蜀笺何用长三丈数寸班鳞见大都

　　○菊竹

　　□□重阳贳一壶那能了此菊花逋竹梢墨色潮如此。试看明朝有雨无。

　　○水仙杂竹　绝调

　　二月二日涉笔新水仙竹叶两精神正如月下骑鸾女何处堪容食肉人

　　○荷

　　五月五日热太烘、疾挥纨扇不能攻欲呼小艇耶溪去。荷叶荷花十里风。

　　又

　　一斗湖光不放宽却于纸上定波澜犀盘墨尽浑无蜜捧出茅山女道冠。

　　又

　　一瓣眞成盖一鸳西风卷地仅能掀花枝力大争狮子。丈六如来踏不翻。

　　又

　　荷叶五寸荷花娇贴波不碍畵船摇想到熏风四五月。也能遮却美人腰。

　　又

　　子建相逢恐未眞、寄言个是洛川神东风枉与涂脂粉睡老鸳鸯不嫁人

　　又

　　花垂叶倒露难擎、颈折鹅飞咽不鸣、渐看湖光平似掌秋来无处立蜻蜓

　　又

　　五月莲舟苎浦头长花大叶插中流即令遮得西施面遮得歌声度叶不

　　○畵荷花送陈都挥往招宝

　　招宝青天碧凤翔、沈香大士坐中央知君一叶春涛外遥指莲花出海洋

　　○畵荷寿某君

　　若个荷花不有香、若条荷柄不堪觞百年不饮将何为况直双槽琥珀黄。

　　○翎菊　亦不恶

　　研底毫端秋气清攒花蔟蘂笔通灵看来不似篱边色拔取何天白鹤翎

　　○畵菊　情境恰合

　　身世浑如拍海舟关门累月不梳头东篱蝴蝶闲来往看写黄花过一秋。

　　又

　　经旬不食似蚕眠更有何心问岁年忽报街头糕五色。西风重九菊花天。

　　○牡丹

　　五十八年贫贱身、何曾妄念洛阳春不然岂少胭脂在。富贵花将墨写神。

　　○雪牡丹

　　银海笼春冷茜浓。松煤急貌不能红太眞月下胭脂颊试问谁曾见影中

　　又 【 夹竹者】 

　　绛帻笼头五尺长。吹箫弄玉别成妆。不知何事妆如此。一道瑶天白凤凰。

　　○人有以旧抹牡丹索题者　引超达

　　何年草草抹花王、此日将题岁月忘拾得懒仙抛下蜕。不堪教赞旧皮囊。

　　○遮叶牡丹

　　为君小写洛阳春、叶叶遮眉巧弄颦终是倾城娇绝世。只须半面越撩人。

　　○梨花　娟丽多情

　　名园深锁丽长空、映户摇扉一万丛总使梅花开似雪却输球雪打和风

　　又

　　带烟笼雾自生香、薄粉浓铅不用妆莫以轻盈窥宋玉冯将淡白恼何郎

　　又

　　带烟笼雾自生香、薄粉浓铅不用妆莫以轻盈窥宋玉冯将淡白恼何郎

　　又

　　春雨春风能几□□香落粉湿还飘朝来试看青枝上几朵寒酥未肯消

　　又

　　早起春晴香雾肥独依残月出墙围洛滨仙子波心立虢国夫人马上归

　　又

　　轻风吹雾散朱门影落冯谁写素魂万里晓天微有晕终宵明月欲无痕

　　○题畵梨花折枝

　　粉晕微销墨一丝。春风春雨未来时。名园无此好颜色知是宫中第几枝、

　　○水仙　穷仙仙幽韵俨有其人

　　杜若青青江水连鹧鸪拍拍下江烟湘夫人正苍梧去莫遣一声啼竹边

　　又

　　百品娇春俗却春一清无可拟□神银钿缟袂田家妇绝粒休粮女道人

　　又

　　略有风情妙常。绝无烟火杜兰香。昆吾锋尽终难似。愁杀苏州陆子刚。 【 陆子刚苏人碾王妙手也】 

　　又

　　海庙元君断百荤粉腮胭颊弃如焚江心罗袜从渠踏不乱长波皱绿纹

　　又

　　姊妹商量明月堤夜妆莫解绿鬟丝黄陵庙口无多路去听女郎歌竹枝

　　○雪水仙

　　西子云軿趁雪行白鸾无力海□冰。玉京固是朝天路□□□寒□不胜。

　　○水仙兰　索神目远

　　自从生长到如今、烟火何曾着一分、湘水湘波接巫峡肯从峰上作行云。

　　○葡萄

　　半生落魄巳成翁独立书斋啸晚风笔底明珠无处卖。闲抛闲掷野藤中。

　　又　出语大方

　　数串明珠挂水清。醉来将墨写能成。当年何用相如壁。始换西秦十五城。

　　又

　　自从初夏到今朝、百事无心总弃抛尚有旧时书秃笔偶将蘸墨黠葡萄

　　又

　　昨岁中秋月倍圆、海南母蚌太鼾眠明珠一夜无人管迸向谁家壁上县

　　○王生索写卜萄

　　□□□日好容颜今日相逢范叔寒赠与明珠三百颗谁知一颗不堪餐

　　○杏花

　　道人懒为着色物、偶施小茜作嬉游人言杏花可摘卖挂向街头试买不

　　○雪粉团　语极调谑得此花眞始肖

　　北斗垂天锦帐横景阳催妾未鸡鸣灯昏镜暗妆无凖糁粉过眉与鼻平

　　○畵石榴

　　五寸珊瑚珠一囊。秋风吹老海榴黄。宵来酒渴眞无奈。唤取金刀劈玉浆

　　○榴　山深秋老得境异人

　　略着腂脂染一堆、蛟潭锦蚌挂人眉山深秋老无人摘。自迸明珠打雀儿。

　　○玉簪花

　　老人一扫秋园卉六片尖尖雪色流用尽邢州砂万斛未便琢出此搔头

　　○芭蕉 【 蕉鹿相沿误故亦不避】 

　　红棘黄荆樵斧归芭蕉学畵指如椎中间一叶浑相识□□前生盖鹿来

　　○沈君索题所畵卉贺人新婚

　　莲花如妾叶如郎畵得花长叶亦长。若使畵莲能并蒂。不须重畵两鸳鸯。

　　○黄蔷薇　芳气欲流

　　蔷薇黄似月初华难写芳香只写花若使移生南海国取将露水粉宫娃

　　○木笔花

　　束如笔颖放如莲、畵笔临时两鬬妍料得将开园内日。霞笺雨墨写青天。

　　○茉莉花

　　南海曾经驻客骖芳称茉莉荔称甘。如今畵里看花色记得依稀似海南

　　○畵海棠　与首意同此却胜

　　海棠弄春垂紫丝。一枝立鸟压花低。去年二月如曾见。却是谁家湖石西。

　　○畵玫瑰花

　　畵里看花不下楼。甜香巳觉入清喉。无因摘向金陵去短撅长丁送茗瓯

　　○青门山人畵滇茶花　清丽幽雅

　　武林畵史沈青门把兔申藤善写生何事胭脂鲜若此一天露水带昆明

　　○兰　四语中幽情冉冉

　　莫讶春光不属侬。一香巳足压千红。总令摘向韩娘袖不作人间脑麝风。

　　○松竹梅

　　朱碧娇啼二月莺却都输与此三君若添明月孤来鹤。踏乱松尖一片云

　　○作荷芦于是日亦次朝题

　　芦上荷花高一寻。芦中夏色冻阴阴。兴虽有余笔秃尽难畵鸬鹚照浅深。

　　○芭蕉墨牡丹　公诗萧散绳墨家岂易识

　　□□□家学不来烂涂蕉叶倒莓苔冯伊遮盖无盐墨免作胭脂□□□

　　○芭蕉玉簪　巧喻天然

　　烂醉中秋睡起迟、苍蝇留墨研头池、合欢翠扇遮羞面白玉搔头去嫁谁

　　○芭蕉鸡冠　率尔会心

　　芭蕉叶下鸡冠花一朵红鲜不可遮老夫烂醉抺此幅雨后西天忽晚霞。

　　○梅桂谖草

　　金陵梅桂酥蒸、北地黄花掺肉羹一吸葡萄春五斗。旋移狂墨写刘伶。

　　○枯木石竹　公之为诗畵言尽于此

　　道人写竹并枯丛。却与禅家气味同大抵绝无花叶相一团苍老墓烟中

　　○题畵

　　白头翁亦恋花枝、飞上桃花影自窥若使逢花不能赏。也应花鸟笑人痴 【 右白头翁桃花】 

　　又

　　雷雨垂垂翠色繁古松阴里了歌□□□□□□□语我爱山中听鸟言 【 右了哥古松了哥即鸜鹆类也】 

　　又

　　金缕围睛可一针端州石子尔为珍夜来迸破封函土。飞入谁家苦竹林。 【 右苦竹鸜鹆】 

　　又

　　冻合梅花瞑色多、双鸠鸣唤坐交柯雀心愁雪正欲绝呼雨呼睛奈尔何 【 右鸠梅】 

　　○独喜萱花到白头图

　　问之花鸟何为者、独喜萱花到白头莫把月青等闲看无声诗里颂千秋

　　○题花图

　　金谷园中花草新、太湖石畔鬬芳春红颜笑脸如撩客粉面藏头羞见人

　　○书花册送王生

　　送客之燕上马时、图花满册各成诗河桥杨柳如教见应喜相饶赠别枝

　　○咏畵降龙　惬关飞动终接混茫

　　干□□上黑腾腾爪股风雷墨所生一雨尽归烧尾德□□□□□□□

　　○跃鲤送人

　　昔人□□破壁去余今畵鲤亦龙俦墨到鬣边忽□逸令人也动点睛愁

　　又

　　鳞鬣不殊点额归、丰神却觉有风威不添一片龙门石方便凡鱼作队飞

　　又

　　明春杏花人满头。今年且占木穉秋。老夫醉写龙门罢闲看盆鱼自在游

　　○鱼虾螺蠏

　　鱼虾螺蠏藻萍鲜一榼新醪一柳穿不是老饕贪嚼甚臂枯难举笔如椽

　　○题畵蠏

　　谁将畵蠏托题诗、正是秋深稻熟时饱却黄云归穴去付君甲冑欲何为

　　○松根醉眠道士一幅

　　五斗刘伶不认家头巾着处打昏鸦松根白石且眠我。头上青天冯着他。

　　又

　　不负青天睡这场松花落尽尚黄粱梦中有客刳肠看笑我肠中只酒香

　　○杂品

　　鱼蠏瓜蔬笋豆香。溪藤一斗小方方校量总是寒风味除却江南无此乡

　　○柳渚双鱼

　　一行杨柳春将绿两个鱼儿活欲飞跳入研池等闲事只愁研水湿人衣

　　○芦汀鸣鴈图

　　芦洲无伴卖孤鸣畵者无情看有情才与不才俱未免九原难起问庄生

　　○鸣鸟图

　　树杪参云稳□栖啾啾小鸟唤谁知似分绿叶遮朋友。不肯将身占一枝。

　　○畵布谷

　　□□□□□□□□□□□意何逢为惊转□□□□又□农□细雨

　　○书畵兔中有一白雏

　　劣蹄凡毳等闲同猎处婴宋鹊锋中有霜毫眞逸足腾身高入月明中

　　○郭恕先为富人子作风鸢图偿平生酒肉之饷富人子以其谩巳谢绝之意其图必立遭毁裂为蝴蝶化去久矣予慕而拟作之噫童子知羡乌获之鼎不知其不可扛也虽然来丹计粒而食乃其报黑卵必请宵练快自握亦取其意之所趋而巳矣每一图必随景悲歌一首并张打油呌街语也亦取其意而巳矣

　　柳条搓线絮搓绵搓够放纸鸢消得春风多少力。带将儿辈上青天。

　　又

　　春风语燕泼堤翻晚笛归牛稳背眠此际不伦慈母线。明朝孤负放鸢天。

　　又

　　鸢于儿辈何相关、苦要风高九万搏无限片帆当此际。钱塘江上雪如山。

　　又

　　我亦曾经放鹞嬉、今来不道老如斯那能更驻游春马。闲看儿童断线时。

　　又

　　缚竹糊腔作鸟飞崩飞坠雨烂成泥明朝又是清明节鬬买饧糖柳市西

　　又

　　江北江南纸鹞齐。线长线短迥高低春风自古无凭据一任骑牛弄笛儿

　　又

　　煎楮披篁重几分、横天直去搅风云风云去搅犹言可误杀低头看鸭人

　　又

　　纸鸢一块去飘绵、不及三朝扬木鸢更有大风君信□□□唐扇上高天

　　又

　　□□□□□□□□瓦飞□□□□□□□□□□际、可能背去负青天、

　　又 【 海上人相传□儿将食饧寄线于腰忽大风拔鸢向海儿竟堕死收其骸饧犹在掌中】 

　　风微欲上不可上风紧求低不得低渡海一凭侬自渡可怜带杀弄饧儿

　　又

　　剡藤湘篾一片雪彷佛孤飞野鹤云畵取此图酬酒债。未为轻薄有钱人。

　　又

　　村庄儿女竞鸢嬉凭仗风高我怕谁自古有风休尽使竹腔麻缕不堪吹

　　又

　　高高山上鹞儿飞山下都是刺棠梨只顾鹞飞不顾脚踏着棠梨纔得知

　　又

　　筝儿个个竞低高、线断筝飞打一交、若个红靴不破绽、若人红袄不鏖糟、

　　又

　　□□风鸢不在家、先生差伴没寻拿有人指点春郊外雪下红衫便是他

　　又

　　一方纸鹞一丝提四个金刚四块泥我亦谁家红顶搭一天风雨看鹏飞

　　又

　　爱看钻天鹞子高、不知前后只知跑风吹昨夜棠梨折卧刺如针伏板桥

　　又

　　只因一线引鸢孤、跑过村乡第几都小可儿郎三五辈坏将多少绿蘼芜

　　又

　　春来偏与老人雠腰膂如弓项领柔看鹞观灯都好景。正难高处去抬头。

　　又

　　百丈牵风假鹞飞不知断去寸难持若留五尺残麻在还好渔翁捻钓丝

　　又

　　鹞材料取剩糊窓、却吓天鹅扑地降到得爷娘查线 【 下有阙文】 

　　徐文长文集卷之十二 【 终】

　　●徐文长文集卷之十三

　　公安袁宏道中郎评点
　　丰干潘允宜左之校订

　　词

　　如梦令 
　　菩萨蛮 
　　眼儿媚 
　　鹧鸪天 
　　鹊踏花翻 
　　凤凰台上忆吹箫 

　　○如梦令

　　宝珠斋饭罢筯响椀寂为作一偈时宿东天目

　　两只脚挨转磨。一副牙关嚼错。连日施药医人。大似把船放舵。错过错过。莫被宝公瞧破。

　　○菩萨蛮

　　闺人纤趾

　　千娇更是罗鞋浅。有时立在秋千板板巳窄棱棱犹余三四分　红绒止半索绣满帮儿雀莫去踏香堤。游人量印泥。

　　○眼儿媚

　　书唐伯虎所畵美人

　　吴人惯是畵吴娥轻薄不胜罗。偏临此种粉肥雪重。赵燕秦娥。　可是华清春昼永睡起海棠么。只将秾质欺梅压柳。雨罢云拖。

　　○鹧鸪天

　　竹炉汤沸火初红

　　客来寒夜话头频、路滑难沽■〈麦曲〉米春点检松风汤老嫩退添柴叶火□陈　倾七碗、对三人、须臾梅影上冰轮他年若更为图畵添我炉头倒角巾

　　蒋三松风雨归渔图

　　芦长苇短挂青枫墨泼毫狂染用烘半壁藤萝雄水口一天风雨急渔翁、　蓑笠重、钓竿蒙不教工处是眞工市客误猜陈万里惟予认得蒋三松

　　○鹊踏花翻

　　美人解

　　锣皷声频街坊眼慢不知怎上高高骑生来少骨多筋软陡腾翻依稀畧借鞍和辔作时鹘打雪风天停犹燕掠桃花地　下志杯动些儿珠翠堪描耐舞军装伎多少柳外妖娇楼中笑指颠倒金钗坠无端归路又逢谁。斜阳系马陪他醉。

　　○凤凰台上忆吹箫

　　畵中侧面琵琶美人

　　□右阴中。栟榈影外。天然一个宫娃。悄无人与共。自弄琵琶。拨扫忽成抖擞恍摇却钿翠鬟雅如花畔蜂撩未定战杀其花　匀搽、梨腮双□、那半面刚被这半面相遮问何时展过。得见些些。除□逓将红叶。应回流水之涯。俄成讶。缘来畵也。一笑看差。

　　徐文长文集卷之十三 【 终】

　　●徐文长文集卷之十四

　　公安袁宏道中郎评点
　　丰干潘允宜左之校订

　　表

　　代胡总督谢新命督抚表 
　　代初进白牝鹿表 
　　代初进白鹿赐宝钞彩叚谢表 
　　代江北事平赐金币谢表 
　　代再进白鹿表 
　　代被论乞免得温旨谢表 

　　○代胡总督谢新命督抚表　词气愤壮

　　任兼督抚、一方文武之司、镇重浙闽、万里华夷之会、抚躬知感、受托思、臣伏念东南之患、夙夜再兴、始于赤子之弄兵、驯至苍生之受毒、引岛夷而深入、连省甸以无宁、慨自数年以来、无如今日之甚梓犹破坏之车既遇险于泥泞必得良父之御可责望以驱驰若求善后于贱工终知无补于覆辙臣之自揣何以异兹、人所私评、亦为过当、且昔叨监军纪功之任、偶成事于一时、比于今提督廵抚之难、亦奚啻夫百倍、昔犹不逮、今复何能、特以　圣明用人、姑自郭隗而始、则凡豪杰响应、必有乐毅之流臣敢不洒涕誓师矢心图报黄金横带敢怀先乐之心沧海扬波岂望生还之日仗　天威而策励尊　庙筭以周旋取□鲸鲵、爰助鼓鼙之衅、伫看溟渤、翻为□□之池、力虽不前、志诚无巳、

　　○代初进白牝鹿表

　　臣谨按图牒、再纪道诠、乃知麋鹿之羣、别有神仙之品历一千岁始化而苍又五百年乃更为白自兹以往其寿无疆至于炼神伏气之征应德恊期之兆莫能罄述诚亦希逢必有　明圣之君躬修玄默之道保和性命契合始初然后斯祥可得而致恭惟　皇上凝神沕穆抱性清眞不言而时以行无为而民自代德避羲皇之上、龄齐天地之长、乃致仙麋、遥呈海峤奇毛洒云岛中银浪增辉妙体搏冰天上瑶星应瑞是盖神灵之所召夫岂虞罗之可羁且地当宁波定海之间况时值阳长阴消之候允着晏清之效。兼昭晋盛之占顾臣叨握兵符式遵成筭□兹夷狄尚尔跳梁日与尔裨相为掎角偶幸捷音之会、嗣登和气之祥、为宜付之史官以光简册内诸□固俾乐沼台觅草通灵益感百神之集衔芝候□长迎万岁之游

　　○代初进白鹿赐宝钞彩叚谢表 【 时□□□□】 

　　臣惟白鹿呈祥。式应仙经所纪。玄穹眷德。端为　圣寿而征。言从岛屿之游。巳切　阙庭之望。偶当分地借达禁林何与臣劳、遂叨上赏缯纹盘束、旋分篚贡之珍、钞贯充函、别出帑储之宝、愧无报国、喜有传家、吏士知荣。节旄生色。但臣执戈从事。方为掎角之图。恋阙驰情。尚阻江湖之远。传闻嘉瑞预降仙禽益占万寿之无疆。毕致四灵而未巳。

　　○代江北事平赐金币谢表 

　　恩从天下波及海坝人自日边气占星使自惭凉德堪此殊荣 【 □谢】 伏念臣本书生误叨阃寄跨两省一京之地当诸夷数道之冲机务浩繁、调征阔远、曩昔淮阳之警、颇陈意见之麤、恐漕河陵寝之震惊、为心膂咽喉之要害、偶因羣力、幸剪诸凶凛待罪而至今眇何劳之可纪乃函金币、远发宫廷、兹盖伏遇　皇上诚恊经□道融精一分丝析缕不以善小而弗旌定价收名每谓功疑而惟重其为恩泽、莫可名言、臣敢不锐志澄清、委身报答、奉宣威德夷方期献币以□廷结内贤豪帐□益悬金而募士

　　○代再进白鹿表　更工丽耸秀

　　窃惟白鹿之出端为　圣寿之征巳、于前次进奏之词槩述上代祯祥之验然黄帝起而御世。王母乘以献环。不过一至于廷。遂光千古之册。岂有间岁未周后先迭至。应时而出。牝牡俱纯。或从海岛之崇林。或自神栖之福地。若斯之异不约而同如今日者哉、兹盖恭遇　皇上德函三极道摄万灵斋戒以事神明于穆而孚穹昊眷言洞府远在齐云聿新玄帝之瑶宫、甫增壮观、遂现素麋于宝地、默示长生、雌知守而雄自来海既输而山亦应使因缘少有出于人力。则偶合安能如此天然。且两获嘉符。并臣分境皤然攸伏银联白马之辉及此有捄玉映珊瑚之苗天所申眷。斯意甚明。臣亦再逢。其荣匪细。岂敢顾恤他论。隐匿不闻。是用荐登禁林。并昭上瑞双行挟辇峙仙人冰雪之□交息凝神护　圣主灵长之体

　　○代被论乞免得　温旨谢表　慷慨奋励

　　天语春温、　圣恩海润、远臣忝窃、振古希逢、 【 中谢】 念臣身叨隆遇。既勿　致乎众嫌。事涉机宜。又难拘乎常格。缘此而欲加之罪。乃无不借以为辞。屡荷　圣明。曲为原宥。臣之感激。天所鉴临。直欲捐躯、以图报国、今兹求去、本非夙心、第恐众怒愈深、后言未息、以致　圣聪再渎其为臣罪益多、是以恳乞放归、实深恋慕、屏营待罪、方切危疑、而　皇上体谅曲加、慰劳特至、勉以尽心于职事、令母介意于人言、顾臣何人、冒兹殊宠、天地覆载、父母保全、用方此恩、殆无以过、伏读邸报、叩首　阙廷、残命少延、惊云?鬼甫定、感深刻骨、涕下沾衣、重誓余生、捐酬上德、况臣素抱忠悃。可质鬼神。颇有识知。非比木石。虽寸草微弱。莫答春晖。而精卫积诚。思填沧海。刳肝涂地。未偿报主之心。罄竹为笺。讵殚衔恩之状。臣诚临表涕泣、莫措一词、望阙瞻依、恭祈万寿、

　　徐文长文集卷之十四 【 终】 

　　●徐文长文集卷之十五

　　疏

　　公安袁宏道中郎评点
　　丰干潘允宜左之校订

　　为请复新建伯封爵疏

　　○为请复新建伯封爵疏 【 代某不□】 　　　言亦条畅

　　为请复功臣封爵以崇厚道作人心事臣本菲薄赖陛下圣仁令臣提督浙江学校臣愚不敏以为学校首务在敦实行敦实行在先士风于是作为条约首令提调官以四孟月采士民之行而臣岁一按临以观其风凡忠臣义士孝子顺孙烈女□□臣悉咨访以备旌举时臣至绍兴府则见乡大夫士及故老庶民争□言故新建伯兵部尚书兼都察院左都御史王守仁始以倡义擒逆濠受封前爵迨后奉命平思田计八寨断藤诸贼其抚剿处置功烈尤着既以勤事病困乃就廵历属地冀得便道待乞休之报遂死南安当时廷臣过从吏议谓守仁倒施恩威擅离职役身死未寒而削夺旋及使功臣之骸藁葬原野子孙微贱下同编民非所以广圣意劝忠良也臣既得闻斯言复检按诸所呈逓前御史臣裴绅所行绍兴府山阴余姚等县学生员秦倪等呈词及先后诸臣大学士方献夫詹事霍韬御史闻人诠等论列之稿守仁生时历年章疏文移处置施行之实参之臣□昔所闻缙绅道路传诵之言则知守仁平定逆藩之大功与　陛下之所以嘉守仁之懋赏举的然后定议矣至其往处思田不血一刀不费斗粟遂定两府之地活四省之生灵呼吸之间降椎结者以七万至其往征八寨断藤诸巢则以数千散归之卒不两□而荡平二千里根连之窟破百年以来不拔之坚为两广除腹心之蠹卒以蒙犯瘴疠客死南安实亦在其所制境土夫功烈之高如彼死事之情如此而当时廷臣抑使不扬后来诸臣复请之奏屡上　陛下亦竟留不下何也臣虽至愚亦窃有以知其故矣盖其故或在于言事者之尚未悉其情也夫思田二酋向化而当抚剿断藤峡诸□私恶　当剿惟守仁则亲见其事而熟筹之其它在廷之臣未必知也兼总四省则江西本其属地毕争而廵历病因而乞休驻便道以待报私不害公此亦人情之常至于终不获命以死尤可痛悼此在守仁宜自谅其无他其它在廷之臣未必知也故守仁求随宜剿抚之实以副明旨而廷臣据专意二酋之名谓宜必剿守仁以廵历地方幸冀其返还之便而廷臣因谓其一意返还徒假借于廵历之公则守仁之所谓抚剿尽是矣而廷臣之所谓倒置似亦未尽非也守仁之所谓待命尽忠矣而廷臣之所谓擅离似亦未尽伪也以未尽非未尽伪之言而陈于　陛下之前　陛下安得不信之乎故臣愚不敏妄意　陛下果终夺守仁之爵于始者此也夫　陛下既巳信廷臣矣后之进言者又徒彼此求胜既不白廷臣未尽非尽伪之意以缓其责遂亦不能指守仁尽忠尽是之故以互形其短长而破其两可之疑则　陛下亦安所取信而遂改易其前议乎故臣愚不敏又妄意　陛下不欲复守仁之爵于终者此也如其不然以　陛下圣明往年尝复刘基之后矣复王骥之后矣此又复郭子兴之后矣岂其独忘情于守仁哉录其功而封之人告其罪而夺之审其无罪而复收之惟是之求而循环不巳此　陛下之所为至公也不能深明其故以启　陛下之聪明此臣之所以有憾于言事者之未悉其情也不然　陛下何惮一改议之烦争千石之粟使功臣之绩骨未朽而名实尽泯哉臣有以知　陛下决不为也且守仁经略两广功烈无比天下所共闻知谓宜有加爵之赏姑无论也遂使其倒恩威离职役诚如羣臣言犹不足以掩其擒逆濠卫社稷之功况乎以所谓廷臣未必知之说而遂欲尽弃其平生辟如以铢称镒其低卭亦甚枉矣臣闻式鼓气之蛙则士卒尚勇买死马之首则骏骨旋至方今海上告警士气不振思效知能之徒每以前事为鉴守仁实生其乡闻乡人每一聚谈知与不知皆为扼腕太息夫泯没劳苦使闾巷得以借口甚非所以作豪杰使奋起也说者又以为守仁聚生徒盈海内名为道德而实伪学为可遗弃臣窃意不然学术之与事功无有殊二此自学士自修之说也若　朝廷赏罚当功罪非以学术也椎埋屠贩恣睢不逞亡人伦鲜行谊之徒犹得裂士而封世世勿失此岂以学眞伪哉守仁之于学其眞与伪臣姑勿论纵其伪也尽其死力于艰难索其罪谴于讲说朝以劳而封之莫以其学而夺之无乃大相缪乎且人各有心难可洞视徒以猜量之虗而遂亡其舍生倡义定一大难之实使不得托于椎埋屠贩之流其亦去人情远矣臣职专学校首教化遂以采民风得知守仁之事至熟且悉又且兵革之役方兴未巳而掩抑戎勋非所以观视远迩臣闻之古语曰宠女不避席宠臣不敝轩盖悲恩爱之难终也周公曰故旧无大故则不弃也盖恐恩礼之易夺也臣诚愚昧谓宜念守仁之劳苦察先臣之过举以深味夫古语周公之意复守仁旧所封新建伯爵俾子孙世世承袭以彰　国家报施之厚作臣下之心诸所宜葬祭赠谥之礼悉从故事

　　徐文长文集卷之十五 【 终】 

　　●徐文长文集卷之十六

　　公安袁宏道中郎评点
　　武林秦舜友仲虗校订

　　启

　　代奉景王启 
　　代谢阁下启 
　　代贺严公生日启 
　　又启严公 
　　贺兵侍江公擢户书启 
　　代元旦贺礼部某公启 
　　谢督府胡公启 
　　启诸南明侍郎 
　　答某馈鱼 
　　代贺张相公启 
　　代请胡总督启 
　　谢某 
　　答某 
　　上新乐王启 

　　○代奉景王启　骈雅

　　伏惟殿下金玉粹资蕃屏盛德春秋鼎盛、就封楚甸之雄、侍卫云从、取道淮流之顺、 【 职】 礼当表率僚属趋候经临但念长江与浙海而接流浙海实长江之外护其联络之形如人有腹心手足即手足知其通乎腹心其制维之道如家有堂奥门庭备门庭正以卫乎堂奥而况入春风汛乃丑夷犯顺之期插羽星驰又将帅戒严之候 【 职】 躬亲督率、岂敢远离、夙夜堤防、不遗余力必使岛屿之外。绝无窥伺之奸然后江淮之间。可免风涛之警。鸾旗遥指就坦道以徐行。龙舸轻移向安流而遄迈。 【 职】 有此关系无由趋迎遥想威严不胜驰恋

　　○代谢阁下启

　　伏念旬月未周、三承天赐、余生何幸、万感君恩遥知顾问之余深赖曲成之力况于调元赞化以召祯祥、运策决机而居帷幄功盖出于门下赏奚及于军中顷者深入蛟川横探虎穴舍身担当尚冀保全其始终竭力攘除少禆化埋于万一

　　○代贺严公生日启 【 时年八十正月望后生日】 　铿锵典赡四六杰作

　　门弧县月俨依赐胜之图卮酒流霞满逗传柑之液年年此节、在在回阳、伏念某官河岳储精、凤麟协瑞、生缘吉梦、盛传孔释之征、出遇明时、绰有皋夔之望、历几迁而入相、同一敬以格天、四海具瞻、万邦为宪、恭惟华诞、爰属首春八袠初跻同尚父遇君之日一年以长多潞公结社之时蓂荚征舒巳含元气支于更始载历二旬兼齿德爵而全之。天为独厚。积岁月时而值此。人所希逢。某夙侍讲筵、幸承余教、自叨□镇、几动浮言、曲荷保全、尚充任使知我比于□我□征古语之□虗感□□以报恩其奈昊天之罔极遥□□□□□□流□□修途心摇若旆是用致水土□□□□□□□□□□□德以片词、不自知其□□□□□□□□寸□□□保□□□□□□□□高德邵永调伊傅之盐梅、　主圣臣□远迈乔松□呼吸、就车舆以应召、赐几杖而乞言、寿考百年、讵止武公之睿圣、弼亮四世、永作康王之父师、


　　○又启严公　七襄天杼

　　委身当任始知时事之难袖手旁观何恠人言之易孰原销骨自分捐骸仰赖相公上下调停始终爱惜廷平参互既从披雾之风。宸断精明果仗回天之力。枯林再菀、涸辙重流、且凡人有疾痛痒痾必求免于天地父母、然天地能覆载之而不能起于颠挤。父母欲保全之而未必如斯委曲。伏惟兼德、无可并名名且不能。报何为计。惟知咎虽既往尚立岩墙事幸可图勉循末路誓将收桑榆之效以母贻桃李之羞一雪此言、庶酬雅志、寸肠结恋尽一日而九回中夜再□望三台而百拜

　　○贺兵侍江公擢户书启　苍蔚老成

　　伏阁下计划渊深、规摹弘远、于凡户口阨塞之要、□□周知、是以甲兵钱谷之司、所向如意、借自枢机之地、委以会计之权盖国脉所关既莫重于泉布而边储告匮久无望于仓箱必须剂量之才以设通融之法。侧闻简拔之命、果符属望之心追念古人益深私喜理财淮甸迥逾刘晏之精思转饷关中伫待萧何之协济

　　○代元旦贺礼部某公启

　　蓂荚辰舒斗杓寅指伏惟嘉旦倍纳新祥某远寄封疆徒勤瞻仰告协风于史氏钦哉行夏之时宾出口于海隅允矣司春之职

　　○谢督府胡公启　白壁一联可爱

　　渭失欢帏幙、动逾十年、俯托丝萝、历辞三姓、过持巳见、遂骇众闻、诋之者谓矫激而近名、高之者疑隐忍以有待、明公宠以书记、念及室家为之遣币而通媒遂使得妇而养母然渭于始议之日、曾陈再让之辞、蒙召中军、托以斯事、久而不报、付之无缘、畴知白壁之双遗竟践黄金之一诺传闻始觉、坐享其成、昔孙明复号称大儒、以相国为之媒而后娶、杜□公□登高□乃□□坚其议而始□□□□□□□□□□□□□□□□□□既□□□□□□□王孙□□益□□□□□徒知母□而□□□捧檄之□□□身教所□□□齐眉之敬、岂敢言兄弟家邦之仪□庶以答□□国人之盛心、

　　○启诸南明侍郎　二首呜咽涕洟自感愤之余而然

　　某生来蠢躁动辄颠迷当其在外而纵也辟如虾蠏跳掷于苇萧。瞚瞚然不知远害而全身。及今戴盆而锢也辟如雉兔触罥于笼牢。盻盻焉不知伏处而待命。是以过求非分、屡干台严、而宽宥有加、闵怜无巳、垂头倾耳、继之以泣、盖雉兔之待鼎铛但知号巳之急而云雨之救枯稿自有乘时之施某敢不驯伏躁迷、勉体德意忍死以待傥承照于收榆。即复就烹亦安心于结草。

　　又

　　伏念渭小人立身无状、堕囚有年、等诸分数爱欲其生不胜恶欲其死之多然在乡人不善恶之犹有善者好之之幸但怜惜之心。或夺于顾忌。扶持之力。遂阻于回翔非有大慈悲具菩萨之行兼以猛担当全龙象之雄岂肯舍巳而耘田。终于道旁之筑室。此盖伏遇门下霄表星辰、朝端麟凤、一言一动而天下倚为重轻。万举万当而斯世无所猜忌。猥以死灰、加之嘘息。得诸秘寄、感而涕零。非曰尺笺之上。敢书谢悰。特以方寸之倾。不能缄默譬如蛊瘵在床虽至亲视为恶疾而有共弃之谋迨和缓入户则病者一闻药香而兴必起之念道义所在天地共临恩德罔酬结衔犹负自今巳往。庶几终于玉成。从此余生。并是付之再造。

　　○答某馈鱼　三四语风趣无限

　　连饷波臣信颐野老不意塞北无假弹铗之劳坐致江南日习举网之趣风味满座。感荷非言。

　　○代贺张相公启

　　伏以孝有余哀终身却枣礼缘中制迨吉援琴惟君臣敦一体之情故忧乐倍相关之切　纶音优渥、岂□重申赐物骈繁、直逾三锡、阶既崇于师傅荫□□□□□□□□后同心蔼家人父子之□。□□□□为苍生社稷之谋。旷古所无普天胥庆盖缘盛德足以堪此故虽特典受之当然某叨奉抠趋不胜踊跃、顾因遐远徒切瞻依肃共修藻之仪敬效食芹之献望台阶而百拜恍紫气之当眉临笔楮以九回耿丹衷之在膈省循仰恋、倍万恒情、

　　○代请胡总督启　苍雅为难

　　伏以宣云交控两镇之冲烽火不惊六年于此是皆仰赖明公算胜于庙、尽屈羣策之雄、威寓于恩、坐落诸酋之胆、致兹宁谧、槩沐生成、计当白帝之逾期巳橐弓而无事可少黄龙之痛饮援投壶而雅歌敬卜吉期肃共小设折冲于俎。冀聆罄欬之珍借筯为筹。亦效悃愚之琐仰祈光重曷任悚荣

　　○谢某　丝肉竞奏宫征暗移足称才子

　　百顷澄潭。平铺縠皱。万章古木。上拂云光。莽沙苇之茏葱。纷水禽之交戞。双阑虹卧。下捧蛟鼍。五彩翚飞。上织乌兔如斯绝景岂曰人间回讯良朋始知天□宛乘槎以犯斗□骑鲤以拂波网得巨鳞吸甘露□□酝俎烹伏卵杂温汤之早瓜□□而驰朗魄□□□凉殿角赠芍药以言归拂袖渔舟怅桃花之□□高枕忽动爽梦莫追述之以呈不敢自快也

　　○答某　风流自喜

　　结辔西郊。倾觞北海。咏歌绝胜。不减兰亭。花竹流光。讵云梓泽既飞球于归路明月随人乃吐雪于行喉彩烟扑扇眷言兹会、其乐何如、迄旦尚酲、欹枕裁谢、

　　○上新乐王启　闳丽

　　山人某顿首顿首谨奏记新乐殿下伏念某陪骖作赋。本无梁苑之才。下狱上书。乃有吴宫之阨。逡廵解网、憔悴非人、偃蛰自幽、乡闾不齿、恭惟殿下秉陈思曹氏之丽藻。兼河间献王之大贤。侍飞盖者岂止应刘。登秘函者悉皆经史。宜其高视一世、卑俯百家顾复远揽之余不遗葑菲文石之宠重以珠玑出袖迸霞入齿飞雪是诚东海之上与员峤而争奇西苑之滨偕芙蓉而并逸者也矧以二生颂述。五夜欢娱。谐笑所及。风雨杂陈。挥洒不停。骅骝失骤。野人闻此、益复靡然、遥想高风、便欣授简、顾兹修路、曷由裁营谨布尺书托诸鱼腹兼呈小刻眞愧虫雕

　　徐文长文集卷之十六 【 终】 

　　●徐文长文集卷之十七

　　公安袁宏道中郎评点
　　丰干余允干鸿宥校订

　　书

　　与吴宣府 
　　与季子微 
　　答唐府公 
　　奉徐公 
　　答张翰撰 
　　答许北口 
　　答王口北 
　　与马策之 
　　与柳生 
　　与道坚 
　　答李参戎 
　　与梅君 
　　答龙溪师书 
　　答兄子官人 
　　与两畵史 
　　与许口北 
　　与来大同 
　　与季友 
　　奉答少保公书 
　　奉师季先生书 
　　拟上府书 
　　拟上督府书 
　　奉督学宗师薛公 
　　论玄门书 
　　奉答冯宗师书 
　　答人问参同 

　　○与吴宣府

　　左右履寒涉远得无劳乎拟候辄止必能谅其眞非简也生熟计在内在外俱应不久惟延候春融以见不拂盛意耳故决意不再入然自信硁硁小节在外即在内故迹若恋外而自不以为嫌人亦信之左右久当自知也岁暮新春当礼际时巳拟徙避数日此外惟有拥炉拨火。与缁黄闲话沙场旧事耳。惟蔚州炭多赐几块是实惠也

　　○与季子微

　　不见者忽巳三岁亲旧渐凋落事变百出如布帛在染匠手青红皁白反掌而更即如渭者昨一病几死病中复多异境、不食者五旬、而不饥不渴、又值三伏酷炎中也、欲与知巳言回头无人奈何

　　○答唐府公

　　伏蒙钧命作书缘纸多矾粉深恐浮糨拒墨益显拙陋、敬更纸书呈并纳原束伏乞检照

　　○奉徐公

　　曩儿枚归自塞垣伏承推恩兼赐教示捧诵之后怀在袖中出入既频纸毛字褪而后归于箧笥迨于北上、谓得更沾熏沐、庶几桑榆、而台下遂远承明、失所依庇、某衰老荒塞无王粲杜甫之才时既太平又非避乱投安之比徒腼颜毛颖博十年粟藿为羽衣入山一往不返之计故低头沙漠、顾复蹋趐而归行道不省饥鹰便谓得兔悉虗声耳猎者自知也

　　○答张翰撰　鼎足苏黄

　　绢不宜小楷燥则不入稍湿则尽斗而烟高丽纸如钱厚者始佳、然亦止宜书、不宜畵、今寄者薄黯善沁又卷束尽成皱裂、即书亦不宜也、四长幅则佳品、惜两月不弄手生坏却此物耳。缘老来杜撰之畵如登州蜃楼然有时而有有时而无也近又稍作观音、漫寄一条、书心经于上、聊塞黄庭□委。

　　○答许北口　今人惟格律为去取乌足与知此

　　公之选诗、可谓一归于正、复得其大矣、此事更无他端。即公所谓可兴可观可羣可怨。一诀尽之矣。试取所选者读之果能如冷水浇背陡然一惊便是兴观羣怨之品如其不然。便不是矣。然有一种直展横铺。麤而似豪。质而似雅。可动俗眼如顽块大脔入嘉筵则斥在屠手则取者不可不慎之也鄙本盲于诗、偶去取、无甚异同于公、然有异同、亦恃公之知、不敢诡随也、不妨更尔、惟子安采莲长安等篇。涉艳者。愚意在所必选。比之眞西山文章正宗。附李斯逐客书可也。如何如何。

　　○答王口北　小□致石上一枝

　　野客清寒。僧厨斋寂。承此。食肉之盛惠。得免瘦癯因思无竹之雅言形诸图畵惟公超雅、谅不揶揄、停笔以思、扪心知感、

　　○与马策之　情悃飒然

　　发白齿摇矣。犹把一寸毛。走数千里道。营营一冷坑上。此与老牯踉跄以耕。拽犁不动而泪渍肩疮者何异。噫可悲也。每至菱笋候。必兀坐神驰。而尤摇摇者。策之之所也。厨书幸为好收藏。归而尚健。当与吾子读之也。

　　○与柳生

　　在家时以为到京必渔猎满船马及到似处涸泽终日、不见只蹄寸鳞、言之羞人凡有传筌蹄缉缉者非说谎则好我者也大不足信然谓非鸡筋则不可故且悠悠耳

　　○与道坚

　　客中无甚佳思、今之入燕者、辟如掘镰满山是金银焚香轮入命薄者偏当空处某是也以太史义高、故不得便拂衣耳、

　　○答李参戎　才情满纸

　　乍捧手教继拜盛仪回思往日衔杯圃榭树石之闲谈说鼓鼙盻睐弓剑日沈月升而犹不忍别去乘醉拂袂球骑杂扬尘缕缕起道上醺然几坠眞昨日事耳旧景殢人继今新雅驰想可知矣潇然到都、解装便思插羽、顾以三百里之遥、褁足可至、傥再勤圉人、付以一策、则事济矣、然岂仆所当自言耶、把管奉复值忙且暑挥汗成浆兼蝇集笔端遂不多及

　　○与梅君　三首俱诙谐成趣

　　肉质蠢重。衰老承之。不数步而挥汗成浆须臾拌却尘沙便作未开光明泥菩萨矣再失迎候道驾并只在乡里故人咫尺之间摇扇闲话而巳非能远出也稍凉敬当趋教兼罄欲言

　　又

　　读牍与诗高韵雅致双见互陈如吴橘渡淮而□□人几于易性况寒暑细故耶。少间尊斋中。当闻蚯蚓窍中出苍蝇声也。

　　又

　　百丈之井。操寻常之绠以汲之。愈续而愈不及。仆读足下之诗。将步骤其咫尺。而喘不可望也。亦然。泊时吊古者三首抄以请教余当面订也

　　○答龙溪师书

　　颈联乃因今年中秋月盈而及往年中秋月蚀淮南子云蠏蛤视月之盛衰从阴类也奏鼓救月也函丈疵其不整诚然但少陵赐樱桃诗颈联有云忆昨与沾门下省退朝擎出大明宫亦似此体古评云诗至李杜昌黎子瞻而变始尽乃无意不可发无物不可咏正谓此也彼以字眼绳者所得盖少矣有意而不能发矣某匍匐学步殊未到此然却是望其门墙不敢苟且作不整也冒妄之深伏希函丈裁之

　　○答兄子官人

　　父弟田水月拜覆兄子给谏大人信来具见远念并惠　　正逼岁除眞雪里炭也疏稿虽未尽读然辟之流水纔观丈澜便知其源与委不万里不止也。相委云云恐刻者自擅此技或嫌于倩人又老朽向来只做倒包观田水月三个字可知巳傥许倒包幸另定一官人或擅技名氏如此则不苦辞也、

　　又

　　孱从某拜答兄子长公谏垣孱不粟者久遣日惟杯中物耳来饷种种清恬正俗所云扛抬酒户也何宜如之惭乏报耳别帖云云无可答者谏垣阖门中才子弟也取不中不才如所云云者与众弃之谁敢曰不宜孱犯责善齿舌几烂蒙詈被侮又岂止贼恩世尊有言如此等辈冥顽不灵累万刼终不见性名为可怜闵者今吾亦然一边患之欲其死一边又爱之欲其生譬恶灰蛊厉人皆共弃然亦未尝不共怜也

　　○与两畵史　品藻堪入新语

　　奇峰绝壁。大水悬流。恠石苍松。幽人羽客大抵以墨汁淋漓烟岚满纸旷如无天密如无地为上百丛媚萼一干枯枝墨则雨润彩则露鲜飞鸣栖息动静如生悦性弄情工而入逸斯为妙品。

　　○与许口北　远韵可爱

　　昨漫往观煅因伫柳下思叔夜好此久之不得其故遂失候二公高盖悚惶悚惶公与羣公并膺贺典生野人耳以不贺为贺承命作启与联奉上猥耳抹却掷却

　　○与来大同

　　拟书小作请教、而边地无可载书者兼之笔墨天气俱乖敝箑之挥、定知拊掌也、失候车驾拜领橐遗徒有感荷

　　○与季友　当时五子擅场文长独得如此只是眼中无翳

　　韩愈孟郊卢仝李贺诗近颇阅之、乃知李杜之外、复有如此奇种眼界始稍宽阔。不知近日学王孟人。何故伎俩如此狭小。在他面前说李杜不得。何况此四家耶。殊可恠叹菽粟虽常嗜不信有却龙肝凤髓都不理耶

　　○奉答少保公书　爱之深非言之謟

　　某初闻玉体违和即买舟渡江连日诣幕下恭候消息以为趋侍进止旋知起居万福又闻旌节日下便还、喜忭交集、遂投寓省城、俟候振旅、恭念明公此身、扶持社稷、岂直千金之珍、庇佑门墙、兼有二天之戴、隆冬远道、全赖节宣、决策酬纷、翻宜暇豫、伏愿少亲细务、时适寒暄、暂远壶觞、多就眠息、

　　○奉师季先生书　三书俱至言

　　顷得见老先生所撰韩氏祠堂碑文意义欵卓眞可传也少有欲言者谓当直叙复产建祠事、而以远妇人两节缀其尾作志内遗事如此方稳、不然则是此老一生止此二大事矣、又且横梗于中隔绝立祠文气又世所传、操闭羽与其嫂于一宝、羽遂明烛以达旦、事乃无有、盖到此田地虽庸人亦做得不足为羽奇虽至愚人亦不试以此。以操之智。决所不为也。杨节潘氏盖亦看三国志小说而得之者、如所谓斩貂蝉之类、世皆盛传之、乃绝无有此、不可不考也、

　　又

　　昨恭承夫子书教知解诗巳至桑扈渭亦甚欲一趋侍函丈以受面诲今且未能然愚意窃有所献大约谓先儒若文公者着释速成兼欲尽窥诸子百氏之奥是以冰解理顺之妙固多而生吞活剥之弊亦有此正后儒之所宜深戒者、不宜驳先儒而复蹈其弊、乃复为后人弄文墨之地也、解书惟有虗者活者可以吾心体度而发明之至于有事迹而事迹巳亡、有典故而典故无考、则彼之注既为臆说。我之训亦岂身经。彼此诋讥。后先翻异。辟如疑狱。徒费榜掠考讯之繁。终无指证归结之日。不若一切赦放。尚有农桑劝课之典、休养生息之政、可以与民更始者也、近阅所传可备参考、自此之外则旁引曲证者不过以夸多而鬬靡而故摘一字一句以售巳说遂至略人全文则亦深文巧诋而可笑之甚矣夫子道明而竟见归一才敏而决断精果其于某氏决知其不可同日而语至如渭所妄意于文公者亦或夫子之所欲闻而不深弃者乎渭始以旷荡失学巳成废人夫子幸哀而收教之徒以志气弱卑、数年以来、仅辨菽麦、自分如此、岂敢以测夫子之深微、而夫子过不弃绝、每有所得、辄与谈论、今者赐书、复有相与斟酌之语、渭鄙见所到如此、遂敢一僭言之、然渭之见亦非若今世人止夫子以绝不著书也姑以著书而言亦正欲夫子涵沬、其所谓活者虗者、而事迹巳亡、典故无考、彼为臆说而我亦未尝身经者、则姑阙其疑耳若谓恐臆说之足以惑天下便以数语立断案而该之足矣、不烦一一自为一说也诗书无口冤直难明惟夫子试少思而再示之以开拓渭见之所未到吕公防□事宜谨收览其得主良慰所谕赵事诚有之眞可虑也入秋酷热伏冀节劳寡思加食多睡千万千万

　　又

　　前日承夫子赐书之后即有长启奉献付尊门云待钱信去便故尚未得达函丈其中有不尽者则以诗之兴体起句绝无意味自古乐府亦巳然乐府盖取民俗之谣正与古国风一类今之南北东西虽殊方而妇女儿童耕夫舟子塞曲征吟市歌巷引若所谓竹枝词无不皆然此眞天机自动触物发声以启其下叚欲写之情默会亦自有妙处决不可以意义说者不知夫子以为何如、渭极欲恭诣函丈以闻新解兼得进其微愚家事草草遂绊此行俟函丈脱稿后或可得卒业也不一

　　○拟上督府书　策事详实陈辞光焰

　　生伏计岑港之役诸将吏巳竭其心力而不可为矣明公不于此时以一身独当其任。而亟收其成功。将何待耶。欲亟收其成功则其它制作器械易将益兵清野坐困占候祈禳与凡一切纷纷之说。皆枝叶也。而其根本。莫先于治兵。世之言治兵者莫不曰明赏罚夫赏易为者也生请言罚之难割耳斩首能施于结营列阵之先。而不能禁于锋交众溃之际。何者势重而不可回也。势重而不可回以纪乱而未尝辨也。故凡善用兵者必务明其部伍五人为伍五伍为队四队为百莫不有长而长皆得相罚斩以次而至于伍则是凡诸长之所督者皆不过四人与五人也故百人趋战法当用二十五人横刀分督之至于锋交乘胜则此二十五人者又皆为战士矣以一人而制四人则寡而易辨以四人而听一人之制则知其易辨而不敢于推而至于十万亿兆、莫不皆然、正如身之使臂、臂之使指、孙子所谓治众如治寡、韩信所谓多多益善皆此道也、古之善将者莫不遵之其在于今尤为用罚者对病之要药、生愚以为今日治兵。宜一以此法为主。然后募选勇敢之士可二千人练习其法三日乃召至精熟岑港地形及贼中情状者数人令其聚沙成象指示险夷远近营栅门户凡虗而可攻间而可伏弛而可袭与贼之每先伏以待据高以望及败而必走之路。劳逸寝兴饥饱警惰昏晓可乘之期至如人言当用诸将旧兵委以饵贼而击其追奔、似亦一算、则又当并计其饵而出或饵而不出。奔而追或奔而不追。追而远或追而不远之状。彼短我长无不曲尽乃始制为趋避进止分合奇正之规与是二千人复假三日之期互为讲明教练如出一人大约仿习战昆明之意然后下令诸将之在岑港者刻期复举、而明公身督二千人分行万金之赏、计诸将未举之先、可半日骤至其地、亲执桴鼓、坐于悬山之巅、而分布攻击、一如前所讲练之法、则一食之顷。必十获其三。再食之顷。必十获其七。所余者仅三耳。而明公遂巳凯旋明越之间。不踰两日而有司者巳报班师矣。此非生愚之漫言也。盖闻此贼每于我兵临栅之时、辄用发杠鸟铳以走之、然后出而追奔、或敛而自拒、夫发杠鸟铳夙药者发速、而旋药者发迟、使能预定一军分诸道急趋其迟、则彼且无所措手足矣、而当事者每每狃于始败坐失此机而不之讲、今与二千人所讲练者、乘胜之会、诚非一端、明暗之几、亦非一定、且必有用计以碎之而不纪以力者、如不得巳而出于力争、则如人言用诸将之兵以为饵、而击其追奔、其或奔而未必追也、则乘其旋药之候而急趋其隙亦宜无不破之坚矣、但贼出而追必不空巢敛而拒亦且格鬬故胜则胜矣而曰十获其三者此也然其事成于呼吸缓则不能故曰一食之顷者此也巢倾众溃遇伏辄覆为力益易矣故曰十获其七者此也然其势相继而至故曰再食之顷者此也其它匿山伏涧所余几何而又不可猝得无劳明公之坐待也余兵分入掇烬收残故曰凯旋明越之间不越两日而有司巳报班师者此也虽然此则其大槩矣、至于选兵惟务精严、其它旧兵不可用之说、不必泥也、练习战事、计有三日、禁海关不可使出一舟也、分为伏兵者宜彻头足褁绿衣混草木色、惟窍耳目使见闻、而衔枚夜匿、不使有声及动摇草木也、其置诸长则稍阅伍中队中之隽者而授之也、诸长不用官人使易施法也、伍若队凡属其长所领者必问其无雠嫌而后可、恐长报怨而众蓄疑也、近日用兵之病在有合而无分、今兵入巢者与伏者宜多分其道、且使贼无所不备、则无所不寡也、无所不遇、则无所不败也、默与二千人约、杀贼不必斩首、他兵以首来献者、默夺于藉以与之使得一意乘势无以首妨功也。用诸将之兵以为饵勿告以故告则益偷而不成饵也。始用万金劳其行耳、至于赏格恤典、分别等差、悉宜从重、然后罚斩可得而施也、然许诸长以互相罚斩、人必谓其太严、又必谓其无官职而杀化不可、今贼杀我兵、不可胜纪、犯诸长之法而取以狥者、必不如前所溃散者之多也、而遂为无敌之兵、永收万全之利、不犹愈于骈死于贼人之手、而徼幸于屡北之间乎、刽伍亦贱民耳、一奉军令、则虽加刃于尊贵之颈而不之顾、长无官职而杀人、又何为不可乎、夫转败以为功、奋怯以为勇、非因循务自全者之所能为也、其道惟在于振其气而舍其所爱振气莫要于选兵明部伍。舍所爱莫要于以一身独当其任而不疑。此田单有激于仲连之言而下三月不克之狄于一朝也、不然则虽益兵百万、聚粮千仓、相守更时使黄帝操戈巫咸占候班输制器而亦无益于用即使幸而成功要亦不可以再试者也生□奉管毫辱下客、愧古国士之流、虗书记之室、至如今兹所陈、使幸而采之、则有冒功叨进之疑、不采之则有被弃取羞之笑、而生之志则固不在是也、生生平颇阅兵法、麤识大意、而究心时事则其愚性之使然亦遂忘其才之不逮如往岁柯亭高埠诸凡之役尝身匿兵中环舟贼垒度地形为方略设以身处其地而默试其经营笔之干书者、亦且数篇、使其有心于时、纵无实用即如赵括之空谈亦谁为禁之者而深自敛抑未尝有一言以闻于人今奉侍明公之车尘、亦既有日矣、而未尝敢以一言冒进诸将吏、或过客满座、议论云兴、生亦窃听之而巳其自处如此亦可以知其为人矣惟明公垂览而少加择焉东南幸甚、

　　○奉督学宗师薛公　言向知巳委蛇

　　可感先生自振古以来有数之人负当今天下之望其视学于浙深以俗学时文为忧悒悒不满至如某小子又时俗中之所不喜者而先生顾独拔而取焉以深奖而勤诱之先生去浙于今且五年凡浙之士一蒙先生之顾盻者无不接踵于先生之门以幸得一言之教某小子独于前年春始谋一侍讲席既附舟以行又以溃寇萧显自松江走乍浦大战海宁关市戒严乃复自杭返越今既三年矣而先生于往来生徒过客中无一不惓惓于某且曰其令某来吾得以耳提而事示之何先生知某之深、待某之厚、而某小子之于先生、乃敢浅且薄如是也、客有疑某者曰始先生以衣履之故让子其后以投省之牒付儒士子得无疑先生终不满子而不敢耶、恶是何言也、此在世间校毫厘分恩怨小丈夫鬬气于其行伍者之所为、而岂所以语于师弟子者耶语于师弟子且不可而岂所以语于某与先生之师弟子者耶巳有过矣而欲侥幸于不问格有当破者矣而尤怨望人以不惟旧之循某虽劣弟子决不敢以此自待若夫见人之有过矣而果付于不问焉于格有当破者矣而惟旧之循焉、此非猎取宽大恬静之名、必模棱应故事以为得者先生何等师也而乃肯以是自处耶而况乎先生始以衣履之故而让其后、又以朴疏以不羁而言诸人矣至于崇本刊华谈道论学信心胸而破耳目先生至以全浙无一生可与语、独庶几于某焉、其所谓付人以牒者、特以某、所为制文梗时人之齿颊耳即此则知先生以时俗待众人而以不时不俗者待某所谓大将军有揖客不反重耶者此也即使某诚小丈夫诚于先生为寻常师弟子亦不当有疑不敢往事而况某与先生之师子弟耶恶是何言也、今世弟子远从于其师非请教则候起居、大抵重在请教者久于留重在候起居者速于去然于此二事亦有不亲往而托书者则泛泛然者也、某私念某于先生既不敢以泛泛然者自处、亲往以候起居则将速于去矣、不尽也、久于留以请教、力又有所不能、是以迟之数年而不亲往又不敢托书者此也、如前年附舟之行则又乘人之便亦不过为候起居计耳明年二三月间纵不为请教计、必为候起居计、以一泄数年以来犬马瞻恋感激之衷、今兹敢复托言者正以前所云如客之所疑于某者、恐亦有蜚语入先生之耳而某于他日面先生时又不可先述于先生之前者也故因钮常州公子之便为先生预一道破之噫某诚犬马至愚无知觉至于先生岂一日而忘之哉

　　○论玄门书　似有眞印

　　前日承面教又继以书反复敬诵知执事精于订道非草草者回思鄙论秪觉其妄然即欲更伸其妄以复非纸笔所能尽也为彼家之说者往往云孤阳不生如天之阳必藉地之阴鄙则诘之曰地自天中之阴非此人之雄必藉彼人之雌渠则又有别辞吾又当有别诘矣如前一诘亦非死杀定说也南岳讥砖不成镜只缘镜与砖是两物也再于无思无为却是胎中婴儿本相人自少至老循之极则仙反之极则鬼原是一物、乃磨镜求镜、非磨砖求镜比也、凡执事之所见疑于鄙者止因日月之新说不相入况又守以旧闻使一洞日月之旨则诸疑或当尽释矣草草奉覆

　　又　了彻之语

　　□□初亦只是一物分而为两然其分最早先于天地之位由今天地既位之后而观之。则日月只似天志束一物。若从天地未分而日月先分以经之纬之而言。则天地亦从日月生也。即人而论之初胎时是一团水、岂不似天地混沌、及后有外体而为天、有内体而为地、岂不似天地设位、然而内外之结非自成也有物焉自一而两以经纬之而后成也由此观之天地无日月则不成矣。天地从混沌而既位无心无为一任日月之渐营毫发不爽积子寅而生人物如钧冶焉人身从团水而成骸亦能无心无为一任月月之渐营毫发不爽积三年而结婴孩亦如天地之钧冶然矣故日月者生物之火候、而天与人均有之者也、天地之冶大、故万人万物生焉、人身之冶小、故结一婴而止耳、今学丹者不知吾身中有一种日月之火候、即天地日月之火候、吾身之结婴、即天地之生万人万物、而妄谓须取彼家然后成丹、则是谓此天之不能生物而复藉彼天以生之者也、其可乎、故作戏论有阴天阳天之说者此也、然而为彼家之说者又有纯阳既亏必藉以补之之说、其支遁犯驳、多不能悉至于翁之说皆正门也非彼家比但某愚昧细味高论亦多未彻于鄙心故直以巳所妄见者为对大抵论道谈微非面而久罄不快也且愚所叨叨非纯出臆见当时幸早悟于心以印眞正祖诀若参同内经篇但除却伪书无一不脗合而求之于心质之于天亦无一不脗合是以决信而不疑耳水在胎中无为无思生生儿生至有为有思之极而死耳然则无思无为成仙之彻始彻终事也不患落禅惟患不能禅耳南岳镜砖、不合是两物、若无思无为、则原是婴儿木相如畧搀以思为、却正犯磨砖求镜也、乾坤者易之门户契中之义似不如尊者所拟也

　　○奉答冯宗师书　眞有识辩非揣摩影响之言

　　渭妄注参同师翁谬取其人旨而小摘其编次何幸蒙知若此哉然编次之敢盖亦有说缘世以徐注混经遂误赚经文满册重复牵杂至不可解今圆三五章之言鼎器即法象章中升熬至相守义也其言两七聚至末简之图五相类即青龙至一所义也其言日数黄白黍米及审谛等义细玩之俱与圆三五章中互相印证如以为魏公既作法象章又作圆三五章则重复之病不犯前辙耶又前简上中下三篇散列不应无结而经语主隐注语主显圆章近隐法象近显故知圆章是结经法章是结注也由此观之圆即经之乱词不特法为注之乱词也至于参同契者敷陈梗概至尽矣一叚乃是作五相类之引五相类图比于乱词则为尤约矣盖经注中历历指五行为同类乃一书要诀观图眞可默会不烦词组其它皆枝叶花果惟此图为正在根株也若以御政等三事当之谓五为三则御政等直篇目耳非要语也何烦魏公特云故复作此哉即欲明三事为一则直曰三物出一门足矣今曰作此将执何为作耶三物亦何庸于作耶如此则惟昔一章当置于何地不待智者而得之矣况其中随旁风采指画古文等语绝印吾不敢虗说仿效圣人文等语不特此也虗心观之印处甚多独徐魏同时徐以不宜以惟昔日魏然二公注述并皆隐名惟昔之言亦少神其说耳吾甚伤之自任之语口气带自上文与若夫至圣者自任之语不同至圣章自任之语可以属作经不可以属作注惟昔章自任之语可以属作经者言亦可以属作注者言也况徐之注经其于各章虽详略后先与经绝不相印却未尝遗其一简姑无论其紧要本旨即赞前训后之语亦无不印之如是非历藏章则印以世人好小术是了养性一目矣若炉火一目其在魏经如臣胜尚延年如欲作服食仙如世间多学士如若夫至圣如吾不敢虗说其为赞前训后者若此其屡屡矣徐注印之其最可见者特唯昔圣贤一章耳他若太阳流珠之尾不得其理一叚如审遭逢之尾审专不泄一叚悉是相印之词今略举其显而细者徐之殚竭家财妻子饥贫非印魏之耗火亡资财徐之立竿见影呼谷传响非既魏之金砂入五内雾散若风雨哉苟细玩之无不皆然其苦人者独所谓详略后先之异不随处证见耳然此等处姑略而不辨犹之可也何者法象章便作是魏公总结炉火乃绝不及工夫继以圆三五章虽于炉火犯重复矣然腹齐三坐垂温却是做工夫语也据此借口犹可以避重复乃冠以惟昔章为引首亦何不可之有若以五相类为三相类以象彼仲冬节为当升于内甲之后此则诸家之大谬决不可从者也五相类既辨之如前矣若象彼仲冬节一叚乃魏公于此特地衍明正在根株而非枝叶花果之意首句吊起象字而后曰别序四象以晓后生此即魏公之自注也内甲七八九六特衍三十为晦之说且止有八数是兑象至其六七九皆无卦无象也如此则谓之一象可矣谓之四象可乎又有何要义而用以晓后生耶且内甲一了即接到八卦布列曜何等次序如入此一叚则大梗文脉矣俞氏本拟四言为经五言为注久之不得见内甲章与此音韵相叶又阳气索藏与仲冬摧伤影响彷佛故便指鹿为马杜氏之滔天俞氏之滥觞也且闭口不谈即是养性篇塞兑义匡廓消亡即是养性篇隐明义理玉要至精之旨故终篇特为挑剔以丁宁后生正恐人专著枝叶花果茫无下手处也此诚不可不辨惟师翁胸次莹虗见道眞切推移不泥□□□□而青州一脉千载攸赖从事有灵宁能忘情生愚狂偕正所谓以管窥天耳言筌以上尚有纤微未敢辄及惟函丈垂谅不以囚累而犬豕之万一少缓刀锯尚有广陵一曲挥手谢响而后引颈就缠也桎拲之所涉笔为艰遽不尽展阜阜冬冬亦是离合体首五句是隆庆二字第六句三年二字第七句十月二字主言者注字也廿者廿二两字也十兄者初九也吾心者悟字也正免句正六月也而鸡句二十日也苍箕者苍龙七宿中之箕星也箕星今绘者悬点者四月缕围牵口中加以人字乃囚字也汉武召东方朔隐语枣为来来又古纬书曰卯金刀为刘白水眞人眞下之贝为具凖之古书偏旁大抵皆漫故渭亦漫之耳不宣

　　○答人问参同

　　象彼仲冬节十四句本居大易性情十四句之后是魏公临了丁宁后生语而俞本升居于仲尼赞鸿蒙二十四句之后姑就其意而论之如以为仲冬子半草木尽落人君闭关静养微阳天道至此而极其收敛玄幽虗寂日月至此而合壁躔度匡廓消亡有似于上文内甲所云之坤乙三十日东方丧其明四者合三十阳气索灭藏如此则犹之可也如反取上文之七八九六之四数以为下文别序斯四象之四象则不通矣盖上之所列日魄止是八日在丁方之时有兑之象其七日九日六日则未闻其属何卦为何象也如是则所云象者止于八日之兑谓之一象可也何以谓之四象耶如以为此三也七也九也即无卦象然自月魄逐霄而视之皆象也则一月三十日中皆是象矣又何以止曰四象也又借曰魏公文多谬说彼持假七八九六之数以合三十日正欲以明月尽之晦日为坤体则特举此三十之为晦有何要义又何以晓后生之肓耶况上文二十四句历列八卦之体以凖月魄盈亏之象至坤卦而了矣故紧紧接过八卦布列曜运移不失中元精眇难觌推度效符证居则观其象凖拟其形容则谓之八象可也谓之四象又可乎盖缘魏公以参同一书其在上中下三篇散布甚矣故作圆三五章以结之然犹以为属敷陈泛滥也而于微妙纤细处尚有缺略之弊而终属于彷佛也故谓之曰未纯一曰未备曰遗脱曰不幽深曰不相钩援也故复作五相类图以约之正以纯一其敷陈满其纤微补塞其遗脱润色其幽深而钩援以相逮之其旨意始齐一而不悖故曰大易之性情尽矣夫易者日月也日月者坎离也性情者坎离入而为情出而为性也坎水有金离火有水而土各具焉又非五行之相类而何哉故下文句正在根株不失其素此正专指五相类而言也正在根株言尽去其言语文字之枝叶也不失其素素者太素之素也即虗无也言后生之用功正在虗无安静也虗无安静则大易之性情凖矣黄老之御御此者也炉火之据据此者也一也而无有二道也然其象云何耶乃象彼仲冬之节子半之候草木尽雕落也人君深潜藏也天道至玄寂也日月正撢持而匡廓消亡也此守黑之妙至静至默之道也而不知者顾譊譊于言语文字之间则反自败伤矣岂魏公约而为图之意旨哉故曰谬误失事序言还自败伤别序斯四象以晓后生盲者此也故观于象彼仲冬之象字而下文之四象可知矣下文举四象而先系一象字于首句此即魏公之自注也虽然下文四者之象乃无象之象也篇终矣不得巳而形容之以丁宁学者恐其求之于枝叶花果差毫厘而谬千里也若俞本之升次此章使居于魏公徐注敷陈卦象月魄之后乃正值其平铺漫序律历之简也何暇辄及丁宁后生以梗断其文脉如此乎即有丁宁其辞气亦宜随章不迫如所谓居则观其象等如所谓可不慎乎等是也不应曰别序又曰晓后生盲如此乎其谆切也至若某以圆三五章而意则相承总是一章又以法象章之乱辞为是注圆三五章者盖亦有说缘魏公书三篇其下篇六章一向散说炉火而却以圆三五一篇结之故亦自不得外鼎器炉火而别设一种物象以形容也于是徐注以乱辞印之自升熬于甑山至淡泊而相守并是鼎器炉火事也魏公下篇之说炉火一向以五行配合但亦病于散见耳故至五相类则用图而合于一处于是徐注之乱辞印之自青龙□□六至三五并危一都集归一所并是五行合于□处事也至于其中所云日数取甫则即圆三五章中之节候先白后黄则即圆三五章中之火白芽黄至于反复研悟等语亦即圆三五章中寻审谛思等语也其章章如是细以篇目相俟则徐注之法象章非徐注一书之乱辞而何哉魏公之圆三五篇非魏公一书之乱辞而何哉不然则圆三五章语即法象章语法象章语即圆三五章语魏公亦床上迭床屋下驾屋甚矣如此则惟昔圣贤一章非注吾不敢虗说一叚而何注哉盖怀玄抱眞至变形而仙本魏公之成功而忧闵后生至志士家贫本魏公之成书而言吾甚伤之至末乃徐从事本自巳之注此书而言而其尤可证者则随旁风采指画古文数句为印吾不敢虗说至对谈吐所谋数句智者审思用意观焉是印学者加勉力数句是也其中少似碍者则以徐魏同时何至称为惟昔之圣贤耶而不知当时两人一作一述并隐巳名故徐目魏以惟昔亦少神其说耳后之注书而往往托于古者皆是也由斯以谈诸篇之次某岂敢草率而附会之哉不特此也凡魏□诸篇徐未尝不逐篇印□注之不特肯綮处为然也即诸训戒后生赞扬前□亦悉印注但有详略颠倒互见互隐之不同或以□字而槩印一篇槩印数句或以数句而解一字解□句或注在后而反印经之前或注在前而反印经之后但在人提摘操纵而互观之耳某之与诸注家同异大略如是而于杜氏尤水火之甚盖他注虽谬尚未坏经也杜氏虽不着经然以四字为魏经五字为徐注惟有甚坏经耳其它一无所藉也胡粉章始终相因之同类以铅汞砂银喻之是直指五行之同类也又曰杂性不同类安肯合体居是反说以明五行之同类也而徐注有白子五行始三物一家都归戊巳是亦直指五行之同类也又曰药物非种名类不同是亦反说以明五行之同类也其最后又曰同类易施功非种难为巧而其上文则又先列以五行是又直指五行之同类也由是而知五行者五相类也丹之成否莫要于此舍此更无可诀而傅者魏公以诸篇散见颇属遗脱故既作乱辞而复图以更约之所谓正在根株也而杜氏以三道为相类夫所谓三道特言书篇之名目耳何要事也而魏公乃补其遗脱特作此三相类耶夫御政之政火候也养性者正御政之政也伏食者火候之凖而成功者也一事也不可以谓之类况得而谓之相类耶若夫金木水火土其在人身乃心肝脾肺肾也当其始时一寸水耳固无所谓类也及生成而各居人但知其不类耳所谓一者以掩闭此也故魏公吃紧为人曰此五之不类者乃汝之同类也犹言仁义礼智信同一性也发而应迹则分而五属矣孔孟原其本而告人曰五者是汝之一类也今于此则姑舍之而偲偲然举其论孟之篇目曰学而与为政与八佾三相类也梁惠与公孙与万章三相类也可乎不可乎阜阜冬冬数句非紧要语也缘其分注此书终于隆庆之三年十月廿二始于此月之初九而悟则悟于此年之正六月二十故吾心者悟字也鸡十双者二十日也正兔三□者正六月也言悟于正六月二十日也主言者注□也甘者廿二也十兄者九也十字寄中竖画之一□于用字之中设用字还其竖画之冲于一字之中则为十月两字也言注此书始于十月初九终于廿二也阜阜冬冬者隆之左旁为阜其下为??音同阜是为阜阜也隆之首文为有上而无下之冬庆之脚文亦为有文而无下之冬是为冬冬也虗挂庆之下文于隆字漫取冬冬以叶阜阜之双文韵耳而庆字尚未完也开户之户言庆之?户字之下缺故曰开户也支窓之窓言庆之□似窓楞之支于开户间也然□少东之一画似窓之有西楞而无东楞也贯心言庆之必也自阜阜至贯心并离合隆庆二字也参之斗蓬参三也斗上加以?若蓬然年字也此一句离合三年二字也苍箕中人者言囚字也东方苍龙七宿为箕星四点?图星纪者类以色笔带其三面设更加一面则成?矣?中加以人非囚字乎秦田水月者田水月渭字也秦首三画以徐旁三画彳凖之则徐字也且徐秦同姓犹紫阳本朱某之于邹肵也初某注此书不欲章巳之名而又不欲尽没其迹故为此隐诀以庶几于德祖之知然亦要紧事也故漫而不工耳不特漫而不工且偏旁亦多讹谬然汉武以隐语召方朔云先生来来解云来来枣也而枣从束不从来纬书卯金刀为刘而刘从?不从卯货泉为白水眞人货从贝不从具盖讹谬相袭自古而然耳故魏公自叙篇陈敷羽翮东西南倾某为离合为阳字偏旁皆不合者有见于此也汤遭阨际水旱隔并之为阳人人知之且既有一阳不容重出但味其文义知所谓敷陈羽翮如所谓东西南倾诘屈窘迫似有牵凑离合之意不然文势到此自宜作明易铺叙也重一阳字想亦笔下偶然捏弄以混人耳如此并属微细故不大着解如欲解此等则尚有数叚稍关于义者如既言配以伏食雌雄设陈则继之曰挺除武都八石弃捐盖恐人误认作雌黄雄黄也悟眞篇云休炼三黄及四神亦此意也审用成物世俗所称成物者成金银也审果也言设果成物固当为世俗所称者也五言用八石者不能成物也其它律历章中俞注详矣但任畜微稚之任作南吕之南义见白虎通及史记天官书可不慎乎章菅括微密闿舒布宝菅为锁菅括为约囊布为泉布俱须与拈出各所见诸书文义庶几使后生易读也至于形容伏食既成之神尚有金砂入五内刀圭沾净魄魂痴人尚泥为入口下吭之证而不知金是吾身之水金砂是吾身之木汞向来泄漏则出五内矣今不泄漏而积而至于结丹则即此为入即此为沾矣乌取于口与吭而后可云入云沾哉至于命本危一之从以其深合房六昴七张二四宿之义王震泽集中内甲之对比于诸说尤为简明诸如此者皆宜稍与拈出分疏而某当其时则惟汲汲于大义固不得不详于彼而略于此也虽然鸳鸯绣出从君看莫把金针度与人则某于火记篇中之注有去乾坤坎离并有两个取其上德者是巳却亦莫便认取两个不活动者之上德也晦朔章注中有出入两刻等字消息露于此矣不然则研章索句解得差与解得不差并无得于身心象山之答紫阳论太五云作大传时不言无极太极何尝同于一物而不足为万化根本此切中谈文论字者之病矣
　　敷陈泛滥等说虽是指上中下三篇之文不指□□□章然□□要作五相类图而先为引之□□亦不是除却圆三五章而言也□□为性情虽带坎言其实只是禽之一物然莫便看做人心也止德篇金炁亦相须炁字当是水字

　　徐文长文集卷之十七 【 终】 

　　●徐文长文集卷之十八

　　公安袁宏道中郎评点
　　丰干余允干鸿宥校订

　　论

　　论中一 
　　论中二 
　　论中三 
　　论中四 
　　论中五 
　　论中六 
　　论中七 
　　会稽县志诸论 

　　○论中一

　　文长快语人诸篇本色高奇处非故为荒险欺人耳语中之至者必圣人而始无遗此国难也。然习为中者与不习为中者甚且悖其中者皆不能外中而□之也似易也何者之中也者人之情也。故曰易也。语不为中。必二氏之圣而始尽。然习不为中者。未有果能不为中者也。此则非直不易也。难而难者也。何者不为中不之中者。非人之情也。鱼处水而饮水。清浊不同悉饮也。鱼之情也。故曰为中似犹易也。而不饮水者非鱼之情也。故曰不为中。难而难者也。二氏之所以自为异者。其于不饮水不异也。求为鱼与不求为鱼者异也。不求为鱼者。求无失其所以为鱼者而巳矣。不求为鱼也。重曰为中者布而衣。衣而量者也。自童而老、自侏儒而长。人量悉视其人心。夫人未有不衣者。衣未有不布。布未有不量者。衣童以老为过中。衣长人以侏儒是为不及于中。圣人不如此其量也。若夫释也者则不衣矣。不衣不布矣。不布而量何施。故曰不为中。黄之异缁也则首譬曰尚欲为鱼也尽之矣虽然鱼有跃者化者时离水而彻饮者有矣似难而易也鱼不化不跃而不离水也而饮必无不清者有之乎似易而难也故曰中庸不可能也。

　　○论中二

　　天与人其得一同也人有骸天无骸无骸则一不役于骸、一不役于骸、故一不病、一役于骸、故一病、一不病者何、尧传舜、舜传禹、曰道心者是也、一病者何、尧传舜、舜传禹、曰人心者是也、微者何骸胜一而一者膏日火以消矣危者何一不能胜骸而骸者土日篑以高矣中之云者酌其人之骸而天之之谓也。犹曰半其道心者亦半其人心者之谓也。故曰中也。是中也。难言也。言半则几于堕而执矣。故曰中也者。贵时之也。难言也。凡二圣人者□始之治其心于土阶者不过三尺中、治其躯于形者不过七尺中□其夔及其象九其男二其女者多亦不过数人中而卒之利亿兆争参两者皆是物也是二圣人之善□也、因其人而人之也。不可以天之也。然而莫非天也。亦因其不可纯以一而一之也。然而莫非以一也。故精也者精之乎此中也。一也者一之乎此中也。精也者治玉者之切与磨也。玉玉而切与磨之则一也。此二圣人之中之者之功也。二圣人者以骸治骸以人治人者也。骸者何窍也鞹也躯也壳也。噫二圣人不能强人以纯天也。以其人人也。是二圣人之不得巳也。至语其得一也。则人也。犹之天也。

　　○论中三

　　自上古以至今圣人者不少矣必多矣自君四海主亿兆琐至治一曲之艺凡利人者皆圣人也周所谓道在瓦砾在屎溺意岂引且触于斯耶故马医酱师治尺棰洒寸铁而初之者皆圣人也吾且以治者举人出一思也、人创一事也、又人累千百人也、年累千万年也、而后天下之治具始大以明备、忠而质、质而文、文而至于不可加而具之枚亦不可数、使今者一人也、而曰我自为之、而自用之、而又必待其全而后用、则终古不治矣、故治必累圣人而后治、夫既巳如是而足以治矣、而彼一人者又曰我必自为之而后治之、则非愚则病惑者矣、故治莫利于因、因而博、则其去自为而自用者不远也、惟因而不博者得之、夫孔子学几七十矣、老矣、炼而酌且审矣、亦博而且约矣、而所删所定所赞而所修者几何哉、治备是矣、民可以使由而止矣、而今之治者顾曰我且博焉则非愚且病惑者矣、故曰贵因、故又曰因又不贵博、农咀草轩与岐也、区也缓也和也鹊也仓也而方也而七者必曰我自为农也、自为轩也、自为岐也、而区而缓而和而鹊而仓而自方也、非苦悖且不暇、故曰贵因、因又贵不博、孔所删诸者是矣、故曰孔子集大成集其大于帝者王者也虽然之方也而方之抑未也而方方者一世一者方方者也故旦也者以其因者思兼于方则不必皆合、不合则思、思则得、得则待旦、待旦则果用而果合、是之谓因方而不病于方、是之谓药之王、医之纲、乃民德则丑矣、分则有常、必使之农其农而商其商、视其木以梁、今之乱学者类以梁而不视其木者也故强齐民而学帝与王之学以为尽帝与王之梁

　　○论中四

　　凡博者一之影也。蜕也。而　始安有博。凡博者悉病也。凡圣人之博博其所分也、譬之医奕、吾奕也、奕有谱尽奕谱而奕止矣吾医也医有谱尽医谱而医止矣故博也、亦约也、不博其分而博其所不分、而后有百子。百子而用者自霸以强自强以谲自谲以攘而纵以横而莫知其所终悉博也博而无所用者则今之所云词家之流者是也、夫词其始也而贵于词者曰兴也、故词一也、古之字于词者如彼而人兴、今之字于词者如此而人亦兴、兴一也而字二耳、兴一而字二者、古字艰。艰生解。解生易。易生不古矣。不古者俗矣。古句弥难。难生解。解生多。多又生多。多生不古。不古生不劲矣。是时使然也。非可不然而故然之也。兴不兴不系也。故夫诗也者古康衢也。今渐而里之优唱也。古坟也。今渐而里唱者之所谓宾之白也。悉时然也。非可不然而故然之也。故夫凖文与诗也者、则坟与宾、康与里、何可同日语也、至兴则文固不若宾、康不胜里也、非独小人然、大人固且然也今操此者不务此之兴而急彼之不兴。此何异夺裘葛以取温凉。而取温凉于兽皮也木叶也。曰为其为古也。惑甚矣。噫木兽之又难能也今且紫而败素矣绣而烂缬矣剪楮矣织蝥矣夫论媒者贵许婚劝贷者贵出镪贵兴也非较咻于齐楚也齐语而败婚齐语而脱镪何取于齐咻也举一焉今之为词而叙吏者、古衔如彼、则今衔必彼也、而叙地者、古名如彼、今名必彼也、其它靡不然、而乃忘其彼之古者即我之今也幕古而反其所眞为古者则惑之甚也虽然之言殆为词而取兴于人心者设也。如词而徒取兴于人口者也。取兴于人耳者也。取兴于人目者也。而直求温凉于兽与木也。而以为古者。则亦莫敝于今矣。何者悉袭也。悉剿也。悉潦也。一其奴而百其役也其最下者又悉朦也悉刖也悉自雷也悉求唐子而不出域也悉青州之药九子也语之其所合者则欣然。语之其所不合与不知者不笑则讪且怒矣耳而曰唐矣语初盛则愕矧其上耳而曰汉矣舍有味乎其言之辈数语则涸矧其上是其诸所为奴而役者多不踰数叶楮、少不能数十百字而止耳、往往拾唾馂以为腴、而自以为养、间从而论其兴于心、并其所谓兴于耳目口者、而忽焉其若丧。夫其弊也如是。则不博也。乃不知其俑也。俑于博也。

　　○论中五

　　明明德三语纲也八条目二十语目也三虗也八实也三阖也八开也三根本也八枝叶也三起八也八结三也本末二字云者一篇之眼也何谓眼如人身然百体相率似肤毛臣妾辈相似也至眸子则豁然朗而异突以警故作者之精而旨者瞰是也文贵眼此也故诗有诗眼而禅句中有禅眼大学首篇人人熟之者也而文之体要尽是矣通其故千万篇一也首尻与脊也然而一开一阖者、则又且无定立也、随其所宜而适也、故凡作者长短不同此同也丰瘠不同此同也诗与文不同此同也自上古之文与诗与今之优之唱而白之宾者不同此同也多此者添虵足也、不及此者断寉足也、而昧此而妄作者貂不足也、指画并攫搏泥而思饱其腹也、将以动众焉而顾失其謏也、

　　○论中六

　　姑譬以今吴之畵首英浙之畵首进也令丏畵者实以英与进也而名以公与孤必否也令丏文者实以左与屈而名以左与屈必否也必赵以孟也何轻者之不贵赝而贵赝者之不轻耶非此宜赝而彼宜不赝也古之文也一今之文也二文也一故荐者必文。文者必贵。贵者必尚。而今也实者亡矣。而其尚者尤习也。不得于实而犹希其名。故习贵赝也。实改而名不改也。非今之求文者求文于既贵者之责也。乃今之求文者求文于未贵者之责也。若畵则一而未尝有改也。今求文于士者亦一而未尝有改。斯无赝文矣。

　　○论中七

　　聃也、御寇也、周也、中国之释也、其于昙也、犹契也、印也、不约而同也、与吾儒并立而为二、止此矣、他无所谓道也、其卒流而为养生、聃之徒之为也入不测之渊海以学没而巳者。非求以得珠也。至海之半不期而得珠焉。而后之学没者。遂迁其学于珠。此养生之说炽而他端者始猬兴而榛塞之山也、故道之名岐于此、与释与儒而为三、而本非三也、二之三嫡之庶统之闰也楚之有昭景也甲氏也汉之有陀也

　　○会稽县志诸论

　　诸论术工经济言入典刑与唐宋名家亦略相当

　　地理总论 
　　沿革论 
　　分野论 
　　形胜论 
　　山川论 
　　风俗论 
　　物产论 
　　治书总论 
　　设官论 
　　作邑论 
　　户书总论 
　　徭赋论 
　　户口论 
　　水利论 
　　灾异论 
　　礼书总论 
　　官师论 
　　选举论 
　　祠祀论 
　　古迹论 

　　地理总论

　　余志会稽县首地书而地之目六曰沿革分野形胜山川物产风俗是也考之王制曰广谷大川异制民生、其间异俗刚柔轻重迟速异齐五味异和器械异制衣服异宜修其教不易其俗齐其政不易其宜夫所谓川谷即地书中之山川也、其曰广大即形胜也、曰民生刚柔轻重迟速则风俗之所由也、曰味曰器曰衣则物产之流也、四物者之受成于地也、亦犹冶之于器。剑不可以为戟。而卮不可以为壶。工人者亦就其近而稍磨之耳。故曰五方之民皆有性也不可以推移其教可循其政可齐而俗与宜不可易今夫天下大器也会稽亦冶中之一器也长是邑者犹工也告工以其器故必先冶告长以其治故必先地或者曰地先而邑之沿革则后、若夫分野则天也、天又先于地、于志而首沿革何也、曰呼马者呼骊马则他马不得应。徒曰马则他马得应之。今志邑者不首沿革。是呼马而不呼骊马也。他邑者且纷起而应之矣。何有于分野。

　　沿革论

　　余考诸史会稽之为邑自隋开皇九年始则自开皇以前至于秦史册中凡称会稽者并郡也而今之志邑者往往取郡事以入邑岂非以会稽之名通乎郡邑、而不深者在何时则专以名郡在何时则兼以名邑之过欤开皇以前有会稽郡无会稽邑而会稽一邑其时尚分为山阴土虞永兴始宁四邑开皇以后有会稽郡亦有会稽邑而山阴上虞永兴始宁四邑始并为会稽一邑由此推之开皇以前凡史册中所纪人物有不指其邑漫称曰会稽者盖一郡全属之人、悉得而冒之、岂直四邑中人哉、而今顾欲以未经称邑之会稽以当之亦悖矣、如此又乌取于沿革、故余之志会稽也、凡有关于邑者悉自肇邑始时隋开皇九年则其时也、

　　分野论

　　古今志星分者无虑十家、皆以斗牛属吴越、又必系之曰扬州、信矣、然以天下之大而有扬州、扬州而有吴越、吴越而有浙之省、浙之省而有郡、郡而有会稽一邑、其占验系于斗牛者。不亦鲜耶。在春秋吴伐越。史墨曰越得岁而伐之。必受其凶。在汉岁星荧惑太白聚斗牛之间。其后孙氏实有江左。在晋符坚将入寇石越曰。今岁在吴。天道不顺。巳而坚果败。在陈叔宝将败有星孛于牵牛。由此推之。盖以纬承经。有善测者。寸而析之。不专于其星而于其辰。则会稽之斗牛。其祥其灾。可坐而得也。又何鲜之可议耶。豫章人占王气主临安。雷焕占剑气主丰城。而郑康成之注周礼亦曰州中诸国于星亦有分书。即是说也。而惜其书亡矣。今所谓清类者。果尽得其旨耶。说者又疑越东南而牛女北宿。夫以数里之山。松生其南而苓生其北。彼枯此枯。彼荣此荣。精通之极也。今玄黄抱负本不相间。人以其所见清浊之景而自间之。黄有尽而玄无穷。如球之浮一粟于其中。人又以其所处一隅之小。而遂欲定天地之南北。无恠其窒而疑。也僧一行之言曰星之与土。以精气相属。而不系于方隅。信矣。

　　形胜论

　　夫郡邑之有形胜岂取于观游哉易曰地险山川丘陵也史称秦四塞之国被山带渭东有关河西有汉中南有巴蜀北有代马此天府也推此言也可以知形胜之说矣会稽东有娥江北有大海南有杉木驻日嶀山诸岭之厄而西界于山阴之邻封辟之于人背腹手足之势完。而水陆之险备矣。地六千顷丁男六万人碁错其间无事则耕食而凿饮。有事则荷戈带甲以壁于四郊。若向者批东关敝清风以与倭夷相从事。据险以图。择利而进。则所谓娥江大海诸岭邻封之未必不为我增而壮也。审矣。若彼诸所称佳山水以为胜者、是观游之具、非形胜之谓也、巳志之山川部中矣。

　　山川论

　　纪扬州之山川者在禹贡曰彭蠡曰三河曰震泽而止在周礼曰会稽曰具区曰三江曰五湖而止彼州者于天下九之一也、今邑者于天下几于千之一也、一圣君。一贤相。书天下九之一之山川。不满一尺牍。今之志会稽者。书天下千之一之山川。乃累数十纸而未终。且间有缺。曷故哉。秦以前天下之地、各属其封国、则王者制其贡而巳耳、不责其数可也、故夏之物于扬州亦止曰贡金三品瑶筱簜齿革毛羽木而巳、周之物于扬州亦止曰金锡竹箭而巳、秦以后天下之地一统于京师、惟一统于京师、则王者虽制其贡矣、不责其数不可也、故一毛一鳞之所产、亦必稽于土、登于版、与壤亩等也、而不敢以谩、夫物不责其数。故山川可略也。可略故纪山川其大如州者不满一尺牍。物责其数。故山川不可略也。不可略故纪山川其小如邑者。累十数纸而未终。且间有缺。

　　风俗论

　　老子曰至治之极邻国相望鸡犬之声相闻民各甘其食美其服安其俗乐其业至老死不相往来夫以予观于古所摘而列者诸志语则会稽者、重犯法勤俭重祭祀、文雅而风流、其俗也愿不安之、而今之所安者婚论财、嫁率破家、乃至生女则溺之、父母死不以戚、乃反高会召客、如庆其所欢事、惑于堪舆家则有数十年暴露其父母而不顾者、民有四耕耨而诵其业丝布其服鱼盐与稻果蓏而蠃蛤其食也顾不乐之美之甘之、而今之所乐者、其业在博塞以为生、羣少年日鸷于市井、黠佃逋主者之租、又从而驾祸以胁之、所甘所美、其在食且服者、穷江之南北、山之东西、竞其绮丽、罄其方之所输、其多不可以指数、夫若老子言邻国可相望、而不相往来、此盖上古时事、余亦安敢以望于今之会稽也哉、至如司马某所称特数十年以前之会稽耳、今不望于上古、而望于数十年之前、又革其甚者、于俗若婚之论财若厚嫁若溺若丧父母而盛宴、与暴露其父母、于业若博若群少若黠佃、于服于食若穷江南北山东西之华靡、噫俗其殆庶几哉、夫人之身有瘤也、俗亦有瘤、俗之瘤则有丏、口丏以户称、不知其所始、相传为宋罪俘之遗、故摈之、名堕民其内外率习汗贱无赖、四民中居业不得占、彼所业、民亦绝不冒之、四民中所藉、彼不得藉、彼所籍、民亦绝不入、四民中即所常服、彼亦不得服、盖四民向号曰是出于官特用以别且辱之者也、而藉与业、至于今不乱服则稍僭而乱矣、丏以民摈巳若是甚也、亦竞盟其党以相讼侥、必胜于民、官兹土者知之、则右民、偶不及知则亦时左民、民耻之务以所沿之俗闻、必右而后巳、于是丏之盟其党、以求右民者滋益甚、故曰丏者俗之瘤也、虽然瘤卒自外于常肤则瘤之也宜、苟瘤者肯自咎曰我今且受药、且图自化为常肤、乌必瘤而决之哉、经不云乎、人而不仁、疾之巳甚、乱也、
　　丏自言曰宋将焦光瓒部落以叛宋投金故被□目之曰堕民□男子每候婚丧家或元旦则羣索酒食妇则习媒或伴良家新娶嫁又为妇贸便见窃攘尤善为流言乱是非问人骨肉○男业捕蛙卖饧拗竹为牛头灯如牛头样擎编机扣塑土牛土偶打夜狐即逐鬼也女则为人家拗女髻冠梳发为髢羣走市巷兼就所私○籍曰丏户即有产不得充粮里正长亦禁其学○旧志帽以狗头状裙布以横不长衫扁其门曰丏

　　物产论

　　计然言于范蠡曰知鬬则修备时同则修物二者形则万货之情、可得而睹、故岁在金穰水毁木饥火旱此言时之用也、故旱则资舟、水则资车、而物饮理可知矣、又曰粜二十病农、九十病末、平粜齐物、关市不乏、治国之道也故积贮之理务完物无息币以物相贸易腐败而食之斯言也越用之以富其家今农之粟末之币与物在会稽者不特二三增于计然时巳也、然而不免于常歉者、岂乏然与蠡其人乎、殆非也、古之剂农与末也恒在上。今之剂农与末也恒在下。即有然与蠡其人将安所用乎。姑举其一盖自酿之利一昂、而秣者几十之四、秔者仅十之六、酿日行而炊日阻农者且病农而莫之制也、况得制其末乎、吾故曰虽有然与蠡而无所施者此也、

　　治书总论

　　夫有地如会稽则地不改辟而教养之政可施矣、然地非能以自施也、必付之能者曰设官设官不能以露而出政与民之露而处也必付之匠曰作邑自周之有官曰正始以至我　明之有官曰知县而止其属凡数十百计、悉官之设也、自居县之官曰署始以至卫民之居曰烽堠而止其数凡以九计、悉邑之作也、斯二者因地以为治也、故统之曰治书、

　　设官论

　　余读柳子封建大约谓上古之时起于有争而就质、于是刑政渐以生焉、是故有里胥而后有县大夫、有县大夫而后有诸侯、有诸侯而后有天子、自天子至于里胥、皆有德者也、死必求其子而封之、此封建之所由始也、信斯言也、则县大夫之设。其初且未属于天子。而民自求有德者以听其治。其后既有天子。则天子始求诸有德者。责其治以加于民。然而自始求之外子孙嗣其祖以为治、未必肖之者亦多矣、而今之言制者每每进封建而退郡县之设官、噫今所设之官、类皆天子求诸有德、责其治以加于民、亦犹古初民自求诸有德以听其治之类也、即有鲜德者、亦不犹古初之后、其子孙嗣以为治、未必肖其祖之类耶、如此则凡鲜德者其为官之责而非设官之责也亦明矣言制者又乌得进封建而退郡县之设官耶

　　作邑论

　　邑设之官凡以为邑也邑不作、何以为邑耶、邑之作、必作署以居官曰县之署、作属署以居属之官曰属之署、作学署以居先师之神若师与徒曰学之署、而署之寓者宫不隶于邑土隶于邑废者昔常置官亦置署今省官亦省署故曰寓曰废疆域以界民城池、以卫坊以领城之内、里以领城之外、市以贸内、镇以贸外、津梁以兼济其内与外、邮舍以出命于外、入命于内、警以候内、烽以候外、咸邑之所以为邑、故统之曰作邑、

　　户书总论

　　计邑口以料民自军灶至僧道其类十有七其数六万有奇计邑亩以料上自而至溇其类七其数七十万七千有奇而口之役于其上者二曰银以顾役曰力以自役其人五百八十有九其往役之所六十有八亩之赋于其上者二曰本色以便输近曰折色以便输远其目七总会之数米五万二千六百六十二石有奇钞九千三百四十五贯八百文有奇而茗之贡与诸榷之不出于亩水利灾祥之不关于赋者不与焉夫是口与亩茗之贡与诸榷上资其养于民亦上所以养乎民者也凡养之义类属户、作户书、户书者、与地书中之物产则关也、而物产出乎山川山川地也地从星星从邑之沿革

　　徭赋论

　　余闻诸长老云徭赋之法盖莫善于今之一条鞭矣苐虑其不终耳其意大略谓均平之始行也下诸县长吏自为议县长吏以上方从俭奈何今巳独□奢之嫌乃忍取其疑于奢者一切裁罢以报而今者每一举动、或承上片檄则往往顾橐匣而局脊掌橐之吏与辅肆之人且愁见及矣至于顾役之繁且苦若仓传者亦往往直不称劳、莫青应募、故长老相与言曰、诚使更泒数百金于槩邑、不过亩费一毫厘、不然行且见千百年之大利坐变矣、何者图蠲丁者将乘其隙而阴坏之也、始正统间御史朱英创为十年一役议当时便之今仅百余年乃更之如反掌志民瘼者慎母为亩惜一毫厘使图蠲者得乘之以变此良法则幸甚矣则幸甚矣

　　户口论

　　夫口与业相停而养始不病。养不病而后可以责民之驯。今按于籍口六万二千有奇、不丁不籍者奚啻三倍之、而一邑之田仅四十余万亩、富人往往累千至百十等其类而分之、止须数千家而尽有四十余万之田矣、合计依田而食与依他业别产而食者仅彁令十万人不饥耳、此外则不沾寸土者尚十余万人也、然即令不占于富而井分之上亦不足矣、乌在其为不病于养哉、既病其养而欲责其驯加于无恒产而有恒心者则可耳、而若是者能几何人哉、噫亦穷矣、苏轼有言吴蜀有可耕之人而无其地。荆襄有可耕之地而无其人。轼之意大约欲辈徙机寒。正令口与业相停也。嗟乎此岂易言者哉。 

　　水利论

　　夫会稽上承诸流而下迫海其赋入之多寡恒视畜泄之时不故亩者胃也。上流者咽喉也。海者尾闾也。故咽喉治尾闾节则胃和而精不则不失咽喉尾闾胃之所由以养者也。余故志水利于徭役之后。俾司牧者知所重云。

　　灾异论

　　夫水利关于亩、则列之户可也、灾异于户曷关哉、夫六气调风雨和则年谷物繁而齿育、不则年凶物耗而天札兴、故灾异之关于户、弥甚于水利也、然详于地而略于天又何哉、曰灾之见于天者郡则同也省于天下则同也若其见乎地则于邑尤切矣余故特详焉、噫致灾之由、弭灾之道、固有任其责者矣、

　　礼书总论

　　夫民有养则可教、官若师皆教之之人也、教之之人、与受教之人、必各有以风之而教益振、故宦迹选举、人物出焉、而若寓贤若贞烈若艺术仙释、皆人物之类也、故悉隶于人物志、祠祀以追崇其贤有德者也、志古迹以不忘其贤有德者也、其于人物亦类也、而继之以寺观何耶、寺观固二氏之贤有德者栖也、亦听其徒以祠祀之贤耳、且彼二氏之教、与吾圣人之教、迭为消长者也、吾用是以征教、故不可得而遗也、噫、邑而至是亦备矣、而总之不外乎教、凡教之义类属礼作礼书礼书者与地中之风俗则关也而风俗因乎山川山川地也地从星星从邑之沿革

　　官师论

　　官师之表无所取取于邑若校之题名记而表之耳盖彼之记者遇一官则书曰某遇一师则书曰某不问其人之臧否与无所臧否者也故此之表者考一官则谨书如记曰某考一师则谨书如记曰某亦不问其人之臧否与无所臧否者也间有逸于题名而挂于他书者、则谨采而书之、亦如前之不问其人焉、同于题名而巳、虽然亦间有遇其人之贤、而不得不问、又拘于傅之例、而不敢遽入者、则为稍书数语于其名之下、此为异于题名云尔、

　　选举论

　　选举不问其人之何如、遇名则书、与官师同、取诸科录以考、与考于题名记者同、间有书数语于名之下、其例与书数语于官师表之下亦同、故不别论、

　　祠祀论

　　邑之有祠、凡以为年也、彼神之关于年者、邑既祀之矣、若岳之镇则该一州、禹之功则在九州岛、天子之命祀也而地寓于邑之内、故邑亦得书、凡以为贤也、彼鬼之关于贤者、邑既祀之矣、若祀之创于私墓之祭于其子孙、又非有天子之命祀也、而思系于邑之公、故亦得书于邑、厉又非贤。又非年也。而祀之。且书之。何耶。屈平之歌国殇。有曰身既死兮神以灵。魂魄毅兮为鬼雄、而子产亦曰。匹夫匹妇其魂魄犹能依冯于人以为滛厉。夫殇伤也。厉沴也矧饱馁于幽泽枯之义也。岂直年焉巳哉。

　　古迹论

　　贤人隐士之所寓泽系而风流。能使过者兴感。而闻者思齐。载记者抉幽拾落、累册而书之、则又何恠焉、至若追道上世。遐引眇恠。而古之迹也。不以荒乎。虽然。长人之骨。肃慎之矢。孔子所不废于博闻者也。向使适晋者。不能述黄熊。又不知实沈台骀之所在。则又何以能重郑。故知使于四方。不辱君命。非专取于诗矣。

　　徐文长文集卷之十八 【 终】 

　　●徐文长文集卷之十九

　　公安袁宏道中郎评点
　　门人章斐然华甫校订

　　策

　　问韩信破赵用背水阵其言曰置之死地而后生置之亡地而后存又曰信非得素拊循士大夫驱士人而战故其势必当置之死地使人人自为战予之生地则走何前日石墩之战兵以临水而大败近日柯亭之战兵登岸即舍舟以坚其死又败将以为不置之死地矣则既以置之死地矣将以为信之兵练习严法而今日之兵不练习严法耶则信又谓驱市人而使之矣用法同而胜败异其故何也 

　　○问韩信破赵用背水阵其言曰置之死地而后生置之亡地而后存又曰信非得素拊循士大夫驱士人而战故其势必当置之死地使人人自为战予之生地则走何前日石墩之战兵以临水而大败近日柯亭之战兵登岸即舍舟以坚其死又败将以为不置之死地矣则既以置之死地矣将以为信之兵练习严法而今日之兵不练习严法耶则信又谓驱市人而使之矣用法同而胜败异其故何也　议极明鬯

　　渭谨按韩信传及高帝纪二年汉兵败睢水上汉王依周吕收士卒至三年遂使信下井陉击赵故当其令禆将传餐云破赵会食诸将皆莫信佯应曰诺则信所谓非得素拊循士大夫驱市人而使战也诚然矣然卒以背水而胜者何也盖信之军非取于阵之背水而巳也观其诫轻骑拔赵帜而立汉帜也则亦必诫水上之军以战时佯北之故矣于是水上军知信之败也为诈而阴寓取胜之计见帜之立也果眞而益信取胜之验辟如舟人巳逆睹安流之在前县水激湍祗寻丈耳致死命于寻丈则坐享其安流人孰不竭力以为之哉而况乎背水先阵而赵兵后逐、先阵则知水之为险也巳熟。而致死之心牢。后逐则吾之待击也豫。而应敌之气暇。是以畏水胜于畏敌而敌不之知。方以为畏敌胜于畏水也。而欲挤之使入。不亦难哉。且非特尔也。方其走也战壁之兵。与水上相合。既协力而有恃。而大将所在。士又不得不周旋于其间。以是数者。曷为而不胜。今柯亭之战也则不然、贼巳入深地陷泽中则是贼先背水知水之为险也熟而致死之心牢、而我方渡兵后击又妄意其饥疲而欲以易取夫渡兵后击则方其舍水登岸意常在于舟船而若有所援是处地不先而待击不豫也、欲以易取而突犯其难则仓卒而无所措、是处地 【 有阙文】 
　　【 上阙】 问在昔　高皇帝之计元孽于滇也既定而寇且叛者再凡四举而始得尽臣其人郡县共地　列圣承之在正统间则有孟养之变麓川之变在嘉靖间则有元江之变武定之变末及三十年迩复有缅甸之变矣夫以　高皇之威灵神武取中原如拉朽而奄奄胡孽顾随服而随叛此猫可委曰桀犬不忘吠尧、螗螂盲虫、不知有车辙耳、乃至自我　成祖继统诸宗迭兴庥庇华夷覆载无间迨我　今上圣明其于怀柔遐裔之德不特媲美　祖宗抑亦迥迈千古赤子黔黎襁褓椎结而彼乃饱乳齿肤、袭顽未巳、语云骄子谇母、此渐不可长也意者在滇诸司当无事时或有取侮之隙、及有事时亦鲜御侮之才、又远在万里外、未及禀受我　列圣庙算如　高皇时欤、不然何文德同而武功之效异也
　　问兵法有曰我可以往彼可以来者为交地又曰交地吾将谨其守又曰威加于敌则其交不得合由此言之鐜地者不可不预计者也云南在贵州西九驿仅一线路通行旅耳自云南而北以向中州必假道于贵万一有鸣吠之梗则悬隔不得通虽间道有二并犬牙于川久而榛迷交地泯矣生辈生长其乡、传之故老、岂尽无闻幸举以相告、从滇池而之川以达中州者为何府、从武定而之川以达中州者为何卫、问自结绳以后至三王五帝三王之书、学者穷年不能析其精、设徒读其文、可计月而了也、岂周公时作礼乐诸经、初不甚繁、秦燔之而汉儒得争以伪售、故礼书即有四种、况兼其它、即徒读亦穷年不可了矣、后之以科条举者、在汉时称明经不及史、唐则惟三史而巳、故读者亦尚易精、至于今史之多奚啻百倍、而六部等曹之职掌纷如猬毛、科场五策乃尽以责对于诸经生不特对者拾括以对而问者亦未免拾括以问是彼我并弃实而矜华也虽多亦奚以为、今欲于诸生从五经中人占一经如故、而于六部诸职掌中人自量习其所优、亦各止占一事、自始仕至上卿不改以他、如监之习天文者、然苟在德学高等、可备凝丞、则另为一科以储馆阁之养、愚欲有之言而未决也、故与诸子商之
　　问今之吏每授必以远方者自大使者而下即握符控方面等往往必参之以任子即未尽然尽然之者不少矣、而云贵为甚、其它秩五六、及秩所未收者、非赀以输而得、则老而贡以得、及名法辈有所仗而猥以得者也、上之人既以远而付治于此辈、此辈亦以远以睥睨、苟且阴报于上之人、以故吏炬益坏而民亦日益不堪其在高甲隽才、往往欲试利器、甘盘错、易险阻、叱羊肠者、顾以骈任腹腴卧而了治、为闭其所长不得尽、恒苦郁郁、而柄是者未易改故常来众怒也、余思有以两全之、十得二三矣、诸子幸助其所不及、
　　问禹恶在旨酒好在善言、非事也、心也、汤之执中立贤与文之视民望道、武之不泄不忘、并非事也、心也、至周公子舆氏、乃始约此四心为四事。纵如其言。为四事而巳耳。何所不合。而乃日夜以思耶。回之问为邦、夫子告以王者之事、乐王韶舞、姑未论玉曰殷辂周冕则舆人轮人司服者、各营之司空、春官一小臣、□□□□□、与诸臣随事随分。各服之乘之巳耳。□□□犹今告朔一岁书也。之三者何川特举以为□佐者告耶。诸生傥亦有疑而思、思而得、得而幸释□之疑者乎、谨拭目以俟、

　　徐文长文集卷之十九 【 终】 

　　●徐文长文集卷之二十

　　公安袁宏道中郎评点
　　门人章斐然华甫校订

　　序

　　胡公文集序 
　　叶子肃诗序 
　　送李子遂序 
　　四书绘序 
　　诗说序 
　　送通府王公序 
　　送推府王公序 
　　赠李都使序 
　　陶宅战归序 
　　沈氏号篇序 
　　曲序 
　　赠礼师序 
　　肖甫诗序 
　　玄抄类摘序 
　　抄代集小序 
　　抄小集自序 
　　刻沛言序 
　　陆氏谱序 
　　李伯子畵册序 
　　赠吴宣府序 
　　注参同契序 
　　赠严宗源序 
　　逃禅集序 
　　赠妇翁潘公序 
　　览越篇序 
　　王山人赠言 
　　北台疏草序 
　　云南武录序 
　　赠李宣镇序 
　　周愍妇集序 
　　海上生华氏序 
　　着郭子序 
　　赠张君序 
　　代边帅寿张相公母夫人序 
　　送沈君叔成序 
　　八骏图序 
　　赠梁尚书公序 
　　赠李长公序 
　　白氏谱序 
　　亦陶集序 
　　寿史母序 
　　张母八十序 
　　赠沈母序 

　　○胡公文集序 【 □泉公】 

　　渭读昌黎与冯□□文书谓巳所为文意中以为好、则人必以为恶、小称意、人小恠之大称意、即人必大恠之、至于应事作俗下文字下笔令人惭、小惭者人以为小好、大惭者即必以为大好、盖始而疑其言、其后渭颇学为古文词、亦辄稍应事则见其书于手者类不出于其心、盖所谓人以为好而巳惭之者时有焉、复归罪于身之微而势不可直。然考昌黎与冯宿论文时、亦既取科第为官人矣文之难人知之而应俗之文之难人其知之哉往渭冠时得见今右布政使胡公边事疏于师季长沙公所、盖读之累日夜、即仰而叹曰、是古晁错赵充国之流欤、恨不得一见其人、尽读其平生所作而并窥其所谓应俗者、后十八年公自家起为浙江按察使按察使□□尊官也渭虽欲见不敢、而公固偶见渭所为文于师所赏之、今渭来见、乃得尽读其平生所作、而应俗者固十居六七大率皆秦汉名家所为文而其随事与人而各赋之。直不伤时。而婉不失巳。求昌黎之所惭而人以为好者盖寡矣。渭更仰而叹曰。有德者之言固如此夫盖渭始谒公时亲见公束带阶迎同饮食、从容谈说、退必导于其衙之门、若不知渭为一贱士、身为巨公以临之者、而其所操持、则固有千万人必往之意、以形于文为婉与直。皆其理宜也。胡所挠于心而惭。一日帅谓渭曰公尝与余言似欲子叙其集渭曰是小子之志也请不获其敢以辞乃谨因论文而发其志如此、

　　○叶子肃诗序　识超而言爽

　　人有学为鸟言者。其音则鸟也。而性则人也。鸟有学为人言者。其音则人也。而性则鸟也。此可以定人与鸟之衡哉。今之为诗者何以异于是。不出于巳之所自得。而徒窃于人之所尝言。曰某篇是某体。某篇则否。某句似某人。某句则否此虽极工逼肖而巳不免于鸟之为人言矣若吾友子肃之诗则不然。其情坦以直故语无晦。其情散以博。故语无拘。其情多喜而少忧故语虽苦而能遣其情。好高而耻下。故语虽俭而实丰。盖所谓出于巳之所自得不窃于人之所尝言者也。就其所自得。以论其所自鸣。规其微疵而约于至纯。此则渭之所献于子肃者也。若曰某篇不似某体。某句不似某人。是乌知子肃者哉。

　　○送李子遂序　感慨中有一叚韵折

　　李君将归建阳诸同门及渭既以诗送之请于师长沙公为之序而复命渭言于终篇渭尝数与君谈于禹迹寺中君为予论学诚伪及王伯之辨、至以宋之称大儒者以为其言似尧舜而其行则有管仲之所不为。汉之称王佐者人皆许之而巳则必知其为霸之余习。其语甚严而理。扣其所以摘而对之蹽如也。至论蒯通读乐毅传辄泣下事又以为通有毅之才志、通欲鼎分王韩信、若毅欲大燕、通以信不听而沮、亦若毅以惠王不悦而奔、反若悯通之掩抑不信而恕之责者、其论古人物甚多、然大约如此、至论今世人名一时者、皆薄弗为也、夫以君之高明与其素定之见其于古之称大儒王佐者皆有以持其衡。使人骨爽而耳快。顾独恕天掉舌士。岂不以言王而行伯者。固不若行伯而言亦伯者之不欺罔人耶。此君之所以论学诚伪也。亦渭之素有是意而不敢言者也。君眞壮男子哉。宜其薄时人不为也虽然古之人远矣君之评设偶有不中焉惧其无以自明也今之人尚在也君之评纵无所不中焉适足以自累矣渭知君之学必为诚而不为伪。其事业必为王而不为伯。且欲君必求之微而母发之显。长沙公既巳导其源疏其流、而渭复敢抱一石以预防其■〈米弟〉米之罅者、盖欲窃附于责善之道耳。他人诵此将有以渭言或氐之、或昂之、君定知其不尔也、

　　○四书绘序　直述所感文自明快

　　嘉靖辛亥余读书于钱塘之马瑙山寺寺西近岳鄂王祠两庑壁畵王出处及征讨抚降事人马弓旌驰骛伏匿之势行营按垒叩首呼欢相问讯之状颜色丹青能显其迹畵不能显。辄复略书表叙比之寻史册中语、似更明畅、且动人、其后读内经气穴等篇、藏俞府俞之类、及诸经络皆三百六十有五、扣其所在、虽百批注不了也、行市中买明堂图四、长萦为脉、圆孔为穴、脉穴名字就记其旁、关键贯穿、向所不了、一览而得焉、四书中语言、圣贤之精意也、全体似人身有脉络孔穴、隐藏引带、不出字句、而传注讲章、转相缠说、未免床上垒床、乃感前事、始用五色笔绘之、即其本文统极章叚字句、凡轻重缓急、或相印之处、各有点抹圈钩、既以色为号、复造形相别、色以应色、形以应形形色所不能加乃始隐括数语脉穴之理自谓庶几灿然夫绘之与解均属筌蹄但其异处虽渭序中不能自表也学士君子、观其绘书、幸有以相教、然渭所作绘之意、率感于明堂图、

　　○诗说序 【 代】 文长诸文多精论此篇尤其卓荦

　　予尝阅孟德所解孙子十三篇。及李卫公与唐太宗之所谈说者。其言多非孙子本意至论二人用兵随具平日之所说解而以施之于战争营守之间其功反出孙子上以知凡书之所载有不可尽知者不必正为之解其要在于取吾心之所通以求适于用而巳而吾心之所通。以求书之所未通。虽未尽释也。辟诸痒者。指摩以为搔。夫为不济也。用吾心之所未通。以必求书之通。虽尽释也。辟诸痹者。指搔以为搔。未为济也。夫诗多至三百篇、孔子约其旨、乃曰兴而巳矣。曰思无邪而巳矣。此则未尝解之也。而其所以寓劝戒使人感善端而惩逸志者。自蔼然溢于言外。至于所解见于鲁论邹书者、有若淇澳蒸民、裁数语耳。他若棠棣志怀也而以警遗。巧笑美质也而以订礼。雄雉思君子也而以激门人之进善。是皆非正解者矣。会稽季先生所著诗说解颐凡四十卷、吾取而读之、其大槩实有得于是、其志正、其见远、其意悉本于经而不泥于旧闻、是以其为说也卓而专、其成书也勇而敢、虽古诗人与吾相去数千载之上、诸家所注无虑数十百计未可以必知其彼之尽非而吾之尽是。至论取吾心之通以适于用。深有得于孔氏之遗者。先生一人而巳。夫以孟德与卫公摘其所述兵家者流耳。有济于用。而吾犹然取之。矧是书也。讵邪说正人心、上发先所未明。下有禆于后学者哉。吾读之解颐焉因为之刻、刻成而请序、遂序之若其剔隐伏刺缺漏按驳禁持胃搯而肾擢之虽善避者无所逃如子唐子所谓古经师不及者多散见于诸所著述不独是书巳也

　　○送通府王公序 【 代】 借景事来摹画点缀而文最宕逸可诵

　　外物苟有所动其中。非必慕声利而悦荣华。然后为吾心之累。虽玩清游旷处高明而御文采亦吾心之累也今夫建宁非清旷之所高明之奥而文采之区乎。其名山巨溪则有武夷九曲列仙之所宅而风人之所宝也。其大贤鸿儒则有朱蔡游胡魏眞之辈其它支裔不可胜数濂洛所不敢轻而关汾所不能窥也。其图籍书记辐辏错出坊市以千计富家大贾所不能聚而敏记捷视之人穷年累月所不能周也。故凡官建宁者清心怡神则必入武夷九曲。访古问道则必寻朱蔡诸贤之里而拜揖徘徊于其间。至于观览者亦必求之于建阳之肆盈箧笥而后巳。以为是清旷且高明而文采。与声利荣华远也。回视其中。能脱然无所动乎。吾未之知矣。余同僚通判上海王君少年起进士历工部郎中知贵林府以忤贵人改今职顷之迁建宁同知将别予以赴予惟世之左迁者不戚然忧必矫焉以喜其迁而就职也不傲然其上下则必过为敛抑强笑语以和人。而君之处此也、若云之行空云自来去而空无所碍视吾之所谓有所动于其中者何如耶、今之官建宁也往游武夷、问朱蔡之遗、购书记于肆以备览观、将必异于昔之官建宁者矣、

　　又 【 代】 　就职事发文愈峭直

　　府之同知大率以佐其府事然府中兰鉇诸司各有所专掌而遂以军伍之寄归诸同知今天下卫所诸伍之中凡关木索执文书与兵卒甫至者富人恋家室则自进其买闲而冀得速去其贫若久在伍者官乃巧投其不便之役欲使以买巳而日久渐困不胜其求、辄相率引去、于是军始有逃者、又故乡门户多蕃大而伍之祖孙或了然不相继、则又以阙告、大抵一卫之中、逃与阙常八九、而存者无二三、同知者宽大则私其民曰诸逃者是伍之官驱之也曰诸阙者安土乐业胡一旦而转徙于千万里之外也于是为之吝恤掩护于勾摄之中刚断则详其军曰逃者摄矣或未摄者容可访而系也阙者勾矣或未勾者容可偕而按核之也于是为之搜罗连引于勾摄之外夫私其民民未见显然蒙其惠也而军之耗则归之详于军军亦未见显然增其壮也而民之病则归之同知者处此亦难矣。上海王先生以名进士历工部郎大夫奉　命董填搉商于山东江浙之间其后虏入又与诸司监督甲冑战鬬之器称材敏芳洁出知桂林竟以违忤判绍兴不数月而有建宁同知之命夫某固以同知绍兴得侍先生之后者方今四郊多垒额制之军既凋敝如彼而禆补之法又两难如此且逃阙于伍尚有尽射其粮、而顾募法兴费复加倍、就使罢顾募勾射粮以尽复其额、诚亦未得锐壮可用之材、补军之画诚不可不讲求其善而其愚未有所得也先生宽仁刚断兼举靡遗、其在中外、既以听闻其廉平、今而又幸亲见于同署、其视事建宁之余处两难之际、长策远揽、必有以教我耶、先生之行府中有词以赠、而予又适署县事于山阴、遂以县之故事致私情云

　　○送推府王公序 【 代】 　婉曲感慨烟波自生

　　霸州王先生以进士出推绍兴三年抱册而上上而复来来不踰月又复召为兵部武选主事兵部固多司武选为大、武选固多事、袭替比试为大、大凡袭替之事必稽其祖宗所始迁转从来迨功过相因事愈多文书愈积掌者不可了则倚办于吏、吏朿人以繁文或活脱而抵牾之较驳其毫毛动逾年岁于是袭者至则先草屩结衣手袖数金望吏门而谒之长跪祈请佯缩其所欲与渐增盈焉不然将好其衣服则所持无有极巳又模拟试率以驰马越沟墙发三矢俱中两人对鎗不避乃为中否者且逓有减今于沟墙鎗矢中否袭否何如耶官上至都督、下迨指挥、不问腹心四边廉静才贤者或肉生髀至问跨马而食肉者曾有不朘剥以鬻致者耶其在边者或败臧坐机事计无赖率先关通幸虏小人得虏中回者幸其言语不达译者虗张恐喝谓虏来且无数时急切用人朝上名而夕坐幄矣当今四郊多垒。士气冰解。姑治其标莫重于明赏罚吏持其袭替。可以明赏耶。宽比试于无事滥陛转起用于有变。可以明罚耶。先生三年理郡刑赏罚无所不当威行而恩寓材敏而节坚夫兵刑之大者也班固以是作刑法志而不他着兵乃先生素平刑则何有于兵耶夫袭替比试之奸则先生之专职也、往大臣常有言者、其经营颇周悉、或亦可采而施行、其它则事在职方部诸司上赞公卿、下自相协和以采长而弃短、则先生亦有责也今　朝廷方且重兵、故余于先生之行不以送而以告夫亦不忘在郡同事之情也

　　○赠李都使序 【 代】 　叙得峭劲

　　嘉靖丁卯冬　朝廷既生得海酋直其明年正月遂下令尽诛其夷党之在岑港者时总兵俞公统舟师职分布谓响礁门在马墓港北为贼必走之路且近巢而险以属广东都指挥李公凡数月兵数十交、公益易贼每乘夜棹巨铳直抵其巢以中贼多死者、贼畏不敢出是路乃始为火舟者三计焚港以走公知亦取数舟置两竿于其首象齿列乃别出小艇以矢石击其载火者而用所置竿逆火舟着坝岸焚殆尽贼计益窘、其后援者至自日本欲从马墓入岑港公分二哨且守且击之俘若溺者率相等贼竟不得入遁走死别屿中其在岑港者怏怏走柯梅狐蹲鼠伏者又数阅月幸脱走盖亦堕坏狼籍甚矣夫夷狄与人虽异性而辨死生明利害惩既往而戒将来一也向使公守燛墓时其智勇或出入下贼旧者不出新者且必入出则愈骄入则愈大若巨鱼决破罟任其去留而无一梗之者然则生死孰辨利害孰明又何既往之可惩将来之可戒哉凡人眩小利、昧大体、至兵则先首功后事机以此律公、所得少矣、可乎哉、适通判吴公与公共事之日久、其智与勇若劳苦、大约相似、比其归府谋吾言驰赠之、且具言公性忠慨廉而有威提戎卒三千人坐百艘中且三年矣无不威且服者、始擒灭徐海诸酋暨直等咸预焉、而督府方以水道参将荐于　朝其功名盖不可量云

　　○陶宅战归序　叙事中感慨发论意气悲远

　　往昔松江之寇载连岁所掳掠航海而归其留者尚千人据陶宅绕水十数折阻狭桥悬岸伏深苇以为险会淛福与南畿两开府合吏士二万人约诸道并入时会稽尉吴君言道险而远须间道察虚实指地形令人各晓畅乃始逐程逼以进主者不然之兵刻期入果败越十日再入又败然战时君独能令两徤足裸走视贼巢中所望见拥诸兵仗坐屋角上二绛衣者知其草人也始纵击贼杀六十人斩十二级复以身殿他道之败兵以出其所部七百人无一死者若其再战之日则以百余散走之卒搏胜寇于险以巳所乘马脱兵备副使悉驱其败卒使前独瞋目断后侧颈顾而走引虗弓射却其所追贼于是两府始赏君以百金而恨不早用君之言嗟夫世独忧无善言耳然或有言而不能手或能用而不察言之是非大抵能言者多在下不能察而用者多在上在上者冒虗位在下者无实权此事之所以日敝也予尝追忆季夏时君独驱遁贼百人陷皋埠泽中其后府中诸公与之持久余短衣混战士舟中观形势知其必败乃策战守二事草既具复投诸匣中叹曰儒哉儒哉独无耳目人耶往冬王山人挟策呷辕门论柯亭之胜负如指诸掌无一听之者其所听者类皆儿童騃子之见而至琐极陋之谈乃卒取败而悔矣今事且急府中数召山人与语其不听山人者固如前而其所听于他人者又亦如前也于是每拊髀而叹乃今得闻君之事又拊而叹曰吴君固县尉然官也又数搏贼有明效言且不见用王山人未尝试战且一布衣耳其见弃复何恠吴君新安之巨家也以吏入粟尉会稽其为政慈爱敏断、临财一毫无苟取至其提兵时乃反出其有以与士卒故士乐为之死而君又多驰射剑槊占星校阅之技数出奇诡之计舍死为士卒先士又益恃之战遂有功然雅好结名士居常策马驰袜首十数过王山人家论时事故山人于其战归也、谋余言以赠之、嗟夫使有善用君者以尽辰君之才、即封侯何足道哉、

　　○沈氏号篇序　调亦纤媚

　　吾越有耶溪者带遶名山、号称佳丽、回洲度渚、涵镜体以长、萦散藻澄苔、转风光而轻泛、其在前代、尤为巨观红渠映隔水之妆紫骝嘶落花之陌镜湖伊迩兰渚非遥嘉会不常良辰难待舟移景转三春才子之游日出烟消几处渔郎之曲古今所记、图牒攸存、迩来居士沈君栖眞妙致、挽慕前修、始羁迹于市廛、终寄情于鱼鸟、眷言邪水、尤嗜曲涯、转入一天、还回几折数声长笛渺沧浪而自如一掉扁舟入荷花而不见意将流传斯景、爰授图工、歌咏其由遍征文士、乃于末简、要予微言、今晨把玩、俨游风景之眞、他日追陪、或预几筵之末、

　　○曲序

　　海樵君诗篇子都侯巳刻于粤南至是从子某又取君所为曲若干首刻而播于里巷藏其副于息柯亭中目曰息柯余韵从众好也业巳要予发其意于篇端予虽尚未见全篇也而故尝与海樵君游则固谂其声矣辟若好琴瑟然其音无所不具其抒之于思也极其所到怨诽则可以称小雅好色则可以配国风而其按之于指也遇小雅则闻之者足以怨遇国风则闻之者足以宣而君今巳弦解而柱崩矣、琴瑟之音、杳然云散风驶而独留者谱固闻之者之所欲倾耳而起君于松楸之表者也而乌知其不传哉、语曰睹貌相悦人之情也、悦则慕、慕则郁、郁而有所宣、则情散而事巳、无所宣或结而疹、否则或潜而必行其幽、是故声之者宣之也、故观兹谱者人将以为登徒子莫如君余独以为反登徒子莫如君独其声艳耳空同子称董子崔张剧当直继离骚然则艳者固不妨于骚也噫此岂能人人尽道之哉

　　○赠礼师序　论甚明确

　　昌黎之文余夙、诵好之至其论道则稍疵及攻佛又攻其麤者也余观其送文畅者谓畅欲闻浮屠之说当就其师而问之不当从吾徒而请从吾徒而请乃羡吾君臣父子之懿文物事为之盛而然耳此岂足以攻佛哉大约佛之精有学佛者所不知而吾儒知之吾儒之麤有吾儒自不能全而学佛者反全之者夫所谓君臣父子之懿文物事为之盛非吾儒之麤者耶、不然将学佛者始祝发而髠之以为绝父子薎君臣矣、既畜发而冠之、拥笄堕珥忽焉长儿女干禄而饕将无所不至、谓足以全父子而完君臣践文物而履事为之盛耶、某师自幼去俗为僧大善寺中腊若干年衣衣食饭付应以给初无事于禅讲盖所谓不求佛之精者而心行直平、绝去势利、祖其祖而父其父、子其子而孙其孙眞若俗之伦理然盖所谓得吾儒之麤者未可以其髠而少之也计腊若年今总之得六十某月日其生也其徒名浩者与余夙为诗酒交来乞余言以寿余惟佛氏论心诸所证悟即寿命相者悉扫抹之而其告波斯匿王又引见恒河性以觉之云此身变灭之后、乃有不变不灭者存此皆彼教中精微之旨师既无所事事矣而何庸于吾说至吾儒之麤若所谓君臣父子云者则师既以事事矣而又何庸于吾说哉于是合掌作礼而持偈以颂之云尔

　　○肖甫诗序　遒婉铿锵

　　古人之诗本乎情。非设以为之者也。是以有诗而无诗人。迨于后世。则有诗人矣。乞诗之目多至不可胜应。而诗之格亦多至不可胜品。然其于诗类皆本无是情。而设情以为之。夫设情以为之者。其趋在于干诗之名。于诗之名。其势必至于袭诗之格而剿其华词。审如是则诗之实亡矣。是之谓有诗人而无诗。有穷理者起而捄之。以为词有限而理无穷。格之华词有限而理之生议无穷也。于是其所为诗悉出乎理而主乎议。而性畅者其词亮。性郁者其词沈。理深而议高者人难知。理通而议平者人易知。夫是两诗家者均之为俳。然谓彼之有限而此之无穷。则无穷者信乎在此而不在彼也。肖甫与吾结发而同师、至十六七而始分。又六七年而复合。合而复同师也。始同师时、同学为干禄文字。既而分则同有。事于词家。又既而合、则同有事于道。于是肖甫者为诗始入理而主议、然其性也郁、而其所造之理。与所主之议。深而高。故其为诗也沈。而为人所难知夫两诗家者各是其是如聚讼然即使亮而易知犹不相入也况沈而难知乎而余独私好之。某氏善肖甫亦将稍□其藏匣者梓以布而试其果投于人否也、而谋于余、余故略道其所以然谚有云鼠不容穴衔蒌薮也乃予之评其亦果容于人否耶

　　○玄抄类摘序　序次雅当

　　书法亡久矣所传书法钩玄及字学新书摘抄犹足系之也然文多拙缺散乱字多讹读之茫然欲假以系犹亡也余故为分其类去其不要者而稍注其拙正其讹苦无考解者则阙之矣大约书始执笔执则运故次运笔运则书书有法也例则法之条也法则例之槩也故次书法例又次书法书法例书法功之始也书功则例与法之终也故又次书功功而不巳始臻其旨矣故又次书致书思致之极也故又次书思书候思之余也故又次书候而书丹法微矣附焉书至此可昧其原乎故又次书原书至此然后可以评人也故又次书评而孙氏书谱大约兼之故终以谱

　　又　落笔阴森

　　自执笔至书功手也自书致至书丹法心也书原目也书评口也心为上手次之目口末矣余玩古人书旨云有自蛇鬬若舞剑器若担夫争道而得者初不甚解及观雷大简云听江声而笔法进然后知向所云蛇鬬等非点画字形乃是运笔知此则孤蓬自振惊沙坐飞飞鸟出林惊蛇入草可一以贯之而无疑矣惟壁拆路屋漏痕折钗股印印泥锥画沙乃是点画形象然非妙于手运亦无从臻此以此知书心手尽之矣

　　○抄代集小序　无限感怆

　　古人为文章鲜有代人者盖能文者非显则隐显者贵求之不得况令其代隐者高得之无由亦安能使之代渭于文不幸若马耕耳而处于不显不隐之间故人得而代之、在渭亦不能避其代、又今制用时义以故业举得官者类不为古文词、即有为之者而其所送赠贺启之礼、乃百倍于古其势不得不取诸代而代者必士之微而非隐者也故于代可以观人可以考世

　　○抄小集自序　婉宕

　　山鸡自爱其羽。每临水照影。甚至眩溺死弗顾。孔雀亦自爱其尾。每栖必先择置尾处。人取其尾者挟刃匿丛篁。伺其过急断之。少迟忽一回视。则金翠光色尽殒此岂其靳惜之意专致通于神故人不能夺其所爱而必还之于既去耶此其于麝抉脐。蛇剖珠又稍殊异矣。余夙学为古文词、晚被少保胡公激作鹿表巳乃百辞而百縻、往来幕中者五年、卒以此无聊、变起闺合、遂下狱、诸所恋悉捐矣、而犹购录其余稿于散亡、并所尝代公若代人者、诗若文、为篇者若干盖所谓死且勿顾夺其所爱而还之于既去于孔雀山鸡何异耶昌黎为时宰作贺白龟表词近讇附、及谏佛骨则直处地然耳。人其可以槩视哉。故余不掩其所代于公于人者虽然自妄羽之而复自妄尾之。安能保人之必羽之而必尾之耶诚如是则吾之购之录之也其不见笑于山鸡孔雀也几希矣

　　○刻沛言序 【 予自嘉靖辛酉以后文若诗皆为大所绐者今聊刻之以发一笑其人不求而自赠者亦尔】 

　　景陵丞娄君检其翁故所簿沛时览游唱和诸篇及人所赠翁善于政佩印于他县奖檄于诸大吏以至久而致休以归文若诗凡数十百篇其大父御史人所赠者又数十篇将付诸镌而以书属予客有在座者曰沛君之治沛必善、苟未善、即幸得一二言足矣、必不能尽买沛人言若此多也、然而迹则几于陈矣且沛簿与沛中天子孰尊。簿善治与隆凖者提三尺灭暴秦而定天下功孰高。今持以付诸梓者侈矣然与大风歌数语孰雄也。而今且奚若矣。则是集也。镌不镌、可以坐而定也。予曰是或不尽然也。今夫以糠粃而视天下则典谟亦陈。尧与舜亦不得锢其巳槷之烈。诬其梦以为觉。苟用以砥世。则非陈无以鉴也。陈之为用。犹燎之于艾也。枳与半也。弥陈而弥善也。且吏沛。者多矣。致言之多。莫踰娄君者。则少言者不知几何人。无言者不知几何人。言而反是者又不知几何人也。以无言凖少言。以少言凖多言。以反是者言凖是者言不可以为吏者砥耶。苟砥矣。虽陈矣。镌之可也。

　　○陆氏谱序　以解颐痛哭起情一转意足

　　当汉之兴也尉佗以鲛鳄之资、涎沫岛外、当其时不有陆贾之贤、用数语以下之、则南海之波几于沸及、宋之亡也朝廷在楼橹间矣、老嫠抱孤子而泣此与纩息者何异哉、而秀夫周旋其间、一日尚喘、则一日尚药夫国之存亡不可定。而定于两公者则如此。余少时尝渡庾岭半游南中即未至厓山。然舟辔之迹。多两公履舄之所经也。每一思之或问遗疑于故老至说他及抱帝事未尝不慨焉以兴泫然以泪思起其人而与之语一以解颐一以痛哭今来访天目过富春为陆邵武君所延醉而宿其庐出其谱、乃知君两公裔也、环鹿山而居生者数十家。其殁而墓者封亦以十数。问其来不过二三世中人耳。其繁如此。不谱何以令不湮且疏耶。予与君言则知君交而有礼如此矣。不览是又安知其能笃于人伦又如此耶。因起告之曰夫余昨游南中追念二公之遗而感之如彼又况亲见其子孙若君辈耶且余于两公路人也犹感之如彼又况为其子孙若君辈者耶吾卜之行且见陆氏有人矣。诚如是即君不属余以谱序。犹当序之。况君果属予也。

　　○李伯子畵册序　宛似大苏

　　李长君尝畜畵两本、本数十幅、山水人物羽毛果卉靡不收、其为品则畵家所称精神与逸靡不具、盖皆两宋与胜国时国手所为、而君自辽入京师所交游益广、每幅必属一时能名诗者书之、而予亦滥其中、至是复以序属余、尝观苏文忠公为王晋卿作宝绘堂记。多陈书与绘不善畜之者颇病人。以余观于杂俎中所载崔伯延。每当战。必令僧超用笳吹壮士歌。项羽吟。然后策马入阵。所向无不捷者。如是则册中之诗。固不足以病君矣。独于绘则无闻。然鱼鸟鹅鹳具载阵法中。而决水千仞。因地制流。又为孙子形势篇中至要语。凡兹四者。盖即绘家所称羽毛山水事也。审如是。宁止于不病君。且深有助于君矣。夫争道鬬蛇。何预于书。闻声渡水。何预于禅。而一触即悟。终身乐之不穷。矧以君之捷敏而遇兹四物为助于兵家者哉。诚如是也则君虽作堂以藏之如晋卿令吾辈日指而哦品其间以俟君之一触而悟亦无不可也

　　○赠吴宣府序　摹画有生韵愤惋沈壮直逼史迁矣

　　当嘉靖乙卯间海上始大用兵、兵隶诸大府者特骄甚偶绛衣袭锦而靴幆干魁岸多力者三四人入越乡把剑袖锥目夔夔以睨过市饔则醉饱系马狭斜则拥红紫以嬉如入其家之庖室都不与一钱日既昃知无所怫遂稍侵居人家、居人聚哗之则走撞县门撼丞簿收笞居人犹呶呶睨丞簿丞簿畏得祸不敢动气与酒益奋尚恣睢街市中不去余方与君罢讲稽山下逢之直前视彼四人者嗔曰酸何知、敢视我直攫乃巾碎之耳余谓君曰市人足恃也盍抶诸君曰不约易散未可也君归呼族人于家、余归呼族人于寓、得七八辈、余曰可矣君曰不约莫任其害未可也约族人曰侪等击击其下。莫击其上。约市人曰侪等莫击第喊而声援、遂击四人者靡不仆几烂、击者逞褫其绛锦与靴四人者裸而号乞命君曰悉还之稽首悔谢若崩角市者哗而合掌君答而拊曰劳矣稽首称快若崩角顾谓余曰盍归乎。余曰诺。过寓将别君曰未也。巳令设于寓矣举爵以揖升若次功级然尽醉而退翼旦丞簿若守并寄谢以言、一日予把君手谓曰、生平知公操笔而摇髯、诚不知用胆与略乃如是、君笑曰使他日试某以兵、亦犹是也、巳而君果仕及今二十有二年乃始为　明天子提十万众守数千里亭障不用其边幅、直用一言以定虏、虏六年不敢决槛而哮其求食也、特稍稍然摇尾耳、中朝始翕然以君为长城、一时勋名无与比伍、余于是益信士磊落奇瑰。赫赫奕奕。垂后世者不定于素不可以袭于一时若彼武侯淮阴。并以数言初见其主之时。策天下于几席。非君稽山之一鬬。乌足以伦哉。于是君方以贡成晋兵侍又以秩满膺赠与荫而予适以公招在幕中感旧而赠以言

　　○注参同契序　极类长公禅喜文字

　　徐君景休所注参同契存而诸家云亡者以偶不谅古人著述之体故也后儒于书句句而训之章章而赔之故经自为经体而注自为注体古人则不然其注经也取于明经而巳、注之之体、或不章贴而句训、编而次之之人、亦无从章析而句分、兼之作述之手、韵调不远、古今相隔、考问无由、指存为亡、转传转信矣、景休之注之湮也坐于是景休之注湮而魏公之经亦泯拔景休所以起魏公也诸家言经者欲拔景休而不得、甚至欲分四言为经五言为注是止冯字数以别唱随遂起吴伧妄裂亚掇如万手缫丝不胜其乱好古者尚谲、又从而谬序以信之、注未及还、经且尽失、予觉其然乃取庐陵陈氏所注分章上下久之一日试挈某篇与某篇相印一经一注母子粲然以逐他篇。莫不毕尔辟如陆孙束□先攻一营遂晓破蜀之法连营七百里一旦席卷魏经徐注既蚀复明夫长者赀财记分众子帐籍自别然当其未分不特为众子畵饼抑且起众子支属妄拟某物当得某房夸示眷戚注未分经亦复如是及至分赀妄拟俱歇注分经定亦复如是虽然贯穿文义印字晓人、亦小补耳。若悟眞机。字乃无只。故分经分注。援笔于既悟之后则可。牵文于未悟之先则不可。不然抟控糟粕。希不见诮斲轮矣阜阜冬冬有上无下有西无东贯心于中开户支窓参之斗蓬一用寄冲主言始终言终于甘始于十兄若问吾心正兔三双而鸡十双苍箕中人叙言

　　○赠严宗源序　起语隽永而终篇情事凄然

　　楚锺仪系晋军库景公见而问之知其为楚伶使鼓琴乐之余固能琴、今以内难絷、乐往悲来、往往思一鼓、而琴不可得、日所与伍者十数逻伺卒与数十罪夫漆面而卬鼻如义剎然、所对者拲桎绁棰诸械、所见者白日走羣鼠争人食、所苦者虮虱移家馆吾破缊而巳无一琴以娱而有诸苦以助窘是以非甚故旧足无履斯地者而葑之村有严君宗源者于余非有平生也、乃偕吾故友任君之叔子某始持一豚蹄饤酒脯食饮吾于其地差不苦而且乐之不欲遽去余异之乃数问某某为余道宗源少时极聪明书一目不更读而悉记中直父丧始罢去营家事然其为人眇钱财重意气孝母而慈子急人患难可纪者凡数事、施予不责负者其人为谁与谁以彼之履若此固宜其慰我于□而不去我也予闻而思有以纪其人稍章其行故于其再至也书数言以归之噫鱼相喣以沫不若相忘于江湖今不能江湖也苟相喣以沫不犹愈于巳乎

　　○逃禅集序 【 钱刑部君号八山云藏公别号也】 

　　以某所观释氏之道如首楞严所云大约谓色身之外皆巳、色身之内皆物、亦无巳与物、亦无无巳与物、其道甚闳眇而难名所谓无欲而无无欲者也、若吾儒以喜哀乐为情、则有欲以中其节、为无过不及则无欲者其旨自不相入而今之诋佛者动以吾儒律之甚至于不究其宗祖之要眇而责诸其髠缁之末流则是据今之蒿冠务干禄之徒而谓尧舜执中以治天下者教之也其可乎其或有好之者则又阴取其精微之说以自用、而阳暴其阙漏以附党于中正、谓佛遗人伦非常道、将以变天下为可忧、嗟夫吾儒之所谓常道者、非以其有欲而中节者乎、今有欲者满天下、而求一人之几于中节不可得也、是其于常道亦甚难矣况欲求其为非常之道如佛氏之无欲而无无欲者耶奈之何忧其变天下也凡此者皆稍论其微旨至其神通应现广大奇恠而不可究诘者姑不论夫巳茹荤而强餐霞者以肉食、睹川泽之产而不知其海之藏、此犹可诿曰各据其所见也、彼所谓高冠务干禄之徒、其至溷而无比、块然略无所见者亦顾呢呢于闳眇而难名之道又何为者耶此云藏公之所以逃焉而不能巳于言也

　　○赠妇翁潘公序　以骨肉感切之情发悲怆郁

　　堙之气譬之闻晓角于寒沙令人不堪回首吾乡近世嫁娶之俗浸薄嫁女者以富厚相高、归之日担负舟载、络绎于水陆之涂绣袱冒箱笥如鳞往往倾竭其家而有女者益始自矜高闭门拱手以要重聘取一第若被一命有女虽在襁褓、则受富家子聘、多至五七百金、中家半之、下此者人轻之、谈多不及也、相率以为常、吾妇翁当庚子时以名法给事锦衣叙官主阳江县簿时与外兄童君尚俱在京师外兄偶为翁道某曰吾姑母夫徐夔州者有少子九岁能为举子文十三三赋雪词十六拟杨雄解嘲作释毁翁曰其人奼否外兄曰未也是岁翁来家乃遂以长女见许而赘某某钗珥之礼、略具而巳、其后乙巳某以卜居为豪无赖所诖误家殆尽居一年复有帏幕之变某遂辞翁居东城然翁以前二事、为某营治、发几为白而所费金反满□家聘女之数时某益无聊甚而未闻理道素矫抗为不情之廉当辞而就东城之居也固辞翁不持一物以行又避于求多、简其形迹、至是人始有言于翁者曰凡人择子壻不为利则为名、不为名则亦多其寒温虗礼、今君之以女与人也、上之既无利与名、乃并其虗礼而亦不得耶、翁曰君所谓利。吾所不道也。所谓名。将谓其屡荐而辄弃也。诚其问学解弛当为忧。至于校计显晦非可令达人闻也今人有热而疏其亲亦有凉而附之者吾壻方凉其偃伏寡与固不当施于我然壮士之志也处困者所难。岂可诋訾之哉。于是言者语塞而退、以某所计翁乃所谓受一命者也使如世俗宜深、求于某而乃反益出其有以周旋其患难某居其家六七载今自居又六七载矣更新旧浮沈存否之变而翁之敬爱某者如一曰其固巳难翁之施我矣及闻塞言者之辞乃不谓翁知我顾如是某近见丞簿有材力能干济者、非不斐然可观、然士或疾雠而民或怨詈之、至横被跌挫无以解、某往随公在阳江见其拔大恶、决大机、岂直丞簿所不敢为、乃服豸衔命之使亦所观望而徐图者又反得士民之欢而大吏亦未闻厌其跌宕而不制某始叹曰使在洪武时封侯何足道哉盖翁本宏材而机智亦出世俗上。固宜其知我也。某久怀感欲言而未有路、会今年以五十寿以二月十三日生辰受亲友之贺某始得序言随众宾后

　　○览越篇序　呜咽之音

　　余读苏文忠公之上书于文潞公也悲焉大约道其当就逮赴狱所著书十亡其七八到黄作易传论语说恐一旦沦没不传又以文字得罪人必以为凶衰不祥之书莫肯收藏谓潞公一代伟人也故托之以传予晚得交上虞葛韬仲景文叔侄间而两君者位分去潞公远甚、而其在诸生中、卓然称伟人、则略相似于潞公、予今所著以拟文忠犹两君与潞公位分也而所遭患难则不翅旦之故亦遂取旧所著散亡而仅存者、从狱中托之两君、而韬仲且遂许以传而为之序、最后亦以巳所著览越篇来予读而叹曰是亦岂待我而传者耶、平居用力于道既早见而握揽之停涵既久一与古今人遇便引吭而鸣响溢于据梧扣竹之表是故识远而音介介然肆以雄也彼且无事于工声、而世之号为工声者、又乌足以闯其藩哉然而观斯篇者。味其言亦可以槩其人之伟矣、余固不可以不序虽然皇甫谧序三都足以重左太冲而陈师锡之序五代史不足以当欧阳永叔则予虽无序可也、

　　○王山人赠言　中气之守大是后复送难相跌宕一偈更有悟景

　　钱氏有子曰某年几壮而病呕血一呕满钵而百疗不巳王山人某附耳与语可一刻用三五字诀令坐于一室中半日而减不踰月而起走食饮如故无何钱氏子持一鲤造余杮叶堂中问其故则曰将借先生之言以偿疗也鲤泼泼然跃杮下余嗜焉许以言则告之曰山人曩与子诀用何语钱氏子不对余曰以余所闻殆中气之守欤。凡人劳则气乱。气乱则风。风则波。劳甚则风急而波马??。或为逆上。静躯而忘心。则风止而波宁。上下各循其营。如此则守且无事也。而何事于中。山人尝谓余言曰我初得是术通督任如蛇钻泥、如蚁寻垤、目耳如洗剔锢疾、如汤沃雪、便谓神仙在股掌间、迄今行之、可以疗病、未可以仙、若仙者乃舍守中而求鼎于外者也、余曰舍则似矣、则未、其后数与言、终两年而未决、故于赠言也、复令钱氏子持往问之、傥不免于异同、当复我于杮下也、为作偈曰、舍却两头守中截只似麻绳打一结若还更向外头寻便似借铁来补铁麻绳打结有时申借铁补铁几时成能将口诀医红液。却胜阿胶与郁金。

　　○北台疏草序 【 代盛太守】 

　　曩廵辽草数简入绍时偶杂随行书笈中一日与属论辽事稍由之偶为杨会稽携□既又偶徐山阴至相与谋校于乡先生某将刻之业巳具予移书止之不可得既竣阅成编乃言曰古称人臣之谏也、入而告君、退而焚其草、予不草之焚愧矣、顾不能止人之刻、不以薄乎、客有在座者曰彼焚草者、恐彰君之过也、当子廵辽时会　主上新极、　朝廷清明无阙事、子所疏时塞垣利害、帅臣才不才耳、与古彰君过者殊、何所讳而焚耶、予曰帅臣才不才既疏之而忍暴之耶、客曰非是之谓也塞垣之敝也辟诸病人而帅臣辟诸医其措置也辟诸方饵言敝否不核医之

　　○云南武录序　奋迈沈雄是令壮士色动

　　余尝读傏书南蛮传永昌西野人之桑取以为弓不筋漆而利越睒 【 音炭夷以货赎罪曰□】 之西多荐草产善马至金铁铜铅则在在有之故滇之刀剑矛戟名天下是习武者之物他蛮莫与争利也其始蒙舍诏之自王也虽属伪然观其择乡兵为四军罗苴子戴朱鞮负犀革铜盾而跣走险如飞百人置罗苴子统一人又有望苴蛮其驰突如神其师行乃人赍粮斗五升满二千五百人为一营其令前伤者养治后伤者斩是习武之法他蛮莫与争强也遂以大而骄唐至孽孙异寻牟而败其于夷夏之权衡可谓不审矣而马伏波有侧之役诸葛武侯有获之役并履历经营于尔滇之乡其权衡不失分寸虽儿童妇女至今神之非、百世习武者之蓍龟骄泰者之药石耶而迩者诸生之见收于武也、以弓则取材于西野、以马则取骏于越赕、以刀戟则取五金于诸产、所以运筹而权衡于一心者、苟能取师于马葛两公是戡定之武也又以是弓以是马以是剑戟、进而取师于我　高皇帝之五将军一举而定滇者是开创之武也生之乡人在汉有李恢策蜀汉破刘璋又自请代邓方又治叛酋定南土及于临难不忘丧元、而叚赤城以身饲大蟒、所持剑自蟒腹出、卒活一乡人此二豪者亦庶几杀身以成仁者之武也于此三者□□□□□□□□其力而取之。得其一亦不负今日□□□□□

　　○赠李宣镇序　议论详确□□□□

　　说兵者谓今独石迤北孤县一臂□□□□□独石置卫本开平地也、开平左四驿接大宁□四□接独石彼此有急左右旦夕可相援、而开平后乃弃之虏凡横亘三百里徙卫于独石、有急左右不得相援又西虏寇蓟辽必踰独石循开平弃开平非计也议礼者谓古恒岳乃在今大同浑源州自五代失河北至宋未能混一为契丹所有故寓祀今眞定恒山耳而议者以为　高皇帝逐胡元既收河北矣□北岳亦不改眞定而吴人徐侍郎问台人王侍郎读书札记大阅录后先出似　成祖时北岳改祀浑源伏然当永乐十六年夏杨金三老奉诏修志时尚未闻有此说也岂即志后乃始改祀耶至问诸乡里□□赵者往往云赵祠岳固不废曩余客上谷欲一在浑源巳褁粮会约伴爽期而止迩奉公使命意庶几且了夙逋乃抵徐而病归矣遣儿走报公随以言曰公家世名将军也独石可弃与否是公父子间专职其筹划必素乃浑源岳祀非专职也且邻吾意公区□余暇即邻且必一及之果眞定耶抑浑源耶何者□方镇也岳方岳也方镇方岳幽明表里一也不近紬于百里之晋之邻而俾聚讼者远迷于千里之赵□滥公得无意乎

　　○周愍妇集序　婉曲尽意

　　荀子言人性恶杨子曰人性善恶混而吾孟子则曰人性善凡人之于父子也、姑章于其子之妇也、宜无不爱也、矧妇而贤且孝者耶、周氏之为妇可谓贤且孝矣、而为之姑章者、不特不爱之巳也、顾雠之为迫以死是集也哀之者之词也吾欲非荀子、何以有周之姑、欲非孟子、何以有周之妇、欲非杨子、何以□有周之妇、复有周之姑虽然姑章之雠妇也卒不□□妇者之多则孟子之言性善也为□老子右□□左名然吾夫子许夷齐以民称疾□世而□不□□周氏罹实祸于生而徒获虗名以□□□□□□□也虗名鬼享耳享不享孰知也。吾□□□□□□□之不背老子则背孔子虽然等死肀、不犹愈于生为善无以自白也、而死蒙恶名者乎、吾越人常谈沈锦衣之死而将并夷其伯子也适有天幸以免遂谓天眞能与善人而诋非司马氏傅伯夷语然天能活伯子何不能不死锦衣也岂伯子为善人而锦衣为不善人耶今试论之锦衣善人耶、不善人耶、如东海孝妇天能为旱以白其冤于后、乃独不能别有所为以免其　死于先、岂于后也天则优为旱、而于先也天不能他有所为若为旱者耶、虽然造化吝以名与人、为享实以生者短、而享名于死者长、人固尝借是以宽死者矣、则名固果贵于实耶、审如是周氏以一死而得兹集之名也、果天所独厚者矣周氏可以瞑矣然世有为善而名埋、匪直埋也、而顾蒙以恶如吾前所云者、天又将何以处之耶、中郎之孝也遇司徒之贤而卒蒙以逆逆曰党、淮阴之忠也遇酇侯之知不能救且下石焉而卒蒙以逆逆曰创、此与谥鹤以乌者何异耶不闻天有所处也噫使周氏而知此。诚可以瞑矣。

　　○海上生华氏序　镵画

　　予有激于时事病瘈甚若有鬼神凭之者走拔壁柱钉可三寸许贯左耳窍中颠于地撞钉没耳窍而不知痛逾数旬疮血迸射日数合无三日不至者越再月以斗计人作虮虱形气断不属遍国中医不效有人言华氏工者客游多传海上方试令治之羍而愈至则问其饵两物耳以入窍中血立止乃用圣母散三十服而起因与往来日问方无穷尽自言其愈江湖中奇疾甚多而国人易其工无知之者即知无召之者余贫欲为文以彰之而未暇也、则忆曩时与张山人二书其一曰予耳血每玉耳中划划若惊雷即竎射成瀑流不可措手以试于诸医亦罔措手也妄思昔人以强弩射潮尚障东海今若此仆之死自分而越之疗亦可知矣晚得一华氏止用二味药其止效如神其一曰陈胜囚赵王羽执太公其间用计设间百不可脱而卒赖以济者至琐之厮养埋名之侯生也事不可忽类如此仆欲用此言表华工以文兄作一诗其人日绾栉具旋旋而来、吾置具于左坐上坐交筯与食饮心甘焉、毋一毫勉强也、噫余之赠华氏计无出于此二书矣、俾越人知之未可以其工而易之也因称之曰海上生

　　○着郭子序　甚明畅

　　邃古之初、天施其气、地受而化形、人与万物皆穴上以生、亦若今世父种而母胎之也、种生地上而诸穴之在地中凡既尝生物如妇之可复胎与未尝生物如女之可新胎者皆生气之所在也生气所在、其在昔也、即人物尚能创生、诚使葬者取骨骸以乘此生气、即不能创生、能止其不灵耶、苟灵焉不福其子孙而又谁福耶、故骨乘生气而福及子孙、未可谓尽无是理矣、客曰邃初生物、地则穴之、今胡不尔、曰土静而厚、民则生也、迨于后世、振之泄之偷之薄之、生之具耗矣、土溏则生物能出也、迨于后世、坚之实之即偶有生焉不能出矣、是故有掘地而得物者也、客曰邃古初生胡乳胡餔、及其既也、胡衣以裾而不速仆、余曰人穴土中、有窍无泄一阴一阳不呼不吸绵绵息息不问岁月必坚且灵而后破穴以出如老聃之垂白而始拆于母腋若此者、水火不侵、何用衣食、迨有胎生、渐薄渐绵、土处始病、木居而颠、惟万物莫不然盖始庞而终纤彼谓空桑孕尹者何异酿酒于露瓮称海上生人者亦何所附丽以舆权由斯以谈穴生之理灼矣燎焉、此非吾之臆说也百昌皆生于土而反于土、广成子先我而有言、然则葬骨者而获乘夫生气、盖适得其天孕之故也、又安止其灵之不亟而荫之不延、

　　○赠张君序　议亦快

　　经称鹏之用其将飞也必待海之运其飞也必以怒其徙也必培以九万里之风而后南而蜩与鸠之□起而上下于榆枋者不过寻丈之间耳乃用是以笑而訾之此知之所以有大小之分也、惟年亦然、故有菌与蟪蛄不知晦朔与春秋矣而冥灵与大椿其为春秋也或以五百甚或以八千夫以知之大小与年之大小其不相及也如此、今也欲举有限之年以营无穷之知、即使其大而为鹏也亦何益于年而益于年者必谨一息爱一毛无侵于世而亦无济于世而后可若是则龟鹤之不槁与木石之久于尘中亦足矣故养生之家、圣人有不尽取者、凡以是也、而为昙之说者则曰鹏与鸠与蜩其知之大小菌与蟪蛄与冥灵与上古之大椿其年之大小皆不免于变坏而其中自有不变不坏者存、而后吾之所谓知者、盖无处而不是、其所谓年者、无所谓始矣、而又何有于终、噫其说亦可谓宏且妙矣、而吾友张君者蚤岁力从事于圣学今也并二氏而并参之故其当应感之会、于伦理巨细之繁日雨下霰集无不默然以裁之冲然几于道人皆不足、彼独有余、吾知其然而莫知其所以然、盖吾尝闻于射者矣彼的者有常而臂者无定含有常以殉无定将百发而不一中有一人焉乃櫜弓而不射曰以宝吾形、又有一人焉射而若忘不射而若忘也曰以宝吾眞及羿之至也则不然其未射也默焉若宝形者其射也超然若宝眞者而期不失于鹄用是以终其身虽加青霄之翼洞重兕而贯县虱无弗□也若然则二氏之说、宁非吾学圣人者之一助耶、而又何病于儒向吾所谓不知君者、令以是而拟君、意者其庶几乎、诚如是则君之知且几于鹏矣而其为年也亦何有于楚之冥灵与大椿耶

　　○代边帅寿张相公母夫人序　以王母授符发论文遂铿锵鼓舞

　　我少师相公赵太夫人当万历丙子某月日为七十有一之生辰某既受造于相公无以为太夫人寿乃绘王母以进而谨书其意曰南西于方坤也于府金石也故其珍宝瓌诡之观、有不可以常情测者、而后王母之说兴焉要之不可以为据亦不可尽以为漫亦犹今太夫人本非常人也其所享之物与其所抚而教之之人不惟举世之所未识而有举世之所未闻且见者骤而语之、无恠其疑而未必尽信之心、然傅王母者又谓黄帝与蚩尤战不胜母遣使授之以符而后诛蚩尤定天下遂都于涿鹿之野夫涿鹿者今上谷之东某所奉命以从事之所也行垒之暇间常举授符战胜事以问诸长老而无有知其然者求之于史则曰黄帝得六相而天下治六相者盖风后力牧欤然则涿鹿之得以都果尽由于王母之符否耶向者青把二酋之日寇我边陲也、腾跃闪倏不翅传所称蚩尤者吹云喷雾之暴　列圣膺之几动宵衣至相公秉钧而俛首息喙奉质称臣偃然于马蹄驼脊之间至其曳驹騋而来也即小有睢旴抱关操戈之吏犹得挥尺捶而鞭笞之凡六年于此矣、而某因得奉以周旋、与甲士农甿休养而生息、居安而预防其危、盖天下之定、悉凖于此、若是而语人曰相公即非风后力牧比、殆其徒欤、其谁曰不然、至问其所从来、则相公者、孰生之而孰育且教之也然则太夫人所遣之使与所授之符日侍于轩辕之庭者视王母又孰漫而孰信耶故某窃常为之说曰相公二大人居楚王母去西方万里而遥使徒以享而拟诸母、□天下者尚未必其皆信使以相公拟风后辈而以太夫人之庭训也信于母之符则天下人未有不信之者也某诚职上谷、知黄帝与母事颇详而有感于太夫人之生、当有不朽如母者在、而匪直以其形之麤也、故献图而兼进其说如此、

　　○送沈君叔成序　文数行耳悲楚激烈几于易水歌矣

　　叔成父仗剑出塞垣拾其先公蜕以归乃复抱书号阙下取所衔两虎数狐以甘心始拂衣归乡闾驻马野棠洒涕报事于先公墓道于是乡闾称叔成奇男子无忝先公既罢复短剑跨一驴将渡江淮而北、复有事京师也、来别余于理、见余抱梏就挛、与鼠争残炙、虮虱瑟瑟然、宫吾颠、馆吾破絮成父忽双涕大叫曰叔惫至此乎袖吾搏虎手何为余壮之体貌虽孱囚矣而气少振也于是作歌以为别

　　○八骏图序　式于古

　　八骏图图　文皇战时所乘马也战而马中矢各有地曰郑村坝曰白沟河曰东昌曰夹河曰藁城曰宿州曰小河曰灵壁马各有名曰龙驹曰赤兔曰乌兔曰飞兔曰飞黄曰银褐曰枣骝曰黄马抽矢于马者各有其人曰都指挥丑丑曰都指挥亚失帖木儿曰都督童信曰都指挥猫儿曰都督麻子帖木儿曰都督亦赖冷蛮曰安顺侯脱穴赤曰指挥鸡儿人之次各因马马之次各因地不紊也 【 自注曰右序木双槐岁杪余嫌其不简故特删去大半】 

　　○赠梁尚书公序 【 代】 　苍蔚可诵

　　近时筹边者谓西虏既巳欵塞称臣曳驹牧以仰乞于中国而地亦联络山涧坚堡厚垣列亭鄣以临之、即处守亦易为力而东虏者地在在多沙卤善崩难垣堡不可以亭障而守而虏亦连岁数被创其睚眦睢盱枕戈而卧待衅而窃发无时日岁月之可期然而昨岁者虏传矢诸酋连众二十万将甘心于我而大总制梁公秉节钺奉　天子玺书以兵部尚书兼御史大夫实临其地文武大吏之在蓟辽两镇亦各以其职奉　玺书束玉横金而听命者不下数十人公于是策所利令辽师出兵以击胡而蓟则往壁于其地若将乘间以捣其家众然者而巳则提锐卒临两壁中据督亢以示左右臂指形禁而势格之不旬日虏果困解而归壁辽者乘之遂捷最后袭之复大捷　天子知公能会兵部缺尚书遂进公为兵部尚书而户部郎大夫与藩臬诸大夫某君辈则所谓各以其职奉　玺书而受成于公者也至是来以言属予自惟儒生幸把寸管以侍事上古所称毛锥辈耳乌足以知公虽然固有大幸焉何者易牙者天下之妙饔也。当其主人召客而易牙为饔。其所缺大者鼎釜无不告矣。小者豆俎无不咨矣。至于醢酱之琐辛酸之微。而必告且咨焉。不亦以渎乎。不告且咨故巨者举矣。而细者未必周。至于易牙自召客也。而付瓮以人。苟有所缺。大者不待咨。而细者亦不待告也。故旨甘之必优几筵之备无遗美。异他日矣。故他人为瓮。胜易牙之自为瓮也昨公在两镇易牙饔也今进而本兵也他人饔也行也吾且见今者召客甘旨之时而几筵之备之甚于昨也吾故曰私幸也为国家而幸也、吾儒生耳、他何知知以是复诸大夫而巳矣、

　　○赠李长公序　浑雄沈毅集中得意文字

　　周公之教伯禽也、令其辨木叶之俯仰、以知父子之所当然夫木叶之于父子间至不相谋也而周公之所以教其子与伯禽之所以成其为子者卒不过此盖天下之事无一不成于道、败于不道、而道莫要于孝弟、议者不察乎此、而谓兵之家尚诡与毅。于是率卤莽于家庭。而侥幸于阃毂。一涉孝弟事。则见以为迂阔钝迟。徒老生耳。一切置不讲。而不知赵括长平之败。乃由不善用其父书。而伯禽卒成淮徐之功。则以其敦信义习礼让。推本所致乃自木叶俯仰中积累而然。非专于费誓旦夕间威以孥樛之效也、予从五年前识今参戎李长公于燕邸盖挟其两弟新破胡而来也弓刀血尚殷投鞭一语辄竟日气陵逸不可控制视天下士无足当之者。当其发未燥时从其尊人与匈奴战大小不下数十首虏功满上书中今其齿三十有二矣、而始得拜参将于马水、予适客京邸驰骑致尺书予从容为过之予莫论也而幕之中客长公无不为结袜而篝袖以供食饮者、计诸榷赋得入私藏、可数十百金、悉蠲以膏黔首令贾愿出其途使卒不艰食本蔬一粟、必取诸其家、至其视士卒犹其子、士卒之疾苦如疾苦其身、死无以葬、辄给槥钱、减膳直以充祝饭予见而叹曰孝弟之効其殆効于此欤盖公家居时侍其尊人宁远公与母夫人望色而栗闻声而长跪以须至今纡金而衷猊矣拥千人从东方来临别即舆一语不当即脱牏而受挞在西方每食必思每语至感动必流涕噫此岂兵家之所谓沾沾于诡与毅者可同日语耶今夫兵犹博也孝弟者其资也胜而成功其采也资高则气安而必胜。资寡则气不安而必不胜。兹予之为公贺也。为资高也。非直为必胜也。资高者何。鲁伯禽之孝是也。贺而必举鲁者何。宁远公始封而有土地。

　　○白氏谱序　两说极眞结一二语滑稽

　　谱兴于盛而废于衰、不可以不谨也、人富贵则力有余余则思及其亲丧祭冠婚之行惟恐其族属往来之不多也当是时岂惟欲聚其亲哉即疏者亦复然故谱作将以多之也衣食不给而流散随之礼无以自通而名因以湮间有稍自给亦惟恐其干而施聚礼而多费当是时惟恐其不少也故谱废为仁人孝子者则不然故谱常兴而不废不幸而一时无其人谱废矣后一人出焉则复兴会稽白氏之先按所谱云出于黄帝于周于秦于楚是并有可考者大抵谱常谈然也至于自关中移会稽自国光始自会稽移宛平自彦中始数传而至于今余友曰受采字君亮者不过高曾以上一二世而止耳、遂芒芒至不可考、此则非细故矣、且君亮常令予传其祖分宜公今副本中亦不见岂白氏固尝中衰而泯泯出于予前所云之故耶予家亦有谱、其谱之废兴亦复然昨日杀一鸡召族中知此者与谋之不两日而君亮持此本来令序方亦欲与君亮两相订印也而君亮乃又纫连搭买马鞭北矣

　　○亦陶集序

　　吾友葛公旦氏当其为生时负奇姿承世学抱三寸管以与一时隽彦校驰驷于上下之间当是时也谓其不欲蹑青云依日月以酬其生平寻远计于圭组中吾不信也、及其一旦有所不嗜、乃弃去如敝屣、尽收其芒锷以潇、然于无用之乡、求为一处士而犹恐其若有闻焉者、故往往以渊明自况、然而退焉犹若有所不敢也、故其集成自题亦止曰亦陶而巳人知者许之、其不尽知者似亦不尽许也今夫茭芦之似竹也岂校其筱箨而尽同哉亦取其一节而巳矣人谓渊明所弃令也公旦弃直弃生耳、夫生者宁非致令具耶抑又岂可以令限生耶、故公旦所弃与渊明弃一也、竹与茭芦一节似似矣、他何知、至于公旦诗乃多似少陵少似陶、然庭坚评陶则又曰他人为诗有意于人赞毁其工拙、至陶直寄焉、如此则公旦诗又亦似陶、

　　○寿史母序　汹涌迭出文似江河之决

　　予尝论水于客孰难易。客曰溪涧难。河海易。何居。客曰溪涧之水。束以两厓。齿以白石。广不踰丈。深不满尺。鲋不得掉。跋者惟蛭。河海则不然。际天极地。出日入月。万宝瓌瑰。虬蛟等蠛。取者无穷。用亦不竭。由斯言之。宁不溪涧难而河海易耶。予曰是则然矣。当夫震风鼓天。秋潦不止。一蚁穿穴。百堤为毁。泛泥汨沙。旬昼未泚。冯夷阳侯。袖手莫计。而溪与涧也澄湛细流。朗昭玄晳规矩尺寸。易为小饬。即有微摇。旋起旋息。当此之时。水之难也。属之溪涧乎。抑属之河海乎。其在人也亦然故卜子夏田子方鲁仲连诸人取于世也少。故自守也恒有余。故鲜所疵颣。孟尝春申平原信陵用于物也弘。故其于检也常若有所不及。苟及焉则非情矣。故人得而指其瑕。其于女子妇人也亦然故陶侃之母贫约无他营也、截发剉藁以易其供以给其秣茹蘗食荼、事非有多于训其子也、故曰易、巴寡妇清之以一嫠也、而驭万镒、奴千指、乃无有溢德、致礼万乘、故曰难其在今也亦然史恭人之偶少卿公也少卿之绩比隆四君宜其溢且瑕也而恭人居其内、天下之贤少卿、自存至亡、无或异口、其■〈日上〈耳力〉下〉、孤之遗久而后司隶于朝也、恭人居其上、天下之贤司隶自髫至冑无或异口、故史氏之先。贞女称烈犹涧之有沚也故曰易也恭人检约而无溢德犹海之绝澜也故曰难也其于寿也亦然、他人寡应而虑省、皓首也而耳与目犹聪明、手足无所苦易也、恭人日酬百、月酬千、岁酬者千而十、今年若干矣而犹耳目聪明、手足无所苦、难也、难固足贺也亦因是以知其长也

　　○张母八十序　摹写如畵剩有风神

　　始吾与子锡子文辈居相近也子锡伯兄将军曰子仪者暨两弟并来就予家塾稍后而子锡子文乃与予同挟策而翔并髫也两家兄弟无一日不三四至竹马裲裆一趋而到门盖自匤畔庵左抵卫署右衢数百步间。风尘缕缕昏一巷。皆吾数童子所蹴踏也。而予与二张即髫、占对属文、稍稍惊座客、名一时误起郡中、而太君者与其太公并拊而怜爱之至则啖以粔籹餦餭或出果饵入袖中戏剧而蓬垢则为栉沐绽则为针纫澣熨不惮细琐而阀固将军也备戎物或弄剑槊拾而引弓相与牵枥马不辔而驰且射卫墀道中超台级至堕跌损坏而母终爱之不色愠亦不甚禁诟两儿子意若期以阔远不屑屑事儿女束箝者数十年来二张者薄俗学为诗人、四方知之、宾至盈座、吟啸酒盏间无虗夜、而予顾逡廵庠序中、庶几一飞而屡坠、既乃触网罟谢去其中衫、益一意于颓放、时时复从二张游而太君益为治俎脯酿黍秫教饬诸妇母违夫子意人或问之太君曰顾人家于人伦天理中、母大亏欠耳至富贵会有尽时两儿子若其交侪辈中所驰宜不与彼校短长也噫鸣鸠称君子之寿不以其用心专一耶、太君数十年中视其子与吾辈如一日。予与吾辈所履有不同。而太君者自小时啖果饵以来。至今为治俎脯之日无不同。故太君者当其被戴笄珥则女妇俦也及问其中则鸣鸠之君子意者其莫过矣此不可以卜太君之不短耶、及是太君年八十矣、交太君之子辈、令渭操笔以颂、某唯唯巳则颂曰某诚自弃不能如淮阴钓徒持千金以报漂母饭天如有意于吾辈其令吾辈更颂太君如今日者四十年以少报太君啖果饵治俎脯与酿之德也

　　○赠沈母序　古隽篇末殊可慨

　　沈母太君俞者沈伯子之母也太君归沈甫二十五而寡有姑尝婴病太君至糜股以疗之得不死然贫不给于药与饔太君乃用针杼以给、终其姑之身、母缺养有孤是为伯子、时方在褓而今者娶妇有子若女且孙矣伯子又知书能操笔而比于分隶行卓卓为乡人表、夫若是是孤与子皆荠也而□君则为□也与蓼也者计二十有五年以至于今太君盖年六十有六是太君之为荼与蓼也者亦六十有六年矣而始得督抚洎按察徐朱两公者檄有司旌其门伯子与余友也且曩也有德于予而太君当予过伯子时往往涤器割牲出俎脯罄其瓮卣灯脂涸漏尽矣。而犹令伯子把予袂。或匿其巾履若是者太君盖不以予无益于伯子也今其旌也予不可以无贺盖予居常谓风世事即不可辄得于有司苟有逸贤野史为之书数字于觚椠间亦足以信后昨订县志遇贞女孝妇为予所知者、众人乃谓未有旌门表坊举扼不使便书、其有表且旌而为予所未知者、则众迫以书不复候校按否者往往遭讪骂不巳由此观之人固不可以无实至于实之名否则其权不在菅毫而在组绶也的然矣夫然则此举也、予安得不喜而为太君贺哉、

　　徐文长文集卷之二十 【 终】 

　　●徐文长文集卷之二十一

　　公安袁宏道中郎评点
　　门人章斐然华甫校订

　　跋

　　文司短幅最澹逸才隽手滑有晋人风韵宋人理味

　　新建公少年书董子命题其后 
　　书石梁鴈宕图后 
　　书梅花道人墨竹谱 
　　书畵后 
　　书茆氏石刻 
　　送畵于寺书其左 
　　书苏长公维摩赞墨迹 
　　书米南宫墨迹 
　　书子昂所写道德经 
　　书夏珪山水卷 
　　书李北海帖 
　　书陈山人九皋氏三卉后 
　　书八渊明卷后 
　　书沈征君周畵 
　　书谢叟时臣渊明卷为葛公旦 
　　书朱太仆十七帖 
　　又跋于后 
　　跋书卷尾 
　　大苏所书金刚经石刻 
　　读余生子传 
　　书马君所藏王新建公墨迹 
　　书吴子所藏畵 
　　书季子微所藏摹本兰亭 
　　书红眼公传 
　　书新建公二序手稿 
　　跋司马公草书 
　　赵文敏墨迹洛神赋 
　　书草玄堂稿后 

　　○新建公少年书董子命题其后

　　重其人。宜无所不重也。况书乎。重其书。宜无所不重也。况早年力完之书乎。重其力完。宜无所不重也。况题乎。董君某得新建公早年书。顾以题命我。

　　○书石梁鴈宕图后

　　台宕之间、自有知以来、便驰神于彼、苦不得往、得见于图谱中、如说梅子一边生津一边生渴不如直啜一瓯苦茗。乃始沁然。今日观此卷畵图。斧削刀裁。描青抹绿。几若眞物。比于往日图谱彷佛依稀者。大相悬绝。虽比苦茗。尚觉不同。亦似掬水到口。畧降心火老夫看取世间远近眞假有许多种别不知他日支杖大小龙湫更作何观

　　○书梅花道人墨竹谱

　　余观梅花道人畵竹如羣凤为鹏所掠翎羽腾闪捎捩变灭之诡虽凤亦不得而知而评者或谓其赝。岂理也哉。

　　○书畵后

　　仙人以道胜。女妇以貌胜。有人观神仙于画中。则冀一遇之、及果遇之、道未尝不道也、而人曰此非道也、如昌黎之于其□子、虽至亲而犹不得相信、观女妇于畵中、则冀一遇之、及果遇之、貌未尝貌也、而人曰此貌也、如登徒之于其妻虽至陋而犹不以为媸、是于道也抑何苛。而于貌也抑何恕耶。予偶观此于某君馆令书、故书之如此、为昧者言耳。某吾信道于早。而予雠貌于晚。不烦风与警。观者当自得之。

　　○书茆氏石刻

　　金华宋先生之重也以道。卒用于学士也以文。世珍其书。谓多由此。然即使不道不文。书亦自珍也。丰考功晚痹而趺株连臂腕于书不无少妨、而归安茆君康伯购而简刻者乃并是两公盛年五合时物、其寄我以题、虽非其人、然殊快一饱。语云匪跣逐。曷■〈革华〉肉。

　　○送畵于寺书其左

　　右梵景乃塞僧所赠相传为李伯时笔细阅之信非伯时不能也题于上方者曰西河溥当亦非俗髠但不省为何代人惜其手书亡矣代书者稍习文待诏体亦不俗今以归华严寺清公之徒曰某供养之如苏长公舍四板菩萨例噫亦都安哉

　　○书苏长公维摩赞墨迹

　　予夙慕大苏公书、然阅览止从金石本耳、鲜得其迹、马子某博古而获此、予始幸一见之必欲定其眞赝者则取公之赞维摩中语而答之曰若云此畵无实相毗耶城中亦非实

　　○书米南宫墨迹

　　阅南宫书多矣。潇散爽逸。无过此帖辟之朔漠万马骅骝独先

　　○书子昂所写道德经

　　世好赵书女取其媚也责以古服劲装可乎盖帝冑王孙裘马轻纤足称其人矣他书率然。而道德经为尤媚。然可以为稿涩顽麤。如世所称枯柴蒸饼者之药

　　○书夏珪山水卷

　　观夏珪此畵。苍洁旷迥。令人舍形而悦。但两接处。墨与景俱不交。必有遗矣。惜哉云护蛟龙支股必间断亦在意会而巳。

　　○书李北海帖

　　李北海此帖遇难布处字字侵让互用位置之法。独高于人。世谓集贤师之亦得其皮耳、盖详于肉而畧于骨。辟如折枝海棠。不连铁干。添妆则可。生意却□

　　○书陈山人九皋氏三卉后

　　陶者间有变。则为奇品。更欲效之。则尽薪竭钧而不可复。予见山人卉多矣、曩在日遗予者、不下十数纸、皆不及。此三品之佳、滃然而云莹然而雨泫泫然而露也殆所谓陶之变耶

　　○书八渊明卷后

　　览渊明貌不能灼知其为谁。然灼知其妙品也。往在京邸见顾恺之粉本曰斲琴者殆类是盖晋时顾陆辈笔精匀圆劲净本古篆书家象形意其后为张僧繇阎立本最后乃有吴道子李伯时即稍变犹知宗之。迨草书盛行。乃始有写意畵。又一变也。卷中貌凡八人而八犹一。如取诸影。僮仆策杖。亦靡不历历可相印。其不苟如此。可以想见其人矣。

　　○书沈征君周畵

　　世传流征君畵多写意。而草草者倍佳。如此卷者乃其一也。然予少客吴中见其所为渊明对客弹阮两人躯高可二尺许、数古木乱云霭中其高再倍之、作细描秀润、绝类赵文敏杜惧男比、又见姑苏八景卷精致入丝毫、而人眇小止一豆惟工如此此草者之所益妙也不然将善趋而不善走。有是理乎。

　　○书谢叟时臣渊明卷为葛公旦

　　吴中畵多惜墨、谢老用墨颇侈、其乡讶之、观场而矮者相附和十几八九、不知畵病不病、不在墨重与轻。在生动与不生动耳。飞燕玉环纤秾县绝。使两主易地。绝不相入。令妙于鉴者从旁睨之。皆不妨于倾国。古人论书巳如此矣矧畵乎谢老尝至越、最后至杭、遗予素可四五、并爽甚一去而绝笔矣今复见北能无慨然

　　○书朱太仆十七帖

　　予少时似闻学使者萧公言兀术括南中宝物装数舟载以去卒沈于河而十七帖石数片在其中至是石起于浚河者即此本也满刺人能辨宝术虏耳舍马上物宜无知而顾亦识此既又不随以往也此亦眞神物矣哉然斯言也萧亦得于传闻未必然也予又见吴中晚刻别本引言谓胜此未必然也

　　○又跋于后

　　昨过人家圃榭中。见珍花异果。绣地参天。而野藤刺蔓。交戞其间。顾问主人曰。何得滥放此辈。主人曰然然去此亦不成圃也予拙于书朱使君令予首尾是帖意或近是说耶。

　　○跋书卷尾

　　沈征君启南畵大约如伯阳初生。便堪几杖。是谓稚中藏老。又如谢道媪。虽是夫人。却有林下风韵。是谓秀中现雅。而大苏评靖节诗亦云由腴而造平淡。辟食石蜜。中边皆甜。因知评别启南如此则眞不如此则赝、而此卷者固巳如此矣、诬以赝得乎、董丈某老骨重也、高直收之、讵堕误赏、

　　又

　　董丈尧章一日持二卷命书其一沈征君畵其一祝京兆希哲行书钳其尾以余试而祝此书稍谨敛奔放不折梭余久乃得之曰、凡物神者则善变此祝京兆变也他人乌能辨、丈弛其尾、坐客大笑、

　　○大苏所书金刚经石刻

　　论书者云多似其人、苏文忠人逸也、而书则庄、文忠书法颜、至比杜少陵之诗、昌黎之文、吴道子之畵、盖颜之书、即庄亦未尝不逸也、金刚楞伽二经并达磨首举以付学人者、而文忠并两书之、金刚此帖是也、楞伽以付金山参寥、余过金山问文忠玉带所传镇山门者、亦为顽僧质钱充口腹矣。况经乎。傥得如此帖摹勒传人问亦幸也。惜过时失问。

　　○读余生子传

　　上虞葛子景文者一日方晏集息忽绝既而忽生因目其生为余也号余生子自为传号余生子传予取而读之曰异哉生之余也、天其独厚于葛子乎、楚之南有泰氏屯氏者、均畜万金、一夕均毁于火、几乞矣、幸而均取于火、又均得其余、其一人善畜之以好施而崇福、其一人不善畜之以忤时而贾祸、则余者不如无余者之为愈也。曩吾兄葛子于其寓、有道人也、其后绝而复苏也、遂访余于埋、视曩所见、盖益进于道矣、其于其传中巳所云、朝闻夕死盖允蹈之者、故其处也恒安、其善用其余生以崇福、若所谓泰氏者、嵚前年逆有阴变起而九自裁、死与葛子同也、幸而九不死、生与葛子同也、顾蹶蹶然置身于理、是进道与葛子异也、故其处也恒危、其不善用其余生以贾祸、若所谓屯氏者欤、一祸之。一福之。谓余生独厚于葛子可也、然一进于道。一不进于道。谓余生独厚于葛子不可□。

　　○书马君所藏王新建公墨迹

　　古人论右军以书掩其人、新建先生乃不然。以人掩其书、今覩兹墨迹、非不翩翩然凤翥而龙蟠也使其人少亚于书则书且传矣而今重其人不翅于镒、称其书仅得于铢书之遇不遇固如此哉然而犹得号于人曰此新建王先生书也亦幸矣马君博古君子也、裒先生之书如此其多、将重先生之书耶、抑重先生之人耶、

　　○书吴子所藏畵

　　阅吴子所藏红梅双鹊畵、当是倪元镇笔、而名姓印章、则并主王元章、岂当时倪适王所戏成此而遂用其章耶、近世有人传虞世南草书、大径五六寸、绝不类世南、其所书诗又是李白杜甫所作、去世南生时远甚、而其印文十字、乃是华盖殿大学士虞世南书、夫唐时何尝有此殿名、又何尝有此官、又印内文从来何尝有结一书字者、并大可笑也、此盖本朝夏阁老言书耳、夏老固亦号能书、然比于世南奚翅丑妇效西子颦若元镇之效元章、则南威偶效西子也、阅畵时适人以夏书来评、并记之、

　　○书季子微所藏摹本兰亭

　　非特字也世闻诸有为事凡临摹直寄兴耳铢而较。寸而合。岂眞我面目哉。临摹兰亭本者多矣然时□露巳笔意者始称高手予阅兹本虽不能必如其为何人、然窥其露巳笔意、必高手也、优孟之似孙叔敖。岂并其须眉躯干而似之耶亦取诸其意气而巳矣

　　○书红眼公传

　　志有之水柔人狎而玩之火烈人望而畏之稽诸吾乡人水蹈江涉涛以求没者子于亲往往有之无待于丈夫而后能也若所谓娥者盖屡着矣至于眇郁攸轻燎原与祝融回禄争雄捷以破其围而出其所怙所灼者虽曰仅两瞳子眶耳而瘢疻烈然为朱孔扬是以红眼公名闻于世此与蹈水者奚可同日道哉红眼之后世赵君炼者予家世亲也为予道其事因得柳君所为传观之而敬书其后是日也予感忠孝节廉事而有丑于贼臣背子垢妇人也目光闪闪若曙星不啻晋人所云在牛背上者抑不知眼之红于翁曩昔何如耶

　　○书新建公二序手稿

　　曹操书余未及见而文公谓放之公书天风海涛乃近元常元常魏人盖操亦放之耶曩歙人持文公笺学庸稿本来相质特似今所见新建公送两府官序稿大约俱草草而二大儒之为儒则同故书法亦暗合耶两序稿点窜不数字而世相传温公通鉴稿本多眞书、点窜亦仅仅两公端慎殆亦暗合耶送刘府者自举爵以后、送费府者自橘踰以后、大是警策而今全集中并逸、知所逸者不少矣、

　　○跋司马公草书

　　司马伯通先生弘正间材杰也其草书仿圣母帖圣母帖即怀素上人书而圣母别是一家司马书与张南安东海翁书皆宗圣母帖也圣母帖有蜗牛及老科斗脚肥者及缝衣匠剪子者皆是法未可以微疵而短其醇伯通仕业亦豪俊、其诗多清豁、罢官书门榜云、独呼明月常倍醉、不负青天早放间、人至今诵之、

　　○赵文敏墨迹洛神赋

　　古人论眞行与篆隶辨圆方者微有不同。眞行始于动、中以静、终以媚、媚者盖锋稍溢出、其名曰姿态、锋大藏则媚隐、大正则媚藏而不悦故大苏宽□以侧笔取研之说。赵文敏师李北海净均也。媚则赵胜李。动则李胜赵。夫子建见甄氏而深悦之。媚胜也。后人未见甄氏。读子建赋无不深悦之者。赋之媚亦胜也。

　　○书草玄堂稿后

　　始女子之来嫁于壻家也朱之粉之倩之颦之步不敢越裾语不敢见齿不如是则以为非女子之态也迨数十年、长子孙而近妪姥、于是黜朱粉、罢倩颦、横步之所加莫非问耕织于奴婢横口之所语莫非呼鸡豕于圈槽甚至齵齿而笑蓬首而搔盖回视向之所谓态者眞赧然以为妆缀取怜矫眞饰伪之物而娣姒者犹望其宛宛婴婴也不亦可叹也哉渭之学为诗也。矜于昔而颓且放于今也。颇有类于是。其为娣姒哂也多矣。今校郦君之诗而恍然契。肃然敛容焉。盖眞得先我而老之娣姒矣。

　　徐文长文集卷之二十一 【 终】 

　　●徐文长文集卷之二十二

　　公安袁宏道中郎评点
　　门人章斐然华甫校订

　　赞

　　诸赞趣味依稀处直逼长公

　　观音大士赞 
　　白描观音大士赞 
　　题大士图 
　　提鱼观音图赞 
　　折芦达磨赞 
　　伏虎畵赞 
　　书滤水罗汉畵赞 
　　莲叶大士赞 
　　东方朔窃桃图赞 
　　纯阳子图赞 
　　梓潼像赞 
　　三教图赞 
　　四老图赞 
　　四仙图赞 
　　高皇帝像赞 
　　一品三公图赞 
　　鸣教出所藏郭畵一叟持玄物类石方长数寸开口语又所携竹筐中植一小旛置道旁一叟听其语执册肘若却避然令赞之 
　　自书小像赞 
　　商大公子像赞 
　　余东白赞 
　　宗侄像赞 
　　娄叟像赞 
　　吴君像赞 
　　郁君小像赞 
　　书马策之像赞 
　　范子小像赞 
　　王子小像赞 
　　傅子像赞 
　　柳生小像赞 
　　许伯熙像赞 
　　草诵 
　　题鸠 

　　○观音大士赞

　　一观音法、而有二评、法华他机、楞严自行、温陵孤山。又□两经、眞者有两、画者亦然、一似道子、一似龙眠、合而为一、妙哉俞子之菅、

　　○白描观音大士赞

　　大士观音道以耳入、世二其相、化门非一而此貌师、绘不着色似吴道子取石以勒

　　○题大士图 【 介亭要子畵莲□观音□□上】 

　　万里波涛。琉璃拍天。虾须鱼鬣。鳄尾蜃涎。靡不照□。如镜照钿。俨此大士、筏彼海莲、一尘不动、而百魅伏跧、问何以故曰吾不用何以而亦莫知其然。

　　○提鱼观音图赞

　　□刺泼刺。邚娜婀娜。金刚法□一□打□。瞒得那郎。□不□我。

　　○折芦达磨赞

　　片芦长江、只鞋葱领、弄此伎俩作傀儡影我谛思之、必传者讹。麻姑被唒。掷米成砂。

　　○伏虎畵赞

　　我观伏虎、曲蟠以枕。诸绘躭视、兹独以寝。秘威如待。不觉愈猛。斐旻遇之。应手弓落。李广夜行。盖冰以却。

　　○书滤水罗汉畵赞

　　诸江河水、若彼□虫为有性命、□□性命、为俱有性命、为俱无性命、若俱有者、虫□应生、水何独受烹煎烧煮、诸苦毒楚、若俱无者、水既应烹、亦应煮虫、云何滤虫煮水、作是分别、若谓虫则含灵、水无知觉、谛观二物、虫体泳游水含流性得跃为虫付流即水觉□不觉。有何差别。辟如有人。发心爱惜。象马牛羊。不忍宰杀。而于蠏鱼虾蚌。妄加解剥。或亦于诸虾鱼蠏蚌。心生爱惜。于彼草木。斩刈无遗。彼诸有物。大小动植。体则不同。所含生性。等无有二。云何杀彼舍此。起分别心。滤虫煮水。亦复如是。弟子迷惑不能通晓是义、惟大罗汉、正坐谛观、作何解说、宣豁迷闷弟子徐渭合掌礼拜而作是语、

　　○莲叶大士赞

　　谓船是纸。梢公是铁。梢公尚然。况大菩萨。

　　○东方朔窃桃图赞

　　窃攘匪污。谐射相角。无所不可。道在戏谑。

　　○纯阳子图赞 【 并序】 

　　世所传纯阳翁象皆本其传中所载记者人望而识之也是图与世所传者特异相沿谓翁于近世示现人间其状貌若此故人得按而图之说纷纷不一中军陈侯雅尚道术既喜得斯图于其友人遂令予赞之
　　昔图若彼。今图若此。昔耶今耶。一纯阳子凡涉有形如露泡电以颜色求终不可见知彼亦凡、即知我仙勿谓学人此语堕禅、

　　○梓潼像赞

　　伏惟帝君、三十余化、生民之初、一十七世、为士大夫当帝为星、神在翼张、栖帝于蜀、神在岷江、写帝于缣、神在丹青遍诸沙界无非帝所忠孝文武靡祷不许矧兹桂箓如海一粟岂舍此隽良而以与孰

　　又

　　帝君生当周之纪、身士大夫十七世、自兹以往生知几、人间万事靡不理、柄司文章其一耳。我昔闻之古所谓。文非笔墨子经史怀柔万民德遐迩。帝君作吏文德丕。翩然骑龙驭箕尾、人传文章帝君事辟如大海一滴水。为龙为神宵梦里。素骡御揽喑聋子。如此之云俱幻诡。马君供帝姚子绘鄙也作赞几于戏、帝君之事亦眇昧、阴隲两言是眞谛、

　　○三教图赞

　　三公伊何、宣尼聃昙、谓其旨趣、辕北舟南以予观之如首脊尾应时设教圆通不泥谁为绘此、三公一堂大海成冰一滴四方

　　○四老图赞

　　乘者鹿羊牛也而非车马、苍头奔奔然者有昂然之气也而不称平野四老者之伟而髯也、或以为商颜□芝之辈、鸿飞冥冥矣、而胡为乎浅水平山、将舍郊而入郭、等少年之游冶。抑以为应孝惠之招矣而未见驰汉廷之使者安得起留侯于九原而辨其玉之与瓦、

　　○四仙图赞

　　色身不全谓非法器此虗言耳神光断臂 【 铁拐】 

　　又

　　是宜上升、为神仙祖、无罣碍心是活子午 【 锺离权】 

　　又

　　遍游人间。翁尝见人。人不见翁。索翁以形。 【 吕嵓】 

　　又

　　当其骑驴不免寻觅今其下驴欲觅何物 【 张果】 

　　○高皇帝像赞

　　上之岩也天高以覆耶。下之丰也地载以厚耶。扫孽胡而握汉统维斯之与咮耶。眉采耶。目河耶。唐与虞之后耶。氏以朱耶。金天氏之冑耶。是为我　圣祖高皇帝之面耶部耶。

　　○一品三公图赞

　　汉官搏执取金吾鸟示法戒迟师授以枣古人托喻似捕而巧谁为绘此、一品三公、揆厥所喻、意与古同、君子得之、允为吉征、

　　○鸣教出所藏郭畵一叟持玄物类石方长数寸开口语又所携竹筐中植一小旛置道旁一叟听其语执册肘若却避然令赞之

　　初观二叟。为默为语。似有所授。乃谛观之。黝然以堕有物在手体玄守黑曰此眞诠为天地母是宜听者委其陈编惊却其肘树表于筐。如贾用售。则不可究。

　　○自书小像赞

　　吾生而肥。弱冠而羸不胜衣。既立而复渐以肥。乃至于若斯图之痴痴也。盖年以历于知非。然则今日之痴痴。安知其不复羸羸。以庶几于山泽之癯耶。而人又安得执斯图以刻舟而守株。意龙耶猪耶。鹤耶凫耶。蝶栩栩耶。周蘧蘧耶。畴知其初耶。

　　又

　　以千工手。铸一佛貌。泥范出冶。竞夸巳肖付万目观目有殊照评亦随之与工同调貌予多矣、历知非年、工者目者、评淆如前、偶儿在侧。令师貌之。貌儿颇肖。父肖可知。今肥昔癯。人谓癯胜冶氏增铜器敢不听

　　○商大公子像赞

　　公子为谁特专葩经雅志林壑筑室土城授□□□刻之贞珉当始弱冠面白鬓青久矣未而瞻图之形颊须竹朗颊姿玉晶覩其所养占其所成

　　○余东白赞

　　古濠刘公来牧我邑授简试予予年十一试予何所、合翁之宅、公侯大吏、借馆于予、予讼亡奴、执状以须、当斯之时、东白未生、计东白世、乃翁之孙、翁既徂矣、公亦仆矣、犬马踰耄、倏且枯矣、东白都矣、令誉敷矣、自越而西、闻东吴矣植桐与焦随寓居矣此君一日何可无矣懿哉东白宁非夫矣言念刘公、馆公闾矣、屈指其岁、六十余矣、赞图而起、掷笔嘘矣、

　　○宗侄像赞

　　色如芙蕖、兼兼颇须、入市而归、投果满车四十如此三十当何如

　　又

　　此为五十、须不可数归鴈夕霞芙蓉秋浦

　　又

　　六十之年。去五十近。相暌几何。至不可认。矧再十龄。胡□道而不谁何以问、

　　娄叟像赞

　　数年之前、令我书貌、顷复令书、觉微倍老书傥再三。老应更倍。愿叟百年。屡书屡绘。

　　○吴君像赞

　　双辅承颧。有物朗匝。笑语之间。休竹振颊。图且改观、况覩其眞、未见有此美髭矣。而不树勋名、

　　○郁君小像赞 【 面天黥者】 

　　瓜匏白肥但可淹沮松柏多鳞乃中梁柱相君之貌。安得不去彼而取此。

　　○书马策之像赞

　　清啸玄□□□是助。辟彼林竹。风生而窍怒。风歇竹凝。翛然□□□然其理。良亦有斐然则静且默也未尝不宜于□□

　　○范子小像赞

　　范家驹日千里卜新居近其止赠我双鱼尺赢咫、

　　○王子小像赞

　　相君之肥饱德于中所以不愿人之膏梁古人有言有后于鲁不果征乎谷也丰下

　　○傅子像赞 【 傅能畵梅复善琴】 

　　梅花一物也而君技两精之、一出于毫、一出于丝、人貌君仪、宜其为潇然之姿、予远而望之梅为君也、苍然若橛株拘

　　○柳生小像赞

　　都昌五子肖厥考。元谷躯干特短小。躯则短小文甚藻。辟如马氏有白眉白眉用以别五常短小亦用别弟兄

　　○许伯熙像赞

　　古人力道。战胜而肥。亦曰壮夫。其须如戟。彼貌像者为谁。兼而有之。可以知其中之所得。迫而视之吾所与士之林文中虎其貌古、其姓许、

　　○草诵 【 并序】 

　　王懋新自剡携小草八九叶县于空中凡五年不甚丛生而亦不死暴烈日中愈青畅相沿名仙草予攘而得之戏为之诵时酒酣哭萧女臣作挽诗故末句云
　　青青之草、丽而匪丽、将归五霜、彼知其几、遇风而化得羽之气岂河上丈人之神。为造物者虫臂鼠肝之也。而零星于是蔕乎。上不在天下不在地中不在人是其夙世之能心。而今轮回漂转。适堕其习缘也。犹超然于空际乎。噫人皆知不死者之为不死矣。孰知死者之为不死。而盍问之于吾友之萧季乎。

　　○题鸠

　　尔性何拙、何不能绸缪、而何为好夺、山有乔木、木有垂萝、尔不能取其皮而为其窝岂无阴雨时取彼斧柯尔喙之嘴咀而瓜之爬罗上栋下宇前梁后楹、维鹊为之、尔享其成、徒珍其、徒班其翎岂不能润屋而能润身

　　徐文长文集卷之二十二 【 终】 

　　●徐文长文集卷之二十三

　　公安袁宏道中郎评点
　　钱塘许尔京士魏校订

　　铭

　　诸铭文自情生岂曰法古然却居然大雅

　　歙石砚铭 
　　歙石砚铭 
　　端石铭 
　　端石螭砚铭 
　　无眼端石铭 
　　马策之端研铭 
　　鼍矶研铭 
　　鼎研铭 
　　破胆磬铭 
　　刺匣铭 
　　篆椟铭 
　　竹秘阁铭 
　　书椟铭 

　　○歙石砚铭 【 并序】 

　　出歙西门步长桥望黄山羣峰插天如剑戟入门就小肆用钱二百五十货得此石云纹而宝沙照日中瑟瑟若东夷所銮屏扇然以墨易胶稍干为磁吸铁龙尾之佳者也时王仲房赏之曰转博可得钱千五百久之歙客从狱中持归为余斲两朞而复璞以来余将寄斲于吴而先铭之如左
　　市于歙、归于越、复返于歙、终来归于越、石耶能忘情耶铭于若卢斲于吴安保其于吾人耶能有情耶

　　○歙石砚铭 【 俱金星玄色】 

　　不食肉。色故墨。君子效之。绝荤以养德。不聚金。布则星。君子效之。散财以发身。

　　又

　　苌弘血老千年黝女娲割取三垣宿。巨桥撒粟一掬朽亭长左股昼不守。云兴水泳龙夜吼

　　○端石铭

　　端石之嘉、戞墨有声如蠏跋沙斯乃然耶翩翩公子、梦笔生花、

　　又

　　鸜鹆之眸。有无不足求。人且病眸。为石之疣。

　　○端石螭砚铭

　　颔则燕而虎为头、眶则螭而鸜鹆为之眸、彼飞而食肉此飞而饮于流墨卿耳何足以侯

　　○无眼端石铭

　　鸜鹆之目偶端石。或取以验眞。或指以为疾。我则不然。问果落墨不落墨。

　　○马策之端研铭

　　宝端紫。鸜鹆睛。此俗见。孰不能。此端紫。乏鸜鹆以鏖隃麋昆刀削玉

　　又

　　小端稠墨捷翡翠之削金毫屡阁而不染赧难为乎苦吟。

　　○鼍矶研铭

　　稠喻麋。一何捷败颖兔猛于猎马善走。必蹄啮。才难哉。

　　又

　　拔中山。吾女讶。犹胜彼攻即墨者。终岁而不能下。

　　○鼎研铭 【 砚面团径尺沼寸亦团而横堕背之足极短】 

　　背之曰。鼎其腹。乌三足蹲以驰迅羲毂面之月■〈虫土〉蟆啄沼勺水魄微复寸冰雹兮宛如朒面之云。隃麋兴。寸肤用以雨苍生。

　　○破胆磬铭 【 并序】 

　　家藏古白磁胆瓶尝采梅枝浸之历春夏花而实后破于冰考其声类泗滨嘉石取其半县斋中铭曰破胆磬。
　　胆之成。水入空。出以养其茎。目观其色之荣。胆之冰。水出空。入以县其倾。耳闻其声之铿一出一入为声为色见闻别差妙性不忒

　　○刺匣铭

　　如鬼如帝一物兮达尔司其縢操而不发、外貌则浅、实折其里、古有藏名、其殆谓子、

　　○篆椟铭

　　嘻吾何尝不吏于兹世哉。尘以外吾悉得而主之。故置符无拘陟黜也不时故目亦不一其除。其所奏记者始初之堂关白者蓑笠之乡。而一为檄召。则维猿鹤之章。苟一用于尘内。朱数日而不扬。敢告尔椟。庶谨其藏。

　　○竹秘阁铭

　　大书县臂、小则不能臂、濡于墨而渍于纸、何以异于夏月之蝇不县而县惟女勍

　　又

　　中书大书、用肘与腕、蝇头蚊脚、握中其管、阁以擎之、墨不涴肘、刻竹为阁、创惊妙手、妙手为谁、应尧张叟

　　○书椟铭

　　噫此古之所谓博学君子者与敛而闭之惟本扣而取之惟欲入耳出口。小人之腹。

　　又

　　古人巳死君何读。弗得其精兮何异尔椟。

　　徐文长文集卷之二十三 【 终】 

　　●徐文长文集卷之二十四

　　公安袁宏道中郎评点
　　钱塘许尔京士魏校订

　　记

　　蜀汉关侯祠记 
　　坐卧房记 
　　西施山书舍记 
　　函三馆记 
　　游五泄记 
　　闸记 
　　西溪湖记 
　　义塜记 
　　石顶浮图记 
　　修郡衢记 
　　长春祠记 
　　半禅庵记 
　　吕氏始祖祠记 
　　石刻孔子像记 
　　烈妇姚氏记 
　　镇海楼记 
　　酬字堂记 

　　○蜀汉关侯祠记　色苍然

　　马水口为备胡要地旧以其任付守备比始用　廷议设参将一领卒三千人以镇之谓辽东李君某为今宁远伯冡嗣世称名将家子往镇莫宜　诏曰可君至则一省关榷令货趋集便卒需卒死无以葬则出巳镪为死者棺殓饭祝异时卒马死主将得自补马操其赢直公悉不然劳逸苦甘与卒共有既又节缩巳奉度可构涂乃顾祝北门从万山中得灵秀所作厦一区为殿者二为门者一并足三楹两庑翼之甃盖材工靡不致好蠲卜时日奉蜀汉前将军关侯象以居之岁时伏腊刲羊豕吹铙歌乐用以侑神巳乃促骑抵燕迓予以来而以记属予过君请曰何居君曰某不敏生而慕忠孝节义人、而蜀侯为最着、殁而为神、又惟侯为最灵、曩在辽从大人逐胡、梦寐见之、若有所感、今兹门以北数程、胡落也、予世受　国恩、为国备、亭障正如孝子之奉慈亲即有痾痒宜无所不至岂凭恃剂疗遂废祷于神祗予应之曰郅都在汉、匈奴惮之、迨其殁也、为偶以射、竟莫能中、侯勇义朗映、华夷所严、非郅都比、矧生者有公辈在、胡如冈知、宁敢望马水发一矢耶至于史所称侯爱惜士卒独侮嫚士大夫愚以为即使有之特加于请昏之狡吴芳与士仁等之携贰而不知彼三人者皆汉贼非可与语于士大夫君既惜士卒、至寡客贤豪、靡不倒屣虗左是眞善学侯者君之祠侯宜莫宜于此矣某谨为书曰祠始于某年月日越若干日而成费金若干董役者为某官某

　　○坐卧房记　简致

　　凡人居一室之中昼则坐、夜则卧、坐则箕焉弓焉卧则蛇焉龙焉此梦觉之常耳人孰不然、而青野子顾作室而房之、而名之、而使予记之、何居、庄周有言夔怜蚿、蚿怜蛇、蛇怜风、风怜目、目怜心、谓行者不如无行者之妙也、行者动以形也、无行者动以神也、无形之动、是之谓至动、然则不必不行也、不必行也、而一室之中、可以照天下、观万有、通昼夜、一梦觉、而无不知不然其坐也箕焉弓焉而巳矣其卧也蛇焉龙焉而巳矣人皆能之而青野子何以之而名房哉

　　○西施山书舍记　与长公凌虗台记差近

　　西施山去县东可五里越绝若吴越春秋并称土城后人始易以今名然亦曰土城山盖句践作宫其间以教西施郑旦而用以献吴又曰恐女朴鄙故令近大道则当其时此地固巨丽要津耶更数千年主者不可问矣、商伯子用值若干而有之、山高不过数仞、而丛灌疏篁、亦鲜澄可悦、上有台、台东有亭、西有书舍数础舍后有池以荷东外折断水以菱而亭之前则仍其旧曰脂粉塘无所改出东南西而山者耸秀不可悉悉名山也遶其舍而亩者水者不可以目尽以田以渔以桑者尽亩与水无不然余少时盖觞于此而乐认、兹伯子使余记、余虽以病阻其觞、然尚能忆之心、率如此嗟夫土城一山耳始以粉黛歌舞之宫当巨丽倾都之孔道而今变而且迁之一旦寥寥然为墟落田夫野老耕钓徘徊于共间或拾其堕钗于锄掘迨于阴晦又往往诧野火转磷于夜归牧唱之儿童宜无不感而嘘资野人之聚而谈者矣至其易冶以朴、易优伎以农桑、本业专而谣俗厚、则有识者又未尝不忘其悲而为之一笑也伯子聪敏擅文誉达事变试从读书暇一登兹山而望之、或触于景而有如吾前所言者、姑取而咀之、傥亦一解颐耶、伯子名浚字景哲

　　○函三馆记　辞达而爽

　　吾儒曰三才老曰三生万物而冠之曰一生三乃释也则不立言矣即一字且扫抹之矣而况于三乎乃其举世界之中之外之诸有至于竭恒沙之数而不可殚即隶首复兴弧矢勾股操其法日百亿聚其徒用其百亿徒之指以砾碌奇偶而乘除之亦日且不给矣又何贵于万与生万者之三。与生三者之一哉。然则为儒者将何居曰一非自能一也。从无而有一也。三非自能三也。从无而有三也。万非自能万也。从无而有万也。辟之生人然。一者始生祖也。三者父也。万者子与孙也。孙孙子子相为无穷也。则上古未生人之前、祖从何而生哉、知此则为儒者知所以居矣、陈子起侯名汝元别号太一以小戴礼举明经今为文学于郡者抱美质外醇而中茂志渊以勤意不欲沾沾税驾于小儒乃作馆藏书动以博文、静以观妙、昼夜孜孜、若有端倪、命馆曰函三记则属余余忆函三之说虽出于小戴注家乃昉于弄丸公之皇极经世而弄丸公之于此也余莫得而闯其门又颇忆河南青田及考亭五先生闯其门伏至其自检亦各谓未得入其奥然而后之秉道权者往往以孔门正泒印五先生也、而以数为支流也则似稍稍微诋弄丸公也则数之与道果孰为左而孰为右非闯其门而未得若区区者所可几也乃文学则必筹之熟矣、抑余右所云无也者祖者非敢以虗无之无溷文学乃谓万有本于无欲文学谨未发之中之谓也。夫儒参三才者也。一中立而天地位。万物育。故子云以为非此则止于伎虽然宁有通天通地矣、顾不能通人耶、子云亦谬儒矣周王季三氏大君子无所同也用所不同也将各各普于世者同也。而一为经一为出者不同也。

　　○游五泄记　古峭

　　万历二年十一月廿有二日偕王图吴系马策往五泄初宿谢家桥明日雨山行驴不可负莫至枫桥骆君意舍止焉明日其兄怀远公验来又明日饮怀远罢入化城寺又明日陈君心学来又明日饮于陈君止焉又明日午始霁途行两宿而至五泄寺是为至日遂登巳而大雾穷宇内不见寸形浑若未关忽复霁遂穷五泄下题名镌寺之石鼓是夕雪明日午复霁往观七十二峰攀扪裸厉陟自西潭以涨甚返又明日陟四泄之对岫观四泄下饭于寺遂装以归踰响铁紫阆长青三岭日仄至洞岩寺饭罢巳灯僧祖福缚炬请观洞岩入至第三洞之鳖口洞故有外屏近为占洞者所坏泥入壅鳖口返又明日黎饭复行入湖船□□而至金家巉甫明踰两小岭午泛离渚日仄抵家是观也洞岩奇于阴五泄奇于阳而七十二峰两壁夹一壑时明时幽时旷时逼奇于阴阳之间以余评之殆莫胜于五泄借物以形容之终不足苏长公游白水佛迹山云山上瀑布三十仞雷辊电散未易名状大略似项羽破章邯时庶几近之矣是行也去来凡十有三日、陆行三百里、水行百三十里宿于骆四夕于途如之于陈一夕于寺再倍于陈余堕驴者二越溪而溺者一濡者四五驴蹶于岭者三诸子淖而跌者弗论也得诗二十首每作诸子必和之

　　○闸记 【 代】 　周匝通显

　　前知府富顺汤公绍恩之闸三江也事具陶庄敏记中至于今五十年无以潦告者胶石以灰秣久而剥石因之亦少泐水日夜走罅中顾有以旱告者矣万历癸未宣城萧君某以户部郎中来知绍问俗所苦、知而往视之、得所以白其事于省诸大吏许之、协其议于僚二三君、令判府杨公某专其治而属工于县丞某出库羡银若干两役夫若干人用冶锡窒所泐并发巨石凹凸其两颠而规之凸以枕上流凹以衔旧甃匣包之令水不得越新包啮旧甃衔之际冶铁为小腰以锢之其于旧甃如车有辅如齿有唇倍壮且久君雨雪躬往几月而成成以予同年也谬以记告曰无他以属后也、予尝闻父老言始汤侯时以民苦潦甚故役三江及毅役而民又争以病告此犹可委曰初不知利如此也、而今则知之矣、最可委又不过曰汤费则课亩役则槩发丁也而今萧侯费则库羡役则民日予银三分役兵兵尝有顾则予二不课亩槩发丁矣而尚有以不便归萧侯、若曩昔汤侯者、则后之便萧侯者、安知不如今之便汤侯者耶、始麛裘继衮衣始病禇五继美诲殖下之难调盖自古而巳然矣闸潦而启不时则海亩者窃决塘窃则罪故海民谤闸无闸则海鱼入潮河鱼出汐闸则否故内外渔迩闸者谤闸。他则宅是者谓闸阻潮汐吐吞改水顺逆关废兴故宅是者亦谤闸。夫谤乌足信也。而或者谓闸启闭故有凖乃万不可爽、爽有微甚则亩害亦视之、此其敝在掌费者靳与私则然。其涸也则外渔赂以滞闭者则然。斯二者诚有之。非谤之类矣。噫此其责亦可谓下之难谓耶。夫造物之生人也劳矣。生而病则资医。无医犹无生也。故医之劳与造者□。今闸造者谁汤侯也。医者谁萧侯也。继萧侯而医者知为谁劳则等也。医之剂凡几窒泄于甃一也。靳而滞启赂而滞闭痛砭针之二也。

　　○西溪湖记　纤悉

　　虞之为县壤高河水东不旧有湖曰西溪者当县西南主畜水以备旱三乡负郭之亩恒赖焉宋末李显忠既请其高者以牧福邸仍之遂尽田以庄湖始废旱辄不登元伊林希元欲复之不果入　明田既税则湖益不可复矣万历癸未夏旱知是邑者为朱侯既合众以祷乃更求长策得湖以请于府某公某若省及坌省诸公并得可遂复湖湖东起湖山麓北抵郑家堡迤北以西至龙舌嘴前村之高阜南尽长港■〈土逮〉从而长得弓可九百二十七衡而广损从者三之一周而度之为丈者千七百五十二当湖为田时计其亩可千六百二十六兹复田以湖宜仍抵湖以田也而夏盖白马三湖适得新括浮亩可五百有奇第都之区曰十二者括地复得隐亩九百余二百直买之以抵田而税有隐羡于某所者若干括得之适相当复用以抵税盖二抵具而湖告复始果他若水道宜塞者塞之凡七所宜引以佐湖者引之凡三十有六所闸之以潴以泄坊一以表筑室一以省责其成于里之正长畚锸所及计高广近远而课之并有差费取仓栗庸取募丁、阅几月而迄事、是役也不劳民不耗公、取浮修坠、下相地纪、上佐天时、而中免夏畦之桔槔、使吾虞千百年之久魃虽苛、不能必饥与殍于吾民也、是孰使之然哉、众谋记于予予谨记曰侯名某字某某地人以某支于进士来知虞治廉平而兴学奖士尤谆谆云

　　○义塜记 【 代】 　言法而正

　　古者井田以养民亦凿井以共饮而死徙无出乡四井为邑间有徙者徙是邑而巳故易之井曰改邑不改井往来井井曰改曰往来者徙也曰井井者言徙而相恤彼井犹此井也易举饮之井固即耕之井矣夫有田以养何烦于客徙而不出邑又安有客而死者后世井废而养穷、则不得不取养于客、客而不能归、则不得不鬼于他方而燕为多多矣而欲逐以□之如范式李勉其人则燕又为少会稽白子受采义人也求乡之老而贤者十人与饮誓釂而兴曰殇剧矣盍冢诸然冢必自吾乡与山阴始、十老曰诺告而从者三百人得银之两千一百四十有奇买地逮宇齐化门之外六里曰崇南坊饬而冢焉、其大可容、其规可以久、事既迄白子以予尝与闻也遂以记谒予盖尝读周礼冢人而疑冢人之设若曰官出地以族葬国民有墓大夫以掌之则民宜无不葬者矣而礼记月令乃复有孟春埋胔之政、西伯之仁其使民送死当必无憾、而岐周之野、又间值遗枯而仅幸以掩夫若此者岂古者墓大夫之葬特专为不远徙之农民而职业所拘有行货行役于他方者犹不免于沟壑乃若西伯之掩而曰枯此则亶父尚未迁岐时之鬼耶夫王政亦何常要在随时而补之以义墓大夫不足故补以埋胔岐之枯失于先故补以追掩　国家所在有公冢以泽诸殇冢亦曰义初不虞客鬼之多如此也公冢而鞠故补以私徙则出乡矣而死犹似不出其乡之井也予感且嘉焉、故记成而置碑仍其名曰义冢他若冢多羡地与舍酌所息以需事特详而尤善者隔土冢以别嫌籍地舍若工始末时若课工若诸创者助者赀者名氏若赀之等悉碑北

　　○石顶浮图记 【 代】 　词思巉画

　　始予之治新河也本以利农士相顾指形胜曰是且利我乃遂以新河口可浮图请予复为作浮图于河口小市石顶梯者九觚而面者八高以尺计可二百所糜银以两计凡三千有奇率倚墓不出帑一钱□而董之者为某官某分而理之者为某色人某出纳而监之者为生某始壬午九月迄乙酉四月而浮图成予尝谓人处天地间、而与之通气有温凉寒暑浊清忻惨和沴凡此诸祥与诸不祥并从人口鼻肤孔荣于藏府乃始浇漱志虑储于心胷而发挥于事业与饮食衣服功用大相等盖一吞吐服习间而灵蠢系之故昔之人视山川城郭间气有欲去而不留者。必假物以留之若投辖于井牵挽酒宾使复宴笑一堂不遂落莫盖自楼观亭台以至改一檐阴一树而浮图则其最大者举无非留之之具也气留则为诸祥气不留则为诸不祥故有疆域壤联也而郡邑郊墟相去仅炊烟而风物人才不啻胡越者则所云吐吞者有以异之也留属具使具而苟焉则犹无留舟之得水与其风也、必帆而后驶、帆大小同、苟完缺异而驶亦因之矣、浮图从大江高石顶拔起二百尺觚八面而九梯之其为帆之大且完也不巳多乎今夫为子弟者以疾告其父兄、必先以疗、不巳而玉于请召史巫为厌胜、必且听之、不如是则犹为有遗力、使堪舆氏舍其缪迂、用此道以治山川城郭、谁得而舍诸、虽然此在父兄言则可也、万历某年月日浙山阴某记

　　○修郡衢记　简折

　　绍为府领县者八东南西三道绾错而道于他府号最冲、凡县若他府有事于绍之府者、舆马与人、蹄踵如织雷轹而杵鸣介然惟一衢乘之而际府治者为、甚故其圯也亦易于他衢、圯而霖则沃不霖则倾、不特病于履于观亦陋今庚午或有新之之请当其时知府事者为某判为某推为某咸以为比岁方饥即衢矣、必且劳民与其劳民宁陋观而病履也而民之辈某某者相与谋曰、三公明府以劳民而罢衢即以毋庸于劳民而新衢者请可得也于是某等以其辞请、诸公可之、遂衢、衢成计府以南止桥以东止阁之东踰若干步为丈、纵者若干、横者若干、计石若干、役工凡若干、银为两者若干、银所自出、上自阁之大老若卿大夫士下至庶人凡若干、出银之等、多至若干少亦不下若干盖所谓毋庸于劳民而便厥履新厥观者也邑人某记

　　○长春祠记　踟踌掩暎大有风容

　　歙之何君曰洪者其父翁讳某当嘉靖某年间贾于杭得君最晚其后翁渐老君曰贾不可巳而养又不可违于是始买廛以迎翁遂世为杭人既殁葬湖南之麓刻木为祠甲子间君之仲子炅有疾大困祷医勿验会人曰余姚有徐叟永者能致神迎之永所玫者神附笔以书自云纯阳子辄赋诗诗曰三春柳外莺声好。啼落残红半树花。分付杜鹃休呌月。一窓□雨湿春沙。书巳君诵诗知炅不可救巳然时正冬而此云三春即不救宜尚缓后六日炅死君惧复令永致纯阳子问所以纯阳子曰昨云三春三春者谓炅六日人也示矣主人不之省耳、君大愕且痛哀其子、纯阳子因谓君曰死者不可救矣生福不可修耶吾为尔号福修子且曰吾辈近亦厌壶峤而欲少憩人间、西湖之南有山曰长春、君家坟墓在焉、其为吾卜筑于此、尔两世祖皆吾仙籍中人、故来以此相属、吾属不可妄得也、君稽首听命、于墓之麓、卜日命工面江翼山中奠一阁左右夹之上构一亭飞梁垒石下复以室用备时享甃池澄深栏楯联校杂树鲜花奇禽响答俨然紫都始青之乡凡所规擘。悉出神意。扁联之昼。亦并神书。多至数百余字。悉皆瑰逸。迥无埃尘。始某年月日既成肖像以升凡列仙籍者自某位至某位十有几人。而君之祖某公若女祖仙姑与焉、四时之祭、品数有等、直计工财麋金若干余两、予始闻谓神仙方厌世、而复索居于人、初不甚信、及是会何君于逆旅、君饮我以酒、道其事甚详予观何君信人也予虽不信兹事岂宜疑何君哉予尝览纯阳子传纯阳子与人间来往事至多、不足甚恠、至王方平欲会麻姑岂无其所、乃至饮食于蔡经家、此犹曰暂耳、若梓童眞人令苟洙父子为其作殿自扁曰霄霞自为之记而复自书之、其画与文、悉晋人名家笔也、是孰能伪之哉、今而后乃知世有忠信不琢之士如何君者虽神仙亦不得　而远之也如此然则今之记君宜请纯阳子自为之。如洙父子然。要当不下梓童眞人。而顾使予凡近为之。又何也。

　　○半禅庵记　此等参微眞与长公颉颃

　　人身具诸佛性。辟如海水。结诸业习。辟如海冰。当其水时。一水而巳。安得有冰。及其冰时。虽则成冰。水性不灭。又如炼汞求朱。矫白为赤。齐铅作粉。熨白为玄。变染而成。各有界畔。如由吴达越。必经钱塘。江心之际。吴越分矣。然东则投吴。还西则越分无定形。际难剖趾。由斯以宣。半义举矣。徽之休宁居士程希正甫家黄石潭上大谷中万松最深处垣园百亩名松逸园裁胜构建既成八区景聚心娱莫不毕备乃就半山束茅以庵用旃檀肖大士及诸菩萨栖其中、而题曰半禅、书其乡王山人仲房园记以来、而摘庵记于予、予惟正甫为人风雅匀停。根尘融会。所云半禅。将谓居士未离家缘。是则半俗。稍脱尘网。是则半禅。斯义谅尔。辟如塑像工人以一石稍屑和一石土沙而为一佛香秽杂处终不成半又如鹜鸡孪生一头东行一头西赴不着一边大修之人不若顿超诸缘。尽澄性海。则兹半俗。莫非半禅。举兹将化未化之冰。悉还一水。无禅可半。何况半俗。铅白汞赤。越东吴西。义复如是。天池居士方堕无限俗中、有全禅契眞谛不妄为作是记、傥书入石记持向仲房古矜二长者参之、

　　○吕氏始祖祠记

　　余姚之有诸李其一为吕也而吕之迁余姚者则自新昌始盖在赵宋有吕亿者仕某宗朝为大理评事扈跸而南遂家新昌七传而至鎌鎌父某尚宋福邸官郡马当其时虏逼宋且及戚畹鎌始图迁避之不果传珙珙传贵义虏果及而始迁上虞之达溪悦余姚山水再迁余姚之新河于是余姚有吕氏吕与李声相近也　高皇帝新立用法严当贵义公世籍户口书误易吕以李及觉而籍巳上欲请更不敢贵义用是缺然以终其身及箦呼其子德玉诀曰吾死其令吕氏子孙世世着姓生则从李而巳没仍吕自鎌至德玉世修德闻于姚自德玉几传而有今师相公名本以对策中　上旨甲第历翰林自国子师看相佐　世皇帝致太平十有四年辛酉夏以太夫人忧归服既阕举废追远漶漫一新顾谓冢子礼部君元曰姚自始图迁以来积德几二百年而始集于我幸不堕、其可以怠厥事、女其更营之礼部君亟共命趋而拓舍旁地以祠四公自鎌至德玉治主以升又置田若干亩以给其屋仪物数登降之节、悉如我　明集礼始某年某月日师相公乐观其成扁其门曰吕氏迁姚始祖祠、使来命、某以词曰予将劖诸牲石某再拜皇汗谨按吕世侯伯自夏封太岳周太公望封齐入汉以高后戚封侯者亦多至二十余人而霸晚最显其后子孙在魏有虔在唐有延之□□□□渭渭之子有温有公在石晋有琦在宋有蒙正有端端子由诚由诚子亿实始新昌凡兹十一公一侯两相上卿者四人、侍从出守者视之、噫盛矣然始衰于戚当二十侯时族矣而霸仅以穉免积千百家而后有文穆公蒙正正惠公端及鎌之图迁也又以戚虽祸殊族然播越亦几衰矣、又积二百年而始有公其在三代则太岳太公望在宋则文穆正惠也功德在天下、发祥在祖宗、报之以祠、孰曰不宜、某遂顿首作诗曰
　　周吕缵夏、胙土于青、祀岳煮海、实惟神明、迨于中不。两以戚故。日中而彗。亦世之数。在汉不戚。驯至霸虔。大起宋唐。十有一贤。惟贤伊何、二相四卿、他昔侍从、代为明臣、自剡诈古、则为宋戚、再卜而迁、乃居姚邑、始瓞于鎌、积一百年、又大于公、师帝格天、功德业业、为望为岳、其在宋室、正惠文穆、相公曰噫。荷兹景祺。是不在我。福由祖胚。作祠于姚、实寻故址、宏构拓基、则自公始、既卜四主、用牢以升、春秋飨祭、嗣岁肇兴。室宇物仪、遵我王制、族宗百口、可谓曰知、檐角晕飞、江海之湄、追远归厚、式此孝思、

　　○石刻孔子像记　亦一证据

　　何氏余冬录载黄伯固曰偶考夫子象无髯惟家庙小影为眞又引孔丛子云先君无须髯近郎氏七修稿亦云吾夫子七十二表形容尽矣今象夫子者多须而彼表独不称须可疑也意伯固所顾有据然予读家语孔子适郑与弟子辈相失独立郭东门郑人谓子贡曰东门有人颡似尧项类皋陶肩类子产然腰以下不及禹三寸累累若丧家之狗子贡以告孔子笑曰形状末也而曰似丧家之狗然哉噫吾夫子之然殆伤巳往往于诸国君而往往不遇终无所投止四顾徘徊如丧其家者然也不遇则何补于东周此春秋所以作也故曰吾志在春秋噫徒志而巳矣东门人乃亲见夫子孔丛子夫子后而荀子书云东门子姑布子卿则善相人者并不髯夫子则貌夫子者宜不髯韩昌黎肥而胡韩熙载癯而略须两人皆谥文公姓又同绘事者亦两相误乃知人间事误不

　　○烈妇姚氏记 【 代】 　他人属事非不切实终如嚼蜡每诵此公文眞有感叹

　　隆庆六年七月九日郡城三校诸生上书于浙代廵谢公言山阴县十六都民姚忠女姚氏当嘉靖三十六年甫十有六嫁本县迎恩坊民朱缙缙父故榷吏死而家益贫缙嗜酒失业阅四年并其妻自鬻于某宦家将挈以之京妻觉之恚曰是将及我且吾夫总孱吾夫族若吾族儒家也奈何令儒家女蒙嫌至此哉欲拒知不可乃夜纫其裾袂以自闭怀石沈河死实下和丰坊界上去其居不百武其后缙竟以贫死无家且无后事遂不章唯明公仗节莅浙急大体、先教化、所至郡邑录忠孝贞廉之辈、以风晓末俗、无问幽显、如姚氏者不宜久使沈沦公览书下其事于县长吏、长吏诣姚氏故所居处召三老子弟及故尝晓此者问所以咸如诸生言谓宜表姚氏宅而缙先以无家死表无所归始议碑于其故沈所以覆公报曰可且曰碑以表姓氏久即湮耳其记之以备作志者之采令君谨承公命来征记、某既记其事如右因感之而叹曰。余老矣。垂八十矣。涉事颇不浅。至每见旌妇人。问之非某贵人之妻。则曰某贵人母也。虽未必尽然。要之槩如是耳于是受旌者方矜之以为甚难而评乎旌者且眇之以为甚易夫旌之者风之也荷易矣曷风哉至如今姚氏举则绝反是。盖受旌者得之为甚易。而评乎旌者重之为甚难。难之者风之也。噫惜哉。不意余老垂八十。而复一见院台邑长之善于风民若此也。故于记事之余、并及之以告、

　　○镇海楼记 【 代】 　隽伟闳畅足称大篇

　　镇海楼相传为吴越王钱氏所建用以朝望汴京爰臣服之意其基址楼台门户栏楯极高广壮丽具载别志中楼在钱氏时名朝天门元至正中更名拱北楼　皇明洪武八年更名来远时有术者病其名之书画不祥后果验乃更今名火于成化十年再建嘉靖三十五年九月又火予奉　命总督直浙闽军务开府于杭而方移师治寇驻嘉兴比归始与某官某等谋复之人有以不急病者。予曰镇海建当府城之中、跨通衢、截吴山麓、其四面有名山大海江湖潮汐之胜、一望苍茫、可数百里、民庐舍百万户、其间村市官私之景不可亿计而可以指顾得者惟此楼为杰特之观至于岛屿浩眇。亦宛在吾掌股间高翥长骞有俯压百蛮气而东夷之以贡献过此者亦往往瞻拜低回而始去故四方来者无不趋仰以为观游的、如此者累数百年而一旦废之、使民怅然若失所归。非所以昭太平。悦远迩。非特如此巳也。其所贮锺鼓刻漏之具。四时气候之榜。令民知昏晓。时作息。寒暑启闭。桑麻种植渔佃诸如此类居者之指南也。而一旦废之。使民懵然迷所往。非所以示节序。全利用。且人传钱氏以臣服宋而建此事昭著巳久、至方国珍时、求缓死于我　高皇、犹知借镠事以请诚使今海上羣丑而亦得知钱氏事其祈疑如珍之初词则有补于臣道不细顾可使其迹湮没而不章耶予职清海徼视今日务莫有急于此者公等第营之、毋浚征于民而务先以巳。于是予与某官某某等捐于公者计银凡若干募于民者若干遂集工材始事于某年月日计所构甃石为门上架楼楼基迭石高若干丈尺东西若于步南北半之左右级曲而达于楼楼之高又若干吏凡七楹础百巨钟一鼓大小尤时序榜各有差、贮其中、悉如成化时制、盖历几年月而成、始楼未成时、剧寇满海上、予移师往讨日不暇至于今五年寇剧者禽来者遁居者慑不敢来海始晏然而楼适成故从其旧名曰镇海

　　○酬字堂记　黄花瘦石不妨幽致

　　镇海楼成少保公进渭曰是当记子为我草草成以进公赏之曰闻子久侨矣趣召掌计廪银之两百有二十为秀才庐渭谢侈不敢公曰我愧晋公子于是文乃遂能愧湜傥用福先寺事数字以责我酬我其薄矣何侈为渭感公语乃拜赐持归尽橐中卖文物如公数买城南困地十亩。有屋二十有二间。小池二以鱼以荷。木之类果花材三种。凡数十株长篱亘亩护以枸杞外有竹数十个笋迸云客至网鱼烧笋佐以落果醉而咏歌始屋陈而无次。稍序新之。遂额其堂曰酬字。

　　徐文长文集卷之二十四 【 终】 

　　●徐文长文集卷之二十五

　　公安袁宏道中郎评点
　　钱塘许尔京士魏校订

　　碑

　　会稽吴侯生祠碑 
　　徐相公碑 
　　季先生祠堂碑 
　　知清丰沈公祠碑 
　　庞公碑文 
　　刘公去思碑 

　　○会稽吴侯生祠碑　得娥陪说风神自长

　　会稽典史吴侯成器徽之休宁人其始仕会稽当海上宝初入内地侯以能将兵知名于是承大吏命提兵守水陆阨塞历浙东西南直隶与贼遇大小数十战斩贼首数百级生获数十人还虏者亦以百计凡战之处休止督发设守出鬬有方法禁士卒无毫毛扰居人又能舍死先士卒民多知其功者往往就所战处为建祠刻石今曹娥江其一也父老某等来告厥成请予序事予感而叹曰。曹娥一弱女子耳。当其吚嘤婉恋。乃不知有门外事。至其赴父之难。眇大江。蹈洪涛。慷慨激烈。有猛丈夫之所不敢为者。夫典史下僚也。动为人所箝傫然何异一女子。至其当国艰难。乃惟知曰吾臣而巳。其仗剑舍身以当事。乃不复知有他计。此其人皆以忠孝植性。历千万古而同一道。今其祠若庙岐然两相望岂偶然哉诗曰
　　伊昔孝娥。垂笄紞珥。当斯之时。一女子耳。愤江痛父。不得尸所。被发乱流。娥猛如虎。今之仕者。沈伏下僚。傫然长叹。则怨其遭。有寇在庭。孰敢攘臂。世将弃戈。何况邑尉。桓桓吴公。天植忠孝。先国后身。与娥一道。启宇崇功。娥江之沚。祠木相望。照暎江水。

　　○徐相公碑　事与鬼谋文疑史削

　　神姓徐名龙佛世凤阳人宋端平三年三月十三日生当父官会稽学时尝从道上拾鸡卵腋之得白鸡以鬬莫有敌者父母憎其侠遂去家为县狱长未几改行读书归事其父母以孝闻殁而为神至动人主咸淳三年诏封神白衣顶圣入　明人争奉之天顺成化间再拓其居于故所称学西鬬鸡场所、至弘治初乃有沈润王世威事、润曰我尝夜半胶舟浅水、鬼火萤遶、忽失楫、我迷怖号神、忽闻空鸡、遂获楫以归、世威曰我为老人随祭南镇夜归、忽一白衣告虎至、巳而果赤虎至、我怖不能号、白衣诧虎、虎去、翼我以归、及别问为谁、曰老夫会稽学西徐姓者也、于是众益趋信始请乡先生陆建宁记于石而狱有众以□神神之迹顾漫不知也某车?系之六年始删定建宁记复碑于此而举其义曰、今世之祠神者、固以神神也、至问其所以神神者何、则徒知曰不神、胡获封于人主、又安能□二男子于鬼窟虎口中、以予按建宁记神之得为神、与其得封、直云相传耳、而二男子事亦仅出其口、有无不足据、又乌足以证神之神不神哉、独鬬鸡有场。则眞非无据者鬬鸡而出于卵腋卵腋而直从道上无故获之此则眞神者事耳意当其时用博用狱以自掷弄必有诧呼束纵于圜场中绝奇特异其祸福善滛可以动天而宰幽者。端平咸淳、终神之世、仅三十年、正南渡兵时、宜典籍之不备也、今狱既祠神即不备不宜绝无所识即识又不宜以无据者充也故予取于神卵而腋且拾者以存信、为作歌曰、卵兮伏兮。雌所軄兮。拾且腋兮。倮代羽以翼兮。孰思其故而能得兮。博愊愊兮。战靡北兮。舍博而徒。掌索纆兮。生侠而雄。殁而不可测兮。遶圜者棘兮。彼稷稷兮。俦善而冤。俦慝而殛兮。

　　○季先生祠堂碑 【 代】 

　　先生蚤闻新建致良知之旨既浸溢惧后之学者日流而入于虗也乃欲身挽其敝著书数百万言大都精考索务实践以究新建未发之绪四方之士从之游者数百人自筮仕至老且革无一日不孳孳问学者亦且数十年此其卓然以继绝学觉来者为巳任而处心制行光明夷坦孝友忠信盖卜诸鬼神、鬼神许之、质诸儿童、儿童信之者矣、间有稍疑之者、谓先生当长沙时以严以湼、为人所弹诋罢、罢而独居禅林着礼书、将有所迎而希也、嗟乎是乌知先生哉、先生先人秉宪为大夫家世禄先生知长沙为太府罢归者不两纪身死几不能殓、骨且未寒而三子巳寄舍于他人、湼者固如是乎、火烈民望而畏之故鲜死萑苻之尽杀子大叔之不猛也芟稂莠植嘉禾治何病于严哉而况先生之或过于严也又其壮年养犹未粹之时乎当长沙之　觐善当轴者以书畀先生先生疑其荐巳也怀之不达及罢启书果然始推官建宁会宁藩变先生提兵壁分水关院史以乡试役檄府长及先生先生移书并绾长令城守再二拒院檄勿往即得罪勿顾若为御史得谪则以　慈寿太后及　肃皇帝两宫故批逆鳞即兹三事其所志不在荣进也亦明矣拂之于显然之章奏、而顾迎且希于不可必达之故纸、迎且希者固如是乎、先生之学与行仕与处其懿美不可殚举其大约为人所疑与信则如此噫一疑之、一信之、彼从其疑、我从其信、亦足称贤矣、乃不得与槩无可信者、一食于乡之贤、殆十有二年、而先生时往往语其徒曰、吾子孙无显者、而显者之先吾所知也、吾死慎勿随世俗为乡贤举、与闻者咸志之常怏怏、一日越中荐绅暨家大人以先生即不乐于校未必不乐于社而祀于社又吾辈之力所易为也议始倡和者向应郁颖上言遂撤巳所居旁舍四楹徙置禹迹寺西林实先生旧着书所以祠先生陈按察鹄胡通参朝臣奔走督率益力助赀者既众祠所需用旬日告成门以二重垣径略备洁牲卜吉治主以升鼓吹道周国人喜跃以某职史□□书、某始见先□□木知学也既□从事于学而先生则巳殁、殁而尝追师之、窃比于聂兵部事新建之义、于是举也诚快之、书其敢辞、考之古凡功德与言三立者有一焉则祀于国而今先生居其二昌黎乃曰乡先生钓于某水游于某树某丘其可指而乐者有三则宜祭于社而今先生独苦于学其为三可指而可乐者未尝居其一顾不即祀于国而亟祀于社也于法虽有遗亦从我之信以俟夫疑者之久而自信云尔于是谨书其举事始终之岁月、与鸠工之人、若先生之世、曰祠始于万历二年二月之朔越十五日而成又越五日而主以入鸠工者为里人王炼先生名本字明德别号彭山以进士仕始推官召拜御史以谪历县佐长起为礼部郎中再谪历府佐止长沙知府他若助赀者例得书书于碑之阴为作歌曰
　　修篁兮丛枝黄熊子兮招提湘潭兮牧长、解佩组兮言归、依短寮兮长席、载六籍兮以卑栖、髠管毫兮杵杵、惟以遗兮将来、 【 叶】 淹日月之逾几、灵冉冉其何之、祠灵兮享灵、匪他人兮吾侪 【 叶】 灵之来兮总总挽北斗兮乘箕中参差兮延伫劳骋望兮何如

　　○知清丰沈公祠碑 【 代商督学】 　后传较胜此文

　　赠光禄少卿沈公炼嘉靖中以进士知溧阳与御吏争可否再调补清丰凡十年稍迁锦衣卫经历会虏入古北口逼都城时　肃皇帝久居西宫至是特视朝且　诏下百官议众莫敢声独赵公贞吉一开口公辄和之触讳忌巳而上书请兵二万人愿自效虏退会大风霾公又上书诋分宜直甚乃得罪杖阙下徙置保安既至则益结豪贤为御虏计虏蹂大同塞臣败绩则割汉首以上幸赎公移书诋之又作射虎行筹边赋及诸谣词以弹激风刺稍稍闻京师分宜若塞臣畏且衔之其后又削木为桧象令决耦射中则举觥相赏喝值饥则又散巳财粟活殍以千计将卒割汉首公得之毙杖下者复数人于是远近无不颂公眞忠气益功齿分宜党党为计日深公由此遂遇祸不数年党败　庄皇帝下诏录旧忠公得赠与荫而后公知清丰者相继为某某因邑人意后先经营相与祠公于故唐南将军霁云祠畔后若干年某奉命以御史督学北畿至清丰吏士相率以记属佥曰光禄之死事于曩昔也虽以劲然治兹邑实有惠爱于民且公乡人也敢以书请予喟然曰西国之刀其锋之铦至断犀兕然人得环之则遶指也等于韦今夫忠爱一道也于民则为爱于君则为忠爱柔而忠刚视用之而巳矣柔于邑而刚于廷公眞能审所用哉公三仕为县其治爱多不能悉录录其大槩如此至公为士以文名吾浙中然文主于雄藻类西京、其居常以孝弟节义为经而稍喜侠以故每事必奇乡人至今谈之犹凛凛若生云诗曰
　　韦缓弦急。各专所长。水柔火烈。不能相通。鷃翔蓬蒿。鹏抟苍苍。庄周所短。智效一乡。于惟沈公、知柔知刚、方其作宰、用宽斥严、如牧而笠、求刍饱羊、及其在廷、掣绦以扬、抟击恶鸟、则为苍鹰、等为令耳、一弛一张、式矜小鲜、或借尚方、柔可遶指、劲不留行、我仪图之、西国之钢、公死国事、论定棺盖、乡里垣塞、祀公者再、清丰之祠、则以遗爱、岂偶然哉、宜南也对、

　　○庞公碑文 【 代】 　序述无一稚语

　　天顺间御史朱英所疏行两役法籍县民为十年而统于坊里之长每一坊一里中长各十人以倾之令民按丁若田五年而卒钱与长为吏办公私费在坊者主宴在里者主馈曰甲首钱又五夫而长率民诣县庭审诸役曰均徭岁环逓以为常盖五年一用民也时颇称便其后吏肆而长饕所云甲首钱有一贫男子出白金至四五两者即富家按田而率有如亩满千出金不数百不巳于是贫者走徙往往以钱累其长其富者不免于诡其亩半其输与例得蠲丁者至若均徭一不幸得驿库或捕盐诸役其在榜中顾直役不过七八金富民承之则诛攫百出不数百金亦不巳又不幸富者兼得两里役贫者或分得十之一二则身家立破碎于是每当书榜则老胥黠长有朝持空手暮金满囊者与诡输相唇齿而民之病极矣南海庞公旧为御史来按浙其所因革予夺悉匪故常知前两役为病既大且久乃一破其法如一邑中调剂官百所需费若诸顾役不缩不盈与民之丁土相厘合凡丁一田亩十率出若干钱与秋租岁并输于邑吏明年百所费与诸所役亦岁出库中钱择其人掌之且买且顾名一条鞭又刻帖人给一纸令晓然无所谓甲首钱长不得滥索无均徭富者不入驿库役最重且苦若盐捕等者不得勒富者募而且岁输仅若干钱受诡者不得行胥吏无所用其役以自殖盖自诏下行之至今农始知贵田而柜檐而食者亦重去其土闾阎熙熙畧始苏息然亦既十余年矣诸父老子弟乃始醵金买屋以祠公而属石上言于予何晚耶诘之则相顾以对曰公亦知永州事乎柳大夫将夺、蒋氏之蛇、而复其赋、蒋氏出涕汪然者以蛇之毒人不若赋法之毒人甚也、庞公易两役为条鞭是出我水火加之袵席、今也闻且将夺我袵席而复之水火、其毒于蛇也倍几、予曰诚若是、则父老等之言众言也。予言者一人之言也众言也者能致于闻者也予一人言也而又言于石是不能致于闻者也诸父老更进曰、急父母之病者、医药不巳也、而兼事于祷祠、甚则且糜股上肉、又安问祷祠、不如医药哉、噫是亦可哀也巳、予亦何容于喙、公名尚鹏字少南广之南海人嘉靖癸丑进士今为副都御史

　　○刘公去思碑　崭秀

　　今夫以百里之长。而听断百里之民。长之心一耳。非有二也。耳与口目一耳。亦非有二也。而百里之民。盖千万其心。亦千万其耳目与口。夫以千万其心与耳目与口如此其众也。且鬼匿而狐奸者百出而乘其所不及。至欲以一心一耳目一口以临之。一不当则强弱倒置。淳黠无所别。书史起而阴把其衡。平者十一。而不平者十九。谤讟兴而怨声作矣。噫然则孰谓听断非难哉。刘侯名某者之长我山阴也其才能眞足以起敝而完补破裂特以承某侯后侯恬然安之欲不取赫赫事更张独其听断则眞若止水须眉靡所不烛若禹之铸鼎即有魑魅魍魉亦夔夔睢睢毕露而不可迯其折而低卭之又若权石然无不惬其轻重而后巳自一事至百千事自一日至三年。民蹙而入者。无不踊而出。于是一邑百里之间帖帖若无□而史胥舆台之辈亦缩手重足而退听无有攫民□钱一粟者在汉史刘陶以孝廉宰顺阳无他事特以县多奸猾陶能摘而发之既去吏民思之复作歌曰悒然不平、思我刘君、何时复来、安此下民、今侯之以召入也、民思而歌之、亦如之未巳也、谋共祠而碑之而属书于予、噫固其宜也、异时邑校圯侯新之不令劳且费于民江汰天乐侯堤之可十万丈广狭长短视田业而责之主者民亦不知有劳凡此皆教与养之大者也。然学不圯。堤不坏。则侯亦不作。吾所谓不猎取赫赫。而必欲功自巳出者。大抵然也。噫有才而不急于名此更难

　　徐文长文集卷之二十五 【 终】 

　　●徐文长文集卷之二十六

　　公安袁宏道中郎评点
　　钱塘许尔京士魏校订

　　传

　　赠光禄少卿沈公传 
　　白母传 
　　王君传 
　　彭应时小传 

　　○赠光禄少卿沈公传　悲愤激荡故其本色

　　青霞君者姓沈名炼字纯甫别号青霞君生而以奇骛一世始补府学生以文奇汪公文盛以提学副使校浙士得君文惊绝谓为异人拔居第一嘉靖辛卯遂举于乡戊戌成进士始知溧阳以政奇御史惮之卒得诋徙茌平再徙清丰巳乃擢经历锦衣卫以谏奇庚戌冬虏入古北口抄骑至都城大杀掠时　先帝仓卒集羣臣议于廷大官以百十计率媕婀不敢出一语君独与司业赵公贞吉历阶抵掌相倡和慷慨论时事严氏党执格之君遂坑声诋严氏父子又上疏请兵万人欲出良涿以西护　陵寝遮虏骑使不得前因得开都门通有无便不报无何又上疏直诋严氏十罪有　诏廷杖君五十削官徙保安为布衣以戆奇当是时君怀愤之日久而忠不信于主上乃削木为宋丞相桧象旦莫射捶之随事触景为诗赋文章无一不慨时事骂诃奸谀怀忠主上也当是时边人苦虏残掠、而杨顺者方握符镇宣大、虏杀人如麻、顺不敢发一矢、虏退则削汉级、以虏首功上、君飞书入辕门、数顺罪、顺痛忌之、承严氏旨、日夜奇构君、及甲寅虏复寇大同右卫顺计不出前辙君飞书益急而君在边久、尝思结客以破虏、或散金募土人豪宕者为城守保安、饥又散金市远粟粥僧舍活万余人、顺谓诸事非放逐所臣宜为、可以叛构君、遂与御史廵宣大者路楷会疏入告君叛状严氏父子从中下其事弃君宣府市连坐死者五人既又驰捕其长子襄械抵宣府杖系糜且死会给事中吴公时来疏上有　诏逮顺楷襄得免戍时丁巳秋月也　先帝始再听谏臣邹公应龙林公闰等说悟向者严氏奸罔斩世蕃西市夺嵩官　籍家再踰夫而　先帝崩遗　诏录嘉靖以来以言事得罪者君得赠光禄寺少卿荫子一人　今上立一年襄复疏父冤顺偕坐死　上感君戆为制文命省臣祭其墓
　　外史徐渭曰余读离骚及阅青霞君塞下所著鸣剑小言集筹边赋。扼腕流涕而叹曰。甚矣君之似屈原也。然屈原以怨而君以愤。等死耳。而酷不酷异焉。虽然。死不酷。无以表烈忠。今夫干将缺且折。其所击必巨坚也。君结发庐越山至入仕至放居塞垣其特奇行多甚言之人无不骇心堕胆者然其要卒归于孝忠君少时君父翁暌其室走京师誓终焉其后君举于乡入京悉要其乡人为供具长跽请归其父翁哀痛恸号路人无不洒泣者父翁遂感动、亟命驾归、翁妪相欢如初迹君所为孝如此兰固有自哉、然余尝至京师、过君故舍、舍旁人为余道沈大夫盛时车骑集门如流水、及祸起、门张雀罗、所不去者永嘉张尚宝逊业乡人胡通政朝臣耳、然两公者卒以此得祸悲夫宋玉为屈原弟子原死玉作些招原魂余于君非弟子然晚交耳君徙居塞垣时余直寄所怆诗一篇愧宋玉矣

　　○白母传　国史有藉之文

　　白母者山阴某里葛氏女也年十六归白公瑾公素弱母为善调节使读书成所学成化中以进士为分官知县母与俱往其明年公病踰时而库所贮折银尚数千两邻境有因饥而作乱者聚徒百余人将刼取之县固无城郭寇仓卒将及门诸簿丞与其妻孥既弃署走匿他所母独分命家人力拒其两门乃始迁公别室埋其银污池中着公之服升堂以俟贼贼至则阳为好语相劳苦、益尽出其所私藏钗珥衣服诸物以与贼、贼谢而去、而不知阴巳表识其间、用是后稍捕得之、未几公竟以病死于县、先是县阻江水一方舟渡人多争溺死者、母劝公为浮梁以济而公之政治有恩惠又大畧时出母之意母之贤既巳闻县中、至是丧公而归也、民哭声溢郊野、其妇人载橐哭以送者、途相次如鱼鳞、母都一毫无所取以归、时年若干矣、归若干年而后卒、其始归时独闭门谢外事修饰谨慎以率先其帷中教子孙使治行谊里中人贤母亦如其在分宜也至其末年皓首时、乃始听邻人诸族戚之请、为之决疑难、断不平、有不讼于官而谋于母者、即桀猾、母一言冰解而兽伏、于是府若两县学诸生数百人以母走告知府汤公公令榜其门时母巳老就枕席至榜目独呼其孙宪令起沐浴更衣坐堂中、益遍召其诸子孙使来前榜声绝而母逝矣
　　论曰古今称节妇贞女者多矣、兼才与智而有之、唯孙翊妻徐氏耳、纡缓图之而乘时以亟发、殆兵家所谓彍弩发机者与、然徐既许览以昏、则可延日时、得自为谋、有两故将可召则可与共事、未闻以文吏妇与其家众数人、阻百余创起之寇于呼吸之间匿贮金徙病男子假冠服出所藏又默识其所欲与若母之敏给而奇者也、假令母与翊之妻、不为妇人在今日得提数万之众以与闽越东夷之寇相从事其所谓敏给而奇者又不知何如也余于斯重有感焉、母之曾孙贲数为余道母事且曰母死时出其箧中所计族人婚姻巾括衰带至麻缕系缀之细无不具、其它物称是、子孙男妇人哭泣成礼而巳、噫观于斯而母之慎密计深远又如是哉、

　　○王君传　点次清妍

　　吾友王君讳某字某卒之又明年其子府学生某以葬其考时缺志铭惧遂殒殁其素也乃书状来请传余读巳喟然者久之夫以王君少颖敏苦学未弱冠以儒充试一不售乃为生于府学中便廪食其后试有司无一第不高等且间甲诸同学生百里之外褁粮而趋学者无一不就王先生塾乃弛担如是且三十年数奇伏然犹以贡拔此人人能知之某亦能言之者至其以文受知一府公府公怜其贫颇风之人持百金为寿请府事而君不为动先是又一他府公授一乡翰林托令简壻以属君君对曰某薄命业巳约妇无以承使君厚惠府公复翰林戏举旧事曰事不谐矣此虽人人未必尽知之然某犹能言之也至君以一经教弟子、致束修若廪食凖铜钱以个计可百万乃悉以同诸弟瑜者教之股者食之终其身为一窭人此则人或知之生君未尝言之死某亦不得言之者也今夫身至大官镪盈藏乃嫂叔矜耰锄兄弟以故业而鬬者岂少哉噫可传巳君有胆量、尝读书山中雷破庐木弗怖多鬼稍来弄人弗迷白晳面满月应法匪特文当显也而竟止此命也夫
　　论曰懋新君虽窭然喜植花木畜鱼于盆池。买古书帖及名人畵箧笥。数饾俎衔杯。喜翩也。即为举子业然亦时为诗。及好人为诗。城中大家治园池不少。友人中为诗者亦往往有之。然予不数过也而特数过君。君之办景岂眞过富人哉。而乃今则巳矣。庄周曰自惠子死。无以发吾言也。

　　○彭应时小传　言简却有气韵

　　彭应时山阴人始以文敏为生员既以侠败乃□武中武科为镇抚又以亢被黜家居困郁甚久之都御史王公抒来镇浙知其材檄使练士会参将卢镗自松江击走萧显公令应时截诸海塘乍浦为贼所掩乃奋鬬被鎗堕马死死之时犹恠骂其马前卒促使巳脱身走者应时性聪敏能诗文、材力武技、一时盖乡里中、而驰射尤妙、几于穿叶少年时使气人莫敢忤至是善抚士卒士卒且乐为之用而竟以败死命也夫

　　徐文长文集卷之二十六 【 终】 

　　●徐文长文集卷之二十七

　　公安袁宏道中郎评点
　　门人锺人杰瑞先校订

　　墓志铭
　　墓表

　　◆墓志铭◆

　　高君墓志铭 
　　萧女臣墓志铭 
　　吴孝子墓志铭 
　　嫡母苗宜人墓志铭 
　　伯兄墓志铭 
　　仲兄墓志铭 
　　亡妻潘墓志铭 
　　自为墓志铭 

　　○高君墓志铭　公志铭跌宕多风生色堪把今之名家匠谓象龙刻凤虽美不情

　　君讳升字进之其先江都人靖难师起五世祖观音保以从征转徙遂来居绍之紫金里始官百户后落秩总旗三传至贤有子五人其季名奉者娶谢氏生君与按察经历阳君为人如出冶剑少即露锋锷师参议胡公某、某数睨以语人、君时尚窭、其伯父泰无子尝提千金产欲后君、君谢去、人奇之、无何果以贾数至千金归则跽进其尊人恣所以、既又泽其宗连若窭旧故必遍、且岁袭、了不见厌倦时、于是自家至燕齐数千里内皆知高髯公孝友嗜义有古侠士风复善料有急辄投君益为营且费往往倾囊然至贵游或黠少年有所挟者欲出其一铢于匦不得也晚光好结贤豪文士与磨切事、一裁于义、时召客把髯以谈切齿不平风雨飒飒集座中忠孝人遇灾祸辄揽仇思有以快以故客燕一旦跨驴度居庸驰保安把沈锦衣袂痛哭旅寓锦衣出匣中猫睛睒睒若果核意以酬旧逋君笑曰沈大夫仕荏平清丰时当吾贾道寸步耳吾不入取金今投穷边万里雪没颈来取金耶掷不顾去大抵君所为皆此类也。君敏绝、素解文理、其交我也实以文、乃终不请乞一字、人恠之、君曰辟诸山川其秀止耳何用采掇为及系、君每入饷我、必日久而唏以出、噫岂亦有痛哭保安意耶。君殁之前三日、其长子文明持君书来诀、故今葬也诸子来告日曰今隆庆之壬申闰二月之廿有八日。告所曰荻埠。告铭曰先生幸铭之。予以罪不可。某君涕曰君志也。余遂涕以铭。铭曰
　　驰雪塞哭霜臣掷狸睛眇蚨缗遏我之日兮风伐木朴兮樕尔兮孰

　　○萧女臣墓志铭

　　吾友云莱子萧女臣翊年三十九而死葬未有志铭其父老而诸孤幼且贫亦不知为其父请乞而诸友则数属渭久之渭追志母兄妻而女臣于渭好兄弟也因志女臣女臣生而瘠峻捷轻步履如飞性绝聪明亦绝疏落卤莽薄世俗有物外想年十六七时其叔提学副使公讳鸣凤者深爱之岁具衣食令就渭家同学于师女臣心不喜举业、独喜秦汉古文、它庄诸子、仙释经录、及古书法、以故楷甚精摹十数种、死后争得之、率丈尺金数两、其于诸古文仙释、则不求甚解、独心窃好之、尝从师季长沙公访周江郎山人与渭过宿北庵上人之所从玉芝师者归、则翩翩然欲飞去、晚尤喜与人饮谑、每自其赘妇钱塘朱家走其家中梅踵不旋辄走渭所寓禹迹寺中与诸所好同席枕或累数月无日不痛饮眇世事感慨百集病且剧犹卧寺中渭与叶子肃侍之月余而始归中梅焉、女臣既贫而性复好施与、又不事生业、独守一弟十员、心益厌苦之、或为人师、所得仅资一岁、至是又亡其妻、用是以穷愁死而人不知见其外终旷荡于是尽归罪于酒与色矣子五人皆穉小始而寄散养长大者今始归焉女臣以某年月日死讣至、渭哭寺中几绝、以某年月日葬某所不给、渭与某稍会敛以遗、铭曰
　　枕耶席寺禹迹欲与君共之今可得耶

　　○吴孝子墓志铭

　　孝子吴翁讳浚字潮源号素斋世居山阴利乐村始祖翥唐大中间以高节赐号文简先生其子盖徙诸暨入　明至瞻后家山阴瞻子皋徙清道里皋子俊娶平当成化十有八年月日俱十一也而孝子生生十岁辄抱书以数言活父御史台中人奇之及长修身表俗、务厚人道、尝瀹肱剂父病、父死侍母寝足不至闺闼、冬燠衾几四十年如一日、先是妻陆暴死仓卒、请母木以殓、觉母少色忤、遽彻妻丧治母木、庐火、翁以构忘母辰一弗寿、遂终身不令家寿巳、至是翁年八十矣道父母生时事尚往往作婴儿啼其于人好解剧纷里中事行止必曰吴孝子任否人藉以为瞻云子曰凤旸籍诸生以侠坐诬死孙系绶绅属铭予辞以系至再舆石入遂书铭曰
　　庭中有翁、不弛其亲、座中有翁、坐客尽惊、今其往矣、巷无居人、盖美不胜书也吾取其大者以铭

　　○嫡母苗宜人墓志铭　叙保爱处愤感自不能言一铭痛绝

　　宜人姓苗氏云南澄江府江川县之里人也父某公讳有文云南府广狼卫百户某之弟为澄江府诸生美丰姿性聪敏善琴娶左卫人女褚氏太君生宜人有文公年二十一病死时渭府君巳举于贵久之始拜巨津知州抵滇阳驿所与俱童宜人既道病死殡云南之归化寺中而巨津故隶丽江土官府不可居时王先生之尊公讳理者适为兵备佥事按云南于府君为中表兄弟乃始檄府君历摄嵩明镇南潞南江川禄丰三泊诸州县而时以长兄淮取俸于丽道遇宜人侄佐旅语及宜人府君稍以媒往不入其后府君摄江川佐又为太君讼其母家负嫁时所与田德府君而太君母范有妹夫杨武者家云南为千户徙太君与宜人其家杨既富人公复有屯田在嵩明属其税于府君因忆往年佐所及宜人事遂成之宜人乃归府君宜人寡六年而有佐语、又六年而嫁、其始以守自誓、欲不嫁太君又愤其宗人当始嫁宜人时利壻家财纵嫁亦不令其在乡令更利谓府君征那大功当迁转其地又家籍近在贵故不难之及嫁未踰月、仓卒赴夔州太君乃啮宜人臂以鄂故其当府君仕及解官归即巳恋太君稍不乐、府君下世益厌其长子妇宗亲人及越之风物、迨后家零落旧使侍悉散去、又日夜课望渭。用是以郁愤死。然心未尝一日不痛念太君。死之夕亦啮渭臂以决而命火其骨归太君乡实嘉靖某年月日年五十九以某年月日合府君葬焉宜人性绝敏、畧知书、其持身严毅尊重、内外莫不敬惮其描写俎醢为世女师其才略酬应畜酿种植出入筹策驳辨禁持则宗戚子妇宾客塾师老牙妪悍奴婢靡不失气其保爱教训渭则穷百变致百物散数百金竭终身之心力累百纸不能尽渭粉百身莫报也数欲携渭走其乡谒太君时节旦莫数为渭道其乡亲故变迁景物风俗宛在渭目前至太君必恸哭乃巳又收疑太君或巳死不得一见而宜人死时。太君乃反在江川养其侄某家。时兄潞去家往贵至应云南省试尚得见之而宜人不得闻也痛哉渭既以宜人宝渭事多不可述而哀宜人生死终孤羁且痛母太君也故志所履特详。而收涕以铭之。铭曰
　　魂欲往兮奈儿在此魂欲留兮奈母在彼爱母与儿孰少孰多魂不可以去留伤如之何

　　○伯兄墓志铭

　　兄讳淮字文东号鹤石山人渭父之长男先嫡母童宜人所出也始父两为守于滇蜀兄俱随父归兄则为客游足几遍天下、所不至、秦晋闽桂林而巳、喜蹴踘烧丹、又喜施贷、贷或十百金、不责劵、人往往负之、亦不改、以故渐散其赀数千金殆尽、渭少依继母苗宜人、宜人死、依兄、兄视之如巳子、时或以兄无子、令改卜先人葬地师曰是利末支、兄曰令弟有子足矣、然兄终无子始兄嗜丹术性复散宕不内恋如有待于兄弟中乃始尽舍其家室益遍游名山岳庶几一遇神仙焉而卒不得其客游则多在湖州间所更尝广破舟瞿塘峡中得不死、每涉钱塘过杨子吕梁值风怒、人失色祈神鬼、兄曰沟耳、人相传以为笑、然性古直不逆诈、沈毅寡言笑、有长者风世所称眞可托妻子里中兄一人而巳生弘治某年月日死嘉靖某年月日年五十四死之前一月犹与故扶沟知县零陵蒋先主者铸鼎稽山中蒋一往东阳及再来而哭兄于寝矣以某年月日葬父母侧合嫂杨铭曰
　　兄所志、弟所知、历名山、仙与期其魄虽葬于此其魂气则无不之

　　○仲兄墓志铭　志似悲蹙合铭读之知其情之伤

　　兄讳潞字文邦长兄淮同母弟也始与长兄俱随父仕滇蜀间后归补府诸生考辄不利私念父昔以贵州龙里卫戎籍乡举而随父官滇时尝记姓名于卫学于是一旦挈嫂氏往入卫学考辄第一卫诸生忌之相鼓告诈冐其后场中文巳中选拆糊名竟以是避忌落榜后三年丁继母苗宜人忧迄庚子复得应试而布政使职提调者故绍兴知府洪公也素忘分日与兄衔杯心注焉而兄竟以痢?归卫迨唱名入诸生惊问徐生安在令卒遍号之城中而兄竟以是病死死年纔四十于乎兄亦勤矣兄在家煦煦一公子耳乃因困发愤舍其赀走万里道与僮仆食粝衣麤入洞箐穴虎处取谷息于蛮子而嫂则自酿酒漉菽为腐或为人缝刺以自给于乎兄亦勤矣兄性聪明纯厚、善谐俗、其去之卫学益进、都御史陈公讨叛土官阿向久不克上策一篇大奇之立簪花袒绛缯给笔墨札其后稍为古诗文、而卫固少文、故自抚按大吏下、至百户军人家、靡不敬藉兄、然俗犷悍、少焉辄忘其好、或拳欧而吾宗人为甚、兄生弘治某年月日去家若干年死时嫂童氏火之、拾其骨以归、葬父旁、无子始兄将去筮之得离之九四人至是以为验铭曰
　　父入虎穴得虎子其子从之焚如死同所行异所止命也夫

　　○亡妻潘墓志铭　文色生动

　　君性潘氏生无名字死而渭追有之以其介似渭也名似字介君介君彗而朴廉不嫉忌从其父官于阳江时时拾无所记诘之钱银、以还其继母、渭赘其家者六年、终不私取其家之付藏者一缕以与渭、父自阳江升赵王府奉祀还过梅岭开匣取十金与之、戒勿泄于母、介君怯焉、即以投于兄与渭正言必择而后发恐渭猜蹈所讳生时处继母、及继母之弟妹、若宗亲僮仆妇女婢、始终无不欢、死无不怜之者、生子一名枚娠时梦月及产顽然笑谓渭曰无异也、介君始病瘵产而病益加踰年而死死之前数日有妪入自后户犬逼之跃积稻中不见死后月余而家之苍头夜网鱼归汨门忽堕水起而懵然有神冯焉声音言笑悉介君也道生时事哭泣悲儿子责无礼于其所亲某介君生嘉靖某年月日某年月日死其家年纔十九以某年月日归其柩葬舅姑侧去可三丈许铭曰
　　生而赘其夫、死而不识其姑女虽彗魂怅然其踟蹰生而缀其佩、死而归于其妹女则廉魂释然而勿憝生则短而死则长女其待我于松柏之阳

　　○自为墓志铭　悲咤语伤魂动魄

　　山阴徐渭者少知慕古文词、及长益力、既而有慕于道往从长沙公究王氏宗谓道类禅、又去扣于禅、久之人稍许之然文与道终两无得也贱而懒且直、故惮贵交似傲、与众处不凂袒裼似玩、人多病之然勧与玩亦终两不得其情也生九岁巳能习为干禄文字旷弃者十余年、及悔学又志迂阔务博综取经史诸家、虽琐至稗小、妄意穷极、每一思废寝食、览则图谱满席间、故今齿垂四十五矣、藉于学宫者二十有六年、食于二十人中者十有三年、举于女者八而不一售、人且争笑之、而巳不为动、洋洋居穷巷僦数椽储瓶粟者十年、一旦为少保胡公罗致幕府典文章数赴而数辞、投笔出门使折简以招卧不起、人争愚而危之、而巳深以为安、其后公愈折节等布衣留者盖两期、赠金以数百计、食鱼而居庐、人争荣而安之、而巳深以为危至是忽自觅死人谓渭文士且操洁、可无死、不知古文士以入幕操洁而死者众矣、乃渭则自死、孰与人死之渭为人度于义无所关时辄纵不为儒缚一涉义所否干耻诟介秽廉虽断头不可夺故其死也亲莫制友莫解焉尤不善治生、死之日至无以葬、独余书数千卷、浮罄二研剑图畵数其所著诗若文若干篇而巳、剑畵先托市于乡人某、遗命促之、以资葬、着稿先为友人某持去、渭尝曰、余读旁书自谓别有得于首楞严庄周列御寇、若黄帝素问诸编、傥假以岁月、更用绎紬、当尽斥诸注者缪戾、摽其旨以示后人而于素问一书、尤自信而深奇、将以比岁昏子妇、遂以母养付之、得尽游名山、起僵仆迯外物　而今巳矣、渭有过不肯掩。有不知耻以为知。斯言盖不妄者。初字文清改文长生正德辛巳二月四日夔州府同知讳鎞庶子也生百日而公卒养于嫡母苗宜人者十有田、而夫人卒、依于伯兄讳淮者六年、为嘉靖庚子始藉于学试于乡蹶赘于潘妇翁簿也地属广阳江随之客岭外者二年、归又二年、夏伯兄死、冬讼失其死业、又一年冬潘死、明年秋出僦居始立学、又十年冬客于幕凡五年罢、又四年而死、为嘉靖乙丑某月日、男子二潘出曰枚继出曰杜纔四岁其系散见先公大人志中不书葬之所为山阴木栅其日月不知也亦不书铭曰
　　杼全婴疾完亮可以无死死伤谅兢系固允收邕可以无生生何凭畏溺而投早嗤渭既髠而刺迟怜融孔微服箕佯狂三复蒸民愧彼既明

　　◆墓表◆

　　陈山人墓表

　　○陈山人墓表　摹山人高姿阔视处笔余恢气


　　海樵陈山人鹤卒之六年为嘉靖乙丑其子广西都指挥佥事某将以是年春二月之十日葬山人于某所与山人配胡安人合且拟乞铭于湖之茅副使坤而先以状属柳君文至是顾以葬事阻湖之行又以余与柳君先后得友山人雅相抱笔伸纸以朝夕、庶几称知巳于山人也、顾且令予表山人墓、而柳君所为状、亦束不使见且曰必按状而表吾翁若母安取于知吾翁哉噫都君之志则善矣、乃若天之所以山人者、岂惟余不之知、虽山人亦不能自测其然也、然谓余尽不知山人固不可、山人生而颖悟绝羣年十余、巳知好古、买奇帙名帖、穷昼夜诵览、千七而始以例袭其祖翁某军功所得官官故百户也山人固不喜握鞭韔弓矢以自　其芒角负平生一旦郁郁得奇疾、更百疗莫验、山人则自学为医、久之洞其旨、则自为诊药、凡七年而病愈、愈而弃其故所受官、着山人服乍出访故旧、神宇奇秀、余从道上望见之、疑其仙人也、居数年始得会山人于甥萧家、酒酣言洽、山人为起舞也、而复坐、歌啸谐谑、一座尽倾、自是数过山人家见山人对客论说、其言一气万类、儒行玄释、凌跨忲弘、既足以撼当世学士、而其所作为古诗文若骚赋词曲草书图畵、能尽效诸名家、既巳间出巳意工赡绝伦其所自娱戏虽琐至吴歈越曲绿章释梵巫史祝呪棹歌菱唱伐木挽石薤辞傩逐侏儒伶倡万舞偶剧投壶博戏酒政阉筹稗官小说与一切四方之语言乐师蒙瞍口诵而手奏者一遇兴至身亲为之靡不穷态极调于是四方之人、日造其庭、尽一时豪贤贵介、若诸家异流、无不向慕、愿得山人片墨、或望见颜色、一谈一饮以为幸虽远在滇蜀亦时有至者即不至幸以书托交每旬月积纸盈匣、山人又喜拔穷士、士或往四方、又必借山人片墨以动豪贵人、每值山人饮旅者行者举爵持俎载笔素以进山人则振髯握管、湏臾为一掷□幅、或数十丈各惬其所乞而后止、而往复笺札、援酢去留、目营心记、口对手书、又杂以论说娱戏如前所云者、一时杂陈、灿然毕举、于是轩盖益集、省诸司巨公郡县长吏或衔命之使、有未见乡缙绅而先造山人者、山人卧未起、或时就榻见之诸公既异山人姿高其履而山人指顾自如雄谈阔视杂以嘲诋无不气折心醉愿内交而去、盖家居如是者几三十年以为常、乃一往金陵客四年而不复返矣、嗟哉始山人少时游金陵、将造尚书顾公、公先一夕梦李白、及见乃山人也、遂深相结、而今之殓山人而哭尽哀者、为尚书孙公、官又皆礼部岂山人终始于金陵、固自有数耶、嗟哉山人之配为胡安人、先山人几年卒、故千户胡公女也、公性方严无子教其女如子以故安人贤且才、率能给山人取、山人虽外豪宕、然事父母至抑畏、处诸弟若女兄弟玉和爱、周贫乏不问有无、至于宴客无虗夜调饮食绝巾服皆时时出新巧安人无不佐之随事立办于是山人内成孝友、外益得肆其抱以骛一世、故予尝谓山人气雄迈、跨诸贵游似东方朔、才敏似刘穆之、其为琐细艺剧忽整衣帻谈理道辨世务又大类曹值见许淳事、然穆之史载其妻截发为饮饮事、虽不类山人、然其贤可想见、而朔数买长安女、未闻其妻之妬、且割肉遗细君、又意甚驩也、此亦与山人夫妇中颇相似、而独悉举山人百所能、眞若海酿山负、则三人者互有所短、而山人独兼之、此所谓天□纵、虽山人亦莫测其所以然、岂以予寡陋、谓其智尽知山人耶、故予略述其所可知者、以复都君之请、都君当朝奠以予表。若柳君状并告于山人。脱稍相异同。山人当自知之也。

　　徐文长文集卷之二十七 【 终】 

　　●徐文长文集卷之二十八

　　公安袁宏道中郎评点
　　门人锺人杰瑞先校订

　　行状

　　吕尚书行状

　　○吕尚书行状　诠次雅悉

　　资政大夫南京工部尚书前廵抚云南兵部尚书兼右都御史新昌吕公殁之四年而某奉　玺书还自楚公之子国子君某来以公行状告再拜俯兴涕不可止曰某翁与若翁公所悉也、不腆先人之遗、若小子日所纪、与诸宗之夫所谱者、敢以干、噫夫君子之于豪贤也、不幸而不身当其世与其人、则读其书想见其行事、至右愿为之执鞭、若子长之于平仲者、故特为之传管晏、矧生而身当其世、幸与其父兄共挹其波、承其风、后先同秉笏而进、解车而退、奔走夙夜于　两朝、效命婴瑕于戎蛮万里之外、若义不使彼独死我独生者又其学绅孔子而佩周公、不问道远而任重也、且公尝表我先子墓矣、藉使公先吾先子、则是役也、傥吾先子事也、虽不敏敢不竭其愚、虽然、迁之传婴也止两事、公所宜传者且不少、不可亵以细、谓国子君吾姑状其大者、以备国老采、君等姑谱而藏其细者于家、公讳光洵子信卿绍兴之新昌人遡其始实为周太公望其居新昌则自赵宋大理评事讳亿者自青始十一传而为赠按察佥事存正存正生乐乐生廷圭及廷安廷安无子子廷圭子世良自世良公而上至廷安廷圭两公卒以公贵得赠及貤皆尚书右都御史妣皆夫人而世良公者公之父也称伟丈夫而公特肖其禀与训当嘉靖壬辰间甫踰冠便成进士知崇安崇安一女子中崇其县中豪舞讼者欲因以觇公教其父持一纸仓卒讼崇鬼于公公徐收其纸内袖中日且夕蓦易草移城隍所明夕崇来谓女曰何至是我姑去霜降后复来耳至霜月公果丁章夫人忧服阕补溧阳御史行县羹误墨疑之欲一切以毒法公驰往取羹立啜尽一器御史悟为起谢在溧三年上下以学道闻召入补御史世皇帝南廵大学士某居守增设员以外数十百人公奏罢之又奏河东薛瑄崇仁吴与弼新会陈献章三贤者不宜不在孔子庙庭十九年地震则又言九边中有大阙绽凡十事不宜不补马倒死不宜独责厮养卒最不宜者令刍地渔入幸戚贵家宫僚储本不宜使非其人其人矣又不宜不重其礼貌如是者凡十余并要切触讳忌改领江西遂出岭南直隶苏松常镇四府廵按事苏松苦水剧乏善计吏后先孔塞亦无了息基公总酾有法水效职至今工罢辄谱畵册书可千百年不虞灭没奏入　世庙嘉之赐金绮又奏免旱租六十万用余皇破海寇大洋中罢覆刷陈牍省费无算再赐金绮进奉二级代入会虏入古北口逼京师与故侯鸾争马市不可一日章十三上谓虏骄易与且都城何地也可使逞以归耶今日臣有死无和有进战无退守　上览表为动色公亦自掖驰归托其母夫人姑妇间于所善欲以身死国会虏退而止改领京畿迁南京光禄寺少卿改北丁赠公忧芝产其庐起补更太仆大理二寺卿少俄复补南如故职徙尹应天诸输府者用富民苦别索公易民以官民便之率以祠公徙卿大理会卒以枵杀户侍郎晋公右都御史领饷事俄改侍郎二工部自尹至工改者四并南既又改北工左公用饷则卒驯帖用工则商辈祠公如其尹用工于北则大桥成晋奉正二品于是癸亥间云南事渐痹砭者鲜效举朝则交共举公公遂从工左迁右都御史以绣斧往莅云南至则首军昆阳斩叛酋马苴李应朝昆阳平明年春水西宣慰安国亨叛寇沾益夏李向阳方廷美再反昆阳亏遮者索反寻甸公并后先讨平之晋兵部尚书兼如故而武定府土官凤继祖者世毒螫钩连他府大小酋僚济虿者数十辈远至贵川相昏因有众数万志枋千里据城以叛数出诸蛮攻城郭杀宪臣于军用伪王南面其众意卑眇向者麓川然孽顾始沐氏数庄豪而兵符故专沐氏公表其繇并乞符得自调贼倚川贵为三窟计其败遁必从贵走川乞稍借得暂领川贵诸兵道禆帅贼果用是败遁竟授首于川武定平悉有其地沐氏既衔公折其权又自恚当公未表时频却其宝赂及得贼又追论其左袒贼若庄豪激叛羽叛者诸阴事痛一剪束而公自军兴则先子首腰鞞琫棒符以奉军约无一日不寄首领于象马间移按沐氏党则用先子假按察长把三尺提一寸狸兔为鹰鹯击鸟雀以诛君恶于棘柏之廷以故望重若公者则得谤、稍改工书以归而眇微若先子则交击以蒙逮公重则用数十荐而不起先子眇微则仅脱丁赎得复齿士林稍乌素其颠躯而巳矣于是两翁者痛既定追灼而悸数往来镜湖天姥间相约彼庐而此舟幸长有林泉以凖换曩昔辛苦意造物未必并此夺之而竟后先捐馆舍噫此吾所以状之日为恸移晷三掷笔而未成也公自入仕仕靡不优而为御史廵苏松为部院长治云南劳最着自结发为学学靡不优而中治新建旨再后与余姚钱刑部德洪吾乡王兵部畿武进唐都院顺之三先生相切摩最力以故悦亲取友诸伦教事率谨笃如古人在云南方盛晋赏辄辞赏乞归得大臣体他若好捐鋠为乡里作福田游精翰藻芳华朗映人所难然不足为公详也公生正德三年七月七日万历八年十一月八日以疾终娶赵氏封淑人以侍公疾劳殁先公八日公葬祭例得　谕越三年抚臣为请之乃始以某月日葬黄杜原而公初未子副某氏晚始生应鼎穉今来请状曰国子君应岧用公荫读书国子者从子后公者也室即赵淑人侄应鼎聘诸生俞某女女二长适何兵书曾九万次适陈鸿胪子世彬次许聘礼书潘公子复泰并国子生次适礼书秦公子茂纲次许聘俞某孙佃聘何某女孙女某

　　徐文长文集卷之二十八 【 终】 

　　●徐文长文集卷之二十九

　　公安袁宏道中郎评点
　　门人锺人杰瑞先校订

　　祭文

　　祭北斗文 
　　代祭东岳神文 
　　代督府祭赵尚书文 
　　代祭阵亡吏士文 
　　感梦祭嫡母文 
　　春祭先墓文 
　　祭少保公文 
　　代上馈文 
　　告丁母 
　　告先主
　　哀诸尚书辞 
　　祭张太仆文 
　　会祭高君文 
　　祭罗母 
　　祭少颠文 
　　季先生入祠祭文
　　时祭文
　　县祭文
　　入乡贤祠府县祭文 

　　○祭北斗文　清雅流便绝无刀尺痕

　　伏惟　帝君祸福续命、居怙照之四天。阴阳权衡、齐□玑之七政。昊天无语。喉舌攸司。霄表独尊。星辰并拱降德于下民甚大占月建而可知何心于责报之微成岁功而不有某南斗分野、下土小臣、曰□曰杓曰魁。随所指而屏息。瞻昏瞻夜瞻旦。俨如在以皈依。蕞尔除坛、汲而漱齿、低河促漏眇三星之在天扫石焚香合五体而投地

　　○代祭东岳神文

　　伏惟大司命特掌太山东岳帝君刘古号东皇、尊同羣帝、抚长剑而珥玉。九歌首重威灵。骑素雀而游凡。一寓便留下土。是虽志恠。何必不言。总领魄魂。讵拘陟降。

　　○代督府祭赵尚书文　序述间写情可涕

　　在昔乙卯、我持按节、海气翳空。西指吴越。公膺简命、其往视帅我纪我监、策蹇而驰、小搏大蹂。不知其几。凡公所至。我则偕止。爰有黠雄。如窃食鼠。以出以入。视人来去。公再承御、开府江涘、绣衣方斧、军兴从事、大发淮邳。暨燕赵士。长戟短剑。控弦步骑。我当其时。滥服司马。掎之角之。与公上下。迨于成功、舍我而比、嘉锡荐臻、以宠以禄、神武驾驭、仁义并参、既赐以玦、遂将以环、公不少留、长逝远引、生既有为。死应不泯。追念夙昔。恍焉如昨。同在行间。桴鼓然诺。两岁驰驱。坐卧饮食。今其巳矣。俱为陈迹。

　　○代祭阵亡吏士文

　　嘉靖丙辰之冬海寇挟东夷据岑港不去其明年春朝廷命总督臣某率师往征之三月四日兵始入薄其巢土汉吏士有先登而死者越十日总督乃命某官某以某物陈于诸死所而告之曰吾奉命讨不义偏将军提督无状稍亡其伍书至之日吾与介吏侍铃阁悲悼为不食方今休养吏士以图后功窃念歼贼有日而终无益于死者故遣吏赍品物如前召诸灵使饮食之其它恤典一遵故事、勿省鬼如有知、其少自宽、毋多怼、

　　○感梦祭嫡母文　一字一泪

　　惟母在昔。以病而死。胡昨夕梦。不死而病。裸坐室隅。展户自掩。儿疹其候。呼涕激面。脉数以烦。知不可理。诡曰其愈须旦夕耳掩面痛哭。扶母于床。哭罢而觉。泣涕犹滂梦母于病哀且不禁觉哀其死儿何为心

　　○春祭先墓文　眞率为得

　　古者士一失时祭则不敢以宴故三月无君则皇皇如也解者谓不仕则无田、无田则牲杀器皿衣服不备而不敢以祭、古之人于祀死其重而难于举若此、迨后世则不然矣、虽牲服不备、亦无不祭者矣、渭去年春以书记从督府驻师于鄞、前年授经陈平湖县中、再前年往延平滞内兄官署、盖不亲祀者三年论其迹于古之所谓皇皇如者实相似是虽非为祀死者而皇皇如然亦为养生者而皇皇如也渭罪亦可以少原焉、渭去年娶于杭之某姓、遽归之不得、卜三月十八日往赘之、谨以祀食之余、附告、

　　○祭少保公文　愤痛特甚似不欲长峿伤于赋恨

　　于乎痛哉公之律巳也则当思巳之过而人之免乱也则当思公之功今而两不思也遂以罹于凶于乎痛哉。公之生也。渭既不敢以律巳者而奉公于始。今其殁也。渭又安敢以思功者而望人于终盖其微且贱之若此是以两抱志而无从惟感恩于一盻。潜掩涕于蒿蓬。

　　○代上馈文　吮胆一叚趣绝

　　于乎痛哉儿某之上馈也忆昨侍疾之辰、大人疾渐革易箦须臾矣、某泣而请曰犬人忍弃儿辈何之耶。即息尚嘘嘘也。宁忍无一语遗诲儿耶。大人勉启再三呜呜言曰。乃翁苦苦苦苦而巳。遂瞑、某谨仰而俛思之大人之所苦者五、大母相大父劳瘁丧明中道不享。大人痛之。终身苦一也。大父力啬不肉者六年资才给馆教我大人学偶数奇莫慰大父。大人痛之。终身苦二也。大人三仕光禄一贰东平幸值国恩大父赠郎于幽。大母不与。大人痛之。终身苦三也。自光禄徙东平八九年间廉勤谨慎夙夜靡遑志在益展驱驰用以再荣地下而竟以疾罢。大人痛之。终身苦四也。大人课督儿辈尺寸不踰而儿辈未免愆违在儿犹甚。子曰父在观志。父没观行。在志如此。没行可知。承父如斯。事母可知。大人于此。岂特痛之终身。抑且抱旨壤。夫前之四苦。大人为大人之父母而然。后之一苦。大人为儿辈之老母而尔。夫俾父不甘于生衔苦而死者非子也。生不能释父之苦而劳其嘱死。又不能追雪其苦而背其嘱非子也。释父之苦。期甘于母。甘母非味。在养母之志。不则时祭我父而以牲者三。日馔我母而以鼎者五。母且不甘。父亦终苦。于呼痛哉父兄胆子吮饴命之曰狶女吮蒺藜父咀蘗子咀蜜命之曰即女其吮棘父虀荬子虀芥命之曰带女其虀蒯父啖荼子啖菰命之曰鼯女其啖麸父食连子食鲜命之曰犍女其食巳之肺肝有渝此盟百神其殛父来索儿早归黄土陌笞儿一百蚯蚓钻额日者于灵次当饭午庖鴈烝粱和羹清酤大人歆之幸且莫告

　　○告丁母　与下首笔底酸苦欲霜

　　某结发同母叔子三为学、至于四十有二年、中间母与某母同舍者三年而情益亲、亲如娣姒若然宜无事不相周旋也。况病死丧葬乎。当某囚时某母死叔子能出我于狱、而周旋我母之丧、今母死、叔子客、我不能逭叔子于客、亦庸众人矣、而又不能周旋母之丧、其为庸众人何如哉噫不敢道也。或亦母之所谅也。悲哉。敢告、

　　○告先主

　　自观巷之宅失、而我考妣若兄嫂之主、玉于今凡八迁中间以讼寄主于人家者凡二乌乎我考妣若诸兄嫂亦劳苦不安甚矣凡此皆吾子弟不肖所致之罪也、悲感自责、每欲无生、今复新居自寄所迎妥我考妣若诸兄嫂归于侨寓某渐次图构冀自今巳后尚以永宁也

　　○哀诸尚书辞　情文经纬

　　闵予不肖晚犹虫雕既不能飞乃就罗招命也不淑进退维谷秣月蹄霜两走上国当斯之时公谢馆署堕马伤胫、就榻而语、曰此修途。兼冽以霾。彼如不愠。子可勿来。相与劳苦。忘其疲楚。每至必飧。无退不拒。我昔未老。挟管无赖。翻墨成鸦。回毫作虿。体刺格乖。人所不惬。公独嗜之。至夺郎箑。辇素逆旅。令我毫挥。酌以荷花。鶂豕侑垒。迨闻主人、任我来去、公喜不拘、扶伤而祖、曰此迫冬、或闭风露、用物以宣、非方不可、石首之鱼。越筠之萌。子如不嫌。箬以备羹。公剂我躯。匪药我愆。公岂弃我。殆有由焉。事有不常、鸟尽兔死、羊昙悲来、郦炎难起、人曰起耳。公曰未然。家置一喙。日千斛涎。都门之祖。方彻复举。岂无他人。而三其侣。多公一呴、涸鲋聊渚、未卜其腾。且弛其縻。往秋之会、毫发后先、公如不卧、我则巳骞、斯言之宣、非我则谩、得诸馆中、如此之传、嗟我鄙庸、寸喉接咮、尺麻组之、如鹅折脰、贱贫之生、自与贵殊、以舌为刀、岂乏其徒、何公瞿瞿、顾欲生我、岂徒生之、且辱知者、日者相传、寸楮必匦、人往谒公、以我墨贽、昌歜疮痂、愈噉愈耆、馆中之禄、所羡能几、以入于曹、远自千里、凡此峻谊、髠管莫既、矧伊尺笺、欲穷其际、古人感遇。一盻杀身。荆卿侠夫。捐躯入秦。公岂衒恩。我忝儒流。我岂匪人、而侠之羞。庚子识公、垂三十禩、岂无他德、念此犹恃、破罟傥、握手悲歌、先我而往、伤如之何、

　　○祭张太仆文　骨痛语烈

　　太仆公将以万历二年十二月之二日内于幽其末交某以十一月之十有二日割羽牲一从以果羞黄流而告之曰嗟乎公之活也。其务合羣喙而为之鸣若齐桓将存江黄温弦之小国而屡盟鲁宋陈蔡于春秋也其同心戮力而不贰长其公尧夫既遗人以麦矣而文正乐之不问其倾舟也。拳拳于斯事之未了。而竟先以往意其心若放翁志宋土之复巳不得见而冀闻于家祭之告一念与一息而俱留也夫以公德于某者若此即使公在某且不知所以自处而公今殁矣将何以为酬也嗟乎此某虽不言而寸心之恒终千古以悠悠也。

　　○会祭高君文　韵语错综可诵

　　君于大节之所关也植之若苗、于大节之所累也去之若莠、是以其考诸人也、于大节之所累者闻之恐入于耳、而于大节之所关者称之几不容口、此其性资之取诸天钧也。若舍釜而获钟。故其好恶之严于人巳也。若平庾而槩斗。若其气盖一乡而不慑于豪权。要久百年而不遗于故旧。积散倾橐而待火者家家。壮激冲冠而揽雠以■〈口后〉■〈口后〉。或谈文而云生、或愤世而戟手、兹盖芒绪之所余、而不足以槩其中之所有、猥我诸侪、感君平生、伐木酾酒、每集于庭、公久敬而晏交、侪攻玉而寡能、尝私相谓曰、以君之英使遇阳明夫子于曩昔、而佐以罗石诸贤之友朋、公且将为泰州冖心斋王子矣宁不起鱼盐而揽道柄于海滨、今君固未之值也、而杳然以逝矣、盖磊磊然里中之豪隽也、而亦何负于乡评、念春雨之滴牖。恍烧灯而剪韭。俨抓髯以长啸。阻开襟而捉肘。侪相向而失声。悲长夜之靡昼。

　　○祭罗母　于祭文中可谓超拔奇逸矣

　　凡物之含常气以生者。直视其物之本质而知其奇恒耳。至于玉则望璞而别焉。金则探镰而识焉。砂则按其床而定焉。故至宝奇英。视其子必视其母。其在于人。聃之产鹙子之怀异于人。此犹曰别流也。其在于吾圣哲。稷之拇契之卵异于人。惟我太君之于令子。是美玉也。良金也。芙渠之砂也其于人也。稷也契也。其兼二氏之教而雄长之也。聃也鹙子也。其于母借言之聃之玄鸟鹙子之舍利。正言之谓非夭之简狄稷之姜嫄不可矣。夫人莫难乎垂名。尤莫难乎天之所独厚。而名与厚于妇人为尤难。太君亦可以无憾矣。奠而不免于哀者。是予辈之私情也。

　　○祭少颠文　婉折伤痛法韩十二郎文

　　计子与予游适三十年淡如也。而独笃于今下狱之七年。子其几于反炎凉者耶。残于疡而□且杖十年矣。顾饮不废而竟饯往于酒。子其几于忘生死者耶即吾求交于世得此亦难而顾得之方之外耶向来十余日而不死。我一送药于子。子百法于我。而竟断往来信耶凡此者皆可痛也而吾日衰矣。其尚能痛以泪耶。当浇之以酒耶。而吾窘囚耶。其能外楮与香而别办耶。吾待死人耶。即死当饮子于地下。傥不死而能浇子于塔尖上。借如意而击以歌耶。又何如以为情耶子方外士耶又反炎凉者耶忘死生者耶使有知而闻予之言耶其亦悲也耶其不悲也耶

　　○季先生入祠祭文　四首俱高爽

　　先生之于行、简节疏目、似缓于其细矣、而心事之光明、如青天白日、可以对鬼神而格豚鱼者、则固独立乎其大。先生之于学。探本极源、既急于其大矣、而著述之精密、如蚕丝牛毛、用以明六经而酌百氏者、则又不遗乎其细。当其仕也、为砥柱于风波之中、有举世所难言者而独言之、举世所难行者而独行之、尽其在我而不问其成与败。及其处也、撤藩篱于物我之际、有谗者始或排之而终屈于无心之公、嫉者始或忌之而卒伏其不校之量、求诸在人而无间于内与外。自释褐廿年以后、不闻其问舍而求田、故其读书也、往往托禅榻以即安、当其捐馆一日之前、犹见其进徒而讲易、是其好学也孜孜至易箦而匪懈。盖一尺之牍、未足尽其平生、而数端之举、聊以明其大槩。然则先生之存也、眞尚友于古今之会、不特善盖乎一乡、而今先生之殁也、顾缺典于尸祝之崇、奚啻稽迟乎十载。故某等以为彼祀于其校在位之事也而况议礼者古称为聚讼之家安保其无异同。祭于其社吾党之责也而况评乡者巳定于盖棺之久共知其为蓍蔡。苟见义而不为、亦逡廵其何待、爰相与以图祠、得旧栖于剎界、遂卜吉以跻神、俨音容之如在、盖上以禆风教于衰微、而下以慰士民之瞻戴、

　　○时祭文

　　先生发明六经、折衷羣疑、仕优则学老至不知士类宗之。可以为师。心事青天胷次霁月儿童不欺、鬼神可格、国人评之、太上立德、考诸古礼、曰乡先生、可祭于社、其在斯人、时惟仲 【 春秋】 牲酒既戒荐以告虔永廸后辈

　　○县祭文

　　有鬻珷玞鱼目于贾胡者、鬻而椟之而巳矣、无庸于睨而拭之也、曰和壁隋珠不十睨之十拭之、则未始鬻之而椟之也、然则称人之贤、辄信之而不疑之者、珷玞鱼目之类也、必疑之而后信者、和壁隋珠之类也、珷玞鱼目。不睨而拭之。不必　也。和壁隋珠。廿睨而十拭之。盖将以宝之。故如此其至也然则不疑而即信者其人之未必见重于人犹是也疑而后信者其人之见于重人亦犹是也某等于先生之贤、始疑而终信之、大略类此、故谒之于祠也虽不早而备物以永其祀者图之不敢以不虔先生有知、其亦慰而乐闻予之言耶、

　　○入乡贤祠府县祭文

　　惟公一代经师、千古道宗、闻之者几于聆韶。见之者称为犹龙。十年未祀而今始祀于此也固足以见有司之慎。乡社既祀而今复祀于此也尤足以昭人心之公。

　　徐文长文集卷之二十九 【 终】 

　　●徐文长文集卷之三十

　　公安袁宏道中郎评点
　　门人锺人杰瑞先校订

　　杂着

　　隍灾对 
　　附记质隍灾而予否之之语 
　　府隍神有二辨 
　　祝佥事为神于南昌 
　　寿中军某侯帐词 
　　义塜募文 
　　读绛州园池记戏为判 
　　景贤祠上梁文 
　　鲍府君醮科 
　　友琴生说 
　　一吾说 
　　读龙惕书 
　　书古本参同误识 
　　井田解 

　　○隍灾对　二篇奥探地肺

　　万历十二年甲申九月甲戌十六日己丑、霜降前二日夜漏且子、府隍祠火、火从东北耳卑舍仰射殿角诸颠遂并熖以入、舁神者百数十徙不克徙、俄而神首殒、火宴殿、宴殿首亦殒、或曰诸徙哀而掬落之果尔则不应弃不取宴有两夫人夹神座外有廊宇小神以十数侍从球马斧戟幢旌等以百数一无及一庖子亦预徙值崩烬而埋顾忽出宴殿后仅破脑众骇问之曰吾不知所从出幸免者多如此独神所寓□两衡一从获尺寸免观者近万人、恠且怛之、明日踵相质未有以复夜卧而思得周公借挞伯禽抗世子事复焉质者曰如子言岂以神当伯禽耶则必有当世子者当世子宜必以牧吾土者当而礼所称世子固未有过也特以伯禽有小过周公借挞以预警世子耳今牧吾土者无一过之可举也犹世子也帝亦何用借于神以儆夫牧如公之借挞于伯禽耶、即神有小过、帝小罚之、如公之挞伯禽亦足矣、而罚又何至于是、曰人有等西施之发于郑旦者非茎数而寸量之也其玄与丰不相远而巳伏牧之受命而寄责于身也亦伙矣。即小不慊于心。岂必尽出其身之为哉。人为之而牧也当之。心知其不当为而势与力不可夺。于是不得不委之于势与力。而终亦未免。自谓有负于其心。而终有所不安。若此者百岂无一二哉。帝若曰彼能知此而顾且为之非罪也、畏也、吾助之以神为伯禽以牧为世子、以火为挞、以决其不肯自负之初心、使得借口于神、以感动势力者之坚持。而势力者万一听之。又得借口于神以转相告语其党。而一悔其初相倡和之□。吾故曰帝之斯举大槩有似于公之挞伯禽也、非按发而数且量之谓也。曰然则神何辜也而罚酷也如是曰土木神之也。贱也。灵爽神之眞也。也贵也。宇可复建也故二氏往往言凡神成之日莫不土苴其躯之舍而遗之而后□。□□□舍乎。又况舍□□之舍□□□□□□今不□□□贱者也。不夺其贵者也。□帝果□□而罚之□□果夺其贵者、则我与子又安得而知、若此又安在□为借挞以启牧者而助之决也、故罚之酷否不足□噫是帝天之微权也盖尝谓天之微权。不可以人凖。可以人凖。则常而无变。无变则人得以试而熟之。而侥幸于趋与避之间。故僇东海之妇者过在吏宜罚在吏而帝不罚吏而罚农、若曰使众可用是以咎吏也、以一吏可胜一于决曹不可胜众农也、又若曰吏远妇冤之可也、众迩妇易知、易知而不众诤之可乎、初稍罚众以旱矣、而众犹不省、故罚至三年必直而后巳、而农之损多矣、此初亦挞伯禽于农也、而众人蚩蚩徒诿曰吏、至今数千年犹不省、又帝凡降诸大灾能及大众者、意若使诸大众寻其致灾之首而尤之、而首者亦多不之省、及其败也、乃多败于诸大众之尤、亦与东海之旱罚农而农不省其罚谓罚吏也同噫非诸大众则不能胜此也、非灾诸大众则诸大众亦不怨此也、则帝天之权、不使人常而凖之恒若此、质者曰子何据、曰据董子、质者曰、陈亢有言问一得三、吾今近之矣、幸也、然而不能为也。非我不能为也。彼亦不能为也。我亦一农也。彼亦一农也。彼亦一妇也。尔亦一妇也。

　　○附记质隍灾而予否之之语

　　曰神不职与。帝罚殛与。曰不夺诸幽而灾厥形。匪帝之刑。曰神久而斁与舍而作与。曰斁斯作矣。故自火其庐而燔其躯。其来也孰主。其去也乃飘兮若脱罟之鱼。虽欲勿用。帝其许诸。曰配巳明与败。厥政与神自褫以诤与。曰孰舍其田以耘人。妻诤其夫而烬厥庐以焦厥身。曰神隍于土。举非一与。越则二之。神不引而他宅与。曰神固二之。吏尝一之。神固怒而殛之。岂昔不耻耦而今则厌。夫不寄示冯于物。示梦于栖。可以告斯象则何燔庐何以灾旧吏有国营。民有家作。不戒于辰鹑则毁尔室。其殆是与。曰国有大灾。神□□之。民而有灾。神捍靡遗。鹑也耳而神不能庇。令□□□曰□者矜数昙者怖刼鲁叟鹄理以操决拾□□□□□□而刧之羽斯□神兹所□。□轮伊刼。□□□□□而鲁将示罚□曰□□□□□□□□□□□□云谓冥爽之幽滞。灾轮转□□穷□□□□□昭。苦土木以代厥躬。由斯以推。义与首问者同。曰十亿不一中茫正鹄其何知以子为羿曷控厥弧而告以厥机曰鹄亦未我于子姑徐之。

　　○府隍神有二辨

　　凡府之有城隍并一而吾绍独二一居卧龙山之颠曰隋总管庞公珏守越有功德于民死而人祀之事详旧碑信矣一居其麓者不知其为谁或曰祷祀者处山北则陟颠为便故颠有祠审尔则颠之祠似后麓或曰有司以朔望谒神谓非便故麓始有祠审尔则麓之祠又似后颠此祠则二而神犹一也或者又曰　高皇帝有天下举百神而新封之合主以享诸隍主并仆而伏越独否夜乃上梦曰臣珏守越近不如吕珍愿　陛下进珍而退臣事虽不行而民间哗传其说故麓祠者民自祠吕也或又曰当胡公大海攻越神尝现巨履以怖胡及　圣祖拟新封神之主又植不仆将驰使斩神首道士梦神言令负以匿初未信也再梦乃独肩神履如飞至颠重不可步曰神乐是也遂止茨以覆焉麓祠虗补以貌遂相推以吕以吕尝守越乃吠尧如录其功亦宜祀也审尔则神二而神亦二矣考诸纪及问故老之有识者咸云高皇时未闻有聚主事即欲斩不仆者谁敢匿且高皇明圣宁有此及两梦说尽不经若曰颠祠便山北祷祀亦非民间所敢擅谓樚祠便有司谒者差近耳然审尔则祠□二而神又止一伏向知是府汉中白公某者嫌两神而汰其一立得疫举挨葬是山之西则神又似眞有二耶其祠麓者果吕公珍耶或者又曰世一神而百奉者多伏二而汰其一亦似非宜然以予所考诸纪　高皇臾始定诸隍位无姓名直府爵比公曰显佑公州比侯县比伯其人详祝文况有两民以人祠麓以吕则可也

　　○祝佥事为神于南昌　留备稗官

　　祝佥事名继志与余同为生于山阴县学中而祝天乐□人也天乐多山少文采□□独雅驯貌端朗□□□□□可鉴嘉靖壬子□□□□□□□□□□使来校浙士第等伯余而祝亦居叔季间遂举于乡明年癸丑成进士自刑部出佥江西按察事领道曰南昌巳而役表既还道病欬血斋趺七日起谓其妇曰吾病不可药也然吾将有所之差胜此而儿当有立好为之妇惊问所以俛不答既而曰非久当自知之越数夕其家人曰某者闻天乐自西南来响渐近巳而见一白燛神官下而入其堂马高于窓户上槛解鞍鞍高亦几及之神官南向坐而呼某令跪曰南昌缺城隍有日矣帝须尔主急尔入好促之行某起趋入取主纱帽若圆领带以自着跪促主如神官言举家尽怖迷所以祝令妇取巳朝衣冠将服之又令汲新酿酒满三盏列香炉于卓妇念怖不办神官则促召某出缚杖之二十拶其手痛不可忍呼嗄嗓突入号迫妇乃办某出覆神官云即矣凡官所言动他人都不闻见悉某迭为之祝于是着冠服饮酒毕赴厅事则群僚与衙人毕集矣观者可数百人塞衙甬某则持弓矢以射者三曰隘爷路祝遂登座执笏以俛雨如注霹雳震其墀祝逝矣榇停道中者两旬时时香缕出榇中俄满室香异甚后遇物辄发或起盘筯饮食中及榇入舟亦无不尔府学生诸君史者信人也祝延教其子亲见之故为予道甚悉顾曰此道中旧固多祟予曰祟不能如是其后予北上过薛公以告公戏予曰吾固闻之然恨当时不使先子又不及批其文曰似有神助也予亦戏之曰师且先俞生矣相与掩口而笑诸又云祝家人被杖者昏卧数日不醒视其臀与手并有痕青黑如染及醒语神官事始得详 【 俞尚未隶学公第文既首我而领牒赴省试则躐音佥故予举以戏公也】 

　　○寿中军某侯帐词

　　词如蜀

　　恭惟某官名高勋冑族着通都冠冕将门翘楚武弁祖功宗德创垂累世之基雾集云兴起翊眞人之运一身许国、百战成功、始移节于越城、实维五宗之贵介、将比隆于汉爵、巳列万户之通侯、威名着而隍堑深、桢干形而河山壮、纡黄拖紫、永坚及裔之盟、写铁图□□□剖符之等、本实则枝自茂源深而流□□盖□□□于君身、遂一朝登乎□□、鹰扬□□。□□□□□□呈奇。善射出乎天□□文武□□□□□道□□□不敌万人乃于结发之年益奋□染□□□□夜案下帷朝窓取万卷而毕开期三冬于□□博该杜预名流武库之芳才过吕蒙学并经生□□尊师取友好士推贤期棘院以先驱、自超辕下、向□宫而脱颖、早试囊中、徒以弓冶之良、所赖箕裘之□遂专军旅之学、暂违俎豆之闻、去携矢以校优、归绾绶而视事、异人萍合曾传黄石兵符越女花娇亲授白猿剑术利通九变政协三军。一勺投醪。片言挟纩。楼船挽粟鱼鳞集淮济之滨、海总横戈、蜃气恩沧溟之外、自袭狻猊之绣、继提闽浙之戎侍铃阁者数人。运筹策于千里。过门必下。敬修乡里之仪。折节为恭。不改儒生之旧。干城良将、非孔伋其谁怜、首虏拘文、待冯唐而始释、乃有诸藩开府元老胡公远览孙吴长驱韩范　九重雷厉。亲颁节钺之权。一剑霜寒。坐控华夷之镇。礼罗既设、冰鉴斯悬、收众望于偶遗、集群策而毕举、贤豪辐辏俊又林从始得君如鱼水之欢、竟付托以枢机之密、事无巨细、咸以相咨、众所迟疑、每从其决、探丸斫吏。四方急羽徼之驰。借莇筹兵。一语静风尘之警。虎士环而左右。龙韬翼以卷舒。万骑控弦。彀满霜霄之月。百金七首。芒抽秋水之渠。北跨松陵、南连定海、狡兔岂惟三窟、逋酋积以多年、所赖臂指相通、腹心是寄、同舟共济、谁为吴越之分、倍道兼程、竟授孙卢之首、取鲸鲵而衅鼓、翻鴈鹜以为池劳苦功高裘轻带缓壶浆竞载、莫倾士女之忱、保障仍资、益庆东南之福、庸知嘉诞乃属首春锦筵丽以初陈。异香遶而不散衙开江畔梅芳弄曙色之天乐作营中鼓吹杂铙歌之曲尘生车骑。宾从如流。炬列帘栊。光华似锦。醵金致币、偏禆征芜语以称觞、染翰操觚、庸老羞壮夫于执戟、惟愿绩流燕石名茂龙骧垂白虎头渐应封侯之相。县金鹊印争看摇月之光。节序斯征。每当此日。戎机稍暇。莫放良辰。陪庾亮以登楼。谁言兴浅。偕羊公而造岘。应与山传。矍铄汉翁。不忝据鞍之健。老成赵将。还期加饭之餐。□□□□□□□续
　　□□□□□□□江畔营开晓目光瑞霭不□□□□□□禾着巳含香墙东坐见青□幕□师□□□□□客称百岁酒千觞、为君更进鸬鹚杓、

　　○义塜募文

　　慨夫黄土似海。岂皆寸金。白骨如山。曾无片板。坐□蚁穿鸟啄之惨、竟何民胞物与之仁、白君受采者旧尝舍棺以埋、是为点痛而灸、辟彼乘舆之济、不若徒杠之成、兹者城南有地几及二顷、而白君括诸其室可得卅金、用以倡率乡人、矢将共成义塜、然必周以墙壁、翼以室庐、使住守者可栖、舐涎者无隙、庶几掩藏无主之魄。免彼狐狸。斯为施恩不报之人。何心衔结。兼亦为王政之首务、又何妨义起于吾侪、但以槩及则泛而不能、广募则嫌而招议故夫今日劝施举事止可及一乡二邑之群公。迨他时掘圹穿泉。亦难曰四海九州岛皆兄弟。嗟乎英雄豪侠之觏。慨然轻樗蒱百万之输。刍米仆赁之资。不过费阁下一朝之享。此义事而不举。彼浪费而乐为。孰重孰轻。必有能辨之者。

　　○读绛州园池记戏为判　奇谐雅趣

　　绛记何甲、为人炙口、昌黎偶尔、于此笼晴、壮夫不为、愧雕虫小技之逞。文公所诮。合书门大吉之谐。正好试官。轧茁刺刷。枉诬盘诰。诘曲聱牙。靺鞨非眞。空青是假。难迯贾胡眼双鹞子精明。芒硝八两。大黄半斤。且泻夜义泥一马桶龌龊辟如丹砂磊块宜用画鬼书符煮服必且杀人亦似假山巉岩强要兴云出雨细看总无活物束之高阁母乃大苛弄向孤琴庶几别调

　　○景贤祠上梁文　对入天

　　指水指树以钓游。尚云可祭于社。立德立言而垂世岂止善盖于乡。论以公成礼缘义起恭惟长沙先生道宗新建力破陈编独立敢言管城子有万夫不当之勇。疾书妙契指南针定千古未决之疑。眞成皓首以穷经历七十九龄而未倦。藏在名山之副帙累数百万言而有余。若其宦辙所临以及乡闾之处乃□举天下非之而在所不顾一惟独认其眞。至于褐□□惴之而决所不为期于自反而缩知汤□□□□□之。点铁成金与其进也。以故由中及外无□□□□青天白日之光明。自江以南。学者宗之犹比斗泰山之景仰。有功绝线、无忝县车宁非姑射之有至人一凝神而物无疵疠。宜如畏垒之于桑子即不死而犹当祝尸。况盖棺巳越于十年、顾贤俎尚稽于一席、乡祠斯举、众议佥同、乃有颖上郁君撤巳所居慨然义倡爰及陈胡二老成人之美率以经营猥被微疴末缘谢榻乃欣同志先我着鞭聚埴征材、陈鼛伐鼓、木未得于工师之喜事巳集于子来之趋自乡士大夫以至三老子弟之乐于闻者莫不捐所有以助成。即梓匠轮舆暨夫百工技艺之预斯役者皆知嗟此举之为晚。双檐鸟革。群楚龟趺。得孤僧礼大士以忏悔之旁。即诸子从先生而讲贯之所幽花一径并桂兰桃李而尽在公门修竹四垣列左右前后而无非君子自兹以后。从者如云。事死如生。俨然立雪。音容恍惚、思其笑、思其语、精神犹旧日之风生。庙貌瞻依、见于羹、见于墙、危坐即当年之泥塑。有如三年筑室、亦何妨端木之独居、但无九曲环屏、岂顿减紫阳之精舍、哲人即逝、梁木虽倾、大匠如存、帡幪方始、试聆珠贯、并入斤风、抛梁东旧是延陵半亩宫杖履巳乘黄鹤去生徒犹坐绛帷中　抛梁西绿满禅房万竹齐就里数竿须好护、先生亲自有留题、　抛梁南翩然老守去湘潭向使挂冠如不早注书那得细如蚕　抛梁北小池长洗笺余墨草色犹为书带青、墨痕肯减蛟蟠黑、抛梁上祠外阶庭余几丈殷勤打扫戒沙弥莫遣邻猪此中放。　抛梁下莫说乡中大贤者豺獭犹知祭本原、虎猫尚得迎田蜡、

　　○鲍府君醮科　读步虗回軿二疏骈丽中另有一叚芳蕤流动

　　请称法位 
　　散花初献 
　　亚献 
　　步虗宣疏 
　　回軿焚燎 

　　请称法位

　　惟神之生生于越乡惟神之死死于四明体有死生神无存亡、存亡既无、神何可量、如水行地。岂专一方。胡越于明。有享不享。越有新祠。城南之隍。神出以入。两龙是襄。荐芳登糗。俟神于堂。神之来兮。其喜洋洋。

　　散花初献

　　伏以吁天祈嗣诚上感于玄穹梦日怀娠瑞竟征于华诞况贤哲之苗裔 【 神鲍叔牙之后】 兼体貌之异奇长而狗齐生惟正直秉恢弘慈惠之性。负游畋任侠之资捎鬬龙于海中射伏鹿于山石以兹豪宕。丕显英威。既而鬻米以活万人、援兵而弭群盗、却飞蝗于郊野、护渡跸于风涛、历生寄死归之年皆捍患御灾之绩民到于今受赐功从振古无前今醮主某深荷洪庥预蒙阴隲敬以岁辰之吉谨陈醮礼之筵拭目神威、志心妙道、猥奉苹蘩之荐、仰干侍从之钦、法众虔诚谨伸奉请

　　亚献

　　伏以蕙肴兰藉。愧无楚荐之芳芬。吉日良时。聊望神君之康乐。既俯从乎众请遂少憩于人间瞻伫鸾旌攀援龙驭冲虗广莫、浩浩乎杳无得于见闻、畏敬奉承、洋洋乎俨如在其左右、伏愿神嗜饮食福介式几鉴黍稷之非馨、取苹蘩之昭信、尊罍在手、再挹流黄、祝史陈辞、永熙纯嘏、虔诚稽首亚献礼行

　　步虗宣疏

　　伏以为喜为嗔。视更颜之师觋。既啐既□。□□□□□□。□□供不可以久留。惟神慈无嫌于援□□□荒落。敢比蔡经之家。麟脯芳香。暂待麻姑之□□明。相隔投辖何缘光景易流挥戈无术是惟三爵之礼。匪为过多。虽使百拜之劳。不敢言倦。愿龙骧之止辔。敬鹄立以遮鞍。法众皈依酒陈终献

　　回軿焚燎

　　伏以灵通遍满。本无来去之踪。祀礼节文。谓有将迎之数。俯垂临鉴、过尔夷犹、顾尘景之莫留、归太虗而超举、蟾光一缕远随笙鹤之音法供肆筵未冷香灯之炧荐遗福祉永佑人天稽首拜辞谨当奉送

　　○友琴生说　理趣清妙

　　陆君以清才少年入国子宜其一意于干禄之文也顾嗜古巳、即能为古诗文、又嗜琴、久之得其趣、益与之狎视琴犹人也行则囊以随。止则悬以对忧喜所到手出其声若与之语因自呼曰友琴生、人亦以友琴生呼之、余客金陵友琴生则来访余问以说余尝见人道友琴生曩客杭鼓琴于舍、忽有鼠自穴中蹲几下久不去、座中客起喝之、愈留、此与伯牙氏之琴也、而使马仰秣者何异哉、夫声之感人在异类且然而况于人乎、又况得其趣者乎、宜生之友之也、生请益、予默然、生亦默然、顷之曰、似得之矣、然愿子毕其说、余曰生诚思之、当木未有桐时蚕不弦时匠不斲时人具耳而或无听也是为声不成时而使友琴生居其间则琴且无实也而安有名。名且无矣。又安得与之友。则何如。君复默然。若所遗也。巳而曰得之矣。乃今知于琴友而未尝友。不友而未尝不友也。余曰诺。

　　○一吾说　彷佛蒙庄

　　某君名万应字子一者令其兄某问别字于予予应之曰是子之季也予不知其人审其字与名若志于道者也曰吾弟也少知读近世为生者书、道则未也、志则志于斯而巳矣、予曰志于斯、可进于斯矣、进于斯、求之于字与名而有余矣、又焉用别而字之也、某曰虽然愿先生少有以命也曰唯唯吾少而□□观□于鸟鹙焉鸧焉鹭焉鸥焉。纷纷焉。扰扰焉。而□见□饱也壮而观渔于十顷之□□□□□□□□□□□焉纷纷焉。扰扰焉。所逸者多而获者少□□□观渔于海之岛。鸟非鹙等也。人非筌等也。见一师焉操百斛之罟左得其纲之希而右捽焉巳不失其目之密矣其放也若鸟之舒翼其敛也若乌获举千钓之石不崇朝而自江之南。与海之北。皆厌其腊。此之谓以万而得于一子之季也不别字则巳苟别之则莫过一吾之一故别字之曰一吾

　　○读龙惕书　词理调鬯自然玄箸

　　甚矣道之难言也。昧其本体。而后忧道者指其为自然。其后自然者之不能无弊也。而先生复救之以龙之惕。夫先生谓龙之惕也。即干之健也。天之命也。人心之惺然而觉。油然而生。而不能自巳者也。非有思虑以启之。非有作为以助之。则亦莫非自然也。而又何以惕为言哉。今夫目之能视自然也。视而至于察秋毫之末亦自然也。耳之能听自然也。听而至于闻焦螟之响亦自然也。手之持而足之行自然也。其持其行而至于攀援趋走之极亦自然也。心之善应自然也。应而至于毫厘纤悉之不踰矩造次颠沛之必于是亦自然也。然而有病于耳目手足者矣。或为翳甚或为盲也。或为塞甚。或为聋也。或为不调甚。或为痿痹也。始而罹是患也。既以坏其聪明运动之神而渐不可救。其患之成而积之久也。则遂忘其聪明运动之用而若素所本无。于是向也以视为目之自然。而今也以不视为目之自然。向也以听为耳之自然。而今也以不听为耳之自然。向也以持行为手足之自然。而今也以不持不行为手足之自然。夫聪明运动耳目手足之本体自然也。盲聋痿痹非自然也。而卒以此为自然者。则病之久而忘之极也。夫耳目手足以盲聋痿痹为苦。而以聪明运动为安。举天下之人。习其聪明运动之为自然。而盲聋痿痹之非自然。至于其病之久而忘之极。犹且以苦者为安。非自然者为自然矣。而况于人之心。其在胎妊之时。巳渐有熏染之习。驯至知觉之后。又不胜感物之迁。小体着于嗜好。而无有穷巳。人巳夺于利害。而未尝知足。播迁流浪。百孔千疮。其在今日。亦犹既坏之耳目手足。举天下不见其有聪明运动之神。特有翳与盲聋与□不调与痿痹。甚不甚之毕耳。而况一念流转。□□易形。两可相凌。物体无定。如象之盖舜入宫。又忽然忸怩。闲居之小人。始而为不善。继而愧。既而又作伪以着其善。又如取予死生。有伤廉剑惠伤勇之病。而两立于可与不可之间。此皆倏忽变迁。如环之无端。而思虑所不及。影响疑似。如路之交错而从违无可据故盖舜入宫自然也忸怩亦自然也闲居为不善自然也继而愧自然也既而又作伪以着其善亦自然也取与死生可亦自然也不可亦自然也而忘其病者孰知其病又孰知其不病哉夫象与闲居之小人犹可言也。何者入宫之与忸怩为不善之与为君子而欲掩其善恶之念。虽若互发无端。而景界顿别。迷觉易知。至于可与不可之间。幽闲微细。而罅缝难寻念之善恶无甚相形心所便安易于沈溺况于未泯之良时亦弋获讼过之念似障天眞于是以见起者为本来。踰距者□帝则。因眞恕妄。所遗实多。将清净者喜其无情。圆活者忘其诡随。□非者假口洒脱。而放肆者遂至于无忌惮。苟无□诘辩难。又将执是说以盖藏其过。文饰其奸矣。故言与明对犹可辨也。惟少有见焉。而以黑为白白为黑。自以为明者难稽也。聪与聋对犹可辨也。惟少有闻焉。而以喁为于。于为喁。自以为聪者难稽也。痿痹者与平和者对犹可辨也。惟少能持行者。而并以不能者为能难稽也。忧道者以自然之足以救支离。而不知冒自然者之至于此也。然则自然者非乎。曰吾所谓心之善应。其极至于毫厘纤悉之不踰矩。造次颠沛之必于是。本自然也。然而自然之体。不容说者也。说之无益于工夫也。既病之人心。所急在于工夫也。苟不容于无说。则说之不可徒以自然道也。惕之与自然。非有二也。自然惕也。惕亦自然也。然所畏在惕。而不在于自然也。犹指目而曰自然明可也。苟不言明而徒曰自然。则自然固虗位也。其流之弊。鲜不以盲与翳者冒之矣。而今之议先生者得无曰。惕者循业发现。如论水及波。终非全体。随时执捉。如握珠走盘。反窒圆机。亦或未谅先生之本旨矣乎。夫见赤子入井而怵惕此惕也。谓之循业发现也。未见赤子之□与既见赤子之后。或寂然而静。或纷然而动。而吾之常明常觉常惺惺者。无有起灭。亦不可不谓之惕也。亦不可不谓之循业发现也。业无际。发现无际。惕亦无际。又何别有全体之可云哉。至于以惕为执捉。则是有所恐惧。不得其正。少从事于口语者。类能避之。先生应不如是之麤也。盖先生尝教人曰。使穷世皆水。指何为水。纔有陆地。水始可名。中庸言戒惧。唯圣人常戒常惧。无有畔岸。故不见其戒惧。众人惟有放逸而戒惧始形。然则戒惧者固天命之性。工夫本体。何尝有二。此可以见先生之所谓惕矣。虽然人在暗室。不能见物。苟得日光。还见秋毫。不幸盲瞽。日亦不见。及复眼光。仍仰圆魄。则知光有得失。见体无为。惟耳手足。莫不皆尔。故人心既失。其颠倒悖逆。甚于耳目手足之病。惕体依然。苟调停剂量。则易于盲聋痿痹之医。呼谷应声。立竿见影。言说何益。冷烔自知。渭小子感先生之忧道。识先生之苦心。虽志气不前。而盘姗思振。非以多言敷衍。期于毕露疮瘢。伏览兹文。怅焉援笔。既请正于函丈。将遍质于同襟。

　　○书古本参同误识　考核详慎

　　此本为姑苏云岩道人杜一诚 【 字通复】 者当正德丁丑八月所正而序之者也分四言者为魏之经五言者为徐之注赋乱辞及歌为三相类为淳于之补遗并谓巳精思所得也而不知欲分四言五言者各为类乃俞琰之意也一诚其殆善继俞志者乎渭细玩之如此分合乃大乖文理俞琰盖幸而徒兴是念耳使果为之其罪不在杜之下矣成都杨慎为之别序此书乃云近晤洪雅杨卬崃宪副云南方有掘地得石函古文参同者正如杜所编者借录未几乃有吴人刻本而自序妄云精思所得夫慎之序既如此而一诚有别序则又云窃弄神器以招天谴其从父号五存者跋其书又云书未出而为人窃去冒托观此则慎之所闻于杨宪副者乃他人窃得于一诚而托以石函者也慎不玩其理乃轻信而訾一诚反以一诚为窃盗夫一诚之可訾乃特在妄编耳岂窃盗于石函者哉乃若谓一诚之盗窃直谓其盗窃琰之意而□为出巳意则可也一诚失于信人慎失于信古务□而不理述书多至八十种诚如此类岂可尽信哉又有称王围山人者序此书有云故人自会稽来贻善本遂捐俸以刻则王围当是一官人而刻此者也慎都不检点以为杜一诚既云精思自得又云友人自会稽来贻善本谓一诚自露其情掩耳盗铃如此则慎将谓一诚即王围矣疏一至此耶　此书王围山人序一 【 嘉靖癸巳秋七月不着姓名】 　参同契跋一 【 号五存不着姓名跋中称仲子其必一诚之仲父也】 　杜自序一　又别序一　杨慎序一　愚揣诸序之迹王围之刻 【 以人窃得杜本而托以石函】 　杨慎之序刻 【 则杜本始出矣而他人复刻之者】 　黄围序 【 嘉靖癸巳秋作中有故人自会稽来贻善本而巳捐俸以刻之之语】 　五序跋 【 正德巳卯二月作中栯仲子敬心颂读有得经注一正书未出而为人窃去冐托他姓以觅利反谤其伪作之语敬心杜幼时字也以其称字故知为仲父】 　杜一诚自序 【 序后列凡例云一经文三篇为一册笺注三篇为一册一三相类二篇为一册一经文笺注三相类篇末各自有序一经多四言间有散文注虽五言或有四言句一三相类文体无待更订而经注节次或有差错以待后贤】 　杜一诚别序 【 不着日月中有窃弄神器以招天谴则非仆所敢望也之语】 　杨慎序 【 嘉靖丙午仲冬作中有会杨宪副说南人掘地得石函有参同古本借录之未几人自吴中来得刻本妄云精思豁悟及观其书之别序又云友人自会稽来贻以善本半简之间其情巳见亦可为掩耳盗铃之语今杨慎亦刻此本中则非杜盗其书也可知矣】 

　　○井田解　疏美

　　自禹治水后九州岛诸大水不大泛溢决徙者、盖田以井故也、田井间之水自遂而沟而洫而浍沟广深各四尺、洫广深各倍之、盖取其细流以泽田而水势之分千条万泒如发之析而约于梳齿无■〈月直〉腻不通之患废井田而为阡陌、则凡向所析之细流、尽并而为陆矣犹发之旧析于梳齿者今还束而髻之其势并、其力自悍、安得不决且徙、又当其始沟洫而浍也田上之由行自径而畛而涂而道径可走牛马、畛容大车、涂容乘车一、道容乘车二、而四方辇输、并得直抵畿辅、井废而陆以田、则由行车辇、未免避田避田则四方道里始不胜其纡曲倍日月费旅给故井田废不特妨水且妨陆矧曰无以限戎马耶

　　徐文长文集卷之三十 【 终】 

