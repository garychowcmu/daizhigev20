太史升庵文集


序
一卷 
二卷 
三卷 
四卷 
五卷 
六卷 
七卷 
八卷 
九卷 
十卷 
十一卷
十二卷
十三卷
十四卷
十五卷
十六卷
十七卷
十八卷
十九卷
二十卷
二十一卷 
二十二卷 
二十三卷 
二十四卷 
二十五卷 
二十六卷 
二十七卷 
二十八卷 
二十九卷 
三十卷
三十一卷 
三十二卷 
三十三卷 
三十四卷 
三十五卷 
三十六卷 
三十七卷 
三十八卷 
三十九卷 
四十卷
四十一卷 
四十二卷 
四十三卷 
四十四卷 
四十五卷 
四十六卷 
四十七卷 
四十八卷 
四十九卷 
五十卷
五十一卷 
五十二卷 
五十三卷 
五十四卷 
五十五卷 
五十六卷 
五十七卷 
五十八卷 
五十九卷 
六十卷
六十一卷 
六十二卷 
六十三卷 
六十四卷 
六十五卷 
六十六卷 
六十七卷 
六十八卷 
六十九卷 
七十卷
七十一卷 
七十二卷 
七十三卷 
七十四卷 
七十五卷 
七十六卷 
七十七卷 
七十八卷 
七十九卷 
八十卷
八十一卷 
跋 

订刻太史升庵文集序 

今海内绅佩之士研精策府撷英词林莫不仰慕杨升庵先生而有不及同时之叹雄文秀句竞相诵传尤龂龂然无繇毕揽全集为憾也余奉命按□□□□□□□乃□□诸君咸称升庵□□□为表章咋种□猥繁今巳多散落恐久而就湮没矣于是谋之抚台澽滨张公檄藩司求之先生令侄大行益所君抄录若干卷凡先生闳言眇词彻于著述比兴者亦略具是爰属稍加厘订删要归正道而论之自一卷至四十卷为赋序记论书志铭祭文跋赞词传与各体诗皆取之文集而以类编纂者自四十一卷至八十一卷皆训释整齐百家杂语取诸丹铅辑录谭苑醍醐巵言等书而以类编纂者□□□□□□□□文集刻成蔡君以□□□余□□盛举也不可辞乃为序曰文者贯道之器儒先共推为不朽盛事云而韩退之以蕲至古之立言者在养其根而竢其实加其赢而希其光则可谓善于论文者也甞观退之樊绍述志从其家得卷籍曰多哉古未甞有也然不袭蹈前言不烦绳削而合遂赞之以道塞复通云升庵先生探六艺之渊而综九家之指其论譔如燕文贞攻比兴而莫能极张文献穷著述而未克备者既以合之双羙乃其罔罗捃摭陶冶大垆卓然自□□家之□骎骎乎追屈马于先路□载□□之论和平之音淡薄愁思之声要妙而欧阳永叔因曰诗穷而工也先生出平津之邸绍玄成之业当是时德流明庭名冠天下而忠猷渊蕴时形咏叹如庆成宴之诗三爵七襄之语其忧国轸民一篇之中三致意焉逮乎获谴投荒行吟泽畔或时绎为贾生之鵩赋或时着为虞氏之春秋类若发愤之所为作然皆蔼然小雅之怨诽不乱者焉是先生超然有曳縰歌商之风而穷通得丧无入于灵府欤至其□羽陵之蠧简稽酉阳之秘藏笼罩靡前指类剽剥亦其涉猎者广慱时有抵捂而其归则纚纚然淑诡可观连犿无伤也兹既总括裒汇采可论而着于篇先生之于斯文殆韩子所称至于是极而成学治古文者彬彬然忻覩先生之集之全信奇事也此外诸所较刻古文杂录拾遗补艺尚多有之以非先生所著书故集中不载然其序所以刻者之意则具编之集序类中矣后之诵读是集者论其世而求其志庶可几君子之前睹哉庶可几君子之前睹哉赐进士第巡按四川监察御史侍经筵平原可泉宋仕书 

订刻太史升庵文集序 

升庵文集者集杨升庵先生遗文也先生作为文章其书满家纚纚然承学治古文者咸爱而传矣顾简袠错陈统汇靡纪志古者每苦遍观之难尤愳散逸之易也余奉命抚蜀谋之巡詧可泉宋公以文献宜为表章议克恊矣爰檄藩司往从悉取其书得之其家大行以义君藏辑者有先生文集若干卷赋序记论书志碑赞词传与各体诗凡厥抒怀赠述者具焉因就而抡次之复得丹铅辑录谭苑醍醐秇林伐山巵言各种杂着凡厥探赜索隐者具焉因删而汇编之刊削肤引勒成一家之言总之为八十一卷如迁史所称择其言尤雅者着乎篇刻成而卒业焉综之靡所阙而秩之靡所绲矣庶几乎获睹升庵之集之全而无复有荐绅先生之所难言者乎盖余读迁史儒林传而知齐鲁之闲于文学圣人之遗化也蜀自文翁之教行人士彬彬以学显于当世比齐鲁云当其时被服文翁之教者相如之词赋能使天子读之飘飘有凌云之思嗣是若杨雄之奇愽王褒之伟丽伯玉太白之诗追高古于风雅眉山家学之文涣奇思于心得煌煌乎与井络炳灵而汶峨竞爽也爰至我 朝复得之升庵先生盖洞观学海擅能词场于前数子可谓兼之矣其论经学则取衷传记而指末师俗学之非稽往赜则愽综谱谍而斥游谈窽言之谬形之为篇咏则取材六朝遡汉魏之风趣着之为论纂则陶冶两汉会训诰之体裁是于学无所不窥而文则若成诵在心借书于手彬彬然究天人精祲之际镜古今得失之林矣观夫天官注张之觧公侨实沉之愽也岣嵝禹碑之训倚相索丘之闳也即退之自叙上窥姚姒下逮庄骚太史所录先生其曷让焉于乎此宁足以尽升庵哉夫先生以宰相子 武皇时对策擢第一为闺阁之臣唯 天子雅以国器许之士之慕谊问奇争奔走焉独也希志元凯之俦视时俗所趋漠如也逮 肃庙绍统文忠公以定策元勋尊宠于人臣无二先生于是时少肯依违不出长安城门十年即继踵韦玄成苏廷硕功业矣顾乃摅见陈款自比于贾山之愚汲黯之戆已而去国轸怀穷愁著书逌然小雅之怨诽不乱其被发行吟衎衎焉曳縰而歌商颂声满天地者也展如人也所谓立于不贷之圃而为采真之游者非耶是故金马碧鸡之涯长卿子渊之建节视升庵之输校不同其为山川之增辉一也会稽禹穴之巅司马子长之壮游视伯喈之亡命不同其为古今之胜事一也绩学之士得斯集诵读而论其世焉庶灼知先生直谅多闻为古之益友哉藩臬诸君请为先生文集序故附尚论于先生者其说如此云赐进士巡抚四川都察院右副都御史升吏部右侍雍韩澽滨张士佩 书

【一卷】
赋类 
露布 
【赋类】
凤赋 
伊兰赋
鴈来红赋 
乐清秋赋 
彩扇赋
药市赋
戎旅赋
古度赋
石虫?去赋
蚊赋 
后蚊赋
思友赋寄杨用修【附】 
泛水杂体 

太史升庵文集一卷 成都杨慎着　从子有仁编辑 后学赵开美校 
凤赋 
黄帝晨坐于扈阁降观于荣阿有鸟来巢命音交和乃召天老而问焉天老对曰西申之国丹穴之山爰有神鸟名为凤焉羽族三百六十以应周天天帝命此鸟以为羽族先其为状也鸿前而麟后蛇颈而鱼尾鹳颡而鸳腮龙文而龟身燕颔而鸡咮鹤植而丽化首若青?蒦青戴仁也婴若白垩抱义也斧若赤丹负礼也胷若石墨蕴智也足下赨黄履信也厥像有六厥苞有九六像维何头像天足像地日像在日月像在背翼像曰风尾像曰纬九苞维何口苞命眼合度耳聦达舌屈伸色光彩冠短朱距兑钩音激扬腹文户天为生食爰在积石其树名曰琼枝琦玗琅玗以为实琅玕之膄是曰离珠一人三头逓卧逓起以伺琅玕与琦玗子栖必朝阳高冈之桐啄必紫脱苍筤之粒其饮有仪其食有质其和鸣也小音金大音鼓音如箫自歌翰如于自舞昏鸣曰固常旦鸣曰发明昼鸣曰保章举鸣曰上翔集鸣曰归昌节节足足喈喈邕邕其音英英凄凄锵锵延颈奋翼五彩备明举随八风气应时两徊欝岛翔玄圃过昆仑轶底柱风穴暮宿弱水濯羽五彩晶英九文鲜眀乃先天离宫之畜南方鹑火之精览七德律五音通天祉应地灵翥即文始来即嘉成惟凤为能天下有道得凤象之一则凤过而睨之得凤象之二则凤翔而企之得凤象之三则凤集而翙之得凤象之四则凤春秋会之得凤象之五则凤朝夕比之没身居之矣于是时也凤翩蹮帝竹而不惊宿留帝梧而不去吸昆丘之琅霜吞嵰山之紫露驯于宫邻为帝司晨扈于轸车以节路驱爰率其属朝嘲夜口?夜露翥风翔千百为羣朝于明堂故曰凤忘其翼鸷鸟忘其瓜而可扰神龙丧其角鸷兽忘其距而可御咸若鸟兽而柔缓畴若草木而葳蕤苍麟白驺可系而羁鸟巢鹊梁可俯而窥是以万方来朝四露咸依也乃若刳胎剔女?黾神龙不游覆巢石?为卵凤不翔留四灵之瑞交违则万物之庚不由矣帝于是始作咸池之乐张于洞庭之野有焱氏承而颂之曰凤皇秋秋其音若箫其翼若干有凤有皇乐帝之心于是风后从而??羽?贝?之曰舟张群雍鸧鸧相从八风回回凤皇喈喈力牧载而和之曰敕尔瞽帅尔众工奏尔光诵肃肃邕邕无怠无凶帝曰昭乎哉天老之言也绿图侍侧拜手而赞于帝曰臣闻缥青者曰鸾黄?今黄者曰鹓饶紫者曰鸑多白者曰鹄得凤体而分者也西有鳻雀东有谏珂北有定甲南有锦驼鵕义?鸟飞光而暎天绶鸡曳彩而骈罗窃凤形而似者也且羽嘉生蜚翼蜚翼生凤皇凤皇生鸾鸟鸾鸟生庶鸟庶鸟之变乃产妖鸟是曰羽虫之孽德下衰则得其分德又下衰则得其似德极下衰则得其孽臣恐杄百芯之后淡见而甘闻诬天而矫神必??求凤而弗能将歌舞羽孽而珍贶咎征天无口孰分其然否神无喙孰折其真伪諴孚几何矫枉寔多凤之瑞世仅见孽世则那帝曰远乎哉绿图之见也遂乃命伶伦断嶰谷之竹吹律写凤之音素女调三舌之簧炙笙象凤之翼史皇作斧扆绘凤之羽胡曹薾衣裳画凤之文又采飞龙氏之篆陈帝鸿氏之砚书之右书曰巾几铭图之左图为帝命验 
伊兰赋 
干?丰茸曰芷曰茞名殊物同形如蒲萱盆盝是荐谣俗攸珍乃兰之赝可佩可纫服之媚人昔号国香今兹曷湮宜汤宜浴陈除新沃昔闻其语今兹则而?忍先正??言兰谓识之艰山谷致疑晦翁屡叹懿若卉之挺生兮何珵羙而琦绝既葳蕤以晞旸兮亦扆岑而带岊友射干而偕生兮朋荔挺而俱发漱玄英之朝泽兮应复至之阳月秉棻蒕之旉荣兮擅芳菲之酷??烈开以景风之俶辰兮贯乎星回之火节漱沆瀣之芳润兮全朱眀之炎德匪直十步之有芳兮曾譣经旬之未歇乃有娥媌掩嫮靡曼嫈眳步步移艳笑笑倾城子夫兴于鬒发昭仪宠于体馨曳步摇之馥郁暎角犀之丰盈若兰机回文之锦季兰琴绿绮之声爰色授而魂与且目眩而心萦倭???梁家之髻浮渲韦娘之缨咸纤指兮争掇并巧粲兮相迎都梁蟾蜍兮阏尔而减价虎蒲龙枣兮瞠乎其亡菁超旃檀于雪域压迷迭于云清星芒当昼而弗隐金粟未秋而先成埒瑶华兮玊蕋叶绿叶兮紫茎堪纳凉于玄圃思御风兮蓬瀛讵数秋红之蕳子岂顾晚翠之长卿爰感子兮体物遂锡子以嘉名重为系曰肇允嘉卉兮昉自炎皇媺人之佩兮王者之香深谷逶迤兮无人自芳宣居息鄹兮屈平累湘晨月秋风兮属国之堂洪波霜晚兮謪仙之乡纫遗佩捐兮庸亦何伤体物浏亮兮聊以相羊?江阳有花名赛兰香不足于艳而有余于香戴之髟?采紒经旬犹馨意古者纫佩之用颒浴之具必此物也西域有伊兰以为佛供即此汉书所谓伊蒲之供也从而为之赋曰英英有兰猗猗其羙谥以伊兰寔自卭始维兰之品粤繁有藂曰蕙曰荪错?? 
鴈来红赋 
此弘治甲子余十七岁时作近得其稿录于此 蜀城之花与玊蝉而同房汉宫之菊配黄鹄以分裳兹纤茎兮独异候阳鸟而敷芳盈盈渥赭奕奕鲜妆承景火旻之下委质金神之乡吴台草长红心不同时节楚岸枫愁赤叶远谢辉煌迎风动彩泫露生光映夫容兮濒枉渚杂桂蕋兮侍君堂残蝶留连而惊艳胡蜂踯躅而疑香矜陨霜之不杀咲何草之不黄脱梧楸兮索索销兰蕙兮扬扬琅玕摧兮好树箫籁向兮长廊柳呈疏兮绮陌荷委盖兮银塘矫兮红蘤烂然朱芳赏生兮稀有物珍兮非常误停车之杜牧诧剪彩之隋皇江淹多才拟抽毫而赋咏班姬含怨亦却扇而彷徨乱曰春花红兮杜宇春草碧兮苌弘兹微生兮秋颖乃借荣于春工根伴兮寒螀名托兮霄鸿彼游龙兮枤杜亦诗人兮为风采佳名于饰羽聊以贻夫雕虫 
乐清秋赋 
皇天平则成四时兮窃独乐此新秋无宋玊之悲怀兮匪江淹之离愁澹吾虑以抚景兮遁炎威于金?米韦隹火?祛赫曦之熖熖兮追凉飑之飕飕屏羽扇而箧藏兮御纨素之轻柔听琅玕之朝坠兮玩金波之夕流桂连绻于山阿兮兰猗靡于岩陬既葳蕤其可怀兮又芬蒕以绸缪嘉华黍与膏稷兮获万宝于西畴虽四壁之徒立兮欣人足而我优謇不乐兮胡为兮攒百虑以挐忧命一觞而孤斟兮奚吴歈兮秦讴慕漆园之斥鷃兮畅逍遥以优游赋印段之蟋蟀兮庶蹶蹶而休休 
彩扇赋 
江文通有彩扇赋首尾衡决讹舛复多夏日枕痾稍为补正青阳谢兮朱明临度槐景兮际梅霖日车亭午风柯不吟纤絺在御轻羽重寻或蒲葵兮纨素又紫绀兮绿沉空青生峨眉之阳雌黄出嶓冡之阴金膏诒河伯之渚碧髓挺青蛉之岑竹染湘妃之泪纸捣蔡伦之砧合为彩扇翳君瑶琴瑶琴兮青琴知音兮赏音解明星兮繠佩卸半月兮兰襟堕马罢梁家之髻含矉捧西子之心销独愁兮片玊恡一咲兮千金怨蕴隆之赫赫忘逝景之骎骎愿鼓幽兰兮白雪情寄山高兮水深 
药市赋 
蓬丘仙伯匕刀圭而通神奈园老宿品千二而称珍何如蓉城之日重开药市之春若夫岐挚汤液和缓瀡滫采嘉林之嘉草掇芳洲之芳羞屏风水发书带山抽人参三桠来自高句丽之国桃枝九折出于嶲昆眀之陬椒聊下虗星之舍果蓏荐织女之楼逢茅龙之卫叔遇木羊之葛由检本草之圣录极山海之冥搜别有天枣日精泽葵海藻火林之蔚炎柯雪津之擢阳草欵冬叩氷而吐葩葶苈迎露而先槁青纶碧组苍龙就食于甲辰素茵皜蔯白兔腾仙于辛卯帝休鬼丽荡邪而蠲忧神锦仙盐驻颜而难老又不若剸犀截角搴翠删毛澄禺山之水碧青?盍樊桐之金膏鲛人泣珠而酬价狼月?荒齅金而解櫜神鹿两头饮上池之水露鸟四翼归金匮之韬莫不攀丹危而陟翠险霣仙的而下神嚣涉淼淼驰苹苹刈翘翘伐丁丁香草比于君子嘉卉方于女贞藤名简子花号长卿五芝色配乎五岳六饮芳冠乎六清乃延巫彭召长桑飞綘雪捣玄霜巴戎赤斧梓谷王昌蓬州涂定辞玄武张开光希夷出崇龛之落真多栖葛璝之乡黄足之鸟呼季玊而并复朱顶之鹤名令威而骈翔负局磨镜之翁箍桶讲易之叟扶龟床于行阿策鸠杖于林薮严遵之芳乳平分王烈之香膏共剖是月也江波锦落火井星还枫瑟瑟而鸣籁菊英英而缀斑访名迹于古昔启药市于重关被开眀广都之野带杜宇天隳之山哀危蟪于寸阴矜局??黾于井谷布濩天府之区蔓衍坤维之域八万四千之人烟五十四州之谣俗国无夜户之虞人有春台之燠郄公程郑之伦骥子鱼文之服乍发剂以针龙奄飞符而擒蜮黄耈背鲐苍崽髫蜗行歌击壤羣嬉聚沙成行鴈鴈学语鸦鸦毛姬饵叶凤子藏花色辉九壁之锦光漾百潭之霞采思妇之卷耳折放臣之疏麻息风枝之不静起露蓼之含嗟崔公之锦云远华陀之囊已遐既富矣韩康之肆宁蕲乎慱望之槎杨雄梦肠顿醒滞思于雕篆相如消渴欻涓沉痾于齿牙岂知西颢之盘露北方之河车哉有林闾翁孺者起而为系曰黄能兮休入寝朱罴兮罢窥屏永遁兮二竖载歼兮九婴分菊潭兮滟滟宴蓉城兮冥冥鸿安丘继而作曰安期神楼散扁鹊陷氷丸银筒昔谁蕴金瓶今子殚谢惊飍兮驻流电访大药兮浴还丹邀籛偓兮雀跃共乔松兮鲵桓主人闻之欣然称蔅修容丽级献寿升筵敬缉光诵奉以周旋 
戎旅赋 
恭承恩谴兮于役滇越捐佩江皋兮解绅云阙三陟崔崔兮九折臬?出臬?出不日不月兮遂届穷发抚孤旅而悁脰兮揜众困而悡心怅圭钥之骎遄兮逾四稔而迄今父母孔远兮懿亲离而北南类连逵而分衢兮似同波而殊浔慈乌忻于共巢兮恒鸟悲乎异林彼纤羽之微族兮亦命侣而跢跦何生人之含灵兮乃离羣而弗如咏清人之介驷兮感放士之鸣鴸姬公畏于熠耀兮居父唶夫蟪蛄屈托乘于螭豹兮庄寄径于鼪鼬在圣折而固然兮揽古人而重欨哀吾生之罹邮兮背中土而播荒粤戴盆而伏嵁兮望崦嵫之末光神怳恨而蜚扬兮形脔卷而伧囊睇孙水之浩渺兮瞻灵关之峻极聆猩猩之夜啼兮履狒狒之朝迹寻终古之攸居兮问祝融之昔宅胥靡登而不惧兮魑魅过而奚栗崛山?果飑扬兮含沙影流喟兹徂春兮忽焉杪秋月令殊于九州岛兮瘴卉华而岁周若有人兮好我携旨酒兮思柔采槟郎兮缀扶留赠相离兮结忘忧寒章?鸟鸡兮为脯露江鱼兮为修滇歌兮爨舞白日逝兮玄景浮独持觞而怀远兮杂叹啸其向陬遂还轸而休室兮隐零雨乎寂夜引簟枕而假寐兮遥梦归乎亲舍家人嘻以欵语兮闾里纷其来讶众鸡鸣而惊余兮晨光易乎东射怅梦欢而觉悲兮泪承睫而交下假灵氛以历占兮援龟颂兮余谢曰眀庭其布德兮子行归乎肆赦系曰莫靡荒服自中古兮日月之表烛不普兮章亥步穷禹罔睹兮兰津开道行商苦兮碧鸡望祭使者阻兮余亦何为恒此土兮金跃不祥顺勿忤兮乐天知命去何怃兮 
古度赋 
有木诡容在勾之东修梯盘壤巨干撑空閟华青帝垂实玄工蓐收传绀屏翳旉红子穿皮茁房殊卉丛肤无纤蠹腹育飞虫有夫不名占诸义弓曰硕果不食在剥之坤宫荒经所漏而鼍仙未弘者欤炎皇未尝而左赋始崇者与烜比景灌菵露果星烛叶云布楠榴相思为党邻平仲君迁为朋故君子识之是曰古度 
石虫?去赋 
石虫?去海错也荀子书名紫砝郭璞赋注曰石虫?去今方言为龟脚本草谓之决明此虫也而类草每春则生华一名紫??嚚字亦从草谢客诗所称紫??嚚晔春流也江淹有赋未尽体物故为重构传诸愽物云江之膄石之华南溟育东海家晔流吐叶应节扬葩水妃缨佩渊客簪查珠蛤胎月锦鱼?尨孕霞孰与紫??嚚名品骈嘉谁抽鼍仙之藻以泳龙伯之涯冉?阝 
蚊赋 
有物于此孕于丹鷏氏于白鸟育于朱陵殷于丰草翾翾以作状??羽??羽以成象昭昭以相避冥冥以相向阁阁椓椓据以为营郁郁彬彬窃以为名霢霂昡雨丰隆混声贞女弃骼壮士挫精公子不知筮诸灵蓍灵蓍曰针之喙噆肤之利利在三宵群嬉群嚣醉血不醳疾毙于掌戟蓍颂喻寡征诸玊瓦玊瓦曰仙鼠聚粮萑苇之乡伏鳖攸戕利距森张何彼皇皇不见肃霜瓦辞难读讯诸射覆射覆大夫曰烟火其屯镫烛其喜焦螟以为巢蠛蠓以为使芸瓜而来零栗而逝秋风夕起斯害也巳公子喻矣是曰蚊理 
后蚊赋 
余暇之日戏为蟁赋或谓矢?见矢?见兰陵之体未尽蟁之典也夫言生于智智者不藏书事起于言善言不引事而昔人有点鬼祭獭探瓶记珠者良亦苦矣余也窽闻习懒直取之胸臆而巳叙之于纸为后蟁赋邃古史皇剏奎画兮曲脚旁低【古文赞蚊脚旁低鹄头仰立】垂物则兮谥曰啮民【苍颉曰蚊啮民虫也】昭凶德兮炎后品物世匮资兮虿尾虺首罔攸遗兮唶尔蜎化【通俗丈蜎化为蚊】百靡宜兮扰龙仪凤于帝庭兮嗟尔有生胡营营兮禁??黾去枭着周经兮胡尔利此?束独无惩兮玄圭纪正烱弗昧兮丹良为羞【大戴记丹鸟羞白鸟注丹鸟丹良也白鸟蚊也】欣绝汇兮鳌戴山抃圣播迹兮使尔负山【庄子使蚊负山】谅何力兮谓尔有睫【列子焦螟巢于蚊睫】奚谁攘兮穴?呌窱琅疏竞来往兮谓尔有臂【庄子虫臂鼠肝】奚谁怳兮明潜宵征侣罔两兮旅蜚成市仙孺惕兮【续列仙传吴猛事】聚响成霄藩侯兮【中山王事】障尔熛尔徙宜疾兮蟁不能辩对以臆兮肖翘蠕动生以息兮淑诡妍女??宁有极兮血国三千彼货殖兮【杨子货殖曰蚊血国三千使将疏饮水褐愽设齿然也】曷云不惨噆有国兮赤口烧城烦言啧兮积毁销骨疮痏结兮楚组齐帷畴□隔兮赤燧頳熛罔有慑兮命曰人蟁理可说兮惟□能虫各以类兮厥以恒性贱剖贵兮人蟁不惩虫何罪兮百尔君子无庸喙兮 
思友赋寄杨用修【附】 
夏邦谟何繁思之紏结兮中闷瞀以罔休昼屡飡而食?周饥兮宁膳饩之匪羞梦杂糅以恍惘兮曼旅夜之悠悠息壅翳其烦促兮心震荡而若浮气欝欝以填臆兮泪荧荧而涨眸志沉抑而慊慊兮魂离敇而难收罹?真踬以厄穷兮兹迁逐于海陬哀芜城之卑湿兮古濞广之所都形孑孑而窘束兮窃滞此其穷途览芳菲之变化兮恒感物以增愁兽求曹而踯躅兮鸟失侣而啁啾矧离索之凄恻兮顾寂历而无俦謇廓落而冥寞兮阻容与以优游极兄弟于四海兮伟矌士之徽猷人固各有所志兮焉深浅其相侔岂不语洽而貌泽兮惟知心之难尤慨仲身之多颣兮得鲍叔而摅幽侨札相感于倾盖兮或献纻而缟酬仰尼父之礼瑗使兮慕赠处于回由世重陈雷之懿行兮况以胶漆之相投王贡出以类聚兮庆廉义以为畴古固敦斯轨躅兮余于是之敢偷伐木兴剌于鸟鸣兮谷风以弃予为仇张陈隙以反目兮萧朱卒牉然其相予悲夫人未昧昧兮胡纤介而成訧喟断金之日远兮惧丽泽之皆流时矫首以遥望兮眇云木之相樛敻山川之蔽亏兮邈传置之迥修月辉辉而照夜兮霜棱棱以惊秋风萧萧而振树兮雨汨汨以沉丘情缥缈以怏悒兮然侘傺而夷犹怀孤愤以纡欝兮遭回肠而优柔嗟百岁之易迈兮胡欢寡而多忧当其羣嬉而愉乐兮宁知愁苦而淹留欲剪迹而横逝兮非弱质之胜耰欲荡志以怡悦兮畏滛肆之为尤固自厉其不豫兮惟静默之相攸庶尚友于古人兮考往则以臧谋 
泛水杂体 
临远水兮极云海之茫茫齐桂楫以击汰望萝荃以摇艎扣榜歌以流喝抚流景以徜徉沿三岛之赤岸泝九曲之沧浪咏吴趋兮渺阊阖激楚奏兮怀潇湘三翼青翰重英朱轨倚通川之长薄陶小春之遅晷霞绚粲兮朗悬波澹淡兮不起语海童兮烟之浔招渔人兮芦之碕睇翠微趋绿水攀紫虈折素芷发清言析玄理陈古风歌正始忽白日之西匿留情欢兮未已指回塘以分背视星汉之空眀何余心之廖廓感越乡之羁情闻马融之长笛听谢傅之哀筝翔□蛩而写怨聆归鸿而寄声且曰芳岁歇兮芳夜阑旅游倦兮旅怀殚偕羙人兮携手聊逍遥以盘桓 
戏作破蚊阵露布 
非烟女将行烛姬兵敬奉堂宣式遵阃命破蚊阵于乙夜收鷏捷于寅筹不惮宵征即陈露布窃惟蜎化之孽元匪贞虫之羣似鸭似鹅久贻害于羊罗鼠夹如虎如豹曾煽虐于甓社淮津血国三千睫巢亿万饥方柳絮妄学阿香之声饱类樱桃僣拟炎官之色冑系孑孑敢偷郁郁佳名捷寔茸茸擅据阁阁要地扰仙游之梦栩栩难成妬文苑之思便便奚用如花越女嚬蛾撩乱锦窓似柳张郎挫精儤直灵殿投间抵隙乘暗幸昏啑玊肌而齩花貌犹作娇鸣刻香骨而露芳筋未偿奸志率其不逞实繁有徒恶冠蚤蜂尝药之经恐漏罪浮鼃蝈待旦之术巳穷夙稽诛于金神不早降于青女某等扫除贱役箕帚微能躬紏贯鱼手戡閦蠹虽出火攻之下策亦效羽被之先登灰钉湏臾嗤负山之何力格戟少选谅游台之岂还俾丈人怡神丙枕无展转反侧之虞偕女君合林?盍子宫叶熊罢蛇九?虫之兆好音时遣熏风送欣忭曷胜捷书夜奏清昼同驰闻敢后 
【二卷】
封事 
序类一 
【封事】
丁丑封事 

太史升庵文集二卷 成都杨慎着　从子有仁编辑 后学赵开美校 
丁丑封事 
奏为请驾还宫事近者车驾北出都门百里之外经日未还臣等闻之踯躅惊惕皇皇无依先期一日道路相传有此消息莫究来历不知虚实臣等窃料陛下圣明必无此事道路所言或是虚传故不敢辄以风闻上渎 天听今者百官不奉朝夕四门不纳敷奏辅臣远追于郊卿寺列次于门居而不知其忽行行而不知其所止则是道路所传者非虚而 圣心之欲为此行者非一日矣 臣尝闻之君人者无轻举无妄动非无事之游故设兵而后出幄称警而后践墀张幄而后登舆清道而后奉引遮迾而后转毂静室而后息驾若轻举妄动非事而游则必有意外之悔今皇天所付之中国在 陛下 祖宗所传之神器在陛下 两宫之孝养在 陛下臣民之覆庇在 陛下柰之何其不重且慎也夫以匹夫之微适百里之外尚且囊衣裘以御寒暑佩弓刀以备盗贼陛下暴衣露盖栉风沐雨曾不顾惜此臣等之所未觧也中外意向 陛下非不知台谏章疏陛下非不览然而必欲坚为此行者岂谓边境有山川之美物产之饶军容之盛田猎之乐乎 臣等谓此逆旅之观非崇高之所事也又岂谓胡虏侵犯我疆场寇攘我人畜宜耀我威武以饬我防守乎臣等谓此将帅之责非警跸之所亲也今舍崇高之极而为逆旅之观去警跸之严而身将帅之责偏听生奸独任成乱未之察乎古之圣人举事必谋于众陛下试集臣民于前问之一人则一人以为不可行矣问之百人则百人以为不可行矣问之千人亿万人则千人亿万人以为可行矣 陛下初谋此行畿内连月大雨泞道及车驾至止昌平京城尽日大风扬尘此非偶然盖天心仁爱陛下欲留止其行也人言纵不足听 天意昭然不可信乎况水潦灾伤正在当年粮储军器不如往日万一侦骑乘虚恶氛卒至如去年牛扬口之举是以逸豫之众临不测之地以无名之出当猾虏之锋其不可不预为之虑也审矣鉴之往古周穆王穷海远游致有祁招之箴汉武帝深夜微行致有逆旅之辱观之昭代则土木之变近在己巳未及百年也当时尚赖中国之运荷宗社之灵用谋臣之策空府库之财竭边廪之积仅克以济然其所损亦不少矣稽之前事既如彼验之巳巳又如此陛下圣明其不可不深为之念也审矣臣等待罪史官直书时事以垂久远其职分也后之视今亦犹今之视昔与其令后世观之以为今日之讥孰若今日止之以扬后世之休乎故不敢避鈇钺为陛下陈之伏望 圣明俯从舆情早还 宫门?报保泰山四维之安垂史册千年饮誉实社稷无疆之庆也岂惟 臣等之幸哉 

【序类一】
古文参同契序 
周官音诂序
石鼓文序 
山海经后序
水经序
转注古音略序 
檀弓丛训序
六书索隐序
宣和书谱序
补名宾异号录序
分隶同构序
风雅逸篇序
五言律祖序
选诗外编序
选诗拾遗序
唐绝增奇序
羣公四六序
清音竞秀诗卷序
书品序
谭菀醍醐序
丹铅别录序
滇候记序 
四川总志序 
古文参同契序 
参同契为丹经之祖然考隋唐经籍志皆不载其目惟神仙传云魏伯阳上虞人通贯诗律文辞赡愽修真养志约周易作参同契徐氏景休笺注桓帝时以授同郡淳于叔通因行于世五代之时蜀永康道士彭晓分为九十章以应火候之九转余鼎器歌一篇以应真铅之得一其说穿凿且非魏公之本意也其书散乱衡决后之读者不知孰为经孰为注亦不知孰为魏孰为徐与淳于自彭始矣朱子作考异及觧亦据彭本元俞玊吾所注又据朱本玊吾欲分三言四言五言各为一类而未果盖亦知其序之错乱而非魏公之初文然均之未有定据尔余甞观张平叔悟真篇云叔通授学魏伯阳留为万古丹经王予意平叔犹及见古文访求多年未之有获近晤洪雅杨卭崃宪副云南方有掘地得石函中有古文参同契魏伯阳所著上中下三篇叙一篇徐景休笺注亦三篇后叙一篇淳于叔通补遗三相类上下二篇后叙一篇合为十一篇盖未经后人妄紊也亟借录之未几有人自吴中来则有刻本乃妄云苦思精索一旦豁然若有神悟离章错简雾释氷融其说既以自欺又以欺人甚矣及观其书之别叙又云有人自会稽来贻以善本古文一出诸伪尽正一叶半简之间其情已见亦可谓掩耳盗铃藏头露足矣诚可笑也余既喜古文之复出而得见朱子之所未见为千古之一快乃序而藏之呜呼东汉古文存于世者几希此书如断圭复完缺壁再合诚可珍哉若夫形似之言譬况之说或流而为房中或认以为炉火使人陨命亡身倾赀荡产成者万无一二而陷者十之八九班固有言神仙者所以全性命之真而无求于外者也聊以荡意平心同大化之域而无怵惕于胷中然而或者专以是为务则恠迂之文弥以益多非圣人之所以教也旨哉斯言辄并及之 
周官音诂序 
左传浮夸诬诞之祖也大儒韩子乃服膺而到心末学后生皆心惟而口诵以其文采之炜耀也周礼渎乱不经之书也前人论之详矣其中多奇字古音盖刘歆受学于杨雄其训纂之遗有在于是者存而论之固可以补天禄校文之缺为召陵公乘之禆矣其书不用于科举不列于学宫幸未经学究金根之谬改麻沙俗字之讹刊亦古典之岿然灵光也顾未有表出之者亦学山一篑之亏吹剑一吷之缺乎余观先郑后郑之同异相角杜氏于氏之可否相将孔颖达则会粹四家陆德明又并刻众切如开武库五兵随所用之似张锦机百彩惟其取者乃手录之为周官音诂一编以为钩亥提要之助羣居终日为之贤乎未能免俗聊复尔耳唶夫银钩乍阅亥豕成羣璗栉行披焉乌盈贯于戏豸?肖矣庶有豸乎青礻?今桐子锦带先酲或采下篈于朝闻副墨之子洛诵之孙亦将取飞虫于宵肄若夫逃儒叛圣者以六经为注脚倦学愿息者谓忘言为妙筌或以示伊宁不嗤我然心面不同亦更笑也 
石鼓文序 
石鼓今在太学其文为章十总六百五十七言可模索者仅三十余字鼓旁刻宋潘迪氏音训一碑二百年前物也惜夫遗文坠字无虑近百载考唐人古文苑此文特轧卷首裒录年历远在音训之先然迪所遗坠者此仍缺如也薛尚功郑樵二家各有音释与古文苑所载大扺相出入文无补缀义鲜发眀三家之外见其全文者或寡矣好古者以为深慊又迪所训释君子员员邋邋员斿二句牵合纰谬重堪嗤鄙原古人书字下句之首承上句之末文同者但作二点更不复书此易见尔迪既误读君子员员邋邋员斿遂复臆释云员员众多貌邋邋旌旗摇动貌此岂特文法大戾书例亦大昧矣君子员员成何训诂邋邋员斿成何语言不知妄作乃所谓郢书燕说者也一隅若兹余奚取哉慎昔受业于李文正先生暇日语慎曰尔为石鼓文矣乎则举潘薛郑三家者对先生曰否我犹及见困坡之本也篆籀特全音释兼具诸家斯下矣然本只存将恐久而遂失之也当为继绝表微手书上石又作歌一首盖丹书未竟而先生弃后学矣去今又将六年追惟耳言未坠手迹莫续天固爱宝奈斯文何敢以先生旧本属善书者录为一卷音释一亃今文一卷韦应物韩退之苏子瞻歌三首唐愚士古诗一首先生歌一首附之卷尾藏之斋阁以无忘先生之教云 
山海经后序 
左传曰昔夏氏之方有德也远方图物贡金九牧铸鼎象物物物而为之备使民知神奸入山林不逄不若魑魅魍魉莫能逄之此山海经之所由始也神禹既锡玄圭以成水功遂受舜禅以家天下于是乎收九牧之金以铸鼎鼎之象则取远方之图山之奇水之奇草之奇木之奇禽之奇兽之奇说其形着其生别其性分其类其神奇殊汇骇世惊听者或见或闻或恒有或时有或不必有皆一一书焉盖其经而可守者具在禹贡奇而不法者则备在九鼎九鼎既成以观万国同彼象而魏之日使耳而目之脱輶轩之使重译之贡续有呈焉固以为恒而不恠矣此圣王眀民牗俗之意也夏后氏之世虽曰尚忠而文反过于成周太史终古藏古今之图至桀焚黄图终古乃抱之以归殷又史官孔甲于黄帝姚姒盘盂之铭皆缉之以为书则九鼎之图其传固出于终古孔甲之流也谓之曰山海图其文则谓之山海经至秦而九鼎亡独图与经存晋陶潜诗流观山海图阮氏七录有张僧繇山海图可证已今则经存而图亡后人因其义例而推广之益以秦汉郡县地名故读者疑信相牉信者直以为禹益所著既迷其元而疑者遂斥为后人赝作诡譔抑亦轧矣汉刘歆七略所上其文古矣晋郭璞注释所序其说奇矣此书之传二子之功与但其著作之源后学或忽故着其说附之筴尾 
水经序 
汉桑钦水经旧录凡三卷纪天下诸水首河终斥江凡一百十有一曰出曰过曰径曰合曰分曰屈曰注曰入此其八例也而水道如指掌矣又纪禹贡山水泽地所在凡六十以诙卷终限华夷判壃域利灌溉通挽运具考是焉盖不刊典也故以经名有宋陈振孙者独评其为未精审遂启疑于后人谓河源一派汉使终不能穷九河故道淤塞无稽钦所记徧域中岂必一一皆信也余窃以其说为不然昔在陶唐水失其行神禹平之史官纪其浚导之绩于是乎禹贡作焉厥后好事者因禹迹之广旁及异域圻壤悉载淑诡毕陈于是乎山海经作焉原钦此志盖祖述禹贡而宪章山海者也职方王会之遗图沟洫河渠之杂志輶车观风之赴告谣俗闻见之传信其不为无稽之籍可知巳岂必地至方问而后笔哉以余甞所经历验之自吾西蜀至北都水浮荆楚陆走秦赵经且万余里名川支川问津者无虑此书之十二征往所载与今所见无至泰忤用是例其未经者虽天下可知也谓其为未精审者无乃厚诬与夫禹贡者圣人作之圣人订之然其间如东汇泽为彭蠡东迤北会为汇传者摘其为纪者之误至于山海经之抵牾多有之而学者犹不废也则此书顾不足为禹贡之义疏山海之补逸乎乃独久湮于肆箧者亦由知者鲜尔余近得之惜其纸敝墨曚乃重为校辑止存钦之本文若郦氏注衍为四十卷厌其枝蔓太緐颇无关涉首注河水二字汍引佛经恠诞之说几数千言亦赘巳今之史传类文引用例称为道元水经遂使钦之用心与其名姓俱泯焉诚可嘅夫亦犹习礼者汰仪礼而反任曲礼之传为经说春秋者不知据经以按传而反因传以疑经皆贵讽说而贱本始是末师而非往古可重嘅者类此故特去之而详着其说焉呜呼得吾说而通之不独可以读水经也巳 
转注古音略序 
周官保氏六书终于转注其训曰一字数音必展转注释而后可知虞典谓之和声乐书谓之比音小学家曰动静字音训诂以定之曰读作某若于戏读作呜呼也曰引证以拟之曰某读若云徐邈读王肃读是也毛诗楚辞悉谓之叶韵其实不越保氏转注之义耳易注疏云贲有七音寔始发其例宋吴才老作韵补始有成编旁通曲贯上下千载朱晦翁诗传楚辞考订尽从其说魏鹤山论易经传皆韵详着于师友雅言学者虽稍知崈诵而犹谓叶韵自叶韵转注自转注是犹知二五而不知十也余自舞象之年究竟六书不敢贪古人之成编为不肖之快捷方式尤复根盘节解条入叶贯间亦有晦于古而始发于今谬于昔乃有正于后故知思不厌精索不厌深也古人恒言音义得其音斯得其义矣以之读奥篇隐帙涣若氷释炳若日烛又以所粹参之古人成编礻?虎其烦重补其遗漏庶无蹈于雷同兼有益于讽说乃作转注古音略大抵详于经典而略于文集详于周汉而略于晋以下也惟彼文人用韵或苟以流便其辞而于义于古实无当如沈约之雌霓是巳又奚足以为据耶今之所采必于经有禆必于古有考扶微学广异义是之取焉匪徒以逞慱麻?分累卷帙而已方今古学大昭当有见而好之者不必求子云于后世也 
檀弓丛训序 
杨慎曰医有四术神圣工巧予欲借之以喻文矣易之文神诗书春秋圣也檀弓三传考工记工矣庄列九流而下其巧有差复以檀弓斠诸明高赤德又羣工中都料匠也予谓檀弓可孤行而每病训之者未能犁然有当于人之心也经犹招也训犹射也一人射招或中或否未若中人射之中之多也若郑康成之蕳奥或以三字而括经文之数十字盖寡而不可益也亦传注之神巳孔颖达之明备或即经之一言而衍为百十言盖多而不可省也亦疏义之圣已贺陆黄吴补缉昈列亦各殚述者之心工巳陈骙谢枋得二家批评亦稍窥作者之天巧已澔乎曷其没矣兹训也于诸家撷其英华纪载之蒙发焉于二家昭其甄藻修辞之阶循焉藂之不亦可乎虽其嘿传妙筌恧乎子休与子玄至于旁搜幽蒇累味集珍何遽不若咸阳之悬金淮南之鸿宝哉 
六书索隐序 
慎自志学之年巳嗜六书之艺枕籍说文以为折衷迨今四十余年矣其远求近取旁搜曲证说文而上则有大禹岣嵝之碑周宣岐阳之鼓吕氏考古图宣和慱古图郭忠恕汗简薛尚功鼎韵古文也说文而下则吕忱字林顾野王玊篇陆法言集韵唐玄度九经字样张参五经文字徐铉系传林罕小说张有复古编黄公绍韵会郑樵周伯温杨桓戴侗赵古则于六书皆有论著悉翻讨之又甞受业西涯李文正公友太原乔公希大永嘉林生应龙亦以斯艺相取文正公少爱周伯温篆形之茂美肆笔斆之晚乃觉其解诂多背说文有误后学欲犁正之而未暇也太原公甞集诸家之篆以韵分之而无所升汰林生亦着通雅逸古编慱矣而无所裁定謪居多暇乃取说文所遗诸家所长师友所闻心思所得汇梓成编以古文籀为主若小篆则旧藉已着予得而略也若形之同解之复而不删者必有刊补也书成名之曰六书索隐以韵收者俾易翻耳遂申前说序而系之曰伏羲观图画卦文字生焉虞舜依律和声音韵出焉神皇圣帝君师万禩垂此二教至周公出文则制六书诗则训六义郁乎备矣古之名儒力浿降而骚人墨客未有不通此者也秦之吏人犹能诵爰历滂喜汉世童子无不通急就凡将至后汉许叔重着说文十四篇五百四十部本苍颉之篇九千三百五十三字则秦篆之全其所载古文三百九十六籀文一百四十五轩周之迹犹有存者重文或体六百二十二则上有孔子说楚庄王说韩非说左氏说下有淮南王说司马相如说董仲舒说卫宏说杨雄说京房说刘歆说杜林说贾逵说桑钦傅毅说官溥说谭长说王育说尹彤说张林说黄颢说周盛说逯安说欧阳侨说宁严说爰礼说徐巡说庄都说咸宗古人不杂臆见可谓有功小学矣自程元岑之隶史游之章锺繇之行楷出而字日讹梁大同中顾野王着玊篇凡一万二千七百七十九字以小楷书写籀古十讹其九已自可憾唐上元中南国一妄处士孙强又增加俗字如竹尚少为笋升高山为杪此乃童儿之见俳优之嬉何足以污竹素也其间名为此字学者若李阳氷则戾古诳俗陆德眀则从俗讹音吾无取焉宋则郭忠恕之雅杨桓之慱张有之精吴才老通其音读黄公绍泝其源委若郑樵则师心妄驳戴侗则肆手影撰又字学之不幸也元犹有熊朋来赵古则窥班得???撷英寻实何物周伯温者闻见既陋经术不通类撼树之蜉蝣似篆沙之蜗蚓字学之重不幸又十倍于戴与郑矣今日此学景废响绝谈性命者不过剥程朱之??酒魄工文辞者止于拾史汉之赘牙示以形声孳乳质以苍雅林统反不若秦时刀笔之吏汉代奇舟?瓜之童而何以望古人之宫墙哉慎为此感欲以古文籀书为祖许氏说文为宗而诸家之说之长分注其下以衰老之年精力不逮且图籍散失徧阅不能乃拔其精华存其要领以为此卷深于六书者试钦玩之知其会同发挥乎古人而非雷同剿说于诸家矣所收之字幸勿厌其少可以成文定象砭俗复古矣所注之义幸勿厌其繁可以诂经正史订子汇集矣或览之曰是则艺矣其如道何荅之曰艺即道也夫子之性道不离乎文章子贡未之合一耳司马子长愈益昧此作孔子世家乃曰晚而嘉易韦编三绝其以孔子为杨子云以易为太玄而诗书春秋为甘泉四赋邪子云若悟此则藏心羙根岂出于雕虫篆刻何必悔其少作乎必以玄为极致而识字为非则吾夫子从心之年亦何甞屏撤诗书焚弃春秋而后为不踰矩哉书成并识此于卷首吾党有喜高论而厌下学者聆余斯言其必喙咈而心俞矣夫 
宣和书谱序 
宋宣和中君臣冥盱于豫乐而文具粉饰乎太平故篆鼎铭锺法帖名画坌集于汴京而麕载于御府其款识形式则有宣和慱古图贉躞摠目则有宣和书画谱玩物溺心固螙政之烱戒而考古资识又游艺之不废也晋代宫阁名魏王花木记尚有传焉而况是乎蚩尤之兵也夏桀之瓦也祖龙之长城也炀帝之运河也当日之梗阶后代之利用矣慱古图南国监有刻本而此书虽中秘亦缺余得之于亡友许吉士稚仁转写一帙冀传无绝云 
补名宾异号录序 
史记云孔子数称仲山子而不着姓名岂隐而不彰乎抑当世则彰而世远则隐乎若论语所载长沮桀溺楚狂晨门荷莜荷蒉皆不得其姓名而因事号之也战国策秦惠王时有寒泉子注云秦处士之号抑亦介山之流乎若甘茂号樗里子范蠡自称鸱夷子计然自号海滨渔父此固后人别号之所昉乎别号之称唐人犹未数数然至宋则人人有之或人兼数号讨寻寔艰于时有名宾录异号录临文开卷亦便简阅今其书不传暇日乃为补之比之围棋握槊之谱稍有益焉曾记弘治中泰陵乙夜观经注以养心吴氏名字下问于馆阁徧阅载籍竟不知也使异号名宾之书尚存则执之以对不为愈乎 
分隶同构序 
自苍颉沮诵而下科斗鸟迹以还为八分为楷隶其变够矣说文训纂字止九千玊篇龙龛至亿万异体别构俗创讹音实繁其文焉暇日搜诸字书合于六书而又叶于八法得什一于千百振体要于碎烦名曰分隶同构呜呼上谷之翮未覩鸿踪昙石?襄之鹅空传赝本隶古以定通今以行时乎会当有变姜牙之手元和之脚明之存乎其人知贻笑大方之家庶用诒小子之造尔 
风雅逸篇序 
风雅逸篇录中古先秦歌诗也楚凤鲁麟风之逸也尧衢舜熏雅之逸也载在方册矣曷以名之逸外三百篇皆逸也粤稽鲁论两引逸诗侈止两韵约仅五言后素昭文何远兴仁圣咨贤焉贤启圣焉于是乎取之以此其存槩彼其余岂必无主文谲谏之旨民彝物理之训哉唶夫世远籍湮不能举其全也然其余句散见诸书若大戴礼若春秋内外传若汲冡沉文若诸子璅语网罗放失缀合丛残尚多有之吐珠于泽谁能不含圣喆所遗而后人拾以为巳宝兹类之谓乎孔子曰诗三百又曰诵诗三百墨子曰诵诗三百弦诗三百歌诗三百舞诗三百司马迁曰诵诗三千余篇孔子删之为三百篇由前言之则太师所职数止此由后言之则今所存十一千百耳自逸诗外若因事造歌异裁别体若狸首鹥诵蚕蠏龙蛇后代词人刻意莫迨其宛转附物怡怅切情盖不啻惊心动魄一字千金而巳若是者虽多所轶没而谨其遗者稡之亦奚啻足为更仆之诵哉故录首黄帝弹歌至伯夷薇歌为第一卷录琴操歌谣词曲三十一篇为第二卷录石鼓诗十章诙第三卷录逸诗篇名断章存者十篇有句亡篇名者四十四条为第四卷录经传所载孔子歌辞及诸执事涉孔子者廿二篇为五卷录鲁卫齐晋郑宋吴赵成徐秦楚君臣民庶妇女胥靡俳优杂歌讴操曲诵祝相曲为第六卷第七卷录古谚古语古言鄙谚鄙语野语俗语故语民语不恭之语百五十条为第八卷录荀卿成相杂辞三章佹诗一章附苏秦上秦王诗为九卷录葛天氏八阕讫于诗延涤角有篇目逸其词存其名义为风雅逸篇十卷终焉录成有过而问者诮之曰子知富翁好古者乎斝鼎匜鼎?干珍厥穿穴图籍绘障货彼罅裂罄已怀资受市魁嗤子所为嗜古辞者将无类兹吹吷之吟则穿穴也糟粕之拾则罅裂也心力之玩则罄而资依托之售则受若嗤请刊落之其尚有盈辞予投笔而起负序以谢曰然业巳成予不忍废也子之言予不敢忘则书之以终筴 
五言律祖序 
夫仰觏星阶则两两相比俯玩卦画则八八相联盖太极判而两仪分六律出而四声具岂伊人力寔由天成验厥物情可识诗律矣五言肇于风雅俪律起于汉京游女行露已见半章孺子沧浪亦有全曲是五言起于成周也北风南枝方隅不惑红粉素手彩色相宣是俪律本于西汉也岂得云切响浮声兴于梁代平头上尾创自唐年乎近日雕龙名家凌云鸿笔寻滥觞于景云垂拱之上着先鞭于延清必简之前远取宋齐梁陈径造阴何沈范顾于先律未有别编慎犀渠岁暇隃麋日亲乃取六朝俪篇题为五言律祖泝龙舟于落叶遵凤辂以椎轮华琱极挚本质叵踰矣今之论词曲者曰套数小令各有体套数可以仿小令之严小令不可入套数之诨论字学者曰分隶篆籀各有师分隶可以从篆籀之古篆籀不可杂分隶之波例之诗律曷云异旃如曰不然请俟来哲 
选诗外编序 
予汇次选诗外编分为九卷凡二百若干首反复观之因有所兴起遂序以发其义曰诗自黄初正始之后谢客以俳章偶句倡于永嘉隐侯以切响浮声传于永明操觚辁才靡然从之虽萧统所收齐梁之间固已有不纯于古法者是编起汉迄梁皆选之弃余北朝陈隋则选所未及详其旨趣究其体裁世代相沿风流日下填括音节渐成律体盖缘情绮靡之说胜而温柔敦厚之意荒矣大雅君子宜无所取然以艺论之杜陵诗宗也固已赏夫人之清新俊逸而戒后生之指点流传乃知六代之作其旨趣虽不足以影响大雅而其体裁实景云垂拱之先駈天宝开元之滥觞也独可少此乎哉若夫考时风之淳漓分作者之高下则君子或有取焉是亦可以观矣 
选诗拾遗序 
汉代之音可以则魏代之音可以诵江左之音可以观虽则流例参差散偶昈分音节尺度粲如也有唐诸子效法于斯取材于斯昧者顾或尊唐而卑六代是以枝笑干从潘非渊也而可乎哉余观汉志蓺文隋志经籍迹斑斑而目睽睽徒见其名未覩其书每一披临辄三太息此非有秦焚之厄汉挟之禁也直由好者亡几致流传靡余惜哉方宋集文苑英华日篇籍自具也陋儒不足论大雅乃谨唐人而畧先世遂使古调声閴往体景灭悲夫梁代筑台之选唐人梵龛之编操觚所珍悬诸日月伐柯取则炳于丹雘矣二堡所畧予得而数之为选之外编又网罗放失缀合丛残积以岁月复盈卷帙稍分时代别定诠次仍以选诗拾遗题其目呜呼昔之遗轶可重悲惜者业巳莫可追及幸颇存者宜无谖矣其诸君子亦有乐于此者欤 
唐绝增奇序 
予甞品唐人之诗乐府本効古体而意反近绝句本自近体而意实远欲求风雅之??丙佛者莫如绝句唐人之所偏长独至而后人力追莫嗣者也擅场则王江宁骖乘则李彰明偏美则刘中山遗响则杜樊川少陵虽号大家不能兼善一则拘乎对偶二则汨于典故拘则未成之律诗而非绝体汨则儒生之书袋而乏性情故观其全集自锦城丝管之外咸无讥焉近世有爱而忘其丑者专取而効之惑矣昔贤汇编唐绝者洪迈混沌无择珉玊未彰章涧两泉盛行今世既未发覆于庄语仍复添足于谢笺其余若伯弜伯谦柯氏高氏得则有矣失亦半之屏居多暇诠择其尤诸家脍炙不复雷同前人遗珠兹则缀拾以唐诗增奇为摽题以神妙能杂分卷帙逃虚町庐聊以自娱跪石之吟下车者谁与 
羣公四六序 
滇云僻在万里其士夫皆江南播移楚蜀流寓其地高燥无梅雨之润绝蟫蠹之缺故藏书亦可久焉慎执戟其地垂三十载壬辰之春于叶榆书肆以海贝二百索购得羣公四六古刻乃宋人所集不知名氏自甲至癸凡十卷其人则首王初寮至蒋子礼五十五人启凡四百六十五首呜呼四六之文于文为末品也昌黎病其衰风?立柳子以为骈拇然自唐初以逮宋季飞翰腾尺争能竞工观此集所载若王梅溪胡邦衡王民瞻任元受赵庄叔张安国胡仲仁陈止齐皆百寺忠节道学之臣鸿藻景铄之士其英声直气见于偶丽絺绘之中直可与陆宣公奏议上下相映奚可以文章末品少之昔苏文忠公称孔明出师二表与伊训说命表里岂屑屑于赘牙诘屈哉大中丞百川张公腹笥既富手校尤勤乃取弋于飞虫下问于采菲因出旧藏装池新帙并序所得之由以广古贤之迹传诸四方亦文献之盛事乎 
清音竞秀诗卷序 
蟠峯李子子安衔使于蜀东阜刘子作诗赠之狷□谢子继之东谷敖子三之初亭程子四之耄予不敏五之属而和名又若柯首稡以成什乃孟冬廿日会于凌云之清音竞秀两亭临睨久之且邀予篆题予即以二亭名名卷蟠峯子曰义曷取乎噫山水之清音无几耳岩壑之竞秀无几耳与夫喙鸣之善也畴类之合也猫之山水岩壑也亦无几耳子行万里阅人多矣所为咏叹缄藏者仅是所为留连徙倚者仅是兹可曰无择??采??乎率是道也于学术办其真赝于朋从分其凤鸷于尚友师其峻特于剸务审其义命可以禔身可以大畜可以乐羣可以同人畜之大者德之崇也人之同者业之广也推是说也虽终身行之可也奚翅为山水诗辞指哉耄予不敏题以为清音竞秀诗卷序 
书品序 
书有以品名者锺嵘诗品庾肩吾书品是也二子皆梁人其称名也同其遣辞也类峕代则然非相假习?戈也诗品以三品品诗书品以九品品书何区别之精而用志之勤乎或言书与詓均蓻而书又非诗比谬戾古者君子之于物也无所苟而已矣曲工小技罔不致其极焉故曰传兵论剑与道同符今人不及古人而高谈欺世乃曰吾道在心六经犹赘也以此号于人曰作字欲好即为放心趋简安陋者靡然从之是苍籀上世道已丧矣不曰道器形神也离道语器弃形而存神也故曰齐匠之斲轮绵驹之擫钥先王之道有在于是矧夫进于六蓻流乎君子宜无苟也苟于物将苟于道吾所为感其感云其云也呜呼又焉得真知其觧者而竟吾云乎  
谭菀醍醐序 
醍醐者炼酥之綦晶佛氏借之以喻性也吾借之以名吾谭菀也夫从乳出酪从酪出酥从生酥出熟酥从熟酥出醍醐犹之精义以入神非一蹴之力也学道其可以忘言乎语理其可以遗物乎故儒之学有慱有约佛之教有顿有渐故曰多闻则守之以约多见则守之以卓寡闻则无约也寡见则无卓也佛之说曰必有实际而后真空实则扰长河为酥酪空则纳湏弥于芥子以吾道而瓦合外道一也以外道而印证吾道一也谭云苑云徒说云乎哉醍云醐云徒味云乎哉 
丹铅别录序 
葛稚川云余抄掇众书撮其精要用功少而所收多思不烦而所见慱或谓予曰流无源则干条离株则悴吾恐玊屑盈车不如全壁洪荅曰泳图流者采珠而捐蚌登荆山者拾玊而弃石余之抄略譬犹摘孔翠之藻羽脱犀象之角牙矣王融云余少好抄书老而弥勲虽遇见瞥观惛即疏记后重览省欢情益深习与性成不觉笔倦慎执鞭古昔颇合轨葛王自束发以来手所抄集帙成踰百卷计越千其有意见偶所发明聊择其菁华百分以为丹铅别录享敝帚以千金缄燕石以十袭虽取大方之笑且为小道之观知不可乎 
滇候记序 
远游子曰千里不同风百里不共雷日月之阴径寸而移雨晹之地隔垄而分兹其细也太明太蒙之野戴斗戴日之域日中而无影或深瞑而见旭或行??烛龙以为照或煮羊脾而已曙山川之隔阂气候之不齐其极也是以有测景之圭有书云之台有相风之巾?完有候风之津海有星占河有括象以此知其不齐矣故曰不出户知天下天下诚难以不出户知也非躬阅之其载籍夫九丘之书志九州岛之异也夫而不传周处作九州岛风土记宗懔作荆楚岁寺记至于巴蜀异志岭表异录皆是物也余流放滇越温暑毒草之地蒶过从晤言之适幽忧而屏居流离而阅时感其异候有殊中土辄籍而记之岂欲妄意古人乎他日冀万一释其棘矜归于氓甽焚枯酌醴斑荆坐茅与击壤之老聚沙之童晨夕话之亦可以代慱奕矣 
四川总志序 
余尝读左太冲赋蜀都云江汉炳灵世载其英蔚若相如皭若君平王褒韡韡而秀发杨雄含章而挺生自汉而下文章之盛无出于四子矣然岂徒四海考儁游谈为誉哉文之传事之传也去今千七百年而谈汉事如昨日繄四子之文也文乎文乎其可谖乎若夫陈子昂悬文宗之正鹄李太白曜风雅之绝麟东坡雄辨则孟氏之锋距邵庵诗律比汉廷之老吏继炳灵而蹑踪感掞藻而骋辔与为多矣况子安少陵薄游徧乎三巴石湖放翁篇咏洎于百濮其原本山川极命草木亦楚材晋用秦渠韩利矣先君子在馆阁日尝取袁说友所著成都文类李光所编固陵文类及成都丙丁两记舆地纪胜一书上下旁搜左右采获欲纂为蜀文献志而未果也悼手泽之如新怅往志之未绍罪谪南裔十有八年辛丑之春值捧戎檄蹔过故都大中丞东阜刘公礼聘旧史氏玊垒王君舜卿方洲杨君实卿编录全志而谬以秇文一局委之慎乃检故簏探行箧参之近志复采诸家择其菁华礻?虎其烦重拾其遗逸翦彼稂稗支郡列邑各以乘上又得汉太守樊敏碑于芦山汉孝廉柳庄敏碑于黔江文无销讹刻犹古剞东阜公喜曰汉碑之传于今中原亦扫迹矣乃今得兹于远邦不谓斯举之获乎唐宋以下遗文坠翰骈出横陈实緐有昈乃慱选而约载之为卷尚盈七十中间凡名宦游士篇咏关于蜀者载之若蜀人作仅一篇传者非关于蜀亦得载焉用程篁墩新安之文献志例也诸家全集如杜与苏盛行于世者秪载百一从吕成公文鉴例也同时年近诸大老之作皆不敢录以避去取之嫌循海虞吴敏德文章辨体例朼开局于静居寺宋方二公祠始事以八月乙卯日竣事以九月甲申自角匝轸廿八日以毕食时而成既愧刘安之捷悬金以市又乏吕览之精乃属乡进士刘大昌周逊校正而付之梓人昔汉代文治兴之者文翁礼殿之图后世建学仿焉七十子之名马迁之立传征焉当时号为西南齐鲁岷峨洙泗文之有关于道若此文翁之功不可诬也继文翁而作者今之阜翁欤独愧慎华颠白纷旧植荒落不足以扬四子之芬而成一邦之史也恕其不敏补其未备尚有冀吾党之助焉 
【三卷】
序类二 
【序类二】
大理府志序
剑州志序 
云南乡试录序 
云贵乡试录后序
贵州乡试录序 
三楚壮游诗序 
周受庵诗选序 
宋封君一嘿寿七袠序
玊冈诗集序
送卞苏溪归叙州序 
韩太之赴征命序
送赵从之序
送成都府胡同知序 
夏正小叙录
管子叙录 
石鼓文叙录
古文韵语题辞 
李太白诗题辞 
李前渠诗引
霞丘归引 

太史升庵文集三卷 成都杨慎着　从子有仁编辑 后学赵开美校 
大理府志序 
大理滇西繁雄郡也缘洱水出罢谷为西南巨瞻浸苍山像灵鹫为西南巨镇而襟带而岩险而物华而人文又裒然育烨然缛犁然有当于中州之奥区卓乎无谢于南溟之奇甸焉尝稽之往纬籍书云神农地过日月之表则日表骨利月表青丘演池比之犹为迩封陆终为黄帝之所娶若水为颛顼之所生产里为汤亳之贡国澲??人为武牧之征队载籍昭然可以覆视奚待常頞为通道始而唐??家为开郡先乎昔之郡乘方志事状行纪若韦皋徐云虔若窦滂若樊绰若韦齐休若陈隐之所著虽曰昈列实则录存书亡若胜国之李景山昭代之王景常籍?具存然或失之误或失之畧山河若柯戒而以一经行尽之幅员数千里而以二卷帙约之原本山川有恧其能说极命草木无禆于多识矣柱史温泉郝公按部驻郡翻旧志而病之乃征议于督学宪使默泉吴公参相龙山沈公佥宪胶峯安公板令于太守龟厓蔡公二守小溪王公礼谒给谏弘山杨公荆守侍御中溪李公二公家本郡人官旧史氏多识前代之载且谙土著之详于是摅怀旧之蓄念发思古之幽情立创新例大增旧文阅数月而新志成集二羙而卷帙合时则龟崖公政成化流之驱宅生居方之余也而古迹英躔琳宫宝地表昔贤之遗爱供骚人之景物者一一日?折新之贲餙之轮之奂之咏之榜之不趐柳吴兴之苹洲谢宣成之迭嶂矣其为新志之助不亦多乎慎也恩谴裔土流戍滇阴紫城苍麓夙尝授馆僦廛香界王?回岑昔饶解鞍横枕乃以首简属之孱毫非敢曰僣杜征南之先固愿附张京兆之后云尔 
剑州志序 
志流别于史九丘先于六籍地象效于河图虽迂恠弗稽实志初也至禹贡职方则大备矣剑以山形名州人皇乘祗车出谷口秦宓谓即剑道之谷泝其世正际九丘而岷山之精上为井络见河图文寔今井络关剑首区也奚待禹贡职方始着梁益哉三代以还剑代为要害地唐为节度雄镇领县有八棊布于环三四百里内连城击柝相闻也今登高望之历历在目迨国朝剑独远于宸极最为蕞陋四境相距千里辽绝二百里而遥始得县一百里而遥得驿三十里而遥得邮繁雄昔如彼也荒陋今如此也岂独时运则然抑亦王化有远迩欤官其地陋其土寙其政者往往是也武缘李白夫壁来守是邦独事振厉希古良牧拓城池奠庐井立乡社新学宫祀乡贤表名宦公馆邮置皆鼎新之劳以身先教以身率剑之士久为荒解至是有褒然举者始也余征其政于闻既而北征路贯剑门又征之于见白夫出其所修剑志翻之又征予耳目之有征焉其土俗民风炳如也将无望于嗣守者欤断碑残碣遗文坠什拾于奥突荒甃者又裒聚此卷若与景阳子厚之铭少陵谪僊之咏竞其英爽过其地者覩其山川若生色焉斯州也可无斯志夫白夫请余序在正德巳卯成之岁则嘉靖甲申时白夫已还秩去剑云 
云南乡试录序 
圣天子嗣大历服之十九年寔惟闰之一章入庚子蔀首粤当三物宾兴期云南廵按御史某申令甲严法癸葺试穴?奂昺文轨业爰饬其故期不愆于素乃以布政司某司调按察司某司监郡大夫若古郡大夫邑郎官洎流未官咸慎选精遴昈局立?隶事罔弗□□官某辈若干人应聘以届罔弗共阖滇之校四十有二入彀之士二千有奇皆提学副使 某所睫择也先长夏回星淖渪湛殸?酉及初啇应律启雨?昕升阳乃甲子鏁院御史??炳萧众曰矢公矢慎乃违此二矢昕有如日暝有如烛乃胪唱诸士而试之戊辰一之辛未二之甲戌三之题则紬简剌之卷则分经阅之公帘以内司试者鐍之夋夋如也鳃鳃如也公帘以外司调司监者分职之鱼鱼如也雅雅如也御史又实临内外而纲维之翼翼如也井井如也拔简其试之中得?人锲雕其文之优廿首为云南庚子科乡试以献 某滥竽授简拜手扬言曰大道散而有六经六经散而有诸子诸子之是非取裁于六经六经之删修折衷乎圣道三代而上道见于事业而流衍于文章三代以还道寓于文章而不纯于事业故乡举里选取其事业矣敷奏明扬取其文章也两汉以经术对策取士六朝以品荐词华甄人隋合南北始有科举最盛于唐增光于宋而其得人之効视三代豸?肖矣我　太祖高皇帝重奖天衷再造人极扫胡元之晦盲否塞复三代之纯固惇庞日而月之星而辰之彝而伦之文而章之君师之道兼隆仁圣之事毕矣尝伏读科举之诏矣易用程子传朱子本义书从夏氏蔡氏两传诗采汉笺暨集传春秋本三传兼胡氏礼记则古注疏与陈澔集说裁订自渊衷参采乎诸儒使孔孟复生亦无异论也又常观先正首科之题辞矣曰初场在通经而明理次场在通古而赡辞末场在通今而知务上之涵养干知大始下之承顺坤作成物菁莪棫朴之化梓材多士之兴良有以也丹青既久而渝神化亦穷以变厥今士习何如哉其高者凌虚厉空师心去迹厌观理之烦贪居敬之约渐近清谈遂流禅学矣卑焉者则掇拾丛残诵贯??酒魄陈陈相因辞不辩心纷纷竞录问则呿口此何异瞍朦诵诗阍寺传令乎穷高者既如彼卑沦者又如此视汉唐诸儒且恧焉况三代之英乎圣祖制举之羙意举贤求士之良规岂端使之然哉今皇上远述唐虞近法 圣祖屡下明诏锐意作新文必宗经必法古必崇雅必黜浮菁莪之诗梓材之书复作于今日收济济之士迓穆穆之衡行媲于古先诸士乎沐熏濡化提耳命面是千年之期而一朝之肔况尔滇云 圣祖尝有谕言曰气厚风和君子道行之所尔诸士子生其乡邦久佩谟训矣一人之身且有新吾三日之士尚犹刮目矧曰涵泳已百七十载济济数三五六经诸士?日耳力?哉今日之滇云非昔日之滇云矣?日耳力?哉不以一第自满而以三代之英自献 某也愿徼荣灵假于诸士子僣书以俟 
云贵乡试录后序 
粤嘉靖甲午秋云贵大比登贤书成 某也当后录以终义则临文盱衡而赞曰唶蔚矣哉滇之文乎其士之修辞崇古齐轨中州近则有唱第于胪句魁选于春官者矣兹举也一一焉彬彬焉限于额计而弗获兼登者尚繁有士蔚矣哉滇之文乎恒言目滇曰遐域某也窃载稽古滇域非遐也青阳黄轩之封壤也黑水玄禹之导迹也逮德下衰靡莫据鬼方扰矣建武叶榆氏郡永平兰津开路德又下衰而铁桥阻玊斧画矣迹是以论非德盛而流光化行而服远乎故曰地过日月之表诚登三咸于之盛迹也我太祖高皇帝德隆黄夏业懋炎汉以世运轮衍之寔五帝之黄也三王之夏也汉又不足言也滇之启闭合分足征之矣不然何黄夏启而殷周闭两汉合而唐宋分乎故滇文之蔚也实彰圣代文治之广矣大矣况渐渍以百六十年之育养哉今 皇仁圣以文致太平明诏于文体三致意焉士生兹时沐浴涵泳能无慨然矣乎诗曰思皇多士生此王国王国克生维周之桢子诸士讵以遐自画乎奚足以文为鞶帨之藻也餙羽之画也见其外矣未见其内也 圣天子所以寤寐贤儁以臻三五者如兹而巳乎先正有言学者慱诵云乎哉必也贯乎道文者苟作云秋哉必也济乎义某也于斯文无能为役敢籍是言为子诸士诵之以终鹿鸣之义 
贵州乡试录序 
嘉靖庚子秋八月天下乡试期贵州廵按御史 某实监临焉制度数议品式宏规抚庀续食豫资用寔文科攸始比友邦则劳倍矣廵抚副都御史某镇维重临士争快覩提调则布政使 某监试则按察使 某入试之士凡若干人提学副使 某所遴也先 某应聘于迈途贯重阻山则侵霄溪肆无景草树蒙密分天阂日虎豹之所穴猿猱之所捷上援弱枝俯蹈弱泥步者镠橇利屐骑则缄铁凿蹄晨与鸡俱兴夕篝火犹登信天下之至险且远也及将入其会城则山经水纬壤沃屋润欝欝乎葱葱乎曰有开乎文光矣展采之仪腆郊劳之饫豊融融乎泄泄乎日垂精于文治矣逮锁院则白盛青垩黄帘绿幕轮奂改观心神怡矌啧啧乎藉藉乎曰助餙乎文事矣三试竣事分经阅卷文则彬彬有中州风其敢以遐异衡逖改鉴乎精核严复得士之中式二十五人梓其善文二十篇为录以献呜呼天生五材肇于水究于土人有恒言曰水土水土人也者非水土不生而非水土所能囿也尝读禹贡之书见其土九州岛等九赋地产方贡品明昈列而独恠其详于物而畧乎人也又读周官职方等男女均多寡又怪其详于民数而畧性与俗何哉及汜观管子之着水枢班固之志地里则禹贡职方之未详于此备矣管子之水枢列齐楚越晋燕宋六国而贪麤简易之俗谓其解皆在水固之地里列秦蜀至吴粤凡十三国而游侠而柔弱而刚毅而险陋而夸奢而剽悍而巫鬼谓其习皆系乎土唯唯然与否否非然与吾不得而知也然以管班所称较之今何啻碞槎规磨哉孔杛曰性相近朼习相远也人之性禀于天自王畿土中至于海隅日出一也习也者则系乎君之令师之教而非水土所函也乃知禹贡职方万世之书而管班则一时之书耳由是言之人才之生岂系乎地哉是故君有分土无分民师也者有教无类粤稽诸古大禹出于西羗也少连生于东夷也是皆夏周之圣贤也降而汉唐相如起于巴蜀九龄出于五岭欧阳詹挺于闽海姜公辅生于爱州抑其次矣皇明区域远过日月之表越五帝而并神农文明之化则轶三代而邻唐虞贵州古之鬼方黄帝所娶之国唐之夜郎李白远流之乡声名文物之见止此至我太祖高皇帝始郡县之卫戍之庠序之取鳞介而衣裳之列箐砦而闉阇之百年以来道润德洽文觌武匿昔也鬼方今也拱帝乡昔也夜郎今也观国光兹圣天子崇古尚贤表章经术厘正文体天下喁喁争相向风先是三年为丁酉寔始开科增额贵州之士磨砺脱颖括羽入彀是春登礼部饮士遂得四人视往昔亦三倍矣盘江崇安之水若清而深黔中罗甸之土若亩而金士乎士乎其能重乎地乎地乎地乎其重系乎士乎自今以往因文以贯乎道友今以尚乎古上焉可希乎夏周之英不及则亦不失为文章之司马欧阳功业之九龄公辅其勿以远自画地自限哉 某于试事无能为役而授简僣羣言之首请以瞽诵敢告劝驾 
三楚壮游诗序 
南国寄梅朅来小雪东桥折柳行指孟春溪山之征迈纡怀岐路之暌离轸念爰鸠同调乃燕将归杨子伯臣者连然韵士也多才多蓻不忮不求咏诗考盘斆易蜚遁山梁饮啄远樊笼而无心江湖浮游捐锺鼓以不享楚泽非淹于桂树周原实日?卷于棣华菜服承欢潘舆送喜江鱼入馔樯燕留人绍陈氏之英灵珠星聚夜分谢庭之荫蔚玊树摇春解佩弄珠逢汉滨之游女引啇刻羽和郢中之骚人将辞敬梓之邦渫过折麻之地余衰卧天一柱子行望月两乡他日清风自深玄度之想兹晨零两得无子荆之诗分题古诗五言合为各体一卷题有楚字者诗缘楚吟也 
周受庵诗选序 
矣繄亦尊乡敬止之私尔尚竢海内名巨掬为太序兹其椉韦之先粃糠之前云?粤若稽古吾蜀诗始萌牙蚕丛有日月二章蜀着龙归三曲盖开塞未通禹贡以上时也枲?隶风有江沱即沱潜之域颂称清穆乃吉甫之诗圣垂删述敻而尚矣炎汉之兴司马相如体物浏亮之余复制郊庙乐府之作溢为封峦天覆之咏中叶擅名四海为儁焉唐则陈子昂海内文宗李太白为古今诗圣降而刘湾雍陶苻载李远唐求苑咸之徒振其末向苏文忠公宋代诗祖而轻辁后进云文章妙天下诗律不逮古人盖规磨之谈媢嫉之訾耳唐庚韩驹巽岩后溪鲁交李石文丹渊喻三嵎袭其残芳元则虞道园兄弟邓文原父子不陨其掞藻以开皇明嘉州杨孟载青城王汝玊成都袁可潜徐遵晦富顺晏振之近得宜宾牟君伦长宁侯汝弼嘉州安公石程以道卓然名家往年慎修全蜀蓺文志载之不能尽也广汉受庵周公颖异秉资弘深绩学经术古文之余剩为冲融寂寥之句自筮仕至长宪外台不废披阅讨论可谓胷有万卷书宦辄秦边晋塞桂岭昆池可谓足行万里路发之纪行咏之边徼和之友生寄之山水子夏之云止礼义庄周之云道性情管子之云纪物陆机之云缘情左思之云咏史阮籍之云咏怀寔皆具体?秉之和衷观之可以备图经衍之可以禆经略岂曰流连光景云乎世有为高谈者曰作诗无益则诗教可废啇赐其衰矣受庵公以册藁示慎且曰选睪?廾不必多古人无多也慎快读三复摘其必可传者若柯篇题曰受庵诗选又序吾乡诗之萌牙流裔以传受庵天下士而尚友古人者慎以一邦一邑言陋且 
宋封君一嘿寿七袠序 
嘉靖龙集丙辰侍御松江宋公来按吾全蜀先声所届风清弊绝暇日寓书慎曰吾父一嘿翁寿登七旬先是耳顺之期有林肖泉文沾演纶封诰有陈松谷文不鄙谓慎昔从史氏后猥授简慎也屏居遐逖未及拜翁而因公之号知寿征矣内典有云忍含百善嘿定千差此言近理以吾儒印证之洪范之称福寿鲁论之称仁寿中庸之称德寿一嘿可以致之奚以知其然也嘿焉而意巳传于心巳得是德也渊嘿而雷声嘿以立象是仁也嘿识心通天地之至和委焉是仁德之交而福寿之源也翁之一嘿具此三善有子以超宗名世有命以豸冠绣服不其宜乎慎昔闻彭祖八百之寿不无疑焉后慱观载籍于张怀瓘书断见魏文侯乐官窦公至汉文帝世传乐记则二百八十岁矣于常璩华阳国志见范长生始事昭烈至李特时犹存则百有三十岁矣于先魏史见罗结百二十岁领三十六昔事于白乐天集见李元爽百三十六岁为耆英首于蜀志见涪陵谯定百三十岁犹以易教授援是以例之彭祖之寿非诬矣况今 皇上诞敷皇极敛福锡民俾环海黎献同屾?仓寿域而会极归极者膺福先焉翁非其人邪他日洛社耆英以首乡国曾孙扶掖以升殿庭川至日升而未渠央也请因林陈二太史之言而演之以为悠远之征于百龄外云 
玊冈诗集序 
昔人云刘柳无称于事业姚宋不数于篇章言富贵才??渗矣迨其下衰犹有先轸之敦诗祭遵之雅歌又其下衰尚有曹景宗之韵竞病斛律金之歌勅勒曹将车之应制岳忠武之北伐又不离楯鼻刀环而兼夫缥囊缃帙事业文章之说其然岂其然乎明故太师黔国??术庄襄公开国功臣黔宁昭靖王六世孙也自二王作屏于滇南羣公继之当就日之勋翊开天之业万世大功一代懿佐时则飑回雾塞而沉烽静柝成周所称方召之伦何以度越盖开国之臣未之或先也蝉嫣相继重公屡将传珪袭紫滇越世守忠爱流裔屏翰一方庙食百世又鲁伯禽齐玎公之所难盖守成世禄什百倍蓰而未之先者君子曰昭靖王之亨屯难也壮以贞惠襄侯之克负荷也嶷以愿忠敬王之启国封也昌以大武襄伯之固封守也镇以谧荣康公之讨叛夷也才以武至继轩公明经术崇文史与儒生埒能伟伏武僖公之光成业肃边徼与名将为多传都督公蚤世而庄襄公承之时值敬皇临御十八年间卧鼓皋殳鹤膝犀渠无所于试麟蹄兔颖竞用相高投壸雅歌之余缓带轻裘之暇文人韵士游衍于金碧之间刻烛击盋联咏于玊冈之上是又足以黼黻乎卿云而芒耀乎化日推其意也直与卷阿江汉同流而还视昔人宝刀金甲之怼长驱直捣之辛有不伦伏輶轩之采风乐府之演雅犹将□之而况嗣业承家庸已于传乎敏靖五山公公之嗣也手辑其遗编为六卷南园张公序之将命梓人而未就绪乃今太保上公嗣之思继志以传乃命永昌戍史慎继序之慎昔叨史局紬书石室获见昭靖忠敬遗烈于洪永实录洎罪谪南中翦拂于公家节下廿年知其阀阅勋华最悉焉故槩举屡世功业之大者以终义若夫诗云前序备矣 
送卞苏溪归叙州序 
澜沧兵备宪副叙州苏溪卞公黑发辞荣急流解印台省诸公力挽苦留不得也或曰公年未踰耳顺而遽愿高卧无乃非古人七十致仕之礼乎公曰古人四十始仕今则先廿年而巳牵丝頍弁矣既先礼而仕今先礼而休不亦可乎庄子有云身在江海之上心在魏阙之下则从神无恶乎此为心乎仕者言也若予者身缨绂而心林壑久矣亦从神无恶乎强予不从必有饮氷内热之患矣留者无以解也乃听其驰疏焉予既惜高贤之去而又喜勇退之有人也因怪唐僧赠韦丹诗谓相逢尽道休官而林下未见一人噫吾党秾于世味乃为缁流所嗤咏乎然如公者飘然绝尘于千载后始知不可轻訾古今而浅测贤达也近者绵州瓦屋高公富顺右溪谢公遂宁梓谷黄公成都玊林许公一一皆未老引去见于邸报士林传馨以为蜀之盛事及公而五矣故知范长生勾台符张白云苏云卿之流山水所锺风气所自固应尔耶呜呼吾求之古人称楚子文之羙为其去令尹而弗忧言邓仲华之贤亦曰禠龙章而无愠然其仕止在裙非恬退由已也求之古人且难而况今人乎东坡先生有云山林之士犹有降志秋垂老锺鼎之贵岂能辞荣于当年有其言而无其心有其心而无其决愚智共敝古今一途是以孔门行藏夫子独许于颜氏周易进退文言不及于贤人由是论之公之兹归不独禔身可以振俗矣敬书其事庶续传益部耆旧者有考焉末缀以长短句一阕用代骊驹之什云归去来兮羡公高致栗里堪齐记绣斧行边风生贵竹青油开府月朗雕题黑发功名丹心事业卿棘公槐行可跻问何事急流勇退力挽难稽○公言某岂栖栖奔走红尘早岁迷况夜鹤帐中滇云直比春鹃花底蜀日平西布袜青鞋水边林下寻壑经丘一杖藜喜吾乡散仙多侣胜日招携 
韩太之赴征命序 
韩侯受命来尹新邑越有文告曰我尚稽古蜀土惟遐埴壤滋沃岁其有恒有秋民鲜怀蹙厥今日替初哉肆者弗靖用勤师干春违尔农秋伐尔刈俾柝尔聚冻尔葆洪降困腾师甫敉功药伤补败尔尚未甸攸宅复大役于林衡兹惟京室之构材程矧敢勿亟身庸其劬口率其索天弗吊尔民曷其有苏天子俾我作牧尔邑既岐道候人其勤尔版籍匪众劳其未渠康艰哉明听文告以自苏尔何勤非生何贞非赋何怀非刑何备非武何崇非德勤生作富贞赋作忠怀刑作秪备武作勇崇教作乂我闻曰尔俗无肤险构辟其有争禽愆糇则丽于法我罔俾舆台五百骚骚尔厥象攸召尔无我后尔有城郭沟池遂弛禁呵卫辟宵通旅自今以始其毋辟宵通旅輶来其留止里禁设勿野施互木?橐尔则不闻鸣犬之声我牧用靖哉我民惟慗愈政乃和庶姓用奠既最乃绩天子若曰猷载旌别匪逖或遗其式是邦宪我民不斁于新命耆幼率絷?革???靷鞅靽曰侯朅去我之有侯犹寒有帡幪犹馑有膏雨朅去我侯邑师氏偕命士曰陟典在兹俾侯泽罔屯侯其往哉作廷纳言言悉攸行膏泽诞播在无疆尔民亦被兹无疆泽尔曷煦怀惠无亦惟节趋是速退已复进曰侯宝不贪曷用致我忱贶乃为诗以贻侯名之曰清江侯行自侯受命至锡命惟三年 
送赵从之序 
正德丁丑春二月诏以兵部职方司郎中赵君从之为四川按察司副使实兵备建昌蜀司宪臣号兵备者六居南曰叙泸居东曰东达居北曰安绵居西白曰松潘居东北曰威茂居西南曰建昌建昌其地古卭都其镇山曰大雪其江大渡其梁度索其连乌蛮其距吐蕃其利镠铁故其兵尸?羊锐其时瘴疠故部使者罕至其控卫所无州县故人勇而易法守其望京师万里其望成都亦千里故有事则艰于达闻此五服之要服也九州岛之绝徼也何以烦天子之职方哉而当轴荐之当宁命之人以为咸宜何也事事有备备不巳重乎守在四夷边不尤重乎况职方职掌地图险易之利办夷蛮戎狄之民与才用谷畜之数及城隍烽堠之政其利害也周伏其经畧也久矣非冐焉而姑试之云也去年从之在职方时北虏告急侦警骑达于白杨口不见劻勷立致退靖以兹而临一方又非冒试焉而必其效者也渡泸水服南人思武侯之威徙台登夺蛮险继文饶之绩吾于兹行卜之矣 
送成都府胡同知序 
平凉胡侯承锡以正德庚午岁来知蜀之塩亭政既有成矣又移治吾新都惠我邑人三夫于兹舆人诵之曰秦蜀相邻孔迩之途我侯之官不携妻孥蕞尔我邑秔稻之国我侯朝夕脱粟是食岌乎艰乎匪侯之来城不完乎艰乎岌乎匪侯之力城不守乎輶车之使采民风而得之曰贤哉此令也不以家累自随而甘清苦可不谓廉乎能扃鐍土宇而捍民之大患可不谓才乎历两邑而民戴之如一可不谓难乎乃疏其名荐之未几擢同知成都成都蜀郡首同知大守贰任亦重矣侯自为县而得之异选哉吏政虽遐不遗民誉无不上逮旁近州县司牧寄者闻之将益劝于良千里之民望之冀将大受其福任之重责之重也侯无画哉凡今之仕者有三患操氷蘖者廉矣患在乏振厉理盘错者才矣患在贱清素兼此二羙者难矣患在永终誉过此以往则虽古之循良何以加焉侯既廉且槐寔兼二羙人之难侯之易也尚能不狃既效以怠成不替初服以移节则岂徒一方戴之将天下贤之不惟今兹诵之将后世传之矣昔汉吕乂历令绵竹新都始以隐恤之称首于诸城后迁守成都复播清能之号光于史廿以侯今日之出处拟而论之若出一辄视履考详尚无前人专其羙哉 
夏正小叙录 
孔子曰我欲观夏道是故之杞而不足征也吾得夏时焉学者多传夏小正云戴德曰何以谓之小正以小著名也曷以小之掌故失其传太史遗其藉宗国坠其征儒宿荒其训小之云者弗详之云尔非其微之云也昔唐典首授时虞典首玑衡首之者大之也何独至于夏正而小之乎春秋外传单穆公尝引夏令又引时儆收场功亻?时畚挶营土功期司里皆于天象乎取之用兹以推孔子所称夏时不啻是也举其全者大之与惜无闻焉耳古者纪候之书逸周书有时训吕览有月纪易纬有通卦验管敬仲有时令鸿烈有时则训同异互出大抵宗小正而详还观小正规画远矣其昏旦伏见中正当乡候在星寒暑风日氷雪雨旱候在气梯秀荣华候在草木蛰粥伏遰陟降离陨鸣呴候在禽兽王政达焉民事法焉故曰规画远矣小戴氏取吕氏月纪改为月令着之礼记此周月也俪于夏正法非重习然卷帙虗存传习者鲜吁可异哉戴德之后宋金氏履祥王氏应麟尝为斯学矣余病戴记本经传弗分二氏本讹谬未订乃左右采获以是正之提经于上抑传于下法当尔非变古也语曰与其过而废之也宁过而存之斯籍也其宜存而不废哉 
管子叙录 
太史公曰吾读管氏牧民山高乘马轻重九府详哉其言之也其解在刘向别录曰九府书民间无传山高一名形势向子歆七略以管子十八篇列在法家据今行世本视歆略篇目反倍益之封禅篇亡补以迁书其余采获缀合宜亦多矣其曰召忽之死也贤其生也管仲之生也贤其死也焯知为后管者之论乃若阖闾之世远出桓后春秋之成不在仲先何称吴王好剑士多轻死复称春秋所以纪成败乎知非尽出仲笔矣弟子职一篇盖古小学诵虽无与霸图而载之末简好古者尤伟其辞幸其传云此书故有杨忱序旨高说奇惜今亡传注者尹知章题冒房玄龄遗误如此且无篇第以为翻病吾为叙录之以传焉为卷二十四吾从今中为经言为外言为内言为短语为区言为杂篇为解为轻重以纬之吾从古 
石鼓文叙录 
慎得石鼓文拓本于先师李文正公窦□所谓石虽贞而云泐纸可寿而保传胡世将所云岐下有摹即此是也元至元丁未唐愚士翻刻于太学作歌纪之今本存焉据古文苑所载及王顺伯郑渔仲二公石鼓音皆言其文可见者四百七十有四梅圣俞赠逸老以石鼓文见遗诗云四百六十飞凤皇以兹本所载六百五十七字完好无讹斯文所在真有神物护持邪得之不翅宝玊大弓矣欧阳公独言汉桓灵世碑刻未及千载磨灭者十之八九自宣王至今千有九百余年岂得独存又疑此文初不见称于前代又谓隋氏藏书最多其所志所录自始皇刻石婆罗门外国书皆具而独无石鼓遗大录细不宜如此呜呼欧阳公所见谬矣隋蓻文志所收团慱矣宁无絓万而漏一乎试引前代名士之言所及欧阳公虽复生亦必心臤焉后周吏部侍郎苏?日耳力?云芯咸言笔迹存者李斯最古不知史籀之迹近在关中此可证一心唐章怀太子贤注汉书邓隲传遭元元之灾引岐阳石鼓文凡重言者皆为二字此可证二也高宗时李嗣真书后品云仓颉造书鬼哭凛凛史籀堙灭陈仓籍甚此可证三也开元中张怀瓘书断云籀文者周太史史籀之所作也其迹有石鼓文存焉今在陈仓县李斯小篆兼采其意此可证四也徐浩古迹记云史籀石鼓李斯怿山会稽碑崔子玊篆蔡邕并为旷绝此可证五也杜工部赠李潮八分小篆歌云陈仓石鼓又已讹此可证六也韦应物石鼓歌云周宣大猎兮岐之阳刻石表功兮炜煌煌喘息逶迤相札错乃是宣王之臣史籀作此可证七也至德中窦□述书赋云篆则周史籀秦李斯汉有蔡邕后代师之籀之状也若生动而神凭通自然而无涯远则虹伸结络迩则琼树离披又云周秦汉之三贤今目验之所先石虽贞而云泐纸可寿而保传其弟蒙注云史籀周宣王史官岐州雍城南有周宣王猎碣十枚上篆文今见打本此可证八也至昌黎之歌一出则表章称赞至矣欧阳公尊信韩公而不从此其意云何合八公纪述及韩而九九征至而不肖得矣欧九果不读书邪此公盖师心独见至谓十翼非孔子所作河图洛书不足信无所忌惮如此何有于石鼓乎东坡之歌继韩而作先后□出一口岂阿私所好者邪他若周越法书苑乐史寰宇记赵明诚金石录王深甫故迹遗文张师正倦游录胡世将资古绍志录所云云不暇缕缕可覆视也司马池待制知凤翔府日辇致于府学之门庑护以木棂郑樵石鼓音云鼓亡其一皇佑四年郑余庆向传师求于民间得之十鼓于是乎足梅圣俞赠雷逸老仿石鼓丈见遗因呈吴祭酒长诗略云我欲効韩非痴狂至宝宜列孔子堂其后徽宗大观中始移置之辟雍复取入保殿元人移之大学刻潘廸释文以毕先师之志遂详述其说以印正于海内大方家云 
古文韵语题辞 
音祖于日声宗于辰音叶声从是曰人文孔翼易象箕敷极言永律岂人繄出也天汲古挟册有慕在昔筮繇盘鉴盟诅昏冠嘏诔疫衅儆教纬宪箴令禁祝图戒铭赞文有在是灭裂匪献神徂圣伏文窊采匿凑勺会涓断珪碎壁空石余辰窽水暇日因之窥斑庶已贤奕 
李太白诗题辞 
南丰曾子固曰李白字太白蜀郡人游江淮娶云梦许氏去之齐鲁入吴至长安明皇召为翰林供奉不合去北抵赵魏燕晋西涉岐邠历啇于至洛阳游梁□□复之齐鲁南游淮泗再入吴转金陵上秋浦浔阳卧庐山永王璘以伪命逼致之璘败白奔宿松坐系浔阳狱宣抚崔涣与御史宋若思验治谓其罪薄荐其才不报先是白尝识郭子仪于未遇时子仪请解官赎白罪乃长流夜郎遂泛洞庭上峡江至巫山以赦得释复如浔阳族人阳氷为当涂令白过之以病卒年六十四成都古今记云李白生于彰明县之青莲乡而刘全白李翰林墓碣记以为广汉人盖唐代彰明属广汉故独举郡称云载考公之自叙上裴长史书曰白少长江汉见乡人相如大夸云梦之事云楚有七泽遂来观焉又与逸人东岩子隐于岷山之阳巢居数年不迹城市广汉太守闻而异之因举二人有道共不起今按东岩子梓州塩亭人赵蕤字云卿岷山之阳则指康山杜子羙赠诗所谓康山读书处其说见晏公类要郑谷诗所谓雪下文君沽酒市云藏李白读书山者也广汉太守则苏颋也颋荐疏云赵蕤术数李白文章即其事也公后在淮南寄赵征君诗云国门遥天外乡路远山隔朝忆相如台夕梦子云宅可证矣五代刘昫修唐书以白为山东人自元稹序杜诗而误诗云汝与山东李白好乐史云李白慕谢安风流自号困山李白杜子羙所云乃是东山后人倒读为山东元稹之序又由于倒读杜诗也不然则太白之诗云学剑来山东又云我家寄东鲁岂自诬乎宋有晁公武者孟浪人也遂信旧唐书及元稹之误乃曰太白自叙及诗皆不足信噫世安有巳之族姓已自迷之而傍取他证乎新唐书知其误乃更之为唐宗室盖以陇西郡望为标也善乎刘子玄之言曰作史者为人立传皆取书号施之于今为王氏传必曰琅琊临沂人为李氏传必曰陇西成纪人欲求实录不亦难乎且人无??之所因地而生生于荆者言皆成楚生于晋者齿便成黄岂有世历百年人更七叶而犹以本国为是此乡为非则是孔子里于昌平阴氏家于新野而系纂徽子源承管仲乃为齐宋之人非曰邹鲁之士可乎宋景文修唐书其弊正坐此夫族姓郡国关系亦大矣诵其诗不知其人可乎余故详着而明辩之以订史氏之误姓谱之缺焉若夫公之诗歌泣鬼神而冠今古矣岂容喙哉吾友张子愈光自童习至白纷与下走共为诗者尝谓余曰李杜齐名杜公全集外节抄选本凡数十家而李何独无之乃取公集中脍炙人口者一百六十余首刻之明诗亭中属慎题辞其端云 
李前渠诗引 
诗之为教逖矣玄哉婴儿赤子则怀嬉戏抃跃之心玄鹤苍鸾亦合歌舞节奏之应况乎毓精二五出类百千六情静于中万物荡于外情缘物而动物感情而迁是发诸性情而恊于律吕非先恊律吕而后发性情也以兹知人人有诗代代有诗古之诗也一出于性情后之诗也必润以问学性情之感异衷故诗有邪有正问学之功殊等故诗有拙有工此皆存乎其人也或政遇醇和则膏泽醳乎肹蠁时值窊黩则劳苦形于咏谣皆复关乎其时也若夫八伯之云糺膏泽之醳也伍员之日暆劳苦之形也二雅三颂正之检也桑中澲??上邪之流也岂分穷达奚别古今贵耳贱目者乃云颂寝于周余诗亡于删后反鉴索照者复云诗在灞桥风雪不在东华软红咈哉藩伯前渠李公星轺下于天邑云会披于江阳不鄙庸音下叩穹谷出其近作二百余篇对阅移时退绎旬日公性能而好既取材文选而效法唐音暓京行崆峒而丽泽大复于堂萱陇条原翎云鸿温润见孝女之性矣于恊忠双庙阏伯高台感慨发思古之情矣矧往体格诗一一合作绚彩风骨彬彬不偏鼎实片脔侏儒一节遇于独见而知弗竢九变而贯矣辄陈虚简有腼实归不揆授简之知敢附题襟之后 
霞丘归引 
霞丘子子言氏张任于滇免而归居怡然熙溢然怿迥余言之余假觞醳乐之语之曰止逝时也有乘之者有遇之者行藏运也有用之者有舍之者忧乐事也有行之者有违之者是纷纷者而奚统之昧者六之君子三之圣人一之悲夫世徒见夫竞而得冥而失以为人也乌覩夫竞冥人也得丧者天也天者得耶冥亦得竞亦得天者丧耶冥亦丧竞亦丧徒敝敝役役然岂知有力者负之而走乎内忘竞冥于巳外任丧得于天斯至人之德葆光之道也霞丘子窐寥其言溪壑而罔测也作而曰夫子之言太玄矣抑吾闻之仕进也宦游也进固有退游固有归退固宜易归亦宜早吾蕴此久也且淹且滞几困乃今得归幸矣遂矣舍而藏也忧而违也非而冀也庶乎坎而止乎世固有游而不归者乎是梦梦也杨子曰若言游乎举世惛游也逓相是也而奚可非之若又以为梦举世皆梦也梦亦大也余与子皆梦也无大觉焉能诊大梦请谁之觉之诊之霞丘子口呿而弗吟杨子曰余为汝解梦止月帚贤于梦旅慵贤于梦剧归矣慵矣梦亦乐矣奚问觉也鄙患失乎寄去不亦乐乎其有异乎巳无愠乎辱无惊乎其无异乎有异乎无异乎今将有辩乎子姑息子游乐子归余巳余言矣子为予饮予为子歌顾童子鼓筠击节而和之其辞曰张公苍海客潇洒出风尘挂冠东去飘然过我意何真宦况冷如秋水归兴浓于山色不独为鲈莼鹿门栖隐处行与老庞邻隙中光石中火梦中身蓬莱不远玉壶云液注长春六六洞天飞步七七瑱花仙会好在鹤矶滨约君携手去我本楚狂人 

【四卷】
记类 
【记类】
新都县八阵图记
江祀记
岁享旌忠庙碑记
景川曹侯庙碑记
工科题名记
四川御史题名记
四川建昌兵备道题名记 
兵备姜公去思记
新都县重修儒学记 
楚雄府定远县新建儒学记
临安府乡贤祠记
七星桥记 
云局记
碧峣精舍记
郭门双节记
内江萧氏双节记 

太史升庵文集四卷 成都杨慎着　从子有仁编辑 后学赵开美校 
新都县八阵图记 
诸葛武侯八阵图在蜀者二一在夔州之永安宫一在新都之弥牟镇在夔者盖侯从先生伐吴防守江路行营布伍之遗制新都为成都近郊则其恒所讲武之场也武侯之人品事业前哲论之极详不复剿同其说独其八阵有重可嘅者叟谓侯推演兵法作为八阵咸得其要自令行师更不覆败深识兵机者所不能洞了盖胜之于多筭而出之于万全非借一于背城而侥幸于深入也惜乎其方锐意以向中原而溪蛮洞獠左跳右跋以裂其势外寇方殷内境自惫使夫八阵之妙不得加于二曹三马之枭敌而乃止试于七纵七擒之孟获天威神筭不骋于中原王者之区宇而仅以服南中巴僰之偏方事机既巳迟精力又巳亏勇贾其余师用其分以为大举譬之逐盗捄火之家挺刃决水犹恐不及而内有雠贼自相乘机胠箧助燎则虽有倍人之知力亦自无如之何侯之不幸势正类此天之所坏谁能支之祚去炎汉不待陨星而后知矣嗟乎国之兴亡天也而千载之下君子独遗恨于蜀汉之事者非以武侯故邪至其故垒遗墟独为之爱惜不已乃其忠义之激人不独其法制阵伍之妙也不然则窦宪尝勒八阵以击匈奴晋马隆用八阵以复凉州是在侯前巳有之而后亦未尝亡也功既有成而后世犹所罕称述况能传其遗迹至今乎慎尝放舟过夔门吊永安之宫寻阵图之迹维时春初水势正杀自山上俯视下百余丈皆聚细石为之凡八行六十四蕝土人言夏水盛时没在深渊水落依然如故在吾新都者其地象城门四起中列土垒约高三尺耕者或刬平之经旬余复突出此乃其精诚之贯天之所攴而不可坏者盖非独人爱惜之而巳耳庆阳韩君大之以进士出宰吾邑始至拜侯之荒祠次观遗田重有感焉谓慎曰之罘篆锲燕然铭石蓻焉尔人不足称也爱其蓻者不泯其迹矧侯之地而可忽诸今阵图在夔者有和叔独孤之记少陵东坡之诗四方灼知而此顾泯焉无所表识使往来不轼樵牧者不禁非缺欤祠宇行当新之阵图所在欲伐石树道左大书曰诸葛武侯八阵图碑阴之辞子宜为之夫崇贤存古以示向往焉循良事也推表山川考记往昔者则史氏职也遂书之史刻焉 
江祀记 
天子即位怀柔百神南渎献官史臣慎作江祀明天子之缵大统光有神器为百神主嘉靖初元仲春吉日乃肇修羣祀初筮于己丑原筮于辛丑大昕具冕服御正殿胪句传遐致精纯四驰上卿洎近臣徧于岳镇海渎古帝先王先师 皇祖诸陵分命史臣慎祀南渎大江恭代鬯贽往监攸沈礼章有昈厥惟多仪夏四月庚辰卜人练辰有司备物史臣展仪肃将天祝幽赞于神明举爟张乐三献望燎巳事乃竣川灵荅贶荣光伏气旭旭杲杲工祝拜手稽首曰惟明天子不爱牲玉礼仪具备神降嘏福慎曰是知天咫焉知民则福在和民和民在善政善政明神依失政民罔依民曰罔依神亦罔依明神失依滛祀其崇远聦明丑正直求诸滛昏厉崇丰昵非彝明神其吐之憸壬比周忠直其羞之世用雕政用秕润下反行罔象遂腾灾沴重仍漂邑害稼丛降戾于兹邦厥验惟不远今 天子懋建中兴基成民致神厘正祀典京邑首观四方毁石经之庙堕玄明之宫滛祠攸屏秩祀孔明凶人黜伏俊良交庆元元蚩蚩咸蠲胥戚矧曰明神其有怨恫明天子克享万灵克和万民惟明觇幽惟幽相明幽明礼乐厥鉴无岐呜呼休哉尔工祝何知秘祝于祈年餙瑞于效王?尔寔陋往闻惟道洽德润涤瑕荡秽泽流南纪永我皇仁无疆之休哉史臣颂烈敬垂鸿休于玄石 
岁享旌忠庙碑记 
旌忠庙祀后唐节度使夏公也公讳鲁奇守武信日董璋反东川攻遂州公在围城中兵食尽而援不至遂自刭死公结发从军事庄宗早立慬于天下驱驰中原破劲燕溃骁魏王彦章号千人敌竟成擒于公手及其守一隅孤城反受困于僮竖岂非天哉传曰善死者不亡公善死矣以身殉城以死勤事忠愤之气凛然千载宜其赫为明神庙食一方也欧阳公修史以死事传之五代之臣在是列者仅十人耳 国朝敦重祀典非功烈昭映史册者不与大明会典所载全蜀合祀之庙七而旌忠庙在焉岂陈宝之光景动人畏垒之私相尸祝班乎土人每岁孟夏五日远近相率虔以承祀祀仪杂用社蜡顾未有迎享送神辞县人士以为请乃衍楚辞国殇之义摛诸声刻诸丽牲石用荐岁尝焉其辞曰焫膋萧兮挹椒醑承肹蠁兮闯神宇神之灵兮毅且雄精为星兮气为虹着光景兮如在标晴霞兮彤彤神之来兮霄暧舒披飒爽兮英风嘘纷羽斿兮扬鸟旟置霜矟兮絷云驹渊渊兮摐皷唳唳兮陈竿歌振缕兮舞回礻?居神醉止兮奄虞虞神之去兮灵泽下雨沾俎兮雾蒙斝留我禛兮蕃我禧驱伯强兮逐肥虫?遗亩栖粟兮箔委丝凶菑荡涤兮休德流滋恢台孟夏兮岁以为期拜神贶兮神无射思斗城金壁兮奠我邦土我民敬荐兮无绝终古 
景川曹侯庙碑记 
由永宁江下泸州滩碛凡百十余莫险于江门驿上下数里皇明洪武中命景川侯曹公震往平治之陕西自宝鸡达汉中贵州自永宁达云南之曲靖四川自保宁达于利州又自梅岭桥椿达于青川而江门险滩伐石穿片?曹功尤巨且难川陕云贵四处东西南北广轮经纬五千余里置驿奠邮榰桥架栈刬险为平通夷达华航鲸波而梯鸟道去嵽嵲而就夷庚其功力岂细哉乃不易一寒暑而克襄其成殆有神哉五丁之开金牛李氷之凿离堆岂复让邪公自制碑文刻之岁月工费首尾悉具慎渫过江门见之屡矣昔年待罪史局细书石室访求国初功臣姓名不见所谓景川者凤阳黄金纂述开国功臣录巨细颇详而亦遗曹侯焉蜀之郡乘亦略不知修路浚江昉于何人非缺典欤中丞百川张公檄纳溪知县李发建侯祠仲山罗公继之凤冈一轩姚吴两兵宪先后交速其役相续迁秩去功末落成丁巳孟夏大巡少宇宋公按部至泸爰命摄州事马湖府同知薛治建绰禊春秋岁享征文于慎为之铭曰界首之江达于江阳漾以长兮淜濆汤汤亘以石梁舟楫妨兮天圣皇爰命飞将西南方兮谷狠潭狂奠为夷庚比宣房兮百八十霜功积未彰吁可伤兮巴甸滇疆阐幽是蘉庙以觞兮绦革有鸧旌旆其扬匪庞凉兮荐鲤脍鲂烹豚刲羊簠簋享兮徼福祈祥惟神洋洋降兹乡兮南舟?仑北航往来康庄无劻勷兮渰凄昭晹芷茂兰昌昭殸?木香兮树碣崇冈刻辞琳琅示茫茫兮 
工科题名记 
六科为天子亲吏列署旧在掖门内会值欝攸变乃移署掖外之两翼其为禁近同也官名在洪武初为起居注寻因在列者八十一人适合周士数遂称元士又改源士谓政事本源也后乃用部名分六科官称为给事中有都有左右定秩为七品其为侍从同也所掌章有参驳人有紏劾小有专达大有合举其为出纳同也厥制大凡如此诸科故事皆有题名以署切中禁多建于东长安之直庐在工科者旧有仕版登首景泰而止弘治中都给事中王君汉英镵石记之则自弘治而上遡洪武比仕版加详正德中左给事中王君拱之因庐灾碑阙恐坠其存复锲之版而续以继者今都给事中石君季瞻又惟前所题名有挂漏也及取之圣政记取之名臣录取之文人之集取之世家之乘以所续考重合二籍再立石焉视前大备矣大耳目之官聦明攸寄百度万务悉在见闻联事交承怠以诿焉曰非职思之内也人其谓斯何故君子谓是举也见设官之意焉见纳谏之美焉见前人之绩焉见后世之师焉见相观之善焉见劝忠之谊焉见官常之暇焉见坠务之修焉传所谓言之可名作而可记者夫是举也季瞻实创之王君明遇祝君遥绪翟君廷献相之诸科之长黄君伯魁俞君国昌朱君应周汪君天启王君存约相与观厥成焉 
四川御史题名记 
御史之职出则布天子之宪于万里外一方政令听命惟肃虽僻于绝徼微于童稚无不风动墨吏无艺与豪猾并植束手归狱其良者则幸其植立引翼以自遂焉激扬黜陟任斯重矣自先王省方之制废然后巡行直指之使见于史籍东西之略于是乎知之内外之治于是乎齐之重不亦宜乎弗重则弗行弗行则远或忘远之忘治之戾也维 皇建极分天下为布政司者十三内十三道实监察之岁恒廷遣一人往按其方西蜀自古号为逖远然去汉唐当时都极不过三四千里今 国家宅冀方应北辰蜀越在万里公私文告邮达以月期长吏媺恶简书达以年期憔悴呻吟之民迁延冤滞之獤灾沴逋逃之变一不达于县再不达于州天日高远有终坐偾圯而不能达者矣由是言之巡行之法天下所均蜀其尤重者也历 国初至今兹历凡三周甲子而道揆法守无有远迩昭如一日近如咫尺礼不勤省方治不出垂拱实惟明明之宪布在万里与共职者惟良御史乎行台旧有题名石在表着右首永乐甲申逮正德丙子得九十二人积岁勒名碑方已盈丁丑姑苏卢君师邵来按乃伐石更端焉新碑名实自师邵始匪用行??交承联岁月而已因其名问其行考其时稽其事于政庶有禆乎其说在前碑之跋实君尽言也将拓大前韪而塞之违又将使嗣者周旋其言而兴起焉当宁之忧庶其可分远人之望庶其可达官师之规庶其可尽矣君莅蜀一年余崇教厚俗禁慝去衺吏有治程民有奠业士有誉籍盖本其学术之懿而品藻之公发擿之徤以成之故卓然不愧其言云碑事适成君将致代予与为记也 
四川建昌兵备道题名记 
西蜀宪司臬臣奉玺书整饬兵备者六居东曰东达居南曰叙泸居北曰安绵居西北曰松潘居东北曰威茂居西南曰建昌建昌其治古卭都其镇山曰大雪其江大渡其梁度索其济悬橦其连乌蛮其距吐蕃其利镠铁故其兵犀锐其时瘴厉故采风监使罕至其控卫所无州县故人悍而易法守其望京师万里而遥望成都亦千里而遥故有事则艰于达闻有警则易为析荡此五服之要服也九州岛之绝徼也而当宁顾諟岩廊经略兵备之选尤为重焉事事有备备不亦重乎守在四夷边不尤重乎迩者嘉靖十七年以川南壤地绵亘广轮千里难于控制乃以眉卭雅三州八县并建昌六卫天全黎州二司增为上川南道文经武纬绣错牙入建节开府于卭而霜降氛销岁行秋焉规抚详矣擘画精矣行司旧有题名之碑而石理爻?守泐字类蟫螙岁乙卯今兵宪北川陆公重勒坚珉于临卭之署以趾前美启后贤可谓品式备举综理微密矣不鄙以记属慎昔从史氏后不敢以不文辞公在镇二年揆文教以淑士类奋武卫以惩不恪傍睨者初咸危且难之后乃服膺交颂焉是非走一人之言也全蜀舆人之言也 
兵备姜公去思记【龙】 
云南治城西上永昌经途所亘旁多寇巢曰金鸡庙赤石崖螳螂龟山铁索箐诸寇夷也不田不蚕刼以为世箐居则以善刦相长雄丑类婚匹女氏辄问曰尔男能蹶张而刦商乎若是者以为恒俗弘治中始州宾川卫大罗城迷渡戍普滑凡以弭之也而竟不弭时有某宪臣行部遇寇方截途二商惶迫归命车下夷寇直前立捽二商刃之囊其货而去若是者以为恒闻嘉靖初太仓姜公梦宾擢云南副使饬备澜沧首执土酋而威之曰盗所隐货与盗同罪尔为世官而纵寇分赃乎盗之不获何以尔为尔之不治何以我为遂罪其尤者数人诸闻者不寒而栗争出死力以效用奉檄克期捕贼虽元日不敢归家无几何巨寇尼龙伏锧姚嶲路通矣又单骑躬至夷箐召译人传谕之曰有司顷无尔恤悉陷尔民为盗今吾尔抚悉令尔盗为民皮裳菜食任尔生息龙街虎街贸易往来尔能从乎众皆玃腾獾呼曰前此我辈下山即执诬指为贼闭箐深居又难以得食求活之道非刼无由也生未尝见官莅此地亦不曾闻此言有苦莫伸今上知我心又恤我生而今而后不为非矣相率解刀弩率妻子罗拜公问之曰是若母与妻耶是若子与女邪对曰然尔不爱邪对曰爱因谕之曰尔为盗受戮身首异林所爱非尔有也咸叩头洒泣拊心誓曰不复为非矣自是夷民出箐为市无异编民行商宵征哨堡晏寝百年来未之前见也夷有亏定者夙为盗而富改业而贫妻子怨之谇语不已定曰我巳矢心为良矣从汝言脱复有犯何面目见姜公引药自尽其信服异类义感小人如此环澜沧千里行旅戴之如父母惟恐一日去也丙戍春公解官归士君子识与不识皆重惜之商人相语曰我曹无庇矣去之日攀鞅拜尘嗟咨涕洟者塞涂十余里赵州同知吕希夷因民不忘立去思碑请文之予闻治盗有道不在胜之而在靖之观公之迹足以为效矣其驭土酋曰威抚箐夷曰仁威逋寇曰义威以先摄令则必行仁以心感恩则易结义以耻格恶则永悛由得其道也昧者为之征调千里骚骇一方羽檄之驰则若风飞挽之急则若流然而威之得丧寇之靖否犹不可知也其相悬不亦远哉唶公弗可留已块焉之石胡以慰人思乎惟其良法炳然率由勿更则为道径而为力易是故西人之望也思公者其有感于予言乎继公者其有感于予言乎 
新都县重修儒学记 
孔子之道与王化远迩偕天地恒久盖自鸿荒肇牉神圣迭兴亨屯弥纶渐次除乂以易大传所叙十三卦观之自网罟耒耜至于宫室书契所以厚生安性者备矣繄教化犹未尽敷也逮于唐尧之世始命契为司徒教以人伦亲以五品文明于是乎嘉会比屋于是乎可封故孔子删书始于唐尧而称尧曰大哉而与天同其荡荡所谓焕乎文章者在是矣其后成汤遂有天下而孔子殷之后也生当春秋之世主乎定哀之间帝纲沉圣法斁凤不至麟巳踣乃与一时明睿英迈之才讲继往开来之学斯文虽厄于上而大明于下是契为一代师而孔子为亿万代师矣祖孙相望上下千载又纂尧之成功文章于无穷而荡荡与天同大焉惟时禹稷皆圣人皆有大功于民其后皆有天下然未有世系绵延与天地并如契之后也以是知教化之功大矣天之笃佑斯文者至矣嘅在当时传习肄业惟缁帷之林杏树之坛舞雩之下未有宫室居宇及廪食都养如今日之盛且普也士生斯时亦何遇之盛哉吾邑新都之有学旧矣自汉文翁为守而还列城皆有学而蜀之弦诵比邹鲁文章冠天下吾邑者如杨厚之对策汝敦之孝廉父子继羙兄弟蝉联着于史册炳如丹青有唐初造文熖益辉学记有杨烱之碑摛辞掞千言之藻锲石虽泐方乘具在宋兴三百年科第若栉比则有若邓应午之师范五城布景范之尽节王事圣朝吴元年初赵天泽早识刘基于泥涂以成开天攘夷之大功教化焉可诬哉乃弘治甲子历嘉靖丙戌庙庑倾颓妥神无所堂斋坍□鞠为园蔬主簿薛君海请于巡抚中丞碧泉张公素继之戴公鱀巡按英皋喻公时提学宪使雨泉陈公鎏同声众允助以罚锾而教谕伊任训导刘士允孙翮又汲汲经营不愆于素以癸丑上春人日经始三月八日隆栋而木有古株跃于水中奇若禹庙之梅梁事符临武之皷木天若相之成人喜忘其劳遂创此巨役毕兹庀休以标文化之渊源以昭后进之模楷诸君之功良有禆于吾邑非浅而食不出于头会泉不出于口率尤人之所难事之可纪也薛尹刘孙四君及学彦某等以慎邑人也见委以记绘天游圣何假雕虫之辞大壮斯干聊为岁月之纪用镌灵陶禆垂永礻?冀其工直金粟之目董役助赀之人洎审曲面势之详太一丛辰之卜并列姓名于碑之阴 
楚雄府定远县新建儒学记 
云南楚雄府属县曰定远旧未有学按察司提学副使仰齐胡公尧时建议上请于朝始命建学盛举也经始于嘉靖二十六年孟秋释菜于二十七年长至学成宜有记县之官师请于胡公公乃猥以慎尝从事秉笔后属为记之慎参按图经域志定远在汉为越嶲郡地三国时诸葛忠武侯征南中营于此今之望子洞遗址尚存唐武德中置西濮州贞观中更名髳州后讹称牟州宋世沦于段高二僣夷至胡元立牟州千户至正改为定远州国朝因定远之名而降州为县百七十年而始建学皇明文治之遥声名之盛使仲尼之道与王化远迩多士生斯时斯地亦厚幸矣呜呼汉之斥土名越嶲者以斯地实越嶲水以彰休盛然特为僻土服远言尔武侯南征天威赫着而文治犹未遑唐则先服后叛宋则画界陆沉元虽合为一统而胡俗无讥焉国家以纲常为治礼乐为教云南虽去神皋万里而气厚风和君子道行洪武初元巳入荣被天言之褒矣咨尔多士涵泳圣涯岂可以憬彼自弃乎矧髳濮之名巳见牧野其归仁膺化巳兆于武王允清之代而武侯之所过化则澹泊明志之道真宁静致远之心学诸士子独无兴起之思乎夫学亦多说矣肇始于六经而发挥于诸儒更仆不可终而走也独举武侯澹泊宁静之二言者以古者建学立师必本其地望希贤怀古恒首其儒先武侯在定远固名宦之首称巨擘亦后学之指南元龟藏焉修焉之余而马?岂焉仰焉息焉游焉之暇而咏焉绎焉亦可以为成人矣由是而之焉以上希乎圣教敢谓无其人乎庸书以俟若夫建学诸与有劳者皆列其名行??于碑之阴 
临安府乡贤祠记 
嘉靖甲午诏天下正祀典乡贤之祠遗者增之严不在祀法者汰之未剏者于是乎始乃云南临安知府事姜安建水州知州事沈常?心学教授赵维贤询舆议稽郡乘师言佥同荛言攸恊乃上于布政使王俊民闻于监察御史董珊卒如若请乡贤之祀自今日始也祠我皇明四公曰杭州府知府张公隆南阳府知府邢公干两淮运司经历封南溪知县张公文宗文昌县知县田公荣其鲜也盖严也曰居丧哀毁踰礼庐墓官处脂膏不自肥泽西湖广其利鄣水安其钟考绩三载最于全浙是杭州公之行也曰赡族而族待以举火起家而家世其清德守泸州而泸人尸而祝之守南阳而南阳社而稷之是南阳公之行也曰悃愊禔身孝友睦亲膺屡荐不留归养弃官敦行化俗蕃祉老寿是南溪公之行也曰不工于媚贵人而有余于裕孱民勇于退田亩而怯于入公府是文昌公之行也临安在唐宋为剽分元世无闻自 国朝有科目以还金闺之籍相属而称乡贤者仅此严哉世之巧言强有力者可以百役其私智而不获一于公议虱于庭蠹于里阳鱎于邦剪公财?秉弱产丰屋蔀家华衣光佩市童诩里妇矜朝露未期厌厌如泉下人矣况能作九原凛生气享社献侑瞽宗乎君子谓是举也昭则戒违彰往?日耳力?来是之谓名教名教之谓政首政首之谓人纲人纪人纪弗纪曷昭曷戒曷彰曷?日耳力?哉作临安府乡贤祠记 
七星桥记 
且兰古壤贵竹今藩割串云之剽分躔参井之余度粤讪西路实贯南中关号七星孔明禡牙之地卫名毕节关索授钺之区虽卉服之杂居乃朝宗之首路狂溪狠谷山状马鞍者弥千危磴悬崕城北虎牢而倍蓰两嵚夹峙而有水千寻过涉以无舟夏潦秋霖鼓洪涛于树杪浮丘沉陆阻行李于荒途叱石谁感乎鼋鼍成梁空瞻于乌鹊但知行恻末见当仁道士黄一中厥徒周阳泰云游戾止喟然叹云高下必因乎丘泽朝夕恒仿乎日月此双崕有天生之石岸?秉千章饶地产之名材人心若坚神功可冀矢磨杵成针之志徼折梅寄樠之灵薙狝刋林鸠僝镂岊淬兹寸愿砺彼羣徒高义动万商之渊泉胜缘集三省之刀布出蘙荟而壮结构刬幽?页荎以施舆杠鴈齿旁阶溅沬飞流不染鱼鳞上瓦阑风伏雨无虞在天半空去地千尺星梁斗柱榰银汉以横陈雪浪云涛拖玊虹而曲抱骑无输载氓不褰裳阳侯惊波易为方轨冯夷浸宅履作康庄相彼桥中潬于黄河手握征南之节较昔梁孙原于黑水身乘慱望之槎岂有一介羽流握其十指绵力禆君子之平政遵王道之景行欻奠夷庚罔烦令甲欢歌美谚近传罗甸之口碑隐行昭名远契漆园之心印将永玄玄之绩可保?言郁郁之文爰锲贞氓匪溢华衮薄言观者勿替引之 
云局记 
点苍山之林?彔有王局观焉四时有云气带其间于夏尤着故状其景曰玊局夏云张子九言有书舍在其下予题之曰云局精舍一日坐予于堂曰请问学予曰子知夫云乎知云则知学矣夫云者为雨乎雨者为云乎无云则无以为雨矣犹之地产植物花者为实乎实者为花乎无花则无以为实也夫学何以异是慱我以文约我以礼无文则何以为礼无慱则何以为约今之语学者吾惑焉厌慱而径约屏文而径礼曰六经吾注脚也诸子皆糟粕也是犹问天曰何不径为雨奚为云之扰扰也问地曰何不径为实奚为花之纷纷也是在天地不能舍慱而径约况于人乎云天之文也花地之文也六经诸子人之文也见天人而合之斯可以会慱约而一之此学之极也张子避席曰夫子命贯矣请终身诵之 
碧峣精舍记 
滇海西斥舍舟登陆俗曰高桥稽之古志桥实曰峣以山形似秦峣关受此称尔高峣与碧鸡相望如箭括毛东镇氏有别庐在其下精舍之颜隶古定曰碧峣憗献疑于杨子曰兹峣也沂知之沂号之如俗所不知何易诸已诸杨子曰无易仍尔也君子期人以雅不以俗待人以慱不以陋昔者孔子之作春秋也经书善稻吴名则伊缓也经书太原狄名则太卤也经书蚡泉狄名则矢胎也谷梁子曰号从中国名从主人范宁曰物类地形当从中国至于人名则从本俗杨子读而诠之曰大哉孔子辨物正名奥哉谷梁启蕴发隐号从中国故去大卤伊缓矢胎而从大原善稻蚡泉也名从主人故介葛卢戎曼子皆不易矣慎往年执简史局细书藏室见洪武中有请以春秋两汉地名名今各驿传诏既从其请史复书其事皇祖之谟春秋大复古之意也慎自执戟于滇每慨物类与地形名失之陋俗若山?彔山?票而为禄脿吕阁而为吕合金浪巅之为丁当丁澜沧江之为浪怆江也不止峣之为桥耳方言既讹郡志踵谬岂君子雅俗而慱陋之心为盛世一统而同文之义乎东镇于春秋专门其学而又以世族阅子明习当世兹名也固雅俗慱陋之滥觞辨物正名之拳石与因注而志之若夫临睨眺听之美荟蔚清冷之兴卷中能赋者则备矣 
郭门双节记 
参戎云屏郭公廷用楚之长沙茶陵世家也嫡母萧氏以三十一岁霣所天生母许氏以十有九同守孀操是时云屏方在蓐室二夫人毓遗腹以至成童又遭家难豪仇侵诬欲加阴害甘心焉二母曰祖爵不可坠也罄其家赀贿以藩身幸脱我仇之疾云屏甫五龄得从优给之例十六岁荫世爵二母慈爱于闺中而严嘱榎楚于师席以抵学成中武进士前列嫡母以三十例格于旌典而生母十九例得之而压于嫡云屏孝思之诚未得一伸乃甲寅岁视篆蜀阃百废兴而积弊刬部曲诸武弁皆洗心依归严明文雅两台交荐及膺 简在陟迤西川贵左将侍慈帏还楚求终养入奏未允戊午春方命驾永宁时有边警又值明堂大厦抡材之役公私劻勷公处之裕如兵不烦而式遏民不瘁而事集两省赖之而云屏爱日之念未忘也一日以其事语定水冯子冯璇曰吾游于杨升翁之门翁史氏也一言垂于竹帛比之前代卫风栢舟之诗刘向烈女之传播荣名于百世与旌表绰楔之典同顾不韪欤云屏喜曰是吾志也此可以发吾二母之潜德矣慎也既雅重云屏之孝思敢爱不腆之辞以禆风化乎作郭门双节记 
内江萧氏双节记 
内江蜀之望县也萧氏内江着姓也双节者何庠生之慈母陈氏御史萧世延所生之母李氏也陈李者妯娌也皆丧所天而葆贞棂孤以亢萧宗故曰双节云陈富顺县人年十九来归巡检萧腾七年而腾卒陈仅二十六岁且未有子正室阴氏之子世建甫十天岁未几阴氏继卒陈誓志孀居有欲夺其志者陈泣曰吾一移所天孤子将谁抚萧祀豸?肖矣乃?身?吕??身?吕?然廑翼翼然藏以世建为命儥镮钏市书册劝以学世建长为受室余氏余复夭卒遗幼孙曰蘅年始六禾?令又以蘅为命益拮据治丝絸营粟布形影相依自黄口至白首今则六袠有五矣李氏邑之梧桐里人年十八归赠监察御史萧公露生子世延九岁而露卒嫡吴氏日相持而饮泣曰町町孤孺生将奚托盖虞李之少不安其室也李矢之曰孤在我之怀日在天之上宁死萧牗下忍悖三从训乎与吴相依姇然后食寝然后宿以其子若吴出吴亦母之如已出经画内政井井中度虽频遇荒暵而婚丧庆吊内宗之周助无废礼至于教子务底于成蜚腾竟如其愿则造物之报匪忒矣嘉靖庚子寿终以子贵赠太孺人陈亦为部使者行县扁其堂曰贞节一时双节并曜同门邑里上其事于当路当路大夫屡核其实会上其事于朝表宅植楔有日矣岭南少卿东洲李公邦直状其行作双节传且曰堂前之陈断臂之李青史所纪彤管有炜焉然皆为人妻者也而副室未之前闻也皆异地者也而一门未之前见也皆异时者也而一代未之前纪也歖其难乎亶其传乎慎母族内江既稔闻其事又读东洲传伟其文抚卷而唶曰是幽足以动天地感鬼神明足以享人伦移风俗可传可记可诗可颂刘向之籍僧繇之图栢舟之风陶婴之歌何以加焉乃略举大纲以为斯记以附萧氏世谱及内江邑乘他日国史下采大书特笔尚有考于余言慎也尝从事于史局矣 
【五卷】
论类 
辩类 
说类 
解
闲书 
【论类】
二伯论【上】 
二伯论【下】 
广正统论 
古今人表论 

太史升庵文集五卷 成都杨慎着　从子有仁编辑 后学赵开羙校 
二伯论上 
杨子曰世儒多称五伯滥矣夫予见其二矣未见其五也五伯并称桓文之意荒矣夫伯何为者也中国陵四夷竞有能联诸侯同会盟以役社稷以固维城是之取尔由此其选者桓其首也伯之雄也文其继也桓之匹也未有三此者也彼秦宋楚何为者哉秦伯之缪也宋伯之虏也楚伯之寇也缪虏寇何伯之有焉自以为伯不明也人从而伯之逐声也且言秦缪何业而为伯哉或曰三置晋君非业与杨子曰是狐埋之而狐掘之也奚其置或曰惠怀失之重耳得之矣奚其不置曰君子之置以巳乱也其上务正之次定之其下幸之秦之置晋也幸之而已矣且不先置重耳而置惠怀使晋乱者终一星而踰六闰若缪公先惠怀而死则有人谁置否则重耳先缪公而死则欲置谁人是晋乱终无已也重耳之立天也非秦也或曰秦誓之书孔子何以录也曰秦缪公口一时悔过而心终身遂非孔子录之于书惜其违百里奚而用孟明匪取之也君子之悔过也以质小人之悔过也以文秦缪公之悔文而巳故以为书之终焉感世变焉盖伤之也书之秦誓也犹诗之黄鸟也皆剌也非羙也如以秦誓为羙也则黄鸟亦羙乎或曰置惠怀者公子挚之为也用孟明者公孙枝之为也殉三良者康公之为也曰挚则谋而公实听是曰缪听枝则举而公实任是曰缪任康则承而公实命是曰缪命三缪亦大矣死谥曰缪宜哉予故曰秦伯之缪者也宋襄之始求伯也一会而虐二国之君是酗之徤嗔也一战而见执于盂是婴之抗虎也再战而夷于泓以放乎死是卯之鬪石也是僇人耳夷俘耳而可以俎豆于桓文乎予故曰宋伯之虏者也夫伯也者攘夫夷者也楚庄身夫夷者也是高宗之所伐也周公之所膺也而可进乎况又负其蛇豕之力凶其水草之性圣人岂其以伯而与之若以为强而与之则夫差也泰伯之裔也句践也大禹之裔也且犹不与之而岂以伯与楚哉故曰楚伯之寇者也呜呼论世于春秋考衷于孔子而已矣孔子之言曰其事则齐桓晋文称管仲曰如其仁如其仁又曰齐桓正而不谲晋文谲而不正下此无讥焉予故曰桓其首也伯之雄也文其继也桓之匹也未有三此者也 
二伯论下 
或曰然则五伯并称何昉乎曰昉乎战国之世战国之士所鼓以噪其君者则伯而巳矣曰桓与文怵其高而画也故下及秦宋楚曰缪亦可伯也虏亦可伯也寇亦可伯也盛鼓于时遂弗改于后耳或曰谓秦为伯者孟子之言也左氏之言也谓宋为伯者公羊之言也谓楚为伯者又左氏之言也三子之言非与曰孟子激辞也左氏诬辞也公羊偏辞也孟子尝称百里奚曰秦缪公用之而伯矣又曰相秦而显其君于天下矣又曰仲尼之徒无道桓文之事者又曰管仲曾西之所不为也而子为我愿之乎且桓文之事不道矣秦缪反可道乎管仲不足为矣百里奚反可为乎当究其说矣时则有以伯轧已者故贬管仲以拒之时则有以游说轧已者故又申百里奚以抑之亦不思秦于百里奚曷尝尽用其言乎秦曷尝伯乎君曷尝显乎故曰孟子激辞也左氏于百里奚如遗而誉孟明如不及既归而执则曰不以一生?月掩大德又曰孟明念德矣焚舟则曰遂霸西戎用孟明也夫孟明不智无勇违父误君百里奚不幸而生此不肖之子秦缪公不幸而畜此不令之臣千里而袭人强贼之行也临戎而见执没世之耻也焚舟之后晋特不出秦无少加于晋也封尸而归何捄于涂地之败也曰德何德曰念何念西戎素服于秦岂由封尸而伯也左氏之笔于是为曲矣舍其父而称其子掩其是而饰其非后人又溺其文而信其事不可哉故曰左氏诬辞也公羊之言曰不皷不成列不禽二毛虽文王之师不是过君子不暇责其重许襄公而恨其轻待文王也今夫卯也而与流丸齐注不自虞毈而籍石以绵纤儿知笑之矣然则公羊不出户之臞儒也其习鄙其言戆故曰公羊偏辞也一邲之战左氏假借楚子滔滔千言沛若有余楚子夷且陋又临戎当阵而引三诗援七德若横经之儒其诬可知予无责耳矣或曰是则然矣子以秦伯之谥为缪何哉曰子不观谥法乎名与实爽曰缪布德执义曰穆之二者判然殊也古之得此谥者秦鲁以之学者疑秦伯霸炷鲁公尊贤而皆遂更名缪为穆不思其终违蹇叔徒尊子思是爽实之大者也缪不亦宜乎或曰然有证乎曰有墨家之徒缠子佑鬼神而引秦缪公上帝赐之年九十事儒者董无心难以秦缪晋文且曰缪者误乱之名文者德惠之表有误乱之行者天赐之年有德惠之表者天夺其命乎史记蒙恬传曰昔者秦杀三良而死罪百里奚而非其罪也故立号曰缪古之可证者若此予言岂无稽哉 
广正统论 
逊志方子作正统论大槩以夷狄篡弒女主三者非统之正其论精且悉矣因而广其未备云杨子曰夷乱华足加首非乎而夷狄是已是曰易天明胡元极矣稽诛于两仪者也柔乘刚阴干阳非乎而女主是巳是曰逆天常吕武极矣稽诛于三纲者也戕其主逆其天非乎而篡弒是巳是曰乱天纪稽诛于万世者也莽操极矣皆重绝于春龝者也或献疑曰胡元也吕武也莽操也皆后乎皆龝□也何以见其诛绝于圣人也曰推以例之是以知之书楚人外荆舒是以知其不与夷狄也绝姜氏孙夫人是以知其不与女主也书干侯黜季氏是以知其不与篡弒也夫女主也夷狄也春秋之世则未有如胡元吕武也而羿浞窃夏四十余年则有莽操之俦矣未有以统与羿浞者也是篡弒者非直春秋不与也夫人皆不与也以篡弒之不得与知女主夷狄之必不与也曰是则然矣王通氏尝帝元魏矣欧阳氏尝纪武瞾矣涑水氏尝帝曹魏寇武侯矣曰通也偏刘子玄已驳之矣欧也迷伊川翁巳正之矣涑水也固朱子巳改之矣三子之瑕也尤也可攻也不可效也然即三子而论则欧阳涑水犹无说也通则有说矣其曰乱离瘼矣吾谁适归天地有奉生民有庇即吾君也居先王之国受先王之道子先王之民谓之何哉是其言也偏也迷也固也通?秉有之尝曰大哉中国五帝三王之所自立也既曰帝王自立夷狄岂得而立之通之言自相戾矣且元魏之惨杀史所载有不忍观者生民何庇乎元魏居先王之国子先王之民矣何尝受先王之道乎通又自戾其说矣呜呼通生元魏之地则帝元魏使通生莽操之世亦将曰吾谁适归即吾君也是何异于甄豊华歆若使吕后传于其女鲁元公主武氏传于其女千金公主而鲁元千金又女女相传通生其时亦将事之通作其史亦将帝之又何以异于陈平魏元忠何足以为通惜哉通而有是也近世无锡邵尚书之说曰华夷之轻重以地亦以人中国帝王人地俱重蛮夷荒服人地俱轻人重而地轻则有若箕子之在朝鲜人轻而地重则有若陆浑之在伊洛故曰名从中国物从主人小物且然而况大器乎如使猾夏者遂称帝王则用夏变夷者将亦从之夷乎王通氏诚变于夷者也是足以诛通矣或曰方子以正统之说起于皆龝信乎曰信也岂唯春秋易传昭矣班固作历志引易传曰古者庖牺氏之王天下也继之曰庖牺氏没神农作神农没黄帝氏作黄帝既没尧舜氏作此即正统之说也夫庖牺氏之后神农之前有共工氏伯九域祭典存之而周易不载其序以其任知刑以疆而不王也德之劣者圣人且黜之不载焉有易天明反天常乱天纪而可以承正统乎夫万代之统犹一代之宗商之贤者十余君而太甲称太宗大戊称中宗武丁称高宗为宗者三而已降而至汉上之自尊下之媚上世巳非商比矣而其称宗者曰太宗者文曰世宗者武曰中宗者宣而巳同姓一代不皆宗则易姓承代不皆统一也至唐则无贤不肖滛僻夭昏者皆宗矣无贤不肖滛僻夭昏皆宗则无惑乎夷狄篡弒女主皆统也图之统也犹道之统也尧以是传之舜舜以是传之禹禹以是传之汤汤以是传之文武周公周公以是传之孔子孔子以是传之孟轲轲之死不得其传则如荀如杨者不敢轻以道统与之夫不以道统轻与之则道犹尊而统犹在也如使道统而可以承乏可以假借秦之道统可付之斯高汉之道统可属之萧曹而晋宋齐梁之道统可移之佛图澄鸠摩罗什乎道统不可以乏而假之斯高萧曹澄罗三灵之主太宝之位而以夷狄腥膻之女主醟秽之篡弒戕贼之亦何以异于道统与斯高萧曹澄罗乎方氏之论确矣有金华太史者独是之予之言立而方氏之论益明必有是乎予如金华者乎将无作广正统论 
古今人表论 
班史古今人表予反复论之其谬有四一曰识鉴之谬二曰荒略之谬三曰名义之谬四曰妄作之谬夫传道者曾子乃列于冉闵仲弓之下盖不知曾子不与四科之故也首霸者齐桓乃居于四公之次盖不知五霸莫盛于桓文之说也鲁隐列于下下而葛伯及于上中若以让桓为行善而未尽彼废祀仇饷者恶未极乎嫪毒列于中下而于陵仲子与之同等若以好名者诚非中道彼滛秽叛逆者尚可齿乎此其识见之谬也夔后夔也居夔于上下出后夔于下上韦豕韦也寘韦于下上列豕韦于上下是以一人而二之邮无恤与王良并着范武子与士会俱垂是名谥而离之此其荒略之谬也兹二谬者古人尝论之见于张晏罗泌之书然犹就其成藉而谪之耳若其名义妄作之谬则未有及之者也予以为固作汉书纪汉事也鸿荒以来非汉家之宇上古群佐非刘氏之臣乃揔古今以着人表既已乖其名复自乱其体名义谬矣有仲尼之圣然后可以裁定前人宪章后世然而六经之述必待晚年固何人也而高下古今之人乎依阿人螭自取天宪使其自署当在何等身陷于重渊之下而抗论于逵霄之上谁其信哉昔荀卿论十二子一时人耳识者犹或非之固又岂卿俦乎谓之妄作可也大谬若此而古人之论曾不及之岂以为不足论乎班史文词世所深好盖有爱忘其丑者矣注家之说曰六家之论轻重不同百行所同趋舍难一班史所论未易掎摭陋哉颜氏诚班氏之侫臣乎 
鲁之郊禘辩 
程子曰周公之功固大矣然皆臣子之分所当为鲁安得独用天子之礼乐哉成王之赐伯禽之受皆非也予读其言虽爱其辞之严义之正而未尝不病其考究之不精也鲁之僣天子礼乐鲁之末造非成王伯禽之为也昔者成王命君陈拳拳以遵周公之猷训为言猷训之大无大于上下之分岂其命伯禽而首废之哉此以理而断其事之无也以孔子之言考之论语载子入太庙每事问子闻之曰是礼也中庸载孔子之言曰郊社之礼所以事上帝也宗庙之礼所以事乎其先也明乎郊社之礼禘尝之义治国其如视诸掌乎此二言者微言以见其义也又恐当时之不喻也故又曰禘自既灌而往者吾不欲观之矣或问禘之说子曰不知也知其说者之于天下也其如示诸斯乎指其掌亦既十露一二矣又恐后世之不喻也则又曰杞之郊也祀禹也宋之郊也祀汤也是天子之事守也鲁之郊禘非礼也周公其衰矣孰有深切着明如是乎以上数言着其意而春秋鲁颂着其事春秋书禘于庄公见禘之僣始于闵公也书四卜郊见郊之僣始于僖公也鲁颂閟宫之三章云乃命鲁公俾侯于东锡之山川土田附庸言成王命伯禽以爵土耳其周公之孙庄公之子以下则诗人羙僖公郊祀之事未见出于成王之所命也孔子于春秋书郊者九始僖终哀使隐桓庄闵之世有郊奚为而不书鲁颂之颂僖正以着其僣之始耳此以春秋鲁颂考之而知郊禘不出于成王之赐也且史者载事之书也以天子礼乐赐诸侯岂细事哉左氏未尝言之公羊未尝言之谷梁未尝言之国语未尝言之公羊之言曰卜郊非礼也卜郊何以非礼鲁郊非礼也其言即孔子之意也隐公尝问羽数于众仲众仲曰天子用八诸侯用六大夫用四士用二公从之于是初献六羽若如八佾之赐果出成王则众仲胡不举以对据此则隐之世未有郊可知庄公观齐社曹刿谏曰天子事上帝诸侯会之受命焉诸侯祭先公卿大夫佐之受事焉据此则庄公之世未有郊可知皋鼬之盟苌弘欲先蔡祝鮀述鲁卫初封之宠命赐物其说鲁之宠锡大辂大旗夏后氏之璜封父之繁弱土田陪敦祝宗卜史官司彝器纤悉毕举使有天子礼乐之赐鮀也正宜籍口以张大于此时而反无一言及之乎昭公曰吾何僣矣哉子家驹曰设两观乘大路朱干玊戚以舞大夏八佾以舞大武此皆天子之礼也赐果出于成王子家敢面斥昭公以僣而不讳邪由是观之鲁之僣非特郊禘而已天子之礼乐大小皆悉用之矣周公阅来聘鲁飨有昌歜形盐而辞不敢受宁武子聘鲁鲁飨之赋湛露彤弓而曰其敢干大礼二子之辞盖恶鲁之僣也以是观之可见鲁之僣尚未久故上自天子之宰下至邻国之卿苟有识者皆疑怪逊谢而鲁人并无一语及于成王之赐以自解以此知其诬伏予考吕氏春秋云鲁惠公使宰让请郊庙之礼于天子天子使史角往报盖未允也此岂非明证大案哉比事而观之襄王之出而入也尚不许晋文公之请隧平王之弱而迁也犹不允鲁惠公之请郊成王之贤倍于襄平尚靳之而谓成王赐之晋文鲁惠尚不敢轻用而谓伯禽受之有是理乎若已赐矣已受矣鲁惠又何湏复请乎或曰子之言则然矣然礼明堂位有是言也祭统有是言也诗鲁颂传有是言也噫三言者皆虚也明堂位之言鲁之陋儒欲尊宗国如亡是公之聘齐乌有先王之夸楚有是言无是事也其言也不足以扬名发誉而适足以贬君自损汉儒无远识以明堂位入礼经而祭统之说因之鲁颂之传因之故祭统之谬骈明堂之枝指也鲁颂之谬承明堂之余窍也君子不稽经合传而偏此之信亦固矣且明堂位之言亦自相反既曰成王以周公有大勋劳赐鲁以天子礼乐又曰成王康王赐鲁重祭既曰成王又曰康王成王既赐康不应复赐执此以讯如无情之狱一鞫而见其肺肝矣盖自王泽之意处士横议谓舜臣尧或谓囚尧谓禹德衰谓伊尹割烹要汤谓孔子居卫主痈疽瘠环南游交辞于漂女皆厚诬圣贤自便巳私与此说之兴盖同时也幸而孟轲氏辩之孔子顺辩之而成王伯禽之事既不幸不得明者之辩而号为大儒者方引之以解经使成王伯禽蒙首恶之名于千载子其可无辩乎古语曰三占从二今谚云四不拗六言贵从众也经传之明证大案其众如此曲儒之单闻孤说其寡如彼辩是非于千载之下当何从亦从其众而巳 
息壤辩 
山海经云鲧窃帝之息壤以堙洪水罗泌作路史发挥求其说而不得乃云楚有地名息壤其土能长若人之赘疣然是眯而道也按许叔重说文觧字云壤柔土也书曰咸则三壤孔安国云无块曰壤九章筭术云穿地四为壤五为坚三壤是息土和缓之名周礼地官十二壤注壤赤土以万物自生则言土土吐也以人所耕树蓻则曰壤土坚而壤濡前汉书邹阳传注梁益间所爱谓其肥盛曰壤又尧时有击壤歌耕者拔其陈根击其坚块也又汉令解衣而畊曰襄壤字从襄盖耕治之土也宋杨亿当制与辽国书云邻壤交欢太宗以嫌于粪壤朽壤易作境字以上数文证之壤字之意明矣山海经所云鲧窃帝之息壤盖指桑土稻田可以生息故曰息壤土田皆君所授于民故曰帝之息壤鲧之治水不顺水性而力与水争决耕桑之畎亩以堙滛潦之洪流故曰窃帝之息壤以堙洪水其义岂不昭矣哉古书传之言本自明且昭而解者翳且晦此类多矣 
性情说 
尚书而下孟荀杨韩至宋世诸子言性而不及情言性情俱者易而巳易曰利贞者性情也庄子云性情不离安用礼乐甚矣庄子之言性情有合于易也许慎曰性者人之阳气性善者情者人之阴气有欲者李善曰性者本质也情者外染也班固曰性者阳之施情者阴之化也钩命决曰情生于阴欲以系念性生于阳欲以理执阳气者仁阴气者贪故情有利欲性有仁也礼运记曰六情所以扶成五性也王弼曰不性其情何以久行其正是易之所谓利贞也庄子所谓不离也故曰君子性其情小人情其性性犹水也情波也波兴则水垫情炽则性乱波生于水而害水者波也情生于性而害性者情也观于浊水迷于清渊小人也肫肫其仁渊渊其渊浩浩其天者君子也合之则双羙离之则两伤举性而遗情何如曰死灰触情而忘性何如曰禽兽古今之言性情者易尽之矣庄子之言有合于易者也述性情说 
广性情说 
书曰人心惟危道心惟微惟精惟一允执厥中人心情也道心性也精一执中约情之偏而合性之中也诗曰天生蒸民有物有则象谓之物法谓之则五性出于五行金神曰义木神曰仁水神曰知火神曰礼土神曰信是五性之物之则也六情出于六气好生于阳恶生于阴善生于风怒生于雨乐生于明哀生于晦是六情之物之则也礼曰人生而静天之性也感物而动情之欲也天静曰性欲动曰情李槩曰人之性静欲实汨之性也者所禀于天神识是也故为形骸之主情也者所受于性嗜欲是也故为形骸之役周子曰诚无为几善恶诚性也几情也性则根抵情其旁荣侧秀性其枝干情其窭数寄生也孟子曰人之性善言性也未及情而言之也荀子曰人之性恶言情也未及性而言之也杨子曰人之性善恶混韩子曰性有三品杂性情而为言也必若孔子之言而后备曰性相近也习相远也是合性情言之也而诸子之说在其中矣宋儒析性情为义理气质之分似也而曰孔子之论性乃气质之性孟子之论性乃义理之性力主孟子而阴若不足孔子者非也或曰若子之论性固善矣则是尧舜无情桀纣无性也曰善哉子之问吾尽谕子尧舜非无情性其情也桀纣非无性情其性矣吾非善子之问为是也得子之问吾说益明是以善之也 
格物说 
格物之说近日解者何其纷纷乎有以格为正者大学之始遽能正物则修齐治平怕赘矣曷寻格字之本原乎格之为字从木为义从各为声俗云门格穴?怱格亮格皆是也格者隔也格而蒙之帛明既不蔽而尘又不入呜呼外物为吾心之尘也多矣色声香味皆心之尘也吾心之尘隔之使不侵即所谓奸声乱色不留于聦明滛乐慝礼不接于心术兹非格之说乎物之感人无穷而人之好恶无节则是物至而人化物也人化物也者灭天理而穷人欲也兹非物之说乎大学之始以格物为首格物者持敬也持敬为穷理之本即格物以致知之说也或曰如此则释氏六尘之说是乎曰弥近理而大乱真佛氏恶奸声乱色并声色而欲去之而卒不能去也吾儒则去其奸与乱而巳雅声正色不去也佛氏恶滛乐慝礼并礼乐而欲去之而卒不能去也吾儒则去其滛与慝而已嘉礼和乐不去也是犹穴?怱隔而蒙之以帛明既不蔽而尘亦不入也释氏则如筑暗室而枯坐其中尘虽隔而明亦窒矣谓之明心适以死其心也何可以同日语哉宋吕氏解格物致知云与尧舜同者忽然自见此释氏一闻千悟一超直入之说也又曰求其所以为知则为格物怱然识之则为物格此释氏闻声悟道见色明心之说也巳为先儒所辟弃而不用近日好奇者复阴祖其说而阳讳其名吾谁欺欺先圣乎 
耕乐解 
松江金云卿自号耕乐良史图之君子赋之复请于予效宾戏作耕乐解 耕乐主人荷锄于垄上有游谈公子过而劳之曰苦哉子之业也昔孔子鄙樊湏之学稼孟子辟许行之并耕盖天之生时也水毁木饥火旱金穰五行而害者居三焉土之分民也士尚志工执秇商贸利农尽力四民而农独劳焉雨晹之不时则忧肥瘠之相掩则忧??狼莠则忧螟蝝则忧在野炽菑勤动终岁获不偿力馁在其中子之业良苦自今以始能易业以从我乎主人怡然笑曰子何年之壮言之少貌之扬趣之卑也我则劳子子有何劳于我子懵我农乎而以妄说之奚姬鱼语女天田丈人干象之垂同颖嘉禾坤文之瑞帝号神农长于上古官为后稷祀于万禩若知农道乎夫农祥正灵雨零泽腹泮阳瘅盈谷精始出菖叶初生决万顷之渠吾蓬瀛也听九扈之鸣吾韶英也兹吾乐岁之始也及其万宝得正秋余粮宿亩首穧穗有利鴈鹜得食东有茨梁西有坻京朋酒为享同里合醵主歌良耜客称大田兹吾乐岁之成也岁岁相嗣乐乐无穷或雨或晹或腐或稿吾能节之以畎浍之盈虚或肥或瘠或盈或耗吾能时之以菑畬之浅深或??狼或莠优或伤之吾能加耘耰之功或螟或蝝忧或侵之吾能仿祭步之法兹又吾所以先勤而后欣早倦而晚燕者也吾尝思之鸱夷龙断夸其筹筭不资吾农将守囊而待毙刻楮削鐻矜其精巧不资吾农将韬器而为莩岂若吾业用裕我身润及我人是以少习长安不见异物以迁焉焉往而不乐哉公子曰是则然矣匪耕无以为乐乎上世之士何必耕也耕乐主人曰子难喻若此乎试泝上世何人不耕何耕不贤君籍千亩卿有圭田飬则食其力祭则告其虔故驰束帛者在丘园求干城者于中林相郼者有莘之氏伯齐者叩角之吟自周章一荡天子不省耕牧伯不劝农师众不服耒庶人不安亩是故伐檀有素飧之讥鸨羽有何食之叹而使横议者坐享任侠者暴殄悲夫以是论之非治世无乐农也今吾与子幸生太平不思结庐守本业击壤咏帝德而欲崇游堕之习慕战国之风重伐檀之讥增鸨羽之叹无乃不可乎吾不招子而子反招我异哉公子頳颜而不能视班马而不能去摄拱奇拜而谢曰子天隐者也问姓与名再三不告曰子蓬心之士也速去耕乐主人方徜徉乎笠泽之墟率其属述祖德于金天氏之裔隐其名慕南溟之逍遥交食于地交乐于天终身不易其业也 

【闲书】
闲书杜律 
闲书杜律 
杜诗可以意解而不可以辞解必不得已而解之可以一句一首解而不可以全帙解全帙解必有牵强不通反为作者之累世传虞伯生注杜七言律本不出自伯生笔乃张伯成为之后人驾名于伯生耳其注首解恨别云杜公初至成都未得所依故以别为恨不知唐室板荡故国陷虏虽得所依岂不以别为恨公岂如江估淮商风水为乡舡作宅一得醉饱不思家者乎解摇落深知宋玊悲云惟深知其故故千年之后且为悲叹惟其亦吾之师故闵其萧条解生长明妃一首云惟其去紫台故春风面不可见惟其独留青塜故环佩声归月下闻此乃村学究腐烂讲套语岂可笺杜乎解曾闪朱旗北斗闲云亦尝树旌旗于北斗城中以享安闲之富贵北斗闲三字而上下添十二字乃成文何异句传怒挥门不报打铺路无笼之谑谣耶织女机丝虚夜月石鲸鳞甲动秋风本言乱离萧条之状而解云织女不能机杼故曰虚石鲸相传有灵故曰动此何异眯目而道黑白者缘笔昔曾千气象本说登山而云以文彩弄笔干动时贵以拟飞腾此又视老杜为钻剌乞哀之徒矣幽栖地僻一首本是喜客至之意乃云亦姑以觇其诚意否是杜之阴险逆访也岂所谓以小人之心而度君子者乎预传籍籍新京兆青史无劳数赵张本是期以古贤乃注云此去朝廷定有升擢既为京兆少尹必升三辅大尹此何异星士寿书预写赏帖耶可恶可厌其它尚多耶举一二耳牵缠之长实累千里此既晦杜意又污虞名曷镵其板勿误人也 

【六卷】
书类 
【书类】
与欧阳子重都宪书 
谢欧阳子重书 
与金崔?鸟卿书
与徐用先书
荅重庆太守刘嵩阳书
荅刘南坦司空书
与升庵杨太史书【附　刘绘】 

太史升庵文集六卷 成都杨慎着　从子有仁编辑 后学赵开羙校 
与欧阳子重都宪书 
不肖不天祸延我先考万里闻讣五内摧裂曾不得啁噍蹢躅于侧曾不比于鸟兽焉柰何柰何当复柰何属在冑胤宜宅丧主于此不归是无父也归而不告是无君也无父无君之人执事奚辱役焉执事若矜其情而赐之告使襄事宁凶遄归反役维情与宪实两兼之草土之言非所以渎公听闻私门之故未可以戚我执事亦自知之然执事仁人也锡类者也哀有丧者也必欲归处不肖者也故敢以私于左右临状荒眩不知所宣 
谢欧阳子重书 
不肖遭先君子之丧归情也稽于礼则古缺比于律则今无星奔之怀翰如奋飞俟命中路皇皇罔措仆人回伏承手教知为不肖公言以疏矣又获见牍草洽君臣笃父子酌情宪制义命亡于礼者之礼也其动也中执事处我胜我自处非夫重人极扶世教者其肯为此又非夫正学之渊粹文宗之世冑其能为此不肖不佞岂以台下抚巳多而私颂作德哉吊客盈生莫不动容击节以膺盛德而佩高义况在不肖之身者不肖天地罪人也兹获申其情事少逭其不孝死且不朽若犹幸存视息不陨其世生之一日公之德之赐之及也岂惟慎也受赐先君子重泉实昭感之不肖不忘先君子其敢忘执事哉匪不敢忘将不能忘匪不能忘焉忍忘之临书涕泗六颐哀感切骨不知所云 
与金崔?鸟卿书 
自七月之变分手非所不面之阔??豸页?焉五年断金暌于参商渴琼发于寝寐如何其可聊也惟别之后两枉珍翰一投嘉藻启缄伸纸喜与忭会既覩手迹兼照心素滞荆之迹虽同仲宣投沙之怀敻异贾傅欣??冋欣??冋幸甚幸甚亟欲嗣音仍阙便驿迁延至今倾翘益勤走僝弱之躯不耐瘴疠戊子春月忽中末疾笃癃沉痼行动仰人穷荒绝域乏医鲜药闭门抱影越岁踰时近兵火?尔甫定而扎瘥大侵继之蓬心摇兀难以托根波臣涸辙又复转徙孤悬浮寄望乡益远无悰寡侣较顷弥甚儋石同栗里而室无阿舒之愉迟暮如子云而门无好事之问僻远视琼儋而馆无白崔?鸟之假寂莫均柳永而游无黄溪之适时复静言追惟畴曩承清尘于俊簉厕华景于英流桑梓芝兰之契宴笑过从之雅微言疑义之析酒赋琴歌之欢炳焉服膺宛犹昨暮忽尔影响旷若隔世存者如辰星之望逝者有宿草之悲老子刍狗之谈释氏露电之喻其最得乎独居多暇感集悲来辄藉此言诠以濯情素高朗之怀其有同哉离索以来久废觚翰漫尔有作不能多所录于别帙者是兹用附之去椟庶传千里之忞可代一夕之话欵襟其辽覼缕莫罄时有南风更冀良讯 
与徐用先书 
顷岁七月之变微命如纰懿亲不及别槛车不过门兹何辰也自触天网以为执事忧旋念瘴域为择善地顶踵之克全则子实赐之走不敢忘其身其敢忘子乎间者阔焉再辱教言一拜雅什惭荷之益加作报之未间酬德之无由谅能鉴之伏在草莽不知外事闻诸道路不识信否执事与以道并婴严犴俱编行戍惊与叹会岂忍喙哉殷忧之不陨大难之无虞则实有相之犹窃自念曰两公庶其来滇乎则同患者犹有觌也互问而无征廑望而不来乃今知之越在辽碣是区区微愿而不余?也命之屯蹇信也之子之怀其余同哉呜呼途之畏者莫如宦任之重者莫如身事之难者莫如患处之善者莫如道子乎子乎以畏者去则轻以重者幸则全以难者行则素以善者求则得复奚喟焉复奚媿焉走昔承下风于子矣今复为子诵之且人而既遗之矣天者可定而必乎他日携千里社接景桑梓余生犹有良冀也急使遽书意满辞塞时有南风更望嗣音 
荅重庆太守刘嵩阳书 
走之仰止足下久矣所传闻于永昌张愈光者尤悉癸卯之秋愈光北上走则暂归约同谒执事于渝此彦会也张以病不果行走以献岁甲之鼌路贯贵治竟逢其违匆匆勿勿留手笔付马生以荅前欵区区拳拳未蒇万一童永昌来乃辱赐荡栉豊踰千言始则善诱之泰甚中则相知之已深末复相期之极挚走虽耄昏敢忘酬旃下走赋质愚戆天禀倔强不能以过情接物虚言定交独重钦下风憬日?卷高躅繄有由矣自昔文人类略细谨仰高明则濯缨清泠牵丝壁立不依禾绢不谒黄扁?瓜不近氷峰此固鄙人之沃闻金?娄膺者也迩者霸儒创为新学削经刬史驱儒归禅缘其作俑急于鸣俦俾其易入而一时奔名走誉者自叩胸臆叵以惊人彪彩罔克自售靡然从之纷其盈矣蜉蝣撼树谓游夏为支离聚蚊成雷以舒雄为小伎豪杰之士陷溺实繁执事则独复不染特立无缁此又鄙人之沃闻镂膺者也走少而多疾长也无奇然窃有狂谈异于俗论谓诗歌至杜陵而畅然诗之衰风?立实自杜始经学至朱子而明然经之拘晦实自朱始是非杜朱之罪也玩瓶中之牡丹看担上之桃李效之者之罪也夫鸾辂生于椎轮龙舟起于落叶山则原于覆篑江则原于滥觞今也譬则乞丐沾其剩馥残膏犹之瞽史诵其坠言衍说何惑乎道之日芜而文之目下也窃不自揆欲训诂章句求朱子以前六经永言缘情效杜陵以上四始斐然之志磪乎不移而影颓吴泉昏及赵荫迹类愚公力疲夸父矣束发以还颇厌进取幸兹荒戍瑟居得以息黥补刖回惟千钧之弩一发不鹄则可永谢焉复效枉矢飞流嚆箭妄鸣乎故无宁效昔人放于酒放于赏物且又文有仗境生情诗或托物起兴如崔延伯每临阵则召田僧超为壮士歌宋子京修史使丽??立难??椽烛吴元中起草令远山摩隃縻是或一道也走岂能执鞭古人亦聊以耗壮心遣余年若所谓老□欲装风景不自洗磨者良亦有之不知我者不可闻此言知我者不可不闻此言尊谕托忘机忌之教则岂敢当也然借以逃尺寸之负俗斯则受贶谅厚不敢文过末复以见志垂载为?日耳力?此叔达汲王无功心也愈益不敢承焉壮膏之炷欲烬游岱之魂将至捧诵良书深负德爱尔马生辱不鄙后进置之文翁石室然下走之私不独为一人淑惟渝为郡当蜀之半士子之质冀有可以升君子之堂者亦恐染于新学流之枯禅将至擿埴索涂不特黄茅白苇耳矣回其狂澜是在海若俾石室之风移渝城之境油云普覆时雨澍沾马生其乘韦之先乎敢并及之 
荅刘南坦司空书 
奉别以来星纪卅易闰余八更逖瞻宫墙邈在云汉何尝不望南飔而引领向东晷而摇心顾空谷隔于便邮俾嗣音阻于驰问也顾箬溪公来承惠以手帖赐之佳篇并扇墨之贶一一拜嘉英躔愈穹而不遗幽遐林居益深而迨及鄙贱服膺无已言谢曷罄走桑梓未返蒲柳先衰已求田滇甽问舍昆池烟霞为朝夕之宾林泉作羁栖之主虚播无实之名多取造物之忌虽有漫兴之吟不敢闻于时英杂着之编非祈传檿来世执事独判迹求心爱忘其丑尊谕奖借过情非所敢当也丁未之秋游华亭寺古壁上见高制有名山朝翡翠滇海有余空之句庄诵沈吟久之作绝句三首欲寄而无便兹观扇上尊作前篇首句乃暗与鄙作同韵昔元白嘉陵长安寄诗同韵绝类千里神交非偶然矣然不肖敢附昔人哉三诗书之别纸钦仰惟多笔墨奚尽 
与升庵杨太史书【附】刘绘 
春初得幸文驾经渝适仆上叙泸谒御史府乃辱书留加腆物与诸相识寄声勤恳具之仆还自嘉州急寻动定巳邈然不可即又劳苦官务之縻莫敢追从是人生于异人会合便不能遂意然则亦有所靳耶但自滇至巴渝跨越万余里得奉足下颜色与之供笑语偕登览及访古搜奇叩经问字未必皆千里一人何独至仆而难之且仆起宛洛足下税驾点苍周回又不啻万余里其同抵于渝盖百年身一遇却舛错神巧若预为趋避或者彼此倾慕将有所议论而增益其所未尝有者此其会合之数尤奇有不在常者例也虽然古之哲人旷世苟以道相通不必合并以形身固自有神相感而响相应者矣仆本汝南肤末之学道不足以华躬文不足以衡世徒以狂愚取人乖剌又负单僻之性凡与人交识惟期意气任情可否以是怜察者少仇疾者众颛騃罔所陶煦曷能远动足下但仆之仰于足下者有年方其挟策西蜀赐对明光垂虹掣电振耀宇内知足下为相如杨雄其人也至操觚蓻苑校书秘府辞调敌乎金石颂声叶于韶氵?获知足下为刘向王褒其人也至撄时吐气舒悃飞章呌阊阖于五奏攀琅玕而九死知足下为贾谊晁错其人也及今成集所著士人所传伤时述怀其孤愤结忧之声悯流离叹琐尾者又竞英缀彩灿玄珠而流华宝凌踪乎七子飞盖乎四杰又知足下为鲍明远谢玄晖其人也非仆能为诬谀之辞今天下缨緌之士类能着耳目焯焯者不足深论独于脱略礼度放浪形骸陶情于艳曲躭意于羙色乐疏矌而惮拘检此天下后生往往惑之抱尺寸者又从而讥讪以为困踬夷险降志辱身厌溺嗜欲不超玄远其略知足下者又为足下之才之惜以仆之愚蒙乃知足下之微夫人情有所寄则有所忘有所讥则有所弃寄之不纵则忘之不远讥之不深则弃之不笃忘之远则我无所贪弃之笃则人无所忌无所忌而后能安无所贪而后能适足下之所为将求夫安与适也古人载西施卧酒家买田宅拥声妓皆豪杰盖世之才岂独无抱尺寸者之见也足下此意亦有知者而未必试之也仆实得所试矣何则窃观足下自蒙难以来呕心苦志摹文续经延搜百氏穷探古迹凿石辨剥泐破塜出遗忘今中土传播所述其它未及尽见自仆所曙记如经学则丹铅录诗学则诗话录古文则金石录杂着则如墨池鏁录并曲谱书画谱皆穷二酉攻九丘断编雕蠹有僻儒苦士白首坐蓬藋日自缵索所不能尽而谓竭精荒神荡于逸欲声色者能之乎仆以此谓知足下与世人颇深未知是非夫以足下负世重望今生未知得百吾言否乎书于仆推羡太过昌黎以文章振八代卑习当时学者以斗山相高迄今千年莫有驰驾者今足下爱仆甚不觉过拟近世士夫以书往来率为游辞浮说互相羡誉受之者不察名实居然欣乐此俗态之薄有道者不为也今足下其俯于俗而贬损以同之乎其有所过听以仆为可进于学为有道者之实乎夫以仆虽无进于学之资而其志则不敢以懈惰自废其举动不敢大谬于古人彼丰辞腴道岂能望昌黎十之二三但甘贫贱守孤芳不以饿死为忧而屏息累足待命于显贵者之门此等事犹薄退之不为既与足下神交欲副其相推之盛心则不得不尽其狂马秀才仁和持三月十二日书俱得悉意秀才气宇清旷特读书未曾持苦今朝夕乘闲讲论俾就本实想后来有可望庶不负足下成就人才之意巳后暇豫得好怀思犹冀发新文数十篇以明巳志总括向所论著使前自汉以下诸子皆不足称并天下后世灿然睹杨氏为一大家传之者将缵述如荀卿孟轲此一段力量微足下其谁能胜之其谁能任之仆浅陋何足知仰足下之高又不能巳于多望惟昭赐慈鉴察其愚而垂采纳焉 
【七卷】
碑铭 
墓铭一 
【碑铭】
兵部尚书兼都察院右都御史东泉姚公神道碑铭 

太史升庵文集七卷 成都杨慎着　从子有仁编辑 后学赵开羙校 
兵部尚书兼都察院右都御史东泉姚公神道碑铭 
于懿维公人之卓才颖狥齐昉冠弱觧颐永言融且焯浮英湛德匪糟粕横经设教宽兮绰青衿锦带引以跃晋江韦编竞丹雘四始五际陋洼汋潭巴窍蚓堪一噱牵丝蕋珠名既爚三提文印管道钥生祠尸祝思俨若金谷珠钤展方畧南晏北粲寝夆??木?橐出其弢蕴见锋??各澟比鷿鹈砺龙雀奏凯献俘归帝度宫保宪台本兵托窞止流逝关忧乐醳绂悬车反林壑子和崔?鸟鸣縻好爵荣哀顺安还冥漠安阳泷冈今古寻?蒦丰碑桓楹辞无怍 

【墓铭一】
明故吏科给事中西坪安公墓铭
清玄先生通山尹吴公墓铭
铜梁尹汪汝济墓铭 
封君乐隐李公墓志铭
李解元墓铭
大理梁将军阡铭
湘潭贰令文公墓铭 
向秉诚墓志铭 
叚君墓碣铭
邹隐君墓铭 

明故吏科给事中西坪安公墓铭 
安氏之先大江之西聿来于蜀胥宇渝堧世业锦带家余青袇有开西坪实裒南川穿杨蕋殿掞藻花砖珠声玉价绮合缋联紫庐日直青琐岁迁封章月?旬月?忍輶车枹罕五鹿折角孤凤高骞爰羞仗马实陋寒蝉帝阍频扣王路期平我仇有疾子归则遄兰萎茅拔龙蛰孰甄委之时命和以天倪我丘我厂?合我??越我泉我歌我咢我龄我年咏媐击壤图披楼田科传经笥瑞应文蠲高朗令终上寿隮玄昭宇觉视大霄甘暝石门欝欝蔚何谸谸发潜之光纳幽之羡益部耆旧孰纪英贤嗟欲来禩言?卤兹铭鏶 
清玄先生通山尹吴公墓铭 
靖节通介发于延之贞曜懿行着自昌黎节以壹惠清且玄猗俯仰千载庶其企而潜伏攸扬愧予孱辞点苍之林?彔树石森秇公才不试公德不既以昌其嗣岸高谷深视此幽系 
铜梁尹汪汝济墓铭 
汪冑孝感吾祖同里有来南中实以戎徙起家颖异西泉始滇云裒举首多士铜梁舆颂播南纪朅而归来蓺桑梓首丘从先祀有子龟逢土筮逢水利昆裳嗣畴祉谁云者堪舆民 
封君乐隐李公墓志铭 
归德李氏之先为陕西华阴人有讳八者洪武中里胥误签为他李姓同族遂补黑衣之数移华阴之籍籍祥符居无何复移祥符而归德焉八生贵贵生通通配周氏以成化十二年十月二十八日生乐隐公讳曰芳字庭光公生三岁而母氏见背鞠于继母尹爰就外傅涉猎书史了其涯略以承耈家政不终儒业遂劭农筵阡尚羊梁宋之墟而以学宦诏厥后赋性高朗洞无城府然立已峻而矢言直虽所厚善以及贵势有过必规瑱之意在马?岂其新而无戾于乡评人亦以兹多之闾闬有不缩者宁辱肺石恧见公云遇宗党有破产者辄赈给凡民有厄囏者必矜纾竟不责报年踰七袠鞠晨究夕饬僮傔饲鸡豚稽田历阅扃钥肃如郡朝笥有端?甫端?犮不厌葛越俎余滫瀡靡忘米?荅粝枹朴见素老而不易如此有司请为乡饮宾一再始觌日与同庚三数鹏耆为逸乐之会鹤发鹇袍槐坞松径容与歌咢翛然氛埃之表望者儗为香山洛社再见云嘉靖癸卯年以子嵩贵封中书舍人后遇 太庙礼成晋兵部武库司员外郎时年七十伏戒子曰正而行勿渝而节日菽水吾吾乐也否则日锺鼎吾吾弗享嵩以庚戍岁升福建参议过家公寝疾不起八月二十六日也嵩得视属纩人以为兹孝所感享年七十有五配宋氏先公卒别有表志公生子二人长昆丙科贡士次即嵩今为四川参议女四人孙男四曰元素学官弟子元白元生元直孙女二葬于家山之左阡铭曰李氏之先自秦而迁祥符再徙奠归德焉鲵桓之渊豹泽之颠有乐仙隐始授甿廛岂曰荒遯分地用天岂曰不仕子姓象贤岂曰不耀鹇袍华鲜寔有佐之阃仪静专飬违于庭恩贲于泉是曰有子伯仲棣联竞爽弱个赋繄有偏孝友名宦幽明两甄相宅鵧飞采灵牛眠卜云其吉神告之虔公视桓楹予铭泷阡载镌史墨庸照重玄 
李解元墓铭【名东儒云南剑川州人】 
呜呼李氏子吾眼中望士昔也髫苍颖发驹齿千里宵肄八行下朝书罄百纸一日起荒徼两都齐英轨糟粕漉醇醪箐华汰粃滓深湛汲古绠坚利劘往垒名者造物忌林风摧秀蘤鸿蜚垂其翼狼跋以疐尾兴山俄止篑学海涓流汜旅次溘朝露永诀期溓水颜回败丛兰冉耕歌芣苡司命钧播物歼良兹何理阖胡视其穴?良赍志竟已矣刻诔慰营魄呜呼李氏子 
大理梁将军阡铭 
梁将军之丧其邻姻杨万县伯清为志焉乃嘉靖辛卯仲冬月夕己卯卜宅维应乐峯食月朝庚辰卜日维丁酉食其冑子镇余子鈗钥锡归翁离柎于先配胡宜人兆礼也镇偕翁女夫戴将军瓒士人苏凌云胡镒关荫子诏奉万县之状请祏诏于滇戍逸史氏慎镇也从予久嘉其孝思作梁将军阡铭其辞云尔武节君氏曰梁儁其名系富阳繄先世累武功侯千户于山东征麓川始迁卫大理君载十九当成化庚子突弁承胤即奉篆视请减屯税复洪武制告公允从亟返流徙夷箐孟密官择抚使君不辞囏终济成事银丱宝冶利孔罪梯洁入污出盖罕良归君为主冶五山白崖以溉阿村越岁踰朞洁已竣事人至今称之迹其在宗孝友肫肫母氏阽危请命于神范金禺像以祈　年祷而获应有陨自天讫于永感终慕弗谖逮踰耳顺退公飬恬咏老氏书焚香闭门杖屦苍麓别自号乐山乡推齿德咏歌以文教子既成不负其勤辛卯仲冬辰下元甘瞑全归于厚窀应乐神峯九灵原陵峥谷永峭无鶱光远有耀兹石存 
湘潭贰令文公墓铭 
膏之烛光必沃川卭浦脉繄属文之冑丛于蜀公之降嗣遥躅起布素膺章绿丞湖麋理蛟窟却脂润蜕埃溽朅而归灌畦蔌偃焱飑暴春旭全以归寿且禄郡顺庆皇安福唐都埜文山麓锲崇桓昭幽谷 
向秉诚墓志铭 
御史向秉诚之丧大理毋惟一相焉诸执友往吊之噭然而哭曰斯人也而可使早世乎哭已嘅然而叹曰斯人也而可使无嗣乎叹巳窅然而思曰斯人也而可使无传乎惟一曰命之不淑天也讯诸其家幸有震未殊者宜勿恤其嗣曷姑谋其传乎惟一乃揖诸公属予曰秉诚与吾与子均同乡也然与子仕同科第谊通家世铭子其辞诸呜呼予其忍辞忆先是十日秉诚过予觞不釂奕不竟作而曰予惫矣盖明日而寝疾疾之三日予始闻之往问于莲巷舍者再俄而闻其不起矣则四月二十二日也呜呼予其忍辞秉诚讳信四川岳池县人父讳时德安知府母雷氏秉诚生少而颖异既长就学声名烨烨出流辈上庚午举乡试辛未举于礼部赐进士第选为河南府推官法比吏事如素练然僚属羡服之尤留心民务嵩县有永通渠久涸不润君诙浚之灵宝县有沙鹻地若干顷君为请蠲其租陕州临黄河溢徙别道其淖淤地善肥饶谓之退滩田地固无主名民争讼之积岁不决君令取为军民牧马场至今便之剧贼刘六之乱君分守新安县城督令丞修战具扬先声明号令羣寇惴于西犯城得以完收被虏妇女以百数各遣宁家获弃遗畜产亦数百总制都御史幸庵彭公上其功有银牌彩币之赐甫满初命荐剡七八上征入为浙江道监察御史未几以母丧去位嘉靖初元服阕北上值新政初君首陈讲学用贤六事 诏嘉荅之其它论列极多予就其家求其草曰当时即焚之矣呜呼是愈可以觇其贤也今故无得而书然他日国史自书之矣秉诚干宇轩昂扬休山立未别色入朝人望而知为向御史也与人交有信义而和气欵言无少长爱之君闲好读书为诗文有古意又善射仪毫中的巧啧四座饮酒不多而欢洽竟席环居种竹因自号竹溪尝征予赋竹溪诗未有应也而今巳矣呜呼悲夫铭以慰知巳于地下云其辞曰之子之才刃在割英英义烈淬其锷卒然遇之宄魄落牵丝发硎俶巩洛平无漏网威无虐甘棠地近颂声作有炎昆冈势孔烁用矛函关掎其角分城序绩誉命卓持宪入台声濯濯谗言惊师万龈遏有开发之自子作国是妥绥无??获落命也不淑鬼神恶天胡不吊善类愕埋铭九原慰冥漠昭示百世辞无怍 
叚君墓碣铭 
罢谷之山珥水出焉其清洛洛英灵之渊仲庶氏叚徙自金城来宦耒居积世有庆粤贞靖君谷兰蚤芳晚益沉馨隐之而文既学弗试既颖而异有茁玉芽在我阶戺山曰点苍峯曰斜阳有夜者台君灵攸藏可祭于社可范于里誉也有试辞无圯巳 
邹隐君墓铭 
唯邹开先耈甫顗国封远耀家风颹雕龙谈天輠参斐传经翼圣左伍韪梁门道乡鄂柎韡纂懿流光表仙霼有分者牒滇之火?尾儒藻适隐达亹亹水窗径复丘嵬磈日在龙□月采朏返兹玄宅铭昭庡 

【八卷】
墓铭二 
【墓铭二】
柳池施翁墓铭 
万松张处士墓铭
南津黄君峻卿墓铭 
黄母聂太夫人墓志铭
赠御史中和处士陈君配孺人谢氏合葬碑铭 
明故文林郎乐斋谯公太孺人杨氏合葬铭
姨母黄淑人墓志铭 
亡妻王安人墓志铭 
孝友后华李子玊讄 
贞靖李君阡赞 
宋宜人铭诗 

太史升庵文集八卷 成都杨慎着　从子有仁编辑 后学赵开羙校 
柳池施翁墓铭 
仕奚必膴归以逸有子且孙愿之毕寿周天甲逾其一曰耈终命卜逢吉天望地藏返其室 
万松张处士墓铭 
家于黄产于楚梓湖麋胥之宇系尚书征信谱京兆尹寔厥祖贻孙谋光胤祚翁甫生早失怙在弱龄知慕古寻师资出庭户负笈箧历环堵务内观谷?丸科举爰辞师归省母儒之业隐之侣山荧芿泽沉津醉僎筵咢仙坞嫔于李嗣贤谞铜墨耀荆兰舞耄八袠衍叶数观化辰三月五梦告期形返土德福箕仁寿鲁子又孙绵且缕千窀京万松渚铭幽宫刻华嵝 
南津黄君峻卿墓铭 
黄胤之先自楚而蜀远哉逴简肃尚书亢宗光国声濯濯之子之生天骨早奇丱巳卓如西?之驾齿千里八丽驳良玊不琱山玄水苍渠追琢豁落峯岠振古尚友鄙龌龊有不当意拂衣振手□一握壮游足迹秦晋齐鲁凌崄确悲歌激烈吊古战场穷鸾朔酒酣耳热高谈霏雪惊贯雹朅来维桑悬鹑干萤厌朴学宁能雌伏秤薪数炊刈藜穱张图开局南津之涯玩瀺灂壮心未耗歌咢调□略细悫昃离颓景皷缶弦丝混商龣希往达人遥兴轻举道有倬叚业夷澹沆瀣夕飡正阳欶朝露溘及忽乎何适梦岱岳影徂物化泡影流电奔星约今古一貉修叕得失奚足较蕨山世仟峯环峦障抱鷟鸑桓楹丰碑封茔松栢蔚如削以为君宫圹睪填鬲固且确魂乎归徕忽南忽北返堂幄辞以诔君刻之剞劂石以乐后百千龄烈风滛雨毋摧剥 
黄母聂太夫人墓志铭 
太夫人氏曰聂系出楚麻城移居蜀乐至父新以明经授黄梅尉调定海咸着仁惠母陈孺人有贤行定海公为国子生时孺人梦鸾鸟入室遂育太夫人性仁慈明淑俭勤敬慎弗好侈靡少日仪范庄重俨具阃则定海公孺人异之比黄简肃公初登进士尹龙阳张太夫人卒太夫人来嫔焉恭顺宜家规度伦肃制费不蓄赢余以恩御下张夫人遗女及子山?乔方襁褓夫人煦濡手抚悯然常恐伤病滞下濒危纳怀中经月鼻创痛楚吻为口?隽之尝舟次俄传刼寇至家众惊逸独夫人保负山?乔以无恐事舅姑诚孝笃至如刘夫人卒致情丧葬其相公事封君尚书南庒公礼尽敬顺属舅氏已大耄病倚床席汤药膳羞慰安河定务先意导适舅氏常曰新妇孝他日耀吾宗矣简肃公弟佩早卒妇冯寡居夫人礼之事从柔巽意常弗欲先继而冯卒幼子岩与女偕稚爱同巳出翊以成立岩就学成名女归左参议射洪杨仪幼弟瑊常训抚至长授室为邑庠学员正德中逆阉瑾矫诏厉法以箝戕士类简肃公??回翔藩臬遇代辄去夫人徐戒行省徒简乘宿具刍粮旅出入罔识见侦事者问有达官家来竟莫识也在榆林因简肃公封上寘璠伪檄中多发瑾恶迹激瑾怒诬逻者已载道公日待命于庭太夫人闻之申戒密令治装徐不为动幸屡脱骇机危阱亦天也在官廨谦损敦约常取粞杂藿为食纫缉敝裳躳织擘蚤暮辛劬至荣封夫人老弗易故自牵丝至槐衮四十载得夙夜在公终身无内虑至祭祀宾客物备丰腆粢盛器册非经展视不以献宴享亦然岁时君外亦躳赞禴祀又乐施周急南都有乡人陨于旅资其孥使还食饥衣寒而助瘗内外远迩待夫人而济者若柯人贫女子多取育择善配归之曾见窭人于户外掠资物去太夫人怜之不言且禁人无问其仁厚之德类如此壬午公逝后命诸子耕学文业以绍先志恒鈝先世忠厚积德为训最恶轻嚣之习曰吾欲汝曹如万石君家不愿如王谢也以家政付山?乔谕崋峯行必敬兄弗尔虽孝于我我不悦也崋既学教之加严日视行为夜考习业崋举壬辰进士岁庚子将之任守松江拜堂下命之曰儿好居官勿吾虑然容声戚崋视太夫人之戚也伏泣不能去太夫人力勉之至松乃遂婴疾五月解官归复拜堂下太夫人曰儿松剧郡难绾儿归甚喜然吾亦欲汝归甚乐则又谓崋曰去兹夏吾状元壻偕汝姊来寿我今兹辰也喜汝归宁得峯儿亦归邪时峯方待选铨部及峯归太夫人又甚乐居无几感疾则又谓崋曰汝可迎汝二姊来崋又迎姊于射洪于新都二女咸来宁太夫人疾顿瘳又甚乐居无何疾又作于五月六日为太夫人生辰呼崋兄弟与诸孙至几下曰吾老汝辈皆在吾无遗恨然吾见饮酒多过骄傲败德汝戒之戒之惟先德之思自是不复言矣癸卯五月七日申刻卒于内寝庠士周槩稽何众论述太夫人行为状请于当道于是御史大夫巡抚东阜刘公侍御巡按静斋石公疏畧曰故尚书黄某遗妻某封某者蚤闲妇道晚树母仪敦俭朴以化乡闾恤孤寒而济婣党兹焉考终宜加祭葬之典上命礼部谕祭工部开圹仍给丧礼异数也一时中外咸谓太夫人荷承 天眷典礼备隆足征德报云太夫人生于成化壬辰享年七十二初封孺人加恭人今封夫人子三长山?乔选贡国子生次崋知府致仕次峯荫补国子生女二长适国子生同邑王锦次适慎孙男若槐官生若桂若松若楫若梅俱庠生若祀若榛孙女一曾孙男遗泽遗爱遗安曾孙女五尚幼卜以嘉靖甲辰九月十六日合葬于简肃公旧阡去桥山之阳慎先君与简肃公少为道义交慎早忝通家之子中年辱授室焉知家乘世德及太夫人之懿范为详乃按状而叙之系以铭曰柔明婉敕閍范早饬女德之特兮祭养交力宗祊是职妇道之则兮孙子燕翼家声四国母仪之式兮七袠寿陟福履既亿三报之食兮封茔植植荣庇窀堲千龄之极兮宫保桥稷过軨咸轼视此贞刻兮 
赠御史中和处士陈君配孺人谢氏合葬碑铭 
陈氏之先目楚而滇儒行医名光远以延五叶蝉联百五十年繁祉老寿寿独也天中和处士棋野逸贤非此其身耀在嗣传生膺纶綍没归茂阡百岁同穴恩庇壤泉卧牛之冈西山之颠有涓瀺灂有峯谸眠勒辞乐石过者式辁 
明故文林郎乐斋谯公太孺人杨氏合葬铭 
粤稽内谱华膄甲族纷以众兮田?爰畺易场讹谱赝谍亦已閧兮克国之谯千禩族居吾蜀凤兮乐庵隐君锄色销声玄理洞兮非此其身在其子孙荣亦重兮龙门精庐鸾綍貤恩服则衷兮齐寿合德百岁归居耀塴赗兮灵陶锲铭封阡赠埏伫赑虹兮 
姨母黄淑人墓志铭 
吾姨母泸州卫昭勇将军松潘右参将苍雪韩公恩配淑人黄氏临终顾命二子曰得吾三姊子状元杨慎铭吾墓吾则心死矣是时慎以罪戍越在滇阴音驿不达葬后十年乃以戎役过泸始拜吊于家表弟指挥使适甫州学生述甫以遗言告慎出贞隐飞霞君所制状属慎铭乃据状述其大者淑人为云贵提学副使眉山黄公明善之女姊妹五人长适眉州引礼熊玮次适长寿御史周蕃次为吾母次为淑人次适香河丞崇庆万衡淑人讳惠端字庄闺以成化辛卯三月五日生于京师之太学归嫔于韩实乙巳岁既归无几时即主家政于时囊装奁且甚羙内宗咸羡其无骄苍雪乃翁君稳公时在下僚有罗织索赃者仓卒不能应淑人即倾笥?之内宗咸难之石稳解权家居事舅姑滫糒极丰侦知其脱簪珥服饰舅姑亦难之矣盖淑人之懿行立德自于归时已然四十余年上事尊嫜及叔姑妯娌以逮从子男女宗族尊卑内外党戚凡婚媾变故寒暄朝夕种种事综理斩斩若有司郡朝然以相宗子之责为贤宗妇最苍雪公立家纲整肃每戒嗃嘻之吝耆仆不容绤絺以见尝以嗣艰淑人为置一妾御见之夕苍雪以其更衣之驶遂还之故家法为蜀中所称实淑人相助之力也家庙时祀尤敬且如礼至晚年衰眊犹不废焉推原其自外祖黄公夫人徐氏姆教深矣姨母嗣育孔艰几支?夭几支?卖仅存一女桂卿储侄子恒甫为嗣忽得异梦神告以阴德当有后庚午之岁年已不惑是岁膺 诰封而二子适生即适甫述甫也咸以为积善之证云桂卿嫁为指挥佥事王承康妻孙允济允灏大皋大阜女孙大縏卒以嘉靖乙酉十二月二十日葬以丙戌十二月十二日墓在方山回峯之戊辰冈去祖及緫兵茔皆咫尺合竁于苍雪公礼也铭曰维列祖黄宿儒之英太有时名而家范夙成姻连之贤闻于列城岂独簪礻?居为荣且盈淑人之懿女士之行无忝所生既寿而康全归九京内宗遗范视比桓楹谁其铭之慎也弥甥 
亡妻王安人墓志铭 
安人姓王氏父礼部主事讳溥母朱氏王世为龙州宣抚司人礼部公早年能以才名起其地继以科第望其族令完县有治行在仪曹多文藻大获鉴誉于丘文庄公一时名辈咸愿交之家君尤与为莫逆遂结婚姻之好安人许聘予实在儿齿未几何丧其父凭棺号踊绝者数吊者哀哽赞其至性时五岁也年二十一来山?帚予于新都每叹不逮事先太夫人黄对予常呜咽流涕既至京拜尊章后克修妇职继太夫人喻曰是善事我顺于娣姒情如同产惎予女弟二人纫绩组紃如未字日癸酉太夫人丧从予还家途行凡四月邮寓无障弗得躬奠朝夕每正几正室拜馂其旁如生礼至家三年哀哭如一日服除北上因子耕耕殇哀伤成疾无月离床阈丁丑予满初命□恩纶受安人封以疾滞踰年未得冠帔见庙是冬予在告归安人自幸得见其母心切喜至家疾少愈然未去药饵也忽晨兴告予曰妾梦不羙恐不得久侍君子也又曰闻长者言女病忌生后妾生辰在五月二十七日今越矣予怪其言曲为宽譬然自此日沉滞以及危殆呼予与诀时适报客至安人犹曰远亲在门不可以慢君必出应之言已不复出声少姑太孺人蒋问所欲言张颐扬指而已至夕乃绝七月七日也享年仅三十二悲乎悼矣安人生为孤女终鲜兄弟而孝敬出于天性为妇十二年勤生俭用以佐理有家待下有恩予或时督过侍媵亟为觧释之令节家宴未尝着重彩内亲或谓曰家世禄身命妇何苦自约对曰数衣则敝敝必制新恐其殄靡非所以称君子之清范也闻者三叹其言安人数孕不育恩恩者副室之子也弥月母亡安人以为已子鞠而翼之过于所生人以为难呜呼天胡为歼我良配乎生相怜死相捐予情曷为其有已邪于其葬也志以告哀是岁为有明工德戊寅十月一日铭曰龙门之阡恩波之渊中有封茔蔚何芊芊妇其从姑既安且坚妥如千年予铭可传予悲不可镌 
孝友后华李子玊讄 
前渠藩伯谓慎曰嵩亡兄昆字子玊者实嵩受学师也根道核秇钩河擿洛崇古刋今谢华啔秀虽缀时义力去陈言多祖止斋之鸿裁効龙川之骏发守恒者纵脰而诧知音者击节而赏谓拾一第如摘髭矣文增命违竟以赍志天性孝友痛母氏早世每春雨覆壤霜辰扫松拍张擗踊如袒括日见者为雪涕事严君色难之余早李新氷首醑甘胏千里必致亲未尝不入口也后应贡有劝令就选学官又谓且留止试京闱子玉曰吾非薄冷官不为亦非舍畿觧不取垂白在堂一弟系官于远谁与就无方之养昔人不以三公慱一日吾宁捐百年以冀一日乎竟从依亲之例归与弟同试于汴弟升而已沉欣然曰弟得之即吾得之也同留汴久之先归为拜庆酬宾具弟赴礼部又侚北上弟官京师十余年时单骑省之虽竺寒酷暑不避也其孝且友如此年五十六不禄自述一篇滔滔千百言与弟永诀窀穸之日送者无不赞其生而哀其死门生议曰靖节贞曜有初请私谥曰孝友前渠公笃伦尤也手述其行略属走纪之以附于乐隐公之冈侧追为之讄曰天之生材实艰而成之又艰文运之关而时命亦关也往古中寰才富命悭如后华者亦多其班高车一隽而九顽良马半豆而十藖载在简册丹青罔删征友弟之高义衋肉好之觖环爰征讄于逸史吊谸青于空山将鐉锼于楹石招毅魄兮庶还 
贞靖李君阡赞 
干行有终曰贞正直共好曰靖爰私谥之显扬寔公是之默定诲人遗矩蔡蓍长民流藇衡镜征官师之尸祝着秦蜀之谣咏早醳绂以辞荣载褰裳而颐性绍两冯之清声戞二陶之玄韵乐石泉兮幽冷隐苍碧兮峭倩歌嗟来兮返真诵归去兮委命怅生刍兮空谷悲渍絮兮遥迥揭丰碑兮锲辞昭桑梓兮景行 
宋宜人铭诗 
懿惟宜人宋姓名家父友母王设帨辰嘉中秋前夕生禀婺华端慧静庄闺范自遐归逢其良乐隐君伉辅翊夫子孝敬姑嫜躬操爨餁丙夜不遑二亲大悦怡怡相将与更三十毁瘠终丧周恤姻党何有何亡不以富窭而判炎凉澟秋寒朔手自澼絖以先姘媵劬劳悉亡嘉靖乙酉寝疾终堂得年五袠葬之连冈既有贤嗣英蜚名扬恩赠有奭幽穸宠光孝哉贤嗣寒泉思长爰锲翠珉用昭便房 
【九卷】
祭文 
【祭文】
祭刘文简公文【春】 
祭黄简肃公文【珂】 
祭黔国恭熙公文
祭参戎石冈沐公文 
祭毛以正文【亨】 
祭洪易之文
祭彭子冲文【汝寔】 
祭波石徐公文【越】 
祭在轩胡公文【廷禄】 
祭玊垒王舜卿文【元正】 
祭沐九华文
祭用贞弟文【恒】 
祭叙庵弟文【惇】 
祭岳母黄太夫人文 

太史升庵文集九卷 成都杨慎着　从子有仁编辑 后学赵开羙校 
祭刘文简公文【春】 
岷山之精井络通津焜曜峻极实生伟人天生我公匪邦伊世在邦为珍在世为瑞三礼首选鼎魁及第摛藻天庭敷言近陛有頍文苑蔚为儒宗讲金华而议白虎记东观而考南宫瑰辞直笔大雅古风随仕阶而誉命思职居以效忠乃陟宗伯乃掌邦礼公德寅清公衷简易是礼是仪爰契爰似酌言可施违覆堪纪宅忧诏还总已留钥报政来朝帝念旧学视草西垣演纶东阁维新天子更化立年饥渴宅俊寝寐英贤公才公望孰与公先天不愸遗公不少延哀哉贺门鞠为吊闾嗟兮梁木霜稼已俱区中之缘永绝苍生之望遂虚鸣呼仕至八座寿登六袠虽尊荣之已膺恨效用之未极在公者则立德立言足以不朽而无憾在议者则为世为民重以不满而兴噫也杳杳灵驾载返东川敬薄奠以告祖筵 
祭黄简肃公文【珂】 
国有老成乡有耆英生有全节殁有令名扬休垂烈公则允备视履考祥谁能可俪觧褐筮仕出宰龙阳拯荒活殍惠流江乡中台明扬宪纲始服用师夷落遂纪戎录剪其鲸鲵不扰旄倪胁从妪煦徽纆觧携剽掠克级斩狥行列威惠交畅人和师捷提旅朔漠开府河湟祸起藩屏公不劻勷赤羽四驰皂囊八事威声先扬大师克济伪檄数罪公为上通奸竖侧目几触患锋幸逭阽危实有神赞局蹐虺蜴大雅所叹兵起潢池近在伊瀍 天子命公饟道攸专取餔豊厨旋师祍席饮至论功荫子增秩公在本兵逆藩方炽焰烁缙绅赂满阍寺王卫请增公曰不可匡持违覆是固在我主者力敓封章潜成吏持牍上公不署行确乎山立不可鼎移丹青焕节天日昭知留台掌宪司空晋位公不可八?由屡章祈退返我初服乐被南津亲戚情话歌咢闲身我田我里有孙有子日昃大耋不戚以喜龋然笑逝是曰考终有司讣奏震悼 宸衷赠秩垂恩加祭赐泽乃命司空载营玄宅礼有一惠大节孔昭简肃易名恊于中朝墓有豊禆铭功篆德后千百年永播无极蕨山东麓欝何嵬嵬公不可作公名不颓慎早忝通家复室公子黄杨之穆有自来矣始也迎媾拜公于阼支筇命筵嶞釠酳爵继以使归再拜公家留馆移旬远送江涯曾几何时忽巳隔世哭不凭棺澘焉挥涕虞殡万里不闻其音寄辞告哀冀公耒歆 
祭黔国恭熙公文 
于贵维公元勋隆只重牙袭纛弈世庸只开府征南铭勒阝?虫只三孤简在宫保崇只于富维公蚉?叟千锺只大赉鼎来珍赐充只三锡自天叶师中只咄往鲁侯颂駉駥只于才维公黑?南黑?主工只巨榜绰楔徧筙?留踪只挥毫刻烛绮思丛只壁阴对贤昕夕穷只于德维公谦以?身?吕?只雅歌投壸屏丝桐只室靡姬姜澹以冲只柰何乎天命不融只奄逝于忽环滇恫只靼宅聆赴遽歹?民凶只栋折柱倾维悼公只忆曩追昔殊遇蒙只折简问奇饩赂丰只招提曲宴情丰茸只涕岂无从维怀公只修叕有定数其逢只彭殇椿菌均一终只生荣死哀孰齐同只丹旐翩飜輀轮东只恤典遥临返葬鄷只肖貌巍庙名辉彤只絮酒菽荐辞写衷只公灵孔荧庶鉴共只 
祭参戎石冈沐公文 
我识公面自于徂滇觧龟卸鹊狎鸥戾鸢欣然交臂夙契若先班荆华屋倾盖荣椽一水讵隔六邮奚延不鄙谓我同声相宣清风朗月寒旭凉烟兴言命驾嗒尔遗筌形既萧放心罔悬愆颓山酌羽流水鸣弦非梗胡泛无膏曷煎有怀者音辄走中涓有间者阔遥腾鹢笺公嗜吟咏选顷成篇露花濯锦壁月涵渊公闲翰札摹素临颠金生玊润芝茁兰鲜公珍绘事充栋盈枅购求罔恡赏鉴无前公躭典籍业若门专当剧假逸在痾忘??肙公有柒台山椒峯巅谢舟阮屐松席萝筵公有子姓瓜瓞婵嫣九荀爽竞八士名骈可以忘老可以长年迈龄五龙弄丸双玄坐致蓬丈相期偓佺天胡弗吊承凶忽焉我公是依公忍我捐川有逝水壑无藏船昔来谒公鼓音阗阗今来讯公铭旌翩翩英魂莫招哀泪徒泫矢辞一诔冀公享旃 
祭毛以正文【亨】 
维正德十年正月日同乡友生杨慎谨以薄陋鱼菽元奠致祭于亡友乡进士毛君以正之灵曰呜呼以正命止斯邪丙寅之岁如盍朋簪君胜已者先鸣蓻林私试夜稿剧语秋衾相与忘年交契以心从君既允知君益深君之力学众所难任朝虀暮盐商古磪今昏眵倦吻传癖书滛有疑相叩如锺起音有辩相难如琅应琳岂曰阿私流辈所钦五上不第文工命戾十年旅人中途长逝囊无余资以充楔禭家无薄田以供时祭妻寡畴依子女幼岁人世之苦于君亦备如何不淑欲问先喟福善寿仁此语何昧予昔南还在疚茕茕君襄送我西出都城别几何时寒燠两更数数来书时时寄声相劝相勉令德令名言犹在耳遂隔死生宁不悲恸有泪填膺君昔与我著述是期绮言蒙诃语病必医君今巳矣谁正予辞君昔与我道义相佐投以尽言不随众和君今已矣谁箴予过漹江之原埋玊翳荪谁最潜德以贲重坤分虽丽泽情犹虒埙平生交谊惟君也敦悲君雅志念君微言奠君以文庶慰君魂君如有知来享此樽 
祭洪易之文 
我行其滇吊影瘴烟式赖斯文以慰徂迁之子之来多士寔先屈指于今十有四年子在家庭人称孝子横经纷纶又何隹士不沾一命溘焉以死天岂有知兼阏其嗣坎也士封萧条亩宫喟然伤贤涕岂无从壤树矗矗崖石崇崇寄我诔辞酬子幽宫 
祭彭子冲文【汝寔】 
呜呼子冲江汉炳灵岷峨挺生古则渊云俪迹今则安徐齐名氷姿玊立命世之英龙文豹变惊人之鸣蜚声里选标锦礼魁仲舒裒首贾谊秀才筮仕聿始式登谏台出纳惟允敷奏详该恶恶之甚埋井埋轮善善之周卯凤胎麟朝穪端士世谓淳人康陵末造礼云纷起危言属目异论盈耳君矢靡他中立不倚征典抗章通邮书史匪叶于今乃稽于古考衷自信见怨于下旁午紏棼会逢其怒鸱鴸争鸣鳅鳝翔舞羣飞剌天积毁销骨我辕既摧我马亦??戚杨子岐悲阮生途哭栖丘饮谷退修初服牺牛绮锦若罔睹然含沙射影将焉及焉文鸾堕羽神龙潜渊坎窞委运徜徉永年图史简策自乐其真忠信笃敬允书诸绅兑山之阳三峨之滨愿言卒岁行歌及春日夺英嗣天耶人乎君弗过戚犹东门吴谓天无知作德不孤谓天有知乃如是夫昔予遐謪遭君南国言感北风相顾动色执手河梁慰予努力驱马修门索居绝域念自分携每勤问讯结梦函情鳞书翼信君身沉冥君行极峻观逆以顺视退为进于役有期过嘉忽忽击汰凌云举杯邀月斗酒夕欢百篇朝发相会惨颜相思皤发别君未久讣音忽传乘鹤化去骑箕上天既扃夜台永隔玄泉临风把剑伤心绝弦呜呼夫子自免归居华问竺行亟腾荐书贺者在路吊者在闾君则已矣苍生望虚三英赉志欵安歆徐天则不慗人其奚吁名垂身逝耿光不磨较若罔生所得孰多峩峩山色湛湛江波视君丰碑千古斯那 
祭波石徐公文【越】 
贼酋跳梁句町东犬狺鸱张羣啸凶据印产城恃谾豅当宁赫怒命即戎积有岁年罔敉功东郊不开南路壅谁其当之波石公炎暑毒草瘴厉丛颷回雾塞天梦梦吴戈犀甲罹麋罞剑缺坛兮马亡鍐槊血满袖礻?匀服红先轸狼耳?覃古烈从呜呼男儿可怜虫魂魄毅兮为鬼雄忠灵上诉天诙冲小丑殄灭兽之穷凯捷不日奏法宫楚声此?夕公大招同永叹出涕伤予衷公乎归来帝褒崇国殇尸祝留南中呜呼哀哉飨此锺 
祭在轩胡公文【廷禄】 
呜呼己酉之春余謪滇云君来温泉实始识君清标玊立雅韵兰芬契以莫逆交以论文君出宦游未几解组膴仕不跻直道多忤卞壁自珍昭琴不鼓庚桑深居泄柳闭户城闉如林松竹为伍谒谢连墙步绝公府于我独亲蓻圃德邻昆明池上高峣水滨或来或往匪日匪旬我倡君和东主西宾雪飞琼树风起青苹篇裁绮致思入清新余奉戎檄暂归江岷承君凶问迸泪伤神白马故人青乌阻送宰木成阴宿草以葑维甲之寅在冬之孟忽感荧魂来入余梦哀鸣酸嘶寄托郑重觉寤在床落月满栋精驻爽存箕骑颷鞚塞黑枫青江空水冻帝宸高迥鬼伯啄弄惊鹤怨猿吪鸾靡凤情切范张盟寒沈宋君诗可传君词堪讽藏诸名山副在洛诵诔云辞云聊以代赗 
祭玊垒王舜卿文【元正】 
古语有之同病相怜同忧相救嗟君我之形踪何斯言之相副忆嘉靖之甲申当金啇之辛候昧一鸣以斥仗同三进而及溜嗤蒙梏之未脱冒瞽言之难奏纷巧簧之易如惭面甲之益厚违天颜于咫尺禠龙章于阙右落孤影于清浔下承明于紫宙予孑孑以无依子茕茕而在疚联舟?冓艛于潞水朅啽呓而相叩赴严督以南征怅非狂而东走交呻吟于蓬席忘饘粥于昏昼苦吊影于罔两甘生涯于鼪鼬君违秦而巴僝我去蜀而滇僽哽题绅以分袂各扶伤而携幼限天隅之一柱望月弦之几彀捧戎檄以予归喜少城之君逅讶垂白之如新命重碧以话旧歌嗙喻以无解语聊浪而失读听南音于西林主北道于东阜发孤笑于羣忧伸眉颦于面皱吟江鸿之夜度赋鬼车之晨雏杂欢悲于须臾类栩梦之一宿汨甲鼌以吾行牉兹会之难又望北风而开襟怪嗣音之不复竟庚子之日斜忽巳辰之相凑丧资斧于旅巢嘅河清于人寿感徒系于匏瓜恻不食于井甃涕却留而已零杯欲奠而先覆呜呼盈万物于两间恒接构而心鬪何淑贶之罕临而良辰之希遘巾迤车以碧纷幪驽骀以朱就既贫尼而富虎且芝焚而??琰茂岂黔嬴之混施兼造物之垢瞀屈天问其焉陈柳天对兮马咎惟珵羙之莫藏树令名其不仆匊芳馨于皎日等尘刼于刻漏慰夫君兮九原庶斯语之不谬声巳吞兮何言魂归来兮兹侑 
祭沐九华文 
我之与君两世通家君家先人昭勋建牙君家兄弟奋藻联葩顾我于逆旅慰我于天涯步王孙之绿草折放臣之疏麻命驾于滇社之馆载酒于昆池之槎或会宿于仙村或倡和于太华投分绸缪情文交加三纪于兹百龄期赊何露薤霜蒿之土?臿土??逝水舟壑之谽谺怅宿离之不贷悼单阏之日斜玊树棣华之屡丧愍凶遘厉之纷挐死生葜阔九原之遐阻于城府莫绋輀车陌楮飜雪莲酒流霞洒泪遥奠灵其歆邪 
祭用贞弟文【恒】 
嘉靖年月日大理寺寺副用贞四哥卒于家兄 慎有罪戍在滇是岁八月二十三日宪长高太和来始闻讣音山川万里又属禁严不得奔赴归哭为文以寄奠呜呼哀哉其辞曰维弟之生后余六龄内昭尔质外笃尔形孝自性成友亦天?愉愉尔容怡怡尔爱先妣见昔实巳未春嗟尔孺慕如老成人观者嘅叹占其非常弱冠登巿近侍班行亲切龙光进止鱼雅凤毛翕誉人无间者仕优而学退食自公洽闻强记贵异贱同尔职既清我官亦睱晤言从晨散帙弥夜学厌俗近志追古初秦汉前陈末代屏除楷札师颜缘情效杜有弗肖似匿不流布清言河汉时出惊羣玄着亹亹孔昭于闻嗟余契合匪懿亲厚视余犹师视尔如友蓺指吾瑕道弼余违在戴比德于谢方微大人明农复我邦族尔亦引痾侍飬在告胡天小淑溘露先尽未徂黄落甘此苍陨嗟嗟骨肉遂成古今奔阻于远曷置余心念昔在京逢天之怒我处幽圄尔泣穷路兄弟索居乖绝岷滇五年于兹百忧交缠留我手足止承杖屦尔今逝矣余将安处呱呱遗稚始胜童衣念焉及兹营魂驰飞日徂月流将归原穸寄言哭奠死生异域 
祭叙庵弟文【惇】 
我生与弟先后之年呱呱而泣形分气连夏炎合簟冬寒并毡母携父抱隈湿就干八岁就傅双茟一研嬉戏偕止出入随肩饮啖让果跬步共砖羲经魁选桂籍登仙彤墀策对粉署丝牵家承盛事世称象贤声华籍籍文彩翩翩中遭厄会坠身九渊归兮屏处幸矣天全约耕别墅郪原陌阡图玩太极琴悦无弦飬吾性道耘已心田交绝郡县力娱简编象外冥理区中谢缘有子承家业继门专复育襁负瓜瓞其绵七袠将隮我归自滇兄酬弟劝翕乐罔愆掀髯北寺握手东田觞我于庭群从孚挛轼辙阀阅王谢婵嫣剧谈飞屑倡和珠蠙俄而瞪目忽尔垂涎笑语亟断顷刻弗延岂意宴席化为几筵逝水如斯朝露溘然具尔凋丧门祚中颠又弱一亇何忍余捐呜呼余生则先弟亡则前前后存亡谁质诸天而今而后遂隔壤泉余辞有尽余悲曷镌 
祭岳母黄太夫人文 
维楚有黄麟经载光自楚徂蜀奕叶愈芳亢姓起宗自简肃公实有内助婉娧温恭笾豆敬齐之礼琴瑟静好之风繄太夫人之德之从训昭女史教叶公宫鸾礻?俞象服凤诰膺封椒禁屡朝于贽栗蔗境齐寿乎乔松惟太夫人之福之隆晨庭趋鲤夜药和熊窦桂葳蕤乎蘂榜谢兰棻蒕乎英丛申国阆中之严训渔阳上谷之雝容家声为环海之星凤物望世中朝之人龙寔太夫人之教之功宜太夫人之寿之祉之享之崈也慎对日之年早忝通家之子泮氷之岁遂辱授室之礼朅来罪謪于戎荒一纪未登乎仙里前兹于役称觞寿筵今兹赴假执绋墓前想懿范之日远泗悲泪于寒泉拜祖奠之踯躅望封茔之欝芊儵光灵之易逝伤辞诔之莫宣 

【十卷】
跋类 
【跋类】
跋越绝
越绝当作越纽跋
跋赵文敏公书巫山词
跋新刻水经
跋李阳氷篆书谦卦爻辞 
跋韩石溪所藏九都图
跋吴中新刻世说
跋赵东山春王正月辨【三条】 
跋刘南坦岘山图【元瑞】 
跋张愈光结交行
跋七姬帖 
跋自书小楷春兴诗 
樊敏碑跋 
异鱼图赞跋 

太史升庵文集十卷 成都杨慎着　从子有仁编辑 后学赵开羙校 
跋越绝 
或问越绝不著作者姓名何也予曰姓名具在书中览者第不深考耳子不观其绝篇之言乎曰以去为姓得衣乃成厥名有米覆之以庚禹来东征死葬其乡不直自斥托类自明文属辞定自于邦贤以口为姓承之以天楚相屈原与之同名此以隐语见其姓名也去其衣乃袁字也米覆以庚乃康字也禹葬之乡则会稽也是乃会稽人袁康也其曰不直自斥托类自明厥旨昭然欲后人知也文属辞定自于邦贤盖所共着非康一人也以口承天吴字也屈原同名平字也与康共着此书者乃吴平也不然此言何为而设乎或曰二人何时人也予曰东汉也何以知之曰东汉之末文人好作隐语黄绢碑其著者也又孔融以渔父屈节水潜匿方云云隐其姓名于离合诗魏伯阳以委时去害与鬼为邻云云隐其姓名于参同契融与伯阳俱汉末人故文字稍同则兹书之着为同时何疑焉问者喜曰二子名微矣得子言乃今显之谁谓后世无子云乎 
越绝当作越纽跋 
越绝一书或以为子贡作又云子胥皆妄说也而越绝二字尤非解者曰绝者绝也谓句践时也内能约已外能绝人故曰越绝又曰圣文绝于此辩士绝于彼故曰越绝二说似梦魇谵语不止齐东野人之类而已王充论衡按书篇云临淮袁太伯袁文术会稽吴君高岂即其人乎又曰吴君高作越纽录纽即绝字之误书以纽名犹汉隽之例也绝字曲迂不通而千年之误无人证之袁康吴平之姓名着在卷末无人知之盖观书者卤莽阅未数简已欠伸思睡而束之高阁矣余始发其隐然即其书以证其人以订其名非臆说也慱古君子必印可而乐闻之乎 
跋赵文敏公书巫山词 
巫山十二峯在楚蜀之交余尝过之行舟迅疾不及登览近巫山王尹于峯端摹得赵松雪石刻小词十二首以乐府巫山一段云按之可歌古传记称帝之季女曰瑶姬精魂化草实为灵芝宋玊本此以托讽后世词人转加缘饰重葩累藻不越此意余独爱袁崧之语谓秀峯迭崿奇构异形林木萧森离离蔚蔚乃在霞气之表仰瞩俯睇不觉忘返自所履历未始有也山水有灵亦当警知巳于古矣寻此语意使人神游八极而爽然自失于瞱花温莹之外欲以袁意和赵词以洗兹丘之黩未睱也乃临松雪墨妙一纸邀曹太狂作图藏之行笥为他日游仙兴端云 
跋新刻水经 
吴中新刻郦道元水经矢?见制装演甚精但误字苦多耳误而相似鲁鱼帝虎犹可改也所恨为浅陋妄庸者以意匠擅加笔削如立碑树桓本桓楹之桓今乃妄改为松栢之栢枉人山本名枉人已见哀江南赋今乃改枉为柱弱年崽子崽子改切楚人谓子曰崽今不知崽字妄改为弱年女子荧山刋石妙在荧字今乃改荧诙焚何异小儿语耶 
跋李阳氷篆书谦卦爻辞 
阳氷唐人以小篆著者也其书谦卦爻辞谦字二十余多构别体柔以言?冉代谦按说文言?冉多语也从言冉声地名有言?冉邯县汝阎切谦敬也苦兼切音义不同相去千里乃以充乏衒奇徒以此学人所罕习是以欺人如此岂知千载而下为识者所勘邪 
跋韩石溪所藏九都图 
此图为宋宣和院画无疑卷首题云江山万里图缣尾题云米元晖笔皆眯目而道玄黄者也米氏父子同一笔法皆崇简易殊乏精工此图楼台城郭浮图水石绰有唐法恐非虎儿所能企也其云江山万里亦非也滨江安得有九都乎此盖九都赋图张平子之西都东都南都左太冲之蜀都吴都魏都及徐干之齐都刘劭之赵都庾阐之扬都也唐人以九都赋为一卷意必有图以配之此或其粉本之遗邪中丞南充韩公石溪藏此图以示慎故辄述所见以印可于大方之家云 
跋吴中新刻世说 
古书转刻转谬良可惋也近吴中刻世说新语右军清真妄改作清贵兼有诸人之差改作诸人之羙声鸣转急改作声气转急少有义学改作少有学义皆失古人之意聊一道之盖不能尽 
跋赵东山春王正月辨【三条】 
昔赵汸左传补注辨周正改月之证引据既慱分析又明可为不刋之论定千古不决之疑独恨其书不传故谨录之然有一条未引今特着之按文选所收古诗十九首非一人一时之作也其曰玊衡指孟冬众星何历历白露沾野草时节忽复易秋蝉鸣树间玄鸟逝安适此诗文景之世所作也按汉书高祖以十月至灞上仍以十月为岁首则所谓孟冬乃建申之月也故有白露秋蝉之语盖秦不师古以建亥为岁首无谓之极汉制车氐袭秦故自十月非系十月至灞上也秦之缪妄不足言然因此可考周正改月之验何也秦上承周秦以建亥为岁首而谓之春故汉代仍之建申之月谓之孟冬矣周人以子月为春从可知矣至汉武帝始用夏正以寅月为首故其诗云孟冬寒气至朔风何惨栗此孟冬亥月也故有北风惨栗之语武帝以后之诗可知诗可以观讵不信夫 
又周人之改月无可疑者后世之疑者独谓诗之豳风用夏正及四月维夏六月徂暑致疑尔赵东山谓诗乃歌谣又多言民事故或用夏正以便文通俗是也然未尽事情也如今之制官府文书官职称当时之名而诗文中称吏部为冡宰知府为太守又地理之名称四川为蜀陕西为秦此最明证可知者故不厌慱引傍喻也 
又唐储光羲诗夏王纪冬令殷人乃正月此亦可证盖周人改月之说唐人不辨而自了然而或以为改或以为不改起于宋人纷纷多议论之口耳 按赵子常之说本于资中黄椘望而加明晰焉但其书今亦罕传故具录而跋识之非欲剿说袭蹈也 
跋刘南坦岘山图【元瑞】 
兰亭羣贤炸不咸集竹溪六逸宾旅无忘曷若香山诗坛月泉吟社释九愁而遣五噫具四羙而并二难地则秔稻交畴里寔桑榆荫道春游秋豫潮往汐来山堂仍袭岘首叔子之名画图工摹天目王孙之旧缅怀古昔继在今斯仆猿鸟为俦魑魅是御临文景仰问讯踟蹰高步九州岛徒有子建凌云之想神交千里惭无长房缩地之能狼跋其胡鹤鵛长引矣 
跋张愈光结交行 
禺山张子愈光发益短才益长齿日衰诗日盛近作结交行凡七百八十八字纪海内交游名士着升沉感今昔盖高久同征杜子羙八哀之遗意也又作六言三十首七言律八首寄予小子则又元白苏台皮陆松陵之富有也而体裁高古则度越之矣其它触兴口占又不可以更仆终或有工于诋诃者曰是不亦多乎哉养生何以诗为也杨子解之曰飬生奚可废诗也魏伯阳参同一编实建安之先鞭阴长生自叙三咏乃风雅之后乘不知昌虚中无论锺离子飬生奚可废诗也或又曰为政何以诗为杨子解之曰为政奚可废诗也重华作歌皋陶载??羽?贝?神禹有训五子爰述为政奚可废诗也或又曰圣学何以诗为杨子觧之曰学圣奚可废诗也孔子删国风雅颂之诗立温柔敦厚之教楚狂接舆而歌则欲与之言鲍龙跪石而吟则亟为之下学圣奚可废诗也子诚有喙三尺予亦试讯一言也岂有騃仙人瘖道学闻有青钱学士矣未见黄扁?瓜少师也使伏猎弄麞比翼于鸾凤是屠羊牧豕皆可为夔龙矣或者之语乃塞禺山之疑乃醳遂铭其座右曰诗哉明哉诗哉明哉予以此忘情以此飬生以此为政奚其为为政以此学圣奚其学学圣 
跋七姬帖 
国朝真行书当以宋克为第一所书七姬帖文其冠绝也然其事则可疑七姬之死盖出于潘之逼之谓不幸则可非狥节也平居则獶杂子女而渔?耳彡衣?之一旦有变恐乐他人之少年而雉经之潘之恶甚矣宋之书人多珍之故其帖盛传适以播潘恶耳元末士风类如此上下荒滛载胥及溺欲不亡得乎余旧料其情若此近观高季迪吊七姬多丽词云倩嫦娥呼天试问如何向人间生成尤物等闲又把消磨揉羣花乱飘尘土毁联壁碎掷烟波漫说无双倾城曾数八人少个六人多一般样细腰袅袅高髻峩峩奈干戈筵上艳曲翻做帐中歌忍教受项缠素帛浑忘记臂结红罗翠被都闲玊钿尽落魂游应去马嵬坡谁能发香囊解看怕肉尚温和堪肠断空楼月落废院春过其事情信无疑矣吁可怜哉 
跋自书小楷春兴诗 
目有玄花久不作小楷夏日寂居无事乃试一为之李重光云壮岁书亦壮如嫖姚十八从军拥千骑凌沙漠目无全虏老来书亦老若孔明以白羽麾军不见风骨而毫素相适笔无全锋信斯言也若无白羽之能祗见皮裘入土空耳余此书将无同耶书成不觉自笑 
樊敏碑跋 
汉碑多不著作碑文人姓名而此碑之末续书建安十年三月上旬造石工刘武良镌何也曰古人以镌石为一难事故书之以传魏受禅碑书锺繇镌以一代贵臣文宗而亲雕镌之役古人之重文藻而必欲永其传如此颜鲁公书桓令家僮镌之李北海书碑多手自镌其云元省已刻或云伏灵芝刻或云黄鹤仙刻皆北海自镌也今之立碑草草而付之拙劣之书镌者又非良工宜其贻庾子山驴鸣犬吠之诮矣 
异鱼图赞跋 
予作异鱼图赞间出以示好事者或献疑曰尔雅注虫鱼定非磊落人子不见韩子之诗乎予曰韩子有为言之也迹其焚膏继晷之际口吟手披之余遇虫名鱼字将删之乎老子云羙言不信而五千之言未尝不羙庄子欲绝学而庄子何尝不学苏子谓人生识字忧患始岂欲人尽不识字乎如此之类古人善戏谑自掊击之一机也虽然不可以训若孔子则岂其然教小子以学诗终于多识则虫鱼固在其中矣孔子岂非磊落人哉近之不悦学者往往拾古人善谑之言以为不肖护躬之符可笑且悼充类其说则伏猎弄麞之侍郎长鎗大剑之将军一一皆磊落人也夫 
【十一卷】
赞类 
词类 
传类 
【赞类】
青城五隐赞 
【青城五隐赞】
范长生
谯定 
勾台符
张俞妻蒲芝
自赞 

太史升庵文集十一卷成都杨慎着　从子有仁编辑 后学赵开羙校 
青城五隐赞 
范公英英炎汉挺生韬华金德潜光玊恒让王媲羙洗耳偕清渐□鸿羽孚阴鹤鸣 右范长生 
天受韬奇入林结茨凤兮翙翙麟之仪仪年百廿岁有婴孺姿山癯渊槁奚可同之 右谯定 
岷山逸老藏用隐贤执范寂□拍薛昌有高吟弄月长啸揭天遗踪何在白沙琼田 右勾台符 
白云先生六诏不起乃如蒲芝联德敌体孟光同曜柳妻遗诔有妇人焉五人而已 右张俞妻曰蒲芝 
自赞 临利不敢先人见义不敢后身谅无补于事业要不负乎君亲遭逢太平以处安边歌咏击壤以终余年天之顾?厚矣笃矣吾之涯分止伏足矣困而亨冲而盈宠为辱平为福者邪 

【词类】
昆明邝尹升万州守歌障词
享衢陟明歌障词
贺薛曲泉抚台旌奖帐词 
送薛曲泉之镇雄勘夷手卷词 
昆明邝尹升万州守歌障词 
琼管南溟帝称奇甸铜符左篆天假德星既妙简于鸿恩宜特申于燕贺恭惟某官丹山瑞族赤水名驹南岳岣嵝之奇英北斗尚书之家世箕裘轩冕合有闻人衣钵文章克绍前烈难兄难弟麟仪仪而凤师师大冯小冯印累累而绶若若缅兹昆明望邑寔惟滇云具瞻牛鼎烹鸡置器固难于适用蚁封试马未久已见于非常宰号神明政成卓异生明作肃百务不留治剧剸烦一讯如响扼武夫之吭而夺之气慑豪右之胆而服其心众谓空谷足音人拟中台首召京洛云山外方伫来仪乹坤日夜浮暂劳坐镇抟风以上眷然潇湘之故人遵海而南行矣澄清之岳牧 慎殊方倚玊逆旅断金鲁击柝之闻邾幸迩仁里楚余波之及晋久庇德邻琴羽未张轓騑已驾何以报之青玊案庸假填词我姑酌彼黄金罍聊申雅饯昆明春水盈盈渡咫尺又销魂路金马碧鸡遗爱处卧辙攀辕留綦解佩望望仙尘去○鹏海鲸波天一柱紞紞皷声催欲曙金紫重来还肯许帝加三锡民歌五袴早沛清时雨 
享衢陟明歌障词 
巫岫锺灵巴月遥辉蕖泽吴兴媲媺滇云迥化苹洲岳牧词人名流堪赞循良君子信史宜书恭惟云南大邦伯鹤峯柳先生神峯瑶峻学海珠澄夙蜚瞱花温莹之声早膺蘂榜兰台之选云端首郡天徼名区襟带禺同咽喉庸濮控南诏西垂之险先东洱北胜之雄 帝谓殊藩人推奥府官当方面任切股肱咻民于怀恊留老蔚宗之讔束吏若湿笑成瑨宗资之谣鹿逐熊以随轓马如羊而却厩清崇蘖节威服卉裳铃阁画闲地有春台之乐缿阶星閴家无夜户之虞匊兹雨块风条两岐兴渔阳之咏豸?肖彼苗螟叶蟘三秀继宣房之歌政成不待三年归犹就水德流巳匪一日速比置邮亨衢届期陟明行觌蜗髫鲐叟曷形容于舞之蹈之凤驿蛟衢难挽留于攀者送者假丽藻以展采扬馨芳于声诗调归朝欢为祖道赠 秋尽汀洲苹未歇掩映荻花相向折一枝好赠朝天人还如鳷鹊楼前雪琼凹连玊凹五城边银为宫阙墀声寒非烟丛里卿蔼瑞云缬○五马骄嘶虬漏彻鞘静佩鸣鹓簉列朱衣引队奏彤帏天言清问尧阶切俞音传衮鷩赐金增秩干旄孑把勋名昭回青简身许稷和契 
贺薛曲泉抚台旌奖帐词 
寇恂再借敷青阳百舍之春黄霸重临沾灵河九里之润政首支郡绩最中台民瘴下苏誉命上逮恭惟某官政赐也达守夷之清治所临而有声课每上而辄最处烦不扰在剧能剸劳以身先风行草偃雷在天上云行雨施消周雅之蕴虫斥岑瑜之泥鹤七戒三斋既祷千仓万宝可期况才识疏通兼政事练达佐郡而誉望洽署泸而废坠兴上上之考特旌元元之论允恊 慎也卜兹榆社实庇棠阴徐孺子下榻于陈蕃既辉蓬荜陆敬舆倾盖于姜辅实仰帡幪居邦事大夫之贤猥从凫趋之后原田听舆人之颂敢为贺之先 青阳有脚喜五马重临江阳城郭南定云开西岷波静帘卷风清幕旱寇化为甘雨露祷不湏泥鹤兆万宝咏千箱四野丰年如约○斟酌曾见说老手剧郡利器无盘错犬吠花村鱼游春水桴鼓长闲却伫闻考绩薇垣复报荐名荷橐计晨夕莺迁燕贺金明紫渥右调喜迁莺 
送薛曲泉之镇雄勘夷手卷词【名治】 
澄清德水天开龙马之湖洋溢恩波春满鱼凫之国在民嵓而堪诵叶公论以无踰缅惟马湖少邦伯曲泉薛公淛水奇才鄞城甲族钩河擿洛拟竹箭之颖资腾茂蜚英呈天球之秘宝升从赤县出守朱方西陵有召父杜母之谣南巴分九里八鸿之润自公覆露莅兹江阳在昔歌廉薄言观朞月之仁政于今借寇奚必分刺史之真符北山贤劳欲息踊跃用兵之策东台极命湏仗填宽迥驾之行昂昂千里驹笑鄙夫畏首畏尾蔚蔚九变豹俾小人革面革心惠我无私式遄其归是祝赠公不拜未占有孚则然聊申蚓窍下里之歌用代骊驹在门之什借寇歌廉春有脚皂盖朱轓辉映江阳郭一喢清泉斟且酌候人无事闲铃阁○瘴域岚方劳锁钥静柝沉锋虎兕成鸾鹤风飐归旌诗满橐休遅竹马?童约右调凤栖梧 

【传类】
孝烈妇唐贵梅传
仓庚传
乐湘辞
无闷篇【有序】 
思羙人二章寄夏舜俞 
孝烈妇唐贵梅传 
烈妇姓唐氏名贵梅池州贵池人也笄年适朱姓□贫且弱有老姑悍且滛少与徽州一富商有私弘治中富商复至池一见妇悦之自拊心曰吾无头风何以老妪虚拘哉乃密以金帛赂其姑姑利其有诲妇滛者以百端弗听迫之弗听加以棰楚弗听继以炮烙体无完肤终不听乃以不孝讼于官通判慈溪毛玊亦受商之赂倍加官刑几死者数商犹慕其色异其改节复令姑保出之亲党咸劝其吐实妇曰若然全吾名而污吾姑非孝也乃夕易礻?圭礻?蜀雉经于后园古梅树下及旦姑不知之也将入其室挺之手持桑杖且骂且行曰恶奴早从我言又得金帛且享欢乐今定何如而自苦乎入室无见寻之至树下乃知其死姑大恸哭之亲党咻之曰生既以不孝讼之死乃称妪心何哭之恸姑曰妇在吾犹有望妇死商人必倒赃吾哭金帛不哭此恶奴也尸悬于树三日颜如生樵夫牧儿咸为堕泪每岁梅月之下隐隐见其形冉冉而没有司以碍于府官之故终不举余舅氏喻士积薄游至池州稔闻其事作诗吊之归属慎为传其事呜呼妇生不辰遭此悍姑生以梅为名死于梅之株氷操霜清梅乎何殊既孝且烈汗青宜书有司失职咄哉可吁乃诙作传以附露筋碑之跗 
仓庚传 
梁武帝代齐箓居齐宫后庭稚齿在潘余之亚者损之又损尚溢乎百数郄后心妎焉帝闲居一日览大荒经云仓庚食之令人不妬遂下令虞人收捕此鸟络野笼山佛首争献者盈轩墀乃勑中庖以为宫膳旦旦不继他肉后与帝食而甘之帝心冀其术之速验试问后曰此余甘可以分诸夫人乎后即辍箸不食帝曰荒经曷予欺乎其诸食力尚浅耶将尽脯其余仓庚中有老而慧者鼓羽?氐作人语而称曰余西裔之羽臣也余祖逮事庖羲氏庖羲氏之佐有鸟鸣者主建福是厘百羽命余祖曰而仁鸟也其司春候繇兹以还奕世载育及周文王邑于岐山西申有凤鸟者览其德而下之羣鸟皆往从之萃于岐下维时风翔者露翥者两舞者霜嗥者朝嘲者夜口?夜者以万计复有巴人之比翼蜀山之文翰方人之孔鸟善芳不日?朱翡翠华首咸集宫树王及后宫不之奇也而余族独着彤管焉其诗曰维叶萋萋黄鸟于飞为其有助于德象也二号髻戏引弓飞土而逐之后曰非所以养童心也戒勿弹周公白文王命罗氏境内特贳不捕焉今帝不欲为文王则巳欲为文王盍赦微躯帝曰尔曷知周文王试为我言文王后妃之德何如庚乃喜而跃曰鵹知之鵹知之匪后妃之德实文王之烈日者天之明月者地之纪夫为妻纲象日明使妇从夫放月纪日载魄于西由媵以升嫡月载魄于东由嫡以逮媵帝笑曰礼失乃求诸鸟乎为我说之庚引脰曰鵹何知鵹何知月之朝也君以视朔不近内焉后亦辟焉月始魄左媵六人迭御三夕象微阴也月成魄右媵六人迭御三夕象渐阴也月成弦三夕而世妇迭御焉月成采三夕而御妻迭御焉月之几望后当一夕阴将盈也月之端望后当一夕阴极盈也月之后望后当一夕阴不终盈也自是三夕仍降而御妻三夕荐降而世妇三夕还降而左媵三夕复降而右媵及月之夕也君以掩身不近内焉后亦辟焉象月以进象月以退授银环告进也正金环告退也施玄的告辟也鸣佩玊告节也由媵以升嫡本微而着盛由嫡以逮媵自盛以下微勿使阴厌阳勿使柔乘刚嗣续以昌寿命以长此阴礼教六宫而颂声洋万方也又公此制于天下诸侯有副宫大夫有侧室士有妾当夕侍夜仿是为节当此时岂伊无险陂王制鳅之妬亦何能为周制之芜久矣而欲委罪于微禽变性于纤羽不亦异乎且荒经之诞非神农之述也帝而信之是不知也沉昵之专非周文之制也帝而行之是不仁也负此二愆不可以君羽族而况君江东乎帝闻庚言愯然侧席郄后闻之恹然无色乃命写其言于斧扆行其制于永巷郄后幡然更为逮下之行庚之力也帝喜曰徒信古陈编不如仓庚言乃放之不杀封为金陵郡公唐世有号金衣公子者即其后也 
乐湘辞 
楚衡余氏尚宾给谏别号乐湘子通显矣湘之乐弗忘也乃引痾宁归其友人杨慎儗楚声招之 枫林遥裔兮湘之流蒙笼欝葱兮灵源幽浦溆彳?召徭兮道逶迤清冷渌净兮波沦漪文鳐起兮翔鹍浮盻睐枫林兮且遨游羙人乐兮无期芳杜生兮猗猗遅莫兮不自献甘渊灊兮浟浟荡兮潏水环屈临澒洞兮遌洄洑纡兮郁思兮淑蛟螭窟皷枯查兮讷和曲西交夏浦兮东顾濡湏吞阳吐阴兮涵霄浴虚阳候是宅兮川后攸都飘风为信兮零雨为驱玄景霏霏兮翳翳冽冽兮凄凄依凫兮狎鸥回汀兮隐洲盻睐枫林兮且遨游鹤子唳兮猨侣嗥回鴈鸣兮慕其俦羙人兮归来湘中兮不可以久游 
无闷篇【有序】 
余也疾疢闷困之日久矣吊影独坐有氷壸承子来自成都惠然过我凤嬉亭上清谈相对积日弥旬又见鹤池方池草池三余之名藻欣若诵之不知沉痾之去体也遂作无闷篇以赠承子云 易积而难拨者惟闷而已矣况孤臣之谪九年懿亲之隔千里始心折而骨惊渐形茹而神繠啇啇玄壸遅遅华晷梦紏魄而升魂寤抚膺而鸣指梁高孙原境穷濮铅地则邪龙分浦水则罔象交川酒旗之星有衣箜篌之天无椽树交绀兮岚霭峰合黄?今兮鄣烟二竖不逢九婴相缠消渴非长卿之病寂寞异子云之玄折杨咲兮逝其远散花念兮久矣捐晋贤空悲蒲柳质鲍令徒伤松栢篇闷有结兮谁断闷有尘兮难澣坐囚山兮锁愁城违乐郊兮去驩馆智者不我顾室迩而迹遐隹人不在兹庭虚兮情满若有人兮号氷壸驷斑麟兮乘青凫手携玄峰之绿帙来自芙蓉之锦都摛十洲之琼藻联三池之璇跗肎问岑兮叩宀?尗同折芰兮焚枯金为膏兮玊为醴霞为浆兮雪为腴是日也震涤九阳霒褰四嶂出萧森临昭旷翼竹飔披柳浪沉痾既失幽悁亦畅氷壸子起而为留仙之吟曰有矫者龙兮鸾鹄蜚蜚子有成言兮今我无违升彼珥之碕聊与子忘机无庸归兮余乃应之曰于莬三无愠潜龙两无闷戢卿良箴余心有开子文子渊伊何人哉 
思羙人二章寄夏舜俞 
渺淮海兮维扬思羙人兮增伤鹏何为兮去息龙何为兮潜藏松有心兮不改兰无人兮弥芳秉中情兮欲寄非柔翰兮能将 
又 
渺淮海兮扬州思羙人兮增愁蛰鱼龙兮日夜遰鸿鴈兮春秋阻波涛兮浩浩望牛斗兮悠悠我所思兮怊怅君胡为兮淹留 

【十二卷】
古乐府一 
【古乐府一】
沅江曲
罗甸曲【六首】贵州道中 
关岭曲【四首】贵州 
蜻蛉谣
新春始泛歌【二首】 
滇海竹枝词
悲酸行
蒙鸠篇
青蛉行【二首】寄内 
遥夜吟
舞姬脱鞋歌题画
南中晓寒曲
龙编行荅禺山 
莋马行
葵镜吟赠右溪 
烟丸歌赠制墨毛道士羽周
征人早行图
后缓声歌 
罗甸吟
笠泽弄三解为潘参藩父寿
鹙郎行
青海引
田家喜晴谣
明月篇
古怨 
补皋鱼风木吟为黄月坡政使赋
楚竹吟
游女行
湖艳曲
江艳曲
思远道
竹浪词【七首】为刘珥江赋 

太史升庵文集十二卷成都杨慎着　从子有仁编辑 后学赵开羙校 　古乐府 
沅江曲 
绿萝山豁午烟开野贩山樵竞野回迭浪高潭浑不畏舟?同艚船上唱歌来 碧天霜冷月明多平澧风交湘水波夜夜枫林惊客棹村村铜鼓和蛮歌 
罗甸曲【六首】贵州道中 
百里驰驱倦三更梦魂归不辞昼夜苦但使逢春晖 
其二 山围罗甸国水绕的澄桥桥下东流水可惜无兰桡 
其三 寒灯閟孤馆阴云锁重城长夜恒思晓久雨恒思晴 
其四 登山千寻梯下阪九仞井雨润衣珠融风吹鬓毛冷 
其五 蛮树不凋叶蛮云不放晴长亭望不见何处是渣城 
其六 林间山胡鸟声声啼我前何似故园里花亭闻杜鹃 
关岭曲【四首】贵州 
倦枕愁鸡鸣问郎今日程中路不可宿长途湏早行 
其二 北登鸡公背南望象鼻岏相逢试相问往来定谁难 
其三 关索岭四十三盘高前有安龙菁行人莫辞劳 
其四 老鸦关仰树间灵卜西去何当还 
蜻蛉谣 
蜻蛉羙姜公也公未莅止西郊不闻平息浃年公在斯矣聆舆诵采民谣缀兹风耳而目之乃知羙非溢也蜻蛉川硪碌野铁菁穷崖飞鸟不下魋结成群行白日腥风洒系我牦牛驱筰马金鸡庙前无行者使君坐紫城枹鼓卧不鸣苍山平洱水清守大无夜惊行商达天明白羽蠹青苗生南山踏歌北山耕愿留使君住只愁使君去畏途前番君不闻高车驷马亦使君劫商毋下殷车轮 
新春始泛歌【二首】 
螳螂川水青如苔漕溪寺花红满台韶光满眼莫惜醉几个扁舟乘兴来 白沙渡口几人家红粉当垆青旆斜梁上新巢早留燕门前垂柳暗藏鸦 
滇海竹枝词 
罗汉孤峯祗树林梁王辇道海中心海垠青青堪牧马海眼只今无处寻 东浦彩虹悬水椿西山白雨点寒江烟中艇子摇两桨空里鹭丝飞一双【滇人唤虹霓为水椿】 
悲酸行 
少日多欢悰老境足悲酸悲酸一何易欢悰一何难游子久不归憔悴羁南冠亲庭隔千里梦中路漫漫年来转漂泊居处无恒安征马常苦瘦旅席常苦寒有客过我门劝我强加餐春阳正发育覆载本自宽穷途谢好音白意于青翰 
蒙鸠篇 
辞家乡去亲爱远从军万里外日暮旷野霜风冻我有夫行恻营巢寄所蒙鸠语老鸱摘巢抨去之老鸱言此鸟是凤凰抨之恐不祥但可吓去之不令在我傍凰止凤飞羽毛摧颓五里一返顾十里一徘徊山川嵯峨嵚岑隐阿且饮晨露飧朝霞祸无常门福无常家咄嗟呼伤哉谓之何 
青蛉行【二首】 
寄内 青蛉绝塞怨离居金鴈桥头几岁除易求海上琼枝树难得闺中锦字书 燕子伯劳相寺眠牵牛织女别经年珊瑚宝树生海底明星白石在天边【张云予点丹诗不喜其深遂而喜其朗爽也】 
遥夜吟 
遥夜吟怀禺山也会阻乎期情见乎辞明发叶榆城瞑逗兰津渡超忽类飞翰往来如织路仆痡马亦黄簪短带复长天高行谁问日暮坐自伤鸿飞畏逢罗虎饥正出柙寒流泚玄冠凉风吹白帢子有负俗累予乃投荒人暌形而比影异习仍同尘晤言能几朝契阔还迭夕浪迹苦难并嘉会良易掷翻忆在滇海翻思在连然嬥歌花馆醉清梵云房眠丹荧耿遥夜乌臼聒五晓相望不可晨咫尺限云杪 
舞姬脱鞋歌题画 
潘妃睡起冷金沙弓鞋半脱双鸾斜越罗袜衬齐纨素彩霞摇裔香生步旱路金蕖白日娥芝田洛浦??麦微波曳霜回雪下平地琉璃滑泽春云腻花松玉软娇无力天公一笑生春色宝兰困倚殢般?足跚小玉双成扶不得起来翘翠踏方尘妆台搦镜重梳匀人间绝世谁相并月钩下鬪缃钩新 
南中晓寒曲 
南中异节候北陆戒裘炉夜冻玊朴遫朝寒金毕逋可念无衣客谁征褰与礻?需 
龙编行荅禺山 
北极军书一羽过南交氛祲九真多金潾铜柱天王地象渚龙编瘴海波渭曲屯田愁葛亮关中馈饷急萧何岚开比景鸢低水风度鸣沙马歕陀自许将军回白日谁凭壮士挽银河腾峯浴铁朝乘阧下濑楼船夜戢戈翡翠越裳近消息麒麟汉阁远嵯峨婆婆横吹惊杨柳晔晔啇声响薜萝隐豹文韬须雾泽荒鸡舞困且渔蓑欣闻幕府收才彦伫立衡门听凯歌【瘴海一作精卫】 
莋马行 
莋马出滇西青金护凿蹄朝骖过归鴈夕驾轶昆鸡蹀雪工升甗陵云欲舞梯流星迸石齿讶道火龙飞 
葵镜吟赠右溪 
花卉中有唐婆镜者一名羞天花一名倒垂莲本草所谓鬼臼也其花背日与蜀葵正相反曾闻其名今始见之托诸声诗以寄同慨 蜀葵与唐镜同节复争鲜蜀葵终向日唐镜每羞天卉木异情性造化均陶甄安得指佞早重植尧阶前 
烟丸歌赠制墨毛道士羽周 
鸡足烟丸古松心龙眠惜之如惜金玄霜遥分玊兔窟碧髓近挺青蛉岑茅犀截角光自照栢麝却脐香太侵鸿崖羽人故多幻鹤驭明朝那可寻莫辞为我涴霞襟【苏易简云鸡足山古松心制墨绝佳碧髓青岑见江淹赋】 
征人早行图 
杜鹃花下杜鹃啼乌臼树头乌臼栖不待鸣鸡度关去梦中征马尚闻嘶 
后缓声歌 
泽藏之山必有陆沉之波物或反其常君将柰之何雌骁难为雄斧小不胜柯心之忧矣歌且讹复思入淮之爵必有飞海之鳐披枝且害心繁实多陨条吐珠谁不含曼耳?彔能无招心之忧矣歌且谣 
罗甸吟 
苴兰方号鬼贵竹甸名罗牛涔枉称海骏坂犹题坡林余楚筚辂木?戈识汉牂牁久戍劳行恻天高柰若何 
笠泽弄三解为潘参藩父寿 
蜀城东望笠泽云轮囷摇曳青氤氲万里从龙持献君将献君先过里攒凤笙歌燕喜五津东下仙舟轻三泖凉波秋水平景丁南极中宵明中宵明玄景焕展国容拜家宴莺湖小雪梅照天鲈羔?火莼豉酒如泉锦袍起舞白华篇白华篇丹桂曲祝千龄绥百禄 
鹙郎行 
茈泽鹙郎唼鶵鸭惊飞鸳鸯逐鸭鵊翠袖啼春幽凤奁红丝穿露空鸾柙碧眼胡儿乱驰丰?鸟三五红颜片时老今日盈盈滇海花明旦萧萧陆凉草 
青海引 
长白山前呺黑风桔槔火照甘泉红五千貂锦血边草单于夜帐移湟中华林酒艳长庚醉沉香春浓海棠睡金马门如万里遥那知青海城头事 
田家喜晴谣 
玊女投壸玊皇侧海童拖霖海天黑风花闪日日笑云【俗以云气斑驳谓之风花古诗明月扬帆应复駃蒸云散乱作风化○俗谚以雨乍落乍止日光穿漏谓之天笑】云气烘为雀头色湏变作楼梯天黄绵袄出晒破砖【谚云楼梯天月?西破砖又田叟冬晴见日喜曰天上黄绵袄子出】茅檐夜望黎星没芦絮飞残水生骨【谚云黎星没水生骨】 
明月篇 
桂树生银汉菱花挂玊台山明姑射雪川静海童埃北户烛龙蛰南枝乌鹊来清光殊窈窕流影自徘徊楼上盈盈女樽前滟滟杯孤桐不湏荐锦瑟正相催 
古怨 
游树正丰茸清防深几重金星长乐漏壁月景阳锺扫粉赵飞燕卷衣秦祖龙妆成独不见倾国为谁容 
补皋鱼风木吟为黄月坡政使赋 
晨风摇摇有鸟朝嘲不息终朝予心孔劳夕风习习有鸟夜口?夜不息终夕予心孔棘 树欲静兮风则起矣子欲飬兮亲则巳矣 枯鱼行??索兮蠹何泣矣飬之不逮兮祭何及矣 
楚竹吟【隐括东方朔七谏语】 
便娟之修竹寄生乎江潭【叶夷针切】葳蕤上防露冷冷下来风【叶孚金切】那知竹与栢虚塞两异心蓬矢射犀草箟落委荒林夏首西浮远涔阳南望深大招自抽怨小歌徒悲吟天高何傩问斯情匪斯今 
游女行 
东风春正韶南浦羙人娇下蔡君休问上官谁敢邀折花斜宝珥映水正金翘娉婷惜未嫁应待逐文箫 
湖艳曲 
素足踏金沙波摇半臂霞东风湖滟好疑是孟珠家 
江艳曲 
交甫江皋见刘晨洞里逢可怜礻?居踏鴈不用髻盘龙 
思远道 
章丹请辍舞秦青且罢歌佳人上宫出俪婺复倾城夜月光如练春江纹似罗所思在远道朱颜谁为配 
竹浪词【七首】为刘珥江赋 
新结茅斋近少城清流映带更多情幽怀似怪王维少柳浪何如竹浪清 青岚帚扫紫筠烟垂露珠零绿粉天最羙仙郎能缩地篔筜谷在锦江边 一部清商竹啸风三霄碧纛舞晴空披襟巳在珠宫上宋玉兰台赋漫雄 锦箨花礻?朋护笋根龙孙蛇祖启风门对青好续涪翁赋滴露研朱挂月村 众窍为嘘万窍号调调未定见刁刁画风雄笔君湏继?土海溟卷紫毫 鸾暮笼烟还漏月凤晨防露更来风宽闲不似城中地水碧金膏五百弓 一节为船碧海通十洲三岛访仙翁乘风破浪非坐事好在天万里蓬 
【十三卷】
古乐府二 
【古乐府二】
海估行【二首】 
吴楚行
涉江采芙蓉
代古日出行
灵菊篇效陆平原
双燕曲
扶南曲【五首】 
乌栖曲【四首】 
宛转歌
梁白纻舞歌【二首】 
桂湖曲送胡孝思
大堤曲
冬晴【三首】 
阻风曲鑵子矶作【三首】 
幡幡中林叶别内兄黄峻卿
垂柳篇
江干行答禺山 
华烛引
又别拟制一篇 
太史升庵文集十三卷成都杨慎着　从子有仁编辑 后学赵开羙校 　古乐府 
海估行【二首】 
海估帆乘锦浪飞绡宫夜取万珠玑翻身惊起蛟龙睡血污清冷竟不归 偃月堂空罢舞尘靖安坊冷怨佳人芙蓉莲子随他去不及当年石季伦 
吴楚行 
神女巫山上西施越网中朝云迷楚国夕露满吴宫舞榭青枫树歌台绿蕙丛伍员魂巳断宋玊赋休工 
涉江采芙蓉 
沉沉秋江水灼灼芙蓉花叶叶凌清霜枝枝明朝霞娟娟东邻子采采惜芳华昔时赠同心今日悲天涯欲寄苦无因向风长叹嗟 
代古日出行 
晨登石峦望浮云何相羊飘风自东来若木回其光景曜薄万里下界犹养凉曾崖自欝欝芳茞含春霜草虫一何微感物鸣其傍天池有黄鹄一举知圜方 
灵菊篇效陆平原 
灵菊植幽崖擢颖凌寒颷春露不染色秋霜不改条三泉漱玄根九阳晞素苗衡星散光晶香气何飘飘东林生玊树西畹生兰翘懿此葳蕤茂感彼芸黄凋采为仙人食千载通一朝金童酌霞醴神女弹云璈顾视西王母翠发如陵苕【方云真选体】 
双燕曲 
有鸟名飞燕雄雌自相将饮君玊池水巢君文杏梁羙人当轩坐恐涴罗衣裳请君駈除之君怜不忍伤雏生八九子娇爱心凤皇鸣声何啾啾闻我奖东厢习飞还不远堕坠双扉旁主人戒庐儿毛羽无摧戕不啄五株桃不啑五亩梁秋风从西起翩翩向南翔昔为黄口儿今为乌衣郎辞巢谢主人华屋恩难忘愿主寿千岁岁岁巢君堂【方云有风有体】 
扶南曲【五首】 
春人辞曲房罗绮杂花香远思河边草柔情陌上桑归来庭下路羞见紫鸳鸯 愁窥绿绮琴弦涩不成音镜里春春貌窻前夜夜心临卬人去远离梦绕花阴 清歌发皓齿良夜足欢娱誓好同心结迎祥百子图千金当一刻城上莫啼乌 游赏上春时踟蹰望所思花娇初学脸柳浅未成眉问讯沟头水微波可致辞 淇上轻盈侣巫阳缥缈仙晚归因鬪草春困为秋千罗帐含双笑灯昏尚未眠 
乌栖曲【四首】 
金莲作杵琼瑰砧蛟龙艳锦鸳鸯衾并刀未剪燕霜落何日征衣到沙漠 昼漏迢迢春滟滟草如柔??剡花如熖白日红窻恨转多个侬无计奈春何汝南鸣鸡乌臼鸟强颜饶舌催天晓残妆相送泪阑干月帐云屏生晓寒 月华二八星三五丁丁漏水冬冬皷相思相忆阻河桥可怜人度可怜宵【方云真得齐梁风致而不流】 
宛转歌 
明河拂愰月栖檐惊乌号林萤入帘羙人遥夜歌宛转罗衣不襞宫黄浅愁听更漏转分明紞紞楼头五皷声 
梁白纻舞歌【二首】 
仙人六着帝台棋高张洞越吹参差二八逓代三啇移含娇吝彩閟容佉流云不度华星遅炉火九微镫九枝腾觚飞爵朱颜怡传空引满客忘疲满堂不语心相知 
又 
英英白纻雪色光机杼出自寒女房裁作舞衣双袖长吴娃魏粲自相将宛转顾步双鸳鸯俨若星月舒其芒髟?火如结旌体如翔秋药被风兰袅香回身再拜捧瑶觞千秋万岁侍君王【方云虽使沈约复生亦当心服】 
桂湖曲送胡孝思 
君来桂湖上湖水生清风清风如君怀洒然秋期同君去桂湖上湖水映明月明月如怀君怅然何时辍湖风向客清湖月照人明别离俱有忆风月重含情含情重含情攀留桂之树珍重一枝才留连千里句明年桂花开君在雨花台陇禽传语去江鲤寄书来【方云流丽】 
大堤曲 
大堤二三月垂杨千万把上枝堪藏鸭下根堪系马藏鸦系马晚楼边沉水香焚清酒传红霞宛宛歌声外汉水团团明镜前夜饮朝眠欢不足秋去春来芳草绿只知郎橐尽黄金不道妾颜销白玊江有方州岸有沙牙樯丝缆各天涯钗横花困惊残梦不信行人不忆家 
冬晴【三首】 
冬晴连月岁欲阑北屋修影回南峦行人喜舞农人欢负耒杖策各自返过涉不愁溪水寒 
又岸梅春动江不波玊颜粲粲回铁柯橘洲霜晚繁香多吁嗟二物堪赠远如此万里关山河 
又岷山白日多光辉清江澄雾雪霰稀鱼龙不蛰鸿鴈飞塞上将军未解甲城南思妇夜缝衣 
阻风曲鑵子矶作【三首】 
峭石惊矶横浦口朔风半夜蛟龙吼一枕波涛万里心江水客愁谁浅深 行人夜唱江南曲巴歈楚此?夕遥相续声声怨暝复愁更诉尽离情天未明 啼猿峡口江流远回鴈峯前沙碛晚水驿梅花开未开缄情千里寄阳台 
幡幡中林叶别内兄黄峻卿 
幡幡中林叶迢迢语离别【玊溪云宛转有风致】离别不可亲相思隔南津南津首北路莽莽入烟雾夙昔欣芝兰痾体成欢颜只恋携手好岂知行路难前有一樽酒弦歌清商曲行子唱骊驹主人弹别鹄别鹄影悠悠寄音下西州一言展契阔再言申绸缪【玊溪云情到兴到古意古体】 
垂柳篇 
楚雄苴力桥有垂柳一株婉的可爱往来过之赋此志感 灵和殿前艳阳时忘忧馆里光风吹千门万户旌旗色九陌三条雨露姿苍凉苑日笼燕甸缥渺宫云覆京县芳树重重归院迷飘花点点临池见临池归院总仙曹应制分题竞彩毫诏乘西第将军马诗夺东方学士袍金明绿暗留烟雾旧燕新莺换朝暮只知眉黛为君颦肯信腰肢有人妬从此沉沦万里身可怜憔悴四经春支离散木甘时弃攀折荒亭委路尘摇落秋鑋上林远婆娑生意华年晚肠断关山明月楼一声横笛清霜坂 
江干行答禺山 
吴娃江干采芙蓉陈王洛浦赋游龙忽惊□带香风起渐觉罗裳珠露浓不绿织女星边见定是嫦娥月下逢逢君荐枕对襄王别君解佩悲交甫青云窈窕曼声歌绿水回环垂手舞鸾歌凤舞无双人燕岁莺年二八春百末兰生延夕漏九华采灯烂晴昼金屏花里活秦宫宝帐香中隐韩寿回黄转紫返复间得新捐旧湏臾后旧人颜色昔曾新新人恩爱行当旧旧人红袖泣前鱼新人翠羽缀燕礻?居阿娇怨赋金难买苏蕙回文锦不如浊水清尘坐长叹空留可怜谁相于 
华烛引 
华亭席上酒阑乐阕禺山张子愈光诵梁人烛赋碧玊舞罢罗裳单之句叹其警绝而惜其非赋体也抽毫襞纸属予增损其辞以为华烛引 六螭税驾眠虞渊三爵行栖珠树烟云毋疏窻花作地茱萸绣帐锦为天铜芝抱蔕复缠柯金藕相萦共吐荷虹贯彩翚迎雨歇蜜催香熖送风过桂华漏促频销麝兰烬天寒不畏蛾徐吾东壁机丝少郢相南方书误多菖蒲传酒座欲阑碧玊舞罢罗裳单留云影射荆王枕泫一光摇汉帝盘揽带盈盈君不见脱缨脉脉两相看 
又别拟制一篇 
紫霞西没白日阴兰膏明烛洞房深蛾飞迥向莲台度萤爝平临桂炷沉鹤露鴈霜惊早寒寸心斗酒奉君欢火齐蟠烟全的皪铜荷垂烬半阑干座中碧玊好名倡清曥曼日?彔烂齐光烛花剪作双胡蝶蜡泪融成两凤皇便面障眉扫蛾绿搔头坠鬓渲鸦黄绮结交窻窻拂曙金鉔销香香满絮星翻汉回柰若何顾影徘徊送君去 六朝初唐之作绝响久矣往年吾友何仲默尝云三百篇首睢鸠六义首乎风唐初四子音节往往可歌而病子羙缺风人之义盖名言也故作明月流萤诸篇拟之然微有累句未能醇肖也升庵太史公增损梁简文华烛引一篇又别拟作一篇此二篇者幽情发乎藻绘天机荡于灵聦宛焉永明大同之声调不杂垂拱景云以后之语言外史小子含缓读七八过飘飘然有凌云之思洒然独醒不觉骨戞青玊身坐紫府也噫吾与古人交久矣吾与仙人游久矣安得起仲默于九原而共赏之耶张含跋 
【十四卷】
古乐府三 
【古乐府三】
关山月
足唐人句效古塞下曲
燕歌行柬程以道
新曲古意 
题唐人闺秀慰帛图 
休洗红
古艳曲【二首】 
邯郸才人嫁为厮卒妇
赠沐锦衣 
月团茶歌 
珠履曲
飞燕咏
善哉行
梅花落【有序　四首】 
合欢咏【有序】 
峡东曲
七夕曲
盘江行【贵州】 
七盘劳歌 
朝天岭
将进酒
鹣鹣歌
楚妃引 
太史升庵文集十四卷成都杨慎着　从子有仁编辑 后学赵开羙校 　古乐府 
关山月 
迢迢贱妾隔湘川杳杳征人戌朔边分弓营对珠龟缺挂镜台临玉兔圆紫塞风烟白登接黄河波浪黑山连何时空外婵娟影来照楼前歌舞筵【淮南子蚌蛤珠龟与月盛衰】 
足唐人句效古塞下曲 
长榆塞上接龟沙碎叶城边建虎牙夜夜月为青塜镜年年雪作黑山花苏武白头持汉节文姬红泪泣胡笳可怜苜蓿迷征马谁见蒲桃入内家 
燕歌行柬程以道 
玄羗白狄起边埃翠眊朱綅选将才玊弩惊天连马邑金精埽旦过龙堆甘泉宫里兜零举疏勒城边汲绠摧射虎瞑中闻暗吼落鵰云外坠清哀五千深入冲寒雪十万横行殷霁雷杨柳先春旗叶展芙蓉不夜剑花开锦车持节夫人至贝带弢弓骄子回逐北朝移行幕府受降秋上古轮台青楼月对庚方出紫塞风从丑角耒拟縳名王歌杕杜肯思中妇咏条枚 
新曲古意 
凌波洛浦遇陈王躧步邯郸缀舞行鸾尾凤头争嬿婉麝脐龙脑鬪芬芳巫阳台上春先到汉月楼中夜未央结网嬉蛛垂藻井营巢晜燕宿梅梁金仙素掌晞金露玊女青腰褭玊霜翠织屏风交屈戍红罗斗帐挂香囊腻鬟斜坠乌云滑脂体横陈白雪光词赋楚王怜宋玊画图天老教轩皇生憎露鹤催宵急死恨星鸡促曙忙肯信王嫱嫔绝国红颜清泪泣玄羗 
题唐人闺秀慰帛图 
碧梧叶落红闺晚玫砧敲月催金剪重重海帘银蒜垂曲曲山屏皂罗展广储悬月月初临缇幕染霜霜已深禁??辛铢衣围夜玊嵯峨宝髻辟寒金云毋箱开同心锁钴鉧香浮九微火秦篝齐缕斗纷华蜀锦吴绫分婀娜熨帛由缯忆远行遥遥夜夜不胜情百层妾住垂花坞万里君居碎叶城垂花碎叶音尘隔春去秋耒感行迹深闺心断结蚕书绝塞眼穿无鴈帛明烛兰膏照独眠蛾眉曼日?彔为谁妍试看裴羽相思夕何似徐吾共绩年【禁??辛又作冉弱嵯峨又作倭堕】 
休洗红【悯山东流贼之乱也】 
厮养卒御王以归武臣归赵以羙人妻养卒以报之是其事也予观养卒有战国策士之风太史公书其事文既奇乐府歌其事亦奇矣六朝及唐人拟作者皆似眯目道黑白虽吾乡太白亦迷其原昔吾亡友何仲默一日读焦仲卿妻乐府谓予曰古今惟此一篇更无第二篇也凡歌辞简则古此篇愈繁愈古子庶几焉可作一篇与此相对予谢未遑然亦未有兹奇事直当之也去今二十年屏居滇云平昼无事散帙见此事思与仲卿事适类复忆仲默言乃操觚试为之以成此篇惜不使仲默见之永昌张愈光亦仲默文字友也遂往一通以寄愈光云 团团桂花树生在邯郸宫翩翩翡翠鸟结巢丹桂丛花红何灼灼翡翠何雍雍宫中有才人颜色如花红青云为双髻明月为双瞳十三阿母侧十四深宫中真心比筠竹荣华如茂松左手抱齐瑟右手挥吴桐紫绮为绸缪纨素为裁缝獭髓明点黑?勺龙涎熏礻?习礻?悤楚蕖华跗荐燕支唇朱融扬子江心镜百炼照胆铜复帷镇文犀列钱行??壁缸被绣共命鸟席坐同心狨休洗红红颜薄命恨难穷蛾眉倾国谁家女十五纤腰媒未通金屋盈盈娇白日锦窻的的玩春风戎马一朝生冀北黄巾万骑满山东金缯贱弃如泥土绝色争擒献镝锋火烧野田飞墅鸭云暎东方生蝃蝀飘零自分身如叶憔悴谁甘首似蓬当时不识门前路今日能弯马上弓妇女何能坚节操丈夫本自不英雄 
古豊?危曲【二首】 
皎皎复盈盈倾国更倾城珊瑚丝结网苕华玊篆名宫女多相妬非关君薄情【珊瑚网西施事出吴越春秋逸篇见刘克李义山诗注夏后氏二羙女苕华刻名琬琰玉苕是琬华是琰见汲冡琐语】掩颦来玊塞顾影恋金门翠烛劳光彩银屏役梦魂罗衣香未歇犹是汉宫恩 
邯郸才人嫁为厮卒妇 
序曰予观乐府有邯郸才人嫁为厮养卒妇特亡其辞亦失其觧及考史记张耳传洎楚汉春秋并云赵王武臣为燕军所获囚于燕狱先后使者往请辄为燕所杀赵有厮养卒谢其舍中曰吾将载赵王归舍中人笑之乃走燕壁以利害说燕将燕以为然乃归赵王蜻蛉啑凤子鸡翘濯凫翁春禖燕乙乙晓寝虫??羽??羽芳池七十二宝帐三千重名用琓琰刻臂用綘纱封昔似河中鸯今从云中龙云龙不可系河鸯那得从君王好游猎将军射飞鸿青楼临大道层城俯雕甍燕兵北方来阵马如蠛蠓恶氛起广陌襄国迷旌幢悠悠俄转毂去去成飘蓬暮看月出西朝看日出东君王不可见日月光瞳昽湛卢失吴剑乌号亡楚弓左将名飞虎右将名飞熊前军千人俊后军万人雄中军张与陈耳心余腹同前使叩燕壁后使蹑前踪去节何扬扬归魂杳茕茕后军戒前覆咫尺不敢通王宫悬赏格赏格厚且隆侯印方斗大金帛嵩丘崇不爱印悬斗不爱金堆嵩宫中有才人颜色如花红青云头上髻明月眼中瞳十三阿母侧十四深宫中逝将脱薪槱归来取华容将军问何人灶下厮养童军中骇且异骇异交讥讽尔厮一何蚩尔养一何惷尔去何当还无吉祗有凶左将名飞虎右将名飞熊前军千人俊后军万入雄往往不生还累累形影空齿?间齿?间虎良吻嗟嗟么么虫养卒含笑言君岂知我衷君亦勿贱贱君亦勿庸庸君亦勿少少君亦勿穷穷勿以江海流弃捐沟与潀勿以芝兰芳弃捐菲与葑勿以椒欓贵弃捐薤与??忽君道如践棘我道如折葼君道如探汤我道如拨麦?豊我去车摇摇我来皷冬冬朝发赵北际暮望燕南冲沐露转磨笄戴斗但崆峒行行日已夕停舟易水阴当门报燕将言有赵使临使者问燕将试言探臣胷燕将语赵使尔欲得尔王赵使笑不止尔语日?贵且霿燕为唇齿国赵为辅车邦张耳与陈余饥鹰待劲风交游如父子遯秦联翼翪一朝仗马棰下赵数十城各有南面志机会不巧逢势屈武臣下立王持赵心赵地今已定赵王为燕擒耳余握赵柄武臣受燕笼王归二人臣王囚二人公肯迎生王辇惟逆死王輁死王良实愿求王但虚名王魂化燕氛二人喜无忡内举全赵势外折弱燕锋问罪始有名仗义不待攻王今兵在颈行见雉离罿臣来吊燕祸不求归赵功燕将色如土燕王胷如春乞尔赵玊归急归在匆匆出门不复顾仰天荷高穹养卒御王归喜气如渴虹前歌扬金镳后舞踏锦幪荆卿羞督亢陈驰惭迁共惠公返曲沃勾践复吴淞山川再清朗天地重昭明智靡秦樗里勇冠夏逢门铜斗笑剌客玳簪恧谈朋三军咸啧啧众口交喁喁升为堂上宾永脱灶下烘张筵列樽俎烹羔宰肥豵累累系印绶瑟瑟穿玲珑阳阿七盘舞中山酒千锺厚赏陈前墀养卒辞未终宫中有才人颜色如花红可怜桃李子降作糟核供始笑周尾生抱柱流寒淙复咲苏季子愚妇不下緵陈余娶公乘张耳婚外黄持将比才人才人姣无双宫妆扬嫮都野态减妖秾殷勤语才人才人莫心忪好去偕新郎新郎非蚩氓繁华少佳实丽色几欢悰请看古羙人命薄恨常浓骊姬死晋市西施沉吴江黄鹄悲陶婴蝴蝶怨韩冯沩汭两皇英南望九疑峯斑竹泪点点潇湘波汹汹章华贮巧笑细腰如黄蜂峡梦啼霠猨江眺伤青枫阿房三十六烈焰惊丰茸娥娥摠薄命呜呜歌懊憹相逢恨靡芜相思苓芙蓉尔名播乐府尔芳辉管彤寄谢东邻子学步休言工 
赠沐锦衣 
仙山名五华迢迢上烟霞道逢两仙童驻鹤问仙家仙家住仙村木门苍琅根英英众公子楚楚诸王孙舍后有碧梧凤皇将九雏鸣声何喈喈闻我蓬莱壸兄弟八九人中子执金吾木公酌醴泉金母斟云腴埙虒吟何曲历历种白榆大妇七襄女中妇重输姝小妇无名字彷佛秦罗敷丈人且安坐日出东南隅 
月团茶歌 
唐人制茶碾末以酥滫为团宋世尤精胡元入中国其法遂绝予效而为之盖得其似始悟唐人咏茶诗所谓膏油首面所谓佳茗似佳人所谓绿云轻绾湘娥鬟之句饮啜之余因作诗纪之并传好事腻鼎腥瓯芳醑兰粉枪末旗香杵残秦女绿鬟云扰扰班姬宝扇月团团兰膏点缀黄金色花乳清冷白玊澜先春北苑移根易勺水南??灵别味难 
珠履曲 
渐台织女跂东足【甘氏星经织女东足曰渐台】袜罗不染银绿飞下天边三素云来舞人间八琅曲白纻缭绕丰跌光掌中无力踏春阳共命缕缠双躞蹀同心丝绣五文章姌袅轻盈邯郸步媻跚勃窣汉宫妬香裙漏影蝴蝶飞兰膏明烛翳霄晖金杯潋滟浮金影玉山摧颓偎玊寝梦里俄惊月入怀醒时却讶莲生枕雪皱霜皴起夜来花欹柳弱临高台牵牛呼龙种瑶草不遣仙踪印归道笑杀梁家与石家折腰香尘何足夸 
飞燕咏 
飞燕元倾国合德更联芳歌舞平阳第膏沐温柔乡涏涏宫中去双双天上翔露华百英粉沉水九回香李文明袜练石花凝袖妆金釭星列影珠帐月齐光避风远条馆沃雪浴兰房香汤不沾体仙飙空引裳吹箫庆安世持履冯无方娇爱讵终极荣华安可常祸水一以浸炎火允不扬莫诵伶玄传徒令樊女伤 
善哉行 
夏夜苦短冬夜苦长日月既逝春华秋霜【一觧】山川嵯峨悬日孔多岂无车辕淹留匪他【二觧】兽有朋携鸟有群飞顾瞻中林旦往夕归【三觧】海色东起明星晨坠羙人在远寝不聊寐【四觧】同心异乡意遐思长思耒何如弹琴中啇【五觧】附书来鸿翩翩空疾愿尔千里勿遇缯繂【六觧】 
梅花落【有序　四首】 
古乐府有梅花落曲唐人诸家作者多矣皆咏其开不言其落也旅行松次适见梅花落乃援旧题以成新曲虽有愧缘情庶不谬体物云耳 落梅复落梅千片复万片愿借皷芳风吹入披香殿 
其二 古梅飘古香新梅缀新妆那枝传妾恨何树近君乡 
其三 梅落复梅开流光似流水君心在梅花妾意怜梅子 
其四 团思更团情依幌且依楹朝朝妆靥靥日日望卿卿 
合欢咏【有序】 
合欢为树夜合朝开枝叶繁互望若蟠紏风至扶疏了不相牵缀古人所谓青囊蠲忿者也览晋人杨芳之诗聊继声焉 可怜合欢树生我庭东厢枝枝相紏结叶叶复飘扬烟交疑覆帐风散若分香戢华践西柳开艳启东桑周诗惊采绿楚梦感昏黄赠君以蠲忿与妾同芬芳 
峡东曲 
白帝到江陵一千二百里欲试一日程湏待春水起布帆一百尺出自三梭织风顺早归来天际遥相识 
七夕曲 
此夕知何夕今秋似去秋凉风兼远思并在最高楼 
盘江行【贵州】 
可怜盘江河年年瘴疠多青草二三月绿烟生碧波行人好经过 
七盘劳歌 
一盘溪谷低仰首愁攀跻蚕崖白云上鸟道金天西 二盘行渐难谷口野风寒石磴愁旋马行人各觧鞍 三盘云雾堆侧径转迂回前旌正延伫骏骑莫相催 四盘连翠微峰日隐晴辉石齿啮人足树枝罥人衣 五盘势更高俯见栖鸟巢岩峦暂相倚人马同时劳 六盘穷攀缘真似上青天下瞰巳峻绝上望更巍然 七盘险栈平眺望倚分明西征通蜀道北望指秦城 
朝天岭 
落日半山坳掩暎栗叶赤行客早知休前溪多虎迹 
将进酒 
清酤如济浊醪如河君子有酒旨且多我当起舞君当歌歌乌乌舞傞傞歌舞未终良夜过我首既濡君颜酡古称贤达日饮何人生安乐孰知其它将进酒杯行遅主人且勿喧君子有所思尧置中衢尊文王法酒旗共此融融欢无愆抑抑仪今汝年寿等乔松名与金石期将进酒酒且终乐相乐乐无穷【张禺山云辞古调高义存鉴戒与淳于对齐王语相似】 
鹣鹣歌 
绀宇流霜豆房冷华烛蟠烟舞交影中有一人字鹣鹣飞爵腾觚盻斜领莲花漏水夜无多莫将金滳比银河愿为楚女巫山之行雨不愿作甄妃洛浦之凌波 
楚妃引 
金缸行??壁随珠烛羙人如月嬉华屋明星烂烂接朝霞笑杀兰膏夸宋玉 宵猎南梦赴长莽火似云鲵駴雷皷同车独共龙阳君纤腰羙人空楚舞【补叶满莽切】 

【十五卷】
五言古诗一 
【五言古诗一】
白云岩为谢左溪赋 
衍古谚
题交甫解佩图 
别陈玉泉 
送张山?卢山职方还铜梁
续东波狂云妬佳月 
怀音篇寄张惟信学士
元谋县歌 
书李前渠藩伯公便面
九月三日见新月
恩遣戍滇纪行 
出嘉陵江 
崤关行
集弘法寺后圃小山 
于离会作 
太史升庵文集十五卷成都杨慎着　从子有仁编辑 后学赵开羙校 　五言古诗 
白云岩为谢左溪赋【名廷芝】 
红云拥帝居紫云荫仙箓白云何悠扬舒卷岩之曲震泽昔从龙液池曾下鹄出岫本无心悬车返初服憬彼入深林跫然在空谷风听弘景松露采渊眀菊菊露缀眀珠松风音?景球玊九牧谢两龚三间谐二陆何日和云谣西池春草绿 
衍古谚【汉时谚云杀君马者蹃傍儿其言虽小可以喻大衍为一篇感时抚事亦有讽云】 
天马龙为友来自渥洼池青丝为之络黄金为之鞿圉人新承命剪拂下瑶墀骑出横门外茸茸春草时东城接南陌观者咸嗟咨弄臣矜迅足长鞭终日施汗血忽憔悴筋力尽駈驰未树边隅绩徒为冶游疲始信杀君马端是路傍儿 
题交甫解佩图 
交甫之楚游息影依乔木道逢两仙姝逍遥汉皋曲星宿缀眀珰云霞装鬾服婉娈荡荧魂花艳惊凡目目随韈尘扬魂与芳风逐结梦拟阳台交辞同阿谷荣华橘是柚贞芳笋成竹江永不可方微波春自绿 
别陈玉泉 
玉人将远别投赠琼敷篇惠而能好我裵徊病榻边感此万里行曷月重周旋秦地四方枢神皋接英躔八水忽横流九嵕俄震骞来旬属大雅申画寄名贤平成绍禹绩玄圭献尧天参井与岷嶓星土元相连应念沧浪叟好音遰鸿传 
送张山?卢山职方还铜梁【佳胤】 
郊扉偃江介炎天方欝埃燕居感离索蜗庐森蒿莱高人千里驾空谷跫音来研精既理窟抽毫更逸才玄韵紫房洞清吟文昌台同声起予和咲口为君开樯乌五两发兰鹢双橹催晤语拟倾盖永怀乃??酌罍愿言植嘉树湛思肄条枝三峨遅屐齿七襄冀琼瑰 
续东波狂云妬佳月 
狂云妬佳月蜉蝣撼大树佳月了不嗔大树何曾拒轻薄哂王杨羣儿谤李杜光焰万丈长江河千古注勿言人可欺大言终自误 
怀音篇寄张惟信学士【张名潮】 
昆池望汉沼滇徼视梁岷音耗两迢遰眺听一伤神他乡非故园浊水限清尘悁脰徒伫想送躯邈何因有客来天末开缄慰饥渴殷勤访死生绸缪申契阔光仪欻若亲穷愁暂如拨万里向炎隅五载困羇孤山川梦张敏岐路泣杨朱烛龙屡迁舍胎蚌几盈虗情随瘴岚结魂与回飙俱忆昔承嘉会弱植连英蔕眀轮仰重离丽泽资双兑取则斧晲柯同声竿混籁曳佩步文昌抽毫逼华盖凤液接鸡栖退食竞招携黄山上林苑玄灞曲江堤齐镳拾瑶草对榻然青藜郢客传歌妙周郎顾曲迷传歌还顾曲欢移成别促宁知嘤鸣鸾忽作徘徊鹄去去背荣宴行行赴严督三陟阻且长百罹纷交属考盘岂中阿离索异西河螭头辍彩笔鹤膝拥琱戈北道主人少南方迁客多碧鸡冠曾岭赤虺邻荒景阖荆坐刬迹剪茅旋栖影樵爨分獠烟桔槔通棘?火井鼓腹畏含沙延颈愁添瘿枭獍咲边陬篁竹跳蛮酋挈家窜草莽乘障杂兜鍪乞粮公山氏贷粟监河侯蓬翘随树羽桃梗泛苔沤风霜瘁筋力蒲柳凋颜色居夷寡凤嬉求仙拙鷮息衰白岁不与昏黄日下稷新知讵相闻久要难见君皎皎共明月悠悠间白云弃置勿复道伊谁竟此云天山苏子卿辽海崔亭伯觖望洛阳城销志长安陌跛鳖羞骥伍委羽非鸿翮下冫?巽饶薄田东皋余广泽还乡尚有期从君访黄石 
元谋县歌 
遥望元谋县冢墓何累累借问何人墓官尸与吏骸山川多瘴疠仕宦少生回三月春草青元谋不可行九月草交头元谋不可游嗟尔营营子何为欻来此九州岛幸自宽何为此游盘 
书李前渠藩伯公便面 
望尘斗以北倾盖江之阳命驾慰迟暮倚楼讯行藏下榻沉痾失拥篲端忧忘玊藻敷温丽金薤披玻琅沦诗缀四始逸籀括三苍荒经询夏后汲冢怀周王赓皋既旦旦聆挚何洋洋维时首朱夏迅晷改青阳欵言移日稷彦会属辰良蒲葵聊短咏木桃愧申章 
九月三日见新月【时有悼亡之戚】 
纤纤初生月挂我高楼傍常时照欢影今夕流悲光悲光正徘徊怅望相思台凉沾露襟???云土?爽透风帏开丝虫绕阶缉火萤穿箔来更添漏水咽膏减缸花催庄休歌不发潘仁心巳摧啇陵别鹄怨梁树栖乌哀未抵此时恨长啸独难裁 
恩遣戍滇纪行 
啇秋凉风发吹我出京华赭衣褁病体红尘蔽行车弱侄当门啼恠我不过家行行日巳夕扁舟歙潞沙扬舲天津口回瞻见牛斗风吹紫荆树月照青杨柳逆流泝漕河相顾慎风波荒村聚豺虎夹岸鸣蛟鼍仆夫困牵挽防吏苦嗔呵徐沛洪流溢沧溟浴白日聚落鸡犬空衔舻羽毛疾暗滩持楫防洄溜扬帆栗维缆依鹳巢搴蓬迩鲛室乘月下吕梁侵星过白杨漫岸憬失道孤舟欝相忘喧豗见迭浪极眺无连冈阴霞互兴没湅雨倏淋浪湿薪戒传火空囊愁绝粮信宿万籁平邻舟动欢声闻鸡共起舞买鱼贺兼程夕泊秦淮岸朝逗维扬城愁听玊箫曲懒问琼花名畏途险巳出胜地心犹惊真州对瓜步分岐当去住翘思铁瓮云怅望金陵树江浮惧涛澜陆走淹霜露移舩鹭洲来弭榜龙江隈故人同载酒一醉雨花台高台多古今百虑盈疏襟琴弹别鹤调笛喝飞鸿吟临风惜南鹜揆景恨西沉江程始挂席江月照采石招摇西北眀水雾东南碧铜陵梦里过赭圻望中隔浔阳见市廛湓浦异潮夕马口歌独漉鱼山侯风宿西塞渔父矶东陵道士洑估客叹浮萍放臣悲落木秋惊赤岸枫霜谢黄州菊龟山汉阳县鹄矶遥可见披襟倚山阁开图对离宴鲜飙苹末来余霞波外绚枕底鸣飞湍舷际失江干仙子驻鹤峤王孙鬪鸭阑云开君山出壑归洞庭宽乹鹊噪危樯连连一何迅试叩巴峡船果得家乡信时序感孤怀风烟集双鬓江陵初解颿苍皇理征衫家人从此别客泪不可缄腾装首滇路问愁程楚岩楚水萦沅澧楚岸秀兰芷古墓识昭丘遗坊号珠履珠坊青芜繁昭丘白云屯伤心枫树林回首桃花源天寒行旅少岁晏霜霰烦界亭四十渡羸马不成步幽篁讵见天密箐才分路营窟半卉裳人烟尽盘瓠戾虫啸落景暴客当官戌驱车先发昫投驿迟瞑雾溆浦涔阳连龙摽夜郎天远游吊屈子长流悲谪仙我行更迢逓千载同澘然一叶崇安渡千波竹箭急鬼方昔云遐罗甸今初入阴霾暄凝交瘴岚昏晓集长亭此驿遥只尺如棘涩石行蹶昆蹄沙炊咽蒸粒断肠盘江河销魂宠嵸坡军堡鸣笳近蛮营荷戟多三辰晦光彩七旬历滂沱??剡衣行风舞芦笙眺月歌可怜异方乐令人玄鬒皤烟霜穷琐旅茞若开芳序迎睫平原来还顾残山去喜见青松林却辞黄茅屿滔滔岁已周望望且夷犹衣尘何暇拂足茧不能休碧鸡俪金马滇海昆池泻五尺常頞道万里唐蒙野隋将仆碑川汉相连营下我行更向西绵力倦攀跻硪碌穿危磴蜻蛉控绝溪点苍眀霁雪抱珥饮晴霓蒲塞重关峻兰津毒草低□寒鸩鸟下花暖杜鹃迷淜环蜮射渚畷入象囲畦莹角髦牛鬪斑文筰马嘶缅书涂贝叶棘?火照燧松梯风景他乡别天倪吾道拙云山巳乱心风尘仍结舌出门各自媚失路为谁悦桑落岂忘忧芃觿讵申结龙吼雄剑鸣骥歌唾壸缺苍苍七星关几时却东还弥弥三峡水奚啻隔中沚黄犬代书邮青龙借归舟鴈翼翔廖廓猿声逓阻修何由一缩地暂作锦江游 
出嘉陵江 
嘉陵驶且长千里如投梭洋洋者绿水触石扬白波逶迤似有情相送出褒斜云气接江脑日色破浪花冥冥下无极疑是神龙家垂藤饮猿狖奫沦栖阳阿中有南行舟遥遥通三巴惜哉不可往巨石剧狼牙我欲镵安流手中无莫邪长歌行路难日莫犹天涯 
崤关行 
晨行崤关道此道一何难曾陵高不极修坂回欝盘季冬十二月时节正严寒马啼践霜雪车辙带冈峦凌澌正坚冱河水无汍澜通逵结冻溜改径陟巑岏四望少烟火鸟路俯鸿盘悲风号古水响入玄云端居人尽塞向行者为盘跚野狼啸昏侣饥鴈短晚翰迢迢村郭远行行未觧鞍凛凛岁方晏去去程犹宽劳歌以咏志释此越乡叹 
集弘法寺后圃小山 
黄鸟语春晚青林生夏阴禅宫静锺梵宁知车马音率尔成嘉遇晤言良所钦对酒俯楼殿步屣陟丘岑谋野既有获在远亦会心怀哉幽寂地兹游可重寻扰扰望城闉欲去愧尘襟 
于离会作 
遥遥事行役落落无安居奉义徂江汉成旅候轺车密亲念暌隔宾筵集华□流声何肃穆照夜交瑛玙率尔拜嘉贶何以报相于烟霜易淹留日月方向除曲湟浮绿藻太液敷丹渠欲嗣北来音托之西上鱼【玊溪云宛曲有味】 
【十六卷】
五言古诗二 
【五言古诗二】
荅程以道 
西使将旋卧病移旬 
行旅 
过河内作 
感秋 
留别峨石李子杂用选句 
晨发高峣柬丘月渚杨墨池
西征夜
五日泛湖 
南窜始发京
江陵别内 
离思行【二首】 
采兰引
送陈德润还茂州【二首】 
双节篇为参戎郭云屏二母
寄余懋昭 
拟行行重行行 
拟青青河畔草 
庭中有奇树
续百一诗【十五首】 
东望楼
碧对轩
学樊圃
辩义井
悠然亭 
太史升庵文集十六卷成都杨慎着　从子有仁编辑 后学赵开羙校 　五言古诗 
荅程以道 
驱马国西门整驾城南端出宿指宾馆饮饯临河干中道逢嘉友谁云行路难四海皆兄弟况是平生欢赠我锦绣叚佩之当礻?今鞶上缕胶与漆下绘芝与兰芝兰芳不歇胶漆情无殚愿为双飞凫随君千里翰【玊溪云可与十九首并诵】 
西使将旋卧病移旬 
江汉起秋色池塘生夕阴萧条众芳敛啁唽候虫吟清光徘徊映圆景散空林采芝歌不发炼药行相寻隐囊废丹帙对晃虚清琹怀哉北望瞩怆矣西飞心端忧与云结商声随风骎晏然山中暮弱怀良难任 
行旅 
行旅苦日短劳人知路遥忽忽岁云莫客心中摇摇矌野饶寒气四望但寂寥严霜下丰草朔风鸣枯条浮云起为盖坚氷结为桥【玊溪云下句甚奇又有上句绝称】白日隐余照玄阴晻层霄鸣毂无停轮嘶马不觧镳飞鸟夕知还征途何迢迢无以??尉苦辛兴言自成谣 
过河内作 
晨行河内道矌然清客心太行北麓近丹流东逝深丛芳金碧岸摠翠瑛瑶林蒲梢逓余馥柿叶垂繁阴在藻归乐泳迁乔闻好音客行虽云苦对此一开襟既怀击壤咏复动沧浪吟古风羙乐土兹情验于今 
感秋 
江汉流无极浮云去靡依类此远游子乘障戍边圻故乡三千里山川隔音徽日夕桀括栖凉秋熠耀飞离索星霜改端忧节序违处者怨不詹行人叹式微焉得排云翼遥随征鸿归 
留别峨石李子杂用选句 
羙人仙李姿相期拾瑶草讵意旋岚风吹我千里道轻舟已迅迈归信方浩渺所是同心者不得殊怀抱隔江犹恨遥何况滇云杪路远梦魂迷思君令人老愿托上林鸿好音及春早 
晨发高峣柬丘月渚杨墨池 
荒鸡嗥西邻海霞射东壁又携孤剑征去作点苍客高峣亦吾庐安宁亦予宅屏居三十年宛如故乡陌飞屐频登临披衣数晨夕别离今几时重到感畴昔儿童巳长成宾从尽衰白联榻情绸缪晤语慰衰瘠此行拟何为筋力疲疆场少城云思纷江阳春梦积一身四处家浮生百龄迫请为劳者歌歌罢转愁剧 
西征夜 
寒重旅衾单嘿对灯花谢乱山荒垒间独客孤眠夜寂寞与谁同寻思似梦中劳劳无止极去去忘西东故乡孟冬别有约仲冬返人愿天不从长征日以远异县多相知樽酒话心期含悲不能语泪为生别滋 
五日泛湖 
鸡鸣海色动日出林霏开红霞晃金碧赤帝骑龙来新晴宜理棹??丙佛游仙台榜歌声流喝丝管清且谐且湏醉一斗以缓肠九口 
南窜始发京 
秋风萧萧发駈车出郭东问我今何适窜身向南中南中万余里去去与谁同亲交满京国只尺难相通且喜脱幽絷未睱悲道穷矫目盻浮云但羡高飞鸿 
江陵别内 
同泛洞庭波独上西陵渡孤棹泝寒流天涯岁将暮此际话离情羁心忽自惊佳期在何许别恨转难平萧条滇海曲相思隔寒燠蕙风悲摇心菵露愁沾足山高瘴疠多鸿鴈少经过故园千万里夜夜梦烟萝 
离思行【二首】 
飞蓬无根株飘飖随风起游子辞家乡流落在万里当歌有苦调对酒无欣喜闭门愁绪集出门多荆杞彷徨安所之断肠分流水水流何潺湲远游几时还 
其二 南望蜻蛉道西眺渠滥川石子何磊磊水流何煎煎山川隔宇县仰视空云烟鸿飞远不到书迹何由传愁来坐自叹气结不能言愿假黄鹄羽轻举随风旋 
采兰引【赵弘道宪副因余之此诗改闻名为兰谷】 
广通县东响水关产兰绿叶紫茎春华秋馥盖楚骚所称纫佩之兰也人家盆植如蒲萱者盖兰之别种曰荪与芷耳时川姜子见而采之以赠予知九畹之受诬千载矣一旦而雪作采兰引秋风众草歇丛兰扬其香绿叶与紫茎猗猗山之阳结根不当户无人自芬芳密林交翳翳鸣泉何汤汤欲采往无路局步愁褰裳羙人驰目成要予以昏黄山谷岁复晚修佩为谁长采芳者何人荪芷共升堂徒令楚老惜坐使宣尼伤感此兴中怀弦琴不成章 
送陈德润还茂州【二首】 
锺鼓宁乐鷃文绣讵饰豨近随扶摇翔何似抢榆飞劳者恒思息游者恒思归达生贵止足君子当知几宦途类婴网禾?免驾真觧徽阳阿可晞发高岗堪振衣亹亹时过中戚戚何歔欷相期保耋齿逍遥敬良晖 
又井络当坤维岷山出其腹神禹生兹郷石纽何葱欝采药遣古亭读书留往谷灵峯隐秘文名山藏仙箓薤尾翔飘鸾穗书昂立鹄瑞恊宛委图辉映岣嵝曲早慕子长游晚滞周南躅烦君窈窕寻寄余琳琅录 
双节篇为参戎郭云屏二母 
周南摽李兰卫风咏栢舟淑闻播三族苦节传千秋郭门有双节今古与同俦千金言?获襁褓九原安松楸保抱自黄口相依到白头仍云继阀阅将星绍箕裘天道岂无知世泽楚水流丛桂既林森慈竹还修修令伯陈情表惓惓思报刘圣代倚长城岂容归林丘不日丝与纶封章下冕旒我歌双节篇石室他年收 
寄余懋昭【名勋】 
夙昔梦见君揽衣颠倒裳系君骅骝马要我野游翔贻我金僊文合诵声琅琅方舟青衣水共钓鲤与鲂晤言交欵欵携手何洋洋觉来一何见累然在南荒荒鸡嗥东邻明月悬西方搴帷成起坐长啸达晨光因之万里风慰言企来章 
拟行行重行行 
遥遥涉长途悠悠愁我心我心愁未央暌离日以深山高水无梁寄书多浮沉鱼乐在故渊鹿鸣思长林觉时影与身梦来禂与衾端居迟日月旦暮如古今孤愿人讵知沉忧自难任君子不遐弃怀我以好音 
拟青青河畔草 
河水清且涟河上多芳草春风二月时千里交河道交河汉家营荒莽少人行日暮凄风起黄沙与云平云间有孤鴈附书自郷县翩翩欲下来闻弦却惊散草青鴈北飞草枯鴈南归鴈飞有归时征人无还期 
庭中有奇树 
奇树生南国孤根来远方隹名谁不爱植近君子堂春风一披拂花叶何炜煌上有寄生枝亦得沾恩光桂枝陵寒山梧桐在高冈草木非自献信羙非所将 
续百一诗【十五首】 
齐庭陈大吕荆国起巫音雪宫繁锺鼓朝云进荒滛韶音?巠既已远凤鸟不复吟中和变贞则哀怨荡人心师矌奏清角晋壤飞祅祲曲工知烱戒灿言成良箴乐象析理乱谁言古犹今 
其二 佽飞佩宝剑涉江遇阳侯风涛起连山双蛟夹行舟舟人甘朽骨壮士故不忧觧衣谢行侣拔剑探灵湫剌蛟同剸蚓怒浪成安流名垂千载誉位取三珪酬嗤彼越王孙榜歌戏中流 
其三 豫让感知已之死无二心青茾敦友义捐躯酬断金煌煌彼二节照曜古与今国士有余誉参乘无知音何当续良史鸿笔兴幽沉 
其四 无恤营襄国诡遇树崇勋宝符吞中山铜斗挥代君都邑曜错绣戈鋋耿长云天道如环运人事犹玦分平原生荿草邯郸起烟氛一为房陵讴凄恻谁能闻 
其五 许由轻九州岛归休娱颖颜共伯弃千乘结隐巢首山渔钓性自适轩冕忧相关泽雉苦樊笼神龙乐潺湲何事子牟心犹存魏阙间 
其六 大禹入祵邦累然觧衣行墨子见荆王锦衣吹玊笙岂不易性素所重在全生栖栖非余志皦皦非余情所愧先机者飘然反柴荆被褐怀珠玊何人知姓名 
其七 墨子回车地朝歌佳丽丛新台既清洒淇水复春融锵如南子佩锦车同卫公隋珠光照日罗衣香从风招摇过柳市繁华惊娈童垝垣望复关桑中接上宫咄哉赞好德后乘有蹲龙 
其八 周鼎铸饕餮有首不见身食人未下咽灾害旋相因祸福互倚伏龙蛇有屈伸何事悠悠子狂冥若眯尘感彼塞翁言宜用书君绅 
其九 郑国有良贾弦高与奚施西市黍离国东遇虎狼师乌犍纳犒质白壁通欵辞乙丙已奋气殽函成积尸小邦得干城强敌亦何为 
其十 楚女竞吴桑两国遂交兵膏血润百里宝玊弃连城蚁穴溃金堤爝火熛山楹毫厘一为跌寻丈忽已倾由蘖在强场扞御非干旌安得起宋就永息瓜亭争 
其十一 尺木既有节寸玉亦有瑕清螭游浊水玄泽　星沙小夫工指摘巧言多諠哗丘蚓嗤蛰龙折杨笑皇华不遇明哲人终然成叹嗟 
其十二 隙阴审时运瓶氷知天寒行人在万里道路多险难放辙愁羊肠方舟畏狂澜渺渺音问阔迢迢岁月殚采绿动朝思葛生劳夕叹愿言托宵梦驰景随飞翰 
其十三 齐后厌佛士甘与鲋鲵居狐咺行哭谏陈斧斮东闾囹圄系鸾凤珩璜带猿狙燕兵一旦至国象成剥庐达生走奔绥触子驰亡车遂令爽鸠乐鞠为草莽墟麋鹿游苏台不独伤子胥 
其十四 东方本彦士和光在尘喧窃桃朱鸟窻避世金马门狎俗犹鸥鸟齐物若鷃鹍虚称羽人流空拟岁星魂柱下自异曲滑稽岂同源惟应夏泰初千载契知言 
其十五 葛藟萦樛木兔丝附女萝夭夭二小草洪荫仰巨柯鄷邑羙任姒湘渚咏英娥彤管久尘翳妬津生洛河青史伤人彘黄云惊女讹【纬书黄云翔女讹惊邦】骣牛信可乘良法在金科【古律妬妇乘牛狥部中】 
东望楼 
男子志四方焉能守一丘壮游轻万里逸迹凌九州岛抚时厌迫隘胡为此淹留越郷悲南冠骋望登东楼遥树小如荠连峯如波流穹谷无足音远水无归舟跳听何所见驰目空悠悠海曲歌五噫天末咏四愁崇山自兴恻旷野谁与俦焉得云螭驾托乘从霄浮 
碧对轩 
仲尼从凤嬉子云慕鸿飞兴托寥天廓迹与名山依伊予事执鞭夙龄脱馽鞿考室临苍莽开轩面翠微碧鸡栖灵景彩翚曜烟霏英岊耸升望晴峦引高晞会心生远意娱人留清辉玊露缀丹研壁月流金徽息偃忘坐起晤言无是非柱下有遗言所贵知我希 
学樊圃【南中謪居五咏】 
夙尚丘园心憬彼逍遥乐幸从黑衣行得谢朱丝縳锄榛理荒畴薙茸搴长薄抱瓮代桔槔树枳当篱落春秋莳韭菘阴阳分蔼藿寒瓜织女荐云实仙人削紫苋春雨零绿葵晨露泊下箸有常期加餐无爽诺厌酌宾筵醴宁羡屠门嚼聊为野人谋毋诒君子噱 
辩义井 
息壤海脉通幽壑泉华注浚发百尺灵沛泽千人聚光烂九霞浆羙吸三危露朝绠环村氓夕杓喧邻孺碧甃自葳蕤银床谢雕铸南中饶炎燠北陆无凝固漱盥氷齿寒存想玄发驻蒙庄咲塪蛙羲象占谷鲋甘芳本易竭澄渫良难遇且从投辖饮休伤轠瓽赋 
悠然亭 
萧萧者东篱峩峩者南山山色无远近如在咫尺间茅亭敞潇洒荜门恒反关朝见归云驶暮见飞鸟还飞鸟不可即归云不可攀怅我穷荒謪再见篱菊班列树何丰茸流泉亦潺湲永日无氛翳地隙景自闲时枉幽人侣暂觧游子颜清风巳千载余波及颓顽 
【十七卷】
五言古诗三 
【五言古诗三】
拟古 
大中丞百川张公招饮静居寺十四韵
言将北上述志一首荅苏从仁恩王子衡 
送黄才伯【佐】册封藩府南渭 
登大慧寺逌然台是日杜鹃鸣于北都
和余懋忠青衣别后追寄之作 
琼音篇寄康对山
赠张愈光诗【三首】 
送终安人王氏葬恩波阡 
效古 
双鱼铺
送崇庆白判官 
送曾东石 
秋日杂诗【二首】 
赠钱少容佥事 
送徐用先归嘉州
送王舜典知成都
和方思道毛坞之什 
送严维中 
送郭价甫【三首】 
送卢师邵 
寄严维中 
太史升庵文集十七卷成都杨慎着　从子有仁编辑 后学赵开羙校 　五言古诗 
拟古 
山采交藤下山逢老翁发白颜转少疑是古韩终此翁何所居乃在深山中左右狖穴前后虎豹丛风云径路绝人迹那能通问年不荅长啸气何雄翩然轻举去策杖如飞鸿 
大中丞百川张公招饮静居寺十四韵 
韶序届仲春遅晷正骀荡好音流晛睆时服改纤纩英衮枉嘉招夙驾东闉仗祗园敞静居香灯护龙象名言析秋毫陆海披珍藏稔岁华黍豊乐郊天丝扬曲水迹非陈斜川图可仰披雾吟泬寥谋野乘闲矌晏粲倚文翁式遏怀葛亮下走本陈人泛爱容衰恙芰制厕端旒尘容酔清酉?央信宿枉仙翰何以酬台贶杲旭烛覆盆灵籁鸣塞巷永言讵能殚镂膺矢无忘 
言将北上述志一首荅苏从仁恩王子衡【廷相】 
我辞承明直矫志青云端销声绝车马卧痾对林峦甘此皋壤怡谢彼飙霭干晨夕咏凿井春秋歌伐檀奔曦岂不疾国火三改钻游子恋所生不获常怀安微尚何足云弱质良独难衡门坐成远尘冠行复弹已负濩落性更从樗散官进阻岩廊议退抱江湖叹矌哉宇宙内吾道何盘桓 
送黄才伯【佐】册封藩府南渭 
泛泛东行舟迢迢南渭流沦波环楚壤脉别引丹丘竹屿临湘烟枫门暎离日金节斗边来青翰天上出分珪剪桐底鸣珂衣锦乡江千旋露盖海曲卸云装西岸搴芙蓉东周折杨柳燕喜拜华堂鸾讴献春酒握兰五夜直采萧三秋期跂予饥渴想遅尔琼树枝 
登大慧寺逌然台是日杜鹃鸣于北都 
驱马出城阙置酒临高台高台见百里坐望西山隈云气何飘飘??丙佛接蒿苇前有芳树林清阴欝徘徊飞鸟遗之音宛转凄以哀杜鹃非北羽谁遣从南来常恐商飙发使我修兰摧长歌行路难感激伤中怀 
和余懋忠青衣别后追寄之作 
抽簪画江沙写出肠断词遥寄百里人见君昨夜思昨夜复今朝百里又千里欢游坐成隔乖离从此始乖离渺何许异国犹乡土云从青衣来月自峨眉吐云月两悠悠光景为君留因之托宵梦远到海西头 
琼音篇寄康对山 
晨逢南州牧携手滇之阴言从太白来贻我琼黄音题封五云烂开缄双凤吟伊人先鸣者夙龄晏清襟良史古班马逸民今尚禽商泛悯宋玊刍委嗟师金沜东青霞想浒西紫芳心戎旅未云返嵇驾何由寻因声万里风调短情方深【尚子平禽子夏二人后汉逸民唐诗安得山中信致书移尚禽】 
赠张愈光诗【三首】 
孔雀生南涪裴回紫蔚林文采既彪炳与世亦殊音时哉固多觭弶罗比见寻羽毛棽以俪阿阁迥且深一弹哀鵉唱再抚孤鹣吟荒涂不可践为君愁我心 
又迢迢禺氏山珠壁交晶英二六照梁乘三五连赵城两羙必相合谁言容易并刖足伤卞盉按剑嗟枚生子续艰征赋余和从军行同心复同患日暮天末情 
又大雅沦千载正声代以微鹰隼乏翰采雉晕无高飞有鸟来西极羽群实所稀风穴吸沆瀣天池濯毛衣翙翙千仞翔郁郁九苞辉君才文苑凤隼雉焉能希梧枯醴泉渴日暮恒苦饥何时逢天老驾言玄扈归 
送终安人王氏葬恩波阡 
石流何湔湔湟潦增其波天阴日勿晚旷野悲风多严霜下乔木零雨泫柔柯萧条我行野伤心悲如何中道失嘉耦送此山之阿凛凛岁方宴谁与同啸歌加看彼鸟雀各自安其窠 
效古 
朝游巍峩宫暮坠崝巆壑面笑皆成叹春华秋已落耳余互侵陵田窦相倾夺富贵生不仁荣华有销铄何如啇山翁茹芝咏莫莫冥鸿度逵陵樊笼岂栖托 
双鱼铺 
岧岧山上亭上有双鱼字回顾望新城欲将双鱼寄泛泛东水流苹藻相蒙翳钓竿何袅袅鱼尾何曾丽缄意付归风日暮江之泛 
送崇庆白判官 
宦迹标南郡贤劳赋北山分携千里外留滞一年间梅阁春全隔花宫月几弯水声随露冕尘路损风颜别路遥岑合离亭二水环永言君子赠怀惠野人攀共道莺迁近来瞻马首还 
送曾东石 
文鸟生岷山来翔十二楼览德箫韶下长鸣向南州翩翩慕俦者日?卷言不可留河梁一相送飘风吹方舟山川隔光彩嘉会期三秋清啇易终曲何以慰离愁常恐丽泽远索居多愆尤驰心如日月光彩随南流脱有归飞翼因之问阻修 
秋日杂诗【二首】 
秋霖溢城阙后土何时干周行无轨辙出入阻且艰长安有一士荜门昼长关开径理蓬蒿荒我蕙与兰蕙兰日将歇蓬蒿不可删仰首向浮云慨然增永叹 
又羲和运天晷候虫和岁阴昔为莎鸡羽今为蟋蟀吟感彼萧条节动此栖遅心旅人在异乡相思梦同衾登临一以眺但见丘与岑清冷含广泽悲啇印遥林结轸还归来当轩抚鸣琴幽兰久不奏谁哉知此音 
赠钱少容佥事 
之子体英彦弱龄称国华先名出艺苑发迹翼名家澄清揽飞辔亨衢有高车仪凤自览德神羊本触邪当今爽鸠墟千载同其嘉翱翔属宇县音尘非天涯离居欲有赠持此代疏麻勿言吏道迫坐令尔音遐 
送徐用先归嘉州 
客有归欤叹言从隐者流高议在青琐吾道付沧洲沧洲多故人夙昔谐幽赏啸歌丹崖边携手紫霞上壁津春水生波浪动江城岷岭秋芳落清音满兰若亦知江湖忧不废登临乐迢迢结桂枝望望阻相思殷勤三岁字惆怅四愁诗伊予慕俦侣暌离分晤语何时峨眉云来作人问雨 
送王舜典知成都 
新觧郎官绶遥分太守符严程趋左蜀归榜过东吴玊垒关云凈青城岭月孤乹坤回治象江海接亭衢露冕仁风播随车觧泽濡滮流通暍壤生色到寒芜筐篚穷方贡兜鍪罄国湏几年怀乐职今日会昭苏廉范歌当继王褒颂不谀循良千古事肯负两轮朱 
和方思道毛坞之什 
毛坞之什棠陵方子所作也一曰出棘竹二曰觧藤杉三曰灶舟?瓜桐四曰榼中鲤升庵子读而爱之倚而和之改为冉冉孤生竹袅袅杉上藤愔愔灶舟?瓜桐育育榼中鲤如其章如其句如其意如其声 冉冉孤生竹遅此方苞月玊节本璘珣孚尹亦旁达??丛棘纷紏缠兴言谁剪伐诗人执斧柯君子在林樾朝看清阴成暮听啇飙发一歌猗兰荣再占泰茅拔不有栽培心曲直竟何掘 
袅袅杉上藤翳此荒水滨蛇蚓一以结虬龙何申申清风扇中壤渥露漙高旻奇树既有华散木亦有身岁寒异凋谢发生何齐匀匏瓜徒自系持此叹迷津谁当贡衢室上与阶蓂伦 
愔愔灶舟?瓜桐采自樵人坞徽轸不得荐槫栌亦何补况复近庖厨宫啇委泥土哲匠秉清矢?见知音慕中古正声归雅琴俚耳蔺簧鼓中郎不可见虎贲犹堪取何时期幽寻渌水游春渚 
育育榼中鲤本是充庖鱼戢鳞隐文章骈首相沫濡豫且下清冷元君梦玄夫品物虽异流共戚亦通娱但取庄生乐那知子产愚放之悠然逝相忘于江湖谁言尔为尔自信吾忘吾 
送严维中 
北辞鸣凤池南登歌凤台命俦啸匹侣羽翼临当乖舲舡张且歙河水潆复洄靡靡君行迈悠悠予轸怀离日汀洲下惊飙林叶颓分襟一为别悬旌摇以摧会合良不易临岐重徘徊圭章多特达清角少喧豗赠言无他?日耳力?声仪望重来 
送郭价甫【三首】 
洋洋北流水摇摇南行舟良友当远迈祖帐临汀洲欢觞恒易满别襟苦难留形影邈千里德音谁与酬 
又德音无与酬怅然兴我思人生非鹿豕安得免乖离河洲有芳兰采之堪赠贻猗猗扬馨香千里同襟期 
又襟期千里同川涂两都通王道方砥平高衢骋骏雄东宾问西主南燕遰北鸿音尘岂廖廓端居有长风 
送卢师邵【名雍】 
空谷滞跫步石山枉佳招长风自远来逸翮怀迥霄期我于浮城投我以英瑶我仆巳整驾我马亦在镳愁霖泥修途江广讵通舠粤子暌昔约伊人阻今朝良会虚高言三游绝孤标神襟重悒悒怅望倚逍遥佳期旷何许碧云生泬寥愿附同声翼因寄相思谣 
寄严维中 
羙人在桂林贻我金琅玕高情与逸思遥下青云端相去万余里黄鹄飞犹难湘滩何悠悠衡麓峭增盘击汰浥清泚振衣凌巑岏奇观洞前古嘉藻留英翰壮游轻路永远别惊年单梦泽流澌觧铃峯零露漙遵途返星驾会阙峩云冠伊予婴夙疢块然慕朋欢愧彼桑蓬志甘此藜藿安怀书重端绮佩言芬如兰始愿爱青华终期同岁寒酬德遂有述展歌情未殚 
【十八卷】
五言律诗一 
【五言律诗一】
采药 
暑夕 
松韶关吊孙松山中丞
闰春廿日梦在金沙寺与刘珥江及三际禅侣清话觉后因记之并寄珥江
桐花 
苦热 
赠高白坪方伯 
江阳秋热八月作
六月八日第四雏生用韵答二韩表弟
少宇宋公夕饮行台 
咏绳桥
元宵宿北岩开公房 
王母瑶池图寿李右川母张太安人 
哭徐用先 
西施咏
戊戌除夕赠萦经徐尹
辛丑新正 
来报豚儿生志喜一首
寄中麓李伯华 
秋风引
星回之夕梦一羙丈夫自称宋玊谓余曰公独无诗赠我乎梦中作一首四句觉后续之 
夏雨 
夜次宁郭 
下连山
春夜望月 
梓潼道中 
早发觧州 
夕泊江陵 
乙酉元日新添馆中喜晴 
西使后期柬尹舜弼 
琉璃河
孟津【二首】 
青桥 
锦城夕
九日遂宁县郭西登高
游灵泉寺此地有席司諌读书处感怀兴悼一首
咸阳 
硖石道
层台驿
箐口关
观刈稻纪谚【二首】 
云隐林中 
宿龙宇寺 
送张惟信册封唐邸因归省母 
高峣卧疾喜简西峃至自滇城 
永宁诸贤送至鱼凫关
寒夕 
毕节简蔡席二广文 
瓦店泞涂峻岭 
再会东畮 
三会东畮 
腊八日与墨池野酌遅丘月渚 

太史升庵文集十八卷成都杨慎着　从子有仁编辑 后学赵开羙校 　五言律诗 
采药 
危蹬扪萝上名山采药游木条刋落鴈篱蕋剪牵牛简子红仍艳长卿翠欲流三花聊永夕一叶莫惊秋 
暑夕 
工跳昭侯蚤翾飞露女蚊青蒲眠不稳白羽挥徒勤南浦生凉月西郊聚密云星桥归思逼力疾坐宵分 
松韶关吊孙松山中丞 
京兆推孙宝郇瑕得智罃才教烽火静已见谤书盈梦断琼瑰水魂归贯索城故山闻笛处松壑动悲声 
闰春廿日梦在金沙寺与刘珥江及三际禅侣清话觉后因记之并寄珥江 
锦水白苹渚金沙青豆房名僧偕梵志才子共刘郎觉路花非染灵山草亦香碧云牵别梦忽寤在江阳 
桐花【甲戌年作追录于此】 
曲水惠风轻桐华正吐英枝条引晨露【世说清露晨流新桐初引】门巷近清明剪剪寒应尽霏霏雪不惊啄花夭凤小又见绿阴成 
苦热 
溽暑蒸润土火云烧远空闭户类螺蚌觧衣真倮□枕石无凉气挥扇亦炎风引脰望西颢金伏何时终 
赠高白坪方伯 
税驾辞薇省披林构草堂虚舟分雪浪泰宇发天光芹藻金籯外芝兰玊砌傍丹丘何必问此是白云乡 
江阳秋热八月作四序重开夏【俗言天下三伏泸州六伏】 
三炎未解威心遅氷雪节体想芰荷衣灵籁无清吹岚光灭翠微阆风与玄圃羽翼讵能飞 
六月八日第四雏生用韵答二韩表弟【适甫述甫】 
茅舍亦悬弧欣看第四雏自怜牛舐犊谁谓蚌生珠娱老堪提抱成人任鲁愚多情二表弟良夜待倾壸 
少宇宋公夕饮行台 
凉雨凈纷埃华筵向晚开疏星临紫宙新月照乌台丽句高难和玄言听未回讵詶倾盖意无柰别旌催 
咏绳桥【追录】 
度索寻橦国升猱饮狖形俯窥愁凈绿仰睇失空青雨过苔絙???云土?风来箐雾腥天将限夷夏何用罪坤灵 
元宵宿北岩开公房 
旾醉依莲社宵谈衍葛藤云僧标指月天女步然灯桑下经三宿蒲团了一乘何湏分垢凈持此问南能 
王母瑶池图寿李右川母张太安人【干州永寿】 
仙乡名永寿仙李即蟠桃彩服晨趋数瑶池夕晏高遐龄还再阅恩诏见重褒笙鹤三天下云中听响璈 
哭徐用先 
子卿还绝漠贾谊返长沙共喜天才定俄惊日已斜颓峯萦九折逝水绕三巴挂剑应无地飞蓬惨泪笳 
西施咏【张禺山云绝似太白】 
羙人出南国名字号西施鸾舞隔烟雾鱼惊沉网丝轻盈羞燕尾窈窕妬蛾眉一入吴宫去姑苏麋鹿时 
戊戌除夕赠萦经徐尹 
今夕知何夕明朝是岁朝雪封岚气凈云护岭天遥杨柳惊横吹梅花起丽谯故人新酒熟储兴欵春宵 
辛丑新正 
贵竹逢新岁寂寥空馆时泉声为滴漏原烧作晨曦野戍击析早山衙开印遅春盘罗鬼菜冻体欲流澌 
来报豚儿生志喜一首 
鱼札报堂琅犀兵走阿幢弧悬金雀幔花灿玊虫缸老蚌宁嘲晚明珠讶许双归来梨枣熟笑傲倚陶窻 
寄中麓李伯华 
中麓何山隐青丘太岳东藏书侔宛委问道即崆峒鸾鹤烟云驾乌蟾日月笼相求天路迥惟许谷神通 
秋风引 
霜凛行??芦急秋深悬炭轻觱篥吹篱响熠耀傃阶明卢女流黄色班姬捣素声谁教明月引翻作苦寒行 
星回之夕梦一羙丈夫自称宋玊谓余曰公独无诗赠我乎梦中作一首四句觉后续之 
文藻三闾并幽怀九辩知云为巫峡赋雪作郢中词茅屋还遗址兰台异昔时鸿裁谁猎艳空自拾江蓠 
夏雨 
微凉生细雨半夜似新秋玊轸琴丝缓金炉香气浮檐花溅碎滴地镜俯清流东阁多闲暇西池好倡酬 
夜次宁郭 
风急毳裘轻关河向晚程星从鸦背出月傍马头生雪店悬灯影寒谯送角声乡园知日远夜夜梦瑶京 
下连山 
一辞青锁直长望碧山阿乡树云中出京尘马上多钓航依水竹精舍入烟萝春色催归兴风光待啸歌 
春夜望月 
今夜南楼月中天北望賖星河分宇县锺漏隔京华露砌光含竹春江影泛花留连竭樽蚁潦倒待城鸦 
梓潼道中 
小市孤烟起平冈落日斜素林惊夕鸟锦石戴寒花怅别关河晚凭高眺望賖上亭今夜月流影梦还家 
早发觧州 
旅宿先鸦起归心与鴈争氷霜残腊路花柳上春城隐士嘲西笑骚人感北征劳生应物理奔走愧虚名 
夕泊江陵 
西陵白雪晴南浦绿波生海燕先春至沙禽恒夜惊竹房灯下市花舫月中筝且醉桑郎酒休伤萍客情 
乙酉元日新添馆中喜晴 
白日临元岁玄云放晓晴城窥氷壑迥楼射雪峯明客鲤何时到宾鸿昨夜惊离心似芳草处处逐春生 
西使后期柬尹舜弼 
绿蚁离觞困青骊首路淹江皋遅白日岳麓近朱炎别梦春犹隔劳歌夜未厌刀头讵可问飞镜转纤纤 
琉璃河 
碧水琉璃凈朱桥牛斗新风花回曲岸春树隐平津清梦绕江汜佳游限洛滨肯停飞盖影未洗化衣尘 
孟津【二首】 
樯橹横移岸楼台背枕河飞甍临积水悬溜下洪波蛟避荆飞剌龙惊女激歌自怜非估客风浪饱经过 
又河曲风烟古天涯旅望深津楼环日溆碣石带云岑竹箭春添溜蒲帆暝逗阴岷源千万里何处是江浔 
青桥 
阁道盘云栈邮亭枕水涯猿猱临客路鸡犬隔仙家风起青丘树春迷玊洞花【玊溪云真唐句】旅怀今日豁停幰问褒斜 
锦城夕 
锦波澄霁色丹楼生晚辉江光二流暝桥影七星稀犹明叔度火未息文君机南陌骖騑度东城锺漏微【玊溪云初唐气格】 
九日遂宁县郭西登高 
烟霞万里开鸿鴈几行来【玊溪云登高自见】江近飞乌国山高戏马台霜华沾旅服霞影落仙杯坐惜佳辰晚斜春未拟回【玊溪云蜀有此景】 
游灵泉寺此地有席司諌读书处感怀兴悼一首 
司谏幽栖地空门岁月深泉台埋玊树灵境閟仙音逝水兴三叹游山废九吟风徽何寂寞松栢自萧森 
咸阳 
帝里繁华歇神皋岁月多【玊溪云二句用事精到】秦城依北渭水象天河颓堞无遗土惊川有逝波丘陵沉霸气松栢起悲歌【玊溪云千古感激】 
硖石道 
石壕环陕驿渑水带崤关东望封泥谷南连积甲山秦轮无只返赵壁有双还陈迹虚无里荒台蔓艹间【禺山云用事似王杨】 
层台驿 
陡坡千百磴破店两三家湿灶薪无熖硗田饭有沙瘦兵宵泣血猛虎昼磨牙行路难如此羁愁一倍加 
箐口关 
箐口关何险山头路更賖凌兢磨旋蚁屈曲阵蟠蛇官舍惟孤舍人家无一家客心何处切夕照闪归鸦 
观刈稻纪谚【二首】 
平章门外路散策喜凉天雨涨青蛙水秋成白鹤田林塘闻牧笛墟里起炊烟欲问沧洲趣沧洲趣不传 
又田父邀予说秋成此岁多草头占月晕米价问天河乐土宁无咏豊年亦有歌惟愁军饷急松茂正干戈 
云隐林中 
燕坐洗尘颜风林久未还众流争漱浦群濑欲聋山鸣蚻杨阴静飞蠝桧影闲晚来空翠湿似觉雨斑斑 
宿龙宇寺 
二妙此招携双林狎遁栖禅僧香雾窟樵子青云梯宝树飙埃凈昙花色相迷有为应咲法诗句续灯题 
送张惟信册封唐邸因归省母 
鸣玊遥持节分珪重剪桐骅骝开蜀道蟋蟀采唐风税驾云山外回舡月峡东还将南陔什一奏北堂中 
高峣卧疾喜简西峃至自滇城 
隔户闻来屐移灯坐对床澄心披乐霚点鬓讶吴霜便欲开棋局还思减药囊天涯故人少且愿驻飞航 
永宁诸贤送至鱼凫关 
远送鱼凫外离情柰若何今晨岐路泣昨夜烛房歌西上滇云影东流蔺水波生还如有日相伴老渔蓑 
寒夕【七十行戍稿】 
东西垂老别前后苦寒行旅鬓年年秃羁魂夜夜惊舂鉏胷内贮石阙口中生读书有今日曷不早躬耕 
毕节简蔡席二广文 
鹑衣裹冻身荒馆夜难晨冷榻谁相伴寒炉独可亲途穷千虑失天远四愁新梦里儿童戏醒来倍怆神 
瓦店泞涂峻岭 
古木千章合飞霙六出齐马行氷上滑人向雾中迷屐齿穿空石昆蹄陷弱泥几时辞梗泛垂钓隐桃溪 
再会东畮【癸卯岁】 
南来复北去暂会又离群投馆日卓午缓程春正分杨园花胜雪雉堞粉如云白首犹行役劳劳愧隐君 
三会东畮 
金醴醉连宵琼枝别此朝折梅临堠馆结桂伫河桥燕笑风前断骊歌云外飘青山有明月愁影转萧萧 
腊八日与墨池野酌遅丘月渚 
散步谪仙桥严寒酒易消云容将变朔风信巳鸣条只为朋从好浑忘旅寓遥清吟遅月渚剪烛永今宵 

【十九卷】
五言律诗二 
【五言律诗二】
正月二日观社 
发安宁
正月十一日宿禄豊寄丘月渚杨溪山张见梅杨墨池
与李葵之段宪卿夜饮
留别安宁滇城诸友【二首】 
广心楼小酌忆张禺山
刘羲亭访予高峣宿毛氏萃芳园夕归
五月二日太华寺会效韩昌黎 
宿积翠岩 
游玊案山宝珠寺
酬金秀才 
乌撒喜情 
大理春市因忆李仁甫
大华寺即事
大相公岭 
招刘善充 
送毛东镇往临安
鱼凫关燕别赵龙岩佥宪 
北桥离席留别赵州诸子 
荅马敬臣【二首】 
荅杨从龙给事 
感通寺
次张大理文柔别后见寄韵【二首】 
水边梅影 
梦游感通寺简诸友 
谢杨肃庵都谏惠笔 
亭前引水名曰墨池 
过石桩村访唐河东刺史王仁求碑【二首】 
玫瑰花
竹户 
海篺 
出塞 
咏霜 
滇池泛舟见新鴈
中元夕望开福寺塔灯
咏琵琶
春江曲
折杨柳
雨
青桥驿
渡黑龙江时连雨水涨竟日乃济
忆用叙弟 
同祝鸣和锦江泛舟 
游中嵓寺 
次胡孝思中嵓韵
候朝简王舜卿 
桔栢渡
重过华清宫
临晋道中 
七夕亿远 
送王维贤吉士出知广德州
周彦通侍御秋斋【二首】 
斋房春夕 
酬郭司业 
送余懋忠 
春雪 
春雨 
惟信朱晓早发至古店回诗见寄次韵
清源楼观涨【二首】 
寒
梅天郊晚 
寒食见梨花
寒霄月色 
寄许玊林 
詶袁永之 
寒夕 
送朱参政良矩还金华
秋夕高峣早起 
村晓 
寄王云巢 
怀韩子中 
寄张愈光 
赠王民望【有序　五首】 
高峣夕
赠别陆后野
送人之吴楚
舟晓 
与胡在轩简西峃泛舟至柳坝晚归 
滇晓 
元宵雪
九月望日与诸弟夜泛
次夜 
登金华山玊京观中有陈子昂书台【二首】 
昭化饮咂酒
早发神宣驿
长安遇雪 
沙河县
春雪寄内 
十二月朔旦南郊扈从省牲
送内弟黄秀卿 
癸未除夕 
夜泊 
送邓士曾给事以言事謪金坛名继曾
秋日枕疾【四首】 
春月卧病至夏首
新秋悼亡【二首】 
太史升庵文集十九卷成都杨慎着　从子有仁编辑 后学赵开羙校 　五言律诗 
正月二日观社 
滇海曾观社重来岁月更江山依旧丽耳目幸犹明礻?玄服兼村雅香醪杂浊清杜陵诗句在久客惜人情 
发安宁 
悠悠戎旅情甲鼍汨吾征征马谙旧路飞鸿戴前旌倭迟此周道来往非夷庚东君怜衰朽假我以新晴 
正月十一日宿禄豊寄丘月渚杨溪山张见梅杨墨池 
客星无定影惊鹊又迁枝避地仍多阻还家未有期东桥花月夜南浦蕙风时携手难同赏劳歌寄所思 
与李葵之段宪卿夜饮 
旅寓逄新岁芳邻聚此宵梅花普贤寺杨柳謪仙桥又醉双文酒休歌独酌谣并州故乡地浑忘路迢迢 
留别安宁滇城诸友【二首】 
垂老西来日天涯此会稀马啼声特特鴈阵影飞飞南海情偏厚东坡语未非海??土岑寂地车辙满荆扉 
又垂老东还日天涯此别稀关山归马地江水钓鱼矶秉烛情何尽衔杯泪欲挥相思幸相问处处有鸿飞 
广心楼小酌忆张禺山 
久客高峣上登楼眺望频云连呈贡雨花接晋宁春苏李诗篇盛陈雷意气真不逄刘会孟谁识两仙人 
刘羲亭访予高峣宿毛氏萃芳园夕归 
坐对仙峦暝归防竹径幽玄亭虽寂寞清话且淹留书足挥毫兴宵添秉烛游游仙何必赋即此是丹丘 
五月二日太华寺会效韩昌黎 
雨后来更好山水有清音紫霞池上酌白雪丘中琴悟以千佛偈因之九仙吟闻锺发深省风?立尔洒尘襟 
宿积翠岩 
晓色动香尘天风杂梵声鸡鸣关树白龙卧海波清湘浦行捐佩沧浪坐濯缨思归还引望怀古若为情 
游玊案山宝珠寺 
名山已发兴空宇复离羣开楼见西海出岫指南云泉华玊溜接风籁紫宵闻前朝一片石金薤剥苔文 
酬金秀才【镐浙江武康人】 
伏枕抱疾日闭关余春时欣闻空谷音适与中林期清风洒兰藻零雨坐茅茨翻然不可见悠哉寄遐思 
乌撒喜情 
易见黄河清难逄乌撒晴阴霾既巳豁险道况复平蜀日杳千里滇云惟十程江花与江草异国看春生 
大理春市因忆李仁甫 
海国樱桃市春山兰蕙游青丝盘騕褭红颊醉扶留狼荒金莫辨鲛宫珠暗投佳人眇天末因之问阻修 
大华寺即事 
旧雨高峣上新晴太华中松门巾?登山霭兰渚镜文虹钟动烟花紫灯然暝色葱山僧多养马疑是古支公 
大相公岭 
九折刺史坂七擒丞相桥沉黎汉原古严道蜀关遥策马氷槽滑乘橇雪泞消我行再经此感慨一长谣 
招刘善充 
戎旅九塞上暂归如梦中双江碧云合九桥明月同摇心渺天末携手期城东伫立永今夕银蜡粲铜缸 
送毛东镇往临安 
缥缥碧鸡使萧萧斑马羣离亭方禁酒征路正炎氛水弩含沙影天鸢坠火云归音期蟋蟀莫待海花纷 
鱼凫关燕别赵龙岩佥宪 
有美台中彦怀予别思长薄云随马首落日送渔梁野燎山多黑江秋荻已黄摇摇愁转旆宁用诉华觞 
北桥离席留别赵州诸子 
漂泊犹戎旅羁栖且岁年又伤南浦别重醉北桥边烟树环江浒风花簇野筵乡心那可问愁思绕离弦 
荅马敬臣【二首】 
北阙承恩谴南荒作旅人可堪同瘴疠犹自隔音尘鹤岭霏烟外螳川积水滨三年不相见两地各伤神 空宇澄新霁殊方报早秋凉风天末树明月海边楼塞草封归望湘兰唤别愁来章三复罢对酒不能詶 
荅杨从龙给事 
仙居深紫府旅望渺苍波五夜劳魂梦三年阻啸歌云心陶令远秋兴杜陵多鱼浦南风便龙关一羽过 
感通寺 
岳麓苍山半波涛黑水分传灯留圣制演梵听华云壁古仙苔见泉香瑞草闻花宫三十六一一远人羣【寺有僧无极者洪武中首率僧众归附朝京御制十六诗送之还诗云众僧经通佛旨语善华云华云华言也】 
次张大理文柔别后见寄韵【二首】 
四牡何时发双鱼此日将别离惊草绿衰谢感芸黄泽畔风霜劲天涯岁月忙欵襟难借问濡迹但相望垂老云南戍逢君海上州桂招非小隐萍泛是同流江汉询幽侧关山慰阻修欲酬平子赠空有畔牢愁 
水边梅影 
玊宇暧微霄瑶华擢秀翘贝宫浮藻景鱼浪凈兰桡佩冷汉皋橘珠明河上萧不逄南雪唱空倚北风谣 
梦游感通寺简诸友 
李白题诗寺文箫鴈韵楼海光浮树杪山翠滴床头热想寒泉濯春曾暖谷游暝钟萝月下清梦一相求 
谢杨肃庵都谏惠笔 
彤管分青琐琼缄到紫岩草玄疲执戟花梦老江淹嶰谷箨龙健寒宫桂兔尖无因白雪唱空拟碧云瞻 
亭前引水名曰墨池 
金潭朝洗菊玊甃暖滋兰何如玄址水分作墨池澜烟云生几席星斗宿阑干问字休携酒仙家沆瀣寒 
过石桩村访唐河东刺史王仁求碑【二首】 
唐代河东守周朝圣历时土花封绿字石发被金碑泣露麟犹卧嘶风马自悲荒原谁过问郡乘不曾知 鸣蚁古河东川原势亦雄城荒吊华纳山远问葱蒙玊筯埋天禄银钩剥画虫闾丘名姓在乡衮仰清风 
玫瑰花 
庭际玫瑰树含芳当坐隅春盘红玛瑙晓帐紫珊瑚风信翻霞锦天香缀露珠仙壸春酝好留着醉麻姑【玫瑰花入酒尤佳】 
竹户 
竹户少尘埃浓阴欝不开静闻清露坠凉送好风来鸟下弹琼粉虫行篆紫苔无人共欣赏坐啸独悠哉 
海篺【即葑田也浮于水中东西往来】 
芳洲隐苹末葑埒寄芦中上下随春水东西逐夜风浮家还泛宅断梗复飘蓬感物伤羇思生涯愧海翁 
出塞【地名六朝体也】 
烽火照甘泉刁斗出祁连锦车冲鸟穴翠日?毛度鸡田高柳分斜月长榆合远天交河氷正结心断玉门前 
咏霜 
天驷粲寒芒青腰骋素妆珠帘银蒜白金井碧梧黄汉署宵锺彻胡庭晓角长豊貂无暖色坐待烛龙光 
滇池泛舟见新鴈 
忽见行行鴈来应自故乡天涯多少路云际几乎霜滇水饶葭菼禺山足稻梁金河尔休恋无限虏弦张 
中元夕望开福寺塔灯 
窣堵高千尺然灯达五更刚风吹不灭甘露洗还明龙烛真堪并蛾飞不敢惊??夔升何矫捷应见闼婆城 
咏琵琶 
回窻暎华表连环系锦绦桃叶双鬟小枫香一调高牛羊上青塜狐兔没黄蒿留宾芳夜促且欲醉蒲桃 
春江曲 
时女翫春翘新梅发远条风香随步步云彩艳朝朝怅望迷晴浦音书候晚潮玊轮江上水心断木兰桡 
折杨柳 
白雪新年尽东风昨夜惊芳菲随处满杨柳最多情染作春衣色吹为玊笛声如何千里别只赠一枝行 
雨 
蝉咽枝头露鸠抟树杪风窻窻凉意足叶叶雨声雄案对灯花喜宵分簟色融不知何水部吟断滴阶中 
青桥驿 
铁壁千秋雪氷崖万壑雷人家比星散鸟道入云回旅寓山河隔乡心日夜催客行春又夏不见捷书来 
渡黑龙江时连雨水涨竟日乃济 
飞鹢朝暾霁停骖午漏分客心随水急人语隔江闻雨过添清气风生爱縠纹中流归棹稳跂望有来群 
忆用叙弟 
阿弟远行役一年无定居劳劳恒念尔寂寂正愁予日月攀芳树云霄隔素书燕南池草绿应好赋归欤 
同祝鸣和锦江泛舟【名銮】 
八月茅花水诸天桂子风追凉琪树底击汰锦亭东人境嚣尘隔仙曹逸兴同城楼锺欲动斜照带微红 
游中嵓寺 
高阁诸天近长江客路分帆开山吐月锺动水连云渔唱通宵起樵音隔浦闻佛香浑不断散作南岧熏 
次胡孝思中嵓韵 
翠微连宝地青霭压云堤俯瞰行人小平瞻远树齐振衣淹暮屐回棹听寒鼙雨歇枫林静荒鸡尚未啼 
候朝简王舜卿 
文华接武英凤吹应鸡鸣月晃牙牌字风传玊佩声天香飘左掖宫漏隔西清不是班行迥焉知夙夜情 
桔栢渡【在昭化县东二里】 
桔栢古时渡江流今宛然名存巴国志诗有杜陵萹鸨鹢冲烟散鼋鼍抱日眠分留余物色朗咏惜高贤 
重过华清宫 
绣岭仙人阁华清玊女汤山川犹气象台殿久荒凉暖水生烟雾寒松受雪霜碑文无岁月螭首卧牛羊 
临晋道中 
茅店昏烟集榆乡燎火开宵征何太急暝望忽相催月树群鸦散霜桥列骑回觧城闻漏点星宿满梅台 
七夕亿远 
离人惜离景星聚又星分双津乌鹊候三山鸾鹤群锦江澄夕浪玊台生晓云山途何渺渺愁思极纷纷 
送王维贤吉士出知广德州 
朱方新出守玊署早知名邦域周千里文章汉二京凤皇天北顾鸿鴈暮南征清赏何由共琼枝别后情 
周彦通侍御秋斋【二首】 
北斗临茅宇西山出蕙楼凉风吹玊树明月下金丘歌对梧桐语辞因丛桂留高人耽吏隐不是采真游 凤皇巢扈阁蟋蟀在西堂庐是承明地园非避世墙清琴宵弄月白简昼飞霜采采篱边菊相期重晚芳 
斋房春夕 
青云临鹿苑焕景入虹梁燕坐诸天近斋心五夜长尘埃徐孺榻灯火赞公房隐隐闻清漏迢迢出建章 
酬郭司业 
元岁天斋里新阳月令逢僧房联下榻仙佩待鸣锺云会连枝比宵分隐几慵同心成坐隔回首是行踪 
送余懋忠 
河上氷犹合关山鴈未回君行阻舟楫征马犯尘埃天远惊离袂春寒入劝杯江东碧云外日暮独悠哉 
春雪 
南雪转东风千门四望同爱穿珠箔透愁点玉阶融竹覆玲珑叶梅残绰约丛夕窻还暎白蜡炬更添红 
春雨 
春雨掩柴扉勾芒力尚微润通瓜蔓水寒透木绵衣大泽龙蛇远空林鸟雀稀山翁多甲子杖屦候芳菲 
惟信朱晓早发至古店回诗见寄次韵 
井辖虚投夜河桥暝发时明星将夙驾重露欲沾帷南浦蘼芜合东门杨柳垂回风飘锦字空谷寄遐思 
清源楼观涨【二首】 
潢潦飞櫩外洪波古堞前山收玄豹雨江展白虹天牛马迷昏谷鱼龙失故渊樵人归太晚隔浦认炊烟 云色含山色涛声撼树声枯槎何处下怒浪几时平退鹢昏相失飞乌晚对鸣如何夸海若犹自诧庄生 
寒 
天籁调寒吹神炉炼晓霜稍惊绵力薄还讶叶声长画戟归边将青绫直省郎谁论萍氏禁湏问曲生方 
梅天郊晚 
连日黄梅雨??黾声积渐多丰年无赤地平墅似银河园筱凉生叶堤柽水没柯半村斜照里收钓晒渔蓑 
寒食见梨花 
寒食村藏寺晴光水见沙老僧闲贝叶邀客看梨花尘外氷壶莹风前玊树斜洗妆犹待雨春态倚云霞 
寒霄月色 
眀月流寒影低櫩复转廊雪霜留澹白参昂伴昏黄野径多樵笛江村有钓航不教乌鹊定直待烛龙光 
寄许玊林 
吾怜许玊林道气夙龄深悬车未华发解佩晏清襟山水归与兴琴樽静者心紫芳行可觌丹灶拟同寻 
詶袁永之【书自阳朔寄来○袁名袠】 
书到滇阴日封题阳朔春同心虽异县未面巳通神骏发高岑后鸿裁晔寿新【永之近着皇明献实】伊予嗟暮耋颙子掞天宸 
寒夕 
壁月寒生晕银河冻欲氷檐花穿霚淞窻纸战风棱桂火嘘难熖兰膏坐自凝新梅如姹女妆束待晨兴【霚淞木氷也着树玲珑如花谚云霜淞打霚淞贫儿备饭瓮】 
送朱参政良矩还金华【朱名方】 
仙人无白发何事早归山东海文鳐逝南云倦鸟还竹林同晋逸芝岭异啇颜明月和清梦随君度雪关 
秋夕高峣早起 
独向高峣宿遥闻水寺锺疏灯青耿壁斜月翠沉峯星点萤穿竹潮音鹤舞松明湖开晓镜倒影木芙蓉 
村晓 
水寺霜钟起山楼晓堞迷长庚配残月斜汉界晴霓犬吠声如豹蝇喧听似鸡老怀浑不寐遥夕又新题 
寄王云巢 
红尘厌市廛白首伴云眠巢父元无地壸公别有天北山回俗驾南岳定诗禅莫讶焦鹩细逍遥且大年 
怀韩子中 
风流点苍彦天骨乘黄奇出宰千家邑归无三径资兰亭传墨诀草阁伴玄思怊怅汤田别深杯欲暝时 
寄张愈光【名含】 
刘安悲落木曹植感飞蓬夜雨灯前梦秋霜镜里容绵绵思远道戚戚苦无踪何日来仙驾青天骑白龙 
赠王民望【有序○王名廷表○五首】 
钝庵王民望自临安千里来访予信宿而别期与池南唐子午衢段子会于晋宁为盘龙海宝之游值予阻疾不果行作此以寄且订后期与子旷参辰眷言淹晷曜婉婉来清扬娓娓启玄调暝宿太华峯晨理高峣钓沙上怆分襟城隅阻言笑 言咲豁相思有约当后期云峤苔屐并风檐兰襟披衢步拾瑶草池酌系青丝俊游文?巾白下高会继南皮 南皮驶清流北渚爽金?米韦焦?去骖俨立鹄走舸歙飞鸥胡然婴痾疢临岐隔欢游望美天咫尺何以慰离忧离忧一何丛我心一何忡紫芳行采采翠管坐蒙蒙开奁熭宝饵隐几拂雕桐驰神随去鹢缄情付归鸿 归鸿翔泬寥绪风传风?立沓凉氛秀峯期温盟通海榻讵诧彩霞分终令碧云合张敏梦不迷刘勰兴还荅 
高峣夕雌霓【入声】 
晴桥跨雄风晚籁斜绿畴翻禾?己稏苍浦贙蒹葭【左思赋蒹葭贙雚蒻森注贙音犬分别也】樵隐同山麓渔啇集水涯荒村门早闭卜树已归鸦 
赠别陆后野【名坤】 
邂逅叶心期灯花对酒巵浮云迁客梦明月美人诗馆曙鸣鸡早关寒度马迟行过宜禄驿好寄世南碑【陆为予言虞世南书宜禄碑在邠州字画遒劲不冫?咸庙堂碑人罕摹印】 
送人之吴楚 
佳丽东南地登临罨画中竹云笼晓渚梅雨澹烟空风顺帆如马天高月似弓哀歌休拔剑槎上觅仙翁 
舟晓 
羇心厌漏迟未晓命舟师树过如人立帆开觉岸移天梭星落织霞锦日舒丝渐喜渔村近炊烟出竹篱 
与胡在轩简西峃泛舟至柳坝晚归 
北风吹海岸拥沬聚银沙去棹穿汀叶归帆拂渚花鹅儿黄似酒杨柳绿藏鸦物色撩人醉醉歌凌紫霞 
滇晓 
林迥碧鸡飞花稍露欲晞迢迢城漏寂隐隐寺锺微小店明灯出残妆带月归云津渔唱起空翠湿蓑衣 
元宵雪 
娥月隐春城仙云飘六霙花随四照出光与九枝争白战横诗槊清愁倩酒兵何湏访姑射人世即瑶京 
九月望日与诸弟夜泛 
嘉木绕通川空林众籁传江天清近榻霜月冷侵舡尽日供愁坐连宵只醉眠不同池上酌何事有新篇 
次夜 
南浦风光阔东林霁景饶滩声喧昨夜峯影静今朝行艓寻烟语停杯待月邀清游不隔日玊树好风标 
登金华山玊京观中有陈子昂书台【二首】 
巴峤亭前立涪江槛外斜雪堂开洞府云木上烟霞叶响非关雨林香不是花玊京如可到从此问丹砂古调今寥落令人忆拾遗不图垂拱世复覩建安诗瑟在犹清庙碑残尚色丝紫玚留咏后千载有锺期 
昭化饮咂酒 
酝入烟霞品功随麦?曲蘖高秋筐收橡栗春瓮发蒲桃旅集三更兴宾酬百拜劳苦无多酌我一吸已陶陶 
早发神宣驿 
孟冬来栈阁清晓度乡关隐月鸡鸣急回风虎啸闲霚收才见树日出始分山时复凭高望秦川指掌间 
长安遇雪 
日下长安近天涯晏岁逄冻云千亩竹寒雪五陵松桥远迷玄灞山明见紫峯行行游猎者争信客无悰 
沙河县 
空碛少人烟孤城大道边平沙盘马路残雪射鵰天野日三竿上河氷百片穿条风将变柳客思感流年 
春雪寄内 
春阴欝未开春雪犯寒来点缀过花径飘扬度玊台望迷河畔草歌茖陇头梅并起因风兴还思道韫才 
十二月朔旦南郊扈从省牲 
天仗云门外宵衣晓漏前苍龙旗影动朱鹭皷声传星烂甘泉烛霜清泰畤烟南郊新警跸重覩孝皇年【方云得初唐体】 
送内弟黄秀卿【华还遂宁】 
素舸涛江来白马崤关去荻岸屡沿洄芜皋几容与寒日照行觞朔吹飘离绪超远望平原悁脰空延伫 
癸未除夕 
金壸跃温酎华烛蟠暖烟壁阴逝可惜琼筹俄已迁哕哕鸾声动苍苍龙角旋椒觞犹颂酒兰佩催朝天 
夜泊 
夜泊中嵓下扁舟对万峯一星高岸火几杵上方钟水落滩声急云低雨意浓何人吹铁笛潭下恼鱼龙 
送邓士曾给事以言事謪金坛名继曾 
千里泛沧波孤踪寄薜萝风尘随燕雀水国傍鼋鼍湘浦捐春佩承明待晚珂华阳虽咫尺未许听仙歌 
秋日枕疾【四首】 
陋巷本寂寞病来人更稀气候倏忽变阴晴顷刻非量移寒燠榻调停单夹衣余生付泡影焉知衡气机 风前黄叶树雨后紫苔墙肺病知秋早身闲觉日长杵声频捣药烟缕渐消香遮眼聊书卷雕虫久已忘 病叟茅亭卧顽童竹杖随半人嘲凿齿一足咲虞夔梦境虚传蝶支床底用龟古方浑不效无乃伪轩岐 残灯光翳壁斜月影穿帷衰鬓难禁日幽忧不寐时棘篱嗥夜犬茅栋咲寒鸱展转那堪说呻吟强作诗 
春月卧病至夏首 
愁心冷不春病眼夜难晨蝴蝶成虚梦芭蕉喻幻身枕干垂老泪门绝问奇人惟药添无量呻吟似饮醇 
新秋悼亡【二首】 
清啇不堪听白露自生愁孤枕寒先入空阶雨未休梦魂回永夜悲怨集新秋奇树中庭色伤心不再游 
又黄叶拥阶深秋声杂暮砧天空孤鹤唳露冷百虫吟锦暗宵衾色琼沉晓佩音可怜摇落节感此倍萧森 
【二十卷】
五言排律一 
【五言排律一】
题赤壁图 
早秋野眺寄所遅客 
赤岸山送别效谢灵运
新正六日随徐子容郭介甫唐守之登镜光阁一首 
至后雪
禁直春寒 
于役江乡言辞友生 
别用贞弟 
送石熊峯阁老代祀泰山阙里 
送尹舜弼祗祀南岳分韵得王字
涪江泛舟 
雨宿大宁馆
华清月夕 
送彭胡之官保靖
熏橘 
咏端溪砚廿韵示儿 
寄袁立山 
戏效西昆体无题十六韵 
初寒拥炉欣而成咏 
重咏风扇 
与张季文偶过虎丘次壁间韵 
蔬食 
送谢子佩 
咏立?侯子
晨霚 

太史升庵文集二十卷成都杨慎着　从子有仁编辑 后学赵开羙校 　五言排律 
题赤壁图【弘治辛酉年十四时作追录于此】 
曹瞒下江陵江陵正危剧周郎羙少年气吞江汉窄水战得上流火攻非下策卧龙东畧雄乌鹊南飞迫妖气掩黄星倒戈回紫陌鼎足已成形鬼蜮俄礻?虎魄王业聊偏安霸图何赫奕怀哉玊堂仙逖矣黄州客文光贯斗牛天游忘迁謪名姓识儿童画图灿金碧赤壁几千秋山青江月白 
早秋野眺寄所遅客 
蟋蟀鸣岁晏爽鸠起凉氛斜川有名饮中林无杂群轻轮逐水曲空舲舣江濆烟杪散灵籁寒漪聚渌文浦思滞滛客洲望夷犹君梦想期华月徘徊生碧云小山桂将结幽谷兰当芬馨香坐消歇跫音讵相闻 
赤岸山送别效谢灵运 
兹山亘长江合沓气象分朱壤凝炎德光辉灼頳雯阳景有先晓阴霞迟余曛朝暮多奇态草木含灵氲既下鸾鹤侣亦来麋鹿群石床閟古藓丹灶流烟濆游屐久芜没仙迹空尘氛曰予敦玄尚偕子挹清芬东嶕拾瑶草西岊采香芸行泛青木水坐睇峩眉云踯躅守鼪径罄欬何当闻 
新正六日随徐子容郭介甫唐守之登镜光阁一首【徐名缙郭名维藩唐名皋】 
抱病强寻春开愁是此辰瑶峯初霁雪镜水不生尘仙阁通青汉　皇图望紫宸城隅纤草出官路远杨新丽藻留金马烟花对玊人风光知渐好摇荡曲江滨 
至后雪 
白雪晃玄阴清都带玊岑原鳞春盎盎宫雉晓沉沉朔气龙沙远寒光鴈渚深色裁斑女扇声入楚妃琴黄竹当停奏幽兰且罢吟瑶华如可赠持此慰离心 
禁直春寒 
太乙祠灯罢甘泉荐鬯回青阳孟月启华晷上春催温树花全敛曲池氷不开通天明星馆迎风寒露台清冷异尘境霄雿隔蓬莱玊女窥窓下金徒抱箭来网户排云掩瑶墀映雪皑中郎五日直内史三宵陪郑编犹重御越罗当未裁欲分青藜火共举渌醽杯 
于役江乡言辞友生 
祗命向南渎离群感西河英僚笃久要同声鸣相和广筵开秩秩飞爵引傞傞披云敷别藻揆日促淹珂晨装摇朔易夕驾极岷嶓旋轸陟驳原击汰凌鸿波流澜玊轮汜杳霭青城阿丹诚荐蕴藻玄韵谐松萝临睨目为羙契阔谁云过游鳞乐静渚迅翼怀安柯兴彼缅焉情陈此劳者歌【玊溪云全篇不冫?咸康乐】 
别用贞弟 
征马矫西首离琴扬南音懿亲将远别置酒坐华林中量岂独浅强饮不尽斟【玊溪云甚情致】分手即岐路千里在寸阴习习东来风飘飘游子心山川修且阔羁思壮难任驰情天一涯结梦江之浔要我清商节聆子吹箎吟 
送石熊峯阁老代祀泰山阙里 
云亭炎帝馆洙泗鲁王宫百代声名远千秋望秩同郊禋元祀启肹蠁九幽通奠玊分宸献函香领巨公玑衡璇斗北奎壁映天东鲸泽观沧海鸿逵指岱蒙五松烟杪盖双桧两稍丛华衮遗经在金泥故检空铭崖晴倒景文栋晓舒虹仙碣秦观罢灵斿濩舞终周筵?日文巾?湛露舜殿转熏风肃肃攀归鞅明明翊化工 
送尹舜弼祗祀南岳分韵得王字 
洞庭环北渚衡樚奠南荒轩帝曾张乐重华旧陟方登对非昔事秩礼自今王鸾掖驰仙使龙函捧御香栢梁辞晓晏桂水泛春航星鸟光芒动风乌浩渺扬云标青磴上天柱赤霄傍峯影回鸿鴈冈音下凤皇搦毫惊掞藻弭节敬维桑并命还分役同栖忽异翔行行皆去辙肃肃戒归装南望苍梧远西游碧草长五津通万里七泽遶三相暑殿螭头日秋堂燕子凉汉恩虚讲幄唐会别文场离索难为久居诸幸不忘 
涪江泛舟 
明月沉清露秋风起白云兰挠乘溜急木叶下江闻爽籁金悬奏遥峯翠积氛碧潭留鴈影锦汭散虹文旅望随天豁幽阿与岁分登临知自好寂寞共谁云 
雨宿大宁馆 
晨栉充国风夕沐巴峤雨云馆枕攒峯江亭席回浒空水相澄鲜林霏自吞吐天籁坐啸吟烟萝共飞舞盻涔感踬蹄瞻乔怜滞羽怀哉喜霁吟倦尔愁霖苦棱棱霜野锺紞紞寒谯鼓惜无同怀人冻醪成独抚【禺山云近谢灵运】 
华清月夕 
华清月华满清都玄景开玊霜竟宇下金波穿溜来鸿蒙澄寒雾缭垣静氛埃莲汤何窈窕松岭亦崔嵬景灭集灵殿声销按歌台繁华自当歇芜没谁兴哀清光有今夕欲去重徘徊【禺山云平稳中奇】 
送彭胡之官保靖 
青枫带楚乡红旆引吴航溪洞连辰浦峯峦近酉阳稻田多有岁橘树不知霜苇钥祈盘瓠丛词赛竹郎蛮歌花节皷公燕桂沾浆因尔询风土图经远寄将 
熏橘 
绿橘试新霜金丸缀紫房羙人怜节物含笑出长廊玊手劳亲摘朱唇不忍尝浓熏九微火清芬百和香捧持青玊案投赠白云乡桃李终成俗芝兰岂并芳真堪颂屈子讵许掷潘郎罗帕分珍赐犹疑出上方 
咏端溪砚廿韵示儿 
瑞石出端溪灵陶琢巳齐缁磷开浑沌清越夺琳珪龙尾仙翁棹羊肝彦士刲浴毫轻似染囚墨腻于瑿朏月沉泓北涔云度岊西影寒归黑帝光鉴比玄妻羡起圆如壁纹回曲似堤藏春留琲瓃【初花如玊蕋也俗作菩蕾张有复古编云云】敲日响玻瓈呵润能欺础涵星讵照黧未央无古瓦函谷失澄泥儿爱莲蓬洗奴顽竹节携研山铭可记壸岭价应低吮笔浆含蚌祛尘匣斲犀谗邪忧吕望慱厚景宣尼绮思生松黛讹音辩彩霓寸田丰禾?巴稏勺水跃鲸鲵藻翰歌麟趾勋华借兔蹄逝将翔沼凤幸勿厌家鸡巴峤薪当荷雄池草正萋玊蟾征旧梦金马拟新题 
寄袁立山 
有羙袁州袁无论柳州柳刚方唐介俦文藻坡仙后道是三黜余官仍一麾守云瑞重轮囷山立小培塿赋别欲销魂阅视那容口飞挽疲东征穮蔉废南亩川涤斤伐枚水涸星在罶竹马遅细侯铜鱼怀杜母行春元有脚援溺岂无手横目良可苏渊衷期不负汗清垂华勋轩冕复何有 
戏效西昆体无题十六韵 
王御参三粲河图叙九房天机从此浅华孽竟非祥蟾窟那湏药牛津岂服箱周阿生碧树窈窕限清防翠被龙涎透银筝鹿瓜长荡舟凌浩渺解佩失溟茫南后鸣琼慱西施响屧廊山峯歌羯皷风水舞霓裳绣岭仙人阁华清玊女汤失中迷下蔡妆罢陷平阳回盻传深意横陈脱薄妆青鸾工渡海赤凤巧踰墙团扇留明月轻礻?容???土?早霜鸡皮三复少狐尾九还翔玊井乔家破珠楼石氏亡洛神休染翰嗤尔献之狂 
初寒拥炉欣而成咏 
闭户当严候围炉似故人胡桃无赐炭【宋世御炭以胡桃文鹁鸽色为上以赐内直学士】榾柮有穷薪儿免号寒喜翁便永夜亲熖腾金菡蓞灰聚玊麒麟剪烛休论跋传杯莫记巡煎茶浮蟹眼煨芋皱蚪鳞一点那容雪千门预借春霸桥何事者冻缩苦吟身 
重咏风扇 
披襟夸宋玊吹律诧邹生何似风轮扇能令暑域清蕴隆澄沆瀣道曷幻蓬瀛枕簟无三伏楼台即五城郢人忘羽秉宣曲想衣更风?立爽萧丘似飘飖列驭并土囊真妄说天籁实多情歌舞宜高晏鲜鲜白纻轻 
与张季文偶过虎丘次壁间韵 
梵锺百偈集客枕千念攒同人理舟楫寻僧陟林峦远公邀元亮灵彻詶韦丹且听柔软音稍蔚婆娑寒命酒对嵇阮言诗偕卜端山阿藏鹿苑江汜临鸿干篁竹坐可啸英菊饥当飡作茧乃自縳将心与谁安胥任传说靡一咲许历完【王粲诗许历为完十二言犹敝秦】狂思呌北阙幸免尸东桓讵期豺虎籍复登鸡马坛从公洒语雪俾余回情澜【汉书尹赏传何所求死于桓东少年场】 
蔬食 
蓬枢还老圃藿食远膏芗小摘中园里薄采南涧傍终葵紫含露蘘荷白负霜煠作金钗色齐为玊筯长既饱琅玗腹亦充沆瀣肠螬井甘三咽蚁丘愁五浆笼飧讵堪享钩饵宁可尝愿言从沮溺从此谢金张 
送谢子佩 
吾爱右溪子翛然清且真神仙自天骨吏隐出风尘直道酬当宁危言动搢绅溜轩三进日瘴海一麾辰益者来三友同心得二人欢游才异域良会复殊津忻坂褰烟羃峥峯隐月轮逵途折龟背候馆密鱼鳞霄鴈将愁迥霒猿逓梦频殷勤祝珍护归及采衣春 
咏立?侯子 
鼍记轩辕皷龟升夏禹图兜零清紫塞寓望拱皇都水隔生烟直山遮落照孤遒人春振铎亭长晚吹菰原树遥分荠城荒远辨芜淋铃蜀栈雨疲旆楚江舻客思虚悲梗吾生实射弧骖騑逵自达兔鹿径休迂 
晨霚 
安宁之境抄秋初冬天将晴霁晨必大霚千里一白如银色界湏臾日出霞彩晖焕亦奇观也 玄冥当凛节白霚翳晨朝明月朦胧阁清霜暧日?对桥氷澌工织水花淞惯封条岚市天褰幕烟埛陆涌潮凫亹迷独钓鹿径滑归樵文彩南山豹威凌北塞貂驷星收闪闪曦景焕昭昭梅信悬知近凭他酒帘招

【二十一卷】
五言排律二 
【五言排律二】
永宁赠任苍崖 
十月十二日与炅庵苍崖清会宿平山楼 
崇圣寺
无为寺
春泛昆阳海口 
雨夕梦安公石张习之觉而有述因寄
孟夏苦雨不绝 
秋夕效六朝体 
赠汪泉翁 
詶张子上卧疾 
荅彭子冲 
送周子吁工部北还 
五月四日蔡龟崖太守邀会于三塔寺大观堂分题得橚槛观澜分韵得霚字 
六里菁
温泉 
明月子
送周子吁北上 
池上会心亭初成与客小饮
送刘少邻北上 
赠简西峃 
肆月八日观李中溪浴佛会
春郊观射戴玊案叶雨湖钱宪副刘民部同赋 
清宵有清光
云中十二韵
首夏过西园得乐字 

太史升庵文集二十一卷 成都杨慎着　从子有仁编辑 后学赵开羙校 　五言排律 
永宁赠任苍崖 苍崖金陵彦江阳隐薖轴紫晔采灵芝青麦?占种山谷匪直起人痾兼用医士俗骅绿谢云逵鹄白非日浴石鼎弥明诗锦肆君平卜联镳圭里游对榻天池宿绸缪情已深缱绻意何笃明当理归艎候予春渚曲 
十月十二日与炅庵苍崖清会宿平山楼 
昨暝江亹泊笑谑极绸缪今夕高楼宿宴醉集朋俦枕底静湍濑城上闻更筹既伤离索久复念关山修黄柏风人意青草王孙游安得骑鸿鹄往来滇海头 
崇圣寺 
尘刼非人境烟霞是佛都山开银色界海涌玊浮图追蠡形犹壮伽蓝迹巳芜经函飘粉蠹画壁剥天吴零雨颓墙草惊风废井梧禅心随夜寂旅望对委孤远目穷千里倾怀倒百壸狂歌意无极感此岁云徂 
无为寺 
凉雨敞金天暝峦凝紫烟复有兔鹿径斜通龙象颠余霞带飞阁流波澄远川危磴三休至层台四望悬佳游惜落景愁思怯离弦非关兴尽返良为怀抱牵 
春泛昆阳海口 
洪池环贝门?报清籞切龙渊光腾马跃渚润入象耕田锦纹浮澹淡金碧映沦涟津吏醉持楫渔郎歌扣舷白浪认前浦丹霞分远天蒙笼山鬼洞遥裔海童烟别赖鸣空外归云望日边向夕长风起愁吟江汉篇 
雨夕梦安公石张习之觉而有述因寄 
滇越邻天竺卭崃隔夜郎五离殊畛域一别异炎凉窜逐他时并羁怀此夕长欢娱渐迢逓晤语落暝茫岚霭炎蒸国烟波瘴疠乡秦关生马角蜀岭断猿肠折□沉黎壁悬绳沬若梁南盘堆枸酱西毾缉桄榔罗汉标孤桧观音映远杨淜街龙簇市【土人以辰日为市名龙街】海货贝投庄【滇货以贝一贝为一庄四庄为一首】卉服喧丛薄雕题列大荒逡巡乌爨弄【乌爨古之乌蛮今之猡人也其乐谓之爨弄唐世取乐府以为笑云】噭咷白??郎章【白狼搫木今丽江姚嶲夷也事具汉书】霄迥鸢飞站星低蛊饮光【夷人畜蛊夜出饮水有光如星之曳尾】堁风氛甚恶【其地不时暴风如岭南之飓风土人名曰崛王?果风赋云堁扬尘也】菵露毒仍防树偃申家屋荷凋屈氏裳独愁吟暟雪九辨感清商永昼消棋阵流年付酒狂抨弓穿鴶鵴皷枻泛螳螂【鴶鵴鸠也涧名螳蛝川名】康乐吴趋激锺仪楚奏伤盻归频握糈忆旧几停觞夙昔交游日峥嵘翰墨场金兰通气味桑梓借徽芳徤笔夸鹦武灵陶戞凤皇执鞭从李杜倾盖许斑杨贾谊三书切相如四赋良轶尘追騕褭缺岸倚踦牂百斛扛文鼎千帆掣驶樯仙才轻绂冕公望重珪璋蒲席青规地薇垣紫墙界璇闺高曳履琼涩俨分行笏捧绨囊奏衣飘画省香辇花簪矗矗池草佩锵锵儤直承明下经过韦曲傍翠薇横半岫白水溢方塘暝宿招提境云眠荟蔚房樵歌搴薜荔渔影照沧浪倏忽嗟岐路参差散颉颃熏华晨逗雨蓂荚晓凌霜拂欝干将剑联翻戍客装峨眉临绝□瀼既宛中央樾荫江枫赤庭芜塞叶黄闭门非泄柳深垒讵庚桑纷绪琴心懒衰颜镜匣藏屏居亲猰??俞坐啸和蛩螀张敏情还剧安期好不忘形骸元脱畧身世且倘佯蚓壤甘怡槁鸿冥岂慕梁艰虞宁暇问吾道任苍苍 
孟夏苦雨不绝 
积雨千家静停云八表昏青苔封甲子白水漏乹坤秪益黔巫瘴虚沾屏翳恩愁零诗欲继繁露术空存潮汐宵通井津梁晓隔门何时集车马明月对琴樽 
秋夕效六朝体 
羙人别我去春恨满蘼芜况是新秋夕相思芳岁徂月纤京兆画星点汉皋珠峯霞张锦颊池潋湛清矑物色那堪对情悰可忍孤将怀结楚梦流思向云巫 
赠汪泉翁 
西土滇云镇南天执法星尚书崇禹卫大雅重周屏圣化彰无外皇心伫靡宁分弓弨质绣挂剑倚潭青吉日占风角凶门背斗刑威声先象渚敌忾到麊冷玊帐通降表金标巳勒铭风驰凌汛扫火急验灰钉春壤重看辟霄关遂不扃帝图舆外拓玊畧俎边经勋业今昭鼎文章旧发硎调高清瑟倡名并色丝馨芳润三霄露涛澜六月溟过都夸騕褭倾国掩娥娙谷响丁丁木波萦泛泛萍牺尊出城郭畅毂驻山亭墨许池中洗歌容泽畔听真堪慰遅暮浑欲忘飘零信宿惭鸿者生汪老鹤汀陈雷千古谊一羽在仙冥 
詶张子上卧疾 
幽忧子伏枕寂寥予闭关谁言弹丸地若阻重甗山朱羲陆将改清商节欲还羃庭书带静文波屏风闲鸣琼罢鱼翕窥棋忘豹斑牵率詶兰藻俯仰企芝颜 
荅彭子冲 
异县悲南国同车感北风霜清淮浦阔木落楚江空危坂难回马炎方少去鸿望归天共远惜别岁将穷海曲飞鸣隔山梁饮啄同从军古云乐况复九夷通 
送周子吁工部北还 
潘岳赋西征江淹黯别情羊肠萦陇坂龙角绕吴城晚照澄江静星浮洞浦清石帆风外矗沙镜雨中明愁听丹枫落劳歌白芷生杪秋遥夕梦残月半长庚 
五月四日蔡龟崖太守邀会于三塔寺大观堂分题得橚槛观澜分韵得霚字【蔡名绍科】 
青冥鸟外檐翠霭云中路暇日从公游淑景同人聚帡幪卷宿氛晏温属新昫陶潜思停云乐广欣披霚空侯睇遥天【佛经有此语】平荠数津树阳熖展海帧浮图象天柱绣槛狎鸥汀朱窻见鱼步鹭翿入镜明溪?隹羽当屏度酌言深斝酣讵觉层城暮悬火已促归芳草犹回顾惭赓玄晖吟缅诵澄江句 
六里菁【在丰禄】 
六里菁何深千章树如荠俯听秋蝉鸣翻在幽涧底涧水何湔湔谷兰香蘼蘼不见采芳人谁为枕流子日暮心悠哉临风聊徙倚 
温泉 
神丘隐云岊灵源渺天河阴火煮玊泉阳晕潋朱波吹律岂邹子炼石疑娲娥乳窦沉水碧碕梁起盘涡渐渐不濡轨汨汨常盈科偕赏玩仙液蕴真洗人痾浴兰兴远思沐芳咏遗歌铜池汉溜侧扣墄骊山阿朝宗阻江汉褰裳限牂牁天隅感流落日蕳吟蹉跎 
明月子 
桂影静遥天照我绮窻前窻中出佳丽楼上鬪婵娟三五嫦娥夕二八个侬年金波未成镜玊弓才引弦月随人共媚人与月相怜自有横陈意流光烛锦筵 
送周子吁北上 
天路还乡路文星即使星北溟观浩渺南纪历岧亭慱望传筇节王褒识碧形汉诗陈奕奕楚赋咏苹苹掞藻留仙署分华到旅庭熏筵风若蕙浴楫日如萍玄草杨云阁青苹柳浑汀良书暌暝榻张饮列春垧凤举诚难驻骊歌忍易听吴宫有归乙飞札冀丁宁 
池上会心亭初成与客小饮 
故乡归未得暇日且销忧仙地那能缩吾庐亦自幽垂杨覆鍜沼修竹引觞流桂白淮山晚梨红张谷秋烟林平似织云树欝如浮即此堪招隐无劳赋远游 
送刘少邻北上 
春物荿华滋花宫携手时行行伤远别恨恨不能辞岁月甘衰矣山川若间之嘉游才旧约良宴即生离南浦江淹赋北梁苏武诗挐音凄去枻行色惨征旗浊酒临风把清尘何日追惟应托宵梦万里逐心知 
赠简西峃 
才藻媲刘珊经术拟杜环鸿仪浑物外马迹徧人间砚沼三江狭诗囊五岳悭好云梦泽莫擘少华山喜枉鼪鼯径慵攀虎豹关絷维过信宿琼玖照衰颜 
肆月八日观李中溪【元阳】 
浴佛会三花宝树下八水香池边鹫岭玄宗启鱼山清梵传日华明震旦云彩丽诸天染衣岂尊宿铿佩尽儒仙虚界一那剎实际万由延伊予漂戎旅同君登法船 
春郊观射戴玊案叶雨湖钱宪副刘民部同赋 
东郊春草合杂英纷满林同声有胜集兴言相追寻白羽昼摇月鸣骹风逓音已负投笔志曾是悬弧心射雉休重赋蜚鸿聊一吟 
清宵有清光 
清宵有清光虚堂更窈窕月户自娟娟风枝何袅袅楼逈寒更遅堞近飞乌绕露气闰层帘星光涵碧沼羙人阻风期幽怀寄天表琼想去翼长宝刻来音杳索居能无言岁月成遐邈 
云中十二韵 
天子云中狩将军久未还律吹玄兔塞旗绕白狼山风火烧荒急星晨过队闲燕支留马首苏酪醉龙颜清乐千门动黄金万镒颁雪深怀纩絮月满忆刀镮牙鸟严宵仗宫鸦卷晓班奏回青琐闼捷报紫金关膂力休明铠欢声洽禁阛功牌银烁爚贺障锦斒斓日转虞巡外春流镐宴间戢戈行有颂神武偏人寰 
首夏过西园得乐字 
青云何飘飘华彩远挥霍阿阁翼景龙出皋伴鸣鹤信宿访烟霞夙尚本丘壑赫曦中陆永夏气南荣薄游树列丰茸行栏护花药还近竹林游遂动兰池作甘瓜浮清泉碧盌冻寒酪芰制凫鹥亲林籁宫商错妙理寄沉冥兴怀在歌咢悠然庄舄心试诵思归乐 
【二十二卷】
五言排律三段 
【五言排律三】
八月二日经筵纪事 
与方思道别
园池春晚图
首夏郊观得者字
夏日登毘卢阁 
箕山王氏亭子 
送江景熙 
安公石馆赏并蔕莲得井字
送许稚仁得玊字
圣泉篇赠韩石溪
立春咏缻梅
建林驿垂柳
送周子庚都宪抚边 
送童士畴册封河南 
南馆对雪 
小春红梅效徐庾体 
赋得流风回雪 
羊皮彩灯屏
春郊得紫字张惟信同赋 
首夏送东城邵园饯彭子充给谏得送字 
补范石湖占阴晴谚谣
补杜子羙哀张九龄诗 
太史升庵文集二十二卷 成都杨慎着　从子有仁编辑 后学赵开羙校 　五言排律 
八月二日经筵纪事 
经帷当日表讲殿直天中鹓鹭随多士貂蝉列上公墀声分哕哕棂影辨曈曈湛露晞兰省乡云烂桂宫蚁浮仙酒绿鹤翥锡袍红晋昼延三接尧旻达四聦衣香芬玊藻履迹印璇穹观易三阳泰陈诗万国同宠高梁授简恩迈汉临雍奎聚占干象研书识帝鸿羽陵无蚀蠹玄阁谢琱虫莹德同金砺温规借玉攻扆瞻休气近锺叩德音隆卷帙叨从事簪礻?居俨在躬涓尘何补助海岳自深崇敢诧桓荣力还歌吉甫风 
与方思道别 
子有东山行访予东城曲承风动别飔揆景淹离旭青翰下新波骊驹遵往陆赠言已结诒晤语犹更仆沨沨宣宫商郁郁披华缛煌煌京洛都济济英贤躅端居促席轻分岐驰念笃芝兰在久要丹雘失相?日耳力?幸驶星驾期共玩春芳绿 
园池春晚图 
方塘含广漪名园饶杂英花虫丰茸戏水鸟间关鸣啁口?哲既万态藿蘼又千名锦纯夺艳色笙簧无雅声声色知可翫冶游空复情青云从东驶白日向西倾还思玄洲路远访丹丘生 
首夏郊观得者字 
端居临嚣尘良辰日?卷林野联翩接华礻?居邂逅命金马玉堂凌炎歊琪园敞潇洒丹葩驻余春清阴澄首夏烟丝困欲扶风絮情犹惹羽翣凉飔浮麈尾玄韵泻山阴茅宇期水曲兰亭斝青云兴何高白雪和弥寡列子风驭还襄童日车下回首汗漫游愧尔悠然者 
夏日登毘卢阁 
赫曦改东陆鲜飙转南熏炎歊深城府清冷阻江濆隐几倦文竹紬书厌香芸眷言承明侣肃此尘外群仙梯驾虹出梵阁排霞分攀楹低白日对槛俯朱云圆方鹄举见参差鸾歌闻意树鸣天籁禅枝绕烟芬斜景敛平霭飞雨洒高雯金罍引清酌玊麈生凉氛兴谣吐云藻摇笔挥风斤香留荀令榻书染羊欣羣奇赏真四羙同咏惭五君 
箕山王氏亭子 
华馆敞清虚兰塘带碧渠山云迎下榻海月入前除席对仙人宴门回长者车林喧沽酒鸟水跃听琹鱼六马将军画双鸾内史书天游脱羁馽野服谢簪礻?居筞杖歌招隐披襟诵卜居莬裘名胜地真作偓佺庐 
送江景熙 
西陆戒严两东溟理仙舻征巾?完摇孟渚行阕动吴觎山川成异地岐路感分衢云中翔乘鴈汀际隐双凫林枫夕响振篱蘠霜艳敷蹉跎良游阻荏苒芳节徂晨风方发发晚露已涂涂行矣旷音息因之重踟蹰 
安公石馆赏并蔕莲得井字 
何处同心花移根七仙井日彩曜联华风漪漾双影金塘宛虹欹翠盎沉霞静已近交疏窓复接参差荇露饮对壁人凉飔失炎景南游遅采芳相思岁将冷 
送许稚仁得玊字 
之子蕴英猷夙龄在仙录峜苑采王?雩琈天闲得骅騄曳礻?居青琐闱焚草明光烛止戈义骤陈谏猎书曾读虎旅昔屯邅龙鳞几婴触迩载逢休明冱寒回氲熇羽仪遂高骞离照开四瞩坐见皇风移欻受恩波浴厌直下承明经畧尽郊鄏露网驰文轩金銙耀朱襮岂谓嘤鸣群翻成骊驹曲回肠绕车轮暌目谬丹绿祖席临折梅劳歌听采菉笛喝引飞鸿弦音催别鹄分曹理毫素同声覆杯醁霁宇澄皎霙阳林凈黄??旭烟霜异节惊山川别岐促良会将无疏思君如羙玊 
圣泉篇赠韩石溪 
龙图天生水羲画山出泉日?卷兹觱沸流肇彼浑沌年盈涸在顷刻消息同坤干尘剎变潮夕亿垓无贸迁帝台盎浆仄神瀵壸岭颠氷雪姑射质风露绰约仙窦云腾潏潏泓月涵娟娟虾须穿皎镜蟹眼瞭沦涟岷觞衍游圣坳舟喻思玄迷踪鬼方霚蕴真罗甸烟讵逢陆羽品那遇桑钦传名公纡胜引嘉招陶芳筵折简开荟蔚飞觥延霁天玉珂袅重巘金艾明华田碧潋洒柔翰翠微铿洞弦临源称混混倚谷望谸谸严闉鼜皷动回溪蕡烛然荒涂欣良会兴言遂成篇 
立春咏缻梅 
新春见早梅先折一枝来不待并刀剪何湏羯皷催年光掌上出春色鬓边回影浸金瓶水香留玉镜台精神怜粉素零落惜琼瑰情惹阳云梦歌成郢雪才佳人知爱重摘取泛霜杯 
建林驿垂柳 
枝枝金缕细叶叶翠条轻袅袅曾经折阴阴巳复成流莺频唤曲征骑此重行不为芳菲惜多缘岁月惊烟条萦水曲风絮惹山城闺怨佳人笛边愁大将营婆烫汉南意因见古人情 
送周子庚【金】都宪抚边 
肃肃戒严程萧萧班马鸣龙庭新节制骑省旧才名玊律调秋气金铙寝夜声陇云笳外结关月笛中明鸾朔临秦阵鹑瓢绕汉城沙汀行见鴈海树坐闻莺游霚怀前赏归风遡别情伫听歌凯入一举塞垣清 
送童士畴【承绪】册封河南 
西候临周道南溟望楚云恩纶三殿出瑞节五潢分瞻洛诗先诵游梁赋早闻神皋添藻思仙苑挹兰芬池远凤皇影江连鸿鴈群归程应计日陌上草初熏 
南馆对雪 
玄霜有端木玊叶凌云栽人间惊未见天上还先开斜飘凉风馆平覆露寒台墙阴明紫界城隅凈丹埃象廊光掩暎鸾掖舞徘徊飞霙纔绕溜积霰忽成堆三素綦边莹六花衣上来东阁观梅兴南宫视草才熏炉馥朝幞仙酝盈春罍书停柱下笔歌待郢中催 
小春红梅效徐庾体 
风池氷未合云林叶才雕小梅含紫萼疏英缀青条飘香寒谷迥静影月林遥綘雪明玄夜丹霞凝素朝羙人惜琼树纤手抚金翘剪彩添花蕋横枝当绮寮春杯酌鹦鹉夕幌启鲛绡鲜妆呈粉艳醉颊涌红潮百和炉烟歇九枝灯熖消窓通罗浮梦帘隔寿阳娆笛奏金将落琴心弄未调芳华谁与问秀色自孤标 
赋得流风回雪 
春云笼半晴春雪太多情神飙起玄朔仙霙飘紫清轩墀风?立以徧房栊暧有声宛转逗香径玲珑穿绮楹稍讶铜池凈俄看扣砌平沾梅粉臆动染柳翠梯惊弦歌随绰约巾舞斗轻盈借问凌波浦何如不夜城 
羊皮彩灯屏 
鴈足悬秦殿鲸膏朗魏宫何似灵羱鞹扬辉玄夜中百琲添绚烂七采鬪玲珑洛洞金光彻【异苑洛洞穴中金宝交餙明夺三光中有神羊居之】东岳玊华融【易是类谋东岳亡玊羊刘孝绰诗玊羊东岳上金虎西方出】雪毫羞曜日云母讵障风白石望如近素丝看若空青精千岁树丹影五仙虹余明如不息还持继烛龙【张禺山曰凡咏物诗不工则泛太工则弱此诗咏物极工而体句在古乐府中表表独步】 
春郊得紫字张惟信同赋 
韶景临上春年华属元巳晋禊首洛滨郑风咏溱洧涣川盈蕙兰芳蹊荫桃李宛宛流文莺班班音?景泽雉园翘丰绿荑水叶牵玄沚百琲佳丽人千金游冶子飞盖杂英前行筵芳树底广幕耀周缇礻?玄服矜齐紫野隰被华丹林籁和宫征徙倚非送归踌躇因望羙陌上君饥闺中妾蚕起晴丝扬鸣鞘香尘翼还轨冲虚情巳遗沉痾酒仍止请从张茂先清言洞名理 
首夏送东城邵园饯彭子充给谏得送字 
迟迟东晷移习习南熏动暄树语绵蛮晴岚收蝃蝀羙人独摇装良俦远相送城隅敞行筵陌尘静飞鞚渐台高白虎梓泽邻金凤挂衣女萝溪展席仙霞洞香影散清阴云液流春瓮鹢首且沿洄骊驹太倥偬竹枝巴渝声桃叶江南弄明发听晨钟悠悠隔江梦 
补范石湖占阴晴谚谣 
朝霞不出市暮霞走千里日早雨淋脑日晏鴈晒趐天道管难窥农谈绰有理星占湿土时【谚云干星照土明日依旧雨】月验仰瓦比【谚云月如仰瓦不求自下月如弯弓少雨多风】喌喌鸡上笼【鸡上栖早主雨】趯趯鱼秤水【鱼跳出水主水涨】云起楼梯天【谚云梯天晒破砖】日没燕脂紫【谚云日没燕脂红无雨也有风】电光分南北阴霁在俄晷【谚云南闪千年北闪眼前】虹为水椿儿【虹主晴亦主雨明而长者主晴短而暗者俗呼水椿儿主雨】雾是山巾子【谚云山头戴帽平地渰灶】黑猪渡斜汉【夜视天河中有黑云谓之野猪渡天河主雨萧氷崖诗黑猪渡河天不风苍笼行??烛不敢红】金乌抱双珥【日抱耳主雨】聒聒卜蛙鸣疆疆占鹊喜戴帽视泡文【雨点有泡谓之戴帽主雨】着裙看瓮底【瓮下有湿痕曰水缸穿裙主雨】釜星验杂出灯花结双橤昕夕恒目击雨晹如掌指方朔废射覆洛闳休历纪先哲有格言林卧观无始 
补杜子羙哀张九龄诗 
相国生南纪蔚为曲江彦山接韶音峯秀锺重华甸风雅既葳蕤声名欝葱倩登庸伊吕科敷奏姚宋羡珠泽随候双玊林郄诜片九重集神仙咫尺生顾盻陆谢擅缘情沈范采余绚九迁帝独奇三台师锡荐补衮缀宗彝用药必瞑眩防乎贵未然介焉断几见狐媚荡主心狼子纡皇眷金镜倏垢尘玊弩惊腥晵萋斐偃月堂弃捐秋风扇鼍动渔阳鼙蝱飞太极箭朱鸾奔咸京青骡乘蜀传栈阁雨淋铃宛洛颷回县蜚鴈愁仰霄昆蹄怯升甗噬脐漫天泣回肠岭南奠精已箕尾骑魂犹螭头恋绝线国步危规瑱忠言贱青史篆峥嵘翠珉藤镺蔓谁珍徐孺碑雕虫但黄绢 刘湏溪云九龄大节在奏请斩禄山以绝后患杜公八哀诗既不明白末亦不及另祭事殆失诗史未免拾其细而遗其大也慎辄为补一篇岂敢以龙凉鬪华衮鈆刃齿步光哉亦续湏溪之余蕴发曲江之幽光观者勿哂之 
【二十三卷】
七言古诗一 
【七言古诗一】
送李元白侍御巡茶马
紫杉行
养龙坑飞越峯天马歌
题夏仲昭竹寄陶良伯
击壤图
离席行送彭一 
海风行
新开岭行 
奇景行毕节早行作 
苔矶费生画屏歌
琵琶短引 
射虎图为箬溪都宪题
卧月引为钱节夫赋 
石云寺见山茶梅忆愈光 
寄张季文 
赋得灵岩阁送余懋贤 
太史升庵文集二十三卷 成都杨慎着　从子有仁编辑 后学赵开羙校 　七言古诗 
送李元白侍御巡茶马 
汉家六郡防秋野秦地长城限诸夏单于自欵幕南庭天子非贪大宛马柱史东台獬豸冠霜威北塞斗牛寒卫青骠骑寻常足充国屯田什一宽陇头流水停呜咽朔吹先春飘惠泽好继周书王会图休翻乐府关山月 
紫杉行 
雉鸡斑文孔雀尾紫杉载月八千里越舲楚舵相并行半入明湖半蕲水人生丑好无百年束縳亦得归黄泉此物何用一百片水鬼揶揄风浪颠【明当作】 
养龙坑飞越峯天马歌 
高皇御天开大明龙马出自养龙坑房星夜下鹿卢寨天驷晓来骠骑营殿前重瞳回顾盼奚官仗外争相迎鸡鸣牛首试控纵凤师麟仪无逸惊归风绝尘羡迅疾逮日先影羞翾轻四蹄翩然不蹍地六飞如在空中行是时雄酋有奢香左骖牡骊右牝黄贡上金陵一万匹内厩惟称此马良宸游清燕幸鸾坡学士承旨赞且歌饮以兰池之瑶水禾?未以芝田之玊禾飞越峯名自天锡骏骨虽朽名不磨至今百七十岁时山头犹有养龙池方经地志或遗漏箐苗洞獠那能知吾闻天下有道飞黄伏皂又闻王良策马车骑满野前时吉囊寇大同烽火直达甘泉宫近日莫瀛乱交趾羽书牙璋偏南中安得将星再降传友德房宿重孕飞越峯一月三捷献俘馘千旄万旟歌熙雍呜呼将相宁有种龙驵岂无媒经途访迹一兴慨郭隗孙阳安在哉长歌终曲长风来 
题夏仲昭竹寄陶良伯【骥】 
大常胸次潇湘宽少年爱写生琅玗白头蓻苑更入妙笔法远追王孟端两家名藻雄吴下品题未觉风流亚一纸能令百世传两竿不啻双金价人言画竹非画工草书结构将无同谁家高堂名宝绘徐熙花鸟迷青红玊人佳兴松江东寄图索赋随长风遥知把玩清香里正是相思明月中 
击壤图 
陶唐天子调八风凤仪兽舞明廷中谁知鼓腹行歌者复有山中击壤翁短袖单衣露两肘野状村容不自丑掀髯笑傲肩相随共道帝力我何有柳谷饯日晹谷宾老翁那记昏与晨一作一息有出入时耕时凿无冬春蓂荚开残又朱草生来未识平阳道海隅赤日烧九州岛寰中息壤汨洪流已见天戈挥丹浦更闻风伯殪青丘老翁其间百不忧直从红颜到白头君不见许由逃尧劳步履巢父洗耳污清泚华封老人费言辞康衢小儿强觧事姑射丰姿虽可珍神仙彷佛信难真君看击壤千年后多少行歌带索人 
离席行送彭一【幸庵尚书之弟】 
昔子从军巴蜀山横戈千里何间关坐使麒麟日月焕行收鱼鸟风云闲文武才名归一姓兄弟勋华许谁并起晚已谢时运倾当阳再覩乹坤正陟冈在原来复返海水天风岁将晚行行白马燕雪深飞飞黄鹄秦云远离堂命酒羽觞疾毕昂盈轩月东出主人留连客离席慷慨为子歌今夕 
海风行 
下关临苍海点苍之冲有石梁曰天桥口岁恒风烈偃树走石人马辟易予夕憩客邮闻吼声傍枕发昫尤雄明适过之纤萝不动乃赋以志之苍山峡束沧江口天梁中贯晴雷吼中有不断之长风冲波动林沙石走只尺颠崖迥不分征马长嘶客低首我行其野岁仲春春寒野阴云物屯病骨凌兢坐自踬欲去未到先愁人山灵相假若有神纤萝不动停飙尘鸟鸟声乐旅颜破仆夫咲语庞眉伸飜思往昔兰台直披襟曾奋雌雄笔金门玊堂远别来景差唐勒长相忆飘蓬落羽向南荒憔悴荣华宁有常不学回风悲屈子江边愁结芰荷裳 
新开岭行 
废丘关前榛莽积新开岭上烟岚辟新途古道太多岐瞑色荒烟带征客岸下寒江流水碧崖畔霜林枫叶赤日暮畏行豺虎陌松灯苣火投孤驿北渚鸣鼍应远更南峦哀猿响终夕【玊溪云栈阁夜行方识此景】 
奇景行毕节早行作 
晴岚空蒙羃朝彩顿看色界澄飞霭白云翻在半山腰下窥深箐如银海湏臾赤日上青林银海镕为紫磨金穷岫瘁乡那有此天教奇景换豪吟 
苔矶费生画屏歌 
往年尝爱岑公诗吾观费子毛骨奇婉娈总角突而并粉绘风流今在兹素屏八幅君能画咫尺江阳影仙界宝山春眺在苍茫海观秋澜涌澎湃龙潭时雨稻苗齐霁雪方山胜剡溪白塔朝霞红散绮东崖夜月明如珪荔子丹兮锦林丽余甘客舫无留滞避喧可当武陵桃招隐还同小山桂乘兴何湏慕远游山中日月自悠悠君不见眉山萧旭亦好手流落滇南今白头 
琵琶短引【唐池南席上作】 
汉宫佳丽呼韩妇黄金捍拨春风手鹓凤宜承馺娑恩犬羊翻作穹卢偶行行北斗望南看马上一声堪白首茫茫烟草呌胡笳漠漠尘沙杂刁斗塞垣三秋少鴈鸿幕庭四月无花柳枫香绝调今共怜粪英幽恨君知否遗谱谁将异代传艳辞自出骚人口贺段本领昔已荒穆曹官调知何有定子新从北里来【杜牧之事】管儿不是东墙搂【元微之事】华表工雕犀四棱锦绦自结丝千缕【琵琶四轴名华表两孔名回窓见顾凯之赋】捻弦运轸翠蚪盘促挝急节朱鸾走轮袍哉引连琐新惊颿截浪忽雷吼曲终赚尾复重头掩却瓶笙兼瓦缶良夜邀欢松炬难??主翁爱客江鱼剖善谑欣逢宋魏三知音况对唐元九饱谙世事反复多甘向天涯沦落久船中肯???云土?马曹衫樽前且进牛殳酒 
射虎图为箬溪都宪题 
钱选好手工白描粉墨丹青色沮丧细观逸迹迥不俗气骨深稳形萧放中丞此图开似我行行游猎极殊状汉家昔日李将军生射猛兽天下闻弯弓半夜没白羽飞鞚晴昼生黄云今之图画无乃是披卷似觉阴风起积雪惨淡长白山草木苍干松漠闲将军身乘大宛马从骑亦是骁雄者合围射虎虎带箭相持不肯遽相下虎鬪马骤两若飞咆吼欲震长平瓦东海黄公鲁卞庄裴旻舞剑相颉颃古来英英者数子绘事简册传芬芳何物少陵愁杜甫短衣南山思射虎老骥伏枥悲鸣苦壮士哀歌泪如雨天狼煌芒直威弧安得此辈西灭胡却走马蹄报神都为献单于欵塞图 
卧月引为钱节夫赋 
昆明池上逢钱郎青云为衣白霓裳手持宝月金仙偈口诵明星玊女章自言五华峯头住梦游玄圃樊桐路御风学雾两无心惟爱月华笼海树少年名姓悬月中老去犹充修月户月里仙人宋无忌持斧吴刚作仙使下界爱月升高丘步虚一声龙白头何如放舟卧明月仰看银河天倒流乘鸾翳凤过北斗照景煌煌酌天酒玊兔为脯桂作薪咲携吴宋两仙人老蟾踏翻醉不醒嫦娥起舞榆花春 
石云寺见山茶梅忆愈光 
江梅山茶早争新点苍逢春忆滇春金碧同游似昨日红素两芳如故人此山见花还载酒醉歌激越喧林薮莫看华鬓惊客心且喜风光入吾手 
寄张季文 
美人别我岁几华碧草五见生天涯东风东来飘锦字忽如青天披云霞往年君向禾?未陵去海梦横分溧阳树今年君自滇池还风光又隔点苍山佳期不得同携手惆怅令人青鬓斑 
赋得灵岩阁送余懋贤【名承业】 
青衣江水青枫林灵岩楼阁冠灵岑鲸音晓彻三峯静渔唱霄连五渡深三峯五渡招提景双林八水氛埃屏花雨诸天白壁云松风六月丹崖冷丹崖白壁上清虚石窦云龛缥渺居玄度每过支遁室陶潜常醉远公庐子别灵岩岁初改早见声仪动江海仙舟玊节下清泠烟峦霞屿生光彩岩前落木秋纷纷楼下澄江静练纹登临定拟汤休作好寄新题向碧云 
【二十四卷】
七言古诗二 
【七言古诗二】
提学陈西渔品士亭歌
锦津舟中对酒别刘善充 
赠韩飞霞 
红蕖引用李长吉体 
櫽括刘缓李巨仁及古镜铭语 
为唐池南题秋江远眺图 
赋得千山红树图送杨茂之
后神楼曲有序 
高县义士行
普市 
赤虺河行 
寄题陈海樵息柯亭 
与刘虚湖醉对白石画舫亭
华灯引琴思汉调
题扇赠张愈光 
辛卯除夕饮潘郎金斗歌 
谢周徤夫惠易冶剑歌
禹碑歌 

太史升庵文集二十四卷 成都杨慎着　从子有仁编辑 后学赵开羙校 　七言古诗 
提学陈西渔品士亭歌 
君侯品士如品竹品士亭皋森种玊拟占易象玩苍筤逝将诗兴歌淇澳洊雷半夜箨龙惊嶰谷先春紫脱生修纤一一如人立节足声声学凤鸣伶伦律管迷宫征千载元声元不死文章迥出珊瑚枝箫韶犹在潇湘水黑头心期汗青日独骑鲁麟续鲁笔礼乐攻吾化雨滂藻彝绘帝乡云密赤阑西面最宜秋灵籁沉沉颢气浮手中九苞属天匠眼前万物供冥搜江湖那容闲袖手三山六鳌亦何有只今赤管辉金章岂数当年靳许昌甘露竹花何漠漠此地容无此亭着乹坤光焰烛滇阝?虫早晚勋华上阿阁 
锦津舟中对酒别刘善充 
锦江烟水星桥渡惜别愁攀江上树青青杨柳故乡遥渺渺征人大荒去苏武匈奴十九年谁传书札上林边北风胡马南枝鸟肠断当筵蜀国弦 
赠韩飞霞 
往年见君黎州城荒林明月尾虎行凸杯百罚醁醽酒么弦四犯玲珑声十六年来若反手天涯白发逓相惊君今结舫渔矶宿愁霖我住??疑禅屋空江瑟瑟萦霜葭湿磴层层阻云木晴风何日扬茶烟策杖相求慰幽独 
红蕖引用李长吉体 
红蕖罗韈艳长江苔钱翠腻弓鞋帮邯郸步弱西陵远螓蛾欲飞玄的双妙鬘云盘巫螺浅垂柳梳梳花剪剪鱼尾霞烘卯色天紫磨金轮月夕圆衍波遥逓绡宫笺素女多情愁牉弦 
櫽括刘缓李巨仁及古镜铭语 
君家宝镜何年世土花苔叶新开翳茱萸匣掩鹧鸪班珊瑚台挂蟾蜍疐台是轩辕镜姓温背后铭文宜子孙海气空蒙若圆巾?登勾阑匼匝似城门雄凤雌凰本自双左龙右虎顺阴阳绣户无波菱自动纱窗不夜月恒光上有仙人不知老渴饮玊泉饥食枣嫦娥休广寒宫偓佺同住蓬莱岛 
为唐池南题秋江远眺图 
秋空泬寥秋影阔鱼尾霞收云一抹千崖有霭风落山万壑无声水归末杈枒老木挐虬龙□槭平林呌鸧鸹不闻金籁似竽鸣但见翠微如黛泼窣堵僧睇迥不昏略约樵行危易怛一弯赤烧枫人明万??由黄云稻孙割寻穴玄驹迷东西卜树乌鸦相呌聒词客频将枝痒搔画工欲把天机夺老倦扪萝与攀葛倚阑独把吟髭捋遥岑寸碧天杵倚远目双明海月掇开樽披图兴不浅乌丝栏界玄霜沫为君走笔赋新诗却笑萧郎击铜钵 
赋得千山红树图送杨茂之 
萧郎雅工金碧画爱画碧鸡与金马画作千山红树图行色秋光两潇洒摇落深知宋玊悲登山临水送将归丹林初晓清霜重紫谷斜阳赤烧微故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离颜锦城红???云土?那能见千里随君万里攀 
后神楼曲有序 
司空南坦刘公 元瑞 慕陶贞白茅山楼居足不履地之事而未构楼也待诏文衡山为绘楼居图俾神栖焉射陂朱子曰藩 作神楼曲余隐括其意为后神楼曲 安期昔制神楼散射陂今作神楼曲神楼主人南坦翁欲往从之限空谷吾闻仙家五城十二楼樊桐方丈绕瀛州长风引舟不可到环中根像空神游坦翁元是神仙流何年飘然下丹丘天庭摛藻掞鸾鹤云軿立仗鸣华骝北斗南宫不肯住挂冠归来营莬裘碧澜罨画开苕霅紫烟萦带彩云夹新波菱榜泛青翰过雨苹风爽乌帢人间九罭播声诗天上五龙传睡法青李遥看尺牍来雀罗凈扫昏眸开尻轮神马驰万里坐我赤明龙汉台一气孔神存中夜手翳华芝海若诧中有真人巾金巾授以灵文老复姹玄珠累累苍玉鸣烽沉柝閴歌太平丰屋天翔鬼瞰室庙谟何用谈佳兵游仙梦觉闻清啸载赓清润连清调愿从广成顺下风肯许襄童窥末照咸池蒙汜纷如驰扶起混沌湏神医他年合遇神楼?林?攵?约公海上寻安期 
高县义士行 
山都水都蛮寨连九丝之城如丝牵鸦飞不到山势恶篻簩剡戟生愁烟沿村杀儿将女去黄鸡白犬不得眠主兵不救城郭远含冤茹苦徒呼天高县义士谭金钱鸣俦啸侣排戈鋋众寡不敌吁可悯捐躯舍生遭霣颠至今里杜传灵异表厥坊宅荣陌阡何当尸祝慰毅魄以配九歌国殇篇我今感作义士行他年贞石堪铭镌 
普市 
孤城比屋雪封瓦重露浓岚幂四野飘飖风凹巧回鸢凝涸氷槽工溜马倦客落日投主人冷突无烟炊湿薪敢辞白首御魑魅眼见木夫尤苦辛 
赤虺河行 
君不见赤虺河源出芒部虎豹之林猿猱路层氷深雪不可通千寻建木撑寒空明堂大厦采梁栋工师估客穿蒙笼此水奔流似飞箭縳筏乘桴下蜀甸黯淡滟险倍过海洋流沙争一线谁駈鸟鹊役鼋鼍秋涛夏潦息盘涭栢亭屏济川手奠民枕席休干戈安得修为夷唐道镌刻灵陶垂不磨【赫虺河即唐武后世征云南檄文所云赤虺河也虺呼为水音相近尔】 
寄题陈海樵息柯亭 
海樵仙人居海滨偓佺羡门为主宾一口汲尽东海水海底珊瑚樵作薪迩来又逐云中侣鳞宫贝屋难留住六月一息逍遥游斧柯挂在珊瑚树 
与刘虚湖醉对白石画舫亭 
七十二年老迁客骑马复走滇云陌二妙风流绝代无谈笑浑忘穷海謪画舫亭前花正开佛桑含笑粉红腮画图更爱韩熙载一幅婵娟进一杯 
华灯引琴思汉调 
烛龙潜耀顾兔微金缸委照玄夜晖兰月?高吐熖芙萼葳荧荧火齐歕烟玑九枝绚烂虹九围丹鲸树鬐蟠彩翚长明扫晕蛾停飞啼鸟声纬王?忽珑扉东山戎旅吟伊威鸣梧高张黼低帷背壁抱影皷思归星翻汉回海漏稀 
题扇赠张愈光 
张子扇头水墨痕画我读书秋树根天涯对此各感慨我未成归子苦奔空谷白驹形影瘦南山玄豹风尘昏孔明庙前老栢树商声激越歌无句门外仆夫引西路点苍璘璘莽回互 
辛卯除夕饮潘郎金斗歌 
主人新得黄金斗好客尊前为余寿招摇揭柄转春星沆薤腾波挹仙酒天涯今夕岁云徂痛饮狂歌夜良久乍可用尔为鸱夷万事尽付持杯手君不见商彝周日?折徒闻名见之不识人不取 
谢周徤夫惠易冶剑歌 
仙翁剑客元同流昆吾欧冶谁能俦铸成宝刀戞琳璆蛟龙宛转盘斗牛上有欵识灿银钩隐隐起如云色浮天吴俛首黔嬴愁白日犀尘不敢留却鼠鸣鸿赧然羞使君得此自玄州太行刚风鹰隼秋何物妖魅干天囚一挥可当万貔貅蹄神日毋抱地喉霜棱霞焰夜不幽独骑赤骠马枣骝身披昂藏日本裘上党霚宇搴蜺帱星沙月□辉沧洲天门狺狺虎豹彪瑶台佚女之謇修归来??囨阁与□楼水拟方壸山拟缑吹首一吷口?虽庄周生平不能作蒯讴乍可公孙舞缠头蓬发濡墨惊潜蚪云岑仙人意气投觧后赠我千金詶沉烽静柝无国仇含光承影将何求夸蛾巨灵机已休洞庭君山如苔沤他时相携员峤游 
禹碑歌 
禹碑在衡山绝顶韩文公诗云岣嵝山尖神禹碑字青石赤形模奇科斗拳身薤倒披鸾漂凤泊挐虎螭事严迹閟鬼莫窥道士独上偶见之我来咨嗟涕连洏千搜万索何处有森森绿树猿猱悲详诗语始终公盖至其地矣未见其碑也所谓青字赤石之形模科斗鸾凤之点画述道士口语耳若见之矣发挥称赞岂在石皷下哉迨宋朱张同游南岳访求复不获后晦翁着韩文考异遂谓衡山实无此碑反以韩诗为传闻之误云再考六一集古录赵明成金石录郑渔仲金石畧之三家者古刻昈列无遗独不见所谓禹碑者则自昔好古名流得见是刻亦罕矣碧泉张子得墨本于楚持以贶予予抚卷而叹曰嗟乎韩公所谓事严迹閟者信夫不然何三千余年而完整无泐如此何昔之晦何今之显晦者何或翳之显者何或启之天寿珍物神饫吾嗜不必以生世太晚为恨也已作禹碑歌以纪之神禹碑在岣嵝尖祝融之峯凌朱炎龙画傍分结构古螺书匾刻戈锋铦万八千丈不可上仙扃灵钥幽庂潜昌黎南迁曾一过纷披芙蓉搴水帘天柱夜瞰星辰下云堂朝见阳辉暹追寻夏载赤石峻封埋古刻苍苔黏拳科倒薤形已近鸾漂凤泊辞何纤墨本流传世应罕青字名状人空瞻永叔明诚及浃漈集古金石穷该兼昈列箴铭暨欵识横陈鼎?干鼎?彗和釜鬵胡为至宝反弃置捃摭磨蚁捐乌蟾又闻朱张游岳麓霁雪天风彯佩??詹搜奇索秘迹欲徧舂倡撞和诗无厌七目崎岖信有觌一字膏馥宁忘拈非关嵽嵲阻登陟定是藤葛笼窥觇好古予生嗟太晚拜嘉君贶情深忺老眼增明若发覆尺喙禁龂如施箝七十七字挐螭虎三千余岁丛蛇蚺忆昔乹坤漏息壤荡析??丞庶依苓槮帝嗟怀襄咨文命卿佐洚洞分忧惔洲并渚混没营窟鸟迹兽迒交门檐朅来南云又北梦直罄西被仍东渐黄熊三足变鲧服白狐九尾歌庞袡后乘包湖受玊箓前列温洛呈畴冉?龟永奔窜舞那辞胝平成天地犹垂谦华岳泰衡祗镇定欝塞昏徙逃噣噞文章绚烂悬日月风雷呵护环屏黔君不见周原石皷半巳泐秦湫楚诅全皆歼此碑虽存岂易得障有岚霭峯嵁岩跫音敻绝柱藜藿吊影风?日瑟森櫹柟湘娥遗佩冷斑竹山鬼结旗零翠蘝造物精英忌泄露祗恐羽化难留淹欲摹拓本镌崖壁要使好事传缃缣著书重订琳琅谱装帖新耀琼瑶签麝煤轻翰蝉趐榻烦君再寄西飞鹣 
【二十五卷】
七言古诗三 
【七言古诗三】
南枝曲
水峡驿观瀑布泉行 
九厓草堂歌为督学余公赋
赠张生一鹏归涪江并柬太宰松泉夏公 
宿金沙江 
宝庆相
毛女引
高峣晓发过滇 
古歌寄卢思邵【二首】 
送周世宁进士归楚 
冬晴三章寄彭幸庵 
香雾髓歌 
观汝南王玊磬碑引 
芳兰引 

太史升庵文集二十五卷 成都杨慎着　从子有仁编辑 后学赵开羙校 　七言古诗 
南枝曲 
会川五里坡猡猡哨边有古梅一株婆沙荫映形如曲盖封藓斑驳文如篆籕盖数百年物也予平生所见梅树此为冠绝惜乎生于穷山绝域而不得高人韵士之赏也玩叹之余作此曲焉我渡烟江来瘴国毒草岚丛愁箐黑忽见新梅粲路傍幽秀古艳空林色绝世独立谁相怜解鞍藉草坐梅边芬蒕香韵风能逓绰约仙姿月与传根地锦苔迷蚁缝树杪黄昏摇鸟梦飘英点缀似留人顾影徘徊若相送焦桐椽竹亦何心中郎一见两知音谁谓南枝无北道愿谱金徽播玊琴 
水峡驿观瀑布泉行 
水峡羣山日月昏飞泉百道接江门犹龙近迓晴虹挂似马遥看疋练奔悬绅瀑布屏风迭砯崖转石青天折三千尺下直难量十二崿流承不绝【见水经注】烟骞雾卷滴珠槽霭凈岚沉冷玊膏庄周虚说鼋梁险枚叟空夸鹭碛涛一从流戍辞巴蜀几回于役行荒服百丈频经水峡牵孤灯惯向江门宿纤萝不动月明天彷佛桃源拟问仙沧溟有气张圆巾?登银汉无声泻直弦山水清辉殊可乐已觉蟠胸饱丘壑乘兴聊??羽?贝?太白篇知音莫笑徐凝恶 
九厓草堂歌为督学余公赋 
君不见九江之地匡庐山山人匡俗庐其间往时曾读支昙赋梦想神游不可攀又不见东林梵宇金银寺莲社松门清且丽陶刘宗雷有遗迹锦苔不识远公记奇甸灵区迥异常傍行敷落那能当生贤下瑞在英俊物华天宝呈文章浔阳曾寓李太白芙蓉峯前寄行宅春金戞玊诗百篇九江秀色可揽结九厓先生儒之英含章秀发元气精锦心万卷汲修绠霜蹄千里迈遥程朅来邂逅滇之麓访我回溪与深谷往年曾枉琼瑶书十袭珍藏昕夕读暇日示我草堂图平林窈窕还崎岖知公袖中有东海藻镜流洪九脉纾岩廊登拜在朝夕肯放鸿罾许龙蛰销魂悁脰金马门日望东南远山碧 
赠张生一鹏归涪江并柬太宰松泉夏公 
嘉君新自涪州至袖有松泉经岁字江潭憔悴采离骚丘壑风流闲启事西窓剪烛话巴山空谷跫音一解颜何日陶潜三径就追随范蠡五湖间 
宿金沙江 
往年鏳向嘉陵宿驿楼东畔阑干曲江声彻夜搅离愁月色中天照幽独岂意飘零瘴海豆嘉陵回首转悠悠江声月色那堪说肠断金沙万里楼 
宝庆相 
咏史弥远也杨铁崖有此篇余读之恨其深文隐语不足以诛奸谀且舍弥远而傍罪余天锡梁成大与赵葵谚所谓无柰冬瓜何捉着瓠子磨也重赋此首 宝庆相臣大啇贾不贩海货贩宋主昼化飞燕啄皇孙夜驾老蟾嫔月母【弥远表里杨后遂有三思之宠有作乐府咏云以讥之云往来与月为俦舒卷和天也蔽】四十一年富且融格天偃月将无同老死牗下犹未艾生魂归来称鬼雄君不见井研谏臣邓若水一疏弹奸澹庵比拾星漏曦非良史续宋纲目者亦子 
毛女引 
比?隹鳌架涛擎海赑秦桥远见扶桑翠徐福楼船去不还江壁俄传苍水使椒烟兰雾卷衣人化作乌骓一炬尘老龙鳞下毛衣女独坐莲峰阅几秦 
高峣晓发过滇 
碧鸡关头月上霞高峣海色分人家茭塘耳?民柳犹藏鸦双双柔橹声哑哑船尾风轻浪不花转盻巳屇滇之涯 
古歌寄卢思邵【二首】 
我所思兮在石湖欲往从之无轻舻晨朝远望尽平芜羙人赠我白象签何以报之苍玊铦路远莫致倚烦厌何为怀忧心出澘我所思兮在笔溪欲往从之无轻輗夙昔梦见烟水迷羙人赠我文锦带何以报之砑光贝路远莫致倚蕉萃何为怀忧心惋愦 
送周世宁进士归楚 
周郎同榜复同庚琼树风流四座倾薇省争传八义赋杏园都重数车声鸣佩晓随鹓鹭簉望云春隔凤皇城素衣应染缁尘久燕鴈荆鸿几回首秋后萧林转北风烟中五两随南斗东南今巳静风尘舵鼓渔灯夜问津枫林日出明丹叶瓜步潮来没白苹铜堤折柳惊霜早赤壁吹箫见月新舣舟停榜郧西沚展爱高堂承燕喜梅花索笑侍斑衣椒酒扬芳称玊匚??少年何事独迟回枕藉离骚纫兰芷相思早订相见期勿使羙人娟娟隔湘水 
冬晴三章寄彭幸庵 
冬晴连月岁欲阑比陆修景回南峦行人喜舞农人欢负耒杖策各自返过涉不愁溪水寒岷山白日多光辉清江微雾雪霰稀鱼龙不蛰鸿鴈飞塞上将军未解甲城南思妇夜缝衣岸梅春动江不波玊颜粲粲回铁柯璚洲霜晚繁香多吁嗟二物堪赠远如此迢逓关山何 
香雾髓歌 
余得巨柑于江阳形如北方瓶梨不忍食之携至荣昌清夜与冷汉池夜话汉池不饮乃出是柑剖之味亦异恒品汉池曰昔廖明略晚登坡门饮以蜜云龙饮茗遂为嘉话珂也晚登公门此亦公之蜜云龙也请以坡诗香雾噀人及陆天随星髓未雕之句合而名之曰香雾髓仍出鹅砚枣心笔属予作此歌云君不见东坡先生蜜云龙缄藏远自朝云峯宛丘淮海四学士分江贮月初启封又不见升庵老人香雾髓狮头瑞柑萍实比香雾噀人星髓开钖以嘉名汉池始龙团狮柑各有神江阳玊局共称珍若把西湖比西子籨来隹茗似隹人君才十倍廖明畧姑射风姿昆玉脚兰舟菱唱朝阳诗闲情止酒渊明作黑头醳酉?犮早归来枕谷栖丘步紫苔王阳回车九圻坂楚筵辞醴三休台玄言亹亹怀坡老清夜沉沉同绝倒烛泪融成两凤凰仙踪迥寄三青鸟酒酣邀我赋短歌楚颂亭前芳思多像置伯夷真不趐才尽江淹其柰何 
观汝南王玊磬碑引 
汝南帝子真天人氷壶玊树凌风尘心源早契空门地意象远寄荒岑滨步折峯头翠肌草直登万顷层霞杪金鞭九马苍烟丛霓旌千骑红云岛伐石何人得磬襄豊碑击作声琳琅凤凰毛羽落丹穴蛟龙文采蟠银潢山图郡乘收难采波澜东逝星辰改眼见双林成古丘谁问君王仙迹留可怜南浦西山外犹有鸣鸾歌舞楼 
芳兰引【霸熏香草名见范子计然胡绳亦香草见楚辞】 
广莫风中小岁春百昌未吐兰芽新柔芸都荔元同节园柳宫梅且后尘南国羙人东家子若英华彩苕荣比蕙楼??困阁起江边绿叶紫甚罗户里崇佩朝充翡翠囊温汤夜浴鸳央水慱山炉中百和香虎蒲龙枣及都梁流雪回风萦洛蔼横烟斜一袅秦芳曾闻有酒布兰生复有雅曲猗兰名愿分明烛徐吾影耒媚国香燕姞情 
【二十六卷】
七言律诗一 
【七言律诗一】
僧鞋菊和顾箬溪韵 
咏荔枝
夏雨不绝柬张蜀望 
寄徐用先程以道
庚寅除夕王子推送桑落酒适传希说叶道亨同过守岁即事 
邓川杨少参两依庄 
泛浪穹海子
帝释山
毛希曾园千叶梅
腊朔后再向毛园醉梅
春兴【八首】 
谒二忠祠 
喜周木泾工部复至滇
看花出郊村店小饮 
寄文征仲兼问讯姜梦宾 
赋得百花潭送人之楚
广都舟中寄谢狷斋 
思公子篇 
南溪舟中与刘承之话旧 
泛舟浣花东阜狷斋同赋 
赠永宁白参戎 
太华寺席上文似山咏郭舟屋湖势欲浮双塔去山形如拥五华来之句爱其善状景物而惜其全篇未称也属余易其首尾 
寄张风泉侍御 
题杨补之梅
寄袁子变 
以忠州云根笔赠韩炅庵 
嘉州江上邂逅李蟠峯天使即事
送曹侍御时信 
至前二日朝天宫习仪 
太史升庵文集二十六卷 成都杨慎着　从子有仁编辑 后学赵开羙校 　七言律诗 
僧鞋菊和顾箬溪韵 
狮子床头旦过鞵多罗树下觉花开西风有脚垂垂发东度无媒得得来挹露秪宜香界见行云休入画堂猜石湖旧谱难收尽箬社新诗取次裁 
咏荔枝 
萍实楚江浮赤日桃花秦洞粲红霞试将海内芳蕤数敢并江阳荔子夸云液留香凝重锦氷丸映肉卷轻纱羙人钗股双双缀肯掷潘郎满钿车 
夏雨不绝柬张蜀望【张名峩】 
南滇六月朱夏凉迭迭云岚浮晓光林花含笑远天静江草唤愁终日长阑风伏雨淹客路回谷深溪非我乡城隅隔手不相见车马经过淋潦妨【王褒金马碧鸡颂回谷深溪非土之乡】 
寄徐用先程以道【徐名文华　程名启充】 
轩辕台畔雪霜寒阴碛茫茫万里宽梦绕卢龙明月易书随鸿鴈朔风难天涯好在崔亭伯海上终还管幼安应念瘴乡孤戍者自将形影吊衰残 
庚寅除夕王子推送桑落酒适传希说叶道亨同过守岁即事 
桑落旧方传陆海椒花新颂及滇春能消客底千金夜顿有天涯两玊人无家垂老同漂梗痛饮狂歌非隐沦岁去年来真反手柳青头白转伤神 
邓川杨少参两依庄【杨名南金】 
名公妙年辞京华飘然归来乘云槎天上乌啼御史府海边龙卧神仙家东山老子兴不尽南华真人生有涯空余蟠胸济世策日对邻叟谈桑麻 
泛浪穹海子 
峯头才见一泓幽沙尾惊看四岸浮□水罗文堪并色嘉陵石黛迥添愁秦源欲问桃花渡楚望浑迷杜若州亦有沧浪旧歌曲晚来乘兴更扁舟 
帝释山 
帝释山头云满溪东庵飞雨西庵泥碧潭照眼石鲸动翠微当面林莺啼蒙蒙香雾花层???云土?漠漠生烟树点齐傍险银鞍应未怯玉壸清酒为君携 
毛希曾园千叶梅【毛名沂】 
今年朔气凌炎晖雪后见梅千叶稀空谷倚竹翠袖薄洞户穿灯香雾微婵娟莫待月初赏绰约即愁风乍飞繁霜旅鬓不羞汝烂醉宾筵簪朵归 
腊朔后再向毛园醉梅 
东阁早梅春巳破南枝初月夜不迟罗浮仙人再入梦杨州何郎仍赋诗留连锦席坐云暖潇洒玊树临风欹嫣然正用启粲齿风?立尔无劳嗟鬓丝 
春兴【八首】 
遥岑楼上俯晴川万里登临绝塞边碣石东浮三綘色秀峯西合点苍烟天涯游子悬双泪海畔孤臣謪九年虚拟短衣随李广汉家无事勒燕然 
又昆明初日五华台草长莺啼花乱开探禹穴游今巳遂吊湘累赋未湏哀巢云独鹤时时下傍水羣鸥日日来散地幸容高枕卧清朝岂乏济川才 
又诸葛提兵大渡津河流禹凿迥如新彩云城郭那无迹黑水波涛亦有神象马远来铜柱贡犬羊不动铁桥尘灵关在眼平于掌岁岁蒲桃苜蓿春 
又忆昔衣冠侍帝庭常陪鹓侣翥仙冥张骞银汉通牛斗方朔金门隐岁星鳷鹊吟诗宫月白凤皇传诏御烟青梦回髣髴钧天奏肠断萧条海角亭 
又帝里朝辞供奉班客程宵济洞庭湾湘灵皷瑟清冷外鲛女鸣机缥渺间青草波光连梦泽苍梧云物隔疑山故园亦有岷江水垂老生涯钓艇闲 
又平沙落日大荒西独立苍茫意转迷蕙畹兰皋愁晚对竹垣花掖记春栖摧颓杜甫歌朱凤憔悴王褒望碧鸡白首艰难随去住青云容易坠攀跻 
又白屋茅堂枕碧沙玄亭亦近子云家浣花溪上花饶笑濯锦江中锦胜霞游女秉芳歌窈窕狂夫题竹醉横斜悲来瘴海凋霜鬓愁听山楼咽暮茄 
又天上风云此际多山中日月竟如何争传鸣凤巢阿阁又见飞鸿出罻罗宣室鬼神思贾谊中原将帅用廉颇难教迟暮从招隐拟把生涯学醉歌 
谒二忠祠 
学士文章悬日月尚书剑履上星辰九原松栢香台夜双庙莓苔影坐春山鬼啸歌搴薜荔海童奔走荐芳苹经过此地同挥泪况是江潭放逐臣 
喜周木泾工部复至滇 
吴门滇徼两心期河草江梅一岁时朗月肯教玄度共碧云知为惠休移好音起夜忘衰病喜气先春回暖姿华顶温泉俱旧约似留仙赏待新诗 
看花出郊村店小饮 
异国平居野兴深花边立马此登临云林未许成归隐尘世惟思学醉吟若下风流新蚁绿长安春巳旧貂金芳菲遅尔来何暮叶底流莺正好音 
寄文征仲兼问讯姜梦宾 
翰林供奉白头时洗墨归寻古剑池近得王家湖水帖遥传谢氏敬亭诗扇头云树摇山翠障子烟花动海漪频过时川草堂否三游空结梦中期 
赋得百花潭送人之楚 
沧浪潭水照潭花无赖家家恼杜家不数潘安河内县堪留卫玠洛阳车晴烟翡翠兰苕湿凉雨鸳鸯荇藻斜五两行穿巴峡树百壸先泛楚江槎 
广都舟中寄谢狷斋 
江波锦落寒潭清彩舟晓发芙蓉城中流帆影虹蜺卧夹岸橹声鹅鹳鸣越裳白雉巳入贡荒服碧鸡猫远征秪凭一札隔岁逓未知双剑何时并 
思公子篇 
三五二八艳嫦娥百万十千酬笑歌罗帐浮云开玊叶镜台明月湛金波鬪鸡晓向侯家出走马宵从主第过绝漠苏卿竟谁问长沙贾傅柰君何 
南溪舟中与刘承之话旧 
晴江初月对佳人明烛深林慰苦辛征棹来帆成白首鸣俦肃侣忆青春万里关塞浮云外咫尺沧浪积水滨歌罢语阑还别去朔风寒一倍伤神 
泛舟浣花东阜狷斋同赋 
风檐水槛含清晖月闰夏五暑气微山中薜荔幽人带池上芰荷游子衣双鱼六马惯识曲青蛉白鸥皆忘机杨雄玄阁不寂莫杜甫草堂天下稀 
赠永宁白参戎 
贵竹新疆古蔺州分弓上将拥貔貅笙歌城郭天无夜耒耜郊原岁有秋界首江清春洗马海漫山翠晚当楼锐头勋业君家事四十登坛早拜侯 
太华寺席上文似山咏郭舟屋【名文】湖势欲浮双塔去山形如拥五华来之句爱其善状景物而惜其全篇未称也属余易其首尾 
仙人掌上梵王台雨霁秋清望眼开湖势欲浮双塔去山形如拥五华来摩天鹳鹤窥明镜呷浪鱼龙引渡杯金碧西南无此景为君扶病一徘徊 
寄张风泉侍御【名涣定州人】 
贵阳天马远行空元是兰台鲍氏騘未奉谈犀恒北望忽传书鲤到南中龙筋旧识文成丽蠏瓜争看定武工谁道停云形影隔戍楼明月梦魂通 
题杨补之梅 
逃禅老人杨补之南昌新籍西川移寂寞真称子云裔清夷不为秦桧缁前身应是孤竹子后世但识梅花师风霜摇落千林兀玊蕋琼蕤何太奇【补之子云之后字从才不从木】 
寄袁子变【名恒】 
半豹才名真自许元龙豪气更谁降堂前剑客呈鸦九屏后琴姬拥凤双贳酒十千倾玊瀣呼卢百万倒银釭举头望月沉珠浦携手何时濯锦江 
以忠州云根笔赠韩炅庵 
射虎当年旧将家剩将笔阵绾龙蛇停云阁上红尘隔题竹林中翠袖斜燕寝清香盘紫雾鼠须玄点窜青霞几行循墨千冲折必班超万里沙 
嘉州江上邂逅李蟠峯天使即事 
皇华原隰素丝行仙里庭闱彩服明家庆国哀同尽节望云就日总含情留连结桂桡相倚邂逅班荆盖共倾抱病江天淹戍客烦君传语碧鸡城 
送曹侍御时信 
成旅候明辞禁掖扬舲千里下蓬莱东波渺杳通南国琼树风流映栢台句曲天边乡信近石头城畔暮潮回遥怜避马栖乌地好称郎潜吏隐才 
至前二日朝天宫习仪 
绯袍玊佩过长安紫府珠庭引百官一代威仪非汉蕝三成气象是周坛城头暝色笼轻雾树杪新阳破早寒闻道宫衣添一线恩光请向衮龙看 
【二十七卷】
七言律诗二 
【七言律诗二】
寄毛用成给事 
腊八日
玊堂对菊阁试 
铜罐驿
万县元日 
丙子庆成宴
望华山
春斋有怀寺中同馆诸君 
送童士琦瑞州府判赋得蜀江 
题画竹
春郊即事 
赠王羙中 
次张惟信留别韵
送杜汝弼之官景陵时有水患 
温民怀宫谕许于浣别墅相招恐失佳约作此戏简 
雨中刘润之佥宪见访
见梅花
碧筒杯次余懋昭韵 
送唐守之使朝鲜
送彭幸庵尚书致仕【二首】 
怀归 
忆沐九华兄弟 
读江门驿景川侯曹公开河碑 
百福寺夜宿
留别刘珥江
吊孟拾遗 
中岩留别余方池草池兄弟
过南溪怀二刘参之承之兄弟 
寄李芝山初冈二李国相 
孟秋北岩招提即事 
甲寅新正六日送简西峃登舟 
赠赵大洲太史 
怀刘东阜谢狷齐
三月二十八日与诸弟出野观社笋舆穿窄径日中乃得平路小憩大梵寺
四月十一日喜雨柬妹丈刘珥江周五津 
姚凤冈荔枝
绿竹亭为李前渠赋【二首】 
次姚凤冈玊蟾寺韵约曾少岷章后齐同游 

太史升庵文集二十七卷 成都杨慎着　从子有仁编辑 后学赵开羙校 　七言律诗 
寄毛用成给事【名玊】 
别后追酬送别诗石头城里是相思屡闻高议归青琐曾颂新声满玊墀坐隐曾留王质斧好奇能寄李邕碑崇霞台上频南望冀北花开鴈去遅 
腊八日 
御沟回合咽氷泉宫树霏微变冷烟丑应商春才八日戍从汉腊已千年彩毫想继银罂句玊烛仍稽宝蘡篇隔户车声流水过却疑豳皷奏村田【张云徤而不瘦壮而不怒有老杜有初唐】 
玊堂对菊阁试 
碧梧消息委银床黄菊芳菲对玊堂禁苑栽培元得地仙家草木不知霜甘泉宫里龙衔烛太液池边鹄借裳东阁吟成花掖暮南端归去彩毫香 
铜罐驿 
金刚滩头寒雨歇铜罐驿前朝望通天转山形回合异春添江色浅深同巴农麦陇层云上楚客枫林返照中水底鲤鱼长尺半寄书好到锦亭东 
万县元日 
官烛光中饮颂花村鸡声里换年华寥寥人语水乡市紞紞鼓音山县衙江上春风先入棹客边元日倍思家去程回望各千里翠壁青林寒雨斜 
丙子庆成宴 
两世弟兄同此宴国恩家庆总非常春风迭鼓朝天去晓日炅珂满路光周雅令仪歌恺悌汉臣讽谏托文章虚沾需饮过三爵高仰星文咏七襄 
望华山 
白帝真源紫界封金天削出翠芙蓉高擎零露仙人掌俯瞰明星玊女峯阳壑春留千岁草阴岩雪荫四时松频年来往尘埃里敢向山灵问逸踪 
春斋有怀寺中同馆诸君 
瀛洲烟雾玉堤阴华盖星辰接翰林风动氷澌环御水月明暗雪带仙岑上阳树色知春近长乐锺声觉夜深为问赞公房里客昙花贝叶对谁吟【张愈先云词格两高步骤自然览之快心】 
送童士琦瑞州府判赋得蜀江【蜀江瑞州水名偶与蜀同】 
瑞州城下蜀江流风物依然似故丘秖道灵源十里合不知仙迹几年留分符远泛星槎去负弩真如昼锦游别后怀人更怀土烦君时一到沧州 
题画竹 
江南谁觧写琅玕后有仲昭前孟端自从文藻流传久转觉丹青赏鉴难生绡一幅潇湘出高堂六月氷霜寒玊林深处人如玊欲往从之无羽翰 
春郊即事 
将军猎射下南山陵麦青青雉子斑自有良工夸左获不劳词客赋重环千夫赤羽风前疾百步垂杨醉后攀薄莫古堤微雨歇拳騧仍踏落花还 
赠王羙中【名玮】 
青马?忩御史下丹霄獬豸新裁瑞锦袍阶下天风吹玊树海边春酒荐氷桃西山日近恩光永南极星连执法高应问蜀城回楫地长江秋水静云涛 
次张惟信留别韵【名潮】 
朱弦之瑟清商音为君一奏怀乡吟云烟西阻峩眉望日夜东流江水心骚客芳馨兰九畹仙人掖垣梧十寻酒阑曲终车辙远秋色不如离思深 
送杜汝弼之官景陵时有水患 
竟陵南去楚江深云梦西连夏泽阴息壤万家经岁潦洪波千顷寄秋霖青枫晓失啼猿树班竹昏移宿鸟林粒食更湏愁众口薄曹何以荅羣心 
温民怀宫谕许于浣别墅相招恐失佳约作此戏简 
春来无伴访烟霞忽忆仙人在浣花棋局几时随涧竹钓舡何处倚江沙兴怜隐浪金壸仄醉想临风玊树斜旧日草堂君地主还湏折简到山家 
雨中刘润之佥宪见访【名成德】 
鸣雨虚堂六月秋高轩空谷远相求佳期每忆同星聚良会湏为秉烛游风磴云端回白日水花烟叶乱沧洲莫辞信宿陪孤赏更与江天散独愁 
见梅花 
一辞青锁沧江卧山城三见梅花破正爱家家临水开还愁树树和烟堕清樽欲醉不成欢雪调空歌谁与和小院回廊日又斜高楼短笛风前过 
碧筒杯次余懋昭韵 
月户星楹敞夜灯荷筒桑落共淹仍倾来细泻珠盘颗摘去愁空翠盖层消渴凉生金掌露迎风寒莹玊壸氷三更促席归何晚百罚深杯谢不能 
送唐守之使朝鲜【名皋】 
玊马朝周封壤旧青云干吕瑞图来凤皇楼上星晨动鸭绿江边雾雨开王会千年辉简竹皇恩万里贲蒿莱张骞谩作寻源使陆贾虚当绝国才 
送彭幸庵尚书致仕【二首　名泽】 
司马英名起弁髦元龙湖海信人豪洪源紫塞黄河远爽气金天华岳高裴度归来惟纵酒廉颇老去自遗櫜林居紫熖光腾夜含景苍精有赐刀 
又【公家食时书座右云出必如孔明处必如渊明】忆昔西征歌采薇雪山万里驻骖騑总戎全蜀风云阵纪绩成周日月旗诸葛蔓菁遗壁垒陶潜松菊旧柴扉前贤出处真相似雅志如公两不违 
怀归 
星桥南望沉犀渚雪岭西连抱珥河关塞渺茫魂梦隔山川迢逓别离多汀洲春雨搴芳杜茅屋秋风带女萝心事未从尹卜生涯聊听僰童歌 
忆沐九华兄弟 
难忘易识是君家为爱君家好棣华玄圃春游花系马白门宵醉柳藏鸦停云远树交岚翠落月空梁印海沙关塞各天劳敏梦萍逢何处定骞槎 
读江门驿景川侯曹公开河碑【曹名震】 
将军玊剑虏尘清余力犹能水土平象马边隅通贡道蛟龙窟宅奠夷庚史家底事遗经略郡乘何曾纪姓名赖有琳琅播金薤可无苹藻荐芳馨 
百福寺夜宿 
千仞峯头佛日晴云端忽见两僧迎篝灯宴坐昙华结汲水煎茶雪浪生翠竹黄花同入偈蛟龙丘蚓杂题名石房夜冷难成寐恼杀荒鸡不肯鸣 
留别刘珥江【名大昌】 
东波南浦送轻航怊怅芳春发故乡泛宅浮家沙鸟外销魂回首石犀傍垂垂杨柳人千里漠漠蒹葭水一方更喜欲来相慰藉挐音何日到江阳 
吊孟拾遗 
骆谷鸾舆再播移横流沧海广明时刑余周召田中令地下逢干孟拾遗赤水探珠迷象罔青霄蚀月任蟇颐怀沙沉石何曾问帐殿球宫总不知 
中岩留别余方池草池兄弟 
又别中岩二十春禅枝忍草几昏晨三生水月淹留地万里江山感慨身楚泽??羊奇?累吟北渚谢家兄弟饯南津酣杯且喜朱颜在览镜休惊白发新 
过南溪怀二刘参之承之兄弟 
京国交游四十春刘家兄弟最情亲风流云散三生梦水逝山藏一聚尘沙步维舟催觧缆邻村闻笛倍沾巾可怜烟草江安树愁见当年送别津 
寄李芝山初冈二李国相 
玄韵仙飙舞柜松新诗清水出芙蓉丹梯不唾青城地彩笔曾干紫阁峯濯锦江波舟泛泛?林?攵?花楼阁树重重旧游回首金沙寺几度衣冠起暮【舞又作洒宋玊风舞于松栢之舞字似切淮南子犹条风之时洒则洒字亦可用不知孰为胜○巨松见山海经】 
孟秋北岩招提即事 
秋江芙蓉开且鲜红妆碧水斗明蠲可怜丈室散花地便是三管空侯天慈云演梵香幂阜凉雨催诗珠跳舩醉乡不见二豪至苏门竟成孤啸还 
甲寅新正六日送简西峃登舟 
金兰意气昔论文燕坐朝霜竟夕曛千里驱驰来僰道十年羁旅共滇云交游落落晨星散踪迹悠悠水国分江北江南从此隔何时何地再逢君 
赠赵大洲太史【贞吉】 
起凤才华锦水头鸣銮仙步上瀛洲文传庄叔栖云集赋奏金卿花萼楼何国白环曾入贡至今青海未全收庙堂终用平戎策未许栖迟老一丘 
怀刘东阜谢狷齐【百福寺壁见二公诗】 
谢刘生死论交地巴蜀山川迢逓程万古云霄森意气五兵词赋莽纵横虞江精舍浮云隔汴水孤坟宿草生濯锦浣花游眺地悲泉斜日下层城 
三月二十八日与诸弟出野观社笋舆穿窄径日中乃得平路小憩大梵寺 
滳阶零雨坐深更天为游人放晓晴松盖擎云村径暗秧针剌水野田明菁??忽俏蒨怜春晚诘屈崎岖觉路生正恼懒蝉勾午睡蒲牢喜听远锺鸣 
四月十一日喜雨柬妹丈刘珥江周五津【五津能诗善画】 
舟胶水浅似坳堂忽尔宵残雨送凉原色未湏歌涤涤滩声最喜听浪浪望中笑电生矫矢梦里雷车借阿香便注仙瓢倾马背尽回焦土作金穰 
又南浦新声喜雨篇不湏艳曲唱婵娟惠连池草偕灵运杜甫檐花对郑虔巳见清风生羽扇更闻流水入琴弦蜜云龙茗劳珍贶好试东城解玊泉 
姚凤冈荔枝 
栢府熏风荔子丹雕盘持赠下台端綘纱囊里冰肌滑火齐枝头水玊寒罗帕分珍惭逐客驿尘飞鞚忆长安琼瑶欲报才应尽独立苍茫倚曲阑 
绿竹亭为李前渠赋【二首】 
高人爱竹真成癖万竹亭前竹万竿风伯倚声添风?立爽月娥分影暎檀栾扫天绿粉晴犹湿拂地清霜暑亦寒莫遣儿童摧锦箨成巢结实待栖鸾 
其二 绿竹亭前竹万枝兴来刻竹醉题诗裁成龙笛青瑶管斫就鱼竿绿玊池啸咏宵分闲鼓吹平安日报偃旌旗风流何羡杨州鹤紫脱苍筤别有奇 
次姚凤冈【名梧】玊蟾寺韵约曾少岷【名玙】章后齐【名懋】同游 
玊蟾寺在翠微间薝卜林中万竹班人境由来非物外吾乡元不是他山何湏老衲双飞锡愿共诗人一扣关风?立风?立金风乘兴去团团宝月伴君还 
【二十八卷】
七言律诗三 
【七言律诗三】
僧寺古梅 
曾少岷惠忠州新琢云根笔
登丹棱县白塔寺塔与吕竿川同赋 
嘉州刘介川进士母寿诗 
老马行
病中秋怀【八首】 
毛伯玊点易洞 
次韵章后斋为余寿 
携酒探梅 
喜任苍岩至招之饮 
寄李心山侍御 
钓鱼城王张二忠臣词
听歌 
送道士何端阳往武当
浮桥 
送何栢村元戎 
木泾周公裒集鄙诗刻之作此以谢 
月梧大司寇喻公寿诗
咏风扇寄珥江 
送韩炅庵应荫北上 
夏松泉太宰寿诗
观平吴录 
咏雾淞【有序】 
招张愈光 
夜宿玊池 
百梅亭
次韵陈玉泉见过
赠郭云屏阃帅 
书扇赠薛曲泉二守 
夏五亢旱弥旬曲泉薛公精禋露祷霖雨应辰农望既欣道暍亦起诗以志喜 
詶周生赠扇上刻诗韵
五月楼居雨凉欣赋 
赠薛生季德
次韵章后斋
喜雨 

太史升庵文集二十八卷 成都杨慎着　从子有仁编辑 后学赵开羙校 　七言律诗 
僧寺古梅 
古干盘龙鹤膝丫眠江似泛斗牛槎风酸寒凛香仍馥雪虐霜凌蕋自花冷面不为灵琐艳铁心宁受广平夸维摩一室空千偈坐对双林宝月斜 
曾少岷惠忠州新琢云根笔 
忠州井邑聚云根筠管千年驳藓痕好伴轮囷接卿霭不同涩勒暗蛮村高标自表严颜节文藻堪招陆贽魂西蜀锺奇难韫椟南豊新咏重瑶琨 
登丹棱县白塔寺塔与吕竿川同赋 
窣堵岧嵉出半空蔚蓝天界接刚风鱼凫强域遥瞻外龙鹄山川近览中乍似潜虬穿坎窞俄惊飞鸟出樊笼登高胜侣归来晚楼阁烟花紫翠重 
嘉州刘介川进士母寿诗 
阿母瑶池翠水渟生儿共道得宁馨金仙元住岷峨国宝婺遥连奎壁星蕋榜已看秋桂绿兰台行校夜藜青三江化作长春酒戏彩恒斟爱日亭 
老马行 
老马为驹下皂栈昔日友龙今伴鴈弃置徒伤田子魂剪拂曾遇孙阳盻长鸣萧萧失风云知道悠悠忘泉涧金式如堪铸伏波彩毫还拟图韩干 
病中秋怀【八首】 
八月江阳暑未休赫羲朱祲迥添愁西岷秋老金犹伏南诏星回火不流霜信几时来遰鴈雨声终日望鸣鸠似怜宋玊荷禂怨故遣班姬团扇留 
又尹氏遗踪百尺台招呼不见子归来可怜文武为邦宪却泥婵娟养祸胎鸣牝掇蜂终古恨衣苔带藻至今哀悠悠往事嗟何及浩浩东波去不回 
又南定楼前碧草春荔枝林下少埃尘三泸名号讹千古二水沱崏会两津青箬海商舩舫集红妆营妓管弦新多情莫悔登临数良夜何妨秉烛频 
又九丝城寨控诸蛮旧是鸦飞不到山深菁篻簩何太毒横江烽燧不曾闲萝棡列哨谁传箭高珙孤城只闭关安得班超投笔起戎州暂得破愁颜 
又江郭西偏寂不喧卜居草草结棂轩蕋珠楼接芸香阁紫洞天环薜荔垣书载洛中三十乘经传柱下五千言宽闲谢客缘贫病懒散从吾养性源 
又??迢??遆城西百尺楼登兹销暑亦销忧江山平远难为画云物高寒易得秋吉甫清风来玊麈涪翁妙墨换银钩余甘渡口斜阳外霭乃渔歌杂棹讴 
又湘累憔悴滞江潭禅伯逍遥老梵龛松下围棋闲屦二花□□曲引杯三不愁痼疾婴双竖为喜良医得二柟【任彭二医皆名柟】采药名山吾愿毕白头久矣谢朝簪【尾句又作更借新凉供稳睡西风昨夜鴈声南】 
又炎荒避地廿年过杞国忧天奈尔何杂种犬羊纷北虏妖氛牛斗更南倭浮云江汉愁心结新月关山涕泪多身佩安危有诸老舌们孤孽且长歌 
毛伯玊点易洞 
净林萧寺北山隅曾是精庐隐昔儒书带草生移巨野篆文江绕接巴渝吟诗云合峯头碧点易霞留洞口朱何日放舟偕丽泽红泉石蹬足斟??斗 
次韵章后斋为余寿 
香界诸天宝镜开玻璃江色入瓶罍方舟南浦成佳会飞盖西园游上才明月临时仙客醉碧云合处美人来已甘投老三三径仰荷承平两两 
携酒探梅 
滇海南云老岁华丗年不见故园花吟边索笑惊春晚梦里寻香觉路賖冻夜明蟾清影瘦抟风么凤绿毛斜兴来是处堪携酒径造何湏问主家 
喜任苍岩至招之饮【柟】 
还家不落新春后征棹先逄旧雨前绣被唤回巫峡梦锦囊剩有蜀江篇垂垂梅蕋犹凝雪濯濯杨枝欲吐烟好是玊盘传菜日共酣金醴媚椒天 
寄李心山侍御 
扁舟暮倚荻花丛灯影皤然照一翁明月此时千里隔清吟昨夜一樽同人生南北真岐路客计飘飖是转蓬陇驿寄梅曾到否年光又逐斗杓东 
钓鱼城王张二忠臣词 
钓鱼城下江水清荒烟古垒气犹生睢阳百战有徤将墨翟九守无降兵犀舟曾挥白羽扇雄剑几断曼胡缨西湖日夜尚歌舞只待崖山航海行 
听歌 
彩云天外驻行杯明月楼前引上才红颊绽时银烛烂翠眉低处玊山颓飘飖侠客游燕市窈窕仙娥下楚台千载王郎风韵在倩君重唱夕阳开【王右丞温泉寓目诗唐人入乐府名相府莲讹为想夫邻白乐天云秦川一半夕阳开此句尤妙】 
送道士何端阳往武当 
篸岭之峯丹翠含金膏水碧孕重岩磨蚁游人陟风磴骖鸾仙侣坐氷嵌三霄宝月悬青樠千岁玄霜下紫杉此去暂离应万里鹤书何日寄遥缄 
浮桥 
千尺长虹卧锦波悬撞度索笑牜?羊牁玊环金锁随开阖木客鲛人杂啸歌漫道鼋鼍梁碧海虚传乌鹊架银河堪怜来往惊鸿影步步尘香榇礻?篾罗 
送何栢村元戎【名卿】 
牛斗妖氛指日平暂劳鹊印挂东征捷书行奏长杨殿军令先传细柳营冀北貔貅曾控御山西将帅半牙兵功成归隐青城曲社酒寒灯好结盟 
木泾周公裒集鄙诗刻之作此以谢 
漫兴诗成?林?攵?逸多玊人彩笔为编摩四愁平子饶情兴五噫梁鸿发啸歌羽猎长杨违侍从碧鸡金马饱经过雕虫小技嗟吾老谷鸟嘤鸣奈若何 
月梧大司寇喻公寿诗【茂坚】 
丁卯同年七十人回头五十正嘉春沉沉海屋添筹筭耿耿长庚映昊旻已见锦堂称寿俊况兼青史传名臣千峯不隔南飞鹤一盏遥飞贺诞辰 
咏风扇寄珥江 
飙轮木羽引凉多金伏朱炎奈尔何姑射氷姿堪作对山阴雪兴可能过婆娑影里怀琼树蹀躞声中想玊珂便拟千觞河朔饮仍听一曲洞仙歌 
送韩炅庵应荫北上【述甫】 
采兰赠弟弟如金珍重金兰只此心屈子秉芳留佩韘左思招隐间重襟骊驹北上瞻高步虎节西归听好音奕世闻诗齐鲁并岂惟韬畧似淮阴 
夏松泉太宰寿诗 
赤舄归来鬓未星紫垣光焰照涪陵山中宰相无尘事河上仙翁有道经春色又惊梅蘃白熏风几换荔枝青停云问月多篇咏何日沧浪一共听 
观平吴录 
庚申胡运卜终一斗野惊看伏鳖悬九四由来真海孽万三未必是天钱可怜槎史婴龙日又见胥台走鹿年管乐谁将饶介许孟兼遗恨醉樵篇 
咏雾淞【有序】【甲寅岁秋冬久雨连月十一月廿六日甲子晓笼雾微淞盖晴兆也俗谚云霜淞行雾淞贫儿备饭瓮往岁在北方寒夜氷华着树若絮日出飘满庭阶尤为可爱曾南豊诗云园林日出净无风雾淞花开树树同记得集英深殿里舞人齐插玊珑松又曰香销一榻王?矍毛?俞暖月映千门雾淞寒韵书谓之东洛洛音索氷着树如索也】 
恠得天鸡误晓光青腰玊女试银妆琼敷缀叶齐如剪瑞树开花冷不香月白讵迷三里雾云黄先兆万家箱贫儿饭瓮歌声好六出何湏贺谢庄 
招张愈光【癸亥岁时十六附】 
容易年光斗柄东萧条客舍酒樽空雪消已减乘舟兴寒重翻添闭户功古道尘埃多去马故人书信少来鸿新豊逆旅知无伴何惜西斋一笑同 
夜宿玊池 
投辖多情信宿留长河未曙夜悠悠池停蛙鼓雨初霁窻静蚊雷风乍秋寻壑经丘殊窈窕谈玄举白更风流名园已到终嫌晚还拟山阴雪夜舟 
百梅亭 
绿萼红跗映碧泷山香水调换新腔翰林风月三千首乐府鸳鸯七十双陈阁临春森玊树汉宫不夜烂金釭梨云梨雪都成梦桃叶桃根枉渡江 
次韵陈玉泉见过【凤】 
新诗清水出芙蓉南国才人陆士龙老去衡门饶寂閴病来尘榻愧过从汤汤流水琴中思种种繁霜镜里容良会蹉跎时迅速朱炎忽巳变条融 
赠郭云屏阃帅【郭承天人】 
将军出镇向西川万里从龙下日边雪岭云开瞻突兀锦江风定泛漪涟世家旧说金台事乐府新传宝剑篇旌节花明营柳细征还扈跸侍甘泉 
书扇赠薛曲泉二守【治】 
大贤为政即多闻杜老曾云我亦云千里清风传穆颂两江流水漾漪文停云远树伤迟暮对月高楼怅夜分葵扇挥毫酬雅意棠阴回首惜离羣 
夏五亢旱弥旬曲泉薛公精禋露祷霖雨应辰农望既欣道暍亦起诗以志喜 
漫拟休琏戏广川土龙泥鹤尽成捐风云忽送三更雨庭院如鸣百道泉云汉于今无旱魃甫田自古有豊吾庐坐爱凉如洗好续兰台赋风?立然 
詶周生赠扇上刻诗韵【周名宗尧】 
纨素裁成宝月光卷舒怀袖动宫商老来却厌丹青手兴到还登翰墨场坡老高吟三十韵右军细扎百千行光风薢茩人双玉明日兼葭水一方【周生自长寿来省余韩炅庵同会周与韩皆余中表懿亲也】 
五月楼居雨凉欣赋 
快雨崇朝溽暑徂顿令注夏病全苏恍疑方丈清虚岛似对潇湘水墨图曲沼青??黾喧鼓吹高斋白鸟净轩厨冷然风御何湏羡嗒尔凉襟且据梧 
赠薛生季德【名量府二守曲泉之子】 
棠花庭下见斑衣年少清才世所稀三凤旧闻鸣菶菶季騧今复景騑騑郗林丹桂开芉省唐苑缃桃近琐闱琢玊惭予非哲匠泥金迟尔到渔矶 
次韵章后斋 
漫嘲阿昶误金根聊效王家点黑?南痕老妪重寻蕺山寺道士频过昙石?襄村黄庭鶂鶂笼归翼赤管猩猩返醉魂洛浦烦君飜旧赋惊鸿宁畏毳如琨【紫房之会又明日后齐约为洛浦之游○昙石?襄村山阴道士所居见文房四谱○蕺山寺王右军为老妪书扇处也】 
喜雨 
高阁凭阑暑气沉寒山银竹映森森云从太华仙人掌风入兰台宋玉襟霖雨不关胥靡梦荷锄聊慰老农心木桃投赠湏君和酉?灵醁浮香喜自斟 
【二十九卷】
七言律诗四 
【七言律诗四】
孟冬苦寒滇南之行留别江阳亲友【二首】 
舟中留别炅庵苍崖 
天池夜宿对榻炅庵 
次郭云屏登西楼韵二首 
送永宁范商野二桑扶涯际涯北上 
赠嵩明太守罗果齐 
席上漫兴重赠罗果齐
刘虚湖封白石载酒过高峣
十二月二日张龙山谢高泉敖梅坡余九崖杜晴江梁一江潘东溪携酒过访高峣 
潘东溪都阃惠暖床 
滇海岁暮 
太守董约山访予高峣海庄胜言寻甸山水之嘉即事
荅昆明尹张极山
次韵谢高泉送余往永昌 
吕呈贡送官烛栢炭 
送梁一江北上 
赠倪江村 
安宁温泉董北溪新建碧玊楼 
送陈少野西上 
赠谢平山 
次任棠山见赠 
棠山携酒过荒馆
归途始发 
题五老图遥寿张禺山八十
柯玉井赠宝剑 
何双梧徐静谷相送至广通
奚栢轩李西崖许松溪三君子枉过张氏园
广心楼夜宿病中作 
三月十日云楼上公见访高峣丘鸿夫杨子中侍同观梁徐僧权帖子昂春山胜事卷李伯时九歌图吴小仙献香图
杨林病榻罗果斋太守远访
游华亭寺遇雨即事 
董约山太守枉访高峣同游太华寺 
挽钱南川宪副 
刘风山太守见访高峣
赠谢高泉 
柬高泉
驻节亭饯高泉 
封白石工部刘虚湖户部同访海庄 
送高泉谢公回滇周太霞同泛舟
抚台游可翁命周生太霞校刻五经傍住因得驻五华精舍晨夕晤语遂有此赠
次云楼上公韵五月十九日鱼池雅会
鱼池即席赠玊华南华少华三公子 
六月十四日病中感怀 
太史升庵文集二十九卷 成都杨慎着　从子有仁编辑 后学赵开羙校 　七言律诗 
孟冬苦寒滇南之行留别江阳亲友【二首】 
昆池滇峤廿年游白首重来未得休靖节诗篇形赠影庄周呼应马兼牛江花品藻春红隔城阙凝光暮紫浮赏菊探梅还忆我相思莫吝置书邮 
又登舻一望一魂销赖有清樽慰寂寥宠饯江阳殊蔼蔼壮游滇路漫迢迢梅心柳眼皆春意棘?火舞夷歌亦舜韶犹有多情如杜牧画桥明月教吹箫 
舟中留别炅庵苍崖 
梦醒浑疑未别离止舟却喜似归时情亲千里劳相送衰病三秋指远期闾左又兴秦戌役殿前曾识汉官仪琵琶商妇君休听恐动王涯贝锦辞 
天池夜宿对榻炅庵 
永宁三百六十滩顺流劈竹上流难来宾霜鴈岁方晏唤客荒鸡星未残羸躯肯容老巴国濯发真如到洧盘明日鱼凫关外路绿缨清泪对君弹 
次郭云屏登西楼韵二首 
说剑论兵迈品流明时论赏早封留秉衡许国三千牍德裕筹边第一楼城郭笙歌浑不夜溪山草木未知秋轻裘已叶前贤事祍革先宽旅客忧 
又清香画戟感时流迁客经过此淹留零雨多情孙椘堠月明同梦庾公楼新梅艳艳争迎腊残菊垂垂尚驻秋地主多君似严武登临暇日亦销忧 
送永宁范商野二桑扶涯际涯北上 
永宁山水接江阳毓秀锺灵岁月长五色丝毫争炫烂三株琼树共芬芳卿云影里芝泥紫瑞日光中蕋榜黄老我扶衰淹病榻喜君惜别到文房 
赠嵩明太守罗果齐 
肯为衰翁百里来萧条寒馆是春台世家文藻匡时畧环海讴歌作郡才芳草已随江柳发棠花遥映野梅开从今诗苑添嘉话清梦高峣夜夜回 
席上漫兴重赠罗果齐 
君侯载酒过春城画戟清香绛烛明珍重青云新意象留连白雪旧歌声坐如泥塑还和气醉若山颓未尽情知巳相逢难遽别席间漫兴又诗成 
刘虚湖封白石载酒过高峣 
荒林远枉两高人仙棹摇摇积水滨怀旧重过题竹处寻芳正及赏梅晨登楼醉水浑无夜着屐寻山剩有春爨舞滇歌元惯见渝儿巴妠愧横陈 
十二月二日张龙山谢高泉敖梅坡余九崖杜晴江梁一江潘东溪携酒过访高峣 
寂寂荒村生冷烟敢期车从枉群仙钓竿未拂珊瑚树樽酒重登玳瑁筵潋艳池塘芳草外飘飖舟楫早梅边高峣滇海留嘉话剡曲斜川合共传 
潘东溪都阃惠暖床 
老去真成有发僧禅床四大续传灯使君高谊来今雨旅客乡心履薄氷寒榻中宵分未照小楼两度记同登交情却胜潘杨穆孤枕长吟载寝兴 
滇海岁暮 
村灯社酒蔟辛盘春立星回腊巳残故国江山遥怅望浮生节序几悲欢寇公心事雷州竹屈子情辞澧浦兰草蓐藜床无雪霰醉来一枕且偷安 
太守董约山访予高峣海庄胜言寻甸山水之嘉即事 
使君高谊薄尘寰邀我寻春慰旅颜不是蟠胸多磊落那知绝域有江山玊杯家学曾亲炙琼树风流许重攀画戟清香延坐久村孤城远漏声闲 
荅昆明尹张极山 
南荒迁客重来时东道主人慰衰迟相望咫尺云津树限隔一水昆明池弹琴暇豫宓子贱戴星出入巫马期高峣小楼有悬榻一樽何日话心知 
次韵谢高泉送余往永昌 
鸡足鹫头遥五岭青龙赤虺远三江嗅金宁即非金齿建木由来是木邦石上支筇何惮险云端飞屐不湏双衰年怜我同萍梗丽句劳君韬锦杠 
吕呈贡送官烛栢炭 
冷落蒹葭水一方春风桃李近河阳烛明丈室散花地炭炽仙家雕玊房酒伴掀髯呼慱塞歌童炙手暖笙簧盈盈相望还相忆剡曲溪边兴未忘 
送梁一江北上 
天子万年昌历永春王正月贺函齐稳流巴峡飞云棹如砥周行进月题魏阙双飞云里凤文楼三唱卯时鸡宪臣奏最来青琐行见天书陟紫泥 
赠倪江村 
倪子江村天草亭望中云白见山青酒杯落魄春浮蚁书卷纵横晚聚萤米芾船边虹贯月张骞槎木水涵星古诗今调三千首一夜无眠枕上听 
安宁温泉董北溪新建碧玊楼 
碧玊泉边碧玊楼崇幽何羡采真游清秋长咲惊山鸟朱夏闲眠对水鸥孺子沧浪休濯足高人剡曲漫回舟衰年七袠重来此何限相知半白头【陈子昂赋云物之美丽而池馆之崇幽】 
送陈少野西上 
蒲塞兰油路阻修金狨翠驳且淹留欲携柸酒歌三迭又感重英咏二矛横水光明谁执讯探丸赤白自虚投飘然皓首芝山侣敢为将军借筯筹 
赠谢平山 
千里西征见玊人檐花池草话情亲风流陶令归何早文藻桓谭论更新席上休谈当世事柸中强觅旧时春坡仙诗句君知否且斗樽前见在身 
次任棠山见赠 
不贪夜气识金银漫道诗成泣鬼神耐可炎方御魑魅虚传奕世掌丝纶乘云久塌南溟翼濡沬应怜柬海臣珍重高人推毂意狶膏那觧转方轮 
棠山携酒过荒馆 
天灯收后近花朝为喜新晴物色饶其柰鬓丝偏种种无端心旆正摇摇望中云树三层堡梦里烟霞万里桥独有宪台东道主酒柸棊局慰萧条 
归途始发 
重作滇云万里征归途却喜遇春晴一筇历历记行店双堠频频减去程岭上闻猿孤枕泪壁间见蝎故乡情乌蒙瘴雾昏眸久想对江花眼倍明 
题五老图遥寿张禺山八十 
遐筭谁论魏罗结著书君似范长生九齿天锡言非梦五老星飞兆久成玄韵松风时静听仙酉?令花露日频倾永昌不数睢阳杜一鹤南飞寄此情 
柯玉井赠宝剑 
金装宝剑倚崆峒持赠惭非陆贾功老境慢劳身出塞少年空有志平戎冲霄紫气玑衡北照夜清光奎壁东虎豹潜藏魑魅避归来不叹路途穷 
何双梧徐静谷相送至广通 
回磴关头并马驰春风二月送归时纔醒何逊梅花梦又续徐凝瀑布诗老去故乡应息驾天涯再会更无期月桥分手销魂处便是此生长别离 
奚栢轩李西崖许松溪三君子枉过张氏园 
海上群仙贯月槎辟疆园里踏晴沙芊绵薙草开三径窈窕穿林似两家戞玊敲金君子竹长红小白女郎花流年不用惊华发良会何辞醉紫霞 
广心楼夜宿病中作【七十行戍稿】 
落穽重逢下石人七旬衰病命逡巡藤萝深箐猿猱宀?几瘴疠穷山虎豹邻枯木几时沾雨露戴盆何地见星元夫幸遇暌孤日寂寞寒灰也望春 
三月十日云楼上公见访高峣丘鸿夫杨子中侍同观梁徐僧权帖子昂春山胜事卷李伯时九歌图吴小仙献香图 
喜逢严武觧怜才过访旌旗驻未回黄绢色丝开古帖绮筵雕俎进深杯风清画舫吟芳草月上应门照绿苔更与海滨添盛事千金何用筑高台 
杨林病榻罗果斋太守远访【七十行成稿】 
荒店晨炊冷灶烟忽闻五马暂流连关山尽是销魂路樽酒翻为迸泪筵遥想生还成幻梦纵令死去有谁怜眼前难缩壶中地何问灵均椘国天 
游华亭寺遇雨即事 
华亭高处接诸天松栢阴森滳笕泉玄默拟寻方外侣清狂仍共饮中仙茅容避雨山边店宗悫乘风海上船越女红裙沾湿好不湏翠黛蹙婵娟 
董约山太守枉访高峣同游太华寺 
五马三旌驻碧鸡松篁昏黑上头迷慈云扰扰珠林北宝月纤纤绀殿西佳客兴来还笑傲浮生迹有但羁栖归来村叟分双炬微径欹危独杖藜 
挽钱南川宪副 
鼓瑟湘灵梦巳先凤嬉亭下识君贤礼闱英妙矜三捷宪府飞腾羡九迁丹悃壮游曾许国黑头未老赋归田华堂易箦嗟何速深负如皋射雉年 
刘风山太守见访高峣 
正和渔翁鼓枻吟忽传五马特相临清风尘榻纡仙步细雨柴门听好音陶馆停云幽兴起乐庭披雾道情深不嫌野外无供给太华峯头拟共寻 
赠谢高泉 
奕世盘盘出大才早时名姓兆魁台栋梁昭代占隆吉风雅明时属总裁??马駏那堪成两别随騧行见出骈胎涸鱼穷鸟如相忆感寓亭前有鴈回 
柬高泉 
乡国怀归近有期灯花先报主人知晓看飞鴈传书札夜梦惊鸿劈荔枝金伏朱炎残暑退琼枝碧月早秋宜玊关生入真奇事投笔斑超又赋诗 
驻节亭饯高泉 
万死投荒七十春幸逢桑梓话情亲士师柳下难称枉渔父芦中易怆神往事悠悠如捕影余生落落且同尘浊醪妙理天之禄好醉樽前掌上身 
封白石工部刘虚湖户部同访海庄 
摇摇画舫舣湖东二妙多情访病翁忆别久怀尘榻冷相逢莫放酒杯空廿程道路江阳近千里风烟蜀苑通有约重携二桃李早梅时节醉芳丛 
送高泉谢公回滇周太霞同泛舟 
高泉仙棹访贫家城上高楼接太霞坡老旅情昌歜酒雍陶乡思米囊花迢迢紫宙凌风翰渺渺银潢贯月槎岐路不湏悲断梗吾生今巳任瓠瓜 
抚台游可翁命周生太霞校刻五经傍住因得驻五华精舍晨夕晤语遂有此赠 
早从芳润嗽余津理窟年来近道真瑟舍由求铿尔对业同祖谢响然臻【陶诗周生述孔业祖谢响然臻】悬金吕览言空诩锲石中郎迹未陈白首无闻吾独老昭昭何用觧祥麟 
次云楼上公韵五月十九日鱼池雅会 
环衢窈窕锦亭东珍树留春缀糁红鸟度屏风青瘴里鱼窥明镜碧澜中宾筵邺下诗篇盛军次渔阳鼓角雄独有白头虚授简梁园应愧长卿工 
鱼池即席赠玊华南华少华三公子 
翩翩清世佳公子秩秩初筵集上才宿昔八龙何护落于今三凤喜毛?音毸通家会面嗟何晚良会知音讶许猜有约高峣同过我不论晴雨有花开 
六月十四日病中感怀【七十行戍稿】 
七十余生巳白头明明律例许归休归休已作巴江叟重到翻为滇海囚迁謪本非明主意网罗巧中细人谋故园先陇痴儿女泉下伤心也泪流 
【三十卷】
七言律诗五 
【七言律诗五】
病中永诀李张唐三公
兰津桥
昆阳望海 
次沐希甫山茶花韵 
浪穹县
立春滇郭西看山茶 
春泛晚归 
甲午临安除岁 
丰禄县西兰谷 
中丞白泉汪公生辰值安南欵报至 
春夕潘园 
寄任少海李仁夫
连雨 
别周昌言黄孟至
五丁峡旧传为力士开山之地据史秦用张仪司马错之谋以珍器羙女赂蜀侯而取之小说迂怪传疑可也遂赋此诗 
顾箬溪中丞载酒过滇馆 
送萧凌汉都阃谢病归蜀 
凤翔阻雨兼闻寇未靖拨闷【一首】 
早寒 
赋得江上舟送人
寄用贞弟 
送冯行徤守兴化
王舜卿尹舜弼往昌平例送【一首】 
送杨仲立进士归省 
次王明遇留别韵
次韵惟信送客东郊 
送何勋伯 
送张孟复达州兵备副使 
荅张起溟 
送祝文安知楚雄府 
嘉陵江
无题 
郑立之中丞平蜀石城夷寨有诗纪事次韵【二首】 
出关 
孟春与叶桐冈迎王钝庵于郊即事 
七星关新桥
次姜梦宾登洱水浩然阁韵
安宁温泉 
得杨实卿书
赠韩灵庵表弟【二首】 
太史升庵文集三十卷成都杨慎着　从子有仁编辑 后学赵开美校 　七言律诗 
病中永诀李张唐三公【己未六月】 
魑魅御客八千里羲皇上人四十年怨诽不学离骚侣正葩仍为风雅仙知我罪我春秋笔今吾故吾逍遥篇中溪半谷池南叟此意非公谁与传【吴高河懋尝以杨弘山士云王纯庵廷表胡在轩廷禄张半谷含李中溪元阳唐池南锜为杨门六学士以拟苏门秦黄晁张廖畧云余曰得非于子而巳乎七子文藻皆在滇云一时盛事余固不敢当也然余之遭妬中害而卆不得还者竟以此不欲言其人姓名如柳子厚传河间云噫】 
兰津桥【今名霁虹】 
汉书载澜沧谣云汉广德开不宾度慱南踰兰油渡澜沧为他人即此地也土人讹呼为浪沧云织铁悬梯飞步惊独立缥缈青霄平腾蛇游雾瘴氛恶孔雀饮江烟濑清兰津南渡哀牢国蒲塞西连诸葛营中原回首踰万里怀古思归何限情 
昆阳望海 
昆明波涛南纪雄金碧滉漾银河通平吞万里象马国直下千尺蛟龙宫天外烟峦分点缀云中海树入空蒙乘槎破浪非吾事巳斩鱼竿狎钓翁 
次沐希甫山茶花韵 
山茶竞开如火然山城淑气销寒烟几经南国芳华远忽忆上林花信前赏心避地日多阻抱病闭门春可怜黄湏紫萼莫相恼青镜绿樽非壮年 
浪穹县 
凫鴈唼喋??麦荇光翡翠摇裔兰苕芳古寺双林带烟郭平湖十里通春航远梦似钿经此地游子恍疑归故乡桃园仇池到处有萍浮梗泛悲苍茫 
立春滇郭西看山茶 
山国山茶太繁品春盘春菜先此筵多情日日花懊恼无赖家家白接连河阳少年亦好事杜陵老翁惟醉眠归来琼枝犹照眼熖紫然红君马前 
春泛晚归 
滇海横波摇远天青峯影在柁楼前汀苹袅袅风色起崖草凄凄春兴连渔父濯缨歌皷枻女?它女当垆工数钱醉归不嗔无两炬东塔巳高西月弦 
甲午临安除岁 
去年除夕叶榆泽今年忽在临安城斜看暮景飞腾意正念天涯流滞情寒梅判山我欲寄烟草泸江谁唤生邻墙儿女亦无睡岁火天灯喧五更 
丰禄县西兰谷 
响水关水绕兰谷兰之猗猗环谷芳瑶涡玊潠涌神瀵绿叶紫茎涵帝浆湘累采作羙人佩尼父嗟为王者香怀哉千古两不见独立苍茫愁大荒 
中丞白泉汪公生辰值安南欵报至 
金潾铜柱贡函来象渚龙编道路开上将简书回北极中丞勋业冠南台拟将万舞排家宴欲取铙歌献寿杯节钺可能淹衮舄明年何地望三台 
春夕潘园 
雨砌风檐堕栋花虫书鸟字遍晴沙春山载酒驰朝马江阁邀宾起暮鸦陶令葛巾从渗漉管宁纱帽任欹斜殊方未觉追随尽韦曲风流更尔家 
寄任少海李仁夫 
拟折瑶华遗好修攀援桂树且淹留金膏水碧欣□待翠观岑青怅独游海动三山任子钓溪通九曲李仙舟东南孔雀飞何远西北高楼云自浮 
连雨 
江星动天人涉波滛雨毁山仍漏河两崖浑不辨牛马千家直恐为鼋鼍桑田满地西成少桃垒同流东逝多悬磬反关断车迹有客无衣中夜歌 
别周昌言黄孟至 
长年三老试登舻双鬟小妓唱巴歈重露桃花薛涛井轻风杨柳文君垆可怜鸿矰横四海未许鸱夷浮五湖销魂从此渺然去回首峨眉山月孤 
五丁峡旧传为力士开山之地据史秦用张仪司马错之谋以珍器羙女赂蜀侯而取之小说迂怪传疑可也遂赋此诗 
峡形千仞立苍颜开辟从来有此山自是羙人倾绝国不缘壮士启重关蔡蒙早入梁州贡庸蜀曾陈牧野间谣俗流传难借问丹青遗迹尚班班 
顾箬溪中丞载酒过滇馆【名应祥】 
浊水清尘十七年岂知披雾更云滇钓竿未拂珊瑚树杯酒重登玳瑁筵春梦依稀蕉鹿后晨星寥落雪鸿前逡巡醉写张?真帖咫尺忘归范蠡舡 
送萧凌汉都阃谢病归蜀 
三辅名畿百战场青冥鈇钺白毫霜谢安尽有平坚策杜甫曾无捄管章闻道军威余细柳试寻遗爱有甘棠锦江未许垂纶久计日仙舟望帝乡 
凤翔阻雨兼闻寇未靖拨闷【一首】 
万里归程两月过淹留羁旅竟如何故乡望处惊烽火远道愁时赋蓼莪秦岭北来山碍日河阳南下水增波竹林向晚鸣鸠急明日雨声应更多 
早寒 
晓梦惊回闻早鸦新阳出海散明霞田陇初生戴星草园林巳发迎春花山脊炊烟穿高竹渡口渔舩依浅沙篮舆有暇可乘兴西崦东皋问煮茶 
赋得江上舟送人 
濯锦江边青翰舟别情归思两悠悠开帆影远入云小合橹声齐和月柔正拟乘槎上南斗还思击楫在中流新诗怀古兼春兴传与巴人作棹讴 
寄用贞弟 
杜陵巴国苦寒行李白梁园昨夜情山叶早梅心万里雪窗风竹梦三更河桥晨别南凫影江汉春催北鴈声回首长安当日下感时怀汝揔难平 
送冯行徤守兴化 
东方千骑别程催南浦双鱼几日回秋向炎州随鴈去春行露冕见花开中朝奏疏匡时畧穷海歌谣作郡才计即看蒙上赏仙游元自接仙台 
王舜卿尹舜弼往昌平例送【一首】 
汉陵原庙近长安唐殿香炉遣从官月地旌旗屯虎豹明楼灯火散鹓鸾稍惊霜堞栖鸦起转觉氷桥度马难谁似玊堂双宋玊郢歌一曲破郊寒 
送杨仲立进士归省【名仪】 
乡国同年十载遥飞腾次苐上云霄扶摇去息南溟翼象纬回瞻北斗杓杨子谈经余旧阁相如题柱有遗桥谁从驷马寻踪迹自向玄言赏寂寥 
次王明遇留别韵【名良佐】 
秦地长城紫塞曲汉家亭障白云齐将军幕府传刁斗壮士关山送马蹄乡信迢迢随去鴈边心渺渺听鸣鸡行看烽火回中静秪见明星陇上低 
次韵惟信送客东郊 
城外浮岚翠巘开桥边新涨绿波回鸣鞭紫陌游人出结轸青郊上客来南浦草芳春雨过东园花信晚风催昏锺杳杳寻归路飞盖飘飘带晚埃 
送何勋伯 
柱史南巡采国风行台分向浙西东星边牛斗遥占象湖上鱼龙早避騘岫拥春云天日近潮含明月海门通心期又作三秋别书札还劳万里鸿 
送张孟复达州兵备副使 
西蜀行台持宪节东川分阃寄儒缨云林晓日青羌浦水国秋风白帝城潭下蛟龙惊鼓角门前鸟雀避干旌折冲樽俎烟尘静始信荀卿善议兵 
荅张起溟 
君乘五马向炎荒客送双鱼借宠光江月维舟添滉漾海云迎旆共飞扬东城极目春千里南浦怀人水一方会待高翔凌紫极肯教独立咏苍茫 
送祝文安知楚雄府【名弘舒】 
君领铜鱼问碧鸡封疆诸葛旧营西禺山阁道盘丹徼岷水牂牁带黝溪鼓角连城霄月净干旌一路火云低请看盘木他年颂还拟中和乐职题 
嘉陵江 
嘉陵江水向西流乱石惊滩夜未休嵓畔苍藤悬日月崖边瑶草记春秋板居未变先秦俗刳木犹疑大古舟三十六程知近远试凭高处望刀州 
无题【丁丑岁同何仲默张愈光陶良伯作追录于此】 
石头城畔莫愁家十五纤腰学浣沙堂下石榴堪系马门前杨柳可藏鸦景阳妆罢金星出子夜歌残壁月斜信紫台玄朔夜玊颜珠泪泣琵琶 
郑立之中丞平蜀石城夷寨有诗纪事次韵【二首】 
汉庭不动九天兵泸水重兴五月征谈笑折冲回万里指挥能事定三城戎原夜市烟花绕泽国春畬岁草生纪绩休磨崖上石巴渝歌颂比风清 
出关【拟唐人】 
狼狐芒角正弯环虎落连营又出关汉使征鸿何日至胡儿牧马几时还千重紫塞迷青塜九曲黄河绕黑山飞将殊勋犹下吏书生乘障敢辞艰 
孟春与叶桐冈迎王钝庵于郊即事 
正月勾东春已深遅客登楼延赏心苔池飞泉漱鸣玊菜圃黄花如散金汉阳莫作穷乌赋楚狂且停衰凤吟绿樽共喜日日醉华发那畏星星侵 
七星关新桥 
架壑盘岩嵌碧空驱山鞭石让玄功星梁天柱撑银汉雪浪云涛抱玊虹襟带平分滇蜀险品题合占古今雄登来彷佛临玄圃不信飘零逐转蓬 
次姜梦宾登洱水浩然阁韵 
谁赋风光草际浮谢公佳客尽诗流紫城云树迎江阁白国烟波送海舟南浦移樽消旅思西园飞盖记仙游愁来独减登临兴病骨先惊一叶秋 
安宁温泉 
铿瑟舞雩歌点也流觞修楔记羲之何如碧玊温泉水绝胜华清礜石池巳挹金膏分沆瀣更邀明月濯涟漪沉沉兰酌春相引泛泛杨舟晚更移 
得杨实卿书 
逐客正伤南浦赋高人遥致北山文诗坛花月还公济玄圃方州又子云起草共知双笔徤转蓬何趐十年分怀侬莫作相寻梦蜃雨蛮烟泥杀君 
赠韩灵庵表弟【二首】 
奕世龙韬耀将星守窓惟爱读书萤愁看欧氏陇阡表喜建苏家族谱亭棣萼关情花寂寂寒泉入梦水冷冷双金片玊人皆许勋业行藏鬓正青 病骨寒宵冷不胜拥炉塞向正凌兢壸愔莲漏浑如咽灯暗兰膏坐自凝夜久梦回疑有雪朝来唾下欲成氷狸奴恋暖驱难去缩猬衔蝉隐披棱 
【三十一卷】
七言律诗六
七言排律 
【七言律诗六】
春日访樊九冈幽居 
春三月四日仰山余尹招游疏江亭观新修都江堰 
周五津寄锦笺并柬杨双泉
中元夕望开福寺灯塔
寄夏松泉 
郫县子云阁
立春日禁中对雪
戊寅九日龙门登高 
沐希甫叶道亨约会于太华寺雨中用杜少陵韵一首
冬夜宿罗汉寺 
石冈沐公希甫挽诗 
关索庙
高峣村除夕
谢同乡诸公寄川扇【二首】 
即席赠樊九冈黄梓谷
赠内 
寿叙庵司马弟 
送胡东渠少参致仕归晋阳
与诸弟别乐庵弟约有江阳之会
宋潜溪方逊志二贤祠亭陪东阜狷齐唑 
合州舟中次韵王孔昭
雪后曾前溪宪副夜过
晏寝漫兴 
重寄张愈光
寄蓝玊夫 
登海宝寺望侍御唐池南别业因赠 
夏日抱病幽居 
泛莲池晚归
两湖叶道亨泰招饮过湖晚归 
寄杨弘山都谏 
唐僖宗行宫遗础次熊尚弼侍御韵 
丁丑九日 
己卯九日登高 
庚辰九日闻金鹤卿张惟信有彭门之会疾不克陪 
定州书事 
中秋禁中对月 
四月廿日侍班纪事次金鹤卿韵
送熊维藩尹婺川
张崇象新居
送高三峯守太理
次韵席仁同游昭应宫
尚书九峰孙公寿诗 
送福上人还青城
庆成宴次张惟信韵 
送毛东镇 
次韵刘润之岁暮见怀
次祝鸣和中秋对月韵
高泉临行再赋此以别太史升庵文集三十一卷 成都杨慎着　从子有仁编辑 后学赵开美校 　七言律诗 
春日访樊九冈幽居 
九陇冈头紫气浮高人元是列仙俦黄花晚节开三径翠竹清风卧一丘松菊微行常伴鹤苔矶独钓不惊鸥伊余南北东西者浪迹深惭下榻留 
春三月四日仰山余尹招游疏江亭观新修都江堰 
疏江亭上眺芳春千古离堆迹未陈矗矗楼台笼蜃气??田??田原隰接龙鳞井居需养非秦政则堰淘滩是禹神【古图经深淘滩浅则堰今改则为作非也】为喜灌坛河润远恩波德水又更新 
周五津寄锦笺并柬杨双泉 
谁制鸾笺迥出羣云英腻白粲霜氛薛涛井上凝清露江令筵前擘彩云窈窕翠藤盘侧理连环香玊剪回文老来无复生花梦锦字泥缄付墨君 
中元夕望开福寺灯塔 
铃语吟风寂梵音塔灯擎月净高深盂兰瑞草生三昧天竺昙花散五阴鴈沼恍疑星宿海鹫峯幻作火珠林西方谩说光明藏何似中华池布金 
寄夏松泉【名邦谟】 
山中睡起三竿日天上书来五朵云念我独愁开閴寂感君长跪谢殷勤两年故国交游隔千里同心岐路分奇树华滋看已徧不禁春色恼离群 
郫县子云阁 
落景登临县郭西坐来结构与云齐平郊远讶行人小高阁回看去鸟低林表余花春寂寂城隅纤草晚萋萋酒阑却下危梯去犹为风烟惜解携 
立春日禁中对雪 
天街晴雪照帘栊万户千门似郢中先向晓营添朔气却随春仗转条风上林花信梅边出太淑波声柳外通郢客高歌谁属和巴人下曲本难工 
戊寅九日龙门登高 
江山盘踞千年地风雨崔嵬百尺台摇落霜林秋籁发参差云堞晓光开四愁多阻张衡望九辨堪兴宋玊哀望远登高聊自遣芳萸艳菊漫相催 
沐希甫叶道亨约会于太华寺雨中用杜少陵韵一首 
野竹幽花夹道迎绀园金剎望中明海天风色云笼树山国春寒雨满城最觉龙鳞图画润生憎鸟羽毳衣轻迷源复作留连住寻壑犹能窈窕行 
冬夜宿罗汉寺 
霜林金碧迷青红木叶萧萧澄远空长湖洲渚乱吞吐上方楼殿森玲珑廊僧暝汲怯寒溜舟子夜语惊天风朝暾照槛堪一望羡尔冥冥高遰鸿 
石冈沐公希甫挽诗 
几醉锦筵金叵罗忽骑天驷上天河霸陵犹记将军猎沛邑能忘猛士歌春寒泽畔经过少日暮山阳涕泪多露薤霜蒿悲自古蹊桃营柳柰君何 
关索庙 
关索危岭在何处猿梯鸟道凌青霞千年庙貌犹生气三国英雄此世家月捷西来武露布天威南向阵云赊行客下马一酎酒候旗风偃寒吹笳 
高峣村除夕 
海滨戎旅久忘归独对朝岚与夕霏莎径晴沙采樵路柴门春水钓鱼矶太平时节身难遇流转风光赏莫违街皷市尘浑隔断村舂邻火自相依 
谢同乡诸公寄川扇【二首】 
凤箑分封到海陬鱼缄千里自巴丘绮寮白昼悬明月珍簟朱炎借早秋纨素底湏夸罨画蒲葵耐可污银钩仙家玊雪劳相赠诗苑琼瑶愧未酬 对青筠膜渍霞斑渥紫梬膏炼月颜【梬小杮也】自觉金风爽仙驭谁将玊雪洒人寰薛涛歌里扬清啭卓女吟边障远山万里桥西销暑会几回琼树梦中攀 
即席赠樊九冈黄梓谷 
中涪西蜀两高人良会通家及上春青岁挂冠甘隐逸早时挥麈静风尘身闲正好衔杯数情洽何妨命驾频更与衡门添盛事聚星堂上继荀陈 
赠内 
迢逓乡关隔益州归途雨沛更云油重看周雅歌祁父又听阳关唱杜秋明月迥临天左界寒霄回梦浪西楼五纹丝履休劳寄好看生儿似阿侯 
寿叙庵司马弟【生辰正月十二日】 
酉君初度早逢春千里相思隔锦津棣萼连枝情不尽笔花池草梦何频庙堂闲却丝纶手山水能娱乐寿身绕膝斑衣当蔗境何湏止酒负芳辰 
送胡东渠少参致仕归晋阳 
醳绂辞荣赋北征急流勇退见高情元龙湖海多豪气长孺朝廷有直声【胡曾为郡不屈节温州相】尘世已破枕中梦杯酒况兼身后名秪恐清风遗远徼聊将公是托诗评 
与诸弟别乐庵弟约有江阳之会 
中宵风雨早来凉谢草春池别梦长绿野开筵联玊树红亭离思结垂杨通波直下无千里明月何曾是两乡白昼看云何限意佳期良目?吾在江阳 
宋潜溪方逊志二贤祠亭陪东阜狷齐唑 
青萝太史赤城仙祠墓东西近接连江汉炳灵迁謪地乾坤正气革除年华池澹伫沧浪水栢寝寒通雪岭烟不向一台逢二妙何由投简和新篇 
合州舟中次韵王孔昭【名嘉宾】 
驰晖易逝发难玄屈指惊心二十年北渚离愁芳草外东风归信落花前烟开巴峡铜梁秀月照涪江石镜圆栩栩瀛洲还旧梦嘤嘤乔木又新篇 
雪后曾前溪宪副夜过【曾名钧】 
闲门寂寂夜先扃穷巷俄传畅毂经迢逓驺牙声巳到荧煌骑火梦初醒淮山桂树悬乡月汉节梅花照客星清兴不辞淹雪棹浊醪还共醉云亭 
晏寝漫兴 
少年爱睡苦不足鸡鸣催入承明宫蹀躞金珂响斜月丁当玊佩摇回风共怜人马辉光异肯信簪褭拘挛同老便晏寝北窻北起看日生东海东 
重寄张愈光 
海客张公鬓巳苍豪游曾结少年场古文金碧盘龙虎丽句琼瑶琢凤凰寻壑径丘穿窈窕倚楼看镜立沧芒朔风鸿鴈传消息明月青山隔几乡 海裔江湄独倚楼瑟居匏系又惊秋菊花黄处回青眼枫叶红时对白头少日声名追杜甫暮途鞿绊脱庄周九龙尚有临池兴一鴈能忘远札投 
寄蓝玊夫【名田】 
四海风纪蓝御史廿载逃名即墨城青冥鸿飞日月白紫渊龙卧波涛清晴窻香芸拂蟫蠹春谷乔木歌嘤鸣总角欢游忽衰老握镜愁看华发生 
登海宝寺望侍御唐池南【琦】别业因赠 
横紫烟光凝上方人家宛在水中央一重一掩肺脯地某水某丘游钓乡忆我频年枉书札与君连日醉壸觞诗瓢不似山人瘦大雅堂高接盛唐 
夏日抱病幽居 
抱病闭门谁与同隐几焚香长夏中槐花细洒鹅黄雪芭蕉斜扇青鸾风蚊雷无赖皷昏黑萤火多情流暝红墨池过雨积新溜一部鸣哇何大雄 
泛莲池晚归 
桂枻兰舟?同泛碧漪芰塍莲荡倒芳巵十三鴈足传情徧二八蛾眉度曲遅玊树风前人散后金波水上月明时良辰胜会应难续风雨连宵恼别离 
两湖叶道亨泰招饮过湖晚归 
杨堤叶屿迥相邻东主西宾意自亲促席忽披千里雾归舟重醉两湖春沙边渔火明还暗树里人家认未真已订鱼乡鸥社约片帆何惜往来频 
寄杨弘山都谏【士云】 
螭头早挂进贤冠迹远东墀玊笋班倦意巳还飞鸟外归心元在急流间仙郎高议留青琐学士新诗满碧山十九峯前同醉处梦中琼树几回攀 
唐僖宗行宫遗础次熊尚弼侍御韵【名相】 
唐帝行宫有露台础莲几度换春苔军容再向蚕丛狩王气遥从骆谷来万里山川神骏老五更风雨杜鹃哀始知蜀道蒙尘驾不及胡僧渡海杯【础今在僧寺】 
丁丑九日 
燕台九日罢登临节物萧条入楚吟关塞骅骝迷去路朔风鸿鴈滞归音仙游御宿山川远白露清霜日夜深云际侧身愁北望天涯怀抱可能禁 
己卯九日登高 
采采黄花不满衣暝烟起望自朝晖马乡病里芳菲晚宋玊愁边节序非落木流波如有意来鸿去燕故相违消除强醉清樽酒归掩田家白板扉 
庚辰九日闻金鹤卿张惟信有彭门之会疾不克陪 
一别黄金万里台孤城三见菊花开云移北阙沾恩宴日远南山献寿杯抱病江天常閴寂关心时序独徘徊高人喜共登高会咫尺彭门阻一陪 
定州书事 
此地去年新驻跸行宫曾榜太平门尧樽置酒中衢溢梵字挥毫古塔尊汉帝楼舡穷岛屿周王车辙满乾坤多方独使劳神武诸将何由答主恩 
中秋禁中对月 
汉家台殿号明光月满秋高夜未央银箭金壸催漏水仙音法曲献霓裳路车天远鸾声静宫扇风多雉影凉千里可怜同此夕羙人迢逓隔西方 
四月廿日侍班纪事次金鹤卿韵 
全殿朱表引陛前紫微清跸从干旋登庸已卜璇玑正顾命先从玊凡传雨露恩垂周壤徧星辰影动泰阶连词臣况有如椽笔好学压褒颂得贤 
送熊维藩尹婺川 
骊驹载道何骎骎飞凫遥下蛮江浔鸿鴈不度牂牱国虎豹常啼枫树林鸣琴仙室白日静锁印公堂朱夏深氷蘖肯移清吏节卉裳湏服远人心 
张崇象【壁】新居 
碧山学士居茅屋锦里先生过草堂淼淼龙池接沟水啾啾雀树隐邻墙何人问字能携酒有子摊书解满床巴曲肯来收下里楚歌还拟和沧浪 
送高三峯【公韶】守太理 
赤廌青骢近侍臣碧鸡金马问行频南荒瘴厉禺山夜北渚烟花洱海春千里风谣采芳讯十年云会阻光尘赐金巳见先华省鸣玊终期紫宸 
次韵席仁同【春】游昭应宫 
佩声齐下日华东朝退春游有客同却转河堤晴霭外回瞻宫阙晓云中曲江池泛仙源碧下苑花交御宿红琼玖水桃酬未得青门紫陌兴何穷 
尚书九峰孙公寿诗 
百尺贞标涧底松四朝公望想仪容星辰衡岳当朱鸟雷雨湘江起卧龙白雪郢歌翻寿曲青云奕叶继仙踪天瓢满注供春雨三岛遥应接九峯 
送福上人还青城 
青城三十六高峯寺在青峯苐几重飞锡曾闻经雪岭结茅常爱住云松花飘香界诸天雨金吼霜林半夜钟传语禅关休上锁虎溪他日会相从 
庆成宴次张惟信韵 
太乙天坛望燎回九重春宴选辰开广庭列坐瞻华衮合殿飘香入玊杯海宇讴歌千载遇云门队舞八荒来共怜彩笔飘摇赋独有金门侍从才 
送毛东镇【给谏用成之子】 
怜君心节之子孙公交车待诏重高门江湖魏阙子牟远暮田丙舍钟繇存伏蒲内殿有膝迹请剑上方犹血痕凤雏骥子定湏继惩羡吹虀非尔伦 
次韵刘润之岁暮见怀 
江曲横烟远树底衡门榛草晚萋萋羙人明月劳相忆游子浮云梦不迷桂水舟航天堑北松州车马雪峯西愁来拟对公荣酒醉里放歌严氏溪 
次祝鸣和中秋对月韵 
阁夜试看中夜月桂花正在散花楼仙客星轺下碧汉羙人旧隐怀丹丘巳听笛奏乱归思更对窻光惊醉眸一水盈盈隔千里佳期不共谢庄游 
高泉临行再赋此以别 
异乡流落倚名公公去穷荒望益穷客路万三千里外仙居七十二泉中昌黎仰斗台光远靖节停云时雨蒙铩羽涸鳞去安所翾飞川咏几时同 

【七言排律】
寄题杨凌泉水木清华堂 
观三塔寺龙女花
高峣积雨始晴迟简西峃 
长江万里图 
七言排律 
寄题杨凌泉水木清华堂 
宛宛阑干石径斜悠悠水木湛清华桥通玊局仙人馆邻接金绳大士家翠锁渭川千亩月红蒸杜曲一园花刘安招隐歌丛桂屈子离骚赋折麻岚霭望山堪拄笏陌尘流水任行车闾儿好扫青苔壁欲把新诗落墨鸦 
观三塔寺龙女花 
天女来看龙树花空香随步惹瓶沙烟花点缀慈云薄韶景留连慧日斜鬘髻晓沾三昧雨罗绵夜妬六铢霞偷衔野鹿羞尘世共命巢禽隔海涯水泛暗通金毋岛风飘曾到玊皇家谁教慱望来西域不并蒲桃上汉槎 
高峣积雨始晴迟简西峃 
长湖射雨万镞雄屋角挂龙池饮虹亭亭玊筯绕山阁森森银竹围屏风织女下机丝幂野娋人入市珠跳空画图未尽辋川妙词赋讵信阳台工停云巳拖楚练白倒影忽放燕脂红绿蚁幸自盈凿落黄鸡不用歌玲珑 
长江万里图 
五才坎德迥灵长万里岷山始滥觞流汉天回经滟滪盘涡谷转下柴桑杨澜左蠡曾潭府大壑归虚广莫乡天遣阳侯分淼淼帝咨神禹画茫茫岑青翠观鲛人馆水碧金膏龙伯堂景浴阳乌朝旭早焰然阴火夜霞光烟寒星散三洲树风致云飞百尺樯鹤子凫雏喧澍雨纹螺锦蚌映翔阳笼筒津鼓惊浮客欵乃渔歌属赧郎泗磬石锺锵岛屿轻涟频彩媚沧浪投鞭堪笑苻坚策静练难赓谢眺章彩鹢退飞休借问白鸥浩荡信徜徉 
【三十二卷】
五言绝句一 
【五言绝句一】
青桥夜宿 
宿华亭寺【二首】 
雨夕避漏起坐【二首】 
积雨始晴 
三塔秋日 
阳桥弯
西路杂述【五首】 
即事一绝 
四月五日夜与叙庵末庵乐庵得庵话别集句 
西兰图【四首】 
嘉州登舟 
渝江登陆【二首】 
马枋桥
青桥驿早发
白石羹
普鲁基晓发
自安宁之高峣李葵之走马相迎
夜行安庆 
宿鲤鱼山 
夕上江陵【二首】 
射亭 
螳川独泛【二首】 
月夕独酌 
春二首
陪盛德章春泛 
铁鹦武歌 
宝珠寺
观音寺
云房寺
清凈寺
宝印寺
宝昙寺
圆照寺
筇竹寺
黄龙龛
正觉寺
海源寺
龙华寺
妙高寺
普吉庵
春日过山家
雨后见月 
题竹 
存殁绝句【八首】 
饮祁氏园 
荅段德夫水部【四首】 
代赠【二首】 

太史升庵文集三十二卷 成都杨慎着　从子有仁编辑 后学赵开美校 　五言绝句 
青桥夜宿 驿亭临白水石榻满苍苔远客浑无梦江声枕上来 
宿华亭寺【二首】花树高于屋红霞夜照人声声枝上鸟也似惜余春 天风与海水鸣籁隔山闻半夜衣裳湿清朝树树云 
雨夕避漏起坐【二首】滞雨苍山夜停灯伴独愁诘朝明镜里华鬓风?立先秋 
其二 云房迁雨榻枕席籍盆?目?瓦似向东林宿莲花滳漏声 
积雨始晴 霁晓凭高处凉风吹我襟海天堪倚杵岭树小如簪 
三塔秋日 始见椒花绿又惊椒实红客心正欝欝作底对秋风 
阳桥弯 涧壑浮白云俯瞰低于马云开见青松又在涧壑下 
西路杂述【五首】沙远名干海坡高号望城海曾无滳水城亦是虚名 
其二 路学盘蛇上人缘磨蚁旋深于小有洞阴过大漫天 
其三 濯足倒流水回头相见坡马嘶人又倦落景在烟萝 
其四 虎穴犹能入猿梯亦可临把关苗子面开店主人心 
其五 哨名一碗水坡号半边山疲人倚石磴渴马饮氷湍 
即事一绝 苹末清风起凉生近水楼盈盈楼上女齐唱楚江秋 
四月五日夜与叙庵末庵乐庵得庵话别集句 鼎鼎百年内一别一回老欲知万里情坐对青灯晓 
西兰图【四首】兰为君子佩植根不当门幽谷发远馥九畹咏王孙 
又兰为羙人采苹藻掩芳洁沐浴助精禋岂为芗泽设 
又兰为仙姬名升云女几山玄景入天上名字留人间 
又兰为王者香欝鬯荐清庙猗猗有遗音并入瑶琴调 
嘉州登舟 马上风尘倦登舟似到家雨晴凉意足含笑对江花 
渝江登陆【二首】 来往舟如屋相随一月期登途不忍去翻似别家时 
又旷野惟看树高城不见人新梅临水发照影为谁春 
马枋桥 无柰旅怀多村酤引睡魔醒醒不成寐枫叶助吟哦 
青桥驿早发 远客贪晨发三更梦巳回江声如骤雨吹到枕边来 
白石羹 童子报仙翁白石羹初熟坐客不湏尝归家牚破腹 
普鲁基晓发 霜华重于雪星光明似月喔喔荒鸡鸣萧萧征燛发 
自安宁之高峣李葵之走马相迎 遥岑昨夜别独树今朝迎高峣连榻处清话到三更 
夜行安庆 风顺月仍明扁舟半夜行鸡鸣问前路巳近九江城 
宿鲤鱼山 投暝宿前湾占风夜未阑月沉鸿鴈渚云起鲤鱼山 
夕上江陵【二首】荧荧沙市灯紞紞黄潭鼓悠悠隐后帆遥遥认前渚 
其二 水落沙溆宽鴈声惊早寒舟子夜不寐北风吹雀竿 
射亭 飞雨花前疾鸣骹风外闻当场谁破敌王粲始从军 
螳川独泛【二首】柳市村村接松灯点点明家家倾蚁酒夜夜鲙鱼羹 
其二 月游浑似昼水泛不知寒星罶惊鱼跃双枝起鹤盘 
月夕独酌 夜沽东桥酒醉听棘?火童歌羁人不作乐其如乡思何 
春二首 海风吹海树十日闭门中坐惜繁华过墙头数落红 
其二 行乐三春好春来转剧愁乡心悲远望莫上最高楼 
陪盛德章春泛 中洲砍采芳曲渚舣归艎风起春江晚飞花点石梁 
铁鹦武歌【蜀中名驾鹂云南号铁鹦武即伯劳也】可怜铁鹦武常鸣五更前愁人抱瞑卧声声到耳边 
宝珠寺 遥望瀑布泉徙倚双杉树系马几度游徘徊不能去 
观音寺 双树依山曲青莲有废台游人不肯入却似剡溪回 
云房寺 海蕋烧空艳山篁拂座凉胡僧书迹在指点古云房 
清凈寺 凈域无尘杂风花落渐多空门元不闭屐齿未曾过 
宝印寺 曲径余榛路穹碑剥藓痕空廊僧不住邻媪为开门 
宝昙寺 千仞崇山顶清泉何处分涓涓石涧底一脉下青云 
圆照寺 横枕山窓里月明林影动禅心烱不眠宁有巴山梦 
筇竹寺 慱望南行路昆池杳若天自怜迁播客一住巳三年 
黄龙龛 看碑籍草茵倚杖忽移辰绝或惊文藻飘零愧古人【寺有杨仲弘碑文】 
正觉寺 隐隐村围寺亭亭竹绕门还期长夏日坐啸辟强园 
海源寺 海眼藏双树峯头压百寻灵钧游未远不见石为林 
龙华寺 空宇三禅寂荒林七圣迷闲来丘壑兴那复问东西 
妙高寺 绝顶愁飞鸟丹霞隐林抄孤僧早闭门荧荧佛灯小 
普吉庵 松箐一何深细路萦百折行人歇松阴羸马飡松叶 
春日过山家 山床压春酒滴作涧泉声与君终日醉松风吹复醒 
雨后见月 雨气敛青霭月华扬彩昙戏鱼莲叶北惊鹊树枝南 
题竹 帝子潇湘渚乘弯袅袅边可怜江上竹犹带古时烟 
存殁绝句【八首】
何仲默
薛君采
崔子锺
张愈光
余懋昭
江景孚
刘汝楫
安公石 
存殁绝句 何逊重泉别范云清泪多他年淮隐处肠断八公歌 右何仲默 
章句传燕国风流有薛君千年濠上意寂寂向谁云 右薛君采 
东京崔子玊卧病隔清漳天上青藜烛何人白玊堂 右崔子锺 
张公沧海客大雅起滇云未许乘槎去蛟龙射斗文 右张愈光 
碧云停日暮华月照芳池梦回歌玊树病渴忆琼枝 右余懋昭 
近有钱塘信斯人亦可伤更怜新特在犹唤旧江郎 右江景孚 
一怅辽东鹤千年竟不归梦魂回永夜相见是邪非 右刘汝楫 
一疾缘医误孤踪住世慵泪痕添沫水名字见峩峯 右安公石 
饮祁氏园 今日花前饮祁园是习池山翁不茗艼争柰葛强儿 
荅段德夫水部【四首】自笑嵇康懒云林绝旧交宁知千里翮肯问一枝巢 天涯戎旅春一十五回新多情花与鸟岁岁有留人 幽兰深谷底感此岁芳徂欲问丹砂诀吾非勾漏徒 汉上题襟句梁朝水部才锦书何处至罗户为君开 
代赠【二首】獭胆杯分绿猩唇脂印红双歌连理曲并醉合欢丛 南坝迎郎来西坝送郎去回身掩空闺月明天未曙 
【三十三卷】
五言绝句【六句附】 
【五言绝句 六句附】
虚湖曲四胤为刘少邻赋 
出郊 
招董西羽 
寄承氷壸 
捣衣杵
普贤寺
进耳寺
悟空庵
太平寺
松隐庵
金马寺
白龙寺
罗汉寺
太华寺
妙湛寺
积翠岩
恩波池别刘润之
毛东镇过高峣同宿作人名诗 
月仪帖
玊台体【四首】 
七星关渔者
枕上 
卧佛 
绀甲丽人 
秋情游海源寺 
楚江曲
雨霁龙门泛舟泝流回作 
太史萧宗乐半间园八咏 
自滇归高峣留别胡在轩 
避暑林亭 

太史升庵文集三十三卷 成都杨慎着　从子有仁编辑 后学赵开美校 　五言绝句【六句附】 
虚湖曲四胤为刘少邻赋 滇湖湛空碧光景涵太虚主人湖上家结舫水中居湖亹通九渊湖镜涵万象阴火宵有无波尘时下上留连非鱼鸟溯洄岂蒹葭明月浴灏露青云汲流霞摇笔泳涟漪蟠胷生沆薤因之沧浪吟湖亭记余迈 
出郊 高田如楼梯平田如棋局白鹭忽飞来点破秧针绿 
招董西羽 朝向城中来夕向城中去独夜一微吟攀留桂之树 
寄承氷壸 紫翠隐丹房仙人在上方欲往疑无路白云封点苍 
捣衣杵【山东女子赵小钱年十五为贼所掠骂贼不从以捣衣杵系贼遇害事闻诏旌其门】□贼金钴鉧击贼捣衣杵今见赵小钱昔闻杨愍女 
普贤寺 香阁影波心丛云万木深月明清梵夜遥应海潮音 
进耳寺 蛮村藏古剎窣堵粉如云寺圯残僧少鸣螺寂不闻 
悟空庵 一龛如燕凹中有貂珰冢石麟卧青芜烟交春茸茸 
太平寺 忍草迷香径空余屋数间香炉烟不起苔蚀鹧鸪班 
松隐庵 松庵饶古松露鬣交云尾萝径少人行日暮啸山鬼 
金马寺 东林金马寺南亭金马关往来皆马客试问谁者贤 
白龙寺 诗人张禺山喜用白龙字何事独无诗留题白龙寺 
罗汉寺 觉路花非染灵山草亦香虚空即此境何处觅空王 
太华寺 古地新兰若标峯冠彩霞碧波临万顷指点见星槎 
妙湛寺 废剎临官渡香台夜景澄僧言龙火熖却是打渔灯 
积翠岩 翠岩隐玄龛苔径无鸟迹不见煮茶烟那知有禅客 
恩波池别刘润之 酌酒临池水回舡拂芰荷匆匆马上去留兴与烟波 
毛东镇过高峣同宿作人名诗 钓石崇遥岸樵林放远山东园公肯过桃李照衰颜涟渏包明月今夕兹无还 
月仪帖 鸾惊开二妙虿尾见征西花蠹贉销鼊香蟫跋认鹥不逢华盖叟谁与重?尢?是??尢?隹臼?【梁元帝古迹?石又口?鸾惊之奇闻之于索靖鹰跱之巧又显之于蔡邕山谷诗惜无征西虿尾手为写黄门急就章征西指索靖也华盖山人宋仲温模为拓本也月仪帖秘阁续刻尾有鹥字东坡诗我今久阁笔不写纸尾鹥】 
玊台体【四首】流盼转相怜含羞不肯前绿珠吹笛夜碧玊破瓜年火?烕烛难藏影洞房明月悬 调丝曲房下援镜绮窓西妆罢金星出歌残壁月低留欢夜未足恨杀汝南鸡 戚里盛豪华联翩赴狭斜宝阑围鬪鸭金瓦掷鸣蛙归骑春城晚风吹满路花 菱歌歇晚凉桂楫隐回塘珠佩双皋冷罗裙十里香锦书随绮翼持报邵陵王 
七星关渔者 石涧无通水渔舟反上山得鱼随马卖抱獭趁鸦还问尔江湖兴茫茫若梦间 
枕上 君莫笑萍梗来往上滇云我本圣之徒七十而从军沱若竟何益浊酒且酣欣 
卧佛 金仙疲津梁云卧恣天行菩萨叹退位未尽区中情二谛凭谁觧松风与水声 
绀甲丽人 银甲卸弹筝花从玊指生逡巡卷罗袖掩抑捧金觥莫摘相思子琼枝最有情 
秋情游海源寺 林壑散烟霏钟皷喧清晓日气抱峦阴虹桥上云杪离鸿海岛来疑是三青鸟 
楚江曲 巫山花巳红楚水波新绿两两浣沙人照影鬪妆束笑问竹枝词何如采莲曲 
雨霁龙门泛舟泝流回作 江干新雨晴江缆新流上舡头转云峯舡尾迭花浪中洲蹇谁留渺渺临风望 
太史萧宗乐半间园八咏【萧名与成】诏许归蓬荜性本爱丘山临水知鱼乐披林共鸟闲劳劳车盖影渺渺隔重关【右静观堂】高人厌世氛亭子枕孤云宇定天光发风清地籁闻此君相对处幽意许平分【中虚亭】瑶草岩姿丽金沙海色新射干翘凤羽薜荔长龙鳞谢氏芝兰砌还联玊树春【交翠庭】早岁辞芸阁归来卧蕙櫋巳寤邯郸梦犹注逍遥萹郊扉未可闭洪崖时拍肩【忙中闲处】后皇嘉树底香影覆秋盘樵子逢王质幽人对谢安兴来歌楚颂策杖暮盘桓【橘乐山】太乙遥分种红云仙岛香爽气金茎上恩波银汉傍田田新咏好留刻戏鱼堂【莲地】三脊羞封禅灵琼续楚辞绿樽藉芳草彩笔赋山茨千载青霞意应同孔稚圭【茅阁】宫锦换渔蓑浮家倚芰荷月邀三太白水漾百东坡击汰归恒晚鲛人识棹歌【浮轩】 
自滇归高峣留别胡在轩【名廷禄】乘风归吾庐临水饮君酒颠倒白接毛?离攀折青杨柳相望片帆程相忆能来否 
避暑林亭 几席近涟漪枕簟依林樾琴声歇流水扇影却明月凉襟何逍遥炎敲坐超忽 
【三十四卷】
七言绝句一 
【七言绝句一】
王子渊祠 
徐及泉相送至斜堰河【二首】 
菜子花
秋夕稍凉坐蕋珠楼即景 
水仙花四绝
百日红
喜浮桥成 
月夕见羙人过浮桥 
丁巳五月五大热追凉江山平远楼【二首】 
丁巳元宵韩炅庵送灯
滇海曲【十二首】 
白崖 
素馨花
光尊寺别张愈光
梦中作宫词
粉团花
桐梓驿元夕
胡蝶戏真珠花 
山茶花
泛滇海归感旧口占 
寄汉州太守刘仲粟 
雨中漫兴柬泓山中溪洱皋【四首】 
夏夕 
戊申高峣中秋风雨 
题渔娃图 
竹枝词【九首】 

太史升庵文集三十四卷 成都杨慎着　从子有仁编辑 后学赵开美校 　七言绝句 
王子渊祠 玮晔灵芝发秀翘子渊摛藻掞天朝汉皇不赏贤臣颂只教宫人咏洞萧 
徐及泉相送至斜堰河【二首】滇隅流落鬓成丝为忆家林恼梦思沃野喜看平似掌春郊载酒正花时 
又长沟流水引都江断岸危桥窄石矼并马不知村路远更穿斜堰渡惊泷 
菜子花 菜子花如黄金色想见兰膏春盎碧贫女梳头水当油那和襟解闻芗泽 
秋夕稍凉坐蕋珠楼即景 凉牗方开一幅天疏星点缀冷金笺嗈鸣鴈过横斜字写出秋声赋一篇 
水仙花四绝 凌波微步洛川傍合与江梅竞晚芳不见当年林□士西湖配食水仙王 
又金盏银台映绿樽清香况复赛兰荪秪应岩桂为朋辈未许山棥?石作弟昆 
又瑶池阿母惜幽芳青鸟东来未许将小玊双成都睡去一枝传自段安香 
又乘鲤琴高采掇新蔚蓝天上少红尘黄姑渚畔湔裙水不是人间妬妇津 
百日红 李径桃蹊与杏丛春来二十四番风朝开暮落浑堪惜何似雕阑百日红 
喜浮桥成 腊尾江头绽早梅浮梁银汉亘昭回不湏桂楫迎桃叶步步金莲夜夜来 
月夕见羙人过浮桥 鴈齿螭头影动摇金波玉镜夜迢迢忽逢罗韈轻盈步疑是鲛人出卖绡 
丁巳五月五大热追凉江山平远楼【二首】平远江山四望开风?立然风至似兰台披襟便觉凉如洗一任城头暝色催 
又风?立然风至似兰台此地那容热客来姑射风姿氷雪妬班姬团扇漫多才 
丁巳元宵韩炅庵送灯 多病新春减醉狂元宵作剧懒逢场华灯珍重劳相赠绣佛前头礼定光 
滇海曲【十二首】梁王阁榭水中央乌鹊双星带五潢跨海虹桥三十里广寒宫殿夜飘香 
又碧鸡金马古梁州铜柱铁桥天际头试问平滇功第一逄人惟说颖川侯 
又化城楼阁壮人寰泽国封疆镇两关云气开成银色界天工斲出点苍山 
又叶榆巨浸环三岛益部雄都控百蛮神禹导河双洱水武侯征路七星关 
又沙金海贝出西荒桃竹橦华贡上方香象渡河来佛子白狼盘木拜夷王 
又碉房草阁瞰夷庭侧岛悬崖控绝陉鸡足巳穷章□步鹫头空入梵王经 
又孤戍平沙望大荒边愁海思入沧茫帝乡东北仙云隔棘?火道西南媚景长 
又昆眀池水三百里汀花海藻十洲连使者乘槎曾不到空劳武帝御楼船 
又湖荡鱼虾晨积场市桥灯火夜交光油窗洞户吴啇肆罗帕封颐棘?火妇籹 
又苹香波暖泛云津渔枻樵歌曲水滨天气常如二三月花枝不断四时春 
又煮海鹾郎瞑漉沙避风估客夜乘槎雪浮秔稻压春酒霞嚼槟榔呼早茶 
又海滨龙市趁春畬江曲鱼村弄晚霞孔雀行穿鹦鹉树锦莺飞啄杜鹃花 
白崖 云开远见彩云州一片烟岚鸟外浮还见前年山下路密蒙花发艳新秋 
素馨花 金碧佳人堕马籹鹧鸪林里鬪芬芳穿花贯缕盘香雪曾把风流恼陆郎【陆贾南中行迎云南中游女以采丝贯素馨为餙事载南方草木状贯花绕髻今犹然】 
光尊寺别张愈光 万里炎荒万里身销魂何事别离频光尊寺里桃应笑回首东风九度春 
梦中作宫词【丙申秋七月二十四日】长信宫中夜未央斑姬团扇画秦王三更云屋西风起翠粲红罗满玊霜 
粉团花 靓餙豊容腻玊肌轻风渥露锦屏帏钗头懒戴应嫌重留取余香染夜衣 
桐梓驿元夕 戴石孤峯古驿门青羌吹角报黄昏三家村里无灯火千树梅花作上元 
胡蝶戏真珠花 漆园仙梦到绡宫栩栩轻烟袅袅风九曲金针穿不得瑶华光碎月明中 
山茶花 绿叶红英斗雪开黄蜂粉蝶不曾来海边珠树无颜色羞把琼枝照玊台 
泛滇海归感旧口占 谈笑巳无钱卧月风流不见李华仙渔村酒市经游处斜日寒林锁暮烟 
寄汉州太守刘仲粟【名琮吾师南峰侍郎文焕之子】南峯桃李徧峨岷白发门生今几人东阁郎君今徤否何时同醉鴈桥春 
雨中漫兴柬泓山中溪洱皋【四首】风袅芭蕉羽扇斜云峯苔壁对檐牙满城连日黄梅雨开遍金钗石斛花 
又簟纹如水帐如烟凉气先秋到枕边蚊脚蝇头迹如扫右军嬴得静佳眠 
又青山绕屋水周堂枕底潺湲梦里凉阶下濯缨怜孺子吾庐应即是沧浪 
又雨声萧寺喜留宾窓竹檐花更可人莫道相如徒四壁壸中犹有锦江春 
夏夕 湘水鱼鳞冷簟文愽山虫篆罢炉熏开窗对影延新月坐爱金波洗火云 
戊申高峣中秋风雨 人家一片海心浮彷佛楼台似十洲不用梯云取眀月水晶宫里度中秋 
题渔娃图 碧玊声沉夗?日井边绿珠魂断舞楼前风流毕竟输渔父醉拥渔娃尽日眠 
竹枝词【九首】夔州府城白帝西家家楼阁层层梯冬雪下来不到地春水生时与树齐日照峯头紫雾开雪消江面绿波来鱼腹浦边晒网去麝香山上打柴回 江头秋色换春风江上枫林青又红下水上风来往惯一年长在马船中 冣高峯顶有人家冬种蔓菁春采茶长笑江头来往客冷风寒雨宿天涯 青江白石女郎神门外往来祈赛频风飐青旗香雨歇山江花开瑶草春 红妆女伴碧江濆蓪草花簪茜草裙西舍东邻同夜烛吹笙打皷赛朝云神女峯前江水深襄王此地几沉吟瞱花温玊朝朝态翠壁丹枫夜夜心 上峡舟航风浪多送郎行去为郎歌白盐红锦多多载危石高滩稳稳过 无义滩头风浪收黄云开处见黄牛白波一道青峯里听尽猿声是峡州【方云与刘禹锡异时同工】 
【三十五卷】
七言绝句二 
【七言绝句二】
狼山凯歌【十首】 
峡中 
望中条
春郊即事【二首】 
白莲【三首】 
寄远曲
暮春淇馆会别以道 
黄花吟
董坝 
咏史 
鱼凫关
摩尼寒夜拥炉有怀冯定水
雪关绝粒谕从者
氷雪封途马蹄踏之铿然有声 
赠贾东畮 
于役江乡归经板桥 
三题板桥馆壁 
丘鸿夫苏时霖杨元达联席同宿广心楼枕上口占 
高峣雨中闷坐以果实散诸村童因忆儿辈
华亭寺僧德林送山茶花 
春帖用宋人四句例【三首】 
梅会斋惠金晕酒杯 
赠门生杨静夫北上 
谢平江送至广通
二月廿二日饮段宪卿金枢楼 
毛园萃芳亭与沈中白丘月渚同赋【四首】 
咏箐底香花
三月十八日水滨闲步【二首】 
四月二日雨中拨闷 
纪梦 
病渴汲楼前井花水饮之 
十二月廿三日高峣大雪【四首】 
犯星歌【四首】 
兴教寺海棠
有寄 

太史升庵文集三十五卷 成都杨慎着　从子有仁编辑 后学赵开美校 　七言绝句 
狼山凯歌【十首】狼山原上阵如云孟渎河边早策勋水弩解清川后浪天戈能驻鲁阳曛 旧统边军赤水犀新封京观是鲸鲵文昌奏入中黄霁武库兵收太白低 按辔收兵枫树林绝流飞渡早传音风前鹢退吴山静月下龙吟江水深 关山新月照鸣茄河朔清霜淬剑花塞上征夫犹万里北京归路敢言赊 玄草清霜饱紫骝雕戈画戟拥清油归来始识从军乐痛定翻思在贼愁 嫖姚身徤骕骦肥立近天家日月旗忽报内庭传圣旨挂红分队出黄扉 鹭皷声中晓日暾貔貅初散凤皇门才从魏阙瞻中扆便傀容台饮上尊 去时官柳万枝黄归路寒葭满地霜挟纩已温良月候吹纶更作小春芳 三军喜气失严冬万里中原罢战锋甲帐筹功星两两午门传捷日彤彤 无定河边望旆旃居延城外候烽烟家家喜语占鸟鹊不用金钗当卜钱【方豪云此为词苑一时擅场惟何仲默十二首可与并传】 
峡中 峡里青山梦里过晓来春比夜来多开蓬试看江头路树树残梅照绿波 
望中条 征马长鸣向北风崤关回首暮天东太行过尽中条出一路青山白雪中 
春郊即事【二首】杨柳垂垂曲永滨骊车日日送征尘春来莫怪枝条少无限临岐折赠人 果园坊里杏花开公子邀欢载酒来醉落残英千万片马头更折一枝回 
白莲【三首】凌波仙子白霓裳风助精神露洗妆曾向蘂珠宫里见人间何处有红芳 
又玊立亭亭笑粉光浣纱人在越溪傍鳞官□屋难□住合上吴王白玊床 
又风清月皎露华凉深隐花丛暗逓香寄语玊人休折尽夜深留伴睡鸳鸯 
寄远曲 濯锦江头烟水绿相思万里人如玊瑶琴别后不曾弹今朝才理将归曲 
暮春淇馆会别以道 淇水东流生晚波巴人惜别动燕歌可怜袅袅垂杨柳奈此迢迢别恨何 
黄花吟 金风滟滟开黄菊黄蝶茸茸竞相逐千英万蕋艳且香晚来知向何枝宿 
董坝 扁舟孤棹宿枫林猎火渔灯逼岁阴千里思家回句首青山江上迭愁心 
咏史 月仗云门五彩球御前争睹最先筹湏臾赢得西川印便脱青衣拥碧油 
鱼凫关 鱼凫今日是阳关九度长征九度还何补干城与心腹枉教霜雪老容颜 
摩尼寒夜拥炉有怀冯定水 行炉特赠远行人处处温柔乡里身寒夕赖君生暖热炭星红喷雪楼春 
雪关绝粒谕从者 仆痡马病漫兴嗟戎旅华封本一家我骨巳仙元不馁何湏食栢与飡霞 
氷雪封途马蹄踏之铿然有声 积雪层氷路百盘银杯逐马玊鸣銮老狂不怕玄冬冷呵手挥毫兴未阑 
赠贾东畮【庚寅岁作附此】兰叟和光卧白云贾生东畮挹清芬何人为续稽康传题作杨林两隐君 
于役江乡归经板桥【丁亥】千里长征不惮遥解鞍眀日问归桡真如谢眺宣城路南浦新林过板桥 
三题板桥馆壁 朔雪玄冬冻不开仆夫疲病马虺隤鬓毛尽向风尘白往复滇云十四回 
丘鸿夫苏时霖杨元达联席同宿广心楼枕上口占 六齿琼头饮百瓯水楼寒榻话绸缪只湏棋局销长夜何用埋忧与寄愁 
高峣雨中闷坐以果实散诸村童因忆儿辈 不为全生狎楚童自缘嬉戏感衰翁昨霄梦里分明见让枣推梨在眼中 
华亭寺僧德林送山茶花 宝地香风吹雨花林公分送子云家玄亭丈室同岑寂相望白牛山月斜 
春帖用宋人四句例【三首】离别江阳初饯腊淹留滇徼又逄春敬恭四海皆兄弟文字三都尽主宾 江国梅花头并白高峣杨柳眼还青八村烟水移春槛九寺云山借景亭 豊年雪雨?昕行天马【戊午岁】上日春还帖户鸡【元旦乙酉】天运盈虚与消息吾生南北又东西 
梅会斋惠金晕酒杯 药王绕甆巧制新红绡金?金丙又???映陶巾不湏彩绣殷勤捧花露仙酉?灵别有春 
赠门生杨静夫北上 滇海门生廿载遥飞腾次第上云霄衰年七十犹羁旅谁向玄亭慰寂寥 
谢平江送至广通 明月清风渡两桥相随百里不辞遥共怜话别无长夜红烛清樽碧玊箫 
二月廿二日饮段宪卿金枢楼 金枢楼上醉流霞何羡扶风豪士家丹砂唱罢初生月烛剪银台第几花 
毛园萃芳亭与沈中白丘月渚同赋【四首】缭垣洞屋锁烟霞五色离披百种花客子看来犹驻马主人何事不归家 哨声红雀语黄莺知我名园赏杂英远客应添今夕梦海棠红湿锦官城 额城一别会滇云花底匆匆酒未醺青殿挥毫应忆我金梁眀月碧峣分 酥雨才收又夕阳参差竹粉暎花光流泉石窦停教住莫放轻飘曲水香 
咏箐底香花 滇海花名箐底香山矾风味水仙妆琼枝本是天边种零落遐荒四拾霜 
三月十八日水滨闲步【二首】鱼羔?火蚁酒野人欢且喜春残花未残无事栖栖经半载出门天地一何宽 
又杨林今日是昭关白首拘留未得还渔父浣纱浑不见断肠今古泪潺湲 
四月二日雨中拨闷 零雨崇朝不下楼开窓烟外见渔舟今年四月寒犹在坐拥红炉送酒筹 
纪梦 梦里江阳荔子单觉来枕上五更寒含情懒对痴人说强向杯中觅旧欢 
病渴汲楼前井花水饮之 半夜儿童汲井花老夫病渴漱云牙八公德水何湏问甘露清冷在我家 
十二月廿三日高峣大雪【四首】朔雪如簁密不开自怜身在乱云堆剡溪纵有王猷棹中道那堪兴尽回佳句渔蓑怜郑谷中庭鹤氅立王恭那知执戟杨□老冻卧孤村积雪中 雪满昆池胜画图长吟独坐兴偏孤何如太白襄阳道笑坐金鞍挂一壸 雪中送炭忆前人欲暖曲身成直身翠栢苍松元自劲岁寒那肯变天真 
犯星歌【四首】金沙江水绕环洲江岸家家对白鸥渔父长歌僰人曲塩商爱上白夷楼 余甘结子草交头暮霭朝岚似蜃楼飞鸟不飞愁羽堕行人何事远来游 抢垒弓营徧翠微韦鞲椎髻裂华衣松林霚合腾蛇出草屋星流暗蛊飞 十月妖花红满烟万家蛮树绿遮天眼中忽见浑相识梦里曾游瘴海边 
兴教寺海棠 两树繁花占上春多情谁是惜芳人京华一朵千金价肯信空山委路尘 
有寄 宝刀截水恨难裁玊筯啼春湿未开昨夜阳台添暮雨梦魂飞过曲江来 
【三十六卷】
七言绝句三
七言六句 
【七言绝句三】
温泉再过怀李仁甫 
闰七夕
星回节
野鸡坪
赠筝人【二首】 
中秋 
江陵丹中赠田李二乡客 
宫词 
鸟吊山
早春 
嘉州壁津 
马道壁上次韵 
八月十六日游水头【三首】 
食莲子忆师邵 
以来禽果饷煚庵
煚庵饷白果
春望【三首】 
寄叶道亨 
书扇 
杨柳枝词【二首】 
圣灯寺
泛舟昆江 
赋得刘郎浦送人
闻笛 
渡黄河【二首】 
三阁词【二首】 
自江川之澄江赠王钝庵廷表并柬董西泉云汉三首
沐五华送鸡土?緃 
贵竹杂咏【五首】 
八月十三日夜梦亡室安人惊泣而窹因思去年丁丑是日在京师安人未明兴告予曰今日趋朝不可如常日之宴盖其日警跸值新狩还也今遇是日感其贤淑又小子周二岁之晬重感赋绝句二首 
龙关歌【三首】 
梅花绝句【九首有序】 
太史升庵文集三十六卷 成都杨慎着　从子有仁编辑 后学赵开美校 　七言绝句 
温泉再过怀李仁甫 仙源灵液蓬壸境碧杜红蘅慵照影羙人来时寒谷春羙人去后温泉冷 
闰七夕 闰月新秋重七日金风玊露夜如何似怜天上佳期□特遣仙姬再渡河 
星回节 忽见庭花析剌桐故园珍树几然红年年六月星回节长在天涯客路中 
野鸡坪 野鸡坪边饶杂花幽兰石竹交山茶可怜春色浩无主徒使骚人恼鬓华 
赠筝人【二首】绮筵雕俎换新声慱取琼花出玊英肯信慱陵崔十四平生愿作乐中筝 玄的檀痕画未成翔鸾屏里鬪轻盈罗虬若向今宵见不比红儿比玊英 
中秋 四壁蛩吟白露团西园清夜为谁欢千家门闭中秋月只有愁人独自看 
江陵丹中赠田李二乡客 朗月寒沙夜未分玊箫金管醉中闻明朝回首沅江路愁听清猿和白云 
宫词 天上佳人出北方能骑白马射黄羊玊颜长在金轝侧笑指青山是妾乡 
鸟吊山【在浪穹县凤集之所】鸟吊山头鸟道微梧叶陨黄青蕧稀九苞文彩谁得见千古画图知是非 
早春 江暖波光日映光几家同住水云乡槿篱茅屋繁花里也有秋千出短墙 
嘉州壁津 壁津渔火照江城城下滩声彻夜鸣寒笛莫吹杨柳曲故园回首不胜情 
马道壁上次韵 嘉陵江水碧迢迢雷吼晴滩雪涌潮岸曲行人愁驻马清猿声在白云霄 
八月十六日游水头【三首】易阳门外眺金天禾黍故宫秋可怜泛泛龙渠通野井茫茫雉堞入苍烟 马跑泉水水西头当日帝丘成古丘遥见双林青霭合尚思千骑翠华游 放棹山阴未拟回酒酣乘兴更登台苍藤古木浑无语曾见繁华几主来 
食莲子忆师邵 锦杯曾醉碧池春回首风光入梦新今日临池剥莲子却思池上咏花人 
以来禽果饷煚庵 佳果东来濯锦江楚谣萍实亦堪双王家珍重来禽帖青李樱桃摠受降 
煚庵饷白果 霜黄鸭脚折琅玕结实累累缀蜡九好比仙家双桂树一枝留向月中攀 
春望【三首】东风先到海东头春兴催人独上楼最是晚来凝望处曲堤烟柳似皇州 滇海风多不起沙汀洲新绿徧天涯采芳亦有江南意十里春波远泛花 古岸新花金碧丛昆池三百水烟通梁王阁道青芜国渔父帆樯白鸟风 
寄叶道亨 欲截珊瑚作钓槎旋随鸥鸟狎云沙羙人不隔他乡月迁客何妨着处家 
书扇 墨池波染蕺山云书尽蒲葵与练裙郎君自爱家鸡好肯问兰亭王右军 
杨柳枝词【二首】汉东门外柳新栽拂晓长堤露眼开野老攀条相向语去年曾被贼烧来 临水临风漾碧漪含烟含雾一枝枝战尘收后无离别又见长条到地时【张禺山云此纪彭幸庵平蓝鄢二贼事也可谓诗史可谓善颂】 
圣灯寺 苍烟丛里圣灯红火齐萤辉照远空元是枫林霜叶下露华光泫月明中 
泛舟昆江 杜若洲边露气香更无人语有鸣榔澄潭倒影天涵水翻觉星辰在下方 
赋得刘郎浦送人 吴蜀成婚此水傍至今江浦号刘郎停桡送客休嘲咏不是朝云惑楚王 
闻笛 江楼寒笛起春声蜀客扁舟万里行吹尽落梅还折柳新春残腊正关情 
渡黄河【二首】河上人家杏子花河边人唱浪陶沙草熏风暖春将半若亇行人不忆家 广武城边河水黄沿河百里尽沙冈麦苗短短榆钱小愁听居人说岁荒 
三阁词【二首】桃杳桃叶斗春葩水调河传穆言?获砂无限江南新乐府君王独赏后庭花 夜签声断灿朝霞翡翠三千拥丽华舞罢前溪明月下白门杨柳起藏鸦 
自江川之澄江赠王钝庵廷表并柬董西泉云汉三首 通海江川湖水清与君连日镜中行孤山一点冲烟小何羡霞摽挂赤城 澄江色似碧醍醐万顷烟波际绿芜只少楼台相掩映天然图画胜西湖 海螫江蠏四时供水蓼山花月月红自是人生不行乐莼鲈何必羡江东 
沐五华送鸡土?緃 海上天风吹玊芝樵童睡熟不曾知仙翁住近华阳洞分得琼英一两枝 
贵竹杂咏【五首】林云菁霚不分天清露常如雨线穿百里迥无烟火接依稀犹似燧人前 
其二 绮缯缠髻作雕题铁距穿鞋学马蹄清晓樵斤探虎穴黄昏汲瓮下猿梯 
其三 铜鼓声中夜赛神敲钗击钏鬪金银燛郎起舞姎徒唱恼杀长征久戍人 
其四 保甸坡前不可留盘江渡头惟一舟驱鼋役鹊无□术谁是寻源愽望侯 
其五 龙马先朝出飬龙御前赐名飞越峯人间神骏宁无种天上孙阳不易逢 
八月十三日夜梦亡室安人惊泣而窹因思去年丁丑是日在京师安人未明兴告予曰今日趋朝不可如常日之宴盖其日警跸值新狩还也今遇是日感其贤淑又小子周二岁之晬重感赋绝句二首 五更残梦正迷离窻纸光明烛熖迟却忆去年当此日催人晨起早朝时 稚子今朝是两周新衣戏舞拜前头伤心孺慕声声切毋在重泉听得不 
龙关歌【三首】鹫头峰古接仙氛龙尾泉香石溜分爨妇洗酥凝白雪樵童呌笛响青云 清海桥下海波凉月白霜清木叶黄惊鹞联翩穿远树沉鱼拨剌避鸣榔 双洱烟波似五津渔灯点点水粼粼月中对影遥传酒树里闻歌不见人 
梅花绝句【九首有序】余也枕疾弥旬残腊将尽使人探梅咸云未开怪而诘之诡以春迟出户偶见樵女簪晧自咲曰村姑亦风韵乎戏作数诗探梅人似放鱼人只道梅稍粉未匀不向村姑钗上见那知虚负一年春 村姑只恐是花神花信前头报早春奇树芳滋休冷眼好从初地唤真真 庾岭岧亭陇驿遥梅开忽近岁之朝折来烛下炉前玩只恐琼枝暖易消 开自多情茖亦香残英点缀曲堤傍织成白地光明锦合与无功作醉乡 闭户先生何太痴梅花开徧不吟诗岁寒三友交情澹却似无怀上古时 么凤丛边鹤膝枝孤山清梦水仙祠觉来寒影谁能写苦忆逃禅老补之 夜来偷醉早梅傍风致何人继陆郎禁酒国中佳节换樽前谁唤点酥娘 索咲寻檐花不应被花恼彻为花憎舞筵东望开金盏渴杀西川杜少陵放歌曾作昔年游千树梅花滇海头宝髻斜簪光照座一船丝竹载梁州 

【七言六句】
六月廿日永昌病卧 
浩然阁舟泛同李仁夫作 
七言六句 
六月廿日永昌病卧【己未岁】凉风却暑换秋清滇国星回旧有名巳把跳虫秉炎火又驱白鸟静雷声老夫病眼浑无睡四壁鼾吟胜打更 
浩然阁舟泛同李仁夫作 莽苍野色杳无津湖翠波光欲荡人空籁迥闻王子吹非烟遥起洛妃尘明朝君上仙槎去也忆狂夫梦海滨 
【三十七卷】
长短句一 
【 长短句一】
流萤篇
夏水谣临安作 
梅花引
伯劳吟
过驻节桥读东阜刘远夫公碑文怆然有感
明月引
阳关图引 
松谷歌
黄栢行
东西南北引
乌撒寒
结交行赠张季文兼寄刘建之 
恶氛行
送余学官归罗江
踉跫操
薛畏齐兵宪望鹤楼吟
邹生行赠谦之编修謪官广德 
太史升庵文集三十七卷 成都杨慎着　从子有仁编辑 后学赵开美校 　长短句 
流萤篇 
癸巳之夏卧疴三塔寺地多榛莽萤飞纬夕感东山之诗及唐人之赋率尔操觚为流萤篇沉沉鴈沼郁栖连隐隐龙宫熠耀然蒙晴零雨东山下风?立转熏风南陆边可怜合晕晖玄夜可惜分华族绛天绛天玄夜景微茫□簟银床漏未央谁家院落非天烛何处园林不夜光夜光瀼露下天烛凉氛泻阴火遥穿翡翠帘流星近度鸳鸯瓦此时蟋蟀罢宵征此际蜩螗停沸声长门团扇斑姬闼阿房卷衣秦后屏苏妇下机籹不理卓女当垆酒半醒为见流萤思远道为感流年惜芳草暝看双星烱不眠晓望长河白如扫荡子从军向月支闺人对影滞秋期蚕书宛转连环字鴈帛殷勤织锦诗愿得逢君拾光彩不教贱妾敛愁眉 
夏水谣临安作 
阶檐下雨载帽龙女嫁天公笑日反烧水淹灶岩洞青??黾上树呌 
梅花引【櫽括简文梅花赋】 
层城灵苑上林中芳菲奇树几多丛华滋一一寒圭变彩艳纷纷朔籁空年归淑气新摇芸动管尘共怜梅花早迎阳巳逗春吐华四照林含英九衢路玊缀明氷悬珠离零雹布漂雪影遥沉随风香远度靡靡挂游丝霏霏杂惊雾楼上争落粉机中妬纨素二八三五年兰心蕙质娴采芳惊稚节抱恨惜余寒相服华挂薄文衣绣镼单顾影下瑶戺纤手弄娇姿双开翠琅牗四卷绛罗帷春风吹梅畏落尽贱妾坐此敛蛾眉琴声吟弄梅花落镜里容华恐失时 
伯劳吟【长短句】 
南中有鸟名伯劳禽经羽族称雄豪曾隶九苞来拣竹【俗呼伯劳为凤皇皂隶】耻随百舌绕蓬蒿青春受谢四月维夏茂树熏风长林短夜伊伊喔喔未有声架架格格先鸡鸣【荆楚岁时记架犁鸣架架格格】阶前停蚓笛江上住鼍更熠耀收灯火蟋蟀罢??秦筝村妇侵星提瓮汲山农带月架犁耕戴胜降桑人共羡鶗央?鸟歇芳君不见寄信难凭北去鸿单栖肯逐西飞燕故乡迢逓水云深客游闻此几惊心何时高枕松穴?怱下细听桐花小凤吟 
过驻节桥读东阜刘远夫公碑文怆然有感 
溪尾水沄沄峯头正夕曛含栖经驻节洒泪读遗文桥南花如浣花好桥比油油生碧草草色逐年新花开又一春可怜东阜客今作北邙尘忆昨锦江离别处江边手折垂杨树千里还乡不见君断肠邻笛山阳赋 
明月引 
明月三五前看看玉兔圆明月二八后渐渐银蟾瘦天上婵娟有盈缺人间宁免生离别绿醅翠醑一樽同红颜白首千山隔 
阳关图引 
行行重行行送客安西征可邻渭城曲巳作阳关声阳关去渭城四千五百里纔闻征马嘶初见行尘起行尘征马短亭前弱柳垂杨古道边巳怜柳叶青如线更爱杨花白似绵柳叶杨花春正好輶车且驻长安道玊壸清酒竞芬芳金谷艳歌殊窈窕徘徊共劝少留连泯默相看两倾倒别鹤离鸾曲易终百鹩飞燕互西东摇摇翠幰城隅日猎猎红旗野渡风断歌零舞情难写分手回头泪盈把安闲堪羡采薪人潇洒谁如钓鱼者天涯风物异方身争似在家相对贫乡梦三更悬马首回肠九折绕车轮销磨岁月缘名利鸿飞不至人偏至我所思兮明月同君之出矣浮云异龙眠古刻昏莓苔萧郎彩笔生绡开销魂莫续江淹赋好画陶潜归去【西域志婼羗去阳闹千八百里长安六千三百里约之去长安当是四千五百里也】 
松谷歌【为陈太史赋】 
桂山漫招隐桃源何渺茫何如徂徕松明堂充栋梁君材本是明堂质昂霄耸壑寥天一九皋瑞露饶声闻三径岁寒偕胶漆顾我轻尘弱草同神交万里尺书通何时九顶南岷下共听陶家一枕风 
黄栢行【行戍稿】 
宁食苦黄栢莫作贵州客宁食头七醋莫行贵州路少年轻壮心远游早岁从军今白头只今行年七十二犹作羁累滇海陬 
东西南北引【七十行戍稿】 
北骑与南舟山川非壮游东迎又西送日月老宾从弧矢生而为男子东西南北四方事余何为者将无同水中漂梗风中蓬中夜起坐万感集啜其泣矣何嗟及 
乌撒寒【三四五六七言】 
乌撒天玄云簇雪为林氷为谷脱火龙髯缩金乌足鸢跕溪毒滛羊肠坂诘屈四载难以乘橇五枝讵能缘木独行睘睘况瘁人自晓欲投何处宿 
结交行赠张季文兼寄刘建之 
涧有流泉山有尘结交易交心难亲古人所以叹白首恒如新弹冠当途少知已何况贫交多苦辛慎也早充观国宾金马兰台献纳臣亨衢岂但履虎尾逢时吐气婴龙鳞一朝远謪滨万死旷野匪兕谁与邻旧游相弃不相识平生怀抱空向人行路之难有如此感慨令人思洗耳新知者谁张与刘一见豁然忘旅忧晤言数晨夕欢娱历春秋竹林不厌清狂客漆园共拟逍遥游马鸣龙树访野寺鸾吟凤咲登高丘山中日月自潇洒眼前世事空悠悠穷途握手心尚尔云天高义谁能俦刘子昨别皋桥头君今复动西南驺故乡遥忆不可见故人同心复异县枯鱼涸辙怀沬濡穷鸟空林垂羽翰黯然销魂望去尘徒有临岐泪如霰君上青云翼日车我看明月隔天涯行欲寻仙三岛去相思青鸟逓瑶华 
恶氛行 
金碧山前恶氛起虏马来饮滇海水城西放火银汉红炎熖尘头高十里两重日晕围白虹万家仰首呼苍穹相顾惨然无颜色呜呼寄命湏臾中贼徒浑几个枕戈临水卧我军屯北门分明不敢过土酋胁盟来索官城上无言骑堞看父老仓忙双涕泗细说去冬寻甸事弦急柱促柄倒持首祸今朝竟何自堂堂之阵谁主兵喁喁公等皆儒生贼来不肯令出哨贼去但解抬空营岂无雄武士奋身思一决咫尺辕门不肯前怒发冲冠气填咽况闻千金逐日费连月公储已倾竭土兵抄掠尽村园升天无梯地无穴熙皞闾阎踰百年太平官府真神仙紫薇迢迢华盖远虚将敲朴威穷边边隅一旦纷解瓦喑呜变作擎拳者喑呜擎拳两柰何君不见建武年中任校尉又不见开元年中张干陀 
送余学官归罗江 
豆子山打瓦皷阳坪关撒白雨白雨下娶龙女织得绢二丈五一半属罗江一半属玄武我诵绵州歌思乡心独苦送君归罗江浦 
踉跫操【二四六八十言】 
踉跫操升庵子之所作也升庵子流戍滇阴朱克明左性之二子惠然肯来濯我同波如逃虚者踉位其空闻人足音跫然喜矣况而婴其鸣矧而粲之见久矣夫予之据梧而弗音也感诗人征蒙庄反昭文焉使继之作踉跫操 更长夜良明月飬魄华灯熺光戍客违家万里羙人来天一方诵謪仙惜余春之赋歌屈子悲回风之章将予逃禅兮如是观之域与子中圣乎无何有之乡 
薛畏齐兵宪望鹤楼吟 
君不见贞观薛少保下笔好写青田鸟又不见开元薛郎中兼泛沧浪学钓翁名家羽仪有如此后来杰出复难比明心烱烱在云端仙标昂昂如画里黄鹄矶边鹦武洲高人别起望鹤楼渺渺烟霞连北极悠悠天地入东流惊浪颓波湏砥柱未许缑山招隐去枫叶宁栖椘客林桃花不问秦人树赤霄玄圃记升沉今也鸣皋昔在阴坎止流行随所寓山林锺鼎亦何心一览鹤楼卷重赋鹤楼吟呜呼少保郎中双南金世无杜甫谁知音 
邹生行赠谦之编修謪官广德 
慧星夜扫文昌宫天下学士悲途穷邹生上书呌阊阖九关虎豹谁为通雷公怒号玊女笑囚笯鸾凤随沙虫蠖伸龙屈应物理曲钓直弦羞谣童君不见贾生昔遇汉文帝一疏反复双流涕忠臣自古忧圣明近侍何曾忘献替石渠天禄君少年文彩照耀金华筵从祀拟奋获麟笔丰称思陈雊雉篇以兹瓠落甘流放金马长鸣下仙仗北极逍遥紫气傍南陵彷佛丹丘上凉风萧萧吹五两登薠聊骋平原望迁客心随江水流游子梦绕浮云嶂清商吟激椘唱酒阑击节气悲壮月寒江清剑光荡水有蛟螭陆犀象感慨赠君随君向君向江湖脱网罗我淹京邑阻烟波乘风焉得骑鸿鹄万里相随一羽过 

【三十八卷】
长短句二 
【长短句二】
赋得绝缨歌送客之楚游【代人作】 
明湖篇赠罗野庭
交河令行赠袁子变 
孝津行
三岔驿
草池歌赠余懋贤
送樊九冈副使归新繁
舟中阅唐诗纪事王起李绅张籍令孤楚于白乐天席上各赋一字至七字诗以题为韵遂效其体为花风月雪四首宋人名一七令
朝暾行
送雷时若还蜀兼寄刘参之
李文正母麻太夫人寿九十诗【三章】 
夜郎曲【三首】 
寿林图
慱南谣
燕麦谣
老鸦林谣 
佛现 
后河激歌【二首】 
竞渡浪系三言 
山行即事 
咏梅九言 
太史升庵文集三十八卷 成都杨慎着　从子有仁编辑 后学赵开美校 　长短句 
赋得绝缨歌送客之楚游【代人作】 
楚王宴客章华台活花起舞夜春来螭膏凤脑光如昼蛾眉蝉鬓空徘徊绝缨羙人信贞淑牵衣上客何悲蹙君王爱士轻婵娟尽绝冠缨始张烛张烛开筵复尽欢青枫鸦啼白露寒明日褰旗方城野还是夜来牵衣者君不见战国诸豪雄以色结死士齐有孟尝君燕有丹太子君行吊古过楚宫羙人何在台殿空醉看落花如锦地裙腰绿草眠东风 
明湖篇赠罗野庭 
玊镜明湖春水绿君乘星轺向滇蜀接幰清风豁瘴烟摇笔高吟振空谷碧鸡金马我尝游写韵遥岑海上楼披云不得随双屐此日相逢谈九丘珠玊照人惭我老薢茩开樽郎倾倒岣嵝遥瞻翠霭颠峨嵋近指青霞杪紫河车金光草便欲相携访蓬岛百年良会苦蹉跎江上题襟别思多石扇洞门恒不锁期君乘兴一来过 
交河令行赠袁子变 
袁侯出宰古交河铜章墨绶杂雕戈黄云高阙芳菲少紫塞长城氛祲多桑榆荫入嫖姚幕弦诵音谐敕勒歌公主琵琶玊连琐将军騕褭金盘陀袁侯雕龙且韬豹白羽指挥坐中翿阮瑀军书王粲诗鲁连飞箭刘琨啸始信扶颠筹策良赫赫威棱动北荒虎铃帐外关山月燕寝香中鼓角霜君不见隆州虞允文海鳅舩破百万军又不见巴渝甘兴霸江表虎臣雄吴下古来文武道本同樽俎笑谈能拆冲六钧弓与一丁字谰言悠悠非至公九重侧席思儒将丙夜庚牌下天上莫嗟骐骥困塩车会见汉庭征魏尚 
孝津行 
岷山青蟠空下映犍为江江滨有孝娥自名叔先雄娥父为功曹冉冉趋府中泛舟越洪涛捐躯以凶终娥也痛父死临渊矢相从练囊封儿臂珠环系儿躬寄言与兄别别去不再逢宁假鼋鼍梁直下蛟龙宫川后垂玄鉴江妃怜丹衷死抱父尸出依泊葶花丛戚党悲复感闾里唁且閧风谊动今古庙貌森穹崇文纪与令伯祠墓相西东解使犍为县永作忠孝邦岷之山石可泐犍之江波可竭千秋菊兮万春兰□娥之名焉可灭 
三岔驿 
三岔驿十字路北去南来几朝暮朝见扬扬拥盖来暮看寂寂回车去今古销沉名利中短亭流水长亭树 
草池歌赠余懋贤 
谢氏池塘句风流百千春何人继珵羙之子称瑛珍蚕丛古域青衣水炳灵毓秀王杨里【此王杨王当杨栋也】君家潭潭枕江湄分源一一俱锺羙天马出闲无暂蹶芳桂秀林捴骈蕋司马高名在朔边蝉嫣奕世更材贤清游阮氏竹林下盛世韦家花树前伯季文武声猷大仲也东山恣云卧大雅先迹媲三陈竞爽何曾弱一个鹤池渺云霄芳池华羽遥仙源谁缩千里地觏予重赓春草谣三玄亭上停鸾镳五华烟霞迥见招碧泉仙舟影泛泛苍山秀句气飘飘天涯琐旅知音少眼中之人吾独老欲问江中湛湛波却怜河畔青青草吾生摧颓思一丘君今当途仍黑头功名在子岂殊我坡翁有语君知否开樽饮我酒歌诗为我寿君诗巳抗三谢行乡衮不必追王杨愿君勋名继司马大荒白首沾余光 
送樊九冈副使归新繁【名景麟】 
别君于南云碧鸡之泽追君于东城金马之坡酌君以莲蕋清曲之酒侑君以竹枝巴渝之歌天涯岐路镇长在故人零落浑无多忆昔君为汉阳守沧浪之青古无有拂衣掉头不肯顾饮氷旧谣在人口明诏复起句町行官突未黔先濯缨宦游不慱归故里荣禄何如全令名九陇高冈白云野吾庐世耕在其下清冷好结鸥鹭盟春秋愿醉鸡豚社蜃雨蛮烟老玊关小山丛桂不同攀愁心如月何时掇夜夜随君梦里还 
舟中阅唐诗纪事王起李绅张籍令孤楚于白乐天席上各赋一字至七字诗以题为韵遂效其体为花风月雪四首宋人名一七令 
花摛锦铺霞邀蝶队聚蜂衙珠璎姹女宝髻宫娃风前香掩冉月底影交加绿水名园几蔟青楼大道千家谢傅金屏成坐咲陈朝琼树不湏夸风偃草飘蓬过竹院拂兰藂柳提摇绿花径飞红青缸残焰灭碧幌嫩凉通漆园篇中竿籁兰台赋里雌雄无影迥随仙客御有情还与故人同 
月霜凝氷洁三五圆二八缺玊作乹坤银为宫阙如镜复如钩似环仍似玦兰闺少妇添愁榆塞征人怨别汉家今夕影娥池穆穆金波歌未阕雪凝明澄彻飞玊尘布琼屑苍云暮同岩风晓别深山樵径封远水渔舟绝南枝忽报梅开北户俄惊竹折万树有花春不红九天无月夜长白 
朝暾行 
荒鸡嗥朝暾揽衣国西门辞家从军巳四载欲归未归仍苦奔王孙曾遭莲勺困宣父亦被伐木屯古人贤圣且如此今我嵬琐何足论行行将何适四郊尽荆棘欲留不可留欲行行不得岁月无情日崔隤头童齿豁心巳灰中逵抚剑肠欲结短歌激烈长歌哀长歌哀泪盈把匪兕匪虎在矌野结爱同心难尽言况是悠悠行路者 
送雷时若还蜀兼寄刘参之 
离离剑上斗落落琴中星丈夫不得意且持归紫扃秦川迢逓几千里燕台八月凉风起闲居巳怀宋玊悲况是登山复临水下马津渟落日黄飞鸦不尽翔云长旅店夜眠闻叶下山城早发见新霜到家正是初寒月酒熟橙黄肥紫鳜高堂称寿有余闲还肆高情访林樾问讯江湖刘叚之别来忆我有新诗明年早遂联镳约要及春城桃李期 
李文正母麻太夫人寿九十诗【三章】 
星沙炳灵仙李有故柯星沙炳灵仙李有故柯风霜不摧雨露何多度索山中蟠木?兆同花歌以言之仙李有故柯昔闻仙家麻姑多岁年昔闻仙家麻姑多岁年结璘不处欝仪屡迁平陆成波沧海为田歌以言之麻姑多岁年淳风复返上寿真可期淳风复返上寿真可期戏彩含饴纬筵献巵琅琅仙音僮僮月仪歌以言之上寿真可期 
夜郎曲【三首】 
夜郎城桐梓原东堞垒平村民如野鹿犹说翰林名【城在桐梓驿东十余里】夜郎溪盘木阴中半景西渔舟投树宿水鸟逗花啼【溪名赶水在东溪南平古城下】夜郎歌汉宫曾取教秦娥竹枝传窈紏杨柳转猗傩【夜郎歌即巴歈也今名思南歌】 
寿林图 
玊堂天上何阴森玊树阶前接寿林寿林草木纷满地中有椿萱独灵异青崖丹壑晴霓高仙都真境分秋毫壸天空阔海色古茫茫翠木环波涛呼龙耕烟鸟为耰瑶草琼枝几昏晓不信婆娑急景凋贪看缥缈齐烟小玄洲游戏八千秋木公金毋共忘忧翠琅干紫芝草九霞觞三青鸟谁将沧海图移向长安道蓬瀛仙客金闺英锦衣玊佩趋承明仙瓢滟滟泛云浪宾筵烱烱映长庚鼓以洞越瑟和以参差笙三叹清庙之遗响再补白华之遗声椿树无阴萱不歇尧蓂再数新年月 
慱南谣 
澜沧自失姜兵备白日公然刼行李慱南行商丛怨歌黄金失手泪滂沱铁索菁边山山?差峩金沙江头足风波为客从来辛苦多嗟我行商柰若何 
燕麦谣 
马牙氷满林白损我苦荞伤燕麦甲子阴鸟无食山头农甸心客目?荒目?荒荒眼双流血腊马躜春牛吼癞象来穷军走括金使者空城守 
老鸦林谣 
??金拆声相闻九哨连连矗云起老鸦革其音水塘复清泚商歌旅舞一千里云谁之思郝御史?老鸦林水塘铺夷寇刼商断行路人不行蔓草荒官道变为蛇虺场今日再逢太平日冷场来往由康庄何年始昔年巳酉今壬子竹 
佛现【鸟名峨眉山有之声呼类佛现每呌必有金光】 
佛现佛现鸟语易随人意变山川发晶荧草木呈葱□坐使游人心目乱佛现佛现 
后河激歌【二首】 
携女娟兮游清池临彷徨兮步委蛇翠管兮东靡丹蓉兮西披俄风鬟兮雾鬓忽雨带衣云衣悁余脰兮延伫望君马兮来遅 翡翠为竿兮虹蜺为丝拾海月兮采江离女?歰鱼媵兮慒龙妃芦中兮怊倡空悲前有樽酒兮羞以滇芝君不醉兮曷归 
竞渡浪系三言 
天中届午节戾雨不雨霁不霁扇凉飔消暑气江之永水无际桥横霓树如荠玊洼菖锦林荔竞龙舟荡犀枻殷雷鼓浮云吹汨齐出瀺灂揭霭乃倡于蒍继幖争夺纛相掣楚曼姬巴妠妓影照钗沫溅袂山凝紫日映未鳞霞穿蟾钩缀乐无荒倦而憩榜舟?冓艛泛容裔矍铄翁尚儿戏效琦玕厂?尗浪系 
山行即事 
桐子花开暎村坞单衣初试贫儿舞春寒已过四十五 
咏梅【元僧高峯有此诗而不佳特赋一首】九言 
昨夜小春十月微阳回绿萼梅蕋早傍南枝开折赠未寄陆凯陇头去相思忽到卢仝窓下来歌残水调沉珠明月浦舞破山香碎玊凌风台错恨高楼三弄呌云笛无柰二十四番花信催 
【三十九卷】
长短句附杂体 
【长短句附杂体】
望西山
观打鱼
太华山歌送陈子学 
河桥篇寄用贞懋昭 
江上闻筝曲
和章水部沙坪茶歌【有跋】 
青城纪游赠刘珥江 
太华寺别张季文
剌桐花行 
雪关谣
伏枕行赠严应阶
画草虫为黄月坡赋 
观金润甫画壁歌 

太史升庵文集三十九卷 成都杨慎着　从子有仁编辑 后学赵开美校 　长短句附杂体 
望西山 
望西山西山迢逓庆霄间峯辉林彩如堪挹翠壁丹梯若可攀亦有青乌占紫气还乘白鹤驻红颜斗极南陲分王气天骄北漠控胡关近接桥陵鼎湖路太乙勾陈临玊树遥瞻双阙对氤氛??忽??忽欝欝捧瑞云润接天河起箕尾根缠维络镇坤文长安楼阁中天起峻极相连近天咫金芙蓉开万井中罨画屏张三素里龙宫鲸吼晓岚青凤城鸦宿烟光紫雪晴琼岳转分明日映名都一何绮雪晴日暎风光和陌上游人积渐多相邀帝女柔桑路其柰王孙芳草何静婉香车褰翟茀嫖姚飞盖拥盘陀杨柳千条金作线梨花百叶玊为柯雕俎华筵分内苑锦场绣野入平坡行行国艳皆桃李处处尘香尽绮罗巨灵赑屃应相避玄囿萧条未许过别有青莲千万宇金榜红墙围凈土锡卓多非汉代名翚飞各占周原膴横玊行香尽贵人挥金资福皆豪贾菩提花发六时闲吉祥风动千铃语海昙仙梵日供张铢衣宝鬘时歌舞望山竟如何由来逸兴多朝回长挂笏休沐想鸣珂三月春将谢未请游山假痼疾在烟霞俗鞅萦晨夜闲人真遂爱山情韦曲天西少送迎短屐踏莎占土脉奚囊探韵赋春晴岂似神仙限官府爱山空作望山行 
观打鱼 
石梁水落天波澄渔人放獭如放鹰编筠作航来往便往似飞梭来似箭蛟潭无极龙客幽江空獭饥渔人愁渔人愁河鲂喜清江一曲孤烟起 
太华山歌送陈子学【陈名讲】 
五星堕地为五岳金虎西南动芒角践华为城类削成云是巨灵之手斲三条鼎立当中央直与鸿蒙奠清浊太一终南培塿开洪河清渭绕行杯日华先照莲花上云气常从仙掌来高穿箭括通天路俯瞰明星玊女台冷然风驭不可驻降望大壑令心哀绣衣柱史岩廊才入关玊节凌崔嵬摇山撼岳下阊阖青冥白日驱风雷奔轶绝尘亘万里马?忽马蹀躞无虺隤君家老仙旧隐处丹炉石榻荒苍苔登临不问烟霞侣但借神池一勺洗尽区中埃千仞峯端秋隼徤题书好寄西风回 
河桥篇寄用贞懋昭 
浑河流水桑干潮何年伐石架长桥玄鼍窟近填乌鹊沧海波平上赤霄寻源知近远浩浩鸿流满平连太液池迥接昆明苑帝里神皋紫气中天江析木银淇通涧瀍卜洛应相并灞浐朝宗讵可同星传云槎下城阙电逝飙驰交冀越桥外车音响若雷桥畔阑干明似月【玊溪云模写殆尽】可怜杨柳袅晴烟才见藏鸦又噪蝉东西沟水分岐路南北烟霜感岁年【玊溪云有感慨】沉璜使者辞芳甸联壁才人遥出饯别浦清沙漾縠纹回溆秋涛收组练飞盖临风缓去旌青门落日彩霞生悬知濯锦江边梦转见卢沟河上情【玊溪云全篇气格绝似初唐】 
江上闻筝曲 
清江明月悬光彩映漪涟灯影近临水筝声遥出船明月华灯两相照筝语弦声何要妙轻璘缛彩艳阳歌掩抑摧藏苦寒调不见新妆出镜台想应纤手拂香埃若非汝南刘碧玊定是秦中薛夜来二八蛾眉竞丰蒨十三鴈足传情徧温侯帐底气若虹谢傅筵前泪如霰旧宠新期容易乖高张疏节迥难谐金杯漫自传芳酒罗袖空劳挂玊钗曲终如皷湘灵瑟断肠似和胡笳拍凌云未遇掞天才幽吟一夜东方白 
和章水部沙坪茶歌【有跋】 
玊垒之关宝唐山丹危翠险不可攀上有沙坪寸金地瑞草之魁生其间芳芽春茁金鸦觜紫笋时抽锦豹斑相如凡将名最的谱之重见毛文锡洛下卢仝未得尝吴中陆羽何曾觅逸味盛夸张景阳白兔楼前锦里傍贮之玊盌蔷薇水拟以帝台甘露浆聚龙云分麝月苏兰薪桂清芬发参隅迢逓渺天涯玊食何由献金阙君作茶歌如作史不独品茶兼品士西南侧陋阻明扬官府神仙多蔽羙君不闻夜光明月投人按嗔又不闻拥肿蟠木先容为珍往年在馆阁陆子渊谓予曰沙坪茶信绝品矣何以无称于古余曰毛父锡茶谱云玊垒关宝唐山有茶树悬崖而生笋长三寸五寸始得一叶两叶晋张景阳成都白兔楼诗云芳茶冠六清逸味播九区此非沙坪茶之始乎 
青城纪游赠刘珥江 
爱山人少说山多名山之约恒蹉跎羡君胷次有丘壑偕余步屣寻松萝晨发浣花道夕憩郫筒阿子云阁上蠹简散杜宇城头乌尾讹鸿蒙岧嵉临天谷崕阜山?枼嵲瞰惊波离堆??丙佛蟠赑屃都堰蜿蜒压蛟鼍翩如楚矶驾黄鹤驶如蜀栈骑青螺昌蕧扶掖赤藤杖谢公屐齿青苔窠王乔双舄能济胜郑虔檐花同经过伏龙仙观模断碣疏江新亭听俚歌下濑千筏风外鹢遥岑一点烟中螺漏天夜雨丹枕警朝云觧驳红镜磨玉壸携春恣谈笑银鞍傍险仍婆娑明月津亭又分袂暌景后命江阳舸聊书短韵邀君和青城回首青嵯峨浮生聚散飞鸿似四者难并将柰何 
太华寺别张季文 
华顶云滇海月携手三度游同心两回别携手同心此地分他乡客路复离羣明年载酒花林下啼鸟春山谁共闻 
剌桐花行 
剌桐花惟岭南及滇中有之异物志曰剌桐即苍梧岭南多此物因以名郡滇中名鹦哥花花形酷似之开以夏秋之交酒边率尔命篇云剌桐花苍梧树潇洒迎凉辰庵蔼留炎暮渥翠扫蛮烟飞英飘瘴雾蛮烟瘴雾雨余天耀彩舒芳最可怜红欺鹦喙浅砂点鹤头鲜连林千炬烂照水百枝然星回节后流萤院乞巧楼前乌鹊筵边候两年通象译方隅万里接龙编故乡殊未返空园聊息偃一夕复一朝竹看岁华晚环波海碣渺渺流干云金碧层层献汀际遥瞻柳浑洲陇坻长望张衡坂钩陈阁道紫微垣鸣銮曳佩列文轩建章东回下鹄沼甘泉西对宿麟园金芝暐晔商飙起玊植青??忽瑞露繁翡翠丛中游蛱蝶莺黄叶底集鶵鹓枝近上林全许借树高温室竟无言讵信长年悲落木谁怜迁客赋登薠归去来定何日秋菊英英桂将实憩蘧庐宴蓬荜浊酒田家醉不辞清缨渔父愁先失 
雪关谣 
雪关谣述途人思何将军也将军名卿成都人 雪山关雪风起十二月断行旅雾为箐氷为台马毛缩鸟鸣哀将军不重来西路何时开 
伏枕行赠严应阶【严名时泰】 
慎也投荒今五年朅来卧病左足偏临床伏枕与子别心断神伤魂黯然忆昔去国行戍边吊影累累入瘴烟永昌试问在何处都门相违万三千虎豹昼横林箐侧魑魅夕度关山?真肝肠欲绝陇头水梦寐忽到夜郎天肉黄皮皱形半脱喜一见子日周旋除馆西河客乐土倾壸北道宾初筵悲歌慷慨悲壮士风流儒雅追先贤解鞍青华洞褰裳碧玊泉抽子琼敷藻枉我瑶华萹衰遅远寻留药价寂寞时共买山钱同手意气同兄弟异乡会合情尤异贫鐜岂叹云雨翻急难实在风波地昂昂严夫子矫矫人中龙长才抱经济大雅含舂容叩之清庙絙朱瑟悬之东序铿金镛我今甘心憔悴穷山中子亦胡为淹留簿书丛朱轮五马人马贵青翰双鱼海若宫七泽霜风鸣五两白苹丹枫渺予望分手遥指大江西愁心巳挂匡庐上严夫子交谊非凡流往时倾盖今回头子行高步隘九州岛我病崔隤思一丘水蛩草駏那忍弃云鹏篱鷃难相求待子功成采药去期子共结逍遥游 
画草虫为黄月坡赋【黄名祺】 
天下几人画草虫吴兴公子痴孙隆氷缣雪练鸣趯趯丹屏绣几飞薨薨渔父蜻蜓爱钓缕羙人蟋蟀嫌鵰笼百种生意何融融夷羊非羊鸿非鸿长卿带晚翠简子矜秋红王孙西游归未得清江碧草烟蒙蒙忆昔曹不兴点蝇惑冉?页翁膝王扫蛱蝶摹榻喧唐宫宋家道君入能品鸾标鼊轴沉毡穹古来好手竟寂寞老痴江东洒绝迹君不见酰鸡发覆天梦梦蠓飞硙雨春飞风小痴大黠应物理孙痴非痴乃其耳?忽痴翁之死谁继出西川曹狂称最工痴狂乃有两绝蓻爚耀滇南与江东朅来曹狂数相见吮毫蠲纸惊飞蓬月坡僊人好奇者赏鉴自与山谷通凤嬉亭前月瞳瞳更仆不知寒漏终铜盘烧蜡春如烘悬图索赋何匆匆蚊脚细字盈方空酒酣操觚持似公雕刻自愧吾家雄 
观金润甫画壁歌 
寿亭侯庙苍山傍金生画壁真擅场只今一百五十载火旗云马神扬扬古来好手吾能说开元之中三昩绝左卫将军李思训右丞才子王摩诘金生动笔师王李古法不坠今罕比有时放遣来滇水寻奇亦过苍山址乘兴欻然扫素壁蛟龙抃舞长风起千年战功犹昨日风?立爽英姿烱不死想见觧衣盘礴时寂寞后代觅心知蛛丝虫网日凋坏赏者何人护者谁翻嗟古来才士芜没亦何限感慨为尔击节生遥悲 
【四十卷】
六言四句至八句 
【六言四句至八句】
题周昉琼枝夜醉图 
秋夕 
题西湖十景邹和峯家藏戴文进画巨浸秋波 
寄张愈光六言【四首】 
江山平远楼避暑六言
永宁早发寄郭云屏 
周仪晚晴六言 
感怀六言【四首】 
雪关见梅六言 
敞唐六言 
沾益六言 
林子瑞相迎至归化寺丘鸿夫杨元达继至六言
赠老门生八人 
正月六日温泉晚归 
摩尼寒夜 
读余懋昭游青城山诗因寄并韩飞霞
冷节 
感通【四首】 
秋晚 
雨中招杨伯清 
卜云林篇【十二首】 
长干三台【四首】 
寒朝早起即事 
炖煌乐
禺山传五岳山人任少海书札兼致问讯因忆 
凝光门观江涨 
会津门观江涨望小市人家戏作
即席赠任棠山 
七日游雨湖
古意 
赠琴姬
寒夜即事 
归田四咏为宪副卞苏溪赋
从军行
送客 
盘江渡 
太史升庵文集四十卷成都杨慎着　从子有仁编辑 后学赵开羙校 　六言四句至八句 
题周昉琼枝夜醉图 
宝枕垂云选梦玊萧品月偷声步摇翻霜夜艾琼枝扶醉天明 魏帝台随风动膝王栋与云飞人门遥望碧落仙界高连紫微 金缝缃裙一搦玊钩罗袜双弯琼腴粉英朝翠锦致松脂夜丹 
永巷襞情卷玊长门丝泪销金合欢蘸晕绿浅杨柳曲尘黄深【襞情卷玊见刘子鲍照诗丝泪销金骨】百子池头丽人三花树下长春襟觧微闻香泽帷褰想见横陈 星黑?勺盈盈笑靥云衣袅袅轻礻?容醉妆淡紫沙宀?幕胡旋坠金次工【次工胡女帽名】海土麻姑送酒云间玊女投壸应唉南朝老庾水葓冷面江图【江图庾杲之所画李贺诗江图面水葓】 
秋夕 
月暗萤头点草露凉蚊喙开花病怀不寐达旦归梦何由到家 
题西湖十景邹和峯家藏戴文进画巨浸秋波 
玄圃楼台近水醉乡日月宜秋万里凫舟鹢棹千重贝阙龙湫 
寄张愈光六言【四首】 
屈子无梅花句杜陵欠海棠诗华屋不成三瓦宝剑惟闻一吹 
其二 斛律光敕勒咏刘越石扶风歌曲高从来和寡妙处正不在多 
其三 赤壁矶头孤崔?鸟碧云天外冥鸿酣酒无妨草圣禁诗且作花翁 
其四 诗湏有为而作文至无心乃传苏武河梁四首刘伶酒颂一篇 
江山平远楼避暑六言 
地静一尘不起楼高四望皆通渴煮双泓茗月饱听万壑松风 
永宁早发寄郭云屏 
后岭云开雪霁前途车坚马强自是人怜衰朽敢云天佑忠良 
周仪晚晴六言 
剡溪无心泛雪衡山有意开云天借黄绵袄子怜吾七十从军 
感怀六言【四首】 
王皇香案仙吏金马碧鸡老兵我自甘为于役众怪胡为此行 
又 杨子登科之岁周郎破敌之年屈指于今三倍不成一事华颠 
又 黄昏忽见山店倦客欢情倍增茆柴清于桂醑松明红似仙灯 
又 征途九十方半记里二千有零梦搅离心夜夜愁添旅鬓星星 
雪关见梅六言 
自甘蛮方瘴疠谁怜姑射肌肤肠断何郎东阁魂销林叟西湖 
敞唐六言 
馗道穹隆龟背折坂诘屈羊肠恶溪四十八渡怪松百千万行 
沾益六言 
古迹碧鸡金马畏途水菁云关春迎滇阳胜境雪送贵竹残山 
林子瑞相迎至归化寺丘鸿夫杨元达继至六言 
遥山明如罨画玄冬暖剧青阳喜见滇云旧侣重到并州故乡 
赠老门生八人 
昔年群贤沂水今日九老香山百岁重来会面一樽相对开颜 
正月六日温泉晚归 
月似银船劝酒星如玊弹围棋几杵林锺敲后两行松火归时【温泉晚舟归漏巳下三皷新月将沉望之比初出甚大形如银船众以为异予曰非异也古之诗人亦未尝玩新月至三更耳李文饶云日月终古常见而光景常新信夫昔人咏月金波自司马相如始玊塔自东波始银船自予始也】 
摩尼寒夜 
毛孔浑成白醉鳞面忽变红酣玄朔何愁滕六青阳巳到孙三【孙康也】 
读余懋昭游青城山诗因寄并韩飞霞 
白沙一百八渡青城三十六峯樽酒此时相忆烟霞何日重逢 
冷节 
花屿月笼钓碣柳店风摇酒旗四十五春寒节一百六禁烟时 
感通【四首】 
飞瀑悬泉百丈禅枝意树千年桥板遥通绝涧藤萝上合诸天 
其二 宝地三千色界苍山十九云峯樽酒此时相聚烟霞何日重逢 
其三 璈响云中孔雀锺鸣霜里华鲸龙树七人共坐虎溪一咲相迎 
其四 流水高山唱咏明月清风主宾尘土不惊幽梦乹坤自有间人 
秋晚 
婢喜蝇僵雾帐儿夸蜗篆风楹片片雨送暑残日残霞闪晴 
雨中招杨伯清 
禁酒停歌罢笑听雨焚香煮茶欲借陶公木屑共散维摩天花 
卜云林篇【十二首】 
卜云林篇为吴郡王元肃云林山居作也元肃不远滇徼怀我好音乃取远游拟招隐缀斯篇卜云林兮栖真结灵茅兮远滨迥与太初为邻离世遗物绝尘鱼鸟自来亲人 射干独立山椒长松落落英摽覆露玄云素朝结璘欝仪相邀景界一何参寥 长谣凄凄锵锵鸾雏凤伯相将鹍鸡群晨成行西天老胡文康上云乐奏侜倡 吟篁啸桐四清间宫变征希声井公下慱明琼玊女投壸电生照景饮醴含情 折酲晓踏瑶茸琅玕琦王?亍交拥柯攒叶抱花捧重露成帏垂陇晞发忘言息踵 处雄虹兮标颠玊树青??忽际天口诵石室苔篇坐饮金膏冷泉烱如龙汉初年 横看晚霭岚沉飡食沆瀣沦阴微披蕙带兰襟追和游山九吟聊以陶铸尘心 采秋菊兮露沾黄菁玊豉金塩克牣丹房药奁变化七乌九蟾后天独秀苍黔 织落毛兮为衣溪谷香窱迂威骏狼荐暖长晖弄彻梅轸兰徽看舞素雪朔霏 觧澌圆折璇流回渊比心清眸游鱼?本皎镜中浮遐想惠施庄周千载一朝同游歖物论兮难齐甘灭景兮云栖鹪鹩何心驒騱升高或斧之梯谁言亨衢可跻 两无闷兮潜龙岁寒后凋惟松云林朝市雍容达人何心摽踪逝将往兮君从 
长干三台【四首】 
鴈齿红桥仙舫鸭头绿水人家邀郎深夜沽酒约伴明朝浣沙桃叶波横风急梅根渚远烟斜 
又 日出秦楼南畔春深宋玊东家帘细眼波易透窻疏眉语难遮莫问河阳消息不是长安狭邪 
又 绛树纤腰鬪柳碧玊芳年破爪波上袜罗回雪风前唾袖生花自有石城艇子不湏油壁香车 
又 二月稍头荳蒄五更风外杨花残香尚留翠被余粉犹沾綘纱楼上晓锺催起岸边柔橹咿哑 
寒朝早起即事 
篱头筚栗竞发炉心榾柮通红煨香蹲鸱已熟流澌冻醴方融小窻一梳新月影在梅花树东 
炖煌乐 
用声吹彻梅花胡云遥接秦霞白鴈西风紫塞皂鵰落日黄沙汉使牧羊旌节阏氐上马琵琶梦里身回云阙觉来泪满天涯 
禺山传五岳山人任少海书札兼致问讯因忆 
五岳山人相忆八行书札遥通吹箫夜郎月下采药白帝云中尘世英雄易老浮生踪迹难同张衡四愁吟断宋玊九辨悲穷 
凝光门观江涨 
六月旧井旡禽七月乘船入市楼台蜃气晨浮原隰龙鳞秋洗望羊河伯自矜鬻渡津人争喜东林老衲厌喧唤打暮锺清耳 
会津门观江涨望小市人家戏作 
渺渺波环紫贝萧萧风起青苹花市宁非海市羙人疑是鲛人眉妩春山学翠脸凝秋水为神银汉双星漫渡石城两桨无津 
即席赠任棠山 
红湿城中仙里香霏阁下人家幸遇风流地主浑忘飘泊天涯六彩狂呼琼畧百杯烂醉金沙何日公寻黄石壁津共泛灵槎 
七日游雨湖 
船尾轻阴细雨楼头飞霭沉晖羙景良辰有客赏心乐事无违兴比王猷剡曲踪似严陵钓矶烟外青帘风舞得鱼沽酒方归 
古意 
生长芝兰小名嫁得庐江仲卿罗带同心羞结金钗两股牵情行雨行云窈窕非烟非雾轻盈愁见远山凝黛催人咫人离程 
赠琴姬 
羙酒中山卷波佳人上宫陈娥啇声若出金石楚奏浑非绮罗丽曲幽兰白雪仙音月渚风柯金徽可以娱耳玊佩无劳当歌 
寒夜即事 
墙头凛冽霜白炉心榾柮春红寒栗煨香巳熟冻醪泛漾初融病起一阳来复吟成长夜方终耿耿青灯背壁影射梅花花树东 
【归田四咏为宪副卞苏溪赋】
春耕 
夏牧 
秋渔 
冬樵 
归田四咏为宪副卞苏溪赋【卞名伟】 
五风十雨乐岁东皋西崦人家水心鱼浮菖叶屋角鸠鸣杏花饷陇青梅煮酒访邻绿笋烹茶问津宁知沮溺祠田但祝污邪　　右春耕 
长夏冷风清甽新晴丹铅绿畴山高羊群似蚁水阔牛背如舟半幅生烟幂幂三腔短笛悠悠柴扉归来早掩斜阳影在檐头　　右夏牧 
日出烟消露晞百丈清江钓矶舡似天边稳坐鱼若空行无依袄霭歌星独往婆娑舞月方归兆熊不梦渭叟狎鸥久忘汉机　　右秋渔 
城阙软红尘远林蛮空翠岚深丁丁鸟惊斧重霏霏雪压担沉沙明东郭履迹谷响南华足音归去自换村酒不湏觧却貂金　　右冬樵 
从军行 
票?鸟鹞十八从军貔貅百万超群千里独行无敌一身是胆曾闻六出羞称奇计五饵尽是虚文此际毛锥何用毕竟刀环勒勋 
送客 
合樽且醉花间分襟易惨离筵朝下东风紫陌天涯落日青山羙人明月相望游子浮云独还愁见河桥柳色劳歌一曲阳关 
盘江渡 
庄蹻牂柯楚地慱望乘槎汉年一壑云涛洚洞两岸石磴勾连树锋夕声灵籁草际朝岚暮烟倦策萧萧羸马愁看站站飞鸢 

【四十一卷】
易 
【易】
无极 
太极 
太极两仪 
阴阳 
羲皇心易 
二易 
连山归藏 
卦爻名义 
卦字觧
天一生水 
易重一斤 
魂魄 
噬嗑觧
希夷易图 
易图考证 
阴火革泽 
大贞小贞 
密云不雨 
云龙风虎 
帝乙归妹 
地道无成 
飞鸟遗音 
王用三驱失前禽
杨稊柳稊 
冶容诲滛 
秦淮海易觧
地中有水师
日月运行一寒一暑 
悔吝者忧虞之象也 
数往者顺知来者逆 
易说卦坎为盗 
苞桑 
谦亨君子有终 
穴井 
节度 
四方 
利市 
朱子引用误字 
太史升庵文集四十一卷 成都杨慎着　从子有仁编辑 后学赵开美校 
无极 
汲冢周书云正人莫如有极道天莫如无极道言也正人有极谓会其有极归其有极也道天无极谓生物不测悠久无疆也此语甚玄奥当表出之然则无极而太极之言亦不始于周子矣 
太极 
孔子曰易有太极其说有本乎曰有洪范皇极是也皇极者人之极也大传曰六爻之动三极之道也三极者何立天之道曰阴与阳阴阳天之极也立地之道曰刚与柔刚柔地之极也立人之道曰仁与义仁义人之极也天非阴阳不立地非刚柔不立人非仁义不立天地人其形也阴阳刚柔仁义道也天以阴阳之道而立为天地以刚柔之道而立为地人以仁义之道而立为人犹屋之有极而立为屋也三极者参而三矣一生二二生三三生万物独无所谓一乎太极者一也一者理也极之为言至也太极者至之又至非寻常之极故曰太极屋极之极有形也无形之极则曰太极庄子之言大块是巳土块之块有限也无限之块曰大块知此者知孔子立言之意矣老子曰道可道非常道强名曰道盖大道本不可名而借道路之道而强名曰道也引而伸之亦曰理可理非常理强名曰理盖至理本不可名而借木理之理文理之理玊理之理而强名曰理合而观之极可极非常极强名曰极也濂溪周子恐人滞于形泥于象曰无极而太极又曰太极本无极强名之上又加强名千载而下未有知其觧者也陆子静以为赘盖为昧者泥象滞形虑然不知圣人立言为钩深致远者设不为泥象滞形者设也若为昧者言则两仪四象昭昭矣太极之言亦赘也巳神而明之默而成之则孔子太极二字乃鱼筌兔蹄周子太极图则系风捕影无极二字乃骈栂枝指也象山之言不可谓无见而其与朱子辩屡千言而不能自发其本旨亦所谓意圆语滞者与九原可作起朱陆于寒泉精舍而余以此说为之调停亦必含咲而息讼矣 
太极两仪 
房氏易传云易有太极是生两仪两仪生四象四象生八卦固非今日有太极而明日方有两仪后日而乃有四象八卦也又非今日有两仪而太极遯明日有四象而两仪亡后日有八卦而四象隐也太极在天地之先而不为先在天地之后而不为后此说精明可以补注疏之遗 
阴阳 
易曰阴阳合德而刚柔有体又曰阴阳之义配日月又曰一阴一阳之谓道阴阳不测之谓神不曰阳阴而曰阴阳何也曰生生之谓易阳主生阴主死若曰阳阴则死而不复生矣先阴后阳有生生不穷之义焉匪特此也易曰是故知死生之说又曰是故知鬼神之情状又曰阖户谓之坤辟户谓之干不曰生死而曰死生不曰神鬼而曰鬼神不曰辟阖而曰阖辟亦犹百家朔先于晦不曰朔晦而曰晦朔以此例之思过半矣然则商易之首坤盖亦有见于此孔子曰吾得坤干焉有味其言哉 
羲皇心易 
陈希夷言学易者当于羲皇心地上驰骋无于周孔注脚下盘旋朱子云非周孔之注安知羲皇之心乎陆象山六经注脚及糟粕之说正出于此周孔且注脚六经尚糟粕况其余乎 
二易 
周神太卜掌三易之法干令升注云天地定位山泽通气雷风相薄水火不相射此小成之易也帝出乎震齐乎巽相见乎离致役乎坤说言乎兑战乎干劳乎坎成言乎艮此连山之易也初干初??大初艮初兑初荦初离初厘初巽此归藏之易也小成者伏羲之易也而文王因之连山者列山氏之书也而夏人因之归藏轩辕氏之书也而商人因之夏得人统故岁首建寅而卦首艮商得地统故岁首建丑而卦首坤周得天统故岁首建子而卦首軡伏羲之易小成为先天神农之易中成为中天黄帝之易大成为后天予按部康节之易先天后天其源出于此今之读易者知有先天后天而不知有中天读尚书者知有古文今文而不知有中文可乎【中文尚书见后汉书】 
连山归藏 
连山藏于兰台归藏藏于大卜此语见于桓谭新论则后汉时连山归藏犹存不可以艺文志不列其目而疑之至隋世之连山归藏则伪作上官求赏者耳 
卦爻名义 
易者庐虫?廛之名守宫是矣【守宫即蜥蜴也与龙通气故可祷雨与蚪同形故能呕雹】身色无恒日十二变是则易者取其变也彖者茅犀之名狶神是矣【彖亦曰茅犀状如犀而小角善知吉凶交广有之土人名曰狶神】犀形独角知几知祥是则彖者取于几也象大荒之兽也人希见生象也按其图以想其形名之曰像故其为字从人于象也孔颖达曰卦者挂也挂之于壁也盖悬物之杙也木经云爻者交疏之窓也其字象窓形今之象眼窓也所取于爻者义取于旁通所取于卦者悬有大小也 
卦字觧 
孔颖达曰卦者挂也挂之于壁也盖悬物之杙也诸儒皆用其说无有他觧予以为非杙则可挂于壁易卦岂可挂于壁乎卦者圭也古者造律制量六十四黍为一圭则六十四象??忽名为卦可也应劭曰圭者自然之形阴阳之始卦者亦自然之形阴阳之象其为字也从卜为义从主为声亦兼义也古文圭亦音卦今挂字从手为义从圭为声则圭即音卦可证矣【卦古文圭字爻古字象交窓形】 
天一生水 
易传曰天一生水地六成之鲍景翔曰神为气主神动则气随气为水母气聚则水生人之一身贪心动则津生哀心动则泪生愧心动则汗生欲心动则精生可以为天一生水之证地六成之如上天同云而雨雪至地则六出六为阴地数也凡雨露之点亦皆六出但碎而不可见耳太阴玄精石皆六棱是其证也 
易重一斤 
十黍为絫十絫为铢八铢为锱二十四铢为两十六两为一斤一斤凡三百八十四铢或问程子曰易重几何程子曰易重一斤盖言易有三百八十四爻也汉志注二篇之策阴阳变动之象十六两者四时乘四方之象程子之言盖出于此 
魂魄 
易曰精气为物游魂为变精为魄气为魂二者既合然后有物及其散也则魂游而为神魄散而为鬼矣子产有言物生始化曰魄既生魄阳曰魂孔子曰气也者神之盛也魄也者鬼之盛也郑氏注曰嘘吸出入者气也耳目之精明者为魄气则魂之谓也淮南子曰天气为魂地气为魄高诱注曰魂人阳神也魄人阴神也魂魄性情也约情含性为圣人载营魄勿滑而魄为仙人故曰轻清者魄从魂升重浊者魂从魄降升魂为贵降魄为贱灵魂为贤厉魄为愚轻魂为明重魄为暗扬魂为羽钝魄为毛众人以魄摄魂圣人以魂运魄盖魄之藏魂拘之魂之游魄囚之魂昼属目魄夜属肝寓目能见舍肝能梦故魂能知来魄能藏往 
噬嗑觧 
易噬嗑九四噬干胏得金矢王弼注金刚也矢直也程子传云金取刚矢取直以九四阳德也朱子本义乃引周礼古之讼者先入钧金束矢而后听之黄东发云周礼出于王莽之世未必尽皆周公之制若先取出金而后听其讼周兴来俊臣之所不为况成周之世哉盖刘歆逢王莽之恶为聚财之囮旋激天下之乱而不果施行又可以诬圣经乎其说卓而正矣慎按淮南子齐桓公将欲征伐甲兵不足乃令轻罪者赎以金刀讼不胜者出一束箭百姓皆悦乃矫箭为矢铸金为刃遂霸天下歆之附会周礼实本于此慎又以为此说乃六国阴谋托之齐桓今观管仲内政何等规模决不为此也呜呼歆既诬圣经以欺一时而余祸犹及后世邪说害人惨于鸿水猛兽信哉 
希夷易图 
陈希夷曰易学意言象数四者不可阙一其理具见于呈人之经不烦文字觧说止有一图谓先天方圆图也以寓阴阳消长之说与卦之生变图亦非创意以作孔子系辞述之明矣又作易龙图序曰龙图者天散而示之伏羲合而用之仲尼默而形之希夷以授穆伯长伯长以授李挺之挺之即邵康节师也挺之谓邵雍曰科举外有义理之学义理外有物理之学物理外有性命之学雍悉传之作后天图见于邵伯温之序朱子因其出于希夷而讳之殆掩耳盗锺也后作周易启蒙指孔子系辞传天地定位曰此先天之学帝出乎震一节曰此后天之学数往者顺一节曰直觧图意廋辞悞人似说易元有此图矣盖康节因孔子易传难明因希夷之图又作后天图以示人如周子因孔子易有太极一句而作太极图今便谓先有太极图而后有易传可乎如诗集传有七月流人图便谓先有此图而后作七月诗可乎今程文及举业有用先天后天及横图圆图直觧图意字于破题者皆不通古今者也 
易图考证 
胡一桂云宋一代之易学希夷先天一图开象数之门至邵子经世书而硕大光明周子太极一图洪理义之门至程子易传而浩慱弘肆愚观此言易图先天始于希夷而后天续于康节朱子所以不明言者非为康节直以希夷恐后人议其流于神仙也藏头露尾亦何益哉 
阴火革泽 
易泽中有火革此亦实象也或云孔子未尝浮海渡江何以知阴火潜然耶曰圣人之知岂待目见足践乎楚王之萍防风之骼肃慎之矢罔象之形岂必见而后知也 
大贞小贞 
易屯其膏小贞吉大贞凶汉书谷永传引此文注云膏者所以润入肌肤爵禄亦以养人也小贞臣也大贞君也遭屯难饥荒君当开仓廪赈百姓而又吝则文臣吝啬则吉也颜师古云六经残缺学者异师文义竞驰各守所见故汉书所引经文与近代儒家往往乖别既自成义即就而通之庶免守株朱文公亦言颜监无近代专经之陋则此说亦不可废但以语人恐多夏虫之疑耳 
密云不雨 
易曰密云不雨自我西郊天地之气东北阳也西南阴也云起东北阳倡阴必和故有雨云起西南阴倡阳不和故苶雨俗谚云云往东一场空云往西马溅泥云往南水潭潭云往北好晒麦是其验也又验之风电亦然或问东为阳方西为阴方是矣南本阳而属阴北幽阴而属阳何也曰一阳生于子仲天之气所始也卦又当坎北非阳而何一阴生于午仲地之气所始也卦又当离南非阴而何 
云龙风虎 
张璠从音随从之从去声云出则龙必从之风出则虎必从之犹曰龙从云虎从风也今按此说甚异诸家而理至凡龙起必云而谓龙能致云非也虎出必风而谓虎能致风非也犹蚁徙必雨乃雨气感蚁蜥蜴聚必雹乃雹气感蜥蜴谓蚁能致雨蜥蜴能作雹可乎古人多倒语成文后人不达便成滞义古乐府云虎啸谷风起龙兴景云浮无怪乎今之误也 
帝乙归妹 
帝乙殷之贤君尚书所谓自成汤至于帝乙罔不明德慎罚是也史记云帝乙时殷道益衰此背经之说也后世注易者因史记之言遂以帝乙为成汤则易与尚书又相矛盾矣信史而疑经其蔽有如此者鸣呼一代之君声迹岂微乎其善恶之名传信传疑一彼一此况史之纪录一人一事之得失可尽信乎 
地道无成 
易文言地道也妻道也臣道也地道无成而代有终也盖曰地道无成代天有终也推而言之亦曰妻道无成代夫有终也引而伸之亦曰臣道无成代君有终也然则何以不言子也曰子有时而为父地无时而为天也妻无时而为夫也臣无时而为君也 
飞鸟遗音 
易小过卦飞鸟遗之音不宜上宜下此鸟亦斥鷃之枪榆数尺鹪鹩之巢林一枝耳非九成来仪而音中于律九皋一鸣而声闻于天也唐子西诗二南废后鲁叟笔七国横议邹轲谈何妨于宜上乎 
王用三驱失前禽 
易比爻辞王用三驱失前禽古注云军礼失前禽者谓禽在前来者不逆而射示降者不杀也旁去者不射示奔者不禁也惟其走而前去者射之示服叛取乱也今本义似背此且来者不拒去者不追为设教者言非为田猎言也田猎之礼即寓兵威若去者不追则数年之间王者为独夫矣何以联属天下乎审如此则舜征有苗启征有扈皆违去者不追之义矣 
杨稊柳稊 
易大过爻辞枯杨生稊陆德明曰秀也夏小正正月柳稊戴德传云发孚也秀如苗而不秀之秀未成穗曰秀柳亦有穗唐诗所谓柳线也孚如易卦中孚之孚毛未出卵壳曰孚牡丹芍药其花蓓蕾皆如鸟卵形柳初发苞亦如卵形而小故曰发孚朱子易本义云稊根也荣于下者也稊按字书本不训根据易爻初为木本或可象根至二爻则非根矣又柳之发荣自末稍如唐诗所谓觧冻风来末上青也不自下而荣其说戾矣南沙熊叔仁周易象旨具此义余为衍之 
冶容诲滛 
冶销也遇热则流遇冷则合与氷同志故冶字从氷女之艳媚亦令人销神流志故羙色曰冶也【三苍又于宝易注】 
秦淮海易觧 
内经曰南方热热生火北方寒寒生水西方燥燥生金东方温温生木中央湿湿生土是知水者寒之形湿者土之气水之于土妻道也夫从妻所好故水流湿火者热之形燥者金之气火之于金夫道也妻从夫之令故火就燥或以阴求阳或以阳求阴也管辂曰龙者阳精而居于渊故能兴云虎者阴精而居于山故能运风是则龙阳中之阴也惟阳中之阴能召阴故云从龙虎阴中之阳也惟阴中之阳能召阳故风从虎 
地中有水师 
古者治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路无事则工疆界而备旱潦有事则可以通粮运而给军需战国策所谓牛田水通粮也其详具六韬农器篇 
日月运行一寒一暑 
日在牵牛则寒东井则暑牵牛水宿远人故寒东井火宿近人故温也【星经说】 
悔吝者忧虞之象也 
或曰虞度也非也忧则悔矣何以吝乎古字虞与娱同孟子曰霸者之民欢虞如也战国策颜斶云晚食以当肉安步以当车无事以当贵清净贞固以自虞注虞娱同毛诗小序以礼自虞汉书郊祀歌神嘉虞又合好効欢虞太乙魏相传君安虞而民和睦 
数往者顺知来者逆 
安公石作易牗此觧极为超迈自唐宋诸儒未有是说也朱子尝有一半逆一半顺之疑矣而终未能自决之也公石之说曰天下之事数往者顺知来者逆易为知来而作故其数逆数也往者顺盖因下句而并举之非为易有数往之顺数也公石于经妙契超诣有如此赵子崇为予言此惜未见其全也予谓觧圣贤之经当先知古人文法古人之文有因此而援彼者有从此而省彼者故必晓古人文法而后可以觧圣贤之经噫安得起公石于九原而语此哉慎谓易画自下而上图自右而左故曰逆数凡上下下曰顺下上上曰逆左徂右曰顺右徂左曰逆史称伏羲太昊氏太昊春也邵子以易配春大戴礼言伏羲氏以木德王画卦自下而上即木之自根而干干而枝也其画三木之生数也其卦八木之成数也重卦亦两其三八其八尔木行春也春贯四时木德仁也仁包四端伏羲所以为羣圣首而易为五经之源乎 
易说卦坎为盗 
易说卦坎为盗项氏谓月行子夜为盗象此言最害义余弟用叙少时从魏雪溪讲易至此魏以项氏之说觧之用叙曰盗可配月则天是窝主星辰皆搯摸矣其言虽戏亦有理今按坎为险为难人事之险难莫如寇盗觧曰致寇至而文言云作易者其知盗乎觧下卦为坎坎之为盗象明矣坎之为卦外阴柔而内刚狼有穿穴踰墙乘墉伏莽之状也又况坎为隐伏隐??大非盗而何 
苞桑 
易曰其亡其亡系于苞桑今之觧者以苞桑为固结之喻非也苞桑岂固结之物乎葢古人杇索六马虎尾春氷之类也陆宣公收复河北后请罢兵状云邦国之杌陧绵绵联联若苞桑缀旒幸而不殊者屡矣此得其觧 
谦亨君子有终 
谦之卦觧曰君子有终言其久也谦之道众人不能久而君子能终之也夫少之事长贱之事贵不肖之事贤烛至起食至起射则三揖酒则百拜磬折匐服叶拱墙负谁不知之谁不行之一临利害巧为趋避语有之曰女无羙恶入宫见妬士无贤不肖入朝见嫉又曰饥马在厩漠然无声投刍其傍争心乃生故曰好名之人能让千乘之国苟非其人簟食豆羔?火见于色由是言之小人乌能谦哉古之君子能谦有终若禹之不矜伐上也伯夷之避国而逃次也晏子之久而能敬又其次也若夫张豸?殳之走悬箔王莽之下白屋一则谦之靡一则谦之贼也何终之有 
穴井 
易井卦朱子觧云井者穴地出水之处不曰凿井而曰穴地何也案中山经云帝囷山有井焉名天井孙子兵法云地陷曰天井穴地出水盖此类耳穴地之井天所为也凿地之井人所为也先天上古穴井后天中古凿井也 
节度 
易曰节以制度又曰制数度孝经曰制节谨度符谓之节尺谓之度节取其有限度取其不差节有三节山国用虎节土国用人节泽国用龙节度有五度寸尺丈寻引也易序卦云节而信之故受之以中孚此节字指符节也盖非节不相信非信不相孚也唐官名节度使义取此 
四方 
东方南方生刁之方故七为少阳八为少阴西方北方成熟之方故九为老阳六为老阴也皆本于河图也 
利市 
俗语利市古亦有之易说卦传为近利市三倍左传成公十六年尔有利市宝贿我勿与知 
朱子引用误字 
朱子本义皷万物而不与圣人同忧引张子天地无心而成化圣人有心而无为据本书乃是天地不宰而成化不宰字有理复其见压也之心岂可谓天地无心乎参伍以变注引韩非子参之以比物伍之以合参据本文乃是伍之以合比物合虚皆参差互考之以知物之虚实也若云伍之以合参则上文当云参之以比伍矣原其误乃是荀子注中引来不自韩非子中采出也岂可谓出于朱子一仍其误而不敢改正者乎 
【四十二卷】
书诗 
【书诗】
圣制尚书二觧 
睿作圣
帝德罔愆 
日中星乌 
阳鸟攸居 
纳于大麓 
四岳为一人
好风好雨 
三公 
九河 
肇十有二州
禹九州岛
三江味别 
陟方 
五玊当作五乐 
禹贡彭蠡 
东陵西陵 
厥篚织文 
王朝步自周
水性 
高宗梦良弼
所其无逸 
弗吊天降丧于殷
百姓 
诗小序
哀窈窕思贤才 
卷耳 
平王之孙 
间关车之牵兮 
夏屋 
心结于一 
熠耀 
觱发 
洵美且都 
寺人之令 
周宣王
小雅周之衰
常棣之华 
尔公尔侯 
中原有菽 
裳裳者华 
有豕白蹢 
不入我陈 
启明长庚 
小东大东 
大雅小雅 
诒谋未孙 
不日成之 
辟雍泮宫 
天生烝民 
维昔之富不如时
鲁颂泮宫 
食我桑葚怀我好音 
大王翦商 
玄鸟生商 
太史升庵文集四十二卷 成都杨慎着　从子有仁编辑 后学赵开美校 
圣制尚书二觧 
高皇帝尝问羣臣七政左旋然否侍臣仍以朱熹新说对 上曰朕自起兵迄今未尝不置步览焉可狥儒生腐谈因命礼部试右侍郎张智学士刘三吾改正书传会选札示天下学子曰前元科举尚书专以蔡沈传为主考其天文一节已自差谬谓日月随天而左旋今仰观乹象甚为不然何以见之当天清气爽之埘指一宿为主使太阴居列宿之西一丈许尽一夜则太阴过而东矣葢列宿附天舍次而不动者太阴过东则其右旋明矣又如洪范内惟天阴骘下民相恊厥居蔡氏俱以天言不知阴骘乃天之事相恊厥居乃人君之事若如蔡说则相恊厥居皆付之天而君但安安自若奉天勤民之政略不相与又岂天佑下民作君作师之意哉 
睿作圣 
目击道存之谓睿故其字从目声入心通之谓圣故其字从耳故曰圣人时人之耳目 
帝德罔愆 
舜之德冠古今矣而皋陶之谟但以罔愆言之禹之功平天地矣而孔子之语但以无间云之文武之谟烈光日月矣而君陈之书但以罔缺摠之孟子曰事亲若曾子可也韩子曰事君若周公可矣 
日中星乌 
昔有人问柳仲涂曰朱鸟者南方之宿以主于夏也既观其星以正其候则龙星乃春之星也春主于东方可观之以正其候也今不曰日中星龙何也仲涂曰岁周其序春居其始四星各复其方圣人南面而坐以观天下故春之时朱鸟之星当其前故云观之以正仲春矣慎按柳氏之说超古注疏矣然犹未尽也殷之为言正也正即正朔也故春颁春朔夏颁夏朔秋颁秋朔冬颁冬朔所谓四殷者即四朔也皆敬天埘而勤民也故下文遂言民事厥民析者冬寒无事并入室处春事既起丁壮就功重春耕也厥民因者老弱因就在田之丁壮以助农也急夏芒也厥民夷者老壮在田与夏平也急秋收也厥民隩者民改岁入此室处以辟风寒也谨冬藏也此皆勤民事也今蔡传但云验气之和气之平是平居无事观物隐居者之飬生月览耳不待帝尧钦若历象不待羲和寅宾敬致也观尚书所以不可废古注欤或问杨子曰子于诸经多取汉儒而不取宋儒何哉答之曰未儒言之精者吾何尝不取顾宋儒之失在废汉儒而自用巳见耳吾试问汝六经作于孔子汉世去孔子未远传之人虽劣其说宜得其真宋儒去孔子千五百年矣虽其聪颖过人安能一旦尽弃旧而独悟于心邪六经之奥譬之京师之富丽也河南山东之人得其十之六七若云南贵州之人得其十之一二而巳何也远近之异也以宋儒而非汉儒譬云贵之人不出里闬坐谈京邑之制而反非河南山东之人其不为人之贻笑者几希然今之人安之不怪□科举之累光入之说胶固而不可觧也巳噫 
阳鸟攸居 
日之行夏至渐南冬至渐北鸿鴈南北与日进退随阳之鸟故称阳鸟也 
纳于大麓 
孔丛子宰我问书云纳于大麓烈风雷雨弗迷何谓也孔子曰此言人之应乎天也尧既得舜历试诸难使大录万机之政是故阴清阳和五星来备风雨各以其应不有迷错愆伏明舜之行合于天也此说与注疏合意古相传如此今以大麓为山麓是尧纳舜于荒险之地而以狂风霹雳试其命何异于茅山道士之斗法哉 
四岳为一人 
孔平仲以四岳为一人通为二十二人之数余深然其说以汉书三公一人为三老次卿一人为五更注云五更知五行者安知四岳非知四方者乎书内有百揆四岳以四岳为四人则百揆亦湏百人矣刘珥江泰之曰五官中郎未闻五个四门慱士岂是四人余曰今翰林有五经慱士钦天监有五官挈壶亦只一人益信孔平仲之言矣 
好风好雨 
尚书星有好风星有好雨古注云箕星东方宿也东木克北土以土为妻雨土也土好雨故箕星从妻所好而多雨也毕西方宿也西金克东木以木为妻风木也木好风故毕星从妻所好而多风也由此椎之则北宫好燠南宫好旸中央四季好寒皆以所克为妻而从妻所好也予一日偶述此义座有善谑者应声曰天上星宿亦怕妻乎满堂哄然真可笑也 
三公 
尚书太师太傅太保曰三公书太传曰太师天公也太傅地公也太保人公也烟氛郊社不修山川不祀风雨不时雪霜不降责在天公城郭不缮沟池不修水泉不隆责在地公臣多弒主孽多杀宗五品不训责在人公后汉张角作乱称天公将军人公将军盖亦窃古义也 
九河 
郑玄云齐桓公塞九河为一河今河间弓高以东至平原鬲津往往有其遗处春秋纬宝乹图云移河为界在齐吕填阏八流以自广言阏八流拓境塞其东流八枝并使归于徒骇也是曲防之禁桓自犯之又为百世之害由于重好利轻变古也宋王安石欲泄梁山泊之水以为田则又愚矣 
肇十有二州 
春秋纬云神农地过日月之表淮南子曰神农大九州岛桂州迎州神州等州是也至黄帝以来德不及远惟于神州之内分为九州岛括地象曰昆仑东南万五千里名曰神州是也黄帝以后少昊高辛皆仍九州岛惟舜时暂置十二州故书曰肇十有二州肇之为言始也前此九州岛而今始为十二州也不然则肇字无所属至夏还为九州岛左传云夏之方有德也贡金九牧可证 
禹九州岛 
禹贡奠高山大川其九州岛之名以地名州而不以州分地盖荆衡万古不徙之山而河济者万古不泯之水也以故荆兖之名得附河济荆衡而不减万世而下求禹贡九州岛之域者皆可得而考也九州岛淮冀无所至者举八州而界自见亦所以别帝都而大一统也九畴之皇极贡法之公田见于此矣扬不言南青雍不言北则以其境接蛮狄提封叛服不常乎 
三江味别 
苏子瞻志林有三江味别之说蔡传深非之然以禹贡本文论之扬江言三江既入而于经言江汉朝宗于海则同流而自为道可知矣许敬宗谓济入河洑地南出亦以味别以今扬子江心有南零北零之异则知其入而不合正不疑也古有五行之官水官得职则能辩其性味潜而复出合而更分皆可辩之故师旷易牙俞儿张华压邵陆羽张又新刘白刍李季卿品天下之水性味不同盖古水官之遗法岂独为口腹哉苏子之说盖本于此慎尝谓山过山则分虽分而性不分如罗浮二碣以风雨而合离蓬莱两山随波涛而上下玄中记云名山有孔窍相通是也水过水则合虽合而性不合沈括云水以漳名者从水于章章者别也文也谓两物相合有文章可别也清漳浊漳合于上党当阳者沮漳合流也灨上者章贡合流鄣郡者西江合流亳漳者漳涡合流云梦者漳郧合流凡此数处皆清浊合流色理如螮蝀又数十里如璋璋者判合之器也白公问于孔子曰以水投水何如孔子曰淄渑之味易牙能知之斯固味别之说也蔡氏之讥苏子亦过矣 
陟方 
尚书舜陟方乃死家语作五十载陟方岳死于苍梧之野以方为方岳正与国语舜勤民事而野死之文合而文义亦顺今注以升遐训之又与下文乃死重复矣左思吴都赋梁岷岂有陟方之馆行宫之基与以陟方对行宫葢以为天子巡狩事也亦与国语家语合 
五玊当作五乐 
书修五礼五玊班志五玊作五乐葢巳有五瑞即五玊也玊当为乐注列五乐之目 
禹贡彭蠡 
禹贡东汇泽为彭蠡一条集传谓经误吴草庐巳辨之矣近又见邵二泉【宝】魏庄渠【校】二说尤足相发明今录于此二泉云江汉水涨彭蠡欝不流逆为巨浸无仰其入而有赖其遏彼不遏则此不积所谓汇也者如此故曰北会于汇汇言其外也蠡言其内也于汇不于彭蠡势则然也葢实志也江水浚发最在上流其次则汉自北入其次则彭蠡自南北入三水并持而东则江为中江汉为北江彭蠡所入为南江可知巳非判然异脉之谓也且江汉之合茫然一水难见其为江也不见其为汉也故曰中江曰北江然其势则相敌也故曰江汉朝宗凡集传谓经误者非是余千张克修云宝亦云魏庄渠曰禹贡东汇泽为彭蠡无仰于江汉也噫胡不求诸禹未疏凿以前耶江右山势四盘众水同出彭蠡为口形则高仰非得江汉外水阑之还能潴而后泄耶 
东陵西陵 
禹贡导江过九江至于东陵今巴陵有道士洑地志即古之东陵庄子盗跖死利于东陵之上盖据波凭涛以济其奸凶其地至今犹为盗巢云夷陵为西陵则巴陵为东陵可知九江不在浔阳明矣 
厥篚织文 
九州岛要记云睢涣之间出文章天子郊庙御服出焉所谓厥篚织文也述异记睢涣二水波文皆若五色其人多文章故名缋水文选陈琳书云游睢涣者学藻缋之彩杜诗衣冠迷适越藻缋忆游睢 
王朝步自周 
大夫不徒行也王何以步也黄公绍曰步步辇也谓人而行不驾马也兹说吾取之 
水性 
或问余水味之说则详矣水性之别何如曰班固司马迁货殖传地理志备矣论其极则庭州灞水金铁皆漏【庭州灞水在大荒之外以金织承之皆漏惟角与瓠叶则否抽夷山中有流水亦如之】鄜延之川日脂流【即延安石油也以为烟墨松脂不及唐诗二郎山下雪纷纷石烟多于洛阳尘】弱水溺毛黑溪玄髌【南荒有黑溪水其水以涂古象至辄不去昆仑而以涂身即能乘象如家畜古所谓黑昆仑今之象奴也】悉唐制角畔怯腐手【见佛经】水性不同有如此者学所以贵慱物也 
又 水性不同予于续录详之矣近阅太平广记诸葛孔明时有蒲元者术鉴同欧冶风胡常为孔明铸刀剑言蜀惟江水爽烈是天分其野大金之元精也汉水钝弱及涪水皆不任淬刀剑或以涪水杂江水元辄能辩之管子论齐之水云其泉白青其人坚劲寡有疥瘙终无痟醒今之济川伏流至东阿井以煮胶和半夏丸皆异常药水性□信有之矣 
高宗梦良弼 
武丁以梦相传说事着于书矣而世犹疑□曰梦而得贤可也或否焉亦将立相之与且旁求以象之肖也天下之貌相似亦多矣使外象而内否亦将寄以盐梅舟楫之任与审如是则叔孙之梦??立牛汉文之梦邓通卒为身名之累梦果可凭与或曰非也武丁甞遯于荒野而后即位彼在民间巳知说之贤矣一旦欲举而加之臣民之上人未必帖然以听也故征之于梦焉是圣人之神道设教也是所谓民可使由而不可使知也且又商之俗质而信鬼因民之所信而导之是贤人所以成务之几也刘禹锡之言曰在舜之庭元凯举焉曰舜用之不曰天授在殷中宗袭乱而兴心知说贤乃曰帝赉庄子载太公之事云文王见一丈夫钓欲举而授之政恐大臣父兄之弗安也欲终而释之又不忍百姓之无天也于是旦而属之大夫曰昔者寡人梦见良人黑色而冉?页号曰寓而政于臧丈人庶几乎民有廖乎遂迎臧丈人而授之政颜渊问于仲尼曰文王其犹未邪又何以梦为乎仲尼曰默女无言夫文王尽之也而又何论剌焉彼直以循斯湏也禹锡之言盖本庄子彼以武丁文王之用说与望犹田单之妄用一男子为军师类乎圣人之神道设教以几成务而不使民知恐不如是也其所云梦赉者实帝感其恭默之诚而赉之也其性情治者其梦寐不乱乃可以孔子梦周公同观而非叔孙之践妖汉文之启幸矣郑文梦鹿而得真鹿心诚于得鹿者非天理之公也而尚可以得况诚于求贤而有不得者乎司马彪庄子音义谓傅说生无父母洪氏注楚辞谓说一旦忽然从天而下便为成人无少长之渐此儿童之言也固不必辩 
所其无逸 
魏子才曰关西方言致力于一事为所迩言而义远李献吉曰西土人谓着力干此事则呼为所书曰王敬作所又曰所其无逸皆是当时方言今作处所解之愈觉不通此深得经旨余特表出之 
弗吊天降丧于殷 
书君奭篇首曰君奭弗吊天降丧于殷自后世之私言之殷之丧周之福也而曰弗吊盖圣贤以天下为心不幸遇丧乱而任此责岂所乐哉纬书乃云武王克纣前歌后舞此言谬矣昭烈克刘璋置酒宴乐乃引前歌后舞之言以拒庞统之谏昭烈岂乐祸者盖信纬书如经矣高帝哭项羽曹操哭袁绍岂有武王而歌舞于克纣之事乎 
百姓 
唐明皇问张说曰今之姓氏皆云出自帝王后古者无民邪说对曰古者民无姓有姓者皆有土有爵者也故左传云天子命德因生以赐姓胙之土而命之氏黄帝之子二十五人得姓者十四而巳其后居诸侯之国土者其民以诸侯之姓为姓居大夫之采地者以大夫之姓为姓莫可分辩故云皆出自帝王也说此言考古证今不刋之论予因是知尚书所称百姓与论语所言百姓可以类知矣尧典曰百姓昭明恊和万邦黎民于变时雍蔡氏注云百姓者畿内之民黎民者四方之民此不通古今之说也圣人之视民远近一也岂刀畿内与四方哉百姓盖禄而有土仕而有爵者能自明其德而后恊同万国万国诸侯恊和而后黎民于变时雍此其序也若以百姓为民庶则黎民又是何物亦岂有民庶先于诸侯者哉舜典曰百姓如丧考妣三年四海遏密八音此二句今之句读以如丧考妣为一句三年四海遏密八音为一句非也百姓如丧考妣三年为一句四海遏密八音为一句乃恊文义百姓有爵命者也为君斩衰三年礼也礼不下庶人且有服贾力役农亩之事岂能皆服斩衰则但遏密八音而巳此当时君丧礼制如今大行遗诏非百姓四海不由上令而自为也至周人尚文则人皆有姓所称百姓则民庶也论语曰修巳以安人又曰修巳以安百姓书曰百姓有过又曰非敌百姓也是时则人皆有姓矣故指民庶亦曰百姓耳 
诗小序 
程伊川云诗小序是当时国史作如不作则孔子亦不能知如大序则非圣人不能作此言可谓公矣朱晦庵起千载之下一以意见必欲力战小序而胜之亦可谓崛强者哉 
又 去序言诗自朱文公始而文公因吕成公太尊小序遂尽变其说盖矫枉过正非平心折中之论也马端临文献通考辩之详矣余见古本韩文有议诗序一篇其言曰子夏不序诗有三焉知不及一也暴扬中冓之私春秋所不道二也诸侯犹世不敢以云三也汉之学者欲显其传因籍之子夏呜呼韩公可谓失言矣孔子亲许子夏以可与言诗子夏犹云不及其谁宜为哉且子顽宣姜中冓之私生子五人二为诸侯昭昭在人耳目岂是春秋所不道孔子既取之于国风而子夏反为之讳乎至谓诸侯犹世不敢以云是为史官惧人祸天刑之说也岂齐南晋董之笔乎韩公而为此言亦非韩公矣必赝作也然此说也正与朱子去序之意脗合韩公百世山斗朱子正可借为左袒之助而朱子着韩文考异乃以为非公作而删除之盖公论正议不觉其出于一时之笔而不顾其与巳说之背驰也韩文未删之本世多未知而此说又可为马氏复小序之证佐故详书之 
哀窈窕思贤才 
文选吕向注云哀盖字之误也哀当为衷谓中心念之也余旧疑哀字之难解见吕说乃豁然矣 
卷耳 
予尝爱荀子解诗卷耳云卷耳易得也顷筐易盈也而不可贰以周行深得诗人之心矣小序以为求贤审官似戾于荀旨朱子直以为文王朝会征伐而后妃思之是也但陟彼崔嵬下三章以为托言亦有病妇人思夫而郄陟冈饮酒携仆望砠虽曰言之亦伤于大义矣原诗人之旨以后妃思文王之行役而云也陟冈者文王陟之也马玄黄者文王之马也仆痡者文王之仆也金罍兕觥者冀文王酌以消忧也盖身在闺门而思在道途若后世诗词所谓计程应说到梁州计程应说到常山之意耳曾与何仲默说及此仲默大称赏以为千古之奇又语予曰宋人尚不能解唐人诗以之解三百篇真是枉事不若直从毛郑可也 
平王之孙 
诗平王之孙齐侯之子平王非周平王齐侯非姜氏之后也犹书称宁王格王易称康侯礼曰宁侯之类也汲冢周书云明王奉法以明幽幽王奉幽以废法国语曰兴王赏谏臣逸王法之其称谓皆类后世之谥耳 
间关车之牵兮 
诗传以为燕乐新婚之诗按礼云婚礼不贺人之序也又曰娶妇之家三日不举乐思嗣亲也新婚安得有燕耶小序云幽王无道诗人思得贤女以配君子此义为长此序说所以不可轻变也 
夏屋 
诗夏屋渠渠古注屋具也字书夏屋大俎也今以为屋居非矣礼周人房俎鲁颂笾豆大房注大房玊饰俎也其制足间有横下有跗似乎堂后有房然故曰房俎也以夏屋为居以房俎为房室可乎又礼童子帻无屋亦谓童子戴屋而行可乎 
心结于一 
凡治气飬心之术莫径由礼莫优得师莫慎一好好一则慱慱则精精则神神则化是以君子务结心于一也诗曰淑人君子其仪一兮其仪一兮心如结兮韩婴诗说如此精矣哉 
熠耀 
东山诗熠耀之训为萤火久矣今诗疑他章有仓庚于飞熠耀其羽遂以耀耀为明貌而以宵行为萤火固哉其为诗也古人用字有虚有实耀耀之为萤火实也熠耀为仓庚之羽虚也有一明证可以决其疑小雅交交桑扈有莺其领与此句法相似此言桑扈之领如莺之文非谓莺即桑扈也彼谓仓庚之羽如熠熠之明非谓熠耀即仓庚也诗无达诂易无达象春秋无达例可与知者道耳 
觱发 
豳风一之日觱发二之日凓冽注觱发风寒也凓冽气寒也今按觱发指风是也凓冽乃气寒结而为氷月令十二月水泽腹坚是也凓冽字从氷其义易见觱发之为风其义隐而难知以字言之觱羗人吹角也其声悲惨冬日寒风骤发其声似之庄子所谓地籁宋玊所谓土囊殷仲文诗爽籁惊幽律哀壑叩虚牝是也总不若谚云三九二十七篱头吹觱栗正谓风吹篱落其声似觱栗与诗意合觱发今俗名头管乐书名风管又可证焉林肃翁云万象惟风难画庄子地籁一段笔端能画风掩卷而坐犹觉翏翏之在耳然观周公七月之诗觱发二字简妙含蓄又庄子画风之祖也如毛苌诗注云涟风行水成文也苏老泉衍之作文甫字说一篇古人谓六经为时文之祖信哉 
洵美且都 
诗有女同车颜如舜华将翱将翔佩玉琼琚彼美孟姜洵美且都孟姜世族贵女也美质之佳丽也都饰之闲雅也颜如舜华可以言美矣佩玉琼琚可以言都矣盖冶容艳态多出于膏腴甲族熏醲含浸之下彼山姬野妇虽美而不都纵有舜华之颜加以琼琚之佩所谓婢作夫人鼠披荷叶故曰三代仕宦方会穿衣吃饭苟非习惯则举止羞涩乌有闲雅乎汉宫尹夫人之见邢夫人贾充家郭氏之见李氏亦可证也譬则士之有所卓立必籍国家教养父兄渊源师友讲习三者备而后可采薪之女教之容止七日而倾吴宫钓渭之夫立之尚父三年而集周统岂理之常也哉 
寺人之令 
秦风有车邻邻有马白颠未见君子寺人之令此诗之意在后二句夫为一国之君高居深宫不接羣臣壅蔽巳甚矣又不使他人而特使寺人传令焉其蔽益甚矣夫秦夷狄之国也其初巳如此姗笑三代柄用阉宦不待混一天下已然矣史记年表书缪公学于宁人宁人守门之人即寺人也史书之丑之也三代之君必学于耆德以为师保而缪公乃学于宁人以刑余为周召以法律为诗书又不待始皇胡亥巳然矣则景监得以荐商鞅赵高得以杀扶苏终于亡秦寺人之祸也圣人录此以冠秦风垂戒深矣史记所书缪公学于宁人其得圣人之意乎春秋所以狄秦者不为过也继序者乃以为美秦伯始有车马葢因首云车马而亿度之朱子诗传亦从之不思美其车马儿童之见也亦何关于政治而夫子录之乎华谷严氏曰秦兴而帝王之影响尽矣车邻其滥觞也夫未见而寺人传令与三代侍御仆从罔匪正人纳牗遇巷畧无间隔气象何如也既见而并坐鼓簧与三代赓歌喜起警戒丛脞气象何如也秦之为秦非一日矣 
周宣王 
自古守成之君初吉终乱者唐之明皇宪宗为甚史着之详矣周之宣王中兴赫然为三代令主而其未暮与唐之明宪无异证于诗小序可见矣小序曰六月宣王北伐也采芭宣王南征也车攻宣王复古也吉日美宣王也鸿鴈美宣王也庭燎美宣王也因以箴之沔水规宣王也鹤鸣诲宣王也祈父剌宣王也白驹大夫剌宣王也黄鸟剌宣王也我行其野剌宣王也由是言之六月采芑车攻何其忧勤之汲规模之宏也自是而吉日鸿鴈诗人之众美参归矣其犹日之中乎庭燎虽美而有箴葢一章夜未央二章夜未艾三章夜向晨则视朝渐晚宴安渐耽姜后脱簪之谏女鸠淫乐之湛正此际也自是沔水规之鹤鸣诲之白驹黄鸟以逯祈父我行其野剌者四出其去幽厉一间尔从善如登从恶如崩信哉 
小雅周之衰 
左传襄二十九年吴季札来聘请观周乐为之歌小雅曰美哉思而不贰怨而不言其周德之衰乎犹有先王之遗民焉土预注云思文武之德而无贰叛之心怨有哀音也衰小也其说不通天下三分有其二岂有叛文王者诸侯不期而会者八百岂有贰武王者小雅之首鹿鸣南山蓼萧湛露君臣上下欢欣交通岂有哀音文王以大德受命同于大舜岂有衰小服虔之说云此叹变小雅也其意谓思上世之明圣而不贰于当时之王怨当时之政事而不有背叛之志也其周德之衰指幽厉之政也其见卓矣华阳范氏处义曰季札观歌大雅则曰文王之德观歌小雅则曰周衰有遗民意其一时观乐岂能尽歌工人于大小雅间歌一二章以审其音耳大雅所歌必受命等篇故曰文王之德小雅所歌必思古等篇故曰周衰有遗民至司马迁又谓大雅言王公大人而德逮黎庶小雅讥小巳之得失其流及上迁之言为相如而发论大雅固巳近之小雅独取讽剌与相如词赋相似者如宾之初???正?言天下之沉湎以讽幽王之荒淫白华言下国之用孽妾以讽幽王之黜后所谓讥小巳之得失流及于上者如此以此证之服杜之说是非判然矣文中子云小雅周之盛正论也而未究左氏载季札立言之意宋人作小雅周之衰论亦扶同杜说未当余特举服范二说以订之 
常棣之华 
毛诗常棣之华鄂不韦?雩韦?雩鄂花苞也今文作萼不华蒂也今文作跗诗疏云华下有萼萼下有跗华萼相承覆故得韦?雩韦?雩而光明也由花以覆萼萼以承华华萼相覆而光明犹弟兄相顺而荣显唐明皇宴会兄弟之处楼名曰花萼相辉唐诗有红萼青跗之句皆用此义至宋人解之乃云鄂然而外见岂不韦?雩韦?雩乎非惟不知诗亦不识字矣汉儒地下有灵岂不失笑 
尔公尔侯 
宋人经义云以尔为公则夙夜在公以尔为侯则谨尔侯度劳于王事逸无期矣职思其忧豫无期矣何如怡然处顺慎哉尔之优游确乎不拔勉哉尔之遁思乎盖为国家计则深惜贤者之去为贤者计则又深体其情之不容不去也此深得诗人之旨可补诗传之未备故特录之 
中原有菽 
野间谓之中原菽叶谓之藿螟蛉桑虫也蜾嬴蒲芦也中原有菽庶民尚能采之以飬其子桑间有虫蜾嬴亦能负之以飬其子夫飬其子者盖为似续之计也彼小民微物尚尔今王有子不能教诲之使之用善以为似续之计乃欲信谗而弃逐之何哉说者考之不精乃谓蜾嬴取桑虫负之七日化为其子虽杨雄亦有类我类我久则肖之之说近世诗人取蜾嬴之巢毁而视之乃自有卵细如粟寄螟蛉之身以飬之其螟蛉不生不死蠢然在穴中久则螟蛉尽枯其卵日益长乃为蜾嬴之形穴窍而出盖此物不独取螟蛉亦取小蜘蛛置穴中寄卵于蜘蛛腹胁之间其蜘蝌亦不死不生久之蜘蛛尽枯其子乃成今人飬晚蚕者苍蝇亦寄卵于蚕之身久之其卵为蝇穴茧而去殆物类之相似者又露蜂悬其窠每穴各缀一卵如粟不佑用何物滋飬之久乃渐大成蜂此皆一种细腰之物所谓祝之曰类我类我乃听其声意其如此或谓细腰有术能禁物其祝声可听乃其禁术也列子曰纯雄其名大腰纯雌其名穉蜂庄子曰细腰者化说文曰天地之性细腰纯雄无子此皆信说诗者之言也然彼之所不可知者正谓其能禁螟蛉蜘蛛不生不死以化物身之膏润滋飬其卵而成其形庄子所谓化者理固近之列子以为纯雄说文以为无子殆未可信况诗人之意本不然读之者不审耳古人名物多取其形色之似瓠之细腰者日蒲芦故蜂之细腰者亦名蒲芦正如绶草绶鸟皆名以鹝青黑之菼青黑之鸠皆名以鵻也中庸曰政也者蒲芦也即蜾嬴也谓当以善飬而成之如蒲芦然乃与诗之义合矣此范处义之说也 
裳裳者华 
裳裳者华其叶欢兮气相属润相滋也常棣之华鄂不韡韡体相亲意相承也 
有豕白蹢 
韩诗注犬喜雪马喜风豕喜雨 
不入我陈 
诗不入我陈尔雅庙中路曰唐堂途谓之陈战国策美人充下陈下陈犹下堂也 
启明长庚 
诗缉李氏曰启明即太白长庚不知何星毛氏云一星后世因之遂以长庚为太白故李白母梦长庚名白宇太白郑樵曰启明金星长庚水星金在日西故日将出则东见水在日东故日将没则西见实二星也今注一星一与二字画多少之间误耳元注二星也 
小东大东 
周自平王遭父子之变去丰而迁洛周始东也故曰大东自敬王遭兄弟之争子朝居王城曰西王敬王居狄泉曰东王周又东也故曰小东周有二东之变王迹熄而王室乱矣大国攻战会盟小国贡赋奔走故空其杼柚而怨剌作也曰然则诗词何以先小也曰自今而追昨故先小而后大也曰诗篇名何又曰大东也曰纪乱之原也凡诗篇名多择章首二字此诗名独越首章而取次章不曰有饛而曰大东吾不知作者名之与删定者名之与有旨哉 
大雅小雅 
诗大序曰政有大小故有小雅焉有大雅焉此说未安大雅所言皆受命配天继代守成固大矣小雅所言天保以上治内采薇以下治外亦岂小哉华谷严坦叔云雅之小大特以体之不同尔盖优柔委曲意在言外风之体也明白正大直言其事雅之体也纯乎雅之体者为雅之大杂乎风之体者为雅之小今考小雅正经十六篇大抵寂寥短章其篇首多寄兴之辞盖兼有风之体大雅正经十八篇皆舂容大篇其辞旨正大气象开阔与国风敻然不同比之小雅亦自不侔矣至于变雅亦然变小雅中固有雅体多而风体少者然终不得为大雅也离骚出于国风言多比兴意亦微婉世以风骚并称谓其体之同也太史公称离骚曰国风好色而不淫小雅怨诽而不乱若离骚者可谓兼之矣言离骚兼国风小雅而不言其兼大雅见小雅与风骚相类而大雅不可与风骚并言也咏呦呦鹿呜食野之苹便识得小雅与趣诵文王在上于昭于天便识得大雅气象小雅大雅之别昭昭矣华谷此说深得二雅名义可破政有小大之说特为表出之 
诒谋未孙 
通鉴韩建杀唐宗室通王滋十一人胡致堂管见云唐室至此祖宗诒谋有未孙与集览谓诗诒厥孙谋以燕翼子此引谓未能远谋及孙也其曰未孙文法当然左传引诗云叶比其邻昏姻孔云而申之曰晋不邻矣其谁云之正文人引经之例陈济正误不知此义乃云孙音逊可谓痴人说梦 
不日成之 
古注不设期日也今注不终日也愚按不设期日既见文王之仁亦于事理为恊若曰不终日岂有一日可成一台者此古注所以不可轻易也 
辟雍泮宫 
辟雍泮宫非学名予于鲁颂引戴埴之说而申之既详矣近又思之说文辟雍作廦廱解云廦墙之廱天子享宴廦廱也鲁诗解云驺虞文王囿名也辟雍大王宫名也以说文鲁诗之解观之则与诗镐京辟雍于乐辟雍之义皆合矣辟雍为天子学名泮宫为诸侯学名自王制始有此说王制者汉文帝时曲儒之笔也而可信乎孟子曰夏曰校殷曰序周曰庠学则三代共之使天子之学曰辟雍为周之制则孟子固言之矣既曰辟雍而颂云于彼西雍考古图又有胥雍则辟雍也西雍也胥雍也皆为宫名无疑也鲁颂既曰泮宫又曰泮水又曰泮林则泮宫者泮水傍之宫泮林者泮水傍之林无疑也鲁有泮水故因水名以名宫即使鲁之学在水傍而名泮宫如王制之说当时天下百二十国之学岂皆在泮水之傍乎而皆名泮宫邪予又观宋胡致堂云灵台诗所谓于乐辟雍言鸟兽昆虫各得其所鼓锺簴业莫不均调于此所论之事惟鼓锺而巳于此所乐之德惟辟雍而巳辟君也雍和也文王有声所谓镐京辟雍义亦若此而巳且灵台之诗叙台池苑囿与民同乐故以蒙瞍奏公终之胡为剿入学校之可乐与锺鼓谐韵而成文哉文王有声止于继武功作丰邑筑城池建垣翰以成京师亦无缘遽及学校之役上章曰皇王维辟下章曰镐京辟雍则知辟之为君无疑也泮水诗言鲁侯戾止且曰于迈固疑非在国都之中且终篇意旨主于服淮夷故献馘献囚出师征伐皆于泮宫乌知泮宫之为学校也特取其中匪怒伊教一句为一篇之证则末矣王制起于汉文时其失巳久后世既立太学又建辟雍若有两太学者尤可笑也按致堂之言与予见合而说文鲁诗解戴埴之论皆可迎刃特俗见胶滞巳久可与知者道耳 
天生烝民 
古注物象也则法也性有象情有物五性本于五行故仁义礼智信象金木水火土也六情本于六气故喜怒哀乐爱恶法乎阴阳风雨晦明也孝经援神契曰性生于阳以理执情生于欲以系念 
维昔之富不如时 
首二倒字句也昔时之富善人是富今兹之疚君子在疚也兹年也古人谓兹为年取草木繁茂之义也吕氏春秋今兹美禾来兹美麦文选为乐当及时谁能待来兹昔时之富不如言君子之得志也今兹之疚不如言君子之失志也君子疚则小人肆故曰彼疏斯稗疏斗粟而米十为疏疏谓之粝斗粟而米九为粺□谓之精粝加于精疏斯粺矣是小人而加于君子不自审其分也替并立天下也彼为肆行之小人胡不自替以避君子而使我心专专然怆怳引长而不能自已也 
鲁颂泮宫 
予按通典言鲁国有泗水县泮水出焉然后知泮乃鲁水名僖公建宫于上因水以名宫如楚之渚宫晋之虎祈泮水泮宫泮林一也以泮水为半水泮林亦为半林乎又求之庄子言历代乐名黄帝有咸池尧有大章禹有夏汤有濩文王有辟雍以辟雍为天子学亦非也诗言于论鼓锺于乐辟雍亦无飬才之意庄子去古未远当得其真汉儒因解泮水求其义而不得故转辟为壁解以圆水予谓戴氏之见卓矣其辨博矣按左氏晋侯济自泮泮果水名足证矣近世曲为说者曰春秋经也鲁颂亦经也鲁颂既载春秋可略此说又滞矣高克一事诗咏清人春秋书郑弃其师他如庐漕城楚丘木瓜硕人无衣诗与春秋互见不厌其复安有诗载而春秋可略乎或又曰事亦有特载而不见于经传者季氏伐颛臾之类也曰颛臾之事将然而未举也故论语载之而经传略焉泮宫巳成之迹春秋岂容不书哉愚尝摠春秋与诗而论之信鲁颂之文则僖公为鲁之贤君伯禽以下无其匹者也以春秋所书考之则僖公齐襄卫灵之流乌得为贤哉盖颂乃臣子颂祷之辞例多溢芙如今人之亲知贺寿轴文也春秋所书则其实迹素行如今官府之考语也今称人之贤可例信贺轴而略考语哉观其灭项伐邾取湏句取訾娄取济西田以楚伐齐皆其恶之大者也至其闺门不肃及夫人姜氏会齐侯于阳谷夫人会齐侯于卞其女季姬始遇鄫子于妨而公不制中使鄫子来而公不耻终归于鄫而公不拒淫风流行如此桑中大车不作于鲁而駉与有駜犹以为颂吾谁欺欺天乎夫子存鲁颂见当时上下相蒙好谀悦謟而非以为美也 
食我桑葚怀我好音 
尹和靖曰周原膴膴蓳荼如饴美土可以变恶味食我桑葚怀我好音美味可以变恶声 
大王翦商 
胡庭芳曰愚读诗至大王实始剪商未尝不慨后之论者皆不能不以辞害意也何以言之大王葢当祖甲之时去高宗中宗未远也后二百有六年商始亡且武王十三年以前尚臣事商则翦商之云大王不但不出之于口亦决不萌之于心特以其有贤子圣孙有传立之志于以望其国祚之绵洪岂有一毫觊觎之心哉议者乃谓大王有是心泰伯不从遂逃荆蛮是大王固已形之言矣夫以唐高祖尚能骇世□之言曾谓大王之贤反不逮之乎余谓此言是矣但未知诗之字误也按说文引诗作实始戬商解云福也葢谓大王始受福于商而大其国尔不知后世何以改戬作翦且说文别有翦字解云灭也以事言之大王何尝灭商乎改此者必汉儒以口相授音同而讹亦许氏曾见古篆文当得其实但知翦之为戬则纷纷之说自可息若作翦虽沧海之辨不能洗千古之惑矣谓古曾公亶父之贤君而蓄后羿寒浞之祸心乎 
玄鸟生商 
诗纬含神雾曰契母有娀【音松】浴于玄丘之水睇玄鸟衔卵过而坠之契母得而吞之遂生契此事可疑也夫卵不出蓐燕不徙巢何得云衔即使衔而误坠未必不碎也即使不碎何至取而吞之哉此盖因诗有天命玄鸟降而生商之句求其说而不得从而为之诬史记云玄鸟翔水遗卵简狄取而吞之盖马迁好奇之过而朱子诗传亦因之不改何耶或曰然则玄鸟之诗何解也曰玄鸟者请子之候鸟也月令玄鸟至是月厼?巳高禖以析子意者简狄以玄鸟至之月请子有应诗人因其事颂之曰天命曰降者尊之贵之神之也诗人之词兴深意远若曰仲春之月祷而生商斯为言之不文矣如黄帝之生电虹绕枢盖生之时值始电或虹见之候也帝俊生十日谓有十子而以甲乙丙丁名之也此而可诬亦将曰黄帝生于虹帝俊之子生于十日可乎诗又曰维岳降神生甫及申亦本其生之地而尊且神之便谓甫申为岳神所生可乎傅说为箕星生之日直箕也萧何为昴星生之日直昴也楚辞曰摄提贞于孟陬兮惟庚寅吾以降屈原岂摄提之苖裔乎汉柳敏碑言敏本柳星之后梁江总佞张丽华云张星之精其不根至今人皆知咲之而不疑玄鸟之事者殆以经故岂知经旨本不如是乎按古毛诗注云玄鸟至日以太牢祀高禖记其祈福之时故言天命玄鸟来而谓之降者重之若日天来古说犹未误也自今诗传信史记之讹耳 
【四十三卷】
春秋 
【春秋】
隐公元年 
夏四月辛卯夜恒星不见夜中星陨如雨 
秋大水鼓用牲于社于门 
己卯晦震夷伯之庙 
盗窃宝玊大弓【八年】得宝玊大弓【九年】 
君日不悛以乐慆忧 
两甄 
九国 
程郑 
不能如辞 
绕朝赠策 
陨石 
户字义
九丘八索 
明月 
干侯 
荀息 
皋陶有后 
董仲舒解春秋 
班彪说春秋
能者养以之福 
疆埸 
鹬蚌相持 
克段于鄢 
唇齿 
公子赋河水
袒衣礻?日服 
天王居于狄泉 
禺中 
春秋例 
太史升庵文集四十三卷 成都杨慎着　从子有仁编辑 后学赵开羙校 
隐公元年 
元年鲁隐公元年也春秋大一统所谓一统天下咸奉元朔也天子立元而诸侯遵也天子颁朔而诸侯行也自共和以来诸侯如蜂房蚁穴不用天子之元年矣晋曲沃庄伯改建夏正则有不奉天子之朔矣春秋所以托始于隐与隐公不书即位左氏曰摄也刘道原曰惠公爱少子立为太子而国人不与而立隐隐曰吾将让焉太子桓公徯望十年不获而羽父弒隐立桓桓曰隐摄也吾取之左氏信桓之欺故曰摄公谷信隐之诈故曰让皆失之 
夏四月辛卯夜恒星不见夜中星陨如雨【庄公七年】 
慎曰此记日光不匿列星不见之祥也左传以为夜眀是也汲冡纪年书天再旦亦是也书云夜明则称而不隐书曰再旦则曲而不中春秋书曰夜恒星不见圣人之文称而隐曲而中于是为不可及矣夜明五行志所云昼晦宵光是也汉书武纪书有如日夜出盖此类也通鉴纲目不达班氏之意增一字云有月如日夜出则谬矣 
秋大水鼓用牲于社于门【庄公二十五年】 
慎曰救日古礼也救水非古礼也救日何以为古礼日之食人力不可救也故鼓以充阳也水之灾人力可救也鼓庸愈哉自古水灾莫大于尧之九年鼓何鼓牲何牲乎 
己卯晦震夷伯之庙【僖十六年】 
公羊曰晦者何冥也谷梁曰晦冥也慎按晦非冥也月之三十日也春秋书晦者二此及成公十六年甲午晦晋侯及楚子郑伯战于鄢陵楚子郑师败绩是也公羊乃曲为之说于是月六鹢退飞过宋都之传曰是月者何仅逮是月也何以不日晦也晦则何以不言晦春秋不书晦也朔有事则书晦虽有事亦不书公羊之言何其野哉善乎刘歆之言曰及朔书朔及晦书晦刘原父曰晦朔天之所有取朔弃晦乖伪之深者甲午书晦则无说矣左氏曲说以为阵不违晦故败噫楚以晦而败晋不晦而胜乎是皆剿说之无理者也 
盗窃宝玊大弓【八年】得宝玊大弓【九年】 
升庵曰阳虎将杀季孙不克说甲如公宫取宝玊大弓入讙阳关以叛明年乃得之堤下谷梁曰阳虎以觧众也得其情矣黄东发曰阳虎窃之无所用故复归之也此岂知巨猾之深女奸邪虎初窃时已知无用矣以鲁宝之知必追之以与之则必释巳西方有狗国中华人入之窃其筋而逃狗追啮之人以筋投之必衔而返数返则追无及矣阳虎盖欲狥国鲁也乎晋明帝觇王敦逃归湖阴以七宝鞭获免盖祖虎之故智云尔 
君日不悛以乐慆忧【左传昭三年】 
乐以忘忧则可以乐慆忧则不可陵贾燕喜平勃交欢忘忧也太康逸豫汉惠滛乐慆忧也忘忧待时慆忧玩时忘为在下言也慆为在上戒也 
两甄 
左传将猎为两甄置左右司马注两甄犹两翼也世说桓玄好猎双甄所指不避林壑晋书周访传杜曾攻陷杨口元帝使访击之访令李恒督左甄许朝督右甄自领中军令其众曰一甄败鸣三鼓两甄败鸣六鼓既而两甄皆败访选锐卒八百人夜追破之梁裴邃寿阳之战为四甄以待之挑战伪退四甄竞发魏师大败书传中称军翼曰甄仅此四见然甄之为字不知于军何当也 
九国 
公羊传云葵丘之会桓公震而矜之叛者九国九国谓叛者多耳非实有九国也宋儒赵鹏飞云葵丘之会惟六国会咸牡丘皆七国会淮八国宁有九国乎公羊本意谓一震矜而九国叛犹汉纪云叛者九起云尔赵氏如数求之真痴人说梦也古人言数之多止于九逸周书云左儒九谏于王孙武子善攻者动于九天之上善守者伏于九地之下此岂实数邪楚辞九歌乃十一篇九辩亦十篇宋人不晓古人虚用九字之义强合九辩二章为一章以恊九数兹又可笑 
程郑 
左传晋侯嬖程郑使佐下军郑行人公孙挥如晋聘程郑问焉曰敢问降阶何由子羽不对归以语然明然明曰是将死矣不然将亡孔颖达曰赵文子贤人也将死其语偷程郑小人也将死其言善皆为失常 
不能如辞 
定公六年子西曰不能如辞昭十三年朝吴曰二三子若能死亡则如违之以待所济若求安定则如与之以济所欲僖二十一年若爱重伤则如无伤爱其二毛则如服焉正义曰敢为不敢如为不如经传之文此类多矣 
绕朝赠策 
左传士会自秦归晋绕朝赠之以策云子勿谓秦无人吾谋适不用也策如布在方策之策盖书也其下云云即策文也盖士会将归绕朝谏止之而秦君不听及其行也又难显言故赠以策书云云见秦之有人使归晋而不敢谋秦也今以为鞭策非也刘勰文心雕龙曰绕朝赠士会以策子家与赵宣以书巫臣之遗子反子产之谏范宣详观四书辞若对面据此则岂鞭策乎李白诗临行将赠绕朝鞭诗人趁韵之误耳 
陨石 
谷梁传春秋戊申陨石于宋五是月六鹢退飞过宋都云石无知之物故日之鹢微有知之物故月之此言之诬本不待辩宋万孝恭辩之云梁山沙簏亦无知之物胡为而不日麋与蜮亦微有知之物胡为而不月此殆可作一笑谷梁乃痴人作梦孝恭又痴人觧梦也 
户字义 
左传屈荡户之汉书王嘉坐户殿门失阑免颜师古注户止也又左传门于阳州公羊传无人门其义相止户曰户御门曰门也 
九丘八索 
左传九丘八索九丘即九州岛也八索即八泽也见淮南子或以八索为八卦谬矣通鉴外纪云人皇氏依山川土地之势财度为九州岛谓之九囿各居其一而为之长人皇居中州以制八辅此引春秋命历叙文也九囿取育草木为义即后世所谓九州岛也中州则人皇之都石鼓文所谓寓逢中囿也八辅则余八囿也囿亦作有古字省文书以有九有之师诗九有有截又奄有九有作九囿觧之义尤明畅左传谓之九薮阳纡云梦之属总而言之九有也九囿也九州岛也九薮也一也有与囿以字相近薮州以音相近其实一义也 
明月 
左传齐燕平之月【注此年正月】公孙段卒国人愈惧其明月【注此年二月】子产立公孙泄古书传及俗称谓曰明年明日则有之矣明月仅见此尔 
干侯 
胡一桂云昭公干侯之事与夏王相杀商丘周厉王崩于彘皆天地间人道非常之大变史笔乃妄引陪二之说而谓天生季氏以贰鲁侯又冏?月言社稷君臣苶常奉无常位且妄引诗易以对左氏从而书之其与春秋书公薨干侯如青天白日不可掩蔽以诛季氏不臣之罪者异矣呜呼春秋何等时耶功利之习坏烂人心君臣大义澌灭殆尽不惟乱臣贼子如三家者放逐其君为不知有君而惟季氏之服诸侯不知有君而惟季氏之与史墨不知有君而放言无忌赵简子不知有君而听言不辩左氏亦不知有君而载言不择夫岂知陵谷迁改乃地道之变而非常雷天大壮乃天道之常初非志变况易乃崇阳抑阴之书雷在天上夫子大象但取其成四阳壮长之卦而曰君子以非礼弗履耳未必如杜氏注所谓君臣易位也史墨不求其义妄引以对可谓诬天矣天但使季氏贰君何常使季氏逐君哉如墨言一归之天道则公僣王卿僣侯乱臣贼子接迹千世矣网常安在然则春秋夫子作也易象夫子翼也道一而已请得为易大壮一洗史墨之恶论 
荀息 
涑隶曰左氏书荀息之死引诗斯言之玷不可为也荀息有焉杜元凯以为荀息有此诗人重言之义非也元凯失左氏之意多矣彼生言而死背之是小人穿窬之行君子所不讥也晋公溺于嬖宠废长立少荀息不能谏正遽以死许之是其言玷于献公未没之先而不可捄于巳没之后也左氏之言贬也非褒也 
皋陶有后 
左传皋陶庭坚不祀忽诸盖设监戒之言如云若敖氏之鬼不其馁而之比也后人遂谓皋陶真不祀而蔓说者又言刑官无后岂不谬哉按张平子思玄赋云咎繇迈而种德兮树德懋于英六注英六国名楚枺乃灭抱朴子云秦乃伯益之后益即皋陶子也以是参考之皋陶何尝无后乎 
董仲舒解春秋 
谷梁传云所见异辞所闻异辞所传闻异辞董仲舒曰春秋分十二世有见有闻有传闻有见三世有闻四世有传闻五世故定哀昭君子之所见也襄成文宣君子之所闻也僖闵庄桓隐君子之所传闻也所见六十一年所闻八十五年所传闻九十六年于所见微其辞于所闻痛其祸于传闻杀其恩逐季氏而言又雩微其辞也子赤杀弗忍言日痛其祸也子般弒而书乙未杀其恩也屈伸之志详畧之文皆应之吾以其近近而远远亲亲而疏疏也亦知其贵贵而贱贱重重而轻轻也有知其厚厚而薄薄善善而恶恶也有知其阳阳而阴阴白白而黑黑也百物皆有偶合偶之合之匹之仇之善也诗曰无怨无恶率由羣匹此之谓也 
班彪说春秋 
班彪曰杀史见极平易正直春秋之义也杀史见极言杀其繁辞以成简严之体平易正直言直书其事而褒贬自见彪之说春秋可谓得其髓矣以此言之则许世子止弒其君赵有弒其君莒人灭鄫之类三传皆不足信 
能者养以之福 
汉书律历志载刘歆作三统历及谱以说春秋引传曰民受天地之中以生所谓命也是故有礼谊动作威仪之则以定命也能者养以之福师古曰之往也往以就福噫左传自刘歆始表章之此其所引的信无疑矣又汉酸枣令刘熙碑猗与明哲秉道之枢养以之福惟德之隅 
疆埸 
左传疆埸之地一彼一此注音易言疆土至此而易也唐高适诗许国从来彻庙堂连年不得在疆埸乃读为平音可谓不识字矣骆宾王诗亦作场皆误甚岂可谓唐诗人便不敢议乎 
鹬蚌相持 
春秋后语齐赵将伐燕苏代为燕说赵王曰今者自来过小水见小蚌方暴而鹬啄其肉蚌合而挟其喙曰今日不雨明日不雨必见蚌脯蚌亦谓鹬曰今日不出明日不出必见死鹬两不相舍渔人得而并擒之今赵且伐燕燕赵相支以毙其众臣恐秦之为渔父也此事战国策亦载以雨叶脯妙出自然古人之文奇儁如此按春秋后语陆贾所著贾在汉初颇有文藻自新语外有春秋后语南中行纪又着感春赋盛引典诰今虽不传而文心雕龙载其目实为上林子虚之先鞭又能交欢平勃以成复汉之业可谓通儒比之叔孙通岂不天壤邪予谓叔孙通为秦慱士谀言不死又事汉制礼袭秦使三代之法中绝于汉通之罪大矣东坡目之为枉死宜乎延笃荅高义方书今兹以五经为鼎莆?皿书传为笾俎祖述尧舜宪章文武未暇蚌脯也 
克段于鄢 
石经春秋郑伯克段于鄢郑地也在缑氏县西南左氏云王取鄢刘蒍邗之田于郑是也杜预颖川鄢陵谬矣鄢陵非郑地段焉得有兵众乎郭知玄切韵云帝虎并讹乌焉互舛正指此条 
唇齿 
左传唇亡齿寒盖古谚也战国策作唇揭齿寒揭与寒叶韵揭叶音掀 
公子赋河水 
左传秦伯将纳公子重耳公子赋河水左传无注国语韦昭曰河水当为沔水字之误也沔彼流水朝宗于海言已反国当朝事秦此最有理 
袒衣礻?日服 
裼袒衣盖近身之衣孟子所谓袒裼祼裎也左传陈灵公与孔宁仪行父通于夏姬衷其礻?日服以戏于朝注礻?日服日日近身之衣然不若袒□之为顺礻?日与袒字画相似毫厘之差尔 
天王居于狄泉 
春秋周襄王之出书天王居于狄泉注天子以天下为家故所在称居宅其有之谓居鲁昭公之出书公居于郓郓鲁之邑也其后书公在干侯干侯乃晋地不得书居也纲目书帝在房州房州唐一统之地岂得以干侯为比当书帝居房州乃合春秋之法 
禺中 
今俗云夜半子时鸡鸣丑时平旦寅时日出卯时食时辰禺中巳日中午日昳未晡时申日入酉黄昏戍人定亥其言始于淮南杜预春秋注有之盖亦古矣孔颖达曰禺东南隅也过隅未中故为禺中晡时日□食时也日昳谓蹉跌而下也 
春秋例 
杜预春秋释例赵匡作春秋纂例盖以春秋难明故以例求之至于不通则又云变例以变例不通又疑经有阙文误字呜呼圣人之作岂先有例而后作春秋乎譬之术士推筭星命者立印绶格财官格杂气格或格所不能该者则曰不合格岂造化先立此格而后生人乎春秋之所谓例何以异此 
【四十四卷】
礼乐 
【礼乐】
周礼注
仪礼逸经 
曲礼 
周礼素问 
圜丘方泽 
丹书 
月令 
司马法
三农 
五祀 
质剂 
月表 
夜觉 
旦明 
量人 
昏礼曲顾 
羣妃御见 
庐有五义 
泽草芒种 
仆射 
左个 
玊者犹玉 
须臾 
姑息 
其日甲乙其日丙丁其日戊巳其日庚辛其日壬癸 
条狼氏
积竹 
屋诛 
奸色 
浮筠 
明命鬼神以为黔首则黔首共饮食莫之知也 
狸首 
礼不妄说人不辞费 
前有车骑则载飞鸿 
天子使其大夫为三监
君子不以一日使其身儳焉如不终日
水泽腹坚东风觧冻 
文王之为世子【至】子贡问乐 
荔挺出
然则何以三年也曰加隆焉尔也焉使倍之故再期也由九月以下何也曰焉使弗及也 
钟馗即终葵
水潦降不献鱼鳖
鸿鴈四候 
伐蛟取鼍 
蜃
古乐今乐 
阳乐阴乐 
五音 
五音解
鼓角 
角制 
师开师矌 
京房沉重衍律 
玄女兵法 
鼓刀中音 
丝不如竹竹不如肉 
丝不如竹 
回颿挝
钟鼓铃??狄 
夔锺 
水盏 
方响 
空侯 
击缶 
变声 
滛声 
芦笙 
清溪五曲 
广陵散
凤台铺
三弦所始 
系瓜义甲 
女乐本于巫觋 
段善本琵琶
宋人改乐 
乐工 
太史升庵文集四十四卷 成都杨慎着　从子有仁编辑 后学赵开美校 
周礼注 
干宝周礼注曰言司者总其领【司会之属】言师者训其徒【甸师之属】言职者主其业【职内之属】言衡者平其政【虞衡之属】言掌者主其事【掌合之属】言氏者世其官【师氏之属】人者终其身【庖人之属】不氏不人权其材也【宫正膳夫内外饔飧之属】 
仪礼逸经 
一统志载刘有年沅州人洪武中为监察御史永乐中上仪礼逸经十有八篇若然则仪礼之亡者全矣不知有年何从得之意者圣经在世如日月终不可掩耶然当时庙堂诸公不闻有表章传布之请今求之内阁亦不见其书出非其时亦此书之不幸今之大言动笑汉唐汉唐求逸书赏之以官购之以金焉有见此奇书而付之漠然者乎噫 
曲礼 
曲者一偏一曲之谓中庸言致曲易大传言曲成老子云曲则全庄子云曲士不可以语于道易又言其言曲而中指人言曰心曲衷曲地名曰韦曲杜曲皆同义曲礼者言礼之小节杂事而非大体之全文也 
周礼素问 
程子曰必有关睢麟趾之意然后可以行周官之法度朱子从而衍之曰湏是自闺门祍席之微积之至熏蒸洋溢无一民一物之不被其化然后周官法度可行丘文庄曰如此窃恐天地混沌终无可行之日矣【慎】又观程子曰素问五运六气湏是尧舜时风雨调和阴阳夑理始可用噫素问亦如周礼矣必待上有尧舜之化下之人体实气平如童子而后施剂焉则阖棺无用素问之日矣所言何其迂哉 
圜丘方泽 
宋陈襄郊仪云祀必以冬至日者以阳复也故宫用夹锺于震之宫以帝出乎震也而谓圜锺者取其形以象天也祭必以夏至日者以阴萌也故宫用林锺于坤之宫以万物致养乎坤也而谓函锺取其容以象地也 
丹书 
大戴礼武王践祚三日召师尚父而问曰黄帝颛顼之道存乎意亦不可得而见与师尚父曰在丹书其言曰敬胜怠者吉怠胜敬者灭义胜欲者从欲胜义者凶注不觧丹书为何物按左传襄公二十三年斐豹隶也着于丹书注犯罪没为官奴以丹书其罪近世魏律缘坐没配为工乐杂户者皆用赤纸为籍其卷以铅为轴此亦古人丹书之遗法据此则丹书古人之法律书名也盖戒人之怠与欲而勉以敬义失敬义则入怠欲而隶于刑矣然以法律之书而陈敬义之训先王以道治天下而不恃乎法其亦异乎郑书晋鼎乎 
月令 
吕不韦月令自东风觧冻至水泽腹坚后魏始入历为七十二侯其所载与夏小正淮南时则训管子与汲冡书互有出入朱文公作仪礼经传觧备引之予又见王氷注素问亦引吕令七十二侯与今世行吕氏春秋及历中所载不同如桃始华为小桃华一乃发声下有芍药荣田鼠化为鴽下有牡丹华王瓜生作赤箭生苦菜秀作吴葵华麦秋至作小暑至半夏生下有木槿荣蛰虫坏户下有景天华惟易通卦验亦载节候而其书今亡类书所引若条风至而杨柳津景风至而抟劳鸣虾蟇无声凉风至而鹤鸣阊阖风至而蜻蛚吟日至而泉跃泉跃即水泉动也可考古今节候之异因备录于此 
司马法 
周礼注引司马法云昏鼓四通为大??石蚤?夜半三通为晨戒旦明三通为发昫又引司马法云鼓声不过阊柝声不过阆镯声不过闟汉书李广传引登车不式遭丧不服振旅抚师以征不服率三军之心同战士之力故怒形则千里悚威振则万物伏是以名声暴于夷貉威棱憺乎邻国文选注引圣人不贵咫尺之玊而重寸阴之句史记注引血于壴?卑鼓神戎器也说文引一举足曰啀啀三尺两举足曰步步六尺又晨夜纳钯车今文皆无知非全书也 
三农 
周礼天官以九职任万民一曰三农生九谷郑司农众曰三农平地农山农泽农也郑玄曰三农原农隰农平地农也司农之说未为不当而郑玄必欲易之孔金达乃附会其说曰积石曰山锺水曰泽不生九谷故郑玄不从之可谓康成之侫臣矣【慎】观地官司徒掌葛掌以时征絺绤之材于山农征草贡之材于泽农是山农泽农周礼本有非郑司农杜撰而郑玄原农隰农何所本乎大抵宋以前解经者专门守陋作左传正义力附杜预而巧排服虔刘歆作周礼疏者专取郑玄而攻击杜子春与郑兴郑众宋以后则学者知有朱子而汉唐诸儒皆废虽朱子所尊之周及程张亦不知从矣是可叹也 
五祀 
礼记月令冬祀行淮南时则训冬祀井太玄数曰冬为井白虎通曰春祭户夏祭灶秋祭门冬祭井六月祭中溜户以羊灶以雉中溜以豚门以犬井以豕唐月令冬祀井而不祀行愚按井即行也盖行井间道也古者八家同井由家而至井井有八道八家所行也故井之为字有八口角井甃亦八角祭井即祭行也月令与时训互言之非有异也 
质剂 
周礼司市云以质剂结信而止讼郑康成云长曰质短曰剂若今下手书贾公彦云汉时下手书若今画指劵黄山谷云岂今细民弃妻手摹者乎不然则今婢劵不能书者画指节今江南田宅契亦用手摹也 
月表 
礼记云为朝夕必放于日月为朝夕者盖立圭以测日景立表以量月采日圭之法具于周礼月表世罕知汉书李寻传月者众阴之表消息见伏百里为品千里立表王僧虔诗所谓月表望青丘是也吴下田家以正月八日夜立一竿于平地月初出有影即量之据其长短移于水面就桥柱画痕记之梅雨水涨必到所记之处盖古之遗法管子云不明于则而欲出号令犹立朝夕于运钧之上运钧泥工圆转之器也 
夜觉 
周礼司寝氏主夜觉者疏云人之寐卧恒在寝人有夜寐忽觉而漫出门者故谓之为夜觉也近正德庚辰宁邸宸澻将乱南昌城中街巷军民夜发梦颠或至江棹舩行数十里知为梦也而后返宸濠举事次夜一军皆然宸濠亦自知不祥矣南昌人谓之阵亡发其事既异其名又异史传所未有也独周官有之乃知圣人预防而禁之恐行军出师惊众败事其虑岂不远哉 
旦明 
古文晨字作旦从日出地上一地也日出一上为旦日入一下为一?日一?日古昏字也故旦明即辰明辰又借作神也今陇蜀呼辰与神同音盖古音也 
量人 
周礼量人书天下之涂数而藏之注谓支凑之远近支者支分凑者辐凑道途之分合也书而藏之如唐人国照图皇华四达图国朝之寰宇通衢也 
昏礼曲顾 
仪礼亲近御轮三周下车曲顾即诗所谓韩侯顾之是也葢正其始男先于女者礼体之严也止而说男下于女者礼用之和也是所谓顾者礼也不然则是瞰囊装之盛橐盻媵御之冶容矣 
羣妃御见 
郑玄注周礼云羣妃御见之法月与后妃其象也卑者宜先尊者宜后女御八十一人当九夕世妇二十七人当三夕九嫔九人当一夕三夫人当一夕后当一夕亦十五日而徧自望后反之此言何其迂且谲乎苟如此则王后一月之间不过两御于王当其朔与晦尔不知小尽之月肯通融否是又夺三夫人之一夕矣王后当夕之外三夫人一夕其余皆九人一夕且圣王制礼本以防滛黄老养生亦惟寡欲一人之身而一夕九合虽金石之躯亦将亟销而速泐矣况古者人君圆丘方泽朝日夕月山川社稷禴祀烝甞为礼至緐动辄三日斋七日戒而可以无夕不御女乎是齐高纬金海陵之所不为而谓圣世有此制乎郑玄释经往难信如此 
庐有五义 
说文庐寄舍也秋冬去春夏居葢古者一夫五亩之宅二亩半在邑城中之奠居二亩半在田野外之寄居诗云中田有庐是也周官凡国十里有庐则宾客寄舍也三年之丧倚庐则门中之外室也北狄穹庐则逐水草无定居之毡室也考工记秦无庐谓矛戟柄竹攒秘其音转作卢而字作庐云 
泽草芒种 
周礼泽草所生种之芒种注者不知其觧王氏农书云即江南之架田也架田一名葑田以木縳架为曲田系浮水面以葑泥附木架上葑即??狐根也根最繁而善紏结上着泥土刈去其蔓便可耕种江南淮南二处皆有之东坡请开杭之西湖状谓水涸草生渐成葑田是也其田随水上下西东故南方有盗田然王氏谓葑田即周礼之泽草芒种未有据犹切疑之后读郭璞江赋云播匪艺之芒种挺自然之嘉蔬赋江而云芒种嘉蔬又曰匪艺又曰自然非葑田而何哉周礼之说因此可解而李善五臣注江赋亦未及葑田之事也遂详着之滇南亦有葑田名曰海??埤 
仆射 
朱文公语录引礼云仆人师扶左射人师扶右即周官太仆之职仆射之名盖起于此以其朝夕近君后世承误以为宰相之号据此则射字音赦不当作夜音也 
左个 
礼记月令明堂左个北史李谧传左个即寝之房也○按即今之卷蓬 
玊者犹玉 
大戴礼论夏商之季失政而未亡其辞曰疆蒌未亏人民未变鬼神未亡水土未氤糟者犹糟实者犹实玊者犹玊血者犹血酒者犹酒注糟以喻恶实以喻善玊以喻贤人言尚贤其贤血忧色也酒以喻乐言尚忧其可忧而乐其可乐意者政虽巳失未至大乱孟子所谓故家遗俗流风善政犹有存者周礼疏云虽土崩而不瓦觧虽板荡而不瓜分亦是此意但大戴礼之文奇之又奇必老于文墨之处士也 
须臾 
仪礼聘礼速宾辞曰寡君有不腆之酒请吾子与寡君湏臾焉注湏臾言不敢久古者乐不踰辰燕不移漏故少顷之间皆称湏臾湏待也左传寡君湏矣是也臾字从申乙乙屈也如今人请客云恭俟屈???之义今之所云俟屈古之所云湏臾也解字必宜如此方畅本原 
姑息 
檀弓曰细人之爱人也以姑息注始且也息休也其义殊晦按尸子云纣弃黎老之言而用姑息之语注姑妇女也息小儿也其义始明白合表出之 
其日甲乙其日丙丁其日戊巳其日庚辛其日壬癸 
礼月令春其日甲乙以日行东陆也夏其日丙丁以日行南陆也秋其日庚辛以日行西陆也冬其日壬癸以日行北陆也中央其日戊巳以土旺四季之下弦日行黄道黄土尸?万也至夏季谓之正旺日行牵牛之所起牛亦属土此其义也 
条狼氏 
刘歆逄王莽之恶欲以威劫羣臣遂伪作周礼云誓大夫曰鞭附于条狼氏夫刑不上大夫焉有周公制礼鞭挞大夫者乎此金元夷狄之所不为而谓周公为之乎歆其可胜诛乎 
积竹 
周礼注殳以积竹八觚建于兵车说文柲攒也毛诗竹柲考工记秦无庐史棘矜注皆以积竹释之徐铉说文注曰积竹谓削去白取其青处合之取其有力即今之攒竹法也 
屋诛 
周礼秋官有屋诛之文郑玄注曰夷三族也古者罪人不孥岂有夷三族着之令典古者屋诛盖汉人下蚕室之类耳郑玄瞀儒曲见误天下而陷人主得罪名教大矣 
奸色 
礼注红南方之奸色紫北方之奸色五方皆有奸色盖正色之外杂互而成者曰奸色犹正声之外繁手而滛者曰奸声也奸色即间色 
浮筠 
礼记言玉之德曰孚尹旁达古注孚尹者浮筠也言玊之泽如竹膜之腻如女肤之滑也与今注不同元禾?贞出门行咏商人探玊事云求之果如言剖则浮筠腻骐騄千里变鸳鸯七十□浮筠用古注义也古注今废不用故罕知之 
明命鬼神以为黔首则【礼祭统】黔首共饮食莫之知也【内经】 
李斯刻石颂秦曰黔首康定太史公因此语遂于秦纪谓秦更民曰黔首朱子注孟子亦曰周言黎民犹秦言黔首盖因太史公之语也然祭统内经实先秦出黔首之称古矣恐不自秦始也 
狸首 
礼记天子之射以狸首为节注狸首诗篇名其辞亡按大戴礼戴其辞云今日太射四正具举太夫君子凡以庶士小大莫处御于君所以燕以射则燕则誉质参既说执旌既载于侯既抗中获既置弓既平张四侯既良决拾有常既顺乃让乃揖乃让乃跻其堂乃节其行既志乃张射夫命射射者之声御车之旌既获卒莫若获宁侯为尔不朝于王所故亢而射汝强食食尔曾孙侯氏百福由此观之狸首之诗元未亡也 
礼不妄说人不辞费 
邵渊曰用器之为便而祭器之为贵亵衣之为便而衮冕之为贵哀欲其速而申之三年乐欲其不巳而不得终日此不妄说人之谓或贵于多而大或贵于高而文庭实旋百之仪四海九州岛之荐此不辞费之谓旧说谓不费于言辞岂经旨乎或云说读如檀弓税人之税慎曰颜路请车孔子不许不妄说人也旧馆人丧孔子脱骖不辞费也 
前有车骑则载飞鸿 
三代有车马无车骑吉行则六马四马师行则元戎小戎自晋公乘小驷始有骑至废井田去车战始有骑兵然则此制亦秦法也 
天子使其大夫为三监 
吴幼清曰孟子言周公使管叔监殷殷书序亦言三监及淮夷叛说三监者或以为武庚管叔蔡叔或以为管叔蔡叔霍叔皆非也盖武王分殷之故地为??墉卫三国而使管叔蔡叔康叔君之管叔君??蔡叔君墉后因叛而废其国惟康叔之卫独存故书言王唘监周官言立其监皆谓诸侯之君非谓别以人而监侯国也 
君子不以一日使其身儳焉如不终日 
儳参差不齐之貌心无所检束而纷离散乱遂至儳焉错出外既散乱而不整内亦拘迫故如不终日也慎按儳焉如不终日即孟子所谓出入无时莫知其乡也俛焉日有孳孳可也儳焉如不终日不可也 
水泽腹坚【月令十二月候】东风觧冻【月令正月候】 
七十二侯终于水坚始于冻觧皆水也一岁之运其可知也始于水终于水天地一元之运其可知也故曰水含太一之中精五行之始也浮天而载地 
文王之为世子【止】文王之为世子也○教世子【止】养世子不可不慎也○卫孔悝之鼎铭曰【止】此卫孔悝之鼎铭也○子贡见师乙而问焉【止】子贡问乐 
古书传例题标于篇首又结于篇终观汲冡周书可见贾谊治安策陈三表五饵其序三表三端末皆缀以一表二字至韩退之柳宗元犹有此体六经中礼记为多若文王世子篇首此曰文王之世子终之曰文王之为世子也结之若曰文王之为世子其事如上文所云也又始之教世子三字发其端终之曰养世子不可不慎也揔其义也卫孔悝鼎铭及子贡问乐皆同此义宋儒不达妄为之觧石梁王氏云文王为世子也七字衍文教世子三字衍文金华邵氏云手舞足蹈乐之至于此有非歌之所能尽者矣故终之以子贡问乐其言似眯目而道黑白者异哉嗟乎不能达古文之文而能达古文之义者鲜矣是以贵属辞也 
荔挺出【月令】 
郑玄云荔挺马薤也【此说非也】易通卦验玄图曰荔挺不出则其国多火灾说文曰荔似蒲而小根可为刷蔡邕高诱皆云荔以挺出然则郑玄而以荔挺为名者亦误之甚矣 
然则何以三年也曰加隆焉尔也焉使倍之故再期也由九月以下何也曰焉使弗及也【三年问】 
焉使倍之焉使弗及倒字法也若后人则云使倍之焉使弗及也焉左氏传云鲁故之以今人则云以鲁之故也此古今文体之殊 
钟馗即终葵 
考工记曰大圭首终葵注终葵椎也齐人名椎曰终葵葢言大圭之首似椎尔金石录晋宋人名以终葵为名其后讹为钟馗俗画一神像帖于门手执椎以击鬼好怪者便傅会说钟馗能啖鬼画士又作钟馗尢夕出游图又作钟馗嫁妹图讹之又讹矣文人又戏作钟馗传言钟馗为开元进士明皇梦见命工画之尤为无稽按孙逖张说文集有谢赐钟馗画表先于开元久矣亦如石敢当本急就章中虚拟人名本无其人也俗立石于门书泰山石敢当文人亦作石敢当传皆虚辞戏说也昧者相传久之便谓真有其人矣呜呼不观考工记不知钟馗之讹不观急就章不知石敢当之诞亦考古之一事也○苏易简作文房四谱云虢州岁贡钟馗二十枚未知钟馗得号之由也 慎按砚以钟馗名即考工记终葵大圭之义葢砚形如大圭尔苏公岂不读考工记者葢亦未之审思精考乎 
水潦降不献鱼鳖 
王充曰水潦降蛇虫新化为鱼鳖故不献 
鸿鴈四候 
月令源鴈有四候鸿鴈之鸟木落南翔氷泮北徂知时之鸟也然其行有先后八月鸿鴈来乃大鴈也鴈之父母九月鸿鴈来宾小鴈也鴈之子也十二月鴈北乡亦大鴈鴈之父母正月候鴈北亦小鴈鴈之子也此说出晋千宝宋人述之以为的论 
伐蛟取鼍 
月令伐蛟取鼍明龙不可触蛟可伐也圣王之世禁蝇去夭鸟大禹驱蛇龙周公驱乕豹犀象必自有法非以人命侥幸者后世若荆佽飞澹台灭眀周处斩蟪事皆见于史末世但谬为大言崇尚虚文而许真君之事反取疑于拘拘者矣 
蜃 
雉入大水为蜃蜃即大蚌也墨子曰楚之明月生于蚌蜃是也其胎谓之珠胎淮南子所谓珠胎与月盈亏又曰月死而螺蚌焦是也又曰蚌闻雷声则??秋【音书缩也】又按兵书云东海出气如鳖渭水出气如蜃蜃形似蛇而大今寺门金刚风调雨润手执剑者风也弹琵琶者调也执伞者雨也手中如蛇者蜃也则与蚌蜃字同物异 
古乐今乐 
淮南子曰雅颂之声皆本于情故君臣以睦父子以亲今取怨思之声施之于管弦闻其音者不滛则悲滛则乱男女之别悲则感怨思之气岂所谓乐哉赵王迁房陵思故乡作为山水之讴闻者莫不陨涕荆轲西剌秦王高渐离击筑易水之上闻者莫不瞋目裂眦发植穿冠因以此声入宗庙岂古之所谓乐哉阮嗣宗乐论曰雅颂之音不讲而妖滛之曲是寻故延年造新声之歌而汉武思靡曼之色桓帝闻楚琴凄怆伤心倚房而悲慷慨长息曰善哉乎为琴若此一而足矣顺帝上恭陵过樊衢闻鸟鸣而悲泣下横流曰善哉鸟声使左右吟之曰使丝声若是岂不乐哉是以悲为乐者也故墨子之非乐也悲夫以哀为乐者胡亥躭哀不变故愿为黔首李斯随哀不返故思逐狡兔呜呼君子可不鉴之哉按此所论甚正周子论今乐导欲增悲实本此言 
阳乐阴乐 
乐叶图征云日冬至成天文日夏至成地理作阴乐以成天文作阳乐以成地理阳乐黄锺阴乐蕤宾也 
五音 
乐纬动声仪曰宫为君君者当宽大容众故其声弘以舒其和清以柔动脾也商为臣臣者当发朙君之号令其声散以朙其和温以断动肺也角为民民者当约俭不奢僣差故其声防以约其和清以静动肝也征为事事者君子之功既当急就之其事当久流亡故其声贬以疾其和平以切动心也羽为物物者不齐委聚故其声散以虚其和断以散动肾也又曰宫唱而商和是谓善太平之乐角从宫是谓哀衰国之乐羽从宫往而不返是谓悲亡国之乐也应相生应即为和不相生应则为乱也 
五音解 
宋白曰合口通音谓之宫其音雄雄洪洪然开口叱声谓之商其音锵锵仓仓然张牙涌唇谓之角其音喔喔确确然齿合唇开谓之征其音倚倚??戏??戏然齿开唇聚谓之羽其音诩诩吁吁然 
鼓角 
鼓三百三十三搥为一通鼓止角动吹十二声为一迭故唐诗有迭鼓鸣笳之句【出卫公兵法】 
角制 
今制吹角以为起于曹子建其说出于近世胡公俨集中然不知其所引何书也按杜氏通典文献通考陈氏乐书引证极为愽洽且精详但引晋大司马桓温屯中堂夜吹角为司马恬所弹又引陆机为大都督闻众军警角谓孙极曰我闻此殊不如华亭鹤鸣卫公兵法吹角十二声为一迭并不及子建事三公慱极羣书者岂有遗耶角事果始自子建何诸书不言自胡公始发之耶恐出臆说未可据耳 
师开师矌 
师开鼓琴以东方西方之声而知室之朝夕师旷吹律以南风北风之声而知军之胜败艺之精也通乎天人今之艺师有此乎【师闻事见晏子】 
京房沉重衍律 
汉京房衍十二律为六十律有法灭执始之名梁沉重又衍六十律为三百六十律有阿衡归仁之目可谓续凫之胫画蛇之足二子以之 
玄女兵法 
玄女兵法以授黄帝云制旌旗以象云物铸钲铙以拟雹声革?兑鼓鼙以象雷霆钲铙今之铜锣也 
鼓刀中音 
庄子说庖丁解牛处云秦刀騞然莫不中音中音者鼓刀之音节合拍也刀声亦合乐府之板眼俗谚所谓打出个令儿来也乃知天地间物无非乐也贾人之铎谐黄锺之律庖丁之刀中桑林之舞至于牧童之吹叶闺妇之鸣砧无不比于音者乐何曾亡也哉 
丝不如竹竹不如肉 
晋孟嘉论乐云丝不如竹竹不如内或问其故曰渐近自然此语殊有鉴叩古者登歌下管与清声在上贵人声也谓之登歌麭竹在下谓之下管即是此意晋人清矌高爽故其语意暗与古合 
丝不如竹 
马融长笛赋云庖羲作琴神农造瑟女娲制簧暴辛为埙重之和锺叔之离磬或铄金砦石华晥切错丸梃雕琢刻镂钻笮然后成器惟笛因其天姿不变其材盖亦简易之义贤人之业也晋人丝不如竹之说本此礼记曰登歌在上贵人声也竹不如肉之声本此然古人文字数十言不尽而晋人以八字尽之宜为知言称赏也 
回颿挝 
语林云王敦甞坐武昌钓台闻行船打鼓嗟称其能俄而一搥小异敦以扇柄撞几曰可恨时王应侍侧曰不然此是回颿挝使视之云船入峡口应知鼓又善于敦也予旧有江行诗云回颿移鼓槮策杖送拏音盖用此事下句用庄子渔父事 
钟鼓铃??狄 
事大而急者用钟鼓小而缓者用铃??狄??狄与笛同按穆天子传注??狄戟吏所吹亦犹急就章注云汉时亭长吹鞭也 
夔锺 
夔州府近掘地得一锺形如戽斗匾而长一面凸为十八乳一阴一阳揔为九乳古诗春锺九乳鸣疑此锺应春宫律也一面古篆七十余字人不能识惟夔字可辩水经注云夔乡观此可信云 
水盏 
战国策渑池之会蔺相如请秦王奏盆瓶李斯上书击瓮叩瓶盖不独汲水且以为乐矣唐人之击瓯今之水盏本此 
方响 
司空图诗曲塘春尽雨方响夜深船方响今世多不识李允方响歌十六叶中浸素光寒玲震月杂佩珰乐书云梁有铜磬盖今方响之类也方响以铁为之修八寸广二寸圆上方下架如磬而不设业倚于架上以代钟磬人间所用纔三四寸后周正乐载西凉清乐方响一架十六枚具黄锺大吕二均声 
空侯 
空侯乐书云师延为空国之侯所制其字正当作空侯今作箜篌加竹赘矣其器丝木二物与竹了无相干也大乐部空侯二十三弦在乐器中最大且高凡琴瑟??秦筝琵琶阮咸之属皆丝木相去仅未寸许惟空侯丝与木相去远声自空出空侯之名或因此侯如汉大风歌三侯之侯亦一说也沈约宋书控??侯宫引第一商引第二以空侯为控??侯足知其说矣 
击缶 
古者西戎用缶以为乐即古之土音也党项国亦击缶焉然则缶本中国之乐夷人窃而用之耳李斯曰击瓮叩缶真秦之声渑池之会蔺相如请秦王击缶淮南子云君子有酒小人鼓缶是其证也后世水盏之乐亦原于击缶焉 
变声 
乐律五音之外有二变声曰变宫变征史谓之闺宫闰征闰即变也 
滛声 
论语郑声滛滛者声之过也水溢于平曰滛水雨过于节曰滛雨声滥于乐曰滛声一也郑声滛者郑国作乐之声过于滛非谓郑诗皆滛也后世失之解郑风皆为滛诗谬矣乐记曰流辟邪散狄成涤滥之音作而民滛乱狄与逖同逖成言乐之一终甚长滛泆之意也逖成者若古之曼声后世之花字今俗所谓劳病腔之类耳【考工记善坊者水滛左传星在岁纪而滛干玄枵】 
芦笙 
芦宋干德中牜?羊牱入贡召见询问地里风俗令作本国歌舞一人吹瓢笙名曰水曲即今芦笙也予在大理见之甞作芦笙吟五解其辞云芦笙吟芦笙吟可怜一寸匏能括四海音【一胤】芦笙吟芦笙吟可怜一节芦能通四海心【二胤】昔我闻芦笙乃在盘江河河边跳月歌令人玄鬓皤【三胤】今我闻芦笙乃在关南桥短歌和长谣从夕至清朝【四胤】悲亦不在声欢亦不在声昔声与今声不是两芦笙【五胤】 
清溪五曲 
琴历云琴曲有蔡氏五弄游春渌水幽居坐愁秋思并宫调也蔡氏雅好琴道嘉平初入清溪访鬼谷先生所居山有五曲一曲制一弄山之东曲常有仙人游故作游春弄南曲有涧冬夏常渌故作渌水弄中曲即鬼谷子所居深邃岑寂故作幽居弄北曲高巗猿鸟所集故作愁坐弄西曲灌木吟秋故作秋思弄曲成出示马融甚异之 
广陵散 
散乃琴曲名如操弄序引之类故潘岳笙赋云辍张女之哀弹流广陵之名散应璩与刘劭书曰听广陵之清散散平声在寒字韵元禾?贞诗酒户年年减山行渐渐难欲终心懒慢转兴阑散是也【弹音但见孟郊诗注】 
凤台铺 
唐学士元庭坚左迁遂州参军读书郊居忽见有人身而鸟首来造者曰吾众鸟之主也闻君好音律故来见君因留数朝教以音律清浊庭坚遂着韵英今遂宁凤台铺其遗迹也 
三弦所始 
今之三弦始于元时小山词云三弦玊指双钩草字题赠玉娥儿 
系瓜义甲 
妓女以鹿角琢为瓜以弹筝曰系瓜梁简文筝诗停统时系瓜息吹治唇朱又曰义甲唐刘言史诗送却玻瓈义甲声 
女乐本于巫觋 
女乐之兴本由巫觋周礼所谓以神任者在男曰巫在女曰觋巫咸在上古巳有之汲冢周书所谓神巫用国观楚辞九歌所言巫以歌舞悦神其衣被情态与今倡优何异伊尹书云敢有恒舞于宫酣歌于室时谓巫风巫山神女之事流传至今盖有以也晋夏统传女巫章丹陈珠二人并有国色装服雅丽歌舞轻徊其觧佩礻?乕绅不待低帷昵枕矣其惑人又岂下于阳阿北里哉 
段善本琵琶 
唐贞元中长安大旱诏移两地祈雨街东有康昆仑琵琶号为第一手谓街西必无已敌也遂登楼弹一曲新翻调绿腰街西亦建一楼东市大诮之及昆仑度曲西楼出一女郎抱乐器亦弹此曲移在枫香调中妙绝入神昆仑惊骇请以为师女郎遂更衣出乃装严寺段师善本也翌日德宗召之加奖异帝乃令昆仑弹一曲段师曰本领何杂兼带邪声昆仑惊曰段师神人也德宗令授昆仑段师奏曰且请昆仑不近乐器十数年忘其本领然后可教诏许之后果穷段师之艺 
宋人改乐 
宋神宗元豊中杨杰详定大乐杰欲销王朴旧锺意新乐成虽不善更无旧锺可校诏不得销毁后辅臣按试杰乃陈朴锺已弊者一县乐工不平夜易之而杰不知明日辅臣至杰厉声云朴锺甚不叶使乐工叩之韵更佳杰大沮按宋乐至此屡变景佑之乐李照主之太常歌工病其太浊私赂铸工使减铜剂而声稍清歌乃叶而照卒不知元豊之乐杨杰主之欲废旧锺乐工一夕易之而杰亦不知崇宁之乐魏汉主之欲请帝中指寸为律径围为容盛制器不成剂量工人但随律调之大率有非汉津本说而汉津亦不知是乐名虽曰变而实未甞变也订正虽详而铿锵不成韵辩析虽可听而考击不成声既私为工师所易而懵不复觉则三人者亦岂真为审音知律之士其暗悟神觧岂足以希荀?日耳力?阮咸万宝常信都房之万一哉愚谓宋人多言而妬前倔强而无本类如此其说理也觧经也论文也评诗也一一皆然不独乐律而已 
乐工 
北齐后主高纬躭爱音乐乐工曹妙达安马驹皆封王开府隋焬帝时乐工白明达亦贵显与北齐同唐高祖以舞胡安比奴为散骑侍郎李纲谏不从至五代后唐敬新磨郭门高之辈流弊极矣元制乐工为云韶大夫职四品品在儒之上夷狄无足道也 
【四十五卷】
四书 
【四书】
上下左右前后 
鸢飞鱼跃 
活泼泼地 
鬼神为德 
何邵公述古荐礼文 
方策 
季文子三思
改火 
子见南子 
不图为乐之至于斯 
不觚 
去丧无所不佩 
夫子与点 
陈恒弒君 
史鱼尸谏 
上达下达 
禹稷躬稼 
桓文谲正 
无为而治 
匏瓜 
八士姓名 
用我吾为东周 
梁惠王遗事
子思子语 
霸伯同
贤圣之君六七作
志至气次 
配义与道 
置邮传命 
廛字义
氓字训
立贤无方 
周公思兼三王 
慱约 
舜避尧之子
瞽瞍杀人 
尹和靖对高宗 
太史升庵文集四十五卷 成都杨慎着　从子有仁编辑 后学赵开羙校 
上下左右前后 
大学论絜矩之道曰上下曰前后曰左右经生讲师皆朦胧其说不知为何等人也有问于余余曰此五伦也上下君臣也注曰不以无礼使之不以不忠事之此即君使臣以礼臣事君以忠也上下非君臣而何莫为于前后将何述莫为于后虽羙弗彰论干蛊曰克盖前愆论传家曰垂裕后昆前后非父子而何至于左右则内而弟兄长幼也外而交邻寮友也五伦尽于是矣或曰何以遗夫妇曰夫妇不可以絜矩言也妇有恶礼有七去夫有恶则曰夫之不幸妾之不幸柰何去之妇死有再娶之礼夫死无再嫁之义夫妇岂可以絜矩言乎大学之絜矩即中庸之自责自修也子臣弟友五伦尽矣亦不言夫妇何也岂可云所求乎妇以事夫未能乎是知大学中庸曾子子思相传之辙如一也 
鸢飞鱼跃 
陈白沙诗曰君若问鸢鱼鸢鱼体本虚我拈言外意六籍也无书香山益庵陈梦祥辩之曰道具体用体则天命之性用则率性之道也性道皆实理所为故曰诚者物之终始体何尝虚耶六经所以载道一字一义皆圣贤实理之所寓实心之所发以之发言则言必有物以之措行则行必有恒故曰君子学以致其道书何尝以实为虚幼以有为无妄也其曰言外意即佛老幻妄之意非圣人之蕴也呜呼陈公此言凿凿乎圣贤之真传不待曲说傍喻而切于日用是真知道明理之学也近日讲理学者多讳言之惟整庵罗公与之相合而未相闻也陈公仕为云南副使有才干尚气节裁抑镇守太监钱能为其中伤去官滇人至今思之其出处之正学问之纯如此而人罕知凭虚者易高而摭实者反下翼飞者腾誉而特立者蔑闻是可慨也 
活泼泼地 
中庸章句引程子云活泼泼地僧家语录有云顶门之窍露堂堂脚根之机活鱍鱍又云圆陀陀活泼泼程子之言未必用僧语盖当时有此俗语故偶同尔有人问尹和靖曰伊川语录载人问鸢飞鱼跃荅曰会得时活泼泼地会不得时只是弄精魂不知当时曾有此语否先生曰便是学者不善纪录伊川教人多以俗语引之人便记了此两句焞尝问莫只是顺理否伊川曰到此吾人只得点头今不成书先生教人点头呜呼和靖亲炙伊川其言若此盖恐俗语误后人可谓不阿所好矣朱子乃以入章句所见何其不同邪余尝评之曰说文之觧字尔雅之训诂上以觧经下以修辞岂不正大简易哉世之有说文尔雅犹中原人之正音也外此则侏禽之夷言啇贾之市语汉唐以下觧经率用说文尔雅匪惟觧经为然也鸠摩罗什以汉语译梵书亦用说文尔雅可见二书可通行百世矣至宋时僧徒陋劣乃作语录儒者亦学僧家作语录正犹以夷音市语而变中原正音或一方之语不可通于他方一时之言不可施于后世如吃紧活泼便辟近里今不知为何语欲求易晓反为难知本欲明经适以晦道矣甚者因陋就简以打乖筋斗入诗章以闭眉合眼入文字曰我所述程朱之说道理之谈辞达而巳不求工也噫左矣 
鬼神为德 
中庸鬼神之为德一章其实言祭祀鬼神也故始赞其盛而次言体物不遗又次言斋明承祭洋洋如在言体物之实也又次引诗言神之格思格至也明是祭祀鬼神也宋儒着鬼神二字支离太甚既以二气言又以造化言又以伸为神归为鬼其实一物而已是以伸为神指人物而言其言一物是合幽明阴阳为言也既曰人物又曰造化之迹则有形有声视之可见听之可闻矣岂不与中庸本文背驰哉且中庸一书本是平常之理而引之高深虚无又岂子思作书之旨乎此章之旨二言以敝之曰明则有礼乐幽则有鬼神而已平常之理本如是学者试平心思之神者圣人所不语葢非通幽明达天德者未易言而精气游魂鬼神情状于易言之何也易者知化尽神之书非养蒙之具而中庸则垂训教人初学易知易行者也故朱子引程张二气良能造化之迹诸说移以觧易之鬼神则可觧中庸之鬼神则不可愚甞言觧书如治病湏对证下药药如对证牛溲马渤亦能奏功药不对证虽金膏水碧反以戕命 
何邵公述古荐礼文 
春祠荐尚韭卯夏禴荐尚麦鱼秋甞荐尚黍肫冬蒸荐尚稻鴈此所谓荐其时食也天子四祭四荐诸侯三祭三荐大年再祭再荐祭于室求之于幽祭于堂求之于明祭于祊求之子远皆孝子慱求之义也大夫求诸明士求诸幽尊卑之等也殷人先求诸明周人先求诸幽质文之义也 
方策 
聘礼百名以上书于策不及百名书于方方小而策大也方木版也策编简也简是一片版策众简相连也 
季文子三思 
季文子相三君其卒也无衣帛之妾食粟之马无藏金玊无重器备左氏侈然称之黄东发曰行父怨归父之谋去三家至扫四大夫之兵以攻齐方公子遂弒君立宣公行父不能讨反为之再如齐纳赂焉又帅师城莒之诸郓二邑以自封植其为妾马金玊也多矣是亦公孙弘之布被王莽之谦恭也然则小廉乃大不忠之节乎时人皆信之故曰季文子三思而后行夫子不然之曰再斯可矣此言微婉盖曰再尚未能何以云三思也使能再思不党簒而纳赂专权而兴兵封植以肥已矣不得其觧者乃云思至于三则私意起而反惑诚如其言则中庸所谓思之不得弗措也管子所云思之思之又重思之思之不通鬼神将通之吴臣劝诸葛恪十思者皆非矣然则以三思称季文子者亦左氏之流也夫 
改火 
钻燧改火四时而五物焉朱子谓夏火太盛故再取此意料之言耳先王取火法五行也春行为木榆柳色青以象木也木生火夏行为火枣杏色赤以象火也火生土季夏行为土桑柘色黄以象土也土生金秋行为金槐檀色白以象金也金生水冬行为水柞楢色玄象水也四时平分而夏乃有二焉何也土位在中宫而寄王于四时季夏者土之中位故月令于仲夏之后列中央土素问谓之长夏是其说也统之则为四时分之则为五行五行各七十二日土分王于四时之末各分十八日合之亦七十二日总五行之七十二日合三百六十而成一岁也慎十四五时先祖留耕公教说如此且云见宋儒某书今不能记其为何书何人也 
子见南子 
子见南子子路不悦子矢之辞亦甚昭矣而后世王符刘子玄犹有异说虽朱子谓矢为誓否谓不合理不由道亦浅之乎观圣贤矣孔鲋云古者大享夫人与焉于时犹有行之者意卫君夫人享夫乎则夫子亦弗获巳矣栾肇曰见南子者时不获也犹文王之居羑里也天厌之者言我之否屈乃天命所厌也合二说而观之则矢者直告之非誓也否音否塞之否古者仕于其国则见其小君子路意以孔子既不仕卫矣而又见其小君是求仕不说者不说夫子之仕非不说夫子之见也子直告之曰予道之不行其否屈乃天弃绝也天之所弃岂南子所能兴而吾道赖之行哉见之者不过荅其礼耳如此则圣贤之心始白而王符之徒亦无所吠其声矣 
不图为乐之至于斯 
今之说曰一意舜之作乐至于如此若如其说则孔子之视舜劣而小之甚矣且孔子尝曰乐则韶舞又曰韶尽羙矣非不知韶也非不知舜也舜之大圣其乐尽羙固其所也而曰不意非小之乎譬今有二士一有文名一素无积学有闻而登高科闻者以为固其所也素无积学而登高科人必曰不意至于如此也使舜而非圣则曰不意作乐至此盛可也其说病甚矣按古注相传谓不意齐之作乐至此耳盖舜为居夔典乐则其盛宜也君非舜工非夔而忽见于齐廷诧齐也非诧舜也此一说也或曰齐之田氏乃舜裔舜以揖逊有天下而田恒乃弒其君故孔子闻韶而叹曰不意盛德之后而乃簒弒乎有所感也此又一说也 
不觚 
古者献以爵而酬以觚说文所谓乡饮酒之爵也慱古图载其制云觚口容一爵足容二爵韩诗外传所谓三升曰觚是也腹之四棱削之可以为圆故史记云破觚而为圆也足之四棱汉宫凤阙效之以为角文选云上觚棱而栖金雀也下为四象礼所谓象觚也此所云觚皆酒器也后世以木简谓之觗急就章所谓急就奇觚与众异陆士衡文赋云或操觚而率尔是也孔子所叹之觚则酒器而非木简也何以知其然以觚为简起于秦汉以后孔子未甞见之也又以势言之酒觚可削而圆木简不可削而圆也木简而规圆之岂不成赶面杖邪是以知孔子所叹盖酒器而非木简也然则孔子何以叹也曰古人制器必尚象以一觚言之上圆象天下方象地且又取其置顿之安稳焉春秋之世盖巳有破觚为圆者矣徒取其利于工之易铸而不知失其象便于人之易持而不计其顿之危也孔子于献酬之际见而叹之其事虽小而轻变古制不师先王巳有秦人开阡陌废井田焚诗书尚法律之渐矣与春秋大复古而讥变法同一旨欤 
去丧无所不佩 
王逸曰行清洁者佩芳德光明者佩玊能觧结者佩觹能决疑者佩王?央故孔子无所不佩也 
夫子与点 
四子侍坐而夫子启以如或知尔则何以哉葢试言其用于世者何如也三子皆言为国之事答问之正也子路乃率尔以对先蹈于不辞让而对之非礼矣夫子哂之葢哂其不逊非哂为国也曾晳是时手方鼓瑟而心口相与曰夫子其不悦于为国乎又见赤与求之答夫子无言窃意夫子必不以仕为悦矣故一承点尔何如之问从容舍瑟而试问曰异乎三子者之撰葢逆探夫子之意也夫子云亦各言其志而点乃为浴沂咏归之说葢迎合之言非荅问之正也夫子以行道救世为心而时不我与方与二三子私相讲明于寂漠之滨而怱闻曾晳浴沂之言若有独契其浮海居夷之志曲肱饮水之乐故不觉喟然而叹葢其意之所感者深矣所与虽点而所以叹者岂惟与点哉至于三子出而曾点后葢亦自知荅问之非正而蒙夫子之独与故历问之而夫子历道三子之羙夫子岂以忘世自乐为贤独与点而不与二三子哉后世谈虚好高之习胜不原夫子喟叹之本旨不详本章所载之始末单摭与点数语而张皇之遗落世事指为道妙但欲推之过高而不知陷于谈禅其失岂小哉程子曰子路冉有公西华言志自是实事此正论也又曰夫子与点盖与圣人之志同便是尧舜气象又曰上下与天地同流且天地同流惟尧舜可以当之曾点何如人而与天地同流有尧舜气象乎且圣人之志老安少怀安老必有养老之政怀少必有慈幼之政非隐居放言亦为政之事也点之志与圣人岂若是班乎此言或出于谢上蔡之所录非程子之言亦不可知纵真程子之言吾亦辟之矣程子之贤不及孟子孟子曰琴张曾晳牧皮者孔子之所谓狂也点也人品之高下孟子巳有定论且与琴张牧皮为伍琴张牧皮又可与子路冉有若是班乎嗟乎今之学者循声吠影徒知圣人之所与而不知圣人之所裁也孔子曰吾党之小子狂简斐然成章不知所以裁之孔子自陈归鲁欲裁正之者正为晳辈惜乎不知所以裁点之事而徒传与点之语使实学不明于千载而虚谈大误于后人也朱子晚年有门人问与点之意朱子曰某平生不喜人说此话论语自学而至尧曰皆是工夫又易箦之前悔不改浴沂注一章留为后学病根此可谓正论矣吕与叔程子之门人而上蔡之友也其诗曰可怜曾点惟鸣瑟独坐春风咏不休又曰终日孔门无一事只输颜氏得心斋又因程子吟风弄月之言而演为心斋之说心斋乃庄子之寓言此诗不惟厚诬曾点又嫁非于颜子矣其去竹林七贤南朝八达者几希审如是何不径学庄列而学孔孟孔孟固如是乎夫子历聘卒老于行荷蒉晨门长沮桀溺植杖楚狂之徒非笑讥讽而夫子之辙不回而弗肸公山之徒召亦欲往岂以不仕为高者耶充点之志而不知圣人之裁则与桀溺之忘世庄列之虚无晋人之清谈宋人之禅学皆声应气求响合影附不至于猖狂自恣放浪无检不止也鼓之舞之流于异端而不觉者岂非尧舜气象一言为之厉阶哉 
陈恒弒君 
孔子沐浴而朝于义尽矣胡氏乃云仲尼此举先发后闻可也是病圣人之未尽也果如胡氏之言则不告于君而擅兴甲兵是孔子先叛矣何以讨人哉胡氏释之于春秋朱子引之于论语皆未知此理也岳飞承金牌之召或劝之勿班师飞曰此乃飞反非桧反也其从容君臣之义虽圣人不过是也慎按孔子时已致仕家无藏甲身非主兵何所为发必欲先发是非司寇而擅杀也聚众则逋逃主也独往则刺客靡也二者无一可焉而曰先发后闻谬矣疑者谓胡氏之失耳详考胡氏此言见于春秋宋公陈侯蔡人卫人伐郑之传引孔子此事而继之曰邻有弒逆声罪致讨虽先发后闻可也盖指宋陈三国之君移兵以讨州吁为言而非谓孔子也若可以先发孔子当先为之不待后人之纷纷也 
史鱼尸谏 
史鱼以尸谏卫灵公虞世南梦进谠言于唐太宗忠臣之奇节史册之异闻也 
上达下达 
君子上达谓士人君子学成行尊优入圣贤之域故曰上达小人下达谓农工商贾各治其事遂其终身之业故曰下达○君子上达公卿大夫明明求仁义也小人下达农工商贾明明求财利也君子小人位有不同上下相湏故皆曰达若凶人为不善不败则乱乌能达乎 
禹稷躬稼 
论语禹稷躬稼而有天下孟子云禹稷三过门而不入或疑禹未甞躬稼稷未甞三过门不入是不然皆纪实也书云禹曰予乘四载随山刋木暨益奏庶鲜食予决九川距四海浚畎浍距川暨稷播奏庶艰食鲜食懋迁有无化居烝民乃粒葢禹为司空稷为田正益为虞上田山泽鸟兽鱼鳖其所掌也是三人均主水土治水之役所当偕行孟子云益掌火烈山泽而焚之是益偕行之证也山海经广都之野有后稷之迹是稷偕行之证也而尚书之暨益稷尤为明证禹过门不入稷岂独入乎稷躬稼而禹以非田正坐视乎三人同受舜命必同寅恊恭岂如后世避侵官离局之嫌乎 
桓文谲正 
五霸莫大于桓文桓文之事莫大于会盟会盟之举莫大于葵丘践土然葵丘之会定太子以安王室公义也故曰齐桓公正而不谲践土之会挟天子以令诸侯私情也故曰晋文公谲而不正此宋横浦张九成之说殊为理长集注所言虽皆二公之事乃其小者尔当表出之圣人复起不易斯言矣 
无为而治 
子曰无为而治者其舜也与杨子法言或问无为曰奚为哉在昔虞夏袭尧之爵行尧之道法度彰礼乐着垂拱而视天民之阜也无为矣绍桀之后纂纣之余法度废礼乐亏安坐而视天民之死无为乎庄子曰无为也则用天下而有余有为也则为天下用而不足故古之人贵夫苶为也上无为也下亦无为也是下与上同德下与上同德则不臣下有为也上亦有为也是上与下同道上与下同道则不主上必无为而用天下下必有为而为天下用此不易之道也呜呼庄杨二子之言可以发夫子未尽之蕴矣使夫子九原可作亦必以其言为然矣当合而观之 
匏瓜 
吾岂匏瓜也哉言匏苦而人不食之非谓匏不能饮食也植物之实何物能饮食哉左传曰匏不才于人共济而巳正与孔子之言及诗匏有苦叶相合 
八士姓名 
大理董难曾见宋人小说周有八士姓名八人而叶四韵伯达伯适一韵也仲突仲怱一韵也叔夜叔夏夜音亚一韵也季随季騧随音驮騧音窝一韵也周人尚文于命子之间亦致密不苟如此 
用我吾为东周 
明道先生曰吾其为东周乎盖孔子必行王道东周衰乱所不肯为也亦非革命之谓也伊川先王曰东周之乱无君臣上下孔子曰如有用我者吾其为东周乎言不为东周也二程之言如此因论曰周辙不西王纲觧纽孔子作春秋托始于平王盖伤东周之衰也诗亡而后春秋作孔子删诗于王风首录黍离其诗曰悠悠苍天此何人哉伤兴复之无人也录变风于郐下曰谁将西归怀之好音其心未甞一日而忘西周故又曰彼羙人兮西方之人弓其在雅之诗也曰大东小东杼轴其空雪山王氏曰平王迁于王城此大东也敬王避子朝之难又去王城而入成周此小东也东而又东泽为束薪而道为茂草西方益远矣其在论语则曰吾不复梦见周公其在中庸则曰宪章文武又曰文武之道布在方策其人存则其政举梦周公欲行周公之道也宪章文武欲举其政也其心岂一日而忘西周耶故公山不狃以费叛佛肸以中牟叛孔子皆欲往究而言之不狃叛季氏非扳鲁也子之欲往安知其不欲因之以张公室乎按左传吴将伐鲁叔孙辙助之不狃曰非礼也君子不以所恶废乡今子以小恶而欲覆宗国不亦难乎其不忘故国如此则其以费叛也正欲张公室也佛肸之中牟亦犹不狃之费矣或曰传者谓兴周道于东方是乎荅曰是未喻乎字之微旨也其微旨若曰如有用我吾其肯为东周之微弱偏安而已乎当是时东周之臣如宰咺家父容悦之臣也非安社稷者也苌弘城成周有安社稷之志者刘康公成肃公有安社稷之功者也栽及乎天民大人也惟圣人有过化存神之妙拨乱反正之才必欲挽东周为西周也或曰不狃佛肸皆以叛书何也荅曰论语之书岂孔子自作哉门人弟子之笔也鲁人知有季氏而不知有鲁公久矣况知宗周乎仲由冉求在四科之列而为季氏聚敛且助之伐颛臾况其下乎左传之言曰家臣而欲张公室罪莫大焉是以党恶灭君为功反以张公室为罪其书不狃佛肸之叛曷怪乎观书者当求于意外不然纸上陈言矣 
梁惠王遗事 
梁惠王谓孟子曰晋国天下莫强焉臾之所知也及寡人之身东败于齐长子死焉注疏及朱子注皆不详按战国策甘茂谓秦王曰诗云靡不有初鲜克有终梁君伐楚胜齐制韩赵之兵驱十二诸侯朝天子于孟津后子死身布衣而拘于秦又苏秦说齐闵王曰魏王拥土千里带甲三十六万恃其强而拔邯郸又从十二诸侯朝天子以西谋秦秦用啇鞅计以言佯尊而骄之魏王乃广公宫制丹衣柱建九斿从七星之旗此天子之位也于是齐楚怒伐魏杀其太子覆其十万之军魏王大恐跣行而东次于齐然后天下乃舍之当是时秦王垂拱而受西河之外不以德魏则所谓天下莫强者伐楚胜齐拔邯郸也所谓西丧地于秦七百里即所谓秦王垂拱而受西河之外也惟徒跣而次于齐布衣而拘于秦史记及司马公通鉴皆不载无以见其实事关系亦大且可合孟子之书宜书之 
子思子语 
子思子云君子以心导耳目小人以耳目导心即孟子小体大体之论 
霸伯同 
论语宪问篇注曰霸与伯同长也左传成公二年齐国佐对晋人曰四王之王也树德而济同欲焉五伯之霸也勤而抚之以役王命黄震曰天下之主谓之王诸侯之长谓之伯此指其定位而名也以德方兴而为天下所归则王【平声】转声而为王【去声】王政不纲而诸侯之长自整率其诸侯则伯【入声】转声而为伯【去声】皆有为之称也正音为静字转声为动字以此证之左传四王之王上如字下音旺五伯之霸上伯字入声下霸字去声于字无别体故同用王字伯字有霸字为别体故上用伯下用霸左传不惟文精用字亦不苟矣注疏未发明故特着之 
贤圣之君六七作 
朱子注云由汤至于武丁中间太甲大戊祖乙盘庚慎按尚书无逸称殷之贤君曰其在太戊其在高宗其在祖甲又总之曰自殷王中宗及高宗及祖甲及我周文王兹四人迪哲以祖甲与中宗高宗并称而不言太甲则祖甲并羙二宗而贤于大甲明矣以祖甲与周文王而并言则其贤益明矣朱子称殷之贤君独不及祖甲何哉予详考而□司马迁作史记未见古文尚书乃取国语帝甲辞之一语而衍之曰祖甲滛乱孔安国注尚书遂以祖甲为太甲甚矣安国之愚也不信经而信史不信周公而信司马迁即使祖甲为太甲无逸之书何以置祖甲于中宗高宗之后言之至再其序皆然周公不如此之颠倒也朱子不称祖甲者盖亦信史记及孔安国之过也王伯厚曰祖甲之贤与高宗侔在殷亦当称宗特以世数未及祧期而殷亡故不及崇宗号耳此说得之 
志至气次 
志之所在气必至焉故曰志至气次至者至到之至而非极至之至次者次舍之次而非次第之次也思氷而寒思火而热此志自内至而气次焉之验也惊而汗出哀而泪下此志自内至而气次焉之验也以文观之则曰至曰次似志甲而气乙也以气验之岂志甲而气乙云乎公孙丑不达实以为甲乙之差故复有问而孟子有志壹气壹之辩亦既晓然矣今之说者犹以至次为甲乙则公孙丑之问为是而孟子之言虚矣 
配义与道 
孟子其为气也配义与道朱子注云配者合而有助之谓近高泉谢氏云合字是也而有助字却非谓其有彼此之分也文公此觧缘信师说大过延平先生云配是衬贴起来又云气与道义一滚出来一滚出来之说极精而衬贴起来之说欠莹文公语录云配义与道不是两物相补贴只是一滚发出来此说极精则觧配字只消一合字足矣不应并取补贴之说而添有助字也曰有助则又似两物相补贴而与一滚出来之意异矣余谓高泉之说善矣张子曰天地之塞吾其体天地之师吾其性程子曰天人一也更不分别浩然之气乃吾气也又曰天人合一已是剩一合字其言妙得孟子配字之旨余子积性书有云气尝辅理之羙矣理岂不能救气之衰乎罗整庵云不谓理气交相为畅如此呜呼是即合而有助之说之病也 
置邮传命 
孟子置邮传命古注置驿也邮驲也或问余驿与驲置与邮何分别乎余曰考之说文驲传也驿置也置缓而邮速驿遅而驲疾也置有安置之意如今制云日行一程邮有过而不留之意犹今制云倍道兼行左传楚子乘驲车会师予临品之上又祁奚乘驲而见范宣子又子木使驲谒诸王又云吾将使驲聘问诸晋以上驲字见于左传者四条皆言速驰之意后世不达驲字之义而吏牍俗书又以驲为驿之省文本朝刻春秋大全皆认驲为俗书省文尽改左传四驲字为驿作者之精意隐矣○汉制四马高足为置□皆君与大夫所乘其安舒故不得不疾遅一马二□为轺传军书使命之用故不得不疾汉文帝自代□乘六传车亦取其速○驿与驲二字于文义为小然混而不分则觧经皆谬矣元许白云曰马逓曰置步逓曰邮葢想象妄说初无所祖不思古注邮训为驿若是步逓字何以从马乎 
廛字义 
郑司农周礼注曰廛市中空地无肆城中空地无宅者即今之虚也说文市物邸舍曰廛即今人浮铺也此极明析矣陈相之滕愿受一廛使其有肆有宅岂得夺人之居以处他国乎日月所经之道曰辰又曰??墨亦从廛葢辰为天壤亦如地上城市之空地此尤可证 
氓字训 
氓之为字从亡从民流亡之民也周礼凡治野以下剂致氓以田瑞安氓以乐昏扰氓以土宜教氓又云新氓之治注新徙来者也若是本国之民已授田矣又何必以田瑞安之巳安土矣又何必以土宜教之乎以诗与孟子证之尤可验诗曰甿之痴痴抱布贸丝匪来贸丝来即我谋送子涉淇至于顿丘此盖氓之离其本土而滛于外州者也孟子陈相自楚之滕愿受一廛而为氓此盖去其本土而占籍于他国者也又曰天下之民皆悦而愿为之氓若是本国何得云天下之民若是本民又何得称氓乎 
立贤无方 
孟子言汤执中立屃无方者亦何取其义至于穷旦夜之思而汲汲若是乎葢甞考之虞夏用人止于世族左传八元八凯则高阳辛之才子史记禹竹世系同所自出孔安国书传以益为皋陶之子皋陶则高阳氏才子庭坚也周之家法以亲亲为重以异姓为后武王兄弟九人若鲁卫管蔡霍曹郕郜皆列为显诸侯召??卒亦以同姓为上公虽凡民之俊秀论于王朝不过州闾族党之官出长入治之职如三公吕望六卿苏公诸侯三恪之外异姓仅此矣逮至春秋孔门高弟仕者不过家臣一有所进则谓之远间亲新间旧矣盖其一时之弊周公谅亦知其未广矣故日夜之所思惟以汤之立贤无方为中道今观啇书一则曰敷求哲人二则曰旁招俊乂伊尹莱朱巫贤傅说诸大臣非以亲旧以其贤也盖主于立贤则有德是亲固不间亲之情主于亲则未必皆贤且妨贤之路矣信矣立贤无方为不易之中道而周公往往言之亦未得尽行其志也何以知其然也管蔡之叛虽未发而周公明哲岂不能逆知之周公知之而亦难于言盖言之必不用管蔡当时习俗已久必谓周公间亲间旧而忠言反为薄论孟子所谓周公之过不亦宜乎者正此之谓也武王数纣之恶曰官人以世此岂独纣之罪自唐虞以来已如此矣武王虽恶纣之官人以世而已不能改积习之常久则难变也故曰周公亦未得尽行其志也孟子曰国君进贤如不得已将使卑踰尊疏踰戚以今言之国君用贤亦何不得已之有盖尊者亲者未必贤必进疏远之贤而用之则尊与戚之党嚣然而议是其时积习使然也若在今日则朝释耒耜暮登槐衮人亦安之矣又通论之鲁之三桓郑之七穆楚之昭屈景其子孙盘据苖裔婵嫣虽贪如狼狠如羊蠢如豕虣如虎皆用之而掌时秀民才士屈于族姓而老死田野者不知其几矣惜哉至秦用客卿汉用刀笔而此弊始除迨东晋六朝又踵其弊南之王谢北之崔卢虽贪狼蠢虣皆据显位谓之华膄膏梁南之并韶北之侯景亦愤族姓之下而至于作乱景在江南求娶于王谢不得乃按剑曰会湏令吴儿女作奴虽其凶悍出于天性致乱亦有由矣然则汤之立贤无方岂非万世君人相国之第一义乎 
周公思兼三王 
孟子云禹恶旨酒云云周公思兼三王以施四事宋儒注云或谓各举其盛亦非也圣人亦无不盛此言是也但引其端而不竟其说愚谓孟子此章专赞周公事业之盛非赞三王也盖言周公欲兼三王之事以相天子然禹之大功在治水周公时无水可治则法禹之恶旨酒好善言也汤之大功在伐桀救民周公则无桀可伐则法其执中立贤也文王至德则以服事殷今无殷可事则法其爱民求道也武王之大业在伐纣救民今纣已伐矣则法其不泄迩不忘远以广守成之大业立太平之基可也盖三王之治功为君道之极所以立后世相天下者之标凖也 
慱约 
慱学而详说之将以反说约也或问反约之后慱学详说可废乎曰不可诗三百一言以蔽之曰思无邪礼三千三百一言以蔽之曰毋不敬今教人止诵思无邪毋不敬六字诗礼尽废可乎人之心神明不测虚灵不昧方寸之地亿兆兼照者也若涂闭其七窍折堕其四支曰我能存心有是理乎 
舜避尧之子 
尧授舜舜授禹舜禹受尧舜天下非私也何避之有受终于文祖受命神宗天之历数在尔躬见于尚书着于论语矣何至孟子乃有此论乎舜受尧之天下不以为泰孟子既言之矣如其不当受则显辞于庭何必俟君薨而后避如其当受而伪为逊避则如曹操司马懿鬼蜮狐媚之术也而谓舜禹为之乎且尧舜不以天下私其子恐以一人病天下也舜禹固私丹朱啇均为一人之私德而忘天下之大计又岂圣人之心乎今日方避而明日偃然又来是何举措乎至谓益避禹之子尤为无稽禹未甞禅于益孟子甞曰唐虞禅夏后殷周继矣何其言之自相戾乎孟子于武成取二三策善观孟子者例是可也荀子云孟子略法先王而不知其统此类之谓乎 
瞽瞍杀人 
问有所不必荅不荅是也荅之非也不荅可也两儿论日孔子不荅其事有无不可知传之者正以见圣人存而不论也孟子于桃应之问不荅可也必再三言之愈起后人之议是不若不荅之为愈也予又思为之说曰人之杀人者虽其凶悖然亦必有由非有犯之则有求而不得也瞽瞍既为天子父尊之至谁则犯之以天下养何求不得而杀人耶使瞽瞍而兽也则不可驯兽而少有知则梁鸯之虎可媚也况亦人类乎即使其果杀人则议贵之辟在臣下且然乌有天子之父一犯法而遽拘于狴犴亲伏欧刀乎即使皋陶果执之舜可逃也则大宝将安归士师将何以自觧于天下乎桃应之言果如小儿之辩惜乎孟子不能如孔子之不应也 
尹和靖对高宗 
宋高宗问尹焞曰纣亦君也孟子何以谓之一夫焞对曰此非孟子之言武王誓师之辞也独夫受洪惟作威高宗又问曰君视臣如土芥臣便可视君如寇雠焞对曰此亦非孟子之言书云抚我则后虐我则雠高宗大喜呜呼儒者对君之言从容中道若此所养可知矣近世名公以道学自负一趋宣召对君自称学生何以异于野人哉 
【四十六卷】
诸子 
【诸子】
老子论性 
老子觧
严君平注老子 
关尹子
关尹子妙语
鬻子 
庄子觧
庄子愤世 
郭象注庄子
康节论庄子
庄子语暗合中庸
淮南述庄子语 
庄子论经不言礼乐 
老莱子语 
晏子语
管子韵语 
贾子韵语 
符子 
陆子 
青史子
孔丛子
文中子
管啇论金粟
淮南子载格言 
淮南太玄法言新书 
阴符经
汲冢文诬 
汉人好作隐语 
鲍昭迷语 
隐书 
梅福语
文人作伪书
孔明戒子书
孔明为后主写申韩 
曹操欲用孔明 
宋人讥荀卿
文公著书 
魏鹤山语 
子由论书 
黄润玊
王嘉 
鲁仲连颜蠋
易略 
太玄非拟易
无乐极乐 
胶胶扰扰 
天鬪天摠 
天聦天明 
舌柔齿刚 
皇帝王伯 
自相矛盾 
以手通指 
羙男破老 
蟪蛄蜩螗 
宿于田更 
明道若昧 
卤莽灭裂 
矞宇嵬琐 
逍遥游
野马 
论衡 
坚瑕 
盗竽 
阳鱎 
捭阖 
迓鼓 
戏妇 
雉噫 
三全 
六峜 
华实 
杜伯射王下鄗 
康节不信命T 
太史升庵文集四十六卷 成都杨慎着　从子有仁编辑 后学赵开美校 
老子论性 
文子引老子曰人生而静天之性也感物而动性之欲也汉儒取入礼记遂为经矣若知其出于老氏宋儒必曲为讥评但知其出于经则护持交赞此亦矮人之观场也又如澹泊明志宁静致远本出于淮南子而诸葛称之若儒者知其为刘安语又肯取乎 
老子觧 
干霄蔽日巨木也求尺寸之材必后椓杙龙吟虎啸至音也尚颊舌之感者必下于蛙士?黾故曰大音希声大哭晚成 
严君平注老子 
严君平注老子其文奇世多未见如云肝胆为胡越眉目为齐楚又云生不枉神死不幽志又云天地亿万而道王之众灵赫赫而天王之倮者穴处而圣人王之羽者翔虚而神凤王之毛者跖实而麒麟王之鳞者水居而神龙王之介者泽处而灵龟王之百川并流而江海王之又云言为祸匠默为害工进为妖式退为嬖容尝鼎一脔可知其味也 
关尹子 
今世有关尹子其文出于后人伪撰不类春秋时文也按列子仲尼篇引关尹子曰在已无居形物其着其动若水其静若镜其应若响故其道若物者也物自违道道不违物善若道者亦不用耳亦不用目亦不用力亦不用心欲若道而用视听形智以求之弗当矣瞻之在前忽焉在后用之弥满六虚废之莫知其所亦非有心者所能得远亦非无心者所能得近惟默而性成者得之知而忘情能而不为真知真能也发无知何能情发不能何能为聚块也积尘也虽无为而非理也又说符篇引关尹子谓列子曰言羙则响羙言恶则响恶身长则影长身短则影短名也者响也身也者影也故曰慎尔言将有和之慎尔行将有随之是故圣人见出以知入观往以知来此其所以先攵之理也度在身稽在人人爱我我必爱之人恶我我必恶之汤武爱天下故王桀纣恶天下故亡此所稽也稽度皆明而不道也譬之出不由门行不从径也以是求利不亦难乎尝观之神农有炎之德稽之虞夏商周之书度诸法士贤人之言所以存亡废兴而非由此道者未之有也按此二条皆精义格言今为伪撰者曾无一语类是可证矣关尹子书虽亡观此二条亦尝鼎一脔矣乎 
关尹子妙语 
关尹子曰狡胜贼能捕贼勇胜虎能捕虎能克已乃能成已能胜物乃能成物 
鬻子 
鬻子文王时人著书二十二篇子书莫先焉今其存者十四篇皆无可取后人赝本无疑也按贾谊新书所引鬻子七条如云和可以守而严可以守而严不若和之固也和可以攻而严可以攻而严不若和之德也和可以战而严可以战而严不若和之胜也则惟由和而可也又云治国之道上忠于主而中敬其士而下爱其民故上忠其主者非以道义则无以入忠也而中敬其士非以礼节则无以谕敬也下爱其民非以忠信则无以行爱也又曰圣王在上位则天下不死军兵民免于死而得一生矣圣王在上位则民无冻馁民免于二死而得二生矣圣王在上位则民无夭阏民免于三死而得三生矣圣王在上位则民无厉疾民免于四死而得四生矣是皆正言确论也今之所传有是乎又文选注引鬻子武王率兵车以矢纣纣虎旅百万阵于啇郊起自黄鸟至于赤斧三军之士莫不失色今本亦无知其为伪书矣曷取贾谊书中七条传之以冠于书亦愈于传赝售伪也 
庄子觧 
庄子为书虽恢谲佚宕于六经外譬犹天地日月固有常经常运而风云开阖神鬼变幻要自不可阙古今文士每奇之顾其字面自是周末时语非后世所能悉晓然尚有可征者如正获之问于监市履狶乃大射有司正司获见仪礼解之以牛之白颡者与豚之亢鼻者与人之有痔病者不可以适河乃古天子春有解祠见汉郊祀志唐子乃掌堂涂之子犹周王侯之子称门子义台乃仪台郑司农云故书仪为义其脰肩肩乃见考工记梓人为磬文数目顅胫肩即顅字如此类不一而士无古学不足以知之诸家解者或敷演清谈或牵联禅语或强附儒家漫曰此文字奇处绝妙又恶识所谓奇妙千百八载作者之意欝而未伸剽窃之用转而多误【罗勉道庄子循本序】 
内则夘酱读作鲲国语亦云鱼禁鲲鲕皆以鲲为鱼子庄子乃以至小为至大便是滑稽之开端【南史吉翂传鲲鲕蝼蚁尚贪其生】风生于无而归于无惟窍之所受不同在人之所闻亦异比于万物禀受亦然众窍为风所鸣万形为化所役风不能鸣则万窍虚化不能役则万窍息【林疑独注庄子天籁一节】 
西蜀范无隐云未成心则真性浑融太虚同量成心则已离乎性有善有恶矣人处世间应酬之际有不免乎成心即当师而求之于未成之先则善恶不萌是非无朕何所不齐哉【其论精当足以尽祛前惑】梦而为蝶不知有周觉而为周不知有蝶其势不能合必有时而分矣万物之化亦如此【林疑独】 
逍遥游尽性也齐物论穷理也飬生主修身也【碧虚陈景允】儵忽生而浑沌死以喻外王之功成而内圣之道亏也陈碧虚曰好生者以世事为乐趣死者以人世为劳唯超生死者可以论其大槩矣【髑髅注】 
解其天弢隳其天袠林疑独云人生束縳于亲爱如弓之在弢如书之在袠吕惠卿曰解弢则弛张莫拘堕袠则卷舒无碍狶韦氏之囿黄帝之圃有虞氏之宫汤武之室吕惠卿曰囿而圃宫而室言世益衰居益狭矣【知比游】苌弘被放归蜀刳肠而死蜀人以匮藏其血三年而化为碧玊晋元帝托运粮不至而杀其臣其血逆柱而上齐杀斛律光其血在地去之不灭【外物】 
庄子愤世 
庄子愤世嫉邪之论也人皆谓其非尧舜罪汤武毁孔子不知庄子矣庄子未尝非尧舜也非彼假尧舜之道而流为之哙者也未尝罪汤武也罪彼假汤武之道而流为白公者也未尝毁孔子也毁彼假孔子之道而流为子夏氏之贱儒子张氏之贱儒者也故有绝圣弃智之论又曰百世之下必有以诗礼发冢者矣诗礼发冢谈性理而钓名利者以之其流莫盛于宋之晚世今犹未殄使一世之人吞声而暗服之然非心服也使庄子而复生于今其愤世嫉邪之论将不止于此矣 
郭象注庄子 
昔人谓郭象注庄子乃庄子注郭象耳盖其襟怀笔力略不相下今观其注时出俊语与郑玄之注檀弓亦同而异也洪容斋尝录檀弓注之奇者于随笔予爱郭注之奇亦复录于此如逍遥篇注云大鹏之□斥鷃宰官之与御风同为累物耳飬生主注云向息非今息故纳飬而命续前火非后火故为薪而火传又以生死为寤寐以形骸为逆旅又云多贤不可以多君无贤不可以无君又云通彼而不丧我即所谓惠而不费也又云天性在天窦乃开又云尧有亢龙之喻舜有卷偻之谈周公类之走狼仲尼比之逸狗又云律吕以声兼形玄黄以色兼质又云生之所无以为者分外物也知之所无柰何者命里事也此语尤精可比于荀孟又云草不谢荣于春风木不怨凋于秋天李太白用为诗语而人不知其本于子玄也 
康节论庄子 
邵康节云庄子盗跖篇言事之无可柰何者虽圣人亦无如之何庖人虽不治庖尸祝不越樽俎而代之言君子之思不出其位杨龟山曰逍遥游一篇子思所谓无入而不自得飬生主一篇孟子所谓行其无所事愚谓能以此意读庄子则所谓圆机之士可与之论九流矣世之病庄子者皆不善读庄子者也 
庄子语暗合中庸 
庄子曰尸居而龙见不见而章也渊默而雷声不动而变也神动而天随无为而成也又曰尸居龙见戒慎乎其所不覩也渊默雷声恐惧乎其所不闻也 
淮南述庄子语 
庄子云冻者假衣于春暍者反冬乎冷风其言错综成文妙矣淮南述之曰冻者假兼衣于春暍者望冷风乎秋又较明白古人辞必已出而不相龙如此 
庄子论经不言礼乐 
庄子曰易以道阴阳书以道政事诗以道性情春秋以道名分为朱子之所深取且曰庄子是大秀才荀子不及信矣或谓其遗礼乐而不言以议其失非也庄子之言多举略以例详如九渊之名止列其三是也六经而举其四则礼以道中乐以道和推之可知孔子曰诗三百一言以蔽之曰思无邪示人以知要也诗言思无邪则易之时书之中咸可例推庄生之言亦孔门家法也 
老莱子语 
可食以酒肉者可加以鞭捶可授以官禄者可随以斧钺 
晏子语 
君子独立不惭于影独寝不惭于魂此晏子语也今例知为宋人语不知祖于晏子 
管子韵语 
管子之文多用韵语如云当冬三月天地闭藏昼日恒短而夜日益长利以作室不利作堂【作室者诗所谓上入执宫功也】又言堤坊之利曰民得其饶是谓流膏又言五粟羙土之状云淖而不衂刚而不觳不泞车轮不污手足其造语之妙秦汉以后人岂能及也 
贾子韵语 
贾子曰君子重袭小人无由入正人十倍邪僻无由耒【耒叶音历】又曰见祥而为不可则祥反为祸见妖而迎以德则妖反为福【福叶音逼】皆极文字之妙 
符子 
符子曰周人有爱裘而好珍羞欲为千金之裘而与狐谋其皮欲为少牢之膳而与羊谋其羞言未衣?十狐相率逃于重丘之下羊相呼藏于深林之中故周人十年不制一裘五年不具一牢何则周人之谋失之矣古谚有之筑舍道傍三年不成虽则不成遅犹有望也若夫休官而谋于子纳妾而谋于妻用孔子而谋于晏婴与子西欲成其谋得乎 
陆子 
陆子曰三皇垂策五帝拱手唐虞按辔禹汤驰辕五伯西?之驾六国摧辀 
青史子 
青史子载古礼男子生而射天地四方其文云东方之弧以梧梧者东方之草春木也南方之弧以柳柳者南方之草夏木也中央之弧以桑桑者中央之木也西方之弧以枣枣者西方之草秋木也北方之弧以枣枣者北方之草冬木也是木亦可称草也史青子汉志五十三篇今存者胎教一篇而巳其首曰古者胎教之道王后有身瑞七月而就蒌室太师持铜而御户左太宰持升而御户右此三月者王后所求声音非礼乐则太师抚乐缊瑟而称不习所求滋味非正味则太宰荷斗倚升而不敢煎调云云其文义古雅呜呼古书之不传者何限惜哉 
孔丛子 
孔丛子载孔子之言曰古之听讼者恶其意不恶其人求其所以生之不得其所以生乃刑之欧阳永叔作陇冈阡表云求其生而不得则死者与我皆无憾也世莫有知其言之出于孔丛子也 
文中子 
文中子一书格言至论甚多若其中拆洗论语之文描画孔门之像若吴楚僣王者名号儿童学长者拜揖者皆其门人之罪也试举一条如云陈叔达行令郡县而盗不止闻文中子门人心化之言退而静居三月而盗贼出境此段明是妆点使盗贼三月入境餔资饩牵亦竭矣不出何待又以为功不亦迂耶 
管啇论金粟 
管子曰野与市争民金与粟争贵又曰狄诸侯亩锺之国也故粟十锺而锱金程诸侯山东之国也故粟五金而锱金啇子曰金生而粟死粟死而金生金一两生于境内粟十二石死于境外粟十二石生于境内金一两死于境外好生金于境内则金粟两死仓府两虚国弱好生粟于境内则金粟两生仓府两盈国强管啇皆功利之流故其术先后若合符然其文亦不易及也 
淮南子载格言 
非澹泊无以明志非宁静无以致远非宽大无以兼覆非慈厚无以怀众非平正无以制断此五语出淮南子主术训下篇盖古之格言而淮南述之孔明又举以教子也然五语之中澹泊宁静二语足以该下三语矣孔明慱学而精择如此又心欲小而志欲大智欲圆而行欲方能欲多而事欲鲜亦出淮南子而孙思邈引之然胆欲大之语有病不若志欲大之善也能欲多而事欲鲜此句不可少孔明思邈同引淮南子语而优劣不同也 
淮南太玄法言新书 
正部云淮南浮伪而多恢太玄幽虚而少效法言杂错而无主新书繁文而鲜用亦确论 
阴符经 
阴符经非黄帝书盖出后汉末唐人文章引用者惟吴武陵上韩舍人行军书有禽之制在气一语梁肃受命宝赋有天人合发区宇乐推一语冯用之机论权论两引之此外绝无及之者 
汲冢文诬 
汲冢璅语其文极古然多诬而不信如谓舜囚尧太甲杀伊尹又谓伊尹与桀妃末喜交其诬若此小人造言不起自战国之世伊尹在相位日被其黜僇者为之也然则何以知之曰其文不类战国 
汉人好作隐语 
后汉人好作隐语于文字中蔡中郎题曹娥碑云黄绢幼妇外孙虀臼隐绝妙好辞四字魏伯阳参同契后序云鄫会鄙夫幽谷朽生委时去害依托丘山循游寥廓与鬼为邻百世一下遨游人间汤遭厄际水旱隔屏隐会稽魏伯阳五字古魏字作魏?山故云依托丘山宜乎后世白丁道士不知而以丹法觧之可发一笑又孔融离合作郡姓名字诗云渔父屈节水潜匿方【离鱼字】与峕进止出行施张【离日字鱼日合成鲁】吕公钓矶盍口渭滂【离口字】九域有圣无土不王【或字口合或合成国】好是正直女回于匡【离子字】海内有截隼逝鹰扬【离一字子一合成孔】六翮将奋羽仪未彰【离鬲字】蛇龙之蛰俾也可忘【离虫字合成融】玟璇隐曜羙玊韬光【玟去王乃文字】无名无放言深藏【离与字】按辔安行谁谓路长【离手合成】举蔡中郎魏伯阳孔文举皆后汉末同时人与袁康吴平亦同时隐语离合相似故详着之以见越纽之出于袁吴二子也历千余年而始显不谓余为千载知音乎 
鲍昭迷语 
鲍昭集中谜语三字其云二八四八飞泉仰流井字也头如刀尾如钩龟字也乹之一九坤之二六桑字也颇为拙劣今之商谜灯牌者亦笑之乹坤与桑何相关乎东坡砚盖铭曰研犹有石岘更无山姜女既去孟子不譞简妙胜鲍多矣 
隐书 
汉书蓻文志有隐书十八篇今不可见大抵欢谑幽奥之辞书云时口曷丧其始也左传薳杨求救于楚师喻夗?日井而称麦曲叔仪乞粮于鲁人歌佩玊而呼庚癸伍举剌荆王以大鸟齐客讥薛公以海鱼庄姬托辞于龙尾臧文谬书于羊裘檀弓之蚕绩狸首淳于髠之蟹螺瓯娄杂见于礼记战国策说苑列女传诸书言无微而可畧此之谓也至迂东方朔郭舍人之问对直俳优之雄尔 
梅福语 
生为我酷形为我辱智为我毒身为我桎梏乃弃官隐洪崖及玊笥山 
文人作伪书 
刘歆七畧叙稗官小说以周书为首即晋代所伐冡汲冢周书也今所传者十之一尔其中言舜囚尧禹距舜伊尹通末喜太甲杀伊尹武王軿纣头皆害义伤教之甚太史公信之以斩纣事入史记诬圣多矣其后有十洲记汉武帝内传神异经洞冥记晋有王子年拾遗记梁有四公子传一曰??圭闯【上音携下音琛入声】二曰?虍而兑?杰【上音万入声下音曷】三曰麦?戈黄?端【上音颐下音湍】四曰仉??月【上音掌下音亲】皆以奇字凑合传凡数千言皆无足观而托名沈约可笑也唐人天宝遗事五代王仁裕撰尤浅陋疑亦托名王仁裕予观仁裕所撰玊堂闲话不如是虚妄也宋有碧云马?霞则诬善丑正甚矣又有云仙散录清异录伪撰杜诗注嫁名东坡一切可以焚弃 
孔明戒子书 
夫酒之设合礼致情适体归性礼终而退此和之至主意未殚宾有余倦可以至醉无致于乱 
孔明为后主写申韩 
宋儒论孔明为后主写申韩管子六韬曰孔明不以经术辅导少主而乃以刑名兵法何邪唐子西云人君不问拨乱守文要以制略为贵后主宽厚襟量有余而权略知谋不足当时识者咸以为忧六韬述兵权多奇计管子责轻重慎权衡申子核名实韩子攻事情施之后主正中其病药无高下要在对病万金良药与病不对亦何补哉此言当矣予又观古文苑载先主临终敕后主曰申韩之书益人意智可观诵之三国志载孟孝裕问郄正太子情尚正以虔恭仁恕荅之孝裕曰如君所道皆家门所有耳吾今所问欲知其权略知调何如耳然则孝裕之见盖与孔明合而后主之观申韩书亦先主遗命也独以是病孔明不惟不成人之羙亦不识时务矣  
曹操欲用孔明 
抱朴子曰魏武帝严刑峻法果于杀戮乃欲用乎诸葛孔明孔明自陈不乐出身武帝谢遣之曰义不使高世之士辱于污君之朝也其鞭挞九有草创皇基亦不妄矣按此则操尝征召孔明矣事不见于史当表出之呜呼操之不屈孔明不杀关羽真有人君之度岂止雄于三国邪 
宋人讥荀卿 
宋人讥荀卿云卿之学不醇故一传于李斯而有坑焚之祸此言过矣孔子曰与其进也不与其退也弟子为恶而罪及师有是理乎若李斯可以累荀卿则吴起亦可以累曾子矣刘向别录云吴起始事曾子而受春秋于曾申盐铁论曰李斯与苞丘子同事荀卿苞丘子修道白屋之下二事人皆引用而罕知其原故及之 
文公著书 
朱文公谈道著书百世宗之愚详观其评论古今人品诚有违公是而远人情者王安石引用奸邪倾覆宗社元恶大憝也乃列之名臣录称其文章道德文章则有矣焉有引用奸邪而可名为道德邪苏文忠公文章忠义古今所同仰也乃力诋之谓得行其志其祸甚于安石孔子曰吾之于人也谁毁谁誉如有所誉其有所试文公觧之曰善善速而恶恶则已缓矣又曰但有先褒之善而无预诋之恶信斯言也文公于此恶得为缓乎无乃自蹈于预诋人之恶也夫以安石之奸则末减其巳着之罪以苏子之贤则巧索其未形之斑此心何心哉或曰不惟此也秦桧之奸人欲食其肉者也文公称其有骨力岳飞之死天下垂涕者也文公讥其横又讥其直向前厮杀汉儒如董贾之流皆一一议其言之疪匡衡之言颇纯粹无疪文公则曰匡衡有好怀挟其不成人之羙例如此诸葛亮则名之为盆又讥其为申韩陶渊明则讥其为庄老韩文公则文致其太颠往来之书亹亹千余言力诋之必使之不为全人而后巳盖自周孔以下无一人逃其议古人谓君子当于有过中求无过不当于无过中求有过文公语录论人皆无过中求有过者也或者门人记录之过朱子无忠臣遂至此欤 
魏鹤山语 
魏鹤山云吾乡观物张先生行成文饶颇得易数之详有通变经世述衍翼玄通灵等凡七书而大意谓理者太虚之实义数都太虚之定分未形之初因理而有数因子而有象既形之后因象以推数因子以知理今不可论理而遗数也其书惜不传而世亦罕知其人矣 
子由论书 
苏子由云商人之书简洁而明肃其诗奋发而严厉非深于音者不能为此言 
黄润玊 
四明黄润玊所著有经书补注多可取者又有海涵万象一卷如云易之道扶阳而抑阴卦之位贵中而贱极阳过乎极虽刚不吉阴得其中虽柔不凶又曰易动而圆范方而静八卦中虚故圆九畴中实故方又曰大学一书六经之名例也中庸一书六经之渊源也又觧汉书云罘字从罔不不花蒂窗棂也殊得古人制字之义及宫室之形觧庄子游方之外云方矩也出于矩之外所谓离方遁圆也又曰董仲舒对策一正字公孙弘对策一和字便见其人品正谲言皆有理 
王嘉 
陇西处士王嘉隐居倒虎山有异术苻坚迎之入长安按嘉字子年今世所传拾遗记嘉所著也其书全无凭证直构虚空首篇谓少吴母有桑中之行尤为悖乱嘉盖无德而诡隐无才而强餙如今之走帐黄冠游人羽客伪药欺人假丹误俗是其故智而移于笔札世犹传信之深可怪也哉呜呼子书之奥妙不传者何限而今乃传鬻子子华子唐诗之佳而不行者无筭而世乃盛传许浑胡曾小说之可观者多矣而天宝遗事杜诗伪苏注至名家亦为所惑且引用焉噫 
鲁仲连颜蠋 
东坡于战之士取鲁仲连频蠋而皆惜其未闻道亦名言也 
易略 
王弼易略例云隆墀永叹远壑必盈此艺圃俊语也曰投戈散地六亲不能相保同舟而济胡越何患乎异心又曰言者所以明象得象而忘言象者所以在意得意而忘象犹蹄者所以在兔得兔而忘蹄筌者所以在鱼得鱼而忘筌然则言者象之蹄也象者意之筌也此理窟妙觧也自宋人传义行科举宗之此书殆将废矣 
太玄非拟易 
孙明复曰杨子云太玄非凖易乃明天人始终之理君臣上下之分盖疾莽而作也桓谭曰是书也可与大易凖班固曰经莫大于易故作太玄使子云被僣经之名二子之过也 
无乐极乐 
文子能至于无乐则无不乐无不乐则至乐极矣佛书言于不乐中求极乐于极乐中求不乐于此言互相发亦至理也 
胶胶扰扰 
庄子曰胶胶扰扰乎胶之一字下得不苟韩退之送高闲上人序虽外物至不胶于心又云一死生觧外胶字正应前不胶于心之胶胶之为物有粘着之意觧则有颓败不粘之意韩公用此二字亦不苟也语虽本于庄而得韩之拈出庄意益明乃古今两敌手棊也杜工部诗黄门飞鞚不动尘苏东坡云走马来看不动尘而杜公语益精神焦氏易林云过时不遇??丙如旦饥而毛诗惄如朝饥之义益明又云枝叶盛茂召伯游暑而毛诗甘棠之义益明非如后人蹈袭之比也 
天鬪天摠 
潜夫论世主欲无功之人而强富之则是与天鬪也况使无德之人与皇天鬪而欲久立自古以来未之尝有也又曰民安乐则天心摠【聚也】天心摠则阴阳和此皆格言也天鬪天摠文字尤奇 
天聦天明 
韩非子云寄于天聦以听乘于天明以视【此古之格言而非引之】 
舌柔齿刚 
老莱谓子思曰子性清刚而傲不肖不可以事君子不见夫齿乎惟坚固是以相结舌柔顺是以不敝子思曰吾不能为舌故不能事君 
皇帝王伯 
前汉书王莽传三皇象春五帝象夏三王象秋五伯象冬后汉书易载羲农而皇德著书述唐虞而帝道崇邵尧夫以皇帝王伯配春夏秋冬而易配皇帝配帝诗配王春秋配伯亦有所祖也 
自相矛盾 
今人谓言不相副曰自相矛盾然用之不差而问之不知也按尸子云楚人有鬻予与盾者誉之曰吾盾之坚莫能陷也又誉其矛曰吾矛之利于物无不陷也或曰以子之矛陷子之盾何如其人弗能应也今之称自相矛盾本此 
以手通指 
何休公羊注以手通指曰揖谓揖以敬人以手通意也指意也又云以目通指曰瞚瞚与瞬同史云颐指气使亦是以颐通指也指与旨同陆佃易爻观我朵颐注云以颐通指曰朵刘敞汉书补注蹑足附耳注以足通指曰蹑 
羙男破老 
汲冢周书云羙男破老羙女破舌盖顽童眤比则犁老播弃艳妻煽处则忠臣结舌 
蟪蛄蜩螗 
说苑载孔子曰违山十里蟪蛄之声犹尚存耳言政事之恶哗而喜肃也夫蟪蛄之声必在山林之地违山十里则朝市矣市有蟪蛄之声则朝有蜩螗之沸政之哗也甚矣史记云鲁之衰也洙泗之间盖龂龂如也龂龂交争之意即孔子之所谓哗也 
宿于田更 
列子云禾生伯子【人姓名】出行经埛外宿于田更更训老老而更事也汉立三老五更更义取此张湛注列子乃云更当作叟误矣 
明道若昧 
老子明道若昧夷道若类进道若退上德若谷太白若辱广德若不足建德若偷质直若渝大方无隅大器晚成大音希声大象无形文皆用韵三句一易李斯泰山刻文其祖此乎 
卤莽灭裂 
庄子谓耕之不善曰卤莽芸之不善曰灭裂卤刚卤之地也耕刚卤之地必加功吕览耕道篇所谓强土而弱之也莽草莽之地诗所谓载芟载祚乃善耕也不治其刚卤不芟其草莽是曰卤莽之耕芸以去草古有鸟芸之说如鸟俯而啄食乃善芸也吕览善芸者长其兄而去其弟兄嘉禾也弟荼蓼也不善芸者长其弟而去其兄是灭也裂者并其土而抇之 
矞宇嵬琐 
嘉靖初给事中张翀上疏言时政中论学术不正一条有矞宇嵬琐之语 上以此四字问内阁值慎在史馆即取荀子非十二子篇以复敬所蒋公喜曰用修之慱何减古之苏颂乎近日之学谓不必读书考古不必格物致知正荀子所谓矞宇嵬琐者也 
逍遥游 
黄几复觧庄子消摇游名义云消者如阳动而氷消虽耗也不竭其本摇者如舟行而水摇虽动也而不伤其内游于世若是唯体道者能之 
野马 
庄子野马注云日光尚未详悉按内典龙树大士曰日光着尘微风吹之旷野中转名之为阳焰愚夫见之谓之野马渴人见之以为流水 
论衡 
论衡孔子出使子路赍雨具子路问其故孔子曰昨暮月离毕他日孔子出子路请赍雨具孔子不听出果无雨子路问其故孔子曰昔者月离其阴昨暮月离其阳故不雨史记仲尼弟子传亦载此事而删除子路问其故以下数句盖文有以含蓄不尽为工者若庄子数九渊之目而止列其三列子书尤渊具陈说尽则索然无味矣 
坚瑕 
管子曰攻坚则轫乘瑕则神唐宪宗欲平藩镇张弘靖以为先淮蔡而后恒冀周世宗欲平天下王朴以为先江南而后河东 
盗竽 
老子服文采带利剑厌饮食而资货有余此之谓盗竽韩非觧云竽也者五声之长也竽唱则众乐皆和大奸唱则小盗和故曰盗竽今本误作盗夸与竽字相近而误也 
阳鱎 
说苑子贱为单父宰初入境见有冠盖来迎者子贱曰车驱之所谓阳乔者至矣阳乔鱼名不钓而来喻士之不招而至者也其鱼之形则未详按荀子曰鱎者浮阳之鱼也唐文粹宓子贱庙碑云岂意阳鱎化而为鲂乔从鱼为鱎字义乃全 
捭阖 
鬼谷子书有捭阖篇捭音摆捭之者开也言也阳也孟子所谓以言餂之也阖之者闭也默也阴也孟子所谓以不言餂之也 
迓鼓 
宋儒语录今之古文如舞迓鼓人多不觧为何语按元人乐府有村里迓鼓之名宋人乐苑有衙鼓格图官衙严鼓之节也衙讹为迓曲名村里迓鼓者以村里而效官衙其衣装声节必多可笑者以是名之语录云如舞迓鼓者谓无古人之学而效古人之言如村人学官衙鼓节也 
戏妇 
抱朴子疾谬篇云世俗有戏妇之□于□众之中亲属之前问以丑言责以慢对其为鄙渎不可忍论或蹙以楚挞之系足倒悬酒客酗醟不知限剂至使有伤于流血踒折支体者可叹也古人感离别而不灭烛悲代亲而不举乐礼论娶者羞而不贺今既不能动蹈旧典至于德为乡闾之所敬言为人士之所信宜正色矫而呵之何为同其波流长此敝俗哉今此俗世尚多有之娶妇之家新婿避匿羣男子竞作戏调以弄新妇谓之谑亲或褰裳而针其肤或脱履而规其足以庙见之妇同于倚市门之倡诚所谓敝俗也然以抱朴子考之则晋世巳然矣历千余年而不能变可怪哉 
雉噫 
杨子言孔子之去鲁曰不听政谏而不用雉噫者注雉噫犹歌叹之声梁鸿五噫之类也按家语孔子去鲁歌曰彼妇之口可以出走彼妇之谒可以死败优哉游哉聊以卒岁此即雉噫之歌也唐文聆凤衰于接舆歌雉噫于桓子 
三全【亢仓子格言】 
导筋骨则形全剪情欲则神全靖言语则福全 
六峜 
管子虙羲氏作六峜以迎阴阳□人循六峜以明阴阳见轻重篇峜音计音义亦同盖计筭之义故引之以为轻重之证也范子有计然其人姓辛名文子因其善计算而精研故号曰计然又作研又作计倪汉碑亦作作峜研 
华实 
后汉书引老子君子处其厚而不处其薄居其实而不居其华虞喜志林曰诸葛恪不纳吕岱十思之言乐春藻之繁华而忘秋实之甘口也又魏书云曹子桓【丕之字】采庶子之春华忘家丞之秋实庶子刘槙家丞邢颙也选诗春华与秋实庶子及家丞又陈书云糹?息有潘陆之华而无园绮之实 
杜伯射王下鄗 
注引周春秋其文不悉按颜之推冤魂志亦引周春秋颇详文又奇玮今补载之周杜国之伯名为恒为周大夫宣王之妾曰女鸠欲通之杜伯不可女鸠诉之宣王曰恒窃与妾交宣王信之囚杜伯于焦其友左儒争之王不许曰汝别君而异友也儒曰君道友逆则顺君以诛友友道君逆则师友以违君王怒曰易而言则生不易而言则死儒曰士不枉义以从死不易言以求生臣能明君之过以正杜伯之无罪九谏而王不听王使薛甫与司工锜杀杜伯左儒死之杜伯既死即为人见王曰恒之罪何哉召祝而以杜伯语告之祝曰始杀杜伯谁与王谋之王曰司工锜也祝曰何不杀锜以谢之宣王乃杀锜使祝以谢杜伯司工锜为人而至曰臣何罪之有宣王告皇甫曰祝也与我谋而杀人吾所杀者又皆为人而见柰何皇甫曰杀祝以兼谢焉又无益也皆为人而至祝亦曰我焉知之柰何以为罪而杀臣也后三年游于圃田从人满野日中杜伯乘白马素衣司工锜为左祝为右朱衣朱冠起于道左执朱弓朱矢射宣王中心折脊伏于弓矢而死 
康节不信命 
张横梁喜论命因问康节疾曰先生推命否康节曰若天命巳知之矣世俗所谓命则不知也康节之言如此今世游食术人妄造大定数蠢子数托名康节岂不厚诬前贤 
【四十七卷】
史类 
【史类】
吴越春秋 
史记 
穆王史记觧
经史相表里
春秋国之鉴
古史考
汉书列于纪年 
小司马索隐注误
太史公律书
平凖书食货志同异 
史评 
汉文 
老泉评史通
汉末史传屈笔 
五代史
二唐书
五代史学史记 
宋史 
纲目减字 
史传遗事 
野史不可尽信 
伯夷传
相如传
禹碑 
扶风县夫子庙碑
吕梁碑
石经考
九鼎入秦 
大招 
广文选
张良鸿沟之谏 
李密陈情表
出师表缺句
周后稷世 
微子面縳 
青云 
蜀取刘璋 
巧说少信 
汉世武技 
如日夜出 
钱镠 
老泉公论 
君主妻河 
秀羸多能 
角端步摇 
景云年
姚璹謟武后
李泌家传 
韦月将崔善正 
袁生 
牛继马
晋惠帝
桓温诬海西公 
包谞 
大范小范 
王庭珪
虞雍国忠肃公守唐邓欲取长安事 
海鳅船
子细 
毕炕死节比颜平原 
柳沆献替比陆贽
房管 
磨衲集 
太史升庵文集四十七卷 成都杨慎着　从子有仁编辑 后学赵开羙校 
吴越春秋 
汉书赵晔撰吴越春秋晋书杨方亦撰吴越春秋今世所行晔耶方耶 
史记 
史记近无善本屡经翻刻愈益差讹盖苦为不知者妄改耳如韩信传此特匹夫之勇耳也耳下元有也字湏溪批云此耳也字异司马相如传文君巳失身于司马长卿故倦游湏溪云已失身于司马为一句长卿故倦游为一句今俗士不得其读于长卿下又添长卿二字失古人之意矣然俗士以帖括讲簏之耳目而欲窥雄深雅徤之心胷无怪其然独可为一二好古之士道耳 
穆王史记觧 
汲冢周书史记觧一篇穆王命史臣戎夫历陈古之亡国二十八君以为覆辙而鉴戒之朔望以闻又作甫刑之书以恤民听祁招之诗而返国可谓改过不吝冥豫有渝矣亦贤矣哉司马迁周纪不着其事兹特表出之 
经史相表里 
苏老泉曰经以道法胜史以事辞胜经不得史无以证其褒贬史不得经无以要其归宿言经史之相表里也元儒山东云门山人张绅士行序定宇陈氏通鉴续编衍其说云史之为体不有以本乎经不足以成一家之言史之为体不有以本乎经不足以为一代之制故太史公之史其体本乎尚书司马公之通鉴其体本乎左氏朱子之纲目其体本乎春秋杜佑之通典其体本乎周礼惟易诗之体未有得之者而韩婴之韩诗外传邵雍之皇极□易可谓杰出矣○此论甚新余尝欲以汉唐以下事之奇奥罕传者汇之而以苏李曹刘李杜韩孟诗证之名曰诗史演说衰老无暇当有同吾志者 
春秋国之鉴 
说苑公扈子曰春秋国之鉴也宋神宗以司马光所编历代君臣事迹赐名资治通鉴以此 
古史考 
谯周古史考以炎帝与神农各为一人罗泌路史以轩辕与黄帝非是一帝史皇与苍颉乃一君一臣共工氏或以为帝或以为伯而不王祝融氏或以为臣或以为火德之主杨朱云三皇之事若存若亡五帝之事若觉若梦三王之事或隐或显亿不识一当身之事或见或闻万不识一目前之事或存或废千不识一至哉言乎予观近日刻国朝登科录洪武庚戌至甲子不知取士之科几开张显花伦金璹不知为何科大魁况考论洪荒之世乎 
汉书列于纪年 
汉书律历志上元至伐桀之岁十四万一千四百八十年列子杨朱云伏羲至今三十余万岁二说既参差而路史及外纪其年代复与二家参差邵尧夫皇极数断以天地始终止十二万八千年以邵子之言参之汉书列子则天地之始终又两番矣其孰为是邪善乎庄子之言曰六合之外圣人存而不论汉书列子之言诚荒唐矣邵子之言亦安知其的然耶存而不论可也 
小司马索隐注误 
司马迁既论商鞅刻薄少恩又读鞅开塞书谓与其行事相类卒受恶名有以也索隐曰开谓刑严峻则政化开塞谓布恩惠则政化塞今考其书司马承槙盖未尝见之妄为之说耳开塞乃其第七篇谓道塞久矣今欲开之必刑九而赏一刑用于将过则大邪不生赏施于告奸则细过不失由是观之鞅之术无他独恃告讦而止耳故其治不告奸与降敌同罚告奸者与杀敌同赏此秦俗所以日坏至于父子相夷而鞅不能自脱也太史之言信不诬矣 
太史公律书 
太史公之为律书其始不言律而言兵不言兵之用而言兵之偃及言兵之偃而于汉文帝尤加详焉可谓知制律之时而达制律之意也 
平凖书食货志同异 
马廷鸾曰桑大夫均输之法大槩駈农民以效啇贾之为太史公平凖令远方各以其物贵时啇贾所转贩者为赋而相灌输此说未明班固采其语云令远方各以其物如异时啇贾所转贩者一相灌输此说涣然矣盖添如异时三字是谓駈农民以效啇之为也吕东莱尊迁抑固是以取书而不用志语然纪事之文惟贵明白是以通鉴取志语也 
史评 
太史公年表于帝王则叙其子孙于公侯则纪其年月列行索以相属编字戢而相排虽燕越万里而于径寸之内犬牙可接虽昭穆九代而于方寸之中鴈行有序使读者简便举目可详此其所以为快也 
汉文 
汉兴文章有数等蒯通隋何陆贾郦生游说之文宗战国贾山贾谊政事之文宗管晏申韩司马相如东方朔谲谏之文宗楚辞董仲舒匡衡刘向杨雄说理之文宗经传李寻京房术数之文宗谶纬司马迁纪事之文宗春秋呜呼盛矣 
老泉评史通 
老泉讦刘子亡史通云世称其详且慱然多俚辞俳状史之纪事将复甚乎其所讥诮者唯子餗为差愈吁其难而然哉杨万里云知几史通毛举前史一字必呵尝得其所撰高宗武后宝录而读之意其可拳石班马而臧获陈范也及观其永徽三年事则曰发遣薛延陀此何等语邪天授二年事则言傅游艺死矣至长寿二年遣使流人则曰傅游艺言之也游艺之死至是三年岂有白骨复肉而游魂再返乎古人目睫之论诚有味也二公之论当矣然子玄史通妙处实中前人之膏盲取节焉可也黄山谷尝云论文则文心雕龙评史则史通二书不可不观实有益于后学焉【刘子玄子餗作史例三卷】 
汉末史传屈笔 
汉末之董承耿纪晋初之诸葛毋丘齐兴而有刘康袁粲周灭而有王谦尉迥斯皆破家狥国视死犹生而历代诸史皆书之曰逆将何以激扬名教以劝事君者乎古之书事也令贼臣逆子惧今之书事也使忠臣义士羞若使南董有灵必切齿于九泉之下矣 
五代史 
欧阳氏五代史誉之太过其实,至云胜于史记,此宋人自尊其本朝人物之言.要其实未也.史记自左氏而下,未有其比.其所为独冠诸史,非特太史公父子笔力,亦由其书会萃左氏国语战国策世本及汉代司马相如东方朔辈诸名人文章以为桢干也,五代史所载有是文章乎?况其笔力萎靡不足,窥司马迁藩篱而云胜之,非公言也. 
二唐书 
五代刘昫所修唐书因宋祁欧阳修重修唐书遂有新旧唐书之名旧唐书人罕传不知其优劣近南园张公漫录中载其数处以旧书证新书之谬良快人意余又观姚崇十事要说此其大关键而旧书所传问荅具备首尾照映千年之下犹如面语新书所载则剪截晦涩事既失实文又不通良可嘅也欧为宋一代文人而刘乃五代不以文名者其所著顿绝如此宋人徒欲夸当代以诬后世不知可尽诬乎今具载二书之文于左 
旧唐书文 
先天二年十月皇帝讲武于骊山时元崇为冯翊太守车驾幸三百里内合朝觐遣中官诏元崇赴行在上方猎于渭滨而元崇至上曰朕久不见卿思有所问卿可宰相行中行元崇犹后上案辔久之顾曰卿何后元崇曰臣官疏职卑贱不合参宰相行上曰可兵部尚书同中书门下平章事元崇不谢上颇讶之至顿上命宰相坐元崇乃跪奏曰臣三奉作弼之诏未即谢十臣以十事上献有所不行臣不敢奉诏曰卿悉数之朕当量力而行然定可否元崇对曰自垂拱以来朝庭以刑法治天下臣请政先仁义可乎上曰朕深有望于卿也又曰圣朝自丧师青海未有牵复之悔臣请三数十年不求边功可乎上曰可矣又曰先朝轻狎大臣或亏君臣之理臣请陛下接之以礼可乎上曰诚党然有何不可又曰自武氏诸亲猥窃权要之地继以韦庶人安乐太平用事班序错杂臣请国亲不任台省官凡有斜封待阙等官悉请停罢可乎上曰是朕素志也又曰比来近密侫幸之徒冐犯宪纲者皆以宠免臣请行朝典可乎上曰朕切齿久矣又曰比因侯家戚里贡献求媚近及公卿方镇亦为之臣请除租庸赋税之外尽杜塞之可乎上曰愿行之又曰太宗造福先寺中宗造程善寺上皇造金仙玉真观皆费巨万耗蠹生灵凡诸寺观宫殿请止绝建造可乎上曰朕重观之即心不安而况敢为之哉又曰自燕钦融韦月将献直得罪由是谏臣阻绝臣请凡在官之士皆得触龙鳞犯忌讳可乎上曰朕非惟容之亦能行之又曰太后临朝以来喉舌之任或出于阉人之口臣请中官不预公事可乎上曰怀之久矣又曰吕氏产禄几危西京马邓阎梁交乱东汉万古寒心国朝为患臣请书诸史册永为商鉴作万代师可乎上乃澘然良久曰此事可谓剖肌刻朋者元崇再拜曰此诚陛下致仁政之初是臣千载一遇之日敢当辅弼之任天下幸甚又再拜舞蹈称万岁者三从官千万皆出涕上曰坐卿于燕公下燕公让不敢坐问之说曰元崇是先朝旧臣合当首坐元崇曰张是紫微宫使臣外宰相不合首坐上曰可元崇遂居坐天下称贤相焉 
新唐书文 
帝曰卿宜遂相朕崇知帝大度锐于治乃先设事以坚帝意即阳不谢帝怪之崇因跪奏臣愿以十事闻陛下度不可行臣敢辞帝曰试为朕言之崇曰垂拱以来以峻法绳下臣愿政先仁恕一乎朝廷覆师青海未有牵复之悔臣愿不幸边功可乎比来壬侫冐触宪纲皆得以宠觧臣愿法行自近可乎后氏临朝喉舌之任出阉人之口臣愿宦竖不与政可乎戚里贡献以自媚于上公卿方镇浸亦为之臣愿租赋外一切绝之可乎外戚贵主更相用事班蛥荒杂臣请戚属不任台省可乎先朝蓺?衣狎大臣亏君臣之严臣愿陛下接之以礼可乎燕钦融韦月将以忠被罪自是诤臣沮折臣愿羣臣皆得批逆鳞犯忌讳可乎武后造福先寺上皇造金仙玉真二观费巨百万臣请绝道佛营造可乎汉以禄莽阎梁乱天下国家为甚臣愿推此鉴戒为万代法可乎帝曰朕能行之崇乃顿首翌日拜兵部尚书同中书门下三品 
五代史学史记 
呜呼自唐失其政天下乘时黥髠盗贩衮冕峩巍吴暨南唐奸豪窃攘蜀险而富汉险而贫闽陋荆蹙楚开蛮服剥剽弗堪吴越其尤牢牲视人岭蛋遭刘百年之间并起争雄山川亦绝风气不通语曰清风兴群阴伏日月出爝火息故真人作天下同右六一公五代十国世家序也其文豊约中程精彩溢目欧文第一篇也李耆卿谓公之五代史比顺宗实录有出监之色似矣然不知五代史本学史记非学韩也古云学乎其上仅得其中俗云扌?时高一丈墙打八尺信其然乎 
宋史 
宋史表首称相阿鲁图其实欧阳玄之笔也其为卷六百文百万言自有史册以来未有若是多者也其自谓辞之烦简以事文之今古以时盖欲自成一代书而不强附昔人是也其可憾者有纪一事而先后不同一人而彼此不同由修之者非一手也愚观自古文籍至宋而憾焉非憾乎人也所憾于上之人坏古修史之法也史始于尚书春秋大抵皆一人之笔尚书虽杂出然而纪一事自一篇一篇自一人春秋则孔子特笔而门人一辞不能赞者矣春秋三传各以其意释经而其事传焉若国语若世本若战国策皆一家言自史记下十七代之书亦皆一人成之唐书虽文忠与景文共之然而卷帙互分两羙相合至元修宋辽金三史此法坏矣原其所以由胡人在位大臣寡学不欲中国之人擅其所长故不惟其人惟其官不惟其实惟其名其长不知所羙其短不知所委其先后矛盾复何怪哉虽然岂始于宋哉后汉东观大集群儒著述无主条章靡立由是伯度讥其不实公理以为可焚张蔡二子紏之于当代传范两家嗤之于后叶其传卒亦不广唐中宗世史司取士每记一事载一言皆阁笔相视含毫不断义禀监修辞从指授由是刘知几谓头白可期汗青无日卒不能成其书也原宋史一书其实类此盖汉唐皆文人相聚元则羯胡相参其形迹之拘忌义例之蒙昧岂特如汉唐人所讥而巳呜呼元所坏者宋一代史犹之可也而其法遂使嗣代袭用之今曰一代之史可以一人成不以为骇则以为狂矣其贻害于中国祸于斯文者可重为嘅也 
纲目减字 
司马温公资治通鉴云补阙乔知之有婢名碧玉羙色善歌舞知之为之不昏昏与婚古字通用盖言知之惑溺此婢不娶正室也纲目去不字而云知之为之昏盖误以婚姻之昏为昏惑之昏也字义不明文理不通矣纲目似此类极多盖朱子门人赵师渊奉师命所编朱子固无与也师渊史学既非所长而古文又未经心其疏舛固宜今人以为出于朱子合于春秋殆魏子牟所谓承余窍之鄙夫诚可笑也 
史传遗事 
张唐英论王威高君雅在晋阳谋诛李渊为隋之忠臣胡安国论五代宋令珣死事之迹欧阳公遗之予观郭忠恕初事湘阴公赟为郭威所杀忠恕佯狂遁去亦清节之士也史皆不能表章之噫若此者亦不幸矣 
野史不可尽信 
野史不可尽信如唐之河洛春秋诬颜杲卿上禄山降表而郭子仪陆贽之贤皆加诬焉宋代尤多如诬赵清献娶倡司马温公范文正公奔竞识者已辩之至于国史亦难信则在秉笔者之邪正也如两朝国史贬寇凖而褒丁谓盖蒲宗孟之笔也蔡京及卞又诬司马而谤宣仁太后非杨中立与范冲孰为正之近日李默怨先太师不与翰林及刻孤树裒谈杂入王琼雠家诬辞岭南梁亿乃梁文康公之弟文康与先太师同年同官本无嫌隙特所趋不同耳亿着皇明通纪隐没先太师之善如正德庚辰嘉靖辛巳改革之际迎立之诏江材之擒皆匿而不书乃以宸濠护卫之请谓先君与之时先君丁忧于家也先君不草威武大将军敕几陷于危乃举而归之梁公不知写威武大将军敕者梁公也内阁有敕书稿簿缀撰者姓名下岂可诬也无乃欲盖而弥章乎其它如灼艾集武官所辑尤不足据 
伯夷传 
朱晦翁谓孔子言伯夷求仁得仁又何怨今观太史公作伯夷传满腹是怨此言殊不公今试取伯夷传读之始言天道报应差爽以世俗共见闻者叹之也中言各从所好决择死生轻重以君子之正论折之也一篇之中错综震荡极文之变而议论不诡于圣人可谓良史矣宋人不达文体是以不得迁之意而轻为立论真西山文章正宗云此传姑以文取其言又谬若道理有戾即不成文文与道岂二事乎益见其不知文也本朝又有人补订伯夷传者异哉 
相如传 
史通云史记相如传具在相如集中子长因录斯篇即为列传刘知几盖及见相如集也然文君夜奔事亦不自讳何哉 
禹碑 
徐灵期衡山记云夏禹导水通渎刻石书名山之高刘禹锡寄吕衡州诗云传闻祝融峯上有神禹铭古石琅玕姿秘文龙虎形崔融云于铄大禹显允天德龙画傍分螺书匾刻韩退之诗岣嵝山尖神禹碑字青石赤形模奇又云千搜万索何处有森森绿树猿猱悲古今文士称述禹碑者不一然刘禹锡盖徒闻其名矣未至其地也韩退之至其地矣未见其碑也崔融所云则似见之盖所谓螺书匾刻非目覩之不能道也宋朱晦翁张南轩游南岳寻访不获其后晦翁作韩文考异遂谓退之诗为传闻之误盖以耳目所限为断也王象之舆地纪胜云禹碑在岣嵝峯又传在衡山县云密峯昔樵人曾见之自后无有见者宋嘉定中蜀士因樵夫引至其所以纸打其碑七十二字刻于夔门观中后俱亡近张季文佥宪自长沙得之云是宋嘉定中何政子一模刻于岳麓书院者斯文显晦信有神物护持哉韩公及朱张求一见而不可得余生又后三公乃得见三公所未见一奇矣禹碑凡七十七字舆地纪胜云七十二字误也其文云承帝曰嗟翼辅佐卿洲渚与登鸟兽之门参身洪流明发尔兴久旅忘家宿岳麓庭智营形折心罔弗辰往求平定华岳泰衡宗疏事裒劳余伸禋欝塞昏徙南渎衍亨衣制食备万国其宁窜舞永奔予又考述异记云空同山有尧碑禹碣皆科斗书淳化阁帖首有禹篆十二字舆地志江西庐山紫霄峯下有石室室中有禹刻篆文有好事者缒入模之凡七十余字止有鸿荒漾余乃檋六字可辩余叵识后复追寻之已迷其处矣福建莆田县陈嵓山有自然仙篆以纸模之形类禹刻何翥诗鸟书虫文不可识如读岣嵝神禹碑禹之遗迹灵閟如此号曰神禹抑有由矣予既得禹碑刻作禹碑歌 
扶风县夫子庙碑 
扶风县夫子庙碑首云天地吾知其至广也云云作者唐大历二年丁未驾部郎中程浩碑尚在扶风县今传为皮日休误矣皮在僖宗广明年与大历相槷年代殊远不知何以错误如此此碑书法清劲仍多古字地作坠三作弎道作?行巛百?子作埚?巛光作灮唐作易?失天作?兀善作譱游作??巛子?曹作??八?日 
吕梁碑 
罗泌云尝见汉刘耽所书吕梁碑字为小篆而讹泐者过半其可读者仅六十言碑中序虞舜之世云舜祖幕幕生穷蝉穷蝉生敬康敬康生乔牛乔牛生瞽叟瞽叟产舜质之史记盖同而不言出自黄帝此可以洗二女同姓尊卑为婚之疑矣又他碑所载后稷生台玺台玺生叔均叔均而下数世始至不窟不窟下传季历犹十有七世而太史公作周纪拘于国语十有五王之说乃合二人为一人又删缩数人以合十五之数不知国语之说十五王皆指其贤而有闻者非谓后稷至武王千余年而止十五世也太史公亦迂哉 
石经考 
汉灵帝光和六年刻石镂碑载五经文于太学讲堂前此初刻也蔡邕以熹平四年与五官中郎将高堂溪典弹议郎张训韩说太史令单扬奏求正定六经文字灵帝许之邕乃自书丹于碑使工镌刻立于大学门外此再刻也魏正始中又立古篆隶三体石经古文用鸟迹科斗体篆效史??榴李斯胡母敬体隶用程邈体晋永嘉中王弥刘曜入洛焚毁过半魏世宗神龟元年从崔光之请补石经唐天宝中刻九经于长安礼记以月令为首从李林甫请世五代孟日?永在蜀刻九经最为精确是时僣据之主惟日?永有文学而蜀不受兵又饶文士故其所制尤善朱子论语注引石经者谓孟蜀石经也宋淳化中刻于汴京今犹有存者 
九鼎入秦 
昭襄之世既书九鼎入秦矣始皇二十八年曷又书使千人没泗求周鼎不获乎吁此太史公深意也秦有并吞天下之心非得鼎无以自觧于天下九鼎入秦之说虚言以欺天下也秦史蒙书以欺后世也太史公从其文而不改又于始皇纪言鼎没泗水以见其妄鼎果在秦曷为又入水以求之乎又于新垣平传言九鼎沦于泗其事益白矣然则鼎曷能没于泗舒雅云威烈王时九鼎震震之者沦之兆也既震矣曷为不能没哉宋太丘社亡自亡也社能自亡鼎之自没亦理也且秦之金人十二灵爽艻矣魏人徙之则澘然下泣况神禹之鼎乎龙泉之剑入平津湛卢之剑去楚国彼固非鼎匹也神物义不污秦明矣宋子虚言事有若实而妄者秦得周鼎也有若诬而实者鼎入泗水也杨子曰予观关羽上玊玺笺云玺潜汉水伏于渊泉晖景烛曜灵光彻天叹曰玺者楚璞秦刻尔何光怪若是况夫鼎者鬪苞着之干象羲文垂之易卦剏于禹历三圣之神圣乎郦道元曰东周显王四十二年九鼎沦没渊泗秦始皇时见于斯水始皇大喜使数千人没水求之系而行未出龙齿断其系故语曰称桨太早绝鼎系此则孟浪之谈予无取焉 
大招 
楚辞招魂一篇宋玊所作其辞丰蔚秾秀先驱枚马而走僵班杨千古之希声也大招一篇景差所作体制虽同而寒俭促迫力追而不及昭明文选独取招魂而遗大招有见哉朱子谓大招平淡醇古不为词人浮艳之态而近于儒者穷理之学盖取其尚三王尚贤士之语也然论词赋不当如此以六经言之诗则正而葩春秋则谨严今责十五国之诗人曰焉用葩也何不为春秋之谨严则诗经可烧矣止取穷理不取艳词则今日五尺之童能写仁义礼智之字便可以胜相如之赋能抄道德性命之说便可以胜李白之诗乎 
广文选 
予阅广文选中山王文木赋乃以文为中山王名而题作木赋宋王微咏赋乃误王为玊而题云微咏赋下书宋玊之名不知王微乃南宋人史具有姓名阮步兵碑乃东平太守嵇叔良撰而妄作叔夜不知叔夜之死先于阮也其疏谬如此 
张良鸿沟之谏 
项羽兵少食尽乃约中分天下汉王欲西归张良谏曰今释弗击是飬虎自遗患也程子曰张良才识高远有儒者气象而亦以此说汉王不义甚矣升庵杨子曰程子之言迂矣张良此言正所以为义也且张良之佐汉本为报韩仇韩仇者谁先则无道之秦后则不仁之羽也且秦之无道甚于商纣羽之不仁埒于嬴秦高祖之诛秦灭项何异于书所谓兼弱攻昧取乱侮亡易所谓汤武革命顺天应人乘此机不取则大事去矣天下何时而息肩乎程子之所谓义必欲汉王守小信而西归项羽复炽则天下生灵死于干戈者又不止长平四十万而已儒者立论何其迂哉 
李密陈情表 
李密陈情表有少仕伪朝之句责备者谓其笃于孝而妨于忠尝见佛书引此文伪朝作荒朝盖密之初文也伪朝字盖晋改之以入史耳刘静修诗若将文字论心术恐有无边受屈人盖指此类乎近日赵弘道作令伯祠记辩伪朝字惜未见此 
出师表缺句 
孔明出师表今世所传皆本三国志按文选所载先帝之灵下若无兴德之言六字他本皆无于义有缺当以文选为正 
周后稷世 
史记世本国语载后稷至文王凡十五世愚按后稷始封至文王即位凡一千九十余年而止十五世可疑也或曰上古人多寿考然而父子相继三十年为一世常理也以十五世而衍为一千九十余年即使人皆百岁亦必六十而娶八十始生子而后可叶其数岂有此理邪稷与契同封契至成汤四百二十余年凡九十四世而稷至文王年倍而世半之何稷之子皆长年而契之子孙皆短世乎此又可证也夫以周家帝王之世国史载之犹难明若此近世家谱可尽信乎 
微子面縳 
史记宋世家武王克商微子肉袒面縳左牵羊右把茅亡弟恒读史至此谓予曰微子有四手兄知之乎予曰书传未闻乃笑曰使无四手何以既面縳而又有左手牵羊右手把茅乎然究言之皆必无之事肉袒面縳出于左氏乃楚人以诳庄王受郑伯之降借名于武王□诬微子也史云微子抱祭器而入周既入周矣又岂待周师至而后面縳乎又究而言之抱器入周亦必无之事刘敞曰古者同姓虽危不去国微子纣庶兄也何入周之有论语云去之者去纣都也虽去不踰国斯仁矣 
青云 
史记云伯夷叔齐虽贤得夫子而名益彰颜渊虽笃学附骥尾而行益显闾巷之人欲砥行立名者非附青云之士恶能施于后世哉青云之士谓圣贤立言传世者孔子是也附青云则伯夷颜渊是也后世谓登仕路为青云谬矣试自变量条以证之京房易占青云所覆其下有贤人隐续逸民传嵇康早有青云之志云史陶弘景年四五岁见葛洪方书便有飬生之志曰仰青云覩白日不为远矣梁孔稚圭隐居多构山泉衡阳王钧往游之珪曰殿下处朱门游紫闼讵得与山人交耶钧曰身处朱门而情游沧海形入紫闼而意在青云又袁彖赠隐士庾易诗曰白日清明青云辽亮昔闻巢许今覩台尚阮籍诗抗身青云中网罗孰能施李太白诗猎客张兔置不能挂龙虎所以青云人高歌在岩户合而观之青云岂仕进之谓乎王勃文穷且益坚不坠青云之志即论语视富贵如浮云之旨若穷而常有觊觎富贵之心则鄙夫而巳矣自宋人用青云字于登科诗中遂误至今不改 
蜀取刘璋 
汉昭烈于十六年冬从刘璋之迎而击张鲁是时孔明留守荆州至明年乃自葮萌据涪出法正之计昭烈亦强忍从之若使孔明在举措当不如此今以取刘璋为孔明病盖亦未之考也 
巧说少信 
史记货殖传南楚好辞巧说少信诸家不觧此句余谓有为神农之言者许行自楚之滕庄周与惠子俱濠人宋玊作大小言赋又作神女高唐赋韩诗外传载孔子与子贡交辞于漂女皆南楚巧说少信之明证也 
汉世武技 
汉书王尊传迹射士千人注迹射言能寻迹而射取之也又有射声校尉言闻声而能射之合二条观之见汉世武事选练之精如此 
如日夜出 
汉书武帝纪建元二年有如日夜出诸家无注予觧之曰曷言乎如日光如日也曷不言日夜出日不夜出夜出非日也有不宜有也曷为书纪异也晋书书有日夜出高三丈遂日之矣班氏书法春秋复起亦不能易矣班之叙传自目为春秋考纪有意于续获麟乎读者爱传志之宏慱而忘考纪之简严何哉 
钱镠 
司马温公通鉴载吴越王钱弘佐年十四即位温恭好书礼士问仓吏今蓄积几何曰十年王曰军食足矣可以宽吾民乃命复其境内税三年欧阳永叔五代史乃云钱氏自武穆王镠常重敛以事奢侈下至鱼鸡卵鷇必家至日取每笞一人以责其负则诸案吏各持簿于庭凡一簿所负唱其多少量为笞数笞巳则以次唱而笞之少者犹积数十多者百余人不堪其苦欧阳史司马鉴所载不同可疑也胡致堂曰司马氏记弘佐复税之事五代史不载欧阳修记钱氏重敛之虐通鉴不取其虚实有证矣予按宋代别记载欧阳永叔为推官时眤一妓为钱惟演所持永叔恨之后作五代史乃诬其祖以重敛民怨之事若然则挟私怨于褒贬之间何异于魏收辈耶 
老泉公论 
苏老泉云唐三百年文章非两汉无敌而史之才宜有如丘明迁固而卒无一人可与范晔陈寿比肩公矣乎其论乎盖虽韩愈顺宗实录亦在所不取也而宋儒乃以五代史并迁此不足以欺儿童而可诬后世乎 
君主妻河 
史记年表秦始以君主妻河君主秦君之女其曰君主犹后世公主也妻河沉之河水如河伯娶妇故事盖戎俗也吕东莱作大事记不达君主之义改主为生又改生作甥失之远矣是以君子无贵凿也 
秀羸多能 
北史称崔治尫纤懦弱胷中所怀乃过甲兵不如说苑称孙叔敖秀羸多能四字文而不赘先秦文人造语如商彝周鼎因物赋形文质得中后世不朴则雕矣 
角端步摇 
晋书载记赞角端掩月步摇翻霜按角端谓弓也李陵遗苏武角端弓知胡人以角端弓为贵耳步摇者慕容也初莫护跋入居辽西燕代名冠步摇诸部因目之为步摇后讹为慕容因以为氏焉 
景云年 
孙之翰唐论中宗景龙四年睿宗即位未踰年而改元景云之翰书去其元字而书景云年慎谓前若书景龙四年正月至五月自五月后上书景云六月至十二月庶得其实而贬亦在其中矣之翰之论曰古之人君即位必踰年而改元者先君之年不可不终也后君继位不可无始也一年不可二君也不终则忘孝矣不始则无本矣一年二君则民听惑矣故书景云年戒无礼而正不典也噫凛凛乎春秋之笔也之翰名甫吾蜀人所著唐论笔力在范祖禹之上与青神王当所编春秋名臣传皆有史迁之风今肝传于世惜哉 
姚璹謟武后 
武后时明堂灾姚璹云成周宣榭火卜世愈隆汉武建章灾盛德弥永其謟而曲如此史乃以之与狄仁杰王方庆同传异哉张唐英云求璹其侣乃与洛水进赤石者可为同等可污狄王二公之传哉按唐语林武后时争献祥瑞洛滨居民有得石而剖之中赤者献于后曰是石有赤心后欲赏之李日知曰此石固有赤心其余岂皆谋反耶唐英所引盖此事语林罕传人亦鲜知此语所出诚可为史中笑柄耳宋汪彦章为张邦昌雪罪表云孔子从佛佾之召本为尊周纪信乘汉王之车盖将诳楚其颠倒是非助佑奸逆与姚璹对武后正相类其能免斧钺之诛于君子之论哉 
李泌家传 
柳琵称李泌佐肃宗两京之复谋居多其功大于鲁连范蠡而取范阳之谋其首也史多逸其事惟邺侯家传为详司马公通鉴多载之至朱子纲目乃以家传出其子孙门生疑非实录善乎眉山史照之言曰家传诚不可尽信亦岂得尽不信哉 
韦月将崔善正 
洛阳布衣韦月将上言武三思浊乱椒房淅西布衣崔善正上言李锜谋为不轨身死而无益于事史且微其名噫亦可怜矣易曰壮于趾往不胜为咎二子之谓乎 
袁生 
陆机汉高祖功臣颂曰袁生秀朗沈心善照汉旆南振楚威自挠大略渊回元功响效邈哉斯人何识之妙按汉书辕生说汉王曰愿君出武关项王必引兵南走王深壁令荥阳成皋且得休乃复走荥阳如此则楚所备者多力分汉得休复与之战破楚必矣其后高祖未酬其赏故史不列于功臣之数陆机作颂乃侪之二十一人之列可谓发潜阐幽矣王应鳞曰辕生说行而身隐鸿飞鱼潜脱屣圭组远希鲁连近慕董公亦古之逸民不可与辩士说客并论也慎按姓氏书辕生乃辕涂之后汉有辕固生之后也其后去车为袁后汉袁良碑叙其世系曰当秦之乱隐居河洛高祖破项实从其策天下既定还宅扶乐文失其名碑亦门?报焉非陆士衡王伯厚发其潜德人亦罕知之予故汇之以补班史之遗焉 
牛继马 
晋书云初玄石图有牛继马后故宣帝深忌牛氏遂为二榼共一口以贮酒帝先饮其佳者而以毒酒鸩其将牛金而恭王妃夏侯氏竟通小吏牛氏而生元帝今通鉴省其文竟云通小吏牛金而生元帝牛金可谓枉着一死又负秽名殊可笑也又按唐元行冲元魏之后着魏典三十卷引魏明帝时西柳谷瑞石有牛继马之像旧时谓元帝本出牛氏诬辞也魏道武帝名犍继晋受命此其应也 
晋惠帝 
晋书载惠帝闻蛙鸣问为官蛙私蛙见饿者云何不食肉麋由此言之愚昧甚矣及荡阴之败兵人引嵇绍斩之帝曰忠臣也勿杀绍血溅帝衣左右欲浣衣帝曰嵇侍中血勿浣也由此言之英明甚矣一惠帝也相去数年何其乍愚乍明如此史之言或虚或实必居一于此矣 
桓温诬海西公 
晋废帝为桓温所废降为海西公又矫太后诏数其昏浊溃乱动违礼度有此三孽不知谁子人伦道丧丑声遐布温之矫诏盖皆诬辞又造谣言谓海西公不男使内人与向龙交而生子所谓本言是马驹今诧成龙子也又欲杀海西三子乃造谣云青青御路杨白马紫游缰汝非皇太子安得甘露浆谣言传布人遂以为实矣温既杀君不厚诬其恶何以为辞按臧荣晋书云废帝深虑横祸乃杜塞聦明既废之后终日酣畅耽于内有子不育以保天年时人怜之为作歌焉以此证之桓温矫诏之辞奸党伪造之谣其可信乎海西公可谓受诬千载矣温公通鉴书此亦不分别史氏之言其可尽信乎 
包谞 
包谞诬颜杲卿上禄山降表凌凖诬郭子仪夺王甫之功李肇之诬李泌定麻姑送酒柳珵诬陆宣公计謟窦参小人诬君子何所不至而后世不成人之羙者往往信之朱子纲目亦不取麻姑送酒事李泌匡复之功亦大矣此小过似可恕也况司马温公通鉴元以此事入考异传疑而纲目乃升为正丈君子与人为善之意何在乎或者门人妄笔非朱本意 
大范小范 
范仲淹镇延安夏人相戒曰小范老子胸中有数万甲兵不比大范老子也注大范名雍仲淹之父传之至今无人知其误者按范仲淹作范雍墓志云公讳雍字伯淳蜀人也为龙图待制振武军节度使镇延安卒谥忠献又观富郑公作范文正公墓志云仲淹父名墉为钱俶掌书记仲淹二岁而孤随妣陈氏再适朱氏则雍岂仲淹之父乎相传不考之误至此世系且不明则史之善恶是非颠倒多矣 
王庭珪 
陈桱续宋元纲目书王庭珪送胡铨诗逢秦桧之怒分注云贬辰州以死按鹤林玊露云王庭厓自桧死后还家年八十九岁孝宗召见年老足弱令一孙扶上殿孝宗慰谕再三特官其孙以此考之庭珪未尝死于辰州也后世多以正史证小说之误小说信多诋讹然拜官召见昭昭在当时耳目必不敢谬书如此是小说亦可证正史之误也缘定宇一时信笔辰州下多增以死二字尔 
虞雍国忠肃公守唐邓欲取长安事 
虞雍公允文既成采石之功朝廷付以襄汉上流重任公知唐邓胜势可以牵制虏兵则陇右之师可以平取长安章奏凡十余上且曰朝廷必欲割唐邓以和臣即挂冠而去是岁六月孝宗受禅尽弃陕西新复州郡省符以公知夔州又割海泗唐邓以和眉山任夑曰诸葛孔明草庐中与昭烈论取天下先取荆益待天下有变则一军出陇右一军出荆襄亦欲掎角取雍尔其后关羽巳失襄阳则孔明右臂已断天下形势非复草庐中所料矣是故魏延尝欲以奇兵取长安孔明不从盖无掎角故也天若祚汉关羽尚在襄阳孔明以大军出陇右而许洛之间又有徙都之警则孔明可以端坐而得长安何至乘危徼幸用魏延之策哉自顷中原有事采石成功天下胜势孔明欲而不之得者一旦在我而以再从虏人市和之诈失此机会可扼腕切齿矣慎按虞允文采石之战陕西州郡尽复归宋允文城唐邓而虏将萧定远以四千骑夜走汴矣唐邓间士民争持牛酒拜马前邯郸之民徤武者聚义兵千余人遮杀其归卒以待宋师而宋师不至武遂遇害当时人心时势如此若从允文之策恢复在指日矣何以言之岳武穆之世金国方兴而兀术干离不皆善用兵取之亦不易海陵之主无道遇弒国又无将取之比武穆之势极易而宋之君皆孱主臣皆奸邪失此机会楼舩载国胥沈于海非不幸也自取也○允文城唐邓欲取长安事不见于史而见于任夑之文徤武遗民之忠勇亦不见于史而见于范成大之北辕录予特表之 
海鳅船 
采石战舰曰蒙冲广而确口海鳅轻而驶绍兴辛巳逆亮至江北掠民船指麾欲济虞允文伏舟于七宝山后令曰旗举则出伺其半渡卓旗于山人在舟中踏车以行船但见船行而不见人虏以为纸船也舟中忽发一霹雳炮盖以纸为之而实以石灰硫黄炮自空而下坠水中硫黄得水而火自水跳出其声如雷纟?氐裂而石灰散为烟雾眯其人马之目只尺不相见遂压虏舟人马皆溺大败之【杨诚斋海鳅舩赋序】 
子细 
北史源思礼传为政当举大纲何必太子细也杜诗野桥分子细【俗语本此】 
毕炕死节比颜平原 
毕炕天宝末为广平太守拒安禄山城陷覆其家唐书附于其父构传盖取韩文公所撰毕垧铭而炕之名不书于忠义传故昌黎云广平之节如此而子不荷其泽呜呼河北二十四郡岂独一颜平原乎温公通鉴亦失书 
柳沆献替比陆贽 
广德元年十一月翰林学士柳沆上疏请斩程元振于是削元振官放归田里见于东坡文而唐书不为沆立传词臣献替不独陆贽李绛也 
房管 
司空图咏房管诗云物望倾心久匃渠破胆频谓禄山初见分镇诏书附膺叹曰吾不得天下矣管奏遣诸王为都统节度此诚可以为社稷功矣唐书不载故特为表出之当时杜甫救房管亦不及此事其后挽房公诗有一德兴王后之句盖指此也 
磨衲集 
磨衲集王庭秀作于绍兴壬子考其论议以郑侠为妄言陈东为鼓变是熙丰之法度非元佑之纷更谓党人子孙为谬赏以苏黄文章为末艺拟程子之学于墨以易传为谢杨删润成书诋赵张二相尤力盖自绍圣以来憸奸茂恶蚓结蛇蟠家以荆舒为师人以章蔡为贤邪说诐行沉酣入骨髓更中天之祸萧艾不薅枝蔓益甚人心不正其害烈于洪水猛兽信矣王庭秀者亦何幸逃少正邜之诛耶 
【四十八卷】
史类一 
【史类一】
女娲配享功臣 
神农本草 
黄帝巾几铭
汤文武
周公大禹 
古圣贤寿 
皋夔读何书
羿射九乌 
逆取顺守 
季札墓
关睢之乱 
辟雍非大学
兴王良佐 
四皓庙碑 
井田封建 
封建 
董子论飬生
春秋孟子 
子贡多学之对 
汉文帝重农
秦之恶
秦一统十五年 
汉辞深厚 
公冶长通鸟音 
汉待宗室 
宋统似晋 
宋之人君勤身 
宋主礼儒臣
孔明渊明 
赵清献不知周茂叔 
李泰伯不喜孟子
李纲四人持正 
读书不求甚觧 
人主俭德 
君能容谏 
五楚四燕四赵三韩 
先忧后乐 
元世祖祀于帝王庙 
陈张二寇 
内夏外夷 
御戎无上策
女?易徒 
徙斯训
濮人 
安南 
雕题绣脚 
蜀才 
蜀士 
蜀诗人
蜀之隐逸 
蜀诗人王谦
蜀士在唐居首选者 
蜀贤五相 
蜀八仙
蜀无史职 
蜀志遗事 
娈童崽子 
张安贫儿镂臂文
语忘敬遗 
衙前散从 
牝朝 
春宵秘戏图
吕将军貂蝉
??巢婢 
络耕道
围棊势
五情六情 
桓玄时童谣
吴元济将败之兆
芳札良书 
辩大明寺壁上隐语 
春帖 
浮生喻
皇甫谧言厚葬之祸 
文苻如雨 
百函十札 
射人意
同能不如独胜 
华牍 
墨汁 
弦诗想蓬莱
东坡与佛印戏语
象经 
张千载
诏首 
李光弼中潬之战
中兴战功不纪武穆 
太史升庵文集四十八卷 成都杨慎着　从子有仁编辑 后学赵开美校 
女娲配享功臣 
宋崇宁祀历代帝王皆以功臣配享而女娲氏独无盖传记阙也于观纬书云女娲氏命娥陵氏制都良管以一天下之音命圣氏为班管以合日月星辰名曰充乐又令随作笙簧是三人皆女娲氏之臣也岂曰传记阙乎若以纬书不足信则伏羲氏之乌明木提轩辕之风后力牧亦纬书也当时蔡京辈寡学往往如此 
神农本草 
白字本草相传以为神农之旧未必皆出于神农后人增之尔然其中如肠鸣幽幽又云劳极洒洒又云发发疗小儿癎大人痓仍自还神化又云立冬之日菊卷栢先生为阳起石桑螵蛸凡十物使主二百草为之长立春之日木兰射干先生为柴胡半夏使主头痛四十五节立夏之日蜚廉先生为人参茯苓使主腹中七节保神守中夏至之日豕首茱萸先生为牡蛎乌喙使主四肢二十三节立秋之日白芷防风先生为细辛蜀漆使主胸背二十四节此文近素问恐非后世医能为也又据此文以立冬为首别考纬书谓三皇三正伏羲建寅神农建丑黄帝建子至禹建寅宗伏羲商建丑宗神农周建子宗黄帝所谓正朔三而改也立夏之后复列夏至而后言立秋与素问长夏之说同所谓五气顺布行四时也 
黄帝巾几铭 
无掘壑而附丘无舍本而治末日中必彗操刀必割执斧必伐日中不彗是谓失时操刀不割是谓失利执斧不伐贼人将来涓涓不塞将为江河荧荧不救炎炎柰何两叶不去将用斧柯此铭汉以下文士多引用之而不见其全惟见于兵书如此 
汤文武 
牛僧孺曰不得巳而有天下则曰仁得已而有天下则曰利善畏其利善决其仁皆圣人也汤文武是也圣人视斯民犹襁褓在焚溺无不挈者然则挈而授其家乎将遂挈而有之乎彼家无人而有之不得已而仁矣家有人而有之则得已而利矣夏无人也【谓无微子】汤有以决其仁殷有人也文王畏其利前贤明汤意故无伯夷后圣明文王之意故曰周可谓至德也已东坡武王非圣人之论与此同意 
周公大禹 
东坡乞一言于徐仲车曰自古皆有才独称周公之才自古皆有功独称大禹之功以其有德以将之也 
古圣贤寿 
啇伊尹寿百有五岁见竹书纪年周太公寿百有十岁见金石录汉窦公本魏文侯乐官至汉文帝时二百八十岁见怀瓘书断魏罗结寿百三十岁见北史唐李元爽一百三十六岁见白乐天集蜀范长生先事刘玄德至李特时一百三十余年宋谯定百三十余岁犹横经授易见蜀志则彭祖之寿非诬也 
皋夔读何书 
王安石与公卿争新法曰君辈坐不读书耳赵阅道折之曰皋夔稷契所读何书此言未足以折安石皋夔岂不学者耶若折之曰相公误矣共工驩兜孔光张禹岂不读书邪则能折其口而理亦恊矣 
羿射九乌 
古传言羿射日落九乌乌最难射一日落九乌言射之捷也而后世不得其说者遂以为射九日矣流俗谬说而传怪文士循名而骋奇异哉 
逆取顺守 
汉儒谓汤武逆取而顺守此言非也易曰武汤革命顺乎天而应乎人焉有逆而可以顺天应人乎左传曰以乱取国奉礼以守犹惧不终季文子犹知其不终也而谓汤武为之乎然逆取顺守之言实本于左氏而又转失其指矣 
季札墓 
孔子题季札墓呜呼有吴延陵君子之墓君字今误读为季非也其字作□形与义与季不合也按篆书郡字有从此为偏傍者可证为君字无疑 
关睢之乱 
晋司马彪传云春秋不修则仲尼理之关睢既乱则师挚修之此以乱为错乱之乱其说亦异 
辟雍非大学 
魏书锺繇传明堂所以祀上帝灵台所以观天文辟雍所以修礼乐大学所以集儒林高禖所以祈休祥既称大学又称辟雍可证辟雍非大学也明矣 
兴王良佐 
陆宣公云兴王之良佐皆季代之弃材欧阳公云胜棊所用败棊之着也兴国所用亡国之臣也 
四皓庙碑 
四皓有羽翼太子之功其没也惠帝为之制文立碑此乃上世人主赐葬人臣恤典之始通典文献通考皆不之载而四皓碑目集古录金石录郑樵金石略皆遗之独见于任昉文章缘起故持表出之 
井田封建 
或问柳子厚言封建之非而胡寅仲以为封建不可非区慱言井田难行而张子厚以为必可行其说孰是曰孔子论继代曰损益可知孟子论为国曰润泽在子使孔孟生于三代之后其损益润泽可知已言治而必曰井田封建是谓生今反古也亦宜 
封建 
昔之论封建者曹冏陆机刘颂魏征李百药颜师古刘秩杜佑自柳宗元之论一出而诸子之论皆废苏子瞻志林一出而柳子之论益明余得拾其遗而禆之曰封建始于黄帝不得其利已受其害矣蚩尤亦诸侯也上干天纪下肆民残以帝之神圣七十战而仅胜之亦殆哉岌岌乎矣其余画野之君分城之主虽有蚩尤之心而未露蚩尤之迹帝固不得而废之也嗣是九黎乱德矣防风不朝矣有扈叛逆矣夷羿篡弒矣昆吾雄伯矣皆诸侯之不靖者其余尚多有之而载籍散亡不可以悉至周则其事又可睹矣大封同姓以及异姓谓之万国其初建之意亦曰藩屏京师也夹辅王室也使民亲于诸侯而诸侯自相亲也成康继世未百年间昭王南廵而胶舟溺死矣穆王西廵而徐偃煽乱矣藩屏焉在乎夹辅焉在乎至于春秋战国干戈日寻迄无宁岁肝脑涂地民如草管乌在其为亲也其立之政典防其僣窃为述职之制曰一不朝则贬其爵再不朝则削其地为建国之典曰负固不服则伐之内外乱鸟兽行则灭之其法似严矣周之世诸侯之不朝多矣贬谁之爵乎削谁之地乎矧敢曰六师移之乎负固不服先莫如秦楚后莫如吴越天王方且迁避之不暇敢言伐之一字乎内外乱鸟兽行莫如晋之齐姜卫之宣姜鲁之文姜哀姜二嬖之子非类之孽方为太子而世其君天王册命之不暇敢言灭之一字乎三朝之制殆为虚设九伐之典亦是弥文则封建非圣人意明矣腐儒曲士是古非今犹言封建当复予折之曰欲目睹封建之利害何必反古今有之矣川广云贵之土官是也夫封建起于黄帝而封建非黄帝意也土官起于孔明而土官非孔明意也势也封建数千万年至秦而废土官历千百年川之马湖安氏弘治中以罪除广之田州岑氏正德中以罪除而二郡至今利之有复言复二氏者人必群唾而众咻之矣封建之说何以异此然欲复土官则人知非之而复封建人不之非是知一方之利害而不知天下之利害知今之势而不知古之势也非腐儒而何哉曰如此则三代圣人犹有弊法邪曰易曰易穷则变变则通礼曰礼时为大顺次之三代之上封建时也封建顺也秦而下郡县时也郡县顺也总括之曰封建非圣人意也势也郡县非秦意也亦势也穷而变变而通也虽然是说也非柳子苏子之说也孔孟有是说矣孔子系易曰阳一君而二民君子之道也阴二君而一民小人之道也孟子曰天下恶乎定定于一夫封建之制国各有君君各纪元是非二君将千百其君矣恶能定于一不定于一恶能不乱使孟子生于秦汉之后必取柳苏识时之说而两胡腐儒将麾之门墙之外矣 
董子论飬生 
董仲舒曰天地之气不致盛满不交阴阳是以君子甚爱气而谨游于房是故新壮者十日而一游于房中年者倍新壮【谓二十日也】始衰者倍中年【四十日也】中衰者倍始衰【八十日也】大衰者以月当新壮之日【十月也】而与天地同节矣然而其要皆期于不极盛不相遇疏春而矌夏涸秋而暌冬飬微阳而固天地之房谨微阴而助收敛之藏又曰寿者酬也寿有短长由飬有得失自行可久之道者其寿酬于久自行不可久之道者其寿亦酬于不久故曰寿者酬也 
春秋孟子 
春秋恶绝秦楚而大学引秦誓楚书孟子羞称五伯而引晏子之言述百里奚之功此皆圣贤憎而知其善也 
子贡多学之对 
子曰赐也以予为多学而识之者与对曰然非与子贡非不知也盖辞让而对事师之理也鬻子对文王武王成王皆曰唯疑岂方唯而亦疑乎对君之体也太史公曰唯唯否否盖古之对友亦如此又可以证 
汉文帝重农 
农者天下之本文帝二年正月亲耕籍田之诏见之农天下之大本又于是年九月赐天下今年田租之半见之农天下之本又于十三年六月除田之租税见之可谓三致意于农矣二年正月而赐天下田租之半十二年三月而赐农民今年半租十三年六月而除之租税除者永除之也始也再赐半租于是遂除之非帝之躬俭国有余蓄能若是乎帝之言曰勤身从事而有租税之赋是为本末无以异也夫其本其重在农则其末其轻在商贾矣文帝以致民殷富者其知本末也三代而后一人而已抑农者天下之本一言必古田畯之书畴官之典有之故三见于文帝之诏四见于景帝后三年之诏五见于武帝元鼎六年之诏成帝阳朔四年之诏则曰邵农明帝永平四年之诏则曰祈农章帝元和元年之诏则曰急耕稼致耒耜至昭烈入蜀倥偬戎马而首立督农之官汉氏重农彷佛周人皆文帝之家法也愚尝因是论之汉所用夏人贡法也如龙子之言贡法信不善矣然此言论法也非论人也以禹启为君皋益为臣有使民盻盻然之事乎汉文帝能赐民田租禹启岂在汉文之后乎宋王安石行新法害民极矣君子在州县宽之一分民受赐一分皋益岂不若宋代州县之臣乎意者赐租之法三代之遗文帝去古未远仿而行之未可知也孟子引龙子之言必欲滕君复井田是时也坏未及半犹可复焉至秦开阡陌巳久虽孟子复生亦必因时立法不为此论矣后之欲复井田者必迂儒曲士也有爱民之心若文帝可也 
秦之恶 
秦之恶天下之所同恶也故曰强秦言其不听也曰暴秦甚矣曰嫚秦言其无礼义也曰孤秦言天下所不与也曰犷秦以犬况之也抑又甚矣曰无义秦曰无道秦恶之至矣尽矣孔孟不如其邦所以为圣为大贤鲁仲连不肯帝之所以为高士也与古之奸臣何代无之其恶未有如秦桧之甚者也人之恶之亦未有如恶桧之甚者也至其子若孙不肯祖之是其余殃百世犹未斩也 
秦一统十五年 
秦享国三十六年因杜牧阿房赋而不考其实也秦自羸姓二十六年庚辰尽灭六国称始皇帝至其沙丘之死为辛卯仅十二年胡亥子婴共三年甲午秦亡则一统之日十五年尔杜牧文人辞赋之语不足多较司马公作通鉴乃于灭周之岁遽以正统书秦灭周惟恐其晚帝秦惟恐其迟岂春秋正统之义哉朱子纲目悉改之所谓统正于下而人道定信矣刘氏书法尹氏发明不能一言赞之何哉 
汉辞深厚 
贡禹乞骸元帝诏荅之引传曰亡怀土所称传者即论语小人怀土之文易小人二字作亡盖嫌于以小人称其臣汉世训辞深厚皆此类也后世平交间辨难之文即如怒骂况君臣之间乎 
公冶长通鸟音 
世传公冶长通鸟语不见于书惟唐沈佺期燕诗云不如黄雀语能免冶长灾白乐天乌鹤赠荅诗序云余非冶长不能通其意似实有其事或在亡逸书中如冲波传鲁定公记之类今无所考耳 
汉待宗室 
汉之待宗室其严乎河间献王子礼以恐喝取鸡失侯罪亦微矣献王汉之贤惟城也二子亦以取鸡失侯一以酬金失侯曷不以其父之贤而原之乎意者景帝先有意立献王而　武帝憾之乃发于其子欤 
宋统似晋 
世之说者曰三代而下天下一统者汉唐宋而巳秦晋及隋合而复分祚又不久不得比之矣余谓汉唐可称一统宋仅与晋比尔不得并汉唐也宋自太祖开基仅得五代之土宇而河东江南闽蜀岭南十国未平史氏未尝以一统例书之至数年诸国始平至真宗而纳币于契丹矣四传至神宗而王安石割七百里地以献辽矣至徽宗入虏而高宗称臣矣河西河北之地则终宋之代未尝得其土之一毛汉唐疆域不如是之隘而一统之日曾不得如西晋之久及其南渡以后享国差长于典午而气息奄奄不啻倍焉尚时有人问邵尧夫国祚不荅架上取晋纪示之徽钦之事正符怀愍是宋之拟晋邵子固有说矣余尝谓宋之得国非有深仁厚泽大烈显功幸取于孤儿寡妇之手与刘知远郭威无大相远而赵普佐命不足比周之王朴况敢望张良李靖乎方是时曹翰欲取幽州并契丹普乃妬忌而巧阻之以方兴之师而不能克久疲之辽仗全胜之势而不能制蕞尔之夏景德之际寇凖之谋不尽用而有靖康靖康之中李纲之策不肯行而有江左始也太祖太宗之时则奉夷狄如骄子继而真宗仁宗之世则敬之如兄长至南渡则事之如君父矣晋之东犹振刷磨淬灭慕容灭姚秦灭李蜀是虫死不僵虎毙犹立也以此言之宋尚不得比晋而况于汉唐乎吾师李文正公乐府云晋之东非失据宋之南竟何处盖确论也然则一统之盛过汉唐而追三代孰有踰我大明之今日乎 
宋之人君勤身 
唐代人君虽在宫禁出舆入辇宋太祖内训皆步自内庭出御前殿亦欲涉历广庭稍冐寒暑此勤身之法也事见吕大防奏议余谓人主宫阙深远舆辇不为过今之官府自厅事送客至中门多乘轿而回数十步之间何必乃尔况皆起自徒步寒儒乎 
宋主礼儒臣 
宋之君崇礼儒臣过于汉唐正史之所遗者有二事其一真宗临杨砺之丧降辇步吊重其清介也其二富弼母卒仁宗为之罢春宴二事虽三代令主不过此也其后徽宗之待蔡京王黼南宋之待秦桧侂胃似道恩礼倍此然前之则如荡子之交狎客后之则如弱主之畏豪奴岂曰荣遇羙事乎书之祗辱 
孔明渊明 
朱子谓孔明之学本申韩渊明之学本老庄此语末学不敢议亦不敢从 
赵清献不知周茂叔 
宋世小说谓赵清献公不知周茂叔余观赵公赠周公诗云心似氷轮浸玉渊节如金井洌寒泉知之深赞之至无踰此矣或者初不相知而后乃相信耳 
李泰伯不喜孟子 
小说家载李泰伯不喜孟子事非也泰伯未尝不喜孟也何以知之曰考其集知之内始论引仁政必自经界始明堂制引明堂王者之堂刑禁论引瞽叟杀人舜窃负而逃富国策引杨氏为我墨氏兼爱潜书引万取千焉千取百焉广潜书引男女居室人之大伦省欲论引文王以民力为台为沼而民欢乐之本仁论引以至仁伐不仁遥平集序以子思孟轲并称送严介序称章子得罪于父出妻屏子而孟子礼貌之常语引孟子俭于百里之制又详说之由是言之泰伯盖深于孟子者也古诗示儿云退当事奇伟夙驾追雄轲则尊之亦至矣今之浅学舍经史子集而剿小说以为无根之游谈故详辩之 
李纲四人持正 
林灵素作神霄箓自公卿以下群造其庐拜受箓独李纲传崧卿曾机移疾不行元孛术鲁翀不拜西僧国师伟哉四公也近有为宗伯执香炉于道场又有横玊三公而拜狸奴者吁异哉 
读书不求甚觧 
晋书云陶渊明读书不求甚觧此语俗世之见后世不晓也余思其故自两汉来训诂盛行说五字之文至于二三万言陶心知厌之故超然真见独契古初而晚废训诂俗士不达便谓其不求甚觧矣又是时周续之与学士祖企谢景夷从刺史檀韶聘讲礼城北加以雠校所住公廨近于马肆渊明示以诗云周生述孔业祖谢响然臻马队非讲肆校书亦以勤盖不屑之也观其诗云先师遗训今岂云坠又曰诗书敦夙好又云游好在六经又云泛览周王传流观山海图其着圣贤辟甫录三孝传赞考索无遗又跋之云书传所载故老所传尽于此矣岂世之卤莽不到心者耶予尝言人不可不学但不可为讲师溺训诂见渊明传语深有契檗 
人主俭德 
梁崔祖思政事疏曰刘备取帐购铜铸钱以充国用魏武遗女皂帐婢十人东阿王妇以绣衣赐死宋武帝节俭□人张妃房帷碧绡蛟帱三齐苮席五盏盘桃花米饭祖思所引二君事皆本史所不载者又苮席不知何物字书亦无苮字 
君能容谏 
汉灵帝之时可谓大乱极否矣然傅夑斥言中宦弄权而帝识其忠廷折崔烈可斩而帝从其议又五胡之刘曜何凶悖也曜有恶梦太史令任义极谏何异公孙圣之刺夫差也而曜竟不罪义陈宣帝之昏暴京兆颜运舆衬陈帝八失帝竟赦之且以御食赐焉呜呼三君犹有容谏之贤如此 
五楚四燕四赵三韩 
秦末汉初诸侯王之立如传舍楚一也而有陈涉焉襄强焉景驹焉怀王焉项羽焉盖八年之间楚凡五易姓也燕一也而有韩广焉臧荼焉卢绾焉吕通焉盖三十年之间而燕凡四易姓也赵一也而有武成焉赵歇焉张耳焉吕禄焉盖二十九年之间而赵凡四易姓也韩一也而有韩成焉郑昌焉韩王信焉盖四年之间而韩凡三易姓也马班二表受封之异易姓之殊稍欠分别 
先忧后乐 
先忧事者后乐事先乐事者后忧事此曾子立事篇语大戴礼所载同范文正公先忧后乐之语本此 
元世祖祀于帝王庙 
今帝王庙元世祖亦得与祀盖以国家统绪所承也按世祖之立国贬孔子为中贤第儒流于倡后国有大事华人仕于其朝者虽大臣不得与闻台省正官非其族类则不任其贱士似秦始皇尊事沙门其名为帝师者正衙朝会百官班列而帝师专席于座隅与其君同受群臣朝贺帝后妃主皆受其戒所以敬礼之者无所不至其奉佛如梁武帝蒙古之制凡攻城不降矢石一发得则屠之其残忍如曹操命西僧杨琏真珈伐故宋诸陵其贪暴如项羽征日本则十万之师弃于海岛愤其败衂复欲征之其穷兵不仁如隋焬帝用奸臣阿合马卢荣桑歌辈头会箕敛以取于民遣使拓云南金遣使往马八国求奇宝责安南陈氏以金人代身其黩货如汉桓灵然则史谓其信用儒术爱养黎元皆溢羙也比之以晋隋南北五代之君犹有惭德而与汉唐宋开基之主一列于二帝三王之次同享万世之祀窃有憾焉此近日姜南之论如此迩年 圣明独断去元世祖像礼官犹以旧制当遵不思高庙祀之□圣人之仁今上去之者圣人之义道并行而不相悖也 
陈张二寇 
高庙云陈友谅剽而轻其志骄张士诚狡而懦其器小其后二寇之败卒如圣料比之汉高之料项籍过之矣 
内夏外夷 
汉宣帝时徙羌于三辅其后光武以南单于欵五原塞又居匈奴于云中两河马援领陇西太守讨叛羌徙其余种于关中居冯翊河东空地魏武帝徙武都氐于秦川以御蜀汉正始中毋丘俭讨句骊徙其余种于荣阳履霜坚氷盖非一日终致五胡瓜分而猾夏杂种云扰而受华吞噬神皋丘墟帝宅紫陌移于黾穴赤县剪为龙荒几二百年生民一何不幸哉夷狄之祸兆端于元海滥觞于元魏洋溢于辽金滔天于蒙古极矣非我太祖一驱除之生民之类将灭矣所以功高汤武而治比尧舜非以此哉 
御戎无上策 
御戎无上策当以气数胜谓中国治则阳长而阴消夷狄阴也焉得不消乱则反是唐人仲讷之言也丘文庄大学衔义补历引古人御戎之说惜独遗此 
女?易徒 
汉书西南夷传西南之夷人自称曰女?易徒音阳方言巴濮之人自呼曰阿阳阳之言我也尔雅引鲁诗有羙一人阳如之何言我柰之何也子兮子兮如此良人何亦此意李太白诗芙蓉帐底柰君何 
徙斯训 
牧誓庸蜀羌髳髳即叟也音搜史西南夷传自嶲以东北君长以十数斯莋都取大注斯及莋都二国名也徙音斯相如难蜀文略斯榆谓斯与楪榆也此斯即西南夷之徙玉篇作鄋注狄国夏为防风氏周为髳汉之賨叟地在蜀之边今按髳也徙也斯也叟也鄋也賨也一种夷人古今随呼而易其名因易其字非慱考何以别而合之 
濮人 
牧誓微卢彭濮伊尹为四方献令正南百濮郑语楚蚡冐始启濮刘伯庄曰濮在楚西南左传麋人率百濮伐楚通典有尾濮木绵濮文面濮拆腰濮赤口濮黑僰濮尔雅南至于濮铅周书王会篇濮人以丹砂注云西南之蛮盖濮人也诸濮地与哀牢相接今按哀牢即氷昌濮人今名蒲蛮其色黑折腰文面是其饰也濮与蒲字音相近而讹尔 
安南 
宋神宗问朱公掞欲再举安南之师公掞对曰愿陛下以禽兽畜之 
雕题绣脚 
南夷有雕题金齿有绣脚蛮 
蜀才 
注疏中有蜀才名姓宋儒谓蜀才郎范长生盖别无所见也陈子昂集有曰襄阳有庞德公谷口郑子真东海霸西山蜀才皆避人养德躬耕求志由此观之范长与蜀才自是二人【蜀音葵字一作蜀战国策有蜀子】 
蜀士 
唐睿宗问蜀士于苏颋对曰李白文章赵蕤术数宋英宗问蜀士于欧阳修对曰文行苏洵经术黎醇二事何其相类 
蜀诗人 
唐时蜀之诗人陈子昂于季子闾丘均李白阮咸雍陶刘湾何兆李余刘猛人皆知之北梦琐言云符载杨衡宋济张仁宝皆蜀人栖隐青城山符载字厚之文学武蓻双绝文见唐文粹杨衡诗见唐音宋济诗止有东陵羙女一首张仁宝阆中人见刘后村千家诗 
又唐世蜀之诗人陈子昂【射洪】李白【彰明】李余【成都】雍陶【成都】裴廷裕【成都】刘蜕【射洪】唐珠【嘉州】陈咏【青神】岑伦【成都】符载【成都】雍裕之【成都】王严【绵州布衣】刘暌【绵州乡贡进士】李渥【绵州】田章【绵州】柳震【双流】阮咸【成都】刘湾【蜀人】张曙【巴州】僧可朋【丹棱】扈处【蜀人】毛文锡【蜀人】朱桃椎【蜀人】杜光庭【青城】若张蠙韦庄牛峤欧阳烱皆他方流寓而老于蜀者尝欲裒集其诗为一帙而未暇焉 
蜀之隐逸 
谯定字天授其学得于蜀曩氏夷挨袁溉字道洁其学得于富顺监卖香薛翁程子遇青城篐桶翁乃知未济三阳失位为男竆之义又渡涪江舟将危正襟端坐人问之曰心存诚敬尔有一樵夫同舟登岸乃问伊川曰公是达后如此舍后如此伊川欲与之言已去而不可追矣此皆宋世蜀之隐逸失名者 
蜀诗人王谦 
王谦蜀人有诗一卷中有约赵氷壸赏海棠一篇云湘罗压绣华春风瑶姬慢舞香裀红细腰百转弓靴稳银鹅金凤花成丛六么换手调弦索一串妖声穿绣幙沉翠飞香天正乐玉团团贴天角其诗绝如李贺尝一脔可知鼎味也 
蜀士在唐居首选者 
吾蜀士在唐居首选者八人垂拱三年射洪陈伯玊开元四年内江范金卿贞元七年阆州尹枢元和八年枢弟尹极太中七年绵州于环太始五年夔州李远八年成都李余龙纪元年巴州张曙 
蜀贤五相 
谢迭山母制机墓志宋中兴张德远虞仲信赵景温游景仁谢德方五贤相皆蜀人也 
蜀八仙 
谯秀蜀纪载蜀之八仙首容成公云即鬼容区隐于鸿冡今青城山也次李耳生于蜀今之青羊宫三曰董仲舒亦青城山隐士非三策之仲舒也四曰张道陵今大邑鹤鸣观五曰庄君平卜肆在成都六曰李八百龙门洞在新都七曰范长生在青城山八曰尔朱先生在雅州有手书石刻五经在洞中好事绘为图 
蜀无史职 
陈寿云蜀无史职故灾祥靡闻按黄气见于秭归群鸟堕于江水成都言有景星出益州言无宰相气若史官不能置此事何由而书盖因父受髠辱加兹谤议者也蜀志又称王崇补东观许盖掌礼仪又郄正为秘书郎广求益部书籍斯则典校无缺属辞有人矣又按后主景耀元年史官奏景星见大赦改元寿自书之而自戾之何耶 
蜀志遗事 
孔子弟子啇瞿世本作啇瞿上文翁石室图亦作啇瞿上宋景文公作成都先贤赞以啇瞿上为蜀人考之路史及舆地纪瞿上城在双流杨雄蜀本纪云黄帝娶于蜀山氏蜀山氏女茂州人也鱼凫津在彭山县彭祖生于此乡以上三事并可入蜀志 
娈童崽子 
北齐许散愁自少不登娈童之床不入季女之室水经注娈童丱女弱年崽子崽音宰选诗肆呈窈窕容路目?翟便娟子皆指娈童之属也阮籍诗昔日繁华子安陵与龙阳 
张安贫儿镂臂文 
昔日已前家未贫苦将钱物结交亲如今失路寻知巳行尽关山无一人【镂臂或谓之札青狭斜游人与倡狎多为此态】 
语忘敬遗 
语忘敬遗二鬼名妇人临产呼之不害人 
衙前散从 
宋代役夫之名有衙前散从衙前今之内班门子也　散从今之外班皂隶也【见韩魏公奏】 
牝朝 
唐人目武后之世为牝朝 
春宵秘戏图 
徐陵与周弘让书归来天目得肆闲居差有弄玊之俱仙非无孟光之同隐优游俯仰极素女之经文升降盈虚尽轩皇之图势则宋人画苑春宵秘戏图有自来矣张平子乐府素女为我师天老教轩皇抑又古矣 
吕将军貂蝉 
世传吕布妻貂蝉史传不载唐李长吉吕将军歌榼榼银龟摇白马傅粉女郎大旗下似有其人也 
??巢婢 
南史王琨??巢婢所生【??巢音搔今骂??巢奴本此】 
络耕道 
唐隐士络耕道常言修养之士当书月令置于座右 
围棊势 
方四聚五花六持七见围棊赋玊壸银台车箱井阑皆棊势名见汉武帝赋 
五情六情 
五情者天干也甲乙为本情丙丁为合情戊巳为形情庚辛为冲情壬癸为钩情六情者地支也申子为贪狼寅午为廉贞亥卯为阴贼巳酉为宽大戌丑为公正辰未为奸邪六情之中分喜怒好恶哀乐喜行宽大怒行阴贼好行贪狼恶行公正乐行奸邪阳主生故天干有合甲巳为中正之合乙庚为仁义之合丙辛为威权之合丁壬为滛泆之合戊癸为无情之合阴主杀故地支有冲【此见风角书可补翼奉传之遗】 
桓玄时童谣 
车无轴倚孤木绳縳腹芒笼目上二句桓字下二句言其败死玄之败果以绳縳至芒笼其首沉之江中 
吴元济将败之兆 
裴度征淮西掘得一碑上有谣云井底一竿竹竹色深深绿鸡未肥酒未熟障车儿郎且须缩有识之者曰鸡未肥肥去月乃巳字酒未熟去水乃酉字后果以巳酉日擒吴元济宋人四六有学惭鼠狱智乏鸡碑下句正用此事鼠狱张汤传 
芳札良书 
坐拥良书【赵景至】遅还芳札【张率】 
辩大明寺壁上隐语 
淮南大明寺壁上有诗谜云一人堂堂二曜同光泉深尺一点去氷傍二人相连不欠一边三梁柱火烘然除去双勾两日不全○班义一见即能辩之乃八字隐语也【大明寺水天下无比】 
春帖 
海人衔规忽觉人间之晓宫花剪彩恍疑天上之春【元终】 
浮生喻 
东逝之长波西乘之残照击石之星火骤隙之迅驹风里之微灯草头之悬露临崖之朽树灼目之电光 
皇甫谧言厚葬之祸 
剥壁捋金环扪肠求珠玉 
文苻如雨 
文苻如雨【羲之疏】催迫急星【李密】 
百函十札 
刘穆之善尺牍自旦至日中得百函而应对不废【南史】十行细札【光武传】 
射人意 
刘滕奸谋有余善射人意 
同能不如独胜 
孙位画水张南本画火吴道玄画杨绘塑陈简斋诗辛稼轩词同能不如独胜也○太白见崔颢黄鹤楼诗去而赋金陵凤凰台 
华牍 
华牍○芳讯○良书○宝札○琼音○瑶缄○庆削○兰讯【宋人四六多用之】 
墨汁 
刘静修诗老觉胸中无墨汁画云李成惜墨如金是也梁武帝时举秀才谬者罚饮墨汁一斗近有善谑者云画士胷中可有酒汁不可有墨汁秀才反是 
弦诗想蓬莱 
风俗通秦始皇弦诗想蓬莱而不免于沙丘之祸 
东坡与佛印戏语 
东坡问佛印曰金?只汤狱图如何不画和尚佛印对曰人间怕阎罗阎罗怕和尚坡曰怕你甚么对曰若使阎罗有犯亦要和尚忏除坡大笑曰好说好说此言虽戏至理存焉亦可谓嬉笑之斧钺矣 
象经 
世传象棊为周武帝制按后周书天和四年帝制象经殿上集百寮讲说隋经籍志象经一卷周武帝撰有王褒注王裕注何妥注又有象经发题义又据小说周武帝象经有日月星辰之象意者以兵机孤虚冲破寓于局间决非今之象戏车马之类也【若如今之象戏芸夫牧竖俄顷可觧岂烦文人之注百寮之讲哉】 
张千载 
千载字毅甫庐陵人文山友也文山贵显屡以官辟皆不就文山自广还至吉州城下千载来见曰丞相赴京某亦往遂寓于文山囚所侧近日以羙食奉之凡留燕三年潜造一椟文山受刑后即藏其首仍寻访文山妻欧阳夫人于俘虏中俾出火其尸千载拾骨寘囊弁椟南归付其家葬之次日其子梦父文山怒云绳巨未断其子心动毅然启视之果有绳束其发众服公英爽可畏刘湏溪纪其事赞于文山像后曰间居忽忽万古咄咄天气惨然如动生发如何寻约亦念续刍岂其英爽犹累形躯同时之人能不枽?页泚昔忌其生今妬其死 
诏首 
晋诏首称纲纪唐诏首称门下元诏首称指挥惟本朝诏首直入事有三代典谟之体 
李光弼中潬之战 
胡致堂云中潬之战李光弼不遗余力仅而胜之使郭子仪相与掎角贼可平矣余谓非也岂有二将共事能成大功者乎谚曰稍工多舟必破四公子棊奕必不胜相州九节度之败子仪光弼俱在焉以势相埒而不相下也儒者纸上之语使之当国岂不误苍生乎或问予曰郭李之将齐名使子仪当中潬之战何如未可知也子仪之持重光弼之劲捷各有所长以诗喻之郭如子羙李如太白以文喻之郭如韩李如柳论诗文雅正则少陵昌黎若倚马千言放辞追古则杜韩恐不及太白子厚也 
中兴战功不纪武穆 
宋干道二年定中兴十三处战功张俊朙州吴玠和尚原饶风岭杀金平韩世忠大仪刘锜顺昌张子盖海州李宝海道邵宏渊正月浦桥虞允文采石李道光化次湖刘锜皂角林王宣汲靖确山凡十三而不及岳武穆盖秦桧之党犹存掩之也 
【四十九卷】
史类二 
【史类二】
八士考
季随 
严子陵
焦光 
田千秋
章邯未可轻
景毅 
韦叡 
女状元
韦孝宽薛仁贵 
王逸少经济
王维谈名理
孔北海
裴頠王坦之
审已 
刘琨刘栖椘
王朴 
李白墓志 
方望贤于范增 
氷泮氷合 
杨补之
鄮山正论 
穆姜特谥 
秋胡妻
徐淑 
冯夫人锦车
浣花夫人 
锦伞夫人 
党籍碑
龙头虿尾 
刘须溪
高士 
荀彧裴枢 
傅玄称孔明
武侯格言 
飞兔龙文 
黄东发评王导 
王导贼臣 
阳明纪梦诗
杨轲 
贾易 
补陆贽对德宗 
陆贽忌才 
蒲禹卿
赵普 
苏长公次公
半山诗 

太史升庵文集四十九卷 成都杨慎着　从子有仁编辑 后学赵开美校 
八士考 
周有八士马融以为成王时人刘向以为宣王时人他无所考汲冡周书克殷解乃命南宫忽振鹿台之财乃命南宫百达史佚迁九鼎三巫疑南宫忽即仲忽南宫百达即伯达也尚书有南宫括疑即伯适也则八士者南宫氏也以为成王时人□之尚书南宫之姓与汲冡书南宫之姓合伯达伯适与仲忽之名又合似是无疑聊笔之以谂慱古者 
季随 
萧颖士蒙山诗子尚捐俗纷季随蹑遐轨季随即周八士中一人也蒙山有季随隐迹事未知所出亦奇闻也 
严子陵 
范晔严光传以光为余姚人而云少与光武同学光武何尝至余姚哉晔着任延传云延会稽都尉到郡先询延陵季子时天下新定道路未通避乱江南者未还中土如董子仪严子陵等皆待以师友之礼则子陵侨居避乱江南明矣又按故迹遗文有严子陵碑云子陵新野人避乱江南娶梅福女因居会稽以此考之与任延传相合【严光当作庄光避汉讳也】 
焦光 
后汉焦光字孝然河东人也隐于焦山窜河渚间作一蜗牛庐处其中冬夏袒卧遭大雪亦不移人以为死就视如故或问皇甫谧曰焦光何人曰吾不足以知之矌然以天地为栋宇闇然合至道之前出群形之外入玄寂之幽犯寒暑不以伤其性居矌野不以苦其形遭惊急不以迫其虑推荣忧不以累其心损视听不以污其耳目羲皇以来一人而已 
田千秋 
汉武帝征和二年大鸿胪田千秋曰方士言神仙者甚众而无显功请皆罢遣之上曰大鸿胪言是也遂有天下岂有神仙尽妖妄耳之说实千秋启之也鸣呼千秋能申戾太子之冤而罢方士之妄亦贤矣世犹以一言取相少之何其不恕耶 
章邯未可轻 
方万里云高祖自汉中东出司马翳董欣望风稽颡独章邯坚守废丘踰年不下至于引水灌之然后破此岂脆敌哉惜其不知所事身名俱灭严尤之于王莽道覆之于卢循皆一律也 
景毅 
景毅蜀郡人为汉侍御史子顾为李膺门徒未有录牒不及于谴毅慨然曰本谓膺贤遣子师之岂可以漏脱名籍苟安而已遂自表免归汉末耻不与当人不独皇甫规也 
韦叡 
六朝人才韦叡为冠司马温公曰其临阵也勇其执事也敬其律已也廉其与人也惠其居官也明功成身退明哲保身齐梁之世乃有若人邪是时武帝方锐意释氏天下从风而靡而叡独不与呜呼叡亦豪杰之士哉 
女状元 
女侍中魏元义妻也女学士孔贵嫔也女校书唐薛涛也女进士宋女郎林妙玊也女状元蜀黄崇嘏也崇嘏临卭人作诗上蜀相周庠庠首荐之屡摄府县吏事精敏胥徒畏服庠欲妻以女嘏以诗辞之曰一辞拾翠碧江湄贫守蓬茅但赋诗自服蓝衫居郡椽永抛鸾镜画蛾眉立身卓尔青松操挺志坚然白壁姿幕府若容为坦腹愿天速变作男儿庠大惊具述本未乃嫁之传奇有女状元春桃记盖黄事也 
韦孝宽薛仁贵 
后周韦孝宽参麟趾殿学士考校图籍唐薛仁贵着周易新生本义四卷二子皆勇将而精意经术如此 
王逸少经济 
王逸少其在东晋时盖温太真蔡谟谢安石一等人也直以抗怀物外不为人役故功名成就无一可言而其操履识见议论闳卓当世亦少其比公卿爱其才器频召不就殷深源辅政劝使应命遗之书曰足下出处正与隆替对岂可以一世之存亡必从足下从容之适逸少报曰吾素志无廊庙王丞相欲内吾誓不许之手迹犹存由来尚矣不于足下参政而方进退自儿婚女嫁便怀尚子平之志数与亲知言之非一日也及殷侯将北伐以为必败贻书止之殷败后复谋再举又书曰以区区江左所营综如此天下寒心久矣自寇乱以来处内外之任者疲竭根本各从所志竟无一功可论一事可纪任其事者岂得辞四海之责哉若犹以前事为未工故复求之于分外宇宙虽广何所自容又与会稽王笺曰今虽有可欣之会内求诸已而所忧乃重于所欣以区区吴越经纬天下十分之九不亡何待愿令诸军皆还保淮湏根立势举谋之未晚其识虑精深如是其至恨不见于用耳而为书名所盖后世但以翰墨称之艺之为累大哉 
王维谈名理 
王维云古之高者曰许由挂瓢巢父洗耳耳非驻声之地声非染耳之迹恶外者垢内病物者自戕此尚不能至于矌士岂入道之门也维之谈名理如此岂减晋人邪 
孔北海 
孔北海大志直节东汉名流而与建安七子并称骆宾王劲辞忠愤唐之义士而与垂拱四杰为列以文章之末技而掩其立身之大闲可惜也君子当表而出之 
裴頠王坦之 
晋世人士皆尚虚无而裴頠作崇有论皆尚庄学而王坦之作废庄论二子之言可谓卓然自立不随俗尚矣然夷考其所为裴之欲而无厌自取伊戚徒能言之耳坦之风格忠鲠始终不易殆不愧其言云 
审已 
晋陆□拜侍中谓宾客曰以我为三公是天下为无人唐郑棨闻拜相曰郑五作相天下无人矣二子审已量力其视力小任重折足覆餗而犹不知止者有异矣 
刘琨刘栖椘 
晋金谷二十四友有刘琨唐八关十六子有刘栖椘其中行独复者乎 
王朴 
五代人才王朴为冠其平边策攻取先后宋兴之初先平江南晚定河东次第不能易也外事征伐内修文治其论星历宋定钦天历不能易也其论乐律宋作大晟乐不能易也其言有曰彼民与此民之心同是与天意同契天人意同则无不成之功近于知道矣五季之世而有若人邪 
李白墓志 
范传正作李太白墓志云白常欲一鸣惊人一飞冲天彼渐陆迁乔皆不能也及其谪退乃叹曰千钧之弩一发不中则当摧撞折牙而求息机安能効碌碌者苏而复上哉用是脱屣轩冕释羁缰锁因肆性情太放于宇宙间意欲耗壮心而遣余夫此数语足以尽太白为人刘全白有李翰林墓碣记云太白广汉人性惆傥知纵横术善赋诗才调逸迈往往兴会属词恐古之善诗者亦不逮裴敬有李白墓碑曰白为诗格高旨远若在天上物外任华送李白之曹南序曰彼碌碌者徒见三河之游倦百镒之金尽乃议子于得失亏成之间曾不知才全者无亏成志全者无得失进与退于道德乎何有以上诸文附见李白集古本有之今不传矣全白指太白为广汉人盖唐世彰明县属广汉郡故犹举郡为称耳 
方望贤于范增 
方望为隗嚣军师后嚣不听其言望以书谢之曰范蠡收责句践乘扁舟于五湖舅犯谢罪文公亦逡巡于河上望之无劳固其宜也望闻乌氏有龙池之山微径南通与汉相属其傍时有奇人聊及闲暇广求其真愿将军勉之望之见几乱邦托迹方外飘然行遁邈焉莫追贤于范增远矣 
氷泮氷合 
汉光武渡呼沲河俄顷氷合真有神助矣其后帝命其处为危渡口示天幸不可恃以戒子孙此其大度何如也石勒击刘曜济自大堨以河氷泮为神灵助号为灵昌津此其去光武远矣石勒自谓遇光武当并驱中原未论胡汉仁暴只兹一事绝尘莫攀胡羯何其大言无忌耶其代王什翼犍击刘辰河氷未合乃以苇絙约流澌而氷合复恐未坚又散苇于上氷草相结有如浮梁出其不意遂大破之此则以人力迎天者也 
杨补之 
杨补之子云之后自蜀而移家清江善画梅秦桧求之竟不与也有逃禅老人词一卷兵尝题其画梅谱一诗云逃禅老人杨补之清江世业锦江移承家不愧草玄后艺苑岂独梅花师神交早与逋仙素清节不受桧赋缁请看麝煤鼠尾外更有玉佩琼琚词 
鄮山正论 
黄鄮山答蜀人黄制参有大书曰考亭于介甫爱而不知其恶于东坡憎而不知其善迹则诚有之然特激于汪玉山一时往复之书然尔玉山极口称誉东坡考亭方辨之玉山再护东坡则考亭遂深求东坡之短遂有宁可取介甫之说介甫因此得考亭救得数语考亭有性气此一时有激不平之言非平日议论之正也介甫亦可谓侥幸甚矣然其苗脉亦从为伊川护法中来甚至介甫作诗骂昌黎而考亭亦以其诗为是平生克治其身如考亭因为门庭有此等偏处亦不自觉则后学可不深自警也哉鄮山朱子门人之门人也其言如此可谓朱子之忠臣矣然朱子此论非特有激于汪应辰其阴拱介甫之意往往发见余观张南轩与朱元晦书曰闻兄在乡里因岁歉请于官得米储之而春秋赏其所取之息或者妄有?林?攵?青苗之□□闻之作而言曰介甫独有彗?攵青苗之一事是耳奋然作社仓记以述此意某以为过矣是乃意之所加不自知其偏者也不可作小病看异日流弊恐不可言南轩此论可谓朱子之诤友矣朱子他日又录安石为名臣而跻之韩范富欧之间此岂亦有激于何人乎呜呼于东坡乎何损于半山乎何益独可为大儒惜耳朱子学孔孟者也孔孟平日之论曷尝誉驩兜而贬元凯乎朱子尝谓陈同甫跻汉唐于三代是精金顽铁作一锅销朱子以安石与韩范齐名何不分别金铁之甚邪 
穆姜特谥 
妇人皆从夫谥而穆姜乃特谥观其致女论诗之言盖有才智之哲妇也文姜亦特谥 
秋胡妻 
刘子玄曰列女传载秋胡妻者寻其始末了无才行可称直以怨怼厥夫投川而死轻生同于古冶狥节异于曹妷此乃凶险之顽人强梁之悍妇辄与贞烈为伍有乖其实焉予按小说载刘伯玉妻闻其夫诵洛神赋遂投洛水而死名妬妇津事与秋胡相类秋胡妻可为贞烈则当祠于妬妇津以刘伯玉妻配享可也 
徐淑 
予观艺文类聚见东汉妇人徐淑与夫秦嘉两书又观玉台新咏见其与夫诗皆丽则可诵又考史通称其动合礼仪言成规矩夫死毁形不嫁哀痛伤生可谓才德兼羙者也范晔后汉书作列女传乃舍淑而取蔡琰何见哉 
冯夫人锦车 
汉书西域传冯夫人名嫽汉宫人也善史书乘锦车抾节和戎而归按此事甚奇而六朝唐人无入篇咏者惟刘孝威诗云锦车劳远驾骆宾王诗锦车朝促候刁斗夜传呼徐坚诗云摇锦车节月照角端弓仅一句一联而巳此事可画可歌胜于咏明妃之失节文姬之伤化多矣 
浣花夫人 
成都浣花溪有石刻浣花夫人像三月三日为浣花夫人生辰倾城出游地志云夫人姓任氏崔宁之妾按通鉴成都节度使崔旰入朝杨子琳乘虚突入成都宁妾任氏出家财募兵得数千人自帅以击之子琳败走朝廷加旰尚书赐名宁任氏封夫人 
锦伞夫人 
冯宝妻洗氏封石龙夫人战则锦伞宝幰至老未尝败年八十而终智勇福三者全矣古今女将第一人也绣旗女将与李全战者见金史可对锦伞夫人 
党籍碑 
宋元佑党籍碑成于蔡氏父子其意则王安石启之也安石尝作东?日杜诗以寓意谓神姧变化自古难知辨之而不疑者惟禹鼎焉魑魅合谋盖非一日太丘之社其亡也晚盖以喻新法异意之人将为宋室之祸也其后门生子婿相继得政果铸宝鼎列元佑诸贤司马光而下姓名于其上以安石比禹绩而以司马诸公为魑魅吕惠卿载诸谢章曰九金聚粹画图魑魅之形自此党论大兴贤才消伏卒致戎马南骛赤县丘墟一言丧邦安石之谓也【慎】按安石之恶流祸后世有如此宋之南迁安石为罪之魁求之前古奸臣未有其比虽后汉晚唐党祸不若是其烈然彼乃宦者阉奴身为恶而显遭戮国史明着为奸臣矣安石以文济奸党恶又众至于后世是非犹舛朱晦庵作宋名臣言行录以王安石为名臣与司马光并烈夫司马光与安石所争者新法也新法之行是则谏沮新法者非安石为名臣则司马光不得为名臣矣今著名臣录自拟于春秋而光与安石并列则是石碏与州吁皆为忠臣崔杼与晏婴皆为义士而孔子可与少正卯同列孟子可与仪秦齐班乎其微意不可知岂暗用绍圣调停之法于史册之间乎朱子平生功业不可见而去取如此可疑也且司马作通鉴书诸葛亮入寇公作纲目正之当矣然通鉴所书因乎陈寿名臣录公之进安石则未有因也公之特笔而天下后世虽儿童走卒未有一人之见同焉者也或曰公之取安石憎而知其善也为其护细行有经学与文章也噫是又不通之甚矣憎而知其善者小恶而可改者也若夫引群邪害众正误人主亡社稷此元恶大憝虽有小善不足言矣王夷甫禇彦回未尝不护细行孔光张禹未尝无经学李斯曹操岂不能文章史固未尝假借之也予又见他书载金兵入汴见铸鼎之象而叹曰宋之君臣用舍如此焉得久长遂怒而击碎之夷狄犹知恶安石而大儒朱子反尊崇之何故安得起公九原而一问之邪 
龙头虿尾 
三国志云管宁为龙头邴原为龙腹华歆为龙尾余谓华歆为虿尾近世山西以乔白崖王虎谷王琼为河东三凤评者谓白崖虎谷为二凤王琼为一枭 
刘须溪 
庐陵刘辰翁会孟号须溪于唐人诸诗及宋苏黄而下俱有批评三子口义世说新语史汉异同皆然士林服其赏鉴之精而不知其节行之高也余见元人张孟浩赠须溪诗云首阳饿夫甘一死叩马何曾罪辛巳渊明头上漉酒巾义熙以后为全人盖宋亡之后须溪竟不出也与伯夷陶潜何异哉同时合志者如闽中之谢皋羽徽州之胡余学慈溪之黄东发峨眉之家铉翁自以中国遗人不屈犬羊不知其几宋朝待士之效深矣附须溪丁酉元夕宝鼎现词云红妆春骑踏月花影于旗穿市望不尽楼歌舞习香尘莲步底箫声断约彩鸾归去未怕金吾呵醉甚辇路喧阗且止听得念奴歌起○父老猫记宣和抱铜仙清泪如水还转盻沙河多丽滉漾明光连邸第帘影冻散红光成绮月浸蒲桃十里看往来神仙才子肯把??麦花扑碎肠断竹马儿童空见说三千乐指等多时春不归来到春时欲睡又说向灯前拥髻暗滳鲛珠坠便当日亲见霓裳天上人间万里此词题云丁酉盖元成宗大德元年亦渊明书甲子之意也词意凄婉与麦秀歌何殊○尹济翁寿须溪风入松词云曾闻几度说京华愁压帽檐斜朝衣熨贴天香在如今但弹指兰阇不是柴桑心远等闲过了元嘉○长生休说枣如瓜壸日自无涯河倾南纪明奎壁长教见寿气成霞但得重携溪上年年人共梅花 
高士 
严僖与许由为友蜀之严道人隐雅州见蜀本纪应曜隐居淮上与四皓同征而不出见海录碎事挚峻字伯陵隐于汧山司马迁以书招之不从见高士传牛牢魏郡人立志不与光武交其风节又峻于庄光矣而世不知之也其事仅见于寰宇记侯馥晋代泸州人不屈于李雄史亦失纪而见于地志国初有徐舫刘基宋濂往访之荷蓑笠以见示不用于世也史皆逸其事然则巢父之徒古今岂少乎 
荀彧裴枢 
荀彧为曹操谋主弒械巳成矣一旦受九锡或乃以为不宜竟为曹所害唐裴枢既受朱全忠之荐为相又刦迁昭宗于洛阳全忠除一太常卿枢乃持之不与全忠杀之白马驿二事正相类文中子犹以彧及其子攸比殷之三仁欧阳永叔以枢一卿尚惜其肯以社稷与人乎呜呼文中永叔可谓愚矣荀裴二人既与曹操全忠同为逆谋非一日矣其靳九锡惜一卿欲微示异同以掩时人之耳目其心必曰吾巳许其大其细者不许彼未必怒也操与全忠之意必疑曰彧与枢之意中变矣细者如此况大者乎遂逞其忿杀之不恤也昔有孀妇私一恶少许其窃赀以逃而未有隙也一夕恶少赌慱欲薄取以偿戏债妇坚不与恶少曰是此?夕少尚吝其肯以全赀?我乎乘醉夜半杀之彧与枢类之矣若以彧为仁枢为忠则此妇亦可为贞为烈乎甚矣文中永叔之为愚也 
傅玄称孔明 
傅子云孔明诚一时之异也入无遗刃出有余粮 
武侯格言 
武侯曰势利之交难以经远士之相知温不增华寒不改叶贯四时而不衰历夷险而益固 
飞兔龙文 
田巴奇鲁连曰鲁连乃飞兔也岂直千里驹哉杨津目杨愔曰此儿驹齿未落巳是我家龙文更长当求之千里外驹齿未落巳是龙文騕褭之中更齐飞兔 
黄东发评王导 
王导在江左为一时偷安之谋无十年生聚之计陈頵劝抑浮竞不能从也王敦杀周戴不肯救也卞敦不赴国难不能戮也郭默害刘胤不能问也庾亮召苏峻不能止也石勒寇襄阳大疫死大半弊不能乘也葛陂滛雨三月不止困不能袭也晋帝拜其妻曹氏不能辞也又阴拱中立以观王敦之成败而胸怀异谋观敦与导书平京师日当亲割温峤之舌非素有谋约者敢为此言敦巳伏诛当加戮尸污宫之罪又请以大将军礼葬之敦死后导与人言恒称大将军又言大将军昔日为桓文之举此为漏网逆臣无疑徒以子孙贵盛史家掩恶以欺万世谓之江左夷吾管氏舆台亦羞之矣近日阳明王公后渠崔公皆有此论与愚见不谋而合因观黄东发之言昔人已有此评矣不厌重着之 
王导贼臣 
余尝反复晋书知王导心事与王敦一间耳真贼臣也元帝永昌元年敦称兵向阙人臣无将非反而何而导于敦伏诛之后犹谓其义同桓文不知桓文何尝称兵伐周何尝戮周之大臣乎敦问周顗于导三问而三不对是借剑于敦而杀顗也非敦反乃导反也又与王含书云昔年侫臣乱朝人怀不宁其曰侫臣指刁恊刘隗恊与隗不合于敦而欲诛之者也导于明帝太宁二年敦反迹大彰而犹为此言非贼臣而何晋朝姑息不振王导族党大盛是以一时反以逆贼为忠贞千载而下人犹不悟世亦易欺哉余每读史至此不胜愤与余同此见者安阳之崔子锺耳其后明帝崩成帝即位而导称疾不入朝郗鉴责之曰大行在殡嗣王未立岂人臣辞疾之时又郭默怀逆而不能讨乃曰遵飬时晦陶侃责之曰是乃遵飬时贼也以此观之导既无济世之才又无人臣之节不膺诛戮亦已幸矣 
阳明纪梦诗 
慎尝反复晋书目王导为叛臣颇为世所骇异后见崔后渠松窓杂录亦同余见近读阳明纪梦诗尤为卓识真见自信鄙说之有稽而非谬也其自序曰正德庚辰八月廿八日卧小阁忽梦晋忠臣郭景纯氏以诗示予且极言王导之奸谓世之人徒知王敦之逆而不知王导实阴主之其言甚长不能尽录觉而书其所示诗于壁复为诗以纪其畧嗟乎今距景纯若干年矣非有实恶深冤欝结而未暴宁有数千载之下尚怀愤不平若是者耶诗云秋夜卧小阁梦游沧海滨海上神仙不可到金银宫阙尚嶙峋中有仙人芙蓉巾顾我宛若平生亲欣然就语下烟雾自言姓名郭景纯携手历历诉衷曲义愤感激难具陈切齿尤深怨王导深奸老猾长欺人当年王敦觊神器导实阴主相缘夤不然三问三不答胡忍使敦杀伯仁寄书欲拔太真舌不相为谋敢尔云敦病已笃事已去临哭嫁祸复卖敦事成同享帝王贵事败仍为顾命臣几微隐约亦可见世史掩覆多失真袖出长篇再三说觉来字字能书绅开窓试抽晋史阅中间事迹颇有因因思景纯有道者世移事往千余春若非精诚果有激岂得到今犹愤嗔不成之语以筮戒敦实气沮竟殒身人生生死亦不易谁能视死如轻尘烛微先几炳易道多能余事非所论取义成仁忠晋室龙逢龚胜心可伦是非颠倒古多有吁嗟景纯终见伸御风骑气游八垠彼敦之徒草木粪土臭腐同沉沦郭景纯梦中诗我昔明易道故知未来事时人不我识遂传躭一技一思王导徒神器良久觊诸谢岂不力伯仁见其底所以敦者仇罔顾天经与地义不然百口未负托何忍置之于死地我于斯时知有分日中斩柴市我死何足悲我生良有以九天一人拊膺悲晋室诸公亦可耻举目山河徒叹非携手登亭空洒泪王导真奸雄千载人未议偶感君子谈中及重与写真记固知仓卒不成文自今当与频谑戏傥其为我一表扬万世万世万万世 
杨轲 
晋有杨轲者石虎遣使征之不应亲驾往视亦高卧不起石虎谓沙门道集曰朕乘舆所向天沸地涌何匹夫而长傲耶道集对曰昔舜优满衣禹造伯成魏式于木汉美庄光管宁不应曹氏皇甫不屈晋代岂可令史无隐遯传耶虎悦其言而止余谓杨轲固高士石虎始能枉驾终能优容亦岂寻常之虏哉此事见法苑珠林而史不载故表出之 
贾易 
贾易言苏辙制科试文谬不应格而滥进是时辙方不合于君相而易因诬之夫以辙之文章而犹曰谬曰幸曰滥小人之无忌惮何所不至 
补陆贽对德宗 
唐德宗曰人言卢木?巳是奸邪朕独不觉其然陆贽之对婉矣而未尽也奚不曰古之所谓奸邪者莽操懿温是也其人皆有功于国有善及人时君倚之以成其恶是真奸邪也卢木?巳则异木?巳之为人无寸功于国无片善于身事事蠹政害民时时妨贤病国始则保朱泚之不反终则致朱泚之簒立车驾播迁宗社几灭幸而反正天所赞也原木?巳之情与抽戈犯跸者同定木?巳之罪与误国无上者等寸斩不足以谢天下族诛不足以谢朝廷圣代之枭獍皇家之鲸鲵也奸邪二字不足以尽之臣以为陛下改过当如太甲惩患当如成王而曰朕独不觉其然是以枭獍为鸾凤鲸鲵为龟龙也王言如纶其出如綍天下闻之谁不解体前事之不忘后事之师陛下勿以宗社再试哉世传宣公对上语多讷曰容臣退而思之故张南轩云宣公只是词臣非宰相才盖指其为相不能行而徒屡疏其言也 
陆贽忌才 
于公异露布为德宗所叹赏陆贽忌其才诬以家行不至赐孝经一卷坎壈而终惜哉敬舆而有此也后人称之智如子房才如贾谊子房何曾忌才如此 
蒲禹卿 
蒲禹卿成都人王蜀之世对策直言擢第一及宗衍欲至天水禹卿上疏谏曰天水之地远恶难行险禾?戋欹云危峯插汉石崖微雨则摧阁道稍泥则滑那堪叱驭岂可鸣銮况玉京金阙宝殿珠楼内苑上林琼池瓌圃香风满槛瑞露盈盘钧天之乐奏九韶回雪之舞呈八佾何必湏于远塞看彼荒山且蜀国从来创业多乏永谋或德不及于两朝或祚不延于七代刘禅出降于邓艾李势遽归于枥温皆为不恤直言以致亡国宗衍不听至凤州已遇敌不一年遂亡 
赵普 
宋之多□□始于赵普宋之兵孱国弱亦始于赵普何也曹翰欲取幽州承周世宗一日取三关之余威而辽国多隙取之必矣赵普亦知翰能之而嫉媢之心蓄于内阻抑之巧形于口太祖亦承五代之弊畏难苟安玩时愒日故从其言而金元之祸中国人类几绝由或之地几为匈奴之牧马场皆普一言丧宋社稷而兆数百年之祸也其渝金匮之盟罪犹在此下乎 
苏长公次公 
元刘文靖云苏长公爱孔文举次公爱管幼安盖气质各相类云 
半山诗 
半山咏孟子诗云何妨举世嫌迂阔故有斯人慰寂寥此欲尚友孟子也次首咏商鞅云今人未可非商鞅商鞅能令令必行此又仰思商鞅也盖其立言则欲学孟子变法则欲师商鞅卒之孟子不可学而专师商鞅焉其用人则对伊川曰使小人变法使君子守之卒之君子尽逐斥而小人纯用焉生于其心害于其政有如此孟子之沉魄魂【半山诗语】当咲于九原矣其归金陵后作龙赋曰常出乎害人而未始害人常至于丧巳而未尝丧已其自觧之词乎然就其言论之龙本利见何尝害人其或害人者孽龙也龙能存身何尝丧巳其或丧巳者乖龙也公其秉孽龙乖龙之精者乎又其退居后咏金山诗云只有此中堪旷望谁今天作海门山此犹是欲涸梁山泊为田之余意余独爱其咏仓颉四句云仓颉造书不诂自明呜呼多言礻?互误后生此岂鬼擘其口使出此言如自跋其字说乎陈了翁杨龟山之力辨不若其自忏也又归田后诗曰勋业无成照水羞黄尘入眼见山愁则其羞恶真心之发噫晚矣若夫其舍宅为寺舍田为供乃宦官宫媪之所为而公为之不知何见以斯人而从祀孔庙污蔑极矣 
【五十卷】
史类三 
【史类三】
辛甲 
董之蘩菁 
馯臂子弓 
王良字子期
伍员之员音运 
两鬻熊
古今两鲍谢
苻坚 
锺元常
次卿 
少伯 
卢鸿一
鸣犊窦犨舜华 
杜伯度
叚干 
蔡邕父名 
吞道元
君苗 
髟?火子 
毌丘 
古人取字 
避讳改字 
名讳 
避讳 
讳辩 
谥号 
别号 
李姓非天 
三字姓
同姓名
谢庄名五子
师称 
以佛书命名
羊杨扬阳本一姓
千家姓跋 
猪儿豹子 
海鸥 
慕蔺比荀 
赵野义
姓伟 
穼衷 
刘卲之卲从卩不从阝
王涣王之奂
秀才 
郡姓 
盖姓有二 
李阳氷
殷子周姬 
昝姓 
越象 
兰氏 
长流 
刺史太守不同 
舟鲛 
将军 
虎瓜板
小凤小仪 
率更 
云岳屏风 
芝泥兰检 
白简 
铃索 
冯京 
东坡慕乐天
岳武穆当称忠武
张俊张浚二人 
韩忠献韩忠宪世系 
太史升庵文集五十卷成都杨慎着　从子有仁编辑 后学赵开美校 
辛甲 
辛甲为商纣太史七十五谏而去其后周人封之著书一篇其事不传见于汉书蓻文志其后代有幸有见左传 
董之蘩菁 
战国人名有董之蘩菁董姓也之蘩菁三字其名也复名古有之三字名始见此 
馯臂子弓 
儒林传商瞿受易于孔子瞿以授鲁桥庇子庸子庸授江东馯馷子弓此子弓即荀子所称仲尼子弓者或以为仲弓或以为朱张字子弓皆臆说也 
王良字子期 
韩非子曰王子期为赵简子御子期王良字也左传杜预注以王良为邮无恤未知孰是然韩非去王良时近或得真 
伍员之员音运 
陆龟蒙诗赖得伍员骚思少夫差刚免似荆怀宋人小说云以龟蒙之慱学而误呼伍员之名岂趁韵邪慎按员之音遖本无前训惟唐员半千传云半千本宋刘凝之十世孙初凝之因齐受禅奔元魏自比伍员故改姓员唐世谣云令公四俊苗李崔员以后证先知伍员之员音运也如巢县之巢音剿朴胡之朴音浮濡水之濡奴官反票姚之姚音同鹞古贤相传自有此一种音韵今不悉见耳 
两鬻熊 
汉艺文志鬻子二十二篇注云名熊为周师文王以下问焉周封之为楚祖此一鬻熊也唐玄宗天宝六载诏祀夏禹于安邑以宗伯鬻熊秩宗伯夷配此夏之鬻熊也然鬻熊事夏禹为宗伯经传无明文不知何所据也 
古今两鲍谢 
鲍照谢耳?兆【宋】鲍防谢良弼【唐】与李膺杜密李固杜乔李白杜甫同 
苻坚 
晋苻坚以应图谶文改姓其字从草不从竹今多书作符非也苻音蒲其音亦别又左传萑苻之泽杜预注苻亦音蒲 
锺元常 
锺繇字符常取咎繇陈谟彰厥有常之义也今多以繇音由非晋世说载庾公谓锺会曰何以久望卿遥遥不至盖举其父讳以嘲之此可证矣 
次卿 
汉邹长倩与公孙弘书山川阻修加以风露次卿足下勉作功名窃在下风以俟嘉誉公孙弘字次卿惟见此汉书不载 
少伯 
苑蠡楚三户人字少伯大夫种姓文氏字禽楚之邹人出吕览高诱注 
卢鸿一 
唐人有卢鸿一隐于嵩山其名鸿一者尸子云鸿飞天首高远难明楚人以为凫越人以为乙鸿常一尔通鉴纲目书征嵩山处士卢鸿为谏议大夫不受鸿下脱一字盖误以鸿为单名而削去一字也人之名可减去乎其脱误如此 
鸣犊窦犨舜华 
琴操曰孔子去卫将西见赵简子至河闻窦鸣犊舜华之死也叹曰羙哉水洋洋乎丘之不济此命也夫按战国策颜师古说二人姓名曰鸣犊铎犨古今人表曰鸣犊窦犨说苑曰赵有铎名窦犨史记世家曰窦鸣犊舜华家语曰杀窦犨鸣犊及舜华索隐曰窦犨字鸣犊声转字异或作鸣铎舜华亦作庆华今按诸说不同当从家语及索隐为是 
杜伯度 
韩文讳辩汉有杜度按廋肩吾书品杜操字伯度非名也韩公亦误用不如用鲁有众仲 
叚干 
叚干李姓一也初封叚后邑干因邑而氏魏世家有叚干子田世家有叚干朋而风俗通乃以为姓叚名干木盖因吕氏春秋干木光乎德与魏都赋干木之德之言而误也按诗有出宿于干今开封有刋沟蹇叔处干而干亡之秦而秦【战国策有叚干纶越人】 
蔡邕父名 
蔡邕父名棱字伯直见后汉书注【传奇戏文蔡从简杜撰无稽不学之过】 
吞道元 
吞人姓音他前切氏族书有吞景云晋有吞道元与吞公笺者今类书引之改吞作查盖不知古有吞姓也书叙指南所引犹是吞字可以为证 
君苗 
唐人云君苗无姓吕安无字此言何谓也按文选注吕安字仲悌又应玚有与从弟君苗书则唐人所云者止谓史失其传耳亦训人不可不通文选也 
髟?火子 
贾谊新书引髟?火子曰太平之世父无死子兄无死弟髟?火姓仅见此汉唐君碑阴有处士闾葵班闾葵复姓仅见此佛图澄碑澄本姓湿湿姓仅见此战国策卫有绁错挐薄绁挐姓仅见此 
毌丘 
复姓有毌丘氏诸姓氏书音母作母非也汉书有曼丘臣颜师古曰曼丘毌丘本一姓此说近之亦未考其原也史纪田齐世家伐卫取贯丘索隐曰毌音贯丘古国名卫之邑也今作毌丘字残缺耳索隐之说得其原矣然以母字为残缺亦非盖古字从省不用贝耳汉有母丘兴母丘长母丘毅魏有母丘俭皆同族也今分为二姓曰母曰丘而毌为父母之母不惟士人不知而母氏子孙亦不自知则谱谍不明之弊久矣尝有友人母姓者属予篆私印予为写作毌且语之原其人退谓人曰杨用修亦太横乃欲改人姓音邪予闻而一笑 
古人取字 
史记注仲雍字熟哉哉字取字仅见此隋人魏鸾字双和崔挺字双根双字取字仅见此隋宗室杨纶字??耒留?杨温字弘??耒留???耒留?字取字仅见此唐登科记韩湘字北渚此又似今人之号亦异矣 
避讳改字 
避讳至唐尤严古礼二名不偏讳而唐人世与民皆讳以民部为户部以世为代不惟是也世字在偏傍亦讳之改左传泄冶为泄冶玊藻卑偞为卑系楚辞鼓枻为鼓栧何其迂哉宋人经史辄遇讳缺其画如桓作恒至今遵之诸庙讳但缺其画而钦宗之讳桓字则公画四字曰渊圣御名余则石何见也 
名讳 
文王名昌武王名发诗颂发文王之庙曰克昌厥后周人制体醢人有昌本之菹七月之诗周公所作曰一之日觱发烝民诗曰四方爰发皆不以为讳而得言之若曲礼曰诗书不讳临文不讳由作诗不讳故祭得歌之尚书牧誓云今予发武成曰周公发武王称名告众史官录而不讳知于法不当讳也金縢曰元孙某独讳者成王启金縢之书亲自读之讳其父名口改曰某既读之后史官始录依王所读遂即曰某武成牧誓则宣诸众人宣讫即录故因而不改也古褚讳名不讳字礼以王父字为氏明其不得讳也屈原曰朕皇考曰伯庸是不讳之验也 
避讳 
古人避讳改字自有意义司马迁父名谈史记讳赵谈为赵同以古音谈亦音同也急就章以谈叶桑是其证也明帝讳庄改庄助为严助庄子陵为严子陵以庄与严古同音殷武诗叶音是其证也宣讳荀改荀卿为孙卿亦然 
讳辩 
余少时父师命读韩文讳辩其曰周之时有骐期汉之时有杜度余问曰何不云春秋有众仲战国有骑期自今思之众仲实姓名同音又显在春秋左传文公偶思之未及尔 
谥号 
苏老泉云妇人有谥自周景王之穆后始匹夫有谥自东海汉隐者始宦官有谥自东汉之孙程始蛮夷有谥自东汉之莎车始然黔娄之谥即匹夫之谥也不始于东汉矣 
别号 
幼名冠字长而伯仲没称谥哉古之道也未闻有所谓别号也杜甫李白倡和互相称名张仲吉甫雅什但闻举字近世士夫多称别号厥名与字懵然不知传刻诗文但云张子李子或云某庵某斋当时尚不谙其谁何后此安能辨其甲巳慎所著诗篇多举交游之字或书其名于下庶乎观者俾言与事谐情景相对不知者或以为轻之异哉又近日民风漓猾白衣市井亦辄称号永昌有鍜工戴东坡巾屠宰号一峯子一善谑者见二人并行遥谓之曰吾读书甚久阅人固多不知苏学士善鍜铁罗状元能省牲信多能哉相传以为笑 
李姓非天 
姓氏谱李氏凡十三望以陇西为第一唐时重族系虽帝系之贵亦自屈居第三而让陇西为一则陇西之李与唐室之李不同族明矣史官修唐世系表谓皋陶为尧大理世为理氏纣时有逃难食李得全故改理为李此附会杜撰以媚时之说殊不足信按唐本李暠之后乃夷狄非中国人与皋陶之理风马牛不相及也而唐帝以李老君为祖封为玄元皇帝而庙祀之使史官皋陶大理之说有据何不直祖皋陶而乃下祖李耳乎是自相矛盾可疑甚矣汉世李广为陇西李氏至唐犹然然据唐人姓氏谱则陇西与唐室了不相干而李氏称陇西者往往冐为唐宗室又矛盾矣唐自高祖即位太宗高宗继之武后杀唐子孙殆尽至开元末四十年而太白诗云我李百万叶柯条布中州是又可疑盖唐人十三望之李皆冐称宗室既不封以禄位惟虚名夸人曰天潢仙脉而巳唐帝亦乐其族姓之繁不暇考其真伪也观太白自叙之书云白家世本金陵此其自状明甚而诗中赠九姓李者皆曰吾宗则又可疑唐之先仕于后周岂有金陵之籍哉大抵唐人族姓多冐滥如令狐楚入相后天下姓胡者改胡为狐而上加令字以附之温庭筠诗云自从元相登庸后天下诸胡尽带铃呜呼宰相之势不过十年而人竞改姓以附之况堂堂一统天子三百年之八其冐附不知几百千万矣噫人之贤否在于一巳岂族姓所能高下小说云陇西李氏高自标榜有女人不敢求婚及年长父母以囊装昏夜潜送于少年无妻者是其自高者乃所以自辱也我太祖高皇帝有天下后建安有朱氏者以谱牒进欲附国姓圣祖曰朕起农家所知者德懿僖仁四代而巳圣人之见高出万古而百九十年族姓之敝亦少革岂非类族辨物之大义乎 
三字姓 
魏初作府兵八柱国掌之侯莫陈崇其一也侯莫陈三字姓崇其名也赵宋有侯莫陈利用盖其后裔今读者以侯莫为一人陈利用为一人非也又代北虏人有三字姓侯莫陈阿史那潜夫论中国亦有白巴公氏慎往年在史馆有湖广土官水尽源通塔平长官司进贡水尽原通塔平盖六字地名有同列疑为三地名添之云三长官司予取大明官制证之曰此一处非三地也同列笑曰楚蜀人近蛮夷故宜知之我内地人不知也予戏应之曰司马迁西南夷传班罔匈奴传叙外域如指当班马亦蛮夷耶 
同姓名 
汤初胜夏巳有臣扈至太戊百三十年又有臣扈诗有家父春秋又有家父楚有两庄蹻汉有两王莽乐府有两莫愁南朝有两刘琨文人有两王褒两苏子卿五代梁有王彦章吴亦有王彦章古今同姓名者何限 
谢庄名五子 
谢庄以风月景山水名五子扬朏颢嵸??沦也宋子虚名友五子鑫森淼焱垚 
师称 
医曰医师织曰织师饼曰饼师舟曰舟师工曰工师僧曰梵师如道士曰炼师之例可也唐诗人径称曰师过矣 
以佛书命名 
佛教盛于晋宋齐梁之后至唐尤多故恒以佛经字义命名如萧方等【梁元帝子】柳达摩【北齐将】萧摩诃【陈将】席毗罗【隋人】周罗候【后周人】宇文陀罗尼【后周帝】尔朱菩提慕容三藏鱼俱罗干什门赵什住高龙义隋宋金刚刘黑闼李圆通容那律王摩诘张干陀【俱唐人】皆载正史其余不可悉数○佛氏有方等经犹云平等世界也故萧氏取为名方等尝着三十国春秋胡三省注通鉴不知此义萧方下去一等字似今人云某人等之等而不思方等之弟名方诸方知可证乎亦犹纲目不知卢鸿一为双名而去一字为卢鸿也 
羊杨扬阳本一姓 
晋有羊舌氏叔向之子伯石食邑于扬曰杨食我晋既灭羊舌氏分羊舌氏之田为三县曰平阳曰杨氏则羊也杨也阳也同出一姓杨子云自以为蜀无他杨其扬字不从木而杨修云吾家子云亦同关西之杨特子云好奇之过独自标异耳 
千家姓跋 
洪武十四年五月朔翰林编修吴沉典籍刘仲质吴伯宗据户部黄册编为千家姓以进传之天下今教童子者犹以宋世百家姓训蒙殊失之矣按其中如需?兑之音万轷之音呼禢之音喧库之音赦本库字而去其上点畲之音蛇本余字转音而强更从入下示乜之音弥也切本也字而去其中画皆无义而强从俗音若岚??圭香炅本桂姓避仇西分为四元无其字若梁四公子传之类耳他若訔?利【音盘】学【音拱】斤?皮【音亥】耤?斤【音昨】俞【音丑本俞字加丑】员?见【本员半千之后加见】??囚【音罪??囚字之讹】叟【音暴叟字之讹】共?贝之音孤受之音倒求之音义了不可知又夷人复姓万侯之音木其如冐顿之音墨特也了不可施于楷书况篆乎近日有妄作者刻之篆尤可笑特书以示儿辈刀云 
猪儿豹子 
李猪儿【安禄山臣】皮豹子【元魏之臣】 
海鸥 
柳公权仆名海鸥窃银杯者 
慕蔺比荀 
司马长卿慕蔺相如故名相如元任明自比荀文若故名曰彧 
赵野义 
北齐武平初领军赵野义献白兔鴈各一○顷日与顾箬溪倡和雪诗次东坡义字韵顾言义字韵窄古人和此诗极多韵事押尽矣余言佛经力义北齐书赵野义皆奇僻未经人押顾笑曰公大能记 
姓伟 
汉食货志临菑人姓伟注姓其姓也伟其名也○昔人有以星星令属对者或对曰字字以为绝奇若姓姓氏氏子子皆可对也 
穼衷 
李日?折祚周易集解所引姓名晋人有穼衷穼音森其字从木从穴穼亦希姓姓氏诸书不载也 
刘卲之卲从卩不从阝 
刘卲字孔才宋庠曰卲从卩说文高也故字孔才杨子周公之才之卲是也三国志作劭或作邵从邑皆非不叶孔才之义从卩为卲乃叶 
王涣王之奂 
唐诗人王涣字羣吉昭宗大顺二年进士文苑英华选其惆怅词十首今误作王奂非也王奂与王昌龄王维同游去王涣一百四十余年况其诗有霍小玉及红娘事皆天宝以后事岂可混为一人 
秀才 
赵武灵王论胡服云俗辟民易则是吴越无秀才也秀才之名始此后再见于贾谊传六朝遂以此为取士之科名云 
郡姓 
姓氏书以姓配郡望甚为无谓虚高族望起于江南侯景求婚王谢而不允遂诟曰会湏以吴儿女配奴江东散乱职此由之事虽不甲此一端而官人以世其酿祸非一日矣其后河北亦效尤以崔卢为首比江东之王谢薛宗起不得入郡姓至碎戟争于帝前乃取入郡姓今之百氏郡望起于元魏胡虏之事何足为据也是时韩显宗上疏有云门望者乃其父祖之遗烈亦何益于皇家苟有才虽屠钓可相奴虏可将苟非其才虽三后之胤坠于皂隶矣又曰陛下岂可以贵袭贵贱袭贱李冲曰不审鲁之三卿孰若四科真名言哉 
盖姓有二 
盖姓有二汉盖宽饶盖勋音盍唐盖文达盖苏文盖嘉运音踏 
李阳氷 
李阳氷字少温见于宣和书谱吴子行乃云阳氷即李潮之字亦犹晁公武以张唐英为张君房也唐英字次公新津人张商英之兄仁宗明道中状元见黄东发古今纪要选举考误作唐卿亦当正之 
殷子周姬 
殷之德阳德也故以男书子周之德阴德也故以女书姬 
昝姓 
晋书有昝坚今襄阳多此姓按说文无此字也萧何封于酇其地在襄阳之光化县其后因以为姓而酇讹为昝【酇本作赞赞讹为昝】 
越象 
王符潜夫论由余生于五狄越象产于八蛮而功施齐秦德立诸夏越象事载籍不见 
兰氏 
周礼辀人注鱼?叟鱼字大戴礼兰氏之根蘹氏之苞王褒洞萧赋幸得谥为洞萧夫鱼名而称字草名而称氏萧名而称谥皆奇之又奇 
长流 
古呼治狱参军为长流帝王世纪云少昊崩其神降于长流之山于祀主秋秋官司寇主刑罚也故取秋帝所居为嘉名也亦犹今称刑官曰白云司也 
刺史太守不同 
刺史太守不同今混呼为一非也观后汉郡国志可见矣汉制自三辅之外分九州岛九州岛控郡国州部有刺史郡国有太守如豫州刺史部则颖川汝南六郡国冀州刺史部则魏郡而下九郡国畿内则河南尹京兆尹而以司隶校尉部之外则刺史部之郡国则太守治之州部则自河南京兆两尹至豫冀兖徐青荆益治并幽交为尹二刺史十一而已郡国则自河南至日南为郡国凡一百十有二太守亦百十有二严能鹰扬有督察之才刺史之职也安静宽仁有恺悌之德太守之职也 
舟鲛 
左传注舟鲛官名掌泽泽有水有鱼故以为名小说有鲛泣珠卖绡事盖舟鲛之官死而为泽神若伐木之匠变为木客也 
将军 
将军官名古矣不始于汉也国语郑文公以詹伯为将军左传岂将军食之而有不足檀弓卫将军文子孟子慎子为将军后汉书西南夷传帝喾时有吴将军但其说虚诞不可信也 
虎瓜板 
宋王微与江湛书云所以绵络累纸本不营尚书虎瓜板也古者召奏用虎瓜书晋宋之代大臣皆得自辟除官属以板召之谓之板官 
小凤小仪 
唐人谓中书舍人为小凤翰林学士为大凤丞相为老凤盖以中书省有凤池也又谓仪部之长曰大仪员外曰中仪主事曰小仪见郑谷集宋人犹袭其称张天觉自小凤拜右揆是也 
率更 
唐官名有率更欧阳询尝任是职率更太子之官属主干掫夜行以备非常也率按说文作?行玄十?将卫也省从率音与帅同率将卫也更番直也 
云岳屏风 
汉郑弘第五伦故吏同为太尉司空每朝见弘曲肱自卑明帝闻知乃赐云岳屏风分隔其间【云岳即云气山岳也】 
芝泥兰检 
芝泥发彩宣凤藻而腾文兰检浮香润龙缣而动色张鷟奏章云云检文书草也【翰林学士】承明之有直庐方步八砖之日紫宸之夹香案更依五朵之云【学士】濡珥彤之毫书九重之言动绣汗青之笔乘四海之辉光【学士】 
白简 
古弹文白纸为重黄纸为轻故云臣辄用白简以闻今御史白简即其事问之亦不知也 
铃索 
李德裕云翰林院有悬铃以备警急文字引之以代传呼也唐制禁署严密非本院人虽有公事不敢遽入于内夫人宣事亦先引铃每有文书即内臣立于门外铃声达本院小判官出受讫授院使院使授学士郑綮诗绦铃无响閟珠宫韩渥诗坐久忽闻铃索动玊堂西畔响丁东 
冯京 
余观氏族言行录载冯京之父名式京生而隽迈不群式一日取其所诵书题其后曰将作监丞通判荆南军府事冯京式既退官十一年京举进士第一为将作监丞通判荆南如式之言时人谓式为知子氏族录宋人所编当得其实也传奇冯商还妾事以为京父考之此文京父未尝为商又不名商也小说不足信当依正史之传可也 
东坡慕乐天 
洪容斋随笔言东坡慕白乐天因以为号慎按南宾志云东坡西坡皆白文公故迹樊汉炳诗曰忠黄江上两东坡二老遗风凛不磨人得矜夸知地胜天教流落为才多以此验之信然惜容斋未之引耳 
岳武穆当称忠武 
宋赠鄂王岳飞谥忠武文曰李将军口不出辞闻者流涕蔺相如身虽已死凛然犹生又曰易名之典虽行议礼之言未一始为忠愍之号旋更武穆之称获覩中金之旧章灼知皇祖之本意爰取危身奉上之实仍采戡定祸乱之文合此两言节其一惠昔孔明之志兴汉室子仪之光复唐都虽计效以或殊在秉心而弗异垂之典册何嫌古今之同辞赖及子孙将与山河而并久然今天下岳祠皆称武穆此未定之谥当称忠武为 
张俊张浚二人 
张俊附秦桧而倾岳忠武者张浚广汉人尝称飞忠孝人也及飞冤死后高宗变大学生程宏图之奏昭雪光复浚与参赞陈俊卿悲感叹服浚为都督俊为枢密刘豫遣子鳞侄猊合兵七十万犯淮西张浚闻之以书戒张俊曰贼豫之兵以逆犯顺若不剿除何以立国今日之事有进击无退保也此见张颖所著岳飞传浚与俊岂可混为一人哉今之士夫例以倾岳为浚之短不知受诬千载如此陈白沙诗秦倾武穆因张浚白沙自语录击壤集外胷中全无古今无怪其然而举世懵然余故详着以见贤者之不可厚诬考古之不可不精议论之不可轻立而益叹今人之不知学也 
韩忠献韩忠宪世系 
韩琦安阳人谥忠献子三人长雍次冲次素见神宗御制碑其后雍改名忠彦仕至南阳开国公登宰席韩亿灵寿人后徙雍丘谥忠宪子八人皆贵纲司门员外综刑部员外知制诰绛字子华平章事绎职方员外维字持国龙图端明翰林三学士缜字玉汝龙图阁直学士纬比部郎中糹?丐光禄寺丞阀阅之盛为天下冠二韩公皆为宰执一谥忠献一谥忠宪献与宪相近多混淆而子姓亦不知所出今据其墓碑行状国史畧分析之 
【五十一卷】
史类五 
【史类五】
泰颠闳夭 
孟明 
屈平 
荀卿李斯吴公 
孔明 
周访 
王旭 
房管 
司马温公墓铭 
黄忠文公雷雪奏议 
赵天泽
韩魏公防闲之疏
陈文惠公一言兴邦 
宋人议论不公不明 
五霸名讹【附　赵鹏飞】 
齐桓晋文优劣 
裴氏世注史
杨察兄弟 
沮诵王叕?土 
笔谏医谏 
戴石屏无行
火迫酇侯 
孔明不取文举 
圭里 
张文成赞徐有功
轩轩霞举 
三俊五君 
双凤二龙 
举身是胆 
二孝子事相类 
九州岛被
粥饭僧
施全 
伴食 
王安石
王安石庙祀
歇后 
虞雍公功烈
任尽言
王钦若 
太史升庵文集五十一卷 成都杨慎着　从子有仁编辑 后学赵开美校 
泰颠闳夭 
墨子尚贤篇文王举闳夭泰颠于罝网之中授之政而西土服 
孟明 
孟明始为晋虏不自惩艾再败于殽陵彭衙幸晋师不出封殽尸而还左氏美之过矣缪公袭郑蹇叔苦谏使缪公能用其言则秦师不东也三军不暴骨也秦誓亦不必作也左氏不称先见知几之蹇叔而赞丧师辱国之孟明何其谬哉且其言曰遂霸西戎用孟明也夫秦之所以霸西戎者累世富强形胜岩险雄心于戈矛战斗技飬于射猎猃骄非一日也孟明何力焉 
屈平 
昭常景鲤不肯与秦地昭睢屈原止怀王入秦四臣皆楚同姓世臣夷险不易其操危难不更其守家国一体休戚同之岂若江左王谢唐之崔柳易姓则为之佐命窃国则为之奉玺诲盗党贼乐菑利亡恬不知恠可胜诛乎 
荀卿李斯吴公 
以荀卿大儒而弟子有焚书坑儒之李斯以李斯为师而弟子有治行第一之吴公信乎人之贤否在乎自立不系乎师友也 
孔明 
辍耕录载俞豹论诸葛孔明忠于玄德而非忠于汉献以汉献尚在而玄德之立为不当也此说谬矣习凿齿曰惠公朝秦而小圉以立更始犹存而光武举号先主合议讨贼是宜速尊以奉大统民欣反正出覩旧物可谓识时之卓见豹盖亦未尝见此论也寡陋不学如此不自知而轻议大君子真可恶也陶九成取之亦轻薄子哉 
周访 
晋周访平杜弢之乱其子抚为益州太守三十余年平阪文邓定萧敬文三寇抚子楚为犍为太守世在梁益甚得物情平司马勋之乱太和中妖贼李弘称号改年凤皇楚遣其子琼讨平之琼子虓字孟威不屈于苻坚可谓五世名臣矣 
王旭 
元人王旭上许鲁斋书云仆以圣贤望先生而不敢以世俗待先生者待先生也昔孟子辞万锺于齐先生所以眷眷于此其必有以处此矣何如返苏门之旧隐卧西山之白云远厂?尗洙泗之微言近考伊洛之正派旭也不敏请抠衣以书先生于文公之后观其意盖深不与其仕元而欲其为伯夷也呜呼旭亦豪杰之士哉 
房管 
司空图咏房管诗云物望倾心久匈渠破胆频注云天宝中管奏请遣诸王为都统节度禄山见分镇诏拊膺叹曰我不得天下矣管建此议可以为社稷功司空图云匈奴破胆指此杜子美挽公诗所谓一德兴王后亦指此事唐书因其陈涛斜之败遂没其善可惜也杨铁崖咏史目之为腐儒又以王衍比之过矣余故举杜陵司空二诗以阐其幽房后謪广汉有政绩唐诗人咏房湖者多称仰之今不悉记云 
司马温公墓铭 
范蜀公景仁作温公墓铭曰皇皇我宋神器之重而熙宁初奸小滛纵以朋以比以闭以壅人不聊生天下讻讻险陂狡猾唱和雷同谓天不足畏谓众不足从谓祖宗不足法而敢为诞谩不恭赫赫神宗洞察于中乃窜乃斥远佞投凶诛锄蠹毒方复任公奄弃万国未充厥终凡数百言皆指熙宁奸邪之状先师李文正公乐府碑可毁亦可建盖棺事久乃见不见奸党碑但见奸臣传信矣予友薛君采蕙尝着论云易曰小人弗用必乱邦也夫小人之在位也或有创奸弊以变祖宗之法导逸欲以蛊君上之志基祸乱以召社稷之衅树怨毒以失亿兆之心怀苟且以误国家之计行贪鄙以败天下之俗害善人以塞众正之路布私人以成群小之党故国家之乱不可救也虽然小人之在位也乱从之而生及其去也乱之生也不从之而亡何者奸弊作而旧章坏矣逸欲入而君志荒矣衅隙开而国势危矣人心离而国本摇矣大计误而事机失矣风俗败而名教颓矣君子远而正道微矣小人盛而祸变滋矣故国家不幸而用小人不惟兆乱于一时又将遗乱于无穷有国家者畏小人不可不严也退小人不可不力也??豕宰罗整庵云唐之祸乱本于李林甫宋之祸乱本于王介甫李之祸唐本于心术不端王之祸宋本于学术不正二公之言其亦有为而发乎后之视今亦犹今之视昔也 
黄忠文公雷雪奏议 
宋绍熙二年二月雷雪交作黄忠文公具封事畧曰谨按易帝出乎震霊为雷君象也震本坤体阳自外来交之有动乎情欲之象是以圣人于六十四卦中凡步震体取义尤严在复则曰以至日闭关欲其复之静也在随则曰向晦入宴息欲其居之安也在颐则曰慎言语节饮食欲其飬之正也复之静昼不可以郑声挠之居之安夜不可以欲心荡之飬之正食不可以旨酒乱之至于重震之卦则曰恐惧修省恐惧在君心修省在君政岂可以虚文责之有司百官哉黄公名裳字文叔蜀剑州人楼钥称之曰先见如吕中丞勇决如范蜀公敢言如苏东坡盖司马公自以为不及者公或过之而皆得其全识者以为知言 
赵天泽 
赵天泽蜀新都人与同邑杜圭明春秋齐名弃官薄游江南无贵贱皆倒屣迎之最善括苍刘公伯温一日行省大臣论江左人物天泽首以伯温对众愕然疑且窃笑之赵公退而赠刘公文曰萧何拔韩信玄德师孔明非信任之笃则泜水之奇八阵之妙何由照耀后世其文载于翊运录中方刘公之未遇也授之以卜法者曾义山而深奇预识者赵公也赵有吴江月下泛舟诗云余霞敛遥岑微霭生近甫江行得良夜月出鸣柔橹茫茫天欲流历历星可数水萤明乍灭沙禽或翔舞此意谁与同三高渺千古 
韩魏公防闲之疏 
韩魏公为西帅夜有偷儿携匕首至卧公曰可取吾首去贼止取金带而去史以为美呜呼兵事贵严公于周身之防疏矣此其罪也而以为雅量谬哉幸而贼有鉏麑之悔不然武元衡之祸作矣丧身辱国罪莫大焉 
陈文惠公一言兴邦 
或言古之相臣有批敕焚诏碎麻者忠谏则忠谏矣若遇中材以下之主以不敬罪之何辞以逭余答之曰陈文惠公尧咨为相仁宗忽夜分有御封至尧咨不启封来日奏曰今中宫虚位张贵妃有宠恐奸人附会请正母仪若诚此事臣不敢启封仁宗首肯曰姑置之贵妃不果立此谏转移于谈咲间可谓一言兴邦矣 
宋人议论不公不明 
弘治中余杭有周德恭评王安石为古今第一小人又曰神宗之昏惑合赧亥桓灵为一人者也安石之奸邪合莽操懿温为一人者也此言最公最明矣予尝谓压安石之为相大类商鞅鞅之进由阉人景监安石之得君由宦者蓝元震商鞅设诽谤之禁而安石置逻卒之察鞅力排甘龙杜挚之议安石力弹言新法之人秦之亡由商鞅宋之亡由安石安石尝有诗云今人未可非商鞅商鞅能令令必行是其本相尽露先奸后奸其揆一也朱子以安石为名臣与司马公并列审如此商鞅亦当与孟子齐名矣程子谓新法之行吾辈激成之此言亦非譬如醉者酗酒击人醒者必群起力救不能止醉之酗而反罪醒者之救可乎谚云无柰冬瓜何捉着瓠子磨其言虽俚其事实类也此言一出遂为后日调停张本陆象山作王安石祠堂记全祖虍意终宋之世安石父子配享孔庙而无一人公言至理宗独见乃黜去之以此等议论有以入之深也安石之误国生遇孔子必膺少正卯之诛而其死也公享之于庙庭私祠之于州县是宋人之议论不公不明举世皆迷且邪矣 
五霸名讹【附赵鹏飞】 
世之称五霸者其论出于荀孟圣人初无是言也孔子曰齐桓公正而不谲晋文公谲而不正又曰其事则齐桓晋文初不及宋襄秦穆楚庄吴阖闾越句践而荀孟之所谓五霸者亦所取不同盖各狥战国一时之称慕而立论尔孟子之所谓五霸则桓文与宋襄秦穆楚庄为五荀子之所谓五霸则桓文与楚庄阖闾句践为五二子之论既殊则学者信吾夫子言足矣战国之说不足据也如前七君者皆见乎春秋而圣人独于威文有实予之辞首止葵丘之盟践土于温之会召陵城濮之役王室赖之诸侯赖之兆民赖之圣人所以予之者非私也凡以幸天下之有威文而不遂为夷也若夫宋襄则固无成功吾前论之矣而秦缪楚庄阖闾句践皆为中国患圣人何忍长其寇哉若阖闾句践皆逞兵以鬪其私尤无足称据者春秋盖夷狄之君子不道也而秦缪三败不退孟明其悔咎之誓得列于书楚庄得陈得郑而不有哀宋之危而随许其平其义见称于武子若二君者以为夷狄之贤君则固也而遂与威文同列则鵰鸾无别矣秦缪之誓特其词有足观圣人取其词而已缪公之悔非其道也悔其败而益阻兵是岂圣人所望哉故书于春秋皆挤之九泉之下无只字之褒也若楚庄者尤中国之害又非秦缪之比秦缪鬪私忿于晋而已实不敢陵诸侯也而庄之兵直犯中国灭庸灭舒蓼灭萧宋陈郑圣贤之后皆被其毒假伐戎之行以观兵于周仗讨罪之名以肆虐于陈围郑围宋皆必其面縳请降登床告病而后已谓之贤者固如是乎吾尝怪后世君子不辟荀孟之论而槩以五伯为贤昧者遂伸秦缪楚庄于桓文之列则王石无辨矣观春秋所书无一语之温庸可谓予秦楚乎吾故辨之暴秦楚之恶以存中国破荀孟之论以直桓文非私意也春秋意也谷梁传云交质子不及二伯亦可证春秋之世本无五伯之说也 
齐桓晋文优劣 
桓文虽并称而文固非桓匹也或曰桓公二十余年飬晦蓄威始能向楚文公一驾而城濮之功多于召陵桓公屡盟数会迟回晚岁始会宰周公文公再合而于温之会捷于葵丘桓公终身与诸侯周旋会鄄失鲁盟幽失卫首止失郑葵丘失陈文公三会则大侯小伯莫有不至其得诸侯又盛于桓公子今曰文非桓匹何也曰文公之功多于桓公者罪亦多于桓公者也事速于桓公者义先坏于桓公者也名盛于桓公者实衰于桓公者也春秋不以功盖罪不以事掩义不以名诬实文岂桓匹哉桓公得江黄而不用以伐楚文公则谓非致秦不足与楚争楚抑而秦兴矣此桓公之所不肯为者也桓公会则不迩三川盟则不加王人文会畿内则伉矣盟子虎则悖矣此桓公之所不敢为者也桓公宁不得郑不纳子华惧其奖臣抑君不可以训文公为元咺执卫侯则三纲五常于是紊矣此又桓公之所不忍为者也观此则吾夫子正谲之论孟子独表桓公五禁而不及晋文余谓文非桓匹岂一人之私言乎 
裴氏世注史 
裴松之字世期注三国志其子骃字龙驹注史记慱洽雅丽可谓父子继美 
杨察兄弟 
杨察字隐甫蜀之成都人宋史有传亟称其属文雅致有体弟寘与兄齐名发觧礼部廷试皆第一又蜀士在宋世三元三人陈尧叟杨寘何涣也亦可谓盛矣而郡志不载 
沮诵王叕?土 
仓颉沮诵共造文字今但知有仓颉不知沮诵李氷王叕?土同穿二江今但知有李氷不知王叕?土郑条兴古文欧阳修前今人亦不知有郑条也 
笔谏医谏 
柳公权心正笔正之对穆宗知其以笔谏也柳公绰进太医箴曰气行无间隙不在大宪宗曰卿爱朕深者盖以医谏也柳氏世有人矣 
戴石屏无行 
戴石屏未遇时流寓江西武宁武宁富翁以女妻之留三年一日思归询其所以告以曾娶妻以白其父父怒妻宛曲觧之尽以嫁奁赠之仍饯之以词自投江而死其词云惜多才怜薄命无计可留汝揉碎花笺仍写断肠句道傍杨柳依依千丝万缕抵不住一分愁绪捉月盟言不是梦中语后回君若重来不相忘处把杯酒浇奴坟土呜呼石屏可谓不仁不义之甚矣既诳良人女为妻三年兴尽而弃之又受其奁具而甘视其死俗有谑词云孙飞虎好色柳盗跖贪财殆兼之矣其为人如此而台州犹祠于乡贤何哉 
火迫酇侯 
唐原休受朱泚伪官自比萧何之功入长安日首收图籍时人笑之目曰火迫酇侯宋南渡有郭某为将自比诸葛酒后辄咏三顾频繁两朝开济之句而屏风便面一一皆书此二句未几败于江上仓皇涕泣而匿时谓之尿汁诸葛正可作对也 
孔明不取文举 
宋书引诸葛孔明之言曰来敏乱郡过于孔文举此事不经见当表出之盖孔文举名过其实清谈废事巳有晋人之风使遇孔明必遭李平廖立之罚后人称之只以才学耳 
圭里 
高士传李弘字仲元蜀人居成都之圭里里人化之班白不负男女不错行弘尝为县令乡人共送之元无心就行因共酣饮月余太守使人促之仲元曰本不之官 
张文成赞徐有功 
蹑虎尾而莫惊触龙鳞而不惧凤跱鸱枭之内直以全身豹变豺狼之间忠能远害愚尝谓为大将者为太公望易为郭子仪难辅幼主者为周公易为孔明难为刑官者为皋陶易为有功难谁谓后世不及古人乎 
轩轩霞举 
李白见玄宗于便殿神气高朗轩轩然若霞举相如奏赋黄门飘飘有凌云气正可相对二子皆蜀人也 
三俊五君 
二陆与顾云号三俊五君嵇康阮籍刘伶向秀阮咸也竹林七贤有山涛王戎 
双凤二龙 
蔡邕崔实号双凤崔晏许号二龙 
举身是胆 
赵子龙一身都是胆【三国志】王雅举身悉是胆【北史周文帝云】 
二孝子事相类 
支渐蜀之资阳人年七十持母丧庐于墓白蛇素狸扰其傍皓乌皬雀休于陇徐仲原望江人亲丧庐墓禽采花而插坟兽行?缶土而垒陇 
九州岛被 
孔融评边让为九州岛之被则不足为单衣礻?詹礻?俞则有余○九州岛被盖锦文织九州岛也 
粥饭僧 
五代李愚为相诚非经济才废帝谓之粥饭僧亦宜矣然其贫至无屋又欲依古以创礼其清俭好古何如哉后世欺君误国纳贿招权土功木妖与宫阙争胜倍于偃月堂格天阁献妻纳女与嫔御争丽倍于石季伦燕帖木又皆粥饭僧之罪人也 
施全 
朱文公云举世无忠义这此?夕正气忽自施全身上发出来此正论也足以慰忠魂于地下矣续纲目书施全剌秦桧不克而死亦本于文公遗恴也近有人语予曰今之岳庙多铸贼桧像跪縳于门外亦当铸施全像坐于桧上持刀砍桧庶为得之并识其语于此 
伴食 
卢怀慎身为上相家无担石孜孜体国至死益坚属疾则念明皇倦勤将有憸人乘间之患遗言则荐宋璟诸贤以为社稷无穷之谋岂区区才智之士矜眩目前以为功必巳出者能尔耶然则怀慎之为唐计当于古人中求之史以伴食讥之是亦俗见也乎 
王安石 
王安石行新法引用小人一时贤者非之皆遭贬斥其弟安礼安国及侄旊字符钧斿字符龙皆不以为是可谓寡助之至矣而安石不反巳自省也元佑中安国贬死旊及斿亦坐贬远方所谓为法自蔽以不爱而及其所爱乎 
又 人君之愚暗柔弱不足以亡其国亡国者必刚愎明察之君也譬之人家不肖之子不足以破家其破家必轻俊而无检者也在人臣则真小人不足以乱国其乱国者必伪君子也盖真小人其名不羙其肆恶有限伪君子则既窃羙名而其流恶无穷矣是故唐之亡不在僖昭而在德宗宋之乱不在京卞而在王安石或曰子何以恕真小人余曰子不观白乐天诗乎狐假女妖害犹浅一朝一夕迷人眼女为狐媚害即深朝朝夕夕迷人心乐天岂恕狐哉 
王安石庙祀 
王安石之误国极矣死而从祀于孔子庙并其子雱以其小人之党盛也杨龟山力辟之而不能胜至南渡以孝宗之贤而犹惑之以为真圣人也乹道五年建宁布衣魏掞之请罢安石父子从祀不听至理宗淳佑元年始黜之小人之党易于欺世如此抚州有安石祠陆象山作记余曰祠不必立记亦不必作安石何功合于祀典乎 
歇后 
黄东发曰自知其必能相而相者古今一伊尹也自知其必不能相而不相者古今一郑五人也皆曰必不能相已独曰必能相者滔滔皆郑五之罪人也呜呼伊尹吾不得而见之矣得见郑五斯可矣又曰綮之初相独惊怪而固辝其进茎明也唐末诸相率植党与以持之綮之既相独致仕而速去其退甚明也进退如此不贤而能之乎又迹其平生守庐州而盗不入境留缗钱而盗不敢犯亦有过人者不谓之贤不可也 
虞雍公功烈【名允文】 
虞雍公战伐之奇妙筭之策忠烈义勇为南宋第一与张魏公相上下特魏公有南轩为之子而朱子亟称之遂大显扬雍公无人发其茂绩耳简池刘巨济序虞公奏议云余读雍国忠肃虞公奏议二百二十有七篇而慨然有感世但知采石之战以七千卒郄虏兵四十万者功伟然忌者犹曰适然岂知公于绍兴辛巳之前已因轮对面奏虏必叛盟兵必分五道正兵必出淮西奇兵必出海道宜令良将劲卒备此二境其先事之识已绝出乎众人之表矣及虏叛盟上令从宏议公独言虏兵必出淮丞相善其言而未果行及遣公劳师采石事已大坏公以书生收合亡卒激励诸将施置于仓卒之余而破虏于俄顷之间呜呼非胷中素所畜积忠诚足以动天地感人心而作士气未易成此伟绩也而曰适然可乎自昔狃胜者必忽其余忧公又令设备于瓜州其它区画悉各精密而不苟虏遂遯去乃徐请车驾还行都历历见于奏疏也余切妄论宋朝多议论少成功虽盛时犹然也况积习消靡之余夫人皆喜逸而恶劳图安而惧危中兴以来前有张魏公后有虞雍公为国家任其劳当其危者也彼不少愧焉而又忍短毁之乎丘文庄公语先太师曰古今水战采石比赤壁尤奇且难周瑜主将而允文书生也瑜握重兵而允文空拳也瑜有孔明为椅角而允文只手也以此较之难易见矣可谓不易之论 
任尽言 
宋直秘阁任尽言字符受眉山人元符谏官伯雨之孙绍兴从臣中先之子有诗文集杨诚斋序之谓其诗文孤峭而有风棱雄徤而有英骨忠鲠而有义气集今罕传余于群公四六中见其贺汤侍御鹏举启专言秦桧之恶其畧曰请言自古之奸臣无若亡秦之巨蠹公攘名器报微时簟食之恩擅立刑诛箝当代搢绅之口制同列如挟兔斥异议如孤豚厚鹰大之养而搏吠已憎疏鹓鹭之行而孤危主势受其颐指捷若影从忠臣不用而用臣不忠实事不闻而闻事不实私富贵之龙断岂止使子弟为卿夺造化之炉锤大不许人主除吏忠义扼腕知识寒心上愧汉臣初乏朱云之请剑下惭唐室未闻林甫之斲棺遂令存殁之间备极哀荣之典凡千余言可谓古之遗直不愧其祖矣诚斋风棱义气之言良非溢美乎余又因此见高宗之庸懦生既误用桧及桧死谓内侍曰朕今日始免靴中置刀矣既知其恶而死犹以王爵赠之虽三尺痴童不为也宋之亡也晚矣噫 
王钦若 
巽岩李氏送汤司农归朝序载王钦若与毋宾古请赥天下宿逋自五代至咸平真宗从之遣使四出蠲宿逋一千余芇释系囚三千余人由是遇之甚异不久入相仁宗继立推广先志亟改追欠司为蠲纳司钦若此事史不书当表出之亦憎而知其善也 
赵师睪?廾 
赵师睪?廾字从善号墙东赵千里侄也尹京有政声戮杭州奸僧尤奇尝学犬吠以媚侂冑其后韩侂冑败有赠之谑词侍郎自号东墙曾学犬吠村庄今日不湏摇尾且寻土洞深藏【睪?廾即古择字观其字曰从善盖取择其善者而从之义也俗士多讹其音】

【五十二卷】
文类一 

【文类一】
论文 
陆韩论文 
李华论文 
李耆卿评文
萧颖士论文
余知古论退之文
韩退之遗文
柳文苏文 
唐宰相多能文 
称赞文章之妙 
古人文法有祖 
古今文字繁简 
法言论屈原相如
古诗文宜改定字
训诂之文贵显 
古人多譬况
文有傍犯 
古文引用 
古书不可妄改 
古文倒语 

古文之奥 
文字之衰 
举业之陋 
目学之弊 
日而月之 
梓泽 
玊树 
诸家地理 
辬华 
眳藐流眄 
防露之曲 
柳子六逆论
杨文安公戒谕诸将铭
李巽岩撰赵待制墓铭
辞尚简要 
邵公批语 
欧阳公非非堂记
平复燕云表
吴潜宅揆麻制 
二卢 
张谓赞刘裕
半山之妙 
蒋之翰称离骚 
集文选文士姓名
白渠歌

雪赞书纨扇
巧心妍耳 
傅一廖二 
登三乘六 
杨烱称王勃
荣露萧云 
雪窖氷天 
草熏 
舜梧尧柳 
望杏瞻蒲 
崔雍 
鈲礻?规 
绨袍纨扇 
青案绿瓷 
紫茎屏风 
白间 
明驼使
诺皋记序 
千眠 
步有新船 
伏湛奏
古蜡祝丁零威歌遗句
古人伪作外夷文字 
唐明皇诏 
纵囚论
古文八字四韵 
谁昔 
周司寇匜铭
湖阴曲题误 

太史升庵文集五十二卷 成都杨慎着　从子有仁编辑 后学赵开美校 

论文 

论文或尚繁或尚简予曰繁非也简非也不繁不简亦非也或尚难或尚易予曰难非也易非也不难不易亦非也繁有羙恶简有羙恶难有羙恶易有羙恶惟求其羙而巳故慱者能繁命之曰该赡左氏相如是也而请客者顷刻能千言精者能简命之曰要约公羊谷梁是也而曳白者终日无一字奇者工于难命之曰复奥庄周御寇是也而郇模刘辉亦诡而晦辨者工于易张仪苏秦是也而张打油胡打铰亦浅而露论文者当辨其羙恶而不当以繁简难易也 

陆韩论文 

陆机文赋云谢朝华于已披启夕秀于未振韩昌黎云惟陈言之务去戞戞乎其傩哉李文饶曰文章如日月终古常见而光景常新此古人论文之要也近世以道学自诡而掩其寡陋曰吾不屑为文其文不过抄节宋人语录又号于人曰吾文布帛菽粟也予常戏之曰菽粟则诚菽粟矣但恐陈陈相因红腐而丁可食耳一座大笑 

李华论文 

李华曰文章本乎作者而哀乐系乎时本乎作者六经之志也系乎时者乐文武而哀幽厉也有德之文信无德之文诈皋陶之歌史克之颂信也子朝之告宰嚭之词诈也夫子之文章偃啇传焉偃啇没而伋轲作焉盖六经之遗也屈平宋玊哀而伤靡而不远六经之道遯矣沦及后世力足者不能知之知之者力或不足则文义浸以微矣慎谓华之论文简而尽韩退之与人论文诸书远不及也特难为褊心狭见者道耳 

李耆卿评文 

李耆卿评文曰韩如海柳如泉欧如澜苏如潮余谓柳如泉未允易泉以江可也 

萧颖士论文 

萧颖士云六经之后有屈原宋玊文甚雄壮而不能经贾谊文辞最正近于治体枚乘相如亦环丽才士然而不近风雅杨雄用意颇深班彪识理张衡宏矌曹植豊赡王粲超逸稽康标举左思诗赋有雅颂遗风干宝着论近王化根源比后敻绝无闻焉近日惟陈子昂文体最正萧之所取如此可以知其所养矣 

余知古论退之文 

唐人余知古与欧阳生论文书云韩退之作原道则崔豹荅牛享书作讳辨则张昭论旧名作毛颖传则袁淑太兰王九锡作送穷文则杨子云遂贫赋 

韩退之遗文 

孙何称韩退之拟范蠡与大夫种书意出千古理振群疑今集中无此文白乐天称皇甫湜涉江文而湜集亦无此文皮日休称孟浩然微云淡河汉疏雨滴梧桐而孟集无此一首乃知古人诗文之佳者遗逸多矣 

柳文苏文 

郭象庄子注曰工人无为于刻木而有为于运矩主上无为于亲事而有为于用臣柳子厚演之为梓人传一篇凡数百言毛苌诗传云涟风行水成文也苏老泉演之为苏文甫字说一篇亦数百言得夺胎换骨之三昧矣 

唐宰相多能文 

唐开元宰相奏请状及郑畋凤池稿多用四六皆宰相自草五代亦然至范质始除其烦辞故??耒公谓杨文公曰予不能为唐时宰相盖娴于辞也 

称赞文章之妙 

王半山评欧文云积于中者浩如江河之渟滀发于外者烂如日星之光辉其清音幽韵凄如飘风急雨之骤至其雄词闳辨快如轻车骏马之奔驰又称老泉之文云其光芒灿烂若引星辰而上也其逸駃奔放若决江河而下也叶水心称李巽岩之文曰风霆怒而江河流六骥调而八音和春晖秋明而海澄岳静也曾点之瑟方希化之人酒欲清 

古人文法有祖 

古人文法皆有祖韩非内储说曰门人求水而夷射诛济阳自矫而二人罪郑袖言鼻恶而新人劓费无忌教郄宛而令尹诛陈需杀张寿而尸?羊首走烧刍廥而中山罪班固汉书曰子晕谋桓而鲁隐危栾书构郄而晋厉弒坚牛奔走叔孙卒郈伯毁季昭公逐费忌纳女楚建走宰嚭谮胥夫差丧李园进妹春申毙上官谮屈怀王执赵高败斯二世缢伊戾坎盟宋座死江充造蛊太子杀息夫作奸东平诛宋景文唐书效之为奸臣赞曰三宰啸凶牝夺辰林甫将藩黄屋奔鬼质败谋兴元蹙崔柳倒持李宗覆东坡赠宋寿昌诗用此法又奇矣 

古今文字繁简 

程去华云精一执中无俟皇极之烦言钦恤两字何至吕刑之腾口盖古今世变不同而文之繁简因之孔子曰夏道未渎辞推而言之则殷周之辞已渎矣韩退之云周公而下其说长 

法言论屈原相如 

文选注引法言曰或问屈原相如之赋孰愈曰原也过以浮如也过以虚过浮者蹈云天过虚者叶无桹然原上援稽古下引鸟兽其着意于虚长卿亮不可及今法言无此条 

古诗文宜改定字 

颜延年赭白马赋戒出豕之败驾惕飞鸟之跱衡出字不如突字杜子羙诗大家东征逐子回逐字不如将字白居易诗千呼万换始出来始字不如才字诗文有作者未工而后人改定者胜如此类多有之使作者复生亦必心服也 

训诂之文贵显 

楚辞吉日兮辰良王逸注日谓甲乙辰谓寅卯逸之意本谓日为甲乙之属辰为寅卯之属而各省二字后之读者不晓便谓甲乙为吉日寅卯为良辰虽朱子注楚辞亦误用俗见也高诱注吕氏春秋云日从甲至癸也辰从子至亥也此则明白无疵大凡训诂之文贵显如此 

古人多譬况 

秦汉以前书籍之文言多譬况当求于意外如尚书云说筑傅岩之野筑之为言居也后世犹有卜筑之称求其说而不得遂谓傅说起于板筑虽孟子亦误矣伊尹负鼎以干汤谓尹有鼎鼐之才也犹书曰迓衡云耳横议者遂谓伊尹为庖人若然则衡秤也尹曰迓衡其亦舞秤权之市魁乎子贡多学而识故孔子曰赐不受命而货殖焉庄子便谓子贡乘大马中绀表素之衣太史公立货殖傅便首诬子贡如此则子贡一猗顿耳圣门四科子贡善言语太史公信战国游士之说载子贡一出存鲁乱齐破吴强晋而霸越其文震耀其辞辩利人皆信之虽朱文公亦惑之独苏子由作古史考而知其妄考左传齐之伐鲁本于悼公之怒季姬而非田常吴之伐齐本怒悼公之反复而非子贡其事始白若如太史公之言则子贡一苏秦耳毛诗曰汉有游女不可求思韩婴曲为之说曰孔子南行至楚之阿谷见女子有佩瑱而浣者使子贡挑之不得如韩婴之言则孔子乃一马融而子贡不如卢植远矣又论语为命禆谌草创之左氏遂谓禆谌谋于野则获盖因草之一字诬之也孔父正色而立朝左氏遂谓孔父之妻羙而豊?危盖因色之一字诬之也例此以往则国语谓骊姬蝎谮申生必将如吉甫之掇蜂礼所云诸侯渔色于下即小说家谓西施因网得之类矣乎姑发此以谂知者 

文有傍犯 

徐陵赋陪游馺涉骋纤腰于结风长乐鸳鸯奏新声于度曲又云厌长乐之疏锺劳中营之缓箭虽两长乐为意不同此类为傍犯又刘禹锡律诗前联云雪里高山头早白后联云于公必有高门庆自注高山本高高门使之高也亦傍犯之 

古文引用 

凡传中引古典必曰书云诗云者正也左传中最多又有变例如子产荅子皮云子于郑国栋也栋拆榱崩侨将压焉此乃引周易栋桡凶之义而不明言易鲁穆叔论伯有不敬曰济泽之阿行潦之苹藻寘诸宗室季兰尸之敬也此乃引有齐季女全诗之义而不明言诗盖一法也又引书太誓所谓啇兆民离周十人同者众也据太誓原文云受有亿兆夷人离心离德予有乱臣十人同心同德省二十字作八字而语益矫徤此盖省字又一法也郄至聘楚辞享云百官承事朝而不夕此公侯所以千城其民也故诗曰纠纠武夫公侯干城及其乱也诸侯贪冐侵欲不已争寻常以尽其民略其武夫以为已腹心故诗曰纠纠武夫公侯腹心此先言诗意而后引诗辞又一法也宋陈文简曰古文取诗云诗取书云书盖常体也或以唐诰为先王之令【见国语】周书为西方之书【见国语】以咸有一德为尹吉【礼记】以大禹谟为道经【荀子】不曰仲虺之诰而曰仲虺之志【左氏】不曰五子之歌而曰夏训有之【左氏】直言郑诗曹诗【国语】上称汋曰武曰【左氏】或称苪良夫【左氏】或称周文公【国语】指那颂卒章为乱辞【国语】摘小宛首章为篇目【国语】数章之末章既谓之卒章一章之末句亦谓之卒章【并左氏传】凡此似亦畧施雕琢少变雷同作者考焉毋诮无补陈氏之言予论有契焉故并载之 

古书不可妄改 

古书不可妄改聊举二端如曹子建名都篇脍鲤臇胎虾寒鳖炙熊膰此旧本也五臣妄改作炰□□□鳖脍鲤毛诗旧句浅识者孰不以为寒字误而从炰字邪不思寒与炰字形相远音呼又别何得误至于此文选李善注云今之时饷谓之寒盖韩国馔用此法塩铁论羊淹鸡寒崔骃传亦有鸡寒曹植文寒鸧蒸麑刘熙释名韩鸡为正古字寒与韩通也王维老将行耻令越甲鸣吾君此旧本也近刋本为不知者改作吴军盖越甲吾君似是连对不思前韵已有诏书五道出将军五言古诗有用重韵未闻七言有重韵也维岂谬至此邪按刘向说苑越甲至齐雍门狄请死之曰昔者王田于囿左毂鸣军左请死之曰吾见其鸣吾君也今越甲至其鸣君岂左毂之下哉正其事也见其事与字之所出始知改者之妄 

古文倒语 

古文语多倒汉书中行说曰必我也为汉患者若今人则云为汉患者必我也管子曰子邪言伐莒者若今人则云言伐莒者子邪 

古文用之字 

庄子厉之人夜半生其子又以骊姬作骊之姬地名南沛作南之沛吕览楚丹姬作丹之姬家语冲津作江之津乐府桂树作桂之树文法皆异 

古文之奥 

孔子出使子路赍雨具有金果雨子路问其故孔子曰诗不云乎月离于毕俾滂沱矣昨莫月正离毕也他日月离毕孔子出子路请赍雨具孔子不听果无雨子路问其故孔子曰昔日月离其阴故雨昨莫月离其阳故不雨史记仲尼弟子传有子事载此文而删月离阳离阴末节盖有深意作传之旨本以见有子不如孔子处故不说尽而文益蕴藉如庄子九渊而止说其三又夔怜蚿蚿怜风风怜目目怜心止觧夔蚿风三句而怜目怜心之义缺焉盖悟者自能知之若说尽则无味知此者知古文之奥矣 

文字之衰 

苏子瞻云文字之衰未有如今日者也其原出于王氏王氏之文未必不善也而患在于好使人同已自孔子不能使人同颜渊之仁子路之勇不能以相移而王氏欲以其学同天下地之羙者同于生物而不同于所生惟荒瘠斥卤之地弥望皆黄茅白苇此则王氏之同也然是时学者不敢异王氏者畏其势也南渡以后人人攻之矣今之学者黄茅白苇甚矣予尝言宋世儒者失之专今世学者失之陋失之专者一骋意见扫灭前贤失之陋者惟从宋人不知有汉唐前说也宋人曰是今人亦曰是宋人曰非今人亦曰非高者谈性命祖宋人之语录卑者习举业抄宋人之策论其间学为古文歌诗虽知效韩文杜诗而未始真知韩文杜诗也不过见宋人尝称此二人而已文之古者左氏国语宋人以为衰世之文今之科举以为禁约诗之高者汉魏六朝而宋人谓诗至选为一厄而学诗者但知李杜而已高棅不知诗者及谓由汉魏而入盛唐是由周孔而入颜孟也如此皆宋人之说误之也吁异哉 

举业之陋 

本朝以经学取人士子自一经之外罕所通贯近日稍知务慱以哗名苟进而不究本原徒事末节五经诸子则割取其碎语而诵之谓之蠡测历代诸史则抄节其碎事而缀之谓之策套其割取抄节之人已不通经涉史而章句血脉皆失其真有以汉人为唐人唐事为宋事者有以一人折为二人二事合为一事者余曾见考官程文引制氏论乐而以制氏为致仕又士子墨卷引汉书律历志先其筭命作先筭其命近日书坊刻布其书士子珍之以为秘宝转相差讹殆同无目人说词话噫士习至此卑下极矣 

目学之弊 

一传未终恍已迷其姓氏片文屡过几不辨其偏傍【李昭玘】 

日而月之 

唐文粹日而月之星而辰之本庄子尸而祝之社而稷之语然日月星辰语若出今人之口其不见笑也几希 

梓泽 

滕王阁序兰亭已矣梓泽丘墟梓泽石季伦别墅也又山亭序云茂林修竹王右军山阴之兰亭流水长堤石季伦河阳之梓泽 

玊树 

左思三都赋序讥杨雄赋甘泉不当言玊树青葱误矣杨雄言玊树者武帝所作集众宝为之以娱神非谓自然生之犹下句言马?尸???金人也 

诸家地理 

地志诸家予独爱常璩华阳国志次之则盛弘之荆州记荆州记载鹿门事云庞德公居汉之阴司马德操定州之阳望衡封字欢情自接泛舟褰裳率尔体畅记沮水幽胜云稠木傍生凌空交合危嵝倾岳恒有落势风泉传响于青林之下岩猿流声于白云之上游者常苦目不周玩情不给赏若此二叚读之使人神游八极信奇笔也记三峡水急云朝发白帝暮宿江陵凡一千二百余里虽飞云迅鸟不能过也李太白诗朝辞白帝彩云间千里江陵一日还杜子羙云朝发白帝暮江陵皆用盛弘之语也然二公诗语亦自有优劣试与诗流辨之 

辬华 

张平子西京赋上辬华以交纷下刻陗其若削辬华辬驳华丽也辬古斑字又音葩或写作斑梁元帝纂文云辬华文丽也 

眳藐流眄 

西京赋瞻藐流眄一顾倾城注眳眉睫之间藐好视容也○今按诗云猗嗟名弓玊篇引之名作冥?页眉目之间也字从冥言羙人眉目流眄使人冥迷所谓一顾倾城也眳冥?页字异音同义 

防露之曲 

文赋寤防露与枽间又虽悲而不雅注引东方朔七谏谓楚客放而防露作此说谬矣若指楚客即为屈原屈原忠谏放逐其辞何得云不雅防露与枽间为对则为滛曲可知谢庄月赋徘徊房露惆怅阳阿注房露古曲名房与防古字通以防露对阳阿又可证其非雅曲也拾翠集引王彪之竹赋云上承霄而防露下漏月而来风庇清弹于幕下影嬥歌于帷中盖楚人男女相悦之曲有防露有鸡鸣如今之竹枝东坡志林亦云然则竹枝之来亦古矣诗云野有蔓草零露溥弓有羙一人清扬婉兮邂逅相遇适我愿兮以此推之防露之意可知 

柳子六逆论 

柳子厚驳春秋左传六逆之说曰贱妨贵少陵长远间亲新闁旧小加大滛破义六者乱之本也夫少陵长小加大滛破义诚为乱矣然其所谓贱妨贵远间亲新间旧虽为治之本可也何必曰乱夫所谓贱妨贵者盖斥言择嗣之道子以毋贵者也若贵而愚贱而圣且贤以是而妨之其为治本大矣而可舍之以从斯言乎夫所谓远间亲新间旧者盖言任人之道也使亲而旧者愚远而新者圣且贤以是而间之其为治本大矣而可舍之以从斯言乎柳子此言是矣然未究其事与时矣盖卫将立州吁而州吁乃贱嬖之子贱妨贵之一言专指州吁此事之不同也若远间亲新间旧则周之用人尚亲亲先宗盟而后异姓鲁之大圣如孔子亚圣如颜回固不得先三极此时之不同也石碏之言未失也呜呼世冑蹑高位英俊沈下僚地势使之然由来非一朝为此诗者其知道乎此周公所以思成汤之立贤无方而畎亩版筑鱼塩之事孟子特称之以为千古之希遇也然则光武之礼子陵昭烈之顾孔明谓非三代明良之盛事乎 

杨文安公戒谕诸将铭 

金人败好率先兴戎朝廷应兵诚非得巳惟诸大将皆吾瓜牙忠愤慨然谁不思奋上为社稷下为生灵声援相闻如手足之捍头目缓急相救如子弟之卫父兄追廉蔺之遗风思寇贾之高谊叶成犄角之势用济同舟之安诸将读之无不感奋当时谓可与陆宣公奉天一诏同朱子取二句入孟子注则此文脍炙当代久矣杨公名椿省元眉山人 

李巽岩撰赵待制【开】墓铭 

蜀蕞尔国偏处西南初幸自保社鱼栢蚕骤通秦塞开明始贪胶扰肇兹事难尽谈秦函取蜀箧胠囊探蘝既野蔓葛仍谷覃山玊靡在渊珠莫涵昔万亿稊今储石儋上岂云富下滋不堪役困则伤告病如谭兵端孰弭寇锋谁戡蚁聚蠭屯犹虓虎阚公起图之宁忍一惭摧茗酒塩兼用此三织楮寓烠重轻相参吏奸游贼交鬪并谗止蕃蝇营射沙或?虫含苟可救时荼苦荠甘退省其私不赢一簪公曰我法要祗能暂彼兵与民互为矢函长此安穷乱是用餤解而更张五盍手揽天不憗遗断鞅脱骖使民至今未弛负担岂无若威逞愿释憾公葬久矣幽公沉沉我作铭诗神明所鉴刻诸北山维石岩岩羙其必传泽讵卒斩后此千载勿毁勿撼 

辞尚简要 

书曰辞尚体要子曰辞达而已矣荀子曰乱世之征文章匿采杨子所云说铃书肆正谓其无体要也吾观在昔文弊于宋奏疏至万余言同列书生尚厌观之人主一日万几岂能阅之终乎其为当时行状墓铭如将相诸碑皆数万字朱子作张魏公浚行状四万字犹以为少流传至今盖无人能览一过者繁冗故也元人修宋史亦不能删节如反贼李全一传凡二卷六万余字虽览之数过亦不知其首尾何说起没何地宿学尚迷焉能晓童稚乎予语古今文章宋之欧苏曾王皆有此病枧韩柳远不及矣韩柳视班马又不及班马比三传又不及三传比春秋又不及予读左氏书赵朔赵同赵括事茫然如堕蒙瞶既书字又书名又书官似谜语诳儿童者读春秋之经则如天开日明矣然则古今文章春秋无以加矣公谷之明白其亚也左氏浮夸繁冗乃圣门之荆棘而后人实以为珍宀?珤文弊之始也爱忘其丑可乎我 太祖高皇帝科举诏令举子经义无过三百字不得浮词异说百八十余年遵之近时举子之文冗赘至千有余言者不根程朱妄自穿凿破题谓之马笼头处处可用也又谓舞单鎗鬼一跳而上也起语百余言谓之寿星头长而虚空也其中例用存乎存乎谓之谓之此之谓此之谓有见乎无见乎名曰救命索不论与题合否篇篇相袭师以此授徒上以此取士不知何所抵止也可以为世道长太息矣 

邵公批语 

先太师戊戌试卷出举子蹊径之外考官邵公 晖批云奇寓于纯粹之中巧藏于和易之内当时以为名言后观龙川集乃知为陈同甫作论法也先辈读书慱且精不似后生之束书不观游谈无根也因书之家乘 

欧阳公非非堂记 

欧阳公非非堂记云是是近乎谄非非近乎讪与其谄也宁讪此非君子之言也孔子曰恶居下流而讪上者子贡曰恶讦以为直者如欧之言是以圣贤所恶者自居也而可乎语曰吾之于人也谁毁谁誉如有所誉者其有所试矣是誉可过而毁不可过也大舜隐恶而扬善春秋传曰君子之善善也长恶恶也短恶恶止其身善善及其子孙孔子见人一善忘其百非此近厚之道也如欧之言则讪讦之风盛而不肖之志得矣试取韩文公原毁一篇观之其立心之公私高下何如哉此说一倡则萋菲贝锦簧鼓陷穽何所不至其不流于小人之归也几希 

平复燕云表 

王将明作贺平复燕云表以昆夷维其喙矣对燕人悦则取之郑达夫亦用上句而下以周公方且膺之为对语王曰相公属对甚切举已对曰此是当家者 

吴潜宅揆麻制 

予方重宵旰之忧汝不以昼锦为乐入趋延英之召亟奉天章之咨惟事务之孔殷顾弊源之滋甚邪不可以干正而君子小人之戒限未明戎不可以乱华而内夏外夷之名分未肃士气抑欝而弗振民力殚咨而莫纾在庭狃于意见之偏在边玩于守备之弛当馈以叹济川其谁遗大投艰孰念敉宁之计任重道远实惟弘毅之贤于乎诗有天保采薇当厉修政攘夷狄之志道在中庸大学尚明治国平天下之经惟至诚足以动感神明惟大公足以信服中外繄我耆俊毋烦训词 

二卢 

韩文公志卢殷墓言殷于书无不读止用为诗资平生为诗可诵者千余篇至今一篇不传非托于韩文则名姓亦湮矣又会昌中进士卢献卿作愍征赋司空图为之注释且序之曰气凌邺下体变江南间生冠五百年在握照十二乘又言其才情旖旎雅调清越寓词哀怨变态无穷称之可谓极至矣而此赋亦不传二公非妄许人者文章之传不传有幸不幸如胡曾咏史诗恶劣之尤而天下诵之岂非幸耶 

张谓赞刘裕 

唐文人张谓评刘裕云刘裕近希曹马远弃桓公祸徒及于两朝福未盈于三载八叶传其世嗣六君不以寿终天之报施其明验乎此文简严可以诛奸雄于既死矣当表出之 

半山之妙 

王半山之文愈短愈妙如书剌客传后云曹沬将而亡人之城又刼天下盟主管仲因勿倍以市信一时可也予独怪智伯国士豫让岂顾不用其策耶让诚国士也曾不能逆策三晋救智伯之亡一死区区尚足校哉其亦不欺其意者也聂政售于严仲子荆轲豢于燕太子丹此两人者污隐困约之时自贵其身不妄愿知亦曰有待焉彼挟道德以待世者何如哉味此文何让史记乎与读孟尝君传同关纽矣 

蒋之翰称离骚 

蒋之翰称离骚经若惊澜奋湍欝闭而不得流若长鲸苍虬偃蹇而不得伸若浑金璞玉泥沙掩匿而不得用若明星皓月云汉蒙蔽而不得出 

集文选文士姓名 

梁昭明太子统聚文士刘孝威庾肩吾徐防江伯操孔敬通惠子悦徐陵王囿孔烁鲍至十人谓之高斋十学士集文选今襄阳有文选楼池州有文选台未知何地为的但十人姓名人多不知故特着之 

白渠歌 

田于何所池阳谷口郑国在前白渠在后举锸成云决渠为雨水流灶下鱼跳入釜泾水一石其泥数斗且溉且粪长我禾黍衣食京师百万余口○此汉纪所载比汉书多水流鱼跳二句 

韩子连珠论 

北史李先传魏帝召先读韩子连珠二十二篇韩子韩非子韩非书中有连语先列其目而后着其解谓之连珠据此则连珠之体兆于韩非任昉文章缘起谓连珠始于杨雄非也 

雪赞书纨扇 

羊孚作雪赞曰资清以化乘气以靡遇??冡能鲜即洁成辉桓胤遂以书扇余尝有夏日诗云纨扇书羊孚雪玊笛吹李白梅 

巧心妍耳 

陆机文赋虽浚发于巧心终受欪于拙目袁彖云有异巧心终愧妍耳自谦之辞也木 

傅一廖二 

吾蜀觧元王孝忠乡试贺平西蜀表中有云川四□三收弹丸黑子之地传一廖二成大统函夏之天传一廖二乃 太祖御制平西蜀颂中谓傅友德之功第一廖氷忠之功第二也人咸服其慱洽 

登三乘六 

凉谢爱献晋帝表登三纬地乘六御天宋人德奉三无功安九有句法祖之 

杨烱称王勃 

杨烱序王勃文集云薛令言朝右文宗托末契而推一变卢照邻人间才杰览清规而辍九知所谓九知者盖用汉书九变复贯知言之选之语也其僻奚如此 

荣露萧云 

宋书符瑞志荣露胜轩萧云掩阁纬书云荧光羃河休气四塞天地欣合乃降甘灵是谓荣露尚书大传萧索轮囷是谓卿云温子升诗桐华引仙露槐彩丽卿烟皆用此事文好奇如此【齐书卿烟玊露旦夕扬藻】 

雪窖氷天 

叹马角之不生魂消雪窖攀龙髯而莫逮泪雨氷天【洪皓祭徽宗文】 

草熏 

佛经云奇草芳花能逆风闻熏江淹别赋闺中风暖陌上草熏正用佛经语六一词云草熏风暖摇征辔又用江淹语今草堂词改熏作芳盖未见文选者也【弘明焦地芝候月天华逆风】 

舜梧尧柳 

宋文帝受命颂南通舜梧北平尧柳其句极工且新 

望杏瞻蒲 

徐陵候安都碑文望杏敦耕瞻蒲劝穑室歌千耦家喜万锺春鹧始转必具笼筐秋蟀载吟必鸣机杼【前四句劝耕后四句劝织孟昶劝农文全用之】 

崔雍 

崔雍吊萧至忠文曰上蔡之犬堪嗟人生到此华亭之鹤虚唳天命如何 

鈲礻?规 

谢灵运山居赋铜陵之奥卓氏充鈲视?夫之端金谷之华石子致音徽之观注引杨雄辺言梁益之间裁木为器曰鈲裂帛为曰槻 

绨袍纨扇 

宋人四六云绨袍赠范叔犹有故人之情纨扇遗买臣终致上客之引○朱买臣为会稽太守怀绶匿迹人未知也所交钱勃见其暴露乃劳之曰得无罢乎遗以纨扇买臣至郡引为上客 

青案绿瓷 

古诗青玊案即盘朼今以案为卓非孟光举案即盘也若今之卓子岂可举乎绿瓷酒器见邹阳酒赋 

紫茎屏风 

楚辞紫茎屏风文绿波注以屏风为草名又曰屏风谓叶障风○今按后说最是屏音丙屏风正与绿波为对最见工致【宋吴感诗绣被夜歌青翰檝绿波春漾紫茎风】 

白间 

西都赋招白间下双鹄揄文竿出比目二句为对白间犹黄间也弓弩之属御览引风俗通白间古弓名文选以间为鹇非也 

明驼使 

木兰辞愿借明驼千里足送儿还故乡今本或改明作鸣非也驼卧腹不帖地屈足漏明则走千里故曰明驼唐制驿置有明驼使非边塞军机不得擅发杨妃私发明驼使赐安禄山荔枝见小说 

诺皋记序 

叚少卿诺皋记序云圣人定璇玑之式周礼立巫祝之官考乎十辉之祥正乎九黎之乱当有道之日鬼不伤人在观德之时神无乏主若列子言灶下之驹掇庄叟说户下之雷霆楚庄争随兕而祸移齐桓覩委蛇而病愈 

千眠 

陆机文赋清丽千眠注光色盛貌一作谸绵望山谷青谸谸也见说文转作芊绵韦庄诗可怜芳草更芋绵 

步有新船 

韩文步有新船不知者改步为涉谬矣南方谓水际为步音义与浦通韩退之孔戣墓志蕃舶至步有下碇之禾?免柳子厚铁炉步志江之浒凡舟可縻而上下曰步青箱杂记岭南谓村市为墟水津为步罾步即渔人施罾处也张勃吴录地名有龟步鱼步杨州有瓜步罗含湘中记有灵妃步金陵图志有邀笛步王徽之邀桓伊吹笛处树萱录载唐台城故妓诗云那堪回首处江步野棠飞东坡诗萧然三家步横此万斛舟 

伏湛奏 

后汉伏湛奏引书股肱良哉庶事康哉及诗济济多士文王以宁不直引其文而曰唐虞以股肱康文王以多士宁是故诗称济济书曰良哉湛之言亦有左氏国语之遗法乎晋以后不复有此工致矣 

古蜡祝丁零威歌遗句 

礼记蜡祝辞云土反其宅水归其壑昆虫无作草木归其泽而蔡邕独断又有豊年若土岁取千百增此二句义始足丁零威歌城郭是人民非何不学仙冢累累而修文御览所引云何不学仙去空伴冢累累增此三字文义始明书所以贵乎慱考也 

古人伪作外夷文字 

余尝疑穆天子传西王母歌词出于后人粉餙且山海经载西王母虎首鸟瓜形既殊异音亦不同何其歌词悉似国风乎又观后汉书朱辅上白狼王唐菆歌三篇音韵与汉无异愈可疑也唐新罗王献诗其句法与中唐人若合契宋大中祥符间注辇国入贡上表表辞极偶丽中有云辄倾就日之诚仰露朝天之欵臣贱如刍狗微类酰鸡虚荷烛幽曾无执贽究其文笔与当时翰苑何差言语不通之国未必能集老庄之玄言习徐庾之丽句也当时天书尚可人为况外夷之贡志在互市罔利谕以导之无不可者书之史册不待智者能勘破矣 

唐明皇诏 

唐明皇诏曰进士以声韵为学多昧古今明经以帖诵为功罕穷旨趣斯二言尽唐人取士之病进士不通古今如许浑谓宋祖刘裕有三千歌舞至于张打油胡钉铰极矣明经有谓尧舜为一人班固与班孟坚为两人者岂止罕穷旨趣而巳 

纵囚论 

六一公论唐太宗纵囚其说卓矣然予考纵囚自归之事不始于太宗后汉之锺离意南宋之傅翙后魏之张华原隋之王伽皆然史书之以为羙太宗好名者盖慕而效之耳Titlebar【五十二卷 / 文类一/ 古文八字四韵】 

古文八字四韵 

老子知足不辱知止不殆足与辱??豆韵止与殆??豆韵盖古音殆作以也韩非子名正物定名倚物徙亦以正??豆定倚??豆徙也淮南子苏秦步曰何故趍曰何驰亦是韵语古文多用八字之内而四韵者仅见此三条耳 

谁昔 

诗云知而不巳谁昔然矣尔雅释之曰谁昔昔也犹言畴昔也畴亦谁也然则谁昔也畴昔也伊昔也一也谁昔字文人罕用惟司马温公长父主制词云帝妹中行周易赞其元吉王姬下嫁召南羙其肃雍命服亚正后之尊主礼用上公之贵宠光之盛谁昔而然此制词之工致前媲二宋后揜三洪矣岂不善为四六者耶 

周司寇匜铭 

慱古图载周司寇匜铭五句二十字其辞曰作司寇匜用造用归维之百寮考之四方求之祜福其文极古雅当表出之 

湖阴曲题误 

王敦屯于湖帝至于湖阴察营垒而去此晋纪本文于湖今之历阳也帝至于湖为一句阴察营垒为一句温庭筠作湖阴曲误以阴字属上句也张来作于湖曲以正之 

【五十三卷】
文类二 

【文类二】
古今赋丽则不同
文赋列十体
海赋 
鴈赋 
猎兔赋
薛综注西京赋 
定情赋
上林赋
上林赋连绵字 
郭珍蜜赋 
捣素赋
黄滔律赋 
秦少游单骑见虏赋 
白牛溪赋 
雪赋月赋 
坡赋具禅机
唐太宗昭陵六马图赞【附跋】 
太宗十骥赞
茶夹书灯二铭 
镜铭 
鉴铭 
傅玄烛铭 
金谷序
兰亭记
庐山记
五色赋记 
黄棘 
大颠书
祖龙沐猴 
易林 
历代名臣奏议 
怒字 
钱神论
紫电清霜 
文章状物 
空游 
落霞秋水 

太史升庵文集五十三卷 成都杨慎着　从子有仁编辑 后学赵开美校 

古今赋丽则不同 

抱朴子曰古诗今赋丽则不同俱论宫室而奚斯路寝之颂何如王生之赋灵光乎同说游猎而叔田卢令之诗何如相如之言上林乎并美祭祀而清庙云汉之辞何如郭璞南郊之艳乎等称征伐而出车六月何如陈琳武库之壮乎 

文赋列十体 

文赋诗缘情而绮靡赋体物而浏亮碑披文以相质诔缠绵而凄怆铭慱约而温润箴顿挫而清壮颂优游以淋蔚论精微而朗畅奏平彻以闲雅说炜瞱而谲诳分文之十体各以四字尽之可谓妙矣往年鹤州蔡衡仲云束晢尚补笙诗文赋奚伤余漫应曰序原始以要终记制器而尚象衡仲曰二语妥帖兼是圣经更无褒弹也 

海赋 

文选载木玄虚海赋似非全文南史称张融海赋胜玄虚惜今不传北堂书抄载其略如湍转则日月似惊浪动则星河如覆信为奇也 

鴈赋 

刘尚赋鴈云顺风而飞以助气力衔芦而翔以避缯缴羊佑鴈赋云排云墟以颉颃汱弱波以容与进凌厉乎太清退嬉游于玄渚鸣则相和行则接武前不绝贯后不越序齐力不期而并至同趣不要而自聚当其赴节则万里不能足其路苟泛一壑则众物不能易其所凌空不能顿其翼扬波不能瀸其羽浮若飘舟乎江之涛色若委雪乎崖之阿辞旨超远出于词人一等矣 

猎兔赋 

夏侯湛猎兔赋息徒兰圃禾?未骥华田目送归鸿手挥五弦优哉优哉聊以永年其语与嵇叔夜同嵇与夏侯同时其偶同耶其相取耶嵇诗作华山夏侯作华田田字觉胜盖魏都在邺不应言华山当是华田音花言华茂之田也亦是奇语 

薛综注西京赋 

西京赋缭垣绵联四百余里此句本不必注薛综注缭垣犹绕了也李善又改垣为亘益不通矣班固西都赋缭以周墙即此句也垣本是墙何必改作亘唐人催涂绣岭宫诗苑路暗迷香辇地缭垣秋断草烟深王和甫冬日诗缭垣乌鹊近人飞其用字固不以薛注为然也 

定情赋 

张衡定情赋曰愿在面而为铅华兮恨离尘而无光陶渊明闲情赋祖之 

上林赋 

程泰之论上林赋三条其见超迈得作者之意今节其语于此其上篇曰相如之赋上林曰亡是公者明无是人也既本无此人则凡所赋之语何往不为乌有也知其乌有而以实录之故所向驳碍上林本秦故地始皇陿隘先王之宫庭而大加创治东既极河西又抵汧终南之北九嵕之阳数百里开宫馆二百七十复甬相连穷年忘返犹不能徧而又表南山以为阙立石朐山以为东门其意若曰阙不足为也南山吾阙也门不足立也朐山吾门也此固武帝之所师也所师在是苟有谏者彼有坐日?垂唾掷而已无自而入也故相如始而置辞包四海而入之苑内夸张飞动意若从谀故杨雄指之为劝也夫既劝之以中帝欲帝将欣欣乐听而后徐徐讽谕以为苑囿之乐有极而宇宙之大无穷则讽或可入也夫讽既不为正谏凡其所劝不容不出于寓言此子虚乌有无是所以立也其中篇曰左苍梧右西极日出东沼入乎西陂此赋上林所抵也数百里间其能出没日月于东西乎又曰其南则隆冬跃波其北则盛夏含冻信斯言也必并包夷夏缩地南北而始有此古今读者偶不致思故主文谲谏之义晦于不传耳其曰八水分流则长安实有此水不为寓言然而上林东境极乎宜春下苑即曲江也曲江仅得分浐为派而浐灞合会之地巳在宜春之北则其地出上林之外矣然则虽其实有之水亦复不能真确况其紫渊丹水欲傅会而强求乎其下篇曰古惟杨雄能知此意故其校猎之赋曰御自汧渭经营豊镐此则明命其实矣至于出入日月天与地沓则关中岂能辨此也又曰虎路三嵕围经百里此则可得而有也至谓正南极海邪界虞渊此又岂关境所能包络哉雄之此意正仿相如讽劝相参不皆执实两赋一意也说者不知出此乃从地望土毛枚举细较是痴人说梦也班固曰亡是公言上林广大水泉万物多过其实非义理所止故删存其要归□□□□之推此言也则虽班固亦自不觧也予观庄子云魏罃与田侯牟约牟□之罃怒将伐之华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也君曰然则若何曰君求其道也已矣有所谓蜗者君知之乎曰然有国于蜗之左角者曰触氏有国于右角者曰蛮氏时相与争地而战伏尸数万逐北旬有五日而后反君曰噫其虚言与曰臣请为君实之君以意在四方上下有穷乎君曰无穷曰知游心于无穷而返在通达之国若存若亡乎君曰然曰通达之中有魏于魏中有梁于梁中有王与蛮氏有辨乎君曰无辨客出而君倘然若有亡也盖自悼其所争之细也东坡曰淳于髠言一斗亦醉一石亦醉至于州闾之会男女杂坐几于劝矣而何讽之有以吾观之盖有深意以多方之无常知饮酒之非我观变识妄而平生之嗜亦少衰矣是以自托于放荡之言而能止荒主长夜之饮世未有识其趣者愚谓长卿上林之赋意实若此能通庄氏之寓言兼战国之游说而后可以得其旨也司马长卿去战国之世未远故其谈端说锋与策士辩者相似然不可谓之非正也孔子论五谏曰吾从其讽观说苑及晏子春秋所载以讽而从者不可胜数苏洵作谏论欲以仪秦之术而行逢干之心是或一道也故战国讽谏之妙惟司马相如得之司马上林之旨惟杨子校猎得之予尝爱王维温泉寓目赠韦五郎诗云汉主离宫接露台秦川一半夕阳开青山尽是朱旗遶碧涧翻从玊殿来新豊树里行人度小苑城边猎骑回闻道甘泉能献赋悬知独有子云才唐至天宝宫室盛矣秦川八百里而夕阳一半开则四百里之内皆离宫矣此言可谓肆而隐奢丽若此而犹以汉文惜露台之费比之可谓反而讽末句郄韦郎效子云之赋则其讽谏可知言之无罪闻之可戒得杨雄之旨者其王维乎 

上林赋连绵字 

上林赋垂条扶疏洛英幡纚纷溶箾蔘猗狔从风浏莅芔翕?及数句皆言草木从风之形与声也但其用字既古其音又与俗音不同今略觧之○纷溶犹丰茸也箾篸即萧森猗狔犹猗那也字亦作旖旎又作猗傩浏莅即流丽芔翕?及即欻吸欻古作芔?今见石鼓文省写作芔五臣注遂误以为卉字按长门赋列丰茸之游树谢灵运诗升长皆丰茸则纷溶丰茸一也杜诗巫山巫峡气萧森则箾篸萧森一也毛诗猗傩其枝椘辞纷旖旎乎都房阮籍诗猗靡情欢爱则猗狔也倚傩也旖旎也猗靡也一也陶弘景诗凄切嘹唳伤夜情赵彦昭诗流丽鸣春鸟则流丽与嘹唳及流丽一也杜诗秋风欻吸吹南国则芔翕?及与欻吸一也字有古今音有椘夏类如此聊举其略尔 

郭珍蜜赋 

散似甘露凝如割肪氷鲜玊润髓滑兰香 

捣素赋 

文选雪赋注引班婕妤捣素赋疑非婕妤之作盖亦卓见也此赋六朝拟作无疑然亦是徐庾之极笔 

黄滔律赋 

黄滔律赋如明皇回驾经马嵬云日惨风悲到玊颜之死处花愁露泣认朱脸之啼痕褒云万迭断肠新出于啼猿秦树千层比翼不如于飞鸟景阳井云理昧纳隍处穷泉而讵得诚乖驭朽攀素绠以胡颜又无名氏作孟尝君夜度函谷赋叹秦阙之百二难骋狼心笑齐客之三千不如鸡口亦可喜也 

秦少游单骑见虏赋 

单骑见虏赋秦少游场屋程试文也其略曰事方急则宜有异谋军既孤则难拘常法遭彼虏之劲悍属我师之困乏较之力则理必败露示以诚则意当亲狎我得不撤卫四环去兵两夹虽锋无莫邪之锐而势有泰山之压踞鞍以出若篾擒虎之威失队而惊如弃华元之甲此即一篇史断今人程试之文能几有此者乎一本作果吾父也遂有壸浆之迎见大人焉尽弃尸?羊渠之甲 

白牛溪赋 

王无功云吾往见薛收白牛溪赋韵趣高奇词义矌远嵯峨萧瑟真不可言壮哉邈乎杨班之俦也高人姚义尝语吾曰薛生此文不可多得登太行俯沧海高深极矣吾近作河渚独居赋为仲长先生所见以为可与白牛连类今写为一本今此二赋俱不传 

雪赋月赋 

文选谢惠连雪赋谢庄月赋二篇词林珍之唐子西谓月不如雪谬矣论体状景物蕴籍风流则无优劣然月赋终篇有好乐无荒之意近于诗人之旨雪赋之终云节岂我名洁岂我贞无节无洁始成何人与其秋怀之首句平生无志意同一自败之旨朱文公云无志意殆不成人信矣惠连希逸终?人品亦于二赋之尾叶焉世徒赏其春华不可不考其秋实也 

坡赋具禅机 

高僧传神鼎问于利贞曰万物定已否贞曰定已鼎曰高岸为谷深谷为陵有生必死有死即生何得定耶贞曰万物不定鼎曰若不定何不指天为地呼地为天召星为月命月为星耶贞无以应大理杨伯清举此以问余余曰东坡有暗答矣自其变者而观之则万物不能以一瞬自其不变者而观之则万物与我皆无尽也伯清曰是则拈古欲公重说余曰定者有物混成先天地生不定者一弹指间经千万刼也 

唐太宗昭陵六马图赞【附跋】 

大宗昭陵六马图石刻在秦中其一曰拳毛马?瓜黄马黑喙平刘黑闼时所乘前中六箭背三箭赞曰月精按辔天驷横行弧矢载戢氛埃廓清其二曰什伐赤纯赤色平世充建德时乘前中四箭背中一箭赞曰瀍涧未静斧钺伸威朱汗骋足青旌凯归其三曰白蹄乌纯黑色四蹄俱白平薛仁杲时所乘赞曰倚天长剑追风骏足耸辔平陇回鞍定蜀其四曰特勒骠黄白色喙微黑色平宋金刚时所乘赞曰应策腾空承声半汉入险摧敌乘危济难其五曰飒路紫紫燕骝平东都时所乘前中一箭赞曰紫燕超跃骨腾神骏气詟三川威凌八阵其六曰青骓苍白杂色平窦建德时所乘前中五箭赞曰足轻雪影神发天机策兹飞练定我戎衣元学士王恽跋云物之贤否一定论其遇不遇可也昭陵六马天降毛龙授之英主俾剪隋乱及其成功琢石为像题真以赞用传不朽何其幸也宜其声华气焰上与房驷争光故潼关之役备体流汗又何神哉如昭烈之的卢冉闵之朱龙名虽存而形何见焉太史公曰闾阎之人虽砥行立名非附青云之士乌能施于后世信夫【赞殷仲容撰书则欧阳询也】 

太宗十骥赞 

唐太宗回鹘十骥赞殊毛共枥状花蕋之交林异色同群似云霞彩亦奇俊语也 

茶夹书灯二铭 

程宣子茶夹铭曰石筋山脉锺异于茶馨含雪尺秀启雷车采之撷之收英敛华苏兰薪桂云液露牙清风两腋玄圃盈涯晁无咎书灯铭曰武子聚萤孙生映雪雪固易消萤亦易灭惟此银缸不疚其光黄帘绿幕永夕煌煌经吏在右子集在左如或不勤负此灯火余少读书每夕煮茶书此二铭于座右今老矣不复夜读茶亦以脾寒而废书此二铭以传同好 

镜铭 

古镜铭汉有善铜出丹阳和以铅锡清如明左龙右虎尚三光朱雀玄武顺阴阳东坡曰清如明如者而也若左传星陨如雨之例又一面云尚方作鉴真大巧上有仙人不知老渴饮玊泉饥食枣寿如金石嘉且好又颖州顿氏一镜铭云凤皇双琼瑶装阴阳合为配日月常相会此铭辞古雅录者多逸字逸句故不厌重录之 

鉴铭 

汉有鉴铭二见慱古图其一云汉有善铜出丹阳和以银锡精且明左龙右虎尚三光朱雀玄武顺阴阳其二云尚方作鉴真大好上有仙人不知老渴饮玊泉饥食枣又二首其一云有玊辞夏惟金去秦俱随革故共集鼎新仪天写质象日开轮率舞鸾凤奔走鬼神长悬仁寿天子万春其二云练形神治茔质良工如珠出匣似月停空当眉写翠对脸傅红绮窓绣幄俱照秦宫盖唐人作也 

傅玄烛铭 

煌煌丹烛熖熖飞□取则龙景拟象扶桑照彼玄夜炳若朝阳 

金谷序 

世说新语谓王羲之作兰亭记人以方金谷序羲之甚有欣色金谷序今不传其实兰亭之所祖也余旧得宋人石刻一本今录于此其辞曰余以元康六年从太仆卿出为使特节监青徐诸军事征虏将军有别庐在河南县界金谷涧中或高或下有清泉茂林众果竹栢药草之属莫不毕备又有水碓鱼池土窟其为娱目欢心之物备矣时征西大将军祭酒王诩当还长安余与众宾共送往涧中昼夜游宴屡迁共坐或登高临下或列坐水次时琴瑟笙筑合在车中道路并作及住令皷吹迭奏遂各赋诗以叙中怀或不能者罚酒三斗感性命之不永惧凋落之无期故列叙时人官号姓名年纪又写诗着后后之好事者其览之哉 

兰亭记 

文选不收兰亭记议者谓丝竹管弦四言两意非也丝竹管弦本汉书语古人文辞故自不厌郑重如易曰明辨晣也庄子云周徧咸诗云昭明有融高朗令终宋玊赋旦为朝云古乐府云暮不夜归左传云远哉遥遥邯郸淳碑云丘墓起坟古诗云被服罗衣裳庄子吾无粮我无食后汉书食不充粮在今人则以为复矣 

庐山记 

慧远有庐山记文多奇语唐以下文人远莫能望如云风云之所摅江山之所带高崖仄宇峭壁万寻幽岫穹崖人兽两绝又甘泉涌出冷暖与寒暑而相变盈减经水旱而不异造语尤奇 

五色赋记 

衡山县志遗逸门一段云唐寇豹与谢观同在崔裔孙门下以文藻知名豹谓观曰君白赋有何佳语对曰晓入梁王之苑雪满群山夜登庾亮之楼月明千里观谓豹曰君胡不作赤赋豹曰田单破燕之日火燎于原武王伐纣之年血流漂杵文山效之作黑赋曰孙膑衔枚之际半夜失踪达磨面壁以来九年闭目座中一客赋青云帝子之望巫阳远山过雨王孙之别南浦芳草连天一客赋黄曰杜甫柴门之外雨涨春流卫青油幕之前沙含夕照文山评月明千里得白之神曰火曰血不免着迹且燎原事与田单不相干一客改之曰尧时十日并出烁石流金秦宫三月延烧照天烛地余谓曰血曰火及十日并出秦宫延烧皆非佳境或改之曰孙棹赋天台景高城霞起而建标杜牧咏江南春十里莺啼而映绿稍有风韵又赋黄曰灵均之叹木叶秋老洞庭渊明之啜落英霜清彭泽信胜旧矣黑赋亦非佳况今别拟一联云周庭之列毕苏裳如蚁阵陈阁之迎张孔鬓似鸦翎 

黄棘 

薛符溪楚辞悲回风云借光景以往来兮施黄棘之枉策盖秦楚尝盟于黄棘后怀王再会武关遂被执是黄棘之盟楚祸所始朱子以黄尘荆棘觧之谬矣 

大颠书 

韩文公与大颠书苏东坡则力言其为伪朱晦庵则力辩以为真黄东发以真伪不可晓愚按东发朱子之徒而其说如此天下之公言也昔欧阳公不以始倡古文许尹师鲁评者谓如善奕者常留一着欧公之于师鲁留一着也然则朱子之于韩公亦犹欧阳之于师鲁乎不然朱子岂不知大颠书词非韩公之笔东坡之言为可信又岂不知外集非韩公文李汉之序可据耶韩书刻石于灵山禅院乃僧徒妄撰假韩公重名以尊其道亦犹怀表素李白歌称其草书独步也怀素草书歌人皆信其非白作而独以大颠书为出于韩何哉卓哉李汉之先见乎序公之文曰无有失坠总其目以七百正虑后人羼入阑增以诬韩公耳古人谓公论百年而定若此者虽千年犹不定也 

祖龙沐猴 

杜牧之文祖龙之吞六国沐猴之破五侯假对皆工亦文之一巧 

易林 

焦氏易林西京文辞也辞皆古韵与毛诗楚词叶音相合或似诗或似乐府童谣观者但以占卜书视之过矣如夹河为昏期至无舩摇心失望不见所欢如三骊负衡南取芝香秋兰芬馥利我少姜如齿?间齿?间啮啮贫鬼相责无有欢怡一日九结如三夫共妻莫适为雌子无姓氏父不可知其辞古雅魏晋以后诗人莫及又如忧思约带即古诗去家日以远衣带日以缓也而以四字尽之如簪短带长尤为奥妙簪短即毛诗首如飞蓬也带长即衣带日以缓也两诗意以四字尽之觧我胷舂即毛诗忧心如捣也影略用之最为玄妙且其辞古之文人亦多用之六目暌暌韩文祖之曰万目暌暌九鴈列阵王勃滕王阁序用之酒为欢伯白云如带穴蚁封户天将大雨唐诗多用之他如雌鸑生鵰又文山鸿豹肥腯多脂鸨名鸿豹以鸨善食鸿为鸿之豹犹言鱼鹰也亦仅见此可补尔雅其云??丙如旦饥即诗惄如调饥据韩诗作朝饥言朝饥难忍也此云旦饥盖与韩诗合可证调饥为朝饥无疑也其云大树之子百条共毋当夏六月枝叶盛茂鸾凤以庇召迫游暑游暑避暑也此即用诗甘棠事游暑憩甘棠盖古说如此今注谓召伯听讼于甘棠之下成周之时制度文物备矣岂有以召伯之贵而坐于甘棠树下如老人里长断争鸡之讼者乎游暑之说盖近于人情物理也其曰舜登大禹石夷之野又可证禹生石纽村之事此皆有禆于经史又不但为修辞之助而巳 

历代名臣奏议 

宋宁宗时武学生华岳池州人上疏极数韩侂冑之恶其略云程松之以纳妾求知倪僎以售妹入府苏师旦以献妻入阁黜陟之权不出于陛下而出于侂冑是吾有二中国也命又不出于侂冑而出于苏师旦周筠是吾有三中国也书奏侂冑大怒下之大理贬建宁圜工部郡守傅伯成怜之命狱卒使出入无系伯成去郡岳遂庾死狱中岳之忠节灼灼如此近观历代名臣奏议及宋诸臣奏议可谓详备而岳之奏不在其中乃知古忠臣义士湮没不闻者多矣故表出之 

怒字 

左传林楚怒马及衢而骋庄子草木怒生又说大鹏怒而飞其翼若垂天之云林希逸曰庄子好用一怒字王介甫诗山木悲鸣水怒流此老善用古人好字面 

钱神论 

晋惠帝之时贿赂公行鲁褒所为作钱神论也余观类文同时綦母民成公绥皆有钱神论各一篇民之论略曰黄金为父白银为母铅为长男锡为少妇庚计分土诸国皆有长沙越嶲仆之所守伊我初生周未时也景王尹世大俦兹也贪人见我如病得医饥享大牢未足为饴绥之论略曰路中纷纷行人悠悠载驰载驱惟钱是求朱衣素带当涂之士执我之手门常如市谚曰钱无耳鬼可使岂虚也哉幽求子云可以使鬼者钱也可以使人者权也盖亦同时之语 

紫电清霜 

三国典略曰萧明与王僧辩书凡诸部曲并使招携走投戎行前后云集霜戈电戟无非武库之兵龙甲犀渠皆是云台之仗唐王勃滕王阁序紫电清霜王将军之武库正用此事以十四岁之童子胷中万卷千载之下宿儒猫不能知其出处岂非间世奇才杜子美韩退之极其推服之良有以也使勃与杜韩并世对毫恐地上老骥不能追云中俊鹘后生之指点流传妄哉 

文章状物 

嵇含南方草木状云槟郎树皮似青桐节如桂竹下本不大上枝不小稠直亭亭千万若一森秀无柯端顶有叶仰望眇眇如插丛蕉于竹杪风至触动似举羽扇以扫天俞益期与韩康伯笺云槟榔木大者三围高者九丈叶聚树端房栖叶下华秀房中子结房外其擢穗似黍其缀实似槲其皮似桐而厚其节似竹而概其中空其外劲其屈如覆虹其伸如缒绳步其林则寥朗庇其荫则萧条此分明画槟榔图也毛文锡茶谱云茶树如瓜芦叶如栀子花如蔷薇实如栟榈叶如丁香桭如胡桃白居易荔枝图序云荔枝树形团团如帷盖叶如桂冬青华如橘春荣实如□夏熟朵如蒲桃核如枇杷壳如红缯膜如紫绡瓤肉莹白如氷雪浆液甘饴如醲酪大略如彼其实过之若离本枝一日而色变二日而香变三日而味变四五日外色香味尽去矣此刀明为二物传神也傅肱蠏谱云蠏鹘眼鲎足虫?匡脑蜩腹其爪类拳丁其螫类执钺生于济郓者其色绀紫产于江南者其色青白真如绘蠏焉宋以后人岂能为此等语乎 

空游 

柳子厚小石潭记潭中鱼可百许头皆若空游无所依此语本之郦道元水经注渌水平潭清洁澄深俯视游鱼类若乘空沈佺期诗鱼似镜中悬亦用郦语意也 

落霞秋水 

文选禇渊碑风仪与秋月齐明音徽与春云等润庾信马射赋落花与芝盖齐飞杨柳共春旗一色隋长寿寺舍利碑浮云共岭松张盖明月与岩桂分丛王勃滕王阁记语本此然王勃之语何啻青出于蓝虽曰前无古人可也 
【五十四卷】
诗类一 

【诗类一】
杜少陵论诗
李太白论诗
司空图论诗
范季随论诗
叶晦叔论诗
胡唐论诗 
孙器之评诗
宋人论诗 
隋后主诗 
简文枫叶诗
梁元帝阳云馆柳诗 
剑门明皇诗
苏李五言诗
李陵诗
顾况诗句 
庾肩吾烛影诗 
庾信诗
陆士衡诗 
宗懔顾野王二诗
傅玄杂诗 
阮籍诗
谢灵运逸诗
曹子建遗诗
陈子昂诗 
韩退之诗 
杜审言诗 
张说诗
王建诗
崔涂王维诗
王摩诘遗诗
韦应物苏州郡斋燕集诗 
刘禹锡诗 
三罗诗
王适诗
马戴诗
韩翃诗
张继诗
刘驾诗
张旭诗
李益诗
裴迪诗
储光羲诗 
储光羲七言律 
杜牧弄水亭诗 
孙思邈诗 

太史升庵文集五十四卷 成都杨慎着　从子有仁编辑 后学赵开美校 

杜少陵论诗 

杜少陵诗曰不及前人更无疑逓相祖述竟先谁别裁伪体亲风雅转益多师是汝师此少陵示后人以学诗之法前二句戒后人之愈趋愈下后二句勉后人之学乎其上也盖谓后人不及前人者以逓相祖述日趋日下也必也区别裁正浮伪之体而上亲风雅则诸公之上转益多师而汝师端在是矣此说精妙杜公复生必蒙印可然非予之说也湏溪语罗履泰之说而予衍之耳 

李太白论诗 

李太白论诗云兴寄深微五言不如四言七言又其靡也况使束于声调俳优哉故其赠杜甫诗有饭颗之句盖讥其拘束也余观李太白七言律绝少以此言之未窥六甲先制七言者视此可省矣 

司空图论诗 

司空图字表圣避乱居王官谷胡致堂评其清节高致为晚唐第一流人物信矣余甞爱其论诗云陈杜滥觞之余沈宋始兴之后杰出于江宁宏思于李杜极矣右丞苏州趣味澄敻若清沇之贯达大历十数公抑又其次元白力就而气孱乃都市豪估耳刘公梦得杨公巨源亦各有胜刘德仁时得隹致亦足涤烦又曰王右丞韦苏州澄澹精致格在其中岂妨于遒举哉贾浪仙诚有警句观其全篇意思殊馁大抵附于寒涩方可致才亦为体之不备也其论皆是而推尊右丞苏州尤见卓识宜其一鸣于晚唐也其文集罕传余家有之特摽其论诗一节又有韵语云自知非诗诗未为奇奇研昏练爽戞魄凄神而不知知而难状挥之八垠卷之万象河浑沇清放恣从横涛怒霆蹴掀鳌倒鲸搀空擢壁峥水掷戟鼓煦呵春霞溶露滳邻女自嬉补袖而舞色丝屡空续以麻絇鼠革丁丁焮之则穴蚁聚汲汲积而隤凸上有日星下有风雅历试自是非吾心也其目曰诗赋首句言自知非诗乃是诗也谓未为奇乃是奇也句法亦险怪 

范季随论诗 

宋范季随云唐末诗人虽格致卑浅然谓其非诗则不可今人作诗但句语轩昂可听其理略不可究 

叶晦叔论诗 

晦叔云七言律大抵多引韵起若以侧句入尤峻律如老杜幽栖地僻是也然犹是对偶若以散句起又佳如苦忆荆州醉司马是也洪容斋送晦叔诗此地相从今岁晚登临况是客归时却将襟抱向谁可正尔艰难惟子知情到中年工作恶别于生世易为悲梅花尽醉沾江上黯淡西风冻雨垂正用此体予谓绝句如刘长卿天书远召沧浪客一诗尤奇 

胡唐论诗 

胡子厚与予论诗曰人有恒言曰唐以诗取士故诗盛今代以经义选举故诗衰此论非也诗之盛衰系于人之才与学不因上之所取也汉以射策取士而苏李之诗班马之赋出焉此岂系于上乎屈原之骚争光日月楚岂以骚取人耶况唐人所取五言八韵之律今所传省题诗多不工今传世者非省题诗也姑以画论晋有顾凯之唐有吴道玄晋唐未甞以画取士也至宋则马远夏珪不足为顾吴之衙官近代吴小仙林良又不足为马夏之奴仆画既有之诗亦宜然谓之时代可也余深服其言唐子元荐与予书论本朝之诗洪武初高季迪袁可潜一变元风首开大雅卓乎冠矣二公而下又有林子羽刘子高孙孙蕡黄玄之杨孟载辈羽翼之近日好高论者曰沿习元体其失也瞽又曰国初无诗其失也聋一代之文曷可诬哉永乐之末至成化之初则微乎豸?肖矣弘治间文明中天古学焕日艺苑则李怀麓张沧洲为赤帜而和之者多失于流易山林则陈白沙庄定山称白眉而识者皆以为傍门至李何二子一出变而学杜壮乎伟矣然正变云扰而剽袭雷同比兴渐微而风骚稍远唐子应德箴其偏焉嘉靖初稍稍厌弃更为六朝之调初唐之体蔚乎盛矣而纤艳不逞阐缓苶当作非神解传同耳食陈子约之议其后焉张子愈光滇之诗人也以二子之论为的故着之 

孙器之评诗 

陶孙器之评诗曰魏武帝如幽燕老将气韵沈雄曹子建如三河少年风流自赏鲍朙远如饥鹰独出奇矫无前谢康乐如东海扬帆风日流丽陶彭泽如绛云在霄舒卷自如王右丞如秋水芙蓉倚风自笑韦苏州如园客独茧暗合音徽孟浩然如洞庭始波木叶微落杜牧之如铜丸走坂骏马注坡白乐天如山东父老课农桑事事言言皆着实元微之如李龟年说天宝遗事貌悴而神不伤刘梦得如镂氷雕琼流光自照李太白如刘安鸡犬遗响白云核其归存恍无定处韩退之如囊沙背水惟韩信独能李长吉如武帝食露盘无补多欲孟东野如埋泉断剑卧壑寒松张籍如优工行乡饮酬献秩如时有诙气柳子厚如高秋独眺霁晚孤吹李义山如百宝流苏千丝铁网绮密瓌妍要非适用宋朝苏东坡如屈注天潢倒连沧海变眩百怪终归雄浑欧公如四瑚八琏正可施之宗庙荆公如邓艾缒兵入蜀要以险绝为功山谷如陶弘景入官析理谈玄而松风之梦故在梅圣俞如关河放溜瞬息无声秦少游如时女步春终伤婉弱后山如九皋独唳深林孤芳冲寂自妍不求识赏韩子苍如黎园按乐排比得伦吕居仁如散圣安禅自能奇逸其它作者未易殚陈独唐杜工部如周公制作后世莫能拟议 

宋人论诗 

宋人论诗云今人论诗往往要出处关关睢鸠出在何处此语似高而实卑也何以言之圣人之心如化工然后矢口成文吐辞为经自圣人以下必湏则古昔称先王矣若以无出处之语皆可为诗则凡道听涂说街谈巷语酗徒之骂坐里媪之詈鸡皆诗也亦何必读书哉此论既立而村学究从而演之曰寻常言语口头话便是诗家绝妙辝噫三百篇中如国风之微婉二雅之委蛇三颂之简奥岂寻常语口头话哉或举宋人语问予曰关关睢鸠出在何处予荅曰在河之洲便是出处此言虽戏亦自有理盖诗之为教多识于鸟兽草木之名关关状鸟之声睢鸠举鸟之名河洲指鸟之地即是出处也岂必祖述前言而后为出处乎然古诗祖述前言者亦多矣如云先民有言又云人亦有言或称先民有作或称我思古人五子之歌述皇祖有训礼引逸诗称昔吾有先正其言明且清小旻剌厉王而错举洪范之五事大东伤赋敛而历陈保章之诸星此即古诗述前言援引典故之实也岂可谓无出处哉必以无出处之言为诗是杜子羙所谓伪体也 

隋后主诗 

隋后主越王侗杨叛儿歌云青春正阳月结伴戏京华龙媒玊珂马凤轸绣香车水暎临桥柳风吹夹路花日昏欢宴罢相将归狭斜越王嗣位史称其眉目如画温厚仁爱风格俨然后为王充所弒临命礼佛曰愿自今以往不复生帝王家噫亦可怜矣观其辞藻如此若不生帝王家岂不为文人学士耶○隋越王谥恭帝李渊立代王侑亦谥恭帝二主同谥盖东西不相闻也 

简文枫叶诗 

梁简文帝枫叶诗云萎绿映葭青疏红分浪白落叶洒行舟仍持送远客此诗情景婉丽本集亦不载 

梁元帝阳云馆柳诗 

杨柳非花树依楼自觉春枝边通粉色叶底映红巾带日交窻影因风扫隙尘入帘应有意偏宜桃李人此诗诸本所载不仝以定本正之 

剑门明皇诗 

予往年过剑门关绝壁上见有唐明皇诗云剑阁横空峻銮舆出狩回翠屏千仞合丹嶂五丁开灌木萦旗转仙云拂马来乘时方在德嗟尔勒铭才是诗英华及诸唐诗皆不载故记于此 

苏李五言诗 

苏文忠公云苏武李陵之诗乃六朝人拟作宋人遂谓在长安而言江汉盈巵酒之句又犯惠帝讳疑非本作予考之殆不然斑固蓻文志有苏武集李陵集之目挚虞晋初人也其文章流别志云李陵众作总杂不类殆是假托非尽陵志至其善篇有足悲者以此考之其来古矣即使假托亦是东汉及魏人张衡曹植之流始能之耳杜子美云李陵苏武是吾师子羙岂无见哉东坡跋黄子思诗云苏李之天成尊之亦至矣其曰六朝拟作者一时鄙薄萧统之偏辝耳 

李陵诗 

修文殿御览载李陵诗云红尘蔽天地白日何冥冥微阴盛杀气凄风从此兴招摇西北指天汉东南倾嗟尔竆庐子独行如履氷礻?豆褐中无绪带断续以绳写水置瓶中焉辨淄与渑巢父不洗耳后世有何称此诗古文苑止载首二句注云下缺当补入之以传好古者 

顾况诗句 

顾况诗远寺吐珠阁春潮浮绿烟二句情景绝妙虽入文选可也然况集不载因知古人诗文虽全集亦有遗者如张文昌白鼍行有汉魏歌谣之风长干行有国风河广之意集中不载李德裕鸳央篇有目无诗而唐诗纪事幸载之 

庾肩吾烛影诗 

垂焰垂花比芳树随风随水俱难驻秦娥软舞隙中来李吾夜绩光中度烛龙潜曜城乌啼阴阴迭鼓朝天去 

庾信诗 

庾信之诗为梁之冠绝启唐之先鞭史评其诗曰绮艳杜子美称之曰清新又曰老成绮艳清新人皆知之而其老成独子美能发其妙余甞合而衍之曰绮多伤质艳多无骨清易近薄新易近尖子山之诗绮而有质艳而有骨清而不薄新而不尖所以为老成也若元伐久诗非不绮艳非不清新而乏老成宋人诗则强作老成态度而绮艳清新槩未之有若子山者可谓兼之矣不然则子羙何以服之如此 

陆士衡诗 

陆士衡诗感别惨舒翮思归乐遵渚注舒翮谓鹄遵渚谓鸿言感别之情惨于舒翮之飞鹄思归之志乐于遵渚之征鸿也 

宗懔顾野王二诗 

宗懔春望诗曰日暮春台望徙倚爱余光都尉新移枣司空始种杨一枝犹桂馥十步有兰香望望无萱草沉忧竟不忘顾野王芳树诗曰上林通建章杂树偏林芳日影桃蹊色风吹梅径香幽山桂叶落驰道柳条长拆荣疑路远用表莫相忘二诗前首五用草木名后首四用草木名在后人则不胜其赘矣而清丽脱洒如此宗诗前联都尉移枣盖用汉蓺文志有尹都尉移植枣杏梅李法司空种杨则用淮南子时则训三月其官司空其树杨也用事颇僻故湏诠诂始见其妙 

傅玄杂诗 

傅玄杂诗摄衣步前庭仰观南鴈翔玄景随形运流响归洞房五臣注景鴈影也映于月光而色玄也二句皆承上文说鴈其旨始白五臣注亦不可废 

阮籍诗 

昔余游大梁登于黄华颠应龙沉冀州妖女不得眠按战国策赵武灵王西至河登黄华之上梦处女鼓琴歌诗因纳吴广女娃嬴孟姚其先七世而兆于简子之梦及入官而夺嫡乱国岂非妖女乎【张平子应问曰女鬼北而应龙翔合而观之可见其微意盖当是时魏明帝郭后毛后妬宠相杀正类武灵王事故隐语怪说亦春秋定哀作微辞意也颜延年曰阮公身事乱朝常恐遇祸因兹咏怀虽志在讥剌而文多隐避百代之下难以情测故刘明大意略其幽旨也信哉】 

谢灵运逸诗 

谢灵运有集今亡其诗独文选及乐府秇文类聚所载数十首耳余见永嘉记所引断章诸选不收者今录于此温州柟溪诗曰澹潋结寒波檀栾秀霜质洞合水屡迷林回岩愈密登石室食?卞僧诗曰迎旭凌绝巘暎弦归椒浦结架非丹楹藉田资宿莽又泉山诗曰清旦索幽异方舟越埛郊石室穿林陬飞泉发树捎丹山诗曰勭游碧沙渚坦荡丹山峯 

曹子建遗诗 

曹子建弃妇篇云石榴植前庭绿叶摇缥青丹华灼烈烈璀彩有光荣光好晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无字当归宁有子月经天无子若流星天月相终始流星没无精栖遅失所宜下与瓦石并忧怀从中来叹息通鸡鸣反侧不能寐逍遥于前庭踟蹰还入房肃肃帷幕声褰帷更摄带抚弦弹鸣筝慷慨有余音要妙悲且清收泪长叹息何以负神灵招摇待霜露何必春夏成晚获为良实愿君且安宁此诗郭茂倩乐府不载近刻子建集亦遗焉幸玊台新咏有之遂录以传 

陈子昂诗 

陈子昂送客诗云故汆同庭去杨柳春风生相送河洲晚苍芒别思盈白苹已堪把绿芷复含荣江南多桂树归客赠生平今本作平生非书所以贵旧本也余见新本疑其误而思之未得一见旧本释然 

韩退之诗 

韩文公赠张曙诗云久钦江总文才妙自叹虞翻骨相屯以忠直自比而以奸侫待人岂圣贤谦巳恕人之意哉考曙之为人亦无奸侫似江总者若曰以文才论何不以鲍照何逊为比而必曰江总乎此乃韩公平生之病处而宋人多学之谓之占地步心术先坏矣何地步之有 

杜审言诗 

杜审言早春游望诗唐三体选为第一首是也首句独有宦游人第七句忽闻歌古调妙在独有忽闻四虚字文选殷仲文诗独有清秋日审言祖之盖虽二字亦不苟也诗家言子美无一字无来处其祖家法也 

张说诗 

江总折杨柳云塞北寒胶折江南杨柳结不悞倡园花遥同葱岭雪春心既骀荡春树聊攀折共此依依情无奈年年别唐张说诗亦云塞上绵应折江南草可结欲持梅岭花远竞榆关雪微变数字不妨双羙沈满怨诗征人久离别故国音尘绝梦里洛阳化觉来葱岭雪刘方平梅诗岁晚芳梅树繁苞四面同春风吹渐落一夜几枝空小妇今如此长城恨不同莫将辽海雪来此后庭中 

王建诗 

抬起俗语也古亦有之王建宫词红灯睡里看春云云上三更直宿金金砌雨来行步滑双双抬起隐金裙 

崔涂王维诗 

崔涂旅中诗渐与骨肉远转于僮仆亲诗话亟称之然王维郑州诗他乡绝俦侣孤客亲僮仆已先道之矣但王语浑含胜崔 

王摩诘遗诗 

王摩诘诗今所传仅六卷如轻阴阁小雨深院昼慵开坐看苍苔色欲上人衣来一首见于洪觉范天厨禁脔人家在仙掌云气欲生衣二句见于董逍画跋而本集不载则知其诗遗落多矣 

韦应物苏州郡斋燕集诗 

诗话称韦苏州郡斋燕集首句兵卫森画戟燕寝凝清香海上风雨至逍遥池阁凉为一代绝倡余读其全篇每恨其结句云吴中盛文史羣彦今汪洋方知大藩地岂曰财赋强深为未称后见宋人丽泽编无后四句三十年之疑一旦释之是日中兴与弘山杨从龙饮读之以为千古一快几欲如贯休之撞锺矣 

刘禹锡诗 

元和以后诗人之全集可观者数家当以刘禹锡为第一其诗入选及人所脍炙不下百首矣其未经选全篇如棼丝瀑云飞流透嵌隙喷洒如丝棼含晕迎初旭翻光破夕曛余波绕石去碎响隔溪闻却望琼沙际逶迤见脉分乐府绝句云大艑高帆一百尺新声促柱十三弦杨州市里啇人女来占江西明月天咏砚云烟岚余斐亹水墨两氤氲好与陶贞白松窻写紫文咏莺杂体云莺能语多情春将半天欲明始逢南陌复集东城林疏时见影花密但闻声营中缘催短笛楼上欲定哀筝千门万户垂杨里百啭如簧烟景晴五言摘句如桃花迷隐迹椶叶慰忠魂又残兵疑鹤唳空垒辨乌声又路尘高山树山火远连霞又登台吸瑞景飞步翼神飙咏花云香归陶令宅艳入孝王家园景云傅粉琅玕节熏香菡蓞茎榴花裙色好桐子药丸成妓席云容华本南国妆束学而京月落方收鼓天寒更炙笙七言如中国书流让皇象北朝文士重徐陵又桂岭雨余多鹤籍茗园晴望似龙鳞又连樯估客吹羗笛荡浆巴童歌竹枝又眼前名利同春梦醉里风情敌少年又野草芳菲红锦地游丝撩乱碧落天又青城三百九十桥夹岸朱楼隔柳条又三花秀色通春幌十字春波绕宅墙又海峤新辞永嘉守夷门重见信陵君子水底远山云似雪桥边平岸草如烟又外集有观舞一首云山鸡临清镜石燕赴遥津何如上客会长袖入华裀体轻若无骨观者皆耸神曲尽回身去层波犹注人宛有六朝风致尤可喜也刘全集今多不传予旧选之为句图今录其尤著者于兹云 

三罗诗 

晚唐江东三罗罗隐罗邺罗虬也皆有集行世当以邺为首如闺怨云梦断南窻啼晓乌新霜昨夜下庭梧不知帘外如珪月还照边庭到晓无南行云腊晴江暖辟?鸟鹈飞梅雪香沾越女衣鱼市酒村相识徧短船歌月醉方归此二诗隐与虬皆不及也 

王适诗 

忽见寒梅树开花汉水滨不知春色早疑是弄珠人此王适梅花诗也唐音选之一首足传矣适唐初人陈子昂列传云幽人王适见感遇诗曰是必为海内文宗矣即其人也予见蜀志载王适蜀中旅怀一首云有时湏问影无事则书空弃置如天外平生似梦中别离同夜月愁思隔秋风老少悲颜驷盈虚悟翟公盖因旅游入蜀而见子昂也近注唐音以王适为韩退之铭其墓者不知开元以后安得此句法哉不惟胷中无书又且目中无珠妄浅如此何以注为 

马戴诗 

严羽卿云马戴之诗为晚唐之冠信哉其蓟门怀古云荆卿西去不复返易水东流无尽时日莫萧条蓟城北黄沙白草任风吹雅有古调至如猿膏洞庭树人在木兰舟虽柳吴兴无以过也 

韩翃诗 

唐人评韩翃诗谓比兴深于刘长卿觔节减于皇甫冉比兴景也觔节情也 

张继诗 

国语室无悬耜野无奥草尉缭子鋲法耕有春悬耜织有日断机言用兵之妨于耕织也唐张继诗女停襄邑杵农废汶阳耕盖袒尉缭子之语 

刘驾诗 

刘驾诗体近卑无可采者独上马续残梦一句千古绝唱也东坡改之作瘦马兀残梦便见无味矣 

张旭诗 

张旭以能书名世人罕见其诗近日吴中人有收其春草帖一诗陆子渊为余诵之所谓春草青青万里余边城落日见离居情知海上三年别不寄云间一纸书可谓绝倡余又见崔鸿胪所藏有旭书石刻三诗其一桃花矶云隐隐飞桥隔墅烟石矶西畔问渔船桃花尽日随流水洞在青溪何处边其二山行留客云山光物态弄春辉莫为轻阴便拟归纵使晴明无雨色入云深处亦沾衣其三春游值雨云欲寻轩槛列清樽江上烟云向晚昏湏倩东风吹散雨明朝却待入华园字画奇怪摆云捩风而诗亦清逸可爱好事者模为四?悬之 

李益诗 

李益集有乐府杂体幵自云蓝叶欝重重蓝花石榴色少女归少年光华自相得爱如寒炉火弃若秋风扇山岳起面前相看不相见春至草亦生谁能无别情殷勤展心素见新莫忘故遥望孟门山殷勤报加子既为随阳鴈勿学西流水此诗比兴有古乐府之风唐人鲜及或云非益诗乃无名氏代霍小王寄益之诗也 

又 尤延之诗话云会真记隔墙花影动疑是玊人来本于李益开门风动竹疑是故人来然古乐府风吹片?忩帘动疑是所欢来其词乃齐梁人语又在益先矣近世刻李益集不见此诗惟曾慥诗图载其全篇今录于此微风惊莫坐临牗思悠哉开门复动竹疑是故人来时滴枝上露稍沾阶下苔幸当一入幌为拂绿琴埃题云竹窻闻风寄苗发司空曙○今南方所刻唐诗皆非全帙先公在翰苑日裒集唐诗极为精备较近日所传大有不同缘吴人射利刻各家唐诗取其卷帙齐均厚薄如一以便于售极为可恶如顾况集其中远寺吐朱阁春潮浮绿烟最为警策乃在削去之卷张籍本十二卷乃削减为四卷而吊韩昌黎一诗冣奇亦在减中若杨烱诗不多乃取杨巨源诗妄入之王维诗又取王涯诗妄入之陋者骤观竞相语以为新奇未见而争市之是重不幸也聊书以传赏鉴者 

裴迪诗 

湖广景陵县西塔寺有陆羽茶泉裴迪有诗云景陵西塔寺踪迹尚空虚不独支公住曾经陆羽居草堂荒产蛤茶井冷生鱼一汲清冷水高风味有余迪与王维同时其诗自辋川倡和外无传此诗予见之石刻云 

储光羲诗 

储光羲诗落日烧雾明农夫知雨止耿湋诗向人微月在报雨早霞生此即谚所谓朝霞不出市暮霞走千里也刘禹锡武陵诗即阴春暗度将霁霚先昏耿湋诗晚雷期稔岁重雾报晴天皆用老农占验语予旧日秋成诗云草头占月晕米价问天河亦用谚语日晕长江水月晕草头空又七夕视天河显晦卜米价豊歉盖老农有验之占云 

储光羲七言律 

储光羲诗五卷五言古诗过半七言律止田家即事一首而巳桑柘悠悠水蘸堤晚风晴景不妨犁高机犹织卧蚕子下坂饥逄饷馌妻杏色满林羊酪熟麦凉浮陇雉媒低生时乐死皆由命事在旻天迥不迷近刻本多缺误余以元刻本正之○七言律自初唐至开元名家如太白浩然韦储集中不过数首惟少陵独多至二百首其雄壮铿锵过于一时而古意亦少衰矣譬之后世举业时文盛而古文衰废自然之理 

杜牧弄水亭诗 

弄水亭前溪飐艳翠绡舞绮席草芊芊紫峯岚伍伍槛前汀鴈栖杭上巴帆去停樽遅晚月咽咽上幽渚断霓天帔垂狂烧汉旗怒塍泉落环佩畦苗差纂组不能自免去但愧来何暮 

又 杜牧诗尽道青山归去好青山能有几人归比之林下何曾见一人之句殊有含蓄 

孙思邈诗 

孙思邈四言诗曰取金之精合石之液列为夫妇结为魂魄一体混沌两精感激河车覆载鼎候无忒洪炉列火烘焰翕赫烟未及点焰不假碧如畜扶桑若藏霹雳姹女气索婴儿声寂透出两仪丽于四极壁立几多马驰一驿宛其死矣适然从革??心黜善迁情回性易紫色内达赤芒外射熠若火生乍疑血滴号曰中还退藏于密雾散五内川流百脉骨变金植颜驻玉泽阳德乃敷阴功乃积南宫度名北斗落籍此诗词高古类魏伯阳而世传者少录于此云 
【五十五卷】
诗类二 

【诗类二】
顾凯之诗 
李涉赠盗诗
罗隐红梅诗
柳公绰梓州牛头寺诗
刘文房诗 
唐彦谦诗 
喻凫诗
孔欣诗
崔道融梅诗
李端古别离诗 
河州王司马诗 
陈文惠公诗
孙逖诗
周焘诗
沈彬入塞诗
张亨父诗 
张李诗
张方诗
陈孚远诗 
韩众采药诗
虞道园题兰诗 
李育飞骑桥诗 
游景仁黄鹤楼诗
韦庄赠进士诗 
梅圣俞诗 
刘绮庄诗 
刘言史诗 
刘元济诗 
刘原父喜雨诗 
尹式诗
袁伯文诗 
萧遇诗
曾子固诗 
刘后村三诗
洪平斋挽荆公诗
元洪二子题山诗
半山用王右丞诗
濂溪诗
老泉诗
东坡梅诗 
谢皋羽诗 
慧远诗
贯休诗
灵彻诗
帛道猷诗 
齐已诗
朱玄晦真人诗 
侯夫人梅诗
薛涛诗
庄定山诗 
陈白沙诗 

太史升庵文集五十五卷 成都杨慎着　从子有仁编辑 后学赵开美校 

顾凯之诗 

疾风知劲草严霜识贞木晋顾凯之诗也 

李涉赠盗诗 

唐李涉赠盗诗曰相逄不用相回避世上如今半是君可谓婉切刘伯温咏梁山泊分赃台诗云突兀高台累土成人言暴客此分赢饮泉清节今寥落何但梁山独擅名元末贪吏亦唐末之比乎汉书云吏皆虎而冠史记云此皆刼盗而不操戈矛者也二诗之意皆祖此 

罗隐红梅诗 

罗隐咏红梅诗云夫赐燕脂一抺腮盘中风味笛中哀虽然未得和羔?火用曾与将军止渴来此却似军官宿娼谜也 

柳公绰梓州牛头寺诗 

纔出城西第一桥两边山木晚萧萧井花莫洗行人耳留听溪声入夜潮此诗今刻于乐至县涌泉寺 

刘文房诗 

刘文房诗已是洞庭人犹看灞陵月孟东野诗长安日下影又落江湖中语意相似皆寓恋阙之意然总不若王仲宣云南登灞陵岸回首望长安涵畜蕴藉自然不可及也 

唐彦谦诗 

唐彦谦绝句用事隐僻而讽谕悠远似李义山如奏捷西蜀题沱江驿云野客乘轺非所宜况将儒服报戎机锦江不识临卭酒幸免相如渴病归即李义山相如未是真消渴犹放沱江过锦城之意也其余如登兴元城烽火云汉川城上角三呼护跸防边列万夫褒姒冢前烽火起不知泉下破颜无邓艾庙云昭烈遗黎死尚羞挥刀砍石恨谯周如何千载留遗庙血食巴山伴武侯此即唐人题吴中范蠡庙云千年宗国苶穷恨只合江边祀子胥之句也汉殿云鸟去云飞意不通夜坛斜月转桐风君王寂虑无消息却就真人觅巨公首首有酝籍堪吟咏比之贯休胡曾辈天壤矣考其事盖僖宗时人也 

喻凫诗 

喻凫诗鴈天霞脚雨渔夜苇条风上句绝妙下句大不称此所以为晚唐也 

孔欣诗 

南朝孔欣乐府云相逄狭路间道狭正踟蹰辍步相与言君行欲焉如淳朴久巳散荣利迭相驱流落尚风波人情多迁渝势集堂必满运去庭亦虚竞趋甞不暇谁肯顾桒枢未若及初九携手归田庐躬耕东山畔乐道读玄书狭路安足游方外可寄娱此诗高趣可并渊明欣早岁辞荣不负其言矣 

崔道融梅诗 

杨诚斋爱唐人崔道融咏梅云香中别有韵清极不知寒方虚谷云惜不见全篇余近见杂抄唐诗册子此首适全今载之数萼初含雪孤标画本难香中别有韵清极不知寒横笛和愁听斜枝倚病看朔风如解意容易莫催残因思古人诗文前代不传或又出于后未可知也如蒲城县李邕书云麾将军碑已为人击断正德中刘东阜谪居蒲城乃铁□束之复完饶州荐福寺碑宋代为雷所轰近日啇人取其三段合为一尚可印墓吁亦奇事矣 

李端古别离诗 

李端古别离诗云水国叶黄时洞庭霜落夜行舟闻啇贾宿在枫林下此地送君还茫茫似梦间后期知几日前路转多艰巫峡通湘浦迢迢隔云雨天晴见海樯月落闻锺鼓人老自多愁水深难急流青霄歌一曲白首对汀州与君桂阳别令君岳阳待后事忽差池前期日空在木落鴈嗷嗷洞庭波浪高远山云似盖极浦树如毫朝发能几里暮来风又起如何两处愁皆在孤舟里昨夜天月眀长川寒且清菊花开欲尽荠菜泊来生下江帆势速五两遥相逐欲问去时人知投何处宿空冷猿啸时泣对湘潭竹此诗端集不载古乐府有之然题曰二首非也本一首耳其诗真景实情婉转惆怅求之徐庾之间且罕况晚唐乎大历以后五言古诗可选者惟端此篇与刘禹锡捣衣曲陆龟蒙茱萸匣中镜温飞卿悠悠复悠悠四首耳 

河州王司马诗 

司马王公竑陕西河州人其直节英名人皆知之而不知其文藻也余同年太史玊垒王公元正为余诵其八诗今记其五回澜阁云不成亭馆不成楼矮屋重棚立水头非拟金梁横巨海也为砥柱屹中流座中爽气消三伏槛外飞湍肃九秋几度登临仰前哲昌黎古作??貇难俦心亭云鉴池池上结茅亭卸郄烦襟任独醒云彩散来无外物天光澄处是虚灵青青草色开窻见飒飒松声隔座听尘虑不于真境绝焚香兀坐理黄庭秋香径云归老溪园径未荒径边黄菊有余芳芒鞋踏处濡朝露藜杖携来带晚香清景且宜供笑傲高年何必问行藏渊明把酒来篱下我亦随缘醉此傍丹霞坞云不学逋仙学董仙杏花开徧石墙边浑疑日下朝云界半是人间也老天晚景催人虽潦倒春光在眼且留连村翁携酒来相访憩此徜徉共醉眠水竹居云水绕柴门竹绕阑归来寓此足盘桓一溪氷玊涵春意万个琅玕耐岁寒对景只求诗兴好临流肯放酒杯乹衰遅幸入康庄境一任红尘蜀道难○王公诗人罕传今特录之 

陈文惠公诗 

陈文惠公尧佐吴江诗云平波渺渺烟苍苍菰蒲纔熟杨柳黄扁舟系岸不忍去西风斜日鲈鱼香后人于其地立鲈乡亭和者计百余人皆不及也噫此诗尚敢和耶又碧澜堂诗云苕溪清浅霅溪斜碧玊光涵一万家谁向月明中夜听洞庭渔笛隔芦花二诗曲尽东南之景后之作者无复措手 

孙逖诗 

渔父歌金洞江妃舞翠房冣为秀句今本作渔火非也 

周焘诗 

周焘有观天竺寺激水诗云拳石耆婆色两青竹龙驱水转山鸣夜深不见跳珠碎疑是檐间滴雨 

沈彬入塞诗 

唐沈彬有诗二卷旧藏有之其入塞诗云年少辞乡事冠军戍楼闲上望星文生希沙漠擒骄虏死夺河源荅圣君鸢觑败兵眠血草马惊冤鬼哭愁云功多地远无人纪汉阁笙歌日又曛此言尽边塞之苦郭茂倩乐府亦载之而句字不同其本集所载为胜特具录之 

张亨父诗 

张泰字亨父姑苏人诗句清拔名于一时其正月十六日诗云长安元夕少灯光此夜欢娱觉更忙十里东风吹翠袖九门银烛照红妆虹桥御陌争春步云阁谁家閟晚香醉着吟鞭急归去老夫当避少年狂其手书稿慎于先师李文正公处见之 

张李诗 

张子容诗海气朝成雨江天晚作霞李嘉佑诗朝霞晴作雨湿气晚生寒二诗语极相似然盛唐中唐分焉试辨之 

张方诗 

二水溪头车马行灵龟背后玊龙横涨泷往日矜河伯砥柱千年要石兄??耤水右旋江会合天台曲直卦文明吾心怵惕便施手事所当为不问名【绍定辛卯三月】 

陈孚远诗 

元陈孚远归帆绝句云日落牛羊归渡头动津鼓烟昏不见人隐隐数声橹识者以为不减王维 

韩众采药诗 

闇河紫桂实大如枣得而食之后天不老 

虞道园题兰诗 

虞道园题画兰诗手揽华鬘结化为楼阁云初读不知其解后揽华严经有华云鬘云楼阁云乃知其出处其余又有贝云衣云帐云盖云幡云冠云轮云宝鬘云璎珞云宝登云宝焰云易通邽验说四时八方之云吕氏春秋淮南子史记天官书云变态名状尤奇不悉载云 

李育飞骑桥诗 

吴志孙权征合淝为魏将张辽所袭乘骏马上津桥板撤丈余超度得免故以名桥在今庐州境中诗本逸去略追记之附于此魏人野战如鹰扬吴人水战如龙骧气吞魏王惟吴王建旗敢到新城傍霸主心当万夫敌麾下苍黄无羽翼涂穷事变接短兵生死之间不容息马犇津桥桥半撤汹汹有声如地裂蛟骇横飞秋水空鹗惊径度秋云缺奋迅金羁汗沾臆济主艰难天借力艰难始是报主时平日主君谁爱惜此诗五七岁时先君口授小子识之张飞当阳阪曹操不敢逼而逍遥津甘宁凌统不能御张辽则宁统之将略下张飞远甚矣 

游景仁黄鹤楼诗 

游景仁黄鹤楼诗长江巨浪拍天浮城郭相望万景收汉水北吞云梦入蜀江西带洞庭流角声交送千家月帆影中分两岸秋黄鹤楼高人不见郄随鹦鹉过汀洲景仁名侣广安人南渡四贤相之一有文集今不传独此诗见楚志 

韦庄赠进士诗 

新马杏花色绿袍春草香 

梅圣俞诗 

梅诗南陇鸟过北陇呌高田水入低田流山谷诗野水自添田水满晴鸠却唤雨鸠来李若水诗近村得雨远村同上圳波流下圳通其句法皆自杜子羙桃花细逐杨花落黄鸟时兼白鸟飞之句来 

刘绮庄诗 

续南部烟花录有刘绮庄扬州送人诗云桂楫水兰舟枫江竹箭流故人从此去远望不胜愁落日低帆影归风引棹讴思君折杨柳泪尽武昌楼绮庄不知何许人详诗之声调必初唐也 

刘言史诗 

刘言史潇湘舟中听夷女唱暧乃歌云夷女采山蕉缉纱浸江水野花满髻妆粉红闲歌暧乃深峡里乃知从何处生当年泣舜断肠声翠华寂寞婵娟没绿莜空余红泪情青烟冥冥覆杉桂崖壁凌天风雨细昔人怨恨此地遗碧杜缃蕤含怨姿清猿未尽鼯鼠切汨水流到湘妃祠北人莫作潇湘游九疑云入苍梧愁暧乃楚人歌也元结集作欵乃字不同而义一此诗世亦罕传且录之 

刘元济诗 

近览庐山旧志见唐人刘元济经庐岳回望江州想洛阳有作云龟山帝始营龙门禹初凿出入经变化俯仰凭寥廓未若兹山功连延并巫霍东北流艮象西南距坤络宏阜自欝盘高烟复回薄势入柴桒渚阴开彭蠡壑九江杳无际七泽纷相错云霞???吴会风波腾鄬鄀迹随造化久利与乹坤愽肹响积气通纷纶潜怪作石渠忽见践金房安可托地入天子都巗有仙人药二门几迢逓三宫何儵爚咫尺竆杳冥啀步皆恬漠才惊羽翰幽居静龙蛇蠖明牧振雄词棣华殊灼烁盛业匡西夏深谋赞禹亳黄云拂鼎飞绛气横川跃佐历符贤运人期梦天爵礼乐富垂髫诗书成舞勺清辉靖岩电利器腾霜锷游圣挹衢樽邻畿恭木铎墙仞包武侯波澜控文若旋闻刈翘薪遽覩折葵藿稷卨序揆图良平公辅畧重臣资出守英藩谅求瘼豫樟观伟材江洲访灵崿阳岫晚氛氲阴崕莫萧索雌伏屡鲸奔雄飞更鸷搏惊垒透烟霞腾猿乱枝格故园有归梦他山非行乐他乡徒可游湟涧终旋泊景物观淮海云霄望河洛城阙紫微星图书玄扈阁神功多粉绘元气犹斟酌丞相下南宫将军趋北洛横簪并附蝉列鼎俱调鹤四野时迷路五月先投龠池榭宣琼管风花乱珠箔旧游劳寤寐新知无悦乐天寒欲赠言岁莫期交约夜琴清玊柱秋灰变缇幙风云动翰林宫征调文钥言泉激为浪思绪飞成缴千里挥珠玑五采含丹雘锺鼓旋惊鷃瑾瑜俄抵鹊窃价惭庸怠叨声逾寂寞长望恨南溟居然翳东郭此诗绮绘焕发比兴温然虽王杨卢骆未能先也然不甚流传而王周李山甫林宽卢延逊周晏胡曾之徒鄙猥俚贱优人羞道者乃有集行世噫至言不出俗言胜也文亦有幸不幸哉 

刘原父喜雨诗 

刘原父喜雨诗云凉几响高树清露坠明月虽复夏夜短已觉秋气多艳肤丽华烛皓齿扬清歌临觞不肯醉奈此粲者何此诗无愧唐人不可云宋无诗也 

尹式诗 

尹式和宋之问诗愁发含霜白衰颜寄酒红○杜子羙云发短何湏白颜衰肯再红○宋陈后山云短发愁催白衰颜酒借红【皆互相取用各不失为佳】 

袁伯文诗 

玊墀滴清露罗幌巳依霜逄春每先绝争秋欲几芳袁伯文楚妃引也风闺晚翻霭月殿夜凝明愿君早流盼无令春草生徐孝嗣白雪曲也泪滴珠难尽容残玊易消倘随明月去莫道梦魂遥张文收酺乐也罗敷初总髻蕙芳正娇小月落始归船春眠恒着晓又别前花照露别后露垂叶歌舞湏及时如何坐悲妾李嘏怨诗也数诗少时爱而诵之然诸选皆不收何见耶 

萧遇诗 

萧遇春日诗水堤烟报柳山寺雪惊梅唐人赏之谓不减庾子山 

曾子固诗 

曾子固享祀军山庙歌云土膏起兮流泉驶兮我徂于田偕妇子兮既耕且蓺芸且耔兮一岁之工在勤始兮野无螟蝝田有水兮非神之力其谁使兮我苞盈兮我实成兮挥鎌??致??致风雨声兮囷藏露积如坻京兮遗秉滞穗富鳏茕兮酒食劝酬消忿争兮非神之助岁莫登兮我有室家神所佑兮我有旄倪神所寿兮神之惠我惟其旧兮土之报神亦云厚兮酾酒刑牲肴核豊兮吹萧考鼓声逢逄兮我民岁献无终穷兮千秋万岁保斯宫兮此诗王荆公称金以为有雅颂之意当表出昧者言子固不能诗岂其然乎 

刘后村三诗 

刘后村集中三乐府效李长吉体人罕知之今录于此其一李夫人招魂歌云秦王女儿吹凤箫泪入星河翻鹊桥素娥刬袜踏玊兔回望桂官一点雾粉红小堞没柳烟白茅老仙方目?重圆寻愁不见入香髓露花点衣碧成水其二赵昭仪春浴行花奴一双鬓垂耳绿绳夜汲露桃蘃青桂寒烟湿不飞玊龙呵暖红薇水翠靴踏云云帖妥燕钗微卸香丝鬌小莲夹拥真天人红梅犯雪欹一朵鸾锦屏风画水月鳼鶄抱颈唼兰叶刘郎散却金饼归笑引香绡护痴蝶其三东阿王纪梦行月青露紫翠衾白相思一夜贯地脉帝遣纤阿控紫鸾昆仑低下海如席曲房小幄双杏坡玊凫吐麝熏锦窠软香蕙雨衩钗???云土?矞云三尺生红革?华金蟾吞漏不入咽柔情一点蔷薇血海山重结千年期碧桃小核生孙枝精移神骇屏山知三诗皆佳不可云宋无诗也 

洪平斋挽荆公诗 

君臣一德盛熙宁厌故趋新用六经只怪画图来郑侠岂知奏议出唐垧掌中大地山河舞舌底中原草木醒养就祸胎身始去依前锺阜向人青李文正公曰此诗五十六字春秋也 

元洪二子题山诗 

元遗山北岳诗东州死爱华不注向在陋邦何足数敬亭不着谢宣城断岸何缘比天姥言山水在通都易得名也洪震老【元人】淳安东泉山诗通都大邑人争驰一泉一石小亦奇云深路绝无人处纵有佳山谁得知言山水在僻远人不知也二诗意绝相类亦名言也 

半山用王右丞诗 

王维书事诗轻阴阁小雨深院昼慵开坐看苍苔色欲上人衣来洪觉范天厨禁脔云此意含不尽之意子由所谓不带声色者也王半山亦有绝句诗意颇相类按半山诗云山中十日雨雨晴门始开坐看苍苔文莫上人衣来蔡正孙编诗林广记乃以若耶溪上踏莓苔一首当之谬矣 

濂溪诗 

濂溪集和费令游山诗云是处尘劳皆可息时清终未忍辞官此乃由衷之语有道之言所以不可及也今之人口为怀山之言暗行媚灶之计唐僧昙秀云住山人少说山多杜牧云尽道青山归去好青山曾有几人归 

老泉诗 

苏老泉诗佳节每从愁里过壮心偶傍醉中来白乐天诗有百年愁里过万感醉中来之句老泉未必祖袭盖偶同耳 

东坡梅诗 

禅宗颂古唐僧古梅诗云雪虐风饕水浸根石边尚有古苔痕天公未肯随寒暑又孽清香与返魂东坡梅花诗蕙死兰枯菊已催返魂香入陇头梅正用此事而注者亦不之知也 

谢皋羽诗 

谢皋羽晞发集诗皆精致奇峭有唐人风未可例于宋视之也予尤爱其鸿门燕一篇天云属地汗流宇杯影龙蛇分汉楚楚人起舞本为楚中有楚人为汉舞辟?鸟鹈淬光雌不语楚国孤臣泣俘虏君看楚舞如楚何楚舞未终闻楚歌此诗虽使李贺复生亦当心服李贺集中亦有鸿门燕一篇不及此远甚可谓青出于蓝矣元杨廉夫乐府力追李贺亦有此篇愈不及皋羽矣其它如短歌行秦淮没日如没鹘白波漾空???云土?弦月舟人倚棹商声发洞庭脱木如脱发建业水云太白八月鱼脑减武昌城头鼓紞紞海上曲云水花生云起如葑神龙下宿藕丝孔明河篇云牵牛夜入明河道泪滴相思作秋草婺女城头玩月革星君冡上无啼鸟侠客歌云潮动西风吹杜荆离歌人夜斗西倾佽飞庙下蛇含草青拭吴钩入匣鸣效孟郊体云牵牛秋正中海白夜疑曙野风吹空巢波涛在孤树律诗如驿花残楚火烽火到交州夜气浮秋井阴花冷碧田山鬼下茅屋野鸡啼苎萝戍近风鸣柝江空雨送船邻逋灯下索乡梦戍边回柴关当太白药气近樵青暗光珠毋徙秋影石花消下方闻夕磬南斗挂秋河虽未足望开元天宝之萧墙而可以据长庆宝历之上座矣 

慧远诗 

晋释慧远游庐山诗崇岩吐气清幽岫栖神迹希声奏羣籁响出山溜滴有客独冥游径然忘所适挥手苶云门灵关安足辟留心叩玄扃感至理弗隔孰是腾九霄不奋冲天翮妙同趣自均一悟超三益此诗世罕传弘明集亦不载犹见于古石刻耳孰是腾九霄与陶靖节孰是都不营之句同调真晋人语也杜子美诗得似庐山路真随慧远游正用此事字亦不虚千家注杜乃不知引此 

贯休诗 

霜月夜徘徊楼中羗管催晚风吹不尽江上落残梅此贯休绝句也休在晚唐有诗名然无可取独此首有乐府声调虽非僧家本色亦犹惠休之碧云也 

灵彻诗 

僧灵彻有诗名于中唐古墓诗云松树有死枝塜墓惟莓苔石门无人入古木花不开天台山云天台众山外岁晚当寒空有时半不见崔嵬在云中九日云山僧不记重阳节因见茱萸忆去年诸篇为刘长卿皇甫冉所称予独取天台山一绝真绝唱也 

帛道猷诗 

晋世释子帛道猷有陵峯采药诗曰连峯数千里修林带平津茅茨隐不见鸡鸣知有人此四句古今绝唱也有石刻在沃州岩按弘明集亦载此诗本八句其后四句不称独刻此四句道猷自删之耶抑别有高人定之耶宋秦少游诗菰蒲深处疑无地忽有人家咲语声道潜诗隔林彷佛闻机杼知有人家在翠微虽祖道猷语意而不及庚溪作诗话谓少游道潜比道猷尤为精炼所谓苏粪壤以充帏谓申椒其不芳也 

齐已诗 

僧齐已诗重城不锁梦每夜自山宋人小词重门不锁梦随意绕天涯 

朱玄晦真人诗【真迹在内江】 

郭外西郊柳已芽中流极目浩无涯江明白白红红树春在三三两两家几度来游同社燕一樽相属到昏鸦此邦物色吟几尽谢山中好物华 

侯夫人梅诗 

侯夫人着梅诗云砌雪无消日卷帘时自颦庭梅对我有娇意先露枝头一点春香清寒艳好谁惜是天真玊梅谢后青阳至散与羣芳自在春 

薛涛诗 

闻说边城苦如今到始知好将筵上曲唱与陇头儿此薛涛在高骈宴上乐府也有讽谕而不露得诗人之妙使李白见之亦当叩首元白流纷纷停笔不亦宜乎涛有诗集此首不载 

庄定山诗 

庄定山早有诗名诗集刻于生前浅学者相与效其太极圈儿大先生帽子高以为奇绝又有绝可笑者如赠我一壶陶靖节还他两首邵尧夫本不是佳语有滑稽者改作外官答京宦苞苴诗云赠我两包陈福建还他一疋好南京闻者捧腹然定山晚年诗入细有可并唐人者古诗如题竹及养庵两篇七言如题玊川画五言律如野瞑微孤树江清着数鸥与君真自厚不是两相留七言律如游琅琊寺偶上蓬莱第一峯道伐弓夜宿芙蓉尘埋下界三千丈月在西岩七十峯罗汉寺云溪声梦醒偏随枕山色楼高不碍墙又如狂搔短发孤鸿外病卧高楼细雨中病眼如残书汉楚灯前垒草阁江山雾里诗舟中云千家小聚村村瞑万里河流岸岸同又秋灯小榻留孤艇疏雨寒城打二更又北海风回帆腹饱长河霜冷岸痕高和沈仲律原字韵云心无牛口干秦穆迹继龙头愧邴原又云藜羔?火莫道无莱妇兰畹应谁负屈原寄刘东山云尘外有人占紫气镜中疑我尚朱颜次东峤韵云电悬双眼疑秋水髻拥三花御野风又岂无湖水甘神瀵更有溪毛当紫芝书东山草堂篇云封题云卧东山扁歌咏司空表圣诗天阙星辰遗旧履橘洲岁月有残棊石横流潦潜蚪角梅迸垂萝屈铁枝自笑野人闲袖手云烟浓淡忽交驰次首云沙苑草非熿骥秣潇湘竹是凤凰枝紫虚有约千回醉笑替僧趺亦坐驰又招隐谁甘同寂寞著书不独为穷愁木昌道中云行客自知无岁暮宾鸿不记有家归寄邓五羊云后时自许甘丘壑前席将无问鬼神浮世虚名非得已出山小草郄悲人别时笑语风吹断会处迷离梦写真四十余年一回首干旋坤转有冬春此数首若隐其姓名以示人观者决不谓定山作也 

陈白沙诗 

白沙之诗五言冲淡有陶靖节遗意然赏者少徒见其七言近体效简齐康节之渣滓至于筯斗样子打乖个里如禅家呵佛骂祖之语殆是传灯录偈子非诗也若其古诗之羙何可掩哉然谬觧者篇篇皆附于心学性理则是痴人说梦矣 
【五十六卷】
诗类三 

【诗类三】
姑苏台
近水楼台 
元次山好奇
覆窠俳体打油钉铰 
六言诗始 
檀晕 
緐知一
张邵张祁 
武侯祠诗 
玊壸氷
于蒍 
凝笳迭鼓 

日蓦 
睨日 
黑云 
湘烟 
艳雪 
皓月芦花 
雯华 
上巳诗
惊泷 
南浦诗
庄九?酋 
唐人传奇小诗 
梁武帝父子诗谶
王晖称温子升 
颜谢诗评 
律诗当句对
魏收赠裴伯茂诗
苏子由四句绝 
天宝回纹 
杜诗误字 
陇西谣
瞿塘行舟谣
滟滪 
八咏 
贾岛佳句 
古诗用古韵
忠简武穆诗句 
树如荠
麦含金
芙蓉剑
三雅杯
浮渲梳头 
阮何双
熏风啜茗 
岚彩飞琼 
策目毫锋 
鸿宝 
马戴喻凫诗句 
羊叔子疏语
女丁夫壬 
米元章
礻?圭熏綦迹 
杜牧池州别孟迟先辈
登九华楼【杜牧】 
和杜牧之九华见寄【张佑】 
多景楼【周繇】 
冬日寄庾员外【罗邺】 
曹松中秋警句 
七平七仄诗句 
锺常侍诗品
水寺锺
五言律八句不对
谢灵运逸句
鹅管笙
薛逢老去也歌 
阿那纥那曲名 
洛阳花雪 
孟浩然诗句
驱鴈 
飞霜殿
蕙麝 
切梦刀
金膏水碧 
折简 
太白怀乡句
陆机太白诗音 
坡诗 
赋比兴
蕃马胡儿 

太史升庵文集五十六卷 成都杨慎着　从子有仁编辑 后学赵开美校 

姑苏台 

无端春色上苏台欝欝芊芊草不开无风自偃君知否西子裙礻?居拂过来此初唐人诗也白乐天诗草绿裙腰一道斜祖其意也 

近水楼台 

范文正公镇钱塘兵官皆被荐独巡检苏麟不遇乃上诗曰近水楼台先得月向阳花木易为春公即荐之 

元次山好奇 

文章好奇自是一病好奇之过反不奇矣元次山集凡十一卷大唐中兴颂一篇足名世矣诗如欵乃一绝巳入选舂陵行及贼退示官吏虽为杜公所称取其志非取其辞也其余如洄溪诗松膏乳水田肥良稻苗如蒲米粒长糜色如珈玊液酒酒熟犹闻松节香又修竹多夹路扁舟皆到门东坡常书之然此外亦无留良矣 

覆窠俳体打油钉铰 

太平广记有仙人伊周昌号伊风子有题茶陵县诗云茶陵一道好长街两边栽柳不栽槐夜后不闻更漏皷只听锤芒织草鞋时谓之覆窠体江南呼浅俗之词曰覆窠犹今云打油也杜公谓之俳谐体唐人有张打油作雪诗云江山一笼统井上黑窟宠黄狗身上白白狗身上肿北琐言有胡钉铰诗 

六言诗始 

任昉云六言诗始于谷永慎按文选注引董仲舒琴歌二句亦六言不始于谷永明矣乐府满歌行尾一觧命如凿石见火居世竟能几时亦六言也 

檀晕 

东坡梅诗鲛绡剪碎玊簪轻檀晕妆成雪月明肯伴老人春一醉悬知欲落更多情王十明集诸家注皆不觧檀晕之义今为着之宇文氏妆台记妇女画眉有倒晕妆画谱有正晕牡丹倒晕牡丹古乐府有晕眉拢发之句元微之与乐天书近昵妇人晕澹眉目绾约头鬓画谱七十二色有檀色浅赭也与妇女晕眉所谓紫沙幂酷似花间集云烧春醲羙小檀霞又云檀画荔枝红又云钿昏檀粉泪纵横又云斜分八字浅檀蛾又云背留檀印齿痕香坡诗又云新看新翻眉倒晕又云倒晕连眉秀岭浮檀痕犹汉世妇女之玄的也可以互证 

緐知一【緐音婆】 

緐知一蜀之巫山人赠白乐天诗云忠州刺史乞才子行过巫山必有诗为报高唐神女道速排云雨候清辞乐天见之邀緐生同舟且曰巫山有王无竞沈佺期皇甫冉李端四诗竟不肯作古人之服善无我如此沈与皇甫李端诗人多知之王无竞一首罕传今录于此神女下高唐巫山正夕阳徘徊作行雨婉恋逐襄王电影江前落雷声峡外长朝云无处所台殿欝苍苍乐天取此在佺期三子之上信哉 

张邵张祁 

张邵字才彦简池人其子孝祥状元及第秦桧罗织下狱桧死乃仕后寓乌江遂家焉祁字晋彦有诗名渡湘江诗曰春过潇湘渡膑观八景图云藏岳麓寺江入洞庭湖晴日花争发丰年酒易沽长沙十万户游女似京都 

武侯祠诗 

正德戊寅予访余方池编修于武侯祠见壁间有诗云剑江春水绿沄沄五丈源头日又臐旧业未能归后主大星先已落前军南阳祠宇空秋草西蜀关山隔莫云正统不惭传万古莫将成败论三分后有题云此诗始终皆武侯事子羙或未过之方池不以为然予曰此亦微显阐幽不随人观场者也惜不知其名氏 

玊壸氷 

癸未之夏余在馆阁与张太史惟信小饮探题赋玊壸氷余效唐省题诗赋五言六韵云居父休藏玊壸公爱饮氷金茎流沆瀣锦席失炎蒸灵响琼璜觧仙月?高水碧凝清冷浮绿蚁潇洒绝青蝇壑讶凌阴近江疑净练澄恍如玄圃上赤脚踏层氷盖唐人省题诗似今之科场程文如此题玊壸氷首二句必以玊壸氷三字错综用之惟信深许余此言谓首二句射双鵰手也遂书于扇传咏于词林去今三十年惟信墓有宿草矣检旧扇重书之不知老泪之横集也 

于蒍 

晁叔用诗不拟伊优陪殿下相随于蒍过楼前刘后村曰晁氏家世贵显而叔用不肯于此时陪伊优之列而甘随于蒍之后可谓贤矣伊优事见东方朔传人皆知之于蒍事慱学者或不知也按明皇杂录玄宗御五凤楼观酺宴时命三百里内刺史县令各以声乐集楼下时多以车载乐工数百皆衣文绣服箱之牛皆为虎豹犀象之状鲁山令元德秀惟遣乐工数十人联袂歌于蒍而巳于蒍者德秀所为歌也帝闻异之叹曰贤人之言哉【此事亦见唐书列传】宋时圣寿日州县皆集僧道诵经唯陆象山令儒生讲洪范皇极锡福一章时议韪之事与此同 

凝笳迭鼓 

谢玄晖鼓吹曲凝笳翼高盖迭鼓送华辀李善注徐引声谓之凝小击鼓谓之迭岑参凯歌呜笳攂鼓拥回军急引声谓之鸣疾击鼓谓之攂凝笳迭鼓吉行之文仪也鸣笳攂鼓师行之武备也诗人之用字不苟如此观者不可草草 

天尺 

元好问送刘时举节制云南诗云南山高去天尺汉家弦声雷破壁九州岛之外更九州岛海色澄清映南极幽并豪侠喜功名咄嗟顾盻风云生今年肘后印如斗过眼巳觉乌蛮平谕蜀相如今老矣不妨铜柱有新铭【天尺二字可以名楼】 

日蓦 

南史王睎诗日蓦当归去鱼鸟见留连俗本改蓦作暮浅矣盖蜀牛峤词曰日蓦天空波浪急正用晞语 

睨日 

余尝登眺山寺见雨霁虹蜺下饮涧水明若刻画近如咫尺日射其傍如盼睐得句云渴虹下饮玊池水斜日横分苍岭霞自谓切景张愈光云斜字犹未称渴字后一年偶阅庄子日方中方睨衍义云日斜如人睨目遂改作睨日对渴虹愈光曰渴虹睨日古今奇句也 

黑云 

唐李贺鴈门太守行首句云黑云压城城欲摧甲光向日金鳞开摭言谓贺以诗卷谒韩退之韩暑卧方倦欲使阍人辞之开其诗卷首乃鴈门太守行读而奇之乃束带出见宋王介甫云此儿误矣方黑云压城时岂有向日之甲光也或问此诗韩王二公去取不同谁为是予曰宋老头巾不知诗凡兵围城必有怪云变气昔人赋鸿门有东龙白日西龙雨之句觧此意矣予在滇值安凤之变居围城中见日晕两重灻云如蛟在其侧始信贺之诗善状物也 

湘烟 

许浑诗刘巨济曾得其手书湘潭云尽暮烟出烟字极妙兼是许之手笔无疑也后人改烟作山无味大抵湘中烟色与他方异张泌诗中流欲暮见湘烟沈翠微湘中诗鱼跃浪花翻水面鴈拖烟练束林腰颇中湘晚景朱庆余诗亦云浦迥湘烟暮林香岳气春 

艳雪 

韦应物答徐秀才诗云清诗舞艳雪孤抱莹玄氷极其工致而艳雪二字尤新又五弦行云如伴流风萦艳雪更逐落花飘御园又乐燕行云艳雪凌空散舞罗起徘徊屡用艳雪字而不厌其复也或问予雪可言艳乎予曰曹子建洛神赋以流风回雪比羙人之飘摇雪固自有艳也然雪之艳非韦不能道柳花之香非太白不能道竹之香非子羙不能道也 

皓月芦花 

杨徽之诗新霜染枫叶皓月借芦花自云此句有神助 

雯华 

金国仙人王予可诗词多用雯华字见中州集元好问诗剥裂雯华渍月秋又宝宫寺联云七重宝树围金界十色雯华拥画梁○雯文也又石文似云亦曰雯华古三坟书日云赤昙月云素雯【刘因登寺阁诗雯华宝树忽当眼】 

上巳诗 

王融巳诗粤上斯巳惟暮之春【二句古雅○诗评四言诗三百篇之后曹植王融】 

惊泷 

唐张泌诗溪风送雨过秋寺涧石惊泷落夜潭泷奔湍也今本作龙非 

南浦诗 

寇凖南浦诗春风入乘杨烟波涨南浦落日动离魂江花泣微雨【妙处不减唐人】 

庄九?酋 

王仲宣从军诗馆宇充廛里士女满庄九?酋自非圣贤国谁能享兹休九?酋音求九交之道也字从九从酋为是 

唐人传奇小诗 

诗盛于唐其作者往往托于传奇小说神仙幽恠以传于后而其诗大有绝妙今古一字千金者试举一二卜得上峡日秋来风浪多巴陵一夜雨肠断木兰歌又雨滴空阶晓无心换夕香井梧花落尽一半在银床又旧日闻箫处高楼当月宫梨花寒食夜深闭翠微中又命笑无人笑含娇何处娇徘徊花上月空度可怜宵 

梁武帝父子诗谶 

梁武帝冬日诗雪花无有蒂氷镜不安台○梁简文帝咏月诗飞轮了无彻明镜不安台竟成台城之谶 

王晖称温子升 

济阴王晖云江左文人有颜谢任沈我温子升足以陵颜轹谢含任吐沈 

颜谢诗评 

沈约云延年体裁明密灵运兴会标举 

律诗当句对 

王维诗门外青山如屋里东家流水入西邻严维诗木奴花映桐庐县青雀舟随白鹭涛谓之当句对 

魏收赠裴伯茂诗 

临风想玄度对酒思公荣诚秀句也惜不见全篇 

苏子由四句绝 

泉流逢石缺脉散成宝网水神璎珞看山是如来想【璎珞岩】岩花不可攀翔蕋久未堕忽坠幽人前知子观空坐【雨花岩】白龙昼饮潭修尾挂石壁幽人欲下看雨雹晴相射【白龙潭】苍壁立积铁悬泉泻天绅行山见巳久指与未来人【陈皷漈】此四诗泉既奇诗亦称何异王右丞 

天宝回纹 

范阳卢氏母王氏撰天宝回纹诗凡八百十二字循环有数苦寒暑之递迁应变无方谓阴阳之莫测【与苏若兰事相类】 

杜诗误字 

燕子诗穿花落水益沾巾范德机善本作帖水一笑正坠双飞翼黄山谷云一笑俗作一箭非纷纷戏蝶过闲幔张文潜本作开幔 

陇西谣 

郎枢女枢十马九驹安阳大角十牛九犊【四地名皆在陇西言宜畜牧也】 

瞿塘行舟谣 

滟滪大如幞瞿塘不可触太白诗五月不可触猿鸣天上哀又诗瞿塘五月谁敢过滟滪大如马瞿塘不可下杜子羙诗沉牛荅云雨如马戒舟航滟滪大如象瞿塘不可上滟滪大如鳖瞿塘行舟绝滟滪大如龟瞿塘不可窥南史滟滪如幞本不通瞿塘水退为庾公 

滟滪 

滟滪歌云滟滪大如幞瞿唐不可触金沙浮转多桂浦忌经过此舟人商估剌水行舟之歌乐府以为梁简文所作非也蜀江有瞿唐之患桂江有桂浦之险故涉瞿唐者则凖滟滪涉桂浦者则凖金沙今乐府桂浦作桂楫非也 

八咏 

沈约八咏诗云登台望秋月会圃临春风秋至愍衰草寒来悲落桐夕行闻夜鹤晨征听晓鸿觧佩去朝市被褐守山东此诗乃唐五言律之祖也夕夜晨晓四字似复非复后人决难下也东坡诗朝与鸟鹊朝夕与牛羊夕二句尤妙亦祖沈意 

贾岛佳句 

贾岛诗长江风送客孤馆雨留人二句为平生之冠而其全集不载仅见于坡诗诗所引 

古诗用古韵 

南平王刘铄过历山湛长史草堂诗云兹山蕴灵诡凭览趣亦胆九峯相接连五渚逆迎浸层阿疲且引绝嵓畅方禁溜泉夏更寒林交昼长荫伊予久缁湼复得味苦淡愿逐安期生于焉惬高枕赡音慎淡枕与浸荫皆相叶为韵盖用古韵也又庾信喜晴应诏诗云御辩诚膺箓维皇称有建栢梁骖四马高陵驰六传河堤崩故柳秋水高新堰王城水鬪息洛浦河图献伏泉还习坎阴风巳回巽桐枝长旧围蒲节抽新寸山薮欣藏疾幽栖得无闷有庆兆民同论年天子万亦古韵也吴才老韵补自谓慱极羣书而不引此何邪○刘铄字休玄文选载其拟古二首其别诗惟见此首耳湛长史名荿之其酬休玄诗云闭户守玄汉无复车马迹衰废归丘樊岁寒见松栢身惭淮阳老名忝梁园客习隐非市朝追赏在山泽离离插天树磊磊间云石将此怡一生伤哉驹过隙六朝诗今罕传并纪于此 

忠简武穆诗句 

宗岳二公以患节战功冠于南宋戎马倥偬笔砚想无暇也余甞见宗忠简石刻华阴道二绝云烟遮晃白初疑雪日映斓斑郄是花马渡急流行小崦柳丝如织映人家又云管茅作屋畿家居云碓风帘路不纡坡侧杏花溪畔柳分明摩诘辋川图岳公湖南僧寺诗有潭水寒生月松风夜带秋之句唐之名家不过如此呜呼二公其可谓全才乎 

树如荠 

罗浮山记云望平地树如荠自是俊语梁戴暠诗长安树如荠用其语也后人翻之益工薛道衡诗遥原树若荠远水舟如叶孟浩然诗天边树若荠江畔洲如月 

麦含金 

梁鸿传载鸿诗二首麦含含兮方秀刻本皆如此艺文类聚引之作麦含金为是金与含相似而衍为二字也此当表出之 

芙蓉剑 

卢照邻诗相邀侠客芙蓉剑共宿娼家桃李蹊○越绝书薛烛说剑云扬其华如芙蓉始出观其鈲如列星之行 

三雅杯 

刘孝绰诗共摛云气藻同举雅文杯于志宁诗俱裁七步咏共倾三雅杯句法相似 

浮渲梳头 

本事诗载刘禹锡杜司空席上赠妓诗云浮渲梳头宫样妆春风一曲杜韦娘今本浮渲梳头作高髻云鬟又以为韦应物诗者误也盖韦与刘皆尝为苏州刺史是以传疑浮渲字妙画家以墨餙羙人鬓发谓之渲 

阮何双 

唐诗云仍王谢并风貌阮何双南史宋孝武选侍中四人并以风貌王彧谢庄为一双阮韬何偃为一双 

熏风啜茗 

杜子羙何将军山庄诗熏风啜茗时今本作春风非此诗十首皆一时作其曰千章夏水清又曰红绽雨肥梅皆是夏景可证 

岚彩飞琼 

刘伯温忆山中篇四时岚彩飞琼雪百道泉流湛玊霜上句本种放诗岚沉玊膏冷下句嵇含山居赋渧??居廾?之膏玊 

策目毫锋 

白乐天诗策目穿如札毫锋利似锥札甲也 

鸿宝 

沈佺期诗静夜思鸿宝清晨朝凤京鸿宝道书也淮南王有鸿宝秘术 

马戴喻凫诗句 

积霭沉钭月孤灯照落泉喻凫诗也积翠含微月遥泉韵细风马戴诗也二诗幽思同而句法亦相似 

羊叔子疏语 

高山寻云霓深谷肆无景【绝似诗句】 

女丁夫壬 

韩文公陆浑山火诗女丁夫壬传世婚董彦远曰玄冥之子曰壬夫娶祝融之女曰丁芋俱学水仙是为温泉之神○按韩诗句奇董彦远所觧又奇但不知所出今星命家以丁壬为滛合其说亦古矣 

米元章 

米元章之书法人皆知之其诗律之妙人或不尽知也予爱其望海楼一诗云云间铁瓮近青天缥渺飞楼百尺连三峡江声流笔底六朝帆影落樽前几番画角催红日无事沧洲起白烟忽忆赏心何处是春风秋月两茫然又咏潮云怒气号声迸海门州人传是子胥魂天排云阵千家吼地拥银山万马奔势与月轮齐朔望信如壸漏报朝昏吴亡越霸成何事一唱渔歌过远村又垂虹亭一绝云断云一叶洞庭帆玊破鲈鱼霜破柑好作新诗继桑苎垂虹秋色满东南 

礻?圭熏綦迹 

韩孟城南联句礻?圭熏霏霏在綦迹微微呈宝唾拾未尽玊啼坠犹鎗穴?怱绡疑閟艳妆烛巳销檠○礻?圭熏綦迹宝唾玊啼语精字选惜周羙成姜尧章辈未拈出为花间兰琬助也 

杜牧池州别孟迟先辈 

昔子来陵阳时常苦炎热寺楼最褰轩坐见飞鸟没一樽中夜酒半破前峯月烟院松飘萧风廊竹交戞好鸟响丁丁小溪光汃汃离袖飐应劳恨粉啼还咽慵忧长者来病怯长术喝呼儿旋供衫走门空踏袜手把一枝物桂花香带雪喜极至无言笑余翻不悦人生直作百岁翁亦是万□一瞬中我欲东召龙伯翁水尽到底看海空酌君一杯酒与君狂同歌离别岂足更关意衰老相随可柰何○二诗奇崛而用韵古旧见石刻多磨灭节而书之 

登九华楼【杜牧】 

晴江艳艳含浅沙高低远郭滞秋花牛浦渔村山月上鹭渚鹙梁汉日斜为郡异乡徒泥酒杜陵芳草岂无家白头搔屑倚柱遍归棹何时轧轧鸦 

和杜牧之九华见寄【张佑】 

孤城高柳鸣晓鸦风帘半钩清露华九峯聚翠宿危槛一夜孤光悬冷沙出岸远晖帆欲落入溪寒影鴈差斜杜陵归去春应早莫厌扛山谢眺家 

多景楼【周繇】 

盘江上几层峭壁半垂藤殿锁南朝像龛禅外国僧外涛春砌槛山雨洒穴?怱灯日暮疏锺起声声彻广陵 

又 每日怜晴眺闲吟只自娱山从平地有水到远天无老树多封楚轻烟暗染吴虽居此廊下入户亦踟蹰【此二诗胜张佑金山诗而人罕称之】 

冬日寄庾员外【罗邺】 

曾谒仙宫最上仙西风许醉桂花前争欢酒蚁浮金爵从听歌尘扑翠蝉秋霁卷帘凝锦席夜凉吹笛称江天郄思紫陌觥孟地兔缺乌沉欲半年 

曹松中秋警句 

华岳影寒清露掌海门风急白潮头【松诗多浅俗此二句差有中唐之意】 

七平七仄诗句 

吐舌万里唾四海【宋玊大言赋】七变入白米出甲【纬书】一月普见一切水一切水月一月【佛经】离桂飞髾垂纤罗【文选】梨花梅花参差开【崔鲁】有客有客字子羙【杜】 

锺常侍诗品 

刘绘字士章抱玊者联肩握珠者踵武【言文士之多】骨气奇高词彩华茂情兼雅怨体被文质【曹子建诗】陶性灵发幽思言在耳目之内情寄八荒之表【评阮籍】咀爵英华厌饫膏泽文章之渊泉也【陆机】词彩葱蒨音韵铿锵【张恊】名章迥句处处间起丽兴新声络绎奔会【谢灵运】托谕高远良有凿裁【稽康凿音蔟】善为凄悷之词自有清拔之气【刘越石】得景阳之诡諔含茂先之靡嫚骨节强于谢混駈迈疾于颜延总四家而擅羙跨两代而孤出【鲍照】奇章秀句往往警遒足使叔源失步明远变色【谢朓】诗体总杂善于摹拟筯力于王微成就于谢朓【江淹】范云清便宛转如流风回雪丘迟点缀映媚似落花依草○孔稚圭生于封溪而文为雕饰【封溪今之广东出猩猩处】 

水寺锺 

夜入霜林火寒生水寺锺张佑诗也芳草渔家路斜阳水寺锺李国用句也 

五言律八句不对 

五言律八句不对太白浩然集有之乃是平仄稳贴古诗也僧浩然有访陆鸿渐不遇一首云移家虽带郭野径入桑麻近种篱边菊秋来未着花到门无犬吠欲去问西家报道山中者归来每日斜虽不及李白之雄丽亦清致可喜 

谢灵运逸句 

谢灵运诗明月入绮窗髣髴想蕙质消忧非萱草永怀宁梦寐【寐叶音密】上二句乃杜工部落月屋梁之所祖 

鹅管笙 

李长吉诗王子吹笙鹅管长又步虚词凤凰三十六碧天高太清元君夫人蹋云语吟风风?立风?立吹鹅笙【以上太平广记】 

薛逢老去也歌 

徐山甫诗薛蓬休歌老去也陶潜巳赋归来兮薛蓬诗老去也争柰何击酒盏唱短歌短歌未竟日巳没月映西南庭树柯 

阿那纥那曲名 

李郢上元日寄胡杭二从事诗曰恋别山登忆水登山光水熖百千层谢公留赏山公唤知入笙歌阿那明刘禹锡夔州竹枝词云楚水巴山烟雨多巴人能唱本乡歌今朝北客思归去回入纥罗披绿萝阿那纥罗皆当时曲名李郢诗言变梵呗为艳歌刘禹锡诗言翻南调为北曲也阿那皆叶上声纥罗皆叶平声此又随方音而转也 

洛阳花雪 

何逊与范云联句诗云洛阳城东西郄作经年别昔去雪如花今来花似雪李商隐送王校书分司诗云多少分曹掌秘文洛阳花雪梦随君定知何逊缘联句每到城东忆范云又漫成一绝云不妨何范尽诗家未觧当年重物华远把龙山千里雪将来拟并洛阳花二诗皆用此事若不究其原不知为何说也 

孟浩然诗句 

孟集有到得重阳日还来就菊花之句刻本脱一就字有拟补者或作醉或作赏或作泛或作对皆不同后得善本是就字乃知其妙唐诗亦有之崔颢玊壸清酒就君家李郢诗闻说故园香稻熟片帆归去就鲈鱼杜工部诗题有秋日泛江就黄家亭子而古乐府冯子都诗有就我求清酒青丝系玊壸就我求珍肴金盘鲙鲤鱼则前人巳道破矣 

驱鴈 

鲍照诗秋霜晓驱鴈春雨暗成虹佳句也杜子美诗朔风驱胡鴈惨淡带沙砾之句本此又阳休之洛阳伽蓝记有北风驱鴈千里飞云之语庾信诗秋风驱乱萤句亦奇甚 

飞霜殿 

范元实诗话白乐天长恨歌工矣而用事犹误峩眉山下少人行明皇幸蜀不行峩眉山也当改云剑门山七月七日长生殿夜半无人私语时长生殿乃斋戒之所非私语地也华清宫自有飞霜殿乃寝殿也当改长生为飞霜则尽矣按郑嵎津阳门诗金沙洞口长生殿玊蕋峰头王母祠则长生殿乃在骊山之上迄半亦非上山时也又云飞霜殿前月悄悄迎风亭下风飔飔据此元实之所评信矣 

蕙麝 

宋孝武帝诗罗裳皎日袂随风金翠列辉蕙麝丰蕙麝言香也 

切梦刀 

施肩吾闺情诗云三更风作切梦刀万转愁成系肠线 

金膏水碧 

唐世诗人多用金膏水碧字但知为奇宝之属莫究其出也穆天子传示汝黄金之膏束晢曰金膏可以续骨崔寔政论呼吸吐纳非续骨之膏水碧水工也山海经耿山多水碧墨子大药有水脂碧唐诗绝顶水底花开谢向渊腹揽之不可得滴沥空在掬又采碧时逢婺女船 

折简 

王凌谓马?司懿曰卿直以折简召我我尚不至而乃引军来乎○汉制简长三尺短者半之故小简曰尺牍折简者折军之简言礼轻也又按南史谢眺览孔闿表手自折简写之此折简谓擘笺也 

太白怀乡句 

太白渡金门诗仍连故乡水万里送行舟送人之罗浮诗尔去之罗浮余还憩峩眉又淮南卧病怀寄蜀中赵征君蕤诗云国门遥天外乡路远山隔朝心相如台夜梦子云宅皆寓怀乡之意赵蕤梓州人字云卿精于数学李白齐名苏颋荐西蜀人才疏云赵蕤术数李白文章宋人注李诗遗其事并附见焉【图经云蕤汉儒赵宾之后塩亭人屡征不就所著有长短经】 

陆机太白诗音 

陆机招隐诗哀音附灵波颓响赴曾曲附音拊太白诗羌笛横吹阿滥回向月楼中吹落梅下吹字音去声不惟便于读亦义宜尔也 

坡诗 

东坡春事阑珊芳草歇或疑歇字似趁韵非也唐刘瑶诗瑶草歇芳心耿耿传奇女郎王真诗燕折莺离芳草歇皆有出处一字不苟如此 

赋比兴 

李仲蒙曰叙物以言情谓之赋情物尽也索物以托情谓之比情附物也触物以起情谓之兴物动情也 

蕃马胡儿 

宋柳如京塞上诗鸣骹直上一千丈天静无风声正干碧眼胡儿三百骑尽提金勒向云看其诗宋人盛称之好事者多图于屏障今犹有其稿本唐人好画蕃马于屏花间词云细草平沙蕃马小屏风是也又曲伊州凉州氐州其后卒有禄山吐蕃之变宋人爱图鸣骹胡儿卒有金元之祸元人曲有入破急煞之名未几而乱 
【五十七卷】
诗类四 

【诗类四】
锦城丝管 
落月屋梁 
凝音侫
关山一点 
巫峡江陵 
竹枝词
柳枝词
薛能柳枝词
瑟瑟 
羊肠熊耳 
刘湏溪
幽阳 
佛经似诗句
门外猧儿 
冻冫?各 
神瀵 
绿沉 
秃节 
五言律起句
谢诗 
萤诗 
芳梅诗
桃花诗
莲花诗
劣唐诗
咏蝉诗
烛剪诗
引泉诗
感遇诗
风筝诗
杜逸诗
九言诗
金山寺诗 
人日梅诗 
金人咏物诗
黄鹤楼诗 
吹蛊 
七夕襮衣 
文思遅速 
崇山 
石尤风
虾蟆陵
捣衣 
雕菰 
银烛 
帆字音
江平不流 
陆贾素馨 
洛春谣
五字 
诗用惹字 
韦诗误字 
右丞诗用字
平椘 
谸眠 
菩萨鬘
玊华僊子歌
郝仙女庙词
坐猿坐莺 
李冠词
滇中诗人 
镜听 
耳衣 
揭调 
鱼米 
南云 
探情以华 
杜诗本选 
太白句法 
狄香 
杜诗野艇字
迭韵 
石屏奇句 
四婵娟
唐诗绝句误字 
诗句用意 
绝句 
唐武后时征云南
坠露落英 
东阁官梅 
挼绳縳凉州
莲子随他去
乳酒 
魏武帝父子不惑仙术
洞宫 
挚虞论诗赋四过
无名氏六言诗 
海鱼空鸟 
止观之义 
晚唐绝倡 
六朝七言律其体不纯
东丹王千角鹿图
虞世南织锦曲 
王筠咏边衣
甄后塘上行
柳花香
香云香雨 
咏王安石 
宋子虗咏史
含笑花谜 

太史升庵文集五十七卷 成都杨慎着　从子有仁编辑 后学赵开美校 

锦城丝管 

唐人乐府多唱诗人绝句王少伯李太白为多杜子羙七言绝近百锦城妓女独唱其赠花卿一首所谓锦城丝管日纷纷半入江风半入云此曲只应天上有人间能得几回闻也盖花卿在蜀颇攒用天子礼乐子羙作此讽之而意在言外最得诗人之旨当时妓女独以此诗入歌亦有见哉杜子羙诗诸体皆有绝妙者独绝句本无所觧而近世乃效之而废诸家是其真识冥契犹在唐世妓人之下乎 

落月屋梁 

落月满屋梁犹疑照颜色言梦中见之而觉其犹在即所谓梦中魂魄犹言是觉后精神尚未回也诗本浅宋人看得太深反晦矣传神之说非是 

凝音侫 

诗肤如凝脂凝音侫唐诗日照凝红香白乐□诗落絮无风凝不飞又舞繁红袖凝歌切翠眉愁又舞急红腰凝歌遅翠黛低徐干臣词重省别时泪渍罗巾犹凝张子野词莲台香烛残痕凝高宾王词想莼汀水云愁凝闲蕙帐猿鹤悲吟柳蓍卿词爱把歌喉当筵逞遏天边乱云愁凝今多作平音失之音律亦不恊也 

关山一点 

杜诗关山同一点点字绝妙东坡亦极爱之作洞僊歌云一点明月窥人用其语也赤壁赋云山高月小用其意也今书坊本改点作照语意索然且关山同一照小儿亦能之何必杜公也幸草堂诗余注可证 

巫峡江陵 

盛弘之荆州记巫峡江水之迅云朝发白帝莫到江陵其间千二百里虽乘奔御风不以疾也杜子羙诗朝发白帝莫江陵顷来目击信有征李太白朝辞白帝彩云间千里江陵一日还两岸猿声啼不尽扁舟已过万重山虽同用盛弘之语而优劣自别今人谓李杜不可以优劣论此语亦太愦愦 

竹枝词 

元杨廉夫竹枝词一时和者五十余人诗百十余首余独爱徐延徽一首云尽说庐家好莫愁不知天上有牵牛剩抛万斛燕支永溜向银河一色秋 

柳枝词 

丽情集载湖州妓周德华者刘采春女也唱刘禹锡柳枝词云春江一曲柳千条二十年前旧板桥曾与羙人桥上别恨无消息到今朝此诗甚佳而刘集不载 

薛能柳枝词 

薛能柳枝词和花香雪九重城夹路春阴十万营惟向边头不堪望一株憔悴少人行此诗意言粉饰太平于京都而废弛防守于边塞也本集作和花烟絮赵松雪作和花香雪唐诗三体作和风烟雨非也当从本集及松雪所书始有味 

瑟瑟 

白乐天琵琶行枫叶荻花秋瑟瑟今详者多以为萧瑟非也瑟瑟本是宝名其色碧此句言枫叶赤荻花白秋色碧也或者咸怪今说之异余曰曷不以乐天他诗证之其出府归吾庐诗曰嵩碧伊瑟瑟重修香山寺排律云两面苍苍岸中心瑟瑟流蔷薇云猩猩凝血点瑟瑟蹙金匡闲游即事云寒食青青草春风瑟瑟波太湖石云未秋巳瑟瑟欲雨先沉沉又云隐起磷磷状凝成瑟瑟胚亦状太湖石也早春怀微之云沙头雨染斑斑草水面风驱瑟瑟波莫江曲云一道残阳照水中半江瑟瑟半江红诸诗以瑟瑟对斑斑对苍苍对猩猩岂是萧瑟乎唐诗惟白公用瑟瑟字多其它则王周嘉陵诗云嘉陵江水色一带柔蓝碧天女瑟瑟衣风梭晚来织亦妙元邓文原诗椘江秋瑟瑟吴苑晓苍苍王庭筠诗帝遣名山护此邦千家瑟瑟嵌西窓山僧乞与阶前地招客先开四十双诗亦工并此萧遘成都诗曰月晓巳闻花市合江平偏见竹簰多好教载取芳菲树剩照岷天瑟瑟波 

羊肠熊耳 

庾开府诗羊肠连九坂熊耳对双嵙鲍照诗二崤虎口九折羊肠可谓工矣比之杜工部高凤聚萤骥子莺歌之句则杜觉偏枯矣 

刘湏溪 

世以刘湏溪为能赏音为其于选诗李杜诸家皆有批点也予以为湏溪元不知诗其批选诗首云诗至文选为一厄五言盛于建安而勃窣为甚此言大本已迷矣湏溪徒知尊李杜而不知选诗又李杜之所自出予甞谓湏溪乃开剪截罗段铺客人元不曾到苏杭南京机坊也 

幽阳 

陈子昂诗微月生西海幽阳始化升月本阴也而谓之幽阳三五阳也而平明巳缺此语亦道家说坎为月而中满女本阴也而为婴儿之理也国语亦云女阳物而晦时 

佛经似诗句 

佛经有云乐行不如苦住富客不如贫主又见洞山语录破镜不重照落花难上枝绝似唐人乐府也 

门外猧儿 

门外猧儿吠知是萧郎至刬袜下香阶冤家今夜醉扶得入罗帏不肯脱罗衣醉则从他醉犹胜独睡时此唐人小辞前辈言观此可知诗法或以问子苍曰只是转折多盖八句而四转折也 

冻冫?各 

集韵淞冻冫?各也三苍觧诂液雨也其字音送俗曰霚淞汉书五行志雨木氷亦曰树介又曰木榢稼即介之讹耳寒甚而木氷如树着介冑也曾南丰集云齐地寒甚夜霚凝于木上日出飘满庭阶尤为可爱遂作诗云园林初日凈无风霚淞花开树树同记得集□深殿里舞人齐插玊珑松齐地以为丰年之兆谚云霜淞如霚淞贫儿备饭瓮然淞之极则为树介木氷谚云木若稼达官怕盖寒浅则为霚淞寒甚则为木氷霚淞召丰而木氷召凶也李献吉诗大寒氷雨何纷纷晓行日临江吐云盖咏木氷也又云今朝走白霚南枝参差开紫宫散花女骑龙下瑶陔盖咏霚淞也各极体物之妙余旧有霚淞诗曰怪得天鸡误晓光青腰玊女试银妆琼敷缀叶齐如剪瑞树花开冷不香月白讵迷三里霚云黄先兆万家箱贫儿饭瓮歌声好六出何湏贺谢庄 

神瀵 

陈希夷诗倏尔火轮煎地脉愕然神瀵涌山椒神瀵出列子即易所谓山泽通气参同契所谓山泽气相蒸兴云而为雨是也地理书沃焦尾闾皆此理耳 

绿沉 

杜少陵游何将军山林诗雨抛金锁甲苔卧绿沉鎗竹坡周少隐诗话云甲抛于雨为金所锁鎗卧于苔为绿所沉有将军不好武之意此瞽者之言也薛氏补遗云绿沉精铁也引隋书文帝赐张渊绿沉之甲赵德麟气鲭录谓绿沉为竹引陆龟蒙诗一架三百竿绿沉森杳冥虽少有据然亦非也予考之绿沉乃画工色之名邺中记云石虎造象牙桃枝扇或绿沉色或木难色或紫绀色或欝金色王羲之笔经云有人以绿沉漆管见遗南史梁武帝西园食绿沉爪是绿沉即西瓜皮色也梁简文诗吴戈夏服箭骥马绿沉弓虞世南诗绿沉明月弦刘邵赵都赋如?弓有黄间绿沉若如薛与赵之说铁与竹岂可为弓弦耶杨巨源诗吟诗白羽扇校猎绿沉鎗与杜少陵之句同皆谓以绿沉色为漆饰鎗柄耳 

秃节 

晁以道家有宋子京手书杜少陵诗一卷握节汉臣归乃是秃节新炊间黄梁乃是闻黄梁以道跋云前辈见书自多不似晚生但以印本为正也慎按后汉书张衡传云苏武以秃节效贞杜公正用此语后人不知改秃为握晁以道徒知宋子京之旧本亦不知秃节之字所出也况今之浅学乎 

五言律起句 

五言律起句冣难六朝人称谢眺工于发端如大江流日夜客心悲未央雄压千古矣唐人多以对偶起虽森严而乏高古宋周伯弜选唐三体诗取起句之工者二酒渴爱江清余酣漱晚汀又江天清更愁风柳入江楼是也语诚二而气衰飒余爱柳恽汀洲是白苹日落江南春吴均咸阳春草芳秦帝卷衣裳又春从何处来拂水复惊梅梁元帝山高巫峡长垂柳复垂杨唐苏颋北风吹早鴈日日渡河飞张柬之淮南有小山嬴女隐其间王维风劲角弓鸣将军猎渭城杜子羙将军胆气雄臂悬两角弓孟浩然八月湖水平涵虚混太清虽律也而含古意皆起句之妙可以为法何必效晚唐哉伯弜之见诚小儿也 

谢诗 

谢眺酬王晋安诗南中荣橘柚宁知鸿鴈飞后人不觧此句之妙晋安即闽泉州也南中荣橘柚即谚云树蛮不落叶也宁知鸿鴈飞即谚云鴈飞不到处也树不凋鴈不到本是瘴乡乃以羙言之此是隐句之妙 

萤诗 

唐刘禹锡秋萤引云汉陵秦苑遥苍苍陈根腐叶秋荧光夜空寂寥金气凈千门九陌飞悠扬纷纶辉映半明灭金炉星喷灯花发露华洗濯清风吹攒茅不定招摇垂高丽罘罳过蛛网斜压璇题舞罗愰襮衣楼上拂香裙承露台前转仙掌槐市诸生夜对书北窓分明辨鲁鱼行子东山起征思中郎骑省悲秋风铜雀人归自入帘长门帐空来照泪谁言向晦常自明儿童走步娇女争天生有光非自衒远近低昂暗先徧撮蚊妖鸟亦夜飞趐如车轮人不见宋张文潜熠熠行云碧梧含风夏夜清林塘五月初飞萤翠屏玊簟起凉意一点秋心从此生方池水深凉雨集上下辉辉乱拟碧幸因帘卷到华堂不畏人惊照凉夕汉官千门连万户夜夜荧煌暗中度光流太液池上波影落金盘月中露银阙茫茫玉漏迟年二为尔足愁思长门怨妾不成寐团扇羙人还赋诗避暑风廊人；语俏阑下扑罗扇小巳投幽室夜分明更伴残星天未晓君不见建章宫殿洛阳西破瓦颓垣今古悲荒榛芜草无人迹只有秋来熠熠飞刘禹锡张文潜二集今不传余家有之兼爱二诗之工故录之于此昔年余寓居大理三塔寺榛莽满目飞萤数万如白昼余戏相从诸生曰车胤见此不必囊萤隋焬帝见此不必下诏搜索矣因作流萤篇云沉沉鴈沼欝栖连隐隐龙宫熠耀然蒙晴零雨东山下风?立转熏风南陆边可怜合晕辉玄夜可惜纷华簇綘天綘天玄夜景微茫氷簟银床漏未央谁家院落非天烛何处园林不夜光夜光瀼露洒天烛凉氛泻阴火遥穿翡翠帘流星近度鸳央瓦此时蟋蟀罢宵征此际蜩螗停沸声长门团扇斑姬闼阿房卷衣秦后屏苏妇下机籹不理卓女当垆酒半醒为见流萤思远道为感流年惜芳草暝看双星烱不眠晓望长河白如扫荡子从军向月支闺人对影滞秋期蚕书宛转连环字鴈帛殷勤织锦诗愿得逢君拾光彩不教贱妾敛愁眉何仲默流萤篇云广储六月清无暑流萤暗逐熏风举始见昏连万户星更看夜照千门雨千门万户竞高低拂槛萦廊乱复齐碧莎映水光初迥绿柳栖烟影乍迷水光烟影发还歇肯使炎精易沦灭带火终湏避太阳含辉却自亲流月长信宫中一叶秋玊阶金阁见萤流贵嫔罗扇开香匣侍女珠帘卷画楼谁家怨妇缝缣素当窻忽见流萤度蟋蟀床空宝瑟寒鸳央机暗孤灯莫萤飞萤度自年年却笑明珠按剑前莫言腐草无生意莫道寒灰不再然还将斥鷃鹍鹏语三复庄生第一篇何仲默枕籍杜诗不观余家其于六朝初唐未数数然也与予及薛君采言及六朝初唐始恍然自失乃作明月流萤二篇拟之然终不若其效杜诸作也如此篇明珠按剑及鲲鹏斥鷃皆与流萤无交涉可以知诗之难矣 

芳梅诗 

新岁芳梅树繁苞四面同春风吹渐落一夜几枝空小妇今如此长城恨不穷莫将辽海雪来比后庭中此刘方平梅花诗也既不用事又不拘对偶而工致天然虽太白未易先后也梅花诗被宋人作坏令人见梅枝条可憎而香影无味安得诵此诗及梁元帝徐陵阴铿江总诸咏一洗梅花之辱乎 

桃花诗 

唐自贞观至景龙诗人之作尽是应制命题既同体制复一其绮绘有余而微乏韵度独苏颋东望望春春可怜一篇迥出群英矣予又见中宗赏桃花应制凡十余人冣后一小臣一绝云源水丛花无数开丹柎红萼间青梅从今结子三千岁预喜僊游复摘来此诗一出群作皆废中宗令宫女唱之号桃花行惜不知作者名然宋元近时选唐诗者将百家无有选此者未之见耶不之识耶 

莲花诗 

张文潜莲花诗平池碧玉秋波莹绿云拥扇青摇柄水宫僊子鬪红妆轻步凌波踏明镜杜衍雨中荷花诗翠盖佳人临水立檀粉不匀香汗湿一阵风来碧浪翻真珠零落难收拾此二诗绝妙又刘羙中夜度娘歌菱花烱烱垂鸾结烂学宫妆匀腻雪风吹凉鬓影萧萧一抺疏云对斜月寇平仲江南曲烟波渺渺一千里白苹香散东风起惆怅汀州日莫时柔情不断如春水亡友何仲默尝言宋人书不必收宋人诗不必观余一日书此四诗讯之曰此何人诗荅曰唐诗也余笑曰此乃吾子所不观宋人之诗也仲默沉吟久之曰细看亦不佳可谓倔强矣 

劣唐诗 

学诗者动辄言唐诗便以为好不思唐人有极恶劣者如薛逢戎昱乃盛唐之晚唐亦有数等如罗隐杜荀鹤晚唐之下者李山甫卢延逊又其下下者望罗杜又不及矣其诗如一个祢衡容不得又一领青衫消不得之句其它如我有心中事不向韦三说昨夜洛阳城明月照张八又如饿猫窥鼠穴饥犬舐鱼砧又如莫将闲话当闲话往往事从闲话生又如水牛浮鼻渡沙鸟点头行此类皆下俚优人口中语而宋人方采以为诗法入全唐诗话使观者曰是亦唐诗之一体也如今称燕赵多佳人其间有跛者眇者羝氲者疥且痔者乃专房宠之曰是亦燕赵佳人之一种可乎 

咏蝉诗 

陆龟蒙蝉诗云伴貂金置影映雀画成图按梁书武帝赐吴兴太守何戢蝉雀画扇陆诗用此事也 

烛剪诗 

元武伯英咏烛剪诗啼残瘦玊兰心吐蹴落春红燕尾香为百寺所赏国朝古廉李公时勉咏剪刀诗吴绫剪处鱼吞浪蜀锦裁时燕掠霞深院响传春昼静小楼工罢夕阳斜公之直节清声而诗妩媚如此信乎赋梅花者不独宋广平也 

引泉诗 

杜工部补稻畦水诗云芊芊烱翠羽剡剡生银汉鸥鸟镜里来关山雪边看秋菰成黑米精凿传白餐玊粒足晨炊红鲜任霞散陆龟蒙引泉诗曾闻瑶池溜亦灌朱草田凫伯弄翠蕋鸾雏舞丹烟凌风捩桂舵隔雾驰西船【二诗曲尽田之景然而词语且宕落】 

感遇诗 

或请予曰朱文公感兴诗比陈子昂感遇诗有理致予曰譬之青裙白发之节妇乃与靓妆袨服之宫娥争妍取怜埒材角妙不惟取笑旁观亦且自失所守要之不可同日而语也彼以拟招续椘辞感兴续文选无见于此矣故曰离之则双羙合之则两伤要有契予言者 

风筝诗 

古人殿阁檐棱间有风琴风筝皆因风动成音自谐宫啇元微之诗鸟啄风筝碎珠玊高骈有夜听风筝诗云夜静弦声音?景碧空宫啇信任往来风依稀似曲纔堪听又被风吹别调中僧齐已有风琴引云按吴丝雕椘竹高托天风拂为曲一一宫啇在素空鸶鸣凤语翘梧桐夜深天晤松风多孤穴?怱寒梦惊流波愁魂傍枕不肯去翻疑住处邻湘娥金风声尽熏风发冷泛虚堂韵难歇常恐听多耳渐烦清音不绝知音绝王半山有风琴诗云风铁相敲固可鸣朔兵行夜响行营如何清世容高枕翻作幽窗枕上声此乃檐下铁马也今名纸鸢曰风筝非也木 

杜逸诗 

合壁事类载杜工部诗云三月雪连夜未应伤物华只缘春欲尽留着伴梨花此诗旧集不载又寒食少天气春风多柳花又小桃知客意春尽始开花则今之全集遗逸多矣 

九言诗 

元天目山释明本中峯有九字梅花诗云昨夜西风吹折中林稍渡口小艇滚入沙滩坳野树古梅独卧寒屋角疏影横斜暗上书窗敲半枯半活几个擫蓓蕾欲开未开数点含香苞纵使画工奇妙也缩手我爱清香故把新诗嘲池南唐文荐【锜】谓余曰此诗不佳影不可言敲又后四句有斋饭酸饀气属余作一首乃口占云玄冬小春十月微阳回绿萼梅蕋早傍南枝开折赠未寄陆凯陇头去相思忽到卢仝窗下来歌残水调沉珠明月浦舞破山香碎玊凌风台错恨迥楼三弄呌云笛无柰二十四番花信催近观卢赞元酴醿花诗云天将花王国艳殿春色酴醿洗妆素颊相追陪绝胜浓英缀枝不韵李堪友横斜照水挽先梅瑶池董双成浴香肌露竹林嵇叔夜醉玊山颓风流何事不入锦囊句清和天气直挽青阳回亦九字律也诗亦有思致以李花为不韵甚切体物前人亦未道破者 

金山寺诗 

灵山一峯秀岌然殊众山盘根大江底插影浮云间雷霆常闲作风雨时往还象外悬清景千载长跻攀此唐人韩垂题金山寺诗也当为第一张佑诗虽佳而结句终日醉醺醺已入张打油胡钉较矣 

人日梅诗 

李群玊人日梅花诗半落半开临野岸团情团思媚韶光玊鳞寂寂飞斜月素手亭亭对夕阳亦有思致玊鳞寂寂飞斜月真奇句也暗香浮动恐未可比 

金人咏物诗 

中州集金羽士王予可咏西瓜云一片冷沉潭底月半湾斜卷陇头云孙铎咏玊簪花云披拂西风如有待徘徊凉月更多情郑子聃咏酴醿诗云玊斧无人觧修月珠裙有意欲留仙皆极体物之工 

黄鹤楼诗 

宋严沧浪取崔颢黄鹤楼诗为唐人七言律第一近日何仲默薛君采取沈佺期卢家少妇欝金堂一首为第一二诗未易优劣或以问予予曰崔诗赋体多沈诗比兴多以画家法论之沈诗披麻皴崔诗大斧劈皴也 

吹蛊 

鲍照苦热行含沙射流影吹蛊痛行晖南中畜蛊之家蛊昏夜飞出饮水之光如曳彗所谓行晖也文选注行晖行旅之晖非也 

七夕襮衣 

沈佺期七夕襮衣篇云君不见昔日宜春太液边披香画阁与天连灯火灼烁九衢映香气氛氲百和然此夜星繁河正白人传织女牵牛客宫中扰扰襮衣楼天上娥娥红粉席舒罗敇彩云霚开缀玊垂珠星汉回朝霞散彩羞衣架晚月分灮劣镜台上有僊人长命绺中看宝媛迎欢绣瑇瑁筵中别作春琅玕窗里翻成昼椒房金屋宠新流意气娇奢不自由汉文宜惜露台费晋武湏焚前殿裘佺期此诗首以藻绘终归讽戒深可钦玩近刻沈集不载此诗盖本类书抄合非当日全集也 

文思遅速 

相如含笔而腐毫枚皋应诏而奏赋言文思遅速之异也唐人云潘纬十年吟古镜何涓一夕赋潇湘画家亦云思训经年之力道玄一日之功 

崇山 

驩兜崇山今以为湖广之慈利县非也沈佺期诗集有从崇山向越裳诗其序云按九真图崇山越裳四十里杉谷古崇山竹溪从道明国来于崇山北二十五里合水欹缺藤竹明昧有三十峯夹水直上千余仞诸僊窟宅在焉其诗云朝发崇山下莫坐越裳阴西崇山谷变北上竹溪深竹溪道明水杉谷古崇岑以此证之崇山乃在交广之域为是 

石尤风 

郎士元留卢泰卿诗云知有前期在难刀此夜中无将故人酒不及石尤风石尤风打头逆风也行舟遇之则不行此诗意谓行舟遇逆风则住故人置酒而以前期为辞是故人酒不及石尤风矣语意甚工近日吴中刻唐诗不觧石尤风为何语遂改作古淳风可笑又可恨也 

虾蟆陵 

白乐天诗自言本是京城女家在虾蟆陵下住虾蟆陵在长安谢良辅诗取酒虾蟆陵下家家守岁传巵齐已诗翠楼春酒虾蟆陵长安少年皆共矜 

捣衣 

字林云直春曰捣古人捣衣两女子对立执一杵如舂米然今易作卧杵对坐捣之取其便也甞见六朝人画捣衣图其制如此图后有行书魏瓘赋云夜如何其秋兮巳半拽鲁缟攘皓腕始于摇扬终于凌乱惊飞燕之两行遏彩云而一断隐高楼而如动度遥城而如散夜有露兮秋有风杵有声兮衣可缝佳人听兮意何竆步逍遥于凉景畅容与于晴空黄金钗兮碧云发白纶巾兮青女月佳人听兮良未歇臂长虹兮乍开凌倒景而将越是也余韵未毕微影方流逶迤洞房半入宵梦窈窕闲馆方增客愁李都尉以胡笳动泣向子期以邻笛增忧古人独感于听今者况兼乎秋愿君无按龙泉色谁道明珠不可投赋虽俳偶自是齐梁之习也 

雕菰 

说文雕菰亦名蒋徐铉曰雕菰西京杂记及古诗皆作雕胡内则注作雕胡亦作安胡枚乘七发安胡之饭注今所食茭苗米也宋玊赋主人之女炊雕胡之饭尔雅啮雕蓬孙炎云米茭也米可作饭古人以为五饭之一周礼鱼宜菰干宝云菰米饭膳以鱼同水物也其米色黑管子谓之鴈膳杜诗波漂菰米沉云黑言人不收取而鴈亦不啄但为波漂云沉而已见长安兵火之惨极矣客有见予拈波漂菰米之句而问曰杜诗此首中四句亦有所本乎予曰有本但变化之极其妙耳隋任希古昆明池应制诗曰回眺牵牛渚激赏镂鲸川便见太平宴乐气象今一变云织女机丝虚夜月石鲸鳞甲动龝风读之则荒烟野草之悲见于言外矣西京杂记云太液池中有雕菰紫箨绿节凫雏鴈子唼喋其间三辅旧图云宫人泛舟采莲为巴人棹歌便见人物游嬉宫沼富贵今一变云波漂菰米沉云黑露冷莲房坠粉红读之则菰米不收而任其沉莲房不采而任其坠兵戈乱离之状具见矣杜诗之妙在翻古语千家注无有引此者虽万家注何用哉因悟杜诗之妙如此四句直下与三日篇牂羊羵首三星在罶同比之晚唐乱杀平人不怕天抽旗乱插死人堆岂但天壤之隔 

银烛 

穆天子传天子之宝璇珠烛银郭璞曰银有精光如烛也梁简文诗烛银踰汉女宝铎迈昆吾江总贞女峡赋含照曜之烛银泝潺湲之膏玊唐人诗用银烛字本此 

帆字音 

帆字符咸切舟上幔也又扶泛切使风也舟幔则平声使风则去声盖动静之异也刘熙释名曰随风张慢曰帆注去声广韵曰张布障风曰帆音与梵同左传宣十三年注拔旆投衡上使不帆风谓车旆之受风若舟帆之帆风也舟帆之帆平声帆风之帆去声疏云帆是扇风之名孙绰子曰动不中理若帆舟而无柁南史因风帆上后前连烟荆州记云宫庭湖庙神能使湖中分风而帆南北晋湛方生有帆入南湖诗又有还都帆诗谢灵运有游赤石进帆海诗刘孝威有帆度吉阳州诗选诗无因下征帆徐陵诗南茨大麓北帆清湘刘删诗回舻乘脉水举帆逐分风张曲江诗征鞍税北渚归帆指南陲张燕公诗离魂似征帆常往帝乡飞赵东曦诗帝城驰梦想归帆满风颷杜诗浦帆晨初发韩退之诗无因帆江水包何诗锦帆乘风转金装照地新孟浩然诗领北回征帆巴东问故人徐安身诗莫雨衣犹湿春风帆正开近苏州刻孟诗改征帆为征棹何仲默笑曰征帆改征棹锦帆亦改曰锦棹可乎盖浅学妄改非刀误也 

江平不流 

杜诗江平不肯流意求工而语反拙所谓凿混沌而画蛇足必夭性命而失危酒也不若李群玊乐府云人老自多愁水深难急流也又不若巴渝竹枝词云大河水长漫悠悠小河水长似箭流词愈俗愈工意愈浅愈深 

陆贾素馨 

陆贾南中行纪云南中百花惟素馨香特酷烈彼中女子以彩丝穿花心绕髻为饰梁章隐咏素馨花诗云细花穿弱缕盘向绿云鬟用陆语贯花绕髻之饰至今犹然予甞有诗云金碧佳人堕马妆鹧鸪林里采秋芳穿花贯缕盘香雪曾把风流恼陆郎姜孟宾笑谓予曰不谓陆贾风流之案千年而始发耶 

洛春谣 

刘湏溪所选古今诗统亡其辛集一册诸藏书家皆然予于滇南偶得其全集然其所选多不惬人意可传者止十之一耳辛集中皆宋人诗无足采取独司马才仲洛春谣曹元宠夜归曲尚有长吉义山之遗意今录于此洛春谣云洛阳碧水扬春风铜駞陌上桃花红高楼迭柳绿相向绡帐金鸾香雾浓龙裘公子五陵客拳毛赤兔双蹄白金钩宝玦逐飞香醉入林丛恼花魄青蛾皓齿别吴倡梅粉妆成半额黄罗屏绣幙围寒玉帐里吹笙学凤皇细绿围红晓烟湿车马騑騑云栉栉琼蕋杯深琥珀浓鸳央枕镂珊瑚涩吹龙笛歌白纻兰席淋漓日将莫君不见灞陵岸上杨柳枝青青送别伤南浦夜归曲云饥乌哑哑啼莫寒回风急雪飘朱阑锁窗绣阁艳红兽画幙金泥摇彩鸾吴妆秀色攒眉录能唱襄阳大堤曲酒酣横管咽孤吹吹裂柯亭傲霜竹远空寒雪浑不动老狐应渡黄河冻暗回微暖入江梅何处荒榛挂么凤归来稳跨青连钱貂茸拥鼻行翩翩笼纱蜜炬照飞霰十二玊楼人未眠 

五字 

郭颂世语曰司马景王命中书郎虞松作表再呈不可意锺会取草为定五字松悦服以呈景王景王曰不当尔耶松曰锺会也景王曰如此可大用沈佺期诗五字擢英才用此事也觧者以五字为诗误矣 

诗用惹字 

王右丞诗杨花惹莫春李长吉诗古竹老稍惹碧云温庭筠暖香惹梦鸳央锦孙光宪六宫眉黛惹春愁用惹字凡四皆绝妙 

韦诗误字 

韦苏州诗独怜幽草涧边生古本生作行行字胜生字十倍 

右丞诗用字 

王右丞诗畅以沙际鹤兼之云外山孟浩然云重以观鱼乐因之鼓枻歌虽用助语辞而无头巾气宋人黄陈辈效之如且然聊尔耳得也自知之又如命也岂终否时乎不暂留岂止学步邯郸效颦西子已哉 

平椘 

谢眺诗寒城一以眺平椘正苍然椘丛木也登高望远见木杪如平地故云平椘犹诗所谓平林也陆机诗安辔遵平莽谢语本此唐诗燕掠平芜去又游丝荡平绿又因谢诗而衍之也 

谸眠 

椘辞远望兮谸眠陆机诗林薄杳阡眠吕延济曰阡眠原野之色按说文谸山谷青谸谸也则阡眠字当仟谸眠又列子云欝欝芊芊注芊芊茂盛之貌李白赋彩翠兮芊眠谸眠作芊眠亦通文选别作盰眠字皆从目 

菩萨鬘 

唐词有菩萨鬘不知其义按小说开元中南诏入贡危髻金冠璎珞被体故号菩萨鬘因以制曲佛经戒律云香油涂身华鬘被首是也白乐天蛮子朝诗曰花鬘抖擞龙蛇动是也今曲名鬘作蛮非也 

玊华僊子歌 

李康成玉华僊子歌璇阶电绮阁碧题霜罗阝?莫蔡孚打球篇红鬣锦鬟风骤骥黄骆丝鞭电紫骝以电霜风雷实字为眼工不可言惟初唐有此句法 

郝仙女庙词 

愽陵县有郝僊女庙僊女魏青龙中山人年及笄姿色姝丽采苹水中苍烟白雾俄失其所在毋哀求氷滨愿言一见良久异香袭人隐约于波渚间曰儿以灵契托迹绡宫阴主是水府世缘巳断毋用悲悒而今而后使乡梓田蚕岁宜有感而通乃为吾验后人立庙焉而有题喜迁莺词于壁云汀洲苹满记翠笼采采相将邻媛苍渚烟生金支光烂人在雾销鲛馆小鬟顿成云散罗袜凌波不见翠鸾远但清溪如镜野花留靥情睠惊变现身后神功缘就吴蚕茧汉女菱歌湘妃瑶瑟春动倚云层殿彤车载花一色醉尽碧桃清宴故山晚叹流年一笑人间飞电 

坐猿坐莺 

杜诗枫树坐猿深又黄莺并坐交愁湿坐字奇崛张说诗树坐参猿啸沙行入鹭群前人巳云矣 

李冠词 

草堂诗余朦胧澹月云来去齐人李冠之词今传其辞而隐其名矣冠又有六州歌头道刘项事慷慨悲壮今不传 

滇中诗人 

滇中诗人永乐间称平居陈郭郭名文号舟屋其诗有唐风三子远不及也如竹枝词云金马何曾半步行碧鸡那觧五更鸣侬家夫壻久离别恰似两山空得名又登碧鸡山太华寺一联云湖势欲浮双塔去山形如拥五华来一时阁笔信佳句也但全篇未称耳其全集予尝见之如此二诗亦仅有也 

镜听 

李廓王建皆有镜听词镜听今之响卜也 

耳衣 

唐人边塞曲金装腰带重锦缝耳衣寒耳衣今之暖耳也 

揭调 

乐府家谓揭调者高调也高骈诗公子邀欢月满楼佳人揭调唱伊州便从席上西风起直到萧关水尽头 

鱼米 

唐田澄蜀城诗地富鱼为米山芳桂是樵俗名沃土为鱼米之地本此 

南云 

诗人多用南云字不知所出或以为江总心逐南云去身随北鷢来为始非也陆机思亲赋云指南云以寄钦望归风而效诚陆云九愍云眷南云以兴悲蒙东雨而涕零盖又先于江总矣 

探情以华 

文选王仲宣诗探情以华覩微知着本于史记律书情核其华道着明矣之语华者貌也然史记之语观仲宣之诗而益明仲宣之诗得李善之觧而始白观书所以贵乎愽证也 

杜诗本选 

谢宣远诗离会虽相杂杜子羙忽漫相逢是别筵之句实祖之颜延年诗春江壮风涛杜子羙春江不可渡二月巳风涛之句实衍之故子羙谕儿诗曰熟精文选理 

太白句法 

太白诗天山三丈雪岂是远行时又云水国秋风夜殊非远别时岂是殊非变幻二字愈出愈奇孟蜀韩琮诗晚日低霞绮晴山远画眉青青河畔草不是望乡时亦祖太白句法 

狄香 

张衡同声歌洒埽清枕席鞮芬以狄香鞮履也狄香外国之香也谓以香熏履也近刻玊台新咏及乐府诗集改狄香作秋香太谬吴中近日刻古书妄改例如此不能一一尽弹正之 

杜诗野艇字 

杜诗古本野艇恰受两三人浅者不知艇字有平音乃妄改作航字以便于读谬矣古乐府云沿江有百丈一濡多一艇上水郎担篙何时至江陵艇音廷杜诗盖用此音也故曰胷中无国子监不可读杜诗彼胷中无杜学乃欲订改杜诗乎 

迭韵 

皮日休云毛诗鸳央在梁又螮蝀在东即后人迭韵之始余谓此乃偶合之妙诗人初无意也若文选宋玉风赋炫焕粲烂张衡西京赋之睚眦虿芥上林赋之玢豳文鳞左思吴都赋之檀栾婵娟则词人好奇之始耳○南史有积日失适亦迭韵 

石屏奇句 

宋人诗话称戴石屏春水渡傍渡夕阳山外山以为奇句余观唐韩君平夕阳山向背春草水东西意同而语尤工 

四婵娟 

孟东野诗花婵娟泛春泉竹婵娟笼晓烟雪婵娟不长妍月婵娟真可怜其辞风华秀艳有古乐府之意雪婵娟今本或作妓婵娟非也余甞令绘工绘此为四时婵娟图以花当春以竹当夏以月当秋以雪当冬也 

唐诗绝句误字 

唐诗绝句今本多误字试举一二如杜牧之江南春云十里莺啼绿暎红今本误作千里若依俗本千里莺啼谁人听得千里绿暎红谁人见得若作十里则莺啼绿红之景村郭楼台僧寺酒旗皆在其中矣又寄扬州韩绰判官云秋尽江南草未凋俗本作草木凋秋尽而草木凋自是常事不必说也况江南地暖草本不凋乎此诗杜牧在淮南而寄扬州人者盖厌淮南之摇落而羡江南之繁华若作草木凋则与青山明月玉人吹箫不是一套事矣余戏谓此二诗绝妙十里莺啼俗人添一撇坏了草未凋俗人减一画坏了甚矣士俗不可医也又如陆龟蒙宫人斜诗云草着愁烟似不春只一句便见坟墓凄恻之意今本作草树如烟似不春草树如烟正是春景如何下得不春字读者往往忽之亦食不知味者也 

诗句用意 

张说送客诗曰同居洛阳陌径日懒相求及尔江湖去念别思悠悠又一首云常时好闲独朋旧少相过及尔宣风去方嗟别日多二首一意余又记羽士吴筠别章叟一首云平昔同邑里经年不相思今日成远别相对心凄其能道人情亦前人未说破也 

绝句 

绝句者一句一绝起于四时咏春水满四泽夏云多奇峯秋月扬明辉冬岭秀孤松是也或以为陶渊明诗非杜诗两个黄鹂鸣翠柳实祖之王维诗柳条拂地不忍折松栢稍云从更长藤花欲暗藏猱子栢叶初齐飬麝香宋六一翁亦有一首云夜凉吹笛千山月路暗迷人百种花棊散不知人换世酒阑无柰客恩家皆此体也乐府有打起黄莺儿一首意连句圆未尝间断当参此意便有神圣工巧 

唐武后时征云南 

唐书武后之世不见有征云南事余观骆宾王集颇见其事今具录其略畴昔篇云膏车禾?未马辞乡邑萦辔西南吏卭僰此骆宾王亦从宦于蜀也其行路难云去去止哀牢行行入不毛又云交址枕南荒昆弥临北户川原饶毒霚溪谷多滛雨则从征之事也其姚州道破逆贼诺波王?大杨处露布云浮竹遗胤沉木余苗又云三朏仑镇此山即南中巨防也又破蒙俭露布云俗带白狼人习贪残之性河沦赤虺川多风雨之妖水积灾光山涵毒雾竹浮三节木化九隆郑纯之化不追孟获之风愈扇又云□开嶲穴旆转卭川峻岐折板之危滇池漏江之固又云城接祠鸡竟无希于改旦山多神鹿终未见于择音又代姚州道李义祭赵郎将文云滇浦挺妖昆明习战致令王师失律凶狡凭陵亭候多虞故有负于明代春秋责帅岂无惭于幽途合此观之始虽小胜终亦败归史不书者盖当时不以闻也唐之败于南诏不止杨国忠而后隐蔽武后之世已然矣予故详着之以表史氏之遗云 

坠露落英 

楚辞朝搴木兰之坠露兮夕餐秋菊之落英有门于谢迭山曰菊英无零落露坠矣可饮乎迭山曰木兰不常有得兰露之坠者亦当饮之秋菊不常有得菊英之落者亦当飡之爱之至敬之至也非谓兰露必坠菊英必落也此说颇得骚人言外之意 

东阁官梅 

杜工部和裴迪登州东亭送客逢早梅相忆见寄诗云东阁官梅动诗兴还如何逊在杨州按逊传无杨州事而逊集亦无杨州梅花诗但有早梅诗云兔园标节序惊时冣是梅行??霜当路发暎雪凝寒开枝横却月观花绕凌风台应知早飘落故逐上春来杜公以裴迪逢早梅而作诗故用何逊比之又以却月凌风皆扬州台观名耳所谓东阁官梅者乃新津之地也非扬州有东阁也宋世有妄人假东坡名作杜诗注一卷刻之一时争尚杜诗而坡公名重天下人争传之而不知其伪也其注此诗云逊作扬州法曹廨舍有梅于朱逊吟咏其下后居洛思之因请再任及抵扬州梅花盛开相对彷佛终日按何逊未甞为扬州法曹是时南北分裂逊为梁臣何得后居洛阳洛阳乃魏地恘既居魏何得又请再任请于梁乎请于魏乎其说之脕空无稽如此略晓史册者知其伪矣近日邵文庄贤乃手抄其注入杜诗七言律刻行岂不误后学耶伪苏注之谬宋世洪容斋严沧浪刘湏溪父子马端临经籍考皆力辨其谬而文章巨公如邵文庄者乃独信之亦尺有所短也○伪苏注中如谓不分桃花红胜锦为李夫人之语十年厌见旌旗红为四皓语皆架空妄说如盲人风汉之言然犹借古人名也又谓碧山学士为梁章褒又昏黑应湏到上头为隋常琮语并人名亦杜撰之又妄撰景差五言律一联尤可笑苏李始有五言古诗而椘襄王时乃有五言律乎其人信白丁也而读者不之悟其柰之何 

挼绳縳凉州 

西凉李暠平北凉问梁中庸曰我何如索嗣中庸曰未可量也暠曰嗣若敌我我何能于千里外挼长绳绞其颈耶中庸曰智有短长命有成败若以身死为负计行为胜公孙瓒岂贤于刘虞耶唐诗请缨下南越挼绳縳凉州正用此事 

莲子随他去 

北齐时童谣云千金买药园中有芙蓉树破家不分明莲子随他去予甞有诗云偃月堂空罢舞尘靖安坊冷怨佳人芙蓉莲子随他去不及当年石季伦盖用此事 

乳酒 

孝经纬曰酒者乳也梁张率对酒诗如花良可贵似乳更堪珍杜子羙诗山城乳酒下青云本此 

魏武帝父子不惑仙术 

魏武帝乐府精列篇云造化之陶物莫不有终期望贤不能免何为怀此忧愿螭龙之驾思想昆仑居见欺于迂怪志意在蓬莱周孔圣徂落会稽以坟丘陶陶谁能度君子以弗忧魏文帝折杨柳歌云彭祖称七百悠悠安可原老日?冉适西戎于今竟不还王侨假虗辞赤松乘空言达人识真伪愚夫好妄传追念往古事愦愦千万端百家多迂怪圣道我所观二诗不信仙术辟其怪诞诚知道守正之言也曹孟德之卓识比之后来唐之诸君服金月渴澡而死者岂不天壤哉曹子建辨道论亦言左慈辈之妄其父子相传家教如此今之儒者岂不愧之哉 

洞宫 

仙传燕昭王得洞光之珠以饰宫王母三降其地名曰洞宫刘沧有宿洞宫诗沐发清斋宿洞宫又唐人称道院曰洞宫杨巨源诗洞宫曾向龙边宿云径应从鸟外还 

挚虞论诗赋四过 

假象太过则与类相远命辞过壮则与事相违辨言过理则与义相失丽靡过羙则与晴相悖 

无名氏六言诗【或云李季章作】 

蒋凝赋止四韵邠老诗无全章丫头花钿满面不及徐妃半籹 

海鱼空鸟 

大海从鱼跃长空任鸟飞唐荆州陟屺寺僧玄览诗也朱文公甞书之且跋之曰大丈夫处世不可无此气象盖亦取之玄览斋壁有张璪画松符载赞之卫象诗之览悉加垩焉曰无事疥吾壁也异哉此髠奴能知鱼鸟任其飞跃又何必介意于三才子之笔乎 

止观之义 

杜诗白首重闻止观经佛经云止能舍乐观能离苦又云止能修心能断贪爱观能修慧能断无明止如定而后能静观则虑而后能得也 

晚唐绝倡 

许浑莲塘诗为忆莲塘秉烛游叶残花败尚维舟烟开翠扇清风晓水泛红迫白露秋神女暂来云易散仙娥终去月难留空怀远道难持赠醉倚西阑尽日愁此为许丁卯集中第一诗而选者不之取也他如韦庄昔年曾向五陵游一首罗隐梅花吴王醉处十余里一首李郢上裴晋公四朝忧国鬓成丝一首皆晚唐之绝倡可与盛唐峥嵘惟具眼者知之 

六朝七言律其体不纯 

蝶黄花紫燕相追杨低柳合路尘飞已见垂钩挂绿树诚知淇水沾罗衣两童夹车问不巳五马城南犹未归莺啼春欲驶无为空掩扉【右梁简文春情曲后二句又作五言也】长安城中秋夜长佳人锦石捣流黄香杵玟砧知近远传声逓响何凄凉七夕长河烂中秋明月光虫?医螉塞边候鴈鸳央楼上望天狼【右后魏温子升捣衣第五六句又作五言】文窗玳瑁影婵娟香帷翡翠出神仙促柱默唇莺欲语调弦系瓜鴈相连秦声本自杨家觧吴歈那知谢傅怜祇芳夜促兰膏无那煎【右陈后主听筝后二句五言】旧知山里绝氛埃登高日暮心悠哉子平一去何时返仲叔长游遂不来幽兰独夜清琴曲桂树凌云浊酒杯槁项同枯木丹心等死灰【石隋王无功北山后二句五言】 

东丹王千角鹿图 

辽太祖阿保机二子长曰突欲【辽史名倍】次曰尧骨【后改名德光】唐明宗天成元年丙戌辽主灭渤海【渤海北海之地今哈密扶余也中国之沧州景州名渤海者盖桥称以张休盛】改为东丹国以倍为东丹王其后述律后立次子德光东丹王曰我其危哉不如适他国以成泰伯之名遂立石海上刻诗曰小山压大山大山全无力羞见故乡人从此投外国遂越海归中国唐明宗长兴六年也明宗赐予甚厚赐姓李名赞华以庄宗妃夏氏妻之拜怀化军节度使东丹王有文才愽古今其泛海归华载书数千卷尤好画世传东丹王千角鹿图李伯时临之董北苑有跋宣和画谱列其目焉【东丹王事见辽志及宣和画谱董逌尽跋陈桎通鉴续编梓之以便览考】 

虞世南织锦曲 

寒闺织素锦含怨敛双蛾综新交缕涩经脆断丝多衣香逐举袖钏动应鸣梭还恐裁缝罢无信往交河此虞世南织锦曲也分明是一幅织锦图综音纵经音径非深知织作者不知此二句之妙 

王筠咏边衣 

王筠咏征妇裁衣行路难其畧云裲裆双心共一抹栢腹两边作八樶木?攀带虽安不忍缝开孔纔穿犹未达胷前却月两相连本照君心不照天数句叙裁衣曲折纤微如出缝妇之口诗至此可谓细密矣 

甄后塘上行 

蒲生我池中绿叶何离离岂无兼葭艾与君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐管与蒯倍恩常苦枯蹶船常苦没教君安息定慎莫致仓卒与君一别离何时复相对出亦复苦愁入亦复苦愁边地多悲风树木何搜搜从君致独乐延年寿千秋○此诗乐府亦载而详畧不同然词义之善无如此录之完羙故书于此蹶船常苦没黄河中行舟常有此患俗云卅浅说文艐舡着沙不行也尚书大传云三艐国名亦在黄河侧甄后此句正北方之语特表出之○甄后中山无极人为魏文帝后其后为郭嫔谮赐死临终作此诗魏明帝初为王时纳虞氏为妃及即位毛氏有宠而黜虞氏卞太后慰勉之虞氏曰曹氏自好立贱未有能以令终殆必由此亡国矣其后郭夫人有宠毛后爱弛亦赐死魏之两世家法如此虞氏亡国之言良是诗可以观不独三百篇也○元人传奇以明帝为跳槽俗语本此 

柳花香 

李太白诗风吹柳花满店香温庭筠咏柳诗香随静婉歌尘起影伴娇娆舞袖垂传奇诗莫唱踏春阳令人离肠结郎行久不归柳自飘香雪其实柳花亦有微香诗人之言非诬也 

香云香雨 

雨未甞有香也而李贺诗衣微香雨青氛氲元微之诗雨香云淡觉微和云未甞有香而卢象诗云云气香流水 

咏王安石 

刘文靖公【因】书事绝句云当年一线魏瓠穿直到横流破国年草满金陵谁种下天津桥上听啼鹃宋子虗咏王安石亦云投老归耕白下田青苗犹未罢民钱半山春色多桃李无柰花飞怨杜鹃二诗皆言宋祚之亡由于安石而含蓄不露可谓诗史矣 

宋子虗咏史 

宋子虗咏史凡三百余首其佳者如咏甘罗云函谷关中富列侯黄童亦僣上卿谋当年园绮犹年少甘隐啇山到白头咏绿珠云红粉捐躯为主家明珠一斛委泥沙年年金谷园中燕衔取香泥葬落花咏张果云沧溟几度见扬尘曾醉尧家丙子春近日喜无天使至蹇驴留得载闲身徐佐卿化崔?鸟云化作辽东羽翼回适逢沙苑猎弦开宁知万里青城客直待他年箭主来咏陆贽云诏下山东感泣来謪归门巷锁苍苔奉天以后谁持笔不用当时陆九才咏宋宫人王婉容云贞烈那堪黠虏求玊颜甘没塞垣秋孤坟若是邻青塜地下昭君见亦羞王婉容随徽钦北去粘罕见之庋为子妇婉容自刎车中虏人葬之道旁可谓英烈矣 

含笑花谜 

施宜生含笑花诗百步清香透玊肌满堂皓齿转明眉褰帷跛客相迎处射雉春风得意时 

宋人绝句 

宋诗信不及唐然其中岂无可匹休者在选者之眼力耳如苏舜钦吴江诗月从洞庭来光暎寒湖凸四顾无纤尘鱼跃明镜裂王半山雨诗云山中十日雨雨晴门始开坐看苍苔纹欲上人衣来孔文仲早行云客行谓巳旦出视见落月瘦马入荒陂霜花重如雪崔鶠春日云落日不可尽丹林紫谷开明明远色里历历暝鸦回寇平仲南浦云春风入垂杨烟波涨南浦落日动离魂江花泣微雨郭功甫水车岭云千丈水车岭悬空九迭屏北风来不断六月亦生氷苏子由中秋夕云巧转上人衣徐行度楼角河汉冷无云冥冥独飞鹊旅行云猿狖号枯木鱼龙泣夜潭行人已天北思妇隔江南朱文公雨诗云孤灯耿寒熖照此一窗幽卧听檐前雨浪浪殊未休张南轩题南城云坡头望西山秋意巳如许云影度江来霏霏半空雨东渚云团团陵风桂宛在水之东月色穿林影却下晤波中丽泽云长吟伐木诗停立以望子日暮飞鸟归门前长春水西屿云系舟西岸边幅巾自来去岛屿花木深蝉鸣不知处采菱舟云散荣下舸亭水清鱼可数却上采菱舟乘风过南浦五诗有王维辋川遗意谁谓宋无诗乎 

绝句四句皆对 

绝句四句皆对杜工部两个黄鹂一首是也然不相连属即是律中四句也唐绝万首惟韦苏州踏阁攀林恨不同及刘长卿寂寂孤莺啼杏园二首绝妙盖字句虽对而意则一贯也其余如李峤送司马承祯还山云蓬阁桃源两地分人间海上不相间一朝琴里悲黄鹤何日山头望白云柳中庸征人怨云岁岁金河复玊关朝朝马策与刀镮三春白雪归青塜万里黄河绕黑山周朴边塞曲云一队风来一队沙有人行处没人家黄河九曲氷先合紫塞一春不见花亦其次也 

王建宫词 

王建宫词一百首至宋南渡后失去七首好事者妄取唐人绝句补入之泪尽罗巾梦不成白乐天诗也鸳央瓦上忽然声花蕋夫人诗也宝帐平明金殿开王少伯诗也日晚长秋帘外报又日暎西陵松栢枝二首乃乐府铜雀台诗也银烛秋光冷画屏及闲吹玊殿昭华管二首杜牧之诗也余在滇南见一古本七首特全今录于左忽地金舆向月陂内人接着便相随却回龙武军前过当殿教看卧鸭儿【唐著作佐郎崔令钦教坊记云左右两教坊左多善歌右多任务舞外有水泊俗号月陂形如偃月也又云妓女入宜春苑谓之内人亦曰前头人言常在驾前也其家在教坊四季给米得幸者谓之十家】画作天河刻作牛玊梭金镊采桥头每年宫女穿针夜勑赐新恩乞巧楼春来懒困不梳头懒逐君王苑北游暂向玊阶花上立簸钱嬴得两三筹 弹碁玊指两参差阶扃临虗鬪着危先打角头红子落上三金子半边垂 宛转黄金白柄长青荷叶子画鸳央把来不是呈新样欲进微风到御床 供御香方加减频水沉山麝每回新内中不许相传出已被医家写与人 药童食后进云浆高殿无风扇小凉每到日中重掠鬓衩衣骑马绕宫廊 

吴二娘 

吴二娘杭州名妓也有长相思一词云深花枝浅花枝深浅花枝相间时花枝难以伊巫山高巫山低莫雨潇潇郎不归空房独守时白乐天诗吴娘莫雨潇潇曲自别江南久不闻又夜舞吴娘袖春歌蛮子词自注吴二娘歌词有暮雨潇潇郎不归之句今绝妙词选以此为白乐天词误矣吴二娘亦杜公之黄四娘也聊表出之 

天窥象纬逼 

杜工部龙门奉先寺诗天窥象纬逼或作天阅殊为牵强章表臣诗话据旧本作天窥引史记以管窥天之语其见卓矣余又按文选潘岳秋兴赋窥天文之秘奥注引陆贾新语楚王作干溪之台窥天文杜子羙精熟文选者也其用天窥字正本此况天文即象纬也不但用其字亦用其义矣子羙复生必以余为知言天窥窥天也云卧卧云也此倒字法也言窥天则星河垂地卧云则空翠湿衣见山中之殊于人境也 

石虫?去卸亭 

唐人送元中丞江淮转运诗一首王维钱起集皆有之其云去问珠官俗来经石虫?去春东南卸亭上莫使有风尘用事颇隐僻石虫?去用荀子紫虫?去鱼塩及文选石虫?去应节而扬葩事也卸亭吴大帝驻辇所憩后人建卸亭在晋陵庾信诗卸亭一回望风尘千里昏今刻本或改石虫?去作右却卸亭或改作衍亭转刻转误漫一正之 

丽人行逸句 

松江陆三汀深语予杜诗丽人行古本珠压腰衱稳称身下有足下何所著红蕖罗韈穿登银二句今本无之淮南蔡衡仲昂闻之击节曰非惟乐府鼓吹兼是周昉美人画谱也 
【五十八卷】
诗类五 

【诗类五】
天马歌
杜常 
落星远戍 
礻?豆褐 
古人赋
莺啼修竹 
星桥 
桔槔火?峯
松下 
江乌海燕 
赵李 
选诗补注 
舞马登床 
重池 
小儿拳
涂诗数目字
半江 
夺胎换骨 
龙衮羊裘 
翠微 
四言诗
云府 
复裙诗
评李杜韩柳
勾栏 
侧寒 
月黄昏
太白用古乐府 
民歌出牧 
滕王 
二庭 
避贤 
古诗 
碑生金
一咲 
连绵字
百东坡
唐诗近三百篇 
北走 
贱妾亦何为
竖子 
五云太甲 
卵色天
抛堶 
许浑 
三千歌舞 
晚见朝日 
泔鱼 
骇皷 
逐子 
七经诗集句之始
上番 
泉明 
锦衣夜不襞
兰亭杜诗 
王粲诗用刘歆赋语 
长河既巳萦
塞北江南 
日抱鼋鼍 
隋末诗谶 
道林岳麓二寺诗
红雪紫雪 
朝霞作雨 
应龙妖女 
劝农诗
古诗可考春秋改月之证 
金波宝焰 
唐诗人郑仲贤 
文与可
玊臂铜青 
鲈香亭
烟鬟 
慈湖抚琴行
古梅 
坡诗月明看露上之句
英英白云露彼管茅 
清新庾开府
井公六慱 
屋角明金字
不嫁惜娉婷 

太史升庵文集五十八卷 成都杨慎着　从子有仁编辑 后学赵开美校 

天马歌 

天马歌天马徕历无草草即皁字从艹从早艹字可染皂也后借为皂隶之皂历解为槽枥之历言其性安驯不烦控制也师古觧为水草之草失之 

杜常 

诗话云杜常方泽在唐诗人中名姓不显而诗句惊人今惟存华清宫一首孙公谈圃亦以为宋人近注唐诗三体者亦引谈圃而不正指其非唐人盖不欲显选者之失耳予又见范蜀公文集中有手记一时交游名流中有杜常名姓又宋史有杜常传云杜常太后之侄能诗以史与谈圃手记参之为宋人无疑矣 

落星远戍 

落星依远戍斜日半平林梁元帝句也故乡一水隔风烟两岸通陈后主句也唐人高处始能及之见五代新说 

礻?豆褐 

杜少陵冬日怀李白诗??豆褐风霜入惟宋元本仍作??豆今本皆作短褐??豆音??立二字见列子 

古人赋 

说苑曰师经鼓琴魏文侯起儛赋曰使我言而无见违知古人一话一言皆曰彼赋所谓登高能赋者岂必尽如后世之丽滛者哉 

莺啼修竹 

杜子羙滕王亭诗春日莺啼修竹里仙家犬吠白云间修竹用梁孝王事犬吠云中用淮南王事人皆知之矣予尝怪修竹本无莺啼字也后见孙绰兰亭诗莺啼吟修竹游鳞戏澜涛乃知杜老用此也读书不多未可轻议古人 

星桥 

苏味道诗星桥铁锁开本陈张正见诗天路横秋水星桥转夜流之句 

桔槔火?峯 

边方备警急作高土台台上作桔槔桔槔头有兜零以薪苇置其中常低之有寇即然火举之以相告曰烽望其烟曰燧唐诗桔槔烽上暮烟飞 

松下 

古人诗句不知其用意用事妄改一字便不佳孟蜀牛峤杨柳枝词吴王宫里色偏深一簇烟条万缕金不分钱唐苏小小引郎松下结同心按古乐府小小歌有云妾乘油壁车郎乘青马?忽马何处结同心西陵松栢下牛诗用此意咏柳而贬松唐人所谓尊题格也后人改松下作枝下语意索然矣 

江乌海燕 

余最爱乐府桂殿江乌对雕屏海燕重之句不知何人作也 

赵李 

阮籍咏怀诗西游咸阳市赵李相经过颜延年以为赵飞燕李夫人刘会孟谓安知非实有此人不必求其谁何也不详诗意咸阳赵李谓游侠近幸之俦汉书谷永传小臣赵李从微贱尊宠成帝常与微行者籍用赵李字正出此若如颜延年说赵飞燕李夫人岂可言经过如刘会孟言当时实有此人唐王维诗亦有日夜经过赵李家岂唐时亦实有此人乎乃知读书不详考深思虽如延年之慱学会孟之精鉴亦不免失之况下此者耶 

选诗补注 

刘履作选诗补注效朱子注三百篇其意良勤矣然曲说强觧殊非作者之意如郭璞游仙诗傅会于君臣治道此何理耶且所见寡陋如储光羲诗格泽为君驾格泽星名大人赋建格泽之长竿是也履乃云狮子名曰白泽白与格相近白泽即格泽也此何异村学究之欺小童耶 

舞马登床 

杜诗鬪鸡初赐锦舞马使登床马舞古有之山海经述海外太栾之野夏后启于此舞九代之马杜氏通典凤花厩有蹀马俯仰腾跃皆合节奏明皇尝令教舞马百驷又施三层板床乘马而上抃转如飞或命壮士举榻马舞其上观此说则杜诗登床之语盖纪实也【南史河南国进赤龙驹能拜伏善舞】 

重池 

左太冲诗衣被皆重池池被之心如池也李太白诗亦有绿池障泥锦之句又装潢家以卷缝罅处为玉池也 

小儿拳 

黄山谷诗蕨牙初长小儿拳以为奇句然太白诗已有不知行径下初拳几枝蕨之句巳落第二义矣 

涂诗数目字 

汉宫一百四十五多下珠帘闭锁窓何处营巢夏将半茅檐烟寺语双双此杜牧燕子诗也一百四十五见文选注大抵牧之诗好用数目垛积如南朝四百八十寺二十四桥明月夜故乡七十五长亭是也 

半江 

近传邵文敬半江帆影落樽前之句以为奇绝遂号为邵半汀然唐赵嘏诗半江帆尽见分流之句宋米元章亦云六朝山色落樽前已落前人第二矣 

夺胎换骨 

汉贾捐之议罢珠崖疏云父战死于前子鬪伤于后女子乘亭鄣孤儿号于道老母寡妇饮泣巷哭遥设虚祭想魂乎万里之外后汉南匈奴传唐李华吊古战场文全用其语意??忽不若陈陶诗云誓扫匈奴不顾身五千貂锦丧胡尘可怜无定河边骨猫是春闺梦里人一变而妙真夺胎换骨矣 

龙衮羊裘 

宋人题钓台诗曰龙衮新天子羊裘老故人陈白沙窃为已句云七尺羊裘几铢两千秋龙衮共低昂子陵岂有意与龙衮较低昂乎兼句法亦赘又不及宋人矣 

翠微 

尔雅山未及上曰翠微诗曰陟彼崔嵬崔嵬即翠微诗传授字各不同尔然崔嵬字不及翠微之工凡山远望则翠近之则翠渐微故曰翠微也左思蜀都赋欝葐蒕以翠微注翠微山气之轻缥也孟郊诗山明翠微浅又山近渐无青东坡诗来看南山冷翠微皆有意态足以发诗人及尔雅之妙诠杜牧之云与客携壸上翠微则直致不及孟苏矣 

四言诗 

刘彦和云四言正体雅润为本五言流调清丽居宗锺嵘云四言文约义广取效风雅便可多得每苦文繁而意少故世罕习焉刘潜夫云四言尤难三百篇在前故也叶水心云五言而上世往往极其才之所至而四言诗虽文辞巨伯辄不能工合数公之说论之所谓易者易成也所谓难者难工也方元善取韦孟讽谏云谁谓华高企其齐而谁谓德难厉其庶而以为使经圣笔亦不能删过矣此不过步骤河广一章耳予独爱公孙乘月赋月出皎兮君子之光君有礼乐我有衣裳张平子西京赋岂伊不虔思于天衢岂伊不怀归于枌榆天命不慆畴敢以渝隶释载汉碑唐扶颂如山如岳嵩如不倾如江如河澹如不盈其句法意味真可继三百篇矣或曰唐山夫人房中乐歌何如曰是直可以继关睢不当以章句摘也曰然则曹孟德月明星稀嵇叔夜目送归鸿何如曰此直后世四言耳工则工矣比之三百篇尚隔寻丈也 

云府 

唐诗多用云府字出庾肃之山赞所谓云霞之府也 

复裙诗 

陈萧邻咏复裙诗皛皛金沙凈离离宝缝分纤腰非学楚宽带为思君 

评李杜韩柳 

杜诗语及太白处无虑十数篇而太白未尝假借子羙一语以此知子羙倾倒太白至难晏元献公尝言韩退之扶导圣教刬除异端则诚有功若其祖述坟典宪章骚雅上传三古下笼百世横行阔视于缀述之场者子厚一人而巳 

勾栏 

段国沙州记吐谷浑于河上作桥谓之河厉长一百五十步勾栏甚严饰勾栏之名始见此王建宫词风帘水殿压芙蓉四面勾栏在水中李义山诗帘轻幕重金勾栏李长吉诗蟪蛄吊月勾阑下字又作钩宋世以来名教坊曰勾栏 

侧寒 

唐诗春寒侧侧掩重门王介甫侧侧轻寒剪剪风许奕小词玊楼十二春寒侧吕圣求词寒侧斜雨侧寒字词人相承用之不知所出大意侧不正也侧寒字甚新特拈出之 

月黄昏 

林和靖梅诗疏影横斜水清浅暗香浮动月黄昏苇航纪谈云黄昏以对清浅乃两字非一字也月黄昏谓夜深香动月为之黄而昏非谓人定时也盖昼午后阴气用事花房敛藏夜半后阳气用事而花敷蕋散香凡花皆然不独梅也坡诗只恐夜深花睡去高烧银烛照红妆宋人栀子花词恼人惟是夜深时是此理余尝有诗云晓屏残梦暖香中花气熏人怯晓风亦与此意同盖物理然耳 

太白用古乐府 

古乐府暂出白门前杨柳可藏乌欢作沉水香侬作慱山炉李白用其意衍为杨叛儿歌曰君歌杨叛儿妾劝新丰酒何许最关情乌啼白门柳乌啼隐杨花君醉留妾家愽山炉中沉香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太遅三朝又三暮不觉鬓成丝古乐府云郎今欲渡畏风波李白云郎乲欲渡缘何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出门白前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂生吞义山拆洗杜诗者比乎 

民歌出牧 

杜子羙滕王亭子诗民到于今歌出牧来游此地不知还后人因子羙之诗注者遂谓滕王贤而有遗爱于民今郡志亦以滕王为名宦予考新旧唐书并云元婴为荆州刺史骄佚失度太宗崩集宦属燕饮歌舞狎眤厮飬巡省部内从民借狗求罝所过为害以丸弹人观其走避则乐及迁洪州都督以贪闻高宗给麻二车助为钱缗小说又载其召属宦妻于宫中而滛之其恶如此而少陵老子乃称之所谓诗史者盖亦不足信乎未有暴于金洪两州而仁于阆州者也 

滕王【此与前民歌出牧条说异】 

杜工部有滕王亭诗王建诗榻得滕王蛱蝶图皆称滕王湛然非元婴也王勃记滕王阁则是元婴耳 

二庭 

唐诗二庭归望断万里客心愁二庭者沙钵罗可汗建庭于睢袷水谓之南庭吐陆建牙于镞曷山谓之北庭二庭以伊列水为界所谓南单于北单于也 

避贤 

杜诗衔杯乐圣称避贤用李适之避贤初罢相乐圣且衔杯句也今本作世贤非更取楸花媚远天今本作椒花非椒花色绿与叶无辨不可言媚 

古诗 

古诗文彩双鸳鸯裁为合欢被着以长相思缘以结不觧着昌虑切郑玄仪礼注着充之以絮也缘以绢切郑玄礼记注缘饰边也长相思谓以糹?丝缕络绵交互网之使不断长相思之义也结不觧按说文结而可觧曰纽结不觧曰缔缔谓以针缕交锁连结混合其缝如古人结绸缪同心制取结不觧之义也既取其义以着爱而结好又羙其名曰相思曰不觧云合欢被宋赵德麟侯鲭录有觧会而观之可见古人咏物托意之工矣 

碑生金 

阴铿诗曰表柱应堪烛碑书欲有金上句用张华然烛化狐事下句碑生金事人鲜知之考水经注魏受禅碑六字生金论者以为司马金行故曹氏六世而晋代之也又符子曰木生蝎石生金又贾逵祠前碑石生金干宝以为晋中兴之瑞郭璞传碑生金庾氏祸至矣阴所用盖出此 

一咲 

杜诗一箭正坠双飞翼黄山谷注作一笑盖用贾大夫妻射雉事也 

连绵字 

左太冲招隐诗峭蒨青葱间竹栢得其真五言诗用四连绵字前无古后无今 

百东坡 

东坡泛颖诗散为百东坡顷刻复在兹刘湏溪谓本传灯录按传灯录良价禅师因过水覩影而悟有偈云切忌从他觅迢迢与我疏我今独自往处处得逢渠渠今正是我我今不是渠 

唐诗近三百篇 

唐人诗主情去三百篇近宋人诗主理去三百篇郄远矣匪惟作诗也其觧诗亦然且举唐人闺情诗云袅袅庭前柳青青陌上桑提笼忘采叶昨夜梦渔阳即卷耳诗首章之意也又曰莺啼绿树深燕语雕梁晚不省出门行沙场知近远又曰渔阳千里道近于中门限中门踰有时渔阳常在眼又云梦里分明见关塞不知何路向金微又云妾梦不离江上水人传郎在凤凰山即卷耳诗后章之意也若如今诗传觧为托言而不以为寄望之词则卷耳之诗乃不若唐人作闺情诗之正矣若知其为思望之词则诗之寄兴深而唐人浅矣若使诗人九原可作必蒙印可此说耳 

北走 

李文正尝与门人论诗曰杜子羙诗北走关山开雨雪与胡骑中宵堪北走两北走字同乎慎对曰按字书疾趋曰走上声驱之走曰奏去声北走关山疾走之走也如汉书北走邯郸道之走胡骑北走驱而走之也如汉书季布北走胡之走是疑不同先生曰尔言甚辨然吾初无此意卢师邵侍御在侧曰恐杜公亦未必有此意盖如此觧诗似涉于太凿耳 

贱妾亦何为 

古诗君亮执高节贱妾亦何为文选范云古意诗注引之作拟何为拟字胜亦字 

竖子 

阮籍登广武而叹曰时无英雄使竖子成名岂谓沛公为竖子乎伤时无刘项也竖子指晋魏间人耳李太白诗沉醉呼竖子往言非至公亦误认嗣宗语也东坡诗聊兴广武叹不待雍门弹 

五云太甲 

杜诗五云高太甲六月旷抟扶注不觧五云之义尝观王勃益州夫子庙碑云帝车南指遁七曜干中阶华盖西临藏五县于太甲酉阳杂俎谓燕公读碑自帝车至太甲四句悉不觧访之一公一公言北斗建五七曜在南方有是之祥无位圣人当出华盖以下卒不可悉愚谓老杜读书破万卷自有所据或入蜀见此碑而用此语也晋天文志华盖杜旁六星曰六甲分阴阳而配节候太甲恐是六甲一星之名然未有考证以一行之邃于星历张燕公叚柯古之殚见洽闻而犹未知焉姑阙疑以俟慱识 

卵色天 

唐诗残霞蹙水鱼鳞浪薄日烘云卵色天东坡诗笑把鸱夷一樽酒相逢卵色五湖天正用其语花间词一方卵色楚南天注以卵为泖非也注东坡诗者亦改卵色为柳色王龟龄亦不及此邪 

抛堶 

宋世寒食有抛堶之戏儿童飞瓦石之戏若今之打瓦也梅都官禁烟诗窈窕踏歌相把袂轻浮赌胜各飞堶堶七禾或云起于尧民之击壤 

许浑 

唐诗至许浑浅陋极矣而俗喜传之至今不废高棅编唐诗品汇取至百余首甚矣棅之无月也棅不足言而杨仲弘选唐音自谓详于盛唐而略于晚唐不知浑乃晚唐之尤下者而取之极多仲弘之赏鉴亦羊质而虎皮乎陈后山云近世无高学举俗爱许浑斯单识矣孙光宪云许浑诗李远赋不如不做当时巳有公论惜乎伯谦辈之懵于此也 

三千歌舞 

许浑凌歊台诗曰宋祖凌歊乐未回三千歌舞宿层台此宋祖乃刘裕也南史称宋祖清简寡欲俭于布素嫔御至少甞得姚兴从女有盛宠颇废事谢晦微谏实时遣出安得有三千歌舞之事也审如此则是石勒之节宫焬帝之江都矣浑非有意于诬前代但胷中无学目不观书徒弄声律以侥幸一第机关用之既熟不觉于怀古之作亦发之而后之浅学如杨仲弘高棅郝天挺之徒选以为警策而村学究又诵以教蒙童是以流传至此不废耳 

晚见朝日 

谢灵运诗晓闻夕飙急晚见朝日暾此语殊有变互凡风起必以夕此云晓闻夕飙即杜子羙之乔木易高风也晚见朝日倒景反照也孟郊诗南山塞天地日月石上生高峯夕驻景深谷夜先明皆自谢诗翻出 

泔鱼 

王半山文梁王坠马贾传自伤门人泔鱼曾子垂涕又诗曰泔鱼已悔当年事抟虎方惊此日身泔鱼事出荀子云曾子食鱼有余曰泔之门人曰泔之伤人不若奥之曾子泣涕曰有异心乎哉伤其闻之晚也 

骇皷 

王粲英雄记整兵骇皷韩文公郓州溪堂诗其皷骇骇袭用其字先辈谓韩文无一字无来历若此类甚多注者一不能一二耳 

逐子 

杜诗大家东征逐子回刘湏溪云逐字不佳予思之杜诗无一字无来处所以佳此逐字无来处所以不佳衪今称人之母随子就飬曰逐子可乎然亦未有他好字易之近有语予以将字易之诗云不遑将母盖反言见义若春秋木?巳伯姬以其子来朝而书木?巳伯姬来朝其子之例也为文富于万篇贫于一字其难如此古乐府有一母将九雏之句则将字甚惬当试与知音订之 

七经诗集句之始 

晋傅咸作七经诗其毛诗一篇略曰聿修厥德令终有俶勉尔遁思我言维服盗言孔甘其何能淑谗人罔极有腼面目此乃集句诗之始或谓集句起于王桉石非也 

上番 

杜工部竹诗会湏上番看成竹独孤及诗旧日霜毛一番新别时芳草两回春不堪花落花开处况是江南江北人番去声但杜公竹诗番字于义不叶韩石溪都宪家有蔡梦弼杜诗笺上番音上筤蜀名竹丛曰林筤易说卦为苍筤竹古注亦音浪 

泉明 

李太白诗昔日绣衣何足荣今朝贳酒与君倾日就东山赊月色酣歌一夜送泉明泉明即渊明唐人避高祖讳改渊为泉也今人不知改泉明作泉声可笑 

锦衣夜不襞 

王子安临高台云锦衣夜不襞罗帷昼未空歌屏朝掩翠妆镜晚窥红锦衣夜不襞应妆镜晚窥红罗帷昼未空应歌屏朝掩翠形容富室豪家恣情极乐反易昼夜最有深意今本为妄人改窜作锦衣昼不襞罗帷夕未空此乃常事不足咏也 

兰亭杜诗 

近有士人熟读杜诗余闻之曰此人诗必不佳所记是棊势残着元无金鹏变起手局也因记宋章子厚日临兰亭一本东坡曰章七终不高从门入者非宝也此可与知者道 

王粲诗用刘歆赋语 

刘歆遂初赋望亭隧之皦皦兮飞旗帜之翩翩王粲七哀诗登城望亭隧翩翩飞羽旗实用刘歆语 

长河既巳萦 

古文苑王融游仙诗长河既已萦层山方可砺萦今本语作荣觧者遂谬云荣如草木之荣华犹言海变桑田可笑不思萦萦带也带河砺山眼前事何必远引 

塞北江南 

甘州本月支国汉匈奴转得上所居后魏为张掖郡改为甘州以甘峻山名之山有松栢五木羙水茂草冬温夏凉又有仙人树人行山中饥即食之饱不得持去平居时亦不得见也唐韦蟾诗云塞北江南旧有名言其土地羙沃塞北之江南也 

日抱鼋鼍 

韩石溪【廷延】语余曰杜子羙登白帝最高楼诗云峡坼云霾龙虎卧江清日抱鼋鼍游此乃登高临深形容疑似之状耳云霾坼峡山木蟠挐有似龙虎之卧日抱清江滩石波荡有若鼋鼍之游余因悟旧注之非其云云气阴黯龙虎所伏日光圆抱鼋鼍出曝真以为四物矣即以杜证杜如江光隐映鼋鼍窟石势参差乌鹊桥同一句法同一觧也苏子赤壁赋云踞虎豹登虬龙攀栖鹘之危巢俯冯夷之幽宫亦是此意岂真有乌鹊鼋鼍虬龙虎豹哉 

隋末诗谶 

江都迷楼宫人杭静夜半歌云河南杨柳树江北李花营杨柳飞绵何处去李花结果自然成又焬帝作凤艒歌云三月三日到江头正见鲤鱼波上游意欲持钩往撩取恐是蛟龙还复休皆唐兴之兆又焬帝索酒歌云宫木阴浓燕子飞兴衰自古漫成悲他日迷楼更好景宫中吐焰奕红辉其后迷楼为唐兵所焚竟叶诗谶【出海山记】 

道林岳麓二寺诗 

长沙道林岳麓二寺之胜闻于天下盖因杜工部之一诗也杜公之后有沈傅师二诗崔珏一诗韦蟾一诗皆效工部之体余旧见家藏石刻有之近阅长沙志已失其半今具录于此沈传师道林岳麓寺诗云道林岳麓仲与昆卓荦请从先后论松根踏云二千步始见大屋开三门泉清或戏蛟龙窟殿豁数尽高帆掀即今异鸟声不断闻道看花春更繁从容一衲分若有萧瑟两鬓吾能髠逢迎侯伯转觉贵膜拜佛像心加尊稍揖英皇颒浓泪试与屈贾招清魂荒唐大树悉楠桂细碎枯草多兰荪沙弥去学五印字静女来县千尺幡主人念我尘眼昏半夜号令期至暾遅回虽得上白舫羇继不敢言绿樽两祠物色采拾尽壁间杜甫原少恩晚来光彩更腾射笔锋正徤如可吞又岳麓寺一篇云承明年老辄自论乞得湘守东南奔为闻兹国富山水青嶂逶迤僧家园含香珥笔皆耆旧谦抑自忘台省尊不令执简候亭馆直许携手游山樊忽惊列岫晚来逼朔云洗尽烟岚昏碧波回屿三山转丹槛遶郭千艘屯华镳蹀躞狥沙步大旆彩错辉松门樛枝竞擎龙蛇势折干不减风霆痕相重古殿倚岩腹别引新径萦云根目伤平楚虞帝魂情多思远聊开樽危弦细管逐歌扬画鼓绣靴随节翻锵金七言凌老杜入木八法蟠高轩嗟予潦倒久不利忍复感激论元元崔珏道林寺诗曰临湘之滨岳之麓西有松寺东岸无松风十里摆不断竹泉泻入千僧厨宏梁大栋何足贵山寺难有山泉俱四时惟夏不敢入烛龙安敢停斯湏远公池上种何物碧罗扇底红鳞鱼香阁朝鸣大法鼓天公夜转三乘书野花市井栽不着山鸡饮啄声相呼金槛僧回步步影石盆水溅联联珠北临高处日正午举手欲摸黄金乌遥江大船小于叶远林杂树齐如蔬潬州城郭在何处东边一片青模糊韦蟾道林寺诗曰石门道接苍梧野愁色阴深二妃寡广殿崔嵬万壑裥长廊结曲千岩下静听林飞念佛鸟细看壁画驮经马暖日斜明螮蝀梁湿烟散幂鸳鸯瓦北方部落檀香望西国文书贝叶写坏栏进竹醉好题窄路垂藤困堪把沈裴笔力鬪雄壮宋杜词源两风雅他方居士来施斋彼岸上人投结夏悲我未离扰扰徒劝我休学悠悠者何时得与刘遗民同入东林白莲社四诗佳句层出而体制一揆所称沈裴宋杜裴乃裴休宋之问也二诗失传杜诗见本集 

红雪紫雪 

刘梦得文集有谢面脂口脂表云宣奉圣旨赐臣腊日口脂面脂红雪紫雪雕奁既开珍药斯见膏凝雪莹含液腾芳与杜子羙口脂面药翠管银罂之句可参考○王建诗云黄金合里盛红雪重结香罗四出花一一傍边书勑字中官送与大臣家 

朝霞作雨 

素问云霞拥朝阳云奔雨府楚辝云虹蜺纷其朝霞夕滛滛而淋雨唐诗云朝霞晴作雨俗谚云朝霞不出市 

应龙妖女 

余读阮公咏怀诗应龙沉冀州妖女不得眠不知何觧后观张平子应问曰女魃北而应龙翔注云女魃旱神也北退也应龙能兴云雨者也蚩尤作兵伐黄帝帝乃令应龙攻之冀州之野应龙蓄水蚩尤请风伯雨师从黄帝乃下天女曰妖雨止遂杀蚩尤妖不得复上所居不雨妖亦魃也 

劝农诗 

仕宦之身南州北县商贾之人天涯海岸争如农夫六亲对面门无官府身即强徤夏绢新衣秋米白饭不知金贵惟闻粟贱鹅鸭成群猪羊满圈官税早了逍遥?林?攵?诞安眠稳睡直千直万此诗词旨平易足以谕俗余按此乃谢艮斋劝农诗也鹤林玊露亦载之而缺数句今据其集录之【艮斋新喻人与朱子友所著有古今孝子传】 

古诗可考春秋改月之证 

文选古诗十九首非一人之作亦非一时也其曰玊衡指孟冬而上云促织下云秋蝉盖汉之孟冬非夏之孟冬矣汉袭秦制以十月为岁首汉之孟冬夏之七月也其曰孟冬寒气至北风何惨栗则汉武帝以改秦朔用夏正以后诗也三代改朔不改月古人辨证慱引经传多矣独未引此耳又唐储光羲诗夏王纪冬令殷人乃正月此亦一证 

金波宝焰 

朱晦翁庐山纪行诗斯湏莫云合白日无余晖金波从地涌宝焰穿林飞又有观野灯诗云湏信地灵资物化金膏随处发精光余谓马血之为转磷人血之为鬼火此所谓昭明焄蒿凄怆也若庐山之野灯杭州之湖光峨眉之佛光金堂之圣光江赋之阴火山川宝玊之气也腐草尚能为萤水柴亦能发焰况山川宝玊乎 

唐诗人郑仲贤 

余弟姚安太守未庵慥字用能酒边诵一绝句云亭亭画舸系春潭只待行人酒半酣不管烟波与风雨载将离恨过江南兄以为何人诗余曰按宋文鉴则张文潜诗也未庵取草堂诗余周羙成尉遅杯注云唐郑仲贤诗余因叹唐之诗人姓名隐而不传者何限或张文潜爱而书之遂以为文潜之作耳 

文与可 

坡公亟称文与可之诗而世罕传丹渊集余家有之其五言律有韦苏州孟襄阳之风信坡公不虚赏也今录其数首于此咏闲乐云昼睡欲过午好风吹竹床溪云生薄蕳山雨送微凉粉裛衣裳润兰熏枕席香归来闲且乐多谢墨君堂过友人溪居云篱巷隔菰蒲闲扉掩自娱水虫行插岸林鸟过提壸白浪摇秋艇青烟盖晚厨主人夸野饭为我煮秋鲈晚次江上云宛转下江岸霜风绕人衣翩翩渚鸿压闪闪林鸦归前壑巳重霭远峯犹落晖孤舟欲何向擘浪去如飞玊峯园避暑值雨云南园避中伏意适晚忘归墙外谷云起檐前山雨飞兴饶思秉烛坐久欲添衣为爱东岩下泉声通翠微极寒云灯火宜冬杪图书称夜长帘钩挂新月窗纸漏飞霜酒醴惭孤宦毡裘逐异乡谁知旧山下梅艳满东墙江上主人云客路逢江国人家占画图青林随远岸白水满平湖鱼小犹论尺鸥轻欲问铢何时遂休去来此伴潜夫咏梨花云素质静相依清香暖更飞笑从风外歇啼向雨中归江令歌琼树甄妃梦玊衣画堂明月地常此惜芳菲咏杏花仙杏一番新妖娆洗露晨待妆嫌粉重欲点要酥匀月淡斜分影池清倒写真君湏怜旧物曾伴曲江春此八诗置之开元诸公集中殆不可别今曰宋无诗岂其然乎 

玊臂铜青 

东坡赠王定国家姬诗云君家玊臂贯铜抯次公注铜青所染衣服颜色之名铜青铜器上绿色是以铜青为臂饰耳意犹未明白近观梅圣俞诗云铜青罗衫日月团红裙撮晕朝霞干则铜青谓衫色耳非以铜青为臂饰也余有浣溪沙云首夏偏宜淡薄妆铜青衫子紫香囊清歌一曲送霞觞罗袜凌波回洛浦澹云轻雨拂高唐纱厨今夜贺新凉 

鲈香亭 

陈文惠公尧佐吴江诗云平波渺渺烟苍苍菰蒲才熟杨柳黄扁舟系岸不忍去西风斜日鲈鱼香诗句绝脍炙人口今吴中改香作乡又于其地立鲈乡亭余谓鲈香何不可之有幸温公诗话可证 

烟鬟 

韩昌黎炭谷湫诗擢玊纡烟鬟奇句也东坡屡用之如古甃磨翠壁霜林散烟鬟又云孤云落日在马耳照曜金碧开烟鬟又落日行??翠壁暮云点烟鬟又两山遥树双烟鬟又淮山相媚妩晓镜开烟鬟余因诵二公诗欲以烟鬟名亭但无此佳趣之地当之耳○成泽禅师偈云一坞白云之间茅屋云坞可对烟鬟亦可名亭 

慈湖抚琴行 

萧萧指下生秋风渐渐幽响飕寒空月明夜气清入骨何处仙佩摇丁东野鹤惊起舞流水咽复鸣一唱三叹意未已幽幽话出大古情龙吟虎啸递神怪千山万壑风雨晦海涛震荡林木响乱撒金盘氷雹碎和气回春阳缥渺孤鸾翔三江五湖烟水阔波声飋飋鸣渔榔悲猿临涧欲渡不敢渡但闻涧下萧瑟松风长闲云泄碧落势去还回薄神仙恍惚无定所微吟似欲止所作驭风一笑归蓬瀛犹有余音遶寥廓慈湖此诗不减盛唐亦尝苦辛非苟作者又何必指李杜为痴咲昌黎薄逸少空万古为无人耶 

古梅 

萧东之古梅二绝云湘妃危立冻蛟背海月冷挂珊瑚枝丑怪惊人能妩媚断魂只有晓寒知其二云百千年藓着枯树一两点春供老枝绝壁笛声那得到只愁斜日冻蜂知甚有风裁 

坡诗月明看露上之句 

苏东坡诗八首大率皆田中语其第四首云种稻清明前乐事我能数毛空暗春泽针水闻好语分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦垄间蚱蜢如风雨新舂便入甑玊粒照筐筥云云此诗叙田家自清明至成熟曲尽其趣注未能尽发其妙今补之于后○泝喜风□举秧初立苗后得风则长吕氏春秋所谓禾心中央疏为冷风是也○月明看露上农夫云秧苗得露皆先润其根由根上节至叶稍垂一点月明窥见其上洪舜俞平斋集有魏城晚凉倚囱观稼二绝云晚风不动稻苗平叶叶头边沆瀣明井养不穷功用在谁将易象细推评其二云飞明一点上苗端难作寻常露雨看碧眼道人参解得黄河夜半泝昆湍以此补坡诗注真妙也此事奇坡诗咏之奇平斋二诗注之又奇特表出之 

英英白云露彼管茅 

诗白华之什云英英白云露彼管茅毛传云云亦有露孔颖达正义云有云则无露无云则有露毛言云亦有露者露云气微不映日月不得如雨之云耳非无云也若露浓雾合则清旦为昏是亦露之云也○有雨云有露云此节发挥甚新 

清新庾开府 

杜工部称庾开府曰清新清者流丽而不浊滞新者创见而不陈腐也试举其略如文昌气似珠太史明如镜凯乐闻朱鴈铙歌见白麟杨柳歌落絮鹅毛下青丝覆局能悬记看碑觧暗疏池水朝含墨流萤夜聚书含风摇古度防露动林于【古度林于皆竹木名自来无人用也】汉阴逢荷莜细林见杖挐浊醪非鹤髓兰肴异蟹胥汉帝看桃核齐侯问枣花冬严日不暖岁晚风多朔赋手王延寿书湏韦仲将千柱莲花塔由旬紫绀园建始移交让徽音种合欢萤排乱草出鴈拾断芦飞羊肠连九坂熊耳对双峯北梁送孙楚西堤别葛龚古槐时变火枯枫乍落胶香螺酌羙酒枯蚌籍兰肴成丹湏竹节量药有刀圭京兆陈安世成都李意期山精逢照镜樵客值围棊野炉然树叶山杯捧竹根被垄文瓜熟交塍香穗低学异南宫敬贫同北郭骚蒙吏观秋水莱妻纺落毛雪花开六出氷珠映九光阶下云峯出穴?怱前风洞开涧底百重花山根一片雨峡路沙如月山峯石似眉荷风惊浴鸟桥影聚行鱼水影摇丛竹林香动落梅水似桃花色山如甲煎香路高山裹树云低马上人酒正离悲促歌工别曲凄山明疑有雪岸白不关沙咏杏花云依稀映林坞烂熳开山城寄王琳云玊关道路远金陵信使疏独下千行泪开君万里书望滑水云树似新亭岸沙如龙尾湾犹言吟暝浦应有落帆还此二绝即一篇哀江南赋也又别周尚书云阳关万里道不见一人归唯有河边鴈年年南向飞咏桂云南中有八桂繁华无四时不识风霜苦安知零落期唐人绝句皆效效之 

井公六慱 

古乐府井公能六慱玊女善投壸盖因井星形如慱局而附会之亦诗人北斗挹酒浆之意也曹子建诗仙人揽六着对慱泰山隅齐陆瑜诗九仙会欢赏六慱具娱神戏谷闻余地铭山忆旧□周王子深诗谁能揽六着还湏访井公庾子山□藏书凡几代看慱巳千年陈张正见诗巳见玊女笑投壸复覩仙童欣六慱 

屋角明金字 

北史斛律金不识文字初名敦苦其难署改名为金从其便易犹以为难神武乃指屋角令识之陆渭南晚晴诗屋角明金字溪流作□文用此事也 

不嫁惜娉婷 

杜子羙诗不嫁惜娉婷此句有妙理读者忽之耳陈后山衍之云当年不嫁惜娉婷传粉施朱学后生不惜卷帘通一顾怕君着眼未分明深得其觧矣盖士之仕也犹女之嫁也士不可轻于从仕女不可轻于许人也着眼未分明相知之不深也古人有相知之深审而始出以成其功者伊尹孔明是也有相知不深确乎不出以全其名者严光苏云卿是也有相知不深闯然以出身名俱失者刘歆荀彧是也白乐天诗寄言痴小人家女慎勿将身轻许人亦子羙之意乎 
【五十九卷】
诗类六 

【诗类六】
评李杜
天风海涛 
舞妓着靴 
偃曝 
朱滔括兵 
王霞卿
胡琴婢胜儿
七贤过关 
铁马汗常趋
金潾 
沙海 
朅来 
晁诗 
三句诗
残灯诗
端砚诗
落梅诗
邻舟诗
邻舍诗
木客吟诗 
伏毒寺诗 
岳阳楼诗 
滤水罗诗 
无名氏诗 
幽州台诗 
瑞香花诗 
崔鲁华清宫诗 
沈氏竹火笼诗 
太白用徐陵诗 
弦超赠神女诗 
梅溪注东坡诗 
葳蕤 

太史升庵文集五十九卷 成都杨慎着　从子有仁编辑 后学赵开羙校 

评李杜 

杨诚斋云李太白之诗列子之御风也杜少陵之诗灵均之乘桂舟驾玊车也无待者神于诗者与有待而未甞有待者圣于诗者与宋则东坡似太白山谷似少陵徐仲车云太白之诗神鹰瞥汉少陵之诗骏马绝尘二公之评意同而语亦相近余谓太白诗仙翁剑客之语少陵诗雅士骚人之词比之文太白则史记少陵则汉书也 

天风海涛 

赵汝愚诗江月不随流水去天风常送海涛来朱文公爱之遂书天风海涛字于石今人不知为赵公诗也 

舞妓着靴 

舒元舆咏妓女从良诗曰湘江舞罢却成悲便脱蛮靴出凤帏谁是蔡邕琴酒客曹公怀旧嫁文姬可考唐世妓女舞饰也按说文鞮四夷舞人所者屦也周礼有鞮鞻氏亦是四夷之舞今之乐部舞妆皆出四夷唐人舞妓皆着靴犹有此意卢肇柘枝舞赋靴瑞锦以云匝袍蹙金而鴈欹乐府歌锦靴玊带舞回云杜牧之赠妓诗曰舞靴应任傍人看笑脸还湏待我开黄山谷赠之词云风流太守能笼翠羽宜醉金钗且留取垂杨掩暎庭阶直待朱轮去后便从伊窄韈弓鞋则汴宋犹似唐制至南渡后妓女窄韈弓鞋如良人也故当时有苏州头杭州脚之谚云【蛮靴一本作鸾靴卢肇赋一本云靴瑞锦以鸾匝枹蹙金而鴈欹以鸾对鴈当是并识于此】 

偃曝 

孟浩然草堂诗偃曝兰枻日周旋偃曝谓偃卧曝背也用文选王僧达寒荣共偃曝之句今刻孟诗不知其出处改作掩曝可笑而谬者犹曰诗刻必去注释从容咀嚼真味自长此近日强作解事小儿之通弊也盖颐中有物乃可言咀嚼而出真味若空肠作雷鸣而强为戞齿之状但垂饥涎耳真味何由出哉 

朱滔括兵【丽情集】 

朱滔括兵不择士族悉令赴军自阅于球场有士予容止可观进趋纯雅滔问曰所业者何曰学为诗曰有妻否曰有即令作寄内诗援笔立成词曰握笔题诗易荷戈征戍难惯从鸳被暖怯向鴈门寒瘦尽宽衣带啼多渍枕檀试留青黛着回日画眉看又令代妻作诗荅曰蓬鬓荆钗世所稀布裙犹是嫁时衣胡麻好种无人种合是归时底不归滔遗以束帛放归 

王霞卿 

进士郑殷彝旅游会稽寓唐安寺见粉壁有题云琅邪王氏霞卿光启三年阳春二月登于是阁临轩转恨覩物增悲虽看焕烂之花但比凄凉之色时有轻绡捧砚小玊观题诗曰春来引步暂寻幽愁见风光倚寺楼正好开怀对烟月双眉不展自如钩郑生和曰题诗仙子此曾游应是寻春别凤楼赖得从来未相识免教锦帐对银钩霞卿乃邑宰韩嵩自京师挈之任所嵩遇暴寇而卒郑生欣然谒之霞卿竟辞以疾而不见焉但令总角婢子轻绡持诗荅曰君是烟霄折桂身圣朝方切用儒珍正堪西上文场战空向途中眤妇人郑得诗大惭而去唐会昌中三乡有女子题诗于壁曰西逐良人西入关良人身殁妾空还谢娘卫女不相待为雨为云过此山进士陆真洞王祝刘谷王条李昌邺王硕李傐张绮高衢韦氷贾驰十一人和之曰三乡畧未闻谒之不内恧而退为 

胡琴婢胜儿 

吴泰伯祠在阊门之东每春秋市人相率牲醴多图善马彩舆羙女以献之时金银行以轻绡画侍婢捧胡琴以从其貌胜于旧绘者名为胜儿盖他献者无以匹也女巫方舞有进士刘景复送客之金陵置酒于庙东通波馆忽欠伸思寝梦紫衣冠者言襄王奉屈刘生随至庙周旋揖让而坐王语刘生曰适纳一胡琴妓蓻精而色丽知吾子善歌故奉邀作胡琴一曲以宠之生初颇不酣命酌人间酒一杯已醉乃作歌曰繁弦已停杂吹歇胜儿调弄逻娑拨四弦拢捻三五声唤起边风駞明月大声嘈嘈奔淈淈浪蹙波间倒溟渤小弦切切怨飔飔鬼哭神悲秋悉窣倒腕斜挑掣流电春雷直戞腾秋鹘汉妃徒得端正名秦女虚夸有仙骨我闻天宝十年前凉州未作西戎窟麻衣右礻?任皆汉民不省胡尘暂蓬勃太平之末狂胡乱犬豕奔腾恣唐突玄宗未到万里桥东洛西京一时没海内汉民皆入虏饮恨吞声空咽嗢时看满月望汉天怨气冲星成彗孛国门之西八九镇高城深垒闭闲卒河湟咫尺不能收挽粟推车徒兀兀今朝闻拨凉州曲使我心神暗超忽胜儿若向边塞弹征人泪血应阑干吟毕以献王召胜儿授之王之侍儿有妬者以金如意击胜儿剃生惊而寤歌传于吴中 

七贤过关 

世传七贤过关图或以为即禾木七贤尔屡有人持其画来索题漫无所据观其画衣冠骑从当是晋魏间人物意态若将避地者或谓即论语作者七人像而为画尔姜南举人云是开元日冬雪后张说张九龄李白李华王维郑虔孟浩然出蓝田关游龙门寺郑虔图之虞伯生有题孟浩然像诗风雪空堂破帽温七人图里一人存又有搓溪张辂诗二李清狂狎二张吟鞭遥指孟襄阳郑虔笔底春风满摩诘图中诗兴长是必有所传云七贤过关事不经见于书传而画家乃传徧于好事者之家究其姓名未的其谁何先师文正李公尝辨之慎近见洪武中高得晹题钱舜举寒林七贤图古风云骚坛逸响何寥寥作者逝矣谁能招诜然七子羙风度乃有遗像图生绡衣冠半带晋季态人物绝是唐中朝想当朝政日休暇拟采野景归风谣青骡黄犊踏冻雨蹇驴瘦马衡寒飑醉鞭笑停似按辔银蹬戏拍催联镳看花多情且少待寻梅有兴非无聊此图我尝见数十高林大树风萧萧扫除闲冗存简素松雪老茟才尤超方之粉墨巧涂染奚止霄壤相悬辽尚疑高李六君子当时未见潘逍遥道同气合志相感虽旷百世如同僚画史貌出有深意况自昔日传今朝屋梁落月见颜色妙处不待穷摹描君不见袁安僵卧寒正骄王维乃作雪里之芭蕉又熊直题云七贤之名奚所征七贤去国身何轻风沙索寞几千里道傍见者难为情君不是函谷关青牛白板春昼闲又不是玊门道富贵生还致身早英雄出处贵有时何用駈驰叹衰老岁晚征途天雨雪数骑连翩行欲歇不如灞陵桥上翁破帽吟诗自清绝荀哉命不偶奔走半道周人生遇坎坷穷苦奚足尤左迁与投散逝者良悠悠他人未足说所惜柳与刘天涯相聚一回首往事于人竟何有莫念玄都旧种桃且往愚溪剩??土柳风流画史真绝伦毫端点染太精神王郎珍藏又十载展图示我劳重陈劳重陈此意祝君宜书绅二诗虽不工可考七贤姓名据此则高适李白孟浩然与刘禹锡柳宗元不同时潘逍遥宋人又在后矣合而图之缪甚亦不足深辨也画谱云眉山老书生不得其名画七才子入关图山谷谓人物各有意态慱雅之士赏其画则可必凑合姓名不亦凿乎 

铁马汗常趋 

安禄山之乱哥舒翰与贼将崔乹佑战见黄旗军数百队官军以为贼贼以为官军相持久之忽不见是日昭陵内石马皆汗流杜诗玊衣晨自举铁马汗长趋李义山亦云天教李令心如日可待昭陵石马来 

金潾 

张籍蛮中诗铜柱南边毒草春行人几日到金潾金潾交趾地名水经注所谓金潾清渚也今刻本作麟非 

沙海 

战国策晖台之下沙海之上九域志有沙海孟浩然和张三自穰县还途中遇雪诗风吹沙海雪来作柳园春正是梁地事 

朅来 

今文语辞朅来聿来不知所始按楚辞车既驾兮朅而归不得见兮心伤悲旧注朅去也又按吕氏春秋胶鬲见武王于鲔水曰西伯朅来无欺我也武王曰不子欺将伐殷也胶鬲曰朅至武王曰将以甲子日至注朅何也若然则朅之为言盍也若以解楚辞则谓车既驾矣盍而归乎以不得见而心伤悲也意尤婉至则今文所袭用朅来者亦谓盍来也非是发语之辞矣文选注刘向七言曰朅来归耕永自疏颜延年秋胡妻诗曰朅来空复辞皆谓盍字始通 

晁诗 

晁元忠诗安得龙湖潮驾回安河水水从楼前来中有羙人泪人生高唐观有情何能巳晏小山留春令云别浦高楼曾漫倚对江南千里楼下分流水声中有当日凭高泪全用其语 

三句诗 

古有三句之诗意足词赡盘屈于二十一字之中最为难工徧检前贤诗不过四五首而已岑之敬当垆曲云明月二筏照花新当垆十五晚留宾四眸百万横自陈最为绝倡唐传奇无名氏春词云杨柳袅袅随风急西楼羙人春梦中绣帘斜卷千条入宋谢皋羽寄邓牧心云杜鹃花开桒叶齐戴胜芋生药草肥九锁山人归未归洪武中詹天臞寄山中友人云桂树苍苍月如雾山中故人读书处白露湿衣不可去又古步虚词云三十六天高太清元君夫人蹋云语吟风风?立风?立吹玊笙近日云南提学彭纲咏剌桐花云树头树底花楚楚风吹绿叶翠翩扁?飞露出几枝红鹦鹉亦风韵可爱也剌桐花云南名为鹦奇花花形酷似之彭公此诗本四句命吏写刻于匾遗其一句复诵之自觉意足乃不更改余闻之晋宁侍御唐池南云 

残灯诗 

韦苏州对残灯诗云独照碧牎久欲随寒烬灭幽人将遽眠解带翻成结梁沈氏满愿残灯诗云残灯犹未灭将尽更扬辉惟余一两熖犹得解罗衣韦诗实出于沈然韦有幽意而沈滛矣 

端砚诗 

唐李咸用端溪砚诗娲天补剩石昆剑切来泥着指痕犹湿经旬水未低呵云润柱础笔彩饮虹霓鹆眼工谙谬羊肝士乍刲连澌光比镜囚墨腻于殹?石捧受同交印矜持过秉珪宜从方袋挈枉把短行批浅水金为斗泓澄玊作堤此诗不特句佳亦具赏鉴可补砚谱之遗 

落梅诗 

氷崖箫立等落梅诗云玊龙战退鹿胎干好在晴沙野水看舞翠梦回仙袂远射鵰人去露檐寒连环骨冷香犹暖如意痕轻补未完谁在高楼吹笛处轻衫当户独凭阑此诗工致似李义山后六句皆用羙人事甚奇不类晚宋之作当表出之唐诗新柳园林鹅毳色落梅田地鹿胎斑 

邻舟诗 

括苍鲍钦止诗集余旧见之其中与荣子阳郑公华自朐山邻舟行一首颇得邻舟江行之趣余爱而诵之今录于此舟行有后先相去能几许铿轰金皷声见面不得语水花来幽香岸柳过疏雨登舻各乘流解帆会联浦携我小龙团睡起就君煮 

邻舍诗 

陈张正见邻舍诗曰檐高同落照巷小共飞花符载诗绿迸穿篱笋红飘隔户花于鹄诗蒸藜尝共灶浇薤亦同渠传屐朝寻药分灯夜读书刘长卿鸡声共林巷烛影隔茅茨徐锴诗井泉分地脉邻杵共秋声梅圣俞诗篱根分井口壁隙透灯光总不如杜工部赠朱山人云相近竹参差相过人不知幽花欹满树曲水细通池归客村非远残樽席更移看君多道气从此数相随浑成不见剞劂而句句切题 

木客吟诗 

山魈一足之怪家语所谓山之怪夔罔两王肃云夔罔两似夔而非夔也夔亦一足罔两字一作魍魉唐小说大且足叟自称太上隐者作诗云酒尽君莫沽壸干我当发城市多嚣尘还山弄明月东坡诗云山中木客觧吟诗即指此诗 

伏毒寺诗 

杜诗郑国伏毒寺潇洒在江心刘禹锡诗曾作关中客频经伏毒岩晴烟沙苑树晓日渭川帆 

岳阳楼诗 

余昔过岳阳楼见一诗云楼上元龙气不除湖中范蠡意何如西风万里一黄鹄秋水半江双白鱼皷瑟至今悲二女沉沙何处吊三闾朗吟仙子无人识骑鹤吹箫下碧虚乃视其姓名则元人张翔字雄飞不知何地人也雄飞在元不着诗名然此诗实可传同时虞伯生范德机皆有岳阳楼诗远不及也故特表出之 

滤水罗诗 

唐人白行简以滤水罗赋得名其警句云焦螟之生必全有以小为贵者江汉之流虽大盖可一以贯之灵一诗曰滤泉侵月起扫径避虫行滤水盖僧家戒律有此欲全水虫之命故滤而后饮今蜀中深山古寺犹有此矢?见白居易送文畅诗山宿驯溪虎江行滤水虫 

无名氏诗 

唐无名氏诗江上送行人千山生莫氛谢安团扇上为尽敬亭云僧皎然送邢台州云海上僊山属使君石桥琪树古来闻他时画出白团扇乞取天台一片云二诗命意用事相类晋人重扇题画谓之便面 

幽州台诗 

陈子昂登幽州台歌云前不见古人后不见来者念天地之悠悠独怆然而涕下其辞简直有汉魏之风而文籍不载 

瑞香花诗 

瑞香花即楚辞所谓露甲也一名锦熏笼又名锦被堆韩魏公诗云不管莺声向晓催锦衾春晓尚成堆香红若觧知人意睡取东君莫放回张图之改瑞香为睡香诗云曾向庐山睡里闻香风占断世间春采花莫??业枝头蝶惊觉阳台梦里人陈子高诗宣和殿里春风早红锦熏笼二月时流落人间真诧事九秋风露却相宜盖咏九日瑞香也余亦有诗云小屏残梦暖香中花气撩人怯晓风绣被堆春蝴蝶散开帘忽见锦熏笼又唐人诗云谁将玊胆蔷薇水新濯琼肌锦绣禅【音单】体物既工用韵又奇可谓绝唱矣 

崔鲁华清宫诗 

崔鲁华清宫诗四首每各精练奇丽远出李义山杜牧之上而散见于唐音及品汇渔隐丛语长安古志中各载其一而已今并录于此其一曰门横金琐閴无人落日秋声渭水滨红叶下山寒寂寂湿云如梦雨如尘其二曰银河样样月辉辉楼碍星边织女矶横玊呌云天似水满空霜霰不停飞其三曰障掩金鸡蓄祸机翠华西拂蜀云飞珠帘一闭朝元阁不见人归见燕归其四曰草遮回磴绝鸣銮云树深深碧殿寒明月自来还自去更无人倚玊栏干 

沈氏竹火笼诗 

陈范静妻沈满愿竹火笼诗曰剖出楚山筠织成湘水纹寒消九微火香傅百和熏氤氲拥翠被出入随缃桾徒悲今丽质岂念昔凌云此诗言外之意以讽士之以富贵改节者即孟子所云乡为身死而不受今为宫室之羙妻妾之奉而为之者而含蓄蕴籍如此徒悲岂念四字尤见其意上薄风雅下掩唐人矣宋人称李易安所以嵇中散至死薄殷周之句以为妇女有此大议论然太浅露比之沈氏此诗当在门墙之外矣 

太白用徐陵诗 

徐陵诗竹密山斋冷荷开水殿香太白诗风动荷花水殿香全用其语 

弦超赠神女诗 

今日何日辰良今夕何夕夜长琅疏琼牗洞房中有美女齐姜参差匏管笙簧歌声含宫反啇萧睴窈窕芬芳明灯朗炬煌煌卸巾解佩礻?虎裳愿言与子偕臧此诗甚佳而罕传余尝选古今六言诗刻巳成偶遗此诗谩记于此 

梅溪注东坡诗 

王梅溪注东坡诗世称其慱予偶信手翻一册除夜大雪留潍州诗云敢怨行役劳助尔歌饭瓮山东民谣云霜淞打雾淞贫儿备饭瓮淞音宋积雪也以为丰年之兆坡诗正用此而注云山东人以肉理饭下谓之食?卞瓮何异小儿语耶又祈雪云岁宴风日暖人牛相对闲人牛字用东方朔占书春与岁齐人牛并立之语而注亦失引 

葳蕤 

唐诗春楼不闭葳蕤锁又望见葳蕤举翠华葳蕤旗名卤簿中有之孙氏瑞应图云葳蕤瑞草王者礼备至则生今之字书例解为草木之状未得其原也 
【六十卷】
诗类七 

【诗类七】
行道遅遅 
牵丝 
夭邪 
妾鱼 
亚枝花
鱼鱼雅雅 
香球金缕 
杜诗天棘 
石城乐
估客乐
金鱼金龟 
闾丘均
挂胡床
屏风牒
小姑无郎 
风?音风?俞 
口脂面药 
凤林 
诗史 
轧轧鸦
若光嵫景 
甘泉歌
寄衣曲
高禾?秉选唐诗正声
石碣阳镌额
盛小丛
攂鼓 
宝祙腰彩 
杨素诗文 
靺鞨 
荳蔻 
李太白相逢行 
栀子同心 
张正见咏鸡
四言诗自然句 
乐曲名解 
杜诗与包佶同意
阴火 
酒龙 
青岚帚
唐诗不厌同
簏簌 
读书万卷 
吕用之
集句 
镜殿 
书贵旧本 
弓琱 
石苔可践 
赏梅悬灯 
京师易春晚
晚唐两诗脉
诗用儿字 
封使君
??白腹帩头 
塞上梅
鸿嘶猿唳 
袁绍杯
元微之唐宪宗挽词 
岭南异景 
古诗二言至十一言 
仙媪 
刘驾绝句 
乐府误字 
文选生烟字
苜蓿烽
陶弼 
唐诗翻三百篇意
石榞 
白缶?咅 
杜牧之
汉古诗逸句
子书传记语似诗者 
应真 
湓浦衣带 
古诗十九首拾遗
搥碎黄鹤楼 

太史升庵文集六十卷成都杨慎着　从子有仁编辑 后学赵开美校 

行道遅遅 

诗行道遅遅中心有违思致微婉紫玊歌所谓身远心迩洛神赋所谓足往神留皆祖其意 

牵丝 

谢灵运诗牵丝及元兴觧龟在景平注引应璩诗不悟牵朱丝三署来相寻李善注云牵丝初仕也解龟去仕也文苑英华康子元参军帖子判云万里牵丝俄毕子荆之任九流悬镜行披彦辅之云又似用为孙楚事 

夭邪 

唐诗钱唐苏小小人道冣夭邪又长安女儿双髻鸦随风趁蝶学夭邪【夭音歪】 

妾鱼 

古者一国嫁女同姓二国媵之仪礼有媵爵谓先饮一爵后二爵从之也楚辞鱼鳞鳞兮媵予江海间有鱼游必三如媵随妻先一后二人号为婢妾鱼唐诗江鱼群从称妻妾塞鴈联行号弟兄 

亚枝花 

白居易集有亚枝谓临水低枝也孟东野南浦桃花亚水红水边柳絮扬春风白诗又云亚竹乱藤多照岸亦佳句也 

鱼鱼雅雅 

古乐府朱鹭曲朱鹭鱼以乌鹭何食食茄下乌古与雅同叶音作雅盖古字乌也雅也本一字也雅与下相叶始得其音鱼以雅者言朱鹭之威仪鱼鱼雅雅也韩文元和圣德诗鱼鱼雅雅之语本此茄古荷字 

香球金缕 

白乐天诗柘枝随画皷调笑从香球又云香球趁拍回环匝花盏抛廵取次飞皆纪管弦酒席中事但不知香球何用如今人词中用金缕字亦竟不知金缕于歌何关 

杜诗天棘 

杜诗江莲摇白羽天棘蔓青丝郑樵云天棘柳也此无所据杜撰欺人耳且柳可言丝秪在初春若茶瓜留客之日江莲白羽之辰必是深夏柳已老叶浓阴不可言丝矣若夫蔓云者可言兔丝王瓜不可言柳此俗所易知天棘非柳明矣按本草索隐云天门冬在东岳名滛羊藿在南岳名百部在西岳名管松在北岳名颠棘颠与天声相近而互名也此解近之 

石城乐 

石城乐宋臧质作碧玊歌一名千金意晋孙绰作慕容攀墙视慕容垂作乐府皆失其名当表出之 

估客乐 

估客乐齐武帝之所作也其辞曰昔经樊邓后阻潮梅根渚感意追往事意满辞不叙阻潮一本作假楫武帝作此曲令释宝月被之管弦帝遂数乘龙舟游江中以纴越布为帆绿丝为帆纤鍮石为篙足篙傍老悉着欝林布作淡黄袴舞此曲用十六人云按史称齐武帝节俭常自言朕治天下十年当使黄金与土同价然其从流忘返之奢如此贻厥孙谋何怪乎金莲布地 

金鱼金龟 

佩鱼始于唐永徽二年以鲤为李也武后天授元年改佩龟以玄武为龟也杜诗金鱼换酒来盖开元中复佩鱼也李白忆贺知章诗金龟换酒处盖白弱冠遇贺知章尚在中宗朝未改武后之制 

闾丘均 

成都闾丘均在唐初与杜审言齐名杜子羙赠其孙闾丘师诗云凤藏丹霄莫龙去白水浑盖称均之文也均亦曾至云南有刺史王仁求碑文爨王墓琕文皆均笔也爨墓碑洛阳贾余绚书予修云南志以均与余绚入流寓志中 

挂胡床 

魏裴潜为兖州太守尝作一胡床及其去留以桂柱梁简文帝诗不学胡威绢宁挂裴潜床太白诗去时无一物东壁挂胡床 

屏风牒 

梁萧子云上飞白书屏风十二牒李白诗屏风九迭云锦张牒即迭也唐诗山屏六曲郎归夜宋词屏风迭迭开红牙今改迭作曲非 

小姑无郎 

古乐府清溪小姑曲云开门白水侧近桥梁小姑所居独处无郎唐李义山诗神女生涯元是梦小姑居处本无郎小姑蒋子文第三妹也杨烱少姨庙碑云虞帝二妃湘水之波澜未歇蒋侯三妹青溪之轨迹可寻 

风?音风?俞 

沈佺期有夜泊越州诗云风?音风?俞萦海若霹雳耿天吴风?音风?俞盖指飓风也字书不载此二字 

口脂面药 

杜子羙腊日诗口脂面药随恩泽翠管银罂下九霄李峤文集有谢赐口脂表云青牛帐底未辍垆香朱鸟片?忩前新调铅粉揉之以辛夷甲煎然之以桂火兰苏刘禹锡有代谢赐表云宣春圣旨赐臣腊日口脂面脂紫雪红雪雕奁既开珍药斯见膏凝雪莹合液腾芳令狐楚谢腊日赐口脂红雪表云雪散凝红紫之名香膏蕴兰麝之气合自金鼎贮于雕奁其子令狐绹谢紫雪表云灵膏有琼液之名仙散拟雪花之状职当喉舌匪效鲁庙之三缄任在??火调请献谢庄之六出此可补杜注之遗 

凤林 

水经河水必东历凤林北注凤林山名五蛮俱峙杜诗凤林戈不息鱼海路常难张籍诗凤林关里水长流白草黄榆六十秋边将皆承主恩泽无人解道取凉州 

诗史 

宋人以杜子羙能以韵语纪时事谓之诗史鄙哉宋人之见不足以论诗也夫六经各有体易以道阴阳书以道政事诗以道性情春秋以道名分后世之所谓史者左记言右记事古之尚书春秋也若诗者其体其旨与易书春秋判然矣三百篇皆约情合性而归之道德也然未尝有道德性情句也二南者修身齐家其旨也然其言琴瑟钟鼓荇莱芣苢夭桃秾李雀角鼠牙何尝有修身齐家字耶皆意在言外使人自悟至于变风变雅尤其含蓄言之者无罪闻之者足以戒如剌滛乱则曰雝雝鸣鴈旭日始旦不必曰慎莫近前丞相嗔也悯流民则曰鸿鴈于飞哀鸣嗷嗷不必曰千家今有百家存也伤暴敛则曰维南有箕载翕其舌不必曰哀哀寡妇诛求尽也叙饥荒则曰牂羊羵首三星在罶不必曰但有牙齿存可堪皮骨干也杜诗之含畜蕴籍者盖亦多矣宋人不能学之至于直陈时事类于讪讦乃其下乘而宋人拾以为巳宝又撰出诗史二字以误后人如诗可兼史则尚书春秋可以并省又如今俗卦气歌纳甲歌兼阴阳而道之谓之诗易可乎 

轧轧鸦 

杜牧登九峰楼诗白头搔杀倚柱遍归棹何时轧轧鸦【注云轧轧鸦棹声也】 

若光嵫景 

江淹诗属我嵫景半赏尔若光初嵫景崦嵫之景若光若木之光一喻老一喻少也 

甘泉歌 

秦始皇作骊山陵周回跨阴盘县界水背陵障使东西流运大石于渭北诸民怨之作甘泉之歌云运石甘泉口渭水不敢流千人唱万人讴金陵余石大如塸此歌见三秦记余编风雅逸编秦以前古歌谣搜括无遗而乃复遗此刻梓已行不容窜入遂笔于此信乎纂录之难周也 

寄衣曲 

唐长孙左辅寄衣曲云征人去年戍边辽水夜得书字盈纸挥刀就烛裁红绮结作同心达千里君寄边书书莫绝妾答同心心自结同心再解心不离书字频开字愁灭结成一夜和泪封贮书只在怀袖中莫如书字固难久愿学同心长可同左辅盛唐人诗集亡逸此诗英华亦不载故谨录之 

高禾?秉选唐诗正声 

五言古诗汉魏而下其响绝矣六朝至初唐止可谓之半格又曰近体作者本自分晓品者亦能区别高禾?秉选唐诗正声首以五言古诗而其所取如陈子昂故人江北去杨柳春风生李太白去国登兹楼怀归伤莫秋刘???虚沧溟千万里日夜一孤舟崔曙空色不映水秋声多在山皆律也而谓之古诗可乎譬之新寡之文君屡醮之夏姬羙则羙矣谓之初笄室女则不可于此有盲妁取??负罐而充完壁以白练而为黄花苟有孱壻必售其欺高禾?秉之选诚盲妁也近见苏刻本某公之序乃谓正声其格浑其选严噫是其孱壻乎 

石碣阳镌额 

东皋杂录云汉碑额多篆身多隶隶多凹篆多凸惟张平子碑则额与身皆篆也慎按三代钟鼎文有欵识隐起而凸曰欵以象阳中陷而屈曰识以象阴刻之印章则阳文曰朱子阴文曰白文盖古今金石同一例也刘禹锡宜城歌云花台侧生树石碣阳镌额不见汉碑不知此句为何说也 

盛小丛 

乐府诗集有突厥三台其辞曰鴈门山上鴈初飞马邑栏中马正肥日旱山西逢驿使殷勤南北送征衣乃唐妓盛小丛诗也传者失其名 

攂鼓 

岑参凯歌鸣笳攂皷拥回军今本攂作迭非近制启明定昏皷三通曰发攂当用此字俗作擂非攂亦俗字然差善于擂古乐府官家出游雷大皷雷转作去声用 

宝祙腰彩 

礻?末女人胁衣也隋焬帝诗锦礻?末袖淮南舞宝礻?末楚宫腰卢照邻诗倡家宝祙蛟龙被是也或谓起自杨妃出于小说伪书不可信也崔豹古今注谓之腰彩注引左传衵服谓日日近身衣也是春秋之世已有之岂始于唐乎沈约诗领上蒲桃绣腰中合欢绮谢偃诗细风吹宝礻?末轻露湿红纱 

杨素诗文 

杨素作柳弘诔云山阳王弼风流长逝颖川苟爽零落无时修竹夹池永绝梁园之赋长杨应诏无复洛川之文又尝以五言诗七百字赠播州刺史薛道衡词气颖拔风韵秀出为一时盛作见文苑英华素本以武功显而文藻若此 

靺鞨 

靺鞨国名古肃慎地也其地产宝石大如巨栗中国谓之靺鞨文与可朱樱歌云金衣珍禽弄深樾禁籞朱樱斑若缬上幸离宫促荐新藤篮宝笼貂珰发凝霞作丸珠尚软油露成津蜜初割君王午坐鼓猗兰翡翠一盘红靺鞨葛鲁乡西江月词云靺鞨斜红带柳琉璃涨绿平桥人间花月见新妖不数江南苏小恨寄飞花簌簌情随流水迢迢鲤鱼风送木兰桡回棹荒鸡报晓二公诗词皆用靺鞨事人罕知者故详疏之 

荳蔻 

杜牧之诗婷婷袅袅十三余荳蔻稍头二月初刘孟熙谓本草云荳蔻未开者谓之含胎花言少而娠也其所引本草是言少而娠非也且牧之诗本咏娼女言其羙而且少未经事人如荳蔻花之未开耳此为风情言非为求嗣言也若倡而娠人方厌之以为绿叶成阴矣何事入咏乎 

李太白相逢行 

太白相逢行云朝骑五花马谒帝出银台秀色谁家子云中珠箔开金鞭遥指点玊勒乍遅回夹毂相借问知从天上来怜肠愁欲断斜日复相催下车何轻盈飘飖似落梅娇羞初解佩语笑共衔杯衔杯暎歌扇似云月中见相见不相亲不如不相见相见情已深未语可知心胡为守空闺孤眠愁锦衾锦衾与罗帏缠绵会有时春风正澹荡莫两来何遅愿言三青鸟却寄长相思光景不待人湏臾发成丝壮年不行乐老大徒伤悲持此道密意无令矌佳期此诗予家藏乐史本最善今本无怜肠愁欲断四句他句亦不同数字故备录之太白号斗酒百篇而其诗精练若此所以不可及也 

栀子同心 

梁徐悱妻刘三娘诗两叶虽为赠交情永未因同心何处切栀子最关人唐施肩吾杂曲怜时鱼得水怨罢啇与参不如山栀子却解结同心韩翃诗槟榔满把能消酒栀子同心好赠人 

张正见咏鸡 

张正见咏鸡诗曰蜀郡随金马天津应玊衡上句用金马碧鸡事下句用纬书玊衡星精散为鸡事也以无为有以虚为实影略之句伐材之语非深于诗者孰能为之严沧浪乃云张正见之诗虽多亦奚以为岂知言哉 

四言诗自然句 

江淹别赋春草碧色春水绿波送君南浦伤如之何取诸目前不雕琢而自工可谓天然之句他如梁元帝秋水文波秋云似罗唐罗昭谏蟋蟀赋羙人在何夜影流波与子伫立徘徊思多抑其次也近世知学六朝初唐而以饾饤生涩为工渐流于不通有改莺啼曰莺呼猿啸曰猿戾为士林传咲安知此趣耶 

乐曲名解 

古今乐录云伧歌以一句为一解中国以一章为一解王僧虔启曰古曰章今曰解解有多少当是先诗而后声诗叙事声成文必使志尽于诗音尽于曲是以作诗有丰约制解有多少又诸曲调皆有辞有声而大曲又有艳有趍而乱辞者其歌诗也声者若羊吾夷伊那何之类也艳在曲之前趍与乱在曲之后亦犹吴声西曲前有和后有送也慎按艳在曲之前与吴声之和若今之引子趍与乱在曲之后与吴声之送若今之尾声羊吾夷伊那何皆辞之余音袅袅有声无字虽借字作谱而无义若今之哩啰嗹唵吽也知此可以读古乐府矣 

杜诗与包佶同意 

包佶诗波影倒江枫与土诗石出倒听枫叶下同意二句并工未易优劣也 

阴火 

易泽中有火素问云泽中有阳焰注阳焰如火烟腾腾而起于水面者是也盖泽有阳焰乃山气通泽山有阴霭乃泽气通山文选海赋阴火潜然唐顾况使新罗诗阴火暝潜烧是也东坡游金山寺诗云是时江月初生魄二更月茖天深黑江心似有炬火明飞熖照身栖鸟惊怅然归卧心莫识非鬼非仙竟何物注引物类相感志山林薮泽晦明之夜则野火生烟散布如人秉烛其色青异乎人火刘须溪批云龙也非是坡公西湖诗又有湖光非鬼亦非仙之句与此可互证 

酒龙 

陆龟蒙诗花匠碍寒应束手酒龙多病尚垂头又咏茶诗思量北海徐刘辈枉向人间号酒龙北海谓孔融徐邈及刘伶也 

青岚帚 

陈陶咏竹诗云青岚帚亚思君祖绿润编多忆蔡邕陈张君祖竹赋青岚运帚碧空扫烟蔡邕竹赞云绿润碧鲜绀文紫钱 

唐诗不厌同 

唐人诗句不厌雷同绝句尤多试举其略如忽见陌头杨柳色悔教夫壻觅封侯王昌龄春闺怨也而李颀春闺怨亦云红粉女儿窓下羞画眉夫壻陇西头自怨愁容长照镜悔教征戍朏封侯王勃九日诗云九月九日望乡台他席他乡送客杯人今巳厌南中苦鸿鴈那从北地来而卢照邻九日诗亦云九月九日眺山川归心归望积风烟他乡共酌金花酒万里同悲鸿鴈天杜牧边上闻胡笳诗云何处吹笳薄莫天塞垣高鸟没狼烟游人一听头堪白苏武曾禁十九年胡曾诗云漠漠黄沙际碧天问人云此是居延停骖一顾犹魂断苏武争消十九年戎昱湘浦曲云虞帝南廵不复还翠娥幽怨水云间昨夜月明湘浦宿闺中环佩度空山高骈云帝舜南廵不复还二妃幽怨水云间当时珠泪垂多少只到而今竹尚斑白乐天诗绿浪东西南北水红兰三百九十桥刘禹锡云春城三百九十桥夹岸朱楼隔柳条杜工部诗新春看又过何日是归年李太白云万重关塞断何日是归年莺莺诗自从销瘦减容光万转千回懒下床不为傍人羞不起因郎憔悴却羞郎欧阳詹太原妓诗自从销瘦减容光半是思郎半恨郎欲识旧时云髻样开奴床上镂金箱李贺咏竹云无情有恨何人见露压烟笼千万枝皮日休咏白莲云无情有恨何人见月晓风清欲堕时陆龟蒙送棊客诗云满目山川似奕棊况当秋鴈正斜飞金门若召杨玄保赌取江东太守归温庭筠观棊诗云闲对奕秋倾一壸黄羊枰上几成都他时谒帝铜池水便赌宣城太守无 

簏簌 

唐李郢诗薄雪燕蓊紫燕钗钗垂簏簌抱香怀一声歌罢刘郎醉脱取明金压绣鞋簏簌下垂之貌又作??鹿??敕李贺春坊正字剑子歌挼丝团金悬??鹿??敕其义一也薛君采语予云 

读书万卷 

杜子羙云读书破万卷下笔如有神此子羙自言其所得也读书虽不为作诗设然胷中有万卷书则笔下自无一点尘矣近日士夫争学杜诗不知读书果曾破万卷乎如其未也不过拾离骚之香草丐杜陵之残膏而已又尝记宋宣政间文人称翟水文叶梦得汪藻孙觌四人孙尝自评曰吾之视浮溪浮溪之视石林各少十年书石林视翟忠惠亦然识者以为确论今之学文者果有十年书乎不过抄玊篇之难字效红勒之轧乱而巳乃反峻其门墙高自标榜必欲晚古人而薄前辈何异蜉蝣撼大树乎 

吕用之 

唐吕用之在维扬日佐高骈专权擅政有商人刘??负妻裴氏有国色用之以阴事构取??负愤惋因成诗三首曰宝钗分股合无缘鱼在深渊日在天得意紫鸾休舞镜断踪青鸟罢衔钱金杯倒覆难收水玊轸倾欹懒续弦从此蘼芜山下过只应将泪比流泉鸾辞旧伴知何止凤得新梧想称心红粉尚残休幂幂白云将散信沉沉巳休磨琢投期玊懒更经营买咲金愿作山头似人石丈夫衣上痕深旧甞游处徧寻看覩物伤情死一般买笑楼前花已谢画眉窓下月空残云归巫峡音容断路隔星河去住难莫道诗成无泪下泪如泉涌亦湏干诗成吟咏不辍一日晚见一虬鬓者叟行步迅疾眸光射人揖??负曰子哀心有何不平之事??负具对之叟夜果入用之家化形于斗拱之上叱用之曰所取刘氏之妻并其宝货速还之否则随刃落矣用之惊惶夜遣干事赍金并裴氏还??负??负夜从舟去虬鬓亦无踪迹 

集句 

亡友安公石嘉州人妙于集句以鲈鱼正羙不归去对瘦马独吟真可哀又□君酌我一斗酒与尔共消万古愁又梁间燕子闻长叹【李义山句】楼上花枝笑独眠【刘长卿】水国莲花府【韩翃】云帆枫树林【杜工部】又集杜句吊叶叔晦读者为之泣下其诗云临江把臂难再得便与先生成永诀文章曹植波浪阔死为星亦不灭老去新诗谁与传男儿性命绝可怜出门转盼巳陈迹妻子山中哭向天中夜起坐万感集人生有情泪沾臆凤凰麒麟安在哉石田茅屋荒苍苔君不见空墙日色晚悲风为我从天来 

镜殿 

唐高宗造镜殿武后意也四壁皆安镜为白画秘戏之需帝一日独坐其中刘仁轨奏事入惊走下阶曰天无二日土无二王臣见四壁有数天子不祥莫大焉帝立命剔去后闻之不悦帝崩后复建之杨廉夫诗镜殿青春秘戏多玊肌相照影相摩六郎酣战明空笑队队鸳鸯漾渌波 

书贵旧本 

观乐生爱收古书甞言古书有一种古香可爱余谓此言末矣古书无讹字转刻转讹莫可考证余于滇南见故家收唐诗纪事抄本甚多近见杭州刻本则十分□□□□□陶渊明集遗季札赞草堂诗余旧本书坊射利欲速售减去九十余首兼多讹字余抄为拾遗辩误一卷先太师收唐百家诗皆全集近苏州刻则每本减去十之一如张籍集本十二卷今只三四卷又傍取他人之作入之王维诗取王涯绝句一卷入之诧于人曰此□之全集以图速售今王涯绝句一卷在三舍人集之中将谁欺乎此其大关系者若一句一字之误尤多畧举数条如王涣李夫人歌修嫮秾华销歇尽修嫮讹作德所武元衡诗刘琨坐啸风清塞讹作生苑琨在边城则清塞字为是焉得有苑乎杜牧诗长空澹澹没孤鸿今妄改作孤鸟没平仄亦拗矣杜诗七月六日苦炎蒸俗本蒸作热纷纷戏蝶过开幔俗本开作闲不知子羙父名闲诗中无闲字□□上夜关今俗本作卜夜间曾闪朱旗北斗殷妄改殷作□成何文理前人已辩之矣刘巨济收许浑诗湘潭云尽□□出今俗本烟作山亦是浅人妄改湘水多烟唐诗中流欲□见□烟是也烟字大胜山字李义山诗瑶池宴罢留王母金屋妆成贮阿娇俗本作玉桃偷得怜方朔直似小儿语耳陆龟蒙宫人斜诗草着愁烟似不春俗本作草尉如烟似不春尤谬小词如周羙成愔愔坊曲人家坊曲妓女所居俗改曲作陌张仲宗词东风如许恶俗改如许作妬花平仄亦失贴孙夫人词日边消息空沉沉俗改日作耳东坡玊如纤手嗅梅花俗改玉如作玉奴其余不可胜数也书所以贵旧本者可以订讹不独古香可爱而巳 

弓琱 

天顺初英庙大猎从官皆戎服弓矢以护跸应制赋诗有祭酒刘 某诗以琱弓为弓琱大学生轻薄者帖诗于监门云猎羽杨长共友僚琱弓诗倒作弓琱祭酒如今为酒祭行??官何以达廷庙广东举人王佐复上诗于刘云乐羊终是愧巴西许下惟闻哭习脂岂是先生无好句弓琱何愧古人诗本为能得司成之喜刘览之愈怒其后王佐刻其桐乡诗具载此首遂大传其事 

石苔可践 

隋王无功诗石苔应可践丛枝幸易攀清溪归路直乘月醉歌还闲咏此诗有疑难者曰石苔之滑践之岂不颠余曰非也观诗中一幸字便得其解盖言石苔本难践幸有丛枝可攀援耳古人用意湏三思乃得之谢灵运诗苔滑谁能步葛弱岂可扪此反其意唐杜审言诗攀崖践苔易迷路出花难又顺用无功诗意也章后斋闻予此言所见略同因成一绝云哲匠应机成羙锦东风随处点春功若求巧出天然处正在时人话柄中 

赏梅悬灯 

余少年与恒忱二弟赏梅世耕庒悬挂灯于梅枝上赋诗云疏梅悬高灯照此花下酌只疑梅枝然不觉灯花落王浚川见而赏之曰此奇事奇句古今未有也近阅赵德庄眼儿媚词云黄昏小宴到君家梅粉试春华暗香素蕋横枝疏影月淡风斜○更烧红烛枝头挂粉蜡斗香奢元宵近也小园先试火树银花 

京师易春晚 

杜审言诗始出凤凰池京师易春晚奇句也盖言繁华之地流景易迈李颀诗好在长安行乐地空令岁月易蹉跎亦此意耳近刻本改作阳春晚非也幸唐诗品汇可证余尝言古书重刻一番差讹一番一苦于人之妄改二苦于匠之刀误书所以贵旧本以此 

晚唐两诗脉 

晚唐之诗分为二派一派学张籍则朱庆余陈标任蕃章孝标司空图项斯其人也不派学贾岛则李洞姚合方干喻凫周贺九僧其人也其间虽多不越此二派学乎其中日趋于下其诗不过五言律更无古体五言律起结皆平平前联俗语十字一串带过后联谓之颈联极其用工又忌用事谓之点鬼簿惟搜眼前景而深刻思之所谓吟成五个字捻断数茎须也余尝笑之彼之视诗道也狭矣三百篇皆民间士女所作何尝捻须今不读书而徒事苦吟捻断肋骨亦何益哉晚唐惟韩柳为大家韩柳之外元白皆自成家余如李贺孟郊祖骚宗谢李义山杜牧之学杜甫温庭筠权德舆学六朝马戴李益不坠盛唐风格不可以晚唐目之数君子真豪杰之士哉彼学长籍贾岛者真处裩中之虱也○【二派见张洎集序项斯诗非余之臆说也】 

诗用儿字 

古诗有用近俗字而不俗者如孙光宪采莲诗曰菡蓞香连十顷陂小姑贪戏采莲遅晚来弄水船头湿更脱红裙裹鸭儿李群玊钓鱼诗曰七尺青竿一丈丝菰蒲叶里逐风吹几回举手抛芳饵惊起沙滩水鸭儿又赠琵琶妓诗有曰我见鸳鸯飞水去君还望月苦相思一双裙带同心结早寄黄莺孤鴈儿卢仝新年亦有诗云新年何事最堪悲病客还听百舌儿太岁只游桃李径青风肯换岁寒枝 

封使君 

古传记言汉宣城郡守封邵一日化为虎食郡民民呼曰封使君即去不复来其地谣曰莫学封使君生不治民死食民张禺山诗曰昔日汉使君化虎方食民今日使君者冠裳而吃人又曰昔日虎使君呼之即惭止今日虎使君呼之动牙齿又曰昔时虎伏草今日虎坐衙大则吞人畜小不遗鱼虾或曰此诗太激禺山曰我性然也余尝戏之曰东坡嬉笑怒骂皆成诗公诗无嬉笑但有怒骂耳 

??白腹帩头 

段成式汉上题襟集与温庭筠倡和诗章皆务用僻事其中一绝云柳雪烟梅隐青楼残日黄鹂语未休见说自能裁礻?白腹不知谁更着帩头按梁王筠诗咏裁衣有云裲裆双心共一抹礻?白腹两边作八撮襻带虽十不忍缝开孔裁穿犹未达其曰礻?白腹丈今之裹肚也古乐府罗敷行云少年见罗敷脱帽着帩头 

塞上梅 

唐王建塞上梅诗云塞上路傍一株梅年年花发黄云下昭君已没汉使回前后征人惟系马日夜风吹满陇头还随流水东西流此花若近长安路九衢年少无攀处按此诗则塞上斧氷斲雪之地亦有梅花可谓异矣详诗之旨以为汉使送昭君时所种抑又异矣而昔人咏梅花及赋昭君未有引此者特表出之元老滇南杨文襄公【一清】塞上诗云酒店茶房梅树无梅无酒无茶云外行行白鴈风前阵阵黄沙则地名梅树盖亦有因而王建所赋殆非虚也 

鸿嘶猿唳 

周贺诗鸿嘶荒垒闭鸿未闻嘶也近日一士夫诗枕上闻猿唳余弟叙庵戏之曰猿变为鹤矣 

袁绍杯 

后汉郑玄传袁绍总兵冀州遣使要玄大会宾客玄最后至乃筵升上坐饮酒一斛绍客多豪俊并有才说玄依方辨对咸出问表莫不嗟服杜诗江上徒逢袁绍杯公以玄自比为儒而逢世乱也湏溪批云如此引袁绍事不晓噫湏溪眯目之言不晓真不晓也王洙注引河朔饮事尤无干涉不读万卷书不能觧读杜诗信哉 

元微之唐宪宗挽词 

天宝遗余事元和盛圣功二凶枭帐下三叛斩都中始服沙陀虏方吞逻逤戎狼星如要射犹有鼎湖弓二凶谓杨惠琳李师道传首京师三叛谓刘辟李锜吴元济斩于都市斯亦近诗史矣 

岭南异景 

元微之送客游岭南一诗颇着异闻其云波心拥楼阁矢?见外布星辰自注交广间南极渐高北极凌低矢?见度外星辰至众如五曜者皆不在星经今按波心楼阁指蜃气规如天文书黄帝使鬪苞授矢?见之矢?见用字亦不苟又云曙朝霞晱晱海夜火磷磷注云海水夜击之则光如火阴火潜然之谓也又云果然皮胜锦吉了语如人果然猿属庄子所云复犹果然是也吉了鸟名秦吉了能人语又云水面波疑索?攵山头虹似巾注虹音近綘 

古诗二言至十一言 

黄帝弹歌断竹厂?尗木飞土逐肉二言之始也诗颂振振鹭鹭于飞鼓咽咽醉言归三言之始也欝陶乎予心颜厚有忸怩五言之始也诗雅我不敢效我友自逸八言之始也杜诗男儿生不成名身巳老九言也李太白黄市铸鼎于荆山炼丹砂丹砂成骑龙飞上太清家十言也东坡诗山中故人应有招我归来篇十一言也我不敢效我友自逸亦可作两句若长吉酒不到刘怜坟上土八言一句浑全 

仙媪 

北齐窦泰其母梦风雷暴起电光夺目駃寤而惊汗遂有娠期而不产大惧有巫媪曰渡河湔裙产子必易从之生泰宋胡宿银河诗犹余仙媪湔裙水几见星妃度韈尘用此事也 

刘驾绝句 

刘驾晚唐人诗一卷余家旧有之今逸其本尝记其四首其一春夜云一别杜陵归未期祗凭魂梦接亲知近来欲睡浑难睡夜夜夜深闻子规其二秋怀云岁岁干戈阻路岐望山心切与心违秋来何处开怀抱日日日斜空醉归望月云清秋新霁与君同江上高楼倚碧空酒尽露零宾客散更更更漏月明中晚登成都迎春阁云朱栉凭阑眺锦城烟笼万井二江明香风芇阁花满树树树树头啼晓莺诗颇新异聊为笔之近阅司马才仲无题二首云香梦依稀逐断云桃根渡口惜离分春愁满纸无多句句句句中多为君其二肌生香雪步生莲一捻腰肢一捻年频见樽前浑不语心心心在阿谁边盖效之也 

乐府误字 

陕西近刻左克明乐府本节郭茂倩乐府诗集误字尤多略举一二如读曲诃云逋发不可料憔悴为谁覩欲知相忆时但看裙带缓几许逋发谓发之散乱未料理也逋字下得妙今改作通发何解也今据郭本正之又乌栖曲云宜城酘酒今行熟酘酒重酿酒也不知何人妄改作投泊酘酒熟则有理投泊岂能熟也虽郭本亦误按北堂书抄云宜城九酝酒曰酘酒并引此句晋曰纻舞词罗礻?圭徐转红袖扬何承天芳树曲微飙扬罗礻?圭皆误礻?圭作鞋 

文选生烟字 

宋人小说谓刘禹锡竹枝词瀼西春水縠文生乃生熟之生信是文选谢眺诗远树瞹芊芊生烟纷漠漠亦然小谢之句实本灵运灵运撰征赋云披宿莽以迷径覩生烟而知墟 

苜蓿烽 

岑参塞上诗首苜蓿烽边逢立春葫芦河上泪沾巾塞外无州郡城驿沙漠无际望中惟有烽堠故以烽计程五烽而当一驿如苜蓿烽白龙烽狼居烽是也三藏西域记葫芦河上狭下宽以形名之亦见西域记 

陶弼 

陶弼宋仁宗时人有诗名仕于两广诗绝似晚唐宋文鉴选其二首虔化县云暖雪梅花树晴雷赣石溪出岭云天文离卷石人影背含沙其它如僧寺云花露生瓶水松风落架书早行云照枕残鸡月吹灯落叶风李洞喻凫可相伯仲也 

唐诗翻三百篇意 

唐刘采春诗冉?阝年离别日只道往桐庐桐庐人不□今得广州书此本诗疏何斯违斯一句其疏云君子既行王命于彼远方谓适居此一处今复乃此去更转远于余方韦苏州诗春潮带雨晚来急野渡无人舟自横此本于诗泛彼栢舟一句其疏云舟载渡物者今不用而与众物泛泛然俱流水中喻仁人之不见用其余尚多类是三百篇为后世诗人之祖信矣 

石榞 

杜工部上后园山脚诗石榞遍天下水陆兼浮沉注曰唐韵榞音原木名沈曰石榞其子如芎藭其皮可以御饥时天下荒乱小民转沟壑水陆并载石榞以充粮也或曰善本止是原字 

白缶?咅 

储光羲京口题崇上人山亭诗呌呌海鸿声轩轩江燕翼寄言清凈者闾阎徒白缶??缶??裴毕切?别名其音与翼韵不叶或是菩字菩唐韵音蒲北反草也言闾阎民穷惟白草而巳 

杜牧之 

律诗至晚唐李义山而下惟杜牧之为冣宋人评其诗豪而艳宕而丽于律诗中特寓拗峭以矫时弊信然 

汉古诗逸句 

庭中有奇树上有悲鸣蝉○泛泛江汉萍飘荡永无根○青青陵中草倾叶?日文巾?朝日阳春被惠泽枝叶可揽结○饿狼食不多饥豹食有余○蝴蝶游西园莫宿树间○天霜木叶下鸿鴈当南飞【古诗四十余首文选收其十九首今其遗句见于类书多有之聊录其一二断珪缺壁犹胜瓦砾如山也】人远精神近寤寐梦容光【无名氏】初秋北风至吹我章华台浮云多暮色似从崦嵫【同上】石上生菖蒲一寸八九节仙人劝我食令人好颜色【同上】羁絷系世网进退维凖绳【江伟】去妇不顾门萎韭不入园【诸葛孔】探怀授所欢愿醉不顾身【王仲宣】皎月垂素光玄云为髣髴【刘公干】玄景如暎壁繁星如散锦【廋阐】金荆特作枕紫荆特作床【古歌】争先非吾事静照在忘求【王右军】来若迅风散逝如归云征【李克】翕如翔云会忽若惊风散【枣腆】遥看野树短远望樵人细【虞骞】黄鸟鸣相追交交弄好音【古诗】相思心既劳相望脰亦悁【陆彦声】迅飙翼华盖飘飖若鸿飞【石崇】玄清渺渺观浴景出东渟【仙诗】逍遥玄津际辔景落沧溟【上】 

子书传记语似诗者 

羙色不同面悲音不共声【论衡】片玊可以奇奚必待盈尺【抱朴子】两江珥其市九桥带其流【杨雄】生无一日欢死有万世名【列子】善御不忘马善射不忘弓【韩诗外传】文绣被台榭菽粟食凫鴈【晏子】日日献玊衣旦旦进玊食【列子】骏马养外厩羙人充下陈【战国策】操行有常贤仕宦无常遇【王充】触露不搯葵日中不剪韭【古谚】飞鸟号其群鹿鸣求其友【楚辞注】膏以肥自??炳翠以羽殃身【苏秦】熏以香自烧膏以明自煎【陈留父老】良将如收电可见不可追【抱朴子】高不绝山阜跛羊升其颠深不绝涓流稚子浴其渊【牟子】急行无善步促柱少和声【王充】孔子辞廪丘终不盗带钩许由让天下终不利封侯【淮南】高山寻云霓深谷肆无景【羊祜疏】南游罔穴?艮野北息沉墨乡【淮南】日回而月周时不与人游【淮南】百里不贩樵千里不贩□【古谚】两贵不可同两势不可双【说苑】女爱不敝席男欢不尽轮【鬼谷子】御马不释策操弓不反檠【家语】鹊巢知风起獭宀?几知水生【韩诗外传】豊屋知名家乔木知旧都【吕览】井水无大鱼新林无长木【上】饿狼守庖厨饿虎牧牢豚【仲长绕昌言】代马依北风越鸟翔故巢【吴越春秋】荆山不贵玊鲛人不贵珠【韩诗外传】蠹蝝仆柱梁蚊虻走牛羊【新序】青崖若点黛素湍如委练【罗含湘中记】白沙如霜雪赤岸若朝霞【上】洞庭对岳阳修眉鉴明镜【上】神丘有火穴火?几景照千里仑有溺水鹅毛不能起【玄中记】日南有野女群行不见夫其状皛且白祼袒无衣礻?需【唐蒙慱物记】蟪蛄鸣于朝寒螀鸣于夕【风土记秋日】虫??成市于朝蚊成市于夕【夏】煦气成虹霓挥袖起风尘【刘郡赵都赋】不宝咫尺玊而爱寸阴旬【司马法】皷声不过阊铎声不过阆【上】铎以声自毁膏以明自铄【淮南】大江如索带舟舩如凫鴈【郡国志】跣跗被啇舄重译吟诗书【王充】醴泉有故源嘉禾有旧根○白壁不可为容容多后福【左雄传】仲尼长东鲁大禹出西羗【晋书戴叔鸾传】明月不妄暎兰葩岂虚鲜【郭璞】新霁青阳升天光入隙中【佛经】日从蒙汜出照树初无影【上】陇坂萦九曲不知高几里【二秦记】高树翳朝云文禽蔽渌水【应璩】流鼓怒浪静树振惊○摇木不生危松栢不处卑【国语】遁关不可复亡犴不可再【淮南】一渊不两蛟【淮南】两雄不并栖【三国志】 

应真 

晋宁唐池南侍御【琦】从余为诗一日观禅藻集梁昭明太子同泰寺浮图诗云梵世陵空下应真蔽景趋梵世事则知之矣应真何说也余曰子不观文选及坡诗乎文选天台山赋云王乔控鹤以冲天应真飞锡以蹑虚注引百法论曰应真谓罗汉也东坡赠杜介诗曰应真飞锡过绝润度云鸟注亦引文选云云池南检二书果然他日谓余曰先生何以精通佛书如此余曰此儒书引佛书云尔荒诞旁行之书焉暇究之乎 

湓浦衣带 

陆鲁望寄江州司马诗湓浦尝闻似衣带庐峯见说□香炉此二句极工盖用何逊诗湓城俯湓水湓水萦如带日夕望高楼耿耿青云外而注不知引 

古诗十九首拾遗 

闺中有一妇捣衣寄远人深夜不安寝杵声闻四邻夫婿从军久别离无冬春欲寄向何处边塞多风尘兰茞徒芬香无由近君身此古诗十九首之遗也锺嵘云古诗凡四十余首陆机所拟十余首至梁昭明选十九首其余有见于乐府及玊台新咏者若上山采蘼芜橘袖垂华实红尘蔽天地十五从军征四坐且莫諠悲与亲友别穆穆清风至兰若生春阳步出城东门白阳初生时凡十首皆首尾全近又门?免类要及北堂书钞修文殿御览会合丛残得此首其碎句无首尾者载之于诗话补遗 

搥碎黄鹤楼 

李太白过武昌见崔颢黄鹤诗叹服之遂不复作去而赋金陵凤凰台也其事本如此其后禅僧用此事作一偈云一拳搥碎黄鹤楼一脚踢翻鹦鹉洲眼前有景到不得崔颢题诗在上头傍一游僧亦举前二句而缀之曰有意气时消意气不风流处也风流又一僧云酒逢知巳艺压当行元是借此事设辞非太白诗也流传之久信以为真宋初有人伪作太白醉后荅丁十八诗云黄鹤高楼巳搥碎一首乐史编太白遗诗遂收入之近日觧学士缙绅吊太白诗云也曾搥碎黄鹤楼也曾踢翻鹦鹉洲殆类优伶之语噫太白一何不幸耶 
【六十一卷】
诗类八 

【诗类八】
乌盐角
温泉石刻 
铙歌曲
昔昔盐
解红 
卿云歌
古歌铜雀词
朱鹭 
尤延之落梅海棠二词
玊树曲
元明宗时童谣 
薛沂叔守岁词 
阿亸回
杨柳索春饶
小梁州
鹧鸪天
胡无人行 
焬帝曲名 
牧庵词
踏莎行
朝天紫
泥人娇
哀曼 
点绛唇 

太史升庵文集六十一卷 成都杨慎着　从子有仁编辑 后学赵开美校 

乌盐角 

曲名有乌盐角江邻几杂志云始教坊家人市盐得一曲谱于子角中翻之遂以名焉戴石屏有乌盐角行元人月泉吟社诗山歌聒耳乌盐角村酒柔情玊练礻?追 

温泉石刻 

又于临潼骊山之温汤见石刻元人一词曰三郎年少客风流梦绣岭蛊瑶环渐浴酒发春海棠睡暖笑波生媚荔子浆寒况此际曲江人不见偃月事无端羯鼓三声打开蜀道霓裳一曲舞破潼关马嵬西去路愁来无会处但泪满关山空有香囊遗恨锦袜传看玊笛声沉楼头月下金钗信杳天上人间几度秋风渭水落叶长安再过之石以磨为别刻矣 

铙歌曲 

汉铙歌十八曲自朱鹭至石溜古今乐录谓其声辞相杂不复可分是也大字是辞细字是声声辞合写故致然尔此说卓矣近世有好奇者拟之韵取不恊字用难训亦好古之弊矣 

昔昔盐 

梁乐府夜夜曲或名昔昔盐昔即夜也列子昔昔梦为君盐亦曲之别名 

解红 

曲名有解红者今俗传为吕洞宾作见物外清音其名未晓近阅和凝集有解红歌云百戏罢五音清解红一曲新教成两个瑶池小仙子此时夺郄柘枝名乐书云优童解红舞衣紫绯绣礻?需银带花凤冠盖五代时人也焉有吕洞宾在唐世预填此腔耶 

卿云歌 

太平御览引卿云歌卿云烂兮峦漫漫兮峦今诸书所引误作礼 

古歌铜雀词 

古歌词长安城西双贝阙上有一双铜雀宿一鸣五谷生再鸣五谷熟今文选注所引遗一宿字遂不可韵难读 

朱鹭 

古乐府有朱鹭曲解云因饰鼓以鹭而名曲焉又云朱鹭咒鼓飞于云末徐陵诗有枭锺鹭鼓之句宋之问诗稍看朱鹭转尚识紫骝娇皆用此事盖鹭色本柏汉初有朱鹭之瑞故以鹭形饰鼓又以朱鹭名鼓吹曲也梁元市放生池碑云玄龟夜梦终见取于宋王朱鹭晨飞尚张罗于汉后与朱鹭飞云末事相叶可以互证补乐府解题之缺 

尤延之落梅海棠二词 

尤延之瑞鹧鸪词二首一咏落梅一咏海棠皆绝妙落梅词云清溪西畔小桥东落叶纷纷水映空五夜客愁花片里一年春事角声中歌残玊树人何在舞破山香曲未终郄忆孤山归醉路马啼香雪衬东风海棠诗云两株芳蕋傍池阴一笑嫣然抵万金烈火照林光灼灼彤霞射水影沉沉晓妆无力燕支重夜醉方酣酒晕深定自格高难着句不应工部摠无心二首咏二花句句见题而风味脱洒何羡唐人乎 

玊树曲 

壁月夜琼楼春莲舌冷冷词调新当时学士尽丰禄直谏犯颜无一人歌未阕欢未歇晋王剑上粘腥血君臣犹在醉乡中一面已无陈日月 

元明宗时童谣 

牡丹红禾苗空牡丹紫禾苗死明帝在位五月而崩庙讳乃和字也 

薛沂叔守岁词 

薛泳字沂叔其守岁青玊案词云一盘清夜江南果吃果看书只清坐一年心事半生牢落尽向今宵过○此身本是山中个纔出山来便差错手种青松应长大縳茅深处抱琴归去又是明年那此词虽俚俗自是晚宋词体曹东亩刘后村饶为之那乃个切语助辞后汉书公是韩伯休那注那语反声集韵作那又作口?柰又那与柰通东方朔传柰何乎陛下韩文柰何乎公言无柰之何也杜诗杖藜不睡谁能那 

阿亸回 

太白诗羌笛横吹阿亸回番曲名张佑集有阿滥堆盖飞禽名明皇御玊笛采其声翻为曲子即此也番人无字止以声传故随中国所书人各不同耳难以意求恘 

杨柳索春饶 

张小山小桃红词云一汀烟柳索春饶添得杨花闹盻杀归舟木兰棹水迢迢画楼明月空相照今番瘦了多情知道宽褪翠裙腰○蒌蒿穿雪动杨柳索春饶山谷诗也此词用之今刻本不知改绕为愁不惟无韵且无味矣 

小梁州 

贾逵曰梁米出于蜀汉香美愈于诸梁号曰竹根黄梁州得名以此秦地之西炖煌之间亦产梁米土沃类蜀故号小梁州曲名有小梁州为西音也 

鹧鸪天 

唐郑嵎诗春游鸡鹿塞家在鹧鸪天【词名鹧鸪天本此】 

胡无人行 

古胡无人行云望胡地何崄侧断胡头脯胡臆太白胡无无人行效其语喋胡血履胡肠胡无人汉道昌乐府诗集不载古词太平御引其遗句耳 

焬帝曲名 

玊女行觞神仙留客皆焬帝曲名 

牧庵词 

姚牧庵醉高歌词云十年燕月歌声几点吴霜鬓影西风吹起鲈鱼兴巳在桑榆暮景○荣枯枕上三更傀儡场中四并人生幻化如泡影几个临危自省○牧庵一代文章巨公此词高古不减东坡稼轩也 

踏莎行 

韩翊诗踏莎行草过春溪【词名踏莎行本比】 

朝天紫 

朝天紫本蜀牡丹花名其色正紫如金紫大夫之服色故名后以为曲名今以紫作子非也见陆游牡丹谱 

泥人娇 

俗谓柔言索物曰泥乃计切谚所谓软缠也杜子美诗忽忽穷愁泥杀人元微之忆内诗顾我无衣搜画匣泥他沽酒拔金钗非烟传诗曰郎心应似琴心怨脉脉春情更泥谁杨乘诗昼泥琴声夜泥书元邓文原赠妓诗银灯影里泥人娇柳耆卿词泥欢邀宠最难禁字又作言?尼花间集黄莺娇转言?尼芳妍又记得泥人微敛黛字又作妮王通叟诗十三妮子绿窻中今山东目婢曰小妮子其语亦古矣 

哀曼 

晋钲滔母孙氏空侯赋曰乐操则寒条反荣哀曼则晨华朝灭曼与慢通亦曲名如石州慢声声慢之类 

点绛唇 

江淹咏美人春游诗白雪凝琼貌明珠点绛唇【后世词名本此】 
【六十二卷】
字学一 

【字学一】
王字 
梼音稠
笔阵图
够字 
惊帆 
羲之古字 
善字训多 
石刻 
石鼓文
鸿篆 
梦英篆
大小篆
湛涔同字 
泊薄同字 
喻歈同字 
彏彍同字 
谷?丸极同义 
草书百韵歌
荆公字说 
文字 
十字平音 
潭帖 
李白帖
素靖二帖 
备音赔
皇象书帖 
署书 
擘窠书
王右军书 
古书俗书 
张飞书
范文正书 
东坡书
朱文公学曹操书
枹朴子论书
袁裒论书 
张有论六书
郝经论书 
山谷论草书
袁昂书评 
旖傩旖旎 
?胥 
苛藐荩
大字古音 
渴笔 
重违 
虞娱同
查字考
鋄瓖 
羡衍 
音辞 
瑟居 
张禺山戏语 

太史升庵文集六十二卷 成都杨慎着　从子有仁编辑 后学赵开美校 

王字 

古篆三画均为玊二画近上为王王加二曲于旁为?音栗治玊之工周礼玊人是恘吕氏春秋有公玊姓汉公玊带其后也自篆改为隶后人皆不识玊字矣 

梼音稠 

史记上有梼蓍下有伏龟徐广云梼音稠左传八元八凯有梼戭汉书艺文志有公梼生师古曰梼直由切其字从木霍去病传有梼余山独孟子梼杌之梼今音涛盖因陆德明九经释音而误也左传杜预史曰梼杌凶顽无梼匹也以此证之则梼杌亦当音稠 

笔阵图 

笔阵图乃羊欣作李后主续之今陕西刻石李后主书也以为羲之误矣 

够字 

广雅曰够多也音遘今人谓多曰够少曰不够是也文选魏都赋繁富伙够不可单究五臣注误音作平声不知够究本文自恊韵也 

惊帆 

曹真有名駃号惊帆言驰骤如风帆也俗遂制颿字音义与帆同然亦赘矣 

羲之古字 

羲之诸帖多用古字古山山之岭但作领汉书梅领隃领是也兰亭帖崇山峻领实述用之唐禇遂良加山作岭赘也又书岷岭作汶领初月帖淡闷干呕淡古淡液之淡干古干湿之干今以淡作痰干作乹非也 

善字训多 

古书善字训多毛诗女子善怀前汉志岸善崩后汉记蚕麦善收晋春秋陆云善咲皆训多也 

石刻 

字书于碑碣比之简牍已难得刻手精尤为难古刻之存于今者岣嵝山禹碑是夏时刻工所成石鼓为周刻夏承碑雅州高孝廉碑夹江县酒官碑新都县王稚子石阙皆汉刻然皆篆禾?留八分笔画齐匀无绾牵折搭不见其难且工晋王献之保母帖自书上砖晋工刻之宋潜溪评以为胜兰亭盖刻工之妍也唐颜鲁公书碑令家僮刻之恐俗工失其笔意至李北海手自刻之者数碑碑中书黄仙鹤刻或云伏灵芝刻或云元省已刻皆公自刻而诡撰此名也元赵子昂书得茅绍之刻手精毫发不失绍之在江南以此技致富晚有会稽李璋者出自云胜绍之绍之试令刻之于字下一磔一运而就绍之乃服绝艺信亦自有人哉 

石鼓文【此条与前古书俗语大小篆二条可互考订】 

石鼓文韦应物以为周宣王臣史籕作韩退之苏子瞻皆以为然而后人或以为后周宇文时所刻则疑之卑之甚矣予按宣王之世去古未远所周皆科斗籕文今观说文所载籕文与今石鼓文不同石鼓乃类小篆可疑一也观孔子篆比干墓及吴季札墓尚是科斗则宣王时岂有小篆乎又按南史襄阳人伐古冢得玊镜竹简古书江淹以科斗字推之知为宣王时物则宣王时用科斗书可知矣巩丰云岐本周地平王东迁以赐秦襄公矣自此岐地属秦秦人好田猎是诗之作其在献公之前襄公之后乎地秦地也字秦字也其为秦物可知此说有理予切信之书之以俟知者 

鸿篆 

谢庄诗义标鸿篆宋诏嘉篆缺文皆谓书也王融诗金腾开碧篆又云彩标紫毫华垂丹篆文人用往篆皆同南史青箱起焰素篆从风言焚书也 

梦英篆 

梦英好篆书而无古法其自叙云落笔无滞纵横得宜大者缩其势而漏其白小者均其势而伸其画此正其病处而居之不疑所以不可救药沉疴入髓矣梦英篆传于今者有篆书偏傍亦不工致郭忠恕答之书云见寄偏傍五百三十九字按说文字源惟有五百四十部了字合收在子部今目录妄有更改又集觧中误收去部在注中今检点偏傍少晶惢至龟弦五字故知林氏虗诞误于后进小说见宜焚之忠恕所称林氏者林罕梦英偏旁全依林罕小说而忠恕谓小说宜焚深不足于彼也书末云何人知之英公知之正谓其不知耳 

大小篆 

再考赞皇山中吉日癸己字乃周穆王书其时代远在宣王之前然赞皇山石刻乃是小篆而宣王石鼓郄是古文籕书此又大篆小篆并用之明证也 

湛涔同字 

论衡云旱火变也湛水异也又引天官书正月朝占四方之风风从南方来者旱从北方来者湛又曰一湛一旱时气也又曰日月之行出入三道出北则湛出南则旱淮南子旱云烟火涔云波水又曰国有九年之蓄虽涔旱灾害之殃民莫穷困流离也又曰涔水不能生鱼鳖涔水行潦也湛涔音义同皆古字借用 

泊薄同字 

老子道德经薄作泊王充论衡酒之泊厚同一曲蘖人之善恶同一元气又曰人生于阴阳有渥有白玊生于石有纯有驳泊薄同一字也 

喻歈同字 

喻歈二字并有平去二音说文引相如凡将篇淮南嗙喻盖曲名也与吴歈巴歈同其字或从口或从欠亦犹叹之与叹啸之与啸唉之与欸也 

彏彍同字 

唐府兵变为彍骑彍壹?殳弓弩也字又作彏尸子曰鸿鹄在上杆弓彏弩待之若发若否问二五弗知非二五难记也欲鸿之心切也 

谷?丸极同义 

尔雅谷?丸音剧郭璞曰疲极也相如子虗赋徼谷?丸受诎说文谷?丸劳也燕人谓劳曰极字一作??丸俗又作??丸皆笔势小变耳别作歹?彖方言引春秋外传余病歹?彖矣又作??彖音义并同晋人但用极世说新语顾和谒王导导小极对之疲睡啇芸小说载明帝问沐启云沐伏久劳极不审尊体何如帝答之曰去垢甚佳身不极也后读神农本草云劳极洒洒注极谷?丸倦也则极字反古于谷?丸歹?彖诸字晋人所用当是从本草未可以为俗书也 

草书百韵歌 

草书百韵歌乃宋人编成以示初学者托名于羲之近有一庸中书取以刻石而一巨公序之信以为然有自京师来滇持以问余曰此羲之草韵也余戏之曰字莫高于羲之得羲之自作草书百韵歌奇矣又如诗莫高于杜子羙子羙有诗学大成经书出于孔子孔子有四书活套若求得二书与此为三绝矣其人愕然曰孔子岂有四书活套乎余曰孔子既无四书活套羲之岂有草书百韵乎其人始悟信乎伪物易售信货难市也 

荆公字说 

王荆公好觧字说而不本说文妄自杜撰刘贡父曰易之观卦即是老鹳诗之小雅即是老鸦荆公不觉欣然久乃悟其戏又问东坡鸠字何以从九东坡曰鸤鸠在桑其子七兮连娘带爷恰是九个又自言波者水之皮坡公笑曰然则滑是水之骨也 

文字 

王婴古今通论【见意林】云仓颉造书形立谓之文声具谓之字许叔重云独体为文合体为字李登云物相杂故曰文文相滋故曰字 

十字平音 

唐诗三十六所春宫殿一一香风透管弦又绿波东西南北水红阑三百九十桥又春城三百九十桥夹岸朱楼隔柳条又烦君一日殷勤意示我十年感遇诗陈郁云十音当为谌也谓之长安语音律诗不如此则不叶矣 

潭帖 

东坡跋潭帖云希白作字自有江左风味故长沙法帖比淳化为胜世俗不察争访阁本误矣乃知浑帖胜淳化多矣希白钱易也 

李白帖 

眉州象耳山有李白留题云夜来月下卧醒花影零乱满人襟袖疑如濯魄于氷壸也李白书今有石刻存 

素靖二帖 

宋太宗刻淳化帖命侍书王着择取着于章草诸帖形近篆籕者怭去之识者巳笑其俗其所载索靖二帖脉土处农姬业掌稷犹有古意及计来东言展有期则但行草而已东书堂帖又去其前而存其后所谓至言不出俗言胜耶孙过庭论书必傍通二篆俯贯八分包括章草涵泳飞白呜呼必如是而后为精艺也不然则刻鹄图龙竟惭真体得鱼获兔犹恡筌蹄未免凡近耳 

备音赔 

高欢立法盗私物十备五盗官物十备三后周诏侵盗仓廪虽经赦免征备如法备偿补也音裴今作赔音义同而赔字俗从备为古 

皇象书帖 

皇象曰欲见草漫漫落落宜得精毫北?宛笔委曲宛转不叛散者纸当得滑密不沾污者墨又湏多胶绀黝者如逸预之余手调适而心佳娱正可以小展【北?宛古软字善书者始能用软笔也】 

署书 

署书始于萧何其后梁鹄师宜官魏时北宫咸是鹄书南宫既建韦诞以古篆书之元魏迁洛始令中书舍人沈含馨以隶书书之景明正始之年又勑符节令江式以大篆易之 

擘窠书 

墨池编论字体有擘窠书今书家不觧其义按颜真卿集有云点画稍细恐不堪久臣今谨据石擘窠大书王惮玊堂嘉话云东坡洗玊池铭擘窠大字极佳又云韩魏公书杜少陵画体诗擘窠大字此法宋人多用之恶札之祖也 

王右军书 

唐李嗣真论右军书不同往往不变格难俦其书乐毅论太史箴其体正直有忠臣烈士之象告誓文曹娥碑其容憔悴有孝子顺孙之象逍遥篇孤鴈赋有抱素拔俗之象皆见义以成字非得以独妍也嗣真所举诸字之目盖皆右军得意之笔然传于石刻亦鲜矣太史箴书谱尚有其目逍遥篇孤鴈赋并其目亦不知则右军之书盖泰山一毫芒存于世尔 

古书俗书 

水经注载齐地掘得古塜棺前和有八分书验文乃太公二世孙胡公之墓以此知八分书不始于秦矣余又按庄子云丁字有尾李颐注云丁字书写皆作古波故曰有尾此又一证也予又尝考之不止八分不始于秦小篆亦不始于李斯自五帝以来有之矣书契既作字体悉具科斗古文大篆小篆各有所用如禹刻岣嵝碑则用科斗宣王刻石鼓则用籕书如今之传世文字也至于用之民庶媒妁婚姻之约市井交易之从则从简易止用小篆何以知其然也唐人钱谱载太昊氏金尊卢氏币其文具存与今小篆不殊余昔在京得太公九府圜钱近在滇得黄帝布刀其文悉是小篆乃知小篆与大篆同出并用决不始于秦也如今人楷书亦有数体有古字楷书有今字楷书又有一种省讹俗书同一时也文人奇士多用古字官府文移通用今字吏胥下流市井米塩帐簿则用省讹俗字如钱作厼圣作圣尽作尽是也由是例之推千万世以上隆古之极未必悉用科斗推千万世以下世变之极未必悉用俗书也详着愚见以俯明哲 

张飞书 

涪陵有张飞刁斗其铭文字甚工飞所书也张士环诗云天下英雄只豫州阿暪不共戴天仇山河割据三分国宇宙威名丈八矛江上祠堂严剑佩人间刁斗见银钩空余诸葛秦州表左袒何人复为刘 

范文正书 

宋苏才翁笔法妙天下不肯下一世人惟称范文正公书与乐毅论同法黄山谷谓才翁傲睨万物众人皆侧目而文正公待之甚厚故才翁评书少曲董狐之笔耳山谷此评似非君子之言文正公字法实入书家之品才翁非侫语也王荆公字本无所觧评者谓其作字似忙世间那得许多忙乎而山谷阿私所好谓荆公字法出于杨虚白又谓金陵定林寺壁有荆公书数百字惜未见赏音者何荆公字在尚时无一人赏音而山谷独称之耶才翁曲笔于范文正公不犹愈于山谷献謏于王安石乎 

东坡书 

王初寮履道评东坡书者众矣剑拔弩张骥奔猊抉则不能无至于尺牍狎书姿态横生不矜而妍不束而庄不轶而豪萧散容与霏霏如零春之雨森疏掩敛熠熠如从月之星纡徐婉转纚纚如抽茧之丝恐学者所未到也 

朱文公学曹操书 

朱文公书人皆谓出于曹操操书传世绝少惟贺揵表元时尚有本文公所学必此刘恭父学颜鲁公鹿脯帖文公以时代久近诮之刘云我所学者唐之忠臣公所学者汉之簒贼耳此又见文公之书出于操无疑也 

枹朴子论书 

吴之善书者则有皇象刘纂岑伯龙朱季平皆一代之绝手中州则有锺元常胡孔明张芝索靖各一邦之妙艺并周古体皆足周事飘乎若起鸿之乘劲风腾鳞之蹑惊云 

袁裒论书 

袁裒云右军用笔内擫而收敛故森严而有法大令用笔外拓而开扩故散朗而多姿 

张有论六书 

张谦中复古编谓象形者文之纯肇于此指事者文之加滋于此会意者字之纯广于此谐声者字之加备于此假借者因其声借其义转注者转其声注其义文字之变化无穷矣 

郝经论书 

郝陵川论书云太严则伤意太放则伤法又云心正则气定气定则腕活腕活则笔端笔端则墨注墨注则神凝神凝则象滋苶意而皆意不法而皆法皆名言也凡元人评书画皆精当远胜宋人 

山谷论草书 

山谷一帖云少时喜作草书初不师承古人但管中窥豹稍稍推类为之方事急时便以意成久之或不自识也余谓山谷岂杜撰者盖自掊击以教人耳 

袁昂书评 

袁昂书评一卷余在京邸有之四六极工今散失无存其警句如上谷之翮未覩鸿踪昙石?襄之鹅空传赝本上句王次仲变为大鸟入火翮山事下句王右军笼鹅事昙石?襄山阴道士所居村名四六必如此切对方为工妙又云中郎运帚之妙爽爽入神师宜悬帐之奇翩翩自逝 

旖傩旖旎 

楚辞纷旖旎乎都房王逸注引诗曰旖旎其华今诗作倚傩司马相如赋又旖旎以招摇杨雄赋旟旐郅偈之旖旎王褒洞箫赋形旖旎以顺推其用字皆自诗楚辞来当依诗音作猗傩特古今字形有异耳今以猗傩为平音旖旎作仄音误矣 

?胥 

文选七发弭节五子之山通厉骨毋之场骨当作胥史记吴王杀子胥投之于江吴人立祠江上因名胥母山古字胥作?其字似骨其误宜也今虽善书者亦不知?之为胥也 

苛藐荩 

苛小草也今但知为苛刻之苛藐紫草也今但知为藐然之藐荩染草也今但知为北荩之荩 

大字古音 

大字古音戴音垛而无一驾切者惟今音有之今之韵书二十二禡亦不收大字岂以为非古音乎予考淮南子宋康王世有雀生鹯占曰小而生大必霸天下以大叶下古亦有一驾切之音矣惜乎作韵书者之不考也予作古音略古音余二书于字之形声多所发明而刋补前人者有一得之愚必有后世子云知之耳 

渴笔 

唐徐浩书张九龄司徒告身多渴笔渴笔枯无墨也在书家为难 

重违 

孔丛子载孔子高谓平原君曰重违公子盛旨汉书孔光传重违大臣正议东坡晁错论又重违其意重难也言难违其意而勉从之也近世不达此语以重为重大之重失之矣 

虞娱同 

易忧虞之象也虞与忧对盖言乐也孟子驩虞如也魏相传君安虞而民和睦匡衡传未有游虞戈射之宴字又作豫易曰豫乐也孟子一游一豫杨雄传反五帝之虞注虞与豫同或借作誉左氏传季氏有嘉树韩宣子誉之服虔注豫誉同游其下也 

查字考 

说文查浮木也今作槎非槎音诧邪斫也国语山不槎蘖是也今世混用莫知其非略证数条于此王子年拾遗纪尧时巨查浮西海上十二年一周天名贯月查一曰挂星查道藏歌诗扶桑不为查王勃诗涩路拥崩查又送行序云夜查之客犹对仙家坐菊之宾尚临清赏骆宾王有浮查诗刘道友有浮查砚赋水经注临海江边有查浦字并作查至唐人犹然任希古诗泛查分写汉孟浩然诗试垂竹竿钓果得查头鳊又云土风无缟纻乡味有查头又云桥崩卧查拥路险垂藤接皆用正字不从俗体此公匪惟诗律妙字学亦超矣杜工部诗查上觅张骞又沧海有灵查惟七言绝空爱槎头缩项鳊七言律奉使虚随八月槎古体近体不应用字顿殊盖七言绝与律乃俗夫竞玩遂肆笔妄改古体则视为冷局俗目不击幸存旧文耳 

鋄瓖 

鋄音减以镂金餙马首又曰铁质金文曰鋄也西京赋金鋄镂锡马融广成颂金鋄玊瓖诗云钩膺镂锡国语曰怀缨挟瓖皆指此今名马鞍曰鋄银事件当用此瓖字或作鍐非【佛说况有莎怛鍐之语也书罕用此】妇餙曰瓖嵌生活当用此瓖字俗作厢非 

羡衍 

史记封禅书注山陂曰衍周礼注下平曰竹左传地名有昌衍瓜衍战国策地名有卷衍满衍水经注有杜衍汉书有鄜衍又水溢曰衍素问泉涌河衍鳞见于陆或体作羡汉沟洫志河灾之羡溢中国也尤甚易需于沙羡在中也地理志有沙羡而音作夷盖方言耳文之溢辞曰羡文壁之溢瑑曰壁羡义亦取此又封禅书沕潏曼羡曼羡即曼衍也因阅韵会衍字不引证未详因疏记之 

音辞 

颜之推音辞篇略云九州岛之人言语不同自春秋摽齐言之传离骚有楚词之经盖其较明之初也南方水土和柔其音清举而切诣其失在浮浅北方山川深厚其音沉浊而讹钝其得在质直然冠冕君子南方为优闾里小人北方为愈此其大较也若易服而与之谈南方士庶数言可辨隔垣而听其语北方朝野终日难分盖南染吴越北杂夷虏皆有深弊不可具论其缪又曰焉字鸟名或云语词葛洪要用字苑始其别若训为何训为安当音于愆反【音鸢】于焉逍遥于焉嘉客焉用侫焉使不及是也若送句及助辞当音矣愆反【音烟】故称龙焉故称血焉有民人焉有社稷焉托始焉尔晋郑焉依是也 

瑟居 

梁武帝诗瑟居超七凈瑟与索同萧索字一作萧瑟则索居亦得作瑟居也盖瑟索皆借用字正字作槭 

张禺山戏语 

张禺山晚年好纵笔作草书不师法帖而殊自珍诧尝自书一纸寄畲且戏书其后曰野花艳目不必牡丹村酒酣人何湏蚁绿太白诗云越女濯素足行人觧金装渐近自然何必金莲玉弓乎亦可谓善谑矣 
【六十三卷】
字学二 

【字学二】
锺张二王书法不同 
壬
久湫大沉 
影书 
嗥归 
点与玷通 
集雥异音 
祗有两音 
榜字有四音
沙漠沙幕两音 
贲字七音 
屈字四音 
琼字训
轻?足字训
嚣字训
颣字训
白字异训 
寮为小窓 
心字 
悠字押韵 
哨堡之哨当作??狄
磨鋊 
巡逴 
俗字有本 
殸?酉浊虫
笔法字学 
荡栉 
陈熊序语 
拨镫法
蜾匾篆法 
篆书重迭字
??缶?木鱼 
飞白 
梁姜罗赵 
荣字当入东字韵
道字训从训由 
殷啇衣郼 
来厘丕三字相通
雒字 
签押 
焬字音向 
鲜眀曰翠 
暧曃字义 
笨字义
娃字义
庵字义
致字说
类字说
尉斗 
丁真永草 
随隋音义不同 
龟兹朱龟 
古字窥作窥
娃嬴孟姚 
绵蛮睍睆 
作音做
刘表善书 
慢字为乐曲名 
俗用刋字误
蛊冶通用 
蟹字义
鸾惊鹰跱 
糹?册巾 
辨妾字从辛非古篆 
丁屈朋斜 
诗文用嬲字
元和脚
军门曰和 
以蠡测海 
元朝番书 
枘凿 
古字异构 
同?弋哥?弋 
礻?离祙 
草书枯涩 
徘徊 
云员 
于越 
勿勿 
略记字义 

太史升庵文集六十三卷 成都杨慎着　从子有仁编辑 后学赵开美校 

锺张二王书法不同 

王僧处云变古制今惟右军领军尔不尔至今犹法锺张书断云王献之变右军行书号曰破体书由此观之世称锺王不知王之书法已非锺矣又称二王不知献之书法已非右军矣譬之王降而为霸圣传而为贤必能暗中模索辨此书字始有进耳 

壬 

壬担也字亦作任孟子治任将归又负载注云负任在背戴任在首曾子曰任重而道远诗曰我任我辇淮南子曰任动而车鸣所谓任者皆指担也 

久湫大沉 

秦诅楚文有久湫大沉之语沉之为义世多未觧按说文曰沉浊黕也庄子沉有漏注沉水污也汉书刑法志山川沉斥应劭风俗通曰沈莽也言其平望莽莽无涯际也郭缘生述征记鸟当沉中有九十台皆生结蒲秦王系马蟠蒲也自注齐人谓湖曰沉颜师古曰沉谓居深水之下深而又深也古云沉潜又云沉溺沉湎又云黕而有深沉之思皆取深而又深之意北方谓水皆曰沉不独齐语为然盖北之言沉南之言潭也故沉亦音谭史记陈涉世家涉之为主沉沉者应劭曰沉沉宫室深邃之貌长舍反当呼为潭潭也韩退之潭潭府中居正用此语又按管子夏人之王凿二十亡?虫渫十七湛注湛即沉沛之沉大泽巨浸也是潭与湛字虽不同义可互证故并引之 

影书 

六朝人尚字学摹临特监其曰廓填者即今之双钩曰影书者如今之向榻南史云萧思话书羊欣之影风流走?畐好殆当不减北史赵文深少学楷隶雅有锺王之则周明帝令至江陵影覆寺碑是也又傍书释文亦曰影唐太宗集右军帖令禇遂良帖傍黄影之 

嗥归 

史记汉高祖纪为亭长告归之田韦昭音告语之告师古音古笃切如礼记出必告之例服虔音嗥呼之嗥按东观汉记田邑传邑年三十历卿大夫号罢归厌事少所嗜欲嗥与号同古者当有此音又左传鲁人之皋说文礼祝曰皋皆可互证书之以广异闻 

点与玷通 

点与玷通古诗多用之束晳补亡诗鲜侔晨葩莫之点辱左思唐林兄弟赞二唐洁已乃点乃污陆厥答内兄希叔诗既叨金马署复点铜驼门杜子羙诗几回青琐点朝班正承诸贤用字例也 

集雥异音 

篆文二鸟曰雔三鸟曰雥音戢三鸟相聚其羽戢戢也集字从此其音与积同下从木鸟集于木也音义皆殊元赵古则周伯温辈妄作觧事便以雥为集非也按隋许善心神雀颂曰景福氤氲嘉贶雥集可砭赵周之谬雥之与集犹氤之于氲以雥即为集谓氤即是氲可乎 

祗有两音 

祗有两音音岐者神祗之祗音支者训适是也如诗亦祗以异杨子兹苦也祗其所以为乐与并音支杜诗韩文或书作祗而俗读曰质如祗言池未满祗是照蛟龙祗如闲信马皆当平音至如飘泊南庭老祗应学水仙不作平声读可乎俗又作秪亦非秪禾始熟也 

榜字有四音 

榜字平音作邦船鬣也江湖中两船相之曰挨榜盗暗曳舩行劫曰抽榜是也又音彭所以转正弓弩见柳文注又音绑笞也又音谤进船也 

沙漠沙幕两音 

汉书武帝元朔六年卫青将六将军绝幕注沙土白幕今按幕漫也西域传难晲国以银为钱文为骑马幕如人面如淳曰幕音漫韦昭曰幕钱背也灵棊经十二棊子皆阴谓之纯阴漫然则漫幕同义李陵歌曰径万里弓度沙漠注此匈奴沙漠地崔浩谓之河底犹今人呼帐幔亦曰幙可依字读义无爽○今按京师谓钱背曰漫儿呼账面曰慢子则沙漠与绝幕作漫莫两音皆通 

贲字七音 

易贲卦释文云贲有七音陆德明彼伪反徐广甫寄反李轨府瓮反傅氏云古斑字王肃符文切礼记广贲之音作而民刚毅荀子下比周贲溃以离上矣音父吻切与七传凭怒之冯同义又沸也谷梁传覆酒于地而贲又方问切礼记贲军之将义与偾同又音肥周勃为襄贲令地在东海史黥布传赵将贲赫又音坟大也尚书周宏兹贲淮南子鳖三足曰能龟二足曰贲食之杀人骨肉皆化为水又音奔尚书虎贲三千人周礼虎贲氏舍则守王闲闲梐枑也今之行马鹿角又音番山海经桂林八树作贲隅今广东县名又音浑韩文注陆浑山古作陆贲以此证之不止七音也 

屈字四音 

字音不可不细辩如屈之一字有四音屈原人名屈产河东地名九勿切音与匊同尺蠖之屈与屈信之屈曲勿切音与曲同汉书贾谊传用之无度物力必屈渠勿切音与倔强之倔同玊藻君命屈狄通作阙翟后服刻绘为衣不画也 

琼字训 

许氏说文琼赤玊也此训恐非按诗尚之以琼华尚之以琼英尚之以琼黄则琼为玊之光彩非赤玊也谢庄雪赋林挺琼树李义山诗已随江令夸琼树李长吉诗白天碎碎堕琼芳皆用毛诗之训不以说文为然 

轻?足字训 

左传苑字刜林雍断其足轻?足而乘于他车以归轻?足音磬一足行也梅圣俞送宁乡令张沆诗长沙过洞庭水泊风摇矴青山接夷蛮白昼鸣鸮鸋竹存帝女啼夔学林雍轻?足不嫌卑湿忧清风入诗兴此轻?足字韵书不收 

嚣字训 

说文嚣声也气出头上故从碞从页页头也牛刀切今读作枭非左传宴子之居近市湫隘嚣尘杜预注嚣声也周礼司市之文曰禁其鬪嚣注鬪以力争嚣以口争交市之地必多争故禁之又地名尚书序仲丁居于嚣其地在陈留浚仪秦之敖仓也三川为天下朝市故曰敖敖即嚣也左传有嚣氏之隧可证愁叹之声亦曰嚣诗云谗口嚣嚣又云选徒嚣嚣音翱汉书嚣嚣若不足诗又云哀鸣嗷嗷食货志天下謷謷荀子云天下敖敖若烧若焦字虽异义则一也又欢欣之声亦曰嚣孟子人知之亦嚣嚣人不知亦嚣嚣羙恶不嫌同辞也人名隈嚣皆音敖今亦音枭非也又史记注青阳在青之阳玄嚣在玄之嚣唐诗春云生岭上积雪在嚣间梁宣帝七山寺赋神岩岩而特立仙的的以孤临或以嚣对岭或以嚣对的则凡山凹之地皆名为嚣也会稽有射的山谚云射的白斗一百射的玄斗一千以为年谷豊登之验因说嚣字并及之○市之名嚣者亦犹后世名市曰墟也交易市合则嚣市散则墟 

颣字训 

颣说文丝节也又疵也左传忿颣无欺又刑之颇颣狱之放纷今误作类注缘事类以成偏颇非也言刑之颇偏而颣戾狱之放纵而纷乱纷与颣对作类误也唐李逊传治条疏颣唐韵颣粗丝也玊篇丝节不调也杜预注忿颣欺云颣狼戾则此颇颣之类当作颣无疑 

白字异训 

日光之白日皜月光之白日皎男子之白曰晢女子之白曰白?比诗玭兮玭兮老人之白曰皤草华之白口葩雪霜之白曰皑鸟羽之白曰霍 

寮为小窓 

左传同官为寮文选注寮小窓也宋王圣求号初寮高似孙号疏寮谢伋号灵石山药寮唐诗绮寮河汉在斜楼皆指窓也古人谓同官为寮指其斋署同窓为义今士子同业曰同窓官先事士先志官之同寮亦士之同窓也 

心字 

张有云古文心字以倒火作火心火脏也予按今之草书写心字及火皆作散点亦有理 

悠字押韵 

说文攸行水也字本从水省作攸借为所字古文苑西岳碑灵则有攸秦嘉述婚诗神启其吉果获令攸文选纷焱悠以容裔注旌旗摇动貌悠字诗中除悠悠之外只有焱悠与庄子谬悠内典道性天悠可押○攸所也韩文壸仪之攸左传湫乎攸乎注乘危貌又欝攸火气也五行传御于怵攸言人君遇灾以忧为所则可免也怵攸犹言敬作所也前汉书叙传攸攸外寓支遁传甞游外国岁数囊悠 

哨堡之哨当作??狄 

??与??狄字异而义同元词穿云响一声山哨见风消数点村醪今俗云打哨子是也???如市井儿以为戏者人持一为号直犯金营?说文??狄吹筩也七肖切与哨同音广韵竹箫也洛阳亭长所吹今云南屯戍之所防盗之处名曰哨合用此哨字盖吹??狄以警守也宋史刘锜顺昌之战折竹为 

磨鋊 

南宋孔觊铸钱议曰五铢钱周郭其上下令不可磨取鋊鋊音裕五音谱磨砻渐钬曰鋊今俗谓磨光曰磨鋊是也往年中官问于外庭曰牙碑磨鋊鋊字何如写予举此答之 

巡逴 

今之场屋有廵绰官绰按说文缓也诗宽兮绰兮相如赋便嬛绰约皆是宽缓之意则廵绰当作廵逴乐府伏知道五更转一更刀斗鸣校尉逴连城正是廵警之义此一大证也 

俗字有本 

文字指归云支财货契曰賗今仓库收帖曰串子省贝字掖袖曰礻?可袖滇云之称用之或曰鹤袖縍音傍吴人谓糹?虎絮曰縍袄今北方行此音襋衱今讹作一撤 

殸?酉浊虫 

官有愦愦于临事士有藐藐于临文世皆目之曰殸?酉浊虫此古语也周礼有壸涿氏掌除水虫涿音浊是其证也宋史吕端传作胡涂朱子语录作鹘突皆非 

笔法字学 

宋史长篇太宗每暇日问王着以笔法葛端以字学笔法临摹古帖也字学考究篆意也笔法与字学本一涂而分岐晋唐以来妙于笔法而不通字学者多矣 

荡栉 

郭知玄韵序银钩乍阅晋豕成羣荡栉行披鲁鱼盈贯荡如周礼簜节之簜谓竹也栉与札同释名云札栉也相比如栉也古诗客从远方来遗我一书札上言长相思下言久离别札与别叶是栉札同音可知宋罗愿谢表云恩假一州滥缀铜符之末使连数道适当荡节之前节与札字亦通用又可知荡札今之玊版笺知玄指此 

陈熊序语 

陈了翁序张谦中复古编云经天纬地之文不在止戈之后闲邪窒欲之义不假皿虫而知其觉也元熊朋来序杨信父锺鼎篆韵云周公之时未改籕尚存科斗之书其语皆相似非相蹈袭理则然也 

拨镫法 

虞邵庵题画古木诗云后主拨镫法盖江南李后主云书有七字法谓之拨镫法曰擫猒?土钩揭抵导送也镫古灯字拨镫画沙悬针垂露皆喻言拨镫如挑灯不急不徐也杨铁崖与顾玊山联句云书出拨镫侵茧帖可证其音读 

蜾匾篆法 

崔融禹碑赞云神圣夏禹岣嵝纪德龙昼傍分蜾书匾刻盖神禹变伏羲龙画而为蜾形也其后唐徐季海江南李楚金辈用之于小篆号蜾匾法蜾字依篆作□古奥难通书谱讹作□不得已以蜾字代之蜾本虫?医螉之属非此用也○李淳风引诗纬十五国星野云邶国当?虫虍巾?蝓之宿注?虫虍巾?蝓蜗牛也玊萹□与蜾同而觧为虫?医螉细腰蜂又不可晓名物之难辨如此 

篆书重迭字 

古锺鼎铭文子【二】孙【二】字皆不复书汉石经改篆为八分如易之乹【二】书之安【二】亦如之今行草皆然竟不知其何义也甞质之李文正公公曰【二】乃古文上字言字同于上省复书也千古书流习而不察关系虽小亦所当知 

??缶?木鱼 

石鼓文其鱼维何维鱮维鲤何以??缶?木之维杨及柳??缶?木包也今之渔者多以木杨或箬叶作包覆鱼入市易曰包有鱼是也东坡石鼓歌其鱼维鲂贯之柳盖以??缶?木为贯也贯鱼包鱼别是一义不可混而为一郑渔仲石鼓文作何以标?寸之标?寸字含贯包两义但石鼓文无标?寸字不知渔仲何所据也 

飞白 

飞白字之名书家例知之但不晓作何状予按王隐云飞白变楷制也本是宫殿题署势既遒劲文字宜轻微不满名为飞白据此则如今篆书之渴笔俗所谓沙笔是也唐人好奇或作禽鸟花竹之像顺陵碑畧有数字今绝无作之者惟方外道流书酒肆壁作竹节雀头形俗可憎矣 

梁姜罗赵 

梁孔达姜孟颖罗晖赵袭皆后汉末人善书著名者也赵有非草书一篇云余郡士有梁孔达姜孟颖皆当世之彦哲也然摹张伯英之草书过于希颜孔焉窃览张伯英与使君朱宽书云上方崔杜不足下比罗赵有余昕昕有自臧之意无乃近乎贱彼贵我哉昔西施心疼捧胸颦首众愚效之秪增其丑赵女善舞行步媚蛊效者不获匍匐失步夫崔杜伯英超俗绝姿慱学余暇敏手于斯后世慕者钻坚仰企忘其疲劳夕惕不息昃不暇食十日天笔月数丸墨领袖如皂唇齿常黑展指画地以草刿壁臂穿皮刮指瓜摧折见腮出血犹不休辍然其为字无益于上拙亦如效颦者之增丑学步者之失节也夫草书之兴上非天篆所垂下非河格所吐中非圣人所造但贵删难省烦损复为单非常仪也岂若用之于彼七经稽历恊律推步期程探赜钩深幽赞神明览天地之心推圣人之精折疑论之中理俗儒之争依正道于邪说济雅乐于正声兴至德之和睦弘大伦之玄清穷可以守身遗名达可以尊主致平以兹命世永坚后生不亦渊乎○此文余甞见之墨池编今失其帙畧记如此 

荣字当入东字韵 

荣音与融同楚越齐鲁其音皆同也按淮南子云圣人之能固已多矣而所守又约故动而必荣愚人之知固已少矣其所事者多故动而必穷以荣与穷叶越绝书曰种留封侯不知令终二贤比德种独不荣以荣与终叶古韵已如此后人入庚字韵盖误以萦为荣也 

道字训从训由 

山海经风道北来天乃大水泉郭璞注道从也韩非子玄鹤二八道南方而来亦训道为从中庸极高明而道中庸礼记民道之而有功文选东京赋回行道秋伊阙邪径徤乎轘辕皆训道为由□亦从也 

殷啇衣郼 

殷有天下又号曰商诗云商之子孙又曰宜鉴于殷书云殪戎殷又曰伐商必克皆互称也其并举则曰咨女殷商又曰殷商之旅殷古音篆文反□为□中庸云壹戎衣壹即殪衣即殷也古注释如此杜子美社稷一戎衣诗人趁韵之语不足据也字又作郼吕氏春秋夏之人民亲郼如夏字林玊萹音韦非也噫非慱考籕篆行草及诗书子集曷以知殷商衣郼之异字而同义乎可与汲古者道难为浅中者言也 

来厘丕三字相通 

罗鄂州尔雅翼曰诗云诞降嘉种维秬维秠说文觧秠字云一稃二米诗贻我来牟而说文觧字云周所受瑞麦一来二缝秠与来皆后稷所受于天皆一桴二米则秠即来牟也来牟又为厘麰古者来厘柸三字相通方言貔陈楚江淮之间谓之豸?来北燕朝鲜之间谓之豸?否【音丕】关西谓之狸彼虽说兽而以一名通三音则此物亦然来犹豸?来也丕犹豸?否也厘犹狸也要是一物○罗氏此觧会合诗与说文方言妙得物理特表出之○牟字作麰韩诗作??麦厘汉地堙志后稷生于斄城字作邰皆以来牟诞降而名其物又名其地也 

雒字 

字书云后汉都洛阳以火德王为水克火故改为雒此说非也春秋经书公子遂会雒戎盟于暴左传凡洛皆作雒已十余处岂因后汉而始改乎 

签押 

梁书马仙琕签求应赴李延寿南史故事府州部论事皆签前直叙所论之事后云谨签具日下又云某官签此即近日佥押之佥古今字变尔 

焬字音向 

焬字本音向今音恙非也按庄子焬者避灶司马彪曰对火曰焬淮南子曰富人衣纂锦贫人焬灶口唐诗老人秋向火是焬即向同音可证 

鲜眀曰翠 

稽康琴赋新衣翠粲缨徽流芳翠粲鲜明之貌注引班姬自悼赋纷綷縩兮纨素声以为衣声非也綷縩自是衣声翠粲自是鲜明之貌不必同也骆宾王文缛翠萼于词林綷鲜花于笔苑以翠对鲜可以证之又东坡诗两朵妖红翠欲流高似孙纬畧云翠谓鲜明之貌非色也今俗犹然不然既曰红矣又曰翠可乎 

暧曃字义 

班固终南山赋暧日?对晻霭若鬼若神注暧日?对音爱逮云雾吐吞障蔽天日变化殊形也韵会暧曃不明貌一作暧日?对诗爱而不见毛苌云爱蔽也说文从人作僾方言从草作薆字书或从云作叆或从日作暧皆蔽而不见之意今文但作爱宋玊高唐赋日?对兮若姣姬扬袂障日而望所思以扬袂障日觧暧字尤明白韩文云阴觧驳日光穿漏移以觧叆叇与暧日?对字亦切○僾俙从人荥蔽从草暧日?对从日叆霼从云 

笨字义 

笨字音奔去声粗率也晋书豫章太守史畴肥大时人目为笨伯宋书王微传亦有麤笨之语今俗谚亦然朱子语录云诸葛亮只是笨不是此字乃书作盆而音发之噫诸葛岂笨者邪 

娃字义 

说文娃圜深目貌一曰吴楚之间谓好曰娃吴有馆娃宫杨雄赋资娵娃之珍髢师古曰羙女也史记赵主父内吴广女娃嬴孟姚徐广引古史考云内其女曰娃此因内女之文而妄说也 

庵字义 

今人别号庵字印章往往不同缘说文本无庵字庵弥俗也予甞考之庵字古书所用者蜀都赋八方庵蔼王充论衡桃李梅杏庵丘蔽野此取庵覆之义至三国及晋始有庵幔庵闾之语与今人所用庵字义同庵字不可谓不古也但篆籕以说文为宗说文不载之字用于印章似为未安又按古篆有作??弇者又止借弇者石鼓文作穴?奄其字从穴穴亦人居也近见温陵古寺一册有元人止庵印章庵字作盦详玊篇皿部有盦乌含切覆盖也考古图有伯戋馈盦盦器皿而借为庵舍字恐舍形似器亦犹汉阙之觚棱其形亦本酒器也未知是否以俟知者 

致字说 

先儒觧致字往往不尽如致中和郑玄云致行之至也致乐以治心云致深审也周易略例生心致一也孔颖达云致犹归也礼器礼也者物之致也郑云致之言至极也他经往往指为极尽之意如丧致乎哀而止见危致命君子以致命遂志与病则致其忧之类是也此皆意有未尽盖致有极之意有取与纳之意如丧致乎哀而止见危致命谓之极尽可也如致中和致知之类则有取之意焉吾闻致师者亦有取之意用致夫人七十而致仕致为臣而归则又有纳之意凡此皆难以一字通觧今人谓招致者亦取意也 

类字说 

六书考类力遂切种各肖似也同气自相求也类从犬盖鸟兽之名列子曰亶爰之兽自孕而生曰类罗从愿尔雅翼云以山海经类之类有二种其一则兽之出亶爰山者如狸而有发其名曰帅?日类如列子之说其一则带山之鸟如乌而五棌文其名曰奇类今类字字说文不收而通作类从犬取种类相似惟犬为然易曰方以类聚物以羣分类从犬羣从羊今楷书作大草书作糹?取其便于结构失之远矣 

尉斗 

隋书李穆奉尉斗于杨坚曰愿公执威柄以尉安天下史照通鉴释文尉斗火斗篆文从尸?二从又从火又偏傍手字持火所以申缯也俗加火作熨○按说文尉与炽本一字昌志切从上按下也又持火申缯也字从尸?二尸?二音夷平也后世军官曰校尉刑官曰廷尉皆取从上按下使平之义尉斗申缯亦使之平加火作熨赘矣古音炽转音纡胃切王莽传有威斗即尉斗也威与尉音相近转欝字一作棥???发省文作棥???火今俗言平曰欝帖杜诗羙人细意熨帖平是也画谱有唐宫熨帛图东坡诗象床玊手熨寒衣白乐天诗金斗熨波刀剪文陆鲁望诗波平熨不如温庭筠诗绿波如熨割愁肠又天如重熨皱王君玊诗金斗熨秋江诸公非不知字学而字皆从俗以便于观者耳 

丁真永草 

蔡君谟在杭日坐有客曰隋世称丁真永草永乃知名丁何人也蔡云道护岂其人耶法书要录丁觇与智永同时善□书世称丁真永草非道护也君谟误矣 

随隋音义不同 

随说文从也从?安步也与隋音义不同隋从左从肉裂肉也随音旬为切隋音徒卧切杨坚本封于随后有天下以周齐之间奔走不宁去?为隋其音则去随从而就怠隋其义则舍安步而就裂肉也岂非凶终之兆乎后世因以隋为随音不思隋字从左右与隋音相近即俗砍剁之剁也宣德中王骥征麓川有土酋三人来降即承制授为陇川三宣抚官三酋乞赐姓骥曰汝三人怕刀剁来降即以怕刀剁为三酋姓其后三酋皆慕向华风读书识字私改其姓怕改帕刀改刁剁改隋又有中国游商教之曰隋为裂肉不祥之名也又改为多余闻之彼中往来人是隋之音为徒卧切夷人亦知之滇中世人有呼隋焬帝之隋作剁者人或笑之不知乃是本音而举世尽讹者将千年矣 

龟兹朱龟 

郑樵通志略篆书??黾楷作从?黾龙子有角曰??黾无角曰虬西域有??黾兹国汉隶有侏??黾碑皆此字今皆作龟非门?龟字亦从??黾今从龟亦非 

古字窥作窥 

古字窥作窥论语窥见室家之好易窥观利女贞史记以管窥天庄子上窥青天陆贾新语楚王作乹溪之台窥天文潘岳秋兴赋窥天文之秘奥杜诗天窥象纬逼正用上数语不识古字者改为天阙王安石云天阅黄山谷亟赞其是东坡云只是怕他 

娃嬴孟姚 

史记赵武灵王梦见处女鼓琴而歌诗曰羙人荧荧兮颜若苕之荣命乎命乎曾无我嬴异日王数言所梦想见其状吴广闻之因夫人而内其女娃嬴孟姚战国策注以嬴为姓非也索隐曰孟姚吴广女舜之后按上文云余思虞舜之勋故命其冑女孟姚以配而七代之孙是也舜封于虞亦曰吴城虞吴音相近故舜后亦性吴非独泰伯虞仲之裔 

绵蛮睍睆 

诗绵蛮黄鸟韩诗薛君章句云绵蛮文貌又睍睆黄鸟王雪山云睍睆黄鸟之色二字从目目视之知其为色也今注皆以为鸟声似不及古注之为得 

作音做 

齐武帝临终执欝林王乎曰若忆翁当好作作音做荀子肉腐出鱼虫枯生蠹贪秀??忘身祸烖乃作及廉范五袴之谣皆以为此音矣 

刘表善书 

董北苑云刘景升为书家祖师锺繇胡昭皆受其学然昭肥繇瘦各得其一体景升即刘表也表初在党人中俊厨顾及之列其人品之高可知蓻文志有刘表集今虽不可见观三国志注载其与袁尚兄弟书其笔力岂减崔蔡耶则翰札之工又其余事耳 

慢字为乐曲名 

陈后山诗吴吟未至慢楚语不假此?夕任渊汪云慢谓南朝慢体如徐庾之作余谓此觧是也但未原其始乐记云宫商角征羽五者皆乱迭相陵谓之慢又曰郑卫之音乱世之音也比于慢矣宋词有声声慢石州慢惜余春慢木兰花慢拜星月慢潇湘逄故人慢皆杂比成调古谓之啧曲啧与赜同杂乱也琴曲有名散元曲有名犯又曲终入破义亦如此 

俗用刋字误 

说文刋音丘寒切叕?刂也削也刘歆答杨雄悬诸日月不刋之书言不可削除也今俗误作刻梓之用是乃削除非梓行也此误虽大方之家亦然唐肃亦国初文士送人从军诗云碑因纪绩刋谬误可咲各处乡试序多云刋其文之佳者若干篇读者亦不之怪学之不讲一至此乎 

蛊冶通用 

易冶容诲滛太平广记引之作蛊容诲媱左传女惑男曰蛊国语蛊女纵欲张平子西京赋妖蛊艳夫夏姬羙声畅于虞氏南都赋侍者蛊媚巾巾?冓鲜明五臣注作冶媚马融广成颂古冶字作蛊字可证传毅舞赋貌嫽妙以妖艳兮红颜瞱其杨华注妖蛊淑艳也或省作虫人姓也汉高帝功臣有虫达蛊子之后见氏英贤录 

蟹字义 

哉人制字有义谱云蟹随潮觧甲更生新故字从觧 

鸾惊鹰跱 

梁元帝古迹启鸾惊之奇既闻之于索靖鹰跱之巧又显之于蔡邕 

糹?册巾 

说文糹?册表丝绶也音关仲长统昌言身无半通青糹?册之绶而窃三辰龙章之服尔雅糹?册似糹?册组似组东海有之皆草色也糹?册鹿角莱组海中苔今之燕窠莱也诗人白糹?册巾紫糹?册巾皆合用此字而俗多用纶糹?册自糹?册纶自纶岂可混用也 

辨妾字从辛非古篆 

邵文庄云妾之于礼久矣有媵而妾者有卜而妾者卜而妾者闻命而趋不待六礼故谓之奔传曰疲于奔命盖言速也奔者非必滛滛而奔者谓之滛奔是故女之嫁者有二道焉有聘而嫁者有奔而嫁者慎按天文有织女主贵女湏女主贱女贵女则嫡也贱女则诸侯之副宫九媵大夫之侧室三归也礼之所谓买妾奔则为妾皆不备礼之谓也先王制礼岂不欲六礼皆备而后归哉礼不下庶人势也故仲春奔者不禁恐失时也荒年杀礼多昏欲繁育也许氏说文妾字从辛女之有罪者为人妾汉缇萦上书愿没为官婢以赎父罪此盖秦法周之盛也决不然也周礼有女奚之条亦刘歆附会文奸以欺王莽者殆不可信王莽末年令天下奴婢赎还为良朱子纲目亦善之岂有周公制法不如王莽乎妾字从辛盖亦秦篆非古篆也 

丁屈朋斜 

姜平子天水人仕于苻坚坚宴羣臣赋诗平子诗内丁字直而不屈坚问其故答曰屈者不正之物未足以献也坚悦擢上第此与刘宴朋字未正之对相似 

诗文用嬲字 

晋文谚云和峤牛傅咸秋王戎踢嬲不得休嵇康书嬲之不置王半山诗嬲汝以一句西归瘦如腊又细浪嬲雪千娉婷【嬲音搅】 

元和脚 

柳宗元诗柳家新样元和脚言字变新样而脚则元和也脚盖悬针垂露之体耳犹后山赠晁补之诗闻道新文能入样相州红缬鄂州花言似相州之红缬鄂州花样也句法相类 

军门曰和 

孙子兵法两军相对曰和战国策章子为齐将与秦军交和而舍又楚策开西和门注军门曰和唐郑愔诗戎垒三和夕校文苑英华者不知其事改和作秋 

以蠡测海 

东方朔客难云以管窥天以蠡测海张晏注曰蠡瓠瓢也然蠡字从虫若与瓢义不恊又按杨子方言云瓥瓠瓢也字从瓜从蠡刘向九叹云蚫蟸蠹于箧簏今闽广之地以鲎鱼壳为瓢江淮之间或用螺之大者为瓢是以虫壳代瓜匏用也故瓥字之取义兼之暇日与简西峃谈及此漫笔之 

元朝番书 

元朝主中国日用羊皮写诏谓之羊皮圣旨其字用蒙古书中国人亦习之张孟浩诗云鸿蒙再剖一天地书契复见科斗文张光弼辇下曲云和宁沙中??业遫笔史臣以代铅椠事百司译写高昌书龙蛇复见古文字侏禽犬羊之俗而以科斗龙蛇称之盖春秋多微辞之义也 

枘凿 

枘字从木从内考工记调其凿内而合之宋玊九辨圆枘而方凿兮吾固知其鉏铻而难入今举子程文袭用枘凿不相入彼此相效莫知其非也夫枘凿本相入之物惟方枘圆凿则不相入今去方圆字而曰枘凿不相入字义之不通文义大谬矣甚者写枘字作柄字尤可笑也 

古字异构 

平秩马融本作苹秩槀饫左传注作犒饫萧茅书注作莤茅蔓菁周礼注作蓂菁 

同?弋哥?弋 

汉有牂牱郡字一作同?弋哥?弋其字从弋弋杙也系船木也说文与汉书注旧觧如此牂牱今贵州地也其江水迅疾难于济渡立两杙于两岸中以绳絙之舟人循绳而渡予过其地见盘江与崇安江皆然固悟古人制字之义郭忠恕佩觹集云丬?弋哥?弋从戈谬之甚矣然则读万卷书而不行万里路者亦不能识字也信矣 

礻?离祙 

魑魅字汉碑作礻?离祙其字从示盖礻?离祙亦山之神也 

草书枯涩 

徐浩真书多渴笔怀素草书多枯涩在书法以为妙品戴幼公赠怀素诗云忽为壮丽就枯涩龙蛇盘腾兽屹立鲁收怀素草书歌连拂数行势不绝藤悬槎蹙生奇节窦□亦云殊形诡状不易说中含枯燥尤惊绝任华云时复枯燥何礻?离褷忽觉阴山突兀横翠微盖深知怀素之三昧者姜白石云徐季海之渴笔譬如绮莚之素馔羙人之淡妆倪思以痴重笔迹为墨猪元班彦功之字评者以为死猪肠可以喻矣 

徘徊 

徘徊二字始于汉人高后纪徘徊往来思玄赋马倚辀而徘徊息夫躬辞鸾徘徊兮注徘徊不得其所也茂陵书屋皆徘徊重属行之移晷不能偏是也徐铉注说文乃云徘徊宽衣之貌字当作裴回误矣宋赏花钓鱼和诗优人有徘徊太多之谑当时诸公遽谓无别押亦未之考耶 

云员 

今之云字乃员之省文秦誓虽则员然注云云员毛诗聊乐我云石鼓文君子员猎员猎员游 

于越 

越曰于越吴曰勾吴邾曰邾娄本一字而为二字古声双迭也庄子云离朱之目孟子云离娄之明娄朱本二字而二声足以为证或以勾吴于越为方言夷音谬矣 

勿勿 

黄伯思云右军帖语有顿乏勿勿颜氏家训云书翰多称勿勿相承如此莫原其由或有妄言此忽忽之残缺耳说文勿者州里所建之旗盖以聚民事故悤遽者称勿勿仆谓颜氏以说文征此字为长而今世流俗又妄于勿勿中斜加一点谓为匆字弥失真也按祭义云勿勿其欲飨之也注勿勿犹勉勉也悫爱之貌杜牧之诗浮生长勿勿是知勿勿出于祭义唐人诗中用之不特称于书翰耳又悤字觧云多遽悤悤也是悤悤亦古语好古者但知勿勿而笑悤悤逐俗者又但知悤悤而骇勿勿皆非也是以学者贵慱古而通今也 

略记字义 

塖水埒也一作?火?土?○宫外坦河边地皆曰堧○水冲岸□曰土?冉俗作坍非○累土为界曰略○孔子曰推一合十曰士以一贯三曰王○贱而获幸曰嬖○婉容曰娉和色曰婷○啸一作啸唉一作叹咄一作欪喢一作歃叹一作叹嘘一作歔呕一作欧○齘齿怒也○踌躇犹豫也踟蹰行不进也遅伫容与也○崽子改切江右谓子曰崽○祏开衣领也今曰祏肩○穴中曰窠树上曰巢○樯帆柱也梯木阶也○两树交阴曰樾棨兵闲也○□断草也○钵僧盂也○酒家悬帜曰帘 
【六十四卷】
字学三 

【字学三】
易字说
尚字平音 
杀有上音 
齼字音
涂字音
唉字音
由农字通 
臾庾字通 
叆霼字音 
二小为地 
临摹 
凹凸 
荧惑不识古文 
日星 
说文引孔子
遳字 
离字义
荼茶 
字体相易 
貌音墨
枣棘象形 
谣作夕?言
冶作野
字画肥瘦 
觧字之妙 
庸字觧
酺字觧
真字觧
谚喭唁同 
彳?吾彳?同 
尔雅 
崧嵩 
岩郎 
装潢 

太史升庵文集六十四卷 成都杨慎着　从子有仁编辑 后学赵开美校 

易字说 

说文引秘书说云日月为易象阴阳也参同契之说亦与此同罗泌云日月为易而文正为勿勿者月彩之散者也故曰散于日下则为易散于日上为曶相对为明对而亏为昒易者朔也所谓朔易曶者晦也明者望也昒者望而食者也是故西曰昒谷明都在东南而朔易二郡俱着于北此皆罗泌之说也慎按昒即昩字史记昩爽作昒爽庄子云冉求问于仲尼曰昔吾昭然而今昒然何也曰昔之昭然神者先受之今之昒然且为不神者求也是昒即昩之证也古字晹谷作易谷昩谷作昒谷易取日中于地而月彩沉也后世字从日为晹是有二日也 

尚字平音 

刘熙释名曰尚书者何也尚上也言最在上??忽领之也韦昭辩释名云尚犹奉也百官言事当省案平处奉之故曰尚书也尚衣尚食亦然慎按春秋传曰百官承事朝而不夕承事者言事而奉其文书也汉世官名尚书义实取此如淳汉书注曰主天子文书曰尚书如主壻曰尚主汉制娶天子女曰尚公主娶诸侯女曰承翁主则尚犹承也尚犹奉也韦昭之觧上合左传下恊汉制比于刘熙依字音杜撰远矣 

杀有上音 

白乐天半开花诗西日凭轻照东风莫杀吹自注杀去声音厦俗语大甚曰杀容齐随笔序杀有好处元人传奇忒风流忒杀思今京师语犹然大曰杀大高曰杀高此假借字也 

齼字音 

齼字玊篇不载齿怯也音椘去声今京师语谓怯皆曰齼不独齿怯也曾茶山和曾宏父饷柑诗云莫向君家樊素口瓠犀微齼【初举切齿伤醋也五音类聚】远山颦黄山谷和人送梅子云相如病渴应湏此莫与文君蹙远山茶山之诗全效之方秋崖杨梅诗并与文园消午渴不禁越女蹙春山 

涂字音 

涂字从余余有三音一音余剩之余又音蛇今人姓有余氏即余之转注而俗书从入从示作余乃小儿强作觧事也一音赊故畬字从余可证也东方朔传老拍涂觧曰涂者渐洳径也柳子厚诗善幻迷氷火齐谐咲拍涂叶入麻韵又雨多涂则滑而颠得其音矣李义山蜀尔雅云禹贡厥土惟涂泥夏小正寒日涤冻涂二涂字音在巴荼之间盖禹本蜀人故涂泥冻涂皆叶蜀音今蜀人目濡土曰涂泥肉烂曰涂肉盖禹时巳有此音蜀之土音亦古矣○毛诗昔我往矣黍稷方华今我来思雨霜载涂易林雨雪载涂东行破车旅人无家以此慱证之则古音昭昭矣 

唉字音 

离骚九章云乘鄂渚而反顾兮欸秋冬之绪风尸子禹有进善之鼓备讯唉也汉韦孟诗勤唉厥生说文欸譍也亚改切又焉开切史记范增撞破玊斗曰唉方言云南楚喟然曰唉说文唉譍也开开切二字音义并同如叹与叹欬与咳啸与啸实一字耳其语则皆楚语也故元次山有欸乃曲而柳诗亦用此二字皆湘楚间语柳文旧本作霭袄音上字正恊亚改之声韵书亦于皆韵收唉字海韵收欸唉二字其说与说文不异但乃字读如袄者未有考耳近世乃有倒读之者又皆写欵则误益甚矣欸字从欠与欵字不同然点画甚相似故多误也楚辞注及朱文公文集互发此义今详笔之 

由农字通 

说文无由字韩诗内传曰东西耕曰从南北耕曰由吕氏春秋管子皆云尧使稷为由载考钱谱神农币文农作由乃知由与农通下与吕氏春秋管子韩诗义皆合矣 

臾庾字通 

史记庾死狱中注不明庾义按说文束縳捽抴为臾臾庾古字通也 

叆霼字音 

说文引诗僾而不见李登声类云僾音倚僾俙彷佛也字一作叆霼又作香?爱古词香香?爱雕盘僾俙之作叆霼字从云犹奄忽之作风?奄风?忽字从风僾俙不明莫如云奄忽迅速莫如风也 

二小为地 

何燕泉引宋人易义一而大谓之天二而小为之地一大二小天字示字也天曰神地曰示此易义乃姚孝宁所作朱子亦甞称之慎按天曰神古韵天亦有作汀因切者与神相近也例推之示亦有地音地亦有示音精于字学者始知之 

临摹 

王绍宗善书与人书云鄙人书翰无工者特由水墨之积习恒精心率意虚神静心以取之又虞世南亦不临写但心凖目想而巳然此可与上智道若下学必湏临摹唐太宗云卧王蒙于纸中坐徐偃于笔下可以嗤萧子云临摹之益大矣 

又 余观岳珂英光堂帖有米元章临智永真草千文与今本大不同乃知古人临帖不论形似也珂跋其后云摹临两法本不同摹帖如梓人作堂梁栌欀桷虽具凖绳而缔创既成气象自有工拙临帖如双鹄并翔青天浮云浩荡万里各随所至而息宝晋盖进乎此者也又为之赞曰永之法妍以婉芾之体峭以徤马牛其风神合志通彼妍我峭惟妙惟肖故曰袒杨不凂夜户不启善学柳下惠莫如鲁男子皆名言也特表出之 

凹凸 

土洼曰凸土高曰凸古之象形字也周伯温乃曰凹当作坳凸当作垤俗作凸凹非是反以古字为俗字也东方朔神异经云大荒石湖千里无凸凹平满无高下画记云张僧繇画一乘寺壁远望如凹凸近以则平名曰凹凸花俗呼一乘寺为凹凸寺云江淹青苔赋云悲凹险兮惟流水而驰骛高僧传云谷之应声语雄而响厉镜之鉴像形曲而影凹字皆名人文士所用其来敻矣岂至伯温始贬为俗字乎 

荧惑不识古文 

类苑云古文自变隶其法巳错乱后转为楷字愈讹殆不可考如云有口为吴无口为天吴字本从口从?非从天也后世谬从楷法言之予又尝戏谓吴元济之乱童谣有小儿天上口之谶又如董卓为千里草十日卜王恭为黄头小人皆今世俗字非古文也史谓童谣乃荧惑星为小儿造谣审如此荧惑星亦不识古文乎【苏易简云神不能神随时之态】 

日星 

春秋说题辞曰星阳精之荣也阳精为日日分为星故其字从日从下生也按字书星字止作三圈象形非从日也春秋题辞出汉人伪笔未可深信 

说文引孔子 

说文引孔子之言甚多如狗叩也叩气吠以守又曰视犬之字如画狗也又曰牛羊之字以形举也又曰黍可为酒禾入于水也又一贯三为王此类恐未必孔子之言班固所谓宗师仲尼以重其言也 

遳字 

京师里语目形容短矮曰遳文选有遳脆之语唐书王伾传形容遳陋通鉴音义作七禾切 

离字义 

字义之多者莫如离离别通训也卦见易黄离仓庚见说文大琴曰离见一雅流离鸟名见毛诗注前长离而后裔皇注长离凤也见相如赋纤离马名见李斯书侏离夷语也见史记陆离散乱参差也见文选木名见孔子世家水名见地理志人姓见氏族志江离草名接离冠名此皆字书已引者予又见公羊传二人会曰离会谓各是所是各非所非不能定也此离义与二鸟离二之离同 

荼茶 

茶即古荼字也周诗记荼苦春秋书齐荼汉志书荼陵颜师古陆明德虽已转入荼音而未易字文也至陆羽茶经玊川茶歌赵赞茶禁以后遂以茶易荼 

字体相易 

六书合体为字上下左右可以相易如秋之与秌酉?州之与酬相易而音义同惟重束为枣并束为棘日乘干为旱从日为旰此则不可易又不知何说也 

貌音墨 

庄子人貌而天史记国郭觧赞人貌荣名唐杨妃传命工貌妃于别殿皆作入声读杜诗画工如山貌不同又曾貌先帝照夜白又屡貌寻常行路人梅圣俞诗妙娥貌玊轻邯郸自注音墨 

枣棘象形 

说文重朿为枣并束为棘洪迈曰棘与枣类棘之字两束相并枣之字两束相承沈括曰枣棘皆有剌枣独生高而少横枝棘列生卑而成林以此为别其文皆从束束音刺木芒剌也束而相戴立生者枣也束而相比横生者棘也不识二物观文可辩古人制字之妙义如此孔子曰牛羊之字以形举也又曰视犬之字如画狗也枣棘二字亦何异于画二木哉 

谣作夕?言 

尔雅曰徒歌曰谣说文谣作夕?言注云夕?言从肉言今按徒歌不谓不用丝竹相和也肉言歌者人声也出自胷臆故曰肉言童子歌曰童夕?言以其言出自其胷臆不由人教也晋孟嘉云丝不如竹竹不如肉唐人谓徙歌曰肉声说即说文肉言之义也 

冶作野 

古冶字或借作野金陵有冶城杨子江有梅根野或作冶字而音渚齐武帝诗昨经樊邓役阻潮梅根冶深怀怅往事意满辞不叙刘文房诗落日芜湖色空山梅冶烟孟浩然水溢梅根冶烟迷杨叶洲皆以冶为野也 

字画肥瘦 

方逊志云杜子羙论书则贵瘦硬论画马则鄙多肉此自其天资所好而言耳非通论也大抵字之肥廋各有宜未必瘦者皆好而肥者便非也譬之羙人然东坡云妍女??肥瘦各有态玊环飞燕谁敢轻又曰书生老眼省见稀图画但怪周昉肥此言非特为女色评持以论书画可也予尝与陆子渊论字子渊云字譬如羙女清妙清妙不清则不妙予戏篬曰丰艳丰艳不丰则不艳子渊首者再 

觧字之妙 

说文觧豉字云配塩幽菽也三苍觧靘字云靘冥果青色也盖豉本豆也以塩配之幽闭于瓮盎中所成故曰幽菽冥果蜜煎果也以铜青浸之加蜜而冥于缶中故曰冥果幽菽冥果取名于幽冥见其与生菽生果异也觧诂之妙有如此谁谓文章不在换字乎 

庸字觧 

附庸之国庸古墉通城也尚书大传天子贲庸诸侯疏杼大夫有石材庶人有石承注庸廧也杼亦廧也 

酺字觧 

会聚饮食曰酺酺之为言哺也以食曰餔以饮曰酺诗曰以开百室郑氏菚曰百室出必共洫而耕入必共族而居又有祭酺合醵之观周礼族师祭酺注酺者为人物灾害之神田有蝗螟厩有马瘟皆祭之祭毕而合饮遂名为酺也校人冬祭马步杜子春云步即酺也则其音当为步也春秋纬云酒者乳也王者法酒旗以布政施天乳以哺人后世酺祭废而群饮有禁汉世有赐酺之典丘文庄谓禁民饮尚不可况导之使饮乎吁终岁勤动岂无一日之欢牛饮以亡殷虎酣以败楚者酒也三爵而将德百拜以成礼者亦酒也奚可因未流之乱而废本始之治因庸医而废药因庸将而废兵可乎我朝制不立酒禁不赐酺恩但教民无多种秫以妨民食斯则张弛之道同于文武而过于漠唐矣 

谚喭唁同 

论语云由也谚谚俗论也或作喭见文选注又作唁刘勰曰谚喭唁同一字谚者直语也廛路浅言有质无华丧言不文故吊亦称刘子新论子游裼裘而谚曾子指挥而哂是谚与唁同也 

彳?吾彳?同 

今之巷道名为胡洞字书不载或作衙衕又作彳?吾彳?同皆无据也南齐书萧鸾弒其君昭于西弄注弄巷也南方曰弄北曰彳?吾彳?同弄之反切为彳?吾彳?同也盖方言耳 

尔雅 

尔雅疏云尔近也雅正也谓其近于正恘此妄说也雅可以训正尔不可以训近迩可训近而尔非近也按说文尔从?从为义从尔为声丽尔也丽尔之为言犹靡丽也汉人有此语三苍觧诂云尔华繁也诗曰彼尔维何维常之华本草紫繤一名月尔即今紫蕨也其芽拳曲繁盛故名月尔雅之为言取义于鸟鸟有善德曰雅也古人有呜呼为叹辞则雅为正音可知然则尔雅之云犹丽则之云也汉书文章尔雅训辞深厚以尔雅与深厚为对固知当觧为丽则而不可觧为近正也若如近正之旧说则但近正而已犹未得为正也尔雅一书所载皆六经之言有何不正而云近正乎 

崧嵩诗 

崧高维岳岳四岳也孔子尧时止有四岳不主中岳故曰崧高貌山高大者自名崧不中主岳而言今或以为崧嵩通用误矣 

岩郎 

汉书游于岩郎魏锺繇表庙郎郎当作廊而皆省作郎者上荫下下承上也如凤凰同书省下作皇鹦鹦联文省下作武若单书则不可也石鼓文旭日杲杲但于旭下作二点借旭之日为下字也秦刻亦有此例 

装潢 

唐六典有装潢匠注音光上声谓装成而以蜡潢纸也今制笺法犹有潢浆之说人多不觧作平音读又改为装池自谓奇语其谬甚矣 

【六十五卷】
璅语 

【璅语】
璅语 
奇对 
佛书四六 
四六妙句 
宋人四六 
宋士子四六 

太史升庵文集六十五卷 成都杨慎着　从子有仁编辑 后学赵开美校 

璅语 

心如死灰寂灭也心如宿火寂感也 求生以害仁庄子所谓去义若热乎杀身以成仁庄子所谓就义若渴者乎文山云惟其义尽所以仁至坤顺乹而施生月遡日而生明 谐臣也顐官也弄儿也媚子也妇女而湏缨冠而倡也书戒顽童远矣哉 

人离而听之则愚合而听之则圣书曰庶言同则绎畴甽同也惰者釜之勤者锺之模范同也不善者怨之善学者庸之 优旃漆城那律瓦衣今曰讽谏古云滑稽 虹食垒军夺帅虹饮釜室利主家国之判异乎天人之际微矣 飬隼而攫鸾皇畜狸而抟鹦鹉狄梁吕申两公一叹万世镜哉 

云糊天月藏明金在镰火收荧 疾书多涂乙疾行多徤踬【涂乙即圣注二字】盐泉海目也油井水脂也 道者福之极也祥者福之荣也佑者福之胥也庆者福之交也叶其极衍其荣慎其胥定其交故曰君子受福小人徼福 

辛伯曰并后匹敌两政耒?呙国乱之本也又曰内宠并后外宠二政嬖子配适大都耒?呙国乱之本也叶公之顾命曰毋以嬖御人疾庄后毋以嬖御士疾庄士韩非子曰内有疑妻之妾妾有疑适之子外有疑相之臣臣有疑君之权范无宇曰大都疑国大臣疑主乱之媒也都疑则交争臣疑则并令祸之深者也故曰日月晖于外其贼在于内谨避其所憎而祸在其所爱又曰尾大不掉末大必折 

天有常福必作明德天有常灾必陨明忒 官有假而德无假位有卑而义无卑 一树一获者谷也一树十获者木也 乌集之交初驩而后吐鸟巢之旅先笑而后号始龙卒蚓化荃变茅诗曰靡不有初鲜克有终 握而不见于手含而不见于口无翼而飞无胫而走其珠之利乎照乘哂于邻探颔粉于津宝者殃国剖者灾身害亦弘哉 

文质不同宽猛殊庸循环从朔择善而从逸诗曰九变复贯知言之选性与情相表里形与气相首尾 同由谓之道同得谓之德同善谓之性同灵谓之心天地之数始于一终于十圣人虚二以画八卦八者偶之方也虚一以叙九畴九者奇之圆也卦以偶为用故有应则吉畴以奇为用故有对则凶 平凖书讥横敛之臣也货殖传讥好货之君也太史公之旨千载而下有赵汸知之懿哉 荟蔚朝隮国风唏菉葹盈室楚骚悲 

当遯戒尾当集贵翔两夜包画重阴偶阳 周公不以夜行而惭影颜回不以夜浴而改容故曰不为昭昭申节不为冥冥隳行 非其地而树之不生也非其人而语之不听也非其人如聚聋而鼓之得其人如聚沙而雨之微子所以欢蓬飞仲尼所以感桑落也君子蕴义生风小人蕴利生孽 荣孽卿之禄曷其没矣齅骄君之饵曷其止矣易曰舍尔灵龟观我朵颐 

以水济水吾何以知其旨也以锦缘锦吾何以知其绮也是故渭以泾清玊以砾贞辅以拂显善以否形垂橐而往稇载而归师学之益乎被褐而入衣锦而出友问之力乎故曰孚化之翼飞之 六欲皆得其宜全生也六欲分得其宜亏生也六欲莫得其宜迫生也狂魄者形性相离也落魄者身世不羁也【魄音拓】伯乐相马所见无非马庖丁解牛所见无非牛故曰至诚之不尽鸢鱼之不察精意之不致龙蠖之不知外典曰子知格物矣未知格物也 

科雉随兕强恻暴怜赤子非科雉乎黔首非随兕乎天斟万物呈人熙焉天酌羣言圣人施焉 舜欲旗古今而不成足以成帝矣禹欲帝而不成足以正殊俗矣汤欲继禹而不成足以服四荒矣武王欲及成汤而不成足以王矣五伯欲继三王而不成足以为诸侯长矣又曰欲为五帝而不成者三王是也欲为三王而不成者五伯是也欲为五伯而不成者六国是也欲为六国而不成者亡六国是也故曰学乎其上仅得其中学乎其中斯为下矣 见睫者不若身历滕口者不若目击 燔黍大享之滥觞也土鼓云门之拳石也 

君子立教之不隐也如影矣受命之不讳也如响矣礼以考敬乐以敦和射以平志御以和心书以缀事数以理烦皆艺也礼中容乐中声射中鹄御中轨书中文数中筭皆游也 推情合性敷落之教之说乎减情合性旁行之教之说乎观乎彼所见则殊异乎吾所闻则一 水涵太乙之中精润百物而行乎地中风涵太玄之中精动百物而行乎天上 举日章则行昼月章则行夜龙章行水虎章行林鸟章行陂蛇章行泽鹊章行陆狼章行山易曰来章书曰平章诗曰绥章章物也 章者明也总义包体所以明情也句者局也联字分强所以局言也 

五帝之前无传人五帝之中无传政故孔子赞易出八索序书去三坟传信不传疑爱道不爱奇也 华马??有千里之足造父有千里之手遇也小驷而获晋惠长缠而累东野不遇哉至音不合众听故伯牙绝弦至宝不同众好故卞和泣血俎豆废而楮燎盛社树圯而丛祠植祝嘏置而歌舞用后世之滛祀其非古与冠裳而肖貌之帏帨而匹偶之渎甚矣不可方物孰是愈焉 

淡所见而甘所闻贵其耳而贱其目荣古陋今党往雠来日进前而不御遥闻声而相思书曰凡人未见圣若不克见圣既见圣亦不克由圣 雾滃而蟹螫枯露下而蚊喙拆月虚而鱼脑减星实而豕肤粟 管子文锦也虽丑登庙子产练染也美而不尊 情厌性阴乘阳末逆本人诡天 绥如安裘晏如覆杼静而极也行以菜荠趋以肆夏动而则也 圣人为天口贤人为圣绎 道以器寓人与天期故雷霆之声可以鼓锺写风雨之变可以音律知 

荣启期一弹而孔子三日乐邹忌子一徽而威王终日悲进乎道者技巳末感在心者物巳微 厉利剑者必以钝砥击坚锺者必以濡木书刚纸者必以弱翰辅强毂者必以弱辐 大宝无为而首物太极不动而构天瑟不鸣而二十五弦各以其声应轴不运而三十二辐各以其力旋万事纷峦易之刍狗万物形色神之糟粕 舜戒禹曰邻哉臣哉言慎所近也周公戒成王曰其朋其朋言慎所与也 

设兵而后出幄穪警而后践墀张弧而后登舆清道而后奉引遮迾而后转毂静室而后息驾故曰终日行不离辎重物不精不为神数不妙不为术离朱不能说其目公输不能说其手 约法设而汉隆玄言流而晋灭 霸国无贫主强将无弱兵 庖有肥肉厩有肥马民有饥色野有饿莩孟子语齐宣王也柱梁衣绣士民无褐侏儒有余酒而死士无充藿咎犯语晋文公也古人祭以肺为重食牲以肩为重 

怒则气上喜则气缓悲则气消恐则气下寒则气收炅则气泄惊则气乱劳则气耗思则气结善飬气则无是矣刘歆曰春宫秋律百卉必凋秋宫春律万物必荣夏宫冬律雨雹必降冬宫夏律雷必发声郭忠恕曰小篆散而八分生八分破而隶书出隶书悖而行书出行书狂而草书圣 狼望未平冠军辞宅马池犹隔雍丘逊邸 严挺之宁不作相不见李林甫崔隐甫宁不作相不见牛仙客 

汉刘熙作释台吴韦昭作辩释名汉刘向作说苑唐刘贶作续说苑 佑术开业淳耀天光重黎其上也象星辰授民事立闰月定四时羲和其隆也取象金火革命创制治历明时应天顺人汤武其盛也故以历象系之革 立秋浚井改火冬至钻燧改火 仁义起而道德迁礼法兴而淳朴散 贵清静者以席上为腐议束名实者以柱下为诞辞六家之旨既已异矣三语之椽强而同之 地将震而枢星直井无景则日阴蚀 

医和曰昼选男德以象谷明宵静女德以伏蛊慝程伊川云接贤士大夫之时多亲宦官宫妾之时少一人善射百夫决拾一个负矢百羣皆奔朽瓜化为鱼陈麦化为蝶 犀有通石有晕珠有光木有瘿皆文也发上心之余眉傍生肺之余湏下生肾之余铎穴由于足响膏灺起于多明 漂于众沫恶利口之覆邦也病于尺喙恶巧言之伤类也 化赤渐乎邻丹为黔资乎迩墨 

贾谊之过秦以谕汉也陆机之辩亡以警晋也 孔子修鲁史不肯增阙文汉儒校群经未尝去本字宋人尚书则考订武成毛诗则尽去序说吾未敢以为然也锺期死而伯牙之弦绝??獶人亡而匠石之斤辍作之难知之难也烽主昼燧主夜 河北得水为河塞外得水为海少而多之也滇云称山曰长坡贵竹名雨曰清露多而少之也 

寡妇哭城城为之崩亡士叹市市为之罢积精曰诚积诚为精也有奇福者必有奇祸有甚美者必有甚恶 投醪饮河旨不及吻而士卒战气自五也分囊向糒甘不踰嗑而士卒战气自十也 尸鸠以一心飬七子君子以一仪飬万物 齐歌曰欧吴歌曰歈楚歌曰些巴歌曰妇 天有八风噫气也地有八听孔窍也 

赤色者凤青色者鸾黄色者鹓紫色者鸑白色者鹄宁为玊碎毋为瓦全宁为兰摧蕙折不作蒲芬艾荣宁载于义而死不载于地而生志士烈夫古今一揆乎行川之水无不盈之科走盘之珠无可留之影故曰神不可测化不可为 明月夜光多逢按剑阳春白雪难为赏音 氷壸不可与夏虫飨秋月不可与俗士赏 施之则雨潜之则润坊之则塞畎之则流君子之道譬其如水乎□夕为夜其夕惕乎臼辰为晨其日乹乎造书者深于易矣 

骅骝不总辔非造父之肆明月不流光非隋侯之掌故曰贤才出国将昌 王省惟岁卿士惟月师尹惟日喻也天子如堂群臣如陛众庶如地亦喻也京邑犹身王畿犹臂四方犹指亦喻也文章蹊径远矣哉兴行坠典整缉棼纲 卵胎不伤麟凤方至鱼鳖咸若龟龙乃游故戮民则士徙飬民则贤致玊之在璞抵掷则瓦石追琢则圭璋水之发源雍阏则污泥疏浚则川沼 

与日同度谓之朔迩一遐三谓之弦衡分天中谓之望光尽伏谓之晦同明相并异明相消谓之交蚀天左舒而起牵牛地右辟而起毕昴易之象有三地上有水地中生木实象也天在山中风自火出假象也天下有山可以遯矣泽中有火可以革矣意象也 文王明夷则主可知矣仲尼旅人则时可知矣明夷之卦内三爻周象也外三爻殷象也旅之卦我心不快困于陈蔡之间乎终于誉命得于桑落之下乎【桑落事见荀子】 

古人训诂缓而简虽数十字而同一训虽一字而兼数用今之存者尔雅说文而巳 章句之病党枯护杇守缺保残有不非服郑之陋无是正左班之忠故曰依义莫依语师心不师迹难矣哉周宣歌泽雁孟子讽野殍其流民乎韩非陈五蠹商君论六蝎其流士乎安流民易处流士难 龟取生数一三五七九蓍取成数二四六八十主法者君也守法者臣也法于法者民也 

律吕造夫妇之端宫商合君臣之宜埙箎寄伯仲之睦琴瑟怀志义之恩舞缀以劝劳逸宫轩以等贵贱故曰成于乐??秦筝多撮琵琶多木??空侯多擘柳琴多玊篇起说文弃楷隶易籕学废孟子曰性也有命焉君子不谓性命也有性焉君子不谓命不谓性者所以尽性不谓命者所以立命善用之则互相发而交相飬不善用之则互相失而交相丧 鱼生流水中则背鳞白生止水中则背鳞 

越王金铸范少伯晋帝图画宗少文遥闻声而相思也秦皇未见韩非则思与之并世不可得既见非则杀之武帝未见相如则思与并世不可得既见相如则摈之日进前而不御也 魏女色艳郑袖鼻之朝吴忠贞无忌殛之故曰女无美恶士无贤不肖朱草之茎如针紫芝之栽如豆真玊火三日而见性 豫章生七年而辨名知人实难人实难知也故曰禽 息之精阴庆鲍叔之魂默举难矣哉漆园叹当世不可庄语杨雄谓后世必有子云远矣哉礼之心悃愊乐之意欢欣悃匐以玊帛效心欢欣以钟鼓验意 

不发横难不得纵说不发苦语不得甘对 众胜寡故水胜火也精胜坚故火胜金也刚胜柔故金胜木也专胜散故木胜土也实胜虚故土胜水也 禹将受位迅风靡木有其德无其咎也成王信谗大风拔木修其德免其咎也 三岁一闰天道小备五岁再闰天道大备 镜以镜影镜亦有影两镜相镜影似重影故曰与影竞走悲夫 

铎以声自穴膏以明自铄虎豹之文来射猿狖之捷来措直木先伐甘井先竭翠以羽殃身蚌以珠致破以木击木则拌以水投水则散以氷投氷则沉以涂投涂则陷诗曰载胥及溺 将飞者翼伏将奋者足局将噬者瓜缩将文者且朴孙武云始如处女敌人开户后如脱兔敌不及拒范蠡曰见之似好妇夺之似惧虎故曰时至而应心暇者胜又抗兵相加哀者胜矣夫惟鸿门之不争故垓下莫能与之争 理者太虚之实义数者太虚之定分未行之初因理而有数因子而有象既形之后因象而推数因子以推理 

击其首则尾至击其尾则首至击其中则首尾至非蛇说也阵说也取君下驷与彼上驷取君上驷与彼中驷取君中驷与彼下驷非马说也兵说也曹伯好田则公孙强出陈侯好色则仪行父至商辛滛酗则恶来进周厉贪虐则荣夷公起成康没而颂声寝陈灵兴而变风息 张子曰造化之妙则糟粕煨烬无非教也犹庄子云瓦砾粃粺无非道也例是而言东坡深于文者也故嬉笑怒骂皆成文章也张旭深于书者也故歌舞战鬪皆草书也 

秦有誓而书亡鲁有颂而诗绝 七十三岁杨雄拟经六十三岁平津对策 文道也诗言也语录出而文与道判矣诗话出而诗与言离矣 楚骚汉赋晋字唐诗宋词元曲 乐以忘忧君子也以乐慆忧小人也易曰鼓缶而歌诗曰我姑酌彼金罍其忘忧乎太康逸豫汉惠滛乐易曰饮酒濡首诗曰俾昼作夜其慆忧乎 

蚩尤五兵李斯篆书苟便于世人其舍诸鲧之城也桀之瓦也秦之边防也隋之漕河也至今赖之故曰善用人者无弃人善用物者无弃物 蛙消龟息熊经鸟中 阴之行不得于春夏月之明常压于日光天之伸阳而禁阴如此易之扶阳抑阴顺天也 孔子失马于野二人闭而不与子贡妙称而怒马圉谐说而喜晓俗以鸿文犹振聋以肹蠁也外典有之曰文殊出定出不得罔明不费纤毫力落霞与孤鹜齐飞秋水共长天一色故七圣迷途而童子知黄帝失珠而象罔得也 

佛书四六 

炼心方外摈影人间○玊迭?毛久久灰金言未剖【梁武帝慧可碑】伤智幢之欲折悼戒宝之将沉○殷王牛饮而丧朝楚臣虎酣而败德成都有纟月之醉中山困千日之眠【弁酒】无人非窥户之閴无见非面墙之愚无实非鴈足之书无真非鱼目之宝 

抗志匪石安仁似山○道照机前思超系表○东隅纔吐西崦巳沉譬逝川之駃流苦栖叶之轻露○悲泉若水出没曾不关人顾兔蹲乌升落长自在彼春蚕萦丝而不悟秋娥拂焰而靡疑 

蓼虫习苦桂蠹喜甘大睡剧于据梧长眠甚于枕曲○阳燧含景还譬日轮甘露入盘足称天酒○鸣锺浮响光灯吐辉○槩太清而特起接库楼而上征【言宫殿之崇曹植诗承露槩上清】 

心灯夜炳意蕋晨飞○金池动月玊树含风○辨论青豆之房遣惑赤华之舍○宣银鼓于宝坊转金轮于香地○杨仆有关外之伤太史恨周南之滞○作翰湘川树麾蠡服【彭蠡也】乘传衡皋辞簪脉渚○辨超炙輠辞跨连环○山毫一其小大彭殇均其寿夭簪楹乱其横竖施厉混其妍强【衍庄子语】 

玊烛登年金商在律炎凉始贸动静惟安【刘虬书】扇灵崿之流风镜贞林之绝影○桂薪不斧而丹甑自熟玊皋讵斝而银瓮常盈【祥瑞】河光似幂树彩成车【上句荣光幂河下句先主楼桑事】戴日戴斗靡不来王太平太蒙无思不服【言宇之广】地芝候月天花逆风【成奚论人华不逆风熏天华逆风熏】 

南通舜梧北平尧柳○箴兴琴剑铭自盘盂○智察舞鸡爻分封蚁【下句管辂事】荣辱迅譬石光古今驶过拍毱○色见声闻俱能证果花飞钏动尽可栖神○尘网千重密密常笼意地爱绳万结条条尽系情由随他舌似鹦鹉之徒借彼眼如水母之属【以上弘明集】 

红绵套索碧玊穽坑【昔人所谓空谷传声】百尺竿头湏进步十方世界露全身○面上夹竹桃花肚里侵天荆棘○雀舌初调玊醆分时禅思健龙团搥碎金渠碾处睡魔降【茶榜】 

舌头无骨得言句之总持眼里有筋具游戏之三昧○露浥琼英春融雪彩脸欺腻玉鬓惹浓云【戒色】琼英腻雪莲蕋莹波露濯蕣姿月艳珠彩【戒色】上蔡之犬堪嗟人生到此华亭之鹤虚唳天命如何 

四六妙句 

磨丹渍墨有来太乙之青藜正笏垂绅即侍玊皇之香案【翰林】圣化齐虞夏方咸五以登三论述本诗书将袭六而为七【丞相】学士象八节不过一岁之少留刺史入三公便在五云之多处【象八节言一岁八迁也】纵横经库甲乙丙丁四部之书驰词垣天地风云八方之阵【洪年齐贺翰林迁兵部侍启】五凤楼之巨笔九龙簴之大【学士】和叔正冬伯赵司至【冬官工部】送之礼乐不离尺五之天任以三公即近丈三之日【谏议】听六日四分之凤律又见新阳咏五更三点之鹓行巳迷旧梦【李梅亭】 

宋人四六 

宋人四六如才非一鸮难居累百之先智异众徂遂起朝三之怒水利云刻石立作三犀牛重见离堆之利复陂谁云两黄鹄讵烦鸿隙之谣四六中古文也 

宋士子四六 

宋处州士子终场者六人三人与选谢主司启云同矍圃之观人去者半存者半类孔门之取友益者三损者三 
【六十六卷】
杂类一 

【杂类一】
蜀笺川笔川墨 
敲氷纸
十样蛮笺 
蜜蒙花纸 
蠲纸 
养纸芙蓉粉
古制墨法 
朱万初墨 
玊泉墨画眉墨 
松墨 
藏墨诀
香与墨同关纽 
笔经 
澄泥砚
方城砚
论诗画
画家四祖 
画家三霭 
汉画 
周昉画
曹吴 
张僧繇
杜诗入画 
桃源图
拂林图
山林穷四和
画似真真似画 
印色 
正色间色 
间色名
丹的 
钿金 
光明砂
掩障 
木夹 
简牍 
九杇一罢 
金题玊躞 
九曲珠
不灰木火浣布 
王?易琫玚珌 
木难 
玊导 
古钱 
掷卦以钱 
琼寝玊篑 
玊玺考
玊名诂 

太史升庵文集六十六卷 成都杨慎着　从子有仁编辑 后学赵开美校 

蜀笺川笔川墨 

蜀笺自唐巳名天下予修蜀艺文在蜀笺谱一篇近观龙川集陈同甫与朱元晦书云川笔十枝川墨一挺蜀人以为绝品则蜀人之笔墨在宋以为绝品不知何时降为眉州大邑之滥恶耳 

敲氷纸 

敲氷纸剡所出也张伯玊蓬莱阁诗敲氷呈好手织素竞交鸾注越俗竞夸敲氷纸剡水清洁山又多藤楮以敲氷时制之佳盖冬水也 

十样蛮笺 

韩浦诗曰十样蛮笺出益州成都古今记载其目曰深红曰粉红曰杏红曰明黄曰深青曰浅清曰深绿曰浅绿曰铜绿曰浅云凡十样又有松花金沙流沙彩霞金粉桃花冷金之别即其异名又蜀志载王衍以霞光笺五百幅赐金堂令张螾霞光即深红笺也又有百韵笺以其幅长可写百韵诗为名其次学士笺则短于百韵焉 

蜜蒙花纸 

蜜香纸以蜜香树皮叶作之微褐色有纹如鱼子极香而坚韧水渍之不溃烂晋太康五年大秦国献三万幅帝以万幅赐杜预令写春秋释例疑今之密蒙花也其皮可作纸 

蠲纸 

古有蠲纸以浆粉之属使之茔滑蠲之为言洁也诗吉蠲为饎周礼宫人除其不蠲蠲纸之名义取此刘绩霏雪录谓蠲纸起于五代民间有因亲疾刲股亲丧庐墓规免州县赋役岁给蠲符以蠲免之号为蠲纸非也 

养纸芙蓉粉 

养纸芙蓉粉【薛涛事】熏衣荳蔻香【霍小玊事】 

古制墨法 

古墨法云烟细胶新杵熟烝匀色不染手光可射人又曰虬松取烟鹿胶相揉九蒸回泽万杵力扣光可照人色不染手造墨惟胶为难古之妙工皆自制胶法取新觧牛革及筋全用之牛革取其厚处连肤及毛皆割不用入冶成胶即以和烟若冷定重化则巳非新矣今之胶材皆牛革之弃余故虽号广胶去古胶法犹远无怪乎墨品之下也徽墨今名第一者上比潘谷蔡瑫串间犹容十许人况李廷珪乎 

朱万初墨 

元有朱万初善制墨纯用松烟盖取三百年摧杇之余精英之不可泯者用之非常松也天历乙巳开奎章阁拣儒臣亲侍翰墨荣公存初康里公子山皆侍阁下以朱万初所制墨进大称旨得禄食艺文馆虞文靖公赠之诗曰霜雪摧残涧壑非深根千岁斧斤违寸心不逐飞烟化还作玄云绕紫微盖纪兹事也又曰万初之墨沉着而无留迹轻清而有余润其品在郭圯父子间又跋其后曰近世墨以油烟易松烟姿媚而不深重万初既以墨显又得真定刘法造墨法于石刻中以为刘之精艺深心尽在于此必无误后世因覃思而得之余尝谓松烟墨深重而不姿媚油烟墨姿媚而不深重若以松脂为炬取烟二者兼之矣宋徽宗尝以苏合油搜烟为墨至金章宗购之一两墨价黄金一斤欲仿为之不能此谓之墨妖可也 

玊泉墨画眉墨 

南中杨生制墨不用松烟止以灯煤为之名玊泉墨又金章宗宫中以张遇麝香小御团为画眉墨○余谓玊泉之名与灯煤无干只以东坡佛愰轻烟为名岂不奇绝 

松墨 

古墨惟以松烟为之曹子建诗墨出青松烟笔出狡兔翰唐诗轻翰染松烟东坡诗徂徕无老松易水无良工小说载王方翼燎松丸墨富家闻见录云唐李超易水人与子廷珪亡至歙州其地多松因留居以墨名家仇池笔记真松煤远烟自有龙麝气世之嗜者如滕达苏浩然吕行甫暇日晴暖研墨水数合弄笔之余乃啜饮之又云三衢蔡瑫自烟煤胶外一物不用特以和剂有法甚黑而光近世称微墨率用桐油烟既非古法墨成亦用漆为衣始光东坡云光而不黑索然无神气亦复安用殆此等耶予得墨法于异人祗用烟胶成即光如漆名之曰一品玄霜殆不虚也 

藏墨诀 

赠君乌玊玦泉清砚湏洁避暑悬葛囊临风度梅月 

香与墨同关纽 

邵安又与朱万初帖云深山高居炉香不可缺退休之久佳品乏绝野人为取老松栢之根枝叶实共捣治之斫枫昉羼和之每焚一丸亦足助清苦今年大雨时行土润溽暑特甚万初致石鼎清昼香空斋萧寒遂为一日之借良可喜也万初本墨妙又兼香癖盖墨之与香同一关纽亦犹书之与画谜之与禅也 

笔经 

刘向说苑王满生说周公籍笔牍书之则周公时巳有笔矣韦诞笔经曰制笔之法桀者居前毳者居后强者为刃愞者为辅参之以荣束之以管固以漆液泽以海藻濡墨而试直中绳勾中勾方员中规矩终日握而不败故曰笔妙又柳公权一帖云近蒙寄笔深慰远情但出锋太短伤于劲硬所要优柔出锋湏长择毫湏细管不在大副切湏齐副齐则波掣有冯管小则运动省力毛细则点画无失锋长则洪润自由此帖论笔之妙颇尽故稡书之 

澄泥砚 

绛县澄泥砚缝绢袋置汾水中踰年而设取则泥沙之妙者巳入袋矣陶以为砚水不涸 

方城砚 

方城砚出方城县葛仙公岩内石如玉莹如鉴光着墨如澄泥发黑生光如漆如油有艳不渗岁久不乏常如新成 

论诗画 

东坡先生诗曰论画以形似见与儿童邻作诗必此诗定知非诗人此言画贵神诗贵韵也然其言有偏非至论也晁以道和公诗云画写物外形要物形不改诗传画外意贵有画中态其论始为定盖欲以补坡公之未备也 

画家四祖 

画家以顾陆张吴为四祖顾长康陆探微张僧繇吴道玄也余以为失评矣当以顾陆张展为四祖展展子虔也画家之顾陆张展如诗家之曹刘沈谢阎立本则画家之李白吴道玄则杜甫也必精于绘事品藻者可以语此 

画家三霭 

沙门元霭蜀中人写真染色以一小石研磨取色盖覆肉色之上后遂如真又有李霭之居金波亭号金波处士又有王霭谓画师三霭 

汉画 

王应麟云曾子固跋西狭颂谓所画龙鹿承露人嘉禾连理之木汉画始见于今邵公济谓汉李翕王稚子高贯辺墓碑刻山林人物乃知顾恺之陆探微宗处士辈尚有其遗法至吴道玄绝艺入神始用巧思而古意稍减矣今于盘洲所集隶图见之慎又按王象之舆地纪胜碑目载夔州临江市丁房双阙高二丈余上为层观飞檐车马人物又刻双扉其一篚微启有美人出半面而立巧妙动人又云阳县汉处士金延广母子碑初无文字但有人物汉画之在碑刻者不止如应麟所云而巳 

周昉画 

东坡诗书生老眼省见稀画图但怪膳昉肥画谱亦言周昉画美人多肥盖当时宫禁贵戚所尚予谓不然楚辞云豊肉微骨调以娱又云豊肉微骨体便娟便是留住丽之谱与画工也盖肉不豊是一生色髑髅肉豊而骨不微一田家新妇耳 

曹吴 

北齐曹仲达画人物衣服紧窄唐吴道子画衣服飘举时人语曰吴带当风曹衣出水 

张僧繇 

刘子玄曰张僧繇画羣公祖二疏图而丘士有着芒屩者阎立本画昭君图妇女大着帷帽者夫芒屩出于水乡非京华所有帷帽起于隋代非汉宫所作以此言之画非慱古之士亦不能作也 

又 吴道子始见张僧繇画曰浪得名耳巳而坐卧其下三日不能去庾翼初不服逸少有家鸡野鹜之论后乃以为伯英再生盖绝艺必审观而后论定也 

杜诗入画 

杜诗花远重重树云轻处处山画本可作 

桃源图 

唐人画桃源图极为工妙舒元舆作记云烟岚草木如带香气熟视详玩自觉骨戞青玊身入镜中韩退之亦有桃源图盖题此画也予及见元人临本 

拂林图 

宣和画谱中拂林图或作佛林又作拂菻不知所谓后考杜环经行记拂林在苫国西一名犁靬其人颜色白妇人皆服珠锦善织络琉璃妙天下菻音力甚切董北苑画跋云拂林图自唐有之其人类中国妇人皆衣胡绫绀文杂锦戴金花步摇缀以木难青珠卢肇双柘枝舞赋云拂菻妖姿西河别部盖如唐人之胡旋女元末之天魔队耳 

山林穷四和 

山林穷四和香以荔枝壳甘蔗滓干栢叶黄连和焚又或加松枣核梨皆妙 

画似真真似画 

慎少时先太师与瑞虹龙崖二叔父看画因问二叔父曰景之美者人曰似画画之佳者人曰似真孰为正慎对曰元微之有诗云颠倒世人心纷纷乏公是真赏画不成画赏真相似丹青各所尚工拙何足恃求此妄中情哀哉子华子龙崖曰诗亦未见佳 慎尔可试作之遂呈稿曰会心山水真如画巧手丹青画似真梦觉难分列御寇影形相赠晋诗人二叔父喜曰只此四句大胜前人近病中追忆往事记而笔之秪二三首【弘治己未升庵时年十二】 

印色 

印色古方用草麻油或用煎粣油皆未为佳近传用川山甲油取其不渗试之良妙 

正色间色 

五行之理有相生者有相克者相生为正色相克为间色正色青赤黄白黑也间色绿红碧紫流黄也木色青故青者东方也木生火其色赤故赤者南方也火生土其色黄故黄者中央也土生金其色白故白者西方也金生水其色黑故黑者北方也此五行之正色也甲巳合而为绿则绿者青黄之杂以木克土故也乙庚合而为碧则碧者青白之杂以金克木故也丁壬合而为紫则紫者赤黑之杂以水克土故也此五行之间色也流黄一作马??黄 

间色名 

?赤日出色也柳日入色也葱暝色朼檀妇人注面赭色也鵻草色也间色之中又有间色若天缥褪红浅綘女贞黄天水碧之类不可殚述南史舆服志有叔?鸟??鸟鵫四色鵫音罩白色也余未详左传注礻?匀皂色也?青赤黄白黑五方正色也碧紫红绿流黄五方之间色也青别为苍赤别为朱析朱为非非今作绯黄别为黄?今白别为缟黑别为玄此正色之别名也近黑曰弋今作黓似绿色曰校女嫁者服之 

丹的 

释名曰以丹注面曰的子本天子诸侯有辟妾以次进御有月事者止不御难于口陈故注此于面灼然而识也王粲神女赋曰施玄的结羽钗傅玄镜赋曰珥明珰之双照点只的以发姿张景阳扇赋皎质皦鲜玄的点綘汉律姅变亦谓月事也 

钿金 

张怀瓘书录云往在翰林见古钟二枚高二尺许有古文三百余子纪夏禹功绩皆紫金钿似大篆神彩惊人盖三代钿金为篆其精类如此又李伯时得雕戈虫鸟书黄金文铭六字曰王用父作雕戈钿金法今亦不传唐六典有十四种金曰销金曰拍金曰镀金曰织金曰砑金曰披金曰泥金曰镂金曰捻金曰戗金曰圈金曰贴金曰嵌金曰褁金而钿金不在其中今并其名亦不知矣 

光明砂 

李德裕黄治论云光明砂者天地自然之宝在石室之间生雪床之上如初生芙蓉红芭未拆细者环拱大者处中有宸居之象有君臣之位光明外彻采之者寻石脉而求此造化之所铸也傥有至人道奥者用天地之精合阴阳之粹济以神术或能成之若以药石镕铸术则疏矣光明砂今方士亦未尝见之漫书于此以讯之好道术者 

掩障 

李思训画掩障上玄宗夜闻水声通神佳手也 

木夹 

唐僖宗干符六年岭南节度使率谠遣徐云虔使于南诏南诏骠信待云虔甚厚授以木夹遣还通鉴释文及纲目集览皆不觧木夹之义予按宣和书谱云章孝规尝为路鲁瞻书云南木夹木夹彼方所谓木契蛮夷之俗古礼未废故其往复移文犹驰木夹其词略曰万里离南一朝至北开缄捧读奖饰过多盖其结信边鄙使之不敢犯义者理固如是耳 

简牍 

古人与朋侪往来者以漆板代书帖又苦其露泄遂作二板相合以片纸封其际故曰简板或云赤牍 

九杇一罢 

画家于个物必九杇一罢先以土笔拟其形数次修改曰九杇继以淡墨一描而成故曰一罢独周忘机不假乎此落笔便成气韵生动每语人曰书画同一关捩善书人岂先杇而后书乎盖卓识也 

金题玊躞 

海岳书史云隋唐藏书皆金题玊躞锦贉绣礻?虎金题押头也玊躞轴心也贉卷首帖绫又谓之玊池又谓之贉有球路锦贉有楼台锦贉有樗蒲锦贉有引首二色者曰双引首标外加竹界而打擫其覆首曰礻?票礻?虎法帖谱系曰大观帖用皂鸾鹊锦礻?票礻?虎是也卷之袠签曰检又曰排汉书武纪金泥玊检注检一曰燕尾今世书帖签后汉公孙瓒传皂囊施检注今俗谓之排此皆藏书画职装演所当知也 

九曲珠 

小说云孔子得九曲珠欲穿不得遇二女教以涂脂于线使蚁通焉此与列子两儿辩日事相似言圣人亦有所不知也珠孔本人所钻世岂有九曲珠乎东坡祥符九曲观灯诗金鼎转丹光吐夜宝珠穿蚁闹连宵陈简斋瀑布泉诗九孔穿针可得过氷蚕暎日吐寒波皆用此事 

不灰木火浣布 

太平寰宇记曰不灰木俗多为铤子烧之成炭而不灰出胶州予亲见之其叶如蒲草束以为燎谓之万年火把火浣布出蜀建昌其白如雪出于石隙元史所谓石绒也二物不同慱物者宜知之 

王?易琫玚珌 

孟康曰王?易玊名也音荡尔雅曰黄金谓之荡说文曰荡金之美与玊同色者也按汤?玊乃白金之有光如镜又非银也周礼有荡节以竹之孚得名言白金之色如竹孚也字从玊与玊同色也郭知玄韵弓云汤?玊札行披则谓纸色如玊也应王?易之名亦音汤?玊今音畅非佩刀之饰上曰琫下曰珌诗云鞞琫有珌毛传曰鞞刀室也琫上饰珌下饰天子玊琫而珧珌诸侯汤?玊琫而璆珌王?易音荡琫布孔切珌音必 

木难 

曹子建诗明株交玊体珊瑚间木难注引南越志云木难金趐鸟沬所成碧色珠也大秦国珍之按其形色则今夷所谓祖母绿也 

玊导 

南齐高祖性清俭主衣中有玊导上曰留此正是兴匚弊源即命击碎之玊导未知何物又按晋书冯迁追及桓玄玄拔头上玊导与之曰汝何敢杀天子以此例之则玊导者玊簪或冠篦之类耳导择也义取择发然自唐以后不闻其名 

古钱 

汉有厌胜钱藕心钱状如干盾长且方而不圆盖古刀布之变也与近世花蕋夫人封绶及穿钥钱相似见封演及李孝美钱谱 

掷卦以钱 

掷卦以钱自严君平始唐诗岸与织女支矶石井有君平掷卦钱 

琼寝玊篑 

刘聦以婢为后王鉴谏曰不可以污玊篑而尘琼寝 

玊玺考 

元朝元贞三十一年木华黎曾孙硕德卒其妻出古玊印货之中丞崔彧秘书丞杨桓辩其为传国玺上之慎按秦始皇之玺一曰皇帝寿昌一曰既寿永昌巳传疑有矣至朱梁亡入于后唐又唐主存?日耳力?谋即位魏州僧以传国玺献遂即位则后唐之玺盖有二也玺既有二则必有一赝矣是以今日既曰与潞王从珂同焚于洛阳之玄武楼矣而他日段义又得之以为宋哲宗献今日既曰入金与金哀宗同焚于蔡州之幽兰轩矣而翟朝宗又得之以为宋宁宗献若果赝而酷肖则宋徽宗正衒名受欺者又何疑其检无螭角无缺郄之不用而别制定命宝邪赝迹在宋屡败露矣而元之崔彧杨桓又何由得之寡妇货物而献之余意以为杨桓素工篆书即着六书统者必桓私刻之谋于崔彧而托名于硕德之妻无疑崔彧之意欲迎合皇太妃以翊载成宗而为此眩耀俗目而定其位耳按通典云秦得蓝田白玊为玺曰受天之命皇帝寿昌又按北齐制传国玺鸟篆书文曰受天之命皇帝寿昌汉书注卫宏曰秦玺题是李斯书其文曰受命于天既寿永昌十国纪年晋开运末北戎犯阙少帝重贵遣其子延煦献传国玺于辽辽主讶其非真宋哲宗元符元年五月咸阳民段义斸地得玊玺蔡京及讲议玊玺官十三员奏曰皇帝寿昌者晋玺也受命于天者后魏玺也有德者昌唐玺也惟德元昌者石晋玺也则既寿永昌者秦玺可知蔡京辈小人媚上不惮诬天矣而况于欺人乎纵使真是秦玺亦无道之物亡国之器岂舜之五瑞禹之玄圭乎噫宋之君臣可谓迷惑无识矣 

玊名诂 

瑗肉倍好也壁好倍肉朼环肉好若一也又曰玊空边等也【山海经注】珑祷旱瑞玊刻为龙文也琥发兵瑞玊刻为虎文也珵楚玊也理六寸光自照璠玙鲁玊也王?困齐玊也王?棘晋玊也琼赤玊也瓐碧玊也瑎墨玊也瑿玄玊也玼紫玊也瑌玊半白半赤也璊玊赩色也王?笔彬律切青白玊管也理玊肤也璞玊未理也琢玊始理也琈玊采也璘王?扁玊文也玲玊声也璄玊光也瑜玊中美也璪玊加瑑饰也玓瓅玊点也玷玊缺瑕玊病也珙大壁也琡璋大八寸也瑄壁大六寸也璋半圭判白也琦片玊也珏两玊珏?车奉使玊盛之车笭间者也璱玊华相带如琴弦也字一作琗王??玊英罗列秩秩恘瑞舜所辑玊也管舜所受西王母献玊也琰夏桀宠女名刻于玊也琬周王结好圭也灵以玊事神也王?易祀天玊也【音畅人名有应王?易今作平音呼非】璹玊器也瑁圭头邪刻也王?綦玊饰弁也琄玊佩之长也流?玊玊垂玊饰冕也珩佩玊节步也玦玊佩不连也珕蜃饰佩刀瓛玊上大下小也玑珠不圆也珽圭长三尺也玟火齐珠也王?英水晶珠也【一名水玊】瑫玊在椟也玩儿弄璋也珈以玊饰笄也瑱以玊充耳也琫佩刀下饰也璏玊剑鼻也王?丑印鼻也珖玊管也珂以玊饰马行??恘【又曰马脑车渠饰行?缶皆曰珂佛经云珂雪言其白也】珬老雕入海化为珂珬蚌属即车渠也珰穿耳附珠也琩蛮女充耳玊也瑑圭有凸鄂也珧江珧蚌也珨音甲蜃器也瓖马上饰玊所谓金鋄玊瓖也琇琇莹美石也珷玞珉石似玊也□以玊相赠遗也玖黑色玊可作镜也○近见文士凡遇玊偏傍之字皆谓之玊而不知各有训诂也聊记其略如右 
【六十七卷】
杂类二 

【杂类二】
楼观 
丽谯 
申明亭
东西北第 
壁带悬楣 
缀户缀牗 
两阶 
西弄 
茨檐苇庵 
窐衡 
谏溜琐闱 
栢寝梧台 
函道局室 
紫坛 
凿翠流丹 
槐衙 
顾云嵩山隐居 
虎门 
甘泉宫
阊户?盍 
穴?厷穴?曾 
柴门 
椒图 
??沓头护朽 
延鹭堠画乌亭 
丽曯 
七娥房
南漪 
袁凖驳蔡邕
孔明炊釜 
鱼栫 
蛟韅 
金莲炬
饕餮 
象床火笼 
流黄簟
星施 
仙人弩
萎蕤锁
萧斧 
鹁鸽色胡桃文 
紫花墩
万尺篊
银蒜 
隐囊 
簠簋豆铺 
鴈鼎 
铜虹晓虹 
赭绳 
胡器 
吹纶 
欹案隐囊 
羽觞 
三雅 
乘石 
先路 
凤盉 
凤艒 
扁舟本作鳊舟 
方曲 
车子钓
重较说
荡
竹根如意碧虑屏风 
水龙 
兰鹢 
柴毂 
绿鹢葱鹙 
唐马鞭价重 

太史升庵文集六十七卷 成都杨慎着　从子有仁编辑 后学赵开美校 

楼观 

楼观本尹喜之居有草楼焉后人创立道宫名曰楼观今在终南之阴盩厔县韩翃有题楼观诗 

丽谯 

庄子盛鹤列于丽谯之间注丽谯魏城门名谯亦作嶕壮丽而嶕峣也前汉书陈胜传战谯门中注门上为高楼以望故曰谯楼慎按汉书五行志主公交车大谁卒注大谁主问非常之人云姓名是谁何也谁何一作谯呵城门名丽谯者丽如鱼丽之丽力支切谯即谯呵之谯今都门出入者守门人成列而呼喝之亦是古制不必改谯作嶕也 

申明亭 

赵明诚金石录跋昆阳城中汉街弹碑不知街弹为何语按周礼大司徒里宰以岁时合耦于锄郑玄注曰锄者里宰治处若今街弹之室盖周名锄汉名街弹之室今之申明亭也 

东西北第 

汉世有东第所谓爵为通侯列居东第是也有西第马融作大将军西第颂是也有北第赐夏侯婴北第第一是也独无南第盖避南面之故欤 

壁带悬楣 

陈后主起临春结绮望仙三阁壁带县楣皆以沉檀为之注壁带壁中横木县楣横木施于前后两楹之间下不装构如偏桥栈道之势今人谓之挂楣古之?广木攴?阁今曰阁板礼曰始死之奠其余阁也与西都赋曰金缸行?缶壁 

缀户缀牗 

大戴礼明堂四户八牗赤缀户白缀牗椘辞网户朱缀注缀缘也以朱缘其边今曰四映如古紫界墙青琐闼之属 

两阶 

古者堂之前无阶惟左右设两阶右为宾阶左为阼阶天子之尊亦惟两阶书曰舞干羽于两阶是也天子立于阼阶而以宾礼延其臣易曰利用宾于王是也天地所以交泰也至秦中为甬道亢然自尊天地不交而为否矣今佛寺道观犹存古制 

西弄 

南史东昏侯遇弒于西弄宫中别道如永巷之类也楚辞五子用失乎家衖衖音閧所云弄者盖衖字之转音耳元经世大典所云火衖注即音弄 

茨檐苇庵 

茨檐贱士见晋书苇庵渔父见广异记 

窐衡 

晋书隐逸传云征聘之礼贲于薖轴玊帛之贽委于窐衡谓窐窦衡门圭或从穴作窐 

谏溜琐闱 

谏溜【左传】琐闱【汉书】 

栢寝梧台 

唐韩翃青州诗栢寝寒芜变梧台宿雨收栢寝见晏子春秋梧台伏琛齐地记曰临淄有梧台里皆齐事也 

函道局室 

戴延之西征记函道道如封函也荀子云局室芦帘局室室如碁局也 

紫坛 

汉行宫用紫涺为???为坛【齐梁郊祀歌所谓紫坛也】天神下若流火【汉书所谓神光交错于荐鬯之夕也】舞女三百人【汉志所谓伪节女乐也以此祭天不亦媟乎】 

凿翠流丹 

开牎凿翠【杜诗凿翠开户牗】飞阁流丹【王勃】 

槐衙 

中朝故事云天街两畔槐木俗号为槐衙曲江池畔多柳亦号为柳衙以其成行排立也 

顾云嵩山隐居 

曙景张屏挂清光于露壑飞流界练贯幽响于风湍【可作隐居对】 

虎门 

蔡邕劝学篇云周之师氏居虎门今之祭酒也汉曰虎观取此义 

甘泉宫 

甘泉宫有三秦之甘泉宫在渭南隋之甘泉宫在鄠汉之甘泉宫在冯翊云阳县战国策范睢说秦王曰大王之国北有甘泉谷口秦二世造甘泉宫云阳记云谷口去云阳宫八十里流潦沸腾飞泉洒激两岸峭壁孤竖横盘凛然凝冱每入穴中朱明盛暑当昼暂暄凉秋晚候缊袍不暖所谓寒门也汉世以为避暑之处刘歆甘泉宫赋云轶陵阴之地室过阳谷之秋城回天门而凤举蹑皇帝之明庭冠高山而为居乘昆仑而为宫梁刘孝威诗汉家迎夏毕避着甘泉宫校尉乌桓骑待制楼烦弓后旌游五柞前笳度九嵕才人豹尾内御酒属车中辇回百子阁扇度七轮风鸣锺休卫士披图召后宫材官促校猎凉秋戏射熊 

阊户?盍 

阊阖一作阊户?盍省门从户也仪礼又作户?去从盍而去皿也 

穴?厷穴?曾 

宏穴?曾屋深响也如空谷之传声诗所谓哕哕其冥赋所谓蟭螟飞而生风尺蠖动而成响也 

柴门 

晋书儒林传赞清贞守道抗志柴门诗人多用柴门字原出于此【汉书汉中之俗蓬户柴门食必兼肉】 

椒图 

龙生九子不成龙各有所好屃赑鸱吻之类也椒图其形似螺蛳性好闲故立于门上词曲门迎驷马车户列八椒图人皆不能晓今观椒图之名亦有出也见菽园杂记又按尸子云法螺蚌而闭户后汉书礼仪志殷以水德王故以螺着门户则椒图之似螺形信矣 

??沓头护朽 

唐韵??沓音塔柱??沓头也今俗名护朽陆文量菽园杂记引慱物志虭蛥其形似龙而小性好立险故立于护朽上则护杇之名亦古矣 

延鹭堠画乌亭 

余旧有绝行诗山遮延鹭堠江绕画乌亭上句用元魏改官制以候望官为白鹭取其延望之意其时亭堠多刻鹭像也下句用汉明帝起居注明帝巡狩过亭障有乌鸣亭长引兮射中之奏曰乌乌哑哑引弓射洞左腋陛下寿万年臣为二千石帝悦令天下亭障皆画乌焉二事颇僻故湏诠诂 

丽曯 

南史隐逸传桂山篁渚非止素玩碧涧清潭飜成丽瞩宋人有以丽曯名亭本此 

七娥房 

束晳玄居赋夕宿七娥之房朝享五鼎之食方言吴有桼娥之台桼即七字七林有七娥三粲百媚千娇之语 

南漪 

坡诗中有南漪亭咏南漪之名甚奇昔有人读晋书坡公问曰寻得几个好亭名名佳者亦自难得也 

袁凖驳蔡邕 

蔡邕明堂论云太庙太室明堂太学辟雍名异而实同袁凖正论明堂宗庙太学礼之本物也事义不同各有所为而世之论者合以为一取诗书放逸之文经典相似之语推而致之考之人情失远矣宗庙之中人所致敬幽隐清凈鬼神所居而使众学处焉飨射其中人鬼慢渎死生交错俘囚截耳以干鬼神非其礼也袁子之论卓矣蔡邕名儒不知何以臆撰如此果如其言则先王之明堂殆北虏之穹庐南夷之碉房先王岂为之乎 

孔明炊釜 

麻城毛柱史凤韶为予言近日平谷县耕民得一釜以凉水沃之忽自沸以之炊饭即熟釜下有诸葛行窝字乡民以为中有宝物乃碎之其釜复层中有水火二字亦异哉瑞应图曰丹甑不炊而自熟玊皋不汲而常满近此类乎信夫孔明之才蓻固后世之神禹周公也世所传划车弩鸡鸣枕不一而已 

鱼栫 

栫寂见切说文栫以柴木壅水也江赋栫淀为涔夹众罗筌皆取鱼之具蜀中有鱼栫之名 

蛟韅 

荀子蛟韅注马服之革盖以蛟皮为之韅呼见切左传韅靷鞅靽韅音絇在背曰韅靷音胤在胸曰靷诗阴鋈续注靳环靳者言其常处游左骖马背上左传如骖之有靳籕文作革?夔夔古昏字也鞅倚两切在腹曰鞅今之衮肚靽音半在后曰靽 

金莲炬 

苏子瞻唐令狐绹已有之 

饕餮 

金台田景延得古饕餮拱泉而垂腹羸其面而坐则人焉其下有若承盘者元裕之考定为古器无疑也 

象床火笼 

西京杂记天子玊几冬则加绨锦以象牙为火笼慎常有冬日宫词云障风貂尾扇熅火象牙笼貂扇冬日用之欧阳玄诗十月都人供暖箑 

流黄簟 

会稽竹簟供御号为流黄簟唐诗珍簟冷流黄 

星施 

周书王会篇楼烦贡星施【施亦旌旄之属】 

仙人弩 

史记壑通天台上有天梯仙人弩通天台上仙人弩笑电岩前玊女壸 

萎蕤锁 

录异记萎蕤锁金镂相连屈伸在人顾况诗春楼不闭萎蕤锁绿水回通宛转桥 

萧斧 

通鉴砺萧斧而伐菌萧斧伐萧之斧也诗云取萧祭脂又云采彼萧兮 

鹁鸽色胡桃文 

供御炭用鹁鸽色胡桃文【见宋史】 

紫花墩 

宋学士王珪召对蕋珠殿设紫花墩命坐 

万尺篊 

陆鲁望寄吴子华诗到头江畔寻渔事织作中流万尺篊篊取鱼具也酉阳杂俎晋时钱塘有人作篊年取鱼亿计号万匠篊按篊字从洪石梁绝水曰洪射洪吕梁洪是也洪从竹为篊盖以竹为鱼梁此字唐韵不收 

银蒜 

欧阳六一放玊台体诗银蒜钩帘宛地垂东坡哨遍词睡起画堂银蒜珠幙云垂地蒋捷白苎词早是东风作恶旋安排一双银蒜镇罗幙银蒜盖铸银为蒜形以押帘也元经世大典亲王纳妃公主下降皆有银蒜帘押几百双 

隐囊 

晋以后士大夫尚清谈喜晏佚始作麈尾隐囊之制今不可见而其名后学亦罕知颜氏家训云梁朝全盛之时贵游子弟驾长檐车跟高齿屐坐棊子方褥凭班丝隐囊王右丞诗不学城东游侠儿隐囊纱帽坐弹棊 

簠簋豆铺 

慱古图簠簋豆铺同为一类簠盛嘉膳簋盛常膳豆盛水土之品实濡物之器也礼必从豆以礼之不可废也丰必从豆以时之不可缓也戏必从豆以交际之不可忘也铺亦古器名有公刘铺有天君养铺形亦如簠但簠方而铺圆耳汉门有铺首正象其形乃铺陈之义又按铺字从金宫门铜镮所谓金铺也其制不始于汉三代以来有之或以??韦索或以螺虫?半或以金铜各随其所王之德今俗岁节以??韦索悬门亦古意也【佛经金摩竭鱼装饰门柱亦金铺之象】 

鴈鼎 

梁书檄文要结犬戎潜窥鴈鼎鴈目?折疑用战国策颜率求目?折难事又或用柳下惠岑目?折事则鴈字当作赝 

铜虹晓虹 

器物欵识有王氏铜虹烛锭虹与缸同如汉赋金缸衔壁唐诗银缸斜背解明珰之类也李贺诗飞燕上帘钩晓虹屏中碧亦谓贵人晏眠而晓灯犹在缸也 

赭绳 

商君书赭绳束枉木古之匠人用赭绳即今之墨斗也 

胡器 

诗含神雾曰胡人蛮貊作器物多与中国相反书则横食则合伏床则交脚鼓则细腰 

吹纶 

汉书注齐服官有吹纶方空之目梁费昶诗金辉起遥步红彩发吹纶按吹纶不知何物据诗意想是妇女所执之物如暖扇之类沈约诗画扇迎初暑红轮映早寒庾肩吾诗粉白映轮红元欧阳玄词十月都人供暖箑可以互证梁简文柳诗枝间通粉色叶里映吹纶 

欹案隐囊 

三国志曹公作欹案卧视六朝人作隐囊柔软可倚又便于欹案王维诗隐囊沙帽坐弹棊 

羽觞 

束晢说曲水流觞之事始于周公营洛所制引逸诗云羽觞随流波此一义也班婕妤自悼赋酌羽觞兮销忧注以玳瑁覆翠羽于下彻上见此义也唐诗玳瑁筵本此 

三雅 

东观汉记今日岁首谓上雅寿雅酒閜也魏文帝典论荆州牧刘表子弟以酒器名三爵上者曰伯雅中者曰中雅小者曰季雅隐窟杂志宋时阆州有三雅池古有修此池得三铜器状如酒杯各有篆文曰伯雅仲雅季雅当时虽以名池而不知为刘表物也广韵疋?皿字注云酒器疋?皿即雅字也吴均诗聊倾三雅巵今人语曰雅量伎人送酒曰雅酒盖本此云 

乘石 

今之上马台古之乘石也周礼隶仆下士二人王行洗乘石郑司农注云王登上车之石也诗有扁斯石履之卑兮乘车之得履石惟王为然王行洗乘石致其洁也淮南子云周公履乘石尸子周公践东宫履乘石唐王起洗乘石赋承玊趾以增丽拂衮衣而更妍洗列周经履合诗雅 

先路 

楚辞来吾导夫先路先路车名郊特牲先路三就左传郑赐子展先路子产次路 

凤盉 

唐碑文瓦釜之于黄锺饕鼎之于凤盉器名见慱古图 

凤艒 

慱雅艒舟?宿舟也艒音墨隋志有龙舟凤艒 

扁舟本作鳊舟 

或问予诗人多用扁舟何处为始予按南史天渊地新制鳊鱼舟形甚狭故小舟称扁舟六朝诗惟王由礼有扁舟夜向江头泊之句至唐人则多用之 

方曲 

北史杨愔传以方曲障面读者不觧方曲为何语按说文作筁蚕薄也通作曲礼记曰薄汉书周勃传织薄曲为业方言薄谓之曲此云方曲障面盖竹织方扇也 

车子钓 

张志和渔父曲车子钓撅头船乐在风波不用仙唐谭用之诗云碧玊蜉蝣迎客酒黄金毂辘钓鱼车又云翩翾蛮榼熏晴浦毂辘鱼车响钓船是其事也宋史洞庭湖贼杨么四轮激水船行如飞今失其制 

重较说 

诗卫风淇澳篇曰猗重较兮毛苌曰重较卿士之车孔颖达曰倚此重较之车实称其德也周礼舆人云较两輢上出轼者今之平隔也诗诂云车广六囚四寸深四尺轼去舆高三尺三寸较去式又高二尺二寸较式通高五尺五寸盖古人乘车立乘非如今人之坐也论语曰升车必正立列女传曰立辎无軿是其明证故乘车平常则凭较若应为敬则落手凭下式而头得俯较在式上若两较然故曰重较輢是两边植木较横輢上輢两而较一说文车輢上曲铜也盖较在轼上恐其坠故以曲铜关之古谓较为车耳古谚云仕宦不止车生耳三国志吴童谣云黄金车班兰耳闿阊门见天子符曲铜之说矣 

荡 

禹贡瑶琨筱荡疏曰竹阔节曰荡周礼掌节凡邦国之使节山国用虎节土国用人节泽国用龙节皆以英荡辅之注云荡当为帑谓之函器盛此节或曰英荡画函也干宝曰英刻书也荡竹箭也刻而书其所使之事以助三饰之信斗汉中之百使符者亦取则于故事也郭知玄集韵序银钩乍阅荡栉行披 

竹根如意碧虑屏风 

齐高帝以竹根如意赐明庆符梁元帝有谢碧虑屏风启【亦可对虎头鞶囊】 

水龙 

隋梁睿请伐陈文帝诏曰陈国未尽藩节诚湏责罪兴师若命水龙终当屈水龙谓战舩也 

兰鹢 

谢眺赋靡兰鹢兮江之浔舟也【可对烛龙】 

柴毂 

袁绍士无贵贱与之抗礼辎軿柴毂填接巷陌 

绿鹢葱鹙 

刘桢鲁都赋绿鹢葱鹙皆舩名舩首画此二鸟形也 

唐马鞭价重 

柳宗元鞭贾云市之鬻鞭者人问之其价直五千必曰五万复以五十则伏而笑之以五百则小怒以五千则大怒必五万而后可此虽寓言亦必因当时鞭价而立说也又顾况有露青竹鞭歌曰鲜于仲通正当年章仇兼琼在蜀川约束蜀兄采马鞭联灰煮蜡光烂然章仇兼琼持上天忽见杨州北邸前秪有人还千一钱盖言其物贵而价贱也然一鞭之直何至五万而千一之钱犹以为少今世虽以金玊宝珠饰之人亦谁肯以此重价酬之者古今好尚不同如此又唐人进士丝鞭工致为冣洪武中江南富家犹有藏之者见高启诗集 
【六十八卷】
杂类三 

【杂类三】
翰林撰致语
皋比 
俗儒泥古 
饮章 
权土灰
悬榻 
综理 
批亢捣虚 
饭瓮 
瓯臾 
短人 
君形 
闹扫 
伐国之女 
范蠡西施 
西施 
旋波移光 
丽色 
半面 
武后生牙 
甄后 
十眉图
翠足粉胷 
黄眉黑妆 
弓足 
素足女
天苴 
镣子 
容头过身 
薛越 
通名剌曰谒
等身书
寒食火禁 
拍张 
狗脚猪肠 
朋党 
节妓 
登科故事 
制策入等 
陈烈 
丘崇勉方逢辰 
契丹崇儒 
曾义山
托物起兴 
解连环
何法盛郭象
素女论
励学 
书叙指南 
聚书戒子 
积丝散茧 
信使 
将无同
秦首十月 
罗畸 
宀?龟瘃 
社南社北 
蕋榜 
女郎砧
白打钱
铣鋧 
天辔 
不借军持 
女史 
男女小运 
夫娘 
锦揽华銮 
彤驺 
妬妇乘骣牛 

太史升庵文集六十八卷 成都杨慎着　从子有仁编辑 后学赵开美校 

翰林撰致语 

宋时御前内宴翰苑撰致语八节撰帖子虽欧苏曾王司马范镇皆为之盖张而不弛文武不能百日之蜡一日之泽圣人亦不之非也成化中黄编修仲昭庄检讨最不撰元霄词又上疏论列以去以此得名然自是而后内外隔绝每有文字别开幸门有文华门仁智殿辈每得羙官甚至蠹政害人曷若仍旧之愈乎愚谓于丽语中寓矢?见谏意如六一公玊辇经年不游幸上林花好莫争开君王念旧怜遗族长使无权保厥家亦何不可南唐李后主游燕潘佑制词云楼上春寒山四面桃李不湏夸烂熳巳失了春风一半意谓外多敌国而地日侵削也后主为之罢宴填词如此何异谏书乎工执蓻事以谏况翰苑本以文章讽谏乎诸公毋乃未习声律而托为此乎 

皋比 

朱子张横渠赞勇撤皋比盖以虎皮为讲席也按唐戴叔伦禅寺读书诗猊座翻萧索皋比喜接连则以皋比为讲席唐世巳然矣然皋比之为虎皮抑又有说古之世以虎皮包弓矢谓之櫜櫜即皋也 

俗儒泥古 

易曰穷则变变则通通则久礼曰礼时为大顺次之文子引老子之言曰天下几有常法或当于世事顺于天地祥于鬼神即可正治矣又曰先王之制不宜即废之末世之事善则着之故圣人制礼乐而不制于礼乐制法而不制于法故曰可道非常道呜呼斯言也其识时务达治体之深者乎后世如赵括之兵法房管之车战苏绰王安石之周礼其法是其时非也泽麋而蒙雕虎之皮尸鸠而传鷡明之羽适足增其累尔张横渠必欲行井田胡致堂必欲复封建幸而不用不幸而试其败涂地矣朱子犹惜其有志未就而卒亦迂矣哉甚者谓肉刑可用民兵当立不祭墓而止祭祠不设像而止设主纷纷之议皆泥古之过也近日有谓妇女不宜傅粉弓足酒器不宜厢银镀金及仕甫通显素履荡然此又诗礼发金椎之塜猨狖衣周公之服者尤可恶哉 

饮章 

蔡邕传一入牢狱当为楚毒所迫促以饮章辞情何缘复闻饮犹隐却梏人姓名无可对问今之匿名文书也○章怀太子注俗本不解饮字或改为报或改为疑并非也 

权土灰 

冬至阳气应则乐均清景长极黄锺通土灰轻而衡仰夏至阴气应则乐均浊景短极蕤宾通土灰重而衡低淮南子云水胜故夏至湿火胜故冬至燥燥故灰轻湿故灰重夏火王而云水胜水在内也冬水王而曰火胜火在内也人之一身可验夏则五脏化水冬则五脏化火夏非水在内则焦而焚矣冬非火在内则冻而僵矣此阴阳互藏其宅之妙也 

悬榻 

陈蕃初为青州太守郡人周璆字孟玊高洁之士郡守召命莫肯至惟蕃能致焉特为一榻去则悬之后为豫章太守不接宾客惟徐穉来特设一榻去则悬之右二事相类蕃平生所接宾客亦罕矣○愚谓蕃亦痴矣为郡守采一郡之风谣为宰相以天下为耳目若闭阁悬榻乃干木泄柳之所为岂郡守宰相之事乎宦官之祸其及宜矣 

综理 

综机缕也所以持经而施纬使不失条理者也三苍觧诂综理经也谓能统理众务为综理汉宣帝综核名实晋陶侃综理微密是也○综理经纶皆以织喻人事卤莽灭裂皆以耕喻人事 

批亢捣虚 

斗者方相亢拒则排批之使觧虚者两敌距斗力所不及之处捣之虽欲斗势不能不觧○一说亢音吭所谓扼其吭而夺之也 

饭瓮 

曾南丰文集引山东谚云霜淞打雾淞贫儿备饭瓮盖以雪淞为丰登兆也东坡除夜雪诗春雪虽元晚春麦犹可种敢怨行役劳助尔歌饭瓮正用此谚语王十朋注乃云山东人以肉埋饭下谓之饭瓮此真齐东野人之语也 

瓯臾 

荀子大略篇流丸止于瓯臾流言止于智者注瓯臾皆器也杨子方言陈魏郑宋之间谓罃为臾瓯臾谓地之坳坎如瓯臾也汉旧仪颛顼有三子生而亡去为疫鬼一居江水为疟鬼一居若水为罔两一居人宫室区隅沤臾善惊小儿沤与瓯通盖倾侧窳下之地边塞之地有瓯脱亦取窳下之义 

短人 

孔子家语僬侥长三尺短之极也而庄子注云务光长八寸论衡及何承天纂文云张仲师长尺二寸近于诬矣宋史吕夏卿年老身形渐缩如小儿小说载岭南鹤窠鹤发翁亦缩如婴孺此非常理所格也 

君形 

淮南子画西施之面羙而不可悦矢?见孟贲之目大而不可畏君形者亡焉君形者亡犹庄子云尊足者存也 

闹扫 

闹扫髻名亦犹盘雅堕马之类也唐诗还梳闹扫学宫妆独立闲庭纳夜迠手把玊钗敲砌竹清歌一曲月如霜三梦记 

伐国之女 

李德裕云自古得伐国之女以为妃后未甞不致危亡之患何也亡国之余焉能无怨气其开基之先皆一时之杰其渎鬼岳祗爱其血食忿其灭亡故能为厉必生妖羙之色以蛊惑其君而危亡之晋之骊姬楚之夏姬息妫符坚之清河公主侯景之溧阳公主隋文帝之陈夫人皆是物也史苏所谓我以男戎胜彼彼必以女戎胜我隋书曰兴门之男衰门之女信矣杜牧集载陈希烈桂娘事尤异 

范蠡西施 

世传西施随范蠡去不见所出只因杜牧西子下姑苏一舸逐鸱夷之句而附会也予窃疑之未有可证以折其是非天日读墨子曰吴起之裂其功也西施之沉其羙也喜曰此吴亡之后西施亦死于水不从范蠡去之一证墨子去吴越之世甚近所书得其真然犹恐牧之别有见后检修文御览见引吴越春秋逸篇云吴亡后越浮西施于江令随鸱夷以终乃咲曰此事正与墨子合杜牧未精审一时趁笔之过也盖吴既灭即沉西施于江浮沉也反言耳随鸱夷者子胥之谮死西施有力焉胥死盛以鸱夷今沉西施所以报子胥之忠故云随鸱夷以终范蠡去越亦号鸱夷子杜牧遂以子胥鸱夷为范蠡之鸱夷乃影撰此事以堕后人于疑网也既又自笑曰范蠡不幸遇杜牧受诬千载又何幸遇予而雪之亦一快哉 

西施 

刘长卿题□也□子曰窓风不举袖但觉罗衣轻二语虽太白可颉颃也 

旋波移光 

旋波移光越之羙女与西施郑妲同进于吴王肌香体轻饰以珠幌若佶鸾之在烟雾 

丽色 

琼英腻雪莲蕋莹波露濯蕣姿月鲜珠彩【郑德璘妾韦氏】 

半面 

东观汉记应奉甞诣袁贺贺时将出行闭门造车匠于阁内开扇出半面视奉去后数十年于路见车匠识而呼之今人云半面之识本此事 

武后生牙 

唐类表载李近仁贺武后新牙更生表云易有四营金牙为寿考之象诗具六义玊齿载神仙之谣还年而辅车不亏郄老而瓠犀仍出坚而不脆闻于导飬之方落而更生得自灵飞之散乞宣示海内仍录付史官史称武后年七十盛自拂拭不觉衰耗始信夏姬之年踰七十而鸡皮三少犹与巫臣生女后嫁叔向北史胡后年踰不惑而妖蛊若二八是三人者贵为君配而其行乃花鸨梨姏之所耻而不为然天乃佑之以诲滛之具亦理之不可晓者 

甄后 

魏甄后慧而有色先为袁熙妻曹公屠邺令疾召甄左右曰五官郎将已取去孟德叹曰今年破贼正为奴后乃甄会女初未嫁熙日拟昏子建其后为文帝后以妬死子建思之不忘作感甄赋明帝甄出也见此赋改名洛神云甄氏何物一女子致曹氏父子三人交争之如此 

十眉图 

唐明皇令画工画十眉图一曰鸳鸯眉又名八字眉一曰小山眉又名远山眉三曰五岳眉四曰三峰眉五曰垂珠眉六曰月棱眉又名郄月眉七曰分稍眉八曰涵烟眉九曰拂云眉又名横烟眉十曰倒晕眉东坡诗成都画手开十眉横云郄月争新奇 

翠足粉胷 

刘勰云缀金翠于足跗靓粉泽于胷臆以喻失其所施也然今之妓女金翠缀足粉泽靓胷盖恒饰也古所谓倡优后饰犹未若今世之甚乎 

黄眉黑妆 

后周静帝今宫人黄眉黑妆至唐犹然观唐人诗词如蘂黄无限当山额又额黄无限夕阳山又学画鸦黄半未成又雅黄粉白车中出又写月图黄罢其证也然温飞卿诗有豹尾车前赵飞燕柳风吹散鹅间黄之句王荆公诗亦云汉宫娇额半涂黄事巳起于汉特未见所出耳又幽怪录神女智琼额黄 

弓足 

墨庄漫录考妇女弓足起于李后主予按乐府双行缠知其起于六朝张禺山云史记云临淄女子弹弦躔屣又云摇修袖蹑利履意古巳有之再考襄阳耆旧传云盗发楚王冡得宫人玉屐张平子赋云金华之舄动趾遗光又云履蹑华英又云罗袜蹑蹀而容与曹子建赋罗袜生尘焦仲卿妻诗足蹑花文履繁钦诗何以释忧愁足下双远游梁武帝莫愁歌足下丝履五文章卞兰羙人赋金蕖承华足陶潜赋愿在丝而为履附素足以周旋崔豹古今注晋世履有凤头重台分稍之制唐诗便脱鸾靴出翠惟又丽情集载章仇公镇成都有真珠之惑或上诗以讽云神女初离碧玊阶彤云犹拥牡丹鞋应知子建怜罗袜顾步褰衣拾坠钗李义山诗浣花笺纸桃花色好好题诗咏玉钩陶南村谓唐人题咏略不及之盖亦未之慱考也 

又 六朝乐府双行缠其辞云新罗绣行缠足趺如春妍他人不言好独我知可怜唐杜牧诗云钿尺栽量减四分碧琉璃滑裹春云五陵年少欺他醉笑把花前出画裙叚成式诗云醉袂几侵鱼子缬彯缨长戞凤皇钗知君欲作闲情赋应愿将身脱锦鞋花间集词云慢移弓底绣罗鞋则此饰不始于五代也明矣或谓起于妲巳亦非 

素足女 

太白浣沙女诗一双金屐齿两足白如霜又越女词云屐上足如霜不着鸦头袜又云东阳素足女会稽素舸郎予甞戏谓太白何致情回盻此素足女再三张愈光戏答云太白可谓能书不择笔矣聊记以饷一笑予甞题浣女图诗纯用太白语意红颜素足女两足白如霜不着鸦头袜山花屐齿香天然去雕饰梅岑水月妆肯学邯郸步匍匐寿陵傍盖窃病近日学诗者拘束蹈袭取妍反拙不若质任自然耳 

天苴 

张仪传苴蜀相攻注引谯周曰天苴即天巴也○苴即巴字苴曰天苴汉曰天汉栈曰天栈山名有天谷天隳石有天牙皆言其高且险也 

镣子 

宋仁宗游后苑还宫索浆甚急宫嫔曰大家何不于外宣索而受渴仁宗曰吾屡顾不见镣子恐问之则所司有得罪者呜呼仁宗信仁矣哉近世有达官因庖丁治葱不如法笞之立死复有烹羊胃欠熟毙之于狱噫一介书生侥幸一官而视人命如草芥不有人祸必有天刑亦何不思之甚哉按尔雅银之羙者谓之镣镣子亦庖人之别称力吊切 

容头过身 

汉书虞诩疏公卿巽懦容头过身盖以猫犬喻之凡猫犬钻穴头可容身即过矣 

薛越 

荀子货财粟米者彼将日月栖迟薛越之中野我今将畜积并聚之于仓廪贾闺甫谓李密曰民以食为天而有司曾无爱惜屑越如此通鉴注屑越犹言狼籍而弃之也○薛说文草名相如赋薛莎青藾注薛藾蒿也越草也可以为布文选焦葛升越弱于罗□ 

通名剌曰谒 

说文谒白也增韵访也请见也古者请见必有辞书之方策使将命者通名故汉有谒者袁盎传上谒注若今通名也史记娄敬欲见汉王或使之易衣敬曰敬本衣帛则衣帛见敬本衣旃则衣旃见今舍旃褐假鲜华是矫常也不敢将命者惊而失谒谓失其通名之剌也 

等身书 

宋贾黄中幼日耳?忽悟过人父师取书与其身相等令读之谓之等身书张子野词等身金谁能意买此好光景 

寒食火禁 

容斋随笔谓寒食禁火不由介推其言似矣近观十六国春秋石勒下令寒食不许禁火后有氷雹之异徐光曰介推帝乡之神也历代所尊未宜替也宜令百姓奉之勒又令尚书定议以闻韦谀曰子推忠贤令绵介之间奉之于天下则不通矣勒从之令并州复寒食如初容斋岂未考此耶然勒禁天下□食而至隋唐巳复禁改火观隋李崇嗣普天皆灭焰匝地尽藏烟之句及元禾?贞连昌宫词自注唐时京城寒食火禁以鸡羽入灰有焦者皆罪之亦极严矣火禁迨今则绝不知而四时亦不改火自胡元入中国卤莽之政朼然寒食不必复改火乃先圣节宣天道者可因元人而废之乎 

拍张 

南史王敬则脱朝服袒裼以绛紏髻奋臂拍张武帝不悦曰三公岂宜如此敬则曰臣以拍张得三公不可忘拍张也拍张盖手抟捽胡之戏又何涧拍张赋曰东方曼倩发愤于侏儒遂与火头食子廪赐不殊载籍中说拍张者惟此二处人亦罕知 

狗脚猪肠 

高澄侍宴以大觞属孝静帝帝不胜忿曰自古无不亡之国朕亦何用生为澄怒曰朕朕狗脚朕○宋洪迈铜雀瓦砚铭曰元魏之东狗脚于邺吁其瓦存亦禅千刼○铜雀砚曹操台瓦巳不可得宋人所收乃高欢避暑宫氷井台香姜阁瓦也洪容斋铭可证余得一瓦上有香姜字又见京师人家藏一瓦有元象字符象孝静帝年号也○狗脚可对猪肠侯景骂韩轨噉猪肠儿 

朋党 

君子有朋而无党小人有党而无朋易白朋至斯孚语曰有朋自远方来朋者君子之善类也语曰君子不党又曰群而不党党者小人之凶类也后世朋党二字连称以困君子名实皆紊矣 

节妓 

唐小说赵嘏甞惑一羙姬名青娥后为浙帅所得嘏及第以一诗箴之曰寂寞堂前日又曛阳台化作不归云当时闻说沙叱利今日青娥属使君浙帅使送归之逢嘏于横水驿姬抱嘏恸哭而绝又薛宜僚使新罗至青州悦一妓叚东羙赋诗曰阿毋桃花方似锦王孙草色正如烟频梦东羙感疾卒于外槥至青州叚奠之一恸而卒青娥东羙可谓节妓矣汉之蔡文姬陈之乐昌公主九原如见之岂不汗颜乎 

登科故事 

分甲第自兴国八年王世则榜始御殿唱名自雍熙三年梁颢榜始赐宴自太平二年吕蒙正榜始【梁颢宴于琼林苑吕蒙正安于开宀?珤寺遂为定制】给金吾卫士送归第自蔡齐榜始刻登科录自霍端友榜始 

制策入等 

宋之制策虚第一等以待伊吕之流其入等者惟苏氏轼辙兄弟吴育范百禄李垕终宋世仅五人而蜀居其四盖二苏范李皆蜀人也 

陈烈 

陈烈御僮仆如宾客升庵曰君子恭近于礼矜庄殊序待僮仆如宾客待宾客宜何如也孔子与上大夫与下大夫不同言君在与过位不同敬此所谓泛应曲当也出门如见大宾使民如承大祭未出门未使民只是申申夭夭也 

丘崇勉方逢辰 

蛟峯方逢辰未第时率群士易登云扁请丘公为之记丘公记畧曰丹漆金碧辉煌炳丽十手争指十目争视文则文矣实安在乎堂堂之阵正正之旗空拳可以冐白刃乎日月却从闲里过功名岂向懒中来此十四字座右铭也若文不副实非特为诸君羞抑可为是扁羞终扁千余言父之于子师之于徒有难言者可谓法语之言而方公欣然受之明年举乡荐第一人庚戌状元及第未必非激于此也余甞作安宁盐井碑用宋人酒官碑语稍策励之诸生奋然作色愿毁其碑余笑曰是恶可与言哉噫勉之以利禄尚不自反如此况以功名道德乎督学王宜庵目之为悍騃非过也 

契丹崇儒 

契丹太祖初立即祀孔子从其太子倍之请也祀孔子而黜佛尤为高识又绘古直臣象为招谏亦可嘉也 

曾义山 

元至正间瑞州上高县有术士曾义山世居县十五里胡芦石畔尝开卜肆于县南之桥埠有瞽而丐者日过肆前义山必礼而与之语或啖之果饵久之丐者告山曰明日有三人共一目来者有异术君宜叩之明日果有眇一目者曳杖导二瞽人过肆山随之拜于县北之鸬鹚洲一瞽者曰当以小挠为誓遂以其山授山且画沙指诀尽其秘妙其书名银河棹山后占卜如神邑人皆知预避红巾贼行掠无所得恨欲杀之隐匿县西观音阁得免遂不复行其术密藏其书于胡芦石洞中临终谓其子曰某月某日有刘姓过吾家取书?之戒不可泄后刘公伯温官江西高安果经山家其子如山言授之遂弃官归青田见太祖于金陵金献汇言小说乃云刘公得石匣兵书乃瞽史词话以欺愚人者君子柯信之而立言哉 

托物起兴 

昔崔延伯每临阵则令田僧起为壮士歌然后单马入阵所向无前至僧超死则不复能战宋子京修唐书难??二椽烛妾媵夹侍望之如神仙吴元中居翰苑每草制诰则使婢远山摩墨运笔措词宛若画此所谓托物起兴仗境生法也 

解连环 

战国策秦昭王甞遣使者遗君王后玊连环曰齐多智而解此环否君王后以示羣臣羣臣不知觧君王后引铁椎破之谢秦使曰谨已觧矣此著书者闻其事而不详其事谬云引铁椎破之若如此则一愚妇人能之何以称多智而服强秦哉今按连环之制玊人之巧者为之两环互相贯为一得其关捩觧之为二又合而为一今有此器谓之九连环以铜或铁为之以代玊闺妇孩童以为玩具而著书者云引铁锥破之盖传闻其事以意书之亦可谓痴人矣 

何法盛郭象 

何法盛窃郗绍晋中兴书郭象窃向秀庄子注 

素女论 

边让章华台赋归乎生风之广厦兮修黄轩之要道携西子之弱腕援毛嫱之素肘注云黄帝轩辕氏得房中之术于素女握固吸气还精补脑留年益龄长生忘老张平子诗明灯巾粉卸设图衾枕张素女为我师天老教轩皇 

励学 

易首聚学书始稽古孰是面墙反自夸扬于议为横于道不祥耻问自足畜疑满腹难字胶口滞义张目周公为相朝读百篇孔子晚年三绝韦编不愧于人不畏于天吾言耄矣尔曹勉旃 

书叙指南 

宋浚仪任广编书叙指南专为尺牍设所引诸书今多亡逸如书集一书古人尺牍之会汇者隋经籍志耶无其目以此知古书之不传者何限哉书集中所引朱娥王姬特多妇人之文又不知其何也 

聚书戒子 

唐杜兼聚书万卷每题其后云清俸写来手自校汝曹读之知圣道坠之鬻之为不孝其言似矣然而未达也司马温公云积书以遗子孙子孙未必能读此兴废之常理也余甞爱赵子昂书跋云聚书藏书良匪易事善观书者澄神端虑净几焚香勿卷脑勿折角勿以瓜侵字勿以唾揭幅勿以作枕勿以夹剌随损随修随开随掩后之得吾书者并奉赠此法真达观之言哉 

积丝散茧 

沈约文积丝成彩散茧腾花言女工之妙也 

信使 

后汉书申屠刚传遣信人驰至长安又刘虞传道路壅塞信命竟不得通其曰信人可信任之人刘虞传减去人字言信人之命犹可通也晋人言尚简省直以信为使者余于别录已详之宋人语录称贤友为贤亦犹此也 

将无同 

阮瞻曰将无同觧者不一余按世说禇裒见庾亮问孟嘉何在亮令裒自觅之裒历视指嘉曰将无是又辛敞问其姊宪莱曰司马诛曹爽事就乎宪英曰得无殆就晋人语言务简且为两可之辞将无疑辞言毕竟同也悟此言筌千载如面矣然不独晋人前代有之曾子曰君子人与君子人也子贡也然非与司马迁曰唯唯否否皆上为疑而下为决以此例之思过半矣 

秦首十月 

秦以建亥之月为岁首自是不师古之乱制汉之陋儒伪造易纬云尧以甲子天元为推术甲子为蔀首起十月朔而谓秦首亥本此是其瞽说与尧典背矣宋朱震又曰连山首艮风始于不周实居西北于辰为亥此颛顼所以首十月也是因满儒之陋而又诬颛顼矣 

罗畸 

罗畸字畴为滁州刺史或曰僻郡畸曰此欧公之醉乡也庶子紫薇香泉万斛以为供给琅琊幽谷白云千顷以为职田何谓僻耶治廨宇植兰十本朝袭其馨夕撷其英携书就读引酒对酌余谓此可谓风流太守矣 

宀?龟瘃 

茄子根煎汤俗足能治宀?龟瘃○宀?龟瘃足跟冻疮也 

社南社北 

韦述开元谱云倡优之人取媚酒食居于社南者呼之为社南氏居于北者呼之为社北氏杜子羙诗社南社北皆春水正用此事后人不知乃改社作舍 

蕋榜 

唐人进士榜必以夜书书必以淡墨或曰名第者阴注阳受以淡墨书者若鬼神之迹也世传大罗天发榜于蘃珠宫故又称蕋榜李义山赠同年诗曰同语大罗天上事众僊何日咏霓裳又发榜后必有一人下世者谓之报罗使 

女郎砧 

张鲁之女曾浣衣于山下有白雾蒙身因而孕焉耻之自杀将死谓其婢曰我死可破腹视之婢如其言得龙子一双送之汉水既而葬于山顶后有龙数至墓前成蹊今其墓在褒城县又有鲁女捣衣石庾信诗所云南国女郎砧也 

白打钱 

白打钱戏名王建诗寒食内人甞白打库中先散与金钱韦庄诗内官初赐清明火上相闲分白打钱 

铣鋧 

萧摩诃与北齐战有西域胡妙于弓矢弦无虚发摩诃遥掷铣鋧正中其额应手而毙【鋧音简唐秦琼尤善用之】 

天辔 

四海鼎沸天辔将移【袁宏与范曾书】 

不借军持 

陆放翁诗游山双不借取水一军持不借草鞋也言其价贱不湏借也古今注汉文帝履不借以临朝汉时巳有此名矣军持凈瓶也出佛经贾岛送僧诗云我有军持凭弟子岳阳江里汲寒流 

女史 

唐尚书郎入直供青缣白绫被或以锦绁为之给帷帐通中枕侍史一人女侍史二人女皆选端正妖丽执香炉香囊护衣服唐诗春风侍女护朝衣又侍女新添五夜香韩退之红桃花诗应知侍史归天上故伴仙郎宿禁中皆指此也 

男女小运 

容斋随笔载日者卜命以男命起寅女命起申而不知其始余按淮南子巳载其说矣而不得其觧近观太平广记引王径天门子云阳生立于寅纯木之精阴生立于申纯金之精夫以木投金无往不伤故阴能疲阳也阴人所以着脂粉者法金之白也又阴人之情有急于阳然而外自收抑不肯请阳者明金不为木屈也阳气刚燥至于遇阴言气和柔辞语畏下明木之畏于金也 

夫娘 

南宋萧齐崇尚佛法阁内夫娘悉令持戒麾下将士咸使诵经【见法琳辨正论】夫娘之称本此谓夫人娘子盖是羙称也是时北则胡后却扇于昙献南则徐妃赠枕于瑶光龟兹王女纳于鸠摩罗什反以为荣千金公主偶于滛毒丐僧不以为耻后世以夫娘为恶称缘此东坡戏语有和尚宿夫娘相牵正上床云陶九成乃为骂语盖未见六朝杂说耳 

锦揽华銮 

迎候宾启云水候锦揽陆遅华銮【续锦带集】 

彤驺 

禇亮诗彤驺出禁中盖五伯戴红帽以唱驺自唐巳然矣宋人贺甲科给驺从归第曰黄榜开天上彤驺出禁中本禇亮句也 

妬妇乘骣牛 

元制妇人妬者乘骣牛狥部中【北齐妬妇□箒及皂荚】 
【六十九卷】
杂类四 

【杂类四】
服妖 
轻容 
幂??离考
履考 
巾帼 
绸缪襳礻?离 
缬衣 
绣镼 
紫檦 
宫衣尚窄 
金泥蔟蝶裙
麝香镂金罗
氀毼 
文綦 
闹装 
粉袍 
饔飧 
天门冬酒 
毕罗 
金虀玊脍 
麦?粦麦?娄 
粔籹蜜饵餦餭 
寒具 
丰馈 
碧琳膄
牢丸 
饮食之侈 
鬪钉 
绿纹螺红梁酝 
化益玄醴 
芦酒 
伞子盐
凶年减膳 
茶名 
茶有九难 
茶诀 
茶录 
白乳头金蜡面 
女曲 
琬液琼苏 
饭曰一顿 
蜜唧 
青精饭
竹笋江鱼 

太史升庵文集六十九卷 成都杨慎着　从子有仁编辑 后学赵开美校 

服妖 

晋傅咸奏议云妹喜冠男子之冠桀亡天下何晏服妇人之服亦亡其身内外不殊王制失序此服妖也又按史谢尚好着剌文袴周弘正少日锦髻红礻?昆盖东晋南朝之人痾不特服妖而已【王俭作觧散髻斜插簪亦服妖】 

轻容 

齐东野语云纱之至轻者曰轻容唐类苑云轻容无花薄纱也盖今俗云银条纱之类王建宫词嫌罗不着爱轻容李贺诗蜀烟飞重锦峡雨测轻容元微之有寄白乐天白轻容诗是也又方言礻?詹礻?俞曰童容而字或作礻?容 

幂??离考 

古者女子出门必拥蔽其面后世宫人骑马多着幂??离全身障之犹是古意又首有围帽谓之席帽垂丝网之施以珠翠至焬帝滛侈欲见女子之容诏去席帽戴皂罗巾帼而以席帽油御雨云唐永徽中皆用帷帽施裙到颈渐为浅露开元初宫人马上着胡帽靓妆露面古制荡尽矣今山西蒲州妇人出以锦帕覆面至老犹然云南大理妇女戴次工大帽亦古意之遗焉 

履考 

古篆舄字象鹊形以为履饬也履象取诸鹊鹊知太岁欲人行履知方也周礼有鞮鞻氏舞四夷之乐故以革为履取其舞蹈之便至汉世捴章伶人服之唐世名鸾靴故妓人从良诗有便脱鸾靴入凤帏之句崔豹云古履絇繶皆画五色秦始皇令宫人靸金泥飞头鞋徐陵诗所谓步步生香薄履也汉有伏虎头鞋加以锦饰曰绣鸳鸯履东晋以草木织成有凤头履聚云履五朵履宋有重台履梁有分稍履立凤履五色云霞履陏焬帝令宫人靸瑞鸠头履谓之仙飞履又伏琛齐记曰青州有一种桃花盛开时采之火?东以松脂逓相缠织成鞋履寄往都下人皆不辨为何物嵇含南方草木状云晋太康中扶南国进抱香履以抱香木为之木轻而坚韧风至则随飘而动 

巾帼 

诗有頍者弁士冠礼注滕薛名蔮为頍今未笄冠者着卷帻頍象之所生也舆服志夫人有绀缯帼古画妇女有头施绀幂者即此制也诸葛孔明以巾帼遗司马懿巾帼女子未笄之冠燕京名云髻蜀中名昙笼盖笑其坚壁不出如闺女之匿藏也帼音与愦同古切今音与国同非也 

绸缪襳礻?离 

古者妇人长带结者名曰绸缪垂者名曰襳礻?离结而可觧曰纽结而不可觧曰缔 

缬衣 

说文缬结也系彩缯为文也杜牧之诗花坞团宫缬元微之诗内蕋繁于缬李长吉诗醉缬抛红网韩退之诗碎缬红满杏王建诗缬衣帘里动香尘鱼玄机海棠溪诗云春教风景驻仙霞水面鱼身捴带花人世不思灵卉异竞将红缬染轻纱薛涛诗夹缬笼裙绣地衣东坡诗醉面何因散缬文胡元时染工有夹缬之名别有檀缬蜀缬浆水缬三套缬绿丝班缬诸名问之今时机坊亦不知也 

绣镼 

后汉书光武纪诸子绣镼注云绣镼半臂也又云字书无镼字当作礻?屈慎按酉阳杂俎盗侠类有单练髻之说练髻与绣镼同一类也镼疑半臂羽衣故字从髟汉书作镼酉阳杂俎作镼写有繁省也古有此字字书偶遗之尔何必强改为礻?屈字又薛女都临阵着綘衲两当衫亦半臂也 

紫檦 

南史义阳王昶传六军戒严应湏紫檦弘明集玄光辨惑论张鲁綘带卢循紫檦南宋晋安王子勋传子勋初檄欲攻子业闻其已陨即觧甲下檦读者多不知紫檦为何物按晋书职官志云袴褶之制未详所起冠黑帽缀紫檦檦以缯为之长四尺广一寸腰有络带以代鞶中官紫檦外官綘檦盖战裙之络系也今画门神将军有之俗曰飘带 

宫衣尚窄 

自汉魏六朝至唐宫中衣皆尚窄非惟便于趋承亦以示俭为天下先也观冯绲墓石阙刻羙人可见吴曹不兴画羙人衣仅束身画家曹衣出水吴带当风唐人垂带多飘扬而衣仍古制韩偓诗长长汉殿眉窄窄楚宫衣李贺诗秃衫小袖调鹦鹉李贺诗越罗小袖新香蒨可证也嘉靖中四方妇人与男子无异直垂至膝下去地仅五寸袖阔至四尺余时有谑诗云碧罗舞袖双垂地笼郄缠头无处寻亦近服妖也 

金泥蔟蝶裙 

韦京兆悼妓诗惆怅金泥蔟蝶裙春来犹得伴行云 

麝香镂金罗 

宋徽宗宫人多以麝香色为镂金罗为衣裙元裕之诗北去穹庐千万里画罗休镂麝香金 

氀毼 

氀毼本夷人服名上音兜下音达今人谓性劣者为氀毼 

文綦 

文綦彩绁緰韈罗縢【士林咏羙人足饰绁足衣也縢足缠】 

闹装 

京师有闹装带其名始于唐白乐天诗贵主冠浮动亲王带闹装薛田诗九包绾就佳人髻三闹装成子弟革?鸾词曲有角带闹黄鞓今作傲黄鞓非也 

粉袍 

唐人士子入试皆着白衣故有白袍子何太纷纷之语宋时亦然冉居常诗粉袍切勿笑冬烘且踏烧残鼠尾踪 

饔飧 

周礼注小礼曰飧大礼曰饔又曰飧客始至之礼饔将币之礼今之通训曰朝饔夕飧飧如今驿舍下马饭饔如今下马宴客至必夕夕食未盛故曰夕飧享宴必以早为敬而享宴必盛故曰朝饔然飧字从夕食今作飧讹矣 

天门冬酒 

外台秘要天门冬酿酒初熟微酸久停则香诸酒不及蔡侍郎衡仲尝试酿之果成羙酝 

毕罗 

朱文公刈麦诗霞觞幸自夸真一垂钵何湏问毕罗集韵饆罗修食也按小说唐宰相有樱笋厨食之精者有樱桃饆饠今北人呼为波波南人讹为磨磨 

金虀玊脍 

吴人制鲈鱼鲊鰿子腊风味甚羙所称金虀玊脍也鲈鱼肉甚白杂以香葇花叶紫绿相间以回回豆子一息泥香杏腻坌之实珍品也鰿子鱼腊亦然回回豆子细如榛子肉味甚羙一息泥如地椒回回香料也香杏腻一名八丹杏仁元人饮膳正要多用此料○鰿子鱼今京师名鮆鰶鱼 

麦?粦麦?娄 

干宝周礼注曰祭用麦?粦麦?娄晋呼为环饼又曰寒具今曰馓子 

粔籹蜜饵餦餭 

椘辞粔籹蜜饵有餦餭王逸注餦餭饧朼以蜜和米面熬煎作粔籹捣黍作饵又有羙饧众味甘具也朱子注云以米面煎熬作之寒具也可山林供曰椘辞此句自是三品粔籹乃蜜面之干者十月间炉饼也蜜饵乃蜜面少润者七夕蜜食也餦餭乃寒食寒具也 

寒具 

晋桓玄喜陈书画客有不濯手而执书帙者偶涴之后遂不设寒具齐民要术并食经皆云环饼世疑馓子也刘禹锡寒具诗纤手搓来玊数寻碧油煎出嫩黄深夜来春睡无轻重压匾佳人缠臂金盖以寒具为馓子也宋人小说以寒具为寒食之具即闽人所谓煎餔以糯粉和面油煎沃以糖食之不濯手则能污物具可留月余宜禁烟用也林和靖山中寒食诗云方塘波绿杜□青布谷提壸巳足听有客初尝寒具罢据梧慵复散幽经则寒具又非馓子并存之以俟慱古者 

丰馈 

书集谢人谒食曰昨损丰馈又曰芳饪见何曾传 

碧琳膄 

碧琳膄酒名见曾吉甫诗可对江瑶柱江瑶柱蛎黄也 

牢丸 

艺文类聚束晳饼赋有牢丸之目盖餐具名也东坡诗以牢九具对真一酒诚工矣然不知为何物后见酉阳杂俎引伊尹书有笼上牢丸汤中牢丸九字诗人贪奇趁韵而不知其误虽东坡亦不能免也【牢丸今汤饼也】 

饮食之侈 

内典言饮食之侈曰炰凤烹龙雕蚶镂蛤 

鬪钉 

食经五色小饼作花卉禽兽珍宝形按抑成之盒中累积名曰鬪钉今人犹云??丁果盒??丁春盛是也俗书作鬪??丁非也 

绿纹螺红梁酝 

焬帝在扬州游鸡台恍惚与陈后主遇以绿纹螺酌红梁酝共饮请张丽华舞玉树后庭花一曲【此白日见鬼也】 

化益玄醴 

延笃与李文德书曰吾食赤乌之麦?孚麦饮化益之玄醴折张骞大宛之蒜歃晋国郇瑕之盐○化益即伯益淮南子曰伯益作井 

芦酒 

杜诗黄羊饭不膻芦酒以芦为筒吸而饮之今之咂酒也又名钓藤酒【见溪蛮丛笑】 

伞子盐 

朐月?忍县盐井有盐方寸中央隆起如张伞名曰伞子盐【朐月?忍今之夔州府万流驿地名】 

凶年减膳 

凶年则人君减膳白虎通曰一谷不升彻鹑鴳二谷不升彻凫鴈三谷不升彻雉兔 

茶名 

紫笋【顾渚】黄芽【霍山】神泉【东川】碧涧【峡山】绿昌明【剑南】明月房萸寮【峡州】 

茶有九难 

陆羽茶经言茶有九难阴采夜焙非造也嚼味嗅香非别也膏薪庖炭非火也飞湍壅潦非水也外熟内生非炙也碧粉缥尘非末也操艰搅遽非煮也夏兴冬废非饮也腻鼎腥瓯非器也 

茶诀 

陆龟蒙自云嗜茶作品茶一书继茶经茶诀之后自注云茶经陆季庇撰茶诀释皎然撰庇即陆羽也羽字鸿渐季庇或其别字也茶诀今不传予又见事类赋注多引茶谱今不见其书 

茶录 

凡茶有二类曰片曰散片茶蒸造实卷摸中串之惟建剑则既蒸而研编竹为格置焙室中最为精洁佗处不能造其名有龙凤石乳的乳白乳头金蜡面头骨次骨末骨鹿骨山挺十二等以充岁贡及邦国之用洎本路食茶余州片茶有进宝双胜宝山两府出兴国军仙芝嫩蕋福合禄合运合庆合指合出饶池州泥片出虔州绿英金片出袁州玉津出临江军灵川福州先春早春华英来泉胜金出歙州独行灵草绿芽片金金茗出潭州大柘枕出江陵开胜开卷小卷主黄翎毛出岳州双上绿芽大小方出岳辰澧州东首浅山簿侧出光州总二十六名其两浙及宣江晁州止以上中下或第一至第五为号散茶有太湖龙溪次号末号出淮南岳麓草子杨树雨前雨后出荆湖清口出归州茗子出江南总十一名又小岘山在六安州出茶名小岘春即六安茶也 

白乳头金蜡面 

北苑焙茶之精者名白乳头金蜡面 

女曲 

女曲小曲也茧糖窠丝糖也石蜜糖霜也自然殸?米禹余粮也俱见齐民要术 

琬液琼苏 

琬液琼苏皆古酒名见醉乡日月 

饭曰一顿 

俗语饭曰一顿其语亦古有之贾充传云不顿驾而自留矣隋焬市纪云每之一所辄数道置顿元微之连昌宫词駈令供顿不敢藏文字觧诂续食曰顿 

蜜唧 

岭南獠人好食蜜唧取鼠胎未瞬通身赤蠕者淹之以蜜饤之筵上盘内蹑蹑而行挟取啮之唧唧有声号曰蜜唧东坡岭南诗朝盘见蜜唧夜枕闻鸺鹠 

青精饭 

杜诗岂无青精饭使我颜色好青精一名南天烛又曰墨饭草以其可染黑饭也道家谓之青精饭故僊经云服草木之正气与神通食青烛之精命不复陨谓此也 

竹笋江鱼 

杜子羙送人迎飬诗青青竹笋迎船出白白江鱼入馔来用孟宗姜诗事韦苏州送人省觐诗亦云沃野收红稻长江钓白鱼又云洞庭摘朱菓松江献白鳞然杜不如韦多矣青青字自好白白近俗有似儿童白白一群鹅被人赶下河之谣也岂大家语哉 

【七十卷】
杂类五 

【杂类五】
精凿醍醐 
君相 
英雄 
寄梅事
石虫?去御亭 
军中有女子
渔樵 
剌闺 
儒枭 
两痴人
败棊有胜着
资县磨崖跋
成都十二月市 
张昱辇下曲
于飞升天 
祓河 
拟过秦
仲长统郑泉
赞南极老人
后渠之论有指 
心迹 
天藏 
张九成格言
三五步骤 
护堰 
君子立巳 
王僧虔题壁
邮亭书壁 
贞女正士 
劳薪 
多物以幸有功 
畜蛊 
治蛊方 

太史升庵文集七十卷成都杨慎着　从子有仁编辑 后学赵开美校 

精凿醍醐 

儒书以精凿喻学精凿皆言米也谷一石得米六斗为粝一石五斗为毇得四斗为凿得三斗为精精之为字从米为义从青为声古文作晶象三米之形尤见意义佛书以醍醐之教喻于佛性从乳出酪从酪出酥从生酥出熟酥从熟酥出醍醐也 

君相 

管子云小白为人无小智而有大虑汉高祖亦明于大而暗于小光武小敌怯而大敌勇吕端小事胡涂大事不胡涂君相之体一也 

英雄 

草之精秀者为英兽之特群者为雄故人之文武茂异取名于此是故耳?忽明秀出谓之英胆力过人谓之雄此其大体之别名也耳?忽明者英之分也不得雄之胆则说不行胆力者雄之分也不得英之智则事不立是故英以其耳?忽谋始以其明见机待雄之胆行之雄以其力服众以其勇排难待英之智成之张良英也韩信雄也体分不同以多为目皆偏主之才人臣之任也故英可以为相雄可以为将若一人之身兼有英雄则能长世高祖项羽是也然英之分似多于雄而英不可少也英分少智者去之故项羽气力盖世明能合变而不能听奇采异有一范增不用是以陈平之徒皆亡归高祖英分多故羣雄服之英才归之两得其用故能宅有天下故雄能得雄不能得英【兕虎自成群也】英能得英不能得雄【鸾凤自相亲也】故一人之身兼有英雄乃能役英雄能役英雄故能成大业也 

寄梅事 

寄梅事始见于说苑越使诸发云岂有一枝梅可寄国君者乎又诗话载南北朝范晔与陆凯相善凯在江南寄梅花一枝诣长安与晔且赠一诗云云按晔为江南人陆凯字智君代北人当是范寄陆耳凯在长安安得梅花寄晔乎 

石虫?去御亭 

唐人送元中丞江淮转运诗一首王维钱起集皆有之其云去问珠宫俗来经石虫?去春东南御亭上莫问有风尘用事颇隐僻石虫?去用荀子紫虫?去鱼塩及文选石虫?去应节而扬葩事也御亭吴大帝所建在晋陵庾信诗御亭一回望风尘千里昏是也今刻本或改石虫?去作右却御亭或改作衍亭转刻转误漫一正之 

军中有女子 

容斋随笔记军中有女子数事皆指一人耳按商子兵守篇云壮女为一军使盛食负垒陈而待令客至而作土以为险阻及耕格阱发梁撤屋以从从之不洽而熯之使客无得以助攻备又旧唐书云潘镇相距用兵年久女子皆可为孙吴是全队用女子不止如孙武之教习殿廷而已容斋胡不引此邪 

渔樵 

有瀛海之涉人晤昆仑之木客各陈风土并其物色海人曰横海有鱼厥大不知其几何额若三山之顶一吸万湏之波山客曰邓林有木围三万寻直穿星汉而无杪傍荫八夤而交阴齐谐曰微尔渔暨樵藐矣其豸?肖不见吾国之大人过山海于一饷折木为策短不可杖钓鱼为泔不足充餔餦海人俛糜山客胶颐齐谐忽而去矣夷坚闻而志之【余醉中题渔樵问对图谩志于此】 

剌闺 

梁戴暠从军行云长安夜剌闺胡骑犯铜鞮剌闺夜有急报投剌于宫门也南史陈文帝每夜剌闺取外事分判者前后相续敕鸡人司漏传签于殿中令投签于阶石上跄然有声隋焬帝诗投签初报晓隋时此制犹存也 

儒枭 

后汉书董仲绶智为儒枭三国志魏讽有感众才二人其何如人哉文子所谓徂学以拟圣华诬以恊众庄子云使一世之人吞声而阳服之然非心服也然则少正夘之流何代无之孟子曰七十子之服孔子也中心悦而诚服也世固有服而不诚者盖儒枭之流耳 

两痴人 

唐郑璠在岭南象江得恠石绀氷【去声】而平理弹之有好声辇归荣阳费钱六十万宋荣咨道尝以钱三百万买虞世南夫子庙初刻碑或谈此二事有应声曰这两个痴人好一棒打杀何不买百弓上水田九品入流官乎 

败棊有胜着 

尹德毅之说萧詧龙敏之献策潞王从珂魏思温之谋策李敬业皆奇谋也谚云败棊有胜着惜乎当局者迷耳 

资县磨崖跋 

资中一王褒也资县之士曰吾王子渊也资阳之士曰吾王谏议也两邑皆社而稷之盘石一赵逵也内江之士曰吾赵庄叔也资县之士曰吾赵状元也资阳之士曰吾赵栖云也三邑皆尸而祝之洪雅眉州之祀田表圣绵州潼川之志苏易简亦然或以讯予曰是不胜其争请子订其是余曰无以为也其争也君子小人斯惧矣子不见秦桧史弥远乎子孙贵显谱牒分明有问之曰子秦太师后乎子史丞相裔乎必踧然不悦怫然怒矣呜呼善善不止及其子孙又淑其乡人恶恶不止其身又病其子孙名教之严如此人其可不勉于善哉故曰其争也君子小人斯惧矣 

成都十二月市 

成都记正月灯市二月花市三月蚕市四月锦市五月扇市六月香市七月七宝市八月杜市九月药市十月酒市十一月梅市十二月桃符市 

张昱辇下曲 

元张昱作辇下曲皆咏胡元国俗其一首云守内番僧日念吽御厨酒肉按时供糹?旦铃扇鼓诸天乐知在龙宫第几重又云似嫌慧日破愚昏白昼寻常一钓轩男女倾城求受戒法中秘密不能言前首言僧乱宫闱后首言僧乱民闺也夷俗猾夏奸宄如此非我太祖一洗之天柱折地维缺矣【钓轩今俗云钓闼僧房下钓闼而置妇女　受戒于其中也】 

于飞升天 

云中之俗女子与男低帏昵爱雉经双毙二族厚缠彩缯葬之推牛享祭择峻领架木高丈余呼为女棚迁尸于上曰于飞升天也 

祓河 

归州之俗组以麻组巨竹分朋而挽谓之河画谱有子虔鬼祓河 

拟过秦【慎】 

弱冠岁未习举子业而好古文每妄拟名贤之作曾拟吊古战场文叔父龙崖先生见而心异之袖其稿以呈祖父留耕翁召慎谓曰吾孙信敏然场屋何用此也尔既好古文何不拟贾谊过秦论乎慎退翌日呈一篇旋失其稿老戍滇中士夫家有传录之者慎取阅之恍如梦事亦不知为巳作也今录于此以示儿辈其辞曰有问于杨子曰孟子有言不仁而得天下者未之有也秦以不仁而得天下矣孟子之言其不验乎曰秦自孝公用商鞅富强之术而关中之力雄自惠文用离横之谋而诸侯之势弱自昭襄用范睢远交近攻之策而规取天下之计得至李斯兼并之说用而天下皆秦矣然为臣者功成而身丧为君者业成而国亡其强也斯所以为弱其智也斯所以为愚呜呼悲夫秦自始皇二十六年庚辰六王初毕四海始一雄图既溢武力未毕方架鼋以为梁巡海右以送日俄而祖龙魂断于沙丘鲍鱼腥闻乎四极矣胡亥越十七兄而篡立方欲极耳目穷心志而阎乐之戈已及于望夷矣子婴讨贼方平肉未及下咽酒未及濡唇亲宾未及尽相劳而赤帝真人已翔于霜上矣计始皇之余分闰位仅十二年胡亥仅二年子婴仅仅四十六日不啻石火之一敲电光之一瞥吹剑之一吷左蜗之一战南槐之一梦也须臾之在亿千梯米之在大块实似之是虽得犹不得也孔子曰虽得之必失之秦之谓矣以孟子之言合孔子之言观之圣贤之论卓乎不可诬何尝不验乎哉善乎苏子由之言曰天厌丧乱假手于秦秦亦滛虐无以受之于是不韦乘隙纳妾子楚以乱后六国未亡而嬴氏先亡矣及至二世戮诸公子殆尽而后授首刘项老子曰天网恢恢疏而不漏不观其微孰知其故哉以此推之秦初未始得也 

仲长统郑泉 

世谓清淡放旷起于晋非也汉末巳有之矣仲长统见志诗曰寄愁天上埋忧地下叛散五经灭裂风雅郑泉嗜酒临卒谓同类曰必葬我陶家之侧庶百岁之后化而成土幸见取为酒壸实获我心矣二子盖阮籍刘伶之先着鞭者也 

赞南极老人 

黄昔继苏昭宣文德溢而为书忠孝心画小人挤之自南迁谪一见藏真顿超神逸南极老人天象下格拟传万祀托之青壁日星发光海岳动色长风雪涛跃破鲸力寿与天齐克配南极 

后渠之论有指 

崔后渠云小人其心君子其饰张啇英忤蔡京溷党籍矣异端其学圣贤其名张无垢师宗景厕儒林矣其言似有所指其借秦之喻乎 

心迹 

谢灵运诗顾已虽自许心迹犹未并又曰矧乃归山川心迹双寂寞心迹之说前无所祖文中子心迹之判久矣盖亦□灵运之言而理趣深长矣 

天藏 

比魏元雍奏云盐池天藏也○宋人四六私盐私茶以天藏月团为对本此又茶马表以摘山对历块皆工而隐 

张九成格言 

一念之善则天瑞地符祥风和气皆在于此一念之恶则妖星厉鬼凶荒札瘥皆在于此君子必慎其独观大节必于细事观立朝必于平日趋利避害他日必欺君卖国矣平日负约失期他日必欺君罔上矣故君子必矜细行此张九成横浦日新之格言好事者鬻为屏铭 

三五步骤 

后汉书三五步骤优劣殊轨注引纬书云三皇步五帝骤三王驰五霸蹶七雄僵○注德隆道用日月为步时事弥顺日月为骤勤思不已日月乃驰○陆子曰三皇垂策五帝繁手禹汤驰辕五霸覂驾六国摧辀 

护堰 

范文正公作滕宗谅墓志云与予同护海堰之役此护字下得古雅有出处古纬书洪水之役后稷办护注办治也护助也晋书羊祜卧护诸军汉官名有都护字说文护捄视也助也拥全之也 

君子立巳 

人足所履不过数寸然而咫尺之涂必颠蹶于崖厈拱抱之梁必沈溺于川渊者何哉为其傍无余地也君子之立已抑亦如之至诚之言人不必信至洁之行物或致疑皆由言行声名无地也若能开方轨之路广造舟之航则仲由之言信重于登坛之盟赵喜之降诚贤于拆冲之将矣此颜之推语予甞爱诵之或问吕居仁天下归仁如何居仁作韵语荅之曰面前径路无令窄径路窄时无过客无过客时径益荒眼前满地生荆棘黄山谷云面前路径湏常令宽路径窄则无着身处况能使人行也以上三言相符彼立巳于峻及离人而立于独者可以警矣 

王僧虔题壁 

王僧虔题尚书省壁云圆方行止物之定质注之不已则溢高之不已则栗驰之不已则踬引之不巳则逸是故去之宜疾当时嗟赏以比座右铭 

邮亭书壁 

程明道于邮亭见壁上书云要不闷依本分明道深然之曰若依本分便是君子也唐子西见邮壁书天不生仲尼万古如长夜亦名言也余于蜀栈古壁见无名氏号砚沼者书古乐府一首云休洗红洗多红在水新红裁作衣旧红番作里回黄转绿无定期世事反复君所知此诗古雅元郭茂倩乐府亦不载李贺诗云休洗红洗多颜色淡卿卿骋少年昨夜殷桥见封侯早归来莫作弦上箭视前诗何啻千里乎 

贞女正士 

刘执斋侍郎云贞淑之女固不厌于容华刚正之士亦何嫌于才羙斯名言也卫庄姜班婕妤何曾不丹华而靡曼颜清臣文信公何甞不丽藻而英辞贞滛在性不在色贾南风之短墨陈金凤之形陋其滛弥甚忠邪在性不在文李林甫之写弄麞安禄山之不识字其恶弥章 

劳薪 

王劭奏改火疏云昔晋师矌食饭云是劳薪所炊晋平公使视之厨果然车今传以为符朗事非也 

多物以幸有功 

许胤寄医尝云病与药值惟用一物攻之气纯而愈速今之人不善为脉以情度病多其物以幸有功譬之猎不知兔广原络野冀一人获之术亦疏矣一药偶得他味相制弗能专力此难愈之验也 

畜蛊 

隋书志云江南之地多蛊以五月五日聚百种虫大者至蛇小者至虱合置器中令自相啖因食入人腹内食其五脏死则其产移蛊主之家若盈月不杀人则畜者自踵其害累世相传不绝自侯景之乱杀戮殆尽蛊家多绝既无主人故飞游道路之中则殒焉今此俗移于滇中每遇亥夜则虫飞出饮水其光如星鲍照诗所谓吹蛊痛行晖也予亲见之 

治蛊方 

蛊毒在上则臤升麻吐之在腹则服欝金下之或合升麻欝金服之不吐则下宋李巽岩侍郎焘为雷州推官鞫狱得此方活人甚多见范石湖集 
【七十一卷】
杂类六 

【杂类六】
俞豹论诸葛
诸葛恪语 
孔明心如秤
何点 
张耀华
女巫 
丽骖 
苇交螺首 
不即丕
尸位 
强弱坚瑕 
虎斑绢
被褐衣锦 
筮短龟长 
白头而新 
宿诺宿问 
阿堵 
宁馨 
世说误字 
六么 
神荼 
纳音 
嗔目待明经
古碑有神物护持
欸唶 
詅痴符
薖轴 
珠声玊价 
蛮烟蜃雨 
因文立政 
分沙漏石 
小说 
女匽 
石烛 
过所 
慕容佳虏 
金沟铜池 
鲍姑艾
先郑后郑 
使者曰信 
太破赋
系表 
明昼晦阴 
天画 
一卷为?一条为则 
三澣 
灰钉 
韵语纪异物
境逆乐真  

太史升庵文集七十一卷 成都杨慎着　从子有仁编辑 后学赵开美校 

俞豹论诸葛 

辍耕录载俞豹论诸葛孔明忠于玄德而非忠于汉献以汉献尚在而玄德之立为不当也此说谬矣习凿齿曰惠公朝秦而子圉以立更始犹存而光武举号先主合议讨贼是宜速尊以奉大统民欣反正出覩旧物可谓识时之卓见豹盖亦未甞见此论也寡陋不学如此不自知而轻议大君子真可恶也陶九成取之亦轻薄子哉 

诸葛恪语 

诸葛恪语陆逊书曰以道望人则难以人望人则易张子厚云以众伐望人则易从其言本此 

孔明心如秤 

太平御览载诸葛孔明语云我心如秤不能为人作低昂唐朝曾投人启曰推诸葛之秤心负姜维之斗胆 

何点 

南史何点不入城府而性率到好独人物时人重其通号曰游侠处士然观豫章王嶷命驾造点点从后门遁去竟陵王子良曰豫章王尚望尘不及吾当望岫息心则亦甚介矣 

张耀华 

何恢有妓张耀华羙而有宠阮佃夫频求之恢曰恢可得此人不可得也佃夫曰惜指失掌邪遂讽有司以公事弹恢此亦与绿珠事相类 

女巫 

吕览楚之衰也作为巫音注女曰巫楚辞九歌巫以事神其女妓之始乎汉曰总章曰黄门倡然齐人归鲁而孔子行秦穆遗戎而由余去又不始于楚矣汉郊祀志祭郊畤宗庙用伪饰女妓今之装旦也其亵神甚矣 

丽骖 

王肃曰古者一辕之车夏后氏驾两马谓之丽殷益以一騑谓之骖周人又益以一谓之驷今按周人实兼用之故日騧骊是骖又曰城门之轨两马之力与 

苇交螺首 

夏后氏金行初作苇茭言气交也殷人水德以螺首慎其闭塞使如螺也周人木德以桃为梗言气相更也庄子曰插苇于户布灰其下童子入不畏而鬼畏之是鬼之智不如童子也今人元日以苇插户螺则今之门镮也桃梗今之桃符也 

不即丕 

古地名多有不字如春秋之不羔?火华不注史之不周不羙不耐山海经之不津不庭不其或曰不读作丕古无丕字不即丕也诗曰不显惟德不戢不难皆读作丕亦一说也 

尸位 

书云尸位诗云素飡啇君谓之荒饱吴起谓之枝官史云冗食又曰游手蝝蝗蟊贼下不在田矣 

强弱坚瑕 

啇君曰以强去强者弱以强去弱者强管子云攻瑕则坚者瑕攻坚则瑕者坚此用兵之法也为学之说亦然善问者如攻坚木后其节目是也 

虎斑绢 

后汉志襄邑岁献虎文衣即今彰德府虎斑绢也不为珍绮而古人重之何邪 

被褐衣锦 

吕览云办议而不可为是被褐而入衣锦而出孔明云违覆而得中犹弃敝屩而获珠玊盖古有此语羙改过也 

筮短龟长 

筮短龟长杜预注曰筮数龟象象长数短此瞽说也孔颖达云神以知来智以藏往是为极妙虽龟之长无以加此以至理而言卜筮实无长短盖亦知杜之谬而不敢矢?见之今按献公卜骊姬卜吉而筮凶卜人曰筮之辞所言理短龟之辞所言理长故下文遂引龟辞盖即立骊姬一事而非谓筮龟有长短也杜之纰缪类多如此 

白头而新 

汉书白头如新倾盖如故说苑作白头而新倾盖而故而如古字通用白头而新虽至老而交犹新倾盖而故谓一见而交巳故也作而字觧尤有意味 

宿诺宿问 

子路无宿诺宰我无宿问【大戴礼宰我云小子无宿问】 

阿堵 

晋书云王衍口不言钱晨起见钱堆床前曰阿堵近世不觧此遂谓钱曰阿堵可笑晋人云阿堵犹唐人曰若个今曰这个也故殷浩看佛经曰理亦应在阿堵中顾长传神曰精神妙处正在阿堵中谢安谓桓温曰明公何用壁后置阿堵辈是也凡观一代书湏晓一代语观一方书湏通一方之言不尔不得也 

宁馨 

馨字晋人以为语助辞王衍传何物老妪生此宁馨儿世说刘真长语桓温曰使君如馨地宁或斗战求胜王道与何次道语举手指地曰正自尔馨王朗之雪中诣王螭持其臂螭拨其手曰冷如鬼手馨强来捉人臂刘惔讥殷浩云田舍儿强学人作尔馨语合此观之其为语辞了然唐刘禹锡诗几人猛省得宁馨得晋人语意矣 

世说误字 

枯书转刻转谬盖病于浅者妄改耳如近日吴中刻世说右军清真谓清致而真率也李太白用其语为诗右军本清真是其证也近乃妄改作清贵兼有诸人之差谓各得诸人之参差近乃妄改差作羙声鸣转急改鸣作气义学改作学义皆大失古人语意聊举一二他不能尽 

六么 

古之六慱即今骰子也晋谢艾传枭者邀也六慱得邀者胜是知枭即骰子之么也曲名有六么序义取六慱之采 

神荼 

山海经云神荼欝垒二神人主执恶鬼风俗通作欝律陆法言集韵垒音律神荼者神舒也欝律者苑结也周代以荼为舒夏后荼公子荼是也沈休文曰欝垒者律也又为黑?欝黑?律王充云欝垒山?畏山?垒之类 

纳音 

干为天坤为地乾坤合而为泰德为父红为毋德红合而为东干为君支为臣支干合而纳音生此六十甲子纳音之说其详见路史余论梦溪笔谈南村辍耕录 

嗔目待明经 

宋人喭云焚香礼进士叹目待明经见东莱文集其徒讳之改嗔目作撤幙非也 

古碑有神物护持 

唐李邕书云麾将军碑已断裂在蒲城县正德中刘远夫御史謪为蒲城簿访出以铁束锢之复为完物饶州荐福寺碑为雷所惊而碎近日好古者取其碎裂合而卧树之犹可摹印简西峃为予言亲见许予摹寄一本尚未获也以二事占之古碑似有神物护持 

欸唶 

欸也唶也厄也皆叹辞如噫吁之类后汉书光武纪春陵有望气者曰唶佳哉欝欝葱葱商君书多用呃字欸与欸同史记范增曰欸孺人不足与图大事杨子法言或问王翦曰始皇方猎六国而翦牙欸史记用之于句首杨子用之于句末皆奇 

詅痴符 

和凝为文以多为富有集百卷自镂板以行识者多非之曰此颜之推所谓詅痴符也近日有一达官自刻其文且问于作者曰吾文何如古人或对曰一代之兴有一代之文故汉曰汉文唐曰唐文公之文可谓明文也盖讥其近于吏牍而其人不悟 

薖轴 

王元长曲水诗序沈冥之怨既缺薖轴之疾已消本考盘诗二句而会合之此李商隐灰钉之祖也文选英华求贤判云尽岸穴之英奇??忽濠梁之薖轴储光羲诗清言问薖轴惠念及沧浪用字又祖王元长也 

珠声玊价 

说文注引宋弘云淮水出琵珠珠之有声者声谓有名价也唐人文有珠声玊价之语本此 

蛮烟蜃雨 

岭南异物志云蛮烟蜃雨无别晨暮蜃蛟蜃也 

因文立政 

鸾刀贵割而声尚和利刃贵断而字从和易曰利者义之和也先王制器尚象因文立政如此 

分沙漏石 

郦道元水经注形容水之清澈云分沙漏石又曰渊无潜甲又曰鱼若空悬又曰石子如樗蒲皆极造语之妙 

小说 

说者云宋人小说不及唐人是也殊不知唐人小说不及汉人如华峤明妃传云丰容靓饰光明汉宫顾影徘徊耸动左右伶玄飞燕外传云以辅属体无所不靡郭子横丽娟传云玊肤柔软吹气胜兰不欲衣缨拂之恐体痕也此岂唐人可及晋书荀?日耳力?传云汲郡人不凖发冢得古文数百篇中载楚事一叚尤妙亦小说也惜不传耳 

女匽 

大戴礼帝系篇帝舜娶于帝尧之子谓之女匽氏列女传尧之二女名娥皇女英山海经帝俊妻是生十日汉地理志陈仓有黄帝孙舜妻祠礼记舜葬于仓梧之野盖三妃未之从也尧典独云二女而礼乃有三妃之文或谓女匽与皇英为三未知是否【 俊即古舜字】 

金沟铜池 

羊玄保曰金沟清泚铜池摇扬既佳光景当得剧棊此语殊有韵致 

鲍姑艾 

世传鲍姑艾五月五日曾灼龙女鲍姑亦仙女流也宋人五日帖子中有用此事者 

先郑后郑 

注疏家所称先郑者郑众也后郑者郑玄也观周礼之注则先郑与后郑十异其五刘向治春秋主公羊刘歆主左氏故有父子异同之论由是观之汉人说经虽天亲父子不苟同也孔子以一贯传道而曾子以忠恕说一贯曾子受业孔子作大学而子思受业曾子作中庸由是观之圣贤师弟子亦不苟同也今之学者吾惑之摭拾宋人之绪言不究古昔之妙论尽扫百家而归之宋人又尽扫宋人而归之朱子呜呼曾子子思吾不得而见之矣安得二郑二刘而与之论经术哉 

使者曰信 

晋武帝炎报帖末云故遣信还南史晨起出陌头属与信会古者谓使者曰信真诰云公至山下又遣一信见告谢宣城传云荆州信去倚待陶隐居帖云明旦信还仍过取反虞永兴帖云事以信人口具凡言信者皆谓使者也今之流俗遂以遣书馈物为信故谓之书信王右军十七帖有云往得其书信遂不取荅谓昔尝得其来书而信人竟不取回书耳而世俗遂误读往得其书信为一句遂不取荅为一句误矣古乐府云有信数寄书无信心相忆莫作瓶坠井一去无消息包佶诗去札频逢信回帆早挂空此二诗尤可证 

太破赋 

谢安闻肥水之捷对弈客云小儿辈太破贼晋书云儿辈遂巳破贼晋书所纪不及世说太字之胜 

系表 

庾子山哀江南赋声超于系表道高于河上弘明集道照机前思超系表又言超超而出象理亹亹而踰系系表二字人多不觧所出按晋春秋荀粲曰立象以尽意非通乎象外者也系辞以尽言非言乎系表者也象外之意系表之言固蕴而不出矣晋春秋今亡仅见类书所引耳 

明昼晦阴 

帝王世纪称帝尧其仁如天其智如神就之如日望之如云其明如昼其晦如阴注云明以察之晦以畜之易之所谓用晦诗之所谓飬晦旒以翳明銮以隐耳?忽不欲察渊鱼而料隐慝也 

天画 

滕涉天圣中为青州太守盛冬浓霜屋瓦皆成百花之状以纸摹之又大金国志金末河氷冻成龟文又有花卉禽鸟之状巧过绘缕此天画也滇中有某提学训诸生读书为文之法甚悉语毕问诸生曰吾言是否中有一人应曰公天人所言皆天话也相传以为笑盖俗以托空为天话耳 

一卷为?一条为则 

道书以一卷为一?音周与轴通陶九成说郛用之佛书以一条为一则洪景卢容斋随笔史绳祖学斋占毕用之佛典又云多罗树叶书凡有二百四十縳縳古绢字亦借为卷也 

三澣 

俗以上澣中澣下澣为上旬中旬下旬盖本唐制十日一休沐故韦应物诗曰九日驱驰一日闲白乐天诗公假月三旬然此乃唐制而今犹袭用之则无谓也 

灰钉 

李啇隐露布飞走之期既绝灰钉之望斯穷宋人小说谓灰钉用杜笃论都赋燔康居灰珍奇椎鸣镝钉鹿蠡近燕泉何子元余冬绪录中证其非谓是曹爽在狱中乞棺钉与灰于司马埖事其事本不僻也余又考梁书徐勉上疏请禁丧家速殡云属纩才毕灰钉２己具陈书陈霸先九文祅酋震慑遽请灰钉以二条证之尤足破宋人之谬说 

韵语纪异物 

余尝爱晋宋人以韵语纪物产如郭璞尔雅赞山海经赞王微药草赞之类皆质而工其原出于逸周书火浣布数语今汇书于后火澣之布入火不灭布则火色垢则布色出火而振之皎然疑乎雪【周书说火宛布】日南有野女群行不见夫其状皛且白徧軆无衣礻?需【唐蒙慱物记】三廉大实实不但三【虽名三廉其实四五枝】食之多汁味酸且旨藏之尤好与众果相参【陈□畅异物志】苹之依水犹卉植地靡见其布漠而鳞被物有常性孰知所自【郭子玄芉赞】曰州留者其实水牛苍毛豕身角若担矛卫护其犊与虎为雠【欝林与物志】象之为兽形軆特诡身倍数牛目不逾狶鼻为口役望头若尾驯良豢教听言则跪素牙玊洁载籍所羙服重致远行如丘徙【万震象赞】乌鲗集足在口缩啄在腹形类鞋囊其名乌鲗命波噀墨迷射水慝【万震海物异名记】瓦珑镰壳建瓴状如浑沌钱文外眉而内渠【万震海物异名记瓦珑赞注眉为高为眉渠为疏为渠此魁陆海蛤也】合浦之人习水善游侻视层岩如猿仰株入如沉鳖出如轻凫蹲泥剖潜窃明珠【万震南州志】江瑶柱厥甲羙如瑶玊【玊音裕三字一句三句一韵尤奇】肉柱肤寸名江瑶柱【万震海物异名】兽曰玄犀处自林麓食惟棘剌体兼五肉或有神异表露以角【音录】含精吐烈望如华烛置之荒野禽兽莫触【万震犀赞】神丘有火穴光景照千里昆仑有弱水鸿毛不能起【玄中记】一跳八尺两跳丈六从春至夏祼袒相逐【风俗记海蛙】笮复引一索飞杙阁其名曰笮人悬半空度彼绝壑【李膺笮桥赞】高山嵯峩岩石磊落倾侧荣回下临峭壑行者攀缘牵援带索【袁崧山川记】蚺惟大蛇既洪且长采色驳映其文锦章食象吞鹿腴成飬疮宾飨嘉食是豆是觞【南裔志】鲛之为鱼其子既育惊必归毋还入其腹小则如之大则不复【杨孚交州异物志云】 

境逆乐真 

章枫山云处顺境而乐之者易处逆境而乐之者难若曾点之浴沂邵雍之击壤皆顺境也惟夫床琴于浚井之日弦歌于绝粮之余以至捉衿肘见而歌商声箪食瓢饮而不改其乐乃为境之逆而乐之真耳岂人所易及哉 

【七十二卷】
杂类七 

【杂类七】
刘孝标世说注 
兴云 
蛙鸣 
万岁夜
佳丽 
监州 
新论 
屠苏 
粘天 
锦贉 
鬼谷区
跖蹻 
义名 
陆长源
精思坐忘 
载事宣文 
璜宫 
王伯厚语 
张陆奇语 
晋人俊语 
书句 
古今语言 
唐庚语
权德舆奇语
书觧 
优孟为孙叔敖 
冥火悬火 
弭仲叔
车渠鹦武 
伪书 
封堠之始 
罗泌路史 
牛耕 
文章似歇后
枫天枣地 
天门地户 
饐瓜亭
刘锜善射 
陈愧斋
金海玊海千万字文 
央渎 
郡朝 
附近 
卫绾 
漏点 
转喉触讳 
仍字 
纪元 
嫁殇 
矢?见影徭赋 
流苏 
鬟河 
天府 
府兵彍骑 
黑丹 
释经 
五胜 
洞庭 
王楷藏书 
半豹 
腹背 
鴈户 
致足乐耶 
弹文 
梓碧山人 
酒帘 
六赤打叶子
为善最乐 
隐居不当谈时事
赇贿 
锒铛 
茸毋孟婆 
相贝经
六蝎五蠹 
苏公读书法
上陵磨剑 
副贰 
守淮 
火禁 
抚尘 
翻着韈法 
吹台 
浑脱舞
秦桧诈作瑞应 
元载韩侂冑 

太史升庵文集七十二卷 成都杨慎着　从子有仁编辑 后学赵开美校 

刘孝标世说注 

刘孝标注世说多引奇篇奥帙后刘湏溪删节之可惜孝标全本予犹及见之今摘其一二以广异闻邓灿晋纪曰周伯仁应荅精神足矣荫映数人 续晋阳秋曰张玄之少以学显谢玄为会稽内史张玄之为吴兴太守名亚谢玄亦称南北二玄 

语林曰殷浩于佛经有所不了故遣人迎支道林林乃虚怀欲往王右军驻之曰渊源思致渊富未易可当且已所不觧上人未必能通纵能服彼亦名不益高若不合便丧十年所保林公乃不往 

左思别传云思作三都赋疾中犹改作蜀都赋云金马电发于高冈碧山振翼而云披鬼弹飞丸以火?雷燩火井腾光而赫羲今本无鬼九句【水经注泸水傍瘴气特恶气中有物不见其形其作有声仲林则折中人则害名曰鬼弹】 

又曰左思造张载问岷蜀事交接亦疏皇甫谧西州高士挚仲治宿儒知名非思伦匹刘渊林卫伯舆并蚤终皆不为思赋序注凡诸注觧皆思自为欲重其文故假借名姓也 

夏侯湛补亡诗曰既殷斯虔仰说洪恩名定匡省奉朝侍昏宵中告退鸡鸣在门孳孳温恭夙夜是敦孙子荆除妇服诗曰时迈不停日月电流神爽登遐忽已一周礼制有叙告除灵丘临祠感痛中心若抽桓玄作王孝伯诔曰川岳降灵哲人是育既爽其灵不贻其福天道茫昧孰测倚伏犬马反噬豺狼翘陆岭摧高梧林残故竹人之云亡邦国丧牧于以诔之爰旌芳郁 

王隐晋书云晋帝诏征苏峻峻曰台下云我反反岂得活耶我宁山头望廷尉不能廷尉望山头也 续晋阳秋曰谢安优游山水以敷文析理自娱 荀绰兖州记云闾丘冲好音乐侍婢不释管弦出入乘四望车 曹娥碑在会稽而魏武杨修未尝过江续晋阳秋曰献之文义非作长而能撮其胜会故擅名一时为风流之冠也 

兴云 

汉苶极山碑兴云祁祁雨我公田按颜氏家训引诗亦作有渰凄凄兴云祁祁毛传云渰阴云貌萋萋云行貌祁祁徐也此铭亦云兴云祁祁古经本云字后世作雨乃或改耳王介甫有云之祁祁诗语本古经 

蛙鸣 

中州记载惠帝闻蛙鸣问之侍臣贾胤对曰在官为官蛙在私为私蛙帝曰若是官蛙可给廪比北史所载为详蛙给廪已自异矣文中子作元经又曰帝问蛙鸣尤可笑也然元经非出文中子盖阮逸赝作耳 

万岁夜 

姚宽战国策注愽引诸书以证之用心亦至矣然犹有遗也楚策楚王游云梦谓安陵君曰乐矣今日之游寡人千秋万岁后谁与乐此矣安陵君泣下数行曰万岁夜愿以身试黄泉蓐蝼蚁夜如左传注窀穸厚夜之夜最见人臣不敢斥言之意今本改夜作后不见古人立言之妙矣 

佳丽 

韩子佳丽也者邪道之分也战国策宫中佳丽好玩又云赵天下善为音佳丽人之所出也严安疏佳丽珍怪顺于耳目谢眺诗江南佳丽地佳丽字非始自谢也文选注失引之 

监州 

宋初置通州分知州之权谓之监州有钱昆者性嗜蠏常求外补曰但得有蠏无监州处则可此语风味似晋人归田录及扪虱新话皆载其事东坡诗云欲问君王乞符竹但忧无蠏有监州昆去东坡未远即用其事为诗良爱其语也 

新论 

刘画新论云微子感牵牛星颜渊感中台星张良感孤星樊哙感狼星其说皆出谶纬 

屠苏 

萧子云雪赋曰韬罦罳之飞栋没屠苏之高影始飘舞于金池终亭华于芳井杜工部冷淘诗曰愿凭金騕褭走置锦屠苏屠苏庵也广雅云屠苏平屋也通俗文曰屋平曰屠苏魏略云李胜为河南太守郡厅事前屠苏坏唐孙思邈有屠苏酒方盖取庵名以名酒后人遂以屠苏为酒名矣何逊诗郊郭勤二顷形体憩一苏又大冠亦曰屠苏礼曰童子帻无屋凡冠有屋者曰屠苏晋志元康中商人皆着大鄣谚曰屠苏鄣日覆两耳见暍儿作天子 

粘天 

庾阐扬都赋涛声动地浪势粘天本自奇语昌黎祖之曰洞庭慢汗粘天无壁张佑诗草色粘天鶗央?鸟恨黄山谷远山粘天吞钓舟秦沙游小词山抺微云天粘衰草正用此字为奇今俗本作天连非矣 

锦贉 

古装裱卷轴引首后以绫粘禇者曰贉有楼台锦贉球络贉蠲纸贉樗蒲锦贉唐人谓之玊池其引首有二色者曰双引首标外加竹界曰打擫 

鬼谷区 

汉书蓻文志鬼谷区三篇注即鬼臾区也郊祀志黄帝得宝鼎冕侯问于鬼臾区云云注即鬼容区容臾声相近今按鬼谷即鬼容者又字相似而误也高似孙子略便谓蓻文志无鬼谷子何其轻于立论乎 

跖蹻 

贾生吊屈原赋曰谓跖蹻廉注楚之盗曰庄蹻韩非子曰庄王欲伐越杜子谏曰庄蹻为盗于境内而吏不能禁此政之乱也蹻盖在庄王时汉西南夷传庄蹻者楚庄王之裔也以其众王滇夫庄王时百年此又一庄蹻也 

义名 

容斋四笔载人物以义为名如义士义帝之类甚多器物在首曰义髻在衣曰义栏义领奇矣予观乐书有义嘴笛谓笛外更安嘴也抑又奇矣汉蔡湛碑阴有义民 

陆长源 

韩文公汴州乱诗白乐天哀二良文为宣武军司马陆长源作也及考他史籍则长源酷刑以威骄兵御之已失其道矣又裁军中厚赏高在官塩直曰我不同河北贼以钱物买徤儿旌节所委任从事杨仪孟叔度浮薄不检常戏入军营调弄妇女自称孟郎三军怨怒遂执长源并杨孟杀之由是论之是长源有以取之何异于云南之张干陀杨州之吕用之哉大雅先人福之所聚小智自私藏怨之府长源之谓乎 

精思坐忘 

空石觙之精思不可谓之微司马徽之坐忘秪可谓之驰 

载事宣文 

左传曰楚辟我衷柰何效辟又曰尤而效之罪又甚焉刘更生曰既不善胡足效哉宋人曰既是不是不可学他不是理则一也载事者曷文其辞乎是街谈巷议也非史也 

王伯厚语 

王伯厚云喜量之铭祭侯之辞皆极文章之妙而梓人荀簴之制文法奇古盖精于道者兼物物而后能制器庄子所谓梓庆削木为鐻鐻成见者惊犹鬼神以天合天道与艺俱化岂物物而雕之哉 

张陆奇语 

张又新煎茶水记粉枪末旗苏兰薪桂陆羽茶经育华救沸皆奇俊语 

晋人俊语 

晋世不惟士人语清标玄致而释子辈语亦复可听高僧传所载是已如鸠摩罗什偈云哀鸾孤桐上清音彻九天慧济谑宝渊曰昔谢氏青箱不至不作文章今卿白簏未到灲无讲理渊曰殊不然此乃打狗杖耳道贲闻蟋蟀曰时闻此声足代萧管薛道衡称则公之文曰屡发新彩英英独照慧常闻梵呗曰亹亹溜滳似伏流之吐波又曰却转弄响飞扬长引声是禹为牛僧孺米元章也又觧禹贡三江之水味别是以圣人为品水斗茶如陆羽张又新之流也战国处士谓舜涂廪浚井遭焚坑而不死列女传又谓二女实教之是以舜为左慈刘根而二女为李全之妇刘纲之妻也静言思之皆可发一笑 

书句 

古书句读多不同朱子语录载方马二觧点礼记君赐衣服服以拜赐句辟之命铭为烝彝鼎句旧点以辟之为一句极无义辟乃君也以君之命铭彝鼎最是又载陆农师点人生十岁曰幼作一句学作一句汉书与父老约【句】法三章耳杀人者死伤人及盗抵罪今皆读作约法三章是何理也孟子冯妇暴虎章一本作晋人有冯妇者善抟虎卒为善【句】士则之【句】野有众逐虎虎负嵎莫之敢撄云云前士则之后为士者笑之文义相属而于章旨亦合特难与迂滞者语耳 

古今语言 

江芊骂商臣曰呼役夫汉王怒郦生曰竖儒几败乃公事单故谓稽康曰老奴汝死自其分乐广曰谁家生得宁馨儿斯并当时侮嫚之词流俗鄙俚之谈而发喉中唇口不动又曰以哀婉为入神用腾掷为清举文句则如端夏多隙无事忽景又云依义莫依语又云当为心师不师于心又曰笼飡讵贵钓耳难尝又云忘怀去来者朝市一江湖眷情生死者幽栖犹桎梏又云沙漠织寒长风负雪又云庄衿老带弹沐斜埃又早帐风首春席云阿又云虽泪至之有端固忧来之无兆使入世说固不能辩也 

唐庚语 

唐庚曰三桓讽鲁作三军合周礼矣其志乃欲卑公室而夺之权曹操讽汉复九州岛合禹贡矣其志乃欲广冀州而益其地晋曲沃庄伯用夏正合人统矣其心乃欲自立凡奸人欲济其邪谋者未尝不引经术也 

权德舆奇语 

舟有溺骑有坠寝有魇饮有醉食有饐行有蹷其甚则皆可以致毙无非危机其可如土偶木寓耶此权德舆文中奇语也【木寓见汉书注木寓龙木寓马是也】 

书觧 

古书觧者多失其义遂害于理尚书注怪石之贡以为奇怪之石若后世灵壁太湖嵌空玲珑以供戏玩世人以为上之二言不失清雅下之两句殊为鲁朴何哉周汉世远事已成古魏晋年近言犹类今也己古即谓之文犹今乃惊其质作者乃怯书今语勇□昔言不亦惑乎 

优孟为孙叔敖 

滑稽传优孟为孙叔敖衣冠抵掌谈语岁余像孙叔敖左右不能别也庄王置酒优孟为寿王大惊以为叔敖复生欲以为相刘子玄讥之曰人心不同有如其面非由效效俾有迁革又况叔敖之殁时日已久岂有一见无疑遽欲加于宠荣复其禄位者哉予按此传以滑稽名乃优孟自为寓言云欲复以为相亦优孟自言如今人下尽发科打诨之类岂可真以为王欲复相之事乎 

冥火悬火 

文选冥火夜火也楚辞悬火今之提灯也六韬云火施于云梯之上者 

弭仲叔 

张伯英称弭仲叔曰仲叔高德羙名命世之才非弭氏小族所当有新豊瘠土所当产时以为名言愚谓称人之贤必本其家世推其乡里厚也伯英之言不足以重仲叔而祗以自薄也夫 

车渠鹦武 

梁简文帝集云车渠屡酌鹦鹉骤倾车渠鹦鹉皆指酒杯俗传车渠为杯注酒满过一分不溢尝试之信然 

伪书 

省心录乃沈道原作非林和靖也指掌图非东坡所作李卫公问对阮逸伪作文中子元经关子明易皆逸伪作龙城录王性之伪作子厚叙事何等笔力此记衰弱之甚皆寓古人诗文中不可晓者于其中凡伪书皆然予闻之朱子云 

封堠之始 

拾遗记曰禹治水所穿凿处皆有泥封记使玄龟升其上此封堠之始又山海经黄帝游幸天下有记里皷道路记以里堆则堠起轩辕时也 

罗泌路史 

太平总类载龙逢谏桀之言曰臣尝观君冕非其冕也而冕危石君之屦非其屦也而屦春氷未有冕危石而不厌蹈春氷而不陷者也此为六朝文士拟作无疑罗泌路史收之盖亦贪慱而忘精者 

牛耕 

困学纪闻论牛耕不始于赵过引冉耕字伯牛是也但未有明证按山海经曰稷之孙曰叔均是始作牛耕王伯厚岂亦未考及此邪 

文章似歇后 

文章有似歇后语处如渊明诗再喜见友于杜诗友于皆挺拔野鸟山花吾友于南史到荩从武帝登楼赋诗受诏即成帝谓其祖蔇曰荩实才子却恐卿文章得无假手于贻厥乎又称兄弟为在原天属称故乡为维桑之里称师曰在三之义称子曰则百之祥皆是类也 

枫天枣地 

张文成大卜判有枫天枣地之语初不省所出后见唐六典三式云六壬卦局以枫木为天枣心为地乃知文成用此也 

天门地户 

河图括地象曰西北为天门东南为地户注天不足西北是天门地不满东南是地户 

饐瓜亭 

吕蒙正父龟图多内宠与其母刘氏不恊并蒙正出之颇沦踬窘乏刘誓不嫁及蒙正登仕乃迎二亲同堂异室奉飬之近世传奇饐瓜亭亦缘此附会也 

刘锜善射 

刘锜善射水斛满以箭射拔箭水注随以一矢窒之人服其精或言此即古剡注法也 

陈愧斋 

隋刘臻为仪同与刘讷同官退朝欲谒讷谓前驱曰识刘仪同家乎从者以为臻欲引归至家坐堂中呼曰刘仪同可出矣其子出臻曰汝亦来此乎今人传以为陈愧斋事亦好事者取此而易其名耳 

金海玊海千万字文 

梁武帝撰金海王应麟撰玉海周兴嗣撰千字文隋满徽撰万字文 

央渎 

荀子入其央渎注中渎也今人家出水沟则如今称出水窦曰央沟亦有本也太平御览引庄子逸篇羊沟之鸡称羊沟不知何觧俗作阳沟云对阴沟之称但未见所出耳 

郡朝 

郡守厅事古亦称朝后汉刘宠传山谷鄙生未尝识郡朝是也吏民谒郡守亦曰朝任延临龙丘苌殡不朝三日是也 

附近 

俗语附近古作傅近仲长统昌言宦竖傅近房卧之内交错妇人之间 

卫绾 

汉丞相卫绾奏郡国所举贤良或治申商韩非苏张之言乱国政请皆罢武帝可之绾之相业他无闻焉而此一节加于萧曹一等矣史称武帝之羙曰罢黜百家绾之功可少哉 

漏点 

夜漏五五相逓为二十五唐李郢诗二十五声秋点长韩退之诗鸡三号更五点是也至宋世国祚长短谶有寒在五更头之忌宫掖及州县更漏皆去五更后二点又并初更去其二以配之首尾止二十一点非古也至今不改焉 

转喉触讳 

柳文转喉触讳本汉食货志摇手触禁之语 

仍字 

老子曰攘臂而仍之又仍无敌攘无臂汉蓻文志据行事仍人道仍训因也古文中亦鲜用仍字 

纪元 

古者天子诸侯继立踰年而始称元年终天主为一元未有一主而再称元者也汉文帝信新垣平之言再称后元自后武帝更十数纪元历代皆然俗谚有乱主年年改号穷士日日更名之讥然予观长历云秦惠文十四年更为元年则其谬不始于汉文矣又晋惠大安二年长沙王义事败成都王颖改年为永兴是一岁而二号齐欝林王改元隆昌海陆王改元延兴明帝改元建武是一岁而三号史册书法混淆俗谚云乱诚是然则 本朝之制□不度越汉唐哉 

嫁殇 

曹操幼子苍舒死求邴原死女合葬史以为讥余观周礼地宫禁嫁殇者注谓生时非夫妇死而葬相从嫁殇嫁死人则此俗古巳有之今民间犹有行焉而无禁也 

矢?见影徭赋 

唐书矢?见影徭赋即今律文影射之语 

流苏 

倦游录述流苏之制但云五彩同心而下垂者莫能言其始黄公绍书林亦止引晋书割流苏为马帴皆后世帏帐间所悬耳古者流苏盖乐器之节前汉书礼乐志薛瓒注作流遡周礼金镯节皷郑玄注云后世合宫悬用之而有流苏之餙乐器而用以为帏帐之悬则自晋以后始也 

鬟河 

贾谊新书大禹鬟河而导之九牧吕氏春秋禹身执蘽函以为民先剔河而导九岐凿江而通九路说苑禹酾五湖而定东海鬟本发名义取环曲剔本梳剔义取疏通酾本漉酒义取澄清古人用字如此亦甚工矣【插字函即】 

天府 

战国策苏秦称天府之国府府库也谓富饶也又淮南子注神农明堂曰天府天府字本此谓可以建都之地也 

府兵彍骑 

番调有时数阅有法说御有律团五有籍兵虽有籍而府实空将虽有名而权实去此府兵之善也谚曰将军大彍骑卫佐小郎官此彍骑之獘也 

黑丹 

文选东京赋黑丹石缁注引孝经援神契曰德至于山陵则出黑丹魏都赋黑井塩池玄液素滋注邺西高陵西伯杨城西有黑井今在彰德府南郭村井产石黑可以书陆士龙与兄书云三台上有曹公石墨数十斤云烧此复消可用然烟中人不知兄颇见之否今送二螺即此物也又宜阳县有石墨山汧阳县有石墨洞贑州兴国县上洛山皆产石墨广东始兴县小溪中亦产石墨妇女取以画眉名画眉石按古者漆书之后皆用石墨以书大戴礼所谓石墨相着则黑是也汉以后松烟桐煤既盛故石墨遂湮废并其名人亦罕知之【水经注啇州黄水比有黑山山石悉黑缋彩奋发黝乌若墨】 

释经 

汉儒释经易有略书有故诗有细春秋有微 

五胜 

五行汉书谓之五胜言交相胜也淮南子谓五度所谓音气不戾八风诎伸不误五度是也又谓之五杀所谓善用兵者持五杀以应是也阴符经窃其意而变其辞曰天有五贼见之者昌五贼即五杀之说也阴符经之文李筌伪作或信以为黄帝者无目者也其文上不能望六韬三略之藩篱素问汲冢之万一而以轩辕之书视之有目者如是乎 

洞庭 

三茅真君云天无谓之空山无谓之洞人无谓之房山腹中空虚是谓洞庭人头中空虚是谓洞房 

王楷藏书 

前蜀王氏朝伪相王锴字鳣祥家藏书数千卷一一皆亲札并写藏经每趋朝于白藤担子内写书书法尤谨至后蜀孟日?永又立石经于成都宋世书传蜀本最善以此五代僣伪诸君惟吴蜀二主有文学然李升不过作小词工画竹而巳孟日?永乃表章五经莫?纟集本草有功于经学矣今之戒石铭亦日?永之所作又作书林韵会宋儒黄公绍韵会举要实祖之然慱洽不及也故以举要为名畲及见之于京师惜未假抄也 

半豹 

□颁世语云殷仲文读书若半袁豹则笔端不减陆士衡盖惜其有才而寡学也李啇隐四六启云学殊半豹艺愧全牛 

腹背 

李娇内制集锵金鸣玊坐荣枯株击水抟风顾惭腹背苏颋表驽骀获荐于九方腹背可俦于六翮又云坐拥股肱之任顾惭腹背之毛腹背事见韩诗外传 

鴈户 

唐书编氓有鴈户谓流民朼 

致足乐耶 

王右军帖致足乐耶水经茂竹便娟致可翫也致极也晋人语例如此 

弹文 

元人弹燕帖木儿文或纳女呈妇于朱温或售妹献妻于侂冑上句指张全义敬翔下句指倪僎苏师旦也倪苏事宋史不载见于小说耳 

梓碧山人 

四明梓碧山人许奎作百忍箴多牵合衍赘予独取其危箴云围棋制淝水之胜单骑入回纥之军此宰相之雅量非将军之轻身盖安危未定胜负未决帐中仓皇则麾下气慑正所以观将相之事业浮海遇风色不变于张融乱兵掠射容不动于庾公盖鲸鲵澎湃舟楫寄躬白刃蠭午节制谁从正所以试天下之英雄噫可不忍与 

酒帘 

韩非子宋人有酤酒者悬帜甚高帜谓之帘帘谓之酒旗唐韵帘字注当云酒家悬帜岂不雅乎乃云酒家望子俚甚可笑 

六赤打叶子 

李洞集有赠龙州李郎中先梦六赤后因打叶子因以诗上其诗云红蜡香烟扑画楹梅花落尽庾楼清光辉圆魄行??山冷彩镂方牙着腕轻宝帖轻来狮子镇金盆引出凤皇倾征黄喜兆庄周梦六赤重新掷印成六赤者古之琼畟今之骰子也叶子如今之纸牌酒令郑氏书目有南唐李后主妃周氏徧金叶子格此戏今少传 

为善最乐 

书云民讫自若是多?月多皿?注云民之行巳尽用善道是多乐也东平王苍曰为善最乐周公曰心逸日休内典云为善若熟种种快乐亦是此意 

隐居不当谈时事 

古之耕莘筑岩钓渭者其于天下非事事而究其利病也非人人而访其贤否也闭门造车出门合辙得志行乎天下举而措之而已今有废居而口谈时事谓之留心世故不过奔竞而已随驾隐士时务道学由此其选也 

赇贿 

宋之盛时有位于朝者以馈遗及门为辱受任于外者以芚苴入京为羞及其季代中叶秕政孽卿端揆以赇赂为论思台谏以珍玩为献纳或以金珠而充脯醢或以契劵而为诗文甚十如倪僎售妹于侂冑而得府苏师旦献妻于侂冑而入阁噫黑头宰相红铅夫人后之视今亦犹今之视昔也 

锒铛 

后汉书崔烈以锒铛鏁【上音狼下音当】锒铛大鏁也今多讹作金银之银至有银鏁三公脚力撞仆射头之句其传讹习舛如此 

茸毋孟婆 

宋徽宗在北虏清明日诗曰茸毋初生认禁烟【茸毋草名北地寒食茸毋生】无家对景倍凄然帝城春色谁为主遥指乡关涕泪连又戏作小词云孟婆孟婆你做此?夕方便吹个舡儿倒转【孟婆宋汴京勾栏语谓风也】茸毋孟婆正是的对 

相贝经 

马总意林引相贝经不著作者读初学记始知为严助作汉有愽物记非张华慱物志也周公谨云不知谁着考后汉书注始知慱物记为唐蒙作水经引南中行纪亦不出姓氏考嵇含南方草木状始知陆贾作南中行纪乃知前人或略后或有考焉未可遽付之不知也 

六蝎五蠹 

晋庾峻曰秦塞斯路利出一官虽有处士之名而无爵列于朝者商君谓之六蝎韩非谓之五蠹 

苏公读书法 

尝有人问于苏文忠公曰公之慱洽可学乎曰可吾尝读汉书矣盖数过而始尽之如治道人物地里官制兵法货财之类每一过专求一事不待数过而事事精核矣叄伍错综八面受敌沛然应之而莫御焉此言也虞邵庵常举以教人诚读书之良法也 

上陵磨剑 

汉武帝崩后忽见形谓陵令薛平曰我虽失势犹为汝君柰何令吏卒上吾陵磨剑乎因不见推陵旁果有方石可以为砺吏卒常盗磨刀剑霍光欲斩之张安世曰神道茫昧不宜为法故阮公咏怀诗曰失世在湏庾带剑上吾丘【汉武故事】 

副贰 

魏何昌曰先王制法建官授任则置副佐陈师命将则立监贰宣命遣使则设介副当难则权足相济陨缺则才足相代韩信伐赵张耳为贰马援讨越刘隆副车 

守淮 

刘季裴曰自古守淮莫难于谢玄又莫难于杨行密谢玄以八千人当符坚九十万之众清口之役杨行密以三万人当朱全忠八州之师众寡殊绝而卒以胜者扼淮以拒敌而不延敌以入淮也 

火禁 

后汉礼仪志清明骑士传火唐诗日暮汉宫传蜡烛又鱼钥清晨散九门天街一骑走红尘则其制古矣废之当自胡元入主中国时也 

抚尘 

北堂书抄载东方朔与公孙弘书云同类之游不以远近为故士大夫相知何必以抚尘而游重发齐年偃伏以日数哉抚尘谓童子之戏若佛书所谓聚沙也 

翻着韈法 

知梵志翻着韈法则可以作文知九方皋相马法则可以观人文章 

吹台 

吹台即繁台本师矌吹台梁孝王增筑班史称平台唐称吹台又因谢惠连尝为雪赋又名雪台 

浑脱舞 

唐宋务光谏疏云比见坊邑相率为浑脱队骏马胡服名曰苏莫弃浑脱队即所谓公孙大娘浑脱舞也苏莫遮胡帽今曲名有之 

秦桧诈作瑞应 

宋史长编云绍兴中秦桧擅朝喜饰太平郡国多上草木禽鸟之瑞岁无虚月胡致堂所谓花卉可以染植增其态毛羽可以喂饲变其色上之人苟欲之则四面而至矣盖指此也然观小说所载绍兴七年建康府寓旅家盆水有文如画佳卉茂木华叶敷芬数日易以他水愈出愈奇尽春暄乃止又秀州吕氏家水瓦有文楼观车马人物并蒂芙蓉重夹牡丹长春萱草藤萝经日不释悉以瑞闻岂人有妖心而造物者亦为是以戏之乎 

元载韩侂冑 

杜牧之河湟诗曰元载相公曾下筯宪宗皇帝亦留神旋见衣冠就东市忽遗弓剑不西廵观此则载曾谋复河湟史亦不言其事愚谓元载欲复河湟韩侂背欲伐金虏近日夏言欲取河套其事则是其时则非其人尤非也力小任重鲜不仆信哉况三人者取死之罪多矣一节乌足掩之 
【七十三卷】
僊佛 

【僊佛】
佛性 
诗禅 
彭祖 
王侨王子乔
贺充 
谢自然
舩子和尚四偈 
锺离权
音姓仙女 
紫姑仙咏橹诗 
箕仙笔诗 
鄱阳水神 
死友救难 
上皂荚树 
唐五书僧 
堠子偈
无名偈
譬喻经
三昧 
诸趣 
梦说 
真丹 
真如之义 
阐士 
仙诗 
仙衣 
仙家宝玩 
水田衣
影壁 
江淮名山图
僧寺之多 
仁祠 
五精舍
太极泉
多根树
八角磨盘 
琼枝旃檀 
白蜺婴茀 
东坡诋佛 

太史升庵文集七十三卷 成都杨慎着　从子有仁编辑 后学赵开美校 

佛性 

有僧问蚯蚓截为两叚首尾皆动佛性在首在尾古未有答也伯清举似余余曰薪尽火传灰烬犹热桴停鼓歇音响犹轰 

诗禅 

元云峤居士徐士英作金纲经口义多以儒书证佛言其觧一相无相分四果之义以杜诗证之亦甚可喜其说曰第一果云不入色声香味触法则是知欲境当避此果之初生如山梨结小红之始也第二果云一往来则是蹈欲境不再此果之方硕如红绽雨肥梅之时也第三果云不来则是弃欲境如遗此果之已熟如四月熟黄梅之际也第四果云离欲则是去欲境已远此果之既收如挂壁移筐果之日也以果字说经又一一证以杜诗亦可为诗禅也巳 

彭祖 

宰我问五帝德篇云尧举舜彭祖而任之论语注老彭商贤大夫世传彭祖八百岁此亦一证也王逸楚辞注彭祖好和滋味善斟雉羔?火以事帝尧庄子注彭祖八百犹悔不寿杖晚而唾远又曰彭祖饵云母御女凡数十晚娶郏氏妖滛败道而死非寿终也东坡诗空飡云母连山尽不见蟠桃结子时 

王侨王子乔 

史记封禅书注引裴秀冀州记云缑氏仙人庿者昔有王侨犍为武阳人为栢人令于此登仙非王子乔也唐诗王子求仙月满台又云可怜缑岭登仙子犹自吹笙醉碧桃盖世以王侨为王子乔误也久矣 

贺充 

贺充五代石晋时人死而复生至宋真宗东封泰山出谒帝不之省东坡謪黄州亦来访坡亦不之奇也此事殊可诧而近日朝邑刘太守伟死巳廿年其亲友韩邦奇复见之与之饮食亦不敢问其何来也此事不可谓无但难以理推尔 

谢自然 

韩文公不信神仙而谢自然一诗亦信以为有盖当时有人的见而公亦的闻也薛能亦有一首云漫道神仙事渺然珠宫咫尺在人天花颜云鬓一女子独骑白鹤冲紫烟是信有其事也予观刘啇诗集有谢自然返却旧居一绝云仙侣招邀自有期九天升降五云随不知辞罢虚皇日更向人间住几时以此观之谢为道士所惑染其妖术飞升之事如今时术人骑草龙上天之类耳是昌黎亦为所欺也世又有病风颠者即能乘危升高疾愈即不能矣谢自然宁非此流耶近代天顺中有南京后府经历卜马益本山后人有一全真道士谒之曰吾有小术子盍观之即抽刀斩府庭大槐凌空而去黄白点化顷刻而成益以为真仙纵其出入益妻妾多丽道士取其发呪之夜从门隙迭奔卧所初喜之后苦其术涕泣以告益不胜愤始白于守备急涂以犬血擒之囚送京师伏诛噫以古凖今谢自然得非妖道士挑之以奔乎是以圣人不语怪而士君子深恶而痛绝之亦以避祸而远辱也 

舩子和尚四偈 

舩子和尚蜀之凈众寺僧也有偈四首其一曰三十年前海上游水清鱼见不吞扣钓竿斫尽重??土竹不计功程得便休其二曰三十年来坐钓台钓头往往得黄能金鳞不遇空劳力收拾丝纶归去来其三曰本是钓鱼舡上容偶除湏发着袈裟佛祖位中留不住夜深依旧宿芦花其四曰百尺丝纶直下垂一波才动万波随夜静水寒鱼不饵满舡空载月明归【今人但知其末一首耳】 

锺离权 

仙家称锺离先生者唐人锺离权也与吕岩同时韩润泉选唐诗绝句卷末有锺离一首可证也近世俗人称汉锺离盖因枉子美元日诗有近闻韦氏妹远在汉锺离流传之误遂傅会以锺离权为汉将锺离昧矣可发一笑说神仙者大率多欺世诳愚如世传沁园春及觧红二词为吕洞宾作按沁园春词宋驸马王晋卿初制此腔觧红儿则五代和凝歌童凝为制觧红一曲初止五句见陈氏乐书后乃衍为觧红儿幔焉有吕洞宾在唐预知其腔而填为此曲乎元俞琰又注沁园春琰虽慱学亦惑于长生之说而随俗耳琰子仲温序其父阴符经云先君七十而逝由此言之琰之笃好养生寿止于此世有村夫目不识参同契一字而年踰百岁又何必劳心于不可知之术哉达人君子可以意悟 

音姓仙女 

啸赋注灵宀?珤经曰禅黎世界坠王有女姓音生仍不言王怪而弃之南浮枽之阿与神人会教以治灾之术于是能言出山在国中其国太枯旱地下生火穿地取水百丈无泉王怖惧女为仰啸天降洪水至十丈于是化形隐景而去 

紫姑仙咏橹诗 

寒岩雪压松枝折班班剥尽青虬血运斤巧匠斲削成剑脊半开鱼尾裂五湖仙子多奇志欲驾扁舟探禹穴碧云不动晓山横数声遥落江天月 

箕仙笔诗 

系出中山骨欲仙何人扶颖缠尖圆狂僧堪笑堆成冡豪客曾闻扫似椽窓下玊蜍涵夜月几间雪茧涌春泉当时定远成何事轻掷毛锥恐未然 

又 宋元小说载箕仙诗多矣近日一事尤异正德庚辰有方士运箕赋诗随所限韵敏若夙构而语不凡其为乔冡宰赋白岩行曰六丁持斧施神工凿开西南万仞之崆峒芙蓉一朵插天表势压天下群山雄兵壸倒月色澄澈瑶台倚斗光玲珑百丈虹霓望吞吐八埏霖雨赡空蒙虚空不受一尘染灵光直与银河通乳泉挂壁喷晴雪玊梅悬谷摇香风上有神仙玊虚子凌风出没游太空伐虬伐蛟下入海底水晶窟朝真谒帝独步天上琼瑶宫头角峥嵘自卓立胸襟磊落谁磨礲商家传说作良弼宋室张浚多奇功忆昔江楼吹铁篴明月一醉三人同迩来一别世间甲子不知数但见几度玊洞桃花红金龟老黄鹤翁各分一讳贻此公天然意趣自相合芳称长在尘寰中好将大手整顿乾坤了归来一笑拂云看剑重会沧溟东此诗成一卷箕仙运笔所书诗既跌宕字又飞动岂术士能赝作者吁异哉 

鄱阳水神 

余姚戚澜字文湍景泰二年进士授翰林编修丁艰服阕上京渡钱塘风涛大作有綘纱灯数百对照江水通明丈夫九人帕首袴鞾带剑乘白马飞驰水面如平地舟人大恐戚公曰毋惧吾知之矣推窓看之九人皆下马跪公问曰若辈非桑石将军九弟兄耶曰然曰去吾谕矣皆散公命舟人返棹曰有事吾当还遂归??互家谓家人曰某日吾将逝矣及期沐浴朝服坐向九人率甲士来迎行践屋瓦瓦皆碎戈矛旌帜晃耀填拥有顷公卒后车骑腾踔前后若有所呵卫者隐隐入室而灭后琼山丘文庄公夫人入京舟过鄱阳湖夜梦朱衣贵人来见曰吾仲深故人戚澜也见为水神昨奉天符应覆数百艘舟夫人慎毋渡舟子方解维欲行夫人急止之瞬息大风舟行者皆溺明日夫人乃渡至京以告文庄文庄感其意缄文祭之 

死友救难 

丘文庄公夫人自南海浮江而上过鄱阳湖夜梦达官呵口?勇入舟曰吾乃翰林编修戚澜也昔与丘先生同官义不容绝特报尔三日后有风涛之险只帆片橹无存可亟迁于岸夫人惊觉如其言移止寺中未几江中果有风涛众舟尽溺至京夫人白其事于文庄公公以闻于朝遣官谕祭文庄又为文祭之云于乎文湍刚劲之质豪放之气高义激切直上薄乎云天巨眼空阔每下视乎尘世凡众人之嗜欲举不足以动其中一时之交游少足以当其意时发惊???正?之辩臧否罔不称情间若骂坐之狂毁誉皆有所试醉言无异于醒面折不违于背仆也于君若有宿契始落落以难合终偲偲而交励柰何命与心违中道而逝老我后死于十二禩孰知冥冥之中犹有旧交之谊老妻北来舟次江??莁梦中彷佛如见报以风涛将至预告以期使知趋避既而果然幸免颠踬于乎人传君之为神莅胥涛而享祀即今所过而验之无乃?秉司乎江湖之事由其生也不尽用于明时故其死也见录于上帝于乎友道之废也久矣曰友曰朋如兄如弟指金石以为廿刑鸡犬而设誓头角稍殊情态顿异云泥隔则易交势位判则相忌对面如九凝之峯跬步有千丈之势半臂纔分遇诸涂则掩面而过宿酲未醒踰其阈则腾口以剌过门不入室反为操戈之举落穽不援手忍抛下石之计亲于其身也遑恤况伉俪乎生为人也尚然况下世乎于乎文湍生死无二心始终同一致不忝为耳?忽明正直之神真可谓英迈特杰之士缅想旧游稠人广会一饮百十锺挥毫数千字故以平生之素好用答故人之阴惠诗以写不尽之情酒以侑有从之泪具别纸以焚燎就宿草以浇酬灵神如在来鉴于是不鄙世人之凡言持歆御酝之醇味尚享诗曰幽显殊涂隔死生九原犹有故人情曼卿真作芙蓉主太白常留翰苑名念我冥冥来入梦哀君恻恻每吞声朝回坐对黄封酒怅叹鸡坛负旧盟 

上皂荚树 

仙传云刘纲与妻将飞升庭前有皂荚树妻令纲升树数丈方能飞今俗称畏内者曰上皂筴树亦有本 

唐五书僧 

唐有诗僧九人今有九僧集复有五僧善书刘泾尝作书话以怀素比玊巩?言光比珠高闲比金贯休比玻瓈亚栖比水晶牟子才云惜泾未见文楚故未有定 

堠子偈 

堠烽擎空直直烟墩映树班班聊尔牌标五里从教目断千山 

无名偈 

群居闭口独坐防心 

譬喻经 

五根之祸剧于毒龙五根如箭意想如弓○慎按五根者眼耳鼻舌身也心经六根有意此以五根皆起于意故五根之外以意贯之○孔子四勿始于意佛氏六根终于意 

三昧 

三昧出释氏书乃梵语也此云调正直又云正定亦云正受圭峯疏云不受诸受名为正受又远法师云夫称三昧者何专思寂札之谓也思专则志一不分想寂则气虗神朗气虗则智恬其照神朗则无幽不彻 

诸趣 

张湛列子注云龟龙甲麟之宗麟凤毛羽之长爰逮蜎飞蠕动皆鸣呼相闻各有意趣佛经以蚊蚋小虫之属名曰诸趣本此傅大士诸趣云若欲见佛看三郡田宅园森处处停或飞虗空中扰扰或掷山水口轰轰或身腰上有灯火或羽翼上有??秦筝或钻木孔为乡贯或徧草木作窠城或转罗网为村巷或卧土石作阶庭诸佛菩萨悉如是只个名为舍卫城 

梦说 

释氏经曰梦有四一曰四大偏增二曰旧识寻游三曰吉凶先兆四曰无明熏习熏习字最妙今本作重习非也草木子曰梦之大端二想也因也想以目见因以类感举世皆梦也梦梦也不梦亦梦也梦乎梦不梦乎不梦是故得失蕉鹿也物我胡蝶也荣枯黄梁也情感巫峡也 

真丹 

王半山和俞秀老禅思词曰茫然不肯住林间有处即追攀将他死语图度怎得离真丹○浆水价匹如闲也湏还何如直截踢倒军持赢取沩山○此词意劝秀老纯归于禅住山不出游也真丹即震旦也军持取水瓶也行脚之具踢倒军持劝其勿事行脚也沩山和尚欲谋住山曰此山名骨山和尚是肉人骨肉不相离言人不当离山也皆用佛书语浆水价也湏还则用列子五浆先馈事 

真如之义 

马祖曰真如有变易岂不闻善知识能回三毒为三昩凈戒能回六贼为六神回烦恼作菩提回无明为大智钱起赠怀素诗云醉里得真如刘禹锡诗心会真如不读经 

阐士 

李太白诗衡岳有阐士五峯秀真骨阐士开士皆僧之穪 

仙诗 

衢州烂柯桥断碑诗止存二句薄烟幂远郊遥峰没归翼传以为古仙句 

仙衣 

仙女天衣有金镂单丝锦縠银泥五晕罗裙【昆许老翁传】 

仙家宝玩 

仙家三宝有碧瑶杯红蕤枕紫玊函 

水田衣 

袈裟名水田衣又名稻畦帔王维诗乞饭从香积裁衣学水田王少伯诗手巾花迭?毛净香帔稻畦成袈裟内典作毠沙?毛盖西域以毛为之又名逍遥服又名无尘衣 

影壁 

杨惠之塑佛壁为天下第一郭熙见之又出新意遂令圬者不泥掌【今云泥林】止以手抢泥或凹或凸干则以墨随其形迹晕成峰峦林谷加之楼阁人物宛然天成谓之影壁 

江淮名山图 

远公画江淮名山图而画谱宝鉴竟不知远公善画也慎谓晋人无不文藻风韵远公禅学之外能画工诗又注诗经是僧而兼儒也殆隐于禅者欤 

僧寺之多 

南朝四百八十【唐诗】北魏一万三千【见通鉴】 

仁祠 

汉书明帝纪以助仁祠伊蒲之供仁祠僧寺也伊蒲供斋食也皎然诗仁祠当绝境明牧蹑灵踪又陈世凋亡后仁祠识旧山 

五精舍 

佛国五精舍一给孤园二灵鹫山三狝猴江四庵罗树五竹林园韦苏州诗万木丛云出香阁西连碧涧竹林园 

太极泉 

宋孝武帝大明七年赦诏文曰思散太极之泉以福无方之外太极之泉不知何语后阅酉阳杂俎仙药有太极泉盖神瀵盎浆之类也宋齐六代文人每好用僻事例如此 

多根树 

佛经云西域多根树蔽芾而婆娑东西南北中五方不相见国中有媱女求偶者众多初有一男求女约中枝会复有四男子亦欲求之宿女亦以言许东西与南北各各抱被去至晓女不来东枝郎唱曰旭日光已出农夫向田去妄语既不来可舍多根树西枝郎吟曰彼妙必然来定是不妄语如何旭日光急速现下土南枝男叹曰旭日光已出农夫早向田我等如痴羊一夜受冻眠北枝男赓曰我等没巴鼻只为求他妻今遭寒与冻各各被他迷中枝郎泣曰我不忧巳身一夜寒冻情但恐多根树枝叶不复生树神闻而笑曰汝勿忧外事但忧身事急树枯生有时欲苦无停息 

八角磨盘 

朱子语录云人谓杨亿通禅学者以其有八角磨盘之句耳按北涧禅师偈云六月一日前万象森罗替说禅六月一日后八角磨盘空里走今朝正当六月一无位真人赤骨律金毛师子觧翻身无角铁牛眠少室十圣三贤总不知笑倒寒山并拾得杨亿因演而为颂曰八角磨盘空里走金毛狮子变作狗拟欲藏身北斗中应湏合掌南辰后 

琼枝旃檀 

佛经云琼枝寸寸是玊旃檀片片皆香比之圣贤欲无德不备喻之诗文欲无字不工也又曰击珊瑚树枝枝好撒水银珠颗颗圆亦此意 

白蜺婴茀 

椘辝天问曰白蜺婴茀胡为此堂安得夫良药而不能固藏旧注云蜺云之有色似龙者也茀白云逶蛇若蛇者也昔崔文子学仙于王子侨子侨化为白蜺而婴茀持药与崔文子文子惊怪引戈击蜺中之因堕其药俯而试之子侨之尸也此本淮南王安离骚传之说而王逸述之淮与椘近安去屈未百年其说当有祖疑以传疑可也朱文公订椘辝以其怪诞而删之余谓存之亦有益于教何也王子侨世所称神仙也既已成蜺变化而犹不免戈击之难则世之学仙何为者耶 

东坡诋佛 

东坡议学校贡举书斥士大夫主佛老之为非又策别云天子有七庙今又餙佛老之宫而为之祠固巳过矣又使大臣兼官以领之岁给费以巨万计此何为者其言与佛骨表何异又作胜相院记谓治其学者大抵设械以应敌匿形以逃败窘则推堕滉漾中不可捕捉如是而已矣此数句尽古今禅学自欺欺人之病然东坡于禅学深入冥契而其言如此何也盖其与世不合姑以消其不平庄子云因之以曼衍所以穷年也殆东坡之谓乎又贺坤成节表放亿万之羽毛未若消兵以全赤子饭无数之缁褐不如散廪以活饥民 
【七十四卷】
天文一 

【天文一】
宋儒论天 
天纲 
两儿辩日 
丘处机论日
日昃曰映 
日斜曰暆 
飞谷 
日寸月尺 
郁仪结璘日云月亡?鬼 
弹乌抶马 
吴泉 
嫦娥 
蟾蜍 
玊井金波 
旁罗 
金虎 
离瑜 
织女昴星 
甘氏星经 
石氏星经 
注张 
中宫宿
九宫 
九宫七色 
依乌哀乌 
十二军以天星为名 
孟婆 
飓风 
四时风
风行水上 
云名 
屯云 
书云 
黄云 
紫蜺矞云 
紫磨素雯 
绮云頳霞 
云华雹实 
雷电 
朝云暮雨 
駃雨 
文武露
采醴雀饧 
华汉 
绛河 
梁玊清
水虹风虹 
九虹 
驳霞 
轻琼冷絮 
七政 
望气经
宇宙 
三国正统 

太史升庵文集七十四卷 成都杨慎着　从子有仁编辑 后学赵开美校 

宋儒论天 

邵尧夫曰天何依依乎地地何附附乎天天地何依附曰自相依附自斯言一出宋儒标榜而互赞之随声而妄衍之朱子遂云天外更湏有躯壳甚厚所以固此气也天岂有躯壳乎谁曾见之乎既自撰为此说他日遂因而实之曰北海只挨着天壳边过似曾见天壳矣自古论天文者宣夜周髀浑天之书甘石洛下闳之流皆未尝言非不言也实所不知也若邵子朱子之言人所不言亦不必言也人所不知亦不必知也庄子云六合之外圣人存而不论此乃切要之言孰谓庄子为虚无异端乎元人赵缘督始稍正邵子之诞而今之俗儒巳交口议之又丘长春世之所谓神仙也其言曰世间之事尚不能究况天外之事乎由是言之则庄子长春固为正论而康节晦翁之言似不足取矣本朝刘伯温亦古甘石洛下之流其言曰天有极乎极之外又何物也天无极乎凡有形必有极理也势也是圣人所不能知也非不言也故天之行圣人以历纪之天之象圣人以器验之天之数圣人以筭穷之天之理圣人以易究之天之所閟人无术以知之岂惟此尔今不曰不知而曰不言是何好胜之甚也呜呼伯温此言其确论乎其曰好胜者盖指宋儒之论天者予尝言东坡诗不识庐山真面目只缘身在此山中盖处于物之外方见物之真也吾人固不出天地之外何以知天地之真面目与且圣贤之学切问近思亦何必求知天外之事耶 

天纲 

汉书玊衡杓建天之纲也日月初躔星之纪也今名北斗为天纲本此予尝与客夜坐客指北斗曰此天纲星非北斗也予因笑曰昔人谓文选只有班孟坚文无班固文观子之言信矣其人亦不悟 

两儿辩日 

列子曰孔子东游见两小儿辨鬪问故一曰我以日始出去人近而日中时远也一曰我以日初出远而日中时近也言初出近者曰日初出大如车盖及升中纔如盘盂此不为远者小近者大乎言初出远者曰日初时沧沧凉凉及升中热如探汤岂非近者熟远者凉乎桓谭新论云汉长水校尉平陵关子阳以为日之去人上方远而四旁近何以知之星宿昏时出东方其间甚疏相离丈余及夜半在上方视之其数相离一二尺以凖度望之愈益明故故知天上之远于旁也日为天阳火为地阳地阳上升天阳下降今置火于地从傍与上诊其热远近殊不同焉日中正在上覆盖人人当天阳之冲故热于始出时又新从太阴中来故凉于其西在桑榆间也桓君山曰子阳之言岂其然乎张衡灵宪曰日之薄地闇其明也由暗视明明无所屈是以望之若大方其中天地同明明还自夺是以望之若小火当夜而扬光在昼则不明也月之于夜与日而差微晋束晳以为傍方与上方等傍视则天体存于侧故日出时视日大也日无大小而所存者有伸厌厌而形小伸而体大盖其理也又日始出时色白者虽大不甚始出时色赤者其大则甚此终以人目之惑无远近也且夫置器广庭则函牛之鼎如釜堂崇十仞则八尺之人犹短物有陵之非形异也夫物有惑心形有乱目故仰游云以观月月常动而云不移乘船以涉水水去而舩不徙矣安岌云余以为子阳天阳下降日下热束晢言天体存于侧则日大颇近之浑天之体圆周之径详之于天度验之于晷影而纷然之说由人目也参伐初出在旁则其间疏在上则其间密以浑验之度则均也旁之与上理无有殊也夫日者纯阳之精也光明外曜以眩人目故人视如小及其初出地有游气以厌日光不眩人目即日赤而大也无游气则气白大不甚矣地气不及天故一日之中晨夕日色赤而中时色白地气上升蒙蒙四合与天连者虽中时亦赤矣日与火相类火则体赤而焰黄日赤宜矣然日色赤者犹火无焰也光衰失常则为异矣因读列子而雥集旧说如上又思列子之为此段虽曰寓言实有至理盖引而不发使后人深察澄观而得其说故设为两儿之言以戏百世之下迄今百世之下虽宿学妙术屡数百辞而犹不可了然使果有两儿而以关子阳桓君山束晳安岌当之亦未易折此两黄口也朱紫阳云必有真人乘龙凌虚出倒景之上昆仑之外而后可订其是非耳庄子曰六合之外圣人存而不论兹言善夫 

丘处机论日 

易曰日入地中明夷邵子云日入地中构精之象后人遂谓日昼行天上夜入地中丘长春曰轻清者上腾为天重浊者下凝为地万物有形重浊皆附于地三光轻清悉上于天既上于天如何郄沉于地乎且星陨于地而化为石古今有之星坠于地犹化为石况地下乎夫二十八宿周天均布太阳逐日会合逐月迁移一岁之终经历周偏且如日在箕斗箕斗在天河日入地时星河皆入地耶日独入地而星河只在天耶若道星河皆入地则七八月间河汉尤显日正东西出没初夜则河汉东北西南向晓则东南西北是知河汉不入地而随天运行若日入地时与箕斗坼破箕斗行天上而日转地中天上空虚而行疾地中结实而行迟天地悬隔如何向晓东方出时郄得恰好与箕斗相会而同行天上乎天上日月常无出没人间常有出没此间东方日出时西向千里之外犹昧万里之外犹昏北斗直西半夜北斗直北初没子丑寅卯周天轮次迤逦而去未尝暂止北斗斡运昭然可见而强称入地有何义旨明夷之卦文王拘于羑里失势之象何足为据右丘长春所论如此愚按明夷日入地中乃是假象明理如天在山中之类邵子构精之说元儒已讥其亵天由此观之长春之识卓矣 

日昃曰映 

梁元帝纂要云日在午曰亭在未曰映王仲宣诗山冈有余映谓日昃也 

日斜曰暆【音移】 

越绝渔父歌日昭昭浸以暆暆日斜也辽左有东暆县贾谊赋日斜庚子【斜音移】 

飞谷 

刘向九叹结余轸于西山兮横飞谷以南征王逸注飞谷日所行处道也 

日寸月尺 

范子计然曰日者寸也纪刻而成晷也月者尺也纪度而成数也 

郁仪结璘日云月亡?鬼 

黄庭经云高奔日月吾上道郁仪结璘善相保注引上清紫文云欝仪奔日之仙结璘奔月之仙又服日精月华之法日初出时东向叩齿九通微咒日魂名日中五帝字曰日魂珠景照韬绿暎回霞赤童玄炎飊象呼此十六字日中五色流霞俱入口中月初出时西向叩齿微咒月亡?鬼名月中五夫人字曰月亡?鬼暧萧芳艳翳寥婉虚灵兰欝华结翘淳金清莹炅容素摽呼此二十四字月中五色精光俱入口中此其说甚诞然从来亦久矣唐陆鲁望咏橘诗剖似日魂初拆后弄如星髓未雕前宋王半山梅诗好借月亡?鬼来映独恐随春梦去飞扬正用其语而欝仪结璘文人好奇者屡用之矣又羿妻嫦娥小字纯狐亦出纬书迂恠不足言聊笔之以为献笑之适 

弹乌抶马 

李长吉相劝酒诗曰羲和骋六辔昼夕不曾闲弹乌崦嵫竹抶马蟠桃鞭乌日中乌也抶音叱朴也今本误作扶非马日车之马也楚辞暾将出兮东方照吾乘兮扶桑抚余马兮安车夜皎皎兮既明淮南子日出虞渊爰息其马是也○古者羲和为日御庄子因御字遂有日车之说楚辞淮南子因车字遂有马之说 

吴泉 

吴泉即虞渊也吴古虞字省文如虖之省为乎礻?虘之省为祖也唐人避渊为泉避神尧讳也河图纬象云邠之隘上为扶桑日所升宣陵之阻上为吴泉月所登 

嫦娥 

月中嫦娥其说始于淮南及张衡灵宪其实因常仪占月而误也古者羲和占日常仪占月皆官名也见于吕氏春秋春秋左传有常仪靡即常仪氏之后也后讹为常娥以仪娥音同耳周礼注仪义二字古皆音俄诗以乐且有仪叶在彼中阿太玄以各遵其仪叶不偏不颇史记徐广注音檥船作俄汉碑凡蓼莪皆作蓼仪则嫦娥为常仪之误无疑矣每以语入或犹未信予曰小说载杭州有杜拾遗庙有村学究题为杜十姨遂作女像以配刘伶人皆知笑之不知常仪为常娥即拾遗之为十姨也 

蟾蜍 

月中兽蟾蜍也其类在地螺与蚄也月毁于天螺蚄舀缺 

玊井金波 

梁谢举凌云台诗势高陵玊井临迥度金波谢眺诗金波丽鳷鹊玊绳低建章金波月也玊井玊绳皆星名 

旁罗 

史记黄帝顺天地之纪旁罗日月星辰文选陆佐公新刻漏铭俯察旁罗登台升库尚书考灵耀曰冬至日月在牵牛一度求昏中者取六项加三旁蠡顺余之郑玄注曰尽行十二项中正而分之左右各六项也蠡犹罗也昏中在日前故言顺数也明中在日后故言却也据此则旁罗乃测天度之器如今之日晷地罗也十二项者十二时分为十二方也此可补史记注之遗 

金虎 

甘石星经昴西方白虎之宿太白金星之精太白入大昴金虎相薄主有兵乱文选张平子赋始于宫邻卒于金虎注不知引此而谬自为说 

离瑜 

天文志白西三星曰离瑜离与缡同礻?圭衣也传毅所谓华桂飞髾垂纤罗也瑜玊餙也皆妇人之服也星微则后宫俭明则后宫奢 

织女昴星 

洪迈老圃赋云织女耀而瓜荐大昴中而芋食春秋元命苞云织女星主瓜果孝经援神契云仲冬昴星中收芋莒正用此二事而人罕知其所出 

甘氏星经 

甘氏星经云日一星在房之西氐之东日者阳宗之精也为鸡二足为乌三足鸡在日中而鸟之精为星以司太阳之行度日生于东故于是在焉月一星在昴之南毕之北月者阴宗之精也为兔四足为蟾蜍三足兔在月中而蟾蜍之精为星以司太阴之行度月生于西故于是在焉日精在氐房月精在昴毕自司其行度而氐房昴毕乃黄道之所经不得而司之又曰雷电在室南霹雳在雷电南云雨在霹雳南斧吏在壁西南盖雷公电姥云将雨师与夫霹雳斧吏皆北方水府之精而娵訾为天门故其神栖焉室不得而司之也 

石氏星经 

石氏云东宫青帝其精苍龙为七宿其象有角有亢有氐有房有心有尾有箕氐胸房腹箕所粪也司春司木司东岳司东方司鳞虫三百六十北方黑帝其精玄武为七宿斗有龙蛇蟠结之象牛蛇象女龟象虚危室壁皆龟蛇蟠蚪之象司冬司水司北岳司北方司介虫三百六十西方白帝其精白虎为七宿奎象白虎娄胃昴虎三子也毕象虎觜参象麟【与璘同斑又也】觜首参身也司秋司金司西岳司西海司西方司毛虫三百六十南方赤帝其精朱鸟为七宿井首鬼日柳喙星颈张嗉翼翮轸尾司夏司火司南岳司南海司南方司羽虫三百六十○左传史记天官书喙作咮咮张即柳张两星之间也隋志喙作注又有注张之文或讹为汪张皆本于石氏柳为鸟喙之说○王奕曰朱鸟以其羽虫之长称乎而曰鹑首鹑尾何也师矌禽经青凤谓之鹖赤凤谓之鹑白凤谓之鹔紫凤谓之鷟盖凤生于丹穴鹑又凤之赤者故南方取象焉考之月令夏其虫羽凤羽虫之长故南方之宿为朱鸟吴兴沈氏以朱鸟为丹鹑岂知四兽皆虫之长也鹑之微何预 

注张 

正德丁丑岁武庙阅文献通考天文星名有注张因命内阁取秘书通考别本又作注张金问钦天监亦不知为何星也内使下问翰林院同馆相视愕然慎曰注张柳星也周礼以注鸣者注汪咮也鸟喙也音咒南方朱鸟七宿柳为鸟之咮也史记律书西至于注张汉书天文志柳为鸟喙因取史记汉书二条示内使以复同馆戏曰子言诚辨且慱矣不涉于私习天文之禁乎 

中宫宿 

余尝疑天有五行星有五纬地有五岳人有五事而二十八宿何独无中央之宿也后观石氏星经云中宫黄帝其精黄龙为轩辕首枕星张尾挂柳井体映三台司四季司中岳司中土司黄河江汉淮济之水司黄帝之子孙司倮虫三百六十则固有所谓中宿矣又按张衡灵宪苍龙连蜷于左白虎猛据于右朱雀奋翼于前灵龟圈脊于后轩辕黄龙于中则是轩辕一星与苍龙白虎朱雀玄武四兽为五矣世之言星者惟知四兽而不知黄龙是求之未尽也亦犹民俗惟知四时而不知夏之后有土位素问所谓长夏月饮所谓中央五时取火季夏取槐檀之火也轩辕本天市垣之星而在张宿之分野分为土德寄王鹑火亦犹是也张衡又云轩辕如龙之体主雷雨之神后宫之家焉阴阳交合盛为雷激为电和为雨怒为风乱为雾凝为霜散为露聚为云立为虹蜺离为背矞分为抱珥此十四变皆轩辕主之亦犹土之无定位而金木水火赖以成与 

九宫 

历中九宫天蓬星太一坎水白天内星摄提坤土黑天衡星轩辕震木碧天辅星招摇巽木绿天禽星天符中土黄天心星青龙干金白天柱星咸池兑金赤天任星太阴艮土白天英星天乙离火紫见唐会要 

九宫七色 

九宫七色之说出于乹凿度云伏羲时龙马出河戴九履一左三右七二四为肩六八为膝五居其中谓之九宫其色则一六八为白二黑三绿四碧五黄七赤九紫今大统历中每月列于下方谓之飞九宫 

依乌哀乌 

史记天官书五帝座后聚十五星蔚然曰郎位汉书蔚然作哀乌甘氏星经作依乌依亦音哀也注云哀乌蔚然皆星之貌状尔武功县刻储光羲诗首一篇以哀乌即作衰乌郎康德涵问余衰乌郎何说余曰必是哀乌郎康深然之及检天文图作依乌又疑而不及改正按依亦音哀白乐天诗坐依桃叶妓自注依音哀曹子建诗君怀良不开贱妾当何依可证 

十二军以天星为名 

唐武德中置十二军皆取天星为名以万年道为参旗军长安道为鼓旗军富平道为玄弋军醴泉道为井钺军同州道为羽林军华州道为骑官军宁州道为威军岐州道为平道军邠州道为招摇军麟州道为苑游军泾州道为天纪军宣州道为天节军李太白诗羽林十二将罗列应星文正指此注者亦不知也 

孟婆 

俗谓风曰孟婆蒋捷词云春雨如丝绣出花枝红袅怎禁他孟婆合皂宋徽宗词云孟婆好做此?夕方便吹个船儿倒转江南七月间有大风甚于舶舟?卓野人相传以为孟婆发怒按北齐李騊駼骋陈问陆士秀江南有孟汝是何神也士秀曰山海经帝之女游于江中出入必以风雨自随以帝女故曰孟婆犹郊祀志以地神为泰媪此言虽鄙俚亦有自来矣 

飓风 

音贝凡海潮溢皆此风为之每一二岁或三四岁一作必在秋初迥白露虽作不甚猛矣海人最患苦之俗谓之飓母风言海溢子当负母乞食岭表录云春夏间有晕如虹谓之飓母必有暴风则以虹为飓之母尔佛经所谓风虹为飓言云文如贝也此说最近理凡此风作先一二日片云漫空疾飞海人呼为扬潮风为海溢之先兆也东广航海者曰犁头云苏叔党飓风赋云断霓饮海而北指赤云夹日而南翔此飓之渐也与虹晕犁云之说相合许慎说文作飓从具解云具四方之风非也按柳子厚诗飓母偏惊估客舩唐子西诗云黄生飓母雨黑长枫人字皆从贝柳文注亦音贝无从具之说今韵会收飓于七遇而九泰无飓字合补正之 

四时风 

郎仁宝云春之风自下而升上纸鸢因之以起夏之风横行空中故树杪多风声秋之风自上而下木叶因之以陨冬之风着土而行是以吼地而生寒验之良是余少时春月自京回蜀应试马上风起时有一二雨点着面以为将雨土人曰非雨也乃风吹水上树耳咸讶其言按春曰条风言风所披拂津叶润茎嘘枯吹生易曰润之以风雨是风亦有润楚辞光风转蕙泛崇兰谓之光者草木遇之而有光也夏之风惟在半空故树杪有声而暑气不解至秋凉风至则自上而下矣冬之风觱发吼地而生寒唐诗北风卷地百草折谚曰三九二十七篱头吹觱篥最有证耳尔雅注李廵曰焚轮暴风从上来降谓之颓颓者下也扶摇暴风从下升上谓之焱焱者上也昔人巳有此说矣 

风行水上 

文选赋有物色一类李善云有物有文曰色风虽地气然亦有光毛苌诗注云风行水上曰漪易曰风行水上涣涣涣然即有文章也按老泉文甫字说本之易衍之诗注而发其旨者李善也○今按风亦可言色楚辞云光风转蕙泛崇兰王逸注云雨止日出而风草木亦有光也乐府今朝风色好是风亦可言色 

云名 

云状有若犬若马若白鹄若众车有其状若悬金而赤其名曰云方?令【吕氏春秋明理篇】韩云如布赵云如牛楚云如日宋云如车鲁云如马卫云如天周云如轮秦云如行人【一作佳人一作羙人】魏云如鼠齐云如络越云如龙蜀云如囷【兵书】冬至初阳云出箕如树之状○立春少阳云出房如积水○春分正阳云出轸如白鹄【一作鹤谢日?兆诗鹤云旦起】谷雨太阳云出张如车盖○立夏初阴云出嘴赤如珠【一本作赤如缯】夏至少阴云出参如水波○寒露正阴云出井如冠缨○霜降太阴云出鬼上如羊下如蟠石【易通卦验八节占云】吹云【陈思王有吹云赞言云如吹纶絮也】妬罗云【云如罗华严经】妙鬘云【云如羙人发华严经】楼阁云【同上虞邵庵画兰诗手揽华鬘结化为楼阁云】萧云【宋书符瑞志见前注】兰云【南齐书日于兰云中簿半晕】雕云【符瑞志雕云自成五色仪凤暗合八音又云雕云素灵发祥汉氏】散髟?脊云【汉五行志有云如焱风散发髟?脊如乱发也】粉云【蒋捷词粉云天末起】鳞云【山谷词练霭鳞云】凉云【李贺诗雨过飞凉云】覆车云【京房易占云黄云如覆车为大豊】矞云【太玄矞云紫蜺旁围日云三色为矞】赤缯云【纬书立秋浊阴云出如赤缯】苍云【春秋文曜钩云楚有苍云如霓围轸七璠中有荷斧之人向轸而蹲庾信哀江南赋苍云则重为轸】皂云【东方朔占雨候】含峰云【唐太宗诗】泄云【蜀都赋穷岫泄云日月恒翳杜诗泄云行清晓】油云【孟子】山云草莽水云鱼旱云烟火涔云波水【吕览】宝光云【元好问诗兜罗锦界宝光云】涔云雨云也 

屯云 

中山王文木赋奔电屯云簿雾浓雰皆形容木之文理也杜诗屯云对古城实用其字李易安九日词薄雾浓雰愁永昼今俗本改雰作云 

书云 

诗人冬至用书云事宋人小说以为分至启闭必书云物独以为冬至事非也余按春秋感精符云冬至有云迎送日者来岁羙宋忠注曰云迎日出云逆日没也冬至独用书云事指此未为偏失也 

黄云 

春秋运斗枢曰黄云四合女讹惊邦感精符曰妻党翔则黄云入国谓女谒盛也淮南子曰黄天之气上为黄云下为黄埃江淹诗河州多沙尘风吹黄云起李太白诗黄云城南乌欲栖 

紫蜺矞云 

太玄曰紫蜺矞云朋围日君子小人并进之象也测曰紫蜺矞云不知刋也紫蜺以象小人矞云以象君子言紫蜺当刋矞云当庆也 

紫磨素雯 

佛书有紫磨金王半山诗紫磨月轮升霭霭三坟书月素雯雯云成文章也 

云华雹实 

埤雅曰雪六出而成花雹三出而成实 

雷电 

雷从回电从申阴阳以回簿而成雷以申泄而成电也 

朝云暮雨 

朝云喜晴暮云喜雨故宋玊赋曰朝为行云暮为行雨 

駃雨【酉阳杂俎河水色浑駃流尸子黄河龙门駃流如行箭】 

元好问诗駃雨东南来自注駃与快同见魏志赵松雪有駃雪帖 

文武露 

春秋纬曰武露布文露沉注曰甘露降其国布散者人尚武沉重者人尚文文露之说他书所罕闻文人亦罕引用 

采醴雀饧 

蒋山栢林常多采醴陈后主以为甘露○雀饧人亦认为甘露 

华汉 

诗人称天河曰银河银潢银汉皆常语也李贺曰银湾江淹曰绳河纬书云王者有道则河直如绳谢眺诗曰华汉渟虚用诗云汉昭回之意陆龟蒙云绳河里扇月傍 

绛河 

汉武内传王母使女侍问武帝云上问起居远隔綘河盖道书天有九霄赤霄碧霄青霄玄霄绛霄黄?今霄紫霄细霄缙霄也绛河即绛霄王维诗云霄出绛河 

梁玊清 

李元独异志云秦并六国时太白星窃织女侍儿梁玊清逃入衙城小仙洞且十六日不出天帝怒命五丁搜捕太白归位玊清有子名子休谪于北斗下其子休配于河北行雨每至小仙洞耻母滛奔之所辄回故其地少雨也 

水虹风虹 

水虹屈霓也主雨风虹月晕也主虱水虹滇人呼为水椿 

九虹 

春秋感精符曰九女并讹则九虹并见○纬书凡曰女讹者谓嫡庶失叙也 

驳霞 

袁翻思归赋驳霞兮绛雰韩文云阴解驳日光穿漏 

轻琼冷絮 

唐小说雪诗有轻琼冷絮舞长空之句 

七政 

日月木火土金水谓之七政亦曰七曜今术家增入月孛紫炁罗日?侯计都四余星为十一曜计生于天尾罗生于天首孛生于月炁生于闰盖日月行道如两环两环相交一处曰天首一处曰天尾天尾为计天首为罗月之行迟速有常度迟之处即孛也炁生于闰二十八年十闰而炁行一周天炁孛皆有度数无光象故与罗计同谓之四余今七政历亦有四余躔度 

望气经 

唐邵谔着望气经言墨于吕不韦陈平范增皆有其书今不可见其书引易通卦验春秋感精符荆州占未央诀比之史记天官书为备今剌取其要凡望气占候皆在子午卯酉之时太乙初移宫皆有气见可以测之夕则日入时朝则日出时夜则夜半时中则午时天无言以七曜垂文地无言以五云腾气四时无言以寒暑变节六甲无言以孤虚定位晋气之云白润精明楚云如日渤海碣岱之间云气正黑色魏云如鼠越云如龙荆云如犬秦云如行人周云如车轮华山河南气色下黑上赤韩云似布米??蓟之气如长蛇形宋云如车鲁云如马蜀云如囷辇乍高乍下济水之云如黑猪东齐之云如青靛淮水之间气如瀑布渭水之象如白狼尾东海之气如悬灯附汉亦如图画【晋志东海气如圆宀?登】江汉之气如摇杵东齐吴郑之间气如绛衣赵冀气如黑牛尾燕赵之间上青下黑此气皎皎楚日亭亭渤海碣岱瀒黑来经鼠从魏军越有龙腾之势犬随荆卒秦当人步之形周土如轮华山之鸟云上赤韩疆似布蓟门之蛇象均青宋国排辕鲁邦阵马有蜀囷辇或高或下黑猪济水齐郊之青气绕天素练江滨嵩岳之赤云在野少室白兔淮南之瀑布条长渭水白狼东海之悬灯熖寡江汉摇杆吴郑绛衣青黑燕赵穹庐北夷海傍蜃楼北方见牛羊群畜广野宫阙南蛮动舩阁旌旗树接东夷龟亿结白云竟日宅临西戎龙潜聚黑气经时 

宇宙 

上下四旁曰宇往古来今曰宙人皆知之而不知其出于尸子也杨子太玄曰阖天之谓宇辟宇之谓宙 

三国正统 

魏明帝问黄权三国孰为正统权对曰以天文则魏为正然考之史黄初四年三月癸卯月犯天心星曰心为天王王者恶之四月癸巳蜀先主殂于永安宫而二国自如天道岂易言哉晋天文志云二石虽僣号其强弱常占昴宿不关紫宫太微然以载记考之流星入紫宫而刘耳?忽殒彗尾扫太微而符坚败荧惑守帝座而吕隆破抑又何哉梁武帝时星变占曰荧夷气如穹庐状也北狄之气如牛羊之群来而不断也南蛮之气如舩如阁亦如旌旗摇动东夷气如树西戎气如屋宅之状海傍蜃气如楼阁广野之气如宫阙千岁灵龟上有白云常聚云气多黑润者其下有潜龙二分二至必占云气黄云如覆车五谷大熟青云致虫白云致盗乌黑云多水赤云有火欝欝恖葱隐隐隆隆佳气也绵绵绞绞条条片片兵气也泽泽焰焰女子气也如藤蔓挂树者宝气也紫气如楼者玊气也赩气有铜红气有琼为璘褐色为铁赭色云气下垂不可以掘山云草莽水云鱼鳞旱云烟火涔云波水陈云如丘垣杼云类杼轴杓云如绳蜺云类阙旗胜兵云气如织败兵云气如枯若烟非烟若云非云郁大纷纷萧索轮囷是曰卿云卿云者喜气也若雾非雾若蒙非蒙着衣冠而不濡见则其国被甲而趋凡望云气仰而望之三四百里平望在桑榆上余二千里登高而望之下属地者三千里云气有兽居上者胜邵鄂赋曰圆穹上乎神运方舆下乎气升圣主临朝黄赤凤龟于宫阙贤人出处五色龙虎于楼城欝欝苍苍华盖氤氲而显著纷纷郁郁紫桂轮囷而渐生九土表山河之异四方陈介冑之名梁惑入南斗天子下殿走武帝被发跣足下殿以禳之未几北朝有孝静帝之变武帝曰虏亦应天象耶晋庾翼与兄氷书曰岁星犯天关江东无故而季龙频年闭关此复是天公愦愦无皁白之证也噫人之责天亦太详矣为天者不亦难哉世说云月犯少微隐士当之戴颙自以为忧既而无恙当时戏谓颙求死不得此尤可笑也 
【七十五卷】
天文二 

【天文二】
槐序 
岁阳名
放春行春发春班春 
禊有春秋 
粉荔 
冬至夏至 
另日 
泰春泰秋 
十二属
汃月朽月 
支干 
渴日兢辰 
飬花天
耗磨日
历名括
五时象五器
六神 
勾陈 
五运北方有二 
五灵配五方
五运六气 
星禽 
时节 
甲夜甲朝 
授时历
纁夏玄冬 
金?米韦焦? 
性情 
珠椟鱼筌 
欛柄 
蒋北潭戏语
夹杂道学 
游定夫帖 
李延平胡仁仲格言 
恬智安虑诚明 
道学 
刘静修论学
陈同甫与朱子书
禅学俗学 
儒教禅教 

太史升庵文集七十五卷 成都杨慎着　从子有仁编辑 后学赵开美校 

槐序 

槐序指夏日也王晏和徐孝嗣诗槐序候方调 

岁阳名 

岁阳名始见于尔雅摄提格以下二十四名是也后世相传以为古甲子余疑其非何也简门?出之古莫如典谟其次易卦爻辞其次毛诗其次诸子尚书辛壬癸甲易先甲后庚诗吉日庚午又朔日辛卯殷人以生日名子十干备至春秋纪年则昭然不紊不闻有一字及于尔雅十干之异名也独史记历书纪汉武帝以来见之意当汉世术家创为此名藏用隐字以神其术而后人窜入尔雅尧舜三代恐无是称谓也司马公取以纪通鉴亦信而好古之意慎初以为是今疑其非愿与有定见君子商确之楚辞摄提贞于孟陬兮分明用历家之言稍变其字以别子寅庚之文非必谓以是纪岁也 

放春行春发春班春 

古者诸侯迎春于东郊齐曰放春见管子楚曰发春见椘辞汉书太守有行春班春之文 

禊有春秋 

禊水上祓除也然有春禊秋禊论语浴乎沂注上已祓除王右军兰亭暮春修禊此春禊也马融西第颂云西北戌亥玄石承输虾蟇吐泻庚辛之域刘禛鲁都赋曰素秋二七天汉指隅人胥祓禳国子水嬉此用七月十四日指秋禊也 

粉荔 

玉烛宝典云洛阳人家正旦造丝鸡蜡燕粉荔枝故宋人贺正启有瑞霙饯腊粉荔迎年之句 

冬至夏至 

周髀云冬至昼极短日出辰而入申照三不覆九夏至昼极长日出寅而入戌照九不覆三照三者南三方巳午未也不覆三者北三方亥子丑也 

另日 

俗谓异日曰另日另字音命令之令然其字说文上篇无有也只当作令日战国策赵燕拜武灵王胡服之赐曰敬循衣服以待令日令日即异日也注谓令为善非 

泰春泰秋 

古大字音义与泰通大别作泰自范晔作后汉书始用之避其家讳也按庄子有虞氏不及泰氏泰氏谓大庭氏也管子书有泰春泰夏泰秋泰冬董仲舒策阳长居大夏阴长居大冬正用管子语则大冬大夏皆音泰今人皆失其读 

十二属 

子鼠丑牛十二属之说朱子谓不知所始余以为此天地自然之理非人能为也日中有金鸡乃酉之属月中有玉兔乃邜之属日月阴阳互藏其宅也古篆已字作蛇形亥字作豕形余可推而知矣 

汃月朽月 

蜀西南多雨名曰漏天杜子羙诗鼓角漏天东又径欲诛云师畴能补天漏是也自秋分后遇壬谓之入沾吴下曰入液宋黄仁杰夔州苦雨诗九月不虚为朽月今年赖淂是丰年汃音读为帕平声东方朔传谐语云令壸龃老拍涂涂与汃同注云丈加切其下觧云涂者渐洳径也亦雨湿泥泞之义尔雅十二月为毕涂月汃月之谚虽俗其音义字形亦遐而尚矣 

支干 

星书云古之支干只用书日不以纪年纪用岁阳岁阴名故温公通鉴纪年以摄提格阏逄之名盖有存古之义不知者议之以为不若直用甲子乃不学之过也【观岁阳名一条此或是前时未定之见】 

渴日兢辰 

魏董遇字季真从学者苦渴日遇言当以三余夜者日之余冬者岁之余风雨者时之余渴日可对兢辰 

飬花天 

花木谱云越中牡丹开时赏者不问亲疏谓之看花此月多有轻阴微雨谓之飬花天诗曰野水短芜调马地淡云微雨飬花天又云中酒情怀因小会飬花天气为轻阴 

耗磨日 

正月十六日谓之耗磨日张说耗日饮诗云耗磨传兹日纵横道未宜但令不忌醉翻是乐无为又曰上月今朝减流传耗磨辰但令不事事同醉俗中人此日必饮酒官司不令开库而已 

历名括 

摄提迁次青龙移辰谓之岁岁首至也月首朔也至朔同日谓之章同在日首谓之蔀蔀终六旬谓之纪岁朔又复谓之元日以实之月以闰之时以分之岁以周之章以明之蔀以剖之纪以记之元以原之 

五时象五器 

甘氏星经太昊执规而治春炎帝执凖而治夏黄帝执绳而治四方少昊执矩而治秋颛顼执权衡而治冬诸书祖其说互有同异淮南子云执衡治夏权衡二物相依为用岂可分也素问作执矩治夏执衡治秋尤谬矩所以为方义以方外秋金义也焉有执衡之理益医流傅会不通理之说也春规圆以应仁也夏凖平以应礼也中央绳以应信信非一定之谓绳亦非一定之器也秋矩方以应义也冬执权衡以应智也五器分五时而冬有其二亦犹东苍龙南朱雀中央勾陈西白虎而北方玄武螣蛇又如春勾芒夏祝融中央勾龙西蓐收北方曰修曰熙亦二神其理甚奥其说甚长五时分配五器淮南素问犹差谬无怪乎卜者厶戊起勾陈已起螣蛇强以水为土而不知冬有玄武螣蛇二神壬起螣蛇癸起玄武既不谬其方玄武曷常无位乎 

六神 

今之易卜以甲乙起青龙丙丁起朱雀戊起勾陈巳起螣蛇庚辛起白虎壬癸起玄武盖不通理者迁就之敝戊巳同为土岂可分为二螣蛇为北方水兽何以移之中央乎今定其次戊巳共起勾陈而壬起螣蛇癸起玄武得其当矣何也北方之次于卦为艮有终万物始万物之意于方为北又为朔于人身为肾有左右于器为权衡于物为龟蛇于色为玄黑于官为修熙于四德为贞正而固亦两事也于太玄罔蒙直酋冥以配四时而冬兼酋冥且壬为阳水以螣蛇之雄配癸为阴水以玄武之雌配不易之道也此误千余年矣卜之不验岂不由此 

勾陈 

六壬家甲乙青龙丙丁朱雀戊己勾陈庚辛白虎壬癸螣蛇玄武而卜者病玄武无位以戊为勾陈已为螣蛇而壬癸为玄武不知戊己为中央必属勾陈而壬癸北方兼龟蛇二象今强分螣蛇于巳是以中央为北也勾陈不知何物宋仁宗祀六神以麒麟为勾陈又云勾陈天马也又乐书云柷之色有五东画青龙西白虎南赤凤北玄龟中画黄螾螾丘蚓也黄帝以土德王有土瑞丘蚓如虹其说尤曲 

五运北方有二 

重为春神曰勾芒黎为夏神曰祝融勾龙为中央神曰后土该为秋神曰蓐收修与熙为冬神曰玄冥春夏中央秋之神皆一人而冬独有二者盖冬于方为朔于卦为习坎于肾有左右于器有权衡于物有龟蛇于色有玄黑则官有修熙宜矣六壬家甲乙青龙丙丁朱雀戊巳勾陈庚辛白虎壬癸螣蛇玄武亦此理也在易四德元亨利贞元大也亨通也利宜也贞正而固也贞亦两德太玄凖易罔蒙直酋冥以配元亨利贞而亦兼酋冥 

五灵配五方 

汉世先儒说左氏皆以五灵配五方龙木也凤火也麟土也白虎金也神龟水也其五行之序则木爇生火火灺生土土丱生金金漻生水水液生木五者修其母则致其子水官修龙至木官修凤至火官修麟至土官修白虎至金官修神龟至故曰视明礼修麒麟来游思睿信立白虎扰言从文成而神龟在沼听聦正知而名川出龙貌恭体仁仁凤皇鸣桐 

五运六气 

医家五运皆起于月初天气之先至干知大始也六气皆起于月中地气之后应坤作成物也 

星禽 

今之推命有星禽盖以在地十二支配在天之二十八宿如角木蛟则配以亢金龙每辰加一倍而为二惟子午卯酉四正之方星辰至此转移稍遅故三之恰适合二十八之数亦巧矣古者术数又有三十六禽盖每辰而三世少知之子则鼠也蝙也燕也丑则水牛黄牛兕牛寅则虎豹貙卯则兔狐貉辰则龙蛟虬已则蛇蚓蛞蝓午则马鹿獐未则羊犴羚申则猿猴狖酉则鸡雉乌戌则狗狼豺亥则豚也??俞也蒿猪也陶隐居本草注畧引之李淳风引诗纬推炎度以十五国风应十五星禽而以蛞蝓属??国可谓附会不经矣然其说自战国以来有之虽谬悠孟浪然亦古矣特着其说以广异闻蛞蝓今之瓜牛亦穴居者故与蛇蚓同类??国区区之地与蛞蝓何相干哉良可发一笑尔 

时节 

春夏秋冬尧典之四时也曲台礼及唐六典有五时之衣则以木火土金水分七十二日土无定位各寄四时之末十八日而中位在夏末秋初素问谓之长夏周礼改火季夏取桑柘之火是五时也西域一岁分三时以寅卯辰巳为雨时午未申酉为热时戌亥子丑为寒时曰八节者以八风分各四十五日也素问所谓六节别无解说金光明经初二是花时二四名热际五六名雨际七八谓秋时九十是寒时后二名氷雪此六节也 

甲夜甲朝 

昼夜刻漏古历百二十刻今历百刻不同何也百二十刻用地支之数百刻用天干之数也昼夜之分以天干数之左传所谓天有十日自甲至癸也山海经亦有十日之说故一皷谓之甲夜二皷谓之乙夜平旦谓之甲朝楚辞云甲之鼍吾以行是也以地支数之则分为十二子丑寅卯辰巳为阳午未申酉戌亥为阴也 

授时历 

尝见元授时历夏至昼六十二刻夜三十八刻冬至昼三十八刻夜六十二刻今所用大统历全依授时历独改二至之刻长极于六十短极于四十故谓之大统合天下为候元曰授时主燕享为候也郭守敬墓碑可互考 

纁夏玄冬 

太玄生万物丰于纁夏耗于亥冬 

金?米韦焦? 

宋人秋日书启金?米韦焦?秩序玉宇旉凉又金颢平分碧虚如拭皆奇语【?米韦焦?与揫同礼记秋揫也】 

性情 

万沤起而复破水之性未尝忘也万灯明而复灭火之性未尝亡也沤灯情也水火性也情与性魄与魂也 

又 庄子曰各有仪则之谓性此即诗蒸民之旨也后人未易可到贾谊曰少成若天性又曰性者神气之所会性立则神气晓晓然发而通行于外矣与外物之感相应故曰润厚而胶谓之性其所谓润厚而胶者今人名物之坚者曰有性不坚者曰无性之谓也王辅嗣曰不性其情何以久行其正礼运记曰六情所以扶成五性也孝经纬曰魂者芸也情以除秽魄者白也性以治内赵台卿曰性情相与表里谈助曰情本性中物韩婴曰卯之性为雏不粥不孚则不成为雏茧之性为丝不瀹不练则不成为丝陈抟曰情者性之影凡此言性皆先于伊洛其理无异而辞旨尤渊宋人乃谓汉唐人说道理如说梦诬矣 

又 李慨曰人之性静情实汨之然则性也者所受于天神识是也故为形骸之主情也者所受于情嗜欲是也故为形骸之役说文性人之阳气性善者也情人之阴气有欲者也刘昼曰烟生于火而欝火者烟也情生于性而害性者情也李善曰性者本质也情者外染也易曰利贞者性情也王弼注云不性其情何能久行其正程子取之又字义云寂然不动为性感而遂通为情然感有不同通亦有异感而中节则是性其情感而乖戾则是情其性羣动息而夜气清与秋冬归根复命无异故曰利贞者性情也 

珠椟鱼筌 

伊川谓治经遗道引韩非子买椟还珠然犹知有经也后世治经求仕者则所谓得鱼而忘筌犹以筌得鱼也今之学者谓六经皆圣人之迹不必学又谓格物者非穷理也格物者格其物之心也致知者致其物之知也诚意者诚其物之意也正心者正其物之心也修身者修其物之身也齐家者齐其物之家也治国者治其物之国也平天下者平其物之天下也是全不在我全不用工是无椟而欲市珠无筌而欲得鱼也谓其说之新可听则可当于理则未也 

欛柄 

张无垢云欛柄入手则开导之际改头换面随宜说法使殊涂同归今之讲理学者悉用此语而或不知其出也 

蒋北潭戏语 

余友蒋北潭芝善戏语而有妙理尝论近日讲学之异曰宋儒格物致知之说久厌听闻良知及知行合一之说一出新人耳目如时鱼鲜笋肥羙爽口盘殽陈前味如嚼氷若久而厌饫依旧是鹅鸭菜疏上也又如真旦看厌郄爱装旦北西厢听厌乃唱南西厢观听既久依旧是真旦北西厢出也公勿与辨但徐徐俟之 

夹杂道学 

朱子答黄勉斋书曰前此学徒真伪难辨今得此鍜炼一番夹杂者无所逃矣此盖韩侂冑禁伪学之后朱子云云也可谓君子不党由此观之宋之道学夹杂者亦多朱子亦厌之岂惟宋哉论语曰无为小人儒即夹杂也孔子亦厌之矣岂惟孔子厌之书曰象恭滔天尧舜亦厌之矣夫抵有正色即有间色正当 

游定夫帖 

游定夫一帖与友人曰不能慱学详说而遽欲反约不能文章而遽欲闻性与天道犹之欲立数仞之墙而浮埃聚沬以为基絺兮绤兮而欲温吸风饮露而欲饱无是理矣近日厌穷理之烦而贪居敬之捷者安得以是说告之 

李延平胡仁仲格言 

观喜怒哀乐未发之先可以理性【延平】探视听言动无息之际可以正情【仁仲】 

恬智安虑诚明 

庄子曰古之治道者以恬飬智智生而无以智为也谓之智飬恬智与恬交相飬而和理出其本性也大学曰安而后能虑中庸曰诚则明矣明则诚矣佛氏之所谓定慧亦是理也司马子微曰恬智则定慧也和理则道德也是知安虑也诚明也恬智也定慧也一也理之会合玄通无古庈无华夷而符合浑融谓其窃吾说以文彼狭夫琐儒之见也 

道学 

或问何谓道学曰天下之达道五脦行五者于天下而又推类以尽其余道学尽于是矣何谓心学曰道辨其似是之非今也不然护短匿瑕以相标榜无乃谬耶 

刘静修论学 

未知其粗则其精者岂能知也迩者未尽则其远者岂能尽也六经自火于秦传注于汉疏释于唐议论于宋日起而日变学者亦当知其先后近世学者往往舍传注疏释便读宋儒之议论盖不知议论之学自传注疏释出特更作正大高明之论尔传注疏释之于经十得其六七宋儒用力之勤铲伪以真补其三四而备之也 

陈同甫与朱子书 

同甫与朱子书略云因吾眼之偶开便以为得不传之绝学三三两两附耳而语有同告密画界而立一似结坛尽绝一世之人门外　而谓二千年之君子皆肓眼不可点洗二千年之天地日月若有若无世界皆是利欲亦过矣予喜其言有切于士病故书之以自警刘安世尝云愿士夫有此名节不愿士夫立此门户此元佑之士病黄履翁云愿士夫务道学之实不愿士夫立道学之名则淳熙以后士病也党籍伪学之禁虽小人无忌惮亦君子有以招之与之行也存主于内无一念而非道发达于外无一事而非心表里贯彻无载尔伪心学尽于是矣故道学心学理一名殊明明白白平平正正中庸而巳矣更无高远玄妙之说至易而行难内外一者也彼外之所行金倒错乱于人伦事理大戾顾异巾诡服阔论高谈餙虚文美观而曰吾道学吾心学使人领会于渺茫恍愡之间而无可着摸以求所谓禅悟此其贼道丧心巳甚乃欺人之行乱民之俦圣王之所必诛而不以赦者也何道学心学之有 

禅学俗学 

鹜于高远则有躐等凭虚之忧专于考索则有遗本溺心之患故曰君子以尊德性而道问学故高远之蔽其究也以六经为脚注以空索为一贯谓形器法度皆刍狗之余视听言动非性命之理所谓其高过于大学而无实世之禅学以之考索之弊其究也涉猎记诵以杂慱相高割裂装缀以华靡相胜如华藻之绘明星伎儿之舞讶皷所谓其功倍于小学而无用世之俗学以之 

儒教禅教 

儒教实以其实实天下之虚禅教虚以其虚虚天下之实陈白沙诗曰六经皆在虚无里是欲率古今天下而入禅教也岂儒者之学哉 
【七十六卷】
地理一 

【地理一】
昆仑九州岛 
五岭考
海外五岳 
野狐岭
大行山
五台山
名山异名 
四时山
四地山
铁围山
天隳山
楚蒙山
峨眉山
巫山 
开梅山
鲋鰅山阳虚山 
独妇山
火山火井 
山形 
山岩之异 
庐山记
篸山仙室 
包山无三班
泘王山阴火
嵩岑 
九曲黄河 
黄河源
五湖 
三河 
百川 
大江 
三江 
蜀之三江 
垫江之源 
怒江 
四海 
禆海 
西海 
热海 
丘处机论海潮 
海影翻
阆水即漾水
外水内水中水 
八功德水 
丁字水
十二月水 
苦水变甘泉
濡水 
蜀江水路险名 
远水如岸 

太史升庵文集七十六卷 成都杨慎着　从子有仁编辑 后学赵开美校 

昆仑九州岛 

邹衍言九州岛之外复有九州岛载于史记按其说曰东南神州曰旦土【旦音与晨同】正南卭州【隋书作迎】曰深土西南戌州曰滔土正西弇州【隋书作拾州】曰幵土正中冀州曰白土西南柱州曰肥土西北玄州【隋书作营州】曰成土东北咸州曰隐土【尸子作?土】正东扬州曰信土其言本荒唐汉人作河图括地象全祖其说隋代郊天遂以其名入从祀之位史照通鉴释文曰此九州岛其昆仑统四方之九州岛乎或曰神农地过日月之表盖神农之九州岛也【柱州一本作桂州营州一本作宫州近是宫与玄相近未知孰正】 

五岭考 

裴氏广州记云五岭大庾始安临贺桂阳揭阳邓德明南康记云五岭者台岭之峤五岭之第一岭也在大庾骑田之峤五岭之第二岭也在桂阳都庞之峤五岭之第三岭也在九真萌渚之峤五岭之第四岭也在临贺越城之峤五岭之第五岭也在始安都庞水经注作部龙萌渚舆地志作明诸徐广曰五十万人守五岭淮南子曰始皇利越之犀角象齿翡翠珠玑乃使尉屠睢发卒五十万为五军一军塞镡城之岭一军守九嶷之塞一军处番禺之都一军守南野之界一军结余干之水注镡城在武陵西南接欝林九嶷在零陵番禺在南海南野余干在豫章其说五岭又不同并志之于此 

海外五岳 

道经言海外蓬莱阆苑有五岳灵山一曰广乘之山天之东岳也在东海之中为发生之首上有碧霞之阙琼树之林紫雀翠鸾碧藕白橘主岁星之精居九气青天之内矣二曰长离之山天之南岳也在南海之中上有朱宫绛阙赤室丹房紫草红芝霞膏金醴主荧惑之精居一气丹天之内矣三曰丽农之山天之西岳也在西海之中上有白华之阙三素之城玊泉之宫瑶林瑞兽主太白之精居七气素天之内矣四曰广野之山天之北岳也在北海弱水之中上多琼楼宝阙水液龙芝主辰星之精五气玄天之内矣五曰昆仑之山天之中岳也在八海之间上当天心形如偃盖东曰樊桐西曰玄圃南曰积石北曰阆苑上有琼华之阙光碧之堂瑶池翠水金井玉彭主镇星之精居于中元一气天中焉 

野狐岭 

童瑄字碧瑄号玊壸以明天文召入扈从 成祖北征至野狐岭上有碑识云岭去天十八里其寒裂肤此地极北紫微北斗巳向南观 

大行山 

山海经大行山一名五行山列子作大形则行本音也河图括地象云大行天下之脊郭缘生述征记大行首始河内自河内至幽州凡有八陉崔伯阳感山赋上正枢星下开冀方起为名丘妥为平冈巍乎甚尊其名大行盖趁韵之误耳 

五台山 

史照通鉴注曰五台在代州五台县山形五峙相传以为文殊示现之处华严经疏云清凉山者即代州鴈门五台山也以岁积坚氷夏仍飞雪曾无炎暑故曰清凉五峯耸出顶无林木有如迭土之台故曰五台古传云山在长安东北二千六百余里代州之所管山顶至州城一百余里其山左邻恒山右接天池南属五台县北至繁畤县环基所至五百余里灵记云五台山有四埵去台各一百二十里据古今所载今北台即是中台中台即是南台大黄尖即是北台栲栳山即是西台漫天石即是东台惟北台中台古时无异东台西台古今无别无恤台恒山顶是也昔赵襄子名无恤曾登此山观代国下瞰东海西瞢??登山有宫池古庙隋焬帝避暑于此而居因天池造立宫室龙楼凤阁徧满池边号为西埵南系丹山上有铜镮船轴犹在昔帝尧遭水系舟于此世传文殊见于南台号为南埵北有覆宿堆即夏屋山也后魏孝文皇帝避暑往覆宿此下见云州谓之北埵中台稍文近西北有太华泉有古寺十余处东台去太华泉四十二里台山遥见沧瀛诸州日出时下视大海犹陂泽焉有古寺十五处西台去太华寺泉四里危嶝干云乔林拂日有古寺十二处南台去太华泉八十里最为幽寂有古寺九处北台去太华泉十二里有古寺八处唐末所添寺不在其数五台县本汉虑虎音驴夷隋大业二年改为五台县元遗山五台山寺诗兜罗绵界宝光云云际同瞻化现身觧脱文殊俱有说是中知有木强人又云石鏬飞泉氷齿牙一杯龙焙雪生花车尘马足长桥水汲得中冷未要夸五台奇胜史照之引遗山之诗如在目中余尝作卧游录录天下名山五台之文仅此然亦奇传矣 

名山异名 

昆仑山一名昆岑君山一名娲宫武当山一名篸岭普陀山一名梅岑青城山一名天谷大复山一名胎簪衡山一名芝冈东海一名岱渊【岱渊见随巢子】遁甲开山图曰沙土之堛云阳之墟可以长生可以隐居指甘泉谷口也郭璞注山海经云山川或有同名而异实或同实而异名或一实而数名历代久远古今变易未得详也信哉 

四时山 

春山淡冶而如笑夏山苍翠而口滳秋山明凈而如妆冬山惨淡而如睡【郭熙】 

四地山 

海山微茫而隐见江山严厉而峭卓溪山窈窕而幽深塞山童頳而堆阜【巩氏耳目志】 

铁围山 

铁围山在西天佛经所称不知的在何处唐初宋昱诗梵室开金地香龛凿铁围 

天隳山 

杨雄蜀本纪曰有王曰杜宇出于天隳山有朱提氏女为杜宇妻号曰望帝 

楚蒙山 

萧颖士楚蒙山诗尚子捐俗氛季随蹑遐轨季随即周八士之一蒙山有季随事亦一奇闻也 

峨眉山 

余书峨眉山寺简板曰奇胜冠三蜀【晁公武语】震旦第一山【佛经】刘东阜云不如以王右军昆仑伯仲地易奇胜冠三蜀又半天开佛阁平地见人家老保楼简板范景仁诗也 

巫山 

巫山者巫咸以鸿术为帝尧医师生为上公死为贵神封于斯山因以名之见郭璞巫山赋 

开梅山 

宋章惇开梅山诗　云开梅山梅山万仞摩星躔扪萝鸟道十步九曲折时有僵木横崖颠负麻直上视南岳回首蜀道犹平川人家迤逦列板屋火耕硗确名畬田穿堂之皷堂穿壁两头击皷歌声传长藤吊酒跪而饮何物爽口盐为先马郎酣歌苗女和不待媒妁自相牵白巾缠髻衣绕頵野花山果青垂肩如今丁口渐蕃息世界虽异非桃源熙宁天子廑圣虑命授传檄令开边给牛货种使耕垦植桑插稻输缗钱人人欢呼愿归顺褁头异语淳风旋不特得地一千里王道荡荡尧为天汉皇黩武竟何益性命百万涂戈鋋李广自杀马援死寂寞铜柱并燕然伊溪之源最沃壤择地作邑民争先大开庠序明礼乐抚柔新俗威无专小臣作诗谐乐府梅山之崖石可镌此诗可勒不可泯颂声万古长潺湲惇之此诗专颂开梅山之利又按济北晁无咎开梅山一篇云开梅山梅山开自熙宁之五年其初连峯上参天峦崖盘山?敛阂群峦南北之帝凿混元此山不圯藏云烟跻攀鸟道出荟蔚下视蛇脊相夤缘穷南山南山石室大如屋黄闵之记盘瓠行迹今依然高辛氏时北有犬戎寇国中下令购头首妻以少女金盈斗遍国无人有畜狗厥初得之病耳妇以盘覆瓠化而走堪嗟吴将军屈死??斤??斤口帝皇下令万国同事成违信道不容竟以女妻之狗乃负走逃山中山崖幽绝不复人迹通帝虽悲思深往来辄遇雨与风更为独力之衣短后裙六男六女相婚姻木皮草五色文武溪赤髀皆子孙侏离其声异言语情黠貌痴喜安土自以吾父有功母帝女凌夷夏商间稍稍病侵侮周宣昔中兴方叔几振旅春秋绝笔逮战国一负一胜安可数迩来梅山恃险阻黄茅竹箭如雨?滛雨南人颠踣毙溪弩据关守隘类穴鼠一夫当其阨万众莫能武欲知梅山开谁施神禹斧大使身服儒宾客盈幕府悷传猺初疑叩马卒欢舞坦然无障碍塞石滇溪渚伊川被发祭一变卒为虏今虽关梁通失制后谁御开梅山开山易防獠难不如昔人闭玉关则言不必开盖因章惇小人专其事为清议所不与也然梅山地今为长沙府之安化县五寨自熙宁至今永无蛮獠之患则惇之此举一秦之长城也不然则为长沙之害岂减于广西之徭獞哉 

鲋鰅山阳虚山 

山海经鲋鰅山颛顼所葬今在开州阳虗山在玄沪水滨有仓颉二十八字今在商州洛南县 

独妇山 

越绝云独妇山去会稽四十里勾践将伐吴徙寡妇至独山者以为死士示得专一也吴越春秋作独女山云勾践以诸寡妇滛泆过犯皆输山上士有忧思者令游山上以喜其意按二事吴越春秋所载近是又齐记云齐有女闾七百征其夜合之资以克国用论语有归女乐之文亦出于齐其女闾之余乎管仲相桓公而立此法宜为圣门之童所羞称也 

火山火井 

水经注火山似火从地中出名曰荧台今南中往往有之火井在蜀之临卭今嘉定犍为有之其泉皆油爇之然人取为灯烛正德中方出古人慱物亦未及此也积阳之气所产固非恠异 

山形 

锐而出者为虎牙尖而背者为熊耳角而巘者为牛首冠而峭者为鸡头【王涯僊掌辨】 

山岩之异 

玲珑剔透桂林之山也巉差窳穴?之巴蜀之山也绵衍庞魄河北之山也俊俏巧丽江南之山也贵州之山灰堆粪壤不入诗画 

庐山记 

张野庐山记天将雨则有白云或冠峯岩或亘中岭俗谓之山带不出三日必雨【唐诗风吹山带遥知雨】 

篸山仙室 

襄阳记武当山一名篸山又名仙室山望之秀绝极晴而见之轻霄盖其上白云带其前旦必西行夕而东返谓之朝山言为众山所朝也 

包山无三班 

包山旧无三班谓蛇虎雉也侯景之乱乃有蛇虎或问雉亦文鸟何以与虎蛇为伍曰雉与蛇交有雉之地必有蛇也 

泘王山阴火 

拾遗记西海之西有泘王山山下巿穴穴中有火其色如水波涛灌汤而火不灭名曰阴火木玄虚海赋所云阴火潜然者也然李善及五臣注皆不引之唐诗阴火雨中然顾况诗飓风晴汨起阴火暝潜烧戴叔伦诗古戌阴传火寒芜晓带霜 

嵩岑 

元魏裴粲传嵩岑极天苞育名草修生救疾多游此岫魏帝之曰栖素云根饵芝清壑 

九曲黄河 

河图纬象曰黄河出昆仑山东北流千里折西而行至于蒲山南流千里至于华山之阴东流千里至于桓雍北流千里至于下津河水九曲长九千里入于渤海水经注曰黄河百里一小曲千里一曲一直新唐书云天宝中哥舒翰破吐蕃洪济大莫等城收黄河九曲以其地置西海郡 

黄河源 

按史记云河有两源一出葱岭一出于阗合流东注蒲昌海伏流地中南出积石其山多玉石武帝因按古圆书名河所出山曰昆仑班固以骞为未尝见昆仑唐薛元鼎使吐蕃自陇西成纪出塞二千里得源于闷磨黎山中高四下所谓昆仑水东北流与积石河相连河源澄莹冬春可涉下稍合流色赤益远他水并注遂浊吐蕃亦自言昆仑在其西南故蔡氏尚书禹贡传兼取二说而归是于薛然皆非耳目闻见之实论元至元十七年命都实佩金虎符往求河源自河州四阅月始抵其处学士潘昂霄述其所见为志谓河源出吐蕃朵甘思西鄙有泉百余泓沮洳涣散方可七八十里自上瞰之如列星群流奔辏五七里汇二巨泽自西而东经历可半月合赤宾河其流浸大始名黄河然水犹清又一二日岐为八九股行可二十日至朵甘思东北有大雪山即昆仑也自是凡七八日河水北行转西昆仑北一东北流可二十日至禹贡积石自发源至汉地南北溪涧分流合派莫如纪极至积石□林木畅□及考临川朱思本得译出梵字图书其间分合转折与志或异而昆仑积石地域远近大要相同大槩谓河源东北流所历皆西番地至兰州凡四千五百余里始入中国又东北流过胡地凡二千五百余里始考张骞使西域所至惟大月氐大宛大夏康居其余旁国皆得之传闻徒见盐泽伏流至于积石再出遂谓此为河源诚未覩昆仑班固非之宜矣元鼎虽亦以使事往吐蕃然履历有序其言昆仑山水委曲可信故蔡传以元鼎之言为近然亦未究极至元有天下薄海内外皆置驿使通道绝域如行国中都实又特以河源事往所诣多乡道指授其所纪载当有证据然后知于阗盐泽昆仑积石一皆河流所经去源犹远譬诸常山之蛇张骞见其尾元鼎见其腹而都实所至昂霄所纪庶几见其全体矣虽然中夏内事有干人纪者君子所当知中夏外事无预于人者君子所当略故禹贡止书导河积石至于龙门其下经过播逆入海之处则备及之意盖有在矣后世振决荡拆河流在中国者代无善捍之策而反远求其源于荒绝之外欲何为邪姑并录之以具观考 

五湖 

五湖之说有二周礼扬州其浸五湖范蠡云与我争三江五湖之利者非吴耶史河渠书曰于吴则通渠三江五湖货殖传曰夫吴有三江五湖之利太史公自叙曰登姑苏望五湖此五湖者即具区也其派有五故曰五湖一名震泽一名笠泽张勃吴录云五湖者太湖之别名以其周行五百里三万六千顷故以湖名义兴记太湖射湖贵湖阳湖洮湖为五湖郦道元水经谓长塘湖射贵湖上湖滆湖太湖为五湖张守节史记正义云茭湖游湖漠湖贡湖胥湖皆太湖东岸五湾为五湖虞翻云太湖有五道东通长洲松江南通嘉兴韭溪西通宜兴荆溪北通晋陵滆湖西南通嘉兴韭溪陆鲁望云太湖上禀咸池之气一水而五名其名大同小异皆禹贡之所谓震泽也王勃文襟三江而带五湖则揔言南方之湖洞庭一也青草二也鄱阳三也彭蠡【一名宫亭湖即禹贡汇择】四也太湖五也吴越春秋五湖贡湖游湖胥湖梅梁湖金鼎湖也韦昭曰胥湖蠡湖洮湖滆湖就大湖而五虞翻曰太湖水通五道谓之五湖陆龟蒙曰太湖上禀咸池五车之气故一水五名又杨全五湖赋止为太湖而作周礼扬州之浸曰五湖 

三河 

唐诗天子三河募少年三河黄河也折支河也湟河也 

百川 

吕温地志图序粉散百川黛凝羣山亦如今也里图黄为川红为路青为止也 

大江 

江山岷山其源实自蜀西戎万山来至嘉州而沫水自嶲州合大渡河穿夷界十山以会之至叙州而马湖江会之又十五里而南广江会之至泸州而内江又自资简会之至重庆而嘉陵江自利阆果合等州会之至涪州而黔江合南夷诸水会之至万县而开江水自开达等州会之夫然后总而入峡是江自峡而西受大水凡八及出峡而下岳阳则会之者洞庭湖所受湖南北诸水也又自是而下鄂渚则会之者汉口所受兴元诸水也又自是而下黄州东四十五里则会之者巴河也又自是而下九江则会之者彭蠡今名鄱阳湖所受江东西诸郡水也又自是而下则会之者皖水所受淮西诸水也夫然后总而入海是以自峡而东又受大水凡五略计天下之水会于江者居天下之半其名称之大而可考者凡十有三故曰江源其出如瓮而能滔滔万里达海所受者众也呜呼问学者可以观矣 

三江 

禹贡曰三江既入诸注之说极多国语子胥曰三江环之民无所移韦昭注曰三江松江也钱塘也浦阳也秦语云越王擒之于三江之浦范蠡曰与我争三江五湖之利者非吴与吴越春秋曰范蠡乘舟出三江之口越绝书云出三江之口入五湖之中蔡沈书传主唐仲初吴都赋注松江下七十里分流东北入海为娄江东南流者为东江并松江为三江张守节史记正义曰三江者在苏州东南三十里名三江口一江西南上七十里至太湖名曰松江古笠泽江一江东南上七十里白蚬湖名曰上江亦曰东江一江东北下三百余里入海名曰下江亦曰娄江于其分处号曰三江口顾夷吴地记云松江东北行七十里得三江口东北入海为娄江东南入海为东江并松江为三江是也周礼职方氏云扬州薮曰具区川曰三江按五湖三江者韦昭注非也其源俱不通太湖引觧三江既入失之远矣鄮山黄氏曰世之说三江者甚众率于地理不合至税安礼【安礼蜀人地理指掌图或以为东坡非也】禹贡指掌图一出指豫章九出彭蠡者为南江以足经文中江北江之数其论始定然审如其说于震泽何关耶其曰历丹阳毗陵入今大江者为北江首受芜湖东至阳羡者为中江分于石城过宛陵入具区者为南江三江在震泽上下而皆入海其说似矣然丹阳毗陵之入江者特港脉一二讵应影附大江而谓之江而首芜湖分石城之二水皆在震泽上流又可以入海言耶以今所见受震泽水东入于海者惟吴松一江不见其三也旧有安亭一江由青龙镇入海闿利者虑其走商税塞之又有白蚬汞一以通青龙今亦塞而耕稼之王半山送裴如晦出宰吴江诗曰当知耕牧地往往茭蒲青三江断其二洪水何由宁岂禹三江之旧迹在是有可访而复之者耶抑水之为水有源有委旧说具区三万六十顷积之既多泄之已难矣熙宁八年旱大湖浅露见丘墓街井是昔为高原今为污泽也湖之浸滛又不知其比旧增多几千顷非源委之不究而致然耶【慎】按蔡沈黄震之说皆于下流求之名以地讹号随世改恐非万贡三江之说也曷于上流发源求之徐铉注说文云江出岷山至楚都名南江至浔阳为九道名中江至南徐州北江入海郭璞山海经注岷山大江所出也崃山南江水所出也崌山北江水所出也三江皆发源于蜀而注震泽禹贡纪其源而及其委耳岂区区为吴地记其琐琐改易不常之名乎观禹贡三江之说当以此意求之则予之言虽大禹复生不能易矣 

蜀之三江 

蜀之三江外水岷江中水涪江内水沱江也 

垫江之源 

蔡松年补南北史志载吐谷浑酋长阿豺登其国西疆山观垫江源问其群臣曰北水流更有何名由何郡国入何水也其长史曾和曰此水经仇池过晋寿出宕渠始号垫江至巴郡入江度广陵会于海阿豺曰水尚知归吾独无所归乎乃遣使南通于刘宋贡方物宋少帝封为浇河公按此称垫江非今忠州之垫江也古之垫江即今合州也合州置于西魏隋焬帝改合州为涪陵而移垫江之名于忠州之桂溪今之垫江则古之桂溪也近日一统志亦草草混淆因书垫江源并及之按垫江之源乃在吐谷浑之西疆山今其地不在中国不可考究 

怒江 

唐地里志安南通天竺道自羊苴咩城西至永昌故郡三百里又西渡怒江至诸葛亮城二百里羊苴咩今在大理怒江今在腾越怒江江波淘涌如怒也或作露江非 

四海 

东海之别有渤海南海之别有涨海西海之别有青海北海之别有瀚海犹五岳之外有五镇也 

禆海 

说文禆接益也以小益大曰禆西域传有禆王汉书有禆将邹衍书四海之外有禆海环之书名有禆苍禆雅皆以小益大之义 

西海 

丘文庄公曰自汉南越入中国始有南海然西海竟不知所在今祀东海于登州祀南海于广州皆临海而祭西海则望祀于蒲州北海则望祀于怀庆盖因宋都汴而怀庆在其北是时失幽燕无因至辽蓟之间而北望以祭之可也国朝都燕而乃往南以祭北海可乎古谓青州为北海郡今京师东北乃古碣石沦海之处于北立祠为宜滇之极西百夷之外闻有大海通西南岛夷即西海也宜于云南城望祀之 慎按王莽立西海郡于西宁之地亦妄也贪滇西百夷之外有大海在今阿瓦地沐璘为都督曾至其地有诗云蛇首楼船十丈长舩头铙皷乐笙簧篙师百橹齐摇去阿瓦城边水似汤即西海无疑矣又按王充论衡云汉得西王母石室因立西海郡而汉书不载其事今其地没于匈奴矣柳子厚铙歌题云李靖灭吐谷浑西海上 

热海 

岑参热海行云蒸沙烁石然虏云沸浪炎波煎汉月此循名想说之误参虽仕从边幕亦未曾亲到热海也按玄奘西域记云凌山葱岭北隅坎雪积凌春夏不觧悬釜而炊席氷而寝七日出山有一清池亦曰热海以其对凌山不冻故得此名其水未必温也玄奘盖躬至目见非参想象之词耳 

丘处机论海潮 

海潮人皆言因月唐卢肇独言因日余尝游海上询其故老甚见分明月初出则潮初上月卓午则潮满月西转则潮渐退月没则潮退尽北方月出则潮复上斗北月中则潮满月东转则潮渐退月没则潮退尽卢肇言日是太阳水是纯阴日西入地时阴避太阳东海潮上日出时水乃西流东海潮下且箭之急疾昼夜不能行万里如何海之深阔洪波荡漾日夜能行数万里乎又肇之所言画夜方是一潮知肇不曾海上游行其文经进朝臣无有诘难者盖世间之事强辩者为胜自非圣达谁能穷理尽性哉余要曾较勘东莱与胶西陆地相去二百里许水行迂曲则千里许潮信不同莱北潮上即胶西潮下胶西潮上即莱北潮下北到南海约近万里据大体北海潮上则江淮已北皆潮满南海潮上江淮已北皆潮下即是如何登莱即墨盈缩不同又见四方大海潮流各异耳世间之事尚不能究况天外之事乎大抵海水盈缩譬乹象纵横耳于理则无有边际随风飘荡莫能定淮何乃昼夜循环不差度数亦圣功道力不可思议耳丘长春之说如此可与卢肇余靖及天原发微之说相参互故备录之然潮亦有不可知者如钱镠射潮而潮退西陵元兵驻钱塘沙上三日而潮不至似有神司之不可以常理推也 

海影翻 

人家壁上或见塔影树影而不知塔与树所在此理不可晓又有见塔影树影皆倒悬尤不可解段成式云海影翻侧如此理或然也盖海光映日数千里皆见塔树复印件直影又重影势必倒也 

阆水即漾水 

通鉴六十七卷刘璋将扶禁帅万余人由阆水上注阆水即西汉水禹贡所谓嶓冡导漾东流为汉者也余昔年着古音略以浪漾为一水吴中陆贞山粲驳之以为误盖未尝考此也 

外水内水中水 

宋刘裕遣朱龄石伐蜀寇谯纵众军悉从外水取成都臧僖从中水取广汉老弱乘高舰从内水向黄虎史照通鉴释文曰巴郡【今之重庆】正对二水口右则涪内水左则蜀外水自渝上合州至绵州曰内水自渝上戎泸至蜀谓之外水慎按外水即岷江自重庆上叙州嘉定是也内水即涪江自重庆上合州遂宁潼绵是也中水即沱江自泸州上富顺资简金堂汉州是也曰四川者则取岷江沱江黑水白水四大川以为名尔【沈约宋书资江为中水涪江为内水】 

八功德水 

八功德水一清二冷三香四柔五甘六凈七不噎八除病 

丁字水 

杜牧睦州诗迭嶂巧分丁字水按水经丁溪水在泗水东泗水冬春浅涩常排沙通道陆机赋所谓乘丁水之捷岸排泗川之积沙是也 

十二月水 

正月解冻水二月白苹水三月桃花水四月瓜蔓水五月麦黄水六月山矾水七月豆花水八月荻苗水九月霜降水十月复槽水十一月走凌水十二月蹙凌水见九州岛记 

苦水变甘泉 

李锡之为芦城令变苦泉为甘泉凡水之性味色香出没显伏皆地脉之异有所产欤惠州之佛疏院东热泉汤如也西冷泉雪如也 

濡水 

濡水有二乃官切一出涿郡固安县与易水合而注于巨马水此一濡水也一发原于辽西塞外过海阳入于海此一濡水也 

蜀江水路险名 

江自嘉州至荆门名滩险地凡千百余舟人一一能言之难滩之外有洞有碛凡数十皆见于字书今载其略洞疾流也【江中有达洞构木洞】水流沙上曰【江中有和尚濑】水出尾下曰瀵【今地名七瀵】回流旋转曰漩【今有南陀三漩】石积水浅曰碛【今有上碛下碛】水疾崖倾曰碥【今有闫王碥燕子碥】滩碛相凑曰沝【音子今有石??危子折危子】水如转毂曰漕【今有野猪漕】水漫不流曰沱潭下急流曰滩其名尤多不尽书也 

远水如岸 

海滨之人曰远望海水似高于地有如岸焉盖水气也焬帝望海诗曰远水翻如岸遥山倒似云 

【七十七卷】
地理二 

【地理二】
石熊峯滹沱河考
济源 
东流不溢 
祝融之汪 
宝盌泉
半月泉
温泉 
瀑布泉
龙湫瀑布 
迷子洲
鹦鹉洲
十七阨
三鸦路
鬼乘龙
汶即岷
水鬪河僵 
海舩候气 
鞠旅滇池 
鴈塔猴池 
金庭玊柱 
盘涡 
沙
沙城 
天池天堑天藏 
星牗月窗 
拒云槩日 
神嚣仙的 
枝峰蔓壑 
欝欝葱葱 
鱼齿兽角 
马齿鱼鳞 
岌峘宫霍 
度索寻橦 
瓯窭污邢 
九折坂七胜城 
东汉西汉 
南梦北梦 
蔡元定地理
地志 
治水 
水经注
无定河
渡泸辩
朐忍辩
右军帖
朗公谷 

太史升庵文集七十七卷 成都杨慎着　从子有仁编辑 后学赵开美校 

石熊峯滹沱河考 

恒山之阳有巨川焉曰滹沱源出代郡泰戏山不汇为三泉流稍延曼循太行攘晋冀蜿蜒而东注之海按班固叙禹贡九河所谓徒骇者也至宋蔡沈疑之盖惑于夹石碣石入于河之说遂以九河沦于海滹沱中高不与大河相涉然所谓九河者亦犹九川云尔岂谓大河播为九乎故知山川经络苟非目覩身历而欲据文字定之鲜有不失者矣 

济源 

战国策注济水出常山房子县赞皇山东至巨鹿瘿陶县入泜索隐曰济水出河东王屋山其流至济阴应劭云济水出平原阴县东三说不同何也盖济水伏流或隐或见三家各以所见为出处尔 

东流不溢 

椘辞天问东流不溢孰知其故柳子之对朱子之注大抵以归墟为说余谓水由气而生亦由气而灭今以气嘘物则得水又以气吹水则即干由一滳可知其大也归墟尾闾是水之大穷尽气之大升降处山海经云汜夭之山赤水穷焉不姜之山黑水穷焉弜涂之山青水穷焉白水之山白水穷焉不庭之山荣水穷焉成山甘水穷焉则众流各有穷处至此即化气而升不必至归墟也又庄子云日之过河也有损焉风之过河也有损焉风日皆能损水但甚微而人不之觉若襮衣于日中摽湿于风际则立可验此随时而消息也覆杯水于坳堂则立而厬洒激泉于焦原则立而涸此随地而消息也盖二气迭运五行更胜一极不俱备一物不独息端指何地为归墟邪 

祝融之汪 

杨诚斋拟大招怀东坡词历九州岛而犹碍兮诞寘之祝融之汪按祝融之汪谓南海也左传雍氏之汪服度注停水曰汪楚谓之汪闽谓之洋 

宝盌泉 

宝盌泉在江州徐陵文泉流宝盌遥忆湓城峯号香炉依然庐岳 

半月泉 

会稽天依寺有半月泉泉隐岩下虽月圆满望池中只见其半最为佳处有僧凿开岩名满月殊可惜也因作杀风景一绝云磨墨浓填蝉翅帖开半月岩为满月富翁漆郄断纹琴老僧削圆方竹节 

温泉 

东坡诗记所经温泉天下七处以骊山为最予在南中所见又不止七处也宁州白崖德胜关浪穹宜良邓川三泊凡数十处而安宁为最凡温汤所在下必有硫黄其水犹有其味独安宁清彻见底垢自浮去不积且无硫黄气不知何理匊旧有人见其窍出丹砂数粒乃知其下有丹砂传闻徽州黄山温泉亦类此后周王褒温汤铭云白矾上彻丹砂下沉华清驻老飞流茔心乃知温泉所在必白矾丹砂硫黄三物为之根乃蒸为暖流耳 

瀑布泉 

瀑布泉诗人盛称庐山鴈荡亦有之地志云庐山循崖直下不如鴈荡之飞坠飘散而可观也吾蜀梁山县蟠龙山有之与鴈荡相似靳两城云大胜庐山有诗云神女碧瑶簪明珠构璎珞纤手按锺球钧台响天乐仙人环佩玊珊珊晓跨苍龙谒帝关醉舞婆娑浑忘却天风吹挂翠微间 

龙湫瀑布 

唐僧贯休诗鴈荡经行云漠漠龙秋燕坐雨蒙蒙所谓雨者非雨也瀑布之溅沬也按鴈宕志云西谷龙湫如井状槛中作凹石壁数仞水从凹中泻下望之若悬布随风作态远近斜正变幻不一或如散珠如骤雨如飞雪如轻烟蒙雾或飘转中断或左右飞散或直下如注溜或屈曲如蜿蜒观者每立于潭外相去数十步水忽转舞向人乱洒衣帽沾湿或大注如晴雷或为风所遏盘桓而不下皆奇态也匡山视此不及远矣彼以名闻天下者路当要区耳按此段奇景披志见之亦爽心目况亲至之乎可入卧游录 

迷子洲 

王半山诗洲迥藏迷氶深碍若耶迷子洲在建康西南四十里 

鹦鹉洲 

王僧虔传侯景寇夏首有龙五色入城前鹦鹉洲水中 

十七阨【可对百三关】 

子胥谏吴玉曰齐晋山居陆处岂能越十七阨以有吴哉 

三鸦路【可对五鹿沙】 

元魏西郢群蛮反断三鸦路按三鸦在汝州古绕角城春秋传绕角之役是也项城县为第一鸦分岭山为二鸦汝州为三鸦也唐诗三鸦水上一归人 

鬼乘龙 

周世宗征濠夜遣兵持炬乘橐驼绝淮濠兵惊以为鬼乘龙也今名乘龙洲在凤阳【寰宇志】 

汶即岷 

蜀山之大者曰岷山其川曰岷江岷字说文作敃?山省作岷汉人隶书作汶多与汶上之汶相混列子貉不踰汶谓川江也非汶上也殷敬顺已辨之史记冉龙为汶山郡司马温公类篇曰汶音岷据中记引禹贡岷嶓既艺及岷山之阳及岷山导江皆作汶盖古字通用也三国志蜀后主至湔登观坂观汶水之流王右军与周益州抚书曰要欲一游目汶岭五代史蜀主王建贬卫尉少卿李钢为汶川尉徐无党注汶读作岷而今汶川县误呼作问音蜀焉得齐南鲁北之水乎【叙川驿名汶川考古志作□川】 

水鬪河僵 

国语曰谷洛鬪将毁王宫注不言其鬪之状宋绍兴十四年乐平水鬪有司奏言何冲里田水中类为物所吸聚为一直行高平地数尺不假堤防而水自行里南程氏家井水溢亦高数尺夭矫如长虹声如雷穿墙毁□二水鬪于杉墩且前且郄约十余刻乃觧□后印前谷洛二水之鬪应亦如此也正德中文安县水忽僵立是日天大寒遂冻为氷柱高五丈四围亦如之中空而傍有穴后数日流贼过文安乡民入氷穴中避之赖以全者颇多土人谓之河僵亦前史罕见也 

海舩候气 

海船候气见黄气知有人烟国土见白气知有山峰岩壑见黑气水也 

鞠旅滇池 

陈霸先九锡文曰鞠旅滇池之南陈师桂岭之北【以此考之霸先至滇矣】 

鴈塔猴池 

王勃寺碑高台与鴈塔俱平曲岸与猴池共尽佛有五精舍猕猴江其一也 

金庭玊柱 

林屋洞天在包山其中深窈幽黑久无游者徐武功好奇列炬而行行颇久至一处平敞宽崇四壁上下皆作金色石乳自上滳下谓之金庭玊柱也有刻字曰隔凡字势飞逸疑非人间书 

盘涡 

蜀江三峡中水波圆折者名曰盘涡音漩诗盘涡鹭浴底心性张蠙黄牛峡诗盘涡逆入嵌山?空地断壁台分缭绕天 

沙 

水边地可耕曰沙金陵有白沙徽州有锦沙楚有长风沙秦塞有穆护沙佛经有毗沙瓶沙 

沙城 

三国志娄作子筑沙城俞亮角诗榆叶沙城冷梅花水国偏 

天池天堑天藏 

海曰天池江曰天堑盐曰天藏 

星牗月窗 

凡山洞岩穴有窍通明小者曰星牗大者日月窗 

拒云槩日 

灊山一名天柱山三峰鼎峙拒云槩日 

神嚣仙的 

梁宣帝七山寺赋神嚣岩岩而独立仙的皎皎以孤临壑之凸凹者曰嚣峰之尖射者曰的 

枝峰蔓壑 

陵鲁望云金华山枝峰蔓壑秀气旁魄不啻神仙登临 

欝欝葱葱 

光武纪有望舂陵气者曰唶佳哉气欝欝葱葱陆佃曰欝欝塞也葱葱通也言其气塞而通矣列子美哉国乎欝欝芊芊欝欝森幽也芊芊茂盛也 

鱼齿兽角 

庾信哀江南赋地平鱼齿城危兽角左传涉于鱼齿之下注鱼齿山名见吕氏春秋猛兽以尾为旌以角为城 

马齿鱼鳞 

州疆马齿候馆鱼鳞宋人四六语也应璩诗九州岛相错杂相次如马齿韩文公诗候馆若鱼鳞 

岌峘宫霍 

尔雅小山岌大山峘邢昺疏云言小山与大山相并而小山高过于大山者名峘非谓小山名岌大山名峘也又大山宫小山霍疏云宫犹围绕也谓小山在中大山在外围绕之若此者名霍非谓小山名宫大山名霍也尔雅文既奥妙而邢疏觧之具析其微矣所以两发其义而不厌重复者正虑后人误认也近时有刻尔雅而去疏者曰我自能觧不必观疏试以此问之果误认如邢所讥此小儿强作觧事者 

度索寻橦 

西域传有度索寻橦之国后汉书跋涉悬度注溪谷不通以绳索相引而度唐独孤及招北客辞笮复引一索其名为笮人悬半空度彼绝壑予按今蜀松茂之地皆有此桥其河水险恶既不可舟楫乃施植两柱于两岸以绳絙其中绳上有一木筒所谓橦也欲度者则以绳縳人于橦上人自以手缘索而进行达彼岸复有人觧之所谓寻橦也非目见其制不知其觧独孤及之文以十七字形容之西域传只四字尽之可谓工妙矣 

瓯窭污邪 

史记瓯窭满沟污邪满车注瓯窭犹培塿也左传培娄无松栢荀子注引说苑蠏螺者宜禾污邪者满车蠏螺之背微高原田之形似之班固所谓原隰龙鳞也污邪隰田也荀子大畧篇流凡止于瓯臾注地之坳坎如器之瓯臾瓯臾窳下之地史记瓯娄满沟污邪满车瓯窭倾侧之地污邪下地也邪与臾声相近盖同也余详录此爱二句用韵之妙窭叶沟邪叶车一音也蠏螺叶禾污臾叶车【音居】又一音也事虽一事而所闻异辞故书之异字而文藻各妙瓯如瓯臾之瓯窭如窭薮之窭当是倾侧窳下之地故曰满沟培塿之说非是也蠏螺自是高地故曰宜禾乃可以培塿原田觧之各自不妨所谓合之则两伤离之则双羙也原蠏可对地蛇见庄子  

九折坂七胜城 

九折坂在黎州七胜城在三峡口陵法和所立 

东汉西汉 

祝穆曰天下之大川以汉名者二班固谓之东汉西汉而黎州之汉水源于飞越岭者不与焉固之所谓东汉则禹贡之道漾自嶓冡山径梁洋金房均襄郢复至汉阳入江者也西汉则苏代所谓汉中之甲轻舟出于巴乘夏水下汉四日而至五渚者其源出于西和州徼外径阶沔与嘉陵水合俗谓之西汉又径大安利剑果合与涪水合入于江 

南梦北梦 

子产相楚楚子享之赋吉曰王以田江南之梦注楚之云梦跨江南北地故有南梦有北梦五代孙光宪号北梦本此浯水有南浯北浯北浯在琅邪灵门南浯在九疑零陵冀州之浸曰潞有东潞西潞东潞今之张家湾潞河驿西潞山西之上党也东阳今之金华西阳今之黄州山海经注东瓯今之永嘉在岐海中西瓯即闽越今之建安亦在岐海中山有东吴西吴【西镇吴山在陇州】水有东汉西汉【见蜀志】蜀有上雒下雒【上雒新都下雒中江】庸有上庸下庸【上庸金州下庸夔州】 

蔡元定地理 

蔡元定自言其历学之精谓秦汉以来皆不分明遂改秦汉以下之法然而未试元郭守敬谓蔡亦大言若秦汉之人皆不分明日月之食何以凖也其论地理为叶水心所讥谓其自葬坏祖坟又误许多士夫家改葬无以异于钻利之山人其着律吕书又为元人及近日着律吕元声有异同皆难凭据愚谓历术地理律吕皆难凭据目前无限事业弃之不理而治此难知难明之事何益哉 

地志 

今之瓜州非允戎之瓜州今之南阳非晋启之南阳今之镐非来归之镐今之平陆非孟子之平陆【唐天宝中凿月河得古铁上有平陆二字明皇改河北县为平陆县】今之新都非王莽所封之新都【王莽新都在南阳见后汉书志注】 

治水 

宋太祖曰夏后治水但言导河至海随山浚川未闻力制湍流广营高岸自战国专利堙塞故道以小妨大以私害公九河之制遂隳历代之患弗弭神宗曰后世以事治水故常有碍以道治水无违其性可也如能顺水所向迁徙城邑以避之复有何患虽禹复生不过如此欧阳修曰开河如放火又曰避高就下水之本性河流已弃之道自古难复文彦慱曰河不出于东则出于西利害一也今发夫修治徙东从西何利之有自古治河之说多矣若宋二帝之见二臣之言可为百世法 

水经注 

水经注所载事多他书传未有者其叙山水奇胜文藻骈丽比之宋人卧游录今之玊壸氷岂不天渊予尝欲抄出其山水佳胜为一帙以洗宋人卧游录之陋未暇也又其中载古歌谣如三峡歌云巴东三峡巫峡长猿啼三声泪沾裳又云朝见黄牛暮见黄牛三朝三暮黄牛如故又云滩头白勃坚相持倏忽沦没别无期记僰道谣云楢溪赤木盘蛇七曲盘羊乌拢势与天通皆可以入诗材胜俗子看韵府群玊远矣 

无定河 

舆地广记唐银州东北有无定河即固水也后人因渍沙急流浅深不定故更今名唐陈佑诗无定河边暮笛声赫连台畔旅人情函关归路千余里一夜秋风白发生又陈陶诗誓扫匈奴不顾身五千貂锦丧胡尘可怜无定河边骨犹是春梦里人 

渡泸辩 

孔明出师表五月渡泸今以为泸州非朼泸州古之江阳而泸水乃今之金沙江即黑水也其水色黑故以泸名之尔沉黎古志孔明南征由今黎州路黎州四百余里至两林蛮自两林南琵琶部三程至嶲州十程至泸水泸水四程至弄栋即姚州也今之金沙江在滇蜀之交一在武定府元江驿一在姚安之左郄据沉黎志孔明所渡当是今之左却也瑟琶一作虱琶两林今之卭部长官司也 

朐忍辩 

汉地理志有朐忍县颜师古注音劬误也按说文朐腊挺也其俱反字既从句与地名何干通典作朐月?忍朐音如顺切月?忍如尹切读如闰蠢通典之音得之矣而字作朐则因汉志而误也当从朐乃叶闰字之音朐月?忍虫名夔州地多此虫遂以为名又谓朐月?忍属汉中亦误检地志汉中实无此县云安之西三十里万户驿下横石滩上土人云驿之左右朐月?忍故地也辩文字与辩职方者宜知之古李巽岩朐忍辩可谓互证练考千古之谬矣夫以二字之微以师古许慎杜佑三家尚有误舛今之不悦学者乃以漫浪视之几何不为伏猎侍郎乎 

右军帖 

王右军与谢安书云蜀中山川如岷山夏含霜雹校之所闻昆仑之仲也【见舆地志】 

朗公谷 

太山朗公谷旧名琨瑞溪车频秦书云沙门竺朗硕学渊通尤明气纬隐居此谷尝从隐士张巨和游巨和常穴居而朗居琨瑞小大起殿舍连楼迭阁虽素饰不同并以静外致穪 
【七十八卷】
地理三 

【地理三】
禹生石纽 
坟墓字异 
仓颉冡
女娲墓
成汤墓
郭璞墓
玊女房
河图纬
驱山铎
都鄙 
郡县 
栈道 
离堆 
剑门 
坏井田
井田 
甽田 
葑田 
沟渎 
康浪 
鬼方 
阳焰 
阴火 
左担 
桂竹 
瀺灂 
斟溪 
卢睪 
石漆 
影国 
三关 
五凉 
壦务 
鸿沟 
醋沟 
梅社 
云根 
夜郎 
紫蒙 
秦得百二齐得十二 
问诸水滨 
苏堤始末 
四道三谷 
赵州石桥 
妬女庙妬妇津 
玊峰秘受图
玊门夕阳亭
山谷诗纪地震 
子昂太白诗语及峨眉 

太史升庵文集七十八卷 成都杨慎着　从子有仁编辑 后学赵开美校 

禹生石纽 

易林大禹生石夷之野后汉戴叔鸾传云大禹生西羗水经注禹生于蜀之广柔县石纽村今之石泉县也石纽村今之石皷山其山朝暮二时有五色霞气又有大禹采药亭在大业山其地药气触人往往不可到地志不载闻之土人云 

坟墓字异 

方言凡葬无坟者谓之墓有坟者谓之抚檀弓古者墓而不坟也邯郸淳曹娥碑丘墓起坟盖言丘其平墓而为高坟也后世以坟墓混为一遂疑其重复改为立墓起坟非也曾见上虞谢狷斋为予言此 

仓颉冡 

仓颉冡方舆胜览有数处当以关中冯翊今耀州者为是按皇览云有仓颉冡在利阳亭南高六丈又闻人牟凖作卫觊碑文云仓颉冡碑大篆书在左冯翊利阳亭南道旁顗金针八分书也 

女娲墓 

旧唐书天宝十一载六月阌乡县黄河中女娲墓因大雨晦冥失所在至干元二年六月濒河人闻有风电晓见其墓涌出下有巨石上有双柳时号风陵堆盖女娲亦风姓也事又见乔潭所撰女娲陵记千万年后灵异如此补天之说亦或不诬来 

成汤墓 

刘向奏议云殷汤无葬□失考也后世罗泌路史遂傅会其说按杨诚斋挥尘录云殷汤葬宝鼎县今汾州也古尚书注桐宫在汤墓侧桐宫今在汾州与宝鼎县之说相合 

郭璞墓 

郭璞善地理凡遇吉地必剪爪发以瘗之故郭璞墓所在皆有 

玊女房 

梁李公胤益州记云灌江西玊女房下作三石人于白沙邮邮在堰官上立水中刻石要江神曰浅无至足深无没腰又教民检江立堰之法曰深淘滩浅则堰 

河图纬 

茅山志引河图要元篇云勾金之坛其间有陵兵病不起洪波不登又曰乃有地脉土良水清勾曲之山金坛之陵可以度世上升曲城要元篇盖汉世纬书后汉书志注不载其目仅见此焉 

驱山铎 

太湖西有山?乍岭山有石如卷笮相传云禹所用牵山笮也会稽又有驱山铎二事与秦王鞭石成桥相类好怪者傅会之说邪抑古元有此术也 

都鄙 

都何以训羙都者鄙之对也左传曰都鄙有章淮南子云始乎都者常卒乎鄙盖天子所居辇毂之下声名文物之所聚故其士女雍容闲雅之态生今谚云京样即古之所谓都相如传车从甚都是也边氓所居蕞尔之邑狐狸豺狼之所嗥故其闾阎吝啬村陋之状出今谚云野样即古之所谓鄙老子云众人皆有以而我独顽似鄙是也 

郡县 

说文曰郡制天子地方千里分为百县县有四郡故春秋传曰上大夫县下大夫郡至秦始置三十六郡以监县矣邑君声释名郡群也人而群聚也黄义仲十三州记曰郡之言君也改公侯之封而言君者至尊也郡守专权君臣之礼弥崇今郡字君在其左邑在其右君为元首邑以载民故取名于君谓之郡汉官曰秦用李斯议分天下为三十六郡凡郡或以列国陈鲁齐吴是也或以旧邑长沙丹阳是也或以山陵太山山阳是也或以川原西河河东是也或以所出金城城下得金酒泉泉味如酒豫章樟树生庭鴈门鴈之所育是也或以号令禹合诸侯大计东治之山会计国名会稽是也风俗通曰百里曰同总名为县县玄也首也从系倒首言当玄静也释名又曰县也悬于郡矣黄义仲十三州记曰县弦也弦以其直言下体之居邻民之位不轻其誓施绳用法不曲如弦弦声近县故以取名 

栈道 

颜师古曰栈即阁也刘禹锡有山南西道新修驿路记有云我之提封距右扶风触剑阁千一百里自散关抵褒城次舍十有五自褒而南踰利州至于剑门十有七道涂次舍可见于此又云栈阁凌虚下临哈呀层崖峭绝枘木垣铁因而广之限以钩阑狭径深陉从而拓之方驾从容栈阁之制亦可想也欧阳詹栈道铭有云秦之坤蜀之艮□高夹深九州岛之险也大抵汉中虽是平川东北入长安西南出剑门皆有栈阁之路惟乲洋州子午谷南北正对长安王莽所开唐明皇荔枝路老杜云百马死山谷至今耆旧悲信为险绝 

离堆 

全蜀旧志言离堆在灌县谬矣按史记蜀守李氷凿离碓【古堆字】避沬水之害按沬水出蜀西南徼外下雅州过嘉定名三江口顺流而下叙州重庆安得逆上数百里而害灌县哉按元和郡国志李氷凿离堆在雅州离字讹为雅此可证矣千载未有知其误盖李氷穿三江于灌口庙食于此后人遂以离堆之名移之灌县耳 

剑门 

王全斌伐蜀自益光江趋来苏径不由剑门入是剑门外又别有一路也 

坏井田 

世儒罪秦废井田不知井田之废始于管介作内政已渐坏矣至秦乃尽坏耳元陈孚题管仲井诗画野分民乱井田百王礼乐散寒烟平生一勺潢污水不信东溟浪沃天可谓阐幽之论又九河之坏亦自管仲始诗纬所谓移河为界在齐吕是也 

井田 

中郎区慱谏莽曰井田虽圣王法其废久矣周道既衰而民不从秦知顺民之心可以获大利也故灭庐井而置阡陌遂王诸夏迄今海内未厌其敝今欲违民心追复千载绝迹虽尧舜复起而无百年之渐弗能行也天下初定万民新附诚未可施行区慱之言特告王莽非其人而其实至论也后世儒者必欲行井田何哉 

甽田 

汉食货志云后稷始甽田以二耜为耦广尺深尺曰甽颜籕云甽者田中沟也田沟之法耜广五寸二耜相耦一耦之伐广尺深尺谓之甽六甽而为一亩甽即畎也吕览引后稷书曰能使吾土靖而甽浴土乎又曰上田弃亩下田弃甽又耜慱八寸所以成甽也又曰亩欲广以平甽欲小以深以此证之则汉志言甽田始于后稷有征齐民要术又载伊尹甽田法制大抵从后稷其称伊尹者岂尹尝用后稷之法以训民乎 

葑田 

葑田江淮以南有之淮南子大旱菰封熯菰即菰封即葑也旱燥故菰封亦干也菰葑根相结而生岁久浮于水上根最繁而善纠结以土泥着上刈去其蔓枯时以火燎便可耕种吴阚骃十三州志云百粤岭南有骆田骆音架王氏农书架田即葑田以木縳架为曲田浮水面以葑泥附木上而成田其田随水上下故南方有盗田之讼也○按葑田自古有之周礼三农郑氏注云三农山农泽农平地农泽农即种下隰及葑田者也又云泽草所生种之芒种郭璞江赋云摽之以翠蘙泛之以游菰播匪蓻之芒种挺自然之嘉蔬鳞被菱荷攒布水菰翘茎瀵蕋濯颖散裹随风猗萎与波潭沲流光潜暎景炎霞火此十一句皆指葑田言也不然则随风与波之句何所指乎景炎霞火即海赋所谓阴火潜然也草木之根汨泥与沙浮于水中遇夜则生光管宁浮海附阴火之光彩是也 

沟渎 

易坎为水又为沟渎欲行水者用沟所以为涝之备欲停水者用渎所以为旱之备沟之一字从冓冓之为言搬也去水之害如搬弃也渎之为字从卖卖之杜少陵愁坐诗云葮萌氐种迥左担大羊屯葮萌左担皆地名葮萌人皆知之左担人罕晓也太平御览引李充蜀记云蜀山自绵谷葮萌道径险窄北来担负着不容易肩谓之左担道觧者数十家无一知者又妄易左作立可笑【又益州记阴平县有左担道其路至险自北来者担在左肩不得度右肩也阴平在今之文县】 

康浪 

宁戚饭牛歌康浪之水白石烂康浪水在今山东见一统志可考今乐府误作沧浪之水沧浪在楚与齐何干涉也骆宾王文云观梁父之曲识卧龙于孔明听康浪之歌得饭牛于宁戚此可以证近书坊刻骆集又妄改康浪作康衢自是尧时事与宁戚何干涉也 

鬼方 

高宗伐鬼方之事惟见于易鬼方极远之国即莫靡之属也苍颉篇曰鬼之为言远也世本黄帝娶于鬼方氏汉匡衡疏云成汤化异俗而怀鬼方意者汤时鬼方已内属于式围之中而复叛于中衰之日故高宗伐之以中兴殷道也又西羗传曰殷室中衰诸侯背叛至于武丁征西戎鬼方三年乃克故其诗曰自为言椟也锺水之利如韫椟也矫揉水之性而为沟渎亦犹矫揉木之性而为弓轮圣人所以范围五行而曲成万物也周礼考工记凡沟逆地防谓之不行水属【音注不理逊谓之不行】又曰梢沟三十里而广倍又曰凡行奠水罄折以参伍所谓水属者属沟洫也所谓梢沟者沟末也沟远而不倍不足以容水水行不罄折不足以杀其势观黄河千里一大曲百里一小曲则沟洫之罄折可知矣是虽矫揉亦出自然反是则汉之鸿隙陂梁之浮山堰矣孟子所言过颡在山非止为喻盖桔槔??斗斗古有为之者汉阴丈人所以目之为机事也 

阳焰 

素问云泽中有阳焰如火烟腾腾而起于水面者是也盖泽有阳焰乃山气通泽山有阴霭乃泽气通山 

阴火 

海中漉出鱼蜃置阴处有光初见以为恠尝推其义盖咸水所生凡海中水遇阴晦波如然火满海以物击之迸散如星有月即不复见木玄虚所云阴火潜然岂谓是乎【岭表录异】 

左担 

彼氐羗莫敢不来王是其证也竹书绝年周公伐西洛鬼戎按今贵州有罗鬼夷俗又呼贵州为鬼州椘词得人肉而祀以其骨为醢纣醢脯九侯亦效夷虐也今贵州以牛马骨渍之经年候其柔脆如笋其气逆于人鼻以为上品供客谓之贾鬼【贾阁字上声呼】亦此类也 

桂竹 

零陵记云桂竹之野产桂竹来风防露上合下疏每日一出罗纨金翠按其地今之贵州也初名桂竹之野竹谱作筀竹后讹为贵竹今又讹竹为州云 

瀺灂 

瀺灂涔灂漰灂泶灂皆水声也 

斟溪 

王韶之始兴记连州水下流有斟溪一日十溢十竭安宁州有潮泉一日三溢三竭贵州城外有漏汋一日百盈百涸应漏刻焉 

卢睪 

吴起云夏桀之国卢睪在其北伊洛出其南注云卢睪地名慎按北方谓水黑曰卢睪即古皋字卢睪即卢沟也沟与皋音相近桀都安邑卢沟正在其北卢睪龙皆北方水名又湛卢剑名言湛然如水黑也卢橘亦以色黑名之可以互证 

石漆 

延州高奴县有石脂水水腻浮水面如漆采以膏车及炷灯谓之石漆宋时用以烧烟造墨谓之延州石液刻于墨上与近日蜀中火井汲出硫黄油皆异产也 

影国 

后梁为北魏影国犹云附庸 

三关 

元志云燕有三关曰松亭关【今之倒马关】曰古北口曰居庸关周世宗一日下三关在显德六年辽之应历九年也其三关则益津关【今之霸州】瓦桥关【今之雄县】淤口关【今之河间】会有疾而还辽之胡运未终乎世宗之英武唐太宗之亚也宋艺祖不能望其下风矣 

五凉 

晋时张轨据河西【今甘州】为前凉吕光继之为后凉暠迁酒泉【今之肃州】又迁沙州【去肃州八百里于今没于狄】号西凉沮渠蒙逊张掖今镇番卫号北凉秃发乌孤据姑臧【今之西宁】号南凉唐吕温诗楼高望五凉 

壦务 

栢人城东北有一孤山阚骃十三州志以为舜纳于大麓即此山栢人城西有碑汉桓帝时徐整所立铭曰上有壦务山王桥所僊壦音权务即旄丘之旄也魏收为赵州庄严寺碑壦务之精即用此事 

鸿沟 

鸿沟今之荣阳符离今之灵壁问其县人亦或不知 

醋沟 

唐岑参诗鴈塞通塩泽龙堆接醋沟方回云塩泽人皆知之醋沟人所未知也非惟人未知方回盖亦不知为此言以掩后人耳考阚骃十三州志山氏城北为高踰渊又东北醋沟水出焉水在中牟塩泽见汉书【郭缘生述征记酱魁城至醋沟凡十里】 

梅社 

宋国有梅社宋国有梅社【此名甚新】太社惟松东社惟桐南社惟梓西社惟槐则梅社盖北社也 

云根 

古诗黕黕布云根森森散雨足云生于石故名石曰云根沈约赋户接云根庭流松响杜诗井邑住云根贾岛诗移石动云根元魏裴粲传栖素云根饵芝清壑 

夜郎 

汉夜郎县属牂牱郡唐书珍州牂牱郡本且兰国在今播州界珍州在今施州歌罗寨夜郎在桐梓驿西二十里有夜郎城碑尚在字已漫灭 

紫蒙 

宋人送中国使臣使契丹诗以青琐对紫蒙人多不知其出处安晋书慕容氏自云有熊氏之裔邑于紫蒙之野盖以慕容比辽是时宋辽方结好故虽送别纪行之诗略不涉讥剌之言此用紫蒙字亦隐而妙矣方虚谷注云紫蒙虏中馆名盖隔壁妄猜之言尔 

秦得百二齐得十二 

汉书田肯曰秦形胜之国也带河阻山县隔千里持戟百万秦得百二焉夫齐东有琅瑘即墨之饶南有泰山之固西有浊河之限北有勃海之利地方二千里持戟百万县隔千里之外齐得十二焉此东西秦也应邵曰言河山之险与诸侯相县隔绝千里也所以能禽诸侯者得天下之利百二也苏林曰百二得百中之二二万人也秦地险固二万人足当诸侯百万人也颜师古曰县隔千里应说得之秦得百二苏说是恘又曰秦得百二二万人当诸侯百万人也齐得十二二十万人当诸侯十万人也所以言悬隔千里之外者除去秦地而齐乃与诸侯计利便也右旧说如此近日程秦之云田肯之语蕳隐故诸家之说纷然肯谓百二也者言地据险而人力倍苟得百矣则其力可二是得百人则其力倍之如二百人也齐得十二理亦犹是也若定其读当以得百为一句而二焉自为一句也十二亦然皆言人力半而必可倍正一理矣而必更易其语如此诘屈者别有理也秦险之出国境远矣自函谷以及潼关近八百里其右阻河其左傍山两面河山夹险敌来犯关也常在千里之外故能得百而二之以为二百其力可常也若手齐亦有险矣然而地远力分若未能踰其所恃之险则十万人之力亦可倍之以为二十万矣若敌人来犯已在千里之内则险阻已自不全故虽得十亦不能遽为二十之用也故秦中得百而二常在定险之内齐之得十而二则在敌未犯险之前此其分别险要而剖白言之不一律也此正古文之出奇者不可以易言也慎按百二十二之语后世亦多此例如云军士奋勇无不一当百如云一夫当关万夫莫开又当百钱亦曰百一钱言一可当百也当十钱曰百十钱言十可当百也程语自明不必破前说耳 

问诸水滨 

左传屈完对管仲云君其问诸水滨杜预曰当时汉水未属楚李善夷曰杜之注其为谬哉且楚实殷之始封楚苦县濑乡在汉水东北则汉水于西周之际岂未属楚乎又诗云奋伐荆楚罙入其阻郑注云罙入方城之阻也方城在今汉水北岂昭王时未属楚乎屈完以齐桓所问之大不敢他对但请自问于水滨而人莫之知也汉水实属楚也久矣 

苏堤始末 

东坡先生在杭州颖州许州皆开西湖而杭湖之功尤伟其诗云我在钱唐拓湖渌大堤士女争昌丰六桥横绝天汉上北山始与南山通忽惊二十五万丈老葑席卷苍云空此诗史也而注殊略今按宋长编云杭本江海之地水泉咸苦唐刺史李泌始引西湖水作六井故井邑日富及白居易复浚西湖所溉千余顷然湖水多葑近岁废而不理湖中葑田积二十五万余丈而水无几矣运河失湖水之利则取给于江潮潮浑浊多淤河行阛阓中三年一淘为市井大患而六井亦几废公始至浚茅山塩桥二河以茅山一河专受江潮以塩桥一河专受湖水复造堰闸以为湖水蓄泄之限然后潮不入市间至湖上周视良久曰今愿去葑田葑田如云将安所置之湖南北三十里环湖往来终日不达若取葑田积之湖中为长堤以通南北则葑田去而行者便矣堤成杭人名之曰苏公堤云合是观之则公之有功杭人大矣予昔在京问之杭之士夫亦不知今阅公诗注亦略故详注之呜呼治水之难久矣宋之世修六塔河二股河安石以范子渊李仲昌专其事听小人李公义宦官黄怀忠之言用铁龙瓜浚川杷天下皆笑其儿戏积以数年糜费百十万之钱谷漂没数十万之丁夫迄无成功而犹不肯止至其绩败功圯而奸臣李清臣为考官犹以修河问策欲掩护之甚矣宋之君臣愚且戆也视东坡杭湖颖湖之役不数月之间无糜百金而成百世之功其政事之才岂止十倍时流乎公又欲凿石门山运河以避浮山之险当时妬者尽力排之又欲于苏州以东凿挽路为千桥以迅江势亦不果用人皆恨之噫难平者事古今同一嘅矣 

四道三谷 

何仲默三秦志曰自秦入蜀有三谷四道三谷者其西南曰褒谷南曰骆谷从洋入东南曰斜谷从郿入其所从皆殊旧志谓首尾一谷非是其栈道有四出从成和阶文出者为沓中阴平道邓艾伐蜀由之从两当出者为故道汉高帝攻陈仓由之从褒凤出者为今连云栈道汉王之南郑由之从城固洋县出者为斜骆道武侯屯渭上由之此四道三谷者关南之险阨攻取所从来固矣【旧志云骆谷傥谷同谷褒谷斜谷同一谷】 

赵州石桥 

赵州石桥望之如初月出云长虹饮涧 

妬女庙妬妇津 

妬女者介之推妹也庙在并州寿阳县妬妇津在洛水刘伯玊妻死投此水为神 

玊峰秘受图 

星之形我之气应我心为我卫作我吉因我势作我凶因我弊 

玊门夕阳亭 

玊门地在成皋战国策武王有玊门之难比文王有羑里之厄其后汉高帝荣阳之败亦独与滕公逃出成皋玊门此一玊门也圣贤之君两危矣董卓举兵犯关胁诏使种邵之于夕阳亭而晋之乱亦由荀?日耳力?教贾兖夕阳亭饯席之一言此一夕阳亭也而汉晋两凶渠相踵恶地固应尔耶 

山谷诗纪地震 

迩来后土中夜震有似巨鳌复戴三山游倾墙摧栋厌老弱冤声未定随洪流地文划劙水觱沸十户八九坐鱼头稍闻澶渊渡河日数万河北不知虚几州山谷此诗作于绍圣之年地震之异如此而史不书 

子昂太白诗语及峨眉 

陈子昂诗飞飞骑羊子胡乃在峨眉又云眇然坐何慕吾蜀有峨眉又曰峨眉杳如梦仙子曷由寻李太白蜀道难云西当太白有鸟道可以横绝峨眉颠赠僧行融云梁日汤惠休常从鲍照游峨眉史怀一独映陈公出卓绝二道人结交凤与麟送友人之罗浮云尔去之罗浮我还憩峨眉中道阔万里霞月遥相思登峨眉山云蜀山多仙山峨眉??貇难匹青冥倚天开彩错疑画出冷然紫霞赏果得锦囊术云间吟琼箫石上弄宝瑟平生有微尚欢咲自此毕烟云如在眼尘累忽相失傥逢骑羊子携手凌白日峨眉山月歌云月出峨眉照苍海与人万里长相随黄崔?鸟楼前月华白此中忽见峨眉客峨眉山月还送君风吹西到长安陌粉图山水歌云峨眉高出西极天绝句云峨眉山月半轮秋二公皆吾蜀人而注想留咏于峨眉中丞明崖张公曾有游峨之约疾阻未果书此以寄以示终成寄游之意云 
【七十九卷】
花木一 

【花木一】
琼花 
楟花 
蓬花 
梨花 
海红花
欵冬花
伊兰花
石楠花
檐卜花
旌节花
末利 
苏密那花 
荔枝 
荔枝六言 
杜工部荔枝诗 
曾子固荔枝状 
沐继轩荔枝诗 
蜜云龙
红姑娘
长卿简子 
虞羙人草 
靡草 
兰草 
护门草
虎湏草
乌昧草
艮岳八芳 
伊蒲伊兰 
鬘华鬓娇 
傍植侧生 
五出六出 
绵花之始 
木绵 
芋栗 
兰槐 
苦菜 
蒟酱 
御梨 
荣木 
茶子 
龙钟 
鸡菌 
鬣葵 
豨首 
颠冬 
包茅 
负兹 
剌蜜 
万年枝
合浦杉
菱芰辨
稷之名
花九锡
优昙钵
花足曰萼 
黄花开四季
橘柚蒲桃橄榄 

太史升庵文集七十九卷 成都杨慎着　从子有仁编辑 后学赵开美校 

琼花 

杨州有蕃厘观观中有琼花即陈后主所谓玊树后庭花曲云琼树朝新也其花后萎好奇者云琼花无种过矣宋傅子容诗云比王?易如矾糹?忽未嘉要湏慱物似张华因看异代前贤帖知是唐昌玊蕋花注云唐杨汝士云唐昌观玉蕋以少故贵王汝玊名为玉蕋王介甫名为王?易花取其色白也山谷名曰山矾以其可以供染也即今之栀子花佛经名薝卜花本草名越桃刘禹锡诗玊女来看玊树花异香先引七香车攀枝弄雪频回首惊怪人间日易斜张籍诗云五色云中紫凤车寻仙来到洞仙家飞轮回首无纵迹惟见斑斑满地花王建诗一树珑璁玊刻成飘廊点地色轻轻女冠夜觅香来处惟见阶前碎月明注云唐元和中唐昌观中玊蕋花盛开有仙女来游棷数枝飘然而去余谓此说未必然盖因刘张诗有玊女云车飞轮回首之句遂传会其说又因仙女取花飘然而去遂传会天下无种之说不知诗人咏物托言也滇云处处有之村姑采插盈路仙女亦何多乎 

楟花 

孝子传尹伯奇采楟花以为食注楟花山梨也山梨今名棠梨其花春开采之日干瀹之可充蔬 

蓬花 

蓬花如球风起则转【太白诗注】 

梨花 

梨花有二种瓣圆而舒者其果必甘缺而绉者其果必酸此园丁有验之言亦物理也 

海红花 

菊庄刘士亨咏山茶诗云小院犹寒未暖时海红花发景迟迟半深半浅东风里好似徐熙带雪枝盖海红即山茶也而古诗亦有浅为玊茗深为都胜大曰山茶小曰海红 

欵冬花 

欵冬花即尔雅所称莬奚颗冻者紫赤华生水中十二月雪中出花郭缘生述征记云洛水至冬凝厉则欵冬茂悦层氷之中傅咸欵冬赋序曰余曾逐禽登于此山于时仲冬氷凌盈谷积雪被崖顾见欵冬晔然始敷佛经云朱炎铄石不靡萧丘之木凝氷惨憟不凋欵冬之花乃知唐诗僧房逢着欵冬花正十二街头春雪时也诗人之兴于时物如此 

伊兰花 

蜀中有花名赛兰香花小如金粟特馥烈戴之发髻香闻十步经月不散曾少岷为余言此花之香冠于万卉但名不隹余按佛经云天末香莫若牛头旃檀天泽香莫若詹糖熏陆天华香莫若殸?禾蒲伊兰则伊兰即此花也西域以之供佛后汉书所谓伊蒲之供也蒲即菖蒲花世不恒有贵其难得耳 

石楠花 

李白诗风扫石楠花魏玊花木状言石楠野生二月者花实如燕子曲阜古城颜回墓上有石楠二株大三四十围土人云颜子手植之木 

檐卜花 

檐卜花即栀子花也陶隐居云其花剪刀六出刻房七道 

旌节花 

太平广记引黎州图经云黎州汉源县琉璃城有旌节花去地二三尺行行皆如旌节苏子由诗绿竹琅玕色红葵旌节花借喻葵形非谓旌节即葵也 

末利 

茉莉花见檿稽含南方草木状称其芳香酷烈此花岭外海滨恒多自宣和中名著艮岳列芳草八此居一焉八芳者金蛾玊蝉虎耳凤尾素馨渠那茉莉含笑也洛阳名园记云远方奇卉如紫兰抺厉王梅溪集作没利又作抹利陈止斋集亦作没利朱文公集作末利洪景卢集作末丽佛书翻译名义云末利曰鬘华堪以饰鬘北土云奈晋书都人簪奈花云为织女带孝是也则此花入中国久矣 

苏密那花 

佛经谓柳曰?俱律陀木覆盆子花曰苏蜜那花余题大理三塔槷佛会云?俱律枝洒净苏蜜那花点灯用此二事也 

荔枝 

白乐天荔枝图曰荔枝生巴峡间形状团团如帷盖叶如桂冬青花如橘春荣实如丹夏熟朵如蒲桃核如琴轸壳如红缯膜如紫绡瓤肉洁白如氷雪浆液甘酸如醴酪大略如彼其实过之如离本枝一日色变二日香变三日味变四五日外香色味尽去也此文可歌可咏可图可画欧阳公咏荔枝词曰绛纱囊里水晶丸亦妙 

荔枝六言 

曾吉甫荔子六言二首其一云蕉子定成哙伍梅丸应愧卢前金谷危楼魂断白州旧井名传其二云红皱解罗礻?需处清香开玊肌时绣岭堪怜妃子苎萝不数西施 

杜工部荔枝诗 

杜子羙诗侧生野岸及江蒲不熟丹宫满玊壸云壑布衣鲐背死劳生害马翠眉须杜公此诗盖纪明皇为贵妃取荔枝事也其用侧生字盖为庾文隐语以避时忌春秋定哀多微辞之意非如西昆用僻事也末二句盖昌黎感二鸟之意言布衣抱道有老死云壑而不征者乃劳生害马以给翠眉之湏何为者耶其旨可谓隐而彰矣山谷谓云壑布衣指后汉临武长唐羗谏止荔枝贡者此俗所谓厚皮馒头夹纸灯笼矣山谷尚如此又何以责黄鹤蔡梦弼辈乎 

曾子固荔枝状 

陈紫出兴化军秘书省著作佐郎陈琦家于品为第一江缘出福州类陈紫差大而香味盖为次也方红径可二寸色味俱羙荔枝之大无出此者岁生一二百颗而已出兴化军尚书屯田郎中方蓁家紫种自陈紫实大过之出兴化军小陈紫实差小出兴化军宋公荔枝实陈紫而小甘羙亦如之出兴化军宋氏世传其木已三百岁蓝家红泉州第一出尚书都官员外郎蓝丞家周家红初于兴化军为第一及陈紫方红出而周家红为次何家红出漳州何氏法石白出泉州法石院色白其大次于蓝家红绿核出福州荔枝核紫而此独核绿圆丁香丁香荔枝皆旁蒂大而小锐此独圆而味尤胜右十四种皆次第着于录虎皮色红而有青斑类虎皮出福州牛心以状名之长二寸余皮厚肉涩出福州惟一本玳瑁色红而又有黑点类玳瑁出福州城东硫黄以色类硫黄朱杮色朱如柿出福州蒲萄荔枝穗生一穗之实至二三百颗然其品殊下蚶壳以状名龙牙长可三四寸弯曲如瓜牙而无瓤核出兴化军然不常有水荔枝浆多而淡出兴化军蜜荔枝以甘为名然过于甘丁香荔枝核如小丁香大丁香壳厚色紫味微涩出福州天庆观双髻小荔枝每朵数十皆并蒂双实真珠荔枝团白如珠无核荔枝之最小者十八娘荔枝色深红而细长闽王王氏有女第十以好食此因而得名女家在福州城东报国院冖?豕旁犹有此木或云物之羙少者为十八娘闽人语元人诗青铜三百一斗酒荔枝十八谁家娘将军荔枝五代时有此官者种之因以得名出福州钗头颗荔枝颗红而小可施钗头粉红荔枝荔枝深红而此以色浅为异中元红实时最晚因以得名火山荔枝本出南越四月熟穗生味甘酸肉簿闽中近年有之右二十种无次第荔枝三十四种或言姓氏或言州郡或皆识其所出或不言姓氏州郡则福泉漳州兴化军皆有也一品红言于荔枝为极品也出近岁在福州州宅堂前状元红言于荔枝为第一出近岁在福州报国寺 

沐继轩荔枝诗 

国朝武将能诗者洪武中孙炎其后汤东谷胤绩广帅王一清定襄郭登人皆知之云南都督継轩沐璘字学皇象画学米元章诗学六朝盛唐以僻远人罕知之余尝选其数绝句子皇明诗抄其咏临安荔枝长篇云建水夫何如厥土早而热蛮花开佛桑候禽罢鶗鴂莽云覆溟蒙梅雨兹霠翳接地茂缃枝遮空舒黛叶翠保沾焜煌锦幄风掀揭香麝忌经过飞鼺防□窃劲雏赤肤脱肥□琼穰□明珰恠可飡氷丸讶许啮真珠堆绿云瑇瑁乘彩缬凤瓜天下奇龙牙众中杰饱食惭素飡长吟望林樾 

蜜云龙 

东坡有蜜云龙山谷有矞云龙皆茶名也【竹坡诗话】 

红姑娘 

徐一夔元故宫记云棕毛殿前有野果名红姑娘外垂绛囊中含赤子如珠甜酸可食盈盈绕砌与翠草同芳亦自一爱○慎按此果京师尤多市人鬻之为闺人小儿之玩红姑娘之名不改也 

长卿简子 

予往岁在大理与姜孟宾读萧子云赋有长卿晚翠简子秋红之句孟宾吴人愽学予举以问曰长卿则草中徐长卿药名是也简子亦必草木名出何书耶孟宾亦不能知乎取本草徧检之无有也近观齐民要术云简子藤生缘树木实如梨赤如鸡冠核如鱼鳞取生食之淡泊甘苦乃知子云引用必此物也聊笔于此王应麋尝言得一异事如获一真珠舩恨不与孟宾散帙共欣赏耳 

虞羙人草 

贾氏谈录云褒斜谷中有虞羙人草状如鸡冠花叶相对益州草木记云雅州名山县出虞羙人草唱虞羙人曲应拍而舞酉阳杂俎云舞草出雅州益州方物图赞虞作娱唐人旧曲云帐中草草军情变月下旌旗乱揽衣推枕怆离情远风吹下楚歌声正三更乌骓欲上重相顾艳态花无主手中莲锷凛秋霜九泉归去是仙乡恨茫茫宋黄载万和云世间离恨何时了不为英雄少楚歌声起霸图休野葛荒葵老吴城暮玊貌知何处至今芳草解婆娑只有当时魂魄未消磨 

靡草 

月令靡草死吕氏春秋云孟夏之昔杀三叶而黍大麦注昔终也三叶荠苨葶苈菥蓂也见三禁死则大麦可获矣月令本出自吕氏即以其书解之为宜董仲舒云葶苈枯于仲夏欵冬华于严霜 

兰草 

古乐府兰草自然香生于大道傍腰鎌八九月俱在束薪中孟郊诗昧者理芳草蒿兰同一锄实本古乐府意 

护门草 

王筠寓直诗霜被守宫槐风惊护门草物类志曰护门草出常山取置户下或有过其门者草必叱之一名百灵草 

虎湏草 

龙湏草可为席出虎丘寺虎湏草可为灯炷出金华府春草岩 

乌昧草 

范文正公安抚江淮进民间所食乌昧草乞宣示六宫传诸戚里以抑奢侈乌昧草即今野燕麦淮南谓麦曰昧故史从音为文 

艮岳八芳 

金蛾玊蝉虎耳凤尾素馨渠那茉莉含笑 

伊蒲伊兰 

西域以以为伊字最尊如中国天子也蒲曰伊蒲兰曰伊兰皆加以尊称○伊蒲色即优婆塞中国译为近住○伊兰即中国赛兰香也以其香无比故曰伊兰 

鬘华鬓娇 

末利花一名鬘华见佛经锦带花一名鬓娇见成都古今记 

傍植侧生 

左思蜀都赋旁植龙目侧生荔枝故张九龄赋荔支云虽观上国之光而被侧生之诮杜子羙绝句云侧生野岸及江蒲不熟丹宫满玊壸讳荔枝为侧生虽本之左思张九龄然以时事不欲直道也黄山谷题杨妃病齿云多食侧生损其左车则特好奇耳 

五出六出 

冬至阴极阳生梅桃李杏花皆五出也夏至阳极阴生威灵仙鹿??忩射干凈瓶蕉栀子花皆六出也出音缀 

绵花之始 

通鉴梁武帝木绵皂帐史照释文云木绵江南多有之以春二三月下种既生湏一月三薅至春生黄花结实及熟时其皮四裂其中绽出如绵土人以铁鋋碾去其核取如绵者以竹为小弓长尺四五寸许牵弦以弹绵令其匀细卷为筒就车纺之自然抽绪如缲丝状织以为布按此即今之绵花也○绵有三一曰丝绵出于蚕缉一曰木绵出于交广名班枝花三曰草绵史照释文所言形状是而以解木绵则非也其曰竹为小弓长尺四五寸今之制绵花弓长五六尺以羊肠为弦弹之声如晴雷朱以真有弓弸弸绵一首可证今之绵弓胜于旧矣丘文庄谓绵花元始入中国殆未考史照之说也 

木绵 

唐李啇隐诗木绵花发鹧鸪飞又王叡诗纸钱飞出木绵花南中木绵树大盈抱花红似山茶而蕋黄花片极厚非江南所艺者张勃吴录云交趾安定县有木绵榼实如酒杯口有绵可作布按此即今之班枝花云南阿迷州有之岭南尤多注广洋有班枝花曲 

芋栗 

芋栗木果也庄子所谓徂公赋芧者今讹作茅栗沈存中尝辨其非杜诗园收芧栗未全贫正指此物今以芧栗解作蹲鸱之芋一何远哉 

兰槐 

荀子云兰槐之根是为芷大戴礼兰氏之根怀氏之苞渐之修矣君子不近庶人不服注兰槐香草名槐又作怀本草云蘹者即杜衡也又名衡薇香唐诗情人一去无穷已欲赠蘹香恨不逢即此也 

苦菜 

月令四月苦菜秀今人多不识其的为何物也考神农本草一名荼草一名游冬凌冬不死诗云谁谓荼苦又堇荼如饴尔雅云荼苦菜是也又颜氏家训引易通卦验玄图云苦菜生于寒秋经冬历春乃成一若游冬叶似苦苣而细断之有白汁花黄似菊又按唐王氷注素问引古月令四月吴葵华而无苦菜秀一句本草吴葵龙葵析为二条其形与性所说不殊孙真人千金方治手肿亦用吴葵唐本草注吴葵云即关河间谓之苦菜者亦既晓了矣乃复分苦菜龙葵二条何耶俗作鹅儿菜又名野苦荬 

蒟酱 

含含南方草木状云蒟酱荜茇也大而紫曰荜茇小而青曰蒟酱可以调食故曰酱今永昌人猫以荜茇为豆豉是可证也自本草注以蒟酱为槟榔蒌子非也佐槟榔蒌子自名扶留藤见蜀都赋草木状亦具列于槟榔条下与蒟酱全不同 

御梨 

文选魏都赋中山郡出御梨王昌龄诗霜飞天苑御梨秋 

荣木 

尔雅注荣木梧桐也橐鄂皆五陶诗冉冉荣木结根于兹是也或以为荣华失之 

茶子 

傅巽七诲峘阳黄梨巫山朱橘南中茶子西极石蜜茶子触处有之而永昌产者味佳乃知古人已入文字品题矣 

龙钟 

龙钟竹名年老曰龙钟言如竹之枝叶摇曳不能自禁持也 

鸡菌 

蔡氏毛诗名物解引庄子云鸡菌不知晦朔今本作朝菌○鸡菌菌如鸡冠也与庄子云牂生于突义相叶故云南名佳菌曰鸡堫鸟飞而敛足菌形如之故以鸡名有以也 

鬣葵 

椶榈一名鬣葵又曰蒲葵 

豨首 

尔雅茢薽豕首吕氏春秋云豨首生而麦苶叶神农本草经云夏至之日豕首茱萸先生豕首图经药录谓之天名精一名天蔓菁名精即蔓精转语也又名蟾蜍兰今俗名豨莶草也又蠡实亦名豕首即月令所谓荔挺也以冬至生与此同名异物 

颠冬 

山海经小陉之山有草名??冈赤茎白华如颠冬也颠冬天门冬也 

包茅 

左传尔贡包茅不入包茅山在麻阳茅生脊孟康曰灵茅杨雄曰璚茅三脊也尔雅谓之藐广雅谓之茈薂本草云生楚地三月采阴干徭人以社前者为佳名鸦衔草 

负兹 

诸侯疾称负兹兹草也犹言负薪言有疾不能负草也又云布兹注云兹蓐席也然则负兹者盖言有病而坐蓐伏箦也予观荀子正论篇云琅玕龙兹华瑾以为实注龙兹即今之龙湏席或曰兹与髭同徐广兹者籍席之名列女传琅玕龙疏疑龙疏即龙兹隋书焬帝吹夸示诸番酋长以中国之华盛卖菜者亦籍以龙湏席注龙湏草织戊席也淮上安庆府居人多能织龙湏席史记索隐兹公明草也龙湏草又有此名亦奇 

剌蜜 

梁四公子记高昌国遣使贡蜜梁武帝遣杰公迓之谓之曰剌蜜是塩城所产非南平城者使者不能讳帝开杰公对曰南平羊剌无叶其蜜色白而味甘盐城羊剌叶大其蜜色青而味薄是以知其伪也杰字止见此音曷今人以为豪杰之杰误矣 

万年枝 

谢眺诗风动万年枝唐诗青松忽似万年枝三体诗注以为冬青非旨草木疏云檍木枝叶可爱二月花白子似杏今官园种之取亿万之义改名万岁树即此也 

合浦杉 

刘欣期交州记云合浦东百里有一杉树叶落随风入洛阳城内汉时有善相者说此休征当出王者特遣人伐树庾信诗传闻合浦叶远向洛阳飞吴均诗三秋合浦叶九月洞庭枝薛道衡吴趋行杉叶朝飞向京洛文鱼夜过历吴州皇甫冉诗心随合浦叶命寄首阳薇杨盈川文合浦杉叶飞向洛阳始兴鼓木徙于临武事皆本此始兴鼓木见水经注 

菱芰辨 

武陵记四角三角曰芰两角曰菱其字不一今按菱乃今之菱角芰乃今之鸡头楚词缉芰荷以为衣若是茭叶何可以为衣乎又屈到嗜芰盖决明之菜非水中之芰也审矣缘椘人名菱为芰所以致后世之纷纷也 

稷之名 

稷五谷之长故陶唐之世名农官为后稷其祀五谷之神与社相配以为五谷不可徧祭故祭其长以该之稷又名齐或为粢故祭祀之号稷曰明粢而言粢盛者本之礼运粢醍在堂是也稷又名穄吕氏春秋饭之羙者有阳山之穄然则稷也粢也穄也字有古今异文语有轻重殊音耳以上罗端良说呜呼周公大圣也而曰明农则农亦未易明樊迟圣门高弟也而曰学稼则稼亦未易学丈人隐于农者也亦云五谷不分五谷诚未易分也而况芝英乎 

花九锡 

罗虬作花九锡云一曰重顶幄障风二曰金错刀剪折三曰甘泉浸四曰玊缸贮五曰雕文台座安置六曰画图写七曰艳曲翻八曰羙醑赏九曰新诗咏且曰亦湏兰蕙梅莲乃可披襟若芙蓉踯躅水仙石榴之类何锡之有 

优昙钵 

佛书所言优昙钵罗花其说漫幻不可知今广东新兴县有优昙钵似枇杷无花而实即蜀中无花果也 

花足曰萼 

或问花蒂何以曰跗曰蒂者花足也故其字从足束晢补亡诗白华素足亦指花蒂为足也韦??字从??音吁与华字不同今作韡非韡从韦为义从华为声古者联墙之履曰韡今俗作靴韡字从?为义从韦为声?草木下垂也非精于六书者不能别此 

黄花开四季 

花之色无有同者惟黄者必开于土旺四季之月春季则棠隶夏季则黄葵秋季则菊冬季则蜡梅 

橘柚蒲桃橄榄 

梁使徐君房元魏使陈昭各言方物君房问昭曰蒲桃味何如橘柚答曰津液奇胜芬香减之君房曰金衣素里见苞作贡向齿自消良应不及此南人重橘柚而轻蒲桃也魏文帝诏示群臣曰中国珍果甚多蒲桃当未夏涉秋尚有余暑醉酒宿酲掩露而食甘而不饴脆而不酸冷而不寒味厚汁多除烦觧倦酿以为酒甘于曲蘖醉而易醒道之固已流涎况亲食之耶南方有橘正酸裂人牙时有甜耳他方之果宁有匹者此北人誉蒲桃而贬橘柚也东坡橄榄诗待得余甘回齿颊巳输崖蜜十分甜北人不喜橄榄南人语之曰橄榄回味北人咲曰待他回味时我枣儿巳甜了半日矣坡诗盖戏用此语坡诗又云人生所遇无不可南北嗜好知谁贤可谓达人之言矣 
【八十卷】
花木二 

【花木二】
荷
桐
葵
??旦
桂
桂子 
荔萝 
薜荔 
翠茿 
翠菅 
紫梨 
卢橘 
檽枣 
华苹 
陈枚 
稴穇 
禾?夷稗 
芡华 
眢豆 
桤木 
蒲柳 
西瓜 
锦竹 
扶竹 
筀竹 
竹实 白韭黄 
万条寒玊 
侯骚蠡荠 
桂??磊蓼虫 
男青女青 
蔓菁变莲 
草龙珠帐?
碧桐杯
蘘荷子
五加皮
君子树
君迁树
共枕树
四海亭
梅竹轩
黄柑启
 
柳丝揪线 
睡莲舞草 
杉锦梀绫 
菊有两种 
兔丝燕麦 
范坚石榴赋
??思簩即涩勒
根柢即根蔕
树艺之法 
藙即艾子 
如何随刀而改味
二十四番花信风 

太史升庵文集八十卷成都杨慎着　从子有仁编辑 后学赵开美校 

荷荷芙蕖【又名芙蓉】 

其茎茄其叶蕸其本蔤其花为菡蓞其实莲其根藕其中菂菂中薏○郭璞曰北方人便以藕为荷江东人呼荷叶为芙蓉蜀人以藕为茄或用其母为子花名或用其子为母叶号此皆名字相乱习俗传误 

桐 

东坡云凡木本实而末虚惟桐反之试取其小枝削之皆坚实如蜡而其本皆虚故世所以贵孙枝者贵其实也 

葵 

葵以葵名者蜀葵即戎葵也楚葵水芹也见说文吴葵即苦菜也王氷素问注引用月令苦菜秀作吴葵华水葵莼也泽葵莓苔也鲍照芜城赋泽葵依井锦葵花名诗所谓视尔如收也冬葵菜名今之滑菜也又名露葵终葵繁露也见尔雅名承露可以染蔬俗名胡燕脂又名染姜子龙葵似吴葵而小菟葵莃也一名天葵刘禹锡所谓莬葵燕麦是也蒲葵木名椶树也凫葵荇也一名四叶菜防葵药名地葵地肤也即今扫帚苖广雅丘葵蘬也又名鸭脚 

??旦 

唐韵??旦音湼菜名似蒜生水边今温州有之名沙蒜其茎酷似男根又有淡菜绝类女杀亦阴阳之产也 

桂 

尸子曰春华秋英曰桂王维诗人闲桂花落夜静春山空秋花者乃木犀岩桂耳 

桂子 

刘绩霏雪录载杭州灵隐寺月中坠桂子事似涉怪异余按本草图经云江东诸处多于衢路间拾得桂子破之辛香古老相传是月中下也不知当地何意独无焉宁非月路耶余杭灵隐寺僧云种得一株近代诗人多所著述汉武洞冥记云有远飞鸡朝往夕还常含桂实归于南土所以北方无之南方月路固宜有也月路之说尤怪异漫志之白乐天诗偃蹇月中桂结根依青天天风绕月起吹子下人间自注云杭州天竺寺有月中桂子 

荔萝 

楚辞披薜荔兮带女萝齐书隐逸传该讨芝桂借访荔萝 

薜荔 

楚辞披薜荔兮带女萝注薜荔无根缘物而生不明言为何物也据本草络石也在石曰石鳞在地曰地锦绕丛木曰长春藤又曰龙鳞薜荔又曰扶芳藤今京师人家假山种巴山虎是也【又曰凡木蔓皆曰薜荔】 

翠茿【茿当作筇蓂荚实也】 

江淹去故乡赋北风木?片兮绛花落流水散兮翠茿疏翠茿草名 

翠菅 

木葱生水中如葱而中空又名翠菅王维诗水惊波兮翠菅靡是也此草可为席唐六典东牟郡岁贡葱席六领 

紫梨 

左思蜀都赋有紫梨津润之语注不言其状按蜀有梨树花以秋日其花红色唐李遵有进紫梨表元王秋涧有秋日咏红梨花词可证 

卢橘 

上林赋卢橘夏熟注不言何物近注唐诗三体者指为枇杷世皆宗其说然予观上林赋又有枇杷橪柿之文不应重出也偶阅吴录云朱光禄为建安郡中庭有橘冬月树上覆裹之至明年夏色变青黑味绝美此即卢橘卢黑也此说近是 

檽枣 

檽枣俗作软枣一名牛奶柿一名丁香柿文选蜀都赋所谓梬也蜀中制扇以此果榨油染纸为之北梦琐言后晋赵莹家有檽枣树婆娑异常四远俱见有望气者云合有登台辅者后莹出将入相 

华苹 

祥瑞图曰双莲为苹孝经援神契曰王者德至于地则华苹感注华苹并头莲也 

陈枚 

流甘露于瘣木扇惠风于陈枚【言施恩于衰朽也】 

稴穇 

古歌高田种小麦稴穇不成穗男儿在他乡安得不憔悴 

禾?夷稗 

孟子曰五谷不熟不如禾?夷稗说文稊禾?夷也庄子稊米之在太仓郭璞云稊似稗布地生秽草也庄子又云道在稊稗吕氏春秋饭之羙者阳山之穄高诱注云关西谓之臤?黍冀州谓之臤?黍【口珍切】皆一物也广雅解云如黍黑色稗有二种一黄白一紫黑紫黑者芑有毛北人呼为乌禾人不甚珍农家种之以备他谷之不熟耳合此数解观之以稷为穄贵而为五谷之长尊而配太社之神转相解诂以为乌禾黑稗为孟子庄生之所贱农人之所不甚珍亦由形色相类而误大奸似忠大诈似信况于物乎 

芡华 

菱叶日舒夜敛芡华昼合宵炕故菱寒芡暖○谚云韭为草种乳芡是水琉黄也○芡叶蹙恤如沸梂○苏子由诗芡叶初生绉如縠南风吹开轮转毂紫苞青剌攒猬毛水面放花波里熟森然赤手初莫近谁料明珠藏满腹可谓极体物之妙矣姜梅山诗猬腹出波烹芡实褭蹄和露摘莲房 

眢豆 

眢豆见唐六典音弯左传注眢井亦音剜如人目无瞳子也 

桤木 

姑苏守溪王公济之在阁日论杜诗闻知桤木三年大因问先父桤木蜀产桤字何音先父曰音欹守溪曰当依韵书音楷先父曰音欹则乡人农夫皆识之若作楷音不知何木矣因举王荆公桤木诗曰棹锦江边木有桤野园封植伫华滋地偏幸免桓魋伐岁晚还同庾信移王乃悦服盖王公平昔极爱荆公诗文而此诗王公亦偶不记忆耳 

蒲柳 

世说蒲柳之质望秋先零蒲水杨也王齐地记无棣县有秦王系马蟠蒲堪为箭非菖蒲之蒲也若然岂堪系马又中为箭乎尔雅杨蒲柳其言可证矣 

西瓜 

余尝疑本草瓜类中不载西瓜后读五代合阳令胡峤陷虏记云峤于回纥得瓜种以牛粪结实大如斗味甘名曰西瓜是西瓜至五代始入中国也文选浮甘瓜于清泉盖指王瓜甜瓜耳 

锦竹 

杜子羙有从韦明府续处觅锦竹两三丛诗黄鹤注云考竹谱竹纪无锦竹意以其文如锦名之竹纪有蒸竹??函堕竹其皮类绣岂即此乎余观锦竹他无见惟杜诗有之刘会孟枇杜锦树行云题曰锦树使人刮目锦竹亦新惜无拈出者耳近阅梅宛陵集锦竹诗虽作湘竹纹还非楚筠质化龙徒有期待凤曾无实本与凡草俱偶亲君子室又注其下云此草也似竹而班始知黄鹤有金注之昏耳 

扶竹 

武林山西旧有双竹院中所产修篁嫩筱皆对抽并胤王子敬竹谱所谓扶竹譬犹海上之桑两两相比谓之扶桑也扶竹之笋名曰合欢按律书注伶伦取嶰谷之竹阳律六取雄竹吹之阴吕六取雌竹吹之蜀涪州有相思崖昔有童子丱女相说交赠今竹有桃钗之形笋亦有柔丽之异崖名相思崖竹曰相思竹孟郊诗曰竹婵娟笼晓烟指此竹也又有苦竹黄苦青苦白苦紫苦孟浩然诗岁月青松老风霜苦竹余 

筀竹 

石介诗断霞半赭燕脂木零露偏留筀竹丛筀竹蜀中产罗甸国尤多玊篇筀古惠切竹名伤人则死其竹又名防露言其上密防露下疏来风见竹谱 

竹实 

李畋该闻集云旧称竹实为鸾凤所食今近道竹间时见花开如枣结实如麦江淮号为竹米以为荒年之兆其竹即死信非鸾凤之食也近有余干人来言彼有竹实大如鸡子竹叶层层包褁味甘胜蜜食之令人心肺清凉生深竹林茂密处顷因得之虽日久枯干而味常存乃知鸾凤所食必非常物也 

碧桐杯 

唐人碧桐杯诗酒味杂莲气香冷胜于氷轮囷如象鼻潇洒绝蝇 

蘘荷子 

丘文庄公羣书【抄方】载中蛊毒用白蔼荷引柳子厚诗云云且曰子厚在柳州种之其地必有此种仕于兹土者其物色之盖亦不知为何物也余谓丘公之慱洽而不识世之识者亦罕矣按松江志引急就章注曰白蔼荷即今甘露考之本草其形性正同 

五加皮 

五加皮蜀中名白剌颠陶隐居云酿酒主益人道家用此作灰亦以煮石与地榆并无别法东华真人煮石经曰舜常登苍梧之山曰厥金玊之香草朕用偃息正道此五加也又异名曰金塩王屋山人王常曰何以得长久何不食石蓄金塩母又曰宁得一把五加不用金玊满车谯周巴蜀异物志文章草赞曰文章作酒能成其味以金□草不言其贵文章草即五加皮也 

君子树 

太平御览引广志曰君子树似柽松曹爽树之于庭戴暠诗接越称交让连树名君子江摠诗楹君子树对巾?冕女贞枝皆用此事 

君迁树 

文选蜀都赋平仲君迁皆木名注缺按司马温公名苑云君迁子如马妳俗云牛妳柿是也今之造扇用此柿油【可补文选注】 

共枕树 

潘章有羙容楚人王仲先慕之与同学一见相爱情若伉俪同衾共枕死亦同葬罗浮山塜上生树柯条枝叶无不相抱号曰共枕树 

四海亭 

花名有海字者皆从海外来海棠海榴是也海红花即山茶也海桐花即七里香也亡友陆子渊欲以四花名为四词然不知海红花即山茶也 

梅竹轩 

惹烟笼月竹弄粉团香梅 

黄柑启 

始霜之旦风味照坐擘之香雾噀人脉不粘瓣食不留滓【东坡诗香雾霏霏欲噀人】 

白韭黄? 

作薤?之羙在白韭之羙在黄○? 

万条寒玊 

唐人郊居诗门外晚晴秋色老万条寒玊一溪烟万条寒玊言竹也 

侯骚蠡荠 

广志云侯骚蔓生子如鸡卵既甘且冷轻身消酒又名简子藤萧子云赋所谓简子秋红也○魏武帝食品曰蠡荠子如弹九○二物奇品唐人赋中尝引用之 

桂??磊蓼虫 

楚辞注桂蠹以喻食禄之臣蓼虫以喻放逐之士 

男青女青 

男青木名见罗浮山记女青亦木名见道藏有女青鬼律 

蔓菁变莲 

婺州僧清简园中蔓菁变为莲与晋时长安僧寺葱化为??洍事相类太平御览云豊年则蝗化为虾 

草龙珠帐 

蒲桃藤荫地幅员十丈仰观若帷盖焉其房实磊落紫莹如坠时人号为草龙珠帐 

柳丝揪线 

柳谓之丝揪谓之线【见梦书】 

睡莲舞草 

睡莲夜钊花低入水南海有之○舞草虞羙人草也雅州有之○睡莲亦可对眠柳 

杉锦梀绫 

埤雅檖谓之罗杉谓之锦梀谓之绫言檖木之文如罗梀木之文如绫也初则木文如织后则织文如木故有檖罗杉锦梀绫之号○秦风隰有树檖尔雅檖罗檖其文细密如罗有赤白二种赤罗文棘白罗文缓 

菊有两种 

说文蘜治蘠埤雅曰鞠如聚金鞠而不落故字从鞠周礼后服鞠衣其色黄也又作蘜注日精也散草丽秋株日华子菊有两种花大气香茎紫者为甘菊花此日精也花小气烈茎青味苦为野菊花其花相似惟以甘苦别之其叶可羹其花可酿其囊可枕其实可仙【菊亦有实但难得尔】 

兔丝燕麦 

古乐府云道傍兔丝何尝可络田中燕麦何尝可获言虚名无用也盖兔丝非丝而有丝之名刘禹锡文作兔葵燕麦非也今按兔丝虚名是也燕麦滇南沾益一路有之土人以为朝夕常食非虚名也或者古昔云南未通中国但有燕麦之名未见其实乎 

范坚石榴赋 

红鬒内艳頳牙外标似华灯之映翠幕若丹琼之厕碧瑶 

??思簩即涩勒 

韵书四豪簩字下注云??思簩竹名而不详其说按异物志南方思牢国产竹可砺指甲竹谱云可挫瓜是也崔鷃诗曰时一出轻芒皑皑落微雪又李啇隐射鱼曲曰思簩弩箭磨青石绣额蛮渠三虎力是知亦可作箭今东广新州有此种制成琴样为砺甲之具用之颇久则微滑当以酸浆渍之过信宿则涩复初字又作涩勒东坡诗倦看涩勒暗蛮村 

根柢即根蔕 

韩非子树木有直根有曼根直曰曼横曰柢固其抵则生长深其根则视久【与老子深根固蔕同】 

树艺之法 

后稷教民树艺之法曰五时见生而树生见一而获死又曰五谷生于五木汜胜之曰黍生于榆大豆生于槐小豆生于李麻生于杨大麦生于杏小麦生于桃稻生于柳五木自天生五谷待人生故五谷候于五木也故曰见生而树生也靡草死而麦秋至草木黄落禾乃登故曰见死而获死也 

藙即艾子 

藙鱼既切说文玊篇俱云煎茱萸也汉令会稽郡岁贡藙子一斗字一作艾杨雄蜀都赋木艾椒离本草蜀州食茱萸甚高大有长及百尺者蜀人呼其子为艾子宋景文公艾子赞曰绿实若萸味辛香苾投粒羔?火臛椒桂之匹范石湖成都古今记云艾子茱萸类也实正绿味辛蜀人每进酒辄以一粒投之少顷香满盂醆但藙与艾盖一物相似有食茱萸药茱萸之分如川芎有茶芎药芎之别也 

如何随刀而改味 

顾凯之启蒙记曰如何随刀而改味神异经曰南方荒中有如何之树三百岁作华九百岁作实有核形如枣子长五尺金刀割之则饴非此则辛食之得地仙酉阳杂俎曰祁连山上有仙树一名四味木其实如枣以竹刀剖则苦以木刀剖则酸以芦刀剖则辛以金刀剖则甘即此物也或曰此即仙经所谓火枣 

二十四番花信风 

梁元帝纂要一日两番花信阴阳寒暖各随其时但先期一日有风雨微寒者即是其花则鹅儿○木兰○李花○王?易花○桤花○桐花○金樱○黄艻○楝花○荷花○槟榔○蔓罗○菱花○木槿○桂花○芦花○兰花○蓼花○桃花○枇杷○梅花○水僊○山茶○瑞香○其名具存然难以配四时十二月姑存其旧盖通一岁言也荆楚岁时记小寒三信梅花山茶水僊大寒三信瑞香兰花山矾立春三信迎春樱桃望春雨水三信菜花杏花李花惊蛰三信桃花棣棠蔷薇春分三信海棠梨花木兰清明三信桐花菱花柳花谷雨三信牡丹荼??縻拣花此后立夏矣此小寒至立夏之候也 
【八十一卷】
鸟兽 

【鸟兽】
龙生九子 
八骏 
马
良马 
五花三花 
聋虫 
物有五伦 
物性 
乌燕 
胡燕 
黄蝶 
鹲童?鸟 
鹖鴠 
熊馆 
虎仆 
鶢鶋 
鸧鸹 
玉鸡 
潮鸡 
鹳井 
鬼车 
丝鹩 
山都 
荼首 
翠碧 
鴈马 
虾蟇 
叱拨 
野干 
凫鹜 
批颊 
匽□ 
馋灯 
鱼?匊鱼 
蟹图 
吠蛤 
虸蚄 
怪鱼 
石鱼?瞢 
蚝山 
吉吊 
鰝鬓 
??屯鼍 
蜩螗 
自照 
系臂 
龟卜 
五酉 
灯蛾 
白翎鹊
白头乌
朱鬣马
阿滥堆
鹙啄蝗
鹤在阴
鹌鹑狱
鹭丝谜
信天翁
吐金鸟
王趺踢
漮穴?艮鱼
千人捏
鱼味羙
相马经
考工记
蚶子赞
画狮子赞 
乌贼鱼赞 
禽制在气 
随兕科雉 
宝志公偈 
鸧有二种 
鸟名王母 
足足般般 
鹯鹯周周 
韩卢宋鹊 
燕目?行莺转 
蛇蛄寒螀 
六燕乙鸿 
寻常丈尺 
雀鷇熊蹯 
鹰隼灵龟 
鹿食九草 
黄鸟宿渊 
八蚕之绵 
天禄渴乌 
天鹿辟邪 
水萤草萤 
桐花凤画扇
燕子打海青
鹎鵊非杜鹃
高斋无白鸟
鸳央食射工
海物异名记
杨慈湖誉蚊
金衣公子锦带功曹 
豹文鼠
鼫鼠 
沙鼠 
狐疑鼬预 

太史升庵文集八十一卷 成都杨慎着　从子有仁编辑 后学赵开美校 

龙生九子 

俗传龙生九子不成龙各有所好弘治中孝庙御书小帖以问内阁李文正公具疏以对据圭峰罗玘芦泉刘绩之言承 上问而不蔽下臣之美贤相之盛节也文正尝为慎言今影响记之录于此一曰赑屃形似龟好负重今石碑下龟趺是也二曰螭吻形似兽性好望今屋上兽头是也三曰蒲牢形似龙而小性好呌吼今锺上纽是四曰狴犴形似虎有威力故立于狱门五曰饕餮好饮食故立于鼎盖六曰蚣虫?夏性好水故立于桥柱七曰睚眦性好杀故立于刀环八曰金猊形似狮性好烟火故立于香炉九曰掓图形似螺蚌性好闭故立于门铺首又有金吾形似羙人首尾似鱼有两翼其性通灵不寐故用警巡 

八骏 

八骏之名见于列子而他书所载互有不同今列之于后??嗣骝　汉书作华马??唐人名紫骝今曰枣骝绿耳　一作騄駬又作?囟巾彔?耳赤骥　又作赤马?岂宋世名好头赤白减?木　减?木古牺字形似牛 渠黄　一作駏騜又名翠黄又名此?言黄踰轮　又作踰轮蜀都赋所谓鱼文也马目如鱼刘邵赋盖如飞鹤马似游鱼 山子　又作屾子今之五明马又名玉顶又名叱拨又名玉抱肚又名花抱肚太白诗所谓五花马也古以为奇今以为忌曰破面孤蹄鬼也不骑刘先主之的卢亦是此种的白也犹白颈乌曰的脰乌盗骊　一曰温骊今之铁青色荀子作纤离又作浅骊盗骊言少窃骊色犹九扈名窃玄窃黄也又作騊栗骊栗色也后代转名騊駼 

马 

马之为物最神骏故古之诗人画工皆借之以寄其精工若杜工部苏东坡诸诗极其形容殆无余巧余又爱杜公作九马赞云姚宋庙堂李郭治兵帝下毛龙以驭群英何其雄伟也李焘长编载元佑西域贡马云龙鸬而凤膺虎脊而豹章振鬣长鸣万马皆瘖句亦奇矣 

良马 

归风逮日上取于天文也历块绝尘下取于地理也绿蛇青虬取于龙也紫燕黄鹄取于鸟也言其疾如鸟也惊帆言其迅如帆也疋练言其光如练也其余或取于凤或取于虎或取于鱼或取于兔草木或桃花艾叶兰筯蒲稍采色则玄黄赭白珍宝则金騕褭玉逍遥周公系易之爻则屯涣大畜小牡四爻拟之辝孔子广卦之说则干震坎巽四卦拟其象语曰骥不称其力称其德也 

五花三花 

唐诗朝骑五花马又五花马千金裘杜诗萧萧千里马个个五花文隋丹元子步天歌五个花文以马鬣剪为五花或三花皆象天文也白乐天诗马鬣剪三花唐六典云外牧岁进良马印以三花飞凤之子 

聋虫 

淮南子云马聋虫也而可以通气志犹待教而成况人乎注聋虫喻无知聋虫之名甚奇 

物有五伦 

乐安李氏云虎狼有父子之仁谓其不相食也此语有病恶兽之父子不相食者多矣何独虎狼乎今订云羔乳乌哺有父子之仁蜂房蚁穴有君臣之义睢鸠鸳鸯有夫妇之别鸨行鴈阵有兄弟之序迁莺呼鸡有朋友之情 

物性 

狐狼知孤虚虎豹识冲破 

乌燕 

禽经云乌向啼背栖燕背飞向宿毛诗燕燕于飞庄姜送归妾义取诸此故曰上下其音参池其羽皆背飞之义送别之情也 

胡燕 

玄中记胡燕斑胸声小越燕红襟声大李贺诗劳劳胡燕怨酣春吴越春秋越燕向日而熙丁僊芝诗晓幙红襟燕 

黄蝶 

胡蝶或黑或白或五彩皆具惟黄色一种至秋乃多盖感金气也李白诗八月蝴蝶黄深中物理今本改黄为来何其浅也白乐天诗亦云秋花紫蒙蒙秋蝶黄茸茸 

鹲童?鸟 

刘欣期益州记鹲童?鸟水鸟黄喙长尺余南人以为器盖即今之鹤顶也 

鹖鴠 

鹖鴠不鸣礼月令文也礼引诗又作盍旦注渴旦鸟夜鸣急旦也郭璞方言注鸟似鸡冬无毛昼夜鸣今北方有鸟名寒号虫即此也说文作鳱鴠又作旱?鸟鴠盖自旱省为干故旱?鸟或作鳱也犹禽经鸿鴈之鴈作岸?鸟厈省为干故岸?鸟或为鳱皆古鴈字也然则鹖鴠字正当作旱?鸟省作鳱作鹖非鹖乃斗鸟古以其羽为勇士冠者非此同也盍旦渴旦皆以义借用耳唐诗暗虫啼渴旦凉叶坠相思 

熊馆 

山民云熊于山中行数千里悉有跲伏之所必在石岩枯木中山民谓之熊馆惟虎出百里外则迷失道路 

虎仆 

皇甫松大隐赋书抽虎仆射用牛螉慱物志有兽缘木文似豹名虎仆毛可取以为笔今俗名九节狸张季文尝以此笔见贻信为佳也【牛螉见淮南万毕术】 

鶢鶋 

鶢鶋海鸟今俗名秃秋?鸟是也出景涣小说 

鸧鸹 

左传青鸟氏司分者也杜预云青鸟鸧鴳立春鸣立夏止疏作鸧鷃易通卦验立春杨柳津鸧鸹鸣与左传合然未知此鸟今名为何鸟也 

玉鸡 

水经注昔王子晋与道士浮丘同游伊洛之浦始受玉鸡之瑞于此水○唐宗楚客诗紫庭金凤阙丹禁玉鸡川 

潮鸡 

唐李德裕诗三更津吏报潮鸡临海异物志云石鸡清响以应潮慧躯轻逝以远絷石鸡即潮鸡也 

鹳井 

鹳雀群绕旋飞谓之鹳井必有风雨可对蚁封蚁封户天将大雨也【酉阳杂俎易林】 

鬼车 

鬼车九头鸟也白泽图谓之苍鸬帝鹄书谓之逆鸧夫子子夏见而歌之裴瑜注尔雅言鸧麋鸹是九头鸟也○小说周公居东周恶闻此鸟命庭氏射之血其一首余犹九首○按夫子鸧歌曰逆毛鸧兮一身九尾长兮只言九尾不言九头 

丝鹩 

丝鹩大如鹳俗讹为慈老 

山都 

邓德明南康记云山都形如昆仑奴通身生毛见人辄闭目张口如笑好在深涧中翻石觅蠏噉之 

荼首【音蔡茂】 

慱物记云南郡出荼首其音为蔡茂是贡头鹿名也永昌有之 

翠碧 

唐韵鴗【音立】水狗也注小鸟青似翠食鱼江东谓之水狗陆鲁望翠碧诗云红襟翠翰两参差径拂烟华上细枝春水渐生鱼易得不辞风雨坐多时石林诗话云江淮有水禽号鱼虎翠羽而红首颜色可爱崔德符通羊驿诗云翠裘锦帽初相识鱼虎弯环掠岸飞 

鴈马 

月令春候鴈北秋鸿鴈来又鸿鴈来宾冬鴈北向七十二侯而鴈居其四周易乹为马坤为牝马说卦震坎皆有马象八卦而马象其四何也鴈知埘识序德禽也马引重致远德兽也圣人远取诸物之义也物有德且取之况人乎哉 

虾蟇 

风俗通云一跳八尺两跳丈六从春至冬袒裸相逐无他所掉尾肃肃说者以为虾蟇非也盖言夏马患蚋掉尾振击常肃肃也虾蟇下马音相似唐人名下马陵为虾蟇陵亦此类也 

叱拨 

唐诗紫陌乱嘶红叱拨叱拨马名宋群牧判官王明上群牧故事六卷中载九龙十骥之名称西河东门之骨法无不具焉其说马之毛色九十一种又云叱拨之别有八曰红耳叱拨曰鸳鸯叱拨曰桃花叱拨曰丁香叱拨曰青叱拨曰骝叱拨曰紫骝叱拨曰榆叱拨又曰北方马以叱拨及青白紫纯色绿鬃骝为上騘赤骠騧白赤色为中荏騟騘骆?雚?马?为下 

野干 

庆有腾豻岭山产腾豻状类木猴头正方类人发长尺余常覆面欲有所视辄摇头以手披之○佛书所言野干即此 

凫鹜 

礼曰庶人执鹜尸子曰野鸭为凫家鸭为鹜不能飞翔口庶人守耕稼而已古者以鹜为贽必家畜之禽又取义于不能飞翔可证也管辂云家鸡野鹜犹尚知时滕王阁序落霞与孤鹜齐飞皆误以野鸭为鹜也文人用字或取声谐韵便岂可据乎楚辝泛泛若水中之凫梅都官诗野凫眠岸有闲意梁简文诗寒凫共浦飞其用字体物却不舛误慱雅云凫鹜鸭也亦混家禽野鸟为一矣 

批颊 

唐卢延逊诗树上谘诹批颊鸟牕间壁剥叩头虫王半山诗翳木窥抟黍藉草听批颊元人送春诗批颊穿林呌新绿韩致元春恨诗云残梦依依酒力余城头批颊伴啼乌平明乍卷西楼幙院静初闻放辘轳批颊盖鸟名但不详为何形状耳或曰即鹎鵊也催明之鸟一名夏鸡俗名隔隥鹅 

匽□ 

说文觧□字云匽□也徐铉云虫名盖亦不知何物也余观临海水土志云??黾似句?黾一名匽□又名□鼊一枚有三斛膏 

馋灯 

魧鱼即懒妇鱼也多膏以为灯酒食则明照纺绩则暗佛经谓之馋灯云 

鱼?匊鱼 

说文鱼?匊鱼出乐浪潘国有两乳叶子奇曰奔鱼?孚也名瀱非鱼非鲛色如鲇有两乳在腹下雌雄阴阳类人相传懒妇所化佛书谓之馋灯鸣琼泛醳则明披缃辟纑则暗 

蟹图 

吕亢守台州命工作蟹图凡十二种一曰蝤蚱二曰拨棹三曰拥剑四曰彭蝑五曰竭朴六曰沙狗七曰望潮八曰倚望九曰石虫?困十曰虫?不江十一曰芦虎十二曰彭蜞又有黄甲句?黾鼊蟳虫?韱在海中句?黾鼊岛之东北可补蟹谱之遗然蟹谱亦甚略首不引汲冢书海阳巨蟹其壳专车何邪 

吠蛤 

东坡岭南诗有云稻凉初吠蛤柳老半书虫注不知蛤为何物近览岭表录异云唐林蔼为高州太守有牧童牧牛闻田中有蛤鸣【原注岭南呼虾蟇为蛤】遂捕之蛤跳入深穴掘之乃蛮酋冖?豕蛤乃无踪而穴中得铜皷其旁多铸蛙黾之状疑鸣蛤即皷精也东坡岭南诗即用岭南事岂浅学者可注耶 

虸蚄 

张有复古编以虫名虸蚄书作子方按汜胜之术云牵马令就谷堆食数口以马践过谷为种无蠹虸蚄也虸蚄二字见于汜胜之书汜乃汉人亦云古矣张有生其后一千年余何据而云俗作虸蚄必欲去虫而作子方省则省矣观者只以为人之字安知其为虫乎此其隘而不通东坡所谓强作觧事者也皮日休隐书亦用虸蚄字礼记方以类聚注方虫名即蚄也 

怪鱼 

李淳风感应经云河有怪鱼乃名为鳄其身已朽其齿三作此即鳄鱼也南州志云斩其首干之椓去其齿而更复生 

石鱼?瞢 

杨雄蜀都赋石鱼?瞢水螭石鱼?瞢石鱼也如石燕石蟹之类 

蚝山 

韩文公诗蚝相粘为山十百各自生按本草衍义云牡蛎附石而生磈礧相连如房故名蛎房读如阿房之房【音傍见史记】一名蚝山初生海畔才如拳石四面渐长有一二丈者一房内有蚝肉一块肉之大小随房所生每潮来则诸房皆开有小虫入则合之以充腹宋翟忠惠焦山诗僧居蚝山迷向背佛宇蜃气成吹嘘 

吉吊 

龙生三卵一为吉吊上岸与鹿交或在水边遗精流槎遇粘裹浮木枝如蒲桃焉号紫稍花道枢所谓龙盐有益帷箔者也 

鰝鬓 

尔雅以鰝为大虾出海中者长二三丈游行则竖其须高于水面故其字从高鬓长数尺可为帘也又闽中有五色虾梅虾芦虾???虾苗虾 

??屯鼍 

??屯将风则踊鼍欲雨则鸣故以??屯谶风以鼍谶雨【??屯江猪也】 

蜩螗 

邹杨柳赋蜩螗厉响蜘蛛吐系 

自照 

王符潜夫论蓬中拾自照谓萤火也杜子羙诗暗飞萤自照李长吉诗俊徤如生揉肯拾蓬中萤皆用其语 

系臂 

系臂海错之名杨孚岭南异物赞曰系臂如龟生于海洲欲先捕之必祭必求而不信者风波覆舟 

龟卜 

唐李华谓龟卜之法当废余窃是之盖圣王以麟凤龟龙为四灵而独于龟刳之煮之何其惨也摘巢毁卵则凤不留刳胎刳胎剔孕则麟不游圣王禁之何其仁于麟凤而不仁于龟也书曰鱼鳖鸟兽咸若龟卜之法盛行则自天子以至于庶人皆用之一岁杀龟何啻数百万是鳖亦咸若而龟独不咸若邪古者龟卜亦上世习俗之故圣人不能遽废也龟筮皆有书孔子赞易而不赞龟盖亦欲崇此废彼也自孔子赞易之后筮法盛行卜法废矣亦不见后人之迷于吉凶也且惠迪从逆吉凶在人龟何知焉传称武王伐纣卜而龟焦以至仁伐不仁何事于卜卜之不吉将遂止乎是败大事不细也其后汉高帝入关不闻其卜龟吉而始胜也至汉文帝将入继乃犹龟卜赖得吉兆若其不吉将遂不行汉之大事去矣史记龟策传载宋元王不忍龟之死欲贷之反复千百言愚谓元王之不忍于龟即齐宣之不忍于牛也二君其有仁心者哉宣王以羊易牛善矣元王听卫平得龟可霸之说卒杀其龟何曾闻元王之兴且霸乎余以为龟卜衅锺皆可废也且古之衅锺与皷以为除去妖灾也今世此法不行亦未见皷锺之为人妖灾也 

五酉 

孔子厄于陈蔡夜有一人长九尺皂衣高冠咤声动左右子路出与战相抟久之孔子曰何不探其腮如其言仆于地乃一大鳀鱼也孔子曰此物胡为来哉吾闻物老则群精依之凡六畜之物皆能为怪故谓之五酉五行之方皆有其物酉者老也物老则为怪也杀之则已 

灯蛾 

俗传灯蛾萤火所化故慕光 

白翎鹊 

札木言于汪罕曰我于君是白翎雀他人是鸿鴈耳白翎雀寒暑常在北方鸿鴈则南飞就暖耳言已心坚而他人心不可保也 

白头乌 

三国典略曰侯景纂位令餙朱雀门其日有白头乌万许集于门楼童谣曰白头乌拂朱雀还与吴杜工部诗长安城头头白乌夜上延秋门上呼盖用其事以侯景比禄山也而千家注不知引此 

朱鬣马 

符坚时大宛献天马朱鬣五色凤膺鳞身【王维诗玊角羓与朱　鬣马】 

阿滥堆 

骊山多飞禽名阿滥堆明皇御玉笛采其声翻为曲子名焉左右皆传唱之【尉遅偓中朝故事】 

鹙啄蝗 

元成宗大德三年杨州淮安蝗在地者为鹙啄食飞者以翅击死诏禁捕鹙 

鹤在阴 

鹤爱阴而恶阳雁爱阳而恶阴易曰鸣鹤在阴传曰鸿鴈随阳故汲冖?豕书目鹤曰阴羽【见王会篇】禹贡名鴈曰阳鸟 

鹌鹑狱 

范百禄曰牵牛以蹊田而夺之牛此王安石鹌鹑狱也【谓牵引相以入】 

鹭丝谜 

杜牧之咏鹭丝诗霜衣雪发青玊嘴群捕鱼儿溪影中惊飞远映碧山去一树梨花落晚风【分明鹭丝谜也】 

信天翁 

信天翁鸟名滇中有之其鸟食鱼而不能捕俟鱼鹰所得偶坠者拾食之兰廷瑞诗云荷钱荇带绿江空唼鲤含鲨浅草中波上鱼鹰贪未饱何曾饿死信天翁亦可以为讽也廷瑞滇之杨林人 

吐金鸟 

酉阳杂俎云魏明帝时昆明国贡辟寒鸟常吐金屑如粟昆明今为云南腹里之县不闻此鸟其远至夷徼亦不闻也成式之好张大虚无之言其着酉阳杂俎亦似郭子横洞冥记唐人杜阳杂编全构虚诳殊无一实或者远夷多诈以金屑饲鸟欺侮中国如秦蜀金牛之事未可知也 

王趺踢 

尔雅王趺踢郭景纯注云即螲蟷似蜘蛛在穴中有盖邢昺疏曰此蜘蛛之一种也穴居布网穴口唐刘崇远金华子云长安闾里中小儿竞以纤草剌地穴间戏以手抚地曰颠当出来既见草动则钓出赤色小虫子形如蜘蛛江南小儿谓之钓骆驼其虫子之背若驼峯也搢绅会同时有以此质疑众皆默然有明经刘寡辞者曰此尔雅所谓王趺踢也景纯之注可校焉证之于书众皆称服慎按小儿呼颠当即趺踢音之反也螲蟷也蛈蜴颠当也字不同耳此可补尔雅疏之遗 

漮穴?艮鱼 

方言康之为言空也注漮穴?艮空貌亦丘墟之空无也庄子曷胡视其穴?艮亦指墟墓言可证今澄江有鱼滇人呼为漮穴?艮鱼其鱼亦干而中空 

千人捏 

千人捏似蠏大如钱壳甚坚壮夫极力捏之不死俗言千人捏不死因以为名或以谑市倡 

鱼味羙 

谚云宁去屡世宅不去制?鱼鱼额言其味羙也又里语云洛鲤伊鲂贵于牛羊言洛水浑深宜鲤伊水清浅宜鲂也人曰居就梁水鲂今辽东梁水之鲂特肥而厚 

相马经 

伯乐相马经有隆颡跌目蹄如累曲之语其子执马经以求马出见大蟾蜍谓其父曰得一马略与相同但蹄不如累曲尔伯乐知其子之愚但转怒为笑曰此马好跳不堪御也所谓按图索骏也韩文公诗飞黄腾踏去不复顾蟾蜍亦影略用此事 

考工记 

考工记厶脰鸣者以注鸣者以旁鸣者以翼鸣者以股鸣者以胷鸣者郑玄注脰鸣??黾黾之属注鸣精列属旁鸣蜩蝉属翼鸣蟋蟀属股鸣螽斯属胷鸣荣原属许氏说文虫?匊??黾詹诸以脰鸣者荣蚖蛇医以注鸣者禅以旁鸣者虫?矞蟥以翼鸣者蜙蝑以股鸣者蠵大龟以胷鸣者二家解不同可以参考 

蚶子赞 

蚶子蚌属形如瓦筒横从其理五味具充又千岁蝙蝠化为魁陆别名为蚶形似瓦屋 

画狮子赞 

东坡题狮子曰圆其目仰其鼻奋髯吐舌威见齿舞其足前其耳左顾右盻喜见尾虽猛而和盖其戏岩岩高堂护燕几啼呼颠沛走百鬼呜呼妙哉古陆子 

乌贼鱼赞 

鱼有乌贼绝短八足集足在口缩喙在腹形类鞋囊其名乌贼吸吸噀墨迷射水慝【海物名记】 

禽制在气 

阴符经云禽之制在气王起云玄龟食蟒飞鼠断猿狼虱啮鹤青要食虎皆以小制大言在气不在形也 

随兕科雉 

吕氏春秋楚庄王猎于云梦射随兕而获之申公子培劫而夺之王欲诛之左右谏止不出三月子培病死子培之弟请曰臣之兄有功于车下臣尝读故记云杀随兕十不出三月王令人发平府视故记果然乃厚赏焉说苑亦载此事而以随兕为科雉何子元余冬绪录云随兕科雉不见他书今人亦无有识之者余谓子元但求之书而不求之悟也随兕者随母之兕科雉者甫出科之雉岂有别物哉 

宝志公偈 

人言斑鸠拙我道斑鸠巧一根两根柴便是家缘了 

鸧有二种 

列子汤问篇蒲且子之戈也弱弓纤缴乘风振之连双鸧于青云之上相如赋双鸧下玄鹤加以为游猎之盛楚辞崔?鸟酸臇凫煎鸿鸧注鸧鹤也淮南子凤皇曾逝万里之上鸿鹄鸧莫不惮焉盖崔?鸟之类以其苍色故曰鸧物类相感志玄鸧长足群飞天将霜必先鸣鸧之惊露也此鸧之一种说文鸧麋鹄也关西呼为鸹鹿此又一种故名混麋鹿裴瑜注尔雅曰麋鸹是九头鸟夫子与子夏河上所见奇鸧九首既云奇鸧则非常鸧矣刘騊駼玄根赋一足之夔九头之鸟是也河上歌又言其一身九尾信为妖物也杜诗三更鸧鸹呼又啼鸹催明星此则常鸧尔又有秃鸧风止则下风起而后去急就章所云乘风即爰居也又别一种 

鸟名王母 

齐郡函山有鸟名王母使者昔汉武帝登山得玉函长五寸帝下山函化为鸟飞去世传山上有王母药函常令鸟守之杜诗子规夜膏山竹裂王母书下云旗翻 

足足般般 

薛道衡文足足怀仁航般扰义足足凤也般般麟也说文凤鸣节节足足相如封禅书般般之兽乐我君囿 

鹯鹯周周 

禽经鹯鹯之信不如鹰周周之智不如鸿 

韩卢宋鹊 

义训曰韩卢宋鹊良犬也卢纯黑色鹊黑白色李贺训练香熏宋鹊猎犬而以香熏之盖贵公子骄奢之习犹庄子云爱马者以蜃盛溺朼 

燕目?行莺转 

禽经燕以狂目?行莺以喜转○目?行视也夏小正来降燕乃睇转曲名莺声似歌曲故曰转 

蛇蛄寒螀 

风土记蛇蛄鸣于朝寒螀鸣于夕○此蝉也而分一蟪蛄朝蝉寒螀夜蝉也 

六燕乙鸿 

佃谢吏部尚书表六燕相停试试铨衡其轻重乙鸿辽远欲审别其飞翔○九章筭术五雀六燕飞集于衡衡适平一雀一燕而异处则雀重而燕轻○张融曰鸿飞天首辽远难明楚人以为凫越人以为乙鸿常一耳 

寻常丈尺 

禽经云鵻上无寻鹨上无常雉上有丈鷃上有赤上言飞而上也鵻之上不能寻鹨之上不能常鹨雉子也倍寻曰常雉上能丈故计丈曰雉左传都城百雉是也鷃之上能赤赤古与尺通庄子云斥鷃斥亦尺也 

雀鷇熊蹯 

杜弼移檄梁武云徒探雀鷇无救府藏之虚空请熊蹯讵延晷刻之命雀鷇赵王主父为故太子章所逼饿死事熊蹯楚成王为太子啇臣所弒事其后台城之祸索蜜不得何以异此庾信哀江南赋亦云探雀鷇而未饱待熊蹯而讵熟弼言于未形之先信述于巳形之后其偶合耶抑有意耶 

鹰隼灵龟 

抱朴子曰八卦生鹰隼之所被六甲出灵龟之所负说者谓鹰隼之羽文亦有八卦之象未验无以知其然否也 

鹿食九草 

山谷有一帖云胡居士尝言鹿性惊烈多别粮草恒食九物余则不尝九草者一曰葛叶及花鹿葱鹿药白蒿水芹甘草齐头蒿山耳荠苊也享神用其肉者以其性烈清凈故也凡饵药者勿食鹿肉必不得力以鹿常啖觧毒之草能散诸药性也此可补本草及齐民要术之遗 

黄鸟宿渊 

韩文公诗注引东方朔诗海水暴竭黄鸟宿渊 

八蚕之绵 

文选吴都赋国税再熟之稻乡贡八蚕之绵注引刘欣期交州记云一岁八蚕茧出日南也慎按汉俞益期笺云日南蚕八熟茧软而薄又永嘉记云永嘉有八辈蚕一曰蚖珍蚕三月绩二曰柘蚕四月初绩三曰蚖蚕四月绩四曰爱珍五月绩五曰爱蚕六月末绩六曰寒珍七月绩七曰四出蚕九月初绩八曰寒蚕十月绩凡蚕再熟者皆谓之珍此则八蚕之实也李贺诗将餧吴王八茧蚕则直谓一蚕之收当八茧耳一岁八绩恐夸者之过也 

天禄渴乌 

汉灵帝修南宫铸天禄虾蟆转水入宫又作翻车渴乌洒路○天禄即大虾蟆伯乐之子按图索骏以虾蟆为马即天禄也天禄之形汉人多刻石肖之于古诗所谓天鹿辟邪眠莓苔也 

天鹿辟邪 

一角为天鹿两角为辟邪 

水萤草萤 

萤火有二种有草萤有水萤梁萧和赋云聊披书以娱性悦草萤之夜翔此草萤也唐李子卿有水萤赋云水萤为虫惟虫能天彼何为而化草此何事而居泉腹可自持故无耿于蟹足能自运亦自邻于蚿色动波间状珠环于合浦影悬潭下若星聚于颖川此水萤也月令腐草化为萤说文作蠲觧云马蠲也淮南子作蚈皆水萤之名状亦犹蝶有草蝶水蝶二种云 

桐花凤画扇 

李德裕画桐花凤扇赋序云成都夹岷江矶岸多植紫桐每至春暮有灵禽五色小于玄鸟来集桐花以饮朝露及花落则烟飞雨散不知其所往有名工绘于素扇余戏作小赋书其上其略曰缋兹鸟于珍箑动凉风于罗荐发长袂之清香掩短歌之孤啭愚按此则川扇之始也今川扇一种以青纸为地画人物花鸟于上此其遗制乎刘缋霏雪录云即东坡词所谓绿毛么凤俗名倒挂者唐僧隐蛮诗五色毛衣比凤雏深丛花里只如无羙人买得偏怜惜移向金钗重几铢又刘言史有题蜀客杨生江亭云垂蕬蜀客涕沾衣岁尽长沙未得归肠断锦城风日好可怜桐鸟出花飞李之仪有阮郎归一词咏倒挂云朱蜃玉羽下蓬莱佳时近早梅探花情味久安排枝头开未开○亡?鬼欲断恨难裁香心休见猜果知何逊是仙才何妨如梦来自注云此鸟以十二月来一名收香倒挂又名探花使性极驯好集羙人钗上宴客终席不去人爱之无匠害尤为异也 

燕子打海青 

海东青鹰之鸷猛者也燕子之弱能剪之猎者知其事元欧阳玄词鹰房持猎回车驾郄道海青逢燕怕 

鹎鵊非杜鹃 

韵书鵊字注云杜鹃此觧非鵊鹎鵊也唐诗作批鵊今名山呼其鵊上有一点白宋欧阳公有鹎鵊词略云龙楼凤阁欝峥嵘深宫不闻更漏声红沙蜡烛愁夜短绿窓鹎鵊催天明盖直宿禁中所作也审如韵书之言则宋初宫禁已有杜鹃不待邵子天津桥始闻矣殊可笑也 

高斋无白鸟 

荆州江古岸有李姥浦浦中作无蚊蚋之患梁元帝金楼子云荆州高斋无白鸟余亟寝处其中及移余齌则蚊声如雷数又之间如此之异何子元云北京某街蚊多某坊蚊少其无蚊处虽帐幕可无顾士廉云松江亦然又某门外城河中可里余绝无一蚊郡人暑月尝移舟避宿其间余以何顾两公之言参之水经注纪李姥浦金楼子纪高斋二事信有此理滇中环湖苦多蚊而宝珠寺乃绝无影响其堙不可晓也 

鸳央食射工 

春秋经书有或?虫传云南方滛女气所生一名短狐状如鳖含沙射人又名射工玄中记云长三四寸鸳央鸑鹫蟾蜍悉食之 

海物异名记 

海物异名记密丁魁蛤之子也江瑶柱海月也天纳瓦陇蚶子也膏叶盘海镜也西施舌鳣子也西施乳河鲀月?高也 

杨慈湖誉蚊 

江山黄借庵戏作驱蚊赋一篇谓虎可德化鳄可文驱蚊最不灵为血肉丧躯其借以垂戒亦正论也杨慈湖简作夜蚊诗反其意而誉蚊谓其傍耳皆雅奏触面皆深机胜于人之耳提面命而顽锢莫晓盖以蚊为灵于人也异哉其见乎夫麟凤龟龙世莫不以为灵物蚊蝇蚤虱世莫不以为恶虫自六朝至宋元虽文士诗客嘲辝戏语未有誉蚊蝇蚤虱而贬麟凤龟龙者况以蚊而贬人乎慈湖主张象山之禅学一时从其说者犹少故愤而发此言耳慈湖深入禅学既谓蚊为灵物何不学古禅僧躬至团风阳罗以身斋饿蚊乎议论一偏如此可以讲学明道邪 

金衣公子锦带功曹 

吐绶鸟谓之锦带功曹即诗所谓卭有旨虉也虉本草名而纹似绶故字从鹝从艹 

豹文鼠 

郭璞尔雅序豹鼠既辨其业益显注汉武帝时谓孝廉郎终军既辨豹文之鼠人服其慱物争相传授尔雅之业又挚虞三甫决录云窦攸举孝廉郎光武大会灵台得鼠如豹文以问群臣莫有知者攸对曰鼮鼠也见尔雅诏案密书如攸言赐帛百匹此事盖两见 

鼫鼠 

易鼫鼠贞厉注以为贪而畏人按玊编鼫鼠头似兔尾有毛黄黑色按形状乃今之鼠狼也故贪而畏人象之 

沙鼠 

沙鼠今之黄鼠也 

狐疑鼬预 

梁黄门侍郎明少遐曰狐性多疑鼬性多预狐疑犹预因此而传耳乃知犹即鼬也 

流离 

尹子曰诗咏流离史书枭獍流离鸟名少好长丑盖毛郑旧说也 

鵙 

月令鵙始鸣鵙即慱劳也左传谓之伯赵乐府谓之百劳今不识为何鸟按禽经注云伯劳飞不能翱翔直剌而已形似鸜鹆但鸜鹆喙黄伯劳喙黑以此别之易林曰鵙必单栖鵹必匹飞此鸟好只飞未尝双性亦能击抟鹰集于林则盘旋鸣聒俟鹰飞辄击之俗呼为凤皇皂隶言百鸟畏之也蜀中名驾鵹滇中名铁鹦哥又名榨油郎五更辄鸣不止至曙乃息 

文人误谬 

蔡中郎以反舌为虾蟆淮南子以蛩为蠛蠓诗义以蟊为蝼蛄高诱以干鹊为蟋蟀误谬何啻千里 

太平 

汉书三登曰太平○北史积储九稔谓之太平凤文明之祥太平之象故以是终焉 

【跋】 

订刻太史升庵文集跋 昔司马子长论相如上林赋曰,与诗之讽谏无异也.班孟坚评之,则有曲终奏雅之讥.窃甞駴其言云,近太史杨升庵先生折衷其说,以战国讽谏之妙,惟司马相如得之,司马上林之旨,惟杨子云校猎得之.则所谓得之于内不可得而传览者,升庵先生盖有玄觧,非但能读千赋已也,故其形之著述赋咏,所以究天人之际,通古今之变,厥恊六经异传,整齐百家杂语,何歉于下逮庄□太史所录,子云相如同工异曲之言哉.抚台澽滨张公按台可泉□公,雅重先生之文也,网罗放失,命采其语可论者,着于篇表章文献,兴士树风者至矣.以不佞曾与校雠之役承命为序,窃以升庵文章之可传于后,得两台之论扬而益彰矣.愚何能复赞一词.敬书其订刻之岁月,俾览斯集者庶有考焉.万历十年孟冬吉日四川按察使揭阳郑旻世穆谨跋 

万历乙亥余之出守西川也,时与沔阳陈玊□谋刻升庵杨太史文集,已而弗□.岁辛巳余再入蜀,承抚台澽滨张公 侍御可泉宋公檄,购先生从子益所公得家本数种,与未梓者若干篇,不揣寡昧,删重复稡菁英,稍加品列,肇壬午之春厯三时而竣于仲秋.卷分八十一,取阳数也,部总二十八,象列宿也.首凤赋而迄太平,非所以纪文眀之盛事乎.会时务紏纷,校雠盖取诸夜,以故择焉不精次焉不详,谓为先生属草可也.观斯集者庶其有以亮之.重阳日后学蔡汝贤用卿谨跋 
