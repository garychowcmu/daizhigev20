四库辑本别集拾遗  栾贵明辑
目录
　序 
　《武英殿聚珍版丛书》所收四库辑本别集二十八种拾遗
　　赵湘：《南阳集》六卷
　　　柘湖 
　　　翻经台 
　　　望云岩诗  
　　宋庠：《元宪集》三十六卷
  　　同吴侍郎小园池上送杨端明归马上口占诗 
　　　二月社日到都门见花卉初发诗 
　　　读党人篇 
　　　尚书工部郎中太原王君诗序 
　　　论唐书及五代史札 
　　　翰林学士尚书刑部郎中知制诰丁度翰林学士尚书刑部郎中知制诰晁宗并可尚书右司郎中依前充职翰林侍读学士谏议大夫梅询可给事中依前充职制 
　　　环州洪德寨熟户白马族巡检殿侍勃木滟男嵬环州洪德寨熟户白马族军主你埋男者滟多你并可银青光禄大夫检校国子祭酒兼察御史武骑尉充本族军主制 
　　　溪洞彭师虫可银青光禄大夫检校国子祭酒兼监察御史武骑尉制 
　　　庆州蕃部罗泥男障罗可银青光禄大夫检校国子祭酒兼监察御史武骑尉制 
　　　前乡贡九经王元亨可守国子监主簿制 
　　　尚书屯田员外郎致仕郭申男昕可试将作监主簿制 
　　　向敏中孙纺可试将作监主簿制 
　　　驾部员外郎致仕田士亨男锡可试将作监主簿制 
　　　屯田员外郎致仕范渭男孝恭可试将作监主簿制 
　　　尚书驾部员外郎致仕魏蒙男中师可试将作监主簿制 
　　　侍卫亲军马军都虞候高阳关部署石元孙门客颜雅言可践将作监主簿制  
　　宋祁：《景文集》六十二卷，附《宋景文公笔记》三卷
　　　贾子明出东原采撷野蔬并诗见寄 
　　　早春夙兴 
　　　远行诗 
　　　茶蕊花 
　　　奉檄汉上和兄长廷评喜于邂逅 
　　　反太玄诗 
　　　偶成诗 
　　　漫成 
　　　滕寺守丞弃导江宰还家侍太夫人 
　　　台州白云山北凈名庵般若台记 
　　　淮海丛编集序 
　　　孙承旨启 
　　　杨承旨启 
　　　与丁承旨启 
　　　代赐生饩表 
　　　红铜觜 
　　　王球可工部郎中张叔詹卢安并比部员外郎制 
　　　吃咩族军主吃埋将授银酒监武制 
　　　祭收地神文 
　　　祈马步神文 
　　　故皇叔祭文 
　　　王伟祭文三道 
　　　附录
　　　　宋景文公笔记 
　　胡宿：《文恭集》四十卷
　　　寄苏台知府蒋密学 
　　　酬杭州知府蒋密学以移漕见赠之什 
　　　览海东相公伊川集 
　　　论河北急递铺非机密不得辄发奏议 
　　　陈太素等至中舍海词 
　　　醴泉观雅饰真君圣像祭告青词  
　　强至：《祠部集》三十五卷
　　　河北道中怀故乡 
　　　送吕监簿归淮南侍下 
　　　代谢两提刑及王工部状 
　　　谢通判国博季点状 
　　　谢燕王召赴筵状 
　　　副使 
　　　谢燕王饯筵状 
　　　回谢中京留守状 
　　　谢中京留守召赴筵状 
　　　谢中京留守饯筵状 
　　　谢中京留守攀迎状 
　　　谢诸州攀迎状 
　　　谢请赴筵状  
　　王珪：《华阳集》六十卷
　　　新馆 
　　　就日馆 
　　　望京馆 
　　　柳河馆 
　　　长兴馆绝句 
　　　一题白马馆 
　　　南海馆中 
　　　即目 
　　　失题 
　　　小儿致语 
　　　回吕参政谢给事书 
　　　谢翰林学士承旨表 
　　　谢翰林学士承旨笏表 
　　　典记夫人王氏堂祭文 
　　　附录
　　　　许光疑：华阳集序 
　　　　王仲修：进家集表   
　　刘敞：《公是集》五十四卷
　　　农父(二首四言) 
　　　农哀(前人) 
　　　宿乌沙 
　　　读列子赠几太博胜之殿丞君章监丞 
　　　回风馆 
　　　临都馆 
　　　张三馆有前岁赴举时题字处作 
　　　自恩平还题嵩台宋隆馆 
　　　和张景纯初置馆中 
　　　松子岭诗 
　　　和尚叔父病目 
　　　晚晴小园 
　　　伏日寻邻几不见 
　　　种麦 
　　　读太玄 
　　　方壶圆壶 
　　　诗话  
　　刘攽：《彭城集》四十卷 
　　　南湖诗二首 
　　　颍水作寄陈州诸故人 
　　　佚老堂为马给事题 
　　　咏列子 
　　　大安病酒留半日王守复来招不往送酒解酲因小饮江月馆 
　　　还馆诗 
　　　次韵和王四馆宿 
　　　初秋馆中呈诸公 
　　　题平山马铺 
　　　灯夕 
　　　次韵和王舍人灯夕见寄 
　　　灯夕陈大夫来会张承议以病不出有诗赠陈次韵和之 
　　　灯夕寄呈张学士 
　　　冠有记过之史赋(成人之后，宜此示戒) 
　　　为韩相贺史馆相公启 
　　　贺江宁相公启 
　　　贺宋相公启 
　　　贺吕开封启 
　　　贺晏相公启 
　　　贺刘相公启 
　　　朝奉郎试中书舍人苏辙可户部侍郎制 
　　　宣义郎吕由诚可卫尉寺主簿制 
　　　延州藩落都虞候俄千男仲政可三班借职制 
　　　三班奉职孙轸男忠臣可三班借职制 
　　　汉州助教锺迪可三班借职制 
　　　蕃官惠逋移厥可三班借职制 
　　　皇太后殿管勾文字夏崇可三班借职制 
　　　李佛郎与右班殿直梁仲文李养并与三班借职制 
　　　皇太后殿管勾文字朱宗懿可三班借职制 
　　　一班殿侍卫涓可特授三班奉职制 
　　　蕃官可三班奉职制 
　　　蕃官京结京铎拶并可三班奉职制 
　　　殿前东西班弓箭手刘密可三班借职制 
　　　故御前忠佐步军副都头成宗男京可三班奉职制 
　　　李贵男遵可三班奉职制 
　　　故朝奉大夫权知陕州军府事陈君墓志铭 
　　　徐起墓表 
　　吕陶：《净德集》三十八卷
　　　芙蓉 
　　　再咏芙蓉 
　　　相台道中 
　　　雄州村落 
　　　和行金堂峡思云顶  
　　刘挚：《忠肃集》二十卷
　　　路作茅斋成有诗次其韵 
　　　三老堂故殿中丞王公筑于别墅公自称逸老故太常少卿卿公称拙老兵部郎中士公称野老三老相与会堂上因名 
　　　石棋局 
　　　清明后一日下沙 
　　　玉堂集序  
　　陆佃：《陶山集》十四卷
　　　除馆职谢丞相荆公启  
　　刘跂：《学易集》八卷
　　　虏中作 
　　　贺大路公启  
　　毕仲游：《西台集》二十卷
　　　离蒲中简游景叔知府少卿 
　　　岁时杂咏诗序 
　　　贺除振夫侍郎启 
　　　毕子庄墓志铭  
　　周行己：《浮沚集》八卷
　　　次邢元辅知府韵 
　　　祭二十叔文  
　　张守：《毘陵集》十六卷
　　　席大光邀同赋墨梅花(颜博士画)六首 
　　　退老堂 
　　　贺秦左相除太师启 
　　　乞蠲减月桩札子 
　　　论军兵老小札子 
　　　论宰臣不当亲自拣兵札子 
　　　车驾经由常州乞上殿札子 
　　　乞宣取司马温公文集札子  
　　汪藻：《浮溪集》三十六卷
　　　退老堂 
　　　宿招贤馆 
　　　尽心堂为张丞相题 
　　　跋半山诗 
　　　贺状元及第启 
　　　贺朱胜非启 
　　　谒社稷祝文 
　　　祭鲁国太夫人文 
　　　祭寿光县君文 
　　　祭靖安县君文 
　　　祭赵淑人文 
　　　祭远祖显灵英济王文 
　　　进士陈大川程百之并迪功郎制 
　　　枢密院主事王露可兵房副承旨制 
　　　失题  
　　曾几：《茶山集》八卷 
　　　投壶 
　　　投壶全中戏成 
　　　次韵陈鲁山正字社日同游西湖 
　　　郡斋偶成 
　　　观四种梅 
　　　柔桑陌 
　　　读吕居仁旧诗有怀其人作诗寄之 
　　汪应辰：《文定集》二十四卷
　　　清虚庵 
　　　跋王直讲集 
　　　贺林侍郎启 
　　　贺户部王侍郎启 
　　　及第谢丞相启 
　　　及第谢信州太守 
　　　乞差文臣知兴元府札子 
　　　乞申严元置斥堠铺指挥札子(干道三年正月) 
　　　祭王詹事文 
　　　祭陈待制  
　　王质：《雪山集》十六卷
　　　过洞庭 
　　　黄香梅 
　　　墨梅 
　　　和沈述之与俞舜俞题墨梅 
　　　题龚嘉谋墨梅 
　　　题俞舜俞墨梅 
　　　近村 
　　　过隆中村 
　　　集少陵佳句题和政堂呈使君 
　　　圣灯记 
　　　题李赞可掀篷梅轴 
　　　再题  
　　赵蕃：《干道稿》二卷，《淳熙稿》二十卷，《章泉稿》五卷
　　　松湖 
　　　成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵 
　　　谢答严用韵送绿萼梅 
　　　次韵何叔信二月蜡梅犹盛之作 
　　　咏蜡梅 
　　　朱村道中 
　　　独行五首 
　　　初八日人事少闲命车出游因以寻诗首访滕王阁纷然屠沽思为之败已过东湖得孺子亭亭阁幽邃乃陈阜卿复作者一时诗板甚多择数知名句录之又东数步得孺子祠有像设及曾公衮书南丰所作祠堂记及沈持要重立岁月壁崩粪积殊异敬事迤逦避雨入持寺谒澹台子羽墓阅雷公祠墓有大篆立于其前祠有乐章无尽所作雨止绝南昌县径还舣舟之地作五诗 
　　　过贵溪数里望月岩作 
　　　公择客于玉山簿尉之馆忽有挽为宜黄之行者公择过余谋之作诗呈公择兼简簿尉 
　　　闻邑中灯夕颇盛作诗呈子肃 
　　　为龙泉令赵舜徒题  
　　彭龟年：《止堂集》十八卷 
　　　盆花示儿 
　　　袁州万载县月桩记 
　　　邹道乡公冠子文 
　　　辞免除台簿申省状 
　　　乞解罢台簿申省状 
　　　辞免依旧充台簿申省状 
　　　陈克斋先生哀辞 
　　　临安为位哭克斋陈先生文 
　　　祭陈克斋先生文 
　　　祖祭陈克斋先生文 
　　　经解 
　　袁燮：《絜斋集》二十四卷
　　　隐求堂记 
　　　绍兴府重建贤牧堂记 
　　　跋吴晦夫社仓 
　　　己见札子 
　　　轮对札子 
　　　省兵札子 
　　　议论对札子 
　　　经筵讲义  
　　韩元吉：《南涧甲乙稿》二十二卷
　　　题南阳集 
　　　跋山谷送徐隐父二诗草 
　　　跋吕居仁与魏邦达昆仲诗 
　　　跋吕居仁韩子苍曾吉甫诗 
　　　辞免知建宁府札子 
　　　祭资政殿大学士贺公文 
　　　登对录  
　　袁甫：《蒙斋集》二十卷
　　　无咎铭赠杨廷润并序 
　　　止善斋铭 
　　　存诚斋铭 
　　　养正斋铭 
　　　蔡仲龙除秘丞兼屯田杜范除秘书郎制 
　　　经筵讲义 
　　　祭甥林庆中知县文  
　　高斯得：《耻堂存稿》八卷
　　　次魏明己表弟韵送刘长翁赴福建仓 
　　　尊贤堂记  
　　王寂：《拙轩集》六卷
　　　咏五湖 
　　　高村马上口占 
　　　过麻棘铺不觉欣然似有西归之兴马上戏成一诗他时当以麻棘部落错欢喜铺  
　　仇远：《金渊集》六卷 
　　　偶作 
　　　无题 
　　　后园野池诗 
　　　东园赏红梅 
　　　顷溧水归登官塘汤汉章义门(景云) 
　　　村中语 
　　　村舍即事 
　　　程公明家玉蕊花 
　　　送李介甫赴官塘汤氏馆 
　　　元夕恩霈即事 
　　姚燧：《牧庵集》三十六卷 
　　　黄门飞鞚图 
　　　有元故奉训大夫同知威楚开南等路总管席君神道碣铭并序  
　《四库珍本丛书初集》所收四库辑本别集六十一种拾遗
　　夏竦：《夏文庄公集》三十六卷
　　　秋日村路 
　　　宫苑花 
　　　宰辅部实党篇序 
　　　光武二十八将功业先后论 
　　　主父偃请城朔方论  
　　华镇：《云溪居士集》三十卷 
　　　海门诗 
　　　玉蕊花并序 
　　　晚宿张三馆 
　　　部队 
　　　失题 
　　　花村二首 
　　　题杜工部诗后 
　　　论礼 
　　　上淮东闾提刑书 
　　　上扬州知府钤辖吕大资 
　　　谢国子祭酒举学官启 
　　　代高邮县祭故运使蔡学士文 
　　　失题 
　　吕南公：《灌园集》二十卷
　　　九月二十三日过黄家岭望行春门有感 
　　　五贤堂 
　　　翦铭 
　　　尺铭 
　　　石陂寨新置军储仓记 
　　　附录
　　　　崔绍：灌园集序   
　　许翰：《襄陵集》十二卷
　　　画韩苏像 
　　　谢除中书舍人改赐章服表 
　　　跋太玄后  
　　毛滂：《东堂集》十卷
　　　比得寒疾用道士养生法治其内郡幕徐天隐遗以柴胡桔梗教作汤服之疾间作小诗以寄 
　　　祭郑庭诲文  
　　赵鼎臣：《竹隐畸士集》二十卷
　　　拟和元夕御制 
　　　拟和元夕御诗 
　　　杂着三十三条  
　　洪朋：《洪龟父集》二卷
　　　杂诗 
　　　五绝 
　　　奉陪方从教泛东湖  
　　李新：《跨鳌集》三十卷
　　　半方壶诗 
　　　和李少卿游北湖六首 
　　　汉源馆 
　　　一晓发射洪循江而行书二诗州堆馆  
　　李光：《庄简集》十八卷
　　　跋东坡双泉诗  
　　张扩：《东窗集》十六卷
　　　次韵曾大卿用东坡先生韵赋蜡梅 
　　　再次前韵 
　　　蜡梅近出或谓药中一种不结子非梅类戏作数语为解嘲云 
　　　祭弟彦取文  
　　吕颐浩：《忠穆集》八卷
　　　次韵李德升老堂 
　　　次綦叔厚韵 
　　　次石迪功韵 
　　　次洪成季韵 
　　　次潭州通判范寅秩韵 
　　　次李泰发韵 
　　　次张全真参政韵 
　　　次朱通判敦儒韵 
　　　次仇待制韵 
　　　次郑顾道韵 
　　　次韵郭思得之归德铺留题 
　　　失题 
　　　失题 
　　　失题 
　　　失题  
　　刘才邵：《杉溪居士集》十二卷
　　　上殿论减月桩札子  
　　翟汝文：《忠惠集》十卷
　　　东坡远游并序 
　　　失题 
　　　宋翟省试孔子集大成论 
　　　焚献三境上帝圣像青词 
　　　黄箓大醮五香盥沐词  
　　王之道：《相山集》三十卷
　　　读韦苏州诗因用陪王郎中寻孔征君韵 
　　　无为集序 
　　　无为别集序 
　　　贺秦楚材启 
　　　和州进布綀表 
　　　将仕郎  
　　王洋：《东牟集》十四卷
　　　观中芙蓉盛开 
　　　僧画梅赞 
　　　己未岁新复河南故地肆赦诸神文　　
　　　祭大稷文 
　　　祭后稷氏文  
　　郭印：《云溪集》十二卷
　　　珊瑚花  
　　綦崇礼：《北海集》四十六卷
　　　兵筹类要善守篇 
　　　温州景灵宫奉安圣祖天尊大帝圣像青词 
　　　徽州天庆观奉安圣像奏告圣祖天尊大帝 
　　　徽州天庆观奉安圣祖天尊大帝圣像 
　　　朝请郎诰词 
　　仲并：《浮山集》十卷 
　　　题临丘文播四花图 
　　　吴郡三贤堂记 
　　　泰兴建护城神祠疏 
　　陈长方：《唯室集》四卷
　　　书杨舜韶诗后 
　　　豫章集序  
　　李石：《方舟集》二十四卷
　　　千叶梅 
　　　红梅阁赋  
　　李吕：《澹轩集》八卷
　　　清友堂为吕宾峯题 
　　　以油烟赠许尉因赋长篇(名从龙，字子云) 
　　　跋晦翁和玉涧诗 
　　　跋晦翁游大隐屏诗  
　　虞俦：《尊白堂集》六卷
　　　羡监簿先出院诗 
　　　和王诚之元夕即席之作 
　　　陈铸大理寺簿叶先太府寺簿制  
　　袁说友：《东塘集》二十卷
　　　江岸茅舍傍古梅奇甚携酒即之 
　　　用谢艮斋韵题欧阳长老墨梅三首 
　　　用杨诚斋韵再题欧阳长老墨梅三首 
　　　李英才作墨梅于天庆观壁 
　　　题墨梅 
　　　过袁村 
　　　季提刑自夔宪知常德府 
　　　送资深知潼川府 
　　　题所书思政堂记后 
　　　跋杜牧之九日登齐山诗 
　　　谢举自代启 
　　　谢右相启 
　　　贺施元枢启 
　　　论降虏当分其势 
　　　马司归屯 
　　　楚州屯戍状 
　　　林晞仲墓志 
　　　易经讲义  
　　员兴宗：《九华集》二十五卷
　　　天府 
　　　将军树  
　　李洪：《芸庵类稿》六卷
　　　题华亭尉厅梅馆 
　　　送范至能帅桂林 
　　　送史志道帅建康  
　　史尧弼：《莲峰集》十卷
　　　题墨花 
　　　代兄伯振上秦相书 
　　　代张丞相德远贺秦丞相除太师启 
　　　失题  
　　曹彦约：《昌谷集》二十二卷 
　　　偶作 
　　　尽心堂赋壬子为同官张汝器司理作 
　　　朝梳怨 
　　　赠杨伯洪 
　　　贺湖南提刑孙司业启 
　　　辞免权户部侍郎申省状 
　　　上宣抚吴待制札子 
　　　辞免宝章阁学士知常德府公札子 
　　　祭晏子中文 
　　　祭许定夫文 
　　　祭刘仲明文 
　　廖行之：《省斋集》十卷 
　　　野花 
　　　落花 
　　　代刘守到任谒社稷文 
　　　始阅祭主兵之神文 
　　　祭唐孺人文 
　　　祭宋恭人文 
　　　再祭宋恭人文 
　　卫泾：《后乐集》二十卷
　　　召试馆职策 
　　　宇文虚中女赵恬妻宇文氏赠安人 
　　　国信所寄班祗应排办国信所礼物赵大雅改名飞英应办人使到阙十次转修武郎制 
　　　江淮宣抚司契勘王康源当王师吊伐之初能背戎向华为首率众捕杀海口巡检夹古阿打并副巡检夹古尚叔忠愤可嘉今欲各与补承节郎制 
　　　太中大夫集英殿修撰知隆兴军府事兼管内劝农营田使主管江南西路安抚司公事马步军都总管施康年特授宝谟阁待制依前官职制 
　　　后省令史孙德显修文林郎制 
　　　通直郎通判隆兴军府兼管内劝农营田事史定之特授奉议郎制 
　　　祭朝请大夫权知广德军兼管内劝农营田事袁君儒文 
　　　祭沈尚书母太夫人文 
　　　附录 
　　　　门生林子燕祭卫泾文 
　　　　门生林孝闻祭文 
　　　　学生王遂祭文 
　　　　学生汤仕龙祭文 
　　　　顾然祭卫泾文 
　　度正：《性善堂稿》十五卷
　　　书濂溪目录后  
　　吴泳：《鹤林集》四十卷 
 　　 城上乌 
 　　 羽林郎诗 
 　　 送鲜于帅 
 　　 稷神祝文 
 　　 祭陈司业文 
 　　 赐黄伯固辞依旧兵侍知隆兴抚安使不允诏 
 　　 赐洪咨夔以恙加乞予祠不允诏 
 　　 赐郑性之再上札子雷发非时乞出不允诏 
 　　 赵希鉴降授承事郎制 
 　　 黄慥降授承事郎制 
 　　 陈秉权督办饷运授承直郎制 
 　　 陈玠授承直郎制 
 　　 赵壹夫特授承直郎制 
 　　 徐献子特授承直郎制 
 　　 赵与琼特授儒林郎赵寿欠夫特授承直郎制 
 　　 崔叔同特授承直郎制 
 　　 邓闻礼特授承直郎制 
 　　 水丘袤特授承直郎制 
 　　 林充国特授承直郎制 
 　　 吴似孙授从事郎制 
 　　 王澜特授从事郎制 
 　　 汤巾复从事郎制 
 　　 赵夫降授从事郎制 
 　　 赵崇抟降授从事郎制 
 　　 赵崇夷降授从事郎制 
 　　 赵与强降授从事郎制 
 　　 陈宣子降授从事郎制 
 　　 叶寿昌降授从事郎制 
 　　 陈伯贤降授从事郎制 
 　　 唐若虚降授从事郎制 
 　　 赵汝(彳淂)降授从事郎制 
 　　 赵与才降授从事郎制 
 　　 陈尧登降授从事郎制 
 　　 张爟降除从事郎制 
 　　 王立文降授从事郎制 
 　　 韩楘降授从事郎制 
 　　 赵崇侪降授从事郎制 
 　　 曾谠降授从事郎制 
　　　林记孙降授从事郎制 
 　　 任尚降授承事郎制 
 　　 黄从龙降授从事郎制 
 　　 赵波夫降授修职郎制赵崇仇降授从事郎制 
 　　 追官人朱复之复宣教郎制 
 　　 梁成大降授宣教郎制 
 　　 赵汝渠降授宣教郎制 
 　　 郑仲度降授宣义郎张嗣良降授宣教郎制 
 　　 朱诜降授宣教郎制 
 　　 赵时享降授宣教郎制 
 　　 王剡降授宣教郎制 
 　　 留元钧降授宣教郎制 
 　　 白下起降授宣教郎制 
 　　 张本降授宣教郎制 
 　　 刘子澄降授承务郎赵楷降授宣教郎制 
 　　 费观孙降授宣教郎制 
 　　 赵善镗降授宣教郎制 
 　　 于大遇降授宣教郎制 
 　　 商灏降授宣教郎赵汝玖降授宣教郎制 
 　　 赵汝伋降授朝请郎史晞祖降授宣教郎制 
 　　 史弥厚降授承议郎赵与諲降授宣教郎制 
 　　 赵与迪降授修职郎制 
 　　 郑景龙降授迪功郎张焕降授修职郎制 
 　　 赵希降授修职郎制 
 　　 赵崇贡降授修职郎制 
 　　 赵汝与降授修职郎制 
 　　 陈梦升降授修职郎制 
 　　 赵诘夫降授修职郎制 
 　　 顾孺采降授修职郎制 
 　　 赵汝奭降授修职郎制 
 　 　赵崇夙降授修职郎制 
 　　 赵师淐降授修职郎制 
 　　 赵崇泆降授修职郎制 
 　　 赵晔夫降授修职郎制 
 　　 赵崇訑降授修职郎制 
 　　 赵希鐩降授修职郎制 
 　　 刘溍降授修职郎制 
 　　 祝雄降授修职郎制 
 　　 蔡允卿降授修职郎制 
 　　 郑安之降授修职郎制 
 　　 赵与降授修职郎制 
 　　 赵希潧降授修职郎制 
 　　 史次龙降授修职郎制 
 　　 赵夫降授修职郎制 
 　　 王禹圭降授修职郎制 
　　　夏武降授修职郎制 
　　　曾次元降授修职郎制 
　　　赵贵降授修职郎制 
　　　霍申甫降授修职郎制 
　　　周次旦降授修职郎制 
　　　赵汝降授修职郎制 
　　　赵与嗣降授修职郎制 
　　　李寅降授修职郎制 
　　　赵警夫降授修职郎制 
　　　薛熙载降授修职郎制 
　　　张炎震降授修职郎孙南金降授修职郎杨已仲降授修职郎制 
　　　赵崇官降授修职郎制 
　　　林梦龙降授修职郎制 
　　　王节降授宣教郎赵崇驎降授修职郎制 
　　　陈伯舒降授儒林郎史文舒降授修职郎制 
　　　锺澄特授修职郎制
　　　周应旗特授修职郎制
　　　王准赠修职郎制
　　　何克忠降授修职郎制
　　　王绍宗降授修职郎制
　　　赵崇式降授从事郎赵希降授修职郎制
　　　赵汝迒降授迪功郎制
　　　孟元子陈衕降授迪功郎制
　　　叶寘因搜访进书特补迪功郎制
　　　陈均以所编类长编投进可特补迪功郎制
　　　陈文蔚以所著尚书解注投进特补迪功郎制
　　　鲍醇孙降授从事郎叶明降授迪功郎制
　　　刘宬降授迪功郎制
　　　赵孟彪降授迪功郎制
　　　赵汝陋降授迪功郎制
　　　赵汝辕降授迪功郎制
　　　王仲换授迪功郎制
　　　赵洞夫降授迪功郎制
　　　赵希得降授迪功郎制
　　　杨思恭降授迪功郎制
　　　赵时点降授迪功郎制
　　　张震午降授迪功郎制
　　　汪清之降授迪功郎制
　　　谭伯言降授迪功郎制
　　　阮炎正降授迪功郎制
　　　任霆降授迪功郎制
降授迪功郎制　　　赵与
　　　陈璹降授迪功郎制
　　　刘简子降授迪功郎制
　　　丁如翼降授迪功郎制
　　　韩庲降授迪功郎制
　　　孙舜举授武功郎制
　　　程芾授武功郎制
　　　张大可降授武功郎制
　　　董有恭授武德郎制
　　　童德兴降授武德郎制
　　　赵时傒授武德郎制
　　　韦镗授武节郎制
　　　崔福复武节郎制
　　　成颖达武节郎制
　　　林熙载授武节郎制
　　　陈大纪降授武经郎制
　　　林景衡授武经郎制
　　　张旺授武经郎制
　　　徐弼授武经郎制
　　　刘元实授训武郎俞朴授武经郎制
　　　李大声授武经郎制
　　　张范降授武翼郎制
　　　缪梦达降授武翼郎制
　　　齐敏授武翼郎制
　　　姜昂赠训武郎李师舜赠武翼郎制
　　　刘焘赠武翼郎制
　　　阎安义冯琳并授武翼郎阎康民授保义郎阎康年授忠翊郎制
　　　周喜授武翼郎制
　　　张旺授武翼郎制
　　　张翼降授武翼郎制
　　　黄公辅降授武节郎何杞降授武翼郎制
　　　锺兴嗣降授武翼郎制
　　　俞海等二十五人并授修武郎制
　　　彭忠厚复修武郎制
　　　宋复右赠修武郎制
　　　冯胜赠修武郎制
　　　邓起赠承信郎祝邦固赠修武郎制
　　　黄正邦赠修武郎制
　　　贾嗣明授修武郎制
　　　邵克忠授修武郎制
　　　杨福兴降授从义郎制
　　　黄鼎换授从义郎制
　　　叶芾授武德郎刘镛授武经郎刘元晋授从义郎制
　　　江海复从义郎制
　　　徐晞契复从义郎制
　　　张裕授从义郎制
　　　章焕等五人并换授从义郎制
　　　郑恢先权授从义郎制
　　　赵章赠从义郎制
　　　戴必胜赠从义郎制
　　　沈宣之赠从义郎制
　　　温林赠从义郎李威赠秉义郎呼延棫赠忠翊郎杨显赠承信郎制
　　　方恺授秉义郎制
　　　陶琦授忠训郎制
　　　丁信授忠训郎制
　　　张龟寿授忠训郎制
　　　杨雄秦隆俱赠忠翊郎制
　　　贾佑赠忠翊郎制
　　　李宗授忠翊郎制
　　　盖天佑赠成忠郎制
　　　李宗瑛俞耀并授成忠郎制
　　　雍浚授从义郎张元长授忠训郎茅公正授成忠郎制
　　　朱海复保义郎制
　　　陈硕文授保义郎制
　　　罗昉授承节郎李进授保义郎制
　　　田有容转保义郎制
　　　洪梦龙赠保义郎制
　　　施峄等四十五人并授保义郎制
　　　赵希埤补承节郎制
　　　赵崇庑授承节郎制
　　　赵与度授承节郎制
　　　黄守礼等八人授承节郎制
　　　刘珪授承信郎王珪孟仔刘章换授保义郎孟佺换授承节郎制
　　　范龙翔授承节郎制
　　　赵烨授承节郎制
　　　赵邦杰授武德郎徐霆授修武郎徐升授秉义郎陆文彪授成忠郎杨福授成忠郎尹必胜授忠翊郎袁达陈青李福曹旺李如璋蔡玉李海张聪丁亮许实马升等并授保义郎曹暕纪智春并特授承节郎制
　　　官兵晏仙宋元赠承节郎制
　　　将官刘政李昱等并赠承节郎制
　　　童彦从赠承节郎制
　　　朱先赠承节郎制
　　　张青等并赠承节郎制
　　　丁杰授承节郎制
　　　王信之授从义郎李孝嗣授成忠郎黄琳授承节郎制
　　　赵必钫授承信郎制
　　　赵若镛崇并授承信郎制
　　　郝浚授承信郎制
　　　赵邦宁授保义郎佟仲源等一十三人并授承信郎
　　　进义校尉王子宜补承信郎制
　　　张震雷张万取授承信郎制
　　　刘宗孟授承信郎制
　　　彭汝舟授承信郎制
　　　徐炎卯补承信郎制
　　　石良辅授承信郎制
　　　吴克仁补承信郎制
　　　全大受全泾全照孙徐良钱仰之谢文彪谢文荣许大成郑大泾并授承信郎制
　　　钱肇授承信郎制
　　　聂闻礼张铭蔡必简并补承信郎制
　　　俞□俞杞刘元植并授承信郎制
　　　燕宗仁宗道并补承信郎制
　　　全悉孙石孝广邵若森张巠等补承信郎
　　　官兵周端何青王俊赠承信郎制
　　　祝邦杰赠承信郎制
　　　詹澄授承信郎制
　　　□□□□□郎张世兴 【□】  【赠】 成忠郎金子宝赠承节郎袁聚明赠承信郎制
　　　方待问授额内和安郎曾良能授内成安郎制
　　　方待问授额内成和郎周端节授额内成安郎制
　　　唐文远授额内成安郎制
　　　陈达逵授额内成安郎制
　　　唐文远起复成和郎制
　　　陈宗逵授额内成全郎制
　　　汪泽落直秘阁降授朝请郎制
　　　牟元龟降授朝请郎制
　　　全子材降朝请郎制
　　　韩大伦降授朝请郎制　　　　　
　　　张即之降授朝请郎制
　　　黄学行降授朝请郎制
　　　王野特授朝请郎制
　　　洪咨夔磨勘授朝请郎制
　　　追官勒停人张宗涛复朝请郎制
　　　魏崌降授朝散郎制
　　　程植降授朝散郎制
　　　李知孝降授朝散郎制
　　　黄垺落直秘阁降授朝散郎制
　　　郑扬祖降授朝散郎制
　　　朱俯降授朝散郎制
　　　王夬亨降授宣教郎陆垢降授朝散郎制
　　　陈隆之复朝散郎制
　　　马光祖特授朝散郎制
　　　杨公说特授朝散郎制
　　　王野特授朝散郎制
　　　杜杲复朝散郎制
　　　颜戣特授承议郎游一龙特授朝散郎制
　　　刘纯可特赠朝散郎制
　　　黄炎孙追复朝散郎制
　　　高稼朝散郎制
　　　刘必端复朝散郎制
　　　宋明远朝散郎制
　　　马光祖复朝散郎制
　　　邵该赠承奉郎制
　　　朱应之特授儒林郎制
　　　锺鉴特授儒林郎制
　　　赵汝举特授儒林郎制
　　　陈端章特授儒林郎
　　　王维特授儒林郎制
　　　诸葛琰特授儒郎制
　　　杨明远授儒林郎制
　　　任公迂降授儒林郎制
　　　万忱降授儒林郎
　　　庄述降授儒林郎制
　　　赵弼降授儒林郎制
　　　赵崇吕降授儒林郎制
　　　张先之降授儒林郎制
　　　赵悃夫降授儒林郎制
　　　赵希絜降授儒林郎制
　　　赵时恪降授儒林郎制
　　　沈先庚降授儒林郎制
　　　丘鳞降授儒林郎制
　　　戴宗昭降授儒林郎制
　　　陶永降授儒林郎制
　　　沈端仁降授儒林郎制
　　　袁宜中降授儒林郎制
　　　赵时晔降授儒林郎制
　　　朱梦应降授儒林郎制
　　　施濆降授儒林郎制
　　　赵彦仞降授儒林郎制
　　　陈松龙降授儒林郎制
　　　赵崇端降授儒林郎制
　　　钱谦降授儒林郎制
　　　谈降授儒林郎制
　　　赵希沛降授儒林郎制
　　　徐降授儒林郎制
　　　沈应丑降授从事郎陈叔岘降儒林郎制
　　　王采特授文林郎制
　　　李说特授文林郎
　　　褚南降授文林郎制
　　　陈亨祖降授文林郎制
　　　赵希土降授文林郎制
　　　赵希导降授修职郎陈懋降授文林郎制
　　　赵崇玭特授文林郎制
　　　邓梦龙特授文林郎
　　　李陕降授文林郎制
　　　谢正夫降授文林郎制
　　　吴昭嗣降授文林郎制
　　　陈植降授文林郎制
　　　李衎可降授文林郎制
　　　李木降授文林郎制
　　　马榉降授文林郎制
　　　章子仁降授文林郎制
　　　赵汝静孙德之降授文林郎制
　　　叶直清降授文林郎制
　　　孟继勤宋蟠孙降授文林郎制
　　　朱晡降授文林郎制
　　　王坏降授文林郎制
　　　林应龙降授文林郎制
　　　汪耒降授文林郎罢祠制
　　　赵汝扶降授儒林郎罗公着降授文林郎制
　　　曹南强降授文林郎制
　　　季鋆降授文林郎制
　　　虞弓弓降授文林郎制
　　　林芑降授文林郎制
　　　梁成大降授承议郎制
　　　潘晋孙降授承义郎制
　　　应厚降授承议郎制
　　　李瑀降授承议郎制
　　　沈恕降授承议郎制
　　　翟繁降授承议郎制
　　　宋明远王节降授承议郎制
　　　汪绶降授朝请郎张竽降授承议郎制
　　　马光祖降授承议郎制
　　　杜泉降授承议郎制
　　　卓樗特授承议郎制
　　　陈涤特授承议郎制
　　　倪灼特授承议郎制
　　　祝梦良复承议郎制
　　　陈调一特授承议郎制
　　　袁商授承议郎制
　　　力起授承议郎
　　　邹仲之特授承议郎制
　　　杜幼节授朝奉郎应授承议郎制
　　　林千之追复承议郎制
　　　李巾行复承议郎制
　　　叶味道授承议郎制
　　　冯天麟赠通直郎制
　　　钱赠通直郎制
　　　程琳赠通直郎制
　　　追官人萧郊通直郎制
　　　俞机复通直郎制
　　　徐耜降授通直郎制
　　　方点降授通直郎制
　　　潘自显降授通直郎制
　　　杨奭降授通直郎制
　　　沈愿降授通直郎制
　　　徐瑑降授通直郎制
　　　李中行降授通直郎制
　　　周晋降授通直郎制
　　　孔万春特授宣义郎制
　　　赵汝俳降授宣义郎制
　　　洪咨夔父越特授奉议郎赐绯银鱼袋制
　　　朱复之特授奉议郎制
　　　应繇授奉议郎制
　　　薛季谟特授奉议郎制
　　　叶应辅授奉议郎制
　　　家寅授奉议郎
　　　林士燮特授奉议郎制
　　　追官勒停人黎行之复奉议郎制
　　　赵彦欢复奉议郎制
　　　赵汝克降授奉议郎制
　　　赵与迈降授承议郎傅齐降授奉议郎制
　　　赵希燧降授奉议郎制
　　　孙逌降授奉议郎制
　　　梁该降授奉议郎制
　　　谢廷瑞降授奉议郎制
　　　赵儆夫降授奉议郎制
　　　席芾降授奉议郎制
　　　王恪降授奉议郎制
　　　蔡节降授奉议郎制
　　　曾式中降授朝奉郎制
　　　徐圭降授宣教郎赵与进降授朝奉郎制
　　　董士元降授朝奉郎制
　　　黄崖降授通直郎李伯杏降授朝奉郎制
　　　宇文景迁降授朝奉郎制
　　　张镇降授朝奉郎制
　　　赵振玉降授朝散郎尚振午降授朝奉郎制
　　　林枢赠朝奉郎制
　　　杨约降授朝奉郎制
　　　连元特授朝奉郎制
　　　韩木降授朝奉郎制
　　　家寅授承议郎力起授朝奉郎制
　　　起希方特授朝奉郎制
　　　高崇追复朝奉郎制
　　　黄干特赠朝奉郎制
　　　熊允悊追复朝奉郎制
　　　赵崇实复朝奉郎制
　　　李大同授朝奉郎制
　　许应龙：《东涧集》十四卷
　　　失题 
　　　失题 
　　　祭致政郑公文 
　　　候官县正惠二位神封侯制 
　　　候官县正惠二位神妻封制 
　　　阎氏封美人制 
　　　周坦授承事郎制 
　　　赵冲何泉等并授武翼郎制 
　　　阎良臣可特改补保义郎制 
　　　徐雄除秘书丞史弥巩除秘书郎余元廙除著作佐郎制 
　　　何季羽将一官回授与父何璞制 
　　　徐清叟除太常少卿兼权户部侍郎制 
　　　郑逢辰除宗正丞兼金部郎官制 
　　　方大琮除著作郎兼侍左郎官制 
　　　赵与知庆元府兼沿海制置制 
　　　别之杰除秘撰兼制置副使制 
　　　参知政事李鸣复除知枢密院事兼参知政事制 
　　　刘震孙除太常寺主簿制 
　　　董槐除宗正簿制 
　　　王瓒除大理寺簿制 
　　　李遇两易司农寺簿 
　　　钱相除国子监簿制 
　　　与薇特授承务郎  
　　程公许：《沧州尘缶编》十四卷
　　　红白芙蓉 
　　　晓月未没顺风泛太湖期以明日与悦斋会 
　　　倅教授判官皆为东湖有赋次韵 
　　　正之二十八日忽小霁领数客过东湖若水有赋为次韵 
　　　李贰车约饮东湖 
　　　范石湖东归过乡国名之芙蓉城余以季夏来游适荷花称意红之时雁湖环湖尤甚盛李子先家小池界金数朵花品之最高者各纪以诗 
　　　游石湖 
　　　三湖 
　　　入青城山门诗 
　　　借宿洞门五绝 
　　　谢慧明王道士自大面山寄赠三诗并蜜黄精 
　　　赠山老借馆 
　　　行至罗江以代者爽期得史者书复还涪滨径走富乐山中借馆 
　　　初度诸葛仙化奉香火归邑之明日有驯鹿自中径入县庭士友异其事赋诗相庆用张权父韵 
　　　绳翁初度 
　　　东川节度歌并序 
　　　送家归侍旁 
　　　送别彦威侄西归侍母 
　　　清明日侍亲舆游海云寺  
　　陈耆卿：《篔窗集》十卷 
　　　似村 
　　　何澹小山杂着序 
　　　登第谢漕台主司 
　　　祭陈俊卿运判文 
　　　提举崇禧观知郡陈公墓志铭 
　　　祭王架阁文 
　　　路祭王知县文 
　　　祭王存道总干文 
　　　先祖墓祭文 
　　　祭伯父文 
　　　考妣墓祭文 
　　　祭董子顺母文 
　　　祭陈监所生母文 
　　王迈：《臞轩集》十六卷
　　　戴老堂为城西林兄作 
　　　怀蒋力父监仓 
　　　岁暮呈同行蔡实甫 
　　　除夜共蒋力父有秋宿南浦馆 
　　　寄林少忠因为家叔再留之馆 
　　　送林日升景高之毗陵傅氏馆 
　　　读庆元党人家乘
　　　　蜀中游公讳仲鸿景仁似尚书之父 
　　　　辨赵忠定公之寃 
　　　　争朱文公之去 
　　　　论韩侂冑之专 
　　　　料吴曦之叛  
　　　重修兴化府学记 
　　　清江三孔集跋  
　　苏泂：《冷然斋诗集》八卷
　　　重到西湖 
　　　美人 
　　　拜年人 
　　　昭君村 
　　　税马盘沙  
　　韩淲：《涧泉集》二十卷，附《涧泉日记》三卷 
　　　鹅湖道中 
　　　周国正约过茶山带湖 
　　　次公招看绿梅和韵 
　　　二十五日舒村 
　　　深村 
　　　初八日传闻光州虏退又云东海之捷 
　　　附录
　　　　涧泉日记五十八条  
　　赵汝腾：《庸斋集》六卷
　　　饯新三衢牧常着郎 
　　　庸斋学言：古初  
　　张侃：《张氏拙轩集》六卷
　　　先公守汝阴尝以诗送都曹路君桂冠东归载乖崖公留其录语今传播世间三十年矣过寓居颍昌一日有都曹公之季子文老者来自京师出其家所藏二帖纸墨如新因道存没之旧感慨于怀乃追继先公诗韵以遗文老时方就试春官待报也 
　　　客有诵唐诗者又有诵江西诗者因再用斜川九日韵 
　　　探野航古梅  
　　释文珦：《潜山集》十二卷
　　　贵家园池夏夜 
　　　平斋老先生游霅城叶氏园池有作俾次元韵诗 
　　　二疏 
　　　越中三江斗门 
　　　柴门诗 
　　　失题 
　　　失题 
　　　江村 
　　　水村即事二首 
　　　山村 
　　　为仇近仁赋山村 
　　　深村 
　　　静处 
　　　万山深处  
　　阳枋：《字溪集》十二卷
　　　晦庵诗缵序 
　　　谢交割启 
　　　辨六尊之名物 
　　　代赵大宁上游丞相札子 
　　　祭承直郎张用泰  
　　胡仲弓：《苇航漫游稿》四卷
　　　山村即事 
　　　落花诗 
　　　思故乡 
　　　五峰岩 
　　　读杜牧之诗 
　　　送丁仲圭归合沙 
　　　寄朱静佳明府 
　　　送傅明府 
　　　题金粟洞 
　　　和瞻甫韵 
　　　和壁间韵 
　　　西来洞天 
　　　寄赵春谷监簿诗  
　　卫宗武：《秋声集》六卷
　　　出城山墓域行至赵村 
　　　至霅白莞泽步入唐村诗 
　　　耕渔处 
　　　题柯提干咏史诗  
　　董嗣杲：《庐山集》五卷，《英溪集》一卷
　　　芙蓉 
　　　客中怀西湖二首 
　　　杜陵至节后诗有远在南思洛阳句予客九江远过兴国至后忽动西湖之感口占实情得四韵何当神交杜陵于梦寐中必亦一笑也 
　　　芜湖 
　　　送刘汉老过芜湖 
　　　落梧 
　　　红梅 
　　　蜡梅 
　　　过新斗门感怀 
　　　出德化门外诗 
　　　江村二首 
　　　溪村晚步即事二首 
　　　生意堂 
　　　素馨 
　　　西兴道中二首 
　　　送徐性初归隆兴 
　　　江城口号二首 
　　　寄彭泽陈明府 
　　　寄酬秋岩 
　　　寄楼恪斋馆人两黄丈 
　　　寄韩玉玙二首 
　　　寄湖口茶局臧尚干 
　　　泊曹家沙  
　　蒲寿宬：《心泉学诗稿》六卷
　　　南村  
　　艾性夫：《剩语》二卷
　　　经语诗戏効唐子西 
　　　偶题 
　　　深村 
　　　秋村 
　　　陈庭翠水竹清处 
　　　赠族子治鬼疾  
　　赵文：《青山集》八卷
　　　题汪水云诗  
　　杨宏道：《小亨集》六卷
　　　李太白诗 
　　　效孟东野 
　　　读徐汉臣咏雪诗 
　　　青梅 
　　　东坡墨梅 
　　　空村谣 
　　　章谷村 
　　　清心堂 
　　　寄邢彦忠 
　　　寄云甫 
　　　洧川县惠民仓题名记  
　　魏初：《青崖集》五卷
　　　代王村 
　　　自同之蒲城次商台符见寄诗韵  
　　刘将孙：《养吾斋集》三十二卷
　　　芙蓉 
　　　约略杂诗 
　　　临川学馆 
　　　十八日晚晴宿韩婆岭 
　　　南游 
　　　坐局 
　　　振玉斋记 
　　　平心堂记 
　　　茶陵州谭氏孚善仓记 
　　　读书处记 
　　　新刊杜诗序 
　　　唐诗选序 
　　　王荆公诗序 
　　　赠梅不尘子桂翁画梅序 
　　　养吾斋铭 
　　　袁楼少师行状 
　　　须溪先生行状  
　　滕安上：《东庵集》四卷
　　　缺题 
　　　偶得 
　　　暮春东村道中 
　　　张闰甫惠文樽 
　　　留别杨知府 
　　　张文吉霍守道授馆宗道以二子从之学礼意甚腆紫山秋涧皆有诗以称之昌道复有文以赞之故题其后 
　　　北平薛处士不遇 
　　　春官杨好礼为云中处士周仲和征诗 
　　　祭砚司业先生文  
　　陈宜甫：《秋岩诗集》二卷
　　　忆故乡一首寄舅氏欧耐轩 
　　　酒病姚承旨见访 
　　　答留承旨 
　　　数月无酒蒙上位颁赐一瓶喜而成歌  
　　王旭：《兰轩集》十六卷 
　　　止善堂 
　　　晚烟 
　　　唐诗序 
　　张之翰：《西岩集》二十卷
　　　宿长沙村 
　　　奉贺西湖书院三贤堂成寄呈容斋大参 
　　　白云亭 
　　　元夕 
　　　戊子元夕 
　　　和张老山同知杭州元夕 
　　　泉山灯夕 
　　　送李元谦南行摸鱼子  
　　王结：《文忠集》六卷 
　　　借答张编修韵呈廉承旨 
　　　次廉承旨韵四首 
　　　客船晚烟 
　　　杂着 
　　同恕：《庵集》十五卷
　　　投壶 
　　　村居即事 
　　　杂着诗 
　　　跋元遗山赠杨文康公诗后  
　　王沂：《伊滨集》二十四卷
　　　发都门二首 
　　　义门曲 
　　　高村道中作 
　　　宿鲤鱼村 
　　　赠吕复仲善远行 
　　　朝天岭 
　　　乐善处士 
　　　寄周宗周 
　　　雪溪诗序 
　　　祭马中丞文 
　　　翰林院祭蔡学士文  
　　朱晞颜：《瓢泉吟稿》五卷
　　　题晓妆图二首 
　　　炊烟  
　　张仲深：《子渊诗集》六卷
　　　晚成 
　　　樊村 
　　　南村 
　　　冬村 
　　　题严氏游灵岩图用昆山顾仲瑛韵  
　　周巽：《性情集》六卷
　　　五言古体：野梅  
　　郑潜：《樗庵类稿》二卷 
　　　望都门 
　　　奉使安南出都门 
　　　平地村 
　　　宝石岩 
　　　十一月十五日再游宝石岩与巢云道人同登绝顶 
　　　值雨灵岩夜宿晓题 
　　　失题  
　其它版本四库辑本别集六十九种拾遗 
　　潘阆：《逍遥集》一卷
　　　落花诗  
　　金君卿：《金正叔集》二卷
　　　晚过黄池村 
　　　和人悯道傍冻馁者 
　　　易六日七分 
　　陈舜俞：《都官集》十四卷
　　　西湖 
　　　蛙斋诗 
　　　虑狱江州晚出浔阳门诗 
　　　子隐堂为萧寺题 
　　　黄陵庙 
　　　白云亭记 
　　　云庆庵记 
　　　说党 
　　　贺集贤相公启 
　　郑獬：《郧溪集》三十卷
　　　偶题 
　　　寄并州故人  
　　王安礼：《王魏公集》八卷
　　　明仙和尚记 
　　　贺人礼上启 
　　　谢三伏早出表 
　　　陈国长公主奏驸马都尉王帅曰亲兄光禄寺丞王公约可宣德郎制 
　　　国子博士致仕郭祥正可落致仕特授奉议郎制 
　　　某神奉安祝文  
　　李廌：《济南集》八卷
　　　登楚山绝顶 
　　　附录
　　　　李之仪：济南月岩集序 
　　　　周紫芝书：济南月岩集   
　　张舜民：《画墁集》八卷
　　　上颍昌韩少师丞相兄弟 
　　　北归再过洞庭 
　　　东湖晚眺 
　　　和邠倅王正夫大夫游西湖 
　　　北湖集句 
　　　南归早发柳湖 
　　　送吴都曹还芜湖 
　　　城上乌 
　　　长盘岭遇张复乡人 
　　　赠杜山人 
　　　望行人二首 
　　　胡无人 
　　　邠守李中散取乡人谢事者三人绘像邠学号三友堂予已记之复征诗 
　　　送孙积中兄待次吴兴 
　　　送人出城同过周少府赠行者 
　　　送孙积中同年赴任陕府 
　　　题豆馆 
　　　度秦岭 
　　　鹘岭 
　　　丞相宠示白羊御酒之作 
渊自然六室奇怪求诗以纪之醴陵多丁氏令威之后云　　　徐刚中醴陵少府于山中寻出一洞有铭曰 
　　　庚辰岁仲夏照处士王筌子真自渭上游三茅是时仆趋召京师分袂于永城聊写长言用浼行色 
　　　赠邻居陈焕处士 
　　　宿卢岩寺诗 
　　　十二月二十五日行次渭原走寄熙帅范巽之 
　　　元夕端居感事四绝 
　　　黄陵庙 
　　　复拜朝散郎 
　　　题镇洮铺壁 
　　　窊尊铭 
　　　浙川窊尊铭 
　　　邠学三友堂记 
　　　永洛故城事记 
　　　兑卦论 
　　　题陈果仁告身 
　　　代贺河州通判解于师中绶馆职启 
　　　谢转朝请郎表 
　　　祭永宁范县君文二首 
　　　祭寿光县君文 
　　　祭郭婿朝散文 
　　　祭郭厚叔文 
　　　祭范七宣德文 
　　　合肥陈府君墓志铭 
　　　朝奉大夫致仕陈公墓表 
　　　祭子由门下文  
　　李复：《潏水集》十六卷
　　　失题  
　　吴则礼：《北湖集》五卷
　　　次竹樽韵 
　　　谢李拜直辟置启  
　　谢逸：《溪堂集》十卷
　　　左传庄公十八年 
　　　左传庄公十九年 
　　　乌说  
　　李彭：《日涉园集》十卷 
　　　圜通止老迭石为山号方壶作此以赠 
　　　往过南湖 
　　　谢灵运翻经台 
　　　黄精 
　　　赠僧 
　　　送僧 
　　慕容彦逢：《摛文堂集》十五卷
　　　上知府张朝请 
　　　迁移帝鼐神象大器告迁祝文 
　　　迁移帝鼐神象大器奉安祝文 
　　　谢小官状 
　　　谢本路监司书状 
　　　左班殿直边寿可右侍禁大将宋谅史可并三班借职制 
　　　蕃官三班奉职李琮男永谊可三班借职制 
　　　西头供奉官贾諲可特授宣义郎右侍禁刘奎可特授承奉郎 
　　　文思副使董宗师左班殿直吴本差使元西头供奉官监贾瓦等池郝师中可各转一官监安邑池儒林郎史安民可承奉郎制 
　　　三省枢密院祭王承奉文 
　　　祭叔孚文  
　　李若水：《忠愍集》三卷
　　　次韵秦会之题墨梅  
　　王安中：《初寮集》八卷
　　　次韵李达之辟廱诗 
　　　夜登天王台 
　　　和郁林使君韵 
　　　潮阳道中 
　　　诗序 
　　　唐画护法神赞 
　　　谢除馆职启 
　　　服阙谢河间帅张显谟启 
　　　谢及第启 
　　　行日祭神文  
　　许景衡：《横塘集》二十卷
　　　鉴湖 
　　　墨梅花三绝 
　　　先兄旧作梅花觅张先生画因览之怆然辄次其韵 
　　　示师言民表 
　　　张帅进职再留敏叔有诗贺之次韵 
　　　跋苏子美诗 
　　　吴翰林学士承旨诰 
　　　祭都司令人文  
　　洪刍：《老圃集》二卷
　　　奉安玉册记 
　　　庾楼记 
　　　跋东坡画天籁堂壁  
　　葛胜仲：《丹阳集》二十四卷
　　　大安门诗 
　　　王坦之 
　　　近蒙明堂使局赐酒元巳日与诸僚会饮城东王君仪(升)先生辟谷独不敢召以二尊为寿 
　　　君仪见和复别为一首因各次韵 
　　　君仪再和复次韵答之 
　　　伏日不预诸僚饮会 
　　　伯氏少卿侍建安文安二王讲席于资善堂夜被旨锡紫章服辄成长句纪庆 
　　　失题 
　　　策问 
　　　跋胡待制咏史诗 
　　　跋苏子美与弟联句诗 
　　　跋欧公诗卷 
　　　禁烟 
　　　贺秦太师启 
　　　乐语：勾小儿队 
　　　乐语：勾女童队 
　　　乐语：问小儿队 
　　　乐语：放小儿队  
　　赵鼎：《忠正德文集》十卷
　　　和郑有功游西湖二首 
　　　颜斋在倅厅面对逍遥楼牌额二字颜鲁公所书 
　　　山门 
　　　思乡 
　　　题谒松陵三贤堂 
　　　论忧勤中兴 
　　　乞降睿旨训饬岳飞札 
　　　乞遣中使训谕诸帅应援岳飞札 
　　　乞留所起人兵札  
　　张嵲：《紫微集》三十六卷
　　　奉送知府郎中 
　　　黄庭坚豫章集序  
　　李正民：《大隐集》十卷
　　　福廷村 
　　　大宋中兴雅 
　　　中兴 
　　　送汪彦章之宜兴  
　　洪皓：《鄱阳集》四卷
　　　病目寄张侍郎 
　　　附录
　　　　赠太子太师制   
　　李流谦：《澹斋集》十八卷
　　　下岩 
　　　新沐 
　　　谢张雅州启 
　　　易经解 
　　　孟子解  
　　朱翌：《灊山集》三卷
　　　读杜诗至减米散同舟路难思共济舟人偶来告饥似诗谶也 
　　　輶归自五羊得承可旧诗一编书其后 
　　　投壶 
　　　上巳陪诸公集西湖 
　　　六月十五日西湖宿斋 
　　　金刚台 
　　　绿萼梅 
　　　题山谷姚黄梅花 
　　　素馨 
　　　峤南元夕时桃李尽花今岁游人甚盛示王守  
　　李处权：《崧庵集》六卷
　　　游岘山观颜鲁公洼樽呈谹父  
　　吴可：《藏海居士集》二卷
　　　附录
　　　　五峰翁书渊明诗   
　　张元干：《芦川归来集》十卷 
　　　咏二疏 
　　　春酬陈端中明府长韵 
　　　送前东阳于明府由鄂渚归故林 
　　　瑶真馆 
　　　代贺侍御启 
　　　圣迹院出队来化疏 
　　　代祭石林文 
　　邓深：《大隐居士集》二卷
　　　木芙蓉 
　　　六言四首 
　　　绝句 
　　　绝句 
　　　漫成 
　　　游仲文园池 
　　　游方壶 
　　　江村 
　　　游东屯 
　　　次韵饯行 
　　　留通商馆数日 
　　　访天宝洞 
　　　清处为书记曾鲁卿作  
　　吴芾：《湖山集》十卷
　　　酬杨直阁知府 
　　王之望：《汉滨集》十六卷
　　　再和制帅 
　　　贺秦相子登第启 
　　　贺状元及第启 
　　　贺状元及第启 
　　　论虏人有侵犯之渐札子 
　　　冯奉世陈汤伐虏予夺不同策 
　　　讲义
　　　　诗桃夭 
　　　诗汉广  
　　曾协：《云庄集》五卷
　　　和史志道侍郎游朝阳岩 
　　　户部赵侍郎启 
　　　代谢宫祠启 
　　　代谢再任宫祠启 
　　　代谢宫祠任满启 
　　　同官祭江总干孺人文  
　　林季仲：《竹轩杂着》六卷
　　　路祭平原文安郡二夫人文  
　　喻良能：《香山集》十六卷
　　　绿萼梅 
　　　月岩 
　　　种水仙酴 
　　　读淮海集  
　　崔敦礼：《宫教集》十二卷
　　　平江府饯丘知府 
　　　津人问 
　　　平江府饯丘知府致语  
　　陈棣：《蒙隐集》二卷
　　　读少陵诗 
　　　偶成 
　　　无题 
　　　上湖 
　　　蜡梅三绝 
　　　廛隐堂为杨元会赋 
　　　新沐有感 
　　　纵目 
　　　读豫章集成柏梁体  
　　许纶：《涉斋集》十八卷
　　　聚萤斋 
　　　竹村 
　　　雨度西兴 
　　　虏宫阙 
　　　虏行移以盱眙为肝胎 
　　　玉虹洞 
　　　老婆娑 
　　　景贤堂  
　　曾丰：《缘督集》二十卷
　　　题杨补之梅 
　　　墨梅图 
　　　题潮出海门图 
　　　丁未仲春思乡味会之乐简寄董伯虎 
　　　呈江西仓使汪太社二首 
　　　送孙莘老移知南京 
　　　南山岩 
　　　张行甫许舍五羊馆俸之厚俯而就薄来晋康相亲为学生师遣介迎候赋诗速行 
　　　观故中书舍人张公所书时氏家系  
　　蔡戡：《定斋集》二十卷
　　　读龚实之参政诗 
　　　偶作 
　　　南岩 
　　　壶村赋 
　　　辞免知绍兴府札子 
　　　再辞免知绍兴府札子 
　　　辞免知镇江府札子 
　　　辞免知庆元府札子 
　　　再辞免知镇江府札子 
　　　辞免兼知临安府札子 
　　　再辞免兼知临安府札子  
　　赵善括：《应斋杂着》六卷
　　　天宝洞天  
　　张镃：《南湖集》十卷
　　　吟诗 
　　　夜饮杨村 
　　　暂住新市行次谢村二首 
　　　行次季村 
　　　过下黄村 
　　　失题 
　　　茂洪奉亲携妾迁新馆戏赠 
　　　天声馆 
　　　苹风馆 
　　　谒丛霄馆 
　　　花仙馆海棠 
　　　琅华洞天 
　　　送京仲远次对制帅四川 
　　　失题  
　　章甫：《自鸣集》八卷
　　　张德恭以诗当谒次韵 
　　　无题 
　　　漫成 
　　　六言  
　　杨冠卿：《客亭类稿》十四卷
　　　同张帅出郊客有欲别去者作诗留之 
　　　春江极目 
　　　古梅 
　　　附录
　　　　常不轻次韵见寄兼呈李史君  
　　　美人隔秋水诗  
　　孙应时：《烛湖集》二十卷，《附编》二卷 
　　　洞庭湖 
　　　谢留丞相到任状 
　　　谢执政状 
　　　谢庙堂启 
　　　祭范致政文 
　　周南：《山房集》八卷，《后稿》一卷 
　　　孔村 
　　　千金村 
　　　书三将罢兵 
　　　讲义 
　　葛绍体：《东山诗选》二卷
　　　总题 
　　　雨后到芙蓉村 
　　　永嘉王孟同适安堂 
　　　烟雨馆 
　　　腊月二日烟雨馆 
　　　三日雪后饮烟雨馆 
　　　烟雨馆晚对 
　　戴栩：《浣川集》十卷
　　　浣川定海奉饯乐成郭明府年兄赴改官班赵振文司令首赋古体因辄有述 
　　　玉山祭男德茂文 
　　　祭蔡子重文  
　　包恢：《敝帚稿略》八卷
　　　旌表陆氏门记 
　　赵孟坚：《彝斋文编》四卷
　　　题高氏烟雨馆 
　　　墙头花 
　　刘辰翁：《须溪集》十卷
　　　韦苏州诗序 
　　　合皂山门记 
　　马廷鸾：《碧梧玩芳集》二十四卷
　　　题注陶诗后 
　　　题汪水云诗 
　　　权礼部尚书兼直学士院兼给事中兼同修国史兼侍读牟子才特授试礼端明殿学士知建康府兼福建运使江万里除资政殿学士依旧任制 
　　　祭东涧先生汤文清公文  
　　舒岳祥：《阆风集》十二卷
　　　五月二十八日四绝 
　　　口号 
　　　无题 
　　　清绝 
　　　老铜壶 
　　　三月二十九日立夏喜晴稍有自适意有自旧京来者问钱湖景物又复怅然 
　　　题正中瓠斋诗 
　　　新成小斋曰剡雪舟以此兴有所思也 
　　　和俟其按察咏县学古梅 
　　　再和 
　　　问信红梅二章 
　　　红梅 
　　　三月十七日食梅子有感 
　　　高人 
　　　老人村 
　　　丙子九月陈村避地三绝 
　　　行海村 
　　　十村绝句 
　　　读方元善落花诗有感 
　　　岁暮送正仲还鴈苍 
　　　和正仲赋重修篆畦亭馆韵 
　　　戒僮仆种蕉苇 
　　　寄赵敏求 
　　　腊月二十五日偶忆孟浩然白发催年老青阳逼岁除之句因次和此篇奉寄达善 
　　　寄达善 
　　　寄二林 
　　　寄袁季源 
　　　寄帅初 
　　　病起寄二林 
　　　寄子堂 
　　　寄正仲 
　　　寄袁中素季原 
　　　乱后寄正仲因谂恕斋枢相朔漠音耗 
　　　帅初屡书有相访之约且求予文集知予有藏山之志也近因弥大过我知其有来日矣作此寄之 
　　　寄子堂 
　　　寄正仲 
　　　五月一日寄正仲 
　　　和韵寄胡山甫 
　　　五月间与正仲立耕养堂前见石榴一花吐初因以荆公诗并俗语作对云万绿一红十风五雨好作尺牍中时令语正仲云只作诗语亦佳别后因补成章以寄之 
　　　寄正仲 
　　　用韵寄胡元鲁因梅所袖达 
　　　寄二林 
　　　寄帅初 
　　　寄少白诗后因问讯小潘 
　　　再寄正仲 
　　　寄胡山甫 
　　　免役未几四月二十九日总府复有仓官之命五月初二日入城告愬作一绝贻如山王监簿如山前与予别谓此别不复有相见之日矣予言得十年住山不出吾事毕矣今未两月已复会面更成惨怆也 
　　　再题巾山二绝贻王如山监簿 
　　　巾山行同监簿作 
　　　王可久梅花百和诗跋  
　　连文凤：《百正集》三卷
　　　无题 
　　　偶作 
　　　偶题 
　　　赠隐士 
　　　寄生树 
　　陈杰：《自堂存稿》四卷
　　　和彭教谕论诗 
　　　诵诗 
　　　无题 
　　　至日拜赐诗 
　　　程簿能静袖诗来访次韵 
　　　西湖 
　　　小家住深村 
　　　充善堂为吴氏题 
　　　中兴事迹 
　　　送万平野余秋山被荐北行 
　　　秋热抵信上一歌馆壁张芦鴈寒林 
　　　送中斋过家入燕  
　　陆文圭：《墙东类稿》二十卷
　　　偶题 
　　　过朝天门留题茶肆壁 
　　　甲子三月二日出白羊门将游茅山诗 
　　　赠曹德玉子达卿父子同赴锡山馆 
　　　溪山佳处子昂为宣城友人书 
　　　天与清香台记  
　　胡祗遹：《紫山大全集》二十六卷 
　　　上平章书 
　　　乡贤请还乡疏 
　　　礼论 
　　耶律铸：《双溪醉隐集》八卷
　　　因题诗卷 
　　　效古 
　　　戏题近日所作诗卷末 
　　　拟古 
　　　和延年所诵小诗 
　　　载赓赵虎岩诗韵 
　　　偶得 
　　　舟中读仙伯诗歌 
　　　瓠诗 
　　　醍醐 
　　　元质先生美赴漕台成行有日要以赠言某以同僚之义不敢谦默乱构荒拙以别意 
　　　橘隐堂为五湖别墅题 
　　　北行 
　　　题仙居县水岩 
　　　玉蕊花二首 
　　　次韵仲贾勉酒 
　　　鹊桥仙崇霞台 
　　　寄生树赋并  
　　程端礼：《畏斋集》六卷
　　　夜读友人诗效欧公赠沈博士体 
　　　无题 
　　　台州章安土神赵侯庙灵甚迎神送神乐歌三章  
　　刘敏中：《中庵集》二十卷
　　　有感同前月 
　　　书李清臣分斋 
　　　题刘晋卿所藏画梅卷 
　　萧：《勤斋集》八卷
　　　四月二十五日作 
　　　继善堂 
　　　安善堂 
　　　送赵仁卿知归德府 
　　　戏寄安道在中 
　　　寄子明 
　　程端学：《积斋集》五卷
　　　游建康东湖分韵得花字 
　　　雪野斋诗 
　　　祭大稷文 
　　　祭后稷文 
　　　禳金神临本命 
　　　白虎临本命  
　　刘仁本：《羽庭集》六卷
　　　漫成六首 
　　　漫成 
　　　无题 
　　　次金防御过海门韵 
　　　延平水门次韵 
　　　上虞屯兵诗 
　　　题上虞徐博士积善堂 
　　　适意斋铭有序  
　　吴皋：《吾吾类稿》三卷
　　　过村馆 
　　　寄权建中 
　　　寄朱逸人 
　　　旧作一首寄李国器 
　　　寄李伯昭兼东守吾 
　　　寄王槐堂 
　　　裴伯升初度诗 
　　　庆少尹初度诗 
　　　友人初度诗 
　　　初度庆章  
　　胡行简：《樗隐集》六卷
　　　方壶歌呈常太守 
　　　乐善堂 
　　　若村记  
　　宋禧：《庸庵集》十四卷
　　　野梅图 
　　　题红梅画三首 
　　　题王时敏画梅 
　　　题画梅 
　　　洞岩 
　　　求放心斋铭并序 
　　　心一斋记 
　　　雪篷斋记 
　　　代赵声翁祭兄文 
　　　祭岑栲峯先生文 
　　谢肃：《密庵集》八卷
　　　龙兴探花上知府  
　　钱宰：《临安集》六卷
　　　题王煮石梅花 
　　　衡门诗 
　　　晓妆诗 
　　　拟古十九首 
　　　拟古  
　　蓝仁：《蓝山集》六卷
　　　寓秦石村作  
　　蓝智：《蓝涧集》六卷
　　　落花怨  
　　龚斅：《鹅湖集》六卷
　　　贵溪江湖村 
　　苏过：《斜川集》六卷
　　　代人贺启 
 

四库辑本别集拾遗　栾贵明辑　北京：中华书局　1983第一版

序
《永乐大典》残本里保存着许多宝贵材料，可以增订流行的总集和别集。国内外学者已有所利用，像唐圭璋先生的《全宋词》和《全金元词》、郭绍虞先生的《宋诗话辑佚》、钱锺书先生的《管锥编》等。我受了他们的启示，把清代乾隆时期四库全书馆从《永乐大典》辑出编成的全部别集与残存的《永乐大典》引文核对，发现不少遗漏的整篇和片段，可以补充。
四库全书馆从《永乐大典》逐卷逐条(参见图片)辑出和存目的书籍计五百十五种，通称「大典本」。这一大批文献的「出土」，可以说是中国文化史上的壮举。但是，由于狭隘的民族偏见 【乾隆四十一年十一月十七日旨称：「所有触碍字样，固不可存」，「如南宋人斥金，明初人书之斥元，其悖于义理者，自当从改」(见一九六五年中华书局版：《四库全书总目》卷首)。孟森《选印四库全书平议》说：「四库馆未开以前，自康熙以来，君主之意旨，臣民之揣摩，为女真讳，为建州讳，其风已炽」，「至四库馆开而根本删改、禁毁原书，此所以成清代书籍中一大公案也」(见一九三三年《青鹤》杂志第一卷二十三期)。】 ，褊窄的正统观点 【乾隆四十年十一月十七日旨称：「青词一体，乃道流祈祷之章，非斯文正轨」，「迹涉异端，不特周程张朱诸儒所必不肯为，即韩柳欧苏诸大家亦正集所未见」。又乾隆三十八年五月十七日旨称：所收文字，当「有益于世道人心」(见《四库全书总目》卷首)。如王珪《华阳集》刊本删去青词、密词、道场文、斋文等，即据以上批语。】 ，封建思想的严重束缚 【乾隆四十六年十一月初六日旨称：某些诗，「词意媟狎，有乖雅正」，「各种诗集内有似此者」，「一并撤出」。「夫诗以温柔敦厚为教」，「朕辑《四库全书》，当采诗文之有关世道人心者」(见《四库全书总目》卷首)。】 和「官样文章」的草率敷衍 【乾隆四十三年五月二十六旨称：「若此任意疏忽，屡训不改，长此安穷，是徒以四库书馆开幸进之阶，为终南快捷方式」(见《四库全书总目》卷首)。具体事例如，《净德集》全部辑入了现存《永乐大典》标明《吕净德先生集》的二十二条，但标作《吕元钧集》和《吕元钧诗》的五条全部漏收。这很使人怀疑钞辑者是否知道「吕元钧」、「吕净德」和吕陶是同一个人，尽管写「提要」者知道这一点。再如，辑本对《永乐大典》从地方志等转引的诗文基本都忽略未辑。还有一些由于考据错误，致使辑而复失，像那本经过「钦定」的《雪山集》就是如此(参见本书第一○八页注)。】 ，使这项艰巨的工作有很大的缺点。实际上，清代学人已察觉《四库全书》中本子不可完全信赖，例如张之洞在诗里曾婉转地说：「乾隆四库求遗书，微闻写官多鲁鱼」 【见《广雅堂诗集》上册《潘侍郎藤阴书屋勘书图歌图为无锡秦谊亭作》。孟森《选印四库全书平议》，还提到一个文字错漏的原因，令人笑叹。有些错漏竟成为馆臣借以谄媚乾隆皇帝的手法：「馆臣缮本进呈时，必故留误字，侍高宗校出指斥，以示圣明之天纵。」】 。又例如劳格在《读书杂识》里对一些别集进行了辛勤的搜讨和补充。但这些校补的学者没有机会利用《永乐大典》，因此他们旁搜远讨而得来的东西，有些在《永乐大典》里就可以找到 【例如清黄羣《敬乡楼丛书浮沚集拾遗》所辑《出都门》条，见《永乐大典》卷三千五百二十六「门」字韵，页三下(见影印本第四十九册)。如《忠肃集拾遗》所辑《张文定玉堂集》条，其完整佚文见于《永乐大典》卷二万二千五百三十六「集」字韵，页九上(见影印本第一百八十八册)。又如《东堂集》卷三辑《余英馆诗》，下注：「案，此诗《永乐大典》原本阙佚，今从《湖州府志》采补。」但此诗见《永乐大典》卷一万一千三百十三「馆」字韵，页十四上，其题作《次韵蔡成允题余英馆诗》(见影印本第一百一十五册)。以上数例，表示「大典本」的辑补和校勘的主要依据，仍然应该是《永乐大典》。】 。
令人痛惜的是，两万余卷《永乐大典》，遭帝国主义侵略者的掠夺和我们自己人的盗窃，今天大家能够见到的只有八百卷了，还不到原书的百分之四。我国解放后，有了中华书局的影印本，《永乐大典》不再像以往那样珍秘难求，辑补工作也方便了许多。这次辑补工作，除直接补充了辑本别集的不足之外，还为研究清代的政治、文化、思想诸问题及《四库全书》的得失等方面，提供了一批较为集中的材料。
《四库全书》内收「大典本」别集共一百六十五种。其中刊入《武英殿聚珍版丛书》者二十八种；收入《四库珍本丛书初集》者六十五种；其它版本七十二种，另有《斜川集》一种虽未收入「四库」，但也为馆臣所辑。这三类辑本别集便是本书的辑补范围。此外还辑补了也属于「大典本」的笔记两种，作为「附录」。
现存《永乐大典》 【现存《永乐大典》包括中华书局一九六○年影印本的七百三十卷和此后该局新由国内外陆续搜集到的六十五卷。这六十五卷中，上海藏三卷、台湾藏五卷、西柏林藏七卷、西德藏三卷、英国藏二十二卷、日本藏十八卷、美国藏三卷、南朝鲜藏二卷以及最近北京图书馆由山东掖县所得二卷。另外还有分散多处的五张零页(卷七百二十第十六页、卷八千九十四第十一页、卷一万七百八十七第四、五页、卷二万六百七十五第十一页)。】 引录这些别集和附录共六千四百九十五条，经核校后，发现四库「大典本」及各家补辑本 【其中也包括《全宋词》和《全金元词》。】 共漏辑一千八百六十四条。条数漏辑率达百分之二十八点八。其中没有发现漏辑的仅八种 【这八种别集是：家铉翁《则堂集》、陈元晋《渔墅类稿》、卫博《定庵类稿》、廖刚《高峯集》(以上《四库珍本丛书初集》)、唐士《灵岩集》、黄次岑《三余集》、徐元杰《楳埜集》、张养浩《归田类稿》(以上其它版本)。】 ；共补辑了别集一百五十八种，「附录」两种。种数漏辑率竟达百分之九十五。
本书将这些漏辑的条目，从《永乐大典》影印本和复制品里顺序按原文录出，据所见别集版本分为三大类。在每大类内，仍保持《四库全书总目》的别集次第。在每种辑补的别集内，大致依照别集的文类编排。对辑文的个别错别字、异体字，进行少量的有一定把握的改正。除异体字外，均保留原文，以资参考。句读用标点符号，不分段。原文衍字加()，补改字上加 【】 。《永乐大典》原有注文，用小字加()。《永乐大典》引文所注出处，有书名、有人名兼书名，有称某人诗、词、文等不一，还有异称、错字等诸多情形，今一律加「」以示原书所举出处。
本人学力有限，只能做粗浅的增补和排列，不能进一步考订和鉴别。我只希望这个机械性的发掘工作，对研究宋元明别集等方面的工作者效微末之力，更渴望本书里的错误得到专家和学者的指正。
这本书曾承钱锺书、周振甫两先生的指导和钱先生题签，还受到许多同志的鼓励和帮助，一并志谢。
  　一九八二年二月一日

一、《武英殿聚珍版丛书》所收四库辑本别集二十八种拾遗
《武英殿聚珍版丛书》初印于清乾隆中武英殿，编者系四库馆臣。以后浙江、江西、福建及广雅书局等均有重刊本或增刊本。其中收别集三十六种，辑自《永乐大典》者二十八种。与现存《永乐大典》所引录的一四○七条相校核，这二十八种别集都有遗漏。连同附录一种，共得漏辑诗文三○○条。
　　赵湘：《南阳集》六卷
赵湘，字叔灵。衢州(湖南)人。宋淳化三年(九九二)进士。官庐州庐江尉。四库馆臣自《永乐大典》辑《南阳集》六卷。
现存《永乐大典》录：
赵叔灵诗 【一条】 　赵叔灵集 【一条】 
赵叔灵南阳集 【九条】 　赵湘南阳集 【二条】 
以上共十三条，馆臣漏辑者三条。
　　柘湖 
盐邑沦此地，柘山岿其濒。复惊秦时女，化作湖上神。世事喜反复，孰能识涯津。物变虽万殊，不惑固有人。
 【《永乐大典》卷二千二百六十六「湖」字韵，页十二下引「赵湘南阳集」。(影印本第二十册)】 
　　翻经台 
胜事如飞去不还，无人更立白云间。西风落尽贝多叶，明月自来天竺山。岩桂影寒泉暗滴，玉炉香减藓空斑。孤猿亦有斜阳恨，莫道三声是等闲。
 【《永乐大典》卷二千六百三「台」字韵，页十上引「赵叔灵诗」。(影印本第三十册)】 
　　望云岩诗
不见寒山子，寒岩日欲曛。无人到深处，众木隐孤云。水照秋痕尽，霞明晚翠分。孤猿啼亦在，谁向此中闻。
 【《永乐大典》卷九千七百六十三「岩」字韵，页十一下引「赵叔灵集」。(影印本第一百册)】 
　　宋庠：《元宪集》三十六卷
宋庠，字公序，初名郊。安州安陆人，后徙雍州(河南)。宋至道二年(九九六)生，天圣二年举进士，官至兵部尚书，封莒国公。治平三年(一○六六)卒，谥元宪。《宋史》卷二八四有传。四库馆臣自《永乐大典》辑《元宪集》三十六卷。
现存《永乐大典》录：
宋元宪公诗 【二条】 　宋元宪公集 【八十条】 
元宪公集 【八条】 
以上共九十条，馆臣漏辑者十六条。
　　同吴侍郎小园池上送杨端明归马上口占诗
偶作河梁饯，翻为池上宾。归骖不忍驾，新月共留人。
 【《永乐大典》卷一千五十六「池」字韵，页六下引「宋元宪公集」。(影印本第十四册)】 
　　二月社日到都门见花卉初发诗
走马东来冒驿尘，今年重识帝城春。自怜已作衰翁态，苑树宫花笑杀人。
 【《永乐大典》卷三千五百二十六「门」字韵，页二下引「宋元宪公集」。(影印本第四十九册)】 
　　读党人篇
陈蕃推席偏忧国，孟国囊头不祭神。一自太官供赛具，皇天无意福忠臣。
 【《永乐大典》卷一万一千八百八十八「党」字韵，页六上引「宋元宪公集」。(影印本第一百十九册)】 
　　尚书工部郎中太原王君诗序
景德中，先子为弋阳督邮时，今冬官下大夫太原王君以鸾凤之姿，栖枳于属邑。盍簪交臂，在常僚为厚。仆方髧髦佩韘，奉谈觚于席间。始同互乡，咨长者以求益。君辄抚顶叹异，勉其愚而导之。流光忽焉，距此者九见闰月。去冬君自长沙还台，仆适补朝绅之缺。詹风道旧，理兼常怀。君以知人不谬贺余，余弗敢当也。一日，出新旧律诗数百篇见授。因叹曰：「我之外者虽甚有力，不能尼而止之，向时是已。我之内者苟不他荡，固可宝而存之，斯文是已。自吾之褫初服，跻仕路。奉檄随牒，通闺彯组。剖符二郡，揭节两州。其间又坐免希迁，数奇不偶。开河之契，林壤之悲欣。人生纠缠，屯泰万状。然卒莫能缘忧端以犯灵府者，吾以其诗为蔽矣。则是物也，又乌可以已乎！序而成之，将子无让。」仆且喜且愧，怳如获宝。贪厥成诵而忘其牢辞 【？】 ，曰 【日】 得澡雪究观，求其所谓诗者。夫给 【绘】 藻之丽，遣辞之当，侔色揣称，感物造端。其巧如承蜩，其得如忘筌，其熟如奏刀，其隽如破的，信乎能好之而成之者也。凡人之情，必假物以充其欲。是以欢心出于金匏，厚味发于盐梅。目得朱蓝之采则留，神遇椒兰之馨则悦。苟一不备，则其好慊然。若君之于诗，不金匏而欢，靡盐梅而味，去朱蓝而采，摈兰芷而馨。足乎中而不囿于物，可谓得其理矣。既咏欢不足，辄举其大趣云。若脍炙后生，而衣被来哲，则启卷者可辨，不待赞而知也。
 【《永乐大典》卷九百九「诗」字韵，页十五上引「宋元宪公集」。(藏日本天理图书馆)】 
 　 论唐书及五代史札 
伏见刘昫《唐书》及范质《五代史》，并是近代修纂。虽粗成卷帙，而实多漏略。义例无次，首末相违。案唐自武宗以还，实录皆阙详。昫等辑缀之日，因旧史，存体统，续后事者，不无丛脞。至于序篇赞论，褒贬大方，订之前世，讫无可采。其五代帝纪，则殆是全写实录，别传则更同铭志。比于唐史，抑又甚焉。自宋兴八十余年，上距李氏，历载踰百。五姓相代，故老沦亡。语授耳传，寖以疏阔同馆修撰翰林侍读学士尚书吏部员外郎李淑预修三朝正史，博贯前载，文雄学奥。傥谐咨定，实繄宗矩。臣弟尚书刑部员外郎直史馆祁，稍勒篇翰，颇及辈流。俾之编删，亦必尽力。臣欲望圣慈差李淑及臣弟等三人，同将《唐书》及《五代史》，别加撰着。然乞不为官局，只许于馆阁内正行公文，更互辍借。应系《唐书》及《五代史》照对文字，各就本家纂录，并不烦官司供给。庶得寖寻史法，宽假期。上赖好文之明，恣穷希古之乐，此亦千载一时之遇耳。臣又案唐张说退罢，许在家修史，沈傅师出为湖南观察使，亦令在州撰述。彼本朝记注，尚许私藏，况前世成书，讵劳公禁。如臣等或有外补差择，亦乞如傅师故事。。若不因时修定，则二书者，非徒取愧于来叶，固将遗恨于当年。乃者威武军节度使知枢密院事盛度任学士日，亦尝乞搜访唐事，以裨史阙。虽文移遍下，而州县俗吏，罕或省知。逮此数年，莫克如诏。臣诚不自揆，然由布衣之日，伏膺简册，窃观二史，未尝不废书结欷。但恨家乏篇籍，人无师仰。区区之志，谁与悯之。比者幸蒙陛下教育之仁，久尘史观雠撰之职。每缘是正文字，见秘府所藏唐家纪传、诏令及偏记、小说之类，名种尚多。五代实录，诸国僭伪之篇，往往完具。若得裒类而通阅，犹足以整齐年月，补缉散亡，勒成新书，或矫前病。然念臣才识蒙浅，见闻凡近，必依朋类参质否臧。窃
 【《永乐大典》卷一万一百三十六「史」字韵，页九下引「宋元宪公集」。(影印本第一百二册)】 
　　翰林学士尚书刑部郎中知制诰丁度翰林学士尚书刑部郎中知制诰晁宗并可尚书右司郎中依前充职翰林侍读学士谏议大夫梅询可给事中依前充职制
敕：中台纲辖，望冠郎闱。左曹驳正，地荣琐闼。非我才悊，畴参盛选。以尔具官丁度懿文敏行，谦而有守。具官晁宗英辞素节，介实能通。具官梅询吉履清规，久而弥劭。并颉颃贤路，光华王国。或玉堂视草，宣润色之勤；或露门陪学，副谘诹之益。分莅朝局，咸克岁劳。宠秩应星，崇联拜夕。宜因近侍之最交，允序迁之举。率仍秘职，尚重禁林。可。
 【《永乐大典》卷一万三千四百九十九「制」字韵，页三下引「宋元宪公集」。(影印本第一百三十九册)】 
　　环州洪德寨熟户白马族巡检殿侍勃木滟男嵬环州洪德寨熟户白马族军主你埋男者滟多你并可银青光禄大夫检校国子祭酒兼察御史武骑尉充本族军主制
敕：故具官勃木滟男嵬者滟多等，世欵边关，义承主略。惟乃亲之尽瘁，因所属以上闻。宜袭宠名，且绥旧族。文阶庠职，宪秩武勋。并示恩褒，勉继忠恪。可。
 【《永乐大典》卷一万三千五百七「制」字韵，页八上引「宋元宪公集」。(影印本第一百三十九册)】 
　　溪洞彭师虫可银青光禄大夫检校国子祭酒兼监察御史武骑尉制
敕：具官彭师虫，荆土边酋，武溪旧姓。奉承王略，式遏夷疆。比参逻察之权，且有捕擒之效。腾章来上，疏宠尔宜文散冑官，宪僚勋级。往祗优渥，益劭忠勤。可。
 【《永乐大典》卷一万三千五百七「制」字韵，页八下引「宋元宪公集」。(影印本第一百三十九册)】 
　　庆州蕃部罗泥男障罗可银青光禄大夫检校国子祭酒兼监察御史武骑尉制
敕：庆州东谷寨界熟户，外尸族蕃部罗泥男障罗，乃考以扞塞之酋，主幢仍世。向缘外御，弗及身防。殒命疆陲，书忠幕府。眷言嗣嫡，宜袭官荣。勉抚族人，尚终先构。可。
 【《永乐大典》卷一万三千五百七「制」字韵，页八下引「宋元宪公集」。(影印本第一百三十九册)】 
　　前乡贡九经王元亨可守国子监主簿制
敕：王元亨旧制以诸学专门，各举经义，至于博诵羣籍，则列于首科。褫褐策名，亦异伦等。以尔服道韦布，逊业丘园，寖陶儒风，颇究师法。偕计来上，试艺中程，俾补属于经庠，且开荣于仕牒。稽古之効，尔其勉哉。可。
 【《永乐大典》卷一万四千六百八「簿」字韵，页四下引「宋元宪公集」。(影印本第一百五十四册)】 
　　尚书屯田员外郎致仕郭申男昕可试将作监主簿制
敕：具官郭申男昕，乃父以台郎之华，摄州刺之任。齿力行暮，痾瘵荐臻。因邮上书，愿致官政。移恩及嗣，抑惟旧章。俾试属于匠卿，勉延构于家阀。可。
 【《永乐大典》卷一万四千六百八「簿」字韵，页十一上引「宋元宪公集」。(影印本第一百五十四册)】 
　　向敏中孙纺可试将作监主簿制
敕：赠太师尚书令向敏中、孙纺，公槐庆宗，姬馆遥属。乃考无禄，慈训念孤。阅乃奏陈，良用矜恻。俾阶试吏之籍，且慰奉亲之怀。勉荷先猷，以启初筮。可。
 【《永乐大典》卷一万四千六百八「簿」字韵，页十一下引「宋元宪公集」。(影印本第一百五十四册)】 
　　驾部员外郎致仕田士亨男锡可试将作监主簿制
敕：具官田士亨男锡，乃父上书，还致官政。备援恩典，祈庇身技。嘉闻李素之风，宜徇赏延之请。开荣试牒，用勖承颜。可。
 【《永乐大典》卷一万四千六百八「簿」字韵，页十一下引「宋元宪公集」。(影印本第一百五十四册)】 
　　屯田员外郎致仕范渭男孝恭可试将作监主簿制
敕：具官范渭男孝恭，乃父以华颠之年，参粉署之职。愿还印绶，归老丘园。且援及嗣之恩，庶遂庇宗之托。匠卿试属，仕牒开荣。勉绍清规，以服延赏。可。
 【《永乐大典》卷一万四千六百八「簿」字韵，页十一下引「宋元宪公集」。(影印本第一百五十四册)】 
　　尚书驾部员外郎致仕魏蒙男中师可试将作监主簿制
敕：具官魏蒙男中师，乃父以荏苒吏资，婆婆郎署。愿褫缨冕，归老田庐。尔渐训义，方肄业坟史。家方谢事，朝有推恩。宜试秩于匠僚，尚增荣于里闬。可依前件。
 【《永乐大典》卷一万四千六百八「簿」字韵，页十一下引「宋元宪公集」。(影印本第一百五十四册)】 
　　侍卫亲军马军都虞候高阳关部署石元孙门客颜雅言可践将作监主簿制
敕：明法颜雅言，习吏师之书，托帅臣之馆。克怀士操，见列宾谈。剡牍以闻，税巾为请。宜循伸知之荐，俾开试秩之荣。往服茂恩，且谨初筮。可。
 【《永乐大典》卷一万四千六百八「簿」字韵，页十一下引「宋元宪公集」。(影印本第一百五十四册)】 
　宋祁：《景文集》六十二卷，附《宋景文公笔记》三卷
宋祁，字子京。其先安州安陆(湖北)人，后徙开封雍丘。宋咸平元年(九九八)生。天圣二年与其兄庠同举进士。明道元年，殿中丞。累迁知制诰、工部尚书、翰林学士承旨。嘉佑六年(一○六一)卒。谥景文。四库馆臣自《永乐大典》辑《景文集》六十二卷、《宋景文公笔记》三卷。
现存《永乐大典》录：
宋子京诗 【一条】 　宋祁诗 【二条】 
宋景文公诗 【四条】 　宋景文公集 【九十二条】 
宋景文公笔记 【四条】 　宋景文公笔录 【九条】 
《诗海绘章》引 【一条】 　《淮海丛编集》引 【一条】 
以上共一百一十四条，馆臣漏辑者二十四条。又，《百川学海》中三卷本《宋景文公笔记》，馆臣漏辑者三条。
　　贾子明出东原采撷野蔬并诗见寄
东郊丰杂芼，遗我一襜盈。菊援分阳甲，滕下早英。溢杯同韭瀹，罗案代葵烹。顿助高舂饭，兼和不糁羹。鲁肱聊可枕，何肉久忘情。为东原句，犹余三叹声。
 【《永乐大典》卷二千四百七「蔬」字韵，页四上引「宋景文公集」。(影印本第二十八册)】 
　　早春夙兴
晓参横没月烟，寺鼓军刀隐隐连。初暖欲归池中 【卉】 地，剩寒犹属陇梅天。遥帷曙气吞篝烛，病榻邪风袭贡绵。犹意王筠斋璧 【壁】 咏，玉蠩霏溜破霞笺。
 【《永乐大典》卷七千九百六十二「兴」字韵，页五上引「宋景文公集」。(影印本第八十八册)】 
　　远行诗
原野一超忽，山川亦纡余。匹练迷征马，孤蓬伴客车。江枫极目外，陇水断肠初。行行不顾返，秋露泫人裾。
 【《永乐大典》卷八千六百二十八「行」字韵，页八上引「宋景文公集」。(影印本第九十五册)】 
　　茶蕊花
媚丛无柰密，柔蔓不胜长。非邻粉自白，似狭骨中香。不分樱桃艳，名先播乐章。 【(近世民间杂曲始有茶蕊花者。)】 
 【《永乐大典》卷一万一千七十七「蕊」字韵，页九上引「宋景文公集」。(影印本第一百十册)】 
　　奉檄汉上和兄长廷评喜于邂逅
弥年宾牒叹离居，始得还家奉板舆。出沐恩深汤吊虮，校文官冷字成鱼。三杯旅案馨羞切，百末凝醅献寿余。缰锁空名堪自笑，又随轺马趣移书。
 【《永乐大典》卷二万八百五十「檄」字韵，页八下引「宋景文公集」。(影印本第一百八十六册)】 
　　反太玄诗
子云准《周易》，忘健意不长。河图历九圣，万化始有纲。尼父头雪白，秉笔叩混芒。发掘天地奥，磨拭日月光。成书止十篇，九擿折在旁。玄虽巧侔写，宛如榻上。良史不深贬，乃譬吴楚王。汉历久差驳，安用空言扬。
 【《永乐大典》卷四千九百四十「玄」字韵，页二十一下引「宋景文公集」。(影印本第一百九十八册)】 
　　偶成诗
不用真如鼠，胡瞻亦有鹑。田园未归客，天地一畸人。京邑风霜苦，江乡薇蕨春。可能逃鬼笑，长送左朱轮。
 【《永乐大典》卷八千二十四「成」字韵，页五下引「宋景文公集」。(藏大英博物馆)】 
　　漫成
日烈花休树结阴，红牙贪得万黄金。伯松不学陈遵饮，为识鸱夷是酒箴。
 【《永乐大典》卷八千二十四「成」字韵，页五下引「宋景文公集」。(藏大英博物馆)】 
　　滕寺守丞弃导江宰还家侍太夫人
戴罢华星軷帐催，紫兰芳意南垓。人思孟母三邻养，车避王阳九折回。渐北征鞭多拗柳，稍西官驿尚传梅。板舆素有家园乐，早趁新年进寿杯。
 【《永乐大典》卷一万三千三百四十「侍」字韵，页七下《诗海绘章》引「宋端明祁」。(藏大英博物馆)】 
　　台州白云山北凈名庵般若台记
建塔庙，散香华，奉经典。摄受妄而为功德，有为者为之。虽然，佛灭度二千年，世与法交相丧。浊劫下根，訹为愚冥。非广示像法，无以震动而倾骇之，使趋善良。神道化时，叵得而已。沙门长吉，当兹世为功德者也。初，师以释子之秀来上都。会释场高选，义学僧敷演祖教，名在籍右，姑与龙象为徒。而觉华余辉，注射物境。颇作歌诗杂拟，辄自翼其宗，由是益为人闻。俄诏赐紫方袍，号梵才大师。胜流钦风，多所延供。久之，厌着 【苦】 谢去，复山林之游。岁在降娄，始还台州。州守悦其风，虚凈名庵以舍之。惟师行严而身修，寓旷而气安。能示方便，悦可大众。居三年，道益光明，台人异焉。捐金抵璧，踵往瞻事。四方来者，与麻苇俱，乃辟精庐而肆之。刊林衡，镂岩椒，棘如而堂，猬如而庭者，且数百筵。朝熏夜祓，供拟尤具。九年复作一成台，置《大般若经》六百篇，及刻千劫佛像。彼货与力，不募自至，弗可赀纪。师复砭肤取血，书《维摩经》，质神为要。又欲推慧命而广之。乃谋于公卿大人，于是龙图阁直学士南阳叶君倡始吁谋，分缮宝典。凡台阁方面知名士数十族，丛喜迭舍，参讫写庸，阅三年台成。纳经奉像，虔而安之。黑白相趋，距跃围绕。以为去圣滋远，有能驾其说，植德于人，令佛威神巍巍现前，如亲炙面命，不在是经乎？因是经读诵悟入，掊五蕴，泯空色，搅万异为一真，其为福又可称量邪？仆顷师游，乐其誓愿之就。且枉锡顾我，丐辞以永传。因宣是义而偈之曰：台屹而崇，摧我慢而恭兮。经华而精，竦我怠而诚兮。像严而显，破吾魔而善兮。报我四恩，常不灭而存兮。师闻之，谓余言为信。若其营综之烈，投施之众，日月之谨，大概具之。至夫笔不可文，言不能宣者，仆与师均寄一叹而已。时庆历二年八月中旬记。至五年，台成，刻石。
 【《永乐大典》卷二千六百三「台」字韵，页十三上引「宋景文公集」。(影印本第三十册)】 
　　 【淮海丛编集】 序
诗为天地缊，予常意藏混茫中，若有区所，人之才者能往取之。取多者名无穷，少者自高一世，顾力至不至尔。然造物者吝之，其取之无限，则辄穷踬其命，而怫戾所为。予略记其近者，王摩诘颠于盗，愁苦仅脱死；杜子美客巴蜀，入沆 【沅】 湘，寒饥不自存；李太白踣于贬；白乐天偃蹇不得志，五十余分司；元微之为众排迮，终身恨望；刘梦得流摈，抵老弗见容：是皆章章信验者。惟山林方外之人，亟索亟用，天不能扼其数。以无求于世，与道彷洋者耶？予友梵才吉公其人欤。公资能诗。始来京师，以高言警章与士大夫相酬谢，士大夫争从之游。名彻天子，故锡命服师号。师亦以宠为侈，遂以南方，庵天台凡三十年。年愈高，学愈精。自淛东西山溪、鸟鱼、草木、风云、人事、法集、灵所、怪区，一物一兴，赡公之思，不能给而告疲焉，可谓取其蕴多矣。公又挟惠力自在，天果不能执之乎？故前后所著踰千篇，分目数集，所谓《淮海丛编》，其第三集也。属予以。公之得诵人口，贵人纸者固多，不待仆赞既显矣。虽然，愿一言焉。公之徒若有辨如净名者，或呵公以外学自鄣，公云何而默其呵，使予释然云。
 【《永乐大典》卷二万二千五百三十七「集」字韵，页二十三下《淮海丛编集》引「宋祁」。(影印本第一百八十 八册)】 
　　孙承旨启
右某启：伏承宠司宪府，归冠禁林。荣躅虽纡，公言增仰。恭以某官躬殆庶之彦，舍含厚之和。内储人文，外绚王度。比缘国赖司直，是故选有难才。屈敦博之大儒，肃抨弹于列辟。纯诚谡谡，露劲节于岁寒；烈誉棱棱，满危言于天下。聊避佥锡，遽愿回翔。知所以裁，虽为吾党之幸；实相以济，终副上帝之心。姑待刚辰，庸跻右弼。某久违颖文，方属鞬櫜。侧听恩言，但驰欣素。
 【《永乐大典》卷一万一百十五「旨」字韵，页十七下引「宋景文公集」。(影印本第一百一册)】 
　　杨承旨启
右某启：伏承恳避剧司，归冠严署。虽公言弗歇，在贤概当然。恭惟某官，外表人文，内函国器。白璧盈握，自谓可为。和銮在前，动必中道。靡留先据之地，回趋不竞之场。镇息浮嚣，保完素。其如絺宁前席，益厚于眷存；得非金铉虚中，有待为轻重。侧闻腾报，尤副所钦。景仰萃中，墨翰奚述。
 【《永乐大典》卷一万一百十五「旨」字韵，页十七下引「宋景文公集」。(影印本第一百一册)】 
　　与丁承旨启
某启：陪礼回，谢宾客，偃卧日高，神明稍还。观召孺子辈饮酌于前，差足以乐。忽得和章，清粹闲放，同兹意好。作归来之渐，则华发从初服。自卜既审，终不使二疏笑人。恩思大言之出，乃狂人指目。则念平地有机，常日防缯弋矣。欲谋所处，惟山林无何有之乡乎？况执事恬于退淡，仆安于拙(附)退，道不同而趋无异。他日之嵩云颍月，果不属他而主于我决矣。因长言之惠，不觉及兹。戢之戢之，无为俗人言也。明日冀望眉宇。
 【《永乐大典》卷一万一百十五「旨」字韵，页十八上引「宋景文公集」。(影印本第一百一册)】 
　　代赐生饩表
臣某伏蒙圣慈，以臣生日，特降诏书，赐臣羊酒米面者。帝仁垂齿，命赐纷颁。奉承于兹，感庆兼萃。臣某中谢。窃念臣智裁守器，学浅于肤。逢圣重熙，陶文善化。无为无造，厥生过于诗人；有之似之，所志期乎先构。遽陪几筦，超备异咨。仰赖丕覆之容，阴弛孰何之目。伏遇尊号皇帝陛下，懋明旧体，延及孤生。记六物之有初，赉多仪而尤备。饩醪殊等，麷稻旅珍。助宴喜之炮燔，溢家陪之酌。而臣叨荣踰分，因贶省私。父怙早违，虽永怀于锺粟；母慈胥庆，乃亲及于君羹。缘载育之丁辰，荷惟明之善养。敢志夙暮，以报涓分。臣无任。
 【《永乐大典》卷一万三千九百九十二「饩」字韵，页五下引「宋景文公集」。(影印本第一百四十五册)】 
　　红铜觜 
红铜觜，出永康山谷中。举体若赭，惟羽间差黑，人亦畜之，然不能久也。故赞云：绛质刚喙，羼黑于衿。因纲就羇，亦驯厥心。
 【《永乐大典》卷一万一千七十七「觜」字韵，页二十四下引「宋景文公集」。(影印本第一百十册)】 
　　王球可工部郎中张叔詹卢安并比部员外郎制
敕：王球等或风尚开爽，或理怀修举，并宣力繁鞅，绩用屡升。陟状钩校，年庸兹久。格有成例，朝嘉尔劳。况吏二千石，朕所倚办，就膺进秩之典，皆报成之良。正局外曹官以差进。可。
 【《永乐大典》卷一万三千四百九十八「制」字韵，页十六上引「宋景文公集」。(影印本第一百三十九册)】 
　　吃咩族军主吃埋将授银酒监武制
敕：吃咩克奋忠勇，禽破亡叛。赤心保塞，见効可嘉。俾焕宠灵，还主屯部。可。
 【《永乐大典》卷一万三千五百六「制」字韵，页十六上引「宋景文公集」。(影印本第一百三十九册)】 
　　祭收地神文
马步之神，古颁马政，岁举常祀。今校人谨职，出牧于野。丰草美泉，饮龁自如。勿夭勿伤，宜神为庇。俾佶且才，无为神。尚飨。
 【《永乐大典》卷二千九百五十「神」字韵，页十四上引「宋景文公集」。(影印本第三十七册)】 
　　祈马步神文
比近牧之地，疾疠暴兴。驺奴惊怪，蹄尾逾耗。从古畜事，神惟相之。便安饮龁，无俾伤殒。祗饰薄具，以达祈禳。尚享。
 【《永乐大典》卷二千九百五十一「神」字韵，页九下引「宋景文公集」。(影印本第三十七册)】 
　　故皇叔祭文
惟王，帝子帝弟，朕之从父。厥有昭德，以强本支。爵隆地亲，讫无纤悔。庶倚盘石，扞宁我家。天不慭遗，宗艾倾陨。或顾之痛，无所寄怀。今殡阼在辰，同姓毕会。时伸羞酌，敷究荣哀。凛然之烈，在幽无间。棰筴告猷， 【樟】  【梓】 宫启道。方违碣邸，永即泉窀。睿圣轸慈，官师结惨。特陈芳酹，用致哀悰。
 【《永乐大典》卷一万四千五十「祭」字韵，页二十一下引「宋景文公集」。(影印本第一百四十六册)】 
　　王伟祭文三道
维庆历四年，岁次甲申，正月甲子朔，十八日辛巳。皇帝遣入内内侍省内西头供奉官勾当内东门司张茂则，致祭于故西染院副使兼阁门通事舍人王伟之灵。
　　　其一
揆日既良，祖载惟始。方从柳，言閟泉涂。俾即私庭，聿陈嘉奠。尚享。
　　　其二
壤隧既周，龟筴兹。体焉则降，魂无不之。永念窀宵，特荣芳酹。
　　　其三
惟尔代家，联美公姓。方休厥问，进席兹荣。不淑于身，末如兴叹。殡阶云具，厚夕无辰。特致祖羞，用荣哀礼。尚享。
 【《永乐大典》卷一万四千四十六「祭」字韵，页九下引「宋景文公集」。(影印本第一百四十五册)】 
　　附录
　　　宋景文公笔记
　　　　其一
李斯书传国宝，小篆入神。
 【《永乐大典》卷二千九百四十九「神」字韵，页十六上引「宋祁笔录」。(影印本第三十七册)】 
　　　　其二
维阳后土庙有花，色正白，本曰玉蕊。王禹偁爱赏之，更称曰「琼花」。按许慎《说文》云：「琼，赤玉也。」王不领其义，非白花名也。
 【」字韵，页六上引「宋景文公笔记」。(影印本第一百十册)】《永乐大典》卷一万一千七十七「 
　　　　其三
凡诸侯述职之礼，其在周典，则皆邑以具汤沐。
 【《永乐大典》卷一万九千六百三十六「沐」字韵，页二上引「宋景文公笔录」。(影印本第一百七十六册)】 
　胡宿：《文恭集》四十卷
胡宿，字武平。常州晋陵(江苏)人。宋至道二年(九九六)生。天圣二年进士。历官两浙转运使、枢密副使、太子少师等。治平四年(一○六七)卒。谥文恭。《宋史》卷三一八有传。四库馆臣自《永乐大典》辑《文恭集》四十卷。
现存《永乐大典》录：
胡文恭公集 【九十九条】 
以上九十九条，馆臣漏辑者六条。
　　寄苏台知府蒋密学
清德临藩第二回，东南时望滞盐梅。武林间岁移星座，温树多年直斗魁。楚客江山供逸思，吴王风月属高才。空传宴寝凝香句 【(公吴中前后《题咏》，好事者多摘佳句，传诵都下)，】 文酒无因得仰陪。
 【《永乐大典》卷一万九百九十九「府」字韵，页十九上引「胡宿诗」。(影印本第一百九册)】 
　　酬杭州知府蒋密学以移漕见赠之什
雕章传赠至苏台，盥手焚香日几回。玉札已叨三锡命，瑶华兼枉二南才。清明花卉迎前发，紫翠湖山满望来。曾是绛纱为弟子，故时经帙许重陪。
 【《永乐大典》卷一万九百九十九「府」字韵，页十九上引「胡宿诗」。(影印本第一百九册)】 
　　览海东相公伊川集
将相文章主钥臣，风流曾冠玉堂人。梦回方丈停批凤，句就伊川止获麟。洛下胜游空绿野，郢中高调绝阳春。犹欣正始遗音在，三复能还旧观神。
 【《永乐大典》卷二万二千五百三十六「集」字韵，页二十上引「胡宿诗」。(影印本第一百八十八册)】 
　　论河北急递铺非机密不得辄发奏议
河北州军所置急子递铺，本为传送边上机宜切要文字。访闻近年州郡相承，多差传送闲慢文书，以此急子虽得机宜文字，亦以为闲慢文书，不肯用心传递。比方往日，颇闻迟慢。窃虑缓急有失事宜。若公事不至紧急，自有马递步递可以传送。欲乞朝廷检会前后条特行约束，今后非机密要切文书，不得辄发急子递铺。如敢有违，乞重行朝典。臣等伏
 【《永乐大典》卷一万四千五百七十五「铺」字韵，页十五下引「胡文恭公集」。(影印本第一百五十三册)】 
　　陈太素等至中舍海词
敕：具官某等。朕以季秋吉辰，涓诚孝飨。荐鬯之夕，休气熏蒸。而祠官祝厘，归福于朕。思与九服之士，同均百顺之贶。以明干施之普，无不周也。以尔等交修士矩，参服王官。或专握守符，或别抗倅乘。斋祠之恪，述职于外。有缮治贡助之勤，议劳则均，覃赏维等，用进尔茂秩，往虔我恩。
 【《永乐大典》卷三千一百四十二「陈」字韵，页十九上引「胡文恭公集」。(影印本第四十五册)】 
　　醴泉观雅饰真君圣像祭告青词
以神泉有开，闲馆惟旧。绍营秘寝，修奉睟容。祗告于灵，尚监兹志。
 【《永乐大典》卷一万八千二百二十四「像」字韵，页十上引「胡文恭公集」。(影印本第一百七十一册)】 
　强至：《祠部集》三十五卷
强至，字几圣。余杭(浙江)人。宋干兴元年(一○二二)生。庆历六年进士，官至三司户部判官、尚书，祠部员外郎中。熙宁九年(一○七六)卒。四库馆臣自《永乐大典》辑《祠部集》三十五卷。
现存《永乐大典》引：
强几圣文集 【四条】 　强几圣诗 【四条】 
强祠部诗 【二条】 　强祠部集 【九十条】 
以上共一百条，馆臣漏辑者十二条。
　　河北道中怀故乡
一为南国别，久负故园期。细雨破花气，和风柔柳枝。竞舟红浪动， 【桃】  【挑】 菜绿烟披。寂莫洪河北，桑麻空此时。
 【《永乐大典》卷六千六百四十一「乡」字韵，页二十二上引「强祠部集」。(影印本第六十四册)】 
　　送吕监簿归淮南侍下
花边把酒趁春晖，春去花空兴尽归。白发亲庭宽此望，青帘客舫喜南飞。京埃衮衮休回首，淮月娟娟好振衣。年少身名当自立，不须裘马事轻肥。
 【《永乐大典》卷一万三千三百四十「侍」字韵，页七上引「强祠部集」。(藏大英博物馆)】 
　　代谢两提刑及王工部状
近值崇车，出临属部。俛惟迟暮之景，守在会冲之邦。处事弗精，瘝官是惧。尚繄宽假，不汝吝玼。去德未遥，佩恩良极。仰惟福履，举集休祺。恭以其官，才为吏师。名重物论，行甄风绩，骤被褒华。
 【《永乐大典》卷一万八千四百二「状」字韵，页六下引「强祠部集」。(影印本第一百七十二册)】 
　　谢通判国博季点状
降屈贰车之尊，按临属邑之陋。若乃簿领之失谨日，门榜之成 【(阙文)】 庾吏有斗升之差，馆人愆什物之备。过在为令，责将任谁。岂图为霁风霜之威，更开河海之量。掩而弗问，许其退思。方荫宇之焉依，会行麾之亟引。再惟单贱之迹，最荷煦濡之恩。藐如婴儿，骤夺慈母。薾若疲马，敢忘故轩。属严气之作寒，愿顺序而自重。
 【《永乐大典》卷一万八千四百二「状」字韵，页十一上引「强祠部集」。(影印本第一百七十二册)】 
　　谢燕王召赴筵状
适假便涂，甫休定馆。辰枉占书之况，俾参置醴之欢。感篆并怀，文陈非谕。
　　副使
出持瑞节，来舍畿都。猥辱温函，许陪盛集。祗承佳命，增刻鄙怀。
 【《永乐大典》卷一万八千四百二「状」字韵，页十二上引「强祠部集」。(影印本第一百七十二册)】 
　　谢燕王饯筵状
夙驾单车，荐经会府。特置饯觞之礼，曲为行驭之辉。厚意所加，愧怀尤剧。
副使
六辔载驰，适首涂而云迈；百壶申饯，复供帐以加勤。诚匪名言，可论感愧。
 【《永乐大典》卷一万八千四百二「状」字韵，页十二上引「强祠部集」。(影印本第一百七十二册)】 
　　回谢中京留守状
方瘽远道，甫戾中畿。首蒙尺牍之诒，良极寸襟之感。永言欣慰，奚究指云。
副使
行人将命，方托于后车；管记占书，猥加于末介。感铭之剧，谈悉非终。
 【《永乐大典》卷一万八千四百二「状」字韵，页十二上引「强祠部集」。(影印本第一百七十二册)】 
　　谢中京留守召赴筵状
使轺入境，窃听于风声；主道优宾，首诒于音诲。俾参高会，并戢下怀。
副使
幸繇治境，甫舍征騑。猥蒙诲牍之临，俾预燕觞之集。仰衔厚意，第刻丹衷。
 【《永乐大典》卷一万八千四百二「状」字韵，页十二上引「强祠部集」。(影印本第一百七十二册)】 
　　谢中京留守饯筵状
甫就征堡，敢谂驰驱之役；特开饯帐，以为行迈之辉。祗佩勤私，不忘中戢。
副使
即驰行驭，猥肆饯筵。曲轸道涂之劳，弥增原隰之耀。仰承勤眷，内寘感悰。
 【《永乐大典》卷一万八千四百二「状」字韵，页十二下引「强祠部集」。(影印本第一百七十二册)】 
　　谢中京留守攀迎状
敛擅复命，假道言归。遽辱荣缄，备形勤意。其为感篆，莫罄敷论。
副使
比讫庆仪，复驱归传。适次封圻之近，猥烦缄牍之先。感戢以还，悚惶良切。
 【《永乐大典》卷一万八千四百二「状」字韵，页十二下引「强祠部集」。(影印本第一百七十二册)】 
　　谢诸州攀迎状
出疆已事，驱传云归。荐历治封，首颁诲检。仰服谦勤之意。愈深铭着之怀。
副使
聘节成仪，归骖假道。首纡温教，备认谦怀。感幸兼深，文陈奚究。
 【《永乐大典》卷一万八千四百二「状」字韵，页十二下引「强祠部集」。(影印本第一百七十二册)】 
　　谢请赴筵状
握节还朝，休车就馆。遽蒙珍教，特抗佳招。感篆攸深，指名悲悉。
副使
出参使华，归复君命。方临近境，首损珍函。祗佩殊私，曷胜丹悃。
 【《永乐大典》卷一万八千四百二「状」字韵，页十二下引「强祠部集」。(影印本第一百七十二册)】 
　王珪：《华阳集》六十卷
王珪，字禹玉。华阳人，徙舒(安徽)。宋天禧三年(一○一九)生。庆历二年(一○四二)进士，官翰林学士，知开封府，兼侍读学士，封岐国公。元丰八年(一○八五)卒。赠太师，谥文恭。《宋史》卷三一二有传。四库馆臣自《永乐大典》辑《华阳集》六十卷，《附录》十卷。
现存《永乐大典》录：
王珪华阳集 【四十七条】 　王珪小儿致语 【一条】 
王岐公诗 【一条】 　王岐公华阳集 【二条】 
以上共五十一条，馆臣漏辑者十六条。按：《四库全书总目》卷一五二《华阳集》条：「至其中有青词、密词、道场文、斋文、乐语之类……非文章正统。今以原集所有，姑附存之。而刊本概加删削焉。」原本未见，现依刊本辑补。
　　新馆
偏箱岭恶莫摧轮，游子思亲泪满巾。万里有尘遮白日，一行无树识新春。幽禽纔啭已 【摧】  【催】 客，狂石欲奔如避人。虏酒相邀绝峰饮，因高处望天津。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　就日馆
高原春霁荡妖氛，使驲重来路始分。虽远长安初见日，渐亲冀北已瞻云。东风未破胡天冻，芳草应连紫陌熏。早晚旅魂还旧干，晨钟一到玉关闻。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　望京馆
一从绝漠返朱轮，便有东风逐去尘。和气旋成燕谷暖，使华重照 【苏】  【蓟】 门新。山川如避中原执，天地应酣上国春。二月塞亭行欲尽，初花犹未识归人。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　柳河馆
柳河山外日晖晖，柳色犹枯草正腓。阴壑水声多北注，晴峰云影尽南飞。黄牛拥毳争春耦，白马弯弧落暮围。路入陇尘谁与问，桑间胡女避人归。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　长兴馆绝句
风霜守冢不知年，犬类那思母爱偏。却谢汉恩颁五饵，载令梳洗向山前。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　一题白马馆
白马荒原非路歧，征夫未起雪侵肌。雁思水国犹南翥，人在天更北驰。狂吹欲号沙四作，冻云无赖日西垂。平生可是嗟行役，一对胡觞亦自嗤。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　南海馆中
岭外经年逐断蓬，孤吟废馆几宵中。灯回秋壁耿乡梦，雨送夜潮飘海风。靖节久抛三径乐，子云坐叹十金空。何时征棹一归去，江有鲈莼岸有风。
 【《永乐大典》卷一万一千三百十三「馆」字韵，页五上引「王珪华阳集」。(影印本第一百十五册)】 
　　即目 
落日映山岊，万峰苍翠深。风生九秋意，人动五湖心。溪曲半帆出，天遥孤鹜。白云空满目，无处问归音。
 【《永乐大典》卷一万九千六百三十七「目」字韵，页二十二上引「王岐公诗」。(影印本第一百七十六册)】 
　　失题 
北极齐尊，诸天密护。流景光而配日，崇厚德以仪坤。
 【《永乐大典》卷三千五百八十五「尊」字韵，页十六下引「王珪华阳集」。(影印本第五十一册)】 
　　小儿致语
百蛮奔走，南踰铜鼓之乡；万里讴谣，西出玉关之路。
 【《永乐大典》卷一万二千一百四十八「走」字韵，页十八下引「王珪小儿致语」。(影印本第一百二十五册)】 
　　回吕参政谢给事书
方真主之励精，稽先王而发政。谓六经所以制天下之治，非大贤不能济人文之兴。
 【《永乐大典》卷七千九百六十二「兴」字韵，页二上引「王珪华阳集」。(影印本第八十八册)】 
　　谢翰林学士承旨表
臣某言：今月十一日，待诏某至臣所居，奉宣宸指，召臣入院充学士承旨者。高门应召，甫听于温言；丹地承恩，就更于华序。宠知上出，感自中深。臣某中谢。窃以极儒者之荣，独高翰墨之选；鼓天下之动，莫如号令之孚。矧参基命之承，尤峻禁林之望。允图鸿博，以访 【请】  【清】 闲。若臣者少孤多奇，晚学弗竞。偶缀科于异等，旋迹于近途。西掖裁书，空历五春之莫；北门待诏，又惊一纪之余。而臣材疏不足经大猷，知短不能防众呰。微生江海之上，每意鱼鸟之从。敢自幸于它迁，且独矜于素守。岂悟右文之御，未遗孤进之臣。再召冠于严扉，使亲聆于密旨。宫赐锦，尽为新隽之人；仙岭浮鳌，犹顾旧游之客。兹盖伏遇皇帝陛下，储思神务，宣精帝文。方收器于羣髦，亦录瘽于旧物。虽承误宠，不敢矫辞。三代同风，已属汉功之茂；千龄复旦，维知舜德之逢。徒勉自思，未知所报。臣某无任。
 【《永乐大典》卷一万一百十五「旨」字韵，页十四下引「王珪华阳集」。(影印本第一百一册)】 
　　谢翰林学士承旨笏表
臣某言：伏蒙圣慈，赐臣官告敕牒各一道，授臣前件职者。禁林之召，使犹冠于近班；浴殿之趋，更亲承于密旨。材之匪据，愧不知从。兹盖伏遇皇帝陛下，收揽羣英，顾怜旧物。念久尘于严近，特加锡于宠名。维殚素学之勤，庶答曲成之造。臣某无任。
 【《永乐大典》卷一万一百十五「旨」字韵，页十四下引「王珪华阳集」。(影印本第一百一册)】 
　　典记夫人王氏堂祭文
。玉觞之酹，以寄遥哀。尚飨。维嘉佑六年，岁次辛丑，某月日。皇帝遣某官致祭于故典记夫人王氏之灵。惟灵仪度幽闲，典于内记。命至不淑，方华而零。丹涂永违，怆有遗
 【《永乐大典》卷一万四千四十九「祭」字韵，页十七下引「王珪华阳集」。(影印本第一百四十六册)】 
　　附录
　　　许光疑： 【华阳集】 序
大观二年正月甲寅，有诏故相岐国王公之家，以《文集》来上。臣仲修等表言曰：「先臣珪以文翰被遇四朝，辅相神考十有六年。晚膺顾托，首陈上自有子之言，以定储议，不敢自以为功。既没一纪之余，仇怨攘功， 【架】  【加】 以奇祸。赖哲宗皇帝睿明，阖门得以全度。洎陛下嗣守大位，予其爵秩，禄其子孙。臣等虽万死，岂足以仰报圣泽之万一。兹承睿旨宣取先臣遗稿，臣等被命，感泣不自胜。谨序次成一百卷，缮写以进。唯陛下哀怜先帝之旧臣，明其诬谤，而显其余勋，以示天下。不胜幸甚。」上览奏恻然，展读嘉叹。既又除罪籍，还赠谥，复绘像，畀其遗恩如故。夫贤者之处世，所可贵于天下者，不过事业文章而已。然鲜或兼之。昔绛侯有诛吕之功，而贻少文之诮；博陆有立宣之绩，而被不学之讥。则事业非不着也。相如以凌云之赋，游金门而无闻；宗元擅作者之称，均司马而贬死。则文章非不工也。岐国王公，弱冠登甲科。不出都城，致位宰相。当熙宁、元丰之际，翊戴圣主，比隆尧舜。盖自嘉佑之初，与欧阳永叔、蔡君谟更直北门，声名振于一时，学者尤所师慕。每一篇出，四方传诵之。后虽当轴处中，朝廷有大典册，必命公为之。则事业文章，可谓兼之矣。公少登显涂，未尝迁谪。故平生著述，多代言应制之文，而无放逐无聊感愤之作。仁宗尝称公文有体，英宗尝谓辅臣学士唯王珪能草制。神考每有圣作，多令公视草。尝奉述高康王卫王碑，天语称以真大手笔。进仁英二帝纪，批诏以比班马。公薨垂三十年，后进之士闻公名，想见其风采，思欲诵其遗文而不可得。今家集既奏御，且镂板以传世，将使天下来世知公之受眷累朝，为时宗工，与古之作者并驾而齐驱。若乃忠精结于上心，谋谟着于廊庙，载在信史，播在公议，此不复书。谨序。
 【《永乐大典》卷二万二千五百三十六「集」字韵，页四下引「王珪华阳集」。(影印本第一百八十八册)】 
　　　王仲修：进家集表
臣仲修等言：窃以在冶之金，以自跃而为；韫之玉，必待价而乃珍。念父书之久藏，当圣世而难隐。臣仲修等诚惶诚惧，顿首顿首。恭惟皇帝陛下，英猷天启，睿学日熙。制规二帝之谟，言合六经之训。握枢临极，纂承禹绩之嘉；肆笔成书，丕绍尧章之焕。重念先臣某，少缘家学，蚤中甲科。校天禄之文，才称金马：视淮南之草，名在玉堂。作新两汉之文章，润色三朝之诰命。世有儒宗之誉，史多天奖之词。博诵一时，岂特语言之妙；协成大事，固多翰墨之功。晚受知于裕陵，久登庸于宰路。当廊庙谟谋之暇，犹国家论譔之兼。毕罄精忠，仰赞格天之业；逮膺顾托，独先定策之言。暨陷驩兜之诬，阻奏东方之牍。方陛下丕扬先烈，追念旧劳。辨销骨之谗，既昭前事；览凌云之作，恨不同时。悉裒平日之遗文，益怆他年之荣遇。启金縢之策，不及于生前；上茂陵之书，徒嗟于没后。今有先臣某《文集》一百卷，并目录十卷，共五十五册，随表上进以闻。臣等无任诚惶诚惧，顿首顿首，谨言。大观二年五月日，朝奉大夫管勾南京鸿庆宫上护军臣王仲修等上表。
 【《永乐大典》卷二万二千五百三十六「集」字韵，页五下引「王珪华阳集」。(影印本第一百八十八册)】 
　刘敞：《公是集》五十四卷
刘敞，字原父。临江新喻(江西)人。宋天禧三年(一○一九)生。庆历六年进士第二。官大理评事，授太子中允，直集贤院。后迁知制诰，拜翰林侍读学士，改集贤院学士，制南京御史台。熙宁元年(一○六八)卒。门人私谥公是。《宋史》卷三一九有传。四库馆臣自《永乐大典》辑《公是集》五十四卷。
现存《永乐大典》录：
刘原父诗 【四条】 　刘原父集 【一条】 　刘公是先生集 【四十九条】 
刘敞诗 【七条】 　刘敞公是集 【二条】 　《江阴志》引 【一条】 
以上共六十四条，馆臣漏辑者二十条。
　　农父(二首四言)
　　　其一
入水作田，上山伐薪。人世几何，终岁苦贫。安有灵药，化为羽人。呼吸光景，为君外臣。
　　　其二
鸟飞不远，暮还其宅。我独匪人，去从兵籍。释弃耒耜，顾贪朝夕。转徙异方，终世为客。
 【《永乐大典》卷六百二十四「农」字韵，页十二下引「刘原父诗」。(影印本第五册)】 
　　农哀(前人)
阴阳失常度，水旱互为灾。岁暮不成耕，闾里自相哀。相哀竟何柰，田亩弃污莱。欲行关租急，欲居兵赋催。同知罗忧患，谁复念婴孩。往往遗渠沟，顾之泪如颓。国庾须积粟，国帑须羡财。大臣职富国，尔命自宜哉。
 【《永乐大典》卷六百二十四「农」字韵，页十二下引「刘原父诗」。(影印本第五册)】 
　　宿乌沙
朝离巴陵岸，暮投乌沙汀。大江屡回环，反顾犹洞庭。月色夺暗日，舟人各宵征。东南浮云际，极望都冥冥。不辨水与天，高低皆见星。分明银河流，来与江汉并。安得数尺槎，漂然向天廷。
 【《永乐大典》卷五千七百七十「沙」字韵，页七下《江阴志》引「公是先生总集」。(影印本第六十册)】 
　　读列子赠几太博胜之殿丞君章监丞
，永谢北极幽。。不知意谁憾，似与鳌为仇。六鳞既潜举，二山忽漂流。众真失其常，荡析不自谋。孰云飞升乐，奔迫良可愁。盈虚诚难必，藏壑有亡舟。至人纵大观，夷险固悠悠。如闻帝凭怒，侵减龙伯俦。且欲招羣仙，复还故时丘。勉哉凌云。飘飖羣仙子，来往何其稠。咫尺视千里，俯仰移九秋。潮波有时起，势若空中浮。禺疆受帝命，臣鳌举其头。迩来百万祀，无复迁播忧。龙伯何为者，修竿曳长五岳穷云霓，沧海不可游。玉台焜朝日，珠华媚飞
 【《永乐大典》卷一万二百八十六「子」字韵，页十上引「刘公是先生集」。(影印本第一百二册)】 
　　回风馆
殿翼翔空直，楼阴蔽日宽。风声弥玉宇，仙术废冰丸。老桧频成籁，相乌不定竿。世人惊未到，六月尚清寒。
 【《永乐大典》卷一万一千三百十三「馆」字韵，页五下引「刘公是先生集」。(影印本第一百十五册)】 
　　临都馆
揽辔岁空尽，萧条万里间。向来貂已敝，此去鬓宜班。雪没前王帐 【(中京，契丹前王廷也)】 ，沙连右地山 【(上京，契丹右地也)】 。星回阳气复，吾亦至几还。
 【《永乐大典》卷一万一千三百十三「馆」字韵，页五下引「刘公是先生集」。(影印本第一百十五册)】 
　　张三馆有前岁赴举时题字处作
　　　其一
羇旅关东来献书，还曾题柱宿匡庐。自知不及相如健，重到曾无驾驷车 【(汉大夫乘官车驾驷。予从淮西乘私车来，故云)。】 
　　　其二
暂怀印绶过家庭，车马骖驔去路轻。自为彩衣生意气，敢将昼锦比光荣。
 【《永乐大典》卷一万一千三百十三「馆」字韵，页五下引「刘公是先生集」。(影印本第一百十五册)】 
　　自恩平还题嵩台宋隆馆
　　　其一
四山如画古端州，州在江西欲尽头。谩道江山解留客，老夫归思甚东流。
　　　其二
松菊壶山手自栽，二年羁宦客嵩台。无端被东风误，又作恩平一梦回。
 【《永乐大典》卷一万一千三百十三「馆」字韵，页五下引「刘公是先生集」。(影印本第一百十五册)】 
　　和张景纯初置馆中
并真。语默或不常，时以为狂人。蹉跎太仓史，奔走京华尘。颇如丧家狗，累累敝精神。虽游公卿间，望绝要路津。感激自上书，生当致青云。天光回日月，圣泽熙阳春。禁林给笔札，中府紬典坟。羣玉连帝居，东壁临北辰。飞腾怪清切，寓直怀珍羣。慷慨气益遒，歌思逾新。昔贤稽古力，利禄不足云。登瀛以为荣，幞被宁厌频。君乃鸾凤姿，方当极逢辰。岂若杨执戟，白头专校文。张也湖海士，心与
 【《永乐大典》卷一万一千三百十三「馆」字韵，页六上引「刘公是先生集」。(影印本第一百十五册)】 
　　松子岭诗(松子，鸷鸟名)
鹿儿峡未尽，松子岭相望。走险暇择荫，摩空愁乱行。霜增头皓白 【(早行，眉须旨白也)】 ，尘变马晒黄。不作还乡意，羁人应断肠。
 【《永乐大典》卷一万一千九百八十一「岭」字韵，页一下引「刘公是先生集」。(影印本第一百二十二册)】 
　　和尚叔父病目
恸 【器】  【哭】 论时事，幽居秪杜门。自然忧未弭，那不眼潜昏。火齐终无颣，泉沙暂有浑。谁资上池水，洞视一方垣。
 【《永乐大典》卷一万九千六百三十七「目」字韵，页四上引「刘敞诗」。(影印本第一百七十六册)】 
　　晚晴小园
野客幽居何处寻，小园荒径似山林。雨足虾何自喜，秋来蟋蟀竞悲吟。丹青果实同时熟，红白荷花相映深。可怨幽兰老堂下，无端柔蔓上城阴。微茫返照楼头出，萧索孤烟天际沉。楚泽偏伤千里目，西风自觉倦登临。
 【《永乐大典》卷一万九千六百三十七「目」字韵，页十九上引「刘敞诗」。(影印本第一百七十六册)】 
　　伏日寻邻几不见
朝日出东北，青云散朱晖。坚金为之铄，信此庚气微。吾子善闭关，今何冒炎威。流汗正被面，飞尘常满衣。忆君若冰雪，无以慰渴饥。伏日万鬼行，至如早旋归。
 【《永乐大典》卷一万九千七百八十三「伏」字韵，页七下引「刘公是先生集」。(影印本第一百七十八册)】 
　　种麦
禹稷躬稼穑，《春秋》重麦禾。劝耕聊及暇，称力焉俟多。霜风虽凄紧，日晏更清和。轻裘颇自姿，扶杖勤来过。青青已布陇，芃芃在伐柯。农功欣嗣岁，节物嗟腾波。怅然念归田，自顾将婆娑。
 【《永乐大典》卷二万二千一百八十二「麦」字韵，页十六上引「刘原父诗」。(影印本第一百八十八册)】 
　　读太玄 
吾读《太玄》，一阴一阳，一柔一刚，一晦一明，一否一臧，一弱一强，一微一唱，一存一亡。所谓贤人之言，近如此也。褒之者过其实，毁之者损其真。《太玄》所述，天人之际，性命之本，万物之理，不可以辞敓。
 【《永乐大典》卷四千九百三十九「玄」字韵，页一上引「刘公是先生集」。(影印本第一百九十八册)】 
　　方壶圆壶
右二壶，一方一圆。方壶得于蒲城崩岸中，圆壶得于蓝田骊山原。按礼，宾祭皆有方壶，有圆壶。方壶酌卿大夫及膳尊，圆壶酌士旅食者也。今其制作方壶精，圆壶粗。其又贵贱之辨与？
 【《永乐大典》卷二千二百五十四「壶」字韵，页十八上引「刘公是先生集」。(影印本第十七册)】 
　　诗话 
赵少师初在涟水守馆，不数年后，以学士知涟水。继来者名其堂「豹隐」。曼卿有诗曰：「熊非清渭逢何暮，龙卧南阳去不还。年少客游今郡守，蔚然疑在立谈间。」后莫偕者。
 【《永乐大典》卷七千二百三十九「堂」字韵，页十二下引「刘敞诗话」。(影印本第七十一册)】 
　刘攽：《彭城集》四十卷
刘攽，字贡父，号公非。临江新喻(江西)人。宋干兴元年(一○二二)生。登庆历六年进士第。知曹州、襄州。入为秘书少监。官至中书舍人。元佑三年(一○八八)卒。《宋史》卷三一九有传。四库馆臣自《永乐大典》辑《彭城集》四十卷。
现存《永乐大典》录：
刘彭城先生集 【一条】 　刘攽诗 【四条】 　刘攽集 【一条】 
刘攽彭城集 【一○七条】 　《武陵图经》引 【二条】 
以上共一百一十五条，馆臣漏辑者四十二条。
　　南湖诗二首
　　　其一
湖波微涨日初长，水面花香柳绿黄。沙鸟喧嘲随笑语，鯈鱼惊跃近舟航。春心处处迷芳草，醉眼依依乱夕阳。信似习池风物好，偷闲剩醉两三场。
　　　其二
一芳酒数篇诗，坐待南湖夕景低。日照杏花堆火齐，水涵天色湛玻。静中鱼鸟浑相忘，醉里风光时易迷。还有渔舟澹客兴，谁言不似武陵溪。
 【《永乐大典》卷二千二百六十五「湖」字韵，页十上《武陵图经》引「刘攽诗」。(影印本第十九册)】 
　　颍水作寄陈州诸故人
不知颍水清如此，欲比蓬莱似是非。察见渊鱼宁有意，往来鸥鸟已忘机。济川便乐风波息，洗耳多疑世事违。甚悔衡门临沁水，还思冠者试春衣。
 【《永乐大典》三千五「人」字韵，页五下引「刘攽彭城集」。(影印本第四十二册)】 
　　佚老堂为马给事题
膂力期方壮，功名付众才。朝廷不能出，轩冕傥时来。贤者皆知此，劳生亦念哉。暮年均暇逸，末路忍低回。延阁通云汉，东垣接上台。老成宜鹤发，绝足信龙媒。脱落经纶际，从容里地开。图书收旧素，池就穿栽。松菊依陶令，儿童戏老莱。尚知南郡富，肯使少游哀。讵有东家问，端思齿杖陪。会为三径客，幽屏谢尘埃。
 【《永乐大典》卷七千二百三十八「堂」字韵，页六上引「刘攽诗」。(影印本第七十册)】 
　　咏列子
御寇卧郑都，子阳归之粟。固辞得无受，妻子怨窘束。君非自知我，人事故反复。俛仰未及终，类禡首邦族。始知至人心，避荣乃避辱。如何当路子，扰扰事干禄。
 【《永乐大典》卷一万二百八十六「子」字韵，页十上引「刘攽彭城集」。(影印本第一百二册)】 
　　大安病酒留半日王守复来招不往送酒解酲因小饮江月馆
江驿春酲半日留，更烦送酒为扶头。柳花漠漠嘉陵岸，别是天涯一段愁。
 【《永乐大典》卷一万一千三百十三「馆」字韵，页五下引「刘攽彭城集」。(影印本第一百十五册)】 
　　还馆诗
　　　其一
步向端门足力迟，仰瞻双 【关】  【阙】 隔褵褷。三年江海都如梦，老态今朝始自知。
　　　其二
下马呼人问直庐，归墙因读旧时书。黄花绿叶庭槐影，噪雀鸣蝉宛自初。
 【《永乐大典》卷一万一千三百十三「馆」字韵，页六上引「刘攽彭城集」。(影印本第一百十五册)】 
　　次韵和王四馆宿
　　　其一
雪残梧竹夜犹寒，春入林花露已团。绝境自宜仁者静，寤歌非为硕人宽。不眠红烛停俄顷，刻意新书计若干。等是前贤游集地，似君尤更觉才难。
　　　其二
。五十衰年融过二，强颜何计可思齐。蓬莱宫阙冠云霓，月出丹渊日堕西。和暖时花元有信，黄昏归翼自无迷。读书难字存雌蜺，落笔雄辞在碧
　　　其三
天星出屈势阑干，五夜传呼禁漏残。虎豹深沉九关远，鹪鹩栖息一枝安。病亲黄卷怜灯闇，老厌青绫怯岁寒。长有江湖未归梦，更将衰白镜中看。
　　　其四
月白天虚星斗横，夜深高阁势峥嵘。怪来耳冷人声绝，会是斋居近太清。
 【《永乐大典》卷一万一千三百十三「馆」字韵，页六上引「刘攽彭城集」。(影印本第一百十五册)】 
　　初秋馆中呈诸公
掖垣星宿上清居，金马文章次石渠。雨定风槐含秀爽，秋还楼阁长空虚。上知景伯无人事，恩许黄香未见书。不奈客嘲聊自解，下流仍复愧应璩。
 【《永乐大典》卷一万一千三百十三「馆」字韵，页六上引「刘攽彭城集」。(影印本第一百十五册)】 
　　题平山马铺
长亭前望势崔嵬，地坼东南宇宙开。韦杜去天真五尺，行人新自日边来。
 【《永乐大典》卷一万四千五百七十六「铺」字韵，页二下引「刘攽彭城集」。(影印本第一百五十三册)】 
　　灯夕
烧灯陶永夜，击鼓劝沽酒。清月不作霜，微风乍摇柳。忽忽车转毂，戢戢人举首。欢乐聊及时，与谁论薄厚。
 【《永乐大典》卷二万三百五十四「夕」字韵，页十五下引「刘攽彭城集」。(影印本第一百八十三册)】 
　　次韵和王舍人灯夕见寄
南陌东城乐赏同，翠华雕辇度香风。春催火树无穷外，天压歌声不尽中。侍宴君归青琐阁，倦游身作白髯翁。凭将酒客鸱夷颂，并谢张松与孟公。
 【《永乐大典》卷二万三百五十四「夕」字韵，页十五下引「刘攽彭城集」。(影印本第一百八十三册)】 
　　灯夕陈大夫来会张承议以病不出有诗赠陈次韵和之
千灯光影彻春宵，红日明霞晃绮寮。上客欢娱得惊坐，佳人歌笑敌蓝桥。雪花带雨尘都埽，寒色兼风酒易消。一去章街尽眉妩，臂围犹怯月边朝。
 【《永乐大典》卷二万三百五十四「夕」字韵，页十五下引「刘攽彭城集」。(影印本第一百八十三册)】 
　　灯夕寄呈张学士
东风一雨解萌芽，暖景重城有万家。霁后灯光犹妬月，春迟火树却催花。数声水调矜遗俗，十里珠帘胜馆娃。璧府谪仙归未得，会将骑鹤向人夸。
 【《永乐大典》卷二万三百五十四「夕」字韵，页十五下引「刘攽彭城集」。(影印本第一百八十三册)】 
　　冠有记过之史赋(成人之后，宜此示戒)
礼崇上嗣，冠责成人。受记过而置史，期寡尤于治身。元服既加，思主器之增重；官箴御侧，俾载笔以维寅。自昔明王，建兹元子。谓夫豫储贰，所以恢壮于基构；早教谕，所以辅成其德美。故乃生则使吉士负之，暨少长而与正人处矣。迨春秋之甫盛，弁兮有容；免保傅之至严，史焉居此。将使夫言也无违，行也无疵。渐仁义以中立，绎温文而允宜。毓德少阳，由三加而谕志；紬书庄士，参众臣而尽归。非天子不得备夫官联，惟圣人是以尚乎冠事。着代于阼，重名而字。着代所以壹系于大本，重名所以使弃其幼志。惟命兮靡常，修身兮匪易。是宜绳愆纠缪，无隐恶以成章；广记备言，职思忧而相示。且夫事莫大于无悔，过莫先于改为。故不于有咎，而甚病于弗知。不有史也，其谁诏之。结佩以朝，念服备而能谨；执简识失，将文胜以无遗。是知教义方者，爱子而常然；惇孝弟者，既冠之所守。位愈尊而事愈重，德弥盛而养弥厚。或通之于前，或相之于后。纤介而必书，周旋于善诱。故得学宫齿冑，责四行而何訧；寝门问安，日三至而奚咎。火哉德茂明两，材由少成。正万拜于大卞，隆永世之英声。彼望苑延宾，以方术而互进。洞箫作颂，资燕乐以 【误】  【娱】 情。是皆不践于典，蔑闻于警戒。汉道似以未善，世嫡于焉有败。夫岂若信臣书过，而日新焉。此易所谓「忧悔吝者，存乎介」矣。
 【《永乐大典》卷一万六千二百十八「冠」字韵，页七下引「刘攽彭城集」。(藏牛津大学图书馆)】 
　　为韩相贺史馆相公启
伏审涓选休辰，显应典策。伏惟庆慰。恭以某官秉德纯固，造道几深。任重而未尝去仁，器远而靡求近效。是谓社稷之镇，股肱之良。资帝睠之简衷，实民性之注意。诞告伊始，佥论翕然。九功之德，由是可歌；千龄之期，抑推胥协。某位联公餗，居仰阶符。甫深凫藻之诚，遽沐函书之赐。佩铭喜忭，交集于兹。
 【《永乐大典》卷一万五百四十「启」字韵，页二下引「刘攽彭城集」。(影印本第一百六册)】 
　　贺江宁相公启
近审宠分瑞节，出镇南邦。帝睠忧贤，赐履所以均逸；海隅傒志，于蕃犹之具瞻。惟涓日而布和，固殿邦而多福。吉祥止止，启处休休。恭以某官业茂敕天，道隆稽古。民怀师保之德，朝倚股肱之良。惟九功之可歌，实万世之永赖。申伯于谢，喜浃周邦；姬公在东，叹兴信处。行复衮衣之赐，用正泰阶之符。勉祈节宣，下副言愿。
 【《永乐大典》卷一万五百四十「启」字韵，页三上引「刘攽彭城集」。(影印本第一百六册)】 
　　贺宋相公启
伏审宠升左户，改镇壁田。虽霖雨之期，尚觖时望；在股肱之寄，诚出上心。凡被顾怜，尤深庆抃。恭以某官弼谐帝业，寅亮天工。盛德着乎九歌，仁泽孚于四海。下兴济济之诵，上有巍巍之名。间者剖麟玉而保厘，资衮衣而信处。四方维则，实观商 【色】  【邑】 之先；三后协心，允继姬文之治。惟昆吾之旧宅，大有隗之遗风。复赖殿邦，以资覃化。伫下玉堂之册，还司金铉之和。某云云。
 【《永乐大典》卷一万五百四十「启」字韵，页三上引「刘攽彭城集」。(影印本第一百六册)】 
　　贺吕开封启
伏审光膺命书，尹正天府，恭惟庆慰。窃以某官清徽肃物，高论端朝。裁经术以自将，耸德华而绝出。雍容迩列，表范士林。总外计之繁，则赋舆充入；任中权之寄，而戎索底平。方骤历于钧衡，复详试于畿甸。缁衣流咏，益闻郑伯之功；扶阳启封，将继韦成之拜。
 【《永乐大典》卷一万五百四十「启」字韵，页三上引「刘攽彭城集」。(影印本第一百六册)】 
　　贺晏相公启
一违恩闳，屡更岁律。愀焉挈缾之智，窘若系匏之姿。逖仰阶符，祗摇心。兹者伏审光膺帝制，居守别都。成周三后之功，京邑四方之则。允属元老，用熙兆民。恭惟涓选谷辰，和布美化。神明攸劳，茀禄用康。伏以某官天寿高严，人文明焕。务致君于道，以康世为怀。吁谟庙堂，覃化区宇。孰不被运钧之赐，有以致敕天之勋。及乎权中军之严，分阃外之寄。戎索修治，边夷服从。方将还熙载于本朝，故复资保厘于留钥。伫颁优策，以快具瞻。
 【《永乐大典》卷一万五百四十「启」字韵，页三下引「刘攽彭城集」。(影印本第一百六册)】 
　　贺刘相公启
伏审光被制书，宠正钧席，伏惟庆慰。恭以某官炳灵山岳，德股肱。敦正始之远猷，修大中之宏度。越在初试，靡求近功。盖自许以伊，期必治君于尧舜。风之所偃，泽之所沾。上有巍巍之名，下臻济济之诵。声实轶于邴魏，规画壮于萧曹。听之佥俞，陟是良弼。且重熙之会，礼乐盛兴；欲治之符，圣贤胥遇。庶乎包六经而摅颂，炳三代而同风。凡在具寮，用此相庆。某早繄钧铸，亲觏昌逢。莫随班贺之仪，徒积由衷之喜。瞻望符照，不任踊跃之极。
 【《永乐大典》卷一万五百四十「启」字韵，页三下引「刘攽彭城集」。(影印本第一百六册)】 
　　朝奉郎试中书舍人苏辙可户部侍郎制
敕：国赋之入，邦用之总。察其盈虚，乃可以调度；审其有无，则可以散聚。主计之任，司会之事，在文昌推为剧曹，故朝廷用为精选。具官某天材颖茂，儒学纯备。敏于事而慎于言，志于道而辅以术。早繇方闻之举，藉甚士林之誉。粤自谏垣，进陟词掖。倜傥正论，启沃者非一；润色王猷，灏噩乎吹万。以游刃之余地，宜擢材而重任。是用进联地官，贰司邦计。夫六府三事，正德为之本；经赋入，中正为之法。尔无俊常以益上，志近而忘远，则民生厚而王化隆矣。其慎之哉！
 【《永乐大典》卷七千三百三「郎」字韵，页五下引「刘攽彭城集」。(影印本第七十二册)】 
　　宣义郎吕由诚可卫尉寺主簿制
敕：具官某，乃父宣力前朝，抗节自任。搢绅称之，至今不忘。朝廷重贤者之世，乐育旌擢；故用其长子，使丞卿寺。无禄早夭，朕甚悯之。惟由诚宦为邑宰，能自立者，可以承兄之绪，复命以卫尉之属。使天下信吾厚于直臣，知所劝勉矣。可。
 【《永乐大典》卷一万四千六百七「簿」字韵，页九下引「刘攽彭城集」。(影印本第一百五十四册)】 
　　延州藩落都虞候俄千男仲政可三班借职制
敕：某壮士战死，勇于报国。义实可嘉，恩用不遗。由乃父之尽力，俾藐孤之蒙祉。古之道也，尔其勉之。可。
 【《永乐大典》卷二万四百七十九「职」字韵，页二十六上引「刘攽彭城集」。(影印本第一百八十五册)】 
　　三班奉职孙轸男忠臣可三班借职制
敕：孙轸男忠臣，永乐之战，尔父没于敌场。徇义忘身，其可嘉也。恤孤置后，吾何忧 【(一作爱)】 焉。爰疏茂恩，以劝勇士。可。
 【《永乐大典》卷二万四百七十九「职」字韵，页二十六上引「刘攽彭城集」。(影印本第一百八十五册)】 
　　汉州助教锺迪可三班借职制
敕：具官某。山泽之利，三三而有连锡。是地不爱宝，以为邦用。然必因人而发，其勤不可不劝也。赏有定格，汝是膺之。畀以新命，是为殊宠。可。
 【《永乐大典》卷二万四百七十九「职」字韵，页二十六上引「刘攽彭城集」。(影印本第一百八十五册)】 
　　蕃官惠逋移厥可三班借职制
敕：某其在种落，皆为酋豪。相率欵边，足明归义。重译而明纶綍，解辫而袭簪裳。恩实不訾，图所为报。可。
 【《永乐大典》卷二万四百七十九「职」字韵，页二十六上引「刘攽彭城集」。(影印本第一百八十五册)】 
　　皇太后殿管勾文字夏崇可三班借职制
敕：某执事长乐，效勤官书。廷宸推恩，厥有前例。始命受服，是谓宠光。罄而犬马之诚，以冀涓尘之报。可。
 【《永乐大典》卷二万四百七十九「职」字韵，页二十六下引「刘攽彭城集」。(影印本第一百八十五册)】 
　　李佛郎与右班殿直梁仲文李养并与三班借职制
敕：某人等。朝廷惟寇盗强围，暴夺良民，名捕魁首，厚设爵赏。而佛郎等用志协力，罪人斯得。赐金既以差予，懋官亦宜溥及。各疏茂恩，以树成效。可。
【《永乐大典》卷二万四百七十九「职」字韵，页二十六下引「刘攽彭城集」。(影印本第一百八十五册)】 
　　皇太后殿管勾文字朱宗懿可三班借职制
敕：某执事宫省，效力文墨。岁月之勤，良可省录。粤属诞辰，厥有前例。锡兹初命，齿于仕版。可。
 【《永乐大典》卷二万四百七十九「职」字韵，页二十六下引「刘攽彭城集」。(影印本第一百八十五册)】 
　　一班殿侍卫涓可特授三班奉职制
敕：某人。恤孤录嗣，朝有着令。矧父膺随龙之遇，宜厥子蒙世禄之荣。粤疏茂恩，俾从新命。可。
 【《永乐大典》卷二万四百七十九「职」字韵，页二十九下引「刘攽彭城集」。(影印本第一百八十五册)】 
　　蕃官可三班奉职制
敕：具官某。声亲弟，朝廷录死事之孤，所以闵忠而劝能也。声果敢有功，没于战陈，而无子息可被任用。施及同产，使庇族属。服我优恤，思着来效。可。
 【《永乐大典》卷二万四百七十九「职」字韵，页二十九下引「刘攽彭城集」。(影印本第一百八十五册)】 
　　蕃官京结京铎拶并可三班奉职制
而死，勇壮可嘉。录其孤儿，以示愍恤。可。敕：某等。其父为国亢贼，敌坚力寡，恪
 【《永乐大典》卷二万四百七十九「职」字韵，页二十九下引「刘攽彭城集」。(影印本第一百八十五册)】 
　　殿前东西班弓箭手刘密可三班借职制
敕：某以挽强射逐，勇力出众。试之集教，亦能无过。宜可 【(原缺)】 使以责来效。可。
 【《永乐大典》卷二万四百七十九「职」字韵，页二十九下引「刘攽彭城集」。(影印本第一百八十五册)】 
　　故御前忠佐步军副都头成宗男京可三班奉职制
敕：具官某，男某。陈力奉上，得亲殿陛之严；哀死恤孤，宜有帷盖之报。详推往续，宜示赏延；粤疏渥恩，用光存殁。可。
 【《永乐大典》卷二万四百七十九「职」字韵，页三十上引「刘攽彭城集」。(影印本第一百八十五册)】 
　　李贵男遵可三班奉职制
敕：具官某，男某。乃父殁身行陈，以死效力。虽其微品，志可嘉也。哀死恤孤，朝有常宪。锡尔一命，以劝来者。可。
 【《永乐大典》卷二万四百七十九「职」字韵，页三十上引「刘攽彭城集」。(影印本第一百八十五册)】 
　　故朝奉大夫权知陕州军府事陈君墓志铭
君讳侗，字成伯，姓陈氏。其先兴化军莆田县人。曾祖某，赠兵部郎中。祖某，官至工部郎中。父某，赠银青光禄大夫。君生十三岁而孤，从其母方夫人鞠于外家，居苏州。危心苦志，能自力学问。方夫人终，养育弟妹，辛苦家事。三十余，始以进士举登第，调河南府福昌县主簿。始至谒府，为人颀长伟厚，眉目广秀，衣冠整严，府吏惊相告曰：「亦有主簿若是其大也。」留守文太师潞公，一见与语，知其奇，厚待之，自尔遂往来门下。及丞相富公，亦爱重其文藻称焉。三年，以令举，为商洛县令。代还，用荐者言，还著作佐郎，知宣州南陵县事。潞公荐君宜在馆阁，召试学士院。而富公守汝州，求用君为从事自辅。必欲致君，请官满而后试，朝廷许之。会富公归执政柄，君即召还。既试，除馆阁校勘，判登闻鼓院，编修宗正司条贯，同知太常礼院，编修枢密院经武要略，兼删定诸房例策。初置二府属官，用人甚重。潞公时为枢密使，荐君充选。改太子中允，检详礼房户房文字。顷之，御史有言事不见从者，其在枢府，疑君梗之，作为非语中君，君不自辩。上亦薄其过，复徙判鼓院御史。后亦知非君意，忆而谢君。改集贤校理，迁太常丞，知礼院，更博士，赐绯衣银鱼，出知湖州。入辞，上问其所欲言。君论：「今祀五岳四渎，附于地祇方丘，不与周礼同，宜异为坛位，具礼仪乐章。」上以为然。始诏礼官讨定，如君言。君至湖数月，徙宣州。君于为政，爱民为先，可以济活人者为其方略，虽骫法，行之不疑。湖人因岁饥，以男女质钱，至有终约身为役者。公为契券，后虽十倍其直自赎，不肯付还。父子隔绝怅恨，吏不为察。有来诉者，君皆许赎之。男女得齿，平民婚娶者甚众。江南转运司欲以聚财媚上，然不能有它智略，徒举籍逋欠，峻期督索，州县 【知】  【如】 指，民不堪其求。君为分别之，曰：「逋负在元丰三年前者，赦书所当除也。」使者不许。付它吏议之，以谓宜如编敕，偿及七分，余乃可免。君请于朝，竟得蠲除，以及一路云。有二女子，父母死，其兄不能自立。家本富厚，未及期月，赀用荡尽。死者不葬，而存者饥饿，泣诉于府。君使按覆其所货鬻，皆在贱价，而构质甚多。录而卖之，既偿其所取，犹赢数十万钱，为之葬埋而嫁二女子。吏民感叹，为君立生祠。迁朝奉郎，还朝，拜少府少监。官制有馆职者，普迁一官以易之，用是改朝散郎，更卫尉少卿。上即位，泛恩迁朝请郎。辽使来吊，君往迎送之。明年，遂使北磨勘，迁朝奉大夫。是岁，元佑元年也。四月，君弟子雍终于知潭州，君求为郡以抚存其家，得知陕府。数月，加直秘阁，知梓州。君复申前请，乃复留陕。吏民闻君不去，莫不忻欢相庆者。夏县令刘霆果健善治县，民有与庭不相中者，此民狡猾喜讼，持吏短长，凌驾州县。会霆徙官，即上书告霆不法事。霆闻之，求得辩直。章下，府吏畏民巧诈翻覆，多欲迁徙，回避其情。君为明辩尽理，霆卒无一事。民坐上书不实，受刑不辞。寡妇诉其子为赘于蜀，三年不归。其妻家豪富，而妇寒饥寄食。君为移书呼其子，十反不至。君以义喻其郡守，守寤，乃械而送之，君将正其罪。母复泣告曰：「幸全度子，得以终老。」君怜而舍之。子亦知悔过，更为孝养云。潼关关出入商旅，吏缘为奸。商人以神事藏乳香一两者，吏论以为犯禁，没其资财且百万，贱价斥卖之，买以自入。君知其然，穷治其狱，党与皆流窜。行道莫不欣悦。君在陕且二年，朝廷既除代，会君疾，三年四月某甲子终，享年六十五。君初娶呼延氏，贤淑有操，与君同隐约，孝事方夫人，育叔妹者也。君在商雒，呼延卒后，以君贵封福昌县君。今夫人刘氏，封崇德县君。君四子，长彦方，国朝邑县主簿。次彦恭，是年进士及第，授郑州司户参军。次彦称、彦廉，皆读书为文，有成立。女四人，长嫁某官林定，次进士呼延发，次某官梁宽，少为吾儿怀州司户参军方山妇。君笃爱宗族而厚于交游，贫穷不能自存者，尤加隐恤。俸钱分割，十去八九。姑女适人而夫死，取而养视之，更配良氏。于人之婚丧不能举者，略皆为办之。《文集》十五卷，藏于家。夫人之丧，将葬卜地。或告曰：「南峰之下有吉穴焉，为浮屠主之。自誓不愿其与人也，有以二百万求一茔者，不得也。」君与子雍往询之。前夕，浮屠梦有贵客二求地以葬，浮屠异之。旦明设榻以待，而二人至。浮屠视其状貌，伟人也，先问曰：「将无求葬地乎？」应曰：「然。」浮屠以地与君，不费一钱。既葬，浮屠告众曰：「吾违誓言，不可复处矣。」拂衣而去。呜乎，其亦异矣。地实某县某乡某里，君葬去之凡若干里。呼延氏祔。某年某月某甲子襄事。铭曰：
再世以文，而官不达。蟠郁渟滀，谓将大发。至君兄弟，亦止于斯。华采足以耀世，利泽为民之思。是谓不朽，奚以多为。阙泉作宫，镵石譔词。铭乎铭乎，信焉弗欺。
 【《永乐大典》卷三千一百四十五「陈」字韵，页十八上引「刘攽彭城集」。(影印本第四十六册)】 
　　徐起墓表
。而不孝子还，为闾里患，暴乱不禁。会起至，阅视簿书，急发吏捕贼，案正伏辜。举郡称其为神。起治处州，州民有兄弟杀其亲者，郡恶其名，纵贼使亡，更易其文书，欲使无
 【《永乐大典》卷二千九百四十九「神」字韵，页二上引「刘攽彭城集」。(影印本第三十七册)】 
　吕陶：《净德集》三十八卷
吕陶，字符钧，号净德。成都(四川)人。宋皇佑中(一○四九——一○五四)进士。历官给事中，改集贤院学士，知陈州。徙河阳、潞州，例夺职。徽宗立，复官知梓州。卒年七十七。《宋史》卷三四六有传。四库馆臣自《永乐大典》辑《净德集》三十八卷。
现存《永乐大典》录：
吕元钧诗 【四条】 　吕元钧集 【一条】 
吕净德先生集 【二十二条】 
以上共二十七条，馆臣漏辑者五条。
　　 芙蓉 
剪取芳条便种成，只从秋后吐繁英。清霜难拒红光减，仰视松筠浪得名。
 【《永乐大典》卷五百四十「蓉」字韵，页十一上引「吕元钧诗」。(影印本第三册)】 
　　再咏芙蓉
一夕西风一度开，不须人力为栽培。化工何事存芽孽，长与炎荒作瘴媒 【(岭外此花尤多，中元后盛开，瘴疠渐作，土俗恶之，目曰瘴媒)。】 
 【《永乐大典》卷五百四十「蓉」字韵，页十一上引「吕元钧诗」。(影印本第三册)】 
　　相台道中
北道风霜老未谙，倦驱羸马亦骖驔。此行谁信游沙漠，心逐晴云万里南。
 【《永乐大典》卷二千六百五「台」字韵，页一下引「吕元钧诗」。(影印本第三十一册)】 
　　雄州村落
家家桑枣尽成林，场圃充盈院落深。九十余年事耕凿，不知金革到如今。
 【《永乐大典》卷三千五百八十一「村」字韵，页二下引「吕元钧诗」。(影印本第五十册)】 
　　和行金堂峡思云顶
山腰路转多临水，峡口天开又见山。疑是庆云曾结盖，故留仙境在人间。
 【《永乐大典》卷一万一千九百五十一「顶」字韵，页七上引「吕元钧集」。(影印本第一百二十册)】 
　刘挚：《忠肃集》二十卷
刘挚，字莘老，东光(河北)人。宋天圣八年(一○三○)生。登嘉佑四年甲科，官礼部侍郎、尚书右仆射。后陷党案，几经贬迁。绍圣四年(一○九七)卒。追赠少师，谥忠肃。《宋史》卷三四○有传。四库馆臣自《永乐大典》辑《忠肃集》二十卷。
现存《永乐大典》录：
刘莘老 【一条】 　刘挚诗 【一条】 　刘挚集 【一条】 　刘忠肃公集 【二十三条】 
《江阴志》引 【一条】 　《声画集》引 【一条】 
以上共二十八条，馆臣漏辑者五条。
　　路作茅斋成有诗次其韵
鬋茅坐东冈，心休境自适。丈室居士家，环堵儒者宅。常令小博山，一种袅余碧。燕雀来贺否，应笑檐牖窄。跬步是清溪，间可就泉石。庭花秋娟娟，窗月夜寂寂。灯火亦可亲，隐几对方册。不为寒辍冬，穷居忌矫激。可大亦可小，人或未知识。戏问广厦人，谁思万里客。
 【《永乐大典》卷二千五百四十「斋」字韵，页七下引「刘忠肃公集」。(影印本第三十册)】 
　　 【三老】 堂故殿中丞王公筑于别墅公自称逸老故太常少卿卿公称拙老兵部郎中士公称野老三老相与会堂上因名
，春三老非隐者，乡里道义人。缔交何绸缪，白首情益亲。进退小或异，归于重其身。逸老田北郊，筑堂北溪上。野拙彼二老，招邀日俱往。幽泉美清泠，平野得遐旷。谓近隔城市，谓远非山林。青岑落尊酒，白云贮衣襟。岁月付清醉，志缊还长吟。颓俗可以敦，偷风为之重。人生苦飘忽，事往真幻梦。但闻三人墓，萧萧木已拱。朅来抚陈 【衣】  【风】 吹我衣。墙边见残，屋角悬斜晖。雍琴感今昔，辽鹤惊是非。世故无足言，徘徊坏墙下。思人爱树木，况此岿然者。子孙固无忘，又将告里社。
 【《永乐大典》卷七千二百三十八「堂」字韵，页十三下引「刘挚诗」。(影印本第七十册)】 
　　石棋局
坚平宜荷明堂柱，方洁当函玉牒书。且拂尘埃伴君坐，一枰相与寄清虚。
 【《永乐大典》卷一万九千七百八十二「局」字韵，页一上引「刘忠肃公集」。(影印本第一百七十八册)】 
　　清明后一日下沙
微风吹 【【脱一字】 】 幸阴晴，笑侧吟鞭十里行。时节早蚕生谷雨，人家新火接清明。衮衣犊鼻均无物，篱鷃云鹏各有情。欲挹浮丘挽春驭，尊罍安得泻东瀛。
 【《永乐大典》卷五千七百七十「沙」字韵，页八下《江阴志》引「刘忠肃公文集」。(影印本第六十册)】 
　　 【玉堂集】 序 【张方平《乐全集拾遗》(《四库珍本丛书初集》本)卷一收本文题作《张文定玉堂集》，缺漏甚多，故辑录于此。】 
宣徽南院使太子少师致仕张公，谓河间刘某曰：「方平，知庆历制诏也。是时王师问罪夏戎，选使命帅，多辍西掖。尝以病白于朝，蒙留专典辞命。故当直演润，视辈行为多。踰年，入翰林为学士，旋改御史中丞，复以内职充三司使。久之，辞使还职。治平中，又自外官召充学士承旨，熙宁某年乃罢。暇日追惟荣遇，凡历内外制，通若干年。因录其文为二十卷。昔者太宗皇帝飞白『玉堂之署』，赐院，揭于堂上。方平实居堂之承旨合，于是假以名集。而子宜为其说。」某退而读公之文，稽载籍之传，而叹曰：亶乎甚哉，辞之不可以已也。夫万事异理，非言弗命。四方异情，非辞弗通。诗不云乎：「辞之辑矣，民之洽矣。」传亦有之：「子产有辞，诸侯赖之。」是以君天下者，必使其臣赞为辞而后出之。周御史掌赞书，汉尚书作诏文，此其官之见于古者。历代因之，其任逾重。夫以堂宁之一言，行乎四方万 【理】  【里】 之外。不高深简严，不足以重王体。又欲其诚之宣，不优柔曲折，不足以究民听。又欲其言之约，三代而上，经圣人所是，不可尚已。三代而下，作者污隆，随世屡变。其间承平之时，训辞深厚，号令温雅，有古风 【列】  【烈】 。而倾侧之际，书诏所下，武夫悍卒，挥涕感动。终于享好治之誉，建持危之功。则润色之効，岂小补哉！自庆历至于熙宁，维仁祖恭俭宽大，英祖克笃前烈。主上长驾远驭，略不世出。三朝政绩，巍巍焕焕，非寻常耳目所能听观。而于斯时，典册诰命，多出公手。上之仁心德意，国之威福所指，明布谕下，昭如日星。学士大夫、都邑野人，莫不晓然知治道之所以然。虽政绩固自卓越，而述作之妙，良有助哉！至于供奉歌诵，祠祝赞戒，勒之金石，播之乐府，多者千百，少数十言，体制纷然，各得其度。众人不给，我独赢余，又何其高也。而公犹曰：「是乌足录者。顾以国家典章政令，数十年间错见是书，因不敢废。」呜呼，是故公之心也。公行事阀阅，章章在人，当备国史，此弗论著。独记公之言，推广其意而为之序。元丰六年十月二十九日，尚书右司郎中刘某序。
 【《永乐大典》卷二万二千五百三十六「集」字韵，页九上引「刘莘老」。(影印本第一百八十八册)】 
　陆佃：《陶山集》十四卷
陆佃，字农师。越州山阴(浙江)人。宋庆历二年(一○四二)生。熙宁三年擢进士甲科，官至尚书左丞。崇宁元年(一一○二)卒。《宋史》卷三四三有传。四库馆臣自《永乐大典》辑《陶山集》十四卷。
现存《永乐大典》录：
陆佃陶山集 【十五条】 
以上十五条，馆臣漏辑者一条。
　　除馆职谢丞相荆公启
乘槎问汉，敢妄意于英躔；入馆登瀛，遽叩名于仙籍。载循蹇浅，弥切兢惭。国家乘有赫之炎图，绍无疆之历。笃生睿主，登用真儒。壮武烈于文谟，贲唐文于皇质。恭以宫使相公先生，道承三圣，德冠羣伦。既流膏泽以下民，更翼诗书而造士。至言不出，赐也仅闻其文章；大象无形，参乎才见其忠恕。成功弗处，秉义甚高。将集圣人之清，忽辞天下之任。而某曲蒙奖育，最号迂愚。早闻咳唾之音，晚在炉锤之内。回瞠目乎其后，每望车尘；疏攘臂于其间，更縻廪赐。比登词馆，实出师门。缓三年而为儒，窃尝承学；乌九写而成舄，猥预校文。点砾甚功，衔珠昌报。秋阳以暴，缅怀涤汉之情；春服既成，遐想浴沂之乐。仕欲行义，进思尽忠。庶无负于初心，庸少偿于至德。
 【《永乐大典》卷二万四百七十九「职」字韵，页十三上引「陆佃陶山集」。(影印本第一百八十五册)】 
　刘跂：《学易集》八卷
刘跂，字斯立。东光(河北)人。宋元丰二年(一○七九)进士。初选亳州教授，元佑初除曹州学教授，以雄州防御推官知江州彭泽县。政和末，以朝奉郎卒。四库馆臣自《永乐大典》辑《学易集》八卷。
现存《永乐大典》录：
刘跂诗 【一条】 　刘学易先生集 【二十八条】 
以上共二十九条，馆臣漏辑者五条。
　　虏中作 【《永乐大典》原引此诗十八首，其中十四首已辑入《学易集》卷三，题作《使辽作十四首》。】 
　　　其一
文物燕人士，衣冠汉典仪。举知缯絮好，深厌血毛非。形势今犹古，规模夏变夷。谁言无上策，会是有天时。
　　　其二
甘作河南犬，休为燕地人。举能羞石晋，谁复怨嬴秦。地扼辽东海，星占析木津。悲伤此邦旧，会遣一朝新。
　　　其三
人物分多种，迁流不见经。已无燕代色，但有犬羊腥。海马生难驭，山苗煮始青。舜韶方九奏，异类合来庭。
　　　其四
闻有官军士，生存仍宦胡。羞言陇西李，忍对杜陵苏。椎髻心何似，环刀意岂无。陈汤那复得，卫律不胜诛。
 【《永乐大典》卷一万八百七十七「虏」字韵，页五上引「刘学易先生集」。(影印本第一百零七册)】 
　　贺大路公启
伏审疏荣两镇，进位上公。策府载勋，安车归第。伏以某官道隆德骏，功盛位崇。忠烈着于庙朝，勋劳格于天地。平章百姓，邻哉股肱之良；镇抚四夷，巍乎山岳之重。虽保厘于洛邑，实师长于官僚。方圣上笃宪老之心，而大贤稽知止之义。章封屡上，精恳弗渝。进极帝师之尊，兼理国老之重。世无此比，宠绝前闻。社稷永安，克尽大臣之悦；出处俱善，高视圣人之清。福禄是宜，典刑攸在。某翾微小己，陶泳大钧。钦盛际之难逢，仰余风而增抃。坐縻俗状，阻造台闳。
 【《永乐大典》卷一万五百四十「启」字韵，页七下引「刘学易先生集」。(影印本第一百零六册)】 
　毕仲游：《西台集》二十卷
毕仲游，字公叔。郑州(河南)人。宋元佑初(约一○八六)为军器尉丞，召试学士院，擢为第一。终年七十五。《宋史》卷二八一有传。四库馆臣自《永乐大典》辑《西台集》二十卷。
现存《永乐大典》录：
西台先生集 【一条】 　毕西台集 【一条】 　毕西台先生集 【二十二条】 
毕仲游西台文集 【七条】 　毕仲游西台集 【一条】 
以上共三十二条，馆臣漏辑者四条。
　　离蒲中简游景叔知府少卿
经岁思归偶得归，清歌未彻醉如泥。篮舆径遂西城过，鹳鹊楼高不及题。
 【《永乐大典》卷一万九百九十九「府」字韵，页十四下引「毕仲游诗」。(影印本第一百九册)】 
　　岁时杂咏诗序
阴阳之运，寒暑之节，连万物之盛衰，而杂以岁时之忧喜。变则鼓歌笑傲，低昂而自得，与夫嘻吟咏叹傍徨散发而流涕者，其得已乎？此风雅之所作，而骚人文士所以世起而不穷者也。吾欲议于天，索情于人，观骚人文士之奇怪以永吾日，而患吾力之少也。盖闻宣献宋公在中书第三阁，手编古诗及晋、宋、齐、梁、北齐、周、隋、唐人岁时章什一千五百有六，总十有八卷，名曰《杂咏》。予未之见也。而宣献公之孙，有刚叔者，复次本朝公卿大夫、高才名士，与其家内外先世之作，诗歌、赋颂、吟词、篇曲，三千三十有五，以续前编甚备。予壮其事，因借观三月而告之曰：昔宣献公之外氏杨文庄公之事太宗也，文章道义，天下诵之。而子之祖考叔父，复以文章显。当仁宗之初年，宣献公号为文师。而治平、熙宁以来，常山公入居侍从，为太史，博文有守，如汉之董仲舒。四人之作，世不得而备也。其单章只句，流落讽味，如尝甘露而食熊蹯，讵可以多有。而今全篇具简，散列于其中。诗固未易知，然并我之时，君子之后，必有流饮大嚼而不厌者，刚叔之力也。虽然，岂特如是而已。夫论诗之人，古今异论，所以为诗之性古今同，故诗可亡也，而性不可忘也。性苟不忘，诗或有道。昔古诗三百余篇，孔子删取寡矣。然自商周至于鲁卫，未有无诗之国也。使删诗在今，庸距知数千(载)百年之间，而无可取之诗乎？刚叔之二十卷，用力多矣，宜有为孔子取者。然则吾所谓议数于天，索情于人，偏观骚人文士之奇怪以永吾日，乃余事而兼得者也，何足为刚叔言。或曰：刚叔之二十卷，果传乎？曰：以文庄、宣献两家四人之盛，与诸公卿大夫、高才名士之作，类非苟作也。吾意孔子有取，而人以为不传，吾不信。年月日左朝奉郎充集贤校理、尚书礼部郎中毕某序。阴阳之代化，寒暑之密移，吾不知其然也，而数可知。哀乐之相寻，美恶之相形，吾亦不知其然也，而情可见。盖数隐于空虚渺茫之外，而人情亦起于有无恍惚之中。方人之无事也，夷居澹坐，收视横膝，若遗肝胆之所在。而风噫箨鸣，日阴转，油然有感，则振发慷慨，徘徊而太息。况
 【《永乐大典》卷九百八「诗」字韵，页十五下引「西台先生集」。(藏日本天理图书馆)】 
　　贺除振夫侍郎启
某顿首再拜某官座前。伏自前岁冬末，被命改使山东，道过国门之外。时适会旌节出帅庆阳。尝获造诣行府，曲蒙敦事契。复垂顾访，欵以诲言。下情感佩之私，实不胜纪。尔后半岁之间，又再易地，到罢相属，道途之劳亦倍。故竿牍之问，重于稽脱。其如瞻驰系恋，增积尤多。即曰春晚极暄。伏惟总统邦计，台候动止万福。某承乏淮甸，捷荫映以幸 【兑】  【免】 于罪戾，造诣正远。伏望体上眷求，加护寝饔。行膺廊庙之拜，卑诚惓惓之祷。某悚息再启。近者伏审就膺恩制，入奉禁严。巨贤造朝，士夫交庆。而孤远之人，复得托在下风。区区抃幸，殆不胜情，皆不审起居何如。某自到淮上，虽夙夜罄竭，勉赴职业。然愚暗浅陋，终恐未能逭责。傥沐眷怜，不赐鄙遗，时有以诲督之，卒门下平昔之知遇，幸甚幸甚。
 【《永乐大典》卷七千三百四「郎」字韵，页十五上引「毕西台先生集」。(影印本第七十二册)】 
　　毕子庄墓志铭
元佑五年七月乙酉，毕子庄之兄弟，将葬子庄于郑州管城县怀忠乡卢村原祖茔之东北。而走书谓骃曰：「子庄之与子，亲且旧矣。知其详者莫如子，宜为我兄弟铭之。」骃辞不获已，序而为之铭。君讳仲容，子庄字也。其先东平人。自文简公显，始去代徙郑。今又居濉阳。曾祖吏部侍郎、同中书门下平章事，监修国史，太原郡开国公，赠太傅、尚书令、中书令，谥文简公，讳士安。祖卫尉卿、工部侍郎，讳世长。父尚书驾部郎中，赠正义大夫，讳从古。母永嘉郡太君梅氏。继母寿昌县太君陈氏。君少以侍郎任太庙斋郎。资性明爽，勇于为善。平居与其弟昆切劘讲解，相进于学，期以文章取贵仕，不幸早殁。而诸弟相继取科级，摄祠馆，翕然为一时名流。虽正义寿昌清白之操有以作之，然亦君 【子】  【之】 助也。初试吏，为临邛县主簿。邑有富人杨小三者，唯一子，喑且聋。与其侄男女二人处于是。已嫁妹谋欲取其赀。先收其女，养为子之妇。又瞰其亡，贼杀其男而磔弃之，出于 【语】  【语于】 索。建系其女侄，拘之旬浃，始微言，尝见姑衣有血污状。君繇是益加推治，而尽得其情。众乃谕向泣下直二指者，盖言妹欲并其赀，谋杀我叔侄耳，咸以为能。当是时也，清献赵公悦道、懿敏五公仲仪、常山宋公次道、成都李公才元，率能鉴识人物，颇以文雅吏事许君。惜乎夭阏，不及见其施也。以嘉佑四年五月二十一日卒于官，享年二十九。娶蔡氏，骃之娣也。男一人曰大。孙一人未名。大生二年而孤，吾娣守视鞠养，至于有立，可谓难能矣。呜呼，观君之所以为人，与其祖父之流泽，吾娣之守义，意其后子孙必有大者，姑俟之。铭曰：强以问学，敏以从政。位虽弗崇，名则有令。察狱唯明，于君为盛。奸莫能欺，罪人斯正。果如何哉，乃啬其命。必有遗焉，子孙之庆。人曰：「我晨出，见兄持一物趋水滨，如欲渝洗。意吾兄杀之也。」捕至狱，喑者莫能辩，第时泣下，直二指向人，若有云者。狱具，君独疑焉，乃为参伍
 【《永乐大典》卷二万二百四「毕」字韵，页十六下引「毕西台先生集」。(影印本第一百八十二册)】 

　周行己：《浮沚集》八卷
周行己，字恭叔。永嘉(浙江)人。宋元佑六年(一○九一)进士。官至秘书省正字，出知清乐县。乡人称为周博士。四库馆臣自《永乐大典》辑《浮沚集》八卷。
现存《永乐大典》录：
周行己诗 【二条】 　周博士集 【十六条】 
以上共十八条，馆臣漏辑者三条。
　　次邢元辅知府韵
　　　其一
飘零南北道，秪为草堂留。佳句堪排闷，端居正复愁。何年寻旧壑，无路借前筹。拟访乘槎客，真仙不可求。
　　　其二
高斋连大厦，安隐客心舒。每发难逢笑，时翻未见书。艰难恩意重，零落旧游疏。欲买西河地，终焉此荷锄。
 【《永乐大典》卷一万九百九十九「府」字韵，页十七下引「周行己诗」。(影印本第一百九册)】 
　　祭二十叔文
水部仕唐，官于平阳。中更五季，混乱八荒。艺祖受命，统临万方。屯田自衢，乃还故乡。年尚童稚，其归母将。四海初定，俗罕簪裳。起家刀笔，恭靖敦良。始教子书，人知义方。校理决科，于家有光。阅今五世，其德弥芳。仕亦未艾，处亦有常。里居侨寓，千指五房。皆幸饱燠，无或流亡。惟后之大，匪流之长。永嘉三祖，五位最昌。三一四三，五五同堂。八父既逝，叔少且强。惟吾叔父，吾父之行。吾父既殁，叔父惟 【藏】  【臧】 。今又逝矣，念其可忘。连体共气，一安百康。岂有疏戚，莫不痛伤。累累诸孤，将谁之望。觊从父祖，降家百祥。孝心惟微，德报惟彰。哀今弗见，涕零其瀼。薄奠侑之，傒其来飨。
 【《永乐大典》卷一万四千五十「祭」字韵，页二十五上引「周博士集」。(影印本第一百四十六册)】 
　张守：《毘陵集》十六卷
张守，字全真，一字子固。常州晋陵(江苏)人。宋崇宁元年(一一○二)进士。官监察御史、宣德郎。建炎中除起居郎，兼直学院士，迁御史中丞，兼权枢密院事。后徙绍兴府。卒谥文靖。《宋史》卷三七五有传。四库馆臣自《永乐大典》辑《毘陵集》十六卷。
现存《永乐大典》录：
张守诗 【三条】 　张守毘陵集 【四十四条】 
《温公传家集》引 【一条】 
以上共四十八条，馆臣漏辑者十四条。
　　席大光邀同赋墨梅花(颜博士画)六首
　　　其一
镂冰雪赋精神，不受丹青一点尘。施粉故应嫌太白，谩凭水墨见天真。
　　　其二
骚人洗砚试松烟，造化炉锤贮笔端。春破南枝入诗眼，句成秪许画中看。
　　　其三
笑挥墨妙当铅笔，真是天然玉雪花。月冷霜清春不管，一枝寒影堕溪斜。
　　　其四
墨白何妨俗眼疑，写真妙处足天机。横斜疏影黄昏月，貌尽西湖处士诗。
　　　其五
墨竹文翁旧写真，墨梅颜子更超羣。我家幸有篔筜谷，乞取冰姿伴此君。
　　　其六
故园雪树想雕零，向毫端见典刑。梦破江南愁绝处，前村烟迥雨冥冥。
 【《永乐大典》卷二千八百十二「梅」字韵，页十三下引「张守毗陵集」。(影印本第三十六册)】 
　　【退老堂】 
　　　其一
大老归周庆有源，中兴吾宋属云孙。五龙夹日三辰正，一虎当溪百兽奔。何事云山遽招隐，向东金鼎厌调元。追锋早晚求黄发，三径还荒靖节园。
　　　其二
闻健抽身向急流，海边蹔舣济川舟。功存社稷推元老，人向渔樵认故侯。绿野江山供笑傲，赤松俦侣伴淹留。闲棋野酌怀畴昔，清梦时追杖履游。
 【《永乐大典》卷七千二百三十八「堂」字韵，页七下引「张守诗」。(影印本第七十册)】 
　　贺秦左相除太师启
伏审畴庸元弼，正位师臣。宠疏两国之封，巍冠羣公之表。四方瞻耸，万口驩呼。共惟某官忱诚足以格天，敦厚足以镇物。立奇节于多艰之始，结异眷于中兴之辰。早激孤忠，固舍生而取义；晚熙大政，复遭变而知权。谋猷入告而圣主仰成，精神折冲而敌国退听。可属大事，陋周勃之少文；坐止讹言，本王商之多质。既获和戎之利，遂臻偃革之期。固陵复土，而燕在天之灵；长乐还宫，而酬陟屺之望。勋焕鼎钟之勒，荣纡衮绣之褒。默销黄口之浮言，率归舆诵；复见黑头之盛事，敻掩前闻。更申带砺之盟，永作岩廊之镇。某久叨契好，不替初终。得请真祠，脱沉痾于垂死；偷安故里，瞻盛典于余年。永怀埏埴之私，莫缀搢绅之贺。喜而不寐，言之无文。
 【《永乐大典》卷九百十七「师」字韵，页七下引「张守毗陵集」。(影印本第十一册)】 
　　乞蠲减月桩札子
契勘本路州军，自金人蹂践之后，饥馑相因，盗贼羣起，公私匮竭，不比他路。今月桩之数，虽累蒙蠲减，而洪州抚州尚自偏重。访闻抚州昨隶江东，遂兼认两路之数。洪州赡养申统制、安抚大使司丘赟下，拨到亲兵所费四千余贯，亦系月桩。通计一月，实合管认发钱一万八千八百余贯。本州岛将诸县里外极力收簇，不过得钱九千余贯。其八千九百余贯，未有可以那拨去处。朝廷及宣谕司不见得申统制及亲兵一项，只作一万四千贯定数。况岳太尉军前并申统制亲兵寨，皆系军兵计日指准，不可稍有欠阙。伏望朝廷指挥，将本路月桩钱再赐详酌，蠲减数目。或将抚州江东路钱除豁，将洪州钱再行减数，与抚州均认。庶几尚可收簇，不致阙误。
 【《永乐大典》卷六千五百二十四「桩」字韵，页十三下引「张守毗陵集」。(影印本第六十二册)】 
　　论军兵老小札子
臣伏见比年敌人犯顺，将士畏怯，望风奔溃。破残州县，易于拉朽。忠臣义士之所愤叹，而敌人之所窃笑也。臣尝求其故，不过骄惰而已。今每出师，则水舟陆车，累累随行，谓之老小，其实皆妇女。故师之数，妇女必倍之。弊日以滋，古所未有。以故所居则求宽洁，所食则求丰美，所用则求美余。一有不足，则冒法抵禁，剧于寇盗。责其用命御敌，奋勇立功，其亦难矣。夫为将领者，固正身率下，与士卒同辛苦，往往亦以婢妾歌舞而自随。故上为一，下为二。上下相蒙，无复忌惮。今者陛下屏远嫔御，以马上治天下，驻跸建康。深戒既覆之车，一新旧染之俗。前日之弊，理宜痛惩。臣愚欲乞应军人家口，遇出军日，并不得随行，各就本寨居止。官司常加存恤，修治舍屋，量添口食。如有军人及将校使臣，辄将带妇女老小随军并行，军法本辖将校使臣失觉察，减一等科罪。主将身自违犯，令御营使司及御史台觉察弹奏，重赐施行。庶几将士忘家徇国，或能立功以革旧弊。取进止。
 【《永乐大典》卷八千四百十三「兵」字韵，页十七上引「张守毗陵集」。(影印本第九十三册)】 
　　论宰臣不当亲自拣兵札子
臣闻宰相吕颐浩连日出城，亲自拣阅见在军兵。臣以谓艰难之日，大臣固当不择剧易。但宰相亲自拣兵，不惟国体有伤，兼连日在外，亦恐机务停壅。欲望睿慈，止差御营统制官前去。或欲慎重，则令御营副使并参赞官同去。而宰相或只出城，略一按阅指画而归，则于体为得。取进止。
 【《永乐大典》卷八千四百十三「兵」字韵，页十七下引「张守毗陵集」。(影印本第九十三册)】 
　　车驾经由常州乞上殿札子
臣恭闻警跸时巡，经由常州。臣乍违天陛，窃愿一瞻穆穆之光，少慰犬马恋轩之诚。伏望睿慈，许臣候御舟舣泊，上殿一次。取进止。
 【《永乐大典》卷一万二千九百二十九「宋」字韵，页二十二上引「张守毗陵集」。(藏日本京都大学图书馆)】 
　　乞宣取司马温公文集札子
臣伏见本路提刑司近得《司马光文集》，镂板已毕。缘光初被遇神祖，为台谏侍从，启沃居多。所上章疏，具载《文集》。臣尝窃观其议论忠厚正直，深有补于治道。恭惟陛下圣德日跻，而学不厌。臣愚窃意可以仰资乙夜之观。欲望圣慈，下提刑司宣取，仍乞以副本藏之秘阁。取进止。
 【《永乐大典》卷二万二千五百三十六「集」字韵，页六下《温公传家集》引「毗陵张守集」。(影印本第一百八十八 册)】 
　汪藻：《浮溪集》三十六卷
汪藻，字彦章。饶州德兴(江西)人。宋元丰二年(一○七九)生。崇宁二年进士。累官中书舍人兼直学士院，擢给事中，迁兵部侍郎，拜翰林学士。后以显谟阁学士、左中大夫，知徽州，徙宣州。绍兴二十四年(一一五四)卒。封新安郡侯。《宋史》卷四四五有传。四库馆臣自《永乐大典》辑《浮溪集》三十六卷。
现存《永乐大典》录：
汪彦章诗 【五条】 　汪藻浮溪集 【五十三条】 　《江州志》引 【一条】 
《苏魏公集》引 【一条】 　《播芳大全集》引 【十条】 
共七十条，馆臣漏辑者十七条。
　 【退老堂】 
　　　其一
心如金石气如虹，整顿乾坤指顾中。挽去暂成调鼎事，归来还作钓璜翁。东山胜践今人见，西洛耆年几客同。圯上一编浑未用，赤松那得便从公。
　　　其二
我公英爽笑(月翟)仙，来占东南古洞天。几度倾身安社稷，一朝袖手向林泉。长劳海内簪缨望，小作山中杖屦缘。谩使吴儿生意气，凉台燠馆记他年。
 【《永乐大典》卷七千二百三十八「堂」字韵，页七下引「汪彦章诗」。(影印本第七十册)】 
　　宿招贤馆
儿时客衢州，尝过招贤馆。主人敬爱客，置驿极安便。堂前花作屏，堂后竹成楥。人来铜步岭，路异玉山县。回头四十载，兴废眼中见。重寻旧馆盟，井径无复辨。沉吟茂林缺，怅望佳石转。道逢里监门，叹我曾识面。白头相劳苦，语已涕双泫。破屋为少留，天寒雨如。
 【《永乐大典》卷一万一千三百十三「馆」字韵，页八上引「汪藻浮溪集」。(影印本第一百一十五册)】 
　　尽心堂为张丞相题
道林岳麓天下无，下有万顷之重湖。羣山奇变水清泻，紫气合沓来中区。张公扶持宇宙了，天与此境为公娱。烟云融几席上，幻出百态供朝晡。那知公亦寓焉耳，胸中炯炯如冰壶。平生忠孝心铁石，不磨要与兹山俱。向来卜筑营草木，汲汲可笑平泉愚。何如坐以眼为界，卷藏云梦吞衡巫。主人归来头正黑，剑履未给黄门扶。我虽忘世世不尔，唾手行取东西都。谁云古今不相及，今见谢傅东山图。
 【《永乐大典》卷七千二百四十「堂」字韵，页七上引「汪彦章诗」。(影印本第七十一册)】 
　　跋半山诗
《半山别集》有诗百余首，表启十余篇，乃荆公罢相居半山时老笔也。祝邦直作淮南学事司属官时摹印，甚精。德兴建节乡人周彦直，旧从荆公学，亦用此集印行。余皆宝之。过江以来二十年，求之莫获。顷见徐师川，云黄鲁直读此诗，句句击节。公器之不可掩也如此。近观《临川前后集》，犹识其在集中者数十首，因择出录之。而表启不存一字，可惜也。然录者极多舛误，非不知其非真，但不敢擅下雌黄耳。今人谓荆公诗皆其少作，而此老笔无人辨之，尤怅然也。
 【《永乐大典》卷九百七「诗」字韵，页十五上引「汪藻浮溪集」。(影印本第十册)】 
　　贺状元及第启
大篇，口诵手披之不厌；精研奥旨，心悦诚服而可知。愧修谒之未遑，辱贻音之骤及。备陈至契，益服下风。惟韩氏之少师，暨吾家之大武。一时相与，四海共传。逮至严君，亦蒙特荐。仆之恩地，公实外门。子幼文章，已增光于太史；羊公事业，将不愧于中郎。静言浮议之有加，深激悃悰而无已。定交伊始，启事莫穷。兰省登贤，鼎分三杰。枫宸赐第，独擅一夔。首膺纶綍之褒，丞陟蓬瀛之峻。朝廷着为盛事，衣冠流为美谈。伏惟某官器博以周，才全而敏。心传家学，世代王言。图万里之鹏抟，甘十年之蠖屈。高文大册，谓非公而谁宜为；劲草孤标，顾于我不容何病。果趋明诏，下应旁求，真一世英，当万人敌。有昔山林肮脏之气，无时科举骫骳之风。卓尔不羣，褒然为首。名未题于鴈塔，身已至于麟台。力追前人，每收旧物，乃如无状，尝佐攸司。先
 【《永乐大典》卷一万四千一百三十一「第」字韵，页三十二下《播芳大全集》引「汪彦章」。(影印本第一百四十八 册)】 
　　贺朱胜非启
学博而知要，明古今治乱之原；才全而不形，得天地和之气。
 【《永乐大典》卷七千七百五十六「形」字韵，页十五上引「汪藻浮溪集」。(藏哈佛大学图书馆)】 
　　谒社稷祝文
国家当艰难用武之秋，择循良宣化之吏，不以某之不肖，使守此邦。抚其人民，而事其社稷，大惧迂愚，无以报称。惟神降厘下土，秋祀万世，当使雨旸以时，疾疠不作，而守亦预有荣焉。尚享。
 【《永乐大典》卷二万四百二十五「稷」字韵，页五上《播芳大全集》引「汪彦章」。(影印本第一百八十四)】 
　　祭鲁国太夫人文
蠲日既良，窆仪将举。新阡在望，旁可置于万家；襄事益光，后可嫌于五鼎。辱在公符之地，获陪执绋之宾。敢驻遣车，恭陈祖奠。尚享。
 【《永乐大典》卷一万四千四十九「祭」字韵，页十九上《播芳大全集》引「汪彦彰」。(影印本第一百四十六册)】 
　　祭寿光县君文
　　　其一
某等得罪神明，倾夺兹阴。然孤露，驹犊不如。日月有期，礼当即远。攀号莫及，糜溃肺肝。不敢灭生，以死为殉。忍羞甘旨，如奉晨昏。沥血呼天，寃诉何所。呜呼哀哉，伏惟尚享。
　　　其二
呜呼！太丘之孙，懿行蔼闻。相尔攸矣，平阳继嫔。舅姑不逮，慕老终身。岁时祭享，必洁以亲。采苹其职，法度是循。鸣鸠其德，惟一惟均。受锡尔邑，从爵而君。笃生令子，事业青云。义方诒训，遂大厥门。荣巷踰纪，勿反其真。令终有淑，夫复何云。牛眠吉卜，指日高门。尔酒既旨，尔殽伊芬。临岐阻奠，用表精勤。呜呼尚享。
 【《永乐大典》卷一万四千五十「祭」字韵，页十上《播芳大全集》引「汪彦章」。(影印本第一百四十六册)】 
　　祭靖安县君文
呜呼！余之先人，遗息十数，事亲日长，惟余与汝。相望卒岁，汝遽而先。曾未再稔，先人不天。呜呼哀哉！天伦云亡，谁不痛楚。令余此心，倍极摧苦。虽汝福惠，不见缺亏。出媲高族，庆无不宜。大邑启封，焜耀宗佑。而不永年，天独何啬。呜呼哀哉！死如有知，从地下游。得侍先子，承容荐羞。顾予累然，越在苫次。攀慕无由，生孰如死？呜呼哀哉！人生百年，如穴过风。况今白首，几不汝从。诀祖行，在此酒。同气之恩，宁复歆否？
 【《永乐大典》卷一万四千五十「祭」字韵，页十上《播芳大全集》引「汪彦章」。(影印本第一百四十六册)】 
　　祭赵淑人文
呜呼！天夺我中馈之良，二纪于兹矣。墓松乖隔，亦复年多。幸叨荣于朝，屡蒙天子恩，数褒我贤配。命书俱存，乃涓刚辰，告于墓下。惟灵不昧，鉴而受之。
 【《永乐大典》卷一万四千五十「祭」字韵，页十三上《播芳大全集》引「汪彦章」。(影印本第一百四十六册)】 
　　祭远祖显灵英济王文
呜呼！隋失厥驭，中原沸腾。扰扰名字，羣雄竞称。王起闾里，几同贩缯。有地千里，一方所凭。闻真主出，瞿如履冰。遽籍疆土，辅唐以兴。屡锡褒诏，人知劝惩。既殁牖下，咸思奉承。庙食故壤，左渊右陵。历记五百，若王始薨。逮入吾宋，神光愈明。请雨请霁，信而有征。乃进王爵，章并升。燕及后裔，日蕃岁增。散处诸邑，非云则仍。间显于世，如膏续灯。小子何幸，守符是膺。身则宠矣，惧材弗胜。日赖阴相，宜其股肱。欲走祠下，拘挛莫能。爰荐菲薄，实之豆豋。用告来者，毋忘禴烝。尚飨。
 【《永乐大典》卷一万四千五十「祭」字韵，页十四上《播芳大全集》引「汪彦章」。(影印本第一百四十六册)】 
　　进士陈大川程百之并迪功郎制
朕收羣策以制外侮之奸，规远图以济中兴之业。言可采者，禄则随之。以尔奋自布衣，言天下事，敷陈辩甚，有契予心。朕既略科举之法而命汝以官矣，汝其思所以称此者。往懋厥学，无崇空言。
 【《永乐大典》卷七千三百二十五「郎」字韵，页十八下引「汪藻浮溪集」。(影印本第七十二册)】 
　　枢密院主事王露可兵房副承旨制
尔以材能，服劳枢省。考其阀阅，当以次迁。往懋厥官，无忘报称。
 【《永乐大典》卷一万一百一十六「旨」字韵，页二上引「汪藻浮溪集」。(影印本第一百零一册)】 
　　【失题】 
官吏于常赋之外，以秋毫及民者辄论之。是宜父老扶仗往德，愿小须臾死。思见德化之成，如书传所载也。
 【《永乐大典》卷八千二十二「成」字韵，页七下引「汪藻浮溪集」。(藏大英博物馆)】 
　曾几：《茶山集》八卷
曾几，字吉甫，号茶山居士。赣县(江西)人，徙居河南。宋元丰七年(一○八四)生。历官江西、浙西提刑。后召为秘书少监，权礼部侍郎，提举玉隆观。干道二年(一一六六)卒。赠左光禄大夫，谥文清。《宋史》卷三八二有传。四库馆臣自《永乐大典》辑《茶山集》八卷。
现存《永乐大典》录：
曾文清公集 【三十八条】 　曾吉甫诗 【一条】 
《江湖集》引 【一条】 　《咸淳毗陵志》引 【一条】 
以上共四十一条，馆臣漏辑者九条 【另有二条，不见于《茶山集》和《茶山集拾遗》。其一为上海图书馆藏卷七千三百二十四所引《曾文清公集》的《谢史成受朝奉郎表》，见曾肇《曲阜集》卷三。查杨时《曾文昭公行述》(见《龟山集》卷二十九)，「史成受朝奉郎」事具在，此系《曲阜集》文无疑。其二为影印本卷一万一百十六引《曾文清公文集》的《范纯礼复天章阁待制枢密都承旨制》，亦见曾肇《曲阜集》卷三。据《宋史》卷三一四《范纯礼传》，知范曾受天章阁等职并与曾肇同时。因此该文亦非曾几所作。故这里不再收录这两条。】 。
　　【投壶】 
连朝赐沐吏功休，请以陶壶竹矢投。整整斜斜森剑戟，纷纷藉藉委戈矛。坐人各自庆多马，老子不惟输一筹。中否何关兴废事，天公应解笑齐侯。
 【《永乐大典》卷二千二百五十七「壶」字韵，页十六上引「曾文清公集」。(影印本第十八册)】 
　　投壶全中戏成
寸心只在所投中，出手何曾一箭空。不作秋风铺落叶，端如春草种成丛。旁观讵敢当勍敌，俯拾无劳命短童。说与妻孥须办取，如山酒肉贺全功。
 【《永乐大典》卷二千二百五十七「壶」字韵，页十六上引「曾文清公集」。(影印本第十八册)】 
　　次韵陈鲁山正字社日同游西湖
　　　其一
昔在儿童岁，湖山入眼新。只今余白发，何以报青春。日暖繁游子，年丰乐社神。诸公勤载酒，四事每参辰。
　　　其二
鬓发垂颁白，尘埃迎面红。相从林下寺，一洗水边风。写物诗无敌，蠲愁酒有功。夕阳应更好，可惜在城中。
 【《永乐大典》卷二千二百六十四「湖」字韵，页九下引「曾文清公诗」。(影印本第十九册)】 
　　郡斋偶成
卧病江东久，饥驱强作官。年华双雪鬓，心事一蒲团。帘影垂昼寂，竹阴生夏寒。无人知老子，于此有余欢。
 【《永乐大典》卷二千五百三十八「斋」字韵，页十四上引「曾吉甫诗」。(影印本第二十九册)】 
　　观四种梅
　　　其一
花信风从底处来，水边探得一枝开。箯舆日日溪南北，看尽江梅看腊梅。
　　　其二
斩新梅蕊破东风，一树鹅黄一树红。不着铅华元自好，未妨时世相同。
 【《永乐大典》卷二千八百十「梅」字韵，页十一下引「曾肇文清公集」 
【此条有误。曾肇谥文昭，现存《永乐大典》不曾直接引录他的别集。将此条与《豫章丛书》所收明末刊本曾肇《曲阜集》相校，亦不见。《永乐大典》引曾肇《文集》有误入曾几名下者(参本书九一页注)，但引曾几《诗集》诸条均不误。故颇疑「肇」为「几」之误。暂录于此，以待考证。】 
。(影印本第三十六册)】 
　　柔桑陌
南陌绿成阴，园林正春老。能令蚕事办，更遣鸮音好。
 【《永乐大典》卷二万二千一百八十「陌」字韵，页六下引「曾文清公集」。(影印本第一百八十八册)】 
　　读吕居仁旧诗有怀其人作诗寄之 【此诗亦载读画斋重刊《南宋羣贤小集》第二十六册《前贤小集拾遗》卷四，其作者、文字均同此。】 
学诗如参禅，慎勿参死句。纵横无不可，乃在欢喜处。又如学仙子，辛苦终不遇。忽然毛骨换，政用口诀故。居仁说活法，大意欲人悟。常言古作者，一一从此路。岂惟如是说，实亦造佳处。其圆如金弹，所向若脱兔。风吹春空云，顷刻多态度。锵然奏琴筑，间以八珍具。人谁与口耳，宁不起欣慕。一编落吾手，贪读不能去。尝疑君胸中，食饮但风露。经年阙亲近，方寸薄尘务。足音何时来，招唤亦云屡。贱子当为君，移家七闽住。
 【《永乐大典》卷九百三「诗」字韵，页二十四下《江湖集》引「曾吉甫」。(藏西柏林人种博物馆)】 
　汪应辰：《文定集》二十四卷
汪应辰，字圣锡，初名洋，号玉山先生。信州玉山(江西)人。宋重和二年(一一一九)生。绍兴五年登进士第一，后官至吏部尚书，知成都府。淳熙三年(一一七六)卒。谥文定。《宋史》卷三八七有传。四库馆臣自《永乐大典》辑《文定集》二十四卷。
现存《永乐大典》录：
汪玉山集 【十六条】 　《王直讲集》引 【一条】 
《江州志》引 【一条】 
以上共十八条，馆臣漏辑者十条。
　　清虚庵 
至人阅世若云浮，来本无心去莫留。应诏子微聊一出，如龙柱史复西游。扁舟绿水霜天晓，夹岸丹枫泽国秋。遥想御香清醮罢，仙鸾飞绕玉华楼。
 【《永乐大典》卷六千七百「江」字韵，页一下《江州志》引「应辰」。(藏台北图书馆)】 
　　跋王直讲集
南城王补之，世指其为王荆公之学者也。其乡人傅次道，又掇取补之之言所以学荆公异者，表而出之，以明其和而不同。余谓荆公所学者仁义，所尊者孔孟，而文章议论又足以润饰而发扬之。贫富贵贱，不以动其心；进退取舍，必欲行其志。天下之士其慕望爱说之者，岂特补之哉？及其得志行政，急功利，崇管、商，咈人心，愎公论。于是其素所厚善如吕晦叔、韩持国、孙莘老、李公择，相继不合，或以得罪。其所慕而友之，以为同学，如曾子固、孙正之，虽不闻显有所忤，然亦不用也。补之没于熙宁二年，使其少须暇之，尽见荆公之所为，未必相与如初也。补之之孙植，持其《家集》之仅存者以示余。即其书以推其心，盖切切然以圣人为准，以谋道为务，忘其位之卑、身之穷也。则其于荆公，岂苟然者哉？隆兴二年五月日，玉山汪书。
按：初稿与此不同。其云：荆公平日以尊孔孟、学六经自任，士亦往往尊之，以为孔孟之徒。然 而仁人者，正其义，不谋其利。以微子为利而不正，则三仁之评可改矣。人无有不善，水无有不下， 以性为有善有恶，则性善之训可废矣。诚者天之道，以诚为可以为善为恶，则中庸之学诎矣。有 欲明乎善以诚其身，则将安所去取于此哉？然则补之名为从荆公游者也，而荆公名为尊孔孟者 也。次道视补之为乡先生，固不可不为之辨。孔孟万世师也，则有蒙其声而实背之者。门生、弟 子既不能辨，又从而尊之，是独何哉？
 【《永乐大典》卷二万二千五百三十六「集」字韵，页二十一上《王直讲集》引「汪应辰跋」。(影印本第一百八十八 册)】 
　　贺林侍郎启
伏审钦承天宠，进贰地官。国计有归，师言惟允。恭惟某官风猷凝远，器蕴恢闳。体备四时之和，学撢千古之之赜。召还省寺，蔼着声猷。岁亟阅于三迁，人尚嗟于久次。簪笔持橐，岂以为执事之荣；关石和钧，庶几观富国之效。应辰夙蒙异眷，方托余光。兹闻命于置邮，益驰情于贺。其为欣抃，实倍等夷。
 【《永乐大典》卷七千三百四「郎」字韵，页六下引「汪玉山集」。(影印本第七十二册)】 
　　贺户部王侍郎启
伏审简在渊衷，典司国计。诏旨既下，公论交欣。恭惟学识高明，才猷宏远。羣疑未判，独先见于眇绵；万变并陈，每优为于肯綮。乃言可绩，不已于行。比者按临于四川，属方经略于三辅。兴师十万，发軵再三，事皆得宜，民不加赋。以馈饟而兼填拊之政，可谓至难；俾论思而升侍从之流，岂宜久外。果承召节，归重本朝。惟已试之具宜，将不劳而益办。尽摅所蕴，以济斯时。某素辱照知，尤勤向仰。莫遂趋承之便，敢伸赞喜之私。
 【《永乐大典》卷七千三百四「郎」字韵，页七上引「汪玉山集」。(影印本第七十二册)】 
　　及第谢丞相启
清问 【杨】  【扬】 于新田，若菁莪于中沚。吁俊以尊上帝，养贤以及万民。所以用之而不穷，抑亦求之为有道。始于教养，终以宾兴。德进言扬，广开数路。乡举里选，曲尽羣情。敷奏其言也，必明试而后庸；论辨其才也，必位定而后禄。朝廷有责实之政，君相有知人之明。如其不然，何以得此。至于后世，寖失遗风。选举法存，祗以塞人情而应故事；仕进流冗，类皆追时好而取世资。上有取士之名，士无学古之志。虽曰无似，常以为忧。洪惟真人，纂承丕绪。体尧舜之孝弟，躬文武之勤劳。方当干戈多事之时，不替科举三年之制。盖欲讲求于阙政，亦将搜揽于遗才。共图复古之康功，仰继得贤之盛事。岂于今日，徒尚空文。宜有间出之异人，来副旁招之妙选。如某者赋才短拙，性颛蒙。学僻而迂，齿少且贱。离疏释屩，粗求师友之渊源；研精覃思，莫见圣人之涯涘。姑守庸愚之分，敢萌侥幸之心。以童稚无闻之人，负贤能所难之任。仰孤君父之意，俯畏朋友之讥。退省其私，不知所处。此盖伏遇史馆都督仆射相公，耆龟当代，师表万邦。堂堂汉相之风，赫赫周民之望。有刚大不屈之气，足以任天下之重；有诚明自得之学，足以格君心之非。收拾羣才于士风雕丧之余，发明吾道于邪说纵横之际。载念章江之临镇，获观泮水之规模。渐渍熏蒸，亲承德化。奖提诱掖，曲荷眷怜。遂致困穷，益励懦夫之志；粗知趣向，愿为君子之归。自惟不才，何以图报。虽无治安之策，上赞庙堂中兴之谋；敢以中庸明道之书，永为座右修身之戒。廷，获预详延之列；严宸赐第，辄居充赋之先。揣蕞质之无庸，玷巍科而非据。凌兢失次，辞避莫遑。窃以国家之安危，系于人材之进退。号称多士之众，必曰先王之时。上而三事大夫，下而百司庶府。凡厥在位，罔匪正人。有台有莱，德音是茂；或薪或樵，髦士攸宜。若采
 【《永乐大典》卷一万四千一百三十一「第」字韵，页一上引「汪玉山集」。(影印本第一百四十八册)】 
　　及第谢信州太守
待问枫庭，愧乏片言之善；登名桂籍，误居多士之先。拜命若惊，循涯知幸。窃以四郊多垒，非国家闲暇之时；万乘临轩，有社稷安危之计。诚渴闻于至论，岂徒徇于空文。宜得间出之异材，来副中兴之嘉会。谁云庸懦，首与甄收。如某者学僻而迂，齿少且贱。离疏释屩，粗求师友之渊源；研思覃精，莫见圣贤之涯涘。姑守庸愚之分，敢萌侥幸之心。以童稚无闻之人，负贤能所难之任。仰孤君父之意，动畏友朋之讥。退省其私，不知所处。凌兢失次，辞避无从。某官黼黻斯文，楷模后进。揭二天之日月，临千里之江山。遂令蕞尔之资，亦玷褒然之举。空晚学，莫伸拔薤之规；愿与邦人，共咏甘棠之爱。其为感佩，未易名言。
 【《永乐大典》卷一万四千一百三十一「第」字韵，页一下引「汪玉山集」。(影印本第一百四十八册)】 
　　乞差文臣知兴元府札子
臣契勘兴元府比年以来，多以大将知府，往往文法阔略，官吏自恣，一府四县田产，十分之六归于大将之家。又有倚托其名以侵渔细民，避免赋役者。每年总领所与本府和籴军粮一色不下三十余万石，止取办于编户，科敛偏重，民益困敝。伏望圣慈，特差有名望材略文臣知兴元府，其都统制仍于本府驻札。庶几兵民各得其所，于邦本边防长久之计，实为利便。取进止。
 【《永乐大典》卷一万九百九十八「府」字韵，页三上引「汪玉山集」。(影印本第一百九册)】 
　　乞申严元置斥堠铺指挥札子(干道三年正月)
臣伏以近年以来累降指挥，令诸军分置摆铺。行之未久，寻复住罢。盖以置摆铺，则妨诸军训习武艺。欲住罢，则传送文字，往往稽滞。二者皆有利害，所以前后措置不一。臣窃见，诸路目今来各有斥堠铺，依元降指挥，每十里一铺，差曹级各一名，铺兵五名，专一承传御前金字牌，以至尚书省枢密院行下，及在外奏报并申发尚书省枢密院紧急文字。每铺限三刻传送，日行三百三十里，其铺兵支破月粮料钱，春夏冬三季衣赐，又添给食钱，比之寻常禁军请受，委是优厚。诸路转运官以一员提举马递铺点检斥堠，方事之初，缘指挥严切，又官司不往检察，兼请受优厚，亦可以责其依限，不容辄有违慢。其后积习既久，浸浸弛玩，所传送文字，比之常程，合行日限，乃倍更迟缓，所以别置摆铺。今摆铺既罢，臣愚欲望圣慈，令有司检照元置斥堠铺，节次指挥中，严行下诸路，并要依元数差拨兵级，以时支给衣粮，须管依道里时刻传送文字。仍所在官司，不得以不应入斥堠铺文字，辄令传送。每州委通判检察，月具所传送过文字名件，有无违戾，申提举点检官。提举点检复行审实，月申枢密院。其有犯令者，必行责罚。如此则不必于诸军差人，又免递角稽迟，实为便利。取进止。
贴黄：臣所奏请，只是欲举行节次已降指挥，因见令斥堠铺兵约束检察，令依道里期限传送文字。于见行条令并无更改。但得朝廷严赐指挥，期于必行，自然有所畏。契勘四川去朝廷最远，除各路有提举点检官外，欲望指挥更令制置司觉 【蔡】  【察】 。
 【《永乐大典》卷一万四千五百七十五「铺」字韵，页十五上引「汪玉山集」。(影印本第一百五十三册)】 
　　祭王詹事文
呜呼！在汉武宣，得人虽盛，独仲舒、黯，表里纯正。兹二人者，公实兼之。春秋之学，诸儒宗师。劲直之节，本朝表仪。言有不合，奉身以退。历守四郡，治行皆最。舆论藉藉，曷其久外。迨兹召还，则既病悴。贺者在门，吊已相继。斯民所瞻，斯文所系。何才之难，而夺之易。矧其设施，百未一二。慨念平昔，道义相契。今其已矣，潸然出涕。生刍一束，惟以见意。呜呼哀哉！
 【《永乐大典》卷一万四千四十六「祭」字韵，页七下引「汪玉山集」。(影印本第一百四十五册)】 
　　祭陈待制
在昔忠肃，核论危言。辨别正邪，虽穷益坚。世变纷更，是非可知。而彼异说，犹或并驰。公于家学，周旋是奉。邅徊一生，晚乃进用。再拜上前，慷慨陈义。非臣之私，治忽所寄。帝览遗书，临朝叹息。布告天下，发扬潜德。置公禁涂，引以自近。亦使世人，视此标准。斯文废兴，系诸老成。惟其似之，尚有典刑。公虽出藩，谓当遄归。如何不淑，乃止于斯。念我平生，道谊是亲。建溪语离，意气勤勤。曾未三月，闻公讣音。而我飘泊，远在西南。生刍一束，万一此心。公岂云亡，俨其降临。呜呼哀哉！
 【《永乐大典》卷一万四千四十六「祭」字韵，页三十上引「汪玉山集」。(影印本第一百四十五册)】 
　王质：《雪山集》十六卷
王质，字景文。其先郓州(山东)人，后徙兴国(江西)。宋建炎元年(一一二七)生。绍兴三十年进士，后入为太学正。淳熙十五年(一一八八)卒。《宋史》卷三九五有传。四库馆臣自《永乐大典》辑《雪山集》十六卷。
现存《永乐大典》录：
王质 【一条】 　王质诗 【二条】 
王质雪山集 【二十八条】 　《江州志》引 【二条】 
以上共三十三条，馆臣漏辑者十二条。
　　过洞庭
云可有无水，风能奔走沙。蟠深鸣老（虫出），飞倦落长鸦。地有湘头尾，山无楚正斜。人间与天上，何处碍浮槎。
 【《永乐大典》卷二千二百六十一「湖」字韵，页七下引「王质」 
【影印本「王质」误作墨色。】 
。(影印本第十八册)】 
　　黄香梅 
新翻微变寿阳妆，喜色横斜水一方。点破冰肌愈清绝，月明无处着清香。
 【《永乐大典》卷二千八百十「梅」字韵，页六下引「王质雪山集」。(影印本第三十六册)】 
　　墨梅 
纷纷初疑月挂树，耿耿独与参横昏。自从东坡老子飞此英，茫茫世界总无人。疏影横斜水清浅，暗香浮动月黄昏。自从西湖处士扬此灵，纷纷豪俊半无神。赠子一转语，挑子万年机。嘬苏诗，嚅林诗，要使苏诗林诗透心脾。槎南枝，挼北枝，直使南枝北枝伏指麾。九州岛四海寻人去，不遇当人不要归。
 【《永乐大典》卷二千八百十二「梅」字韵，页十二上引「王质雪山集」。(影印本第三十六册)】 
　　和沈述之与俞舜俞题墨梅 【此标题原置序后，疑误。】 
吴梦辰早掉鞅功名之场中，染指 【酸】  【馂】 釜，又与鼎食。参差胡沙南骛，袖短书，撼成闵于汉南，健语鲜明。晚裹以章服，香火岳麓，而稍食之。结庐下雉之西廓，自见谓老圃。樊迟愿学，而孔子不与，何也？樊迟将以此利物，盖墨氏发源者。今措意不然。诵余所咏，可以兴怀长叹也。余不欲自作机杼，其律皆沈述之者。
玉京羣帝周大罗，芙蓉倒影旌旗多。明视仍孙窃姮娥，双成飞琼相和歌。飞琼授以无声诗，下走人间駃莫追。梅花狂扫不自持，但见浮动横斜他不知。中书君贵列锺鼓，唤下真真命歌舞。真真呼上复呼下，上屏不言下屏语。空郊莽苍江渺茫，中书头锐身瘦长。玄泓濡首醉淋浪，首所触者皆生香。柳山俞生气象别，不惟手洁更身洁。中书相与有良缘，共看霜天羌筦裂。十指五指握妙华，不在山颠即水涯。老杨死守梅花树，攀枝弄叶犹咨嗟。眼光落此亦前定，过去垣外触参井。俞生今世伴梅花，若伴他花应不肯。
 【《永乐大典》卷七千八百十二「梅」字韵，页十二上引「王质雪山集」。(影印本第三十六册)】 
　　题龚嘉谋墨梅
梅花一枝复一枝，是邪非邪吾不知。空堂惨淡寒寂寞，安得璀璨生光辉。今朝朔云覆江野，无乃雪花冲屋楣。少定徐观元不尔，壁上横陈皆不飞。摩挲零乱争欲动，亟避又不来沾衣。稍悟寒英着明缟，已信未信犹衔疑。虽然是梅不是雪，亦岂人力攘天机。伸欲下俄复缩，泠泠亦似奔湍溪。忽听檐牙啅林雀，纷纷惊下玉葳蕤。鼻端三嗅定何有，萧骚若有霜风吹。乃是瀼溪小龚子，搦笔泛翰生清奇。老杜见松被松吓，王子见梅遭梅欺。忆西湖疏影里，断桥流水袖香归。
 【《永乐大典》卷七千八百十二「梅」字韵，页十二下引「王质雪山集」。(影印本第三十六册)】 
　　题俞舜俞墨梅
菁村江梅，竹山蜡梅，余虽不遍历天下，东南未见也。俞子充浣濯襟次，周行薄海，多识伟人，如此而后艺进于道有日也。郭恕先云：「吾威当山下见一峰，始大悟，又陈图南曾同吾渡水，顾影忽有觉。吾山水盖得妙于此。」俞子与梅花有良缘，试用吾言推之。
，惨淡经营何所从。《中庸》《大学》松斋绎几转，《楞严》《圆觉》竹几翻数卷。他时相逢江路傍，茫茫江月梅花香。但见梅花普照眼，不为梅花空断肠。杨无咎，透梅肝胆入梅心。俞舜俞，刳梅皮骨到梅髓。大江之西出二士，长淮以北屈两指。吾尝菁村山中饱玩玉葳蕤，十里五里无他枝。所恨俞子不同载，至今心系吴江湄。吾尝竹山道上烂看蜡凌乱，三程两程行不断。所恨俞子不同征，至今梦绕襄山畔。百尺卷雪楼，十顷黄龙州。此地遇俞子，此时逢孟秋。巽二滕六皆未集，广寒宫中暗窃来相投。一枝两枝虽不多，千林红紫无若何。七尺八尺抑何短，万里莽苍亦云满。赠尔一则语，收万年功。真梅蕴在磊块胸，幻梅流出精明瞳。溟蒙摸索未有
 【《永乐大典》卷七千八百十二「梅」字韵，页十二下引「王质雪山集」。(影印本第三十六册)】 
　　近村
急急杀残点，沉沉敲远钟。黄深湖雾重，白厚草霜浓。惨淡兵交气，凄凉岁晚容。云山望不极，吾恨亦重重。
 【《永乐大典》卷三千五百八十「村」字韵，页十六上引「王质雪山集」。(影印本第五十册)】 
　　过隆中村
当日隆中事，它时渭上悲。出头知几度，弹指不多时。有客吟梁甫，何人表出师。姓庞名蕴者，应笑卧龙儿。
 【《永乐大典》卷三千五百八十一「村」字韵，页三上引「王质雪山集」。(影印本第五十册)】 
　　集少陵佳句题和政堂呈使君
上帝高居绛节朝，使君意气凌青霄。君臣既与时济会，一豁明主正郁陶。伯仲之间见伊吕，临江节士安足数。欲倾东海洗乾坤，世人那得知其故。诸君何以答升平，济世宜引贤俊人。凤臆龙鬐未易识，不与八骏俱先鸣。回鞭走见天子，光芒六合无泥滓。后汉今周喜再昌，丹青婉转麒麟里。天时人事日相催，抑塞磊落之奇才。搀抢荧惑不敢动，五云多处是三台。春来准拟开怀久，稍待秋风凉冷后。夜骑天驷超天河，南极一星朝北斗。
 【《永乐大典》卷七千二百三十九「堂」字韵，页三下引「王质雪山集」。(影印本第七十一册)】 
　　圣灯记
灯自内生，非自外出。信心着物，心随物现。驰眼向东，心亦东之。心眼双行，不分先后。及南西北，亦复如之。云何它所而无此境此山，良因际文殊故 【(云云)】  【「云云」，系《永乐大典》编者所加，是指该处编者有删节。下同。】 。云何于灯有见不见？其于文殊有疑信故。云何于灯有多或少？其信文殊有深浅故 【(云云)】 。就此一根，显是一境。从心合眼，从眼合心。表里牵连，牢不可解。觉还景灭，其未还者与景相追。心枯眼穷，景自销寂。遇夜见灯，岩高谷深，随念随起。云何阳升，咸无所见？晷换心移，灯则随之。若慧光辉，岂日掩没。此根起信，亦复起碍。碍至极时，宁如不信。谓灯为实，即幻求幻。谓灯为虚，将幻除幻 【(云云)】 ，启发悲悔心。发心不须臾，所见亦如是。暂发俄即退，终亦不可得。二人或并处，所见各一境。以至五六辈，亦复五六种。人心如人面，是灯亦如之。譬如有目人，皆见当空月。目有昏明异，月亦分昏明。或有目眚者，随眚作光相。不幸无目者，元未尝有月。大智慧光明，遍满河沙界。复说偈言：「是灯非草爇，亦非以膏滋。又非似瓶贮，亦非似盘擎。自灵府踊出，眼界现光辉。随高下岩谷，以至杳霭外。然祈近眉睫，倏出寻丈间。亦有本无 【(云云)】 。何独不见灯，亦复不见我。何独不见我，不知所见 【(云云)】 。」
 【《永乐大典》卷六千六百九十九「江」字韵，页十一上《江州志》引「王质圣灯记」。(影印本第六十四册)】 
　　题李赞可掀篷梅轴
「低篷掀起凑平沙，略见玲珑八九花。自有青天衮 【？】 明月，灵台长见影横斜。」「半腰已自见全身，但要当人着眼明。觑到梅花头上上，十方同是玉为京。」右俞舜俞所作，其意绪多步武杨无咎， 【杨无咎】 以此自名，壬戌 【免】  【晚】 秋书。 【无咎】 入春闱，至不能落笔。余叔父君玉 【四库辑本《雪山集》卷十一有王质撰《东平王君锡墓志铭》称：「甲叔君玉发科始更为儒家……」可知王君玉为王质的叔父，也是郓州(山东)人。北宋天圣年间华阳人王琪，字君玉，与王质叔父字同。《永乐大典》卷七千八百十二此节《雪山集》引文，四库馆臣仅辑出第一条，其它六条失辑，这可能是把南宋「叔父君玉」误为北宋的王琪，因而未辑入《雪山集》。】 戏曰：「若扫一枝，当作省元矣。」无咎长叹曰：「《天地大德曰生赋》全无一语。祗有《八阵图》诗两句以遗公曰：『遗法千年在，斯人百代无。』」语讫，拂袖而出。无咎不惟笔端梅格绝伦，其诗清婉堪咀嚼，并书于此。
 【《永乐大典》卷七千八百十二「梅」字韵，页十三上引「王质雪山集」。(影印本第三十六册)】 
　　再题
「不见梅梢不见根，参横咫尺未能扪。掀篷何自掀篷尽，一任江风吹断魂。」「半江鼻观已前知，恨不身先急棹飞。虽则梅花不全见，妙香满载野航归。」既题掀篷已，又出此轴，亦掀篷也。与梅花因缘独在江湖何耶？余在成都西楼下，见晁子止侍郎有诗在扇云：「短篷烟里冷萧萧，两岸梅花各见招。吹散前村一杯酒，满江风雨不相饶。」余屡玩频哦，子止曰：「君爱此耶？」出小横轴江路野梅数枝，曰：「为我题此，当以扇乞君。」余沉吟良久，曰：「西楼何自有江声，安得梅花的皪明。斗转参横无定舍，侍郎行处亦随行。」子止即举扇与余。至江陵，刘共父枢密觅去。味此风标，与掀篷大同而小异者耶？
 【《永乐大典》卷七千八百十二「梅」字韵，页十三上引「王质雪山集」。(影印本第三十六册)】 
　赵蕃：《干道稿》二卷，《淳熙稿》二十卷，《章泉稿》五卷
赵蕃，字昌甫，号章泉。其先居郑州，后徙信州(江西)。宋绍兴十三年(一一四三)生。官太和主簿，终以秘阁正郎聘之，未至而卒，其时绍定二年(一二二九)。追谥文节。《宋史》卷四四五有传。四库馆臣自《永乐大典》辑《干道稿》二卷、《淳熙稿》二十卷、《章泉稿》五卷。
现存《永乐大典》录：
赵蕃诗 【七条】 　赵蕃淳熙稿 【一百零九条】 
赵蕃干道稿 【三条】 　赵昌甫词 【一条】 
以上共一百二十条，馆臣漏辑者十六条。
　　松湖 
有水可为湖，栽松欲以呼。不贪鱼鳖数，无取芰荷都。老杜论能拟，陶翁兴不孤。风吟与雪钓，曾有画图无。
 【《永乐大典》卷二千二百六十六「湖」字韵，页十三上引「赵蕃诗」。(影印本第二十册)】 
　　成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵
　　　其一
瓦砾何所知，说法犹咄咄。况此空洞中，孰能无启发。
　　　其二
危岑百尺高，下有溪流深。高深日相激，合此无尽音。
　　　其三
人行冥昧中，遇坎辄自省。闻是微妙音，安得忘所警。
　　　其四
我有嗜睡癖，衾枕长与偕。晨昏要无失，曷日住君斋。
 【《永乐大典》卷二千五百三十六「斋」字韵，页十七下引「赵蕃淳熙稿」。(影印本第二十九册)】 
　　谢答严用韵送绿萼梅
潇湘良玉质，浅黛拂修眉。倚竹无人问，碧云添一涯。
 【《永乐大典》卷二千八百九「梅」字韵，页二十一下引「赵蕃淳熙稿」。(影印本第三十五册)】 
　　次韵何叔信二月蜡梅犹盛之作
江梅未醒如冻蝇，蜡梅先折能宁馨。江梅既开瘦欲绝，蜡梅吐香方未歇。几思觅句摅襟期，嫌如疏笋伤肝脾。君诗与花辱俱见，却悔临渊秪痴羡。君因此花诗再题，过读快若垢得篦。从渠见者不着目，亦胜长安纷市鬻。
 【《永乐大典》卷二千八百十一「梅」字韵，页八下引「赵蕃淳熙稿」。(影印本第三十六册)】 
　　咏蜡梅
蜡梅初看十日前，黄深紫鲜香欲然。要充铜瓶顿棐几，欲折罢折还加怜。蜡梅重看十日后，黄淡紫荐香欲覆。是当雪砌与霜檐，欲开未开咸未就。山叟山居山径荒，秪有竹树参天长。浮花不省着老眼，此物未免搜枯肠。雪消霜熟冬行 【莫】  【暮】 ，日凝天应有数。蜡梅引破春风路，红洁缃繁看树树。
 【《永乐大典》卷二千八百十一「梅」字韵，页八下引「赵蕃淳熙稿」。(影印本第三十六册)】 
　　朱村道中
绿竹人家近小塘，暮秋村酿熟村场。我行甚亟忘休歇，孤负木犀来往香。
 【《永乐大典》卷三千五百七十九「村」字韵，页二十一上引「赵蕃淳熙稿」。(影印本第五十册)】 
　　独行五首 【其它三首已辑入武英殿本《淳熙稿》。】 
　　　其一
所思终不见，渺渺政愁余。试向江头钓，怕逢双鲤鱼。
　　　其二
烹鱼得素书，欲读字半漫。上如说相思，下如祝加餐。
 【《永乐大典》卷八千六百二十八「行」字韵，页十下引「赵蕃淳熙稿」。(影印本第九十五册)】 
　　初八日人事少闲命车出游因以寻诗首访滕王阁纷然屠沽思为之败已过东湖得孺子亭亭阁幽邃乃陈阜卿复作者一时诗板甚多择数知名句录之又东数步得孺子祠有像设及曾公衮书南丰所作祠堂记及沈持要重立岁月壁崩粪积殊异敬事迤逦避雨入持寺谒澹台子羽墓阅雷公祠墓有大篆立于其前祠有乐章无尽所作雨止绝南昌县径还舣舟之地作五诗 【其它四首已辑入武英殿本《淳熙稿》。】 
细雨微风湖上亭，柳深荷密竞青青。生平漫与形神接，客里孤游耳目醒。题咏纷纭几诗板，画图零落半幽屏。像祠只在荒墩外，小复舆篮更一经。
 【《永乐大典》卷八千八百四十四「游」字韵，页十一上引「赵蕃淳熙稿」。(影印本第九十七册)】 
　　过贵溪数里望月岩作
宿雨洗清秋，行行早放舟。团团正林 【抄】  【杪】 ，隐隐半岩幽。永谢妖蟆食，宁须玉斧修。少微并婺女，何事独名州。
 【《永乐大典》卷九千七百六十三「岩」字韵，页十九上引「赵蕃诗」。(影印本第一百册)】 
　　公择客于玉山簿尉之馆忽有挽为宜黄之行者公择过余谋之作诗呈公择兼简簿尉
我裾未洗闽山土，君驾柴车过茅宇。相从仅作一夕留，冒雨冲风何自苦。如君人才岂终滞，瑚琏要为清庙器。宜黄玉山俱作客，近湜何殊远居易。我贫不得为君谋，恐君远适关我忧。作诗寄示三径蒋，并简平生顾曲周。
 【《永乐大典》卷一万一千三百十三「馆」字韵，页九上引「赵蕃淳熙稿」。(影印本第一百十五册)】 
　　闻邑中灯夕颇盛作诗呈子肃
晨起犹如欲雪天，晚来旋觉散晴烟。传闻隘郭沸灯 【大】  【火】 ，想见当筵杂管弦。铁马春冰期异日，卖薪买酒看今年。谁怜病叟寒窗底，独拥残灰整旧编。
 【《永乐大典》卷二万三百五十四「夕」字韵，页十七下引「赵蕃干道稿」。(影印本第一百八十三册)】 
　　为龙泉令赵舜徒题
诚能得初心，何必返初服。有以固中扃，不须防外逐。
 【《永乐大典》卷七千二百四十「堂」字韵，页十九上《龙泉志》引「赵蕃诗」。(影印本第七十一册)】 
　彭龟年：《止堂集》十八卷
彭龟年，字子寿，号止堂。清江(江西)人。宋绍兴十二年(一一四二)生。干道五年进士，官至中书舍人。开禧二年(一二○六)卒。赠龙图阁学士。《宋史》卷三九三有传。四库馆臣自《永乐大典》辑《止堂集》十八卷。
现存《永乐大典》录：
止堂集 【四条】 　止堂先生文集 【二条】 　止堂先生集 【一条】 
彭止堂文集 【一条】 　彭止堂集 【十五条】 　彭止堂先生集 【二条】 
以上共二十五条，馆臣漏辑十五条。
　　盆花示儿
羣儿爱盆花，如我爱其子。但将养花心，委曲求诸己。花不负人力，随时深浅红。种学得如斯，岂不慰乃翁。
 【《永乐大典》卷五千八百三十八「花」字韵，页十二上引「彭止堂集」。(影印本第六十一册)】 
　　袁州万载县月桩记
淳熙丙午二月某日，江西转运判官王公回，将上旨核袁之分宜岁计，道万载，宰玉牒伯游，具以其邑匮告。王公蹙然曰：「独分宜有上命乎？皆吾道也，合计之。」于是大会邑之出入盈缩，得其赋目不称状。乃与守张公康议，尽蠲宿负，计缗钱一万六千有奇。异时万载岁得苗若干斛，复增若干斛，为若干斛以佐其乏，沿催钱旧以送使，则又割千缗予县事下邑之士。若民闻之，驩曰：「吾民其少宽矣乎？」是不可不记。则独以书属某曰：「自韩文公论刺史观察使不以情实相予，乃今数百年。事变之来，虽各有故，而其病大率皆出一脉。姑观吾州之月桩，视它所增倍蓰不啻。质之旧志，及创初时，守忤将漕者，故赢其数，几陷守于戾。二人之恶，固云散电灭矣。而此钱一立，几与天地相终始。上下痞隔，祸乃至是。今王公能与吾守定议，捐赋以宽吾邑。使来者不敢藉之以扰民。」不记不可也。某曰：「饥不厌大嚼，渴不厌满腹，此邑人之情固也。然王公岂多此乎？公近且将举一州一路利病罢行之，不难远且天下，毋宁兹邑。今傥为是，于公意恐不足，何如？」则曰：「前七年，岁在己亥，上尝诏天下计使，通融郡邑财赋。诏出掖门，忧国者日日耳蠲令，久未有应者。今王公将旨计分宜而并万载，得损所赢，益所阙，王人不当如是耶？若传，喜事者慕，畏事者劝，利不独吾一邑而已。」某曰：「是宜记。」某月某日。
 【《永乐大典》卷六千五百二十四「桩」字韵，页十三上引「彭止堂集」。(影印本第六十二册)】 
　　邹道乡公冠子文
二十而冠，礼固有仪。十五而冠，义亦从宜。未冠则列以童子之品目，既冠则责以成人之作为。吾自汝总角，爰迨今兹。听汝言而察汝质，必能卓然建立，称吾所期。方吾窜岭表也，则曰：「父为国事耳，何足动。」及吾斥湖外也，则曰：「父坐前事耳，何足疑。」念祖母之省侍阻，念诸叔之音问稀，念诸兄诸弟不得相与处以学，则每咨嗟而涕洟。凡孝弟忠顺之端，固已见于此矣。所以充扩成就，则惟汝笃诚而弗移。彼合抱之木非不大，然生于毫末之细。彼九层之台非不高，然始于案土之卑。汝其尊六经以为本，博羣籍以为稽。有可友者取以为友，有可师者奉以为师。积日月而不已，年迄至于期颐。虽将圣之耳顺从心，且庶几其可及。而况孝弟忠顺之实，又安有不孚于上下，格于神祇。俾世人称愿曰：「幸哉，有子如此，以畅吾父吾祖之泽于无所终穷，岂不自于斯时乎？」汝其勉之，汝其勉之。
 【《永乐大典》卷一万六千二百十八「冠」字韵，页八上引「彭止堂集」。(藏牛津大学图书馆)】 
　　辞免除台簿申省状(绍熙壬子)
准六月十六日省札，朝散郎守侍御史兼侍讲臣林大中状，准御史台，令诸检法官主簿听长贰不限资序，举承务郎以上充。照得本台检法官曾三复，近已改除监察御史，尚阙台属一员。两奉玉音，令臣奏辟。臣窃见国子监丞彭某操行坚正，不为诡随。遇事通明，不为沽激。堪充台属差遣。欲望圣慈，特降睿旨施行，伏候敕旨。六月十六日，三省同奉圣旨，依李谦差充御史台检法官，彭某差充御史台主簿，并准小贴子检会。干道六年七月二十四日，已降指挥，今后除授职事官并令不候受告先次供职者。某照对御史台奏辟检法主簿，在法虽不限资序，然比年所辟，多是曾任知县人。某自改官以来，未经作县，揆之近例，难以充员。兼闻元佑中王岩叟尝论奏，言路数人所赖以察四方之事，达四方之情。而专用一方之人，非所以广聪明于天下。某伏见御史台，见今察院及属官已多江西人，而某又居江西，虽事出适然，而簿书之职亦无言责。然不能周知四方之事，恐非朝廷所以广聪明之意。况某人品庸下，无所采取，列属台中，最为不称。欲望特赐敷奏，下御史台改辟台簿，将某别与差遣。伏候指挥。
 【《永乐大典》卷一万四千六百七「簿」字韵，页二上引「彭止堂集」。(影印本第一百五十四册)】 
　　乞解罢台簿申省状
照对某昨于绍熙三年六月十六日，准尚书省札子，备奉圣旨，差某充御史台主簿。窃缘某，当来系侍御史林朝请奏辟。今月十八日林朝请已除吏部侍郎，某自合解罢除。已申御史台请假，更不入台外，欲望特赐敷奏，别与某一等差遣。伏候指挥。
 【《永乐大典》卷一万四千六百七「簿」字韵，页三下引「彭止堂集」。(影印本第一百五十四册)】 
　　辞免依旧充台簿申省状
右某，伏准省札，以某乞解罢御史台主簿职事。十二月二十二日三省同奉圣旨，并仍旧供职。某祗闻成命，倍切凌兢。自揣弗安，敢忘冒。某闻人臣之事君，进则当守其法，退则当致其义，二者失一不可也。某昨者蒙朝廷差充御史台属官，乃以侍御史林朝请奏辟。林朝请既除吏部侍郎，某合当解罢。兼林朝请近因论事不行，遂有改除。某忝为台属，裨赞无状，未加屏斥，已荷宽恩。岂可怀惭，复入宪府，某义亦当辞。法既当罢，义又当辞，冒而居之，实不遑处。欲望朝廷特赐敷奏，与某一在外合入差遣，庶安愚分。伏候指挥。
 【《永乐大典》卷一万四千六百七「簿」字韵，页三上引「彭止堂集」。(影印本第一百五十四册)】 
　　陈克斋先生哀辞
蜀兮。施置纷纭，世所兮。谓公止此，见何蹙兮。设不止此，宁公福兮。时或阻难，众疑蓄兮。赤子龙蛇，倏反复兮。公今其亡，世谁属兮。事或糅纷，祸福伏兮。几微如穟，潜沕穆兮。公今其亡，曷之卜兮。呜呼旻天，不我淑兮。生才如公，而不笃兮。茁斯条斯，彼朴（木敕）兮。物固不齐，如指掬兮。我又何尤，彼亭毒兮。如公秉德，而福禄兮。日引月长，膏不沃兮。云何一疾，不可复兮。天不可知，问之鹏兮。淳熙十有二年五月二十有六日，克斋先生陈公，以四川制置司主官机宜文字，卒于官。期年，乃克归葬。以九月十有七日封。公自受学于南轩先生以归，与诸公讲论于鹅湖之上。玩索涵养，日进以新。发而见诸事业，皆以其学。推而放之，不矫不揉，职局其才，惜乎其不大也。今人所欣慕而乐道者，犹不足以尽公，而公死矣。于其葬也，门人宣教郎主管建昌军仙都观彭某，谨辞而哭之。辞曰：有美一人，温如玉兮。乐易平旷，无韬服兮。端庄严重，非边幅兮。内实外充，孰不足兮。追幽穷远，何毣毣兮。克己求仁，轨前躅兮。湘中之种，鹅湖暴兮。既耔既耘，而不谷兮。虽则不谷，抑稢稢兮。匪名之求，而熇熇兮。匪文之工，而郁郁兮。举而措之，匪自价兮。用无不可，何局促兮。其用则狭，道不辱兮。官于蒸湘，逮
 【《永乐大典》卷三千一百五十五「陈」字韵，页十八上引「止堂集」。(影印本第四十七册)】 
　　临安为位哭克斋陈先生文
某事公三十年矣，能复见公对此风月，细酌苦吟如前日耶？岁在丁亥，侍公游西湖之上。公尝为我言：「市游与山游孰胜？」某曰：「山胜。」又曰：「独游与共游孰胜？」某曰：「共胜。」则曰：「今日当纵足所至，尽日而反。」孰知二十年后，乃哭公于斯耶？呜呼，斯岂人乎？天实为之。昔公入蜀，某负丞旁州。亟走书言于公曰：「蜀道远且险，公病未脱体，勿复为此行也。」书至而舟已东矣，故心常念之。及得公《三峡赋》，则知公之所存，固已脱利害之小数，识安危之大几。而某之区区，盖细人之见也。道可行，海可桴，国可报，可驭。益昌折佑之泽，黎边御侮之具。非公莫画，其能举耶？意谓公之远图，将昌于此。而或者乃以凶问告矣。呜呼，斯岂人乎？天实为之。某始闻公死，乃公之寮邮书来言其家，某虽未见其书，已信其人而信其言矣。然或云病，已而忽逝。或云无病而逝，犹未决也。及见制置公书，而知其不起决矣。某少未有知，唯公是师。逮其既壮，窃食四驰。合簪未几，倏焉东西。公之入蜀，不得语离。隔阔万里，死何可追。呜呼，斯岂人乎？天实为之。湖菹市酒，聊写哀思。公其有知，犹监于兹。
 【《永乐大典》卷三千一百五十五「陈」字韵，页十八下引「止堂集」。(影印本第四十七册)】 
　　祭陈克斋先生文
圭瓒之温，毁于鹊抵。栋梁之劲，燧于野毁。美成之难，而坏之易。天不可知，公遽至此。呜呼我公，资禀温淳。及其遇事，独立不羣。自始为士，不发于文。平波浩澜，不可限垠。初筮衡簿，临政有庶。是是非非，行之以恕。有囚抵死，其狱已具。公辩其冤，复匿其误。才高用难，再转为丞。入赞台府，退亡其名。揆情度事，如鉴之明。泛酬曲应，如衡之平。阻险锲刻，直公忽易。纷纭揉杂，卒就条理。诸公器之，荐牍交置。俯然字民，聊以遂志。天子重蜀，镇以近臣。近臣曰公，实我之宾。辟书朝上，朝谓得人。时公小疾，或尼其行。公独幡然，一叶西去。期年之间，蔼然休誉。黎南边备，益昌折佑。婉婉之画，不愆于素。人方叹公，爱国忘身。忽闻溘然，孰不伤神。人材沦落，系时屈信。敢以其私，为此沾巾。某从公近三十载，少未有知，提耳而诲。一经白首，未识梗概。九原可作，百身敢爱。始闻公讣，且惊且疑。今抚公柩，痛不可追。酌公有酒，见公无期。公兮归兮，其可竢兮。
 【《永乐大典》卷三千一百五十五「陈」字韵，页十八下引「止堂集」。(影印本第四十七册)】 
　　祖祭陈克斋先生文
呜呼天耶，其生物耶？精麤厖纯，何胶轕耶？穷达寿夭，何寥绝耶？亦有司予夺生杀于其冥默者耶？灵何为折，恶何为达耶？其无知耶？公之生，其谁福耶？公之死，其谁孽耶？呜呼，公复能过我饮此酒，相酬酢如畴昔耶？抑能折疑祛惑，衮衮不穷，如函文之密耶？人孰不百年，而公去之何亟耶？呜呼天耶，其不可得而测耶？原始要终，其无极耶？死生昼夜，公其怛耶？哀而哭之，亦情之欲已而不得者耶？注而清酒之冽耶？升而馨肴之飶耶？诘公之来与否，噫，可决耶？
 【《永乐大典》卷三千一百五十五「陈」字韵，页十九上引「止堂集」。(影印本第四十七册)】 
　　经解
　　　 【易坤六二象辞】 
象曰：「六二之动」止「地道光也」。　　此其言动柰何？直方，坤道之用也。不动何以见其直方？故曰「六二之动」。其曰「地道光」者，光显也。亦曰地道由是故显著也。
 【《永乐大典》卷三千五百七「坤」字韵，页二十九下引「止堂先生集」。(影印本第四十八册)】 
　　　 【易坤六三爻辞】 
六三：「含章可贞」止「一尢成有终。含弘光大，坤之道也。」　　此其言含章奈何？三以阴爻而居阳位，又在下卦之上。圣人惧其动之妄也，故以坤道示戒焉。曰「含章可贞」，谓居是者，惟含章为可贞尔。章，美也，含有不矜慕之意。曰可者，仅可而已。非教人终以韬晦为贞也。有王事则当从之，但终之而不敢居其成功焉，顺之道如此也。
 【《永乐大典》卷三千五百八「坤」字韵，页三上引「止堂先生文集」。(影印本第四十八册)】 
　　　 【易坤六三象辞】 
象曰：「含章可贞」止「知光大也」。　　爻曰含章而象出时发之义，奈何？爻固言之矣，或从王事，或谓无常，此所谓以时发者也。含章而曰可贞者，以有时发之义也。惟能含章，故有事则发而见其知之光大焉。坤之所以光大者，亦以其含弘尔。程子曰：「含章，非含藏终不为也。含而不为，不尽忠者也。」然惟知之光大，故能含晦若浅暗之人。有善惟恐人之不知，岂能含章也。
 【《永乐大典》卷三千五百八「坤」字韵，页十三上引「止堂先生文集」。(影印本第四十八册)】 
　　　 【诗河广首章】 
杭，渡也。卫在河北，宋在河南，自卫归宋，必渡河水。言「谁谓河广」，加一苇则可以渡矣。「谁谓宋远」，我跂足而望，则可以见矣。明非宋远而不可至，乃义不得往尔。
 【《永乐大典》卷一万一千九百三「广」字韵，页二十六上引「彭止堂先生集」。(影印本第一百一十九册)】 
　　　 【诗河广次章】 
刀，小船也。不容刀，言河之小也。小则易渡。崇，终也。行不终朝而至，言近也。意犹前章。夫人之不往，义也。然宋襄公当如之何？有千乘之国，而不得养其母，则人之不幸也。刘向《说苑》载襄公为太子，请于桓公曰：「请使目夷立。」 【(目夷，襄公庶兄也。)】 公曰：「何故？」对曰：「臣之舅在卫，爱臣，若终立，则不可以往。」襄公欲往来而至于逊国，不忍忘其母也。欲见母而告父以见舅，不忍伤其父也。若襄公者，可谓孝矣。母念其子，子念其母，出于天性之至爱。然皆止于义而不敢踰焉，可不谓善处母子之变乎？
 【《永乐大典》卷一万一千九百三「广」字韵，页二十七下引「彭止堂先生集」。(影印本第一百十九册)】 
　袁燮：《絜斋集》二十四卷
袁燮，字和叔。鄞县(浙江)人。宋绍兴十四年(一一四四)生。嘉定召主宗正簿，枢密院编修，权考功郎，官太常丞。又召为都官郎官，迁司封，进祭酒、秘书监、直学士。嘉定十七年(一二二四)卒。谥正献。《宋史》卷四○○有传。四库馆臣自《永乐大典》辑《絜斋集》二十四卷。
现存《永乐大典》录：
袁絜斋文集 【一条】 　袁絜斋诗 【八条】 　袁絜斋集 【三十二条】 
袁絜斋奏议 【一条】 　袁燮絜斋集 【一条】 　《会稽前志》引 【一条】 
以上共四十四条，馆臣漏辑者八条。
　　隐求堂记
于后世。繄谁之功，夷齐为之也。在春秋时，长沮、桀溺、接舆、晨门、荷莜之流，亦云高矣。而感人动物，蔑乎无闻，不足以入于夷齐之域。夫子喟然兴叹曰：「未见其人。」或者伤今而思古欤？吾家之辟西塾，所以佚老也。吾衰且病，不复萌仕进意，思得幽闲清旷之处，徜徉其间，欲为而未果，甫遽承吾意而创为之。密迩吾庐，买地数亩，稍植花竹以娱老怀。北为荷池，池上为屋数楹，颇有佳趣。余于是乎以「隐求」名之。无官守言责，而此身得以自由；不治生营利，而此心得以自逸。泉石烟霞，可嘉可玩，殆有甚于圭组轩裳之可乐，而益得求吾之所志，庶其可乎？虽然，老病而归休，以是自命可也。继吾之后者，齿发未衰，筋力犹壮，固宜捐躯以殉国，排难以救时，又何隐之云乎？曰：吾观古人所以博大其器业者，未尝汲汲于干进也。深藏而不露，潜珍以自怡。待己愈重，则求合愈难。人君致敬尽礼，觊其肯就，不得已而起。济世功名，胸中之绪余尔。时不我与，道不我屈，固穷独善，为世标准，岂非夷齐之所志欤？耋耄之年，此道此心也。盛壮之时，亦此道此心也。义所当然，无有差别。是故四十始仕，道合则从。不可则去，明着于礼经。方当发硎之初，去就固已轻矣。人道大闲，于是乎在。今吾「隐求」之名，益所以养其廉靖之节，而窒其贪进之心也。吾以是教诸子，诸子复以是教吾孙。源源相续，无有穷已，此所谓世家也。呜呼，可不勉哉！君子贵隐乎？素隐行怪，后世有述焉，吾弗为之矣。欲洁其身而乱大伦，古人之所不与也。乌乎贵。君子不贵隐乎？遯世无闷，不见是而无闷。不降其志，不辱其身，古人之所深取也。乌乎不贵。然则奈何？曰：天之生斯人也，必有出羣拔萃之士为之标准。扶持纲常，虽久不废，则人道立矣。当隐而隐，义也。素隐乱伦，非义也。协于义，无愧于心。潜养之久，辉光之着，得于亲炙者有所则象，得于传闻者亦莫不兴起，是我以一身为天下后世之标准也，其志顾不大哉？夫子曰：「隐居以求其志。」求此志也。而又曰：「伯夷、叔齐饿于首阳之下，民到于今称之。」其斯之谓欤？呜呼！若夷齐之隐，真所谓求其志者矣。不食周粟，采薇首阳，知有大义而不知有吾身。昭昭乎日月之常明，浩浩乎河海之不竭。贪夫廉，懦夫立，而乱臣贼子不接
 【《永乐大典》卷七千二百三十九「堂」字韵，页十六下引「袁絜斋集」。(影印本第七十一册)】 
　　绍兴府重建贤牧堂记
《书》称唐虞之盛，内有百揆四岳，外有州牧侯伯。夫百揆四岳，朝廷所甚重者，乃与州牧侯伯概而言之，何哉？纲领所在，外与内均焉。夫有百揆四岳，提纲振领于内，必有州牧侯伯，提纲振领于外，相须以成。苟非真才，必旷厥职，是以俱甚重之。皇朝建官，惟古是式。视外如内，故牧伯之任亦不轻与。会稽，东南一都会也，七郡统焉。重于谋帅，选择甚精。其以贤牧著称者，在仁宗时，则有若参政范公；在神宗时，则有若丞相朱公、赵公，参政张公、翟公。此六君子者，人品虽不齐，而分阃偃藩，俱有可纪之绩。范公尝有言曰：「士当先天下之忧，后天下之乐。」推是心以作牧，急于民之得其所，而缓于己之遂其欲，岂非仁人之用心哉！赵公当年谷不登之时，高其粜价。诱致米商，来者辐辏。民皆足食，所活不可胜计，越人深德之。此皆有功烈于民者也。其余则有若侍郎方公滋所称述者在，毋庸复赘。如是而祠之，其来旧矣。而厥今连率吴公，意犹未足。盖尝采诸公论，咸曰太师史魏王当孝宗时，以旧学元老之尊，膺东郊保厘之任。恪勤职业，三岁如始至。属邑有诸暨者，非潦即旱，岁或不熟，而绢以输矣。王恻然念之曰：「是安从出？」亟为奏请，并于秋苗歉全免(免)。所以人稠土狭，而安于乡井者，仁政使然也。创为义廪，以给衣冠之裔。丧不能举，女不能嫁者，严其规约，赖以无乏。鉴湖水利甚博，而浸淫则为害。营五斗门，设上中下之则。增捐随宜，浅深得所，迨今遵用焉。诸所兴为，如古循吏，而不列于贤牧之图，其何以慰此一方追思之心乎？法其形貌而增益之，越人之志也。先是旧祠既圮，遗迹仅存。吴公裁节冗费，财用浸丰，庸一新之。堂宇崇深，丹雘炳焕。七贤并列，冠服甚伟。绘事昭于一时，休声播于无穷。后之作牧者，登斯堂瞻斯像，悚然起敬曰：「是皆有德于民，为世标准，故人心归向如此，吾其可不自勉乎？」仰彼高躅，鞭我不逮，必欲追而及之可也。又将得与于贤牧之列，宁不伟哉？记曰：祀先贤于西学，所以教诸侯之德也。吴公之意，正出于此，可谓知所先务矣。公新安人，名格，字之平云。
 【《永乐大典》卷七千二百三十七「堂」字韵，页十九下《会稽前志》引「袁燮洁斋」。(影印本第七十册)】 
　　跋吴晦夫社仓
王荆公行青苗之法，取二分之息，而公论非之。朱公立社仓之规，亦取息米二斗，与青苗若无以异，而公论称之。何也？曰：青苗之取息也无穷，或不能偿，则有追胥之扰，有棰楚之虐，民不能堪，率破其家，言利之弊至如此。社仓则异是矣，其始虽不能无息，然岁歉则蠲其半，大饥则蠲之，十倍其初，则无复有息。方当匮乏之时，赖此以济，人感其恩，蔑不偿者，岂必待督责哉？此善之善者也，而吴君伯仲能行之。苟无利心焉，可不谓贤乎？建楼藏书，勉其子孙孜孜务学，又将以维持社仓为经久计，此皆发于良心不能自已者。续此气脉，生生不穷，言积善之家者，将由吴氏有余庆矣。余是以嘉之。
 【《永乐大典》卷七千五百十「仓」字韵，页十一上引「袁絜斋集」。(影印本第八十册)】 
　　己见札子
臣闻用兵之道，有难有易。知其为难而求夫所谓易者，斯无敌矣。故兵法曰：「古之善战者，胜于易胜者也。」汤武之师，东征西怨，南征北怨，自古用兵未有若是之易者，此所谓王者之兵有征无战也。今边事方兴，一时士大夫不曰坚守，则曰进取，皆自以为易而为之，而实未尝知其所谓易也。故为坚守之说者，则曰兵凶战危，毫厘之差，胜负分焉，不若守之为易也。真宗咸平中，固尝专用此策矣。申敕诸将坚壁清野，毋与虏战。不得已而出，止许城下布阵，亦不得战，固以为万全之安矣。然虏师至于坚壁之下，过而不顾，长驱以至澶渊。厥后富弼言于仁宗，深以是为戒。然则坚守之说，岂真易哉？言进取之说者则曰：北虏失其巢穴，游魂假息，弃信背盟。我以大义临之，势如拉朽，可谓易矣。然王师所指，翕然响应，乘此机会，鼓行而前，其亦可也。天时人事，苟或未至，而毕力战攻，期于必胜，纵得一州一县，不能固守，终必弃之。而我师已不胜其疲矣，何以善其后？然则进取之说，亦岂真易哉？臣窃以为当今之计，纵不能如汤武之师，沛然若时雨之降，亦当求其差易者为之。臣之所谓差易者，非有他术也，见可而进，知难而退，以渐图之而已。今夫捕大鱼者，非能于吞饵之初，一举而获之也。必少缓之，随其所往，俟其气衰力竭而后取焉。昔者伍员教吴王阖庐以敝楚之策，请为三师以肄焉。一师至，彼必皆出。彼出则归，彼归则出，亟肄以罢之，多方以误之，既罢而后以三军继之，必大克之。此策既行，楚于是乎始病。唐安禄山之变，称兵犯阙，所向无前，其势张矣。李泌陈困贼之谋，亦欲互出而击之。彼救首则击其尾，救尾则击其首，使贼数千里疲于奔命。我常以逸待劳，至则避其锋，去则乘其弊，然后大军四合，而攻之必成禽矣。周世宗之兴也，王朴献开边之策。谓唐与我接境几二千里，其势易扰也。扰之当以无备之处为始。备东则扰西，备西则扰东，彼必奔走而救之。奔走之间，可以知其虚实强弱，然后避实击虚，避强击弱。未须大举，但以轻兵扰之，唐人闻警，必出兵师，数动则兵疲财竭，我可以乘虚而取。夫伍员、李泌、王朴，皆一时英杰，深于谋国者也。而三人之言，皆欲先困之而后取之。其功虽若少缓，而十全无失，乃所以为甚速也。今之言兵者，非怯于应敌，则勇于轻敌，其失均焉。间有稍知兵者，则欲伏土豪以集事。土豪诚可用也，然无以大服其心，亦岂遽为吾役。结以恩信，厉以忠义，如家人父子，亲密无间，时出而用之。无侥幸于一胜，庶乎其有功矣。此臣所谓差易之说也。惟陛下亟图之。取进止。
 【《永乐大典》卷八千四百十三「兵」字韵，页十九上引「袁洁斋集」。(影印本第九十三册)】 
　　轮对札子
臣窃惟今日之急务，固非一端，而备御之计，尤不可缓。夫胡运既衰，覆亡无日，决不能与中国竞。而臣以为备御不可少缓者，何也？曰：北虏，我之深雠也。靖康之变，莫大焉。复雠雪，今其时矣。彼有可乘之机，而我无乘机之具。四顾枵然，逡巡退缩，得无为奸雄所窥乎？故识者深虑之。然则何以为备御之计，曰：是非一事也。精思熟讲，凡可以壮国家之势，而折奸雄之心者，无所不用其极，始可谓有备矣。臣不暇殚举，姑即古人所为宜于今者为陛下言之。臣闻古之制兵，自伍法始。休戚利害，五人同之。战则相应，难易相死。虽至于甚众，而是法如初。故曰治众如治寡。诸葛亮制为八阵，以后为前，以前为后，四头八尾，触处为首。敌冲其中，首尾俱救。虽司马懿之雄，不敢争锋。亮殁而后追之，杨仪反旗鸣鼓，而懿不敢逼。盖以后为前，亮之遗法也，虽百战而不可败，是之谓常胜之兵。今之诸将能深晓此法乎？古之任将者，自阃以外，将军制之，军功爵赏不从中覆。李牧之为赵将也，吏得自置，财得自用。其飨士也，日击数牛，多设间谍，周知敌情，非财用有余，何所取办。今之任将，能如是之专乎？非独此也，募兵之精强，能引弓四钧，挽弩九石，旦及日中得三千五百人，有如马隆者乎？兵食之丰饶，能于六七年间积三千万斛，为十万众五年之食，有如邓艾者乎？军实之夙具，能如吴汉朝受命，夕引道，无办严之日乎？民兵之可用，能如李抱真之昭义，步兵教之三年，悉为精卒乎？凡此六条，粲然具举，岂不甚善。若犹未也，则是备御之计犹阙如也，而可不亟图之乎？臣闻战守无二道，威声雄略，可以决战，而后可以固守。虏虽内讧，我难遽动，则是未堪战也，其能守乎？昔者谢安相晋，未尝轻用兵也。秦师垂至，游赏自若。桓深以根本为忧，遣兵入卫。安却之，曰：「朝廷处分已定，兵甲无阙，西藩宜留以为防。」味已定无阙之语，则知讲之有素，备之非一日矣。以将则良，以兵则劲，以财则裕。仓卒之间，随取随足。未战则有备，已战则有功，此臣所谓战守无二道者也。欲望陛下神武奋发，明诏股肱心膂之臣，图回长久安强之计。兵虽未用而有可用之实，战虽未胜而有必胜之资。俾六师之众，若蛟龙然，可以蟠，可以伸。其蟠也足以固吾圉，其伸也足以复旧疆。虽有奸雄，莫窥其隙，此长久安强之计也。惟陛下留神省察。取进止。
 【《永乐大典》卷八千四百十三「兵」字韵，页二十上引「袁洁斋集」。(影印本第九十三册)】 
　　省兵札子
臣闻军旅国之大事，欲振国威，莫如强兵。而所谓强兵者，非众多之谓也，贵其精而已矣。徒多而不精，其形虽强，其实则弱。制御之有道，选练之加详，则兵可以无敌于天下矣，而岂徒贵夫多哉！臣不暇远引，请以祖宗之事明之。方创业之初，用兵不过十五万，而东征西讨，无不如意。至于雍熙之间，土地既广，兵亦随众，然天下之兵仅三十万。夫以祖宗威武之声，震詟夷夏，其兵至强也，而兵数如此之少。自咸平景德以来，召募日增。自元昊扰边之后，兵额益多，至于百万，盖三倍有余矣。兵数如此之多也，而兵力常若不支。由是观之，夫兵岂贵夫多哉？今天下冗兵之弊，可谓极矣。召募拣刺以为务，蜂屯蚁聚，坐耗衣廪，使皆勇且壮可也。癃老者，懦弱者，身居市廛而冒尺籍者，死亡逃窜而占虚额者，私为役使而食公廪者，其数虽多，而可用者鲜。有众之名而无众之实，有强之形而无强之效。不知竭民膏血，豢养此曹，将安用之？当国家全盛之时，公私富给。骄冗之卒，容而养之，似未害也。而文彦博、韩琦、范仲淹、欧阳修、司马光、苏辙，犹虑其蠹民耗国。其为拣汰之说，如出一口。今以东南之方兼受而并蓄之，若奉骄子，若注漏，其不可虚徐而坐视其弊亦明矣。而议者必曰：军人仰给于官，行不能为商，居不能为农，必聚而为盗。与其去之以激一时之祸，不若容之以幸目前之安。呜呼，古之为兵也将以御患；今之为兵也将以为患。而臣以为兵非不可省也，患省之无其术尔。御将者，天子之事也。御兵者，将帅之职也。兵有宿蠹，起而除之，此将帅所当为者。自古患无良将，不患无精兵。得良将以统率之，御之以道，束之以法，怯者可使强。凡前日之弊，将荡刷而无余矣。自昔举事，难于两全。盖徇人情则积弊不可去，而去积弊则人情未必悦。冗兵之不能汰，由此道也。然则何自而能两全乎？曰：择将是已。将苟贤，则处之有道，未尝撄拂人情，而宿弊自除矣。李德裕之节度剑南，择州兵之不任战者。废遣狞 【减】 耗什三四，而士无敢怨。夫彼既已为兵，而一朝废之，其不乐者必多矣。然其不怨者，是必有以大服其心也。方今阃外之寄，患未有如德裕者尔。有臣如此，而付之军旅之事，委之以专任之久，而犹有冗兵者，臣不信也。且今为兵，又非特冗而已也。屯戍之所，剽掠公行，有如强盗。虑其生变，莫敢谁何。骄横如此，猝有缓急，其果可用乎？凡此者，将非其人故也。得良将以御之，纲纪既正，则此弊亦不难革。由是观之，将其可不择也哉？
 【《永乐大典》卷八千四百十三「兵」字韵，页二十一上引「袁洁斋集」。(影印本第九十三册)】 
　　议论对札子
臣闻用兵一事，虽至治之世所不能免。况国威未振、国势未强之时乎？以言兵为讳，以安居为乐。变生不虞，无以御之，其为计疏矣。自北方扰攘，流民欲归附者甚众。而我虑开边隙，皆拒绝之，有至于杀戮者。流民之怨，深入骨髓。虏知其然，必激怒之曰：「此地无所得食，南朝又不汝容，迁延日久，必将自毙。盍亦就粮于彼界乎？」方民饥乏，一闻斯言，跃然从之，势之所必至也。呜呼，事已至此，尚可苟安于无事乎？尚可以言兵为讳乎？臣闻自古善用兵者，攻其所必救。彼方扰吾边疆，而吾举兵北向，欲捣彼虚，回顾其后，必解而去，从而蹑之，腹背受敌，此诚制胜之奇策也。不知出此，而战于境内，不敢有所侵越，兵气已不扬矣，又安能决胜乎？春秋时，晋阳处父伐楚以救江。汉建武中，贼有董宪者，自郯以兵围兰陵，盖延、庞萌请救之，光武敕曰：「可直往捣郯，则兰陵自解。」盖郯者，宪之所必救也。唐太宗围王世充于郑，窦建德救之，其徒有凌敬者，说建德鸣鼓建旗，踰太行，入上党，徇汾晋，趣蒲津，如此则关中震骇，唐必还师自救，郑围自解。建德不用其言，卒以取败。后太宗伐高丽，江夏王道宗曰：「高丽倾国以拒王师，平壤之守必弱。愿假臣精卒五千，覆其本根，则数十万之众，可以不战而降。」帝不能从，卒贻后悔。由是观之，今日整军而北，乃所以攻其必救，保护淮甸也。且彼犹能侵疆，而我不敢越界。巍巍中国，而残虏之不若，臣窃为圣世羞之。虽然，残虏濒于灭亡，而犹敢为是举何也？盖窥我朝以仁厚立国，未必有用兵之意。且激怒流民，附益其党尔。今师北指宿亳。已伐其谋，且复多方传檄，晓谕流民，汝等中原遗黎，本吾赤子，久沦腥膻，岂不相念。曩日之不汝受，直恐边隙一开，反为汝累尔。岂意残虏辄敢叛盟乎？自今以往，有能取一郡一县以来归者，即以郡县之地与之。开以大信，许以世袭，离其党与，孤其军势，解遗民之怨怒，振皇宋之威声，独不在今日乎？古人有言：「日中必，操刀必割。」惟陛下英断不疑。取进止。
 【《永乐大典》卷八千四百十三「兵」字韵，页二十二上引「袁洁斋集」。(影印本第九十三册)】 
　　经筵讲义 
　　　 【诗桃夭】 
《桃夭》，后妃之所致也，不忌则男女以正，婚姻以时，国无瘝民也。「桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。」臣闻诗人称人情之相安者，未尝不以宜言之。《假乐》之诗曰：「宜民宜人。」取其人民之相安也。《鲁颂》曰：「宜大夫庶士。」取士大夫之相安也。夫人情至于相安，则有和顺而无乖戾，有欢娱而无怨讟，岂不甚可贵哉？今此诗曰：「宜其室家」，「宜其家室」。则夫妇之间，雝雝其和，交相亲爱者至矣。又曰：「宜其家人。」则非独夫妇也，阖门之内，长幼尊卑，无不然有当于心矣。妇人谓嫁曰归。「桃之夭夭，灼灼其华」谓仲春之月婚姻之时也。女之始嫁，情意未洽，而宜家之效固已立应，况于寖久乎？既咏其华，又咏其实，又咏其叶，以明物物之可嘉也。以桃之可嘉，媲德之可贵，周旋俯仰，无所不宜，此岂法严令具强之使然哉？风化之行，固有本之者矣。后妃无忌之行，闺门有肃雍之美，是非其本欤？惠及其下，众妾序进，则内无怨女；化行于外，婚嫁以时，则国无瘝民。此和气溢，极治之时也。诗人安得不于一篇之中致其意欤？虽然，婚嫁及时，后人如是者亦不少矣。而人情未免乖戾，罕以辑睦闻者，又何欤？曰：此所以有贵于风化也。先王之时，家道既正，教化流行。习俗淳美，涵濡于礼义之泽久矣。之子于归，资性婉淑，足宜其家，风化使然也。非有先王修身正家之本，而独以男女及时为贵，此乃不澄其源而欲清其流也，又岂能销乖戾之习，而长辑睦之风哉？此诗三章，曾无一语及于后妃，而序深之论也。呜呼，后妃之贤否，风俗之美恶系焉。吾身之修不修，后妃之贤否系焉。君天下者其可忽哉？诗者推而言之，盖天下之事有可以法禁整齐者，而风俗之美，非法禁之所能致，要必基本所在，能用其力，故其感召如此。归诸后妃，
 【《永乐大典》卷五千二百六十八「夭」字韵，页七下引「袁洁斋集」。(影印本第五十八册)按：此篇与《诗汉广》篇皆不收于《袁洁斋集》，而见于武英殿聚珍版《絜斋毛诗经筵讲义》，但本篇校之《讲义》文字稍繁，故仍录出；《诗汉广》篇与《讲义》全同，不录。】 
　韩元吉：《南涧甲乙稿》二十二卷
韩元吉，字一尢咎，号南涧。开封雍丘(河南)人，南渡后寓信州上饶(江西)。宋重和元年(一一一八)生，官至吏部尚书。淳熙十四年(一一八七)卒。封颍川郡公。四库馆臣自《永乐大典》辑《南涧甲乙稿》二十二卷。
现存《永乐大典》录：
韩元吉诗 【九条】 　韩元吉南涧文集 【一条】 
韩元吉南涧集 【七十一条】 　韩元吉登对录 【二条】 
以上共八十三条，馆臣漏辑者八条。
　　题 【南阳集】 
高祖宫师文编仅三十卷，皆兵火后所辑，非旧本也。公自少喜为诗，然见子弟传录，辄毁去，曰：「士大夫当以行义为先，是何足成名。吾以自适尔。」绍圣中，党议既兴，公谪均州，归未终岁而薨。其治命则曰：「吾平生行事，人自知之。他日毋请谥，母志吾墓也。」故自建中靖国以来，公虽追复元官，诸子不敢议铭事。中兴四十年，元佑大臣往往得谥，子孙亦莫敢请也。独鲜于大受所为行状犹在，用列于篇首。某逮事曾叔祖，留司御史 【(讳宗质)】 ，时王蔡方张，有所畏避，凡家集，手自鐍之，无得观者。故公之论新法触时禁之言，皆不传于外。而所传奏议，十不四五也。南渡流离，集稿遂逸。访于四方，莫克尽获。唯诗尚多，而内制特少。至其它文，如《与苏子美书》，《志程伯淳墓》，士大夫虽知有之，无复见也。呜呼，公固不以文自名者。其在家庭诲子弟，每以西汉为宗。故其笔力雄健，尤为南丰曾公兄弟所推。曾舍人既葬，必得公之文碑于道。而豫章黄太史，自言因公诗得用事法，岂道德之蕴于内者深，其发于文词者，皆余事哉！小子不佞，无以绍君子之泽。独其文编负笈而藏，欲俟备而传焉。惧有河清之叹，因裒而刊之东阳郡斋。夫自涯而观于澜，历阶而望于奥，亦足以知其大略矣。异日求于好事之家，继有得者尚将附益云。淳熙元年十月元孙具位某谨书。
 【《永乐大典》卷二万二千五百三十七「集」字韵，页一上《南阳集》引「韩元吉」。(影印本第一百八十八册)】 
　　跋山谷送徐隐父二诗草
聂长乐藏山谷二诗，虽属草笔力遒健不苟。前篇用邑令事，后用徐姓事尔。淳熙甲辰二月既望。颍川韩某观。
 【《永乐大典》卷九百七「诗」字韵，页十八下引「韩元吉南涧集」。(影印本第十册)】 
　　跋吕居仁与魏邦达昆仲诗
吕舍人久寓上饶，后葬于德源山。故其晚年诗章，多见于此。今辰州魏使君所藏五篇，盖与其尊公侍郎及其季父邦杰、叔祖父元章者也。龙图则张殿中彦素尔。一时文士相从之适，气韵风流，为可概见。虽无老成人，尚有典刑。长啸宇宙间，高才日陵替。古之诗人类有叹耶。淳熙乙巳岁十二月，颍川韩某题。
 【《永乐大典》卷九百八「诗」字韵，页四上引「韩元吉南涧集」。(藏日本天理图书馆)】 
　　跋吕居仁韩子苍曾吉甫诗
广教仁老，既为吕、曾二公立两贤堂矣。又得公所书数诗及韩子苍舍人酬唱，刻石置堂上，可与好事者言也。前辈文采风流，零落殆尽。其交友情谊，尚因其诗笔往来见之。淳熙七年二月丁酉，颍川韩某题。
 【《永乐大典》卷九百八「诗」字韵，页四上引「韩元吉南涧集」。(藏日本天理图书馆)】 
　　辞免知建宁府札子
某伏准尚书省札子，五月二十一日三省同奉圣旨，除某直敷文阁知建宁府填见阙，疾速赴行在奏事讫，前去之任者。伏念某庸懦有素，昨者备数都司，蒙恩俾漕江左。罄竭驽钝，已及替期。方欲自露诚悃，祈就闲散。敢期荣升内阁，易典潜藩。在于愚分，实深侥幸。惟是储秘列，职名过优，靖言罔功，非所当冒。兼某与福建安抚使王大资系有嫌隙，众所共知。某昨任度支郎官，蒙其论罢。建宁正在统部，职事相干，法当回避。欲望钧慈特赐敷奏，追寝进职之命，止乞陶铸别一路州军差遣。某誓竭犬马之力，以明非苟免避事之意，不胜万幸。所有省札，已寄建康府军资库，未敢祗受。外恭候指挥。干冒威严。某下情无任惶惧之至。
 【《永乐大典》卷一万九百九十八「府」字韵，页二十一上引「韩元吉南涧集」。(影印本第一百九册)】 
　　祭资政殿大学士贺公文
嗟世重轻，无竞惟人。匪人司之，世从而纷。徇世则迁，奚人之云。猗欤我公，挺然不羣。自其少时，气概凌云。视世所趋，眇如埃尘。或去而来，或屈而伸。不可坐致，矧能疏亲。伟矣暮年，出逢圣神。宠以献纳，付之陶钧。如棹传舟，如车得轮。世则大惊，望其经纶。狂虏初张，公使其军。逮公将老，复践其庭。秉礼不折，勇且有仁。归则挂冠，卧于海滨。帝实念公，当龙飞春。起执事枢，以靖我民。公不可留，是谋是询。惟公平生，见于话言。士有一善，罔不荐论。曰此报国，晚而弥敦。嗟我兄弟，亦出公门。公不我私，我其公恩。奄不见矣，恸哭声吞。呜呼哀哉，死生在公，视犹朝昏。年惟上寿，德惟达尊。哀荣几何，无愧九原。公丧既久，义不克奔。望公之堂，惸然诸孙。公其知我，骫骳之文。矢词侑觞，公宁不闻。
 【《永乐大典》卷一万四千四十六「祭」字韵，页二十一下引「韩元吉南涧集」。(影印本第一百四十五册)】 
　　登对录
　　　其一
元吉曰：「臣愿陛下志不忘虏，常如当宁受书之时。责励羣臣，俾不忘虏，常如虏使在廷之际。」上耸然叹曰：「好议论。」
 【《永乐大典》卷一万八百七十六「虏」字韵，页十二上引「韩元吉登对录」。(影印本第一百七册)】 
　　　其二
元吉对曰：「祖宗朝，选人上殿，多与改合入官。今乃于荐来改官者，陛下自择退，则恩怨倒置矣。献言者实不思也。设若上殿后皆放以，则一年之间，不知几次，岂足为异恩哉？」
 【《永乐大典》卷一万三千四百九十五「置」字韵，页十九下引「韩元吉登对录」。(影印本第一百三十八册)】 
　袁甫：《蒙斋集》二十卷
袁甫，字广微。鄞县(浙江)人。宋嘉定七年(一二一四)登进士第一。历官吏部侍郎兼国子祭酒，权兵部尚书，赠少傅，谥正肃。《宋史》卷四○五有传。四库馆臣自《永乐大典》辑《蒙斋集》二十卷。
现存《永乐大典》录：
袁蒙斋诗 【二条】 　袁蒙斋文集 【一条】 　袁蒙斋集 【三十七条】 
袁蒙斋先生集 【一条】 　《上饶志》引 【一条】 　《星源志》引 【一条】 
以上共四十三条，馆臣漏辑者七条。
　　无咎铭赠杨廷润并序
慈湖先生作「无咎」古篆授廷润，廷润属某发挥斯义。某惟《易》之言无咎多矣，而尤于《大过》初六一爻「藉用白茅」之辞，深有味焉。吾夫子系之曰：「苟错诸地而可矣。」藉之用茅，何咎之有？慎之至也。夫茅之为物薄而用可贵也。慎斯术也以往，其无所失矣。呜呼，人天地精粹之气，此心至灵，固未尝有咎也。入孝出弟，谨言笃行，无所苟焉。本心纯明，六通四达，咎何自生哉？初六处大过之时，以柔居下，顺也。藉用白茅，谨也。居下体之初，秉至顺之德，而尽敬谨之心。谨则无所苟，无所苟则无所失，故初六无咎，非于本心之外有所增益也，能勿苟而已矣。错诸地而可，是苟也。藉之用茅，是不苟也。若曰如是，亦已足矣，而吾不敢安焉。非不苟者能之乎？战战兢兢，常清常明。无所偏党，无所系累。无所愧怍，无所凝滞。六合虽广，近在咫尺。一身维，范围天地。故曰非能有所增益也，能勿苟而已矣。苟之病去，何失之有？既无所失，何咎之有？故不必求得也，无失即为得，不必求善也，咎去即为善。圣人垂训，岂不昭如日星哉？某写至于此，不知手之舞之，足之蹈之。遂从而为之铭曰：易道坦平，何用作为。人自不悟，万辙千岐。一日洞然，了无所疑。天地在斯，四时在斯，万物在斯，古往今来在斯，圣人与我在斯，衣斯服斯，饮斯食斯，视斯听斯，持斯履斯。求之匪求，知之匪知。为之匪为，思之匪思。柔体居下，茅以藉之。谨敬若此，朝夕弗违。万善自尔生，百志自尔熙，辉光自尔着，德性自尔弥。其变无方，其乐无涯。以是为无咎之铭，非支非离。
 【《永乐大典》卷八千二百六十九「铭」字韵，页三上引「袁蒙斋集」。(影印本第九十一册)】 
　　止善斋铭
兼山艮，艮其背。何所止，善之至。静乎是，动乎是。既曰动，曷谓止？听绵蛮，会斯意。
 【《永乐大典》卷八千二百六十九「铭」字韵，页四上和十三上引「袁蒙斋集」。(影印本第九十一册)】 
　　存诚斋铭
诚本存，贵存存。不可睹，不可闻。可睹闻，皆乾坤。邪既闲，纯乎纯。欲闲邪，礼是门。
 【《永乐大典》卷八千二百六十九「铭」字韵，页四上和页十三上引「袁蒙斋集」。(影印本第九十一册)】 
　　养正斋铭
物始生，命曰蒙。赤子心，天心通。本自正，养何功。养乃固，生不穷。非助长，常融融。
 【《永乐大典》卷八千二百六十九「铭」字韵，页四上和页十三上引「袁蒙斋集」。(影印本第九十一册)按：物一 作初。】 
　　蔡仲龙除秘丞兼屯田杜范除秘书郎制
敕：具官。十洲蓬岛，号风月不到处，职为丞郎，儒者高选也。尔仲龙，夷雅自将，尔范端方有守，蔚然令闻，士论推之。同时登瀛之荣，岂汝私哉？朕率厉羣工，治事于局，木天虽无吏责，经史皆实学也。及兹暇日，培殖器业。如或知尔，举而措之，乃罔后艰。
 【《永乐大典》卷一万三千四百九十八「制」字韵，页十六下引「袁蒙斋集」。(影印本第一百三十九册)】 
　　 经筵讲义
　　　 【易坤】 
六三： 【含章可贞】 止 【知光大也】 。　　臣谓三为阳，故有粲然之章。六为阴，故有含藏之象。凡人无章而韬晦则易，有章而敛藏则难。六三有其章矣，乃能含而不露，故可以正固守之。即止而从王事，不有其善，不居其功，吾惟「知终终之」而已。成与终，若相似而实不同。成则有自专取必之意，终则尽吾职分之所当。为无成有终，是乃真柔也。象曰「以时发也」，言其含而未发，岂终不发哉？待时而后动耳。一旦见于王事，发挥运用，非但小知而已。用晦而明，以柔为刚，知之光大，无以尚此。
 【《永乐大典》卷三千五百八「坤」字韵，页八下引「蒙斋先生文集」。(影印本第四十八册)】 
　　祭甥林庆中知县文
嗟哉庆中，我心伤感。汝母守志，两髦是髧。鞠汝诲汝，攻苦食淡。幸汝成立，母心奚憾。嗟哉庆中，生埋萧萧。母之室庐，一朝延烧。妇寄寓，风雨漂摇。母心怀忧，死于无聊。嗟哉庆中，汝既孝只。天半夺之，无母奚恃。自兹从仕，情味薄耳。忽失汝归，福乃如此。嗟哉庆中，孑然一身。赖有伯父，教汝谆谆。胡然一疾，竟尔沉沦。儿兮襁褓，见者酸辛。嗟哉庆中，死生昼夜。汝既通籍，世俗所诧。汝之不亡，王祥流亚。我心悲伤，寓此一。
 【《永乐大典》卷一万四千四十九「祭」字韵，页二上引「袁蒙斋先生集」。(影印本第一百四十六册)】 
　高斯得：《耻堂存稿》八卷
高斯得，字不妄。邛州蒲江(四川)人。宋绍定二年(一二二九)进士。累官端名殿学士等职，后罢官隐居。《宋史》卷四○九有传。四库馆臣自《永乐大典》辑《耻堂存稿》八卷。
现存《永乐大典》录：
高堂存稿 【十条】 　堂先生高斯得存稿 【一条】 
《长洲县志》引 【一条】 
以上共十二条，馆臣漏辑者二条。
　　次魏明 【已】  【己】 表弟韵送刘长翁赴福建仓
玉皇拔西珍，金节抚南服。雄棱折荒陬，祥飙扇寒谷。长孺振河内，相如谕巴蜀。维昔垂鸿名，于今蹑遐躅。墨夫局一迹，赤子悬万目。周原重华遣，汉庭惬剸属。栖梁饱群鸿，复陂歌两鹄。钦哉使指将，俾尔民命绩。宁虚独坐三，与布宽条六。岂伊于粤陋，独占京东福。盍朝翠云裘，重佩水苍玉。危枰活枯棋，骇浪安巨舳。儒登朝廷尊，贤聚功化速。匪惟密亲愿，兹谓苍生祝。攀援驷马车，惆怅丽驹曲。音尘慰寂蔑， 【炯】  【恫】 介在明淑。赠言希古人，陈义诡流俗。谨毋千仓求，惟先百姓足。道学振考亭，文风倾岳麓。庶几七闽人，勿替千禩肃。
 【《永乐大典》卷七千五百十八「仓」字韵，页七下引「高堂存稿」。(影印本第八十二册)】 
　　尊贤堂记
眉山宋仲可楚材主长洲县学，既创邑庠，群百里之士而教之。复阐一堂，馆先贤而祠焉。以书来曰：「昔者王元之令于斯，范文正生于斯，苏内翰游于斯，魏鹤山寓于斯。四贤相望，三百年间，大节荦荦，交相辉映。吾欲合而祠之，使国人弟子想其高风，有所矜式。 【子】 为我记之。」予始疑焉，以为古者旌别淑慝，彰善瘅恶，所以崇植风声，底厉州党，教莫先焉。然必乡之父师，乃在此位。今自范公之外，三君子皆异邦之人也，于义何居？穆然以思，乃得其说。古者有道有德之人，祭于瞽宗，学校之尚贤也久矣。夫贤者在天地间，如景星凤凰，无间远近，莫不倾慕。而况尝居是邦，遗风余烈，耿其未沫。则社祠尸祝，以仪国人，其为旌淑彰善也大矣。且四贤皆以正学直道，立人之朝。三尺之童，知之有不待论。予独叹其诎信之度，若合符节，其天之所为邪？抑偶然而相似邪？元之赋三黜以见志，其穷甚矣。若文正之厄于夷简，内翰之困于荆舒，鹤山之抑于权幸，凡皆栖迟十有余年，而不得伸。其流落不耦，四人而一身也。元之遇太宗，得其时矣，其用少贬，竟以不用。然文正大用于庆历而不能久，内翰被遇于元佑而不获安，鹤山执政于端平而卒见逐，皆非不得时也。而终不得有所成就，其用之不尽，四人而一身也。呜呼，天之生之甚难，而人之弃之甚易，岂天之与人果异见邪？易曰：「君子之道，或出或处，或黜或语。二人同心，其利断金。」四贤之迹虽不尽同，而其不遇，大致则一。予知四贤之居是堂也，明灵合德，上下同流。以其遗直孤忠，启佑后学，俾为君子之归矣。学者而登斯堂，其亦慨慕乎其人，自责其身。高山仰止，景行行止，何患力之不足。呜呼，其亦懋勉之哉！
 【《永乐大典》卷七千二百三十七「堂」字韵，页七下《长洲县志》引「高斯得」。(影印本第七十册)】 
　王寂：《拙轩集》六卷
王寂，字符老。蓟州玉田(河北)人。元大德二年(一一五○)进士。按：余嘉锡《四库提要辩证》卷二十三考证，《中州集》卷二误作「天德三年」。《全宋词》袭《中州集》致误，当改。王寂历官中都路转运使等职。明昌中卒，年六十七。谥文肃。四库馆臣自《永乐大典》辑《拙轩集》六卷。
现存《永乐大典》录：
王寂拙轩诗 【一条】 　王寂拙轩集 【十二条】 
拙轩老人集 【一条】 
以上共十四条，馆臣漏辑者三条。
　　咏五湖
鸱夷归去五湖秋，高谢人间万户侯。耻笑功臣大夫种，不知鸟啄可同忧。
 【《永乐大典》卷二千二百六十「湖」字韵，页五上引「拙轩老人集」。(影印本第十八册)】 
　　高村马上口占
村村桑柘绿成围，蚕傍三眠麦棹旗。为问农家真乐否，不妨说与长官知。
 【《永乐大典》卷三千五百七十九「村」字韵，页二十三上引「王寂拙轩集」。(影印本第五十册)】 
　　过麻棘铺不觉欣然似有西归之兴马上戏成一诗他时当以麻棘部落错欢喜铺
路入辽西马欲飞，山川村落尚依稀。行人辄莫错欢喜，此度西来未是归。
 【《永乐大典》卷一万四千五百七十六「铺」字韵，页十上引「王寂拙轩集」。(影印本第一百五十三册)】 
　仇远：《金渊集》六卷
仇远，字近仁，一字仁父，自号山村民。钱塘(浙江)人。宋淳佑七年(一二四七)生。元大德九年曾为溧阳教授。四库馆臣自《永乐大典》辑《金渊集》六卷。
现存《永乐大典》录：
仇远金渊集 【四十二条】 
以上四十二条，馆臣漏辑者十二条。清项梦昶辑本《仇远山村遗集》(《武林往哲遗书》)，亦不见这些条目。
　　偶作
元亮真止酒，昭文不鼓琴。文章成小伎，道德负初心。故友凋零尽，中年感慨深。从来麋鹿性，只是爱山林。
 【《永乐大典》卷九百「诗」字韵，页十六下引「仇远金渊集」。(影印本第九册)】 
　　无题
粉围香阵画梁尘，几梦梨花漠漠云。一夜春风忽吹醒，镜中白发不须耘。
 【《永乐大典》卷九百「诗」字韵，页十六下引「仇远金渊集」。(影印本第九册)】 
　　后园野池诗
欲和沧浪孺子歌，东风吹皱縠纹波。幽禽哺子樱桃少，浮草一 【？】 苗蝌蚪多。天与一官□□拙，春余几日喜晴和。少须幸有宽闲地，□□茅亭俯芰荷。
 【《永乐大典》卷一千五十六「池」字韵，页九下引「仇远金渊集」。(影印本第十四册)按：原有残缺。】 
　　东园赏红梅
花姨夜捣守宫血，染就南枝花貌别。宿酲未解春正酣，一片晴霞消冻雪。莫道有人疑作杏，老眼频看亦生缬。东阑更有萼绿华，精神标致尤清绝。先生焚香读书处，把酒花前相暖热。羣蜂知香不知色，一枝肯许儿童折。两株横卧处士桥，梦中归踏孤山月。
 【《永乐大典》卷二千八百九「梅」字韵，页十三上引「仇远金渊集」。(影印本第三十五册)】 
　　顷溧水归登官塘汤汉章义门(景云)
　　　其一
五山翔凤集东 【卢】  【庐】 ，花竹园池可隐居。奕代文声传学馆，大书义字式门闾。埙篪雅奏和为贵，樽俎清言乐有余。车笠重逢当一笑，白眉青眼尚如初。
　　　其二
一塘分雨百泉流，喜作山房信宿留。骑马傍门知不厌，坐索酒合应羞。生平仲举延徐，老去文渊忆少游。雾豹直疑斑已露，翩翩入谷有鸣驺。
 【《永乐大典》卷三千五百二十八「门」字韵，页二十八下引「仇远金渊集」。(影印本第四十九册)】 
　　村中语
吴侬曾在山村住，听得村中老人语。六月祈雨不祈晴，十月祈晴不祈雨。今年三伏雨水多，官吏祈晴救禾黍。祈晴得晴虽可喜，农夫车水方劳苦。汗流如浆面如铁，但要田干那畏暑。黑云一片来何忙，心怕雨作身愿凉。安得长风为吹散，乍可赤体当秋阳。东桥西桥日荒荒，南圩北圩水茫茫。中熟下熟亦足饱，尽胜淮头争捕蝗。
 【《永乐大典》卷三千五百八十一「村」字韵，页七下引「仇远金渊集」。(影印本第五十册)】 
　　村舍即事
　　　其一
依篱迭堑作人家，西日还将苇箔遮。窗户莫嫌秋色淡，紫苏红苋老生花。
　　　其二
凤仙绕砌锦斓斑，未着秋霜尽耐看。不似南窗数竿竹，年年日日报平安。
 【《永乐大典》卷三千五百八十一「村」字韵，页七下引「仇远金渊集」。(影印本第五十册)】 
　　程公明家玉蕊花
招隐山中有此花，仙人曾住七香车。可怜一架开如雪，冷落西门处士家。
 【」字韵，页八上引「仇远金渊集」。(影印本第一百十册)】《永乐大典》卷一万一千七十七「 
　　送李介甫赴官塘汤氏馆
东卢山下义门中，弘开讲席招蜀翁。主人择客又择主，童蒙求我我求童。俊杰识时审出处，道义结交全始终。惟应上墓似庞老，便合移家随葛公。
 【《永乐大典》卷一万一千三百十三「馆」字韵，页十四下引「仇远金渊集」。(影印本第一百十五册)】 
　　元夕恩霈即事
驲骑中宵至，圜扉彻晓空。天恩何旷荡，春意亦融。灯火千家市，弦歌一亩宫。明知和气聚，瑞雪舞东风。
 【《永乐大典》卷二万三百五十四「夕」字韵，页十四下引「仇远金渊集」。(影印本第一百八十三册)】 
　姚燧：《牧庵集》三十六卷
姚燧，字端甫，号牧庵。洛阳(河南)人。宋嘉熙二年(一二三八)生。官至翰林承旨。元皇庆二年(一三一三)卒。谥文。《元史》卷一七四有传。四库馆臣自《永乐大典》辑《牧庵集》三十六卷，《附录》一卷。
现存《永乐大典》录：
姚牧庵诗 【一条】 　姚牧庵诗集 【三条】 
姚牧庵集 【十四条】 　姚燧集 【一条】 
以上共十九条，馆臣漏辑者二条。
　　黄门飞鞚图
太平无有羽书尘，局促龙鳞万里身。不着圉人时骋骛，天闲骄悍若为驯。
 【《永乐大典》卷一万二千八十四「鞚」字韵，页二十二下引「姚牧庵集」。(影印本第一百三十五册)】 
　　有元故奉训大夫同知威楚开南等路总管席君神道碣铭并序
至大己酉秋八月，哉生明之三日，奉训大夫席君诚信甫卒官同知威楚、开南等路总管。越五年，皇庆癸丑，其子孟州学正云汉持自为事状，自怀走郢，拜而言曰：「云汉不天，先人无禄，即世远夷。时云汉守舍吾乡，其于袭敛之物，祖殡之奠，皆不能亲。迨讣之至，始得发丧万里之外。恶逆之罪，逃固无所。今幸反，从葬先祖之兆。其莅官一二，遗善在人口耳者，非托史臣言信一世者文之墓碣，则益下同凡民，泯无闻矣，敢泣血请。」燧由与君有雅一日。又云汉观光神都，尝主吾家，为木括曰：「席始相人，徙同之朝邑者，不知何世。」金季迁三辅民关东，曾祖某家今孟之济源，生元及金。徐州节度判官完与君。祖愿彦远，大兵岁至，郡豪将逋民为避患谋。阻山为壁，虞内应敌，视其来归，必询众求其平昔何如，有为人共疾者，皆投诸涧中，惟其家与有善誉者存。或夜盗至，急灭烛求匿。盗愤言曰：「若避邪？索得必刃之。」则应曰：「吾与死暗室，何若出死于天之下。」盗识其声，问：「彦远乎？」曰：「然。」盗相语曰：「几杀良士。」遂去。皇中书粘葛公，辟行军参谋，不起。惟一志于学，虽干戈抢攘不废。苦于无书，从人假本手录，日以万字为程。故经史子集，天官地志，道释丹经药镜，积多至万有余卷。时国尚武，人或迂之，用是何为。则曰：「吾子孙他日尚有籍此士而兴者。」生君考汝砺，性友爱。后 【三】  【二】 弟汝霖、汝楫，实求分异，巧 【考】 尽推所业居与之，而躬舍废地瓦砾作室。生君渐涵家训，以善书计为县吏，已有及民利物之志。县有寡母，讼子幼而物力不丰，赋役烦重者，皆轻平之。后以升吏怀孟，总府计于朝事最。他路云南入觐省臣，闻而才之，求与偕行。初世祖平云南，还留宣抚司大理，治点苍山。至元十二年肇建行省，临制其上者，盈一纪矣。会中书考理，其省钱谷、铨选庞杂无次，责令检核。曾未踰时，编摩就绪，遂补掾属。满考，敕官承务，调乌蒙路总管府判官。省臣安曰：「他所无阙，是不可以久汝，其勿薄之，而勉于行。寻有善地迁之。」君曰：「省之与路，均职王事，何有中外。苟是路事修于前，分省少忧，亦所愿也。」遂行。乃陈隆福宫臣献计，乌蒙其地善水草，宜牧。请以西南夷所括马牛羊蹄角如 【千】  【干】 千，即是为监，岁可得驹犊羔倍是。司监恃之，纵食民苗，取赂其主，必满所欲。移羣他乡，周游无穷，民受其毒，积有岁年。盗所蕃息，私有之家，实无小益于上，而大播怨于下也。如纾其急，无便是者。后宣副李京申以为言，遂罢之。召入，摄省理问官。后以行省移近地鸭池，则古昆明碧鸡山，距大理且千里，事多隳弛。中书省议，是一宣司，非得经历翘健者纲维之，不可。遂以君代裴者为之。至则善推明时柔远之恩，招叛抚徕，民怀其惠。大德乙巳，改授威楚开南等路总管判官，俄制官奉训同知。是路旧赋金之州，岁遣使即彼以取，非行苞苴权贵，与故且亲者，不得。既至，惟首求贿归为献，顾以其逋充官。后征乎书，又复遣使责其不足。民厌烦苛，积怨且怒，杀州郡长吏以叛者，在在有之。君言宜勿遣使，惟责民自输之省，可绝上下相蒙速乱之原。省惟利其故习，言竟未行。顾遣君督所部赋金。明年冒瘴以卒，年五十八。以暌隔远裔，讣不时至。当至大庚戌，云汉适客吾所，而夫人李以是年八月之望，年五十九亦卒，而二丧并闻。比其反也，夫人季子云表已奔赴云南矣。又明年皇庆之元，裹骨以归，同穴于崇孝乡士宾里之先茔。云汉又曰：「以吾先人敬其桑梓，虽出使八番顺元，见乡之戍兵疾者，馆而药之，待其良已。在官，尝付黄金三百六十铢牛氏子，令寄其家，其人资以远贾不归。君使过家，或劝取偿其母。君曰：『是 【卿】  【乡】 疾矣，如迫征之，或尽伤心，重其在疾。必须子归。』分俸金以问亲戚故旧之家，空橐不爱焉。」夫人之治家教子，有法且严，睦中外，生多先人一年，其子也同在八月，而不足三日。夫夫妇妇，积德平时。事无过举，宜耋耄矣，而皆不及耆年。彼司命者，意何如也。呜呼。其说真可哀哉！君五子。二女归同县刘氏、吴氏。其三皆妾西南夷女所生，未名。男孙二，沉、孟。女孙一。铭曰：
南。谓为迩邪，其去象魏。道阻且长，万里奚翅。帝悯魋结，文书既同。匪官华臣，不变蛮风。及建行省，君实其掾。置锥于囊，其末已见。迨其补郡，求民瘼原。为策上干，恳悃尽言。甫及制授，知总威楚。伯强降戾，殒越于旅。太行之阳，惟君之乡。繇考及曾，三世有藏。尔骨既归，魂无安彼。免及嗢咿，见凌夷鬼。人臣为此，犹射者矢。视侯之张，继所远迩。嗟若大理，世皇所戡。谓为远邪，交湎
 【《永乐大典》卷二万三百五十三「席」字韵，页二十二上引「姚牧庵集」。(影印本第一百八十三册)】 


二、《四库珍本丛书初集》所收四库辑本别集六十一种拾遗
《四库珍本丛书初集》，一九三四年上海商务印书馆据北京图书馆藏《四库全书》文渊阁本影印。其中收别集一○五种，辑自《永乐大典》者六十五种。与现存《永乐大典》所引录的二七二五条相校核，只有四种无遗漏。其它六十一种，连同附录一种，共得漏辑诗文九八一条。
　夏竦：《夏文庄公集》三十六卷
夏竦，字子乔。江州德安(江西)人。宋雍熙元年(九八四)生。皇佑二年(一○五○)卒。封英国公、郑国公。谥文庄。《宋史》卷三八二有传。四库馆臣自《永乐大典》辑《夏文庄公集》三十六卷。
现存《永乐大典》录：
夏竦诗 【一条】 　夏竦郑国公文集 【一条】 
夏文庄公集 【五十四条】 
以上共五十六条，馆臣漏辑者五条。
　　秋日村路
落照明残菊，村亭路欲分。酒旗降远客，雁阵战秋云。断陇拳鳌足，轻波起鹤纹。田家逢乐岁，歌舞贺时君。
 【《永乐大典》卷三千五百八十一「村」字韵，页二上引「夏文庄公集」。(影印本第五十册)】 
　　宫苑花 
云罩觚棱鬬影寒，一丛香压玉栏干。东皇用意交裁剪，留待君王驻跸看。
 【《永乐大典》卷五千八百三十八「花」字韵，页十上引「夏竦诗」。(影印本第六十一册)】 
　　宰辅部实党篇序
君子无党，先圣之格言；和臣不忠，哲之明戒。况夫秉钧岩庙之上，高议槐鼎之司。股肱大君，师表多士，固宜总厘百揆，经济远图。以启沃为忧，以裁成为任。岂有庸回搜慝，毁信废忠。明附宠臣，实任私党。或交通于巷职，或缔结于近亲。务固宠荣，广布心腹。上则蔽亏于王政，下则毒痛于生民。宜乎阅实典刑，以谢天下焉。
 【《永乐大典》卷二万一千八百八十八「党」字韵，页十五上引「夏文庄公集」。(影印本第一百十九册)】 
　　光武二十八将功业先后论
罕着，其名不远；然皆一时英勇之士也，而有遭会焉。夫汉氏之兴也，高祖因秦之弊，提三尺剑而有天下，宽令善教，以怀民心。三七厄会，大盗移国。民思汉德，如涸望雨。世祖因民之情，崛起南阳。诸将攀龙鳞，附凤翼，因日月之光，仗大顺之义；故兢有攻城野战之略，而成中兴际会之事。若考其隆杀，定其等差，据其所同而稽其所异，度其所起而观其所立，则有先后矣。夫德行宠位，归于邓禹，功业之际，则又殊焉。史氏言之，其详尚矣。曰中兴将帅，立功名者多矣，唯岑彭、冯异建方面之号，函谷以西，方城以南，二将之功实为大矣。若冯贾之不伐，岑公之义，信难矣。夫言功者莫大于方面，居勋贵者莫善于不伐，临事者莫重于义信。以是观之，二帅之功可以冠夫四七之列矣。炎汉中兴，龙飞白水。戎车四征，英雄竞起。或奋身于行伍之下，或効用于义旗之始。荡平寇难，克复洪业。功书旗常，宠列茅土。永平之际，图形于南宫云台者二十有八人焉。邓禹授西讨之略，岑彭建南征之効；吴汉勇挚有谋，隐若敌国之势；贾复方直多计，而少方面之勋；寇恂之居河内，冯异之守洛阳，输挽折冲，并茂能绩；若陈俊定太山而破张步，耿弇走延岑而扱临淄；王霸之颇识兵事，祭遵之选用儒雅；任光迎车驾而展用，马成筑亭障而底绩；杜茂之破卢芳，朱佑之降秦丰；景丹之残五校，邳彤之屠邯郸；耿纯之克赤眉，铫期之胜青犊；马武之力战无前，盖延之梯城破敌，功效尺寸，竞为忠良；若李忠疏财而受赐，臧宫执朴而见亲；王梁应符而被衮，刘植谈说而受封；坚镡傅俊之徒，刘隆万修之辈，事
 【《永乐大典》卷一万八千二百七「将」字韵，页七下引「夏文庄公集」。(影印本第一百七十一册)】 
　　主父偃请城朔方论
夫儒者立言措意，训世垂范。布在方策，播之无穷，非随时之义也。汉武待学者以不次之位，扬雄、司马相如、平津侯、董仲舒之徒，以大材称旨；东方朔、吾丘寿王、朱买臣、主父偃之流，以上书被用。虽昧国朝规制，而左右经义，以析时弊。故主父偃上书，极谏伐匈奴之事。排兵革，去战争，谓得其地不足利，得其民不可用。秦竭天下之力，地千里，泽卤不生五谷。暴兵露师，以守北河，飞刍挽粟，不足粮饷，边境靡弊，而尉他章邯得成其私。言世务之急，甚中治道。故上叹其见脱，岁有四迁之荣，极言之禄亦厚矣，求谏之赏亦重矣。是时上方黩武事于夷狄，北欲城筑朔方。国用不足，而榷酤算缗盐铁之利并行，民苦其弊。平津侯议罢四远无用之郡，偃乃盛言朔方地肥饶，外阻河，蒙恬城以逐匈奴。内省转输，广中国，灭胡之本也。于戏，何忘本之甚欤？人之无常，不可以为医，况士乎？其进也，危言高论，传经致谏，以合人望，言其害也如彼。其贵也，甘言邪说，希旨苟合，以自固位，言其利也如此。语不于常，终始违迕。岂可以圣人之道而进身，以小人之邪而固位。得非日暮涂远，倒行逆施，令色乱伪，以谲一人。《书》云：「靡不有初，鲜克有终。」《易》曰：「不常其德，或承之羞。」《诗》云：「士也罔极，二三其德。」传曰：「善人吾不得见也，得见有常者斯可矣。」哀哉圣人之涂，而成小人之私。负乘致寇，宜其不达矣。当朱买臣之十难，平津侯不得其一。史籍不载，莫知其辞。苟能举此以难建策者，固将诎服矣。
 【《永乐大典》卷八千九十「城」字韵，页十二上引「夏文庄公集」。(藏大英博物馆)】 
　华镇：《云溪居士集》三十卷
华镇，字安仁，号云溪居士。会稽(浙江)人。宋元丰二年(一○七九)进士。官至朝奉大夫。四库馆臣自《永乐大典》辑《云溪居士集》三十卷。
现存《永乐大典》录：
华镇诗 【一条】 　华镇云溪集 【一条】 　华镇云溪居士集 【五十条】 
《仪真志》引 【一条】 　《华岳南征录》引 【一条】 
以上共五十四条，馆臣漏辑者十四条。
　　海门诗
海陵东去尽东隅，桑柘田闾间碧卢。北障海涛除斥卤，南分江水溉膏腴。人羞投牒论长短，俗喜乘航贸有无。林下每逢垂白叟，自言不识被追呼。
 【《永乐大典》卷三千五百二十六「门」字韵，页五上引「华镇云溪居士集」。(影印本第四十九册)】 
　　玉蕊花 【并序】 
玉蕊花，琼花也。唐世尚多有之，今则甚鲜，惟 【杨】  【扬】 草。」遂折花，出门跨骏乘烟而去。见者骇愕，方知其为神仙。异香满庭，弥月不散。当时诗人多赋颂者。州后土庙一本最盛。花如八仙而五出，有香特清，虽干不歇。扬人往往盛以绛囊而佩之。唐长安唐昌观所植名闻天下，每岁花时倾都来赏。一日，有美姬拥侍者八九人，皆鲜衣靘妆，徘徊花下。忽谓侍人曰：「当折一枝，赴玉峰
当年玉蕊冠京华，不独人间压万花。曾使瑶池冰雪手，亲来折向玉峰夸。
 【《永乐大典》卷一万一千七十七「蕊」字韵，页七下引「华镇云溪居士集」。(影印本第一百十册)】 
　　晚宿张三馆(即朱 【迁】  【僊】 镇)
认九门。自喜青楼无别恨，不妨孤馆欲黄昏。蓝舆薄暮息村，回望
 【《永乐大典》卷一万一千三百十三「馆」字韵，页十二上引「华镇云溪居士集」。(影印本第一百十五册)】 
　　部队 
约束详明曲有伦，不防农事尚占春。解教乌合三千众，来往兴居似一人。
 【《永乐大典》卷一万五千一百四十「队」字韵，页九下引「华镇云溪居士」。(影印本第一百六十三册)】 
　　失题 
尽日道途经曲直，连天林木见高低。况多田野迎秋稼，亦有人家报午鸡。宁觉身逾江尾外，祗疑地是海唇西。此心不解分明想，眼界多为近事迷。
 【《永乐大典》卷五千七百七十「沙」字韵，页九下《仪真志》引「云溪居士集」。(影印本第六十册)】 
　　花村二 【首】 (宁川花村，初谓红紫之地。问，山翁云：「村人花姓，因曰花村。」)
　　　其一
问宿花村喜可余，已拚花下倩人扶。牧童不见枝头杏，空指青帘问有无。
　　　其二
夜宿花村不见花，数间茅屋瞰溪沙。山翁不是通名姓，几认河阳令尹家。
 【《永乐大典》卷三千五百八十「村」字韵，页三上引「华岳南征录」。(影印本第五十册)】 
　　题杜工部诗后
余喜读杜工部诗，渐老，目力不逮。大书一部，以便观览。旧集虽五言、七言、古诗、近体各以类聚，然编次随岁月先后，长篇短阕，参错不伦。今因韵数由少及多以为，亦自便之一端。元丰间，王文公在江宁，尝删工部、翰林、韩文公、欧阳文忠诗，以杜李欧韩相次，通为一集，目曰四选。此中用丹晕其题首者，皆四选之所录。或一诗数章，止取一二，则晕其首句，以志王公之去取。大观戊子七月八日，会稽华镇题。
 【《永乐大典》卷九百五「诗」字韵，页十三下引「华镇云溪居士集」。(影印本第十册)】 
　　论礼
六经虽非完书，仅存者尚或过半。惟礼乐之篇，靡有孑遗。然旁求余经，稽合传记典制之名数，述作之微意，虽其书不传，可得而言已。试粗论之。孔子曰：「夏礼吾能言之，杞不足证也。商礼吾能言之，宋不足证也。文献不足故也，足则吾能证之矣。」证，成也。言而无成则疑，疑者圣人之所阙也。《诗》云：「虽无老成人，尚有典刑。」当是时，杞宋二邦典刑与老成人皆丧矣，故无得而成焉。至周则不然，有司所传笾豆之事旧法未失，邹鲁之士搢绅先生能言其意。故曰：「文武之道，未坠于地。在人贤者识其大者，其不贤者识其小者。」礼法之来尚矣，始于伏牺，而成于尧。尧授舜，舜授禹，三圣相授而守一道。夏后氏之王天下也，用之以忠。忠者诚也，犹未离内也。商人继之，用之以质，质，朴也，则既有形矣。然而未备也。周公承二代之后，述文武之事。或损或益，兼修其法，而用之以文。故礼经三百，威仪三千。事为之制，物为之容。制致其详，容致其美。故朱干、玉戚、黄流、圭瓒以为器。而后世不可以加焉。礼者文也，文则圣人之所取也。故曰：「周监于二代，郁郁乎文哉，吾从周。」由是言之，经之所书，盖周礼也。《周官》大宗伯之职曰：「以吉礼事邦国之鬼神祗，以凶礼哀邦国之忧，以宾礼亲邦国，以军礼同邦国，以嘉礼亲万民。」谓之五礼。五礼修则庶事备矣。故其名数之大者，止于此也。《书》曰：「天秩有礼，自我五礼有庸哉。」盖唐虞之时，其制已定矣，非特至于成周而后为然也。天下事物，殆无外于此。夫国事之大惟祀与戎，人伦之重始于冠昏。慎终者德之厚，礼宾者政之备。圣人有吉礼以事天地，而社稷、宗庙、山林、川泽，百物咸秩。有凶礼以哀死亡，而凶礼祸灾、围败、寇乱，则加之以荒予禬恤之意。有宾礼以亲邦国，而春夏秋冬，则异之以朝觐会同之文。有军礼以用师旅，而封均田役，则文之以简恤任合之节。有嘉礼以成男女，而宗族、兄弟、故旧、朋友、四方之宾客、列国之诸侯，则亲之以饮食、宾射、飨燕、脤膰、贺庆之恩。若然者，闺门之内，乡党之间，朝廷之上，邦国之远，鬼神之幽，民物之微，师田行役，凶荒礼丧，莫不有礼，而天下之事物举矣。后世虽有述作，何以加于此哉？此圣人之所以书也。呜呼！道民者不可一日而无礼，然而礼之籍不传也大矣，为之奈何？孟子曰：「仁之实，事亲是也。义之实，从兄是也。礼之实，节文斯二者是也。」君子本孝弟以为仁义，而因事之宜以制节。因物之质而文之，节文备而明圣之事尽矣。
 【《永乐大典》卷一万四百五十八「礼」字韵，页三下引「华镇云溪居士集」。(影印本第一百四册)】 
　　上淮东闾提刑书
齐之以礼，和之以乐，教之以善，化之以神。而有不率者，未能去刑。
 【《永乐大典》卷二千九百四十九「神」字韵，页十五下引「华镇云溪居士集」。(影印本第三十七册)】 
　　上 【杨】  【扬】 州知府钤辖吕大资
枢密大资：昴宿储精，崧岳效祉。斧藻其德，金玉其相。
 【《永乐大典》卷八千五百二十六「精」字韵，页四上引「华镇云溪居士集」。(影印本第九十四册)】 
　　谢国子祭酒举学官启
一官奔走于东西，十载湮沦于尘坌。已乏金兰之友，曾无莩肺之亲。
 【《永乐大典》卷一万二千十七「友」字韵，页十七上引「华镇云溪居士集」。(影印本第一百二十四册)】 
　　代高邮县祭故运使蔡学士文
北驭之遄来兮，疑因时以按行。念南舟之不返兮，零涕泪而沾巾。惟故吏之共悼兮，诚肃将于菲物。怅兹辰之云迈兮，望永绝于清尘。尚享。惟灵萃江山之佳气兮，质洵美而且仁。由道义之良术兮，学既富而允文。揽长辔登彼仕路兮，数默许以相与。整修翮而乘此嘉时兮，方翔乎要津。播仙殿之兰芬兮，肃秋霜于乌台。赞天府之狱市兮，转金粟于淮濆。引修涂尚千里兮，曦驭飘忽于弇兹。指帝乡为归路兮，夕驾言税乎九原。伟渊泉之灵长兮，羌挹酌而未既。顾荆棘之细碎兮，方托庇于卿云。聆始闻兮怛虑，想清标兮销魂。
 【《永乐大典》卷一万四千四十六「祭」字韵，页二十三下引「华镇云溪居士集」。(影印本第一百四十五册)】 
　　失题 
桃夭，二月华。仲春婚姻之时，故以桃夭为兴。
 【《永乐大典》卷五千二百六十八「夭」字韵，页四上引「华镇云溪集」。(影印本第五十八册)】 
　吕南公：《灌园集》二十卷
吕南公，字次儒。南城(江西)人。宋庆历七年(一○四七)生。曾肇等上书荐之，廷议欲授以官，未及而卒，其时元佑元年(一○八六)。《宋史》卷四四四有传。四库馆臣自《永乐大典》辑《灌园集》二十卷。
现存《永乐大典》录：
吕南公诗 【六条】 　吕南公集 【一条】 
吕南公灌园诗 【一条】 　吕南公灌园集 【十九条】 
共二十七条，馆臣漏辑者六条。
　　九月二十三日过黄家岭望行春门有感
闲云泛淡水浮浮，秋色阴时刺眼愁。十载未成三窟计，一身长带百年忧。逢人语笑非良味，满面尘埃岂自由。望见故山归不得，小栏高槛更回头。
 【《永乐大典》卷三千五百二十五「门」字韵，页十九上引「吕南公灌园集」。(影印本第四十九册)】 
　　五贤堂 
汉唐相望向千年，此地追崇只五贤。器业不同流俗浅，声容终得后人传。壁间碑板敲新墨，砌下莓苔长野钱。何似淫祠专祸福，歌呼士女日諠阗。
 【《永乐大典》卷七千二百三十六「堂」字韵，页三十一下引「吕南公灌园诗」。(影印本第六十九册)】 
　　翦铭
始以功利，终以功钝。彼弃彼收，在我无闷。吁，是可是可，以为人臣之训。
 【《永乐大典》卷八千二百六十九「铭」字韵，页五上引「吕南公灌园集」。(影印本第九十一册)】 
　　尺铭
天下之短长，资汝然后知。汝虽无情，不得不为。乌乎，孰赋汝材，使至于兹。
 【《永乐大典》卷八千二百六十九「铭」字韵，页五上引「吕南公灌园集」。(影印本第九十一册)】 
　　石陂寨新置军储仓记
南城领治，建昌东北。自寅连巽，境皆接闽。闽之货莫盛于盐，异时东诸乡民所食，壹取之邵武，未尝问郡仓积否也。以商贩家者，率十五六。负盐平行显 【粥】  【鬻】 ，哄莫知禁。熙宁法度既新，条约致严，善柔者戒，而不逞者忿 【失】  【矣】 。常辄啸党挟刃，道险而贸迁。其虑刑诛，以比醉卧。上官患焉，而捕盐之使臣建矣。十年，时使臣已三继，而盐盗亦再起。流毒建剑邵武间，滥溢而西。所过燔室庐，屠劫生聚。乃至剽三官吏于一日。事闻于朝，执政以为忧。而江西转运提刑钤辖司相与上言，建昌两县，圜五六百里，一巡检不能周察。请改石陂捕盐使臣为巡检，增兵倍其旧，为百人，专督南城部分，报曰可。后二年，当元丰之己未，庐陵徐君义实，来莅职，始至，愀然曰：「恶少儿释耕耒，应募占军籍。羣行山谷，以杀获为事功。而训练之不勤，威械之不攻。诛赏不悚于官，顾爱无系于私。是殆戏剧云尔。」为之劳心用智，如厉诸己。居岁余，勤者精，攻者备，悚者谨，系者安。君曰：「几可矣。唯军食犹艰，敢不恤先时寨，请置仓以便月给。」而转运使以其事委属吏参详。吏故不灵，则妄议以为难。至是君复力请，大疏其缪。或谓君三岁即去，何必固论与人异同。君曰：「非此之患，事存公，理存宜。维公且宜，则足以行于昭昭，安能沮于黯黯。今百兵月食斛米二百，而于距寨四十里之蓝田受之。盖可但阻暴流，淹厚淖。则跬步犹燕楚，而议者以为小费不害。然则孰之黯，孰之昭乎？」明年冬，今转运使刘公初按部，君迎谒论焉。公曰：「议者何以张王。」君对曰：「护谬同怀方，又共歌无例。近稽诸郡，兵有寨去县远，而置仓者六七所，若信之醹口黄金场、吉之沙溪、邵武之营平皆是矣。吉之人制事，盖常以义，亦何等比之取。维公察之。」公曰：「恣彼云云，吾能使尔寨，军储有仓。」于是仓建决矣。建以壬戌之六月十二日，凡费缗钱三十而赢。屋以间计之三，以楹计之十有八。又增中前二楹为亭，以芘出纳，以存旧阅武之位。盖自君之有请，至于克成，首尾三载。县代令，郡代守，路代使，而君间关恳激，以得此志。向非诚力至到，秉义不回，则亦何以及此。夫兵之所聚，其食必便，甚易知也。而一仓之成，非君几不克。况于事之每大，而欲立之以草草之计，其可乎哉？嗟乎，事善存乎法，法善存乎人。举之之难有时，而过于立之之难。则法或见疑，事或以隳，故天下维人之待。以君之材，而治百兵于一寨，力固有余矣。使其志之所得，有大于今日，则是仓何足吾书？然且书焉，所以资其有考于后。六年四月八日。灌园吕某记。
 【《永乐大典》卷七千五百一十六「仓」字韵，页一下引「吕南公灌园集」。(影印本第八十一册)】 
　　附录
　　　崔绍： 【灌园集】 序
宜兴蒋公之治建昌，以勤劳率僚属，以廉平决庶务。取于民有制，曰奉公上而已，未尝扰也。施于刑有威，曰守法律而已，无所私也。用其至诚，而比岁丰稔。枹鼓稀鸣，圜扉 【草】  【革】 出。人以乐生，公私富实。为善之应，讵不信哉？公曰：「民既富矣，何以教之。」会今天子诏郡国兴庠序，公于是创为新学，区宇仪物，品式条章，皆法治古。冠缨，弦歌洋洋。风化以行，遐迩改观。既又建唐抚州刺史鲁郡颜公祠堂于麻姑，写乡先生李泰伯之像于郡学，以厉名节，以敦道义，以崇学业。又以为未也，则又访灌园先生吕次儒之文，编摩校勘，刊定镂板，以传永久。次儒好学能文，出于天性。苦节自守，不肯妄求。前辈乡先生皆爱其文，而服其行。呜呼，公之刊此文也，岂直为好事哉？将以劝千里士君子笃于学，而志于文，周旋于道，而不改其操者。公于政术既如彼，于教化又如此，可谓贤矣。绍兴十三年四月初一日。右修职郎建昌军司法参军崔绍书。
 【《永乐大典》卷二万二千五百三十七「集」字韵，页十六下引「吕南公灌园集」。(影印本第一百八十八册)】 
　许翰：《襄陵集》十二卷
许翰，字崧老，襄邑(河南)人。宋元佑三年(一○八八)进士。徽宗钦宗时再为给事中，擢同知枢密院。高宗时为尚书右丞兼权门下侍郎。《宋史》卷三六三有传。四库馆臣自《永乐大典》辑《襄陵集》十二卷。
现存《永乐大典》录：
许翰襄陵集 【二十二条】 
以上二十二条，馆臣漏辑者三条。
　　画韩苏像 
右文殿修撰孙宗鉴，平生常自言：「三朝德业，吾尊韩忠献。四海文章，吾慕苏东坡。」皆画其像，事之私室。
 【《永乐大典》卷一万八千二百二十三「像」字韵，页十上引「许翰襄陵集」。(影印本第一百七十一册)】 
　　谢除中书舍人改赐章服表
臣某言：伏奉告命，除臣试中书舍人仍改赐章服者，合官授政，迄愧茂明。禁振代言，遽叨妙简。省循若失，逊避弗容。臣中谢。窃以雷风动而鼓舞之化行，虎豹变而炳蔚之文着。故号令有以相天工之造，而辞章可以观世道之隆。永怀虞、夏、商、周之传，声光无尽；亦维典、谟、训、诰之制，发挥有功。矧圣神之有为，抚丰崇而在御。非宏通之学，孰知帝制之宜；非鸿丽之文，不称王言之大。能章治象，必有时材。而臣素业久怀于簿书之间，盛气复摧于衰病之后。岂能发为华采，有以副此甄升。踽踽凉凉，亦缀近班之列；琄琄，难逃窃位之讥。横被宠灵，莫知报塞。此盖伏遇皇帝陛下，成能天纵，盛德日新。都俞之言诵于天下，易简之画通于神明。知羣臣莫望于清光，俾一介兼容于洪覆。故兹辞命，猥属凡庸。臣敢不稍缉废忘，勉承眷奖。引分知止，顾已陨于初心；刻意思忠，誓不愆于晚节。
 【《永乐大典》卷一万九千七百九十二「服」字韵，页二十二下引「许翰襄陵集」。(影印本第一百八十册)】 
　　跋太玄后
世不睹《太玄》之真久矣，此书今独某有。兵兴以来，持转侧于惊涛烈焰、锋镝寇攘之间，几亡者数矣。而卒得镵刻以传世，岂非神明之书，有物卫之也哉？犹惧变故难保，故属长老栖公附诸百丈经藏，以乱定学者虚己焉。
 【《永乐大典》卷四千九百四十「玄」字韵，页十五上引「许翰襄陵集」。(影印本第一百九十八册)】 
　毛滂：《东堂集》十卷
毛滂，字泽民，号东堂先生。江山(浙江)人。宋元符二年(一○九九)知武康县。四库馆臣自《永乐大典》辑《东堂集》十卷。
现存《永乐大典》录：
毛滂词 【二条】 　毛滂东堂集 【一条】 　毛泽民诗集 【一条】 
毛东堂先生集 【八条】 　东堂先生诗集 【一条】 
以上共十三条，馆臣漏辑者二条。
　　比得寒疾用道士养生法治其内郡幕徐天隐遗以柴胡桔梗教作汤服之疾间作小诗以寄
江南卑湿地，往往如长沙。薄寒能中人，毛立噤齿牙。初犹遭蒸炊，又似缚且檛。淫祠乱昏俗，祸福专羣鸦。参军支病骨，抱案随吏衙。鬼盖乘其穷，屡以寒热加。定知鬼非人，吾谁彼疵瑕。乌饥集屋梁，聊试弹以笯。手摩田中丹，三关气成霞。房图引芸蒿，相与排阴邪。此鬼不足施，霍然促脂车。
 【《永乐大典》卷二万三百十「疾」字韵，页十下引「毛东堂诗集」。(影印本第一百八十三册)】 
　　祭郑庭诲文
石梁郁然，上有佳气，下走清湍。昔闻异人，相盘桓。寥寥至今，渔樵所安。尚意山间，人必有异。下乃君庐，长廊甲第。记初识君，在稠人中。孤罴傲兀，知不可笼。一见倾尽，定交尊俎。岂唯姻联，气则如许。予才阘茸，寡谐于世。所赖得君，差强人意。奋髯高谈，气盖一座。有非吾曹，瞪目欲唾。君真伟人，秀眉可状。使当卒学，仕必人上。退托于酒，日饮亡何。羽衣岸巾，枕曲而哦。小诗立成，晚更婉熟。不朴不园，元和剩馥。挥金如土，结客如市。远韵翛然，形骸之外。名利之徒，其隘如发。败意苦心，十居七八。开口一笑，人生能几。君醉不知，笑以没齿。君年不足，行乐则过。胡用百忧，齿摇发堕。曩予西征，相酌以酒。酣歌悲壮，起舞为寿。予为此别，行当来归。当益酿酒，从君敖嬉。予归酒熟，君不复临。有佳风月，如聆车音。荐酒君堂，予自泫然。呼君不闻，是岂醉眠。
 【《永乐大典》卷一万四千五十四「祭」字韵，页二十三下引「毛东堂先生集」。(影印本第一百四十七册)】 
　赵鼎臣：《竹隐畸士集》二十卷
赵鼎臣，字承之，号苇溪翁。卫城(四川)人。宋熙宁三年(一○七○)生。元佑进士。官至太府卿。四库馆臣自《永乐大典》辑《竹隐畸士集》二十卷。
现存《永乐大典》录：
赵鼎臣诗 【二条】 　赵鼎臣竹隐畸士集 【四十五条】 
竹隐畸士诗集 【二条】 
以上共四十九条，馆臣漏辑者三十五条。
　　拟和元夕御制
万户千门作团，未央宫阙耸巑岏。灯花无数排金粟，月魄当空倚扇纨。香绕御炉烟，玉瑶仙佩响珊珊。游人共说归来晚，一枕钧天好梦残。
 【《永乐大典》卷二万三百五十四「夕」字韵，页五下引「竹隐畸士诗集」。(影印本第一百八十三册)】 
　　拟和元夕御诗(闰正月)
元夜新添一月春，曲轻花嫩未成尘。笙歌满地醉还醒，楼阁中天奂且轮。新乐妙如仪凤舞，远人动似塞鸿宾。不知湛露恩多少，但见三韩拜舞频。
 【《永乐大典》卷二万三百五十四「夕」字韵，页五下引「竹隐畸士诗集」。(影印本第一百八十三册)】 
　　杂着 【三十三条】 
汉祖与项羽争天下，五年而后仅胜之。至其所推功，则曰：「吾不如子房、萧何、韩信。」虽陈平、曹参，盖不与焉。则其平日所属耳目者，可知已。留侯以智全，故卒无害焉。酇侯几危，赖三人者而后免。鲍生召平或曰：「彼淮阴者，远无子房之谋，近不闻三客之说。方且偃然以假王为请，其死也宜哉。」夫较萧张之业，则何之不迨良亦明矣。然其受封也，高祖先之，定位也，鄂秋与之，何初无一言自解也，虽买田示污，卒以请苑见疑，其得出于廷尉亦幸矣。彼留侯者，眇然不受三万户之封，位居六十二，在绛、灌、樊、郦下。呜乎，此其所以为子房之智者欤？而颜籀乃以谓或以材德功劳本无定次，就令其有之，亦不当如是之远。噫！智名勇功在当时已不可得窥，顾岂一师古所及耶？
必克矣。，，扼吭捍胸，人知其所为备，则殆未可以辄胜也。惟能卒然乘不意而击其后，故吾有不兵以正合，以奇胜。豪杰之攻秦也，周章首以百万之师，至戏下而不得进。沛公继战雒阳，亦辄不利。遂从轘辕略南阳，而西攻武关，破蓝田。迎刃披靡，捣秦人之背，竟降子婴。吴王濞之举兵也，其将田禄伯亦曰：「愿得五万人循江淮而上，别收淮南长沙入武关，与大王会。」此亦一奇也，濞不能从。顿兵下邑，不战而溃。夫两人之相与
刘梦得有言：「贾生明王道，卫绾工车戏，同遇汉文时，何人居贵位？」余考诸史，谊当太宗时为太中大夫，后拜梁王傅。顾绾乃以功次为中郎将，至景帝立，始为王傅，继以吴楚军功封侯，遂迁丞相。则当孝文时，绾固未贵也。又谊早死而绾后达，尤复不伦。诗人虽欲傅会遣词，乃不知其舛有如此者。
董仲舒为汉儒宗，断稿一出，弟子以为大愚。刘更生通达古今，着《洪范传》，其子从而攻之，若仇敌然。夫儒者之学，本所以明仁义，修教化。考论六艺，不失大中而已。不专己守独，私有圣贤之说而自用之也。况乎穿凿附益，流为巫瞽。虽其门人子弟不得无罪，而师父之间，实有以招之焉。然则逢门杀羿，诗礼发冢，信不诬矣。
李汉《昌黎集》，自云收拾遗文，无所坠失。今世传者，稍稍各以其私录附益《外集》。初尚四篇，《通解》、《崔虞部书》、《明水赋》、《河南同官记》，东平吕夏卿所列者是也。它如《祭汴州董相文》、《与刘秀才书》、《李渤书》，是又旁出于《正集》，见于柳宗元书，载于唐史，其传也犹信。至如《雷塘祷雨文》，乃在子厚《正集》中，则非退之所作甚明。《直谏表》、《论顾威状》、《范蠡招种议》，浅露鄙俚，吾益羞之。余文有伪有真，阙所疑而不敢辨。夫孟轲荀杨而下得其传者，惟韩愈氏。不幸浮屠之说胜，使愈之道卒踬昧而不行，遗札无几。又欲乘其罅而厚诬之，岂不重可悲欤？吾惧其终而不能自明也，于是乎书。
《诗烝民》美樊侯之德。首言「柔嘉」，惧其不节之以礼也，则曰「维则」。言「令仪令色」，惧其不推之以诚也，则曰「小心翼翼」。言「出纳王命，王之喉舌」，赋四方明若否，而惧其道不足以自济也，故乃曰「既明且哲，以保其自身」。又惧其流也，则又继之曰「柔亦不茹，刚亦不吐。不侮鳏寡，不畏强御」。夫言岂一端而已。后世之士，不务明《大雅》之旨，遂拾单词以为口实。见有忠而被诛，信而获罪者，相与从而尤之曰：「非明哲也。」方朔之湛浮，胡广之中庸，味道之模棱，余庆之长者，视人泰然有自得色，盖皆出于此矣。夫所谓「明哲」，岂方朔、胡广之谓乎？所谓「保身」，岂味道、余庆之谓乎？使樊侯不能不吐刚而畏强御，幸而不死，是特一持禄懦夫耳。顾安足以语道理哉？仲尼有言：「志士仁人，有杀身以成仁。」扬子云亦曰：「庸行翳路，冲冲而活，君子不贵也。」
雷声之隐然，地震之砉然，虽贲育之勇无所谓力。良平之谋，未知其自处，何者？发于不意故也。故君子不可不养静以俟动。
《羔裘》之大夫，以其君不用道也，故去之。《遵大路》之君子，以其君失道也，故去之。至于《南山》，则大夫遇其君之恶者也。夫遇恶而后去，其辨之盖不早矣。故序《诗》者异之于郑桧。君子之任也，行其义也。「道之不行，我知之矣」。又曰：「不知命，无以为君子。」若夫贤者，则未足以及此矣。《诗》于君子，常以出处去就为言，至于贤者，然后有困穷放逐不能餐饱之词。孟子所谓「所就三、所去三」者也。大哉君子，非以道事君者，乌可以语是哉？
《戴驰》之诗曰：「女子善怀，亦各有行。」夫人未尝无怀也，而有所谓善怀者。「嗟我怀人」，求贤也。「每怀靡及」，敬事也。与夫《召南》之「有女怀春」，卫诗之「我之怀矣」，固有间矣，是所谓「亦各有行」也。
晋献之听谗，特好之而已，未必信之也。故《采苓》刺之，其诗曰：「人之为言，胡得焉？」是尚庶几其改也。陈之宣公，则既多信之矣。君子不独刺之，而又忧之。其诗曰：「心焉忉忉，心焉惕惕。」初曰「忉忉」，终曰「惕惕」者，由忧而至于惧也。若夫东周之王，其于谗也又甚焉。《采葛》之诗曰：「一日不见，如三岁兮。」则是岂独「忉忉」「惕惕」云哉？故序《诗》者以为惧谗之诗，盖以忧为不足道也。至于幽王之时，则谗之祸成矣。君子得罪，而盗言孔甘，荡然莫可救止也。《巧言》曰：「无罪无辜，乱如此膴。」匪其止于「维王之卬」，则所谓忧与惧者固无及矣，徒亦自哀其不幸而已，故曰伤谗焉。
孟子有言：「饥者易为食。渴者易为饮。」且谓「以齐而王，犹反手也」。当是时，不独庸人愚士私怪其说，虽其高弟弟子公孙丑之徒，盖亦疑以为不然。吾读《褰裳》之诗，见郑人厌苦于兵革，而思获赴愬于他邦者，何其切也。其言曰：「子惠思我，褰裳涉溱。子不我思，岂无他人？」呜呼，其势岂不急而其情岂不可悲哉？譬夫溺于水而陷于火者，方其四顾号呼愿济须臾之命。狂奔疾走，沉没溃烂。当此之际，有一人焉，能援手而出之，解其涂炭之苦，而措于安平之地。则其人之感恩戴德宜如何哉？齐桓公攘狄而之卫，卫人人思之愈久而不忘。《木瓜》之诗是也。彼一伯者假仁义而 【楼】  【搂】 诸侯，尚能如此。况乎以王者之仁政，而抚乱世之遗黎乎？夫惟孟子能知之，故曰「惟此时为然」。
「东方未明，颠倒衣裳」过之大者也。「庭燎之光，鸾声将将」过之小者也。宣王之过，过于勤而已。若夫齐君，则号令固亦不时矣。故《庭燎》之诗，止于箴之。而《东方》之无节，则在所刺也。
天下之治乱，在夫人材之盛衰；国家之废兴，系于贤者之出处。方厉王之际，人才微矣。掊克在位，而匪用其良，则贤者亦不可得而致也。宣王承其丧乱之余烈，侧身修行。其始也，固尝任贤使能如《烝民》，新美人 【林】  【材】 》。如《采
微接下如《吉日》，其临政愿治之意，周密备具如此；于是始得夫吉甫、张仲、方虎、申樊之徒，相与出而辅相。然后能攘戎复土，修政事而会诸侯。号令自出，号为中兴，可谓知所本矣。然中人之志，不能不始勤劳而浸衰怠也，故《鹤鸣》诲之如何？亦教之反其本而已。求贤所以本也，故言：「鹤鸣于九皋，声闻于野。」则其德音之着闻，不患于难知也。「鱼潜在渊，或在于渚」。方其在渊，则鱼可谓深而难求矣。然阳升则出而在渚，盖贤者世治则见。惟有道而从之，则不患于难致也。既能致之，则必能任之。上贤而下不肖，所以任之也。故又曰：「乐彼之园，园有树檀，其下维萚。」夫如是，则贤者得志而有功矣。吾能远举而信任之，则天下之贤才，无疏远贵贱，其有不为吾用者乎？故于是则虽「它山之石」，而皆「可以为错」也。盖宣王之所以兴衰拨乱，由于任贤而使能。将欲使之持盈守成而无废前美，则非急于用人，其孰能致哉？然宣王卒以不悟，此「皎皎白驹」所以有空谷之遁也。《白驹》贤者去之，国人思望而欲其留之之诗也。「皎皎白驹，食我场苗」者，欲其来而食于我也。与「丘中有麻」，所谓「将其来食」同意。「絷之维之，以永今朝」者，将以留之也。「所谓伊人，于焉逍遥」者，欲留而不得见，则思所谓白驹之贤者，于何焉而逍遥乎？「皎皎白驹，食我场藿」者，待之厚也。「絷之维之，以永今昔」者，留之久也。「所谓伊人，于焉嘉客」者，爱之思之则敬之矣。「皎皎白驹，贲然来思」者，欲其来之疾也。「尔公尔侯，逸豫无期」者，以情望之也。「慎尔优游，勉尔遁思」者，思之久而不可得见矣，则亦勉之以嘉遁而已。「皎皎白驹，在彼空谷」者，言贤者之退而穷处。「生刍一束，其人如玉」者，言虽穷而德有余，居隐约而貌不衰也，与「硕人俣俣，君子阳阳」同意。「毋金玉尔音，而有遐心」者，虽勉之以嘉遯，而又庶几其复反也。庶几其复反者，王犹足用为善故也。「弗躬弗亲，庶民弗信」，动民以行，不以言也。
《噫嘻》言耕而不及获，《丰年》言获而不及耕。《载芟》详于播始而略于收成，《良耜》详于收成而略于播始。祈与报之诗也，故其词异。先王以为非尽人事，则不敢以有祈也，故必致其耕播之勤。若夫成岁之功，则吾何力之有哉？其亦归美以报神，立言之序当如此也。
天有雨以施其泽，君有臣以行其政。泽自上而下者也，政自王而出者也。幽王之时，内有「三事大夫」，外有「邦君诸侯」，所以行政任事之臣，可谓众多如雨矣。然内则「莫肯夙夜」，外之则「莫肯朝夕」。百官之长各离居而弗亲，执目御之贱反憯然而日瘁。卒至于「戎成不退，饥成不遂」。则虽众多如雨，非所以为政矣。众多而无政，不自于王出故也。政不自于王出，则犹雨之无政者也。故诗人取以况之，而序诗者从而解之曰：「雨自上下者也。众多如雨，而非所以为政也。」
「有頍者弁，实维伊何。尔酒既旨，尔殽既嘉。」诸公之望王，岂徒餔啜云乎哉？盖曰「既见君子，庶几有臧」。则固将有以启迪王心而告以善，且以解吾心之奕奕也。「死丧无日，无几相见」，兄弟之情，尚恩也。「岂不尔思，中心是悼」，君臣之分，尚谊也。
「君子学道则爱人，小人学道则易使」《有駜》，颂僖公君臣之有道也。其诗曰：「夙夜在公，在公明明。」故「鼓咽咽，醉言归」，所谓道者如斯而已。
马伏波好名喜功，惫不知止。晚节龃龉，卒困于谗，不亦惜哉？或曰：人臣之义固忘身。当五溪之征，而援以老见怜，苟安可乎？曰：五溪之事，度非己而不夷，请行可也。己能夷之，人亦能夷之，又安用请？建武中兴士大夫为侯王者以百数，天下既定，老臣宿将阖门而奉朝请。一日边候有犬吠之虞，此后来新进争功投足之秋也。顾援已封侯揭节矣，己所已有尚当分以与人，况可矍铄而冒之哉？观其戒松固也甚智，而敕严敦也甚明。至于谋己则不周如此。惜乎，时无有以孟子论冯妇之事告之者，悲夫！
庆赏刑威之谓政，仁义礼乐之谓教。孟子曰：「善政得民财，善教得民心。」所以得民心，岂一朝一夕之故哉？盖必有渐靡存焉。此敷五教所以不可不在宽也。
《春秋》桓六年：「九月丁卯，子同生。」世子生不书，此何以书？谷梁氏所谓「疑，故志之」者，近得其说矣。盖方是时，举齐鲁之人，皆以子同为齐侯之子也。《猗嗟》所谓「展我生兮」者，亦诗人拒时人之言也。故圣人因其生也，正其名而谨书之。
子游曰：「君子学道则爱人，小人学道则易使。」先儒以道为礼，学者疑焉。孔子曰：「上好礼，则民易使也。」先儒之说盖出诸此。然则《螮蝀》之诗所谓道化者，亦曰「以礼化之」而已，与《汝坟》之诗异矣。《雄雉》曰「道之云远，曷云能来」者，国人久役怨旷之词，与《蛮》所谓「道之云远」，《扬之水》所谓「曷曰还归」同意。
《书》曰：「德惟善政，政在养民。」盖德者所以为政，而政者所以养民也。魏小而迫，君俭以啬。至于殽桃而食棘，然不能用其民，思所以富而教之者。此序所谓无德教也。
舜之作歌，先股肱而后元首；咎繇赓歌，先元首而后股肱。君臣交相儆，上下相赖也。
古者长民，衣服不贰，从容有常，以齐其民。故能俨然有可畏之威，可象之仪，使民敬事之不厌。「大车槛槛」，「大车啍啍」。言民闻而畏之，《卷阿》所谓「令闻」也。「毳衣如菼」，「毳衣如璊」，言民望而畏之，《卷阿》所谓「令望」也。「将其来施施」，施施，难进之意。「将其来食」，则君子之所就，非苟而已也。迎之致敬以有礼，言之将行其言也，斯食之矣。卒曰「贻我佩玖」，则君子之于食也，岂独素餐云乎哉？施德于民盖如此也。玖玉之美者，佩其服之亲者。古者朋友之交，于其好之也，则必杂佩以报之。示吾亲之，而遗之以其德也。留子之贻民如此，则其施可谓厚矣。此固民之所思而不置也。
先王未尝有意于建功也，而功必由我而立；未尝有意于得人也，而人必乡我而服者：无他焉，惟反身以修道而已。故其所以求之也，异乎人之求之也。盖修辞非以广业而业自广，文德非以来远而远自来。道之所在，固有不蕲然而然者矣。犹之丱角童子乎，身日加长而不自知，至于突然而首弁者见之，曾未几何时也。此岂有所勉强而使然哉？齐襄无礼义而求大功，不修德而求诸侯，徒志于求而不知其所以求，故《甫田》刺之。而序诗者以谓所以求者非其道。夫所谓道者何哉？亦曰求诸己而已。「夫子至于是邦，而必闻其政」，其亦类是邪？
「惟皇上帝，降衷于下民。若有恒性，克绥厥猷惟后。」曰衷，则非由外铄者也。曰恒，则天使我有是性也，可谓久矣。其衷也，其久也，而道固常存矣。彼所谓「元后」者，夫何为哉？若有其性，「克绥厥猷」而已。谓之若，则非有于逆也。谓之有，则勿梏亡之而已。谓之绥，则贵于安而无变也。故民之厚，谓之归厚。民之彝，谓之秉彝。而君子之于经，亦在乎反之而已。然则孟子道性善者，是邪，非欤？
《玄鸟》序言祀高宗也。康成谓：「当作祫。祫者，合也。」合神主于太祖而序昭穆。诗上述玄鸟生商，成汤受命。若四时常祀，不应远颂上祖。盖特以《长发》《殷武》之义推之尔。夫《诗》非一人作也，岂可以例言。《閟宫》颂鲁僖，而姜嫄、后稷、文武、周公之事，皆见于《诗》，安知其非颂周而特颂鲁哉？郑失之明矣。近世说者曰：「上颂祖下及孙子，言高宗之上有以绍祖，下有以诒孙也。」吾有取焉。又《诗》曰：「景员维河。」毛以为「景」，大。「员」，均。颖达释曰：「言商之政大均，如河之润物无不及也。」郑以「员河」为「云何」，谓发语辞也。夫「景员维河」四字耳，遂以谓其政大均，如河之润物无不及，穿凿之说非人情也。郑以为发语，虽文理颇顺，亦未可据信。说者乃谓：「景」，读如「既景乃冈」。员，如「聊乐我员」。「河」为武丁所都。大抵皆牵强之说也。《诗》之来久矣，或字舛失真，或古今语异，明者辨之可也。
传所以释经也，传失而后有笺。笺者所以助传而正其失也，又有失焉。而于是乎有疏，然则疏者固宜纠剔二说之失，举而归诸大中也。观颖达之书，每每列为二说。毛谓此焉，则从而失之。郑谓彼焉，又从而失之。使后学之士，如窥江海汪洋泛滥，丛杂分播，靡所不有。然至于惊澜怒涛，东西四流，徒震悸心目，瞀然亡所适从，无一人能了然者。则疏者果何用耶？此颖达之大罪也。夫皇甫谧，腐儒也，其言博而多妄。然其释汤所都之地，明辩晰晰，大正宿儒之谬。颖达以郑说之不同也，既着之于前，而复破之于后，是则正义之名果安在哉？此余所甚病也。然观其言，每略于毛而详于郑，则颖达者真助郑者与？
人之处世，如毛之附皮，燕之巢幕。皮之不存，毛将安附？幕倾危，则巢何以安？是以无贵贱，无智愚，同寅协恭，惟恐大器之不安。故上自三公坐而论道，九卿百僚诤谏匡辅。左史纳言，右史书事。智者竭其谋，才者效其力。百工执艺以谏；下至士传言，庶人谤。上下情通，如手足之卫腹心，如枝叶之庇本根。上之视下，如父母之爱其子；下之亲上，如子孙之爱父母。中孚交通，无纤芥之凝滞；首足之气周流，无斯须之阻隔。是以心君康泰，百体顺令。叔世以来一一反是，君自圣于上，以天下之知莫己若，唯天下之莫违予。臣竟谀于下，唯恐失其富贵，苟合奉迎，贱辱百至。民顽嚣于下，漠然无情，如秦人不知越人之肥瘠。天变于上，而无一人告之者；众恐于下，而无一语陈之者。百司庶府，无一物之得而莫有言者。昏昏默默，共坐漏舟，可为寒心哉！
或曰：历观古今，治常少而乱常多，何也？曰：为政在人。人之类，数千年无一圣，数百年无一贤。圣贤不生，生而不得其位，政何以治？庸人之私智小慧，小人之刻薄残忍。无智慧而行残忍，顷刻之间，内不自静，天下安得而不乱？故曰：「为人君止于仁。」仁则静，静则天地位，万物育。大臣者，人君之耳目股肱。耳聋于五音，目盲于五色，股肱堕于安佚，淫于游荒，蛊惑其心，无所不至。心虽欲静，其可得乎？
孟子曰：「学然后知不足，教然后知困。」今之人，卤莽苟且，自以为足，先已自欺不明。一旦出门接物临政，颠倒错缪，自以为是，漫不加省，不知所以，为困国家。又无绳愆纠缪，彰善瘅恶之法。且无家塾、乡庠、党序、国学之模范。然而欲士之成己，欲小民之被泽，欲皇极之建，欲帝载之熙，欲百务之具举，欲泰山之盘石，垂法遗安于子子孙孙，亦难矣。三代之世，上成其下，下成其上。季世以来，上下相坏。招邪纳奸，以术不以诚，上坏其下也。谗谄面谀之人日至，上曰可，下亦曰可；上曰不可，下亦曰不可。声出而响应，形动而影随。使为上者自明自圣，下坏其上者也。正如一人之身，心不能养四体，四体不能卫腹心，互相残贼，自以为计。惜哉！
 【《永乐大典》卷一万四千五百四十五「着」字韵，页四下引「赵鼎臣竹隐畸士集」。(影印本第一百五十二册)】 
　洪朋：《洪龟父集》二卷
洪朋，字龟父，号清非先生。南昌(江西)人。宋元佑、绍圣(一○八六──一○九八)间两举进士，不第。年三十七而卒。朋与其弟羽、刍、炎世称「四洪」，朋尤为江西诗派所推崇。四库馆臣自《永乐大典》辑《洪龟父集》二卷。
现存《永乐大典》录：
洪龟父集 【二条】 　洪龟父清非集 【三条】 
洪清非诗 【二条】 　洪朋清非集 【六条】 
以上共十三条，馆臣漏辑者七条。
　　杂诗
陆沉翰墨场，春事忽云 【莫】  【暮】 。文字森在眼，回首不长顾。弃置在北门，以写忧思虑。春水泱莽浮，上有桃李树。安得酒如江，毕竟醉烟雾。
 【《永乐大典》卷八百九十九「诗」字韵，页二十二上引「洪朋清非集」。(影印本第九册)】 
　　五绝
　　　其一
支径雨浓草色，短墙风动筠梢。黄鹂犹啭夏木，紫燕纔出春巢。
　　　其二
千里烟波渺渺，四时啼鸟匆匆。堤柳日浓旧色，庭花月换新红。
　　　其三
江柳风吹袅袅，池荷雨洗田田。吟鸟千声夏啭，熏炉万宇晨烟。
　　　其四
南窗棐几净隐，北园藤杖闲。在野秋风蟋蟀，界天暮雨虹蜺。
　　　其五
窣堵坡临南户，给孤园映北窗。未能掌擎千界，会须口吸西江。
 【《永乐大典》卷八百九十九「诗」字韵，页二十二上引「洪朋清非集」。(影印本第九册)】 
　　奉陪方从教泛东湖
可人一宇宙，十顷降魔镜。彼美撰清明，令我赏兹胜。荷芰相因依，投壶入鱼艇。龙蛇上峥嵘，两浒静相映。本末隐兰若，风中度钟磬。夏虫语交加，此中有真静。对此欲何言，妙处心已领。聊复归去来，日入西峰暝。
 【《永乐大典》卷二千二百六十二「湖」字韵，页十一上引「洪龟父集」。(影印本第十九册)】 
　李新：《跨鳌集》三十卷
李新，字符应。仙井(四川)人。宋元佑三年(一○八八)进士。崇宁二年以言抵罪夺官。四库馆臣自《永乐大典》辑《跨鳌集》三十卷。
现存《永乐大典》录：
李新诗 【一条】 　李跨鳌集 【一条】 
李跨鳌先生集 【二十三条】 
以上共二十五条，馆臣漏辑者十条。
　　半方壶诗
主人未得老三山，半作方壶忆夜坛。鹤本令威来汉表，凤翔萧史下琼栏。到门佳客双凫落 入座清风六月寒。破黄金已无数，定知云翼说烧丹。
 【《永乐大典》卷二千二百五十六「壶」字韵，页十九下引「李跨鳌先生集」。(影印本第十七册)】 
　　和李少卿游北湖六首
　　　其一
真有鬼谣藏古锦，曷须尘阀眩乌衣。但看湖上波光里，不欠当年小院归。
　　　其二
碧摇虹影桥横水，翠漏林光日薄山。本绝机心成野步，惊鸥鹭不知还。
　　　其三
东山歌扇圆荷动，北海琼酥竹叶开。笑擘轻红堆玉碗，冲尘亦有荔枝来。
　　　其四
芙蕖照水晚妆明，彩鹢无风自在行。争席要人相尔汝，新来翻为玉浆惊。
　　　其五
纹楸圆玉鬬清坚，阵马云屯绝复连。坐据胡床消永日，此身今逐地行仙。
　　　其六
麤疏犊鼻闲身，莫道吾家北院贫。自是江湖钓竿手，不妨烟水知人。
 【《永乐大典》卷二千二百六十五「湖」字韵，页二十二上引「李跨鳌先生集」。(影印本第十九册)】 
　　汉源馆
消热层冰远，投凉嘉树稀。雨晴潇洒去，梦与沉寥归。禽静谷无语，云生山有衣。路行知水好，终不疗长饥。
 【《永乐大典》卷一万一千三百十三「馆」字韵，页八下引「李跨鳌先生集」。(影印本第一百十五册)】 
　　一晓发射洪循江而行书二诗州堆馆
　　　其一
少健有力入云耕，耕云不怕山重重。岁时伏腊追社集，照水自爱双颊红。三十余年废田舍，芋魁豆饭忘乃翁。誓归复讲旧生计，无谓吾不如老农。
　　　其二
翠麦铺茸不罅土，白白红红花日许。我行未尽天之涯，马足舆肩已辛苦。时名入手无一掬，昔年虎章今化鼠。疾归灌畦蔬换肉，无谓吾不如老圃。
 【《永乐大典》卷一万一千三百十三「馆」字韵，页八下引「李跨鳌先生集」。(影印本第一百十五册)】 
　李光：《庄简集》十八卷
李光，字泰发，号读易老人。越州上虞(浙江)人。宋崇宁五年(一一○六)进士。官侍御史，直龙图阁。绍兴间擢吏部侍郎、吏部尚书、参政知事。绍兴二十五年(一一五五)卒。后谥庄简。四库馆臣自《永乐大典》辑《庄简集》十八卷。
现存《永乐大典》录：
李庄简公诗 【二条】 　李庄简公文集 【三条】 
李庄简公集 【二十二条】 　李庄简公奏议 【一条】 
以上共二十八条，馆臣漏辑者一条。
　　跋东坡双泉诗
东坡先生，绍圣庚辰六月十七日，北归过琼，作《双泉诗》，盖有讥焉。先生度岭海，虽黎童蛮妇，亦 【如】  【知】 爱敬。而士大夫或致厚薄爱憎于去来之间。故其诗曰：「一瓶之中，有渑有淄。」又曰：「岂弟君子，江海是仪。」虽先生旷怀雅量，亦未能忘情于此时也。今四十有六年矣，先生亲笔， 【以】  【已】 为好事者取去。绍兴乙丑，予谪海南，儿子孟博、孟坚，更来视予。双泉旧有亭宇，因葺居之。暇日偶书先生诗，复揭之亭上。庶几先生雄词英气，千古不泯，抑使后来者有考焉。绍兴丙寅八月五日，上虞李某题。
 【《永乐大典》卷九百七「诗」字韵，页十六下引「李庄简公文集」。(影印本第十册)】 
　张扩：《东窗集》十六卷
张扩，字彦实，一字子微。德兴(江西)人。《永乐大典》作「张广」。宋崇宁五年(一一○六)进士。南渡后，历知广德军、中书舍人等职。绍兴十七年(一一四七)卒。四库馆臣自《永乐大典》辑《东窗集》十六卷。
现存《永乐大典》录：
张广东窗集 【九十三条】 　张广诗 【一条】 
张彦实诗 【三条】 
以上共九十七条，馆臣漏辑者四条。
　　次韵曾大卿用东坡先生韵赋蜡梅
。湘潭有客善种花，晓移根来君家。天公着意为刻蜡，幻出新苞亦尤物。至游老僊旧相知，少年惜花多赋诗。而今更挽金蕉叶，与花一处成三绝。夜阑宝帐攒远山，钗头余芬熏醉眠。明朝红紫麾不去，妖艳妨人觅佳句。始信清臞自可人，此语嘱谁当嘱君。请为百花作檀越，得意不妨时击
 【《永乐大典》卷二千八百十一「梅」字韵，页六下引「张广东窗集」。(影印本第三十六册)】 
　　再次前韵
。梅花声名降百花，蜡梅后出亦世家。真香不多护以蜡，玄官风流无长物。瀛洲阁老圣得知，不解藏锋屡作诗。君不见，大苏曾赋黄千叶，岁晚无胶续弦绝。君今颇陋饭颗山，枕上冥搜那得眠。想应不妨花归去，开处韩郎有新句。浅黄宫样苦撩人，此事从来合付君。我亦评花太僭越，不问吞针与囓
 【《永乐大典》卷二千八百十一「梅」字韵，页六下引「张广东窗集」。(影印本第三十六册)】 
　　蜡梅近出或谓药中一种不结子非梅类戏作数语为解嘲云
梅花孤高少辈行，蜡梅晚出辄争长。素妆落额岂不好，浅黄拂杀更宫样。檀心半迎寒日吐，暗香坐待初月上。春风不是苦靳惜，未办开花大如掌。君不见，桃李开花到结果，削梗钻核终奇祸。蜡梅沾蜡如幻成，渠要调羹身后名。
 【《永乐大典》卷二千八百十一「梅」字韵，页七上引「张广东窗集」。(影印本第三十六册)】 
　　祭弟彦取文
惟我祖父凡十六孙，羣居出处，如鸰在原。孝友之声，浃于一门。或干蛊用誉，或从官显亲。内睦外御，手足义均。邃道日肥，人无间言。云駃川逝，岁月其奔。或寿或否，孰亡孰存。君无恙时，在者二人。人生几何，又复哭君。诸孤在疚，实伤吾神。□□□□，□□□□。□ 【君】 官南丰，卒殒其身。旅榇言还，行路悲辛。卜葬有□，□□□□。□诀亡魂，呜呼尚飨。
 【《永乐大典》卷一万四千五十二「祭」字韵，页七上引「张广东窗集」。(影印本第一百四十六册)按：《永乐大典》 原有漫患残缺。】 
　吕颐浩：《忠穆集》八卷
吕颐浩，字符直。其先乐陵人，后徙齐州(山东)。宋熙宁四年(一○七一)生。绍圣元年进士。官河北转运使。南渡后，知扬州同中书门下平章事。绍兴九年(一一三九)卒。赠太师、秦国公。谥忠穆。《宋史》卷三六二有传。四库馆臣自《永乐大典》辑《忠穆集》八卷。
现存《永乐大典》录：
吕颐浩诗 【二十二条】 
吕忠穆公集 【十二条】 
以上共三十四条，馆臣漏辑者二十六条。
　　次韵李德升老堂
　　　其一
腐儒才术本庸庸 【(胡广)】 ，祖业安能效太公。老去退休营小隐，闲来时幸濯清风。相从坦率形骸外，投分交游意气中。衰谢何堪抚鸣剑，梦魂犹拟灭羌戎。
　　　其二
野堂岂意题佳句，强欲赓酬愧续貂。闲适更须驰马，访临无惜过溪桥。秋风南浦观垂钓，落日东山伴采樵。此乐有时惊自得，泥涂何必羡烟霄。
 【《永乐大典》卷七千二百三十八「堂」字韵，页二下引「吕颐浩诗」。(影印本第七十册)】 
　　次綦叔厚韵
　　　其一
退丹丘已二年。买得石田东 【廓】  【郭】佐时勋业愧先贤， 外，盖成茅屋北山前。长林远水相萦带，翠岫奇峰更接连。多谢朋游念衰飒，寄题佳句已成编。
　　　其二
心存魏阙岂能忘，揣分非才合退藏。此日燕休难报国，半生艰险忆垂堂。枕戈每叹身先老，览镜常嗟貌不扬。每念蘧庐聊偃息，会须恢复返吾乡。
 【《永乐大典》卷七千二百三十八「堂」字韵，页八上引「吕颐浩诗」。(影印本第七十册)】 
　　次石迪功韵
　　　其一
枫庭累岁玷朝班，老荷宸恩得退闲。枥马虺隤休入驭，陇禽衰倦合知还。莫辞敛迹归南亩，幸免移文向北山。恢复中原乖素愿，梦魂时得到乡关。
　　　其二
丹丘无限好山川，迭翠峰峦插暝。郊外幽居三岁换，天边明月几回圆。野堂半隐慵欹枕，健笔题诗思涌泉。小圃剩开桃李径，飞觞同醉待来年。
 【《永乐大典》卷七千二百三十八「堂」字韵，页八上引「吕颐浩诗」。(影印本第七十册)】 
　　次洪成季韵
　　　其一
壮岁勤劳不自量，退居栽植复何忙。静思身外功名误，老觉闲中气味长。雨后羣山千迭翠，春回幽圃百花香。农人不识归休客，载酒相邀入醉乡。
　　　其二
圣运中兴偶幸逢，经邦曾乏古人风。闭关退处喧嚣外，抚剑行吟感慨中。尚有素怀思报国，可怜幽梦欲平戎。新诗增重林泉价，倍见交情我与公。
 【《永乐大典》卷七千二百三十八「堂」字韵，页八上引「吕颐浩诗」。(影印本第七十册)】 
　　次潭州通判范寅秩韵
　　　其一
胡尘一动隔吾乡，旋向丹丘筑草堂。方效潜鱼游海渚，忽随飞鴈到衡阳。雨余南陌千峰翠，春日东郊百草香。身在湖湘归未得，梦魂时到旧居傍。
　　　其二
经纶无术致时康，何事连年住庙堂。退伴农夫耕晓月，闲陪渔父钓沧浪。壮怀衰谢休鸣剑，旧学荒芜面墙。别乘意勤贻雅什，续貂深愧不成章。
 【《永乐大典》卷七千二百三十八「堂」字韵，页八下引「吕颐浩诗」。(影印本第七十册)】 
　　次李泰发韵
东郊半隐绕羣峰，门外涓涓一水通。再岁依栖忻有幸，十年遭际叹无功。闲心不厌耕南亩，清梦犹思殄北戎。看去中原恢复后，麒麟图画首肤公。
 【《永乐大典》卷七千二百三十八「堂」字韵，页八下引「吕颐浩诗」。(影印本第七十册)】 
　　次张全真参政韵
　　　其一
垂老归休荷圣恩，栽花种竹引儿孙。向来豪健风樯勇，老去光阴渴骥奔。往事不劳空咄咄，素怀犹欲济元元。天台山下柴荆路，白首栖迟学灌园。
　　　其二
青郊卜筑傍溪流，菡萏香中系小舟。脱去簪绅归畎亩，悟来 【□】  【垂】 钓胜公侯。青云旧好何相厚，白雪新诗为宠留。又指湘潭问行路，一堂风月阻同游。
 【《永乐大典》卷七千二百三十八「堂」字韵，页八下引「吕颐浩诗」。(影印本第七十册)】 
　　次朱通判敦儒韵
　　　其一
腐儒奋迹自耕耘，冒玷台衡力不任。版筑作霖乖素愿，山云出岫本无心。衰迟向老开三径，豪迈平时惜寸阴。蚤伏诗名压元白，细看佳句用工深。
　　　其二
天台山下草堂深，酒时倍钓叟倾。屏迹分甘归畎亩，放怀谁复羡公卿。幽栖幸免牵荣辱，高遁何须隐姓名。洛汭词人通显后，愿来相访伴山行。
 【《永乐大典》卷七千二百三十八「堂」字韵，页八下引「吕颐浩诗」。(影印本第七十册)】 
　　次仇待制韵
　　　其一
腐儒奋迹自山东，强欲区区效小忠。恢复中原虽有意，翼扶兴运怅无功。辞荣归去营三径，念昔何颜总百工。海不扬波边堠啸，闻飞牍奏肤功。
　　　其二
昔违轩陛归临海，颇幸栖身畎亩间。混迹每寻樵叟伴，放怀常羡钓翁闲。君恩深厚司留钥，野性彷徨恋故山。异日公成勋业后，巾车无惜过柴关。
 【《永乐大典》卷七千二百三十八「堂」字韵，页九上引「吕颐浩诗」。(影印本第七十册)】 
　　次郑顾道韵
　　　其一
南郊同赋出郊篇 【(大观年中，同出邠州东郊，观鸣玉泉有诗。顾道、吕子固、张志行同赋)】 白酒养衰年。，二纪光阴速箭传。祠馆退归乖素志，帅藩承乏愧前贤。羸躯岂愿留湖外，清梦时惊到海壖。待得秋风归旧隐，黄
　　　其二
不读《离骚》不著书，竹篱环合野人居。开细酌山中酒，挂壁闲看卧雪图。出处似非还似是，宦名如有亦如无。故人意厚题佳句，岂为疏狂鄙接舆。
 【《永乐大典》卷七千二百三十八「堂」字韵，页九上引「吕颐浩诗」。(影印本第七十册)】 
　　次韵郭思得之归德铺留题
　　　其一
马前山色入吟鞭，马上行人思涌泉。枫落吴江何足道，好诗今拟谢临川。
　　　其二
妙年题笔吐英辞，壮岁文章尽色丝。五字七言嫌浅俗，挥毫新制六言诗。
　　　其三
。故园一别四经秋，倦宦东归念昔游。下马邮亭开病目，壁间依旧见银
 【《永乐大典》卷一万四千五百七十六「铺」字韵，页四上引「吕忠穆公集」。(影印本第一百五十三册)】 
　　 【失题】 
陈荐，字彦升。博学高文，擢进士第，遍历中外清华繁剧之任。忠厚亮直。号云前辈，雅为司马温公所知，韩魏公尤知之。温公云：「如彦升质直，光所以服其为人。」可知矣。
 【《永乐大典》卷三千一百四十一「陈」字韵，页十一下引「吕忠穆公集」。(影印本第四十五册)】 
　　 【失题】 
《韩魏公墓志》，乃彦升撰纪，实得史法。公之子厚，字公载，仕官不阿附。虽志不得伸，而公议以为长者。厚之子翼，有才干，为深州通判。金人陷深州，翼死节。戎马既陷中原，公之诸孙沦没殆尽，可哀也。彦升尝为神宗皇帝东宫僚属，眷礼尤深，进职至资政殿学士。今信德府有公居宅，张师正《东斋记事》谓公居第，乃郭进宅西南一角。郭进，太祖皇帝朝功臣也。
 【《永乐大典》卷三千一百四十一「陈」字韵，页十一下引「吕忠穆公集」。(影印本第四十五册)】 
　　 【失题】 
。旧事欲论乡梦断，新诗吟就海潭秋。乐天才似春深雨，断送残花一夕休。」燕子楼事，白乐天《长庆集》载之甚详，此不具述。《彭门八咏》，兵火以来失之，惟记此三篇。陈彦升资政篇什尤高，尝为《彭门八咏》，士大夫传诵。彭门，今徐州也。南通垓下，北连丰沛，有范增墓。又，唐张建封尝为徐泗节度使，有燕子楼。《垓下诗》云：「九里山南楚汉争，风波翻覆走长鲸。霸图欲断中宵失，帝业时来一战成。懒渡沧江渐父老，更无勍敌压韩彭。农人不识当时意，祗得春霖事耦耕。」《范增墓诗》云：「藏名羞立虎狼朝，乘变东依项籍豪。惜失壮图撞玉斗，不知天命与金刀。还家落日埋英气，回首浮云委旧劳。百步西连陵母冢，峨峨先识泰山高。」《燕子楼诗》云：「仆射松楸狐兔游，侍儿犹在水边楼。风清玉簟愁欹枕，月满珠帘懒上
 【《永乐大典》卷三千一百四十一「陈」字韵，页十二上引「吕忠穆公集」。(影印本第四十五册)】 
　　 【失题】 
陈彦升有甥孙无求，业进士，博学能文。因览照而悟，遂祝发为僧，改名宗颐。住真定府洪济寺，踰三纪。其《语录》云：「良田万顷，日食二升。广千间，夜卧八尺。」士人传诵。后住真州长卢寺，寿八十余卒。
 【《永乐大典》卷三千一百四十一「陈」字韵，页十二上引「吕忠穆公集」。(影印本第四十五册)】 
　刘才邵：《杉溪居士集》十二卷
刘才邵，字美中，自号杉溪公。庐陵(江西)人。据宋周必大《杉溪居士集序》，刘「年二十四，大观三年(一一○九)释褐甲科」。其生年当为宋元佑元年(一○八六)。官至工部侍郎权吏部尚书。又据周必大序，「卒年七十二」，其卒当在绍兴二十七年(一一五七)。《宋史》卷四二二有传。四库馆臣自《永乐大典》辑《杉溪居士集》十二卷。
现存《永乐大典》录：
刘才邵文集 【三条】 　刘才邵杉溪集 【四条】 
刘才邵杉溪居士集 【十九条】 
以上共二十六条，馆臣漏辑者一条。
　　上殿论减月桩札子
伏见诸路州县月桩，先蒙朝廷虑困民力，特与蠲免减数目。行下州县，以系省钱经制钱桩办，此莫大之惠也。比闻州县，间有以宪漕司占吝各司所拨名色，复则令州县措办。未免阴取于民，遂使宽泽不能下究。臣愚欲望圣慈，特降睿旨下有司，申严法禁。俾监司州县恪意奉承。专委帅臣觉察，如有违戾去处，乞重赐施行。庶几民沾实惠，不胜至幸。取进止。
 【《永乐大典》卷六千五百二十四「桩」字韵，页十四上引「刘才邵杉溪集」。(影印本第六十二册)】 
　翟汝文：《忠惠集》十卷
翟汝文，字公巽。润州丹阳(江苏)人。宋熙宁九年(一○七六)生。十四岁举进士，十年不仕。官显谟阁学士，出知越州。后以仵秦桧罢归。绍兴七年以郊恩除资政殿学士等职。《宋史》卷三七二有传。四库馆臣自《永乐大典》辑《忠惠集》十卷，《附录》一卷。
现存《永乐大典》录：
翟忠惠先生集 【三十九条】 
忠惠先生集 【一条】 
以上共四十条，馆臣漏辑者五条。
　　东坡远游并序
龙眠居士画东坡先生，黄冠野服，据矶石横策而坐。子由闻而赞之。始公在北门，某为童子，欲见公而公出定武，复旋谪儋耳，竟不及见公之南也。其门人皆在坐，怃然流涕。某笑之，以谓儋自一 【琼】 居绝，正如龙眠所见，置公于水间一石耳。安知造物者不故使之遗世绝俗，以全其天乎？仲尼乘桴浮于海，又欲居九夷。彼遭世不用，顾有不能忍以去父母之国，而终其身无意于斯世也。况公以君命，独安适而非此者欤？必将俯万物而磅一世，尻舆神马，挟宇宙而随其所如。世之人自以为爱者之悲，而恶者之善，果何足以病公哉！然士无贤不肖皆曰东坡之门人，唯某未之识。伤后生不复见其余风遗烈，与之并世犹若此，况读其书，追其人于千载之上。呜呼！天孰能使余不遇哉？虽然，得其像而朝夕见之，亦足以为之师矣。始之赞而子由已尽其略，复为《东坡远游赋》云。
吁嗟先生，逝将去此兮，四方慨其何从。超虚无以上径兮，袭一气之鸿蒙。乘飞霆而跨箕尾兮，与汗漫而相期。纷属车之骖乘兮，驾六龙而逶迤。酌匏尊以自觞兮，罄天汉之流源。挟须弥而纳芥子兮，恒游戏于其间。形骸付于电泡兮，变诡幻之奇服。乱焦螟于蚊睫兮，骋蜗角之蛮触。何乡其无上下兮，乐容与而淡忘归。回车独来兮，忽何所见宛在水之中坻。乘云舆与宝璐兮，俨黄冠而葛巾。狭一世邈无人兮，吾将自弃于鱼鸟。窥游鱼修之闯萍兮，送飞鸿之西矫。湛扬扬其独存兮，郁山林之深渺。驰余神于 【霄】  【宵】 梦兮，径从公而往游。抟扶摇之九万兮，历九疑而望崇丘。俯黄州之旧邦兮，雪堂岌乎临。望东坡之美人兮，枕滩流而漱松醪。哀余以好修兮，使哺啜其醨糟。觉遽然涕垂膺兮，像漠乎其无言。有无变化吾谁执兮，莽其乘风云而上天。诵斯文以卒岁兮，犹足以续《远游》而赋超然者也。
 【《永乐大典》卷八千八百四十五「游」字韵，页十五上引「翟忠惠先生集」。(影印本第九十七册)】 
　　 【失题】 
东武俗号朴野，不事藻饰，为肖东坡苏公像于城西彭氏之圃，郡人岁时，相率拜谒。至先生则往往绘象于家，以神明事之。国朝以来，持节剖符，典领是邦者，不知几何人，举皆无闻。独先生与东坡去后，遗爱在人者深。虽东武拙于藻饰之俗，亦不忘景慕贤德，贻厥不朽。由是观之，桐乡之祠朱大农，潮阳之庙韩文公，决非偶然者。
 【《永乐大典》卷一万八千二百二十三「像」字韵，页五上引「翟忠惠先生集」。(影印本第一百七十一册)】 
　　宋翟省试孔子集大成论 【《忠惠集》附录《孙繁重刊翟氏公巽埋铭》曰：「公年十四举进士，试《孔子集大成论》，词旨赡博，老儒不过也。以书谒南丰曾巩子固，子固立言，窥制作之奥，负大名，简宾客，于造语少印可，喟然曰：『吾道不坠，系子是赖。』」】 
者，被发缨冠而往救之时也，而一于清可乎？乐天之命，为有忧之。大一一君，无所遇合也。一于任可乎？屈其身，贬其道，而似不屑己也。一于和可乎？然则孔子者，将若之何哉？亦曰：视道之废兴，与时之升降，毋固、毋必、毋我而已。故膰肉不至，不脱冕而行；国君未馈，则去不旋踵。君子以为礼也，而清有余矣。又曰：「如有用我者，吾其为东周乎？」欲于臣匹夫之微，而复周公文武之治。于俯仰期月之间，不几于大而无当，任有余矣。鲁人猎较，孔子亦猎较。事道之重，而同乎流俗，而和有余矣。任不可为也，激之以清。清不可为也，扬之以和。皜乎其不可尚也，绌乎其金声而玉振也。茫乎前顾已远之圣人，足以考之而不谬也。沓乎后顾无穷之来者，足以俟之而不惑也。是故将之荆，先之以冉有，申之以子夏，君子不以其进为急也。陋而欲居乎九夷，远而欲乘桴于海，君子不以退为固也。岂非所谓圣之时者乎？若夫任，近于不屑者也；清，坚而不可磨者也；和，涅而近于淄者也；故曰「我则异于是，无可无不可」。然则非孔子所以自见者欤？虽然，孔子之道无行而不与二三子者，而门人弟子之贤，有不能知也。故见南子，从佛之召，而子路有不悦者。曾不知屈身将以伸道，而时者圣人之权也。不然，则晨门、荷蒉、长沮、桀溺者是已，而可为哉？故独于颜子则曰：「用之则行，舍之则藏，唯我与尔有是夫。」其余子贡有若皆不足以语此。以至「乘商之辂，服周之冕，乐则《韶》舞」，三代之忠质文，犹造次不忘所尚。况于制行应物者，其可以偏而不救欤？轲之言曰：「禹、稷、颜回同道，曾子、子思易地则皆然。」由此观之，三子之行，概其一偏而不可少；孔子之行，集其大成而不以自以为多也。故曰：是以君子尚论其世也。而或者以为三子者之异，孔子者之不同也，将以追蠡而尚文王之声，岂不惑欤！论曰：古之事道者，非役身涉世之为难也。至于道有兴废隐显，时有去就用舍。欲其从容中道，而周旋中礼，与物推移而不凝滞于物，若是者，虽圣人以为天下之难能也。昔者伯夷、伊尹、柳下惠，制行矫世。伯夷名之以清，伊尹名之以任，柳下惠名之以和。夫三子者，皆圣人役身而涉世者也。而孟轲独以孔子为集大成者。孔子之集大成也，岂非所谓圣人之时者乎？晚周之衰，去先王之泽未远也，其故家遗俗犹在也。天下仰而待治，所谓同室之有
 【《永乐大典》卷八千二十二「成」字韵，页十下引「翟忠惠先生集」。(藏大英博物馆)】 
　　焚献三境上帝圣像青词
，尚绝形容；上圣众妙之所完成，孰能体象？敢以凡情之见解，妄摹浩劫之高明。深虑愚冥，自贻诛谴。伏念臣叨蒙覆焘，粗识熏修。每叹玄像之不传，莫慰羣伦之生敬。力求绘素，仰肖光仪。用志历年，仅成兹事。今者甫尘丹陛，获遂夙心。窃惟高上至极之尊，必示渊默无为之相。写三清之垂拱，用髣威神；具万德之庄严，出临霄极。傥获上通帝所，克简圣衷；即乞颁降诸天，普同供养。咸瞻睟表，永有依归。臣尚恐粉墨既焚，閟藏云阙；复命工师再刻，崇建琳宫。流传之姿，安奉告成之宇。庶存下土，以广真游。臣誓愿劫劫始终，归诚道荫；生身嗣续，祗命玄科。非敢萌纤毫侥福之心，直以尽顶踵报天之实。臣无任。臣某言：臣闻昊天有目之所共
 【《永乐大典》卷一万八千二百二十四「像」字韵，页三上引「翟忠惠先生集」。(影印本第一百七十一册)】 
　　黄箓大醮五香盥沐词
盖闻天流东井，两曜沐浴而增辉；帝至明离，万物洁齐而相见。虽阴阳之化育，与日月之光华，咸贵清明而资浣濯。矧含情抱识之众，堕苦趣迷涂之中。污染所缠，根尘甚秽。澡身不净，忏罪何由？睠良夜之未央，召幽魂之咸集。邃严宫馆，赞咏洞章。灌尔兰汤，将形神之受炼；涤兹法水，令罪垢之悉空。然后端拂冠裳，肃庄容体。随梵音而戾止，闻妙戒以周旋。
 【《永乐大典》卷一万九千六百三十六「沐」字韵，页十上引「翟忠惠先生集」。(影印本第一百七十六册)】 
　王之道：《相山集》三十卷
王之道，字彦猷，自号相山居士。濡须(安徽)人。宋元佑八年(一○九三)生。宣和六年进士。官至提举湖北路常平茶盐公事，除湖南转运判官致仕。干道五年(一一六九)卒。四库馆臣自《永乐大典》辑《相山集》三十卷。
现存《永乐大典》录：
王之道相山集 【四十五条】 　《无为集》引 【二条】 
以上共四十七条，馆臣漏辑者六条。
　　读韦苏州诗因用陪王郎中寻孔征君韵
我才伤朴，吾道属艰难。未遂三豪遇，那知一笑欢。湖山晨溢翠，风雨夜沾寒。归棹秋无几，游吴意未阑。
 【《永乐大典》卷八百九十九「诗」字韵，页二十一上引「王之道相山集」。(影印本第九册)】 
　　 【无为集】 序
大梁赵侯端质守无为之明年，距始至才数月，民安清静宽厚之政。如热者之得濯，病者之得药，饥渴者之得饮食，疲弊以苏，流亡以还，境内翕然称治。游刃恢恢，所向辄解。视一郡若无足为者，因顾其僚属曰：「文翁之于巴蜀，常衮之于闽越，皆汲汲乎庠序之教是修。今正复未暇，必欲厚士俗而助王化，盍亦风以动之乎？」吾闻无为先生杨次公，淮海之望也。以道义文章，知名当世。至今学士大夫咸推尊之。其博物洽闻，则有若刘更生；应谐不穷，则有若东方朔。探礼乐之本，而妙于制作；究韬略之微，而达 
【于】 
权变。旁通道藏，妙解佛理。殆古人所谓通于一而万事毕者。孟子不云：「闻伯夷之风者，顽夫廉，懦夫有立志。闻柳下惠之风者，鄙夫宽，薄夫敦。」今其《文集》具在，目之曰「无为」。吾将使无为之人，诵公之文，仰公之名，化公之风而知所自勉。夫然后修庠序之教，庶几其不肃而成。则斯集之传，为不可缓也。侯以之道于先生为乡里后进，以序见托。义不可辞，敢述侯之所以语僚属者，而系之于篇末。
 【《永乐大典》卷二万二千五百三十七「集」字韵，页二上《无为集》引「王之道序」。(影印本第一百八十八册)】 
　　 【无为】 别集序
万物莫不由之之谓道，而道非圣人不行。故自伏羲、神农、黄帝，以至尧、舜、禹、汤、文、武、周公、孔子，咸以此道维纲四方，扶持万世，载在方册，命之曰儒。其后老聃氏得此道，而一于清净无为，是为道教。释迦氏得此道，而一于慈悲方便，是为释教。二家虽建立不同，语言有异，而其诱掖警动吾民，使恶者化而为善良，邪者化而为正直，阴有辅于吾教亦多矣。兹其所以更历代之废绌，经诸儒之排诋，而终不能以绝也。后之君子以浮虚长而晋乱，斋戒修而梁亡，遂并罪其教，至言而恶闻之。不知当时君臣之所崇信，诚得夫清净慈悲之本，晋虽至今治可也，梁虽至今存可也。悲夫！故侍讲杨公讳杰，字次公，无为人，少以文学致身兰省，而尤深于释迦、老聃之教。元丰中，尝诏对便殿，问以佛法，继被旨修道门科仪。平生所著二家诗文最多，得大辨才，通达无碍。当时好谈性理之学，如临川王介甫，眉山苏子瞻，犹或避路放一头地，而况余人乎？今《无为集》外有别集若干卷，载二家之诗文云。
 【《永乐大典》卷二万二千五百三十七「集」字韵，页二下《无为集》引「 【王之道】 别集序」。(影印本第一百八十 八册)】 
　　贺秦楚材启
垂拱抑成，上倚毕公之弼亮。
 【《永乐大典》卷八千二十二「成」字韵，页二下引「王之道相山集」。(藏大英博物馆)】 
　　和州进布綀表
八月载绩，见王业之由兴；六彝供巾，实羃人之所掌。前件布綀边幅中度，经纬効功。币以寓钦，敢缓致邦之用；仪当及物，欲将享上之诚。
 【《永乐大典》卷二千四百八「綀」字韵，页十三上引「王之道相山集」。(影印本第二十八册)】 
　　 【将仕郎】 
祥符以前，中贵人尽带将仕郎阶。若太尉秦翰者，左珰之名将，累立战功，始以将仕郎内侍省内府承局，今则不闻。翰后建彰国军节度。
 【《永乐大典》卷七千三百二十四「郎」字韵，页四上引「王之道相山集」。(藏上海市图书馆)】 
　王洋：《东牟集》十四卷
王洋，字符渤，山阳(江苏)人。宋宣和六年(一一二四)举省试甲科。累官起居舍人、知制诰、直徽猷阁，历典三郡。绍兴二十三年(一一五三)卒。四库馆臣自《永乐大典》辑《东牟集》十四卷。
现存《永乐大典》录：
王东牟集 【一条】 　王东牟先生集 【五十七条】 
以上共五十八条，馆臣漏辑者七条。
　　观中芙蓉盛开
秋木日动摇，秋容日修整。况复白琳宫，焚香事幽屏。胡为彼美人，犯此清净境。仙宫俨环佩，注目朝倒景。岂容正法眼，泛爱冶色靓。得非叶太清，宿念未灰冷。北斗春已足，三山梦初醒。曰鳞贵女子，俗目未可骋。惯听步虚词，生便浮馆静。那知羽衣人，文成伪心猛。记语东方儿，偷桃不可幸。共侍月满除，萧萧散疏影。
 【《永乐大典》卷五百四十「蓉」字韵，页八上引「王东牟集」。(影印本第三册)】 
　　僧画梅赞
瘦胜肥，狂胜痴。淡可久，色易衰。水边呈骨，月下横枝。
 【《永乐大典》卷二千八百十二「梅」字韵，页八下引「王东牟先生集」。(影印本第三十六册)】 
　　己未岁新复河南故地肆赦诸神文
　　　其一
祸生不虞，猖狂羯胡。妖渎神都，幅裂中区。文未同，一星已终。天诱其衷，革心犬戎。使币肃将，议和交相。河南职方，归我侵疆。天子圣明，发于至诚。泽霈寰瀛，幽显蒙荣。神德之聪，血食无穷。明命肃恭，惟其感通。
　　　其二
国家以火运中微，胡尘暗于华夏。中原数百州之地，沦没膻腥。乃者上天悔祸，而虏使议和。河南绵地数千里，复归版籍。天子布惟新之泽，大霈遐迩。凡神之德及民彝，位列祀典者，咸得以荐享之。是用肃奉命，神其格思。
　　　其三
夷狄腥膻之气，熏蒸上都，天亦厌之。俾胡人有休兵议和之约，以幸黎庶。天子恻然肆赦，荡涤区内。凡羣望百灵，皆预嘉泽。惟神昭著祀典，血食一方，敢不为荐也。是用肃奉王命，神宜鉴之。
 【《永乐大典》卷二千九百五十一「神」字韵，页一上引「王东牟先生集」。(影印本第三十七册)】 
　　祭大稷文
天监下土，屡锡丰年。明神格思，实相民事。兹率曲礼，时祀敢忘。 【(一本：「天命匪解，屡锡丰年。明神格思，与我良耜」。)】 
 【《永乐大典》卷二万四百二十五「稷」字韵，页三下引「王东牟先生集」。(影印本第一百八十四册)】 
　　 【祭】 后稷氏文
肇降播种，服勤于农。王化开基，百世是祀。岁举彝典，以昭献诚。 【(一本：「诞降嘉种，服勤于农。王化开基，百世是祀。」)】 
 【《永乐大典》卷二万四百二十五「稷」字韵，页四上引「王东牟先生集」。(影印本第一百八十四册)】 
　郭印：《云溪集》十二卷
郭印，号云溪。成都(四川)人。宋政和中(一一一一──一一一八)进士。累任县令。卒年八十余。四库馆臣自《永乐大典》辑《云溪集》十二卷。
现存《永乐大典》录：
郭印诗 【一条】 　郭印云溪集 【十七条】 
以上共十八条，馆臣漏辑者一条。
　　珊瑚花
彼美珊瑚树，扶疏着绛英。佳名为世重，贵相亦天生。日里颜尤耐，人来眼目明。贫家还有此，玉石谩夸争。 【(王恺有珊瑚树甚奇，石崇击碎，偿之比恺尤胜。)】 
 【《永乐大典》卷二千二百五十九「瑚」字韵，页十三下引「郭印云溪集」。(影印本第十八册)】 
　　兵筹类要善守篇
，是守胜之次者也。然则谷梁氏曰：「倍则攻，敌则战，少则守。」赵充国曰：「攻不足者守有余。」司马之伐公孙渊，语其使曰：「能战当战，不能战当守，而不战而守者几于怯矣。」曰：「不然，可以战则战，可以守则守。」臣尝闻孙子曰：「百战百胜者，非善之善也。」吴起曰：「战胜易，守胜难。夫示以德，感以义，无智名，无勇功，而敌人悦服，是守胜之上者也。」坚壁垒，严斥候，彼欲挑战而我不为动，彼欲旷日而食有不给，卒能以全取胜而敌人挫
吴起守河西，而秦兵不敢东向，韩赵宾从。
李广守右北平，匈奴号飞将军，数岁不敢入右平北。
寇恂文武备足以守河内。
韦孝宽守玉壁，帝幸其垒，观御敌之所，深叹美之，移时乃去。
王师顺守孤城以抗突厥，曰：「吾受天子命守此，义不可下贼。」
王思礼善守计，短攻战。
孙韶守广陵，青徐汝沛颇来归附。淮南滨江屯候皆檄兵远徙。徐泗江淮之地，下居者各数百里。
田豫守并州，外胡闻其名，相率来献，州界宁肃。
华温琪守晋州，庄宗攻之，踰月不能破。梁嘉温琪善守，升晋州为定昌军，以温琪为节度使。
李周为将，甚勇。其于用兵善守，能与士卒同甘苦。其守杨刘也，母丧奔归。庄宗遣他将代周守，几为梁兵所破。庄宗遽追周还守之。梁人断晋饷援，庄宗曰：「周为我守何忧？」救至，梁兵解去。庄宗见周劳曰：「微公，诸将为梁擒矣。」
臣读孙子曰：「善守者，敌不知其所攻。」若吴起、李广类此。
项羽谓曹咎曰：「谨守成，我十五日必定梁地复从将军。」曹咎不善守，而卒以取败。
李光弼谓李抱玉曰：「将军能为我守南城二日乎？」抱玉善守，而卒以破敌。
臣读孙子曰：「善守者，藏于九地之下。」若曹咎者不足以知此。
李广百骑，望匈奴数千骑上山阵。广以为，走则追射我立尽；留则以为大军之诱。于是解鞍以示不去，用坚其意。胡终怪之弗敢击，以为有伏，夜即引去。
而死可得耶？赵充国至西部都尉府，日飨士，皆欲为用。虏数挑战，充国坚守。羌豪相责，欲一
王霸闭营休士，以屈苏茂。
曹彰北征叛胡，数千骑卒至，彰唯有步卒千人，骑数百，用田豫计固守要隙。虏乃散走。
齐神武倾山东之众，以围韦孝宽，凡六旬。智力俱困，而兵解去。
李希烈以十万之众，围刘昌凡四十余日。贼数败，乃解去。
颜真卿守平原，采访河北。尹子奇攻陷河北诸郡，独平原、北平、清河固守。
江夏王道宗从秦王讨刘武周，曰：「武周席胜剡然，锋未可当，正宜以计摧之。且乌合之众惮持久，若坚壁以顿其锐，须食尽气老，可不战擒也。」王曰：「 【而】  【尔】 意与我合。」
李光弼御贼饶阳，问计于安思义。曰：「军行疲劳，逢敌不可支。不如按军入守，料胜而出。」光弼曰：「善。」
王钦尧守颍州，秦宗权陷河南。独钦尧力战不可下，所在残破，独全颍州户二万。
臣读孙子曰：「暴寇之来，必虑其强，善守勿应。」若李广、田豫类此。
论曰：昔人谓战以守为名，所以敌；守以战为名，所以夸敌。所谓守者，非特坚壁垒、严斥候而已。善守者使敌不能知，故欲傅城，则畏吾之突战；欲退走，则疑吾袭击。孰敢予攻乎？尉缭子曰：「守法一而当十，十而当百，百而当千，千而当万，则且守且战，故足以敌。」观七国之叛，韩安国持重，张羽力战，故能捍寇而有梁。微羽之战，则安国能持重乎？夫战不必胜，不苟接刃；攻不必取，不苟劳众。故善守者，将以有待也。彼战不能胜，守不能固，乃以退保为名，是区区者何足算哉？ 【此下接「金起兵要兵权□凡守者劲弩强弓」云云一大节，与上文词不接而意难通，看来是另一部著作的名称及内容。《大典》影印本没有依据规矩用朱色标明，而用黑色字顺写下来。该节现从略。】 
 【《永乐大典》卷八千三百三十九「兵」字韵，页二下引「綦崇礼兵筹类要」。(影印本第九十二册)】 
　　温州景灵宫奉安圣祖天尊大帝圣像青词(七月八日)
维绍兴二年，岁次壬子，七月朔日，嗣天子臣伏为于温州景灵宫奉安圣像，遣某官奏告。谨上启圣祖上灵高道，九天司命，保生天尊大帝，元天大圣后。伏以降延恩于秘殿，尝觌游；敝万寿之殊庭，久严像设。属有风尘之警，乃迁山海之乡。馆御未宁，夙兴是惧，姑从原庙。祗奉睟容。香火弗亲，敢怠寅恭之意；干戈庶定，更延祚祠之祥。臣无任恳祷之至，谨词。
 【《永乐大典》卷一万八千二百二十四「像」字韵，页八下引「綦崇礼北海集」。(影印本第一百七十一册)】 
　　徽州天庆观奉安圣像奏告圣祖天尊大帝
维绍兴四年，二月朔日。嗣皇帝谨遣某官于徽州天庆观，以某月日奉安圣像，奏告圣祖天尊大帝。伏以授策先皇，尝觌游之降；朝真庶国，可忘馆御之修。乃春殊庭，载严宝像。将因良日，祗奉睟容。尚克顾临，用先昭荐。臣无任恳祷之至，谨言。
 【《永乐大典》卷一万八千二百二十四「像」字韵，页八下引「綦崇礼北海集」。(影印本第一百七十一册)】 
　　徽州天庆观奉安圣祖天尊大帝圣像(二月二十六日)
维绍兴四年，四月朔日。嗣皇帝谨差某官于徽州天庆观，奉安圣祖天尊大帝。伏以僊源所自，皇祚有开。生而神灵，既在躬之盛德；施于孙子，用昭受命之珍符。示现之祥，延鸿可卜。属新像设，虔奉真游。尚希肸飨之通，永格和平之应。
 【《永乐大典》卷一万八千二百二十四「像」字韵，页八下引「綦崇礼北海集」。(影印本第一百七十一册)】 
　　朝请郎诰词(淳熙十二年五月二十六日)
敕：朝散郎枢密院检详诸房文字兼太子侍读，赐绯鱼袋杨万里。朕妙柬耆儒，列之诸禁。若经若史，敷绎发挥。必期有补于闻见，固不徒仿古具文而已。唐臣谏篇，兹焉育卷，畴庸顾可后诸。尔以渊源正大之学，再召为郎。兹列属于枢廷，仍参华于宫寀。凡诵说讲劘之次，皆箴规笃实之言。直谏不阿，忠嘉可尚。一官之赏，未足以酬卿也。惟贽忱诚劲节，论切事情，道本仁义，数十百篇之旨，尔固知之熟矣。兹欲见于举行，尚毋嫌于条奏。可特授朝请郎。
 【《永乐大典》卷七千三百二十二「郎」字韵，页八下引「綦崇礼北海集」。(藏上海图书馆)】 
　仲并：《浮山集》十卷
仲并，字弥性。江都(江苏)人。宋绍兴壬子(一一三二)进士。官光禄寺丞，右朝请大夫。晚知蕲州。四库馆臣自《永乐大典》辑《浮山集》十卷。
现存《永乐大典》录：
仲并诗 【三条】 　仲并浮山集 【十条】 
《吴郡志》引 【一条】 
以上共十四条，馆臣漏辑者三条。
　　题临丘文播四花图
自某来吴门，每过空如老人，相对清坐，便觉不在城市间。去此有日，见所作《四花图》，不能释手。老人善藏之，赏音者希，不特为此花太息也。
 【《永乐大典》卷五千八百四十「花」字韵，页五上引「仲并浮山集」。(影印本第六十一册)】
　　吴郡三贤堂记
悉必举。前人遗踪胜概，以次复焉。第以前政信安孟玉之意，尝捐金欲兴三贤堂。盖唐左司郎中曰洛阳韦公，太子少傅曰太原白公，太子宾客曰中山刘公，皆尝牧此郡者，邦人尊之曰三贤。曩岁为堂以祀之，毁于兵火垂三十年，邦人念之叹息。公访其遗基，得于郡治故木兰堂之左，攘剔榛翳，抡材庀工。百姓不知，僚属皆乐从也。某日始事，辛酉堂成。制度古雅，不陋不奢，称三贤之居。爰塑其像，以次位置于堂，南向东上。并尝暇日从公过焉。公曰：「其为我记岁月。」固辞不获，并每独怪《唐史》，如文艺、儒学、循吏三传，几二百人。韦公法当处一焉，独不为立传，亦史册之遗恨也。惜哉！公正元初，由左司郎得郡于此。清德临民，民乐其政。暇日宾礼名流，与之酬唱。于时白公客游郡下，盛称公风流雅韵，播于吴中，至有诗仙之目。自以不得与公游宴为不满。已而罢郡，寓永定僧庐。羇旅萧然，欲求田课耕而未得。每端居焚香扫地而坐，清风峻节，可想而知。其后白公自杭移苏，实宝历初元也。首以公郡宴诗镵之石，酷爱慕之，每自谓不及。韦公大概可见于此。史不传，不得不致详焉。若白与刘，行事始终则有本传在。二公共生大历壬子岁，真辈行也。晚益相厚，世谓刘白。白之去郡，刘以诗遗之，有「十万户婴儿啼」之句。虽三代遗爱，何以加焉？后六七年，当太和中，刘亦继来。乘郡荒疫之余，抚摩安辑，免民于转徙，文宗锡服以宠之。白公时在河南，犹以诗为刘贺。三贤平时，道义相先，分相好，诚相与也。而文声政绩，兼优并着，且俱为有意于民者。名藩巨屏，得以师帅，吾民幸矣。接踵来临，岁月未远。声名风采，炳乎其辉。一时盛事，他郡所未有也。去之三四百岁，邦人怀慕之不衰，宜哉！公复振起而一新之，是将传之愈久而愈无穷也。蒋氏代以儒学显，至公而守兹土者三世矣。少受知于初世父枢密太师魏公，翰墨篇章，悉有家法。晚逢明天子擢登法从，处剧以简，中扃湛然，到郡今踰年矣。锄荒植废，皆如此堂，未易一二书也。并闻元佑中魏公帅南海，郡人绘前刺史吴公隐之、宋公璟而下八人，筑室以祠之。魏公阅图籍所载，又得滕公修、王公林，合前八人者号十贤，各为之赞。公今新斯堂也，视十贤之举，盖不谋而契。益知公之心，真魏公之心哉。敢并书以告来者。五月庚申朔，左朝奉郎前差通判信州、军州，主管学事，江都仲并记。广平程绍祖书。绍兴二十八年春，敷文合待制阳羡蒋公之镇吴门也，既期年矣。治最上闻，帝用褒宠。民安初政，郡以无事，公唯益勤不懈。事有关于风教，
 【《永乐大典》卷七千二百三十六「堂」字韵，页十六下《吴郡志》引「仲并」。(影印本第六十九册)】 
　　泰兴建护城神祠疏
保三里之城，虽俯竭于人力；迎百顺之福，宜仰赖于皇休。矧更兵革之余，每剧渊冰之念。深池高垒，何敢恃以安居；盛德阴功，顾每烦于默相。强敌于观感之际，保斯民于倾侧之中。思酬庇庥，是严祠宇。有功则祀，敢忘春秋馈献之仪；既安且宁，坐弭奸宄侵陵之患。
 【《永乐大典》卷二千九百五十一「神」字韵，页十八上引「仲并浮山集」。(影印本第三十七册)】 
　陈长方：《唯室集》四卷
陈长方，字齐之，号唯室。福州长乐(福建)人。据宋百能《陈唯室先生行状》(见《唯室集》卷五)：陈于「绍兴二十七年(一一五七)克葬」，「年四十一」。其生年当为宋政和七年(一一一七)。绍兴八年进士，官江阴县学教授。四库馆臣自《永乐大典》辑《唯室集》四卷，《附录》一卷，《步里客谈》二卷。
现存《永乐大典》录：
陈唯室先生集 【六条】 　陈长方唯室集 【三条】 
陈长方集 【一条】 　《豫章集》引 【一条】 
以上共十一条，馆臣漏辑者二条。
　　书杨舜韶诗后
吴城磊落见长身，屈指文章第几人。岁月消磨百年后，音容间绝九泉新。无健笔作佳传，空对遗编独惨神。符也克家端的否，会须收拾寄苍。
 【《永乐大典》卷八百九十九「诗」字韵，页二十一上引「陈长方集」。(影印本第九册)】 
　　 【豫章集】 序
立言非君子之本心，然古圣贤常由此以见于后。故世之士，不知其因人而传也。遂谓言为足恃，疲精神，穷目力，为书邀名，以荣朽骨。败笔涴纸，动千万计。而言之有补于人，能传于后者，百无一二也。亦果何为哉？先君豫章公少有经世之意，闻一善士，千里从之。胜己则师，类我则友。虽不如己者，亦各以其长而录之。一有未见，又勤勤焉记其名氏州里。尝有大匠营室之论，谓梁栋忙桷兼收毕取，然后夏屋可成。适当道消之时，志不克就，退敛所有以善其身，故事业无见于世者。不刻意于文字语言，而遇事应用，亦时为之。其兄弟掊《拾遗》为上下二卷，来者傥能观澜而知海，则公之梗概，亦或于斯见之。若夫负高才，蕴智术，不用而为直寻诡遇之事；急行道，忧斯世，不达而无愤怨悲叹之辞。盖所学者然也。呜呼！唯天下善类，知非父子之私言。
 【《永乐大典》卷二万二千五百三十七「集」字韵，页十九下《豫章集》引「陈长方」。(影印本第一百八十八册)】 
　李石：《方舟集》二十四卷
李石，字知几，号方舟。资阳盘石(四川)人。宋大观二年(一一○八)生。绍兴二十一年进士。官太学博士、都官员外郎，知合州、眉州等职。四库馆臣自《永乐大典》辑《方舟集》二十四卷。
现存《永乐大典》录：
方舟先生集 【一条】 　李石方舟集 【二十一条】 
李石方舟先生集 【一条】 　《续博物志》引 【一条】 
以上共二十四条，馆臣漏辑者五条。
　　 【千叶梅】 
　　　其一
荼(艹縻)熏肌屑沉水，郁李注脸匀丹砂。子真吴市变名姓，仙种自是成一家。
　　　其二
一株女仙琼玉蕊，千叶化佛冰雪团。且袖今时宰相手，领取前辈儒生酸。
　　　其三
接花莫接南北枝，姑射仙人冰雪肌。一尘不食自然瘦，红红紫紫糠籺肥。
　　　其四
野芋接花一日事，刻玉作楮三年工。此家妙有转物手，老圃宽褐藏春风。
 【《永乐大典》卷二千八百十「梅」字韵，页五下引「李石方舟集」。(影印本第三十六册)】 
　　红梅阁赋
阉茂岁春，次于稷下。始至有谒，主人可者。虚治寝之右偏，洁窗棂之邃雅。主顾谓客，且焉此舍。横书与琴，中食息矣。始以迄今，时之易矣。彷彷徉徉，如遗如忘。主人之谓谁，而客亦不知身之为客也。夜半朔风，隐然动地。草木摇落，鸟惊蛰闭。姚黄魏紫，灰冷无气。猗彼嘉树，俨乎庭前。含太素以独秀，破小萼之微丹。友松与篁，真伯 【中】  【仲】 间。咄严霜其何畏，似古人之岁寒。夜色希微，檐月沉浮。揽衣起步，谁与献酬。耿耿清质，忍令暗投。影横陈以向夕，香彻晓而不收。客曰美哉，天赞我也，其何不承。有琴我援，有酒我酌。我亦有身，曷云不乐。蹈大方于无闷，味至理于淳朴。望三山之匪遥，欲翔风之寥阔。实进块之匪予，庶怀归之敢作。然后主人命客之不薄也。既醉而夕，既醒而晨。具衣与巾，以谢主人。主人曰噫，此客能勤矣哉。
 【《永乐大典》卷二千八百九「梅」字韵，页二下引「李石方舟集」。(影印本第三十五册)】 
　李吕：《澹轩集》八卷
李吕，字滨老，一字东老，号澹轩。光泽(江西)人。据宋周必大《平园续稿》卷三十五《李滨老墓志铭》载：「庆元四年(一一九八)六月壬辰以疾终，享年七十七。」由此推知其生年当是宋宣和四年(一一二二)。其事迹不详。四库馆臣自《永乐大典》辑《澹轩集》八卷。
现存《永乐大典》录：
澹轩文集 【一条】 　澹轩诗 【一条】 　李滨诗 【《永乐大典》引此条作「宋李滨诗」，似不当入《澹轩集》。但四库馆臣辑本所收「澹轩文集」诸条，多有属「李滨」名者，他们好像有所依据。因此，姑辑这条一于此。】  【一条】 
李滨老词 【二条】 　李滨老集 【一条】 
李澹轩集 【十四条】 　李流谦澹轩诗 【按：李流谦别号「澹斋」，《永乐大典》他处亦引作《澹斋集》。此作「澹轩」，疑有误。又，「澹轩」是李吕的别号，所作《澹轩集》卷一有《和许尉仙 【游】 田舍野老有可怜之态壁间之什》，卷二有《送许尉子云二首》和这首诗题「字子云」的「许尉」是同一人。故此诗亦应辑在李吕名下。】  【一条】 
以上共二十一条，馆臣漏辑者四条。
　　清友堂为吕宾峯题
恶草不可近，恶虫不可逢。草 【有】  【中】 吻，入口裂其胸。虫中有细腰，虿尾犹铦锋。人生涉世故，得不戒游从。澡心三峡浪，对面九疑峰。相须济吾事，酝酿如酒醲。一朝临利害，暗捷同机舂。个中本无物，薄俗谁我容。眷彼冰雪姿，气格天所锺。蟠根便水石，作配宜竹松。相看世味薄，清坐真意浓。今时无胶漆，安得如駏蛩。永结岁寒伴，馨香满蒙茸。愿为管鲍友，莫继耳余踪。可能辟三径，吾亦欲筇。有
 【《永乐大典》卷七千二百三十八「堂」字韵，页十九上引「李滨诗」。(影印本第七十册)】 
　　以油烟赠许尉因赋长篇(名从龙，字子云)
我有坚玉黝而泽，尝从十八公处得。兰胶射篆积甚劳，佛帐书灯扫何益。江南务官骨已朽，潘仙久矣寻李白。谁欤获此古胶法，持赠茅斋轻尺璧。我非其人弗忍磨，缄藏夜光侵几格。换鹅右军肯轻示，五日京兆无人识。临池学书水为黑，不救晋家清谈厄。风流解物远山长，才轻未免遭刻责。神仙中人许玉斧，手持补天笔五色。効官一尉聊复尔，礨磈胸襟尽珠瓅。张颠落笔谩如云，曹植波澜翻逼窄。逢时腾踔不作难，定冠蓬山文字职。是物胡为送乞君，要与铦锋势相敌。诛奸发潜盖余事，吾道岂容邪学塞。不然黄屋求正言，愿染当今治安策。
 【《永乐大典》卷四千九百八「烟」字韵，页九上引「李流谦澹轩诗」。(藏西柏林人种博物馆)按：参上页注 【二】 。】 
　　跋晦翁和玉涧诗
右晦翁先生《玉涧诗》一绝。其己亥之冬谒公于星渚，郡宅节告，得陪后车为玉涧之游。涧旁乃无着居士崔闲故基，昔坡公尝至其处，为作《醇翁操》者。某因为诗云：「夜琴响空山，临流水方折。老仙何处来，欣赏共清绝。不知卢仝家，还有许风月。」公喜之，亲札以寄张荆州。且辱示和，思致高远，非某不肖所及。谨刻寘澹轩，以给同志者之求云。
 【《永乐大典》卷九百九「诗」字韵，页十一下引「李澹轩集」。(藏日本天理图书馆)】 
　　跋晦翁游大隐屏诗
公之诗能无愧乎？右《大隐屏峰书堂古风》一篇，晦庵先生朱公作也。淳熙己亥，公为南康守。腊中适宴过客，某与武宁丞杨君子直集于幕府之敬老亭，佥判杨君子美实主其事。郡斋客退，公书此诗遣人走送坐上。子美为筹祝而扬之，一筹跃来，徐取而视，乃得字，二君不能夺也。私窃喜焉，因成一绝以谢曰：「晦公词翰妙天下，可见元无一点尘。为问争珠谁得者，须还趯倒净瓶人。」归而刻之澹轩，以无忘角弓。且知晦公雅志，未尝不在泉石间，其视富贵，真若浮云。彼世之患得患失者，
 【《永乐大典》卷九百九「诗」字韵，页十一下引「李澹轩集」。(藏日本天理图书馆)】 
　虞俦：《尊白堂集》六卷
虞俦，字寿老。宁国(安徽)人。宋隆兴初年(一一六三)入太学，举进士。官国子监，知湖州，后以太常少卿使金，又任兵部侍郎等职。四库馆臣自《永乐大典》辑《尊白堂集》六卷。
现存《永乐大典》录：
虞俦诗 【十条】 　虞俦尊白堂集 【三十条】 
以上共四十条，馆臣漏辑者三条。
　　羡监簿先出院诗
青荧灯火小窗前，自笑酰鸡舞瓮天。涉笔谩随斯立尾，着鞭蚤觉祖生先。一觞独进何由醉，四鼓相将底未眠。珍重梅枝为老伴，摩挲病眼向渠怜。
 【《永乐大典》卷一万四千六百八「簿」字韵，页二十五下引「虞俦尊白堂集」。(影印本第一百五十四册)】 
　　和王诚之元夕即席之作
葭管飞灰趁早朝，便看梅柳占春娇。金花彩胜方连昼，壁月华灯又彻宵。罗绮丛中森画戟，旌旗影里间星轺。满城游妓归时节，犹认云间紫玉箫。
 【《永乐大典》卷二万三百五十四「夕」字韵，页八上引「虞俦诗」。(影印本第一百八十三册)】 
　　陈铸大理寺簿叶先太府寺簿制
朕惟大理人命所系，外府邦财所司。簿正其间，遴选惟重。尔等儒科得隽，吏事推优。孰云州县之徒劳，果致朝廷之推择。今兹并命，佥曰咸宜。检狱讼之稽违，谨货贿之出入，斯为称职，其尽乃心。
 【《永乐大典》卷一万四千六百七「薄」字韵，页十下引「虞俦尊白堂集」。(影印本第一百五十四册)】 
　袁说友：《东塘集》二十卷
袁说友，字起岩。建安(福建)人，流寓湖州(浙江)。宋隆兴元年(一一六三)登进士第。四库馆臣自《永乐大典》辑《东塘集》二十卷。
现存《永乐大典》录：
袁说友讲义 【二条】 　袁起岩诗 【九条】 　袁起岩集 【二条】 
袁起岩东塘集 【五十一条】 　《苏州志》引 【一条】 　《吴县志》引 【一条】 
以上共六十六条，馆臣漏辑者二十三条。
　　江岸茅舍傍古梅奇甚携酒即之
不为村深与水隈，也依篱落及时开。几年寂寞无人问，一日声名动客杯。
 【《永乐大典》卷二千八百八「梅」字韵，页十四下引「袁起岩东塘集」。(影印本第三十五册)】 
　　用谢艮斋韵题欧阳长老墨梅三首
　　　其一
误墨虽藏白，飞埃欲敛昏。谁将草玄手，着意写前村。
　　　其二
屏灯红灼烁，窗月正黄昏。印出横斜影，分明竹外村。
　　　其三
溪藤横翠约，老眼颇眵昏。唤入凌烟后，江村不是村。
 【《永乐大典》卷二千八百十二「梅」字韵，页十五上引「袁起岩东塘集」。(影印本第三十六册)】 
　　用杨诚斋韵再题欧阳长老墨梅三首
　　　其一
红妆夸睡足，粉额趁颜开。惟有江梅样，蛾眉淡拂来。
　　　其二
玉容曾浥麝，彷佛带香开。不比真花怯，斓斑怕雨来。
　　　其三
从来冰雪体，引墨为君开。寄语金鸾客，和羹人正来。
 【《永乐大典》卷二千八百十二「梅」字韵，页十五上引「袁起岩东塘集」。(影印本第三十六册)】 
　　李英才作墨梅于天庆观壁
小折霜林半壁间，春风日日付毫端。秋高为借横斜影，留与吾师岁晚看。
 【《永乐大典》卷二千八百十二「梅」字韵，页十五上引「袁起岩东塘集」。(影印本第三十六册)】 
　　题墨梅
轻梅拂拂有余清，笔下翻成月下横。昨夜小屏幽梦断，恍如烟雨瘴江城。
 【《永乐大典》卷二千八百十二「梅」字韵，页十五上引「袁起岩东塘集」。(影印本第三十六册)】
　　过袁村
在昔有袁村，今到袁村路。峰傍呼父老，同姓亦三数。贵贱本无种，苗裔有疏附。我家建安派，一经立门户。安用黄金籯，守此青简蠹。庶几亢吾宗，百世传儒素。作诗示云来，聊并城南句。
 【《永乐大典》卷三千五百七十九「村」字韵，页二十一上引「袁起岩诗」。(影印本第五十册)】 
　　季提刑自夔宪知常德府
十年踪迹两参商， 【解后】  【邂逅】 天涯一咏觞。老景不堪朋旧别，客怀惟觉岁时长。猛辞蜀道浮江白，稳上吴船逆诏黄。我欲着鞭归路日，更期相过水云乡。
 【《永乐大典》卷一万九百九十九「府」字韵，页十六上引「袁起岩诗」。(影印本第一百九册)】 
　　送资深知潼川府
昔日班行忆旧游，天涯今已说离愁。珠玑咳唾频倾倒，风月江山几倡酬。三接自应还北阙，一麾犹欲惠东州。与君久赋莼鲈约，更约同登竹笮舟。
 【《永乐大典》卷一万九百九十九「府」字韵，页十六上引「袁起岩诗」。(影印本第一百九册)】 
　　题所书思政堂记后
后一百二十四年，建安袁某来守是邦。而堂与记石，悉无存者。怀南丰之文，想王君之政。慨然大息，恨九京之不可作也。属修荒政，弗敢从事木土，莫还思政旧观，即中和堂之东偏，饰便坐以存之。既揭堂额，又为书记文于屏间，庶几出入观省，无越思焉。若夫建堂伐石以复故事，则有俟于来者。
 【《永乐大典》卷七千二百三十九「堂」字韵，页六下引「袁起岩东塘集」。(影印本第七十一册)】 
　　跋杜牧之九日登齐山诗
右唐池州刺史杜牧之《九日登齐山诗》。吟嗟叹之意，殆与风雅同也。后世骚人逸士，诵其诗者，悟真趣而销忿欲，岂特为是邦故事而已哉。后三百四十年，而某来为郡。诣学而拜遗像，访左史洞而观留题。慨然思古，为之三叹。因得李王所书公诗，刻置山寺。庶几梦想高躅，希万一焉。
 【《永乐大典》卷九百五「诗」字韵，页六上引「袁起岩东塘集」。(影印本第十册)】 
　　谢举自代启
天子信儒生之可用，裔夷知中国之有人。静言过听，无所酬恩。
 【《永乐大典》卷三千「人」字韵，页七下引「袁起岩东塘集」。(影印本第四十册)】 
　　谢右相启
窃以馆阁萃天下之英，昔人谓之高选。奎壁象图书之府，儒者号为至荣。
 【《永乐大典》卷一万一千一「府」字韵，页二十二上引「袁起岩集」。(影印本第一百十册)】 
　　贺施元枢启
窃以制盛于周，合兵农而一致。世接于汉，判文武为二途。
 【《永乐大典》卷一万三千四百九十五「致」字韵，页十六上引「袁起岩东塘集」。(影印本第一百三十八册)】 
　　论降虏当分其势
臣闻圣人有容天下之量，有爱天下之诚，而又有制天下之法。夫如是， 【是】 毫之负以招怨于天下。而人乃至于桀暴贪悍以泄其慢侮之毒，使君之量有所不能容，而诚有所不能爱，此岂终不可治哉？盖其制天下之法者，有所未善。而量之与诚，有不能以独立也。夫法者，将使天下有畏心。畏心存，则量之与诚在圣人为可全。今若法不足以辅之，则大恶大奸将纵横蹇骜而不已。当是时，量之所容，而诚之所爱者，有不及用，而吾所未尝疑者，乃至于乱天下矣。昔者圣人之待夷狄，盖不过此。凡乱华猾夏之俗莫不攘斥摈逐而宾之。故周公朝诸侯于明堂，隶于朝著者，皆得出入以观礼。惟夫夷蛮戎狄之君，立于四门之外，使不与备物盛礼之观。夫周公当朝觐之时，而夷狄之人亦得出处于上国者，盖所以示圣人有容天下之量，爱天下之诚。而其立之四门，不得列于百执事者，又所以见圣人有制天下之法。此成周之世，四夷左衽罔不咸赖而来王者，未必不由于此。而后世之君，其初皆有意于容而爱之，惟其制天下之法者有不足，是以必至于变乱而后已。不知夫虎豹终日而不杀，则跳踉大叫，以发其怒；蝮蝎终日而不螫，则噬啮草木，以致其毒。而汉之孝宣因呼韩邪之降，使之依阻塞下。世祖因匈奴日逐之至，复建南廷以安纳之。至于魏武亦徙武都之氐，以实关辅。皆使之周旋于中国，而出入于内地。迄于晋室之兴，则中原半为夷居矣。一旦五胡之乱，东割西据，几二百年。此其为患，实兆于孝宣，渐于世祖，而盛于魏武。是岂容而爱之者为不然哉？特以制之者法有未至，故一变而不可救药。然而古之夷狄，又非今日之所可况。盖世愈久，而诈愈深。使孝宣以待呼韩邪者，而施之今，固有不待更三姓而后发，当有朝顺而夕叛者，则亦甚可畏也。国家自辛巳之冬，兴师以诛虏，迄今则已四载。其间狄人之来降者，时时有之。虽其诚伪之未必然，迟速之不可信，要以爱我之道来者，固不宜绝而使之去。夫既有以受之，必有以制之，庶足为悠久之计。而今之将帅，类悦于一时之向服，而不思所以警备者。臣恐养虎遗患，而非朝廷异日之福也。盖尝观之，此曹本无向我之心，徒以力屈势穷，迫于生死之故，故不得已而请命。况其弃主归我者，未必出于逆伺中国，又岂马援之告光武者哉？近者道路之人，皆谓降虏为今日大患者有二：当多费之时，而有无穷之用；于多故之日，而为养敌之举。今江之南北，淮之东西，皆此辈赡养之地。多者百余，而少者数十。一家之食，月粮数斛。则家以千数者，则日有千斛矣。夫外馈三军之粮，而内给降虏之粟。虽以九年之储，恐必有倾囷倒廪之患。而况未必若此也，不知执事者其何以充之。两淮之与虏鄙，不啻左右手之应，间谍之往来，足以得故主之号令。而耳目之所熟，又足以潜伺中国之所为。迟之岁月，必将反其锋以向，彼有未可以卒制者。陛下有容天下之量，爱天下之诚，不以华戎为彼己之间，然其制之之法要不可以不讲。臣愚以为宜析党以破虏奸，分戎以宽吾用。命有司藉为定数于闽广之路，视郡邑之大小，而离居之。彼必不肯于数千里之外，以自取夷灭之祸，则庶乎虏奸之可破。有某人之家，则某郡邑时以给之，官与之直，使得自谋其利。阅时既久，郡邑可以勿给，则庶乎吾用之少宽。是二者皆所以为制之之法。陛下苟忽而不图，将以为利，适以为害。后虽势压而力服之，亦已惫矣。今庸人之论，必曰：「是无益也。不若以其贱者而使之耕，以其上者而畀之禄。」而臣窃谓耕而不堪其劳，是趣其变，既变而又杀之，则将为武安君之坑赵；禄之而浸不已，是与之权，权则可以有为，则将为慕容垂之归秦矣。惟夫当长江大河，郁结盘屈之时，有以杀其流而导其势者，是臣之所以策也。以上下相安，彼己相信，而无疑忌伤裂之意。然而昔之为君，以能容之量，能爱之诚，尽心竭力以和其民。虽有天下之大恶大奸莫不绥而怀之，无
 【《永乐大典》卷一万八百七十七「虏」字韵，页三上引「袁起岩东塘集」。(影印本第一百七册)】 
　　马司归屯
臣嵬琐不才，识见卑浅。虽军旅之政未之学，而人情所可见，事势所当行者，臣亦常见一二，愿为陛下略陈之。 【切】  【窃】 见建康都统一司系是久驻于彼，近年复拨马军行司前去，亦有统帅。今都统所管之兵四万，马军所管亦三万余人。数目亦均总司所给，尤为浩瀚。乡来朝廷拨遣军马之意，不过谓一旦或有小警，便可调发。然利一害十，似亦未便。近闻两司各相求胜，多不相，至于主帅竞利纷争，下至士卒亦各相忌。臣以谓行在所去建康止是五六日，纵有调发，亦不至甚濡滞。兼建康已有都统司，似不必更置马军。况三衙之兵拱扈阙下，尤不宜分置他处。徒使将帅各求相胜，因事成隙。或误军政，实为未便。臣愚欲望圣明灼见利害，特发睿旨，断令马司一军，依旧归屯在所。庶几两司各尽其职，亦于护卫行阙，不戾祖宗创法之意。臣妄议军事，罪在不韪，惟陛下财幸。
 【《永乐大典》卷三千五百八十七「屯」字韵，页十五上引「袁起岩东塘集」。(影印本第五十二册)】 
　　楚州屯戍状
臣窃谓城守以为固，不若军心以为固。盖城虽坚，而固之者在人。军无二三之心，则城甚于百二山河之险也。故曰：「众心成城。」此言诚在于众，而不专在于城也。臣兹奉选命护客有行，往来之间，道由楚州。 【切】  【窃】 观本州岛城壁，势极雄壮。盖楚州实为扬州籓篱之卫也。臣复询之淮民与军士等，皆谓自淮而南，其陆路至扬州，则自盱眙由天长而来。其水路则自清河口，由楚州而来也。然楚州尤为要害者，以敌人粮道必由于楚。又楚在扬之前，其来则楚为之敌。若以他路至扬州，则楚又扼其后。所以朝廷以楚为重，增城设堑不敢忽也。今楚之人皆谓，顷年朝廷尝以武锋一军八千人屯驻于楚，军人家属悉在焉，诚足为缓急死守之备。自扬州增创堡寨，以一时建议者，遂移武锋一军尽屯堡寨。今不过令镇江都统司，每岁更戍于楚，仅五千人耳。既无老小同行，又每岁一替，不为久计。总司复添支食钱几二万缗。诚恐缓急之日，更戍之士各念妻儿在他郡。且非久屯更练者，恐不能责之死守。臣等欲望圣慈，以楚城为扬州腹背要害，命枢廷相度，或不复武锋一军。即乞令镇江都统司拨五千人，选择将副，各同老小，就来年二月合更戍者，密与分屯，久戍于楚，庶不张皇。其元来武锋军寨屋，见今存在，预行修葺。庶几军士老小同戍，且为久计。其与无家属而更戍者，事体全然不同。他日缓急可恃以固守，兼亦省总司每岁二万余缗之费，诚非细务。
 【《永乐大典》卷三千五百八十七「屯」字韵，页十五下引「袁起岩东塘集」。(影印本第五十二册)】 
　　林晞仲墓志
知公者，争招致幕府，而郡先处以曹掾， 【按】  【案】 牍丛委。公从容涉笔，具得领要。而邑人觖望曰：「何为夺我明府？」
 【《永乐大典》卷一万一千「府」字韵，页一上引「袁起岩集」。(影印本第一百十册)】 
　　 【易经讲义】 
微之累德，其去之必速；毫发之微眚，其改之也必亟。以此处己，以此治人，又焉有驯致坚之道哉？初六「履霜坚冰」止「至坚冰也」臣闻《坤》卦六爻皆阴，而「初六」为阴爻之初，盖阴气之微也。如初寒之时，有微霜之至。作《易》者因阴气方萌之始，而有防微杜渐之戒，以深明天下之事，当谨其始，以虑其终。始之能谨，则终无忧矣。譬之履践至微之霜，日积一日，苟不知戒，则自微至着，遂成坚冰。此盖驯致必然之理也，圣人戒焉。故曰：「履霜坚冰至。」而象复曰：「履霜坚冰，阴始凝也。驯致其道，至坚冰也。」其辞切，其戒深。大而为天下国家，小而一身之行事，苟微之不能防，则如履霜之不戒，将必致于滋蔓而难图，固结而不可解。是岂一手足所能求哉？如坚冰然，其去难矣。圣人知之，虽小不善而不敢为，虽一小人而不敢用。
 【《永乐大典》卷三千五百七「坤」字韵，页七下引「袁说友讲义」。(影印本第四十八册)】 
六二「直方大不习一尢不利」象曰「六二之动」止「地道光也」
臣闻《坤》卦，地道也，臣道也，故六爻以臣道言。《坤》之六爻，惟「六二」之爻，尽臣道之美。盖居下卦之体，于臣道为顺，又处一体之中，于位不敢过。而又以阴居阴，所以尽人臣之道者全矣。于是得以大其直之道。夫六二在中位为正，故曰直；尽臣道为义，故曰方。直方之大，得于天性之自然，不待修习，而用此无不利，故象复申言之曰：「六二之动，直以方也。」有臣如此，上而事君，下而处己，无愧于坤之顺承乎天，臣道斯有光矣，故曰：「地道光也。」然则欲为臣，尽臣道，在乎法《坤》爻「六二」之动而已矣。
 【《永乐大典》卷三千五百七「坤」字韵，页二十五上引「袁说友讲义」。(影印本第四十八册)】 


　员兴宗：《九华集》二十五卷
员兴宗，字显道，自号九华子。仁寿(四川)人。官著作郎，国史编修，实录院检讨。据宋李心传宝庆三年《九华集序》(见《九华集》卷首)称：「公没垂六十年。」推其卒年为宋干道三年之后。《九华集》附录有《金山住持印老祭员兴宗文》，属干道六年(一一七○)，此与李说相去不远，或即为其卒年。
现存《永乐大典》录：
九华员兴诗 【一条】 　员九华先生集 【九条】 
员兴九华文集 【一条】 
以上共十一条，馆臣漏辑者二条。
　　 【天府】 
天府，美蜀也。昔者大吏膏泽不下于蜀，蜀人恶之，天子乃命词臣革之以宽俭也。
渊渊西土，惟天之府。昔际大吏，以貙以虎。不宽如之何，民亦仇止；不俭如之何，人亦悴止。有羡其输，有丰其。左公右卿，则觊我得。厥佐联联，乃翼乃前。嗟我君子，则噤不言。 【(前蜀政之奢虐者，皆其佐史之为也。)】 戾极而倾，疾用不宁。既殛既鉏，伊我皇明。皇曰西土，惟我有痌。其守自今，惟宽俭是庸。格其难顽，慰其嚬呻。皇言载恩，侯心载仁。孰是远斯，而不率驯。瞻彼江梁，我民我阜。惟皇之德，惟侯之守。敢于词，以诏不朽。 【(右《天府》八章，二章三十六句，六章四句。)】 
 【《永乐大典》卷一万一千一「府」字韵，页十八下引「员兴宗九华文集」。(影印本第一百十册)】 
　　将军树
细马轻裘缓缓归，一樽原野亦光辉。如今更讶将军树，土木如何衣锦衣。
 【《永乐大典》卷一万四千五百三十七「树」字韵，页四下引「员兴诗」。(影印本第一百五十二册)】 
　李洪：《芸庵类稿》六卷
李洪，字子大。扬州(江苏)人，后迁海盐(浙江)。宋建炎三年(一一二九)生。知温州及藤州。他的别集，不见载诸家书目。宋陈贵谦所撰《芸庵类稿序》云：李洪为李正民之子，有是集十二卷。但《四库全书总目》引该序，作二十卷，疑误。四库馆臣自《永乐大典》辑《芸庵类稿》六卷。
现存《永乐大典》录：
李洪芸庵类稿 【十八条】 　李芸庵诗 【一条】 
李芸庵集 【二条】 
以上共二十一条，馆臣漏辑者四条。
　　题华亭尉厅梅馆
　　　其一
古梅瘦竹助萧疏，剪雉蒿蓬亦甚都。报政未容须五月，寻疏影向西湖。
　　　其二
扫径开窗事事新，主人解组似行人。浮香弄影无因得，试促花神作 【(佐)】 小春。
 【《永乐大典》卷一万一千三百十三「馆」字韵，页十三下引「李洪芸庵类稿」。(影印本第一百十五册)】 
　　送范至能帅桂林
口伐奇谋詟可汗，归来犹着侍臣冠。燧林草色供诗思，凤沼春波滟笔端。谁谓玉堂真学士，暂临桂管小长安。元戎十乘无遄迈，上阁宣麻句已团。
 【《永乐大典》卷一万五千一百三十九「帅」字韵，页四下引「李洪芸庵类稿」。(影印本第一百六十三册)】 
　　送史志道帅建康
簪橐明光备武文，玉麟暂剖别尧云。朝中礼乐谋元帅，天下英雄有使君。陋矣齐丘当十万，鄙哉诸葛三分。公归岂作东征远，鼎将书第一勋。
 【《永乐大典》卷一万五千一百三十九「帅」字韵，页四下引「李洪芸庵稿」。(影印本第一百六十三册)】 
　史尧弼：《莲峰集》十卷
史尧弼，字唐英，号莲峰。眉州(四川)人。十四岁举于乡。宋绍兴三十一年(一一六一)登第，未授官而卒。四库馆臣自《永乐大典》辑《莲峰集》十卷。
现存《永乐大典》录：
史尧弼诗 【一条】 　史尧弼集 【一条】 　史尧弼莲峰集 【七条】 
史莲峰先生集 【二条】 　史莲峰先生家集 【八条】 
以上共十九条，馆臣漏辑者四条。
　　题墨花
元功初剪刻，妙处极玄玄。醉墨谁家笔，于今合自然。
 【《永乐大典》卷五千八百四十「花」字韵，页五上引「史莲峰先生家集」。(影印本第六十一册)】 
　　代兄伯振上秦相书
某尝谓古之君子，所以经纶当世，其妙至于不可知者，此非才与智之所能至也，通于一而已矣。今夫以高世之才而斡旋天下，以周物之智而周知天下，天下之事固有不足 【辨】  【办】 ，而天下奔走鼓舞服役以赴于治，而不知所以然。是岂区区之才与智所能进哉？昔武王问太公曰：「兵道何如？」太公曰：「凡兵之道莫过乎一，一者能独往独来。」黄帝曰：「一者阶于道，几于神。用之在于机，显之在于势。」夫岂惟兵道为然哉？如欲举天下而经纶之，与为不世之治，非夫通于一者不能尽其妙也。夫隤然于上，确然于下，阴阳寒暑，推荡终古而不息者，天地之所以为一也。周行于上，着见于下，运而不已，晦而益明者，日月星辰之所以为一也。升为云汉，降为雨露，自有天地至于今，而其泽不变者，岳渎河海之所以为一也。使其不一，亦将穷且尽而已矣，而能以育物乎？尧、舜、禹、汤、文、武，举夫、夔、益、稷。不令而人从，不怒而人畏。虽出入万变，愈久而愈新，愈运而愈不竭。至大不能使之广，而至小不能使之隘，至威不能使之屈，而至贵不能使之淫。其究至于天地万物覆于前，而不能入其舍。夫是以立于天下，虽莫见其卷舒注措之者。然天下之变无穷而才有穷，天下之理无尽而智有尽。则是才与智有时而不足恃矣。夫人所恃以立事于天下者，惟才与智，而皆不免于穷且尽，则是不通夫一之过也。且古之君子所以施之而无穷，用之而无尽者，岂有他哉？惟深于道，精于天，能致其所以为一而已矣。何谓一？曰：是不可名者也。不离乎才而非才所能配，不外乎智而非智所能窥。穷天下之目不能视，殚天下之耳不能听。烛照、数计、龟卜所不能知也。故其动常无方，而其行常无、契、伊尹、傅说、周公、太公之于天下 【此处疑有脱文。】 ，其二百年之变。军兴以来，西自秦蜀，南连江淮，干戈骚然，岁无虚日。非独吾民不得奠枕，西北之人亦受其困。鸟兽昆虫，皆不得宁其生。太师慨然知天意之欲悯，民之不可久困。兼爱南北，与之息肩。使十余年肝脑涂地之祸，一旦易而为无疆之休。而又风之以胶庠，文之以礼乐。凡古者典章文物，所以斧藻王度，藩饰万物者，莫不粲然毕陈。浸浸乎将遂为百世之盛。夫以反东朝之驭，揽诸将之柄，休天下之兵。建胶庠，兴礼乐。回危为安，改乱为治。使古人为之，未有用力不劳而能得者。而太师曾不动声色，不摇思虑，倚才智于几杖之外，而运心乎神明之中。始其未集，异议蜂起，而不为之摇。及其既成，功巨业崇，而不为之泰。施设之妙，方且沛然其如川之方至，天下虽相与共由之，终莫涯其运动之方。盖尝观之天下之理，闻以显而为显者矣，未闻以隐为显者也。闻以动而为动者矣，未闻以静为动者也。闻以有为而为者矣，未闻以无为 【而】 为者也。此岂骋才骛智之所能也哉？是必深于道，精于天，而通于一。是以其施若此其无穷，而其用若此其无尽也。三代以来，大臣之功绩，见于世虽不乏，然求其通于一者盖蔑焉。萧曹之贤，不过遵秦之法。而绵蕝之仪，乃假之叔孙。房杜能致 【正】  【贞】 毫之隔。矧某前日之命不请而得，而况于今日之求哉？傥辱甄录，则将自今寅缘，异时遂获拜于门下，观德业勋望之盛，与下士之末，则今日之除，岂徒尺寸之计哉？盖某终身之幸，而不朽之托也。蒙冒威重震灼之至。不宣。观之盛，而卒不能兴礼乐。谢安能安晋于一时，然其失也，乐高远而少实用。李德裕能振唐之威，然其失也，才虽长而不知养其气。求其一于道而功之全如今之盛，盖未之见也。夫以光明俊伟若此，士其可以不求列于下风以为不朽之托哉？凡士之生，莫不志于世，然必于其时之隆，与夫道之盛者而托，然后其身光焉。世之君子，诚能以其道之盛致时之隆，虽不求士，士所赴愬而不敢后者也。吾宋二百年间，称治者前庆历而后元佑。庆历之治，文正范公之力也。元佑之治，文正司马公之力也。二公泽斯民之心，如水必寒，如火必热，皆古之所谓一者也，而其所致之治又若此其盛。然则天下之士，舍是不归而安归哉？当是时，苏子美、尹师鲁、王子野、余安道、石曼卿、孙明复之徒，所以尽列范公之门。而程正叔、范淳夫与苏氏二仲，亦在司马公之门。盖不招而自来，不呼而自应，其势若不可得已。何者？时之不可以失，而道之不可以忘也。今太师德业勋望之盛，盖轶于前人，所以致今日之隆，已追配于庆历元佑。某固凡介，然窃尝有志托大君子之门以图不朽者。自顷窃第，愿祗扫门之役者五年于此矣。自度业问未至，不足奉奔走。加以穷空而亲且老，不能为万里之涉，疏贱亦不敢辄以名渎侍御者之听。而迩者忽蒙太师不鄙夷，而置之洪造之末，为师儒之官，使之得近次窃寸禄，德至渥也。然事有出非得已，不得不控告者。威州地切吐蕃，在唐曰维州。李德裕所欲置，而牛僧孺所欲弃者也。道里阻绝，而瘴雾日作。某一身以，固所弗辞。但三釜之计，诚有所不宁者。敢布腹心，伏惟太师终怜之。易之近地，以遂其便亲之念。前之未恳而与之而不为疏，今又悯其厄穷而改之，而不罪其渎，亦足以见恢恢之造，曲遂万物而不违矣。某非木石，岂不知冒昧之罪为不可。然窃恃太师辟大公至正之门，虽至疏远皆得以诚自通于前，而无
 【《永乐大典》卷二万三百八「一」字韵，页十下引「史莲峰先生家集」。(影印本第一百八十二册)】 
　　代张丞相德远贺秦丞相除太师启
伏审显膺命典之隆，首冠泰阶之重，伏惟欢庆。恭惟太师仆射相公，器涵精粹，学茂经纶。出入险夷，躬履危而可疚；弛张文武，才任大以优为。赞限远之威怀，辅格天之孝治。式旋騩御，归正保兹。功尤轶于前闻，事有光于振古。章攸举，舆论佥谐。畅达 【土】  【士】 之邈然，耸宏休之卓尔。莫展造前之庆，徒勤抃跃之私。
 【《永乐大典》卷九百十七「师」字韵，页八上引「史莲峰先生家集」。(影印本第十一册)】 
　　 【失题】 
庄十九年：「公子结媵陈人之妇于鄄，遂及齐侯宋公盟。」说者皆谓《春秋》与其遂，非也。夫遂而能安国家定社稷者，《春秋》之所与也。其不然者，则遂无益，《春秋》将安取哉？今公子结媵，遂与齐侯宋公盟。及冬而齐人、宋人、陈人伐我西鄙，虽遂而与之盟，犹不免乎伐，是无益之遂也。吾不识结之遂，圣人果何取也？
 【《永乐大典》卷六千五百五「庄」字韵，页十一上引「史尧弼集」。(影印本第六十一册)】 
　曹彦约：《昌谷集》二十二卷
曹彦约，字简甫，号昌谷。都昌(江西)人。宋绍兴二十七年(一一五七)生。淳熙八年进士。官至兵部尚书。绍定元年(一二二八)卒。谥文简。《宋史》卷四一○有传。四库馆臣自《永乐大典》辑《昌谷集》二十二卷。
现存《永乐大典》录：
曹彦约诗 【一条】 　曹彦约昌谷集 【七十四条】 　曹彦约昌谷小集 【二条】 
曹文简公集 【一条】 　曹文简公昌谷小集 【二条】 
以上共八十条，馆臣漏辑者十二条。
　　偶作
　　　其一
此天然处不亦妙，费尽思量不到。有时父召急趋前，不觉不知造渊奥。此时合勒承认状，从古痴顽何不晓。
　　　其二
太极奚河图，河图非太极。矧复赘无极，哀哉何太息？何不观古圣，一一已默识。 【(缺)】 湖为作图，交扰而曲屈。是孰知五行，五行皆妙质。不可离合论，浑浑体自一。安得孔子生，邪说俱荡涤。哀哉复哀哉，太息复太息。
 【《永乐大典》卷八百九十六「诗」字韵，页十三下引「曹彦约昌谷集」。(影印本第九册)】 
　　尽心堂赋壬子为同官张汝器司理作
晋中军司马之冑裔兮，汉持平廷尉之云孙。磊砢怀其至宝兮，相金玉而器玙璠。傲坟素之场圃兮，折道德使为藩畦。揭车椒兮，宅仁里而入礼门。展肃肃穆穆威仪抑抑兮，烜赫煜煜粲其有文。出王游衍上帝鉴观兮，震动戁竦颜履而闵行。纷有此众甫兮，又伸之以中正。于是乎以决曹参军事也，乃新闲燕之所居。风雨此其攸除兮，鸟鼠此其攸去。非不能翚飞跂翼橐橐阁阁兮，垩雘而丹涂。羌吾法乎前修兮，哀世俗之芜秽。惟职思于尽心兮，率前圣之格言。戴氏举以明刑兮，谓一成而不可变。彼臬事必即天伦兮，自往昔而固然。畴上下于手兮，冥 【(莫见切)】 眩乎震耀杀戮而无见。虽鞭朴不可弛于家兮，矧邦典其持重。胡宁炰烋于狴犴兮，失德而敛怨。懿尧舜之画衣兮，杂裾屦与领缘。彼何人斯兮，炮烙散涉而剖贤。鼻陶俨而淑问兮，曰帝德之罔愆。咨秦人凝脂以密兮，救火扬沸任以武健。相司寇圜土不亏体以刑人兮，虑生齿之不繁。岂锯项截舌爪甲以掊地兮，内深刺骨而外宽。真人约法于灞上兮，痛刀钺钻凿之已残。不数世改此度兮，鹰击毛挚而虎冠。归死囚四百之狱兮，歌七德无所惭。未再世而孽后兮，折胁熏耳张罪罟以罗元元。慨末世之溷浊兮，掇粪壤以充帏。匪其心之不尽兮，顾西欲适蜀而东之。仰先哲之谟训兮，归求师而有余。皇揆予于初度兮，好懿德而秉。见孺子怵惕恻隐兮，念入井之无辜。满堂饮酒以为乐兮，忍一夫悲泣而向隅。人命至重难生而易杀兮，断不可复续而绝不可复苏。思乾坤之称父母兮，亶知化穷神则善述事而继志。忽一念之或差兮，将政刑德礼错行而逆施。已服弁于画地刻木兮，矧梏拱系累而倒垂。吏示牍背以为贵兮，几置辞之不知。勃尝将百万军犹若兹兮，又况幼弱老耄与憃愚。拘父子之讼兮，更三月而舍旃。为国家必以考兮，岂是老之欺余。盍亦思清源正本之论乎，以为治古则人莫触邪及陷乎戾。又直轻其刑兮，是杀人者不死而伤人及盗不抵罪。爽鸠氏既失厥官兮，金天氏泯其美意。众薆然得以文致其说兮，谓泽吻摩牙之可恃。彼传生议于所欲活兮，所欲陷则予死比。且上观下获以取媚于时好兮，类韩卢之攫兔。冰炭枘凿之不相入兮，固曷足以称大君子之门。有是心而弗能尽兮，疾痛痒亦不切于吾身。善乎龙眠之论兮，能自杖也而后杖人。思余躬之博大兮，寄审克于方寸。彼桃虫之肇允兮，遽维鸟之拚飞。回盗饭而参杀人兮，匪余行之可迷。不倚榜掠以事上兮，柳士师三黜其犹未悔。敬之哉欲明辩而力行兮，又将博学切问而近思。
 【《永乐大典》卷七千二百四十「堂」字韵，页六上引「曹彦约昌谷集」。(影印本第七十一册)】 
　　　朝梳怨(一名折花曲)
朝梳九迭云，到暮不成雨。一旦变千丝，只作愁机杼。愁至云成幕，小雨和丝落。愁去脸成霞，雨霁庭下花。折花愁雨湿，护惜蛟绡立。蜂蝶爱花红，花心应未同。
 【《永乐大典》卷二千四百七「梳」字韵，页十四下引「曹彦约昌谷集」。(影印本第二十八册)】 
　　 【赠杨伯洪】 
杨伯洪夙有经济心，捧蜀饷之檄，议经费于光范，其行甚勇，便道不鄙，尚能访死生于湖庄。袖出古体诗八章，格高不可及。又见示郎诸文所作《送行篇》，意可见也。托臭味不薄，不敢以不能为解。勉赋五十六字，以见鄙诚，可资一笑。嘉定癸未，春分后一日。
扁舟下峡七经年，犹忆西民困备边。已病一夫空有议，误谋元帅本非贤。公朝虑蜀天常近，之子忧时火未然。遇合留经济用，此行应不媿登仙。
 【《永乐大典》卷二万八百五十「檄」字韵，页八下引「曹彦约昌谷集」。(影印本第一百八十六册)】 
　　贺湖南提刑孙司业启
某官表里冰壶，中边璧玉。初年伯仲，炳三凤之齐飞；千载君臣，际六龙之首出。
 【《永乐大典》卷二千二百五十六「壶」字韵，页十四下引「曹彦约昌谷集」。(影印本第十七册)】 
　　辞免权户部侍郎申省状
照对某五月十六日准尚书省札子，五月八日三省同奉圣旨，曹彦约除权户部侍郎，及准尚书省札子，勘会已降指挥，曹某除权户部侍郎。奉圣旨令候正官到日交割讫，疾速赴行在供职者。事无前比，心有隐忧。平生不缀于朝行，一旦忽联于禁路。理财用初无长策，谓献纳宁有谠言。不然而责以外庸，望其后效。则造化之所施者已厚，而心志之自揆者甚明。资戆愚，固难于应变；筋力勃窣，不可以守边。与其贪位慕禄无补于事功，孰若度德量力稍安于分守。而况数月之内，百病交攻。旧脾疾已极于呻吟，近左臂亦为之缓弱。不堪任重，立见旷官。欲望朝廷，特赐敷奏。收还成命，庶安愚分。所有权户部侍郎恩命，某未敢祗受，须至申闻者。
 【《永乐大典》卷七千三百三「郎」字韵，页二十上引「曹彦约昌谷小集」。(影印本第七十二册)】 
　　上宣抚吴待制札子
所幸大贤鼎来旦更，素辱知遇。必能扫清丑虏，庇庥后进。
 【《永乐大典》卷一万八百七十六「虏」字韵，页九上引「曹彦约昌谷集」。(影印本第一百七册)】 
　　辞免宝章阁学士知常德府公札子
某昨为新除宝章阁学士，事体太重，及筋力不逮，不可以任常德一郡之寄。且奏且申，已两具免牍，未拜俞允之命。岂不知荐扣天阍，屡违播告，干犯稠迭，实为有罪。若使常德尚是待次，亦且冒昧拜命。俟到田里，然后有请。缘此郡久阙正官，已办迓吏，相距三千里，未能体悉此意。除命一传，必须遣发就道。阙报不及，岂不浪费。至此而后辞之，亦云晚矣。若谓已除之职，不可复镌，已与之郡，不可复改，则又有近事之可明也。某昨于嘉定十二年蒙先帝擢，以宝谟阁待制知成都府，又改知福州。后因节次辞免，即蒙改除集英殿修撰，提举亳州明道宫。所以如此，则以新权户部侍郎未曾祗拜。事适其宜，无嫌反汗。今某新除兵部尚书，亦是未曾祗拜。只以某宝谟阁直学士旧职养痾山林，何所不可。若未欲使之绝禄，赋以外祠。券外之得，尤为过分，较之负乘致寇为有间矣。昔真宗皇帝朝从臣有年老请郡者，大臣以为若与一郡，必无干济。稍有论奏，又须移替。恐其所至席不暇暖，遂奏委以留台。上乃然之，载之宝训，此某之所已读者也。祖宗爱惜州郡，事力如此，可以为法。敷奏而施行之，不胜幸甚，须至申者。
 【《永乐大典》卷一万九百九十八「府」字韵，页九下引「曹彦约昌谷集」。(影印本第一百九册)】 
　　祭晏子中文
呜呼晏公，有满中尊主之学，而一斑不及窥；有出类济时之略，而一筹不及画。入太学列诸生而天下高其行，仕州县执吏鞅而善类称其德。不表襮以近名，不媕婀以塞责。本之以师友，辅之以简册。使之谋王体而断国论，犹将铭旗常而摐金石。试一邑未竟而亟止，主造化之命者，不几乎失职矣？我之识公，匪以门地。我之敬公，匪但亲契。嘉定改元，更化大议。冠带桥门，旁观窃睨。一言不合，罪且立至。西垂幕府，摩肩属袂。坐视边琐，恬不介意。矧乃谗言，青蝇可畏。公于此时，不为身计。拜书阙下，直言无讳。匹马剑关，视若平地。彼谤自生，我心无媿。适于此时，合臭味。遂定姻好，遂托后嗣。期公寿考，可以永庇。梁木遽坏，吾将安恃。我老且病，身其余几。仅有余息，无复生理。匪才志墓，义不可已。公有潜德，百未一指。慨锦城而论别，矧南浦犹属耳。谓后会之可期，而九原之不可复起矣。知丹旐之将举，渺相望于一水。顾筋力之不逮，非倚老而杀礼。地既远而奠薄，极酸寒之可鄙。临风遣介，泪落竟趾。尚享。
 【《永乐大典》卷一万四千五十六「祭」字韵，页十二上引「曹彦约昌谷集」。(影印本第一百四十七册)】 
　　祭许定夫文
饵而受其弊乎？孰与之囊橐而曲为之庇乎？不然，何其招忧之速，而取祸之駃也。失定夫而边事以宁，尚可媿也。死定夫而边事莫测，益可畏也。堂堂中国，天子明叡。宝庆纪元，今方改岁。羣心望治，制阃是恃。一夫作难，前功尽废。哀今之人，中无定计。成败立论，若眩若醉。闵定夫之屈，百不一二。洗垢索瘢，其众如猬。时乎选才，固已不易。得才而用之，弃如唾涕。弃不足道，更欲文致。臆决附和，谁与为地。此余闻定夫之事，既已短气。而忧端及国，又鉴寐之不置也。灵舆来归，官守所系。遣子代奠，倾写胸次。一则念旧，一则论世。当暑作寒，助我凄厉。尚飨。维宝庆元年，岁次乙酉，四月辛卯朔，中大夫、试尚书兵部侍郎兼同修国史、实录院同修撰曹某，谨遣子士况，致祭于制置镇抚都承待制许公之灵。呜呼定夫，守边而不得行其志乎？将立志大锐而适为之累乎？岂他人倡之而适遭其际乎？将有所忿嫉而反激其恚乎？岂事势事不可而尝试之乎？将逆知其然而不避乎？谓中原之可复者孰首议乎？举吾国以听命而犹曰请吏乎？岁衣食于我者宁有既乎？倏疾视其上而无忌惮者彼何意乎？孰吞其
 【《永乐大典》卷一万四千五十六「祭」字韵，页十二下引「曹彦约昌谷集」。(影印本第一百四十七册)】 
　　祭刘仲明文
维开禧二年，岁次丙寅，正月癸未朔，十一日癸巳，具官曹某谨以清酌之奠，致祭于混庵居士刘公之灵曰：我与居士，如桴遇舟。生不同姓，居不同州。相望亲党，若瓜若葛。夤缘会同，其实契阔。我年未壮，我学未多。有二三子，与我相过。居士谓我，子来近我。有寺莫栎，修洁亦颇。我往从之，寒暑再更。情谊相与，间不容声。我游四方，我居苫块。我家村落，我官远外。慰我寂寥，问我穷愁。别久不见，贻书置邮。人或称之，二人臭味。居士云然，我亦自谓。二十余年，手足弟兄。有财共享，有田共耕。我赴豫章，会我览胜。欢笑未终，好语是赠。日落棹发，举酒一觞。江阔岸激，戒我夜航。执别几何，言犹在耳。孰駃其驱，一病不起。讣音初传，魄丧胆寒。吏有常鞅，哭不近棺。今我来思，宅兆卜日。望柩江干，风动萧瑟。述行何人，次对贰卿。托铭何人，史馆着庭。后嗣奚观，观此杰作。我言赘庬，愧彼笔削。有酒有殽，匪旨匪嘉。以奠以告，涕泗如何。尚飨。
 【《永乐大典》卷一万四千五十六「祭」字韵，页十一下引「曹文简公集」。(影印本第一百四十七册)】 
　廖行之：《省斋集》十卷
廖行之，字天民。衡州(湖南)人。宋绍兴七年(一一三七)生。淳熙十一年进士。淳熙十六年(一一八九)卒。四库馆臣自《永乐大典》辑《省斋集》十卷，《附录》一卷。
现存《永乐大典》录：
廖行之诗 【四条】 　廖行之省斋文集 【二条】 
廖行之省斋集 【二十四条】 
以上共三十条，馆臣漏辑者九条。
　　 【野花】 
草木送春归去后，山花种种自然开。略无醉倒游人至，自有交情戏蝶来。日暖欲令纷锦绣，风和未遣委莓苔。清幽浑绝嚣尘态，应遣青阳恨莫陪。
 【《永乐大典》卷五千八百三十八「花」字韵，页六下引「廖行之省斋集」。(影印本第六十一册)】 
　　 【落花】 
　　　其一
春深处处有花妍，已觉春工兴浩然。投晓凭栏枝上看，飘零赢得舞容翩。
　　　其二
花枝春老不禁寒，一夕狂风到尽栏。飞尽繁红委苔径，明朝犹作锦茵看。
　　　其三
芳心都付蜜纷披，薄恨狂蜂有底知。红雨一番春事罢，绿阴谁把酒杯持。
 【《永乐大典》卷五千八百三十九「花」字韵，页七下引「廖行之诗」。(影印本第六十一册)】 
　　代刘守到任谒社稷文
某蒙恩假守，初见吏民。惟社稷郡之本也，具礼祗谒。将正始崇本，凝神之休，以惠远俗。非曰举故事而已，神其相之。
 【《永乐大典》卷二万四百二十五「稷」字韵，页四下引「廖行之省斋集」。(影印本第一百八十四册)】 
　　始阅祭主兵之神文
维年月日，具官谨奉酒牲，昭告于巴陵县尉司主兵之神。尉典县兵，讨治而搜练之职也。习安寖久，因恬弗省。夫教民即戎，先圣格言。而安不忘战，亦有猷训，儒者宜不鄙也。是用卜孟秋初吉，躬金鼓、旗物、戈矢之事，精其已能，而督其未劝。以无负分职之意，不敢不勉。惟尔有神，阴相右之，使备缮威振，凛然如山林之伏猛兽。折冲制胜，成于整暇。里闾安靖，奸宄消弭，神之功也。于事之始，不敢不告。
 【《永乐大典》卷二千九百五十「神」字韵，页十八上引「廖行之省斋集」。(影印本第三十七册)】 
　　祭唐孺人文
呜呼，夫人有子，起家为儒。夙飞英兮士林，徯发轫兮天衢。而夫人年登七秩，宾敬于夫。德鸤鸠兮一视，辑 【闰】  【闺】 陶母兮焉诬。将彤管兮流芳，贲青简兮特书。某辱贤子之友兮，且尝拜兮踌躇。敬寓诚于一奠兮，抑无媿于诔诸。壶兮温如。谓上寿兮则宜，惨风树兮云胡。倾前冈兮协卜，觇丹旐兮临途。莽州里兮惋嗟，凄行路兮欷戏。呜呼，夫人身贤兮子俱，弥昌大兮门闾。噫方进兮未果，
 【《永乐大典》卷一万四千五十「祭」字韵，页十下引「廖行之省斋集」。(影印本第一百四十六册)】 
　　祭宋恭人文
夫人家道之纯，阃政之令。族姻是孚，顾如它人，匪闻则罄。莫罄于闻，而得其人，嗣有令闻。惟嗣则贤，本诸夫人，其贤益信。母贤嗣俱，宜天所相，俾寿而庆。曾谓斯年，弗登五纪，天奚若命。先民有云，常予善人，云胡弗证。昔夫人之行，从子 【官】  【宦】 游，气与春竞。及夫人之归，西风号秋，凄其悲临。行路之人，犹窃伤惋，有泪盈瞬。矧惟鲰生，游贤嗣间，风昔所敬。哽呛奠斯，匪曰酒肴，有言莫尽。
 【《永乐大典》卷一万四千五十「祭」字韵，页十三下引「廖行之省斋集」。(影印本第一百四十六册)】 
　　再祭宋恭人文
，于是蔼芳猷于古，先没微礼。惟昔诸人，皆具淳美。回光返照，何过不弭。幸同寃亲，各生欢喜。尊道贵德，利益无比。天尊大慈，泽无不被。食施有尽，法施无已。随果受生，咸如教旨。魂兮有灵，愿鉴斯诔。呜呼夫人，始从子于袁越，归葬于五马之原。俛仰春秋兮，荣哀具焉。昔葬鲁之孟母，亦仕齐而复还。惟安于平生之故，信有子之能贤。夫人其踵
 【《永乐大典》卷一万四千五十「祭」字韵，页十三下引「廖行之省斋集」。(影印本第一百四十六册)】 
　卫泾：《后乐集》二十卷
卫泾，字叔清，初号拙斋居士，晚号西园居士，又称后乐居士。华亭(江苏)人，徙居昆山。宋淳熙十一年(一一八四)进士第一。开禧官至中书舍人、参政知事，封秦国公。宝庆二年(一二二六)卒。谥文节。四库馆臣自《永乐大典》辑《后乐集》二十卷。
现存《永乐大典》录：
卫后乐先生集 【三十九条】 
以上三十九条，馆臣漏辑者十四条。
　　召试馆职策
问：国家规画长策，思救武功，综核庶政，尽革平世具文之习，将以恢王略而饬戎备。敢问今之急务，孰缓孰切。夫建事以择材为本，经武以强兵为先，调度以裕财为难，储庤以足食为重。朝廷议论所及，皆已次第举行矣。荐举之诏，首加于将帅之选，又及于文武小大之臣，不知可以博尽羣材否乎？或谓介冑之所长，搢绅之论岂能尽谂其优劣；下僚之寒滞，而上官之荐进未免有所遐遗。则将何以 【闻】  【开】 抡材之路欤？中都简试，严良家之选；诸路招募，广效用之额；徒隶起戍，收勇敢之士；不知可以增儆军实否乎？或谓选汰子弟，拘于等则之不齐，至反遗其技艺。招刺新兵，虽可充尺籍之数，而仓卒岂容责其练习。适戍征行，动为民扰，安能使之循纪律而用命。则它何以为整兵之计欤？军须供亿，支费寖广，常赋不可辄加矣。置国用参计之司，以核天下之财；广鬻爵度牒之数，以为权宜之策。不知可以佐调度之 【之】  【乏】 否乎？然州郡私其所入，未必以出纳之实上闻。或迫之大急，必至并缘为欺。恩命优于旧比，而应令者殊鲜。异时劝诱不至，宁免敷抑之病，则裕民之道本末犹有当讲者欤？通融常平，以济转输之不给；分委和籴，以为蓄积之先具；不知可以实塞下之备否乎？然官吏苟且目前，增补不能以足脱，若小歉荒政，何所倚赖？近甸籴数太多，商贾辐凑，逐利一时虽可办集，民间能无续食之忧。则足食之方，先后犹有可虑者欤？伊欲使时材奋兴，而有适用之实；王师精锐，而有必胜之形。版计周裕而源流无壅，兵食充羡而公私无害。子大夫当有深长之思，以裨今日济时之略。其详陈之，将以复于上。
 【《永乐大典》卷二万四百七十九「职」字韵，页二十三上引「卫后乐先生集」。(影印本第一百八十五册)】 
　　宇文虚中女赵恬妻宇文氏赠安人
尔父以忠徇国，(户乙)于当路，汔罹异域之祸，朕固褒表之矣。尔夫缘坐，尤非其罪。慨念百年之久，甫还七品之阶。追畀命封，适从夫爵。灵兮不昧，歆我恤章。可。
 【《永乐大典》卷二千九百七十二「人」字韵，页十八上引「卫后乐先生集」。(影印本第三十九册)】 
　　国信所寄班祗应排办国信所礼物赵大雅改名飞英应办人使到阙十次转修武郎制
邻使来庭，礼有常度。尔尝执事，第劳应格。俾通一阶，是为优赏。思所以称此哉！可。
 【《永乐大典》卷七千三百二十六「郎」字韵，页八下引「卫后乐先生集」。(影印本第七十二册)】 
　　江淮宣抚司契勘王康源当王师吊伐之初能背戎向华为首率众捕杀海口巡检夹古阿打并副巡检夹古尚叔忠愤可嘉今欲各与补承节郎制
朕兴北伐之师，慰遗黎之望。尔等率众效顺，背戎向华。斩虏来归，载嘉忠愤。锡之命秩，尚勉后图。可。
 【《永乐大典》卷七千三百二十六「郎」字韵，页十九上引「卫后乐先生集」。(影印本第七十二册)】 
　　太中大夫集英殿修撰知隆兴军府事兼管内劝农营田使主管江南西路安抚司公事马步军都总管施康年特授宝谟阁待制依前官职制
五材谁能去兵，方饰临边之备；八柄爵以驭贵，爰疏进律之恩。矧候对之清班，缀内朝之近侍。式攽书赞，庸示眷怀。具官某德宇粹温，器资方重。宪台谏省，风采凛然。农扈宰僚，声称藉甚。比厌承明之直，往分帅阃之雄。属疆埸之多虞，选戎徒于诸道。简稽有法，期会靡淹。兹峻陟于华联，示宠褒于良翰。虽义存体国，初何意于论功；然赏不踰时，庶闻风而知劝。祗承新渥，益懋远猷。可。
 【《永乐大典》一万三千五百六「制」字韵，页十七下引「卫后乐先生集」。(影印本第一百三十九册)】 
　　后省令史孙德显修文林郎制
系日之书，自朕綦服，迄于嘉泰之初元。奏篇来上，奖录儒猷。尔祗事其间，名与赏籍。俾进一阶，于以示信。勉而共恪，称我思华。
 【《永乐大典》卷七千三百二十三「郎」字韵，页二上引「卫后乐先生集」。(藏上海图书馆)】 
　　通直郎通判隆兴军府兼管内劝农营田事史定之特授奉议郎制
朕饬备二边，募徙诸道。尔以名门之彦，佐治帅阃。简稽有法，期会靡愆。有司第劳，进官一列。益加懋勉，以称恩华。可。
 【《永乐大典》卷七千三百二十四「郎」字韵，页六下引「卫后乐先生集」。(藏上海图书馆)】 
　　祭朝请大夫权知广德军兼管内劝农营田事袁君儒文
呜呼，惟公之生，懿美具全。惟公之望，举世莫先。实众芳之所宗，蔚佩兰而握荃。学该羣玉之府，文流万斛之泉，射策君门，礼乐三千。剀切当乎帝心，姓名炳乎魁。游亨衢兮掉鞅，骋逸驾兮加鞭。或出宣于德意，或入缀于班联。上兴嗟于见晚，俾参谋于政权。于是雷域中以鼓元气，泽天下而涨洪源。甫究功业之绪余，终乐山林之静便。此特公之已试，亦万口之所传。至于位不自骄，明不自专。傲纵之习，一毫尽捐。抑又公履行之粹妍。礼贤下士，拔茅茹连。温温其容，侃侃其言。抑又公德量之渊。驭吏束湿，治民烹鲜。视弱弗陵，有贫必怜。抑又公趣操之仁贤。呜呼哀哉，天不慭遗，莫返逝川。梁木 【壤】  【坏】 而哲人萎，悲者风而惨者，人莫不惊嗟而悼痛。孰知公淡然之灵，悟人生幻化之理，而安之于自然。某世家托契，几数十年。受知之始，祢鹗翩翩。企周衮之再归，忽雷剑之遽僊。孰知予悲，涕泗洏涟。属拘印绂，奔走莫缘。敬一奠于生刍，写哀诚于此编。冀英灵之如在，尚垂鉴于勤拳。呜呼哀哉。
 【《永乐大典》卷一万四千四十九「祭」字韵，页十一下引「卫后乐先生集」。(影印本第一百四十六册)】 
　　祭沈尚书母太夫人文
温温淑德，肃肃令仪。鞠育大贤，义均母慈。孝哉文昌，子职是祗。列鼎而养，承颜以怡。恩封狎至，有烨其辉。谓宜百年，介以寿祺。云何不吊，逝莫追。生荣死哀，靡人不思。巍巍北堂，瞻言孔悲。一觞酹奠，千里寓词。
 【《永乐大典》卷一万四千四十九「祭」字韵，页二十二下引「卫后乐先生集」。(影印本第一百四十六册)】 
　　附录
　　　门生林子燕祭卫 【经】  【泾】 文
呜呼，公之盛名，踰四十年。企众目以同瞻，如明星之丽天。徒觌辉而起敬，孰知中之所存。惟我公之纯懿，愿安得而名言。但见夫忠于事君，孝于奉亲。旁友乎兄弟，内睦乎闺门。听谋猷而纚纚，挹色笑而温温。首羣彦于淳熙之际，赞洪钧于嘉定之元。耸四方之壮观，兹盛世之才难。伟君子之间生，固众美之备全。若德心之广大，于一节而可观。人之常情，多以贵而忽贱。公之素志，每乐善而忘尊。谓太平之基立，实皆在于得贤。繄等级之相因，犹诗咏于南山。吉人多，则助之而益壮；士习卑，则承之者弗坚。故公之于 【土】  【上】 也，养其气则惟廉隅之护，广其求则无左右之先。笃于守义者，挽之而恐后；乐于赴功者，推之而使前。苟片善之足来，必兼收而靡捐。嗟贱子之何知，亦两尘于荐员。念甲申之初岁，得晋拜于台躔。荫名园之嘉木，衎潭府之宾筵。悼日月之既除，苦鱼鴈之难传。何音容之不可复见，同松江之逝川。聆凶讣以惊惋，涌涕泗而然。盖兴怀于公道，宁独感于私恩。属官守之所縻，欲奔恸而无缘。抆清泪以一洒，寄纯忱于九泉。呜呼哀哉。
 【《永乐大典》卷一万四千五十四「祭」字韵，页七下引「卫后乐先生集」。(影印本第一百四十七册)】 
　　　门生林孝闻祭文
呜呼，洪惟我公，英特间生。玉质金相，隽发妙龄。本本元元，圣学是承。对策丹墀，伟论铿鍧。帝览兴嘉，擢冠羣英。升华册府，养望着庭。韬涵益丰，芬郁天京。晋济郎宿，出驰使星。政条井画，吏胆霜凝。载笔螭坳，凛然直声。张殊邻，抗节莫婴。值权奸之擅朝，纷佞习之颓倾。屹底柱于中流，世皆醉而独醒。保十年之靖退，垂千载之芳馨。俄分符而起废，旋趣觐以留行。罄论思于法从，日启沃于皇明。愤政柄之下移，忧国势之抢攘。赞神谟于密勿，肃天宪而扫清。遂参秉于枢机，公道仆而复兴。振周纲于既解，调汉瑟于当更。起故老于闲放，拔茅茹而汇征。斥朋邪于荒裔，屏豺虎之纵横。息边陲之鼓鼙，苏夷夏之生灵。转愉 【怢】  【佚】 于憔悴，变凶札为丰登。何谗巧之败类，贸白黑于青蝇。竟勇退于急流，适绿野之幽情。徯司马之再相，霈霖雨于寰瀛。胡梁木之遽摧，俱失声而涕零。呜呼，材生世而实难，患无位与其名。既蚤着于伦魁，复致身于显荣。然而材不得以尽用，道不能以大亨。卒赍志于九原，莫致诘于杳冥。岂泰少而否多，天未欲致乎升平。顾遐陬之末学，蚤栖迹于崇闳。门登龙而慕李，表荐鹗而惭衡。御厚恩而莫报，悼本志之无成。闻凶讣而长号，惨心折而魂惊。盍素车而奔赴，怅箴守之萦。聊奉刍于繐幄，阻执绋于佳城。凭浮云以寄哀，彻幽恨于泉扃。呜呼哀哉。
 【《永乐大典》卷一万四千五十四「祭」字韵，页八上引「卫后乐先生集」。(影印本第一百四十七册)】 
　　　学生王遂祭文
呜呼，国之方兴，必有伟人。秉其全德，作我宗臣。时有显晦，道无诎伸。清名不朽，以终其身。若昔盛治，是惟干淳。笃生贤才，如气之春。首冠多士，仁义是陈。玉立扬休，照映搢绅。疾视幸权，不啻尘。十有三年，高卧海滨。国事日非，公始蹙颦。起佐先皇，大化更新。拔凶去邪，偃武息民。众正朋来，裔夷率宾。为政数月，治效翕臻。翩然引去，深衣角巾。自潭牧洪，易镇于闽。大体既举，小物毕亲。云油雨沛，卷藏若神。岂期介然，忘世疾呻。后乐之志，与范则均。衮冕当朝，黄发是询。武公寿考，咸倚告辰。栋坏梁颓，天胡不仁。明哲匪解，古训式遵。终始不瑕，一德之纯。某蒙恩再世，更托昏姻。奖拔期待，绝出等伦。藐然孤露，蒙难离屯。撰屦虽疏，奏记尚频。及兹殄瘁，百赎无因。平生之诲，在耳谆谆。不敢辱知，维以自珍。千里来讣，涕泪酸辛。写心以辞，式号苍旻。
 【《永乐大典》卷一万四千五十四「祭」字韵，页八下引「卫后乐先生集」。(影印本第一百四十七册)】 
　　　学生汤仕龙祭文
呜呼，文敷国华，炳炳璇魁。政贰国均，煌煌上台。光翊四朝，粹节材。虞廷股肱，汤鼎盐梅。时龙六飞，安否问裴。期咨黄发，忠论天回。一鉴遽亡，帝曰伤哉。昕朝辍视，厥典恩该。镂勋青琬，勒休兰台。忆昨桐郡，衮绂斯来。迎以彩衣，铃合徘徊。悲欢倏异，木坏山颓。呜呼，丹旐扬兮素车推，苍黎惨兮衷肠摧。玉棺飞兮游钧天，宝带寒兮生晓埃。瞻灵綍兮莫攀泣，诔斐辞兮遥写哀。
 【《永乐大典》卷一万四千五十四「祭」字韵，页九上引「卫后乐先生集」。(影印本第一百四十七册)】 
　　顾然祭卫 【经】  【泾】 文
兮谩桥公之奠，百韵兮无张籍之诗。风萧萧兮灵来下，哀诚寓兮此辞。尚享。维公勋在社稷，而身遂勇退；名动蛮貊，而天不慭遗。能言之士，类皆失声慨叹，发为哀诔，而重为天下惜之。然也何庸乎赘辞。独其怀感遇之私，丧师资之益，然则不能自己于言，而庶几乎写其深悲。然少且贱，仰蒙眷知。略金铉之鼎贵，许玉树之焉依。既开明于颛蒙，亦屡缓其阽危。娅使之蝉联，顾衰宗而惠绥。身九陨以莫报，徒佩德以沦肌。呜呼哀哉。公嗜读书，惄如调饥，犹司马公退居洛师。晨窗夜灯，精力为疲。然侍席下，稛载而归。言皆在耳，云胡勿思。然困场屋，公怜数奇。犹富韩公，念段魏时。书来谂我，榜帖曷遗。媿文人厚，如诏其儿。岂料墨妙，绝笔于斯。呜呼哀哉。后乐堂空，西园露滋。公固厌乎浊世，归太虚兮骑箕。今安仰兮安放，痛梁坏兮山颓。涕如川兮心折，路杳冥兮莫追。牲瘠兮一簋，酒薄兮盈。只
 【《永乐大典》卷一万四千五十四「祭」字韵，页九上引「卫后乐先生集」。(影印本第一百四十七册)】 
　度正：《性善堂稿》十五卷
度正，字用卿。合州(四川)人。宋绍熙元年(一一九○)进士。官至礼部侍郎。《宋史》卷四二二有传。四库馆臣自《永乐大典》辑《性善堂稿》十五卷。
现存《永乐大典》录：
度正性善堂集 【二条】 　度正性善堂稿 【八条】 
度正性善堂草稿 【二条】 　《周濂溪集》引 【一条】 
以上共十三条，馆臣漏辑者一条。
　　书濂溪目录后
正往在富沙，先生语及周子在吾乡时，遂宁 【传】  【傅】 ，则亦见于《家语》《孔丛子》等书而不废。正今之备录此篇，其意亦犹是尔，学者其亦谨择之哉。嘉定十四年六月二十有八日，后学山阳度正记。耆伯成从之游，其后尝以《姤》说《同人》寄之。先生乃属令寻访，后书又及之。正于是求周子之姻族，与夫当时从游于其门者之子孙。始得其《与李才元漕江西时慰疏》于才元之孙，又得其《贺傅伯成登第手谒》于伯成之孙，其后又得所序彭推官诗文于重庆之温泉寺，最后又得其在吾乡时所与傅伯成手书。于序见其所以推尊前辈，于书见其所以启发后学，于谒于疏，又见其所以荐于朋友庆吊之谊，故列之遗文之末。又得其同时入往还之书，唱和之诗，与夫送别之序，同游山水之记。亦可以想象其一时切磋琢磨之益，笑谈吟咏之乐，登临游赏之胜，故复收之《附录》之后。而他书有载其遗事者，亦复增之。如近世诸老先生崇高其学，而祠之学校。且记其本末，推明其造入之序，以示后世者，今亦并述之焉。正窃惟周子之学，根极至理，在于《太极一图》。而充之以修身、齐家、治国、平天下，则在《通书》。吾先生既已发明其不传之秘，不言之妙，无复余蕴矣，其余若非学者之所急。然洙泗门人，记夫子微言奥义，皆具载于《论语》。而夫子平日出处粗
 【《永乐大典》二万二千五百三十六「集」字韵，页十七上《周濂溪集》引「度正」。(影印本第一百八十八册)】 
 
　吴泳：《鹤林集》四十卷
吴泳，字叔泳，号鹤林。潼川(四川)人。宋嘉定元年(一二○八)进士。《宋史》卷四二三有传。四库馆臣自《永乐大典》辑《鹤林集》四十卷。该集提要称：「放佚之篇什尚伙。」由此可知，漏辑的篇章，多为馆臣所「放佚」。
现存《永乐大典》录：
吴泳鹤林集 【四百六十四条】 
以上四百六十四条，馆臣漏辑者四百条。
　　城上乌
尔何不向别处栖？东飞 【日白】  【白日】 闾里常，睠睠忠言主人告。所生八九子，赖有三雏成。两雏连樯去，一雏闻弦惊。往来城头蹔栖止，旭日又恐东方明。足，南飞有树枝。翔空中不欲堕，逋尾又向城头归。城虽高，人亦好，三匝重来屋边遶。不缘啄鴈稗，不为唼凫藻。鸦鸦唾
 【《永乐大典》卷二千三百四十六「乌」字韵，页七上引「吴泳鹤林集」。(影印本第二十五册)】 
　　羽林郎诗
汉家官兵名羽林，臂鹰走马长楸阴。选填并隶光禄籍，宿卫日费司农金。遥闻虏骑前犯塞，六部良家人不耐。黄须儿战邺下军，白袍兵劫花门寨。义军转阃无已时，就令虏得名王归。封侯起第豢醲赏，仍是汉殿前孤儿。
 【《永乐大典》卷七千三百二十七「郎」字韵，页十七下引「吴泳鹤林集」。(影印本第七十三册)】 
　　送鲜于帅
　　　其一
载锡珪符起伏龙，遄提小队出南中。军容倒海鲸波息，旗采吹云蚓瘴空。但倚硕才为保障，仍开诚意接兵戎。渡泸已觉秋风晚，争看筹边第一功。
　　　其二
时事牵连卒未休，三边烽火又惊秋。养鹰未得鹰扬力，豢虎终怀虎视忧。面势只缘前局误，肘方合向古人求。玉关不是无兵守，上策人心要急收。
　　　其三
忆昨行台再见时，恍兮涪水送将归。手神比旧微加瘦，道力于今转觉肥。赖有一灯标日指，曾无寸草报春晖。孔门独立成何事，秪舞风雩咏浴沂。
 【《永乐大典》卷一万五千一百三十九「帅」字韵，页四下引「吴泳鹤林集」。(影印本第一百六十三册)】 
　　稷神祝文
惟《诗》之《载芟》曰：「春祈社稷。」所以重农事之始也。方春东作，田薿薿，而神实敏地之生。国有令典，吏敢不虔。谨洁牲且币，以致祭于神。惟神克相，惠绥此民，俾物无疵疠。则吏与民拜神之德。
 【《永乐大典》卷二万四百二十五「稷」字韵，页四下引「吴泳鹤林集」。(影印本第一百八十四册)】 
　　祭陈司业文
罔之生而无所树立，则为凡民。溘然死而无觉知，则为偶人。子少敏悟，八窗洞明。或谂其梦为物中之象，或指其顶为天上之麟。所以慧根含海气之秀，高第揭斗杓之明。纔下玉几，径参慈湖，磨明德之镜，澡濯灵渊之珠。绍闻徽言，密受正印。心之精神，只此谓圣。大无理之不烛，细无疑之不莹。俯以习于乡，仰以仪于朝。凛冰柱之屹立，懿玉音之孔昭。道则甚高，时不吾以。俗学熏骨，危言入髓。鸣丹凤于燕雀之坛，奏黄锺于筝笛之耳。亶一意以孤行，羌众兆之所弃。绍定不合，端平不容。至嘉熙而三黜，信吾道之冥穷。非不知蹇蹇之为患，容容之多福。然委厥美以从容兮，又非君之所欲。摄提转而屈子乘鹥，单阏逢而贾生赋鵩。虽运会之偶然，抑生民之无禄。夫执袂掺掺，笑言晏晏。别子苕溪，是假聚散。昭昭白日，杳杳长夜。祭子宝幢，是真代谢。胡象山之嫡孙，不两载其就萎。广微已矣，子又继之。予既为天下痛，又于尔家庭之私，而哭之悲。大道之行，老老幼幼。母不哭子，老不哭少，夫何鹤发之亲，连送二男之柩？此予所以长嗟而永悼也。虽然，朋友之谊，死生不分。昔之所欲讲焉而未定者，今说子，子不知。昔之所欲辩焉而不力者，今呼子，子不闻。呜呼天乎，盍起之死，而细与商论乎？斯文尚飨。
 【《永乐大典》卷一万四千四十六「祭」字韵，页三十四上引「吴泳鹤林集」。(影印本第一百四十五册)】 
　　赐黄伯固辞依旧兵侍知隆兴抚安使不允诏
情生于文，岂不念天伦之爱；义重于死，而容辞王事之劳。
 【《永乐大典》卷一万三百九「死」字韵，页十一下引「吴泳鹤林集」。(影印本第一百三册)】 
　　赐洪咨夔以恙加乞予祠不允诏
凌霄汉之气节，英英有纫补造化之词章。亲政召归，忠劳炳着。朕以卿谔谔有
 【《永乐大典》卷一万四千五百四十五「着」字韵，页四上引「吴泳鹤林集」。(影印本第一百五十二册)】 
　　赐郑性之再上札子雷发非时乞出不允诏
左右厥辟，二臣共政。疑丞之任，止卿一人。所宜协心修辅，俾朕远德。上以迓续明命，下以治育羣生。见乔礼书，当虎观之清闲；正图修辅，拜龙墀之剀切。乃欲言归。
 【《永乐大典》卷一万四千九百十二「辅」字韵，页三十九下引「吴泳鹤林集」。(影印本第一百六十册)】 
　　赵希鉴降授承事郎制
敕：具官某。顷者州郡戍兵，相挻为乱，德安克敌，尤其甚者。尔为半刺史，摄承府事，不凑智略，以遏乱萌，遂使一城尽罹荼毒。汝纵不归死于司败，焉能免人尤哉？姑镌二阶，以警百慢。可。
 【《永乐大典》卷七千三百二十五「郎」字韵，页二上引「吴泳鹤林集」。(影印本第七十二册)】 
　　黄慥降授承事郎制
敕：具官某。谢安戒约子弟，无预人事；柳公绰训其子，不交幕宾。懿哉，士大夫家范也。尔竞爽而艺，撷华而新。纔入仕林，如利剑发硎，何可当其锐。侍亲西戍，声颇不佳。慥慥之言，溢于台疏。古人谓过则称己，是人子自称也。今乃使人缕数而历排之，岂不重贻亲羞哉？其上三阶，所以玉汝。可。
 【《永乐大典》卷七千三百二十五「郎」字韵，页二上引「吴泳鹤林集」。(影印本第七十二册)】 
　　陈秉权督办饷运授承直郎制
敕：具官某。从事独贤，诗人所以闵周大夫之劳也。尔为南循，纠掾典狱之外，又能督饷运，以济王师之缺，遏乱萌，以弭萧墙之患，亦可谓劳矣。进汝二阶，以劝能者。可。
 【《永乐大典》卷七千三百二十五「郎」字韵，页三下引「吴泳鹤林集」。(影印本第七十二册)】 
　　陈玠授承直郎制
敕：具官某。庆寿东朝，扬徽宝册。尔为台吏，庀职知班。奔走服劳，迄于成礼。先循一级，往懋忠勤。可。
 【《永乐大典》卷七千三百二十五「郎」字韵，页三下引「吴泳鹤林集」。(影印本第七十二册)】 
　　赵壹夫特授承直郎制
敕：具官某。黎人不恭，干我王纪。帝室之冑，幕府之宾，乃能鼓率官军与七十二人战贼，取鲸鲵而戮之，可谓勇于义矣。进秩一阶，用劝来者。可。
 【《永乐大典》卷七千三百二十五「郎」字韵，页三下引「吴泳鹤林集」。(影印本第七十二册)】 
　　徐献子特授承直郎制
敕：具官某。顷者宜城浅蛮慢防，侵我省地。官军辐凑，遂洗烟瘴而清之。尔以合浦法掾，与讨击之谋，幕府上功。何惜一官，不以华汝。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　赵与琼特授儒林郎赵寿欠夫特授承直郎制
敕：具官某等。惠阳戍卒啸凶，逼我清海。得吾威望重臣镇拊之，遄即底定。尔等同力合谋，措画堤备。迄成诛叛之功，亦可嘉矣。各进一秩，往服朕命。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　崔叔同特授承直郎制
敕：具官某。惠阳戍卒称乱，得吾威望重臣镇抚之，遄即底定。尔才业之懿，得于家庭。自新城纠曹，归赞机 【巾屈】  【幄】 。元凶就戮，汝与有功焉。特迁二阶，勉汝忠孝。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　邓闻礼特授承直郎制
敕：具官某。永丰盗平，朝廷第功行赏。以尔曾尉斯邑，殄歼渠魁，功不在下中等。特升二阶，勉服休命。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　水丘袤特授承直郎制
敕：具官某。楮币之折阅非一涂也，而伪会为滋甚。尔曩尉宣城，盗有伪造者，乃能悉力擒捕，以正典宪。既应赏格，朕何靳一官，不以旌汝。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　林充国特授承直郎制
敕：具官某。蛮徭负恃其险，突入省地，俘掠我民众。宜城守将分兵讨击。尔实董督运事，能使军有流钱，士皆宿饱，以成破贼之功。汝亦可谓有劳矣。进陟一级，以劝庶邦。可。
 【《永乐大典》卷七千三百二十五「郎」字韵，页四上引「吴泳鹤林集」。(影印本第七十二册)】 
　　吴似孙授从事郎制
敕：具官某。庆寿东朝，扬徽宝册。薄海外内，咸沐湛恩。况尔戚畹近属，可遗锡庆耶。特循二资，往服嘉命。可。
 【《永乐大典》卷七千三百二十五「郎」字韵，页六下引「吴泳鹤林集」。(影印本第七十二册)】 
　　王澜特授从事郎制
敕：具官某。三衢盗起，一方骚然。尔兄弟乡之富公耳，捐家财，募丁壮，同扞州城。以成官军破贼之功，朕岂一日忘于心哉。晋陟二资，非繇乡父兄之请也。益思靖献，裒对休光。可。
 【《永乐大典》卷七千三百二十五「郎」字韵，页六下引「吴泳鹤林集」。(影印本第七十二册)】 
　　汤巾复从事郎制
敕：具官某。《周书》以朋作仇为诬，汉法以奇请它比为罔。尔温文而理，孝友而忠。入仕二十年，靡所愆戾。而仇人胁权曲文，以内之公朝。虽例以赦，然共比者五十一人，尺书往还者一百十三纸，尔不以挂名焉。则益知其诬罔矣。涤以丹书，还之白璧。尚庶乎为全人也。可。
 【《永乐大典》卷七千三百二十五「郎」字韵，页六下引「吴泳鹤林集」。(影印本第七十二册)】 
　　赵夫降授从事郎制
敕：具官某。礼义廉耻，人之四维。尔为三泉郡幕，寇至则先去以为民望，非义也。己逃其难，而嗤郡将之死，非耻也。二维亡矣，其何以自逭于刑哉！姑小惩之，以警百慢。可。
 【《永乐大典》卷七千三百二十五「郎」字韵，页六下引「吴泳鹤林集」。(影印本第七十二册)】 
　　赵崇抟降授从事郎制
敕：具官某。间平以经术显，騊駼以才学闻。尔亦宗子也，不自谨饬，乃以私沽罔法，自丽于刑章。视二汉诸子，宁无愧乎？姑上一阶，亟图三省。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　赵崇夷降授从事郎制
敕：具官某。邑尉以慰安我民为职者也。尔吏于繁昌，弗自谨饬，而乃受馈而庇庸僧，罗织而挞罢吏。失职冒禁，嘻其甚矣。姑上一阶，尚曰中典。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　赵与强降授从事郎制
敕：具官某。令尉近民之官也，而尉于民为尤近。方湘潭盗起，尔不能督捕以尉安斯民，又昵比隅官而裒敛焉，其镌秩坐废宜矣。虽然刺举观其所主，彼司风宪者，既不能表羣吏，尚何以望人之廉乎？可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　陈宣子降授从事郎制
敕：具官某。出纳之吝，谓之有司。尔库氏以监临为职，视人攫金，恬弗之问，非惠奸乎？镌秩解官，尚曰宽典。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　叶寿昌降授从事郎制
敕：具官某。尔以刀笔吏补初品官。煽为贪风，控于吏议。始之下谨，后何以惩。姑夺一官，尚为宽典。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　陈伯贤降授从事郎制
敕：具官某。广东列戍山前，以备他盗。漕新州之粟以给之，旧比也。尔为佥幕，董督饷事，逗遛迁延，愆于期会。岂为公家忠计哉？姑小惩之，以谨慢令。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　唐若虚降授从事郎制
敕：具官某。以锦彩博健马，国家所以计军实也。尔解官家居，弗自谨饬，而造锦鬻银，以贻吏议。岂不有妨马政哉？姑镌一阶，允谓轻典。可。
 【《永乐大典》卷七千三百二十五「郎」字韵，页七上引「吴泳鹤林集」。(影印本第七十二册)】 
　　赵汝(彳淂)降授从事郎制
徒所辱，而径诉于庾台之下，尚何足语此哉？镌秩罢官，自取之也。可。敕：具官某。横逆之至于己，君子必自反而仁；狎侮之加于民，小人罔以尽其力。汝(彳淂)为
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　赵与才降授从事郎制
敕：具官某。鲁恭为中牟令，雉育其雏；仇览为蒲亭长，枭哺其母。尔宰新会，训导不纯。母讼厥子，反系其母，何用心逆人道也？朕甚痛之，其罢所居官镌一秩。可。
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　陈尧登降授从事郎制
敕：具官某。昔孙锡按山阳尉李宗，唐天子有云：「县尉，谓其能尉安于民。而今反伤民」，削其官。况尔吏于畿邑，弗务佐理。禁私铜所以救楮也，而忍于殃民；发常平所以赈饥也，而厚于丰己。尚何以任尉安之责乎？褫镌一阶，箫勺羣慝。可。
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　张爟降除从事郎制
敕：具官某。吏以贪勤民，为日久矣。朕嘉与士大夫更始。尔为衡阳郡幕，事无细大，悉以贿成。何奉吾诏不虔耶？其镌二阶，毋怠三省。可。
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　王立文降授从事郎制
敕：具官某。夏之天吏，以逸德为罚；商之官刑，以淫风为首。尔为州司寇，勤恪奉公之日少，狎昵燕私之时多，能不自丽于罚乎？镌之二秩，尚曰轻典。可。
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　韩楘降授从事郎制
敕：具官某。叔鱼鬻鄐田之狱而挻灾，魏舒辞梗阳之狱而弭谤，狱之不可以贿决也如此。尔为建宁李掾，官以能称，而乃商财赇之重轻，变狱情之曲直。独不思大命之所关乎？姑镌二阶，尚谓轻典。可。
 【《永乐大典》卷七千三百二十五「郎」字韵，页七下引「吴泳鹤林集」。(影印本第七十二册)】 
　　赵崇侪降授从事郎制
敕：具官某。吏以贪勤民久矣。朕方嘉与士大夫更始。尔为州从事，不能佐良二千石共宣德意，而乃狃敝习，控于吏评，其何以赞察方国哉？褫所居官，仍镌二秩。尔其退自省循。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　曾谠降授从事郎制
敕：具官某。古先圣人，谨于庶狱。惟有司牧夫，罔非在中，所以克天德而重人命也。尔谠为永嘉纪纲掾，郡有大狱，命汝鞠之。不能阅实其罚，而至于失入不辜。若匪部刺史平反，则民冤矣。尔虽去官，其可逭罚？姑从轻典，仅镌二阶。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　林记孙降授从事郎制
敕：具官某。出纳之吝，谓之有司。尔暂摄库筦，弗谨攸司。吏盗白金，连及仆隶，监临者乌得无责？其上三阶，犹曰中典。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　任尚降授承事郎制
敕：具官某。绿衣黄里，国风所以伤卫；白华菅茅，小雅所以刺周。尔先朝疑丞之子，宜有典刑。而妾上僭，嫡失位，使人人得数其过于朕前，岂容庇汝哉？镌秩罢官，宜发深省。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　黄从龙降授从事郎制
敕：具官某。漕舟于汉，以给我襄州兵旧矣。尔奉制阃之命，督饷 【氵公】  【沿】 流。不劝诱招徕，而视资粮为己利。抑不思喉襟之地，有师万，登首山以呼庚癸乎？一阶之罚，薄乎云尔。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　赵波夫降授修职郎制赵崇仇降授从事郎制
敕：具官某等。逸德之罚，着于夏书；徇货之刑，垂于商训。尔波夫尉于龙游，禔身弗谨；尔崇仇尉于瑞安，官弗廉。既冒二戒，各镌一阶。可。
 【《永乐大典》卷七千三百二十五「郎」字韵，页八上引「吴泳鹤林集」。(影印本第七十二册)】 
　　追官人朱复之复宣教郎制
敕：具官某。汉苏令发时，大夫无可使者。得盩厔令尹逢遣之，乃能办贼。尔以儒生，长子光泽。殄歼渠凶，上级以百数，多于尹逢矣。宜在封赏之科，而乃诒吏议。朕为之怃然，甄元阶，往服新命。可。
 【《永乐大典》卷七千三百二十五「郎」字韵，页十下引「吴泳鹤林集」。(影印本第七十二册)】 
　　梁成大降授宣教郎制
敕：具官某等。《虞书》之识谗说，本欲并生；孔氏之疾不仁，岂为已甚。傥人言之未息，斯邦宪之靡容。尔知孝起自名家，尔成大奋于寒畯。一落权门之网，数持诡道之评。混殽忠邪，颠倒黑白。地天不泰者十载，日月无光者累年。朕犹以曾为侍臣，姑用中罚。属台臣之交疏，谓司寇之失刑。遂镌两阶，复徙他郡。愚山在望，庶知省咎之方；恶水横前，尚戒怙终之习。可。
 【《永乐大典》卷七千三百二十五「郎」字韵，页十一上引「吴泳鹤林集」。(影印本第七十二册)】 
　　赵汝渠降授宣教郎制
敕：具官某。朕惟才者德之资也，而过于用其才，则咎之招也。尔武健而能，强给而敏。荐更三任，不出吴门。部使者知爱其才，而不知养其才。遂使度越法守，以抵于戾，尚何可逃其罚哉？姑褫一阶，毋怠三省。可。
 【《永乐大典》卷七千三百二十五「郎」字韵，页十一上引「吴泳鹤林集」。(影印本第七十二册)】 
　　郑仲度降授宣义郎张嗣良降授宣教郎制
敕：具官某等。邑古子男之邦也。过于才者厉民，短于才者病民，皆非岂弟之政。尔仲度长我雩都，能平寇盗，不为无劳矣。而虐用其民，未免胥怨，才累之也。尔嗣良累仕广右，来宰永丰，不可谓不知民情矣。而不自为政，受成他人，不才病之也。才者追思其功，尚可进用；不才者一坐软弱不胜任，则其羞甚于贪污。各镌一阶，思补二过。可。
 【《永乐大典》卷七千三百二十五「郎」字韵，页十一上引「吴泳鹤林集」。(影印本第七十二册)】 
　　朱诜降授宣教郎制
敕：具官某。畔官离次，国有常刑。尔顷宰盱眙，会有边祲。不候满替，擅离所部。外阃奏闻，未加显谪。兹乃复以任满转官为请，何诞欺如此耶？式镌一阶，俾迪厥训。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　赵时享降授宣教郎制
敕：具官某。高琼戒其子，「毋以势要而蕲进身」；欧阳修语其侄，「不可以荣显而思避事」。皆为人子侄守官法也。尔宗籍奋身，门荫入仕。端坐家庭而靡廪禄，营图荐举而班升朝。台议上闻，刑章难免。诗曰：「不稼不穑，胡取禾三百廛兮。」一阶之罚，尚何辞。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　王剡降授宣教郎制
敕：具官某。郡有丞贰，盖欲与我良二千石共理吾民也。尔剡曩宰畿邑，罔利渔民。治已亡状，尚安能康海沂以惠我民乎？其上一阶，毋怠三省。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　留元钧降授宣教郎制
敕：具官某。世禄之家，鲜克由先王之大训也。尔以相门之子，不自谨饬。典狱而亡敬色，居丧而有嘉容，谓之不由礼可也。其削一阶，以警二慢。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　白下起降授宣教郎制
敕：具官某。令尹子文三仕三已，色无喜愠，孔门称之。尔百里既不以治状闻，而长吏移之又不共命，粗厉见于词色，腼愧子文矣。姑示薄惩，庶期自讼。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　张本降授宣教郎制
敕：具官某。朕更化以来，亲擢台谏，所以廉百吏也。尔为赤县令，粗号修谨，以不贿闻。而乃使吏以贿，污我耳目之官，其轻吾朝廷矣。盍贬二阶，以示行法自近之意。可。
 【《永乐大典》卷七千三百二十五「郎」字韵，页十一下引「吴泳鹤林集」。(影印本第七十二册)】 
　　刘子澄降授承务郎赵楷降授宣教郎制
敕：具官某等。往者师向西洛，卒与虏遇。诸戍之士，犹未慭也。汝佐而长，不务持牢，而望风 【光】  【先】 偾，遂致师徒挠败，乌得无罪？可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　费观孙降授宣教郎制
敕：具官某。外铨之法，与东西审官院等。尔临邛老儒，晚得一邑。急于禄仕，不复审量而行。至部使者问之，有所弗暇。为贫固可悯也，废法其可贷欤？镌秩罢官，以存宪。可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　赵善镗降授宣教郎制
敕：具官某。敬事而后食，圣人所以语事君；不稼而取禾，诗人所以刺有位。尔为南平倅，甫见吏民，乃虚进于官期，欲剩縻于廪粟。即兹一眚，合议薄惩，其病恙废事，又不暇论也。姑上二阶，以警半刺。可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　于大遇降授宣教郎制
敕：具官某。李虞仲为西川判官，而以才佐贤；杨仪之为湖南支使，而以忠劝上。皆良幕府也。尔曩者佐幕金陵，无令猷以相，而长诡谋暴政，言者谓实汝赞成之。镌之二秩，尚曰轻典。可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　商灏降授宣教郎赵汝玖降授宣教郎制
敕：具官某等。吏以贪勤民，为日久矣，朕方与士大夫更始。尔身为字民之官，当以不贿闻。而乃狃于敝习，弗化厥训，其何以长予百里哉？褫所居官，仍镌二秩，汝其退自省循。可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　赵汝伋降授朝请郎史晞祖降授宣教郎制
敕：具官某等。邦国不空别驾之功，昔人所以识王祥之美也。尔晞祖倅道，尔汝伋倅衡，贰郡亡政，懈于其位。虽民贫国空而莫之问，岂不腼颜于祥哉！各镌一阶，以警二慢。可。
 【《永乐大典》卷七千三百二十五「郎」字韵，页十二上引「吴泳鹤林集」。(影印本第七十二册)】 
　　史弥厚降授承议郎赵与諲降授宣教郎制
敕：具官某等。汉之待遇吏，盖有一人誉之而召，一人毁之而去者，兹不为公也。尔弥厚曾宰常熟，尔与諲为令锡山，部刺史常以才举矣。逮夫仓储不实，泉货不流，部刺史复以亡善状劾。黜陟臧否，一付之外台，朕亦何心之有？可。
 【《永乐大典》卷七千三百二十五「郎」字韵，页十二下引「吴泳鹤林集」。(影印本第七十二册)】 
　　赵与迪降授修职郎制
敕：具官某。丞位高而逼，以嫌不任事，固非也。而乃职思其外，越受民词。至差弓兵追扰，迫细民于非命，如与迪者宁得无过欤？其上二阶，犹曰轻典。可。
 【《永乐大典》卷七千三百二十五「郎」字韵，页十四上引「吴泳鹤林集」。(影印本第七十二册)】 
　　郑景龙降授迪功郎张焕降授修职郎制
敕：具官某等。非功而获爵则爵轻，非罪而罚刑则刑亵。爵赏刑罚，国之大纲，不可不谨也。方盗发三衢，执俘献馘，功所当赏也。而景龙乃妄指私人，以攘其功，则爵及于非功矣。伤人及盗，法所当罪也，而焕辄罔平民以寘之法，则刑及于非罪矣。彼持幕议宰邑民尚如此，其何以得其平哉？各镌两阶，庶知自讼。可。
 【《永乐大典》卷七千三百二十五「郎」字韵，页十四下引「吴泳鹤林集」。(影印本第七十二册)】 
　　赵希降授修职郎制
敕：具官某。吏各有体。尔为邑簿正，乃与酒侣博徒，出入廛市。间且教其胥作匿名文状，失吏体矣。虽然，均田赋而不扰，理邑讼而适平。此上元簿故事也，汝何足以知之。其镌二阶，以三省。可。
 【《永乐大典》卷七千三百二十五「郎」字韵，页十四下引「吴泳鹤林集」。(影印本第七十二册)】 
　　赵崇贡降授修职郎制
敕：具官某。汉宗室子弟以酎金免国者，无虑数百，法不以亲废也。尔曩官长自请收籴，而乃三年不入，视我官物如弃如遗。盍议所以罚之，曰镌一阶。可。
 【《永乐大典》卷七千三百二十五「郎」字韵，页十四下引「吴泳鹤林集」。(影印本第七十二册)】 
　　赵汝与降授修职郎制
敕：具官某。张元素为景城户曹，清吏也，贼视之不敢执。尔仕于寿昌，司我仓庾。乃黩丙丁之货，致贻庚癸之呼，岂不误我戎事？其上二阶，尚为中罚。可。
 【《永乐大典》卷七千三百二十五「郎」字韵，页十四下引「吴泳鹤林集」。(影印本第七十二册)】 
　　陈梦升降授修职郎制
敕：具官某。举刺监司之职，黜陟人主之柄。尔为幕府上佐，一人之身而部使者以才举，以贪劾，朕惟使者之信而已。其上两阶，庶惩贰行。可。
 【《永乐大典》卷七千三百二十五「郎」字韵，页十四下引「吴泳鹤林集」。(影印本第七十二册)】 
　　赵诘夫降授修职郎制
敕：具官某。畔官离次，国有常刑。顷者鞑犯襄州，将薄荆渚。尔为镇官，效死勿去。吾无望乎汝也，寇未至而去诸，则朕将何赖焉？姑镌二秩，往发深省。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　顾孺采降授修职郎制
敕：具官某。僻在南海，远于朝廷，吏冒法抵禁为甚。汝一簿耳，贪酷之过，擢发不足以数。若据郡太守状，则当坐祖宗赃吏之法。削秩罢任，尚曰宽典。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵汝奭降授修职郎制
敕：具官某。狱，民之大命也。尔为纪纲掾，弗克清审，惟货其吉，长吏何赖焉？夺汝二阶，尚曰宽典。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵崇夙降授修职郎制
敕：具官某。岁歉则发廪粟以补，取常平良法也。尔为乐清簿正，不体州家德意，而利粜金，以营己私，犹为有仁心乎？姑示薄惩，毋忘深省。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵师淐降授修职郎制
敕：具官某。慢令圣门之所戒，荒政周官之所警。尔尉临湘，与民为近。有死于兵者，察寃视折，乃其职分。而旷历岁时，巧求避免，不几于慢且荒乎？镌秩罢官，尚曰轻典。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵崇泆降授修职郎制
敕：具官某。国家重民命，凡不得其死者，有审验，有聚检，谨之至也。建平有疑狱，尔为聚检官，弗躬弗亲，索瘢洗垢，一付吏手。系累及于平民，尔得无罪欤？其上一阶，以警其慢。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵晔夫降授修职郎制
敕：具官某。邻有丧，舂不相；里有殡，不巷歌。矧国之有大戚乎？尔为宗英，方恭圣颁遗告之日，既不能致哀以尽臣子之敬，而乃于游于观，闻酣歌常舞，又从而赏之，尚安得以逃吏议哉？其镌一秩，以警三风。可。
 【《永乐大典》卷七千三百二十五「郎」字韵，页十五上引「吴泳鹤林集」。(影印本第七十二册)】 
　　赵崇訑降授修职郎制
敕：具官某。周司书主簿书者也。凡国中之版，皆得以参考焉。尔仕于赤县，弗率厥职。计簿登而不销，民籍去而不问。宁不伤财害民哉？盍回故邑，仍毕勾稽。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　赵希鐩降授修职郎制
敕：具官某。海陵监，课之货泉也。尔共贰事，而视为贪泉。丰己病民，岂宜佚罚。姑上一阶，以廉百吏。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　刘溍降授修职郎制
敕：具官某。古人之仕，盖有三黜三已者，然为道故也。尔邑于丹阳，曾被显劾；丞于黄岩，连遭按罢。阅其所言状，皆以贪着。所宜屡镌，往自三省。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　祝雄降授修职郎制
敕：具官某。尉主盗贼，汉制也。尔吏于沅江，境内有盗而弗之察，乃执图经以辞，辩则辨矣，其如职守何？姑示薄惩，尚图来效。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　蔡允卿降授修职郎制
敕：具官某。鄐田之讼不平，叔鱼不免共分其罪；郁城之卒不恤，广利不免贻怒于君。尔以一尉之卑，而扰狱剥下乃尔。事又有大者，尚何望其公且廉哉？其上一阶，犹曰轻典。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　郑安之降授修职郎制
敕：具官某。县有弓兵，所以禁暴诘奸，谨备寇盗者也。尔以老儒，为苍梧尉。部刺史按行，阒无一丁在县。汝虽非利其庸直者，然旷官如此，尚得辞其罚哉？姑镌一阶，尚为轻典。可。
 【《永乐大典》卷七千三百二十五「郎」字韵，页十五下引「吴泳鹤林集」。(影印本第七十二册)】 
　　赵与降授修职郎制
敕：具官某。尉以发奸摘伏为职也。尔尉于边邑，不能职思其居，而乃受僧赇以营梵宫。失职冒禁，嘻其甚矣。姑上一阶，往其三省。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　赵希潧降授修职郎制
敕：具官某。往者逆全干纪，犯我海陵。守令不能伏节死义，率皆望风迎降。朕已等第行罚矣。尔吾属籍也，亦以効尤取祸，朕岂得庇汝耶？姑夺一阶，尚用中典。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　史次龙降授修职郎制
敕：具官某。国家勤恤民隐，苟有不得其死，则必覆验阅实，以伸其寃，谨重之至也。尔耄而不武，为吏所欺。以陨于非命为考终命，寃哉死也。姑上一阶，退省厥咎。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　赵夫降授修职郎制
敕：具官某。尉者所以为民除盗，非欲其执民为盗也。尔尉于新喻，不能摘伏抉奸。名其为贼，而死于笞捶之下者，凡七人。平民何赖焉？虽已去官，不容佚罚。特镌一秩，以达其寃。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　王禹圭降授修职郎制
敕：具官某。子路治蒲，夫子至其庭曰：「明察以断矣。」尔摄邑京山，掌典狱事，连击而死者三人，不明也。淹禁而不决者一载，无断也。无明无断，何以长吾百里哉？姑镌一阶，以劝三善。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　夏武降授修职郎制
敕：具官某。朕闻士之致远，先器识。尔丰城一尉耳，所识者几何？而以政残民，以才荡法，以气凌同列。仕又有大者，将何如哉？帅臣以状闻，特镌一秩，永为弗靖者之戒。可。
 【《永乐大典》卷七千三百二十五「郎」字韵，页十六上引「吴泳鹤林集」。(影印本第七十二册)】 
　　曾次元降授修职郎制
敕：具官某。今取民之法，犹张弓不可加矣。尔为吏于潮，不能宽以佐理。而乃取赢于仓庾，专利于书契。其为公家谋，则善矣，岂不甚病民耶？姑削一阶，尚曰宽典。可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　赵贵降授修职郎制
敕：具官某。汉人以善吏不能为治，对豪恶吏而言，其害民则均也。尔为义安郡寮，暂摄州事。政令玩，隶人不戒。延焚官寺，挻及民居，数百家之聚一燎而尽。镌秩以谢远民，尚何辞？可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　霍申甫降授修职郎制
敕：具官某。尉之名官，谓其尉安我民也。尔服黄绶大冠，不能化贼为民，而反激民以凌上。其过岂颛在吾赤子耶？褫秩罢官，退而自讼。可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　周次旦降授修职郎制
敕：具官某。宰耕牛之禁，国家之至仁也。强民之毙牛以为杀，则不仁亦甚矣。尉亲民者也，而所为若是。一阶之罚，尚何辞？可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　赵汝降授修职郎制
敕：具官某。朕闻卓茂迁密令，吏亲爱不忍欺之。尔摄分水，不能表正羣吏。而乃给券受赇，以自丰于厥身，是欺吏也，宁不为吏所欺乎？其上一阶，庶知三省。可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　赵与嗣降授修职郎制
敕：具官某。宓子贱治单父，民不忍欺；卓茂治密，吏不忍欺。尔摄宰金堂，亡学道爱人之政。而重敛淫刑，编氓得以诉其上。其何以为邑长于斯耶？特镌一秩，以谢百里。可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　李寅降授修职郎制
敕：具官某。追盗察奸，尉职也。尔効职夔子县，有凶囚既获矣，又从而逸之，何以声死者之寃耶？其上一阶，尚曰轻典。可。
 【《永乐大典》卷七千三百二十五「郎」字韵，页十六下引「吴泳鹤林集」。(影印本第七十二册)】 
　　赵警夫降授修职郎制
敕：具官某。茶盐有禁，尉捕之职也。然利搜逻之获，以为己私则过矣。其上一秩，以讹尔心。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　薛熙载降授修职郎制
敕：具官某。利其禄而逃其难，仲由所耻也。尔为怀集簿，久服官箴。寇至则先去以为民望。至谓罢斥为甘心焉，讵可遂而欲哉？其上一阶，俾复旧职，庶以自警。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　张炎震降授修职郎孙南金降授修职郎杨已仲降授修职郎制
敕：具官某等。令尉近民之官，而尉于民为尤近。尔等分受厥职，不能尉安我民。乃皆以纵盗逸贼，挂于吏议，岂国家建官之初意哉？各镌一秩，以警三愆。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　赵崇官降授修职郎制
敕：具官某。士不可以更所守也。尔司江陵户曹，素自修谨。一为利回，至匿估籍之金，以贻吏议。姑镌一秩，以示薄惩。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　林梦龙降授修职郎制
敕：具官某。簿正之职，所以纠一县之非违也。尔勾稽畿邑，官箴不戒。乃以仇民商利，絓于刑章，尚何非违之能纠乎？特褫一资，犹曰中典。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　王节降授宣教郎赵崇驎降授修职郎制
敕：具官某等。盗憎官吏，不但江西然也。尔节宰高安，既不能化贼为民。崇驎为尉，又几于揖盗入室。其失职则均尔。各镌一阶，以警其慢。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　陈伯舒降授儒林郎史文舒降授修职郎制
敕：具官某等。始听其言而失宰我，孔子叹取人之为难；夷考其行而知琴张，孟轲言得士之非易。矧以才而受举，复以过而丽刑。尔等自为之佞贤，朕亦何心于黜陟。贬秩一等，往服宽恩。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　锺澄特授修职郎制
敕：具官某。朕以文母保佑之功，式崇征谥，登之宝册。应执事其所者，等第推恩。尔减年迁秩，亦云宠矣。往其茂承之。可。
 【《永乐大典》卷七千三百二十五「郎」字韵，页十七上引「吴泳鹤林集」。(影印本第七十二册)】 
　　周应旗特授修职郎制
敕：具官某。文母上摈，攒陵复土。服役官吏，咸有褒升。汝应减年循资，往服休命。可。
 【《永乐大典》卷七千三百二十五「郎」字韵，页十七下引「吴泳鹤林集」。(影印本第七十二册)】 
　　王准赠修职郎制
敕：具官某。盗发三衢，敢干王略。尔一隅官耳，乃能董率民丁，鏖击于桐坡之下。渠凶既歼，而元身亦殒矣。其进二阶，以旌毅魄。可。
 【《永乐大典》卷七千三百二十五「郎」字韵，页十七下引「吴泳鹤林集」。(影印本第七十二册)】 
　　何克忠降授修职郎制
敕：具官某。君子不尽利以遗民，所以均天地之施也。尔为蒲井监官，自擅煎煮。不能导其利，以布之上下。虽曰为计所生财，而民食贵盐，则其害多矣。特上三阶，往其祗惕。可。
 【《永乐大典》卷七千三百二十五「郎」字韵，页十七下引「吴泳鹤林集」。(影印本第七十二册)】 
　　王绍宗降授修职郎制
敕：具官某。昔人益小吏之俸以养廉，至仁也。近因楮钱铜贵，百官有司以减俸请，朕所不取。尔衡阳州从事耳，廪稍既薄。又以钱会中半帮给，其不自赡宜矣。何至掷货宝于地哉？郡将以贪戾告，朕不得不存统体。其上三阶，以惩一忿。可。
 【《永乐大典》卷七千三百二十五「郎」字韵，页十七下引「吴泳鹤林集」。(影印本第七十二册)】 
　　赵崇式降授从事郎赵希降授修职郎制
敕：具官某等。败常乱俗，虽细不宥，周人之训也。况尔等以宝王亲丞子男国。不自爱重，慆淫贪肆。一则徇于货色，而不之厌；一则昵于匪人，而弗之耻。败常乱俗，莫此为甚。一阶之镌，犹轻典也。尔其往省厥愆。可。
 【《永乐大典》卷七千三百二十五「郎」字韵，页十七下引「吴泳鹤林集」。(影印本第七十二册)】 
　　赵汝迒降授迪功郎制
敕：具官某。朕躬三年之丧，以孝治天下。尔方斩然在疚，情事未申。而乃营求摄局，以踰滥闻，安则为之。夺官两阶，尚为轻典。可。
 【《永乐大典》卷七千三百二十五「郎」字韵，页二十上引「吴泳鹤林集」。(影印本第七十二册)】 
　　孟元子陈衕降授迪功郎制
敕：具官某等。漕江西之粟，以实淮堧，旧比也。尔为部餫官，不谨厥职。而纵容傍人，盗耗官米以万计。尔曾思边淮宿师万，士亦有登首山以呼庚癸者乎？等第镌官，以警而慢。可。
 【《永乐大典》卷七千三百二十五「郎」字韵，页二十上引「吴泳鹤林集」。(影印本第七十二册)】 
　　叶寘因搜访进书特补迪功郎制
敕：某。粤昔绍兴，当兵戈 【淑】  【俶】 扰中，搜遗举逸，曾无虚岁。有以布衣郑樵所著书献之朝者，乃特命以官，恩至渥也。尔经明行饬，学有源流。翳然九华之颠，恬退不竞。部刺史以论著来上，朕阅故典，可不以高宗之所以命樵者而命汝耶？勉尔递思，服我休命。可。
 【《永乐大典》卷七千三百二十五「郎」字韵，页二十上引「吴泳鹤林集」。(影印本第七十二册)】 
　　陈均以所编类长编投进可特补迪功郎制
敕：具官某。记繁而志寡，作史者之失也。尔胶庠布衣，学博而辩。上自建隆，讫于宣靖，凡百六十有七年，网罗旧闻，粹成一编，可谓有志矣。本焘之史，仿熹之法。大书以提要，分注以备言，可谓不繁矣。汝虽自言不敢尽同朱熹之法，然条目粲然。使皇纲帝范，一揽而尽得之，岂曰小补之哉？特命一官，以旌志尚。可。
 【《永乐大典》卷七千三百二十五「郎」字韵，页二十上引「吴泳鹤林集」。(影印本第七十二册)】 
　　陈文蔚以所著尚书解注投进特补迪功郎制
敕：具官某。朕惟朱熹，《易》有本义，《诗》有集传，《中庸》《大学》有章句，而《书》独无成书焉。尔于师门，得所传授。如涌日旸谷，如浚河昆仑。五十九篇之旨，皆章解而义释焉，亦可以补师之遗矣。何惜一阶，不酬稽古之力。可。
 【《永乐大典》卷七千三百二十五「郎」字韵，页二十下引「吴泳鹤林集」。(影印本第七十二册)】 
　　鲍醇孙降授从事郎叶明降授迪功郎制
敕：具官某等。商制官刑，以儆有位，至严也。尔醇孙领卤盐之务，而不饰簠簋。尔明司关市之征，而不闲有家。既丽三风矣，尚何官刑之逃哉？各夺二阶，往宜三省。可。
 【《永乐大典》卷七千三百二十五「郎」字韵，页二十下引「吴泳鹤林集」。(影印本第七十二册)】 
　　刘宬降授迪功郎制
敕：具官某。国家用人先择才，监司所以使之公举刺也。尔以仓庾氏为入幕宾，机敏辩决，不畏强御，可以为才矣。而监司之不才者患之，劾章来上，宁得无失实耶？虽然所存者体统耳，姑镌二阶，以俟休复。可。
 【《永乐大典》卷七千三百二十五「郎」字韵，页二十下引「吴泳鹤林集」。(影印本第七十二册)】 
　　赵孟彪降授迪功郎制
敕：具官某。周礼司门，掌授管键，几出入，其来旧矣。尔为宗莩，不谨于度。夜半明半出城，阍者止之，而又毁柝斩关，桑梓之敬何在？削秩罢官，往自循省。可。
 【《永乐大典》卷七千三百二十五「郎」字韵，页二十下引「吴泳鹤林集」。(影印本第七十二册)】 
　　赵汝陋降授迪功郎制
敕：具官某。尉虽卑民为近。尔吏长溪，民寃失职。纵首弗之问，其失出甚矣。镌秩罢官，尚曰轻典。可。
 【《永乐大典》卷七千三百二十五「郎」字韵，页二十下引「吴泳鹤林集」。(影印本第七十二册)】 
　　赵汝辕降授迪功郎制
敕：具官某。士当观其志，而仕之穷达次之。尔为贺林幕属，甫摄郡事。无酌泉自励之操，而裒民奉己。使若吏若兵，皆得以累数其恶，可以观志之所存矣。姑镌二阶，以谢千里。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　王仲换授迪功郎制
敕：某人。朕抚有方夏，悉主悉臣。尔既归明，率属来附。式颁武爵，换授文阶。往耀远人，益殚忠力。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　赵洞夫降授迪功郎制
敕：具官某。政与刃杀人，亡以异也。尔以酷能，求摄故步。一之市，而死于囚絷者三人。虽非尔杀之，实尔致之。镌褫二阶，尚曰宽典。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　赵希得降授迪功郎制
敕：具官某。畔官离次，国有常刑。况 【全】  【金】 贼犯我海陵，尔为宗臣，不能死列。乃复先去以为民望，朕何赖焉？镌褫二阶，往服中典。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　杨思恭降授迪功郎制
敕：具官某。按《周礼》乡八刑，而不睦、不弟之刑居其二。思恭兄也，思安弟也，思安杀人而丽于法。阅实其状，实汝致之，汝安能逭周官之罚哉？其削一阶，尚曰中典。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　赵时点降授迪功郎制
敕：具官某。狱夺于货，先王所戒。尔为义安理掾，事无大小，皆以贿成，岂朕庶谨庶狱之意哉？姑镌二秩，以淑羣慝。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　张震午降授迪功郎制
敕：具官某。茶盐有禁，尉捕之职也。然假搜逻之名，以取赇焉，乌得无罪？特镌二秩，以讹尔心。可。
 【《永乐大典》卷七千三百二十五「郎」字韵，页二十一上引「吴泳鹤林集」。(影印本第七十二册)】 
　　汪清之降授迪功郎制
敕：具官某。宗族不亲，《杕杜》所以伤晋；骨肉相怨，《角弓》所以刺周。尔以门荫，齿于仕版。当畏天显民彝。叔父，亲之支也，而弗惠弗迪，至于胥戕胥告。岂朕所望于大夫士之家乎？姑镌二阶，以植五教。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
　　谭伯言降授迪功郎制
敕：具官某。汉入财赏官，不补右职，轻其人也。况尔富赀为吏，以武断闻。眈视一方，嗾使羣狡。若阅所言状，则不但崔钧所谓铜臭而已。镌秩罢任，徙之远方，庶稍知名器不可以滥得也。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
　　阮炎正降授迪功郎制
敕：具官某。尉黄冠大绶，主捕盗察奸，汉法也。尔吏于乐安，不能摘奸惠良。县有豪奴杀人，而当死者传生。比当生者，内以曲文，连系几百三十家。其如民之不寃何？镌秩罢官，尚曰轻典。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
　　任霆降授迪功郎制
敕：具官某。士不可以险夷贰其心也。尔为安康李掾，疆埸无事则就职，风尘小警则谋去。即兹一眚，合议薄惩。其如湎酒淫刑，又不暇论也。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
降授迪功郎制　　赵与
敕：具官某。簿尉日赴长官厅议事，此元符令也。尔尉嘉定，不率训而籍民词，簿官钱，侵官益甚。事长之义安在哉？其上两阶，尚曰轻典。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
　　陈璹降授迪功郎制
敕：具官某。「王事靡盬，不遑启处」，周人遣戍之诗也。尔为六安西尉，既不能荷戈以防犬羊，督办军储，拘籍夫丁，岂非职分，而乃牢辞固避，不敏于行。虽曰亲老子殇，然岂得以家为哉？其上两阶，以儆边吏。可。
 【《永乐大典》卷七千三百二十五「郎」字韵，页二十一下引「吴泳鹤林集」。(影印本第七十二册)】 
　　刘简子降授迪功郎制
敕：具官某。国家以仁睦同姓，以法绳之。凡丽于罚者，听外宗予决，至公也。尔摄邑闽清，宗子小有罪戾，不白西外，径行决挞之威。独不思水木本原之义乎？可。
 【《永乐大典》卷七千三百二十五「郎」字韵，页二十二上引「吴泳鹤林集」。(影印本第七十二册)】 
　　丁如翼降授迪功郎制
敕：具官某。汉昭帝不与天下争利，故罢卖盐官。朕甚慕之，而力未暇也，其可以重困之乎？汝监新会盐场，不能导其利，布之上下。乃重征苛取，自丰于厥身。其害吾民多矣，再从镌削，以警贪戾。可。
 【《永乐大典》卷七千三百二十五「郎」字韵，页二十二上引「吴泳鹤林集」。(影印本第七十二册)】 
　　韩庲降授迪功郎制
敕：具官某。楮币之所以折阅，私印滋多，而州县弗之察也。尔曩尉青田，境内有伪造不能警捕，而乃使擒获于邻邑焉。特镌二列，以为失察之戒。可。
 【《永乐大典》卷七千三百二十五「郎」字韵，页二十二上引「吴泳鹤林集」。(影印本第七十二册)】 
　　孙舜举授武功郎制
敕：具官某。兵法善战者以正合，以奇胜。尔阚如虓虎，领我舟师。当海寇横溃之时，不以叱为勇。掩旗卧鼓，诱致而袭擒之，亦可谓以奇胜矣。朕何爱两阶，不以旌汝哉。可。
 【《永乐大典》卷七千三百二十六「郎」字韵，页一下引「吴泳鹤林集」。(影印本第七十二册)】 
　　程芾授武功郎制
敕：具官某。昔我孝宗皇帝，尝立奉使一司，以待材用之宅。盖谓掉三寸舌以伐天骄，实难其选也。尔忠勇沉鸷，有声临淮。军戎万里之情，素知谙悉，命汝伴送。仍陟二阶，以宠其行。忠信而加之以敏，使不辱君命，则予汝嘉。可。
 【《永乐大典》卷七千三百二十六「郎」字韵，页二上引「吴泳鹤林集」。(影印本第七十二册)】 
　　张大可降授武功郎制
敕：具官某。朕更化之初，昭德塞违，以禁宠赂，至严也。尔总戎淮西，锢于旧染。专饰苞苴，以事交结。台臣除墨未干，而千里之馈卒至，其速且巧如此，何不施之用间行师乎？特镌一官，以励诸将。可。
 【《永乐大典》卷七千三百二十六「郎」字韵，页二上引「吴泳鹤林集」。(影印本第七十二册)】 
　　董有恭授武德郎制
敕：具官某。朕登大宝，凡潜邸服役之臣，咸霈优恩，今一周星矣。尔援比以请，朕何敢独遗汝耶。益懋忠勤，思对休宠。可。
 【《永乐大典》卷七千三百二十六「郎」字韵，页二下引「吴泳鹤林集」。(影印本第七十二册)】 
　　童德兴降授武德郎制
敕：具官某。赏罚军国之纪纲，不可以无章也。尔董师闽粤，执讯获丑。予嘉乃绩，峻升五阶，赏既不薄矣。而乃慆淫贪戾，控于吏评。朕安得亡罚乎？其归二级，以责后効。可。
 【《永乐大典》卷七千三百二十六「郎」字韵，页二下引「吴泳鹤林集」。(影印本第七十二册)】 
　　赵时傒授武德郎制
敕：具官某。朕于后戚之家，不欲以恩挠法。然东朝既上尊号，命作册宝。则推报亲之恩，以广逮下之仁，亦义之所不容废也。用锡尔官，往其祗服。可。
 【《永乐大典》卷七千三百二十六「郎」字韵，页二下引「吴泳鹤林集」。(影印本第七十二册)】 
　　韦镗授武节郎制
敕：具官某等。朕以文母跻附于庙。凡曰戚属，序迁有差，于以报坤元成物之施也。尔其惟忠惟孝，答此宠荣。可。
 【《永乐大典》卷七千三百二十六「郎」字韵，页三下引「吴泳鹤林集」。(影印本第七十二册)】 
　　崔福复武节郎制
敕：具官某。李广恂恂如鄙人，朱然钦钦如对陈。古之良将，不以叱为能也。尔阚如虓虎，维扬城下大小数十战，勇则勇矣。以言上人，尔得无过乎？甄元官，尚图补过。可。
 【《永乐大典》卷七千三百二十六「郎」字韵，页三下引「吴泳鹤林集」。(影印本第七十二册)】 
　　成颖达武节郎制
敕：具官某。往岁霅川之变，鹖冠之士，为狂寇污染，隶于丹书者，不但汝一人也。当东朝庆寿七十，湛恩汪濊，与祥风俱。如尔元官，亦宜甄。可。
 【《永乐大典》卷七千三百二十六「郎」字韵，页三下引「吴泳鹤林集」。(影印本第七十二册)】 
　　林熙载授武节郎制
敕：具官某。干道置舍人之员，淳熙增解职之赏。考宗之待合门，可谓重矣。朕励精之始，率由旧章。卑尔林之麾，释尔禁阍之务，则于一官又何爱焉。可。
 【《永乐大典》卷七千三百二十六「郎」字韵，页三下引「吴泳鹤林集」。(影印本第七十二册)】 
　　陈大纪降授武经郎制
敕：具官某。刑之颇颣，狱之放纷，国侨所耻也。尔守雷阳，不靖共于位。而乃属邑之令，壑邻州之守。且兴犴户，戕及无辜。其为颇颣放纷不以多乎？镌汝一阶，实为宽典。可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　林景衡授武经郎制
敕：具官某。合门解罢，稽其功绪而进以官，淳熙旧典也。尔素闲朝仪，出领遐障。遄以耄及，玷于台评。卑之祠廪，所以示惩也。今更铨以解职之赏为请。仍进一官，所以示劝也。劝惩是用，朕亦何心之有？可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　张旺授武经郎制
敕：具官某。往岁江西捕贼，有司上首功，率各有差。尔总师干，与官军大小二十七战。出则在诸营先，赏则居功臣次，亦退然有冯将军之风矣。其陟一阶，以劝诸校。可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　徐弼授武经郎制
敕：具官某。海濒之民，不沾王化，结约诸峒，弄兵儋琼之间。尔摄守昌化，分遣官军。左 【椅】  【掎】 右截，冲散舟于石牌浦下，径取鲸鲵而戮之，亦可谓隽功矣。升之二阶，以劝诸将。可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　刘元实授训武郎俞朴授武经郎制
敕：具官某等。朕执爵赏之柄，以驭其幸。尔朴干才之敏，尔元实职掌之勤，虽曰沂邸戚属，而勤敏寡过。所以迁有差，示不私也。然而幸岂可数哉，尔宜勿懈于位。可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　李大声授武经郎制
敕：具官某。江右盗起，朝廷设封赏之科，以迪有功。尔统率淮军，纠敌王忾，洗贼巢而歼之。遂使一方之民，复还有生之乐，亦可嘉矣。晋职三阶，以励诸将。可。
 【《永乐大典》卷七千三百二十六「郎」字韵，页五上引「吴泳鹤林集」。(影印本第七十二册)】 
　　张范降授武翼郎制
敕：具官某。风俗之好为欺诞，文武一律也。尔为浙西兵钤，以籴运觅官。言之则利析秋毫，行之则一筹不画。宁不误我王事哉？其上一阶，尚云宽大。可。
 【《永乐大典》卷七千三百二十六「郎」字韵，页六上引「吴泳鹤林集」。(影印本第七十二册)】 
　　缪梦达降授武翼郎制
敕：具官某。昔严延年为河南守，坐选举不实贬秩。然所举但狱吏尔，况长百里之寄者哉！尔擢自右科，出乘边障。意谓必能友贤字民，以开布大信。辟举之际，既失其平，尚何以慰吾塞外吏士耶？一秩之镌，实遵汉法。可。
 【《永乐大典》卷七千三百二十六「郎」字韵，页六上引「吴泳鹤林集」。(影印本第七十二册)】 
　　齐敏授武翼郎制
敕：具官某。盗起广右，朝廷设封赏之科，以劝有功。尔总戎于韶，奋身不顾。援弓赴敌，射杀渠魁，厥功隽矣。虽以荡平江西之劳，晋秩三级，然赏不嫌重。朕何爱一资，而不以旌汝。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　姜昂赠训武郎李师舜赠武翼郎制
敕：具官某等。往者盗憎官吏，弄兵三衢。尔等乃能率羸弊之兵，当鸱张之寇。躬冒矢石，致殒元身，其视望风先奔者有间矣。各赠三官，仍录其孤。魂而有知，尚服休宠。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　刘焘赠武翼郎制
敕：具官某。红贼负国家海涵春育之恩，穴我淮楚。尔统辖楼船，攻打淮阴城壁，为飞矢误中，遂殒元身，亦可悯矣。赠官字孤，庸妥营魄。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　阎安义冯琳并授武翼郎阎康民授保义郎阎康年授忠翊郎制
敕：具官某等。朕以美人阎氏逮事先朝，命之不淑，至于云逝。兹揽遗言，以近属转秩为请，宁不恻然。进汝一阶，勉祗厥命。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　周喜授武翼郎制
敕：具官某。顷者龚贼不式王命，出没建邵之间。尔统殿司兵，自戍所赴唐石。尽锐鏖战，殄歼渠凶，卒能洗贼巢而空之。汝之功绩，其伟哉。晋陟二级，以励三军。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　张旺授武翼郎制
敕：具官某。三衢密迩畿甸，顷者愚民盗弄棘矜于山谷间。长吏失职，不能绥安。至勤王师，越境擒捕。兹岂朕本心哉？有司上功，进尔二秩，庸示褒劝之典。可。
 【《永乐大典》卷七千三百二十六「郎」字韵，页六下引「吴泳鹤林集」。(影印本第七十二册)】 
　　张翼降授武翼郎制
敕：具官某。昔我孝宗，矜恤归附。悯其贫则与四任添差，试其才则与厘务差遣。载在宝训，可覆视也。尔中原遗民，仗义归我。祇役淮右，亦既有年。授汝以护戎之官，华汝以转秩之宠。此皆旧比，往服新休。可。
 【《永乐大典》卷七千三百二十六「郎」字韵，页七上引「吴泳鹤林集」。(影印本第七十二册)】 
　　黄公辅降授武节郎何杞降授武翼郎制
敕：具官某等。昔我真宗皇帝，谓交广之民去朝廷远，当选操心平允，能安远人者任之。尔杞守横州，殖货自丰，不恤其属，是操心不平矣。尔公辅守象州，苛取重敛，征及士夫，是不能安远人矣。朕于往训，实有愧焉。各镌二阶。可。
 【《永乐大典》卷七千三百二十六「郎」字韵，页七上引「吴泳鹤林集」。(影印本第七十二册)】 
　　锺兴嗣降授武翼郎制
敕：具官某。昔我孝宗轸念两淮，戒饬疆吏，应佃田植桑，马草木炭，不许科抑人户。明训具在也。尔守历阳，科率敷敛，又越四条之外，民何以堪。特镌二阶，仍夺祠廪，少慰边方之民。可。
 【《永乐大典》卷七千三百二十六「郎」字韵，页七上引「吴泳鹤林集」。(影印本第七十二册)】 
　　俞海等二十五人并授修武郎制
张不衰。引见授官，厥有典。往祗宠命，勿替忠勤。可。敕：具官某等。拱扈殿庭，岁月兹久。程其功艺，
 【《永乐大典》卷七千三百二十六「郎」字韵，页九上引「吴泳鹤林集」。(影印本第七十二册)】 
　　彭忠厚复修武郎制
敕：具官某。节义天下之大闲，宽大圣朝之厚德。霅川之变，衣冠之被污者不但汝一人也。东朝庆寿七十，旧染之习，咸与维新。如尔元阶，特与甄。可。
 【《永乐大典》卷七千三百二十六「郎」字韵，页九上引「吴泳鹤林集」。(影印本第七十二册)】 
　　宋复右赠修武郎制
敕：具官某。功疑惟重，识于《商书》；赏疑从予，笔于《汉史》。尔以制府之令，送虏使于河南。与他盗遇，众寡不侔，撄其锋而歼焉，亦可悯矣。有司以功上，难者疑之，岂予忠厚之心哉？赠秩录孤，用贲营魄。可。
 【《永乐大典》卷七千三百二十六「郎」字韵，页九上引「吴泳鹤林集」。(影印本第七十二册)】 
　　冯胜赠修武郎制
敕：具官某。往者逆全煽乱承楚。征讨之士，大者数百战，小者亦不下四五六七伐。尔敢勇效力，射阳之役，乃能截水断桥，与贼血战，累战几十合。而竟赍志以殁，岂不可哀也哉？赠秩字孤，以甄壮烈。可。
 【《永乐大典》卷七千三百二十六「郎」字韵，页九上引「吴泳鹤林集」。(影印本第七十二册)】 
　　邓起赠承信郎祝邦固赠修武郎制
敕：具官某等。往者峒寇慢防，兴师讨击。汝职隶统兵，敌王所忾。尔以气吞贼，遂殒元身。功既当酬，忠尤可悯。追迁厥秩，仍隶其孤。死而有知，尚服休宠。可。
 【《永乐大典》卷七千三百二十六「郎」字韵，页九上引「吴泳鹤林集」。(影印本第七十二册)】 
　　黄正邦赠修武郎制
敕：具官某。黎人之侵扰汉民旧矣，百年王土，半入夷腹。皆由朕之不德，亡以绥远。尔为万安义丁之长，乃能直捣径洞，复其侵邑，寇仅荡平，而元身亦殒矣。躐升武阶，姑慰毅魄。可。
 【《永乐大典》卷七千三百二十六「郎」字韵，页九下引「吴泳鹤林集」。(影印本第七十二册)】 
　　贾嗣明授修武郎制
敕：具官某。汉置令丞吏掌守陵园，今以内供奉官给事洒扫，亲之也。尔端良敬谨，入侍左右。朕闵其劳，转归吏铨。祗护攒宫，无旷厥职。可。
 【《永乐大典》卷七千三百二十六「郎」字韵，页九下引「吴泳鹤林集」。(影印本第七十二册)】 
　　邵克忠授修武郎制
敕：具官某。庆寿东朝，扬徽宝册。薄海内外，咸沐湛恩。况尔戚畹外属，可遗锡庆耶？特升一阶，往服嘉命。可。
 【《永乐大典》卷七千三百二十六「郎」字韵，页九下引「吴泳鹤林集」。(影印本第七十二册)】 
　　杨福兴降授从义郎制
敕：具官某。昔刘光世奏枯秸生穗，高庙斥之曰：「军中有十万铁骑，乃为祥瑞，其它皆不足信。」大哉王言，朕常宝之，以为御将之方。尔总师干，当边锁告严，不能图上方略，而乃绘芝草以献，此又光世之所不为者。其上一阶，以为疆吏诞谀者之戒。可。
 【《永乐大典》卷七千三百二十六「郎」字韵，页十上引「吴泳鹤林集」。(影印本第七十二册)】 
　　黄鼎换授从义郎制
敕：具官某。貂省之臣，以供奉至尊为职。岁月滋久，赋禄铨曹，旧法也。法以驭幸，朕不汝私。益懋厥勤，祗服予采。可。
 【《永乐大典》卷七千三百二十六「郎」字韵，页十上引「吴泳鹤林集」。(影印本第七十二册)】 
　　叶芾授武德郎刘镛授武经郎刘元晋授从义郎制
敕：具官某等。朕以文母跻祔于庙。凡奔走殿庭，莫不迁有差。尔等掌司奏记，莅职惟谨。各进华秩，以示褒嘉。尔毋曰一官可以幸得也。可。
 【《永乐大典》卷七千三百二十六「郎」字韵，页十上引「吴泳鹤林集」。(影印本第七十二册)】 
　　江海复从义郎制
敕：具官某。善将者御军以律，尔纵其下，肆掠边氓，岂得无过乎？抚辑降附以恩，尔结其心，捍御敌境，岂得无功乎？积功以补过，证赦以官。朕于诛赏废置，亦何心之有。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　徐晞契复从义郎制
敕：具官某。兄弟不相及， 【吉】  【古】 之刑章也。尔兄晞稷曩帅淮安，风力不强，启乱纳侮，固不得不戒其咎，而于汝何与焉。罢以白简，之丹书。朕亦何心之有哉。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　张裕授从义郎制
敕：具官某。朕众建女士，秩视外朝。信国夫人朱氏，实主予内省。命之不淑，至于云亡。遗言以属吏转秩请，宁不恻然。进尔一阶，勉共厥服。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　章焕等五人并换授从义郎制
敕：具官某等。给事殿庭，阅岁滋久。程其功绪，法当授官。往参武阶，益懋忠报。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　郑恢先权授从义郎制
敕：具官某。长淮千里，护风寒者不过数处。而浮光安丰尤其要也。尔书生耳，当鞑骑驰蹂之冲，乃能式遏其虐。励战士，汰冗军，又以劳着，是则可赏矣。特升二秩，勉竭孤忠。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　赵章赠从义郎制
敕：具官某。曩岁鞑虏虔刘西陲，凡官军吏士，望风而奔溃者，肩相摩，地相属也。尔为统兵官，乃能亲率孤军，驰敌师而死焉，亦可谓勇于义矣。追赠三阶，特官一子。九原有识，尚克歆承。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　戴必胜赠从义郎制
敕：具官某。朕惟殁于王事，载之金科玉条，溺死其一也。矧以殿岩将领，躬督粮储，纔渡溱河，而元身遽殒矣，岂可不哀也哉？追封五秩，仍字其孤。尚冀营魂，歆我恤典。可。
 【《永乐大典》卷七千三百二十六「郎」字韵，页十下引「吴泳鹤林集」。(影印本第七十二册)】 
　　沈宣之赠从义郎制
敕：具官某。往者海陵初复，经理盐城。尔为督运官，共御王事。瘁服役，至于沦亡，亦可哀矣。超增四阶，以旌营魄。可。
 【《永乐大典》卷七千三百二十六「郎」字韵，页十一上引「吴泳鹤林集」。(影印本第七十二册)】 
　　温林赠从义郎李威赠秉义郎呼延棫赠忠翊郎杨显赠承信郎制
敕：具官某等。往岁鞑兵闯我蜀口，狼奔兽突，孰敢少婴其锋。尔等或起身行阵，或仗义归朝。各将一军，誓灭虏贼。天胡不佑，竟殒元身。说者谓非木皮岭一战之力，则鞑必不肯委蜀而去矣。念功饰往，并字其孤。以妥英魂，以作义气。可。
 【《永乐大典》卷七千三百二十六「郎」字韵，页十一上引「吴泳鹤林集」。(影印本第七十二册)】 
　　方恺授秉义郎制
敕：具官某。朕执爵赏之柄，以驭其幸尔。沂王戚属，寄职候班。率履惟谨，特进华秩，以示褒嘉。尔毋曰名器可以幸得也。可。
 【《永乐大典》卷七千三百二十六「郎」字韵，页十二上引「吴泳鹤林集」。(影印本第七十二册)】 
　　陶琦授忠训郎制
敕：具官某。给事宫省之臣，积勤寡过，是为称职。进秩一等，以旌其劳。祗服宠荣，尚克知劝。可。
 【《永乐大典》卷七千三百二十六「郎」字韵，页十二下引「吴泳鹤林集」。(影印本第七十二册)】 
　　丁信授忠训郎制
敕：具官某。永城面睢阳，背灵壁，古大县也。沦胥既久，再归职方。郡将之任，实艰其选。尔往乘障，已越一年。抚字防托，备殚劳勚。朕用嘉之，特进华阶，以劝边吏。可。
 【《永乐大典》卷七千三百二十六「郎」字韵，页十二下引「吴泳鹤林集」。(影印本第七十二册)】 
　　张龟寿授忠训郎制
敕：具官某。昔代北垦田，岁收二十万石，省度支二千万缗，唐朝赖之。尔总忠义兵，受制府旨意，乃能劝督庄丁，悉力开垦。三年所入，物以石计者几四十万。遂使国家省漕运之费，边兵无庚癸之呼。何惜一阶，不以旌汝。可。
 【《永乐大典》卷七千三百二十六「郎」字韵，页十二下引「吴泳鹤林集」。(影印本第七十二册)】 
　　杨雄秦隆俱赠忠翊郎制
敕：具官某等。往岁鞑虏虔刘西陲。凡官军吏士，望风而溃者，肩相摩，地相属也。尔以金司统兵官，出援汉沔。与虏鏖百丈岭下，驰敌师而死焉，可谓勇于义矣。追赠五阶，各官一子。九原有识，尚克歆承。可。
 【《永乐大典》卷七千三百二十六「郎」字韵，页十三下引「吴泳鹤林集」。(影印本第七十二册)】 
　　贾佑赠忠翊郎制
敕：具官某。鞑寇西陲，首犯凤集。辛卯之役，汝佑再战，而虏再北也。未几而生兵日滋，汝与实与世隆俱巷战而死，所谓三则竭矣。特畀三阶，仍官一子，以示朕恤功之意。可。
 【《永乐大典》卷七千三百二十六「郎」字韵，页十三下引「吴泳鹤林集」。(影印本第七十二册)】 
　　李宗授忠翊郎制
敕：具官某。朕并建妃嫱，助理阴教。凡其戚畹，咸与优恩。汝其思名器之不轻，往敬共而靡懈。可。
 【《永乐大典》卷七千三百二十六「郎」字韵，页十三下引「吴泳鹤林集」。(影印本第七十二册)】 
　　盖天佑赠成忠郎制
敕：具官某。往岁鞑骑虔刘西陲，豕突兽奔，罔有当其锋者。尔奋身义旅，摄郡沔阳。抚辑流移，曾未安宅。敌王所忾，遽殒元身，可谓死于义矣。赠秩录孤，以旌毅魄。可。
 【《永乐大典》卷七千三百二十六「郎」字韵，页十四下引「吴泳鹤林集」。(影印本第七十二册)】 
　　李宗瑛俞耀并授成忠郎制
敕：具官某等。周爵后族，见于《诗》者独元舅申伯而已。后之光宠外亲者，恩数寖广。尔等以册宝之恩，陈乞转官，朕何惜此。然食其荣而怠其事，则有驭幸之法在。可。
 【《永乐大典》卷七千三百二十六「郎」字韵，页十四下引「吴泳鹤林集」。(影印本第七十二册)】 
　　雍浚授从义郎张元长授忠训郎茅公正授成忠郎制
敕：具官某等。朕退朝之暇，务学为先。广对儒臣之英，露门彻皇祖之训。凡而属吏，咸与推恩。其懋忠勤，以服休命。可。
 【《永乐大典》卷七千三百二十六「郎」字韵，页十四下引「吴泳鹤林集」。(影印本第七十二册)】 
　　朱海复保义郎制
敕：具官某。楚酋扇逆，龚贼褒凶。将军之功，独有扼天长、扞唐石耳。清流冒赏之事，几若为贼仇民，汝得无过乎？今既以赦原矣。其三阶，庶无贰过。可。
 【《永乐大典》卷七千三百二十六「郎」字韵，页十六下引「吴泳鹤林集」。(影印本第七十二册)】 
　　陈硕文授保义郎制
敕：具官某人。蠢彼蛮徭，敢干王略。陷我赤县，百年于今。尔能奋不顾身，深入其阻。荡平招纳，咸迪有功。特命以官，维忠之劝。可。
 【《永乐大典》卷七千三百二十六「郎」字韵，页十七上引「吴泳鹤林集」。(影印本第七十二册)】 
　　罗昉授承节郎李进授保义郎制
山之民，犷悍弗反。俘掠我赤子，怙终不悛。尔等职为逻尉，鸠率隅丁，尽力擒捕，以正官刑，亦可嘉矣。各升一级，以劝有劳。可。敕：具官某等。
 【《永乐大典》卷七千三百二十六「郎」字韵，页十七上引「吴泳鹤林集」。(影印本第七十二册)】 
　　田有容转保义郎制
敕：具官某。务川城当牂牁要路，顷者诸峒夷人，略我省地。尔受郡将方略，逆战而前。夷人奔北，而不复反，亦可嘉矣。升之二阶，以致不忘远之意。可。
 【《永乐大典》卷七千三百二十六「郎」字韵，页十七上引「吴泳鹤林集」。(影印本第七十二册)】 
　　洪梦龙赠保义郎制
敕：具官某。富沙翼虎之变，上首功，率皆鹖冠之士，动以百数。汝以布衣诸生，掉三寸舌，与其子大诰入营谕贼。贼将就擒，汝罹郦生之祸，亦可尽伤也矣。身以武爵，子以文阶，尚顾歆愍恤之典。可。
 【《永乐大典》卷七千三百二十六「郎」字韵，页十七上引「吴泳鹤林集」。(影印本第七十二册)】 
　　施峄等四十五人并授保义郎制
敕：某人等。给事殿庭，阅岁滋久。挽强及格，换授武阶。各懋忠力，以答休宠。可。
 【《永乐大典》卷七千三百二十六「郎」字韵，页十七上引「吴泳鹤林集」。(影印本第七十二册)】 
　　赵希埤补承节郎制
敕：具官某人。景元子孙，宣力四方。道宗破虏，孝恭平贼，史册书之，以为奇事，然未之奇也。当辛卯鞑虏犯蜀，溃贼跨州。连邑长民之官，多委印绶而去。尔以宗英，无尺兵在手，乃能仗义团集，保守东方，奇于道宗孝恭矣。何惜一官，不以愧守城者。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　赵崇庑授承节郎制
敕：具官某。国家以进士科举法试宗子，自熙宁始。大庭唱第，汝实应格。锡之武爵，往服恩光。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　赵与度授承节郎制
敕：具官某人。朕以进士科举法待宗党，其选优矣。鸿胪唱第，汝实应格。锡之武爵，尚懋厥勤。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　黄守礼等八人授承节郎制
敕：某等。拱扈殿庭，岁月滋久。执事有恪，挽强不衰。引见推恩，邦有典。祗承休命，毋替忠勤。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　刘珪授承信郎王珪孟仔刘章换授保义郎孟佺换授承节郎制
敕：具官某等。汉有弓高之封，唐有契苾之将。傥曰慕义，可亡恩。尔生于殊邻，式我景化。既褫除于伪号，合补正于王官。益 【单】  【殚】 忠勤，嗣有褒擢。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　范龙翔授承节郎制
敕：具官某。祖宗朝士，以画半策、献一诗得官者盖多矣。矧当邵寇猖獗之时，而能与光泽令殄歼渠凶，诱说降附，勇于自奋如龙翔者，是何可不赏之？授之一官，毋以文儒，薄我武爵。可。
 【《永乐大典》卷七千三百二十六「郎」字韵，页十九下引「吴泳鹤林集」。(影印本第七十二册)】 
　　赵烨授承节郎制
敕：具官某。昔称西平有子，裕乃父功，盖为平淮蔡言也。尔于维扬城中戮力捍寇。论功当在第一，而以父为戎帅辞，高于愬矣。特升武阶，仍典机幄，尚朕序劳之意。可。
 【《永乐大典》卷七千三百二十六「郎」字韵，页十九上引「吴泳鹤林集」。(影印本第七十二册)】 
　　赵邦杰授武德郎徐霆授修武郎徐升授秉义郎陆文彪授成忠郎杨福授成忠郎尹必胜授忠翊郎袁达陈青李福曹旺李如璋蔡玉李海张聪丁亮许实马升等并授保义郎曹暕纪智春并特授承节郎制
敕：具官某等。朕以鞑人来庭，遣使致聘。择汝等为之属，将命出疆，各进一阶以示宠。其思谨饬，以佐而长。成礼还归，嗣有褒用。可。
 【《永乐大典》卷七千三百二十六「郎」字韵，页二十上引「吴泳鹤林集」。(影印本第七十二册)】 
　　官兵晏仙宋元赠承节郎制
敕：具某等。功疑惟重，识于《虞书》；赏疑从予，笔于《汉史》。当盗发江右，智者效其谋，勇者效其力。而尔元尔仙实奔走厥事，不幸死矣。有司以功上，难者疑焉。岂予忠厚之心哉！赠官字孤，庸妥营魄。可。
 【《永乐大典》卷七千三百二十六「郎」字韵，页二十上引「吴泳鹤林集」。(影印本第七十二册)】 
　　将官刘政李昱等并赠承节郎制
敕：某等。曩岁鞑兵围凤集，批河池，与吾忠义总管田遂鏖马岭下。尔等各领民兵，能佐而长，驰敌师而死焉，可谓死于义矣。各赠华阶，以旌毅魄。可。
 【《永乐大典》卷七千三百二十六「郎」字韵，页二十上引「吴泳鹤林集」。(影印本第七十二册)】 
　　童彦从赠承节郎制
敕：具官某。往者下襄汉之兵，收复新息。尔统率一军，勇于敌忾。首掠贼阵，战酣而歼焉。退缩每生者，当知愧矣。赠秩字孤，尚朕恤功之意。可。
 【《永乐大典》卷七千三百二十六「郎」字韵，页二十上引「吴泳鹤林集」。(影印本第七十二册)】 
　　朱先赠承节郎制
敕：具官某。曩岁鞑虏虔刘西陲。我军望风而溃者，肩相摩，地相属也。尔将义丁，乃能偕孙子，驰敌师而死焉，可谓得死所矣。追赠一阶，以愧西师之每生者。可。
 【《永乐大典》卷七千三百二十六「郎」字韵，页二十上引「吴泳鹤林集」。(影印本第七十二册)】 
　　张青等并赠承节郎制
敕：具官某等。往者 【全】  【金】 贼授首，余党逋诛。王命不式，致天讨。尔等奋不顾身，摩垒而进。射阳湖之捷方闻，而竟以元身殒于锋镝之下，朕用愍焉。进秩录孤，以旌毅魄。九原有知，尚歆恤典。可。
 【《永乐大典》卷七千三百二十六「郎」字韵，页二十下引「吴泳鹤林集」。(影印本第七十二册)】 
　　丁杰授承节郎制
敕：具官某。《诗》曰：「葛之覃兮，施于中谷。」盖言后妃之德宣着，盛大而光荣，延被九族也。尔联戚椒房，曾受武爵。比因册宝，例与推恩。进陟一阶，其服休宠。可。
 【《永乐大典》卷七千三百二十六「郎」字韵，页二十下引「吴泳鹤林集」。(影印本第七十二册)】 
　　王信之授从义郎李孝嗣授成忠郎黄琳授承节郎制
敕：具官某等。宜城为岭南控扼夷蛮之地，河池其要冲也。往者浅蛮慢防，侵我王略。尔等率官军，尽锐鏖击。遂使贼兵望风纳 【疑】  【款】 ，边圉宁谧，汝之功也。各迁二阶，懋图忠报。可。
 【《永乐大典》卷七千三百二十六「郎」字韵，页二十下引「吴泳鹤林集」。(影印本第七十二册)】 
　　赵必钫授承信郎制
敕：具某人。尔在属籍，逖居西土，能以文艺中覆试格。虽灾病邅连，弗克造庭。锡之武阶，厥有比，示不忘远也。可。
 【《永乐大典》卷七千三百二十七「郎」字韵，页七上引「吴泳鹤林集」。(影印本第七十三册)】 
　　赵若镛崇并授承信郎制
敕：具官某等。朕率循旧典，策宗子进士于大庭。尔以西蜀道远，疾病邅连，不获奉诏。锡之武爵，厥有比。往哉体予睦族念远之意。可。
 【《永乐大典》卷七千三百二十七「郎」字韵，页七上引「吴泳鹤林集」。(影印本第七十三册)】 
　　郝浚授承信郎制
敕：具官某。守令亲民之官，而令于民尤近。矧涟水介在淮北，新还 【叛】  【版】 图，牧驭抚摩盖难其选。尔慷慨有义气，晓畅边事。外捆加借武爵，俾字我百里之民。比及一年，已着嘉绩，兹锡真命往哉，无弃尔成。可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　赵邦宁授保义郎佟仲源等一十三人并授承信郎
敕：具某人等。朕奄九有之师，开中兴之绪。冠带而长，爵及尔曹。涤除旧污，往服新命。可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　进义校尉王子宜补承信郎制
敕：具官某。昔祖宗朝士，以画一策、献一诗，而得官者多矣。矧绍定辛卯，坤方阻讧。尔以儒家子自奋右科。衣白衣，持制檄，左右戎旃。辐辏智略，溃军遄即荡定。华之以武爵，未为过矣。虽然事会之来无穷，益壮尔猷以褒擢。可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　张震雷张万取授承信郎制
敕：某等。国家以两科取士，扬于廷而后官之旧典也。汝出赞于军，以王事多难不能入对。帅捆转而上闻，朕安得不亮其心哉？锡之武爵，尚懋厥勤。可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　刘宗孟授承信郎制
敕：具官某。建郡盗起，朕设赏格，以迪有功。尔以布衣诸生，乃能率先王师，深入其阻，可谓勇于义矣。贼既荡平，郡太守以功上。何惜一官，不以示吾信耶？可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　彭汝舟授承信郎制
敕：具官某。往岁山东义旅归附， 【全】  【金】 贼包藏祸心，凡忠于国、异于己者，必除去之。尔父义斌实蹈斯害。然义斌虽死矣，忠魂毅魄凛然如生。汝舟既以状闻，何惜一官，不以慰山东之义子弟。可。
 【《永乐大典》卷七千三百二十七「郎」字韵，页七下引「吴泳鹤林集」。(影印本第七十三册)】 
　　徐炎卯补承信郎制
敕：具官某。朕于名器不轻以假人。尔布衣诸生耳，能以三江百余家之聚，应接数千众已溃之兵。编户不惊，粮储无阙，三州郡将交章荐闻。朕何惜一官，不以旌汝。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　石良辅授承信郎制
敕：具官某。嘉定己卯，虏兵窥蜀，探骑直闯潭毒之下。尔父宣提偏师掩击于三泉，只马奇轮无返者。天夺我名将，赏方下而死焉，亦可悯矣。录汝等以官，先皇帝之赏格在。岂以久而不卑矜尔耶？益思忠勤，服我休命。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　吴克仁补承信郎制
敕：某。祖宗朝，士以画半策，献一诗，得官者多矣。矧峒寇披张之时，而能捐家财，结坞寨，鸠率义丁，生致凶渠而戮之，如克仁者，可不褒赏之哉？华之武爵，以风多士。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　全大受全泾全照孙徐良钱仰之谢文彪谢文荣许大成郑大泾并授承信郎制
敕：具某人等。周以王舅「于邑于谢」，后世之光。宠外亲者，率援此推恩，寖广博矣。朕既备长秋之册，以官后族。因是谢人，并及其亲。汝等毋曰一命可以幸得也。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　钱肇授承信郎制
敕：具某人。朕正建中闱，助理阴教。凡其戚属，特命以官。其思名器之不轻，益敬共而匪懈。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　聂闻礼张铭蔡必简并补承信郎制
敕：某等。朕并建妃嫔，辅理阴化。凡其戚属，各命以官。汝其思名器之不轻，往敬共而靡懈。可。
 【《永乐大典》卷七千三百二十七「郎」字韵，页八上引「吴泳鹤林集」。(影印本第七十三册)】 
　　俞□俞杞刘元植并授承信郎制
敕：具官某等。追惟沂邸，诞正名称。凡内外戚属，咸霈恩典。尔亦肺腑亲也，拔之白丁，畀以一命。其思敬共，毋曰官可幸得也。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　燕宗仁宗道并补承信郎制
敕：某人等。召公之裔，荣王之甥，于朕则戚属也。朕方追惟文共之德，施及伯姊，则如其孤。何惜一官，不以旌宠。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　全悉孙石孝广邵若森张巠等补承信郎
敕：具某等。朕于后戚之家，不欲以恩挠法。然我文母既济祔于太室，则推报亲之恩，以广逮下之仁，亦义之所不容废也。尔等皆恭圣亲属，席庆深长。命之一官，往其祗服。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册
　　官兵周端何青王俊赠承信郎制
敕某等。往者峒寇慢防，兴师讨击。汝等执事戎行，敌王所忾。以气吞贼，遂殒元身。功既当酬，忠尤可悯。追赠厥秩，仍录其孤。死而有知，尚服休宠。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　祝邦杰赠承信郎制
敕：具官某。往者峒寇慢防，兴师讨击。尔以殿将领，摩垒而前。挺酣战于白水之下，扶创而归。元身遽殒，亦可伤也。追赠录孤，以旌毅魄。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　詹澄授承信郎制
糗粮。率隅丁以擒捕，大小凡一十一战，卒能办贼，同功一体之人，已命之官矣。使非郡将以状来上，宁不遗汝之功耶？特升一阶，以旌其勇。可。敕：具官某。三衢盗起，弄兵于山谷间，往往而羣。尔为乡豪，乃能自
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　□□□□□郎张世兴 【□】  【赠】 成忠郎金子宝赠承节郎袁聚明赠承信郎制
敕：具官某等。勇士不忘丧其元，谓常念战而死，丧其首而不顾。况某等，当鞑虏横截枣阳，乃能鏖击血战，同日而死，亦可谓志于勇矣。赠官恤孤，以旌毅魄。可。
 【《永乐大典》卷七千三百二十七「郎」字韵，页八下引「吴泳鹤林集」。(影印本第七十三册)】 
　　方待问授额内和安郎曾良能授内成安郎制
敕：具官某等。朕率循淳熙旧典，修皇后归谒之仪。凡戚属官吏，罔不恩。尔等庀职内医，给事本阁。预此优典，合迁一阶。往复宠纶，勉进尔技。可。
 【《永乐大典》卷七千三百二十七「郎」字韵，页十二下引「吴泳鹤林集」。(影印本第七十三册)】 
　　方待问授额内成和郎周端节授额内成安郎制
敕：具官某等。礼曰：「执技以事上者，不贰事，不移官。」尔等固医官也，给事东朝，岁月滋久。近以祔于太室，各进一阶。阶可升也，官不可移也。往其懋承之。可。
 【《永乐大典》卷七千三百二十七「郎」字韵，页十二下引「吴泳鹤林集」。(影印本第七十三册)】 
　　唐文远授额内成安郎制
敕：具官某。朕以文母跻祔于庙，凡殿庭官吏，咸与推恩。尔读岐黄之书，素号奇手。服役岁久，与有劳焉。特升一阶，往服休宠。可。
 【《永乐大典》卷七千三百二十七「郎」字韵，页十二下引「吴泳鹤林集」。(影印本第七十三册)】 
　　陈达逵授额内成安郎制
敕：具官某。朕并建妃嫔，助理阴化。凡其戚属，咸霈优恩。尔以侍医，与被兹赏。勉进尔技，以对宠光。可。
 【《永乐大典》卷七千三百二十七「郎」字韵，页十三上引「吴泳鹤林集」。(影印本第七十三册)】 
　　唐文远起复成和郎制
敕：具官某。朕闻之《礼经》：「凡执技以事上者，不与士齿。」汝固医官也，于百药之品能辨其材。直宿禁庭，共事王府，必推尔是。使士终丧之礼，难以责之，往服旧官。可。
 【《永乐大典》卷七千三百二十七「郎」字韵，页十三上引「吴泳鹤林集」。(影印本第七十三册)】 
　　陈宗逵授额内成全郎制
敕：具官某。朕以文母跻祔于庙，应奔走殿庭，各序官有迁。尔医官也，执技以事上，恪恭乃职。朕何惜一阶，不以旌汝耶。可。
 【《永乐大典》卷七千三百二十七「郎」字韵，页十三上引「吴泳鹤林集」。(影印本第七十三册)】 
　　汪泽落直秘阁降授朝请郎制
敕：具官某。「世禄之家，鲜克由礼。」此《周书》至诫也。尔泽生长从橐之门，豢酣贵冑之习。所至居官，一切以治辨闻政。以鹰击民，以狼牧吏，以虎而寇，不但越吾礼法而已。恶声既着，公议弗容。褫职镌官，尚曰轻典。可。
 【《永乐大典》卷七千三百二十二「郎」字韵，页七上引「吴泳鹤林集」。(藏上海图书馆)】 
　　牟元龟降授朝请郎制
敕：具官某。守令，民之师帅也。尔奋自两科，行不素饬。居亡乡曲之誉，仕亡循廉之政。宰永康，守涪陵，俱以贿闻于大夫诸侯间，尚何以师帅元元哉？姑上两阶，毋怠三省。可。
 【《永乐大典》卷七千三百二十二「郎」字韵，页七下引「吴泳鹤林集」。(藏上海图书馆)】 
　　全子材降朝请郎制
所不容。元谟，斌之前锋，而滑台之败所不贷。矧尔节制于范，师不以律。既偾于洛，寻奔于汴。又以辎粮器械，委弃于唐，是再比矣。范首以状闻，台臣继以章上。褫官镌秩，俾侣于衡山之云，尚圣朝宽厚之典。可。敕：具官某。马谡，亮之爱将，而街亭之
 【《永乐大典》卷七千三百二十二「郎」字韵，页七下引「吴泳鹤林集」。(藏上海图书馆)】 
　　韩大伦降授朝请郎制
敕：具官某。朕闻廉吏兴化之本也。尔都赋舆，以不贿闻于诸侯，宜其可以化强暴，销戈矛矣。共贰州事，曾不浃日。忽起奸卒之哄，岂亦遭时之不幸耶？台臣以否律告，朕不得不行其言。姑镌一阶，毋使廉士失职，贪夫长利。可。
 【《永乐大典》卷七千三百二十二「郎」字韵，页七下引「吴泳鹤林集」。(藏上海图书馆)】 
　　张即之降授朝请郎制
敕：具官某。朕惟古人不以一眚弃士。汝屡眚矣，朕以其为先朝执政之子，且才而艺，故每洒濯而用之。今台评犹尔，岂迷复而不知返耶？虽然，书心画也，心正则笔正矣。其镌一秩，式讹尔心。可。
 【《永乐大典》卷七千三百二十二「郎」字韵，页七下引「吴泳鹤林集」。(藏上海图书馆)】 
　　黄学行降授朝请郎制
敕：具官某。盗发广东，百姓失职不赡。尔幸得备郡守，专治千里。无仁爱德美以抚摩疮残，而乃科丁钱，减籴价，又从而槌剥之，何纷然其扰也。部使者以状闻，岂容不镌秩罢官，以谢循之百姓。可。
 【《永乐大典》卷七千三百二十二「郎」字韵，页八上引「吴泳鹤林集」。(藏上海图书馆)】 
　　王野特授朝请郎制
敕：具官某。世尝谓儒者不知兵，抑不思我战则克，好谋而成，皆儒者事。方盗发昭武，汝以书生将兵唐石，左剪右屠，尽折其首，战则克也。既佩州印绶，新军不，奸仗未发。而预防逆遏，卒豮其牙，谋而成也。朕既赏唐石之功矣，则如本军抚驭之劳。何爱一秩，不以为百吏劝。可。
 【《永乐大典》卷七千三百二十二「郎」字韵，页八上引「吴泳鹤林集」。(藏上海图书馆)】 
　　洪咨夔磨勘授朝请郎制
敕：朕制爵可以驭贵，而不能以縻天下之异才；限年可以劝功，而不能以厉人臣之高节。今有恬退之士，拔诸废闲之中。不登周官计吏之书，弗隶汉世考课之法。敝由朕志，甄别汝能。具官某，质美而材良，气刚而识正。考文稽古，当在言游之科；守道安贫，能寻颜子之乐。一自直言而去国，盖尝简注之在心。故于迁陟之间，越厥拘挛之外。十载不申磨勘，在神宗时，则有典礼之官；终身不年劳，在孝庙时，则有劝讲之士。用加特命，并理前阶。以消躁竞之风，以表方廉之操。可。
 【《永乐大典》卷七千三百二十二「郎」字韵，页八上引「吴泳鹤林集」。(藏上海图书馆)】 
　　追官勒停人张宗涛复朝请郎制
敕：具官某。节义天下之大闲，宽大圣朝之厚泽。霅川之变，衣冠之被污者，不但汝一人也。原咎眚，振滞淹。朕方与士大夫更始。如尔元阶，可忘甄。可。
 【《永乐大典》卷七千三百二十二「郎」字韵，页八上引「吴泳鹤林集」。(藏上海图书馆)】 
　　魏崌降授朝散郎制
敕：具官某。师行千里，其谁不知蹇叔子料敌之精也。迩者鞑人犯我夷陵，焚我郊堡。尔为之守，徼逻不设，若罔攸闻。敌至，则委民社仓廪府军而去之。朕何赖焉？薄镌二阶，用警列雉。可。
 【《永乐大典》卷七千三百二十二「郎」字韵，页十三下引「吴泳鹤林集」。(藏上海图书馆)】 
　　程植降授朝散郎制
敕：具官某。茂林居夷之腹。尔为郡将，土丁赤籍，缺而不补。乃利粮估，以为己赀。脱有一骑落于边关，其何以宽朕顾忧乎？即兹一眚，合议薄惩。可。
 【《永乐大典》卷七千三百二十二「郎」字韵，页十三下引「吴泳鹤林集」。(藏上海图书馆)】 
　　李知孝降授朝散郎制
敕：具官某。官师不恭有常刑，合正朋奸之罪；司寇佐王用轻典，未孚众论之公。爰申宪章，以警谖慝。以尔词辨而行诡，外夷而中深。眈视朝绅，显济权门之恶；嗾使台掾，阴为羣小之宗。至于鼓弄是非之簧，包藏嘻笑之刃。盖卢杞延龄之裔，而惠卿邢恕之俦。如彼职，岂宜式内。朕方更新万化，收召诸贤。谓艾草不除，岂幽兰之能殖；而枭巢不毁，何祥凤之来仪。亟于半夜之间，声此二凶之罚。疾雷破柱，弗容涣号之稽留；沧海纳污，仍示鸿恩之宽大。继以中台之论奏，申之从省之封还。仅镌华阶，犹寘旁郡。正卯之恶有五，既宽鲁观之诛；帝尧之宥曰三，姑后崇山之放。更深退省，以盖前愆。可。
 【《永乐大典》卷七千三百二十二「郎」字韵，页十三下引「吴泳鹤林集」。(藏上海图书馆)】 
　　黄垺落直秘阁降授朝散郎制
敕：具官某。顷者州郡官军，相挻为乱，不但富沙翼虎也。朕不敏，明智弗能烛远，以销未形之患。尔幸得备郡守，号曰主将。绥御失策，鞠成凶顽。甚至纵火城闉，衣冠华族俱为之燔荡，汝安得不任其咎欤？虽亡台评，亦当以失职坐。可。
 【《永乐大典》卷七千三百二十二「郎」字韵，页十三下引「吴泳鹤林集」。(藏上海图书馆)】 
　　郑扬祖降授朝散郎制
豚，伐冰之家不畜牛羊。」言享民之奉者，不当复与之争利矣。尔为半刺史，又摄州事。不能分其利以布之上下，而低昂物价，以取赢焉，则几以吏而商也。镌秩罢官，尚曰轻典。可。敕：具官某。孟献子曰：「畜马乘不察
 【《永乐大典》卷七千三百二十二「郎」字韵，页十四上引「吴泳鹤林集」。(藏上海图书馆)】 
　　朱俯降授朝散郎制
敕：具官某。漕江西之粟以实淮堧，旧比也。尔倅隆兴，受和籴之令。适值歉岁，王人谓汝不能航一粟以应期会，岂汝之辜耶然？不可不存体统也。姑镌一阶，嗣有用。可。
 【《永乐大典》卷七千三百二十二「郎」字韵，页十四上引「吴泳鹤林集」。(藏上海图书馆)】 
　　王夬亨降授宣教郎陆垢降授朝散郎制
敕：具官某等。郡有丞贰，盖欲与我良二千石共理吾民也。尔夬亨倅合肥，尔垢倅吴门，皆半刺史。不能同宣教化，而厉民自养，倚法以削，岂朕加惠元元之意乎？各镌一阶，毋怠三省。可。
 【《永乐大典》卷七千三百二十二「郎」字韵，页十四上引「吴泳鹤林集」。(藏上海图书馆)】 
　　陈隆之复朝散郎制
敕：具官某。小廉曲谨，不以责英雄也。尔少自慷慨，驰驱戎马间，数建奇绩。一眚何足累汝耶？然今汝显矣，廉以治民，庄以军，思称观风之职。可。
 【《永乐大典》卷七千三百二十二「郎」字韵，页十四上引「吴泳鹤林集」。(藏上海图书馆)】 
　　马光祖特授朝散郎制
敕：具官某。耿寿昌籴四百万斛谷，遂赐爵关内侯。后之以边籴被赏者，实昉乎此。尔以儒生守高沙郡。虽于戎事非所闲习，而木饥水毁之后，乃能峙粮于仓，储麦于庾。视旧将所籴乃倍蓰焉，则亦为有劳矣。晋升一阶，以劭来绩。可。
 【《永乐大典》卷七千三百二十二「郎」字韵，页十四上引「吴泳鹤林集」。(藏上海图书馆)】 
　　杨公说特授朝散郎制
敕：具官某。曩岁鞑兵犯边，溃卒挺乱。绵冲要之道，简富饶之邦。绵守定子，既以干城上功。尔倅简乃能明斥堠，纠乡丁，屏蔽一州，贼人睨之弗敢近，则次于定子矣。差录其功，故升二等。尚庶几风厉守相焉。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】 
　　王野特授朝散郎制
敕：具官某。顷者龚贼裒凶，不式王命。尔摄昭武，乃提兵守隘，逆遏其冲。官军既会，知略幅凑。遂克殄歼丑类，实惟汝能。特升二阶，申劝列雉。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】 
　　杜杲复朝散郎制
敕：具官某。六月出师，古人所重；千里馈饷，战有所忧。曩者三京之役，尔既条其不便。而主帅乃以粮道不继为言，是汝不能尽其辞也。今览来章陈义慷慨，朕为之怃然。尽复故官，以伸宛结。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】 
　　颜戣特授承议郎游一龙特授朝散郎制
敕：具官某等。蠢尔黎蛮，干我王略。尔一龙倅于琼山，智略辐凑。乃能说谕贼党，面缚以降。尔戣起于废籍，胆气如虹。乃能殄歼渠魁，骈首就戮。二人者，亦可以为隽功矣。各进二阶，体朕旌擢之意。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】 
　　刘纯可特赠朝散郎制
敕：具官某。盗发朝歌，虞诩伏兵擒捕。史不绝书，以夸道其事。况击贼而死者欤。尔昭武一令耳，当官军环冠坐视之时，而乃能捐财募兵，励志平贼，七战七胜。而元身亦殒，岂不甚可哀耶？申赠二阶，以吊忠魄。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】
　　黄炎孙追复朝散郎制
敕：具官某。坐法而贬，会赦而，邦之也。尔贰郡涪川，摄州宕渠。职不思其居，为帅所劾。命下而汝死矣。累经赦宥，朕安得不恻然。追复故官，庸示哀恤之典。可。
 【《永乐大典》卷七千三百二十二「郎」字韵，页十四下引「吴泳鹤林集」。(藏上海图书馆)】 
　　高稼朝散郎制
敕：具官某。往岁鞑虏犯关，握兵之将，与扞敌守圉之臣，望贼而溃，闻风而委去者肩相摩，地相属也。尔以儒生守洋川郡，当贼马驰突。无尺兵在手，乃能结聚居民，保于境上，率将士，同复汉沔，可谓仁而勇矣。当在封赏之科，而反贻吏议，朕为之怃然。甄元阶，往其祗服。可。
 【《永乐大典》卷七千三百二十二「郎」字韵，页十五上引「吴泳鹤林集」。(藏上海图书馆)】 
　　刘必端复朝散郎制
敕：具官某。昔盗起京西，光化守臣弃城遁。时富弼欲置之法，范仲淹欲薄其罪。我仁祖竟从仲淹议，至仁也。尔昭武之罪，实类于此。矧经赦宥，可不以元阶耶？惟一乃心，毋贰其遇。可。
 【《永乐大典》卷七千三百二十二「郎」字韵，页十五上引「吴泳鹤林集」。(藏上海图书馆)】 
　　宋明远朝散郎制
敕：具官某。粮道不继，蜀师所以还；籴谷既丰，羌人弗敢动。二事古人所难。尔之不称其职，是过也。既以过而劾，复以能而。朕于尔明远夫亦何心之有？可。
 【《永乐大典》卷七千三百二十二「郎」字韵，页十五上引「吴泳鹤林集」。(藏上海图书馆)】 
　　马光祖复朝散郎制
敕：具官某。昔晁仲约为高邮守赂贼，弼欲重其罚，仲淹欲薄其罪。盖仕于边州者，议法有时而不同也。尔守高邮，恪谨侯度，师不夙饱，亦欲以廉律之，难矣。然一眚何能掩大德耶？还尔元阶，服吾新命。可。
 【《永乐大典》卷七千三百二十二「郎」字韵，页十五上引「吴泳鹤林集」。(藏上海图书馆)】 
　　邵该赠承奉郎制
敕：具官某。三衢密迩畿甸，顷者愚民盗弄棘矜于山谷间。尔以大冠黄绶里居淳安，乃能捐家赀以募兵，参军议以励众，劳于王事，致殒元身。则饰终之典，朕何爱焉。增秩五阶，可谓异数。岂徒贲于幽穸，亦以劝于将来。可。
 【《永乐大典》卷七千三百二十二「郎」字韵，页十八下引「吴泳鹤林集」。(藏上海图书馆)】 
　　朱应之特授儒林郎制
敕：具官某。海濒盗起，干我王略。尔海康一尉耳，乃能奋躬鏖击，擒贼奴而献之幕府，亦可谓奇功矣。进升一级，以劝百劳。可。
 【《永乐大典》卷七千三百二十二「郎」字韵，页二十下引「吴泳鹤林集」。(藏上海图书馆)】 
　　锺鉴特授儒林郎制
敕：具官某。逆全煽乱，士大夫不能臣死城郭封疆者多矣。尔一簿领耳，无尺兵在手。乃能防羝角之突，以护边藩；夺马口之麦，以饲王旅。岂不贤于扞城之夫也哉？始循华阶，嗣有醲赏。可。
 【《永乐大典》卷七千三百二十二「郎」字韵，页二十下引「吴泳鹤林集」。(藏上海图书馆)】 
　　赵汝举特授儒林郎制
敕：具官某。黄绶大冠，追捕盗贼，汉尉职也。曩者唐石之民，犷悍弗友，弄兵山谷间。尔尉于建阳，能亲率隅总。取凶渠而生致之，亦可谓不旷厥职矣。特升一秩，以为趋事赴功者之劝。可。
 【《永乐大典》卷七千三百二十二「郎」字韵，页二十下引「吴泳鹤林集」。(藏上海图书馆)】 
　　陈端章特授儒林郎
敕：具官某。黎人不共，俶扰海道，频年于兹矣。尔以琼州户曹，乃能深入其阻，训之话言，一矢不驰，卒致耆定。忠信无邦而不可行也。晋登二阶，以劝百吏。可。
 【《永乐大典》卷七千三百二十二「郎」字韵，页二十下引「吴泳鹤林集」。(藏上海图书馆)】 
　　王维特授儒林郎制
敕：具官某。班超一布衣耳，能辑和塞上之士；柳浑一书生耳，能谙晓军戎之情。金陵留守臣韡，谓汝起自儒家，习知军务。调和将卒，曲尽其情。则是兼二长而为一人也。特华二阶，以望游幕。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　诸葛琰特授儒郎制
敕：具官某。观远臣以其所为主。当七闽之寇，弄兵于山谷篁竹间，温陵以南为之震动。尔于东北隅，提督队伍。器备兵精，卒能式遏。真德秀曹白其事，则尔之忠勤亦可嘉矣。姑进一阶之华，以伸六载之郁。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　杨明远授儒林郎制
敕：具官某。尔有行有文，吏而华者也。方东朝庆寿七十，戚畹内外，锡命加恩，同与祥风流转，讵可遗汝耶？特升二资，往服嘉命。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　任公迂降授儒林郎制
敕：具官某。善吏不能为治，自汉然也。尔为诸侯上幕，旅力既愆，不能察吏之偷，致逋饷所。经赋计臣，以庸谬闻，此则徒善之过也。镌官一阶，盖存体统。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　万忱降授儒林郎
敕：具官某。鬻契之令，自嘉佑始。尔为州从事，而奉部刺史之檄，再三辞焉，涉避事矣。其上一阶，往其循省。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　庄述降授儒林郎制
敕：具官某。常平仓，汉法也。盗用欠少者有罚，唐制也。尔丞肃山，实掌庾事。而启封擅用积斛，以百数计。非镌一秩，何以示惩。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　赵弼降授儒林郎制
敕：具官某。挟铜之禁，殃民甚矣。大者连艘入海不之问，小者一镪之利必索也。神之不澄，而责幕府之渗漏，岂理也哉！然以言上人。尹自引退，汝不能无过也。姑削一阶，以示弹压之体。可。
 【《永乐大典》卷七千三百二十二「郎」字韵，页二十一上引「吴泳鹤林集」。(藏上海图书馆)】 
　　赵崇吕降授儒林郎制
敕：具官某。朕闻「麟之趾，振振公子」，言其信厚如祥麟也。尔宝玉之亲，出佐幕府。不以信厚着，而以不才称。解组既归，百谪呈露。昔人以去后见思为美，而今乃使人指摘其瑕于其后，是得为贤公子哉？褫职罢官，以警谖慝。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】
　　张先之降授儒林郎制
敕：具官某。思不出位者，《易》之诫；职思其居者，《诗》之箴。尔饷台一属吏尔，分司淮安，于州郡自不相统属。而乃挞吏淫刑，凌蔑州将。甚至黄堂官吏，皆趋而避之。其得无妄作之愆乎？镌秩罢官，尚曰中典。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】 
　　赵悃夫降授儒林郎制
敕：具官某。吏捕盗及七人者有赏，令甲也。尔为常德纠掾，狱有湖贼，防闲不密而乃逸其人，乌得不议罚欤？一阶之镌，薄乎云尔。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】 
　　赵希絜降授儒林郎制
敕：具官某。丞位高而逼，以嫌不任事，固非也。然职思其外，越受民词。而因以为利焉，则过矣。镌秩罢官，尚曰轻典。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】 
　　赵时恪降授儒林郎制
敕：具官某。汉奏罢酒酤，而盐铁官不与，盖安边足用之本，不可废也。长山盐场，累政课入亏度。谗者谓笼地以归私室，汝实致之。夫地献于未解褐之前，额亏于已去官之后，汝得不执契券以自明欤？姑镌一秩，稍存风宪之体。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】 
　　沈先庚降授儒林郎制
敕：具官某。司寇参军专掌鞠劾，不得预帑廪之事，雍熙诏旨也。尔典狱通州，不靖共尔位，而占领仓事，因以为利焉。岂祖宗设官初意哉？姑镌一秩，为侵官者之戒。可。
 【《永乐大典》卷七千三百二十二「郎」字韵，页二十一下引「吴泳鹤林集」。(藏上海图书馆)】 
　　丘鳞降授儒林郎制
敕：具官某。刑之颇类，狱之放纷，国侨所也。尔出宰建宁，有狱户之寄，而无审克之心。人命所系，不可言误也。误至于再矣，则岂容佚罚哉？其降一阶，以谢百里。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　戴宗昭降授儒林郎制
敕：具官某。狱，人之大命也，凡丽于辟者，必加敬谨，而况一命以上哉？尔为郢城纠掾，折狱不良，桁扬榜楚之苦，施及鹖弁，不堪其虐，遂殒厥身。尔得无淫刑之过乎？姑镌一阶，尚曰轻典。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　陶永降授儒林郎制
敕：具官某。古之教者，师严而道尊，今则宽且慢矣。尔永横经滁阳，齿宿年邵。弗能模楷多士，易于威仪。祀之日且崇饮无度，其能免人之嘲议欤？镌一秩罢官，尚可退省。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　沈端仁降授儒林郎制
敕：具官某。狱，人之大命也。兰溪人有狱，罪其父而复孥其子，是可悯者。尔为审究官，不能察之，又曲法以内之，寃民何赖焉？其罚一阶。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　袁宜中降授儒林郎制
敕：具官某等。晋有偷石头米百万斛，而治督监者，人以为寃。尔宜中一法曹掾尔，武陵仓储几何，而部刺史以侵盗告，弊固不免也。而盗之名，何忍加汝哉？各镌一阶，退自三省。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　赵时晔降授儒林郎制
敕：具官某。若石洪为河南从事，吏治民宽，考功为天下第一。尔为会稽上幕，不知钤吏爱民。而乃规求羡余，以希进用。是所谓图利于大夫，而私便其身者也，岂不有负祝规耶？特上一阶，以警官慝。可。
 【《永乐大典》卷七千三百二十二「郎」字韵，页二十二上引「吴泳鹤林集」。(藏上海图书馆)】 
　　朱梦应降授儒林郎制
敕：具官某。尔者建昌之乱，诸军以掊克廪给为辞。前车既覆，后辙当戒。如之何而复躬自鬻盐，以毒吾民也。既徼二罪，合降一阶。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　施濆降授儒林郎制
敕：具官某。国初置州司寇，不得兼他职及预帑藏，良法也。尔有狱户之寄，而乃出贰宾幕，外领籴事，才则才矣，而非先王之典，况又以贿为市哉？削秩免官，尚云薄罚。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　赵彦仞降授儒林郎制
敕：具官某。畔官离次，国有常刑。提舶使缺官，尔为留幕。有国家之宝藏府库在，寇至则委而去之，夫谁与守哉？姑示薄镌，以惩百吏。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　陈松龙降授儒林郎制
敕：具官某。唐人通榜取士，以杜牧之才，而武陵必欲擢之第一，此犹以望选也。松龙何能寄何人，而乃欲效武陵荐牧之所为乎？其得罪于公议宜也。然而名不可幸而取，学尚可勉而能。姑镌一阶，其思补过。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　赵崇端降授儒林郎制
敕：具官某。秦有揭竿之氓隶，汉有探丸之恶子。凡民之不获遂其生者，未有不盻盻然疾视其长也。江西诸邑，民以盐为利。尔为安远宰，督办太苛。不能使盐丁商贩作务，致令操戈于室，是谁之过欤？镌秩罢官，盖令箴也。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　钱谦降授儒林郎制
敕：具官某。畔官离次，国有常刑。尔出宰翁源，不能靖共尔位。轻弃厥司，铜章墨绶，将何所而托乎？其上一阶，以惩其慢。可。
 【《永乐大典》卷七千三百二十二「郎」字韵，页二十二下引「吴泳鹤林集」。(藏上海图书馆)】 
　　谈降授儒林郎制
敕：具官某。县令，民之师帅也。尔为清流宰，道爱可闻，而视民如仇，笼利如刻。更无抚字之意，安用师帅为哉？薄镌以警令箴。可。
 【《永乐大典》卷七千三百二十二「郎」字韵，页二十三上引「吴泳鹤林集」。(藏上海图书馆)】 
　　赵希沛降授儒林郎制
敕：具官某。狱夺于货，先王所戒。尔为郡狱掾，而事无大小，率以货成。岂朕庶谨庶狱之意乎？姑夺一阶，往其三省。可。
 【《永乐大典》卷七千三百二十二「郎」字韵，页二十三上引「吴泳鹤林集」。(藏上海图书馆)】 
　　徐降授儒林郎制
敕：具官某。宓子贱治单父，民不忍欺；卓茂治密，吏不忍欺。尔有百里之寄，而鸿鴈小民视之如仇，蟊贼猾吏昵之如亲，尚何足以为政哉？其上一阶，亦克用劝。可。
 【《永乐大典》卷七千三百二十二「郎」字韵，页二十三上引「吴泳鹤林集」。(藏上海图书馆)】 
　　沈应丑降授从事郎陈叔岘降儒林郎制
敕：具官某等。狱者，民之大命。吏不奉法，而以货为市，朕甚悯焉。尔应丑为四会令，邑有豪大家，丽于死辟，甘受其请托而不之问。寃者何所伸耶？代以叔岘，犹应丑也。部刺史以失刑告，各镌一阶，尚曰轻典。可。
 【《永乐大典》卷七千三百二十二「郎」字韵，页二十三上引「吴泳鹤林集」。(藏上海图书馆)】 
　　王采特授文林郎制
敕：具官某。盗起江右，长民之官不能安之，遂致持刃发廪，殃及良善。尔邑尉耳，乃能殄渠魁，散羣党，卒底宁一。何爱一资，不以旌汝。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　李说特授文林郎
敕：具官某。勇爵以级论，今之尉受捕盗赏亦以数推。尔尉巫山，功半于十。格既应是，序而进之。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　褚南降授文林郎制
敕：具官某。为教授者，须先正己，然后可以率人，高宗皇帝圣训也。尔典教维扬，褆身不谨。临文则用君父之名而不知避，怀利则阁生员之俸而不知养。己之不正，何以师表青衿哉？姑镌一阶，以植五教。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　陈亨祖降授文林郎制
敕：具官某。非讫于威，惟讫于富，典狱之大戒也。尔为临川纠掾，有犴户之寄。事无大小，皆冒是戒而行之。岂朕庶谨庶狱之意哉？姑镌一阶，尚用中典。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　赵希土降授文林郎制
敕：具官某。 【氵公】  【沿】 江额外苛征，绍兴有检察之诏；州县名色收税，淳熙有宽恤之文。尔司征九江，素号廉谨，不获乎上，乃以苛取，絓于刑章。绍淳科条，汝岂不熟悉哉？姑上一阶，以存统体。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　赵希导降授修职郎陈懋降授文林郎制
敕：具官某等。昔孔子以冉求附益于季氏，欲鸣鼓而攻之。尔等为县佐曹，入州议舍。不能公勤佐理，而乃厚府库之财，丰仓庾之粟。阅所言状，岂容佚罚。姑从镌褫，往自省循。可。
 【《永乐大典》卷七千三百二十三「郎」字韵，页二下引「吴泳鹤林集」。(藏上海图书馆)】 
　　赵崇玭特授文林郎制
敕：具官某。赏罚军国之权衡。三衢盗起，尔以宗英能团结民丁，以保护乡井。前之倅以两阶来上，后之守以一级审奏。朕惟其人之是信也，初亦何心之有？可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　邓梦龙特授文林郎
敕：具官某。建邵盗起，弄兵山谷间，往往而羣。尔为三州提督官，辐凑智略。随贼所发，即行剿捕。卒使其徒各正邦典，亦可谓有劳矣。超进三阶，尚服异宠。可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　李陕降授文林郎制
敕：具官某。免役之法，司马光犹疑其不便于民也。尔为永丰长，无德美道爱以子其民，而复创助役钱等第敛。役既以钱免矣，而又可以钱助乎？其上一阶，以为作法于贪者之戒。可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　谢正夫降授文林郎制
敕：具官某。汉吏入粟拜爵，率有可称。尔以赀进尉于淳安，宜以不贿闻。而郡疏来上，取偿于吾民者乃尔，罚其可逭哉？镌秩罢宫，尚曰轻典。可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　吴昭嗣降授文林郎制
敕：具官某。恩平故南海郡，去朝廷僻远。尔以元寮，承摄州事。不能敬谨俟度，以治育编氓。鹰吏渔民，苛取亡艺。部使者以劾闻宜也。姑上一阶，往其三省。可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　陈植降授文林郎制
敕：具官某。国朝置州户曹，使之专掌仓庾，受纳欲其平也。永春德化盗起，民不粒食，不得已而赋于官，尔又从而取盈焉。淫刑肆行，寃气缠结。若据外铨劾上，则其罪难擢数也。姑镌一阶，尚曰中典。可。
 【《永乐大典》卷七千三百二十三「郎」字韵，页三上引「吴泳鹤林集」。(藏上海图书馆)】 
　　李衎可降授文林郎制
敕：具官某。出纳之吝，谓之有司。尔望幕府，视人之攫金弗之问，失监临之职矣。镌秩罢官，姑示薄罚。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　李木降授文林郎制
敕：具官某。吏以贪勤民久矣，朕方嘉与士大夫更始。尔昔为天台户曹，有奸如山，既弗之问；今职筦库，尚迷复不改，则是谓过矣。其镌一秩，以饬二维。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　马榉降授文林郎制
敕：具官某。为人臣者无外交，古之训也。尔摄景陵宰，督运蔡城。私以糗，博易宝玉。尔曾思垂瓠城下，宿师万，亦有登首山而呼庚癸者乎？镌之二阶，以戒羣慝。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　章子仁降授文林郎制
敕：具官某。始听其言而失宰我，孔子叹取人之为难；夷考其行而知琴张，孟轲言得士之非易。矧以才而受上赏，复有过而丽常刑。尔自为之佞贤，朕何意于黜陟。姑镌二秩，庸示三思。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　赵汝静孙德之降授文林郎制
敕：具官某等。朕更化之初，首戒贪吏。钦恤庶狱，诏敕非不严也。尔汝静为郡从事，尔德之为州司寇。一以贿闻，一以富鬻。何奉吾诏不虔耶？镌秩罢官，以谢千里。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　叶直清降授文林郎制
敕：具官某。刑之颇隤，狱之放纷，国侨所也。尔出宰象山，无岂弟近民之政，而决罚出于法外，估籍及于平人，其为颇类放纷，不以多乎？命镌二阶，毋怠三省。可。
 【《永乐大典》卷七千三百二十三「郎」字韵，页三下引「吴泳鹤林集」。(藏上海图书馆)】 
　　孟继勤宋蟠孙降授文林郎制
敕：具官某等。善事长官，古人目以巧宦，□逢迎其恶乎？尔继勤为郡纪纲，尔蟠孙为州司寇，所职者何事，而乃专剥吾民，以媚其长。元元何辜，而罹此酷哉？各镌二阶，以谢千里。可。
 【《永乐大典》卷七千三百二十三「郎」字韵，页四上引「吴泳鹤林集」。(藏上海图书馆)】 
　　朱晡降授文林郎制
敕：具官某。朕夙夜思救铜楮之弊，以通货泉。而州县吏奉吾诏不虔，至有并缘为奸者，朕甚怫焉。尔为醴陵丞，弗务饬谨。乃因秤堤之令，市虚楮，易实铜，争十百之利于齐民，不几于吏而商者乎？昔陆景倩为扶沟丞，人号贞清，尔则太污矣。镌秩罢官，尚曰轻典。可。
 【《永乐大典》卷七千三百二十三「郎」字韵，页四上引「吴泳鹤林集」。(藏上海图书馆)】 
　　王坏降授文林郎制
敕：具官某。鬻鄐田之狱，而羊舌之罪彰；辞梗阳之狱，而魏舒之名显。尔为晋陵理掾，不自敬审。囹圄有重囚，乃以贿闻，从末减焉。独不思人命所关耶？姑镌两秩，毋怠三省。可。
 【《永乐大典》卷七千三百二十三「郎」字韵，页四上引「吴泳鹤林集」。(藏上海图书馆)】 
　　林应龙降授文林郎制
敕：具官某。昔我高宗皇帝实训有曰：「为教授者，先须正己，乃可率人。」大哉王言乎，真校官典法也。尔掌教建安，弗自检柅。殖货诲淫，以贻吏议。青衿何所矜式哉？其上两阶，以弼五教。可。
 【《永乐大典》卷七千三百二十三「郎」字韵，页四上引「吴泳鹤林集」。(藏上海图书馆)】 
　　汪耒降授文林郎罢祠制
敕：具官某。《书》曰：「凡我有官君子，钦乃攸司。」又曰：「无旷庶官。」尔为州司寇，阅三载而一日弗共其事，罚其可逭哉？夺祠镌秩，以警畔官。可。
 【《永乐大典》卷七千三百二十三「郎」字韵，页四上引「吴泳鹤林集」。(藏上海图书馆)】 
　　赵汝扶降授儒林郎罗公着降授文林郎制
敕：具官某等。朕乃眷西顾，尝以蜀师粮饷为忧。故分命漕臣，各率其属，以协济軵事。汝扶奉西台之令，督饷军前，尔公着捧利司之檄，部夫塞下，不能尽瘁事国，至愆军期，亦思貔貅万，登首山以呼庚癸者乎？各镌一阶，尚曰轻典。可。
 【《永乐大典》卷七千三百二十三「郎」字韵，页四下引「吴泳鹤林集」。(藏上海图书馆)】 
　　曹南强降授文林郎制
敕：具官某。宓子贱治单父，民不忍欺；卓茂治密，吏不忍欺。尔为贵平令，宽循谨愿，民粗安之。而宽失之懦，谨失之畏，刻木之徒，得以挠法其间，则吏犹可欺以其方也。外台劾奏，姑上两阶，盖存统体。可。
 【《永乐大典》卷七千三百二十三「郎」字韵，页四下引「吴泳鹤林集」。(藏上海图书馆)】 
　　季鋆降授文林郎制
敕：具官某。其财以待邦之移用，周之职内犹不敢以自专。尔为成都法曹，管常平仓。旁缘出纳，擅支移米至五百余石。司法而违法，尚何吏议之逃乎？可。
 【《永乐大典》卷七千三百二十三「郎」字韵，页四下引「吴泳鹤林集」。(藏上海图书馆)】 
　　虞弓弓降授文林郎制
敕：具官某。屯田，实利也。而括民以为田，则有害存焉。尔一曹掾尔，乃能亢大捆之令而弗敢承，岂真避事哉？其上二阶，姑存统体。可。
 【《永乐大典》卷七千三百二十三「郎」字韵，页四下引「吴泳鹤林集」。(藏上海图书馆)】 
　　林芑降授文林郎制
敕：具官某。贾谊曰：「为人臣者，利不苟就，害不苟去。」尔以儒生，仕于西鄙。当鞑虏犯蜀，不能诚死封疆。寇未至而先去，寇已退而不即返。去就之间，苟而已。姑镌两秩，尚勉二维。可。
 【《永乐大典》卷七千三百二十三「郎」字韵，页四下引「吴泳鹤林集」。(藏上海图书馆)】 
　　梁成大降授承议郎制
敕：具官某。鄙夫而语事君，孔子存患失之戒；不仁而在高位，孟轲有播恶之讥。尔趣操庸回，气姿恨愎。冒载籍所无之恶，为市人不之污。梯缘隶臣，斗上□府。显排众正，莫逃偃月之奸；阴比元凶，弗省冰山之倒。 【蔇】  【暨】 朕亲政，俾而革心。夜批一纸之书，明示二凶之罚。而烦言交啧，公议弗容。遂近徙于温陵，仍再镌于显秩。开国承家，小人勿用。予尚监于斯言；明德谨罚，我邦以修，汝图惟于终誉。可。
 【《永乐大典》卷七千三百二十三「郎」字韵，页九上引「吴泳鹤林集」。(藏上海图书馆)】 
　　潘晋孙降授承义郎制
敕：具官某。琐琐姻娅，周兴膴仕之讥；坎坎辐轮，魏有贪人之刺。尔扳援相阀，凌蔑吏箴。奸几如山，酷称其位。试小邑尚尔，况居陪都之上幕哉？其镌二阶，宜自三省。可。
 【《永乐大典》卷七千三百二十三「郎」字韵，页九上引「吴泳鹤林集」。(藏上海图书馆)】 
　　应厚降授承议郎制
敕：具官某等。子路治蒲，夫子至其庭曰：「明察以断矣。」夫有百里之地，而无明以知之，断以行之，是乌足与长民哉？尔照长于新喻，盗充于境内，而弗及知，失察也。尔垕宰于安福，豪民黥胥，纵横于国中，而莫之问，无断也。有一于斯，难逃吏议。姑从镌罢，往自省循。可。
 【《永乐大典》卷七千三百二十三「郎」字韵，页九下引「吴泳鹤林集」。(藏上海图书馆)】 
　　李瑀降授承议郎制
敕：具官某。狱，民之大命也，而令实司之。尔宰分宁邑，有讼不能决。推之彭泽，彭泽不受；推之望江宿松，又不受。郡将原其始事而以劾闻。虽去官，亦何能辞其责哉？姑上一阶，往其三省。可。
 【《永乐大典》卷七千三百二十三「郎」字韵，页九下引「吴泳鹤林集」。(藏上海图书馆)】 
　　沈恕降授承议郎制
敕：具官某。朕遣禁林之老，委付留钥，俾疾驰赴填。尔为机幕，乃弄印不发，以留务文书自任。是不知体统，即兹一眚，合议薄惩。可。
 【《永乐大典》卷七千三百二十三「郎」字韵，页九下引「吴泳鹤林集」。(藏上海图书馆)】 
　　翟繁降授承议郎制
敕：具官某。官刑之警，首以淫风；天吏之罚，盖由逸德。矧尔分倅洪都，暂摄州事。不自谨饬，耽于宴游。任酒叱咤，将吏为之气塞，安知非职厉之阶乎？姑上一官，以惩二过。可。
 【《永乐大典》卷七千三百二十三「郎」字韵，页九下引「吴泳鹤林集」。(藏上海图书馆)】
　　宋明远王节降授承议郎制
敕：具官某等。商制官刑，以儆有位，士大夫之律也。往者逆全奸命，首犯宝应。尔明远为令，尔节为倅，不能诚死封疆。又从而媚贼焉，几于逆忠比顽矣。朕安得贷汝乎？各镌两阶，尚曰轻典。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　汪绶降授朝请郎张竽降授承议郎制
敕：具官某等。昔唐李兼在江西有月进，韦在西川有日进，常州刺吏裴肃至以进奉迁浙西观察使。士大夫风俗至此，亦可矣。况赂权要以媒进哉？尔等士检不修，挟青铜以干节传。尔绶吏饕已甚，馈朱榻以希借留。求则得之，为身计固善矣，岂朕加惠元元之意乎？各镌一阶，罔贰其行。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　马光祖降授承议郎制
敕：具官某。顷者州郡之兵，相挺为乱。朕既不能训章明法，式遏其虐。与我共理者郡将也，而拊亡其恩，驭失其道。致以不廪之粟，赡无籍之兵。欲其不登首山以呼，难矣哉！既知自讼其愆，所以再削其爵。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　杜泉降授承议郎制
敕：具官某。孔子曰「毋意」，又曰「非意之也，必知其情」。夫以意而论天下之士，难乎其知人矣。今范按泉之章，所论四事，而皆以其意言之，大抵谓巧于避事也。然则情实固未可知，而统体不可以不存。镌秩罢官，宜体朕意。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　卓樗特授承议郎制
敕：具官某。宜城浅蛮，不式王命。结约丑类，俘掠省民。尔为帅幕，能佐而长。指授诸将，尽歼贼徒。虽曰将士之画，亦尔裨替之功也。升之二阶，以劝有位。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　陈涤特授承议郎制
敕：具官某。顷者峒寇慢防，庐陵诸邑连被屠毁。经理之任，盖难其人。尔为永新长，葺坏补缺，区画有方，流鸿尽归，狂猘不耸。使百里之聚，复还旧观，可谓有劳矣。特升一级，以劝百吏。可。
 【《永乐大典》卷七千三百二十三「郎」字韵，页十上引「吴泳鹤林集」。(藏上海图书馆)】 
　　倪灼特授承议郎制
敕：具官某。盗之发也甚微，长吏不善调伏，遂至滋蔓。南丰蛮卒之乱纪，尤其甚也。尔为邑长，能亟起而扑之。殃不及吾民，而贼遂授首。宁非汝之力欤？华之一秩，以劝百吏。可。
 【《永乐大典》卷七千三百二十三「郎」字韵，页十下引「吴泳鹤林集」。(藏上海图书馆)】 
　　祝梦良复承议郎制
敕：具官某。汉郡太守谓之郡将，盖于吏卒有阶级法。尔以儒生，典玉山郡。贸私盐，益公帑，安能无过。然一黥隶，敢于诬告其主，此风何可长也。特还故官，往服新命。可。
 【《永乐大典》卷七千三百二十三「郎」字韵，页十下引「吴泳鹤林集」。(藏上海图书馆)】 
　　陈调一特授承议郎制
敕：具官某。自峒寇慢防，文武大小之臣，以功蒙赏者多矣。尔以书生，晓畅军务。调娱将士，驻蓝峒之口。遮蔽一方，贼不能蔓延而南，亦可嘉矣。华以一阶，以劭能吏。可。
 【《永乐大典》卷七千三百二十三「郎」字韵，页十下引「吴泳鹤林集」。(藏上海图书馆)】 
　　袁商授承议郎制
敕：具官某。汉毛苌以诗学，为河间献王博士。后之为宫僚而说诗者，盖昉乎此。尔以情性之正，承礼义之泽。凡所习闻于家庭者，非迩之事父，则远之事君也。掌教官邸，敷绎雅言。讽咏之间，常使人有油然兴起于善之意。则商也，始可与言诗已矣。彻章转秩，朕其可后邪？可。
 【《永乐大典》卷七千三百二十三「郎」字韵，页十下引「吴泳鹤林集」。(藏上海图书馆)】 
　　力起授承议郎
巍科，经明行饬。典教朱邸，齿宿意新。人皆曰宗藩讲官样也。咏歌上下，既已卒章。式晋一阶，以厚风教。可。敕：具官某。祖宗旧典，诸公院教授，率用朴学高行年五十以上充。尔开
 【《永乐大典》卷七千三百二十三「郎」字韵，页十下引「吴泳鹤林集」。(藏上海图书馆)】 
　　邹仲之特授承议郎制
敕：具官某。汉诏郡国，有茂材异等可使绝国者一科。我孝宗皇帝，亦尝精择使者之有材者，专立奉使一司，使乎使乎，盖难其选也久矣。尔生西岷之古都，负北客之奇气。收复关外，曾上首功。自是游边陲，骋沙漠，间关草地之间，殆与口伐可汗者同一轨辙。二阶之赏，岂足以偿汝之劳耶？然而使可能也，戎之情不可测也。汝毋薄兹赏。可。
 【《永乐大典》卷七千三百二十三「郎」字韵，页十一上引「吴泳鹤林集」。(藏上海图书馆)】 
　　杜幼节授朝奉郎应授承议郎制
敕：具官某等。《周官》一书，河间献王得之，以上于册府。周家礼乐法度之不泯于后世，河间力也。然昔者宗臣，犹能以礼淑多士。而今乃藉多士以授经藩房，则共是职者，岂不道尊德贵也哉？尔也，幼节也，既诵卒章，各增一秩。可。
 【《永乐大典》卷七千三百二十三「郎」字韵，页十一上引「吴泳鹤林集」。(藏上海图书馆)】 
　　林千之追复承议郎制
敕：具官某。昔尔父枅，在孝庙朝为廉监司，闻其风者今犹使人兴起也。尔绪先世事业，不以岂弟为化，廉伤于刻，严伤于苛。国人不便安之，则有之矣。无根之谤，何得以加汝耶？复尔元官，歆我休命。可。
 【《永乐大典》卷七千三百二十三「郎」字韵，页十一上引「吴泳鹤林集」。(藏上海图书馆)】 
　　李巾行复承议郎制
敕：具官某。士固以移之郊，屏之远方为辱。然盖有受辱于一时，而弗获罪于公论者，君子所贵也。尔敏强而文，廉倨而辨。孤立一意，姻尚弗容。有司又曲而内之，嘻其甚矣。然劾之者欲坠诸深渊，保之者欲藉诸衽席。朕则何心，尽复元阶。俾还故里，盖公论也。可。
 【《永乐大典》卷七千三百二十三「郎」字韵，页十一上引「吴泳鹤林集」。(藏上海图书馆)】 
　　叶味道授承议郎制
敕：具官某。昔司马光有言：「《论语》记孔子之言行，宝训述祖宗之圣谋，经术典宪之相资，不可缺也。」尔少也闻道得于朱熹，说书金华，剖析疑义。盖有《集注》之所未发者，朕已得闻其微旨矣。皇祖有训，世所宝传。及此终篇，溥斯懋赏。尔宜诵所学，述所闻，终以告我。庶几以继往圣之业，以笃前人之休。可。
 【《永乐大典》卷七千三百二十三「郎」字韵，页十一下引「吴泳鹤林集」。(藏上海图书馆)】 
　　冯天麟赠通直郎制
敕：具官某。诚死城郭封疆，臣之节也。当鞑虏犯武休，自帅臣以下，莽然未知死所。尔一记室耳，无尺兵在手，块守城壁。逮贼兵既退，乃与衣冠望族，相枕于积骸之间，亦可哀也矣。赠官通籍，乃录其孤。九原有知，歆此休命。可。
 【《永乐大典》卷七千三百二十三「郎」字韵，页十四下引「吴泳鹤林集」。(藏上海图书馆)】 
　　钱赠通直郎制
敕：具官某。往岁鞑兵闯我淮右。士大夫之望风而奔者肩相摩，地相属也。尔霍丘一尉耳，乃能率十数羸弊之卒，当百万日滋之师。众寡不侔，竟殒元躯于锋镝之下，可谓死于义矣。赠官升朝，以旌义魄。可。
 【《永乐大典》卷七千三百二十三「郎」字韵，页十四下引「吴泳鹤林集」。(藏上海图书馆)】 
　　程琳赠通直郎制
敕：具官某。往者海濒遐远，不沾王化。民之犷悍者，弄兵于雄韶之间。尔以法曹，驱率将士，计擒贼首，迄正天诛。方行赏第功，而汝已罹烟瘴死矣。赠官升朝，示我愍恤。可。
 【《永乐大典》卷七千三百二十三「郎」字韵，页十四下引「吴泳鹤林集」。(藏上海图书馆)】 
　　追官人萧郊通直郎制
敕：具官某。长史，风化之首也。尔试邑漳浦，不善学制，而弦绝锦伤，恶声呈露。若据帅 【间】  【阃】 之劾，则不能免于大谴矣。先一阶，庶知朝家不以一眚废汝之意。可。
 【《永乐大典》卷七千三百二十三「郎」字韵，页十四下引「吴泳鹤林集」。(藏上海图书馆)】 
　　俞机复通直郎制
敕：具官某。昔贝卒之叛，通判董元亨死之，国史高其义。尔倅章水，视禁兵乱常，若罔闻知，可以偷生矣。岂不汗颜元亨耶？坐法以镌，会赦而。朕无终弃之典，特还一秩，以励后图。可。
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　徐耜降授通直郎制
敕：具官某。朕闻不获乎上，民不可得而治矣。尔长于溧阳，粗号晓畅，令箴弗谨，致滋邑子之讼。外台又从而发之，尚何可临民哉？姑镌一阶，以勤三善。可。
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　方点降授通直郎制
菜。使在先朝，何能免重罚哉？姑镌一阶，以劝三善。可。敕：具官某。昔我孝宗皇帝，抚恤淮民。不间畿甸，虽马草木炭之微，不许科配，重堡障也。汝出宰兴化，德化蔑闻，而科取及于芦竹，重征逮乎
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　潘自显降授通直郎制
敕：具官某。攘羊而证其父，夫子恶其讦直；放麑而伤其母，孟孙以为拙诚。应阳之狱，搂其子而证之，虽得其情，亦太巧矣。姑镌令官，以存帅体。可。
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　杨奭降授通直郎制
敕：具官某。令以字民为职，而催科次之。尔出宰吴门，德声不振。民故有常籍，而创青册以笼取；租旧有经赋，而抑白丁以重科。固趣办矣，抚字之心安在哉。姑镌一级，以警令箴。可。
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　沈愿降授通直郎制
敕：具官某。今之为令亦难矣。一言动之轻，而以三尺绳之，皆罪也。尔宰邑近畿，未闻显过。挂壁之榜，民乃执之，以为令罪。部刺史劾章来上，其可忘罚耶？姑镌一秩，以警其慢。可。
 【《永乐大典》卷七千三百二十三「郎」字韵，页十五上引「吴泳鹤林集」。(藏上海图书馆)】 
　　徐瑑降授通直郎制
敕：具官某。礼之变丧服，为事金革也；春秋之墨衰绖，为从军戎也。非军旅之事，而辄图起复，岂刑章之所宜贷哉？尔仕于州县，素以才称。九华为州，非边郡比。而乃夺情变礼，冒虎竹之荣，享鱼稻之乐，于汝得为安乎？啧有烦言，方请追服，则亦已晚矣。其镌一阶，以示诛心之法。可。
 【《永乐大典》卷七千三百二十三「郎」字韵，页十五下引「吴泳鹤林集」。(藏上海图书馆)】 
　　李中行降授通直郎制
敕：具官某。仲子于齐国，岂不为廉士，而孟子非之。匡章通国皆称不孝，而孟子礼之。乡国之评，盖有时而未定也。尔蚤以文鸣，策名进士。仕垂三十载，少所过愆。而不善居乡，姻睦成讼，飞言哗于国中，然亦不如是甚也。镌以二秩，移之远方。朕不得不伸帅守之权，尔其退自省循。可。
 【《永乐大典》卷七千三百二十三「郎」字韵，页十五下引「吴泳鹤林集」。(藏上海图书馆)】 
　　周晋降授通直郎制
敕：具官某等。汉史传州县吏，谓酷称其位，贪不终废，朕甚惑焉。安有贪酷之吏，而可使之长民也哉？尔廙尔晋，为近畿令，不能奉法循理。手执罗织之经，口含饕餮之谱，欲免于人言，难矣乎。降秩罢官，等第行罚，以示劝惩之公。可。
 【《永乐大典》卷七千三百二十三「郎」字韵，页十五下引「吴泳鹤林集」。(藏上海图书馆)】 
　　孔万春特授宣义郎制
敕：具官某。三衢盗起，朝廷设赏格以迪有功。尔元圣裔孙，能饬武备，式遏寇虐，既进秩二等矣。新将乃核其功实以闻，朕安得私汝哉？收回一阶，勉服新命。可。
 【《永乐大典》卷七千三百二十四「郎」字韵，页三上引「吴泳鹤林集」。(藏上海图书馆)】 
　　赵汝俳降授宣义郎制
敕：具官某。以衰绖从戎，春秋之变礼也；绾墨绶为军，正国朝之权宜也。尔为宗莩，弗蹈典法。无金革之事，而乃营起复；无义旅之训，而系军使。岂不乱旧章欤？罢祠镌官，庶惩不恪。可。
 【《永乐大典》卷七千三百二十四「郎」字韵，页三下引「吴泳鹤林集」。(藏上海图书馆)】 
　　洪咨夔父越特授奉议郎赐绯银鱼袋制
，而儿方近于五砖。敛此殊恩，貤于严父。延鲁之于天圣，愿移华秩以承颜；九成之于绍兴，乞改银章而养老。爰锡鴈御之瑞，用为鲐背之光。对扬王休，保艾尔后。可。敕：朕顾瞻侍臣，祗迪忠教。子生孙，孙生子，莫荣四世之传；亲而尊，尊而亲，特贲五品之服。天性所乐，人情则同。具官父，具官某，道韵夷，德容娴雅。鲤庭诗礼之学，自为唱酬；堂清白之风，莫能回挠。况身已登于八
 【《永乐大典》卷七千三百二十四「郎」字韵，页七上引「吴泳鹤林集」。(藏上海图书馆)】 
　　朱复之特授奉议郎制
敕：具官某。得从便宜，毋拘以文法，而后龚遂得以弭渤海之盗；愿假辔策，勿有所拘阂，而后虞诩得以杀朝歌之贼。上下一心，守令一体，而贼不足平矣。方昭武扰攘，吏固避不肯往。朕以军事付之，遂以邑事分委之。复之戮力荡定，卒擒渠凶。是虽尔令之功，亦我良二千石申劝之勤也。其进一阶，嗣有褒擢。可。
 【《永乐大典》卷七千三百二十四「郎」字韵，页七上引「吴泳鹤林集」。(藏上海图书馆)】 
　　应繇授奉议郎制
敕：具官某。楚元王受诗于浮丘伯，河间献王学诗于毛公苌。汉诸王之文献博雅，其源流盖有自来矣。矧尔气和而识莹，词寡而义精。授经藩房，性与教合。从容涵之间，能使人有歆动兴起之意。繇也深于诗者也，以三五百篇受一秩之赏，不为泰。可。
 【《永乐大典》卷七千三百二十四「郎」字韵，页七上引「吴泳鹤林集」。(藏上海图书馆)】 
　　薛季谟特授奉议郎制
敕：具官某。海濒之民，犷悍弗率。俘我民众，毁我城邑。岭南诸司分兵讨击。尔佥漕幕，能佐而长。给足军饷，遂使官军卒能办贼，汝亦与有劳焉。特升二阶，往服殊宠。可。
 【《永乐大典》卷七千三百二十四「郎」字韵，页七下引「吴泳鹤林集」。(藏上海图书馆)】 
　　叶应辅授奉议郎制
敕：具官某。按唐制奉诸王讲读，即今之宫僚也。非自明经之科来者，不能充之。尔以昂藏耸壑之资，为清明繁露之学。粤从冑博，典教藩房。朕方资之以为宗盟重，而奉秩词庭矣。彻章转秩，岂以内外为间耶？勉图令猷，以称殊渥。可。
 【《永乐大典》卷七千三百二十四「郎」字韵，页七下引「吴泳鹤林集」。(藏上海图书馆)】 
　　家寅授奉议郎
敕：具官某。汉毛苌以诗学为河间献王博士，后之为宫僚而说诗者，盖昉乎此。尔以性情之正，涵礼义之泽。凡所习闻于家庭者，非迩之事父，则远之事君也。掌教宫邸，敷绎雅言。优游讽咏之间，常使人有油然兴起于善之意，又岂待章解而句释哉？彻章转官，式是典。可。
 【《永乐大典》卷七千三百二十四「郎」字韵，页七下引「吴泳鹤林集」。(藏上海图书馆)】 
　　林士燮特授奉议郎制
敕：具官某。邕南溪洞之民，犷悍弗率。出入省地，俘我民众。尔为州从事，能辐凑智略，结约土豪，不烦朝廷一矢一粟之费，取渠魁而戮之。一隅奠安，尔之功也。特转奉议郎，以劝有位。可。
 【《永乐大典》卷七千三百二十四「郎」字韵，页七下引「吴泳鹤林集」。(藏上海图书馆)】 
　　追官勒停人黎行之复奉议郎制
敕：具官某。昔我宁考，谓尔诘责逆曦奋陈大谊为难矣。台宪亡章，传以他比。一摈二十余年，人莫不为汝寃之。特元阶，庶绩我宁考固功之意。可。
 【《永乐大典》卷七千三百二十四「郎」字韵，页七下引「吴泳鹤林集」。(藏上海图书馆)】 
　　赵彦欢复奉议郎制
敕：具官某。国家三岁大礼，隶名丹书者，靡不被配天之泽。矧尔曩因出宰，未及延见吏民，代者腾谤，控于台议，抑何其寃哉？甄元阶，勉图令誉。可。
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　赵汝克降授奉议郎制
敕：具官某。宓子贱治单父，民不忍欺；卓茂治密，吏不忍欺。尔有百里之寄，而使奸民黠胥。敢于凌慢其长，尚何以为政哉？其上一阶，勉图三善。可。
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　赵与迈降授承议郎傅齐降授奉议郎制
敕：具官某等。宓子贱治单父，民不忍欺；西门豹治邺，民不敢欺。尔等幸得百里之地而君之，无道化及民。政之昏瞀，狱之放纷，使部氓得讼其长之恶于有司，视二子宁无愧哉？削秩罢归，其发深省。可。
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　赵希燧降授奉议郎制
。望幕府者其如是哉？其上二阶，毋怠三省。可。敕：具官某。《商书》以殉货制刑，《周书》以崇饮设戒。尔为江西漕管，素以才称。而不自饬谨，纵漕舟以贿闻，激武吏以酣
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　孙逌降授奉议郎制
敕：具官某。朕闻受人牛羊之牧者，则必为之求牧与刍。尔倅房陵，摄承郡事。流鸿之弗宅，贪鹜之弗禁。吏俸弗给，军储弗问。岂不负千里之托哉？姑削一阶，尚为轻典。可。
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　梁该降授奉议郎制
敕：具官某。昔何易于为益昌令，而狱无系囚；蒋沇为高陵长，而军有供亿。唐史书之，以为良吏。尔亦子男之秩耳，邑有囚而疏放于外，非无系囚也。庚有储而占压不支，非无供亿也。其视易于沇，岂不腼面颜哉？姑镌一阶，以警二慢。可。
 【《永乐大典》卷七千三百二十四「郎」字韵，页八上引「吴泳鹤林集」。(藏上海图书馆)】 
　　谢廷瑞降授奉议郎制
敕：具官某。七十而谢事礼也，磨勘之有年限法也。尔既文而既博，逾老而逾壮。翱翔半刺，筋力尚强，而隶也不职。乃以艾服之齿，冒申吏铨，其抵于法宜矣。而陷汝以不知礼之过，朕亦悯焉。姑镌一秩，以存法守。可。
 【《永乐大典》卷七千三百二十四「郎」字韵，页八下引「吴泳鹤林集」。(藏上海图书馆)】 
　　赵儆夫降授奉议郎制
敕：具官某。张湛在乡党而人仪表，徐居里闾而人式化。尔寓居里婺，无恂恂之誉，而挠政于民。使县官编户，皆得以訾之。其视前修，当亦知愧矣。姑上一阶，毋怠三省。可。
 【《永乐大典》卷七千三百二十四「郎」字韵，页八下引「吴泳鹤林集」。(藏上海图书馆)】 
　　席芾降授奉议郎制
敕：具官某。宕昌蕃汉杂居，每病庸人扰之。尔佐于茗司，为之长史，不知体恤边氓，而罔以他比，内以曲文，罗以法外炮烙之刑，不激变则幸矣。部使者以状闻，宁得不薄示一阶之罚？可。
 【《永乐大典》卷七千三百二十四「郎」字韵，页八下引「吴泳鹤林集」。(藏上海图书馆)】 
　　王恪降授奉议郎制
敕：具官某。朕乃眷西顾，尝以属师粮饷为忧。故分命四路漕臣，各率其属，协济軵事。尔为属东漕，管督运沔阳。当兵符驿骚，饷道匮乏。不部一丁，不输一粟，敛身亟归，宁不误我疆事乎？镌秩罢官，尚曰轻典。可。
 【《永乐大典》卷七千三百二十四「郎」字韵，页八下引「吴泳鹤林集」。(藏上海图书馆)】 
　　蔡节降授奉议郎制
敕：具官某。昔高宗皇帝，尝谓但得官，中常有一百万钱，称提交子，自得无弊。今之州郡，非高宗时比也。矧尔守于三衢，属当兵盗之后。郡计之乏，又非诸州比也。然朕方议称提之策，择流通壅滞之方，以示惩劝。则如汝州以殿闻，宁得无罚耶？其上一阶，体朕不得已之意。
 【《永乐大典》卷七千三百二十四「郎」字韵，页八下引「吴泳鹤林集」。(藏上海图书馆)】 
　　曾式中降授朝奉郎制
敕：具官某。任尚以严急护塞，而西域扇乱；郅都以苛暴守边，而匈奴引去。人遂谓都之智优于尚，而不知其失人心则均也。以尔皎厉而才，峭深而健。合淝重镇，出使长之。民以狼牧，吏以鹰使，军以待犬羊之法，用三者之心胥失矣。其不底于败，则幸也。台评来上，朕不敢私。姑从三褫之文，以示十惩之儆。可。
 【《永乐大典》卷七千三百二十四「郎」字韵，页十二上引「吴泳鹤林集」。(藏上海图书馆)】 
　　徐圭降授宣教郎赵与进降授朝奉郎制
敕：具官某等。折逆旅匕箸而斩以徇，高崇文之所以行三军；恐妨民耕蚕而身引舟，何易于之所以宰百里。朕命遣枢臣视师江上，尔等身为邑宰，职在字民，不知军令有严，而乃因为民扰，其视易于岂不饮愧哉？姑镌一阶，以警羣慝。可。
 【《永乐大典》卷七千三百二十四「郎」字韵，页十二下引「吴泳鹤林集」。(藏上海图书馆)】 
　　董士元降授朝奉郎制
敕：具官某。郑子皮欲使尹何为邑，子产曰：「其伤实多。」子路使子羔为费宰，夫子曰：「贼夫人之子。」朕不敏明，不能亲择县令，使之长民。尔号以科目进，而贵游之习弗改。抱琴江上，荒乐是耽，其伤且贼也多矣。褫职罢官，警于有位。可。
 【《永乐大典》卷七千三百二十四「郎」字韵，页十二下引「吴泳鹤林集」。(藏上海图书馆)】 
　　黄崖降授通直郎李伯杏降授朝奉郎制
敕：具官某等。正人犹劲柏，不附丽而自荣；不正人如蔓草，必依凭而后进。尔崖倅于神，粗有才具。尔伯杏佥幕京府，亦称敏决，未为不了官事也。而言者谓汝交游权贵之门，巧为自谋之计。则讵容无罚哉？《易》不云乎：「盱豫有悔。」汝其戒之。可。
 【《永乐大典》卷七千三百二十四「郎」字韵，页十二下引「吴泳鹤林集」。(藏上海图书馆)】 
　　宇文景迁降授朝奉郎制
敕：具官某。古者君子之难仕也，进退有义焉，往代有时焉。尔生于名门，素自修洁，闲废之久，急于禄仕。代者以病违年，子恃铨法而往，法也，而非其义也。镌秩罢官，朕不得不从帅臣之请。可。
 【《永乐大典》卷七千三百二十四「郎」字韵，页十二下引「吴泳鹤林集」。(藏上海图书馆)】 
　　张镇降授朝奉郎制
敕：具官某。敬事而后食，圣人所以语事君；不稼而取禾，诗人所以刺在位。尔梯缘禁近，齿列仕林。未尝身服于官箴，而乃岁縻于廪粟。污吾白简，合议薄惩。其镌一阶，以警百慝。可。
 【《永乐大典》卷七千三百二十四「郎」字韵，页十三上引「吴泳鹤林集」。(藏上海图书馆)】 
　　赵振玉降授朝散郎尚振午降授朝奉郎制
敕：具官某等。鞑贼溃防，握兵之将，貙虎熊罴之士，因缘煽乱者不知其几。领州麾护乡井者，静以填之可也。尔振玉为民望，乃舍之而去。尔震午邦之桀，乃纵子弟为扰。岂得无过欤？贾谊所谓上有患，立而观之；上有败，因而挺之。斯二子之谓矣。各镌一秩，以警二维。可。
 【《永乐大典》卷七千三百二十四「郎」字韵，页十三上引「吴泳鹤林集」。(藏上海图书馆)】 
　　林枢赠朝奉郎制
。为伏矢所射，遂丧元身。议功行赏，岂容独遗汝哉？华之外郎，泽及后嗣。焄蒿未泯，宠渥祗歆。可。敕：具官某。往者峒贼啸凶，闯我赣城之下。鸱张豕突，无有撄其锋者。尔一州从事尔，乃能领兵纵城，出与贼
 【《永乐大典》卷七千三百二十四「郎」字韵，页十三上引「吴泳鹤林集」。(藏上海图书馆)】 
　　杨约降授朝奉郎制
敕：具官某。宾主交游之间，有义存焉。方元帅欲守原上，汝以宾客舍之；宪臣欲死城郭，汝以交友去之。或舍或去，汝之志亦欲从容就义也。而素心未明，白简来上，朕安得不亦薄惩耶？少加省循，即有褒。可。
 【《永乐大典》卷七千三百二十四「郎」字韵，页十三上引「吴泳鹤林集」。(藏上海图书馆)】 
　　连元特授朝奉郎制
敕：具官某。迩者军政不纲，所在州县兵相挺为乱，富沙翼虎，尤其甚焉。尔为军政，乃能董督隅丁，制领以荡平之，亦可谓不失职矣。晋升一阶，庸劝百雉。可。
 【《永乐大典》卷七千三百二十四「郎」字韵，页十三上引「吴泳鹤林集」。(藏上海图书馆)】 
　　韩木降授朝奉郎制
敕：具官某。汉吏主告缗，义纵尚惩治之不少贷，赏告岂盛世所宜有哉？尔摄临川，道民亡术。借称提之名，行没入之令。元元何辜，而被此酷也。其镌二阶，罢所居官。可。
 【《永乐大典》卷七千三百二十四「郎」字韵，页十三下引「吴泳鹤林集」。(藏上海图书馆)】 
　　家寅授承议郎力起授朝奉郎制
敕：具官某等。昔汉元 【桓】 荣，以经学成毕，盛陈车马印绶示诸生曰：「今日所蒙，稽古之力也。」后之为王府讲官，彻章受赏者皆昉乎此。尔寅文雅西州之彦，尔起典刑东候之儒。一繇蓬山，一自壁海。处之朱邸之邃，授以韦编之密。探玩研索，既讫于成。则进官一等，朕又何爱焉。可。
 【《永乐大典》卷七千三百二十四「郎」字韵，页十三下引「吴泳鹤林集」。(藏上海图书馆)】 
　　起希方特授朝奉郎制
敕：具官某。岛夷不恭，干我王略。尔丞郡绂，暂握机筹。讨击招降，备殚画诺。坐涤蛮方之瘴，以宽南顾之忧。晋之二阶，庸劝郡东。可。
 【《永乐大典》卷七千三百二十四「郎」字韵，页十三下引「吴泳鹤林集」。(藏上海图书馆)】 
　　高崇追复朝奉郎制
敕：具官某。朕于人才如护嘉木，封植长养，将以其成也。而横风凌雨拔之，宁不愍惜。尔以岷峨颖出之英，负燕赵崛奇之气。每帅臣岁贡，必与计偕。言者弗察，诬以它比，遂使志以殁。昔人谓善百誉而不进，一毁终世以颠隮，斯汝之谓矣。特元阶，官其一子。庶知为善者，虽屈于生，犹伸于死也。可。
 【《永乐大典》卷七千三百二十四「郎」字韵，页十三下引「吴泳鹤林集」。(藏上海图书馆)】 
　　黄干特赠朝奉郎制
敕：故具官某。洙泗之斯文未丧，得颜曾数子羽翼，而其教大明；伊洛之正学方兴，得杨尹诸人发挥，而其传益广。今有倡道武夷，而门人之中，卓然以扶世立教自任，是固国家之所当尊尚也。以尔绍兴名御史瑀之子，庆元朱侍讲熹之甥，密察精思，尽得师承之正；笃行力践，发为贤业之光。矧熹于易箦之时，属尔以传道之托，讨论《三礼》，敷绎《四书》。朕今读其书，求其徒。思坚正洪毅如干者，既不得与之同时矣。则追荣一秩，燕及后昆，朕又何爱焉。可。
 【《永乐大典》卷七千三百二十四「郎」字韵，页十三下引「吴泳鹤林集」。(藏上海图书馆)】 
　　熊允悊追复朝奉郎制
敕：具官某。昔为高邮守臣，以赂贼免。尔为邑于龙泉，以资寇败。尔之过，浮于高邮矣。然推鞠其状，无受赇之实，而竟死囹圄，宁不恻然。尽还故官，示朕愍恤之典。可。
 【《永乐大典》卷七千三百二十四「郎」字韵，页十四上引「吴泳鹤林集」。(藏上海图书馆)】 
　　赵崇实复朝奉郎制
敕：具官某。论士以实不以华。尔宗莩之英，文雅缘饰，吏而华者也。天汉库舍之事，正坐以华胜。然新将保谓汝拘理无亏矣。进一阶，益务其实。可。
 【《永乐大典》卷七千三百二十四「郎」字韵，页十四上引「吴泳鹤林集」。(藏上海图书馆)】 
　　李大同授朝奉郎制
敕：具官某。昔我先朝，惟前猷是宪。太祖圣略，读于庆历；仁皇训典，览于元佑。矧阜陵大训，与六经并传。广夏细之上，可不知所以宝之耶？尔邦之寿隽，年耆德明。本之诸老之传，敷作嘉猷之告。天下之是非得失，惟谏官能言之；人主之动息起居，惟经筵能知之。交修之益，于尔乎望。朕方缉熙巨典，漙进崇阶。则虽讲读之分，何有恩荣之异。勉而仁义，益辅光明。可。
 【《永乐大典》卷七千三百二十四「郎」字韵，页十四上引「吴泳鹤林集」。(藏上海图书馆)】 

　许应龙：《东涧集》十四卷
许应龙，字恭甫。福州闽县(福建)人。宋嘉定元年(一二○八)进士。历官国子博士、国子祭酒、兵部尚书、端明殿学士等职。《宋史》卷四一九有传。四库馆臣自《永乐大典》辑《东涧集》十四卷。
现存《永乐大典》录：
许应龙东涧集 【三十九条】 
以上三十九条，馆臣漏辑者二十三条。
　　 【失题】 
真宗朝平契丹，其将李继隆、马知节、高琼。契丹既请和，召宰相枢密宴于行宫，时李继隆、石保吉预焉。保吉曰：「臣荷驱策，俾遏戎寇。虽动遵圣略，然布阵使人皆继隆指画。」继隆曰：「契丹败戮，皆出宸谋。然分忧用心，躬率将士，不如保吉。」上曰：「将士如此协和，共图勋业，军旅之事，朕复何忧？」以巨觞赐之。
 【《永乐大典》卷一万八千二百八「将」字韵，页一下引「许应龙东涧集」。(影印本第一百七十一册)】 
　　 【失题】 
高宗朝，刘光世、韩世忠朝辞。上曰：「有告朕光世与世 【中】  【忠】 有小嫌，何足校？纵有睚，今日朕为之宜释。」感泣再拜。
 【《永乐大典》卷一万八千二百八「将」字韵，页一下引「许应龙东涧集」。(影印本第一百七十一册)】 
　　祭致政郑公文
凡人之生，孰不教子。子而能仕，百不一二。矧登鳌头，四海能几。身亲见之，抑又鲜矣。惟公盛福，世莫与京。兰玉擢第，巍占魁伦。蹁跹蓝袂，拜舞椿庭。闾里聚观，允谓极荣。何以至斯，积德所致。其德伊何？慈祥岂弟。有学有文，不求不忮。利物爱人，凛然风谊。获此盛事，谁曰不宜。谓当百年，皓首庞眉。观子振耀，紫闼黄扉。云胡不淑，夜壑舟移。方贺而吊，人所共惜。公师之封，赖有异日。某等契托年家，义均子侄。敬陈菲奠，歔欷哽咽。
 【《永乐大典》卷一万四千四十九「祭」字韵，页十下引「许应龙东涧集」。(影印本第一百四十六册)】 
　　候官县正惠二位神封侯制
敕：某神。《祭法》曰：「能御大菑则祀之，能捍大患则祀之。」矧庙食已久，惠利及民。可不载加褒封，以示崇报之意。尔神像设维旧，威灵并昭。护境庇民，厥绩甚茂。祷晴求雨，有感必通。俱锡侯封，用答神贶。尚赖幽冥之相，永臻安静之休。
 【《永乐大典》卷二千九百五十「神」字韵，页一上引「许应龙东涧集」。(影印本第三十七册)】 
　　候官县正惠二位神妻封制
敕：某神。血食肇于有唐，庙额赐于昭代。暨乎近岁，蠁弥彰。朕既嘉尔侯有庇民之功，复眷厥配有赞成之美。爰稽故实，并锡徽称。尚服宠荣，益殚顺助。
 【《永乐大典》卷二千九百五十「神」字韵，页一上引「许应龙东涧集」。(影印本第三十七册)】 
　　阎氏封美人制
翟茀以朝，方正小君之位；王言如綍，复加涣号之荣。宜春郡夫人阎氏，夙夜在公，柔嘉维则。躬全四德，既有婉而有愉；序列九嫔，每必敬而必戒。肆封沐邑，曾不踰时。载嘉执事之勤，申锡美名之宠。其祗新渥，益懋芳猷。
 【《永乐大典》卷二千九百七十二「人」字韵，页十二上引「许应龙东涧集」。(影印本第三十九册)】 
　　周坦授承事郎制
登第而调官者皆给告，而居首选者独命词以宠之，盖异渥也。以尔儒林发藻，黉舍蜚声。对策昕庭，着明深切。允为谹论，可举而行。擢冠羣英，师言咸穆。授以京秩，赞画帅藩。万里鹏图，由兹发轫。其坚素节，以副盛名。
 【《永乐大典》卷七千三百二十五「郎」字韵，页一下引「许应龙东涧集」。(影印本第七十二册)】 
　　赵冲何泉等并授武翼郎 【制】 
孔武有力，拱扈严宸。服勤累年，挽强应格。并授勇爵，仍锡身章。往服荣恩，勉图忠报。
 【《永乐大典》卷七千三百二十六「郎」字韵，页七上引「许应龙东涧集」。(影印本第七十二册)】 
　　阎良臣可特改补保义郎制
掖庭进封，稽之旧比。表里戚属，悉沾恩渥。矧尔积德庆门，实生贤媛。肆颁成命，改畀官资。尚服宠荣，益殚恪谨。
 【《永乐大典》卷七千三百二十六「郎」字韵，页十六上引「许应龙东涧集」。(影印本第七十二册)】 
　　徐雄除秘书丞史弥巩除秘书郎余元廙除著作佐郎制
蓬莱道山，清华之选也，非硕学鸿儒，盖不轻畀。以尔雄刚毅有守，公正亡私。屡振职于成均，宜进丞于中秘。以尔弥巩安恬不竞，悃愊无华。既为模范于金枝，盍掌图书于秘府。以尔元廙，身端行治，学广闻多。允为册府之英流，晋秉着庭之直笔。罔非吉士，允穆师言，茂对荣恩，益宏进业。
 【《永乐大典》卷一万三千四百九十八「制」字韵，页十八下引「许应龙东涧集」。(影印本第一百三十九册)】 
　　何季羽将一官回授与父何璞制
立身扬名，以显父母，此人子之至愿也。尔子季羽，擢第奉常，通籍宰邑。欲以庆恩一秩，增封其父。特从所请，俾遂荣亲之志。允为异渥，尚克钦承。
 【《永乐大典》卷一万三千五百六「制」字韵，页十六下引「许应龙东涧集」。(影印本第一百三十九册)】 
　　徐清叟除太常少卿兼权户部侍郎制
昔孙伏伽言三事，当时之君嘉其剀切，不次擢用，以属羣臣，朕甚慕之。以尔特立无朋，至刚以直。经帷劝讲，屡进嘉猷。擢寘副端，愈殚鲠论。肆予畀以奉常之职，仍摄贰卿。庶陪言语侍从之班，日有献纳论思之益。悉摅所蕴，以副予知。
 【《永乐大典》卷一万三千五百七「制」字韵，页三上引「许应龙东涧集」。(影印本第一百三十九册)】 
　　郑逢辰除宗正丞兼金部郎官制
人门兼用，布列班行，所以崇德象贤也。以尔谦和通敏，克绍家声。农扈为丞，恪勤匪懈。擢赞宗邸，仍摄珍曹。其思睦族之方，益究理财之策。克称厥职，则予汝嘉。
 【《永乐大典》卷一万三千五百七「制」字韵，页四下引「许应龙东涧集」。(影印本第一百三十九册)】 
　　方大琮除著作郎兼侍左郎官制
承明著作之庭，昔人以为文学之清选，非史才不居。必得名流，始称厥职。以尔气温而和，词丽以则。登省闱之前列，驰宦路之休声。策足周行，晋承外府。究心职守，见谓公勤。方擢寘于蓬山，复晋司于论譔。仍兼铨选，庸示简知。往服厥官，益宏远业。
 【《永乐大典》卷一万三千五百七「制」字韵，页四下引「许应龙东涧集」。(影印本第一百三十九册)】 
　　赵与知庆元府兼 【】  【沿】 海制置制
四明兼海道之寄，任重责专。非通敏有谋，长于抚御者，朕不轻畀。以尔望重宗英，才周世用。所居而治，既驰辅郡之声；何施不宜，复奏计台之最。畴咨阃寄，佥曰汝谐。爰升邃阁之华，增重制垣之任。讲求民瘼，训练舟师。控扼要冲，阜通蛮舶。往修厥职，以副予知。
 【《永乐大典》卷一万三千五百七「制」字韵，页十四下引「许应龙东涧集」。(影印本第一百三十九册)】 
　　别之杰除秘撰兼制置副使制
朕惟荆襄伤残之余，兵力单弱，民生凋瘵，捍防经理，实难其人。非资已试之才，曷任维藩之寄。以尔身兼数器，望冠羣公。曩帅荆南，宽明精练。理内御外，克壮其猷。兵悦民怀，边尘不警。今兹某帅，佥曰汝宜。特升秘殿之华，俾贰制垣之任。徒得君重，勉为朕行。不惟慰旧治去思之心，抑以成真儒无敌之效。勉图康济，以宽顾忧。
 【《永乐大典》卷一万三千五百七「制」字韵，页十五上引「许应龙东涧集」。(影印本第一百三十九册)】 
　　参知政事李鸣复除知枢密院事兼参知政事制
立政惟人，既克胜于重任；定位以德，宜晋总于洪枢。涣号维新，师言允穆。具官某，德全而才巨，识远而量宏。中不倚，和不流，每务爱君而忧国；告于内，顺于外，未尝扬己以取名。晋升参预之司，益厉忠嘉之节。以经纶自任，而志安社稷；虽声色不动，而势尊朝廷。肆升有密之班，兼领疑丞之职。仍加多邑，并衍真畬。噫！允武允文，已足为万邦之宪；善谋善断，岂难折千里之冲。其体至怀，共图丕乂。
 【《永乐大典》卷一万三千五百七「制」字韵，页十八上引「许应龙东涧集」。(影印本第一百三十九册)】 
　　刘震孙除太常寺主簿制
奉常礼乐之司，素号清选。而勾稽之职，其事尤简。然繇是而登要路者，前后相望也。以尔名臣之裔，博雅清修。学问深造于精微，议论每殚于剀切。客台簿正，允穆师言。其振之家声，以待予之器使。
 【《永乐大典》卷一万四千六百七「簿」字韵，页四下引「许应龙东涧集」。(影印本第一百五十四册)】 
　　董槐除宗正簿制
勾稽宗寺，虽事简职闲，然华涂要津由兹而升者，前后相望也。尔奋身儒级，遇事精明。中外践更，蔚有休誉。擢升兹职，益观尔能。尚克钦承，勉图报称。
 【《永乐大典》卷一万四千六百七「簿」字韵，页七下引「许应龙东涧集」。(影印本第一百五十四册)】 
　　王瓒除大理寺簿制
诗曰：「淑问如陶。」在泮献囚狱讼之事，固儒者之素知也。明启刑书以佐其长，其谁曰不能？以尔奥学雄文，蜚声黉舍；以儒术而饰吏，奏最边城，入觐中扆，奏陈剀切，勾稽棘寺，必能援古谊以决疑。勉修厥官，嗣有褒擢。
 【《永乐大典》卷一万四千六百七「簿」字韵，页十下引「许应龙东涧集」。(影印本第一百五十四册)】 
　　李遇两易司农寺簿
钱谷之任，号为剧烦。必得通才，始堪迭任。以尔文学政事，咸精其能。榷务提纲，课额增羡。晋升列院，曷究所长。外府大农荐司簿正，盖无施而不可，故未久而复迁。往既乃心，以需异渥。
 【《永乐大典》卷一万四千六百七「簿」字韵，页十三上引「许应龙东涧集」。(影印本第一百五十四册)】 
　　钱相除国子监簿制
勾稽冑监，职闲事简。虽号冷曹，然华涂要津由兹而升者，前后相望也。以尔禀资凝重，遇事精明。宰邑佐州，厥绩用懋。典司纶告，未究所长。擢寘此官，以养资望。往祗厥职，嗣有宠荣。
 【《永乐大典》卷一万四千六百八「簿」字韵，页四下引「许应龙东涧集」。(影印本第一百五十四册)】 
　　与薇特授承务郎
官不及私，固无滥予。例所当得，盍举章。尔荣邸近亲，端凝和粹。帅垣赞画，绰着休称。剡牍上闻，盍示褒宠。矧有旧比，近已举行。宜涣明纶，晋升京秩。益思信厚，以称恩荣。
 【《永乐大典》卷七千三百二十三「郎」字韵，页六上引「许应龙东涧集」。(藏上海图书馆)】 
　程公许：《沧州尘缶编》十四卷
程公许，字季与，一字希颖，号沧州。州宣化(四川)人。宋淳熙九年(一一八二)生。嘉定四年进士。累官中书舍人，礼部侍郎，权刑部尚书。《宋史》卷四一五有传。四库馆臣自《永乐大典》辑《沧州尘缶编》十四卷。
现存《永乐大典》录：
程公许沧州尘缶编 【五十九条】 
以上五十九条，馆臣漏辑者三十六条。
　　红白芙蓉
木蕖三数株，能白又能朱。晓暮浅深色，醉醒容态姝。流霞玉斝，抽汞养丹炉。模写终难尽，秋江有画图。
 【《永乐大典》卷五百四十「蓉」字韵，页二十四下引「程公许沧洲尘缶编」。(影印本第三册)】 
　　晓月未没顺风泛太湖期以明日与悦斋会
明月伴我酒家眠，五更顺风催放船。月波荡湖湖欲溢，扶桑夺染半天赤。湖山破晓郁青苍，坐觉山舆船低昂。少年负气隘湖海，老虽敛缩余习在。叩舷一笑宇宙宽，瓮天那可差别观。蒲帆瞬息几百里，峨峨阎门尺有咫。五湖千古自清风，诘朝持叩伏柱史。
 【《永乐大典》卷二千二百六十「湖」字韵，页十下引「程公许沧洲尘缶编」。(影印本第十八册)】 
　　倅教授判官皆为东湖有赋次韵
　　　其一
逶迤三径带重湖，心眼经营念厥初。问俗只须无事治，僝工适际有年书。雪融趁急栽花柳，春到随宜办果蔬。最喜城隅便来往，不嫌奔走费台舆。
　　　其二
交情郁穆两监州，采藻依莲总俊游。洁霜明相并照，渭清泾浊岂同流。虢堂拟把新题和，锦里还思故事修。荷荡花溪总幽绝，剩须栽竹柰霜秋。
 【《永乐大典》卷二千二百六十二「湖」字韵，页十四上引「程公许沧洲尘缶编」。(影印本第十九册)】 
　　正之二十八日忽小霁领数客过东湖若水有赋为次韵
积雨酿成寒料峭，漫游稍觉意清真。痴云日吞还吐，弱柳含烟巧新。簪屐招呼参楚蜀，肴蔬饤饾杂冬春。嫌车从妨佳趣，那得临流岸白纶。
 【《永乐大典》卷二千二百六十二「湖」字韵，页十四上引「程公许沧洲尘缶编」。(影印本第十九册)】 
　　李贰车约饮东湖
西湖绕遍又东湖，永夜论文酒浅。最爱霜林梅蘸水，拟撑小艇访林逋。
 【《永乐大典》卷二千二百六十二「湖」字韵，页十五上引「程公许沧洲尘缶编」。(影印本第十九册)】 
　　范石湖东归过乡国名之芙蓉城余以季夏来游适荷花称意红之时雁湖环湖尤甚盛李子先家小池界金数朵花品之最高者各纪以诗
　　　其一
振袂芙蓉城里游，香风十里劝人留。瓦盆最恨廉泉陋，归与夸张定自羞。 【(左绵城中不容凿池，廉泉堂下仅列瓦瓮数十，以栽莲耳。)】 
　　　其二
芙蓉城下六月秋，最好雁湖湖上游。周遭一机云锦烂，并与老仙供唱酬。
　　　其三
。环湖曲曲露香清，醉袖褰风取意行。翻爱李园方沼碧，界金几朵艳羞
 【《永乐大典》卷二千二百六十六「湖」字韵，页八上引「程公许沧洲尘缶编」。(影印本第二十册)】 
　　游石湖
雨过春塘水慢流，唤船聊作石湖游。水亭风槛 【(一作：「岩居川观」)】 今余几，越垒吴台相对愁。笑拂壁题如觌面，亿从乡老话遨头。不知化鹤曾归否，更捻梅花一饷留。
 【《永乐大典》卷二千二百六十六「湖」字韵，页八下引「程公许沧洲尘缶编」。(影印本第二十册)】 
　　三湖
官柳三千 【詑】  【诧】 蜀州，天涯流浪得重游。苦无东阁梅花句，小为西湖竹色留。
 【《永乐大典》卷二千二百六十七「湖」字韵，页三十五下引《程公许诗》。(影印本第二十册)】 
　　入青城山门诗
　　　其一
入山佳气异他山，翠逻周遭几复关。流水白云无尽藏，莫教容易到人间。
　　　其二
一径石墙分竹色，两桥涧水和松风。山灵怜我嗜幽胜，洗出林峦晚照红。
 【《永乐大典》卷三千五百二十五「门」字韵，页二十三下引「程公许沧洲尘缶编」。(影印本第四十九册)】 
　　借宿洞门五绝
　　　其一
身是西来旦过僧，洞门一再解行縢。老师若许中分鲁，也会漫天话葛藤。
　　　其二
传语岩前五百牛，尘缘误我意无憀。灵山幸有三生契，更约天台度石桥。
　　　其三
聊分豆粥香。一枕齁齁客梦长，忽闻钟梵响云堂。舌根久厌虀盐味，洗
　　　其四
意行忽上凌云阁，粉雉周遭山四围。何似清音亭上座，峨眉扫翠雪涛飞。
　　　其五
石笋岩头烂熳游，异闻要验佛低头。教古佛低头笑，笑杀痴人枉刻舟。
 【《永乐大典》卷三千五百二十五「门」字韵，页二十五上引「程公许沧洲尘缶编」。(影印本第四十九册)】 
　　谢慧明王道士自大面山寄赠三诗并蜜黄精
　　　其一
与君一再会岷山，共把匏尊中圣贤。强说市朝为大隐，何如山泽友曜仙。空中皓月参心地，海面浮沤悟世缘。安得一龛时晤语，笑披云雾豁青天。
　　　其二
尺书覼缕写衷诚，大面山前两日程。黄独润含崖谷味，清诗吟作涧泉声。灰心久已安枯寂，月指何劳借发明。更与草庵求扁榜，太虚底处强安名。
　　　其三
三复君诗想洛阳，令人愤极意飞扬。鼎湖知有威灵在，魏阙欣闻孝里彰。一念变迁无量劫，寸心寂照大圆光。君能勘破皆泡幻，长与乔松燕玉房。
 【《永乐大典》卷八千五百二十六「精」字韵，页十九上引「程公许沧洲尘缶集」。(影印本第九十四册)】 
　　赠山老借馆
三生云水僧，失困下吏。每逢道人语，莫逆犹夙嗜。况兹法龙象，共饮良有味。宝坊寄嚣氛，一室淡如水。蹇驴劣驰骛，入门辄心醉。向来棰楚尘，火急须湔洗。净名方丈室，逼塞诸天侍。可一毫端，借我容膝地。后来支许交，清真遗世累。团蒲与茗，共谈第一义。
 【《永乐大典》卷一万一千三百十三「馆」字韵，页十七下引「程公许沧洲尘缶编」。(影印本第一百十五册)】 
　　行至罗江以代者爽期得史者书复还涪滨径走富乐山中借馆
　　　其一
瞻云日怀归，及瓜法当代。喜同绦鹰掣，翻作风鹢退。誓言不可寒，幽赏夙所爱。但恐彼上人，雄辨费酬对。
　　　其二
淋浪一日雨，浩荡千岩秋。莞彼石涧水，奔霆撼林丘。须臾忽敛缩，幽咽锵琳璆。混混须有本，万古江河流。
　　　其三
山中有何乐，淹留不复叹。濯足涧泉碧，洗耳松风寒。清磬度林杪，枯禅兀蒲团。拙不会参请，幸勿催抽单。
 【《永乐大典》卷一万一千三百十三「馆」字韵，页十七下引「程公许沧洲尘缶编」。(影印本第一百十五册)】 
　　初度诸葛仙化奉香火归邑之明日有驯鹿自中径入县庭士友异其事赋诗相庆用张权父韵
阆风觞九酝，脍鲸羞玉 【麟】  【鳞】 。宿命忆往劫，隐诀闻至人。失五浊海，未泯一念仁。就盈纪良月，揆度逢佳辰。深恩感顾复，瓣香谒仙真。同来山中吏，得非我同伦。岩泉千仞雪，涧草四时春。雅嗜自幽闲，胡为此逡巡。怜我久埃，为记三生因。野性欣得友，不待呼孔宾。鼓瑟趣升歌，明当下温沦。嘉燕属君等，努力语去陈。灵囿岂予慕，愿交惟梓椿。方寸有玄感，清都宁隔尘。 【(长椿、梓杞，朱仙之二童子也。)】 
 【《永乐大典》卷一万四千七百七「度」字韵，页十二上引「程公许沧洲尘缶编」。(影印本第一百五十九册)】 
　　绳翁初度
男儿十六已非孩，心地迷云渐剔开。虽复词章当藻绘，要从德性植根荄。谦和孝友能无愧，富贵功名付傥来。但愿时平早还蜀，田间伴我斸蒿莱。
 【《永乐大典》卷一万四千七百七「度」字韵，页十二下引「程公许沧洲尘缶编」。(影印本第一百五十九册)】 
　　东川节度歌 【并】 序
东川自唐以来，为征镇重地。国朝以文治，不尚武功。拥旄殿邦者，皆当世妙选。春宫侍郎眉山李公，以法从名流，开藩于兹。适潢池有警，公以德望，隐然为西州捍蔽。事变甫定，顾瞻环雉。谓牛头巍峙城外，俯瞰万井，于镇守非便。乃请于朝，包括一峰，增筑城堞。发千古之形胜，成旷代之伟绩，非公不能办此也。公许谨为赋《东川节度歌》一篇，以纪盛事。虽芜词不工，清朝采诗，或有取于此。嘉定十三年正月吉日，程公许谨序。
东川节度兵马雄，我尝闻之浣溪翁。五百年间人事纷变灭，惟有青山衮衮今古同。春官侍郎李太史，沃丝昔日来观风。八年俛仰一炊黍，蔚蓝台上烟雨愁溟蒙。棠郊蔽芾公所，还有竹骑驰儿童。是时北尘转骚屑，绿林之寇纷内讧。洛波殷雷跃双龙，遂也长公潼少公。少公赴镇先十日，千夫煌煌飞红。金城一面森戌削，贼戈自此不复锋。三灾之劫偶参会，天岂薄于遂而私于潼。屹然洚波之砥柱，艰哉安宅之集鸿。险夷一节贯金石，玉山对峙双玲珑。春风送客来，束书一短篷。恨无「春色浮山」之杰句，空有「帝乡愁绪」之孤忠。举头山城新百雉，缭绕下与州城通。高如石首矗万仞，坚并铁瓮盘层穹。楼棚丹霞未为丽，形势墨守何可攻。向来牛头着亭处，晴烟万井历历明双瞳。彻桑未雨宁过计，路旁筑屋难为功。侍郎忧国秉卓识，始谋肯使轻伤农。登登之筑纷百堵一朝巀嶪如金墉。初疑化城为佛幻，又恐鬼役非人工。浣溪曩赋冬狩行，恨不回辔擒四戎。向令眼前见此事，奇伟大篇当复加舂容。腐儒自嗟才力窘，安得唤起诗老为我细琢砻。紫皇坐朝甘泉宫，四明不隔天九重。慨怀豹尾旧特橐，长安日远身孤篷。起家小屈东川牧，骥足折旋萦蚁封。三年厌听鞞鼓噪，甲兵何时一洗空。事不为难亦非易，所病滔滔皆发蒙。明堂只须一柱力，杗桷渠可令乏供。更须度外广物色，纳纳万顷云梦胸。我歌东川节度兵马雄，歌声激烈轰灵隆。先一州兮后天下，风云呼吸龙虎从。画图麒麟铭鼎钟，牛头之城万古长穹窿。
 【《永乐大典》卷一万四千七百七「度」字韵，页二十六下引《沧洲程公许集》。(影印本第一百五十九册)】 
　　送家归侍旁
随牒走千里，携家恰二年。送君归戏彩，笑我觅行缠。忍话关山远，须凭信息传。抱持娇小女，恣索老人怜。
 【《永乐大典》卷一万三千三百四十「侍」字韵，页八下引「程公许沧州尘缶编」。(藏大英博物馆)】 
　　送别彦威侄西归侍母
　　　其一
先集载行橐，叩阍书万言。风云乘快便，雨露沐殊恩。客里仍分袂，天涯想倚门。去留交喜戚，情不尽离尊。
　　　其二
况自宦情薄，未忘嫠纬忧。圣知非我责，若要尽心。牛陇松萝月，鸥汀水竹秋。丁宁与将护，待我赋归休。
　　　其三
宇宙暗矛戟，吾当何处归。故山几幸免，暮景傥同依。若见亲知问，愁无羽翮飞。一箪元自足，底用带金围。
 【《永乐大典》卷一万三千三百四十「侍」字韵，页八下引「程公许沧州尘缶编」。(藏大英博物馆)】 
　　清明日侍亲舆游海云寺
　　　其一
和风酽日又清明，茶事惊呼探火新。整顿安舆扶鹤骨，晴郊满意赏青春。
　　　其二
琴鹤清风久寂寥，谷居忠愤绚银钩。龛中片石费锥凿，还为两翁须点头 【(寺有清献像、忠定诗刻)。】 
　　　其三
休问霜林鹤顶丹，空庭三尺绿新攒。从渠五老掀髯笑，我自与师盟岁寒。
　　　其四
翛翛竹色蘸清尊，更借阴风荡午暄。博得亲颜开一笑，佳名须记寿星轩。
 【《永乐大典》卷一万三千三百四十「侍」字韵，页十三上引「程公许沧州尘缶编」。(藏大英博物馆)】 
　陈耆卿：《篔窗集》十卷
陈耆卿，字寿老，号篔窗。临海(浙江)人。宋淳熙七年(一一八○)生。嘉定七年进士。官校书郎、著作佐郎、国子司业。端平三年(一二三六)卒。四库馆臣自《永乐大典》辑《篔窗集》十卷。
现存《永乐大典》录：
陈耆卿 【一条】 　陈耆卿篔窗文集 【一条】 
陈耆卿篔窗集 【二十五条】 　陈篔窗诗 【一条】 
以上共二十八条，馆臣漏辑者十三条。
　　似村
缚茅本不傍孤村，尽日焚香深闭门。陌上红尘高没马，谁知巢父个中存。
 【《永乐大典》卷三千五百八十一「村」字韵，页五上引「陈耆卿篔窗集」。(影印本第五十册)】 
　　何澹小山杂着序
昔苏公洵论文，取象于《易》之《涣》，而曰：「非能为文也，不能不为文也。」又曰：「此为天下之至文。」夫至生于能，不以能为为至，而以不能不为为至。则是以卤为妙，牵勉为奇，几于浅视文而教人以易矣。然天下之至显者理，而凿之者晦；至近者事，而隔之者远；至和者情性，而挠之者不平。惟不平，故不正。于是以猝易明白为陋，而以诘屈聱牙为古焉。夫古非诘屈聱牙之谓也，而学古者持之不置，至镌炼琢削以求之。求益工，见益左。盖彼自谓其能为尔，讵识所谓不能不为者哉？故观文殿学士何公，少负轶才，落笔惊豪隽。自其试礼部，试秘府，辞驶若流水，义皦如揭日，盖天下诵之矣。其后在禁路，在政途，在帅垣，在祠馆，忧哀娱乐，靡不于文发之。其篇章旷而清，其铭碣典而润，其记序婉而富，其笺翰妥而熟。盖有能为之实，而又有不能不为之思，以故言文者纪焉。夫之中贵有腴，平之中贵有味，约之中贵有度，直之中贵有体。公之文虽号粹易明白，而非若他人之谫帅肤露也。盖囿巧于朴，而寄勇于闲暇。辞之所至，意亦随之，其斯以为贤欤？余记昔登公门，公七十余矣，而词组不命客，短椟手自书。间与余评文，余应曰：「掀波骇浪，不如安流。峭岸孤峰，不如平陆。」公首肯以为至论。后十五载，始得公全稿于其季子嘉禾郡丞处。信启诵悲嗟，知公已不见而可见者止此，征序不敢辞也。公名澹，字自然。世谓公之文，称其名与字云。端正改元五月日，朝议大夫将作少监兼国史院编修官、实录院检讨官、兼考功郎官、兼魏惠宪王府教授、临海县开国男，食邑三百户陈耆卿谨序。
 【《永乐大典》卷一万四千五百四十五「着」字韵，页十一下引「陈篔卿」。(影印本第一百五十二册)】 
　　登第谢漕台主司
较艺星台，猥玷白头之搜择；策名昕陆，遂陪众羽之奋飞。脱半生坎之踪，繄一日扶持之力。欲谢已晚，拊心而惊。而有乡大夫选举之方，而无部使者宾兴之法。末俗波荡，多士云奔。弃井邑而投异邦，匪惟失己；托姻娅而缀他族，且复欺君。如门客之一涂，实应朝家之三尺。嫌疑所在，厘别首加。故所得者若不胜其荣，而徐思之或反以为累。如某者，秋风一介，夜雪百罹。窥牖外之乾坤，几于入梦；走笼中之日月，更觉惊魂。虽强踏于槐花，每枉书于柿叶。故郊逐北，肠已九回；上国图南，肱仍三折。知穷通之有命，付得丧于无心。徒以青衿远近之摩眉，滥师有若；皂盖后先之接踵，谬舍盖公。投其老矣之身，夺我归与之兴。矧养志已乖于将母，虽得禄不足以及亲。分抱遗编，永栖幽谷。属圣主下搜扬之诏，而贤侯多迫遗之言。强寻击楫之盟，远逐焚舟之战。半涂而悔，几欲吾返于乡枌；狭路可伤，未免旁分于围棘。嗟穷鬼之为 【崇】  【祟】 ，惧怪神之不灵。敢谓奎雷，忽纡岩电。贬屈哲人之尺度，权舆贱子之才名。染指南宫，信眉北阙。虽钝迟寡偶，远考叔之先登；然狂直见容，犹胜刘蕡之不第。致身及此，举手为谁。兹盖伏遇某官，沂水正传，闽山佳气。思天寥邈，九霄之凤横翔；策勋圣明，十朋之龟前列。方其采芹思乐之日，已有拔茅征吉之风。又柄远持，儒冠胥庆。简拔盖先于豪俊，激昂猥及于庸。传伏生之《书》，信是源流之不误；对丁宽之《易》，尚剖析之未真。积是叨逾，若何称塞。某敢不磨砻晚节，抆拭古心。一命浮荣，敢效儿童之骄溢；百年正学，愿追师友之渊源。归侍云深，编摩抑末。
 【《永乐大典》一万四千一百三十一「第」字韵，页二十二下引「陈耆卿篔窗集」。(影印本第一百四十八册)】 
　　祭陈俊卿运判文
昔在高庙，朝多史鱼。时惟献肃，气拉万夫。我学有祠，所以尚德。过者见之，凛奸震慝。言言遗直，笃生我公。重厚端庄，吐霓照虹。娟娟童年，有赫载誉。脱略绮纨，颉颃韦布。迨其筮仕，守正不回。得失荣辱，付之浮埃。三入棘廷，两登兰省。出使于西，续用又炳。旋升枢属，其劳孔多。克裨借箸，以定止戈。帝曰嘉哉，可烦可剧。其漕神，以究汝力。长安日近，使者星高。紫荷白笔，平步匪遥。岂理无常，岂数有竟。兼旬之间，不起于病。惟昔之学，藉公主张。一日斧斤，百年栋梁。惟今之学，归公提摄。官徯教条，士资检押。谁谓愉悦，转以悲伤。枌榆失色，芹藻无光。公已翩然，排风驭气。其如吾徒，思之不置。泣引丹旐，奔奠素帏。公其有知，尚听此辞。
 【《永乐大典》卷三千一百五十一「陈」字韵，页三十三下引「陈耆卿篔窗集」。(影印本第四十七册)】 
　　提举崇禧观知郡陈公墓志铭
淳熙中，尤尚书袤守台，选郡之前辈有道德风节，里所宗慕者祠于学，得三人焉，曰罗提刑正之，陈侍郎国佐，詹事邦彦。然三人者，不独里所宗慕，而薄海固尊尚之也。有陈检正时中继出，其贤实相亚，未在选中。余尝以语黄守，欲并祠，会去弗果，然固往来余心不忘也。检正，名庸。其生时，人望为卿相。殁始赠特进，人曰：「贤不贵，宜有后矣。」而生子崇禧公，人曰：「信有后哉。」崇禧公名章，字子云。自其祖翼以来，经学传三世。公父子相继擢第，而公第最蚤，其宦达亦宜蚤也。然自同安主簿安福尉，历分司坑 【治】  【冶】 ，始改官。自知彭泽县，通判建康府，得提辖榷货务及杂买务，杂卖场。又以无罪去，主仙都观。寻通判温州，知建昌军信州。洎改宝庆府，不行。终提举崇禧观而已。五十余年之间，号回翔淹挫，而夷淡冲特。迄不变所守，有检正之遗风焉。其为政，主拊摩，先劝率。在彭泽总逋户为一籍，户散一由，俾投所输柜中，而自署其目，率不过吏手。坊场亦十户一甲，循环而输，竟即释之。众感泣，兢先输。甚至役户未当承，自愿承役。而曰：「官清费约，此时不可失也。」建昌初至，号赤立，或谓邑长咸在，盍俾认所通。公言州县本一家，若是不可。给紫袋往返，俾有事，直书以告，不便者立去之。山多土稀，岁所入不足于 【让】  【饟】 阋至掩杀，收以两州巡尉，惧不敌。公驰至山下，散帖镌晓，不费一矢，而七主首戴头来，境内以平。建昌有寨曰秩巴，卒与盐子相出没，暴甚。会衣粮微，殿挟以狂野。盖身不望谨，民惟困严。方仇之于未去之时，而能思之于去后哉？如公之贤，应史法矣。夫赫赫有二：政善而赫赫者，令名也；政暴而赫赫者，横名也。公固不肯为彼，且不忍为此。岂以戢之于昧昧，则虽欲露之于赫赫，而反不可邪？方盗起安福时，一禾山小丑尔。因，而豪民黠吏煽为蠹。公廉其甚者薄惩之，而痛绝苛扰。米遂坚好，八十艘同日以济。信当孔道，耕少食多，遇上熟，堇堇无乏。令下和籴，如约者迁其阶。公曰：「数万斛留此未有余，去此即匮。吾何忍以为己利？」卒辞之。安福有盗就招，帅守欲奏改秩。公谓：「招以信，复坐以诛，吾宁为选人，勿误盗。」亦辞之。盖其意不知有身，惟知有百姓。而行之裕，处之安，不贪荣，不掠美。自底于实而已矣。史称吴公文翁谨身率下，居以廉平，故不严而民化。又言何武名无赫赫，去后见思。世道衰，黩暴 【？】 。公度无调遣之资，走一介，谕以祸福。又散帖镌晓，俘其首无遗。此其应变解纷，常先事不后事也。夫后事者名常显，先事者名常隐也。然则不为赫赫，而有过于赫赫者焉。他所奏陈，如假散卒耕资，复义仓输目，捐平籴度牒，给黎民官产及预貌契急催科等弊，咸恳实中民病。至欲于汀、赣、邵、武等处，择冲塞，创寨栅，以为之防。其后闽寇陆梁，蹀血波数郡，众始悟公 【光】  【先】 见，不特先事矣。素寡欲，老益耽书。历仕许年，先畴不加黍发，而常赴人之急。晚自号东涧。客至，畦蔬林核，相与遨嬉。虽心无留藏，而语有根据。约而富，和而庄。盖上自乡里朋，下至村野老。其生也门欵户洽，其殁也道哭巷祭。如昔丧检正云。甫病，即屏医，神观犹炯炯。午漏上，忽言我死者三，不瞬息而逝。盖绍定五年七月十七日。而以腊月十五日，合于飞瀑山叶硕人之阡。于是邕走书介其事一通以至，言治命止五月。比则前两月手缄授我，俾求予文者也。邕，长子也，今监温州支盐仓。，蚤夭。禺，常山县主簿。绮，鄂州司理。言，监 【杨】  【扬】 州大军仓。绮、言继观文骙家。三女，既嫁而逝。孙男二，女六。呜呼，以检正之贤如是，既有后矣。而公之贤又如是，宜益有后也哉。铭曰：特进廊庙姿，有渥霖雨屯莫施。公流其膏洒厥霏，甫及两郡风掣之。其行洁玉无疵，自然天韵非人为。吁嗟材不与命随，七十三稔同一炊。我思古人可泣縻，再传循良今有谁。本未死者元不衰，下飞瀑千流垂。
 【《永乐大典》卷三千一百五十六「陈」字韵，页二十下引「陈耆卿篔窗集」。(影印本第四十七册)】 
　　祭王架阁文
世失东莱，士模不模。不见其人，思见其徒。公受心印，不激不迂。摘实落华，剟脔解肤。铿然名家，俗学可奴。人曰东莱，其生如初。昔我郡序，废不支吾。自公至止，尧行舜趋。不巧为穴，不峻为机。身帅以正，顽勍风袪。二年故里，一日中都。诸老改颜，争挽荐车。翼翼故府，英良之区。信臂一鞭，金马石渠。大化茫茫，朝荣夕枯。公踣中道，人欤天欤？载念往昔，总角趋隅。不鄙谓我，千里之驹。别日已远，居然故愚。诵公之言，既媿且吁。亦谓暇日，载驰载驱。意熟公诲，而哭公殂。炯炯此怀，畴复鉴余。忆公兮清，问公兮今安归。一酹兮公来徐徐，秋风兮为我欷歔。
 【《永乐大典》卷一万四千四十六「祭」字韵，页九上引「陈耆卿篔窗集」。(影印本第一百四十五册)】 
　　路祭王知县文
呜呼，叶县之政，发源君家。凫舄不朝，奄落暮霞。青山，等是死尔。觞以送之，不如我同里。
 【《永乐大典》卷一万四千四十九「祭」字韵，页二上引「陈耆卿篔窗集」。(影印本第一百四十六册)】 
　　祭王存道总干文
呜呼，存道！手足以挥万字兮，不能取一京秩。舌足以泻三江兮，不能愬其穷于造物。伊少日之爽迈兮，可以横飞于空阔。谁牵其翼使下垂兮，乃欲达而不达。屹贤书之两登兮，且迟迟乎一枝之折。稔之以太学之虀盐兮，始升名于解褐。人意其平昔之抱负兮，可以勇行而不臲。柰之何入眼之青衫兮，已不禁乎垂脰之白发。沃教雨于洪都兮，慰儒生之枵渴。屈俎豆而裨军饷兮，疑其不足以有发。或曰梯远而级大兮，固无嫌于猥屑。胡命之不融兮，屣百年于飞雪。慨吾党于胶庠兮，早相从而甚悦。耳惊闻于不祥兮，初甚疑其浪说。恍二千里之铭旌兮，自湖湘而归浙。乃知君之果死兮，欲叫天而孰为之彻。呜呼，万事无端兮，前途如漆。一生英概兮，今丘今穴。气有聚散兮，岂问贤哲。文以为酹兮，千秋此别。
 【《永乐大典》卷一万四千四十九「祭」字韵，页八上引「陈耆卿篔窗集」。(影印本第一百四十六册)】 
　　先祖墓祭文
士有足不出户，而乡邻染其善，彼嗣被其福者，吾祖是也。譬诸硕果，己则不食，而胚胎润泽，来者甘之。故吾祖之衰，太半秋叶。而独吾父昆弟，克儒厥家，克保厥田庐而无失也。此非吾祖沉朴，不较波流所暨然耶？今耆卿忝兹恩之题，归拜墓下。视松楸秃干，犹有生气。吾祖之在九京，当亦笑粲歆此酒也。吾祖更阴相之，俾世守不坠。则祖之令名益章，敬再拜以祈。
 【《永乐大典》卷一万四千五十「祭」字韵，页十六上引「陈耆卿篔窗集」(影印本第一百四十六册)】 
　　祭伯父文
嗟乎！士之离桑梓，蜕 【惓】 松楸，而客于千里之远者，名与利饵之也。其贫刻骨，而迄恬于利。其毫满腹，而终遯于名。逐逐他土，之死弗醒。虽然，此不足评也。伯父之生也，不以丰悴为工拙。则其死也，岂以远近为圆缺。临命泚毫，笑指秋月。此时此意，其与留连妾妇者影相绝矣。伯父无憾也，而耆卿则有憾焉。始而往不得已也，中而归可以处也。可以处而不欲，伯父之志也。欲与处而不能，耆卿之媿也。前岁之春，辱枉其车。今岁之秋，止枉其书。以为安邪，则已告病。以为病耶，言则炯炯。呜呼，岂谓耆卿身未及前，而伯父之目已先瞑也。仲兄之来，告我窀穸。所重憾者，力如蝉翼。呜呼，伯父远矣。耆卿之憾，无从释矣。纷纷多言，祗益为赘。天实为之，柰之何哉。呜呼尚飨。
 【《永乐大典》卷一万四千五十「祭」字韵，页二十下引「陈耆卿篔窗集」。(影印本第一百四十六册)】 
　　考妣墓祭文
今岁夏五月乙酉，集英殿赐进士第、不肖孤辰在选中，退而泣下沾襟曰：「匪孤之能，父母之德也。」惟父种学澡行，踬于名途，又不得怡愉以老，独畀付在耆卿。曰：「而雪吾，吾其不死。」吾母与闻此言，手持厥家，而纵耆卿于学。震凌风雨，间关几恸，然不敢一日舍学以嬉。愿母迄寿且康，庶万有一可共斗禄也。呜呼，母又死矣，荣念灰矣。去秋一檄，实惟邦君之意之。黾勉行迈，卒以捷告，春官复染指焉。昔也劳而弗收，今也惰而获。虽一第琐尾，不足以耀。然户门之责微塞，泉壤之志略伸。识与不识，咸口诵二亲之贤，而谓天理不终泯也。耆卿何力之有焉。继自今愿永无怠，以答扬二亲之遗训。若曰豢于禄，而不知义，不肖孤实之。矫首青山，尚克临鉴。
 【《永乐大典》卷一万四千五十三「祭」字韵，页十五上引「陈耆卿篔窗集」。(影印本第一百四十七册)】 
　　祭董子顺母文
呜呼，人事好乖，从古而然。倚伏乘除，尸此者夭。淑哉夫人，勇往教子。珥千金，掷如敝屣。天毒降戾，伯也不年。泪眼关山，堂几不萱。仲也起家，蓝袍归觐。贺斝横陈，足洗前恨。而复不竟，陨霜于春。既哭其女，仍摧其身。呜呼，种果道边，岂不风雨。迨其实兮，弗使染指。变化起灭，固理之常。乃如夫人，尤可恻伤。身后千锺，生前杯酒。靖言思之，谁薄谁厚。
 【《永乐大典》卷一万四千五十三「祭」字韵，页十五上引「陈耆卿篔窗集」。(影印本第一百四十七册)】 
　　祭陈监所生母文
呜呼，不腆敝邑，山空水深。令子云来，实护我心。旬日所闻，萱花不树。其果然耶，当食失箸。我观世缔，蒲叶槿花。枯者匪夭，荣者匪遐。惟其家声，泊厥阃范。煦 【煦】 常春，皦皦长旦。千六百里，在汉之湄。长风柏船，魂其蚤归。
 【《永乐大典》卷一万四千五十三「祭」字韵，页十五下引「陈耆卿篔窗集」。(影印本第一百四十七册)】 
　王迈：《臞轩集》十六卷
王迈，字实之，又字君实。仙游(福建)人。宋淳熙十一年(一一八四)生。嘉定十年进士。官教授、右司郎官等职。淳佑八年(一二四八)卒。赠司农少卿。《宋史》卷四二三有传。四库馆臣自《永乐大典》辑《臞轩集》十六卷。
现存《永乐大典》录：
王君实臞轩集 【四十一条】 　王实之诗 【一条】 　臞轩文集 【一条】 
臞轩先生集 【一条】 　《清江三孔集》引 【一条】 　《莆阳志》引 【一条】 
以上共四十六条，馆臣漏辑者十五条。
　　戴老堂为城西林兄作
春酣。玉帝垣居北，老人星现南。重哉忠孝责，硬作脊梁檐。阙下唐时裔，城西戴老堂。熊丸甘子嗜，鸡馔饱亲尝。至行熏吾里，精心契彼苍。定知家庆远，兰桂剩流芳。环堵陈图史，高堂奉旨甘。桂枝和月种，萱草
 【《永乐大典》卷七千二百三十八「堂」字韵，页十二上引「王实之诗」。(影印本第七十册)】 
　　怀蒋力父监仓
冰结长江少跃鳞，天寒不见鴈来宾。翻云覆雨羞余子，霁月光风忆苦人。丹穴鹓鶵行毓瑞，北堂燕喜倍生春。万金消息何时到，一洗胸中万斛尘。
 【《永乐大典》卷七千五百十八「仓」字韵，页八下引「王君实臞轩集」。(影印本第八十二册)】 
　　岁暮呈同行蔡实甫
人生聚散类团沙，偶得联骖饯岁华。竹杖徐行忘了簥，村醪小酌胜如茶。乡情喜似轻千里，诗味相投各一家。便好扶玉京去，孤山深处看梅花。
 【《永乐大典》卷八千六百二十八「行」字韵，页十上引「王君实臞轩集」。(影印本第九十五册)】 
　　除夜共蒋力父有秋宿南浦馆
客里逢年酒半醺，篝灯课了送穷文。对共听巴山雨，入梦休思巫峡云。好整衣冠朝北阙，新栽桃李属东君。平明各把菱花看，黄上眉间已十分。
 【《永乐大典》卷一万一千三百十三「馆」字韵，页十一下引「王君实臞轩集」。(影印本第一百十五册)】 
　　寄林少忠因为家叔再留之馆
　　　其一
择师难以择良医，争得奇功指俗迷。每羡君才如扁鹊，能为后学发酰鸡。作文须有夺胎法，卞惑先须刮膜篦。子侄明年看骨换，所求不止在刀圭。
　　　其二
年来师道孰知尊，温饱何缘得(免)君。鸿鴈暂为粱稻计，牛羊谁为牧刍勤。琴书到处聊娱目，羽翼生时要薄云。我偶书田收一熟，向来正亦病人芸。
 【《永乐大典》卷一万一千三百十三「馆」字韵，页十一下引「王君实臞轩集」。(影印本第一百十三册)】 
　　送林日升景高之毗陵傅氏馆
情好相投岁月深，那堪天外话离襟。京华浊暑邻三伏，荆水清风直万金。鸿鴈稻粱聊老计，蛟龙云雨有初心。三年名遂荣归去，椿桂堂前候好音。
 【《永乐大典》卷一万一千三百十三「馆」字韵，页十一下引「王君实臞轩集」。(影印本第一百十三册)】 
　　读庆元党人家乘
　　　蜀中游公讳仲鸿景仁似尚书之父
羣伪欺天日，宋臣去国时。朝扶皇帝玺，暮植党人碑。楚众齐难胜，刘安晁遂危。抵龟公赞决，几事并先知。
　　　辨赵忠定公之寃
方喜儒宗用，无何学禁严。甘心师管晏，绝口说伊濂。天岂斯文丧，人忧善类歼。一鸣公甚伟，直气戢羣憸。
　　　争朱文公之去
石显权倾帝，穰侯势逼王。羣狐争伺夜，丹凤独鸣阳。阊阖辞天仗，洋川佩郡章。谁尝舒亶唾，有舌巧如簧。
　　　论韩侂冑之专
侂怒如 【关】  【阚】 虎，曦谋比井蛙。公乎一死，国尔自忘家。庾亮尘难污，刘舆腻莫加。修名与姱节，皎皎玉无瑕。
　　　料吴曦之叛
　　　　其一
本朝诸大老，谥议两忠公。公去道乡远，名垂太史同。一时无显位，千载播清风。韩吕多孙子，毋须 【添】  【忝】 乃翁。
　　　　其二
时流酣富贵，雅道冷如菰。甘附武韦势，相师张孔谀。识污随婢，气短事家奴。使读忠公传，还能泚颡无。
 【《永乐大典》卷一万一千八百八十八「党」字韵，页六上引「王君实臞轩集」。(影印本第一百十九册)】 
　　重修 【兴化府】 学记
毗陵张侯之治莆也，下车之明日，令于学曰：「莆壤墬褊小，赋入薄，不敌江浙一大户。而家习诗书，多出魁人韵士，为中州冠。吾闻泮宫养士多而稍少，突不黔者累月。吾将为尔士续食焉。」主计以其经费阙若干来告，籍既上，于是捐金钱二十万济其乏。已而曰：「是苟纾目前耳，如来者之不可继何？」会吏白有废剎曰崇福，岁租余三百斛，例以供浮费。于是又割其田相学庾。阅三朔莅学，见诸生有声于列者，曰：「先生辱贶衿佩垕矣。亦知十三斋旁风上雨之不可居乎？盍诸往 【《永乐大典》影印本以下缺失。】 
 【《永乐大典》卷二万一千九百八十四「学」字韵，页一下《莆阳志》引「王迈撰重修学记」。(影印本第一百八十七册)】 
　　 【清江三孔集】 跋
三孔先生，曰文仲，经父；曰武仲，常父；曰平仲，毅父。元佑间，是与二苏齐名。当时黄太史有「二苏上连璧，三孔立分鼎」之句。其居乡则与原父、贡父相后先。今虽庸人孺子，皆知其有二刘三孔也。兄弟俱进士高第。经父举贤良方正，对策极陈新法之害，直声尤凛然。至厉名节，博学工词章，则有未易伯仲者。若历官出处大概，《实录》载之焉详。独其文世所见者，惟毅父《续世说》、《珩璜 【新】 论》、《诗戏》凡三集。旧所称《经文集》五十卷，《诗书论语说》、《金华讲义》、《内外制》、《杂文》百余卷，与毅父他文今皆不复传。迈来清江，敬拜祠像。亟访其后，既寥落无闻，家集又往往散逸。冥搜旁索，日缉月缀，始得一千八百余篇。属教授许成之新、蕲春知监徐得编次，且属新广东帅幕刘性之、新分宁知县徐筠、清江主簿曾焕校定，迈亦时自寓目于其间。既成，厘为上中下三帙，合四十卷。少傅大丞相、益国周公冠之以序。于是一家遗文，一郡阙事，得以粗举。夫士君子之立言，其传与不传，盖有幸不幸，未遽以存亡显晦，为能否工拙也。况三先生名声卓卓，自不可掩，奚待文而后见。而迈窃有意于此，盖亦徒好其文，欲因是以取重于时哉！前辈之风流酝藉，日以泯没。凡可按以窥寻想象其万一者，幸未百年，尚可访求。而卒置之，则未免慊然于中，此迈之所以拳拳也。卷数比旧所称殊不类，度多阙遗。且虽参订，终不无舛误。惧复散亡，乃锓诸梓。有志于是者，幸竟成之。庆元五年四月望，朝奉大夫、权发遣临江军、兼管内观农营田事、濡须王迈谨识。
 【《永乐大典》卷二万二千五百三十七「斋」字韵，页四上《清江三孔集》引「王迈跋」。(影印本第一百八十八册)】 
　苏泂：《冷然斋诗集》八卷
苏泂，字召叟。山阴(浙江)人。苏颂四世孙。其卒年在南宋末前后。四库馆臣自《永乐大典》辑《冷然斋诗集》八卷。
现存《永乐大典》录：
苏泂诗 【十七条】 　苏泂泠然斋集 【二十五条】 
《江阴志》引 【一条】 
以上共四十三条，馆臣漏辑者六条。
　　重到西湖
都下重来百事非，故人相见少相知。绝怜水减西湖瘦，更喜兵强北虏衰。顾虑每怀医国计，仓黄犹忆过家时。书生老矣都无用，自卷波澜入小诗。
 【《永乐大典》卷二千二百六十四「湖」字韵，页二十下引「苏泂诗」。(影印本第十九册)】 
　　美人
美人隔秋水，别我今何时。晨兴念良觌，路远莫致之。安得双翅翰，飞去东南陲。矢心菖蒲花，白首以为期。
 【《永乐大典》卷三千六「人」字韵，页二上引「苏泂诗」。(影印本第四十二册)】 
　　拜年人
　　　其一
来车去马拜纷纷，岁岁年年不惮烦。拜得老人山上去，一番儿女各当门。
　　　其二
小年踯躅随羣队，长大悲伤怕物华。爇罢天香来影室，不行人事便归家。
 【《永乐大典》卷三千六「人」字韵，页二下引「苏泂诗」。(影印本第四十二册)】 
　　昭君村
都将心事与琵琶，青冢魂归路转赊。赢得故乡儿女子，至今头白不离家。
 【《永乐大典》卷三千五百七十九「村」字韵，页十四上引「苏泂诗」。(影印本第五十册)】 
　　税马盘沙(二十余里)
故里何人起卧龙，飘然琴剑只西东。马头忽与长安近，又听三茅观里钟。
 【《永乐大典》卷五千七百七十「沙」字韵，页八下《江阴志》引「苏泂诗」。(影印本第六十册)】 


　韩淲：《涧泉集》二十卷，附《涧泉日记》三卷
韩淲，字仲止，号涧泉。开封(河南)人，后徙上饶(江西)。宋绍兴二十九年(一一五九)生。其仕履始末无考。戴复古有挽他的诗说：「休官二十年，隐居溪上宅。」嘉定十七年(一二二四)卒。四库馆臣自《永乐大典》辑《涧泉集》二十卷，《涧泉日记》三卷。
现存《永乐大典》录：
韩淲 【一条】 　韩淲诗 【二十二条】 　韩淲集 【一条】 
韩淲涧泉集 【七十一条】 　涧泉日记 【二十条】 
韩淲涧泉日记 【四十七条】 　《仪真志》引 【一条】 
以上共一百六十三条，馆臣漏辑《涧泉集》九条、《涧泉日记》(武英殿三卷本)五十八条。
　　鹅湖道中
　　　其一
野花狼藉雨初晴，人在山南山北行。东风浅浅尚寒色，云映远天斜照明。
　　　其二
高田下田流水声，前村后村鹁鸠鸣。山矾已开桃已谢，霏霏小雨未成晴。
　　　其三
雨斜风骤树连云，荒远人家酒不村。小醉未成愁又入，更无情绪到清樽。
　　　其四
青松影里小桃花，山崦横冈人几家。牧童樵子自来往，水拥断沟留浅沙。
 【《永乐大典》卷二千二百六十七「湖」字韵，页四上引「韩淲涧泉集」。(影印本第二十册)】 
　　周国正约过茶山带湖
青春行乐耳，谁无一林园。余阴敛宿雨，桃李亦复暄。坐间语句到，酒半情意宣。从容出处易，缅邈聚散难。记此野城北，望望横灵山。
 【《永乐大典》卷二千二百六十七「湖」字韵，页二十八上引「韩淲涧泉集」。(影印本第二十册)】 
　　次公招看绿萼梅和韵
春山有梅，萼绿香洁。爱雪宜霜，凭风藉月。花已开明，枝复横绝。翠袖天寒，供吟试折。
 【《永乐大典》卷二千八百九「梅」字韵，页二十二上引「韩淲涧泉集」。(影印本第三十五册)】 
　　二十五日舒村
秋水澄溪渌，秋山远岸青。村酤固觅句，雅放嫌醒。
 【《永乐大典》卷三千五百七十九「村」字韵，页十八下引「韩淲涧泉集」。(影印本第五十册)】 
　　深村
，幽幽闻鸟声。忽逢三四家，草树亦敷荣。不觉六七里，烟霭还纵横。已是依山住，更为深村行。莽莽少人
 【《永乐大典》卷三千五百八十「村」字韵，页十八下引「韩淲诗」。(影印本第五十册)】 
　　初八日传闻光州虏退又云东海之捷
疆埸未云静，家国疑摇摇。深乎帷帐筹，公卿日以朝。虏势固不壮，虏骑固为骁。强弱士气少，战守民力凋。荒山涧壑冷，岁暮风萧萧。百草皆烂死，扑面黄叶飘。枭鹠互鸣啸，狐豺纷踯跳。秃鬓祗枯藜，立天益寥。恭维我寿皇，恢复悉有条。咄哉开禧臣，妄动尤虚嚣。女贞亦分裂，幽燕乱无聊。贤愚世运厄，隆替华夏焦。羌戎汉威灵，河隍唐僖昭。民老曾何知，但愿归富饶。中外持论平，致君舜与尧。
 【《永乐大典》卷一万八百七十七「虏」字韵，页八上引「韩淲涧泉集」。(影印本第一百七册)】 
　附录
　　涧泉日记 【五十八条】 
《论语》，万古之书也。《孟子》七篇，存孔氏之学。《荀卿子》为恐王道不见于言论尔，孔氏之学则间断矣。《中庸》《大学》见于《戴记》，是时明礼意尔。
 【《永乐大典》卷五百四十一「庸」字韵，页十六下引「涧泉日记」。(影印本第三册)】 
中庸二字，礼上形容。《大学》舍礼，将安之乎？
 【《永乐大典》卷五百四十一「庸」字韵，页十六下引「涧泉日记」。(影印本第三册)】 
为我则往而不反，兼爱则反是。君子之中庸，尧舜文王之道也。
 【《永乐大典》卷五百四十一「庸」字韵，页十六下引「涧泉日记」。(影印本第三册)】 
郑康成事马融，三年不得见，乃使高业弟子传授于玄。后因集诸生论图纬，闻玄善算，乃召见于楼上，汉之师道尊严如此。
 【《永乐大典》卷九百二十一「师」字韵，页三十一上引「韩淲涧泉日记」。(影印本第十一册)】 
东魏杜弼，以文武在位多贪污，言于丞相请治之。高欢曰：「弼来，我语尔。天下贪污，习俗已久。今督将家属多在关西，宇文黑獭常相招诱，人情去留未定。江东复有一吴翁萧衍，专事衣冠礼乐。中原士大夫望之，以为正朔所在。我若急正纲纪，不相假借，恐督将尽归黑獭，士子悉奔萧衍。人物流散，何以为国。尔宜少待，吾不忘之。」呜呼，以元魏夷狄之盛，高欢权臣之僣，犹能言衣冠礼乐正朔之所在，为梁之士大夫者，可不自重哉！予故录之。
 【《永乐大典》卷二千三百四十七「污」字韵，页十一下引「涧泉日记」。(影印本第二十五册)】 
刘向《论复泰畤疏》，举《易大传》曰：「诬神者殃及三世。」今以《易大传》文考之，殊不类。
 【《永乐大典》卷二千九百四十九「神」字韵，页五上引「涧泉日记」。(影印本第三十七册)】 
明心何似冥心，明道何似履道，明神何似存神。物交则心驰，事夺则道远，气杂则神散。昼夜者，寒暑也。阴阳者，天地也。吉凶者，治乱也，理也，德也，命也。外之者，人也。内之者，士君子也。知而弗忘者，学者也。
 【《永乐大典》卷二千九百四十九「神」字韵，页十六下引「涧泉日记」。(影印本第三十七册)】 
万世之明谟也。在知人，在安民，穷千古
 【《永乐大典》卷二千九百七十九「人」字韵，页一上引「涧泉日记」。(影印本第三十九册)】 
庞士元至吴，顾邵就统宿语。因问：「卿名知人，吾与卿孰愈？」统曰：「陶冶世俗，甄综人物，吾不及卿。论帝王之秘策，揽倚伏之要最，吾似有一日之长。」邵安其言而亲之。
 【《永乐大典》卷二千九百七十九「人」字韵，页三下引「涧泉日记」。(影印本第三十九册)】 
吕丽泽以薛士龙、陈君举喜事，诚知人也。
 【《永乐大典》卷二千九百七十九「人」字韵，页十三上引「涧泉日记」。(影印本第三十九册)】 
有用有舍。知用而不知舍，失身而不能无闷；知舍而不知用，失时而不能无害。为己之学多，而后能为人。为人之学多，必未能为己。为己非著书求工于文字语言，为人非致治求密于制度条章。急于事功者忘身，急于情性者忘人。为己者出犹可为治，为人者终身不知所以为德矣。葆气者寿，养神者无往而不自明。神气相宣，而万化举。
 【《永乐大典》卷三千「人」字韵，页一上引「韩淲涧泉日记」。(影印本第四十册)】 
自强不息，人道也。非礼勿履，君子之事也。独立不，功用也。
 【《永乐大典》卷三千一「人」字韵，页三下引「涧泉日记」。(影印本第四十册)】 
陈亮，字同父，婺州人。有才气笔力，有议论远略，忿世疾邪。在太学欲言天下事，学官阻之。遂变名作陈同，奏三书，极论当世之敝，甚欲一言寤主。虽召至都堂，竟与执政不合而止。屡以它事桎梏，几置于理，人或以是少之。绍兴四年作第一人，今年正月遂死。昔参政周葵礼重之。吕祖谦伯共、朱熹元晦，皆与之议论上下。南涧翁亦爱其文而怜其才。叶适与之为至交。当今天下文章，陈亮、叶适。
 【《永乐大典》卷三千一百五十六「陈」字韵，页十五下引「涧泉日记」。(影印本第四十七册)】 
邴曼容、严子陵，西汉之末也。张季鹰、葛稚川，西晋之末也。贺知章，天宝之末也。陶渊明，东晋之末也。班嗣，亦西汉之末也。王羲之，亦善处世。皇甫嵩，出处最可观。李泌，晚路亦艰矣，大类子房。
 【《永乐大典》卷六千八百三十「王」字韵，页九上引「韩淲涧泉日记」。(影印本第六十六册)】 
王景略才大如孔明。羊叔子、杜征南不在陆逊、陆抗之下。
 【《永乐大典》卷六千八百三十「王」字韵，页二十上引「韩淲涧泉日记」。(影印本第六十六册)】 
张德远以寇忠愍、富文忠、范文正公事为可法，使三公获尽其猷为，则王业不止二百年而中微也。异时归老山林，当作三贤堂于敝庐之侧，庶几朝暮想象如见其人。朱晦翁状之云：「三公之所为，适有契于其心也。」
 【《永乐大典》卷七千二百三十六「堂」字韵，页十九下引「涧泉日记」。(影印本第六十九册)】 
大程涵养，小程持守，见处固有浅深。论辩处成就学者，惟大程有之。
 【《永乐大典》卷八千一百六十五「程」字韵，页十一上引「韩淲涧泉日记」。(影印本第九十册)】 
夷吾《内业》曰：「能正能静，然后定。定心在中，耳目聪明，四肢坚固，可以为精舍。」精也者，气之精也。
 【《永乐大典》卷八千五百二十六「精」字韵，页二上引「涧泉日记」。(影印本第九十四册)】 
 【夷吾《内业》】 曰：「精存自生，其外安荣，内藏以为泉原。浩然和平，以为气渊。渊之不涸，四体乃固。泉之不竭，九窍遂通。」
 【《永乐大典》卷八千五百二十六「精」字韵，页二上引「涧泉日记」。(影印本第九十四册)】 
古今无男女贪财好色外，方可修行。其它好言妙语，只是谩人。
 【《永乐大典》卷八千六百二十九「行」字韵，页一上引「韩淲涧泉日记」。(影印本第九十五册)】 
文子曰：「神者，知之渊也。神清则智明。」又曰：「神清者，嗜欲不误也。故心有所至，则神慨然在之。反之于虚，则消躁藏息矣。」此圣人之游也。
 【《永乐大典》卷八千八百四十五「游」字韵，页三下引「韩淲涧泉日记」。(影印本第九十七册)】 
《抱朴子》第一《畅玄》，第二《论仙》，第三《对俗》，第四《金丹》，则稚川之意着矣。昧者止以为方伎之书，是未知稚川者也。大抵言近上，则听寡。近下，则易传。古之著书者多虑此。只得放下说，圣贤经书亦然。
 【《永乐大典》卷一万二百八十七「子」字韵，页十八下引「韩淲涧泉日记」。(影印本第一百二册)】 
葛稚川《抱朴子》，避世之书也。陶洪景《真诰》亦此意。司马子微则全身隐为道士矣，所以与贺知章为友，千秋道士初入丽正书院者。张季膺、陶渊明，又不必藉此矣。莼鲈果足嗜乎？五斗折腰，是殆类褊心之士。奇哉！
 【《永乐大典》卷一万二百八十七「子」字韵，页十八下引「韩淲涧泉日记」。(影印本第一百二册)】 
葛稚川《抱朴子》泛滥，极难看。其间言养生炼气处，极不多，皆要妙至切，可举而行。如言行气当于生气之时，极有理。盖子时以后为生气，午时以后为死气。如张平叔只道《老子》《阴符》，为至紧急切当之书。《阴符》之书，未见有能以内事注之者。如《老子》只河上公一二段，犹能言玄牝是鼻口。若其它言道理处，不及王辅嗣及御注之属。
 【《永乐大典》卷一万二百八十七「子」字韵，页十八下引「韩淲涧泉日记」。(影印本第一百二册)】 
「只知事逐眼前过，不觉老从头上来。」虽是俗语，也自有警。
 【《永乐大典》卷一万一千六百十五「老」字韵，页三上引「涧泉日记」。(影印本第一百十七册)】 
故友不可见，新相知者有数。
 【《永乐大典》卷一万二千十七「友」字韵，页八上引「韩淲涧泉日记」 【以下二条，疑当作「韩淲涧泉集」。】 。(影印本第一百二十四册)】 
老觉宾朋日日稀，故家言话转依违。百年以往自兴废，千古其间谁是非。江左风流徒可想，山东豪杰竟何归。勾吴于越连闽峤，瘴雨蛮百鸟飞。
 【《永乐大典》卷一万二千十七「友」字韵，页八上引「韩淲涧泉日记」。(影印本第一百二十四册)】 
文中子曰：「吾不仕故业，不动故无悔，不广求故得不杂，学故明。」
 【《永乐大典》卷一万三千八十二「动」字韵，页九下引「涧泉日记」。(影印本第一百三十五册)】 
谥所以劝功，录亦然，国家尚功之举，非文治之所当为也。
 【《永乐大典》卷一万三千三百四十五「谥」字韵，页三上引「韩淲涧泉日记」。(影印本第一百三十七册)】 
明礼道者可任重。文艺之士心浮，力量浅弱。
 【《永乐大典》卷一万三千四百五十三「士」字韵，页十四下引「韩淲涧泉日记」。(影印本第一百三十七册)】 
蔡谟三年辞司徒，可谓知几之士矣。虽殷深源亦于 【此】 罪之，荀羡一言，蔡谟获全。晋之诸贤远矣。
 【《永乐大典》卷一万三千四百五十三「士」字韵，页十八上引「韩淲涧泉日记」。(影印本第一百三十七册)】 
乐毅，《战国策》：「察能而授官者，成功之君也。论行而交结者，立名之士也。」
 【《永乐大典》卷一万三千四百五十三「士」字韵，页十八上引「韩淲涧泉日记」。(影印本第一百三十七册)】 
《非有先生论》云：「养寿命之士，居深山之间。积土为室，编篷为户。弹琴其中，以先王之风，亦可以乐而忘死矣。」
 【《永乐大典》卷一万三千四百五十三「士」字韵，页二十八上引「韩淲涧泉日记」。(影印本第一百三十七册)】 
文子中退然如不胜衣，其言吶吶然如不出诸其口。所举晋国管库之士也七十有余家。生不交利，死不属其子焉。
 【《永乐大典》卷一万三千四百五十三「士」字韵，页二十九上引「韩淲涧泉日记」。(影印本第一百三十七册)】 
兰亭之修褉，晋桓温、殷浩之时。人以羲之此文比《金谷序》，《新语》以为羲之甚喜嗟。
 【《永乐大典》卷一万三千九百九十三「禊」字韵，页十四下引「韩淲涧泉日记」。(影印本第一百四十五册)】 
李绪之子秉尝答司马文王问，因以为家诫。司马曰：「为官长当清、当慎、当勤。修此三者，何患不治？」顾秉曰：「相诫敕正当尔，必不得已，于斯三者何先？」秉曰：「清慎之道，相须而成，必不得已，慎乃为大。清者不必慎，慎者必自清。是以《易》称：『括囊无咎，藉用白茅。』皆慎之至也。」司马曰：「可举近世能慎者谁乎？」乃举故太尉荀景倩、尚书董仲连、仆射王公仲，并可谓为慎。司马曰：「此诸人者，温恭朝夕，执事有恪，亦各其慎也。然天下之至慎，其惟阮嗣宗乎？每与之言，言及玄远，而未曾平论时事， 【藏】  【臧】 否人物，真可谓至慎矣。」吾每思此言，亦足以为明诫。凡人行事，年少立身，不可不慎。勿轻论人，勿轻说事。如此则悔吝何由而生，患祸无从而至矣。
 【《永乐大典》卷一万五千七十三「诫」字韵，页六下引「韩淲涧泉日记」。(影印本第一百六十二册)】 
《大壮》「非礼勿履」，戒也。《复》以「至日闭关」，亦戒也。《干》以「自强不息」，敛而用之也。《坤》「厚德载物」，不以地道取义也。持而用之，臣位以成己也。有训有诫，只以分配阴阳言之，但可以明于忧患与故而自知尔，非君平卖卜之论也。况于圣人垂教于天下后世乎？
 【《永乐大典》卷一万五千七十三「诫」字韵，页十二上引「韩淲涧泉日记」。(影印本第一百六十二册)】 
《巽》《兑》初终，二爻也。《巽》初，姤也。《兑》，上夬也。「是兴神物，以前民用」尔。
 【《永乐大典》卷一万五千一百四十「兑」字韵，页十二上引「韩淲涧泉日记」。(影印本第一百六十三册)】 
荀卿子与临武君论为将：遇敌决战，必行吾所明，无行吾所疑。凡虑事欲熟，而用财欲泰。将所以不受命于主有三，可杀而不可使处不完；可杀而不可使击不胜；可杀而不可使欺百姓。
 【《永乐大典》卷一万八千二百七「将」字韵，页十五下引「韩淲涧泉日记」。(影印本第一百七十一册)】 
程明道涵泳，伊川执持，横渠彷像，康节玩素蹈厉。
 【《永乐大典》卷一万八千二百二十三「像」字韵，页十八下引「韩淲涧泉日记」。(影印本第一百七十一册)】 
圣人之作《易》也，将以顺性命之理，而明三才之道。是以立天道以气曰「阴阳」，立地道以形曰「柔刚」，立人道以形气而统之以知识曰「仁义」。是三才之道，皆耦一而为二也，亦其所见如此，或有所本也。
 【《永乐大典》卷二万六百四十八「易」字韵，页十四下引「韩淲涧泉日记」。(影印本第一百八十六册)】 
晁子止云：「《易》之上下篇，不言德而言象，盖德不可见，而象可验。是以不言乾坤而言天地，不言咸常而言夫妇也。上篇始终于天道，下篇始终于人事。故上篇始于天地，而终以坎离。下篇始以夫妇，终以未济也。」
 【《永乐大典》卷二万六百四十八「易」字韵，页十四下引「韩淲涧泉日记」。(影印本第一百八十六册)】 
畲克忠正甫记尝见方亨嘉说穆伯长之孙云：「伯长有《易书》。易道不传，乃有周孔。周孔孤行，易道复晦。」又云：「天地万物，理有未明。观于卦，理则昭然。」又：「六子，即是乾坤破体。」又：「画卦取象本为时物，见于日用，无所不合。」此麻衣道者《易》说也。
 【《永乐大典》卷二万六百四十八「易」字韵，页十五上引「韩淲涧泉日记」。(影印本第一百八十六册)】 
《周易》何以止于「有孚失是」一句乎？曰：《春秋》言人事之书，凡二百四十二年，而止于「西狩获麟」，盖以天道终也。《易》言天道之书，凡三百八十四爻，而止于「有孚失是」，盖以人事终也。王通曰：「《春秋》天道终乎？」司马迁曰：「《易》本隐以之显。」夫二子者，其知制作之旨者欤？《易》是众圣人之作，有子曰者孔氏言也。孝宣帝立大小夏侯《尚书》，后又立《京氏易》，至建武中复置颜氏、严氏、大小戴《礼》博士，注谓严彭祖、颜安乐 【(章建初四年诏)】 。陆登读《易》三年，不晓文义。
 【《永乐大典》卷二万六百四十八「易」字韵，页十五上引「韩淲涧泉日记」。(影印本第一百八十六册)】 
《易》无所不备，垂世明道之书也。《书》出治以纪变。《诗》治效之，着于人心不自已之书。《礼》教人为学。《春秋》惧王道之散。《易》自前以及于后，《春秋》由后以及于前。《周官》一书为成王作也。周公辅文武，文武用周公，何待于书为？
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
吕丽泽说《易》，多疑程而少质。朱晦庵说《易》，多祖邵而少通。
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
伊川所解《易》，未足以尽《易》，亦足以尽见其学也。
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
程正叔解《易》云：「位极而无逼上之嫌，势重而无专强之过，非圣人大贤则不能也。」其次如唐之郭子仪：「威震主而主不疑，亦由中有诚孚而处无甚失也。」非明哲能如是乎？
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
张平子欲继孔子《易》说彖象残缺者，竟不能就。则《易》亦未为全书。
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
希夷《消息麻衣易》云：「山自天之二而坠。」似乎未有人言及此，当更详究诸家之说。
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
宣武集诸名胜讲《易》，日说一卦，简文欲听，闻此便还，曰：「义自当有难易，其以一卦为限耶？」
 【《永乐大典》卷二万六百四十八「易」字韵，页十五下引「韩淲涧泉日记」。(影印本第一百八十六册)】 
《太玄》，温公得其数，康节得其学。又推之世变，而数则密矣。子云此数必自君平来，其学则李仲元之学。此学自孔孟后则不偏。此学黄帝之书也。《管子》、《荀子》止是此学。孟子说浩然气、夜气，便是此学。只为言集义所生者便别此。孔孟所以为中庸也。温公虽有《潜虚》，又不与《太玄》之学相似。晁以道又只是浑天仪上工夫，可以推布历法尔。子云若不从历法上推括起天地之数，如何把捉伏羲、文王太衍之数？此所以不可及也。潜天而天，潜地而地，子云也。康节又有些以《老子》似《阴符》处。盖窃弄阖辟者也，岂非陈希夷之学也，不可不辨也。二程之学，直得孔孟之学。以此观之，则了然矣。
 【《永乐大典》卷四千九百四十「玄」字韵，页五上引「韩淲涧泉日记」。(影印本第一百九十八册)】 
孙明复辨《 【杨】  【扬】 子》极是，深有补于世教。其言子云《太玄》，以为非准《易》而作也，盖疾莽而作也。
 【《永乐大典》卷四千九百四十「玄」字韵，页五下引「韩淲涧泉日记」。(影印本第一百九十八册)】 
《太玄》形容气数，尽有工夫。若《易》则理道备尽，非三圣人孰能明之。范望解心藏神内为玄。
 【《永乐大典》卷四千九百四十「玄」字韵，页六上引「韩淲涧泉日记」。(影印本第一百九十八册)】 
昔扬子云作《太玄》，侯芭尝受学焉。至后汉初，书犹不显。班孟坚作史，尝标其大旨，有意其盛行于世也。夫显晦不足以论玄，而良史犹恳如此。未几，张衡谓其妙极道数与《五经》相拟。孟坚作史说于建初中，距平子不三十年。其书已为世所推重，第恨严尤辈不及见尔。
 【《永乐大典》卷四千九百四十「易」字韵，页六上引「韩淲涧泉日记」。(影印本第一百八十九册)】 
形神情性，一则明，二则敬。
 【《永乐大典》卷七千七百五十六「形」字韵，页二上引「涧泉日记」。(藏哈佛大学图书馆)】 
躬理家务，省一积百，庶足养形。心思经百，闻一积百，庶足养德。形安德隆，它有何哉？
 【《永乐大典》卷七千七百五十六「形」字韵，页二十下引「涧泉日记」。(藏哈佛大学图书馆)】 
德宗之幸奉天也，山南节度使严震，使其牙将马勋奉表诣行在所。时所遣大将张用诚为李怀光所诱，马勋请壮士五人往擒之。刻时日而去，至伤其首而不顾。又能抚其众而不乱，其才智亦壮矣，大似战国人调度。予故喜而录之。以此知天下未尝无壮士也，特在上之人能用之如何尔。壮哉！
 【《永乐大典》卷一万三千四百五十一「士」字韵，页九下引「涧泉日记」。(藏日本天理图书馆)】 
　赵汝腾：《庸斋集》六卷
赵汝腾，字茂实，号庸斋。福州(福建)人。宋宝庆二年(一二二六)进士。《宋史》卷四二四有传。四库馆臣辑《庸斋集》六卷。
现存《永乐大典》录：
庸斋学言 【一条】 　赵庸斋蓬莱集 【一条】 
赵庸斋蓬莱馆集 【七条】 　赵汝腾紫霞洲集 【三条】 
以上共十二条，馆臣漏辑者二条。
　　饯新三衢牧常着郎
咫尺去天 【郡】  【都】 ，少双名世儒。两 【轓】  【幡】 周无襦。孔庙云来祀，柯山衿佩趋。常侯振文化，相业起于衢。建有日，五
 【《永乐大典》卷七千三百二十九「郎」字韵，页七下引「赵汝滕紫霞洲集」。(影印本第七十三册)】 
　　庸斋学言： 【古初】 
学者见乾坤二卦，由伏羲而定。又见《系辞》言《易》有太极，是生两仪。又见学老庄者，有女娲炼石补天，共工氏怒折天柱之说。遂谓伏羲之时，乃是太极初分之后，天地方自无而有。吁！是何以浅近探天地也。盖天地之大，乃阴阳自虚自实。前无始，后无终者也。大概有时而混沌，有时而开辟耳。伏羲之前，吾不知其几混沌而几开辟矣。所谓混沌而开辟者，以阴阳之运有泰否，阴阳之气有通塞。方其泰而通也，天以清而浮于上，地以凝而填于下。人物生息繁滋于其中，复有英君谊辟相继为主。而人极以立，以两间之开辟者如此，宜不至于再为混沌矣。然阴阳之运，不能以常泰，阴阳之气，不能以常通上下。或历千万百年，或历数万年。泰者有时而否，通者有时而塞。至于否塞之极也，则天之清以浮者浊而低，地之凝以填者裂而泄。人物之生息繁滋者，亦歇灭而萎败。当此之时，五行之用皆废，而水火之性独悖逆焉。火不为离虚之明，而偏于沉浮；水不为坎陷之满，而偏于沸腾。二者虽皆反常，而成天地之混沌者水也。前日之开辟者，至此又成一混沌矣。天地每成一混沌所不死者，有元气焉。惟其元气不死，故阴阳之否者终于泰，阴阳之塞者终于通。或历数百年，或数千年。天之低以浊者，又复清而浮；地之裂以泄者，又复凝而填；人物之歇灭萎败者，又复生息而繁滋。此阴阳之运气已泰而通。则前日之混沌者，复为之开辟矣。然天地由开辟而混沌者，固以其渐。由混沌而开辟者，亦以其渐。方开辟之初，又必有聪明神圣者，继天为王。而人极以复立，伏羲盖当一开辟之初也。方其混沌之时，三纲五常之教，斯民日用饮食之道，皆汩丧于水。然此理之神，与元气俱不泯绝。及天地再开辟也，此复生于水。在伏羲时，水性以复其常，神易首出于河。至舜禹时，水患悉平。故《洪范》复出洛，此理之神所以开物成务者。一显一晦，吾亦不知其几万古矣。故《系辞》十三卦，自乾坤离三卦之外，皆文王所未重而已，为伏羲神农黄帝尧舜所取用。则伏羲虽未画八卦，亦可见其为前古之民用矣。又如武王《洛书》之访箕子，首对以洪水斁坏九畴之意。且言此范天不与鲧，而以待嗣兴之禹。则是九畴亦皆前古所，岂待书出于洛而后见哉。今谓天地肇判于伏羲之时，谓已前无天地，岂理也邪？若谓伏羲时，乃天地之初判。当时文籍既生，岂无一字垂载于后。借曰《三坟》、《八索》、《九丘》之书已失其传，而尧舜去古未远，二典之书，君臣略无一语及太极初分时事，不过以治水为第一义。于六府则止言惟修，而相期于勿坏。及地平天成，乃以万世永赖相归美而已。且三圣人之为治也，皆以若稽古为首称。今观其一政一治，似皆于古人之成法，固自三皇以来创制者，已可遵守。至取乾坤以垂衣裳，实始于黄帝尧舜氏。及舜欲作黼黻之服，亦曰：「予欲观古人之象。」施采已出于古人，则衣裳之制，又岂黄帝尧舜创意为之哉？由是推之，天理人文之盛，前古盖无一而不备也。但天地每一开辟之初，则又成一朴略无文之世。必待圣人继天测灵揭为世教，以启迪民之固有也。愚故曰：天地之大，不知其几混沌而几开辟矣。
 【《永乐大典》卷二千四百六「初」字韵，页一下引「赵汝腾庸斋集」。(影印本第二十八册)】 
　张侃：《张氏拙轩集》六卷
张侃，字直夫。大梁(河南)人，后徙扬州。宋嘉定十六年(一二二三)自金坛解组，宝庆二年(一二二六)宰句容。事迹多不可考。其父岩，《宋史》卷三九六有传。四库馆臣自《永乐大典》辑《张氏拙轩集》六卷。
现存《永乐大典》录：
张侃诗 【三条】 　张侃拙轩集 【二十五条】 　张侃拙轩稿 【三条】 
张侃拙轩初集 【一条】 　张侃拙轩初稿 【八条】 
以上共四十条，馆臣漏辑者三条。
　　先公守汝阴尝以诗送都曹路君桂冠东归载乖崖公留其录语今传播世间三十年矣过寓居颍昌一日有都曹公之季子文老者来自京师出其家所藏二帖纸墨如新因道存没之旧感慨于怀乃追继先公诗韵以遗文老时方就试春官待报也
谁闻鬷蔑言，执手为改容。此道久寂寥，世态日方浓。昔翁守颍尾，轩裳心已慵。感怀督邮老，独蹑二疏踪。脱屣太仓粟，归谋田舍 【春】  【舂】 。浮云悟此理，可必禄万 【钟】  【锺】 。已矣衡门下，哀哉马鬣封。箕裘付诸子，介冑轻边峰。坐看一战霸，此言天心从。翁诗墨犹新，我涕交颐胸。重寻笔砚盟，愧乏好语供。子非终穷者，时节会自逢。
 【《永乐大典》卷八百九十六「诗」字韵，页九下引「张侃拙轩集」。(影印本第九册)】 
　　客有诵唐诗者又有诵江西诗者因再用斜川九日韵
泛观今人诗，机巧由心生。镂与铸木，未免求虚名。岂知制作妙，浑然同水清。尘埃数张纸，亦足传佳声。羣趋不知守，辛勤到 【莫】  【暮】 龄。奈何口耳间，一见意已倾。投身入诗社，被褐生光荣。党同 【代】  【伐】 异说，初非出本情。我愿剖藩篱，学力随所成。
 【《永乐大典》卷八百九十六「诗」字韵，页九下引「张侃拙轩集」。(影印本第九册)】 
　　探野航古梅
池边梅未绽，不是怯霜风。待得阳和到，清香一线通。
 【《永乐大典》卷二千八百八「梅」字韵，页十五上引「张侃拙轩集」。(影印本第三十五册)】 
　释文珦：《潜山集》十二卷
释文珦，于潜(浙江)人。宋嘉定三年(一二一○)生。出家于杭州，游于湖州等地。元至元丁亥(一二八七)尚存。四库馆臣自《永乐大典》辑《潜山集》十二卷。该集原本不见诸家目录，亦不见厉鹗《宋诗纪事》、顾嗣立《元百家诗选》和《禅藻一集》等。
现存《永乐大典》录：
僧文 【一条】 　僧文诗 【二十五条】 　僧文集 【五条】 
僧文潜山集 【二条】 　僧文潜山稿 【五条】 
以上共三十八条，馆臣漏辑者十五条。
　　贵家园池夏夜
杨柳荫华馆，菡萏生回塘。熏风散炎蒸，积水生夜凉。长歌沧浪曲，可洗冰炭肠。主人不知爱，白头犹异方。
 【《永乐大典》卷二千五十六「池」字韵，页七上引「僧文诗」。(影印本第十四册)】 
　　平斋老先生游霅城叶氏园池有作俾次元韵诗
名园无俗情，渔子往来密。凭阑古城近，屏翳秀石出。弁衡山献青，苕霅水□碧。好景吟不穷，烟霏又将夕。
 【《永乐大典》卷二千五十六「池」字韵，页七上引「僧文诗」。(影印本第十四册)】 
　　二疏
汉朝诸公卿，鲜有能自全。广受信明哲，独悟于机先。托之老氏训，辞禄偕归田。祖帐东都门，万口称其贤。于今阅千龄，高风犹凛然。
 【《永乐大典》卷二千四百八「疏」字韵，页十一上引「僧文诗」。(影印本第二十八册)】 
　　越中三江斗门
斗门何代设，千古截寒潮。水庙依枫树，湖田足葑苗。众山临海尽，丛港达城遥。落日渔歌里，西风动沆寥。
 【《永乐大典》卷三千五百二十六「门」字韵，页十一上引「僧文诗」。(影印本第四十九册)】 
　　柴门诗
柴门虽设不曾关，时有忘机客往还。风送钓舟来北渚，雨催樵子下西山。生前富贵何劳美，身后声名亦是闲。万虑消除心自在，从教人道我疏顽。
 【《永乐大典》卷三千五百二十七「门」字韵，页七下引「僧文」。(影印本第四十九册)】 
　　 【失题】 
衡门随我分，可是贱儒冠。任性中肠乐，无营梦境安。涧声晴后响，山气夜深寒。活计何劳问，薇生采不难。
 【《永乐大典》卷三千五百二十七「门」字韵，页八上引「僧文诗」。(影印本第四十九册)】 
　　 【失题】 
铁锡已高悬，残山剩水边。算年齐易卦，写梦入诗篇。介癖游从少，幽深景物偏。衡门终日掩，吾自守吾玄。
 【《永乐大典》卷三千五百二十七「门」字韵，页八上引「僧文诗」。(影印本第四十九册)】 
　　江村
古树两三株，人家四散居。草檐经雨烂，沙路过潮虚。渔罢篱悬网，耕归壁挂锄。相呼命邻叟，农隙课儿书。
 【《永乐大典》卷三千五百七十九「村」字韵，页四下引「僧文潜山稿」。(影印本第五十册)】 
　　水村即事二首
　　　其一
祭鼓冬冬野庙，茅茨小小人家。水际数株榆柳，篱边几陆桑麻。
　　　其二
草径别通村墅，柴门秖对河塍。老妇自安鸡栅，小儿解守鱼罾。
 【《永乐大典》卷三千五百七十九「村」字韵，页六上引「僧文潜山稿」。(影印本第五十册)】 
　　山村
。全似桃源里，游人到欲迷。山村几家住，茅屋障春泥。麦陇微通径，桑林半阁梯。过溪孤放犊，隔巷数声
 【《永乐大典》卷三千五百七十九「村」字韵，页八上引「僧文潜山稿」。(影印本第五十册)】 
　　为仇近仁赋山村
我爱山村人，自得山村趣。唯与渔樵狎，绝无轩冕慕。高情寄云松，至乐在霜芋 。长吟招隐诗，更作闲居赋。出处均一静，旷达遗万虑。犹嫌车马喧，肯受尘土污。白驹志虽洁，玄豹斑已露。祗恐鹤书来，夺我良朋去。
 【《永乐大典》卷三千五百七十九「村」字韵，页八上引「僧文潜山稿」。(影印本第五十册)】 
　　深村
深村堪就隐，随处有人家。地远官无禁，年丰酒易赊。烟波藏钓艇，山雨送樵车。绝似桃源里，唯无洞儿口花。
 【《永乐大典》卷三千五百八十「村」字韵，页十八下引「僧文集」。(影印本第五十册)】 
　　静处
常于静处着闲身，别是清虚冷淡人。禅里断除千种法，吟中消受一生贫。声名岂必存编简，林壑从来有隐沦。云月溪山无限景，对余一一意皆真。
 【《永乐大典》卷一万四千五百四十四「处」字韵，页十八下引「僧文集」。(影印本第一百五十二册)】 
　　万山深处
万山深处绝諠哗，野鹤孤猿共此家。莫使游尘污泉石，有妨闲客卧霞。寒衣绿芰千层叶，饥食青松数树花。无可破除无可羡，清贫是好生涯。
 【《永乐大典》卷一万四千五百四十四「处」字韵，页十八下引「僧文集」。(影印本第一百五十二册)】 
　阳枋：《字溪集》十二卷
阳枋，字宗骥，号字溪先生，初名昌朝。合州巴川(四川)人。宋淳熙十四年丁未(一一八七)生。淳佑七年入对赐进士出身。官至朝散大夫。咸淳三年(一二六七)卒。四库馆臣自《永乐大典》辑《字溪集》十二卷。
现存《永乐大典》录：
字溪阳先生集 【三十一条】 　字溪阳枋先生集 【一条】 
以上共三十二条，馆臣漏辑者七条。
　　晦庵诗缵序
晦庵先生诗曲，旨趣《风》《雅》，韵调《离骚》。古不伤质，今不近华。造语幽深，含味渊永。无非声宣义理之实，而吟咏性情之正。深思熟玩，令人心远神和。至乐油然，诚不知手之舞之而足之蹈之也。某尝沈潜数四，见其随感契情，触景会趣。九歌六义，依水和声，咸臻一贯之妙。非若汉唐以来，骚人赋客，絺辞缋句，锵粲音节，务以爽脍人口，而一嚼无余味者比矣。辄用鄙见，缵其机括字要，分门比类，写为一编。既又采摘其章句之尤深永遒丽而洒落者，附于编后。冀常可手存而目在之，得以优游浸渍，蹈方袭圆，而或一几及焉。先生可作，庶亦曰：「始可以言诗已矣。」若夫先生制作之生意活法，所以辟阖天地，卷舒阴阳，轇轕鬼神，陶冶万物。静存动着，无非至理融明之妙。学者当心交神契，而于言外得之。
 【《永乐大典》卷九百九「诗」字韵，页十一上引「字溪杨先生集」。(藏日本天理图书馆)】 
　　谢交割启
袍绿滥沾，责愧三鳣之重； 【籀】  【榴】 红新涤，光依五马之贤。倾写万分，染濡四六。伏念某拙哉方枘，谬其圆机。乐晦翁之传，而读四书；耽濂溪之学，而明六画。既逾强仕，始玷末科。便欲随海鸥以乞清闲，不谓逐离鸿而困趋走。昔年东去，今日尚来。好为人师，此非子之坐也。得其所主，或者天实启之。兹盖伏遇某官，贯日之忠，浑身是胆。隐然敌国，咸称细柳之真；贤若长城，岂类棘门之戏。把麾黔郡，人皆指为桃源；给饷关中，公但心于柳塞。惟知运甓，安问投壶。盖匈奴未灭，何以家为；信国士无双，谁可匹者。武功既抗，文事交修。致此鹈梁，居然蝗粟。某敢不竭其素学，诵所常闻。讲明子路之强，助元气；培植曾 【渗】  【参】 之勇，为壮精神。心形于声，言几于僭。
 【《永乐大典》卷一万五百三十九「启」字韵，页一下引「字溪阳先生集」。(影印本第一百六册)】 
　　辨六尊之名物
献尊 【(实醴齐)】 、着尊 【(实醴齐)】 、太尊 【(实醴齐)】 、象尊 【(实盎齐)】 、壶尊 【(实盎齐)】 、山尊 【(实盎齐)】 。八尊，司尊止言六尊，而酒人乃言以法共五齐三酒以实八尊，此不可不明辨。盖六享皆有朝践，献腥、朝献 【(酳尸)】 、再献 【(后亚献羣臣酢)】 、馈献 【(荐熟)】 ，每献用两尊，故有八尊。春祠、夏禴、秋尝、冬烝。朝践 【(用两献尊)】 、朝献 【(用两着尊)】 、再献 【(用两象尊)】 、馈献 【(用两壶尊)】 ，四时间祀，追享朝享。朝践 【(别用两大尊)】 、朝献 【(用两着尊)】 、再献 【(别用两山尊)】 、馈献 【(用两壶尊)】 。
经于春祠、夏禴，追享、朝享，别言朝践。而秋尝、冬烝，不言朝践，以尝烝朝践之尊与春夏同。其追享、朝享别言朝践，明献尊、太尊为各异也。
于祠禴追享、朝享，别言再献，而尝烝不言再献。以尝烝再献之尊，与祠禴同。其追享、朝享，别言再献者，明山尊、象尊为各异也。
于尝烝言朝献，而祠禴追享、朝享，不言朝献，明六享皆同两着尊也。于尝烝言馈献，而祠禴追享、朝享，不言馈献，明六享皆同两壶尊也。圣人作经之法，同者止一言，而不同者再言之。文有可省有不可省，皆互相备也。
 【《永乐大典》卷三千五百八十三「尊」字韵，页二十二上引「字溪阳先生集」。(影印本第五十一册)】 
　　代赵大宁上游丞相札子 【《永乐大典》原引六条，已辑入《字溪集》者三条。】 
　　　其一
某伏以三台曜芒，一相宅揆，灵聪受职，盖壤申休。方将鸣天钥以播大和，运斗杓以酌元气。散之广宇，陶为阳春，造化在一身矣。箫圭长语，哓哓何为？
　　　其二
某不自忖度，忧时感事。辙以猥见，缀成长书，附便申献。学问空疏，岂堪适用。伏惟海岱深高，不弃拳勺。机务燕闲，特赐采览。不胜荣幸。
　　　其三
某势分辽绝，藐然穹壤，安敢僭申。紫微躔中，五色连芒，辉烛无疆之问。巫阳有当然职分，敢避下走。
 【《永乐大典》卷八千八百四十三「游」字韵，页十上和十下引「字溪阳先生集」。(影印本第九十六册)】 
　　 【祭】 承直郎张用泰
呜呼，先生之亡，天之丧坤文乎？字溪之图，发濂溪不尽之意。字溪之易，发朱程不尽之蕴。先生虽亡，有不亡者，而况五福备膺如先生者希。世科陆绩，如一门者又希，先生何憾焉。峡山苍苍，蜀江汤汤。白水之卜，先生所藏。炉峰之上兮，公魂之所游。炉 【烽】  【峰】 之路兮，公魄之所藏。其有随魂而游，不随魄而藏者，长存乎四方。
 【《永乐大典》卷一万四千五十四「祭」字韵，页九下引「字溪阳先生集」。(影印本第一百四十七册)】 
　胡仲弓：《苇航漫游稿》四卷
胡仲弓，字希圣，号苇航。清源(福建)人。其生平及事迹不详。南宋末流寓杭州，是他生活的主要时期。四库馆臣自《永乐大典》辑《苇航漫游稿》四卷。
现存《永乐大典》录：
胡仲弓诗 【一条】 　胡仲弓苇航漫游稿 【十二条】 　《江湖集》引 【一条】 
《仪真志》引 【一条】 　《江湖续集》引 【八条】 
以上共二十三条，馆臣漏辑者十四条。
　　山村即事
豚。何事条桑月，人家紧闭门。春风无厚薄，随分到山村。歌吹行南陌，秋千出短垣。稻田喧鸟雀，社鼓赛
 【《永乐大典》卷三千五百七十九「村」字韵，页八上引「胡仲弓苇航漫游稿」。(影印本第五十册)】 
　　落花诗
红紫秾时雨未晴，每将春事叹浮生。谁怜绣地愁如织，我欲笺天诉不平。半点苍苔犹有迹，一分流水去无情。东君更作风光主，蝶粉蜂黄莫浪争。
 【《永乐大典》卷五千八百三十九「花」字韵，页七上引「胡仲弓苇航漫稿」。(影印本第六十一册)】 
　　思故乡
随龙南渡后，五世作泉人。仅识传家谱，空余报国身。中原无马迹，巨野隔边尘。北定知何日，归期未有因。
 【《永乐大典》卷六千六百四十一「乡」字韵，页二十一下引「胡仲弓诗」。(影印本第六十四册)】 
　　 【五峰岩】 
开到荼（艹縻）春事阑，又寻杖履看青山。人行瘦石枯藤上，路入蛮风瘴雨间。佛地平分天界限，道场元属鬼门关。野僧不会游人意，日未晡时及早还。
 【《永乐大典》卷九千七百六十五「岩」字韵，页七上引「胡仲弓苇航漫游稿」。(影印本第一百册)】 
　　读杜牧之诗
风流不减晋诸贤，涌出胸中万斛泉。吟到秦淮商女句，令人忆杀杜樊川。
 【《永乐大典》卷九百三「诗」字韵，页三十上《江湖集》引「胡仲弓」。(藏西柏林人种博物馆)】 
　　送丁仲圭归合沙
去秋曾作送行诗，又见贞人话别离。杨柳柔条未堪折，梅花聊赠岁寒枝。
 【《永乐大典》卷五千七百七十「沙」字韵，页九下《仪真志》引《江湖续集》：「清源胡仲弓」。(影印本第六十册)】 
　　寄朱静佳明府
十载江湖叹不遭，识君岁月谩蹉跎。文书南去静边省，山水西来佳处多。琴调本高缘抚字，诗逋未了欠催科。骚人标致清如许，制锦机中制芰荷。
 【《永乐大典》卷一万一千「府」字韵，页十七上《江湖续集》引「胡希圣」。(影印本第一百十册)】 
　　送傅明府 【(南安)】 
抚字及催科，三年鬓已皤。公心如日月，浮议任风波。父老颦眉说，儿童拍掌歌。归装无一物，空有采旗多。
 【《永乐大典》卷一万一千「府」字韵，页十七上《江湖续集》引「胡希圣」。(影印本第一百十册)】 
　　题金粟洞
　　　其一
名山洞府三十六，若拟帽峰犹未足。有人曾此坐丹炉，有人曾此安碁局。一朝悟道归去来，依旧紫云锁林屋。武荣贾客来洛阳，手携尺书叩岩谷。觌面亲逢吕洞宾，有眼不辨郑文叔。功成行满欲度人，酬之遗以半升粟。岂知粒粒皆金砂，一服可但能辟谷。先嗔后喜来重寻，痴心纔动隔山谷。故老相传金粟仙，凌霄有塔标苍玉。乾坤物外号无尘，凡夫到此懒着。我来稽首问先生，若为乞得壶中药。刀圭分与医国人，入深山抱幽独。先生道我亦不尘，且走千岩并万壑。它时相遇岳阳楼，定把奇书与君读。
　　　其二
谁信东南有此山，几回蜡屐只空还。乾坤超出浮尘外，世界深藏粒粟间。鹤不归来华表在，犀从飞去紫云闲。扪萝直上凌霄塔，见说微垣手可攀。
 【《永乐大典》卷一万三千七十五「洞」字韵，页九下《江湖续集》引「胡仲弓题」。(影印本第一百三十四册)】 
　　和瞻甫韵
住在壶中小有天，故山猿鹤作忘年。云归每失碁盘石，人去不生丹。肯信玉华空有洞，自贪黄粟便无仙。我来立尽斜阳暮，犹捻吟髭风月边。
 【《永乐大典》卷一万三千七十五「洞」字韵，页九下《江湖续集》引「胡仲弓题」。(影印本第一百三十四册)】 
　　和壁间韵
，惟有先皇御墨香。万仞冈边去路长，道人采药试单方。弈枰谁解争高着，仙药时闻按大凉。日落塔头云气紫，雨余山藓痕苍。年深洞古无尘
 【《永乐大典》卷一万三千七十五「洞」字韵，页九下《江湖续集》引「胡仲弓题」。(影印本第一百三十四册)】 
　　西来洞天
可是胸中负怪奇，一丘一壑尽逶迤。自从猿向西方去，鹫竺飞来未可知。
 【《永乐大典》卷一万三千七十五「洞」字韵，页十三下《江湖续集》引「清源胡仲弓希圣苇航漫游稿」。(影印本第一百三十四册)】 
　　寄赵春谷监簿诗
敲碎吟扉杳不闻，数声犬吠谷中云。几番欲去重回首，立尽斜阳不见君。
 【《永乐大典》卷一万四千六百八「簿」字韵，页二十四下《江湖续集》引「胡仲弓」。(影印本第一百五十四册)】 

　卫宗武：《秋声集》六卷
卫宗武，字淇父，自号九山。华亭(江苏)人。宋淳佑间(一二四一──一二五二)历官尚书郎，出知常州，后归罢闲居三十载。元至元二十六年(一二八九)卒。四库馆臣自《永乐大典》辑《秋声集》六卷。
现存《永乐大典》录：
卫宗武诗 【一条】 　卫宗武集 【一条】 
卫宗武秋声集 【十二条】 
以上共十四条，馆臣漏辑者四条。
　　出城山墓域行至赵村
纔出城山路，云收霁景呈。干端顿轩豁，山色更晶明。远近烟村露，微茫野水横。平头今七十，此地几经行。
 【《永乐大典》卷三千五百七十九「村」字韵，页二十一下引「卫宗武秋声集」。(影印本第五十册)】 
　　至霅白莞泽步入唐村诗
舍舟而从陆，逦迤步巑岏。绿畦平野宽，青嶂四面还。春容千万状，平挹跬步间。行行二十里，窈窕入我山。故山迎故人，禽鸟俱欢颜。清泉响琚佩，列峰拥髻鬟。回视尘嚣廛，相去隔几关。幽谷多白云，可与相对闲。不妨自吟哦，但恐好句悭。更须穷胜事，尚喜两顽。皇皇欲何之，并游当忘还。
 【《永乐大典》卷三千五百七十九「村」字韵，页二十二下引「卫宗武秋声集」。(影印本第五十册)】 
　　耕渔处
清涟万顷渟为湖，湛湛一镜涵太虚。其旁鳞次田莓莓，四望沃若皆膏腴。蔬畦麦陇间碧树，洲苹岸蓼连平芜。水村落照晚 【锺】  【钟】 寺，中有一山成画图。郑谷无此宽闲野，严濑无此浩渺区。更于何所堪下钓，更于何所堪荷锄。谁与卜筑于此居，峨然其冠孔氏徒。时哉不偶堪遯世，垂缗把来以自娱。兴来风月入吟啸，错落吐出鲛盘珠。人惟内省有足乐，眇视外物刍狗如。膏粱于此且不愿，况为鳣鲔而施罛。则知之子命名者，是特寄意耕与渔。岂亦伯成子高之在野，庄周濠上之观鱼。
 【《永乐大典》卷一万四千五百四十四「处」字韵，页十八下引「卫宗武集」。(影印本第一百五十二册)】 
　　题柯提干咏史诗
丽矣。嗣是以下，浸不古若。孔圣删诗，存者三百五篇。岂特以其辞章之美，而为声歌之饰哉。礼义所止，风化所关，诵之者有所感发。则油然易直子谅之心生，涣然鄙悖之气释。繇其美刺，审其得失。则为国者，知所以恐惧修省，故曰：「可以兴，可以观。」后之为诗者，研一韵以为工，衒一语以为巧。华靡相先，浮夸取胜。徒务窃区区之名，而无补于世教。前代论者，以深心主卉木，远致极风云讥之，而谓之淫辞破典，可以其说为非欤？若夫即前史纪述古人出处云为，而核其邪正是非臧否。或因已着之详，或究未发之蕴，而敛之章句。严笔削于只字，剪繁芜于片辞。表善伐恶，而情靡隐遁。言足劝惩，则岂不愈于雕锼物象，娱弄光景者哉。全愚柯君出示《咏史》百绝，其间去取固虽有当否，而言议要不乖乎正。毫端予夺，清风激扬。可使德人节士，益自奋厉。而顽懦之夫，以廉以立。是岂泛泛之吟，可同日语邪？窃闻续笔四倍其加多，胡曾当辟易下风矣。恨未及隽，永焉此编。披玩已久，叹尚之余，爰书此以复归之。诗自苏李而降，为曹刘，为颜谢，颜谢已失之
 【《永乐大典》卷九百六「诗」字韵，页十五下引「卫宗武秋声集」。(影印本第十册)】 
　　 【芙蓉】 
此花又名拒霜。庆历中，有见丁度按辔，侍女迎作芙蓉馆主，俄闻丁卒。石曼卿去世后，有见之者，云：「我今为仙，主芙蓉城。」欲见者同往，不诺，骑一素驴而去。近诗：「十里秋红照马蹄。」
少陵诗：「褥隐绣芙蓉。」
如馆如城几艳丛，拒霜不觉老西风。曼卿人见骑驴去，丁度仙游按辔空。惆怅二公皆死谶，浅深十里尚秋红。且图席地看花醉，肯羡豪家绣褥工。
 【《永乐大典》卷五百四十「蓉」字韵，页十五上引「靖传翁百花诗」。(影印本第三册)】 
　　客中怀西湖二首
　　　其一
一日无诗气还浊，百年有限身更孱。西湖多少好风月，何时买屋安萧闲。
　　　其二
闲多便可赋诗健，客少应能减酒豪。风雪六桥入图画，此身可并南山高。
 【《永乐大典》卷二千二百六十四「湖」字韵，页三十二下引「董嗣杲庐山集」。(影印本第十九册)】 
　　杜陵至节后诗有远在南思洛阳句予客九江远过兴国至后忽动西湖之感口占实情得四韵何当神交杜陵于梦寐中必亦一笑也
杜陵曾吟至后诗，我今客远愁归迟。蜀中想重洛阳忆，江上亦起钱塘思。地异心共一今古，风饕雪虐共路岐。西湖何殊灞桥趣，亟归乘兴无复疑。
 【《永乐大典》卷二千二百六十四「湖」字韵，页三十三上引「董嗣杲庐山集」。(影印本第十九册)】 
　　 【芜湖】 
规规安利欲，扰扰竞光阴。男邑濒江尾，商家截市心。炎凉难洗荡，风月易招寻。见说圩田熟，欣逢节序临。
 【《永乐大典》卷二千二百六十六「湖」字韵，页十九下引「董嗣杲庐山集」。(影印本第二十册)】 
　　送刘汉老过芜湖
歌传制锦久，乐得袖琴过。浙客量盐少，淮商贩药多。随灯游晚市，沽酒隔昏河。纔见江豚起，东风又碧波。
 【《永乐大典》卷二千二百六十六「湖」字韵，页二十上引「董嗣杲庐山集」。(影印本第二十册)】 
　　落梧
梧叶几片飞，三日西风急。新月冷银床，床下孤螀泣。
 【《永乐大典》卷二千三百三十七「梧」字韵，页四下引「董嗣杲庐山集」。(影印本第二十三册)】 
　　 【红梅】 
此花粉红，标格犹诿曰梅。而繁密枝满，则宛如杏花。晏元献移植西岗圃内。荆公诗：「北人浑未识，浑作杏花看。」
瘦倚西岗石圃阴，玉容忽抹艳妆深。染春应借东君手，眩眼曾疑北客心。霞吐丰姿情脉脉，雪遗香影梦沉沉。粥饧风景清明近，错认庐山种一林。
 【《永乐大典》卷二千八百九「梅」字韵，页十三上引「董思学靖传翁百花诗」。(影印本第三十五册)】 
　　蜡梅
此花出京洛间，类捻蜡而成，今在在有之。此梅经接花疏，虽盛开花常半含。名磬口梅，最先开，色深黄，花密香秾。名檀香梅，极清芬。后山云：「不施千点白，别作一家春。」
刚条簇簇冻蝇封，劲叶将零傲此冬。磬口种奇英可嚼，檀心香烈蒂初镕。根依阳地春风透，瓶倚晴窗日气浓。一样黄昏疏影处，悬知水月不相容。
 【《永乐大典》卷二千八百十一「梅」字韵，页十五下引「董思学百花诗集」。(影印本第三十六册)】 
　　过新斗门感怀
绝壁凭居险，中林忆故深。临溪扫地醉，就树摘柑吟。打稻农初歇，餐芝客莫寻。重来嗟未卜，过此酸心。
 【《永乐大典》卷三千五百二十六「门」字韵，页二十四下引「董嗣杲英溪集」。(影印本第第四十九册)】 
　　出德化门外诗
湖光分柳岸，野趣入桑畦。锦片花随水，犀尖笋迸泥。淮云收雨去，蜀鸟失春啼。隔浦军船过，斜阳送鼓鼙。
 【《永乐大典》卷三千五百二十七「门」字韵，页十八上引「董嗣杲庐山集」。(影印本第四十九册)】 
　　江村二首
　　　其一
荒村雨过炊烟收，谁系月下篱根舟。风叶半夜摐摐响，老犬独吠空江秋。
　　　其二
秋声月色饶江云，携壶相呼有近邻。今宵拚得借榻睡，此时共作无怀民。
 【《永乐大典》卷三千五百七十九「村」字韵，页四下引「董嗣杲庐山集」。(影印本第五十册)】 
　　溪村晚步即事二首
　　　其一
溪岚攒翳入窗空，最恼悲秋病疟翁。三日不行亭北路，谁将丹缬染乔枫。
　　　其二
小策盘旋草舍东，东西拾穗走儿童。村家间有秋收处，愁语酣歌自不同。
 【《永乐大典》卷三千五百七十九「村」字韵，页九上引「董嗣杲英溪集」。(影印本第五十册)】 
　　 【生意堂】 
　　　其一
画堂清傍水南桥，烟气如炊掩紫霄。十二阑干成独倚，橹声风隔大江遥。
　　　其二
江天饶雾未能开，闲 【拉】  【拄】 孤筇睨九垓。红日破阴晴色转，庐山如洗入堂来。
　　　其三
絮花挼雪小桥寒，浑是苏堤柳下看。愁去不知春袖湿，晚风吹雨入阑干。
 【《永乐大典》卷七千二百四十「堂」字韵，页二十九上引「董嗣杲诗」。(影印本第七十一册)】 
　　 【素馨】 
负得刘王侍女称，何年锺作冢魂英。月娥暗吐温柔态，海国元标悉茗名。翠髻云鬟争点缀，风香露屑斗轻盈。分明削就梅花雪，谁在瑶台醉月明。
 【《永乐大典》卷七千九百六十「馨」字韵，页三下引「董思学诗」。(影印本第八十八册)】 
　　西兴道中二首
　　　其一
无马可租冲晓去，有筇堪策趁晴行。初程便是萧山县，喷火榴花两岸明。
　　　其二
狂走断贻猿鹤笑，醉吟忽感岁时迁。野桥流水湘湖路，欲撷莼丝饭午前。
 【《永乐大典》卷七千九百六十二「兴」字韵，页十一上引「董嗣杲英溪集」。(影印本第八十八册)】 
　　送徐性初归隆兴
岁华须鬓里，行色水云中。南径寒花在，西山落叶空。别怜今夜酒，歌续古人风。归隐东湖上，忘机狎钓翁。
 【《永乐大典》卷七千九百六十二「兴」字韵，页十七上引「董嗣杲庐山集」。(影印本第八十八册)】 
　　江城口号二首
　　　其一
定江军门拥云气，庐山面目长相朝。阃臣所持止一恕，墙壁何恨粘歌谣。
　　　其二
此郡境有彭泽县，渊明曾遗晋时踪。三径莫知在何处，且抚官圃千尺松。
 【《永乐大典》卷八千九十二「城」字韵，页四下引「董嗣杲庐山集」。(影印本第九十册)】 
　　寄彭泽陈明府
田头遇白叟，争说长官清。决讼如转烛，往往得其情。高风古灵派，惠泽流花城。荷锸遍阡陌，咸乐及时耕。桑埂翠阴老，稻坂黄云平。积爱发谣讼，连屋歌壤声。春山映酒艳，秋篱挹金英。我滞亦已久，欲往摇心旌。有时递信音，展转思盍并。重当买孤航，展拜陶渊明。
 【《永乐大典》卷一万一千「府」字韵，页二十一上引「董嗣杲英溪集」。(影印本第一百十册)】 
　　寄 【璹】  【酬】 秋岩
吟穷荒此地，静极省吾生。秋老肠丝断，江空月魄明。松檐嗔鸟聚，竹榻梦僧清。别后苍颜改，初逢慨暑程。
 【《永乐大典》卷一万四千三百八十二「岩」字韵，页十二下引「董嗣杲庐山集」。(影印本第一百四十九册)】 
　　寄楼恪斋馆人两黄丈
四明山水秀，二老器能殊。语剧欲流涕，吟清谩捻须。林香传竹醉，溪影写藤枯。愧我卑微者，无阶助远图。
 【《永乐大典》卷一万四千三百八十二「寄」字韵，页十二下引「董嗣杲庐山集」。(影印本第一百四十九册)】 
　　寄韩玉玙二首
　　　其一
郭北下湖枕苍绿，书屋柰此五月溽。凉台水榭自柳阴，独敛修程困羁束。心心峯不得住，瀑声萦回梦不足。世故屈折歌刺促，谁识其人美如玉。
　　　其二
凉梦几回绕孤屿，想见绝得人间暑。西湖瀛屿绿更炽，君胡为兮不安处。信美非土固所虑，楼台近水何多阻。自顾形羸况栖湿，未蓍共此清夜语。
 【《永乐大典》卷一万四千三百八十二「寄」字韵，页十三上引「董嗣杲庐山集」。(影印本第一百九十四册)】 
　　寄湖口茶局臧尚干
酡颜探得洞元真，老气摩霄岸角巾。案上押批呼局吏，津头酿酒谢江神。天寒茶课收征倍，雪霁梅吟寄驿频。何日此来联榻语，庐山几案无尘。
 【《永乐大典》卷一万九千七百八十一「局」字韵，页八下引「董嗣杲庐山集」。(影印本第一百七十八册)】 
　　泊曹家沙
　　　其一
雪覆芦花障远郊，小舟不待起风抛。沙头只有三家住，烂草檐头两把茅。
　　　其二
行沙回望岸南头，迭迭层层雪积稠。民社一同犹是寄，故应羁迹此生浮。
　　　其三
险危屡涉尚未惯，沙上尽认家为曹。江空不见雨点大，船隘莫禁人语高。
　　　其四
远归谁道日辰误，小醉自觉精神豪。已誓孤褰脱世故，南山 【斗】  【豆】 底诛蓬蒿。
 【《永乐大典》卷五千七百七十「沙」字韵，页九下《仪真志》引「董嗣杲庐山集」。(影印本第六十册)】 
　蒲寿宬：《心泉学诗稿》六卷
蒲寿宬，泉州(福建)人。宋咸淳间，知梅州。宋亡降元，《八闽通志》称其居甲第。四库馆臣自《永乐大典》辑《心泉学诗稿》六卷。
现存《永乐大典》录：
蒲寿宬诗 【一条】 　蒲寿宬心泉学诗稿 【十一条】 
以上共十二条，馆臣漏辑者一条。
　　 【南村】 
每怀渊明老，昔欲居南村。诛茅结矮屋，种桑荫前轩。嘉蔬不盈掬，浊酒时一尊。客至如许行，惟爱神农言。
 【《永乐大典》卷三千五百八十「村」字韵，页十五上引「蒲寿宬心泉学诗稿」。(影印本第五十册)】 
　艾性夫：《剩语》二卷
艾性夫，据《四库全书总目》卷一六六考定，字天谓，抚州(江西)人，由宋入元，仕于元。四库馆臣自《永乐大典》辑《剩语》二卷。
现存《永乐大典》录：
艾性夫诗 【三条】 　艾性夫孤山晚稿 【一条】 
艾性夫剩语 【二十三条】 
以上共二十七条，馆臣漏辑者七条。
　　经语诗戏効唐子西
　　　其一
山径之蹊去去赊，荜门圭窦是谁家。其生色也草交翠，彼美人兮莲正花。
　　　其二
源泉混混出虚岩，桑者闲闲人已蚕。剪韭不妨千取百，种瓜且喜二生三。
 【《永乐大典》卷九百「诗」字韵，页二十一下引「艾性夫剩语」。(影印本第九册)】 
　　偶题
窗涵山影月初斜，门傍溪桥柳半遮。独客不眠春起早，一帘香雪嗅梨花。
 【《永乐大典》卷九百「诗」字韵，页二十一下引「艾性夫剩语」。(影印本第九册)】 
　　深村
索居无远兴，晚傍深村。涩水争道，桑空草托根。断桥回老马，熟果聚饥猿。解后僧同话，归来人掩门。
 【《永乐大典》卷三千五百八十「村」字韵，页十八下引「艾性夫孤山晚稿」。(影印本第五十册)】 
　　秋村
稻黄雁入蔗境，水落鹭过屠门。一片寒烟晚景，数声牧笛秋村。
 【《永乐大典》卷三千五百八十一「村」字韵，页五下引「艾性夫剩语」。(影印本第五十册)】 
　　陈庭翠水竹清处
晴波漾文绮，风篁弄家声。居然三市中，着此一段清。幽人自地偏，淡趣由天成。洗耳日以静，抱节日以贞。从君得三绝，与我增双明。
 【《永乐大典》卷一万四千五百四十四「处」字韵，页十八下引「艾性夫剩语」。(影印本第一百五十二册)】 
　　赠族子治鬼疾
瞠狞电目头蒙倛，两手握断青桃枝。丹符落火六丁走，白昼破柱神雷飞。何物尸虫作妖魅，敢上天庭聒天耳。坐俘心腹三彭仇，生馘膏肓双孺子。君不见，大巫擒鬼先擒王，质蹻猥琐不足当，请君为我祓不祥。疾驱威霆行鬼方，余力熙河鉏鬼章。
 【《永乐大典》卷二万三百十「疾」字韵，页十下引「艾性夫剩语」。(影印本第一百八十三册)】 
　赵文：《青山集》八卷
赵文，字仪可，一字惟恭，号青山。庐陵(江西)人。元刘将孙《养吾集》卷二十九《赵青山墓表》载：「年二十六，以宋永名贡景定甲子(一二六四)。」推其生年当为宋嘉熙三年(一二三九)。后入学为上舍，曾为文天祥幕僚。元程巨夫《雪楼集》卷二十二《赵仪可墓志铭》载：「延佑元年冬十二月葬宗于右，明年正月七日仪可亦卒。」则其卒年为延佑二年(一三一五)。四库馆臣自《永乐大典》辑《青山集》八卷。
现存《永乐大典》录：
赵文 【一条】 　赵仪可青山集 【三条】 　赵仪可青山稿 【五条】 
赵青山集 【一条】 　赵青山稿 【一条】 
以上共十一条，馆臣漏辑者一条。
　　题 【汪水云诗】 
读汪水云诗而不堕泪者，殆不名人矣。水云，杭人，善琴，尝以琴事慈元及王昭仪。暨国亡，亲见苍黄归附。又展转北行，道途所历，痛心骇目，不可具道。留燕日久，尚能和王昭仪歌诗。访文丞相楚囚中。三宫幸得不死，没者为青冢，存者为浮屠，皆史记所未有。盖昔人纥干山头之歌，「水西流朕东」之叹，「世世勿生天王家」之恨，一披史册，尚能感涕。君皆耳闻目见，又能写为诗，幽忧沉痛，殆不可读。今君已入名山，作黄冠师，飘然兴亡得丧之外。独留此断肠泣血，遗千古羞，然千古恨不知焉用此。昔雍门周以琴见孟尝君，不能令孟尝悲也。及为言千秋万岁后，宗庙必不血食。高台坏，曲池渐，坟墓下，婴儿竖子采樵者踯躅而歌其上，然后孟尝君泫焉承脸 【睫】 。周引琴而鼓之，孟尝泣涕增哀，若破国亡邑之人。况余亡国贱俘，未听君之琴，而先读君之诗，其泫焉承脸 【睫】 不已，不可禁矣。君谓余：「吾取琴为先生鼓之，何如？」余收泪而谢之曰：「止止。」庐陵赵文仪可。
 【《永乐大典》卷九百九「诗」字韵，页十四上引「赵文题」。(藏日本天理图书馆)按：此文又见于汪元亮《湖山类 稿》卷五(《武林往哲遗书》本)。】 
　杨宏道：《小亨集》六卷
杨宏道，字叔能。淄川(山东)人。金大定二十九年(一一八九)生。正大元年任监麟游酒税。四库馆臣自《永乐大典》辑《小亨集》六卷。
现存《永乐大典》录：
杨弘道词 【一条】 　杨弘道小亨集 【十九条】 
杨叔能诗 【七条】 　杨叔能小亨集 【十三条】 
以上共四十条，馆臣漏辑者十二条。
　　李太白诗
长庚昔入梦，名与少陵齐。陈隋诸作者，稍觉气焰低。轩昂傲权贵，反为嬖幸挤。璘也一青蝇，安能点白圭。采芝谢家英，白骨埋黄泥。
 【《永乐大典》卷九百二「诗」字韵，页二十一上引「杨叔能小亨集」。(影印本第十册)】 
　　效孟东野
闻昔有廉士，井饮投青钱。嗟余七尺身，眠食须人怜。夜归借卧榻，朝起寻炊烟。喟然长太息，俯仰羞前贤。曲肱一榻上，梦与汗漫期。或登高山颠，或步清溪湄。形开日已晏，身世交相悲。愿言长不寤，梦里心怡怡。我愿如蚯蚓，食土能充肠。我愿如鹪鹩，自然羽而翔。人生岂不贵，岁暮天雨霜。不知冬日短，但觉冬宵长。缊袍不息耻，恐污君衣裳。粝食不自难，恐辱君膏粱。青蝇点白石，白璧亦无光。一人向隅泣，一室皆感伤。
 【《永乐大典》卷九百二「诗」字韵，页二十一上引「杨叔能小亨集」。(影印本第十册)】 
　　读徐汉臣咏雪诗
　　　其一
颍守多宾客，玄冬燕赏时。聚星成故事，刻梓播妍辞。吾子追遐躅，儒官下绛帷。高吟三十韵，拟学二贤诗。
　　　其二
前朝阀阅有光辉，南国衣冠欲奋飞。两地因缘春梦断，百年事业壮心违。四民尖职士为最，数口无依谁与归。宾发苍浪五十一，天教去采故山薇。
 【《永乐大典》卷九百二「诗」字韵，页二十一上引「杨叔能小亨集」。(影印本第十册)】 
　　青梅
诗名籍籍何益，吾道悠悠可哀。莫谓闲身已老，齿牙不惮青梅。
 【《永乐大典》卷二千八百十「梅」字韵，页二十上引「杨弘道小亨集」。(影印本第三十六册)】 
　　东坡墨梅
玉溪轻蘸横斜枝，枝头淡月颦宫眉。短轴一幅有二绝，东坡画出西湖诗。
 【《永乐大典》卷二千八百十三「梅」字韵，页十一上引「杨弘道小亨集」。(影印本第三十六册)】 
　　空村谣
凄风羊角转，旷野埃尘腥。膏血夜为火，望际光青荧。颓垣俯积灰，破屋仰见星。蓬蒿塞前路，瓦砾堆中庭。杀戮余稚老，疲羸行欲倒。居空村问汝，何以供朝昏。气息仅相属，致词难遽言。往时百余家，今日数人存。倾筐长镵随日出，树木有皮草有根。舂磨沃饥火，水土仍君恩。但恨诛求尽地底，官吏有时犹到门。
 【《永乐大典》卷三千五百八十一「村」字韵，页六下引「杨弘道小亨集」。(影印本第五十册)】 
　　章谷村
洛南千户邑，章谷一家村。屏迹山川僻，无时雾雨昏。短檐垂苇箔，老树并柴门。日汲清泉饮，汲多常恐浑。
 【《永乐大典》卷三千五百八十一「村」字韵，页六下引「杨弘道小亨集」。(影印本第五十册)】 
　　 【清心堂】 
清心老人已仙去，家人洒扫清心堂。清心养德生百祥，后世有子如圭璋 【(其子才卿登进士第)】 。君不见，深中多数阻城府，自谓万事能周防，抚摩童稚涕泗滂。身后世结号风霜，清心老人思之详。
 【《永乐大典》卷七千二百四十「堂」字韵，页十二下引「杨叔能诗」。(影印本第七十一册)】 
　　寄邢彦忠
钳。安能走谒君，会合比蟨鹣。忆昔到郸城，肃拜见寿髯。南荣漉新酒，觞我临前檐。半酣出诗卷，句律麟经严。酌酒读君诗，取鱼熊掌兼。吟声流水滑，吻舌兵锋铦。君体为之动，真欢置虚谦。日驾一再周，长安见秋蟾。酷爱终南山，苍玉刻角尖。岂知君在下，密藻寒鱼潜。我亦寓穷巷，旅食唯虀盐。捧檄就拘絷，但未施
 【《永乐大典》卷一万四千三百八十三「寄」字韵，页九上引「杨叔能诗」。(影印本第一百四十九册)】 
　　寄云甫
马嘶人喧杂，适从何处来。坐谈恣胸臆，白日号风雷。有身不读书，荆棘荒灵台。籧篨戚施辈，但解沾残杯。吾子如大防，横遏狂澜回。士以气为主，豁达心胆开。闻之喜不寐，东望心悠哉。持正不苟合，于此观奇材。
 【《永乐大典》卷一万四千三百八十三「寄」字韵，页九下引「杨叔能诗」。(影印本第一百四十九册)】 
　　洧川县惠民仓题名记
洧水经宋楼镇东北一百五十里达于汴，会于蔡闸，而漕之便于陆运。于贞佑二年秋，筑惠民仓于镇东洧水之阳。至兴定二年，以宋楼镇为洧川县，置仓故也。仓之贮输，岁无虑数十万斛，设官求称其事。有监有同，又有监支纳以总之。二税时至，中外觊觎谷之精粗，概之高低。力役嘈杂。朱墨分委，申牒往复，启闭封识。故一事不勤，则一弊生焉。若此而能使农民乐输，兵士得食坚好。在人消觊觎之心，在己免于罪戾。非廉干善心计者，畴克举其职、革其弊乎？
正大八年六月，监支纳王君代至，因自谓曰：「创河仓迄于今，殆将二纪。居是职者既多，善于其职者可法，不善于其职者可戒，竟无一人而为录之何哉？」虑久而逸其名氏，乃刻石以遗后人。
 【《永乐大典》卷七千五百十三「仓」字韵，页九下引「杨弘道小亨集」。(影印本第八十一册)】 
　魏初：《青崖集》五卷
魏初，字太初，号青崖。弘州顺圣(河北)人。金正大八年(一二三一)生，中统间为国史院编修，后任南台御史中丞，元至元二十九年(一二九二)卒。《元史》卷一六四有传。四库馆臣自《永乐大典》辑《青崖集》五卷。
现存《永乐大典》录：
魏初诗 【一条】 　魏初青崖集 【八条】 
魏青崖集 【二条】 　青崖文集 【一条】 
以上共十二条，馆臣漏辑者二条。
　　代王村
行尽南冈日已曛，人村鸡犬闭柴门。解鞍抖擞黄尘了，羡煞田家老瓦盆。
 【《永乐大典》卷三千五百七十九「村」字韵，页十二上引「魏初青崖集」。(影印本第五十册)】 
　　自同之蒲城次商台符见寄诗韵
袖里行行有铁，镜愁如有约，田园归梦尚无涯。落花流水山前驿，无复仙人问客槎。中点点是霜华。沟深因雨还添滑，山好虽阴不是遮。鞍马
 【《永乐大典》卷八千八十九「城」字韵，页四下引「魏初青崖集」。(藏大英博物馆)】 
　刘将孙：《养吾斋集》三十二卷
刘将孙，字尚友，号养吾先生。庐陵(江西)人。宋宝佑五年(一二五七)生。历官延平教官、临汀书院长等。四库馆臣自《永乐大典》辑《养吾斋集》三十二卷。
现存《永乐大典》录：
刘将孙诗 【一条】 　刘将孙词 【二条】 　刘将孙养吾先生文集 【一条】 
刘将孙养吾集 【八十一条】 　刘尚友集 【一条】 　《茶陵州志》引 【一条】 
以上共八十七条，馆臣漏辑十八条。
　　芙蓉
芙蓉累累结青苞，密叶深幄光垂梢。西风夭娇索扶倚，出墙临水纷相交。凋梧老柳无颜色，各自晴光借朝夕。游蜂粉蝶最世情，已向墙头水边觅。
 【《永乐大典》卷五百四十「蓉」字韵，页十五下引「刘将孙养吾集」。(影印本第三册)】 
　　约略杂诗
　　　其一
席养戈 【斨】  【戕】数纬圣不道，机谶吁何祥。所征辄乱萌，蚤觉亟豫防。如何比造命，拱手待成殃。英明有时昏， 。但疑女君羡，皇识武媚娘。
　　　其二
古今有大笑，枯杨晚华出。嫦娥齿发落，未肯沮择匹。堕身奉君爱，身亦竟狼籍。彼淫固自取，渠命岂不惜。莲花张六郎，老武八十一。
 【《永乐大典》卷九百二「诗」字韵，页十二上引「刘将孙养吾集」。(影印本第十册)】 
　　临川学馆
空庭积雨霁，月色如新沐。团团桂影间，粲粲一方玉。栖鸟各安枝，微风不惊木。徘徊真可浴，倒浸意亦足。欲语四无人，鸣蛩伴孤宿。
 【《永乐大典》卷一万一千三百十三「馆」字韵，页十八上引「刘将孙养吾集」。(影印本第一百十五册)】 
　　十八日晚晴宿韩婆岭
夜枕 【水詹】  【迎檐】 雨报更，晓云吹冻雾飞尘。晴晖四野青动目，晚色千林春唤人。徐步细将来日记，归期喜及一年新。停骖客报章江水，见说扶舟可问津。
 【《永乐大典》卷一万一千九百八十一「岭」字韵，页十二上引「刘将孙养吾集」。(影印本第一百二十二册)】 
　　南游
堂堂一代暗销磨，富贵何须进士科。城郭闾阎随处足，山川形胜负人多。曹蜍政尔奄奄好，邓禹如君寂寂何。此际麒麟须第一，向来荆棘合蹉跎。
 【《永乐大典》卷一万九千六百三十七「目」字韵，页二十一下引「刘将孙诗」。(影印本第一百七十六册)】 
　　坐局
暑雨时明晦，小车闲去来。极知负白日，尚未浞黄埃。倚笔看山观，追怀愧吹台。自然增肮脏，不足为低徊。
 【《永乐大典》卷一万九千七百八十二「局」字韵，页六上引「刘将孙养吾集」。(影印本第一百七十八册)】 
　　振玉斋记
苍苍，媲其义也。玺章日荡，孚尹雕琢，尚其质也。斝樽权瓒，斋明荐奉，嘉其衷也。况于琴瑟之在御者乎？玉非声之谓，振之则声也。声何自而发？振之者人也。今夫天籁之呼号宇宙，不足为其披靡。而清风微度，一叶琤然，未有不领览而意消。人籁亦若此矣。金石之竞奏也，丝竹之交发也，能使人神奔而意乱。然广庭之所赏，可蹔而不可常。流俗之所趋，而有道者之所不屑。故夫琴者，非清才灵气，不能悟其趣；非幽闲深远，不能发其微。而其声之所感，有九奏万舞之所不能加，箫箾英茎之所不能备。而其德也同于君子之所比者，在是矣。盖泗滨之所浮者，有铿鍧而无其纯纶而温润。过卫之所闻者，得其幼眇，未得其潜而安和。其珑而缜栗者过于惊雷之转壑，而金奏者皆哑钟矣。其清越而浑涵者贤于叩撞而击拊，而轩县者皆烦手矣。磬不必玉也，玉固非磬也。兹琴斯声，式昭德音，而非振不至于是也。玉韫于山，閟于璞，佩而规矩中焉，声而宫商具焉。然则君子之所存可知矣。孰非声也，有听之而忘倦者焉，有厌之而欲睡者焉，有忽然得之而惊者焉，则鹤之声亦犹是已。乐哉！以言新斋昼永，帘垂尘寂，汲泉煮茗，隐几焚香。兴至理弦，翛然一曲。空庭鹤唳，倡曾以言得平园益公周丞相之爱琴，名玉磬者。诚斋阁老写奇语为之铭，宝藏于峭峰郭氏有年。乃以佳雅尚，辍而遗之，与一鹤俱。宾友赞，比物引类，弦清颂润。新居作斋以居玉磬。远平请名且记，予取「振玉」以落之。为「振玉」言曰：古之君子，动容周旋，无往而非玉也。珩璜冲牙，环玦瓃王彘，昭其文也。鞞鞘琫珌，璲珶琮珞，式其度也。瑱莹珈珰，靡琼缀璧，明其英也。弁缨导，垂璠结玙，尊其德也。玠珽琬琰，章章采采，登其华也。辂车鼎铉， 【如】  【汝】 和予。抚人境之双清，忽高斋兮如昨。昔人所谓玉振于江左者，其兹人欤，其斯斋欤？
 【《永乐大典》卷二千五百四十「斋」字韵，页二十二下引「刘将孙养吾集」。(影印本第三十册)】 
　　平心堂记
项君时懋之堂以「平心」名，未尝自以为名也，而友朋称之，乡党信之，以为深类其为人，因以名于堂。以谂于予曰：「何如？」前修之喻平也，尝取于舟，舟之适重，乃得其所以平。若移左置右，其偏一也。诸葛公开诚布公，独三叹曰：「难平者事也。」夫使我不得以安于平者，非我也，物也。我欲为大同，彼固与我为立异。我欲无彼此，彼固与我为町畦。平之不能以直遂，为吾心之累者，皆是也。虽然，此势也。势之所趋者不可挽，若吾心之所为平者，皆不在是也。予尝慨然于世之论平者也，往往以平不平者为平。虽古今豪杰，功名建立，快意于一时，而成名于百世者，皆不免于此。雷霆风雨之骤至，必有偏枯而披靡者。江河之浩渺，蛟龙之汹涌，所过而有不获其所者也。平之道不如此。平而至于心，则如水之不波，万顷一碧，千里如席，微澜无惊，神怪俱息。又如春之方霁，朝光荡漾，山明川润，晴熏芳艳，着物欲醉。盖一念付物而不动于心，物之至吾前者，不将而不迎。过者如委顺，感者如触虚。心平至此，不有足乐者乎？嗟乎，世未有知平之乐，而求乐于平者，平而非吾所谓平也。万锺千年之禄，不如退食之从容；河倾海赴之福，不如无事之安乐。平之乐不独其可味，而平之福固未有能知之者也。心如是则福如是矣。老聃氏以不为先为宝，而熙然如春之乐，如在世外。吾夫子老安少怀之气象，所以与点于春沂之趣者，亦以其有相似然也。予推平心之乐，其平者于人事世故之间，而极之于心胸学问之外。观者不亦有省矣乎？平心其能领此乐以安此福者，不以予言为异于他之言平者也。
 【《永乐大典》卷七千二百四十「堂」字韵，页十五上引「刘将孙养吾集」。(影印本第七十一册)】 
　　茶陵州谭氏孚善仓记
苦之。永惟祖父忠厚之意，己粗有余，而坐视人之弗给，非家教也。爰自大德丁未始，岁捐千石，视冬价不增。繇春二月至四月月一粜，五六月月三粜，比贫口给之帖分贮粜处，随其居近以便之。又以连岁不登甚丁未、戊申，增为二千石，他岁如初约。茶陵州之洲陂，世家为谭氏，自初兴称国老。十二世至巽斋，诗书益大其家声。尝名堂「义方」，欲合族子弟教且养焉，志未克就。秋贡士嗣之，周旋世变间，力所可及，施惠不少，亦不使其人知。尝曰：「惠而使人知，非施也。」其代有盛德如此。秋之子福焱，笃行先训，每思所以推广光大之者。会岁俭籴艰，乡 【党】  【倘】 余积充裕，岁增为无涯。条约明具，质之神明。取《易中孚》九二语，谓天下惟孚之至，可以及物，惟善之实，可以感人。千里之内，岂无同是心者。名仓以「孚善」，其望之当世尤厚，不远求记于予。方时洊饥，官讲荒政日迫，贫富交敝。闻君此举，使人慨然。吾西江之涸乡有是仓，亦岂当公私皇皇，若此何幸？执笔论著，传之四方。兴于为善者，闻风而说之。宁惟益广谭氏孚善之望，而备豫有恒，里无流亡，且免于仓卒。强所无而诛不备，惠未及于民而公私骚然，烦费横出，与其急而靡措，孰若分于少有而缩于易能，为忠实利便，可传可继也哉？昔者圣人之说孚也，谓其言善而已。言之善，犹应于远者如此，而况于事哉？事与言易，其信当如之何？若饥而与之食，事莫切于此矣。济无多寡，惟及时者力半而功倍；惠无大小，惟有常者望足而心固。古今捄荒者多矣，待于流亡捐瘠，而后发赈贷，彼朝夕之不充，而望饱于簿书展转之后，故移粟为不仁，而发为无益。夫饥者特一饭之莫继，而茫然方来之日长。若时而斗升可必而获，将后顾之无忧。如有恃而不恐，亦岂肯轻去乡里捐妻子哉？孚者，诚之着也。善者，心之同也。诚于为善，复有过此者乎？己为善而不居，独以为人之为善。谁不如我以兹心至，其有不孚者乎？人者则不可知，而吾之孚足以质于天而建于人矣。昔马文渊之散谷，吕子敬之指 【困】  【囷】 ，以为美谈，此犹一时之惠耳。齐刘善明三世乐施，青州岁荒，家开仓以济乡里。于是百姓呼其家田为续命田，兹仓盖近之矣。孚于人者，必孚于天。晋潘元茂荒年随人多少口率均分。父老颂之曰：「且贵且富，有南山之寿，吾仍得与潘元茂。」又曰：「恩不可忘，无如我潘郎。」以人之所叹，天念之矣。此则孚于人者也。东汉何比干多阴德，一日遇神与之策二百二十，曰：「他日子孙印绶，皆若此。」(民者)夫民 【者】 天之所恤也，此则孚于天者也。张乖尝梦黄氏以厚德为神所敬，旦而问其所为，则曰：「岁秋籴，而春夏发之如初直。」乖信其有以动于幽明。嗟夫，予记兹仓，因谭君之世美，与「孚善」之嘉名。历举前后拯饥施报隐德，载之史可信者述之。匪独以见谭氏后来之昌盛远大者，必亦于此而动夫人亹亹不倦之天，则亦君子孚善意也。南山名福焱，尝魁咸淳丁卯。漕贡记。
 【《永乐大典》卷七千五百十四「仓」字韵，页十七上《茶陵州志》引「刘将孙」。(影印本第八十一册)】 
　　读书处记
丞相信公之季弟称文堂，蚤赞阃谋，开朝迹。及丞相留燕山，与书如诀曰：「我以忠死，仲以孝仕，季也其隐，隐当若之何？山中读书可矣。其它日为管宁，为陶潜，使千载之下以是称吾三人。」文堂受言服膺，读书深密，无故山以外之迹，随寓以读书处扁之。岁年睕晚，坐念喟然，往帛书随手裂去。曷其使来者不忘，亦惟是笔墨传着以贻永久，乃录副墨视予，命之记。呜呼，书尽在文山矣，尚何言。抑有书以来，凡具耳目心知者孰不知读。而古今高材显仕则有之矣，谓非书之効不可，而可谓之能读者几？书一也，而读者异焉。子骏白头国师，博极羣书以为之资，此亦一读书也。阿瞒飞扬郁抑，而欲名山精舍为二十年规，此亦一读书也。书何与于人事而有遗恨者矣。意者书亦不能无憾于此也。书非以资读，而读者亦若有福。昔人有罢相而或诮其胸中欠读数百卷者，有入翰林而恨其太蚤不得老者。虽如莱公精忠大节，犹有置不满于此，则书有不及读者矣。前史贤相或再问再不知，或讲井田礼乐有厚惭，以至《论语》半部断章称相业不可及，则书有不必读者矣。书何假于读，而犹有不暇与不足，则书何负于世哉？呜呼，书之効可睹矣。事业有不在于学问，而学问各自为是非。向微千钧一 【镂】  【缕】 ，犹有信公若而人，则教忠教孝永已如清谈，而羲农以来为有余愧矣。然则今之所为读者何书也？是则有可言者矣。载籍以来，自删定笔削而后成书，泛而为诸子百家。私之为传授，为专门名家，为训诂章句，为贴义套括。一反之为亲说，大明之为理学。墨守者局师说、尊统承，择便者借光宠、捷功利，巧者媒禽犊、曲阿世，浅者拾土梗、供辞章，最下又疣赘给科举。三千年间读书者具是矣。孰能反而求其初，孰能通而会其极。呜呼，其自三代以来前修往哲，晦明绝续，毫分缕析，以至斯世也。其亦幸而汉唐以下，而无议论之多门，场屋之遗累，以及此时也。学术之异同，不待辨而唯是之归；义理之择执，不必泥而唯善之师。观于正大而得天地之所与立，揆之心胸而得圣贤之所与同。夫岂呻其呫毕，诵其糟粕之谓而已哉！文堂之于读书也，既进而不愿为河汾之十策，又幸退而不必如邴根矩之教辽东。比幼安藜膝穴，则彼良苦；视渊明赋《山海》自遣，则此有余。其所自得者，丞相之所不能教，而吾亦不能得于言也。虽然，彼一时也，此一时也，文堂之善其身足矣。兹名兹志又将以遗于方来。以之承家，以之教子，如斯而已乎？其于用世，亦有政自不免者乎？抑此为读书言之也。其使观雪窖之帖，而兴于今昔之故。以予文其间，岂不足以有感也？是则异夫世之所谓读书者之撰矣，斯其不负信公之教也欤？文堂，名璋，字诸子。力学，喜属辞，皆读书之効云。此帖凡百七十八字，慷慨恳恻，情至谊尽，百世之下，诵之者犹流涕也。别为刻藏此处，于是信公去世二十有三年矣。大德第八重九书。
 【《永乐大典》卷一万四千五百四十四「处」字韵，页十一下引「刘将孙养吾集」。(影印本第一百五十二册)】 
　　新刊杜诗序
有杜诗来五百年，注者以二三百数，然无善本。至或伪苏注，谬妄钳劫可笑。自或者谓少陵诗史，谓少陵一饭不忘君。于是注者深求而 【僵】  【强】 附，句句字字必傅会时事曲折；不知其所谓史、所谓不忘者，公之于天下，寓意深婉，初不在此。诗有风有隐，工部大雅与三百篇相望，讵有此心胸哉？此岂所以为少陵！第知肤引以为忠爱，而不知陷于险薄。凡注诗尚意者，又蹈此弊，而《杜集》为甚。诸后来忌诗、诗、疑诗、开诗祸，皆起此而莫之悟，此不得不为少陵辨者也。先君子须溪先生每浩叹学诗者各自为宗，无能读杜诗者，类尊丘垤而恶睹昆仑。平生屡看《杜集》，既选为兴观，他评泊尚多，批点皆各有意，非但谓其佳而已。高楚芳类粹刻之，复删旧注无稽者、泛滥者，特存精确必不可无者，求为序以传。坡公谓杜诗似《史记》，今闻者特以坡语大，不敢异，竟无能知其所以似《史记》者。予欲着之，此又似评杜诗为僭，独为注本言之。注杜诗，如注《庄子》。盖谓众人事、眼前语，一出尽变；事外意、意外事，一语而破。无尽之书，一字而含无涯之味，或可评不可注，或不必注，或不当注。举之不可偏，执之不可着。常辞不极于情，故事不给于丳也。然讵能尔！是本净其繁芜，可以使读者得于神，而批评摽掇，足以灵悟，固《草堂集》之郭象本矣。楚芳于是注，用力勤，去取当，校正审。览他本，草草藉吾家名以欺者，甚远。相之者，吾门刘郁云。
 【《永乐大典》卷九百五「诗」字韵，页十二下引「刘将孙养吾集」。(影印本第十册)】 
　　 【唐诗选序】 
唐诗亡虑数百家，往往特中唐以后所传。荆公因宋次道家本选之，称百家固未备。世谓三司吏人乱摽贴，非初本。先君子须溪先生点校熟复，疑荆公别有选者。然唐诗浩繁杂袭，得此本读之者，亦胜如尽读诸集也。尝见荆公集句，凡唐诗中闲篇刺语，用之如丳。想见此老胸次，诸家美恶烂然，何不毕具，亦何待篇章反复去取，如吾等今所观哉？古人赋诗，犹断章见志，无不可以取节。况大宗师之所识鉴，虽未免失真，然岂无什四五存者。选文章难，诗尤难；评得选意，选得作意愈难。选者各自有意，众共称好者，作者或不谓然。人见之无味，而中有可感者，乃倍觉深长。固有本语本意。若不及此，而触景动怀，别有激发。予尝以此通于古今之评论，如有感也，何独唐诗然哉？三百篇经圣笔，然谓无所遗不可，谓尚有可删亦可，论未有定也。此本经先子论订提掇，特欲以启后学亹亹之机。古云谭见心诗，称能品，先子深赏爱之。已而名士刻雅南者，多选其作，取吾家荆公选诗本刻之，寄声为序。予惧夫览者徒能疑于是编，乃上下论之。非曰辩其不然，聊以广或者之意。虽不必如荆公所谓，观此而足，抑以此选此评而观唐诗，不亦可哉。
 【《永乐大典》卷九百七「诗」字韵，页一下引「刘将孙养吾集」。(影印本第十册)】 
　　王荆公诗序
洛学盛行，而欧苏文如不必作；江西派接，而半山诗几不复传。诸老心相服各有在，而世俗剽耳附声者，往往可叹也。庆元参政雁湖李氏独笺临川诗于共惩荆舒之后，与象山记祠堂，磊磊恨意相似。文章行义，固各有必不可概掩者。然东南仅刻两本，眉久废，抚亦落。士大夫或白首不及见，以是藏本极少，亦牵联没没至此。李笺比注家异者，间及诗意；不能尽脱窠臼者，尚袭常眩博，每句字附会，肤引常言常语，亦跋涉经史。先君子须溪先生于诗喜荆公，尝点评李注本，欲删其繁，以付门生儿子，未暇也。安成王士吉，往以少俊及门有闻。日以书来汀 【清白】  【请自】 刻荆公诗，以评点附句下，以雁湖注意与事确者类篇 【(疑衍)】 次。愿序之，于是荆公诗当粲然行世矣。公诗为宋大家，非文人诗而具用文法。抑光耀以朴意，融制作为裁体，陶冶古今而呼吸，如令精变尘秕而形神俱妙。其核也如老吏之约三尺，其丽也又如一笑之可千金。历选百年，亦东京之子美也。独其不得如子美之称于唐者，相业累之耳。呜呼，使公老翰林学士，韪然一代词宗，亦何必执政耶？论诗文与论人物异，论行事 【竟】  【意】 见又异。雁湖笺此诗尚以《明君怨》置议论，盖共正之。然彼咏明君耳，何与大节而刺剟 【玼】  【疵】 之。因士吉刻本，记先君子所尝为荆公感叹者于此，而非敢评公诗也。
 【《永乐大典》卷九百七「诗」字韵，页十四上引「刘将孙养吾集」。(影印本第十册)】 
　　赠梅不尘子桂翁画梅序
画非尘外人不能作也，况于梅哉？古之画者，称盘臝以为真画者。梅又岁寒山中，世外之品目也。予闻永新梅不尘以澄观加冠巾，从禅心戏飞絮，不姓圣俞而以之氏。其磊落变化如此，足以应是梅矣。夫梅者，生于江南幽远绝敻之地，而骚人墨客之所周旋者也。宇宙以来三千年无还顾之者，彼调羹者，徒以其实之酸耳。何逊之扬州，子美之东阁，创以其一时者为千载，然未盛也。和靖暗香疏影一联，始入于画；简斋墨梅数绝，大昌于时。至逃禅笔妙，时命不遇，遂贻准敕之叹。嗟乎，梅岂富贵福泽哉？贵人肉眼，以牡丹芍药者视梅，梅固异趣矣。若江空岁晚，山寒谷。蝉蜕污浊之中，风流枯槁之后。梅固非世俗之所得友，画亦非青州之所能及也。不尘远矣，其画方千金，子桂翁得之家传者，横斜而浮动，其笔如不尘焉。予固喜于不尘之不绝也，为着梅之始终以发之。抑陆放翁有云：「补之至简，亦半树。」补之，吾江西人也，每见一枝孤蕊萧条可爱，未睹所谓半树也。此事非吾言语文字所能及，桂翁既家传而世有之矣，其半树耶，一枝耶，必有以发矣。
 【《永乐大典》卷二千八百十二「梅」字韵，页五上引「刘将孙养吾集」。(影印本第三十六册)】 
　　养吾斋铭
清明在躬，志气如神。和顺积中，英华发外。
 【《永乐大典》卷二千五百三十七「斋」字韵，页六下引「刘将孙养吾集」。(影印本第二十九册)】 
　　袁楼少师行状
严其律度，则侥幸之门塞。
 【《永乐大典》卷一万四千七百七「度」字韵，页六上引「刘将孙养吾集」。(影印本第一百五十九册)】 
　　须溪先生行状
先生之熟为赋论，义理精趣，神会天成。证之本心，浸融快。论事开阖，截处置。本末次第必可施于用，不但妙言语而已。
 【《永乐大典》卷八千二十二「成」字韵，页七下「刘将孙养吾集」。(藏大英博物馆)】 
　滕安上：《东庵集》四卷
滕安上，字仲礼。定州(河北)人。据姚燧《牧庵集》卷二十六《国子司业滕君墓志铭》，其生年当为宋淳佑二年(一二四二)。官中山府教授、禹城主簿、国子博士、太常丞、监察御史、国子司业。元元贞元年(一二九五)卒。四库馆臣自《永乐大典》辑《东庵集》四卷。
现存《永乐大典》录：
东庵滕仲礼东庵集 【一条】 　滕仲礼诗 【六条】 　滕仲礼诗集 【二条】 
滕仲礼东庵集 【六条】 　《元文类》引 【一条】 
以上共十六条，馆臣漏辑者十一条。
　　缺题
乾坤古今一中庸，鱼跃鸢飞触处逢。不假高明废人事，黄冠聊隐郭林宗。
 【《永乐大典》卷九百「诗」字韵，页十八上引「滕仲礼东庵集」。(影印本第九册)】 
　　偶得
　　　其一
滔天势屈元无事，烈地灰寒自有经。独倚枯藤一长啸，乱云收尽万峰青。
　　　其二
学道无所得，来年万虑降。病身便暖炕，衰目喜晴窗。献课生童几，擎书稚子双。人来问奇字，载酒渺春江。
　　　其三
血气维衰志愈真，年来温故觉知新。久贫多谢乡关敬，渐老惟于道义亲。日月优游三乐事，乾坤俯仰一闲人。几时卜筑唐溪上，分得尧民五亩春。
 【《永乐大典》卷九百「诗」字韵，页十八上引「滕仲礼东庵集」。(影印本第九册)】 
　　暮春东村道中
沙带草痕留马住，云移日影趁人凉。贪看水上风行处，不觉 【氵公】  【沿】 溪十里长。
 【《永乐大典》卷三千五百八十「村」字韵，页十二下引「滕仲礼东庵集」。(影印本第五十册)】 
　　张闰甫惠文樽
此君携酒过幽窗，梦觉惊逢碧玉双。便约故人文字饮，共听风雨泻秋江。
 【《永乐大典》卷三千五百八十四「尊」字韵，页二十八下引「滕仲礼东庵集」。(影印本第五十一册)】 
　　留别杨知府
汪洋碧海不生澜，磊落长松柰岁寒。五百里分唐甸服，二千石重汉衣冠。囊分玉粒情亲厚，花簇金鞍礼数宽。临别殷勤复相赆，欲酬知己道应难。
 【《永乐大典》卷一万九百九十九「府」字韵，页二十上引「滕仲礼诗」。(影印本第一百九册)】 
　　张文吉霍守道授馆宗道以二子从之学礼意甚腆紫山秋涧皆有诗以称之昌道复有文以赞之故题其后
山涧新诗正始音，妙峰数语亦良箴。得人传道资师意，愿子为贤父母心。寸晷要知轻尺璧，一经端可胜金。仲舒学贯天人际，发藻行看桂满林。
 【《永乐大典》卷一万一千三百十三「馆」字韵，页十九上引「滕仲礼诗集」。(影印本第一百一十五册)】 
　　北平薛处士不遇
古人已往不可见，得见斯人尚典刑。礼让雍容孤竹国，光明渊耀少微星。胜游谁与同三径，雅志终期续六经。会待抽簪访君去，共登熊岳看沧溟。
 【《永乐大典》卷一万三千四百五十「士」字韵，页二十上引「滕仲礼诗」。(影印本第一百三十七册)】 
　　春官杨好礼为云中处士周仲和征诗
云庵闻说慎许可，长句称君臭味同。只道张颠能草圣，岂知东野坐诗穷。黄金谁买屠龙伎，白屋当期失马翁。未识芝眉谩援笔，令人回首望云中。
 【《永乐大典》卷一万三千四百五十「士」字韵，页二十上引「滕仲礼诗」。(影印本第一百三十七册)】 
　　祭砚司业先生文
人，迭不及尸。千里致奠，寓哀一词。至元己丑，十有二月某日。门生国子博士滕安上，谨遣子羽，以清酌庶羞之奠，致祭于司业先生砚公之灵。士之文章，与世污隆。百年以来，南北不同。惟公述作，有稽其中。学者师之，知所适从。士之志操，与齿盛衰。一生之间，终始自违。惟公抱负，白首不移。学者仰之，得其表仪。于戏！教授东垣，渊渊乎经义之学；司业成均，表表乎忠孝之教。其起之暮也，固非浅浅之可议；其去之果也，又非庸庸之可效。公之归老，犹振颓波。遽云逝矣，为之奈何。八十虽寿，在公匪多。闻公易箦，了然不乱。平生之守，于此益见。自公之归，梦寐见之。况于永诀，无复见期。一官
 【《永乐大典》卷一万四千四十六「祭」字韵，页三十四下《元文类》引「滕安上」。(影印本第一百四十五册)】 

　陈宜甫：《秋岩诗集》二卷
陈宜甫，闽(福建)人。元至元十七年(一二八○)尝为侍从与晋王僚属。其诗多与卢挚、姚燧、赵孟俯、程巨夫等人唱和，但诸人集中罕及之。据元张伯淳《张养蒙集》(十卷，北京图书馆藏抄本)，知其生年当在宋宝佑三年(一二五五)，其卒年为元大德三年(一二九九)。四库馆臣自《永乐大典》辑《秋岩诗集》二卷。
现存《永乐大典》录：
陈秋岩诗 【十一条】 　陈秋岩集 【三条】 
以上共十四条，馆臣漏辑四条。
　　忆故乡一首寄舅氏欧耐轩
已是悲秋更忆乡，关山迢递楚天长。鲈鱼江渚西风老，木弹园林白露凉。八十老亲无信息，几多良友自参商。好从直北看南海，荒草茫茫又夕阳。
 【《永乐大典》卷六千六百四十一「乡」字韵，页二十二上引「陈秋岩诗」。(影印本第六十四册)】 
　　酒病姚承旨见访
酒病不可解，清涎吐满。友勤加饭劝，医献养生方。雪屋吟诗懒，春炉煮药香。了无名利想，静坐养神光。
 【《永乐大典》卷一万一百十五「旨」字韵，页二十三下引「陈秋岩诗」。(影印本第一百一册)】 
　　答留承旨
东风相送恨绵绵，歌断阳关缓着鞭。四海交游今已矣，几回离别各凄然。鸥边保社期他日，马上光阴惜壮年。记得向来同夜直，玉堂斜月散金莲。
 【《永乐大典》卷一万一百十五「旨」字韵，页二十五上引「陈秋岩诗」。(影印本第一百一册)】 
　　数月无酒蒙上位颁赐一瓶喜而成歌
曲生久别会面难，马乳风味多寒酸。洞庭春色梦不到，但觉饮量波涛干。内庭皇皇遣星使，怜我沙场雪霜苦。金尊尽倒笑颜开，熙熙犹似登春台。更入穹庐锡芳宴，似说愁城易攻战。圣恩浩荡海波深，醉里长歌望三殿。
 【《永乐大典》卷一万二千四十三「酒」字韵，页四上引「陈秋岩诗」。(影印本第一百二十四册)】 
　王旭：《兰轩集》十六卷
王旭，字景初。东平(山东)人。生卒年及事迹多不可考。据其文集诗文所属的年代为元至元到大德年间(一二七一──一三○七)，大致可以推断他生活的时期。他与王构、王盘均以文学名世，号称三王。似不曾为官。《全金元词》页八四四云其「尝为砀山令」，疑传抄有误。《兰轩集》，明焦竑《国史经籍志》卷五载：「王旭《兰轩集》二十卷。」但《文渊阁书目》仅录一册，亦疑有误。此集久不见传本，清初四库馆臣自《永乐大典》辑《兰轩集》十六卷。
现存《永乐大典》录：
王旭诗 【一条】 　王景初诗 【一条】 
王景初兰轩集 【一百一十条】 
以上共一百一十二条，馆臣漏辑者三条。
　　 【止善堂】 
人心若江河，昼夜无停流。东流未到海，滔滔讵能休。又如远游客，终年寄他州。不知归其家，岁暮何所投。水流上沧海，人行止故丘。而况寰宇中，事物纷相酬。人欲盛其炽，天理微以幽。瞬息变化间，肝胆生戈矛。苟不知所止，定心终无由。所止非至善，此心犹可忧。卓哉陈使君，立志希前修。名堂以止善，善外俱无求。我德自此明，新民功亦优。还应有余庆，永为斯堂留。不愧《大学》篇，芳尘映千秋。
 【《永乐大典》卷七千二百四十二「堂」字韵，页十八下引「王旭诗」。(影印本第七十一册)】 
　　晚烟
烟霞牢落淡秋容，林壑疏明瘦晚峰。松竹南溪自幽寺，风来忽听一声钟。
 【《永乐大典》卷四千九百八「烟」字韵，页九下引「王景初诗」。(藏西柏林人种博物馆)】 
　　唐诗序
诗缘情而作，情感物而动。其浅深高下，则系于王泽之厚薄，风俗之淳漓矣。故三百篇，怨而不怒，哀而不伤，乐而不淫，敦柔润泽，雍容纡余，极于忠厚而后止，有以见王泽之厚，风俗之醇，而人心之天理全焉。自王泽一斩于东迁之季，诗亡，而出于人情之所不能自已者，则不以古今而存亡也。楚之骚，汉之谣，魏晋六代之篇章，其皆诗之变已。惟其世道愈下，是以正音愈衰。故韩昌黎讥之曰：「其声清以淫，其节数以急。」有由然矣。唐兴三百年用文治，雄才大笔，其气高接乎三代。而其诗律精切，尤非他文之比，是以后世宗之而无改焉。今所选近四百篇，专取七言四韵。若夫星日之相辉，雷霆之相薄，江河之相荡，造化之相推。吁！至矣哉。虽然本盛而末茂，源深而流长。雅而正者诗人之实，才而辩者词人之华。去古益远，余姑无望其王泽之厚，风俗之醇。至于仁义以养其心，忠孝以作其气，《国风》《雅》《颂》以正其情，《离骚》《九歌》以深其思，要当先此而后彼。有志之士，试相与求之。
 【《永乐大典》卷九百七「诗」字韵，页一上引「王景初兰轩集」。(影印本第十册)】 
　张之翰：《西岩集》二十卷
张之翰，字周卿，号西岩老人。邯郸(河北)人。元至元末(约一二九四)以翰林侍讲学士知松江府事。四库馆臣自《永乐大典》辑《西岩集》二十卷。
现存《永乐大典》录：
张西岩 【一条】 　张西岩诗 【八条】 　张西岩词 【一条】 
张西岩集 【四十三条】 　张之翰 【二条】 　《松江志》引 【一条】 
以上共五十六条，馆臣漏辑者九条。按：《四库全书总目》卷一六七云：「《永乐大典》所载，有标题《张西岩集》，而核其诗文实为张起岩作。」这里辑出的九条当中有五条属《张西岩集》，经查《元诗选》三集丙张起岩的《华峰漫录》，未见。而《华峰漫录》和《金陵集》的原本及其它选本都已失传，为进一步考证，姑依例照录于此。
　　宿长沙村
道出东南海上州，人家五月似凉秋。重重绿树长遮眼，历历青山不断头。野碓带沙舂脱粟，瓦瓶和月汲清流。田翁但说休行早，昨夜西村虎食牛。
 【《永乐大典》卷三千五百八十一「村」字韵，页八下引「张西岩诗」。(影印本第五十册)】 
　　奉贺西湖书院三贤堂成寄呈容斋大参
　　　其一
长庆风流数乐天，熙宁文采属坡仙。若将南国诗人比，祇有西溪处士全。浚井筑堤人老矣，登山临水鹤翩然。容斋办此事奇事，合把三贤作四贤。
　　　其二
苏白知杭相后先，逋仙独以隐齐肩。规模不减四书院。人品谁如三大贤。名塞乾坤无异议，光扬唐宋有遗编。殷勤来奠新祠下，满酌孤山六一泉。
 【《永乐大典》卷七千二百三十六「堂」字韵，页十九上引「张之翰诗」。(影印本第六十九册)】 
　　 【白云亭】 
青崖兄再过是亭，时有府帅者谈渠手诛贼将，以城全归之事。遂索大白，满引于亭，从危石之下。因为赋诗。
西北风吹雪满城，与君同过白云亭。土侯要话当年事，把酒孤峰直下听。
 【《永乐大典》卷一万五千一百三十九「帅」字韵，页十四上引「张西岩集」。(影印本第一百六十三册)】 
　　元夕
过瓜期尚未行，旁人休笑我无能。不劳鞭棰租粮了，放与人家五夜灯。
 【《永乐大典》卷二万三百五十四「夕」字韵，页十四上引「张西岩集」。(影印本第一百八十三册)】 
　　戊子元夕
雪后无尘到六街，万家灯火近蓬莱。照将大地山河出，移下满天星斗来。良夜春风动帘幕，太平和气溢楼台。举杯邀住金沟月，白甚孤怀不自开。
 【《永乐大典》卷二万三百五十四「夕」字韵，页十四上引「张西岩集」。(影印本第一百八十三册)】 
　　和张老山同知杭州元夕
和气潜消雪后寒，钱塘灯火甲人间。红莲影里玻璃水，缟月光中锦绣山。万景更于何处好，千金难买此时闲。春风十二年前梦，犹记重门夜不关。
 【《永乐大典》卷二万三百五十四「夕」字韵，页十四上引「张西岩集」。(影印本第一百八十三册)】 
　　泉山灯夕
潇潇铁骑响空街，月下谁门得敢开。忆中原此时节，万家灯火照楼台。
 【《永乐大典》卷二万三百五十四「夕」字韵，页十八下引「张西岩诗」。(影印本第一百八十三册)】 
　　送李元谦南行摸鱼子
奔忙里，尽耐风波尘土。私自言也自笑，一毫于世曾何补。欲归未许，谩缩首随人。强颜苟禄，此意亦良苦。怅交游晓星堪数，今朝君又南去。独留倥 扬州路，总是曾经行处。梦中淮岸江浦。年来事事多更变，犹有旧时乌府。君莫住，说正赖两三，吾辈相撑拄。恨自无羽，趁万里秋风，云间孤鹤，落日下平楚。
 【《永乐大典》卷八千六百二十八「行」字韵，页十四上引「张西岩集」。(影印本第九十五册)】 
　王结：《文忠集》六卷
王结，字义伯。易州定兴(河北)人。据《元史》卷一七八本传，结在后至元「二年(一三三六)卒……年六十有二。」其生年当宋德佑元年(一二七五)。官集贤院直学士、刑部尚书、中书左丞。卒追封太原郡公，谥文忠。四库馆臣自《永乐大典》辑《文忠集》六卷。
现存《永乐大典》录：
王文忠公集 【四十一条】 　王结文忠公集 【六条】 
王结诗 【三条】 　王结杂着 【一条】 
以上共五十一条，馆臣漏辑十四条。
　　借答张编修韵呈廉承旨
　　　其一
猛虎蹈槛，狡兔罹网。讵知冥冥鸿，层霄渺遐想。巍然光羣辟，四海劳景仰。皎皎报国 【心】 ，举直错诸枉。两宫眷方隆，莫厌三公养。
　　　其二
我家唐溪上，茅屋粗可居。虽无千木奴，瓜圃连芋区。野老时共席，商论种树书。田里乐优游，名场谢驰驱。裁成付公等，海宇恒晏如。
　　　其三
结发事铅椠，谬负经纶志。夙心初未忘，用舍有时义。盛时事方殷，台阁擢能吏。君 【俟】  【侯】 念桑梓，惓惓不遐弃。知我浩然归，应动渭阳思。
　　　其四
千金鬻骏骨，骐骥争归燕。昭王国已墟，盛事传千年。物外有高人，挥手苍崖颠。笑我好奇服，楚楚自裹缠。有酒第可饮，且莫分愚贤。
　　　其五( 【以下】 复借前韵)
溪边燕争泥，檐隙蛛结网。纷纭劳日夕，此外无余想。谷谷林间鸠，守拙吾所仰。威凤栖丹穴，轶驾不容枉。梧桐生高岗，抱瓮勤溉养。
　　　其六
五王诛两凶，士民各安居。三思偶漏网，反堕豺虎区。展卷不能读，叹息为废书。处事戒姑息，用断当疾驱。眼看前车覆，来者当何如。
　　　其七
幼承父师训，卓然树微志。游心惟诗书，躬行乃仁义。古来为己学，非止儒饰吏。时情迂白圭，区区敢众弃。特立天壤间，千载有深思。
　　　其八
仙人驭苍鸾， 【莫】  【暮】 楚朝幽燕。下视万蚍蜉，扰扰知几年。散发沐咸池，言旋昆仑巅。梦中授宝诀，一洗世纠缠。再拜谢嘉惠，但愧非高贤。
 【《永乐大典》卷一万一百十五「旨」字韵，页二十二下引「王文忠公集」。(影印本第一百一册)】 
　　次廉承旨韵四首
　　　其一
齐门鼓瑶瑟，郢地歌阳春。岂伊和者众，弃之若埃尘。哀丝间豪竹，哇淫日争新。流传亦已久，居然丧天真。锺期不可作，吾将与斯人。
　　　其二
玉树照廉泉，草木含芳春。峨冠立中朝，羣贤仰光尘。世德久已隆，宠渥今尤新。后乐绍先志，经纶乃儒真。行看翔凤池，绥我区中人。
　　　其三
相门有君子，玉德温如春。宾筵仰芝眉，浣我胸中尘。公怜臭味同，我乐相知新。未识心已降，一见情更真。但惭衡门士，因彼青云人。
　　　其四
青松凌岁寒，夭华媚芳春。结根各有所，贞脆隔几尘。容容夸毗子，采采衣裳新。谫谫昧远大，硁硁匪真真。落落四方志，悠悠千载人。
 【《永乐大典》卷一万一百十五「旨」字韵，页二十三上引「王文忠公集」。(影印本第一百一册)】 
　　客船晚烟
舳舻相接蔽长川，晚食维舟起暮烟。贾客轻生冒艰险，熙熙壤壤亦堪怜。
 【《永乐大典》卷四千九百八「烟」字韵，页九下引「王结诗」。(藏西柏林人种博物馆)】 
　　 【杂着】 
愿命内外之臣，各举经明行修之人。择其尤者，以为太学之师，次以分教天下之学。以官民子弟之俊秀者，以为生徒，专治经术。屏弃隋唐以来科举之业，约周汉养士取士之制。教之以孝弟忠信、礼义廉、格物致知、修己治人之道。待其有成，献其贤者能者于朝。
 【《永乐大典》卷九百二十一「师」字韵，页二十三下引「王结杂着」。(影印本第十一册)】 
　同恕：《庵集》十五卷
同恕，字宽甫。其先太原(山西)人，后徙奉元。宋宝佑二年(一二五四)生，官至翰林直学士。元至顺二年(一三三一)卒。谥文贞。《元史》卷一八九有传。四库馆臣自《永乐大典》辑《庵集》十五卷。
现存《永乐大典》录：
同恕诗 【八条】 　同恕庵集 【二十四条】 
以上共三十二条，馆臣漏辑者七条。
　　 【投壶】 
宾主分班就两楹，拟从小射畅欢情。举筹忽见凭空落，中的惊闻满座声。已 【辨】  【办】 行觞浮众劣，会须立马庆三成。汝南谩说多骁隽，是先生礼意轻。
 【《永乐大典》二千二百五十七「壶」字韵，页十六下引「同恕庵集」。(影印本第十八册)】 
　　村居即事
晓来极目望平畴，禾黍离离正晚秋。农父篮方下子，牧儿荷笠去鞭牛。千章古木阴全薄，一道寒泉碧自流。伫立西风吟不尽，云山宛转鸟声幽。
 【《永乐大典》卷三千五百八十一「村」字韵，页七上引「同恕庵集」。(影印本第五十册)】 
　　杂着诗
　　　其一
岁月滔滔不贷人，回头二十有三春。试为点检工夫去，羞对汤盘话日新。
　　　其二
忆初总丱绝娇痴，人是人非但解熙。失笑颇能通姓字，有知争得似无知。
　　　其三
物识纷纭自古同，瞻乌谁与辨雌雄。柳州着论非封建，犹说唐虞未至公。
　　　其四
圣模贤范孔洋洋，聚辨居行敢怠荒。何物人间有真乐，从渠文绣与膏粱。
 【《永乐大典》卷一万四千五百四十五「着」字韵，页十四上引「同恕庵集」。(影印本第一百五十二册)】 
　　跋元遗山赠杨文康公诗后
右潜斋先生杨文康公，年未冠时，遗山先生所赠诗也。先伯父顺安先生，先人玉山翁，交庄敏文康父子间。故恕亦得与今集贤学士、国子祭酒敬伯寅游。恕尝侍先人读元诗至此篇，恕问曰：「『服膺先就楚灵均』，何所指也？」先人言：「我亦尝疑此。」问之顺安，则谓：「汝不知耶？元甫年十六，有《拟怀沙赋》，甚为先辈所欣赏。」恕自是往来于心，欲就祭酒求观此稿者屡矣。近方得请间，祭酒数且喜曰：「先君繇侍先祖避乱来归，日从事四子六经之言，绝口不道诗文。蚤岁有作，皆弃去不录。今之所存，寅于故箧败楮中仅得一二。况此在山东日，受之遗山者。寅虽不得其说，不敢问之先君也。先辈零落已尽，非吾世交之家，闻见自能不没其实乎？愿为我识数语其后以传信来者。」恕惟先生刚健直大之气，纯正精微之学，与魏国许文正公，方驾并驱，为一代儒宗。而英敏秀茂见诸童弱，间者已为大贤君子期予如此，且不独遗山也。紫阳先生竭平生精力，着《正统论》，贻书庄敏曰：「令郎博学好识见，恨不相从游，以补阙误。」盖楩楠豫章之木，虽在拱把，而百围千尺之气，已森然在人目中矣，此圣人所以为可畏也。先生初名铉，遗山字以新甫，后改今名字云。泰定乙丑，九月朔旦，同某拜手敬书。
 【《永乐大典》卷九百九「诗」字韵，页十九下引「同恕庵集」。(藏日本天理图书馆)】 
　王沂：《伊滨集》二十四卷
王沂，字思鲁 【《永乐大典》卷三千五百二十八「门」字韵，页二十三下引「王沂」条，有注：「字师鲁，襄阴人，延佑乙卯进士，礼部尚书。」】 。真定(河北)人。元延佑元年(一三一四)进士。参修国史，官至礼部尚书。行年七十余。四库馆臣自《永乐大典》辑《伊滨集》二十四卷。
现存《永乐大典》录：
王沂诗 【八条】 　王沂伊滨集 【六十八条】 
王尚书伊滨集 【二条】 　《国朝郑氏麟溪集》引 【一条】 
以上共七十九条，馆臣漏辑十三条。
　　发都门二首
　　　其一
水暖芦沟照锦鞯，小臣回首望甘泉。词官秘祝无他语，只为苍生祝有年。
　　　其二
二月京华尚衣绵，河堤官柳已含。春衫莫厌征尘污，西望峨眉路八千。
 【《永乐大典》卷三千五百二十六「门」字韵，页三下引「王沂伊滨集」。(影印本第四十九册)】 
　　 【义门曲】 
化行宗族百年中，惠及乡邻不有功。堂上德星光又聚，阶前书草带应丛。表闾四业垂青史，遗训三篇见素风。欲识庆源何似远，浦江春水日流东。
 【《永乐大典》卷三千五百二十八「门」字韵，页二十三下《国朝郑氏麟溪集》引「王沂」。(影印本第四十九册)】 
　　高村道中作
游若浮槎，归心剧悬旌。可怜立令竮影，相依伤我情。吾道本寥寥，世议徒营营。何时返蓬荜，聊以善自名。茅茨耿不寐，索索疏雨鸣。披衣村巷白，青杨挟风声。细径隐荒蔓，扶鞍事遐征。早有田家儿，先我耕月明。东旭出未高，苍茫山气横。陇麦何翛翛，野雉磔磔惊。
 【《永乐大典》卷三千五百七十九「村」字韵，页二十三上引「王祈伊滨集」。(影印本第五十册)】 
　　宿鲤鱼村
远游寡俦匹，丧乱无良图。轻舟逐商贾，泛泛江之隅。滩水日夜生，朔风无时呼。扬帆苦不远，入峡势转孤。山川郁云气，烟雨日模糊。逝波获腐鲤，颠倒羣儿趋。素书不可得，何以慰所须。方春苦寒冱，雪积未敷。万物不得所，我何望嗟吁。圣神俨在御，岂弃千里驹。时来乃倏忽，运往亦须臾。休否或有道，悠哉起长途。
 【《永乐大典》卷三千五百八十一「村」字韵，页九上引「王沂伊滨集」。(影印本第五十册)】 
　　赠吕复仲善远行
至友不多得，嘉会难可常。李斯西说秦，邹生远游梁。抽毫备宾客，发策干侯王。公子重毛遂，冯驩趋孟尝。子方踞受谒，千木辟踰墙。梦想数子游，结言思佩纕。时哉不吾与，太息起彷徨。拔茅汇同进，空翼羣无良。况复此为别，何以有杜康。秦筝既杜促，赵瑟亦更张。挥弦变宫羽，目送鸿雁翔。
 【《永乐大典》卷八千六百二十八「行」字韵，页八下引「王沂伊滨集」。(影印本第九十五册)】 
　　 【朝天岭】 
　　　其一
石栈冥蒙雨似烟，落花风送锦鞍鞯。只愁满眼春泥滑，不记青林叫杜鹃。
　　　其二
曲曲缘云石栈新，更堪风雨送残春。畏途过尽觉恶梦，江水相看逢故人。
 【《永乐大典》卷一万一千九百八十「岭」字韵，页九下引「王尚书伊滨集」。(影印本第一百二十二册)】 
　　乐善处士
刘君陈谊竟何如，潇洒城南小隐居。倾盖交通皆国士，挥金振恤自乡闾。易名不愧羣贤谥，潜德生辉太史书。他日相逢通姓字，定应惊座耸簪裾。
 【《永乐大典》卷一万三千四百五十「士」字韵，页十四上引「王沂伊滨集」。(影印本第一百三十七册)】 
　　寄周宗周
北风吹叶拥阶平，背倚寒窗听雁声。忽忆别时情最苦，暮云斜照度荒城。
 【《永乐大典》卷一万四千三百八十三「寄」字韵，页十五下引「王沂诗」。(影印本第一百四十九册)】 
　　雪溪诗序
内相康里子山，既为太常太祝胡斯文书「雪溪」二字，一时宗工秀人咸咏歌之。或谓斯文承世德之美，沐丽泽之益。齿壮气锐，足以任事。而欲带笭箵，狎沤鸟。聱齖之与居，闲旷之与游，岂其真情也哉？余曰不然。昔人临洪河而想疏凿之劳，登广武而叹功名之会。吉士会于九原，吊灵均于沅湘。旷世相感，有莫知其然者。初斯文之少也，尝侍其大父二千石守会稽，览若耶剡溪之胜。韬涵太虚，间错岛。玻水晶，泓停莹彻。縠瑶水，摇曳荡摩。轻蓑钓舟，淡滟明灭。玉峰攒峦，环列拱 【乡】  【向】 而慕其人欤？内相字画精妙，追配晋诸人，乐为之书也固宜。昔李约得萧子云飞白书萧字，持归东洛，遂号其居曰「萧斋」焉。知「雪溪」之名，不与「萧斋」共传也欤？。彷徉临望，心移神旷。矘乎太素之初，超然灏气之始。谢安、戴逵、王徽之父子，亦尚往来其间乎？肆恣浮游之乐，跌荡翰墨之工。其流风遗韵，何如也？斯文其亦览其
 【《永乐大典》卷九百九「诗」字韵，页十八下引「王沂伊滨集」。(藏日本天理图书馆)】 
　　祭马中丞文
呜呼，惟公河岳之英，智足以周物，而养之以气质之厚；才足以经世，而辅之以学术之精。发为文章，山峙川行。春阳满野，万物滋荣。温然如圭璧之润泽，炯然如河汉之清明。其超逸如轻车骏马之驰，其窈妙如幽兰白芷之馨。信足以高视一世，以鸿其声。昔在延佑，始以辞鸣。天球神鼎，瑞于王廷。一震普闻，非雷非霆。横飞直前，不挟党朋。公事文宗，逢时穆清。公简上知，字而不名。于省于台，大猷是经。何以迪上，维时典刑。何以格下，示之权衡。其在枢机，施及含生。野有储峙，外无甲兵。引疾言归，若惧满盈。胡不三事，胡不百龄。谅自立之卓伟，夫何憾乎泉扃。淮水逶迤，淮山峥嵘。想徜徉兮舄履，俨鹄峙而鸾停。僚友之好，缱绻之情。哀由感触，孰知涕零。聊寓荐于酒，慕斯言以见诚。
 【《永乐大典》卷一万四千四十六「祭」字韵，页五下引「王沂伊滨集」。(影印本第一百四十五册)】 
　　翰林院祭蔡学士文
惟公儒林师表，王室典刑。忠嘉屡见于谋猷，夷险不移于操履。仔肩一德，佐佑三朝。强识博闻，兼通当世之务；高文大册，远追作者之风。故得天下仰之为蓍龟，朝廷倚之为栋干。从容进退，虽不有于成功；出入勤劳，实未忘于忧国。方且问胡公之故事，倚方叔之壮猷。尊事五更，爰奉辟雍之对；追踪四皓，遽思商洛之归。人镜云亡，泰山安仰。元圣惊嗟于上，羣贤相吊于家。矧此常僚，久亲高谊。聊陈薄奠，以诀终天。
 【《永乐大典》卷一万四千四十六「祭」字韵，页二十三下引「王沂伊滨集」。(影印本第一百四十五册)】 
　朱晞颜：《瓢泉吟稿》五卷
朱晞颜，字景渊。长兴(浙江)人。生卒年不详。初为平阳州蒙古掾，又为长林丞、江西瑞州监税。与其唱酬者有元代的鲜于枢、揭奚斯、杨载诸人。四库馆臣自《永乐大典》辑《瓢泉吟稿》五卷。
现存《永乐大典》录：
朱晞颜诗 【二条】 　朱晞颜词 【一条】 
朱晞颜瓢泉吟稿 【十条】 
以上共十三条，馆臣漏辑三条。
　　题晓妆图二首
　　　其一
春帏梦足晓鸡回，妆罢娇慵侍妾催。莫怪铅华多半面，当时误得主恩来。
　　　其二
一身何啻当三千，列屋闲居谩取怜。长恨昭阳深殿月，等闲不到玉台前。
 【《永乐大典》卷六千五百二十三「妆」字韵，页二下引「朱希颜瓢泉吟稿」。(影印本第六十二册)】 
　　　炊烟
数缕依微黯不分，相将暝色赴林棼。柳边渔风初合，山崦人家日欲曛。散漫远迷投屿鸟，低回徐逐度溪云。最怜极目苍茫外，隔绝寒钟迥不闻。
 【《永乐大典》卷四千九百八「烟」字韵，页十上引「朱晞颜诗」。(藏西柏林人种博物馆)】 
　张仲深：《子渊诗集》六卷
张仲深，字子渊。庆元(浙江)人。《子渊诗集》不见各家书目，亦不见流传的记载，仅见《永乐大典》引录多处，并有该集原序四篇(均已收入馆臣的辑本)。其中以元至元己卯(一三三九)单弘序的年代最早，可能就是张氏在文坛活动的时期。四库馆臣自《永乐大典》辑《子渊诗集》六卷。
现存《永乐大典》录：
张子渊 【一条】 　张子渊文集 【一条】 
张子渊诗 【十条】 　张子渊集 【九条】 
以上共二十一条，馆臣漏辑五条。
　　晚成
久旱妨农稼，云霓暝不开。强风秋愈壮，好雨夜深来。元帅嘉猷阔，官军荷铠回。己虞储待匮，川陆转悠哉。
 【《永乐大典》卷九百二「诗」字韵，页十六下引「张子渊集」。(影印本第十册)】 
　　樊村
旭日在林杪，迢迢发樊村。溪断少人渡，仍有虚舟存。急流从西来，日夕东南奔。居人巧斡运，结屋溪之濆。激波转孤轮，汹涌互吐吞。波神每效力，溪怪常远屯。侵农劳簸扬，白粲光缤纷。孰抽造化秘，窃此权舆根。乃知若人功，用广力不烦。嗟彼抱灌者，汲汲焉足论。
 【《永乐大典》卷三千五百七十九「村」字韵，页二十二上引「张子渊诗」。(影印本第五十册)】 
　　 【南村】 
南村五月多佳致，池馆风微藕叶凉。落日卷帘人语静，小窗无梦客愁长。诛茅可作归田计，煮字难为辟谷方。我欲远追黄绮辈，采薇歌断白云乡。
 【《永乐大典》卷三千五百八十「村」字韵，页十五上引「张子渊文集」。(影印本第五十册)】 
　　冬村
桑拓萧萧日，吴江水泛天。冬村行独客，烟郭集寒船。异县年华老，高帆露点悬。相思未相见，愁破是归年。
 【《永乐大典》卷三千五百八十一「村」字韵，页八下引「张子渊诗」。(影印本第五十册)】 
　　题严氏游灵岩图用昆山顾仲瑛韵
美人剑气摇芙蓉，宫衣不卷秋满宫。美人翠华隔遥水，空余烟草迷宸踪。我闻灵岩岁月古，越来溪上夸神武。战争兴废等荆棘，黄狐跳梁野狐舞。紫箫袅袅天外吹，严家兄弟盘游时。酒酣笑语落岩谷，饮余不觉云生。几欲巾车恣寻讨，一片襟怀自清好。不辞阴磴跻攀难，常恐西风鬓毛老。陇西李氏蕴所奇，霜毫扫秃湘江枝。自知诗是有声画，转看画作无声诗。人间秘此江山趣，便欲移家住深处。临风俛仰发浩叹，白日西飞水东去。
 【《永乐大典》卷九千七百六十六「岩」字韵，页二下引「张子渊集」。(影印本第一百册)】 
　周巽：《性情集》六卷
周巽，字巽亨，号巽泉。吉安(江西)人。元授永明主簿，明初尚存。其生卒及事迹不可考。四库馆臣自《永乐大典》辑《性情集》六卷。
现存《永乐大典》录：
周巽泉诗 【二条】 
周巽泉性情集 【二十三条】 
以上共二十五条，馆臣漏辑者一条。
　　五言古体： 【野梅】 
玄冥启芳藉，化机动元英。六华凝中素，一气分太清。涵养成佳实，味之以和羹。硕果如不食，剥尽还复生。
 【《永乐大典》卷二千八百八「梅」字韵，页二十下引「周巽泉性情集」。(影印本第三十五册)】 
　郑潜：《樗庵类稿》二卷
郑潜，字彦昭。歙县(安徽)人。元末由广东帅府从事计上京师，遂辟监修国史掾，后擢正字，历官监察御史、福建行省员外郎。入明起为宝应县主簿。四库馆臣自《永乐大典》辑《樗庵类稿》二卷。
现存《永乐大典》录：
樗庵类稿 【一条】 　郑彦昭诗 【一条】 
郑彦昭集 【一条】 　郑彦昭樗庵类稿 【二十条】 
以上共二十三条，馆臣漏辑者七条。
　　望都门
西山巃开晓障，南城烟树春迷望。乾坤万象丽文明，宫阙巍巍五云上。
 【《永乐大典》卷三千五百二十六「门」字韵，页三下引「郑彦昭樗庵类稿」。(影印本第四十九册)】 
　　奉使安南出都门
大隐金门三十载，几回马上听朝鸡。如今一吐虹霓志，万里交州入马 【啼】  【蹄】 。
 【《永乐大典》卷三千五百二十六「门」字韵，页三下引「郑彦昭樗庵类稿」。(影印本第四十九册)】 
　　平地村
衣袂，榕根碍马蹄。日斜林影乱，岚重障云低。蹔止嗟萍梗，高枝羡鸟栖。平川随地远，幽径入村迷。竹刺
 【《永乐大典》卷三千五百八十一「村」字韵，页八下引「郑彦昭樗庵类稿」。(影印本第五十册)】 
　　宝石岩
碧筒远接银河水，翠巘中开宝石岩。万迭苍云生绝壁，半空孤影堕寒潭。松风白昼闻天籁，贝叶清宵启玉函。愧我宦游心自倦，拂衣何日草为庵。
 【《永乐大典》卷九千七百六十四「岩」字韵，页十二上引「郑彦昭樗庵类稿」。(影印本第一百册)】 
　　十一月十五日再游宝石岩与巢云道人同登绝顶 【(时有闽宪之际)】 
平田有约又重来，溪路梅花树树开。东阁此时诗兴动，南闽何事鹤书催。承恩喜遇传经会，振纪惭非济世才。更与巢云登绝顶，三山明月是蓬莱。
 【《永乐大典》卷九千七百六十四「岩」字韵，页十二上引「郑彦昭樗庵类稿」。(影印本第一百册)】 
　　值雨灵岩夜宿晓题
禅龛趺坐候晨 【锺】  【钟】 ，淡月疏星玉宇空。满地白云秋万顷，海波扶日上轮红。
 【《永乐大典》卷九千七百六十六「岩」字韵，页七下引「郑彦昭樗庵类稿」。(影印本第一百册)】 
　　 【失题】 
紫髯碧眼谁家郎，白金锁甲粼粼光。迩来不复事刀剑，手持花棍胜长枪。去年破阵如破竹，今年跨海如平陆。生驹局促不敢驰，颔下红缨大于纛。
 【《永乐大典》卷一万三千四百五十一「士」字韵，页十一上引「郑彦昭樗庵类稿」。(藏日本天理会图书馆)】 
三　其它版本四库辑本别集六十九种拾遗
其它版本的四库辑本别集共七十三种，它们均辑自《永乐大典》。与现存《永乐大典》所引录的二三六三条相校核，只有四种无遗漏。其它六十九种，共得漏辑诗文五八三条。由于版本情况不一，故对据之校补的各种版本及非通行本的收藏馆别，均予注明。
　潘阆：《逍遥集》一卷
潘阆，字逍遥。大名(河北)人，或云钱塘人。宋至道元年(九九五)赐进士及第，试国子四门助教，未几追还诏书。真宗时，为滁州参军。大中祥符二年(一○○九)卒。四库馆臣自《永乐大典》辑《逍遥集》一卷。
现存《永乐大典》录：
潘逍遥诗 【一条】 　潘阆逍遥集 【一条】 
逍遥集跋 【二条】 
以上共四条，校《知不足斋丛书十三集》本《逍遥集》一卷，馆臣漏辑者一条。
　　落花诗
花残雨又风，飘紫复飘红。不到三春尽，都经数夜空。绕阑仍聚散，逐水尚西东。可惜多情蝶，徘徊晚照中。
 【《永乐大典》卷五千八百三十九「花」字韵，页四下引「潘阆逍遥集」。(影印本第六十一册)】 
　金君卿：《金正叔集》二卷
金君卿，字正叔。饶州浮梁(江西)人。宋庆历(一○四一——一○四八)登进士甲科。累官知临川、权江西提刑，入为度支郎中。四库馆臣自《永乐大典》辑《金正叔集》二卷。
现存《永乐大典》录：
金正叔集 【三十四条】 
以上三十四条，校清钞本(藏中国社会科学院文学研究所)《金氏文集》二卷，馆臣漏辑者三条。
　　晚过黄池村
轻风剪烟素，绳绳萦岩阿。白鸟相间飞，野容秋外多。颓日忽返照，霎若春气和。惊帆无落势，又欲冲除过。水行本善利，一苇安如梭。却笑利名途，甚矣风中波。
 【《永乐大典》卷三千五百八十一「村」字韵，页六上引「金正叔集」。(影印本第五十册)】 
　　和人悯道傍冻馁者
天意正成物，民心犹怨寒。风霜草木死，田野稻粱干。何谓耕桑者，而无衣褐完。因思饵胡费，把笔谩悲酸。
 【《永乐大典》卷一万一千七十六「馁」字韵，页十一下引「金正叔集」。(影印本第一百十册)】 
　　 【易】 六日七分
《干》《坤》二卦，天地阖辟，阴阳终始于其间，故曰「乾坤其《易》之门也」。阳不得阴之助，不能任以生物；阴不得阳之助，不能任以成物。《干》《坤》二卦，六阴六阳，天地盈虚消长之道，配于四时十二月，周而复始。若夫《坤》之纯阴用事，十月之卦也。上六阴极而阳复，故《干》之初九，来居坤之初位，是为《复》。此干之一阳用事，十一月卦也。以至于《干》之九二，来居坤之二位，是为《临》。此干之二阳用事，十二月卦也。又《干》之九三，来居坤之三位，是为《泰》。此干之三阳用事，正月卦也。又《干》之九四，来居坤之四位，是为《大 【庄】  【壮】 》。此干之四阳用事，二月卦也。又《干》之九五，来居坤之五位，是为《夬》。此干之五阳用事，三月卦也。及夫《干》之上九，来居坤之上位，而《夬》之上六，一阴为五阳决去，故六位纯阳复居于《干》。 【此】 干 【之】 纯阳用事，四月卦也。《干》之上九亢极矣，阳极则阴生，故《坤》之初六，来居干之初位，是为《姤》。此干之一阴用事，五月卦也。以至于《坤》之六二，来居干之二位，是为《遯》。此坤之二阴用事，六月卦也。又《坤》之六三来居干之三位，是为《否》。此坤之下体三阴用事，七月卦也。又《坤》之六四，来居干之四位，是为《观》。此坤之四阴用事，八月卦也。《坤》之六五，来居干之五位，是为《剥》。此坤之五阴用事，九月卦也。《坤》之上六，来居剥之上位，是一阳剥落也，故六位纯阴，复居于《坤》。《坤》之上六用事者，十月卦也。阴极则阳来，故复归于干。观《干》《坤》六爻之动，则十二月阴阳代谢之功毕矣。《复》一阳生，故曰七日来复，天行也，利有攸往，刚长也。《临》二阳生，故曰刚浸而长也。《姤》一阴生，故曰柔遇刚也。一阴之来，小人之道亨，故变《复》而为《姤》。《遯》二阴生，故曰浸而长也。二阴之长，君子之道消，故变《临》而为《遯》。《夬》五阳并进，上一阴将陨，众阳之盛，君子之道亨。以刚夬柔，故变《剥》而云《夬》。夬，也。刚柔也，利有攸往，刚长乃终也。《剥》五阴并进，上一阳将落，而众阴之盛，小人之道亨。然柔不能以刚，而刚自陨，故变《夬》为剥。《易》曰：「剥，剥也。柔变刚也，不利有攸往，小人长也。」观夫阴阳相生，刚柔迭用，四时之所变化，万物之所终始，莫不备于斯矣。《复》卦云：「七日来复。」或者谓：「日当为月。」言自五月阳剥而阴长，以至于十一月而一阳生，是七月而来复也明矣。辅嗣但云：「来复者七日。」诸儒妄为异端，引《易》六日七分之说。夫六日七分之说，以谓一日八十分，一卦之内，六爻主六日而足余七分耳。即当概举六日而言之，不当云七日也。又况六十四卦，以每卦管六日，即当有三百八十四日。又每卦益之以七分，计有四百四十八分，得五日余四十八分，总其数，当有三百八十九日，余四十八分，则当期之数缪矣。说者无所依按，故妄《震》《离》《兑》《坎》为四方之卦，独不系于日。又妄云《震》《离》《兑》《坎》，二至二分用事之日，既云用事之日，岂得不系于日。且《干》《坤》于八卦为父母，为天地万物之祖，何为亦只主六日七分之数？如是，则一岁四时之中，乾坤所主者，十二日一十四分尔。《干》《坤》二卦之用，于天地四时之功，何其小也。孔颖达云：「《剥》卦阳气之尽在于九月之末，十月当乾坤用事。《坤》卦有六七分，《坤》卦之尽，则《复》卦阳来，是从《剥》至阳《复》。」隔《坤》之一卦，六日七分，举成数言之。故辅嗣云「七日也」。如颖达所论，何不思之甚也。夫自五月《坤》之初六一阴用事，至干十月《坤》之上六纯阴用事，是《坤》之六爻于一岁中主六月矣。设只以十月纯神用事言之，则一月三十日，又岂可云「七日而复也」？设以六日七分之说为然，既云一卦主六日七分，则十月一月已隔五卦，非只坤之一卦明矣。如以日推之，即《干》之策二百一十有六，《坤》之策百四十有四，凡三百有六十当期之日。则是三百六十日，《干》《坤》二卦之策已备矣。卦主六日七分者，汉之易家皆无此说。惟京生分六十四卦，更直日用事，以候风雨寒温，言灾变之术，固已妄矣。非圣人设卦垂教之本意也。
 【《永乐大典》卷二万六百四十八「易」字韵，页二十二上引「金正叔集」。(影印本第一百八十六册)】 
　陈舜俞：《都官集》十四卷
陈舜俞，字令举，自号白牛居士。乌程(浙江)人。宋庆历六年(一○四六)进士。历官都官员外郎，以屯田员外郎知山阴县。后责监南康酒税卒。《宋史》卷三三一有传。四库馆臣自《永乐大典》辑《都官集》十四卷。
现存《永乐大典》录：
陈舜俞诗 【四条】 　陈舜俞集 【七条】 
陈舜俞宛陵集 【一条】 　陈舜俞都官集 【三条】 
陈都官文集 【一条】 　陈都官集 【一条】 
《古罗志》引 【一条】 　《江州志》引 【三条】 
以上共二十一条，校《宋人集甲编》本《都官集》十四卷，馆臣漏辑者九条。
　　西湖
古山泻仙源，坤舆凿虚境。宝势相回环， 朱阑清倒影。羣 【冰】  【泳】 人无惊，泛泛华 【浆】  【桨】 并。山上放歌行，不少有遗景。谁意注灵波，溉田三万顷。
 【《永乐大典》卷二千二百六十四「湖」字韵，页二十二上引「陈舜俞集」。(影印本第十九册)】 
　　蛙斋诗
渴饮尝不足，凿井偶清疏。井边旧墙屋，涂塈为我居。念彼作者劳，容膝已有余。开窗近檐楹，天光满图书。汲水屡洒扫，虚去延空虚。外洁内亦清，体胖气加舒。缅怀埳中蛙，乐岂羡虾鱼。相君宅新府，文木森周庐。侯阿多结驷，赐金每论车。身外无我亲，傥来物固疏。日食夜以息，大小则皆如。况无百岁人，贵贱同丘墟。但可蔽风雨，且以永居诸。
 【《永乐大典》卷二千五百三十九「斋」字韵，页二十一上引「陈舜俞集」。(影印本第三十册)】 
　　虑狱江州晚出浔阳门诗
浅深秋色看红叶，高下人烟入翠微。过岭已怜云满烟，穿林宁恨露沾衣。自惭访道来何晚，便好寻真去不归。本迕朝廷无补报，名山犹幸许相依。
 【《永乐大典》卷三千五百二十七「门」字韵，页十七上引「陈舜俞宛陵集」。(影印本第四十九册)】 
　　子隐堂为萧寺题
东城萧寺荒烟内，底事旌旗与客来。六代豪华归茂草，少年风节有高台。门前好鸟鸣佳木，径里闲僧扫绿苔。强为登临一怀古，儒夫芜句两非才。
 【《永乐大典》卷七千二百三十九「堂」字韵，页十五下引「陈舜俞诗」。(影印本第七十一册)】 
　　 【黄陵庙】 
明月辉在天，落日光转地。天维地轴千万年，粉篁尚有春风泪。苍梧茫茫九疑高，湘江之水多怒涛。袗衣不御琴弦绝，黄陵庙前碑已裂。春禽啼，秋叶飞，行人舟去复返，虞舜南巡胡不归。
 【《永乐大典》卷五千七百六十九「沙」字韵，页八上引「陈舜振 【「振」疑为「俞」之误。】 」。(影印本第六十册)】 
　　 【白云亭】 记
松竹蒙密，北望盆江，盘石可坐数人，鸣泉过其下，山北僧庵最佳处也。
 【《永乐大典》卷六千七百「江」字韵，页二上《江州志》引「陈舜俞记」。(藏台北图书馆)】 
　　 【云庆庵】 记
因泉为池，多出鲂鲤。
 【《永乐大典》卷六千七百「江」字韵，页二下《江州志》引「舜俞记」。(藏台北图书馆)】 
　　 【说党】  【《都官集》(《宋人集甲编》)卷七，仅存此篇名。但从本文首尾二处判断，题似当作《党说》。】 
《党说》曰：跖之徒必憎孔墨，桀之民可使诟尧禹，君子小人皆有党也。然天下之事，或成于党，顾其势如何耳。众胜寡，强胜弱。七十子不足张仲尼，寡不胜众也。管蔡不能害周公，强不胜弱也。夫众寡强弱之势者，古人之所谨择，人主不可不察也。《易》之《泰》曰：「拔茅茹以其汇，征吉。」《否》曰：「拔茅茹以其汇， 【正】  【贞】 吉亨。」此之谓也。今有人焉，百人恶之，未可恶也，犹有乡人之善者好之。有人焉，百人好之，未可好也，犹有乡人之善者恶之。如是谓之能察其势。夫上有察势之智，不患天下之党，而患君子之无党，尧舜是也。三苗、驩兜、鲧、共工，同处于朝，而尧不害为圣。元凯十六族以族进，而舜为知人。其势可不察乎？仁不众不足以爱物，义不众不足以决事，言不众不足以明道，力不众不足以任重。故明主羣其仁，使煦之如春而无不荣，涵之如海而无不济，而万事备矣。合其义，使矩之而无不方，绳之而无不直，而万务理矣。同其言使应之如埙篪，和之如琴瑟，而大道白矣。协其力如机之在矢，如辐之在毂，而庶功成矣。及其乱也，持狐疑之心以待天下之士，使谗贼缘隙而进，以害君子。行睽乖之政，以风天下之俗，使争夺告讦之敝起，而民无所措手足。弃市以耦语，族人以缘坐，此秦之民所以叛也。汉之势未亡也，党禁所以亡也。以党治党，善人名家，相枕以死，寃痛之声天下嚣然，可不戒哉？今夫朝廷以保任治爵赏，天子不以朋比疑臣下。官开汲引之路，士有相称誉之义，是以垂世百年。臣工和于朝，万物和于野，生民熙熙比肩于太平。然臣伏思，天下之广，君子小人各以类聚，而其势无常。顾君人者主之，则盛衰系乎一定矣。昔者朝廷将大有为，则当天下之责者，不得不引其类而聚之。俄大臣有陷党与而废置，陛下大明秉照，昭然鉴悟，众邪帖息，柄用一新，巍巍乎尧之为君未始过也。夫大之构非一木，良裘之成非一腋，天下国家之治非一材，要在亲贤而类能，协义而比力，然后朝廷昌明，天下治定。故《易》曰：「《比》吉，原筮，元永 【正】  【贞】 。」比者附也，附得其正，则吉，夫何党之惧乎？故曰顾其势如何耳。臣愚不佞，故为《党说》。
 【《永乐大典》卷一万一千八百八十八「党」字韵，页十四下引「陈舜俞集」。(影印本第一百十九册)】 
　　贺集贤相公启
嵩衡降秀，昴毕储精。大雅君子之方，富中庸贤者之德。
 【《永乐大典》卷八千五百二十六「精」字韵，页四上引「陈舜俞集」。(影印本第九十四册)】 
　郑獬：《郧溪集》三十卷 【《四库全书总目》作「三十卷」，但文渊阁本《提要》又作「二十八卷」，疑「三十卷」误。】 
郑獬，字毅夫。安陆(湖北)人。宋干兴元年(一○二二)生。皇佑五年举进士第一。知制诰，拜翰林学士，权知开封府。后以侍读出知杭州，又徙青州。熙宁五年(一○七二)卒。《宋史》卷三二一有传。四库馆臣自《永乐大典》辑《郧溪集》三十卷。
现存《永乐大典》录：
郑獬郧溪集 【三十五条】 
以上三十五条，校《湖北先正遗书》本《郧溪集》二十八卷及《补遗》二卷，馆臣漏辑者三条。
　　偶题
寸心不着一尘飞，坐见孤云冉冉归。万境去来无不可，白鸥争得见忘机。
 【《永乐大典》卷八百九十九「诗」字韵，页二十一上引「郑獬郧溪集」。(影印本第九册)】 
　　寄并州故人
　　其一
年来羁客减欢游，少对清樽浣别愁。社里故人相忆否，夜来归梦到并州。
　　其二
去年寒食柳溪头，着意寻花醉未休。今日天涯最惆怅，满江烟雨吊春愁。
 【《永乐大典》卷三千五「人」字韵，页六上引「郑獬郧溪集」。(影印本第四十二册)】 
　王安礼：《王魏公集》八卷
王安礼，字和甫。临川(江西)人。宋景佑元年(一○三四)生。嘉佑六年进士，历官翰林学士，知开封府，尚书左丞，端明殿学士知江宁府。元佑中，加资政殿学士，历知扬、青、蔡州和太原府。绍圣二年(一○九五)卒。四库馆臣自《永乐大典》辑《王魏公集》八卷。
现存《永乐大典》录：
王魏公集 【二十四条】 
以上二十四条，校《豫章丛书》本《王魏公集》八卷，馆臣漏辑者七条。
　　明仙和尚记
明仙和尚名道信者，以净行胜业，调伏一乡。传法招提，四众瞻仰。端明王公，以旧德伟望，来殿晋土。镇抚余暇，召至斋馆。留寓信宿，宠以三颂。辞义奥密，深达实相。固龙天之所赞叹，大乘之所印可者也。说者以谓生灭无住，何法可言。语默两忘，方能证道。此诸佛如来所以无示无识，离诸门答也。然而文殊师利从无住本一切法。法尚应立，岂尝无言。自非至人，孰与于是。由此观之，王公之召，明仙之来，一句一偈，至理存焉。若夫断分别想，现清静观，大千妙界，闻之者咸离尘劳；不二法门，悟之者顿超觉路；则慈悲誓愿之力，可量也哉。年月日。临川王某记。 
 【《永乐大典》卷八千七百八十三「僧」字韵，页二十上引「王魏公集」。(藏南朝鲜京城李王职文库)】 
　　贺人礼上启
伏审涓辰，已谐礼上，恭惟庆慰。某官清才出类，高识迈伦。早膺桂籍之荣，遽被藩司之任。伫闻茂绩，别就选抡。掖守穷边，难亲英范。其于瞻颂，莫尽敷陈。
 【《永乐大典》卷一万五百四十「启」字韵，页十九下引「王魏公集」。(影印本第一百六册)】 
　　谢三伏早出表
　　　其一
徂暑御时，伏庚乘序。使来中禁，恩逮迩臣。中谢。恭惟皇帝陛下，纂绍丕图，忧勤庶政。虽惟睿以作圣，犹强恕而求仁。谓官府之宣劳，宜人君之知恤。称物平施，讵闻从事之独贤；俾躬处休，亦使自公而退食。誓殚智力，期报宠私。臣无任。
　　　其二
温风扇候，伏火御时。使自上方，思覃近列。荷眷怜之甚厚，揣绵薄以非宜。中谢。共惟皇帝陛下，圣德无名，神功不伐。每自勤于政治，犹知下之勤劳；悯徂暑之蕴隆，俾未旰而夙退。虽天地生成之惠，不过于兹；顾草茅微贱之资，未知为报。臣无任。
 【《永乐大典》卷一万九千七百八十三「伏」字韵，页四上引「王魏公集」。(影印本第一百七十八册)】 
　　陈国长公主奏驸马都尉王帅曰亲兄光禄寺丞王公约可宣德郎 【制】 
敕：具官某，宗祈庆成，邦有大赉。迁序尔位，厥惟旧章。勉于自修，然后能称。可。
 【《永乐大典》卷七千三百二十四「郎」字韵，页一下引「王魏公集」。(藏上海图书馆)】 
　　国子博士致仕郭祥正可落致仕特授奉议郎制
敕：具官某，年方强壮，自请退休。守臣露章，称尔材实。爰稽近比，复序于朝。往迪命书，勉之无怿。可。
 【《永乐大典》卷七千三百二十四「郎」字韵，页九上引「王魏公集」。(藏上海图书馆)】 
　　某神奉安祝文
祠庭嗣新，貌像载肃。日时甚吉，肴核具陈。神乎来哉，以有安宅。尚享。
 【《永乐大典》卷二千九百五十一「神」字韵，页四下引「王魏公集」。(影印本第三十七册)】 
　李廌：《济南集》八卷
李廌，字方叔，自号太华逸民。华州(陕西)人。宋嘉佑四年(一○五九)生。屡试不第，定居长社。大观三年(一一○九)卒。《宋史》卷四四四有传。四库馆臣自《永乐大典》辑《济南集》八卷。
现存《永乐大典》录：
李方叔文集 【一条】 　李方叔济南集 【二十四条】 　李方叔济北集 【一条】 
李方叔济南月岩集 【二条】 　李廌济南集 【一条】 
以上共二十九条，校《宋人集丙编》本《济南集》八卷，馆臣漏辑者三条。
　　登楚山绝顶
新雨路少人，公子有佳招。下马语未竟，西城趋连镳。初云眺江阁，忽欲登山椒。陟巘践 【跷踊】  【硗确】 ，舍鞍升岧峣。濈濈云屦湿，翩翩风袂飘。广隰绿交映，芜城远无嚣。带缭江路永，隙光溪影摇。他山若聚米，乱疑翻潮。岸巾叹鬓槁，抚髀怜肉消。欲摅纡郁怀，自恨痀偻腰。心知中峰近，意怯老步遥。班荆坐危磴，植杖临高苗。注目送三士，绿萝凌九霄。风流暂云散，箕踞还独谣。仰答顺风呼，俯听深涧樵。山灵或耸诮，谷友如迁乔。虽同仙凡隔，亦觉神爽超。毋比抱肠鼠，已异枝巢鹩。夕曛下归径，平林有鸣蜩。回瞻已陈迹，青霭烟寥寥。
 【《永乐大典》卷一万一千九百五十一「顶」字韵，页六上引「李廌济南集」。(影印本一百二十册)】 
　　附录
　　　李之仪： 【济南月岩集】 序
秋月，直欲拏云上汉，不知其千万里之远也。为之愕眙久之，而不能释目。东坡笑相谓曰：「子何谛观之不舍耶？斯文足以使人如是。谢安蹈海，至于风涛荡潏而不知返，徐问舟人曰：『去将何之？』子岂涉是境界以追谢公乎？」又曰：「吾尝评斯文如大川湍注，昼夜不息，不至于海不止。」余曰：「不腆所得亦几然。」东坡曰：「闻之欧阳文忠公曰，文章如金玉，固有定价，不能异人之目也。」已而曰：「或者患其多，子颇觉乎？」余曰：「觉则殆矣，惟其不觉其殆，所以为斯文也。」比从其游，吾宗方叔，初未相识，得其文于东坡老人之座。读之如泛长江， 【语】 稍吃，至于论事则亹亹不穷，而语亦不甚才，信乎其吶于言而富于文也？从容既久，赋目所更体制，不得而一。乃杂举而争长随定，若不出一人之手。伟丽璀璨，无异入秦府库，千 【奇】  【乘】 万骑，目为之眩瞀而不能已。又若泛剡溪，交流竞秀，几应接不暇。退之谓「人皆劫劫，我独有余」者，渠不谅哉！间与之即席分韵，余方点笔据纸，则已烂然满幅，倾坐赏叹，为不可跂及矣。未论其工，其敏妙绝伦，殆天赋也。方天下承平，讲明六艺，招来一时人物。宜得《过秦》、《罢击珠》之议论，《上林》、《广成》之赋颂，以绘藻形容，铺张扬厉，为一代之所华焕。昔王当仪具众集之际，五吏分授册词，灿然皆给。刘敞下直且就马，命遽出，乃倚马座，一挥九制，此皆方叔之任也。不幸不及禄以卒。天下知为文者，莫不惜之。柳子厚谪死穷荒，独退之祭之以文曰：「子之文章，而不用世，乃令吾徒，掌帝之制。」呜呼！后之视今，犹今之视昔也。当有读其文，或至掩卷流涕，重叹前人一何幸，而退之之言为不妄发也。方叔没后八年，其子颍秀川，集其文为若干卷，号《月岩》，以书抵余，曰：「愿有以序之。」余得方叔之文多矣，集之成，则恨未见也。姑道畴昔之所欣慕，与夫闻之先生长者之言以报之。秀川卓特英发，甚似其先人，盖骎骎其未已也。政和六年八月十一日，赵郡李之仪序。
 【《永乐大典》卷二万二千五百三十七「集」字韵，页二十七上引「李方叔济南月岩集」。(影印本第一百八十八册)】 
　　周紫芝书： 【济南月岩集】 
《月岩集》，太华逸民之所作。而太华逸民，则李廌方叔之自号也。端叔序其文，谓东坡尝言：「吾评斯文，如大川东注，昼夜不息，不至于海不止也。」今诵其诗，读其文，然后知此老之言为有旨焉。然而自非豪迈英杰之气，过人十倍，则其发为文词，何以若是其痛快耶？绍兴壬申春，滑台刘德秀借本于妙香寮，乃书以还之。
 【《永乐大典》卷二万二千五百三十七「集」字韵，页二十七下引「李方叔济南月岩集」。(影印本第一百八十八册)】 
　张舜民：《画墁集》八卷
张舜民，字芸叟，自号浮休居士，又号斋。邠州(陕西)人。宋治平二年(一○六五)进士。元佑中，授秘阁校理、监察御史。徽宗朝，为吏部侍郎，旋以龙图阁学士知定州，改同州。后贬商州安置，复集贤殿修撰。《宋史》卷三四七有传。四库馆臣自《永乐大典》辑《画墁集》八卷。
现存《永乐大典》录：
张舜民诗 【四条】 　张舜民郴行录 【七条】 　张舜民画墁集 【五十八条】 
张芸叟杂记 【四条】 　《古罗志》引 【一条】 　《元一统志》引 【一条】 
以上共七十五条，校《关陇丛书》和《丛书集成》本《画墁集》八卷及《补遗》两种，馆臣漏辑者五十条。
　　上颍昌韩少师丞相兄弟
五福犹来萃一门，岁寒方始见松筠。白头再喜逢知己，青眼重开为故人。当日八龙同孝友，于今二阮卜比邻。 【莫】  【暮】 年不作三湘客，犹欲生还一吐茵。
 【《永乐大典》卷九百十八「师」字韵，页十三下「张舜民画墁集」。(影印本第十一册)】 
　　北归再过洞庭
我家本住长安陌，泾渭交流出坐隅。须信宦游皆有地，十年四过洞庭湖。
 【《永乐大典》卷二千二百六十一「湖」字韵，页九下引「张舜民画墁集」。(影印本第十八册)】 
　　东湖晚眺
白鹭双飞过女墙，两行高柳正斜阳。荷花满眼都无主，闇里风飘入袖香。
 【《永乐大典》卷二千二百六十二「湖」字韵，页十四下引「张舜民画墁集」。(影印本第十九册)】 
　　和邠倅王正夫大夫游西湖
雨过花开一郡忙，紫微山影照湖光。东风不费舟船力，暖日能添罗绮香。已拚今朝须尽醉，预愁明日又辞乡。饱闻冯翊无花草，唯有城头至乐堂。
 【《永乐大典》卷二千二百六十四「湖」字韵，页九上引「张舜民画墁集」。(影印本第十九册)】 
　　北湖集句
北湖泛空明，移舟泊沧渚。篙师暗理楫，宛转到深处。回流抱绝巘，长烟曳轻素。山明望松雪，湖阁兼云雾。遥风送管弦，白日无尘土。皎镜含虚碧，瘴烟跕飞羽。高冢空累累，昔时卿相墓。郴州顿凉冷，沧洲有奇趣。逐客久憔悴，世途多礼数。孤影空相随，不知从此去。终朝对樽酒，况复天景暮。乐罢不无悲，却寻故乡路。
 【《永乐大典》卷二千二百六十五「湖」字韵，页二十一上引「张舜民画墁集」。(影印本第十九册)】 
　　南归早发柳湖
残月光中强揽衣，欲随乌鹊向南飞。无端客梦难收拾，落在西城晚不归。
 【《永乐大典》卷二千二百六十六「湖」字韵，页十四上引「张舜民画墁集」。(影印本第二十册)】 
　　送吴都曹还芜湖
柳岭相从岁屡迁，南湖同泛又经年。斋前怪石曾为枕，门外长杨忆系船。白酒一壶贤圣乐，古书千卷弟兄传。九衢尘土忙如火，握手相看思黯然。
 【《永乐大典》卷二千二百六十六「湖」字韵，页十九下引「张舜民画墁集」。(影印本第二十册)】 
　　城上乌
山头月，几点残星灭不灭，营中角声鸣咽咽。战马嘶，征人发，堂上双亲垂白发，闺中少妇年二八。爷牵衣，儿抱膝，东邻西邻哭声一，道上行客肠断绝。
 【《永乐大典》卷二千三百四十六「乌」字韵，页五上引「张舜民画墁集」。(影印本第二十五册)】 
　　长盘岭遇张复乡人
马头已匝三千里，故国轻抛二十春。一片青山双鬓白，长盘岭下见乡人。
 【《永乐大典》卷三千四「人」字韵，页十二上引「张舜民画墁集」。(影印本第四十一册)】 
　　赠杜山人
才疏性懒一微官，终日埋尘土间。安得便为归去计，共君吟咏伴君闲。
 【《永乐大典》卷三千四「人」字韵，页二十二上引「张舜民画墁集」。(影印本第四十一册)】 
　　望行人二首
　　　其一
望行人，行人在何所？燕鹰不齐飞，参商竟相阻。别以三秋为久，生以百岁为期。不如还家对亲戚，浮名浮利徒尔为。
　　　其二
登高恨不高，望远恨不见。不见远征人，但见青山晚。今岁雁空回，明年燕又来。燕雁无凭讯，何用上高台。
 【《永乐大典》卷三千五「人」字韵，页二十一上引「张舜民画墁集」。(影印本第四十二册)】 
　　胡无人
洛阳一少年，善达古今事。意欲隳单于，慨然陈五饵。当时长老以为笑，今日施行获其利。信哉敢谓胡无人，岁岁叩关来请吏。
 【《永乐大典》卷三千六「人」字韵，页六上引「张舜民画墁集」。(影印本第四十二册)】 
　　邠守李中散取乡人谢事者三人绘像邠学号三友堂予已记之复征诗
出仕归来义两全，真从髫龀至华颠。儒冠绘像为三友，龟佩相辉是四贤。莫与后生论损益，且于见世作神仙。东都九老夸荣贵，未比南豳德行先。
 【《永乐大典》卷七千二百三十八「堂」字韵，页二十一下引「张舜民画墁集」。(影印本第七十册)】 
　　送孙积中兄待次吴兴
骅骝不惜换舟行，人到归时意气生。五马未来迎使节，四弦何事作离声。焚黄此去荣乡里，垂老相看老弟兄。来岁北来如访我，寄书频到利陵城。
 【《永乐大典》卷七千九百六十二「兴」字韵，页十三上引「张舜民画墁集」。(影印本第八十八册)】 
　　送人出城同过周少府赠行者
欲解舟维岸，将行客倚栏。主人夸意厚，亲起具盘。溪柳低含雨，山桃重怯寒。何时浮小艇，同访橘州滩。
 【《永乐大典》卷八千六百二十八「行」字韵，页一上引「张舜民画墁集」。(影印本第九十五册)】 
　　送孙积中同年赴任陕府
劭农使者岭南回，上佐题舆陕道开。河水已随浮世去，条山应喜故人来。雨摧苦笋催羹臛，风飐樱桃落酒杯。我欲函关更西去，不知令尹肯相陪 【(孙尝掾蒲关)。】 
 【《永乐大典》卷一万九百九十九「府」字韵，页九上引「张舜民画墁集」。(影印本第一百九册)】 
　　题豆馆
关头日落薄衣襟，又对丛芦拥鼻吟。尘土十年缠马足，只凭双鬓照归心。
 【《永乐大典》卷一万一千三百十三「馆」字韵，页九上引「张舜民画墁集」。(影印本第一百十五册)】 
　　度秦岭
狗日去中山，春尽抵冯翊。闰晦适石城，发轸蒙再谪。有侄佐阴晋，所幸在肘腋。儿女本天爱，未免各分北。同行五六口，出关已登陟。舍去两京道，右手入大谷。入谷路崎岖，少前屡颠踬。秦岭生所闻，今日乃相识。一舍蹑其 【跌】  【趺】 ，两舍跨其脊。东井闻水声，南箕观簸析。西历华山小，北瞰黄河赤。大荔信毫末，中条真拳石。终夜听猿啼，白昼履虎迹。俯仰天地间，浩然为一色。是时甫中元，寒冻地欲坼。婢仆急榆火，腹背互熏炙。辗转竟号呼，良久各苏息。其南差沵迤，稍降已温液。及至洛水湄，挥汗复畴昔。乃知高卑殊，能使气令易。商于固善地，又且近乡国。感涕荷君恩，死生宁有极。凡人历艰险，乃心方惊策。常使处燕安，政如怀鸩毒。所以古先人，平居犹运甓。
 【《永乐大典》卷一万一千九百八十一「岭」字韵，页六下引「张舜民画墁集」。(影印本第一百二十二册)】 
　　鹘岭
度险仍逢雪，艰危顷步中。鹘飞犹自苦，人足故难通。九折羊肠外，三休箭筈东。西南望天柱，聊复慰途穷。
 【《永乐大典》卷一万一千九百八十一「岭」字韵，页七下引「张舜民画墁集」。(影印本第一百二十二册)】 
　　丞相宠示白羊御酒之作
进酒彤闱盏未干，眷怀元老在长安。双壶犹带崤山雪，一酌能消塞北寒。好是弟兄同受赐，更邀宾客共交欢。逡巡若遇头纲品，感激方明壮士肝。 【(前宰相在外，岁赐头纲团茶一斤，白羊酒二壶，计今受赐惟康国在京，公在长安耳。)】 
 【《永乐大典》卷一万二千四十三「酒」字韵，页四上引「张舜民画墁集」。(影印本第一百二十四册)】 
渊自然六室奇怪求诗以纪之醴陵多丁氏令威之后云　　徐刚中醴陵少府于山中寻出一洞有铭曰
重重翠筱蔽溪湾，石烂松枯不记年。但见桃花浮绿水，有时独鹤下青田。自然六室流锺乳，别隐三阶出洞天。身在故乡人不识，秪应徐令是丁仙。
 【《永乐大典》卷一万三千七十五「洞」字韵，页十五下引「张舜民画墁集」。(影印本第一百三十四册)】 
　　庚辰岁仲夏照处士王筌子真自渭上游三茅是时仆趋召京师分袂于永城聊写长言用浼行色
君为天下都散汉，我是人间大丈夫。君往茅山住岩岭，我乘汴水入京都。翩翩云鹤惊驭，汨汨尘埃满客裾。秪看此行皆可见，不须开口说贤愚。
 【《永乐大典》卷一万三千四百五十「士」字韵，页十三下引「张舜民画墁集」。(影印本第一百三十七册)】 
　　赠邻居陈焕处士
福唐陈处士，与我对门居。生死一炉药，尘埃数箧书。但知尊有酒，莫叹食无鱼。若论浮生事，浮生事总虚。
 【《永乐大典》卷一万三千四百五十「士」字韵，页十五下引「张舜民诗」。(影印本第一百三十七册)】 
　　宿卢岩寺诗 【(卢鸿所隐)】 
先生事业老空谷，弟子我多依绛纱。鹤板当年来上国，碧岩今日属僧家。松风生籁延虚室，瀑水喷珠缀藓花。我有故山归未得，年年魂梦绕天涯。
 【《永乐大典》卷一万三千八百二十四「寺」字韵，页十上引「张舜民画墁集」。(影印本第一百四十一册)】 
　　十二月二十五日行次渭原走寄熙帅范巽之
冻云积雪黯洮岷，晏岁轺车晤过秦。夹道清渠翻白浪，遶山铁马走黄尘。归鸿袅袅宁无信，塞柳依依欲弄春。今夕帐中一醉，同年贤帅是乡人。
 【《永乐大典》卷一万五千一百三十八「帅」字韵，页一上引「张舜民画墁集」。(影印本第一百六十三册)】 
　　元夕端居感事四绝
　　　其一
凤楼南畔彩为山，百戏年年奉帝筵。不独侍臣偏赐酒，当时一国梦钧天。
　　　其二
十二门开如沸羹，灯光月色逐人行。春城无处无歌舞，一曲未终天又明。
　　　其三
珠帘当面见玲珑，白鹤仙人上下通。夜半蕊珠重命宴，鸣鞘声落九霄中。
　　　其四
何事今宵动所思，此欢常与少年期。莫疑杜甫吟兼哭，为忆开元最盛时。
 【《永乐大典》卷二万三百五十四「夕」字韵，页四上引「张舜民画墁集」。(影印本第一百八十三册)】 
　　 【黄陵庙】 
。春深兰芷供香案，日暮乌鸢送客舟。自是江湖清绝处，后人憔悴写离忧。萧韶不返九疑愁，双凤追思楚水秋。袆翟飘摇摧画壁，佩环零落挂帘
 【《永乐大典》卷五千七百六十九「沙」字韵，页七下《古罗志》引「刺史张芸叟」。(影印本第六十册)】 
　　复拜朝散郎
曾为朝散已多时，起废皇恩许再为。学得子文无愠色，笑他白老强题诗。虽无妄想追前境，犹有贫人刻后期。祗向今冬求致仕，要将恩泽与孙儿。
 【《永乐大典》卷七千三百二十二「郎」字韵，页十七下引「张舜民画墁集」。(藏上海图书馆)】 
　　题镇洮铺壁
元佑庚午岁五月三日，湟中还，趋临洮，过三坌，南望康乐川。是时春气微达，寒日将没。溪山重复，香霭蒨深。非重湖之南，则九江之北。爱而不已，遂为此书。
 【《永乐大典》卷一万四千五百七十六「铺」字韵，页一上引「张舜民画墁集」。(影印本第一百五十三册)】 
　　窊尊铭
郴之为州，跨大溪上。临水皆奇石，水清而石怪。有如动物者，植物者，用物者，象物者，可状类者，不可状类者。岂皆水之力能攻坚，累日而致然哉，是亦天成者尔。一旦得窊尊于剑泉下，又得于城之东南隅。因醉而铭曰：
酌之不竭，注之不盈。石如吾醉，水如吾醒。嘻容乎其寂乎，孰耦吾形？
 【《永乐大典》卷三千五百八十四「尊」字韵，页二十下引「张舜民画墁集」。(影印本第五十一册)】 
　　浙川窊尊铭
天开地成，禹浙娲并。可盈可倾，掊已醉醒。忘乎照乎，尚谨尔形。
 【《永乐大典》卷三千五百八十四「尊」字韵，页十九下引「张舜民画墁集」。(影印本第五十一册)】 
　　邠学三友堂记
异，后作者之七人；官小家贫，望洛中之九老。虚堂东国，方隆礼于盖公；解榻南州，岂独贤于孺子。风流可绍，纪述何惭。天子巡守而引高年，临雍而行老老。诸侯之政，遗老失贤则有罚。诚以老者人之所敬，贤者治之所宗。敬老尊贤，为国乎何有？河东李公子长为邠之守，乃得其要。下车之初，采访人物，得善士者三人焉。其一曰朝奉郎致仕李舒，其一曰国子助教李展，其一曰宣义郎致仕张舜仪。是三人者皆邠之士也，耆老惇德，言行有常，为乡人之所宗信。暇日公询考风俗，参验政事。又与之遨游登览，陟观南冈，泛舟北湖。酌玉峰之泉，临泾水而钓。歌舞以侑醉，赋诗以写怀。皆鹤发之叟，精力敏劭。篮舆野仆，褐衣鸠杖，与金佩相辉。千人之骑，双旗六纛，错摩于庄逵之间，公以是为未足也。又图其象于学馆，名其堂为「三友」。以当年鼓箧之地，为后进式瞻之表。邠之好事者相与乐成之。无贤愚，无大小，咸相语曰：「彼皆吾少小乡人也，以何能致是哉？不以学乎，以其有德也。我虽民，宁不为善，顾尝犯法以辱公之廷。我有子孙不俾之学，顾为游手末技。」邠自是犯法者少，而学者为多。于时好贤尚德之风，蔼然见于西土，予闻而贺之，公及三友曰「吁」。是三人者，生长同乡里，学同舍，仕同籍，老同归。幸而优游晚节，又得贤太守发明乎。素以风劝乡人，仕虽不达，要其报亦可得不谓之充矣乎？心同
 【《永乐大典》卷七千二百三十八「堂」字韵，页二十上引「张舜民画墁集」。(影印本第七十册)】 
　　 【永洛故城】 事记
乙丑岁，西客有以永洛语余者，言：初经略史沈括建言：「本路既获米脂寨，以横山势蹙，距宥州近三舍，下瞰银夏平川千余里，皆沃壤可耕。为屯田计，请于米脂间城永洛，屯劲兵以抗贼，则河南地尽可以种耨。灵武孤危，不日而复。」朝廷遣给事中徐禧，内侍李舜举，驰驲至延，体量利害。时元丰五年七月也。禧等至延，与括同相度意合，即奏言如括奏议。朝廷许之。然永洛者在米脂川之西，宥州之东，附横山之胁，二面皆重岗复岭，惟路可通车马，盖夏人必争之地。又城中无井泉，惟城有无定河浸渍之余，可以汲食。故诸将颇以为不然，而禧括等贪功生事，决意城之。及禧等来，亲授御札，自经略安抚史种谔而下尽受制。方大会府廷，出御札以示诸将，皆骇然失色。总管曲珍而下，唯唯不敢异议。惟种谔极言不可，禧怒以语谔曰：「君不畏死，而敢沮机事耶！」谔曰：「城之则必败，败即死。拒节制，亦死。死于此，犹愈于丧国师而沦异域也。」禧弗可屈，即奏谔跋扈异议，不可与偕往。有诏，留谔守延州。八月甲子，禧、舜举及括等，率番汉十余将，凡八万兵役夫，荷粮者倍之。于是李浦将前军，本路将官吕政佐之；曲珍将中军，高永能佐之；王湛将后军，景思谊佐之；李稷主运饷，治版筑。谋画进退悉决于禧，括及舜举间而已。戊辰至永洛，环兵外向，旬有二日而城立。乃留珍等诸将以守，兼护役作制楼橹。而禧、括、舜举及其幕府官属，率牙兵八万人先归。至米脂，珍遣人来告：「夏人至矣。」初，贼闻王师之城也，其用事者以为此城不争，则横山尽为汉有。灵夏为存亡所系要害，当以死捍之。又知谔不在军中，益无所惮。于是悉发境内引弓之民，诱召吐番诸处兵。以为不足，又乞于契丹。步骑三十万，欲以全兵取胜，以报朝廷五路之役。前岁大举兵，时鄜延兵隶，惟谔麾下最有功，克米脂、取白豹，袭金汤、葭芦等戍，斩首数千。既屡胜，兵将骄甚，大敌如儿女，果敢弗怯。而禧轻佻，常自拟古名将。逮闻贼至，笑谓报者曰：「黠羌敢送死乎！」因语括曰：「公帅臣万一不可贻国羞，仆与李常侍蒙上所遣，颛属以边事，义当往彼拒敌，死生以之。」遂令左右鞭马率舜举以行。舜举不欲往，强之即与俱。且约括曰：「缓急相救。」括诺，即行。时九月癸巳也。禧至永洛，贼兵尚遥。翌日凌晨，与诸将会于西门观贼。诸将请击之以挫贼，高永能者语尤切，曰：「羌性犹犬，不意而辄加笞叱，则气折而不能害人。若迟疑不断，以作其狂突，则痸嗾扑缘，无所不至。今其先来者皆精兵，欲以当我，可速与战，战则兽骇鸟散。后有重兵，亦不敢跬步进，此贼之常势也。其尘坌障天，必有数千万，使其俱至，则众寡不支，大事去矣。」永能者，属部番将，年七十余，结发以来几百战，沉重谋略。生四男皆拳健，善骑射，羌人常畏之。诸将颇以永能言为善，惟禧不听。永能怏怏而退，谓其子曰：「吾不知死所矣。」日亭午，贼骑稍逼，禧令出战，于是王师七万阵于城下。禧与舜举坐谯门，自执大黄旗，谓诸将曰：「望吾旗麾而进，夜而止。」军中往往窃笑。贼大至，俄铁骑五十涉无定河。永能又进前曰：「此羌人铁鹞子骑，过河得平地，其锋不可当。乘其未渡击之，可使歼焉。若使之毕济，我师殆矣。」禧又不听。已而铁骑过河，衡践王师，阵遂动，贼以大兵乘之，珍等大败，奔归城中者三百人。禧回顾不知所为，即团城以守。贼分兵围之，厚数重。乙亥游骑掠米脂，括退保绥德州。贼知王师兵援困，尽锐来攻。城中将士昼夜战，无不流血。永能叹曰：「事至于此，必无幸矣。」因挂弓于堞，绝 【胫】  【颈】 思谊囚之。城中兵愈窘，舜举掘坎于前，谓左右曰：「城陷吾自刎，汝当以此尸瘗此中。」初，思谊去，禧、舜举幕中有水两壶，将士绝饮已三日，禧以壶中水扬于外，示之曰：「若无水，此何物也？」贼笑曰：「止此耳。」夜半贼兵四面急攻，先梯穴而入，士卒饥羸不能拒，因各溃散。舜举自杀，禧、稷为乱兵所杀。将校惟曲珍、王湛、李浦获免。逃归者数千人，千人身皆被创。贼视利见有衣甲者，穷斗不置，杀之夺其物，故能脱者，大抵皆裸袒被发。至有番落指挥使马黄者，骁勇绝伦，城陷不肯逃，持刀大呼，出入贼阵中，杀数百人而后死。初珍之失马危甚，忽有老人牵马以授之曰：「此曲太尉乎？」因得驰去。是役也，正兵及粮卒死者，凡十余万人，官吏将校数百人。贼欲进寇延州，会诸贼争所掠不平，贼将惧变，乃耀兵米脂城下而退。而死，三军皆泣。被围数日乏水，以至裂马粪而饮。会天微雨，将士露立以衣承焉，吮之而止渴，稍稍杀役夫啖之。禧令土工凿数井，始有浸润，士率渴甚争急，至者斩之不能止，尸蔽井旁。有至投于井中饮者，踰刻而填塞。其喝如此，凡八日。贼遣使呼城上讲和，请将来结盟，意欲诈曲珍斩之。禧等遣吕文思应命。文思至贼所，贼令坐吕政于地，曰：「尔乃小将，不可议约，当令曲太尉来。」吕文思乃还。禧以珍总军政不可遣，景思谊自请行。禧曰：「尔小将不可。」思谊曰：「今事已急，倘能以口舌说之使缓攻，以待外援，不亦可乎！苟能活数万人之命，岂顾一身邪！」乃入贼中。贼见之曰：「若还兰会、米脂，即当解去。」思谊曰：「此系朝廷，非边臣所得专。」贼知无益，度珍不可得，因
 【《永乐大典》卷八千八十九「城」字韵，页三下《元一统志》引「浮休居士张舜民字芸叟作」。(藏大英博物馆)】 
　　兑卦论
兑，说也。兑为泽，西方之卦。兑，正秋也。万物致养于坤，而成于秋，润泽于兑，既成养而润泽之，能无说乎？其卦刚中而得位，柔外而利贞。柔不为谄，刚不至暴。上不违天，下不戾民，顺乎天而应乎人也。说以先民，则民忘其劳，说以犯难，则民忘其死，说之大民劝矣哉。夫施说在我，致说在民。凡在上者，孰不欲民说从哉，顾其道如何尔。太王去邠，谓民不患无君，而民从之，非其率之也。舜所居城邑，非其招之也。以谓众人之情同乎？则郑叔段不义而得众，子产以惠而得民。以谓贤者之道同乎？则周公摄政，召公不说；孔子往费，子路不说。以谓人之心一乎？而出见纷 【革】  【华】 盛丽而说，入闻夫子之道而乐。以谓说之道同乎？则君子易事而难说，小人难事而易说。由是观之，施说在我，致说在人。守说在我，効说在信。故九二：「孚兑吉，悔亡。」象曰：「孚兑之吉，信志也。」六 【二】  【三】 ：「来兑凶。」象曰：「来兑之凶，位不当也。」孚兑信志而获吉，周公子产之谓也。来兑求说而得凶，说之不以道者也。九五：「孚于剥，有厉。」象曰：「孚于剥，位正当也。」此以位而获厉者也。处尊履正，习比阴柔。不说君子，而说小人，剥之道也。比则之匪人，随则系夫君子，何以不同于剥哉？彼非尊位也。由是知为人上者，不慎所与，是可危哉？上六「引兑」象曰：「上六引兑，未光也。」其出见入闻之徒，与「丽泽兑，君子以朋友讲习」，此取其象也。以谓两泽相连，渐润浃洽。朋友讲习，闻善相告，为说之大，莫过于斯。若夫说以使民，民忘其劳；说以犯难，民忘其死。岂一朝一夕之事哉？宜有素矣。
 【《永乐大典》卷一万五千一百四十二「兑」字韵，页四十下引「张舜民画墁集」。(影印本第一百六十四册)】 
　　题陈果仁告身
甚详。果仁在隋无正传，略见史氏。又事沈法兴为司徒，与孙士汉诈宇文化及者，故舍疏云：「大王司徒无辜被戮。」明政之号，乃李子通僭位所立。当隋唐相予之际，豪杰并起之时，其间窃位徼幸顷刻之命者，岂胜数也。果仁居其时，以戮力自奋，与沈法兴、杜伏威辈相鱼肉。于时夷人之居，绝人之孤亦多矣。至其丧身破家，妻女为僇，庐舍且犹不保，乃施报之明验，又安得谓之无辜哉？至南唐保大中，周师窥江南。唐之重兵北犯，钱氏乘虚围常州。州旧有果仁祠，唐人祷之，竟胜浙兵，以谓果仁有阴助。至封为帝者，号武烈，岂其能垂佑于异世之人，而不能保当年之居处？幽显之理，果难诘哉。欧公之跋，主于此书，今终卷不复见。岂当时不以与蒲氏，或得之而为人所攘。今并附欧公之文书以遗蒲氏，庶几为完文。右《果仁大业告身轸静缘明政二年舍宅疏》，长安蒲氏物，欧阳文忠载其事
 【《永乐大典》卷三千一百三十三「陈」字韵，页二十四下引「张舜民画墁集」。(影印本第四十四册)】 
　　代贺河州通判解于师中绶馆职启
伏审进秩书林，易官河右。伏惟庆 【尉】  【慰】 ，国家恢复土寓，遴选才良。惟兹智者之虑能，克协明王之赐赉。湟中远俗，暂赞贰于六条；兰省清游，趣承于二节。
 【《永乐大典》卷二万四百七十九「职」字韵，页十二上引「张舜民画墁集」。(影印本第一百八十五册)】 
　　谢转朝请郎表
有命自天，无功受禄。心非土木，感极涕洟。中谢。窃以黜幽陟明，虞舜所以熙载；大比计治，周室所以迓衡。故有三载考绩之科，八法驭吏之典。迨夫炎汉，尤重守臣，有功则增秩而赐金，无状则免官而下吏。洪惟昭代，祗率旧章。岂无不次之尤恩，以待非常之显効。自余常调，一准年劳。如臣者朴木敕散材，堕归暮齿。望不踰于州县，任有愧于兵民。已阅期年，未尝报政。攻坚揉曲，徒矜累月之劳；拾级升阶，动有垂堂之戒。虽云序进，实愈超资。此乃伏遇皇帝陛下，垂六御夫，登三协帝。临下御众，则得宽简之要；知人安民，则躬哲惠之资。久之士悉归，诸福之物并格。零九霄之雨露，泽万里之桑榆。待罪长沙，岂特土风之卑隰；游心魏阙，若将老死于江湖。
 【《永乐大典》卷七千三百二十二「郎」字韵，页九下引「张舜民画墁集」。(藏上海图书馆)】 
　　祭永宁范县君文二首
　　　其一
呜呼夫人！妇德之懿，得之天资。内治既修，始终不亏。衣之贵，良人其归。大邑之封，象服是宜。闺门裕如，寿考维 【棋】  【祺】 。祸故无常，而止于斯。音容寂寂，茫然莫追。聊陈薄奠，维以告悲。
　　　其二
维君出自庆源，嫔于高门。寿以淑德，宜其家人。福禄康宁，宜与偕老。何其奄忽，遽在物先。丹旐启途，新阡载卜。敬陈疏奠，所望 【格斯】  【斯格】 。
 【《永乐大典》卷一万四千五十「祭」字韵，页九下引「张舜民画墁集」。(影印本第一百四十六册)】 
　　祭寿光县君文
昔有郑公，荣绾隋绶。号为名卿，课最之首。非特公贤，母德所授。寿光之居，严阃敢候。欲闻懿意，则无所受。但观其子，不在郑后。足以知之，既贤且寿。今其往矣，可以不朽。聊以奠之，庶羞清酒。
 【《永乐大典》卷一万四千五十「祭」字韵，页九下引「张舜民画墁集」。(影印本第一百四十六册)】 
　　祭郭婿朝散文 【(执中)】 
呜呼，昔子之去我也，亦何遄也，如有追而弗及。今去还也，亦可惫也，如有呼而弗应。其去也在日之阳，其还也在岁之首。无百日之永，有死生之别。青阳化为异物，舆马转为归柩。仰天不闻，叩地征咎。呜呼哀哉，请言其初。子之世父，我之畏友。四十年间，出处先后。教养子侄，两人成就。兄弟同榜，独子未偶。时我见子，念可以取。领以息女，入奉箕。乡俗家风，不待咨究。戎旅艰厄，州县奔走。通籍朝闺，易如反手。心类康庄，莫涯量窦。四海兄弟，百年旧友。志欲共毙，于独有。愚智共期，必得倪寿。騄駬骅骝，一夕而踣。玄酒大羹，一啜而覆。父耄子悼，吾亦颓朽。生理茫茫，孰测孰究。暮途草草，孰倚孰守。客西还，路人悲疚。寡妇在傍，孺孤泣右。魂兮忽惊，来燕兹酒。
 【《永乐大典》卷一万四千五十三「祭」字韵，页十上引「张舜民集」。(影印本第一百四十七册)】 
　　祭郭厚叔文
呜呼，古人谓友道不变者，谓之岁寒。惟我与公，可有斯言。我家兄弟，公家弟昆。爰自幼学，至于成人。今则老死，各効一官。始以德友，终以亲姻。淡成爱存，不忝乡论。七月兄亡，九月公殁。我以兄忧，加之公恤。念兄终始，正与公同。以直立性，以道典学。五十得官，终老食贫。不愧于天，不负于人。清名劲节，可动鬼神。富贵功名，于我浮云。我以兄丧，举事于邠。望公数舍，不得亲临。长号永恨，略见斯文。
 【《永乐大典》卷一万四千五十四「祭」字韵，页十九上引「张舜民画墁集」。(影印本第一百四十七册)】 
　　祭范七宣德文 【(巽之子)】 
之在阴有倚伏，机之在心成祸福。如蚁循磨，如车转毂。贵贱贤愚，同归一宿。善恶如施，不差报复。独于吾子，辄有深惑。奕世忠嘉，受才金玉。入孝出弟，妙年式谷。源深流长，万里举足。如何一生，跋胡退谷。疏食布衣，逃名守默。少偶数奇，多忧足辱。既啬其寿，又镵其禄。曾未中年，奄归泉谷。惠迪获吉，未可执信。善恶无余，戒哉论笃。嗟予纵心，去年尤骇，川流之速。亲友凋零，半年三哭。离绪虽陈，衋心眢目。千里寄哀，忍听工祝。尚飨。亮夫
 【《永乐大典》卷一万四千五十四「祭」字韵，页十九上引「张舜民画墁集」。(影印本第一百四十七册)】 
　　合肥陈府君墓志铭 【(并夫人李氏)】 
府君讳师黯，字公谔，徐彭城陈氏。曾大父讳宗旦，赠工部尚书。大父讳洎，吏部员外郎，三司盐铁副使。父讳琪，国子博士，通判绛州。府君之夫人赵平李氏，曾大父讳宗谔，翰林学士，赠太尉。父讳昭述，翰林侍读学士、尚书右丞，赠礼部尚书。父上卿殿中丞。夫人笄年，归于府君。以侍郎遗表奏补太庙斋郎，历凤翔府郿县主簿、唐州湖阳县令、润州司理参军、光州光山县令，监寿州在城盐酒税，改宣义郎差知庐州合淝县。今上即位，改宣德郎，赐五品服。以元符三年五月二十日起合淝，卒于濠州。享年六十。夫人以元佑三年六月六日，先府君殁于彭城。享年四十一。至某年月日，其孤举府君与夫人丧，祔于彭城县尚书之茔，礼也。府君自少言行有常，不妄交际。吏治精密，不自表襮，公私大小矢如也。初至郿，吏皆少君。已而缩手弗敢试以事，人多以此知之。改官待次，既而丁安康艰，及之官合淝终八年。泊寄盱眙之野，易衣并日，人不见忧色。所居顾多可纪，曾不蕲于人知，而人自知之。夫人生长大家，母永昌郡君章氏，实郇公女，而夫人章出也。耳染目濡，穷极贵富。而能处约好礼，同府君于艰难，内外族人咸贤之。有子孝忠。六女，三嫁为士妻，余尚幼。初绛州娶文元庞公之女，曰安康郡君。生三男子，府君其长也，次曰师仲，曰师道。师道以文章致高名，不幸亡矣。师仲有才智，而府君法度如此。侍郎位下不满德，光明盛大，庶几在其子孙。而府君夫妇所飨亦止此，可嗟矣夫！予于府君，世通婚姻，且相好也。勒石下泉，不敢以诬，是为铭曰：夫介廉，妇顺约。位卑寿促，天之所啬。呜呼，贪薄。
 【《永乐大典》卷三千一百四十六「陈」字韵，页十一上引「张舜民画墁集」。(影印本第四十六册)】 
　　朝奉大夫致仕陈公墓表
有以近世名卿数者，必曰河阳陈公贯。公在仁宗朝为三司副使，累赠某官。其在职也，不伤财，不害民，故其家子孙至今多贤。方历显仕者，如大夫公三司之幼子也。公讳某，字子渊。先世迁徙见于《志铭》。曾祖某官。祖某，赠某官。父某，赠某官。公少则孤，三司爱之。未及补任，而三司云亡。自励克为学，昼夜不舍，以某年登进士第。是时陈氏昆仲登第者凡三人，非特乡里之荣，天下之人信贤人之必有后也。始仕河南府河南县主簿，岢岚军岚谷县令，改著作佐郎，知渭州潘原县事，监解县盐池，迁秘书丞、太常博士、屯田员外郎，官制改朝奉郎，同提举汜水辇运，兼知县事，迁朝散郎。今上登极，覃恩进朝奉大夫，管勾定州安抚司机宜文字。未行，请致仕。感疾，以元佑丁卯七月戊午终于家，享年六十有二。以年月日葬于某乡里。初为河南县主簿，过仁宗山陵，朝廷以外待制李参知河南府，专治大葬事。是时仁宗享国永年，天下久不闻有山陵事。大葬制度，自朝廷大臣宿儒不能知。河南老吏未尝承行专讨，故牍脱烂水火，茫然不知所适。所以参一以严莅之，诃呼责办吏民趣事，或以狡佞自免。方是时，公摄领县事，有问趣应，一以取济，如素备然。参忌而知之。岚谷地邻北界，烽火相望。一日虏众数万至境上，堡聚窜避。帅臣檄通判者安葺之，且觇贼势。军中官被差外出者无敢行。公曰：「民事在县令，不可委之人。」即策马出郊，昼行敌间，夜止村落，数日而复返，虏亦解去。家人僚友危而喭之，公曰：「宁不自揆也，朝廷不失恩礼，疆埸无有侵欲，彼旦以大兵来与一县令为敌乎？」既解去，侦者还，乃酋长猎骑尔。在潘原时，获杀人者亡其杖，狱久不明。公默计使人掘其处，得大挺，即日承伏。熙宁四年，庆州屯兵夜溃出城，邻郡壁守。人情 】【讪】  【 恐，道路不敢行。县民挈家走避兵，公视事如常。日出郭观赏游衍陈乐而归，人情遂安。或者问，公曰：「此非叛兵，特溃兵尔。是皆邠宁人，久役不归，急则趋家，宁肯之它也？所昌言恐动，皆所在不逞，小民欲乘动移窃物尔。」是时并边饥歉，死之太半。州县执泥新法，莫肯赈济。独潘原不待报而发食，全数千人，病者亲视粥药。仪州废，华亭县改格之始，居人未安。府命公权华亭。逾月，潘原民索公归，华亭民愿留。两县之众，争于帅前。即命以归。察访官过县，民遮诉，留公再任，质之诸司，保任如一语，遂以状上闻，得再任。公在潘原六年，民犹诉留不已。既去，即佛寺图其像，以时礼谒，至今不少衰。盐池久例，募民供役。分隶诸官影象工役，故凡盐官寡清白之誉。公至，一切罢去。久之，僚吏皆以为便。权盐使李稷于常课外，浚求其利，操急苛细，人不敢少诉。公谓于法不便，稷怒，使人伺公。久之，竟无所得。在汜水，是时清汴已兴，朝廷忧河流少南，则割新堤。都水使者上言，欲计塞河，使北流入新开口，以纾清汴堤防。公抗议以为不可。役既兴，水不改道，资费以万计。朝廷罢役，贬水官而免公交罪。遂不赴定武之辟，悃求谢事，因叹曰：「仕官忧辱，何时已哉。吾不欲复为也。」予接公于熙宁初年，自尔数数见之。公抗直人也，与人无多言，而志爱久而弥厚。心所不欲者，虽以千乘餂之不为也。家储丰厚，亲戚贫乏者毋小吝。工棋弈，人罕能及之。娶李氏，封永县君，先公卒。再娶陆氏，封同安县君。男三人，益之用公致仕，补太庙斋郎。延之、损之，皆未仕。女三人，一适承奉郎韩宗坦，二在室。至元佑四年，其兄安寿方守解梁，以书抵予曰：「子辱与吾弟游，知其行事。能为之次序，以表之于墓，吾死不恨矣。」然予安得而辞之？因为之表云。
 【《永乐大典》卷三千一百四十五「陈」字韵，页十六下引「张舜民画墁集」。(影印本第四十六册)】 
　　祭子由门下文
呜呼，请言其始。忆昔关中，尝亲伯氏。公佐宛丘，邈在千里。我掾岐府，熙宁初年。公与伯氏，免丧山川。连镳而东，道出岐山。盘留累日，赏画听泉。人望入馆，雅如登仙。无何南北，已困屡迁。迁仍未远，止于江黄。不期江山，助长文章。文如绮绣，璀璨芬芳。行如珪璧，温润而强。星霜十稔，江湖相望。直至元佑，再践周行。入随鹭序，出集僧房。桓珪双植，白眉最良。已倾而皙，岳峙堂堂。云中日下，二陆三张。埙篪间作，旗鼓相当。每于文会，缪赐称扬。未殚城府，已簉庙堂。一言道合，泽及万方。兰焚以臭，玉折以刚。丹霄一跌，径落海康。险阻艰难，亦所备尝。五年海峤，一日许昌。跏趺密室，闭目面墙。妻孥罕进，栋宇发光。婴儿可复，苦海坐航。岂期大数，分甘难量。寻常书来，岁或一再，止三数张。今岁书来，前后相望。既论养生，又闵存亡。亹亹不绝，十百成行。老伴凋零，墨色未荒。始疑魄兆，终底衋伤。呜呼哀哉。传闻治命，返葬眉阳。欲践誓言，颠沛不忘。杜陵遗老，只影孤吭。寄哀千里，奠此一觞。明年未死，丹旐西来，再拜路傍。
 【《永乐大典》卷三千四百一 【此卷原作二千四百，现系书商所改。】 「苏」字韵，页五下引「张舜民画墁录」。(藏台北研究院)】 
　李复：《潏水集》十六卷
李复，字履中。开封(河南)人，后徙长安。宋元丰二年(一○七九)进士。历官熙河转运使，终于中大夫集贤殿修撰。四库馆臣自《永乐大典》辑《潏水集》十六卷。
现存《永乐大典》录：
李复诗 【二条】 　李复潏水文集 【一条】 
李复潏水集 【十九条】 
以上共二十二条 【《永乐大典》卷五千三百四十五「潮」字韵，页三十七下《三阳志》引「李复：府官续题名记」(影印本第五十九册)，为元人李复所作无疑，故不予收辑。】 ，校《关陇丛书》本《潏水集》十六卷，馆臣漏辑者一条。
　　 【失题】 
问「好货好色」，孟子何以对齐宣王？曰：「齐宣之言，有强拒孟子之意。孟子逊以入之，欲渐引而趋善也。其对今乐犹古乐，又及乐之本矣。」
 【《永乐大典》卷六千五百五十八「梁」字韵，页十三下引「李复潏水集」。(影印本第六十二册)】 
　吴则礼：《北湖集》五卷
吴则礼，字子副，号北湖居士。兴国州(湖北)人。宋元符元年(一○九八)为卫尉寺主簿。崇宁中，直秘阁，知虢州，编管荆南。晚居江西，宣和三年(一一二一)卒。四库馆臣自《永乐大典》辑《北湖集》五卷。
现存《永乐大典》录：
吴则礼诗 【二条】 　吴则礼北湖集 【二条】 
吴则礼北湖居士集 【十一条】 
以上共十五条，校《湖北先正遗书》本《北湖集》五卷，馆臣漏辑者二条。
　　次竹樽韵
北湖饭豆病且，经年不问觞为壶。谁令如许彭亨腹，时唤曲生浇老儒。此君风味美无有，会与渊明著名酒。侏儒饱死非缔交，仍挽皤罂作寮友。堂上烛灭渠快哉，一饮一石今尘埃。此君莫遣太孤绝，更须唤取鸱夷来。老年经丘寻壑意，痿痿羸羸殊少味。惟思着句与摩挲，经就便便图一醉。
 【《永乐大典》卷三千五百八十四「尊」字韵，页二十二上引「吴则礼北湖集」。(影印本第五十一册)】 
　　谢李拜直辟置启
引领下风，念未闻于謦欬；脱身涸辙，曾罔待于鸣号。揣心实惭，戴德良厚。伏念某器惟朴鄙，族本单平。考古则嗜乎先王之言，行己则异乎末俗之好。学知修性，仕特为贫。久忘纡朱怀金之荣，粗得曲肱饮水之乐。独立不屈，殆遗物而离人；逸处无荣，以故而灭命。盖讨论于六艺，已侵寻于二毛。素坠绪于堙沦蔽郁之中，究微言于散绝残缺之际。委弃诐行，摈斥诡辞。道拟窥乎大全，养固捐乎小体。每悲蝼蚁之智易竭，诚惧天地之蕴难穷。素志或乖，设齿衔恨。疲精尽虑，反同惠子之据梧；饱食全生，颇羡支离之鼓荚。术益进而誉益泯，年愈老而形愈孤。愧俯仰以徇时，聊翔佯以娱意。收功虽寡，讵羞抱瓮而灌畦；涉世屡奇，颇欲就阴而休影。节苟存于一介，禄奚顾于万锺。飘然浮转之驱，兀若枯槁之木。文绣独嗟乎刍狗，青黄宁慕乎牺樽。藜杖貂裘，迹未羣于麋鹿；石田茅屋，梦已落于江湖。其谁哀怜，秪自悯笑。知语默显晦之有义，悟潜升用舍之皆天。卑乘马而从徒，甘抱关而击柝。岂期屯蹇，遽辱采收。此盖伏遇某官，伟行轶伦，闳识超世。远略足以安社稷，高文足以追典谟。纷纷妍媸，旧入于甄冶；扰扰动植，尝寄于权衡。弗以杞梓自美，而陋乎樗栎之材；弗以轩冕自夸，而贱乎草茅之迹。吹嘘朽腐以律吕之气，被饰昧陋以虹霓之光。凡兹滞顽，亦加策励。岂以谓能否靡办，则驽马或先于骐骥；利钝靡察，则铅刀或贵于镆 【锄】  【鎁】 。将剖黑白于混殽，明是非于缪乱。委惫羸薾，伫获托于医师之门；拥肿曲权，未见黜于匠石之手。誓勤绪业，用答误知。过此以还，未知所措。
 【《永乐大典》卷一万五百三十九「启」字韵，页十一下引「吴则礼北湖居士集」。(影印本第一百六册)】 
　谢逸：《溪堂集》十卷
谢逸，字无逸。临川(江西)人。屡举不第，以诗文名一时。宋政和三年(一一一三)卒，年不足五十。四库馆臣自《永乐大典》辑《溪堂集》十卷。
现存《永乐大典》录：
谢逸诗 【一条】 　谢无逸诗 【一条】 　谢无逸词 【一条】 
谢无逸溪堂集 【二十二条】 　溪堂先生文集 【二条】 
以上共二十七条，校《豫章丛书》本《溪堂集》十卷及《补遗》一卷，馆臣漏辑者三条。
　　 【左传庄公十八年】 
言追而不言侵伐，虽曰尊中国，然先王之于戎狄，来则拒之，去则不追也。追戎至于济西，又以戒后世穷讨深入之弊。
 【《永乐大典》卷六千五百四「庄」字韵，页十二下引「溪堂先生文集」。(影印本第六十一册)】 
　　 【左传庄公十九年】 
大夫无遂事，人臣之经也；大夫有遂事，人臣之权也。结本为媵使而与齐宋盟，一时之权耳。后世人臣有偷惰避事者，指大夫无遂事以自解。《春秋》书公子以进之，以为后世人臣之戒也。
 【《永乐大典》卷六千五百五「庄」字韵，页十一下引「溪堂先生文集」。(影印本第六十一册)】 
　　 【乌说】 
市有危生者，鬻饔以自给。暇则以饔之余置檐端，弯弓而立牖下，伺禽乌食焉，则射之。一日羣乌至，射其一，贯臆，矢没其镞，且仆且跂，且振翼而鸣，盘旋于檐端将坠焉。羣乌拥蔽之，其一以爪束其矢，衔之以喙，矢堕地，羣乌皆讙噪，挟而飞置于树颠。或哺之食，若怜焉；或倚而立，若拊焉；或鸣于旁，若唁焉；至暮与俱往焉。呜呼！二足而毛者，乌也。然其心则人也。衣冠而饮食者，人也。然其心，乌不若也。孟子曰：「出入相友，守望相助，疾病相扶持。」盖谓人而言也。孰谓乌而能之哉？孰谓有知而无义哉？世之所谓朋友居穷约，以情爱相结者，得不闻是乌而动心哉？朋友固然耳，况在闺门之内父子兄弟夫妇之际哉？况在朝廷之上君臣之际哉？
 【《永乐大典》卷二千三百四十五「乌」字韵，页二十八上引「谢无逸溪堂集」。(影印本第二十五册)】 
　李彭：《日涉园集》十卷
李彭，字商老。南康军建昌(江西)人。其生卒及事迹不详。四库馆臣自《永乐大典》辑《日涉园集》十卷。
现存《永乐大典》录：
李商老集 【二条】 　李彭诗 【二条】 　李彭集 【一条】 
李彭日涉园集 【三十六条】 　《江州志》引 【三条】 
以上共四十四条，校《豫章丛书》本《日涉园集》十卷及《补遗》一卷，馆臣漏辑者六条。
　　圜通止老迭石为山号方壶作此以赠
吾闻巨鳌背负三神山，飞动沧海融间。褰裳濡足不可到，冉冉羣仙玉炼颜。那知云衲三昧手，如陶家轮能斲取。置之金地旃林，来听雨花狮子吼。激水崩崖度曲声，草树苍然俱出尘。藏山于泽真戏事，遍界莫藏公识真。我亦餐霞蝉蜕客，嵚岌鸾岗在衣。愿同以璧假许田，饷我巉岩半峯碧。
 【《永乐大典》卷二千二百五十六「壶」字韵，页十八下引「李彭集」。(影印本第十七册)】 
　　往过南湖
非事窦，洗耳似逃尧。不见贪丘壑，何繇听征招。动，天涯玉树遥。喜联城北袂，将泛浙江潮。塞草风犹劲，岩松寒不凋。着往过南湖寺，杖藜真率瓢。鼎茶煎短尾，僧饭饱长腰。壁际银
 【《永乐大典》卷二千二百六十五「湖」字韵，页十六上引「李商老集」。(影印本第十九册)】 
　　 【谢灵运翻经台】 
枉渚映寒林，野航飞鸟急。不见康乐侯，衡门烟际入。
 【《永乐大典》卷二千六百三「台」字韵，页十一上引「李彭诗」。(影印本第三十册)】 
　　 【黄精】 
。方壶孰云远，冉冉裳可搴。傥能赏我趣，安知非羡门。吻配，陋矣非其伦。苓龟吸朝日，枸杞吠暮云。二物俱仙媒，兹事空前闻。宁如涧谷傍，扶路柯叶繁。居然有余味，咀嚼当盘引年缘晚途，服食辅根源。览观神农书，妙药资讨论。炼石多中干，荻芝恐俱焚。百卉复易败，畴能驻精魂。彼美太阳草，勿嫌蒸曝烦。岂唯颜色好，会及儿女奔。可怜张茂先，博物号超羣。乃以
 【《永乐大典》卷八千五百二十六「精」字韵，页十八下引「李商老集」。(影印本第九十四册)】 
　　赠僧
脱尽膏粱气，只余云壑姿。囊中支遁马，笔下惠休诗。木末鸟还语，花边蝶浪窥。平章赖公等，吾病不能奇。
 【《永乐大典》卷六千六百九十九「江」字韵，页三下《江州志》引「李彭」。(影印本第六十四册)】 
　　送僧
负有远心，鸣泉到幽耳。寻壑入窈窕，缘源弄清泚。清泚弄泉时，坐真忘归。岑半明灭，云树两参差。幽芬纷岸荠，暝色方四起。隐如汀曲舟，帆落半峰里。杳杳排帝阍，噭噭啼青猿。回首锺梵处，寻祗树园。云云 【按《永乐大典》体例，「云云」指此处有删节。】 。
 【《永乐大典》卷六千七百「江」字韵，页三下《江州志》引「保宁李彭」。(藏台北图书馆)】 


　慕容彦逢：《摛文堂集》十五卷
慕容彦逢，字淑遇。常州宜兴(江苏)人。宋治平三年(一○六六)生。元佑三年进士，调铜陵主簿，复中词科，迁淮南节度推官。后除秘书省校书郎，历官刑部尚书。政和七年(一一一七)卒，谥文定。四库馆臣自《永乐大典》辑《摛文堂集》十五卷，《附录》一卷。
现存《永乐大典》录：
慕容彦逢诗 【二条】 
慕容彦逢摛文堂集 【七十一条】 
以上共七十三条，校《常州先哲遗书》本《摛文堂集》十五卷及《附录》一卷，馆臣漏辑者十一条。
　　上知府张朝请
我公政事谁与俦，宛似当年陈 【大】  【太】 于今预蜀歌，三语何时同晋掾。公不见，黄金百镒未为优，季布一诺百不愁。又不见，李白不愿万户侯，惟愿一识韩荆州。贱子闻公名已久，今幸将身托趋走。短歌不惜赋涣阳丘。德星光芒临宝婺，和气熏蒸凌素秋。天理人为默相应，果见丰盈入讴咏。浙滨诸郡正忧劳，谷上三农独欢庆。雨调风若无乖愆，六穟三禾大有年。不须更看斗魁覆，赐自我公休论天。朝廷勤勤念方面，天以公从人主愿。返火还珠昔谩闻，多稌遗秉今纔见。德度恢恢真绝伦，北斗以南能几人。绣衣风宪荣光近，熊轼威仪恩命新。荆溪之子少也贱，为米折腰来佐县。五 【？】 ，此声未便羞鸡口。
 【《永乐大典》卷一万九百九十九「府」字韵，页十七下引「慕容彦逢诗」。(影印本第一百九册)】 
　　迁移帝鼐神象大器告迁祝文
恭营吉壤，初建殊廷。涓选休辰，奉宁真御。敢伸蠲告，冀格休祥。
 【《永乐大典》卷二千九百五十一「神」字韵，页三下引「慕容彦逢摛文堂集」。(影印本第三十七册)】 
　　 【迁移帝鼐神象大器】 奉安祝文
夙蠲馆御，祗奉威神。敢荐熏修之仪，冀格燕宁之佑。仰祈聪鉴，俯察诚心。
 【《永乐大典》卷二千九百五十一「神」字韵，页三下引「慕容彦逢摛文堂集」。(影印本第三十七册)】 
　　谢小官状
右某，载驱长道，已及近封。辱枉华缄，良钦厚意。
 【《永乐大典》卷一万八千四百二「状」字韵，页二十一上引「慕容彦逢摛文堂集」。(影印本第一百七十二册)】 
　　谢本路监司书状
右某，乡风有素，承教未缘。兹假守符，获遂亲依之幸；遥瞻使节，敢伸祝颂之诚。恭惟某官宇量恢崇，猷为宏远。夙扬贤业，寖结主知。凛然高世之规，卓尔佐时之望。百城兼刺，共瞻原隰之华；三节遄归，别迓丝纶之宠。某尚迟觏止，辄述愿言。伏冀仁慈，特垂照察。乡风有素，承教未缘。拜违已久，驰仰增荣。
 【《永乐大典》卷一万八千四百二「状」字韵，页二十一上引「慕容彦逢摛文堂集」。(影印本第一百七十二册)】 
　　左班殿直边寿可右侍禁大将宋谅史可并三班借职制 【(系大理寺祇应人)】 
敕：具官某等。以尔祗事有劳，宜加奖激。锡兹恩典，往其钦承。可。
 【《永乐大典》卷二万四百七十九「职」字韵，页二十八上引「慕容彦逢摛文堂集」。(影印本第一百八十五册)】 
　　蕃官三班奉职李琮男永谊可三班借职制
敕：具官某。死事之孤，宠以官使。维忠维孝，称所蒙。汝往钦哉，勿替朕命。
 【《永乐大典》卷二万四百七十九「职」字韵，页二十八上引「慕容彦逢摛文堂集」。(影印本第一百八十五册)】 
　　西头供奉官贾諲可特授宣义郎右侍禁刘奎可特授承奉郎
敕：具官某。尔材质之美，列于右铨。命试以言，条对可采。宜升厥序，进文阶，选用自兹，往其祗服。可。
 【《永乐大典》卷七千三百二十二「郎」字韵，页十八下引「慕容彦逢摛文堂集」。(藏上海图书馆)】 
　　文思副使董宗师左班殿直吴本差使元西头供奉官监贾瓦等池郝师中可各转一官监安邑池儒林郎史安民可承奉郎制
敕：具官某等。尔等协力鹾事，咸着劳能。宜进厥官，以示奖激。往其祗服，毋替恪勤。可。
 【《永乐大典》卷七千三百二十二「郎」字韵，页十九上引「慕容彦逢摛文堂集」。(藏上海图书馆)】 
　　三省枢密院祭王承奉文
惟灵锺庆云远，荆公之孙，性质颖悟，容仪粹温。谓克有造，嗣兴相门。庵忽逝矣，此理宁论。殽羞芬洁，酒醴在尊。寄诚一奠，尚相其存。
 【《永乐大典》卷一万四千四十九「祭」字韵，页十三上引「慕容彦逢摛文堂集」。(影印本第一百四十六册)】 
　　祭叔孚文
某罪逆不孝，行负神明。祸延我叔孚，上及于兹部。经筵史笔，时之荣选，罔不践扬。业履之美，誉望之隆，恩宠兹未艾也。某以乡闬之旧，接武从班，朝直从容，日奉言笑，间阔逾月，奄隔生死。闻问悲 【婉】  【惋】 ，实倍常情。殽修苾芬，陈辞侑祭。英灵不昧，尚克知歆。
 【《永乐大典》卷一万四千五十「祭」字韵，页二十五下引「慕容彦逢摛文堂集」。(影印本第一百四十六册)】 
　李若水：《忠愍集》三卷
李若水，本名若冰，字清卿。曲周(河北)人。宋元佑七年(一○九二)生。靖康初，以上舍登第。由太学博士历官吏部侍郎。从钦宗囚金，不屈，卒于靖康元年(一一二六)。《宋史》卷四四六有传。四库馆臣自《永乐大典》辑《忠愍集》三卷。
现存《永乐大典》录：
李若水诗 【一条】 　李若水集 【一条】 
李忠愍集 【十二条】 
以上共十四条，校清钞本(藏北京大学图书馆)《忠愍集》三卷，馆臣漏辑者一条。
　　次韵秦会之题墨梅 【此诗《永乐大典》原录二首，第一首已辑入《忠愍集》卷三，其标题被馆臣改作《次友人韵题画梅》。】 
长爱孤标似君子，不禁横竹巧挤排。短幅离离乃遗像，至今寒蝶误飞来。
 【《永乐大典》卷二千八百十二「梅」字韵，页十一下引「李忠愍公集」。(影印本第三十六册)】 
　王安中：《初寮集》八卷
王安中，字履道。中山阳曲(山西)人。宋熙宁八年(一○七五)生。元符三年进士。政和中，自大名府主簿累擢中书舍人、御使中丞、翰林学士承旨。出知燕山府，召除检校太保，除大名府尹兼北京留守司公事。靖康初，安置象州。绍兴初，复左中大夫，四年(一一三四)卒。《宋史》卷三五二有传。四库馆臣自《永乐大典》辑《初寮集》八卷。
现存《永乐大典》录：
王初寮集 【一条】 　王初寮先生集 【二十一条】 　王履道词 【一条】 
王履道集 【一条】 　《三阳图志》引 【一条】 　《舆地纪胜》引 【一条】 
以上共二十六条，校南海孔氏钞本《初寮集》八卷(藏广州中山图书馆)，馆臣漏辑者十一条。
　　 【次韵李达之辟廱诗】 
同郡李达之贡辟廱，偶试不利还乡。及河不得济，作二诗。凄然读之，殆难为怀。因为次韵，极其悲苦，卒少纾之。当烦刘元忠、彭少逸同赋。
　　　其一
客行天雨霜，屦穿敢留迹。欲济河水澌，蛟龙情不测。去住两更难，凄寒断消息。
　　　其二
颠风无安巢，堕翼思故林。谁回太阳惠，昭此穷谷阴。扶持孔鸾辈，矫矫翔千寻。
 【《永乐大典》卷六百六十二「廱」字韵，页十九上引「王初寮先生集」。(影印本第五册)】 
　　夜登天王台
月色镕银烂不收，萧然风露欲中秋。天河澄淡星芒小，云海溟蒙夜气浮。台影无羣木碍，琴声清入素商流。高吟此地容吾和，长啸西山想独游。
 【《永乐大典》卷二千六百三「台」字韵，页二上引「王履道集」。(影印本第三十册)】 
　　和郁林使君韵
宦游梅岭外，讼诉榕庭空。
 【《永乐大典》卷二千三百四十四「梧」字韵，页八下《舆地纪胜》引「王安中」。(影印本第二十四册)】 
　　潮阳道中
火轮升日路初分，雷鼓翻潮底闻。万晨烟熬白雪，一川秋穟割黄云。岭茅已远无深瘴，溪鳄方逃畏旧文。此若有田能借客，康成终欲老耕耘。
 【《永乐大典》卷五千三百四十五「潮」字韵，页四十三上《三阳图志》引「王安中诗」。(影印本第五十九册)】 
　　诗序
始余居乡，得大父时寓学精舍丛书读之。外故不到，专与圣贤晤对。至以子事暮归，便觉怅然。中山北州一都会，酒美歌舞妙，仕宦之豪剧饮颠倒，率在僧舍。自予之往，皆徙他所。而高人胜士，讲论道理，商略文字者，可识履声。桑门道人熏炉茗，亦作林壑风气。以是知余，它日未遽忘此。居数月，辄去随宦台山，监临子弟，当深居复关以遮干请。乃治室西斋之后，名之曰「初寮」。甚矣，初寮之不若余寓舍也。块乎深山之中，论师取友之无乡，年已往而学不加进，有足概乎余心者，故数记曩所作诗以自警发。虽然，嗒然一室之内，警欬道断，八窗风生，则今之隐几者尚非耶！骛乎众人之所不驰，弭节乎物之初者其几是耶！呜呼，短上古于一瞬，弮无穷以为邻，风波楫之不停。此枕晏然，竽籁并奏。不知何时，已而堕啄吾地。则夫初寮之游，不既休乎？因次旧题寓舍韵，作《初寮诗》。
 【《永乐大典》九百九「诗」字韵，页十五下引「王初寮先生集」。(藏日本天理图书馆)】 
　　唐画护法神赞
道德之威，神则不怒。是心无邪，孰敢予侮。
 【《永乐大典》卷二千九百五十一「神」字韵，页十四下引「王初寮先生集」。(影印本第三十七册)】 
　　谢除馆职启
列籍西，每起英游之慕；属书东观，忽尘史职之联。祗荷宠荣，深增震惕。窃以天下有大戒二，君子之所就三。自非世道之交兴，岂易身名之俱泰。于昭景运，丕变醇风。众贤聚于本朝，多士生于王国。致功就业，远追商周而比隆。陈谊据经，断自秦汉而不论。睠册府道山之盛，起石渠天禄之传。职秘事清，真老氏之藏室；地灵人胜，下太一之威神。平居以德齿而相先，异日乃公卿之从出。挟声称而骛坐，指气类以弹冠。凡序直于木天，固均辉于星璧。矧司日记，实载圣谟。惟旷典之具兴，复珍符之绍至。严配明堂而致享，勒崇乔岳以告成。对天之休，秉笔以俟。必极俊髦之选，用观缀缉之工。庶不为起家之资，可以绝上车之诮。如某者，赋才甚陋，用志亦迂。缘先世之业儒，起寒乡而中第。未闻道要，徒谨师承。仕有时乎为贫，乃徒奔走；咎莫大乎欲得，已分栖迟。两忘鹏鷃之飞，一付鸢鱼之作。虽值难逢之千载，欲前复却者十年。育人临于枯池，穷士延之上坐。宜行莫适，巨衅相仍。邈无举臂之因，遂托抱关之隶。昨由铨管，进改朝绅。入宫学以谈经，博而寡要；宜王庭之吁俊，冗不见治。敢期推择之公，亟有迁升之渥。向来金匮，谁窥太子之书；末至兰台，便草名臣之传。 【熟】  【孰】 云困任，良自曲成。此盖伏遇某官，论道经邦，代天理物 【(宰相用此)】 。社稷元龟，庙堂隆栋 【(两府用此)】 。进而告后，有合于稷契之言；推以觉民，无不被尧舜之泽。已炳远猷于万世，益牧寒俊于四方。是致琐才，误叨清选。某敢不更坚特操，弗事空言。翰墨相娱，虽匪捐躯之地；肺肠自谅，岂无报国之期。过此以还，未知所措。
 【《永乐大典》卷一万五千三十九「启」字韵，页四下引「王初寮先生集」。(影印本第一百六册)】 
　　服阙谢河间帅张显谟启
来奠，首烦使者之行；涸鲋见濡，屡拜仁人之赐。士穷德易，泪尽血随。永言荷春之非常，重以违颜之积久。向风结想，引脰增劳。逖惟裳讼之间，欢致兰羞之养。神明协相，休祉骈臻。恭以某官学综九家之流，器凛万夫之表。英辞高论，每出广平之铁心；胜算沈机，莫测征南之武库。自阃以外，如山而维。尧廷陟明，岂有稽于三考；汉守为相，要何待于八年。即膺梦卜之求，遂处钧衡之任。某粗存残息，讵复壮心。再拜天孙，莫捐少巧。三揖穷鬼，已扰半生。向固非因，免以游梁；今盖欲得，当以报汉。虽廪人继粟，庖人继肉，敢忘卵翼之勤；方伯氏吹埙，仲氏吹篪，终借门墙之重。正谋转食，益阻登闳。第觊燕颐，以符注倚。顷锺祸罚，奄抱忧哀。见其冠之栾栾，遽兹终制；与之琴而切切，宛剧余思。当其林之初营，以及几筵之有奉。只
 【《永乐大典》卷一万五百三十九「启」字韵，页五上引「王初寮先生集」。(影印本第一百六册)】 
　　谢及第启
某启。三月二十三日，敕下礼部贡院放牒，蒙恩赐前件及第。四月二十九日，延和殿谢恩，仍当日释褐者。乡老宾能，已尘首举；春官奏艺，复玷乙科。仰承赐第之优，俯被章身之宠。祗膺甄奖，弥积凌兢。窃以国家之治乱惟人，世道之废兴有命。故立非常之事，必得非常之才；怀有为之资，必待有为之际。古今之理不异，彼此之势相须。以棫朴之能官，则文王以宁；以菁莪之乐育，则周士也贵。逮诸侯之割据，及战国之纷争。皇皇之人，犹且载质而出疆；区区之主，亦与分庭以抗礼。盖上有好善忘势之诚意，虽筦库俘囚之类，皆取而不疑；下无发策决科之空文，虽捭阖揣摩之言，尚近于可用。斯宗庙宾客所以各得其治，而草创润色所以不乏乎才。特无扶世导民之大猷，故有富国强兵之明验。去周浸远，由汉以还。德行道艺之书，略而不讲；经术词章之尚，更以相攻。或追雅颂之汪洋，或追圣神之恍惚。既践详延之地，均为进取之资。孰不可以得人，终亦见之行事。在当时之宠辱，实终已之枯荣。况设科至多，而进士最为高选；矧用人不一，而名公悉出此涂。惟得贤则可立太平，惟吁俊则可尊上帝。大欲成庙堂之勋业，小欲着台阁之规模。自非天下之英才，曷副朝廷之本意。如某者，学不足以造道，器不足以适时。一乡偶于儒家，诸祖尽登于文举。遂服过庭之训，姑为挟策之游。然而亲侍无兼，既不能负笈裹粮以从师友；性资至介，又不能接席羣君以处校庠。环堵以藏，坐井何见。谓当自勉，乃博观圣贤传记之书；不自能，乃兼为礼理声律之习。少也偶尔，长而适然。干名之来，试业再更；志学之后，荐书四上。顾久嗟于不售，讵敢意于有成。志目中眉，竟悼初心之负；循顶至踵，尚荣今日之逢。共惟嗣圣仁明，辅臣忠厚。德隆上古，如成王文帝之时；道大中，兼嘉佑熙宁之政。实千载难逢之代，乃羣英并进之秋。夫何鲰生，亦值亨会。此盖伏遇某官，诚存博爱，度极兼容。得循循诱人之方，有善善乐终之意。不与其退，固多场屋之光；先为之容，更及门墙之旧。遂令孱陋，辄预采收。惟古人之怀所知，宁有时已；虽君子不责其报，将如义何。退量匪堪，祗可自爱。无忘所学，岂惟遵官府之简书；不辱其门，安敢愧士林之风义。
 【《永乐大典》卷一万四千一百三十一「第」字韵，页十上引「王初寮先生集」。(影印本第一百四十八册)】 
　　行日祭神文 【(往燕山日)】 
维宣和五年正月乙卯朔，二十五日己卯，具位王某，谨以牲酒祭于某神。某奉诏抚师，涓日戒道。仰承圣算，远震天声。旌纛前陈，将士贾勇。惟神阴相，利用遄行。尚享。
 【《永乐大典》卷二千九百五十一「神」字韵，页一下引「王初寮先生集」。(影印本第三十七册)】 
　许景衡：《横塘集》二十卷
许景衡，字少伊。温州瑞安(福建)人。宋元佑九年(一○九四)进士。宣和中召为监察御史，迁殿中侍御史。钦宗即位，以左正言召，累迁中书舍人。高宗朝，至尚书右丞，罢为资政殿大学士，提举洞霄宫。建炎二年(一一二八)卒。谥忠简。《宋史》卷三六三有传。四库馆臣自《永乐大典》辑《横塘集》二十卷。
现存《永乐大典》录：
许景衡诗 【八条】 
许景衡横塘集 【四十四条】 
以上共五十二条，校《永嘉丛书》本《横塘集》二十卷，馆臣漏辑者十条。
　　鉴湖
无远近，菱芡自生成。历历疑犹见，纷纷尽肆耕。斯民日牢落，无路问 【鱼弁】  【幽并】 。贺老旧时宅，平湖照眼明。鱼
 【《永乐大典》卷二千二百六十七「湖」字韵，页二十三下引「许景衡诗」。(影印本第二十册)】 
　　墨梅花三绝
　　　其一
园林飒飒正飞沙，欻见东风第一花。画里有诗还会么，分明竹外一枝斜。
　　　其二
柔条乱蕊照人寒，多少冰姿在笔端。出暗香疏影外，诗人莫作一般看。
　　　其三
冰茧连槽无点翳，忽惊雪片满寒枝。须知造物生成处，也似毫端拂淡时。
 【《永乐大典》卷二千八百十二「梅」字韵，页十四下引「许景衡横塘集」。(影印本第三十六册)】 
　　先兄旧作梅花觅张先生画因览之怆然辄次其韵
茂陵雪片追方好，乱点铅华不宜。多少人间春色在，未消写尽向南枝。
 【《永乐大典》卷二千八百十二「梅」字韵，页十四下引「许景衡横塘集」。(影印本第三十六册)】 
　　示师言民表
二子追凉古寺东，阴阴绿叶散清风。荜门蜗舍日亭午，试问此风同不同。
 【《永乐大典》卷一万三千三百四十四「示」字韵，页六上引「许景横塘集」。(影印本第一百三十七册)】 
　　张帅进职再留敏叔有诗贺之次韵
忆昔初辞九棘班，斋坛授钺气桓桓。边民惯见平安火，天子新除侍从官。比去一年聊许借，从来五袴不愁寒。进贤自是平生志，看取他年头上冠。
 【《永乐大典》卷一万五千一百三十八「帅」字韵，页五上引「许景衡横塘集」。(影印本第一百六十三册)】 
　　跋苏子美诗
旧见子美《菱溪石诗》，笔力雄秀可骇，骎骎颜鲁公。今馆直一纸，容与闲淡，绰有晋人风度。欧阳子曰：「端庄及丑怪，信手不自停。」诚哉是言！
 【《永乐大典》卷九百九「诗」字韵，页十下引「许景衡横塘集」。(藏日本天理图书馆)】 
　　吴翰林学士承旨诰
敕：学士职亲地禁，而承旨为之长，宜得年德俱高而文采绝人者。自朕临御，未始假人。具官某，博洽之学，瑰伟之文。方其少时，见谓秀出。更践中外，垂三十年而益进，业益精，名实堀然在诸儒右。晚还朝廷，进掌文翰。论议英发，裨益为多。则受顾问被密旨者，宜属之谁耶？昔李绛、裴辈，开陈治道，料敌制胜，元和之政，实有赖焉。惟汝勉之，罔俾二三子专美有唐，则朕汝嘉。可。
 【《永乐大典》卷一万一百十五「旨」字韵，页十一下引「许景衡横塘集」。(影印本第一百一册)】 
　　祭都司令人文
呜呼，令人世族，望于吴越。庆泽所锺，不独簪笏。亦有懿淑，嗣其德善。孰如令人，秀出闺阃。入嫔大家，孝谨顺慈。族姻忻慕，媵侍熙熙。凡人所难，令人则易。相我都司，发闻当世。使于四方，焯着显荣。帝宠嘉之，申锡无穷。玳首金葩，有炜其命。宜启大国，式洪兹庆。胡不少须，奄忽变故。讣音四驰，兴悲道路。矧惟疵陋，出入门阑。贤行预闻，二纪之间。灵輀北归，属縻贱事。寓哀以文，往侑斯觯。
 【《永乐大典》卷一万四千五十「祭」字韵，页十一下引「许景衡横塘集」。(影印本第一百四十六册)】 
　洪刍：《老圃集》二卷
洪刍，字驹父。南昌(湖南)人。宋绍圣元年(一○九四)进士。靖康中，官至谏议大夫。后谪沙门岛以卒。四库馆臣自《永乐大典》辑《老圃集》二卷。
现存《永乐大典》录：
洪刍老圃集 【一条】 　《江州志》引 【三条】 
《九江志》引 【一条】 
以上共五条，校清钞本(藏北京图书馆)《老圃集》二卷，馆臣漏辑者三条。
　　奉安玉册记
今上天下之十六年，以意承考，以道交神，而神祗祖考安乐之。式瞻四方，靡神不宗。乃眷南顾，惟应元保运真君陟降庭止，在帝左右。若稽神考，肇进鸿号。而典册未备，遹追继承，其在我后之人，乃命有司备礼册命焉。遣内侍省黄京奉玉册以至，册文有皇帝名。且曰：「谨再拜言。」其恭如是。守土之臣，与县令祠官，跪起荐进，惟谨厥册。刻以嘉玉，贯以金縢，藉以文锦，外匣下，彤髹扣饰，光彩焜耀，不可名状。冠褐之流，欢呼鼓舞，动色相趋，既而奉安于别殿之阁以尊之。后一年，而祠吏臣刍，实来奉香火。黄冠羽衣，无虑二百辈，进曰：「主上原道德之意，寅奉明神，聿修阔典。礼重文蔚，而乐石不刊。无以铺王灵，示来世，非老于文学者，其谁宜为？」臣刍曰：「道士言是。」谨按《录异记》：唐开元十九年，明皇帝梦神人朱衣金冠，乘车而下，曰：「我九天采访使者也，当馆我于庐山。」明日又降于庭。命吴道子写状，遣内供奉持真图建祠庙于山之阴。明皇亲篆殿额以赐，其文曰「九天使者之殿」，而无采访之称，其榜固在也。建庙之初，祥异甚伙。事见李沘、潘观、张景、陈舜俞等记。故世谓使者之号「庐山之祠」，皆唐始也。臣刍考之不然。按：《五岳真形图》曰：五岳皆有佐命之山。嵩、岱、常、华，以少室、武当、罗浮、括苍、地肺、女 【九】  【几】 、河蓬、抱犊为佐命。分治四岳。惟衡山孤峙而无辅，故黄帝省方，南至于江，请命上帝，乃建潜霍二山为南岳储君。又拜青城为丈人，庐山为使者，则使者之名尚矣。《真形图》虽兴于中古，然历代祖袭，东晋之世辑而成书，不可诬也。开元中，用天台司马子微言，敕五岳各立真君祠，其说盖出于《真形图》。而《开元诏》书青城丈人、庐山使者庙，选道士奉香火视五岳真君祠，则知使者之神，盖德镇之高真、祝融之夹辅云云。至南唐改号通元府，至本朝太平兴国二年，始以改元赐今名焉。
 【《永乐大典》卷六千六百九十八「江」字韵，页五下《江州志》引「洪刍老圃集」。(影印本第六十四册)】 
　　 【庾楼】 记
其下又为水亭、月榭、凉厅、燠室。山涧石池，号比林院。言可以分东西二林之胜。
 【《永乐大典》卷六千七百一「江」字韵，页三上《九江志》引「洪刍记」。(藏台北图书馆)】 
　　跋东坡画天籁堂壁
东坡先生顷作枯木怪石于天籁堂壁间。有力者负之而走矣，独留其影于琢石坊。李氏因刻之琬琰。靖康元年六月癸丑，豫章洪刍书。
 【《永乐大典》卷六千六百九十八「江」字韵，页四上《江州志》引「洪刍跋」。(影印本第六十四册)】 
　葛胜仲：《丹阳集》二十四卷
葛胜仲，字鲁卿。丹阳(江苏)人。宋熙宁五年(一○七二)生。绍圣四年登进士第，元符三年中宏词科。累迁国子司业，除国子祭酒，两知湖州。绍兴十四年(一一四四)卒。谥文康。《宋史》卷四四五有传。四库馆臣自《永乐大典》辑《丹阳集》二十四卷。
现存《永乐大典》录：
文康葛公诗 【一条】 　葛胜仲诗 【二条】 
葛胜仲丹阳集 【四十二条】 
以上共四十五条，校《常州先哲遗书》本《丹阳集》二十四卷，馆臣漏辑者二十二条。
　　大安门诗
飞观横空数百间，强扶衰病一跻攀。非移阊阖从天界，应堕蓬壶自海山。
 【《永乐大典》卷三千五百二十七「门」字韵，页十六上引「葛胜仲丹阳集」。(影印本第四十九册)】 
　　 【王坦之】 
废庄演论救时玄，未免仍为习气牵。讽寡劝多吾不解，遣辞全只用三篇 【(《本论》云：「寄积想于三篇」)。】 
 【《永乐大典》卷六千八百二十六「王」字韵，页六下引「文康葛公诗」。(影印本第六十六册)】 
　　近蒙明堂使局赐酒元巳日与诸僚会饮城东王君仪(升)先生辟谷独不敢召以二尊为寿
上尊沾赐自明堂，蕝礼无功媿滥尝。玄晏先生闻嗜饮，青州从事敢悭藏。芳醲聊荐杯铛眼，涓滴难浇锦绣肠。轻举忽荒何所碍，南烹更欲强张良。
 【《永乐大典》卷一万二千四十三「酒」字韵，页三下引「葛胜仲丹阳集」。(影印本第一百二十四册)】 
　　君仪见和复别为一首因各次韵
载酒轻尘论礼堂，区区好事媿原尝。糟丘未辨陈暄老，壑谷宁容伯有藏。盎盎新香浮蚁面，陶陶暖息助龟肠。物微意重君毋诮，炽絜泉甘器亦良。
 【《永乐大典》卷一万二千四十三「酒」字韵，页三下引「葛胜仲丹阳集」。(影印本第一百二十四册)】 
　　君仪再和复次韵答之
醪敷映玉浪吹香，未饷征君敢独尝。瓮下无人容借饮，壶中有客共深藏。歌呼仅可供鶁颊，酩酊那忧共腐肠。好似东皋求待诏，三升日给酝偏良。
 【《永乐大典》卷一万二千四十三「酒」字韵，页三下引「葛胜仲丹阳集」。(影印本第一百二十四册)】 
　　伏日不预诸僚饮会
赐肉归来命支生，共惊至日已三庚。巧遮畏景槐阴重，轻送微凉竹影清。坐局阻陪河朔饮，交锋空想汝南评。紫云的是尊前物，御史无缘问姓名。
 【《永乐大典》卷一万九千七百八十三「伏」字韵，页八下引「葛胜仲丹阳集」。(影印本第一百七十八册)】 
　　伯氏少卿侍建安文安二王讲席于资善堂夜被旨锡紫章服辄成长句纪庆
岐嶷天人讲肆筵，恩华夜到华门前。十行诏墨芝香重，三品朝衣葚色鲜。能取身章同舍芥，应酬古本似奔泉。拖金朱绿更旬日 【(兄九月方以大夫服绯)】 ，岂待常涂二十年。
 【《永乐大典》卷一万九千七百九十二「服」字韵，页二十六下引「葛胜仲丹阳集」。(影印本第一百八十册)】 
　　 【失题】 
癸丑重三日，与客泛溪修禊甚乐。客曰：「永和兰亭之集，乃癸丑岁，今不知几何年？」相与推算，自是岁甲子一周，为晋义熙九年，又一周为宋元徽元年，自后梁大通元年、隋开皇十三年、唐永徽四年、开元元年、大历八年、大和七年、景福二年、周显德二年、本朝祥符六年、熙宁六年，皆岁在癸丑，凡七百八十年矣。相与感岁月之易得而赋诗云。
快雨霁亭午，晴曦作春研。邻曲饶胜士，共开浮枣筵。中流惬啸咏，隐浪金壶偏。红芰初出水，捧剑疑来前。缅怀兰亭会，七百八十年。可怜右军痴，生死情缠绵。由来彭殇齐，顾或谓不然。吾党殆天放，卜夜就管弦。尺六细腰舞，女袖轻回旋。且毕今日欢，不问来者传。
 【《永乐大典》卷一万三千九百九十三「系」字韵，页十五下引「葛胜仲丹阳集」。(影印本第一百四十五册)】 
　　策问
恭惟圣天子肇禋上帝，灵游降格。推仁流泽，覃及方夏。伏读庚辰赦令有曰：将蒇事于皇祗，先致享于穹昊。荐绅学士，聆听呼舞。以谓北郊盛典，将赫赫载天下耳目。而元始因循之陋，且复正于是日矣。真天下之壮观，王者之绝业。考观《载芟》、《良耜》、《噫嘻》、《丰年》之作，发扬咏叹用于祈谷之时。而赋事遣辞莫不各依象类，则天地别祭，见于《诗》者如此。泽中地上异其位，南至北至异其时。苍璧黄琮，分宗辟之义，圜钟丝竹，辨阴阳之声，则天地别祭见于礼者如此。况夫逸礼旧章，既讲求于元丰；而离宫方，复筑于绍圣。弥文纤悉，藏在有司，其大体固无可议者。惟是冕服之制，仪卫之节，庆赐之度，荐灌之仪，有不泥古，不沿今，参酌损益趋时之便，而陪辅礼官之未议者乎？诸生试墨笔论之。
 【《永乐大典》卷一万四百五十八「礼」字韵，页十四下引「葛胜仲丹阳集」。(影印本第一百四册)】 
　　跋胡待制 【(舜陟)】 咏史诗
阅史者病文字闳阔，不能博记。闵爽之士，则能记矣，又未必能习复品藻，以裨史阙而示劝戒，故士以史学著称者几希。新安胡公汝明，自其先君子以淹贯众史闻搢绅。故公目濡耳染，有殚见洽闻之誉。所论著甚富，间以余意，为《咏史》三百篇，而所存者什四。数千载间臣主行事，出新意以泾渭之，迥超众儒议论之表，信一代之佳笔也。昔之风人固多咏史，若谢宣远之赋子房，左太之述荆轲，曹子建之赋三良，卢谌之赋蔺相如，皆辞费而意穷。至若立己意以称贬，势若倾五河而不出二十八字，非老于文学者能之乎？公自御史府南 【榻】  【掾】 出帅方面，推移数道，谙练兵法。遭时艰危，懔然有班超傅介子之志，而闑外之寄，未颛其用，故小诗中每致意焉。绍兴甲寅，偶同寓宝溪，蒙示诗编，俾题其末，既熟观而归其书胡氏。
 【《永乐大典》卷九百六「诗」字韵，页十六上引「葛胜仲丹阳集」。(影印本第十册)】 
　　跋苏子美与弟联句诗
子美喜与昆弟联句，如《水轮》、《瓦亭》、《荐福塔》、《紫阁寺》、《喜雨》等七八篇，世皆见之。独此四言不传，乃知断稿阙著录者尚多也。
 【《永乐大典》卷九百九「诗」字韵，页十下引「葛胜仲丹阳集」。(藏日本天理图书馆)】 
　　跋欧公诗卷
谢傅以中年伤于哀乐，政赖丝竹陶写。故虽期功，丧不废乐。六一居士不闻筝，至二十年乐阕复弦。然有感高贤情寄，未易一概论也。惟不以工声弃日，故文学功名，无事不办。
 【《永乐大典》卷九百九「诗」字韵，页十七下引「葛胜仲丹阳集」。(藏日本天理图书馆)】 
　　 【禁烟】 
龙星木之位，春属东方，心为大火。惧火盛，故禁火。而寒食有龙忌之禁。
 【《永乐大典》卷四千九百八「烟」字韵，页二上引「葛胜仲丹阳集」。(藏西柏林人种博物馆)】 
　　贺秦太师启
伏审祗膺册命，擢拜帝师。庆浃人天，恩流华裔。窃以为三公而论道，尤重师臣；宅百揆而惠畴，仍都相职。粤惟周室，大倚师垣。虽武用太公，尝着鹰扬之效；而成尊姬旦，犹存狼跋之疑。孰若策不赏之元勋，正久虚之重任。君臣有凫藻之合，社稷致盘石之安。民言大同，国是坐定。恭惟某官惇大而持正，高明而守中。格于皇天，夙负耕莘之蕴；保兹天子，共推降岳之英。繇次辅之协忠，正冢司而专任。操持一节，调燮万微。仰惟东朝，久淹朔野。望慈闱于万里之外，阻大养于一纪之余。虽睿主焦心，以待其还；然羣臣卷舌，而不敢议。独公决策，与神为谋。既驰使驲以输诚，果见銮舆之返国。事光陆贾，功百侯公。两宫之蜃绋继还，中壸之龙輴亦至。慈宁显敞，获伸爱日之孝诚；永固崇成，复慰在天之灵鉴。惟此非常之盛事，并归夹辅之秘谋。卧鼓櫜弓，已见升平之象；苴茅胙土，更期庆赐之行。伏念某备官迩联，尸禄道馆。十年留落，自安麋鹿之羣；一德明扬，敢忘燕雀之贺。
 【《永乐大典》卷九百十七「师」字韵，页七上引「葛胜仲丹阳集」。(影印本第十一册)】 
　　 【乐语：勾小儿队】 
　　　其一
沛中击筑，爰取成童。沂上舞雩，亦皆稚齿。宜命两髦之侣，来参八佾之朋。上侑皇欢，教坊小儿入队。
　　　其二
有来青佩，入簉紫庭。谣于康衢，虽莫知尧之力；执其羽钥，颇能舞舜之功。上奉皇威，教坊小儿入队。
 【《永乐大典》卷一万五千一百四十「队」字韵，页六上引「葛胜仲丹阳集」。(影印本第一百六十三册)】 
　　 【乐语：勾女童队】 
　　　其一
金胥报漏，移晷刻于挈壶；玉分班，望威颜于交戟。宜有散花之女，来趋执钥之羣。上奉宸欢，两军入队。
　　　其二
漏传九禁，共欣化日之舒长；花覆千官，再望清光之粹穆。宜趣骖鸾之侣，来仪舞凤之庭。上奉威颜，两军女童入队。
 【《永乐大典》卷一万五千一百四十「队」字韵，页六下引「葛胜仲丹阳集」。(影印本第一百六十三册)】 
　　 【乐语：问小儿队】 
　　　其一
胪人就列，方陈折俎之仪；侲子盈庭，必有交竿之技。未知来意，宜悉备陈。
　　　其二
婉娈成童，方在垂髫之岁；回翔就缀，可观佩韘之容。必有所陈，雍容奏对。
 【《永乐大典》卷一万五千一百四十「队」字韵，页六下引「葛胜仲丹阳集」。(影印本第一百六十三册)】 
　　 【乐语：放小儿队】 
　　　其一
佩衿纷集，各肩介寿之诚；葆佾相辉，曲尽象功之妙。既成文于丹陛，盍退步于康衢。再拜天阶，相将好去。
　　　其二
日转鳌峯，乐成鹭翿。既曳裙而复缀，宜整袂以言旋。再拜天阶，相将好去。
 【《永乐大典》卷一万五千一百四十「队」字韵，页七上引「葛胜仲丹阳集」。(影印本第一百六十三册)】 
　赵鼎：《忠正德文集》十卷
赵鼎，字符镇，号得全居士。解州闻喜(山西)人。宋元丰八年(一○八五)生。崇宁五年进士，累官开封市曹、右司谏、尚书左仆射同中书门下平章事。绍兴十七年(一一四七)卒。谥忠简，封丰国公。《宋史》卷三六○有传。四库馆臣自《永乐大典》辑《忠正德文集》十卷。
现存《永乐大典》录：
赵元镇 【一条】 　赵元镇文集 【三条】 　赵元镇诗 【六条】 
赵忠正德文集 【十二条】 　赵忠正德集 【三条】 　赵忠简公诗 【二条】 
以上共二十七条，校清吴杰刊本《忠正德文集》十卷，馆臣漏辑者十条。
　　和郑有功游西湖二首
　　　其一
放舟越淮楚，更作三吴游。尚余魂梦怖，敢动乡邦愁。湖山自清绝，鉴中螺髻浮。况复得夫子，一笑忘幽忧。时时作清言，中有湖山秋。念无家客，坎止而乘流。何当与俱归，岁晚邻一丘。
　　　其二
晚觉身名误，悠悠定孰亲。回苕水棹，来看武林春。避地将安往，寻山莫厌频。百钱桃竹杖，云外踏嶙峋。
 【《永乐大典》卷二千二百六十四「湖」字韵，页十五下引「赵忠简公诗」。(影印本第十九册)】 
　　颜斋在倅厅面对逍遥楼牌额 【三】  【二】 字颜鲁公所书
想象英姿不可还，空余翰墨照人寰。亦知凛凛有生气，千载长留顾揖间。
 【《永乐大典》卷二千五百三十六「斋」字韵，页一上引「赵元镇诗」。(影印本第二十九册)】 
　　山门 【(栖岩寺)】 
天边箭 【苦】  【筈】 一门通，香隔云萝几万重。好借岩风为披佛，移文有语笑尘容。
 【《永乐大典》卷三千五百二十五「门」字韵，页二十三上引「赵元镇诗」。(影印本第四十九册)】 
　　思乡
何意分南北，无由问死生。永缠风树感，深动渭阳情。两姊各衰白，诸生未老成。尘烟渺湖海，恻恻寸心惊。
 【《永乐大典》卷六千六百四十一「乡」字韵，页二十上引「赵元镇诗」。(影印本第六十四册)】 
　　题谒松陵三贤堂
垂虹过高岸，左江右湖水。洞庭相吐吞，沧海迷涯涘。长波卷风雨，莽苍穷南纪。人材锺秀颖，习俗擅清美。高风想三贤，足以振颓靡。一时挺孤 【摽】  【标】 ，千载照青史。荒祠倚桥侧，草草渔樵市。舟车往来冲，今谁踵前轨。我从都城出，万事空化委。名迹有重轻，心期要伦拟。异代岂无人，意欲从此始。山林与锺鼎，一决乃英伟。近闻北客言，兵戎缠巩汜。谁能务采纳，尚得扶隳毁。归欤固夙心，宁作一身喜。亦念征戍儿，白骨委荒垒。道路异秦吴，魂梦隔生死。江湖信清绝，浮泛聊尔耳。坐写孤怀，悲风生绿绮。
 【《永乐大典》卷七千二百三十六「堂」字韵，页十九上引「赵元镇」。(影印本第六十九册)】 
　　 【论】 忧勤中兴
臣恭惟陛下，历兹艰运，屡更变故。虽否泰循环，理之必至。天其或者眷佑我宋，激励陛下，益坚忧勤之念，以就中兴之业乎？昔赵简子以襄子为后，谓其臣董安于曰：「是其人能为社稷忍辱。」后襄子能受灌城之，而卒灭智伯。越王勾践败困会稽，既以返国，置胆于坐，饮食必尝，「汝忘会稽之耶？」后亦以灭吴。区区小国之君，苟用心如此，卒能有成。今陛下承隆平久逸之后，躬履艰棘。淮甸之扰，仓卒播迁。二凶奸谋，乘间窃发。陛下不深以罪人，而责躬克己，唯以天下为念。是能为社稷忍辱矣。其亦饮食尝胆，如负会稽之，仰天之所以责成之意。则举哀拨乱，此其始欤？唯夫食不加肉，衣不重采。折节下贤，与百姓同劳苦。是乃勾践之所以灭吴也。唯陛下留意。幸甚。
 【《永乐大典》卷七千九百六十一「兴」字韵，页十一上引「赵忠正德集」。(影印本第八十八册)】 
　　乞降睿旨训饬岳飞札
臣被命西行，虽总数路，而随行兵马，仅能防护行李。或有警报，实无以应援。窃见岳飞屯军岳鄂，制置襄汉。而襄邓等处所留兵将，又皆飞之部曲，势足以相及，力足以相济。今虽专令捕讨湖寇，而襄汉冲要之地，尤不可忽。臣愿陛下速降睿旨，训饬岳飞，明远斥候，常如寇至，斟量事势，资助兵威，庶几不废前功，以图善后。唯襄汉既能坚守，则么寇不日自平。然后移湖南兵食，益壮上流之势。俾川陕增重，吴越镇安，远迩无睽阻之虞，缓急有首尾之应。经营之渐，当始于此。仰幸圣明，俯垂财察。
 【《永乐大典》卷八千四百十三「兵」字韵，页十三上引「赵元镇文集」。(影印本第九十三册)】 
　　乞遣中使训谕诸帅应援岳飞札
臣昨日奏，岳飞已定今月十九日出师。窃惟陛下，渡江以来，每遣兵将，止是讨荡盗贼，未尝与敌国交锋。飞之此举，利害甚重。或少有蹉跌，则 【死】  【使】 伪境益有轻慢朝廷之意。臣愿陛下曲留圣意。凡有可以牵制应援，助其声势。及馈饷钱粮等事，督责有司，速为应副，以亲笔敦奖激励，且使诸帅臣协力共济，庶使万全。
一乞遣中使，赍亲笔赐刘光世，遣发王德郦琼，共以万人屯舒蕲间。各将带一两月钱粮，或岳飞关报会合，即令兼程前去，并力攻讨，仍行下岳飞照会。
一乞以亲笔赐岳鄂刘洪道，江西胡世，将荆南解潜等，各务尽忠体国，应岳飞报到，遣发援兵，资助粮食。及应干军须等事，一一应办。不得辄分彼此，致失机会。
一乞并以金字牌先次发行。仍谕光世已遣中使谕旨，使先知陛下叮宁之意。臣以请宫祠，既闻圣训，不敢不尽愚见。
贴黄：臣今所陈，如或可采，乞作圣意行出，庶免越职侵官之罪。
 【《永乐大典》卷八千四百十三「兵」字韵，页十三上引「赵元镇文集」。(影印本第九十三册)】 
　　乞留所起人兵札 【(绍兴七年四月三日)】 
臣今月初二日准枢密院札子，备奉圣旨，将本路已拣中弩手内，十分为率，就加拣五分武艺高强之人，限半月团结差官管押赴都督府。臣近以车驾进临大江，本路相去辽远，声势不能相及。乞朝廷差发兵马数千，于明州驻札，缓急可以弹压。今准前项指挥，将本路见管人兵内摘起四分之一，数虽不多，然在本路实有利害。臣契勘本路见管隶将共六千八百人。除将投外，约计六千五百四十人。内一半习弓弩，计三千二百七十人。于内摘起一半，计一千六百三十五人。其间又有新招刺未合入等，及患病逃亡事故外，止六千二百人而已。在朝廷得此一千余人，怯懦南兵，不足为用。而一州之间，千百人之内，摘去强壮百数，则余益不堪矣，谓之无兵可也。况本路兼备海道，与其它路分不同。欲望圣慈，检会臣前奏，分兵数千前来明州驻札，所有今来所起本路人兵，伏乞特降睿旨，计令存留，实一路之幸。臣以衰疾浸加，已乞宫观差遣。然未去一日之间，苟有所见，不敢隐默。伏幸睿慈，曲赐矜察。臣无任俯伏恐悚之至。
贴黄：臣窃惟朝廷措画，虽非远外所可臆度，然陛下既登戎路，则中外臣民，孰不愿输寸効。况如臣愚，尝待罪宰辅，而出当一面之寄。如朝廷决欲起发本路人兵，臣亦岂敢坚执？唯是绍兴府，系帅司置司去处，不可大令削弱。今照对本府，准朝廷条式，取会堪出战军兵人数。内七百六人，系拣中五分弓弩手，本府已于绍兴六年十月内，开具军名帐状，申行在枢密院去讫。续缘差出事故，目今见管六百三十五人，合发五分，计三百一十八人。本府见准朝廷指挥，于拣中弓弩手内，起发二百人，赴留守司弹压。除发回外，有一百七十人，止合贴数起发一百四十八人。委是数目不多，欲乞特降睿旨，许令存留，非他州所敢援例也。臣既乞宫观，则兵马有无，非臣之责。然臣在任之日，不为一言，则后来帅臣，必将罪臣矣。并望圣慈怜察。
 【《永乐大典》卷八千四百十三「兵」字韵，页十三下引「赵元镇文集」。(影印本第九十三册)】 
　张嵲：《紫微集》三十六卷
张嵲，字巨山。襄阳(湖北)人。宋宣和三年(一一二一)上舍中第。绍兴九年，除司勋员外郎。累迁敷文阁待制、知衡州。终于提举江州太平兴国宫。《宋史》卷四四五有传。四库馆臣自《永乐大典》辑《紫微集》三十六卷。
现存《永乐大典》录：
张紫微先生集 【五十九条】 　张嵲诗 【六条】 
张嵲紫微先生集 【二条】 　《黄庭坚豫章集》引 【一条】 
以上共六十八条，校《湖北先正遗书》本《紫微集》三十六卷，馆臣漏辑者二条。
　　奉送知府郎中
文章足并汉西都，老大时时有著书。共叹微言追正始，不徒能赋似相如。代言方伫如纶诏，揽辔今乘刺史车。他日来归司帝制，未应褊効王舒。
 【《永乐大典》卷一万九百九十九「府」字韵，页十七下引「张嵲诗」。(影印本第一百九册)】 
　　 【黄庭坚豫章集】 序
鲁直诗文，誉者或过其实，毁者或损其真，皆非真知鲁直者，或有所爱憎而然也。大抵鲁直文不如诗，诗律不如古，古不如乐府。盖鲁直所学诗，源流甚远。自以为出于《诗》与《楚词》过矣。盖规模汉魏以下，而得其仿佛者也。故其佳处，往往与乐府《玉台新咏》中诸人所作合。其古律诗酷学少陵，雄健大过，遂流而入于险怪。要其病在太着意，欲道古今人所未道语尔。至其文则专学西汉，惜其才力褊局，不能汪洋 【而】 趑趄。如其纪事立言，颇时有类处。其诗虽特妙于乐府，然惜乎择之不精。用古今语颇杂，遂有害骚雅处。昔柳子厚读《鹖冠子》，以「贪夫徇利，烈士徇名，夸者死权，品庶每生」数语，为非《鹖冠子》。何以知之，曰不类。况古语之与今语，其类耶？至其为《黄夫人碑》，文似左氏，辞似屈原，可以阔步古今矣。虽使柳柳州复生，不能出其右也。
 【《永乐大典》卷二万二千五百三十七「集」字韵，页二十上《黄庭坚豫章集》引「张嵲序」。(影印本第一百八十 八册)】 
　李正民：《大隐集》十卷
李正民，字方叔。扬州(江苏)人。宋政和二年(一一一二)进士。高宗时，官至中书舍人、徽猷阁待制。后奉使通问隆佑太后。四库馆臣自《永乐大典》辑《大隐集》十卷。据集中诸表考之，则在朝尝为给事中、礼部侍郎、吏部侍郎。在外尝知吉州、筠州、洪州、湖州、温州、婺州、淮宁等府。现存《永乐大典》录：
李正民诗 【一条】 　李正民大隐集 【一条】 
李大隐先生集 【二十四条】 
以上共二十六条，校南海孔氏钞本(藏广州中山图书馆)《大隐集》十卷，馆臣漏辑者四条。
　　福廷村
云海茫茫天一涯，田园芜没竟何归。福廷自可求灵药，夜月虚传掩少微。莫讶长须寻不得，只缘双鲤别来稀。三间茅屋何时办，白发相看傍钓矶。
 【《永乐大典》卷三千五百八十一「村」字韵，页五下引「李大隐先生集」。(影印本第五十册)】 
　　大宋中兴雅
靖康二年，都城失御，二圣北狩。夏五月朔，皇帝即位于南京，改元建炎。秋九月，移跸维扬，以系中原之望。三年春，大驾南渡，于是遣使请和。绍兴十有一年冬，和议成。明年秋九月，永佑陵复土，皇太后就养于慈宁宫，天下乂安。永惟休功茂烈，必有纪述形于雅颂，非老于文者其孰为之？臣愚不自揆，谨拜手稽首而献文曰：炎正中微，泰极而否。边陲云扰，中原糜沸。靖康之元，逼我京师。金汤弛备，兵缠紫微。天方佑宋，帝在济阳。貔貅十万，左右陈行。旌旗蔽野，戈铤彗云。八神警跸，七萃骏奔。移师商丘，亿兆乐推。讴歌狱讼，竭蹶咸归。爰登宝位，爰绍丕基。兢兢业业，一日万机。既巡淮甸，及浙江。遣使聘问，原隰相望。两宫未复，夙夜靡遑。经之营之，十有余年。戊午之秋，使车来旋。谓彼邻国，远达温言。欲讲盟好，厥志已坚。使在淮浦，众言盈庭。如蜩如螗，如沸如羹。更唱 【失】  【迭】 。永佑后昆，山川吉。长乐就养，袆衣褕翟。万寿称觞，怡心顺色。晨羞既进，夕膳载加。天子之孝，修于邦家。归马散牛，包戈束矢。大将释师，军政咸理。淮滨之民，夜眠晏起。秉尔耒耜，或耘或耔。天子之功，光于祖宗。惟相是辅，有勋有庸。天子之德，被于四海。惟相是辅，实运实载。在昔周宣，惟仲山甫。爱莫助之，民鲜克举。我宋之隆，君臣会通。咸有一德，协于尹躬。中兴之功，熏和，万口狺狺。帝若不闻，默与神谋。圣志先定，惟相是诹。轺车戾止，和好是求。复我河南，旧县与州。疆界方交，左贤被罪。谋臣既歼，信誓中悔。古贤继之，矜其勇鸷。氛尘冥冥，侵我淮泗。帝赫斯怒，张我皇威。乃敕六将，建尔鼓旗。追奔逐北，于淮之湄。师入陈许，亦反濉涣。两都震惧，人心冰泮。元戎駃马，往告于金。羣情愕眙，罔敢来侵。皇天悔祸，殊邻革心。按兵于境，旧盟是寻。锡以金帛，载方舟。皇华络绎，典礼具修。载书孔明，戎车遄迈。质于鬼神，万世永赖。龙輴来归，兆庶雨泣。圣心孺慕，哀恫罔极。百神毕会，缵禹之 【均】  【灼】 夷夏。臣作是诗，以继周雅。
 【《永乐大典》卷七千九百六十一「兴」字韵，页五下引「李大隐先生集」。(影印本第八十八册)】 
　　中兴
中兴功业竟如何，决胜终疑算未多。使者出疆思陆贾，君王当馈忆廉颇。深思社稷堪流涕，闻说风尘合枕戈。自叹书生无远略，五湖烟浪整渔蓑。
 【《永乐大典》卷七千九百六十一「兴」字韵，页十一下引「李大隐先生集」。(影印本第八十八册)】 
　　送汪彦章之宜兴
春江渺渺草芊芊，晓色晴岚映客船。结绶相先真偶尔，盍簪易失故依然。获麟笔削闲中断，吐凤文词海外传。行李同途不同发，消魂回首各风烟。
 【《永乐大典》卷七千九百六十二「兴」字韵，页九上引「李大隐先生集」。(影印本第八十八册)】 
　洪皓：《鄱阳集》四卷
洪皓，字光弼。鄱阳(江西)人。宋元佑三年(一○八八)生。政和五年进士。建炎三年，以徽猷阁待制、假礼部尚书使金。不屈，被留十五年始还。除徽猷阁直学士，提举万寿观，兼权直学士院。后谪濠州团练副使，谪英州，徙袁州，卒。谥忠宣。赠太子太师。《宋史》卷三七三有传。四库馆臣自《永乐大典》辑《鄱阳集》四卷。
现存《永乐大典》录：
洪皓鄱阳集 【一条】 　洪皓纪咏 【八条】 　洪忠宣公词 【一条】 
洪忠宣公集 【一条】 　洪忠宣公鄱阳集 【四条】 　洪光弼鄱阳集 【四条】 
以上共十九条，校清洪氏三瑞堂刊本(藏广州中山大学图书馆)《鄱阳集》四卷及《拾遗》一卷、《附录》一卷，馆臣漏辑者二条。
　　病目寄张侍郎
学子夏与丘明，两目昏来岁屡经。未省何辜贻鬼谴，恐因不识取天刑。缘情诗怪吟全废，会意书怜笔久停。张籍重清宁可觊，侍郎句好愿频听。
 【《永乐大典》卷一万九千六百三十七「目」字韵，页四上引「洪忠宣公诗」。(影印本第一百七十六册)】 
　　附录
　　　赠太子太师制
敕：惟天无私，积德必报。于公笃高门之庆，臧孙开有后之祥。矧节义贯于一时，勋名垂于万世。宜侈传家之福，启予同德之良。苟非厚愍册之褒，何以示忠臣之劝。左中大夫同知枢密院事洪遵故父任徽猷阁直学士、左朝散大夫、赠左光禄大夫，谥忠宣皓，德望仪于列辟，问学肩于先儒。十九年牧海上之羊，夙高苏武之节；八千里感朝阳之鳄，咸推韩愈之忠。方颁促召之音，遽起云亡之叹。独有遗经之满箧，遂诒嗣子以承家。跻于庙堂，贰我枢管。肆厥延登之始，爰加追贲之恩。虽西清学士之班，未究平生之蕴；而东宫维师之秩，允为窀穸之光。歆我殊荣，服之无斁。可特赠太子太师，余如故。
 【《永乐大典》卷九百十九「师」字韵，页九下引「洪浩鄱阳集」。(影印本第十一册)】 

　李流谦：《澹斋集》十八卷
李流谦，字无双。绵竹(四川)人。宋宣和五年(一一二三)生。荫补将仕郎，授成都府霅泉尉，调雅州教授。后改奉议郎，通判潼川府。淳熙三年(一一七六)卒。四库馆臣自《永乐大典》辑《澹斋集》十八卷。
现存《永乐大典》录：
澹斋文集 【一条】 　澹斋先生集 【一条】 
李流谦澹斋先生集 【二条】 　李流谦澹斋集 【二十九条】 
以上共三十三条，校南海孔氏钞本(藏广州中山图书馆)《澹斋集》十八卷，馆臣漏辑十三条。
　　 【下岩】 
扫云跻绝磴，倚竹破苍苔。冻涩冰帘卷，尘侵佛阁摧。僧残无给侍，墨妙杂舆台。就使去，犹胜不一来。
 【《永乐大典》卷九千七百六十五「岩」字韵，页四上引「李流谦澹斋集」。(影印本第一百册)】 
　　 【新沐】 
性懒如嵇康，不沐已三岁。虮虱擅封域，污垢为之地。譬之大诸侯，父死辄子继。纳污固云久，用钺岂得已。朝来汤沐具，缟素雪危涕。决河巷尘泥，崩风刮氛翳。 【檐】  【担】 坐茂树，未足当快意。晚日沥余润，寸栉导积气。蓬根入风露，浮爽到肝肺。忧见斑毛，引镜不敢对。弹冠一趺坐，茹连岂吾事。置之勿复道，我醉欲眠尔。
 【《永乐大典》卷一万九千六百三十六「沐」字韵，页三下引「李流谦澹斋集」。(影印本第一百七十六册)】 
　　谢张雅州启
横经左职，恐招非子坐之讥；练日就途，久抳膏吾车之意。迫以门户之托，兼之斗升之谋。摄衣载驰，顺风以请。伏念某本延于赏，旋其厅。尉掾酸寒，两书下考。丘园闲散，四阅流年。或人讥其迂疏，识者赏其静退。皆无其实，敢冒此名。盖尝读圣贤之书，粗能知义命之分。惟遗不怨，而阨不悯；故坎则止，而流则行。眷惟蔡山，近缀夷落。书卷可把，岂问荒区；吏责不干，便名乐土。况为予小子之地，尚存先大夫之祠。想见邦人，叹绿发郎君之浸老；敢期士子，喜绛帐先生之肯来。静求所安，敢忘其自。兹盖伏遇知能闳达，器局靖深。真一时之吏师，有前辈之风味。技轻肯綮，仕阨飞骞。暂稽两禁之除，犹畀一麾之寄。黄堂坐啸，已歌召伯之棠；东阁优贤，仍采风人之菲。致兹晚辈，亦托下僚。某夙驾柴车，遥瞻华戟。秋鸣社燕，恐难久于依栖；断木顽金，犹愿从于镕削。谤生平地，不知其由；明烛中天，卒正其罪。畅狐妖之一扫，欣凤德之未襄。御佩何言，循省益愧。伏念某粗为修饰，宜寡悔尤。缘疾恶之性，本与生俱；致诬善之词，忽出意表。亡而为有，此物奚为至哉？受之不辞，是孰不可忍也。辄干吏讯，欲究毁来。诬金竟明，吠雪顿息。尚免市朝之肆，其如有容；窃规忠恕之心，必使无讼。此盖伏遇知人于素，听狱以情。荡滓秽于太清，洗疵瑕于白璧。取谗而投有北，不亦快哉；伐国而问仁人，从今晚矣。某敢不愈勤持守，毋召怨嫌。彼固不量，欲蚍蜉而撼大树；此宜自反，惩沸羹而吹冷虀。
 【《永乐大典》卷一万五百三十九「启」字韵，页十九下引「李流谦澹斋集」。(影印本第一百零六册)】 
　　 【易经解】 
　　　其一： 【坤】 
其源，所见皆非其正也。观坤者曰「柔顺」，固也。然不知厚而载，动而刚，岂「柔顺」能之。必有根极之者，「直方大」是也。直则不邪，方则不易。不邪则正，不易则固。正固则大，而后柔顺之施，为天下之正用。不然，直阴幽懦弱，便佞侧媚尔，岂坤也哉？或曰坤体不自立，乌乎直？不自持，乌乎方？曰：坤非直于坤也，直于干也。非方于坤也，方于干也。干作而坤作焉，干止而坤止焉。吾知干而已。方其与彼，俱作俱止。物莫得而遏之，则安得而不直，亦安得而不方？不视其或作或止，若纷然其繁也。而不知其一本于干，则亦何所习而利哉？谓之无不利，盖无私意加乎其间。动适乎理，而物各得其宜也。然则地道之光，于是乎在。是以六三得之，能含其章，而有有终之誉。六四得之，能括其囊，而无失身之悔。六五得之，黄中通理，而有畅于四支，发于事业之美。初昧焉，而不善之积，不能以自知。上穷焉，至于交戈而俱毙。然则六二也，其不谓坤之正性正用，得乎哉？「六二直方」，止「地道光也」　　天下有正性者有正用。坤初微而着，微可忽也，着可惧也。圣人切近，戒之曰「霜冰」。霜固所以为冰，而知霜者有时而忽冰也。三位下而亢，曰「含章」，曰「或从王事」。听而不遂，应而能终者也。四括其囊，否隔之际，咎誉皆悔，利在结密；或不密焉，不咎则誉。以干之阳，至是或跃。或者疑也，而况坤乎？谓之多惧，盖惧此也。五高而偪，仰则废分，俯则失机，履中而时措之，是以元吉。文王有庇民之大德，又有事君之小心。凡处危嫌之地，此其法也。六穷而抟，阴不阴阳不阳矣。故此五者有正性，未必有正用，唯二具焉。是以五爻，皆宗本之辞。总曰「直方大」，举其正性而言之也。象曰：「其动也直以方。」举正用而言之也。盖直其静，方其动。故又曰：「直其正也，方其义也。」夫观物之凡不
 【《永乐大典》卷三千五百七「坤」字韵，页二十九下引「澹斋先生集」。(影印本第四十八册)】 
　　　其二： 【贲】 

「贲亨，小利有攸往」，至「观乎人文以化成天下」　　天地之物，未尝不成于两。有上则有下，有此则有彼，有文则有质。一不独立，待两而行。两虽别也，一则主之。所以为两，动于情也。主之于一，复于性也。今夫贲之为卦，山上火下。以火烛山，物物陈露。文所由生，是两月之相为用也。然火为能烛山，则所烛能烛后也。所烛先也，先者定矣，屹不移矣。后者憧憧，徒往来矣。故贲之主在艮，其两在离。
- 644 - 
离反其光，艮固自知，艮在焉。离则失照，观之彖曰：「柔来而文刚，分刚上而文柔。」夫刚未尝往也，文来柔之；来者有缺，然不足屈而下之之意。然刚拒而不接，则恶于不和，而无以致亨。于是特分焉，上而文分者有裕，然有余施，而与之之意。故柔文刚也，足以亨刚文柔也。「小利有攸往」，小谓柔也。谓柔得所附，而不能有攸往也。由是观之，刚本无文柔之心，亦无有心求柔之文已也。柔自托焉，而刚亦因以致用。故棘子成曰：「君子质而已矣，何以文为？」彼之说固一曲，然亦诚独见乎此也。至子夏论《诗》，则曰「绘事后素」，其亦知绘素之俱，而绘必后于素乎？然柔来文刚分，刚上而文柔，则曰「天文也」。人文以止，则曰「人文也」。又曰「观乎天文以察时变，观乎人文以化成天下」，何也？盖天其质也，刚也。日月辰纬之错行，四时六气之推迁，柔也，所以文之也。错行者，明晦之不同。推迁者，寒暑之自异。而为天者，常穹然临之，听其自尔，而莫之或为；故观之者特曰察时变，而不曰天变，盖变在时，而不在天。此盖柔来分刚之说也。至于人文，则君臣、父子、夫妇、长幼是矣。夫林然而生，孰非人也？方其萃聚之众，则若不可齐。趣操之异，若不可合。然为君臣，则志同也。为父子，则情亲也。为夫妇，则好合也。为长幼，则悌顺也。是皆欢然相通，粲然相接，繁缛而可观，其文明盖如此。虽文明矣，然志同者，有分也。情亲者，有等也。好合者，有别也。悌顺者，有伦也。则其止又如此。圣人于是因其文明也，发挥之以饰其外；因其止也，维纲之以制其内。机缄默运，使由而不知，不曰化成之乎？虽然，二者固并行而不悖，然文明必曰以止何哉？盖文明固待止而后能托以显也。若止则疑无待于文明，姑亦勉而应焉。此又柔来文刚之说也。夫以天文人文观者各异，至于以刚为本，而柔从之，则一而已。吾于是论天下之文，必先乎天下之质。不幸而过，宁质无文。故《艮》至于上九，犹曰「敦艮」而离之过，则有焚如死如之凶。不然，夫子何以筮而得此，愀然而悲？而庄周氏悼战国之敝，亦有灭质之叹。董仲舒察武帝之浮虚，亦有损周用夏之对。卦之上六曰「白贲」，而大传曰：「贲，无色。」古之圣贤，其皆如此乎？
 【《永乐大典》卷一万三千八百七十六「贲」字韵，页六下引「澹斋文集」。(影印本第一百四十三册)】 
　　 【孟子解】 
　　　其一
战国之际，欲毁乡校者有之，欲毁明堂者有之。盖先 【生】  【王】 道德法度之遗意，至是决裂殆尽。然仁人君子，未尝一日不致意于其间。故子产于乡校之毁，则亟排之。孟子于明堂之毁，则力止之。虽然，无明堂不害其有王政。然宣王所以欲毁之者，不惟不知明堂为何等物，盖初不知王政为何等事。故孟子因是以启迪之。子贡欲去告朔之饩羊，而夫子非焉。夫子存羊，盖所以存礼。今孟子欲存明堂，其亦所以存王政也与？
 【《永乐大典》卷六千五百五十八「梁」字韵，页三下引「李流谦澹斋先生集」。(影印本第六十二册)】 
　　　其二
孟子意不在明堂，而在王政。特因明堂以激之，而王果问焉。于是以治岐之事告之。盖治岐亦文王初为诸侯事也。夫耕者九一，仕者世禄，关不征，泽不禁，罪不孥，以至鳏寡孤独，皆发政之所先。此实王政之大者，而皆于明堂出之。则明堂安可毁？不然，如后世徒以弥文之饰，指复庙重屋八窗四达为之，则毁不毁何与乎王政？
 【《永乐大典》卷六千五百五十八「梁」字韵，页六下引「李流谦澹斋先生集」。(影印本第六十二册)】 
　　　其三
宣王未安于王政之言，于是托以有疾，而有好货好色之事。孟子又引太王公刘以为言。太王好色，而无怨女、无旷夫。公刘好货，而有积仓、有裹粮。夫使人人好色如太王，好货如公刘，则人唯恐王之不好也。此与前好勇之义同。王尝问卿，孟子以正对，王勃然变乎色。今此则若随其意而诡说之，何哉？盖言不剀切，无以激其意。不顺适，无以寓其讽。虽若不同，其所以引君于道，则一而已。
 【《永乐大典》卷六千五百五十八「梁」字韵，页十四下引「李流谦澹斋集」。(影印本第六十二册)】 
　　　其四
洪水溺人，非禹溺之也，而禹以为由己溺之。人不粒食，非稷饥之也，而稷以为由己饥之。一夫不获，非伊尹推而纳之沟中也，而尹以为时予之辜。是三圣人者，岂固敝敝然乐于劳瘁，而从事于务哉？盖以为治其职，则当致其忧；居其位，则当任其责。非惟在上者当然，在下者之所以望我，亦若是也。今齐王于妻子失其托，则知以责其友；不能治士，则知以责士师；至四境不治，则顾而言他。彼其心，岂不知此实己之责哉？而独耻于自反，及谬为不省以绝其说，使孟子不得终进其治国之道，然则宣王不足与有为，亦可悲矣。
 【《永乐大典》卷六千五百五十九「梁」字韵，页二下引「李流谦澹斋集」。(影印本第六十二册)】 
　　　其五
治一国者，有一国之望；治天下者，有天下之望。所谓望者，非一朝一夕之为也。道德积于身，勋烈着于时，闻誉赫于人之耳目。君人者倚之，百姓与之，宗庙保之，夫是之谓世臣。凡此者，举一国听之，则一国重；举天下听之，则天下重。昔周之毕公，身事文武以及成康，而书称其弼亮四世，嘉绩多于先王。予小子垂拱仰成，盖为世臣者固如此。今齐王无亲信之臣，而昔者所进，今日不知其亡。是其于任用之际，亦苟而已矣，则乌知所谓世臣哉？方且指乔木以求故国，岂不重贻孟子之笑哉？
 【《永乐大典》卷六千五百五十九「梁」字韵，页四下引「李流谦澹斋集」。(影印本第六十二册)】 
　　　其六
用人，大事也；杀人，亦大事也：皆不可以己之私意为之。左右诸大夫及国人皆曰贤，皆曰不可，吾方察焉，见其可用可去，而后从之。不然，未敢必于用于去也。左右诸大夫及国人皆曰可杀，吾亦察焉，见其可杀而后杀之。不然，未敢果于杀也。夫何故，众以为贤，是众人用之，而吾何预于用之哉？众以为可杀，是众人杀之，而吾何预于杀之哉？夫然用者常当，杀者无悔。虽然以谓可用可杀固在彼；而听其言而察，察其言而用，则在我。专于彼则惑，专于我则蔽。故《洪范》谓有大疑，先于谋及乃心，而次及庶人卿士，及龟筮。暨其俱从也，而后谓之大同。亦与此同意。 
 【《永乐大典》卷六千五百五十九「梁」字韵，页九下引「李流谦澹斋集」。(影印本第六十二册)】 
　　　其七
「齐宣王问曰：汤放桀，武王伐纣，有诸」至「未闻弒君也」。君臣之分，何啻天渊之严。齿马蹙刍，皆诛毋赦。桀纣之事，岂所宜言，孟子言之不疑。盖天下归往之谓王，天下去之谓之一夫。谓之王，则齿马蹙刍犹所不可。谓之一夫，则孟子之言，盖不为过。秦二世、隋炀帝，尤其甚者。
 【《永乐大典》卷六千五百五十九「梁」字韵，页十六上引「李流谦澹斋集」。(影印本第六十二册)】 
　　　其八
「齐人伐燕胜之」至「亦运而已矣」。齐与燕异乎？燕不及齐，则齐可取，何谓其异也？德不及则异，政不及则异，然宣王问孟子犹有有取勿取之疑。则齐于燕，盖未有德与政之异。孟子于是告以文武之事，以为取之而燕民悦，则当法武王取之；取之而不悦，则当法文王。舍是二者，就使力能取之，民本避水火耳，而去燕得齐，则是无适而不遇水火。故曰：「亦运而已矣。」
 【《永乐大典》卷六千五百五十九「梁」字韵，页二十九上引「李流谦澹斋集」。(影印本第六十二册)】 
　朱翌：《灊山集》三卷
朱翌，字新仲，号灊山居士、省事老人。舒州(安徽)人。宋绍圣四年(一○九七)生。政和八年同上舍出身。南渡为秘书少监、中书舍人。后充秘阁修撰、知宣州，移平江府，授敷文阁待制。干道三年(一一六七)卒。四库馆臣自《永乐大典》辑《灊山集》三卷。
现存《永乐大典》录：
朱翌诗 【十条】 
朱翌潜山集 【八条】 
以上共十八条，校《丛书集成》本《灊山集》三卷及《补遗》一卷，馆臣漏辑者十三条。
　　读杜诗至减米散同舟路难思共济舟人偶来告饥似诗谶也
老翁起布衣，诗史天下选。眼中无全牛，万象转綮穴疑。曹刘知几辈，波澜付一卷。凄其忧世心，妙若医国扁。惜哉无孔子，不得并坟典。豹露管中 【班】  【斑】 ，吾犹及浅浅。岁月走江淮，冷淡空盘盏。诸子不见味，咀嚼必禁脔。遗编过三复，奥义见百遍。长言起清风，竦立侍冠冕。减米散同舟，读已事在眼。吾岂监河侯，不救在陈患。生尘甑屡空，釜声不免。迢迢千里程，与汝共艰险。虽无百丈牵，顾有众力挽。愿学平原公，试草乞米简。更问偕来人，恐有蔡明远。
 【《永乐大典》卷八百九十九「诗」字韵，页六下引「朱翌潜山集」。(影印本第九册)】 
　　輶归自五羊得承可旧诗一编书其后
君不见，香山居士居洛阳，远借五寺收文章。又不见，巢父诗卷何所藏，留之天地同久长。铸金琢石非不强，金流石泐不可防。以人传人策甚良，世人顾未知其方。我昔宦游凌大江，年少从君璧一双。胜时一咏同一觞，颇亦自愧 【枪】  【抢】 榆枋。劫火不肯留青囊，日往月来心不忘。大儿南归自五羊，袖中乃有万丈光。伏而读之喜莫量，重到虎踞龙盘乡。今年贡舶早放洋，明珠大贝光溢箱。答赐不敢烦吾皇，愿得君诗归献王。
 【《永乐大典》卷八百九十九「诗」字韵，页七上引「朱翌潜山集」。(影印本第九册)】 
　　 【投壶】 
　　　其一
谁可忘忧慰寂寥，夏长惟以一壶消。坐中皆欲从多马，妙处何妨不绝枭。幸郭滑稽无事日，将遵取士中兴朝。诸公有意来偿进，贳酒何妨为解貂。
　　　其二
哨壶枉矢乐初筵，列坐分曹看令传。龙跃集飞惊背手，云开电击笑通天。齐侯晋侯夸酒肉，鲁鼓薛鼓排方圆。何事吾人无一事，竹高卧听铮然。
　　　其三
五扶新拓室中筵，列算姑从旧制传。百发纵横惟所命，一时胜负岂非天。功成只许全为上，手熟犹如左画圆。卜昼未厌仍卜夜，铜盘高捧烛花然。
　　　其四
三代遗文叹寂寥，考评今古得愁消。中行穆子虽争隽，司马温公不贵枭。鈇钺他年专将阃，羽仪从此冠天朝。倒囊剩欲陪宾戏，零落空余一弊貂 【(注：司马温公《投壶法》不取枭箭、倒入之类，以其用巧，非正也)。】 
 【《永乐大典》卷二千二百五十七「壶」字韵，页十六上引「朱翌诗」。(影印本第十八册)】 
　　上巳陪诸公集西湖
今日我上巳，乐哉天气新。青春在西湖，湖水绿以匀。诸公乃肯游，盘飧仍集珍。少纵方外谈，一洗城中尘。唤船苦不早，行酒不计巡。始叹葑欲合，终喜鸥来亲。茫茫天宇间，何地寄此身。共偷一日闲，恐负三月春。遥瞻后湖游，海若从钩陈 【(车驾是日次京口，颜延年有《车驾幸京口三月三日侍游曲阿后湖作》一首)。】 
 【《永乐大典》卷二千二百六十四「湖」字韵，页二十四下引「朱翌诗」。(影印本第十九册)】 
　　六月十五日西湖宿斋
并湖西去望南屏，但见烟云日日新。山色渐争秋气势，荷花全露晓精神。洗心用此无边绿，处世端能不染尘。惭愧西湖敦夙夜，从今长作境中人。
 【《永乐大典》卷二千二百六十四「湖」字韵，页二十五上引「朱翌诗」。(影印本第十九册)】 
　　 【金刚台】 
儿子门生交说勤，要翁一出步溪云。金刚台近城三里，玉友醅新盏十分。反照江山红半敛，小春桃李暖如熏。心灰已冷无机事，戏象争棋亦谩云。
 【《永乐大典》卷二千六百三「台」字韵，页二上引「朱翌诗」。(影印本第三十册)】 
　　 【绿萼梅】 
不肯雷同自一家，青裙独立水之涯。只应夜过许长史，全似当年萼绿华。
 【《永乐大典》卷二千八百九「梅」字韵，页二十二下引「朱翌潜山集」。(影印本第三十五册)】 
　　题山谷姚黄梅花
姚花富贵江梅妙，俱是花中第一流。戏出小诗花一样，先生下笔与春谋。
 【《永乐大典》卷二千八百十「梅」字韵，页八上引「朱翌潜山集」。(影印本第三十六册)】 
　　 【素馨】 
众香发越充南溟，梅花脑飞水弄。露积旃檀薪降真，董陆光射琉璃缾。山川草木一天芬，素质如玉备众馨。乌髻粤女娇满簪，上官置酒结盖缨。余波润泽龙涎春，北走万里燕赵秦。骚人尚尤楚灵均，何为不入离骚经。
 【《永乐大典》卷七千九百六十「馨」字韵，页三下引「朱翌潜山集」。(影印本第八十八册)】 
　　峤南元夕时桃李尽花今岁游人甚盛示王守
太平文物自多奇，刺史风流照海涯。五福神游先乐国，百灯王现应明时。笙箫合处春回暖，桃李阴中月落迟。醉倒花前天厚我，何须更 【间】  【问】 紫姑为。
 【《永乐大典》卷二万三百五十四「夕」字韵，页十下引「朱翌诗」。(影印本第一百八十三册)】 
　李处权：《崧庵集》六卷
李处权，字巽伯。溧阳(江苏)人。宋宣和间(一一一九—─一一二五)与陈叔易、朱希真以诗名。南渡后，尝领三衢。绍兴二十五年(一一五五)卒。四库馆臣自《永乐大典》辑《崧庵集》六卷。
现存《永乐大典》录：
李处权诗 【三条】 
李处权崧庵集 【七条】 
以上共十条，校《宋人集甲编》本《崧庵集》六卷，馆臣漏辑者一条。
　　游岘山观颜鲁公洼樽呈谹父
人物如公亦伟哉，洼樽寂寞岘山隈。似闻着履凌风出，不见拏舟弄月回。往事只应君可纪，幽期孰谓我能开。留诗更约荷花语，莫惜障泥走马来。
 【《永乐大典》卷三千五百八十四「樽」字韵，页二十上引「李处权崧庵集」。(影印本第五十一册)】 
　吴可：《藏海居士集》二卷
吴可，字思道。据考，其生年当在宋宣和(一一一九)之前。尝官于汴京，乞闲以去。又尝居洪州，建炎后转徙楚豫之间。其卒年约在淳熙(一一七四)之后。四库馆臣自《永乐大典》辑《藏海居士集》二卷。
现存《永乐大典》录：
吴可藏海居士集 【七条】 
以上七条，校《宋人集甲编》本《藏海居士集》二卷，馆臣漏辑者一条。
　　附录
　　　五峯翁书渊明诗 【此文署名「五峰翁挺士」，疑非字仁仲，号五峰之胡宏。《永乐大典》将此条录于吴可的《藏海居士集》下，显然是吴可的友好在该集上的题跋，姑附于此。】 
陶渊明诗，如向上祖师所受用处，无复余事。有欲学之，非饱于参寻莫能到也。思道平生刻意于诗，晚所造诣乃如此。当有明眼人，以予言为信。五峯翁挺士特书。
 【《永乐大典》卷九百五「诗」字韵，页一下引「吴可藏海居士集」。(影印本第十册)】 
　张元干：《芦川归来集》十卷
张元干，字仲宗，自号芦川居士。长乐(福建)人。宋元佑六年(一○九一)生。曾为李纲行营属官。官至将作少监。绍兴中，得罪除名。寿约七十余。四库馆臣自《永乐大典》辑《芦川归来集》十卷。
现存《永乐大典》录：
张元干 【一条】 　张元干诗 【二条】 　张元干归来集 【十五条】 
张元干芦川归来集 【四条】 　芦川张元干集 【一条】 　芦川集 【二条】 
以上共二十五条，校一九七八年上海古籍出版社本《芦川归来集》十卷，馆臣漏辑者七条。
　　咏二疏
两傅常存好老心，汉廷元自少知音。归来日日相娱乐，赖有君王旧赐金。
 【《永乐大典》卷二千四百八「疏」字韵，页十一下引「张元干归来集」。(影印本第二十八册)】 
　　春酬陈端中明府长韵
往在识公日，我与儿曹俱。八龄初问字，双钩略摹朱。知为太学生，夙仰君子儒。契阔三 【千】  【十】 载，邂逅天一隅。追数半鬼录，宰上空美谀。所存复陆，隙中惊过驹。长者类太丘，祖风如魏。兵火已无屋，蓬蒿仍不锄。善藏武城刀，息驾王乔。功名有要路，矢石思捐躯。常挥铁如意，欲碎玉唾壶。书生无浪语，天骄今既诛。下如鸱夷子，扁舟归五湖。安用金谷园，坠楼烦绿珠。相国起刀笔，将军拔屠沽。但封寝丘地，莫 【料】  【捋】 秦王须。隐居九畹兰，活计千木奴。客至径设醴，诗来或操觚。游戏百家衣，剧谈五杂俎。涉世虽历落，安命良支梧。 
 【《永乐大典》卷一万一千「府」字韵，页十八下引「芦川集」。(影印本第一百十册)】 
　　送前东阳于明府由鄂渚归故林
结束征车换黑貂，灞西风雨正潇潇。茂陵久病书千卷，彭泽初归酒一瓢。帆背夕阳湓水阔，棹经沧海甑山遥。殷勤为谢南溪客，白首萤未见招 【(一作：「荜门谁见招」)。】 
 【《永乐大典》卷一万一千「府」字韵，页十九上引「张元干芦川集」。(影印本第一百十册)】 
　　瑶真馆
广陵祠里寻常见，又向山阳楼外开。须信月明风露下，飞仙玉节有时来。
 【《永乐大典》卷一万一千三百十三「馆」字韵，页十上引「归来集」。(影印本第一百十五册)】 
　　代贺侍御启
学术贯通于古今，名节远追于贤哲。柔不茹而刚不吐，事可法而德可尊。
 【《永乐大典》卷三千五百八十五「尊」字韵，页十六下引「张元干」。(影印本第五十一册)】 
　　圣迹院出队来化疏
旧岁旱暵甚广，诸方乃大例关堂；今春饥馑异常，此地亦随时贵籴。维康僧之香火，号圣迹之道场。初无田畴，悉仰檀越。钟鱼之响已间断，粥饭之缘将落空。是念贫女一钱，办心即同办供；稍宽斋肠三篾，知恩方解报恩。欲种善因，势须猛舍。莫看居士面，且试老婆心。
 【《永乐大典》卷一万五千一百四十「队」字韵，页十一上引「张元干归来集」。(影印本第一百六十三册)】 
　　代祭石林文
以真儒自负，以旧德自居。年踰从心，而神明未衰；位参揆路，而勤俭有度。
 【《永乐大典》卷一万四千七百七「度」字韵，页一上引「张元干芦川归来集」。(影印本第一百五十九册)】 
　邓深：《大隐居士集》二卷
邓深，字资道，一字绅伯。湘阴(湖南)人。宋绍兴中(一一三一──一一六二)进士，知衡州，擢潼川漕，以朝请大夫终于家。四库馆臣自《永乐大典》辑《大隐居士集》二卷。
现存《永乐大典》录：
邓绅伯诗 【十三条】 　邓绅伯诗集 【二条】 
邓绅伯集 【八条】 
以上共二十三条，校清汪家声刊本(藏中国社会科学院文学研究所)《大隐居士集》二卷，馆臣漏辑者十七条。
　　木芙蓉
露冷烟凄草树荒，木芙蓉好试平章。蒲萄晚叶尤宜日，芍药秋花正耐霜。蜀锦卷帏妆院落，春宫开镜照池塘。写容安得剑南老，聊复殷勤酹一觞。
 【《永乐大典》卷五百四十「蓉」字韵，页六下引「邓绅伯诗」。(影印本第三册)】 
　　六言四首 【(次韵月湖控巴台落成)】 
　　　其一
三峡上游烟水，四川极险关山。满市笙歌昼永，漫山桃李春闲。
　　　其二
处处赏心宜主，公来诗眼偏明。扫千军有笔阵，可一日无酒兵。
　　　其三
百千年阵碛在，六七月雪流来。文笔手巾南向，白盐赤甲东回。
　　　其四
嗟此地得何晚，见孤芳陋羣妍。小试凤楼工巧，终图麟阁风烟。
 【《永乐大典》卷八百九十九「诗」字韵，页九下引「邓绅伯集」。(影印本第九册)】 
　　绝句 【(次韵还徐广文诗卷)】 
　　　其一
兀坐长吟五十诗，怪来几案夜生辉。胸中锦段明如许，羞得吴娃懒上机。
　　　其二
桑里相闻路一程，无从欵接笑谈清。那知邂逅论诗处，秋满潇湘鴈送声。
 【《永乐大典》卷八百九十九「诗」字韵，页九下引「邓绅伯集」。(影印本第九册)】 
　　绝句 【(月湖在朝惠笔二十枝墨二笏笔达墨不至)】 
毛颖诸孙二十辈，千里相看谁与同。有两客卿变名姓，乌有先生亡是公。
 【《永乐大典》卷八百九十九「诗」字韵，页九下引「邓绅伯集」。(影印本第九册)】 
　　漫成
饮罢浮蛆聊隐几，醒来扪虱谩看书。风清襟袖凉无限，云晚溪山画不如。
 【《永乐大典》卷八百九十九「诗」字韵，页九下引「邓绅伯集」。(影印本第九册)】 
　　游仲文园池
曲岸呼舟疾，幽园蹑屐徐。轩窗数椽屋，雨露四时蔬。补堑新移竹，穿池待种鱼。花间留客晚，数问酒何如。
 【《永乐大典》卷一千五十六「池」字韵，页九上引「邓绅伯集」。(影印本第十四册)】 
　　游方壶
赵醇道相拉把酒，饶簿述古同之。别后述古寄诗，次韵以谢。摘胜寻幽须携壶，人生偷取醉工夫。楚天云净秋雨余，王孙招客追观娱。昼寝忽来唤宰予，道有方壶宜同趋。江神解事驱龙鱼，水波不兴清风徐。柔橹咿哑人歌呼，美酒满载不待沽。登亭忻兴竹鹤徙，有径深稳醉何虞。住处领略贪须臾，频频改席殊趑趄。湘流渺渺含碧虚，孤烟落日不可模。市尘彼岸自一区，嘉木奇石邻座隅。亭下蒲帆逝不居，往往望此如仙都。近对岳麓翠屏铺，上头目力到重湖。昔年登览蔾杖扶，清凉甘露来香厨。相看不远迹尚疏，济胜之具空踟。兴尽请以岁月书，仇香酒墨鸾凤如。别后寄我诗成图，为问画家传本无。
 【《永乐大典》卷二千二百五十六「壶」字韵，页十九下引「邓绅伯诗」。(影印本第十七册)】 
　　 【江村】 
鹅鸭江村曲，人家竹树深。闲云自来去，皎日屡晴阴。水送园蔬叶，谷传樵斧音。瘦驴鞭不动，风处得披襟。
 【《永乐大典》卷三千五百七十九「村」字韵，页四下引「邓绅伯诗」。(影印本第五十册)】 
　　游东屯
满目烧畲田险，那知此地偏。一川通稳水，百顷着平田。茅屋址犹在，草堂名自传。蛮歌晚来起，仍觉在天边。
 【《永乐大典》卷三千五百八十七「屯」字韵，页十二上引「邓绅伯诗」。(影印本第五十二册)】 
　　次韵饯行 【(吴孔叔除服参部)】 
君到西湖四月天，酴醾过后藕花前。却看梅子垂金弹，恰映杨花铺白毡。掷帽袁耽无复戏，着鞭祖逖有谁先。姑苏傥见平反使，生涩休言有此篇。
 【《永乐大典》卷八千六百二十八「行」字韵，页五下引「邓绅伯诗」。(影印本第九十五册)】 
　　留通商馆数日
商馆非闲地，闲人偶在旁。无端声利役，有许去来忙。受雨芭蕉响，怀风(禾罢)(禾亚)香。江郊秋易盛，早献十分凉。
 【《永乐大典》卷一万一千三百十三「馆」字韵，页十四上引「邓绅伯诗集」。(影印本第一百十五册)】 
　　访天宝洞
远寻仙洞上崔嵬，洞口诸峰翠作堆。先把姓名书洞竹，洞门终待玉匙开。
 【《永乐大典》卷一万三千七十五「洞」字韵，页八下引「邓绅伯诗」。(影印本第一百三十四册)】 
　　清处为书记曾鲁卿作
小竹聊须长，闲花懒复栽。泉声洗歌吹，云气障尘埃。籁静初香袅，琴横月上来。有时闻警露，梦觉自蓬莱。
 【《永乐大典》卷一万四千五百四十四「处」字韵，页十八上引「邓绅伯诗」。(影印本第一百五十二册)】 
　吴芾：《湖山集》十卷
吴芾，字明可，自号湖山居士。台州仙居(浙江)人。宋崇宁三年(一一○四)生。绍兴二年进士。为秘书省正字，后官礼部侍郎，历守数郡，以龙图阁学士致仕。淳熙十年(一一八三)卒。谥康肃。《宋史》卷三八七有传。四库馆臣自《永乐大典》辑《湖山集》十卷。
现存《永乐大典》录：
吴芾诗 【三条】 　吴芾湖山诗集 【三条】 　吴芾湖山集 【三十条】 
吴明可诗 【一条】 　吴明湖山集 【一条】 
以上共三十八条，校《仙居丛书》本《湖山集》十卷及《补遗》一卷，馆臣漏辑者一条。
　　酬杨直阁知府
识破人间伪与真，自怜扰扰百年身。谁教来作剖符客，仍更去为分阃人。故里溪山空入梦，旧家亭馆想生尘。愿言天意终从欲，归去林间度几春。
 【《永乐大典》卷一万九百九十九「府」字韵，页十五下引「吴明可诗」。(影印本第一百九册)】 
　王之望：《汉滨集》十六卷
王之望，字瞻叔。襄阳谷城(湖北)人，后寓台州。宋绍兴八年(一一三八)进士。累迁太府少卿。孝宗朝，除户部侍郎，充川陕宣谕使，官至参知政事。干道元年，起为福建安抚使加资政殿大学士，移知温州。寻罢归。干道七年(一一七一)卒。《宋史》卷三七二有传。四库馆臣自《永乐大典》辑《汉滨集》十六卷。
现存《永乐大典》录：
王之望集 【一条】 　王之望汉宾集 【一条】 　王之望汉宾先生集 【二条】 
王汉宾先生集 【四十四条】 　汉滨先生集 【一条】 　《播芳大全集》引 【二条】 
以上共五十一条，校《湖北先正遗书》本《汉滨集》十六卷，馆臣漏辑者十四条。
　　再和 【制帅】 
　　　其一
用尽登山力，方知行路难。孤峰宁久驻，半岭敢求安。远目穷千里，危肠搅百酸。川原忽开豁，歧路正平端。
　　　其二
露宿风餐走部封，要询民谟下情通。消磨光景驱驰里，疲弊精神倥偬中。珠玉忽收千里赠，尘埃顿洗一襟空。病余快觉心情爽，愈却头风耳不聋 【(来诗云：「来时梅破萼，忽折枝头酸。」此句形容节物，可见征役之久。其为警策，古作者不足进也)。】 
　　　其三
丘园养浩久怀安，忽侍天威咫尺间。草制方观周诰命，筹边聊重蜀江山。抟风已激三千水，掣电终归十二闲。天遣词人来作牧，勒铭重刻剑门关。
　　　其四
怀感慨少多违，世路迍邅老更迷。松槚十年乖种植，妻孥万里困携提。龙门偶幸余光借，鹰塔曾同伯氏题。拥篲秪今知不晚，曹装犹未去三齐。
　　　其五
武林一别几经秋，谁料同为锦里游。蒹苇已惭瑶树倚，琼琚乃愧木瓜投。小诗勉向忙中和，大白难禁醉里酬。他日东南陪晤语，故应相对话刀州。
　　　其六
圣主不忘远，惠怀尧所难。如何吾所部，疲瘵未全安。诏条少宣布，牒诉多悲酸。抚节夜长叹，忧惭非一端。
 【《永乐大典》卷一万五千一百三十八「帅」字韵，页七上引「王汉滨先生集」。(影印本第一百六十三册)】 
　　贺秦相子登第启
魁擢南宫，鼎升上甲。并桂枝而争秀，持荷橐以跻荣。凡在陶镕，悉同鼓舞。窃以世传素业，从古为难。报至后昆，其天已定。负大实由于积厚，源深必致于流长。惟君择臣而臣择君，茂熙帝载；宜子生孙而孙生子，迭冠贤科。恭惟某官，盛德格天，阴功盖代。跻斯民于仁寿，可谓无前；育天下之英材，固应有后。遂使含饴之爱，争先入彀之雄。袭威凤之羽毛，夺老龙之头角。《中庸》继统，与子思而皆然；《江汉》陈篇，看召公之是似。某远闻盛事，喜倍常伦。三叶貂蝉，方仰传家之庆；一巢燕雀，尤倾贺之诚。
 【《永乐大典》卷一万四千一百三十一「第」字韵，页三十一下引「王汉滨先生集」。(影印本第一百四十八册)】 
　　贺状元及第启
胪传上第，魁冠羣英。下明诏于九天，恩光桂籍；收大名于一日，光映儒林。伏惟驩庆。恭惟某官，英气凌云，宏材耸壑。富以巾箱之学，发为金石之辞。卓尔异人，时推于间出；伟然大器，不俟于晚成。以妙龄秀发之资，奉高谊讲闻之对。诸老谁先于贾传，天子亲擢于平津。喜黉舍之有人，掩辞场之得隽。惟他日公卿之路，当由此而致君；凡一时父母之心，皆向风而祝子。华涂始践，远业难量。某久厌虀盐，更窥珠玉。知洋洋于流水，偶赞文衡；引皓皓于明堂，实由圣鉴。拥长笺而肯顾，溢陋巷以生光。
 【《永乐大典》卷一万四千一百三十一「第」字韵，页三十二上引「播芳大全集》引「王瞻叔」。(影印本第一百四十 八册)】 
　　贺状元及第启
唱第中宸，冠名上甲。虽事从故典，推龙首以居先；而恩出清衷，并桂林而擢秀。伏惟庆慰。恭惟某官，文知体要，学有渊源。望久重于乡闾，声特高于场屋。屡泣荆山之璞，知者其谁；独入丰狱之光，终然莫掩。擅世学以独步，沾皇泽以兼文。有孤黄卷之心，耻试红尘之吏。再鼓作气，一鸣惊人。冕旒凝乙夜之观，轩陛自春雷之震。以贤良三策而为举首，遂继家风；起徒步数年而取封侯，更看晚节。某顷因乏使，忝预攸司。设网于河，偶值灵龟之入；窥 【班】  【斑】 以管，讵穷文豹之奇。方喜得于真才，忽过蒙于盛礼。
 【《永乐大典》卷一万四千一百三十一「第」字韵，页三十二上《播芳大全集》引「王瞻叔」。(影印本第一百四十八册)】 
　　论虏人有侵犯之渐札子
契勘信阳军系两县，信阳去淮近处纔四十里，罗山去淮近处纔二十里。北边淮河，东抵蒋州期思县，西抵随州枣阳县界，通计二百一十九里。南系本军界，北系蔡州界。其二百一十九里间，蔡州建十二寨，每寨十人，马十匹，临淮河无三二十步。缘蔡州系上流，去唐州桐柏山不远。稍无雨半月十日，则浅处止于三五寸，深处亦不过一二尺，并可褰裳往来，略无阻隔。若以边淮州郡计之，如随、蒋、安、丰、濠、泗等州，不下千有余里。所建寨栅，所屯人马，想见不少。而我曾无毫发之备。万一寇盗长驱而来，荡荡然更无亭障。深可虑者，彼盖我之雠也，岂斯须忘于我哉？今其犹离巢穴，而踌躇洛汴。其意决有在，又岂可恃朝夕之安，而不为长久之图乎？兹又非言之所能尽，伏惟枢密相公特赐钧念，以为宗社生灵之福。
 【《永乐大典》卷一万八百七十六「虏」字韵，页二十六上引「王之望汉宾集」。(影印本第一百七册)】 
　　冯奉世陈汤伐虏予夺不同策
愚尝读《春秋》，得孔子之意。其用法为至宽，录功为至悉。褒人之善，惟恐其不及；贬人之恶，惟恐其或过。始诚善矣，或不善于终，则委曲而为之讳；终诚善矣，或不善于始，则阔略而许其变。然后知圣人之至仁，《春秋》之忠厚也。夫《春秋》，天子之事也。孔子尝曰：「天下有道，礼乐征伐自天子出。」宜乎笔削之际，不以假人。然于齐威晋文之事，则予而进之。夫召陵之役，专征之罪也，而《春秋》予之曰：「楚屈完来盟于师。」盟于召陵，首止之会，不臣之诛也，而《春秋》予之曰：「会王世子于首止。」城濮之胜，善战之上刑也，而《春秋》予之曰：「战于城濮，楚师败绩。」河阳之朝，致君之不恭也，而《春秋》予之曰：「天王狩于河阳。」夫齐威晋文，若责之以王者之法，罪不容于诛，孔子非特录其功，又为之讳。其恶灭项不书齐，为威公讳灭国也。重耳不书入，为文公讳本恶也。呜呼，《春秋》之忠厚如此。而后世学《春秋》者，乃侵刻苛细，集小过以加人。予善惟恐其深，贬恶惟恐其浅。孰谓《春秋》之学，流而为申商之刑名乎？公孙弘以《春秋》起海滨为汉相，不大明孔子之意。以举明主于三代之隆，惟闻假其义以绳臣下而已。天下之士，翕然向之。终军引王者无外，以诘徐偃。隽不疑引蒯聩之事，以执方遂。断断焉如老狱吏，喜陷害人，无一毫爱利之心。汉法之所以惨虐者，诸儒与有力焉，岂不哀哉。其后冯奉世诛莎车，陈汤灭郅支，汉欲封此两人。而萧望之、 【康】  【匡】 衡乃以《春秋》之义，「大夫无遂事」，欲以矫诏罪之，二子卒不得侯。虽刘向、谷永，谆谆辩讼，累数百言，终屈于鄙生之议。盖其刻薄之风，有自来矣。且《春秋》书遂有二义焉：「公子遂如京师」、「遂如晋」。公羊曰：「公不得为政也。」此无遂事之说也。「公子结媵陈人之妇于鄄，遂及齐侯宋公盟」。公羊曰：「大夫出疆有可以安国家，利社稷者专之可也。」此许其遂事之说也。望之 【康】  【匡】 街。汉之威德，畅于万里之外，可谓不世之奇功矣。使得幸而列于《春秋》，则其安国家、利社稷，岂特一公子结而已哉？虽齐侯之伐山戎，叔孙之败长狄，不足道也。固当享万户之封，受土茅之锡。卒为拘儒所抑，不得尺寸地，为子孙计，岂不痛哉？后世风俗委靡，无磊落杰特之士，未必非二人之所致也。我国家涵养天下，垂二百年，待士大夫可谓极矣。罪疑惟轻，功疑惟重。下僚小吏，有一节可称，必旌表而录用之，是真得《春秋》忠厚之意矣。然多难而来，无一人能自奋，以附于汉之二子者，承学之士深有耻焉。虽然，《春秋》之法，不责人以所难，故鲁威公薨于齐，归而书葬。不以不讨贼之例，责其臣子，盖齐强而鲁弱，人有所必不能也。今之丑虏，视莎车、郅支盖相万万，岂可以汉之二子，责当世之士哉？孟子所谓论其世者，盖谓是乎？执事其思之。衡专引襄仲之事，至于公子结之会，则没而不言，是犹奸吏之弄法轻重其心，岂知《春秋》者哉？若果知《春秋》，则宣帝之族霍氏也，望之何不以《春秋》「善善及子孙」之义争乎？元帝之用恭显也，衡何不以《春秋》不近刑人之义争乎？且夫《春秋》以天子之宰，通乎四海，故葵丘之会，尊宰周公。而望之乃轻丞相于朝，则是望之固《春秋》之罪人矣，尚何敢正奉世乎？春秋诸侯不得专地，故讥郑伯以璧假许田，而衡乃擅益乐安侯田四百余顷，则是衡固春秋之罪人矣，尚何敢正陈汤乎？愚每读《汉史》，未尝不为二子愤疾而扼腕也。方莎车畔汉，鄯善以西皆绝不通，汉几失西域矣。郅支在五重城，破呼揭坚昆丁令，兼三国而都之，结康居以自固，汉几苦此虏矣。二子忠义奋发，出万有一生之路。不调郡国一兵，不费大农一钱，不失天子一矢，而使历载逋诛之虏，头竿
 【《永乐大典》卷一万八百七十六「虏」字韵，页三十二下引「王之望汉滨先生集」。(影印本第一百七册)】 
　　 【讲义】 
　　　 【诗桃夭】 
「桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。」　　木或华缛而实不甘，或实丰而华不茂。若夫华实兼盛，而又早实者莫如桃，故诗人以兴焉。「夭夭」，少好之貌，兴其早成也。「灼灼其华」，以兴其容之丽。「有蕡其实」，以兴其德之美。「其叶蓁蓁」，以兴其服饰之盛。盖有容而无德，则其合或不以正。合不以正，则其服饰亦不能以备礼。今也容德如桃之华实，服饰如其叶之茂，而于归于夭夭少好之时，此序所谓「男女以正，婚姻以时」者也。叶者所以茂其枝干，犹服之蔽身也。故诗人以其蓁蓁，兴服饰之盛焉。其始归也，男亲迎以下女，所见者妇容而已。故一章言其华，而曰「宜其室家」。室家云者，女上而男下，始归之时也。其既归也，女以正而承夫，则妇德着焉。故二章言其实，而曰「宜其家室」。家室云者，夫先而妇从，既归之后也。惟其合也以正，则服饰足以备礼。服饰足以备礼，则非特夫妇之相宜，其室家之人举将宜之。故三章言其叶，而曰「宜其家人」。盖钻穴踰墙，则父母国人皆贱之，何以得家人之宜乎？此「亲结其缡，九十其宜」。《东山》所以咏「其新之孔嘉」也。
 【《永乐大典》卷五千二百六十八「夭」字韵，页六上引「王之望集」。(影印本第五十八册)】 
　　 【诗汉广】 
　　　其一
李 【白】 曰：「休息，古本或作休思。」今当且作休息。夫木固有可息之道，今不可息者，以其乔故也。女固有可求之道，今不可求者，以其正故也。其言不可求思，程氏谓「不可以思求」，此泥于序，所谓无思犯礼也。夫思者，语辞。如所谓「神之格思，不可度思，矧可斁思」，皆是语辞也。泳者，潜行为泳。郑氏曰：「水底行也。」方，《论语》曰：「乘桴浮于海。」即此是也。孙炎曰：「方，水中为泭筏也。」桴编竹木，大曰，小曰桴。汉水有可潜行之道，而不可泳者，以其广故也。江有可乘桴之道，而不可方者，以其永故也。此亦是「南有乔木，不可休息」之意。夫「汉上游女」至「易动也」，又况游行之地，非在闺门之内，傅姆之侧也。今也能守贞洁之行，而不可求，则当时之女可知。孔氏曰：「《内则》曰：『女子居内。』深居固门，阍寺守之，则贵族之女也。庶人之女，则执筐行馌，不得在室，故有出游之事，此汉上之女也。」其言甚善。惟以女子不可求，以喻汉广之不可泳，江永之不可方。苟惟犯于非礼，则如「匏有苦叶」之诗，「深则厉，浅则揭」。深厉浅揭，惟吾所欲，曾不顾礼义之如何耳。「翘翘」，薪貌错也。楚在杂薪之中，吾欲取其翘翘者而刈之，楚即薪也。蒌，《尔雅》云：「购， 【商】  【蔏】 蒌。」郭璞云：「 【商】  【蔏】 蒌，蒌蒿也。」于杂薪之中，而取其翘翘者，以比众女之中，欲取其贞洁者也。惟其欲取其贞洁者，故我欲得之为室家，我则秣马以聘之矣。又思之而不可得也，故又继之曰：「汉之广矣，不可泳思。江之永矣，不可方思。」观此则知周南之妇人，其贞洁如此。虽当时男子有「翘翘错薪，言刈其楚。之子于归，言秣其马」之意，以其贞洁不可求而止。遥想其贞洁之行，使人望而畏之。而暴慢之心，不可复作。观此诗曰：「汉之广矣，不可泳思。江之永矣，不可方思。」所以想见当时之事也。昔尹翁归为东海太守，过辞廷尉于定国。定国家在东海，欲属托邑子两人。令坐后堂待见，定国与翁归语终日，不敢见其邑子。既去，定国乃谓其邑子曰：「此贤将，汝不任事也，又不可干以私。」严君平治蜀，李强欲辟为从事，终日言而不敢语。是二人者，瞻其容，望其貌，使人无有易慢之心，亦士夫所难能也。今周南之妇人，亦能如此。则当时士大夫，亦皆有尹翁归、严君平之风矣。三代之风，所以直道而行，非后世所可得而髣髴也。
　　　其二
黄曰：「南方之木，高而不可休。非不可休也，见乔木者自无休息之心也。汉上之游女，正而不可求。非不可求也，见游女者，自无犯礼之意。」按《诗》中凡曰「思」者，皆是语辞。然亦不可执辞而求诗，当随其篇意而求之也。序言「无思犯礼」，而诗人反复言之，亦必有说。水可泳也，见汉之广者，自不复有泳之之思。水可方也，见江之永者，自不复有方之之思。释文曰：「潜行谓之泳。泭筏谓之方。」此如游女可以礼求，不可以非礼犯。故复喻之曰众薪错薪也，我欲得其尤翘翘者。如江汉游女，我欲得其尤美者。继之曰：「言秣其驹」，「言秣其马」，谓是子若归于我，当以正礼亲迎之也。于是复陈其不可犯之实。欧氏谓：「秣其驹，秣其马，如所谓虽为执鞭，犹歆慕焉。」如此则是已有淫欲之念矣。夫人惟其顾礼义也，则曰「汉之广矣，不可泳思。江之永矣，不可方思」。至于不顾礼义，则深厉浅揭，惟其所欲，而尚奚所惧哉？文王之时，以汉上之游女犹不可犯，则其风之美可知，故美化行乎江汉之域。噫，政令不足以殴人，而礼义足以感人。王烈之里，有盗牛者，主得之，盗请曰：「刑戮是甘，乞不与王彦方知也。」故节义清修之士，且足以为人之感服。不仁者不敢入其门，不义者不敢至其庐。况文王后妃风化之美，则江汉之域，无思犯礼，岂不宜哉。
 【《永乐大典》卷一万一千九百三「广」字韵，页十八上引「王汉滨先生集」。(影印本第一百十九册)】 
　曾协：《云庄集》五卷
曾协，字同季。南丰(江西)人。宋绍兴中(一一三一──一一六二)举进士不第。以荫仕长兴丞。迁嵊县丞、镇江府通判、临安通判。干道七年知吉州，改抚州、永州。干道癸巳(一一七三)卒。四库馆臣自《永乐大典》辑《云庄集》五卷。
现存《永乐大典》录：
曾协诗 【三条】 
曾协云庄集 【十七条】 
以上共二十条，校《豫章丛书》本《云庄集》五卷，馆臣漏辑者八条。
　　和史志道侍郎 【(正志)】 游朝阳岩
　　　其一
经行荦确看嶙峋，曳履枝笻蹑后尘。自是高怀元落落，向来喜色见津津。宜搜今古风流远，得助江山句法新。好逐秋风上霄汉，却留盛事付州人。
　　　其二
簿书堆案阻寻幽，想象高人物外游。自昔品题多北客，故知物象胜中州。云经乱石余膏润，烟过悬崖自去留。暂俯澄潭倚苍壁，已疑身世在鳌头。
　　　其三
兴来小渡唤方舟，霁色天教足胜游。但觉赏心追昔事，不知飞诏下皇州。班行便觉九天近，登览何辞一日留。悬想他时百僚上，亦思清景几回头。
 【《永乐大典》卷九千七百六十三「岩」字韵，页十四上引「曾协诗」。(影印本第一百册)】 
　　户部赵侍郎启
某官气全刚大，德备中和。内外践扬，独被上心之简在；迩遐向慕，最为人望之依归。既进处于禁涂，遂领司于邦计。钱流地上，聊观刘晏之谋；粟积关中，备见萧何之画。岂止仪刑于公族，盖将尹正于具僚。俯怜云云。
 【《永乐大典》卷七千三百四「郎」字韵，页十三上引「曾协云庄集」。(影印本第七十二册)】 
　　代谢宫祠启
犹新，未觉尘生于图史；赍粮具在，不令囊竭于薪炊。妻子出迎，共戴欣愉之色；交朋相贺，重寻漫浪之游。指衣褐卒岁之期，远簿领穷年之扰。东阡北陌，常逢一笑之欢；左诗右书，不起万锺之慕。岂伊天与，殆过自谋。此盖伏遇某官，衣被多方，权衡当世。炳若三阶之峻，屹然一柱之安。凡四海之有生，毕获其所；虽匹夫之甚贱，不使之穷。肆令一介之微，更冒曲成之赐。某敢不镂膺识感，引脰知归。赋厚禄于私门，未知曷称；咏太平之盛际，徒有私心。敢希于进取，心常幸于退藏。偶际会于亨时，骤激昂于晚节。枣膏昏钝，缪宝熏；蟠木轮囷，谩施利刃。凡兹遇合，尽出哀怜。二千石之荣名，尝班郡绂；十五年之隐吏，久蠹仓储。初无口舌之劳，积有面颜之腼。去弊庐之属耳，辞端阙以归欤。履结绶上都，仰觌光仪之盛；奉祠私室，坐尸稍之优。曾是妄庸，有此侥幸。窃念某材低贱隶，志慕古人。自失足于世科，遂强颜于禄仕。冬裘夏葛，徒知清约以持身；口诵手抄，尚冀衰迟之卒业。
 【《永乐大典》卷一万五百三十九「启」字韵，页八上引「曾协云庄集」。(影印本第一百六册)】 
　　代谢再任宫祠启
饱食居家，久负素餐之责；仍年满秩，特加申命之私。拜赐增惭，拊宫滋幸。窃念某早登仕籍，晚领州麾。荷知遇之甚优，恨绵薄之莫称。自解竹符之职，继求香火之司。岁计有余，愧积糜于稍；年运而往，惊频阅于星霜。揣分则宜，于劳何有。孰谓嵇康之懒，其如靖节之贫。虽志复在于投闲，而势难希于窃禄。固已绝望，敢复自言。度越拘孪，曲蒙陶冶。矜怜穷悴，迥别等夷。获旧物以遄归，语故人而自庆。无衣褐以卒岁，蹙额顿开；不稼穑以取禾，腼颜安寄。夤缘有自，侥冒实深。此 【孟】  【盖】 伏遇某官，谕道经邦，奋庸熙载。柔远能迩，跻一世仁寿之中；聚精会神，千载明良之盛。掩云台之绘画，有天下之勋劳。虽伊周无以加，彼姚宋不足进。悯一夫之失所，欲万物之得宜。有如跃金，亦惧食志。与山川而等量，曾无弃人；同雀鼠以蒙生，将何报德。其为感臆，罔罄名言。
 【《永乐大典》卷一万五百三十九「启」字韵，页八上引「曾协云庄集」。(影印本第一百六册)】 
　　代谢宫祠任满启
，便如素业；整诗书之废忘，足慰平生。唯适之安，不耕而获。阅寒暑之再过，惊岁月之屡迁。得洴澼之金，已盈宿志；受支离之粟，自愧何功。静念叨踰，悉繄造化。此盖伏遇某官，忠诚贯日，勋业格天。覆冒多方，盖悦近而来远；生成庶汇，咸蹈德以咏仁。肆怜一介之微，倍费曲成之力。悯其亲逢于有道，弗使之穷；矜其不给于赴功，俾安厥所。某敢不铭心识感，揣分知优。击壤而歌，徒切康衢之咏；捐躯以报，终酬大使者侍祠，岂妄庸之可借；廪人继粟，饱暖之无从。获此逸居，忽焉满秩。拊寸心而自激，引微脰以知归。窃念某潦倒孤生，栖迟末路。自初年而入仕，尝脱选曹；迨昌运之勃兴，遂叨郡寄。虽驱驰而不息，终疲薾以难胜。解绂言归，省愆自咎。曾匪淹时之久，遽叨真馆之除。坐耗官储，了无吏责。荒园日涉，觭户晏开。问樵牧于比 【治】  【冶】 之恩。
 【《永乐大典》卷一万五千三十九「启」字韵，页八下引「曾协云庄集」。(影印本第一百六册)】 
　　同官祭江总干孺人文
维灵产自望族，嫔于相家。臭味不殊，世德相埒。婉嫕淑慎，着声闺房。云胡不祥，璧玉俄毁。谁啬其寿，而止于斯。念我友朋，失此嘉耦。并致馈奠，尚其燕娱。呜呼哀哉，尚享。
 【《永乐大典》卷一万四千五十「祭」字韵，页十一上引「曾协云庄集」。(影印本第一百四十六册)】 

　林季仲：《竹轩杂着》六卷
林季仲，字懿成，自号竹轩、芦山老人。永嘉(浙江)人。宋宣和(一一一九──一一二五)进士。历官吏部郎、秘书郎、祠部员外郎、直龙图阁、知泉州、知婺州。四库馆臣自《永乐大典》辑《竹轩杂着》六卷。
现存《永乐大典》录：
林季仲竹轩杂着 【二十条】 
以上二十条，校《永嘉丛书》本《竹轩杂着》六卷及《补遗》一卷，馆臣漏辑者一条。
　　路祭平原文安郡二夫人文
嗟嗟夫人，德合事符。同出名族，以佐贤夫。同入兆域，以奉舅姑。乱离以来，谁其或如。祖于道左，窃比乡闾。尚享。
 【《永乐大典》卷一万四千四十九「祭」字韵，页二十一上引「林季仲竹轩杂着」。(影印本第一百四十六册)】 
　喻良能：《香山集》十六卷
喻良能，字叔奇。义乌(浙江)人。宋绍兴二十七年(一一五七)进士。补广德尉，历迁工部郎中、太常寺丞，出知处州。寻以朝请大夫致仕。四库馆臣自《永乐大典》辑《香山集》十六卷。
现存《永乐大典》录：
喻彦良香山集 【一条】 　喻良能诗 【十条】 
喻良能香山集 【五十六条】 
以上共六十七条，校《续金华丛书》本《香山集》十六卷，馆臣漏辑者四条。
　　绿萼梅
白练铢衣翠袂斜，洗妆不着脸边霞。天寒日暮倚修竹，初见仙人萼绿华。
 【《永乐大典》卷二千八百九「梅」字韵，页二十二上引「喻良能香山集」。(影印本第三十五册)】 
　　 【月岩】 
何年玉斧巧修成，半似明生半魄生。易使飞乌来匝绕，难将老蚌较亏盈 【(《吴都赋》：「蚌蛤珠胎，与月亏全」)。】 桂枝不逐秋风老，水影长随夜气清。曾是广寒宫里客，旧游重访更含情 【按：此两首似当作七律一首。】 。
 【《永乐大典》卷九千七百六十三「岩」字韵，页十九上引「喻良能香山集」。(影印本第一百册)】 
　　种水仙酴
酴醿水仙皆玉英，请借汝南言以评。水仙内润叔慈似，酴醿外朗似慈明。
 【《永乐大典》卷一万三千一百九十四「种」字韵，页二十五上引「喻良能诗」。(影印本第一百三十六册)】 
　　读淮海集
五言未数韦应物，八面须还秦少游。花气湖光吟鉴水，雷推雨电赋黄楼。
 【《永乐大典》卷二万二千五百三十七「集」字韵，页二十四上引「喻良能诗」。(影印本第一百八十八册)】 
　崔敦礼：《宫教集》十二卷
=崔敦礼，字仲由。本通州静海(河北)人，居溧阳。宋绍兴三十年(一一六○)进士。历江宁尉、平江府教授、江东安抚司干官、诸王宫大小学教授。官至宣教郎。淳熙八年(一一八一)卒。四库馆臣自《永乐大典》辑《宫教集》十二卷。
现存《永乐大典》录：
崔宫教集 【十条】 
以上十条，校《螺树山房丛书》本《宫教集》十二卷，馆臣漏辑者三条。
　　 【平江府饯丘知府】 
熏风卷旆趣归程，十万儿啼满路声。别恨江枫烟雨暝，愁云沙草晚波平。毁鞭莫遂留行意，开宴聊伸恋德情。从此吴人颂遗爱，棠阴千里日敷荣。
 【《永乐大典》卷一万九百九十九「府」字韵，页八下引「崔宫教集」。(影印本第一百九册)】 
　　津人问
。驰骛于爱河，冲突于欲海。履风波而不愕，触机而不悔。今子舍此不为之怪，而切切然笑楫师之愚，忧榜人之殆，此吾所未解也。」崔子闻之，悚然而作曰：「隐君子也。」于是再拜而起，三揖而前曰：「吾学有年矣，吾目竞于色，耳竞于声，口竞于言，貌竞于形。七情纷争，思虑营营，不得须臾宁。今也何幸，得从先生游。愿闻一言，庶几乎知道。」津人莞尔而笑，掉头而歌曰：「吾之舟兮常虚以游，哀乐喜怒兮一毫不留。不与物涉兮驾空以浮，万方覆兮无触吾舟。吾之舟兮常虚以游。」歌毕，延缘苇间，刺船而去。青紫者，耻缊袍之不敌。此竞于目者也。鸣蛙鼓吹清浊之相喧，黄锺瓦釜邪正之相比。南磬北竽，激草玄之嘲；东瑟西缶，为溅血之地。此竞于耳者也。离坚则约从为奸，合异则连衡为贼。诬善之辞，销骨而铄金；是己之学，操戈而入室。此竞于口者也。抱负者以折腰为耻，贵倨者以俛眉为屈。干戈之怒，起于争长；刀锯之惨，兴于膝席。此竞为貌者也。交战于得丧之途，相攻于爱恶之域。方寸之地，有山川之险；肝胆之迩，有楚越之敌。此竞于心者也。夫以人之一身，而挟此五竞。日涉于物，胶胶而与之心，何取为乐哉？且以争为乐者有之矣：博者争卢，变者争局，壶者争马，射者争鹄。或谈笑于几席之暇，或撙以礼文之缛。今乃涉巨涛之沧茫，较扁舟之迟速。或腾趠而随决，或荡汨而颠覆，何取为乐哉？」津人曰：「噫！竞舟之乐子亦危之耶？且天地者，大江湖也。人身者，一舟楫也。一身之间，视听言貌思，则竞之所由作也。人有丹其毂，则骄视于蓬累；绣栭藻井，则夸胜于圭荜。觇锺鼎者，恨箪瓢之不如；崔子游于江湖之上，见夫竞舟之民，相先以为乐。临流而观，倚杖窃叹，未知所谓。有津人者操舟而来，鬓眉苍然，辑棹而止。于是进而问曰：「彼乘危而有
 【《永乐大典》卷三千三「人」字韵，页十二下引「崔宫教集」。(影印本第四十一册)】 
　　平江府饯丘知府致语
分符出守，褰帷行茂苑之春；棹言旋，泻练泝澄江之月。屈兰舟而少驻，张绮席以倾欢。恭惟知府盛德照人，英标绝俗。风清御道，奉旌旗玉辂之辉；日近帝城，拥车骑朱轓之贵。坐堂精敏，森戟优闲。面千里之湖山，享万家之风月。领斋燕寝，方收坐啸之功；珍馆胜游，遽动归来之兴。箪壶遮路，箫鼓沸天。行车喧卧辙之民，华宴萃盍簪之旅。折平沙之烟柳，曲尽挽留；置甫里之杯觞，何辞径醉。云云 【此处「云云」指《永乐大典》的编者在此处有删节。】 。
 【《永乐大典》卷一万九千九百九十九「府」字韵，页八下引「崔宫教集」。(影印本第一百九册)】 
　陈棣：《蒙隐集》二卷
陈棣，字鄂父。生卒不详。初仕为桐川掾，后终通判潭州。据集中《甲子除夕诗》，甲子当为绍兴十四年(一一四四)。四库馆臣自《永乐大典》辑《蒙隐集》二卷。
现存《永乐大典》录：
蒙隐诗 【十条】 　蒙隐诗集 【三条】 
蒙隐集 【一条】 
以上共十四条，校《宋人集丙集》《蒙隐集》二卷，馆臣漏辑者十一条。
　　读少陵诗
建安七子文，骚雅生赘疣。除苛起膏肓，公为第一流。满朝竞飞翔，惟公独淹留。平生一严武，几成鞭虎头。定知诗穷人，到骨未肯休。执友自青云，蹭 【跳】  【蹬】 生聊可谋。危言竟何补，软语祗自羞。成此一段奇，政坐多牢愁。收拾万丈光，千古射斗牛。开卷想清标，凛如对霜秋。闭户味膏馥，妄言希骅骝。老沧洲。破除世万事，
 【《永乐大典》卷八百九十九「诗」字韵，页十三上引「蒙隐诗集」。(影印本第九册)】 
　　偶成
嚣尘外，莫问人间无用名。直面溪山照眼明，息肩簿领暂身轻。蜗巢得失真余事，燕羽差池已半生。老境到门颜有甲，愁城坚壁酒无兵。何时蜕
 【《永乐大典》卷八百九十九「诗」字韵，页十三上引「蒙隐诗集」。(影印本第九册)】 
　　无题
斥鷃蒿蓬足，鲲鹏谩北溟。余生熏白业，内景练黄庭。大白蚁浮绿，短檠灯闪青。欲知陶令趣，应向醉中醒。
 【《永乐大典》卷八百九十九「诗」字韵，页十三上引「蒙隐诗集」。(影印本第九册)】 
　　上湖
舟车出阛阓，蹔觉脱樊笼。松荫凄迷日，荷香澹沱风。凌晨争迅急，向晚却和融。貌取君诗句，方知物象同。
 【《永乐大典》卷二千二百六十七「湖」字韵，页三十二下引「蒙隐诗」。(影印本第二十册)】 
　　蜡梅三绝
　　　其一
蜂采羣芳酿蜜房，酿成犹作百花香。化工却取蜂房蜡，剪出寒 【稍】  【梢】 色正黄。
　　　其二
林下虽无倾国艳，枝头疑有返魂香。新妆未肯随时改，犹是当年汉额黄。
　　　其三
寒菊已枯分正色，春兰未秀借幽香。凭君折取簪霜鬓，解与眉间一样黄。
 【《永乐大典》卷二千八百十一「梅」字韵，页十五上引「蒙隐诗」。(影印本第三十六册)】 
　　廛隐堂为杨元会赋
大隐何曾去市廛，人间真有遁神仙。身闲已觉尘难染，心远由来地自偏。何事游方期汗漫，不妨酌月问婵娟。胸中丘壑可窥处，墨戏纵横出渭川。
 【《永乐大典》卷七千二百三十九「堂」字韵，页十一下引「蒙隐集」。(影印本第七十一册)】 
　　新沐有感
我发日已疏，尚喜鬓未斑。晴朝试一沐，但觉盘水宽。千梳发清快，凛凛肌骨寒。脱落等秋箨，光润如春峦。譬彼雨露滋，下泽枯蓬根。乌云犹半湿，霜叶不加繁。我生嗜疏懒，肯事形骸间。一月半不理，垢腻何由删。今辰新沐罢，快若沃狂澜。呼儿奉禨饮，为作椎结团。岁月寖相逼，欢娱心已阑。看镜想勋业，森然欲冲冠。
 【《永乐大典》卷一万九千六百三十六「沐」字韵，页三下引「蒙隐诗」。(影印本第一百七十六册)】 
　　 【纵目】 
思穷烟浪阔，目断暮云层。旧赏去何有，新诗得未曾。披章如对景，搜句懒挑灯。酬唱惭非敌，君千我百能。
 【《永乐大典》卷一万九千六百三十七「目」字韵，页二十二下引「蒙隐诗」。(影印本第一百七十六册)】 
　　读豫章集成柏梁体
元佑升平超治古，诞布人文化寰宇。道山翰苑郡仙处，一代文章继周鲁。斯道盟寒谁是主，眉山二老文章虎。眉山鉴裁高难与，网罗九万抟风羽。晁张超然鸿鹄举，秦郎继作翘翘楚。余子纷纷谩旁午，韩门籍湜何须数。豫章诗律加严苦，洗空万古尘凡语。后来鲜俪前无伍，真是江西第一祖。锦绣陆离缠肺腑，宝唾珠玑终日吐。兔颖烟煤骤如雨，混然天成绝斤斧。骚经抑怨知何补，白雪阳春空媚妩。囊括鲍谢包徐庾，下视谪仙平揖甫。近时作者宗燕许，入社投名仰成矩。残膏剩馥争探取，派别枝分已难御。专党同门伐异户，陈言糟粕弃如土。宗门不绝，徒味篇章想簪组。铺张盛美夸才谞，自笑雷门持布鼓。仅如缕，究竟畴能踵前武。遗编璀璨琼瑶谱，八珍间列罗樽俎。诵之琅琅中宫吕，心清何止头风愈。古人纯全嗟莫
 【《永乐大典》卷二万二千五百三十七「集」字韵，页二十一上引「蒙隐诗」。(影印本第一百八十八册)】 
　许纶：《涉斋集》十八卷
许纶，又名及之，字深甫。永嘉(浙江)人。宋隆兴元年(一一六三)进士。历官宗正寺簿、右抬遗、权礼部侍郎、给事中、吏部尚书除同知枢密院事兼参知政事。后罢，居泉州。嘉定二年(一二○九)卒。四库馆臣自《永乐大典》辑《涉斋集》十八卷。
现存《永乐大典》录：
许纶诗 【十三条】 　许纶涉斋集 【一条】 　涉斋许纶集 【一条】 
《江阴志》引 【一条】 　《袁州宜春志》引 【一条】 
以上共十七条，校《敬乡楼丛书》本《涉斋集》十八卷，馆臣漏辑者八条。
　　 【聚萤斋】 
书蠹犹堪读，囊萤亦强观。竞辰规后学，继晷匪油干。
 【《永乐大典》卷二千五百三十九「斋」字韵，页二十一上引「许论诗」。(影印本第三十册)】 
　　竹村
种竹亦云好，结交当有道。能邀岁寒伴，同呼酒家保。
 【《永乐大典》卷三千五百八十「村」字韵，页四上引「许纶涉斋集」。(影印本第五十册)】 
　　雨度西兴
身世重逢舜继尧，谏垣收拾到刍荛。若无阙事关愚虑，何有微尘答圣朝。卿列骤迁妨骏颖，君恩宽许逐渔樵。江神何事风波恶，冒雨钱塘试晚潮。
 【《永乐大典》卷七千九百六十二「兴」字韵，页九下引「许纶涉斋集」。(影印本第八十八册)】 
　　虏宫阙
不翦茅茨圣不忧，虏巢宫殿切云愁。小雏似道朝廷小，复作阿房意未休。
 【《永乐大典》卷一万八百七十七「虏」字韵，页七下引「许纶涉斋集」。(影印本第一百七册)】 
　　　虏行移以盱眙为肝胎
华风虽染不知裁，将底论思献纳来。杕杜昔曾闻杖社，盱眙今却见肝胎。
 【《永乐大典》卷一万八百七十七「虏「字韵，页七下引「许纶涉斋集」。(影印本第一百七册)】 
　　　玉虹洞
九酝耐留春，檀心娇未吐。须结舞霓技，怕作行云去。
 【《永乐大典》卷一万三千七十五「洞」字韵，页五下引「涉斋许纶集」。(影印本第一百三十四册)】 
　　老婆娑 【(河之北沙名马行沙面俱动)】 
不怕沙头纳纳行，男儿报国一身轻。斩可拟变黄河水，挽天河洗甲兵。
 【《永乐大典》卷五千七百七十「沙」字韵，页八下《江阴志》引「许伦集」。(影印本第六十册)】 
　　 【景贤堂】 
过眼繁华脱绛英，岁寒松柏只青青。古来何限驰天壤，贤者于今炳日星。意在高山知 【处】  【？】  【乡】  【向】 ，训垂后叶见仪刑。此堂应与人无朽，白首韦郎守一经。
 【《永乐大典》卷七千二百三十七「堂」字韵，页十二上《袁州宜春志》引「许及之题」。(影印本第七十册)】 
　曾丰：《缘督集》二十卷
曾丰，字幼度，自号撙斋。乐安(山东)人。宋干道五年(一一六九)进士。官至知德庆府事。四库馆臣自《永乐大典》辑《缘督集》二十卷，并收采浙江鲍士恭家藏本《别本缘督集》十二卷。
现存《永乐大典》录：
曾丰 【二条】 　曾丰诗 【六条】 　曾丰撙斋诗 【一条】 
曾丰撙斋集 【二十四条】 　曾丰撙斋先生集 【一条】 
《古罗志》引 【一条】 　《郁林志》引 【一条】 　《启札渊海》引 【一条】 
以上共三十七条，校善和培堂刊本(藏北京图书馆)《缘督集》二十卷，馆臣漏辑者十一条。按：据《四库全书》卷一七四存目《别本缘督集》十二卷，惜已不得见。
　　题杨补之梅
　　　其一
风流青帝欲回春，先遣玉妃清路尘。过眼被渠偷笔写，虽忙犹得九分真。
　　　其二
辄倾城。竹篱茅舍养吾清，正恐人间识姓名。毛颖传神偶相似，争先快
 【《永乐大典》卷二千八百十二「梅」字韵，页二十下引「曾丰撙斋集」。(影印本第三十六册)】 
　　 【墨梅图】 
曾德礼墨梅、竹、篆、隶皆精。岁在己未，示以墨梅，酬价固非所吝。会即赴官岭表，度难自随，还以授之。副之古风。
北枝顽顿如不仁，南枝警敏如有神。方当羣有急归宿，忽自太无偷发春。画画清修枝拔萃，点点精明花引类。幻尽岁寒姿者天，吾宗所幻天相似。溪边照水周逸民，檐下横窗晋诗人。胸次还余墨外墨，笔端更写真中真。把南全报犹轻议，举赵璧归非厌嗜。只今随牒广之南，彼大庾山吾画笥。
 【《永乐大典》卷二千八百十二「梅」字韵，页二十一上引「曾丰撙斋集」。(影印本第三十六册)】 
　　题潮出海门图
海涨为潮在在均，淛江别有主潮神。声摇地雷霆怒，气擘崖根赑(厂赑)嗔。鲛乘风歕立雪，虹蜺挟雨涌横银。吾诗渠画俱摹写，试鉴工夫孰逼真。
 【《永乐大典》卷三千五百二十六「门」字韵，页五上引「曾丰撙斋集」。(影印本第四十九册)】 
　　丁未仲春思乡味会之乐简寄董伯虎
天下清明节，江南笋蕨天。乱生无事种，争卖不论钱。带醋香醒鼻，和糟味滑咽。季鹰莼菜念，徒更杂鱼鲜。
 【《永乐大典》卷六千六百四十一「乡」字韵，页二十上引「曾丰诗」。(影印本第六十四册)】 
　　呈江西仓使汪太社二首
　　　其一
两朝多侍从，四海一端明。与上开皇极，于今享太平。芝兰连砌茁，鸿雁刺天鸣。父子同休少，公家更弟兄。
　　　其二
干道羣充赋，尚书独主盟。当今贤使者，似我老先生。湛辈追随念，韩门顾眄情。相逢谈不了，敢更以诗鸣。
 【《永乐大典》卷七千五百十八「仓」字韵，页七下引「曾丰」。(影印本第八十二册)】 
　　送孙莘老移知南京
稚年曾未覩风标，瀚海初闻拔俊髦。国子先生曾并席 【(曾在胡先生讲下)】 ，蓬莱学士看挥毫。量涵万顷沧溟阔，气吐千寻太华高。述性妙思穷孔孟 【(公有十述，《述性》是其一也)】 ，指南余藻屈雄褒 【(《尔雅》之指魁)】 。谈经落落鉴遒铎 【(作直讲)】 ，飞步僊僊踏海鳌 【(试馆职)】 。忠力敢前轻履尾，刚肠一决快吹毛。归来有意成陶赋，谪去无言吊楚骚。志不下人宁碌碌，时非知我但嚣嚣。吴江春水寻幽寺 【(知湖州)】 ，越岭秋风听怒涛 【(移知福州)】 。宣室鬼神灵语断，长安钟鼓梦思劳。广陵南隔迷桑梓，泗水东来照节旄 【(知徐州)】 。威憺四隅消警吠，惠流比屋乐耕缫。真仙应祝通时泽，朽骨平寃息夜号。萧洒幅巾忘梦觉，清凉丈室笑熏膏。淮阳大节孤尤峻，吏部雄材晚更豪。滥使执经称弟子，虚烦解榻下功曹。曾迷马祖山前鹿，顿悟华亭水底篙。细札忽闻更屏翰，高牙俄见列弓刀。照回天子今方晤，怒拂龙颜昔未遭。屈指陪京非久驻，太平功业待伊皋。
 【《永乐大典》卷七千七百一「京」字韵，页三上引「曾丰诗」。(影印本第八十五册)】 
　　 【南山岩】 
崒嵂穷头与汉齐，谽岈深处着招提。居焉若寑琼为室，登者如仙玉作梯。云窍旁通吞日月，烟萝倒拔挂虹蜺。我来已落葛洪后，姑拾其余细品题。
 【《永乐大典》卷九千七百六十四「岩」字韵，页三下引「曾丰撙斋集」。(影印本第一百册)】 
　　张行甫许舍五羊馆俸之厚俯而就薄来晋康相亲为学生师遣介迎候赋诗速行
出入交战以义肥，卜商先觉后弗违。上下交征以利危，惠王后悔终何追。义利之差一毫尔，其缪遂至于千里。不差不缪今谁氏，岭外眼中有之子。彼门如市挽不留，吾心如水从之游。自能下学学箕裘，相期上对对冕旒。挑兮挞兮小豚犬，匡之直之古坟典。铸铁肯捐丹九转，化龙宁吝墨一点。
 【《永乐大典》卷一万一千三百十三「馆」字韵，页九上引「曾丰撙斋集」。(影印本第一百十五册)】 
　　观故中书舍人张公所书时氏家系
百年中表朱陈宅，十世婚姻嫁娶图。词翰所形高谊激，子孙其忍旧盟渝。
 【《永乐大典》卷一万三千九百九十三「系」字韵，页十上引「曾丰撙斋集」。(影印本第一百四十五册)】 
　蔡戡：《定斋集》二十卷
蔡戡，字定夫。其先居莆田(福建)，后徙常州武进县。宋绍兴十一年(一一四一)生。干道二年进士。后召试馆职，授秘书正字，知江阴军。任淮东总领、湖广总领。绍熙中，命知明州，被罢论。起为司农卿兼知临安府。又曾权户部侍郎、帅豫章。四库馆臣自《永乐大典》辑《定斋集》二十卷。
现存《永乐大典》录：
蔡定斋集 【十八条】 　蔡戡定斋集 【四条】 
以上共二十二条，校《常州先哲遗书》本《定斋集》二十卷，馆臣漏辑者十一条。
　　读龚实之参政诗
耆旧频凋丧，怀人念里闾。哦诗三叹息，废卷一嗟嘘。造膝言犹在，谋身计亦疏。功名今已矣，英爽竟何如。
 【《永乐大典》卷八百九十六「诗」字韵，页十九上引「蔡定斋集」。(影印本第九册)】 
　　偶作
老僧真是百无能，有口何尝话葛藤。入定参禅良自苦，超凡入圣又谁曾。东西路别徒劳泣，南北宗分自取憎。个里无禅亦无佛，常行粥饭在家僧。
 【《永乐大典》卷八百九十六「诗」字韵，页十九下引「蔡定斋集」。(影印本第九册)】 
　　 【南岩】 
笋舆兀兀上南岩，人在千峰紫翠间。剩欲日来陪杖屦，其如病足怯登山。
 【《永乐大典》卷九千七百六十六「岩」字韵，页十八下引「蔡定斋集」。(影印本第一百册)】 
　　壶村赋
旃梅协洽，月洊旬。子蔡子即所居之侧，锄瓦砾，薙荆榛。畚土为址，诛茅为亭。朴不至陋，洁不至精。越月既望，落亭之成。榜曰「壶村」，姑摭其实而寓之名。有客疑焉，问所以名之之因。蔡子曰：「壶村之地，延袤不殊，折旋中矩，如在僊家之方壶。壶村之境，车马不喧，花竹秀野，如游武林之桃源。盖壶以形似喻，村以景物言也。若夫天宇澄廓，万象着明。疏星渡河，皓月经庭。风余发兮萧萧，露余衣兮零零。此皆壶村之物，足以适野人之情。有醴有荈，有琴有书。或剧谈抵掌，或愁吟捻须。或箕踞偃仰，或啸歌欢呼。此皆壶村之趣，足以为野人之娱。蝉噪木杪，蛩鸣草际。清晨而蛙鼓辄作，长夜而蚓歌不已。此壶村之至音，虽不合于众听，而足以悦人之耳。掇实于花，拔萌于竹。剪芳根兮霜杞，撷清英兮露菊。此壶村之真味，虽不可于众口，而足以充野人之腹。甚则三时不务，五谷不分。妇不知织，子不知耕。非理之征不及，非时之役不闻。是又有田家之乐，而无田家之勤。此吾所以自适其适，因以名吾之亭。」客曰：「噫！人弃子取，彼重此轻。不山林而隐，不轩冕而荣。壶村之乐，独全子真。此而无述，子意莫陈。」谁其志之？壶村野人。
 【《永乐大典》卷三千五百八十「壶」字韵，页七下引「蔡戡定斋集」。(影印本第五十册)】 
　　辞免知绍兴府札子
照对臣今月二十七日，伏准尚书省札子，三省同奉圣旨，改差知绍兴府，填见阙。疾速前来，行在奏事讫之任。有命在天，措躬无地。伏念臣久婴痼疾，再入瘴乡。自怜衰悴之躯，无复生全之望。力控由中之请，仰蒙从欲之仁。畀以名城，处之善地。幸戍期之未及，归里社以少休。甫及中涂，忽叨改命。惟会稽之巨屏，乃今日之辅藩。顾委任之益隆，岂庸虚之克称。臣一违天日，九阅星霜。固愿入觐于阙庭，然后亟趋于官次。而臣年龄迟暮，疾病萦缠。齿发已迫于衰残，筋力实难于勉强。拜跪艰难，扶掖而后起；步履蹇涩，杖策而后行。此众目之共瞻，非微臣之饰说。若令冒昧而进，必致颠跻于前。亏失朝仪，干犯典宪。传播中外，贻笑缙绅。不唯易至于人言，亦非自全于晚节。欲望睿慈收还成涣，别选帅臣。俾退食丛祠，庶少延于残喘。
 【《永乐大典》卷一万九百九十八「府」字韵，页十三下引「蔡定斋集」。(影印本第一百九册)】 
　　再辞免知绍兴府札子
臣近准尚书省札子，改差知绍兴府，寻具辞免。续准省札，三省同奉圣旨，不允。再准省札，令疾速之任，候任满前来奏事。臣蝼蚁之诚，不能自已。冒干诛责，再有奏陈。伏念臣素苦足疾，向为庸医所误。疏利太过，气血顿衰。四支疲惫，百节痛楚。腰背重，足膝缓弱。行立坐卧，皆不能久。拜跪登降，俱有所妨。举动须人，呻吟度日。百药试，效验蔑然。两任奉祠，方幸休养。桂林之命，从天而下。恐涉避事，不敢牢辞。力疾之官，扶持衰悴。鞭策疲驽，二年之间。适有天幸，岁事洊登，民夷安业，海外虽有薄扰，随即抚定。皆赖皇威远临，微臣获逃罪戾。臣实以衰病，久留瘴岭。惴惴然惟恐一旦溘先朝露，狼狈异乡。辄布腹心，投诚君父。伏蒙睿慈，俯从人欲。易畀近郡，遂获生还。隆天厚地之恩，粉骨糜躯不足以报万一。臣以尚待阙次，未敢力控祠请。甫及中途，忽 【间】  【闻】 改命。震惧惶惑，不知所图。窃惟会稽辅郡，密拱行都。委寄之隆，又非桂林之比。桂林忧责虽重，职务甚简，可以藏拙养痾。今会稽地大事伙，赋重民顽，狱讼之繁，应酬之冗，不啻十倍，决非残废待尽之人所克胜任。兼臣所苦之疾，日甚一日。自去冬再作之后，全然不能拜起，必须扶掖。十目所睹，怵惕靡皇。若令勉强而前，决有颠隮之患。旁招物议，自速罪愆。故臣披沥血诚，不敢有隐。如一语矫伪，甘坐欺罔之诛。伏望圣慈，察臣诚实，怜臣衰病，改畀祠禄。俾归田里，寻访医药，少延余龄。异时贱疾稍损，可以支持，誓竭犬马之力，以图报効。洊渎天威，罪在不赦。东望阙庭，无任祈哀俟命激切之至。
 【《永乐大典》卷一万九百九十八「府」字韵，页十四上引「蔡定斋集」。(影印本第一百九册)】 
　　辞免知镇江府札子
伏准尚书省札子，六月十九日，三省同奉圣旨，除华文阁待制，知镇江府。臣闻命震惧，无地措躬。臣世受国恩，身叨法从。当君相有为之日，正臣子致命之秋。况蒙朝廷不以为不才，简拔任使。固愿捐躯尽瘁，图报万分。伏念臣素有腰足之疾，已十余年。数年以来，每岁必发，发即濒死。平时无事，四肢重，百节酸痛，倦乏无力，举动须人。拜跪艰难，扶掖而后起；步履蹇涩，杖策而后行。闲居二年，谢绝宾客。风雨寒暑，未尝出门户。一意休养，少延残龄。今京口西地，当长江一面之寄，所系甚重。折冲御侮，正赖精神。乃以衰病一翁临之，岂不取轻于军民，传笑于夷狄？况臣顷自桂林易地辅郡，犹且引疾丐祠，不敢辄当繁剧。今又二年有余，年龄日迫，疾病日深，气血日耗，筋力日衰。加以精神昏耄，言语错误，非复曩时。兼臣年垂七十，百病萦缠。痛楚呻吟，绝无生意。死不足惜，或误国事，万死莫酬。臣愚欲望圣慈，念京口重镇，不可轻畀。察微臣久病，实难支持，非是临期饰词避事。特降睿旨，改畀时髦，俾臣仍旧职宫观。臣不胜大愿。所有省札，未敢祗受，伏候敕旨。
 【《永乐大典》卷一万九百九十八「府」字韵，页十四下引「蔡定斋集」。(影印本第一百九册)】 
　　辞免知庆元府札子
某近以衰病侵陵，灾患频并。冒干造化，乞赐敷陈，畀以祠禄。忽准省札，差知庆元府。闻命惊惕，无地措躬。某忧伤之余，旧疾增剧。唯恐溘先朝露，狼狈瘴乡。所愿投闲，少遂休养。兹者四明辅藩，二浙佳郡。由远而近，求退而迁，在某实为过望。重念某所苦之疾，日甚一日，步履蹇涩，拜起艰难，举动须人，渐成残废，深惧不能复当郡寄。虽尚待次，未应控辞。窃恐至期，必难祗赴，不免预此申。伏望钧慈，检会前奏，特赐开陈，改畀祠禄。俾归田里，少续残龄。伏候指挥。
 【《永乐大典》卷一万九百九十八「府」字韵，页十五上引「蔡定斋集」。(影印本第一百九册)】 
　　再辞免知镇江府札子
先准尚书省札子，除华文阁待制，差知镇江府，寻具辞免。续准省札指挥三省同奉圣旨，不允。臣疾苦之状，迫切之情，已具前奏。不敢喋喋，尘渎天听。伏念臣实缘久病，已成痼，不能支持，非是饰词避事。臣闻命以来，忧惧惶惑，寝食俱废。故疾再作，两足肿痛。筋抽掣，不能步履。见今呼医调理，深欲勉强力疾前迈。窃虑入境之初，未能拜起。有妨朝谒，难以视事。久稽王命，上干严诛。臣愚欲望圣慈，怜臣久病，察臣真情，令臣仍旧职宫观。休养衰疾，少延余龄，出天地父母再生之赐。冒犯天威，罪当万坐。东望阙庭，无任祈哀俟命，激切之至。伏候敕旨。
 【《永乐大典》卷一万九百九十八「府」字韵，页十五上引「蔡定斋集」。(影印本第一百九册)】 
　　辞免兼知临安府札子
某伏准省札，兼知临安府。某一介么微，误蒙朝廷任使。出入中外，踰三十年。少壮之时，鞭策驽钝，仅免旷瘝，初乏治行可纪。今也骎骎晚景，忧患之余，精力衰疲，心志凋丧。既无才术可以拨治，又无威望可以弹压。不自量力，冒昧以当，必致颠踣。况某素苦足疾，时复发动。右指拘挛，不能制笔，书判甚艰。尝具札子，乞祠禄差遣。未蒙施行，不敢再有陈请。今来天府浩繁，委实难以胜任。欲望朝廷特赐敷奏，收还成涣。改畀才能，仍乞陶镕在外。合入差遣，以便私计。所有省札，未敢祗受。伏候指挥。
 【《永乐大典》卷一万九百九十八「府」字韵，页十五下引「蔡定斋集」。(影印本第一百九册)】 
　　再辞免兼知临安府札子
某伏准尚书省札子，兼知临安府。寻具辞免，恭奉圣旨不允。某资闇弱，壮不如人。矧忧患摧残之余，意气衰索，精力疲惫。老形虽具，百病交攻，只合投闲，岂复可以当此繁剧。兼某赋性方拙，不能曲徇人情。稍失周防，必生怨谤。大惧不克胜任，上干严诛。非敢饰词，辞难避事。况其寄居常州，有薄产在晋陵、武进两县。曾祖坟在本府余杭县，内外亲族，散居所隶州军。委有妨嫌，欲望钧慈。特赐敷奏，许令回避。陶铸在外，合入差遣。或且仍旧任，庶免旷败。仰玷使令，伏候指挥。
 【《永乐大典》卷一万九百九十八「府」字韵，页十五下引「蔡定斋集」。(影印本第一百九册)】 
　赵善括：《应斋杂着》六卷
赵善括，字无咎。隆兴(江西)人。宋干道七年(一一七一)知常熟县。后通判平江府、润州府，知鄂州，放罢。又曾差知廉州、常州，被论凶暴，主管建宁府武夷山佑观。四库馆臣自《永乐大典》辑《应斋杂着》六卷。
现存《永乐大典》录：
赵无咎诗 【一条】 　赵无咎应斋杂着 【四条】 
赵善括应斋杂着 【三条】 
以上共八条，校《豫章丛书》本《应斋杂着》六卷，馆臣漏辑者一条。
　　天宝洞天
扳缘石磴入青冥，雾廓云开万象清。夭矫老杉龙欲舞，纵横卧石虎方狞。二仙昔被桃源误，四皓今余橘隐情 【(观前橘甚多)】 。拟入清都共洞府，一帘寒溜隔飞琼。
 【《永乐大典》卷一万三千七十五「洞」字韵，页八下引「赵无咎诗」。(影印本第一百三十四册)】 
　张镃：《南湖集》十卷
张镃，字功甫，号约斋。西秦(陕西)人，居临安。宋绍兴二十三年(一一五三)生。历官大理司直、直秘阁通判婺州、司农寺主簿、司农寺丞与宫观。后除名象州编管卒。四库馆臣自《永乐大典》辑《南湖集》十卷。
现存《永乐大典》录：
张约斋词 【一条】 　张约斋湖南集 【据《四库全书目》卷一六○考证，「湖南集」当为传写之误。】  【十一条】 　张镃 【一条】 
张镃诗 【四十八条】 　张镃湖南集 【七十一条】 　《事类合璧》引 【一条】 
以上共一百三十三条，校《知不足斋丛书》本《南湖集》十卷及《附录》二卷，馆臣漏辑者十八条。
　　吟诗
一日吟成九首诗，旁人都爱少瑕疵。直须作到无人爱，始是吾诗长进时。
 【《永乐大典》卷八百九十九「诗」字韵，页五下引「张镃湖南集」。(影印本第九册)】 
　　夜饮杨村
豚荐瓦樽。剩喜平时无暴客，秪愁连雨没禾根。招邀纵简真淳在，欲去犹嗔稚子諠。转柂初投独树村，杖藜因叩小蓬门。殷勤翁媪吹茅火，饤饾
 【《永乐大典》卷三千五百七十九「村」字韵，页十九下引「张约斋湖南集」。(影印本第五十册)】 
　　暂住新市行次谢村二首
　　　其一
笼丛灌木绕低田，一雨催鸣尔许蝉。平日诗怀何处吐，今年秋色此行先。
　　　其二
推窗面面得凉多，陂泺风翻渴水荷。人语忽惊羣鹜起，隔芦知是小船过。
 【《永乐大典》卷三千五百七十九「村」字韵，页二十下引「张约斋湖南集」。(影印本第五十册)】 
　　行次季村
破 【衣】  【夜】 鸣篷雨，迎晨捩柁风。擘茭溪饭白，锻铁店垆红。于役多无定，于心少所同。船人探蟹室，持寿觅诗翁。
 【《永乐大典》卷三千五百七十九「村」字韵，页二十下引「张约斋湖南集」。(影印本第五十册)】 
　　过下黄村
山腰摘菜穿云里，山觜吹烟接云起。响边樵唱路幽幽，白处鹅羣波弥弥。临堤野老槽盛水，破 【璧】  【壁】 方帘自撩纸。想应不望褭蹄金，落得清闲养妻子。
 【《永乐大典》卷三千五百七十九「村」字韵，页二十一上引「张约斋湖南集」。(影印本第五十册)】 
　　 【失题】 
万事醉如泥，昔贤有名言。闭门五十载，真须石为。
 【《永乐大典》卷三千五百八十四「尊」字韵，页二十一下引「张镃诗」。(影印本第五十一册)】 
　　茂洪奉亲携妾迁新馆戏赠
巷居南北喜相依，不患逢秋得句稀。采撷正当黄菊早，登临宁叹白云飞。奉觞寿主欢宜洽，剪发邀宾志莫违。从此维摩方丈室，散花香满 【荖】  【着】 莱衣。
 【《永乐大典》卷一万一千三百十三「馆」字韵，页十二下引「张镃湖南集」。(影印本第一百十五册)】 
　　天声馆 【(在松坡)】 
鸾鹤纷来下，天风驾月明。语言难道断，不堕世间声。
 【《永乐大典》卷一万一千三百十三「馆」字韵，页十二下引「张镃湖南集」。(影印本第一百十五册)】 
　　苹风馆
双闲罕俦侣。人生才智非谋己，太息尘劳谁缚汝。图回田亩役宵梦，近对霏可无语。耦耕植杖千古贤，我欲从之胡不然。坐到月来休返舍，旁寺有书并借。山头鸱叫棕林雨，山下鸥移芰花暑。开亭骋望岂固难，心
 【《永乐大典》卷一万一千三百十三「馆」字韵，页十二下引「张镃湖南集」。(影印本第一百十五册)】 
　　谒丛霄馆
　　　其一
奉真祠宇并丹房，露下层坛夜未央。玉绣球明依砌树，翠鬘云转罨炉香。何心轻举氛尘外，但愿闲居岁月长。上竹舆归去路，约斋灯认隔林光。
　　　其二
飙御缤来下，储休答意虔。虽无名宦达，林墅保长年。
 【《永乐大典》卷一万一千三百十三「馆」字韵，页十三上引「张镃湖南集」。(影印本第一百十五册)】 
　　花仙馆海棠
火心肠咏不真，风流娇贵却无尘。何须更问花僊姓，便是扁舟共载人。
 【《永乐大典》卷一万一千三百十三「馆」字韵，页十三上引「张镃湖南集」。(影印本第一百十五册)】 
　　琅华洞天
琪树已无尘，山幽地更灵。羽流来往熟，仙饭设青精。
 【《永乐大典》卷一万三千七十五「洞」字韵，页十下引「张镃诗」。(影印本第一百三十四册)】 
　　送京仲远次对制帅四川
　　　其一
林下忘官品，闻公近最荣。军民制全蜀，名位列西清。器自海岳重，文兼金玉声。早来登政府，活法了寰瀛。
　　　其二
使北人争说，今回国势尊。厉声坚执礼，黠虏殆 【忘】  【亡】 魂。巨业此犹细，故强行复存。乡闾正关外，因梦逐西辕。
　　　其三
贱子夫谁问，鸣驺屡水湄。自因闲肯顾，不是佞求知。山槛清持茗，花蹊笑说诗。雨风今送别，凄断湿旌旗。
 【《永乐大典》卷一万五千一百三十八「帅」字韵，页九上引「张镃湖南集」。(影印本第一百六十三册)】 
　　 【失题】 
衰疾几半月，梅事已空，杏花亦烂熳矣。忽往一观，成古诗三十韵。年前约园梅，梅开主人病。初英仅一窥，旋遭风雨横。瑰奇浪设，收卷归尽凈。追攀梦中事，讵复形咏。连朝得暄晴，疾势顿除摒。池西杏盈坡，芬菲想繁竞。巾车试移辙，远睇已辉映。坡庄尺许足，领意岂烦更。亭亭喜余顾，笑粲若相迎。瑞锦围坐幛，旸晶满空镜。畴知自心法，本匪生化柄。实虚总一体，曾何有衰盛。斯言忌轻拈，或能惹讥诤。尪孱阻剧赏，得句漫枯硬。非无恋胜交，仓卒费延请。浮生只堪乐，疏慵矧天性。能消屐几两，盍早谋究竟。当年萃野叟，偶尔应三聘。后人循自售，例投俗眼轻。嗟予亦蒙愧，行矣关郡政。零丁门户责，姑塞先世命。随羣画纸末，触目但痴瞠。事功何裨，趋进徒伺侦。朴愚赖坚守，龊龊矜细行。南湖水清兮，鱼鸟争戏泳。相亲两逾载，情分犹季孟。迩来似嫌浼，引退如避。花边主林神，料亦捐爱敬。偷闲两句悭，酬应就忙并。速拚醉眠休，人扶那用倩。
 【《永乐大典》卷二万三百十「疾」字韵，页十上引「张镃湖南集」。(影印本第一百八十三册)】 
　章甫：《自鸣集》八卷
章甫，字冠之，自号易足居士。鄱阳(江西)人，徙居真州。曾举秀才，与陆游、张孝祥等人交游，约在宋淳熙(一一七四──一一八九)间。四库馆臣自《永乐大典》辑《自鸣集》八卷。
现存《永乐大典》录：
章甫自鸣集 【十五条】 
章甫易足居士集 【一条】 
以上共十六条，校《豫章丛书》本《自鸣集》八卷，馆臣漏辑者十条。
　　张德恭以诗当谒次韵
　　　其一
新诗俄拜辱，午醉未全醒。如入图书府，宜游著作庭。文章先体制，耆旧有仪刑。愧我空迟 【莫】  【暮】 ，穷居昼掩扃。
　　　其二
故里犹牵梦，他乡且定居。老于经卷熟，病与酒杯疏。耕稼少丰岁，交朋多素书。飘零常自笑，潦倒更 【如谁】  【谁如】  【疑《永乐大典》误，当作「谁如」，六鱼韵。】 。
 【《永乐大典》卷八百九十六「诗」字韵，页八上引「章甫自鸣集」。(影印本第九册)】 
　　无题
棋局机心在，诗篇习气余。去来旋磨蚁，生死蠹书鱼。阅世双蓬鬓，还山一草庐。苦无衣食计，不是故踌躇。
 【《永乐大典》卷八百九十六「诗」字韵，页八上引「章甫自鸣集」。(影印本第九册)】 
　　 【谩】  【漫】 成
时事何年定，吾生半 【时】  【日】 休。僧居才解夏，边垒又防秋。远水朝沧海，斜阳傍小楼。西风吹画角，归思满扁舟。
 【《永乐大典》卷八百九十六「诗」字韵，页八上引「章甫自鸣集」。(影印本第九册)】 
　　六言
　　　其一
刺绣何如倚市，力耕须要逢年。留醉堂中老子，日常沽酒无钱。
　　　其二
饥肠有句欲吐，陋巷无人肯来。薄晚飘风骤雨，终年枯木寒灰。
　　　其三
从来锺鼎无梦，是处林泉可家。料事颇知风雨，逢人且说桑麻。
　　　其四
唱不踰风雨，蛙鸣何择官私。一丘一壑粗足，老圃老农可师。
　　　其五
。旧书终日懒读，小斧有时独。取醉旋篘白酒，护生不杀黄
　　　其六
儿女逼人咄咄，交朋笑我悠悠。幸逢边塞无事，但愿山田有秋。
 【《永乐大典》卷八百九十六「诗」字韵，页八上引「章甫自鸣集」。(影印本第九册)】 
　杨冠卿：《客亭类稿》十四卷
杨冠卿，字梦锡。江陵(湖北)人。宋绍兴八年(一一三八)生。尝举进士，知广州。解官后侨居临安。四库馆臣自《永乐大典》辑《客亭类稿》十四卷。
现存《永乐大典》录：
江陵杨冠卿 【一条】 　杨冠卿诗 【三条】 　杨冠卿词 【一条】 
杨冠卿客亭类稿 【二十二条】 　《草堂集》引 【一条】 
《草堂诗集》引 【一条】 　《云巢集》引 【一条】 
以上共三十条，校《湖北先正遗书》本《客亭类稿》十四卷，馆臣漏辑者四条。
　　同张帅出郊客有欲别去者作诗留之
元戎小队出郊垧，落絮游丝亦有情。纵酒欲谋良夜醉，系帆何惜片时程。
 【」。(影印本第一百六十三册)】《永乐大典》卷一万五千一百三十九「帅」字韵，页二下引「杨冠卿客亭类 
　　春江极目
荆扬春冬异风土，江北江南春冬花。跨马出郊时极目，应须美酒送生涯。
 【《永乐大典》卷一万九千六百三十七「目」字韵，页二十三上引「杨冠卿诗」。(影印本第一百七十六册)】 
　　 【古梅】 
雪后古梅正芳，月夜常不轻来访，相与一笑梅下。(常不轻和篇附)
幽栖地僻经过少，花径不曾缘客扫。积雪飞霜此夜寒，不知明月为谁好。公来肯访浣花老，但话宿昔伤怀抱。忽忆两京梅发时，巡檐索共梅花笑。
　　　附录
　　　　常不轻次韵见寄兼呈李史君
郭相谋深古来少，词翰升堂为君扫。忆君诵诗神凛然，相逢苦觉人情好。歌词自作风格老，百壶且试开怀抱。皂盖能忘折野梅，浣花溪里花饶笑。
 【《永乐大典》卷二千八百八「梅」字韵，页十五下引「杨梦锡草堂集」 
【「杨梦锡草堂集」，按《永乐大典》通例，应读作「《草堂集》杨梦锡」，与下面一条实际相同，故辑之。】 
。(影印本第三十五册)】 
　　美人隔秋水诗
美人娟娟隔秋水，寂寞江天云雾里。中间消息两茫然，咫尺应须论万里。多病马卿无日起，青眼高歌望吾子。安得送我置汝傍，揽环结佩相终始。
 【《永乐大典》卷三千六「人」字韵，页二上《草堂诗集》引「杨冠卿」。(影印本第四十二册)】 
　孙应时：《烛湖集》二十卷，《附编》二卷
孙应时，字季和，自号烛湖居士。余姚(浙江)人。宋绍兴二十四年(一一五四)生。登淳熙二年进士。初尉黄岩，迁海陵丞，再遂安令，改知常熟县。开禧二年(一二○六)移判邵武军，未至而卒。四库馆臣自《永乐大典》辑《烛湖集》二十卷并《附编》二卷。
现存《永乐大典》录：
孙烛湖先生集 【三十一条】 　烛湖孙先生文集 【一条】 
孙介诗 【《烛湖集附编》有孙应时之父孙介的诗文，于此照收，但未得佚文。】  【一条】 　孙介烛湖集 【三条】 
以上共三十六条，校清静远轩刊本《烛湖集》二十卷及《附编》二卷，馆臣漏辑者五条。
　　洞庭湖
明湖纳宇宙，春思满楼台。沙鸟一行去，风帆千里来。平生眼今饱，落日首重回。会趁江山约，还愁白发催。
 【《永乐大典》卷二千二百六十一「湖」字韵，页七下引「孙烛湖先生集」。(影印本第十八册)】 
　　谢留丞相到任状
观阙岩 【岧】 ，当丐余龄。峣，望吴天其已远；江山重复，知蜀道之信难。身许国以奚辞，用逾涯而自惧。若为毫发，可报陶钧。伏念某本起书生，久名俗吏。遇清明之首政，蒙汲引之公言。骤有列于高华，迄无功于献纳。田园归老，方图遂于初心；岳牧用人，忽滥将于隆指。惟益梁之重地，实江汉之上游。古称富饶，今可叹息。法张弓而不弛，书掣肘而难工。况夫弄兵之变甫宁，救灾之事方急。匪资强济，莫释顾忧。云何衰病之余，误此光华之遣。兹盖伏遇某官，法诏八柄，虑周四方。有其全而受人才之偏，为于静以制天下之动。谓出力事世，宜不择于内外；而视邦选侯，适莫重于西南。不忘父老当时之法思，欲宣圣明在上之德意。特加鞭策，俾效驰驱。某敢不仰企前规，精思本务。受牛羊，求刍牧，尚惟廊庙之主盟；为保障，非茧丝，庶亦国家之后利。少安孤
 【《永乐大典》卷一万八千四百二「状」字韵，页二十下引「孙烛湖先生集」。(影印本第一百七十二册)】 
　　谢执政状
立朝无补，方深止足之思；奉使非才，猥玷光华之选。驱驰万里，涉历三时。初布诏条，少安官次。伏念某质本下下，意徒区区。老更忧患之余，分绝功名之想。蒙上简拔，致身清华。献纳论思，已孤中外之责望；咨询谋度，更寄西南之顾忧。临遣以来，回皇自失。厥惟蜀道，最远君门。号名虽重于中权，体统似乖于本旨。图于无事，既常掣肘而难为；虑及未然，不亦寒心而可畏。矧狂凶之新定，复赈救之急先。谅非有威风、知大体之人，岂称命将帅、卫中国之意。若为勉竭，不负吹嘘。兹盖伏遇某官，文武宪邦，忠嘉锡帝。主盟公论，推毂羣才。不遗千虑一得之愚，谓堪五属十连之用。谂于渊听，加此误恩。某敢不率义而行，量力所至。或容只手，少裨天地之全功；仰恃寸心，素辱庙堂之异奖。过此以往，未知所裁。
 【《永乐大典》卷一万八千四百二「状」字韵，页二十下引「孙烛湖先生集」。(影印本第一百七十二册)】 
　　谢庙堂启
累日何功，幸脱选阶之冗；自天有命，许班朝绩之华。叨异数以若惊，凛微踪之增惧。钧陶所播，门户知荣。窃惟王朝百执之联，莫非士论一时之选。其在公卿之子弟，或缘家世之勋劳。虽云恩出于上，所以厉其报国之心；亦必举得其人，有以灼夫象贤之实。如宠光之误及，则乳臭之交讥。如某者学不知方，才非适用。闻诗闻礼，未逃恶子之名；弗播弗堂，安有宁馨之誉。偶尘末第，浸窃隆私。免从计簿之卑栖，谬掌筹边之秘画。一辞月峡，三佐星台。人方议其素餐，己亦惭于躐等。彤庭换秩，瞻日表以拜恩；墨绶占员，分火坑之偿债。岂谓出丝纶之新渥，轸簪绂之旧臣。荣其既老之年，施及不才之子。擢之常调，锡以清资。非梦寤之敢期，实吹嘘之有自。兹盖伏遇某官，经纶四海，师表百僚。躬一德以格天心，官众贤而为己任。开明上意，无忘五龙夹日之初；长育人材，使有万马追风之锐。是令嵬，获预甄收。某敢不沐浴国光，周旋家训。壮所行，幼所学，无内负于夙心；孝于亲，忠于君，用仰酬于大造。
 【《永乐大典》卷一万五百三十九「启」字韵，页四上引「孙烛湖先生集」。(影印本第一百六册)】 
　　祭范致政文
呜呼，元佑诸公之没百年，其世嗣或微，其风流或衰矣。维致政公，维范太史嫡孙。而践修厥猷，显有嘉闻。耄期讲道，师表后学。岂惟蜀人之荣，邦家实有光焉。一日殒谢，则故国老成无复存者，可不痛哉？某闻风自旧，远莫见之。万里西来，庶获我心。若之何及门而公疾，不半月而公亡矣。天不慭遗，我恨无极。忱辞洁奠，用寓一哀。公乎有灵，尚克飨之。
 【《永乐大典》卷一万四千四十九「祭」字韵，页十上引「孙烛湖先生集」。(影印本第一百四十六册)】 
　周南：《山房集》八卷，《后稿》一卷
周南，字南仲。吴郡平江(江苏)人。宋绍兴二十九年(一一五九)生。登绍熙元年进士第。官至秘书省正字，再以荐入词馆，皆不久罢去。遂以廷授文林郎，终于嘉定六年(一二一三)。《宋史》卷三九三有传。四库馆臣自《永乐大典》辑《山房集》八卷及《后稿》一卷。
现存《永乐大典》录：
周南山房集 【六条】 　周南山房后稿 【二条】 　周南仲山房集 【二条】 
周南仲山房稿 【一条】 　周南仲山房后稿 【一条】 　周南仲山房后集 【二条】 
以上共十四条，校《涵芬楼秘籍》本《山房集》八卷、《后稿》一卷，馆臣漏辑者四条。
　　孔村 【(俗传有孔子岩、孔子寺，遂以名村。)】 
辙环死只欠居夷，此地传讹且阙疑。坏屋无烟桑柘少，绝怜犹似厄陈时。
 【《永乐大典》卷三千五百七十九「村」字韵，页二十二下引「周南山房后稿」。(影印本第五十册)】 
　　千金村 【(弥望皆菜花，麦前种，取油。)】 
种豆燃萁地力劳，更将菜甲压豨膏。豪家粔籹消多少，切莫煎熬到老饕。
 【《永乐大典》卷三千五百八十「村」字韵，页八下引「周南山房集」。(影印本第五十册)】 
　　书三将罢兵
积战，已为廉车正任。然皆起卒伍，父事大将，常不得举首，或溷其家室。岳师律尤严，将校有犯，大则诛杀，小亦挞鞭痛毒。用能役使，深入如意。命既下，诸校新免所隶事，或许自结知天子，人人便宽喜共命，报应已略定，三人者扰扰未暇问也。得稍从容见桧，始以置衔漏，夺兵职为请。桧笑曰：「诸君知宣抚制置使乎？此边兵官耳。今为枢庭子司，顾不能役属耶？」三人者退，怅怅然，始悟失兵柄矣初，韩张入觐，左仆射桧承诏集都堂，问克复之期曰：「上驱驰霜露十余年，似厌兵矣。兵决在何时？迟速进退之计当若何？」两将对：「前提兵直趋某地，请粮若干，率裁量不尽得。而退兵出某所，某将皆坐视，不肯并力相牵恤，或申请辄不报，尝若不能专力。如今文儒生不爱钱，武将一意轻生命，欲了即了尔。」桧曰：「有是乎？诸公今不过带行一职事，足以谁何？士大夫者，朝廷不靳也。」岳最后至，意大略同，而语微峻，桧颔之。于是三枢密拜矣。三人者，累表辞谢。桧与上约，答诏视常时率迟留一二日不下，诸礼例恩赐为目倍多。桧别下诏三大屯，皆改御前军矣。始诸校苦 【(韩仲通尚书，桧时从官，尝为人言)。】 
 【《永乐大典》卷一万八千二百七「将」字韵，页二下引「周南仲山房集」。(影印本第一百七十一册)】 
　　 【讲义】 
　　　 【书益稷】  【《永乐大典》在篇首抄录《益稷》篇由「帝曰吁臣哉」至「五言汝听」一节，今略。】 
典谟载尧舜禹陶之言，世数去上古未远。其事其义，盖有古未有而今始创。未经前圣之发明，而至此始论定者非一条。大约皆开立君臣父子之伦义，成定治教纲常之典法。后世义理既备，读书有不见古事，往往反不知圣人开创建立之功，此亦学者之所当知也。昔君臣之名，肇天地定位之初。然以《大传》考之，所谓君臣者，止于尊卑贵贱之辨而已。自尧舜氏作，而君臣始有职分。至于深见臣道所系之甚重，合君臣为一体，而创立古今未有之义，则不惟前此未之有，虽典谟之书，亦未有深切着明如此一条者也。夫昔谓之天尊地卑，而今以为「臣哉邻哉」，则舜固已合尊卑亢绝之分，而有相亲相比之意矣。然而犹有间也，君臣之际可间可容，则心不同，德不一。故舜又推而上之，亦为必「作朕耳目股肱」而后可。夫极天下之所不易损，抑以与人共者，人身自有之智力聪明也。今欲左右有民，而曰「汝翼」，是扶世导民之事，太平在人矣。欲宣力四方，而曰「汝为」，是纲条法度之所由行一切在人矣。绘于衣，饰于器者，犹曰必待人而明，则是凡见于假象以昭德、取义以明民者，皆有待于其人推明而后着也。感于声，成于言者，犹曰必待人而听，则是凡所谓和平怨怒之所由生，是非善恶之所由致者，皆有待于其人推明而后着也。感于声，成于言者，犹曰必待人而听，则是凡所谓和平怨怒之所由生，是非善恶之所由致者，皆有待于其人参听而后审也。夫由前二者而属托于人，邻于失临制之权；由后二者而推委于下，几于亏听察之明。然使实见君道如尧舜者观之，则以为无「汝翼」「汝为」之一节，则虽极天下之智力，欲为左右有民，宣力四方之事，恐必有裨补不及，壅阏不行之处。无「汝明」「汝听」之一节，则虽极天下之聪明，欲使被于身者，见之无不达其义，入于耳者，施之无不协于事。不惟高而无本，亦恐虚而难行，虽圣人亦不敢以此自许矣。惟舜尽力于 【竞】  【兢】 业者，既知君道之所以难。而禹以八年周行，阅历之久，深知天下者，决非一智独力之所能辨。故能相与演发其义，而成就此论。盖前乎尧舜者此论未立，君臣有其分，而不能备其义。后乎尧舜者，此论既立，得其义者，不害其为分。然后治道立，化功成。王道不至有亢绝之患，而臣道得以成代终之功。此古人所以谓之典谟，而其事其义，所以至今不能易也。
 【《永乐大典》卷二万四百二十八「稷」字韵，页二十六下引「周南仲山房稿」。(影印本第一百八十五册)】 
　葛绍体：《东山诗选》二卷
葛绍体，字符承。天台(浙江)人。其身世事迹，多不可考。仅从其诗作知其曾师事叶适。其别集不见《宋史艺文志》，仅在宋赵希弁《郡斋读书志附志》中载《东山诗文选》十卷。四库馆臣自《永乐大典》辑《东山诗选》二卷。
现存《永乐大典》录：
葛元承诗 【十五条】 　葛元承诗集 【九条】 
葛元承集 【五条】 
以上共二十九条，校《宋人集丙编》本《东山诗选》二卷，馆臣漏辑者十三条。
　　总题
　　　其一
车马不来山意朴，市廛都远土风淳。又无僧寺闲锺鼓，流水声中自有春。
　　　其二
塘曲椒和桑共老，山头松与麦齐青。人家岁计村南北，似识豳风旧典刑。
 【《永乐大典》卷八百九十九「诗」字韵，页十七上引「葛元承集」。(影印本第九册)】 
　　雨后到芙蓉村
又上蓝舆去，西风蹔放晴。雾深孤屿没，日薄片云明。诗思通山色，琴怀淡客情。悬知百里路，分作两三程。
 【《永乐大典》卷三千五百八十「村」字韵，页四上引「葛元承诗」。(影印本第五十册)】 
　　永嘉王孟同适安堂
茂林修竹更清泉，笑里相逢到酒边。一片闲云了无着，共他风月自今年。
 【《永乐大典》卷七千二百四十二「堂」字韵，页十三上引「葛元承诗」。(影印本第七十一册)】 
　　烟雨馆
　　　其一
轻暑着人疑酒困，卖花声转卖樱桃。湖光静漾半帘影，燕子日长风絮高。
　　　其二
红白桃花褪半梢，绿阴清浅未全交。橹摇远岸日相射，扇落闲阶风自敲。
　　　其三
湖接青林一带回，光浮玉镜半奁开。塔峯对起飞云泊，时有断烟残雨来。
　　　其四
酒杯光动柳梢月，衣袖凉生芦叶风。露坐夜深醒似困，钓船人语过湖东。
　　　其五
湖波漾日乱檐花，人影天光带落霞。衣 【岫】  【袖】 浅寒杨柳陌，醉归闲数欲栖鸦。
 【《永乐大典》卷一万一千三百十三「馆」字韵，页十一上引「葛元承诗集」。(影印本第一百十五册)】 
　　腊月二日烟雨馆
天上飞花报岁寒，西风相挟引栏干。平湖不认花多少，只作寻常烟雨看。
 【《永乐大典》卷一万一千三百十三「馆」字韵，页十一上引「葛元承诗集」。(影印本第一百十五册)】 
　　三日雪后饮烟雨馆
　　　其一
傍湖千树玉参差，湖面轻风落钓丝。晚色晴阴正商略，断云来去半犹痴。
　　　其二
旋融残雪点团茶，碧净红鲜朵上花。客散亭闲半湖水，月梳斜掠晚晴霞。
 【《永乐大典》卷一万一千三百十三「馆」字韵，页十一上引「葛元承诗集」。(影印本第一百十五册)】 
　　烟雨馆晚对
一片斜阳天北角，半痕初月水东湾。浮烟更拥云峰起，全似西湖远近山。
 【《永乐大典》卷一万一千三百十三「馆」字韵，页十一上引「葛元承诗集」。(影印本第一百十五册)】 
　戴栩：《浣川集》十卷
戴栩，字文子，一作立子。永嘉(浙江)人。宋嘉定元年(一二○八)进士。任太学博士，迁秘书郎。出知临江军，不赴。后复起为湖南安抚司参议官。四库馆臣自《永乐大典》辑《浣川集》十卷。
现存《永乐大典》录：
浣川集稿 【一条】 　津云浣川稿 【一条】 
戴栩浣川集 【九条】 　戴栩浣川集稿 【一条】 
以上共十二条，校《敬乡楼丛书》本《浣川集》十卷及《补遗》一卷，馆臣漏辑者三条。
　　浣川定海奉饯乐成郭明府年兄赴改官班赵振文司令首赋古体因辄有述
明越昔薄游，地隔情自缀。君从天来，余马适栈系。人言官一方，阅士既其细。义扣贤者心，利谒鄙夫计。里居亦有云，官吏吾熟睨。漏屋讵自知，知漏在所憩。嗟余甘养拙，掩室敢径诒。而君政疑神，万户诵美惠。奋髯吏胆冰，落笔民病蜕。邑负督常平，什九缘税契。君为融以衷，公妥私不盭。咄彼萋菲徒，嘴毒欲旁噬。能仪百凤凰，莫尾一獢猘。荐满趣天京，恩深留海裔。忌形无语赠，折柳蝉失嘒。赵侯独先鸣，句勇不自制。荡荡九门开，贵涂期并轪。勿作贵人谈，轻此寒士艺。
 【《永乐大典》卷一万一千「府」字韵，页十九上引「浣川集稿」。(影印本第一百十册)】 
　　玉山祭男德茂文
蛣鱼奇鳆鱼。又数斋素，斋则作汤饼麸炙而已。今用汝之所嗜，置之灵几。汝垂绝一纸，光动颖墨，神识了然。岂以死隔杳冥耶？翩其来临，对我交恸。呜呼痛哉！呜呼痛哉！余为父不明，使朱彦明医汝，以致此耶？彦明东山下一贱隶耳。比年以来，人称其善拯疠疾，所至必结里巷之雄狡者，为之耳目，以故交口誉之。汝试太学来归，得病七日已汗，逾三日无故忽再热。余与娄千三伯丈议之，以为食伤邪，则饭粥钥合不下咽矣。以为风耶，则重帷复帐之外未尝闯首也。娄伯丈治余疾，效应若响。余以其非专科，欲参用一人，而娄伯丈以彦明为荐，适与众论合，余俛仰从之。孰知其二证莫辨，凶愎自贤。汝本虚羸，而连进石膏汤，以速汝毙耶。汝既逝之后，旋闻彦明一月之内，杀者三人。南郭之何下泄而殁，以阴为阳也。新河之李胸结而殂，以阳为阴也。数日而汝继之，又复以阴为阳。岂彦明茫无知见，但递互惩创，而汝适婴其锋耶？汝且死，彦明谓已平复，而谓侍病乳妪之脉(汝)必死。既而皆不验，彦明之无术较然矣。呜呼痛哉！余自病后怔忪，遇事惘惘，惑于众论，所谓心官不思而蔽者。娄伯丈谈辨如云，率屈其坐，人亦挠而从彼何耶？岂汝大数有期，如绳断之必有处耶？抑余获戾于鬼神，去冬不死，而移祸于汝耶？将彦明汝之怨对，而假手于医，以杀汝耶？汝之聪敏慈孝，乡党知之，朋友知之，姻族共知之。余将勒之坚石以志汝葬，今未暇述也。姑摭余之所恨所悔艾者而告汝：汝夙昔不能饮噉肉，近益衰减，所嗜唯
 【《永乐大典》卷一万四千五十二「祭」字韵，页二十下引「戴栩浣川集」。(影印本第一百四十六册)】 
　　祭蔡子重文
世实须才，孰植而培。才必用世，孰控而制。伊余子重，挺空千寻。既克挺之，而陆与。学研于心，书以自订。蚤年辟雍，晏岁叶岭。夜玩昼翻，今古苏醒。道信于师，友无间言。亟进非枉，屡黜非愆。将略相谟，题品散传 【(水心有「任也甚将相」之句)】 。秣陵之画，妥江帖淮。伸缩在手，细大殚怀。代匠而，固世所排。松川之政，和强悦弱。吏息鼯逃，版绝蠹落。随锦而制，厥效维卓。呜呼，迹前之毁，匪哲曷明。繇后之誉，靡凡弗称。宰路深知，帝聪东在。时将子即，子不时待。呜呼哀哉。擢第三纪，考纔六书。人劣己优，彼駃此徐。瞻定于山，万兵弗。病羇一榻，无故而悸。智行若神，千载可推。死溘半旬，谁匿其知。嗟此性灵，偕嬗而化。矧伊外物，胡可中靶。尹赤县，藉金闺。有绯其章，笏象佩鱼。哭子不闻，酹子以刍。
 【《永乐大典》卷一万四千五十六「祭」字韵，页一下引「戴栩浣川集」。(影印本第一百四十七册)】 
　包恢：《敝帚稿略》八卷
包恢，字宏父，号宏斋。建昌(江西)人。宋淳熙九年(一一八二)生。嘉定十三年进士。历官刑部尚书、签书枢密院事，封南城县侯，以资政殿学士致仕。咸淳四年(一二六八)卒。赠少保，谥文肃。《宋史》卷四二一有传。四库馆臣自《永乐大典》辑《敝帚稿略》八卷。
现存《永乐大典》录：
包宏斋敝帚稿略 【四条】 　宏斋敝帚稿 【一条】 
包恢弊帚稿略 【一条】 
以上共六条，校《宋人集丙编》本《敝帚稿略》八卷及《补遗》一卷，馆臣漏辑者一条。
　　旌表陆氏门记
天地本一家，人己本一体。况其所自出者，犹水同源而木同根者乎？自古在昔，笃亲睦。周于九族五宗之法，其不迁者固将百世，而其迁者亦流转无穷。尊尊亲亲，老老幼幼，未始一日离析。纲常秩然，不坏不灭。而风俗醇厚，礼义兴隆。世之所以极盛大治者，由此其选也。自彝伦斁，宗法废，天理无所维持，人心失所管摄，极而至于拔本塞源，灭恩绝义，以父子而异居者有矣，以兄弟而争讼者有矣。旁视羣从，则又若涂人不相识，而反相攻者有矣。斧斤日纵，骨肉日离。此天下之所乖乱，而不可收拾也。其所关系，岂徒曰一家之理乱而已。然则历千余载而下，而乃有如陆氏之门者，岂非世之寥寥乎绝无仅有，而卓卓乎光前绝后者乎？此我皇上所以特出睿旨，以行旌表之盛典也。然世盖有之矣，而陆氏有非他门之所可及者五焉。我国朝之所许以赐旌表者，特曰义居三世，或四、五世而止，是以过此以往为难矣。而时人之能应所许，受所赐者，多不过六世焉。其在雍熙淳熙时，则有若三世者两家。在太平兴国时，则有若四世、六世者两家。在元佑政和时，则有若四世、五世者两家。在至道干道时，则有若六世者两家。今陆氏自德迁以来，以迄于今乃十世。二百年如一日，阖门三千余指如一人。共居共爨，始终纯懿，此非他门之所可及者一。自家道既兴，家政既成，孝友之行孚于中外，辑睦之风播于遐迩。自一世以至十世，若陆氏者，固已度越他人之门 【阊】  【闾】 几等矣。然门 【阊】  【闾】 之高，不惟其世，惟其人，此古今之所尤难者。惟陆氏五世而有文达九龄、文安九渊二大儒，以人品之高，道术之明，特起东南，上续道统，实以师表四海，非仅以师表一家。《大学》「知至」、「诚意」、「正心」、「修身」、「齐家」、「治国」、「平天下」之全体大用，具在是矣。陆氏之所以名家者，由二先生之名世也，此非他门之所可及者二。采冠婚丧祭礼仪而推行之，至文达，又能绎先志而修明之。故其家法着于乡社，而闻于天下。文达、文安有兄四人：九思、九、九、九韶，皆奇杰非常流，能共起家者。九韶称梭山先生，尤能加详密于治家之制。其大纲则有正本制用，上下凡四条。其小纪则有家规，凡十八条。本末具举，大小无遗。虽下至鼓磬聚会之声，莫不各有品节，且为歌以寓警戒之机焉。至此则已若三代威仪，尽在于此。如先儒之所叹者，此非他门之所可及者三。家之难齐，其来已久。先儒谓家难而天下易，故暌次家人，以难合而易暌也。一世犹难也，况累世乎？名曰「义居」，安得人皆知义，不过强合耳，如张公艺九世之出于忍是也。先朝之所赐多百姓之家，非以私其家，意以风天下，不必别其为民为士也。然闻其同屋而处矣，果有知居天下之广居而非逸居者乎？闻其同堂而食矣，果有知养大人之大体而非小体者乎？若陆氏，则世世师圣贤，人人知义理。所谓居广居养大体者，乃其素所讲习者。视彼徒聚族众以养口体，而如张公艺之坚忍以持久者，天壤异处矣。此非他门之所可及者四。唐崔元晖不异居者三世耳。家人怡怡，羣从会食无他爨。当时以为美谈，盖以其身清、家贫为之良不易。若彼尝被旌表之家者，往往库有余财，有余粟，而足以为之当不难。今陆氏以清白传家，常产素薄，而子孙日以繁衍，已至三百余人。产业曾无加益，是故常有不给之忧。所恃者守梭山清心俭素、经营足食之训，且随赀产之多寡，制用度之丰俭尔。是故能处贫若富而实贫，当匮若裕而实匮。其又孰有难于此者，此非他门之所可及者。吾以是五者论之，是皆前代先朝之时士，民间之所未闻者，可不谓之绝无仅有，而光前绝后者哉？宜太常有特旨之请，以其不可以循常典也。文安昔尝受知孝宗，今皇上克知其家，亦必有素旌表之命。恩意厚矣，又岂容徒以常典论哉！厥今为家长，而主家者也。毅然劲正，确然能持其家者。其以次弟侄辈，又类皆负才气，道问学，颖脱以出，能为公堂用志之不分，为族众服劳而不倦。恩相爱而文相接，炳相扶而蔚相辉。保合大和，一门盎如也。自父祖老成沦谢之后，而能继志述事以扶植十世三百口二百年之门户，不惟不至衰替，又若加兴盛焉者，尤可以为难得矣。然以前人始为之实难，当其欲求纯懿，虽百年成之，而犹患其未足，若后人终承之尤难。苟其少有违缺，一日坏之而已虑其有余，又诚不可忘戒惧也。今承圣恩褒别之后，肇建门闾，鼎新如式。近者见而荣之，远者闻而慕之，非仅一时之光耀也。宜如何其加之意哉！自子而孙，孙而又子。有之似之，常无间然。则本大末盛，源深流长。虽自十世以至百世，自三百人以至三千人，自二百年以至二千年可也。祖宗之泽，圣上之恩，固有终穷。惟在永保此意而不替，长守此法而无弊。上以报君，中以荣家，外以帅人。当有闻陆氏之风兴起者，运动鼓舞，浸久浸广，则人伦民德之弥厚，教化习俗之益美。虽古人比屋可封之风，可期而致也。然则今日之旌表，所以风天下者，岂曰小补，而要其终，岂曰浅功近效云乎哉！
 【《永乐大典》卷三千五百二十八「门」字韵，页二十九上引「包恢弊帚稿略」。(影印本第四十九册)】 
　赵孟坚：《彝斋文编》四卷
赵孟坚，字子固，号彝斋。海盐(浙江)人。宋庆元五年(一一九九)生。宝庆二年登进士第。为湖州掾，入转运使幕，知诸暨县。以御史言罢归，后终提辖左帑。据《四库全书总目》卷一六四考证其卒年当在咸淳丁卯(一二六七)以前。四库馆臣自《永乐大典》辑《彝斋文编》四卷。
现存《永乐大典》录：
赵孟坚彝斋文编 【十六条】 
以上十六条，校《嘉业堂丛书》本《彝斋文编》四卷及《补遗》一卷，馆臣漏辑者三条。
　　题高氏烟雨馆
　　　其一
溟溟复霭霭，极望欲无涯。村远如相合，天 【底】  【低】 若四垂。橹声因湿小，塔影被云欺。不但长雨，阴晴有间时。
　　　其二
人多晴昼至，此趣未应知。我独身常寓，霏雨暗时。曀添波面阔，绿压柳丝垂。勿有片帆过，惊飞双鹭鸶。
 【《永乐大典》卷一万一千三百十三「馆」字韵，页十五下引「赵孟坚彝斋文编」。(影印本第一百十五册)】 
　　 【墙头花】  【此条《彝斋文编补遗》已自《书画大观》辑得，但有缺漏错误，故重辑以正。】 
墙头花，红且白，一百五日过寒食，寒食过了好风日。风又吹，日又炙，满枝好花尽狼藉，人生百年罕七十。愚者见花不知惜，我辈见花常唧唧。有酒莫停杯，当歌莫停拍。头上丝丝霜雪来，老大见花方叹息。
 【《永乐大典》卷五千八百三十八「花」字韵，页六上引「赵孟坚彝斋文编」。(影印本第六十一册)】 
　刘辰翁：《须溪集》十卷
刘辰翁，字会孟。庐陵(江西)人。宋绍定五年(一二三二)生。景定三年廷试对策丙第，请濂溪书院山长。后荐居史馆、除太学博士，皆固辞。宋亡遂不复出。元大德元年(一二九七)卒。四库馆臣自《永乐大典》辑《须溪集》十卷。
现存《永乐大典》录：
刘须溪词 【九条】 　刘须溪集 【十二条】 
刘辰翁 【一条】 　《广信府志》引 【一条】 
以上共二十三条，校清刊本《须溪集》十卷，馆臣漏辑者二条。
　　韦苏州诗序
诗难评，观诗亦复未易。忆与陈俞舜卿诵韦苏州一二语，高处有山泉极品之味，共恨未见《全集》。偶郡有京递，舜卿附急足半月得之，报予共读。中读数首辄意倦，再看复然。复取前选语视上下殊不逮，因不敢复论。予后得此本，卧起与俱，久而形神相入，欲就舜卿语，而故人不可得矣。今人尝诵「兵卫森画戟，燕寝凝清香」，政尔无谓。惟朱韦斋举「诸生时列坐，共爱风满林」，乃能令人意消，颇有悟入。然《全集》若此无数，诗经评泊，别是眉目。如「白日淇上没，空闺生远愁」，正似不着一字，坐见魂销。「消遥无一事，松风入南轩。」此起此结，复在比兴之外，岂可以心力为之，苏州五字已多。即「他乡到是归，是他人几许」，造次能道及其舂容。若「佳人亦手，再往今不同」，其含情欲诉，乃在数字之后。「风淡意伤春，池寒花敛夕」，襟怀眼景郁折如此，又岂更道哉？后来非无富健如古文，痛快如口语者。亦犹唐书瘦硬，宋帖跌宕，望而可爱，然去八法愈远。王蒙在诸作中最疏拙，然简淡别有风韵者，以其未失八法也。苏州佳致，不数二谢。独不知有学韦诗如蒙帖者否，皎然空学其外，未得其内。
 【《永乐大典》卷九百六「诗」字韵，页一上引「刘须溪集」。(影印本第十册)】 
　　合皂山门记
江西大宫观福地，惟玉笥、合皂二山。而合皂以楼居压山谷，高下如层霄，玉笥盖仰焉望之。乃乙亥六月火，并仙翁所手植灾。又明年国亡，空中烬余，知待何年复兴，其兴万一亦如旧贯以否？日余植杖过之，雾雨重重，隐见横斜，如吴山残雪，栏槛可画。入门，楼观伟然，凌空欲飞，危出半山。虽金碧未施，而檐牙山节，工极诡丽。观者低徊，岂独为兹山胜绝。余问道人：「此楼起于何时，视旧何如？」曰：「丙戌之十月，彭师则诚之所为也，而过旧远矣。彭本无职于时，奋曰蜂房水涡，籍三周如离便，而是间无门，如拱无冕。独抟手为众工倡，众兴助之。计粟石八百，泉币五千。木以千计倍，工以万计倍。山中之老，共欲求记于先生。楼成而先生实来，意者仙翁如有望也。」余惟嘻嘻出出之烈，自汉白鹤、唐升元、宋祥符玉清昭应，一落则不复。复彼国也，犹屈于力，不屈于力亦屈于言。未有以赤地之役，旁观一人之意，既为夫所不能为，而又求胜于鬼神，求多于前古，若取之左右，咄嗟不跲乏者，盛哉志之为帅也，物从之矣。按骊山兀出土，伙颐覆戒。后来惟汉初萧相国欲以壮丽示威重，曰：「使后人无以复加。」而茂陵粤勇之又言：「起火后厌胜，必大大于前。」斯楼高美，在家国宜抑，在世外宜隆，在火后宜尤隆，不隆无以极观览。然以穆满中天之台，遗世云雨，曾不足以易化人之一瞬。其乘乘所至，下视人力之巧，犹如积苏累块焉。况此山此门，西江之上以一二，京浙之间以十数。若中天之下，其能几何？而欲以揆昆仑，度蓬莱，则概乎其不知量已。虽然，吾尝入和宁备对，列丽正观赦。仰瞻觚棱，无丹楹刻桷，徒霞标城起，赫如也。嗟乎！此非人间所谓天上者耶？晚见道书言：「层城九重，高万一千里。」诚高宜广，顾安所得大人居之，问其仙，则昔者山中之人也。凡吾所不得见而可以识想者，曰金台玉楼也，珠宫翠房也。其形容欲极人间所难得，而金玉珠珍卒亦人间所常有，岂天上故自不能不人间耶？吾以斯楼儗天上所闻则不足，比人间所见则有余。何物非幻，何幻非真。谓心胸耳目之外，它有所谓天上耶？亦吾所不信也。是山多木，皆如葛翁手植以遗今日，是宜千门万户。惟昔时御书「昭回之光，龙凤之饬」，不可复得。盖去而复顾睠焉，如见金门者久之。
 【《永乐大典》卷二千五百二十五「门」字韵，页十九上引「刘须溪集」。(影印本第四十九册)】 
　马廷鸾：《碧梧玩芳集》二十四卷
马廷鸾，字翔仲，号碧梧。饶州乐平(江西)人。宋嘉定十六年(一二二三)生。淳佑七年进士。历官参知政事兼同知枢密院事，拜右丞相，以观文殿大学士提举洞霄宫。元至元二十六年(一二八九)卒。《宋史》卷四一四有传。四库馆臣自《永乐大典》辑《碧梧玩芳集》二十四卷。
现存《永乐大典》录：
碧梧先生玩芳集 【一条】 　马廷鸾 【一条】 
马碧梧玩芳集 【二十三条】 
以上共二十五条，校《豫章丛书》本《碧梧玩芳集》二十四卷，馆臣漏辑者四条。
　　题注陶诗后
陶公书甲子之事后，人盖为隐者之一节耳。不于其诗数数然附着斯意也。乡先生东涧汤公，始从而一二笺释之。谓其有感于兴亡之际，为之增欷而累叹焉。当涧为此论时，盖淳佑初元，国步小康时也。去之三十余年，余乃真践此境。山中恸哭之余，因取陶诗汤注诵之。痛国事之已非，悼前贤之不作。因涧于彼时预表斯指，岂亦陈了翁书杜陵《哀江头》之意耶？呜呼，岂不重可悲哉！是编每于世运变迁之语，数致志焉。至于二卷中《赠羊长史》之篇，既欲考千载典坟之存，以求古人之心。复欲因九州岛舆图之一，以验圣贤之迹。而终之以经商山谢绮角之意。涧之言曰：「南北虽合，而世代将易，但当与绮角游耳。」呜呼，世代之易，犹可言也；夷夏之易，不可言也。岂不又重可悲哉！本心斋书。
 【《永乐大典》卷九百五「诗」字韵，页二上引「马碧梧玩芳集」。(影印本第十册)】 
　　题 【汪水云诗】 
余在武林别元量已十年矣。一日来乐平寻见，余且卧病，强欲一起迎肃，不可得也。家人引元量至榻前，相与坐语，恍如隔世，戚然有感焉。元量出示《湖山稿》，求余为序。余展卷读甲子初作，微有汗出；读至丙子诸作，潸然泪下；又读至《醉歌》十首，抚席恸哭，不知所云。家人引元量出，余病复作，不能为元量吐一语。因题其集曰「诗史」。三月十一日，番禺马廷鸾翔仲。
 【《永乐大典》卷九百九「诗」字韵，页十二下引「马廷鸾题」。(藏日本天理图书馆)】 
　　权礼部尚书兼直学士院兼给事中兼同修国史兼侍读牟子才特授试礼端明殿学士知建康府兼福建运使江万里除资政殿学士依旧任制
汉褒循史，下郡国之玺书；唐宠藩臣，赐便殿之衣物。矧我阜陵之潜邸，付之枢管之旧儒。亮采有邦，治理着唯良之效；式序在位，宠名高特置之班。具官某，学自丘轲，道陈尧舜。文章行世，则江河万古之流；论谏忧时，则仁义百篇之奏。积繇人望，擢在政涂。同寅协恭，夙已间两社而辅公室；宣德流化，又烦倡九牧以阜兆民。闽之奥枢，建为盛府。大僚贵倨，汝则平易近民；浮俗夸奢，汝则清修苦节。治有异等，人无间言。既奏最于雄藩，合升华于秘殿。事权增重，恩数又新。噫，朕皆知之。无曰建州之云，远民之望也。姑为颍川而借留。益懋蕃宣，嗣膺简注。可。
 【《永乐大典》卷一万三千四百九十九「制」字韵，页六下引「马碧梧玩芳集」。(影印本第一百三十九册)】 
　　祭东涧先生汤文清公文
呜呼，汇泽之阳，大江之东。巍巍堂堂，公为儒宗。言剪言剪拘拘，我起孤童。徐岩之招，文酒从容。有片言之适契，岂孤论之罕同。我策玉庐，公藩剑浦。亟驰奏篇，以谂晤语曰：「大纲小物之对甚奇，而往车来轸之喻良苦。」异时临斋之密书，容台之刻赞。我方惕惕，而未敢操觚；公乃忻忻，而命之越俎。曾斯文之深芜，辱大老之期许也。呜呼，咸淳之初，天子践祚。白首重来，曰吾贤傅。公几时而遯荒，我何为而归辅。考盘在涧，于汝信处。上方加璧而延，公乃牢关而拒。尝切怪公，犹少景仁之一岁，而独靳元佑之一来。孰知公已无意于仁义之陈王前，将乃讴吟而之帝所也。呜呼，自端平众正咸集之时，干淳余论未衰之际。欵门墙而遍历，跻堂奥而独诣。盖羣公先正聚典刑，岂新学小生窥其一二。人物渺然，心短气折。公虽未究其壮猷，天已竟全其大节。盖尝诵公奠久轩之斯文，为之屡叹而深悲。孰知今将举以奠公，能不重为之感咽。呜呼，公坟既新，我简如故。沂公之言，了翁之疏。终身诵之，有涕如雨。
 【《永乐大典》卷一万四千五十四「祭」字韵，页四下引「马碧梧玩芳集」。(影印本第一百四十七册)】 
　舒岳祥：《阆风集》十二卷
舒岳祥，字景薛，一字舜侯。宁海(浙江)人。宋嘉定十一年(一二一八)生。宝佑四年进士。官奉化尉，终承直郎。宋亡不仕，教授乡里。元大德二年(一二九八)卒。四库馆臣自《永乐大典》辑《阆风集》十二卷。
现存《永乐大典》录：
舒岳祥诗 【八条】 　舒岳祥避地稿 【一条】 　舒岳祥阆风稿 【九十四条】 
舒岳祥阆风篆畦集 【一条】 　舒岳祥阆风卷 【二条】 
以上共一百零六条，校《嘉业堂丛书》本《阆风集》十二卷及《补遗》一卷，馆臣漏辑者七十条。
　　五月二十八日四绝 【其中第四首已见《阆风集》卷八，题目作《秋夜》，不录。】 
　　　其一
鸟独啼意，萤低照去踪。艰危吾辈老，寂寞此心同。
　　　其二
蜂影过窗急，雏声出树繁。经时不吐句，此日独窥园。
　　　其三
雨来元有路，风过本无痕。小立清溪曲，歌眠白石根。
 【《永乐大典》卷九百「诗」字韵，页十五下引「舒岳祥阆风集」。(影印本第九册)】 
　　口号
敏求善酿能好客，喜与老潘相往还。今日敏求泉下卧，老潘无酒客姜山。
 【《永乐大典》卷九百「诗」字韵，页十五下引「舒岳祥阆风集」。(影印本第九册)】 
　　无题
　　　其一
江山有恨非吾土，花鸟相逢故恼翁。百岁唯余二十五，一春强半又成空。
　　　其二
宇宙千年更帝霸，春秋万世正乾坤。阴阳定位纲常立，于此推寻见本原。
　　　其三
杏花寒气退三舍，柳絮春光减二分。帘外游丝飞冉冉，窗间野马走纷纷。
　　　其四
欲问醉乡过睡乡，两乡相接两相忘。海棠应是此乡物，醉晕深如午睡长。
 【《永乐大典》卷九百「诗」字韵，页十五下引「舒岳祥阆风集」。(影印本第九册)】 
　　清绝
道人清绝在中宵，清绝因何生寂寥。最爱读书窗外雨，数声残剩过芭蕉。
 【《永乐大典》卷九百「诗」字韵，页十六上引「舒岳祥阆风集」。(影印本第九册)】 
　　老铜壶
孙孙子子永享用，下有铭文谁所为。有色无声形制具，不得随俗插花枝。
 【《永乐大典》卷二千二百五十六「壶」字韵，页六上引「舒岳祥阆风集」。(影印本第十七册)】 
　　三月二十九日立夏喜晴稍有自适意有自旧京来者问钱湖景物又复怅然
黄梅青李夏方初，新绿池塘浴小。此日头削寒玉，他时鸿喙煮明珠。白头偷果从渠乐，绣眼穿花不我虞。更有长愁无遣处，只今细柳映新蒲。
 【《永乐大典》卷二千二百六十七「湖」字韵，页二十八下引「舒岳祥阆风稿」。(影印本第二十册)】 
　　题正中瓠斋诗
大瓠秋成实，垂垂挂旧林。剖坚容五石，济急直千金。瓢饮希贤乐，匏尊共客斟。许由嫌汝聒，掷去是何心。
 【《永乐大典》卷二千五百四十「斋」字韵，页九上引「舒岳祥阆风集」。(影印本第三十册)】 
　　新成小斋曰剡雪舟以此兴有所思也
银河枕上客星来，残梦西窗水鸟啼。身入布衾如卧雪，当年曾泛戴公溪。
 【《永乐大典》卷二千五百四十「斋」字韵，页十九下引「舒岳祥阆风集」。(影印本第三十册)】 
　　和俟其按察咏县学古梅
前身自是傅岩梅，持斧江南得得来。一笑见花同臭味，百妖潜影入莓苔。只将冷淡全超俗，肯向繁秾浪占魁。爱惜耆儒如此树，二天雨露好培栽。
 【《永乐大典》卷二千八百八「梅」字韵，页十六下引「舒岳祥阆风集」。(影印本第三十五册)】 
　　再和
四教堂前百岁梅，北方豪杰为渠来。清自许根封雪，劲峭何妨骨锁苔。影里青衿饱弦诵，花前玉节照杓魁。林逋只向孤山种，不及文宣庙里栽。
 【《永乐大典》卷二千八百八「梅」字韵，页十六下引「舒岳祥阆风集」。(影印本第三十五册)】 
　　问信红梅二章
　　　其一
花到红梅真有韵，人生白发未宜愁。只须竟就花前醉，如此风流不外求。
　　　其二
冻白千林须雪重，暖红一点着春多。哑驴瘦策平去，如此风流奈老何。
 【《永乐大典》卷二千八百九「梅」字韵，页十二上引「舒岳祥阆风集」。(影印本第三十五册)】 
　　红梅
扫尽西风万叶红，梅花一色照青空。天公又恐太枯淡，故着红蓝染雪丛。
 【《永乐大典》卷二千八百九「梅」字韵，页十二下引「舒岳祥阆风集」。(影印本第三十五册)】 
　　三月十七日食梅子有感
春事已随花事残，东风急处省凭栏。枝头青子生来苦，守得黄时也自酸。
 【《永乐大典》卷二千八百十「梅」字韵，页十八下引「舒岳祥阆风集」。(影印本第三十六册)】 
　　高人
云日弄轻霠，前溪给缓寻。燕翻红雨乱，莺出翠微深。回矣苏门啸，怀哉梁父吟。高人不可见，谁见此时心。
 【《永乐大典》卷三千四「人」字韵，页九下引「舒岳祥诗」。(影印本第四十一册)】 
　　老人村
绿树合来无路入，青烟起处有人居。衣冠从俗语言朴，礼乐相忘机巧疏。
 【《永乐大典》卷三千五百七十九「村」字韵，页十四下引「舒岳祥阆风篆畦集」。(影印本第五十册)】 
　　丙子九月陈村避地三绝
　　　其一
黑光磨荡掩阳精，兵火成霞照夜明。谁信天台山下，如今无佛救苍生。
　　　其二
一溪屈曲与山随，要试跻攀未衰。隔岸人家西日外，数株红柿压疏篱。
　　　其三
盘盘幽谷造云峯，应有逃秦隐此中。行到半山奇绝事，白鹇如练挂青松。
 【《永乐大典》卷三千五百七十九「村」字韵，页二十三下引「舒岳祥阆风稿」。(影印本第五十册)】 
　　行海村
天远鸣榔双桨浦，夜凉吹笛十家村。如今鬼出无人过，深闭柴门自断魂。
 【《永乐大典》卷三千五百八十一「村」字韵，页六上引「舒岳祥阆风集」。(影印本第五十册)】 
　　十村绝句
　　　其一
鵁鶄属玉乱横斜，石步柴门下白沙。长笛一声人不见，小舟风紧入兼葭。 【(海)】 
　　　其二
深谷元无邹子律，牧童角上牛吹。一声吹下柴门近，先报渠娘煮菜糜。 【(牧)】 
　　　其三
朝朝腰斧采荆榛，博米求盐到海村。白虎当溪侬不畏，祗愁暴吏打人门。 【(樵)】 
　　　其四
麦须剪剪吹成浪，花口吟吟 【笈】  【笑】 作东。莫道太平无处觅，便于此处见天真。 【(农)】 
　　　其五
清晨扶杖百花源，风折乌沙半幅翻。三十年前风月好，青楼白面碗如盆。 【(花)】 
　　　其六
青帘悬谁夸大，小合留人更放饶。我有布袍堪典否，如今无客解金貂。 【(酒)】 
　　　其七
桐花开处青鸠醉，桑椹甜时紫鸽忙。正是三眠三起日，送蚕小妇出烘房。 【(蚕)】 
　　　其八
煮来藤竹如轻雾，漉就槽帘不怕冰。辛苦饥寒缘底事，夜深甓屋尚悬灯。 【(纸)】 
　　　其九
翰林子墨青毫，毛颖陶泓白发交。寄语诸郎须祓涤，一书卷共衡茅。 【(书)】 
　　　其十
春风淰淰欺驼褐，客思翛翛着柳黄。不是兰舟共漂泊，清明何事不还乡。 【(客)】 
 【《永乐大典》卷三千五百八十一「村」字韵，页六上引「舒岳祥阆风集」。(影印本第五十册)】 
　　读方元善落花诗有感
　　　其一
为渠销瘦为渠愁，减风流剩羞。得雨如投碧玉井，随风似堕绿珠楼。医颊髓空无处觅，返魂香断为谁留。此诗吟罢难消得，八十 【翁】  【老】 翁一笑休。
　　　其二
次第花开次第飞，总堪饮酒与吟诗。绝怜新绿光如沃，何必繁英尽在枝。
 【《永乐大典》卷五千八百三十九「花」字韵，页九上引「舒岳祥阆风集」。(影印本第六十一册)】 
　　岁 【莫】  【暮】 送正仲还鴈苍
岁穷终有别，人老得无愁。眼看书先废，材衰句懒酬。计年知晚易，论学愧东丘。欲就宁川志，开春与子谋。
 【《永乐大典》卷七千五百十八「仓」字韵，页二十二下引「舒岳祥阆风集」。(影印本第八十二册)】 
　　和正仲赋重修篆畦亭馆韵
亭馆成来三十年，主人头白与扶颠。已诛荐莽开瓜圃，更剪茭芦浚藕田。竹下鸣琴长忆鹤，花边酿酒拟留仙。今知烦恼都无用，修短随缘一任天。
 【《永乐大典》卷一万一千三百十三「馆」字韵，页十六下引「舒岳祥阆风集」。(影印本第一百十五册)】 
　　戒僮仆种蕉苇
莫把闲愁向客谈，且看晴雪映疏帘。欲听夜雨无篷艇，更种红蕉碧苇添。
 【《永乐大典》卷一万三千一百九十四「种」字韵，页二十五上引「舒岳祥诗」。(影印本第一百三十六册)】 
　　寄赵敏求
赵子贫愈好，吟诗送此生。焚巢同旅鸟，泛宅老书檠。八座清门户，王塘好弟兄。杉棚先辱和，欲报怨无琼。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　腊月二十五日偶忆孟浩然白发催年老青阳逼岁除之句因次和此篇奉寄达善
归梦涉远道，青山非故庐。岁时筋力减，日夜鬓毛。且免编民役，休论邸报除。百年余二老，莫遣寸阴虚。 【(时有省府官到路县，为儒人免役。先朝每遇正旦朝会，必有除命。)】 
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　寄达善
渺渺思君处，悠悠古道旁。紫荆人独自，榉柳月昏黄。渴鼠寻松溜，饥乌背夕阳。王塘在吾目，空费九回肠。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　寄二林
久客谁为主，无归莫问家。古书浇茗，冻酒咽梅花。岩静松抛子，沙虚笋养芽。二林谁远近，伫立日西斜。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　寄袁季源
当世佳公子，枝吾雅道多。江南有文献，鲁国自强歌。火后归新第，兵余喜止戈。公交车行有召，毋久恋松萝。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　寄帅初
寄语榆林戴，年来书不灵。翠微双鬓白，茅舍一灯青。醉后穷豪在，吟成老健能。杨梅时节近，吾欲理行縢。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　病起寄二林
心地缅然平，乔林夏气清。炎风疏鸟毳，烟雨滴蝉声。输翟专攻守，弓函誓死生。吟成与谁寄，二子在鄞城。
 【《永乐大典》卷一万四千三百八十「寄」字韵，页十三上引「舒岳祥阆风集」。(影印本第一百四十九册)】 
　　寄子堂
　　　其一
来往畏炎热，衫篁取径微。蝶飞逢草住，燕出认巢归。云卧从衣冷，风梳爱发稀。清谈能解愠，松麈为君挥。
　　　其二
不践山中约，时时梦见之。况当春雨夜，正作韭虀思。种菊秋堪撷，诛茅冬未迟。人生难自料，身后要名垂。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　寄正仲
云峰双鸟破，雪 【径】  【径】 一僧分。红酒回丹渥，青编 【友】  【笑】 白纷。风昏生月晕，水落织冰文。岁 【莫】  【暮】 无来客，开门独候君。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　寄袁中素季原
清谈疏世虑，知发度年华。雀饮盆中水，蜂寻案上花。郊原新射雉，陂荡早开蛙。得句何人赠，棠溪有竹家。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　乱后寄正仲因谂恕斋枢相朔漠音耗
。枢相徂沙漠，酸风万里迷。 【山人水南北，别业瀼东西。落叶屏风石，斜阳水碓溪。门荒翟公雀，野迥孟尝 (石屏风，正仲所寓地名。水碓溪，予所寓地，俗名捣曰奥。)】 
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　帅初屡书有相访之约且求予文集知予有藏山之志也近因弥大过我知其有来日矣作此寄之
流水不还剡，落花终到鄞。偶逢归峡客，乃是寄书人。古剎藏山志，他生结愿因。烦君同校正，字字莫留尘。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　寄子堂
欲出一雨隔，相违十日强。鼠过松落粉，雉步麦摇芒。酒尽夜难过，书清日自长。羊求三 【径】  【径】 约，来往莫相忘。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　寄正 【中】  【仲】 
相对石屏风，相邀石老翁。鱼游山影里，鸟睡水声中。诗卷行未了，书囊倒不空。笭箵君莫忘，犹约待秋风。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　五月一日寄正仲
住处村非远，别时山更多。花风起晴浪，草露落明河。世事老休问，故人今几何。朝来新酒禁，煮饼卧岩阿。
 【《永乐大典》卷一万四千三百八十「寄」字韵，页十三下引「舒岳祥阆风集」。(影印本第一百四十九册)】 
　　和韵寄胡山甫
乡心趋老重，见说买山成。静坐性情淡，孤眠滋味清。樵人时识面，禅客共知名。山色元无垢，溪声自不平。池荷应足制，山蓣想堪羹。九日如今近，思君出峡行。
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　五月间与正仲立耕养堂前见石榴一花吐初因以荆公诗并俗语作对云万绿一红十风五雨好作尺牍中时令语正仲云只作诗语亦佳别后因补成章以寄之
石屏溪上晚风柔，深念思注易楼。好酒自能和性气，闲愁何必上眉头。十风五雨天常顺，万绿一红春更留。婢解炊新麦饭，提鱼仍就篆畦游。
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　寄正仲
淰淰清愁变暮寒，宾鸿去后燕来还。流红似雨人千里，总翠如山屋万间。竹杖行藏观动静，柴门开阖见忙闲。何如上传多髯客，白饭鱼羹养好颜。
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　用韵寄胡元鲁因梅所袖达
宾鸿风逆断来縢，鱼腹书未上罾。镊白秋风炼药院，研朱仙露读书灯。青峰极目先榆景，黄鸟收声有木冰。欲问都城初破事，愿君秉笔直无朋。 【(李白秋日镊白炼药院。)】 
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　寄二林
等闲诗句无题目，忆着二林新意生。月皎皎时猿一个，风泠泠处竹千茎。春花不及寒花耐，山鸟何如水鸟清。欲放诗瓢沧海渺，不如飞鴈入鄞城。
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　寄帅初
西家女儿长日愁，白头鼻息撼林丘。老去声名惜鸡肋，世间富贵烂羊头。青山白鹭水天远，绿叶黄鹂风日柔。欲往榆林忘南北，几回吹笛上高楼。
 【《永乐大典》卷一万四千三百八十「寄」字韵，页十四上引「舒岳祥阆风集」。(影印本第一百四十九册)】 
　　寄少白诗后因问讯小潘
诗翁山膊鬓飕飕，只向岩幽了白头。欲共君家阿戎语，蝉联书笥吐难收。
 【《永乐大典》卷一万四千三百八十「寄」字韵，页十四下引「舒岳祥阆风集」。(影印本第一百四十九册)】 
　　再寄正仲
涧碧山红锦步障，晚菘早韭五侯鲭。莫道乱来无乐事，头流水作琴听 【(作音佐)。】 
 【《永乐大典》卷一万四千三百八十「寄」字韵，页十四下引「舒岳祥阆风集」。(影印本第一百四十九册)】 
　　寄胡山甫
梅 【稍】  【梢】 残雨知头数，溪上无风麦自青。迟子不来还独卧，踏檐啼鸟唤人醒。
 【《永乐大典》卷一万四千三百八十「寄」字韵，页十四下引「舒岳祥阆风集」。(影印本第一百四十九册)】 
　　免役未几四月二十九日总府复有仓官之命五月初二日入城告愬作一绝贻如山王监簿如山前与予别谓此别不复有相见之日矣予言得十年住山不出吾事毕矣今未两月已复会面更成惨怆也
前时临别语堪哀，后会无期首重回。我有巾山缘未继，半年两度入城来。
 【《永乐大典》卷一万四千六百八「簿」字韵，页二十六上引「舒岳祥阆风集」。(影印本第一百五十四册)】 
　　再题巾山二绝贻王如山监簿
　　　其一
北山自负任翻句，多少诗人阁笔休。戎挟两峰怀袖去，并它句子一时收。
　　　其二
天将秋露沐云鬟，故遣松巅鹤势盘。诗客惟看半江月，不知一半在阑干。
 【《永乐大典》卷一万四千六百八「簿」字韵，页二十六下引「舒岳祥阆风集」。(影印本第一百五十四册)】 
　　巾山行同监簿作
盂藏不住。故将两塔压其巅，击鼓撞钟警朝暮。有时风雨响空岩，僧坐堂中生畏怖。惟有江平月照时，付与诗人题好句。皇华真人游海东，云行急疾去若风。蜺旌羽节追不及，飘飖双帻堕碧空。六丁六甲不得取，化作两峰撑青红。至今八面各变态，隐见有无横复纵。或说苍龙从海度，潮落江干不能去。两角峥嵘云护之，身伏泥沙惟脊露。雷鸣电作定腾霄，铁锁横江截归路。老胡说法欲降龙，又恐
 【《永乐大典》卷一万四千六百八「簿」字韵，页二十六下引「舒岳祥阆风集」。(影印本第一百五十四册)】 
　　王可久梅花百和诗跋
或疑诗之「摽梅」，书之「盐梅」，言实而不言华也。《楚词》于辛夷、木兰、荃药、杜衡、麋芜、菌桂之属，尽入采录，独不及梅。古人不尚梅也。嗟夫，世患有华而无实耳，实既足取，花不待言也。然则诗书之言，其旨远矣。骚人所录草木，皆取其茎叶俱香，可以佩服者，如荪乃溪荪，今石上菖蒲类也。兰乃泽兰，蕙为熏草，皆入药品。非鲁直所云「一干一花谓之兰，一干八九花谓之蕙」者也。原之所托，盖自有义。当时楚人所不足者，非华也，正于本质上有亏耳。凡草木花蕊虽香，而茎叶不可佩服者，例所不取。是以不得于梅花独破例也。此意微矣，若止取其花之芳洁，天下之花孰有尚于梅者哉？咸平为熙朝极盛之日，杭为东南至乐之邦，西湖为杭之胜，孤山又为西湖之盛。和靖先生于斯时，其所值，非屈原之比也。其所托，不得与骚同也。于梅独有取焉，所以补骚之遗也。往岁予客瀛幕，甲峰周敬翁从海上缄《梅花百咏》见示，予已评之矣。今水北王可久又和敬翁《百咏》见寄。且曰：「君曾题敬翁百咏矣，复能为我评比百和乎？」予曰：「百咏不易也，百和尤难也。难于易，易也。难于难，难也。今百和矩于步，域于区，崄而舒，迫而徐。凝思于枯寂之余，覃精于淡泊之初，盖难之难也。然予窃有感焉者，今孤山岂咸平比哉？而水北之人，掬香嬲影，引吭吟哦，困顿不自休，又难于和靖矣，不独难于敬翁也。虽然风霜凌轹，万木死灰，(死)梅不以是易操也，子其似之。丁丑九月十五日书。
 【《永乐大典》卷九百九「诗」字韵，页十八下引「舒岳祥阆风集」。(藏日本天理图书馆)】 
　连文凤：《百正集》三卷
连文凤，字百正，号应山。三山(福建)人。生卒仕履不详。据《四库全书总目》卷一六五考证，宋德佑(一二七五)以前，连文凤亦尝从宦。元大德四年(一三○○)仍存诗作。四库馆臣自《永乐大典》辑《百正集》三卷。
现存《永乐大典》录：
连百正诗 【十二条】 　连百正集 【二条】 
以上共十四条，校《丛书集成》本《百正集》三卷，馆臣漏辑者六条。
　　无题
学书学剑两茫然，空过浮生五十年。拟向烟波深处住，王租已及钓鱼船。
 【《永乐大典》卷九百「诗」字韵，页十上引「连百正诗」。(影印本第九册)】 
　　偶作
　　　其一
春风跃马看花时，肯信秋风易衰。富贵百年皆长物，老来方悔读书迟。
　　　其二
少年场屋苦奔波，每对书檠读不多。三十年来书好读，可怜老眼费摩挲。
 【《永乐大典》卷九百「诗」字韵，页十上引「连百正诗」。(影印本第九册)】 
　　偶题
来到深山处士家，山前山后响缲车。老夫不晓人间事，行遍西园看橘花。
 【《永乐大典》卷九百「诗」字韵，页十上引「连百正诗」。(影印本第九册)】 
　　赠隐士
不隐山林隐市廛，半生活计此书田。可怜世上无扬子，谁识雄心在太玄。
 【《永乐大典》卷一万三千四百五十「士」字韵，页二十九下引「连百正诗」。(影印本第一百三十七册)】 
　　寄生树
嗟哉寄生树，微根不自立。矗矗栖林壑，森森动原隰。本非梁栋材，唯有禽鸟集。纵逃斤斧侵，宁免寒暑袭。一朝失所托，早暮不相及。人生同此寄，百年一呼吸。湿沫偷呴濡，疏漏强缀葺。未能与物化，安悟此机入。吾每叹吾生，忧思继以泣。托根非其所，举世沦以习。老枝年岁晚，病叶风雨急。神山眇何许，瑶草不可拾。
 【《永乐大典》卷一万四千五百三十六「树」字韵，页十五上引「连百正诗」。(影印本第一百五十二册)】 

　陈杰：《自堂存稿》四卷
陈杰，字焘父。丰城(江西)人。宋淳佑十年(一二五○)进士。授赣州簿，知江陵县。累官工部郎中、江西宪使兼制司参谋，转朝散大夫，召赴行在。未行国亡，隐居东湖。四库馆臣自《永乐大典》辑《自堂存稿》四卷。
现存《永乐大典》录：
陈杰诗 【九条】 　陈杰集 【七条】 
陈杰自堂存稿 【十条】 
以上共二十六条，校《豫章丛书》本《自堂存稿》四卷，馆臣漏辑者十四条。
　　和彭教谕论诗
平生于二南，百过在芣苡。不知孰舞蹈，但觉乌可已。煌煌古人心，岂与不传死。天和本发中，世味或食耳。全明凋靡后，末造放荡始。折杨纷皇荂，败素正堪紫。斯文吾衰久，安得力任鄙。天河傥可挽，举俗快一洗。不且尊杜黄，卿言尚予起。
 【《永乐大典》卷八百九十六「诗」字韵，页十九下引「陈杰集」。(影印本第九册)】 
　　诵诗
盛气劘骚垒，长歌历杜藩。二南四字始，万古一辞难。
 【《永乐大典》卷八百九十六「诗」字韵，页十九下引「陈杰集」。(影印本第九册)】 
　　无题
　　　其一
大地生灵惜暵干，纸田不饱腐儒餐。闲将博士虀盐味，试上先生 【首】  【苜】 蓿盘。
　　　其二
口语甘时心犹异，中边甜处味方宜。诗情合荐东坡老，却媿当年 【密】  【蜜】 荔枝。
　　　其三
闻说江边起柁楼，欲将吾道付沧洲。三年恶瞰卢仝屋，一日轻装范蠡舟。蹈海高怀欣独往，济川好手蹇难留。樯阴舸下能容我，雨笠荷蓑傲白鸥。
 【《永乐大典》卷八百九十六「诗」字韵，页十九下引「陈杰集」。(影印本第九册)】 
　　至日拜赐诗
须隆准伴宸奎 【(玉堂碑轴旁有二像)。】千官万岁讲朝仪，黄伞高张簇仗齐。清晓山窗频扣首， 
 【《永乐大典》卷八百九十六「诗」字韵，页十九下引「陈杰集」。(影印本第九册)】 
　　程簿能静袖诗来访次韵
高吟鼎脔屡经尝，羣噪纷纷子贡墙。雪曲我应郢下，笛声公自感山阳。堪嗟绛老 【呢】  【泥】 涂役，孤负春官桃李场。斗大康山盛儒者，凭谁推此叩循良。
 【《永乐大典》卷八百九十六「诗」字韵，页十九下引「陈杰集」。(影印本第九册)】 
　　西湖
小春好风日，湖上足池台。彼美少年子，适从何处来。恩光被鞍马，艳丽照樽罍。今者不自乐，后人谁尔哀。
 【」。(影印本第十九册)】《永乐大典》卷二千二百六十四「湖」字韵，页三十下引「陈杰自堂存 
　　小家住深村
小家住深村，独犬应门户。招麾不去来，进止有常处。从田仍司盗，奔走亦御侮。常恐下生牦，八方啸狐兔。
 【」。(影印本第五十册)】《永乐大典》卷三千五百八十「村」字韵，页十八下引「陈杰自堂存 
　　充善堂为吴氏题
厥初生人，性受中。不患不善，患不能充。血气既刚，物我交战。不患不充，又患不善。充而善者，可鸾可凰。匪善而充，化为豺狼。其充为何，勿助勿害。鸡鸣而兴，善与利对。申严界限，审察毫厘。诚内伪外，理公欲私。充无穿窬，义不胜用。彼充孔扬，傲诞是纵。故得其正，泉达火然。一有弗协，履临渊。呜呼道微，志远瞻卓。子如充之，明善守约。
 【《永乐大典》卷七千九百四十二「堂」字韵，页二十八上引「陈杰诗」。(影印本第七十一册)】 
　　中兴事迹
瑶编每读愤填膺，始末权奸托罢兵。初渡已诛双烈士，小安更坏一长城。啮大老投荒死，借剑孤忠窜岛生。长与东南羞汗简，更堪西北望神京。
 【《永乐大典》卷七千九百六十一「兴」字韵，页十一下引「陈杰诗」。(影印本第八十八册)】 
　　送万平野余秋山被荐北行
朔云垂天野四平，羌笛叫月山秋清。金台此日燕万里，绵蕞当年鲁两生。衢路屏营诗少味，江关萧瑟赋多情。西风瞥眼鲈鱼鲙，一夜相思闻鴈声。
 【《永乐大典》卷八千六百二十八「行」字韵，页十五下引「陈杰诗」。(影印本第九十五册)】 
　　秋热抵信上一歌馆壁张芦鴈寒林
老火张成伞，柔金伏在炉。正遮西日手，忽坐北风图。霜苇条嗷鴈，枝有噤乌。摩挲怀美献，短策济时无 【(是八月殿试)】 。
」。(影印本第一百十五册)】 【《永乐大典》卷一万一千三百十三「馆」字韵，页十四下引「陈杰自堂存 
　　送中斋过家入燕
江浙相望半月程，燕云万里重行行。几多临水登山赋，不尽还家去国情。三入换来金印大，一归赢得彩衣明。东湖何似西湖好，且对梅花捧寿觥。
 【《永乐大典》卷四千九百八「燕」字韵，页十五下引「陈杰诗」。(藏西柏林人种博物馆)】 
　陆文圭：《墙东类稿》二十卷
陆文圭，字子方，号墙东。江阴(江苏)人。宋宝佑四年(一二五六)生。延佑中，中乡举，不应征召。元后至元六年(一三四○)卒。《元史》卷一九○有传。四库馆臣自《永乐大典》辑《墙东类稿》二十卷。
现存《永乐大典》录：
陆子方诗 【三条】 　陆子方集 【六十一条】 
以上共六十四条，校《常州先哲遗书》本《墙东类稿》二十卷及《补遗》一卷，馆臣漏辑者八条。
　　偶题
　　　其一
少年不更事，新学多误人。桓成缪语，张禹岂纯臣。
　　　其二
旋沽腊醑供园菜，小簇春盘撷土蔬。老子兴来犹不浅，故人病后肯相疏。远书每劝加餐食，新学多承问起居。大息吾年余几耳，闲愁不乐复何如。
 【《永乐大典》卷九百二「诗」字韵，页二上引「陆子方集」。(影印本第十册)】 
　　过朝天门留题茶肆壁
飞龙殿阙何崔嵬，黄须龙种去不回。只见长安不见日，不闻人从日边来。软红湿雨腾香雾，歌童舞女钱塘路。沙碛秋干鴈落羣，日光寒薄西风暮。
 【《永乐大典》卷三千五百二十五「门」字韵，页十八下引「陆子方集」。(影印本第四十九册)】 
　　甲子三月二日出白羊门将游茅山诗
我来古茅州，未登三茅峯。自愧尘中人，遽希云外踪。明日作寒食，命驾吾欲东。白羊古城门，坡陇何重重。我行 【涉】  【陟】 其颠，忽下涧井中。一曲复一曲，直道何由逢。时于荆棘里，小树樱桃红。茁茁丘中麦，类我头发蓬。发白日日脱，麦青长芃芃。安得长生诀，稽首华阳翁。两唐古君子，居邻升元宫。探仙在何许，为我作先容。
 【《永乐大典》卷三千五百二十七「门」字韵，页十二下引「陆子方集」。(影印本第四十九册)】 
　　赠曹德玉子达卿父子同赴锡山馆
故籯无黄金，子弟政欲佳。芬香闻数里，譬若兰当。念昔登高门，始见玉在怀。顾余齿发尽，叹子头角乖。妙龄探学海，浩博无津涯。翁季遥相望，灯雪分一斋。翳翳山阳木，春风几时回。袅袅北堂萱，日暮意悠哉。游方非远道，心动数归来。
 【《永乐大典》卷一万一千三百十三「馆」字韵，页十九上引「陆子方集」。(影印本第一百十五册)】 
　　溪山佳处子昂为宣城友人书
　　　其一
浊流不受美女鉴，丑石乃似顽夫形。行尽溪山千百里，只宜此地结茅亭。
　　　其二
岩花半识 【元】  【玄】 晖面，溪声细和谪仙诗。行云流水自今古，渔叟樵童了不知。
 【《永乐大典》卷一万四千五百四十四「处」字韵，页十九上引「陆子方集」。(影印本第一百五十二册)】 
　　天与清香台记
。揽众芳之芜秽，耿岁寒而独清者，非梅也欤？天不与之凡花，而独与之梅，非私欤？与梅相知者，莫如林君复。愿摘君复『天与清香』之诗，以名公之台何如？」予时在座，顾谓客曰：「沙山之麓，陆公家焉。后圃梅数十本，虬枝偃龙，绿苔封树。瑶英玉华，照映岩谷。一夕步月下，顾盼若有所营。乃呼卒辇土，命工庀材，甃以文石，结构其上。高檐四柱，平瞰花顶，如素绡千丈，横抹阑角，如游化人之居。云影所照，目眩不得视也。台成未名，觞客落之。酒半酣，有客离席言曰：「公知造物私于此花者乎？草木之香众矣。今夫紫茎岐叶，赤花墨实，名曰兰蕙，其香幽而野。形如鼠李，叶黄花白，名曰椒桂，其香辛而烈。汝南之莲，未发为菡萏，已发为芙蓉。雍州之菊，一名曰日精，一名曰女华。是二香者几乎清矣。然陨霜既繁，苦雨凄晚，则荒落无 【予】  【子】 一处子于林之下，薄妆靓饰，宜笑的皪。敛裙少进而言曰：『妾藐姑射山之神人也，为帝司琪花之林。帝以君清节不仕，世胙孤山，以表湖曲，配食于水仙之宫。』辞讫，谓君复以清香许梅乎？殆非也，彼以自况尔。咸平景德间，处士名盖天下。而一童一鹤，终老布衣，其节清矣。尝记处士居西湖时，雪夜踞炉诗。倦而假寐，冥与神会。 【杨】  【扬】 不同。处士在山，日与梅亲。公屡出山，岁与梅疏。方其涉淮历齐以入燕，归而戍紫阳，使金陵。已而持节乡部，按辔杭秀间。星霜十换，驿居野处。当是时故园之梅无恙，而香有不闻者矣。乃今名遂身退，幅巾归第。登高折花，倚栏索笑。而吾与二三子，亦得以撰杖屦，侍樽俎，抵掌高谈于台上。此乐非天与耶？」客良久曰：「子言甚善，敢问君复遇仙事出何书？」予笑曰：「《龙城后录》也。」公顾小史，取笔志之。佩而逝。处士惊觉，推户出游，但见平林疏风，野芳微度而已。今集中『红艳清香』之句，疑当时所赋者也。处士与公固一流人，然心甚似，而
 【《永乐大典》卷二千六百四「台」字韵，页二十三下引「陆子方集」。(影印本第三十册)】 
　胡祗遹：《紫山大全集》二十六卷
胡祗遹，字绍闻，号紫山、少凯。磁州武安(河北)人。金正大四年(一二二七)生。官江南浙西道提刑按察使。元灭宋后，为荆湖北道宣慰副使。元贞元元年(一二九五)卒。延佑五年追赠礼部尚书，谥文靖。《元史》卷一七○有传。四库馆臣自《永乐大典》辑《紫山大全集》二十六卷。
现存《永乐大典》录：
胡紫山诗 【一条】 　胡紫山集 【六条】 　胡祗遹诗 【三条】 
胡祗遹集 【一条】 　胡祗遹紫山集 【一百三十九条】 
以上共一百五十条，校《三怡堂丛书》本和铁琴铜剑楼钞本(藏北京图书馆)《紫山大全集》二十六卷，馆臣漏辑者三条。
　　上平章书
忘血气之私，循理义之正。顾其大而忘其小，忧喜以天下为心者，是所谓豪杰之士也。
 【《永乐大典》卷一万三千四百五十三「士」字韵，页十五下引「胡祗遹紫山集」。(影印本第一百三十七册)】 
　　乡贤请还乡疏
邑。祔先茔而了祖考之大葬，美前业而树旌纪之丰碑。既遂孝心，当复故里。某等望风已有日，摅素心而无由。敢因雅怀，敬邀高盖。求田问舍，具存数世之厚遗；嫁女婚男，自有联姻之宿好。无一不便，勿贰其心。老作乡先生，何必伴食而为相；郁为天下士，亦能直笔以匡时。忽为好名，遂成忘本。谨疏。异乡乐土，何如父母之邦；倾盖英游，难似里闾之旧。悦亲戚之情话，无嫌疑之他心。松揪拜扫之勤，岁时伏腊；桑梓敬恭之礼，出入起居。所以孔圣归鲁而舍齐，廉颇在楚而思赵。伏惟提刑绍开，吾乡巨族，奕世名卿。苟非值干戈之扰攘，何以致骨肉之流寓。百年于此，两世他邦。幸遇清时，渐得
 【《永乐大典》卷六千六百四十一「乡」字韵，页二十五下引「胡祗通祗山集」。(影印本第六十四册)】 
　　礼论
，无所不至。汉之大臣，天子得以罪之。贾谊犹为今之大臣，细民得以罪之。此风一长，有识者甚为寒心。近岁以来，奴讦主，妻妾告夫，子弟讼父兄，编民把执诟辱官吏，舆台皁隶谤讦大臣。凶险奸邪，百无忌惮。恣其所为，陵轹正人。白昼殿庭之上，秽言亵语，肆口而出。圣听天听，岂不知其为恶？然而乐闻不禁者，上欲发欺蔽，擿奸邪，通寃滞，抑豪横也。故特借凶人之口，来端直之言耳。殊不察自即位以来，所闻之言无大利害，适足以为口舌者进身之阶，虚失待大臣之体，渎上下之分。朝廷之上，无礼无威。闾里之间，彝伦攸斁。无知之氓，习见官府之不足畏。一旦饥馑凶荒，狐鼠啸聚，郡县之权若之何而制之？今之为大臣者不以为忧，反以私门豢养凶人，使之递相讦制，何其愚也？必欲通上下之情，立一二直节敢言之臣，如古之纳言者，何求而不得。何必以哓哓之小人，渎日月之光明哉？圣人之制礼，通贵贱之情，而严上下之分。故曰：「履虽鲜，不加于枕；冠虽弊，不以苴履。」尊卑之分定故也。君臣之视天王，卑高分严，如地之于天。然而篡弒之凶，古亦有之，何自而来哉？圣人作《易》，于《坤》之初六，谨为之戒曰：「初六履霜，阴始凝也。驯致其道，至坚也。」又曰：「臣弒其君者有之，子弒其父者有之，其所由来者渐矣。」贾谊经学修明，见汉法不敬大臣，曰：「天子之尊如堂，大臣如陛，众庶如地。」今也大臣下狱，贱隶得以缚执而笞辱。然则堂不无陛乎？今之大臣有罪，则杖辱于市。小人兴讹造讪，揶揄诟
 【《永乐大典》卷一万四百五十八「礼」字韵，页十上引「胡祗遹紫山集」。(影印本第一百四册)】 
　耶律铸：《双溪醉隐集》八卷 【据文溯阁、文津阁目均作「六卷」。疑《四库全书总目》有误。】 
耶律铸，字成仲。元太祖十六年(一二二一)生。累官中书左丞相。至元二十二年(一二八五)卒。追赠懿宁王，谥文忠。《元史》卷一四六有传。四库馆臣自《永乐大典》辑《双溪醉隐集》八卷。
现存《永乐大典》录：
耶律铸诗 【九条】 　耶律铸词 【三条】 　耶律铸双溪醉隐集 【四十四条】 　耶律铸集 【一条】 
耶律铸双溪醉隐前集 【一条】 　耶律铸双溪醉隐新集 【一条】 　耶律铸双溪醉隐外集 【一条】 　双溪醉隐集 【一条】 
耶律铸乐府 【一条】 　耶律铸献公集 【一条】 
以上共六十三条，校《辽海丛书》本《双溪醉隐集》六卷，馆臣漏辑者二十四条。
　　因题诗卷
　　　其一
下字工夫大，协音格律深。不唯穿月，当合出天心。
　　　其二
莫衒编苫疾，尚知织锦迟。篇篇何警策，字字更清奇。
 【《永乐大典》卷九百二「诗」字韵，页十五下引「耶律铸双溪醉隐集」。(影印本第十册)】 
　　效古
　　　其一
猗猗无粒粟，西成收不得。供尽天地间，千年万年食。
　　　其二
郁郁无影树，无人得攀折。障尽天地间，千年万年热。
 【《永乐大典》卷九百二「诗」字韵，页十五下引「耶律铸双溪醉隐集」。(影印本第十册)】 
　　戏题近日所作诗卷末
谁擅风骚上将，顿还旧观据吟鞍。自然倚伏行藏在，未要闲人作话端。
 【《永乐大典》卷九百二「诗」字韵，页十五下引「耶律铸双溪醉隐集」。(影印本第十册)】 
　　拟古
　　　其一
水涵春色柳涵烟，半是人间半是仙。帘底东风吹梦断，一窗花影月明天。
　　　其二
门外西风断续歌，晓闻行李过滹沱。得封侯也知何日，人道仙郎鬓已皤。
　　　其三
沉沉鴈影落云边，云边鴈影横秋天。秋天一望万里沙，行人犹听鸣悲笳。悲笳一声悲欲绝，雪纷纷兮风烈烈 【此诗疑自「玉泉」以下为另一首。】 。玉泉溪上多旧游，旧游别后经几秋。和林城西看春柳，何如谈笑倾杯酒。百年身世一梦中，夕阳相对空回首。
 【《永乐大典》卷九百二「诗」字韵，页十五下引「耶律铸双溪醉隐集」。(影印本第十册)】 
　　和延年所诵小诗
月满风帘醉梦残，松阴滚碎玉栏干。如何又是夜，特比寻常分外寒。
 【《永乐大典》卷九百二「诗」字韵，页十五下引「耶律铸双溪醉隐集」。(影印本第十册)】 
　　载赓赵虎岩诗韵
　　　其一
罗列征鸿字不如，天涯牢落正幽居。故人何处秋光老，愁把蛮笺草草书。
　　　其二
人生能得几清明，得亦为荣失亦荣。争后便夸饶胜事，五湖烟景有谁争。
 【《永乐大典》卷九百二「诗」字韵，页十六上引「耶律铸双溪醉隐集」。(影印本第十册)】 
　　偶得
鴈时游子不禁愁，把酒悲歌醉即休。旅枕梦回情味恶，满天风雨五更秋。
 【《永乐大典》卷九百二「诗」字韵，页十六上引「耶律铸双溪醉隐集」。(影印本第十册)】 
　　舟中读仙伯诗歌
金门羽客传仙伯，雕章继贺登瀛客。锦囊满积骊龙珠，宜搜得自蛟龙宅。岂无神物为护持，未许尘凡探幽赜。金山万丈安可升，玉海千寻不可测。遂被声歌歌一曲，四望烟霞皆改色。浪花遥逐清风来，容与舟 【(容舟：舟名也)】 横玉溪侧。凌波弭楫水仙府，独上兰洲登醉白。驰情何许望成连，水与青天等宽窄。
 【《永乐大典》卷九百二「诗」字韵，页十六上引「耶律铸双溪醉隐集」。(影印本第十册)】 
　　瓠诗
瓠落无容取易伤，石生无窍得韬光。可能妄自生喧寂，不与充挹酒浆。
 【《永乐大典》卷二千二百五十九「瓠」字韵，页十上引「耶律铸双溪醉隐新集」。(影印本第十八册)】 
　　 【醍醐】 
醍醐，本天竺语也。呼酥乳之精液为醍醐。
竺仙仙液养醍醐，甘露香融尽玉酥。玉食自推天上味，八珍谁更数淳 【(之纯切)】 母 【(音模。《周礼》八珍，二曰「淳母」。注：煎盐加于黍食上，沃之以膏，曰「淳母」)】 。
 【《永乐大典》卷二千二百五十九「醐」字韵，页十五上和十五下引「耶律铸双溪醉隐集」。(影印本第十八册)】 
　　元质先生美赴漕台成行有日要以赠言某以同僚之义不敢谦默乱构荒拙以别意
执简联司再闰余，一麾更署漕台书。痴聋多识门喧雀，瘦马东归食有鱼。盏底夜明开黯惨，琴中流水弄虚徐。紫微光动君先去，谁谓功成独不居。
 【《永乐大典》卷二千六百六「台」字韵，页六上引「耶律铸诗」。(影印本第三十一册)】 
　　橘隐堂为五湖别墅题
橘弟有客招醉隐，榆兄难办买山钱。五湖烟景扁舟外，休更区区问计然。
 【《永乐大典》卷七千二百三十九「堂」字韵，页十六下引「耶律铸诗」。(影印本第七十一册)】 
　　北行
惨淡豪华窟，神精造化功。星霜辞晓日，桃李盼春风。芳草千山合，行人一径通。夜来瞻太白，寒色欲摇空。
 【《永乐大典》卷八千六百二十八「行」字韵，页十四下引「耶律铸双溪醉隐集」。(影印本第九十五册)】 
　　题仙居县水岩
翠迭横陈阆苑深，五云浆泛玉鸾音。江山自合锺神秀，一片人间未了心。
 【《永乐大典》卷九千七百六十四「岩」字韵，页十一下引「耶律铸诗」。(影印本第一百册)】 
　　玉蕊花二首
　　　其一
凤吹流声绕彩霞，胜游还遇琬陵花。又邀相伴西王母，请宴昌城玉蕊花。
　　　其二
七色斑龙 【(一作麟)】 紫云辇，九光华盖赤霜袍。更陪金女花时宴，玉蕊花前是碧桃。
 【」字韵，页八上引「耶律铸双溪醉隐集」。(影印本第一百十册)】《永乐大典》卷一万一千七十七「 
　　次韵仲贾勉酒
中年刻意学刓方，世故时来鲠肺肠。醉悟禅逃人未觉，心安贫病士之常。能无知命穷《周易》，便肯行歌拟楚狂。着直须平旷处，糟丘极目是吾乡。
 【《永乐大典》卷一万二千四十三「酒」字韵，页二十一上引「耶律铸文献公集」。(影印本第一百二十四册)】 
　　鹊桥仙 【崇霞台】 
崇霞台外，明霞馆里，着处蟠桃栽遍。花开动是一千年，知阅了春风几面。　　丁宁休把，玉鸾金凤，也比云间鸡犬。且倾灵液莫留残，恨说道蓬莱路远。
 【《永乐大典》卷二千六百四「台」字韵，页二上引「耶律铸词」。(影印本第三十册)】 
　　寄生树赋并
其状。丙辰岁秋，余寓隗台，会有事于西乡，道出大房林樾之间。有物连蜷相缭寄生树，即寓木宛童也。一曰茑，又曰寄屑，虽于载籍常阅其名，未 【(居休切)】 ，枝叶荟蔚，根乎松柏。访诸土人，知其所谓寄生树者也。松柏苍苍，若有自高自得之色；寄生郁郁，如抱不遇不足之气。且大钧播物，化育万类，未始彼而私此。顾彼之所托，此之所寄，何尝有以异焉？窃有所激，因为是赋。
？」宛童曰：「嘻，两仪虽异，其事同也。万类虽殊，其治一也。若盗洪覆之精华，窃后土之膏腴。森干霄而直上，恃长荣而不枯。若之为蠹，可谓盛矣。小大之辩，亦有间矣。吾袭气母，孕化成体。原道之真，循天之理。守自得之名，保不营之利。任无为之化，运自然之气。若怙其秀，蕴奇为质。谁侜而美，自秽其迹。杂糅樗栎，旁罗荆棘。纷扰烟霞，壅蔽风日。临不测之横溃，偭倚天之绝有苍官大夫，诘寓木宛童曰：「嗟尔寄生，偷合取容。采予之荣，赘予之形。蠹予之精，而有其生。乏挺拔之姿，蔑庇物之功。尔何为者，但郁乎其青 【璧】  【壁】 。弗受令于霜威，以傲寒而为德。示一生之性，衒不易之势。当风雨之所交，混云雷之所会。危石奋以欲飞，峻谷颠其垂坠。实谓倾天之险，非谓不倾之地。地其倾乎，若将安有？若其颓乎，吾将安守？吾之情状，若之名迹。命之则二，根之则一。一其所得，齐其所失。是其不为，大道之贼。」苍官大夫，吞声附影。寒心绝气，无以为应。慨然有间曰：「吾子之所谈，不可以致诘。仆据迷津，甘于自溺。窒于推移，昧于消息。道之云微，孰知其极。顷沐清音，冥心凝寂。有如明月，奄投玄室。淹延偏枯，良增歍 【(音乌)】 邑。凝顽底滞，涣然释。仆由是知，天壤之间未有一物不荷帝力。遽挠其节，颓风复起，苍黄翻覆，莫知所以。拉其奇挺，兀然柴立。收声敛色，恐为口实。宛童竦其腾诮，讼不知其所持。风节何其隳落，风声何其衰微。弗虚而心，曷朴而塞。未矫其枉，无负其直。直其卷 精败彩，辟 【(必郢切)】【(音圈)】 曲，是其倒植 【(音植。见贾谊《赋》)】 。高其偃蹇，安其蒙蔽。屏清穆之风，抱顽素之质。长引哀，悲音相激。 荣就悴。乖乎本真，困乎凋敝。荒其重 【(边迷切)】 ，劣其貤忒。倚风而号，冒雨而泣。盍规绳其道，斧藻其德。为永蕲相忘于乐土，而共婆娑乎寿域。」 【(《尔雅》：「寓木宛童。」郭璞云：「寄生树也。一名茑，本草寄生。一名寄屑，一名寓木，一名宛童，一名茑。)】 
 【《永乐大典》卷一万四千五百三十六「树」字韵，页十四上引「耶律铸双溪醉隐集」。(影印本第一百五十二册)】 
　程端礼：《畏斋集》六卷
程端礼，字敬礼，一字敬叔，号畏斋。庆元(浙江)人。宋咸淳七年(一二七一)生。以荐为建平教谕，迁台州路教授。元至正五年(一三四五)卒。《元史》卷一九○有传。四库馆臣自《永乐大典》辑《畏斋集》六卷。
现存《永乐大典》录：
程端礼诗 【三条】 　程端礼畏斋集 【十七条】 　畏斋程端礼诗 【二条】 
以上共二十二条，校清张约园(寿镛)钞本(藏中国社会科学院文学研究所)《畏斋集》六卷，馆臣漏辑者三条。
　　夜读友人诗效欧公赠沈博士体
阴风飒飒玄夜长，呼童秉烛坐中堂。手开薛子五月五日书怀章，始言日月一去如箭忙，览兹节物对酒不能尝。终叹负才蕴志不得展，坐及颜衰鬓苍苍。词深意气兀硉，读之使我心徊徨。嗟乎薛夫子，尔材诚高勿悲伤，是非由来两茫茫。凤凰在笯鸡雉翔，玉石同糁一概量。鲁门九奏享爰居，西狩获麟为不祥。黔娄手足不自覆，阖闾金玉盈其藏。仪衍得志称丈夫，孔孟奔走终皇皇。嗟乎薛夫子，生得时，道可行，坐俾君民跻虞唐。不然饭疏饮水枕曲肱，死为善人称其乡。嗟乎薛夫子，古言贫乃士之常。盗泉之水不止渴，恶木之阴宁为凉。雪霜不大挚，松柏无由彰。尔不见静清先生，胸蟠万卷富穰穰。志高太华狭土方，吐辞惊俗笑且僵。夏无完葛秋无粮，先生之操终巍昂。嗟乎薛夫子，尔胡为使我百感集中肠。孤灯照壁耿夜光，出门朝旭升扶桑。
 【《永乐大典》卷九百二「诗」字韵，页五下引「程端礼畏斋集」。(影印本第十册)】 
　　无题
不为巢许不伊周，老向江湖万事休。脱下绿蓑伸脚卧，青山明月满孤舟。
 【《永乐大典》卷九百二「诗」字韵，页六上引「程端礼畏斋集」。(影印本第十册)】 
　　台州章安土神赵侯庙灵甚 【(侯名，东汉人。事见《汉书》)】 迎神送神乐歌三章
侯游兮何许，上宾兮帝所。巫觋兮屡舞，侯不来兮延伫。望寥廓兮何极，水冥冥兮天碧。张高盖兮渡险隘 【(音益)】 ，览章安维侯宅。
侯弭节兮兹堂，色腥腐兮心不康。觞东流兮脯 【扶】 桑，聊容与兮周章。侯之生兮龙光，揽日月兮阖辟阴阳，行百谷兮厉鬼遯藏。生我民兮不夭殇。令何为兮汝伤，民何为兮不忘。
侯去兮勿亟，览九土兮焉适。祖高辛兮伯益，大火故墟兮不食。侯无我遗兮昭事无斁 【(《汉书》本传：侯为章安令所杀)】 。
 【《永乐大典》卷二千九百五十二「神」字韵，页五上引「程端礼畏斋集」。(影印本第三十八册)】 
　刘敏中：《中庵集》二十卷
刘敏中，字端甫。济南章邱(山东)人。元太宗后称制三年(一二四三)生。至元中，拜监察御史。大德间，宣抚辽东山北，召为集贤学士。又出为淮西肃政廉访使，转山东宣慰使，后召为翰林学士承旨。以疾还乡里。延佑五年(一三一八)卒。赠光禄大夫柱国，追封齐国公，谥文简。《元史》卷一七八有传。四库馆臣自《永乐大典》辑《中庵集》二十卷。
现存《永乐大典》录：
刘文简公诗 【一条】 　刘文简公集 【三十八条】 
刘中庵诗 【一条】 　刘中庵集 【二条】 
以上共四十二条，校清钞本(藏北京图书馆)《中庵集》二十卷和元刻本(北京图书馆藏缩微胶卷)《中庵集》二十五卷 【现存《永乐大典》所录《中庵集》，有的条目如《忆郑处士》(卷一万三千四百五十，页十七下)，二十五卷本没有收录；但在二十卷辑本里可以查到。这证明了《永乐大典》编纂者另有它据，而现存元刊二十五卷本亦非完本。】 ，馆臣漏辑者四条。
　　有感同前月
贫家男长忧娶妇，富家女长不出户。贫富相倾理或然，男女失时更可怜。
 【《永乐大典》卷九百二「诗」字韵，页十上引「刘文简公集」。(影印本第十册)】 
　　书李清臣分斋
　　　其一
乾坤万里无非分，一一还须分内看。进退存亡俱不失，圣人容易众人难。
　　　其二
圣人容易众人难，一篑终成九仞山。独有分斋深着力，簿书鞍马十年闲。
 【《永乐大典》卷二千五百三十五「斋」字韵，页七上引「刘文简公集」。(影印本第二十九册)】 
　　题刘晋卿所藏画梅卷
细看已是写生昌，玉雪精神不可忘。唤起罗浮山下梦，小溪如练色如霜。
 【《永乐大典》卷二千八百十三「梅」字韵，页九下引「刘文简公集」。(影印本第三十六册)】 
　萧：《勤斋集》八卷
萧，字维斗。奉元(陕西)人。元太宗十三年(一二四一)生。大德间，拜太子谕德，寻以疾辞归。延佑五年(一三一八)卒。谥文贞。《元史》一八九有传。四库馆臣自《永乐大典》辑《勤斋集》八卷。
现存《永乐大典》录：
萧诗 【三条】 　萧勤斋集 【二十条】 
以上共二十三条，校清张约园(寿镛)钞本(藏中国社会科学院文学研究所)《勤斋集》八卷，馆臣漏辑者六条。
　　四月二十五日作
一熟经冬望眼穿，民生乃尔太奇偏。烈风雷雨关何事，不分来麰作有年。
 【《永乐大典》卷九百「诗」字韵，页十四上引「萧勤斋集」。(影印本第九册)】 
　　 【继善堂】 
虽无丕显丕承，也须经正民兴。为问三年无改，何如庄子难能。
 【《永乐大典》卷七千二百四十二「堂」字韵，页三十一上引「萧诗」。(影印本第七十一册)】 
　　 【安善堂】 
圣道造化夫妇，诚身要在不欺。百岁真成一瞬，虚生虚死奚为。古圣神立民极，合内外有后先。急向人伦起手，此身过眼云。
 【《永乐大典》卷七千二百四十二「堂」字韵，页三十一下引「萧诗」。(影印本第七十一册)】 
　　送赵仁卿知归德府
枢庭蔼光烈，之子振家声。方拜睢阳命，遽传河决惊。宁当师大禹，不尔法盘庚。赤子元无罪，行推父子情。
 【《永乐大典》卷一万九百九十九「府」字韵，页二十上引「萧诗」。(影印本第一百九册)】 
　　戏寄安道在中
可笑残年每过忧，不安于命自贻羞。阿凝无恙烦传语，过深冬不要裘。莫道明年冬夜永，祗应成 【介】  【个】 土馒头。
 【《永乐大典》卷一万四千三百八十一「寄」字韵，页十六上引「萧勤斋集」。(影印本第一百四十九册)】 
　　寄子明
女嫁男婚梦一场，自怜多病羡康强。无穷岁月无穷事，淡淡交亲最久长。
 【《永乐大典》卷一万四千三百八十一「寄」字韵，页十六上引「萧勤斋集」。(影印本第一百四十九册)】 
　程端学：《积斋集》五卷
程端学，字时叔，号积斋。庆元(浙江)人。元至治元年(一三二一)登进士第。官国子助教，迁翰林国史院编修官。《元史》卷一九○有传。四库馆臣自《永乐大典》辑《积斋集》五卷。
现存《永乐大典》录：
程端学 【一条】 　程端学诗 【一条】 
程端学集 【一条】 　程端学积斋集 【十条】 
以上共十三条，校清张约园(寿镛)钞本(藏中国社会科学院文学研究所)《积斋集》五卷，馆臣漏辑者六条。
　　游建康东湖分韵得花字
积潦晓云霁， 【莫】  【暮】 蒨，灼灼栖余花。步遵清湖浔，来幽人家。依松坐石磴，笑语纷諠哗。密树含风烟，樛枝蓊相摩。清溪澄肺肝，苍巘遥岈。歌声散飘风，惊鸥起参差。人生处兹世，尘事苦纷拏。持心苟寂，万虑一以化。日落幽意生，轻桡入烟霞。春饶物华。众绿渐
 【《永乐大典》卷二千二百六十二「湖」字韵，页十上引「程编学」 【「编」疑为「端」字之误。】 。(影印本第十九册)】 
　　雪野斋诗 【《永乐大典》引此诗属程端学名下，但四库馆臣将此诗误辑入程端礼《畏斋集》卷十。】 
阻深，道路饶崎岖。滕六若有意，补塞归模糊。谁知甚险艰，行客多迷涂。何如万原野，坦坦皆康衢。常时人素履，此日心亦孚。平平展天镜，荡荡开玉壶。招遥踏广寒，汗漫游清虚。元翁心地明，真与此境俱。融作一片玉，皓皓归太初。混沌昔云判，高下散众殊。山川
 【《永乐大典》卷二千五百三十九「斋」字韵，页七下引「程端学集」。(影印本第三十册)】 
　　祭大稷文
惟神八政是司，三农是务。用成百谷，咸遂羣生。时因仲春，敬修常祀。
 【《永乐大典》卷二万四百二十五「稷」字韵，页四上引「程端学积斋集」。(影印本第一百八十四册)】 
　　祭后稷文
惟神躬劳播种，粒我烝民。有德有功，敢忘报称。仲春禋荐，繁祉是祈。
 【《永乐大典》卷二万四百二十五「稷」字韵，页五下引「程端学积斋集」。(影印本第一百八十四册)】 
　　禳金神临本命
惟神体干之刚，肃秋之令。凡百照临，孰敢不敬。工祝致告，载敷休祥。
 【《永乐大典》卷七千八百五十七「星」字韵，页十八上引「程端学畏斋集」 
【以下二条所属「畏斋集」，疑为「积斋集」之误。经查亦不见《畏斋集》，姑辑于此，待考。】 
。(影印本第八十五册)】 
　　白虎临本命
惟神金星之精，威灵阚如。三索之男，命司于戌。神所照临，尚祈阴护。
 【《永乐大典》卷七千八百五十七「星」字韵，页十八上引「程端学畏斋集」。(影印本第八十五册)】 


　刘仁本：《羽庭集》六卷
刘仁本，字德元。天台(浙江)人。元代以进士出身，历官温州路总管，江浙行省左右司郎中，卒于明初。四库馆臣自《永乐大典》辑《羽庭集》六卷。
现存《永乐大典》录：
刘仁本 【二条】 　刘仁本诗 【八条】 　刘仁本集 【一条】 
刘仁本亦玄集 【四十二条】 　刘仁本羽庭诗稿 【二条】 
以上共五十五条，校清钞本(藏中国社会科学院文学研究所)《羽庭集》六卷，馆臣漏辑者十六条。
　　漫成六首
　　　其一
泾水泥一斛，混流难清漪。碔砆非美璞，琱琢将安施。庄岳置齐语，众楚争咻之。独醒不可活，何不啜糟醨。柄凿舛方圆，展转祸所罹。出门涉远道，奈此足力罢。仰天一长叹，我生胡不时。
　　　其二
唐虞事揖让，登庸八元凯。商周德代虐，战国干戈殆。项籍气拔山，汉高力不逮。筑城万里长，亡秦乃胡亥。迩来问鼎沸，四郊多仗铠。天运尚有恒，人心殊未改。中夜起悲酸，冥号问真宰。
　　　其三
城头乌夜啼，邻鸡号啧啧。起坐不能寐，仰观长太息。众星何煌煌，四绕环中极。银河浪不生，旄头泯无迹。天道垂耿光，象纬森罗织。云胡海宇间，干戈尚狼藉。真人坐法宫，明当驱鬼蜮。
　　　其四
昆仑起西北，沧海亘东南。洪纤有万类，化育皆春涵。王霸迭兴后，厥德胡乃惭。汉以龙翔起，秦为虎视眈。英雄横割裂，民命已不堪。混一未百年，乱复如焚餤。文运苟恢拓，武德何时戡。
　　　其五
十载风尘起，四海乱纵横。或图私爵号，或叛据连城。或指敌王忾，因之祸乱生。昨闻大兵马，中原已削平。江南挈壶浆，日望王师迎。又闻到淮甸，会合出襄荆。应知稍足食，高秋气肃清。
　　　其六
渥洼产骐骥，溟渤生龙鱼。岂是池中物，谅非辕下驹。风雷一舞，天潢出云衢。匪同枯涸鲋，垂头服盐车。蹄涔鄙蛙黾，皁枥陋骀驽。况逢伯乐顾，复值公子渔。天闲捧玉驾，玄极扶鳌枢。
 【《永乐大典》卷九百二「诗」字韵，页六上引「刘仁本亦玄集」。(影印本第十册)】 
　　漫成
绝怜海上觅神仙，童女童男采药船。白日人间愁短景，朱颜暗里换流年。蓬莱已见成清浅，陵谷何知又变迁。却笑五云香案吏，陈辞再拜玉皇前。
 【《永乐大典》卷九百二「诗」字韵，页六下引「刘仁本亦玄集」。(影印本第十册)】 
　　无题
学仙赢得维摩病，凡骨惭非大药姿。玉检每从天上下，瑶笙谁向月中吹。阴阳炼成丹鼎，沆瀣光明洗肉芝。会见此身先羽翼，飚车有约赴安期。
 【《永乐大典》卷九百二「诗」字韵，页六下引「刘仁本亦玄集」。(影印本第十册)】 
　　次金防御过海门韵
几年霜简凤池秋，又向金鳌海上游。大拜已知天上意，此行端为国分忧。酒酣剑气冲星斗，歌发潮声满柁楼。却忆旧时持节处，淮南烟雨暗 【杨】  【扬】 州。
 【《永乐大典》卷三千五百二十六「门」字韵，页五上引「刘仁本诗」。(影印本第四十九册)】 
　　延平水门次韵
石罅有飞练，凝云不可度。洞门无锁钥，直入龙津去。
 【《永乐大典》卷三千五百二十六「门」字韵，页八下引「刘仁本诗」。(影印本第四十九册)】 
　　上虞屯兵诗
海上晴霞锦袍，虞川督戍出余姚。沙头水鸟来相狎，天际云帆不受招。山色空蒙常带雨，江声呜咽半吞潮。东山会有人高卧，岂独风流在晋朝。
 【《永乐大典》卷三千五百八十六「屯」字韵，页十六下引「刘仁本亦玄集」。(影印本第五十二册)】 
　　题上虞徐博士积善堂
　　　其一
维皇降衷，众善攸同。匪啬于愚，匪贤是丰。人惟好德，以践厥躬。维积乃大，维累乃崇。实基实履，实塞实充。如太王王季，累仁积功。至于文武，以殖其封。
　　　其二
大《易》之繇，莫《坤》为厚。厚德无疆，以载以负。积善余庆，圣言匪侮。譬彼江海，众流所受。嵩岳盖高，始于培塿。拱把之材，郁然其茂。彼维其积，乃富其有。
　　　其三
虞山之鄙，爰有徐氏。聚族于斯，匪令伊始。自我先公，表厥宅里。载勤载劳，乃积乃累。为善好修，以厚其施。人怀其德，世济其美。瓜瓞绵绵，克岐克嶷。
　　　其四
我行省方，于彼虞乡。衣冠之望，维徐孔臧。积善之堂，有烨其光。湖山苍苍，湖水洋洋。源深流长，前人弗忘。尔维弗忘，维尔之庆。
 【《永乐大典》卷七千二百四十二「堂」字韵，页二十下引「刘仁本亦玄集」。(影印本第七十一册)】 
　　适意斋铭有序
鄞士倪可与仲权，治所居之室。番 【易】  【禺】 。造物为徒，万化游息。心与道俱，意随理适。天廓渊深，鸢飞鱼跃。嗒然而忘，熙熙而得。自我行权，匪纵而佚。庶几适道，逍遥兹室。周君伯温篆「适意斋」三字以扁之，来求铭。铭曰：寓形宇宙，藐焉羁
 【《永乐大典》卷二千五百三十七「斋」字韵，页二十二上引「刘仁本羽庭诗稿」。(影印本第二十九册)】 
　吴皋：《吾吾类稿》三卷
以终。四库馆臣自《永乐大典》辑《吾吾类稿》三卷。吴皋，字舜举，临川(江西)人。生卒、事迹不详。仅知尝官临江路儒学教授。其诗多作于元至正间(一三四一──一三六八)。元亡后隐居不出，遯
现存《永乐大典》录：
吴舜举诗 【三条】 　吴舜举吾吾类稿 【七十四条】 
吴舜举集 【一条】 
以上共七十八条，校《豫章丛书》本《吾吾类稿》三卷，馆臣漏辑者十条。
　　过村馆
碧天凉透鴈啼霜，停策村桥夕阳。田舍惊看集童冠，溪翁忻见具壶觞。侵轩翠筱涓涓净，隔坐黄花冉冉香。别后不堪回首处，平原树接苍茫。
 【《永乐大典》卷一万一千三百十三「馆」字韵，页十九下引「吴舜举集」。(影印本第一百十五册)】 
　　寄权建中
沂上晴峯隔岸遥，官河秋树日萧萧。书回南馆人千里，花发东篱酒一瓢。梦觉眼看梁月落，相思心逐莫旌摇。回辕肯过衡门下，知是毋烦折简招。
 【」。(影印本第一百四十九册)】《永乐大典》卷一万四千三百八十二「寄」字韵，页三下引「吴舜举吾吾类 
　　寄朱逸人
耕云还傍水边村，迟我琴过竹门。万里边风飞紫鴈，五更山月啸玄猿。银笺未展殷勤意，翠袖先倾潋滟尊。别后相思无处着，一时襟抱向谁论。
 【」。(影印本第一百四十九册)】《永乐大典》卷一万四千三百八十二「寄」字韵，页三下引「吴舜举吾吾类 
　　旧作一首寄李国器
水复山重路更纡，觅鱼凭鴈致区区。异乡对月家千里，客馆篝灯酒一壶。老去多情怀旧侣，夜来飞梦过高湖。铦锥已拟干将利，不羡防身丈二殳。
 【」。(影印本第一百四十九册)】《永乐大典》卷一万四千三百八十二「寄」字韵，页四上引「吴舜举吾吾类 
　　寄李伯昭兼东守吾
仁里曾闻好辟兵，故人于我费逢迎。落花风雨残春酒，远道能忘倦客情。珍果引苗县翠槛，干萤分焰上书檠。西斋自守吾玄在，甫问仍烦寄一声。
 【」。(影印本第一百四十九册)】《永乐大典》卷一万四千三百八十二「寄」字韵，页四上引「吴舜举吾吾类 
　　寄王槐堂 【《吾吾类稿》卷三辑此诗，题作《寄权建中》，疑误，故重辑。】 
竹门深静宜高隐，书榻从容忆借眠。银烛醉酣曾共刻，采毫吟就已争传。鴈霜寒浸蛟湖月，鸥雪晴翻凤渚烟。每欲因风修一札，渴心常逐 【莫】  【暮】 旌县。
」。(影印本第一百四十九册)】 【《永乐大典》卷一万四千三百八十二「寄」字韵，页四上引「吴舜举吾吾类 
　　裴伯升初度诗
蒨翠如围，风触罘罳暑气微。折桂最夸门地旧，树谖今见孝廉稀。青云路近驰珠履，白藕花开照彩衣。何用区区祝眉寿，亨衢有愿莫相违。树阴
 【」。(影印本第一百五十九册)】《永乐大典》卷一万四千七百七「度」字韵，页十三上引「吴舜举吾吾类 
　　庆少尹初度诗
传家旧有声。总羡花封依凤渚，共看云路快鹏程。殷勤不得宣衷曲，愿祝修龄比广成。，冰霁晓风熏暑气清，郎星高并寿星明。才猷迈世争先
 【」。(影印本第一百五十九册)】《永乐大典》卷一万四千七百七「度」字韵，页十三上引「吴舜举吾吾类 
　　友人初度诗
风引荷香露气清，北堂欢动彩衣明。杯传芳醑彤霞滟，坐绕新声白雪轻。花吐晴谖当小槛，粉含修竹傍前楹。按头更有长生箓，清隐书传笔意精。
 【」。(影印本第一百五十九册)】《永乐大典》卷一万四千七百七「度」字韵，页十三上引「吴舜举吾吾类 
　　初度庆章 【(为友人作)】 
，曙光银烛晓然红。清歌艳带瑶台雪，仙醴香浮绮席风。照坐彤霞初缥缈，满川花雨正溟蒙。知君已授长生诀，金狄摩挲笑语中。华屋春浓气郁
 【」。(影印本第一百五十九册)】《永乐大典》卷一万四千七百七「度」字韵，页十三上引「吴舜举吾吾类 
　胡行简：《樗隐集》六卷
胡行简，字居敬。临江新喻(江西)人。元至正二年(一三四二)进士，授国子监助教，历翰林修撰。除江南道御史，迁江西廉访司经历。四库馆臣自《永乐大典》辑《樗隐集》六卷。
现存《永乐大典》录：
胡樗隐集 【八条】 　胡居敬集 【一条】 
胡居敬樗隐集 【二条】 
以上共十一条，校南海孔氏钞本(藏广州中山图书馆)《樗隐集》六卷，馆臣漏辑者三条。
　　方壶歌呈常太守
迢迢方壶山，远在扶桑东。何年凿混沌，元气间鸿蒙。扶舆清淑自融结，瑰奇不与余山同。昆仑玄圃疑并峙，嵩衡泰华难争雄。环以弱水，缭以瀛蓬。珊瑚碧树交磊砢，琅玕芝草纷蒙茸。金乌玉兔，旋绕乎其上。凤 【凤】  【凰】 麒麟，游戏乎其中。神仙万古所会宅，秋乎六鳌之上，海若之宫。往泛楼 【般】  【船】 过其侧，风涛阻绝无由通。真人恍惚不可见，至今抱此心。朅来尘寰内，邂逅开奇逢。飞仙蹑凫舄，发漆颜如童。手持帝赐清凉丹，洗涤热恼苏羣蒙。赫然与世作司命，物不疵疠长年丰。愿回银海月，下照凡夫穷。饮我紫琼浆，佩我清芙蓉。腰缠十万骑黄鹤，瑶池同看蟠桃红。归来燕坐江嶂曲，时游慧剎听松风。载瞻合皂山，言招葛仙翁。呼吸玄化，逍遥太空。海筹自报水清浅，人间之乐无穷终。方壶方壶，仙山咫尺兮，嗟来者其焉从？
 【《永乐大典》卷二千二百五十六「壶」字韵，页二十上引「胡樗隐集」。(影印本第十七册)】 
　　 【乐善堂】 
乐善堂中乐最真，沧桑屡变道终存。旧家阀阅今犹昔，奕叶诗书子又孙。慈竹连春雨静，蟠桃偏散晓霞繁。高风举世堪师表，孰使纷纷薄俗敦。
 【《永乐大典》卷七千二百四十二「堂」字韵，页二十三下引「胡樗隐集」。(影印本第七十一册)】 
　　若村记
出郡郭东行十余里，有胜地曰沙堤。堤之上，竹树绵密，途径萦迂。环之地而居者，茅舍相望。其族之蕃且大者曰陈氏。陈氏之先，有为郡录事参军者，有仕至邑令者。宦谱流芳，远近推之。友人黄楚崇尝语余曰：「吾家白湖之上，距沙堤二三里。世为姻媾诗书道义之好，弥久而弥厚也。陈氏多佳子弟，其字以君材闻于人者，又陈氏之隐君也。君材好读书，善与人交。辟一室，外植花竹，中列图画。颜其轩曰『若村』。搢绅之士，咸咏歌其事。幸为记之。」余闻村之为言，聚落也，野也。《字通》云：「经史无村字。」《集韵》暨《复古编》：「字当从邑，从屯，今作村。世俗所通用也。」夫近山而居者谓之山村，近江而居者谓之江村。今君之所居，近萧水二三里许，宜目之曰江村矣。顾以「若村」名，盖沙堤经兵燹之余，华堂广悉化为瓦砾矣。今之结屋而居者，非复承平之旧也。闾阎岑寂，箫鼓之声不闻。徘徊顾瞻，境与心合。因思昔时之华丽，感今日之荒凉，尚村之不若也。或者曰：「今之人状貌朴野，威仪不戢。世咸目之曰村，君岂有慕于斯？」余曰：汉廷大臣，皆木强敦厚，迟钝少文。世俗所谓村也。盖《论语》之言曰：「先进于礼乐，野人也。」释者曰：「野人，谓郊外之民。」盖亦村耳。孔圣欲从先进，乃厌乎彬彬之文，惟质朴为贵。君以若村自号，岂慕是欤？余山居野人也，赋性朴鲁，俚而不华。殆真村者，不但若也。清时暇日，访君于沙堤之村。俯樵唱于谷口，赓渔歌于渺茫。饮村酒，赋村诗。幸毋诮我曰：「子真村居人也，是以能知村之乐焉。」
 【《永乐大典》卷三千五百八十「村」字韵，页十下引「胡居敬集」。(影印本第五十册)】 
　宋禧：《庸庵集》十四卷
宋禧，初名玄僖 【《四库全书总目》卷一六八作「初名元禧」，玄讳作元，《永乐大典》均作「玄僖」，今从之。】 ，字一尢逸，号庸庵。余姚(浙江)人。元至正十年(一三五○)中浙江乡试，补繁昌教谕，寻弃归。洪武初，召修《元史》。书成不受职，乞还山，复与桂彦良同征，主考福建。《明史》卷二八五有传。四库馆臣自《永乐大典》辑《庸庵集》十四卷。
现存《永乐大典》录：
宋玄僖诗 【一条】 　宋玄僖庸庵集 【十四条】 　宋玄僖庸庵稿 【三条】 
宋玄僖庸庵后稿 【四十二条】 　《广信府志》引 【一条】 
以上共六十一条，校南海孔氏钞本(藏广州中山图书馆)《庸庵集》十四卷，馆臣漏辑者十三条。
　　野梅图
凄凄山泽畔，惨惨雪霜中。独有忧心者，时来嗅朔风。
 【《永乐大典》卷二千八百八「梅」字韵，页二十下引「宋玄僖庸庵集」。(影印本第三十五册)】 
　　题红梅画三首
　　　其一
自喜春光早，翻怜月影孤。铁心亦爱惜，不肯击珊瑚。
　　　其二
缟带何时换，红裳向日明。天寒看翠羽，春近忆黄莺。
　　　其三
日远江南路，愁深洛下尘。泪痕都是血，寄语铁心人。
 【《永乐大典》卷二千八百九「梅」字韵，页十五下引「宋玄僖庸庵集」。(影印本第三十五册)】 
　　题王时敏画梅
谁怜迂甚王征士，不管江头驿使催。秋晚小山丛桂下，为人犹写数枝梅。
 【」。(影印本第三十六册)】《永乐大典》卷二千八百十三「梅」字韵，页十二下引「宋玄僖庸庵后 
　　题画梅
　　　其一
老干风霜古，柔枝雨露新。可怜青白眼，逢着看花人。
　　　其二
隔水花如雪，云窗尽日开。何劳路旁别，为折一枝来。
 【《永乐大典》卷二千八百十三「梅」字韵，页十三下引「宋玄僖庸庵集」。(影印本第三十六册)】 
　　 【洞岩】 
翠岩仙洞白云深，蹑石扪萝一访寻。真驭不逢山色瞑，涧风吹袂冷森森。
 【《永乐大典》卷九千七百六十四「岩」字韵，页五下《广信府志》引「宋僖诗」。(影印本第一百册)】 
　　 【求放心斋铭并序】 
「求放心斋」者，四明唐君时可藏修之室也。时可以乡先生，子孙从事显路，循循敛慎不失其世守。而其名斋，又不忘乎问学之要，若是可尚也已。余姚宋某乃为之铭曰：
凡民有心，乃主厥躬。尊曰天君，常居于中。耳目众体，有令则从。万感以应，既明而通。曷放于外，物诱则昧。播迁忘返，有旷其内。陷彼阴于，渊渊以队。惕兹至尊，可失定位。孰求其放，先觉所望。求之则存，虚灵岂丧。学问之道，有启于孟。钦哉后修，用达乎上。
 【《永乐大典》卷二千五百三十六「斋」字韵，页二十三下引「宋玄僖庸庵集」。(影印本第二十九册)】 
　　心一斋记
郁君敬修，四明善士也。藏修于郭居，扁其斋曰「心一」，而征言于余姚宋玄僖以为记。乃绎古训而言曰：心神明不测者也，得于天而主于人之身。天下之理，于是乎具焉；天下之事，于是乎应焉。古今至远也，而通乎一息者心也；宇宙至广也，而周乎一念者心也。天至高也，地至厚也，人之身至眇也，而参为三才者心也。心之于人，至贵至尊者也，而耳目众体之官不能侵；至虚至明者也，而耳目众体之欲不能蔽。侵于耳目众体之官，蔽于耳目众体之欲者，众人之心也。性统于心而静，情统于心而动。静而恒中，动而恒和者，圣人之心也。虽然，众人之心岂果异于圣人之心哉？譬之鉴也。圣人无垢，而众人有垢也。自有垢而至无垢，刮磨之功也。自众人而至圣人，学问之力也。学问非一事而放心是求者，学问之要也。何谓放心，静而昏，动而杂者，放心也。心既放矣，以之检身，则鉴失其明；以之应事，则衡失其平。甚矣，放心不可以不求也。求之柰何？心一而已矣。以言乎学问，敬而循序者，心一也。以言乎应事，敬而中节者，心一也。心一之功大矣哉！《中庸》曰：「天地之道，可一言而尽也。其为物不二，则其生物不测。」余谓圣人之道亦然。圣人有心而无为者也，天地无心而成化者也。士希贤，贤希圣，圣希天。原其功，不越乎心一而已矣，敬修其进之哉！
 【」。(影印本第二十九册)】《永乐大典》卷二千五百三十七「斋」字韵，页二十上引「宋玄僖庸庵后 
　　雪篷斋记
客有自东海来者，谈明之南郭，若有遯者之居焉。其居远市而寂，户牖阶槛晻映水林芦苇间。吾尝过而异之，因下马造其室。室之上覆与其四旁皆施素焉。启牖以观，曒然若雪，而虚然若舟，其扁曰「雪篷斋」云。时吾睹其室，叹曰：曩以事涉涨海，楼船快健，争先取疾，若天马羣跃长风中。旗旄飘扬，剑戟荡摩。蛟龟鲲鲸，出没导从，诚伟观也。然当隆暑时，赤日炽波，瘴雾熏天。浩荡无际，不知所辟。回顾父母妻子若隔异域，邈乎不可见。中心火热，水不能沃。及兹登陆而郭行，不知有所谓雪篷者在是也。既叹而坐，雪篷主出见客。问其名氏，若聩然无闻者。室中无他物，几榻琴砚，书册山水图在焉。日正中，苍凉外浮，虚白内朗，令人有醒然者。雪篷主户外荫有桐，火石鼎，汲井烹苦茗饮。客既出门，人事复坌集。蒙蒙役役，梦寐度白日，竟忘询其人矣。余闻其言而忆之曰：「噫，岂吾故人陈元昭乎？」元昭性淡泊，好画山水。尝游诸公贵人间，往往不意合。今闻其遯处南郭矣，岂其人乎？余观古之遯者多蹈海而往，视人间世若有所不乐。然蹈海于海以自远，孰若蹈海于人人中，浮湛而莫我知也。元昭若遯雪篷，蹈海于人人中，则人人中之海不大于海之为海者乎？未几，元昭寓书于余，曰：「为我记雪篷。」乃知雪篷主果元昭不错也。因书客与余谈者，为《雪篷斋记》。
 【《永乐大典》卷二千五百四十「斋」字韵，页十一上引「宋玄僖庸庵集」。(影印本第三十册)】 
　　代赵声翁祭兄文 【(己卯)】 
嗟我老君，遭时艰难。克承世祚，拓业以勤。生我兄弟，同母五人。兄为冢子，硕大且敦。吾宗所望，诸弟所尊。若子若妇，若侄若孙。以及戚，咸蒙训言。端居一室，外务罔干。迹与物疏，心实周旋。故虑所及，事独万全。有恢前绩，夫岂偶然。嗟夫世家，与运凋残。往往华盛，降为孤寒。有藉先泽，吾门尚延。人事所致，宁独自天。我之昆弟，根株相联。兄处养望，厚重弗迁。隐然长城，寇侮敢前。我与子静，外力是宣。其余兄弟，赞翼翩翩。以应兄志，如是有年。庶几先君，慰于九泉。天祸我家，强者先颠。清兄静弟，相继弃捐。己失一臂，动作阙焉。又丧元兄，我益力单。惟兄之贵，家受封恩。惟兄之富，足裕后昆。惟兄之嗣，有为郎官。惟兄之寿，白发苍颜。终于正寝，既顺且安。兄志厌矣，我又何叹。所以悲慕，钟情天伦。兄弟之中，惟二人存。且自兄没，世事日艰。弟亦老矣，无意人间。惟愿后人，念及本原。相与扶持，世世无愆。兄在幽冥，其相先君。启于先生，以佑吾门。兄今就葬，何日来还。设祭棺前，涕泪其潜。
 【」。(影印本第一百四十六册)】《永乐大典》卷一万四千五十一「祭」字韵，页十八下引「宋玄僖庸庵 
　　祭岑栲峯先生文
光辉。兵兴宇内，盗贼日滋。公既疾病，日无祷医。圹我近丘，治我棺衣。得死为幸，吾死已迟。三日而葬，勿后其时。缁黄之事，无为我为。常所往来，至者可知。一酹坟土，已不我遗。公有治命，令子不违。吾侪哭公，过时而悲。顾瞻老成，存者其谁。山寒木落，云高鹤飞。公不可起，九泉永归。罗拜墓下，涕泗涟洏。设祭陈诚，灵其鉴兹。黍，谈笑尊罍。喜怒忧怨，发为歌诗。不事雕刻，时出怪奇。世道愈隘，知公者希。渊珠璞玉，孰惟公耿介之资，与俗寡谐。高迈之识，弗惑旁蹊。尚论古人，多契其怀。有志当世，不展其才。偃蹇以老，特立草莱。彼热不附，彼凉不睽。曲直之辨，短长之裁。施于乡闾，好恶不齐。当其愤世，刚肠莫摧。或行田间，或坐水。霞晨月夕，嘉客适来。缱绻
 【《永乐大典》卷一万四千五十四「祭」字韵，页十三下引「宋玄僖庸庵集」。(影印本第一百四十七册)】 
　谢肃：《密庵集》八卷
谢肃，字原功。上虞(江西)人。元至正(一三四一──一三六八)末，欲投效张士诚，未遇，归隐。明洪武中，举明经，授福建按察司佥事。后以事被逮，下狱死。《明史》卷二八五有传。四库馆臣自《永乐大典》辑《密庵集》八卷。
现存《永乐大典》录：
谢肃 【一条】 　谢肃诗 【三条】 　谢肃密庵诗集 【一条】 　谢肃密庵诗稿 【二条】 　谢肃密庵集 【三条】 
谢肃密庵稿 【五条】 　谢原功密庵诗稿 【三条】 　密庵诗稿 【一条】 　密庵文稿 【一条】 
以上共二十条，校《四库全书》本(藏北京图书馆)《密庵集》八卷和《四部丛刊三编》明洪武刊本《密庵集》十卷，馆臣漏辑者一条。
　　龙兴探花上知府
宝界仙葩谷雨催，轻尘拂面探车回。春衣香重飘金谷，晓槛妆寒傍玉台。斋阁独存徐孺榻，宾筵今盛孔融杯。韶华赏芳游在，绿水红莲次第开。
 【《永乐大典》卷一万九百九十九「府」字韵，页二十下引「谢肃诗」。(影印本第一百九册)】 
　钱宰：《临安集》六卷
钱宰，字子予，一字伯均。会稽(浙江)人。元大德三年(一二九九)生。至正中中甲科。明初征修礼乐书，授国子助教。后参修《书传会选》。洪武二十七年(一三九四)卒。《明史》卷一三七有传。四库馆臣自《永乐大典》辑《临安集》六卷。
现存《永乐大典》录：
钱宰临安集 【三十九条】 
以上三十九条，校清钞本(藏北京图书馆)《临安集》六卷，馆臣漏辑者二十七条。
　　题王煮石梅花
邵生得梅花折枝，上写《江南妇》词，王煮石所画也。时邵适去妾，因题以嘲之。
谁谓江南妇，不及江南花。春深风雨恶，花落妇西家。
 【《永乐大典》卷二千八百十三「梅」字韵，页十五下引「钱宰临安集」。(影印本第三十六册)】 
　　衡门诗
衡门昼不关，深巷客来少。芳草满阶生，落花无人扫。
 【《永乐大典》卷三千五百二十七「门」字韵，页八下引「钱宰临安集」。(影印本第四十九册)】 
　　晓妆诗
白玉搔头手自搔，晓妆临镜试兰膏。回头欲问张京兆，莫把蛾眉画得高。
 【《永乐大典》卷六千五百二十三「妆」字韵，页二下引「钱宰临安集」。(影印本第六十二册)】 
　　拟古十九首
绊」。「回车驾言迈」，自伤不见用于时也，然结之以「荣名以为宝」，若急于仕矣。今拟曰：「荣名何足言」。「东城高且长」，自伤不得仕进，而惟「燕赵多佳人」之比。今拟曰：「邹鲁多哲人」、「束带升其堂」。「生年不满百」，勉人及时燕乐，而惟「仙人王子乔」之慕。今拟曰：「重华何人哉，还可与等夷」。皆勉之使归于正云。诸篇皆然。古诗十九首，有风雅之遗音焉。或者谓其未能一于雅正也。余尝拟之。其一，「行行重行行」，贤者不得于君而作，然但祝之以努力加餐而已。今拟曰：「愿言崇明德，无为终弃捐」，庶几有规谏之意焉。其二，「青青河畔草」，刺轻于仕进而不能守节者，然但结之以空难独守，则滥已甚矣。今拟曰：「褰裳竟何为，日夕终风暴」，庶几有警戒之意焉。「今日良燕会」，美士之不苟进也。然结之以「无为守贫贱」，若劝之使苟进矣。今拟曰：「无为受
　　　其一
出门万里别，行行远防边。相望各天末，北斗日夜躔。四运秋复春，不见君子还。燕车北其辙，越马南其辕。目远心愈近，怅望徒悬悬。黄云暗关塞，路险不见天。式微夫如何，日月忽已迁。愿言崇明德，无为终弃捐。
　　　其二
灼灼上花，离离下草。盈盈倚市门，粲粲颜色好。对客巧趋跄，当歌善窈窕。毋为逞妖冶，愧尔增謣傲。褰裳竟何为，日夕终风暴。
　　　其三
青青霸陵草，莽莽长安道。人生如过客，发白已蚤。及此芳春节，灞水流浩浩。岂无一尊酒，逍遥散幽抱。命驾出北征，贵游多年少。白马金络头，琼筵相辉耀。燕姬间秦筝，夹生纷窈窕。纵饮极娱乐，幽何嗟悼。
　　　其四
绊，局促悲苦辛。置酒开华宴，行乐及芳辰。吴趋理妙曲，逸飨行云。雅调畅高情，和者如阳春。同心夙所契，适趣当为陈。丛林下翔鸟，晴川见游鳞。何当解余佩，怡然乐天真。无为受
　　　其五
高台何巍巍，参差与云平。玉绳临双阙，长河流无声。上有羽衣人，逍遥吹玉笙。清响涵明月，飞佩可泠泠。借问弄者谁，疑是董双成。逸思随风发，无人识其声。曲终再三叹，感慨有余情。所悲同门友，局促趋世荣。愿将秋水剑，为之解尘缨。笑呼双黄鹄，与子俱远征。
　　　其六
涉海采琅玕，红者珊瑚枝。明珠盈怀袖，将以遗所思。海阔不得返，所宝莫致之。烂其纳我室，抱璞将何为。
　　　其七
长风，乘槎犯牵牛。支机织女石，为问今在不。水深波涛阔，浮石将焉求。皎皎明月光，照我屋东头。寒螀鸣树间，招摇指孟秋。白露下高梧，叶落声飕飕。寒暑更变迁，河汉东南流。怀哉里中儿，奋志起远游。飘然
　　　其八
青青梧桐树，托根在高冈。与子新合欢，翕如凤与凰。凤凰鸣锵锵，合欢期世昌。欢情一何短，离思一何长。嗟彼篱下菊，含英扬其芳。晨霜秉贞节，宁随秋草黄。终当采而佩，岁晏夫何伤。
　　　其九
中林多幽兰，江篱杂芳荪。采之酌春酒，将以清心魂。持杯未及饮，怅然念王孙。王孙不归来，置酒在芳尊。
　　　其十
河东有织女，皎皎云为章。手弄机上丝，日夕更七襄。织成五色文，欲制君子裳。莫言隔秋水，可以驾飞梁。睆彼牵牛星，终日不服箱。
　　　其十一
青郊一何旷，悠悠驾飞辕。好风从东来，百花中园。所嗟花下人，华发愧芳妍。盛衰固常理，何必金石坚。朝闻庶有得，夕死不愧天。花开已复谢，荣名何足言。
　　　其十二
空白露下，秋气日夜凉。悲风动高梧，落叶凄已黄。四序递流易，岁晏发既苍。兴怀感逝川，长叹惜流光。勇跃励情志，毋使徒悲伤。邹鲁多哲人，美者金玉相。被服黼与黻，斐然烂成章。至今猗兰操，遗响一何长。驰情整华佩，踯躅增怅望。何当秣余马，束带升其堂。
　　　其十三
朝登太行山，山下见古墓。生时谅英雄，覆封且固。千秋万岁后，荆棘波广路。狐兔穴其中，踯躅走樵竖。朽骨食已无，蝼蚁上枯树。人生天壤间，岁月如脱兔。日往月斯临，寒至暑则去。方生何控抟，之死亦奚惧。吾将学长生，空同渺何许。酒至辄尽觞，曲肱乐吾趣。
　　　其十四
死者如逝水，生者如浮云。郭西蒿里茔，累累尽荆榛。终古一长夜，永寐不复晨。落日下牛羊，丛棘蔽断麟。不如东家丘，崇岗气氤氲。樵苏代有禁，圣泽日已新。
　　　其十五
人生无百岁，每作千岁期。月出日已没，流光疾如驰。哲人惜寸阴，进德当及时。嗟彼自放者，且复乐今兹。重华何人哉，还可与等夷。
　　　其十六
孟秋凉风至，嗈嗈鴈南翔。游子在中野，卒岁嗟无裳。岂无同心友，悠悠阻关梁。昨宵梦见之，手升其堂。美人怀昔欢，赠以金玉相。愿得长切磨，狂斐藉成章。神交不斯须，寤起增烦伤。恨不生羽翰，与子永徜徉。如何顾盼意，引领遥相望。念我心尚尔，君情谅不忘。
　　　其十七
十五明月满，十六月已亏。月亏旁死魄，初三已生辉。愁多感时迈，凉风夕凄其。仰看明月光，零露沾裳衣。故人有短书，寄之鴈南飞。但写长相忆，不及早来归。把书起长叹，草虫鸣何悲。区区念子心，无使久相违。
　　　其十八
故人万里别，海水日夜深。南风海上来，遗我双南金。不见故人面，乃见故人心。铸作黄金徽，置之白玉琴。弹为别鹤操，闻以怀湘吟。曲终听者稀，矫首望知音。
　　　其十九
出门见新月，扬辉照我裳。蹇裳起怅望，美人天一方。长安信佳丽，不如归故乡。王事方靡盬，离思徒彷徨。愿君树明德，贱妾有耿光。
 【《永乐大典》卷九百四「诗」字韵，页二十五上引「钱宰临安集」。(藏西柏林人种博物馆)】 
　　拟古
　　　其一
长江东流去，来者方不息。白日没西山，晨光还奕奕。春花瘁复荣，秋草黄已碧。造化无停机，循环岂终极。人生天壤间，少壮须努力。
　　　其二
旅人，经年不还家。途穷无相知，岁晏将如何。忧不得返，徒使衣带缓。浮槎不土著，摧折在山阿。一朝洪流发，漂荡入长波。浩浩去无极，江海安可涯。类此
　　　其三
旭日照下土，渚风耀其辉。辉耀未及远，浮云已蔽之。淫雨弥川泽，重阴翳四垂。来牟委畴陇，农事安所施。浩浩洪波翻，舟楫不得维。文命去已远，怅然起遐思。
　　　其四
山中有神人，逍遥若处子。饥来餐朝霞，渴饮银汉水。举世慕金丹，谁能达其理。瀛洲有微茫，弱水渺千里。掩关绝尘交，相去谅亦迩。
　　　其五
庭树日已黄，白发日已短。候虫鸣前除，秋霜蕙花晚。岁月如奔驹，六辔不可挽。泛舟涉方瀛，方瀛水清浅。安期邈难求，吾揖亦已返。花开醉复斟，黍熟饥自饭。逌然乐悟生，瑶岛谅不远。
 【《永乐大典》卷九百四「诗」字韵，页二十七上引「钱宰临安集」。(藏西柏林人种博物馆)】 
　蓝仁：《蓝山集》六卷
蓝仁，字静之。崇安(福建)人。曾辟武夷书院山长，迁邵武尉，不赴。明洪武七年(一三七四)于放归后又尝仕宦，但其始末不可考。《明史》卷二八五有传。四库馆臣自《永乐大典》辑《蓝山集》六卷。
现存《永乐大典》录：
蓝静之诗 【三条】 　蓝静之集 【五条】 
蓝静之蓝山集 【四十九条】 
以上共五十七条，校清咸丰刊本(藏中国社会科学院文学研究所)《蓝山集》六卷，馆臣漏辑者一条。
　　寓秦石村作 【四库馆臣误将此诗辑入蓝智《蓝涧集》卷三。】 
盘石垂萝一径分，野桥流水数家村。人烟橘柚寒连屋，仙掌芙蓉晚对门。屡辱故人留药价，空烦渔父问桃源。多情唯有南溪竹，春雨年年长子孙。
 【《永乐大典》卷三千五百七十九「村」字韵，页二十下引「蓝静之集」。(影印本第五十册)】 
　蓝智：《蓝涧集》六卷
蓝智，字性之。崇安(福建)人。明洪武十年(一三七七)以荐授广西按察司佥事。晚年谢事归里。《明史》卷二八五有传。四库馆臣自《永乐大典》辑《蓝涧集》六卷。
现存《永乐大典》录：
蓝性之诗 【二十一条】 　蓝性之诗集 【一条】 　蓝性之集 【四条】 
蓝性之蓝山集 【五条】 　《苍梧志》引 【三条】 
以上共三十四条，校清咸丰刊本(藏中国社会科学院文学研究所)《蓝涧集》六卷，馆臣漏辑者一条。
　　落花怨 【四库馆臣误将此诗辑入蓝仁《蓝山集》卷六。】 
春风开花花满枝，春雨落花花作泥。飘红堕白不解惜，裁青剪翠空如迷。莫嫌花飞春去早，第恐春归人易老。狂蝶无心恋故枝，游蜂有意穿芳草。江上行人去不归，闺中少妇沾衣。春愁萦人无远近，燕水不来花落尽。
 【《永乐大典》卷五千八百三十九「花」字韵，页九下引「蓝性之集」。(影印本第六十一册)】 
　龚斅：《鹅湖集》六卷
龚斅，铅山(江西)人。明洪武十三年(一三八○)与儒士王本、杜佑、杜等同为四辅官。后以老乞归。又召为国子祭酒，卒于官。四库馆臣自《永乐大典》辑《鹅湖集》六卷。
现存《永乐大典》录：
龚鹅湖集 【一条】 
龚鹅湖集 【十三条】 
以上共十四条，校《四库全书》文津阁本(藏北京图书馆)《鹅湖集》六卷，馆臣漏辑者一条。
　　贵溪江湖村 【(在江闽之界，邑之南乡也。)】 
楚水闽山最上头，梦中浑记昔曾游。云深瘴岭天如海，月浸篷窗屋似舟。处处哀猿巫峡晓，家家鸣鴈洞庭秋。萍踪久厌风涛恶，斗濑溅溅万斛愁。
 【《永乐大典》卷三千五百八十一「村」字韵，页九下引「龚鹅湖集」。(影印本第五十册)】 
　苏过：《斜川集》六卷
苏过，字叔党，自号斜川居士。眉山(四川)人。宋熙宁五年(一○七二)生。长年随父苏轼，曾解两浙礼部试下，任右承务郎等职。后轼谪英州，贬惠州，迁儋耳，徙廉、永，仅过随侍之。过初曾监太原府税，次知颍昌府偃城县，皆以法令罢，晚权通判中山府。宣和五年(一一二三)卒于镇阳行道中。《宋史》卷三三八有传。《四库全书总目》卷一七四存目有《斜川集》十卷，其提要辨明为伪书。但此四库存目本之伪，早发于邵二云《南江文钞》卷八《书坊本伪斜川集后》和孙子潇《天真阁集》卷四十三《书斜川集赝本后》。今收《知不足斋丛书》的《斜川集》六卷，实为四库馆臣据《永乐大典》所辑，未及收入《四库全书》者。
现存《永乐大典》录：
苏叔党诗 【一条】 　苏迈诗 【《永乐大典》误。苏迈，苏轼长子，字伯长，并无《斜川集》之作。「迈」系「过」之误。《永乐大典》所引「苏迈诗」三条均见《斜川集》。】  【三条】 
苏迈斜川集 【二十条】 　苏过斜川集 【二条】 
以上共二十六条，校《知不足斋丛书》本《斜川集》六卷，馆臣漏辑者一条。
　　代人贺启 【《永乐大典》原引八条，其它七条均已见《斜川集》卷四。】 
伏审先膺帝制，宠易侯藩，进长殿严，荐分符节。辍自北门之寄，蹔稽黄闼之荣。承平百年，已绝羽书之警；元戎十乘，蔚为儒者之荣。凡在庇庥，举增欣慰。某官德并河岳，学参天人。才足以润色皇猷，道足以跻民寿域。徘徊赵魏，虏畏之如敌国长城；出入岩廊，人仰之如太山北斗。君臣合德，终始一心。顷居宥密之司，夙见倚毗之重。方伫登庸于元老，遽怀补外之高风。盗已试于奔秦，民举思于借冠。敦诗阅礼，果膺谋帅之求；卧鼓息锋，行见安边之效。某旧扫门屏，久睽星躔，岂图樗散之余生，复托监书之末吏。沟中之断，虽绝意于青黄；辙下之鳞，犹有冀于升斗。丘山之惠，没齿何忘？燕雀之情，贺敢后？
 【《永乐大典》卷一万五百四十「启」字韵，页十七上引「苏迈斜川集」。(影印本第一百六册)】
