清江贝先生诗集　　（明）贝琼 撰


　　●目录 

　　卷之一　　五言古诗（一） 
　　卷之二　　五言古诗（二） 
　　卷之三　　七言古诗（一） 
　　卷之四　　七言古诗（二） 
　　卷之五　　七言律诗（一） 
　　卷之六　　七言律诗（二） 
　　卷之七　　五言律诗 
　　卷之八　　五言长律 
　　卷之九　　七言绝句 
　　卷之十　　赋 

　　●清江贝先生诗集卷之一 

　　五言古诗（一） 

　　◆五言古诗（一） 

　　杂诗 
　　真真曲 
　　饮酒 
　　乌龙井 
　　十月既望凤皇山晚归 
　　白水村 
　　九日游鹰窠山 
　　两河兵兴京师乏食民部尚书曹公德基出使三吴因纪其事 
　　送金子厚归杭 
　　赠迮元霖 
　　耕乐轩 
　　泮池荷花 
　　戏赠李焕章 
　　食糟蟛蚏 
　　乙巳除夕 
　　题尚北海听雨轩 
　　檇李郭宗夏兄弟五人友爱尤笃后值兵变东西散处宗夏思之为作五雁图赋诗一首 
　　次韵张希载雨中书怀 
　　凌霄花 
　　丙午七夕 
　　读书堆 
　　登积庆寺阁 
　　名都篇 
　　兰 
　　对月怀邵篔谷 
　　怀夏士文 
　　郊居 
　　送潘时雍归钱唐 
　　题诚道原潇湘八景 
　　丙午冬十一月辟乱亭林明年春馆于扬溪邵篔谷氏四月一日乡兵复大起合境之人鸟惊麏窜不知所屇余亦去而从之既定而返因写怀云 
　　出璜溪 
　　归崇德西曹村 
　　迁居 
　　立秋日 
　　夏夜 
　　丁未重午 
　　荅客一首 
　　题绿绮轩 
　　仲冬秋泾客舍 
　　皂林驿 
　　春日宴沧洲诗一首（并引） 
　　游仙诗三首 
　　丁一寉诗 
　　采芝生诗三首 
　　题夏颐贞西畴草堂 

　　○杂诗 

　　我闻度朔山蟠桃何欎欎千岁纔一花结子复何日食之云不死敷腴反枯质跨寉凌九天将共五龙匹谅非广成子欲待安可必 
　　祖龙帝六合不暇谈黄虞且复求神仙入海窥方壸置酒阜乡亭起然忘故都空留赤玉舄安期今有无 
　　种桑饲春蚕桑叶何沃若种瓜待秋摘瓜蔓何漠漠春秋各有获在野犹可乐君看金张馆草深狐兔宅勿较是与非看云倚高阁 
　　大哉龙门树欎欎上参天根株岂不固小草还相缠蓐收行素秋凄其风露寒病叶危欲堕朔禽亦已迁朝华痛夕陨掩泪后何言 
　　结束将何之龙门访陈迹弁途及良辰置酒别亲戚迢迢越千里人马疲登陡大江不可济天方限南北怅然回吾驾去从山村适 
　　春山一雨过百草皆纵横百草不出山山中人远行怀金别妻子殉禄辞父兄寒暑忽已易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生 
　　薛公未罢相宾客竞相倾一朝偶失意门无珠履声贵贱已如此何论死与生秋燕辞空室春蝶抱留英盈虚信物理聚散亦人情达士甘寂寞力耕谢华缨道尊岂恋禄心远孰希名腐鼠非吾饵朱凤以时鸣悠然动遐想五鼎益为轻 

　　○真真曲 

　　姚文公为承旨时一日玉堂燕集声伎毕奏有真真者操南音公疑而问之泣对曰妾建宁人西山之苗裔也父司筦库于济宁坐盗用县官财卖妾以偿遂流落倡家公悯之遣使白丞相三宝奴为落籍且谓翰林属官王棣曰汝无妻以此姬配汝吾即其父也赀装皆出于公棣字棣华后官至翰林待制噫以西山之贤子孙陵迟疑不至于此然辱于始而正于终是亦天也篔谷笔谈记其事予乃赋四十二韵而沉欎凄婉亦足以尽其大畧矣 
　　断然弃道边。何日缘长和。堕羽别炎洲。不复巢梧桐。请君且勿饮。听我歌懊憹。在昔全盛时。冠盖纷相从。盘游易水上。意气天山雄。金刀手割鲜。酒给葡萄浓。坐有一枝春。秀色不可双。娉婷刘碧玉。绰约商玲珑。宝髻金雀钗。已觉燕赵空。或闻操南音。未觧歌北风。上客惊且疑。姓字初未通。问之惭复泣。乃起陈始终。立本建宁女。远山西山翁。父母生妾时。谓是金母童。梨花锁院落。燕子窥帘栊。迢迢官朔方。南归山水重。侵贷国有刑。桎梏加父躬。粥女以自赎。白璧沦泥中。秋娘教歌舞。声价倾新豊。永为倡家妇。遂属梨园工。览镜拂新翠。吹箫和小红。身居十二楼。屡入明光宫。京华多少年。门外嘶青騘。自伤妾薄命。失路随秋蓬。不如孟光丑。犹得嫁梁鸿。客闻为三叹。祖德宁未崇。回黄忽变绿。人事何匆匆。有客伤缇萦。无人怜蔡邕。遣使白丞相。削籍归旧宗。小史三十余。勿恨相如穷。配汝执箕帚。今夕看乘龙。鸳鸯并玉树。鹦鹉开金笼。银甲不复整。红牙不复此。提瓮自汲水。絺绤亦御冬。应非事羊侃。颇类归建封。琵琶感商妇。老大犹西东。崔徽怨顦顇。浪写丹青容。依依章台柳。落絮春无踪。小妾恨题驿。竟与琼奴同。时多困坎坷。事或欣遭逢。焉知百尺井。歘登羣玉峰。借问为者谁。内相姚文公。 

　　○饮酒 

　　六龙骤朝暮百川无西回所以陶阮辈落魄事酒杯共尽生者乐勿为死者哀借问东方朔桃花今几开秦皇及汉武求仙亦荒哉弱水三万里何处登蓬莱与君且一适随意坐苍苔 
　　坐看万古月因思万古人万古人不见万古月长新持酒劝我影可以成主宾利剑不断愁火药胡能神南阮与此阮一富复一贫白骨俱化土碧草空自春酒尽月欲落狂歌惊四邻 

　　○乌龙井 

　　曾饮乌龙泉为爱乌龙井不辞登降劳迢迢越南岭石散驼马羣树结龙蛇瘿遂坐泉上亭聊以观我影岁久科斗灭朝塞辘轳静徘徊不忍去胜处心已领有约待春深携客来煮茗 

　　○十月既望凤皇山晚归 

　　村黑畏冲虎且复归柴门风林月未出宿鸟争且喧浮云忽断续万丈飞金盆湛湛天宇高光气相吐吞我行月还逐是身亦无根试求不死药飞腾同久存老妻有斗酒洗盏当前轩酌酒消我忧万事俱忘言 

　　○白水村 

　　朝发白水村风帆徤如马行人互先后去鸟纷上下白云生远岑青天入平野依稀林木外幡幢见精舍河边四五家犹是鸡豚社我游亦已屡把酒心莫写欲访桃花源悠悠愧渔者 

　　○九日游鹰窠山 

　　忽忽已九日出门凈无泥地偏寔斗绝有山如会稽宾客后杂沓仆夫各有携天风海上来我马骄且嘶坡陀出险径窈窕遵回溪前登郯家岭始觉华盖低作者四五人更托千层栖日午扣其户不愁苍耳迷欲俛栖鹘巢上陵万丈梯岂但畏猛虎彷佛闻天鸡共燕修竹林落日犹在西相看且一笑四郊多鼓鼙 

　　○两河兵兴京师乏食民部尚书曹公德基出使三吴因纪其事 

　　东南寔天府岁漕三百万龙城积红腐虎士班白粲焉知十五年不觧戎马乱采稆以为食屯集成背叛至今两河地僵尸作京观诸侯土贡绝君忧切宵旱尚书出宣旨跋涉非所惮国无九年蓄志士常切叹空山独病卧无书托飞翰中宵望使星迢迢阻河汉 

　　○送金子厚归杭 

　　故人金子厚四十犹落魄扁舟泝江涛访我黄山脚我惭老穷经春蚕空自缚羡君神仙姿翩翩九皋寉不上光范书暂卖壸公药高视万物表道尊卿相薄山中十日留穷天慰离索联诗出险语酌酒成大噱东风碎河氷归思中夜作鹅黄催柳条椒红折梅萼重来未有期惜别中颇恶俱宜慎出处一瓢宁改乐飞鸿正南来有书幸相托 

　　○赠迮元霖 

　　迮生固长贫赋诗朝忍饥破裘连百结但觉诗愈奇锵然击天球未作秋蛩悲呜呼识者死举国无人知鼓柁洞庭湖远过三高祠我无一斗酒为生开两眉宇宙非不大四顾将安之日落暮山黑百鸟争寒枝翩翩五色凤寂莫双翅垂圣人坐明光迟汝一来仪 

　　○耕乐轩 

　　隐者东海头安时事耕凿有田百亩余相率治境埆我稼没牛腹我书挂牛角三洲雷两均既耕必有获吹箫赛田租操豚不为薄上给县官租酣歌见真乐江南风景异况乃赋敛数连云桑柘尽池台搃零落尚恐兵未休远近无土著金生虎豹羣岂忍厌藜藿 

　　○泮池荷花 

　　荷生泮池中云覆明镜密清颷激回芳浊水锺妙质凝碧洗朝雨嫣红酣落日折茎或牵丝食薏时摘实犹疑南浦泛谅匪东林匹 

　　○戏赠李焕章 

　　善慱不成枭善射灴中鹄及此感衰谢世道方局促皎皎明月珠如何混鱼目 

　　○食糟蟛蚏 

　　江乡富鱼错有物小而铠天晴走白沙月暗来沧海空怜朔客疑尚被南翁采刀斧不足膏瓶罂遂俱逮失身酒泉流举族糟丘醢对此汝哀汝生食之岂罪 

　　○乙巳除夕 

　　春风何处来庭草忽已碧不惜流年驰感此千里客管葛树功名孔颜豊道德低回违宿愿览镜双鬂白高堂夜张筵新酒行琥珀得失谁与论浩歌永今夕 

　　○题尚北海听雨轩 

　　海门飞雨集高栋有余清斜侵虚壁过。远逗大江平。檐花朝乱滴。庭叶夜俱鸣。凉知苏道暍。润喜濯园英。微茫空暝色。萧瑟自繁声。飞盖阻来客。独坐轸深情。 

　　○檇李郭宗夏兄弟五人友爱尤笃后值兵变东西散处宗夏思之为作五雁图赋诗一首 

　　五雁何翩翩饮啄同清池失路在中道饥寒不相知昔为八龙聚今作四鸟离惊飙广漠至十月百草衰天高羽翮短苦受胡鹰欺上林岂不广念汝归何时管蔡兴流言坐使君臣疑京城死大叔寤生手刃之淮南歌尺布千岁有余悲东阿苦不容七步咏然箕骨肉成虎狼所争毫与厘我观五雁图为継鹡鸰诗 

　　○次韵张希载雨中书怀 

　　夏雨盈百川高岸复深谷鳞鳞低度云汨汨驶流瀑口营叹翔鹳臆诉哀病鹄征夫在中道少妾乱心曲更希若木光照此车下独 

　　○凌霄花 

　　木椿何亭亭相传五百载陵苕亦扬芳灼芍藉光彩感彼径寸苗附此千尺乔同心无异族假翼在崇朝朱茔耀白日翠蕤牵清飙缠绵欣有托淖汋静无妖坐愁节序易颜色易俱凋 

　　○丙午七夕 

　　生寡糜禄情不复就羁绁曝衣记蚤秋置酒陶嘉节曲无二八舞味荐水羞洁轻纨怯迅飙明烛欺初月林鸟戾且飞玄蝉凄更咽主宾聊晤语儿女空感别耿耿候双星漏终河汉没 
　　芳燕乐清夜浩歌悲暮年故国山河迥殊方斥堠连友于成契阔宾客暂周旋念旷情易洽怀归思更绵列星稀未出金波澹始弦落烬秉残蜡繁吹起终筵后会复经岁举爵共无眠 

　　○读书堆 

　　泊舟亭林湖突兀空王宫当时读书处鸟雀呼秋风前瞻两金山抃舞波涛中眷兹一篑力克配千仞崇恐有文字藏中夜飞白虹荒哉梦中语且复诳儿童我亦有书癖五经老未通草堂可遂结当作两希冯 

　　○登积庆寺阁 

　　层楼何巍哉。金碧中突兀。俯见百里外山断平野阔青天倾东南。伯气忽已灭。忆作皇庆初。六合既同辙。眷兹葭菼中。鬼二成观阙。我来属丧乱。彷佛大业末。奔窜虽云苦。登眺亦颇悦。居庸不可见。太华纔一发。故乡今何如路险复霜雪。苍苍白日晚。目送归鸟没。 

　　○名都篇 

　　赵魏天下枢相从多贵游起家至千石结客倾五侯光辉喧戚里意气动神州蹋鞠东城罢张筵西第留倒海为我饮兼山为我羞妙舞呈楚艳清歌列齐优共称齐三寿惟愿乐千秋福盈知所戒宠极惧生尤 

　　○兰 

　　丛兰何青青罗生满中泽阿那风叶翻葳蕤露房柝芳洁终自持光荣谅谅饰勿为时所化岁晚同荆棘 

　　○对月怀邵篔谷 

　　携酒东园游望舒已就缺促席尊未空方舟君夜发东西耿相望复对三五月阶前皓彩盈窻下朱荣歇同袍成异县思逐回风结异县非千里邈若胡与越吴趋唱谁和楚调哀自辍感此百年客世故怕羁绁荣华一朝露采秀亦可悦归濯清江流冥栖保芳洁 

　　○怀夏士文 

　　楼舡昔西迈霜降百草衰日月一何遒子行忽经时众绿荣枯条谷鸟鸣且悲豺虎塞道路欎欎劳我思我思晨复夜谅匪渴与饥行人发吴门消息安可知且复慰其私岂敢言是非惜哉无六翮念子何当归云中有黄鹄衔东南飞 

　　○郊居 

　　直木恶为轮皮马思卷斾匡时既非才处约斯寡悔采诗鉴兴亡读易明进退永怀嵇阮放甘沮溺对 

　　○送潘时雍归钱唐 

　　海县兵未息公子今何之酌君莆萄酒听我白苎词忆昔来黄湾始为相子师诸生老伏胜说客惭张仪连床风雨夕秉烛听新诗殷殷金石声真足觧我颐同居石壁下斗柄倐三移脱略势利交所贵两不疑久怀地主恩亦有莼鲈思束书向钱唐磬折从此辞钱唐寔都会西湖天下奇朱楼起相对上有千蛾眉羽衣何翩翩处子氷雪肌楼前五陵儿并马金鞭垂酒酣复张乐但惜白日驰近者属凋丧不及全盛时空山凤皇去月黑号狐狸春风吹行殿碧草生荒基何当从子游观涛酹鸱夷辛苦草太玄徒为廉蔺嗤子实济时具飞腾方在兹匠石既己遇小大随所施从容宰相前奋舌论安危岂无一尺棰盗贼不足笞天空羽毛急水涸舟檝迟临岐更挥泪中年伤别离 

　　○题诚道原潇湘八景 

　　潇湘夜雨 
　　洞庭秋月 
　　渔村夕照 
　　江天暮雪 
　　平沙落雁 
　　山市晴岚 
　　远浦归帆 
　　烟寺晚钟 

　　潇湘夜雨 

　　江空夜如何急雨千里洒水生黄陵庙云暗苍梧野鼓瑟来湘灵移舟近渔者重华不可见竹上泪如写 

　　洞庭秋月 

　　轩辕已上天弓剑人间留唯余万古月长照洞庭秋君山云气灭水合天光流勿遣金虾蟆脱归千文湫 

　　渔村夕照 

　　羲和忽西匿阡陌散余辉澄江度双翼遥岑明半规孤烟野店起归人一何迟遗荣羡父老衰白无所悲 

　　江天暮雪 

　　曾云起北渚万象入鸿蒙散漫飞轻雪低回逐劲风思羣无牧马失侣有征鸿泛泛独垂钓扁舟黄发翁 

　　平沙落雁 

　　羣雁来衡阳亦如万里客日暮空俳佪欲去饥无食兼葭暗汀洲惊飙吹倦翼上林湏春归宁为罗网得 

　　山市晴岚 

　　山光洗新黛好雨不崇朝日迟蒙薄雾天近霭微霄茅茨犹隐约金翠欝岧嶤前峰恐无路有客度危桥 

　　远浦归帆 

　　楚客发天际扬帆入三湘回首青山远忽已过涔阳晚树何历历归思浩茫茫永愧波上鸥渔父共相忘 

　　烟寺晚钟 

　　清钟象蒲牢夜触海底鲸海鲸岂有意蒲牢本无声二物偶相值坐使百里惊高僧定初起月上空山明 

　　○丙午冬十一月辟乱亭林明年春馆于扬溪邵篔谷氏四月一日乡兵复大起合境之人鸟惊麏窜不知所屇余亦去而从之既定而返因写怀云 

　　茫茫新战场白草迷四顾烽火连石门我归亦无路穷鱼久在辙惊鹊空绕树故园今何如犹思读书处近闻遭杀戮岂复有亲得附晨风从之西南去 

　　○出璜溪 

　　白首事章句不登金马门空名苦为累遂枉三聘烦一瓢虽屡空五鼎非所存愿偕田父游卜宅溪南村霜寒收杮栗日暮收鸡豚去矣从本性得与巢许论 

　　○归崇德西曹村 

　　田翁驩我归假我茅堂居石槁跨流水夏木友四隅风蝉聒旦暮亦有安巢乌览之为欣然息驾歌唐虞寄我六合内何地非其庐荒哉百年客千金营一区 

　　○迁居 

　　我贫无定居一岁三四迁破庐仅蔽席于生已为宽南邻盛车马北里矜绮纨高楼出云雨一一居神仙何异玉台秀四时游且盘念力守穷栖去去非所安 

　　○立秋日 

　　叶落天始秋一气自回薄欎蒸変凄厉衰它独先觉行云翳白日向夕风雨作所欣同一溉流水百道落园葵遂会滋可以供我酌白发西邻叟相过慰漂泊贻我酒两鸱对之中颇怍高歌尽君触从人诮徐邈 

　　○夏夜 

　　惮暑夕屡兴。飞虫亦纷拂。玉宇旷无邻。星河阻灵匹。眷兹朱火中。悼彼青阳失。旧知伤已逝。新欢邈难即。虫虫气如焚。惕心心为怵。惧先霜雪交。易变蒲柳质。彷徨不能寝。坐候东方日。 

　　○丁未重午 

　　世乱无安宅尽室久在路山蜩始一鸣海燕时双去已叹朱户非不见龙舟渡采药讵能寿酌酒聊自豫四时倐相代百岁同为寓日长坐风檐更读离骚赋 

　　○荅客一首 

　　窃禄非本性适彼南山阿藜藿日不充慷慨独啇歌有客向我言与世同其波商君震七国季子兵三河区区守章句白首成蹉跎念之为三叹所乐良已多潜鱼骇钩饵飞鸟愁网罗结驷非不荣违已当如何 

　　○题绿绮轩 

　　朱丝操白雪白寉舞婆娑犹闻广陵散不废懊憹歌风来茂花树月落洞庭波不见古人久焉知古意多 

　　○仲冬秋泾客舍 

　　水涸天始寒爽气薄絺络空林无荣木斥卤草俱白纷纷各有营驱马不得息嗟予亦何者惨惨长路侧饥寒恒累庂岂不厌所历北风来广漠徒御皆少色踟蹰但回顾白日忽西匿山川莽悠悠沿洄良未极索羣中野兽逐侣南去翼谁能独无情归山中宅 

　　○皂林驿 

　　朝发白水村。夕次皂林驿。水腥无饮马。林墨有归翮。昔时兵交地。白骨如山积。万灶今已夷。风亭焕新饰。居人尚星散。父老悲故迹。团团关山月。夜逐南征客。 

　　○春日宴沧洲诗一首 【 并引】 

　　岁在着雍涒滩春三月一日筠谷高士合宾客序兄弟饮于沧洲一曲平池涌翠高阁延青圆景中天繁阴回合微飙远激幽芳袭人清醥在壸嘉肴既旅征蟋蟀之刺俭美伐木之求友终宴忘疲迁坐复酌鸣葭间发恊朱凤之相和舞袖双回翩惊鸿之欲举呜呼兰亭金谷会岂能常沧海流沙兵犹未息怼神仙之无验宜旷达以为高用缀新萹以纪雅集诗曰 
　　天阔无留云山明洗新黛过从属休假置酒沧洲会柔荑绿堪藉杂英红尚在累觞既不辞秉烛还相对清弹促哀响秘舞呈修态兰亭今已矣金谷徒增慨大化会有终四时宁复货厌厌迄归从人讥倒载 

　　○游仙诗三首 

　　巍巍阆风台层构切青霄一气存太始三神建高标天风翼芝盖仙曲和箫韶左携赤斧游右御山图朝上帝颔其颐元君目相富贵一脱屣于焉恣长谣 
　　寸田何茫茫其广周九野超然凌昆仑银河夜西泻高厉风尘表日月乃在下神官役鬼工楼观丹青假勾陈与玄武卫此神明舍麻姑别千霜岂是得道者不见海三枯白发徒盈把 
　　景风扇玄圃漠漠琼花开乎美天上月夜宴九成台盘行五色芝酌以紫霞杯黄屋岂为贵秦政亦荒哉浩然中独存万象方胚胎纷纷梦玄驹生死益堪哀 

　　○丁一寉诗 

　　大道日已芜游谈纷琐琐韩非不得死商鞅终梯祸伟哉高世士结屋青山左年来颇得道已觉初心果朝漱玉池津夜存金鼎火御气超六虚万物真蜾臝 

　　○采芝生诗三首 

　　功名不可恃利禄恒为愆举世纷蚁集伊人倐鸿骞十年不出户上友绮与园金芝敷九葩煌煌生石间朝阳晞宿露光辉一何鲜采之备服食度世希神仙永谢城市人振衣百尺巅黄虞怅已远肆志独超然 
　　采采复采采相与登高丘可以充我虚五鼎何足侔茂陵岂识道且从方一游徒闻甘泉产更入蓬莱求白日忽已暮悲风来素秋未若幽居子不怀四海忧清节尚巢父素心追许由 
　　负版行欲僵飞蝇死犹集赴烛夜蛾焚好酒猩猩泣所以思远托道路方险涩宁希百金赏岂慕千户邑永言从我求鹪鹩惟一粒有材寔为累无欲安所入韩彭苦不悟羞同匹夫执商山今寂寥高风邈难及 

　　○题夏颐贞西畴草堂 

　　九山惟凤皇突兀尊中卣山断忽平野四水东南流海潮日夜至新沙成故洲爱此斗绝境遂与长沮游蒺藜苦满道相率开西畴俗类桃花源无历知春秋风寒禾黍熟两多桑柘稠土芝颇益气玉延亦可羞过从有耆老请谒无王侯四时共相保千岁非所忧如何万里客日暮行未休骑虎不得下短衣归饭牛 

　　清江贝先生诗集卷之一 

　　●清江贝先生诗集卷之二 

　　五言古诗（二） 

　　◆五言古诗（二） 

　　读史五首 
　　巳酉岁初度日书怀 
　　初夏郊居二首 
　　久客始归寓井西旧宅述怀一首 
　　晨兴在殳山作 
　　钱彦彬抄诗为赋一首 
　　对酒怀邵文慱拟东野一首 
　　早春 
　　拟出塞曲 
　　赴召留别诸友 
　　送吴浚仲 
　　六月十五日夜坐明德堂一首 
　　出都门一首寄张孟兼主事 
　　辛亥初度日偶成 
　　题盛苍崖雁 
　　独酌 
　　初冬一首 
　　孤松 
　　壬子秋七月一日与郭文伯饮入于朱弘道竹所是日大雨拟苏州一首 
　　拟东野一首 
　　送钱公择还象山 
　　题听雪斋拟孟郊一首 
　　梦游澄林 
　　杨贞妇王氏诗（并引） 
　　送王公勉赴沁水教谕 
　　题金德俊葵轩 
　　礼部员外张惟中七月十二日暮归赋诗入韵知者自尚书牛公以下凡若干人夫汉谣魏体互有不同巧于状物者过丽切于言志者怕直惟中退食之顷率尔成章且不以私而忘公情与景俱至已予因续众作之后凡器不足以谐空桑也 
　　秋怀 
　　题画竹 
　　送黄仲箎上官檇李 
　　次韵张师广助教登两花台一首 
　　题朱孟辩层峦图 
　　送盛孔赴淄川丞二首 
　　题上虞柳机仲朝晖轩 
　　雨中漫兴 
　　临川饶孟持所居西轩有先大父所植杏一株今百年矣幸不剪于兵火因筑亭于旁名杏庭云宋景濂作赋予赋诗一首 
　　拟古 
　　晚眺 
　　古意三首 
　　六月二日至临淮夜宿方丈敏东轩 
　　送张思广归平阳 
　　分题送友得忠孝庙 
　　池河驿 
　　大枪岭 
　　滁阳驿 
　　猛虎行 
　　李氏三节妇行（并序） 
　　四月十日儿子翱■〈肃羽〉来凤阳留一月遣归因令早营草堂殳山下为止息之所云 
　　述怀 

　　○读史五首 

　　吾怜闵仲叔始辟怀喜惧及其见司徒喜惧亦皆去劳苦非所堪虚名岂相误用舍何必言投劾时已暮 
　　周爕久不仕身屈名四驰玄纁一旦至举族更劝之安知修道者出处亦有时慨然中途返独守东冈陂 
　　东汉多逸民山栖久怀璧法真亦逃名讵屑三公职求蝉在明火求士当务德此道今何如其人安可识 
　　樊英杭高节万乘不能屈设坛为见之岂若壸山逸光禄位已崇匡时竟无术遂兴张楷讥尚待黄琼出 
　　五侯浊四海白日沦光辉处士切忧国空言相是非郭泰不絶俗申屠能见机朱鳯翔千仞百世令人希 

　　○巳酉岁初度日书怀 

　　余生若小草望成百尺材强因客土植苦被秋风摧徒惭五十过况经元二灾白发不可变青阳忽已回未忘药褁好几见桃卷开残编掩黄石虚室生苍苔故人且共弃不孙谁复哀终归葛洪井讵上凤皇台衰荣置勿论待月酌金罍 

　　○初夏郊居二首 

　　强学不知老索居恒鲜欢誓将从余好山河阻且绵凄凄风雨交四月秋浦寒夕寝不能旦日高犹未飡念之安所尤通塞固有偏庶无外患及力稼或逢年 
　　仲夏桑扈鸣气清天愈高新田己当泊南风翼良苗田翁起相戒庶务东作劳豊年谅可必勿为蔓草交嗟余失路久竟负伊人招屡空亦宜然何日耕东皋 

　　○久客始归寓井西旧宅述怀一首 

　　在路日思归已倦风水艰前经石门店喜见西南山忆我初去乡忽忽三十年儿童尽成老此邻无复存阡陌迷东西甲第空毁垣秋风落古木方池荣夏莲倐忽惊世换岂独遇神仙萧萧井西宅白昼唯高眠所欣无维执贫贱何足叹 

　　○晨兴在殳山作 

　　夜雨四檐纪坐待扶桑暾天高无余滓初景方宴温黄鹂萃霜木白雁来寒门所欣居处幽已忘趋走烦时枉道人过或逢田父言伤哉乱离后衣冠今几存赋敛日已亟何地为桃源结茅向绝逆牧豕学公孙 

　　○钱彦彬抄诗为赋一首 

　　好古思古人古诗朝暮读澹洎玄酒味和平绿琴曲古人乞白骨古意不谐俗已叹知者稀古泪空满掬钱起亦敦古其人美如玉昨者忽相过大雪山中宿不知破砚氷抄诗夜然烛谅非鲍谢才可継曹刘躅听之讵能欢旧业且当束 

　　○对酒怀邵文慱拟东野一首 

　　今日忽不乐绿酒徒盈樽酌酒云觧愁愁生如有根安得二三子促席相与言尚思沧洲地十月花更繁云随寉盖合雪避貂裘温终筵复秉烛歌吹高堂喧盈盈二八女白苎寉翎翻月落犹未归清夜宿西园到今题诗处素壁龙蛇昏荆扬忽云扰海内俱星奔断肠临濠谪回首颖上屯昔如鹰脱鞴竟作驹在辕凄凉城南路甲第今空存潇湘窓下流三神锁朱门江险隔秋梦山寒啼夜魂讵忘白璧赠更恋绨袍恩索居怅无匹落叶满孤村 

　　○早春 

　　山寒花尚迟雪霁江已绿德新感游子叹节喧众族且同尊俎乐幸免章绶束更拟登前峰青郊可游日 

　　○拟出塞曲 

　　翩翩荆扬士结束赴幽州将军岂乐战匈奴为我九已通大月氏更取乌珠留驱马白狼北洗兵青海头归来饮高庙庶雪平城羞 
　　早从汉捕虏万里唯一身军中已三年苦乐安可陈但见陇底雪不识陇头春北风利刀剑肌肤皆尽皴天王正开边讵恤中国民 

　　○赴召留别诸友 

　　用世非拙迂白首在山林诗书况久辍礼乐非所任王事忽相縻遂令违我心迢迢适西道恻恻辞东岑中田泽雉雊古木鸧鹧吟所亲亦胡越耿耿辰与参愁来一回首涕下徒沾襟终当返田里灌园希汉阴 

　　○送吴浚仲 

　　弱冠知君名王十始逢君南宫托同宿十明披清文及我备修纂缺近幽兰芬兹言归故乡告别那忍闻甡甡中林鹿犹能念其群况我同心友去住从此分夜度浙江水朝看天姥云春禽正■〈口桀〉■〈口桀〉夏木方欣欣安得遂同载归偶沮溺耘 

　　○六月十五日夜坐明德堂一首 

　　大火直初昏回飙荐微爽行遵曲池静坐荫华构敝天高积阴散水明圆魄上翩翩去鸟迅唧唧砌虫响胡为京国滞屡乖林壑赏吴中有莼鲈吾当理归鞅 

　　○出都门一首寄张孟兼主事 

　　日落宿都门鸡鸣发淳化城南夜来两连山色如赭青松夹高岗烟火通旅舍到家湏十日畬田熟秋稼如何山巨源未知嵇叔夜野寉终去人疲牛岂胜驾寄书谢所亲吾今老林下 

　　○辛亥初度日偶成 

　　吾生本如寄有酒还自酣岂待三宜休已知七不堪陶泓且当传孔方安可谈触网笑神龟束身悲老蚕倘能从兹去卜宅南山南 

　　○题盛苍崖雁 

　　八月鸿雁来往彼天南陬前飞倦已息后至饥相求日落洞庭晚风高彭蠡秋彭蠡多芜葭远近弥汀洲怕恐羽毛损稻梁非所谋寒门阻氷雪异乡安可留徘徊念其族天外复千俦身今万里客肉非九鼎羞慎为弋者获远寄征人愁愿以海为池上同朱凤游饮啄令微躯不愧波上鸥 

　　○独酌 

　　行军已六九发脱身渐羸不及桃李花遽成莆柳衰贵贱必同尽造化宁吾私徒闻王子乔何处求安期区区营丹砂贪生无乃欺今朝欣无事酒熟当自持 

　　○初冬一首 

　　一气变昏旦洞房风露凄田禽亦已化秋兰同蒺藜为客久成老怀人殊未夷惨惨白日暮迢迢归路迷世衰不获骋天远何由稽永思读书台言采山中荑 

　　○孤松 

　　青松类贫士落落惟霜皮已羞三春艳幸存千岁姿蝼蚁宂其根乌鹊巢其枝时蒙过客赏但感愚夫嗤回飙振空至百卉落无遗苍然上忝天乃见青松奇苟非厄氷雪贞脆安可知 

　　○壬子秋七月一日与郭文伯饮入于朱弘道竹所是日大雨拟苏州一首 

　　残暑者尚为厉客坐三四迁青山一两过虗室夜修然欣与公子酌语契中颇宣虽无丝与竹庶罄宾主欢所贵相知深岂惟怀一餐尊浮玉粒腻炬拆金葩圆厌厌咏露斯会面良已艰天明即鸿燕西望独悁悁 

　　○拟东野一首 

　　破屋夜通月霜气刀棱棱病骨不受寒卒岁仍无缯残灯吐复翳僵卧如冻蝇事业惭蒸沙文章空楼氷已失国士意颇为年少陵长歌独慷慨坐候东方升 

　　○送钱公择还象山 

　　金陵一杯酒送子归海隅五月南风正荷花满镜湖登堂酌春酒上奉双亲娱但惜千里别莫赠鲛人珠虽仝天地间一旦具越殊皎皎渥洼子翩翩丹宂雏怅然不得从远望白云孤 

　　○题听雪斋拟孟郊一首 

　　霆轰急雨泻石鬪冲波荡百族巧鸣春络纬催秋纺讵知空山夜听雪乃真赏病骨僵如蝇残灯虚虚幌积玉呈幻质潜韶泄微响一气变鸿蒙五音归惚恍神清已无梦理悟宁有象苦寒不可禁更被王恭氅 

　　○梦游澄林 

　　我梦游澄林方舟坐垂钓一水穷萦回三峰隐奔陗娟娟碧筱合灼灼朱葩耀残两趂回风断云通返照林昏野老炊溪动寒女漂平生爱桃源何年陡员峤永惭白发蒲起应金门诏犹思洗药处空歌采菱调一寉已与讥九龙那免诮觉来复京华语儿成一笑 

　　○杨贞妇王氏诗 【 并引】 

　　天台金沙里女玉静安年十七归同邑杨伯瑞伯瑞为枢密院断事官未几死于兵静安守节不嫁权贵争求之至断发至自刭不殊余读其传而悲之为赋四章以明其始终云 
　　石上有琅玕孤生何猗猗婉彼深闺秀笑语间且仪荣华谅未晚芳洁当自持玉镜一朝委相求岂无媒氷泮时当归遥峰翠新拂行行别父母遂居君子室君子官已崇新欢鼓琴瑟如何事前驱中道永相失东家有宋玉西家有王昌皆知慕明艳讵忍隳太纲露多焉能污江永不可方贞心耀白日峻节厉秋霜泣淡欲成河捐躯遂如墓宁同陌上花誓比山头树织绮献秋切条桑事春务向非厄强暴岂知金石固 

　　○送王公勉赴沁水教谕 

　　清商陨一叶白下未知秋倦鸟息高荫潜鱼依弱流君子方北首山河阻且修岁久衣尽缁驱车良未休我无双明珰何以结绸缪怅焉隔千里白云空悠悠 

　　○题金德俊葵轩 

　　结庐在林屋所欣知者稀南风应蕤宾我圃日芳菲负杖观其生草多露满衣有葵独倾阳岂愿回清辉清辉虽不照物性谅无违 

　　○礼部员外张惟中七月十二日暮归赋诗入韵知者自尚书牛公以下凡若干人夫汉谣魏体互有不同巧于状物者过丽切于言志者怕直惟中退食之顷率尔成章且不以私而忘公情与景俱至已予因续众作之后凡器不足以谐空桑也 

　　秋至星火流病觉中岁剧成均忝兮教才非一狐腋日入欣暂休野老或争席清谈杂虚无以永风月夕百年会有尽富贵非所适鸣虫亦知候倦鸟思假息脱冠已童然如何拘百后酒醉不复言道固存目击 

　　○秋怀 

　　露下百草变凄凄天地秋亦如中年客玉颜安可留山鸣迅商激水涸行潦收恩方改团扇意复存弊裘梧桐叶尽脱孤雏夜啾啾光景忽已逝感之双涕流 
　　黄鹤日千里潜鱼必深池蠢兹橘中蟊化蝶俄天飞翩翩苦不已倐忽胶蟊丝两翅既摧折何日回枯枝非才慎所处富贵亦何为且尽一杯酒物我共忘机 

　　○题画竹 

　　太史公纪渭川千亩竹此图仅盈尺而远意不翅千亩观其毫枝发叶历历可见于秋烟暮雨外笔法视古亦精已寓日久之遂起余两山之兴径欲买舟归卧其所云赋诗一首 
　　京朝非素心林壑契玄赏读书甘寂莫密竹更萧爽冲人虎豹经闭刀蟏蛸网寒梢朽不蠹野笋苞初长风生回寉梦月出闻狷响如何犹恋禄廐马存病颡相期结二仲兹焉来往 

　　○送黄仲箎上官檇李 

　　严霜戒秋杪百草俱已衰子别何匆匆一尊聊共持今晨白门道后夜沧海湄长歌独慷慨徤步何逶迤古来声利场日出纷火驰进非才不任退亦分所宜吹竽我岂滥售璞人皆嗤峻节当自厉坦途方在兹从容有新语千里慰相思 

　　○次韵张师广助教登两花台一首 

　　行行出城南登高望三丘雉堞壮天居宫殿若云浮星分斗牛野水合江汉流苍然淮上山聚米当马头气已无朔漠人今冠中州慷慨忆当时远近开朱楼仙人翠羽帐王母珊瑚钓貂蝉霭七贵车马从五侯光辉互照耀气意何绸缪 
　　皇威复禹迹风气移荒陬千屯夹虎士万斛回龙舟将军卫霍功相国房杜谋我来览奇观发兴属清秋已将函谷并遂与洛阳侔所悲迫衰谢蒙汜安可留目送桃叶远水深鳬雁洲清谈哂诸老匡时忘远犹庶穷入极旷慰此千里游 

　　○题朱孟辩层峦图 

　　迭嶂何崔嵬远近皆可数不学王宰迟弃墨如弃土林藏风雨黑石戴氷雪古初疑造化锺已觉精灵聚遥思两山下流泉细通圃茅屋今何如人去苔生户 

　　○送盛孔赴淄川丞二首 

　　天寒北风利有客赴临淄临淄古大国山川何逶迤小白相夷吾尊周攘四夷田单守即墨一日走燕师二子不复见名今千载垂为我吊精魄伯功未可卑 
　　魏有径寸珠守境无檀子照车十二乘何如照千里世乏威王贤孰知天下士所以饭牛儿商歌中夜起徒求南海产半触蛟龙死异才何代无紏纷今可理 

　　○题上虞柳机仲朝晖轩 

　　日车上搏桑曈曈鸡子黄遥夜忽复旦仰瞻有启明征夫起当发宿鸟号且翔城郭互参差曲户通天光空照堂中人岂销发上霜竹枝自垂荫萱草亦扬芳此心谅已短此恩一何长欲报固无极念之安可忘 

　　○雨中漫兴 

　　端居少宾客鸟迹偏阶除夏雨后兼旬众木青扶疏金石何必陈此乐当何如永怀漆园吏相去千载余万物虽一体忽若胡越殊人苟不知我我岂能知鱼 

　　○临川饶孟持所居西轩有先大父所植杏一株今百年矣幸不剪于兵火因筑亭于旁名杏庭云宋景濂作赋予赋诗一首 

　　结构非壮丽可以乐晨昏仰荫百年树深蟠千岁根粲粲朱葩敷离离青子繁秀出风烟表润含雨露痕戎马方纵横境内悉崩奔桃李摧为薪荆棘翳高门荣华谅难恃尚见文献存未拟匡山田讵论曲江园读书弦素琴命客置芳尊永言益封植祖德慎无谖 

　　○拟古 

　　荆山一何高上与天门通犹闻产玉处吐气成白虹县藜混燕石垚已无国工琢之惧不完不如在石中卞和耻再刖玉亦悲无穷吾今死抱璞庶以全其躬 

　　○晚眺 

　　极目登高丘秋高淮泗平淮泗东南流故绕锺离城东京昔丧乱英雄纷战杘杀人及鸡犬旷野寂无声悠悠千载下复见新人耕魏公今何在铜台春草生公路冡中骨岂忧王室倾北海固为豪平原安可轻时哉有屈信汉道再昌明 

　　○古意三首 

　　春风天上来蒲城红与紫如何朝暮间飘落随流水堂前两冬青霜雪犹不死向来三月时谁言及桃李 
　　对酒发长歌歌长苦难续浮云空自行白日安可逐黄河走东海千里纔一曲奈何人之心顷刻有翻覆 
　　六国多好士堂上各三千所亲苟不慎祸福怕相因李园贼黄歇冯驩复田文种桃得秋实蒺藜徒刺人 

　　○六月二日至临淮夜宿方丈敏东轩 

　　北斗分四时怕星自昏晓如何百年客贵贱俱扰扰酒酣虚室卧两绝四山悄道冥天地广身在风露表六合一何大毫芒未为小宅神惟寂莫适意忘缠绕朱丝竟谁赏白发今已少永期江湖居相亲有鱼鸟 

　　○送张思广归平阳 

　　十月天地闭北风河已澌送子千里道太行极崔嵬日暮归鸟疾雪深苍兕饥酌以一卮酒为浣身上衣伐木还重赋白驹不可维悠悠南丄恻恻劳我思 

　　○分题送友得忠孝庙 

　　丈夫死殉国于道讵非宜烈烈卞侍中忍顾王室危枭獍敢为逆我师焉可支跃马婴其锋以肉充虎饥苦战既不旋有子亦从之精忠贯日月未惭马革尸至今石头下尚使行人悲欎欎冶城山秋风吹古祠送客远相过慷慨伤我怀当时诸老臣清谈竟何为酌酒酹英魂忠孝以为规 

　　○池河驿 

　　早发红心驿日暮宿池河百里无人烟狐兔马前过山明见野火溪浅通微波却立时踯躅前登益嵯峨北风何萧萧尘埃衣上多下马留信宿对酒一长歌 

　　○大枪岭 

　　巍巍大枪岭羊肠盘九曲深林野雉雊短草豺虎伏行人疲不进惨惨对僮仆下得仙居涧始后就平陆一株罗浮苍春深粲如玉五年怅不见乞日开我目 

　　○滁阳驿 

　　群山绕滁州城郭带林壑岂惟居人稠遂使游子乐苜蓿青满野羊马盛幽朔固知 
　　英雄主四方归大略回视清流关往事殊可薄新花寒未开细雪春犹落且持一斗酒独与故人酌 

　　○猛虎行 

　　有虎有虎在彼中野高步风生何物敢侮以比直臣独立无与前称长孺后载文举亦有埋轮复闻破柱为时所惮豺狼气沮奈何今人使我怀古 

　　○李氏三节妇行 【 并序】 

　　陇西李子平氏子茂德聘同郡张氏女年十八归李氏生子庸甫六岁而寡舅姑怜其少也欲嫁之使左右风之即引刀欲断发以见志乃止茂德之弟仲德亦蚤卒其妻张氏年二十有八生子庆方齓亦誓不再适从弟希贤妻陈氏二十有四希贤卒时其子度方孕四月一门三妇以贞白闻而庸既长好学仕元至正间累官至同知济南路搃管府事推恩赠父将军同攵益都路搃管府事陇西郡伯母封陇西郡夫人再调关襄宣慰阶中奉大夫而夫人始卒年五十有六大明革命洪武初辟庸为司农主簿四转至嘉兴府知府所至严而不残夫人之教为多至今沧洲父老犹能道之可见家法有素而关于世教之大如此为赋三妇行以备太史氏所采云 
　　赫赫陇西杰奕叶何光辉一门见三子不同乡里儿三妇名家姝玉貌长蛾眉大妇居中堂夜织流黄机中妇具朝飡泉出江鱼肥小妇二十余金刀新制衣青松与女萝百岁欣相依未及白头日双凤俄分飞入房洗粉黛岂复施珠玑盘龙掩明镜宾寉琴中悲生既不同室死则湏同归鸿雁犹有信妇道安可达残灯冬夜长素月光徘徊共绩还共语白玉当不灰有子官已高少壮忽复衰丈夫少气节恒惧白刃威女子乃如上塩山同巍巍 

　　○四月十日儿子翱■〈肃羽〉来凤阳留一月遣归因令早营草堂殳山下为止息之所云 

　　老病不得归独处常戚戚二子江南来眼暗初未识生常戒垂堂肌肉如雪白一月长途间海风吹尽黑买酒为相劳问荅向中夕迢迢汉阳簿春来断消息阿宁在母傍颇知工翰墨艰难且拨弃倐使沈忧释所愧无定居百岁半为客经营湏及早尚爱龙湫僻况近读书台云销回山碧泉深出丹砂地冷多琥珀既非匡世资庶遂陶阮逸良辰戒僮僮匆匆又南北五月方欎蒸日气成霞赤出入非所宜川陆慎所历惜别岂无泪向汝难再滴秋江有鲈鱼当挂吴淞席 

　　○述怀 

　　浩荡三十年如萍寄沧海起为太学师一日扬光彩迢收赴中都送客纷云蔼名惭相国知礼感亲王侍徘徊未得去忽复朱颜改诏许江南归青山草堂在放浪黄牛村犹瞻金马门适性讵非乐扪心空自论田翁四五人共忘乡相尊把酒酬殳基白石今犹存天寒落松影岁久生苔痕试求金光草超然事幽讨依稀顾况台寂莫钱王道东门叹黄犬税驾胡不早长歌归去来吾从鹿门老 

　　清江贝先生诗集卷之二 

　　●清江贝先生诗集卷之三 

　　七言古诗（一） 

　　◆七言古诗（一） 

　　梦游秦望山歌送客归越中 
　　雪蓬小朵歌送奎方舟还灵鹫 
　　游菩提山值两宿存思庵 
　　凤皇山歌 
　　京口王节妇歌 
　　玉山窟儡歌 
　　题子昂松树障子歌盖王成之所藏者纸尾云大德八年正月廿夜灯下书 
　　题王立本山水图 
　　甲辰七月十三日书所见 
　　题赵仲穆画马 
　　送王好问赴春官 
　　送浙省都事曹德辅运粮北上 
　　送文从周入京师 
　　天冠法师邓均谷祷雨歌 
　　张静婉采莲曲 
　　出塞曲 
　　野中吟 
　　田家行 
　　枢密院椽曹李至刚从帖木公守躭罗一年诏回京师遇风抵曹泾明年夏复蹈海北上诗以送之 
　　白茅歌美华亭丞盛彦忠 
　　送天台吴蟾友奉董宗师命主桐栢观 
　　题子昂秋林早行图 
　　题赵秋江渔艇图 
　　小蓬壶歌 
　　醉芙蓉叹 
　　题赵处仁竹泉所 
　　次韵铁厓先生醉歌 
　　用苏东坡先生韵赋竹轩 
　　孙孝子歌 
　　白苎词 
　　行路难 
　　团扇词 
　　题儿云林画 
　　折杨柳曲 
　　题王叔明茅山图 
　　秋夜长 
　　远别离 
　　白雪歌 
　　董逃行 
　　雨中 
　　正月廿九日杨鸣寉席上分韵得几字 
　　丁一寉以疾止酒诗以诮之 
　　穆陵行 
　　送定南宗佐四明大慈寺 

　　○梦游秦望山歌送客归越中 

　　秦望何崔嵬削如青莲开下临七十二湖之浩荡上接三十六洞之萦回梦中夜渡浙江水轻如寉背乘风来欲求轩辕上天处白云尚锁烧丹台徒知有弱水安可覩蓬莱但闻私声万壑兮夹飞湍湍喧豗赤日惨淡而无色复殷殷之雄雷踰千盘兮历百折香炉玉笥左右列山中二女问何迟桃花落尽燕支雪金鸡三呌失所在惟想忝差白银之观阙龙绡寄别泪三载犹未灭有美一人兮佩珊珊昨游吴门复东还余愿从而上下兮呌安期于云间回首隔千里可望不可攀 

　　○雪蓬小朵歌送奎方舟还灵鹫 

　　蓬婆雪岭高崔嵬横绝青山飞鸟回山中小朵更奇陗石作莲花千叶开巨灵擘山断山脉一峯夜向东南掷千秋干竺空有名万里峨眉尽无色攒青迭翠兮西湖洞口白猿犹可呼咸和之年有慧理卓锡尚爱飞来孤本杯高僧两眉雪身如浊水清莲洁翻经石上不知年桂子年年落秋月 

　　○游菩提山值两宿存思庵 

　　连山插天危欲崩木客结构当千层我来看山风两恶入山喜见灵泉僧闭门留客共野饭风回雨绝清无蝇酒酣熟寝唤不起夜深花落龛中灯轩辕已恐即韩愈许汜未可讥陈登一奛童仆催欲去却叹世故来相仍重寻曲折恐蹉跌安得远讨闲支藤林开川豁见鸟下山寒石峻愁狷腾呼舟独返草堂路他日重来共毾■〈登毛〉 

　　○凤皇山歌 

　　大城周回三百雉紫微阁对吴山起天目西来为凤皇苍然不过钱唐水玉辇金舆北去赊行人折尽人杨花杜鹃夜呌葛洪井燕子春归苏小家燕归不识更新主王气凄凉作风雨城南杨柳欎金黄一束纤腰为谁舞 

　　○京口王节妇歌 

　　大江如带从左来金山焦山碧崔嵬风吹杨卷度江去妾心如山不可回亿昔移所天岂独甘守节两章方缠绵那知中道诀玉琴不奏双鸳鸯玉箫不吹双凤皇纺绩给朝暮蛾眉忽成霜蟏蛸网素壁燕子归空梁生乖同室处死期同宂藏欎欎山头树已见忝天长白璧湏恶玷白丝湏恶染边声乱胡笳万古悲蔡琰 

　　○玉山窟儡歌 

　　玉山窟儡天下绝起伏进退皆天机巧如惊猿木杪坠轾如快鹃峯尖飞流苏帐下出新剧河梁古别传依稀黄龙碛里胡雏语李陵台前汉使归当筵舞剑不辟客顿足踏地争牵衣玉箫金管静如水西夏钿山相是非昔闻汉主出大汉七日始脱平城围当时论功孰苐一木偶觧走单于妃奇兵百万竟何事将军赐级增光辉龙争虎战亦同幻尊中有酒君无违无呼在家双凤和我曲玉斗碎落千珠玑 

　　○题子昂松树障子歌盖王成之所藏者纸尾云大德八年正月廿夜灯下书 

　　吴兴华法兼锺王不独醉草过张旭既无河朔少年之沓拖又无深山羽人之退缩故人相遇乞何夕银烛吐光如月白手写青松障子歌百金一子无所惜何物小儿憎妩媚玉环飞燕皆倾国嗟我平生秃千兔夜写蝇头愧无益王孙骑寉去不还日落太湖云气亦君家此木世希有词翰虱流与之敌纷纷真赝那足辩珷玞敢厕连城璧勿同枕永和书一閟昭陵永相失 

　　○题王立本山水图 

　　我有爱山癖每欲名山去秦溪一日寄新图歌枕高堂覩云雾何年王宰留真迹青城天彭接太白金堂石室犹可识大树小树忝天直千盘百折分秋毫木客时与行人遭一门通天剑阁险三峡涨雪瞿塘高小舟如鳬争入浦呕哑卧听沝鸣橹拾遗近在浣花溪却面龙湫结茅宇豺狼塞路何由通采芝亦有商山翁安得相从向绝境振衣千仞来天风 

　　○甲辰七月十三日书所见 

　　行人渐稀日已没星堕西南大口月一道余光夜不收青天万丈金虵掣 

　　○题赵仲穆画马 

　　吾闻冀北之马如云照川谷八尺飞龙在天育滦河远幸翠华迟柳林大猎金鞍簇是时四海为一家东踰日本西流沙拂郎近献两骕騻不数郭家狮子花公子前身岂曹霸一马真轻百金价黄金台上倦为客白发江南随意画駵騧骃駓各不同饮泉龁草落笔工君不见龙庭苜蓿与天远何人更收青海騘 

　　○送王好问赴春官 

　　君文空桑恊宫征我文凡器不悦耳早随举子踏槐花曲江走马秋风里院门鱼钥晨未开白袍鹄立三十士风檐落笔夸先成食叶老蚕春乍起樗莆三呌不作卢白首读书犹未已两河草动持干戈圭星无光作者死五门下诏搜遗村四月文场酣战蚁先生有志复先登软裘快马入居庸得意看花丽春市上林赋就气凌云我亦明年献天子 

　　○送浙省都事曹德辅运粮北上 

　　屯田未开岁未熟白粲一金纔一斛将军初下山东城使者复转江南粟飓风五月西南回黄龙朱雀一时开雷霆夜槌海若死云雾昼合天妃来黑洋北去五千里直沽近接金河水内廷传勑赐宫壶侍臣出报龙颜喜 

　　○送文从周入京师 

　　文郎气如虹北上□□□□□□折坂□览百步洪日触山折天柱百川乱流赤子若龙骧未见下益州虎旅犹闻驻灵武草白风骚骚跋涉无方劳骅骝识骏骨鸑鷟非凡毛临岐更酌酒飞雪落征袍何以致缒绻绵带昆吾刀 

　　○天冠法师邓均谷祷雨歌 

　　至正辛丑秋七月官河无舟死鱼鳖钱唐城中十万室凿井深通海鳅宂海底九鸟朝并出流金铄石气愈烈我无快刃斫旱魃构孽为妖降吴越老巫歌舞帝不悦真宰之罪何当雪天冠法师与天通丹书铁券呼龙公石坛昼晦羣神降金支翠旗来半空举杯掷地霹雳从澍雨一日声如硔三田白水禾花花儿童满道歌年豊百金不顾归空同师岂琐琐贪天功笑汝蜥蜗能为龙 

　　○张静婉采莲曲 

　　妾长平康里能舞复能歌髻斜梳堕马眉浅约弯蛾陌上游人顾日前侯客过涂黄初拜月拾翠欲凌波已知一身重不受千金唤十五事秋娘十六归羊偘愿妾比双莲为君朝暮鲜君能重妾绸缪意别起高楼大道边春乘油壁香车出夜入□□□□眠高楼下俯平湖涧照妾浓妆并淡耒丑月平湖水正深荡舟相逐起双禽莫学藕丝容易绝试将莲子托同心 

　　○出塞曲 

　　七星昱昱大将旗猛士百万皆熊罴迢迢远出雁门塞汉虏相见还相持军中无粮杀牛马夜得降人知众寡天山月黑潜度兵飞箭着人如雨下捷书明日报甘泉死者白骨归何年春风草绿秋风白魂魄为君长守边五岳为城海为堑天下人当亲弓剑 

　　○野中吟 

　　野中古墓何累累子孙已绝傍人悲送车百两喧鼓吹却忆出祖东门时墓前青青春草没墓下纵横狐兔穴昔年已见野人耕今年复见邻人发千年髑髅出黄土翁仲无言泣寒雨何时故物搃成灰犹有玉钗留半股 

　　○田家行 

　　田中八月红稻熟田头黄雀飞且啄去年出走不得收今年父子田舍宿夫妇小妇长裁衫夜起剪乘饲五蚕不言画眉无宝镜不恨梳头无宝簪稻登场蚕在箔新谷可舂丝可络赛神城南听神语但祈无兵岁不苦 

　　○枢密院椽曹李至刚从帖木公守躭罗一年诏回京师遇风抵曹泾明年夏复蹈海北上诗以送之 

　　白洋十月行人苦北风簸浪鱼龙舞黑洋六月南风回海客椎牛赛彭祖使者迢迢入帝畿连艘夜发迅如飞六鳌尚戴三山起一寉初从万里归张仪虽困犹存舌置酒都门歌激烈丈夫得官贵少年腐儒穷经空白发 

　　○白茅歌美华亭丞盛彦忠 

　　山东未息马山西尚挥戈急起州县丁北开白茅河海风裂面天雨雪山高水深不见月万人凿土如凿山河边死者谁收骨白茅河成如白虹百里直与昆城通将军不待驱鬼工平地遂作鱼龙宫问谁爱民如爱子华亭盛侯古莫比昔去今还悲复喜非汝身为白茅鬼盛侯之德之汘古万古流无已 

　　○送天台吴蟾友奉董宗师命主桐栢观 

　　天台之山四万八千丈中有飞仙共来往东方未白天鸡号扶桑赤日三更上山人曾识玉蟾翁丹砂九返面如童吹笙醉跨千年寉朝上崆峒暮庐霍葛洪井西松树老子晋台下桃花落日边人寄董师书别我却入天合居麻姑相见已白发蓬莱弱水人何如我亦张帆上南斗餐霞有诀能相授青天更约借龙骑福地应知今虎守 

　　○题子昂秋林早行图 

　　北上莫度河龙门如天谁敢过西游莫趍蜀瞿塘如马谁敢触大星未落月挂树行人出门向何处日日西东往复来青山不断天涯路天涯路险更无穷破裘羸马怯秋风日高茅屋犹未起愧尔山中白发翁 

　　○题赵秋江渔艇图 

　　朝渔江之南暮渔江之北朝暮清江边公侯不相识西塞山前秋日微沧波浩荡钓船归老髯何来一相就铁笛夜吹彭浪矶 

　　○小蓬壶歌 

　　君不见蓬莱方丈三韩东上有飞楼涌阁何穹崇始知九州岛更在赤县外弱水不与人间通赤麟伏可扰白凤驯可笼瑶草四时碧桃花千岁红卢敖一去已无迹燕齐弟子徒相从铁厓老人有仙骨七十复向云间逢高台剪断一曲幽绝境银河倒挂双玉虹自非夸娥之神徙其处安得缩地如壶公读书已去神禹穴献赋不到明光宫麻姑相遇急洒扫有酒莫使金樽空酒酣更呼双童为我歌小海铁笛雷怒来天风 

　　○醉芙蓉叹 

　　蜀江芙蓉四十里花外楼台来江水蜀主龙舟八月来日照千里锦云起一朵依稀武都女雪色宫衣轻欲举已窃玄珠化水仙不同右镜埋黄土朝妍夕态还相恼传粉涂黄俱草草春风入髓犹未苏丹砂换骨应长好凌波殿废花亦残江上秋深风雨寒武林城南偶识面把酒共看赪玉盘十年流落云间路欲寻旧赏知何处芳心一点对斜阳脉脉无言岁华暮 

　　○题赵处仁竹泉所 

　　王孙宝玦已流落九马不复归长安梨园歌舞入残梦白屋无人空翠寒流泉汨汨如流乳竹应笑歌成律吕酒酣濯足望洞庭一片潇湘隔秋雨有鸟有鸟来丹山羽衣五色朱其冠人间腥腐不足饱食汝竹实饮汝湍汝一出三千年 

　　○次韵铁厓先生醉歌 

　　先生爱酒称酒仙清者为圣浊为贤清江三月百花合江头日坐流萍舡左携张好右李娟紫檀双凤鹍鸡弦兵买置酒且为乐老妇勿忧无酒钱白日西没天东旋秋霜入镜何当玄蓬莱有路不可到祖龙已腐三重泉何如快饮三万日酒楼即起糟丘边愿持北平挹东海月落枕股楼头眠 

　　○用苏东坡先生韵赋竹轩 

　　朝饥不饱肉朝寒忍看竹爱竹已成癖尚胜桃李俗食笋冀生肥我癖无良医箨龙未可斸颇怪镵奴痴竹下哦诗空咀嚼月明夜半来笙寉 

　　○孙孝子歌 

　　乱兵夜入高邮城孤儿失母号且行城边白刃耀霜雪负母独出千人惊君不见鸱鸮生子食母肉人间更有鸱鸮族儿知有母同死生蓼莪已废犹能读 

　　○白苎词 

　　江清月高夜未央芙蓉半白微有霜天魔□队分两行胡姬更劝莆萄浆酒酣回身入洞房金炉火暖艺都梁愿君朝出夜饮酒祝君千年万年寿 

　　○行路难 

　　古有行路难其词非一近见杨伯谦之作则言其易而不言其难也故申其义焉 
　　采玉于阗河问君勃律何时过采珠鲛人室问君百粤何时出珠玉岁久同为尘君胡重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壶鼓坎坎歌乌乌海不可涉山不可徒路旁之人爱尔玉与珠行路难我以为父安知非虎我以为兄安知非狼仰天悲歌泣下沾裳 

　　○团扇词 

　　团扇何皎洁误方雪与月雪当有时污月亦有时缺妾恨似天长君恩成两绝昨夜秋风长信来星河已见西南回妾有新词讵堪写夜扑流萤玉阶下 

　　○题儿云林画 

　　云林先生老更迂酒酣落笔元气俱沧洲赤县随意扫不学徐熙没骨图沉犀石带波涛润石上烟梢势千仞参天古木蛟龙僵赤叶已脱荆门霜北风萧萧白日暮相偶应知不相附丹山之羽何时来会待春色阴厓面 

　　○折杨柳曲 

　　杨柳何青青春风拂长路朝送行人归暮送行人去行人南北无已时折尽可怜无一枝 

　　○题王叔明茅山图 

　　一峯插天三万丈众峯旁联不相让我行未尽天下奇王宰写山工异状霭霭勾曲云苍苍溧阳树天高去鸟没日落行人度茅君已千年浪忆烧丹处犹疑风雨夜骑虎山头遇平生好山独未归山中桃花如雨飞相从采术定可日长向云间瞻翠微 

　　○秋夜长 

　　夜长河漫漫嫠妇叹且泣落月当窓悬回风寻户入新愁不可道古恨无时断吾将呌重华于江之南苍梧山高湘水满耿耿不寐起观东方溥彼白露降而为霜碧草无情亦陨其芳安得不老既玄而苍周公待旦思兼三王伤哉何为揽衣彷徨 

　　○远别离 

　　君不见青天之月三五缺三五满惟有别离愁千秋万古何时断忆昨郎远行城南柳飞絮迢迢出居延匹马随都护今年得郎书犹在天山戍黄河入大荒白草迷归路夏日青无光胡风起朝暮不若路旁尘随郎马蹄去妾居但守节郎去当封侯昔为白门燕双栖江上楼今作陇头水呜咽东西流时凭万里梦迄到西梁州三十六部犹未灭良人那得朝金阙可怜池上紫鸳鸯白头生死不相忘 

　　○白雪歌 

　　昆仑火炎玉已灰神为六叶空花开北风万里寒门来一夜吹落金银台填坃委谷何皑皑龙蛇僵缩虎豹哀洪流不作龙门雷崆峒太白危欲摧将军夜出犹未回马前一片大如杯山中野老居崔嵬酌酒以匏烧芋魁安知银屏翠箔围白台但歌田有百谷年无灾 

　　○董逃行 

　　北风破肉胡兵利汉将驱人死胡地丈夫四出妇女号长安十日城门闭夜入南山忍冲虎尚胜迢迢随捕虏城中有地尽蓬蒿城下何人种禾黍夜闻董逃四面歌却思乡土泪滂沱 

　　○雨中 

　　江南正月如腊月花开未开春尚悭空中白雨急飞瀑海上黑云深抱山老夫闭门愁不出十日西窓听萧瑟公卿鞴马五更朝且独高眠舒我膝铜雀破瓦不补天哦诗强学号风蝉荒村无路竹鸡唤载酒何人寻郑虔白头为农计亦足弃书耕田买黄犊 

　　○正月廿九日杨鸣寉席上分韵得几字 

　　两山昨夜风雨冲汞涨新痕没沙尾黄知彭泽柳初芽红见武陵桃欲蕋老去逢春更惜春平生酒伴谁知己白发杨郎古奇士千金已散归田里闭门留客为张筵共喜一时成二美小儿行觞不计筹大儿割肉能操匕冬殖下筋白于肪秋藕洗泥寒刺齿且湏快意在今朝况我中年会能几乱离相见亦偶然海内交游半为鬼颠狂岂顾傍人毁但恨白日无淹晷赋诗已觉无曹刘骂客安知有程李坐中一寉能商歌歌作连珠尽倾耳风卷新声入夜云豪竹哀丝静如水若为倒卷玻瓈江百尺高楼眠不起 

　　○丁一寉以疾止酒诗以诮之 

　　一寉先生老躭酒夜饮一石朝五斗春来连月醉如泥窥户欣无太常妇杜康昨者忽为厉鹦鹉不荐谈天口结交昔在王侯间折节应羞儿女后地经檇李却垂泪日落君山独回首流说北游年少时结束正似幽并儿朔风破肉雪埋胫桃花骏马如星驰天街下马意气盛胡女起间郎君谁凉州莆萄不论价龟兹觱栗当筵吹安知反复一秋梦白发渐满红颜衰吴王宫中走麋鹿真娘墓下号狐狸出门两足苦无力强与老儒时赋诗君不见人间万事随流水别有乾坤醉乡里不如与君更挟两鸱夷李白陶潜共生死 

　　○穆陵行 

　　至元中胡僧杨琏真伽利宋诸陵宝玉因倡妖言惑主尽发■〈歹赞〉宫庂在会稽者断理宗顶骨为饮器琏败归内府九十年矣洪武二年正月诏宣国公求之得于僧汝讷所乃命葬金陵聚宝山立石以表之金感而赋诗一首 
　　六陵草没迷东西冬抈花落陵上泥黑龙断首作饮器风雨空山魂夜啼当时直恐金棺腐凿石通泉下深固一声白雁度江来宝气竟逐妖僧去金屋犹思宫女侍玉衣无复祠官护可怜持比月氐王宁饲乌鸢及狐兔真人歘见起江东铁马九月踰崆峒百年枯骨却南返雨花台下閧幽宫流萤夜飞石虎殿江头白塔今不见人间万事安可知杜宇声中泪如霰 

　　○送定南宗佐四明大慈寺 

　　伏龙罗汉无人识万里如云倐南北南北山川不可穷云去云来自无迹朝辞凤阙向东湖身乘一叶秋江芦东湖何处更求我白云去尽青山孤开楼迄看山头月月色湖光射氷雪四明太白相峥嵘天地虚空一毫发老夫漂泊悲蓬根相逢已契三生魂人开火宅不可住他年听法来松门 

　　清江贝先生诗集卷之三 

　　●清江贝先生诗集卷之四 

　　七言古诗（二） 

　　◆七言古诗（二） 

　　青萝山房歌（并引） 
　　题火龙烹茶图（并引） 
　　巳酉清明 
　　虀瓮吟 
　　耕乐吟二首 
　　余避地千金圩屡游殳史两山酒酣与发赋诗一首惜山中无赏昔者空乘亦同于瓦器耳姑录以自娱云 
　　海翁谣 
　　壬子春二月既望乘君子材拈余重游殳山遂燕陆景远氏来青堂与者丁一寉董祖南景远父子及余季子翱一觞一咏不啻兰亭之会也酒半移尊公主墓侧而董海翁亦至子材遂大醉卧石上不能起命两童掖之登舟余与众客至东山兴尽而返目赋一首以纪其事云 
　　题徐复初参政骢马图 
　　吴山人诗 
　　胡虔雪猎图为徐复初赋 
　　十月三日过梧桐泾时官籍仆彦宅彦庞氏唐氏自经感而赋之 
　　奉化李公复祖母沈氏年二十生子七月而寡既长沈为娶兄之女为妇生二子亦寡长即公达次公复二母今皆已老号双节堂赋一首 
　　郭忠恕出峡图 
　　送迮士霖归天台 
　　送车定夫赴莱芜簿 
　　徐给事山水歌 
　　精卫愤 
　　秋露轩一首为马本道赋 
　　张継善寄桃源图日赋诗一首 
　　凤皇台怀古 
　　云中烈妇行（并序） 
　　题儿云林木石 
　　毛女辞二觧 
　　题山水四景 
　　洪武八年三月奉旨分教中都生自龙江至临淮凡十日为赋长谣一首以纪山川风景云 
　　桃核杯歌 
　　题华山图 
　　赠乘槎客 
　　李将军歌 
　　题董源寒林重汀园 
　　题赵子昂松石修篁图 
　　太行山谣送靳手中归潞州 
　　次韵荅王蕴德纪善雨中见寄 
　　日苦短辞九章 
　　题海山秋晓便面 
　　孤松图 

　　○青萝山房歌 【 并引】 

　　青萝山在仙华之东盖仙华为黄帝少女升天处其山峭竖千仞而支别为青萝今翰林学士宋公景濂读书其下因名其所白青萝山房绝岭之云烟长溪之鱼鸟皆接于耳目之间矣公虽去此而犹眷眷不忘间属予赋予闻适意山林者恒抗公侯之富而争名市朝者恒讥处士之介是皆得之此而失之彼惟公则不然昔之藏也非必于山林安其时也今之仕也非必于市朝行其道也故在青萝不为损至于视草北门亦不为加隐显一机喧寂同趣孰得而窥其际邪公擅一代之文章所著多行于世而贮于山房者必有光气烛天与山之宝玉同不泯矣遂为之歌曰 
　　仙华之山何崭绝兮插天万仞青相磨山势东来忽平地蜿蜒不断为青萝萝萝隐隐如崩石夸娥负山山为析欲呌轩辕向何处千古万古空遗迹玉女得道登云车凌空直上太清家云车不复返落尽金茎花风凄凄兮又下雨行人惨兮子规语山回路尽或逢花知是青萝山人结茅宇山人紫府神仙客身仱六十头尚黑胸蟠五色天女丝手炼五色神娲石丝可为君成天章石可为君补天隙一朝寘之白玉堂青萝寂寂寒无光何佯借我白石床卧看明月来东方与君酌酒歌我曲君归早访初平羊 

　　○题火龙烹茶图 【 并引】 

　　古火龙烹茶图盖写古帝王事而断缣落纷半为好事者裂去独有茶具及黄衣中使拱而立者二人烹茶者一人曲江钱惟善定为唐之玄宗岂甞见其全欤然所谓玄宗者不知当励精图治与张说一二大臣共乐乐仙时邪抑其既耄而昵于妃子时也特人物位置要非院工所及未暇考谱以实之姑为赋诗一首题其左云 
　　松声忽作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人两前掇蓬莱殿里沃焦余玉盌兮沽侍臣渴名花唤起海棠魂细叶未数丁香根宫中一日歌舞散世上千秋图画存开元盛事何人省书生亦觧夸双井空中扫叶烧破铛闭门书秋夜永 

　　○巳酉清明 

　　白纻衣鲜紫骝马清明酌酒梨花下马蹄一去不复来梨花又见清明开城南城北多新暮日落蹄鸦满高树有酒谁浇千岁魂子孙尽发濠州住主人更劝金叵罗阿蛮起舞玲珑歌生前不饮君如何 

　　○虀瓮吟 

　　清江老人腹空洞白首谈经耻无用酒酣入水问河神乞我黄虀三百瓮平生不羡将军腹冰壸先生真我族山妻日晏具朝飡露叶霜根甘胜肉君不见海上巨族如公侯书夜遣官兵收 

　　○耕乐吟二首 

　　神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星纔四五我来欲置书床林出入未愁穿猛虎山寒月黑无人声夹道长松作风雨佩环何日归公主泉下铜棺閟千古 
　　近天不必城南社范蠡湖头一茅宇瓜生陇上已离离亘长南山少荒土出门岂识卿相尊对客何忧子孙鲁岁祈五风十日两上无飞蝗下无虎四海从今尽中国作歌且为歌洪武但存父子与君臣风俗当如结绳古 

　　○余避地千金圩屡游殳史两山酒酣与发赋诗一首惜山中无赏昔者空乘亦同于瓦器耳姑录以自娱云 

　　南村北村喧仆姑一雨已苏百草枯青稻如云不见涂木龙三伏闲在隅检源之乐人间无阿翁哺雏妻饷夫生来不作章句儒但拟百斛量明珠东家击鲜大作社西家酒熟携满觚　诏书昨日五门下天子尽赐今年租 

　　○海翁谣 

　　海翁随白鸥白鸥亦不惊千金散如土身与白鸥轻问翁甲子翁但咲人间岂识女期生祖龙一别阜乡晚已见六鳌脊腐三山倾天空潮落夜如冰月色下照珠宫明麻姑到家急汛扫桃核酌酒为劝王方平 

　　○壬子春二月既望乘君子材拈余重游殳山遂燕陆景远氏来青堂与者丁一寉董祖南景远父子及余季子翱一觞一咏不啻兰亭之会也酒半移尊公主墓侧而董海翁亦至子材遂大醉卧石上不能起命两童掖之登舟余与众客至东山兴尽而返目赋一首以纪其事云 

　　老夫一月不见山山癖无医殊未瘳野桃作花已烂熳故人约我山中游日车出海风雨收千岩万壑清如秋帝子何年上天去黄鸟历历鸣相求来青堂上坐终日饮酒况得公茔流金刀割鲜气颇壮向日下地仍相留酒酣长歌动左右诗成落笔蟠银钩平生快意在一适放浪岂知公与侯玉台王母自千劫海屋老人今几筹青春无秉烛明朝花落令人愁 

　　○题徐复初参政骢马图 

　　青骢万里来安西五花满身玉削蹄将军大雪骑出塞风鬃未洗龙城淮何人落笔通造化天上房星降中夜朱衣老奚惊有神不独开元数曹霸漠南北千怅空将军赐爵论边功此马岂与凡马同觧鞍落日从远放黄金台高春草豊 

　　○吴山人诗 

　　西江吴山人者读书缀文尤通地理书刘贵道葬兄之无后者山人乃指范萧峰地既固且安遂葬之以十金报人人却不顾曰但得天下名士一诗足矣固持卷求余赋故作古诗一首贵道今繇起居注出佥浙江按察司云 
　　吴山人读书不作章句儒西上玉笥观匡庐寻龙经在神莫閟金盌玉杯何处无负士哀哀者鄮氏兄死无儿惟有弟山人为卜范萧峰水抱山回上田美紫荆一荣复一枯冈头日落啼老乌百金报吴咲不顾一诗价重双明珠君不见孙生瓜熟能供客客指黄花洞前城山空白寉今有村白寉南飞杳无硛 

　　○胡虔雪猎图为徐复初赋 

　　太古天骑宅幽朔平沙四面苶城郭生儿岂识种禾黍走狗呼鹰共为乐北风颾颾大雪湿越堑凌冈马蹄急弓开满月不虚发赤豹玄熊号且立日暮两狼归挂鞍燕支劝酒左右弹一时快意良不恶金刀割鲜行玉盘君不见汉家天子猎四海塞下将军归奏凯青丘云梦何足夸猛虎长鲸肉俱醢 

　　○十月三日过梧桐泾时官籍仆彦宅彦庞氏唐氏自经感而赋之 

　　天寒水清石齿齿杏叶初黄豆花紫舞榭歌台不见人头白乌啼月明里当时豪侠倾五侯一荣一枯八十秋绿珠亦觧死金谷草露作泪无时流 

　　○奉化李公复祖母沈氏年二十生子七月而寡既长沈为娶兄之女为妇生二子亦寡长即公达次公复二母今皆已老号双节堂赋一首 

　　凤觜鵉胶难续弦双龙镜破难再圆阿婆二十已守节新妇哭夫方少年大儿娇啼母心苦小儿十月安知父破窓风雨来早秋夜绩灯前共相语山头松栢摧为薪山前翁仲亦成尘红颜憔悴垂白发生死不惭泉下人 

　　○郭忠恕出峡图 

　　巫峡何危哉夹拱如龙门禹治九州岛不得此峡口水作雷霆奔问婆江中人几日三巴去峩眉五月销古雪滟滪堆深虎湏怒巫峡之险安可攀胡为吴樯楚柁日日来往乎其间高堂中有如花颜银屏翠箔青春间涉此万里道经年犹未还黄金不买死直欲高南山沙舟非龙汝非虎鼋鼍出没馋蛟舞前者已脱后者号江神无情天又雨石巉岩兮利刃攒一叶宛转行千盘覩此魂魄悸岂待杜宇夜呌狷声酸安得凿之尽平土万古不识风波苦 

　　○送迮士霖归天台 

　　赤城云气神仙家千树万树蟠桃花十二楼台起花外石门水长通胡麻当时鄮郎亦草草出山却忆山中好莫信升丘日月长玉人已共桃苍老山空水流云自飞刘郎看花湏早归 

　　○送车定夫赴莱芜簿 

　　空青丹砂世所奇乌喙昌阳亦皆用赤城车子玉峯孙年过四十犹未贡南宫昨日献文词百族纷纷见孤凤一官初试莱芜邑古人今人差伯仲釜中有鱼晨不爨案上无萤夜犹诵尚思论道程朱后玉峯先生冣该综一编大学正全书子后传之四方共平生河神虀百瓮岂望为郎食官俸迢迢北上不可迟十月黄河雪先冻老夫买酒无一钱作诗直比琅玕送 

　　○徐给事山水歌 

　　给事中徐以文善山水甞为礼部员外张惟中作层峦迭嶂图惟中求予题诗于上予久置箧中竟为好事者持去乃赋长歌一首以复之云 
　　吴门故人徐给事一水一山称绝艺浓豪燥墨随意成位置非难在神气大山积铁巑铁青小山起伏蛟龙蟠□□□道、薄之飞湍宛然坐我明星玉女下五月六□□声寒荆关笔法自奇古未数画师扬契丹仙家楼台十二阑饭煮胡麻湏可飡采药何人入少室读书有客居王官我游白下未得去五更出门雪满鞍虚空翠黛不复览一日剪向高堂看员外张公尚文采身住南宫志沧海李白已死今无诗卷示老夫增慷慨近来好事后持去梦觉烟霞竟安在白寉夜怨清狷悲山中春老归何时写我平生有声画价君太古无声诗 

　　○精卫愤 

　　定海漕户夏文德元至大四年夏运粟赴京师其子永庆侍行抵河间海津镇文德堕水永庆奋身入水中挽父衣出波面枕丌提戟钩其衣得不死永庆浮沉洪涛力弗支而溺时年二十一太史危素为传余读而悲之为赋精卫愤一首 
　　乍登太行莫涉沧海水天吴九首马一角白浪崩山飓风起精卫万古长衔冤无人为汝笺天门孝子亦何辜死挂扶幸垠愿衔西山石朝飞暮飞折两翼西山石尽海不极月黑珠宫閟魂魄魂魄不归思可已乍登太行莫涉沧海水 

　　○秋露轩一首为马本道赋 

　　逸文 

　　○张継善寄桃源图日赋诗一首 

　　张生寄我桃源图桃源有路归何日高堂坐见武陵溪犬吠鸡鸣犹髣髴云气挟山山欲行山穷水阔桃花明仙家只在流水外世上无人知姓名一日花间问渔者山河百二如崩瓦赤帝西来祖龙死复见同槽有三马太康去秦金百秋子孙生长不知忧商颜黄绮亦何事白发出侍东宫游龙争虎战俱寂莫绝境空存已非昨种桃何必指秦人春到花开又花落 

　　○凤皇台怀古 

　　凤皇台前山色古凤皇已去今平土雕梦绣柱非昔时月白连营宿貔虎登高四顾何壮哉金陵形胜自天开酒星不见李太白何人与倾三百杯拒霜卷红秋草绿尚想英雄起相逐山河万古一金瓯宫殿中天开玉烛元嘉之事安足谈琅琊法尧终可惭葱葱佳气今复见黄旗紫盖天东南当垆小姬字桃叶咲我重来发如雪相逢莫惜千金裘五夜喙箫醉明月 

　　○云中烈妇行 【 并序】 

　　武州守云中张奉先妻华氏年甫笄有古贤妇风时舅没姑老事之尽礼宗族称之生子亨亨娶镏钧祥女颇涉书史至正戊申秋闰七月蕃将竹贞为乱寇掠云中妇姑匿复壁间为游卒所得驱迫以前华氏厉声谓卒曰我张奉先妻也驱我安之必死于是复谓妇曰汝年少将若何妇曰甞闻忠臣烈女之事已审宁就辱乎姑曰欲经无索欲刎无刃妇曰贼可激而怒也遂大骂不绝卒怒杀华氏镏不为动声气益厉又杀之姑年四十有五妇年二十有一余闻而壮之作烈妇行 
　　出门何匆匆姑行妇及从萧条百里外但见旌旗红东家破柱索珠玉西家夫死无人哭凤皇中道忽相失豺虎满城谁敢触仰天天高局地无泉白刃如雪马屯塞川乍可玉碎宁能凡全旁人还共悲妾死犹生年云中之英雪万仞同崭然 

　　○题儿云林木石 

　　东海儿迂十年别昨日朱颜今白发作诗作画犹未休酒后挥毫见三绝缘江白屋知几家忝天古木僵龙蛇苍皮半死或垂瘿赤叶未脱都成花我知用心亦独苦、史庸奴焉足数英华已剥余本根老气尚存氷雪古 

　　○毛女辞二觧 

　　一叶为衣双足赤何年入山不火食宫中歌舞犹能忆犹能忆空俳徊白日晚阿房灰 
　　凤皇钗脱鸟云亸红叶花鲜还自把朝朝暮暮南山下南山下千万年不采药能神仙 

　　○题山水四景 

　　雨前雨后花满川春光浩荡殊可怜山人日高眠不起劝酒提壸落红里 
　　青林五月不知暑玉女晒衣中迄客至清谈酒更添白杨梅熟荐吴塩 
　　田家酒熟当早归天气渐凉催授衣一夜西风破霜蕋芳菲不共芙蓉死 
　　天云漠漠四野低大山小山玉戻齐春还何处寻消息花发枝南与枝北 

　　○洪武八年三月奉旨分教中都生自龙江至临淮凡十日为赋长谣一首以纪山川风景云 

　　三月金陵别匆匆催夜迄无处不伤春杨卷半江雪海水忽成潮奔流亦西回行人度江去何日金陵来可爱焦山孤直对妙高台天遣神鳌戴拳石青莲一朵龙宫闲雨足南风生五两楚柁吴樯竞来往海门雁阵入云飞甓社鲎帆迎月上信宿过淮阴不见淮阴祠将军竟为儿女诈空忆钓鱼城下时行行泗州近岸有铁佛古水妃泉下伏犹疑作雷雨平生不出户焉知天下奇前瞻凤阳城宫殿起忝差两都未足论天启万年基四方此会同车马填九逵苦酒能宽忧酌酒日赋诗远游颇快意白发羞成丝怅望芳草绿秪合归樵牧明年上疏当乞身葛洪井西镜湖曲 

　　○桃核杯歌 

　　铁崖杨先生桃核杯歌序称元初丘长生醉卧三日不起世祖候之时方醒日臣侍西王母燕食臣桃一枚因出手中核裂为二杯一以献上一留长春宫体切怪之而江南野史纪蜀道士王回甞进桃核杯于其主云得之陈希夷所或者假之为丘长生事乎而先生未之考也道家虚诞亦不足论特爱其诗有神珠脱胎日月破鬼斧凿窍轧坤开之语可谓巧于咏物者矣因赓一首而主于王回为言盖以传载有所据云 
　　度索久山有桃屈蟠千里兮结子轮囷大如瓮天上惟闻方朔偷人间不许刘郎种何年阿母燕云台食桃戏作鸳鸯杯道一王回献阙下缺月夜堕青天来玉杯未辩新垣诈学士银杯一时化安知别有蓬莱物百斛莆萄向君泻鸾歌凤舞在君前酌此可以求神仙山中有花试挟双窈窕一醒一醉三千年 

　　○题华山图 

　　太华五千仞石色青如苔崭然表西极肇自鸿蒙开河流破石雷霆激父老空谈巨灵迹山寒五月疑清秋鸟飞不过仙掌侧我欲上从羽客云台间钱锁高县犹可攀千叶池莲食之久不死明星玉女相往还相往还人间万劫纔一息峯头大咲惊下方日落咸阳秋草碧 

　　○赠乘槎客 

　　六月淮南不知暑闭门日日风和雨乘槎仙客何处来把酒张灯连夜语酒酣示我榰机石曾到天河见河鼓人间倐忽三千秋弱水三枯海鳌腐吴争越战空陈迹山绕钱塘作龙虎柳外楼台十万户太平重自南朝数吴娘玉面胜梨芯觧向尊前胡旋舞乐极哀来泪相续城郭秋深半禾黍内前树老啼寒鸦山月无情照今古白首相看亦偶然忘形何必论宾主天为酒星地酒仙麒麟将相皆黄土约我他年一棹归西湖烟浪从渔父 

　　○李将军歌 

　　汉家李广旧无双年少提兵飞度江黄石素书心已授龙文赤鼎手能扛不作诸生自辛苦千金结客轻如土朝呼野外黄头鹘夜杀山中云毛虎 
　　天子诏书开四夷五年出塞事征西三冬氷雪皴人肉万里关山辟马蹄今日相看凤阳道绣袍换酒情编好虎符金印来未迟铁砚毛锥吾已老豪侠平生感慨多尊前击剑起高歌定知班固文章在为勒燕然示不磨 

　　○题董源寒林重汀园 

　　天下画师无董源学者纷纷工水石云山万里出巴陵白首淮南见真迹乱石平坡凈无土松根裂石蟠龙虎偃盖千年饱雪霜深林六月藏风雨江上村墟何处入浮空远黛蛾眉湿渔人日暮各已归小舟如鳬落潮急我昔西清甞看画南唐此本千金价坐移绝境在云间月出霜狷啼后夜薄游未挂吴淞帆令我一夕思江南安得买田筑室幽绝境开窓日日分晴岚 
　　余客云间邵公筠谷所暇日观画西清庵而董源寒林重汀为第一筠谷出入必寘之左右未甞舍去累求余题而未暇也后十年至中都其子麟携以过成均曰先人甞言必得先生奇文章与此图争苍古可也敢重请焉于是赋诗一首谨书于左惜筠谷既没而不及见之岂胜今昔之感哉 

　　○题赵子昂松石修篁图 

　　白发王孙老蓟门逢人只说山中趣酒酣落笔有天机写作阴厓百年树一株偃蹇龙虵影绕屋风声三伏冷流脂入地成虎魄死骨经雷缩人瘿森森竹石俱苍然一日坐我天姥前王孙跨寉归何年山空月明啼杜鹃 

　　○太行山谣送靳手中归潞州 

　　太行之山包燕跨晋兮拔地千仞谁能踰天何不铲羊膓九折坂使人万古方驾而长驱山寒六月积水雪穷狷恠鸟左右时相呼故人玉女泉头居北上岂不愁崎岖翔风吹沙不见涂青天茫茫飞鸟孤我歌短歌倾酒壸勿言太行险人间之险何时无 

　　○次韵荅王蕴德纪善雨中见寄 

　　老夫三月不出门懒性有如嵇□夜圣明遇物先采擢枯槁于时亦沾洒病驹只合中野弃寒雀宁思上林下印常不启信官间书亦慵躭从容假淮南六月如早秋未脱吴绫颇相讶白两三更沧海立黄河一道青天泻池翻红艳落莲衣石长绿文成藻藉姑恶时鸣父老忧鬼车夜过儿童怕空怀南苍人相远岂有东家马堪借百钱沽酒愧缾空斗米如珠抱衾卖已惭不作子虗赋尚托端居广文舍隐几南窓亦自高驱车九陌知谁暇识字终非杨子慱题诗误许曹刘亚但觅丹砂苦未成久知白发那能化两峯绝境可诛茅何处良田足甘蔗赤城仙子玉符孙双璧今倾凤台价楚筵设醴未应忘齐门鼓瑟空遭罗时看新学气如虹病送残年肉销胯投劾终当去石门日斜田父茅檐话 

　　○日苦短辞九章 

　　日苦短。夜何长。蟋蟀悲鸣在北堂。白露下。河汉明。 【 叶】 黄姑织女东西望抚云和荐清觞同心胡为各一方麟有趾凤有章苍姬感之国乃昌世之微佞为良鈆利一割投干将悦巧辞隳大防蟾蜍食桂廱毙幸圣去鲁轲游梁道既枘凿徒伥伥昔少壮令老苍朝荣暮歇同舜英 【 叶】 胡不归阻异乡孰假以翼今高翔 

　　○题海山秋晓便面 

　　巫子门前吹飓风一杯瀛海白浮空周回已吞赤县小浩荡直与天河通方壸员峤不可见弱水更在三韩东无人鞭石为梁跨万里下拾明日龙王宫金鸡三呌呼客梦日车夜衮波涛红楼居之人起相顾白玉窓户光曈曈我愿羲和停六龙岂不能长悬照下土朝东暮西使人成老翁至今累累野葬悲英雄六龙为我驻光彩千古万古游无穷 

　　○孤松图 

　　峩眉古松寒不死曾见仙人三洗髓霜摧两剥雷震余千尺老蛟鳞甲紫城南桃卷千万株乱后一株今亦无长身独立何偃蹇正直自是神明扶 

　　清江贝先生诗集卷之四 

　　●清江贝先生诗集卷之五 

　　七言律诗（一） 

　　◆七言律诗（一） 

　　送袭封衍圣公孔希学还阙里（在京作） 
　　送愚上人归越中并木奎方舟长老（在京） 
　　观海与鲍仲孚同赋 
　　送王克让员外赴陕西 
　　送户部尚书贡泰甫开司闽中榷塩易米给京师 
　　题徐大章白寉山居 
　　三月晦日 
　　寄内弟陆熙之 
　　寄潘时雍 
　　送翁镇方归天台 
　　题云溪耕隐 
　　题丁成之清樾轩 
　　郑宪卿省郎织毯松江还诗以送之 
　　门李克敏将归吴陵作诗为别 
　　赋小瀛洲 
　　题苎溪渔友宅 
　　十月闻雷 
　　灵鹫观灯 
　　谢买齐臣惠碧盌 
　　题静天镜碧水春轩 
　　送兴福寺镇静庵 
　　六月三日泛舟 
　　七夕 
　　十一月廿三日夜集次韵卢廷举一首 
　　剪韭轩 
　　题玉士亨看山处 
　　元夕次韵铁崖杨先生 
　　二月十六日雨中遣兴 
　　清明日陪杨铁崖饮城东门是日风□ 
　　送凌彦冲归杭 
　　寄林叔大 
　　槐阴亭 
　　即事 
　　经故内 
　　立夏日 
　　题云深处 
　　题夏士文园亭 
　　重午 
　　瑞莲 
　　题渊明像 
　　题松鶮山居图 
　　寄奎方舟后用章二上人 
　　白莲 
　　中秋 
　　钱塘秋夕 
　　奉寄崔伯恭左丞 
　　无题 
　　夜坐 
　　立春日燕西清高士沧洲一曲歌者李氏善胡琴者阮仲朋引觞奏伎宾主尽欢即席赋诗一首 
　　别吕德常 
　　姑苏 
　　陆景周宅槁梧复荣以瑞梧命之为赋首 
　　钱唐春日 
　　遣兴 
　　春和铁崖先生水仙入韵 
　　二月五日燕夏士文漪澜堂与者鲁道原马文壁冯困如赋诗一首歌者张宝童不至故及之 
　　浙江亭观潮 
　　嘉禾道中 
　　五月十一日过璜溪访马文璧时同门吕德厚具酒相邀犹雨夜归明日文璧有诗见寄用韵荅之 
　　支子 
　　绿阴轩夏日书怀 
　　客居 
　　风泾定光寺周回三里皆荷花彷佛有钱塘西湖之胜与筠谷高士同赋 
　　题周伯昂水村图 
　　题刘商观奕图 
　　初冬口号 
　　荅宇文仲美 
　　冬日漫兴 
　　巳酉立春日 
　　正月二日偕邵篔谷过吕德常宅留饮 
　　闻夏士文南归喜而有作特先寄之 
　　寄陈性天 
　　三月五日饮于性天所有紫牡丹一本三花不意池馆丘墟之后复见于此为赋一首 
　　雨中书怀 
　　过沧洲有感一首 
　　送桑子材归縻塘 
　　十二月十六日雨雪至十九日大雪次韵陈仲谋一首 
　　十二月廿六日蔡叔庸至剪烛听雨一首 

　　○送袭封衍圣公孔希学还阙里 【 在京作】 

　　星斗光芒万丈腾赐书连舸出金陵雁违青冢天将□马度黄河夜已氷慱士经杂终汉出上公爵重自唐□喜闻手植庭中桧翠接东蒙几百层 

　　○送愚上人归越中并木奎方舟长老 【 在京】 

　　天界归来亦已迟庭松此日定回枝山中结□□□□海上留衣有退之寉去云霄随锡状龙收风□□□□西湖若见方舟老为说三生梦里诗 

　　○观海与鲍仲孚同赋 

　　弱水之外有蓬莱云中髣髴金银台终驱□□□□□始与鸿蒙一气开石壁三更看日上星槎八□□□□麻姑何处窥清浅近日无书寄寉来 

　　○送王克让员外赴陕西 

　　貂裘万里独冲寒旧是含香汉署官白雪作花□□□青山如凤马头看关中相国资王猛海内苍生望□□应念东南有遗佚采芝深谷尚盘桓 

　　○送户部尚书贡泰甫开司闽中榷塩易米给京师 

　　昨日除书下五门地兼中外亦殊思三山迥出南荒小八座元同北斗尊悟主已知如内相封侯终见自公孙荆扬乐土今凋擦他日从客为一言 
　　两隅未挣出师频圣主经营伏老臣天河转粟遥通蓟腊月看花近到闽道上豺狼应避马山中猿马不惊人公余定有诗千首好托边鸿寄蚤春 

　　○题徐大章白寉山居 

　　孤烟一曲紫云村好客寻常远到门水落已知鱼可□夜深不畏虎夔藩邻人送酒酌花下稚子读书当□□白寉千年时过上屯中还有令威孙 

　　○三月晦日 

　　王师未下姑苏台客子野次独徘徊城南酒□□□□院里桃花空乱开儿女新年俱已长弟兄何□□□□故人重里寄书至相约山中拂紫苔 

　　○寄内弟陆熙之 

　　我别御儿溪上宅月当二十四回新如何万□□□□即恐回邻非昔人箫鼓谁家犹作社楼台□□□□□夜寒忆尔无由见怅望黄姑祈木津 

　　○寄潘时雍 

　　桬闲居学灌园一椽茅屋近青门野乌得食频□□□慈竹团阴定长孙宾客过门车盖合儿童汲井辘轳□春风金谷空流水且共高歌醉瓦盆 

　　○送翁镇方归天台 

　　云气空蒙是赤城高歌归去不胜情天倾沧海东南迥地接丹丘日夜明念我好将黄独寄知君先向石桥行春风一路啼莺巧定有花间窈窕迎 

　　○题云溪耕隐 

　　屋外青山青似莲云溪隐者即神仙桑麻杜曲非无地鸡犬桃源别有天载酒邻翁时叩户卖鱼溪女不论□卧龙何事烦三顾祗合隆中老岁年 

　　○题丁成之清樾轩 

　　九龙山前处士宅草堂低小尽青苔树阴满地日不到水气着人秋已回无数黄鹂相对语有时翠碧忽飞来移床与客竹间坐千里好风何快哉 

　　○郑宪卿省郎织毯松江还诗以送之 

　　鹤城翠织出天机巻付星查使者归瑞草竒花春欲动彩鸾青鹤昼交飞峒人不用夸山罽朝士何须惜地衣闻说千秋佳节近吴宫高会更光辉 

　　○云间见李克敏将归吴陵作诗为别 

　　与子西东二十霜尚思年少醉钱唐人间日月如行客马首山川忽异方歴歴早莺初变语翩翩归雁未成行明朝陌上重分袂更尽吴姬酒一觞 

　　○赋小瀛洲 

　　海上瀛洲碧水新地连方丈绝风尘九光霞馆邀王母一曲鸾笙降玉晨若木回枝长挂日桃花结子不知春祖龙谩自求方士却恐流传语未真 
　　仙人长伯白银宫不似淮王礼八公日月自周三岛外山川尽缩一壸中亦麟紫凤池台胜姹女河车服食同清夜步虚相和处琪花如雪又春风 

　　○题苎溪渔友宅 

　　征君白苎溪头住细雨斜风一短蓑山木两边啼杜宇浪花千顷落驾鹅故人且复光武使者何湏访志知□我亦买田来结屋沙棠船小日相过 

　　○十月闻雷 

　　天气初寒春尚赊坎中夜半有鸣蛙百年宇□□□□十月雷霆起蛰蛇老柳黄垂霜后树小桃红□□□□三公爕理非无术愁听空江度鬼车 

　　○灵鹫观灯 

　　天乐风传应壑雷鹫峰春色似蓬莱一天□□□□□千月龙宫彻夜开西国胡僧依树坐上方天□□□□夜深借榻山房宿更欲题诗到二台 

　　○谢买齐臣惠碧盌 

　　万里坚昆来碧盌青莲十叶类天成于阗苍玉□□□韶州白甆空得名马湩可能羞北馔驼蹄且复荐□□茅斋此日足家其一诗为报故人情 

　　○题静天镜碧水春轩 

　　绿波如酒不成潮一曲潜通海眼遥祗树国深青鸟下桃花浪暖白鱼跳疏星夜列开天镜细雨朝飞落虹桥杜老赋诗湏重过远公结社肯相邀 

　　○送兴福寺镇静庵 

　　西山楼阁涌波涛西国高僧见白毫贝叶有又留藏室天花无迹上方袍毒龙在钵秋云湿驯虎当门夜月高听法他年陪相国定因元亮置松醪 

　　○六月三日泛舟 

　　六月三日好天气清江转柁雨晴初树头云敛山□□石脚水生跳白鱼何处老翁还独钓可怜游子□□□野王堆前三女窦得意唱歌随所如 

　　○七夕 

　　沧江雨歇暑渐微银床一叶迎秋飞牵牛□□□□□明月不照征夫归寸心耿耿只自苦双鬓□□□□□仰候神光向中夜秋萤暗度鸳鸯机 

　　○十一月廿三日夜集次韵卢廷举一首 

　　河桥春向柳条归买酒从教更典衣倒海北风三日盛着人南雪六花飞铜盘烧蜡诗初就羯鼓催觞令不违身后空名亦何用独怜张翰早知几 

　　○剪韭轩 

　　三韭行厨亦浪夸傍人犹笑庾郎奢春宵翠截山中华腊月黄分雪后芽野饭犹能留上客侯鲭岂复到贫家盘中一筋青丝细绝胜芜菁散作花 

　　○题玉士亨看山处 

　　看山何处候神仙地近城南尺五天林屋雪消攒玉笋上方云影出青莲行人独去西风里倦鸟双回落照边此日骑曹谁记马闲支手板思悠然 

　　○元夕次韵铁崖杨先生 

　　元戎出号初鸣铎狂客忘归更赋诗貔虎千屯防要地鱼龙百戏梦清时月临粉蝶南楼静天接沧江北斗垂可得夜游重秉烛佳人双唱玉交枝 

　　○二月十六日雨中遣兴 

　　城头落日啼乳鸦城中烟火冷千家断云漠漠□□□急雨纷纷风更斜世乱不归空洒泪春深何处□□□白龙堆前水二尺明日泛舟携紫霞 

　　○清明日陪杨铁崖饮城东门是日风□ 

　　荡舟挝鼓出东门恠两盲风野色昏海上□□□□□楼头三日共开樽青山石马新人冢绵树黄□□□□快意百年须痛饮转头何处不销魂 

　　○送凌彦冲归杭 

　　正好听君苏武慢倾壶共坐白鸥沙十年戎马犹塞路三月归舟催到家江燕与人同是客野桃成子乱飞花使回多寄平安字要看张颠醉墨斜 

　　○寄林叔大 

　　湖州别驾三年别文采风流想见之水晶宫里无传箭浮玉山前多赋诗海燕空归寻旧宅具蚕未老卖新丝金闺学士临池处还与何人话昔特 

　　○槐阴亭 

　　云团车盖起重重文正三朝相业隆种树百年蟠厚地读书六月坐清风蝉吟露叶初回梦虫吐秋丝忽堕空今日洛阳卿相宅牡丹谁看状元红 

　　○即事 

　　少海旌旗落照中沙陀兵马雁门雄朝宗久废诸侯礼翊戴方尊节度功今日岂宜求骑劫当年应失倚全□丹书铁券存终始万古山河带砺同 

　　○经故内 

　　山中玉殿尽苍苔天子蒙尘岂复回地脉不□□□□潮声犹上浙江来百年禁树佑谁惜三月□□□□□此日登临觧题赋白头庾信不胜哀 

　　○立夏日 

　　江寒雨急仍北风扣户喜闻南巷翁锦城鲊送□□□玉盌酒泻桃花红三月忽惊春似客百年那得老还□一双黄鹂寂无语飞过小月高楼东 

　　○题云深处 

　　朝看云出暮云归翁住云深已息机海上仙人教种药山中玉女未收衣须知倐忽神龙变已作絪缊野马飞我亦无心共乘来往五城阙梦魂稀 

　　○题夏士文园亭 

　　窓户青红竹里开竹深无地着尘埃山移阆花千峯出水接银河一道回酿酒每留宾客醉赋诗重许老夫来暖风迟日春如海随意何妨坐绿苔 

　　○重午 

　　北里共持菖歜酒南翁未觧木绵裘臼波青嶂三吴地恠两肓风五月秋挥泪几时朝凤阙招魂何处觅龙舟海榴一点红如火时序催人共白头 

　　○瑞莲 

　　双花相向复相辉白帝西游拥一妃羽盖风清朝并载珠宫月冷夜同归翠房已作鸳鸯结红粉那成候□□亭上酒醒杏不断满汀暮雨湿仙衣 
　　秋水嘉莲瑞一门初花惊见出同根美珠□□□□□鼓瑟相灵有返魂相府昔年曾制曲仙家□□□□□合欢何限风流意怨绿愁红谩自繁 

　　○题渊明像 

　　素琴无弦不复鼓清尊有酒还相持者奴迁鼎亦苦早先生拂衣应已迟子房结客报秦日武侯出师匡汉时古人今人本同调坐对南山惟赋诗 

　　○题松鶮山居图 

　　仙客卢敖东海头好山百转接丹邱开田种玉一千顷闭户读书三十秋云气上天如白鹤茯苓入地化青牛年来浪迹吴淞道梦里猿声忆旧游 

　　○寄奎方舟后用章二上人 

　　奎公不种远公莲卓锡西湖已十年路入雪山灵草合泉通沧海毒龙眠听法每期双树下题诗湏到四卷前干戈满地伤飘泊目断千峰紫翠烟 

　　○白莲 

　　太液初花宿露团香浓粉淡不胜寒金茎侧泻仙人掌玉叶危擎帝子冠水阔天空愁欲堕风清月落好谁看西湖肠断西施采一曲菱歌唱未阑 

　　○中秋 

　　中秋甲子无风雨吹笛星桥意最关七宝已修天上月三神不隔海中山故人此夜知何处狂客经年且未还小队羽衣新按曲广寒宫阙梦魂闲 

　　○钱塘秋夕 

　　残蜡无光小院幽梧桐一树更萧飕西陵风雨来清夜南国山河入素秋鸡唱四邻呼客梦雁回千里带边愁可怜季子貂裘弊迟暮何为赋远游 

　　○奉寄崔伯恭左丞 

　　武林城下捷书回郡县遥知次苐开一柱危擎南极正三江远阻北人来讴歌后见唐虞德匡济深期管葛才东阁几时陪笑语云间夜夜仰中台 

　　○无题 

　　楼台十二近蓝桥帘幙重遮半面娇洛浦有神通子建天坛无意会文箫仙衣雪皎裁蝉翼宝髻云松插凤翘月落红寒春梦断相思空寄海门潮 
　　锦瑟鸾笙恨总牵尚思华屋对婵娟春风豆蔻初含日玉女兰香未嫁年绡拆鸳鸯裁宝扇酒行琥珀泻银船蓬莱一别三清浅憔悴应知不及前 

　　○夜坐 

　　夜寒蟋蟀语秋根独客无眠忆故园天作穹庐笼四野月飞明镜照千门胡笳相应时时发戎马初生处处屯秉烛封书寄兄弟一身犹滞海西村 

　　○立春日燕西清高士沧洲一曲歌者李氏善胡琴者阮仲朋引觞奏伎宾主尽欢即席赋诗一首 

　　百花堂深香雾生将军燕客更多情春光已到篔筜谷客梦如在芙蓉城蛾眉八字远山碧凤尾双丝流水清金樽美酒敌秋露今日为君怀抱倾 

　　○别吕德常 

　　黄寉仙人道德尊少年曾记及龙门王山照座联兄弟白发升堂识子孙衰謉已知英气尽激昂犹喜赏音存不堪杜宇催归客明日扁舟出海村 

　　○姑苏 

　　城溃姑苏伯业终萧萧茂苑自秋风青丝白马来江表紫盖黄旗入洛中宫殿独留残月照绮罗应逐晓云空如何十万貔貅士不及吴陵一旅雄 

　　○陆景周宅槁梧复荣以瑞梧命之为赋首 

　　石上孤上百尺标凤皇枝老尚萧萧半身秋委龙虵蜕一气春回霹雳焦影薄未能遮月色声和犹待按云韶山童日夜勤封植莫使青青露叶凋 

　　○钱唐春日 

　　三月皇州望欲迷涌金门外草初齐满山云气不见日一两天街都作泥温室树移鹦鹉去玉津花落杜鹃啼断槁何日重携酒醉和儿童唱大堤 

　　○遣兴 

　　我住云间今四秋恰如杜甫在秦州赋诗黄耳冢前去打鼓白龙潭上游暮景飞腾如过翼此身浩荡一虚舟黄尘九陌绕车盖且年老翁随海鸥 

　　○春和铁崖先生水仙入韵 

　　千叶名花阆苑移浓香百和为重肌藻翘半脱春如醉翠袖轻扶夜更痴赋就陈王空自怨佩遗交甫至今疑承恩不向金涂立入道初将羽帐离步月有时羞素女行云无意妬瑶姬水边寂莫谁能赏林下风流搃未知肠断二生孤旧约眼明万槁出新枝朱弦五十闲瑶瑟黄九为君重赋诗 

　　○二月五日燕夏士文漪澜堂与者鲁道原马文壁冯困如赋诗一首歌者张宝童不至故及之 

　　漪澜堂上又东风报荅春光酒未空海鸟一双鹏尾白山花千朵寉头红水边列坐皆词客天上清歌少玉童不省日斜谁倒载从教拍手笑山公 

　　○浙江亭观潮 

　　山摧岸坼昼冥冥动地西风带蜃腥沧海倒流吞日月青天中裂走雷霆欲抬白马今无迹莫信神鱼尚有灵一气虚空自升降乾坤与我亦浮萍 

　　○嘉禾道中 

　　秀州城下雪漫漫一客东归更觉难雁度空江寒月黑马嘶畏路晓风酸吴趋欲赋知谁和漠节忘回不复看俯仰乾坤正萧瑟云间身寄一枝安 

　　○五月十一日过璜溪访马文璧时同门吕德厚具酒相邀犹雨夜归明日文璧有诗见寄用韵荅之 

　　因君怀抱未能开白寉矶头一棹来江黑坐看飞雨至酒酣催趁落潮回故人有约金重过野老无机不用猜明日山瓶犹未竭当筵更掷左慈杯 

　　○支子 

　　南风院落扫繁英薝卜无人也自荣五月六花开白雪何年三粒种青城已将色染天衣重那惜香分水殿清胡蝶梦回闻更好酒醒夜半月微明 

　　○绿阴轩夏日书怀 

　　锦水西头处士家深林无径绿阴遮窓前翠合书带草阶下红开旌节花本藉居亭苏老病屡从宴赏悦清华一双海鸟无机事日日飞来傍钓槎 

　　○客居 

　　移家处士桥西畔六月蒲莲暗野塘乳鸭成花能黑白风蝉隔叶自宫商买田不待沾微禄垂钓须教具小航自比成都浣花叟旁人应是咲清狂 

　　○风泾定光寺周回三里皆荷花彷佛有钱塘西湖之胜与筠谷高士同赋 

　　南风隔浦闻花气菡蓞红开十里花宫女三更环白帝洞庭千顷落明霞凿池不待烦灵运载酒浑疑过若耶何日与君追胜赏满船明日唱吴娃 

　　○题周伯昂水村图 

　　爱尔读书阳羡里。乔林古木五湖东。山如城郭铜棺并。水落田畴罨昼通。野老犹能说周处。仙人何许觅张公。园收橡栗霜初重。饭煮桃花岁屡豊。马队岂堪延祖企。草堂今复见卢鸿。已知贡赋随时给。还咲衣冠与俗同。一般微茫在烟浪。采菱歌断夕阳中。 

　　○题刘商观奕图 

　　日落青山未了棊两翁浑似海僧痴不辞虎口方争险曾取龙牙会出奇春在洞天应不老路经石室到今疑老樵若悟归来早物外神仙岂复知 
　　烂柯山头生白云烂柯人去世空闻楸枰有路纵横列石子如星黑白分寂寂中流方对垒迢迢出塞未成军当时一着安刘氏四老应宜策上勋 

　　○初冬口号 

　　朝来吉语觧离忧四海销兵战伐休地辟尧封皆内属江通禹凿已安流复见老生谈俎豆遂闻壮士脱兜鍪种瓜好觅青门地我亦为园学故侯 

　　○荅宇文仲美 

　　五两夜逐秋鸿徂十年辟兵无定居君今不奏子虚赋我亦终返班生庐蹲鸱如斗足野饭江鱼斫玉分王余更种南山豆一顷试看身子带经锄 

　　○冬日漫兴 

　　大阴十日犹未觧腊月荆扬气候偏两合树声来夜半风催花信立春前酒徒已老今何处狂客不归殊可怜山茶一株欲烂熳百壶留我醉新年 

　　○巳酉立春日 

　　今朝独酌黄柑酒海曲逢春且自寛老爱陶潜家栗里贫如杜甫客云安身轻不佩将军印髪短犹胜隐士冠试笔更题新帖子风光无处不宜看 

　　○正月二日偕邵篔谷过吕德常宅留饮 

　　东风十日消残雪溪上水生三尺高同舟为觅故人去闭阁不放老兵逃银甲弹筝促雁柱玉盘缕肉鸣鸾刀夜深更尽百杯淦惜淋漓宫锦袍 

　　○闻夏士文南归喜而有作特先寄之 

　　传闻正月楼舡发灵鹊先人到竹扉突厥残兵河外徙慕容诸客海边归山花两过红于酒江草春深绿染衣从此高歌太平日往来林下定无违 

　　○寄陈性天 

　　西岳云台陈处士移家秋浦四无邻光生虚室浑如雪梦在清都别是春捣药或闻林下鸟看花长悞世间人我来更乞胡麻饭为尔题诗满绿筠 
　　汛扫天坛事老君即从年少悟奇文青童汲井朝分乳玉女裁衣夜染云水上灻鱼还可驾山头白寉自成群遥知客去能长啸月冷天空半岭闻 

　　○三月五日饮于性天所有紫牡丹一本三花不意池馆丘墟之后复见于此为赋一首 

　　名花新剖麝囊开与客花时踏雨来越土一枝分阆苑春风三朵出瑶台朝云重压珊瑚树宿露低倾玛瑙杯重忆当时歌舞处五侯池馆锦千堆 

　　○雨中书怀 

　　汉苑秦宫迹已陈。金沙一簇为谁新山河有恨空怀古风雨无情只送春南国鹧鸪愁北客。东家胡蝶过西邻。尊前莫唱升平曲。白发秋娘也自颦。 

　　○过沧洲有感一首 

　　驷马桥南曲径賖可堪重过故侯家青袍杜甫从漂梗白发刘郎怨落花憔悴已看身似寉娉婷不见髻堆鸦野芳亭上春犹在独坐吟诗到日斜 

　　读胡笳曲 
　　雨夜独坐 
　　秋思 
　　红菊 
　　雨夜 
　　至日 

　　读胡笳曲 

　　百年已到甲辰终休倚山河百二雄八骏何劳廵海上一龙今见起江东専门学士空谈道仗钺将军竞策功忍听胡笳旧时曲此身飘泊叹秋蓬 

　　雨夜独坐 

　　天阴十日不见星蛰龙欲起驱雷霆大风五月忽动地急雨三更如建瓴剪烛西窓还独坐辟兵南国几时宁可怜骨肉求相隔满树秋声谁与听 

　　秋思 

　　两河兵合尽红巾岂有桃源可避秦马上短衣多楚客城中高髻半淮人荷飜太液非前日花落蕃禧又暮春莫上髙楼望西北逺山犹学捧心颦 
　　翠柳无枝拂御堤风来阊阖更凄凄玉笼别主鸳鸯拆金井啼秋络纬齐水上拾红韩氏女窓间织素窦家妻伤心又送韶华去直似黄河不向西 
　　帐望知音阻汉皋海门秋水欲成涛鹧鸪未肯随胡雁燕子长教辟伯劳锦绣莫酬青玉案琵琶空续紫檀槽可堪独闭帘栊坐花影铺阶月正高 

　　红菊 

　　日照东笼烂若霞误惊春色到山家宫人晓殢莆萄酒道士秋开踯躅苌莫擅鹅翎欺白雪未论寉顶餋丹砂霜中苦节知谁并两里寒香只自夸寂莫也羞彭泽陋风流还竞洛阳奢移樽九日来同赏插帽休讥老孟嘉 

　　雨夜 

　　寒夜悲吟似夜蛩银釭何事结花红愁听风雨三更尽梦在波涛一叶中神女佩环归楚馆鲛人机杼静珠宫连阴未解何由旦翅湿南飞万里鸿 

　　至日 

　　独客无家望转迷山空木落气凄凄愁催短发浑如寉病觉长身不称犀书断蓟门天万里禅经秦树雪千溪何由去学神仙术一鼎丹砂夜自泥 
　　日上扶桑晓色红。闭门慵似杜陵翁干戈送老甘人下江海生春尚客中雪尽南枝开大庾。天回北斗挂空同。试倾百斛芜城酒。未叹飘零两鬓蓬。 

　　○送桑子材归縻塘 

　　书囊未了复晨鸡岁暮扁舟出大溪司马倦从枚乘客伯鸾欣对孟光妻山通石屋风烟合海接天河日月低一路梅花千树雪春来约我酒重携 

　　○十二月十六日雨雪至十九日大雪次韵陈仲谋一首 

　　膝六春前试出奇三吴人贺太平时空山何处镵黄独半夜无风雨白厘梁苑一时宾客盛蓝关千里逐臣悲老夫坐看纵横落醉拥鸢肩日赋诗 

　　○十二月廿六日蔡叔庸至剪烛听雨一首 

　　水气昏昏接海边清江狂客系吴船天风十日河氷碎夜雨三更瀑布悬寂寂春光归柳上匆匆离色在花前故人着屐能相过剪烛西窓话昔年 

　　清江贝先生诗集卷之五 

　　●清江贝先生诗集卷之六 

　　七言律诗（二） 

　　◆七言律诗（二） 

　　元夕 
　　郊居 
　　红楳 
　　蜀山图 
　　庚戍中秋九思主人置酒予洎景囦副使子仁理问同会时风雨骤作抵暮旋止天无余滓华月东出相与联句千余韵皆大醉就寑遂忘所咏因复成一律 
　　归殳山一首寄杨德中丁一寉 
　　庚戍九日是日闻蝉 
　　水芙蓉 
　　寒夜忆梅拟西昆一首 
　　次韵陈仲谋 
　　次韵杨鸣寉 
　　发春试笔一首 
　　游硖石西山访逵上人坐天开图画所为设酒赋诗一首 
　　再用韵畣古道一首 
　　送王熙易奉使安南 
　　京师两夜一首呈宋景濂学士王子充侍制兼主事 
　　丁一寉病愈见寄然且戒酒次韵荅之 
　　送杨鸣鹤还鸿山 
　　题材上人遐观楼 
　　鹤山亲舍诗（并引） 
　　龙江道中 
　　送韩伯时归山阴 
　　赠王廷威 
　　壬子春二月丙戍天雨新霁卉木向荣遥睇紫微复动游山之兴因述一首奉寄一寉子材复东良性诸友洎古道明远大用默庵方外交以订其约云 
　　寄糜孝子 
　　寓幽湖客舍 
　　送朱显道赴濠上 
　　试院中和常景元韵一首 
　　中秋试院和马新仲一首是夜无月 
　　九月望日钱塘玛瑙寺僧照觉原过幽湖读书所出示诗数萹因其别也走笔赋诗一首为赠且有紫微山之约云 
　　癸丑元日喜雪因携酒过来青堂招诸生共饮 
　　寄材大用言默庵畅明远 
　　临平道中 
　　一寉道人回殳山未遂盍簪先以寄之 
　　送谷克归湖南侍亲并东李中卿县丞 
　　五月三日登阁东望青溪白莲粲然如雪倚久之为赋一首 
　　送赵泽民归越中 
　　送江西佥宪赵宗典移守合州 
　　送朱伯良赴陇西县丞 
　　送莫彦英赴宾州上林丞 
　　送医师张仁齐 
　　赠龙虎山邓子方炼师 
　　二月一日病中口号 
　　送马本道赴颍上 
　　送杨九思赴广尉经历 
　　新晴 
　　送朱质夫赴宁远知县 
　　梅泉处士长卿挽诗 
　　送詹同文承旨还乡 
　　赠韩友中 
　　和张思广九月韵时王景行阻雨不赴 
　　凤皇台 
　　秦准对月 
　　送吕元归四明 
　　巳卯清明日偕马新仲李守中刘志远游聚宝山过泐季潭长老三塔院饮于志远赋诗一首 
　　次韵夏士文 
　　题王显宗廵历图 
　　分教中都一首 
　　苦两淮水泛溢往来不通缅怀南京故人鄮子宪为赋一首 
　　次韵方文敏秋兴五首 
　　丙辰元日时在凤阳赵穆仲方文敏王継远枉骑相过 
　　题洪大隐传后 
　　赋晚菊黄白二本 
　　秋日漫兴 
　　次韵杨秉哲录事见寄二首 
　　病中一首寄方文敏 
　　早春寄黄仲真 
　　凤阳晚春 
　　送马伯温之广西 
　　送王用中归金陵以有亲迎之期因并及之且戒其进学 
　　赋西山爽气亭 
　　送王以宁归建德并东鲁道原 
　　方文敏惠二白瓶及新茶土铁 
　　听松楼 
　　留别陈敬夫 
　　寄燕府录事杨秉哲兼简新民蕴德二纪善 
　　题梅轩 
　　洪武六年五月初一日早朝奉天殿西域国师来朝盖前代所未有也目击盛事因赋一首 
　　殳山隐居夏日 

　　○元夕 

　　夜醉城南酒百缸春来端使客愁降障开云母东西一灯射琉璃日月双铁笛仙人传丽藻金钗小妾度新腔归来误作三山梦月色如氷白满江 

　　○郊居 

　　背郭茅堂低入燕。通村小径曲萦蛇。碧鸡坊里诗人宅。石鳖崖前刺史家。流水暗通三径竹晓云浓掩一溪花他年着我林间老。垂钓共分鸂■〈涑鸟〉沙 

　　○红楳 

　　时世新妆学内家。渔人错认武陵霞。百年艮岳空留树。一夜春风为染花。月里嫦羞素服。山中仙客饵丹砂。也知风骨依然在。雪后黄昏瘦影斜。 

　　○蜀山图 

　　连峰接岫写秦州两洗蛾眉积翠浮石出剑门皆北向水通盐泽自西流松头一片秋云湿鸟背千盘细路幽策马匆匆度关客何如渔父一扁舟 

　　○庚戍中秋九思主人置酒予洎景囦副使子仁理问同会时风雨骤作抵暮旋止天无余滓华月东出相与联句千余韵皆大醉就寑遂忘所咏因复成一律 

　　溪云通月转金盘石上移樽兴未阑可惜少年今搃老莫辞良夜试同看玉人不得携王赵词客犹能敌孟韩细数中秋知又几松花新酒更湏干 

　　○归殳山一首寄杨德中丁一寉 

　　殳山即与浣花同犬吠鸡鸣处处通卜宅定如唐杜甫部符湏得汉文翁荷歌夜雨衰犹绿枣落秋风熟已红一寉道人今可过九龙山客试相从 

　　○庚戍九日是日闻蝉 

　　今日出门风雨收。东山西山须可游。那能束带王事。且复开尊破客愁。雁别紫台初辟雪。蝉鸣红树不知秋。桃苌细菊应相笑。岁月无情自白头。 

　　○水芙蓉 

　　万里名花蜀上分澄红浑似锦江濆夜承仙掌三清露春剪巫山一片云未许王家夸少妇还从卓氏妬文君所思欲寄知何处雁断天南日色醺 

　　○寒夜忆梅拟西昆一首 

　　星河西转夜初长梦断罗浮月在梁青女五更欺病骨玉人千里割愁肠铜龙水满声催漏绛蜡花销泪作行明发南枝应有雪试从树底觅春光 

　　○次韵陈仲谋 

　　一夜秋霜入镜中静观诸妄已圆融离禽自托寒枝小病马犹思碧草豊出海云霞无旦暮红天日月自西东危楼独倚无穷思心事何人得与同 

　　○次韵杨鸣寉 

　　玄圃沧洲愿未酬。倐忽光景岂能留江草江花还刺眼春风春雨又从头已知出处非同调。且拟登临为写忧。尹看南山尽松栢。英雄何处葬眠牛。 

　　○发春试笔一首 

　　宫花无意插乌巾。暂到金门遂乞身不用天官书上苐已蒙学士唤山人葛洪井畔应堪老。范蠡湖边又见春。重赋遂初惭造化。狂歌痛饮乐吾真 

　　○游硖石西山访逵上人坐天开图画所为设酒赋诗一首 

　　清明无两试登山丹井西头一扣关石戴楼台飞鸟外天开图昼白云间桫椤树合阴初绿踯躅花残色尚殷却喜远公能置酒老夫为汝一开颜 

　　○再用韵畣古道一首 

　　宫殿如波涌两山上方不与世相闗望穷弱水三神外梦在匡庐五老间茶烹土锉旗枪碧酒泻银瓶琥珀殷闻有仙人葛洪井丹砂乞我驻红颜 

　　○送王熙易奉使安南 

　　持节遥通五岭南酒阑插剑气犹酣海风不洸春冬瘴山两长和旦暮岚玉盌白浮椰子重金盘红擘荔支甘纪行定赋诗千首蛮语时同父老谈 

　　○京师两夜一首呈宋景濂学士王子充侍制兼主事 

　　昨夜归心已到吴秋风相趣理荒芜蓬蒿一亩扬雄宅桑柘千家范蠡湖但觅丹砂扶老病那能白髪事驰驱题诗为谢京华客秦驻山头一腐儒 

　　○丁一寉病愈见寄然且戒酒次韵荅之 

　　千年辽海归来寉骨相依然玉雪清康乐爱山元是癖渊明断酒信非情邻人问事时时过野老知名处处迎三月闭门纔一出南风万顷绿畴平 

　　○送杨鸣鹤还鸿山 

　　慷慨长歌行路难何乡堪借一枝安鼋鼍吐浪江湖阔蟋蟀近人天地寒田父朝携新酒送山妻夜补旧衣完只应去逐梁鸿隐万壑风烟试独看 

　　○题材上人遐观楼 

　　上方台殿酒波涛万里无云见羽毛沧海一杯流地底雪山千仞小秋毫天边作客登临倦夜半惊人咲语高犹有秦川公子笔为君题赋擅风骚 

　　○鹤山亲舍诗 【 并引】 

　　富春为具孙权之里权大父锺甞种瓜瓜美有三客谒之锺为设瓜既而指示锺葬地化寉而去故名栖寉村其地有黄花洞世传黄石公所居洞有石床尚在每风雨辄闻兵甲声大霁则石床隐隐有人见可识琅函二字余友李巨川与母隐于是遂题其室曰寉山亲舍元至正中会稽杨铁崖先生数游洞中必过巨川饮竟日忘返余为赋诗一首 
　　我爱郎君似老莱移家归隐碧山隈赤城旧合寻常过白发慈亲八十开乱后桃花还自发秋深桤木更湏哉炊烟几处相连接云气无时共往回泉出龙蛇多枸杞石蹲虎豹尽莓苔赏心最忆黄花洞亦拟他年跨寉来 

　　○龙江道中 

　　长江风浪走高桊白首西西游苐一回五文章龙虎气六朝形胜凤皇台草生白下连天碧花近清明满地开一路好题诗百首金闺使者不湏催 

　　○送韩伯时归山阴 

　　中书落笔万人惊奉檄东归也自荣十叶相传忠献贵一官初授广文清春归故国花都谢雨过空山蕺已生亦欲相从涉江去千岩万壑杜鹃声 

　　○赠王廷威 

　　江南文物三槐后倾坐郎君有阿戎酌酒初逢李盛宅说诗频过杜陵翁麒麟騕褭归天育结绿县黎待国工插架书多湏可读日长山院杏花红 

　　○壬子春二月丙戍天雨新霁卉木向荣遥睇紫微复动游山之兴因述一首奉寄一寉子材复东良性诸友洎古道明远大用默庵方外交以订其约云 

　　东风日夜催花发花满溪南路不分三月黧黄成鼓吹四山金翠扫烟云题诗尚忆维摩室酌酒重登帝子坟如此风光君莫负画舡归载石榴裙 

　　○寄糜孝子 

　　幽湖老人七十余一身如螙隐图书朝廷不起常夷甫乡党已知徐仲车海燕定巢来屋里林乌得食上阶除雨晴有兴即相过一叶小舟通竹渠 

　　○寓幽湖客舍 

　　我无太古明星宅白首西东寄此身已免崎岖投剑外敢辞寂莫老江滨枇杞结子初肥两芍药留花不见春万古乾坤同逆旅两山风月属诗人 

　　○送朱显道赴濠上 

　　将军五月过旴■〈日台〉雪浪楼船快马驰天地重开新造国山川多纪壮游诗千屯雾合耕耘处万里星奔贡赋时却向秋风候旌斾南还莫负雁前期 

　　○试院中和常景元韵一首 

　　野老何知近上台高堂夜坐曙钟催采珠沧海元无价怀璞荆山信有材三月龙门湏快跃五更鱼钥未曾开却思年少多英气也赴槐花此地来 

　　○中秋试院和马新仲一首是夜无月 

　　花落铜盘蜡炬残风帘读卷未能安地分瓯越秋多雨人在蓬莱夜更寒敬礼每烦陈俎豆清谈仍喜接衣冠独无仙客知微术天柱峯头借月看 

　　○九月望日钱塘玛瑙寺僧照觉原过幽湖读书所出示诗数萹因其别也走笔赋诗一首为赠且有紫微山之约云 

　　野老读书溪水南浑如杜甫百花潭安得仙人来七七且从禅客语三三山多秋雨都荒菊树着新霜未熟柑更约葛洪丹井上好诗连夜为君谈 

　　○癸丑元日喜雪因携酒过来青堂招诸生共饮 

　　梦觉黄鸡唱已三隔窓声碎饲吴蚕惊风夜半愁回北瑞萶春前喜过南携酒试从由田父飤买花那老人簪豊年有象应堪卜满意来青共笑谈 

　　○寄材大用言默庵畅明远 

　　中秋看月醉流霞月里桫椤又落花老去翻经思古寺春来乞食向谁家三山弱水元无路七宝恒河更有沙他日升堂重论法莫嗔身坐白牛车 

　　○临平道中 

　　三月六日好天气临平湖上酒舡开青山如凿自高下白云不收时去来道上看花多踯躅林间伐木到杨梅如何也趁西风燕远过钱塘又一回 

　　○一寉道人回殳山未遂盍簪先以寄之 

　　三日不见已为疏别来忽后一秋余檇李城边又回雁桃花水生初上鱼可无薄酒试留客定有新诗能起予绛蜡双葩连夜结即听鳬舄到阶除 

　　○送谷克归湖南侍亲并东李中卿县丞 

　　五两风生楚客归梦魂先已到庭闱九疑舜冢苍梧野三国周郎赤壁矶天地茫茫人自老古今历历鸟空飞若逢李白烦相问别后平安一字稀 

　　○五月三日登阁东望青溪白莲粲然如雪倚久之为赋一首 

　　地清无暑即蓬莱高阁披襟亦快哉楚树日沉风北起钟山云合两东来枇杷子熟三时过菡萏花高一色开今夜夜凉无限思吹箫人在凤皇台 

　　○送赵泽民归越中 

　　天末秋风生白苹连环入梦客思亲蛾眉下嫁终倾国猿臂湏封莫问人禹宂读书今几岁兰亭载酒约新春翰林供奉如相问为说愁添雪满巾 

　　○送江西佥宪赵宗典移守合州 

　　今日梯航万里通使星一点向秦中蛮夷十月无冬雪山水三巴有阆风须可赋诗邀杜甫即看为政似文翁珠还合浦元非异但庆三田黍稻丰 

　　○送朱伯良赴陇西县丞 

　　巩昌风俗今犹古城郭弦歌足几家渭水北来同穴近陇山西过武功赊天连苜蓿荒秋雨地种葡萄压紫霞更喜清官有朱邑明年新政万人夸 

　　○送莫彦英赴宾州上林丞 

　　十月西征天气寒两江今日静波澜蛮夷万里皆唐制齐鲁诸生尽汉官榕叶似云埀满戸荔支经雨喜登盘柳州刺史文章妙公退从容好细看 

　　○送医师张仁齐 

　　县壶长向市中藏海底龙公夜授方庐阜仙人知董奉长安女子识韩康药存九转芙蓉暖松化千年琥珀香暂到京华即归去一毫荣辱搃相忘 

　　○赠龙虎山邓子方炼师 

　　鬼谷仙人弱水东身骑一鹤御青童坎离龙虎蟠金鼎日夜神明守绛宫笔埽琅玕三竺雨琴弹霹雳满林风白头欲问长生诀笑我京华尚转蓬 

　　○二月一日病中口号 

　　新年尤苦病相侵白发无持自满簪五柳先生莲社约四明狂容镜湖心满城风雨花时过曲水东西草色深明日两峯茅屋下故人持酒一开襟 

　　○送马本道赴颍上 

　　悲歌把酒气仍骄幕府藏名怕折腰万古山川豪侠窟一时文武圣明朝牛羊满野秋俱放貔虎连营夜不嚣马援已衰犹矍铄少陵多病且逍遥当筵落笔乌丝湿剑看书绛烛销我愧白头居太学云林唯待伴 

　　○送杨九思赴广尉经历 

　　卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千戸日车红明珠薏苡无人辩行李归来莫厌穷 

　　○新晴 

　　扶桑日上海门东野绿山红在眼中流水转龙分别浦断云如寉趁归风雪色一时开菡蓞秋声五月到梧桐白头病客乡心折独愧登楼赋未工 

　　○送朱质夫赴宁远知县 

　　万里番禺自汉通乘槎有客气如虹地分铜柱风烟外山涌璚台雪浪中帝子旌旗何处开黎人衣服与时同兴来好和苏公语又度西南月半弓 

　　○梅泉处士长卿挽诗 

　　先生出处任乾坤四十不登金马门长者已称如石建孤臣终惜弃虞翻天寒栢树无干泪月落梅花有返魂季子绣衣霄汉立风流文采喜犹存 

　　○送詹同文承旨还乡 

　　奉天殿下亲承诏老着黄冠薇万里云霄双寉去 【 时内苑从二鹤】 九江风浪一帆归春前载酒黄泥坂月下吹箫赤壁矶大采昭回看帝制山中草木尽光辉 

　　○赠韩友中 

　　雨花台下古仙客门俯百尺玻瓈江青山偃蹇自相伍白乌浮沉时一双天寒镵药龙蛇窟夜永读书风雨自纷纷市人不足数与尔笑谭倾百缸 

　　○和张思广九月韵时王景行阻雨不赴 

　　秋藕无花寄断丝。拒霜犹学汉宫姿锦袍江令还家早白发秋娘对客悲剩水残山留胜槩酸风苦雨失幽期未惭寂寞陶彭泽。更把黄花画一卮。 

　　○凤皇台 

　　凤皇一举用八极金陵犹有凤皇台万年龙虎自蟠踞此日凤皇湏后来陇西太白已无迹江左夷吾真有才登高送客多古意长歌慷慨共持杯 

　　○秦准对月 

　　大江流月浩漫漫一鹤南飞尚未安素练秋垂银汉阔神珠夜吐贝宫寒胡雏觱栗霜中起商妇琵琶水上弹惆怅故人千里隔小楼十二独凭栏 

　　○送吕元归四明 

　　千里东归访故园春深满目野花繁山横鸟道如龙转水落蛟门尚虎蹲贺老风流谁复继舒公气节更须论故人为谢崔文学何日听诗酒一尊 

　　○巳卯清明日偕马新仲李守中刘志远游聚宝山过泐季潭长老三塔院饮于志远赋诗一首 

　　城南看花花正开清明微雨洒尘埃路从周处台前过山转曹杉庙下来堕地游丝轻复起近人娇燕去仍回高歌击节狂欢赏共尽生春酒一杯 

　　○次韵夏士文 

　　故人不见十年余长忆故人看旧书直从渠象山头至相过凤皇城里居白雪翻匙共野饭银刀出网分河鱼从来陶令苦迂僻只拟东皋归荷锄 

　　○题王显宗廵历图 

　　六月霜威见直臣绣衣玉斧大同廵山分驼脊高中土路折羊肠恐远人今日边戎应辟马从来汉使独理轮白头校字惭年少为客京华又一春 

　　○分教中都一首 

　　中都学舍今百区声教远及万方初新罗百济亦遣子期门羽林皆读书一时复见制作盛回境已安攻战余老夫窃禄愧无补惟觧区区校鲁鱼 

　　○苦两淮水泛溢往来不通缅怀南京故人鄮子宪为赋一首 

　　寒犹挟纩思南国老更看书坐北窓白两三时如倒海黄流一夜尽成江榴化支子开无数鸂■〈涑鸟〉鸬鹚下作双天上故人何日见剑心诗思未能降 

　　○次韵方文敏秋兴五首 

　　地拱皇陵松柏深君王法驾几时临汉宫甘露曾闻昔周室丰年岂自今太史已删金匮録词臣应制凤台吟忆陪仙仗千官入春日新莺在柳阴 
　　一日龙飞濠泗间素橐胡马走寘颜已未肃慎通沧海更却呼韩闭玉关使者旌贫分道出将军部田凯歌还白头野老知何事紫气常瞻万岁山 
　　天限长江雪浪浮临江百尺起朱楼春风秋月归新恨楚水吴山忆旧游已沃腥臊无朔漠从来壮丽有西州万年大业如盘石四海诸侯尽缀旋 
　　锦城春色醉芙蓉中第楼台有几重万里黄河遥北注一九函谷小东封生常客寄悲工部老托官联忝辟雍始信童谣应千古浮江一马化为龙 
　　西湖一雨始知秋水碧山明散客愁何日仙人留白石当时宋祖战清流银河接地西南界玉气通天日夜浮怀古登高无限意暮云千里重回头 

　　○丙辰元日时在凤阳赵穆仲方文敏王継远枉骑相过 

　　今年元日汉锺离着处箫鼓太平时老夫畏酒后多病好客到门能说诗春前春后雪纔见水北水南花更迟却忆华堂高会处玉盘纤手送青丝 

　　○题洪大隐传后 

　　黄冠野服共逍遥七十何曾谙市朝倾国楚纪端不嫁入山商皓若为招田中云实收双玉树底风声厌一瓢化鹤却归辽海路上林无处问渔樵 

　　○赋晚菊黄白二本 

　　引蜂勾蝶过红墙千叶新花只道妆仙质晓匀胡粉白御袍秋染欝金黄东家欲鬪西家艳十日元同九日香可笑当时彭泽今清如楚客在潇湘 

　　○秋日漫兴 

　　青枫叶赤雨新霜倦容栖栖自一方已愧公孙疏学术浪传司马擅文章天寒老骥愁长路日落孤鸿没大荒何日两山陪野叟一谈一咲共相忘 

　　○次韵杨秉哲录事见寄二首 

　　尧封北尽蓟门宽执戟阳郎喜调官幕下赋诗诸客避马前射雁一军欢人才今日收孙楚相业没来许谢安无限江南好山色他年归约老夫看 
　　一曲西湖罨画间花时载酒正红韵邹枚上客团车盖燕赵佳人结佩环甲第楼台分处处南朝事业尚班班伤心可得重行乐空愧沙鸥白鹭闲 

　　○病中一首寄方文敏 

　　一秋已过春后回柳条梅萼定相催淮南病客惟高卧雪后故人今不来诗卷暮年愁搃废烛花清夜喜还开东轩风月与谁赏新酒双行琥珀杯 

　　○早春寄黄仲真 

　　乐全先生七十余乐全堂深花事初山中酒熟试留客竹里日高时读书黄冠野服真自称灻车驷马今何如相知还有惠施在适意共观濠上鱼 

　　○凤阳晚春 

　　愁闻杜宇还催客。老向锺离又过春。洞隔水帘迷绝境。山名云母忆仙人牛羊自放空村晚燕雀交飞甲第新载酒看花同一适。百年胡蝶梦中身。 

　　○送马伯温之广西 

　　楼舡椎鼓发江中昨夜樯乌喜北风可惜春归还送客何知别后已成翁浮天雪浪三湘阔到海云山百粤通有子汉阳专簿领一书千里托飞鸿 

　　○送王用中归金陵以有亲迎之期因并及之且戒其进学 

　　王生别我向长干。门地从来尽达官水落瓜洲初雁到山围建业尚龙蟠秋风客路嘶骢马。日夜仙坛会彩鸾。金印虎符来未晚。莫忘重把旧书看。 

　　○赋西山爽气亭 

　　屋外云山走海涛商歌扣角气犹豪把琴有各寻陶令住笏何人记马曹生厌市声籨地僻老增诗兴敌秋高九峯三泖何如此金谷池台半野蒿 
　　朝朝揽翠一凭阑田里从教懒不冠梦破喜闻秋雨霁神清疑对雪峯寒霓裳琴曲传三迭石鼎车声出九盘南北驱驰亦何事西风尘土没征鞍 

　　○送王以宁归建德并东鲁道原 

　　睦州城郭风烟外乱后衣冠喜尚存山倒半江云气合滩回七里浪声喧读书才子初还舍买酒邻翁尽到门相见鲁公劳问信春秋何日试重论 

　　○方文敏惠二白瓶及新茶土铁 

　　建溪春茶风露洁赤城海错波涛腥老天不费百金字远道忽来双玉瓶古井汲泉动夜月高堂酌酒呼张星江瑶荔支亦可并既醉高歌谁与听 

　　○听松楼 

　　忽从何处闻萧瑟楼外长松一万栽隔屋啸歌声自和满山风雨梦初回华阳真逸元同趣太白仙人信有才贵客焉能辨天籁哀丝豪竹送莲杯 

　　○留别陈敬夫 

　　天低海上山如黛。雪尽淮南柳未黄。浩荡春光还自好。飞腾暮景为谁忙。膏车秣马归应急。把酒论诗乐未央。明发匆匆又南北。有书时托塞鸿将。 

　　○寄燕府录事杨秉哲兼简新民蕴德二纪善 

　　西蜀杨雄苦著书相逢长忆武林初卢前王后名非忝楚尾吴头迹更疏花柳春连朱邸静星河夜落大江虚已知老病惭英俊且复籨容好曳裾 

　　○题梅轩 

　　枝南枝北芯无数梦在罗浮海上村白雪已空天下色黄昏曾返月中魂水仙樊子宜相近瘴雨蛮风定几番今日赋诗我辈何人东阁与重论 

　　○洪武六年五月初一日早朝奉天殿西域国师来朝盖前代所未有也目击盛事因赋一首 

　　中天宫阙绚琉璃五丈高悬日月旗天子万年当玉座国师五日拜丹墀御炉不断龙涎喷宫扇初交雉尾移江海小臣陪百辟白头今日覩朝仪 

　　○殳山隐居夏日 

　　病客从教懒出村两山一月两昏之野花作雪都辞树溪水如云忽到门无后元戎喧鼓吹。试从田父牧鸡豚。来青处士时相过。犹是平原旧子孙。 

　　清江贝先生诗集卷之六 

　　●清江贝先生诗集卷之七 

　　五言律诗 

　　◆五言律诗 

　　临平道中 
　　夜坐 
　　壬寅夏五月廿四日对雨 
　　题映雪斋 
　　魏塘夜泊 
　　过竹冈 
　　横港 
　　灵鹫十景 
　　人日 
　　送王宗成归越 
　　冬夜 
　　亭林漫兴 
　　守岁 
　　寓翠岂庵 
　　三月晦日 
　　归石门 
　　晚眺 
　　过王景修 
　　荅郭宗夏 
　　题盛子昭画 
　　观水 
　　秋泾雨后二首 
　　甲辰元旦 
　　二月十三日初度一首 
　　寒食三首 
　　五月十六夜独坐 
　　登云间驿楼次李颜韵 
　　青林道中 
　　夜泊 
　　重过亭林 
　　戊申九日宴邵武叔双桂轩 
　　怀语溪旧业 
　　十一月九日夜饮南山所用篔谷韵赋诗一首 
　　挽溪南处士 
　　寒夜 
　　巳酉元旦 
　　以韵邵篔谷千山夜泊 
　　暮春杂诗 
　　寄翰古清 
　　遇妓 
　　旧宅 
　　寺居 
　　溪上 
　　杨鸣鹤顾留宿殳山有诗相示用韵荅之 
　　题山阴读书处 
　　辛春二月十日偕桑子材丁一寉游殳山 
　　澄林客居一首寄良佐沈复东 
　　题紫微山严上人壁 
　　排闷 
　　雨中漫成寄九龙山人 
　　次韵杨德中见寄 
　　次韵杨鸣鹤游紫微山一首用章孝标韵 
　　赠医者徐仲纯 
　　壬子冬至日过来青堂三首示勉中祖南二友 
　　送陈楚宾赴泗州学正 
　　题蘓明远画 
　　病中次韵张思广助教见寄二首 
　　云卧 
　　次韵管郑州玄泽 
　　题叶经历水北山居 
　　送曹季材赴京师因寄刘子宪助教 
　　咏炭 
　　题文壁画二首 
　　题王白云画 
　　戊午早秋漫兴二首 

　　○临平道中 

　　落日临平路连山尽向南水声黄寉寺云气白龙潭丧乱今谁在幽奇昔屡探湖边楼阁废高柳与天参 
　　西施采莲处所历已皆非雁度轻阴去人冲暝色归甲兵随地满烟火隔林微赖有杯中物愁来为尔挥 

　　○夜坐 

　　黄昏畏虎出湏使户常关乌雀林间噪渔樵海上遇云深骠骑庙月照凤皇山丧乱吾何适飘飘独厚颜 

　　○壬寅夏五月廿四日对雨 

　　出门仍苦雨岂复辨朝曛白日不照地青山都入云江沤元自湿杜宇岂堪闻喜有张公子相过共校文 

　　○题映雪斋 

　　门前雪一尺苦士未能眠永夜生虚白穷年守太玄寒通窓外月梦落同中天太乙如相过青藜不用然 

　　○魏塘夜泊 

　　风帆如徤马一日过嘉兴水鸟时相唤秋蚊尚可憎照人明月近接地白河澄耿耿浑无寐中宵对玉绳 

　　○过竹冈 

　　迢递竹冈路邨墟烟火迟地从沧海尽天入大荒埀网集知潮落舟行觉岸驰平生贪胜槩随处一题诗 

　　○横港 

　　南行入横港茅屋带林丘落日犹斜照寒潮忽倒流牛羊平野散鹅鸭小溪浮喜见平生友篱边一系舟 

　　○灵鹫十景 

　　莲花峰 
　　龙泓洞 
　　葛洪井 
　　合涧桥 
　　连岩栈 
　　饮狷台 
　　梦谢亭 
　　理公岩 
　　题名塔 
　　呼猿洞 

　　莲花峰 

　　乱云交霮■〈雨上对下〉孤石疏岧嶤地识金仙隐岩看玉女朝香炉贫秀色太华并高标恐有峨眉雪千秋尚未销 

　　龙泓洞 

　　远通罗刈国近接梵王台海客然犀入山人采乳回林间无日月地底有风雷闻道蜿蜒去寒潮自往来 

　　葛洪井 

　　洗药源头路通人有石门水涵青壁静云与紫崖奔鼓翼朝飞鸟连肱夜饮猿仙翁今不见濯足弄潺湲 

　　合涧桥 

　　横水东西落幽人日夜过宛宛龙赴壑隐隐鹊填河缅想赤城路潜通沧海波远公不送客芳草涧边多 

　　连岩栈 

　　危栈梯空上人行香霭中险应踰鸟道幽已出龙宫日月三天近风云一径通何时倚飞翠极目送孤鸿 

　　饮狷台 

　　猿父识狷性身与群猿居应同支遁马岂赋徂公徂共息具多树时分香积厨黑衣今不至长啸意何如 

　　梦谢亭 

　　相传谢康乐曾寄杜明师此客今为土何人更解诗人空黄叶堕岁久绿苔滋日暮高亭坐悠然动我思 

　　理公岩 

　　山僧住上方高处更苍苍不雨云烟湿长春草木香削成看小朵幽绝拟空桑谩识跏趺处白猿今亦亡 

　　题名塔 

　　雁塔高千尺东南远建标江山留过客日月记前朝铎受天风震梯经劫火烧四贤谁复継千古意寥寥 

　　呼猿洞 

　　白猿呼不至洞口白云重涧落经霜果崖留挂月松相传来万里独啸应千峰碧玉环犹在何人识旧踪 

　　○人日 

　　卜宅邻杨子登楼拟仲宣客星犹海上人日且尊前谷鸟晴偏乐林花暖欲然浩歌醒复醉何用惜中年 

　　○送王宗成归越 

　　回首蓬莱阁东西两眺高参天秦望树动地浙江涛事往登临倦时危战伐劳应无旧邻里夏两尽蓬蒿 
　　惨淡风尘际崎岖道路中荣知金马隔老信木鸡同拟逐桃源客相寻绮里翁不湏登广固抚迹叹英雄 

　　○冬夜 

　　月斜窓户白不寝夜何长避乱多空空偷生且异方安巢无燕雀竞肉有豺狼脉脉如葵藿倾心待太阳 
　　岁月悲游子风尘老腐儒兵交连北冀客隐向东吴草白秦皇道天清陆瑁湖昔时游乐处抚事一长吁 
　　水阔三江地山空十月时寒花禁露变独尌受风歌老大将何事漂沦幸托兹不忘忧国意展转复成诗 

　　○亭林漫兴 

　　野王读书处一曲锁风烟客记萧梁日僧谈石晋年黄金曾布沧海后复成田遗构丹青落回头一惘然 
　　绕屋尽流水通人无石桥地偏冬不雪江阔夜还潮但喜逄迎蕳宁辞跋涉遥丛篁与古木风雨更萧萧 
　　每过高僧话应宽过客情诗成天藻丽酒泻雪香清文度推英俊元方辱弟兄何知漂泊际怀抱一时倾 
　　又出亭林道楼台尚自疑无边春草色不定野灵姿未就庞公隐空怀惠远期飘飘何所适重拟结茅茨 

　　○守岁 

　　守岁西清第幽怀且自宽极惭公子意湏尽老夫欢明日王春始疏星子夜阑殷勤一杯酒到手莫辞干 

　　○寓翠岂庵 

　　己荒丹井宅近息翠岩祠老去时听法春来且赋诗花香蜂出户尌密鸟争枝绝境风烟外渔人不用疑 
　　彷佛东柯谷云间鸡犬声梳头忘日晏濯足爱江清草径湏频扫茅堂苦未营携壶惭父老亦足慰吾情 
　　莲社僧相引柴门客屡回日高人语静风远佛香来碧受琅玕绕红看踯躅开便应从此老城郭有尘矣 
　　蟏蛸当户罥科斗满地生可世春光去何时晚计成病多添越思愁减发秦声此意无人会芳尊且独倾 

　　○三月晦日 

　　野树残花落风荷小叶开夜游须秉烛春在更持杯屡阅云霞变成惊日月催江山莫淹滞准拟赋归来 

　　○归石门 

　　不待秋风起匆匆归石门宦游情已薄婚嫁愿犹存竹所湏开径花时独灌园比邻共来往适应倒芳樽 

　　○晚眺 

　　极目三边静伤心万室空断山明落日飞藿卷回风汉节无归使夷歌有野童烟尘几时息归钓古城东 

　　○过王景修 

　　不识沧洲路还经白石矶林深烟似织江黑雨初飞野店多先闭渔舟独未归幽人宅已近薄暮扣柴扉 

　　○荅郭宗夏 

　　思君不得见起坐若为情丧乱长南北交游半死生家书春未达堠火夜偏惊何日聨床语西窗听雨声 

　　○题盛子昭画 

　　石转交流水山浮欲动害名园郑谷迥绝境辋川分老树龙初化仙人寉不群已临吴道子不数李将军 

　　○观水 

　　布谷村村急三时农务勤青山十日两白水一溪云即恐崩沙坼遥知小圃分朝来自潋滟鳬雁动成群 

　　○秋泾雨后二首 

　　地蟠吴会尽天与海门通雨洗秦山碧霜侵越树红居人分绝岛飞鸟度寒空极目情何限翻如入剡中 
　　石润冬犹热江潭晚乍晴楼台消蜃气鼓吹入蛙声且伴双鸥逸何湏驷马荣交游今搃绝酌酒任吾生 

　　○甲辰元旦 

　　五十今朝过谈经滞海滨天阴不见日地冷未知春染翰题新语开襟侍故人宫花遍朝士那上小乌中 

　　○二月十三日初度一首 

　　知非吾已晚白首尚他乡不入广文馆宁要太守章宽忧应有物却老信无方谩忆儿童岁斑衣父母傍 

　　○寒食三首 

　　不知春已过一月两声中蒲短初侵水花残更受风病疑耽酒过穷觉向诗工失喜闻莺语飞来草屋东 
　　出门皆白水风雨复通宵忽似三川涨惟忧万室漂姢姢轻鸟下泼泼大鱼跳叹息佳人阻空瞻乌鹊桥 
　　为客云间久。深怀父老情江山元壮丽城郭又清明传烛初分火。吹肃竞卖饧。重携一樽酒。花下试因倾。 

　　○五月十六夜独坐 

　　大野喧豺虎。深林集羽毛。天空云气尽。夜久月轮高。士卒悲秦戍。儿童唱董逃。此时空感慨。漂泊叹吾曹。 

　　○登云间驿楼次李颜韵 

　　万国干戈里荒荒野日曛残唐终五季炎汉亦三分战伐求颇牧讴歌忆舜文伤时一惆怅倚柱送孤云 

　　○青林道中 

　　葭菼连云暗菱荷逐水漂青林千曲转黄浦一支遥贾客晨冲雾舟人夜听潮何时免行后黄发老渔樵 

　　○夜泊 

　　四更风露静欹枕独无眠野阔天斜倚江清月倒悬谁家横塞笛有客荡归船可惜云深处凄凉不及前 

　　○重过亭林 

　　欲访曽游地楼台半有无夕阳明鸟背秋水落龙须为客今成老逢人亦暂娱夜归冲暝色重问顾亭湖 

　　○戊申九日宴邵武叔双桂轩 

　　晚香迎九日秋色胜三春惊座非无客倾城况有人且听歌白苎莫惜岸乌巾更觉清狂甚不知谁主宾 

　　○怀语溪旧业 

　　不到溪南宅桃花又一春长贫疑造化已老厌风尘直道难容世虗名只悞人扁舟即归去吾岂恋秋莼 

　　○十一月九日夜饮南山所用篔谷韵赋诗一首 

　　水国潜鳞静。风林倦翼回。夜深云掩月。春远雪封梅。剪烛清谈久。藏钩急令催。山僧更多意。莫惜尽余杯。 

　　○挽溪南处士 

　　天地消兵气江湖陨客星群英同日起一叶向秋零伏胜终秦士杨雄老汉庭尚思风雨夜纵酒共忘形 
　　不废专门学犹存盖世功时危明出处道在任穷通节士无元振诸郎有阿戎九山云气冷何处葬仙翁 

　　○寒夜 

　　月落江天黑。长风正怒号灵鸡寒史次别雁瞑呼曹击拆征人起。鸣机织妇劳。所思千里隔。十二碧峰高。 

　　○巳酉元旦 

　　不改山河旧同澹日月新百虫未启蛰一鸟已鸣春白发羞明镜乌纱制小巾吾生任贤贫贱支学尧民 
　　岁旦屠苏酒还从稚子先宫花元不称野服更相使出处宁非道穷通莫问天红梅亦多意为我发余妍 

　　○以韵邵篔谷千山夜泊 

　　一水疑无路纔通艓子舟连山分秀色绝境散穷愁行与月相逐卧看天倒流野人应不识林鸟自相求 

　　○暮春杂诗 

　　世乱疲奔走空伤万事非塞鸿还北度戎马未南归乐土居人散豊年野客饥闭门风雨过一径落红稀 
　　不见春归路倦登江上楼五更愁听雨三月惨如秋寂、紫含笑嘤嘤黄栗留无心自相恼岂识老夫忧 
　　四海尚风颷千门转寂寥传闻收土地思见复征徭节士心肝在将军髀肉消何时听野老鼓腹颂唐尧 
　　泛泛江湖上悠悠宇宙中一身常有患万化本无穷已觉丹砂妄唯应白发公沧浪还可濯闲伴钓鱼翁 

　　○寄翰古清 

　　一苇三江度人皆识道林龙公来听法狐女试观心雨散空花乱风生万竹深我惭牵世务白发谩盈簪 
　　为客长如醉听诗忽已醒共飡香积饭更舍劫初铃扫榻还堪卧呼舟约再经黑龙休易点破壁起雷霆 

　　○遇妓 

　　曾是梨园籍年应未破爪春风一枝雪别是汉宫花出茧修眉淡蟠龙小髻斜琵琶写幽怨流落共天涯 

　　○旧宅 

　　甲第无人住萧萧风雨寒树阴交绣户苔色上来栏舞鹤犹思主鸣蛙亦为官豪华易消歇都作梦中看 

　　○寺居 

　　堪怜小儿女相对色凄凉有客夜元亮无人候子桑水萤飞宝地山鸟入书堂九曲溪头路何时上小航 

　　○溪上 

　　歇马城边路茅茨在眼中迢迢一水静寂寂四山空白日西南没青天上下通行人俱已息独立数飞鸿 

　　○杨鸣鹤顾留宿殳山有诗相示用韵荅之 

　　转蓬悲杜甫命驾愧张翰把酒忘年老听诗坐夜阑不趋龙尾道休上虎湏滩白屋真堪乐青山且共搅 

　　○题山阴读书处 

　　兰亭修禊处。爱尔好林泉。闭户不曾出。读书浑少眠青山秋气蚤绿树午阴圆何日期相过。西陵一问船。 

　　○辛春二月十日偕桑子材丁一寉游殳山 

　　野旷夫无际山青雨乍晴路从鳌背上人踏凤毛行谡谡松风细辉辉竹日明浩歌犹未已新曲和流莺 

　　○澄林客居一首寄良佐沈复东 

　　借屋暂移家当门亦舣槎地蒸云触石江涨雨崩沙卢橘初垂颗冬青未落花老夫无一事日日醉流霞 
　　高人戴安道词客沈休文共喜成三友何劳比五君园荒葵自种水近竹宜分锺鼎非吾事山中看白云 

　　○题紫微山严上人壁 

　　鸡声催客起一枕梦初醒日射千山赤天垂四野青夫客元自好蒲柳已先零海上兵戈后夷歌不思听 

　　○排闷 

　　白首尚为客飘飘天一涯耳鸣通夜两眼暗来年花畏酒从今断题诗浪自夸有村如栗里准拟更移家 

　　○雨中漫成寄九龙山人 

　　稚圭蛙两部日夜成笙歌四月雨声恶两山秋气多青苔生客舍白水落官河怅望九龙客扁舟难重过 

　　○次韵杨德中见寄 

　　五月大江满白波如白云看山重约客载酒试从君竹所宜频扫桃源或未闻龙蛇今已远麋鹿任为群 

　　○次韵杨鸣鹤游紫微山一首用章孝标韵 

　　金刹藤萝外通人一径微天风铁凤语海雨墨龙飞水落仙翁井云收玉女衣东楼曾翫月夜挟彩鸾归 

　　○赠医者徐仲纯 

　　我爱南州士风流今尚存读书通鲁史卖药向吴门拟乞丹砂裹同倾緑酒樽茯苓应己长夜雨劚松根 

　　○壬子冬至日过来青堂三首示勉中祖南二友 

　　浪迹依刘表忘形见陆生山中酿酒熟雪后具舟迎好学来诸子论诗过二更穷愁一披写杯尽更湏倾 
　　衣冠且从俗犹有晋风流我爱陶贞白人称马少游蜂房寒未割鸡栅暖宜修不必论三仕何如号四休 
　　扰扰知何事人间即梦间试从千佛转能见几人闲水落元通月云行不碍山长歌和樵者日暮抱薪还 

　　○送陈楚宾赴泗州学正 

　　舟行入淮泗初上广文官地接中州近天连大野宽清时先俎豆异俗尽衣冠暂别蓬莱阙无惭苜蓿盘 

　　○题蘓明远画 

　　绝境疑无路平川不起涛天光兼水阔山势敌秋高葛令惟求药秦人自种桃云霞如有意他日待吾曹 

　　○病中次韵张思广助教见寄二首 

　　为客金陵久。惊秋素发干。酒狂山蕳放。诗苦孟郊寒。野圃荒识理。宫衣病総宽。封书寄儿子。早晚发长干。 
　　有泪如银烛。心灰却始干空瞻鸿雁远不念鹡鸰寒江海浮吴阔。乾坤入楚宽。登楼重拟赋。落日在阑干。 

　　○云卧 

　　谢传东山下白云囟户幽身如蝉蜕觧梦挟凤车游石润初收雨衣寒已怯秋无心信舒卷天地日悠悠 

　　○次韵管郑州玄泽 

　　相逢俱一笑官不补遗余鵉凤随新曲龙蛇见草书日边来使者濠上只空庐更展胸中学平明对玉除 

　　○题叶经历水北山居 

　　地接天台胜山围雁荡高诗人同谢眺羽客见卢教树色分厓翠江声应海涛何年此栖托莲叶好时操 

　　○送曹季材赴京师因寄刘子宪助教 

　　跨马金陵去征衫尚有尘壮心知烈士离色惨覊人草白方经晓花殷欲借春殷勤一杯酒何日重相亲 
　　冣爱刘公干同为太学师班联金马客兴在玉台诗地阔双鱼断天空一雁驰惟看千里月夜夜独相思 

　　○咏炭 

　　三日南淮南雪乌薪价重银色疑成鹁鸽形肖刻麒麟照清虚室春扶老病身煮茶留好客未觉孟郊贫 

　　○题文壁画二首 

　　龙江今喜对鴈荡昔曾闻树黑深藏两山青半出云行人知虎迹仙客问羊群老我来何日林泉定许分 
　　小桥危跨壑破屋幸依山避地人相过朝天客未还麝眠春草外■〈犭员〉挂古松间寂寞南窗月残书亦久闲 

　　○题王白云画 

　　璚台人去后麋鹿自成群树湿纔经两山昏又出云仙家三迭外春水一支分独坐扁舟客棹歌时远闻 

　　○戊午早秋漫兴二首 

　　久作东山客山空少四邻汲泉从老圃隔岭见行人虎豹应须远鸡豚亦自驯幽栖犹未稳更访武陵春 
　　烂熳蕣花早乱开篱落间秋风机杼动夜雨桔槔闲牧豕公孙老思鲈记室还有时逢野叟犹自说朝班 

　　清江贝先生诗集卷之七 

　　●清江贝先生诗集卷之八 

　　五言长律 

　　◆五言长律 

　　书事二十韵 
　　李予庚挽诗 
　　黄湾述怀二十二韵寄钱思复 
　　题空翠轩 
　　丁未除夕 
　　拟香奁八咏 
　　辛亥岁烧灯日张彦皋携酒相过与杨鸣寉丁一鹤陈仲谋及诸门生十有二人共饮回以笙歌归院落灯火下楼台分韵赋诗余得归字 
　　壬子夏端居二湖与二三子读苦书而热如焚一坐四迁杜少陵发狂大呌非过言也回思云间时往来吕邵仁族其地有林薮之美池台之胜可以避暑而游士寓公咸会于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵粗述其事云 
　　丙辰立春日大雪二十韵在凤阳作 
　　晓庵山水小幅 
　　题画 

　　○书事二十韵 

　　父老歌延佑君臣忆至元清光回日月喜气入乾坤不意经沦丧相图事吞吞橐駞空大漠骐骥死中原浪信传三捷深忧病七奔关中防豕哭河内且蜂屯流血今千田伤心远五门羽衣悲弟子宝玦泣王孙管葛真难致孙吾莫易论如何轻大业俱是窃殊恩近报中台坼遥瞻北极尊狐狸号白昼魑魅啸黄昏贡赋时时急征摇处处繁故园荒草径何处觅桃源野外来旗闪城头画角喧飘零从老去局促偶存生醉忆刘琨舞狂兴阮籍言登临空洒泪去住搃销魂水国秋鸿落霜林夜鹊翻相知共南北不得问寒温 

　　○李予庚挽诗 

　　屡入元戎幕曾陪御史騘一身辞汶上万里入闽中东观文章妙西平将略雄艰危真自许敢决更谁同斩马求藩剑号猿拓楚弓行师百道静破贼两关通拟复尧封大重开汉业隆触蛮犹苦鬪鹰隼若为笼重雾朝埋日长星夜陨空柱天徒有志填海竟无功已并田畴义皆知葛亮忠江风吹独树山月照幽宫英气宁为土神光或尚怜诸子在国士有遗风 

　　○黄湾述怀二十二韵寄钱思复 

　　海岱初云扰荆蛮遂土崩王公甘久辱奴仆尽同升远适将妻子端居谢友朋草堂森苦竹瓜圃蔓寒藤地尽山光断天昏海气蒸夜深常畏虎秋后更多蝇鹤发愁难理乌皮懒自凭娉婷羞不荐龌龊怯先登拔剑歌谁和闻笳寑复兴过逢欣已绝疾病恨相仍自拟秦民去重烦鲁使征吹毛多见谪刺舌尚湏惩耆老惟君在文章对客矜才全怀户壁道重比朱绳虎榜名非忝鸡林价尽增极知童子陋深愧大巫称冣忆春停骑高谈疚剪灯病驹终弃掷生鹘必飞腾迹已从信屈时多任爱憎赋诗闲莫废好事老犹能汉月今频满天河本自澄山阴棹雪下兴还乘 

　　○题空翠轩 

　　万竹如云盛琅玕起石边分枝巢翡翠觧箨化蜿蜒黑映潇湘雨青浮鄠杜天含滋团队露倒影漾清涟不柰蝉号夜深期凤至年小冠知隐者虚室候神仙月上南荣坐风清北牅眠壁鱼干缥帙海鹤操朱弦结友多裘仲封侯薄渭川忘形日相对秀色更媚媚 

　　○丁未除夕 

　　东风来日本北斗辟玄枵坐并华榱荫班违紫禁朝清觞陶令节明烛炳通宵曲付蛾眉唱香添鹊尾烧俗传傩逐厉事类慱成枭旧疾应全减新欢且共要压城云暗度侵慢雨斜飘红折丛梅萼青缄弱柳条明朝还献岁更颂玉盘椒 

　　○拟香奁八咏 

　　黛眉颦色 
　　香顂啼痕 
　　花尘春迹 
　　云窓秋梦 
　　绣床凝思 
　　金钱卜欢 
　　月奁匀面 
　　金盆沐发 
　　对雨 

　　黛眉颦色 

　　纔歌愁易敛。欲画思难任雨过峯犹湿归柳未深汉宫休竞学。秦镜莫重临。不是嫌施粉。翻疑病捧心曲如天上月纤似树头禽。尽日窥青锁。如何别到今。 

　　香顂啼痕 

　　何限相思泪。年年苦别离。当春羞春见。终日为君垂。落粉和双玉。残红界一丝。仙人辞汉日公主嫁胡时凤蜡流应少鲛销拭已滋空弹银甲尽。却恨锦书迟。 

　　花尘春迹 

　　罗袜凌波小。潜行辇路中。东风吹不散。南陌去谁同。艳想莲双拆。痕留月半弓定知争拾翠应怕践残红喜蝶无情扑。灵犀有意通。如何珠百琲。小妾妬翔风。 

　　云窓秋梦 

　　朦胧歌玉枕。蛩语夜何长。羽化为胡蝶。神游蹑凤皇。金屏残宿火。翠被怯新霜。不识天涯路。相逢马上郎。关山度辽水。云雨会巫阳。不奈铃搅。惊回月半床。 

　　绣床凝思 

　　丁香花百结宛转若为生蛱蝶描初半鸳鸯刺未成重将藕丝续独看柳花行入户羞双燕停针恠一莺那知天女巧翻为雪儿轻困懒春犹剧无人识此情 

　　金钱卜欢 

　　字忆开元日清光尚自全不知人逺近犹似汝方圆一别乌衣后三回白雁前芳心偷自祝吉语定真传玉兆符龟灼银河待鹊填可能如子母无术学神仙 

　　月奁匀面 

　　新妆自时世寳镜拂尘埃妬雪重施粉看花莫近台春风玉树并秋水白莲开瘦怯空光照娇怜颜色回初酣妃子酒更点寿阳梅有约西园会邻娃不用催 

　　金盆沐发 

　　发乱朝新沐兰汤试手慵年衰空自洁人远为谁容花委随飞凤水动浴蟠龙到地青丝滑掩月黑云浓向日晞初薄临风绾更松休疑华山女此地复相逢 

　　对雨 

　　朝云纔触石夜月又从星霹雳开三峡滂沱覆四溟宽夏称兕爵志喜续麟经即恐蛟龙怒那知蜥蜴灵润添禾黍色清挹芰荷馨战伐今应息讴歌且复听常希流麦凤诚聚读书萤倚丈前寸望平波绿满汀 

　　○辛亥岁烧灯日张彦皋携酒相过与杨鸣寉丁一鹤陈仲谋及诸门生十有二人共饮回以笙歌归院落灯火下楼台分韵赋诗余得归字 

　　节过传柑后余寒袭故衣雷从梅上尽春向柳边归且复从人饮何湏密妓园金吾犹不禁鹦鹉试频挥上客推文靖仙翁得令威交游知有道笑语共无机细雨朝还作高云夜不飞玉箫停凤曲银烛継蟾辉但觉新欢治应知旧事非莫辞同潦倒良会古来稀 

　　○壬子夏端居二湖与二三子读苦书而热如焚一坐四迁杜少陵发狂大呌非过言也回思云间时往来吕邵仁族其地有林薮之美池台之胜可以避暑而游士寓公咸会于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵粗述其事云 

　　地僻从吾放山深少客过昏昏蒸酷暑欝欝抱沉痾断酒愁为敌抛书睡作魔云生空望雨水涸不通河唱和闻蛙吹遨游记鹤坡辋川移绝境瀑布激悬波数子论新好诸翁乐太和百萹齐屈贾 【 杨钱崖】 五字逼阴何 【 郑本初】 共哂佯狂彻 【 鲁道原】 焉知好辩轲 【 马文璧】 氷壶清莫比 【 夏景渊】 钱砚老犹磨 【 吕德厚】 公子时同载 【 夏士文】 将军夜不诃 【 邵篔谷】 结交真有道 【 儿菊存】 与物总无他 【 儿耕间】 每喜方舟坐何烦信马驮秋风千户竹宿露半池荷席赌藏钩今亭邀窃药娥 【 有宾月亭】 颇黎行冻蚁玛瑙进寒鼍潦倒衣从湿歌倾弁或俄胡雏能觱栗汉女善颦婆对舞翻朱袖群讴敛翠蛾纷纷方大噱浩浩渐微酡壶中恒三马诗成愧一螺如何弃俎豆却复老干戈落雁长淮远蜚鸿大野多死生俱异或出处不同科泪泣荆人玉肠回织女校秪怜成肮脏及此叹蹉跎室已如悬磬门今信设罗凌霄萦小草平地引危柯水鸟浮沈戏林蝉断续歌分廿留白屋身免束青緺晚牧幽湖上春耕田磵阿丹砂寻旧井金剎过祗陀岂复因般乐应知废切磋茫然感平昔兴发强吟哦 

　　○丙辰立春日大雪二十韵在凤阳作 

　　正月淮南雪。空花五叶纤。随风成唾王。平地出形盐。重拆鸳鸯瓦。轻穿翡翠帘。色迷云外寉。光掩月中蟾。河水氷犹合。昆冈火复炎。方圆如有道。先后亦无嫌。岁旱今方剧。春寒更觉添。夜深声淋沥。天近气清严鲛女愁停杼鸡人误报签一时延胜赏万里入遐瞻路失羊肠曲山呈马耳尖。炊烟空近市。急溜断虚檐。林鹊饥争啄。川鱼畏却潜。往来听杖屦。歌舞起闾阎。研冻诗重赋。瓶存酒试拈节高贫士卧时信老农占独树危能立。枯黄润搃沾。宫妆梅粲粲。野秀夌蔪蔪。白首歌谁和。朱门味兼。谩思全帐客。痛饮正厌厌。 

　　○晓庵山水小幅 

　　高堂见林壑忽似过雷峰窈窕一门险峥嵘千嶂重人声何处荅虎迹有时逢怒瀑流清耳曾云起荡胸松枯寒落子草碧暖勾葺势出丹青假神疑造化锺沧洲非世外玄圃亦王封绝境湏吾赏他年策瘦筇 

　　○题画 

　　水通银汉远山对赤城高一曲琼台路春来尽碧桃玉局弹棋旨不平 

　　清江贝先生诗集卷之八 

　　●清江贝先生诗集卷之九 

　　七言绝句 

　　◆七言绝句 

　　别候春燕 
　　胜南洲红梅 
　　西湖竹枝 
　　赠小南枝 
　　城南绝句 
　　清明日 
　　枯棘双禽 
　　道中见梅 
　　东村漫兴 
　　苕溪陆文宝挟笔过雪间持卷求余言而一时缙绅之户不啻百萹有论笔法自赵松雪用落墨而始废者有为笔卦者近世肤学小子率意妄作类如此可叹也已因赋五绝 
　　立春后五日 
　　次韵邵篔谷暮春三首 
　　题红梅 
　　漫成 
　　赤城吕徽之慱闻强识宋亡遂晦不仕一日大雪中至巨家易谷立堂下久之堂东偏众客方咏雪有分韵得蝶字者艾思不就徽之不觉失笑咸诘之曰汝何笑曰吾欲用滕王蛱蝶事耳众客皆惊阴知其为徽之也延之坐不可欲赒以谷辞既去使人尾之至其居地极幽阻及雪霁候焉荆扉竹屋不蔽风雨见桶中坐一妇人盖其妻也问徽之所在曰出捕鱼矣得于溪上具言所以来之意曰诸子可少留乃换酒共饮返宿道傍大楼下主人恠舆马之盛因言其状主人亦不知有徽之也明日求之则已迁居矣徽之甞与陈刚中相过于道刚中下驴揖遂问乘驴故事各举一事至四十事而刚中止矣徽之曰吾尚记某事出某书凡三十端后不知所终因赋一绝云 
　　别徐楚芳 
　　儿云林小景 
　　闻筝 
　　巳酉重午 
　　归东郊偶成 
　　客殳山偶成 
　　过无锡 
　　土桥 
　　丹阳得风 
　　题杏花 
　　夜发 
　　三月廿五日夜口号 
　　辛亥重午 
　　辛亥七夕五首 
　　澄林冬日 
　　赠别 
　　读书所有白花一株状类杨州琼花而花损一叶俗称为八仙云为赋一绝且悼璚花之不复见而独见此也 
　　十月廿九日过永昌寺访照觉原 
　　春情 
　　西湖竹枝 
　　题松下丈人图二绝 
　　题扇 
　　题红梅二首 
　　早秋 
　　题溪山春晓图 
　　山家 
　　题马文璧画二首 
　　题凌波仙 
　　送成德琦兄北归 
　　墨梅 
　　夜宿王継远白云半间 
　　题徐雪州墨菊 
　　题双陆士女 
　　题虞鲁瞻山水 
　　题东坡戴笠图 
　　朱实送桂花 
　　题竹间桃花 

　　○别候春燕 

　　（前有逸文）玉局弹棋恨不平 

　　○胜南洲红梅 

　　龙门狂僧老万回燕支常染玉堂梅木杯何日过东海拾得海底珊瑚来 

　　○西湖竹枝 

　　六月玉泉来看鱼湖头雨过尽芙蕖芙蕖花开即更远玉泉鱼少亦无书 

　　○赠小南枝 

　　相逄彷佛在西湖姑射仙人玉雪肤春浅芳心浑木透天寒翠柚不胜扶 

　　○城南绝句 

　　祗树园荒客不来金银犹指旧楼台风林日落鸟争噪雪岸春迟花未开 
　　流水萦回一道斜隔林鸡犬两三家雪深药坞迷行径潮落村船阁浅沙 
　　已从春草长闲门风雨连朝不出村老妇煎茶烧上锉故人送酒涤山樽 

　　○清明日 

　　二月杨溪花乱开黄须紫萼斩新裁春到清明已如客看花一日定千回 
　　出门今日向何处花恼山翁走欲狂此身忽已过半百直湏烂醉荅旾光 
　　北里南邻日日过花开不饮宽如何庭前昨夜暂相当地上今朝应更多 

　　○枯棘双禽 

　　山禽白头如老翁一双相命复相从秋田无禾苦不饱下上胡为荆棘中 

　　○道中见梅 

　　乌龙井上杓销雪白鹤山中又见春湏可百回来绕树莫教一片落随人 

　　○东村漫兴 

　　溪上秋风老拒霜居人星散似淮乡谁家十五琵琶女就客能弹陌上桑 
　　八月雨多新水生村南村北断车声老夫不识市朝变但与野人歌太平 

　　○苕溪陆文宝挟笔过雪间持卷求余言而一时缙绅之户不啻百萹有论笔法自赵松雪用落墨而始废者有为笔卦者近世肤学小子率意妄作类如此可叹也已因赋五绝 

　　近代何人下笔精吴兴松雪冣知名欲过大令归前辈兢学中郎耻后生 
　　吴兴松雪真奇士书到通神逼二三谩有儿童夸并驾更无弟子得升堂 
　　退之作传聊为戏子云草玄真好奇更有区区工画卦强分奇耦学庖牺 
　　石鼓镌功元自缺秦碑颂德久应讹一时篆籕今谁觧白发江南玉雪坡 
　　谩秃霜毫临北海更求雪茧写兰亭也知不改无塩陋浪抹青红鬪尹邪 

　　○立春后五日 

　　北风疚吹碧海冻立春以来仍苦寒城南酒贵更湏买江上花迟谁与看 

　　○次韵邵篔谷暮春三首 

　　处士浑同郑子贞水南结屋与山邻已从竹笋生旁舍不遣桃花误世人 
　　一枕槐根午梦长不知梦里别旾光禽工唱和偏能熟蜂苦经营也自忙 
　　樱颗红垂山雨晴荷钱绿卷水风生佳人莫惜频行斝狂客从教醉绝缨 

　　○题红梅 

　　山杏一株临大路宫桃千叶倚空墙如何氷雪罗浮女也学春风半面妆 

　　○漫成 

　　今朝无酒只清坐落笔犹有气凌云天下黄金贱如土何人为购相如文 
　　东邻昨日收白骨西邻今日啼青蛾伤心又过中元节　下招魂应更多 
　　平生落落苦难合十五读书今老翁却怕秋来添客思梧桐昨夜又西风 
　　南金大贝亦何物六月胡商死道边满地清阴日亭午老夫高枕北窓眠 

　　○赤城吕徽之慱闻强识宋亡遂晦不仕一日大雪中至巨家易谷立堂下久之堂东偏众客方咏雪有分韵得蝶字者艾思不就徽之不觉失笑咸诘之曰汝何笑曰吾欲用滕王蛱蝶事耳众客皆惊阴知其为徽之也延之坐不可欲赒以谷辞既去使人尾之至其居地极幽阻及雪霁候焉荆扉竹屋不蔽风雨见桶中坐一妇人盖其妻也问徽之所在曰出捕鱼矣得于溪上具言所以来之意曰诸子可少留乃换酒共饮返宿道傍大楼下主人恠舆马之盛因言其状主人亦不知有徽之也明日求之则已迁居矣徽之甞与陈刚中相过于道刚中下驴揖遂问乘驴故事各举一事至四十事而刚中止矣徽之曰吾尚记某事出某书凡三十端后不知所终因赋一绝云 

　　空山积雪深一尺车马何来野老疑溪上捕鱼归换酒更无人识吕徽之 

　　○别徐楚芳 

　　别愁如佛割人肠空洒西风泪万行楚尾吴头各千里相知从此不相忘 

　　○儿云林小景 

　　云林笔力如王宰剪断吴淞水半江更湏着我扁舟坐闲看飞来白鸟双 

　　○闻筝 

　　白发潘郎工锦筝江南江北尽知名双手重弹白翎雀犹是黄龙塞下声 

　　○巳酉重午 

　　风雨端阳生晦冥汨罗无处吊英灵海榴花发应相咲无酒渊明也独醒 

　　○归东郊偶成 

　　爱酒狂生老未逢十年踪迹滞吴淞归来乡党都非旧不及青山向我浓 
　　海上逃生万死余乱兵初定且安居封侯万里湏弓马错教儿童尽读书 

　　○客殳山偶成 

　　春逐啼莺去不留一川风雨满山秋笙歌不到愁人耳若听笙歌更泪流 

　　○过无锡 

　　水包新城缺月弯城头高似九龙山将军已缚山中虎道上行人日往还 

　　○土桥 

　　数家星散土桥西苦雨酸风呌竹鸡一夜破窓愁不寐愿回白日照春泥 

　　○丹阳得风 

　　出门平地即羊肠白戾应添镜里霜今日天风亦怜我尽情相送过丹阳 

　　○题杏花 

　　日光霞气晓相参一路新花似酒酣记得少年游赏处春风信马过城南 

　　○夜发 

　　归人不侵夜如何月满溪船唱越歌彷佛吴淞江上路别愁一夜上心多 

　　○三月廿五日夜口号 

　　破月五更飞上天北林鸟啼惊客眠劳生扰扰亦何事溪女溪童相荡船 

　　○辛亥重午 

　　去年重午忆嘉兴风雨龙河一病僧今日山中人重午故人持酒说金陵 

　　○辛亥七夕五首 

　　子晋吹笙学凤皇缑山一别已千霜当时黄屋非无意岂有神仙到帝王 
　　阿母西来降汉家刚风万里送飞车空留千岁蟠桃核白发到郎不见花 
　　五夜天边辍凤梭长生殿里望星河玉环他日无穷恨更比牵牛织女多 
　　东家西家争曝衣我但曝书夸小儿壁中科斗古文字犹有射光天陆离 
　　性拙如鸠本自偏柳州何必更祈天人间机巧知多少无复三皇五帝前 

　　○澄林冬日 

　　连村桑柘犹存叶一树枇杷已着花十月澄林好风景恰如秋浦野人家 

　　○赠别 

　　一南一北鸟辞畆一东一西芯送人与君此别似卷鸟对酒那不惜青春 

　　○读书所有白花一株状类杨州琼花而花损一叶俗称为八仙云为赋一绝且悼璚花之不复见而独见此也 

　　一夜东风吹白雪化为胡蝶过西家七香车远人何处空认唐昌观里花 

　　○十月廿九日过永昌寺访照觉原 

　　幽湖水落疚初冰湖上云山翠百层一个小舟轻似叶西寻玛瑙寺中僧 

　　○春情 

　　新来不画远山眉翠被春寒起更迟灵鹊定知人有书一双飞上万年枝 

　　○西湖竹枝 

　　闻郎北过李陵台湖上荷花今又开那似鄂王填上树枝枝叶叶尽南回 

　　○题松下丈人图二绝 

　　长和百岁走苍蛟日夜松声如凤匏山人有约赋归去我亦来借白云巢 
　　仙人手曳九节杖行看好山应未穷石间三秀食可饱一曲试和商颜翁 

　　○题扇 

　　氷纨一尺写修竹瑟瑟清风生夏寒不见江南铁钩锁总成石上青琅玕 

　　○题红梅二首 

　　红罗亭下又春风小鳯飞来树已空后主当时欢宴处新花如火照唐宫 
　　野槁山店记年时管领春风有一枝却咲罗虬不觧事百萹空赋比红诗 

　　○早秋 

　　白发新来不满梳玉萧金管搃成疏梧桐院落秋风早一夜神清喜读书 

　　○题溪山春晓图 

　　仙家鸡犬白云中水复山回路不通万树桃花春似海莫教重误打鱼翁 

　　○山家 

　　鉏豆南山八十翁相逢相语夕阳中门前一个冬青树不学桃花似酒红 

　　○题马文璧画二首 

　　长忆秦溪马文璧能诗能画最风流酒酣落笔皆天趣剪断巴江万里秋 
　　田家一簇江南路草阁柴扉近水开人背夕阳巫峡去雁将秋色洞庭来 

　　○题凌波仙 

　　姮娥窃药能奔月嬴女吹箫亦上天万古阿甄魂魄苦江清雪冷夜如年 

　　○送成德琦兄北归 

　　云中归雁搃成行肠断连枝尚异方春满江南江北路柳丝不似别愁长 

　　○墨梅 

　　雪后寻梅恐未真花光一日写花神广寒玉兔分秋颖剪断罗浮万树春 

　　○夜宿王継远白云半间 

　　吴歌但少玉童双且尽仙家酒百红一枕梅花清梦远不知夜卧白云窓 

　　○题徐雪州墨菊 

　　先生爱菊似柴桑三径归来亦未荒莫道空山秋色淡新花一朵御袍黄 

　　○题双陆士女 

　　手转枭卢为破颜玉人何意整云鬟也应暗卜关山客归马湏看一掷间 

　　○题虞鲁瞻山水 

　　御史新来水石工数峰依约米南宫试添茅屋秋林下着我江南寉发翁 

　　○题东坡戴笠图 

　　两屐新泥蒻笠欹满邨风雨独归时玉堂天上神仙客妇女儿童总未知 

　　○朱实送桂花 

　　广寒宫里桫椤树金粟初分第一枝满室天香吹不断老夫清夜酒醒时 

　　○题竹间桃花 

　　万琅玕里一枝春向客无言又似颦彷佛武陵溪上路放舟何处觅秦人 

　　清江贝先生诗集卷之九 

　　●清江贝先生诗集卷之十 

　　赋 

　　◆赋 

　　鹤赋 
　　怀旧赋（并序） 
　　大韶赋（并序） 
　　不碍云山楼赋（并序） 
　　玉笙赋（并序） 
　　灌园赋（并序） 
　　铁砚赋 
　　醉赋 
　　石经赋（并序） 
　　春雨赋（并序） 
　　白鸠赋（并序） 
　　金鉴录赋 

　　○鹤赋 

　　余窃悲上昆阆之灵禽兮胡为独处而无邻诚仙人之骐骥兮阅寒暑兮三千饥不■〈口桀〉乎腐鼠兮渴不歃乎盗泉生既囚而憔悴兮夜长鸣而微天月朦胧而将曙兮风浙沥而或寒尚蹁跹而欲舞兮终磊落其如人恋青田之故林兮盻华亭之大檡路中绝而忘归兮媒甚劳而寡匹顶的的以补丹兮毛毵毵而俪雪冀备君之晓驾兮常结心于紫极欲抗音而复噤兮时顾影而自惜陶河贪而无厌兮鹯又悍而不德彼优游以饱鲜兮亦绚练而矫翼内深省而益悼兮岂以才而见贼希有氏之西来鈩忽余眷而踟蹰肉不膏于九鼎兮幸托君之阶除谏一息而万里兮奚孺予之能呼一引步而三却兮思拔趾于泥涂苟怀恩而报施兮亦岂惮夫陨躯恶其玩而苶礼兮义独洁而不汗目四顾而冲冲兮白日奄其西徂访玄夫以决之兮盍舍旧而改图览中区犹一盎兮曾何足以度世坌千起而万灭兮陋纷纷之蝇蚋寓寥廓之无极兮跨六合西高厉嗟冈罗之虽设兮已超然而独肆将西历于青城兮何太白之峥嵘杜宇号而血吻兮天懵懵其无情狐九尾而猖狂兮夔一足而伶俜望沧海之无垠兮会百川以东入悲精卫之含兮力既微而何及山孰别其有三兮洲孰穷其有十扶桑不可以托巢兮蟠桃不可以为粒日昼晦而沦精兮雨萧萧而翅湿指神尧之所都兮九门欎其嵯峨载吹笙之王子兮招鼓瑟之女蜗栖建章之高栋兮浴太液之清波夹玉辂以翱翔兮友丹凤而婆娑尚骋力于广逵兮矢厥心而靡佗 

　　○怀旧赋 【 并序】 

　　余春秋二十有四馆于云间夏景困氏凡十阅霜畧尤隆主宾之礼后去而觅举武林遂留西湖中罹兵变东西奔窜邈不相知今年春因访焉则已物故而其子士文克承堂构余私喜其余庆未艾也复觞于漪澜堂者累日高谈大噱夜継以烛退追旧好不能不为之慨然乃操翰为之赋曰 
　　览云间之雄秀拾海月于珠宫访野王之荒台俯鳌背之方蓬命羽人以前导召宓妃而后从翳崦崦之宿霭激冷冷之回风悼处士之永逝闯华榱而兴叹或纵饮而宵分或玄谈而景晏搴渚秀之碧滋擢园英之朱粲历十载而一来感凋落之过半登高垄而长思夜漫漫其弗旦乐既往而哀袭何遭特之多难已焉哉物忌盈而必隳运运寔关于否泰豺虎机而麋鸱鸮鸣而鸾鍜怼霞气之徒飡奚神仙之可介闵余行之未已绝洪流而东迈忍闻笛于山阳泪潸然而独洒呜呼千龄一息兮放旷自娱伊人不可作兮死生异涂聊寄心于翰墨怅旁眺而踟躇 

　　○大韶赋 【 并序】 

　　传曰尧作大章舜作大韶韶継也言舜能継绍尧之德也周礼曰大韶禹乐名也言禹能大尧舜之德也前乎舜者尧非不継喾也后乎尧者禹非不継舜也特于舜言継者法成乎尧也在喾之时法犹未成尧虽継之而可継之事未备舜恊于帝在舜之时功为已恊禹继継之不足为难矣则可継之善善継之功唯舜独也是韶为舜之乐无疑季扎观乐见舞箾韶者曰德至矣盛犬如天之无不覆帱如地之无不持载虽甚盛德蔑以加矣后孔子学之于齐三月不知肉味曰不图为乐之至于斯也盖知乐之尽善尽美莫过于韶宜当时之感召丹朱在位群后德让祖考来格岛兽跄跄凤皇来仪也然非舜之德致和于上夔之乐召和于下何以臻此哉故述而为赋不徒极其声音之美而且本之舜之德云赋曰 
　　有东吴公子北走齐鲁之强观于峄山而见孔林之主人焉主人曰公子之游也亦将有所睹乎曰无也生于震泽三江之上僻陋寡闻窃慕礼乐之事而六律七均之制甞究心久矣愿有请于大人先生焉主人曰嘻吴会东南之天府而天下之善音萃焉然公子犹有所未足者岂将厌澹泊而说铿锵乎必将挟陈娥携赵女压鹍弦考鼍鼓若是以为乐乎公子懑然不悦曰霓裳之曲唐之所以播越也广陵之散晋之所以分裂也固不足言矣若此者又夷狄之乐无异纣之靡靡以亡其国者岂君子之所乐乎愿闻其它主人曰七德之歌七德之舞太宗之肇王业也亦甞闻之乎曰伯者之事子孙无所法焉曰汉祖蹴嬴龙飞沛中置酒层台悲歌大风造基四百光启西东若是何如公子曰犹有伯心之存也驳而未纯然亦一世之雄乎读言其上主人曰抑闻武之六成乎武之济河而西也马散弗乘牛散弗服倒载干戈包以虎皮天下知其寝兵不用也爰作武以象功焉鼓以戒众久然后战也长歌连延起其慕也发扬蹈厉时不可失也故一成北出再成灭商三成自北而南四成南国是强于成分左右以居周召六成复始而为天下王振铎夹舞秉戈鹰杨若是何如公子曰其容美矣此武事也未尽善也请言其上主人曰其惟舜之大韶乎当夫六府治三事和叙九功形九歌峄阳之桐可以琢琴瑟焉云梦之筱可以窍管钥焉泗滨之石可以砻而为磬焉荆山之金可以范而为镛焉八音既具而大体短脰之属有力而不能走者以之为钟簴焉小体骞腹声清而远闻者以之为磬簴焉其作也椌以合之其终也楬以止之洪者铿而充清者磬而介凄切而不流泛滥而可会当夫朝廷之燕享宗庙之祭祀于是而奏焉升歌在上匏竹在下代作间奏秩秩有序或击或戞或柎或抟清亮而高远象乎天之浑沦广厚而舍容象乎地之磅礴一变一通兮四时之终始一散一润兮风雨之回合是时也熙熙然八荒一春皞皞乎洪荒大朴格三苗于洞庭丹朱宾而有恪俯而聆之纯如辛甘之相济皦如有伦而莫敓诎如断玉之复续绎如骊珠之碎落飞流合而万壑雷转清风生而天籁交作吟九囦之老龙唳九皋之玄寉既公妙而悠扬亦和平而澹泊无急微噍杀以感其忧无啴谐慢易以感其乐其动于物也客何为而肃若神何为而来思兽何为而舞于土阶凤何为而翔于茅茨明恊乎大章慱儗乎咸池所以保无穷之治以示安而不忘乎危也悼六龙之南廵历苍梧而上九疑阿母之玉管犹在相灵之锦瑟堂悲怅遗声之寂寂呌有虞兮远而然而齐之有韶陈亡而流于兹也海外之有韶圣人之化播于蛮夷也宜孝北观庂而知德仲尼学之而忘味彼武之六极于阴特着其武功此韶之九极于阳寔昭其文治也公子以为何如公子乃避席而谢曰至矣尽犬不可以有加矣主人曰未也请授以九德之歌其一洪流横曰玄黄判风气开洪流横民乃灾五行汨帝为哀禹治之启始孩决九川平九垓百谷生田每每其二洪流杀曰洪流杀兮民灾既除山有鸟兽兮川有鱼爰可食兮可居胥乐且歌兮母忘厥初其三三苗格曰惟圣亶聡抚有九围蠢蠢三苗险阻是依出师于南奋我帝威我师既还苗亦来归其四四凶黜曰德与刑兮国之经四凶斥马入元在庭帝无为四海宁其五正德之歌曰惟天降命物必有则民之瞢瞢胡乃自贼五教不行禽兽夷狄圣人龙飞四方之极其六利用之歌曰水既平兮别九州岛下为隰兮高为丘徒则轩兮涉则舟以羡济乏兮百货流财孔阜兮乐且无忧其七厚生之歌曰下民孔艰兮遭垫溺寒我衣兮饥我食我无民违兮父母职其八凤皇来仪曰尧不德兮舜不辞授以天下万物治寒暑无易风雨时箫韶九奏朱凤仪其九万世赖曰天覆地载高广莫测孰参赞是俾衣而食帝治天下如埏如埴万世赖之安知其力公子曰呜呼礼废乐崩几千秋矣而始闻主人之宏论乃复为之歌曰雅南已亡兮流荡曷正觱采雷怒兮空乘无声绿绮不陈兮荐檀槽与■〈秦〉筝妖倡为妍兮啸鸾鹄而啼燕莺孰究夫大韶韶尽善尽美兮寔媲夫六英六茎后千载之圣人兮集厥大成安得闻九秦于清都兮御天风而上征 

　　○不碍云山楼赋 【 并序】 

　　灻松溪杨竹西氏筑楼一所在居苐之南而海中两金山飞舞而前因取杜少陵诗语颜之曰铁崖杨先生为之记夫有云山之境者恒不得其人有云山之趣者恒不得其地而兹楼独领其要朝岚夕翠不起燕坐而尽得之岂非先生所谓境以人高人如境胜哉竹西甞命余为赋久未克就岁阏逢执徐之春放舟溪上始获登竹西楼远眺五茸三泖穷目力所至为限飘飘乎若一羽凌空飞度三素云中也命酒共酌揉壑雷之琴歌白雪之辞极驩而罢因援笔为赋不惟状云山之胜且寓感今思古之意焉赋曰 
　　巍乎层构之造天兮既内敞而外隅沧海浩浩而左汇兮银河渊渊而右纡激回风于四阿兮宿云气于薄栌七星挂于北尸兮送结邻而迎望舒荷倒而菡萏兮芝旁生而扶疏寔仙人之所居兮候安期于虚无两金■〈山差〉峩而并峙兮蛾眉巧以迎予断太华之仙掌兮剪蓬莱之左股扫新黛之联娟兮洗海门之秋雨大山北起而向背兮翩鸾回而凤舞秦山拱以旁绕兮列邾莒于齐鲁云霏霏以晨蒸兮散玉衣而轻举何卷舒之无恒兮倐为龙而为马羌不起于燕坐兮挹爽气于尊俎招夸娥之二子兮梦高唐之神女聊从倚而四望兮悼吾行其孰与日散辉于断冈兮鸟没影于平楚羙人期而中诀兮魂茕茕两若睹吾令云以申诚兮山复险而道阻愿从赤松以授道兮邈清尘之万古昔祖龙之帝六合兮度浙江而东廵王气飒以磷灭兮璚草萋而自春悼三女之中天兮高冢崒其犹存暗沙窑之风雨兮犹想夫万乘之雷奔伟希冯之夙悟兮隶九龄而知名荒台北而荆棘兮余鸟跎之纵横金石辍而弗闻兮缴流水之冷冷平原振藻于东吴兮翔双凤于太清胡鹿苑之一败兮竟铩翼而就烹黄耳去而不返兮唳寉寂而无声羡记室之见几兮遂南斾而孤征念丹毂之易债兮鲈秋美而可罾卒全躯于浊世兮历千春而尚荣寻古洞之丹砂兮吊黄寉之仙人天瞢瞢而无光兮哭深林之帝魂白塩皎以雪积兮火万灶之飞烟愤仲父之厉阶兮冀海水而桑田慱陆忠而覆族兮宋南度而肇祀汉寔薄而少恩兮独弗念乎厥始嵯时俗之好恠兮语荒唐而无纪疏余辔于高丘兮濯余足于清泚访吴子之猎扬兮平芜绿而靡靡挟白羽以命中兮感翩翩之飞雉宠西施以亡国兮犹痛恨于后嗣爰抗音以高歌兮酌兕觥之芳醴谅高明之可居兮胡汨没而弗止陋齐奴之金谷兮岁曾几而荒芜雪月空而燕去兮鸟雀啾以惊呼斥粉黛而弗贮兮列图史而自娱谇曰云动不测氤氲霮■〈雨上对下〉勃梦梦兮山静不迁嵚崟嶻嶪欎丛丛兮飞楼蔽亏青延翠揽栋隆隆兮瞻望美人于彼夕阳思无穷兮弦吾素琴自送飞鸿烟空蒙兮 

　　○玉笙赋 【 并序】 

　　昔余主云间夏景渊氏凡岁时燕宾合族必奏伎为（下有逸文） 
　　笙竽兮托风雅以禁滛削霜节而来雪茎兮又恶其材之弗任惟西极之奇璞兮乃产乎昆仑之岑锺氤氲之和气兮托间寂之太阴爰命工以采之兮跋峭阻而抵嵚崟古雪夏积而不化兮疏青壁之万寻虎豹昼出鼯蜼夜吟王孙跳踯前呼怪禽县黎结绿弃而抵鹊兮曾莫得厕夫海错与蛮琛也观其白如截昉黄比蒸栗气成虹蜺光烛日月温而有文刚而不缺嗤魏叟叟遽掷悼荆人之再刖抑显晦之有时胡珉玒之罔辩全匪琢而为环断匪椎而为玦尔乃垂効其能娲陈其义挥昆吾之利刃镂为筩兮十二纷攒列以参差象凤翼之相比势欲振而孤飞声若壹而群唳黄钟作则温风生而春葩纷敷清啇奏则严霜陨而秋叶凋悴何其神也惟匏也滞恶有玉之清越惟竹也滥恶有玉之和平此其又足贵也当夫桃含秀而春媚月扬彩而夜明寒流咽而交赴浮云翳而不行惜芳节摅幽情左宓妃右双成嘉肴荐旨酒倾申白雪以广意隔绿霞而飞声湘灵不敢铿其瑟嬴女不敢戞其筝厥状伊何初欎勃而欲泄忽嘈啐而交沸鸟鸣春而嘤嘤蝉号风而嘒嘒或始剽而卒肆疑将绝而复缀彷佛苏门之啸翔鸾鹄于崖际又似梁妻夜哭泪尽而不能为其气其悲也语刺刺以将别其怒也心悁悁而不遂其婉也有赓歌之雍容其激也有特立之清厉其翕也若远而不携其和也若及而相济其络绎也贳骊珠之累累其缥缈也絮飞空而无蒂羁巨悦而解颜寡妇哀而掩涕呜呼寉驾去而不还　市朝之屡改幸不委泥沙而同碎例金石而犹在望公子于云间识羽人于东海悲逸响之无传欲持此而奚待呼之而虚足以宣其壹欎吸之而盈足以平其魂磊刘间发而更奏误一听而增慨乃为之歌曰故都墟兮草树秋凤皇去兮百鸟喧啾感今思昔兮徒离忧安得如王乔兮从浮丘又歌曰酌紫霞兮羞玉芝舞回波兮吹参差天湛湛兮白露滋居不乐兮欲奚为于是曲尽再鼓夜饮厌厌擫众箕而愈放抽独蠒而尤纤遂使伯夷去其介仲子失其廉孟贲忘其力京兆易其严海若为出天吴为咲老寉无声清猿绝呌肃宾客于四座辍野王之三调虽中郎督邮之善音亦莫洞其弘妙乃知王之为物众德之萃笙之为乐众音之要是宜恊九奏而致凤皇媲六英而荐清庙武夷铁■〈遂〉徒为隐者之具龟兹觱栗特时俗之所好也 

　　○灌园赋 【 并序】 

　　钱塘潘时雍治圃于城东门筑垣四周引泉成渠以灌园自号其意以为无功而食人之食者元气之贼万物之蠹也故劳焉而后食身执其役以给朝夕之费之亲无戚戚之忧莱妻有同志之驩吁豢于贵富者不知澹泊之为高酖于宠荣者不知道德之为大既盈而覆古今一辙则灌园之利不已多乎昔于陵仲子辞三公而为人灌园充其廉也向秀吕安灌园于山阳安其逸也潘岳去长安令而闲居灌园病其拙也时雍亦若人之匹与或者疑其居有阛阓罔利之习座有俗客鸣声之聒又安能效彼之所为者非知言也乃述赋以广其意云赋曰 
　　步青门而长啸游余心于古初目藻丽而弗近敦朴素而为庐资灌园以自业类潘岳之间居食五鼎为不及饮一瓢为有余幸免隶于征伐或弦琴而读书耻桔槔之尚巧逐末景而区区其地襟江带湖青纡黛蓄拱以连山突怒起矢寔东南之形胜为帝王之行都周金城兮万雉列甲第而当衢族茂许史家儗陶朱肆有蓝田之玉斗量南海之珠技慱古今之妙音会八方之殊倾国过乎燕赵趿利屣而曳轻裾若神人之绰约耀水雪之肌肤于是命栢开藩填我南服象天河而凿池儗紫微而达阁集貂蝉之济济卫虎豹之肃肃单虑乎庶务者萧曹之伦铺张乎太平者枚马之属衣袭绮纨食兼梁肉涂比车盖庭奏丝竹岩栖者未覩其盛家食者思发其所畜之乏匡时之明畧乃退齿乎齐民垦不食之弃壤托鹿豕以为群疏浊流而远注辟斜径而支分笋长渭川之竹莱生云梦之荤蒲荒秋雨菘茂蚤春甘者如荠脆者胜芹始芽出而冒土忽叶布而覆云荼三名而可食虉五色而成文候灵鸡而毕起庶戒逸而务勤冀襭秀于寒暑必浃润于朝曛恒独往而苶求爰四顾而欣欣乳鸠呼而相应恶草蔓而当芸感生成之攸遂亦有藉乎人人其或风雨之晨灯火之夕俎豆娱亲琴尊命客榆竿引觧充庖有辛夏果磊落秋瓜轮囷兹田夫之所美又焉得献之吾君呜呼章绶不优于野服瑶台何异于蓬室谅乘轩而取讥虽抱瓮而奚恤宁陋彼而荣此聊逍遥以终岁金谷废而蛙鸣玉津空而狐宂中虽侈于五亩后孰惜夫一石乃为之歌曰朝汲于河兮其流汤汤暮观我圃兮其叶已黄炎风卷沙兮白日藏尚昏其事兮母弃而荒又歌曰登彼陆兮猛虎噬人涉彼海兮白波滔天我艺而灌兮入以事亲誓勿彼适兮危其身歌既阕幽情畅白露下初月上陶然一适混乎无象委通塞之有时蹇余行其焉往 

　　○铁砚赋 

　　客有铸梁州之铁为砚者持而售于读书主人主人用之以代陶泓焉风雨之夜灭烛就寝梦一猛士被甲戴冑面纯黑而甚伟进而告曰时哉天乎吾之利天下者多矣胡枉吾之材而置之散地乎主人乃宾而问之曰若非棠溪之族乎若非太山之英乎若非九牧之所贡者乎吾闻君子随时而变化若何为而怼于天乎介者曰吾蜀之良也初轩辕之破蚩尤也为戈为甲为剑为棘为钩为铩为镞为镝气重六师威加四极神化苍而雷电为之绕体光吐白虹而日月为之夺色漂大野之流血落高天之迅翼王者得以成其功武夫得以奋其力此吾有功于战伐虽缺折而莫之惜也逮秦而灭六国吞八荒聚其族而销之亦何殊夫鸟尽而弓藏精为神兮十二守故宫之凄凉世复以吾之利不可废也为刀为泉为布为帛通四海之利法九府之式势倾国中薄青衣之五铢道济天下斥黄金之万镒入紫闼排朱门赞天地行鬼神弱者以强而卑者以尊上吾有功于贸易虽流徙而莫之冤也夫何挫吾之芒折吾之气祝融献功即墨为谥侪铜雀之破瓦曾不及马肝雊目之为贵苟策功乎翰墨之场蕲亟黜而铸钱鏄之器也主人曰嘻子何局于彼而不达乎此邪六合既清可以去兵而行仁万民既壹可以去货而谈义凡子之为兵为货皆圣人之不得已也今主人书有屋漏之痕文有涌泉之思子归吾而毕命吾托子而见志夫射鹄而无失者壮士之志力田而有秋者农夫之心董生成名于下惟李侯卒业于磨针李子引椎而佩印买臣负薪而腰金长卿题柱而遂显终童持节而重临并假翼于霄汉终脱身于山林故桑君已擢第于昔而子独何疑吾　今也哉山房月微烛光吐日蟾蜍腹氷饥鼯潜出　　思而远讨每含辞而涉笔搜六籍于蠹余补千金之狐腋固资器以成能已辱子之我即及其凌　衢　风埃道遥乎玄圃放浪乎瑶台校奇字骋逸才听流莺于太液接群龙于蓬莱右毛颖而使御左陈玄而为陪滴金盘之秋露步玉堂而跻上台顾不伟欤且凤咮托眉山之重龙尾出端溪之先或以圣人之德着或以才士之铭传是皆一石之清润激波涛于百年始皇徒驱而梁海神娲竟遗于补天宗其人而名世亦宣力乎蕳编而子独耻于为研不思与是数者一其高而同其坚乎介者伏而谢曰先生之言至矣不复有所悔矣逡廵而退余亦惊寤用志于斋不易吾素 

　　○醉赋 

　　余读柳柳州荅吴武陵书称其醉赋及荅客问而其文逸不传因赋之以补遗辞曰 
　　弱水竭三山折少君灭石芝歇吾将筑九千仞之曲台介风云而宾日月援青天之比斗酿千秋之古雪脍长鲸于东海肉狡兔于三宂纵长夜之乐负一世之豪脱处士之一角中觧仙人之五色袍右挈吾榼左操吾瓢出上方之酴醿引西国之莆萄流白云于春瓮落丹泉于夜槽擪玉环之鹍弦裂双成之凤肃六公作霓裳阕朝五斗暮一石耳不及于听音目不及于观虮虱万锺泥沙白璧力过孟贲者醉能系其颈辩雄张仪者醉能断其舌畧儿女之愁而不为动心夷王侯之势而不为折节太湖三万六千顷醉俯之一兕杯太华三万六千文醉览之一蚁垤击缶而歌心驰燕赵拔剑而舞气吞吴越走桓温之老兵歼周顗之狂客又焉能蹈规矩而守绳墨也于是牅天地庐八荒神交曲生封侯醉乡泄泄焉陶陶焉率千日而为常奈何武公老而自尤屈子逐而自洁囚酒星于大狱斥酒地之覆辙绝缨而几失其驩吐茵而幸贷于责不知尧舜乐之不厌孔子溺之不绝也九州岛几裂百川无回豪杰相噬白骨生苔吾其与犀首之徒相忘于无事之日乎淳于髠之滑稽于战国乎与河东之季从时毁誉乎汉相之和吏而歌呼者乎与徐邈之中圣乎阮籍之放旷而适其性乎与荷臿之伯伦乎抑投辖以留宾者乎与待诏之王绩乎辱高斥扬之李白乎与陶潜其干没于义熙乎山蕳游于习池乎与瓮下之吏部乎韦曲之杜逍遥于率府乎呜呼与世无忤惟酒可从醒者为愚醉者为智醒者为介醉者为通天下之愤非醉不释天下之难非醉不蒙命轻一羽气吐长虹决银河而洗斝系扶桑之六龙复酌吾以大白渺海阔而天空 

　　○石经赋 【 并序】 

　　五经载道之器也秦烧诗书经毁而道自若也汉求坏烂之余书礼乐已残缺十九惟易以卜筮存诗以弦歌存春秋以口授存而俗儒章句之徒传会穿凿使五经大义不明于天下不亦悲夫灵帝熹平四年议郎蔡邕与棠溪扬赐马日磾张驯韩说覃扬等求定六经文字诏许之邕乃书丹于石命工刻之立于太学门外时四方摹者日以千计然未知道之所存也持以邕之书耳洎唐文宗时高重为国子祭酒与郑覃复刊定九经于石呜呼汉唐石经已风摧雨剥于数百年之久与岐阳之皷峄山之碑同一榛莽已因推衍其凡以为之赋云赋曰 
　　繄圣作而明述兮尼父集夫大成历四海其遑遑兮威凤瘖而不鸣吁嗟时之终否兮托空言以载道世莫知金奚恤兮阅万世其果杲杲嬴既暴向不德兮举籍而火之薄先王之仁义兮尚法律而为治悲祖龙之鲍腥兮坑亦湮而无烟易幸存于卜筮兮诗亦肄于筦弦春秋閟而不出兮礼乐佚而不全科斗螙于壁中兮光白虹之射天嬴遂偾而刘王兮家六合而宁谥乃偃革而为轩兮掇坏烂于十一洎六叶而遘武兮炳大明之当中黜百家之肴乱兮一道术而异同易科斗而为隶兮复家畜而人诵道固不可泯兮亦何待夫汗牛而充栋时既降而道晦兮经蟳灭而莫收割申劝之或舛兮众咸失于校雠属熹平之四祀兮帝孝灵之当宁正俗儒之穿凿兮伟中郎之慱古辩鲁鱼与亥豕兮刻南山之坚珉巍乎四千有六兮树翼翼之成均钩铁画之屈强兮妙骨气之洞达非饿隶之嬴形兮非寒岩之枯枿非醉草之欹斜兮非剑舞之浑脱初崩云之恍恍兮粲列宿之离离鵉振翼以千矫兮树交枝以参差鸷鸟以乍飞兮群鹅游而戏海彼鹤头与隼尾兮曾何足以为态捷奔泉之渴骥兮纵入草之惊蛇势或埒于坠石兮体已悟于画沙观者纷其堵立兮车连连其日至岂八法之是尚兮幸经存而不坠陋石皷之苔剥兮鄙漆书之土瘗观奇阳而偶阴兮穷太极于有无感尧汤之禅放兮求厥中于典谟何二南之和平兮悲雅变而逮胡仪三千与三百兮伊朝夕之攸执何曲折而精微兮谨一出而一入嗟圣人之忧世兮徒感麋而掩泣二百四十二年之笔削兮善既劝而奸戢正夷夏之内外兮亦纲常之攸立夫何经之徒存兮昧古训之时或痛卖官而列肆兮盛后宫之倾国奄竖党以盘错兮又孰恤乎社稷九州岛裂而鼎峙兮黎庶化而为豺经虽镌而何补兮政与道而相乖逮有唐之文宗兮乃継汉而有作砻巨石之崭崭兮列广庭之落落吁回首其几何兮悉凤摧而两剥文断缺而莫辩兮委荆棘之漠漠吾恐为沉犀于蜀门兮同刻鲸于昆池曾不若庆云兴松风兮托艮岳而効奇又焉得纪功千载兮拟岣嵝之禹碑谇曰已焉哉石经泐兮剡藤出书连车兮有万国抚遗墨兮相得失道之存兮昭白日 

　　○春雨赋 【 并序】 


　　孟春之月时雨方降周视草木莫不鬯懋条达造化之妙如此宜孟轲氏以况君子之教也余少从师读书而知仁义道德之说求之甚锐晚不加进则气质昏瞀可知其不得如草木之化必矣故作春雨赋以自勖且示于翱使及时而用力焉其词曰 
　　维着雍涒滩之岁正月初吉上乃脉发融风应律布春令于遐陬回朝光于潜室烧经雪而未苏蛰俟雷而将出欣违寒而向温冀节劳而从逸于时灵雨斯降生我百谷伊农之庆匪珠匪玉以今揆昔载披厥录一岁之候三十有六观其屯云蓄而成衣陨石腾而传羽纷坱扎以随风黯冥蒙而交雾乍萦空而丝散或缀物而珠聚方疑有而可聆恍若无而莫覩酝比玉之醴泉泫如饴之甘露无町畦之或间沛旁流而布濩粲丹葩以耀林滋绿苔而生路紫鳞噞而争跃绣颈呼而犹怒何浃辰而未休达中夜而复迅闭帘栊以护寒觉琴书之含润田夫悦而昏作羁客间而释恤余何思而何营感四时之错运欲抗音而熟継耿残釭之落烬嗟杏坛之诸子各因材而为训躬四勿而不疑契一言而奚问若时两之所化何力约而功峻悯奇偏之弱质奚古人之敢希瞻龟蒙其既远独伥伥而安归羌及时而猛晋惧失道而愈非当霢霂之渥洽悲事往而心违愿为杞而在山沾一溉于既仆疏百尺以参天任权负于崇构愿为稼而纷敷冀常膏于朝夕托瑚琏以荐芳曰神明之可假愿为芝而三秀渥朱柯而久鲜岂幽人之所食表土德于甘泉愿为桐而不夭被玄液之渗漉斲有虞之清琴恊宫啇以成曲材苟摧而为薪耻绮纨之徒袭何余疾之难迁徙遑遑而汲汲属万族之方新期往训之攸执惟渴今而求足信江海之可挹来侁侁之小子庶占毕之是习知与行其并进亦何惮夫弗给孰为高之可仰孰为坚之可入春跃如之在前思卓尔之有立感春雨而成章庶乎学之恒缉 

　　○白鸠赋 【 并序】 

　　成均教乐所火椿一株有二白鸠焦其上春来久去亦物之异乎类者余爱而赋之其词曰 
　　夫何双鸠之皎洁兮孕异质于金方岂仙鼠之变化兮狎野禽而回翔肖刻玉以为形兮耻袭锦以为章性弗慧而徒劳兮时自珍而久藏幸主人之见存兮托广庭之嘉树既不为其所好兮亦不为其所恶夕同栖而晨兴兮春偕复而冬去振霜翎而益鲜兮与月魄以争素羌所赋之纯美兮虽处污而不缁女恒尤于众嫮兮士咸病于见奇羞鸲鹆之上献兮悼鹦鹉之就羁兹惴惴而怀惧兮尚飘飘其安之王睢挚而有别兮鹘遇秋而愈急彼各挟其能兮固非余之所习何意仔之敢矜兮藉光辉之时及顾微躯以徘徊求故林兮永戢 

　　○金鉴录赋 

　　帝开元廿有四载兮属千秋之良辰进丝囊与宝镜兮众纷纷其相循臣九龄独见其微兮述今古以前陈监美恶于一镜兮盍监得失之在人镜猴中而无隐兮洞万殊而咸覩亦俯仰而取容兮月或冥而为土书炳炳其如星兮与汤盘而为伍期补衮之万一兮窃比夫翼周之山甫惟一心之易螙兮恒恶直而好谀臣固不能矫以随俗兮盍图终于厥初使铭鼎之辞偶符兮宁取无逸而为图集厥类而成编兮奚翅玄冥之百炼光夜吐以属天兮何益君之闻见尧举舜而禅之兮记舍朱而无恩抚九州岛之广大兮匪黄星之为尊饥吾餐使之充兮寒吾裘使之温曰精一而执中兮本乎尧之一言心廪廪其履氷兮罔一息之不存兹为镜之金背兮君日监而勿昏至暴秦之并周兮与黔首以为仇阿房岌以造天兮极虞乐而未休慕神仙之高举兮求弱水之三丘徐市去而不返兮嬴已偾而归刘兹为镜之水心兮君日监而勿流手三尺而崛兴兮壹六合以称帝文景嗣而恭俭兮道益昌而弗替后竭内以事外兮彻孰优夫二世数四七而遘　武兮洗日月于方翳痛桓灵之孱弱兮操遂乘而莫制兹非镜之可监兮焉用夫渠搜之火齐彼典午之孓魏兮闵螳雀之相攻繇载盛而易颠兮审厥子之弗聦洎渡江而清谈兮祖庄老以成风衍崇佛而舍身兮胡贪地而受降 【 叶】 破金瓯而不顾兮士重介而谈空莎非镜之可监兮焉用夫赫连之青铜目或瞽于众嫮兮耳或簧于新声受嬖妲而敖墟兮褒代申而周倾彼小白之创伯兮尸中国而会盟卒托子以召乱兮肉已蛆而兵争継有汉之人彘兮亦累帝之聪明抑远监夫甲生兮兹吾君之容成我太宗之戡乱兮羌修文而偃草惟至诚以驭下兮韬神明于玄默斥美丽而朴素兮惧燕安之为贼故孜孜以求言兮庶日蹈夫绳墨出宫女之三千兮来狱囚之四百彼刻民犹敢肤兮悼徇私而亡国知识兮之难精兮譬作室之屡易立帝范于子孙兮兹吾君之夷则君之大畧诚不可及兮既内平而外从焚珠玉固足美兮复两坊之乐工相姚宋为知人兮奄竖爵而加隆诛后戚以示公兮兆夫妇之不终礼既轻于树子兮化天伦为寇我太庙坏而弗戒兮爰汲汲于东封曰析福迟太山兮又曷若为民而建中臣卷卷于匡辅兮冀君心之日检也恒法尧而非桀兮事必防乎其渐也义或媲于大训兮实将垂之琬琰也中独怀此耿介兮愿从戆愚之汲黯也面从而背违兮臣固不敢也君苟不察臣之忠兮何贵乎镜之照胆也使如盘龙之閟于匣兮羞舞鸾之同掩也宜帝览而味其言兮特优诏以褒之惜不久而中弃兮肆匹夫之所为卒信谗而为忠兮斥荆州而无疑内玉环于宫中兮竟胎祸而速灾 【 叶】 子胡雏而播丑兮君既耄而弗知闱闼腥于戎马兮夜仓遑而独西驻六师于马嵬兮犹不忍于蛾眉四海绎骚兮九庙俱夷旷蓬莱之故宫兮浊太液之秋水微野鹿之衔花鈩痛羽衣之何在 【 叶】 岂非人监之既亡兮徒驰使于千里天眷眷于神尧兮幸两京之载清居南内之凄凉兮感风雨之铃声信丹扆之有箴兮伊君道之当明金鉴岂一时之可珍兮历万古而为程 

　　清江贝先生诗集卷之十 

附录： 

淸江诗集十卷文集三十一卷（编修汪如藻家藏本） 

明贝琼撰琼字廷琚一名阙字廷臣崇德人元末领乡荐遭乱退居殳山明初征修元史除国子监助教事迹附见明史宋讷传考程庆珫声文会选以贝阙贝琼为二人然陶宗仪辍耕录载妓女眞眞事云嘉兴贝阙有诗今眞眞曲载此集中则琼一名阙审矣两浙名贤录载琼集二十卷明万厯中所刻乃止三卷此本凡诗集十卷文集分海昌集一卷云间集七卷两峯集三卷金陵集十卷中都稿九卷归田稿一卷仅有钞本流传康熙丁亥桐乡金坛购得之始为刋板琼学诗于杨维桢然其论文称立言不在崭絶刻峭而平衍为可观不在荒唐险怪而丰腴为可乐盖虽岀于维桢之门而学其所长不学其所短宗旨颇不相袭朱彛尊静志居诗话谓其诗爽豁类汪广洋整丽如刘基圆秀胜林鸿淸空近袁凯风华亚高启朗净过张羽繁缛愈孙蕡足以领袖一时乡曲之言未免过实然其诗温厚之中自然高秀虽不能兼有诸人之胜而驰骤于诸人之间实固无所多让其文亦冲融和雅有一唱三叹之音史称宋濂为司业建议立四学并祀舜禹汤文为先圣琼作释奠解驳之识者多是琼议则其考证古礼尤有依据不但词采之工矣（四库全书总目九集部别集类） 

贝琼正徳崇徳县志字廷珍尝从石门黄次山传周易大旨及闻杨铁崖倡古文于会稽往从焉学益进元季不就有司试往来华亭海昌间生徒云集明初应诏入史局预编元史同軰称其叙事直而不诡寻校文浙省称得人授国子助教凡五年以疾辞归琼才赡气雄为一时俊杰而出处大节尤有可观着有清江集行世（四库全书史部地理类都会郡县之属浙江通志卷一百七十九） 

贝清江集 
清江集者檇李贝琼廷臣着琼尝师杨廉夫洪武初预修元史仕为国子助教以卒余家三册洪武乙亥得之其子楚府纪善季翔云（四库全书集部别集类明洪武至崇祯东里集续集卷十八） 

跋贝先生胡敬德字说　　（明）郑真　撰 

（四库全书集部别集类荥阳外史集卷三十九） 

能敬必有德春秋晋大夫之言也数千百载之下紫阳朱夫子即河洛诸说而集厥大成其开示后人无以加矣今观檇李贝先生着四明胡敬德氏字说以操舟涉险为喻自为一家之言夫出险于无虞蹈险于不测诚有敬怠之分且天下之险莫海若也予与敬德同居海岛上其于涉海而卒蹈于海者固尝目见而耳闻惟先生能形容而发挥之此立言之士所以有关世教也敬德慎守而始终焉则于以字配名之义其庶几哉 

贝清江尝有秋日海棠词其腔则八六子也后阕云清明时节曽看院落早莺犹困楼台乳燕初还怅过了韶华一枝偷绽拒霜争艶断霞分彩空赢得人自先惊老去天应不放春闲倚阑干西风别愁几畨予谓人自先惊老去天应不放春闲二句意思警妙古作中不多见也旧尝有秋日牡丹句云倾国尚堪迷晚蝶返魂何必藉东风自谓得意然不免涉于形色视清江所构知落第二（四库全书集部词曲类词话之属渚山堂词话卷一）








清江贝先生诗集　　（明）贝琼 撰 

　　●目录 

　　卷之一　　五言古诗（一） 
　　卷之二　　五言古诗（二） 
　　卷之三　　七言古诗（一） 
　　卷之四　　七言古诗（二） 
　　卷之五　　七言律诗（一） 
　　卷之六　　七言律诗（二） 
　　卷之七　　五言律诗 
　　卷之八　　五言长律 
　　卷之九　　七言绝句 
　　卷之十　　赋 

　　●清江贝先生诗集卷之一 

　　五言古诗（一） 

　　◆五言古诗（一） 

　　杂诗 
　　真真曲 
　　饮酒 
　　乌龙井 
　　十月既望凤皇山晚归 
　　白水村 
　　九日游鹰窠山 
　　两河兵兴京师乏食民部尚书曹公德基出使三吴因纪其事 
　　送金子厚归杭 
　　赠迮元霖 
　　耕乐轩 
　　泮池荷花 
　　戏赠李焕章 
　　食糟蟛蚏 
　　乙巳除夕 
　　题尚北海听雨轩 
　　檇李郭宗夏兄弟五人友爱尤笃后值兵变东西散处宗夏思之为作五雁图赋诗一首 
　　次韵张希载雨中书怀 
　　凌霄花 
　　丙午七夕 
　　读书堆 
　　登积庆寺阁 
　　名都篇 
　　兰 
　　对月怀邵篔谷 
　　怀夏士文 
　　郊居 
　　送潘时雍归钱唐 
　　题诚道原潇湘八景 
　　丙午冬十一月辟乱亭林明年春馆于扬溪邵篔谷氏四月一日乡兵复大起合境之人鸟惊麏窜不知所屇余亦去而从之既定而返因写怀云 
　　出璜溪 
　　归崇德西曹村 
　　迁居 
　　立秋日 
　　夏夜 
　　丁未重午 
　　荅客一首 
　　题绿绮轩 
　　仲冬秋泾客舍 
　　皂林驿 
　　春日宴沧洲诗一首（并引） 
　　游仙诗三首 
　　丁一寉诗 
　　采芝生诗三首 
　　题夏颐贞西畴草堂 

　　○杂诗 

　　我闻度朔山蟠桃何欎欎千岁纔一花结子复何日食之云不死敷腴反枯质跨寉凌九天将共五龙匹谅非广成子欲待安可必 
　　祖龙帝六合不暇谈黄虞且复求神仙入海窥方壸置酒阜乡亭起然忘故都空留赤玉舄安期今有无 
　　种桑饲春蚕桑叶何沃若种瓜待秋摘瓜蔓何漠漠春秋各有获在野犹可乐君看金张馆草深狐兔宅勿较是与非看云倚高阁 
　　大哉龙门树欎欎上参天根株岂不固小草还相缠蓐收行素秋凄其风露寒病叶危欲堕朔禽亦已迁朝华痛夕陨掩泪后何言 
　　结束将何之龙门访陈迹弁途及良辰置酒别亲戚迢迢越千里人马疲登陡大江不可济天方限南北怅然回吾驾去从山村适 
　　春山一雨过百草皆纵横百草不出山山中人远行怀金别妻子殉禄辞父兄寒暑忽已易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生 
　　薛公未罢相宾客竞相倾一朝偶失意门无珠履声贵贱已如此何论死与生秋燕辞空室春蝶抱留英盈虚信物理聚散亦人情达士甘寂寞力耕谢华缨道尊岂恋禄心远孰希名腐鼠非吾饵朱凤以时鸣悠然动遐想五鼎益为轻 

　　○真真曲 

　　姚文公为承旨时一日玉堂燕集声伎毕奏有真真者操南音公疑而问之泣对曰妾建宁人西山之苗裔也父司筦库于济宁坐盗用县官财卖妾以偿遂流落倡家公悯之遣使白丞相三宝奴为落籍且谓翰林属官王棣曰汝无妻以此姬配汝吾即其父也赀装皆出于公棣字棣华后官至翰林待制噫以西山之贤子孙陵迟疑不至于此然辱于始而正于终是亦天也篔谷笔谈记其事予乃赋四十二韵而沉欎凄婉亦足以尽其大畧矣 
　　断然弃道边。何日缘长和。堕羽别炎洲。不复巢梧桐。请君且勿饮。听我歌懊憹。在昔全盛时。冠盖纷相从。盘游易水上。意气天山雄。金刀手割鲜。酒给葡萄浓。坐有一枝春。秀色不可双。娉婷刘碧玉。绰约商玲珑。宝髻金雀钗。已觉燕赵空。或闻操南音。未觧歌北风。上客惊且疑。姓字初未通。问之惭复泣。乃起陈始终。立本建宁女。远山西山翁。父母生妾时。谓是金母童。梨花锁院落。燕子窥帘栊。迢迢官朔方。南归山水重。侵贷国有刑。桎梏加父躬。粥女以自赎。白璧沦泥中。秋娘教歌舞。声价倾新豊。永为倡家妇。遂属梨园工。览镜拂新翠。吹箫和小红。身居十二楼。屡入明光宫。京华多少年。门外嘶青騘。自伤妾薄命。失路随秋蓬。不如孟光丑。犹得嫁梁鸿。客闻为三叹。祖德宁未崇。回黄忽变绿。人事何匆匆。有客伤缇萦。无人怜蔡邕。遣使白丞相。削籍归旧宗。小史三十余。勿恨相如穷。配汝执箕帚。今夕看乘龙。鸳鸯并玉树。鹦鹉开金笼。银甲不复整。红牙不复此。提瓮自汲水。絺绤亦御冬。应非事羊侃。颇类归建封。琵琶感商妇。老大犹西东。崔徽怨顦顇。浪写丹青容。依依章台柳。落絮春无踪。小妾恨题驿。竟与琼奴同。时多困坎坷。事或欣遭逢。焉知百尺井。歘登羣玉峰。借问为者谁。内相姚文公。 

　　○饮酒 

　　六龙骤朝暮百川无西回所以陶阮辈落魄事酒杯共尽生者乐勿为死者哀借问东方朔桃花今几开秦皇及汉武求仙亦荒哉弱水三万里何处登蓬莱与君且一适随意坐苍苔 
　　坐看万古月因思万古人万古人不见万古月长新持酒劝我影可以成主宾利剑不断愁火药胡能神南阮与此阮一富复一贫白骨俱化土碧草空自春酒尽月欲落狂歌惊四邻 

　　○乌龙井 

　　曾饮乌龙泉为爱乌龙井不辞登降劳迢迢越南岭石散驼马羣树结龙蛇瘿遂坐泉上亭聊以观我影岁久科斗灭朝塞辘轳静徘徊不忍去胜处心已领有约待春深携客来煮茗 

　　○十月既望凤皇山晚归 

　　村黑畏冲虎且复归柴门风林月未出宿鸟争且喧浮云忽断续万丈飞金盆湛湛天宇高光气相吐吞我行月还逐是身亦无根试求不死药飞腾同久存老妻有斗酒洗盏当前轩酌酒消我忧万事俱忘言 

　　○白水村 

　　朝发白水村风帆徤如马行人互先后去鸟纷上下白云生远岑青天入平野依稀林木外幡幢见精舍河边四五家犹是鸡豚社我游亦已屡把酒心莫写欲访桃花源悠悠愧渔者 

　　○九日游鹰窠山 

　　忽忽已九日出门凈无泥地偏寔斗绝有山如会稽宾客后杂沓仆夫各有携天风海上来我马骄且嘶坡陀出险径窈窕遵回溪前登郯家岭始觉华盖低作者四五人更托千层栖日午扣其户不愁苍耳迷欲俛栖鹘巢上陵万丈梯岂但畏猛虎彷佛闻天鸡共燕修竹林落日犹在西相看且一笑四郊多鼓鼙 

　　○两河兵兴京师乏食民部尚书曹公德基出使三吴因纪其事 

　　东南寔天府岁漕三百万龙城积红腐虎士班白粲焉知十五年不觧戎马乱采稆以为食屯集成背叛至今两河地僵尸作京观诸侯土贡绝君忧切宵旱尚书出宣旨跋涉非所惮国无九年蓄志士常切叹空山独病卧无书托飞翰中宵望使星迢迢阻河汉 

　　○送金子厚归杭 

　　故人金子厚四十犹落魄扁舟泝江涛访我黄山脚我惭老穷经春蚕空自缚羡君神仙姿翩翩九皋寉不上光范书暂卖壸公药高视万物表道尊卿相薄山中十日留穷天慰离索联诗出险语酌酒成大噱东风碎河氷归思中夜作鹅黄催柳条椒红折梅萼重来未有期惜别中颇恶俱宜慎出处一瓢宁改乐飞鸿正南来有书幸相托 

　　○赠迮元霖 

　　迮生固长贫赋诗朝忍饥破裘连百结但觉诗愈奇锵然击天球未作秋蛩悲呜呼识者死举国无人知鼓柁洞庭湖远过三高祠我无一斗酒为生开两眉宇宙非不大四顾将安之日落暮山黑百鸟争寒枝翩翩五色凤寂莫双翅垂圣人坐明光迟汝一来仪 

　　○耕乐轩 

　　隐者东海头安时事耕凿有田百亩余相率治境埆我稼没牛腹我书挂牛角三洲雷两均既耕必有获吹箫赛田租操豚不为薄上给县官租酣歌见真乐江南风景异况乃赋敛数连云桑柘尽池台搃零落尚恐兵未休远近无土著金生虎豹羣岂忍厌藜藿 

　　○泮池荷花 

　　荷生泮池中云覆明镜密清颷激回芳浊水钟妙质凝碧洗朝雨嫣红酣落日折茎或牵丝食薏时摘实犹疑南浦泛谅匪东林匹 

　　○戏赠李焕章 

　　善慱不成枭善射灴中鹄及此感衰谢世道方局促皎皎明月珠如何混鱼目 

　　○食糟蟛蚏 

　　江乡富鱼错有物小而铠天晴走白沙月暗来沧海空怜朔客疑尚被南翁采刀斧不足膏瓶罂遂俱逮失身酒泉流举族糟丘醢对此汝哀汝生食之岂罪 

　　○乙巳除夕 

　　春风何处来庭草忽已碧不惜流年驰感此千里客管葛树功名孔颜豊道德低回违宿愿览镜双鬂白高堂夜张筵新酒行琥珀得失谁与论浩歌永今夕 

　　○题尚北海听雨轩 

　　海门飞雨集高栋有余清斜侵虚壁过。远逗大江平。檐花朝乱滴。庭叶夜俱鸣。凉知苏道暍。润喜濯园英。微茫空暝色。萧瑟自繁声。飞盖阻来客。独坐轸深情。 

　　○檇李郭宗夏兄弟五人友爱尤笃后值兵变东西散处宗夏思之为作五雁图赋诗一首 

　　五雁何翩翩饮啄同清池失路在中道饥寒不相知昔为八龙聚今作四鸟离惊飙广漠至十月百草衰天高羽翮短苦受胡鹰欺上林岂不广念汝归何时管蔡兴流言坐使君臣疑京城死大叔寤生手刃之淮南歌尺布千岁有余悲东阿苦不容七步咏然箕骨肉成虎狼所争毫与厘我观五雁图为継鹡鸰诗 

　　○次韵张希载雨中书怀 

　　夏雨盈百川高岸复深谷鳞鳞低度云汨汨驶流瀑口营叹翔鹳臆诉哀病鹄征夫在中道少妾乱心曲更希若木光照此车下独 

　　○凌霄花 

　　木椿何亭亭相传五百载陵苕亦扬芳灼芍藉光彩感彼径寸苗附此千尺乔同心无异族假翼在崇朝朱茔耀白日翠蕤牵清飙缠绵欣有托淖汋静无妖坐愁节序易颜色易俱凋 

　　○丙午七夕 

　　生寡糜禄情不复就羁绁曝衣记蚤秋置酒陶嘉节曲无二八舞味荐水羞洁轻纨怯迅飙明烛欺初月林鸟戾且飞玄蝉凄更咽主宾聊晤语儿女空感别耿耿候双星漏终河汉没 
　　芳燕乐清夜浩歌悲暮年故国山河迥殊方斥堠连友于成契阔宾客暂周旋念旷情易洽怀归思更绵列星稀未出金波澹始弦落烬秉残蜡繁吹起终筵后会复经岁举爵共无眠 

　　○读书堆 

　　泊舟亭林湖突兀空王宫当时读书处鸟雀呼秋风前瞻两金山抃舞波涛中眷兹一篑力克配千仞崇恐有文字藏中夜飞白虹荒哉梦中语且复诳儿童我亦有书癖五经老未通草堂可遂结当作两希冯 

　　○登积庆寺阁 

　　层楼何巍哉。金碧中突兀。俯见百里外山断平野阔青天倾东南。伯气忽已灭。忆作皇庆初。六合既同辙。眷兹葭菼中。鬼二成观阙。我来属丧乱。彷佛大业末。奔窜虽云苦。登眺亦颇悦。居庸不可见。太华纔一发。故乡今何如路险复霜雪。苍苍白日晚。目送归鸟没。 

　　○名都篇 

　　赵魏天下枢相从多贵游起家至千石结客倾五侯光辉喧戚里意气动神州蹋鞠东城罢张筵西第留倒海为我饮兼山为我羞妙舞呈楚艳清歌列齐优共称齐三寿惟愿乐千秋福盈知所戒宠极惧生尤 

　　○兰 

　　丛兰何青青罗生满中泽阿那风叶翻葳蕤露房柝芳洁终自持光荣谅谅饰勿为时所化岁晚同荆棘 

　　○对月怀邵篔谷 

　　携酒东园游望舒已就缺促席尊未空方舟君夜发东西耿相望复对三五月阶前皓彩盈窻下朱荣歇同袍成异县思逐回风结异县非千里邈若胡与越吴趋唱谁和楚调哀自辍感此百年客世故怕羁绁荣华一朝露采秀亦可悦归濯清江流冥栖保芳洁 

　　○怀夏士文 

　　楼舡昔西迈霜降百草衰日月一何遒子行忽经时众绿荣枯条谷鸟鸣且悲豺虎塞道路欎欎劳我思我思晨复夜谅匪渴与饥行人发吴门消息安可知且复慰其私岂敢言是非惜哉无六翮念子何当归云中有黄鹄衔东南飞 

　　○郊居 

　　直木恶为轮皮马思卷斾匡时既非才处约斯寡悔采诗鉴兴亡读易明进退永怀嵇阮放甘沮溺对 

　　○送潘时雍归钱唐 

　　海县兵未息公子今何之酌君莆萄酒听我白苎词忆昔来黄湾始为相子师诸生老伏胜说客惭张仪连床风雨夕秉烛听新诗殷殷金石声真足觧我颐同居石壁下斗柄倐三移脱略势利交所贵两不疑久怀地主恩亦有莼鲈思束书向钱唐磬折从此辞钱唐寔都会西湖天下奇朱楼起相对上有千蛾眉羽衣何翩翩处子氷雪肌楼前五陵儿并马金鞭垂酒酣复张乐但惜白日驰近者属凋丧不及全盛时空山凤皇去月黑号狐狸春风吹行殿碧草生荒基何当从子游观涛酹鸱夷辛苦草太玄徒为廉蔺嗤子实济时具飞腾方在兹匠石既己遇小大随所施从容宰相前奋舌论安危岂无一尺棰盗贼不足笞天空羽毛急水涸舟檝迟临岐更挥泪中年伤别离 

　　○题诚道原潇湘八景 

　　潇湘夜雨 
　　洞庭秋月 
　　渔村夕照 
　　江天暮雪 
　　平沙落雁 
　　山市晴岚 
　　远浦归帆 
　　烟寺晚钟 

　　潇湘夜雨 

　　江空夜如何急雨千里洒水生黄陵庙云暗苍梧野鼓瑟来湘灵移舟近渔者重华不可见竹上泪如写 

　　洞庭秋月 

　　轩辕已上天弓剑人间留唯余万古月长照洞庭秋君山云气灭水合天光流勿遣金虾蟆脱归千文湫 

　　渔村夕照 

　　羲和忽西匿阡陌散余辉澄江度双翼遥岑明半规孤烟野店起归人一何迟遗荣羡父老衰白无所悲 

　　江天暮雪 

　　曾云起北渚万象入鸿蒙散漫飞轻雪低回逐劲风思羣无牧马失侣有征鸿泛泛独垂钓扁舟黄发翁 

　　平沙落雁 

　　羣雁来衡阳亦如万里客日暮空俳佪欲去饥无食兼葭暗汀洲惊飙吹倦翼上林湏春归宁为罗网得 

　　山市晴岚 

　　山光洗新黛好雨不崇朝日迟蒙薄雾天近霭微霄茅茨犹隐约金翠欝岧嶤前峰恐无路有客度危桥 

　　远浦归帆 

　　楚客发天际扬帆入三湘回首青山远忽已过涔阳晚树何历历归思浩茫茫永愧波上鸥渔父共相忘 

　　烟寺晚钟 

　　清钟象蒲牢夜触海底鲸海鲸岂有意蒲牢本无声二物偶相值坐使百里惊高僧定初起月上空山明 

　　○丙午冬十一月辟乱亭林明年春馆于扬溪邵篔谷氏四月一日乡兵复大起合境之人鸟惊麏窜不知所屇余亦去而从之既定而返因写怀云 

　　茫茫新战场白草迷四顾烽火连石门我归亦无路穷鱼久在辙惊鹊空绕树故园今何如犹思读书处近闻遭杀戮岂复有亲得附晨风从之西南去 

　　○出璜溪 

　　白首事章句不登金马门空名苦为累遂枉三聘烦一瓢虽屡空五鼎非所存愿偕田父游卜宅溪南村霜寒收杮栗日暮收鸡豚去矣从本性得与巢许论 

　　○归崇德西曹村 

　　田翁驩我归假我茅堂居石槁跨流水夏木友四隅风蝉聒旦暮亦有安巢乌览之为欣然息驾歌唐虞寄我六合内何地非其庐荒哉百年客千金营一区 

　　○迁居 

　　我贫无定居一岁三四迁破庐仅蔽席于生已为宽南邻盛车马北里矜绮纨高楼出云雨一一居神仙何异玉台秀四时游且盘念力守穷栖去去非所安 

　　○立秋日 

　　叶落天始秋一气自回薄欎蒸変凄厉衰它独先觉行云翳白日向夕风雨作所欣同一溉流水百道落园葵遂会滋可以供我酌白发西邻叟相过慰漂泊贻我酒两鸱对之中颇怍高歌尽君触从人诮徐邈 

　　○夏夜 

　　惮暑夕屡兴。飞虫亦纷拂。玉宇旷无邻。星河阻灵匹。眷兹朱火中。悼彼青阳失。旧知伤已逝。新欢邈难即。虫虫气如焚。惕心心为怵。惧先霜雪交。易变蒲柳质。彷徨不能寝。坐候东方日。 

　　○丁未重午 

　　世乱无安宅尽室久在路山蜩始一鸣海燕时双去已叹朱户非不见龙舟渡采药讵能寿酌酒聊自豫四时倐相代百岁同为寓日长坐风檐更读离骚赋 

　　○荅客一首 

　　窃禄非本性适彼南山阿藜藿日不充慷慨独啇歌有客向我言与世同其波商君震七国季子兵三河区区守章句白首成蹉跎念之为三叹所乐良已多潜鱼骇钩饵飞鸟愁网罗结驷非不荣违已当如何 

　　○题绿绮轩 

　　朱丝操白雪白寉舞婆娑犹闻广陵散不废懊憹歌风来茂花树月落洞庭波不见古人久焉知古意多 

　　○仲冬秋泾客舍 

　　水涸天始寒爽气薄絺络空林无荣木斥卤草俱白纷纷各有营驱马不得息嗟予亦何者惨惨长路侧饥寒恒累庂岂不厌所历北风来广漠徒御皆少色踟蹰但回顾白日忽西匿山川莽悠悠沿洄良未极索羣中野兽逐侣南去翼谁能独无情归山中宅 

　　○皂林驿 

　　朝发白水村。夕次皂林驿。水腥无饮马。林墨有归翮。昔时兵交地。白骨如山积。万灶今已夷。风亭焕新饰。居人尚星散。父老悲故迹。团团关山月。夜逐南征客。 

　　○春日宴沧洲诗一首 【 并引】 

　　岁在着雍涒滩春三月一日筠谷高士合宾客序兄弟饮于沧洲一曲平池涌翠高阁延青圆景中天繁阴回合微飙远激幽芳袭人清醥在壸嘉肴既旅征蟋蟀之刺俭美伐木之求友终宴忘疲迁坐复酌鸣葭间发恊朱凤之相和舞袖双回翩惊鸿之欲举呜呼兰亭金谷会岂能常沧海流沙兵犹未息怼神仙之无验宜旷达以为高用缀新萹以纪雅集诗曰 
　　天阔无留云山明洗新黛过从属休假置酒沧洲会柔荑绿堪藉杂英红尚在累觞既不辞秉烛还相对清弹促哀响秘舞呈修态兰亭今已矣金谷徒增慨大化会有终四时宁复货厌厌迄归从人讥倒载 

　　○游仙诗三首 

　　巍巍阆风台层构切青霄一气存太始三神建高标天风翼芝盖仙曲和箫韶左携赤斧游右御山图朝上帝颔其颐元君目相富贵一脱屣于焉恣长谣 
　　寸田何茫茫其广周九野超然凌昆仑银河夜西泻高厉风尘表日月乃在下神官役鬼工楼观丹青假勾陈与玄武卫此神明舍麻姑别千霜岂是得道者不见海三枯白发徒盈把 
　　景风扇玄圃漠漠琼花开乎美天上月夜宴九成台盘行五色芝酌以紫霞杯黄屋岂为贵秦政亦荒哉浩然中独存万象方胚胎纷纷梦玄驹生死益堪哀 

　　○丁一寉诗 

　　大道日已芜游谈纷琐琐韩非不得死商鞅终梯祸伟哉高世士结屋青山左年来颇得道已觉初心果朝漱玉池津夜存金鼎火御气超六虚万物真蜾臝 

　　○采芝生诗三首 

　　功名不可恃利禄恒为愆举世纷蚁集伊人倐鸿骞十年不出户上友绮与园金芝敷九葩煌煌生石间朝阳晞宿露光辉一何鲜采之备服食度世希神仙永谢城市人振衣百尺巅黄虞怅已远肆志独超然 
　　采采复采采相与登高丘可以充我虚五鼎何足侔茂陵岂识道且从方一游徒闻甘泉产更入蓬莱求白日忽已暮悲风来素秋未若幽居子不怀四海忧清节尚巢父素心追许由 
　　负版行欲僵飞蝇死犹集赴烛夜蛾焚好酒猩猩泣所以思远托道路方险涩宁希百金赏岂慕千户邑永言从我求鹪鹩惟一粒有材寔为累无欲安所入韩彭苦不悟羞同匹夫执商山今寂寥高风邈难及 

　　○题夏颐贞西畴草堂 

　　九山惟凤皇突兀尊中卣山断忽平野四水东南流海潮日夜至新沙成故洲爱此斗绝境遂与长沮游蒺藜苦满道相率开西畴俗类桃花源无历知春秋风寒禾黍熟两多桑柘稠土芝颇益气玉延亦可羞过从有耆老请谒无王侯四时共相保千岁非所忧如何万里客日暮行未休骑虎不得下短衣归饭牛 

　　清江贝先生诗集卷之一 

　　●清江贝先生诗集卷之二 

　　五言古诗（二） 

　　◆五言古诗（二） 

　　读史五首 
　　巳酉岁初度日书怀 
　　初夏郊居二首 
　　久客始归寓井西旧宅述怀一首 
　　晨兴在殳山作 
　　钱彦彬抄诗为赋一首 
　　对酒怀邵文慱拟东野一首 
　　早春 
　　拟出塞曲 
　　赴召留别诸友 
　　送吴浚仲 
　　六月十五日夜坐明德堂一首 
　　出都门一首寄张孟兼主事 
　　辛亥初度日偶成 
　　题盛苍崖雁 
　　独酌 
　　初冬一首 
　　孤松 
　　壬子秋七月一日与郭文伯饮入于朱弘道竹所是日大雨拟苏州一首 
　　拟东野一首 
　　送钱公择还象山 
　　题听雪斋拟孟郊一首 
　　梦游澄林 
　　杨贞妇王氏诗（并引） 
　　送王公勉赴沁水教谕 
　　题金德俊葵轩 
　　礼部员外张惟中七月十二日暮归赋诗入韵知者自尚书牛公以下凡若干人夫汉谣魏体互有不同巧于状物者过丽切于言志者怕直惟中退食之顷率尔成章且不以私而忘公情与景俱至已予因续众作之后凡器不足以谐空桑也 
　　秋怀 
　　题画竹 
　　送黄仲箎上官檇李 
　　次韵张师广助教登两花台一首 
　　题朱孟辩层峦图 
　　送盛孔赴淄川丞二首 
　　题上虞柳机仲朝晖轩 
　　雨中漫兴 
　　临川饶孟持所居西轩有先大父所植杏一株今百年矣幸不剪于兵火因筑亭于旁名杏庭云宋景濂作赋予赋诗一首 
　　拟古 
　　晚眺 
　　古意三首 
　　六月二日至临淮夜宿方丈敏东轩 
　　送张思广归平阳 
　　分题送友得忠孝庙 
　　池河驿 
　　大枪岭 
　　滁阳驿 
　　猛虎行 
　　李氏三节妇行（并序） 
　　四月十日儿子翱■〈肃羽〉来凤阳留一月遣归因令早营草堂殳山下为止息之所云 
　　述怀 

　　○读史五首 

　　吾怜闵仲叔始辟怀喜惧及其见司徒喜惧亦皆去劳苦非所堪虚名岂相误用舍何必言投劾时已暮 
　　周爕久不仕身屈名四驰玄纁一旦至举族更劝之安知修道者出处亦有时慨然中途返独守东冈陂 
　　东汉多逸民山栖久怀璧法真亦逃名讵屑三公职求蝉在明火求士当务德此道今何如其人安可识 
　　樊英杭高节万乘不能屈设坛为见之岂若壸山逸光禄位已崇匡时竟无术遂兴张楷讥尚待黄琼出 
　　五侯浊四海白日沦光辉处士切忧国空言相是非郭泰不絶俗申屠能见机朱鳯翔千仞百世令人希 

　　○巳酉岁初度日书怀 

　　余生若小草望成百尺材强因客土植苦被秋风摧徒惭五十过况经元二灾白发不可变青阳忽已回未忘药褁好几见桃卷开残编掩黄石虚室生苍苔故人且共弃不孙谁复哀终归葛洪井讵上凤皇台衰荣置勿论待月酌金罍 

　　○初夏郊居二首 

　　强学不知老索居恒鲜欢誓将从余好山河阻且绵凄凄风雨交四月秋浦寒夕寝不能旦日高犹未飡念之安所尤通塞固有偏庶无外患及力稼或逢年 
　　仲夏桑扈鸣气清天愈高新田己当泊南风翼良苗田翁起相戒庶务东作劳豊年谅可必勿为蔓草交嗟余失路久竟负伊人招屡空亦宜然何日耕东皋 

　　○久客始归寓井西旧宅述怀一首 

　　在路日思归已倦风水艰前经石门店喜见西南山忆我初去乡忽忽三十年儿童尽成老此邻无复存阡陌迷东西甲第空毁垣秋风落古木方池荣夏莲倐忽惊世换岂独遇神仙萧萧井西宅白昼唯高眠所欣无维执贫贱何足叹 

　　○晨兴在殳山作 

　　夜雨四檐纪坐待扶桑暾天高无余滓初景方宴温黄鹂萃霜木白雁来寒门所欣居处幽已忘趋走烦时枉道人过或逢田父言伤哉乱离后衣冠今几存赋敛日已亟何地为桃源结茅向绝逆牧豕学公孙 

　　○钱彦彬抄诗为赋一首 

　　好古思古人古诗朝暮读澹洎玄酒味和平绿琴曲古人乞白骨古意不谐俗已叹知者稀古泪空满掬钱起亦敦古其人美如玉昨者忽相过大雪山中宿不知破砚氷抄诗夜然烛谅非鲍谢才可継曹刘躅听之讵能欢旧业且当束 

　　○对酒怀邵文慱拟东野一首 

　　今日忽不乐绿酒徒盈樽酌酒云觧愁愁生如有根安得二三子促席相与言尚思沧洲地十月花更繁云随寉盖合雪避貂裘温终筵复秉烛歌吹高堂喧盈盈二八女白苎寉翎翻月落犹未归清夜宿西园到今题诗处素壁龙蛇昏荆扬忽云扰海内俱星奔断肠临濠谪回首颖上屯昔如鹰脱鞴竟作驹在辕凄凉城南路甲第今空存潇湘窓下流三神锁朱门江险隔秋梦山寒啼夜魂讵忘白璧赠更恋绨袍恩索居怅无匹落叶满孤村 

　　○早春 

　　山寒花尚迟雪霁江已绿德新感游子叹节喧众族且同尊俎乐幸免章绶束更拟登前峰青郊可游日 

　　○拟出塞曲 

　　翩翩荆扬士结束赴幽州将军岂乐战匈奴为我九已通大月氏更取乌珠留驱马白狼北洗兵青海头归来饮高庙庶雪平城羞 
　　早从汉捕虏万里唯一身军中已三年苦乐安可陈但见陇底雪不识陇头春北风利刀剑肌肤皆尽皴天王正开边讵恤中国民 

　　○赴召留别诸友 

　　用世非拙迂白首在山林诗书况久辍礼乐非所任王事忽相縻遂令违我心迢迢适西道恻恻辞东岑中田泽雉雊古木鸧鹧吟所亲亦胡越耿耿辰与参愁来一回首涕下徒沾襟终当返田里灌园希汉阴 

　　○送吴浚仲 

　　弱冠知君名王十始逢君南宫托同宿十明披清文及我备修纂缺近幽兰芬兹言归故乡告别那忍闻甡甡中林鹿犹能念其群况我同心友去住从此分夜度浙江水朝看天姥云春禽正■〈口桀〉■〈口桀〉夏木方欣欣安得遂同载归偶沮溺耘 

　　○六月十五日夜坐明德堂一首 

　　大火直初昏回飙荐微爽行遵曲池静坐荫华构敝天高积阴散水明圆魄上翩翩去鸟迅唧唧砌虫响胡为京国滞屡乖林壑赏吴中有莼鲈吾当理归鞅 

　　○出都门一首寄张孟兼主事 

　　日落宿都门鸡鸣发淳化城南夜来两连山色如赭青松夹高岗烟火通旅舍到家湏十日畬田熟秋稼如何山巨源未知嵇叔夜野寉终去人疲牛岂胜驾寄书谢所亲吾今老林下 

　　○辛亥初度日偶成 

　　吾生本如寄有酒还自酣岂待三宜休已知七不堪陶泓且当传孔方安可谈触网笑神龟束身悲老蚕倘能从兹去卜宅南山南 

　　○题盛苍崖雁 

　　八月鸿雁来往彼天南陬前飞倦已息后至饥相求日落洞庭晚风高彭蠡秋彭蠡多芜葭远近弥汀洲怕恐羽毛损稻梁非所谋寒门阻氷雪异乡安可留徘徊念其族天外复千俦身今万里客肉非九鼎羞慎为弋者获远寄征人愁愿以海为池上同朱凤游饮啄令微躯不愧波上鸥 

　　○独酌 

　　行军已六九发脱身渐羸不及桃李花遽成莆柳衰贵贱必同尽造化宁吾私徒闻王子乔何处求安期区区营丹砂贪生无乃欺今朝欣无事酒熟当自持 

　　○初冬一首 

　　一气变昏旦洞房风露凄田禽亦已化秋兰同蒺藜为客久成老怀人殊未夷惨惨白日暮迢迢归路迷世衰不获骋天远何由稽永思读书台言采山中荑 

　　○孤松 

　　青松类贫士落落惟霜皮已羞三春艳幸存千岁姿蝼蚁宂其根乌鹊巢其枝时蒙过客赏但感愚夫嗤回飙振空至百卉落无遗苍然上忝天乃见青松奇苟非厄氷雪贞脆安可知 

　　○壬子秋七月一日与郭文伯饮入于朱弘道竹所是日大雨拟苏州一首 

　　残暑者尚为厉客坐三四迁青山一两过虗室夜修然欣与公子酌语契中颇宣虽无丝与竹庶罄宾主欢所贵相知深岂惟怀一餐尊浮玉粒腻炬拆金葩圆厌厌咏露斯会面良已艰天明即鸿燕西望独悁悁 

　　○拟东野一首 

　　破屋夜通月霜气刀棱棱病骨不受寒卒岁仍无缯残灯吐复翳僵卧如冻蝇事业惭蒸沙文章空楼氷已失国士意颇为年少陵长歌独慷慨坐候东方升 

　　○送钱公择还象山 

　　金陵一杯酒送子归海隅五月南风正荷花满镜湖登堂酌春酒上奉双亲娱但惜千里别莫赠鲛人珠虽仝天地间一旦具越殊皎皎渥洼子翩翩丹宂雏怅然不得从远望白云孤 

　　○题听雪斋拟孟郊一首 

　　霆轰急雨泻石鬪冲波荡百族巧鸣春络纬催秋纺讵知空山夜听雪乃真赏病骨僵如蝇残灯虚虚幌积玉呈幻质潜韶泄微响一气变鸿蒙五音归惚恍神清已无梦理悟宁有象苦寒不可禁更被王恭氅 

　　○梦游澄林 

　　我梦游澄林方舟坐垂钓一水穷萦回三峰隐奔陗娟娟碧筱合灼灼朱葩耀残两趂回风断云通返照林昏野老炊溪动寒女漂平生爱桃源何年陡员峤永惭白发蒲起应金门诏犹思洗药处空歌采菱调一寉已与讥九龙那免诮觉来复京华语儿成一笑 

　　○杨贞妇王氏诗 【 并引】 

　　天台金沙里女玉静安年十七归同邑杨伯瑞伯瑞为枢密院断事官未几死于兵静安守节不嫁权贵争求之至断发至自刭不殊余读其传而悲之为赋四章以明其始终云 
　　石上有琅玕孤生何猗猗婉彼深闺秀笑语间且仪荣华谅未晚芳洁当自持玉镜一朝委相求岂无媒氷泮时当归遥峰翠新拂行行别父母遂居君子室君子官已崇新欢鼓琴瑟如何事前驱中道永相失东家有宋玉西家有王昌皆知慕明艳讵忍隳太纲露多焉能污江永不可方贞心耀白日峻节厉秋霜泣淡欲成河捐躯遂如墓宁同陌上花誓比山头树织绮献秋切条桑事春务向非厄强暴岂知金石固 

　　○送王公勉赴沁水教谕 

　　清商陨一叶白下未知秋倦鸟息高荫潜鱼依弱流君子方北首山河阻且修岁久衣尽缁驱车良未休我无双明珰何以结绸缪怅焉隔千里白云空悠悠 

　　○题金德俊葵轩 

　　结庐在林屋所欣知者稀南风应蕤宾我圃日芳菲负杖观其生草多露满衣有葵独倾阳岂愿回清辉清辉虽不照物性谅无违 

　　○礼部员外张惟中七月十二日暮归赋诗入韵知者自尚书牛公以下凡若干人夫汉谣魏体互有不同巧于状物者过丽切于言志者怕直惟中退食之顷率尔成章且不以私而忘公情与景俱至已予因续众作之后凡器不足以谐空桑也 

　　秋至星火流病觉中岁剧成均忝兮教才非一狐腋日入欣暂休野老或争席清谈杂虚无以永风月夕百年会有尽富贵非所适鸣虫亦知候倦鸟思假息脱冠已童然如何拘百后酒醉不复言道固存目击 

　　○秋怀 

　　露下百草变凄凄天地秋亦如中年客玉颜安可留山鸣迅商激水涸行潦收恩方改团扇意复存弊裘梧桐叶尽脱孤雏夜啾啾光景忽已逝感之双涕流 
　　黄鹤日千里潜鱼必深池蠢兹橘中蟊化蝶俄天飞翩翩苦不已倐忽胶蟊丝两翅既摧折何日回枯枝非才慎所处富贵亦何为且尽一杯酒物我共忘机 

　　○题画竹 

　　太史公纪渭川千亩竹此图仅盈尺而远意不翅千亩观其毫枝发叶历历可见于秋烟暮雨外笔法视古亦精已寓日久之遂起余两山之兴径欲买舟归卧其所云赋诗一首 
　　京朝非素心林壑契玄赏读书甘寂莫密竹更萧爽冲人虎豹经闭刀蟏蛸网寒梢朽不蠹野笋苞初长风生回寉梦月出闻狷响如何犹恋禄廐马存病颡相期结二仲兹焉来往 

　　○送黄仲箎上官檇李 

　　严霜戒秋杪百草俱已衰子别何匆匆一尊聊共持今晨白门道后夜沧海湄长歌独慷慨徤步何逶迤古来声利场日出纷火驰进非才不任退亦分所宜吹竽我岂滥售璞人皆嗤峻节当自厉坦途方在兹从容有新语千里慰相思 

　　○次韵张师广助教登两花台一首 

　　行行出城南登高望三丘雉堞壮天居宫殿若云浮星分斗牛野水合江汉流苍然淮上山聚米当马头气已无朔漠人今冠中州慷慨忆当时远近开朱楼仙人翠羽帐王母珊瑚钓貂蝉霭七贵车马从五侯光辉互照耀气意何绸缪 
　　皇威复禹迹风气移荒陬千屯夹虎士万斛回龙舟将军卫霍功相国房杜谋我来览奇观发兴属清秋已将函谷并遂与洛阳侔所悲迫衰谢蒙汜安可留目送桃叶远水深鳬雁洲清谈哂诸老匡时忘远犹庶穷入极旷慰此千里游 

　　○题朱孟辩层峦图 

　　迭嶂何崔嵬远近皆可数不学王宰迟弃墨如弃土林藏风雨黑石戴氷雪古初疑造化钟已觉精灵聚遥思两山下流泉细通圃茅屋今何如人去苔生户 

　　○送盛孔赴淄川丞二首 

　　天寒北风利有客赴临淄临淄古大国山川何逶迤小白相夷吾尊周攘四夷田单守即墨一日走燕师二子不复见名今千载垂为我吊精魄伯功未可卑 
　　魏有径寸珠守境无檀子照车十二乘何如照千里世乏威王贤孰知天下士所以饭牛儿商歌中夜起徒求南海产半触蛟龙死异才何代无紏纷今可理 

　　○题上虞柳机仲朝晖轩 

　　日车上搏桑曈曈鸡子黄遥夜忽复旦仰瞻有启明征夫起当发宿鸟号且翔城郭互参差曲户通天光空照堂中人岂销发上霜竹枝自垂荫萱草亦扬芳此心谅已短此恩一何长欲报固无极念之安可忘 

　　○雨中漫兴 

　　端居少宾客鸟迹偏阶除夏雨后兼旬众木青扶疏金石何必陈此乐当何如永怀漆园吏相去千载余万物虽一体忽若胡越殊人苟不知我我岂能知鱼 

　　○临川饶孟持所居西轩有先大父所植杏一株今百年矣幸不剪于兵火因筑亭于旁名杏庭云宋景濂作赋予赋诗一首 

　　结构非壮丽可以乐晨昏仰荫百年树深蟠千岁根粲粲朱葩敷离离青子繁秀出风烟表润含雨露痕戎马方纵横境内悉崩奔桃李摧为薪荆棘翳高门荣华谅难恃尚见文献存未拟匡山田讵论曲江园读书弦素琴命客置芳尊永言益封植祖德慎无谖 

　　○拟古 

　　荆山一何高上与天门通犹闻产玉处吐气成白虹县藜混燕石垚已无国工琢之惧不完不如在石中卞和耻再刖玉亦悲无穷吾今死抱璞庶以全其躬 

　　○晚眺 

　　极目登高丘秋高淮泗平淮泗东南流故绕钟离城东京昔丧乱英雄纷战杘杀人及鸡犬旷野寂无声悠悠千载下复见新人耕魏公今何在铜台春草生公路冡中骨岂忧王室倾北海固为豪平原安可轻时哉有屈信汉道再昌明 

　　○古意三首 

　　春风天上来蒲城红与紫如何朝暮间飘落随流水堂前两冬青霜雪犹不死向来三月时谁言及桃李 
　　对酒发长歌歌长苦难续浮云空自行白日安可逐黄河走东海千里纔一曲奈何人之心顷刻有翻覆 
　　六国多好士堂上各三千所亲苟不慎祸福怕相因李园贼黄歇冯驩复田文种桃得秋实蒺藜徒刺人 

　　○六月二日至临淮夜宿方丈敏东轩 

　　北斗分四时怕星自昏晓如何百年客贵贱俱扰扰酒酣虚室卧两绝四山悄道冥天地广身在风露表六合一何大毫芒未为小宅神惟寂莫适意忘缠绕朱丝竟谁赏白发今已少永期江湖居相亲有鱼鸟 

　　○送张思广归平阳 

　　十月天地闭北风河已澌送子千里道太行极崔嵬日暮归鸟疾雪深苍兕饥酌以一卮酒为浣身上衣伐木还重赋白驹不可维悠悠南丄恻恻劳我思 

　　○分题送友得忠孝庙 

　　丈夫死殉国于道讵非宜烈烈卞侍中忍顾王室危枭獍敢为逆我师焉可支跃马婴其锋以肉充虎饥苦战既不旋有子亦从之精忠贯日月未惭马革尸至今石头下尚使行人悲欎欎冶城山秋风吹古祠送客远相过慷慨伤我怀当时诸老臣清谈竟何为酌酒酹英魂忠孝以为规 

　　○池河驿 

　　早发红心驿日暮宿池河百里无人烟狐兔马前过山明见野火溪浅通微波却立时踯躅前登益嵯峨北风何萧萧尘埃衣上多下马留信宿对酒一长歌 

　　○大枪岭 

　　巍巍大枪岭羊肠盘九曲深林野雉雊短草豺虎伏行人疲不进惨惨对僮仆下得仙居涧始后就平陆一株罗浮苍春深粲如玉五年怅不见乞日开我目 

　　○滁阳驿 

　　群山绕滁州城郭带林壑岂惟居人稠遂使游子乐苜蓿青满野羊马盛幽朔固知 
　　英雄主四方归大略回视清流关往事殊可薄新花寒未开细雪春犹落且持一斗酒独与故人酌 

　　○猛虎行 

　　有虎有虎在彼中野高步风生何物敢侮以比直臣独立无与前称长孺后载文举亦有埋轮复闻破柱为时所惮豺狼气沮奈何今人使我怀古 

　　○李氏三节妇行 【 并序】 

　　陇西李子平氏子茂德聘同郡张氏女年十八归李氏生子庸甫六岁而寡舅姑怜其少也欲嫁之使左右风之即引刀欲断发以见志乃止茂德之弟仲德亦蚤卒其妻张氏年二十有八生子庆方齓亦誓不再适从弟希贤妻陈氏二十有四希贤卒时其子度方孕四月一门三妇以贞白闻而庸既长好学仕元至正间累官至同知济南路搃管府事推恩赠父将军同攵益都路搃管府事陇西郡伯母封陇西郡夫人再调关襄宣慰阶中奉大夫而夫人始卒年五十有六大明革命洪武初辟庸为司农主簿四转至嘉兴府知府所至严而不残夫人之教为多至今沧洲父老犹能道之可见家法有素而关于世教之大如此为赋三妇行以备太史氏所采云 
　　赫赫陇西杰奕叶何光辉一门见三子不同乡里儿三妇名家姝玉貌长蛾眉大妇居中堂夜织流黄机中妇具朝飡泉出江鱼肥小妇二十余金刀新制衣青松与女萝百岁欣相依未及白头日双凤俄分飞入房洗粉黛岂复施珠玑盘龙掩明镜宾寉琴中悲生既不同室死则湏同归鸿雁犹有信妇道安可达残灯冬夜长素月光徘徊共绩还共语白玉当不灰有子官已高少壮忽复衰丈夫少气节恒惧白刃威女子乃如上塩山同巍巍 

　　○四月十日儿子翱■〈肃羽〉来凤阳留一月遣归因令早营草堂殳山下为止息之所云 

　　老病不得归独处常戚戚二子江南来眼暗初未识生常戒垂堂肌肉如雪白一月长途间海风吹尽黑买酒为相劳问荅向中夕迢迢汉阳簿春来断消息阿宁在母傍颇知工翰墨艰难且拨弃倐使沈忧释所愧无定居百岁半为客经营湏及早尚爱龙湫僻况近读书台云销回山碧泉深出丹砂地冷多琥珀既非匡世资庶遂陶阮逸良辰戒僮僮匆匆又南北五月方欎蒸日气成霞赤出入非所宜川陆慎所历惜别岂无泪向汝难再滴秋江有鲈鱼当挂吴淞席 

　　○述怀 

　　浩荡三十年如萍寄沧海起为太学师一日扬光彩迢收赴中都送客纷云蔼名惭相国知礼感亲王侍徘徊未得去忽复朱颜改诏许江南归青山草堂在放浪黄牛村犹瞻金马门适性讵非乐扪心空自论田翁四五人共忘乡相尊把酒酬殳基白石今犹存天寒落松影岁久生苔痕试求金光草超然事幽讨依稀顾况台寂莫钱王道东门叹黄犬税驾胡不早长歌归去来吾从鹿门老 

　　清江贝先生诗集卷之二 

　　●清江贝先生诗集卷之三 

　　七言古诗（一） 

　　◆七言古诗（一） 

　　梦游秦望山歌送客归越中 
　　雪蓬小朵歌送奎方舟还灵鹫 
　　游菩提山值两宿存思庵 
　　凤皇山歌 
　　京口王节妇歌 
　　玉山窟儡歌 
　　题子昂松树障子歌盖王成之所藏者纸尾云大德八年正月廿夜灯下书 
　　题王立本山水图 
　　甲辰七月十三日书所见 
　　题赵仲穆画马 
　　送王好问赴春官 
　　送浙省都事曹德辅运粮北上 
　　送文从周入京师 
　　天冠法师邓均谷祷雨歌 
　　张静婉采莲曲 
　　出塞曲 
　　野中吟 
　　田家行 
　　枢密院椽曹李至刚从帖木公守躭罗一年诏回京师遇风抵曹泾明年夏复蹈海北上诗以送之 
　　白茅歌美华亭丞盛彦忠 
　　送天台吴蟾友奉董宗师命主桐栢观 
　　题子昂秋林早行图 
　　题赵秋江渔艇图 
　　小蓬壶歌 
　　醉芙蓉叹 
　　题赵处仁竹泉所 
　　次韵铁厓先生醉歌 
　　用苏东坡先生韵赋竹轩 
　　孙孝子歌 
　　白苎词 
　　行路难 
　　团扇词 
　　题儿云林画 
　　折杨柳曲 
　　题王叔明茅山图 
　　秋夜长 
　　远别离 
　　白雪歌 
　　董逃行 
　　雨中 
　　正月廿九日杨鸣寉席上分韵得几字 
　　丁一寉以疾止酒诗以诮之 
　　穆陵行 
　　送定南宗佐四明大慈寺 

　　○梦游秦望山歌送客归越中 

　　秦望何崔嵬削如青莲开下临七十二湖之浩荡上接三十六洞之萦回梦中夜渡浙江水轻如寉背乘风来欲求轩辕上天处白云尚锁烧丹台徒知有弱水安可覩蓬莱但闻私声万壑兮夹飞湍湍喧豗赤日惨淡而无色复殷殷之雄雷踰千盘兮历百折香炉玉笥左右列山中二女问何迟桃花落尽燕支雪金鸡三呌失所在惟想忝差白银之观阙龙绡寄别泪三载犹未灭有美一人兮佩珊珊昨游吴门复东还余愿从而上下兮呌安期于云间回首隔千里可望不可攀 

　　○雪蓬小朵歌送奎方舟还灵鹫 

　　蓬婆雪岭高崔嵬横绝青山飞鸟回山中小朵更奇陗石作莲花千叶开巨灵擘山断山脉一峯夜向东南掷千秋干竺空有名万里峨眉尽无色攒青迭翠兮西湖洞口白猿犹可呼咸和之年有慧理卓锡尚爱飞来孤本杯高僧两眉雪身如浊水清莲洁翻经石上不知年桂子年年落秋月 

　　○游菩提山值两宿存思庵 

　　连山插天危欲崩木客结构当千层我来看山风两恶入山喜见灵泉僧闭门留客共野饭风回雨绝清无蝇酒酣熟寝唤不起夜深花落龛中灯轩辕已恐即韩愈许汜未可讥陈登一奛童仆催欲去却叹世故来相仍重寻曲折恐蹉跌安得远讨闲支藤林开川豁见鸟下山寒石峻愁狷腾呼舟独返草堂路他日重来共毾■〈登毛〉 

　　○凤皇山歌 

　　大城周回三百雉紫微阁对吴山起天目西来为凤皇苍然不过钱唐水玉辇金舆北去赊行人折尽人杨花杜鹃夜呌葛洪井燕子春归苏小家燕归不识更新主王气凄凉作风雨城南杨柳欎金黄一束纤腰为谁舞 

　　○京口王节妇歌 

　　大江如带从左来金山焦山碧崔嵬风吹杨卷度江去妾心如山不可回亿昔移所天岂独甘守节两章方缠绵那知中道诀玉琴不奏双鸳鸯玉箫不吹双凤皇纺绩给朝暮蛾眉忽成霜蟏蛸网素壁燕子归空梁生乖同室处死期同宂藏欎欎山头树已见忝天长白璧湏恶玷白丝湏恶染边声乱胡笳万古悲蔡琰 

　　○玉山窟儡歌 

　　玉山窟儡天下绝起伏进退皆天机巧如惊猿木杪坠轾如快鹃峯尖飞流苏帐下出新剧河梁古别传依稀黄龙碛里胡雏语李陵台前汉使归当筵舞剑不辟客顿足踏地争牵衣玉箫金管静如水西夏钿山相是非昔闻汉主出大汉七日始脱平城围当时论功孰苐一木偶觧走单于妃奇兵百万竟何事将军赐级增光辉龙争虎战亦同幻尊中有酒君无违无呼在家双凤和我曲玉斗碎落千珠玑 

　　○题子昂松树障子歌盖王成之所藏者纸尾云大德八年正月廿夜灯下书 

　　吴兴华法兼钟王不独醉草过张旭既无河朔少年之沓拖又无深山羽人之退缩故人相遇乞何夕银烛吐光如月白手写青松障子歌百金一子无所惜何物小儿憎妩媚玉环飞燕皆倾国嗟我平生秃千兔夜写蝇头愧无益王孙骑寉去不还日落太湖云气亦君家此木世希有词翰虱流与之敌纷纷真赝那足辩珷玞敢厕连城璧勿同枕永和书一閟昭陵永相失 

　　○题王立本山水图 

　　我有爱山癖每欲名山去秦溪一日寄新图歌枕高堂覩云雾何年王宰留真迹青城天彭接太白金堂石室犹可识大树小树忝天直千盘百折分秋毫木客时与行人遭一门通天剑阁险三峡涨雪瞿塘高小舟如鳬争入浦呕哑卧听沝鸣橹拾遗近在浣花溪却面龙湫结茅宇豺狼塞路何由通采芝亦有商山翁安得相从向绝境振衣千仞来天风 

　　○甲辰七月十三日书所见 

　　行人渐稀日已没星堕西南大口月一道余光夜不收青天万丈金虵掣 

　　○题赵仲穆画马 

　　吾闻冀北之马如云照川谷八尺飞龙在天育滦河远幸翠华迟柳林大猎金鞍簇是时四海为一家东踰日本西流沙拂郎近献两骕騻不数郭家狮子花公子前身岂曹霸一马真轻百金价黄金台上倦为客白发江南随意画駵騧骃駓各不同饮泉龁草落笔工君不见龙庭苜蓿与天远何人更收青海騘 

　　○送王好问赴春官 

　　君文空桑恊宫征我文凡器不悦耳早随举子踏槐花曲江走马秋风里院门鱼钥晨未开白袍鹄立三十士风檐落笔夸先成食叶老蚕春乍起樗莆三呌不作卢白首读书犹未已两河草动持干戈圭星无光作者死五门下诏搜遗村四月文场酣战蚁先生有志复先登软裘快马入居庸得意看花丽春市上林赋就气凌云我亦明年献天子 

　　○送浙省都事曹德辅运粮北上 

　　屯田未开岁未熟白粲一金纔一斛将军初下山东城使者复转江南粟飓风五月西南回黄龙朱雀一时开雷霆夜槌海若死云雾昼合天妃来黑洋北去五千里直沽近接金河水内廷传勑赐宫壶侍臣出报龙颜喜 

　　○送文从周入京师 

　　文郎气如虹北上□□□□□□折坂□览百步洪日触山折天柱百川乱流赤子若龙骧未见下益州虎旅犹闻驻灵武草白风骚骚跋涉无方劳骅骝识骏骨鸑鷟非凡毛临岐更酌酒飞雪落征袍何以致缒绻绵带昆吾刀 

　　○天冠法师邓均谷祷雨歌 

　　至正辛丑秋七月官河无舟死鱼鳖钱唐城中十万室凿井深通海鳅宂海底九鸟朝并出流金铄石气愈烈我无快刃斫旱魃构孽为妖降吴越老巫歌舞帝不悦真宰之罪何当雪天冠法师与天通丹书铁券呼龙公石坛昼晦羣神降金支翠旗来半空举杯掷地霹雳从澍雨一日声如硔三田白水禾花花儿童满道歌年豊百金不顾归空同师岂琐琐贪天功笑汝蜥蜗能为龙 

　　○张静婉采莲曲 

　　妾长平康里能舞复能歌髻斜梳堕马眉浅约弯蛾陌上游人顾日前侯客过涂黄初拜月拾翠欲凌波已知一身重不受千金唤十五事秋娘十六归羊偘愿妾比双莲为君朝暮鲜君能重妾绸缪意别起高楼大道边春乘油壁香车出夜入□□□□眠高楼下俯平湖涧照妾浓妆并淡耒丑月平湖水正深荡舟相逐起双禽莫学藕丝容易绝试将莲子托同心 

　　○出塞曲 

　　七星昱昱大将旗猛士百万皆熊罴迢迢远出雁门塞汉虏相见还相持军中无粮杀牛马夜得降人知众寡天山月黑潜度兵飞箭着人如雨下捷书明日报甘泉死者白骨归何年春风草绿秋风白魂魄为君长守边五岳为城海为堑天下人当亲弓剑 

　　○野中吟 

　　野中古墓何累累子孙已绝傍人悲送车百两喧鼓吹却忆出祖东门时墓前青青春草没墓下纵横狐兔穴昔年已见野人耕今年复见邻人发千年髑髅出黄土翁仲无言泣寒雨何时故物搃成灰犹有玉钗留半股 

　　○田家行 

　　田中八月红稻熟田头黄雀飞且啄去年出走不得收今年父子田舍宿夫妇小妇长裁衫夜起剪乘饲五蚕不言画眉无宝镜不恨梳头无宝簪稻登场蚕在箔新谷可舂丝可络赛神城南听神语但祈无兵岁不苦 

　　○枢密院椽曹李至刚从帖木公守躭罗一年诏回京师遇风抵曹泾明年夏复蹈海北上诗以送之 

　　白洋十月行人苦北风簸浪鱼龙舞黑洋六月南风回海客椎牛赛彭祖使者迢迢入帝畿连艘夜发迅如飞六鳌尚戴三山起一寉初从万里归张仪虽困犹存舌置酒都门歌激烈丈夫得官贵少年腐儒穷经空白发 

　　○白茅歌美华亭丞盛彦忠 

　　山东未息马山西尚挥戈急起州县丁北开白茅河海风裂面天雨雪山高水深不见月万人凿土如凿山河边死者谁收骨白茅河成如白虹百里直与昆城通将军不待驱鬼工平地遂作鱼龙宫问谁爱民如爱子华亭盛侯古莫比昔去今还悲复喜非汝身为白茅鬼盛侯之德之汘古万古流无已 

　　○送天台吴蟾友奉董宗师命主桐栢观 

　　天台之山四万八千丈中有飞仙共来往东方未白天鸡号扶桑赤日三更上山人曾识玉蟾翁丹砂九返面如童吹笙醉跨千年寉朝上崆峒暮庐霍葛洪井西松树老子晋台下桃花落日边人寄董师书别我却入天合居麻姑相见已白发蓬莱弱水人何如我亦张帆上南斗餐霞有诀能相授青天更约借龙骑福地应知今虎守 

　　○题子昂秋林早行图 

　　北上莫度河龙门如天谁敢过西游莫趍蜀瞿塘如马谁敢触大星未落月挂树行人出门向何处日日西东往复来青山不断天涯路天涯路险更无穷破裘羸马怯秋风日高茅屋犹未起愧尔山中白发翁 

　　○题赵秋江渔艇图 

　　朝渔江之南暮渔江之北朝暮清江边公侯不相识西塞山前秋日微沧波浩荡钓船归老髯何来一相就铁笛夜吹彭浪矶 

　　○小蓬壶歌 

　　君不见蓬莱方丈三韩东上有飞楼涌阁何穹崇始知九州岛岛更在赤县外弱水不与人间通赤麟伏可扰白凤驯可笼瑶草四时碧桃花千岁红卢敖一去已无迹燕齐弟子徒相从铁厓老人有仙骨七十复向云间逢高台剪断一曲幽绝境银河倒挂双玉虹自非夸娥之神徙其处安得缩地如壶公读书已去神禹穴献赋不到明光宫麻姑相遇急洒扫有酒莫使金樽空酒酣更呼双童为我歌小海铁笛雷怒来天风 

　　○醉芙蓉叹 

　　蜀江芙蓉四十里花外楼台来江水蜀主龙舟八月来日照千里锦云起一朵依稀武都女雪色宫衣轻欲举已窃玄珠化水仙不同右镜埋黄土朝妍夕态还相恼传粉涂黄俱草草春风入髓犹未苏丹砂换骨应长好凌波殿废花亦残江上秋深风雨寒武林城南偶识面把酒共看赪玉盘十年流落云间路欲寻旧赏知何处芳心一点对斜阳脉脉无言岁华暮 

　　○题赵处仁竹泉所 

　　王孙宝玦已流落九马不复归长安梨园歌舞入残梦白屋无人空翠寒流泉汨汨如流乳竹应笑歌成律吕酒酣濯足望洞庭一片潇湘隔秋雨有鸟有鸟来丹山羽衣五色朱其冠人间腥腐不足饱食汝竹实饮汝湍汝一出三千年 

　　○次韵铁厓先生醉歌 

　　先生爱酒称酒仙清者为圣浊为贤清江三月百花合江头日坐流萍舡左携张好右李娟紫檀双凤鹍鸡弦兵买置酒且为乐老妇勿忧无酒钱白日西没天东旋秋霜入镜何当玄蓬莱有路不可到祖龙已腐三重泉何如快饮三万日酒楼即起糟丘边愿持北平挹东海月落枕股楼头眠 

　　○用苏东坡先生韵赋竹轩 

　　朝饥不饱肉朝寒忍看竹爱竹已成癖尚胜桃李俗食笋冀生肥我癖无良医箨龙未可斸颇怪镵奴痴竹下哦诗空咀嚼月明夜半来笙寉 

　　○孙孝子歌 

　　乱兵夜入高邮城孤儿失母号且行城边白刃耀霜雪负母独出千人惊君不见鸱鸮生子食母肉人间更有鸱鸮族儿知有母同死生蓼莪已废犹能读 

　　○白苎词 

　　江清月高夜未央芙蓉半白微有霜天魔□队分两行胡姬更劝莆萄浆酒酣回身入洞房金炉火暖艺都梁愿君朝出夜饮酒祝君千年万年寿 

　　○行路难 

　　古有行路难其词非一近见杨伯谦之作则言其易而不言其难也故申其义焉 
　　采玉于阗河问君勃律何时过采珠鲛人室问君百粤何时出珠玉岁久同为尘君胡重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壶鼓坎坎歌乌乌海不可涉山不可徒路旁之人爱尔玉与珠行路难我以为父安知非虎我以为兄安知非狼仰天悲歌泣下沾裳 

　　○团扇词 

　　团扇何皎洁误方雪与月雪当有时污月亦有时缺妾恨似天长君恩成两绝昨夜秋风长信来星河已见西南回妾有新词讵堪写夜扑流萤玉阶下 

　　○题儿云林画 

　　云林先生老更迂酒酣落笔元气俱沧洲赤县随意扫不学徐熙没骨图沉犀石带波涛润石上烟梢势千仞参天古木蛟龙僵赤叶已脱荆门霜北风萧萧白日暮相偶应知不相附丹山之羽何时来会待春色阴厓面 

　　○折杨柳曲 

　　杨柳何青青春风拂长路朝送行人归暮送行人去行人南北无已时折尽可怜无一枝 

　　○题王叔明茅山图 

　　一峯插天三万丈众峯旁联不相让我行未尽天下奇王宰写山工异状霭霭勾曲云苍苍溧阳树天高去鸟没日落行人度茅君已千年浪忆烧丹处犹疑风雨夜骑虎山头遇平生好山独未归山中桃花如雨飞相从采术定可日长向云间瞻翠微 

　　○秋夜长 

　　夜长河漫漫嫠妇叹且泣落月当窓悬回风寻户入新愁不可道古恨无时断吾将呌重华于江之南苍梧山高湘水满耿耿不寐起观东方溥彼白露降而为霜碧草无情亦陨其芳安得不老既玄而苍周公待旦思兼三王伤哉何为揽衣彷徨 

　　○远别离 

　　君不见青天之月三五缺三五满惟有别离愁千秋万古何时断忆昨郎远行城南柳飞絮迢迢出居延匹马随都护今年得郎书犹在天山戍黄河入大荒白草迷归路夏日青无光胡风起朝暮不若路旁尘随郎马蹄去妾居但守节郎去当封侯昔为白门燕双栖江上楼今作陇头水呜咽东西流时凭万里梦迄到西梁州三十六部犹未灭良人那得朝金阙可怜池上紫鸳鸯白头生死不相忘 

　　○白雪歌 

　　昆仑火炎玉已灰神为六叶空花开北风万里寒门来一夜吹落金银台填坃委谷何皑皑龙蛇僵缩虎豹哀洪流不作龙门雷崆峒太白危欲摧将军夜出犹未回马前一片大如杯山中野老居崔嵬酌酒以匏烧芋魁安知银屏翠箔围白台但歌田有百谷年无灾 

　　○董逃行 

　　北风破肉胡兵利汉将驱人死胡地丈夫四出妇女号长安十日城门闭夜入南山忍冲虎尚胜迢迢随捕虏城中有地尽蓬蒿城下何人种禾黍夜闻董逃四面歌却思乡土泪滂沱 

　　○雨中 

　　江南正月如腊月花开未开春尚悭空中白雨急飞瀑海上黑云深抱山老夫闭门愁不出十日西窓听萧瑟公卿鞴马五更朝且独高眠舒我膝铜雀破瓦不补天哦诗强学号风蝉荒村无路竹鸡唤载酒何人寻郑虔白头为农计亦足弃书耕田买黄犊 

　　○正月廿九日杨鸣寉席上分韵得几字 

　　两山昨夜风雨冲汞涨新痕没沙尾黄知彭泽柳初芽红见武陵桃欲蕋老去逢春更惜春平生酒伴谁知己白发杨郎古奇士千金已散归田里闭门留客为张筵共喜一时成二美小儿行觞不计筹大儿割肉能操匕冬殖下筋白于肪秋藕洗泥寒刺齿且湏快意在今朝况我中年会能几乱离相见亦偶然海内交游半为鬼颠狂岂顾傍人毁但恨白日无淹晷赋诗已觉无曹刘骂客安知有程李坐中一寉能商歌歌作连珠尽倾耳风卷新声入夜云豪竹哀丝静如水若为倒卷玻瓈江百尺高楼眠不起 

　　○丁一寉以疾止酒诗以诮之 

　　一寉先生老躭酒夜饮一石朝五斗春来连月醉如泥窥户欣无太常妇杜康昨者忽为厉鹦鹉不荐谈天口结交昔在王侯间折节应羞儿女后地经檇李却垂泪日落君山独回首流说北游年少时结束正似幽并儿朔风破肉雪埋胫桃花骏马如星驰天街下马意气盛胡女起间郎君谁凉州莆萄不论价龟兹觱栗当筵吹安知反复一秋梦白发渐满红颜衰吴王宫中走麋鹿真娘墓下号狐狸出门两足苦无力强与老儒时赋诗君不见人间万事随流水别有乾坤醉乡里不如与君更挟两鸱夷李白陶潜共生死 

　　○穆陵行 

　　至元中胡僧杨琏真伽利宋诸陵宝玉因倡妖言惑主尽发■〈歹赞〉宫庂在会稽者断理宗顶骨为饮器琏败归内府九十年矣洪武二年正月诏宣国公求之得于僧汝讷所乃命葬金陵聚宝山立石以表之金感而赋诗一首 
　　六陵草没迷东西冬抈花落陵上泥黑龙断首作饮器风雨空山魂夜啼当时直恐金棺腐凿石通泉下深固一声白雁度江来宝气竟逐妖僧去金屋犹思宫女侍玉衣无复祠官护可怜持比月氐王宁饲乌鸢及狐兔真人歘见起江东铁马九月踰崆峒百年枯骨却南返雨花台下閧幽宫流萤夜飞石虎殿江头白塔今不见人间万事安可知杜宇声中泪如霰 

　　○送定南宗佐四明大慈寺 

　　伏龙罗汉无人识万里如云倐南北南北山川不可穷云去云来自无迹朝辞凤阙向东湖身乘一叶秋江芦东湖何处更求我白云去尽青山孤开楼迄看山头月月色湖光射氷雪四明太白相峥嵘天地虚空一毫发老夫漂泊悲蓬根相逢已契三生魂人开火宅不可住他年听法来松门 

　　清江贝先生诗集卷之三 

　　●清江贝先生诗集卷之四 

　　七言古诗（二） 

　　◆七言古诗（二） 

　　青萝山房歌（并引） 
　　题火龙烹茶图（并引） 
　　巳酉清明 
　　虀瓮吟 
　　耕乐吟二首 
　　余避地千金圩屡游殳史两山酒酣与发赋诗一首惜山中无赏昔者空乘亦同于瓦器耳姑录以自娱云 
　　海翁谣 
　　壬子春二月既望乘君子材拈余重游殳山遂燕陆景远氏来青堂与者丁一寉董祖南景远父子及余季子翱一觞一咏不啻兰亭之会也酒半移尊公主墓侧而董海翁亦至子材遂大醉卧石上不能起命两童掖之登舟余与众客至东山兴尽而返目赋一首以纪其事云 
　　题徐复初参政骢马图 
　　吴山人诗 
　　胡虔雪猎图为徐复初赋 
　　十月三日过梧桐泾时官籍仆彦宅彦庞氏唐氏自经感而赋之 
　　奉化李公复祖母沈氏年二十生子七月而寡既长沈为娶兄之女为妇生二子亦寡长即公达次公复二母今皆已老号双节堂赋一首 
　　郭忠恕出峡图 
　　送迮士霖归天台 
　　送车定夫赴莱芜簿 
　　徐给事山水歌 
　　精卫愤 
　　秋露轩一首为马本道赋 
　　张継善寄桃源图日赋诗一首 
　　凤皇台怀古 
　　云中烈妇行（并序） 
　　题儿云林木石 
　　毛女辞二觧 
　　题山水四景 
　　洪武八年三月奉旨分教中都生自龙江至临淮凡十日为赋长谣一首以纪山川风景云 
　　桃核杯歌 
　　题华山图 
　　赠乘槎客 
　　李将军歌 
　　题董源寒林重汀园 
　　题赵子昂松石修篁图 
　　太行山谣送靳手中归潞州 
　　次韵荅王蕴德纪善雨中见寄 
　　日苦短辞九章 
　　题海山秋晓便面 
　　孤松图 

　　○青萝山房歌 【 并引】 

　　青萝山在仙华之东盖仙华为黄帝少女升天处其山峭竖千仞而支别为青萝今翰林学士宋公景濂读书其下因名其所白青萝山房绝岭之云烟长溪之鱼鸟皆接于耳目之间矣公虽去此而犹眷眷不忘间属予赋予闻适意山林者恒抗公侯之富而争名市朝者恒讥处士之介是皆得之此而失之彼惟公则不然昔之藏也非必于山林安其时也今之仕也非必于市朝行其道也故在青萝不为损至于视草北门亦不为加隐显一机喧寂同趣孰得而窥其际邪公擅一代之文章所著多行于世而贮于山房者必有光气烛天与山之宝玉同不泯矣遂为之歌曰 
　　仙华之山何崭绝兮插天万仞青相磨山势东来忽平地蜿蜒不断为青萝萝萝隐隐如崩石夸娥负山山为析欲呌轩辕向何处千古万古空遗迹玉女得道登云车凌空直上太清家云车不复返落尽金茎花风凄凄兮又下雨行人惨兮子规语山回路尽或逢花知是青萝山人结茅宇山人紫府神仙客身仱六十头尚黑胸蟠五色天女丝手炼五色神娲石丝可为君成天章石可为君补天隙一朝寘之白玉堂青萝寂寂寒无光何佯借我白石床卧看明月来东方与君酌酒歌我曲君归早访初平羊 

　　○题火龙烹茶图 【 并引】 

　　古火龙烹茶图盖写古帝王事而断缣落纷半为好事者裂去独有茶具及黄衣中使拱而立者二人烹茶者一人曲江钱惟善定为唐之玄宗岂甞见其全欤然所谓玄宗者不知当励精图治与张说一二大臣共乐乐仙时邪抑其既耄而昵于妃子时也特人物位置要非院工所及未暇考谱以实之姑为赋诗一首题其左云 
　　松声忽作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人两前掇蓬莱殿里沃焦余玉盌兮沽侍臣渴名花唤起海棠魂细叶未数丁香根宫中一日歌舞散世上千秋图画存开元盛事何人省书生亦觧夸双井空中扫叶烧破铛闭门书秋夜永 

　　○巳酉清明 

　　白纻衣鲜紫骝马清明酌酒梨花下马蹄一去不复来梨花又见清明开城南城北多新暮日落蹄鸦满高树有酒谁浇千岁魂子孙尽发濠州住主人更劝金叵罗阿蛮起舞玲珑歌生前不饮君如何 

　　○虀瓮吟 

　　清江老人腹空洞白首谈经耻无用酒酣入水问河神乞我黄虀三百瓮平生不羡将军腹冰壸先生真我族山妻日晏具朝飡露叶霜根甘胜肉君不见海上巨族如公侯书夜遣官兵收 

　　○耕乐吟二首 

　　神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星纔四五我来欲置书床林出入未愁穿猛虎山寒月黑无人声夹道长松作风雨佩环何日归公主泉下铜棺閟千古 
　　近天不必城南社范蠡湖头一茅宇瓜生陇上已离离亘长南山少荒土出门岂识卿相尊对客何忧子孙鲁岁祈五风十日两上无飞蝗下无虎四海从今尽中国作歌且为歌洪武但存父子与君臣风俗当如结绳古 

　　○余避地千金圩屡游殳史两山酒酣与发赋诗一首惜山中无赏昔者空乘亦同于瓦器耳姑录以自娱云 

　　南村北村喧仆姑一雨已苏百草枯青稻如云不见涂木龙三伏闲在隅检源之乐人间无阿翁哺雏妻饷夫生来不作章句儒但拟百斛量明珠东家击鲜大作社西家酒熟携满觚　诏书昨日五门下天子尽赐今年租 

　　○海翁谣 

　　海翁随白鸥白鸥亦不惊千金散如土身与白鸥轻问翁甲子翁但咲人间岂识女期生祖龙一别阜乡晚已见六鳌脊腐三山倾天空潮落夜如冰月色下照珠宫明麻姑到家急汛扫桃核酌酒为劝王方平 

　　○壬子春二月既望乘君子材拈余重游殳山遂燕陆景远氏来青堂与者丁一寉董祖南景远父子及余季子翱一觞一咏不啻兰亭之会也酒半移尊公主墓侧而董海翁亦至子材遂大醉卧石上不能起命两童掖之登舟余与众客至东山兴尽而返目赋一首以纪其事云 

　　老夫一月不见山山癖无医殊未瘳野桃作花已烂熳故人约我山中游日车出海风雨收千岩万壑清如秋帝子何年上天去黄鸟历历鸣相求来青堂上坐终日饮酒况得公茔流金刀割鲜气颇壮向日下地仍相留酒酣长歌动左右诗成落笔蟠银钩平生快意在一适放浪岂知公与侯玉台王母自千劫海屋老人今几筹青春无秉烛明朝花落令人愁 

　　○题徐复初参政骢马图 

　　青骢万里来安西五花满身玉削蹄将军大雪骑出塞风鬃未洗龙城淮何人落笔通造化天上房星降中夜朱衣老奚惊有神不独开元数曹霸漠南北千怅空将军赐爵论边功此马岂与凡马同觧鞍落日从远放黄金台高春草豊 

　　○吴山人诗 

　　西江吴山人者读书缀文尤通地理书刘贵道葬兄之无后者山人乃指范萧峰地既固且安遂葬之以十金报人人却不顾曰但得天下名士一诗足矣固持卷求余赋故作古诗一首贵道今繇起居注出佥浙江按察司云 
　　吴山人读书不作章句儒西上玉笥观匡庐寻龙经在神莫閟金盌玉杯何处无负士哀哀者鄮氏兄死无儿惟有弟山人为卜范萧峰水抱山回上田美紫荆一荣复一枯冈头日落啼老乌百金报吴咲不顾一诗价重双明珠君不见孙生瓜熟能供客客指黄花洞前城山空白寉今有村白寉南飞杳无硛 

　　○胡虔雪猎图为徐复初赋 

　　太古天骑宅幽朔平沙四面苶城郭生儿岂识种禾黍走狗呼鹰共为乐北风颾颾大雪湿越堑凌冈马蹄急弓开满月不虚发赤豹玄熊号且立日暮两狼归挂鞍燕支劝酒左右弹一时快意良不恶金刀割鲜行玉盘君不见汉家天子猎四海塞下将军归奏凯青丘云梦何足夸猛虎长鲸肉俱醢 

　　○十月三日过梧桐泾时官籍仆彦宅彦庞氏唐氏自经感而赋之 

　　天寒水清石齿齿杏叶初黄豆花紫舞榭歌台不见人头白乌啼月明里当时豪侠倾五侯一荣一枯八十秋绿珠亦觧死金谷草露作泪无时流 

　　○奉化李公复祖母沈氏年二十生子七月而寡既长沈为娶兄之女为妇生二子亦寡长即公达次公复二母今皆已老号双节堂赋一首 

　　凤觜鵉胶难续弦双龙镜破难再圆阿婆二十已守节新妇哭夫方少年大儿娇啼母心苦小儿十月安知父破窓风雨来早秋夜绩灯前共相语山头松栢摧为薪山前翁仲亦成尘红颜憔悴垂白发生死不惭泉下人 

　　○郭忠恕出峡图 

　　巫峡何危哉夹拱如龙门禹治九州岛岛不得此峡口水作雷霆奔问婆江中人几日三巴去峩眉五月销古雪滟滪堆深虎湏怒巫峡之险安可攀胡为吴樯楚柁日日来往乎其间高堂中有如花颜银屏翠箔青春间涉此万里道经年犹未还黄金不买死直欲高南山沙舟非龙汝非虎鼋鼍出没馋蛟舞前者已脱后者号江神无情天又雨石巉岩兮利刃攒一叶宛转行千盘覩此魂魄悸岂待杜宇夜呌狷声酸安得凿之尽平土万古不识风波苦 

　　○送迮士霖归天台 

　　赤城云气神仙家千树万树蟠桃花十二楼台起花外石门水长通胡麻当时鄮郎亦草草出山却忆山中好莫信升丘日月长玉人已共桃苍老山空水流云自飞刘郎看花湏早归 

　　○送车定夫赴莱芜簿 

　　空青丹砂世所奇乌喙昌阳亦皆用赤城车子玉峯孙年过四十犹未贡南宫昨日献文词百族纷纷见孤凤一官初试莱芜邑古人今人差伯仲釜中有鱼晨不爨案上无萤夜犹诵尚思论道程朱后玉峯先生冣该综一编大学正全书子后传之四方共平生河神虀百瓮岂望为郎食官俸迢迢北上不可迟十月黄河雪先冻老夫买酒无一钱作诗直比琅玕送 

　　○徐给事山水歌 

　　给事中徐以文善山水甞为礼部员外张惟中作层峦迭嶂图惟中求予题诗于上予久置箧中竟为好事者持去乃赋长歌一首以复之云 
　　吴门故人徐给事一水一山称绝艺浓豪燥墨随意成位置非难在神气大山积铁巑铁青小山起伏蛟龙蟠□□□道、薄之飞湍宛然坐我明星玉女下五月六□□声寒荆关笔法自奇古未数画师扬契丹仙家楼台十二阑饭煮胡麻湏可飡采药何人入少室读书有客居王官我游白下未得去五更出门雪满鞍虚空翠黛不复览一日剪向高堂看员外张公尚文采身住南宫志沧海李白已死今无诗卷示老夫增慷慨近来好事后持去梦觉烟霞竟安在白寉夜怨清狷悲山中春老归何时写我平生有声画价君太古无声诗 

　　○精卫愤 

　　定海漕户夏文德元至大四年夏运粟赴京师其子永庆侍行抵河间海津镇文德堕水永庆奋身入水中挽父衣出波面枕丌提戟钩其衣得不死永庆浮沉洪涛力弗支而溺时年二十一太史危素为传余读而悲之为赋精卫愤一首 
　　乍登太行莫涉沧海水天吴九首马一角白浪崩山飓风起精卫万古长衔冤无人为汝笺天门孝子亦何辜死挂扶幸垠愿衔西山石朝飞暮飞折两翼西山石尽海不极月黑珠宫閟魂魄魂魄不归思可已乍登太行莫涉沧海水 

　　○秋露轩一首为马本道赋 

　　逸文 

　　○张継善寄桃源图日赋诗一首 

　　张生寄我桃源图桃源有路归何日高堂坐见武陵溪犬吠鸡鸣犹髣髴云气挟山山欲行山穷水阔桃花明仙家只在流水外世上无人知姓名一日花间问渔者山河百二如崩瓦赤帝西来祖龙死复见同槽有三马太康去秦金百秋子孙生长不知忧商颜黄绮亦何事白发出侍东宫游龙争虎战俱寂莫绝境空存已非昨种桃何必指秦人春到花开又花落 

　　○凤皇台怀古 

　　凤皇台前山色古凤皇已去今平土雕梦绣柱非昔时月白连营宿貔虎登高四顾何壮哉金陵形胜自天开酒星不见李太白何人与倾三百杯拒霜卷红秋草绿尚想英雄起相逐山河万古一金瓯宫殿中天开玉烛元嘉之事安足谈琅琊法尧终可惭葱葱佳气今复见黄旗紫盖天东南当垆小姬字桃叶咲我重来发如雪相逢莫惜千金裘五夜喙箫醉明月 

　　○云中烈妇行 【 并序】 

　　武州守云中张奉先妻华氏年甫笄有古贤妇风时舅没姑老事之尽礼宗族称之生子亨亨娶镏钧祥女颇涉书史至正戊申秋闰七月蕃将竹贞为乱寇掠云中妇姑匿复壁间为游卒所得驱迫以前华氏厉声谓卒曰我张奉先妻也驱我安之必死于是复谓妇曰汝年少将若何妇曰甞闻忠臣烈女之事已审宁就辱乎姑曰欲经无索欲刎无刃妇曰贼可激而怒也遂大骂不绝卒怒杀华氏镏不为动声气益厉又杀之姑年四十有五妇年二十有一余闻而壮之作烈妇行 
　　出门何匆匆姑行妇及从萧条百里外但见旌旗红东家破柱索珠玉西家夫死无人哭凤皇中道忽相失豺虎满城谁敢触仰天天高局地无泉白刃如雪马屯塞川乍可玉碎宁能凡全旁人还共悲妾死犹生年云中之英雪万仞同崭然 

　　○题儿云林木石 

　　东海儿迂十年别昨日朱颜今白发作诗作画犹未休酒后挥毫见三绝缘江白屋知几家忝天古木僵龙蛇苍皮半死或垂瘿赤叶未脱都成花我知用心亦独苦、史庸奴焉足数英华已剥余本根老气尚存氷雪古 

　　○毛女辞二觧 

　　一叶为衣双足赤何年入山不火食宫中歌舞犹能忆犹能忆空俳徊白日晚阿房灰 
　　凤皇钗脱鸟云亸红叶花鲜还自把朝朝暮暮南山下南山下千万年不采药能神仙 

　　○题山水四景 

　　雨前雨后花满川春光浩荡殊可怜山人日高眠不起劝酒提壸落红里 
　　青林五月不知暑玉女晒衣中迄客至清谈酒更添白杨梅熟荐吴塩 
　　田家酒熟当早归天气渐凉催授衣一夜西风破霜蕋芳菲不共芙蓉死 
　　天云漠漠四野低大山小山玉戻齐春还何处寻消息花发枝南与枝北 

　　○洪武八年三月奉旨分教中都生自龙江至临淮凡十日为赋长谣一首以纪山川风景云 

　　三月金陵别匆匆催夜迄无处不伤春杨卷半江雪海水忽成潮奔流亦西回行人度江去何日金陵来可爱焦山孤直对妙高台天遣神鳌戴拳石青莲一朵龙宫闲雨足南风生五两楚柁吴樯竞来往海门雁阵入云飞甓社鲎帆迎月上信宿过淮阴不见淮阴祠将军竟为儿女诈空忆钓鱼城下时行行泗州近岸有铁佛古水妃泉下伏犹疑作雷雨平生不出户焉知天下奇前瞻凤阳城宫殿起忝差两都未足论天启万年基四方此会同车马填九逵苦酒能宽忧酌酒日赋诗远游颇快意白发羞成丝怅望芳草绿秪合归樵牧明年上疏当乞身葛洪井西镜湖曲 

　　○桃核杯歌 

　　铁崖杨先生桃核杯歌序称元初丘长生醉卧三日不起世祖候之时方醒日臣侍西王母燕食臣桃一枚因出手中核裂为二杯一以献上一留长春宫体切怪之而江南野史纪蜀道士王回甞进桃核杯于其主云得之陈希夷所或者假之为丘长生事乎而先生未之考也道家虚诞亦不足论特爱其诗有神珠脱胎日月破鬼斧凿窍轧坤开之语可谓巧于咏物者矣因赓一首而主于王回为言盖以传载有所据云 
　　度索久山有桃屈蟠千里兮结子轮囷大如瓮天上惟闻方朔偷人间不许刘郎种何年阿母燕云台食桃戏作鸳鸯杯道一王回献阙下缺月夜堕青天来玉杯未辩新垣诈学士银杯一时化安知别有蓬莱物百斛莆萄向君泻鸾歌凤舞在君前酌此可以求神仙山中有花试挟双窈窕一醒一醉三千年 

　　○题华山图 

　　太华五千仞石色青如苔崭然表西极肇自鸿蒙开河流破石雷霆激父老空谈巨灵迹山寒五月疑清秋鸟飞不过仙掌侧我欲上从羽客云台间钱锁高县犹可攀千叶池莲食之久不死明星玉女相往还相往还人间万劫纔一息峯头大咲惊下方日落咸阳秋草碧 

　　○赠乘槎客 

　　六月淮南不知暑闭门日日风和雨乘槎仙客何处来把酒张灯连夜语酒酣示我榰机石曾到天河见河鼓人间倐忽三千秋弱水三枯海鳌腐吴争越战空陈迹山绕钱塘作龙虎柳外楼台十万户太平重自南朝数吴娘玉面胜梨芯觧向尊前胡旋舞乐极哀来泪相续城郭秋深半禾黍内前树老啼寒鸦山月无情照今古白首相看亦偶然忘形何必论宾主天为酒星地酒仙麒麟将相皆黄土约我他年一棹归西湖烟浪从渔父 

　　○李将军歌 

　　汉家李广旧无双年少提兵飞度江黄石素书心已授龙文赤鼎手能扛不作诸生自辛苦千金结客轻如土朝呼野外黄头鹘夜杀山中云毛虎 
　　天子诏书开四夷五年出塞事征西三冬氷雪皴人肉万里关山辟马蹄今日相看凤阳道绣袍换酒情编好虎符金印来未迟铁砚毛锥吾已老豪侠平生感慨多尊前击剑起高歌定知班固文章在为勒燕然示不磨 

　　○题董源寒林重汀园 

　　天下画师无董源学者纷纷工水石云山万里出巴陵白首淮南见真迹乱石平坡凈无土松根裂石蟠龙虎偃盖千年饱雪霜深林六月藏风雨江上村墟何处入浮空远黛蛾眉湿渔人日暮各已归小舟如鳬落潮急我昔西清甞看画南唐此本千金价坐移绝境在云间月出霜狷啼后夜薄游未挂吴淞帆令我一夕思江南安得买田筑室幽绝境开窓日日分晴岚 
　　余客云间邵公筠谷所暇日观画西清庵而董源寒林重汀为第一筠谷出入必寘之左右未甞舍去累求余题而未暇也后十年至中都其子麟携以过成均曰先人甞言必得先生奇文章与此图争苍古可也敢重请焉于是赋诗一首谨书于左惜筠谷既没而不及见之岂胜今昔之感哉 

　　○题赵子昂松石修篁图 

　　白发王孙老蓟门逢人只说山中趣酒酣落笔有天机写作阴厓百年树一株偃蹇龙虵影绕屋风声三伏冷流脂入地成虎魄死骨经雷缩人瘿森森竹石俱苍然一日坐我天姥前王孙跨寉归何年山空月明啼杜鹃 

　　○太行山谣送靳手中归潞州 

　　太行之山包燕跨晋兮拔地千仞谁能踰天何不铲羊膓九折坂使人万古方驾而长驱山寒六月积水雪穷狷恠鸟左右时相呼故人玉女泉头居北上岂不愁崎岖翔风吹沙不见涂青天茫茫飞鸟孤我歌短歌倾酒壸勿言太行险人间之险何时无 

　　○次韵荅王蕴德纪善雨中见寄 

　　老夫三月不出门懒性有如嵇□夜圣明遇物先采擢枯槁于时亦沾洒病驹只合中野弃寒雀宁思上林下印常不启信官间书亦慵躭从容假淮南六月如早秋未脱吴绫颇相讶白两三更沧海立黄河一道青天泻池翻红艳落莲衣石长绿文成藻藉姑恶时鸣父老忧鬼车夜过儿童怕空怀南苍人相远岂有东家马堪借百钱沽酒愧缾空斗米如珠抱衾卖已惭不作子虗赋尚托端居广文舍隐几南窓亦自高驱车九陌知谁暇识字终非杨子慱题诗误许曹刘亚但觅丹砂苦未成久知白发那能化两峯绝境可诛茅何处良田足甘蔗赤城仙子玉符孙双璧今倾凤台价楚筵设醴未应忘齐门鼓瑟空遭罗时看新学气如虹病送残年肉销胯投劾终当去石门日斜田父茅檐话 

　　○日苦短辞九章 

　　日苦短。夜何长。蟋蟀悲鸣在北堂。白露下。河汉明。 【 叶】 黄姑织女东西望抚云和荐清觞同心胡为各一方麟有趾凤有章苍姬感之国乃昌世之微佞为良鈆利一割投干将悦巧辞隳大防蟾蜍食桂廱毙幸圣去鲁轲游梁道既枘凿徒伥伥昔少壮令老苍朝荣暮歇同舜英 【 叶】 胡不归阻异乡孰假以翼今高翔 

　　○题海山秋晓便面 

　　巫子门前吹飓风一杯瀛海白浮空周回已吞赤县小浩荡直与天河通方壸员峤不可见弱水更在三韩东无人鞭石为梁跨万里下拾明日龙王宫金鸡三呌呼客梦日车夜衮波涛红楼居之人起相顾白玉窓户光曈曈我愿羲和停六龙岂不能长悬照下土朝东暮西使人成老翁至今累累野葬悲英雄六龙为我驻光彩千古万古游无穷 

　　○孤松图 

　　峩眉古松寒不死曾见仙人三洗髓霜摧两剥雷震余千尺老蛟鳞甲紫城南桃卷千万株乱后一株今亦无长身独立何偃蹇正直自是神明扶 

　　清江贝先生诗集卷之四 

　　●清江贝先生诗集卷之五 

　　七言律诗（一） 

　　◆七言律诗（一） 

　　送袭封衍圣公孔希学还阙里（在京作） 
　　送愚上人归越中并木奎方舟长老（在京） 
　　观海与鲍仲孚同赋 
　　送王克让员外赴陕西 
　　送户部尚书贡泰甫开司闽中榷塩易米给京师 
　　题徐大章白寉山居 
　　三月晦日 
　　寄内弟陆熙之 
　　寄潘时雍 
　　送翁镇方归天台 
　　题云溪耕隐 
　　题丁成之清樾轩 
　　郑宪卿省郎织毯松江还诗以送之 
　　门李克敏将归吴陵作诗为别 
　　赋小瀛洲 
　　题苎溪渔友宅 
　　十月闻雷 
　　灵鹫观灯 
　　谢买齐臣惠碧盌 
　　题静天镜碧水春轩 
　　送兴福寺镇静庵 
　　六月三日泛舟 
　　七夕 
　　十一月廿三日夜集次韵卢廷举一首 
　　剪韭轩 
　　题玉士亨看山处 
　　元夕次韵铁崖杨先生 
　　二月十六日雨中遣兴 
　　清明日陪杨铁崖饮城东门是日风□ 
　　送凌彦冲归杭 
　　寄林叔大 
　　槐阴亭 
　　即事 
　　经故内 
　　立夏日 
　　题云深处 
　　题夏士文园亭 
　　重午 
　　瑞莲 
　　题渊明像 
　　题松鶮山居图 
　　寄奎方舟后用章二上人 
　　白莲 
　　中秋 
　　钱塘秋夕 
　　奉寄崔伯恭左丞 
　　无题 
　　夜坐 
　　立春日燕西清高士沧洲一曲歌者李氏善胡琴者阮仲朋引觞奏伎宾主尽欢即席赋诗一首 
　　别吕德常 
　　姑苏 
　　陆景周宅槁梧复荣以瑞梧命之为赋首 
　　钱唐春日 
　　遣兴 
　　春和铁崖先生水仙入韵 
　　二月五日燕夏士文漪澜堂与者鲁道原马文壁冯困如赋诗一首歌者张宝童不至故及之 
　　浙江亭观潮 
　　嘉禾道中 
　　五月十一日过璜溪访马文璧时同门吕德厚具酒相邀犹雨夜归明日文璧有诗见寄用韵荅之 
　　支子 
　　绿阴轩夏日书怀 
　　客居 
　　风泾定光寺周回三里皆荷花彷佛有钱塘西湖之胜与筠谷高士同赋 
　　题周伯昂水村图 
　　题刘商观奕图 
　　初冬口号 
　　荅宇文仲美 
　　冬日漫兴 
　　巳酉立春日 
　　正月二日偕邵篔谷过吕德常宅留饮 
　　闻夏士文南归喜而有作特先寄之 
　　寄陈性天 
　　三月五日饮于性天所有紫牡丹一本三花不意池馆丘墟之后复见于此为赋一首 
　　雨中书怀 
　　过沧洲有感一首 
　　送桑子材归縻塘 
　　十二月十六日雨雪至十九日大雪次韵陈仲谋一首 
　　十二月廿六日蔡叔庸至剪烛听雨一首 

　　○送袭封衍圣公孔希学还阙里 【 在京作】 

　　星斗光芒万丈腾赐书连舸出金陵雁违青冢天将□马度黄河夜已氷慱士经杂终汉出上公爵重自唐□喜闻手植庭中桧翠接东蒙几百层 

　　○送愚上人归越中并木奎方舟长老 【 在京】 

　　天界归来亦已迟庭松此日定回枝山中结□□□□海上留衣有退之寉去云霄随锡状龙收风□□□□西湖若见方舟老为说三生梦里诗 

　　○观海与鲍仲孚同赋 

　　弱水之外有蓬莱云中髣髴金银台终驱□□□□□始与鸿蒙一气开石壁三更看日上星槎八□□□□麻姑何处窥清浅近日无书寄寉来 

　　○送王克让员外赴陕西 

　　貂裘万里独冲寒旧是含香汉署官白雪作花□□□青山如凤马头看关中相国资王猛海内苍生望□□应念东南有遗佚采芝深谷尚盘桓 

　　○送户部尚书贡泰甫开司闽中榷塩易米给京师 

　　昨日除书下五门地兼中外亦殊思三山迥出南荒小八座元同北斗尊悟主已知如内相封侯终见自公孙荆扬乐土今凋擦他日从客为一言 
　　两隅未挣出师频圣主经营伏老臣天河转粟遥通蓟腊月看花近到闽道上豺狼应避马山中猿马不惊人公余定有诗千首好托边鸿寄蚤春 

　　○题徐大章白寉山居 

　　孤烟一曲紫云村好客寻常远到门水落已知鱼可□夜深不畏虎夔藩邻人送酒酌花下稚子读书当□□白寉千年时过上屯中还有令威孙 

　　○三月晦日 

　　王师未下姑苏台客子野次独徘徊城南酒□□□□院里桃花空乱开儿女新年俱已长弟兄何□□□□故人重里寄书至相约山中拂紫苔 

　　○寄内弟陆熙之 

　　我别御儿溪上宅月当二十四回新如何万□□□□即恐回邻非昔人箫鼓谁家犹作社楼台□□□□□夜寒忆尔无由见怅望黄姑祈木津 

　　○寄潘时雍 

　　桬闲居学灌园一椽茅屋近青门野乌得食频□□□慈竹团阴定长孙宾客过门车盖合儿童汲井辘轳□春风金谷空流水且共高歌醉瓦盆 

　　○送翁镇方归天台 

　　云气空蒙是赤城高歌归去不胜情天倾沧海东南迥地接丹丘日夜明念我好将黄独寄知君先向石桥行春风一路啼莺巧定有花间窈窕迎 

　　○题云溪耕隐 

　　屋外青山青似莲云溪隐者即神仙桑麻杜曲非无地鸡犬桃源别有天载酒邻翁时叩户卖鱼溪女不论□卧龙何事烦三顾祗合隆中老岁年 

　　○题丁成之清樾轩 

　　九龙山前处士宅草堂低小尽青苔树阴满地日不到水气着人秋已回无数黄鹂相对语有时翠碧忽飞来移床与客竹间坐千里好风何快哉 

　　○郑宪卿省郎织毯松江还诗以送之 

　　鹤城翠织出天机巻付星查使者归瑞草竒花春欲动彩鸾青鹤昼交飞峒人不用夸山罽朝士何须惜地衣闻说千秋佳节近吴宫高会更光辉 

　　○云间见李克敏将归吴陵作诗为别 

　　与子西东二十霜尚思年少醉钱唐人间日月如行客马首山川忽异方歴歴早莺初变语翩翩归雁未成行明朝陌上重分袂更尽吴姬酒一觞 

　　○赋小瀛洲 

　　海上瀛洲碧水新地连方丈绝风尘九光霞馆邀王母一曲鸾笙降玉晨若木回枝长挂日桃花结子不知春祖龙谩自求方士却恐流传语未真 
　　仙人长伯白银宫不似淮王礼八公日月自周三岛外山川尽缩一壸中亦麟紫凤池台胜姹女河车服食同清夜步虚相和处琪花如雪又春风 

　　○题苎溪渔友宅 

　　征君白苎溪头住细雨斜风一短蓑山木两边啼杜宇浪花千顷落驾鹅故人且复光武使者何湏访志知□我亦买田来结屋沙棠船小日相过 

　　○十月闻雷 

　　天气初寒春尚赊坎中夜半有鸣蛙百年宇□□□□十月雷霆起蛰蛇老柳黄垂霜后树小桃红□□□□三公爕理非无术愁听空江度鬼车 

　　○灵鹫观灯 

　　天乐风传应壑雷鹫峰春色似蓬莱一天□□□□□千月龙宫彻夜开西国胡僧依树坐上方天□□□□夜深借榻山房宿更欲题诗到二台 

　　○谢买齐臣惠碧盌 

　　万里坚昆来碧盌青莲十叶类天成于阗苍玉□□□韶州白甆空得名马湩可能羞北馔驼蹄且复荐□□茅斋此日足家其一诗为报故人情 

　　○题静天镜碧水春轩 

　　绿波如酒不成潮一曲潜通海眼遥祗树国深青鸟下桃花浪暖白鱼跳疏星夜列开天镜细雨朝飞落虹桥杜老赋诗湏重过远公结社肯相邀 

　　○送兴福寺镇静庵 

　　西山楼阁涌波涛西国高僧见白毫贝叶有又留藏室天花无迹上方袍毒龙在钵秋云湿驯虎当门夜月高听法他年陪相国定因元亮置松醪 

　　○六月三日泛舟 

　　六月三日好天气清江转柁雨晴初树头云敛山□□石脚水生跳白鱼何处老翁还独钓可怜游子□□□野王堆前三女窦得意唱歌随所如 

　　○七夕 

　　沧江雨歇暑渐微银床一叶迎秋飞牵牛□□□□□明月不照征夫归寸心耿耿只自苦双鬓□□□□□仰候神光向中夜秋萤暗度鸳鸯机 

　　○十一月廿三日夜集次韵卢廷举一首 

　　河桥春向柳条归买酒从教更典衣倒海北风三日盛着人南雪六花飞铜盘烧蜡诗初就羯鼓催觞令不违身后空名亦何用独怜张翰早知几 

　　○剪韭轩 

　　三韭行厨亦浪夸傍人犹笑庾郎奢春宵翠截山中华腊月黄分雪后芽野饭犹能留上客侯鲭岂复到贫家盘中一筋青丝细绝胜芜菁散作花 

　　○题玉士亨看山处 

　　看山何处候神仙地近城南尺五天林屋雪消攒玉笋上方云影出青莲行人独去西风里倦鸟双回落照边此日骑曹谁记马闲支手板思悠然 

　　○元夕次韵铁崖杨先生 

　　元戎出号初鸣铎狂客忘归更赋诗貔虎千屯防要地鱼龙百戏梦清时月临粉蝶南楼静天接沧江北斗垂可得夜游重秉烛佳人双唱玉交枝 

　　○二月十六日雨中遣兴 

　　城头落日啼乳鸦城中烟火冷千家断云漠漠□□□急雨纷纷风更斜世乱不归空洒泪春深何处□□□白龙堆前水二尺明日泛舟携紫霞 

　　○清明日陪杨铁崖饮城东门是日风□ 

　　荡舟挝鼓出东门恠两盲风野色昏海上□□□□□楼头三日共开樽青山石马新人冢绵树黄□□□□快意百年须痛饮转头何处不销魂 

　　○送凌彦冲归杭 

　　正好听君苏武慢倾壶共坐白鸥沙十年戎马犹塞路三月归舟催到家江燕与人同是客野桃成子乱飞花使回多寄平安字要看张颠醉墨斜 

　　○寄林叔大 

　　湖州别驾三年别文采风流想见之水晶宫里无传箭浮玉山前多赋诗海燕空归寻旧宅具蚕未老卖新丝金闺学士临池处还与何人话昔特 

　　○槐阴亭 

　　云团车盖起重重文正三朝相业隆种树百年蟠厚地读书六月坐清风蝉吟露叶初回梦虫吐秋丝忽堕空今日洛阳卿相宅牡丹谁看状元红 

　　○即事 

　　少海旌旗落照中沙陀兵马雁门雄朝宗久废诸侯礼翊戴方尊节度功今日岂宜求骑劫当年应失倚全□丹书铁券存终始万古山河带砺同 

　　○经故内 

　　山中玉殿尽苍苔天子蒙尘岂复回地脉不□□□□潮声犹上浙江来百年禁树佑谁惜三月□□□□□此日登临觧题赋白头庾信不胜哀 

　　○立夏日 

　　江寒雨急仍北风扣户喜闻南巷翁锦城鲊送□□□玉盌酒泻桃花红三月忽惊春似客百年那得老还□一双黄鹂寂无语飞过小月高楼东 

　　○题云深处 

　　朝看云出暮云归翁住云深已息机海上仙人教种药山中玉女未收衣须知倐忽神龙变已作絪缊野马飞我亦无心共乘来往五城阙梦魂稀 

　　○题夏士文园亭 

　　窓户青红竹里开竹深无地着尘埃山移阆花千峯出水接银河一道回酿酒每留宾客醉赋诗重许老夫来暖风迟日春如海随意何妨坐绿苔 

　　○重午 

　　北里共持菖歜酒南翁未觧木绵裘臼波青嶂三吴地恠两肓风五月秋挥泪几时朝凤阙招魂何处觅龙舟海榴一点红如火时序催人共白头 

　　○瑞莲 

　　双花相向复相辉白帝西游拥一妃羽盖风清朝并载珠宫月冷夜同归翠房已作鸳鸯结红粉那成候□□亭上酒醒杏不断满汀暮雨湿仙衣 
　　秋水嘉莲瑞一门初花惊见出同根美珠□□□□□鼓瑟相灵有返魂相府昔年曾制曲仙家□□□□□合欢何限风流意怨绿愁红谩自繁 

　　○题渊明像 

　　素琴无弦不复鼓清尊有酒还相持者奴迁鼎亦苦早先生拂衣应已迟子房结客报秦日武侯出师匡汉时古人今人本同调坐对南山惟赋诗 

　　○题松鶮山居图 

　　仙客卢敖东海头好山百转接丹邱开田种玉一千顷闭户读书三十秋云气上天如白鹤茯苓入地化青牛年来浪迹吴淞道梦里猿声忆旧游 

　　○寄奎方舟后用章二上人 

　　奎公不种远公莲卓锡西湖已十年路入雪山灵草合泉通沧海毒龙眠听法每期双树下题诗湏到四卷前干戈满地伤飘泊目断千峰紫翠烟 

　　○白莲 

　　太液初花宿露团香浓粉淡不胜寒金茎侧泻仙人掌玉叶危擎帝子冠水阔天空愁欲堕风清月落好谁看西湖肠断西施采一曲菱歌唱未阑 

　　○中秋 

　　中秋甲子无风雨吹笛星桥意最关七宝已修天上月三神不隔海中山故人此夜知何处狂客经年且未还小队羽衣新按曲广寒宫阙梦魂闲 

　　○钱塘秋夕 

　　残蜡无光小院幽梧桐一树更萧飕西陵风雨来清夜南国山河入素秋鸡唱四邻呼客梦雁回千里带边愁可怜季子貂裘弊迟暮何为赋远游 

　　○奉寄崔伯恭左丞 

　　武林城下捷书回郡县遥知次苐开一柱危擎南极正三江远阻北人来讴歌后见唐虞德匡济深期管葛才东阁几时陪笑语云间夜夜仰中台 

　　○无题 

　　楼台十二近蓝桥帘幙重遮半面娇洛浦有神通子建天坛无意会文箫仙衣雪皎裁蝉翼宝髻云松插凤翘月落红寒春梦断相思空寄海门潮 
　　锦瑟鸾笙恨总牵尚思华屋对婵娟春风豆蔻初含日玉女兰香未嫁年绡拆鸳鸯裁宝扇酒行琥珀泻银船蓬莱一别三清浅憔悴应知不及前 

　　○夜坐 

　　夜寒蟋蟀语秋根独客无眠忆故园天作穹庐笼四野月飞明镜照千门胡笳相应时时发戎马初生处处屯秉烛封书寄兄弟一身犹滞海西村 

　　○立春日燕西清高士沧洲一曲歌者李氏善胡琴者阮仲朋引觞奏伎宾主尽欢即席赋诗一首 

　　百花堂深香雾生将军燕客更多情春光已到篔筜谷客梦如在芙蓉城蛾眉八字远山碧凤尾双丝流水清金樽美酒敌秋露今日为君怀抱倾 

　　○别吕德常 

　　黄寉仙人道德尊少年曾记及龙门王山照座联兄弟白发升堂识子孙衰謉已知英气尽激昂犹喜赏音存不堪杜宇催归客明日扁舟出海村 

　　○姑苏 

　　城溃姑苏伯业终萧萧茂苑自秋风青丝白马来江表紫盖黄旗入洛中宫殿独留残月照绮罗应逐晓云空如何十万貔貅士不及吴陵一旅雄 

　　○陆景周宅槁梧复荣以瑞梧命之为赋首 

　　石上孤上百尺标凤皇枝老尚萧萧半身秋委龙虵蜕一气春回霹雳焦影薄未能遮月色声和犹待按云韶山童日夜勤封植莫使青青露叶凋 

　　○钱唐春日 

　　三月皇州望欲迷涌金门外草初齐满山云气不见日一两天街都作泥温室树移鹦鹉去玉津花落杜鹃啼断槁何日重携酒醉和儿童唱大堤 

　　○遣兴 

　　我住云间今四秋恰如杜甫在秦州赋诗黄耳冢前去打鼓白龙潭上游暮景飞腾如过翼此身浩荡一虚舟黄尘九陌绕车盖且年老翁随海鸥 

　　○春和铁崖先生水仙入韵 

　　千叶名花阆苑移浓香百和为重肌藻翘半脱春如醉翠袖轻扶夜更痴赋就陈王空自怨佩遗交甫至今疑承恩不向金涂立入道初将羽帐离步月有时羞素女行云无意妬瑶姬水边寂莫谁能赏林下风流搃未知肠断二生孤旧约眼明万槁出新枝朱弦五十闲瑶瑟黄九为君重赋诗 

　　○二月五日燕夏士文漪澜堂与者鲁道原马文壁冯困如赋诗一首歌者张宝童不至故及之 

　　漪澜堂上又东风报荅春光酒未空海鸟一双鹏尾白山花千朵寉头红水边列坐皆词客天上清歌少玉童不省日斜谁倒载从教拍手笑山公 

　　○浙江亭观潮 

　　山摧岸坼昼冥冥动地西风带蜃腥沧海倒流吞日月青天中裂走雷霆欲抬白马今无迹莫信神鱼尚有灵一气虚空自升降乾坤与我亦浮萍 

　　○嘉禾道中 

　　秀州城下雪漫漫一客东归更觉难雁度空江寒月黑马嘶畏路晓风酸吴趋欲赋知谁和漠节忘回不复看俯仰乾坤正萧瑟云间身寄一枝安 

　　○五月十一日过璜溪访马文璧时同门吕德厚具酒相邀犹雨夜归明日文璧有诗见寄用韵荅之 

　　因君怀抱未能开白寉矶头一棹来江黑坐看飞雨至酒酣催趁落潮回故人有约金重过野老无机不用猜明日山瓶犹未竭当筵更掷左慈杯 

　　○支子 

　　南风院落扫繁英薝卜无人也自荣五月六花开白雪何年三粒种青城已将色染天衣重那惜香分水殿清胡蝶梦回闻更好酒醒夜半月微明 

　　○绿阴轩夏日书怀 

　　锦水西头处士家深林无径绿阴遮窓前翠合书带草阶下红开旌节花本藉居亭苏老病屡从宴赏悦清华一双海鸟无机事日日飞来傍钓槎 

　　○客居 

　　移家处士桥西畔六月蒲莲暗野塘乳鸭成花能黑白风蝉隔叶自宫商买田不待沾微禄垂钓须教具小航自比成都浣花叟旁人应是咲清狂 

　　○风泾定光寺周回三里皆荷花彷佛有钱塘西湖之胜与筠谷高士同赋 

　　南风隔浦闻花气菡蓞红开十里花宫女三更环白帝洞庭千顷落明霞凿池不待烦灵运载酒浑疑过若耶何日与君追胜赏满船明日唱吴娃 

　　○题周伯昂水村图 

　　爱尔读书阳羡里。乔林古木五湖东。山如城郭铜棺并。水落田畴罨昼通。野老犹能说周处。仙人何许觅张公。园收橡栗霜初重。饭煮桃花岁屡豊。马队岂堪延祖企。草堂今复见卢鸿。已知贡赋随时给。还咲衣冠与俗同。一般微茫在烟浪。采菱歌断夕阳中。 

　　○题刘商观奕图 

　　日落青山未了棊两翁浑似海僧痴不辞虎口方争险曾取龙牙会出奇春在洞天应不老路经石室到今疑老樵若悟归来早物外神仙岂复知 
　　烂柯山头生白云烂柯人去世空闻楸枰有路纵横列石子如星黑白分寂寂中流方对垒迢迢出塞未成军当时一着安刘氏四老应宜策上勋 

　　○初冬口号 

　　朝来吉语觧离忧四海销兵战伐休地辟尧封皆内属江通禹凿已安流复见老生谈俎豆遂闻壮士脱兜鍪种瓜好觅青门地我亦为园学故侯 

　　○荅宇文仲美 

　　五两夜逐秋鸿徂十年辟兵无定居君今不奏子虚赋我亦终返班生庐蹲鸱如斗足野饭江鱼斫玉分王余更种南山豆一顷试看身子带经锄 

　　○冬日漫兴 

　　大阴十日犹未觧腊月荆扬气候偏两合树声来夜半风催花信立春前酒徒已老今何处狂客不归殊可怜山茶一株欲烂熳百壶留我醉新年 

　　○巳酉立春日 

　　今朝独酌黄柑酒海曲逢春且自寛老爱陶潜家栗里贫如杜甫客云安身轻不佩将军印髪短犹胜隐士冠试笔更题新帖子风光无处不宜看 

　　○正月二日偕邵篔谷过吕德常宅留饮 

　　东风十日消残雪溪上水生三尺高同舟为觅故人去闭阁不放老兵逃银甲弹筝促雁柱玉盘缕肉鸣鸾刀夜深更尽百杯淦惜淋漓宫锦袍 

　　○闻夏士文南归喜而有作特先寄之 

　　传闻正月楼舡发灵鹊先人到竹扉突厥残兵河外徙慕容诸客海边归山花两过红于酒江草春深绿染衣从此高歌太平日往来林下定无违 

　　○寄陈性天 

　　西岳云台陈处士移家秋浦四无邻光生虚室浑如雪梦在清都别是春捣药或闻林下鸟看花长悞世间人我来更乞胡麻饭为尔题诗满绿筠 
　　汛扫天坛事老君即从年少悟奇文青童汲井朝分乳玉女裁衣夜染云水上灻鱼还可驾山头白寉自成群遥知客去能长啸月冷天空半岭闻 

　　○三月五日饮于性天所有紫牡丹一本三花不意池馆丘墟之后复见于此为赋一首 

　　名花新剖麝囊开与客花时踏雨来越土一枝分阆苑春风三朵出瑶台朝云重压珊瑚树宿露低倾玛瑙杯重忆当时歌舞处五侯池馆锦千堆 

　　○雨中书怀 

　　汉苑秦宫迹已陈。金沙一簇为谁新山河有恨空怀古风雨无情只送春南国鹧鸪愁北客。东家胡蝶过西邻。尊前莫唱升平曲。白发秋娘也自颦。 

　　○过沧洲有感一首 

　　驷马桥南曲径賖可堪重过故侯家青袍杜甫从漂梗白发刘郎怨落花憔悴已看身似寉娉婷不见髻堆鸦野芳亭上春犹在独坐吟诗到日斜 

　　读胡笳曲 
　　雨夜独坐 
　　秋思 
　　红菊 
　　雨夜 
　　至日 

　　读胡笳曲 

　　百年已到甲辰终休倚山河百二雄八骏何劳廵海上一龙今见起江东専门学士空谈道仗钺将军竞策功忍听胡笳旧时曲此身飘泊叹秋蓬 

　　雨夜独坐 

　　天阴十日不见星蛰龙欲起驱雷霆大风五月忽动地急雨三更如建瓴剪烛西窓还独坐辟兵南国几时宁可怜骨肉求相隔满树秋声谁与听 

　　秋思 

　　两河兵合尽红巾岂有桃源可避秦马上短衣多楚客城中高髻半淮人荷飜太液非前日花落蕃禧又暮春莫上髙楼望西北逺山犹学捧心颦 
　　翠柳无枝拂御堤风来阊阖更凄凄玉笼别主鸳鸯拆金井啼秋络纬齐水上拾红韩氏女窓间织素窦家妻伤心又送韶华去直似黄河不向西 
　　帐望知音阻汉皋海门秋水欲成涛鹧鸪未肯随胡雁燕子长教辟伯劳锦绣莫酬青玉案琵琶空续紫檀槽可堪独闭帘栊坐花影铺阶月正高 

　　红菊 

　　日照东笼烂若霞误惊春色到山家宫人晓殢莆萄酒道士秋开踯躅苌莫擅鹅翎欺白雪未论寉顶餋丹砂霜中苦节知谁并两里寒香只自夸寂莫也羞彭泽陋风流还竞洛阳奢移樽九日来同赏插帽休讥老孟嘉 

　　雨夜 

　　寒夜悲吟似夜蛩银釭何事结花红愁听风雨三更尽梦在波涛一叶中神女佩环归楚馆鲛人机杼静珠宫连阴未解何由旦翅湿南飞万里鸿 

　　至日 

　　独客无家望转迷山空木落气凄凄愁催短发浑如寉病觉长身不称犀书断蓟门天万里禅经秦树雪千溪何由去学神仙术一鼎丹砂夜自泥 
　　日上扶桑晓色红。闭门慵似杜陵翁干戈送老甘人下江海生春尚客中雪尽南枝开大庾。天回北斗挂空同。试倾百斛芜城酒。未叹飘零两鬓蓬。 

　　○送桑子材归縻塘 

　　书囊未了复晨鸡岁暮扁舟出大溪司马倦从枚乘客伯鸾欣对孟光妻山通石屋风烟合海接天河日月低一路梅花千树雪春来约我酒重携 

　　○十二月十六日雨雪至十九日大雪次韵陈仲谋一首 

　　膝六春前试出奇三吴人贺太平时空山何处镵黄独半夜无风雨白厘梁苑一时宾客盛蓝关千里逐臣悲老夫坐看纵横落醉拥鸢肩日赋诗 

　　○十二月廿六日蔡叔庸至剪烛听雨一首 

　　水气昏昏接海边清江狂客系吴船天风十日河氷碎夜雨三更瀑布悬寂寂春光归柳上匆匆离色在花前故人着屐能相过剪烛西窓话昔年 

　　清江贝先生诗集卷之五 

　　●清江贝先生诗集卷之六 

　　七言律诗（二） 

　　◆七言律诗（二） 

　　元夕 
　　郊居 
　　红楳 
　　蜀山图 
　　庚戍中秋九思主人置酒予洎景囦副使子仁理问同会时风雨骤作抵暮旋止天无余滓华月东出相与联句千余韵皆大醉就寑遂忘所咏因复成一律 
　　归殳山一首寄杨德中丁一寉 
　　庚戍九日是日闻蝉 
　　水芙蓉 
　　寒夜忆梅拟西昆一首 
　　次韵陈仲谋 
　　次韵杨鸣寉 
　　发春试笔一首 
　　游硖石西山访逵上人坐天开图画所为设酒赋诗一首 
　　再用韵畣古道一首 
　　送王熙易奉使安南 
　　京师两夜一首呈宋景濂学士王子充侍制兼主事 
　　丁一寉病愈见寄然且戒酒次韵荅之 
　　送杨鸣鹤还鸿山 
　　题材上人遐观楼 
　　鹤山亲舍诗（并引） 
　　龙江道中 
　　送韩伯时归山阴 
　　赠王廷威 
　　壬子春二月丙戍天雨新霁卉木向荣遥睇紫微复动游山之兴因述一首奉寄一寉子材复东良性诸友洎古道明远大用默庵方外交以订其约云 
　　寄糜孝子 
　　寓幽湖客舍 
　　送朱显道赴濠上 
　　试院中和常景元韵一首 
　　中秋试院和马新仲一首是夜无月 
　　九月望日钱塘玛瑙寺僧照觉原过幽湖读书所出示诗数萹因其别也走笔赋诗一首为赠且有紫微山之约云 
　　癸丑元日喜雪因携酒过来青堂招诸生共饮 
　　寄材大用言默庵畅明远 
　　临平道中 
　　一寉道人回殳山未遂盍簪先以寄之 
　　送谷克归湖南侍亲并东李中卿县丞 
　　五月三日登阁东望青溪白莲粲然如雪倚久之为赋一首 
　　送赵泽民归越中 
　　送江西佥宪赵宗典移守合州 
　　送朱伯良赴陇西县丞 
　　送莫彦英赴宾州上林丞 
　　送医师张仁齐 
　　赠龙虎山邓子方炼师 
　　二月一日病中口号 
　　送马本道赴颍上 
　　送杨九思赴广尉经历 
　　新晴 
　　送朱质夫赴宁远知县 
　　梅泉处士长卿挽诗 
　　送詹同文承旨还乡 
　　赠韩友中 
　　和张思广九月韵时王景行阻雨不赴 
　　凤皇台 
　　秦准对月 
　　送吕元归四明 
　　巳卯清明日偕马新仲李守中刘志远游聚宝山过泐季潭长老三塔院饮于志远赋诗一首 
　　次韵夏士文 
　　题王显宗廵历图 
　　分教中都一首 
　　苦两淮水泛溢往来不通缅怀南京故人鄮子宪为赋一首 
　　次韵方文敏秋兴五首 
　　丙辰元日时在凤阳赵穆仲方文敏王継远枉骑相过 
　　题洪大隐传后 
　　赋晚菊黄白二本 
　　秋日漫兴 
　　次韵杨秉哲录事见寄二首 
　　病中一首寄方文敏 
　　早春寄黄仲真 
　　凤阳晚春 
　　送马伯温之广西 
　　送王用中归金陵以有亲迎之期因并及之且戒其进学 
　　赋西山爽气亭 
　　送王以宁归建德并东鲁道原 
　　方文敏惠二白瓶及新茶土铁 
　　听松楼 
　　留别陈敬夫 
　　寄燕府录事杨秉哲兼简新民蕴德二纪善 
　　题梅轩 
　　洪武六年五月初一日早朝奉天殿西域国师来朝盖前代所未有也目击盛事因赋一首 
　　殳山隐居夏日 

　　○元夕 

　　夜醉城南酒百缸春来端使客愁降障开云母东西一灯射琉璃日月双铁笛仙人传丽藻金钗小妾度新腔归来误作三山梦月色如氷白满江 

　　○郊居 

　　背郭茅堂低入燕。通村小径曲萦蛇。碧鸡坊里诗人宅。石鳖崖前刺史家。流水暗通三径竹晓云浓掩一溪花他年着我林间老。垂钓共分鸂■〈涑鸟〉沙 

　　○红楳 

　　时世新妆学内家。渔人错认武陵霞。百年艮岳空留树。一夜春风为染花。月里嫦羞素服。山中仙客饵丹砂。也知风骨依然在。雪后黄昏瘦影斜。 

　　○蜀山图 

　　连峰接岫写秦州两洗蛾眉积翠浮石出剑门皆北向水通盐泽自西流松头一片秋云湿鸟背千盘细路幽策马匆匆度关客何如渔父一扁舟 

　　○庚戍中秋九思主人置酒予洎景囦副使子仁理问同会时风雨骤作抵暮旋止天无余滓华月东出相与联句千余韵皆大醉就寑遂忘所咏因复成一律 

　　溪云通月转金盘石上移樽兴未阑可惜少年今搃老莫辞良夜试同看玉人不得携王赵词客犹能敌孟韩细数中秋知又几松花新酒更湏干 

　　○归殳山一首寄杨德中丁一寉 

　　殳山即与浣花同犬吠鸡鸣处处通卜宅定如唐杜甫部符湏得汉文翁荷歌夜雨衰犹绿枣落秋风熟已红一寉道人今可过九龙山客试相从 

　　○庚戍九日是日闻蝉 

　　今日出门风雨收。东山西山须可游。那能束带王事。且复开尊破客愁。雁别紫台初辟雪。蝉鸣红树不知秋。桃苌细菊应相笑。岁月无情自白头。 

　　○水芙蓉 

　　万里名花蜀上分澄红浑似锦江濆夜承仙掌三清露春剪巫山一片云未许王家夸少妇还从卓氏妬文君所思欲寄知何处雁断天南日色醺 

　　○寒夜忆梅拟西昆一首 

　　星河西转夜初长梦断罗浮月在梁青女五更欺病骨玉人千里割愁肠铜龙水满声催漏绛蜡花销泪作行明发南枝应有雪试从树底觅春光 

　　○次韵陈仲谋 

　　一夜秋霜入镜中静观诸妄已圆融离禽自托寒枝小病马犹思碧草豊出海云霞无旦暮红天日月自西东危楼独倚无穷思心事何人得与同 

　　○次韵杨鸣寉 

　　玄圃沧洲愿未酬。倐忽光景岂能留江草江花还刺眼春风春雨又从头已知出处非同调。且拟登临为写忧。尹看南山尽松栢。英雄何处葬眠牛。 

　　○发春试笔一首 

　　宫花无意插乌巾。暂到金门遂乞身不用天官书上苐已蒙学士唤山人葛洪井畔应堪老。范蠡湖边又见春。重赋遂初惭造化。狂歌痛饮乐吾真 

　　○游硖石西山访逵上人坐天开图画所为设酒赋诗一首 

　　清明无两试登山丹井西头一扣关石戴楼台飞鸟外天开图昼白云间桫椤树合阴初绿踯躅花残色尚殷却喜远公能置酒老夫为汝一开颜 

　　○再用韵畣古道一首 

　　宫殿如波涌两山上方不与世相闗望穷弱水三神外梦在匡庐五老间茶烹土锉旗枪碧酒泻银瓶琥珀殷闻有仙人葛洪井丹砂乞我驻红颜 

　　○送王熙易奉使安南 

　　持节遥通五岭南酒阑插剑气犹酣海风不洸春冬瘴山两长和旦暮岚玉盌白浮椰子重金盘红擘荔支甘纪行定赋诗千首蛮语时同父老谈 

　　○京师两夜一首呈宋景濂学士王子充侍制兼主事 

　　昨夜归心已到吴秋风相趣理荒芜蓬蒿一亩扬雄宅桑柘千家范蠡湖但觅丹砂扶老病那能白髪事驰驱题诗为谢京华客秦驻山头一腐儒 

　　○丁一寉病愈见寄然且戒酒次韵荅之 

　　千年辽海归来寉骨相依然玉雪清康乐爱山元是癖渊明断酒信非情邻人问事时时过野老知名处处迎三月闭门纔一出南风万顷绿畴平 

　　○送杨鸣鹤还鸿山 

　　慷慨长歌行路难何乡堪借一枝安鼋鼍吐浪江湖阔蟋蟀近人天地寒田父朝携新酒送山妻夜补旧衣完只应去逐梁鸿隐万壑风烟试独看 

　　○题材上人遐观楼 

　　上方台殿酒波涛万里无云见羽毛沧海一杯流地底雪山千仞小秋毫天边作客登临倦夜半惊人咲语高犹有秦川公子笔为君题赋擅风骚 

　　○鹤山亲舍诗 【 并引】 

　　富春为具孙权之里权大父钟甞种瓜瓜美有三客谒之钟为设瓜既而指示钟葬地化寉而去故名栖寉村其地有黄花洞世传黄石公所居洞有石床尚在每风雨辄闻兵甲声大霁则石床隐隐有人见可识琅函二字余友李巨川与母隐于是遂题其室曰寉山亲舍元至正中会稽杨铁崖先生数游洞中必过巨川饮竟日忘返余为赋诗一首 
　　我爱郎君似老莱移家归隐碧山隈赤城旧合寻常过白发慈亲八十开乱后桃花还自发秋深桤木更湏哉炊烟几处相连接云气无时共往回泉出龙蛇多枸杞石蹲虎豹尽莓苔赏心最忆黄花洞亦拟他年跨寉来 

　　○龙江道中 

　　长江风浪走高桊白首西西游苐一回五文章龙虎气六朝形胜凤皇台草生白下连天碧花近清明满地开一路好题诗百首金闺使者不湏催 

　　○送韩伯时归山阴 

　　中书落笔万人惊奉檄东归也自荣十叶相传忠献贵一官初授广文清春归故国花都谢雨过空山蕺已生亦欲相从涉江去千岩万壑杜鹃声 

　　○赠王廷威 

　　江南文物三槐后倾坐郎君有阿戎酌酒初逢李盛宅说诗频过杜陵翁麒麟騕褭归天育结绿县黎待国工插架书多湏可读日长山院杏花红 

　　○壬子春二月丙戍天雨新霁卉木向荣遥睇紫微复动游山之兴因述一首奉寄一寉子材复东良性诸友洎古道明远大用默庵方外交以订其约云 

　　东风日夜催花发花满溪南路不分三月黧黄成鼓吹四山金翠扫烟云题诗尚忆维摩室酌酒重登帝子坟如此风光君莫负画舡归载石榴裙 

　　○寄糜孝子 

　　幽湖老人七十余一身如螙隐图书朝廷不起常夷甫乡党已知徐仲车海燕定巢来屋里林乌得食上阶除雨晴有兴即相过一叶小舟通竹渠 

　　○寓幽湖客舍 

　　我无太古明星宅白首西东寄此身已免崎岖投剑外敢辞寂莫老江滨枇杞结子初肥两芍药留花不见春万古乾坤同逆旅两山风月属诗人 

　　○送朱显道赴濠上 

　　将军五月过旴■〈日台〉雪浪楼船快马驰天地重开新造国山川多纪壮游诗千屯雾合耕耘处万里星奔贡赋时却向秋风候旌斾南还莫负雁前期 

　　○试院中和常景元韵一首 

　　野老何知近上台高堂夜坐曙钟催采珠沧海元无价怀璞荆山信有材三月龙门湏快跃五更鱼钥未曾开却思年少多英气也赴槐花此地来 

　　○中秋试院和马新仲一首是夜无月 

　　花落铜盘蜡炬残风帘读卷未能安地分瓯越秋多雨人在蓬莱夜更寒敬礼每烦陈俎豆清谈仍喜接衣冠独无仙客知微术天柱峯头借月看 

　　○九月望日钱塘玛瑙寺僧照觉原过幽湖读书所出示诗数萹因其别也走笔赋诗一首为赠且有紫微山之约云 

　　野老读书溪水南浑如杜甫百花潭安得仙人来七七且从禅客语三三山多秋雨都荒菊树着新霜未熟柑更约葛洪丹井上好诗连夜为君谈 

　　○癸丑元日喜雪因携酒过来青堂招诸生共饮 

　　梦觉黄鸡唱已三隔窓声碎饲吴蚕惊风夜半愁回北瑞萶春前喜过南携酒试从由田父飤买花那老人簪豊年有象应堪卜满意来青共笑谈 

　　○寄材大用言默庵畅明远 

　　中秋看月醉流霞月里桫椤又落花老去翻经思古寺春来乞食向谁家三山弱水元无路七宝恒河更有沙他日升堂重论法莫嗔身坐白牛车 

　　○临平道中 

　　三月六日好天气临平湖上酒舡开青山如凿自高下白云不收时去来道上看花多踯躅林间伐木到杨梅如何也趁西风燕远过钱塘又一回 

　　○一寉道人回殳山未遂盍簪先以寄之 

　　三日不见已为疏别来忽后一秋余檇李城边又回雁桃花水生初上鱼可无薄酒试留客定有新诗能起予绛蜡双葩连夜结即听鳬舄到阶除 

　　○送谷克归湖南侍亲并东李中卿县丞 

　　五两风生楚客归梦魂先已到庭闱九疑舜冢苍梧野三国周郎赤壁矶天地茫茫人自老古今历历鸟空飞若逢李白烦相问别后平安一字稀 

　　○五月三日登阁东望青溪白莲粲然如雪倚久之为赋一首 

　　地清无暑即蓬莱高阁披襟亦快哉楚树日沉风北起钟山云合两东来枇杷子熟三时过菡萏花高一色开今夜夜凉无限思吹箫人在凤皇台 

　　○送赵泽民归越中 

　　天末秋风生白苹连环入梦客思亲蛾眉下嫁终倾国猿臂湏封莫问人禹宂读书今几岁兰亭载酒约新春翰林供奉如相问为说愁添雪满巾 

　　○送江西佥宪赵宗典移守合州 

　　今日梯航万里通使星一点向秦中蛮夷十月无冬雪山水三巴有阆风须可赋诗邀杜甫即看为政似文翁珠还合浦元非异但庆三田黍稻丰 

　　○送朱伯良赴陇西县丞 

　　巩昌风俗今犹古城郭弦歌足几家渭水北来同穴近陇山西过武功赊天连苜蓿荒秋雨地种葡萄压紫霞更喜清官有朱邑明年新政万人夸 

　　○送莫彦英赴宾州上林丞 

　　十月西征天气寒两江今日静波澜蛮夷万里皆唐制齐鲁诸生尽汉官榕叶似云埀满戸荔支经雨喜登盘柳州刺史文章妙公退从容好细看 

　　○送医师张仁齐 

　　县壶长向市中藏海底龙公夜授方庐阜仙人知董奉长安女子识韩康药存九转芙蓉暖松化千年琥珀香暂到京华即归去一毫荣辱搃相忘 

　　○赠龙虎山邓子方炼师 

　　鬼谷仙人弱水东身骑一鹤御青童坎离龙虎蟠金鼎日夜神明守绛宫笔埽琅玕三竺雨琴弹霹雳满林风白头欲问长生诀笑我京华尚转蓬 

　　○二月一日病中口号 

　　新年尤苦病相侵白发无持自满簪五柳先生莲社约四明狂容镜湖心满城风雨花时过曲水东西草色深明日两峯茅屋下故人持酒一开襟 

　　○送马本道赴颍上 

　　悲歌把酒气仍骄幕府藏名怕折腰万古山川豪侠窟一时文武圣明朝牛羊满野秋俱放貔虎连营夜不嚣马援已衰犹矍铄少陵多病且逍遥当筵落笔乌丝湿剑看书绛烛销我愧白头居太学云林唯待伴 

　　○送杨九思赴广尉经历 

　　卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千戸日车红明珠薏苡无人辩行李归来莫厌穷 

　　○新晴 

　　扶桑日上海门东野绿山红在眼中流水转龙分别浦断云如寉趁归风雪色一时开菡蓞秋声五月到梧桐白头病客乡心折独愧登楼赋未工 

　　○送朱质夫赴宁远知县 

　　万里番禺自汉通乘槎有客气如虹地分铜柱风烟外山涌璚台雪浪中帝子旌旗何处开黎人衣服与时同兴来好和苏公语又度西南月半弓 

　　○梅泉处士长卿挽诗 

　　先生出处任乾坤四十不登金马门长者已称如石建孤臣终惜弃虞翻天寒栢树无干泪月落梅花有返魂季子绣衣霄汉立风流文采喜犹存 

　　○送詹同文承旨还乡 

　　奉天殿下亲承诏老着黄冠薇万里云霄双寉去 【 时内苑从二鹤】 九江风浪一帆归春前载酒黄泥坂月下吹箫赤壁矶大采昭回看帝制山中草木尽光辉 

　　○赠韩友中 

　　雨花台下古仙客门俯百尺玻瓈江青山偃蹇自相伍白乌浮沉时一双天寒镵药龙蛇窟夜永读书风雨自纷纷市人不足数与尔笑谭倾百缸 

　　○和张思广九月韵时王景行阻雨不赴 

　　秋藕无花寄断丝。拒霜犹学汉宫姿锦袍江令还家早白发秋娘对客悲剩水残山留胜槩酸风苦雨失幽期未惭寂寞陶彭泽。更把黄花画一卮。 

　　○凤皇台 

　　凤皇一举用八极金陵犹有凤皇台万年龙虎自蟠踞此日凤皇湏后来陇西太白已无迹江左夷吾真有才登高送客多古意长歌慷慨共持杯 

　　○秦准对月 

　　大江流月浩漫漫一鹤南飞尚未安素练秋垂银汉阔神珠夜吐贝宫寒胡雏觱栗霜中起商妇琵琶水上弹惆怅故人千里隔小楼十二独凭栏 

　　○送吕元归四明 

　　千里东归访故园春深满目野花繁山横鸟道如龙转水落蛟门尚虎蹲贺老风流谁复继舒公气节更须论故人为谢崔文学何日听诗酒一尊 

　　○巳卯清明日偕马新仲李守中刘志远游聚宝山过泐季潭长老三塔院饮于志远赋诗一首 

　　城南看花花正开清明微雨洒尘埃路从周处台前过山转曹杉庙下来堕地游丝轻复起近人娇燕去仍回高歌击节狂欢赏共尽生春酒一杯 

　　○次韵夏士文 

　　故人不见十年余长忆故人看旧书直从渠象山头至相过凤皇城里居白雪翻匙共野饭银刀出网分河鱼从来陶令苦迂僻只拟东皋归荷锄 

　　○题王显宗廵历图 

　　六月霜威见直臣绣衣玉斧大同廵山分驼脊高中土路折羊肠恐远人今日边戎应辟马从来汉使独理轮白头校字惭年少为客京华又一春 

　　○分教中都一首 

　　中都学舍今百区声教远及万方初新罗百济亦遣子期门羽林皆读书一时复见制作盛回境已安攻战余老夫窃禄愧无补惟觧区区校鲁鱼 

　　○苦两淮水泛溢往来不通缅怀南京故人鄮子宪为赋一首 

　　寒犹挟纩思南国老更看书坐北窓白两三时如倒海黄流一夜尽成江榴化支子开无数鸂■〈涑鸟〉鸬鹚下作双天上故人何日见剑心诗思未能降 

　　○次韵方文敏秋兴五首 

　　地拱皇陵松柏深君王法驾几时临汉宫甘露曾闻昔周室丰年岂自今太史已删金匮録词臣应制凤台吟忆陪仙仗千官入春日新莺在柳阴 
　　一日龙飞濠泗间素橐胡马走寘颜已未肃慎通沧海更却呼韩闭玉关使者旌贫分道出将军部田凯歌还白头野老知何事紫气常瞻万岁山 
　　天限长江雪浪浮临江百尺起朱楼春风秋月归新恨楚水吴山忆旧游已沃腥臊无朔漠从来壮丽有西州万年大业如盘石四海诸侯尽缀旋 
　　锦城春色醉芙蓉中第楼台有几重万里黄河遥北注一九函谷小东封生常客寄悲工部老托官联忝辟雍始信童谣应千古浮江一马化为龙 
　　西湖一雨始知秋水碧山明散客愁何日仙人留白石当时宋祖战清流银河接地西南界玉气通天日夜浮怀古登高无限意暮云千里重回头 

　　○丙辰元日时在凤阳赵穆仲方文敏王継远枉骑相过 

　　今年元日汉钟离着处箫鼓太平时老夫畏酒后多病好客到门能说诗春前春后雪纔见水北水南花更迟却忆华堂高会处玉盘纤手送青丝 

　　○题洪大隐传后 

　　黄冠野服共逍遥七十何曾谙市朝倾国楚纪端不嫁入山商皓若为招田中云实收双玉树底风声厌一瓢化鹤却归辽海路上林无处问渔樵 

　　○赋晚菊黄白二本 

　　引蜂勾蝶过红墙千叶新花只道妆仙质晓匀胡粉白御袍秋染欝金黄东家欲鬪西家艳十日元同九日香可笑当时彭泽今清如楚客在潇湘 

　　○秋日漫兴 

　　青枫叶赤雨新霜倦容栖栖自一方已愧公孙疏学术浪传司马擅文章天寒老骥愁长路日落孤鸿没大荒何日两山陪野叟一谈一咲共相忘 

　　○次韵杨秉哲录事见寄二首 

　　尧封北尽蓟门宽执戟阳郎喜调官幕下赋诗诸客避马前射雁一军欢人才今日收孙楚相业没来许谢安无限江南好山色他年归约老夫看 
　　一曲西湖罨画间花时载酒正红韵邹枚上客团车盖燕赵佳人结佩环甲第楼台分处处南朝事业尚班班伤心可得重行乐空愧沙鸥白鹭闲 

　　○病中一首寄方文敏 

　　一秋已过春后回柳条梅萼定相催淮南病客惟高卧雪后故人今不来诗卷暮年愁搃废烛花清夜喜还开东轩风月与谁赏新酒双行琥珀杯 

　　○早春寄黄仲真 

　　乐全先生七十余乐全堂深花事初山中酒熟试留客竹里日高时读书黄冠野服真自称灻车驷马今何如相知还有惠施在适意共观濠上鱼 

　　○凤阳晚春 

　　愁闻杜宇还催客。老向钟离又过春。洞隔水帘迷绝境。山名云母忆仙人牛羊自放空村晚燕雀交飞甲第新载酒看花同一适。百年胡蝶梦中身。 

　　○送马伯温之广西 

　　楼舡椎鼓发江中昨夜樯乌喜北风可惜春归还送客何知别后已成翁浮天雪浪三湘阔到海云山百粤通有子汉阳专簿领一书千里托飞鸿 

　　○送王用中归金陵以有亲迎之期因并及之且戒其进学 

　　王生别我向长干。门地从来尽达官水落瓜洲初雁到山围建业尚龙蟠秋风客路嘶骢马。日夜仙坛会彩鸾。金印虎符来未晚。莫忘重把旧书看。 

　　○赋西山爽气亭 

　　屋外云山走海涛商歌扣角气犹豪把琴有各寻陶令住笏何人记马曹生厌市声籨地僻老增诗兴敌秋高九峯三泖何如此金谷池台半野蒿 
　　朝朝揽翠一凭阑田里从教懒不冠梦破喜闻秋雨霁神清疑对雪峯寒霓裳琴曲传三迭石鼎车声出九盘南北驱驰亦何事西风尘土没征鞍 

　　○送王以宁归建德并东鲁道原 

　　睦州城郭风烟外乱后衣冠喜尚存山倒半江云气合滩回七里浪声喧读书才子初还舍买酒邻翁尽到门相见鲁公劳问信春秋何日试重论 

　　○方文敏惠二白瓶及新茶土铁 

　　建溪春茶风露洁赤城海错波涛腥老天不费百金字远道忽来双玉瓶古井汲泉动夜月高堂酌酒呼张星江瑶荔支亦可并既醉高歌谁与听 

　　○听松楼 

　　忽从何处闻萧瑟楼外长松一万栽隔屋啸歌声自和满山风雨梦初回华阳真逸元同趣太白仙人信有才贵客焉能辨天籁哀丝豪竹送莲杯 

　　○留别陈敬夫 

　　天低海上山如黛。雪尽淮南柳未黄。浩荡春光还自好。飞腾暮景为谁忙。膏车秣马归应急。把酒论诗乐未央。明发匆匆又南北。有书时托塞鸿将。 

　　○寄燕府录事杨秉哲兼简新民蕴德二纪善 

　　西蜀杨雄苦着书相逢长忆武林初卢前王后名非忝楚尾吴头迹更疏花柳春连朱邸静星河夜落大江虚已知老病惭英俊且复籨容好曳裾 

　　○题梅轩 

　　枝南枝北芯无数梦在罗浮海上村白雪已空天下色黄昏曾返月中魂水仙樊子宜相近瘴雨蛮风定几番今日赋诗我辈何人东阁与重论 

　　○洪武六年五月初一日早朝奉天殿西域国师来朝盖前代所未有也目击盛事因赋一首 

　　中天宫阙绚琉璃五丈高悬日月旗天子万年当玉座国师五日拜丹墀御炉不断龙涎喷宫扇初交雉尾移江海小臣陪百辟白头今日覩朝仪 

　　○殳山隐居夏日 

　　病客从教懒出村两山一月两昏之野花作雪都辞树溪水如云忽到门无后元戎喧鼓吹。试从田父牧鸡豚。来青处士时相过。犹是平原旧子孙。 

　　清江贝先生诗集卷之六 

　　●清江贝先生诗集卷之七 

　　五言律诗 

　　◆五言律诗 

　　临平道中 
　　夜坐 
　　壬寅夏五月廿四日对雨 
　　题映雪斋 
　　魏塘夜泊 
　　过竹冈 
　　横港 
　　灵鹫十景 
　　人日 
　　送王宗成归越 
　　冬夜 
　　亭林漫兴 
　　守岁 
　　寓翠岂庵 
　　三月晦日 
　　归石门 
　　晚眺 
　　过王景修 
　　荅郭宗夏 
　　题盛子昭画 
　　观水 
　　秋泾雨后二首 
　　甲辰元旦 
　　二月十三日初度一首 
　　寒食三首 
　　五月十六夜独坐 
　　登云间驿楼次李颜韵 
　　青林道中 
　　夜泊 
　　重过亭林 
　　戊申九日宴邵武叔双桂轩 
　　怀语溪旧业 
　　十一月九日夜饮南山所用篔谷韵赋诗一首 
　　挽溪南处士 
　　寒夜 
　　巳酉元旦 
　　以韵邵篔谷千山夜泊 
　　暮春杂诗 
　　寄翰古清 
　　遇妓 
　　旧宅 
　　寺居 
　　溪上 
　　杨鸣鹤顾留宿殳山有诗相示用韵荅之 
　　题山阴读书处 
　　辛春二月十日偕桑子材丁一寉游殳山 
　　澄林客居一首寄良佐沈复东 
　　题紫微山严上人壁 
　　排闷 
　　雨中漫成寄九龙山人 
　　次韵杨德中见寄 
　　次韵杨鸣鹤游紫微山一首用章孝标韵 
　　赠医者徐仲纯 
　　壬子冬至日过来青堂三首示勉中祖南二友 
　　送陈楚宾赴泗州学正 
　　题蘓明远画 
　　病中次韵张思广助教见寄二首 
　　云卧 
　　次韵管郑州玄泽 
　　题叶经历水北山居 
　　送曹季材赴京师因寄刘子宪助教 
　　咏炭 
　　题文壁画二首 
　　题王白云画 
　　戊午早秋漫兴二首 

　　○临平道中 

　　落日临平路连山尽向南水声黄寉寺云气白龙潭丧乱今谁在幽奇昔屡探湖边楼阁废高柳与天参 
　　西施采莲处所历已皆非雁度轻阴去人冲暝色归甲兵随地满烟火隔林微赖有杯中物愁来为尔挥 

　　○夜坐 

　　黄昏畏虎出湏使户常关乌雀林间噪渔樵海上遇云深骠骑庙月照凤皇山丧乱吾何适飘飘独厚颜 

　　○壬寅夏五月廿四日对雨 

　　出门仍苦雨岂复辨朝曛白日不照地青山都入云江沤元自湿杜宇岂堪闻喜有张公子相过共校文 

　　○题映雪斋 

　　门前雪一尺苦士未能眠永夜生虚白穷年守太玄寒通窓外月梦落同中天太乙如相过青藜不用然 

　　○魏塘夜泊 

　　风帆如徤马一日过嘉兴水鸟时相唤秋蚊尚可憎照人明月近接地白河澄耿耿浑无寐中宵对玉绳 

　　○过竹冈 

　　迢递竹冈路邨墟烟火迟地从沧海尽天入大荒埀网集知潮落舟行觉岸驰平生贪胜槩随处一题诗 

　　○横港 

　　南行入横港茅屋带林丘落日犹斜照寒潮忽倒流牛羊平野散鹅鸭小溪浮喜见平生友篱边一系舟 

　　○灵鹫十景 

　　莲花峰 
　　龙泓洞 
　　葛洪井 
　　合涧桥 
　　连岩栈 
　　饮狷台 
　　梦谢亭 
　　理公岩 
　　题名塔 
　　呼猿洞 

　　莲花峰 

　　乱云交霮■〈雨上对下〉孤石疏岧嶤地识金仙隐岩看玉女朝香炉贫秀色太华并高标恐有峨眉雪千秋尚未销 

　　龙泓洞 

　　远通罗刈国近接梵王台海客然犀入山人采乳回林间无日月地底有风雷闻道蜿蜒去寒潮自往来 

　　葛洪井 

　　洗药源头路通人有石门水涵青壁静云与紫崖奔鼓翼朝飞鸟连肱夜饮猿仙翁今不见濯足弄潺湲 

　　合涧桥 

　　横水东西落幽人日夜过宛宛龙赴壑隐隐鹊填河缅想赤城路潜通沧海波远公不送客芳草涧边多 

　　连岩栈 

　　危栈梯空上人行香霭中险应踰鸟道幽已出龙宫日月三天近风云一径通何时倚飞翠极目送孤鸿 

　　饮狷台 

　　猿父识狷性身与群猿居应同支遁马岂赋徂公徂共息具多树时分香积厨黑衣今不至长啸意何如 

　　梦谢亭 

　　相传谢康乐曾寄杜明师此客今为土何人更解诗人空黄叶堕岁久绿苔滋日暮高亭坐悠然动我思 

　　理公岩 

　　山僧住上方高处更苍苍不雨云烟湿长春草木香削成看小朵幽绝拟空桑谩识跏趺处白猿今亦亡 

　　题名塔 

　　雁塔高千尺东南远建标江山留过客日月记前朝铎受天风震梯经劫火烧四贤谁复継千古意寥寥 

　　呼猿洞 

　　白猿呼不至洞口白云重涧落经霜果崖留挂月松相传来万里独啸应千峰碧玉环犹在何人识旧踪 

　　○人日 

　　卜宅邻杨子登楼拟仲宣客星犹海上人日且尊前谷鸟晴偏乐林花暖欲然浩歌醒复醉何用惜中年 

　　○送王宗成归越 

　　回首蓬莱阁东西两眺高参天秦望树动地浙江涛事往登临倦时危战伐劳应无旧邻里夏两尽蓬蒿 
　　惨淡风尘际崎岖道路中荣知金马隔老信木鸡同拟逐桃源客相寻绮里翁不湏登广固抚迹叹英雄 

　　○冬夜 

　　月斜窓户白不寝夜何长避乱多空空偷生且异方安巢无燕雀竞肉有豺狼脉脉如葵藿倾心待太阳 
　　岁月悲游子风尘老腐儒兵交连北冀客隐向东吴草白秦皇道天清陆瑁湖昔时游乐处抚事一长吁 
　　水阔三江地山空十月时寒花禁露变独尌受风歌老大将何事漂沦幸托兹不忘忧国意展转复成诗 

　　○亭林漫兴 

　　野王读书处一曲锁风烟客记萧梁日僧谈石晋年黄金曾布沧海后复成田遗构丹青落回头一惘然 
　　绕屋尽流水通人无石桥地偏冬不雪江阔夜还潮但喜逄迎蕳宁辞跋涉遥丛篁与古木风雨更萧萧 
　　每过高僧话应宽过客情诗成天藻丽酒泻雪香清文度推英俊元方辱弟兄何知漂泊际怀抱一时倾 
　　又出亭林道楼台尚自疑无边春草色不定野灵姿未就庞公隐空怀惠远期飘飘何所适重拟结茅茨 

　　○守岁 

　　守岁西清第幽怀且自宽极惭公子意湏尽老夫欢明日王春始疏星子夜阑殷勤一杯酒到手莫辞干 

　　○寓翠岂庵 

　　己荒丹井宅近息翠岩祠老去时听法春来且赋诗花香蜂出户尌密鸟争枝绝境风烟外渔人不用疑 
　　彷佛东柯谷云间鸡犬声梳头忘日晏濯足爱江清草径湏频扫茅堂苦未营携壶惭父老亦足慰吾情 
　　莲社僧相引柴门客屡回日高人语静风远佛香来碧受琅玕绕红看踯躅开便应从此老城郭有尘矣 
　　蟏蛸当户罥科斗满地生可世春光去何时晚计成病多添越思愁减发秦声此意无人会芳尊且独倾 

　　○三月晦日 

　　野树残花落风荷小叶开夜游须秉烛春在更持杯屡阅云霞变成惊日月催江山莫淹滞准拟赋归来 

　　○归石门 

　　不待秋风起匆匆归石门宦游情已薄婚嫁愿犹存竹所湏开径花时独灌园比邻共来往适应倒芳樽 

　　○晚眺 

　　极目三边静伤心万室空断山明落日飞藿卷回风汉节无归使夷歌有野童烟尘几时息归钓古城东 

　　○过王景修 

　　不识沧洲路还经白石矶林深烟似织江黑雨初飞野店多先闭渔舟独未归幽人宅已近薄暮扣柴扉 

　　○荅郭宗夏 

　　思君不得见起坐若为情丧乱长南北交游半死生家书春未达堠火夜偏惊何日聨床语西窗听雨声 

　　○题盛子昭画 

　　石转交流水山浮欲动害名园郑谷迥绝境辋川分老树龙初化仙人寉不群已临吴道子不数李将军 

　　○观水 

　　布谷村村急三时农务勤青山十日两白水一溪云即恐崩沙坼遥知小圃分朝来自潋滟鳬雁动成群 

　　○秋泾雨后二首 

　　地蟠吴会尽天与海门通雨洗秦山碧霜侵越树红居人分绝岛飞鸟度寒空极目情何限翻如入剡中 
　　石润冬犹热江潭晚乍晴楼台消蜃气鼓吹入蛙声且伴双鸥逸何湏驷马荣交游今搃绝酌酒任吾生 

　　○甲辰元旦 

　　五十今朝过谈经滞海滨天阴不见日地冷未知春染翰题新语开襟侍故人宫花遍朝士那上小乌中 

　　○二月十三日初度一首 

　　知非吾已晚白首尚他乡不入广文馆宁要太守章宽忧应有物却老信无方谩忆儿童岁斑衣父母傍 

　　○寒食三首 

　　不知春已过一月两声中蒲短初侵水花残更受风病疑耽酒过穷觉向诗工失喜闻莺语飞来草屋东 
　　出门皆白水风雨复通宵忽似三川涨惟忧万室漂姢姢轻鸟下泼泼大鱼跳叹息佳人阻空瞻乌鹊桥 
　　为客云间久。深怀父老情江山元壮丽城郭又清明传烛初分火。吹肃竞卖饧。重携一樽酒。花下试因倾。 

　　○五月十六夜独坐 

　　大野喧豺虎。深林集羽毛。天空云气尽。夜久月轮高。士卒悲秦戍。儿童唱董逃。此时空感慨。漂泊叹吾曹。 

　　○登云间驿楼次李颜韵 

　　万国干戈里荒荒野日曛残唐终五季炎汉亦三分战伐求颇牧讴歌忆舜文伤时一惆怅倚柱送孤云 

　　○青林道中 

　　葭菼连云暗菱荷逐水漂青林千曲转黄浦一支遥贾客晨冲雾舟人夜听潮何时免行后黄发老渔樵 

　　○夜泊 

　　四更风露静欹枕独无眠野阔天斜倚江清月倒悬谁家横塞笛有客荡归船可惜云深处凄凉不及前 

　　○重过亭林 

　　欲访曽游地楼台半有无夕阳明鸟背秋水落龙须为客今成老逢人亦暂娱夜归冲暝色重问顾亭湖 

　　○戊申九日宴邵武叔双桂轩 

　　晚香迎九日秋色胜三春惊座非无客倾城况有人且听歌白苎莫惜岸乌巾更觉清狂甚不知谁主宾 

　　○怀语溪旧业 

　　不到溪南宅桃花又一春长贫疑造化已老厌风尘直道难容世虗名只悞人扁舟即归去吾岂恋秋莼 

　　○十一月九日夜饮南山所用篔谷韵赋诗一首 

　　水国潜鳞静。风林倦翼回。夜深云掩月。春远雪封梅。剪烛清谈久。藏钩急令催。山僧更多意。莫惜尽余杯。 

　　○挽溪南处士 

　　天地消兵气江湖陨客星群英同日起一叶向秋零伏胜终秦士杨雄老汉庭尚思风雨夜纵酒共忘形 
　　不废专门学犹存盖世功时危明出处道在任穷通节士无元振诸郎有阿戎九山云气冷何处葬仙翁 

　　○寒夜 

　　月落江天黑。长风正怒号灵鸡寒史次别雁瞑呼曹击拆征人起。鸣机织妇劳。所思千里隔。十二碧峰高。 

　　○巳酉元旦 

　　不改山河旧同澹日月新百虫未启蛰一鸟已鸣春白发羞明镜乌纱制小巾吾生任贤贫贱支学尧民 
　　岁旦屠苏酒还从稚子先宫花元不称野服更相使出处宁非道穷通莫问天红梅亦多意为我发余妍 

　　○以韵邵篔谷千山夜泊 

　　一水疑无路纔通艓子舟连山分秀色绝境散穷愁行与月相逐卧看天倒流野人应不识林鸟自相求 

　　○暮春杂诗 

　　世乱疲奔走空伤万事非塞鸿还北度戎马未南归乐土居人散豊年野客饥闭门风雨过一径落红稀 
　　不见春归路倦登江上楼五更愁听雨三月惨如秋寂、紫含笑嘤嘤黄栗留无心自相恼岂识老夫忧 
　　四海尚风颷千门转寂寥传闻收土地思见复征徭节士心肝在将军髀肉消何时听野老鼓腹颂唐尧 
　　泛泛江湖上悠悠宇宙中一身常有患万化本无穷已觉丹砂妄唯应白发公沧浪还可濯闲伴钓鱼翁 

　　○寄翰古清 

　　一苇三江度人皆识道林龙公来听法狐女试观心雨散空花乱风生万竹深我惭牵世务白发谩盈簪 
　　为客长如醉听诗忽已醒共飡香积饭更舍劫初铃扫榻还堪卧呼舟约再经黑龙休易点破壁起雷霆 

　　○遇妓 

　　曾是梨园籍年应未破爪春风一枝雪别是汉宫花出茧修眉淡蟠龙小髻斜琵琶写幽怨流落共天涯 

　　○旧宅 

　　甲第无人住萧萧风雨寒树阴交绣户苔色上来栏舞鹤犹思主鸣蛙亦为官豪华易消歇都作梦中看 

　　○寺居 

　　堪怜小儿女相对色凄凉有客夜元亮无人候子桑水萤飞宝地山鸟入书堂九曲溪头路何时上小航 

　　○溪上 

　　歇马城边路茅茨在眼中迢迢一水静寂寂四山空白日西南没青天上下通行人俱已息独立数飞鸿 

　　○杨鸣鹤顾留宿殳山有诗相示用韵荅之 

　　转蓬悲杜甫命驾愧张翰把酒忘年老听诗坐夜阑不趋龙尾道休上虎湏滩白屋真堪乐青山且共搅 

　　○题山阴读书处 

　　兰亭修禊处。爱尔好林泉。闭户不曾出。读书浑少眠青山秋气蚤绿树午阴圆何日期相过。西陵一问船。 

　　○辛春二月十日偕桑子材丁一寉游殳山 

　　野旷夫无际山青雨乍晴路从鳌背上人踏凤毛行谡谡松风细辉辉竹日明浩歌犹未已新曲和流莺 

　　○澄林客居一首寄良佐沈复东 

　　借屋暂移家当门亦舣槎地蒸云触石江涨雨崩沙卢橘初垂颗冬青未落花老夫无一事日日醉流霞 
　　高人戴安道词客沈休文共喜成三友何劳比五君园荒葵自种水近竹宜分钟鼎非吾事山中看白云 

　　○题紫微山严上人壁 

　　鸡声催客起一枕梦初醒日射千山赤天垂四野青夫客元自好蒲柳已先零海上兵戈后夷歌不思听 

　　○排闷 

　　白首尚为客飘飘天一涯耳鸣通夜两眼暗来年花畏酒从今断题诗浪自夸有村如栗里准拟更移家 

　　○雨中漫成寄九龙山人 

　　稚圭蛙两部日夜成笙歌四月雨声恶两山秋气多青苔生客舍白水落官河怅望九龙客扁舟难重过 

　　○次韵杨德中见寄 

　　五月大江满白波如白云看山重约客载酒试从君竹所宜频扫桃源或未闻龙蛇今已远麋鹿任为群 

　　○次韵杨鸣鹤游紫微山一首用章孝标韵 

　　金刹藤萝外通人一径微天风铁凤语海雨墨龙飞水落仙翁井云收玉女衣东楼曾翫月夜挟彩鸾归 

　　○赠医者徐仲纯 

　　我爱南州士风流今尚存读书通鲁史卖药向吴门拟乞丹砂裹同倾緑酒樽茯苓应己长夜雨劚松根 

　　○壬子冬至日过来青堂三首示勉中祖南二友 

　　浪迹依刘表忘形见陆生山中酿酒熟雪后具舟迎好学来诸子论诗过二更穷愁一披写杯尽更湏倾 
　　衣冠且从俗犹有晋风流我爱陶贞白人称马少游蜂房寒未割鸡栅暖宜修不必论三仕何如号四休 
　　扰扰知何事人间即梦间试从千佛转能见几人闲水落元通月云行不碍山长歌和樵者日暮抱薪还 

　　○送陈楚宾赴泗州学正 

　　舟行入淮泗初上广文官地接中州近天连大野宽清时先俎豆异俗尽衣冠暂别蓬莱阙无惭苜蓿盘 

　　○题蘓明远画 

　　绝境疑无路平川不起涛天光兼水阔山势敌秋高葛令惟求药秦人自种桃云霞如有意他日待吾曹 

　　○病中次韵张思广助教见寄二首 

　　为客金陵久。惊秋素发干。酒狂山蕳放。诗苦孟郊寒。野圃荒识理。宫衣病総宽。封书寄儿子。早晚发长干。 
　　有泪如银烛。心灰却始干空瞻鸿雁远不念鹡鸰寒江海浮吴阔。乾坤入楚宽。登楼重拟赋。落日在阑干。 

　　○云卧 

　　谢传东山下白云囟户幽身如蝉蜕觧梦挟凤车游石润初收雨衣寒已怯秋无心信舒卷天地日悠悠 

　　○次韵管郑州玄泽 

　　相逢俱一笑官不补遗余鵉凤随新曲龙蛇见草书日边来使者濠上只空庐更展胸中学平明对玉除 

　　○题叶经历水北山居 

　　地接天台胜山围雁荡高诗人同谢眺羽客见卢教树色分厓翠江声应海涛何年此栖托莲叶好时操 

　　○送曹季材赴京师因寄刘子宪助教 

　　跨马金陵去征衫尚有尘壮心知烈士离色惨覊人草白方经晓花殷欲借春殷勤一杯酒何日重相亲 
　　冣爱刘公干同为太学师班联金马客兴在玉台诗地阔双鱼断天空一雁驰惟看千里月夜夜独相思 

　　○咏炭 

　　三日南淮南雪乌薪价重银色疑成鹁鸽形肖刻麒麟照清虚室春扶老病身煮茶留好客未觉孟郊贫 

　　○题文壁画二首 

　　龙江今喜对鴈荡昔曾闻树黑深藏两山青半出云行人知虎迹仙客问羊群老我来何日林泉定许分 
　　小桥危跨壑破屋幸依山避地人相过朝天客未还麝眠春草外■〈犭员〉挂古松间寂寞南窗月残书亦久闲 

　　○题王白云画 

　　璚台人去后麋鹿自成群树湿纔经两山昏又出云仙家三迭外春水一支分独坐扁舟客棹歌时远闻 

　　○戊午早秋漫兴二首 

　　久作东山客山空少四邻汲泉从老圃隔岭见行人虎豹应须远鸡豚亦自驯幽栖犹未稳更访武陵春 
　　烂熳蕣花早乱开篱落间秋风机杼动夜雨桔槔闲牧豕公孙老思鲈记室还有时逢野叟犹自说朝班 

　　清江贝先生诗集卷之七 

　　●清江贝先生诗集卷之八 

　　五言长律 

　　◆五言长律 

　　书事二十韵 
　　李予庚挽诗 
　　黄湾述怀二十二韵寄钱思复 
　　题空翠轩 
　　丁未除夕 
　　拟香奁八咏 
　　辛亥岁烧灯日张彦皋携酒相过与杨鸣寉丁一鹤陈仲谋及诸门生十有二人共饮回以笙歌归院落灯火下楼台分韵赋诗余得归字 
　　壬子夏端居二湖与二三子读苦书而热如焚一坐四迁杜少陵发狂大呌非过言也回思云间时往来吕邵仁族其地有林薮之美池台之胜可以避暑而游士寓公咸会于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵粗述其事云 
　　丙辰立春日大雪二十韵在凤阳作 
　　晓庵山水小幅 
　　题画 

　　○书事二十韵 

　　父老歌延佑君臣忆至元清光回日月喜气入乾坤不意经沦丧相图事吞吞橐駞空大漠骐骥死中原浪信传三捷深忧病七奔关中防豕哭河内且蜂屯流血今千田伤心远五门羽衣悲弟子宝玦泣王孙管葛真难致孙吾莫易论如何轻大业俱是窃殊恩近报中台坼遥瞻北极尊狐狸号白昼魑魅啸黄昏贡赋时时急征摇处处繁故园荒草径何处觅桃源野外来旗闪城头画角喧飘零从老去局促偶存生醉忆刘琨舞狂兴阮籍言登临空洒泪去住搃销魂水国秋鸿落霜林夜鹊翻相知共南北不得问寒温 

　　○李予庚挽诗 

　　屡入元戎幕曾陪御史騘一身辞汶上万里入闽中东观文章妙西平将略雄艰危真自许敢决更谁同斩马求藩剑号猿拓楚弓行师百道静破贼两关通拟复尧封大重开汉业隆触蛮犹苦鬪鹰隼若为笼重雾朝埋日长星夜陨空柱天徒有志填海竟无功已并田畴义皆知葛亮忠江风吹独树山月照幽宫英气宁为土神光或尚怜诸子在国士有遗风 

　　○黄湾述怀二十二韵寄钱思复 

　　海岱初云扰荆蛮遂土崩王公甘久辱奴仆尽同升远适将妻子端居谢友朋草堂森苦竹瓜圃蔓寒藤地尽山光断天昏海气蒸夜深常畏虎秋后更多蝇鹤发愁难理乌皮懒自凭娉婷羞不荐龌龊怯先登拔剑歌谁和闻笳寑复兴过逢欣已绝疾病恨相仍自拟秦民去重烦鲁使征吹毛多见谪刺舌尚湏惩耆老惟君在文章对客矜才全怀户壁道重比朱绳虎榜名非忝鸡林价尽增极知童子陋深愧大巫称冣忆春停骑高谈疚剪灯病驹终弃掷生鹘必飞腾迹已从信屈时多任爱憎赋诗闲莫废好事老犹能汉月今频满天河本自澄山阴棹雪下兴还乘 

　　○题空翠轩 

　　万竹如云盛琅玕起石边分枝巢翡翠觧箨化蜿蜒黑映潇湘雨青浮鄠杜天含滋团队露倒影漾清涟不柰蝉号夜深期凤至年小冠知隐者虚室候神仙月上南荣坐风清北牅眠壁鱼干缥帙海鹤操朱弦结友多裘仲封侯薄渭川忘形日相对秀色更媚媚 

　　○丁未除夕 

　　东风来日本北斗辟玄枵坐并华榱荫班违紫禁朝清觞陶令节明烛炳通宵曲付蛾眉唱香添鹊尾烧俗传傩逐厉事类慱成枭旧疾应全减新欢且共要压城云暗度侵慢雨斜飘红折丛梅萼青缄弱柳条明朝还献岁更颂玉盘椒 

　　○拟香奁八咏 

　　黛眉颦色 
　　香顂啼痕 
　　花尘春迹 
　　云窓秋梦 
　　绣床凝思 
　　金钱卜欢 
　　月奁匀面 
　　金盆沐发 
　　对雨 

　　黛眉颦色 

　　纔歌愁易敛。欲画思难任雨过峯犹湿归柳未深汉宫休竞学。秦镜莫重临。不是嫌施粉。翻疑病捧心曲如天上月纤似树头禽。尽日窥青锁。如何别到今。 

　　香顂啼痕 

　　何限相思泪。年年苦别离。当春羞春见。终日为君垂。落粉和双玉。残红界一丝。仙人辞汉日公主嫁胡时凤蜡流应少鲛销拭已滋空弹银甲尽。却恨锦书迟。 

　　花尘春迹 

　　罗袜凌波小。潜行辇路中。东风吹不散。南陌去谁同。艳想莲双拆。痕留月半弓定知争拾翠应怕践残红喜蝶无情扑。灵犀有意通。如何珠百琲。小妾妬翔风。 

　　云窓秋梦 

　　朦胧歌玉枕。蛩语夜何长。羽化为胡蝶。神游蹑凤皇。金屏残宿火。翠被怯新霜。不识天涯路。相逢马上郎。关山度辽水。云雨会巫阳。不奈铃搅。惊回月半床。 

　　绣床凝思 

　　丁香花百结宛转若为生蛱蝶描初半鸳鸯刺未成重将藕丝续独看柳花行入户羞双燕停针恠一莺那知天女巧翻为雪儿轻困懒春犹剧无人识此情 

　　金钱卜欢 

　　字忆开元日清光尚自全不知人逺近犹似汝方圆一别乌衣后三回白雁前芳心偷自祝吉语定真传玉兆符龟灼银河待鹊填可能如子母无术学神仙 

　　月奁匀面 

　　新妆自时世寳镜拂尘埃妬雪重施粉看花莫近台春风玉树并秋水白莲开瘦怯空光照娇怜颜色回初酣妃子酒更点寿阳梅有约西园会邻娃不用催 

　　金盆沐发 

　　发乱朝新沐兰汤试手慵年衰空自洁人远为谁容花委随飞凤水动浴蟠龙到地青丝滑掩月黑云浓向日晞初薄临风绾更松休疑华山女此地复相逢 

　　对雨 

　　朝云纔触石夜月又从星霹雳开三峡滂沱覆四溟宽夏称兕爵志喜续麟经即恐蛟龙怒那知蜥蜴灵润添禾黍色清挹芰荷馨战伐今应息讴歌且复听常希流麦凤诚聚读书萤倚丈前寸望平波绿满汀 

　　○辛亥岁烧灯日张彦皋携酒相过与杨鸣寉丁一鹤陈仲谋及诸门生十有二人共饮回以笙歌归院落灯火下楼台分韵赋诗余得归字 

　　节过传柑后余寒袭故衣雷从梅上尽春向柳边归且复从人饮何湏密妓园金吾犹不禁鹦鹉试频挥上客推文靖仙翁得令威交游知有道笑语共无机细雨朝还作高云夜不飞玉箫停凤曲银烛継蟾辉但觉新欢治应知旧事非莫辞同潦倒良会古来稀 

　　○壬子夏端居二湖与二三子读苦书而热如焚一坐四迁杜少陵发狂大呌非过言也回思云间时往来吕邵仁族其地有林薮之美池台之胜可以避暑而游士寓公咸会于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵粗述其事云 

　　地僻从吾放山深少客过昏昏蒸酷暑欝欝抱沉痾断酒愁为敌抛书睡作魔云生空望雨水涸不通河唱和闻蛙吹遨游记鹤坡辋川移绝境瀑布激悬波数子论新好诸翁乐太和百萹齐屈贾 【 杨钱崖】 五字逼阴何 【 郑本初】 共哂佯狂彻 【 鲁道原】 焉知好辩轲 【 马文璧】 氷壶清莫比 【 夏景渊】 钱砚老犹磨 【 吕德厚】 公子时同载 【 夏士文】 将军夜不诃 【 邵篔谷】 结交真有道 【 儿菊存】 与物总无他 【 儿耕间】 每喜方舟坐何烦信马驮秋风千户竹宿露半池荷席赌藏钩今亭邀窃药娥 【 有宾月亭】 颇黎行冻蚁玛瑙进寒鼍潦倒衣从湿歌倾弁或俄胡雏能觱栗汉女善颦婆对舞翻朱袖群讴敛翠蛾纷纷方大噱浩浩渐微酡壶中恒三马诗成愧一螺如何弃俎豆却复老干戈落雁长淮远蜚鸿大野多死生俱异或出处不同科泪泣荆人玉肠回织女校秪怜成肮脏及此叹蹉跎室已如悬磬门今信设罗凌霄萦小草平地引危柯水鸟浮沈戏林蝉断续歌分廿留白屋身免束青緺晚牧幽湖上春耕田磵阿丹砂寻旧井金剎过祗陀岂复因般乐应知废切磋茫然感平昔兴发强吟哦 

　　○丙辰立春日大雪二十韵在凤阳作 

　　正月淮南雪。空花五叶纤。随风成唾王。平地出形盐。重拆鸳鸯瓦。轻穿翡翠帘。色迷云外寉。光掩月中蟾。河水氷犹合。昆冈火复炎。方圆如有道。先后亦无嫌。岁旱今方剧。春寒更觉添。夜深声淋沥。天近气清严鲛女愁停杼鸡人误报签一时延胜赏万里入遐瞻路失羊肠曲山呈马耳尖。炊烟空近市。急溜断虚檐。林鹊饥争啄。川鱼畏却潜。往来听杖屦。歌舞起闾阎。研冻诗重赋。瓶存酒试拈节高贫士卧时信老农占独树危能立。枯黄润搃沾。宫妆梅粲粲。野秀夌蔪蔪。白首歌谁和。朱门味兼。谩思全帐客。痛饮正厌厌。 

　　○晓庵山水小幅 

　　高堂见林壑忽似过雷峰窈窕一门险峥嵘千嶂重人声何处荅虎迹有时逢怒瀑流清耳曾云起荡胸松枯寒落子草碧暖勾葺势出丹青假神疑造化钟沧洲非世外玄圃亦王封绝境湏吾赏他年策瘦筇 

　　○题画 

　　水通银汉远山对赤城高一曲琼台路春来尽碧桃玉局弹棋旨不平 

　　清江贝先生诗集卷之八 

　　●清江贝先生诗集卷之九 

　　七言绝句 

　　◆七言绝句 

　　别候春燕 
　　胜南洲红梅 
　　西湖竹枝 
　　赠小南枝 
　　城南绝句 
　　清明日 
　　枯棘双禽 
　　道中见梅 
　　东村漫兴 
　　苕溪陆文宝挟笔过雪间持卷求余言而一时缙绅之户不啻百萹有论笔法自赵松雪用落墨而始废者有为笔卦者近世肤学小子率意妄作类如此可叹也已因赋五绝 
　　立春后五日 
　　次韵邵篔谷暮春三首 
　　题红梅 
　　漫成 
　　赤城吕徽之慱闻强识宋亡遂晦不仕一日大雪中至巨家易谷立堂下久之堂东偏众客方咏雪有分韵得蝶字者艾思不就徽之不觉失笑咸诘之曰汝何笑曰吾欲用滕王蛱蝶事耳众客皆惊阴知其为徽之也延之坐不可欲赒以谷辞既去使人尾之至其居地极幽阻及雪霁候焉荆扉竹屋不蔽风雨见桶中坐一妇人盖其妻也问徽之所在曰出捕鱼矣得于溪上具言所以来之意曰诸子可少留乃换酒共饮返宿道傍大楼下主人恠舆马之盛因言其状主人亦不知有徽之也明日求之则已迁居矣徽之甞与陈刚中相过于道刚中下驴揖遂问乘驴故事各举一事至四十事而刚中止矣徽之曰吾尚记某事出某书凡三十端后不知所终因赋一绝云 
　　别徐楚芳 
　　儿云林小景 
　　闻筝 
　　巳酉重午 
　　归东郊偶成 
　　客殳山偶成 
　　过无锡 
　　土桥 
　　丹阳得风 
　　题杏花 
　　夜发 
　　三月廿五日夜口号 
　　辛亥重午 
　　辛亥七夕五首 
　　澄林冬日 
　　赠别 
　　读书所有白花一株状类杨州琼花而花损一叶俗称为八仙云为赋一绝且悼璚花之不复见而独见此也 
　　十月廿九日过永昌寺访照觉原 
　　春情 
　　西湖竹枝 
　　题松下丈人图二绝 
　　题扇 
　　题红梅二首 
　　早秋 
　　题溪山春晓图 
　　山家 
　　题马文璧画二首 
　　题凌波仙 
　　送成德琦兄北归 
　　墨梅 
　　夜宿王継远白云半间 
　　题徐雪州墨菊 
　　题双陆士女 
　　题虞鲁瞻山水 
　　题东坡戴笠图 
　　朱实送桂花 
　　题竹间桃花 

　　○别候春燕 

　　（前有逸文）玉局弹棋恨不平 

　　○胜南洲红梅 

　　龙门狂僧老万回燕支常染玉堂梅木杯何日过东海拾得海底珊瑚来 

　　○西湖竹枝 

　　六月玉泉来看鱼湖头雨过尽芙蕖芙蕖花开即更远玉泉鱼少亦无书 

　　○赠小南枝 

　　相逄彷佛在西湖姑射仙人玉雪肤春浅芳心浑木透天寒翠柚不胜扶 

　　○城南绝句 

　　祗树园荒客不来金银犹指旧楼台风林日落鸟争噪雪岸春迟花未开 
　　流水萦回一道斜隔林鸡犬两三家雪深药坞迷行径潮落村船阁浅沙 
　　已从春草长闲门风雨连朝不出村老妇煎茶烧上锉故人送酒涤山樽 

　　○清明日 

　　二月杨溪花乱开黄须紫萼斩新裁春到清明已如客看花一日定千回 
　　出门今日向何处花恼山翁走欲狂此身忽已过半百直湏烂醉荅旾光 
　　北里南邻日日过花开不饮宽如何庭前昨夜暂相当地上今朝应更多 

　　○枯棘双禽 

　　山禽白头如老翁一双相命复相从秋田无禾苦不饱下上胡为荆棘中 

　　○道中见梅 

　　乌龙井上杓销雪白鹤山中又见春湏可百回来绕树莫教一片落随人 

　　○东村漫兴 

　　溪上秋风老拒霜居人星散似淮乡谁家十五琵琶女就客能弹陌上桑 
　　八月雨多新水生村南村北断车声老夫不识市朝变但与野人歌太平 

　　○苕溪陆文宝挟笔过雪间持卷求余言而一时缙绅之户不啻百萹有论笔法自赵松雪用落墨而始废者有为笔卦者近世肤学小子率意妄作类如此可叹也已因赋五绝 

　　近代何人下笔精吴兴松雪冣知名欲过大令归前辈兢学中郎耻后生 
　　吴兴松雪真奇士书到通神逼二三谩有儿童夸并驾更无弟子得升堂 
　　退之作传聊为戏子云草玄真好奇更有区区工画卦强分奇耦学庖牺 
　　石鼓镌功元自缺秦碑颂德久应讹一时篆籕今谁觧白发江南玉雪坡 
　　谩秃霜毫临北海更求雪茧写兰亭也知不改无塩陋浪抹青红鬪尹邪 

　　○立春后五日 

　　北风疚吹碧海冻立春以来仍苦寒城南酒贵更湏买江上花迟谁与看 

　　○次韵邵篔谷暮春三首 

　　处士浑同郑子贞水南结屋与山邻已从竹笋生旁舍不遣桃花误世人 
　　一枕槐根午梦长不知梦里别旾光禽工唱和偏能熟蜂苦经营也自忙 
　　樱颗红垂山雨晴荷钱绿卷水风生佳人莫惜频行斝狂客从教醉绝缨 

　　○题红梅 

　　山杏一株临大路宫桃千叶倚空墙如何氷雪罗浮女也学春风半面妆 

　　○漫成 

　　今朝无酒只清坐落笔犹有气凌云天下黄金贱如土何人为购相如文 
　　东邻昨日收白骨西邻今日啼青蛾伤心又过中元节　下招魂应更多 
　　平生落落苦难合十五读书今老翁却怕秋来添客思梧桐昨夜又西风 
　　南金大贝亦何物六月胡商死道边满地清阴日亭午老夫高枕北窓眠 

　　○赤城吕徽之慱闻强识宋亡遂晦不仕一日大雪中至巨家易谷立堂下久之堂东偏众客方咏雪有分韵得蝶字者艾思不就徽之不觉失笑咸诘之曰汝何笑曰吾欲用滕王蛱蝶事耳众客皆惊阴知其为徽之也延之坐不可欲赒以谷辞既去使人尾之至其居地极幽阻及雪霁候焉荆扉竹屋不蔽风雨见桶中坐一妇人盖其妻也问徽之所在曰出捕鱼矣得于溪上具言所以来之意曰诸子可少留乃换酒共饮返宿道傍大楼下主人恠舆马之盛因言其状主人亦不知有徽之也明日求之则已迁居矣徽之甞与陈刚中相过于道刚中下驴揖遂问乘驴故事各举一事至四十事而刚中止矣徽之曰吾尚记某事出某书凡三十端后不知所终因赋一绝云 

　　空山积雪深一尺车马何来野老疑溪上捕鱼归换酒更无人识吕徽之 

　　○别徐楚芳 

　　别愁如佛割人肠空洒西风泪万行楚尾吴头各千里相知从此不相忘 

　　○儿云林小景 

　　云林笔力如王宰剪断吴淞水半江更湏着我扁舟坐闲看飞来白鸟双 

　　○闻筝 

　　白发潘郎工锦筝江南江北尽知名双手重弹白翎雀犹是黄龙塞下声 

　　○巳酉重午 

　　风雨端阳生晦冥汨罗无处吊英灵海榴花发应相咲无酒渊明也独醒 

　　○归东郊偶成 

　　爱酒狂生老未逢十年踪迹滞吴淞归来乡党都非旧不及青山向我浓 
　　海上逃生万死余乱兵初定且安居封侯万里湏弓马错教儿童尽读书 

　　○客殳山偶成 

　　春逐啼莺去不留一川风雨满山秋笙歌不到愁人耳若听笙歌更泪流 

　　○过无锡 

　　水包新城缺月弯城头高似九龙山将军已缚山中虎道上行人日往还 

　　○土桥 

　　数家星散土桥西苦雨酸风呌竹鸡一夜破窓愁不寐愿回白日照春泥 

　　○丹阳得风 

　　出门平地即羊肠白戾应添镜里霜今日天风亦怜我尽情相送过丹阳 

　　○题杏花 

　　日光霞气晓相参一路新花似酒酣记得少年游赏处春风信马过城南 

　　○夜发 

　　归人不侵夜如何月满溪船唱越歌彷佛吴淞江上路别愁一夜上心多 

　　○三月廿五日夜口号 

　　破月五更飞上天北林鸟啼惊客眠劳生扰扰亦何事溪女溪童相荡船 

　　○辛亥重午 

　　去年重午忆嘉兴风雨龙河一病僧今日山中人重午故人持酒说金陵 

　　○辛亥七夕五首 

　　子晋吹笙学凤皇缑山一别已千霜当时黄屋非无意岂有神仙到帝王 
　　阿母西来降汉家刚风万里送飞车空留千岁蟠桃核白发到郎不见花 
　　五夜天边辍凤梭长生殿里望星河玉环他日无穷恨更比牵牛织女多 
　　东家西家争曝衣我但曝书夸小儿壁中科斗古文字犹有射光天陆离 
　　性拙如鸠本自偏柳州何必更祈天人间机巧知多少无复三皇五帝前 

　　○澄林冬日 

　　连村桑柘犹存叶一树枇杷已着花十月澄林好风景恰如秋浦野人家 

　　○赠别 

　　一南一北鸟辞畆一东一西芯送人与君此别似卷鸟对酒那不惜青春 

　　○读书所有白花一株状类杨州琼花而花损一叶俗称为八仙云为赋一绝且悼璚花之不复见而独见此也 

　　一夜东风吹白雪化为胡蝶过西家七香车远人何处空认唐昌观里花 

　　○十月廿九日过永昌寺访照觉原 

　　幽湖水落疚初冰湖上云山翠百层一个小舟轻似叶西寻玛瑙寺中僧 

　　○春情 

　　新来不画远山眉翠被春寒起更迟灵鹊定知人有书一双飞上万年枝 

　　○西湖竹枝 

　　闻郎北过李陵台湖上荷花今又开那似鄂王填上树枝枝叶叶尽南回 

　　○题松下丈人图二绝 

　　长和百岁走苍蛟日夜松声如凤匏山人有约赋归去我亦来借白云巢 
　　仙人手曳九节杖行看好山应未穷石间三秀食可饱一曲试和商颜翁 

　　○题扇 

　　氷纨一尺写修竹瑟瑟清风生夏寒不见江南铁钩锁总成石上青琅玕 

　　○题红梅二首 

　　红罗亭下又春风小鳯飞来树已空后主当时欢宴处新花如火照唐宫 
　　野槁山店记年时管领春风有一枝却咲罗虬不觧事百萹空赋比红诗 

　　○早秋 

　　白发新来不满梳玉萧金管搃成疏梧桐院落秋风早一夜神清喜读书 

　　○题溪山春晓图 

　　仙家鸡犬白云中水复山回路不通万树桃花春似海莫教重误打鱼翁 

　　○山家 

　　鉏豆南山八十翁相逢相语夕阳中门前一个冬青树不学桃花似酒红 

　　○题马文璧画二首 

　　长忆秦溪马文璧能诗能画最风流酒酣落笔皆天趣剪断巴江万里秋 
　　田家一簇江南路草阁柴扉近水开人背夕阳巫峡去雁将秋色洞庭来 

　　○题凌波仙 

　　姮娥窃药能奔月嬴女吹箫亦上天万古阿甄魂魄苦江清雪冷夜如年 

　　○送成德琦兄北归 

　　云中归雁搃成行肠断连枝尚异方春满江南江北路柳丝不似别愁长 

　　○墨梅 

　　雪后寻梅恐未真花光一日写花神广寒玉兔分秋颖剪断罗浮万树春 

　　○夜宿王継远白云半间 

　　吴歌但少玉童双且尽仙家酒百红一枕梅花清梦远不知夜卧白云窓 

　　○题徐雪州墨菊 

　　先生爱菊似柴桑三径归来亦未荒莫道空山秋色淡新花一朵御袍黄 

　　○题双陆士女 

　　手转枭卢为破颜玉人何意整云鬟也应暗卜关山客归马湏看一掷间 

　　○题虞鲁瞻山水 

　　御史新来水石工数峰依约米南宫试添茅屋秋林下着我江南寉发翁 

　　○题东坡戴笠图 

　　两屐新泥蒻笠欹满邨风雨独归时玉堂天上神仙客妇女儿童总未知 

　　○朱实送桂花 

　　广寒宫里桫椤树金粟初分第一枝满室天香吹不断老夫清夜酒醒时 

　　○题竹间桃花 

　　万琅玕里一枝春向客无言又似颦彷佛武陵溪上路放舟何处觅秦人 

　　清江贝先生诗集卷之九 

　　●清江贝先生诗集卷之十 

　　赋 

　　◆赋 

　　鹤赋 
　　怀旧赋（并序） 
　　大韶赋（并序） 
　　不碍云山楼赋（并序） 
　　玉笙赋（并序） 
　　灌园赋（并序） 
　　铁砚赋 
　　醉赋 
　　石经赋（并序） 
　　春雨赋（并序） 
　　白鸠赋（并序） 
　　金鉴录赋 

　　○鹤赋 

　　余窃悲上昆阆之灵禽兮胡为独处而无邻诚仙人之骐骥兮阅寒暑兮三千饥不■〈口桀〉乎腐鼠兮渴不歃乎盗泉生既囚而憔悴兮夜长鸣而微天月朦胧而将曙兮风浙沥而或寒尚蹁跹而欲舞兮终磊落其如人恋青田之故林兮盻华亭之大檡路中绝而忘归兮媒甚劳而寡匹顶的的以补丹兮毛毵毵而俪雪冀备君之晓驾兮常结心于紫极欲抗音而复噤兮时顾影而自惜陶河贪而无厌兮鹯又悍而不德彼优游以饱鲜兮亦绚练而矫翼内深省而益悼兮岂以才而见贼希有氏之西来鈩忽余眷而踟蹰肉不膏于九鼎兮幸托君之阶除谏一息而万里兮奚孺予之能呼一引步而三却兮思拔趾于泥涂苟怀恩而报施兮亦岂惮夫陨躯恶其玩而苶礼兮义独洁而不汗目四顾而冲冲兮白日奄其西徂访玄夫以决之兮盍舍旧而改图览中区犹一盎兮曾何足以度世坌千起而万灭兮陋纷纷之蝇蚋寓寥廓之无极兮跨六合西高厉嗟冈罗之虽设兮已超然而独肆将西历于青城兮何太白之峥嵘杜宇号而血吻兮天懵懵其无情狐九尾而猖狂兮夔一足而伶俜望沧海之无垠兮会百川以东入悲精卫之含兮力既微而何及山孰别其有三兮洲孰穷其有十扶桑不可以托巢兮蟠桃不可以为粒日昼晦而沦精兮雨萧萧而翅湿指神尧之所都兮九门欎其嵯峨载吹笙之王子兮招鼓瑟之女蜗栖建章之高栋兮浴太液之清波夹玉辂以翱翔兮友丹凤而婆娑尚骋力于广逵兮矢厥心而靡佗 

　　○怀旧赋 【 并序】 

　　余春秋二十有四馆于云间夏景困氏凡十阅霜畧尤隆主宾之礼后去而觅举武林遂留西湖中罹兵变东西奔窜邈不相知今年春因访焉则已物故而其子士文克承堂构余私喜其余庆未艾也复觞于漪澜堂者累日高谈大噱夜継以烛退追旧好不能不为之慨然乃操翰为之赋曰 
　　览云间之雄秀拾海月于珠宫访野王之荒台俯鳌背之方蓬命羽人以前导召宓妃而后从翳崦崦之宿霭激冷冷之回风悼处士之永逝闯华榱而兴叹或纵饮而宵分或玄谈而景晏搴渚秀之碧滋擢园英之朱粲历十载而一来感凋落之过半登高垄而长思夜漫漫其弗旦乐既往而哀袭何遭特之多难已焉哉物忌盈而必隳运运寔关于否泰豺虎机而麋鸱鸮鸣而鸾鍜怼霞气之徒飡奚神仙之可介闵余行之未已绝洪流而东迈忍闻笛于山阳泪潸然而独洒呜呼千龄一息兮放旷自娱伊人不可作兮死生异涂聊寄心于翰墨怅旁眺而踟躇 

　　○大韶赋 【 并序】 

　　传曰尧作大章舜作大韶韶継也言舜能継绍尧之德也周礼曰大韶禹乐名也言禹能大尧舜之德也前乎舜者尧非不継喾也后乎尧者禹非不継舜也特于舜言継者法成乎尧也在喾之时法犹未成尧虽継之而可継之事未备舜恊于帝在舜之时功为已恊禹继継之不足为难矣则可継之善善継之功唯舜独也是韶为舜之乐无疑季扎观乐见舞箾韶者曰德至矣盛犬如天之无不覆帱如地之无不持载虽甚盛德蔑以加矣后孔子学之于齐三月不知肉味曰不图为乐之至于斯也盖知乐之尽善尽美莫过于韶宜当时之感召丹朱在位群后德让祖考来格岛兽跄跄凤皇来仪也然非舜之德致和于上夔之乐召和于下何以臻此哉故述而为赋不徒极其声音之美而且本之舜之德云赋曰 
　　有东吴公子北走齐鲁之强观于峄山而见孔林之主人焉主人曰公子之游也亦将有所睹乎曰无也生于震泽三江之上僻陋寡闻窃慕礼乐之事而六律七均之制甞究心久矣愿有请于大人先生焉主人曰嘻吴会东南之天府而天下之善音萃焉然公子犹有所未足者岂将厌澹泊而说铿锵乎必将挟陈娥携赵女压鹍弦考鼍鼓若是以为乐乎公子懑然不悦曰霓裳之曲唐之所以播越也广陵之散晋之所以分裂也固不足言矣若此者又夷狄之乐无异纣之靡靡以亡其国者岂君子之所乐乎愿闻其它主人曰七德之歌七德之舞太宗之肇王业也亦甞闻之乎曰伯者之事子孙无所法焉曰汉祖蹴嬴龙飞沛中置酒层台悲歌大风造基四百光启西东若是何如公子曰犹有伯心之存也驳而未纯然亦一世之雄乎读言其上主人曰抑闻武之六成乎武之济河而西也马散弗乘牛散弗服倒载干戈包以虎皮天下知其寝兵不用也爰作武以象功焉鼓以戒众久然后战也长歌连延起其慕也发扬蹈厉时不可失也故一成北出再成灭商三成自北而南四成南国是强于成分左右以居周召六成复始而为天下王振铎夹舞秉戈鹰杨若是何如公子曰其容美矣此武事也未尽善也请言其上主人曰其惟舜之大韶乎当夫六府治三事和叙九功形九歌峄阳之桐可以琢琴瑟焉云梦之筱可以窍管钥焉泗滨之石可以砻而为磬焉荆山之金可以范而为镛焉八音既具而大体短脰之属有力而不能走者以之为钟簴焉小体骞腹声清而远闻者以之为磬簴焉其作也椌以合之其终也楬以止之洪者铿而充清者磬而介凄切而不流泛滥而可会当夫朝廷之燕享宗庙之祭祀于是而奏焉升歌在上匏竹在下代作间奏秩秩有序或击或戞或柎或抟清亮而高远象乎天之浑沦广厚而舍容象乎地之磅礴一变一通兮四时之终始一散一润兮风雨之回合是时也熙熙然八荒一春皞皞乎洪荒大朴格三苗于洞庭丹朱宾而有恪俯而聆之纯如辛甘之相济皦如有伦而莫敓诎如断玉之复续绎如骊珠之碎落飞流合而万壑雷转清风生而天籁交作吟九囦之老龙唳九皋之玄寉既公妙而悠扬亦和平而澹泊无急微噍杀以感其忧无啴谐慢易以感其乐其动于物也客何为而肃若神何为而来思兽何为而舞于土阶凤何为而翔于茅茨明恊乎大章慱儗乎咸池所以保无穷之治以示安而不忘乎危也悼六龙之南廵历苍梧而上九疑阿母之玉管犹在相灵之锦瑟堂悲怅遗声之寂寂呌有虞兮远而然而齐之有韶陈亡而流于兹也海外之有韶圣人之化播于蛮夷也宜孝北观庂而知德仲尼学之而忘味彼武之六极于阴特着其武功此韶之九极于阳寔昭其文治也公子以为何如公子乃避席而谢曰至矣尽犬不可以有加矣主人曰未也请授以九德之歌其一洪流横曰玄黄判风气开洪流横民乃灾五行汨帝为哀禹治之启始孩决九川平九垓百谷生田每每其二洪流杀曰洪流杀兮民灾既除山有鸟兽兮川有鱼爰可食兮可居胥乐且歌兮母忘厥初其三三苗格曰惟圣亶聡抚有九围蠢蠢三苗险阻是依出师于南奋我帝威我师既还苗亦来归其四四凶黜曰德与刑兮国之经四凶斥马入元在庭帝无为四海宁其五正德之歌曰惟天降命物必有则民之瞢瞢胡乃自贼五教不行禽兽夷狄圣人龙飞四方之极其六利用之歌曰水既平兮别九州岛岛下为隰兮高为丘徒则轩兮涉则舟以羡济乏兮百货流财孔阜兮乐且无忧其七厚生之歌曰下民孔艰兮遭垫溺寒我衣兮饥我食我无民违兮父母职其八凤皇来仪曰尧不德兮舜不辞授以天下万物治寒暑无易风雨时箫韶九奏朱凤仪其九万世赖曰天覆地载高广莫测孰参赞是俾衣而食帝治天下如埏如埴万世赖之安知其力公子曰呜呼礼废乐崩几千秋矣而始闻主人之宏论乃复为之歌曰雅南已亡兮流荡曷正觱采雷怒兮空乘无声绿绮不陈兮荐檀槽与■〈秦〉筝妖倡为妍兮啸鸾鹄而啼燕莺孰究夫大韶韶尽善尽美兮寔媲夫六英六茎后千载之圣人兮集厥大成安得闻九秦于清都兮御天风而上征 

　　○不碍云山楼赋 【 并序】 

　　灻松溪杨竹西氏筑楼一所在居苐之南而海中两金山飞舞而前因取杜少陵诗语颜之曰铁崖杨先生为之记夫有云山之境者恒不得其人有云山之趣者恒不得其地而兹楼独领其要朝岚夕翠不起燕坐而尽得之岂非先生所谓境以人高人如境胜哉竹西甞命余为赋久未克就岁阏逢执徐之春放舟溪上始获登竹西楼远眺五茸三泖穷目力所至为限飘飘乎若一羽凌空飞度三素云中也命酒共酌揉壑雷之琴歌白雪之辞极驩而罢因援笔为赋不惟状云山之胜且寓感今思古之意焉赋曰 
　　巍乎层构之造天兮既内敞而外隅沧海浩浩而左汇兮银河渊渊而右纡激回风于四阿兮宿云气于薄栌七星挂于北尸兮送结邻而迎望舒荷倒而菡萏兮芝旁生而扶疏寔仙人之所居兮候安期于虚无两金■〈山差〉峩而并峙兮蛾眉巧以迎予断太华之仙掌兮剪蓬莱之左股扫新黛之联娟兮洗海门之秋雨大山北起而向背兮翩鸾回而凤舞秦山拱以旁绕兮列邾莒于齐鲁云霏霏以晨蒸兮散玉衣而轻举何卷舒之无恒兮倐为龙而为马羌不起于燕坐兮挹爽气于尊俎招夸娥之二子兮梦高唐之神女聊从倚而四望兮悼吾行其孰与日散辉于断冈兮鸟没影于平楚羙人期而中诀兮魂茕茕两若睹吾令云以申诚兮山复险而道阻愿从赤松以授道兮邈清尘之万古昔祖龙之帝六合兮度浙江而东廵王气飒以磷灭兮璚草萋而自春悼三女之中天兮高冢崒其犹存暗沙窑之风雨兮犹想夫万乘之雷奔伟希冯之夙悟兮隶九龄而知名荒台北而荆棘兮余鸟跎之纵横金石辍而弗闻兮缴流水之冷冷平原振藻于东吴兮翔双凤于太清胡鹿苑之一败兮竟铩翼而就烹黄耳去而不返兮唳寉寂而无声羡记室之见几兮遂南斾而孤征念丹毂之易债兮鲈秋美而可罾卒全躯于浊世兮历千春而尚荣寻古洞之丹砂兮吊黄寉之仙人天瞢瞢而无光兮哭深林之帝魂白塩皎以雪积兮火万灶之飞烟愤仲父之厉阶兮冀海水而桑田慱陆忠而覆族兮宋南度而肇祀汉寔薄而少恩兮独弗念乎厥始嵯时俗之好恠兮语荒唐而无纪疏余辔于高丘兮濯余足于清泚访吴子之猎扬兮平芜绿而靡靡挟白羽以命中兮感翩翩之飞雉宠西施以亡国兮犹痛恨于后嗣爰抗音以高歌兮酌兕觥之芳醴谅高明之可居兮胡汨没而弗止陋齐奴之金谷兮岁曾几而荒芜雪月空而燕去兮鸟雀啾以惊呼斥粉黛而弗贮兮列图史而自娱谇曰云动不测氤氲霮■〈雨上对下〉勃梦梦兮山静不迁嵚崟嶻嶪欎丛丛兮飞楼蔽亏青延翠揽栋隆隆兮瞻望美人于彼夕阳思无穷兮弦吾素琴自送飞鸿烟空蒙兮 

　　○玉笙赋 【 并序】 

　　昔余主云间夏景渊氏凡岁时燕宾合族必奏伎为（下有逸文） 
　　笙竽兮托风雅以禁滛削霜节而来雪茎兮又恶其材之弗任惟西极之奇璞兮乃产乎昆仑之岑钟氤氲之和气兮托间寂之太阴爰命工以采之兮跋峭阻而抵嵚崟古雪夏积而不化兮疏青壁之万寻虎豹昼出鼯蜼夜吟王孙跳踯前呼怪禽县黎结绿弃而抵鹊兮曾莫得厕夫海错与蛮琛也观其白如截昉黄比蒸栗气成虹蜺光烛日月温而有文刚而不缺嗤魏叟叟遽掷悼荆人之再刖抑显晦之有时胡珉玒之罔辩全匪琢而为环断匪椎而为玦尔乃垂効其能娲陈其义挥昆吾之利刃镂为筩兮十二纷攒列以参差象凤翼之相比势欲振而孤飞声若壹而群唳黄钟作则温风生而春葩纷敷清啇奏则严霜陨而秋叶凋悴何其神也惟匏也滞恶有玉之清越惟竹也滥恶有玉之和平此其又足贵也当夫桃含秀而春媚月扬彩而夜明寒流咽而交赴浮云翳而不行惜芳节摅幽情左宓妃右双成嘉肴荐旨酒倾申白雪以广意隔绿霞而飞声湘灵不敢铿其瑟嬴女不敢戞其筝厥状伊何初欎勃而欲泄忽嘈啐而交沸鸟鸣春而嘤嘤蝉号风而嘒嘒或始剽而卒肆疑将绝而复缀彷佛苏门之啸翔鸾鹄于崖际又似梁妻夜哭泪尽而不能为其气其悲也语刺刺以将别其怒也心悁悁而不遂其婉也有赓歌之雍容其激也有特立之清厉其翕也若远而不携其和也若及而相济其络绎也贳骊珠之累累其缥缈也絮飞空而无蒂羁巨悦而解颜寡妇哀而掩涕呜呼寉驾去而不还　市朝之屡改幸不委泥沙而同碎例金石而犹在望公子于云间识羽人于东海悲逸响之无传欲持此而奚待呼之而虚足以宣其壹欎吸之而盈足以平其魂磊刘间发而更奏误一听而增慨乃为之歌曰故都墟兮草树秋凤皇去兮百鸟喧啾感今思昔兮徒离忧安得如王乔兮从浮丘又歌曰酌紫霞兮羞玉芝舞回波兮吹参差天湛湛兮白露滋居不乐兮欲奚为于是曲尽再鼓夜饮厌厌擫众箕而愈放抽独蠒而尤纤遂使伯夷去其介仲子失其廉孟贲忘其力京兆易其严海若为出天吴为咲老寉无声清猿绝呌肃宾客于四座辍野王之三调虽中郎督邮之善音亦莫洞其弘妙乃知王之为物众德之萃笙之为乐众音之要是宜恊九奏而致凤皇媲六英而荐清庙武夷铁■〈遂〉徒为隐者之具龟兹觱栗特时俗之所好也 

　　○灌园赋 【 并序】 

　　钱塘潘时雍治圃于城东门筑垣四周引泉成渠以灌园自号其意以为无功而食人之食者元气之贼万物之蠹也故劳焉而后食身执其役以给朝夕之费之亲无戚戚之忧莱妻有同志之驩吁豢于贵富者不知澹泊之为高酖于宠荣者不知道德之为大既盈而覆古今一辙则灌园之利不已多乎昔于陵仲子辞三公而为人灌园充其廉也向秀吕安灌园于山阳安其逸也潘岳去长安令而闲居灌园病其拙也时雍亦若人之匹与或者疑其居有阛阓罔利之习座有俗客鸣声之聒又安能效彼之所为者非知言也乃述赋以广其意云赋曰 
　　步青门而长啸游余心于古初目藻丽而弗近敦朴素而为庐资灌园以自业类潘岳之间居食五鼎为不及饮一瓢为有余幸免隶于征伐或弦琴而读书耻桔槔之尚巧逐末景而区区其地襟江带湖青纡黛蓄拱以连山突怒起矢寔东南之形胜为帝王之行都周金城兮万雉列甲第而当衢族茂许史家儗陶朱肆有蓝田之玉斗量南海之珠技慱古今之妙音会八方之殊倾国过乎燕赵趿利屣而曳轻裾若神人之绰约耀水雪之肌肤于是命栢开藩填我南服象天河而凿池儗紫微而达阁集貂蝉之济济卫虎豹之肃肃单虑乎庶务者萧曹之伦铺张乎太平者枚马之属衣袭绮纨食兼梁肉涂比车盖庭奏丝竹岩栖者未覩其盛家食者思发其所畜之乏匡时之明畧乃退齿乎齐民垦不食之弃壤托鹿豕以为群疏浊流而远注辟斜径而支分笋长渭川之竹莱生云梦之荤蒲荒秋雨菘茂蚤春甘者如荠脆者胜芹始芽出而冒土忽叶布而覆云荼三名而可食虉五色而成文候灵鸡而毕起庶戒逸而务勤冀襭秀于寒暑必浃润于朝曛恒独往而苶求爰四顾而欣欣乳鸠呼而相应恶草蔓而当芸感生成之攸遂亦有藉乎人人其或风雨之晨灯火之夕俎豆娱亲琴尊命客榆竿引觧充庖有辛夏果磊落秋瓜轮囷兹田夫之所美又焉得献之吾君呜呼章绶不优于野服瑶台何异于蓬室谅乘轩而取讥虽抱瓮而奚恤宁陋彼而荣此聊逍遥以终岁金谷废而蛙鸣玉津空而狐宂中虽侈于五亩后孰惜夫一石乃为之歌曰朝汲于河兮其流汤汤暮观我圃兮其叶已黄炎风卷沙兮白日藏尚昏其事兮母弃而荒又歌曰登彼陆兮猛虎噬人涉彼海兮白波滔天我艺而灌兮入以事亲誓勿彼适兮危其身歌既阕幽情畅白露下初月上陶然一适混乎无象委通塞之有时蹇余行其焉往 

　　○铁砚赋 

　　客有铸梁州之铁为砚者持而售于读书主人主人用之以代陶泓焉风雨之夜灭烛就寝梦一猛士被甲戴冑面纯黑而甚伟进而告曰时哉天乎吾之利天下者多矣胡枉吾之材而置之散地乎主人乃宾而问之曰若非棠溪之族乎若非太山之英乎若非九牧之所贡者乎吾闻君子随时而变化若何为而怼于天乎介者曰吾蜀之良也初轩辕之破蚩尤也为戈为甲为剑为棘为钩为铩为镞为镝气重六师威加四极神化苍而雷电为之绕体光吐白虹而日月为之夺色漂大野之流血落高天之迅翼王者得以成其功武夫得以奋其力此吾有功于战伐虽缺折而莫之惜也逮秦而灭六国吞八荒聚其族而销之亦何殊夫鸟尽而弓藏精为神兮十二守故宫之凄凉世复以吾之利不可废也为刀为泉为布为帛通四海之利法九府之式势倾国中薄青衣之五铢道济天下斥黄金之万镒入紫闼排朱门赞天地行鬼神弱者以强而卑者以尊上吾有功于贸易虽流徙而莫之冤也夫何挫吾之芒折吾之气祝融献功即墨为谥侪铜雀之破瓦曾不及马肝雊目之为贵苟策功乎翰墨之场蕲亟黜而铸钱鏄之器也主人曰嘻子何局于彼而不达乎此邪六合既清可以去兵而行仁万民既壹可以去货而谈义凡子之为兵为货皆圣人之不得已也今主人书有屋漏之痕文有涌泉之思子归吾而毕命吾托子而见志夫射鹄而无失者壮士之志力田而有秋者农夫之心董生成名于下惟李侯卒业于磨针李子引椎而佩印买臣负薪而腰金长卿题柱而遂显终童持节而重临并假翼于霄汉终脱身于山林故桑君已擢第于昔而子独何疑吾　今也哉山房月微烛光吐日蟾蜍腹氷饥鼯潜出　　思而远讨每含辞而涉笔搜六籍于蠹余补千金之狐腋固资器以成能已辱子之我即及其凌　衢　风埃道遥乎玄圃放浪乎瑶台校奇字骋逸才听流莺于太液接群龙于蓬莱右毛颖而使御左陈玄而为陪滴金盘之秋露步玉堂而跻上台顾不伟欤且凤咮托眉山之重龙尾出端溪之先或以圣人之德着或以才士之铭传是皆一石之清润激波涛于百年始皇徒驱而梁海神娲竟遗于补天宗其人而名世亦宣力乎蕳编而子独耻于为研不思与是数者一其高而同其坚乎介者伏而谢曰先生之言至矣不复有所悔矣逡廵而退余亦惊寤用志于斋不易吾素 

　　○醉赋 

　　余读柳柳州荅吴武陵书称其醉赋及荅客问而其文逸不传因赋之以补遗辞曰 
　　弱水竭三山折少君灭石芝歇吾将筑九千仞之曲台介风云而宾日月援青天之比斗酿千秋之古雪脍长鲸于东海肉狡兔于三宂纵长夜之乐负一世之豪脱处士之一角中觧仙人之五色袍右挈吾榼左操吾瓢出上方之酴醿引西国之莆萄流白云于春瓮落丹泉于夜槽擪玉环之鹍弦裂双成之凤肃六公作霓裳阕朝五斗暮一石耳不及于听音目不及于观虮虱万钟泥沙白璧力过孟贲者醉能系其颈辩雄张仪者醉能断其舌畧儿女之愁而不为动心夷王侯之势而不为折节太湖三万六千顷醉俯之一兕杯太华三万六千文醉览之一蚁垤击缶而歌心驰燕赵拔剑而舞气吞吴越走桓温之老兵歼周顗之狂客又焉能蹈规矩而守绳墨也于是牅天地庐八荒神交曲生封侯醉乡泄泄焉陶陶焉率千日而为常奈何武公老而自尤屈子逐而自洁囚酒星于大狱斥酒地之覆辙绝缨而几失其驩吐茵而幸贷于责不知尧舜乐之不厌孔子溺之不绝也九州岛岛几裂百川无回豪杰相噬白骨生苔吾其与犀首之徒相忘于无事之日乎淳于髠之滑稽于战国乎与河东之季从时毁誉乎汉相之和吏而歌呼者乎与徐邈之中圣乎阮籍之放旷而适其性乎与荷臿之伯伦乎抑投辖以留宾者乎与待诏之王绩乎辱高斥扬之李白乎与陶潜其干没于义熙乎山蕳游于习池乎与瓮下之吏部乎韦曲之杜逍遥于率府乎呜呼与世无忤惟酒可从醒者为愚醉者为智醒者为介醉者为通天下之愤非醉不释天下之难非醉不蒙命轻一羽气吐长虹决银河而洗斝系扶桑之六龙复酌吾以大白渺海阔而天空 

　　○石经赋 【 并序】 

　　五经载道之器也秦烧诗书经毁而道自若也汉求坏烂之余书礼乐已残缺十九惟易以卜筮存诗以弦歌存春秋以口授存而俗儒章句之徒传会穿凿使五经大义不明于天下不亦悲夫灵帝熹平四年议郎蔡邕与棠溪扬赐马日磾张驯韩说覃扬等求定六经文字诏许之邕乃书丹于石命工刻之立于太学门外时四方摹者日以千计然未知道之所存也持以邕之书耳洎唐文宗时高重为国子祭酒与郑覃复刊定九经于石呜呼汉唐石经已风摧雨剥于数百年之久与岐阳之皷峄山之碑同一榛莽已因推衍其凡以为之赋云赋曰 
　　繄圣作而明述兮尼父集夫大成历四海其遑遑兮威凤瘖而不鸣吁嗟时之终否兮托空言以载道世莫知金奚恤兮阅万世其果杲杲嬴既暴向不德兮举籍而火之薄先王之仁义兮尚法律而为治悲祖龙之鲍腥兮坑亦湮而无烟易幸存于卜筮兮诗亦肄于筦弦春秋閟而不出兮礼乐佚而不全科斗螙于壁中兮光白虹之射天嬴遂偾而刘王兮家六合而宁谥乃偃革而为轩兮掇坏烂于十一洎六叶而遘武兮炳大明之当中黜百家之肴乱兮一道术而异同易科斗而为隶兮复家畜而人诵道固不可泯兮亦何待夫汗牛而充栋时既降而道晦兮经蟳灭而莫收割申劝之或舛兮众咸失于校雠属熹平之四祀兮帝孝灵之当宁正俗儒之穿凿兮伟中郎之慱古辩鲁鱼与亥豕兮刻南山之坚珉巍乎四千有六兮树翼翼之成均钩铁画之屈强兮妙骨气之洞达非饿隶之嬴形兮非寒岩之枯枿非醉草之欹斜兮非剑舞之浑脱初崩云之恍恍兮粲列宿之离离鵉振翼以千矫兮树交枝以参差鸷鸟以乍飞兮群鹅游而戏海彼鹤头与隼尾兮曾何足以为态捷奔泉之渴骥兮纵入草之惊蛇势或埒于坠石兮体已悟于画沙观者纷其堵立兮车连连其日至岂八法之是尚兮幸经存而不坠陋石皷之苔剥兮鄙漆书之土瘗观奇阳而偶阴兮穷太极于有无感尧汤之禅放兮求厥中于典谟何二南之和平兮悲雅变而逮胡仪三千与三百兮伊朝夕之攸执何曲折而精微兮谨一出而一入嗟圣人之忧世兮徒感麋而掩泣二百四十二年之笔削兮善既劝而奸戢正夷夏之内外兮亦纲常之攸立夫何经之徒存兮昧古训之时或痛卖官而列肆兮盛后宫之倾国奄竖党以盘错兮又孰恤乎社稷九州岛岛裂而鼎峙兮黎庶化而为豺经虽镌而何补兮政与道而相乖逮有唐之文宗兮乃継汉而有作砻巨石之崭崭兮列广庭之落落吁回首其几何兮悉凤摧而两剥文断缺而莫辩兮委荆棘之漠漠吾恐为沉犀于蜀门兮同刻鲸于昆池曾不若庆云兴松风兮托艮岳而効奇又焉得纪功千载兮拟岣嵝之禹碑谇曰已焉哉石经泐兮剡藤出书连车兮有万国抚遗墨兮相得失道之存兮昭白日 

　　○春雨赋 【 并序】 


　　孟春之月时雨方降周视草木莫不鬯懋条达造化之妙如此宜孟轲氏以况君子之教也余少从师读书而知仁义道德之说求之甚锐晚不加进则气质昏瞀可知其不得如草木之化必矣故作春雨赋以自勖且示于翱使及时而用力焉其词曰 
　　维着雍涒滩之岁正月初吉上乃脉发融风应律布春令于遐陬回朝光于潜室烧经雪而未苏蛰俟雷而将出欣违寒而向温冀节劳而从逸于时灵雨斯降生我百谷伊农之庆匪珠匪玉以今揆昔载披厥录一岁之候三十有六观其屯云蓄而成衣陨石腾而传羽纷坱扎以随风黯冥蒙而交雾乍萦空而丝散或缀物而珠聚方疑有而可聆恍若无而莫覩酝比玉之醴泉泫如饴之甘露无町畦之或间沛旁流而布濩粲丹葩以耀林滋绿苔而生路紫鳞噞而争跃绣颈呼而犹怒何浃辰而未休达中夜而复迅闭帘栊以护寒觉琴书之含润田夫悦而昏作羁客间而释恤余何思而何营感四时之错运欲抗音而熟継耿残釭之落烬嗟杏坛之诸子各因材而为训躬四勿而不疑契一言而奚问若时两之所化何力约而功峻悯奇偏之弱质奚古人之敢希瞻龟蒙其既远独伥伥而安归羌及时而猛晋惧失道而愈非当霢霂之渥洽悲事往而心违愿为杞而在山沾一溉于既仆疏百尺以参天任权负于崇构愿为稼而纷敷冀常膏于朝夕托瑚琏以荐芳曰神明之可假愿为芝而三秀渥朱柯而久鲜岂幽人之所食表土德于甘泉愿为桐而不夭被玄液之渗漉斲有虞之清琴恊宫啇以成曲材苟摧而为薪耻绮纨之徒袭何余疾之难迁徙遑遑而汲汲属万族之方新期往训之攸执惟渴今而求足信江海之可挹来侁侁之小子庶占毕之是习知与行其并进亦何惮夫弗给孰为高之可仰孰为坚之可入春跃如之在前思卓尔之有立感春雨而成章庶乎学之恒缉 

　　○白鸠赋 【 并序】 

　　成均教乐所火椿一株有二白鸠焦其上春来久去亦物之异乎类者余爱而赋之其词曰 
　　夫何双鸠之皎洁兮孕异质于金方岂仙鼠之变化兮狎野禽而回翔肖刻玉以为形兮耻袭锦以为章性弗慧而徒劳兮时自珍而久藏幸主人之见存兮托广庭之嘉树既不为其所好兮亦不为其所恶夕同栖而晨兴兮春偕复而冬去振霜翎而益鲜兮与月魄以争素羌所赋之纯美兮虽处污而不缁女恒尤于众嫮兮士咸病于见奇羞鸲鹆之上献兮悼鹦鹉之就羁兹惴惴而怀惧兮尚飘飘其安之王睢挚而有别兮鹘遇秋而愈急彼各挟其能兮固非余之所习何意仔之敢矜兮藉光辉之时及顾微躯以徘徊求故林兮永戢 

　　○金鉴录赋 

　　帝开元廿有四载兮属千秋之良辰进丝囊与宝镜兮众纷纷其相循臣九龄独见其微兮述今古以前陈监美恶于一镜兮盍监得失之在人镜猴中而无隐兮洞万殊而咸覩亦俯仰而取容兮月或冥而为土书炳炳其如星兮与汤盘而为伍期补衮之万一兮窃比夫翼周之山甫惟一心之易螙兮恒恶直而好谀臣固不能矫以随俗兮盍图终于厥初使铭鼎之辞偶符兮宁取无逸而为图集厥类而成编兮奚翅玄冥之百炼光夜吐以属天兮何益君之闻见尧举舜而禅之兮记舍朱而无恩抚九州岛岛之广大兮匪黄星之为尊饥吾餐使之充兮寒吾裘使之温曰精一而执中兮本乎尧之一言心廪廪其履氷兮罔一息之不存兹为镜之金背兮君日监而勿昏至暴秦之并周兮与黔首以为仇阿房岌以造天兮极虞乐而未休慕神仙之高举兮求弱水之三丘徐市去而不返兮嬴已偾而归刘兹为镜之水心兮君日监而勿流手三尺而崛兴兮壹六合以称帝文景嗣而恭俭兮道益昌而弗替后竭内以事外兮彻孰优夫二世数四七而遘　武兮洗日月于方翳痛桓灵之孱弱兮操遂乘而莫制兹非镜之可监兮焉用夫渠搜之火齐彼典午之孓魏兮闵螳雀之相攻繇载盛而易颠兮审厥子之弗聦洎渡江而清谈兮祖庄老以成风衍崇佛而舍身兮胡贪地而受降 【 叶】 破金瓯而不顾兮士重介而谈空莎非镜之可监兮焉用夫赫连之青铜目或瞽于众嫮兮耳或簧于新声受嬖妲而敖墟兮褒代申而周倾彼小白之创伯兮尸中国而会盟卒托子以召乱兮肉已蛆而兵争継有汉之人彘兮亦累帝之聪明抑远监夫甲生兮兹吾君之容成我太宗之戡乱兮羌修文而偃草惟至诚以驭下兮韬神明于玄默斥美丽而朴素兮惧燕安之为贼故孜孜以求言兮庶日蹈夫绳墨出宫女之三千兮来狱囚之四百彼刻民犹敢肤兮悼徇私而亡国知识兮之难精兮譬作室之屡易立帝范于子孙兮兹吾君之夷则君之大畧诚不可及兮既内平而外从焚珠玉固足美兮复两坊之乐工相姚宋为知人兮奄竖爵而加隆诛后戚以示公兮兆夫妇之不终礼既轻于树子兮化天伦为寇我太庙坏而弗戒兮爰汲汲于东封曰析福迟太山兮又曷若为民而建中臣卷卷于匡辅兮冀君心之日检也恒法尧而非桀兮事必防乎其渐也义或媲于大训兮实将垂之琬琰也中独怀此耿介兮愿从戆愚之汲黯也面从而背违兮臣固不敢也君苟不察臣之忠兮何贵乎镜之照胆也使如盘龙之閟于匣兮羞舞鸾之同掩也宜帝览而味其言兮特优诏以褒之惜不久而中弃兮肆匹夫之所为卒信谗而为忠兮斥荆州而无疑内玉环于宫中兮竟胎祸而速灾 【 叶】 子胡雏而播丑兮君既耄而弗知闱闼腥于戎马兮夜仓遑而独西驻六师于马嵬兮犹不忍于蛾眉四海绎骚兮九庙俱夷旷蓬莱之故宫兮浊太液之秋水微野鹿之衔花鈩痛羽衣之何在 【 叶】 岂非人监之既亡兮徒驰使于千里天眷眷于神尧兮幸两京之载清居南内之凄凉兮感风雨之铃声信丹扆之有箴兮伊君道之当明金鉴岂一时之可珍兮历万古而为程 

　　清江贝先生诗集卷之十
