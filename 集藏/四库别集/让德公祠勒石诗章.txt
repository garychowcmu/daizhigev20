　　让德公祠勒石诗章 

　　●目录

　　让德王氏大槐记 
　　让德王氏大槐堂序 
　　让德王公家祠诗集 
　　振濯堂诗集 
　　俚言小艹 
　　条议牍 
　　寿雍牍 
　　平赋牍 

　　●让德王氏大槐记

　　物有托人以征祥人亦稽物以论世此其事若出于偶然而积久乃彰匪特可验天道殆足明人事云嘉隆迄今以德器功名称右族于海内者必首新城王氏乃其肇居新城则自隐君伍始隐君力田阴行善家稍就饶??谷不为儿孙计居积度其食指所赢囷置他所作饘粥以饲饥而就食者易木石以修葺祠宇道路之圯坏者岁以为常老而弥??马未始谓假此可取偿于造化也间常手植槐于桓台之南以田庐长物畜之亦未始谓俟槐之郁茂硕大而吾后当昌也乃隐君化去曾未百年而槐遂合抱参天蔽车荫亩隐君孙曾遂联镳接武为世硕辅名卿凡居新城与行出新城道中者乔木在望即知为王氏大槐见达官高士省驺驾羸缓带矩步循循雍雍于里中即知 为大槐王氏之子孙也夫此槐萌蘖拱把及今之以乔木著称自翁积躬累行以至孙曾之鸣钟食鼎皆托始于微垂休于久谓非天意所默相阴培之因不可借使为隐君者不知树德而惟计种木树人仅仅为儿孙营产授经冀富厚侥青紫其奚以格天而永昌厥世□之植木不舒其根不时其灌溉而且中道夭以斧斤欲其郁茂硕大胡可得哉王氏族大而槐与俱大皆由隐君修潜德尽人事以训其家所从来矣隐君曾玄同蕃举乙未者三人京师从游每称述祖德□出所绘大槐图册属蕃记之蕃窃谓甘棠思邵古栢怀葛枯树从庾三槐符晋国而藉苏铭以传邵葛不知有棠栢而思德者不能忘庾徒谓人之何堪而不图德之可以长世晋国子孙为三公食文武忠孝之报眉山羡其责报于天□若左劵而不察无意修德者其德乃真蕃不文无能为王氏续苏铭而独重王氏自隐君以来世修其德不谓天道与善而责其报然天竟未甞靳报于王也是可以淑后昆风百世矣遂口?土记大槐而次论之以志景慕之私
　　万历丙申五月廿有三日赐进士及第翰林院国史修撰承务郎年家乡晚生朱之蕃顿首撰

　　论曰世称布衣行义、祚胤蕃昌、则燕山之窦、然窦自一传而后、鲜有著者、王文正父子着矣、乃三槐之植、斤斤然操左劵而责于天、犹之乎有市心矣、公以一编氓为德于人所不知、神阐其幽、犹引避不居、同伯休之逃名、陋冯暖之市义、此其心岂敢有一豪以后嗣徼福哉愈引愈昌帝所命也让德公以让传家、太仆公以死勤事、施及孙子、毋替作求、世臣之烈、干兹烂然矣、论世者为北海之王肇自虞氏、神明之裔、代必有兴、亶其然乎、
　　赐进士出身嘉议大夫南京礼部右侍郎兼翰林院侍读纂修正史管理诰勑文华殿侍班官国子监司业福唐叶向高撰

　　●让德王氏大槐堂序

　　不佞偕新城王尔章同进故习间其家声赤奕齐鲁间旧矣既得尔章所示槐图及朱元介所记乃知其先隐君之树德也厚故宜其流泽若斯之远哉隐君为尔章曾大父乐善好施计力田之赢以振穷饿乡人德焉偶植槐于道今且百年隆隆然盛矣尔章甞侍其父让德公为颂隐君德种种且指所植槐而示之曰是吾大父之手泽也吾子孙振绳奕叶亦唯祖德是庇彼甘棠蔽芾民犹可歌况吾子若姓乎昭明德以训来裔子勉之矣不佞窃感而叹曰异哉王氏槐也有新城而晋国其庸颛羙乎或曰晋国有所蕲于天而天应隐君无所蕲于天而天无弗应犹有加于晋国也嗟乎彼苍苍若安所事于蕲不蕲哉盖天之与善人也或先事以延征或后事以取证总归积善之报而善者必非有意于其间故时出于晋国之口则偶言之而偶应也嘿成于隐君之手则偶为之而偶合也不佞以天之道晋国所望于子孙之说更有两相成者祖父爱其子姓必以远大望之夫三公而廑以养尊处优为重□则晋国犹然希世趋宠之见安得为天左劵如必德称位而后可则晋国所云亦犹责望于后之人意尔乌在其责报于天也繇斯以观天之所以开人人之所以成天皆本之乎一德故前有所创后有所承要其德必相合而后天为人定也譬之堂构前人创之未甞不望其后之丕承后之人凭借而守之即复恢弘其先业亦奚不可者窃谓晋国注望于先新城表章于后后先各有当而创承固一心矣嗟嗟人亦顾修德谓何耳德与天为符契其阴行之可也其显示之可也即今隐君不言而子姓绘为图颜为堂且为记为赞以无忘祖德斯称为隐君后耳如必曰上德不德安事人知而章章于耳目则巢许之为不足贻训其非隐君意哉今隐君子姓声名甲于海内诸所表见率本于忠孝节义而尔章方以邑大夫著称三辅所为光大其先人者茫乎其未央哉不佞僣为叙述无当于天人之际若以发潜德劝后来则庶几一得之愚云
　　赐进士第翰林院　国史编修管理
　　诰敕记注
　　起居文林郎年家晚生陈之龙顿首撰

　　乞言具畧之都不肖承先世之遗不能绍明倬奕淑躬善后时切忧惧悲痛谨掇孩提旧闻拜恳尊慈俯赐藻润着为鸿章贲及幽遗跻之光大俾不肖辈有所持循庶几可缵求万一垂示来裔笃于无斁葢先高祖讳贵世居琅琊白马庙蚤孤独行慕义尚德以红马军乱避于新城之赵家遂昌其姓一日天风昼晦久之清霁赵灶下坐一女年可十余龄自称初姓家干琅琊之白马庙以从邻人乞火风吹抵此葢与高祖同里而居瞬息间巳度五百里而遥矣后赵以初配高祖贵举五子五即名伍孝友醇谨乐善好施甞饭□者于门前大槐下后称大槐王氏详载善人王公传中伍配刘氏亦举五子次为麟始业儒复王姓是为琅琊王氏敦厚诚悫博大欢洽人又称为王佛以心慈颜善而肖之名也与人谈论则喜容可掬款爱不出口及感慨兴亡勉人及时向学孳孳为善则伤悼而继之以泣也以文学为颖川傅故称颖川公详载颖川王公传中公配沈氏生三子长讳耿光即不肖之都先大人先大人以贡士起家官府经历寿七十有二当不肖之先大母见背先大人也先大人甫廿岁仲父季父甫十余岁先大父再娶常祖母侨居于于陵先大人庐于沈祖母墓侧时取野果祭奠号泣墓下有白兔驯于其旁乡人以为孝感手植榆杨树数百株今皆合抱欝然成林矣后居先大父颖川公丧庐于墓之艮方亦植松栢榆槐数百株即定为书屋居业游息教诲考课迨晚年告归偕诸亲戚故友以棋酒诗赋为乐然无日不步于祖垄左右洒扫培筑种植灌溉葢风雨寒暑以之也先大人天性颖慧于书无所不读凡风雨露雷昆虫草木靡不究其指归于数学犹精推天象之顺逆决人事之休咎占之辄应尚??署之庭曰大度量心藏万卷诗书小乾坤胸列一天星斗有恤刑方公学宪吕公中丞曾公俱以礼币敦请时偕游海上观干象经数月乃归先大人食廪禄三十余年应试九次至嘉靖二十八年例当岁贡会次贡尉绍宗母八旬家贫甚先大人怜之慨以贡让本县起文转申学道间适有以贡之先后竞讼于学道者学道以先大人让贡文书发视讼者惭退学道嘉奖先大人赐之金币羊酒匾额曰让德之光此后屡蒙院道旌奖至三十年乃贡廷试天下第二名选授马湖府经历廉明正直不阿于时履任甫六月即拂袖归归之日仍与故旧??尚??羊于旧筑书屋效耆英之会乡闾有贫困者周之有患难者捄之无问贫富胥为交好乡人德之有何汝能等千余人共赠一扁曰大德君子年逾六旬犹不废经学时口占成章为诸子若孙讲解评确然不屑为居室计环堵萧然胸次豁如间有以贫为请者辄口??之所著有天文要畧修身辑要历法筭法末年着观物编未竟而卒先是嘉靖三十八年四月初一日先大人梦一道人呼为王小仙报称上帝以先大人阴德每十年一加寿至三十三岁始大限到七十三葢纪之书函者若而年不肖自孩童时覩记每熟复之不忘先大人生于弘治己未殁于万历庚午道人之言竟验云嗟乎先大人生平慷慨志在经济尚??为万言策上之抚按抚按会议实行省民问金至数万顾厄于一第赍志以终先大人曾不以数奇介意知者惜之当先大人之见背不肖也不肖纔十余龄遭际艰险孤苦伶仃万死一生徼有科第然不能获奉升斗以养于生前又不能备纪行谊以昭于后世不肖罪极深重伤痛曷能言窃念先高大父自琅琊来一羁旅客耳朴茂笃实无可表见先曾大父继之竭力为善不量泛无神人胥格先大父始攻儒术时以阴骘勉诸子若孙先大人孝友仁恤慈和忍让起家善后俱由先训累蒙诸公祖父母褒奖奉宪檄入祀乡贤巳之都不肖窃恐世远传湮诸子若孙罔念厥绍迁于异物自剪枝叶又恐读书者但工文字罔培德基大拨根本谨即先人让德公庐墓故址手植松栢间剙建家祠以供岁时香火或题曰让德公故址又曰让德公读礼处有太史朱兰隅廉访冯文所为之传暨诸各家大方歌咏累累之都窃惟仁人懿德之好与日俱新孝子永言之思无时或巳谨浑涕陈情伏冀尊慈怜悯不厌尘渎俯赐清阅不拘何体惠以佳章不肖将勒之贞珉列之祠宇俾之都为子若孙者瞻松栢手泽知勤思本源诵金石格言益专精绍念尊慈之锡类宁有既哉之都不任激切恳祷之至
　　不肖男王之都
　　孙象壮　象奎　象需
　　象咸　象颐　象寅
　　象随
　　曾孙与哲　与恭　与美
　　与庆　与广　与良
　　与朴　与让　与艾
　　与朋仝九顿以恳

　　●让德王公家祠诗集

　　男之都
　　孙象壮　象奎　象需　象咸
　　象颐　象寅　象随刋

　　何宗彦 
　　吴寀 
　　解经雅 
　　姜逢元 
　　周之纲 
　　梁应泽 
　　王槐秀 
　　包见捷 
　　（逸题）新芽
　　李标 
　　刘鸿训 
　　史永安 
　　亓诗教 
　　顾士琦 
　　何士晋 
　　熊明遇 
　　张孔教 
　　曾汝召 
　　姚永济 
　　李若珪 
　　薛凤翔 
　　吴允中 
　　魏应嘉 
　　冯英 
　　贾先春 
　　吴光龙 
　　高　推 
　　周万镒 
　　王尊德 
　　张新治 
　　魏廷相 
　　张泼 
　　翁汝遇 
　　高桂 
　　米万锺 
　　寗瑞鲤 
　　徐如珂 
　　陈儒 
　　任彦□ 
　　薛承教 
　　朱瑞凤 
　　李□ 
　　王国瑚 
　　赵谦 
　　吕胤鼐 
　　李笃培 

　　○何宗彦 【 礼部左侍郎】 

　　插天乔木数琅琊海内衣冠第一家让德由来轻富贵高风只合恋烟霞胸蟠斗极开星钥腹笥诗书老岁华自是仁人余庆在年年兰桂茁新芽

　　○吴寀 【 试山东道御史】 

　　泱泱东海今谁表为报琅琊徙大块有毋御风天作合多男衍派地灵开传宗德积追麟趾华国文成变豹胎再世明经皆士望阿翁献赋更魁材当年岵屺御雨?只恤永夜氷霜结七哀野外藻苹随意荐墓前榆柳带啼栽皑皑驯兔同栖月呌呌慈乌共听雷捧撽何人亲尚在登堂有报义堪推龙头到处偏能逊蜗角争时耻自□直是武周弘锡类岂徒鲍管侈分财数奇一第难酬德业着千秋可廸来五斗渊明旋泛菊□旬康节喜观梅贫余环堵施无厌老去居庐叶未衰令子功高方治郡清时价重即登台曾参九仞心还折季路千锺泪转摧奕叶增荣昌□炽连枝交让笃而培幸缘世讲钦先烈况习家刑卜后恢指日圣明旌懿羙煌煌华衮照中台

　　○解经雅 【 吏科给事中】 

　　堂开让德欎崔巍让德还从孝德推何事琅琊流庆远渊源直??厂??卧氷池池氷欲泮岭云横流风千载入新城大槐指困翳桑起颖川振铎□盘清封公至性怀明发先后居庐多岁月松揪手植荟成林白兔皎皎驯立垤书载五车腹笥盈笔摇五岳云烟生数奇淹至泽宫荐为怜□母让先升需次升贤对　天子牂牁芙蓉泛□水飘然觧绶赋归来故园不减柴桑里我公□是地行仙不必玄霜炼大还　帝为孝让披图箓眉寿十年一度添七秩又三返真宅令子□翤食羡泽畵省炉香御气通黄堂棨戟仪门□画省黄堂推治行汴洲棠人朝那咏■〈艹马〉父重修让德堂我有虔刀堪觧赠

　　○姜逢元 【 翰林院检讨】 

　　寓内阴功孰可量世德莫过琅琊王玊昆金友集岩廊华火■〈艹添〉雕文章凤鸣哕哕五百昌芝兰袭袭扬辉光即今五马二千石到处循良摽宦迹瞻云每咏蓼莪篇陟屺含悲思让德我闻让德公天性禀孝友弱年庐母墓手自植榆柳白兔感其哀迷离泣垄首穷研悉五车搜萝及二酉掌上运经纶胷次蟠星斗廪食交官三十年一官幕□即归田但使里阎无菜色不妨环堵自萧然香山娱老耽经术参贯天文着历萹占??毕伊吾付子孙抚持筹划万言策仙游曾暏梦中身延算疑同窦禹钓丹桂丛花栖凤羽大槐繁叶布龙鳞槐阴垂垂栢堪甫椒聊远条萦世谱几度丝纶下紫泥独领麻诏荣黄土云仍接武灿成行朝簪半壁笏满床岱宗济水表灵长千秋孝思永不忘千秋孝思永不忘

　　○周之纲

　　马巷诸王称长者青缃家学??玄文雅山东今□数琅琊文业质行甲天下白马庙傍始开基□马避乱新城移风作同老天作配凤将五雏同来仪善人饴贫大槐树佛王继作颖川传必府纯孝动神明庐母墓毕庐父墓手种松栢今成林白兔驯授伴哀吟伟元攀条枝欲折著书立屋泪痕深贡宾躬让贫士后王不兢兮伏不鬪学使扁旌让德光小仙梦报大德寿墙高基厚世泽长自是照社多神光驺哄相望冠盖里□户宁论相里张曾闻高梁无上源又道清泉□下尾伊　无祖常无孙高门降衡不知几试看池馆牡丹花看到子孙能几家居家大槐盘□远乔木参天几岁华夏苇子孙多蕃衍累叶□光世冠冕从来曹屋知名家似此庆门天下□僧虔诫子多读书欲将后乘合前车惟恐父子与兄弟声名贵贱不相如牧伯子孙声轩翥□祠让公读礼处深松茂栢神有灵定喜子孙□荣誉

　　○梁应泽 【 按察司副使】 

　　泰山渤海锺英异人生其间多拔萃谁家奕叶耀休明琅琊王氏今无二花萼蝉联弟与兄云仍桥梓迭簪缨星辰殿中双曳履鸣珂里下几扬旌华冑世阅非偶会祖德由来深固蒂已称大槐有善人更闻颖川慈爱霈明经奏技竞争雄谁肯逡廵逊下风公家世德重谦让又传幕府让德公让德芳名轰当道天文术数抉精奥公卿聘币凑门庭周旋贵显非所好策蹇携琴走西川一言不合整归鞭归来筑室旧庐侧赋诗种树意修肰种树千章懃滋溉岂为息荫成薆薱栋梁乔大作世臣祖德君恩百世载我友翩翩郡伯君冀豫两地普慈云领取先志建祠屋贵在仁义为耕耘君家种德有源派到处甘棠应勿拜岘首且与襄阳侔何须文字垂金薤

　　○王槐秀□□□□

　　忆昔红军动鼙鼓坌迷海国无安堵琅琊王氏迁其主夜走新城避■〈豸契〉貐天风吹送蓬莱姥诞举瑶昆金玊五大槐之望嶐东土一方被德歌且舞缵服有孙能绳武人称让德声名普学汇天人才绣虎五车八斗曾何数裒然伟荐升天府星凤光华人徤睹廉正居官官不窳感时拂??由遗簪组孝行况复高千右苫块悲号形欲偻当年庐母更庐父白兔相驯对涕雨垄上松楸皆自抚即今薆薱森玄圃瞻彼榱桷开堂庑木愈蕃兮水愈漙子孙亿丽联殷辅冠盖纷纭拜祠宇苾芬不替蒸尝谱万载千秋荣烈祖万载千秋荣烈祖

　　○包见捷 【 太常寺少卿】 

　　海岱多耆宿琅琊独数王祥源开白马典册擅青箱有羙长公起英资具庙廊一经探理窟五斗卸尘缰孝感驯兔异让标大槐芳琼纷谢氏树车式郑公乡旧隐云霞护新祠蕉荔香遥瞻梧与槚生气郁苍苍

　　○（逸题）新芽

　　○李标 【 翰林院检讨】 

　　佳城巍焕起新祠松栢森森夹道垂先德百年真不朽高风千载使人思岁时香火明禋迥霜露春秋肸蠁随凭吊应知多感慨谁挥金管敕丰碑

　　○刘鸿训 【 翰林院编修】 

　　大槐巳三围陵楸亦双抱巍然乔木家天风吹浩浩我闻颖川公祥源发仙岛恍若扶桑巅□轮上初杲初杲光乃?命名以为宝是为让德公腹玑罗洪造孝格下卯精冥纪增难老■〈艹马〉生二千石笻龙蕃且蚤余亦品题之各各掞天藻湛粹百年间芬芸讵草草呈?五色葩前德白如澡须知海内士故为共倾倒敢告趾与毛永矢先躅好

　　○史永安 【 江西道御史】 

　　人世逐蜗腥因之生蛮触此腔一点淄毫未恣其溽卓哉让德公超尔媿尘俗厝躬有远期读书无近瞩所急匪薄名觧官拟觧束先垄可以植遗经可以续谷芷不沾风天池惟自渌萧然适素心大泽流余沃树树巳成林树德巳成鹄林在荫旧居德在恢世录卮豆吐清芬辉辉映懿躅

　　○亓诗教 【 礼科给事中】 

　　有缘天作合崛起大槐王着姓由来远承家厥后昌风流孺子榻右道太丘乡奕叶滋培厚渊源浚发长比肩皆伯仲奋翼各翱翔乔木森成列衣冠烂在堂一经传旧业累世贲幽光千载琅琊郡高标让德坊

　　○顾士琦

　　读书墓侧郁林丛让德高踪松下风避地起家天赐女横经诒燕佛心翁行楸手泽三槐秀拂??由英尘五柳同杞梓即今参藻出阶前兰玊看葱茏

　　○何士晋 【 工科给事中】 

　　东海由?世泽长天风□下广寒香燕山桂色□偏盛历下兰枝蚤更昌纯孝巳夸驯白兔高风尤羡映青缃谁言天道玄难测请看君家笏满床

　　○熊明遇

　　让德里中传间人足象贤琅琊新焕彩天水旧凝烟槐荫开名族筹添遇小仙松楸云外迥芝草正芊芊

　　○张孔教

　　神仙留窟宅元在东海东金银为城阙?往□虬龙共怀艳慕心日夕想烟容讵知人世间旧有琅琊公丰仪迈等夷行谊洵无同学富万卷书星斗罗襟胸忠征马湖迹渥泽起疲癃孝感庐时墓白兔驯榛藂义以让贡举急难周贫穷日课子若孙次苐俱登庸念彼道者流梦里曾相逄呼公为小仙偶然下苍穷禹形亦气内委身代天工爰遡皇考时一女忽乘风冉冉驻新城伉俨兴王宗因推本支属咸隶蓬莱宫欲知何所基累代饶阴功报施永不??八斯义良可崇遥瞻让德里奕叶膺　重封

　　○曾汝召

　　忆我分符日思君理榷年邑门劳下辙津署疾停舩游或陪登峤觞频列坐筵重怜关市赋宽恤水衡钱怅别从吴会放逄复蓟燕因歌伐木咏更诵大槐篇让德名闻久持廉誉佩先诗书传蔚尔环惜处萧然善果张慈种灵基扩福田难多遭济拔贫悉藉周旋墓植惟松栢庭培尽蕙荃绿阴萦润露香霭绩祥烟世业真高矣阴功孰大焉昌期世五百蕃衍族三千窦桂丛丛茂荀龙籍籍贤冠棠仁里集簪笏庆门阗孝友沿流袭声华异代传台星家摠映卿月座常悬忌满心防歌谦虚志益坚箕裘承奕叶三复孝思编

　　○姚永济 【 礼科给事中】 

　　琅琊诸王在晋室卿相如云世无匹千百年来祚胤长衣冠仍复盛今日绵绵?瓞谁开先奕叶世德堪追述厥初有贵君高祖避乱变姓身孤苦空中坠女天作合生子白眉唯第五第五之名务好施饭饿大槐各遂漙三传乃得颖川公青箱一经倡儒风善着里阎拜佛子返厥懿姓家方隆是时长君蚤丧母庐墓白兔绕其右晚来丧父时复然挥涕拮据植榆柳雄才慱学隘八□每矜胸次罗星斗艺精像纬群公迎身当贡士翻让友射策首推授府幕半载秋风觧黄绶在日旌门檄合沓殁时崇祀垂不朽君家历历多种德公也孝思益罔极朱紫当门笏满床念祖建祠松栢侧祠中勒石重本根富贵不徒事文墨呜呼世世如公立福基千载何忧天泽息

　　○李若珪

　　当年读书处即在墓庐头一脉书□远千秋德让优风烟笼俎豆岁月老松楸祠宇今重建白云几度愁

　　○薛凤翔

　　世德启昌胤发祥湏有神右公因避难姜女岂辞辛?瓞源流远苍姬命巳新有如君世系无乃是同伦岱岳标灵久坤维毓瑞真自天能作合异地巧谐姻五桂芬芳右三槐奕叶频颖川恢令绪泮水振儒绅白兔旌纯孝青缃裕后人琹樽侣中散词赋敌灵均克让回嚣俗倾赀振里贫腹便笥经史胸次列星辰小试游莲幕归来岸葛巾香山寻旧社栗里接芳邻丹箓传名氏黄冠语夙因梦中修短数世外宰官身壮志遗鹏鹗休祥起凤麟一朝新甲第五色旧丝纶宦业看名世荪枝复上珍燕贻知有自水木迹难湮抚卷追?孝新祠引岁禋琅琊流一脉豊芑永尔式先民

　　○吴允中

　　爰自琅琊发异祥振振公姓衍流长胸含象纬参天化笔涌文澜擅艺场隐德尝赒叶下饿高风时拂浴英堂大槐今巳成清荫兰桂森森喷国香

　　○魏应嘉

　　琅琊浚发自灵风后喆尤称让德公腹贮星辰唐洛下义高朋友柳河东一官玩世芙蓉幕万卷贻谋兰桂丛莫谓双鳬人巳去仙氛长带海云红

　　○冯英

　　茂族归琅琊人才济济雄懿哉王夫子行与大贤同文章超宇内象纬罗胸中树德何明哲抗心合鸿蒙熟闻尼父道信羙陶濳风神其游蓬苑飞挟祝鸡翁君子永孝思构彼祀灵宫遗谟聊一诵慕义巳无穷

　　○贾先春

　　昌明开奕叶浚哲发祯祥灵秘原独锺奇踪詑异常无烦卜自懿巳见育于姜庆衍燕山泽书传邺架香敷文宏圣泽步武羡元方萟苑称神骏才名擅异芳倚庐怀屺岵余慕满榆杨谁使白兔驯亦依青塜傍他年标胜事大孝自应扬学抉天人奥胸罗酉岳藏秋风鸣剑匣夜雨掩星铓物色勤当道干观究彼苍校黉旌义重月旦着声光吁俊辞蓬荜明经动庙廊当官惟正直抗志蚤翱翔洛社联耆宿槐堂任徜徉烟霞供笑傲云汉掬为童鹤梦惊长逝鸿编播靡疆三余程喆胤五马轶渔阳□此班周召非宁似赵张缥箱绍弓冶玊树灿琳琅积善本无量报德亦未央何如竞浮宠倏去似朝霜欎欎松楸地峩峩德让坊徘徊遡仪范彷佛在宫墙

　　○吴光龙

　　一觧尘缨袭芰棠云山湘帙日回翔孙荆不羡参军羙高凤曾风让德芳自昔居庐经岁月千秋松栢傲氷霜只今榱角巍然处游子瞻依意不忘

　　○高推

　　右墓之榜祠宇賖君家世孝此无涯几筵夜敞东山月俎豆朝侵海日霞当日藜花飞萤火于今手泽忆松花承家胜有青云士乔木风烟此祀遐

　　○周万镒

　　新城大槐氏分得琅琊枝天赐神媛异家传世羙奇及公宏大业矢志应昌期蚤失庭闱养时栖丘垄悲一经穷至里万象悉旁推社结宾朋洽乡评月旦宜周贫无论议让贡特怜慈旌德扬齐甸分符佐蜀陲政平山谷颂操洁鬼神知解组镜山麓垂纶淄水湄到门多长者华国有佳儿封诰荆蓁耀春秋俎豆随矧多彤管述不朽藉声施

　　○王尊德

　　青箱奕叶庆簪琚阀阅寰中可更如济上源长天错辅家声宁独盛三余

　　力尽豊年岂易逄高门如尔世从龙闲?若过香槐下觧到前人福德雝

　　芸窓触目又琳琅自后青云总未央说到怜贫推让处箕裘何怪得全昌

　　从来德行四科前无用辞坛但着鞭不信齐桓台上望决决东海目双旋

　　○张新治

　　卜相三槐裔琅琊此最荣参军丁世骘修常见玊瑛稽览贯三才蜚声压儒黉孝感驯狡兔哀恋依先茔群情服让德时供饥馁烹??匽蹇阨一官亟归结鹤盟凤难云霄鶱熊车正专城犹子诸孙行师保列台卿中朝推冠冕而孰相冯衡乃知孝填家报荄自藂生当今薄植化永艳千秋名

　　○魏廷相

　　琅琊千载着仙宗避地新城植德豊大块餔饿阴盈宇颖川振铎声摩空大槐颖川璇源浚笃生封公余令问先后居庐日月深松楸手植皆垂荫纷有内羙重修能上庠首列九宾兴为怜尉母龄大耋棹楔高名让德称扬庭经术夸双羙十??冀文光莹璧水牂牁绿水泛芙蓉觧组翛然还故里弹碁把酒乐清时舒啸怡颜好赋诗星精甘石经中聚龙羲文象表窥甘石羲文分道萟环周大瀛穷五际周给不问家有无上筴能舒邦殄瘁一经不羡金满籯传家相业付玄成龚黄治行隆隆起簪绂蝉照闬闳庆泽原自封公发寿增小仙传　帝阙引翼蛰绳亿斯年念祖聿修世载德

　　○张泼

　　槐棘家声旧琅琊世泽宏避兵违故国创业卜新城天赐一贤母叶传数世英到公始儒业登贡着芳声孝友承先德冲和自性成趋庭悲训杳筑舍守亲茔圣学工夫懋天文术数精亢桑居畏垒陈寔表乡评恤亟忘图报解棼驰令名同登为有母慨逊竟无争嘉奖酬高谊旌扬惬众情分付多冣绩解组早归耕澷稿藏家秘传经启国祯真能开气象鸾难次苐鸣台幽色自媚灵赫死犹生更羡衣冠地春秋俎豆荣

　　○翁汝遇 【 卫辉府知府】 

　　世德当年衍庆长一经贻谷自流芳安车聊就申公聘郡幕时分剌史章海内荣名瞻义侠胸中象纬识灾祥只今麟趾云霄贵正拟三槐姓字香

　　○高桂 【 兵部郎中】 

　　名德开鸿业声华振大东孝思?白兔故迹见丹枫绮藻聊娱老机衡寄远衷云霄看嗣服共此颂无穷

　　○米万锺 【 工部主事】 

　　君不见甘霖欲霈云先雨后者先开自今右又不见白鱼赤鳫启成周贤圣相承八百秋漫以无心窥大造冥冥之德明明报琅琊世德人不知鸿绪千秋从此肇颖川仁孝右人中月旦能传长者风俎豆至今崇伏猎烟霞犹可想高踪凤雏兰玊彬彬起人文当代谁堪拟纬武经文命世才鸾停鹄峙称良史佩玊鸣驺那可当叔侄父子兄第行天上景星人快覩朝回簪笏积盈床不羡张安世无论窦十郎总具和羹手相将补衮裳塩梅舟楫君家业锺鼎还看武前烈庭槐湛露翠千霄济济云仍培世泽世泽悠悠北海滨历山常此祝生申共将银管题青史永识苍旻善福人

　　○寗瑞鲤

　　岱宗雄宇望渤海振家声载德踰三世迁仁越二城青毡披玊秀白屋欝芝英学洞神人蕴才高月旦评素心与俗远纯孝自天成风木终身恨春秋永夜惊敝庐甘独寝驯兔若同盟手植松栢茂哦题璧柱盈芳标熏里鄙伟抱动公卿藉甚人伦鉴翘然王国桢辍玄图献赋脱蓗逊登名匪侈分金誉还怜捧檄情闻风嘉锡类慕义托歌赓列宿光将应考盘志巳真逄时惭巧宦直道见平生百岁论逾定一经遗更赢后贤弘继述穹昊彻精诚食报良无量树基故不倾大槐矧豫兆累代奕簪缨

　　○徐如珂 【 礼部郎中】 

　　三槐植有宋一德动彼苍积善无不报格天若取偿右今同一辙昭代有二王爰遡先苗裔由?世善良主人逆旋至神女异风翔天有心作合人何事不臧多男洵英妙少子尤慨慷菜色回枯槐阴蔽芾棠善因生佛子迈种发书香嘉惠开?学清风彻颖庠遗经明世业教子成大方浏览才情极瞻依孺慕长居庐常卒岁扰兔若相忘锡类孝思永辞荣让德光晚游无系恋勇退任徜徉自右阴行善天心显降祥矧兹世济羙宁不代寝昌所以桥梓茂宜其兰桂芳或鸣珂济济或振玊琅琅世德原无量天庥正未央我才愧长公何以赋槐堂书此为左劵他年志不忘

　　○陈儒 【 潞安府知府】 

　　琅琊苍翠插九天溟渤弥漫荡八埏东秦百二擅形胜精灵磅礴罗星缠中有间气肇鼎族御风伉俪由皇干五丈夫子一卓荦岁饭饿者种福田箕丧乃得颖川传文学起家德业全自度度人忘物我口碑遂以穪金僲渥洼三骏皆汗血长字駃騠豢天闲玄象森森矫首外白榆历历指掌前腹笥万卷困一苐身备百行啬半锾觧纷极溺心自若赋诗饮酒情所便稚龄庐墓乖驯兔中岁筑室征子鳣佳城种栢叶连理精含著书芸满编监司表伐旌棹楔庙庭从祀荥俎笾喆嗣圭壁光夜月声华藉藉称名贤□君王为念股肱郡一麾出守着旬宣庆门芝王森森立驰骤中原猛着鞭次苐争看上苑春让德流芳永无斁

　　○任彦□ 【 山西副使】 

　　君家?瓞自绵绵蔽芾槐庭迈古贤达孝格天征玉兔积功达帝号王仙斑莱舞榭春光满松桧环祠岁月延巳羡于门高驷稳还期苐土世相传

　　○薛承教 【 户部主事】 

　　寥矣明珠掌上轻风尘谁复柴冠缨淮流拥佩江声合参尉传书仙籍明青简转深繁雨露黄鹂空发自阴睛相逄莫重毫华惜池上夔龙属后旌

　　○朱瑞凤 【 户部郎中】 

　　东海家声最琅琊世业昌让贤甘布素添筭格穷苍星斗胸中列风云身后长三槐先代植千载复留芳

　　○李□ 【 刑部郎中】 

　　见说新城世泽长由来骏惠笃前王右心浑沌缘思格义侠风流月旦扬宇宙恢恢同庆量斗星灿灿贯文章象贤步武真堪羡总述芳猷在庙廊

　　其二

　　风云奇瑞自天开烜赫声华动九垓奕世簪缨如万石一门鼎鼐映三台祗缘佛子耕心久嬴得文孙拥福来试看　熙朝多阀阅谁如王氏有三槐

　　○王国瑚 【 户部主事】 

　　长夜应千古终天自二人触林逄鹿骇绕树见乌驯西域香宁返南垓咏可□只今余畏垒苹藻荐比邻

　　其二

　　难骨支床处萧萧乙影堂性余孝子泪共拜令公香坐后无青草门前有白扬定知华表鹤归吊垄头霜

　　○赵谦 【 户部郎中】 

　　君不见子晋笙缑山七夕凤凰鸣又不见吕虔刀解赠休征鼎铉高仙宗相业若为酬风送新城得好逑大块颖川世载德乔木四叶干弥樛陟屺情联陟岵悲倚庐乖侧泫皋鱼白兔恍自星精毓绿树阴派手泽贻庆源远绍德原长让德何如孝德光芙蓉绿水宁为丽墅鹤间鸥兴不忘逸真翩翩寄文酒系表象外玄黄剖前身原是香药仙十年一度为增寿寿瀛七秩又加三思照丝纶　圣主覃共推治郡龚黄在只尺台阶两两函

　　○吕胤鼐

　　琅琊庆泽欝新城崔巍世德孰与京卜筑当年推人杰地灵应是岳降生生来玄度迥出尘翩翩孝友重彛伦结客黄金惟种德不辞赤手欲周贫穷经著书千万轴小试?纶沾　帝禄岂因五斗常折腰旋归三径乐松菊黄鹄高飞未可罗榆祊之雀柰我何矻矻千仞高封泰汪汪万倾潆沧濑和同宁事逐波流幽栖泉石傲王侯蔼蔼家庭媲张仲雍雍闾里古太丘于公自信多阴骘高门果诞于定国生平未竟属仙郎鳞业励勋香翰墨阶前兰桂茁如云玉树琼枝竞日纷三槐故是王家物五桂何湏数窦君迓宠眷频颁勑移孝为忠竭其力伫看天语重琳琅为借君恩报罔极

　　○李笃培 【 工部主事】 

　　盖王氏世泽之盛宇内罕俪予观天风吹母之事何其奇也竟其先世必含德葆光自埋民庶但人无知者不然何能笃生贤喆永绵多福耶夫太伯一采药叟耳仰孰知其德出文武之上者乎予特为之论著附右者阐幽之义自兹以还德位益显与夫让德公之高节独行则缙绅先生多能道之者矣

　　●振濯堂诗集

　　王之都尔章甫着
　　茅培厚之吕胤鼐渌池甫同校

　　小引 
　　又序 
　　香茶赋 
　　砚赋 
　　河氷篇 
　　和藩伯李槐墅先生韵 
　　夜半闻秋 
　　新秋夜坐 
　　蚤起闻蝉 
　　再贺藩伯李槐墅先生韵 
　　赋冻月和寗顾寅年丈韵 
　　送铨部王葱岳世丈奉旨予假锦旋 
　　送参藩冯栗庵年丈之湖南 
　　季冬邀参藩任廉峯年丈共酌感赋 
　　喜春曹徐彦阳年丈以赍捧至都门相访 
　　除夕有作 
　　和徐彦阳年丈北上途次遇雪 
　　徐彦阳年兄以只酌譃三韵分四色为五言诗爰依韵以和 
　　和巢父王词丈 
　　赠王巢父词丈巢居 
　　春仲夜雪奉和任老年丈韵 
　　送中翰杨见翁奉旨予假锦旋 
　　题徐氏山石 
　　赠王侍中 
　　赠永安寺小川上人 
　　忆寅儿旋里 
　　拟古 
　　春巡丈宿石门观 
　　汴中春日作 
　　春正山行访友 
　　行朱僊镇道中 
　　游水月寺 
　　奉和姜箴胜太史赠米友石韵 
　　赠真田上人 
　　吕渌池冐雨以行以诗道意即韵以和 
　　吕渌池以诗惠寅儿因步韵以谢 
　　题笆山虎 
　　癸丑北旋舟中作 
　　送河南主试 
　　九日和吕渌池韵 
　　寿侍御傅星垣尊人双寿庆词五言廿韵 
　　守汴行部道中作 
　　为乡丈焦彻侯太夫人寿 
　　贺光禄侄养吾生子 
　　凌都护招饮园亭赋五言十七韵以谢 
　　癸丑暑月积雨喜晴 
　　巡丈崤峪沟 
　　贺朱仰松乃孙朱尔隆游泮 
　　立冬赴米友石年兄海淀约 
　　赠贾侍御太母薛老夫人 
　　题绿端溪研 
　　仲冬朔日 
　　和米友石年丈韵拙书请政 
　　又用前韵赠高衷白世丈 
　　石赠冯栗庵年丈 
　　寿东光刘仲河 

　　○振濯堂诗集小引

　　苏子论文以为文非能为之工而不能不为之工予谓诗亦宜然夫诗由人心生也凡发于情之郁勃不能自巳而歌咏形焉必要于理义而止乃又谓有发于性止于忠孝者大指皆欲得其性情之正然归一也故孔子美关睢之忧乐而于淫伤有坊焉则虑深矣吾友王尔章为东鲁名家予交于计偕时喀喀谈制义以能文闻巳又数年登第为令以至为二千石仕于赵魏辽豫之间以能政闻又廿年晤尔章燕邸出其诗若干卷示予予读之恉闳肆澒洞清和丰融蔼然有德者之言而原本自性自灵自情自致绝不拾往昔之咳唾以为必汉魏与唐者亦不袭近日之踔厉以为何必汉魏与唐者虽弄翰矢口斌斌质有其理义则忠孝葢天性也山以蒸而云霞水以风而沦漪不能不为而工者其谁耶尔章欿然自谓俚言予往闻顾泾阳先生之名公堂曰振濯最知尔章敬取以标其诗而为之引乃予之畏服尔章者不独以诗也万历乙卯春上巳日友第包见捷汝钝甫顿首谨撰

　　○又序

　　谭者谓人之诗恒与其为人肖良是盖言为心声虑于中宣于外总发于性灵故诗之气象风神未有不与其人相似者柴桑高简而诗□雅淡少□穷愁而诗□悲壮供奉飘洒而诗□骏逸长吉奇峭而诗□诡理夷稽往士无不然者尔章好称诗尝示余一编余识之曰此尔章之诗乎尔章性英迈豪倜意不可一世而挥霍干济善剖断词组之出能令无情者心输其与人无卑疵纤趋侪伪之行□不屑屑细节曲谨是务官虽已二千石乎以彼其寸通籍二千载仅仅尔陆沉也则□□征其涉世无世味矣尔章之诗绝类之其句如礼乐□雍周治邑山河带砺汉诸侯如虚风檐角催铃铎法雨松梢净茑萝如丹悃无涯惟颂祝青山有约是因缘为石剑留题冲紫气洞门深闲锁祥烟为世□法累空中□不了□缘梦里身如万木丛阴环北拱千山佳气总西来皆雄卓可喜乱之古人中莫别也尔章之诗以兴致胜以品楉高不争奇兢巧于字摹句琢即□瑜自不相掩其斯为真诗乎尔章之为人也真其为诗也□真要之诗末也人本也之多尔章以人独在诗哉捋戒平□之车矣而属余曰叙之率尔漫□　　　年弟采万锺仲诏甫顿首撰

　　○香茶赋

　　闲庭虗静兀坐寂寥故知间至及门鲜招居惟二友永此良霄炉香时注杯茗独调火?熏帷尘远潄齿滓消展卷神入构思兴饶其趣适适其乐陶陶若夫晨钟甫起旦烛高烧盥洗爽洁衣带轻飘清空不染澹冥靡嚣沈檀初爇松萝浅浇水火既济臭味俱超一真皎皎本体昭昭岂不馨于燔萧而旨等闻韶也哉从此日有孳孳念罔骄骄惟德之宅惟修之标上帝俨乎居歆玄酒极乎泬漻又奚暇乎每事之焚告而侈夫□椀之逍遥

　　○砚赋

　　繄客迹于都门托宦情于微渺时走笔以逍遥偶获砚而坚好想韫质于山灵肆成文而工藻凝紫气以光莹育龙种而环抱不滴注而润泽每浮烟而瀚灏试之隃糜不刚不■〈艹谯〉之毛颖宜真宜草中郎书石藉以昭垂右军临池亲为涤澡岂天启乎坡滨乃手授于苏老携之南宫独对万言存之北面千篇一扫或染翰于词林或抗直于疏藳飞雾生花游云烛昊代天立言勒鼎作考将同万寿以无疆谁云尺璧之非宝

　　○河氷篇

　　岁当甲午上公交车路抵漕河静海墟氷天一望绝流渔寒风凛冽结瑷琚我来四顾频踟蹰舟楫无从亟止且忽来氷上牵挽舆滑驰飞溜捷马驴不思河氷最险巇是否坚凝难度茹下有鼋鼍与蛟鱼潜藏变化在吸嘘慎尔临履切儆余保民可无严禁袪当年草赋漫长书迄今业逾廿岁余天时运旋易居诸世态弥趋快恣睢狙诈诡秘好深储闪烁变幻靡宁居含沙暗射鬼蜮如迅发巧中绝狝狙乃知人心奥有重渊潴浮薄外相夷以舒侧听无声狐聪除一沉彻底鸿毛淤蠢尔直前陷沦胥彼狡旁观侈笑唹驾言往讯复趦趄惄然内媿殊迂疏我生有命禀于初么么何能弄智谞流行坎止匪尼沮素位时行自坦徐陋彼重渊等畦渠去而智巧登咸虗浑然大道相偕与庶几夙夜永终誉又何庸机械笼络陷阱与籧篨

　　○和藩伯李槐墅先生韵

　　高卧望辰星蚤起阅封事担当信为难劈画亦非易独见执之确人言闻者忌推毂乐委属当局苦弃置我以身受成渠以言见志虗实原两途可否请再思

　　又

　　伏虎尚难驯神龙岂易狎精通金石投机忘鹿豕洽惊心坠高梧转盻更仙萐怜予敝单服速儿寄双祫却步就倭迟朿心慎检柙括囊自有章含垢只可呷

　　又

　　疏星映残月坐对晨光晓振衣拂芷蘅藏心茹茶蓼我来正红芳抵今渐黄蔈空山信无媒归车谅有佋松菊依径荒芝兰砌阶绕百年物外棼一醉樽中了

　　○夜半闻秋

　　一夜生微凉大火巳西转不知溽暑收但见银河浅朝露浥烟空海气冲晨晛竹箪真如氷石屏净于洗蝉沸更加频木叶尽为卷风物骤凄清离索难祛遣此景万方同所异近毂辇昨岁独非今今岁倍迍蹇况我就衰暮感伤宁不泫言旋在何期请以问大衍

　　○新秋夜坐

　　秋夜不成眠转眼忽虚白披衣坐庭阶对月翳云隔月移云度空云去月空碧微风澹沦阴凉露澄寒液我欲净素心仰吸承天泽又欲凌虗旻乘风迅徤翮不知广寒仙有无曾约译但以渺尘躯偎尔希灵迹实证亦何求真谛无从摘操此蚤夜思鸡鸣勿为跖

　　○蚤起闻蝉

　　朝起日未曦疏星现轻雾万籁尚希微鸣蝉沸高树清喨彻晓空远长达深寓互发若同音流响倏他度鸣歇无定时去来不常住何事若追逐自朝及昏暮知尔脱凡壳超然具僊趣却食绝纤尘澄腹吸皓露不与物类争何来忌者捕岂以闇潜寂故尔招嫉妬不有栖上林清切点词赋亦有育名山萧洒翕繁聚胡为止都闉且以当逵路丈人巧承掇儿童遶欢呼车马数纷交鼓吹频驰鹜以彼多惊扰焉得无恐怖何如避嚣喧隐形载戢羽腾迹托长林可以蔽风雨幻化为哑蝉可以免指顾还彼朽木质冥与太空素俯视咲鹪鹩徒为一枝误

　　○再贺藩伯李槐墅先生韵

　　都门曾几时月令近七夕槐子巳喷金大火亦流赤物候尚有征人言胡不脊但愿欢犹昨讵谓交逾昔道贞耻风靡心扰逐形役窃铁既非真唾核何足掷

　　○赋冻月和寗顾寅年丈韵

　　时序落玄冬沆瀣收空际夜永漏声沉风微天籁细远霁彻虚明威霜遍晶丽海角氷轮升檐牙丛珠睇荫树散扶疏步影踏凌厉敛翼鹊攒啾缩颈鹤互唳骨瘦照伶仃唾下惊圆脆皎洁清诗思凝定傲寒岁

　　○送铨部王葱岳世丈奉旨予假锦旋

　　送送俱南归星星怅落晖一年行色尽千里寄声稀吾道弦为直君心鉴自辉回车城角暗冻月上襜衣

　　○送参藩冯栗庵年丈之湖南

　　逸材空冀北专道重湖南赫赫衔　王命騑騑驱使骖三湘盱度切百辟望风湛犹意频推毂旋移藉定勘

　　○季冬邀参藩任廉峯年丈共酌感赋

　　别君巳数载廖落聚燕都把酌聊抒口?笑谈心尚隐吁曾惊负险虎亦畏听氷狐李味如桃毒吾宁甘饮茶

　　○喜春曹徐彦阳年丈以赍捧至都门相访

　　十日为除夕廖廖度岁余闭关希道德下榻合陈徐别久欢情洽形忘礼际疏相看无所问官况近何如

　　○除夕有作

　　此夕知何夕倏尔巳岁除比邻不问报深宅可安居灯火晨光映香烟紫气嘘须臾朝　帝阙簪佩曳琼琚

　　○和徐彦阳年丈北上途次遇雪

　　野行玄冥合集霰旋生花彩仗凝珠渍朱轮碾玉沙氷操臣节苦霜鬓使星华险阻几经遍无言涂冻嗟

　　蚤起促车发寒侵暗烛花帘栊窥软玉窓纸拂轻纱不惮羊肠路聊拟棠棣华神京咫尺是相慰慢长嗟

　　○徐彦阳年兄以只酌譃三韵分四色为五言诗爰依韵以和

　　琴 
　　棋 
　　书 
　　画

　　琴　弦七轸二只指下五音酌一曲风雨来不是凡音谑

　　棋　国手更无只决胜不须酌一枰龙蛇分勿以慱为谑

　　书　上下千古只诵读还默酌一间圣狂别前哲特戒谑

　　画　大造具偶只图画慎模酌一笔天地收谁谓绘事谑

　　○和巢父王词丈

　　小酌春涵舍轻烟月挂城忘年招四友却分谢三卿梅蕋珍珠破杯光琥珀成此中获乐意蚤巳悟无生

　　○赠王巢父词丈巢居

　　人皆寻乐处何事喜居巢为厌俗尘扰爰依香树交登临绝蔓施蔽芾足阴梢蚤晚高禅到谭空演??鹿公?教

　　○春仲夜雪奉和任老年丈韵

　　司令转东华明光渐艳嘉五花惊暮雪二老孕朝芽义胜仁风逊阴凝阳德遮湏臾开霁色琼液耀金茶

　　○送中翰杨见翁奉旨予假锦旋

　　拜命联中翰因心忆故庐皇恩特诏渥客况夙怀纾柳软风随骑花香雨走?尔舆春光收燕喜亟转奏　宸居

　　○题徐氏山石

　　突尔重山出还看幽洞开藤丝垂瓮牖石磴砌苍苔雨泼垂成□诗催停饮柸相携联辔处日暮尚徘徊

　　○赠王侍中

　　大内原习静僻居更礼禅斋虔希上德施纳结良缘虎渡山溪畔龙参法雨天祗园闲步处大众可谁先

　　○赠永安寺小川上人

　　偶步永安寺凉生暑气收名花分上界法座演灵修山月浴川小池莲擎雨柔禅机只此见圆净自悠悠

　　○忆寅儿旋里

　　此日正七夕还乡忆六儿去灯看月上独酌见花移雷雨朝行急归心晚渡迟悠悠思不寐来去几相离

　　○拟古

　　正是赏花时思君兴复寝萦怀不尽愁独卧亦难枕欲醉歉市沽检衣羞带袵东门忆别时良约几经审

　　○春巡丈宿石门观

　　峭璧群峯立石门一径通瑶宫瞻紫气太上演真空地暖春机蚤民淳古道隆公余聊憩此彷髴入鸿蒙

　　○汴中春日作

　　三月春如锦河梁旧帝畿长堤游骑拥金沼画舡归僊乐传空闹天花遶槛飞前村灯火暗余兴尚依依

　　○春正山行访友

　　莫讶寻春早山行春巳多细流涓渡口烟霭蔽云窝地气随耕转村翁扶醉过丰年只此见好唱太平歌

　　○行朱僊镇道中

　　沙岭风尘道驰驱又一年横空疑是雾障柳总为烟埋没迷芳草飞扬失远巅何当挥玉鹿?玉一扫净诸天

　　○游水月寺

　　山僧顶礼罢随我步芳游衣破云笼体发生雪满头诗成惟伴笑春尽不知愁试问西来意茫茫看水流

　　○奉和姜箴胜太史赠米友石韵

　　厌喧乃习静得趣与山深但可领其槩即之见我心小峯留片月侧璧横孤琹旦暮收三益何劳此外寻

　　○赠真田上人

　　人情务广土万顷总茫然但可存方寸即当裕大千勤修勿卤莽善种不唐捐捧宝如来供披衣　圣泽偏山僧何以报望　阙祝嵩年

　　○吕渌池冐雨以行以诗道意即韵以和

　　相送出门去玄空乱雪涛半天轰霹雳平地倒梁濠环想三关洽遥看万木膏悔君留不住转忆兴为骚

　　○吕渌池以诗惠寅儿因步韵以谢

　　调鼎家声重谈天侠气翩百川聚学海万斛倒文泉抗念银河皎探真赤水玄相知千古契结社顿忘年

　　○题笆山虎

　　说是笆山虎疑为穿地龙蜿蜒多变幻天矫复蒙丛补缺层阴密攀缘绵力穷何如悬峭璧长日舞崆峒

　　○癸丑北旋舟中作

　　范蠡功成日憣然了此生有天不下问无地可称平海国停孤棹倾城驻谢英何如归故里子姓共欢迎

　　○送河南主试

　　河洛中原胜龙麟上国才甄收凭法眼鼓铸入鸿裁魁柄执常转狂澜倒复回斗山瞻百代鼎铉济三台明圣前席日相携桃李来

　　○九日和吕渌池韵

　　客邸逢重九良朋可后期虚楼拟共月采菊欲酬扈暮雨秋声切行歌壮士悲布衣应有待当宁需临池

　　○寿侍御傅星垣尊人双寿庆词五言廿韵

　　汝脉中天启僊源胜地灵淳庞依化国浚哲笃贤星孝友联棠棣拮据念鹡鸽力田甘独苦熏德遍回惺静好声相应和平神且听闲家垂内则昌胤迓来馨奕起河东凤先驰冀北马?冏随车膏雨绿当道凛骢青畿辅悦无厌　宸衷慰以宁　恩纶五色焕湛露九天零豸绣辉桥梓藋服耀壶庭西南双宿烱覆载两仪停初度偕琴瑟互筵劝醁醽齐眉怜素发督诲忆寒荧绥禄今方炽成名此发硎岩廊看懋绩彛鼎候贞铭韡韡蜚花萼翩翩振羽翎德门繁后祉彤管纪明廷具庆还重庆遐龄引瑞龄修姱应勿替似续永为刑

　　○守汴行部道中作

　　晨起发公署悠然适道周茂林惊入眼静野忽鸣车?刍堤迥穿瑕度溪平附障流荷插欢暑雨转盻庆新秋莫羡阜成乐还思赈济忧相期同保爱永以为民庥

　　○为乡丈焦彻侯太夫人寿

　　帝里开勋府瑶池接海瀛武功延带砺坤德永簪缨琴瑟当年好髧髦没世情未亡原有待立后竟成名训戒严氷檗修姱引杜蘅拮据经岁晚鞠育起贤英西母完金气东齐遡岱精周天新甲子永日续长庚燕喜金貂满翚颜玉佩轻长安推阃范寰宇景懿行女史标青简皇恩贲　御旌千龄应不朽万户此为荣

　　○贺光禄侄养吾生子

　　静养林皋久恬修藻雪真畴咨勤圣主弼亮托贞臣调鼎心仍徤悬弧事转新秋成诞桂种虫?半晚吐珠珍一本期三色连城倍万钧英英森玉树累累照朱轮继世荣华屋长年祝大椿贻谋垂范远绥禄发祥申剑履崇台斗风云会陛宸朝回携袖暖独立过庭亲谕教敦诗礼服官廑　国民王?员箎应并籁棠棣岂为薪孝友联声气和平动鬼神人间称上瑞宇内播同春至理原无二为仁果有因孩提怜恻隐阴骘格苍

　　○凌都护招饮园亭赋五言十七韵以　谢

　　睽违虽未久沦落巳经秋有意怜同调相招续旧游移樽开绿蚁选胜问丹丘地僻千门迥亭虗八面幽空阶环翠竹曲槛遶清流徙坐花阴转钩帘暑气收堂书拟米芾 【 亭有米伫昭字】 诗兴侈王猷惭我三槐氏多君万户侯韬钤曾汗马矍铄尚横矛帷幄纾边策绸缪赞　国筹功成应退却运蹇且藏修不屑利名计惟躭诗礼忧过庭宜训植抱膝可优游有日风霆迅及时云雨投郎君标汉帜元老奋吴钩桥梓鸿名建箕裘奕世留再来还可醉一笑豁吾眸

　　○癸丑暑月积雨喜晴

　　深思严杜扄习静绝纷华扑地垂云冥连天阴雨賖无泉辄瀑布不现漫生花蜗走界痕遍蛛盘势网斜剑蒲微秒动香篆袅升遮引火培松茗开笼检木?沉疴痊有验琼玖报无差穆□觉先路兴言驾夙车园亭生刺棘池沼伏含沙天步窘攸往佥云宜尔家亦犹行古道何必动长嗟

　　○巡丈崤峪沟

　　朝发鈇门镇暮栖崤峪沟穿云渡绝顶望月识南楼幽涧下如坠回溪过复遛山田团翠盖古梵隐慈舟隔岸闻鸡犬招游忆鹭鸥穷愁天日远抚字位名羞堂署久辽阔封疆渐褁收膏枯谁见骨血洒自承眸哿富情犹缓怜贫念须周漫称方丈苦为解倒悬忧　国法锄强梗　皇恩浃陇畴何年垂访问举尔报　宸旒

　　○贺朱仰松乃孙朱尔隆游泮

　　帝邦储俊?率土企追攀邈尔嘉隆上超然龙鉴间盍归来大老远举度重关风气南之北景行孔与颜百年蒸圣化五世僦燕阛厚积征斯发藏修裕以闲出硎频淬砺奋翼突升扳牛斗含光远苍黔抱念殷斡旋功在握温饱耻为班拓业于前迈成名罔后艰万花涵邃谷九仞矗为山吾道原谦益余言媿冥顽

　　○立冬赴米友石年兄海淀约

　　连朝订旧约此日喜重来枫叶几经见菊花犹自开才长摘句险学慱鬪工猜掩卷成篇笑夕阳落照杯

　　○赠贾侍御太母薛老夫人

　　坤载凝承厚灵源浚发祥于归偕燕婉不显佐龙骧昧旦调琴瑟从终效颉颃其仪既不忒我武亦维扬输挽拟飞渡元戎先启行抒筹军国裕笃祜本支长伯仲麟如凤寝兴书与香贻谟兰畹秀献策杏园芳福宿临沧海甘霖洽德昌攀遮曾借冠蔽芾巳留棠北阙征丹诏西台贮皂囊垂绅思补衮揽辔欲澄霜功业及今建勋名未后量严亲趋鲤训太母和熊尝迩事虽谐愿聿追曷忍忘氷操姱厉节荻画衍宗祊食报原非想加恩更有章懿规昭阃范女史续彤光奕奕表东海茫茫浃大荒方知淮水上不减汝坟旁

　　○题绿端溪研

　　良砚产端溪美质希碧绿惠我启凾椟照人映晴日?蜀厚重甲于金温栗真如玉蟾宫隐月窟鳌背涣文渌中有铭章金?隽原为古哲录切磨在观德藏收非纵欲慎哉勿轻渺永矣其似续

　　○仲冬朔日

　　仲冬临朔日小雪应凉风白昼彤云冥碧天蜃气冲花飞先雨霰霜结巳坚冻捉露身无备绸缪计罔功突烟薪未徙汤沸火仍烘故里千山杳行囊一剑空补员几画饼羁旅任飘蓬往事多翻覆伊谁职内讧

　　○和米友石年丈韵拙书请政

　　此行特避秦秦客转相亲去住因时变炎凉逐景新石交订古谊沙鬼妬良辰惩我加严毖竞兢比匪人

　　又

　　淡淡空中色悠悠客里身檐氷浮雪薄炉火入风频到处贤为主何时臣作邻愁来每讼巳老去不尤人

　　○又用前韵赠高衷白世丈

　　依君缔晋秦怜我洽情亲意气论交旧恩光拜命新后先偕冷署彼此遘　昌辰伫见腾超远宁如蹇薄人

　　○石赠冯栗庵年丈

　　泛泛冶湖上盈盈镜里身波光逐月急树杪引风频对景时□何避思欲僦邻君方持斧出不是共舟人

　　○寿东光刘仲河

　　遥望逾千里悬思又一年山川岂阻远鳞羽几难前官况澹于水交情直似弦缄封靡异味祝愿有长篇对客抒怀抱当杯促管弦帘深寒不卷裘暖雪重搴睡足檐光晓酣余松影圆洞天携阮肇海屋约彭笺我欲乘风蚤君知跨鹤先蓬瀛集胜会仙杖簇祥烟共醉飞云绕相看舞凤蹮婆娑三嶋外??匽仰十洲边了悟无罣碍咄嗟自曲卷宽衷时适适注筭永绵绵

　　●俚言小艹

　　宿浒山铺蚤发 
　　行威县鸡泽道中忧旱 
　　谒李卫公祠 
　　过阳关 
　　屯留和张司理壁韵望雨 
　　喜雨 
　　读侍御宋怀川先生显扬实录感赋 
　　过泽州王州守招饮赋谢 
　　走阳城沁水道中 
　　过闻喜有感 
　　东阳道中望中条山 
　　望中条山 
　　蒲州借寓王宪副书屋 
　　过潼关 
　　登华岳题书第一关石洞 
　　宿娑萝坪夜坐和米友石韵 
　　坐娑萝树下惜其有系马啮损处为捐助砌石拦遶护 
　　娑萝坪望白云峰 
　　登青柯坪望南岳 
　　登华岳回谢王明府 
　　过华州莲花池 
　　宿底张驿 
　　游干陵 
　　谒公刘祠 
　　游大佛寺 
　　登回山谒王母宫 
　　宿亭口 
　　抵任平凉冐雨沾洽入城开霁 
　　到天凉发简义 
　　固原谒军门过金佛峡 
　　平凉问民 
　　金佛峡 
　　清源西发 
　　登陇山 
　　驻陇州公署 
　　过凤翔却谢沈芳扬寅丈 
　　班仲升祠 
　　望汉玊陵 
　　题唐皇马跑泉 
　　题马魂坡 
　　题骤山温泉周使君韵 
　　谛真观雍守题 
　　谒周公庙 
　　追送壮儿旋里 
　　万历乙卯七月十五日行朝邑道中苗稼旱干水泽涸竭木叶渐成黄脱尘土到处迷埋闵闵其虚元元奚赖谨制律言一章仰达　金帝傥蒙　垂鉴聊施生水之权俯赐旁沱普显成名之利阴功丕着明德维馨赫誉无疆报恩罔极 
　　送壮儿回十七日转行渭南道中 
　　忧旱祷雨作 
　　过醴泉县 
　　过豳州皇涧 
　　秋日恭承韩殿下召饮暖泉谨赋俚言启谢 

　　○宿浒山铺蚤发

　　嵯峨一带遶门东转向盘阿射日烘露骨奇峰频突兀披衣细草遍蒙丛茅茨竞筑民居近车马纷交驿路通我欲买山同作主更湏深入觅重豅

　　○行威县鸡泽道中忧旱

　　炎蒸五月走平凉大旱如焚四野黄畦圃乍成■〈艹麃〉尚浅井泉屡浚绠加长渴来默进华池饮倦后聊舒跏足行独有岱云思转热可希滴露一相忘

　　○谒李卫公祠

　　当年曾诵望江南此日威仪肃下龛有意功名羞揣摩无缘遇合展绥戡空怀耿耿千寻志虚负堂堂七尺男切念山灵应惜我徘徊夕照尚留骖

　　迭迭云山几万重此山独有万株松直登绝巘三千尺满饮松萝数十锺澄念端为尘外客谭玄误遇洞中龙丛荫踞坐低相问欲掇骊珠可允从

　　○过阳关

　　两山中断锁天关一带长城霄汉间遏虏曾修屯虎豹承平顿废觧防闲遗奸可虑尤滋榷足食为难更少潺只恐因循颓坏久卒然整备借筹艰

　　○屯留和张司理壁韵望雨

　　僻地凝神可有诗转看佳句壁间垂野花近径呈幽色乔木参天荫远枝坐久顿忘涉险意旱深切望度云飔明朝大霈甘霖足乘兴登临客更宜

　　谁谓斗亭小独涵万象虗丛荫闲画壁古色散题书不是观风度应如喜雨居林皋胥沐泽佳兴欎怀摅

　　○喜雨

　　三时不雨切茕忧百叩无灵结隐愁路转行山蒸气发云飞奔马涌泉流鸟惊骤沛藏深树人喜均沾足绿畴从此播耕端有望愿宽民力缓征收

　　○读侍御宋怀川先生显扬实录感赋

　　偶过长子晤君侯雅抱端修意气投折简相招敦世谊当筵共话祗先猷玊堂骢马清标迥洺水行山大节留天报忠良今有在绍明奕奕笃贻谋

　　○过泽州王州守招饮赋谢

　　兀坐松篁不忍行此中恋恋更含情高谭挥麈风生榻雅兴飞觥月转棚河洛参订他日约鉴衡推重此时名知君即应虗前席留寄匆匆意未怦

　　○走阳城沁水道中

　　绝顶盘旋百折程望中环碧插芙蓉云飞天栈悬幽壑壁立石崖梯远峰厌受葛藤频步却转加风雨岂思憧漫云大地山川险更有人心险几重

　　○过闻喜有感

　　三十年前曾漫来于今何幸假乌台赠金遥忆绨袍意题柱独怜司马才清影一帘余翠栢名书四壁委苍苔环看闾里非昔比触目潇条亦可哀

　　○东阳道中望中条山

　　山共长天碧色勺遥拖一线别霄尘此中包括三千界我欲飞腾八万旬大化无形谁显相真空不染自凝神遨游聊寄浮沉意到处何曾迷主人

　　○望中条山

　　走苦太行行未已别有远峰插天起骇问方知是中条奇绝更非太行比巉巗峭厉突崚崚峥嵘峻矗峙■〈山畾〉■〈山畾〉原阿虗朗点菁葱烟霞流丽映朱紫炎蒸空洞吐白云泉倒银河飞玊髓苍黄分明别乾坤文理纵横成锦绮此中停毓擅人文从古勒着多徽羙赤脚僊升媿未能疏心环望勤仰止丹青金碧化工神居然一幅赵千里

　　○蒲州借寓王宪副书屋

　　振衣高市抵河东四顾茫茫谒梵宫不藉驿邮为地主却希蓬岛问僊童仰瞻金碧中条胜坐领松篁宪使风只此全收三晋槩何湏车马遍尧封

　　○过潼关

　　凌空一窍望潼关天险踞盘拱抱间泾渭合潢环渡口华秦冲汉俯宇寰一夫捍守心难料六国纵横力孔艰独有沛公收上策挥戈先入大风还

　　○登华岳题书第一关石洞

　　十里攀缘上先登第一关穿岩窥洞窍隔璧听流潺法象烟岚里英灵日?兮蠁间宁怜东岱士可许济时艰

　　○宿娑萝坪夜坐和米友石韵

　　结跏当子夜涤荡厌多觞息念仍忘息光回自瞩光奠疆维兑轴吐魄朗申方守此完金液绵绵可引长

　　○坐娑萝树下惜其有系马啮损处为捐助砌石拦遶护

　　谁植娑萝树山坪因得名引风枝弄色邀月魄含情浚发攀芳远云仍芘荫宏山灵应保护聊尔砌石楹

　　○娑萝坪望白云峰

　　已从云外望山巅云外烟岚更接天万仞飞流绝璧下半空倒树一枝县涧通小径犹堪步石矻层崖尚可镌无柰幽深夕照阻俄从岩畔法灯传

　　○登青柯坪望南岳

　　登盘十八见青柯道步回看几坎蹉陡陟山坪纾??八垲环看绿树荫婆娑九天玊露茎收掌万丈莲峰脐突窝闻道南峰称绝顶总来大地一卷多

　　○登华岳回谢王明府

　　蚤岁曾披五岳图每叹名胜分缘无一官道假华阴便六月人欢时雨苏指示维扶需地主登临阿护壮神符留题慰却生平愿敢藉磨崖勒璧喁

　　○过华州莲花池

　　昨登莲花峰今见莲花池山水相迥判花石亦悬岐变幻其谁司刚柔惟所为我想造化根厥灵妙无极一真常作主万物受纲维高可摩苍穹卑可拂涟渏僊掌承玊露翠盖擎霞卮苍色光于碧甘醴味如饴贞固矻不拔清白染不缁所性原有定所遇岂能亏此谓大丈夫不为淫屈移镇定以立身清凈以澄思合彼山池莲措之委蛇时俯仰无可愧仁智到处怡慎尔机械巧徒为造物嗤

　　○宿底张驿

　　一官六月走平凉险阻艰难已备尝山寺喜居邻酒肆书函借用作诗囊岩花孤植休相妬泽草含灵亦自香到处行吟抒乐意乾坤无地不徜徉

　　○游干陵

　　自古后而帝未有如唐武中□不可名外政无足数独有一念真亲贤为夹辅所以柬恽贤得与梁公伍百计预绸缪片言转鹦鹉国祚去复留中原仍有主止诵建功奇可忘听言怃彼苍或鉴之存此一杯土

　　○谒公刘祠

　　蚤年曾诵笃公刘何幸迁官触目游陇亩遍看勤稼穑道途犹见褁粮糇居仍陶复衡门陋山少平林伐木休抚景遐思余感慨谁为朦瞽讽宸旒

　　○游大佛寺

　　岂化一茎草结成千仞身因缘空作色染藉假为真但见伸绵手何知转法轮如来非相显无用积多尘

　　又

　　八万由旬佛化身我身广大更无垠凝成浩浩先天体结聚肫肫太始真大仞几何通法界三千聊尔见微尘如来妙相原非实况是空山一假因

　　○登回山谒王母宫

　　大化生生自有原俗儒何敢漫为言玄精浚发端由兑白气凝成却在坤两义互交知圣母一元肇启见天根从兹了悟回回意山水僊凡总入门

　　○宿亭口

　　落日临亭口飔飔送雨声促车灯火暗招渡水沙平野铺屏为榻劳人枕作胘转惊吮瘦骨拍碎几蚉亡?虫

　　又

　　此地分京陕三千五百程平凉何处是遥指暮云横

　　○抵任平凉冐雨沾洽入城开霁

　　距城一含便重阴暮雨飔飔朝更淋涉险征车推挽力冲泥迎骑悦来心山开青黛分浓淡泉倒银河注浅深自是天时人意羙不知何以称肩任

　　○到天凉发简义

　　广大何纪极体会有真撰浩瀚可胜穷总摄有枢绾庄生抟万里放浪靡涯限尼父传一贯日星其炳晥慱学无成名居敬而行简精一厥允执浮沉湏力刬陋哉凡庸流嗤简且咲筦岂知味澹泊犹之饮醇醆不厌文且理俯仰少媿赧可以选胜游可以勒史版纷彼竞繁嚣谁个明睁眼

　　○固原谒军门过金佛峡

　　夹石岩岩相逼窄一水潺潺几回抱斧凿由来推五丁庄严谁为藉三宝山泽通气兑方白刚明结质金天皓化理旁洽番夷来车书直接昆仑道长城万里壮绵亘雄关一夫足固保可怜空洞爝佛光千古止余一茎草

　　○平凉问民

　　茫茫何地问吾民到处朱门接比邻岩畔穴居余孑遗山头老妇亦耕畇秋成难免垂涎妬夜半忽闻勾使临率土玉臣此独窘悠悠谁念一推仁

　　○金佛峡

　　两石对峙不生草一水环潺曲径小佛从空洞化金身山藉佛光传世宝互相假合结因缘往来瞻拜知多少岂知天地总虚无我有一种后天老

　　○清源西发

　　炎蒸五月走平凉大火喷榴杏亦黄介气岂因时物变真心可并海天长藏收图史寻周易指点云山入太行归梦有根原是想从兹来去两相忘

　　○登陇山

　　南谒登秦陇东瞻忆鲁乡倩谁踰上党免我入平凉河汉三秋近关心万里长暂兹完俗局归赋不商量

　　○驻陇州公署

　　陇州公署最清奇后竹前松两映宜退食独操君子节端临共仰大夫仪参天活气常相贯结地灵根永不移鸣玊翻涛风借力玊猷陶令亦何为

　　○过凤翔却谢沈芳扬寅丈

　　七夕南行过凤城故人招我入蓬瀛柳阴深锁亭双构莲瓣新开水一泓移坐还从青雀转开樽共取碧筒擎相看苏子独歌处何似吾侪聚乐情

　　○班仲升祠

　　志决方能显修之岂柰幽屯田聊藉笔定远竟封侯衍六坤成数推三火化丘功名端不偶妙筭鬼神愁

　　○望汉玊陵

　　茂陵遥望矻如山广大高明原野间东瞰华秦环渭水西临吴陇抱萧关霞光时幻蛟龙彩荒草犹成虎豹斑自是帝王真气象曹瞒疑塜可羞颜

　　○题唐皇马跑泉

　　六龙飞驾绝尘埃想是长杨罢猎回渴饮不思寻厩枥灵通直欲扣源苔蹄翻雷霆云生雨泉引珍珠月上台漫道相传多诞语开天龙种有真才

　　○题马魂坡

　　太真国色自倾城可怪唐皇恁薄情龙笛并吹应并老马魂独逝竟独生五网纽解军机重主德回德女蘖轻想见应明能断决不难割爱转清平

　　○题骤山温泉周使君韵

　　大寒之下有阳温贞极何能不复元自是明生知隐慝肯令女蘖入微言虚烽祗慱倾城咲沉醉浑忌浴体思天作名山岂导欲古今传播为披实

　　○谛真观雍守题

　　往返三千里两回此驻车喆朝秋??八届节月旱忧賖羽士岂添火野人曾献?独怜归计晚怅望远吾家

　　○谒周公庙

　　前瞻豳地公刘庙今谒岐山元睈祠?瓞僊踪余绘画娑萝古树迥神奇泉分南北三十转祀肇春秋八百贻忠厚传家一脉永顾瞻周道可兴思

　　有志无缘梦我公我公宁此念扼通经纬治化思兼圣绍述心源允执中内政谁能窥管子太玄且慢嗤杨雄湏知大道包元象多少俗俚尚未穷

　　○追送壮儿旋里

　　纔到平凉又复岐那堪异域远吾儿同来跋涉频回顾转去伶仃少护持自厌久游筯力倦相看忍泪容颜痴好将家报传翁意颛候秋闱燕喜奇

　　又

　　送我平凉曾几时悠悠别去重离思山空树冷秋声早天远云孤晚度迟去马眼枯千里血伤心肠断九回诗从来别汝情多苦最是今番苦不支

　　又五言

　　送送抵潼关相分咫尺间汝归瞻泰岳我转度豳山怅望秋云隔凄其雨泪澘苍天如有意早见舞衣班

　　○万历乙卯七月十五日行朝邑道中苗稼旱干水泽涸竭木叶渐成黄脱尘土到处迷埋闵闵其虚元元奚赖谨制律言一章仰达　金帝傥蒙　垂鉴聊施生水之权俯赐旁沱普显成名之利阴功丕着明德维馨赫誉无疆报恩罔极

　　可怪恒旸薄太阴炎风激烈荡游霒纷披迷目尘高树烦灼火?熏心火满襟僊掌不难涓露濡玊池何靳普天霪西流转盻秋光老忝稷无繇荐帝歆

　　○送壮儿回十七日转行渭南道中

　　送别潼关切望旴仍寻故道向西趋神情已越崤崡硖心力犹驱泾渭澞日暮回看怜独吊秋深多恙情谁扶不堪愁苦吟诗遣愁转瘏最苦吟诗

　　○忧旱祷雨作

　　五日傒苏六日期山灵奚忍负农时枯槔无柰泉源涸原隰何能忝稷离骊谷杨风云散漫毕星远月雨愆遟皇皇金帝司生水愿沛霖膏慰子遗

　　○过醴泉县

　　曾闻醴泉铭今幸亲履斯曾闻醴泉羙酌言试尝之厥色白于雪厥味甘如饴乃知山下泉不比川流澌冥而味无味太玄初淡时大道含元气至理尚庖羲何言清之耳?呈皎皎称伯夷旨哉洗耳人亦有沧浪诗君子澟贪泉戒水如戒酾一勺慎三爵庶几知止宜

　　○过豳州皇涧

　　豳州城外古桥梁皇涧流霞自太王汲饮往来循鸟道穴居上下列蜂房酿成比屋同封俗肇启图存迁国行非是英雄无固志冥鸿千仞卒难量

　　○秋日恭承韩殿下召饮暖泉谨赋俚言启谢

　　秋??八明王宴暖泉先期肃戒聚耆贤雷声隐隐香车迅霞彩辉辉玉仗翩夹路方丛迎烈日凌空飞杪凈旻烟潺湲暗自幽湄度濆涌直从平地穿碧漾分倾窥锦鲤翠微深处吐红莲恩分太液波光远派出天潢浚哲偏?瓞他年实转茂羔羊此郡节尤坚专城控驭当扼塞孔道疏通复驿传未向灵山寻耳?呈迹先来皇里问民癫风云会合三生幸樽俎欢谐四羙全水面亭台浮紫气空中楼合耀金躔遥临复道千山迥近祝瑶宫万寿延百斗宁辞歌既醉三缄切欲赋初筵才非授简虚梁席兴可扶归下李船独有朴忠怀报愿修礼乐共尧年

　　●条议牍  

　　隶真定府赵州栢乡县为仰承德意极力节省以苏驿逓以拯民困事准本县知县王之都关称查得槐水驿逓古设在高邑县南二十五里又临城县北关外有旧驿基址碑文剥落驿路逓迁不一而县治尚未建也至宋元和间姑以栢林关为栢乡县设驿在先立县在后槐水驿委系各县辐辏行差非栢乡一县之驿也我朝永乐初兵部题准通行原编槐水驿土民马十匹派宁晋县三匹高邑县二匹临城县二匹隆平县一匹栢乡县二匹又背包马二十七匹拨发保定卫马军五名真定卫马军四名定州卫马军十八名各令赴驿行差相沿一百五十年至嘉靖二年定州赵鹏奏处驿传以一政令彼时不查槐水与龙岗中丘事同一体不与恒山等驿相类诬将土民并江南马及逓运所骡头设法召募独累栢乡嗣是各役逃亡驿传不行嘉靖十八年廵抚都御史刘　委赵州车知州将土民马变作五十匹江南马十四匹佥选本县六十四家应当邑民孔祯等查照永乐年间旧额具情陈奏行廵抚都御史刘　批委赵州温知州除江南马外土民马仍照旧例各县应当宁晋十五匹高邑十匹临城十匹隆平五匹栢乡十匹而槐水例复订证焉不意射利之徒贪图贿赂暗行包揽致令各县民申允等捏诉变乱槐水旧例比照鄗城事体威逼原包人役替当各包马头至于各役逃窜而四县之马又独累于栢乡嘉靖三十二年邑民贾循礼路印等具情陈奏行廵抚都御史艾　批委本府胡同知李同知旁搜远稽据真定志洪武以来案卷审得槐水一驿设在未经立县之先原与各驿事体不一各项马匹并逓运所骡头断令各县三年一审照旧应役申久等问罪赎谷收仓造册立案永为定规俱于嘉靖三十四年六月初一日解赴驿逓应役间廵按御史樊殷兵部尚书聂　奏处通行量各县站地多寡道里远近将高邑临城拨获鹿镇宁驿改添新河马十三匹隆平马十三匹栢乡削存九匹并宁晋县十五匹俱在槐水应役夫一变于赵鹏而孔祯奏正再坏于申允而贾循礼奏正我祖宗设立初意始明而法始定矣此在县志碑记历历可查证也迨后各县以行差不便巳私贿通本县奸民议行召募解银协济及召募逃窜不得而编派种马每二名半为驿马一匹乃种马俱系各社乡民不惯行差转行雇觅加添帮贴按栢乡四境东西各十里有奇南北通袤五十里且地多沙瘠不堪种其贫寡于他县也明甚然而行差纳粮与他县同至正供之外有驿马驿马之外有帮贴加以冲途不时骚扰之费民何以堪卷香万历二十三年间有本县帮户张汝干将帮贴苦累情由具状赴廵抚都御史李　告准批行本府杨知府审的招详蒙本院批据议驿官得远嫌马夫省赔累种马地人户省摊钱一举而三善备焉通□帮贴准行议革蒙此本县遵依奉行小民更生地方见苏栢人之鼓舞庆戴者遍及童叟矣第决水者原泉既浚然必疏通引导而后膏泽弗壅也树木者根宗既培然必维持灌溉而后蔽芾以广也则此帮贴既革之后于以奉行 德意调停节省和平适均通行无患诚不可缓焉而莫之讲矣职尝历查册卷细审乡耆则知帮贴之害起于各县之不赴驿行差而协济站银成于近例之裁革冐滥而减削工料葢由协济而后审派由协济之工料减削而后编派者有帮贴帮贴行而科索者始有所挟以苦马役马役莫敢抗命于上而益横敛于下冐滥日滋民生日困驿逓之朽蠹不可收拾是岂不可为痛心哉今地亩之帮贴去矣去地亩之帮贴而未去衙门之滥用以一县之弗胜者而以驿逓当之乎不能矣窃恐滥用不巳帮贴复炽非所以仰承明文德意而倡导无穷也职愚无知以为协济本色旧规时势可否未敢轻议若本县滥费情节其在本衙门旧有者开款在后尽行裁革不留纤毫永为定规如再有干犯者定以贪墨论其余驿所衙门者酌行裁减不敢苛绝恐繁骚疲累小官难支贻累将来为匪轻亦各量行开款及应役事宜一并申请伏候采择如果所陈有裨地方于万一合无俯准批行卑县遵照刻石竖立驿前永为定规庶明文德意广沛无涯而驿逓乡民并受其福矣缘系条议驿逓节省冐滥事理卑县未敢擅专拟合开款申请为此除申抚按两院照详外今将条议过前项缘由理合具申伏乞照详施行须至申者计开

　　一议革轿马之费 
　　一议革中火之费 
　　一议革取用之费 
　　一议革差拨之费 
　　一议革常例之费 
　　一议协济之规 
　　一议给散之规 
　　一议差拨之规 
　　一议应付之规 
　　一严启闭之规 

　　○一议革轿马之费

　　前件本县旧规掌印官新任逓运所备轿一乘送用据所称费银二十三两夫掌印官条编内有额定伞轿银两足以自备而更取用于所原编轿银何为也此轿之所当革也又驿为掌印官备坐马一匹据驿称此马连鞍辔费银三十两雇夫轮流喂养每年费银三十余两又看马一匹或二匹此马虽次于坐马然轮流伺候鞍笼马杌之费共享夫六名或八名无用骑坐徒侈摆列据马夫称每年费银八十两无益之费莫甚于此应与轿而并共革者也伏候裁夺

　　○一议革中火之费

　　前件本县掌印官公出不拘远近旧规驿官沿途备设中火盒一抬用夫二名每名每日工食银五分跟随买办人二名厨子一名每名骑马一匹每役一名每日费银三分马一匹银一钱每日米面酒肉鸡鱼菜蔬之类寻店房火钱之费通计每日费银八钱有奇跟随人役通为伙用则银以两计矣据驿称每年费银七十余两夫掌印官一人耳居不过容膝食不过一餐多费二三十文钱足矣乌用此滥费为也似当痛行裁革伏候裁夺

　　○一议革取用之费

　　前件本县旧规凡遇封礼赏人与各衙门奖励俱要驿逓马骡京差府差折干送银使用据驿称每年费银一百二十两又演武亭操备并迎春酒席每次费银五两他若盒酒家火之供有用即取不可悉计总之皆县事也而槩取用于驿揆之名义无当似应痛革伏候裁夺

　　○一议革差拨之费

　　前件本县旧规六房吏书指称各衙门投文比较拘驿拨京差府差马折干送银一月费银十五两据驿称每年费银二百两又快手拿贼骑坐驿马回日计算喂马草料每日要钱三十文夫六房公文果系紧急事情不妨驿马飞逓柰何取京府差而用之也快手捉贼乃其职分工食马匹亦巳自备安得取驿马而用之更索取草料钱乎此尤悖理之甚者似当永为禁革伏候裁夺

　　○一议革常例之费

　　前件查得旧规驿官马牌子轮流供送柴炭红烛每日费钱一百文据马夫称每年费银三十六两夫驿官支应既有正支□□银两察院红烛柴炭本县巳有杂支预备□马牌子之私供红烛柴炭何也又所官车□头每月供给柴薪银一两一年共银十二两俱属滥费均应裁革伏候裁夺

　　○一议协济之规

　　前件隆平新河南宫宁晋栢乡协济槐水驿逓本色行差此建初置法也迨各县坐掯不肯行差止协济钱粮通令本县代当巳又减削额银致令私行帮贴则栢乡之帮贴其代为各县包赔也亦巳称苦然且钱粮稽迟催僣不前致令各役揭债赔偿而富赀者得以乘其缓急操奇嬴之术以旁畧驿逓之利逮赴上控诉更启嫌隙愈以停阁及哀鸣乞怜允发钱粮之日而揭债利息往返盘费亦巳无算是于包赔之中而又加以亏折也苦可胜道哉职愚以为除应协济行差者照旧额解赴本驿外其余有应解协济银两每于次月解到不得稽迟至于南马银两累年不解本驿算作实数各省视为虚文有名无实殊非法体合无通行题准或三年一次责令朝觐官顺解户部稽查考成或准给咨札委官敛解庶驿逓得实惠而钱粮不至干没卑职查得大明会典内开一款嘉靖四十五年议准顺天府所属州县驿逓银两俱要依期征完解府转发如有私相兑领者不准支销万历三年议准通行各省抚按将合属驿逓编审站银严追尽完及时发给拖欠者查参又题准北直隶州县协济站银与京边钱粮一体征解每季终各驿将未完钱粮州县开报顺天府将州县官照例查参如此则偏累少均既不以有帮贴累县亦不以无帮贴累驿解发以时既不致揭赔而受催于债主亦不必催提而抑累于各县矣伏候裁夺

　　○一议给散之规

　　前件驿逓奸猾于钱粮未到日私向协济县分具状讨领偏费多用甚至通行侵没棍赖肥巳稽查不便逮钱粮解到驿所官吏或称常例或称公费巧立名色先行扣除债主讨索不论久近通算利息褁囊而尽更有豪强暗通驿所官指称别项支销扣除分用而无赖棍徒揣巳孤茕不能抗夺辄奋死力强为攫取故钱粮散尽有得意满载而归者有空手号泣而出者不平之冤难以上闻掌印官避嫌袖手坐视中闻有愤其不平者引至公堂面为分给而驿所官而债主而强梁富豪又以大不便于巳纷纷以乱言中之掌印官势不得不辞远恣其所为付之无柰不知利者众之所趋而易私者也不有以堤防而均平之责将谁诿天日昭昭果无染指众宁能以臆中之耶职以为钱粮到日驿所官即时报掌印官谕驿所官率众代当公会本衙门二门外眼同计算解到钱粮若干公费该除若干各役该分若干先登簿籍即令银匠按分秤兑唱名散给如此则官吏豪强无侵渔各役均沾实惠矣伏候裁夺

　　○一议差拨之规

　　前件差拨不等有京差有府差有短差而各差之中又无有轻重不等即不能于轻重不等者以一律齐柰何于京差府差而亦听其不均也顾豪强之役把持驿官每遇京差轮及预设行款假揑名号或私行那移或公然隔越京差绝然不行府差间用而巳致令软善之役偏差苦累勉强揭赔甚则迫极逃窜豪强者又顶逃窜之役而工食兼并于巳反哀诉官府借称赔累此积弊也本县查知置立京差府差用印格眼簿县与驿逓各收一扇每遇差出驿将听事者讨差本县查明亲手于格眼簿内某名下注某日某差挨次用尽周而复始不待摘牌而挨拨自公无隔越那移之弊即有欲徼幸私用者不得而干之矣此簿关系驿逓要务合无准从行令按季送查或间一吊查则人役知警惕而簿籍不为虚文矣至于短差所费颇多不能尽悉然亦不过穷一日之力无甚苦难者掌印官问一稽查足矣至于本县公用短差亦须参酌县与驿逓互而用之不得内视本县外视驿逓而贻偏累也伏候裁夺

　　○一议应付之规

　　前件查得大明会典内开一款万历三年令凡官员人等非奉公差不许借行勘合非奉公务不许擅用金鼓旗号虽系公差人员若轿摃夫马过溢本数者不问是何衙门俱不许应付又十一年题准出差官员上自册封公侯伯下及外执行各有分数规则不得妄索滥用昭昭典训炳如日星岂不可以久永而奉行哉柰何迩年以来渐以滥觞不为勘合多借用且借用多用改抺稽查畏为衅端觉察多逢彼怒甚至无名牌票谬为指称即发而用之无票员役阴有要挟即强而行之此而不严加禁治何以清刷疏通而祛驿逓之害也况栢乡县截头衙门过客挂号关系匪轻夫验勘合挂号大为清弊良法第各处挂号俱有专委独本县以掌印官兼管夫以本县九省之冲钱粮刑名业有专责往来迎送殆无虚日彼挂号者动称紧急公务不肯延俟第奔走冲路之次印信不能数开数封独用标行恐非法体合无准用关防一颗随时应用似亦一便也然挂号遵奉新行往来多有未知者合无准示明文刊刻大字木扁于南北城门即书申明禁例于上庶杜道冐滥者知警远避间有夫马溢于牌票勘合之外者本县既奉文挂号必斟酌裁革不避嫌怨人心自服甚至滥行不法者许本县指名申究其有怀怨中伤肆谤者伏乞鉴察务俾法令通行奸伪不售斯应付如法不惟槐水驿逓之害除将一路风清南北并受其福矣伏候裁夺

　　○一严启闭之规

　　前件往来官员遣牌知会夫马伺候以时可无他虞惟走差员役动称紧急公文半夜呼开城门不敢违抗数开数闭彻夜不宁诚恐奸伪乘机而入仓库狱囚关系匪细而出差夫马亦往往中夜方回闭之于城外无栖无食夫马俱困纳之于城内数开数闭疏纵非法本县议于城下疏通便路仍于北门外空闲官地创设一公所中建正厅傍列马房数间令该班夫马住养伺候不惟往来差役不致稽迟将往回夫马亦便栖止且省觅店房之费而城门晨昏启闭有时无疏虞之可虑矣伏候裁夺

　　平凉府为久乏工食募夫困毙脱迯事奉钦差总督陕西三边军务兼理粮饷兵部左侍即兼都察院右佥都御史刘　批据隆德县神林堡逓运所申称凤翔府郿县侵欺拖欠四十一二两年站价银八百四十两并镇灵二县节年欠银未给苦募赔当官吏受害命在须臾等情奉批仰平凉府速查征觧以苏疲困缴奉此又奉分守关西道副使兼右参议郭　批据隆德县隆城驿申为异常神积侵扣站价事据募天蒋兵等告称郿县天胆大户郭表侯荣张魁等串同积书朱文通将苦过四十一年秋冬季站银共六百八十七两分文不行觧给伊收手肥已陷兵等变产赔当累若难当恳乞转甲等情奉批仰府速查报又蒙分廵关西道参政王　批据平凉县高平驿申为胆积紊乱驿传乞法严究事据募夫范应节惠讲等连名告称洪武额设站道原为凤翔府属粮多站少平凉府属粮少站多本省旧额照粮佥差平凉府属钱粮坐派九驿马驴仅足数外剩有牛差额派不足凤翔府属钱粮审除该州县驿逓佥头足额外剩有额粮该应站役无抵就近佥审发应平凉十二逓运所牛头二千四百余名拘觧凤民正户应当一百五十年来凤民三次告将牛头裁去七百觧给站价召募平凉各所住居民代凤民应当又经五十余年万历二十二年自奉例条边驿所召募街民自三十五年起四十二年止凤属宝鸡县拖欠本驿站价银二千两该县保歇房住浸渔成家不肯交官觧给已称苦累又徒被汧阳县天胆久积李仕元串同刁民杨坤马云等科利告掣额站不思干碍题请原非恊济赔帮紊乱驿传匪轻等情蒙批仰平凉府会同凤翔府查议报又蒙固原兵备道布政使董　批据泾州瓦云驿申为吁天提剪惯积侵吞站价以拯危命事据本驿召募薛谏等六十名告称本驿路通三边会稿甘固等镇及肃韩二府??回夷番僧按季进贡差役繁多人马日不停蹄今被凤翔县蠹积收头尹衡等贿串污吏严宗尧等将额设苦过四十一年夏秋冬四十二年秋冬四十三年春夏共七季站价银共二千八十余两各侵不给分毫料草急缺揭债变产实委难支恳天转申提究等情蒙批此非本道所当与闻该驿此申多矣仰平凉府查候通详行缴又蒙本道批据隆德县神林堡逓运所申同前事详批仰平凉府查报又蒙本道批据固原州逓运所召募张勋党时新等告为攀天提追站银以安苦募事状称遭凤翔县久积李仕元田文广赵应魁崔邦义等将勋等苦当过四十一年秋冬四十二年冬季并本年春夏共五季站银一千五百四十三两七钱五分汧阳县四十二年秋冬并本年春夏共四季站银二百四十七两二县共该银一千七百九十两七钱五分凤翔县假回虚文无门乞讨众募见今脱迯大半恳望提追安驿等情蒙批仰平凉府查报该所当镇城之冲事繁复重屡据告扰麾之再三泣愬不去且站价久逋情亦可悯查明欠数移会凤翔府催给报奉此又蒙分廵关西道参政王　案验为审编驿传事准布政司照会奉钦差总督陕西刘　批据汧阳县申称本县居民杨坤马云王可用等连名告称本县恊济平凉府高平等驿支直银四百二十六两彭阳城驿二百三十九两五钱固原批验所二百四十七两万家堡所二百九两本县民若乞要掣回议于平凉府属灵台镇原崇信庄浪四县粮内加增以补汧阳掣回之数等情奉批仰布政司查议报等因札仰本府会同凤翔府查议详道行间又蒙本道批据平凉逓运所申为乞鉴刁积紊乱驿传事申称汧阳县刁民李仕元等朦胧告要抽他站价不查来历根源平凉十二逓运□牛头俱系凤翔府州县以正粮佥坐正户觧所应当原非恊济如此掣回额站价银议觧何仓所站缺头在于何处设补况各府州县粮有则额站有定数谁肯替害凤府州县地出丝绵粳米价高粮轻女有织纺男有营运上不足心平凉田地山高峻岭价底粮重百姓愚蠢毫无营运本所召募吃人茶饭摃抬出力累同马骡昼夜无眠遇途猪狗同歇血尽汗干急苦万状被宝鸡麟游二县节年拖欠站银再四申告不肯觧给将何支持恳乞严□刁积庶不紊乱驿传等情奉批仰平凉府会同凤翔府查报奉此关行凤翔府会查未至行拘本府高平等九驿十二所召募周尚仁等前来查审间随据各召募告为侵站贿吏拨官阻断国脉变乱成法事先年八府议站查勘道路冲僻量其地脉肥硗照粮坐站派征银两将仁等九驿十二所站银除平凉府所属照地派征不足额派凤翔等八州县各该不等又派西安合阳等州县一千一百余两其西安节年觧来唯凤翔自三十五年起至今止拖欠仁等站银数计二万屡次告讨各催不与又遭凤翔久积神棍李仕元等蔑视三尺把持驿逓除领正站外诗私帮贪心无厌妄起异端捏词告争正额驿站贿通污吏拨官妄申阻坏驿传变乱成规恳乞转达行文催给欠银急救穷募等情据此即通行各州县严查凤府州县拖欠各该驿所额征站银去后随据泾州申称查得凤翔县每年额觧安定驿站银一千六百三十四两除已完外万历四十一年欠银一千二百二十五两五钱四十二年欠银八百一十七两四十三年欠银八百一十七两又该县每年额觧瓦云驿站银一千三百九十三两除已完外四十一年欠银一千四十四两七钱五分四十二年欠银六百九十六两五钱四十三年欠银六百九十六两五钱又岐山县每年额觧泾州逓运所站银一千三百三十两除巳完外四十一年欠本所银三百三十二两五钱曰十二年欠银六百六十五两四十三年欠银六百六十五两又扶风县每年额觧高家凹逓运所站银一千三百一两五钱除已完外四十二年欠本所银六百五十两七钱五分四十三年欠银六百五十两七钱五分又据平凉县申称宝鸡县每年额觧高平驿站价银二千二百五十八两除已完外三十九年欠银一百五十六两九钱九分四十年欠银一百一十两四十一年欠银五百六十四两五钱四十二年欠银五百六十四两五钱四十三年欠银二千五百五十八两又该县每年额觧平凉所站银七百六十两内三十九年欠银三百八十两四十一年欠银一百九十两四十二年欠银一百九十两四十三年欠银七百六十两又麟游县每年额觧平凉所站银七百六十两内三十九年欠银三百八十两四十年欠银二百三十两四十一年欠银三百八十两四十二年欠银七百六十两四十三年欠银七百六十两又扶风县每年额觧郿现所站价银一千三百一两五钱内四十二年欠银六百五十两四十三年欠银一千三百一两五钱扶风县每年额觧花家庄所站银一千三百一两五钱内四十二年欠银三百二十五两三钱七分五厘四十三年欠银一千三百一两五钱又陇州每年额觧安国镇所站价银一千二百六两五钱内四十二年欠银六百三两二钱五分四十三年欠银一千二百六两五钱又宝鸡县每年额觧安国镇所站银九十五两内四十二年欠银九十五两四十三年欠银九十五两又据隆德县隆城驿申称凤翔府郿县每年额该本驿站价银一千三百七十四两除已完外今拖欠四十年秋冬季站银六百八十七两四十一年秋冬季站银六百八十七两四十二年秋季站银六百八十七两四十三年春夏季站银六百八十七两又据华亭县瓦亭驿申称扶风县每年额觧本驿站价银一千九百三十两除已完外四十二年冬季欠银四百八十二两五钱四十三年春夏季欠银九百六十五两又据隆德逓运所申为募夫苦累难支尽行迯役急报招安事又据崇信县申查得本县额设四里迯亡不及二里闾阎九空原粮六千三百石零卖入王府者三千有余夏秋边储压二年开征宗室丝毫不纳百姓赔累骨髓彻干每岁征觧不及分数陷官住俸听参原派额供瓦亭逓运所站银一千三百两零节年追纳不前屡次拖欠共一千有余募夫纷纷告扰致将丬?攵头孙朝寅杜镇拖死民残县废见今乡官通学并百姓告要攒补里分改附相邻泾州灵台平凉所辖各具状赴院道告准蒙批本府查议候详且汧阳县申请要将崇信等县粮石加增站银是在彼为民求饶裕自便之路但本县万分残废譬之割肉医疮本县已无□可割矣柰何又能医别人之疮乎委难加派以上尚申报不齐其先经申告者多半在迯无凭查核先巳在迯者原未开报不知完欠即今奉本道宪牌严谕招复尚未投应人心涣散势难归一除多方招抚完日另行续查申报外该知府王　查得泾平等州县申报凤翔八州县额派各该驿所站银与刊发规则数目相同及查万历四十一年准凤翔府关为酌量时宜以救五路冲繁事奉分守关西道批据该府申议欲将陇汧州县额觧永宁安国等驿所站银掣归该州设立腰站接济关心等情奉批陇汧二州县恊济征觧北路站价银起自某年果因关山未开帮贴乎抑如禄饷之例照赋派供乎掣站之说虽今日酌时通变之理但南路差繁非止二州县为累应帮之站非安国等驿所耳今日掣回恐将来彼得借口差尽归付南路又将何说之辞乎至永宁驿为固原镇城岂得以北路槩论乎差果无几应掣乎该府为官民领袖利害宜得裒益均平乃独以二州县册报不为详说定就根由可乎仰府会同平凉府查议的确详报惟在秉公勿各为地方秦越视也速速等因备关前来行据永宁瓦亭安国镇等驿所各申称各驿所设在极冲咽喉总镇之地军门驻节近来添设芦塘边堡路通京省甘肃延宁等处又兼进贡??回夷日夜不宁每用马骡夫役不下百名匹头万苦冲繁其站价编在平凤二府每年支觧不足至于马骡价值日费草料工食等项目赔走逓委难支持穷募各思迯窜逓年奉文召安因此额外告议加增工食尚未苏困今又要更议掣站则工食无所仰给募夫必尽迯窜恳乞转达照旧庶驿所安妥等情该升任知府张　看得府属站价额在平凤二府尚未按期给领每年拖欠不得实支兼以差使繁多若累难堪若在议掣站银驿逓必须狼狈且天下之事有所损于此必有所益于彼如二州县掣回前银则永宁等驿所站银又将何以抵之如令敝蹄枵腹以走道路平抑另议州县以抵此数乎又查南路驿站不独陇汧二州县本府所属驿所站价多系该府州县额派若一处掣行则他处援例势所不免将使一路驿站尽至于倒悬也何必坏已成之法而为道旁之议乎告掣之议实难轻议具由备关该府回销讫四十三年四月内又准凤翔府关为乞恩裁革虗冐恊济以苏民困以免流移事据凤翔县民李仕元崔邦义王库赵天资等连名告称凤翔所属加派平凉驿站原暂时之计乞要归回本处接济等情备关前来行准本府马政同知王衮关查得平凉等驿所设在边陲公使员役络绎不绝路当冲要差役繁冗其站价□设平凤二府乃在我国朝洪武年间巳非一日矣今查刊刻规则内云平凉府属站价设在凤翔府属二万九千五百有奇历年未得按季给领负逋拖欠甚多不沾恩惠差役浩繁委难支持今凤民李仕元等告裁站价掣回干系题请擅难更议惟刊刻木榜悬立咸阳县南北分路处所俾令使客不得枉道令该县置簿登记应付由北由南最为便宜可行等情关府该署印推官经邦训看得平凉驿所站价额编年久非止万历二十二年条鞭始也今李仕元紊规告掣殊难轻议惟刊榜禁令差使不许枉道任由南北似为权便可行亦备牒到府为照国家设有驿逓以通方宇之往来由之人身具有血脉以通气体之流转均之乎为一息不可停也者停则于国家为滞碍于人身为痈疽未有不敝坏而败绝也此理之常万古不易乃人身之血脉又自不同如紧关咽喉将以内注心腹外达肢体通塞死生系之须臾匪手足股肱之可得而比也乃血脉之在人身又自不同如积病羸瘦既巳元气大亏形骸尽脱匐匍呻吟苟延旦夕匪疆固壮徤者之可得而拟也以故圣喆先民察乎根本荣卫酌乎轻重缓急调济定为规则犹恐后世之庸愚奸诡谬而纷更也于焉布之方册严之告戒若曰遵之则吉悖之则凶其示天下万世以经常之法不可擅更也如此以此思平凉之驿传不俟词说而意巳通矣乃庸愚蠢朴火谙圣喆之规奸诡强梁好为侥幸之计变乱成法蠹坏国是梗阻宪规以额设之佥派亲役更而为代当是以吕易羸之智也以额定之岁供募价易而为减派是六百六里之诡也以额内之千百什一掯而为拖欠是望梅画饼之术也以额存之虚文空名而陡欲撤绝是坑高平之惨又坑十数高平也哀哀平凉何不幸罹此鸟穷则啄兽穷则攫啄攫无能匪迯则毙无恠乎各役之相率而迯嗟乎小民不足惜也脱苦边而适乐国犹为凉民称幸犹不思民迯站撤则三边之羽书阻甘固之飞檄断肃韩藩府之差使隔??回夷番僧之贡道绝内而钦使册封诏召之路塞外而大小将吏差遣员役之途穷矧逐岁秋防严警往来传逓尚且各派信地调遣伺候离家三二百外此可以空拳枵腹应乎倘听各驿站迯散百务俱废国事边情民殃盗祸万一变失于传报疏于堤防害及国家涂及生灵此时将谁任其责乎窃恐二三首事启□之民窜匿无踪苔杀无益独当事者百口难觧也职万死亦何足赎窃以为朝廷一定之法必不可议更正派之站役必不可议撤已减之站银必不可再议短已往之拖欠应带征而补还见今之派征应刻期而起觧于此则招抚迯窜于彼则惩戒奸顽法行禁止安常处顺绥于至治享乎太平斯为上策不然必欲擅更祖制轻易额规请以彼此提衡而较此边彼腹此瘠彼腴此以宗藩之贫嚣胜彼以齐民之静治胜而接岁来此荒歉而彼豊收尚不足较何者盖站差不以年之豊歉为增减也国宪为尊卮言无禆谨照额设规则将历年拖欠通行申报伏乞准行清查严限起觧一如京边钱粮事例通入考成庶国法定于画一人心消乎奸诡而驿传无壅纷嚣永杜矣若夫以侵渔为拖欠以见收为未征严查奸弊自有宪法不敢与闻而严查冐滥极力节省节奉严禁万不敢忽职掌而自取罪戾也蒙钦差总督陕西三边军务兼理粮饷兵部左侍郎兼都察院右佥都御史刘　批站银拖欠募夫脱迯冲途为之梗塞仰布政司查催速觧缴至于撤站速议确妥永为定规勿致纷更详报为兴复旧制以便督催以省繁扰事照得本府所属州县如固原泾州若平凉灵台镇原等县额供边饷连年拖欠积至万计诚可惊骇究其原故佥曰风土之瘠薄灾疹之迭见以致辨纳不前拖欠弥积似矣及察其根原则职以为未必然也无亦国家之典章弛而逾旧乎有司之职守疏而觧恪乎小民之情谊隔而不通乎讵止钱粮拖欠而词讼之日繁盗贼之弥横迯亡之相踵世道且由之矣请言其故伏暏我　太祖旧制每里设有老人一名加方帽皂靴长衣慱带有司以礼相待专责催督钱粮完则加赏花红以励其勤欠则责罚以惩其玩使有司无烦苛之政民间无追摄之惊四民乐业万姓称便此我太祖劝课之良法诚万世不易之规模也本府自入境以来并不见有老人迎接及询各州县亦未知其原故但闻远年因有老人包揽情弊久已革去卑职伏见西凤汉三府设在腹里民无野处与县治相倚百姓婉顺法令易施所以老人用之而无益革之而无损平凉幽悬边僻户口虽云不多封疆实是阔旷且与达虏接壤??回贼杂处王化不行礼教未章若非老人则法令不能传播愚民不知警戒是故边境之老人与腹里之老人不同一经革去如网之无纲衣之无领官欲率民无所提携民欲近官谁为接引上下滋隔政教龃龉薄藉不清钱粮愈欠官听参罚吏甘比责势必差人下乡拘摄追比悍民不服又势必添差兵快围拏将民激变必至迯亡所遗田地荒芜者如镇原一县不下千顷钱粮全额积欠无凭征收盖缘为法之不良也为今之计思惟仰照　太祖旧制每里择选德行素着殷实充当本里老人仍照旧规加衣帽免其本身徭差责令轮催该里一应钱粮使民得亲近而无惊扰之忧官易催科而亦免差人之烦矣

　　直隶真定府为仰承　德意极力节省以省苏驿逓以拯民困事本年闺四月二十八日抄蒙廵按直隶监察御史于　批据栢乡县申准本县知县王之都条陈议革轿马之费等款缘由蒙批驿逓向称苦累况值民穷财尽时乎据该县条陈剔蠹厘奸捄偏补敝言言中窽事事可行至于勘合须用挂号鼓吹痛宜裁革隔省牌票不准应付此又明例也该道遍行属郡置木榜于通衢着实举行或有未尽事宜再一斟酌详缴蒙此案照先蒙抚院汪　批据本县申前事蒙此又据该县申同前事俱经备行该府复议去后未据详报今蒙前因除候该厅议到另详抚院外拟合就行为此仰该府照依先今内事理将该县条陈革轿马等十款事宜该府通行所属置木榜于通衢着实举行中间或有未尽事宜再一斟酌详报本道以凭转详施行蒙此案照先蒙本道宪票蒙抚院汪　批据栢乡县申同前事蒙此巳经备关本府清军厅覆加酌议去后未准关复今蒙前因除候该厅议到另详本道外拟合就行为此合行帖仰本县照帖备蒙宪牌内事理即将栢乡县条陈革轿马等十款事宜该县置木榜于通衢着实举行毋致风雨损坏仍具置经木榜日期申府查考须至帖者右奉盐院佴　批据议十条皆轸念栢乡而加意槐水且 弊厘自近而利兴及远犂然指掌仰候通详行缴

　　●平赋牍  

　　刻曙峯王先生殚心录叙 
　　榷关录叙 
　　百姓告留丈田状词 
　　百姓保留派粮明文 
　　沔池县河图说 
　　改河议 
　　四至图说 
　　誓词告城隍文 
　　城隍祭文 
　　祭后土文 
　　丈竿图说 
　　方田碑记 
　　修城碑记 
　　沔池县学迁文昌祠记 
　　沔池王侯生祠方田去思篇 

　　○刻曙峯王先生殚心录叙

　　唐虞之世居官者各职其职修职者各殚其心职之外毫弗敢与若典冠者虽可効忠于主而不侵典裘之事也职之内毫弗敢诱实时之至暂利之至微亦必竭蹷趋之而思为吾民布尺寸之泽是以庶绩熙而万国宁称纂隆之治者必归焉后世诸从政者岂不思各供乃职各尽乃心而以功名自显茂然爱民爱国之念稍有未真则事所设施与意所存主两不贯彻心奚由殚念真矣而力量不逮或畏难而中辍或忽易而失宜心又奚由而殚即有力量矣而识见未精虑事又晰欲兴利而或以贻害心虽殚无益也即识是高而自为之念重奉公之念轻则计方立而已避其嫌事未成而先虞其败虽有心不得而殚也新城王公以礼义世家抱经济远□初任沔池继调宁晋再调栢乡又调密云今任计部司钥于浒墅予会之听其言侃侃如也瞻其色温温如也察其操凛凛如也今天下百官莫难于县令累累疾苦琐琐米盐逢人则仆仆折腰遇事则时时掣肘公三为之而三得令名士若民感戴而追思之若赤子之恋慈母至于关市之役氷蘖谁信苞苴易污前后司其事者俱不能脱然于腐鼠之外独公处至污之地而励至清之节上不敢亏公家之额下不敢负暮夜之知其有所余者皆积贮以佐县官之急远近商民靡不信其□盐之操而颂声载道斯固唐虞之循吏而□近世之所绝无者也夫公之垂福于一时□庇于万姓其丰功伟绩诚不得而摹拟矣其文移之详明条陈之精确者如在沔池则修城有图方田有说在宁晋则清重征干□□豪强兼并在栢乡则减驿逓之银清协济之马各有成议在密云则筑连城严召募清余银以补正额弭巨盗以肃军政至于今日所议尤多皆章章不可冺者公之子曰象需象咸从予游奇材卓识落落不凡余喜之为留署中月余因检其公移之合道者次第梓之题曰殚心录非为今日计也欲自今日而传之无穷也非为公一人计也欲后之从政者人人效法而尽忠报国也虽然觌面者得其真传声者得其似阅斯编而知公之苦心则可谓公之心果尽在是则不可譬犹指日月星辰而谓其非天固不可然执日月星辰而谓其果足以尽天则彼冲冲漠漠者又何物耶　　　　　赵田逸农袁黄拜手撰

　　○榷关录叙

　　曙峰王君之为吴关也声称籍甚方吴越千里内外往来之旅转转誊说莫不欣然愿出于其途予闻而异之巳而有言君四仕令尹并着循良声予益异之以为真洁巳爱民君子也偶问医姑苏道经吴关君访予舟中一见如故及予报谒君遂出卮酒酌予相对为秉烛谈亹亹皆古人风轨忽不觉沉痾之霍然去体也巳而示予殚心录则君后先所擘画敷施具在予受而卒业质诸所闻一一不爽因询君命名之指君曰天下之事才者能为智者能谋强有力者能任予于斯自省无处也惟此心不敢不尽焉苟有利于民则跃然以起不为之聚而归之不巳苟有害于民则恻然以兴不为之除而去之不巳是故在沔池即身视沔池在宁晋即身视宁晋在□乡即身视栢乡在密云即身视密云今兹抱关与东西南北之人交即又身视东西南北恩怨之不知毁誉之不知知尽吾心而巳予曰善然则君之为是刻也何居君曰人情勤始而怠终吾将借以自镜焉庶几左于斯右于斯无忘昔日之为邑也自是而往无忘今日之吴关也凡求始终不愧吾心而巳予作而叹曰渊哉君之所存也彼仅仅以才以智以强有力而巳焉者何足以窥之当为揭而告于世俾在位者人人得是说而存之其于天下可几而理矣
　　万历丙午仲春之望梁溪顾宪成撰

　　钦差廵按河南监察御史臣姚题为比例丈地均粮以祛积弊以垂永利事据河南布政使司经历司呈奉使司札付万历二十四年十月十二日蒙前按臣涂　　批据沔池县人王正仁焦大才等连名告前事蒙批布政司会同按察司查报依蒙牌仰河南府官吏即将王正仁等所告沔池县地粮是否不均果否军占民地即今应否清丈逐查明白具由申司以凭覆详转报等因蒙此依奉行据本县知县王之都申称本职揭阅册籍询问乡耆查得本县原设坊东等三十里原额起科地二千五十顷六十五亩九分五厘五毫该夏秋额粮一万八千六百五十石三斗八升八合六勺先年照地起科办纳钱粮民俗安妥嗣后积久弊生民俗凋落至嘉靖元年撒拨竹中等五里止存坊东等二十五里地粮不均查自永乐二年二八下屯弘农卫军田插入本县民田内相沿年久军强民弱民间或卖与或典与军舍或承粮佃种或褁占埋没民田一入军屯如□渊海入者不可复出兼以节年水旱凶荒前额科地被水冲刮沙压石埋又有贫民卖地希啚得价情愿少过粮与买主久之地少粮多甚则地尽粮存致令闪有赔粮五千三百九石七斗二升八合通摊槩□百姓分赔始则罄产包纳继则举家逃窜所遗正粮无主替纳其间奸民欺隐将见在地土亦作逃荒私典私种摊害花户莫从稽查国课不充民生坐困卑县目击情节实委不均备将前情具申本府复议转申本司照详外不期本年八月十九日接见邸报有兄王之猷新补河南布政使司分守河北道参政职系属辖例应回避本县遵例通申合于上司照详覆查会题本县候文间又奉本府帖文蒙布政司札付蒙臣批据本县乡民王正仁艾权周良才等连名告为乞保贤能官员以竣清丈以成永赖事蒙准批借寇民之情也如格于例何布政司会同按察司行令本官将该县地土丈勘明白钱粮摊派清楚务期奸弊悉除经久可行事竣之日起送赴部改选甚勿弃此前功也缴蒙此又蒙廵抚锺　　批据该县民王正仁郭 应春等连名告同前事蒙批仰布政司会同按察司行令王知县将该县地土钱粮上紧丈派明妥星夜造册申报题请明文至日然后申请赴部听补庶　上不负朝廷之法下不拂百姓之情矣此缴蒙此依蒙覆行据河南府申据沔池县申称看得本县境内周围五百余里其间崇山竣岭曲径回蹊里老年头住隔写远虑恐奸民欺隐遗漏不便稽查遂诣烟攒编界各按地里远近立为九十一约大者不过二十里小者□十余里每约各设乡约保正木铎各一名里长按约大小不拘其数俱以殷实有德者充之仍严谕各该业主照依县发丈枉公同甲长自行丈量各将长阔四至并应定上中下等则投数与乡约乡约闭书筭于约所并不面视地主积亩见数每叚备造旗单各一张号旗给之原主执候对照地单呈送本县收积备查仍选委廉干省祭京考并殷实有德公直本县率集于城隍神祠誓告秉公分投亦同该约乡保等役逐一覆丈明白造册送县本县亲揭单册逐一查对间有长阔稍异等则升擦即拘真正业主并公直员役一并如法覆究改正外犹恐不的一面出示自首一面许今地邻人等告诘直待首诘限期满止本县方躬诣各约抽叚丈量今照初覆三次各长阔四至等则悉皆相同并取具各约不致亏损及漏报□结附卷备照外一面攒造地亩一面遵照旧规分派粮石查得本县旧额地五千四百六十五顷三十五亩四分三厘今丈水地一十九顷五十一亩七分六厘二毫五丝上地一千五百九十三顷七亩三分八厘五毫四丝中地一千六百六十五顷五十四亩四分五厘三毫下地四千九百六十六顷六十五亩二分三厘四毫三丝堪种荒地四百四十二顷四千二亩八分四厘六毫内查军占民田除卫册图叚内多余三十一顷八亩九分五厘九毫不行开载外实在军退民田复业行粮二十一顷九亩五分在前地总内军认民田寄籍行粮九顷九十亩四分五厘九毫共得地八千六百九十七顷二十一亩一分四厘二丝本县原额粮一万八千六百五十石三斗八升公合六勺今议派水地每亩粮九升共水地一十九顷五十一亩七分六厘一毫五丝该粮一百七十五石六斗五升八合六勺二抄五撮上地每亩粮四升七合五勺共上地一千五百九十三顷七亩三分八厘五毫四丝该粮七千五百六十七石一斗八勺六撮五圭中地每亩粮二升八合共中地一千六百六十五顷五十四亩四分五厘三毫该粮四千六百六十三石五斗三升四合六勺八抄四撮下地每亩粮一升二合共下地四千九百六十六顷六十五亩二分三厘四毫三丝该粮五千九百五十九石九斗八升二合八勺一抄八撮六圭荒地每亩粮六合二勺八撮共荒地四百五十二顷四十二亩三分五毫该粮二百八十四石一十二升一合六勺七抄三撮通共该粮一万八千六百五十石三斗八升八合六勺参照地粮不均之患苦痛难悉如李西里讳自科原粮一百一十二石六斗五升七合今丈止该上中下并荒地共粮一十二石二斗八勺四抄在本县奸民欺隐闪累在卫所豪军褁占侵夺昭彰易见至于各县富民豪右窃据混占俱系上等肥田名为寄籍实不行粮倚势负财党恶相济县官不行稽查小民莫敢谁何自卑职清丈查及该县境内共寄庄粮五百二十八石二斗一合六勺六抄与本县民一例派粮大拂原意窃虑沔民困敝巳久从此清静宁一得免包赔逃窜之苦一切怨谤卑职愿甘心焉今将前项□丈缘由同造完阖县九十一约业主姓名等则总撒数目存照外并将部院司府文册合行申乞转解施行等因宜申到府覆查相同转申到司据此该本司左布政使房　　会同按察司按察使王　　会看得沔池县地粮不均久矣缘境内山坂崎岖等则易于混淆而民屯错杂疆界尤难分办兼以豪家作奸积书受贿欺隐飞洒弊蠹百端致贫民纳无地之粮富民粮无粮之地或以民田而窜入军田希图影射或以军户而典买民地久假不归百姓偏累控诉无门钱粮积欠率由此也该县知县王之都洞烛前弊目击民艰特行清丈区画则昼夜勤思相度则山原徧历为之别其等则正其疆界裒其多寡一切欺隐飞洒军民混赖之弊洒然一清殚数月之焦劳贻千百年之永赖可谓有大造于沔池矣查该县未清丈之先止地五千四百六十五顷三十五亩有零清丈之后即得八千六百九十七顷二十一亩有零即额粮先后之盈缩利害居然可覩矣自清丈之后百姓欢声载道钱粮不烦鞭朴输纳不绝大非前日景象但比一举也苏息者在善良之贫民而摉剔者则富豪有力之奸民也本官任事已怀怨望之心本官既去必多侥幸之念诚恐比周为党贿通里书驾言不均朦胧耸告希图变乱不惟本官半岁勤劳付之东流窃恐阖县之良民复受偏累之苦矣合无呈乞本院特为题请申明前规榜谕立石令百姓永永遵守豪民不得擅行鼓煽变易仍将本官劳绩纪录以为当官任事之劝其于地方非小补矣等因具呈到臣簿查先据沔池县民王正仁等各连名告前事已经批行布按二司会查去后今据前因为照丈地均粮事关民隐例应抚按会题但抚臣员缺尚未推补难以久候除将部院文册径行呈送外该臣看得沔邑系军民杂处之地川原夷险之区田地难于踏丈钱粮易于埋没以故豪右耕不税之地贫垊办无地之粮飞洒诡隐莫可究诘此从来积习巳久非一朝夕之故也以致田土失额粮差不均百姓茹苦巳极遂尔纷纷赴愬本官一蒙委任率众诣庙矢神不避劳怨期要底绩单骑徧历川谷躬自设法踏丈不数月间经界正而地无欺隐钱粮明而奸究顿革且分地之肥饶以定粮之等差阖县诵公人心悦服未丈之前地正五千四百顷有奇既丈之后乃至八千六百顷有奇地广粮盈昭然易见从此富豪绝吞霸之奸小民有更生之赐若不题奉钦依明白镌石监立县前谕□通知不惟地粮仍前混淆邑民失望而本官前功不无尽弃甚非经久良策再照起送赴部原任沔池县知县王之都真心任事实政宜民罔辞数月之劳成此永久之利造福沔池厥功不小委应纪录以励动劳既经二司会议前来□应题请伏乞勑下户部再加查议如果臣言不谬将本官移咨吏部纪录不次擢用该县地粮行臣刻石以垂永久庶本官任事之心不隳而沔邑奸弊永除矣缘系此例丈地圴粮以祛积弊以垂永利事理臣未敢擅便为此理合具本专差承差亲赍谨题请旨奉圣旨户部知道钦此钦遵抄出到部送司案呈到部看得廵按御史姚　　题称沔池县地粮不均原系军占民地小民包赔受累知县王之都徧历清丈粮多溢额要将本官劳绩移咨纪录仍榜谕立石永为遵守一节为照沔池一邑山谷崎岖民屯错杂疆界难以清楚钱粮易于飞诡有司稍弗加意奸弊不可穷诘于是正粮之额数不盈民生之赔累益苦知县王之都轸念民瘼洞晰弊窦躬亲丈勘徧历山溪不避强御独任劳怨地亩增至数千粮数溢于往额国计民生均有攸赖委应优叙以劝方来既经按臣具题前因相应依请恭候命下本部移咨吏部将原任沔池县知县王之都照例纪录不次擢用仍咨河南抚按衙门将清出槩县地土明白勒石监立县前以垂不朽等因万历二十六年三月二十四日太子少保本部尚书杨　　等具题 二十六日奉圣旨是钦此钦遵拟合就行为此合咨前去烦为转行河南廵按御史照依本部题奉钦依内事理钦遵施行等因到院准此拟合就行为此合札本官依奉查照施行奉此案照前事已经具题去后今奉前因看得原任河南府沔池县知县王之都赤心任事锐意除奸丈地罔辞勤劳清粮不避嫌怨虽以回避调任厥功寔难泯没除行河南布政司转行该管道府行令该县刻石及移牒真定按院转行井陉道并真定府知会外拟合就行为此案仰本县官吏照依案验咨札备奉钦依内事理关行知县王之都听候不次擢用施行清丈报完申稿本府帖文蒙河南等处承宣布政使司批据本府申先蒙本司批据本县人王正仁等连名告前事蒙批俱如议丈勘招垦缴完日造册申报等因奉此行间又奉本府帖文蒙河南等处提刑按察司批据沔池乡民艾权周良才等连名保为恳乞天恩保留贤能官员以苏民困事蒙批借寇民之情也如格于例何但闻河北道到任尚在冬初仰河南府谕令本官暂留两月以了丈田之事遗惠在民庶不负此任也此缴□因帖行到县奉此行间十一月三十日又蒙河南等处承宣布政使司批据沔池县民郭应春等连名告为暂借贤能官员以竣清丈以成永赖事蒙批该县丈田事准宽限五十日之内仰查照速完缴等因蒙批到县遵依查丈间看得本县境内周围五百余里其间崇山峻岭曲径回溪里老年头住隔写远虑恐奸民欺隐遗漏不便稽查遂以烟爨编界各按地里远近立为九十一约每约大者不过二十里小者止十余里每约各设乡约保正木铎各一名甲长按约大小不拘其数俱以殷寔有德者??兄之仍严谕各该业主照依县发丈竿公同长甲自行丈量各将长阔四至并上中下等则投数与乡约乡约闭书筭于约所并不面视地主积亩见数每叚备造旗单各一张号旗给之原主执候对照地单呈送本县收积备查仍选委廉干省祭京考并殷寔有德公直本县率集于城隍神祠誓告秉公分投亦同该约乡保等役逐一覆丈明白造册送县本县亲揭册逐一查对间有长阔稍异等则升擦即拘真正业主并公直员役一并如法严究改正外犹恐不的一面出示自首一面□令地邻人等告讦直待首讦限期满止本县方躬诣各约抽叚丈量今照初覆三次各长阔四至等则悉皆相同并取具各约不致亏损及漏报甘结附卷外万历二十五年五月内承奉本府帖文备奉河南等处承宣布政使司札付蒙钦差廵抚河南等处地方提督军务都察院右佥都御史锺　批据沔池县乡民郭应春等连名告为暂借贤能官员以竣清丈以成永赖事蒙批沔池通县人民告留王知县造册其情诚切矣丈量造册一事也奸民作弊多在造册之时倘册籍一乱即清丈得法并前功而尽弃之矣王知县既经丈量便当造册将通县里书人等聚于公所一面筭数一面穿对一面抄写一面磨勘不过月余便可了此前件以月余之功垂百世之业所谓得志泽加于民非耶若回避束于例耳本院会题命下部覆得旨移文本省往来不下月余计其时册将完矣该县如不造册止当候于境上与其空守于境上不若清造于邑中与其奔走于无益之乡不若始终乎丈量之务且垂成百世之绩胡忍弃也仰司行令王知县星夜作速造册申解候题请明文至日然后申请赴京听补庶上不废朝廷之法下不拂百姓之情矣此缴等因备行到府帖行到县奉此依奉查得阖县九十一约地主并军占民田俱经踏丈明白造完鱼鳞图册申解间本年□月内蒙钦差廵抚河南等处地方提督军务都察院右佥都御史锺　按临河南府吊取本县考察蒙本院面谕再造部册并派钱粮本县遵依攒造分派间又奉本府帖文蒙河南等处承宣布政使司分守河南道右参政李　批据本府申先蒙本道批据沔池县民陈世科等连名告为暂留贤能官员量地派粮树立成规以苏久困以垂永赖事蒙批抑府查报依奉查得沔池县地粮未经清丈中间多被军屯褁占及贫民卖地遗粮富豪飞诡影射苦乐不均非一日矣该县王知县清丈巳竣造册将完但粮未派定本官回避期迫里民陈世科等虑恐日后奸豪欺玩变乱成法吉要保留本官派粮看得□丈均粮原系一事丈地而不均粮与不丈同合候详示暂留本官将丈过地亩照依等则派定粮石务使地粮适均经久可行造册申报永为遵守完日方行起送赴部改选等因具申照详蒙批本官清丈巳竣贤能茂着如议暂留派粮务定成规永为遵守完日起送缴等因详批到府帖行本县奉此随将前项鱼鳞图册逐段照则收总以便均派其间事体浩瀚头绪繁冗所查亩数等则里甲籍贯等项一或不的小民不获周知县官无暇遍稽一差永差为害匪细遂将前项收筭花名地总大造榜文九十一道给散各约花户逐名对认如有差讹许令乡约公□开揭本职亲□一一注更庶使官民通彻彼此照证毫厘不□脱漏难容取具各约照榜认地绝无亏柱欺隐甘结附卷方行攒造部册遵照旧规会协民情分派粮石祛除偏累阖县均平本县旧额地五千四百六十五顷三十五亩四分三厘今丈水地一十九顷五十一亩七分六厘二毫五丝上地一千五百九十三顷七亩三分八厘五毫四丝中地一千六百六十五顷五十四亩四分五厘三毫下地四千九百六十六顷六十五亩二分三厘四毫三丝堪种荒地四百四十二顷四十二亩八分四厘六毫内查军占民田除卫册图叚内多余地三十一顷八亩九分五厘九毫不行开载外实在军退民田复业行粮二十一顷九亩五分在前地总内军认民田寄籍行粮九顷九十九亩四分五厘九毫共得地八千六百九十七顷二十一亩二分四厘二丝本县原额粮一万八千六百五十石三斗八升八合六勺今议派水地每亩粮九升共水地一十九顷五十一亩七分六厘二毫五丝该粮一百七十五石六斗五升八合六勺二抄五撮上地每亩粮四升七合五勺共上地一千五百九十三顷七亩三分八厘五毫四丝该粮七千五百六十七石一斗八勺六撮五圭中地每亩粮二升八合共中地一千六百六十五顷五十四亩四分五厘三毫该粮四千六百六十三石五斗二升四合六勺八抄四撮下地每亩粮一升二合共下地四千九百六十六顷六十五亩二分三厘四毫三丝该粮五千九百五十九石九斗八升二合八勺一抄一撮六圭荒地每亩粮六合二勺八抄共荒地四百五十二顷四十二亩三分五毫该粮二百八十四石一斗二升一合六勺七抄三撮共该粮一万八千六百五十三石三斗八升八合六勺参照地粮不均之患苦痛难悉如李西里韩自科原粮一百一十二石六斗五升七合今丈止该上中下并荒地共粮一十三石二斗八勺四抄在本县奸民欺隐闪累在卫所豪军褁占侵夺照彰易见至今各县富民豪右窃据混占俱系上等肥田名为寄籍寔不行粮倚势负财党恶相济县官不行稽查小民莫敢谁何自本县清丈查及该县境内共寄在粮五百二十八石二斗一合六勺六抄与本县民一例派粮大拂原意窃惟沔民困敝巳久从此清静宁一得免包赔逃窜之苦一切怨谤卑职愿甘心焉今将清丈过阖县九十一约各该花户姓名籍贯地亩长阔四至水上中下并荒地等则总散数目造完部司并鱼鳞及村落形势图册各另送报外理合具申伏乞照验查销施行须至申者
　　一　　　申
　　本府知府张
　　管粮通判卯
　　分廵副使李
　　分守参政李
　　清军副使章
　　督粮参政徐
　　按　察　司
　　布　政　司
　　廵按御史姚
　　廵抚御史锺

　　○百姓告留丈田状词

　　告状人王正仁焦大才等各年不齐岁河南府沔池县人连名民籍告为比例丈地均粮事河南府所属陕路等州县遵例通行丈地均粮百姓沾恩惟沔池富闪贫粮贿书回申地未丈粮不均本县境内东□白龙涧水西有口窝石山北存高韶峻岭地粮委寔不均县南等里重苦尤甚周围数里佥立九屯军□民地九百余顷造入军册地去粮存民苦万状各存逃心幸遇新任王知县廉明仁慈乞准行县丈地均粮百姓沾恤上告布政司老爷详状施行万历二十四年闰八月初五日告状人王政仁焦大才杨　礼河南布政使司　批仰河南府查报河南府为比例丈地均粮事蒙河南等处承宣布政使司　批据沔池县人王正仁焦大才连名告前事蒙批仰河南府查报蒙此拟合抄词行查为此牌仰本县官吏照牌事理即将王政仁等所告该县地粮是否不均果否军占民田即今应否清丈逐查明白具由申府以凭覆详转报施行毋得迟违未便须牌者　　计粘抄词一纸万历二十四年闰八月二十一日吏张崇质承本年九月十一日本县遵照原蒙信牌抄词内情节备将本县地粮额数并查自嘉靖元年散拨以后民俗□落地粮不均及永乐二年二八下屯军田插入本县民田缘由具申本县复议转报去后本年十一月初二日承奉本府帖文蒙河南等处承宣布政使司批据本府申前事蒙批俱如议丈勘招垦缴蒙此拟合就行为此帖仰本县官吏照帖备蒙批详内事理即行本县掌印官照依所议一面听弘农卫管屯指挥王家栋将该卫军地从公履亩丈量一面移文都司取旧额下屯原册该县查对清丈如军地正额之外查有褁占民田若干顷亩如与王粮银数轻重相等则照亩派征王粮庶军不加重民亦轻减如地数与银数大相悬绝仍令照亩与民一体均粮但不夺其地则粮徭适均军民两利矣完日造册申报查考至于议要先行发□定限招令逃民受田复业过限来者不许争夺尤□开荒要法均应依拟着寔遵行俱毋遟递未便须□帖者万历二十四年十月二十九日户北行河南府为暂借贤能官员以竣清丈以成永赖事万历二十四年十二月二十二日承奉河南等处承宣布政使司札付本月初九日蒙钦差廵抚河南等处地方提督军务都察院右佥都御史锺　　据沔池县乡民郭应春等连名告称思自经野以来因夫受田因田定税粮有均输人无偏累家给人足垂二百年柰何日远弊生风侥伪起经界坏于兼并钱粮乱于欺隐承讹踵谬头绪莫寻沃土粮轻瘠田赋重富室种无粮田地贫民纳无地钱粮苦乐悬殊征法阻滞为害不浅幸遇新任王知县视国犹家剙建月川祠堂尊崇正学重修石城一面防护不虞爱民如子招流寓百户入籍付田给牛抚复业千人还乡母子完聚一承委任无敢怠荒逐日冐尽风霜每依坐残更漏思人所思不到行人所行不能立约所以辩多寡插号旗以定肥硗仗忠义以感君子借刑罚以警奸顽威爱并行畏怀兼至深山穷谷曾无尺寸遗田宦族邻豪亦无分毫漏地功几垂成事将就绪多士腾欢庶民称庆诚恐回避日迫卒使井不及泉山亏一篑病未及瘳空增瞑眩委任初心谅不若是伏乞都台老爷体恤闾阎斟酌情法再宽三月限期如汉借寇恂均平里甲使差役不得影射清审户籍使贫富不至告匮于丈过田粮册籍从容清造官成百世功勋民为万代遵守使一县生灵易危为安滨死复苏等情蒙批沔池县通县人民告留王知县造册其情诚切矣丈量造册一事也奸民作弊多在造册之时傥册籍一乱即清丈得法并前功而尽弃之矣王知县既经丈量便当造册将通县里书人等聚于公所一面筭数一面穿对一面抄写一面磨勘不过月余便可了此前件以月余之功垂百世之业所谓得志泽加于民非耶若回避束于例耳本院会题命下部覆得旨移文本省往来不下月余计其时册将完矣该县如不造册止当候于境上与其空守于境上不若清造□邑中与其奔走于无益之乡不若始终乎丈量□□且垂成之绩胡忍弃也仰司行令王知县星夜作速造册申解候题请明文至日然后申请赴京听补庶上不废朝廷之法下不拂百姓之情矣此缴蒙此拟合就行为此札仰本府官吏照依札付备蒙批词内事理即便行令该县王知县星夜作速造册申解候题请明文至日申请赴京听补奉此拟合就行为此合行□仰本县官吏照帖备奉札付批词内事理即便转行本官星夜作速造册申解候题请明文至日申请赴京听补毋得违错未便须至帖者万历二十四年十二月二十三日户北行

　　○百姓保留派粮明文

　　河南府为暂留贤能官员量地派粮树立成规以苏久困以垂永赖事万历二十五年三月十三日蒙　河南等处承宣布政使司分守河南道右参政李　批据本府申先蒙本道批据沔池县人陈世科等各连名具告保留该县王知县佥派地粮缘由前事蒙批仰府查报蒙此依蒙查得沔池县地粮历年未经清丈中间多被军屯裹占及贫民卖地遗粮富豪飞诡影射苦乐不□非一日矣该县王知县清丈巳竣造册将完但粮未派定本官回避期迫里民陈世科等虑恐日后奸豪欺玩变乱成法告要保留本官派粮看得清丈均粮原系一事丈地而不派粮与未丈同合候详示暂留本官将丈过地亩照依等则派定粮石务使地粮适均经久可行造册申报永为遵守完日方行起送赴部改选等因具申照详蒙批本官清丈巳竣贤茂箸如议暂留派粮务定成规永为遵守完日起送缴蒙此拟合就行为此帖仰本县官吏照帖备蒙批详内事理即行该县王知县暂留将丈过地亩照依等则派定粮石务使地粮适均经久可行作速造册申报完日起送施行毌得达遟未便须至帖者
　　万历三十五年三月十四日户北行

　　○沔池县河图说

　　邑之有城所以慎防守严启闭仓库□舍由以保也沔治东西三里有奇南北仅半里许南临大河一面无城北面土城滩塌石?克薄东西虽修砖城亦未竣事总之三面有城无池每遇秋雨山水自北奔迅而下直穿北门南趋于河河水两自西北来一自南来南来者水势淊恶逆绝西北二水而会襄街衢夫无城以防水无池以泄水南北交冲庐舍漂荡士民皇皇之都筑修街衢砌通水道补石城一面而竣池改河工不容缓夫经营强理皆守土责也然徒滋议论作舍道傍岁月迁延鲜克底绩不能不扼腕于斯云

　　○改河议

　　往以河为城害修筑石堤费金者以千计意良苦矣惜哉引水东趋势极弗返愈趋愈浚堤坏而城基随之后议河害甚巨不一大创之不止请自西徂东凿南山之根横截两沟西塞水口引而经廨院寺之南顺流而下一劳永逸然计工费动称三千有奇靡所措办旋以山根多石报罢最下者则为迁城之说嗟嗟沔民其鱼而河竟无徙期矣都尚??相度地势诚如前议水口横截一堤破堐为渠引水而东似矣不知水之自南沟下者奔汛汹涌势难杆御则是水口之堤以北西二河之水困于外南沟之水攻于内被坏决裂即寺以南凿渠以受之弗行矣都议断自南沟以东南北横截一堤堤以外为无用之壑吾捐之以受三河之水可免冲激之虞然后循堤而南当南沟之中廨院寺之南凿渠纳之东趋至东河口渐迭堐以引水受淤不数年可为平壤此力省功倍一注意而臻厥成矣狂瞽附陈一得无非惓惓地方意幸勿弁髦焉

　　○四至图说

　　沔池东接新安县界六十里南至宜永二县界四十里西至陕州界四十里北至黄河山西界一百二十里总计东西一百里南北一百六十里方围共五百二十里每里该田五十四顷沔田共该七万二百顷此成数也然中之包褁山川多不堪耕种而山水冲刮沙压石埋有岁异而月不同者幅■〈巾员〉虽广阡陌则疏名寔不相副矣

　　○誓词告城隍文

　　粤惟有田有租圣制画一无偏无党王道均平故强理定赋税明而上下和斯争夺息礼义兴而风俗美此纲纪之本太平之端也睠兹沔池寔当孔道山川献秀淳庞锺灵地脉厚薄有差民俗质寔无伪遡□开创迨于承平世代屡更习趋渐下地势有沧海桑田之变世态有苍衣白狗之殊挽回之法既疏末流之弊难返承敝袭舛积困衔冤或风吹雨刮砂掩石埋□悬崖虚滩土崩水决或侵没褁占于豪右或欺隐□脱于僻深或勒索贫穷或偏护强梗粮额未尚??减少地数渐以混淆始而罄产包赔既则举家逃窜狼狈故土者受凌逼以终身迁徙他乡者竟流离而不返俯结人怨上干天和疫厉时生灾沴频作狱讼不息变乱多端讵非治道偏驳民情壅阏之所致耶之都末学罔知筮仕兹□体访前弊深痛民艰期渐次以清宁遽仓卒而回避疮痍未起安忍恝念别途才力可施敢不殚心自靖愚衷虽切明例难违有阖学生员李春先等本县乡民艾权芮梧部应春王正仁等具呈状赴司道本府衙门保留清丈备蒙批允之都仰诵明文俯躬自愧画夜殚虑喜惧交集倘清理之有成果生平之不负若注措之未妥将罪辜之何逃谨协愚情详布条款地分上等中等下等而抛荒不在其内人列保正甲长木铎而乡约总督其成业主四邻自行丈量筭手书手公造清数号旗给之花户地单呈于本官迨自首讦告之既穷方抽叚丈量之可举外以凭省祭总丈之图至内以据乡约细开之地单即崇山峻岭而登临不辞即曲径回溪而跋涉必到不阿狥乎豪右不屈抑乎小民不受点水之遗不爱一芹之献赏信罚必秉公殚忠倘本官口是心非愿灵神明诛显戮更祈灵神鉴察在官执事人等并阖境业主人等或私巳任情或通贿卖法或苟且塞责以欺官或怠慢退脱以悞事或倚强欺弱而贪霸人田或狃曲作直而欺隐巳地或乘机展赖或怀奸抬谋一切弊端仰祈灵神昭示电观大奋雷断默示之都或托诸梦寐或兆之意向或显之人言务使奸伪莫逃摘发无遗其邻境地土亦望灵神阴会邻境城隍土地觉发奸弊一如本县使槩县地粮圴平宁一以二百年之积弊一旦清明亿万数之生灵一旦康阜寔惟神功是赖本官其何有焉尚　飨

　　○城隍祭文

　　维神威灵赫奕精爽玄通剪锄不平生民攸赖而治道偏驳民情壅阏宁有如沔民之甚耶都奉委清丈自誓告以来持正秉公矢心殚力想洞彻于尊神之电烛矣抵今四月念九而清册始竣强理既清税粮不紊一切锄强扶弱之令靡匪仰体神意奉以周旋而阴佑指示以道都懵迷之所不及则又都之阴受神赐而不自知者都回避远神有日矣私衷不皇皇兹率僚属并阖县士民人等敬奠一浆于宇下以表精白荅灵贶伏愿尊神怜兹久困之土保我甫苏之民雨睗寒燠以时出作入息无恙如再有仍前吞霸欺隐之民偏僻凌霄之官神其显殛之以为不忠良之戒尚　飨

　　○祭后土文

　　维万物非土不生万民非土不养至哉坤元功德弘矣顾普天之下虽同丽大块之中而崤沔之区则独抱不均之叹二百年来未经清丈屡颁明例鲜克奉行以致弊蠹愈深舛错靡究或田连阡陌或贫无立锥善计者宁居□食拙营者背井离乡豪右横行奸贪踵至吞谋窃据靡处无之痛楚流亡曷可胜□盖奸豪据为长计小民将终无所控矣不知大造无私王法不漏当世道清明之日讵能久容此偏枯之弊耶都于万历二十四年七月二十日奉命来令兹土祗奉宪帖俯从保留不量绵薄委以清丈都自承委以来矢心筹划殚力拮据画约分区沿坵履亩锱铢必悉幽遐靡遗偏累者调均愁苦者宁复闾阎不扰州谷胥清经始于十月初三告成于四月念九调停二百年之颠倒寔川岳之威灵康阜亿万数之苍点端祚明之呵护酬功无自戴德忘言伏愿清丈之后群山奠位百河安流原隰既平疆理永靖日月岁时无□三农符大有之占雨旸寒燠以时万宝协告成之处安居乐土人人寿域春台鼓腹嬉游世世颂皇仁帝德都等不任欣跃感戴之至尚　飨

　　○丈竿图说

　　唐制五尺为步二百四十步为亩百亩为顷今田制仿唐制也近方田者用步弓扯坵用麻绳或用竹繟然步弓浅深曲直多弊取数亦迟绳以接绪为欺隐新旧燥湿则长短不均惟繟无弊取数且速然以施之山川材麓则势不行矣莫若伐竹为竿长竿三步一丈五尺中竿二步一丈小竿一步五尺随地势广狭而用之诸弊可免取数在迟速之间竿式如左

　　九十一约说 
　　本约认地说 
　　庐舍说 
　　荒田说 
　　军屯田 
　　山庄稞子田 
　　河滩田 
　　军匠田 
　　茔田 
　　活地 
　　零边磞星田 
　　佃地说 
　　学田 
　　祭田 
　　庙宇香火田 
　　寄庄田 

　　九十一约说

　　盖方田有二有按里查丈者有扯丘数叚者按里则各里搀错查丈间奔走纷扰易为欺隐扯坵虽善但可施之平原沔池包络山水宛转起伏莫可封坵都按道路山顶沟崖河岸分为九十一约约之大者周围二十余里小者十数里每约共得若干村每村廉选若干人以忠厚有德者为乡约以公直无私者为保正副以壮徤敏捷者为甲长以老成善言者为木铎查总地数责若人马严以连坐之法赏信罚必虽有奸民无从欺隐矣各约除山石河崖坡岭庙宇不□耕种外寔丈明地土分别水地上地中地下地并堪种荒地数目及该约大四至边界地名开列于后

　　本约认地说

　　往方田多按里甲查丈都以难于稽核故不论里甲论约所众称简便至各约之逃亡地土旧占之各甲年头有自种获利而诡称逃亡隐粮者有典种收租而摊粮本甲赔纳者有佃户勒价典种弗行鞠为荒芜者损人利已病国妨民弊寔出此都既按约方田即令民随约认田葢习知地脉瘠肥不爽便一附近庐舍耕耘以时便二承粮定业不查自首便三所谓公私两利官民俱便之术也苐奸猾年头动称赔粮者若而年一且付之他户恋恋弗忍曾不思昔以此地赔狼称苦今去其赔粮者何不称便是自相矛盾也渠之心寔以地粮有主欺隐无从摊派弗得故托为餙词以告争耳都既着为定法革其宿弊又明为开示破其机心用是俛首输服同声称便而按约认地之法行矣

　　庐舍说

　　周制方里而井井九百亩八家共之各私田百亩中公田以二十亩为庐舍田止八十亩每田百亩庐舍田仅二亩二分有奇李翱平赋书仿周制而稍损之以三百六十步为里方里之田五百有四十亩以十亩为之屋室径路牛豚之所息葱韮蔬菜之所生皆于斯焉则每田百亩庐舍田亦仅一亩八分有奇今限田弗行豪右阡陌相连恣意拓种所为屋室园圃孳息六畜及亭台游玩之所纵其所用较古制芦舍之地葢不啻几倍之矣而穷乡小民居不过容膝出议者矣且天不雨万物乎地有高下燥湿之不相等奚啻数十倍因其地势而雨之厚薄加焉即造物不能矣故造物能为时雨而不能为厚薄之雨以俯顺民情也余稍仿周制定田三等以平原沃壤为上田以坡土平硗为中田以峣山?角瘠薄为下田虽上中下之中尚有未齐乃田之大分定斯功有勤惰识有工拙反薄归厚坏上作中是又系之人为矣

　　荒田说

　　沔荒田甚多非民力不能垦非民心不愿垦良以民逃地荒原业失守地无定主粮无定额或自行请垦或里人报垦始意非不善也顾垦甫数亩即以数十亩强塞之已垦行粮辄以未垦粮摊派之□支必逃奸民坐收其利强为则蹶业主旋攫其成故小民之视荒田若桎梏然惟脱之为快耳都自奉文清丈即遍视五百里内限复业者以百日止过限则业有定主不得踵弊告争其认荒地叚各标四至长阔愿稍派额粮定为永业夫地有定主则豪奸不得攫夺主有定数则强梁不得侵越数有额粮则左右不得要挟用是不假督催各户踊跃开垦除已成熟作下地外荒田四百四十顷八分四厘六毫嗣后得奉文开荒账谷之令又垦一百五十顷今寔在荒田止三百顷而巳此寔数也别附册籍以便稽查故寔政册即当据此查报不然荒无定数止按季每次报垦若干则此十数年来所垦宁有既乎抑何荒田之多也故核功责寔者不可不察也

　　军屯田

　　自永乐二年弘农卫二八下屯而沔境内始有屯田自弘治十三年沔民张朋等奏请军占民田而沔始议清查屯田葢民与军邻则民不胜军军强民弱则民须避军此沔之竹中五里由以散拨也都既清查军占民田若干军愿退于民者听军愿认种行民粮者听一皆曲体其情无轨于法要之今日之军屯非复昔日比矣营舍荒凉行伍凋落都葢尚??亲履其地有怜恤之怀焉故军之无关民田无论其巳认民田行粮者军即吾民也则与民一体优恤择其老弱饥瘦者量加赈济助其开垦夫是以军心鼓动无隔藩篱军民争夺之衅从此可息矣

　　山庄稞子田

　　山庄稞子起自山田僻远业主不能自耕则出佃佃民食其租稞又地势峣山?角散碎不堪成亩但酌地多寡计稞以入而巳迨后奸民作伪占种山田霸为巳有分给穷民私收租稞而阡陌相连广侈富饶亦混以稞子名色不在起科之数绝不行粮此国课之由虚而民生之日困也沔田多有此弊都遍履山谷剔抉搜罗尽入簿单然后详加审查摘其不堪者除去堪种者减消登之版籍定有顷亩轻其赋税时为征输国无逋负民无偏累而山庄稞子之弊清矣

　　河滩田

　　河滩地不可一律齐土淤则为膏沃沙为则□□□而悬崖滩塌水口冲溃至为不常或者为损□□□之说此可以语土岸若山河则一刷若扫矣沔出□类最多有民　　者河滩地五十三亩存者仅三分而又为石沙不堪种他可知巳故减数降则以防后患大都数年一查调停均节不可不留心焉

　　军匠田

　　军匠田最多荒芜者何为军匠田与民田征派钱粮同而粮外有军装班匠银按地摊派小民弗支更以军匠之恃强凌虐里老年头指称科敛故小民之□托词佃种不纳钱粮既久假不归阴涂名籍里老不知稽查军匠无从讨索弊可胜道哉都查沔田军匠田共若干招人认种杀等派粮稍宽余赀以供军匠之费其认户册籍各注本来里甲名色以便考核目今荒芜渐开军匠称便

　　茔田

　　茔田占虽无几然而妥先灵于既往存遗思于无斁孝子慈孙之情于是乎关焉葢其始未常不封识慎重而后渐凋乏也田易而茔附焉子孙不敢犯主人之禁轻入其强祭扫渐废林木若扫坵冢顿墟亦可哀巳然亦有留除茔田者久之茔主逃窜因此征□坐之买主而包纳之苦生焉讼端由兴民情滋扰□查阖县茔田各令原主标树封识按数认粮即□□者勿论间有逃亡绝户亦令地主存其坵塜不□□芜以供柴薪不惟幽魂可妥即异世有旋里之子□亦可踪迹而追求也嗟嗟君子不伐坟水以为宫□彼有利发掘之贱值而收以为用者亦异乎仁人之用心矣

　　活地

　　活田有原银赎回者有死契活话者其间虽有价之足不足不同然皆以活而未定者称也乃奸良殊心强弱异情有原银巳具而掯调不愿赎者有原价不足而展赖必欲赎者甚至更易原契增减价值年月莫办中证不同以活作死混占贫民而贫民亦有穷且益奸困而无计多揑为债折亏价以构讼者告断重复曾无决止此不可不察也至死契活话之说最难凭信夫契巳死矣死者不可复活人话朝更夕改口是心非问官安能与原契之外而引为悬断也故死契活话者勿论其原银回赎者或原价回赎本□或找价更立死契定名上册如不能赎不找价者姑与买主卖主本名并上单册以俟后日更定然必□大过黄册时方可归一若此时再不归一数年未决更复何待且断无双名上黄册之理定以管业者作主不许再争若不在清丈时者不与此列

　　零边磞星田

　　画野分疆犬牙相错未有能截然齐一者故半邻外境是谓零边田势之可强占侵夺者四邻外境是谓磞星田势之可混褁隐没者两者皆弊窦耶争衅耶不可不察也都廵行四境一一搜查共约若干亩其有未肯心服者则吊取邻治地册对查无词然后□注单册以为永照后有强占侵夺者混褁隐没者出单册而镜之可不辩而明矣

　　佃地说

　　佃地者旧承粮佃种之说也此等地大都属荒薄下地此等民大都属勤苦良民开垦荒田代补国税寔皆藉之乃里老年头阴制予夺之柄摊派绰敛纵意恣睢始则承粮佃种既则求推去不可得者故佃户之困亦荒地闪粮之一端也夫以勤民种薄地是当从奖劝者矧既以承粮为词胡不即以其粮竟输之于官而又假之里老年头之手以滋奸弊也自职清丈即责令佃户承粮原地认为本业注名册籍照则起科自行封纳即有里老年头垂涎而聛聣者严法以杜绝之矣

　　学田

　　学田之制为养贤育士而设也然必肥沃堪种者方获寔用近日民间相争薄田构讼巳久心寔厌之又或以其原情之不妥难逭公议故举其田而献之为学田有司弗察滥而受之且加之尚义之名而□□扁者夫以薄田为学田其根基既薄而人工卤莽所入者竟不足以偿所出无何而胥从荒芜矣以此而养贤育士也曾有寔用乎甚之有司原侈学田美名举以申上定为制额附之查盘之例当事者不究原情直究其积贮之寡而罪责加焉是无益而贻之害也卑县痛见此弊宁无田决不用此硗薄之田以滋后患异日者相机设处宁少而精勿多而滥是在有司者留心焉

　　祭田

　　本县既奉文崇建月川祠礼当春秋致祭旧议减民壮工食一名七两二钱以备祭品之费似有额处矣本县俯而思惟减之公役而供之先哲似属不雅卑县清丈得逃户张锁儿地一分凡几叚共六十三亩一分五厘附廓堪种民争弗决让为官田足备祭祀之用前议民壮工食一名止可募殷寔人役一名□川侗候祠堂以备洒扫香火之役两者葢不可缺□者也外有乡厉田制废坠弗举古道久湮孤魂无主本县于本年清明邑厉致祭外责令槩县二十五□里老各遵制举祭即于清丈内各除坛基一方裁植树株定立界限永为遵守诚以祀鬼恤民重典在是不敢忽也抑亦复古道之一端云

　　庙宇香火田


　　槩县古帝王圣贤庙宇若禹庙雷祠及古剎寺□□有原设地界住持僧道供应香火除不起科外其僧道俗增田亩照民行粮如额封纳他谷乡村民间□创神祠若关王庙观音堂之类甚多不可尽以徼□淫词律也所用地基或系路口或系水冲创祠社□小者勿论大者或占用一二亩积久荒凉靡与护守间有游食僧道朝来暮往行住无常祗以为□奸盗之渊薮福利奚存第毁之不忍存之举以行粮又名籍罔附尺地王土安可虚费而无用也伏读今甲设养济院以惠孤贫亟亟惓惓视为仁民首务而此孤贫之辈可以一养济院而尽耶境内鳏寡孤独之类固尚多也诚于此闲旷无用之处有司随时处办责令乡约保正等修建小房纳孤贫其中登之约簿稽查存恤与义仓社仓并行不必有养济院之名境内之养济院多矣矧此辈安分无他借以供应香火神鬼有知更当慰悦游食僧道何用也槩县此等地基俱除粮以待

　　寄庄田

　　境外民买本县田寄籍行粮出于富民者十之七八出于贫民者十之一二然而地粮额数外有派白地银者有派寄庄银者亦有上丁行差者未有混占窃据闪粮逃差而蠹弊如沔也都巡丈山中覩美舍良田不问而知其为寄庄户也覩土土?窑下地不问而知其为土著民也窃巳抱不平于胸中及审土民苦累之由靡不蹙额泣血称以赔粮而致迨查寄籍地粮所轮者仅十之一二或绝不行粮者而前之蹙额泣血之穷民企所谓地尽粮存析骨易予赔粮之民也冤恸可胜道哉都逐约搜查按则均粮与土民无异第寄庄白地之例尚未派行以审编在先丁地不可兼派如行寄庄白地之例必尽去丁银而后可也葢渠原为地来吾即当以地论因田行粮可无他说若曰寄籍当差作正管甲首正借口餙词诡言惑众故有十数口而止报一丁塞责者有地五七顿而止显一丁了事者且以寄籍行差应役心不相习势不相顺彼此两不便也异日者除销审编丁银照寄庄旧例编派斯为平明之法嗟嗟倡端正始腾谤起怨都知不免总之奸民之细行而知法善良或有谅于都云

　　○方田碑记

　　旴衡往兹朝肤寸合夕膏广霈者畴与令便諟视□海闾寡穷嗟俗康里愉者又畴与均赋便葢征庸输亩所以为国也度地衡田所以为民也田不均则赋不平赋不平则巧得诈拙术得绐众暴得掩愚其弊也豪举强扈脱左闾赋参双有司之吏朴策??兄庭赭逋迭迹骨立流亡较比无终民困而国随之矣此两败之道也尼父曰不患寡而患不均心乎是哉沔之为县固岩邑也仰贡国家者二百年来业有宪额其初未始不平一而后稍棼淫也川谷绮缠日摧岁啮则病在损屯参井闲钩曲相连则病在侵接陌隅阡钱神握把则病在影析谷数米单亩两征则病在偏托名芟荒掩畬为菑则病在匿希值速市□售租还则病在遗六病起而沔之为沔非其故矣万历丙申之岁月在夷则新城王君主沔为政酌乐胥布允铄凡四越月遐望迩亲务修坠举乃召父老而咨之父老曰其田因厥赋寡等王君曰吁发久不栉则乱衣久不涤则垢沔之田得无类是更弦易轨责在我矣于是起而方之田则三品第其等也司列总分专其责也业主邻人互相参伍防其奸也主计掌记伙颐书单昭其公也诸簿在堂给人以表示无漏也以所度规所供提絜更比辩核详也开自守之门网欲宽也定互讦之今志穷诈也然后步辇郊原差坟次膏间采时量以一揆百斤斤乎其悉火?属也始于丙申之阳月越明年丁酉五月告竣故田五千四百六十五顷三十五亩零今得水上中下并堪种荒地共八千六百九十七顷二十一亩一分零故税除每亩征粮外赔粮五千三百九石七斗二升零今税水地每亩九升上地每亩四升七合五勺中地每亩二升八合下地每亩一升二合堪种荒地每亩六合二勺八抄视昔减三之一一时绣错鳞比野无不税之田沟塍刻金?娄家鲜负空之租豪举剪羽毛贫瘠祛疮痏原歌巷讴忻忻乡至治矣当是时也上以垂福为期下以永庇为冀乃王君以伯氏监司河北故功令得别除青葢北徂诸博士弟子暨甿黎庶耆恐恐然以日后为惧也请勒诸石用垂不朽王君曰可因走状不佞为记予尚??俯仰今昔得失之林一命之士有存心济物者矣未有能奏永頼之利也者籍有能奏永頼之利也者未有俄倾而能成焉者也王君以五月之功贻百年之泽勋格青云运疾骇飙画后虞前伐石注规可谓苦心乎民隐矣非有后之贤者相与继而守之孰克终兹语曰萧何为政较若画一曹参代之守而无失是固命记者之意也良令慈牧识其意沔百世仁可矣若夫川溪对廓垝圯为灾甃石回澜而成金汤之固适也桴侠横河奸塩种本奋然起而戢之当也清其符节汰其委廪传其苏焉宜也广明哲之祠赈悬鹑之士辑游食之民正也凡此者功兼在昔躅足程人故足术也法得并书王君讳之都宇尔章万历乙未进士都美也易曰含章时发所谓名寔副者哉
　　赐同进士出身文林郎工科都给事中弘农赵完璧撰
　　万历二十五年岁次丁酉孟夏之吉立石

　　○修城碑记

　　夫沔崤陵也地当秦魏之冲昔人垒土为城我朝葺而仍之南濒涧河一遇泛涨横泊城下故南城一面久无完堵先后来今兹土者动议修筑然率皆旋议而旋罢所繇临河壁堐高悬下堆石沙土无所出□筑难佣赀非千金不给而工非终岁不竣也比岁水蝗接沴沔人至有负簦携妻子背城而走者城与氓两不设御防又奚翅开门揖盗耶沔父老子弟日夜惊怖咸相与吁天冀得一仁人来为我保障乃山东王公以名进士拜沔令甫期月而蠹者剟幽者瓞颓者饬嚣者屏说者谓白日青天无以美其廉没竹烹鲜无以赞其才者也沔父老子弟告天曰王公减□人我保障也我自是可安釜鬵矣公一覩南城惨然意下向父老子弟叹曰城之设旧矣所以障内而严外也倾圯若此保障谓何且墉堵久弛河患之浸淫将无滋甚耶于是遂亟请当路下令鸠工公日环走城下量度经营乃就涧河取石植颓仍以重砖覆其上其工力不得不借之民而时给之粟即如砺鍜灰垩颜采等项一皆设直偿取凡四十日而窳撤什□敌台鼎峙栖橹晕赫城之功竣而城之势屹然壮矣夫沔无南城几百年余议修者独患取土难耳公则易土以石又以沙石乱堆故措手难耳公则除壅沙而反以石为之用故为力渺而成功巨官不告贾民不称厉其无乃是也余于此古?见公才而沔之人向所云自是可安釜鬵者余益知非虚语巳然城业修矣诚不负沔父老子弟之吁天意矣苐闻之河距城犹然仅步武而河以南即山也势可开之凿之使河南抵永杜城患余又谓非公才不可乃公山东世阀也顷以阿兄分布河内例当避沔而沔又不可一日去公者于是马数请两台使挽留之然竟无如例何则夫审形度势改河而南以永固此城此又自代公者责也其或沔人嗣是有不同心协力持挺砺以共护此城沔人又得无自贻之忧耶余壤接邻封敢以此告封内人且以祝后之来令兹邑者终其事以图□赖云噫余髦矣久谢宾客即王公亦未一覩丰□□余馆甥秦明府为公同年友自蒲城过沔知公甚悉向余眅眅道之如是余故喜任事之才而又加功成之速也爰笔之以为记王公讳之都字尔章号曙□登乙未进士第山东济南府新城县人
　　赐进士出身通议大夫前南京刑部右侍郎户科都给事中洛阳柱峰王正国撰

　　○沔池县学迁文昌祠记

　　文昌之说其来尚矣考之荆州星占曰北辰一名天关一名北极北极者紫宫大座也而史记云斗魁戴匡六星曰文昌一曰上将二曰次将三曰贵相四曰司命五曰司中六曰司禄以关厥文运故郡邑黉序多立祠祀焉河南之属邑为沔池旧亦建有文昌祠苐基址洿俯规则??秋隘且岁久堙圯绘餙黯昧往令者率因循袭故而止间有肩事者又苦于簿书供亿之繁未遑也万历丙申岁新城王君来知沔甫下车谒祠周爰顾瞻闵然动容进师儒而语曰崤沔接壤伊洛韶山峙其北涧水襟其南瑞波涣文环峯呈翠葢所称巨邑也按乘往昔闻人辈出国朝亦多以德业文章名世如月川曹先生诸人者此后进所覩记也迩年以来渐觉廖廖山川如故今昔人不相及此何以说无亦文祠低伏奎宿湮欝之咎与盍??乔之师儒咸唯唯于是相度经营卜于学宫之左获地一区基址爽垲遂捐俸赀庀材勼工辇石陶□构祠三楹栋宇榱桷葢瓦及砖丹垩圬墁葩藻□□向之卑者崇欝者豁朽易以坚桡易而隆制度炳□焕然改观矣经始于三月十六日落成于四月十八日王君复进师儒而语曰祠宇非地而弗迁责在□司迁而未善责在有司比今文星崇扶景运当旸□时耳目咸与维新可谓出幽迁乔矣吾亦幸苟且以塞责矣脱或士集罔训训矣罔善与教而弗学学而弗成责将畴归且迁祠迁居一也闻昔有筑室而□者迁货而忘其配有病欲而迁者迁居而忘其心非善迁矣故迁心为上迁身次之迁居为下君子贵择所迁而迁也善以乡善以国复迁之天下复迁之古人乃称善迁哉师儒栩然抗手曰命之矣此司教诸弟子责也敬勉旃无何王君伯氏监司大河以北国家令申得改除朱轮将谒铨司诸师儒佥为盛事不可无传且欲永印其训旨具状始未走敝邑属余为记而勒诸贞珉余惟公孙侨相郑都鄙田庐各有等规尼父进之君子之林诸葛武侯治蜀官府次舍桥梁道路靡不缮理紫阳朱氏与其亦庶几先生之政王君是举识体要急先务不费公镪不疲民力真驾□公孙而伯仲武侯良有司哉或者曰孔子贤陋巷许长府旧贯之议今兹之作岂其所好余闻之敦先圣之道数仞其宫墙亦宜不然三台两观春秋所深讥也今天下承平日久幸喜货官喜谄士喜骄吏喜奸卒喜随商喜通茕独喜黠守令者多迎厥喜弊由是滋王君为政衡亩赋缮城雉汰传廪戢侠徤崇正学之祠优青衿之士凡征役征税征课征布政金悉令民剌名征具以自投无羙分有羡分辄还之坐视吏人收人无隙而私诸所注厝士冺口碑自在也可谓奉经秉道不逆孔氏者矣今兹之作兴起斯文挽近奇觏讵非孔子所亟与哉王君孔子乡人也讳之都治诗举万历乙未进士葢文献世家云
　　赐进士士出身征士郎工科给事中函关郭如星撰

　　○沔池王侯生祠方田去思篇

　　沔池之田苦不平渑池赤子困??盈??盈二百年来多影射豪梁兼并恣纵横富者且贫贫者窜四野萧条荒草半版图九则漫昏昏传舍当官空??于叹一朝天命王侯来父老云迎咲口开问民疾苦惜民财雷鼓风飞法令该奇袤革心奸宄伏有脚阳春一日回春回沔水浑落事当时郎官尽辟易精神真与天地通一切功德万世利十千国租告纷纭王侯念之思殷殷截竹为度绳为直九十一约次第分地单上下亲磨考密设关防獘窦扫郊原踏遍风雪蹄香炉塞满山谷道不阿权要鬼神惊杖黎要见图册早载造图册日月明随教勒石不纷更井田法坏千年后会见王侯区画成功成十月王侯去小民扳遮王侯御直指为国罗贤良方田特奏贤良疏王侯去我谁能留我思王侯天??絮头生祠伏腊三祝祷祗是抱思不自由垦遍原湿万亩秋田家赛社醉验牛数年催租不生愁鼓琴堂上人休休当时不有王侯力安得清平卧垄畴君不见崔大常导毌舆忠孝两不疏王侯守官即守身大人不失赤子真又不见王飞舄从古仙才有数者我侯经济之才称神君海国家声卿相冶
　　万历戊申孟冬十有八日沔池进士关政善撰
