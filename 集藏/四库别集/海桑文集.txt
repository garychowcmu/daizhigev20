海桑文集　　（明）陈谟 撰

　　海桑集  

　　●目录 

　　赠军幕黄君叙 
　　郭生诗序 
　　桃源图序 
　　孙观民之钟陵叙 
　　茅亭分韵诗叙 
　　五居分韵诗叙 
　　赠吴师鲁叙 
　　兴国县申免倍征序 
　　贞白说 
　　刘起东文序 
　　王子贤归瑞金序 
　　玄虚阁诗序 
　　方壶诗序 
　　制使张公还镇韶州序 
　　曾原道展墓诗序 
　　熊克庸归耕序 
　　杨子良归飬序 
　　二月仲丁祭先贤诗序 
　　钱史君改知饶府序 
　　哦松集序 
　　小蓬莱序 
　　雪溪序 
　　何侯序 
　　李一中游南华序 
　　李梅所诗序 
　　赠赵文学序 
　　赠进士罗子理序 
　　鲍参军集序 
　　赠杨员外序 
　　赠进士周渊序 
　　乡饮酒读法诗序 
　　赠刘侯朝京序 
　　刘处士赴京序 
　　王氏近代族谱序 
　　一篷春雨轩诗序 
　　罗观泰南归安序 
　　为欧阳志学谢医序 
　　三友图序 
　　张子静乐府序 
　　周石初集序 
　　仲氏斐藁序 
　　流芳集序 
　　倪贰守之欝林序 
　　送杨璟斋序 
　　陈中常归会稽序 
　　秋云先生集叙 
　　乡饮酒诗序 
　　永豊教官序 
　　古香室铭并序 
　　贞固斋文集序 
　　赠萧季常序 
　　赠聦上人序 
　　赠雷州知事序 
　　缙云应仲张西溪诗集序 
　　送江汇源之洪都序 
　　赠程乡县丞刘斯德之官叙 
　　赠广威将军冯指挥奏凯序 
　　赠传允谦还京序 
　　萧中正游上清序 
　　赠写真李约礼序 
　　刘子彦应征叙 
　　赠王孝廉序 
　　赠永宁县丞序 
　　廖实斋先生哀词并序 
　　吉水县尹费侯赴京序 
　　永言序 
　　五同轩后序 
　　皷枻遗音序 
　　赠进士冯韶泰序 
　　赠医士谢礼卿序 
　　谢维高升太学诗序 
　　送陈守道就飬序 
　　潜光集叙 
　　王伯贞文集叙 
　　赠周伯景序 
　　送王子敬诗叙 
　　车玄谷归王山序 
　　赠刘宣使序 
　　送曾鲁山之潮州叙 
　　张克让归金陵序 
　　索侯序 
　　仰尊德归青原序 
　　曾学程应征序 
　　吴廷硕归淛东序 
　　竹间集序 
　　吴子齐奉母归宜春序 
　　青阳行乐图序 
　　赠医士刘彦昭序 
　　孙碧霄归新喻序 
　　为张指挥送钱知府序 
　　王知事送钱侠诗序 
　　播种畦桑图序 
　　曹玄齐归贑序 
　　书赵文学所藏马啚后 
　　题墨竹序后 
　　题三咏卷后 
　　题秋菊问荅卷后 
　　跋周府君碑后 
　　书月溪庵诗轴后 
　　题邓性初卷 
　　书唐马图 
　　书刘氏西斋倡和卷子 
　　题孙景贤菊诗后 
　　书萧以恕族谱后 
　　书王佥宪事迹后 
　　书萧天与族谱后 
　　题濠梁乔木啚后 
　　肃萧执所藏名公诗文卷后 
　　跋萧寿椿菊隐说后 
　　跋岭南录 
　　题七贤啚后 
　　锺实可墓志后 
　　书静安刘氏族谱后 
　　书柳主簿番禺卷后 
　　书飬蒙刘先生墓志后 
　　书刘子卿诗藁 
　　书王伯允诗槀 
　　书谢子良诗轴后 
　　跋梁仲文昔游行卷 
　　书徐仁甫存愚卷后 
　　题刘崧官诰后 
　　书神石铭义乕赞后 
　　兰桂山房记 
　　雪蓬记 
　　学村记 
　　南康县复秀公台记 
　　虗白记 
　　泰和县新修城隍庙记 
　　中庸斋记 
　　蓬窻记 
　　乐志山房记 
　　东湖隐居记 
　　龙山小隐图记 
　　悔闲轩记 
　　礼庭记 
　　西泉山济渡庵记 
　　梅涧记 
　　安晚堂记 
　　竹坡斋记 
　　雪隐记 
　　高一步轩记 
　　秋林轩记 
　　飬拙斋记 
　　存心堂记 
　　东阳读书处记 
　　柳溪渔隐记 
　　西泉山济渡庵记 
　　云松山房记 
　　壶隐记 
　　贫乐窝记 
　　居南记 
　　梅坡记 
　　鳯首记 
　　菊潭记 
　　澄怀堂记 
　　竹间记 
　　顺信堂记 
　　后隐记 
　　实林记 
　　蔗境记 
　　坚白斋记 
　　翠庭记 
　　韶州重建府治记 
　　交翠轩记 
　　上池记 
　　自然堂记 
　　玉斋记 

　　○赠军幕黄君叙 

　　军幕而有贤从事一军之庆也匪□一军惟然凡藩府官寺之所在征发镇戍之所至与事上抚下承乘保障之一切皆有赖焉其为任亦重矣必得人焉温温乎其軆恭勿勿乎其軆仁明于旁爄而不苛才于剸繁而不滞若吾黄君伯经者可不谓从事之贤者哉伯经常为贑支邑信丰令尹政迹有声民德之不忘及为贑万户府照磨如其为令尹时是时豪杰并起四方云扰赤子无所庇赖不荼毒于寇则糜烂于兵伯经能惟其爱信丰者爱及他旁县邑所以脱之虎口纳诸乐国殆不胜计呜呼军幙而有若人焉以招则徕以征则克以绥则和以澄则情将无施而不获者何贑赤子之多幸耶余虽不及识然尝闻其风槩而子敬王文学尤善谈其行事有古循良吏掺烈乌乎当国者方急贤如渴畧门苐外资格尤恐有遗如伯经者诓止是哉讵止是哉吾固豫为铨衡得人贺矣 

　　○郭生诗序 

　　称诗之轨范者盖曰寂寥乎短章春容乎大篇短章贵清敻缠绵涵思深远故曰寂寥造其极者陶韦是也大篇贵汪洋闳肆开阖光焰不激不蔓反复纶至故曰春容其超然神动天放者则李杜是也不及平寂寥者为折子厚王摩诘储光义孟浩然而六朝之靡靡以滛促促以简者弗与焉过手春容者为韩退之苏子瞻韩公慷慨论列如河出昆崘极海而止其忠愤激切殆与少陵一饭不忘君者同机苏公雄浑杰特元气淋漓引星辰神志俱化时时形诸笔墨绝去寻常态度有剑歌骑曲之风故将效用当世立功名以自显不独唫咏而已甞筮仕贑之兴国垂欲上而世易数年来俯仰何所不有感慨激烈何限一寓诸诗然脱藁弃去存者极少子因避乱相唱和爱其思致清语调逸乃据摭其旧作稡以成帙焉君曰此但适意而已因题曰适意集昔罗昭谏以诗谒钱镠镠大喜即授钱唐令及镠为节度使吴越国王昭谏正辞忠荩居多韦端已当唐末入蜀佐王达开国唐之文物既亡而颇存于蜀者端已力也二公皆诗人当世记乱皆由诗达皆得所归往皆能建白表赫于时时能达人如此讵适意而止邪使唐祚不陨二公由陪臣扶大业岂其难哉故谓乱世不可为而诗人徒流连光景者非达论也吾惧刘君英迈之气屈抑于乱离乐以是告焉矧今数否得泰君其尚安得久于肥遯者乎 

　　○桃源图序 

　　桃源图者渝上碧霄孙君为友人刘君以文民作也不简不繁远近汉淡无不得所凡陶彭泽所为记韩昌黎所为歌苐隐约半幅尽之信佳手也图成以文求予序志之余唯碧霄方承平时图桃源凡几直寄耳想耳及来西昌西昌幸出刼灰外宜可为桃源宜不一所碧霄皆自历之非寄舆想也以文本五云宦裔侨凤岗垂四十年尝仕而旋隐五云未免刼灰即凤岗亦桃源也丹青盖鴈其实云然陶公记曰晋太元中渔人黄道真自桃花源归诣太守刘歆说其事太守即遣人随往已迷不复得路南阳刘子骥高尚士也闻之欣然规往未果后遂无问津者噫二刘以迹求桃源耳毋怪乎觌面九疑使颇知津安知不为入海求三山者舟辄近而风引去之也陶公辞彭泽老柴幸翛然世外桃花源有是人否平然则柴幸亦一桃源也今之时视晋宋之间南北庞裂抑又有间矣以文任运自然掇皮皆真与陶公对宜平稚尚如是余壮游凤岗雪颠重来乐与君共此挑源也故欣然序述且以告诸同志者肆为歌诗以张之 

　　○孙观民之钟陵叙 

　　求羙材者必之乎邓林之野怀至宝者不立于五达之衢何则培塿堆弄之植蓬蒿荆棘其翳会之也深牛羊樵牧其遏抑之也易故常不至于成林而干霄而鱼目欲与明月争光珷玞思同结绿齐贵往往衒贾以欺人人不知宝则极口舌以自珍执衣裾而留玩焉斯二者固无取也君子者修之于家非圣贤之训不亲非孝廉之操不尚必不肯轻出其所长小用于一试时然后动定然后应而常退焉若不与于世者其于吾友孙观民氏则然余与观民别六七年意其攀人海之渔龙轶赤霄之鹄鹭久矣乃今乐蓬羡于崆峒之人读书事亲外足不识车马之尘耳不闻鴈鹜之声澹乎其如秋之高穆乎其如阳之暾皦乎其如冰玉之栗之润其藻思之绮而不浮也其金相之毅而有炜也其怀至宝也如是其为羡材也如是然则吾子固未尝一立于五达之衢而求子者自至乎邓林之野□名而名随韬彩而彩发亦君子自验其学之一效也于是观民有钟陵藩府之辟不容辞行而有不果之色凡交游者率为诗歌以壮之而邀予叙焉呜呼予行宜果矣钟陵之间大藩所都大僚所集必不辱子所守方今闾阎利害可慨者多其为我曳长裾而一昌言之 

　　○茅亭分韵诗叙 

　　仆与吴师鲁孙观民王伯贞对床于吕仲善馆中极道离合悲欢之故运数安危之机人情物态之变夜参半不能寐仲善曰不可以不赋请以共君一夜话为韵韵由齿分人各成诗而诗悉同軆翌日复求序之仆与观民为兰金之望避乱后幸乃得兹觧后有可感者有宜■〈言冏〉问者有惊且愕者而又有可庆可慰者于是而倾窵底里如霏锯屑如卷海涛虽九韶之奏八珍之御不足喻其快也仲善好客之当时诸君俊逸之参军而仆乃牵牵潦倒乎其间将弗称乎虽然观民将应藩府之辟其去此殆雪泥之鸿爪耳仆异日与诸君诵停云歌伐木徒想象天末不可即则今兹聚首欢洽何可以不识也时岁在乙巳十月 

　　○五居分韵诗叙 

　　昔者韩子语孟郊有曰我愿身为云东野化为龙言合并之难思欲如云龙常四方上下相逐有不可得故一邂逅即相与联句唱酬以为乐诚古人之盛致也平川吕君仲实以五君分韵诗示余求叙其端以为孙君观民远行之赠且志后会焉予读之悠然曰观民善交仲实好贤诸君子能赋皆不可不序当岁乙已九月观民自贑偕吴师鲁来游平川于时王伯贞客吕仲善茅亭所孙吴二君物色伯贞喜茒亭颇异仲善亦喜茅亭得二君又异即复下榻廖君以善于观民则太丘元方之交也是夕亦对床亭中仲善嘉名胜之集不常乐咲言之雅有益取共君一夜话分韵成诗次夕又以胜读千年书分焉诗成各韵度可爱余闻齐钟嵘诗评云范云婉转清便如流风回雪丘迟点缀暵媚似落花依草此六朝诸贤佳致五君盖有得之者矣观民之洪都公务之隙时一展玩其有不怀韩孟云龙之感乎然时方向泰又庸知诸君子不与观民四方上下而云龙乎即他日对床分韵未有已也然则友义之敦何时而忘之仲实之欲叙而志焉岂小补哉 

　　○赠吴师鲁叙 

　　庐陵吴师鲁避地章贡时游平川余亦旅琐中数数相见相劳苦外唫啸以为适乙巳十月会宿吕氏茅亭将别各惘然有不忍违之色诵古人八表同昏平路伊阻俯仰今昔感慨系之于是益重匪风下泉之思而叹孔明公瑾不作久矣会有告者曰腥云毒雾且尽景星鳯凰将覩诸君何戚焉或者不谓然贞白生请占之遇比之坎其辞曰比之自内营丘生又占之遇草之丰其辞曰大人虎变余曰此其兆乎比相亲草相变也自内比外以从显比之君道斯行矣虎变文炳以草天下之故运斯泰矣王贡弹冠庶或在是杨子不云乎士不得则龙蛇师鲁在章贡其为龙蛇也久矣余亦安能栖栖久处此者固与君交庆之君归以二占质诸夜兰先生具不然乎其不然乎诸君各为诗以赠余请书此以为叙 

　　○兴国县申免倍征序 

　　秦汉而来田有赋赋有经丰不加益歉不加损有司守其额征其入以为常岁比不登明良在上或赐民田租之半或三之一史必大书之未闻倍而征以权宜而足兵食者也自淮蔡乱卅许年东南耗竭力相十而霸权相百而君更起倏谢无宁岁而世无桓文之贤以匡而紏之于是有据一城以抗大国者地狭费伙则征敛百出若章贡岁取加倍之赋是岂不得已哉亦勿恤而已矣及建业兵蹙其城尽徙其官属士卒收其图籍而其倍征之赋与额无辨主典者征入急于星火平川常赋七千屯田杂赋不与焉当大兵之后邑里萧条民惟正之供且称貣弗给而又倍之虽推剥膏髓无所于出况倍与正不辨将遂为正其为害岂小小哉县令朱克敬具民欵上于府若揔制之司不得允则率吏民俯伙泣诉庭下当道者悯恻其诚与之申达且俾缓征俟命未几命下得可民额手相贺指子孙誓不忘于是主赋吏相率请曰吏幸乃承事令得终伇得不受大府逋责令之惠孔厚今兹黜其倍以归簿正无穷之泽实令所致吏亦与有乡誉焉愿先生纪述示远近永誉将来余曰令书上考孰大于是后之将鼓舞而颂曰倍我征者不幸作俑于章贡而尤甚幸反正于朱平川诚盛羙不可不书他政固勿论也呜呼善固国者先固其民善宽民者先宽其赋充是以往无行弗达一平川邑何足淹哉余是以纪之 

　　○贞白说 

　　员白生年甚富学甚劬事亲读书外乃至杂家众技悉猎取其华惟是之归处身恒以智恬不苟止妄随因别字贞白生来请其说余惟贞白者天然之白也天然之白羲农尧舜孔子颜孟与我同然也匪直与我同然古今天下人心秉彛好懿者举皆同然也自昔经传言贞白莫尚于易论白莫辨于邹孟氏夫贞正也易利贞不利不贞又为贞固坚守故又有不可贞不可疾贞者焉又为久而常故又有贞观贞明贞一者焉殆以凡贞者必固守其正则可久而常耳礼曰白受采言忠信可以学礼白以喻质也独孟氏不然因告子外义折以白马白人困告子生之谓性折以白羽之白白雪之白白玉之白白以喻性也天地之性人为赓犹玉之不可贱也玉负其天然之白水火不能变尘滓不能干犹人负其本然之性大行不加穷居不损也君子之学求以全乎是而已矣全乎是者羲农尧舜孔子颜孟之所同也故自然者圣哲也勉焉者希圣也清明在躬而勿容利欲入之夜气所存而毋致旦昼梏之吾知贞以守吾白耳岂不和顺内积而光辉日新也哉吾子意殆在兹乎吾又闻古有陶隐居者洁身完节以处叔世德学著述师表百代毋论方内外想见其人自命曰贞白先生陶公真能守其天然之白而不辱者邪吾子意将尚华阳乎未可知也并以为说焉 

　　○刘起东文序 

　　仆逆旅平川始识斗明罗先生与其朋徒刘起东凡数辈不多见也每读斗明古文诗歌叹其沈蔚劲核葩条扶疏掩暵敷不赢蕳不欝得柳柳州风骨三复不忍去手平川先贤勋业如锺令公为唐名臣炳然舆房杜姚宋垂光轰烈闻其风者虽去之百世犹凛然足以廉贪起懦而作之气独文章由令公来未见熏古人膏馥而烜赫焉者岂韩子所云宰物者轻与人以富贵重与人以文章殆是类邪夫唐之文韩子起八代之哀而柳子亦然至于今学古者不于韩则于柳虽天纵若欧苏不能外厥绳检然则勋业在房杜诸人而文章任韩柳抑又明甚斗明固熏古人膏馥而兴者也甞既学宦矣已而翻然弃去益大肆力于古如使斗明富贵如令公事业如令公其文未必能尔尔也其朋徒经其口讲指授者皆风气日上而起东冣称才嗟夫由令公来见斗明由斗明而奋者宜不少然复不多见文章诚不易得于天如此哉起东以其文若干萹示余敬书此而归之夫子之文明以缜温以达东规矩而不轻纵此正途也昔柳子荅韦中立书自叙其学与其为文诚天下古今凖的子熟复焉而蹈行之古人不难到也此非余言也子之师必甞语子矣 

　　○王子贤归瑞金序 

　　永嘉山水之胜名天下谢康乐草池存焉故锺其奇秀者皆彬彬文蔚以试于用则政誉籍籍殆前贤清风雅韵师表百世而能慕用兴起以致然欤瑞金令尹王君子贤永嘉人也同馆贑上清宫君方以输赋猝猝无暇余亦旅琐栖屑然稍间即相与论诗不置每夕熏炉茶鼎上下古今宦游南北之迹登临潇酒之兴繁华巨丽之观兴亡物态之变壹备于诗琅音洪吐听者忘寐余或病其题艰某咏欠工君须臾口占皆清楚俊迈即凡成仙虽停杯击钵无以过也君读书之所扁云樵山房观其志盖在于山水之间而功名利达特分内余事昔康乐为临川闻有胜处即伐木通道连旬弥月从宾客僚友极意而后归虽涉物论终不芥蔕则其在永嘉可知已夫何所独无芳草哉无谢公冲襟清思则草亦常物耳君之云樵山房宜与草池齐名可也瑞金在万山底其民朴茂易与为善君进其明秀者与之吟咏而振起其披靡彼以其给公工之余力从贤令尹荅樵歌于云中将遗爱无有斁也山房之句不多于草也乎余将过而和之故先序以为赠 

　　○玄虚阁诗序 

　　玄虚阁在贑治右面直江东太阴泉在阁后今捴制参政陆公鼎建之七日而成上祠佑圣帝焉按郡故名泉太阴者以江之东其山火旗取壬癸制丙丁故泉与阁所系为重兵后阁毁参政既锐如起废遂谋于玄妙提典秋月曾公求得人以主之提点遴选其徒郭东白王玄外使领祠事余友竹逸工君极初萧君率凡能赋者赠送之属予寓其宫来请序叽乎贑治城郭邑居琳馆梵剎雄壮甲旁郡承平旧观兴复必有时几而斯泉独先被参政宠光如新疏瀹岂无意哉夫地载神气而山川流形其间名都巨邑宅而据其上游不能无偏重之势智者创物常迎其息而损其盈所以为民社计者深矣古者藏氷开氷以节阳气阳犹火也过则为突然则浚泉之阴抑山之烈岂非棇制封疆者之一务乎二高士道德冲玄文采炳蔚蚤夜精白以奉北极之神斯泉也觱沸涌乳有相逢之道不惟往年井井而闾阎奠枕以歌咏参政之德是又二高士切勤相与植立于久远也 

　　○方壶诗序 

　　太守方壶常公世家瀛海其先大夫字曰瀛山者参政则堂家公铉翁所命故翰林承旨牧庵姚先生复以方壶字公皆不忘所自生之义公蚤为内朝禁臣中岁宦游南服脱而退老空同之下翛翛物表若素未甞居轩冕者予恨识公晚及连得接殷懃聆謦劾燕赵豪桀悲歌击节之气犹足以薄昆仑而卑泰华中原文献之懿犹历历公也谓予曰昔者名公卿才贤辱赋方壶者璧焕而珠绚今与善和之藏俱化去独记忆汝砺传先生诗时时颂道之嗣而赋者又侈矣系瀛海之思于无穷将不在是乎子为我序之余惟方壶之山飞仙化人之所室宅白麟赤鳯之所游集醴泉芝草之所蕃滋缅缅恳恳不可迹求若瀛海间意公特寓焉耳不然求三山于渺茫而不知神仙之在人寰者固秦人取讥于卢敖也夫岂参政与翰林命字之初意哉甞试与公燕坐一室江山风月万景毕赴鸢鱼高深各一其天水木清华莫匪奇趣而所神交者非竹林七贤则商颜四皓也固已蝉蜕污浊之中汗澷九垓之外矣此殆诸贤赋咏所未及者吾何足以序之辄因公命谨书此于申斋刘先生记之后来者庶有孝焉 

　　○制使张公还镇韶州序 

　　岁乙巳春王师戡定南服遐荒郡县相次入贡兵威与文教胥被冈不震迭先是制使张公以节钺分阃于韶阳者数年卒伍肃睦边陲又安通商弄农讲武劝学民用大和名称达于朝冬十二月有旨入觐遂得朝正于台城问在边所以抚驭绥宁者对皆称旨赏誉咨嗟觧所御龙服亲被公命大官具燕礼特厚时禁酤无敢醴宾独各府连日宴公皆得旨若赐脯然可谓溢宠矣已乃亟还公于韶益固疆圉锡官驷局叚以示优洽公归至章贡余获拜焉神观澄穆蔼乎春阳之温冲襟爽恺浩乎深渊之靓论议卓越凿乎丝麻谷粟之食用也韶之民一何幸欤匪惟韶民环韶之四履芽枿柚萌羽毛鳞爪皆有所芘赖以自全也昔公去韶不再阅月而其民若兵伥伥失所依归今虽还未及镇而涂欢里抃洋洋乎韶石舜峰之间者已不啻赤子之得慈毋矣朝命亟归公而锡赉有加岂徒然邪余将从公幕府乃先叙次中朝所以安边之意以慰韶人焉 

　　○曾原道展墓诗序 

　　原道先生为余谈其谱苐园池宾从名胜文物风采与游从宴嬉之盛彷佛如画复如梦昔人有击节者曰自太白死三百年无此乐矣夫何必三百年即目前隐约虽三千年不啻多也政浸一家兴废然世道率具是如之何不使闱者嘅也原道傐绵川以辰墓至郡松楸何啻二十余所丧乱一纪又半独无恙将非虔化府君之泽远而不斩其何能济兹府君出五原防御使凡十世当卢光稠时遇异人葬其母于空同五阳两山间墓地如仙人掌当宋徽宗时有两侍郎皆以文节着宋史其它显宦累累皆仙掌衍溢不绝今原道父子复世济其羙殆郭景纯相地工妙不是过也其岿然沧幸反复之外者将遗泽抑地利耶余游贑恨晚不得立所谓中书桥上听瀑喧松韵俯石籁濯风漪挹空同之朝辉与五阳之夕爽以息于曾氏之馆徒想象司空图王官许用晦丁卯如将见之其何能不使余重嘅也原道毕事亟归绵川谨色飬诸君各赋咏以赠而属余题其端记曰春雨露既滞君子履之必有凄怆之心非其寒之谓也此孝子也非原道吾谁与邪丙午三月 

　　○熊克庸归耕序 

　　士君子方穷君独善尝辍耕垄上太息以俟时虽灵均亦然其言曰恐羙人之迟暮又曰恐修名之不立岂独为身利邪亦忧世而已及夫出疆载质之余分庭抗礼之后畎亩之志或不得伸轩冕之梏或累其守承顺之恭又非所乐渊氷之情常不敢释乃欲脱屣浮荣高蹈樊圃狎鱼樵友糜鹿庶几一日之乐以条其忧世之志不亦重可悲邪夫固足以观世道而世道又何赖邪熊君克庸筮仕垂三十年乃谢禄辞荣甘食贫于空同之下日吟啸自适莫能夺其心至是慨然买舟奉母归清江将隐于耕以它焉告行于诸往来者咸为诗壮之仆请以古道为饯夫其功名利达之士也世道必将有赖尚安得久于耕哉姑将息肩弛担展幸梓之恭尽菽水之欢而已鸣驺入谷鹤书赴龙不夙则莫名慎毋果于忘世穷居独善非君子之中道也彼其狎渔樵友麋鹿类非得已如得已焉伊尹终于有莘之耕夫孔明老于南阳之野人矣君其有不达斯者乎 

　　○杨子良归飬序 

　　天下之至乐莫乐于奉亲然而忠臣孝子弗克如志者多矣其系于人物者勿论姑论其系于天者则有慈侍严侍者焉有具庆重庆者焉至其甚不幸者盖莫如永感而余实蚤罹之呜呼其可恸也夫乃岁丙午旅琐于韶易适姻侄杨子良相于半载暨岁更是为吴元年余犹留滞而子良以毋老亟归慈侍下韶军幕王侯竹间亦重鹤发倚门之感嘉子良之归飬也赋诗为饯又率能赋者咸饯之余读之喜曰子良先君子万全先生与余同学易为合志且肺附之亲又通家也干氏之故乱离多矣今幸乃得与子良接殷懃之欢于岭表千百里外日追随昔贤迁谲之遗踪登临之胜处吟咏以陶写酣畅以沉雄诚所须以□虚者而柰之何暂止而亟违也吾无以为子赠吾闻关西夫子讲道于家有观爵衔三鳣于庭弟子曰虵鳣大夫之象也先生自此升矣已而果然子归飬其亲极天下之至乐将不有三鳣之瑞哉吾行展幸梓尚得升堂为贺姑序此以志别云 

　　○二月仲丁祭先贤诗序 

　　韶为岭南壮郡先贤过化故多学故有祠中祀周元公若祀二程子朱子槎溪廖公尊道统也而元公槎溪又其仕国也左祀晋丞相王公导唐中书令张公九龄吏部韩公愈宋谏议余公靖王公始兴内史张余韶产也韩公宦游迁谪所经景先哲也自学计入公廪释奠如绵蕝先贤废不祀垂二三年乃丁未二月仲丁曲江县丞郑和独以俸合士友陈俎豆其制币举三献仪绯衣象笏与章甫逢掖鱼鱼雅雅揖让登降礼行乐作是烝是享观者咸啧曰县丞举是旷典灼知政本矣夫礼不足永诸野若废之是无本也果无学计独不兴豺獭之念哉王参军简夫聿观厥成嘉宠赋颂之命仆序其事仆因语丞有宜兴者二既兴诸贤像然襄公阙焉一也苏文忠公祠久废盍肖象列诸襄公之次二也丞曰然日乃以质诸参军参军曰然于是凡诸预祭者乃胥作诗纪之而谟为之序 

　　○钱史君改知饶府序 

　　汉史叙循吏传云所居民化所去见思我仪图之其惟韶阳钱史君有之夫善政能使民齐而化为难善政足致民誉而思为难化则非止齐其外思则非止誉于一时思之远者化之至也汉史深哉或曰史君信循吏子诚善论政若是征乎曰仆所暏记所传闻征其实然殆不浮也仆尝侨章贡仅一覩部使者行部至则十邑之赀富硕腯与羸尪单寘者累如俘者啾如鬼者填衢隘市吁穹啮土诉冤雪愤日相属不绝使者罪枉诛墨痛绳旁逮爰书山积夜参半烛不能休其郡政盖可知已仆今侨于韶凡覩部使者矣至即好喻其民令得上诉然卒无一诉者韶四邑方数百里之地邑令禀承惟谨亦未有尤其邑者使者耸叹韶政长者也其民化服何如也牧韶五年椼杨卧于庭弦歌被于野诸所兴作若公府公廪学校祠庙民欢集之而租调力征常赋率先期办非民化畴克尔哉始君自南雄改韶州雄之人固甚恨夺以去尝恳恳思之而韶人亦惟恐他府夺以去也一闻注代即咨咨戚戚或传代者他调则额手以庆去年南雄官租输韶廪输者视雄反更易直咸感刻曰父母恩众儿不是过也其去思表襮如是古今循吏汉为盛汉循吏龚黄为盛其化民其去思传班班可考龚遂治渤海草刀剑为牛犊令人种榆百本薤五十葱一畦韭三亩彘鸡各五而已黄霸治颍川米盐其政而精力行之命邮亭乡官赡鳏寡严条教务农幸畜飬种树而已其政易通其事易行其效易致也史君惟其有之是以似之今将移守番阳韶府参军王君简夫集歌颂谣章以赠而仆则叙其实焉夫番阳名郡唐隶江南西道观察使而今复然地大而物侈齿繁而赋伙编户谭礼乐阛阓有湖山实江东之上游存中州之文物类非岭海所敢髣髴得龚黄而理之岂特呻吟化为讴歌哉仆将庆其嘉禾生于府而鳯凰集于境也 

　　○哦松集序 

　　王山征士郑君和翩翩浊世之佳公子也其色如璊其气如暾来丞曲江有本有文缉缉纯纯德与量偕弘若守及长至于耆硕交誉合辞允廉允孝诚不可得方且仕优而学益大肆力希古作者游焉息焉则插诸诗章暇日畀余评之夫诗之元气萃于杜工部其散为万象则百家千割焉然少陵论诗盖曰于遁未为尊其度越百家卓卓以此道者何仁义孝弟而巳矣郑君蚤志道六岁习诗书十五富文史及其以贤良征固辞愿终飬再四弗获读诸诗自乙巳九月就征迄丁未曲江累百十章而思亲恳恳一食不置其于仁义孝弟隆矣哉其本厚植如是其诗何患乎不追古也夫剉万物于笔端泻元气之淋漓固作者能事充极吾之才识森束吾之绳削不苟不弛而练西达无他道也哦松集中律诗憗憗楚楚绝句清新大篇如彭蠡湖卷绩石镜梅图龙王庙龟峰行对尤为羙致余既加评泊复书此而归之呜呼固必期至于度越百家其亦慎毋画焉尔矣 

　　○小蓬莱序 

　　守御韶州指挥张公大书小蓬莱三字以赠蒲衣道者归隐空同灞上其友海幸氏为之说曰仙圣之隐是不一方或远或近或汗漫九垓或浮湛一世未甞不可知而卒莫之知牧竖荛子或得亲焉而五侯七贵　执鞭不可得世徒知紫盖石廪天台罗浮青城天柱武夷匡弄为飞仙化人之都抑岂知交衢哄市有寥天一焉耕荒钓寂有逍遥游焉故商阳咫尺于咸阳四老人者超遥其中秦皇乌得而罗之乌得而知之彼卢敖徐福固已大咲于海上矣夫隐岂以去人远为哉灞上双江之沃洲也舟车之迹狎至市朝之声相闻游鯈潄潄然凫翳浮浮然竹苇织织然厥土之毛莳之鳞鳞然厥种之实廪之崇崇然殚其出食其入固由由然充充然也而挹而高虚窵其冲明雪尘襟之弊弊然也烟青也而鳌露其背日跃也而波散其金望舒留其佩琼田万其顷跨黄鹤吹横玉而过之又于于然也奇矣哉小蓬莱乎小之云乎囊括宇宙杯纳川溟也夫孰得而小之余海幸氏也三见清浅扬尘不啻过也颇有幸八百株将自海东移之灞上幸分我寸田天宅为我起痴虬锄新雨而蓺之余将剥安期生之实怀东方朔之核引东陵侯之蔓以为先生寿是为小蓬莱序于是韶之大夫庶士皆形诸歌咏焉先生以丙午冬至韶主王参军蕳夫所其道一本于无为参军隆敬过常情好深厚丁未二月其从苦迎归莫能留也夫无为之道天以之而清地以之而宁君王以之而治平先生之所存又可得而涯涘哉 

　　○雪溪序 

　　王徽之甞居山阴夜雪初霁月色清朗四望皓然忽忆戴逵在剡便乘小船诣之此史氏本语也后世奇其事高其趣往往图画以为玩仆甞以为溪光雪影高寒迥暎眩晃飞动殆不可描深徽之为桓温参军蓬首散带为桓冲马曹问焉不知马飘飘乎负凌云之气幽襟雅韵与溪光雪影表里清绝复非画史所能彷佛故史语朦画笔世罕知者即何所何岁无雪与溪而人品非复徽之雪且晦其影溪亦掩其光矣仰弥高御□西省命至韶太守徐公奠谓仆曰弥高簪缨科第世冑其父志伊甫兄克温俱以进士羙宦历江右大郡弥高复以才选为行人之官殆世济其羙者别字雪溪自况雅洁韶有能诗数君子相率赋咏之幸序其端仆曰弥高承父兄之业闻于义方者皆诗书礼乐之懿给事蕃宣使于四方者皆纪纲法则之事有逸气有奇彩溪光雪影得君增重矣王徽之不复见哉河东董□亦旅于韶与君故旧其赋雪溪也愿望深至呜呼铉也今之戴逵也有不相与吟啸于皓皓之顷乎 

　　○何侯序 

　　河东董元鼎观浮于韶石韶之景十有二次苐赋焉又将观于仁化益充其宜赋者以仁化有贤令何侯也请曰知何侯深莫如先生幸颂何侯政得籍手见侯以慰彼氓余惟侯由进士制岩邑岩邑归错也非利器不行进士鵉鳯也非鹰鹯可比利器足以治盘错而鹰鹯不可驭善良必若盘错迎刃以觧而顽梗胥为善良之归其惟何侯有焉昔子路治蒲曰邑壮难治夫子曰恭而敬可以摄勇宽而正可以怀强爱而恕可以容困温而断可以抑奸则政不难矣夫以子路之勇而思其难将不怀鹰鹯之志乎夫子之言皆勉之于岂弟殆使进为鵉凤也吾于何侯既以颂又以劝者夫亦犹其行古之道欤余又闻侯来时浮彭蠡湖望大小孤放歌舟中茟埶开合冲拂与湖山相雄角此侯尝朗咏以贶余者元鼎行必闻之又将与侯金春而玉应其奚囊将实载以归也因并写以为序 

　　○李一中游南华序 

　　夫厄运天地所不能逃也况仙佛乎况民物乎吾意混沌开辟天柱折地维缺凡几矣三辰失次川沸冢崩盖时特有之当其厄时彼亭毒之表宰物之徒得无有人间世之悲邪人者不足以知其然而仙者或知之矣夫仙亦委顺而已故曰莫能逃也自汉以来学仙者举宗龙乕自唐以来为佛者悉祖南华二山雄拔深秀宜为异人所都海内所走集乃兹十五年间天隔海断江之东岭之南相望如绝域二氏子若孙欷歔足茧搜奇访古之士亦无由至焉吴元年六月龙乕化士李一中携法箓道金陵至韶州将游南华礼大鉴仆与同邱对床间一辟夜话侵二鼓为仆言今天师承国宠被恩锡有加于前代凡龙乕仙宫百废具兴矣呜呼审如化士言殆太平有征乎岭南之人见法箓如对紫清而南华之山亦将鹤惊猿愕意凫舄自丹霄而降也吾所云天地与仙佛俱不能□也以其数则过以其运则泰矣吾固由化士卜之也大鉴后曹溪凡几传为今寿南山耆年童■〈豸页〉其言恂恂其气温温一见知为丛林中瑞麟也故广平宪副楚之奇与论出世间法冣契他人莫得闻一中往吾知必涣然有合矣 

　　○李梅所诗序 

　　古称耆寿俊者耆寿语其福俊羙其德英也礼六十曰耆指使又曰八十曰耆寿而至六十八十亦云至矣然而不徒曰耆寿而必曰俊者才过千人曰俊不俊是徒福也徒福之人百岁之上者有矣可以侈国家束帛牛酒之赐而非所谓乡先生没而可祭于社者故耆可能也俊为难甞试观三老董公遮说沛公为义帝缟素兴军其卓识如此不俊而能之乎汉之三老为县掌教化今郡县耆老率是聀也吾于平川得一人焉曰梅所李先生先生踰七望八精练如少年慱古今穷经不倦通识政体善应事机县大夫至者皆以老事先生皆就而问政可否缓急之宜先生必恳恳为民陈说官民两便之上府大藩莅平川尤近县以民寞申请其尤难者必烦先生先生每开陈忠槩切至府若藩必从之岁甲辰冬　吴主命雄师取贑平川几以后欵受攻先生十如师而城以按□□□□□□善者吾故曰耆可能也俊为离非梅所其谁能之先生以其吟藁畀予删集予读之安□去取其间然承命之辱其何辞敬录若千篇而序其端云夫先生之诗老成而顺习明达而藻丽有议论有调度予之所知者如此昔欧公举梅圣俞诗佳处数端圣俞不以为然及圣俞自诵其得意者欧公亦不然也呜呼先生之诗或非予之所深知然先生之贤则知之深矣读其诗也因是序也可以得其人焉 

　　○赠赵文学序 

　　临川赵文学字德容源深于玉牒学粹于四诗侨寓番禺有年而慈闱故留临川甞负米数千里外且逮飬于斗升之禄矣然未足以为大夫人荣也洪武四年秋番禺试艺者若而人若书易若春秋与计偕者累累而是而以诗贡者独文学一人焉鸣呼异哉然则其素所蓄蕴可征也已临川之多士有不称愿以寿其大夫人曰幸哉有子乎今而赴礼闱取高科登膴仕大夫人在堂不曰是能嗣续不辱其世者乎番禺之经生不曰正葩之学不当如赵君乎虽然文学不鄙余老而求赠言余既嘉其已获者足以荣其亲而尤愿望其立于位者深足以为亲荣也是以叙其卷端 

　　○赠进士罗子理序 

　　罗伦子理举进士上春官余嘉其坚穷若节智日益明足以受任而堪事则告之曰士尚志而已志不苟则学充学不苟则行达凡苟其行事以速官谤者其志其学盖蔑如矣昔者运遭叔季事在轇轕谈经者绝响于时众废而已独业众哗而巳独持得二人焉其一杨自立子渊家于春秋其一伦也家于易二人志同李同行同且誓将无不同者洪武三年子渊诞先甲科入赞天官声实表灼每重王贡之叹而伦亦次年奋于暂蹶及于先鞭诚不负初志者鸣呼伦也尚勖之哉由三十寒暑布衣昆弟讲切之勤一旦蝉联玉暎以明经显闻于时非偶然幸致者比而弗加勖可乎吾闻伦始祖希五代时繇金陵徙泰各凡几传至宋大观间曰吉成赠致政生三子次伯寿擢苐官卢沟主簿甞刲股起亲疾以孝闻易其所居坊曰旌孝坊事载郡志季伯霖有隐德状元张公槐应与为莫逆交伦其曾孙也卢沟府君逮伦纔四世传不云乎必复其始诗不云乎无念尔祖伦往矣尚勖之哉前之穷飬者无或句矣后之达施者宜无一可苟展也子渊幸以鄙辞质诸其以为否邪抑然邪 

　　○鲍参军集序 

　　捴制俞公子懋刻鲍参军集于懋斋介仆叙言叙曰参军名照字明远照或作昭则唐讳武后而改之也宋文帝元嘉中参临川王义庆军事时太尉袁淑文冠一时王请为卫军咨议照与同列号为极选然则古之掺任阃外筹策慕中率多名胜之士若参军者尤风流文雅杰出等夷者欤考诸大雅有曰文武吉甫羙其文足以附众面武足以威敌也而或者角文武两途互相诋訾岂通人之伦哉今观俞武公镇永新威德并着显有吉甫之风而平居暇日雅喜咏参军诗殆旷百世而相与交矣嗟夫唐以来诗人唯李杜为大宗然至少陵赞白也无敌则独举参军之后逸媲焉夫后可能也逸为难俊如文禽逸如豪鹰凡能粲然如繁星之丽天而不能回狂澜障百川者以能俊而不能逸故尔史称照古乐府文极遒丽遒斯逸矣严斯俊矣微少陵不足以知太白微太白不足以拟参车也虽然文以气为主以意为辅以辞为卫读诗集者翫参军之辞必求其意求参军之意必尚其气始参军谒王欲贡诗言志或难之勃然曰千载上英才异士沉没不闻者安可数哉大丈夫蕴智能可使兰文不辨与燕雀相随乎即奏诗王大奇之此其气何如也苏子曰方高力士用事公卿争下之愿出其门而太白使之脱鞾殿上此其气已盖天下矣此太白所以配参军也善观者其亦有取于斯 

　　○赠杨员外序 

　　为士而由进士发身天下之清流也为进士而获班朝署天下之极选也以天之清流膺天下之极选几何人哉有能济兹者充而达之若内及外其于为政也何有杨君子吾洪武三年进士也既取高科即登吏部勤谨而和缓练习而疏通凡天官之属藻鉴精核枢机周密曹务剧而咸理敷奏明而常允者君以主事之贤画诺居多以故令闻尤着洪武五年诸蕃宣大臣类以幕府阙员为请上乃命中书遴选省属往承其乏而君以选升广东省员外郎九月抵家苐展坟墓即就道仆请赠以言夫服领以南方面之重控制海表国朝平定其地斩伐鲸鲵拥护良善使蝥■〈豸尞〉鲛人之室胥为输赋纳贡之区然而地大物伙不尚有当兴除利病者乎化暴铸顽奠若尊贤兴斈今兹连岁大比多士宾兴与内郡等夫其云蒸而雷动鲲从而鹏飞者良由声教之渐被者深也然而不尚有当振厉鼓舞者乎行矣子吾推其所以赞治天官者而悉心以佐理藩府可也吾见総総焉其有余裕穆穆焉其扬休光而母徒重内而轻外母以昔之劳而今益劳也夫孰不曰进士之施无不达如此进士之贤能不员所斈如此又孰不曰庙堂之登明选公如此庙堂之嘉惠藩服而愤简乃僚如此然则政誉溢于途而官葴垂于范矣愿不伟欤 

　　○赠进士周渊序 

　　周渊字彦容年甚富质甚清学甚劬洪武五年秋余忝挍文江西及开榜而渊以诗经举进士　省宪大臣耸啧矜赏曰是我南昌府学生也老成者或媿之矣其冬渊来西昌受室于浩溪驿丞之馆丞俎豆余渊相从连日动如礼法私心甚庆昔徒得其文而今乃得其人焉将上　春官且求赠言余自顾无足以补吾子所需也诵先正之格言资远业之良辅昔河南程夫子以少年登高科及有高才能文章为人之不幸夫高科未易得也在少年尤为荣宠然苟幸得之即肆然不啻过人禄吏是狥而道德之弗图名誉是崇而官谤之弗恤则少年高科固以荣之亦以累之固以宠之亦以损之非幸也韩子曰夫天轻与人以富贵而重与人以文章言高才固造物之所靳也上焉于载道其次以华国其次以文身上下古今落落数人耳若其本实拨而枝峻茂行荒秽而思藻洁政复剟云锦于天机轶翡翠于兰苕如王杨卢骆犹不迯裴行俭之诮亦何幸乎尔也今吾子年甚富足以道远质甚清足以绝俗学甚劬足以有成其取高科也必矣其文章当水涌而山出矣将之以廉勤而持之以谦撝厚其本于孝交而达其行于政事兼夫人之所难而无程夫子之所病则余之所愿望也于是乎言 

　　○乡饮酒读法诗序 

　　国朝奄有方夏即详定法书名曰大明律令又命刑部取凡严于法者类编成书名曰申明诫谕尤虑中外远迩弗加警惧轻犯宪条申命又武百司岁取春冬孟日行乡饮酒礼而读法焉民间率百户为一集位以齿董以里长郡县则萧士大夫之老者为正宾余为次宾而郡守县令主其席其仪酌取唐宋而务从其蕳物贵俭素而务适其中凡饮皆先读法然后行酒所以使人人知畏而重犯法人人知秩卑尊而隆齿德也洪武六年正月实为其时泰和县令尹前御史刘公宗启即学宫而行事自僚佐暨贤士学官弟子员等凡若而人列位于明德之堂于是学徒二三于于而前正立张拱奉法书而更读之先令次律次诫谕炳炳琅琅观者如堵听者动色读巳而燕笾豆静嘉衣冠齐翼竟酒爵行无算者充然饱德之实无起座諠哗之非皆额乎颂曰上之泽也　令尹之化也令尹治县克勤克廉端其本不鄙夷其民动如礼法民自以不犯其或观感信向之不齐名隶申明籍中不惟其所亲所友悚闻诵言面颈发赤虽其怨家闻之亦凛然增唏恨服化之晚诚足以增夫天理民彛之重岂徒饮云乎哉抑刑始于笞始于十至轻也逓逓倍之至于杖又逓逓倍之杖至于百何笞律兰杖律繁笞十良民犹不敢犯杖百而犯者益众然则法可不重乎徒轻而流重流至于三千里极矣又加焉非绞即斩而率轻犯之此国朝所深悯而乡饮读法之制所以行也鸣呼仁哉翼日学官自强成诗会稽中常先生和之诸在燕者或赓吟或自赋以质诸令尹谓余忝正宾宜为序遂次弟书于卷端 

　　○赠刘侯朝京序 

　　上方图任旧人共政凡越在外眼大小文武百司者悯其劳于王师既渡之日优其渥于王化大行之时悉还其人于朝使咸得宣力于家咸得丕享天休而钦承德意不欲外股肱心膂为异体也知扳和县刘候宗启寔雄旧人之通显者既厯尚宝卿监察御史遂出宰百里在官三年庶政备举百废具兴洪武六年三月制以平阳郝侯思议为交代行省则承命趣刘侯朝京郝侯既视篆遣吏来谒文为赠余读啇书所贵乎用旧者盖曰王播告之修不匿厥指言凡所播告则奉承于内而能不隐匿其指意以达于四方也又曰内有逸言民用丕变言宣化于外则无过逸之言以惑众听故民用大变而化服也又甞观诗人羙仲山甫既称其柔嘉维则小心翼翼威仪是力又称其天子是若明命使赋出纳王命王之喉舌凡仲山甫之德业刘侯盖有之似之今其归也其能奉承于内也审矣其能宣化于外也必矣然则用旧以图治啇人岂得专羙于前哉请以是为赠 

　　○刘处士赴京序 

　　处士刘仙客应征而起客贺者曰君仙客也仙者恒遗世亦容有世不我遗出而效用于当年若张良李泌之于汉唐是也不其伟欤又曰公卿交相辟士务举尔所知冀必得其人独举君者非有半面之雅一臂之交然则君之令闻广誉其征不尔远欤客语竟处士若有不怿然者曰吾行安敢负所学诚惧弗堪任耳柰何仆曰穷飬而达施正已以待物将焉惧邪抑客语则然请复有以为祝诗不云乎鹤鸣于九皋声闻于天言隐不能藏也易不云乎中孚豚鱼吉象曰信及豚鱼言信无不达也处士负山东劲气读书青原山下孝友出天性刻苦以飬母终身不娶母八十余殁庐墓以终制焉节操如徐穉非其力不食居止如王凝一物不苟峊所交皆名流所谈皆谠论谓之鹤鸣于九睪者非邪其声清亮闻八九里虽欲不闻于天其可得邪且夫孚信之道可以通神明贯金石子之乎终身如南山不骞不崩行之乎四时如松栢不改柯易节业斯以获上治下无不孚矣彼豚鱼至冥也犹足以感之况至著者乎顽然块然也犹若有知况其有四端万善者乎故隐处之不能藏也出而为用惟诚信无往而不自得固处士所素定者直推而放之耳鸣呼当道审于求贤何待夫先容于人处士深于藏器何有乎独善于已行且朝 
　　奏暮召有见晚之叹彼严徐者乌得专羙于前哉 

　　○王氏近代族谱序 


　　王氏近代族谱并自序者王以诚之所作也凡谱必原极夫得姓受氏之初而今仅仅至于五世者何谱牒亡逸槩得于家训略其所不可知也其自序何庶后来者之犹可征也自序而必本诸相国待制制置节制者何端绪可寻源委之求也始启宗自金陵来为吉州校官因家白下子仲柔举乡贡进士于以诚为高祖仲柔孙荣□曾孙时可则以诚祖若父也荣叔治儒术有理才当有元延裕佑间贑宁都蔡寇之乱州■〈彳畺〉起之抑使就吏给军府贑之俗鬼宁都城外有妖祠像设极魔恠人莫敢侧目土人类缚生口以祭甚神之我军畏缩荣叔独奋议火之三火三灭乃命取妇人亵衣羃神首一火而烬遂平其城归补押录得满不干进飬闲恬处喜读四书间憩东禅寺槐安阁见寒山拾得诗尤酷嗜之时可资质淳厚隐居授徒晚从普觉老绝听受戒律断酒荤日诵法华经以此自终有贤子伯天佑仲以诚皆兼习儒吏季以立嗜古学开家塾皷箧满堂精专训诲不倦鸣呼校官贡士上不辱相国三制之宗荣叔时可下将启八世莫京之祚斯谱也虽不能远稽亦足以垂示无穷矣吾故因以诚自序而复述其祖父可称者如此又以期以诚昆弟之后光远而有耀也 

　　○一篷春雨轩诗序 

　　一篷春雨轩者会稽中常陈先生之所寄也曷为而寄之燕游之所也燕游而曷为以是名之身虽家人一亩兴则江湖千里也夫人不出户庭则不知有舟居之为乐不病暑暍则不知有甘澍之为泽先生营是轩杂莳花卉左右图书风晨日夕茶烟香篆奇古之玩好绝俗之名流日相与嬉娱其间讵蓬窻之可拟风雨之攸宜哉然而处一轩之静飘飘然有麾斥八极之气春雨时至波涛骤惊洒洒乎在三江也泽之间此其兴趣之远视一篷奚择哉先生为前朝逸民交游贵公巨人无不可为是轩留咏者其来庐陵谓予曰吾梦寐轩中珠玉嘻亡之矣间记忆十之一二数数诵以贶予又录以示曰幸为序志之将续有题者嗟夫轩寄也轩之名亦寄也游夫是轩者又寄也轩之珠玉独非寄乎今而其人往其诗存则萹什之寄所系者远宜先生之眷眷不忘也轩其不以是而永存乎 

　　○罗观泰南归安序 

　　罗君观泰当至正间以才膺当道之选辟为南安属县廵徼在聀以能称然非其地也是时四方云扰君既书满即客土小溪为家甚安适焉余甞避地旅韶州又甞校文入广东皆道经小溪凡再物色君隐处然皆觌面九疑莫能得也去年君来展桑梓省松楸始谐言面盖去乡十七八载矣倾写无何觧忧在念严君从礼率朋徒赋诗以赠属余序之古之君子重违其乡人也然而不获其志者宜亦不少伯夷太公之居于海滨岂其心哉后世或以羇旅或以仕宦得其所愿者或不暇归不得所愿者欲归而苶由吾见多矣若余之甘衡门守环堵今吾犹故吾固碌碌无足道如观泰之小溪诚所谓他乡胜故乡邪惜乎曩时不得一造竹所而徒想象其高致也故于其别序以申之 

　　○为欧阳志学谢医序 

　　友人欧易志学别数岁始一会相劳若外察其自始若戚如中乃怿如而终则浩浩如也志学于文忠公为十四世先贤之泽逾远而长固自与人殊昔文忠公为州学记所以愿望于吉士者以为将见皆道德明秀而可为名公卿其后终宋祚三百年终元祚百年为士者诚不负公所期待矣孰谓公十四世时若志学之贤乃壹欝栖屑秪尔邪此其自之戚如宜也乃告予曰今年有以名荐达者州司有星火之迫而老母八十又六吾何行如之巳而婴疾老母亦疾私自念天其以疾全我使终飬乎又自念天疾吾身可也而并疾吾母将焉济乎得世医朱氏德辉为施疗治按脉而证苻投剂而邪却身与母俱宁而公与私两释此吾所以怿如也朱君年不满三十而方术已如此殊可尚已使予不幸而不遇疾予其行乎故予之疾天也使予疾不得朱氏而落于于庸工是天将全之适戕之也故予之遇朱氏亦天也予德朱氏而朱氏慕先生文先生忍能靳一言乎又曰継今以往终吾年齿浩浩乎日有余裕石田苐屋得为幸民啜菽饮水言报春辉訿迪后人志文忠公之志斈文忠之斈以期于垂元穷又将与德辉之世奠与京也余闻志学言诚君子哉因书以谢朱氏 

　　○三友图序 

　　三友图者所以喻君子之交也夫子盖曰岁寒然后知松栢之后凋夫松栢栋梁材也其不及梅竹宜也然而散见于诗书梅以辟相业竹以颂德羙至为不轻后世谓为三友讵不然哉丰城罗伯启以才选为江西都指挥使司从事承檄训练练诸卫士卒之骑射而劝惩之搃制顾侯寔镇青原与君莫逆于心且相期于远大适宜春朱侯尚志过客于兹善游戏翰墨顾侯因求三友图以为伯启寿又赋诗以致颂祷于是郡庠之师宗咸以顾侯之赋而赋焉呜呼 【 明良在上文武并用若三友者皆明堂廊庙之所需也伯启自是而外也必矣君子之交其必岁寒无穷也仆是以乐而序之】 

　　○张子静乐府序 

　　始予得张子静灵宫乐部曲四章而读之爱其兼有丽情团扇花间之趣且辞翰俱羙恨不识其人意非今时耳目所及也暨物色觧后则吾庐陵先辈也仅仅交一辟而去甞恨而不得其全集而读之兹复聚首乃辱以集为况桂隐闻廷二刘先生序基端矣极所推眼予昼帘夜烛把玩不能释手子静复介予题辞鸣呼予也七十又二子静踰八望九矣三影之韵度于湖之侠气尚往来于心不尚可征乎当其壮游武晶我龙洲道人神交物表买桂花上南楼载酒黄鹤矶下少年俊迈盖可想见今具存集中惜无好事者刻梓以传徒使四方见其一二者以为吉人也昔留侯佐汉服其筹策者以为必雄杰伟丈夫也及见则如羙妇人焉读子静词孰不曰此月下秦淮海花前晏小山也抑有知其皤然雪颠歉然窭人癯然列仙者乎吾又以子静盛年不偶于场屋安知其中无留侯之所存哉若留侯者方益敛其华击节于大风之歌彼其荟蔚朝隮婉娈斯饥国风之伤楚骚之怨盖未尝一介怀抱则吾子静独擅之鸣呼世道之感叹欷嘘其不在是哉 

　　○周石初集序 

　　石初周先生负奇气抱硕学卒困踬不偶其穷亦坚而文益壮吾虽不识尝得其著作一二于他许相识已多乃今其门人张彦文编集其乱离诸作汇成巨帙以借予读之且曰石初知先生幸为我序之鸣呼庐陵之文自欧公倡之乃天下之文也名家継作迄未终元皆欧门股肱心膂之臣而或者妄肆胷臆点染雌黄其间君子所不较也近年得欧榘矱而精彩溢出者莫如虞先生自余亦安得瞠若乎庐陵哉石初之文成之刘公序之至矣复奚容赞虽然石初有三幸焉当有元盛时独不利场屋一也至正之季所所在化豺狼虽间道暂时而康庄不失今岿然灵光独存二也江南野史谁复徤笔而集中隐约散见皆可为国三史补也使石初幸乃溷一第不幸逢时不祥必将矫矫今节必不淟涊俔为名教羞然位与埶之相侔志与才之相恊有不可必者固不如昭文之不鼓也白发残年坐筹海屋殆有阴相之福诗不云乎不愸遗一老宰物者其愸遗之矣必将有传于后昔贤称杜诗似史记岂不以天宝以来间事少陵载而传之安能如画此史传所不及也吾于石初之诗亦云 

　　○仲氏斐藁序 

　　洪武六年夏予仲氏以静由贑之兴国寓籍以儒行起取赴　京师偕起者凡若而人既抵　京咸放还乡独留仲氏辞不获且病久之病甚当道者怜而许乏九月归舟抵青原与予再会拜且泣如再世如梦语予饮泣相劳苦御杯酒接殷勤不能数日遄返兴国留诗一帙畀予评之鸣呼自至正壬辰乱起东西辟寇率相违违不久率合并自丙午余旅韶由韶征赴违业参差胡越莫此之甚今幸乃得各还为民然白头相望故园之念深听雨之怀怆矣读集中诸诗皆森削束程度婉娩有思致工巧而不失正大和平而时有讥切至如咏物数处复能于物外赋物不刻画而切事情若一二长篇如鸠巢痴可针末俗花村酒帘等甚可讽诵予皆一一评订之矣何时寻遂初之赋归善和之里相与觞咏赓酬以乐桑榆之景庸非快事计造物亦未必不见许也姑序以志因飬吾邓先生行附以达诸是岁腊月书于青原之寓陈谟一德甫 

　　○流芳集序 

　　胡氏志檝以其流芳集示余曰将入梓以垂后而先生未蒙序识之敢请余受而阅之自其远祖笺笺父谘暨其曹大父士茂父履辉季父履宁履宁子志德代有积庆其擅芳也宜哉夫芳之大者在乎祚胤祚胤贤而声实茂绵历永矣然德其本欤故有蔑德之咎而无背德之祥者此也始笺由太学举进士丞南城当绍熙五年逢国大庆高年者锡爵得封其父谘迪功郎母欧阳氏孺人读尚书谢公谔为谘记其儒林精舍宝谟阁直学士杨公万里为笺记其福荣堂其德可知此流芳之初也士笺一字古涧止一子能均其产畀兄子三而四分之能制尊礼堂以严家训观卿衮信国文公卿先生大传刘公往还手笔墨迹如新其人可知此流芳之盛也履辉一字涧月履宁一字小隐草庐吴文正公麟洲龙先生诸老皆为赋涧月堂太守杨友直马昂夫诸贤皆为赋小隐堂而太史虞公又为序之此流芳之续也志檝承之当草昧之运能紏民障乡邻致世业不隳益崇能拜前江浙提斈李公初乞铭其父前陕西省郎中梁公天与乞铭其母今翰林国史宋公濂乞铭其妻致幽壤不憾有光而志德习隐如其父好文撝谦如其父此流芳之衍也然则胡氏之芳其継継庸有艾乎昔范宣子论死而不朽归诸世禄叔孙豹以世禄不可为不朽盖尚德之论也凡胡氏贤子孙思其高曾而上由绍熙迄今百七八十年敷遗之休贻谋之善若先进之士名公巨人立言之君子寔宠嘉之如是岂易得哉然则树德尚益务滋乎吾□流芳不但一宗一乡而止将叔孙子所谓不朽者可跻矣 

　　○倪贰守之欝林序 

　　化州石城贰令庐陵倪仲威擢升欝林贰守吉郡搃制顾侯之质作为诗章艳其宠荣勉其清修而竚乎其令闻之远扬也郡庠师奔驰交率皆赋赠而仆则序以致祝规焉当洪武三年广东秋闱仆忝校文而君职封灸相与颇习熟然仅仅月余而别别又五年始再会会无几即迫公程不可稽久乌得无赠邪仆闻石城小邑当广东西海南北之冲前朝以岩仄险隘特割置是邑所谓好则人怒则兽不可爬梳者君履之若夷五年如一日自非岂弟施化平易近民何以能之欝林视石城为善地贰守视贰令为优迁志称其好斈者多其民力田务本属县三户五万粮不足二万君端本于上县承风于下其易治岂不十倍于石城哉然则顾侯所以竚乎令闻者可计日而待矣抑化民成俗不在与斈乎深山长谷庸讵知旡赵德其人为君軆貃而礼罗之选弟子员而优异之暇即与为揖让而肄习之民俗有不丕变矣乎所以奉公上而欢集慰民望而来蘓与颂歌而洋溢者举不外是矣序以勖其行 

　　○送杨璟斋序 

　　大传曰龙蛇之蛰以存身也扬子曰士不得则龙蛇夫一屈一信理之常然而亦不能于久屈如扬子所云者则唯清修之士以退为恬者恒处之裕如也故宋参政杨公铸诸孙振瑛少从前进士祝公尧受业长由斈校发身为王府参谋伐既更入闽甞为一师幕宾非所志也所居得信州城北韩伟郎竹坡余基其地有玉溪龟山宝驼峯天津桥陆子泉皆名胜游衍佳处君景行先哲超遥世表其清修何如非扬子所谓龙蛇者耶余与君觧后于岭南君所至虚左前席者不少酒酣气张浩歌激楚有燕赵慷慨之遗风虽不获于时亦不辱其志今兹再聚首于青原将返其故居求一言以壮行夫扬子之云余与君同一嘅也君归益求参政之初服而修之求侍郎之高致而袭之酌陆子之泉香而沃之天之下乐有过此邪若夫锺鼎之膄轩裳之华樵青渔童或咲之矣君字显卿别字曰璟斋 

　　○陈中常归会稽序 

　　若耶仙子谓阳明洞宾曰久不闻樵风清唱不审中常丈人天游何许宾曰闻其度彭蠡访鄱君鼓枻青原白鹭之间五年矣仙子曰宾幸为我致书速其返无久滞也书至丈人即日戒行李有海幸子者赠以言曰书称耆寿俊诗咏老成典刑夫耆寿老成世有能致之者矣而俊为难俊而有典刑可师表尤难大人弘度识超然物表论事常慷慨有贾生太息之意谈咲倾座人有□敖抵掌之风大夫资以问政诸生有所矜式夫是谓之俊谓之典刑孰曰不然奈何翩翩乘天风而弃予如遗哉为我谢仙子曰道済天下可也若耶之风朝南暮北独私于樵者可乎谢洞宾曰深山大泽实多豺狼阳明射的旡遗镞可也岂容一矢之或亡乎丈人幸厚自爱尚当相期汗漫游于八极之表 

　　○秋云先生集叙 

　　秋云先生吴会之英也学贯经史而尤邃于春秋文肆天葩而尤丽于诗苑余不及见其著述而获其诗词读之大槩律诗有廷筠义山之风流宫词得中初文昌之格调变陈言为雅辞发新意于众见诚可嘉尚允为名宗会稽陈中常其高弟子也嘅先生旧藁不存仅仅收拾诗词若干萹手自编次以示予曰所谓千百之十一尔幸序其端余始读中常诗歌乐府敬其卓越非凡而不知其水木之有源本在是也鸣呼安得梓刻而传以与好唫者共之哉 

　　○乡饮酒诗序 

　　洪武八年十月二十有五日我县大夫郝公好谦率厥僚属暨县之士夫民之高年行乡饮酒礼于乡校明德之堂遵国宪也前期集宾佐师生咸习其仪是日大夫肃宾于庠门外揖让升堂以序就位乃命诸生袛奉　大明律而朗读之又参伍讲之环堂阶而听者如织决知禁防之不可犯法意之旡非仁矣既而以法行酒爵有经而饮不乱诸生叔歌自霄雅肄三达于台菜菁莪又赋泮水八章以终洋洋乎沨沨乎沐浴明熙之膏泽皷舞循良之惠化无不醉心焉者惟我大夫下车两朞坚守如铁石至信如汐潮平施谨乎权衡烛隐踰乎水镜用能令出而从化久而孚得人知和致年之丰凡兹嘉兴士民同其休戚其文者孰非岂弟父母之心所形哉翌日王君子与偕善赋者咸发德知什而属其序于予嗟夫读法周礼也所以纳民于旡过之地也有画一之令与断有贤大夫之善用法西昌之邑不其幸欤正宾陈谟序 

　　○永豊教官序 

　　天下有才教官不患无名进士然得进士易得教官难今之教官多出进士而进士之负才名者什一而冣之亦罕矣此才教官难也吾邑郭子昭为永豊教谕垂二年彭君子文亟亟为予称其斈之政能不诿责于训导与之同堂合席口讲指授朝益莫习科分艺别壹遵时制而敏加励焉若夫抗颜乎跃冶之金而盿长于攻玉之石日严乎占毕之讯而时铿乎待问之锺又无不曲尽焉如是而为乡校庶有成哉余惟子文言然固子昭所优为也且夫教人自端本始子昭以衣冠宦族守正葩世学其质温温其言恂恂其动撝谦其谦其文雅驯洪武五年余挍文江西及开榜而子昭以诗经亚魁炳炳蔚蔚可为名进士矣既而上春官得职教永豊能举其职如此可为才教官矣抑永豊欧乡也多世科巨公老成闻家又得子昭乐育其菁莪名进士継此有不彬彬矣乎子文又称子昭采芹外勺水不辱于朋徒毅然自重未尝一失言失色于人人呜呼又奚特为才教官而已邪 

　　○古香室铭并序 

　　晦堂禅师甞因木犀香动示其徒曰闻不闻荅曰闻师云吾旡隐乎尔言下有悟中常先生介予题桂公古香室因书此而为之铭曰道妙不言而闻则介无我有闻旡闻有我如彼桂香无止旡起众莫不闻吾旡隐尔闻知不闻孰翳耳根古井之波太空之云色不如香巍巍煌煌爰礼桂公如依晦堂 

　　○贞固斋文集序 

　　萧尚仁氏飬高三华山下清修苦节积学绩文甘以病废然熏其德而善良者众矣殆古之不显亦世者欤其所著诗文命曰贞固斋藁余把玩不释手爱其体裁正而豊约适中论议卓而波澜洋溢允为成家诸诗小绝多警策檏茂而不鄙刻意而平夷律圆妥不陈五七言古体寂寥者更腴流动者绝蔓盖所谓不以轻心出之者其文如此其斈行可知矣尚仁本居城西柳溪之上有园亭池沼之胜实衣冠科弟之族其先君子方平先生于予为同志同斈易同考业余齿差长一而颍异聦敏余固兄事之当前朝盛时方平壮游岭海间不返余独斈寡陋至今每忆相与童子钓游之嬉文字讲贯之乐何可得也故见尚仁如见方平不惟庆其有子尤庆其有子贤秀而文君子之流风余韵光远有征固如此余日就耄尚仁亦华颠读贞固集良深起予之益敬书此为序 

　　○赠萧季常序 

　　县学生员萧季常将升太学来请言夫脱畧草茅而纵观山河之胜被服韦素而周旋冠冕之间驰逐鸡鹜之场以□遥凤麟之囿人固艳子之荣必子且贵矣抑传有之观于海者难为水游于圣人之门者难为言思其所难为则将舍其故智以培其德基发其令闻如是而巳吾老矣自顾无以补吾子万一然信其必善学也必有立也故序以壮之 

　　○赠聦上人序 

　　了庵聦上人自中兴抵青原又将自青原上南华盖登峰人必造极而观水必于海也以余甞游南华特求赠言噫将何以赠子乎天下皆南华子孙虽愚者亦知之然而真见其面者罕矣抑真得其心者为尤罕不于其心于其面虽游何益余甞获交南山寿公而寿与楚之奇刘公为莫逆友今皆已矣独二公画像且在山中其超然物表者不得而知也况其所造诣者乎上人必将充然有得而归然后知南华当自方寸中求之而信余言之必有以也敢以是为赠并书赏所赋十咏使质诸山之尊宿焉 

　　○赠雷州知事序 

　　昔者契为舜司徒而封于啇颂之者特称其桓拨言契布其文教洋溢中外而实能奋武以致民切也又曰受小国大国是达言其于小大之任旡所不宜也又曰率以履不越遂视既发言其能循礼而民化之速也夫临民所本者惟在于礼所难者惟在于武礼之不至则身之不修固□以表下武之不足则罢软而不胜任亦何以叙下哉如是则爱小任且不宜矧大任乎同里谭侯若骥入新朝扬历中外膺文武之軄累累着能声冣后特授平阳知府夫知府古诸侯也平阳临莅五十余县诚大国也若骥受之赋者均讼者平风采清峻远近翕服非受大任而是达乎上嘉其能屡承顾问　恩意优洽宜也洪武十五年既　命大臣徐侯复初布政于广东又选用才贤施化于列郡十六年授若骥雷州知事三月之官便道还乡余得复倾盖于二十八年之后且自庆其得郡小其聀易称居郡幕其忧易分呜呼受小任而是达宁复过是耶其有得于契之率履不越也审矣其政孚于民而遂视既发也远矣士大夫君居官志在泽民岂恤位之高下哉若赵由为守则尉易而为尉则陵守不能处下僚者也黄霸米塩其政及入相则功名损于治郡时不能胜重任者也是皆有媿于契也抑若骥是行皇上殆使之以六月息乎若骥不惟安之抑又庆之其所抱负所设施诓可量也乎里之贤士五人饯送江浒咸赋歌诗余则为之序 

　　○缙云应仲张西溪诗集序 

　　诗道如花果谓其天葩纷敷必贵乎有实也诗与如江山谓其波涛动荡冈峦起伏毕陈乎吾前然后肆而出之也必贵乎有实则绮丽奢靡者举不足矜必肆而后出之则搜抉肝肠者皆非自然也此诗之至也缙云应仲张氏以其西溪诗集示余不浮不澹有颂有规自其洪武十二年赴吏部试熏风诗清新而韵度及其过鄱阳湖望庐山五老峯游青原七祖禅寺诸篇皆极崭绝且圆羙流輚若夫咏缙云西溪八景声调雅而不尘赋绵山十二景古意古调深得前贤短矱非蹈袭华墨畦径者比其能务于有实而几乎自然也审矣嗟乎君缙云人也宦游江西司征庐陵江西诗泒祖少陵而庐陵有诗人堂则少陵祖父参军杜审言为之宗主也仲张游衍于诗人堂久矣其诗之应轨合辙不亦宜乎 

　　○送江汇源之洪都序 

　　故済宁府郓城县丞江孔殷有子曰汇源年富而清强材良而通敏将游洪都请赠言于予余与孔殷交契厚善及其扬历仕宦又甞觧后于金陵相劳苦叙殷勤冣笃别未几而以疾终郓城任継君而丞郓城都万君从善也轸交代之谊嘉汇源之俊配以女而昏以童于是孔殷妻携夫骨与其子及从善女皆还其乡吁难矣哉汇源既冠既昏哀先人之九原不得见幸外舅之千里犹可亲思见外舅如见其先人焉是以有洪都之行余雅闻从善任郓城满除临清丞一年改真定府易水县知县以忧还家遂老于西山南浦间呜呼任而未老得闲此向子平之盛志也闲而生事益豊此陶朱公之遗法也汇源操凡杖从长者之后日追随东湖烟柳深处遇南州高士徐孺子焉其不曰子可教可教矣乎 

　　○赠程乡县丞刘斯德之官叙 

　　献岁发春甲子开运撨验者谓当上元之期此太平之祥也适刘君斯德归　京师显有羙除贰令于潮州之程乡县且矜况余曰　升辞之际天颜穆温谓尔小大百司欣逢昌运皆将享有皇极之福而泽流生民盖画一之法既定户口租税版籍益明庶民皆惟正之供有司者特举而措之耳抑气数之有开而治道实相符也呜呼士知用世何幸而遇斯时哉呜呼斯德也幸遇斯时又何幸而得程乡之善地哉不朞年而根政吾固有意必之矣且夫穷飬达施士之常也然穷飬弗端则达施者或不能正大或不能明察或昧于经済而流于迂或缠于簿书而玩于法或饵于贪猾而丧其廉若此者败官多矣吾斯德壹无是也始洪武十五年七月以秀才举同举者廿一人赴京除试佥事者七人而斯德与焉授任广西按察司分守梧州府容县怀集县其年十二月到任怀集曰为广东徭蛮流刼官舍煨烬人民死徙者众斯德即具榜招谕复业者凡六伯余户县复成县而税课有不期者皆为设法增益焉呜呼斯德治怀集仅一月耳而争之可书已如此其穷之所飬何如哉次年三月命还以甞食士人鸡酒谪工役六十日役满除今任呜呼得罪抑何微耶已罪而施平又何二耶斯德穷之所飬殊不失大厥施今以治怀集一月之勤为程乡三年之淹以怀集六伯家之感为程乡一同百里之思海邦之地莫不皷舞王化于上元之甲子焉歌颂之兴有不洋洋乎盈耳哉 

　　○赠广威将军冯指挥奏凯序 

　　侍卫亲军指挥使冯广威以搃兵官征南将军申国公之命分兵招谕泰和高行乡四都之民胁从于永新龙泉万安之山寇而未辑者广威新临其地察其相挻为送初不尽然震之以迅霆压之以泰山不若辨其玉石悯其久陷而开之以自新于是广宣　　上德多纳欵附致逃山窜谷者远近相率扶携幼踵接辕门皆给文凭以示信淂复为民者凡一千六百余户以口计之何啻万余视永新等三邑斩馘多而招徕寡泰和四都独私雨露将四都之田野旡污菜之患租税无后期之忧皆广威之德也而千六百户之老者含哺鼓腹以终其天年壮者采山钓水饮食作息以鼓舞于王化其童幼非角亦将既壮将既室以丁以中而为太平幸民其感广威之思又岂有涯哉广威归而侍卫于九重时以南来山川之险易民物之利病城郭邑居之孰羙闾阎市井之孰盛一陈于上前将必有裨于政治其为民之德不尚大于四都者乎于是泮宫士交皆为诗以颂而属余为序云 

　　○赠传允谦还京序 

　　世禄之家与国咸休其令子吴孙清备玉立皆能佐方兴之运辅赫奕之功若今　传君允谦是也君显显令闻柳柳粹容而充之以斈问之勤发之以通敏之识老成而历练文雅而风致其贤可知已洪武十七年正月　　上以吉之永新龙泉万安山寇猖披肆为民毒爰命国公暨二侯提兵征讨而以君参其军事至则诛锄巢宂禽获剪戮远迩攸宁君赞昼之力居多及是班师暂驻泰和仆始得良晤焉见其景星鳯凰有瑞世之英姿瑶林琼树乃上苑之嘉植而　　上之所使从事戎行与公瑾羽扇纶巾相周旋者乃所以玉成其远大之器业为国家之大用也其意深哉于其别也故赠言如此云 

　　○萧中正游上清序 

　　元年春正月　　上正御宸极既夏有祷祠之事爰诏嗣汉天师集灵于朝天之宫肹蠁既通恩宠斯溢仆时在京虽弗获亲玄教然侧承道高窃以为　　上方以武功一天下首隆清凈无为之化嗣师膺千数百年统系之重阴翊王度即显有灵贶泰和恊应其不在是耶暨仆还乡则见嗣师命其徒张叔大求贤于江西诸郡殆将恢弘至道务广德意焉夫为老氏之学者曰道与法而巳矣道咸凌乎八极法济牖乎群迷仆尝慨夫古有若人焉古有若人而今独无之邪其故由于拘执故常者莫能冥心而远慕韬匿光景者莫肯下引而旁招故圣日益超而愚日益下君之八表同昏平路伊阻垂二十年探玄之士望龙虎上清恳乎太行九疑无惑乎其无从也　　主上师咸高风纳斯民于轩辕之域嗣师广求贤才以隆道法考诸仙记当有八百人出五陵之间此其时哉吉之西日白鹤观萧中正仙才之英也于书无不读溢为词章脱去笔墨畦径骨清神朗内葆外融自其祖碧涧翁以道发明四方统绪之传端正明白然而不自足也观水必于四溟观山必之嵩岳韬光匿景之士必求跻其阃道其所道将昆崘县圃朝发夕跻洪崖浮丘肩磨??央接也法其所法将驾风鞭霆骑气使物渊潜如天飞生死而肉骨也长揖别余与张叔大飘飘乎游于上清乃求赠言嗟乎神仙官府之班子无不宜之果何以言为姑以前所云者为赠吾老矣读人间世逍遥游诸篇亦欲从安期生于海上子行必邂逅上清幸为我语之瓜枣凡几熟矣熟焉而不吾寄何邪 

　　○赠写真李约礼序 

　　晋人称传神写影正在阿堵中盖眸子人之神气也然繇颊上三毛槩之则一发之失而神非矣人固以全体论骨法神情气韵坐立当无不肖似乃名国艺郭令公女指前画得赵郎形■〈豸页〉后画兼得其性情笑语苏文忠公令人于烛下取壁上影不施眉眼而见者识与不识皆知为东坡此全体之论也阿堵固全体之三防三毛亦全体之一节也可不务与庐陵李约礼斯艺名三世闻四方余老复觧后疏髯翛翛天风起之濯濯如万丝柳而芝宇霞颊光眩暎发可爱谈占古今事变及其先世文物酒酣气张伟然毫杰意态此其全体也凡得君一笔无不如生而亦不轻一笔以予契久屡别为予别笔之且诮予江湖间屡笔屡不佀予故以前说为谢盖全体未易言也约礼大父沧波与乡衮文信公同里常画信公于南禅观者疑随武子复生其父波余亦如之班固称士食旧德之名氏工用高曾之规矩乱来食德者希若规矩高曾如约礼不替益精几何人哉尝见前辈题安城刘氏乾坤清气图多宋季魁人硕士使来者愿执鞭不可得于世教有补今亡矣约礼其无忽诸庸讵知今无其人耶 

　　○刘子彦应征叙 

　　我朝天兵奋起淮甸扩清疆宇大河以北五岭以南罔不臣妾洪武元年秋一鼓而燕市为墟再举而关垄震迭天统斯得　皇心再输爰及稽古礼文之事由明廷臣搜猎岩宂纲罗旧闻务酌古法固时宜不局局循故常己兴而荐讲迭考而旁求盖质文相変损益取中帝王之道应尔也二年春庐陵刘君子彦由章贡应征将入东观升容台阶秩宗奉常与天下之英讨论著作盛一代巨典搢绅先生悉荣幸之愿望之仆请赠以言昔令狐楚尝云叔孙通起帝典于捋鼓之中自此以还鸿生硕儒若贾□董仲舒公孙弘稀不以此进夫礼所以治神人和上下必若议焉舍儒者奚宜哉汉采秦仪杂就至唐号为繁缛宋颇采唐仪岁祀天地五方神明宗庙大明夜明太社太稷太元九宫臈腊谓之太祀文宣武成风师雨师先农先蚕谓之中祀灵星中雷马祖司寒司中司命等谓之小祀或者犹论其以仪为礼以器为乐将礼序乐和犹未能同天地之大礼官慱士之聀犹多疵阙耶幸而委巷之龎杂诸家之聚讼洛达大儒悉析其淆而归诸正矣今之议者视唐宋不殆优且裕乎其弗获施于当时者鸿生硕儒取而达白于今诚所当议也夫功成作乐治定制礼太平之盛致也值亨嘉之会被道德之华无疆之休禛也固以为君祝并以饯云 

　　○赠王孝廉序 

　　孝廉字子启道介人也值时危浮湛蹇傲以自晦前年会征贤良方俨然哀经中州迫起之不得已之郡控辞太守太守曰吾奉命子行矣及藩府伏谒参政陈情焉参政嘉之曰子姑终制需后辟孝廉既获诸请益韬迹以遨洪武元年冬太子宾友李公行素奉　　旨搜访岩穴士先时孝廉读书南康山中人莫之知及宾及至太守王公荐其名亟欲与见而州物色无以应也孝廉闻之惧州且获戾即为书抵夹谷侯慨慷慨伸志已乃出谒侯侯大善迎咲曰子真傲人间万户侯者邪孝廉谢曰正自不能尔尔于是筮日戒行州之贤士友咸为诗歌宾饯之介仆序之仆既序事且颂祷之曰国家将与必产材于未兴之先凡杗桷椳楔谷栗丝枲类倚迭堆阜而沉欝之困踬之使谙练习熟强忍振厉以需于时用一旦遭时勃兴皆能献奇效智取勋名垂竹帛若古之辍耕太息抱膝长吟举牛口出跨下纬萧佣春洗削卖浆者千载之下想望其人品风槩何如也孝廉读书时感叹于斯久矣有志当世亦素矣难莫难于际方兴之运幸莫幸于当强仕之年不以古人自期可乎抑宋盛时有自天章龙图两阁学士开国太原郡公讳贽者孝廉所自出也诗曰无念尔祖传曰公侯之子孙必复其始念之深斯复之大矣若彼名处士骑将军马自以为不啻荣宠者夫岂所望于孝廉也哉 

　　○赠永宁县丞序 

　　永宁贰令蒋侯起宗承府公檄督转输南京之亏贼者吉□县九侯督其六泰和以石计亏万二千有奇侯来不十曰输者已盈万呜呼何神速也府公知其清强干敏任之也笃蒋侯行以温惠正毅感之也孚如斯而已泰和贰令夹谷侯催科能政为他县家尤敬蒋侯贤语仆玄宜得仁人赠言荅蒋侯宠光盖侯世家淮安之安东读经史练时务识运数推移岁丙午由枢密管管勾随捴戎赴京欵附授湖广行中书省掾在聀一年具有政绩参政传公甚加敬爱随传入京遂擢贰永永家宁永宁处万山间接壤衡湘号称岩剧侯岂弟以裕之廉介以端之化用兴行颂羙斯溢以故府公隆是委焉余惟天之生材当兴王之运储之也久则发之必大蕴之者富则施之必充若蒋候者讵止眦亏赋一事见其所长哉使艎将东仆始谐言面烨乎其神若祥云之覆紫芝温乎其气若春阳之韵杨柳蔼乎其辞若谷粟丝麻之周于实用也且其律已至洁驭下至严公家饩廪一不受苐饮澄江水而去嗟乎又正贰一县称冣而已邪 

　　○廖实斋先生哀词并序 

　　呜呼先生生至元戊寅终元统乙亥为首元承平幸民者五十有八年一无可憾年十八诗礼闻家聘为揩范屹若老成人读易着系辞释义及着文着诗皆成集子孙世守其业夫何憾殁葬十八年当至正壬辰天步艰而大乱起又七年戊戌江西陷而伪号建先生墓草故无恙又奚憾新朝勃兴江左违都刬夷群凶平蹙江西而伪署者据贑婴城不降岁甲辰徇以雄师宿一垒于西昌先生始有憾于墓中既月移垒去家人返而骨不可求孝子始负殒身莫赎之痛虽然礼云骨肉毙于下阴为野土庄生以乌鸢蝼蚁一也先生殆不是介介如孝子何又云魂气则无不之也无不之也后世兵家率招魂葬焉先生令子刻石为志纳诸故藏而封树之殆亡于礼者之礼欤某亦可也乃哀以词词曰 
　　夫何羣啸丘?鸟张拔山陻井以频仍兮墓草不惊夫惟一垒既月节制以节施迈兮墓骨罔征袭冠服髯戟张而神不死兮贞石是冯孝子顺孙固石是礼兮石言斯膺伏棺而火飞古固然兮憾予以弗朦彼其棺与衾葬归魂兮不如石也贞高山为谷深谷为陵兮吁□先生刻词墓表矣者轼之兮知处士之令名 

　　○吉水县尹费侯赴京序 

　　有司庶府近于君者远于民某冣远者宰臣是也远于君者近于民其冣近者县令是也书曰民可近夫民孰肯远之哉乃亦不得不然者体统建而埶分绝也在易之比曰先王以建万国亲诸侯万国至众非一人所能徧亲先王特亲诸侯而俾诸侯各亲其民此近民之道也故宰臣者承君之号令德泽而致之方国而县令则宣通其号令流畅其德泽而致之民者也大明启运尤重县令之选优其礼隆其责且着令三年一朝不重内轻外使咸得自达为羙政令誉者既益知加劝而中材常调者亦凛有所勉而务求为善非良法欤于是又江令费侯振远将行其嘉宾胡君子祺言于仆曰侯为县三年称神明如黄颖川务保障如尹晋阳守清白如杨伯起忘忧喜如孙叔敖兴李校如李赞皇别鰝鲂如宓单父至若租税无逋庸调均节工役日集狱颂不滋在侯为能事盖不胜书者凡衣冠清流乐候之趍朝而书冣顾侯之增秩而遇归作为歌诗邀仆序其端以为颂祝仆雅知侯善制锦而不伐又嘉子祺善论德而不浮故乐序之仆甞闻昔贤颂循吏有曰一之岁肃而教之二之岁惠而安之三之岁富而乐之今文江之民可谓富且乐矣乐民之乐者民亦乐其乐民惟恐侯升朝为公卿而不得保有其乐于将来也侯必念兹必赋之曰归哉归哉尚与尔同乐乎哉 

　　○永言序 

　　李伯蔡氏以其永言示余读之往复数回叹其志于古道甚笃盖近古莫如选次古莫如唐后来者莫或尚之伯葵学选优柔沉着每有新意至其曲折态度情景俱会处得于苏州为多亦其资廪冲嗜好澹翛翛然出尘整整然东礼故其吟咏情性有之似之甚不易得也七言乐府高古如辽阳行白纻词长门怨次之唐律圆羙清炼又次之自他人不能兼者伯葵悉兼之矣尤为何尚甞恠新学谈诗类不满人意遵选者易唐李杜以为剩出右唐者弱选魏晋几成绝响剽掠潜窃以为工其为选也固不难点缀花草以为媚其为唐也亦安在必若阮嗣宗王仲宣所制不犯十九首句字而音节气韵酷似之始可言选矣必若李杜为律为长句天纵浑成关涉浩瀚始可名唐矣斯乃自头书生苦心莫能希万一也乌得易而弱之因书伯葵集谩及此呜呼尚有如伯葵之兼致其工者乎 

　　○五同轩后序 

　　读德基吴少府五同轩记有云古之同者同乎心今之同者同乎迹又云必将同乎古之人古之人可也有哉言乎吾观公亮王君与张子阳同里闲同患难同归乡同扬历省若宪掾同者五而已矣由五而充之虽万可也一理同万事宜无不同者万而有一之不同一亏而众乖矣故君子不尚同不党同者同乎理而已然理同事同其同也常事不同而理同其同也大易曰君子以同而异传曰不能大同者乱常悖理之人也不能独异者随俗习非之人也昔人有同不同异不异者意颇近似而先正有上殿如争下殿不失和气者仍所以为同之大者也少府欲二君同乎古之人欲二君同心不同迹正以皆知同之为同而不知异之为同尔二君临大事断大微决大议勿雷勿阿必辨必允俾民称愿曰萧规曹随罔羙子汉房谋杜断何羙于唐不其韪乎不其韪乎 

　　○皷枻遗音序 

　　皷枻遗音者会稽陈中常氏南游乐府也中常受斈于张小山而小山则师疏斋卢先生远有端绪故短矱严而声调熟卓然名家矣其往还浙东西诸篇疏齐既以樵唱名其藁小山又为序冠集端李者争先覩之其自江左达江右所制触事触情有典有风狂嬉咲浪流动俊丽题其稿曰皷枻余音则仆请序之世称唐诗宋词元乐府以为太平盛致盖自金季元初中朝诸老风流文雅溢出乎其间四方作者响应而小山蔚为东南冠冕甞言马东篱之声调冯海粟之学问不能合为一人又缺折上指授学者各以古人诗翻为出句此小山所得于疏斋先生乐府要妙也中常一遵其轨皷枻之音与樵风之唱同一矩度矣于时中常方皷枻于白鸥之浦金鱼之洲歌曰烟波□钓徒智不学丘?鸟夷兮贫不为陶朱渺崧山乎苏提懿白鸥子金鱼余曰此清浅非沧浪不足以辱先生也则亦筦而咲 

　　○赠进士冯韶泰序 

　　洪武庚戌仆校文东广帰驿抵韶始与阳山斈者冯君韶泰谐晤于舜峯之下其人磊砢而冀后其论论议卓有器识仆固下其远大且惜其不屑于场屋因以进士业勉之而君亦浩然欲相与求丽泽之益也壬子孟陬君惠访子于白下僧舍相劳苦外间近况则以周易贡子乡上春官矣复求赠言嗟乎将何以为赠哉虽然韶古石粤也三代以前夔取磬材于韶涵濡圣化尚矣秦汉而下以武壮隋莫如麦铁杖以佐唐莫如张曲江韶泰得于耳目之见闻习于义方之涵育非如崛起草菜而幸致通显以荣耀幸者也明良在上凡谷粟丝枲梁栋欀桷不遗遐远不弃蕉萃而况皦然以明经进者乎况读四圣人之经知进退存亡之道思欲不失其正者乎外之为良守令内之为名公卿毋渝素守毋负实学其为科目之重也审矣其为邦家之光也远矣请以为赠 

　　○赠医士谢礼卿序 

　　礼卿本兴国衣锦卿故家今居章贡以医闻仆甞观县志卿名衣锦以谢肇故肇在唐广明中和间累以机钤经略功位至金紫光禄大夫检校户部尚书爵会稽子在南唐保大有至尚书左仆射右千牛卫将军者在宋建隆有至散骑常侍兼御史大夫者皆积阶银青光禄大夫皆肇之浚今其后虽多怕逐氓伍独乡名犹荣耳然礼卿独以方技取重于时不失为士类数百年间衣锦之余光不在此乎今夏邑判簿张侯由郡窑所归而婴疾疾日增众医持两端源燥杂试药不能伐病令尹冯侯贰令沈侯乃走急足致礼卿焉至则首疏其痰痞徐理其实热凡两下之十七八犴而后所苦悉迎刃而觧向微祀卿投驶剤而姑优游以飬之是殆闭贼于奥而卫其堂也久则败矣二侯命仆赠言以饯礼卿仆赏其医术而高其世家故乐叙之人有恒言不得为良相则为良医礼卿有焉 

　　○谢维高升太学诗序 

　　平川一小县而在贑为上腴丝麻谷粟之利行乎四方竹箭皮革之羙被于上国其民亦多秀而文硕而茂盖维昔然矣在唐时则有若锺绍京名在旗常功者社稷在宋时则有若李君行学行纯懿为世羽仪其尤表赫显者也夫平川有如是之先正前烈故士生其间资禀超轶者感慕兴起乐于为善而常有以致身于不朽其次亦足自表见于时又某次亦不失为善士呜呼其可敬也夫余尝应大夫之聘一至其邑其来学之士有谢岳维高质醇而廪厚内则而外谦读书经通其阃奥习经义要其指归达于体用之学而不滞适于时用之宜而不浮可以为善士矣其于学校可谓不辱矣洪武十二年八月有旨州县生员在学年久学通经术善为文辞容貌端庄行无玷缺者升入太学教而育之而平川大夫以岳为首选呜呼在于乡学卓有令誉则夫蜚声于壁水腾跃于天衢固其所耳虽然岳其勖哉抑抑乎其进之恭也恤恤乎其守之严也沉沉乎其思之长也逊其志如有所不能敏于事如有所不及使道之未亢者日益充行之未果者日益果见闻日益广而出于寻常者万万交游日益多而得于名胜者肩相接也上以副睈君贤相乐育之盛心下以慰平川大夫士之愿望而远以绍锺令公李先生之高风芳躅也顾不伟哉岳既行拜余于青原故书此以赠之 

　　○送陈守道就飬序 

　　洪武十二年春陈子都以诗经贡礼部授西安府盩厔县丞是年六月到官即走急足三千里迎致其父母以就荣飬十三年二月其严君守道先生始尧就道来别于余余惟人莫难于能绩斈斈莫难于能得禄禄莫难于能逮飬学而不足以受禄者独善之民也禄而不及于奉亲者永感之民也今子都斈足以适时之用春官擢其才天官隆其任贰令于大县可以为达矣守道义方之训行于宿昔而迎飬之礼不惮于数千里之远平达于康庄端居于公馆起处节适旨甘豊时可以为荣矣虽然长安古帝王之都也有洪河泾渭之川有终南崤函之险按周秦之故揽汉唐之遗在此行矣过曲江而想漾陂之胜迹过麟游而吊九成之荒基而金城之千里山河之百二俯仰犹昔也有不慨然兴叹惘然长怀者乎君故能吟明年候君归锦囊之富当倾倒罗列以贶我 

　　○潜光集叙 

　　安城刘倬为章以其先君子士培所录先世潜光集七卷示畲且曰先君子乱后记录而成之手泽如新倬携以自随卧起如对先君诚泯没是眞必梓以传先生幸乃叙以见志予受而读之往复再四不厌嗟乎忠义之家忠孝之泽远矣哉其在宋史则有著作郎讳弇见于文苑传实元豊进士元符中南郊进大礼赋哲宗以为相如子云复出周益公叙其龙云集曰欧阳公以文章为儒宗継之者弇也知澧州讳梦骥没于王事提刑黄广州讳子荐死于封强则皆见于忠义传轰荠显显愈远愈耀者也倬于提刑为五世孙风流文雅宛然鳯毛实能用意于史传外盖论其大体固史官体裁然细事具眉目则家传行实志铭哀税与往来书翰彼此至足尤不可忽而使士培辛勤记忆于磨灭无征之余而不得倬也継志以述其事锓梓以永兴传则亦安能使其光远也哉倬乎公侯子孙有不复其始乎子姑待之又将与是集相辉于旡穷也 

　　○王伯贞文集叙 

　　王伯贞氏以其所制古文介予评之予评而序之曰古今名家之作不必其有所传受而在家斈则传受抑一助也唐之韩子为一世文宗然其为铭文荐道功德自其先世巳然至韩子乃卓冠同伦尔宋老泉有先秦战国之凨而子瞻之浩瀚子由之平实各为一宗不相齐同文之至也伯卓年甚富斈甚优文甚工亦其先父子与先生甞充经筵说书先叔父子启先生以御史入广为佥事由佥事授崇庆知州伯贞无役不从故所见所闻迥出尘表又申以家学之懿至其自得于古人者又多出于家斈之外矧伯贞复由贤能荐举试按察佥事于广东来几微还除水部主事以忧去官则其扬历中外涉猎广远以昌其文者讵寻常讯其呫毕者可同调哉吾评伯贞文不雷以舒故雅不欝以简故畅充是以往咸家名世直易易耳故序而归之 

　　○赠周伯景序 

　　番易大郡多衣冠茂族皇元有天下高官膴仕者肩摩而毂击若伯温周公以硕学为经筵讲臣当至正间则其尤表赫者也余识其族子伯景于贑平川俱困踬不偶然相与谈故家父物出处隐约翛翛旅琐中不见可怜之色呜呼其可感也夫其可敬也夫方淮蔡乱起士大夫裂冠毁冕化为豺狼者何可朦道而伯景仅仅以武功授南安驴田巡捡再调为平川回龙砦以位甚卑以任甚剧而自至正巳丑迄辛卯则固甚能其官以廉有声自壬辰迄甲午当道者升使総兵征进则又能覆巢捣宂禽馘驱逐招亡抚来赈饥恤弱以殊绩着自乙未迄戊戍垂不幸一甞陷入席口而略不屈挫及完节来归又能诱谕罗田十三村送民返我图籍磔其渠而安其良功莫大焉赏不酬劳升平川主簿而氛祠愈恶君亦拂衣隐矣呜呼使君前二十年从伯温于京师其所至到宜何如也必不崎嵚历落游彻间以迂其身种种其发而低佪于狭径以取尺寸之功其可感以此然而甘心于宽闲之野宁澹兴泊相遭而不使接与构为伍此陶元亮之甲子管幼安之辽东是岂不足赧莾大夫之颜而寒冯瀛王之膳哉其不可敬也耶抑予闻君祖母当元初内附时不幸虏于兵君父极鼎甫三岁越十一年闻毋在泗州及至彼则闻入高丽又三年至高丽求之则毋已前月死且葬矣极鼎泣诉官始获员骨以归饶妇向虏者三百皆哭送城外事载郡志呜呼极鼎纯孝人也纯孝之门胤嗣必贤宜伯景守身厉志如是运之有泰有厄时之或利或钝吾无如彼何独计不辱其先人以流光来裔则为贤耳诗曰维其有之是以似之请以为伯景颂 

　　○送王子敬诗叙 

　　朋友以道艺文学相切磋者天下之至乐也是故合志同方营道同术并立则乐相下不厌者儒行之所羙而离羣索居则虽子忧不能自知其过此伐木所以咏于诗而丽泽所以着于易也仆异时从诸君子学有讲讲有会会有程不矜口耳不事时好一宿于理期于明体达用而后已焉言之合也金春而玉应意之适也云疑而风休自谓此乐虽千金列驷不与易也乃今王君子敬有章贡文学之役筮日将行呜呼其使仆与诸君子何如其怅耶子敬捧檄实以慰其高堂二亲又以慰章贡多士愿望仆与诸君子皆不能留虽子敬亦不容自淹恤则相与祝之曰君族祖父雪溪先生始登弟通字均州再调为章贡则君先生仕国流风余韵犹有存者肃然如有见闻乎其容声可也又视曰君其辱自爱益树学卒业于远大务悦亲而慰其离思以志为飬可也三祝曰古人敦友道有一日相思千里命驾者又有于梦中相寻者自今讲学有得当两相寄相益母金玉尔音而有遐心也如是则仆与诸君子虽隔颜面犹晤对虽不相亲讲习而甞切磋虽不接咲言而其乐靡间矣乃各为歌诗以饯行而余则叙其所以拳拳者如此云 

　　○车玄谷归王山序 

　　王山本晋王子瑶飞升处以是得名及唐贞观中匡瑜于此白日上升故又称匡山山麓有卜崇元观则西昌州城延真宫泒别也故延真高士世世逓居之今主崇元者为玄谷尊师师以道门之秀有士林之文玄德内充而烕仪外肃清言亹有典则而道纪律度尤闲当海幸变殷草昧时难王孙泣路隅窜荆棘或毁衣冠匿名姓或昔君今仆忍极耻不足保残喘者何限下者乃怀千金挟夜光佁卒间道以授钞掠婉娈姬羔落人手徒掩袂沾裳不能制又何限也而师隐处匡山如陶唐康衢如海外神洲又何其超耶且夫匡山之间岩洞险仄土壤沃饶易以避乱亦易以召乱顾处之有道与否耳数年来虽虎豹出没然畜牧自蕃虽捊皷四警然烟火日密田年屡豊篁可卜褚秫可醪葛可衣笋可葅民用弄康莫不慕玄宗而服真教玄谷日优游其间不混不皦狎麋鹿戏猿鹤殆将后天而孝以凋三光也非有道者欤今年春三月州长以城邑苟完宜有以昭荅既往导迎方来乃恊民庶力按道家革箓科式即延真宫行之西走书弊起师监斋余时宿斋宫撰朱词见师所绳紏众莫不谓然允为能职嗟乎此特其外见者耳犹可称于众如是若夫藏用之智周身之仁觞子瑶于白云之乡隶匡瑜于鸿蒙之野视蚊螨瓮盎万起万灭曾不满夫一哂则固非众所能测而予独允知之因其还山也遂书以为别 

　　○赠刘宣使序 

　　周官大行人之职有主邦使之礼者盖掌邦国传遽媺恶吉凶之事凡其使也必以旌节谓事之欲速达者则执旌节以达于四方使无阻也后世两府而下皆有宣使常员是其遗意自非疏通练习之器乌足以当斯选哉江西大藩刘君以才入选凡征讨四出御命往来无役不预备甞艰若戎行间而未猷亦自是愈着巳亥秋以中书旨致牢礼饩献于分省于吉贑者道经西昌其友生念契阔之久而乐良晤之倾写也又庆君盛年英誉有用于时而常不辱使命也则相与告诸朋徒而诵歌之且以期待于方来属余叙焉呜呼君自兹升矣方今当兴隆之运经使也直指使亦使也异人闻终军卜请缨而南越震来歙单车而隗嚣耸相如建节而仰莋通暴胜持斧而海濒悦所以宣道德意意延问疾苦所以究吏治之得失视风俗之厚薄亦孰非为使哉吾固竚乎其有闻矣西昌友生李孟章陈文正儿子铉也叙者陈谟云　　赠州从事某叙夫能斡坤轴撼干枢皷元气而雷城中腾百川而雨天下者龙之神也而神也者气之英实为之人而钟夫气之英也亦然苐王公而下虽人不一其品等县邑而上虽吏不一其职然无小无大无论穷达其处身卓有所立者其致身必显有所施是皆气之英而龙之神也吾见多矣凡所为轩轩炳炳感风云而垂竹帛者古犹夫人今亦犹夫人焉安得邂逅既见不乐道而深羙之今年春某以才选来为从事未数月民诵之洋洋盈耳冣君之所立所施一从事讵足以厚辱哉然君不鄙夷其州所以赞画于长贰悉力于公上者举以法故民唯恐一旦当路夺以去也则又自释曰陵之桷鸿渐非久安藿之场白驹宁久食而况际贞符怀韬略英迈独往倜傥不拘其发舒奇气为昌言为伟荣自致通显固其所耳譬诸应龙藏沙石间小出而游于溪洞崖壑亦时时泽及彼方斯巳幸矣庸得系西縻之乎于是凡士类者咸为羙德之诗而余则叙其所以然者抑用征诸异日焉 

　　○送曾鲁山之潮州叙 

　　吉称岂弟君子民之父母说者谓岂以强教之弟以悦安之民皆有父之尊有母之亲呜呼希矣我仪图之其维今潮州大守孝廉鲁山曾公乎系出唐五原防御使世跻膴仕炳炳为章贡闻家故公风流笃厚文学政事动踰人人然在公弟常德耳独事亲致隆极亲终苫庐于墓域者终三年哀如新有雉常驯暮间而环公蠹食树尽枯独公所树墓松独不蠹人以为躬孝所感致则其行实可征已公自亲终绝仕进想盖久世既更当路者将略定南服以公有桐乡在焉强起之公不得已野服樵夫拜以见冀勿夺志然莫克辞即曰就道南中闻公且至郡县有率先归欵者当路韪之遂有今命嗟夫潮之民物一何幸耶方乱之始生名都大郡胥不保而潮以远独完及鲸鲵之波稍就帖息赤子出万死气仅存如缕则又疲于奔命而潮又以远独犹先朝幸民覆巢之下破竹之余始及于潮使非我公强起而应之潮安保为完州也今潮既得为完州不识一兵不伤一草又得孝廉如公者为之父母岂以教之弟以安之潮之民物不愈幸耶夫方千里之内专一城而治古诸候之任也可以为万物吐气矣俗之利病而罢行之民之善恶而休戚之潮人沐浴清化衣被风采吾知郭伋再入并州而竹马数百欢迎于道路黄霸再为颍州而嘉禾生于府凤凰集于境也公甞游西昌予获拜焉余友萧朴则侍生也率士人作为歌诗以饯公属其叙于余予又惟岂弟君子者天下士也汉世郡守入为三公公乌得久于潮哉予始以前所称者为潮人致其其贺终以后所期者为潮人致其思是为叙 

　　○张克让归金陵序 

　　金陵古帝王之州也其王气无时而无顾昧者徒欲厌而胜之自祖龙时则然矣然而愈厌愈炽者将安所咎乎将地灵者天必相之非人所能计乎而祖龙而六国以及乎　　王朝王气故未艾也夫岂埋金足以当之哉韶阳教授张克让金陵人也折节嗜学泌欲得斗升之禄以荣其亲累赴明经科不偶于有司乃薄游岭海由遗逸举授泷水教谕调相江山长再调韶阳旅琑南中且二十年迄不获一命以老又甞崎岖兵间伤其一辞极栖屑可念今年二月有至自台城者得家问太夫人以寿终而一家忧祸网赴水死者七人即曰觧学官追服哀毁如新遭丧告行于所往来其友曾君学程求予赠言以慰其悲予不得避则复于曾君曰金陵王气方新而克让乃迷其邦徒周旋任嚣赵佗间与鸟言夷面相尔汝是可悲也金陵王气极盛而克让返其舍又俨然在哀经之中不得立三槐九棘之下以吐其虹霓奇气不亦重可悲乎然而克让孝廉人也险阻艰难备甞之矣庸非天降大任之所在其亦自慰可也吾闻构大厦者无遗才矧六代之京都三吴之崔丽尚安得有弃人邪曾君曰是足以慰其悲侈其归遂书以为赠 

　　○索侯序 

　　索侯彦圣尹乐昌之次年予来旅韶石槩闻侯之为政有生将往谒焉出诸贤颂章介予序其端予惟侯不可干以私而子顾谒之乎生曰侯风流儒雅岂弟子谅所为谒之者将以反自勖也予曰子悉侯之为人平生曰其先大夫谦斋先生为先朝名公卿肃风纪垂政誉而侯省似之然则子悉侯之为政乎生曰乐昌岩邑且丧乱雕瘵之余侯务劳徕安集其民筑城凿池以固之敦礼悦乐以风之化用兴行里无征呼而单父之堂更诸爽恺则子来之余力也然则子悉侯之为学平生曰侯燕处高明四辟潇湘焚香读易览物挥豪雅歌弦壶率以为常嗟夫甚矣生之善自勖也古言有之句日间不见黄叔度则鄙恡复萌故熏其德而善良者莫便于近其人子既悉侯之为人与政与学子之质将丕变侯亦必有以益子之不逮其不虚往而实归未之有也余与侯故未面生为致其情余闻乐昌者县东二石因以名山而县亦以名乐石之山多竹宜萧幸为致焉余将吹参差待凤凰于九成之台矣 

　　○仰尊德归青原序 

　　班孟坚称士食旧德之名氏以为盛致然而自汉以来勋在盟府泽流乡国者史不绝书而其子若孙能食旧德者曾不多见虽以魏郑公虞永兴为唐名臣不及有年而感慨系之岂其德或媿于流光邪抑世变之下虽贤哲末如之何也夫盛时犹然矧龎裂之俗冠屦易位之余哉余与尊德仰君相遭于韶城相劳苦外犹相庆犹不失为士犹得日相与觞咏访任嚣赵佗陆贾遗迹于烟墟莾苍中而叹杨将军路伏波不作久矣尚安得麦铁杖父子果烈觧后一咲邪无何仰君来别归青原出从事王君蕳夫赠言复求余赠嗟夫果何说以赠君然仰氏庐陵名宗也自其高曾大父宦游江东能不家于官而俾其子学方技于余杭金氏金之带下国手无双而仰氏尽其术由是带下医无远近悉走仰氏蕳夫称其大夫人工巧奇效殆显微不诬尊德守其家传而益之以文学之懿且其才甞得推择试吏矣以为不足为旋弃去唯务世业而已其来韶也苟奇疾而众瑟缩者君皆一药而愈韶之贵宦高赀咸愿留君而莫之获固甚恨嗟夫君之高曾其遗后也明以远君之食德而无忝也将盛且大德厚流光岂虚语哉吾故原上下盛哀之故而深有羡于君焉彼其此厥不务而时之是怼果天邪人邪 

　　○曾学程应征序 

　　曾氏为西昌宦族宋时有安止兄弟四人凡领乡书十而登贤科五其一以乙科不足荣再试中甲科乃仕建中靖国间东坡过焉为志其所著禾谱且勉以再谱农器而作秧马歌遗之一门衣冠之盛乡族罕比学程其族子也乱来旅食四方气益张学益懋所谓加其膏而希其光溉其根将食其实者丙午之夏部使者至韶州咨询之余搜贤才于太守钱公忍务得其人焉乃毋敢膺举者于时学程方客太守钱公所众曰求辞于山而横结绿于席土求珠于渊而卧明月于囱间诚公论不可掩太守以为然即举之部使者一见以为然即身劝之且命所在礼送焉学程顾戚于中惨于色退然如有违而不果者余请壮之以言传曰公侯之子孙必复其始昔安止兄弟起家为监司为名公卿袭芳継躅非子而谁木之在山也荆棘荒之风雪蚀之不自知其中于梁柱也匠石见而惊焉剑之在土地掩阳父阴缦之奇蛰倚天冲斗之气不自知其断蛟尼而剸犀象也薛烛得而神焉子乌覩夫所至到与所立屈信与否何如邪足乎巳不蕲乎人安夫素不迩夫华有爪无随有廉无垢古之君子如是而巳子行矣夫孰不曰贤太守真能知人而部使者果尔为国得贤也 

　　○吴廷硕归淛东序 

　　漆园吏云□虚空谷者闻人足音跫然则喜之矣盖闻似人而喜也夫空谷之竟远市朝绝轩冕幽人贞士托之以崇高节抗浮云者也然而□其间犹动色于足音想象如见焉岂非朋徒盍簪天下之至乐欤今空谷所在皆豺虎窟宅莫之敢□而昔之名城壮邑干戈燔刼生聚萧条乃亦与空谷无异吁可吊也哉予今年□虚于韶有合志者数人日相往来以文字为乐予之□庶矣乎及秋而淛东吴廷硕寔来粲粲乎婺女之明且润也森森乎金华之蔚以秀也论道当世之故慷慨志士之风余甚嘉之今之特度领而南韶为极边然多汉晋唐宋贤士大夫遗烈予既得与廷硕访奇揽胜戞击后夔氏石磬之音摩挲汉熹平六泷之刻徘徊张曲江貂蝉之峰啸咏狄太守九成之台其乐为何如其视闻足音而喜者又何如奈之何廷硕不能淹恤而遽以别告也凡合志者举莫克留则相与作为歌诗送之羙其行为孝廉其才为建安而愿其去此为机云为严徐也予既滞空谷则鴈情而为之序 

　　○竹间集序 

　　吉之君子政事文学理同而事异盖仕以行其学之用学以充其仕之资也今之君子学不必优而可以从政仕虽有余力而不必学者亦多矣予读王君竹间集固自有省哉君筮壮最早繇江右扬厯岭海所至政与学俱有令闻者以其退而不自足进而不枉道也夫其锺粹禀温故其诗雅驯而藻洁其中宽而有制故其诗不务而严纡徐而达其临政奉法恒务大体不激不阿故其诗体裁正而榘矱精其议论古今是是而非非笑言雅雅无诎以随故其诗善讽而婉堂有垂白之毋二毛之兄累累辞荣归飬不克遂梦寐以之读其诗知其于孝友冣隆也暇日弦壶棋槊笔床茶灶随寓皆然尤深契参同旨收视反听与天者游其貌泽如也故其诗翛翛其气飘飘读之者又有沧洲紫霞之想呜呼君于文学至矣既老而弥邵不倦而逾密独其见于用者犹未足尽所学之长将时邪抑有待邪予尝慨夫天地之英华散于万物其在人则为文章事业不得于事业则得于文章李杜光焰万丈炳烈千古将非不得于事业然耶彼在天者吾无如之何顾吾所以自立与传后何如斯贤达之高致也集中崔制率慕汉魏盛唐之风而无齐梁绮纨之习其为可传无疑余又因君筮诸易坤必有复复必有泰以其时可矣如君之才其有不鸣国家之盛乎 

　　○吴子齐奉母归宜春序 

　　天下之乐莫乐于奉其亲奉亲之乐莫乐于还其乡夫甘旨常丰而松楸不能时展彩乌日待而桑梓不能敬恭亲之心有不歉然长怀者乎苟有能飬亲之志者得不恐恐然如弗及乎夫弗获已者时也弗可失者机也昔世变方殷人皆流离颠沛皆无如时何若江华负母逃难备经险阻采拾为飬以幸免为万全者岂获已哉故游子悲故乡莫切于事变稍定之日稍定则机可乘若之何失之王仲宣称张仪楚奏庄舄越吟以为人情同于怀土不以穷达有异而况鹤发偏慈日夜念其亲戚坟墓宜何如邪齐之吴君奉母归宜春而章贡交游与流寓贤士莫不喜羡叹其荣于画锦贤于以官为家者俾余序之夫以齐之之贤孝于奉亲先意承志他人称为盛羙者齐之皆常事而还乡亦常事也常事而弗克如齐之者犹多即其善可一二计哉今还其乡昔之书而殳者存十一于千百必皆称顾曰贤哉斯母有子如是慈孝之表也昔之童而丱者若壮若疆必皆叹息曰吾戚懿尊章安在斯人斯母融融然泄泄然天相人福也善果不可为乎为善果不康裕乎陶潜田园荒秽可从而理也王凝□卷果木可方而列也玄晏之书满室子云问字之载狎至而大夫人轻轩板舆潘安仁闲居之赋如画也不尚有增夫天理民彛之重哉 

　　○青阳行乐图序 

　　清江孙碧霄为西昌贰守黄侯允中鴈青阳行乐图仆元年冬归自韶石始获与侯面且观图焉乃序之曰古之君子极轩冕珪裳之贵而不易其山林畎亩之守者其乐无不存也故观豊水之有危可以知数世之仁动高山景行之思可以忘其身之老夫山与水何所独无何人不玩然反诸已而深契省者寡矣彼其考涧盘以自足乐泌洋而忘饥自谓三公不与易者抑岂知穷达一致定应不拔即庙廊与岩谷何远故君子之乐无适而不存焉无适而不存者得丧是非举不足以为累也昔有问乐之故曷以曰以仁仁故乐极天下至羙不足以过之况山与水乎山与水寓也而乐亦无不存也黄侯系出双井生岳州临湘县青阳里长即宦游四方因以青阳为别字不忘本也画史鴈而成图若常对然侯起居节适时而展之先人之桑梓童子所钩游历历然也昔太公封齐五世皆返葬于周狄公望太行白云念亲舍在其下君子移志于君而孝思常不替若此然则观斯图者不独见侯之乐抑足以知其孝矣况夫青阳者春之司也在天为元在人为仁元首善也仁全德也里以为名而侯以别字岂徒然邪凡立身种学归宿于仁莅官行政根本于仁一动静和之以天倪外穷达安之乎素履将风日妍羙吾冲襟也原隰光华吾生意也青阳之景常淑青阳之里常近何阴威惨戚之患何道路阻修之怀亦何适何寓而不乐哉吾故曰仁故乐而非穷达一致定应不拔者其亦孰能与于斯 

　　○赠医士刘彦昭序 

　　医有经有守有変理以为经法以为守而変者权衡乎其间理无変法有変変而常适其中其惟洞于理而精于法者乎天官医师理之原也内外经理之渊也然而简奥玄微未易灵悟故南阳张机病其难明且痛宗族以伤寒毙者数百口遂着为经论以发其隐备为治法而处其方详为问荅以尽其変此东汉以前所未有也至成无已刘河间诸贤又惧南阳之论犹非后学所窥测又从而毛举发擳别嫌阐幽门分类枅殆无余蕴此又晋唐以来所无也凡欲使学者洞其理精其法而妙于変耳呜呼大贤欲公其道于天下也如此而世或有得一方自以为秘施一剂惟恐人知同业而羞讲共事而忌疾者何哉学聚问辨之益不充而谋利计功之私日胜故也友生杨仲叔曰太医彦昭刘君独不然彦昭世业也恒不自足合孔孟岐黄之书而求其统之宗会之元也理有未白法有所窒亲贤返仁常温温乎金之春而玉之应也人有疾不择贵贱而赴之不以为功而功之归者众与之药而不责偿者复不少唯务已人之疾而已余今年病热甚得彦昭良已至今无以谢也彦昭家种杏成林而林中题诗连屋者得诗重于得金也先生幸书前之所言得藉手谢焉余与仲叔别久观其文甞有为陈侯谢彦昭者今其言又若是恳恳信矣哉为贤医士矣夫去其谋利计功之私而广求学聚问辨之益理以为经将无一之或遗法以为守将无施而或戾权衡以通変将出入疾徐无不迎刃而觧周官所云岁考十金为上者其必于彦昭见之且穷而在下存心爱物宜莫如医此南阳著书意也夫读其书安有不广其意者乎 

　　○孙碧霄归新喻序 

　　辛卯壬辰之乱清江贤士君子率从家保上流不数年而上流亦不可保往往逐便利苟昕夕以仅免颠隮为至幸方是时王孙公子求如窭人有不任者矣求为他道有弗智者矣虽贤士君子不失其□者几何人哉而渝上孙君碧霄寓西昌独不失其所守之常十五年如一日在他人坎窞者君履之若夷及豺狼之性稍就帖息向之鼠窜者皆返我羊肆而君所至人爱之敬之殆不忍离君亦安于久客如其乡然呜呼君赋质厚以冲处性谦以周待人和而正学有源本自天时地理方术卜筮等皆所研究而丹青图鴈妙得顾虎头吴道子法则其世业尤为无敌故不求即人而就之者众未尝枉已而处之者裕常义取而无浚怕虽澹交而有深益兹其所以称善于乱世曲全其所天也欤是岂不贤而能之欤余与君冣厚且契然方役役四方不得日从君游乐不亦重可悯咲邪今年留章贡于太守常方壶所观晋陏唐宋名画法书不一其尤著者羲之智永真迹余固识其笔意若阎立本醉道啚许道宁米元章山水黄荃崔白易元吉花木猿鸟等类能观其神气之逸耳至其造诣精绝天然入神处槩不能窥测一二念安得碧霄共观之而指教其肯綮要妙岂非绝无仅有之一快哉适儿子家问至言君行且归渝上得之惘然殆难为怀抑君知天时者也君之行时之泰其有兆乎余远道不得执别独赠以言夫当乱世居他乡不失其常犹若此则其归亦焉往而不得乎所当勉者惟善保以需良晤而已 

　　○为张指挥送钱知府序 

　　逾领而南其州曰雄曰韶控扼番禺襟带衡桂而联络乎临汀即有缓急常呼吸相应又其穷郊绝谷鸟言椎结喜则人怒则兽自承平以为常事况草昧劻勷时邪有国家者之于二州恒慎蕳循良为之父母严设屯戍以惠绥之非兵无以保民非民无以足兵唐以团练刺史并建宋以守宰统制错居其来尚矣余与钱侯朝易生同郡学同志宦同调始余从攻南雄下之仍以兵守而膺遴选为雄刺史者钱侯也暨余攻取韶州建牙于韶而当道从民之欲使牧韶人者又钱侯也凡与侯扬厯二州七年封疆之守民社庂寄相湏之殷而相成之至岂易然哉昔龚遂为渤海太守以海濒遐远不沾圣化故使赤子盗弄兵于潢池乃率以俭约劝以农幸卒能変佩犊带牛之俗为力田殷弄之民并州都督长史李绩令行禁止民夷怀服太宗曰炀帝疲百姓筑长城卒无所益朕惟置李绩于晋阳而边尘不惊其为长城岂不壮哉令侯报政入朝优为渤海之龚遂而余方夙夜备远斥堠练精锐敹甲兵冀效尺寸荅王朝宠休盖窃慕李绩而不及者也于侯之行得无情乎夫同王之敬有加于桑梓之恭五马之辉式登于郎官之署骊驹之歌益致夫远大之望乃授蕳于宾客陈谟使序次之以为赠 

　　○王知事送钱侠诗序 

　　易称君子出处语默虽不必同而同归于正其言曰二人同心其利断金同心之言其臭如兰谓阳莫能间而其言有味也余得简夫王参军饯朝易钱太守五十韵诗往复读数四不能释手呜呼诚所谓同心之言哉朝易兴礼化力农桑核税赋以足国裕兵而兰夫权衡军政辑睦上下以容民畜众皆先国家之大务期于边圉底宁野有襦袴之谣成无烽柝之警则其绩也读其诗者固可槩见矣若夫太守在韶四年其器珪璋特达其姿松栢高凛其辞天葩错综其材经纬変通与夫栋梁扶植之勤桑麻长育之实江山游衍之胜风月嚬咲之真亦皆于诗乎见之自非同心断金物莫能间安取言之有味如兰乃尔邪虽然诗末章慨然及夫越人车笠相逢之约将有规乎抑有顾乎夫王阳在位贡禹弹冠苟心而不面者咸若是顾之斯规之矣吾知朝易趋朝拔茅以汇征其有不然乎其有不然乎 

　　○播种畦桑图序 

　　宪佥洛阳张公虚舟按察至韶仆以属吏见次日公出所著播种畦桑以示且教之曰丙午春奉王命廵厯江康等处正值种桑时居民无法往往走一二百里物色秧条插莳极为艰辛且成长不易固记前代司农司佥事苗好谦农桑辑要其法颇具乃述其旧广而为图区别后先自初年播种次年移植三年行?为十有八条斯亦教民务本之先政也仆谨受之退而谛观之呜呼仁哉公之用心也夫农桑生民之命脉然而稼穑之务南北异宜农家者流各遵其世守皆可以有秋独桑之树蓺偏稔于大河之北而甚劣于大江以南者以其轨度之不知而人事有未至耳得公所图而家喻晓之虽圩岸山坡皆可种植又何地而不蚕乎王朝新受命痛革前代弊政唯务弄衣食之源以足民而裕国公幸乃上斯图焉必将颁示守宰风厉不毛之民岂独五畒之宅树之墙下而已哉虽然孔子为政盖曰三年有成公之法亦成于三年则治桑犹治民矣治民之道节日详于始而蕳于终公之法由播种至烧桑凡六节及一岁一移而科其狂枝焉再岁再移又科其狂枝而事毕矣非所谓始于忧勤终于逸乐乎仆不敏因公之教敢以是质焉公名灏字濡乡世为风宪名家充是以往其经纶事业讵可量哉 

　　○曹玄齐归贑序 

　　曹玄齐挟医术名江湖取重贤士大夫余至贑闻其名而未识也暨余客韶而玄齐应使司之请实来实始见面且相与旅寓卧对连旬所谈皆扬厯南北承平盛致所试用皆累效奇方大药而所造诣则黄庭内外景长生久视之要道也岁将穷使司饯其归戎官舟且具王侯竹间作为诗章以别同赋者数人余则叙其端鸣呼君年六□又四卦气周矣而不能忘情于人间世者夫固有见邪彼浊世也类多白眼而何以青之外盲于目内盲于心而何以凿之凿其盲天下无嚚顽青其白举世无悍暴吾甞顾慕焉而莫之授也子岂习熟者邪龙树王岂过子邪玄齐归且德矣吾故敛以志□且为世道一嘅 

　　○书赵文学所藏马啚后 

　　右蒙古唐生所作青骢马文学赵君着藏之遇能赋者辄永题咏愈益不厌冣后以示余评余观生笔殆规模于吴兴赵公而吴兴则由李龙眠以达于曹将军风致故自超宜文学珍爱之马有出群姿圉人唐衣冠亦清楚赋者以其仰嘶疑为困羁束局者殊不然观其逸气凌厉岂辕下驹可儗君子必束身规检良骥必服鞿馽而后有用何足为病哉文斈修修然常恐不及谦谦乎古道是遵固将比德于骥幸甚勉旃而毋徒以脱略绳茦为骏且神也虽然余因是图私有感焉余家藏厉归真牛一轴吴元瑜马一卷二公皆五代人宣和画谱具载其事归真黄冠善剧饮口大容拳人或求画不应辄以拳塞其口独时时作以与酒家耳马啚则徽庙题其上曰吴元瑜駉牧啚殆百十马不止小不踰寸六可二三指马之态大略其是甚可珍也乱后不省落谁手然往来余心特一耿耿以为宋内府藏由靖康入金又自金入元不知何自流落而归于我而竟化去物亦玩人矣哉文学其慎之慎之而毋若余之慨可也诸诗各极用意若愤切顿拄则有万石子与冣后题然格调意趣俱到卷中律诗一而巳乙巳二月望日题 

　　○题墨竹序后 

　　愚溪王君得断缣墨竹一稍而装潢之且述其所由来深加叹恨盖君甞学竹于湖洲而得其法故见此而异之以揭诸五老山房不啻用并州快刀剪吴松江水之半亦自可观或曰牺象沟中之断也龙吟柯亭之朽也丝桐爨室之焦也其沦落犹能全其本真及就形制犹为施之时用而此特玩耳王君何留意之深也是殆不然传曰游于艺说者以为玩物适情书固艺之一画亦书之流也玩以适情而非玩以丧志何为而不可乎峄山之刻岐阳之鼓风霜消蚀野烧缺落殆尽而兰亭出杵臼纔二三十字君子得而宝之以存古晋唐名画粉墨剥烂好事者千金购之常恐落它人手而掇补珍袭以传子孙良有以也王君为能自适矣若夫竹之韵致则君之述尽之其为李遵道父子家法无疑乙巳腊月 

　　○题三咏卷后 

　　夫当其盛时而恒不居其盛者几何人欤余以耳目所睹记者得一人焉维孙君景吴氏当其时元戎参佐各以苐宅车马相雄夸声伎绮靡相征逐而君处之泊如也苐结茅亭蓬轩竹屋以训子延宾节起居而止俸钱不入私橐公余不问家事家居不谈官政门无俗驾倒履倾盖以为常座常满尊亦满读古史是是非非不极不置谈或至夜参半率忘其谁宾主也游戏于吟咏每一吟和一卷成不知凡几卷壱味之佳必奉客客至不计有无苐目其子观民买酒买酒虽处大幙其子未尝入公府人亦??十之识嗟乎景矣不居其盛若此故独以贫永令誉而利害宠辱举莫能加其贤矣哉予来章贡往往其门生故吏颂道不一甚可书也观民出诸贤所咏三卷题诗各若干首示予且曰兵余仅仅存此顾一言以识之予惟景贤高致苦节未易可及即何地无竹可屋无蓬茅可亭且轩乎又何官能为累乎昔形国王公在中书食大官上鱼羮成不乐居位即云世间何所无鱼羮饭充景贤之志亦如是矣观民拳拳是诗其酷肖严君又何如哉 

　　○题秋菊问荅卷后 

　　右秋菊问荅一卷凡为律诗二八章庐山王先生希颜为宣城孙景贤氏作也今三阅岁矣予来贑其令子观民复请藁于先生缮鴈以示不忘且□予志其下方子熟复焉重慨夫昔之公侯里苐文武衣冠既与世俱変而其可悲可愕者亦皆散为飘风荡为飞烟识者无复道而孙君方远宦荆湖间菊亦荒矣菊虽荒然诗存观诗复何翅对菊即其风流文物宛然如新有歆慕而无悲愕其用意远甚诗可以观殆是也夫子观辋川集有春桂问荅槩见彷佛殊不尽言希颜为菊往复皆八殆无遗余格调高雅得少陵之风抑不知菊自晋唐来有主宾知已若是者否渊明虽爱菊其子殆不是爱视观民又何如皆弗可以弗识也嗟赏之余敬题其末 

　　○跋周府君碑后 

　　按此碑后汉灵帝熹平二年所建唐文宗太和九年重刻也太和乙卯距熹平甲寅凡六百六十二年汉刻盖不复存今丙午距太和乙卯又五百三十六年唐刻亦磨灭过半其字体完整者极奇古可尚其舛讹者疑太和已失其真况今又加剥蚀乎汉刻本在垄上唐刻在曲江庙不知何时徙置路学已断为三朝阳钱太守既新府治以韶在汉隶桂阳府君功勋在韶乃徙置府治命工胶漆绩其断匣而树之以嘉惠无极呜呼服岭以南韶独有汉隶一通城希世之珍也钱侯官既满眷眷是碑且曰予媿府君勋寔多継府君而轰烈者必予交承徐太守也子幸志之是岁八月庐陵陈谟志 

　　○书月溪庵诗轴后 

　　月溪道者韶州学佛徒也卓小庵于城西今指挥使司参军竹间王侯实相成之王侯爱道者颇朴俭又苦行公务之暇輙至庵中吟咏以自畅庵虽小时时有名胜之会太守钱朝阳县令谢彦刚皆时游焉实以参军故而四方宾客颇称道之丙午六月参军与客游因壁间揭古诗四章用韵以为乐既成以示余亦想象成章因慨夫地不必皆胜以人而胜方天下大乱金利宝坊槩为草丘士君子搜奇访古乃无可寄一慨者韶州去中华万里城郭人民释老之宫犹存髣髴又得诸贤合并临莅之何其幸欤然乃求化人开士则无有交名胜而善理致者又何欤是庵之胜当由诸贤题咏道者珍藏之 

　　○题邓性初卷 

　　余弱冠初当太定甲子读书澄江之南洲始识邓君用时有交臂鴈心之驩其后甞抵杨观山先生许其列于青衿者则君用子性初也君用与先生皆已矣余亦崎嵚历落且七衮而故友严文炳令子子初袖卷轴介予叙其端读卷中诗则皆羙性初而赋者呜呼其使余感也昔余交君用时性初尚弱及观山讲次性初方学也中更丧乱避地五云虽乐于客土而重违其亲乃还其阖闾呜呼性初亲老矣宜何如其左右就飬也医踰于三世既取验于其乡经传夫四诗宜益充其所学切切乎取友之必端恳恳乎与人之必周密密乎遇事之必谨有鱼鱼雅雅无戚戚咨咨即其亲桑榆之景媚于艳阳之晖菽水之味乐于肤鼎之腴矣余题卷己复取董召南桐栢行再四颂之子初曰幸甚 

　　○书唐马图 

　　此太宗拳毛騧也历唐至今虽复万金涓人可得市乎独展此图即天骨开张龙池霹雳皆在目前于是天马复生矣画史识马意大似踊跃端门得所依归者呜呼岂不骑战一敌万漠漠以开风沙乎龙媒异产何代无之 

　　○书刘氏西斋倡和卷子 

　　仆生大德间为先朝太平幸民者六十余年屡不得志于文扬自诡小隐每北望燕冀怅然以之时时诵中州巨公雅作志驰魏阙之下矣今复幸为圣代逸民与康衢叟华封老人嬉戏咏歌以终余齿不亦多乎适萧君安正携至刘氏西斋巨轴而读之不觉踊跃三百鸣呼吾陈氏与刘氏为世姻世科而先朝百年间贡春官者独子高一人盖积之厚者发之迟也圣代钦其登闻特起用之再调为北平宪副居常友存冣隆由七千里伻书候其弟子产至则风雨连床于西斋者几百日诗文倡和子高皆手书以畀之殆将示后且以着忠孝之泽也子彦又欲仆志其后嗟乎逍遥堂离合差参之感彷佛具是此天伦之乐也乃若燕山怀古一倡一和如如画仆何啻身历而同赋之每一朗咏俯仰今昔之怀岂有涯哉 

　　○题孙景贤菊诗后 

　　余曩在章贡观民固未筮仕出此卷求题余读之如见其严君焉后十年景贤由华容抵庐陵出此卷相示曰火后仅存者余再复之如见其令子焉俯仰今昔感慨系之然而希颜相去百里而近连年不得觧后而景贤相望千里而遥十年复一面亦有数邪苐不知观民当复何时而倾鴈也洪武八年乙卯八月朔再志 

　　○书萧以恕族谱后 

　　昔范宣子论死而不朽归诸世禄叔孙豹以世禄不可为不朽盖世德之论也余读县丞萧君自省为沙湖萧以恕序其谱牒有曰不推本先世是不为子孙无厥祖矣不能以德垂训是不为祖父罔厥后矣至哉言平世之贻谋不淑无以遗后至其子若孙或贤且秀而耻于祖其祖者固时有之落其家声失其故步不知五世之泽莫究一人之初而付其祖于路人者皆是也皆可慨也尚有如以恕能念其祖于千四世者平尚有厯宋元至今衣冠不绝者乎左丞王公参政董公之叙志具可孝也萧叔大心至八世相业犹历历然也非世德不朽不至是呜呼安得起叔孙豹于千载之上而与共论哉乃若崛兴暴进冐牒而拜坟固然莫之怪黜其所自出恬然以为得计者又其最不肖者也则吾子与锺先生论之详矣因书于二序之后俾归于以恕藏之 

　　○书王佥宪事迹后 

　　古今治天下者恒以有穷之法系无穷之変変生则又为之法于是法如牛毛変如猬刺虽聦睿之英主明断之括辅不能草也何则君之所责治效者在守令而守令岂能皆公平也不得不紏之以案察而案察复虑其不能皆公平也不得不紏之以御史至于御史孰紏之爫法如是而止尔夫御史案察皆无长官为其属者下至曹吏皆得以紏其上法非不羙也然而上下相朋其能相紏者亦鲜如之何而可也亦曰得人而已矣得其人则良法羙意固溢出于法之外矣故一御史之贤而一台为之肃一案察之贤而一司为之耸而况与台司之多贤乎虽然其要在于疏其禁网而蕳其法令而已昔唐垂拱二年李峤论巡察风俗疏以为诸道所奏科目凡四十有四别凖格勑又三十有余而巡察使率三月右出都十一月奏事所奏文武官每道多至二千余人少者一千已下欲令尽其行能褒贬得失则皆不暇诚非敢惰于聀而慢于官也实不及耳欲望量其功程与其节制无为多张科日空费簿书率十州置御史一人以周年为限可也呜呼峤之所言当时行之与否未可知也而我朝实能行之矣余观王君子启自洪武三年五月除监察御史七月除广西佥事其在司分司行事之迹皆历历细书其自三年至五年皆班可考其察事明核而非苛其处断果决而有恕其褒贬得失未甞不尽其行能其功程节制未甞少费于簿书于是李峤论其病于唐者子启默皆行其说于今如是而为案察为御史诚能得法外之意哉诚能以法绳変而不穷于変哉子启由佥事除崇庆知州已而得投闲归乡暇日以其在广西事迹示余谨书其后如此呜呼诚非儒者能政其亦孰能与于此哉 

　　○书萧天与族谱后 

　　自宗法既废而族谱盛行固人心世道之一助也古者宗法之明有百世不迁之大宗有五世则迁之小宗継襧継祖継曾祖継高祖者小宗也小宗虽不一然皆管摄于太宗冠娶必告死亡必赴祭祀不敢尸故自源祖流条理分明而脉络有序也然此法不举久矣于是士大夫之家莫不有谱焉谱上至始祖则宗法立大宗之意也下至高祖则宗法立小宗之意也合大小宗而存其槩于彷佛合千百年之统绪而归于数叶之楮惨惔之墨呜呼亦士大夫能之流俗人则不屑矣吾故曰亦人心世道之一助者此也吾乡沙湖萧氏天与其泒出汉相国萧何流及齐梁江左蔚为名宗至唐萧瑀八业宰相盛莫与京五代时讳昶者为巡察判官避马氏乱始自始自湖南徙家泰和之禾溪则沙湖之始祖也其后宋景定二年讳德外者贡于礼部则沙湖之族祖也载诸谱者班班可考具如左丞王公黼参政董公德元及诸名贤志跋序文兹不赘述余所愿望者湖边之族之盛代有俊秀而天与二嗣子震子巽皆秀而文绵历世远则方来之未艾未有涯也不其盛欤吾故为书谱后以相期于无穷云 

　　○题濠梁乔木啚后 

　　右濠梁乔木啚庐陵彭布善为襄阳守御千户侯竹轩陶君作也　侯故家濠梁天资毅勇谋畧英明当生上渡江时　侯识运数之归奋翊卫之智佐兴王业蔚为荩臣及天下已定　侯任股肱心膂之寄出镇襄阳实能广德心奠民社使捊鼓不警鸿鴈安居厥功懋焉然而濠梁兴　王之地也城郭之盛丽邑居之繁庶山河改观于古今陵庙增辉于日月　侯盖梦寐以之于是希善鴈以为图盖不独桑梓之念重坟墓之悲深也或曰侯有大志不尚抵掌而驰于伊吾之北乎而奚止于襄樊侯立大功不尚鸣镝而奋于平壤之东乎而何有于濠濮啚乔木者姑以寓侯角巾帰苐之意今岂然耶是不知侯之心与上所以待臣之礼也昔者文王之遣将师固曰曰归曰帰岁亦莫止其遣戍役亦曰岂不怀归畏此简书夫出征临遗之际尚以归期勉之况侯居平世临治邦安得不思其乡哉然侯所以志存乎四方者固不为怀土而有间也谨书其后如此亦自谓庶几侯之心云 

　　○肃萧执所藏名公诗文卷后 

　　国录萧执集其在成均时所得文苑诸贤诗文下至数字手毕亦不敢废类而成轴既藏以自矜耀亦时出示朋徒夸诩之可以为好学尚德之士矣古之君子或闻名不识面则梦寐之间如或见之或不得及门受业则私淑于其徒若此甚众子式幸同时有所尊者焉有所狎者焉有宜友者焉有宜师者焉一展轴槩得其韵度如聆其謦欬视彼私淑与梦寐不尚优哉若其中禄命辨则宋公景濂先生以示刘仲修者也先生以硕学古道为一代文宗仆每得其文昼夜而读之文甞辱先生温接怀不能释古人云心慕乎追此人而已又云粲然繁星丽天人所敬者五行而巳其先生之谓乎昔甞读信国公文山集见其前两为白顾山人序其论禄命正如此以为以有穷之数系无穷之命一曰之兮为时十二一时之兮为刻八生人之品上有九十六举天下意之一日之生同时刻者贫富贵贱寿夭贤愚何啻亿万不齐岂局局于九十六品者乎积日而月而年其数皆可计也其验皆可同乎犹白顾山人不得宋公之辨而读之岂小补哉 

　　○跋萧寿椿菊隐说后 

　　余既为萧寿椿书此说又求识其后夫渊明之爱菊无间于幽显观其自癸已为州祭酒乙未距庚子为镇军参军乙巳为彭泽令在官八十余日自免去聀始终官途纔十三季尔显之曰岂多于隐之年哉性极冲澹有大志官居何啻野处悠悠然万物之表慕荣启期之能贫田子泰之能侠杨子云之能酒而尤慕诸葛亮王佐之才惜无其时耳视州县劳人直何足道斯诚真隐也已故周子云菊花之隐逸者也又云菊之爱陶后鲜有闻殆谓菊抱幽人之姿惟陶有之似之故深爱之非陶而爱者宜亦众矣苐不知菊视之如陶否乎寿椿读其宗丈之文宜以真隐为尚可也 

　　○跋岭南录 

　　古称信史疑史信固史也疑亦不可不谓之史然有疑可传者有疑而不必传者则系乎其人焉余观刘君子高岭南录殆信者必可信疑者必可信疑可传者固多出前志之外而不必传者有以破千古之谬与讹以俟来哲岂有涯哉如潮之盈虚消息一之于月月之所临则水往从之而东海之侯异于南海钦廉之湖朔望大潮谓之先水日出一潮谓之小水琼海之潮半月东流半月西流且不系月之盛衰此可传之疑也辨铜皷断不出于马伏波辨陈雷公之事以正丁谓之非辨蒋炳文之承误而知以雷名州乃取于雷川辨龙毋祠谓本祠秦媪而斥其五龙天妃之为妖此不必传且足以破千古之谬与讹者也他多有之始举其大者一二以见志呜呼安得言史皆如是哉昔太史公尚不免寡识轻信之讥使尽如子高岂有好奇之过哉嗟永再三聊题其末 

　　○题七贤啚后 

　　右晋七贤啚吴兴钱舜举放唐阎立本所制者也始以刘伶阮咸次嵇康向秀次阮藉终王戎山涛刘伶最旷达不拘史传苐着其酒德颂可见咸妙觧音律尤善琵琶甞以大盆盛酒相向酌取有群豕来共饮之咸接去其上仍共豪饮嵇康好服食之事以为神仙禀之自然非积学所得至于导飬得理则安期彭祖之伦可及允为名言所与神交者陈留阮藉河内山涛等世所称竹林七贤者见诸康传中阮借着大人传以三公九牧皆为裈中之虱本有済世大志属天下多故多士少全由是不与世事酣饮以为常文帝初欲为武帝求婚于藉藉醉六十日不得言而止其人可知向秀清悟有远识庄周着内外篇秀为之发明奇趣其后郭象因得述而广之若夫王戎慕蘧伯玉之为人与特舒卷虽位緫台司而委事僚寀间乘小马出游见者不知其为三公也山涛为吏部典选十二年甄拔人物各得其当时称山公启事吴平之后与卢钦论兵以为不宜去州郡武备帝称之曰天下名言也而不能用呜呼是七贤者其高致虽大小各殊然皆皜皜乎不可尚已及宋颜延之出为永嘉太守意甚愤怨乃作五君咏以述竹林之胜而山涛王戎以贵显被黜盖有激而然非定论也古之君子固有身处庙堂心存岂壑岂可一槩而论今观此啚诸贤高致宛然如生舜举所云流俗无轻议者当矣及覆观之阮咸出塞之音嵇康广陵之散安得复起斯人于九京一闻其慷慨激烈之余韵乎安政萧君其珍袭之 

　　○书锺实可墓志后 

　　儒与医同轨而异户医特儒之一技耳耻一物不通者儒也达人身天地五行者医也然而各造其极厥难其人焉长沙太守张机抉内外经秘要为论欲人易晓令儒流读且不能句矧医流哉故儒不精则医不神余读翰林王公相为处士锺君实可志铭又读寻阳张羽撰实可哀词模鴈其人如生不独能儒而医又能奋儒者之勇以除乡邻暴客行儒者之仁以拯乡邻饥溺此其用心皆儒也其庶矣乎王公之志称其潜心于医益造乎微遇疾不以贫富与成药不责其偿大疫则躬视而治疗之贫者并遗之薪米此庞安常之所以为仁也张君哀词称其尚义贱利茹强跻弱忘生借躯急人之忧众圜我觚乐于龃龉此汉士之所以为侠也凡若此者夫岂寻常庸医师所及哉吾故曰其用心皆儒也因王君子与以二文见示故书其后如此云 

　　○书静安刘氏族谱后 

　　沙溪刘君静安与予盖数十年之交自至正之季淮蔡倡乱余甞以沙溪为桃源托以避者数年无恙无何游兵四出沙溪不支余又走兴国为桃源乃桃源复不在兴国于是以聘入韶州焉与静安疏阔盖久矣暨余旅韶归复与静安相见相劳苦外且审静安岿然如鲁灵光之独存复能保障其乡邻屹然如中流砥柱鸣呼贤矣哉暇日以其手编族谱示余曰畴昔避乱出走惧斯谱之不保也爰取击累墙而以谱置诸整内及事定来归毁墙碎整以求之幸而得存然破烂剥蚀则命馆人补完而详勘之又命改书而齐整之于是十五世之源委备录于今而可传于后志亦悲矣先生忍能不为之述其槩邪余阅谱自一世九承事为君始祖十世司阁为君高祖十二世梅轩为君祖父十三世荣为君显考皆隐德弗耀而有光于承弗者也呜呼刘氏之显近而论之则更生天禄藜光精忠耿耿当为称首而厯代闻人表表史传亦何可胜数为其族子族孙者可不自励哉此余所深望于静安者也抑余与静安贤侄百川氏有笔墨之好有骨肉之情而百川高蹈物表不与世事接者十余年殆仙也敬叙兹谱幸以示百川焉 

　　○书柳主簿番禺卷后 

　　右番禺赠柳侯诗文一卷柳侯宫归至泰和留止出以示余余读之叹曰泰和柳侯之桐乡也其民思柳侯如思父母见柳侯再至如见父母重来则番禺之民眷眷可知其士之形于歌咏也固宜矣昔侯之宰泰和也岂弟之政宽猛适中温良之度爱恶得正宽而不失于纵故疆御折伏猛而不至于苛故鳏寘攸宁爱其人必其真可爱故敬不谬而惠不汍恶其人必其真可恶故法不玩而威可惩小大各得远迩胥庆以故遗爱至今愈久而愈新已去而不忘也番禺广州之壮邑也上有省治之统临次有风纪之廉察次有大府之驱迫以一县而听命三司焉不其难乎柳侯任主簿遇事之不可者辄犯颜昌言于其上不顾身之艰危惟虑事之不当以求其是之归此泰和之所旡而番禺之独有者是宜宝安赵晦赠言以为领邑教数年见其能守聀胜任者惟士先张公为邑簿及柳侯二人而止耳呜呼才之难如此哉卷中七言古诗如赵讷五言选体如李昕尤佳致可诵自余诸贤以及诸生亦皆不凡信乎番禺之多才子也嗟嗟乎柳侯昔宰太和为其易継簿番禺为其难然皆恢恢乎游刃于余地焉然则而今而后焉往而不可行吾志哉故书诸卷末以俟 

　　○书飬蒙刘先生墓志后 

　　北平宪副使刘君子高志其从父食蒙先生之墓自幼至孝出处风槩备悉其苦节坚志甘澹泊如饴处贫素而裕盖其天性则然而问学之力足以行之殆逸民而独行者欤志称其甞以易经一试有司弗合过东湖拜徐孺子祠而归即扫除科举习以经学教授乡里高山仰止景行行止为何如邪昔须溪先生记孺子亭有曰孺子东湖之孔明也实千古名言由今论之殆躬畊南阳之孔明欤方其隐南阳也有桑八百株蚕而衣虽百口无寒有田十五顷耕而食岂止一家无饥诗曰彼君子兮不素飧兮盖不稼不可得禾不狩不可得貆孺子非其力不食其心盖出此也先生筑书楼曰勿高大令子孙可葺也人以舆马相候曰吾安于徒步何有贵习也人有谈仕进气焰者辄掩耳曰母污我也此其去东湖孔明岂远手哉先正曰孺子东湖之孔明余则曰飬吾西昌之孺子惜子高死莫可吾言如志于墓铭后以归其令子夔藏之 

　　○书刘子卿诗藁 

　　欧乡代有闻人今年识刘徐子卿年甚富气甚张学甚劬而尤善工诗间适其馆几上太白集也自言于诗人酷慕是家余惟诗各一悟觧各从其天分审慕是也即天分已近充以问学斯成名家朱子甞言太白诗非旡法度乃从容于法度之中睈于诗者也慕之者徒狂嬉怒攫颠倒参差无天分固不可旡学力尤未易郭功甫尚未自然矧李赤辈哉为太白有道涵飬以昌其气高明以广其识汗漫以致其约脱略以通其神矣然故其论超然其趋渊然其韵飘然纵不踖其奥亦不辱其门鲁人善学柳下惠是矣甞观庐山来秀堂帖刻太白藁数叶其窜改处一字屡易者甚不苟至天若不爱酒一章则全改定宜其精绝掩出今古非率意肆口所作也益见朱子之言信哉读子卿拟古乐府数篇风气日上咄咄逼人葢太白高古通汉魏而子卿拟之好之异时奏黄锺而破瓦釜斥翡翠而掣鲸鱼非子卿而何吾故书所闻以致愿望子卿幸自爱也 

　　○书王伯允诗槀 

　　伯允茂才以其录稿介予评之予吟多率且曰就退茂才殆将起予者乎辄以鄙见间评一二而复之曰学诗必自拟古始虽李杜亦然拟之而不近未也拟之而甚近亦未也初若甚近则几矣其终也甚不近而实无不近则神矣茂才负锐气不可苐二出一语不肯寻常录槀中选体唐律思致清声调熟三妇词蚕妇吟雨渔歌等效张藉王建得其风骨极可讽咏乐府自尊酒行至关山月诸篇足称拟古者乃若诸七言长歌气猛语激愤嫉多而雍容少略收敛涵蓄则尤为佳也茂才由此其轨广学以大之精识以超之何患乎不神也哉起予既多因书以志卷末 

　　○书谢子良诗轴后 

　　右诸贤显诗一轴为淘金驿令谢君子良赋也子良锺清江碧嶂之英揽青原白下之胜所交行人过使非名卿巨公也则智勇御侮之才能识时练事之俊杰也无簿书之系供亿之劳而有从容暇豫之适恒有益于身心而恒不得怨于上下在百司独驿令冣优故子良自况为清隐信哉客至谈笑觞咏鸥鹭风月无时不在水木清华幽思入微又得蔡君谟法书酷意临摹挥染大字终日忘倦可谓知所重矣驿令云乎哉诸贤赋咏咸羙子良质厚而文深近求而远到仆以为知言不赘赋独题其后云 

　　○跋梁仲文昔游行卷 

　　仲文以公瑾英发之年将北游燕赵之都则以国步多艰而阻及王气在南冯唐易老又不得与江左夷吾并驱徒感今怀昔时时记忆往者名公赠言长吟朗咏以自慰而已虽然游以心不以迹以迹者穷年而不周未老而已倦以心者古人观画卧游千里一咫是也岂特观画为然地志山经之所藏载稗官野史之所出山河皆可日覩形势皆可意会苐一舒卷而得之此亦卧游也虽老而徤行风为轮而蓬为蹄矣即漆图吏天游何远仲文尚仪图之 

　　○书徐仁甫存愚卷后 

　　宣圣五十七代孙资善大夫衍睈公用汉隶为锺陆徐仁甫氏书存愚二大字扁其燕处之室而翰林修撰朱善为之传赞允为仁甫实录矣洪武甲子秋余校文江西始识仁甫出其卷示余传赞外名公雅制佳什磊落珠辟冄介予一言予复之曰昔宣圣论宁武子邦有道则知邦无道则愚而潘岳赋闲居则曰有道吾不知无道吾不愚夫有道不知即武子之无事可见也不谓之知不可无道不愚即武子之沉晦免患也不谓之愚不可故又曰其愚不可及也不可及之愚自武子外不多见而仁甫独能存之存之者冀及之也愚知之相绝也久矣其不相为用也亦固矣人知武子之知愚不悖而岂知其愚之不可及者皆其知之尤者实为之哉故岳所云有道吾不知不知者不巧宦以荣禄愚之守也无道吾不愚不愚者不贾祸而蹈□知之藏也仁甫不惟存此愚于不可有为之时而尤能存此愚于可以有为之日斯则人所难也玩衍圣公之大书读朱翰林之传赞又当以此意求之吾故事其后如此云 

　　○题刘崧官诰后 

　　汉史云以官寿卒官者荣以禄寿者孝终命不陷刑辟也在汉世不为稀然汉史特称之若此矧后世子姻友刘崧子高有令子士鸿以其先君子前后所授官诰及所赠身后恤典与主上亲为祭文录以成轴而介余识其后始子高以人材起洪武三年八月授兵部职方郎中六年九月授北平按察副使官满给由既而奸臣弄法坐以违制得释放还家及权奸伏诛奉勑符取到十三年正月除礼部侍郎五月以人神有変特命致仕十四年二月复起取授国子司业四月卒令有司备礼棺殡命奉御唐寿以牲醴致祭焉享年六十有一呜呼使子高幸而以职方殁以宪副殁可以为卒官未可为卒官寿使子高不幸而殁于放还田里之时可以为卒寿未可为卒官今也一起取于权奸诛锄之后而有侍郎之除再起取于特致仕之后而有司业之召何荣如之虽司业不席暖而终而褒恤祭奠眷赉弥在当世为难得在西昌则一人而已谨题其后以归士鸿宝藏之 

　　○书神石铭义乕赞后 

　　贰令李君克贞述文丞相神石夏将军义乕二萹深有补于名教余读至再四不去手扶乕为山之君肉百兽以为粮且攫人而吞噬之冣不义者也然知有父子则性近乎仁石至顽钝傲四时而纯生植终万在而不亏蹇波涛不能泐霜雪不能坟无知莫甚焉然苟有所凭也则反智于人故席之能义仁之烈也石之能神物所凭也且石能言于宋起立于汉尚矣则其仆空坑之卫丞相截追兵殆将植我孱王再兴赵祚以配祀于天苍皇逼迫之际人不能措其力而石独能之非神哉夏将军前忠后达荃化为茅三尺童子见其心其所飬乕欲杀之宜也昔者衔鹿啖将军于庐墓病中虎之仁之至也今者咆哮欲噬将军而甘心就烹乕之义之尽也席之死荣矣将军虽生不亦有腼面目视人冈极哉微神石则丞相必死而后日之大节无其终微义虎则将军幸生而当时卖国之心为不白此克贞所述足以增重于伦谊而深有发于余里衷故书其后如此 

　　○兰桂山房记 

　　萧君孟章颜其隐居曰兰桂山房取晋熙郡王结幽兰援芳桂语也晋熙梁武第二十子贤而文遗落纷华声利其言曰知止知足澹然无虑北山之北弃绝人间南山之南超踰世纲清敻盖可想见萧君名山房以兰桂殆尚友千古者君服则儒稳则吏时可为即萧规遭随吾不溺时不可为即计然陶朱吾不污洒扫室庭珍珑轩窻童丱诵弦朋徒觞咏挹青原之朝爽鴈螺于之夕清亦非必绝人间踰世网固已澹然忘虑知止与足矣夫兰有国香服媚于人桂性馨烈卉木所忌滋之九畹楚三闾所好修也树之小山汉淮南所招隐也□□慕晋熙不徒结之援之而又滋之树之呜呼贤矣哉余发虽种种尚能相从山之南北乃为之记且长歌之歌曰 
　　有羙一人兮盘之阿傲世态而脾睨兮其嘅也歌袭芬芳以龄兮抱坚真恒不磨山海祲而雾潦毒兮夫孰能浮湛以媕阿女兰申申兮桂娑娑天潢肆其清润兮乡云被其光华彼椒佞与荃茅兮孰为少多结佩纕而授觞酌兮其如子何呜呼静与晦而俱寂兮动与阳而同波顺时几乐夫天命兮其如子何 

　　○雪蓬记 

　　士君子托物自况以名其斋而交游尊其德亦因以为别字其来尚矣托者与也凡有形色性情无远近巨细朴野华丽皆是以寄兴得其神不必得泥其实会诸心可以忘乎言至使不识其人者犹想而慕蔺焉斯不亦羙乎今陕州知州事闻人侯彦芳佐泰和时餙所谓东偏斗室垩以涂其壁而蘧以帟其上因扁曰云蓬盖藏修之所托以寄兴者侯与仆会金陵时语仆曰雪蓬需子为记仆敬诺焉于时侯奉命赴汴京仆亦次第还乡始得坐雪蓬斋中乃记之曰蓬盖舟所藉以庇覆其所载者贤才亦国家所籍以庇覆其赤子也蓬之上维雪焉至清至白可以瑞稼穑□□蠢且蓬戴雪又胜重也蓬譬则侯之一身而雪其德欤士君子以身许国不能表里澄澈润泽枯槁凛然自持则不能以任大事果其德充耶小之簿书期会大之礼乐军旅外之刺史守宰内之元勋硕辅无不优有余智显有成绩譬蓬之于舟穿沟港出陂汊蹙滩石谷涛澜然后平临大江迅达黄河而人与物俱蒙其荫不病厥载也不然夏暑雨骄阳冬祁寒烈风舟非蓬顷刻不能居与行也或曰侯尝驾雪蓬转输于襄阳今兹舣雪蓬布政于河南蓬亦劳止矣噫是求雪于太阴之庭求蓬于氷夷之都也名斋之意殆不其然书曰若济大川用汝作舟楫传说为商哲辅佐兴令业岂尝屡济川而病其舟楫也耶 

　　○学村记 

　　友人易君别字学村蕲记于海桑子子嘉焉或曰是矫也君岂尝能村乎村贵真不学而能昔王建张籍同时同以乐府者声评藉者曰其不及王建者村不尽也谓其不能自然未极于真耳村固易学哉子曰不然传曰蛾子时术之志曰人皆作之作之不已乃造自然范蠡平吴变姓名鸱夷子皮始学贾严光避汉披羊裘大泽中始学渔梅福上书□□吴市门始学卒郭觧晚而折节始学俭非不学而能也朝野之相形即野名村士农之相訾即农名村而尧时咨治于在野周时烝髦士于我农后世目咲为村者在唐虞成周不尔也不当学乎世益降浇益滋鄙先进曰野人高后进曰君子文之敝也久矣夫子从先进礼乐夫固野哉学之固可议乎易君学村学之诚是也佊不学而能者野人不辨菽麦寒暑者之为耳野人之所为村非君子之村也如吾所云唐虞成周时君子者之村也虽然又有下愚之村焉几流俗人所尊崇慕仿者皆是也而易君无也君去荣就晦学村宜不侣吾惧其沦野人之村欲纳诸君子故乐告以斯言君曰吾既甘守环堵浮湛里闾台笠缁撮贤于切云之峩峩缟衣綦巾侈于象服之委委调笑乎蜡宾之仪崛疆乎樵夫之拜田子方贫贱之骄固多陶征君桑麻之趍不少也若是何如子曰其然乎几几于达乎村乎孰过是乎书以揭诸座右 

　　○南康县复秀公台记 

　　秀公台者南康贰令吴公德基父所复也曷为而复之从民志也古者大都小邑胥由卜定然山川形势风气之聚若舟瑶以陟巘降原升墟而望楚与京类可征已南康其壮哉县乎览厥治所中高四隤若玄武状堂后西偏隆然特起成墩又若其曳尾然因墩以为台而台自宋丞相秀□□□升之景佑间以校书郎出宰民德之不忘遂取其谥名焉台非徒胜槩是都抑形势攸系哉洪武二年着令中外诸府寺并环筑公舍长贰史胥族处缭以高墉固以緫门纵广崇庳罔或超度县克日攻位适台直少府听事遂夷之台前豫樟十数围寺门古桕一株无烈风迅雷同日应声自拔众骇愕然业已建不可渝已三年秋县老若士并力一辞恳告贰令首台之夷狺犷胥庆县既卑矣罔可畏忌讦诬猬兴赤子焉所芘宁县官独忧耶且县有故易此必戾木有知而既告之矣明公幸复之哉公曰岂其然乎吾达子之志亦大有理乃迁少府听浚池之塞隆台之平民欢趍功不日而复崇加其旧又出俸钱买亭卓而覆之用慰悦民情抑以时观游节劳佚礼宾客焉仆适道广省校文还公引坐台上觞酌无次指南山曰滃然翠浮爽然气蒸非南中所可凝又指北山曰此九日岭亦因丞相名而命之前宜玄武道起新亭扁曰寿龟池左右嘉木扶疏清风徐飘翛翛冷毛发四序迭乎前万景赴其下台奄而有之不尚可记乎仆曰然此一役也有规有颂古不容轻废规也复古之旧嘉与民同休颂也匪镵金石莫惠久远吾见公盛德羙政与秀公爱遗钦于世世矣 

　　○虗白记 

　　海桑子归自罗浮游上清宫息焉二子者方论道其一崇虗其一尚白咲于列者曰圣人崇诚而子崇虗君子尚□而子尚白得无戾乎夫虗而不白岩洞是也白而不虗玉石是也子各一焉而可乎二子爽然自失请业起拜咲者曰此非吾所能子往质诸江先生二子往焉先生曰吾不知也吾闻诸漆园傲吏傲吏闻诸七睈七睈闻诸天向子所闻无一可也今夫日月者司视之官不煜于昼则天者育不煜于夜则地者□尝试有一物梗其中一尘滓其外哉今夫水洞鉴毛发泓泓渟渟不测不极实之泥沙土石壅其行淤其冷岂其天耶今夫鉴之空也的的兮空青之剖而金筮之冻也荧荧兮珠斗之芒而颇黎之浸也刬隆平霔磨垢刮翳而虗之軆始全虗軆全而静照出焉日月水镜其形其质虗空也日月水镜各一其照生白也其于人也亦然省天地之员方其日月之精华万物万象吾百骸也江河百川吾九窍也所以成吾体者皆实也所以主乎吾体者皆虗也虗所宜虚而勿实所不当实其光明也孰御是故耳虗则生白而听聦目虗则生白而视明彼其实所当虚者榛芜高于灵台粪粪壤瘗于丹府面墙而已耳屋漏而已耳杨子云自以为玄可也乌乎白哉二子跃然起洒然悟愿卒为弟子因祈海桑子叙之以为先生寿先生字中吉积书盈车律已以法学超诣德粹谦海桑子庐陵陈谟也 

　　○泰和县新修城隍庙记 

　　洪武三年六月皇帝若曰载稽祀典城隍庙貌宜从改作庙在府者如府治之制在州若县者如州县治之制旧有土偶像设者胥毁为涂墍在庑者□□涂两庑辟在正中者还以涂正中辟而图画云山于辟上凡神座凡席悉如官廨仪署主苐曰某所城隍之神大哉制乎一浇末俗之陋□从乱典之正于是省部斟酌格式移诸外省外钦承惟谨下诸属郡罔不虔奉泰和令尹嘉议大夫前御史刘公宗启政肃人和令行众趍刻日庀工暨厥僚佐县丞陈君举善主簿杨君禹鼎典史许君宗礼相恊后先度地之宜而斥大之取材之良而谨施之量氓之任而分畀之旦省而暮程宽抚而严督纵广崇庳纤悉如法门庑庭室幕舍靡不宏伟轩朗上以称睿旨下以悦舆情远近耸观叹未始有盘盘翼翼羙轮羙奂寔为庙貌之甲岂直一邑之巨丽而已哉亦既落成耆老祝史等来请文刻石仆尝读吴文正公庙记盖曰城隍亦后土之类也古者八蜡若水庸若邮表畷莫不祀而报之况城与隍城民而卫物猂外以集内厥切懋焉不有以丽祀之可乎礼虽先王木之有而可以义起者城隍是也其所以庙而不坛者又以栖配享之神昔汉高帝以灌婴下江南而江南祀城隍类以灌将军配是也文正公之言渊博明通足裨礼典之未备而我睈天子断自宸衷默刬昏俗致城隍之神有高明穆穆之居无滛瞽屑屑之黩诚旷世之盛羙也抑传有之先成民而后致力于神民和而神降之福邑长贰有焉盖其勤宣上德茂植民功殆与庙貌相为之远而神之降福斯民永永无疆者孰非惠化之所敷遗乎皆不可不书以是刻于石用昭示方来 

　　○中庸斋记 

　　清江碧嶂之间余得有熊氏族裔名中而字克庸穆穆乎识时达政之才贤也入其斋扁曰中庸之斋凡所侨寓即揭以自厉且介余记之予因得致交相勖之谊焉昔者往睈先哲或出或处殆殊迹而同归素富贵则道行乎富贵素贫贱则道行乎贫贱素夷狄患难则道行乎夷狄患难道者时中而已时中所在即所以为庸微之为寝兴服食大之为车马戎兵恒之为九法三纲变之为禅授放伐各一其时则各取其中合焉而安荣戾焉而危辱孰非平常不易之理哉克庸修于身有学有守用于时居有猷有为孝弟隆于家忠信孚于人即其言恂恂以悫与之居栗栗而温而当夫天造草昧四郊多垒寺出其才而小用之施足以德乡邻力足以援槛穽殆不胜计使在春秋战国彼诸侯之大夫鸟足以辱君哉吾固知克庸厚积薄发可当富贵贫贱而安可以夷狄患难而宜亦要其适中能庸与否何如耳是斋也载籍前史以实之名画法书以镘之江山风月以藩落之直谅多闻以匡翼之而滋兰树蕙含英咀华埙箎翕如也菽水欢如也所以张皇荣宠于是斋者靡不卑备吾夫子盖曰君子中庸又曰民鲜能久矣夫凡民之所鲜能而君子之所独能也岂易及哉余故乐为克庸氏记之且将复焉以自勖云 

　　○蓬窻记 

　　夫坐鉴杯水而江湖百川不为大也善言天下者也善言天下者天下小于一室夫岂必登鲁泰山而后为真有见也丈生某于其书室之侧启窻焉从广度之仅仅函丈许时时与客啸傲其间扁曰蓬窻吾常过之坐我于蓬下不啻涛掀浪蹴拏舟入港于而风驰雨突舟人各敛袵局蹐略不见偪仄窘态苐觉折旋俯仰更极中适及其语剧与移轩出蓬外神拂飞鸟平临大江荆游而上者岭峤为海泷为岛夷洄而下者之淮之汉之衡之荆车帆无时烟云互吞苐一送日顷而可得意之则见吾蓬外物也窻果小乎哉曰蓬窻玄者寓也亦所以志也吾不得时坐饥而钓跛而渡者负薪而行歌骑牛而读汉书者皆善言天下者也生审无失士而谨识之异日取其奇言以告我 

　　○乐志山房记 

　　孟子论曾子之孝其亲盖曰养志而曾于论君子之养孝则曰乐其心不违其志夫养而未臻其心非之乐非孝也欲臻其乐然或不能先意承顺一志苟或违一心之軆戚焉乌乎乐也故志者心有所向往未形于色辞凡人子所可知者也于焉弗有违亦焉往而有违焉往而不乐哉此养之至也吾友杨久恭孝于事亲力非甚有余而飬必致其乐养不必常豊而常必适其宜乱来避地村庄养志复如城居独其读书之室曰乐志山房予尝过之望其垣殆儒有一亩乏宫欤入其樊翳然林水殆泌之洋洋可以乐饥欤休其荫有青青者焉有如箦者焉殆武公之淇澳欤履其亩禾役旆旆然黍稷翼翼然殆豳民之本富欤于是室家攸宜而芋以宁也埙箎如实而而翕且孺也入厨具甘旨上堂问起居而其亲不知尘埃之眯目风流之隔代也窃独悲夬曩者运昌时泰家肥屋润位高禄豊者能养志使乐曾几何人哉不以遣体行殆而贻其忧则以坏名灾已而致其辱亦常不为少彼孝襄于妻子者要不足论反不如窭夫佣奴辈仅仅养口体而其父母常自慰悦且夸诩之盖终身为无他于其穷且贱而直情能之而此愿戾焉耳呜呼允恭诚所谓加于人一等欤如之何使余一过山房而油然孝爱生于中也允恭当卿邑乱时尝奋拔民伍接战城西独挫敌锋以完郛郭人服其义勇然不愿仕进故奉亲避他以老有如汉兴举孝廉力田卿大夫署行义年而上之其焉避耶非乐志之尤者耶吾记姑为子愿之 

　　○东湖隐居记 

　　出贑汪东下有洲焉日云洲尝闻五色云见其间故至今其邑称五云几贑之山崖崭辟削者至是而坦迤贑之滩峡束石盘者至是而舒夷又循洲而东有帝曰金滩半百里而遥而坦迤者尽廓舒夷者亦徐厥土利陶厥田上腴江广之徼舟车之隘以砦以驿故居之者与城郛无异而萧氏又择滩之尤胜者筑室以居之因其地有湖池焉其清可以濯溉其肥可以钓鱼其润泽可以灌焦槁化瘠以为沃遂扁曰东湖隐居而介其友谒予记之余重其请则复之曰夫萧氏里居金滩而家有东湖滩动而湖静萧氏其乐静者欤滩流不息而湖止不盈萧氏其知止不贪者欤滩矶之石则怒鼓之飙则号风霜高洁则其底立见而湖荫之以榆柳植之以渠荷禽鱼且有余乐澄之不清挠之不浊冬夏靓深不竭以充轩楹耳目之娱果孰得窥其底里然则萧氏之居外侮不能侵殆所谓风雨攸除鸟鼠攸去者欤凡出贑抵云洲而险浙平抵金滩而险悉平萧氏既处其平又择其胜岂易得哉吾友吟咏倡酬其间足僧东湖之重然则其雅尚斯文又可知已殆萧氏子孙孙子八世莫与京也以是记于辟远征于方来 

　　○龙山小隐图记 

　　云竹之溪金龙之山有隐居者焉曰萧君福可氏福可生长承平时既壮而浮游江湖未老而逍遥泉石崇本而谦撝家和而身润田园约而子孙蕃莫年不出户庭而交游风月无虗日及是世乱且一纪入其境复如未乱时呜呼可为福也已渝川孙君碧霄避地焉依君一见知为奇士即避堂以馆之孙君志其羁旅居间岁则取幅纸为君图龙山小隐尽用郭熙家法而以赵千里远景参差暎带咫尺而有无穷之势将持为君寿辱先示余日积日而成之殆天机所到也吾未甞为人作及此也先生其为萧君序之余谛观不忍释乎嗟乎福可也能使碧霄每况益清如是其高自标致讵有其涯哉是图也层峦而垒巘奔涛而涌雾其间有若神仙中人骑驴渡桥者非青莲君士则浣花老翁也有长松落落四五如龙而兀兀一茅亭其间囊琴而坐者其昭文氏之无成亏与有瀑布千尺起而引睇者有瑶草黄华赤枫丹桂心赏而神融者非刘紫桑陶隐君所托而寄欤文鹿也濠梁之所遂与驯鹤也孤山之所放与祝鸡也尸乡之学仙欤垂钓也桐庐之客星欤古之君贤其人而不得见则或图其居而观之图固甚有补也为萧氏于里者闻福可之风而兴安图而得龙山之朦槩读吾文而想象古之数君子者苟冀柔其一焉皆足以垂光无穷此碧霄尽中史笔也福可有贤孙曰鲁者从予学经术志昂而才逸必将扩大其家声其福盖未艾也然则是图愈远而愈耀矣 

　　○悔闲轩记 

　　里士萧执永得国子先生景濂宋公歁书悔闲轩三大字以遗萧日宣氏日宣揭之观者叹赏有李阳氷之风咸咏歌焉属予为之序呜呼日宣能守先人阖阊于城郭兵燹之中良不易得而得此蒙书张皇于轩楹俯仰间尤不易得也他人华构高堂宁有是耶吾闻诸光子云知足不辱知止不殆万代吏时戎马被郊豺狼在邑国家用重典绳之日宣故名法家甞事邑之自悔自闲侪辈皆咲其怯因鄙之目为村则咲日吾不村也遂以不村自命而以悔闲名轩殆所谓知止知足者欤学名法知名法之隐祸优游自乐且才余年殆所谓不辱不殆者欤人患溺而不悔斯有苦旡闲鸟不悔于高飞而悔于网罗鱼不悔于淙入而悔于钓饵名者诱人之网罗也利者亡身之钓饵也易曰旡咎者善补遇也又曰震旡咎者存乎悔悔之于人大矣能悔则能动其补过之心斯为旡咎之民又岂特闲而已哉然则翫斯篆也读斯文也凡升君堂者有不悠然动于中乎 

　　○礼庭记 

　　读翰林詹公同文为其徒刘礼铭其礼庭盖以君子之学勉之也礼蚤负才谞徒事天官者垂四年操几杖以从公殆无虚日故有是铭其省亲而况予也复求余言乃广其意为之记曰礼以谨节父子闻熟之矣翰林进其学于成余则期诸用之大载稽诸经小而教训正俗分争辨讼非礼不讲不决上而班朝治军莅官行法非礼威仪不行幽而祷相祭祀供给鬼神非礼不诚不庄礼之用复有大于此哉者乎子之职阶而升焉责而任焉讲之不贯习之不狎达之而易窒矣守之弗严出之弗瑞感之而难孚矣尚勖之且夫儒耻一物不通而礼三千三百究其大不忽其细通其変不戾其常亦曰节父则日谨其所未谨耳子帰而质诸翰林不其然乎 

　　○西泉山济渡庵记 

　　泰和城南云亭乡冠朝里江曰绘江渡曰水东渡四通之道往来病涉者众里有寺曰南台有僧曰集贤五云陈氏儒家子幼出家礼静观应公为师应公侯出泰和其分泒则五云赟虽出五云其初固泰和譄也赟既为僧实能谨守戒律动如礼度亦介亦通不随不阿定力之修如渡河香象透脱之至如逗缳金鳞白业既纯尤喜慈施至正戊戌间眷缯江洲渚开基卓庵造舟利涉阴感南泉古佛梦授以震卦且示之曰汝止得关元帅力自是恭行南泉宗教法施香水刍不奇效早之蕴隆惔荧者祷辄雨疾之颠邪疫疠者治辄痊四方之走集者踵相而损赀力致材木瓦石以助与造者又填溢而至正已亥首建正殿立睈像辛丑次建三门大明启运吴元年始立锺皷及安众寮舍洪武十三年庚申九月又撤去寮舍鼎建圆通宝殿巨丽高朗前后暎发江山改观矣且置恒产若干亩以供常住若干亩以膳渡子而伏腊亦庶几矣嗟乎赀也何以致是哉如来之教以真实为体善应为用体涵万象而常虗用周沙界而非有赟正见正知春氷释刍心之感其孚自远其效□应尔也昔在至正壬寅结夏之日赟独坐佛殿上阅金刚般若经至十七八内如来者即诸法如义四顾绝闻声霍听空中一喝玄好打三千捧恍然有省由此顿悟其应世也得六祖偈佛法在世间不离世觉而以偈中心平行宜怜忍四法行之终身此其践履实地过人远甚岂浅中者所能测哉余暇日游西泉山登圆通阁嘉其地胜景绝而喜赟之建立惠施也遂为纪其颠末与其灵感之故云赟字拙吾前元时锡号妙智大师 

　　○梅涧记 

　　大凡负异禀者必脱略乎其群虽草木亦然夫草木而负异禀必浩然奇芬瑰然硕■〈豸页〉发于名贤之咏歌方青阳展和高下琐尾无不散柯布条眩彩矜稪而牡丹独殿而王之北异廪也及朱明司暑槄蹙葵倾兰葩芷干而莲独出淤泥濯清涟天然去雕饰比德于君子此异禀也秋则小山藂桂檀于淮南冬则孤山寒梅傲于幽朔细不踰粟而根柢月■〈骨出〉谁能弟之皦然不泽而百卉尽废谁能魁之凡此非负异廪而能然邪物且然矧于人乎故以人而自况于物者有矣况于物不况于常物则亦取其异禀而相类者耳平川周景元夙负异廪其执友别字之曰梅涧况其丰姿雅度言贞而气温也复介予为记勉其进修不于其名于其实也余闻昔洛阳页侯为县时雅与士人游暇即衣冠揖让分题角赋而阅试焉矜其不度而指授焉景光以诸生在列侯每进以诗好即誉道之不置未至则改定以成之大幼而得于师友之熏陶若梅之有本涧之有源长而成于贤大夫之追琢殆犹梅之天葩涧之文澜矣其出群也则宜或曰梅在涧信美矣抑熙明之特众芳之会桂列明庭莲在灵治牡丹荣上苑尤为脱畧草木之群者而梅顾独在涧得乎余曰然有异□者有异施也景元其盖勉于学乎 

　　○安晚堂记 

　　与国贰令沈侯司平言于仆曰家有严君踰七望八夷旷以永日清强如少年燕处之堂题曰安晓义于于老者安之其自命也仆悚间焉而侯具道之仆曰乃今职尊公请为之记以写侯数千里之思乎夫公前朝耆寿俊也晚而全五福于湖山形胜之间超然月露烟云之表安孰加焉夫晚者大之向晦者也人之所同有也而适所安者寡矣经营分表以求安者累其天者也乌乎安日暮途远倒行而逆施之者戕其天者也滋不安奚故不知安之为安而行乎吾素贫不加戚富不加欣者安晚之尤者也知其为安而苟止苟足一介不妄取予者其次也沾沾而求鼎鼎而获一饭不啻多者又其次也若尊公者勑家事如尚子平称善人如马少游东山丝竹如谢太传出入左右车中长文□前文若又如太丘之与朗陵所谓忘其安之为安非安晚之尤者乎又其雅子种菊菊有雅节能大耐渊明爱之公亦爱之斯亦安晚之高致也客曰子论慱哉抑见公之迹未覩其心也盖公安于悦者以有令子能以志为养也传玄子之能仕父教之忠今贰令远违色养第以意问为起居而公嘉其居官能贫常致伏腊之嬴坚其氷糵之操公之心为何如邪仆曰此安晚之余事也然则足以见公翛翛物表夫岂寻常世故可芥蔕其胷中哉 

　　○竹坡斋记 

　　清江邓养吾斋前植竹一坡因以名斋其侨青原也谒仆为记仆间之君子比德于玉玉者天下之至贵也唯竹亦然君子亦比德焉故竹亦玉也若尚论其世植物之类莫尊于竹当黄帝时命伶伦取诸懈谷以律制律成而度量雄衡法度之器皆缘以起禹时□贡筱荡与瑶琨并命周之符节亦与玉并行而周人美卫武公凡三致咏于淇澳微武公之德不足伦儗呜呼竹之世与贵孰得而尚之后世或下以为犍瓠子之歌所以与也或绳以为桥蜀道之险所由越也其遏冲制溃济深利涉有类夫君子之大用而幽人野老托以吟咏而翫适七贤六逸托以陶写其忧愤则皆竹之流风余韵也奈之何圣贤之嗣不保其不落君子之道不保其常伸气化人事或不相符人或一不幸而物从之矣然则清江之上有竹一坡托根于子之斋与子同阅甲子同傲霜氷视橘踰为枳荃花为茅相去万万不以用之大小介乎志而以不适于用全其天虽自嘅亦自庆也仆与子发皆种种视皆茫茫仆有竹无坡托记于是斋亦以寓吾彼也凡我同志翫记犹翫竹焉伶伦武公如可作也亦必油油然悯于吾与杛矣嗟夫尚有如渭川千亩其人能与万户侯等者乎尚有一窠数尺寄诸童子寺而纲维日报平安者乎彼其视清江一坡为何如哉 

　　○雪隐记 

　　士大夫出处不同辙情性不同耆而其归不同致者传曰是则同又曰皆是也夫同且是天下之至美岂复有加于此哉宜春朱侯志德民出处情性皆不异于人人至其高自标致托兴于雪以隐独吴人焉不知者类曰隐非志于济物者雪非阴阳冲和会合之所存也于侯绝不相似其知者盖曰侯工鴈梅竹梅侍雪始英竹冐雪逾劲皆隐于雪西极韵度朱侯特寓意焉目仆曰嘻近之矣然犹胶乎其外夫隐有小大惟隐于市朝谓之大隐又与显对君子有隐斯有显谓之中道岂绝人逃世者所能专哉夫雪天地严凝之气之积也虽非冲和所存而冲和之气恒由雪以固则其畅达化育也孰御是故春秋书无氷谓冬温也閟藏之不密而翕聚之始发也唯雪尤然故三白兆豊深尺书大厥系之重若是然则朱侯托于雪而隐殆比德于王之类欤吉今穷而小隐者姑勿论论其达而大隐位极人臣者盐乕盖深玉龙擎重魏国公之相业也雪隐也平治险秽润泽焦枯势合则色地功成则回春荆国公之相业也雪隐也二公诚异于人者而孰识其同哉亦容有议而非之者而孰究其壹归于是哉易曰君子以同而异先正曰不能大同者乱常咈理之人也不能独异者随俗习非之人也要在同而能异尔以是为雪隐记其庶矣乎 

　　○高一步轩记 

　　金鱼之南珠林之浦朝举罗氏择胜而居之余每造焉恒由客位延至堂之西偏历阶而升曰此高一步也因以为扁蕲余发其义余久负诺责盖莫适其所归也一日过之欣然为之记曰古之君子不欲多上人然亦不肯甘为人下而不辞故易道隆谦谦则尊者愈光卑者亦不可踰此惟操无欲上人之心者能之然君子以同而异则于暌见之独立而不惧过涉灭顶而不可咎则于大过见之此其励志又岂肯少居人下也哉朝举故间右名于自其大父父与余有通家莫逆之好予每见之如见其前人任侠而隆交急义而善谋处困踬不辱拙强御不慑遇胜时知已纵酒谐谑岑年掺挝袒跣枭卢以为乐可谓得贤达之高致矣此高一步也韬迹于园田全身于草昧自至正末运大明新造者昔之田连阡陌谷量牛马者或无噍类矣权行州里力拆公侯者或沦徒役矣而朝举嘻然桑麻之间翛然轩冕之表矣仲长统之乐志荣启期之达生盖庶几焉此高一步也余方佚老时相从笑歌输鴈故乐记之昔夫子称孟献子曰献子加人一等矣夫献子岂欲上人者哉不欲上人而自然居人上者加一等之谓也此高一步意也君子人也朝举勉之 

　　○秋林轩记 

　　武畧将军守御吉安千户所顾侯文质别字秋林且以名其轩余记之曰夫秋行为全其象为兵其在物也钦华就实杜群材而坚百谷微而飞走水陆之品莫不豊顾猥大而尤于林乎见之传曰风落山岁云秋矣我落其实而敢其材是也夫林木嘉植也其施大用也起寻丈以干霄汉饱千霜百霆以竭万牛牛夫之力使非秋令之肃则春和之煦何以臻夫大成哉然则顾侯取以名其轩宜矣侯凡两膺诰命初命曰尔自常熟效顺俾戍庐陵能效镇御之绩再命曰尔战胜攻取多着勤劳命尔官居列卫俾尔小孙世世承袭呜呼秋林之中长林出焉其简在上心也如此其器而任之也如此其欲使永保禄位也又如此夫岂场师之樲棘漆围之樗散所能彷佛其万一哉抑又论之错举四时曰春秋约言四德曰仁义非春无以为秋之敛非仁无以为义之制侯之守正不阿廉介不随勇断不滞皆得夫秋行之正也而于孝友冣隆温良如玉敦诗书而悦礼乐事重然诺而子困穷则秋林皆春意之蓊勃也人亦罕之知矣余故记之云 

　　○飬拙斋记 

　　衡州荼陵令之玄县杨伯友请曰宦谱荒矣惟前闻人敷遗之休不在书乎因外氏故基葺数椽容膝图史以为佩服花木以畅性情名曰飬拙之斋先生幸辱为记文得朝又勖励焉余曰子耐慕潘安仁闲居平曰安仁不妄马安巧宦特卖拙耳石友之同归则巧之祸也抑将为柳子乎曰柳子乞巧诚忿嫉耳终党王叔文不悟岂抱拙谁惕哉夫潘与柳才之雄文之宗也吾敢窥其藩乎吾惟春诵夏弦三冬文史足用以求鄙志庶几不辱而巳余勉之曰飬拙莫如读书书者天地圣贤之心古今人物之鉴也其中有大巧拙存焉天之于众形匪物物刻而雕之也果巧乎孰尸之果拙手孰加之圣贤亦然孔孟当春秋战国辙环天下所如不合拙亦甚矣然而不枉道不从时未始拙也潘柳诚拙乎哉圣贤诚巧乎哉故世所云拙者皆希乎巧者也伯友以是自警则几乎道矣 

　　○存心堂记 

　　广东布政使黄州徐侯驿驻快阁登览之暇时时为士友用小篆作大书极飞动森严可敬于是郭子善跽曰先人有存心堂以遗后不得紫薇香露挥洒以颜之堂虽构与末构同虽奂犹未奂也布政嘉而与书焉既颜之矣亟请于予曰不得先生记文无以发前人幽光侈布政荣宠堂虽颜复与未颜何异则复之曰若知尔先人之存心乎其要在于子孙之昌且蕃耳今子龙箕裘守桑梓轩楹之间嘉花异草清泉羙石所以娱玩其耳目色飬于慈颜者无所不备可为昌矣佳儿立所吾伊者琅锵梨栗者娇痴襁褓者娟好可为蕃矣先人以存心遗后者远而子善不替先人之存心方兴而未又是乃为善之福抑宰物是寔相之哉堂虽旧而扁则新不辱夫大人君子之黼黻有如此者虽然扁既新矣而堂之故尤有足书者盖药市存焉子善之先人元亨甞曰处卑而思利物居约而务广施独医药为近狄梁公之笼贵贱苛细靡不储韩康伯之价拥豪穷困扉有贰吾将几焉积之之久求善药者至自旁邑饮良剤者上至王公鼎鼎乎必郭氏焉归于是存心于一堂者不独以遗其后嗣又推以利夫多人此其先德之羙而子善佩服之有加无损焉益知子善之存心即其先人之存心其嗣世之蕃且日宜哉是以记于堂中列于布政篆书下方呜呼又将八世莫焉京乎 

　　○东阳读书处记 

　　邑庠生刘仲贤从余学易扁其藏修之所曰东阳读书处而请记以自勖余嘉其志卓则记之曰邑城门东出者扁曰东阳门生读书城门内故扁书室亦以东阳揭之夫东阳之义稽诸大易取着而于生之年德为冣似于生之问学为冣切也昔者伏羲先天卦位离居东大明之所由生也文王后天卦位震居东方物之所由出也离居东乃扶桑之旭震居东乃青阳之春故说卦曰帝出乎震又曰震为大涂言品汇之众林林捴捴下至飞潜动植勾萌甲拆莫不胥此涂出皆青阳之春实鼓动之然万物既出于震得扶桑之旭以丽之则幽隐者旡不烛欝结者旡不伸已发者畅茂欲舒者条达生意勃然莫之能御矣吾故曰东阳之义于易冣着其不然乎而生英妙之年如东阳谦和之德如东阳不独以其居近之也虽然学在是矣东阳者天地温厚之气所存也于天德为元于心德为仁元者众善之长仁者五常之君圣门之教惟在于求仁而已苟能用力于仁由一事以至于事事由事事以该夫全体全夫心之德即所以全夫天之德也故颜子之为仁干道也冉子之为仁坤道也干道奋发而有为坤道静贞而有守生必从事于斯冋加勖哉法两作之离使知无不明法游雷之震使行无不果择善而固执之君子之事备矣尚加勖哉以是记于读书处有以日自省焉其必曰古之学者为已 

　　○柳溪渔隐记 

　　白下之西柳溪之上有隐君子曰杨子良氏托于渔以寓隐焉于是毗陵池海玄为图之同里海桑道人为记之曰古今之渔皆寓也昔太公渔于周一渔而得玉璜子陵渔于汉一渔而得客星玉琪以佐文王造宗周客星以相光武表一代名节其为汉隐也大矣然其初皆寓于隐也寓于隐而不滞于隐斯达士之高士致而庸众人所望洋而叹恍然以惊者也今子良氏之渔将取玉琪乎鼎彛旗常之勋非大贤名世者孰能为将取容星乎绝人□世之事又君子中道者不屑为子良氏之渔直渔于江湖之涯勃澥之岛耳直渔于风月山川以相宾主蛟龙冈蒙以相娱戏耳贺知章之酒船日相往还陆龟蒙之笔床钓具旡不自随张志和之青蒻绿蓑桓圭衮裳不与易也此真隐也虽有玉璜数十事曾不足以劳目崨而申申焉屈伸脚于蓬底客星亦终古安敢动邪是故五岭之南一渔也两淮之间亦一渔也北乎卢沟之文又一渔也将旡所不渔何渔非乐题曰柳溪渔隐夫孰谓非然 

　　○西泉山济渡庵记 

　　泰和城南云亭乡冠朝里江曰绘江渡曰水东渡四通之道往来病涉者众里有寺曰南台有僧曰集赟五云陈氏儒家子幼出家礼静观应心为师应公族出太和其分泒则五云赟虽出五云其初固泰和谱也赟既为僧实能谨守戒律勤如此度亦介亦通不随不阿定力之修如渡河香蒙透脱之至如延□金鳞白业既纯尤喜慈施至正戊戍间眷绘江洲渚开基卓庵造舟利涉阴感南泉古佛梦授以震卦且示之曰汝止得关元帅力自是恭行南泉宗教法施香水无不奇效旱之蕴隆惔荧者祷辄雨疾之颠邪疫治辄痊四方走集者踵相继而捐赀力致材木瓦石以助兴造者又填溢而至至正已灾首建正殿立圣像辛丑次建三门大门启运吴元年始立锺鼓及安众寮舍洪武十三年庚申九月又撤去寮舍鼎建圆通宝阁巨丽高朗前后暎发江山改观矣且置恒产若干亩以供常住若千亩以膳渡子而伏腊亦庶□矣嗟乎赟也何以致是哉如来之教以真实为体善应为用体涵万象而常虗用周沙界而非有赟正见正知春融氷释无心之感其孚自远其效固应尔也昔在至正壬寅结夏之日赟独坐佛殿上阅金刚般若经至十七分内如来者即诸法如蒙四顾绝闻声霍听空中一喝云好打三十棒恍然有省由此顿悟其应世也得六祖偈云佛法在世间不离世间斍而以曷中心平行直怜忍四法行之终身此其践履实地过人远甚岂□中者所能测哉余暇日游西泉山登圆通阁嘉其地胜景绝而喜赟之建立惠施也遂为纪其颠末与其灵感之故云赟字拙吾前元时锡号妙智大师 

　　○云松山房记 

　　给事中罗子实世本长沙人其父游仕吉安因占籍焉子实读书青原山下取太白巢云松之句扁其读书之所曰云松山房洪武十四年以才贤选入　京二月授给事中小心谨畏以恭其职夙夜不迨以精其能实称　上旨九月除苏州常熟县丞陛辞以年未登学未优大惧弗堪任以速官谤恳恳且陈　上甚嘉之特放还乡使得卒业子实既获如志念长沙之宦谱仰庐陵之文献而益追太白庐山揽结之胜若将终身焉夫五老峰之高标金美蓉之秀色千古犹一日太白往矣而其天游观物者犹可想其振衣于千仞之冈也梦寐风采者犹疑见颜色于屋梁之落月也超然天地之间可以不死岂不衺表愈伟哉夫何所独无云松云松何所不可巢然巢之非其人云松如将浼焉巢之必如太白斯云松有耀矣子实读书于山房敛在天之云归诣参天之松日藏焉修焉以傲乎坟素之樊圃息焉游焉以寻乎箪瓢之乐事车服器玩不萌于所思狗马声伎不牵教所好澹泊以明志宁静以致远可也如是则云固上下而相从松亦茂悦而顾交矣云藏乎松也松津润光泽上荫乎百天之丝下资乎千岁之苓君今日之涵飬以之松承乎云也则富蓄聚汪渟固将为霖为雨育万物而漙羣蒙君异日之设施以之然则云松之巢殆君子穷飬达施之地乎圣上特放还乡者欲俾子实极其穷之所飬然飬之而充抑岂终穷而已哉尤将大其达之所施子实必慎勖之余故为之记以征来日 

　　○壶隐记 

　　仙人有经済有穷达皆其所自为游戏耳出而为天子外臣若张子房陈希夷辈道済天下而不居其功夫是之谓达隐而为方术技士起人疲癃残疾而德不胜计夫是之谓穷穷达虽殊致其为经术则一皆其所游戏也庐陵有隐君子萧与恭氏慕仙人之穷者也寄与于药市别字曰壶隐夫壶公者天上之谪仙人也谪之于天而隐于一壶谪之于天其来也高明隐于一壶其藏也微密收敛其高明独天知之发舒其微密则天始露而人或窥其一矣然惟费长房独能识之世人见之者独见其壶耳壶之所有天地万物皆具焉其大无外其小无内放之则六合充周敛之则大千毛发也攀而即之者长房也玩而乐之者与恭氏也与恭氏羙湏髯如银雪秀眉宇如紫芝孝友隆乎人纪信义孚于友朋其蓄善药不贰价不规利贤于宋清其与物慈惠急人之急甚于韩康伯故能与壶公长房神交于物表天游于人间虽不必达而在上而经済之体用具是奚余往来萧氏之壶天日久狂嬉醉赏分壶中风月实多故乐为之记云 

　　○贫乐窝记 

　　西昌白鹤观寔王子瑶过化之所代有闻人道纪攸属今复庵朱提点其一也壹志于内修绝想于外骛故扁其燕处之室曰贫乐窝着其志也故国子司业刘君子高甞为赋之复求余发其指归余复命曰贫而乐夫子所以勉子贡也是子贡循未及也子贡之所未及而复庵能身之其有以乎夫神仙在贫为高致非崇夫贫也举一世之万有略不足以推其心故世俗目为贫而仙者以为富且万乘之乐不与易也草衣木食贤于膏梁纨绮岩耕谷隐羡于金玉满堂如是而已然则贫乐之窝观止此乎曰未也昔黄帝膝行下风而问至道于广成子广成子曰至道之精窈窈冥冥至道之极昏昏默默无视无听挹神以静形将自正必静必清无劳尔形无　尔精乃可长生至哉言乎能入室于此道者其惟贫而乐者乎复庵处白鹤犹厌其喧又即子瑶之?隐崇元观而居之其乐于贫也如是然固留其窝于白鹤也岁时往还窝中凡窝中之乐日与友朋分之呜呼仙人之居果贫乎果不贫乎余既为之记并为书子高诗于其后以致称愿之意云洪武十六年癸亥二月里中八十四翁书 

　　○居南记 

　　往年玉霄翁由翰林提文印出江西风流笃厚见者心醉其谈笑笔墨人至今传诵宝爱不替贑平川亦其游衍啸歌遗化处故老往往能道翁狂嬉狎酒韵致娥君可发侍翁时年甚少翁颇嘉之为扁其室曰居南以可发居县南涯去县不里许而逸踪尘表故自可尚今可发年八十华屋落兵烬为草墟旧扁不存仅仅葺环堵狭于渔刀而想见翰林如故时时肃容礼客苐言言居南居南真若不负当日赏誉期望者余固心敬之邑大夫朱君又为大书居南二字存之髣髴余甞坐室中荫百年之嘉树玩五亩之丘园俯仰感寓窃计海屋添筹凡几紫桑甲子殆不胜书而余与君白头如新相对如梦承平不复见矣苐逍遥水竹间狎鱼鸟伍樵牧以永昕夕耳读圬者王承福传乱来何地不然独幸君居南基址固无恙计自今以往子孙孙子绳缉蝉联殆百世保此南而居之也则是南之无恙特存乎其世而不系乎扁之存亡其世常不替焉而扁与之俱矣凡君之后人诵斯文者其不油然动于其中乎如是而不兴起大其家者未之有也 

　　○梅坡记 

　　贑贰守杨侯廷举由芜湖令七年政成遂廷是聀传曰君子学道则爱人侯从安庆郡将余公廷心斈有用之学飬之者素定故吏为廉吏官为能官宜也别字梅坡用以自况仆记之曰夫溪涧之植末离于奥渫亭轩之种或近于亵玩深山穷谷又至于荒寒非梅之佳致也坡虽高可亲梅至清不杂质之清居之高不杂于象而可亲焉其惟岂弟君子民之父母乎彼繁华所都众芳所在非无幽人之贞处女之静飞仙之绰约节士之夭矫然而混混于春风烂熳之场其皦然不滓歌舞之尘者几希此清而病其杂也彼蚕业鱼凫之国龙门鴈荡之高昆崘天柱之顶黄鹄不敢度狷猱莫能飞徒使孝子回辕而顾惜忠臣叱御而骨惊者此高而病其不可亲也杨侯吏为廉吏节俭而矜严玉洁而氷莹其不杂也如此杨侯官为能官毋爱赤子饥者哺之寒者衣之疾病呻吟者惠鲜之其可亲也如此是坡也委虵起伏平冈远弄长洲茂苑散见层出暎带参差而横枝却月直干凌风车马冠盖童儿艾耋掇芳袭馨日往来游衍其间佳致为何如哉吾以章贡所见于侯者如是为侯记焉而侯学于余公者不止是也风霜之余华者就实然后为不负所学异日尤当不一书之 

　　○鳯首记 

　　余观曾子元记凤首何其异邪云何南王文献得之庆远安抚司掾刘明善所始至正癸巳峒岷以献于莫安抚莫恕氓不生致鳯而徒贡首掷于地犬衔以往刘夺于犬口以归又踪迹峒氓问故氓曰天河县大王村山中樵童见百禽喧啾如织以石击之随毙得禽甚富于是一村尽往每击每获终不散随有禽补立获处众恠其异取毒矢尽驱众禽则见中有二禽高可丈余五色夺目射之毙其一其一冲举而去众禽尽随之其立处鸟羽覆地广一丈厚可二尺如茵藉状烹其肉食之甚香意山多竹殆是鳯邪故珍其首以献然刘虽得实终不敢真以为鳯后以示南安监郡忽立忽立骇曰此鳯首也往仕于朝外国来献大类是见藏秘府但差小尔王既从刘得之常函以自随子元见特项与咮尚微经顶后数羽文彩尚粲烂可观殆诚鳯矣余因记数年前有五色大鸟从以禽数百集太和州西豫章上东西无常众族观聚骇无敢弹射一二日径去不知所之甞疑岂凤当乱世而出邪今得所记足证为鳯不诬然其出必待圣人在乎位且不免弓缴之伤又何取其为鳯也将世大乱贤者厄运而鳯亦尔欤呜呼西狩获麟而夫子反袂拭面称吾道穷有以也夫 

　　○菊潭记 

　　按风俗通南阳郦县甘谷中潭水甚甘潭上山多大菊故潭以菊名而谷中居民饮菊水者多寿上寿百三十中寿一百下者七十八十焉夫菊金行之英启秀于摇落之后故骚人飡之而荐以木兰坠露所使雪澡滓秽通远神明敛华腴于百体导贞元初本初也甘谷之民僻在寥閴嗜欲既浅天机自深其致康强宜也金精王侯以菊潭自况其友赵仲敬永为记之既辞弗获则告之曰金精之山仙圣所都其灵卉异葩皆足以为长生之资十倍于甘谷然而王侯不改其初服者诚以菊抱幽人之标坚晚雕之操非瑶林琼柯兰芽芝叶所可伦儗也王侯饮潭水不徒寿其身将以寿其民不徒寿其民将以寿其国盖寿其身而外天下国家者绝人□世者之所长而非君子之所务也且人情莫不欲安欲富欲佚欲寿为之父母者不能节其力而贫之不能扶其困而危之不能时其使而劳之则必大伤其天年矣乌乎寿乎民者国之大命也民心既摇国本难固乌乎寿乎今王侯以菊寿金精之民何如哉其饮德者讵一二而正传曰不有君子其能国乎诗曰乐只君子遐不黄耈促尚勉乎哉又何羡于南阳之人邪 

　　○澄怀堂记 

　　记曰张而不弛文武不能也弛而不张文武不为也一张一弛文武之道也夫君子之学有藏修必有息游故有张无弛虽文武不能者言不可无也然一于弛而不张则或荡而无守茫洋忘归故文武不为者言不可有也是以洙泗之教必自志道据德依仁大本既立然后能游于艺焉能游于艺斯一张一弛文武之道备矣太守常公方壶名其燕处之堂曰澄怀之堂而堂之所有则师襄之琴轩辕氏之律吕三代秦汉盘匜彛鼎金石遗文晋唐以来法书名画耳山海之珍蔑如也公之所以澄其怀者乃其所以游于蓺欤士大夫锺奇蕴智秀出等夷天岂徒然生之哉穷之飬飬之充岂无所拖哉有一日民社之责一日致其忧有世道无涯之感无涯以为戚其怀抱宜何如邪公虽在田野一饭不忘君犹在朝也贺兰之山瀛海之州焄蒿凄怆之心常着存也乌得不时一澄甚怀乎甞试升公堂邺侯牙签夜光明月错落其间唐□立本宋李营丘诸贤图鴈粉墨萧瑟气韵飞动一舒卷卧游千里一咫何如其快邪晋王右军破羗帖真迹米南宫所题志宝惜者周唐人泠金硬黄时一临摹又何适邪或乃酒家南董来商古今较治乱如战如讼命桑纻翁与之觧围犹然罢去而南海之香尉巴卭之橘叟辋川之摩诘浣花之少陵亦时时追随几杖若公者真无怀葛天氏之民欤是岂有豪发□蔕以滓秽其太清哉昔人羙卫武公有曰宽兮绰兮善戏谑兮宽绰无敛束之意戏谑非庄厉之时而道存焉武公盖善于澄怀者宜其年八九十而德弥邵也夫武公之学即文武之道而常侯所勉焉者也余故始终序次以为记且以自励云 

　　○竹间记 

　　嘉植之类其清者三曰竹曰梅曰松而已松之清以直气梅之清以雅韵而竹兼之有直气而无其偃蹇有雅韵而无其娟妍者也故竹之间尤至清所在而君子尚之然而日至乎其间者寘矣不日至乎其间而以号于众曰友竹友竹者是友其外也名也与竹而二竹莫之爱也必常处乎其间然后竹与我莫逆斯心也非名也而我与竹一矣晋唐来友竹者是不一二止吾独取王子猷焉子猷所居所至毋论淹日月久近即命种竹或怪之则曰何可一日无此君是斯湏颠沛不离其间也或值嘉竹则未问主人径造竹所是心乎其间而忘乎其外也古今贤达高致尚有若此者哉闻子猷之风而兴者吾得王蕳夫氏其为已处官有直气无偃蹇有雅韵无娟妍凡比德于此君者实盛似子猷无地无竹无时不在竹间而简夫如之又甚称吾闻南华之山九成台之下曲江之墟以仙隐则宜以吏隐则宜以大隐则唐相张公之宇也简夫植竹焉日与贤人大夫啸咏其间海邦之民蒙安静之政乐岂弟之泽淂与优游于陵谷谷陵之外者又子猷之所无也因为君记竹间乃并书之 

　　○顺信堂记 

　　临川吴君元佑掾韶易幕有年以才能书冣仁恕着声军民和豫边徼宁一充其所立为名公卿不难属余扁其所寓之堂余告之曰君名佑而字亦以之非取诸易乎请名之曰顺信之堂昔者大有上九周公繇曰自天佑之吉无不利孔子申之曰天之所助者顺也人之所助者信也履信思乎顺又有尚贤也然则天人所不能违者顺信而已君子自求多佑孰大于此今夫百顺者溪涧之积也其埶顺趋其积之盛为江为河万拆而不逆万支而不穷一波一句纡徐沦涟不达不止此天下之大顺也今夫四时者寒暑之変也変而有常虽一气一候升降磅礴于三十八万七千里之外分至启闭必循其轨生长收藏不戾于物长短盈缩消息往来亘古今如一日故曰信如四时此天下之大信也君子之学思夫顺必底于大顺履夫信必成于大信信之极顺之至出处语默乌有不吉不利者哉元佑善于其聀不阿不激必公必是持于身雅饰以良制夫事详闲以达可以为顺矣谨然诺而必践乐朋游而必敦可以为信矣然而讵止尔哉国家搜猎岩宂需求才贤矧如君者素席上之珍平百川达海谓之朝宗四特成岁允贤调燮亦充是顺信以施之耳自天之佑孰不其然吾固记斯堂以俟焉 

　　○后隐记 

　　唐之季钱唐有罗隐字昭谏者累举不第事吴越王镠为给事有诗名读其曲江春感知其肮脏一世不可羁绁然卒以□穷韶易罗德存仲素先生嫡系先生三世曰海者为韶校官郡志学碑具可孝德存距海六世家学本仲素风致慕昭谏别字后隐言后于隐也数介予记且曰曲江义学生徒甞数十吾不择薄厚教之如一有弗克行十脡备而成而去者多乱来废义学即廛区为家塾教亦如之兹所以为后隐先生不与记将□知者仆曰子先贤之世也宜以道德尊严贵富贱贫勿论昔仲素闻道于河南以授延平每传为建安端绪明白子甞言仲素有遗书散失不存冣可恨然其存者苟能真履实践以淑韶人将商者去商吏者去吏顽鄙者华善良者熏而况韶有张余侯麦文武忠孝遗烈固凛然哉子母以昭谏之不遇坎坷甞戚戚于世道昭谏隐而名垂子后隐而教行其乡不尚贤乎哉厥令昭运蹇开义学兴有日为国育才子亦远有耀焉 

　　○实林记 

　　造化之运不消则无息不屈则无伸伸者息之积屈者消之萌日屈于夜而伸于昼月消于望而息于朔四时以冬为夜形万物以春晨不消亦无息饼水是也不屈冲小无伸崖石是也君子之道讵尔百哉曲江令谢彦刚别字实林盖陶元翁卢起先赵子威诸公命之相期远且大者取诸姓以立义以为不谢则不实包括宏深愿望笃厚今夫百卉千葩各天其天各一其元亨利贞荣于朝必敛于夕敛于夏必荣于春万宝告成于秋而复有花焉者盖以秋为春也万木归根于冬而又有花焉者盖以冬为春也一荣一敛一谢一实荣者其伸敛者其屈谢者其消实者其息也故元生而亨长利向于实而贞乃实之成实成斯可复为种而生生无穷焉陶元翁观物于物外赵子威辈识盈虚于万変是时彦刚英锐之年卓荦之器金玉之相杞梓之章故期之以实者将欲敛其华也彦刚以求选试用皆大藩大府或氷霜栗烈或烟云清润或日星炳辉其荣且敛其谢其实凡几矣金百炼而成刚水万折而必达冣后由两府出尹新建再调曲江得百里之地而弛张翕辟之惠化流岂弟令问畅远迩公庭之暇孝古今发啸咏有益于身心甚大谢于彼而实于此一何盛欤虽然百卉千葩莫不有实独梅实为鼎鼐之用以其调和羮比诸燮理阴阳也呜呼君之实讵止形于曲江邪盖跂予望之予是以记之君姑孰人郡之山曰青山山有谢公　晋玄晖隐处也盖君始祖云 

　　○蔗境记 

　　瀛海之间齐州之内有佳境焉其地旷而平无堆弄崖岸□□之险其民朴而茂无诡怪城郭刻薄之为其四得之气淑　清无震凌凄惨炎歊之毒其俗礼让而无争其耕桑畜牧蕃植猥大而无蟊贼瘯蠡其花卉常春其烟云风月常妍媚其鱼鸟忘形常近人不惊也古今名人韵士无论隐显贵富贱贫苟有志者皆能入乎其境伊吕以耕钓入焉夷齐以采薇入焉宁戚叩角而来游颜子簟瓢而径造曹参清凈以常居汲黯卧治而独往若此甚众董生以下帷刘伶以酒德建安七子以诗竹林五君以逸而顾恺之以食蔗入焉晋史称恺之痴绝为桓温参军多木逸气每食甘蔗恒自尾至本人或怪之云渐入佳境盖由澹而入也诸葛武侯曰非澹泊无以明志恺之殆得之夫蔗本天下之至甘恺之目为佳境信矣然兴也寓也岂诚旨于物耶诚痴耶推其志殆吾前所云云者良是其心固泊然与神明居蔗尾云乎哉同恺之着姓千载之下为吾太和贤大守光远自号蔗境翁仆不及拜风采然令德令望得诸曲江令谢彦刚为多实岂弟父母及韶太守坚白徐公上官仆拜焉语仆曰□□守在疚甚为太和民物致其憾仆苐太息下州寡福如此哉既而　朝廷强以墨纕起视事于是徐太守及参军王蕳夫而次相与歌咏蔗境以为好咸羡公之木之志所立卓卓如□□□动静一服食一出处皆佳境所在夫志于恺之是亦恺之□□矣子遂为之记叽乎公尚能一味之甘分之否乎 

　　○坚白斋记 

　　三衢徐公炳繇明经起家为　国朝荩臣当肇基之日征谋治法拓疆取乱饮至荣勋是不一见入则典司政本出则父母羣黎乃若守令之职民之师帅尤上所躬亲蕳拔非矣不铨公自内出知彭泽知分宁皆不踰再朞而调政用书冣民戴犹所生去官日攀辕泣慕至新任境上不绝改知韶州余获拜焉韶支邑四地方四百里入新朝幸得沐宽政闻公先声长老秀民咸致庆幸以为辍禁中颇牧为勃海龚遂用意深远公既视篆按韶之故更其所宜更饬韶之吏律其所不律寅而入酉而休率以为常公上之应必务先期庶政之繁无微不理属县之承风采为新曾未三月纪纲悉振公曰读书之斋扁以坚白子为我记之余复曰公所立有古良弼之风皆坚白之用也坚白其本也昔者孔子生于春秋固以天下无不可为之时无不可□□之人盖生物之仁体道之权也子路不察而不悦于拂肸之召故以坚白不磷碯者教之又以瓠瓜不饮食者警之夫心有□而不动扩然大公物来顺应忧乐行建确乎不可拔者□□□明在躬气志如神皦然不可泥滓常与日月争光者白也□□不能変也非圣人乎如是而后无可无不可君子之学之用斯其的矣坚不足者磨必磷不足与有立白不足者湼必缁不可与有明若公之分又杰特奋义不回耿耿玉雪洁身保素其行无随其色无绚参议合鼎枢谟宥密刍牧边群眷倚深重闻望表襮非坚非白曷亦济此若夫其磨其湼不磷不缁充之极之四辅之班九命之制五院之宪无所不可者又讵止五马之荣一今九十载未有壮观若斯者于是昔之滇武二水纡徐演逸肘腋爽流又若决而驶若疏而涌以襟带会同乎郡之南昔之韶山诸峯如盖如帽如怒猊渴虎如芙蕖出波者又若腾起于罗浮驰骛于衡桂以羽翼张皇乎郡之左右噫微太守孰臻兹哉太守乐公宇之成嘉民俗之熙端居黄堂无讼之可听苐佩服图史以永终日而巳彼汉卫飒茨充遗爱于粤宜不多让乃耆俊士民合辞来请文勒石余属笔不媿者钱侯守官廉待□□飬民裕兴学严昔固稔知之暨予过南雄入学宫读钱□□□父老曰钱侯我慈母也当韶疑附日韶父老遮道愿得南雄守抚我即安矣军帅如其请夺我慈母者韶也迄今四年韶多惠政以此兹不悉书者记为建郡治作也然韶多先贤遗□□□宜起废滋多侯皆次苐图之継是将不一书矣 

　　○翠庭记 

　　韶州指挥张公月山有幕府知事周君景宜予至韶始相见即相知且知之深其世父儒也其宦学才能吏也别字翠庭指挥为次书揭之属其记于予予诺焉久而未有以复景宜也盖自濂溪夫子庭草交翠至是二百余年无论方内外门地问学高下皆知尊慕以为字若别字不可一二数故吾不敢轻为景宜麾之重而巳哉 

　　○韶州重建府治记 

　　韶为粤壮郡秦属南海汉初属桂阳三国入吴尔后析置不常其得咸州而以韶名则自唐武德四年始盖析广之曲江始兴乐昌翁源置焉贞观初又析置浈昌仁化二县统县六干和四年割浈昌始兴置雄州迄宋元豊间皆统县四干道三年又析曲江乐昌置乳源至元间又析曲江置新民并翁源归曲江□□县五今新民废所统者曲江仁化乐昌乳源而已以广□□□周官方四百里之地诚壮郡也岁在癸卯古复钱侯朝阳来守兹土既浚隍高城民以奠枕乙巳岁则大熟乃相府治弊陋弗称谋撒而新之若贰及幕议以克合侯曰属邑疲瘵伇□□□即捐俸鸠工抡材通守郭飞幕长程玘并力一心役以□□□木率异材其尤异者双干共根干霄百年绝崖跞壑致之若夷双梁天成若有相焉以待兴者底法基构悉增厥旧既其竣事高明有颙盘盘焉皇皇焉古诸侯外寝殆不是过经始于乙巳九月落成于丙午四月前为仪门三间中为设厅五间东西庑为吏舍十二间前曰丽谯之楼仍其故而奂之后曰燕处之斋易其构而伟之施倪族观咸啧曰由至元丙子一炬至大间重建见记者有待也一日偕景宜指挥所见砌下草深至膝勿翦指挥曰草犹民焉得雨而滋长不择地浅深疏密各光润可爱吾故不欲翦之嗟乎是足以记翠庭矣景宜常以公命抚镇贑之平川浚濠崇城修学校铸祭器善泽民民至今歌颂盈耳及从公于韶又五年公有熊乕之威有阳和之煦君一切奉承惟谨宁其身一布其饭一蔬而民无间焉彼其贼民而刈草管芟夷蕴崇勿俾能植而常以加于善良与无辜者亦独何心哉君□□□存心而观于其庭之翠焉即濂溪奚远且濂溪不尝□□□□韶乎遗泽洋溢殆千岁未愸皆其不除草一心充行之也景□尚服之无斁君故汴开封人曾大父宋南渡仕至南雄通判□父志学延佑初为贑儒学教授因家焉故占贑籍云 

　　○交翠轩记 

　　仆客韶阳再岁稔闻南康知县周侯道和政治君最恨不得一面暨出岭柢蓉江谒侯于交翠轩其容也德其服也士其言恂恂而其神采朗朗如明月之入怀也周观其邑郭氓恬俗熙货弄于往时物贱于他郡询其田里无惰农哗徒公租不逋私蓄自余昔之穷山负固环二乡连十数岁不受约束者皆俛首庭下乐侯宽政呜呼斯实行仁心者之效哉侯盖学问根于天性读周元公书玩太极图达阴阳五行万物生生変化之妙壹始于四德之元而天在之元于时为春于人为仁无天德之首眷生物之始仁聚善之长也万物各具一太极而物各有初即物物可以观仁元公玩庭草交翠而乐之意盖出此学于元公而洞见其道体者程子也程子谓鸡雏冣可观仁鸡雏之初生可爱犹草色之秀润可玩也古人称欣欣物自私又称花柳更无私语皆近道无私者物各付物自私者各全其天元公之□□草者不忍伤夫草之天也不忍伤其天者使其欣欣然□□□也推是心以父母斯民安有疾痛苛痒不切吾身哉周侯取□元公以名轩可以观侯之心之学而轩之所有苐古今名□□书诸贤纪咏而止可以见侯之清侯复审其义焉仆□□□□翠而得元公光风霄月之宇者有矣因交翠观仁以识□□□心与元公之政者不多见也南安为元公仕国前史班班异绩不严以威人不忍欺所在化服及为韶州提刑抚良铸顽控交御越海邦以宁充是心之仁形是政之仁迹其忧民犹忧草焉周侯为南康羙化善政不胜书既得民之欢心矣名轩交翠孰曰不宜诗不云予高山仰止景行行止敢以为侯勉又云惟其有之是以似之敢以为侯颂吴二年正月 

　　○上池记 

　　天地间阳气为轻清为高明阴气为重浊为奥渫故阳仙道阴鬼道服食之士炼形至于纯阳则仙矣史记称长桑君出怀中药与扁鹊曰饮煮以上池之水三十日当知物矣注谓水未至地承取竹木上露也夫上池者天地也雨露霜雪皆本于天池然固不若露之尤清故上池之水阳也地上之水与凡溪流井窦皆阴也方士教武帝承取金茎露和玉屑食之长生□□□君说也而武帝多欲不能蜕阴浊虽服而无验不若□□□□超然物表达乎圣入乎神遂能隔墙见人五藏为人起死而□□秘于内外经以为万世民命计皆长桑君之教也庐陵邹□□世为名医家以避地寓韶阳有年研精慱究存心爱物□□□贱高下悉与善药累累奇效人胀其精而德其仁故广□□□楚之奇刘公扁其室曰上池大书揭之盖纳之于轻清高□□域而欲其尽神圣工巧之道也余来韶君举求记焉余复于君曰扁鹊至矣不可以庶几夫圣与神上智之事工与巧君子所宜勉也能尽扁鹊之法以活斯人是亦扁鹊而已矣一然竹木上露今犹可饮也不得长桑居怀中之秘乌能知物哉吾又以君举一身亦有上池存焉苏长公所谓下涌于舌底上流于牙颊白而不污甘而不壤宜古之仙者以为金丹之祖长生不死之药者是也惜余不遇长桑君而质之君举以为何如邪 

　　○自然堂记 

　　士有不乐于时弃轩冕珪裳外托于黄冠草服而内存其忧世之心者因别字曰自然以质于海桑散人散人曰子尝然乎然不然乎不然以为自然乎曰然散人曰然乎然非自然也不□乎不然亦非自然也然适也不然莫也君子无适未甞□□□未甞不然故未甞然而甞然然未甞不然而无不然□□□□矣然则孰为近曰道所贵者中中所责者权然乎然者□□□然非吾所谓也不然乎不然者众人之不然非吾所谓□□□也以是为自然岂其至哉且子甞犇走于名利之区□□□□非之薮今而得飬真于韶石正渊明所谓返自然者□□□□可也槁木其形死灰其心不可也静亦定动亦定可也静而□□动而无静不可也闪起云为顺适其常黑白熏莸不迷乎中坎止流行无系乎外如是而已老氏盖无为而无不为此自然之至也彼或冥然悍然自以无累随俗脂韦自以有经众之所然然所不然不然吾惑焉耳矣君曰子之言慱哉愿志于室或曰君方从事于丹砂秋石以利人恶乎自然也夫利人固君子忧世之盛心丹砂狄石特其小者再焉足病乎自然姓郑名某韶州人仕至英德州弃官学道盖徧参诸方晚乃遇方丘生指示要归跃如也骎骎乎自然矣吾故喜而记之 

　　○玉斋记 

　　韶郡幕得贤侯程君国玘番易人也由雩都尹改南安幕长入王朝调韶州知事所至皆有惠爱刚不折柔不废君子故□□扁其斋盖媲德焉其嘉宾杨子良从侯雩都及韶雄□□□□侯意介予为记按字书玘佩玉也玉之为器至贵其□□□□礼天黄琮礼地珪璋琥璜以方祀天子执瑁而公侯□□□□执其命圭也其冣近人而不可斯湏去者则莫如佩玉□□□带必有佩天子佩白玉而玄组绶公侯佩山玄玉而□□□□夫佩水苍玉而纯组绶士佩瓀玟而缊组绶岂徒取□□□□杨左右宫商周折规矩而已哉昔子贡问于孔子曰君子□□而贱碈者为玉之寡而碈之多欤孔子以为非为碈之多故贱之玉之寡故贵之也盖玉温润而色光泽近于能柔玉廉隅而不伤刿近于能刚刚义也乃仁也其文瑕不掩瑜瑜不掩瑕忠也其采孚尹旁达不有隐翳信也天下之道孰有大于仁义忠信者乎夫玉备仁义忠信之德以形于珩瑀璜琚之用君子佩之孰有羙于此者乎程侯継今以往将佩水苍焉则命为大夫艾服官政时也主此忠信由此仁义也又阶而升之将佩山玄焉则侯执信圭公执桓圭时也亦由此仁义主此忠信也德与玉相辉年与德俱劭事业垂之无穷焉有非克自好修何以致之经曰玉不琢不成器又曰它山之石可以攻玉不然玉虽有相而无文何以为佩故以石攻玉犹人以患难成德也以□□雕玉犹人取诸人以为善也侯扬厯险艰以有今兹□□□□责重宜矣不尚有可勖哉请以是记于斋焉 

附录： 

海桑集十卷（江苏巡抚采进本） 

明陈谟撰谟字一德泰和人生于元成宗时洪武初召赴阙以疾辞归后屡聘为江浙考试官事迹具明史儒林传是集有谟家传称卒年九十六考集中年月止于洪武十七年晏璧于永乐七年作海桑集序称谟卒后二十年则卒于洪武二十一年戊辰也谟书刘氏西斋唱和卷后称生大德间为前朝太平幸民六十余年由洪武戊辰上推大德元年丁酉仅九十二年或晏璧所称乃约成数也其诗集文集各二卷为其甥杨士竒所编国朝康煕庚申其裔孙邦祥重刋然灵山寺诗以五言长律入古体悼刘生诗以七言抝律入古体而崆峒云居诗又以古体入律体士奇未必舛悞如是殆邦祥又有所窜乱欤集中通塞谕一篇引微子箕子反复申明谓革代之时不必死节最为害理故其客韶州时为太祖吴元年元尙未亡巳为卫官作贺表而集中颂明功德不一而足无一语故君旧国之思其不仕也虽称以老病辞然其孙仲亨跋其墨迹称太祖龙与弓旌首至先生虽老犹与曵就道一时老师俗儒曲学附会先生之论动輙矛盾是以所如不合遂命驾还山拂衣去国云云则与柴桑东篱之志固有殊矣至于文体简洁诗格舂容则东里渊源实岀于是其在明初固沨沨乎雅音也（四库全书总目·集部·别集类） 

陈谟海桑先生 

（四库全书·史部·传记类·总录之属·明儒言行录卷一） 

字一德江西泰和人 
洪武初征士洪武初征至命坐赐茶议礼学士宋濓待制王祎交章请留为国子师引疾归家居教授屡应聘为江广考官所拔士往往知名自幼能诗文初习周易后兼通诗书三礼诸传旁及子史百家辨析纯驳犁然归于至当虽不愿仕而时务一一筹诸胸中有叩如响尝谓学必敦本莫加于性莫重于伦莫先于变化气质若礼乐刑政钱谷甲兵度数之详皆所当讲一时经生学士靡然从之（郑环谷明书） 
事亲至孝其于弟友爱尤笃族党中有为不善不敢使闻所著有海桑集书经会通诗经演疏共若干卷宋学士诸公初见其文叹曰汤盘周鼎器之古也太羮玄酒味之正也惟智者知之杨文贞诗曰纯明程伯子洒落邵尧夫其为人克似云（开国臣传） 

陈谟字一德泰和人幼能诗文邃于经学旁及子史百家渉流探源辨析纯驳犂然归于至当隐居不求仕而究心经世之务尝谓学必敦本莫加于性莫重于伦莫先于变化气质若礼乐刑政钱谷兵甲度数之详亦不可不讲习一时经生学子多从之游洪武初征诣京师赐坐议礼学士宋濂待制王袆请留为国学师谟引疾辞归屡应聘为江淛考试官著书敎授以终（白志）按陈谟卒时年九十六所著有书经会通诗经演说及海桑集（四库全书·史部·地理类·都会郡县之属·江西通志卷七十七） 

海桑集序 

（四库全书·集部·别集类·海桑集序） 

庐陵文章为江右之邹鲁自欧阳文忠公而下若胡忠简周文忠杨文节俱称文章宗家宋季巽斋欧阳公湏溪刘公中斋邓公青山赵公虽不大显庸卓然文名于世元氏时又若麟洲龙公养吾申斋桂隐三刘公力追古作者猗与盛哉泰和陈心吾先生生元大德乙巳间敏而力学犹及登宋元遗老巨公之门务躬行践履尝与计偕试于有司不偶即弃去肆力古文辞元运既迁科举学废乡人士子从先生讲道德性命之懿接踵于戸庭圣朝龙兴稽古崇文设科取士先生以老成硕德屡典文衡又以遗逸征固辞谢去予弱冠侍教先生时翰林承旨宋公侍讲学士潘公祭酒许公南行道庐陵谒先生之庐阅其文而评之曰汤盘禹鼎器之古也太羮玄酒味之正也唯知者能知之三君子之论若此又何以议为哉先生殁之二十年其孙翰林庶吉士孟洁孟京与余同以纂修大典召赴京师出示海桑集若干巻读之雄词大篇诚有德者之言也在昔欧阳子为宋儒宗于谢希深尹师鲁死序集古録有无谢尹知音之叹意谓作者固难而知者为尤难先生虽不得位于时其学则淑诸乡人士子其文则见知于当代知名士其行则孝友之政施于家可谓俯仰无愧怍者矣而予也不敏学为文辞尝质正于先生期待甚厚老成凋谢之余持不足之姿承乏文翰内顾惭悚敢叙先生之文哉顾先生知己为未报又敢靳一言乎惜先生遭时俶扰其制作弗及黼黻皇猷以鸣国家之盛而题曰海桑集云永乐七年歳在己丑四月既望山东提刑按察司佥事晏璧撰





海桑文集　　（明）陈谟 撰 

　　●目录 

　　赠军幕黄君叙 
　　郭生诗序 
　　桃源图序 
　　孙观民之钟陵叙 
　　茅亭分韵诗叙 
　　五居分韵诗叙 
　　赠吴师鲁叙 
　　兴国县申免倍征序 
　　贞白说 
　　刘起东文序 
　　王子贤归瑞金序 
　　玄虚阁诗序 
　　方壶诗序 
　　制使张公还镇韶州序 
　　曾原道展墓诗序 
　　熊克庸归耕序 
　　杨子良归飬序 
　　二月仲丁祭先贤诗序 
　　钱史君改知饶府序 
　　哦松集序 
　　小蓬莱序 
　　雪溪序 
　　何侯序 
　　李一中游南华序 
　　李梅所诗序 
　　赠赵文学序 
　　赠进士罗子理序 
　　鲍参军集序 
　　赠杨员外序 
　　赠进士周渊序 
　　乡饮酒读法诗序 
　　赠刘侯朝京序 
　　刘处士赴京序 
　　王氏近代族谱序 
　　一篷春雨轩诗序 
　　罗观泰南归安序 
　　为欧阳志学谢医序 
　　三友图序 
　　张子静乐府序 
　　周石初集序 
　　仲氏斐藁序 
　　流芳集序 
　　倪贰守之欝林序 
　　送杨璟斋序 
　　陈中常归会稽序 
　　秋云先生集叙 
　　乡饮酒诗序 
　　永豊教官序 
　　古香室铭并序 
　　贞固斋文集序 
　　赠萧季常序 
　　赠聦上人序 
　　赠雷州知事序 
　　缙云应仲张西溪诗集序 
　　送江汇源之洪都序 
　　赠程乡县丞刘斯德之官叙 
　　赠广威将军冯指挥奏凯序 
　　赠传允谦还京序 
　　萧中正游上清序 
　　赠写真李约礼序 
　　刘子彦应征叙 
　　赠王孝廉序 
　　赠永宁县丞序 
　　廖实斋先生哀词并序 
　　吉水县尹费侯赴京序 
　　永言序 
　　五同轩后序 
　　皷枻遗音序 
　　赠进士冯韶泰序 
　　赠医士谢礼卿序 
　　谢维高升太学诗序 
　　送陈守道就飬序 
　　潜光集叙 
　　王伯贞文集叙 
　　赠周伯景序 
　　送王子敬诗叙 
　　车玄谷归王山序 
　　赠刘宣使序 
　　送曾鲁山之潮州叙 
　　张克让归金陵序 
　　索侯序 
　　仰尊德归青原序 
　　曾学程应征序 
　　吴廷硕归淛东序 
　　竹间集序 
　　吴子齐奉母归宜春序 
　　青阳行乐图序 
　　赠医士刘彦昭序 
　　孙碧霄归新喻序 
　　为张指挥送钱知府序 
　　王知事送钱侠诗序 
　　播种畦桑图序 
　　曹玄齐归贑序 
　　书赵文学所藏马啚后 
　　题墨竹序后 
　　题三咏卷后 
　　题秋菊问荅卷后 
　　跋周府君碑后 
　　书月溪庵诗轴后 
　　题邓性初卷 
　　书唐马图 
　　书刘氏西斋倡和卷子 
　　题孙景贤菊诗后 
　　书萧以恕族谱后 
　　书王佥宪事迹后 
　　书萧天与族谱后 
　　题濠梁乔木啚后 
　　肃萧执所藏名公诗文卷后 
　　跋萧寿椿菊隐说后 
　　跋岭南录 
　　题七贤啚后 
　　钟实可墓志后 
　　书静安刘氏族谱后 
　　书柳主簿番禺卷后 
　　书飬蒙刘先生墓志后 
　　书刘子卿诗藁 
　　书王伯允诗槀 
　　书谢子良诗轴后 
　　跋梁仲文昔游行卷 
　　书徐仁甫存愚卷后 
　　题刘崧官诰后 
　　书神石铭义乕赞后 
　　兰桂山房记 
　　雪蓬记 
　　学村记 
　　南康县复秀公台记 
　　虗白记 
　　泰和县新修城隍庙记 
　　中庸斋记 
　　蓬窻记 
　　乐志山房记 
　　东湖隐居记 
　　龙山小隐图记 
　　悔闲轩记 
　　礼庭记 
　　西泉山济渡庵记 
　　梅涧记 
　　安晚堂记 
　　竹坡斋记 
　　雪隐记 
　　高一步轩记 
　　秋林轩记 
　　飬拙斋记 
　　存心堂记 
　　东阳读书处记 
　　柳溪渔隐记 
　　西泉山济渡庵记 
　　云松山房记 
　　壶隐记 
　　贫乐窝记 
　　居南记 
　　梅坡记 
　　鳯首记 
　　菊潭记 
　　澄怀堂记 
　　竹间记 
　　顺信堂记 
　　后隐记 
　　实林记 
　　蔗境记 
　　坚白斋记 
　　翠庭记 
　　韶州重建府治记 
　　交翠轩记 
　　上池记 
　　自然堂记 
　　玉斋记 

　　○赠军幕黄君叙 

　　军幕而有贤从事一军之庆也匪□一军惟然凡藩府官寺之所在征发镇戍之所至与事上抚下承乘保障之一切皆有赖焉其为任亦重矣必得人焉温温乎其軆恭勿勿乎其軆仁明于旁爄而不苛才于剸繁而不滞若吾黄君伯经者可不谓从事之贤者哉伯经常为贑支邑信丰令尹政迹有声民德之不忘及为贑万户府照磨如其为令尹时是时豪杰并起四方云扰赤子无所庇赖不荼毒于寇则糜烂于兵伯经能惟其爱信丰者爱及他旁县邑所以脱之虎口纳诸乐国殆不胜计呜呼军幙而有若人焉以招则徕以征则克以绥则和以澄则情将无施而不获者何贑赤子之多幸耶余虽不及识然尝闻其风槩而子敬王文学尤善谈其行事有古循良吏掺烈乌乎当国者方急贤如渴畧门苐外资格尤恐有遗如伯经者诓止是哉讵止是哉吾固豫为铨衡得人贺矣 

　　○郭生诗序 

　　称诗之轨范者盖曰寂寥乎短章春容乎大篇短章贵清敻缠绵涵思深远故曰寂寥造其极者陶韦是也大篇贵汪洋闳肆开阖光焰不激不蔓反复纶至故曰春容其超然神动天放者则李杜是也不及平寂寥者为折子厚王摩诘储光义孟浩然而六朝之靡靡以滛促促以简者弗与焉过手春容者为韩退之苏子瞻韩公慷慨论列如河出昆崘极海而止其忠愤激切殆与少陵一饭不忘君者同机苏公雄浑杰特元气淋漓引星辰神志俱化时时形诸笔墨绝去寻常态度有剑歌骑曲之风故将效用当世立功名以自显不独唫咏而已甞筮仕贑之兴国垂欲上而世易数年来俯仰何所不有感慨激烈何限一寓诸诗然脱藁弃去存者极少子因避乱相唱和爱其思致清语调逸乃据摭其旧作稡以成帙焉君曰此但适意而已因题曰适意集昔罗昭谏以诗谒钱镠镠大喜即授钱唐令及镠为节度使吴越国王昭谏正辞忠荩居多韦端已当唐末入蜀佐王达开国唐之文物既亡而颇存于蜀者端已力也二公皆诗人当世记乱皆由诗达皆得所归往皆能建白表赫于时时能达人如此讵适意而止邪使唐祚不陨二公由陪臣扶大业岂其难哉故谓乱世不可为而诗人徒流连光景者非达论也吾惧刘君英迈之气屈抑于乱离乐以是告焉矧今数否得泰君其尚安得久于肥遯者乎 

　　○桃源图序 

　　桃源图者渝上碧霄孙君为友人刘君以文民作也不简不繁远近汉淡无不得所凡陶彭泽所为记韩昌黎所为歌苐隐约半幅尽之信佳手也图成以文求予序志之余唯碧霄方承平时图桃源凡几直寄耳想耳及来西昌西昌幸出刼灰外宜可为桃源宜不一所碧霄皆自历之非寄舆想也以文本五云宦裔侨凤岗垂四十年尝仕而旋隐五云未免刼灰即凤岗亦桃源也丹青盖鴈其实云然陶公记曰晋太元中渔人黄道真自桃花源归诣太守刘歆说其事太守即遣人随往已迷不复得路南阳刘子骥高尚士也闻之欣然规往未果后遂无问津者噫二刘以迹求桃源耳毋怪乎觌面九疑使颇知津安知不为入海求三山者舟辄近而风引去之也陶公辞彭泽老柴幸翛然世外桃花源有是人否平然则柴幸亦一桃源也今之时视晋宋之间南北庞裂抑又有间矣以文任运自然掇皮皆真与陶公对宜平稚尚如是余壮游凤岗雪颠重来乐与君共此挑源也故欣然序述且以告诸同志者肆为歌诗以张之 

　　○孙观民之钟陵叙 

　　求羙材者必之乎邓林之野怀至宝者不立于五达之衢何则培塿堆弄之植蓬蒿荆棘其翳会之也深牛羊樵牧其遏抑之也易故常不至于成林而干霄而鱼目欲与明月争光珷玞思同结绿齐贵往往衒贾以欺人人不知宝则极口舌以自珍执衣裾而留玩焉斯二者固无取也君子者修之于家非圣贤之训不亲非孝廉之操不尚必不肯轻出其所长小用于一试时然后动定然后应而常退焉若不与于世者其于吾友孙观民氏则然余与观民别六七年意其攀人海之渔龙轶赤霄之鹄鹭久矣乃今乐蓬羡于崆峒之人读书事亲外足不识车马之尘耳不闻鴈鹜之声澹乎其如秋之高穆乎其如阳之暾皦乎其如冰玉之栗之润其藻思之绮而不浮也其金相之毅而有炜也其怀至宝也如是其为羡材也如是然则吾子固未尝一立于五达之衢而求子者自至乎邓林之野□名而名随韬彩而彩发亦君子自验其学之一效也于是观民有钟陵藩府之辟不容辞行而有不果之色凡交游者率为诗歌以壮之而邀予叙焉呜呼予行宜果矣钟陵之间大藩所都大僚所集必不辱子所守方今闾阎利害可慨者多其为我曳长裾而一昌言之 

　　○茅亭分韵诗叙 

　　仆与吴师鲁孙观民王伯贞对床于吕仲善馆中极道离合悲欢之故运数安危之机人情物态之变夜参半不能寐仲善曰不可以不赋请以共君一夜话为韵韵由齿分人各成诗而诗悉同軆翌日复求序之仆与观民为兰金之望避乱后幸乃得兹觧后有可感者有宜■〈言冏〉问者有惊且愕者而又有可庆可慰者于是而倾窵底里如霏锯屑如卷海涛虽九韶之奏八珍之御不足喻其快也仲善好客之当时诸君俊逸之参军而仆乃牵牵潦倒乎其间将弗称乎虽然观民将应藩府之辟其去此殆雪泥之鸿爪耳仆异日与诸君诵停云歌伐木徒想象天末不可即则今兹聚首欢洽何可以不识也时岁在乙巳十月 

　　○五居分韵诗叙 

　　昔者韩子语孟郊有曰我愿身为云东野化为龙言合并之难思欲如云龙常四方上下相逐有不可得故一邂逅即相与联句唱酬以为乐诚古人之盛致也平川吕君仲实以五君分韵诗示余求叙其端以为孙君观民远行之赠且志后会焉予读之悠然曰观民善交仲实好贤诸君子能赋皆不可不序当岁乙已九月观民自贑偕吴师鲁来游平川于时王伯贞客吕仲善茅亭所孙吴二君物色伯贞喜茒亭颇异仲善亦喜茅亭得二君又异即复下榻廖君以善于观民则太丘元方之交也是夕亦对床亭中仲善嘉名胜之集不常乐咲言之雅有益取共君一夜话分韵成诗次夕又以胜读千年书分焉诗成各韵度可爱余闻齐钟嵘诗评云范云婉转清便如流风回雪丘迟点缀暵媚似落花依草此六朝诸贤佳致五君盖有得之者矣观民之洪都公务之隙时一展玩其有不怀韩孟云龙之感乎然时方向泰又庸知诸君子不与观民四方上下而云龙乎即他日对床分韵未有已也然则友义之敦何时而忘之仲实之欲叙而志焉岂小补哉 

　　○赠吴师鲁叙 

　　庐陵吴师鲁避地章贡时游平川余亦旅琐中数数相见相劳苦外唫啸以为适乙巳十月会宿吕氏茅亭将别各惘然有不忍违之色诵古人八表同昏平路伊阻俯仰今昔感慨系之于是益重匪风下泉之思而叹孔明公瑾不作久矣会有告者曰腥云毒雾且尽景星鳯凰将覩诸君何戚焉或者不谓然贞白生请占之遇比之坎其辞曰比之自内营丘生又占之遇草之丰其辞曰大人虎变余曰此其兆乎比相亲草相变也自内比外以从显比之君道斯行矣虎变文炳以草天下之故运斯泰矣王贡弹冠庶或在是杨子不云乎士不得则龙蛇师鲁在章贡其为龙蛇也久矣余亦安能栖栖久处此者固与君交庆之君归以二占质诸夜兰先生具不然乎其不然乎诸君各为诗以赠余请书此以为叙 

　　○兴国县申免倍征序 

　　秦汉而来田有赋赋有经丰不加益歉不加损有司守其额征其入以为常岁比不登明良在上或赐民田租之半或三之一史必大书之未闻倍而征以权宜而足兵食者也自淮蔡乱卅许年东南耗竭力相十而霸权相百而君更起倏谢无宁岁而世无桓文之贤以匡而紏之于是有据一城以抗大国者地狭费伙则征敛百出若章贡岁取加倍之赋是岂不得已哉亦勿恤而已矣及建业兵蹙其城尽徙其官属士卒收其图籍而其倍征之赋与额无辨主典者征入急于星火平川常赋七千屯田杂赋不与焉当大兵之后邑里萧条民惟正之供且称貣弗给而又倍之虽推剥膏髓无所于出况倍与正不辨将遂为正其为害岂小小哉县令朱克敬具民欵上于府若揔制之司不得允则率吏民俯伙泣诉庭下当道者悯恻其诚与之申达且俾缓征俟命未几命下得可民额手相贺指子孙誓不忘于是主赋吏相率请曰吏幸乃承事令得终伇得不受大府逋责令之惠孔厚今兹黜其倍以归簿正无穷之泽实令所致吏亦与有乡誉焉愿先生纪述示远近永誉将来余曰令书上考孰大于是后之将鼓舞而颂曰倍我征者不幸作俑于章贡而尤甚幸反正于朱平川诚盛羙不可不书他政固勿论也呜呼善固国者先固其民善宽民者先宽其赋充是以往无行弗达一平川邑何足淹哉余是以纪之 

　　○贞白说 

　　员白生年甚富学甚劬事亲读书外乃至杂家众技悉猎取其华惟是之归处身恒以智恬不苟止妄随因别字贞白生来请其说余惟贞白者天然之白也天然之白羲农尧舜孔子颜孟与我同然也匪直与我同然古今天下人心秉彛好懿者举皆同然也自昔经传言贞白莫尚于易论白莫辨于邹孟氏夫贞正也易利贞不利不贞又为贞固坚守故又有不可贞不可疾贞者焉又为久而常故又有贞观贞明贞一者焉殆以凡贞者必固守其正则可久而常耳礼曰白受采言忠信可以学礼白以喻质也独孟氏不然因告子外义折以白马白人困告子生之谓性折以白羽之白白雪之白白玉之白白以喻性也天地之性人为赓犹玉之不可贱也玉负其天然之白水火不能变尘滓不能干犹人负其本然之性大行不加穷居不损也君子之学求以全乎是而已矣全乎是者羲农尧舜孔子颜孟之所同也故自然者圣哲也勉焉者希圣也清明在躬而勿容利欲入之夜气所存而毋致旦昼梏之吾知贞以守吾白耳岂不和顺内积而光辉日新也哉吾子意殆在兹乎吾又闻古有陶隐居者洁身完节以处叔世德学著述师表百代毋论方内外想见其人自命曰贞白先生陶公真能守其天然之白而不辱者邪吾子意将尚华阳乎未可知也并以为说焉 

　　○刘起东文序 

　　仆逆旅平川始识斗明罗先生与其朋徒刘起东凡数辈不多见也每读斗明古文诗歌叹其沈蔚劲核葩条扶疏掩暵敷不赢蕳不欝得柳柳州风骨三复不忍去手平川先贤勋业如钟令公为唐名臣炳然舆房杜姚宋垂光轰烈闻其风者虽去之百世犹凛然足以廉贪起懦而作之气独文章由令公来未见熏古人膏馥而烜赫焉者岂韩子所云宰物者轻与人以富贵重与人以文章殆是类邪夫唐之文韩子起八代之哀而柳子亦然至于今学古者不于韩则于柳虽天纵若欧苏不能外厥绳检然则勋业在房杜诸人而文章任韩柳抑又明甚斗明固熏古人膏馥而兴者也甞既学宦矣已而翻然弃去益大肆力于古如使斗明富贵如令公事业如令公其文未必能尔尔也其朋徒经其口讲指授者皆风气日上而起东冣称才嗟夫由令公来见斗明由斗明而奋者宜不少然复不多见文章诚不易得于天如此哉起东以其文若干萹示余敬书此而归之夫子之文明以缜温以达东规矩而不轻纵此正途也昔柳子荅韦中立书自叙其学与其为文诚天下古今凖的子熟复焉而蹈行之古人不难到也此非余言也子之师必甞语子矣 

　　○王子贤归瑞金序 

　　永嘉山水之胜名天下谢康乐草池存焉故钟其奇秀者皆彬彬文蔚以试于用则政誉籍籍殆前贤清风雅韵师表百世而能慕用兴起以致然欤瑞金令尹王君子贤永嘉人也同馆贑上清宫君方以输赋猝猝无暇余亦旅琐栖屑然稍间即相与论诗不置每夕熏炉茶鼎上下古今宦游南北之迹登临潇酒之兴繁华巨丽之观兴亡物态之变壹备于诗琅音洪吐听者忘寐余或病其题艰某咏欠工君须臾口占皆清楚俊迈即凡成仙虽停杯击钵无以过也君读书之所扁云樵山房观其志盖在于山水之间而功名利达特分内余事昔康乐为临川闻有胜处即伐木通道连旬弥月从宾客僚友极意而后归虽涉物论终不芥蔕则其在永嘉可知已夫何所独无芳草哉无谢公冲襟清思则草亦常物耳君之云樵山房宜与草池齐名可也瑞金在万山底其民朴茂易与为善君进其明秀者与之吟咏而振起其披靡彼以其给公工之余力从贤令尹荅樵歌于云中将遗爱无有斁也山房之句不多于草也乎余将过而和之故先序以为赠 

　　○玄虚阁诗序 

　　玄虚阁在贑治右面直江东太阴泉在阁后今捴制参政陆公鼎建之七日而成上祠佑圣帝焉按郡故名泉太阴者以江之东其山火旗取壬癸制丙丁故泉与阁所系为重兵后阁毁参政既锐如起废遂谋于玄妙提典秋月曾公求得人以主之提点遴选其徒郭东白王玄外使领祠事余友竹逸工君极初萧君率凡能赋者赠送之属予寓其宫来请序叽乎贑治城郭邑居琳馆梵剎雄壮甲旁郡承平旧观兴复必有时几而斯泉独先被参政宠光如新疏瀹岂无意哉夫地载神气而山川流形其间名都巨邑宅而据其上游不能无偏重之势智者创物常迎其息而损其盈所以为民社计者深矣古者藏氷开氷以节阳气阳犹火也过则为突然则浚泉之阴抑山之烈岂非棇制封疆者之一务乎二高士道德冲玄文采炳蔚蚤夜精白以奉北极之神斯泉也觱沸涌乳有相逢之道不惟往年井井而闾阎奠枕以歌咏参政之德是又二高士切勤相与植立于久远也 

　　○方壶诗序 

　　太守方壶常公世家瀛海其先大夫字曰瀛山者参政则堂家公铉翁所命故翰林承旨牧庵姚先生复以方壶字公皆不忘所自生之义公蚤为内朝禁臣中岁宦游南服脱而退老空同之下翛翛物表若素未甞居轩冕者予恨识公晚及连得接殷懃聆謦劾燕赵豪桀悲歌击节之气犹足以薄昆仑而卑泰华中原文献之懿犹历历公也谓予曰昔者名公卿才贤辱赋方壶者璧焕而珠绚今与善和之藏俱化去独记忆汝砺传先生诗时时颂道之嗣而赋者又侈矣系瀛海之思于无穷将不在是乎子为我序之余惟方壶之山飞仙化人之所室宅白麟赤鳯之所游集醴泉芝草之所蕃滋缅缅恳恳不可迹求若瀛海间意公特寓焉耳不然求三山于渺茫而不知神仙之在人寰者固秦人取讥于卢敖也夫岂参政与翰林命字之初意哉甞试与公燕坐一室江山风月万景毕赴鸢鱼高深各一其天水木清华莫匪奇趣而所神交者非竹林七贤则商颜四皓也固已蝉蜕污浊之中汗澷九垓之外矣此殆诸贤赋咏所未及者吾何足以序之辄因公命谨书此于申斋刘先生记之后来者庶有孝焉 

　　○制使张公还镇韶州序 

　　岁乙巳春王师戡定南服遐荒郡县相次入贡兵威与文教胥被冈不震迭先是制使张公以节钺分阃于韶阳者数年卒伍肃睦边陲又安通商弄农讲武劝学民用大和名称达于朝冬十二月有旨入觐遂得朝正于台城问在边所以抚驭绥宁者对皆称旨赏誉咨嗟觧所御龙服亲被公命大官具燕礼特厚时禁酤无敢醴宾独各府连日宴公皆得旨若赐脯然可谓溢宠矣已乃亟还公于韶益固疆圉锡官驷局叚以示优洽公归至章贡余获拜焉神观澄穆蔼乎春阳之温冲襟爽恺浩乎深渊之靓论议卓越凿乎丝麻谷粟之食用也韶之民一何幸欤匪惟韶民环韶之四履芽枿柚萌羽毛鳞爪皆有所芘赖以自全也昔公去韶不再阅月而其民若兵伥伥失所依归今虽还未及镇而涂欢里抃洋洋乎韶石舜峰之间者已不啻赤子之得慈毋矣朝命亟归公而锡赉有加岂徒然邪余将从公幕府乃先叙次中朝所以安边之意以慰韶人焉 

　　○曾原道展墓诗序 

　　原道先生为余谈其谱苐园池宾从名胜文物风采与游从宴嬉之盛彷佛如画复如梦昔人有击节者曰自太白死三百年无此乐矣夫何必三百年即目前隐约虽三千年不啻多也政浸一家兴废然世道率具是如之何不使闱者嘅也原道傐绵川以辰墓至郡松楸何啻二十余所丧乱一纪又半独无恙将非虔化府君之泽远而不斩其何能济兹府君出五原防御使凡十世当卢光稠时遇异人葬其母于空同五阳两山间墓地如仙人掌当宋徽宗时有两侍郎皆以文节着宋史其它显宦累累皆仙掌衍溢不绝今原道父子复世济其羙殆郭景纯相地工妙不是过也其岿然沧幸反复之外者将遗泽抑地利耶余游贑恨晚不得立所谓中书桥上听瀑喧松韵俯石籁濯风漪挹空同之朝辉与五阳之夕爽以息于曾氏之馆徒想象司空图王官许用晦丁卯如将见之其何能不使余重嘅也原道毕事亟归绵川谨色飬诸君各赋咏以赠而属余题其端记曰春雨露既滞君子履之必有凄怆之心非其寒之谓也此孝子也非原道吾谁与邪丙午三月 

　　○熊克庸归耕序 

　　士君子方穷君独善尝辍耕垄上太息以俟时虽灵均亦然其言曰恐羙人之迟暮又曰恐修名之不立岂独为身利邪亦忧世而已及夫出疆载质之余分庭抗礼之后畎亩之志或不得伸轩冕之梏或累其守承顺之恭又非所乐渊氷之情常不敢释乃欲脱屣浮荣高蹈樊圃狎鱼樵友糜鹿庶几一日之乐以条其忧世之志不亦重可悲邪夫固足以观世道而世道又何赖邪熊君克庸筮仕垂三十年乃谢禄辞荣甘食贫于空同之下日吟啸自适莫能夺其心至是慨然买舟奉母归清江将隐于耕以它焉告行于诸往来者咸为诗壮之仆请以古道为饯夫其功名利达之士也世道必将有赖尚安得久于耕哉姑将息肩弛担展幸梓之恭尽菽水之欢而已鸣驺入谷鹤书赴龙不夙则莫名慎毋果于忘世穷居独善非君子之中道也彼其狎渔樵友麋鹿类非得已如得已焉伊尹终于有莘之耕夫孔明老于南阳之野人矣君其有不达斯者乎 

　　○杨子良归飬序 

　　天下之至乐莫乐于奉亲然而忠臣孝子弗克如志者多矣其系于人物者勿论姑论其系于天者则有慈侍严侍者焉有具庆重庆者焉至其甚不幸者盖莫如永感而余实蚤罹之呜呼其可恸也夫乃岁丙午旅琐于韶易适姻侄杨子良相于半载暨岁更是为吴元年余犹留滞而子良以毋老亟归慈侍下韶军幕王侯竹间亦重鹤发倚门之感嘉子良之归飬也赋诗为饯又率能赋者咸饯之余读之喜曰子良先君子万全先生与余同学易为合志且肺附之亲又通家也干氏之故乱离多矣今幸乃得与子良接殷懃之欢于岭表千百里外日追随昔贤迁谲之遗踪登临之胜处吟咏以陶写酣畅以沉雄诚所须以□虚者而柰之何暂止而亟违也吾无以为子赠吾闻关西夫子讲道于家有观爵衔三鳣于庭弟子曰虵鳣大夫之象也先生自此升矣已而果然子归飬其亲极天下之至乐将不有三鳣之瑞哉吾行展幸梓尚得升堂为贺姑序此以志别云 

　　○二月仲丁祭先贤诗序 

　　韶为岭南壮郡先贤过化故多学故有祠中祀周元公若祀二程子朱子槎溪廖公尊道统也而元公槎溪又其仕国也左祀晋丞相王公导唐中书令张公九龄吏部韩公愈宋谏议余公靖王公始兴内史张余韶产也韩公宦游迁谪所经景先哲也自学计入公廪释奠如绵蕝先贤废不祀垂二三年乃丁未二月仲丁曲江县丞郑和独以俸合士友陈俎豆其制币举三献仪绯衣象笏与章甫逢掖鱼鱼雅雅揖让登降礼行乐作是烝是享观者咸啧曰县丞举是旷典灼知政本矣夫礼不足永诸野若废之是无本也果无学计独不兴豺獭之念哉王参军简夫聿观厥成嘉宠赋颂之命仆序其事仆因语丞有宜兴者二既兴诸贤像然襄公阙焉一也苏文忠公祠久废盍肖象列诸襄公之次二也丞曰然日乃以质诸参军参军曰然于是凡诸预祭者乃胥作诗纪之而谟为之序 

　　○钱史君改知饶府序 

　　汉史叙循吏传云所居民化所去见思我仪图之其惟韶阳钱史君有之夫善政能使民齐而化为难善政足致民誉而思为难化则非止齐其外思则非止誉于一时思之远者化之至也汉史深哉或曰史君信循吏子诚善论政若是征乎曰仆所暏记所传闻征其实然殆不浮也仆尝侨章贡仅一覩部使者行部至则十邑之赀富硕腯与羸尪单寘者累如俘者啾如鬼者填衢隘市吁穹啮土诉冤雪愤日相属不绝使者罪枉诛墨痛绳旁逮爰书山积夜参半烛不能休其郡政盖可知已仆今侨于韶凡覩部使者矣至即好喻其民令得上诉然卒无一诉者韶四邑方数百里之地邑令禀承惟谨亦未有尤其邑者使者耸叹韶政长者也其民化服何如也牧韶五年椼杨卧于庭弦歌被于野诸所兴作若公府公廪学校祠庙民欢集之而租调力征常赋率先期办非民化畴克尔哉始君自南雄改韶州雄之人固甚恨夺以去尝恳恳思之而韶人亦惟恐他府夺以去也一闻注代即咨咨戚戚或传代者他调则额手以庆去年南雄官租输韶廪输者视雄反更易直咸感刻曰父母恩众儿不是过也其去思表襮如是古今循吏汉为盛汉循吏龚黄为盛其化民其去思传班班可考龚遂治渤海草刀剑为牛犊令人种榆百本薤五十葱一畦韭三亩彘鸡各五而已黄霸治颍川米盐其政而精力行之命邮亭乡官赡鳏寡严条教务农幸畜飬种树而已其政易通其事易行其效易致也史君惟其有之是以似之今将移守番阳韶府参军王君简夫集歌颂谣章以赠而仆则叙其实焉夫番阳名郡唐隶江南西道观察使而今复然地大而物侈齿繁而赋伙编户谭礼乐阛阓有湖山实江东之上游存中州之文物类非岭海所敢髣髴得龚黄而理之岂特呻吟化为讴歌哉仆将庆其嘉禾生于府而鳯凰集于境也 

　　○哦松集序 

　　王山征士郑君和翩翩浊世之佳公子也其色如璊其气如暾来丞曲江有本有文缉缉纯纯德与量偕弘若守及长至于耆硕交誉合辞允廉允孝诚不可得方且仕优而学益大肆力希古作者游焉息焉则插诸诗章暇日畀余评之夫诗之元气萃于杜工部其散为万象则百家千割焉然少陵论诗盖曰于遁未为尊其度越百家卓卓以此道者何仁义孝弟而巳矣郑君蚤志道六岁习诗书十五富文史及其以贤良征固辞愿终飬再四弗获读诸诗自乙巳九月就征迄丁未曲江累百十章而思亲恳恳一食不置其于仁义孝弟隆矣哉其本厚植如是其诗何患乎不追古也夫剉万物于笔端泻元气之淋漓固作者能事充极吾之才识森束吾之绳削不苟不弛而练西达无他道也哦松集中律诗憗憗楚楚绝句清新大篇如彭蠡湖卷绩石镜梅图龙王庙龟峰行对尤为羙致余既加评泊复书此而归之呜呼固必期至于度越百家其亦慎毋画焉尔矣 

　　○小蓬莱序 

　　守御韶州指挥张公大书小蓬莱三字以赠蒲衣道者归隐空同灞上其友海幸氏为之说曰仙圣之隐是不一方或远或近或汗漫九垓或浮湛一世未甞不可知而卒莫之知牧竖荛子或得亲焉而五侯七贵　执鞭不可得世徒知紫盖石廪天台罗浮青城天柱武夷匡弄为飞仙化人之都抑岂知交衢哄市有寥天一焉耕荒钓寂有逍遥游焉故商阳咫尺于咸阳四老人者超遥其中秦皇乌得而罗之乌得而知之彼卢敖徐福固已大咲于海上矣夫隐岂以去人远为哉灞上双江之沃洲也舟车之迹狎至市朝之声相闻游鯈潄潄然凫翳浮浮然竹苇织织然厥土之毛莳之鳞鳞然厥种之实廪之崇崇然殚其出食其入固由由然充充然也而挹而高虚窵其冲明雪尘襟之弊弊然也烟青也而鳌露其背日跃也而波散其金望舒留其佩琼田万其顷跨黄鹤吹横玉而过之又于于然也奇矣哉小蓬莱乎小之云乎囊括宇宙杯纳川溟也夫孰得而小之余海幸氏也三见清浅扬尘不啻过也颇有幸八百株将自海东移之灞上幸分我寸田天宅为我起痴虬锄新雨而蓺之余将剥安期生之实怀东方朔之核引东陵侯之蔓以为先生寿是为小蓬莱序于是韶之大夫庶士皆形诸歌咏焉先生以丙午冬至韶主王参军蕳夫所其道一本于无为参军隆敬过常情好深厚丁未二月其从苦迎归莫能留也夫无为之道天以之而清地以之而宁君王以之而治平先生之所存又可得而涯涘哉 

　　○雪溪序 

　　王徽之甞居山阴夜雪初霁月色清朗四望皓然忽忆戴逵在剡便乘小船诣之此史氏本语也后世奇其事高其趣往往图画以为玩仆甞以为溪光雪影高寒迥暎眩晃飞动殆不可描深徽之为桓温参军蓬首散带为桓冲马曹问焉不知马飘飘乎负凌云之气幽襟雅韵与溪光雪影表里清绝复非画史所能彷佛故史语朦画笔世罕知者即何所何岁无雪与溪而人品非复徽之雪且晦其影溪亦掩其光矣仰弥高御□西省命至韶太守徐公奠谓仆曰弥高簪缨科第世冑其父志伊甫兄克温俱以进士羙宦历江右大郡弥高复以才选为行人之官殆世济其羙者别字雪溪自况雅洁韶有能诗数君子相率赋咏之幸序其端仆曰弥高承父兄之业闻于义方者皆诗书礼乐之懿给事蕃宣使于四方者皆纪纲法则之事有逸气有奇彩溪光雪影得君增重矣王徽之不复见哉河东董□亦旅于韶与君故旧其赋雪溪也愿望深至呜呼铉也今之戴逵也有不相与吟啸于皓皓之顷乎 

　　○何侯序 

　　河东董元鼎观浮于韶石韶之景十有二次苐赋焉又将观于仁化益充其宜赋者以仁化有贤令何侯也请曰知何侯深莫如先生幸颂何侯政得籍手见侯以慰彼氓余惟侯由进士制岩邑岩邑归错也非利器不行进士鵉鳯也非鹰鹯可比利器足以治盘错而鹰鹯不可驭善良必若盘错迎刃以觧而顽梗胥为善良之归其惟何侯有焉昔子路治蒲曰邑壮难治夫子曰恭而敬可以摄勇宽而正可以怀强爱而恕可以容困温而断可以抑奸则政不难矣夫以子路之勇而思其难将不怀鹰鹯之志乎夫子之言皆勉之于岂弟殆使进为鵉凤也吾于何侯既以颂又以劝者夫亦犹其行古之道欤余又闻侯来时浮彭蠡湖望大小孤放歌舟中茟埶开合冲拂与湖山相雄角此侯尝朗咏以贶余者元鼎行必闻之又将与侯金春而玉应其奚囊将实载以归也因并写以为序 

　　○李一中游南华序 

　　夫厄运天地所不能逃也况仙佛乎况民物乎吾意混沌开辟天柱折地维缺凡几矣三辰失次川沸冢崩盖时特有之当其厄时彼亭毒之表宰物之徒得无有人间世之悲邪人者不足以知其然而仙者或知之矣夫仙亦委顺而已故曰莫能逃也自汉以来学仙者举宗龙乕自唐以来为佛者悉祖南华二山雄拔深秀宜为异人所都海内所走集乃兹十五年间天隔海断江之东岭之南相望如绝域二氏子若孙欷歔足茧搜奇访古之士亦无由至焉吴元年六月龙乕化士李一中携法箓道金陵至韶州将游南华礼大鉴仆与同邱对床间一辟夜话侵二鼓为仆言今天师承国宠被恩锡有加于前代凡龙乕仙宫百废具兴矣呜呼审如化士言殆太平有征乎岭南之人见法箓如对紫清而南华之山亦将鹤惊猿愕意凫舄自丹霄而降也吾所云天地与仙佛俱不能□也以其数则过以其运则泰矣吾固由化士卜之也大鉴后曹溪凡几传为今寿南山耆年童■〈豸页〉其言恂恂其气温温一见知为丛林中瑞麟也故广平宪副楚之奇与论出世间法冣契他人莫得闻一中往吾知必涣然有合矣 

　　○李梅所诗序 

　　古称耆寿俊者耆寿语其福俊羙其德英也礼六十曰耆指使又曰八十曰耆寿而至六十八十亦云至矣然而不徒曰耆寿而必曰俊者才过千人曰俊不俊是徒福也徒福之人百岁之上者有矣可以侈国家束帛牛酒之赐而非所谓乡先生没而可祭于社者故耆可能也俊为难甞试观三老董公遮说沛公为义帝缟素兴军其卓识如此不俊而能之乎汉之三老为县掌教化今郡县耆老率是聀也吾于平川得一人焉曰梅所李先生先生踰七望八精练如少年慱古今穷经不倦通识政体善应事机县大夫至者皆以老事先生皆就而问政可否缓急之宜先生必恳恳为民陈说官民两便之上府大藩莅平川尤近县以民寞申请其尤难者必烦先生先生每开陈忠槩切至府若藩必从之岁甲辰冬　吴主命雄师取贑平川几以后欵受攻先生十如师而城以按□□□□□□善者吾故曰耆可能也俊为离非梅所其谁能之先生以其吟藁畀予删集予读之安□去取其间然承命之辱其何辞敬录若千篇而序其端云夫先生之诗老成而顺习明达而藻丽有议论有调度予之所知者如此昔欧公举梅圣俞诗佳处数端圣俞不以为然及圣俞自诵其得意者欧公亦不然也呜呼先生之诗或非予之所深知然先生之贤则知之深矣读其诗也因是序也可以得其人焉 

　　○赠赵文学序 

　　临川赵文学字德容源深于玉牒学粹于四诗侨寓番禺有年而慈闱故留临川甞负米数千里外且逮飬于斗升之禄矣然未足以为大夫人荣也洪武四年秋番禺试艺者若而人若书易若春秋与计偕者累累而是而以诗贡者独文学一人焉鸣呼异哉然则其素所蓄蕴可征也已临川之多士有不称愿以寿其大夫人曰幸哉有子乎今而赴礼闱取高科登膴仕大夫人在堂不曰是能嗣续不辱其世者乎番禺之经生不曰正葩之学不当如赵君乎虽然文学不鄙余老而求赠言余既嘉其已获者足以荣其亲而尤愿望其立于位者深足以为亲荣也是以叙其卷端 

　　○赠进士罗子理序 

　　罗伦子理举进士上春官余嘉其坚穷若节智日益明足以受任而堪事则告之曰士尚志而已志不苟则学充学不苟则行达凡苟其行事以速官谤者其志其学盖蔑如矣昔者运遭叔季事在轇轕谈经者绝响于时众废而已独业众哗而巳独持得二人焉其一杨自立子渊家于春秋其一伦也家于易二人志同李同行同且誓将无不同者洪武三年子渊诞先甲科入赞天官声实表灼每重王贡之叹而伦亦次年奋于暂蹶及于先鞭诚不负初志者鸣呼伦也尚勖之哉由三十寒暑布衣昆弟讲切之勤一旦蝉联玉暎以明经显闻于时非偶然幸致者比而弗加勖可乎吾闻伦始祖希五代时繇金陵徙泰各凡几传至宋大观间曰吉成赠致政生三子次伯寿擢苐官卢沟主簿甞刲股起亲疾以孝闻易其所居坊曰旌孝坊事载郡志季伯霖有隐德状元张公槐应与为莫逆交伦其曾孙也卢沟府君逮伦纔四世传不云乎必复其始诗不云乎无念尔祖伦往矣尚勖之哉前之穷飬者无或句矣后之达施者宜无一可苟展也子渊幸以鄙辞质诸其以为否邪抑然邪 

　　○鲍参军集序 

　　捴制俞公子懋刻鲍参军集于懋斋介仆叙言叙曰参军名照字明远照或作昭则唐讳武后而改之也宋文帝元嘉中参临川王义庆军事时太尉袁淑文冠一时王请为卫军咨议照与同列号为极选然则古之掺任阃外筹策慕中率多名胜之士若参军者尤风流文雅杰出等夷者欤考诸大雅有曰文武吉甫羙其文足以附众面武足以威敌也而或者角文武两途互相诋訾岂通人之伦哉今观俞武公镇永新威德并着显有吉甫之风而平居暇日雅喜咏参军诗殆旷百世而相与交矣嗟夫唐以来诗人唯李杜为大宗然至少陵赞白也无敌则独举参军之后逸媲焉夫后可能也逸为难俊如文禽逸如豪鹰凡能粲然如繁星之丽天而不能回狂澜障百川者以能俊而不能逸故尔史称照古乐府文极遒丽遒斯逸矣严斯俊矣微少陵不足以知太白微太白不足以拟参车也虽然文以气为主以意为辅以辞为卫读诗集者翫参军之辞必求其意求参军之意必尚其气始参军谒王欲贡诗言志或难之勃然曰千载上英才异士沉没不闻者安可数哉大丈夫蕴智能可使兰文不辨与燕雀相随乎即奏诗王大奇之此其气何如也苏子曰方高力士用事公卿争下之愿出其门而太白使之脱鞾殿上此其气已盖天下矣此太白所以配参军也善观者其亦有取于斯 

　　○赠杨员外序 

　　为士而由进士发身天下之清流也为进士而获班朝署天下之极选也以天之清流膺天下之极选几何人哉有能济兹者充而达之若内及外其于为政也何有杨君子吾洪武三年进士也既取高科即登吏部勤谨而和缓练习而疏通凡天官之属藻鉴精核枢机周密曹务剧而咸理敷奏明而常允者君以主事之贤画诺居多以故令闻尤着洪武五年诸蕃宣大臣类以幕府阙员为请上乃命中书遴选省属往承其乏而君以选升广东省员外郎九月抵家苐展坟墓即就道仆请赠以言夫服领以南方面之重控制海表国朝平定其地斩伐鲸鲵拥护良善使蝥■〈豸尞〉鲛人之室胥为输赋纳贡之区然而地大物伙不尚有当兴除利病者乎化暴铸顽奠若尊贤兴斈今兹连岁大比多士宾兴与内郡等夫其云蒸而雷动鲲从而鹏飞者良由声教之渐被者深也然而不尚有当振厉鼓舞者乎行矣子吾推其所以赞治天官者而悉心以佐理藩府可也吾见総総焉其有余裕穆穆焉其扬休光而母徒重内而轻外母以昔之劳而今益劳也夫孰不曰进士之施无不达如此进士之贤能不员所斈如此又孰不曰庙堂之登明选公如此庙堂之嘉惠藩服而愤简乃僚如此然则政誉溢于途而官葴垂于范矣愿不伟欤 

　　○赠进士周渊序 

　　周渊字彦容年甚富质甚清学甚劬洪武五年秋余忝挍文江西及开榜而渊以诗经举进士　省宪大臣耸啧矜赏曰是我南昌府学生也老成者或媿之矣其冬渊来西昌受室于浩溪驿丞之馆丞俎豆余渊相从连日动如礼法私心甚庆昔徒得其文而今乃得其人焉将上　春官且求赠言余自顾无足以补吾子所需也诵先正之格言资远业之良辅昔河南程夫子以少年登高科及有高才能文章为人之不幸夫高科未易得也在少年尤为荣宠然苟幸得之即肆然不啻过人禄吏是狥而道德之弗图名誉是崇而官谤之弗恤则少年高科固以荣之亦以累之固以宠之亦以损之非幸也韩子曰夫天轻与人以富贵而重与人以文章言高才固造物之所靳也上焉于载道其次以华国其次以文身上下古今落落数人耳若其本实拨而枝峻茂行荒秽而思藻洁政复剟云锦于天机轶翡翠于兰苕如王杨卢骆犹不迯裴行俭之诮亦何幸乎尔也今吾子年甚富足以道远质甚清足以绝俗学甚劬足以有成其取高科也必矣其文章当水涌而山出矣将之以廉勤而持之以谦撝厚其本于孝交而达其行于政事兼夫人之所难而无程夫子之所病则余之所愿望也于是乎言 

　　○乡饮酒读法诗序 

　　国朝奄有方夏即详定法书名曰大明律令又命刑部取凡严于法者类编成书名曰申明诫谕尤虑中外远迩弗加警惧轻犯宪条申命又武百司岁取春冬孟日行乡饮酒礼而读法焉民间率百户为一集位以齿董以里长郡县则萧士大夫之老者为正宾余为次宾而郡守县令主其席其仪酌取唐宋而务从其蕳物贵俭素而务适其中凡饮皆先读法然后行酒所以使人人知畏而重犯法人人知秩卑尊而隆齿德也洪武六年正月实为其时泰和县令尹前御史刘公宗启即学宫而行事自僚佐暨贤士学官弟子员等凡若而人列位于明德之堂于是学徒二三于于而前正立张拱奉法书而更读之先令次律次诫谕炳炳琅琅观者如堵听者动色读巳而燕笾豆静嘉衣冠齐翼竟酒爵行无算者充然饱德之实无起座諠哗之非皆额乎颂曰上之泽也　令尹之化也令尹治县克勤克廉端其本不鄙夷其民动如礼法民自以不犯其或观感信向之不齐名隶申明籍中不惟其所亲所友悚闻诵言面颈发赤虽其怨家闻之亦凛然增唏恨服化之晚诚足以增夫天理民彛之重岂徒饮云乎哉抑刑始于笞始于十至轻也逓逓倍之至于杖又逓逓倍之杖至于百何笞律兰杖律繁笞十良民犹不敢犯杖百而犯者益众然则法可不重乎徒轻而流重流至于三千里极矣又加焉非绞即斩而率轻犯之此国朝所深悯而乡饮读法之制所以行也鸣呼仁哉翼日学官自强成诗会稽中常先生和之诸在燕者或赓吟或自赋以质诸令尹谓余忝正宾宜为序遂次弟书于卷端 

　　○赠刘侯朝京序 

　　上方图任旧人共政凡越在外眼大小文武百司者悯其劳于王师既渡之日优其渥于王化大行之时悉还其人于朝使咸得宣力于家咸得丕享天休而钦承德意不欲外股肱心膂为异体也知扳和县刘候宗启寔雄旧人之通显者既厯尚宝卿监察御史遂出宰百里在官三年庶政备举百废具兴洪武六年三月制以平阳郝侯思议为交代行省则承命趣刘侯朝京郝侯既视篆遣吏来谒文为赠余读啇书所贵乎用旧者盖曰王播告之修不匿厥指言凡所播告则奉承于内而能不隐匿其指意以达于四方也又曰内有逸言民用丕变言宣化于外则无过逸之言以惑众听故民用大变而化服也又甞观诗人羙仲山甫既称其柔嘉维则小心翼翼威仪是力又称其天子是若明命使赋出纳王命王之喉舌凡仲山甫之德业刘侯盖有之似之今其归也其能奉承于内也审矣其能宣化于外也必矣然则用旧以图治啇人岂得专羙于前哉请以是为赠 

　　○刘处士赴京序 

　　处士刘仙客应征而起客贺者曰君仙客也仙者恒遗世亦容有世不我遗出而效用于当年若张良李泌之于汉唐是也不其伟欤又曰公卿交相辟士务举尔所知冀必得其人独举君者非有半面之雅一臂之交然则君之令闻广誉其征不尔远欤客语竟处士若有不怿然者曰吾行安敢负所学诚惧弗堪任耳柰何仆曰穷飬而达施正已以待物将焉惧邪抑客语则然请复有以为祝诗不云乎鹤鸣于九皋声闻于天言隐不能藏也易不云乎中孚豚鱼吉象曰信及豚鱼言信无不达也处士负山东劲气读书青原山下孝友出天性刻苦以飬母终身不娶母八十余殁庐墓以终制焉节操如徐穉非其力不食居止如王凝一物不苟峊所交皆名流所谈皆谠论谓之鹤鸣于九睪者非邪其声清亮闻八九里虽欲不闻于天其可得邪且夫孚信之道可以通神明贯金石子之乎终身如南山不骞不崩行之乎四时如松栢不改柯易节业斯以获上治下无不孚矣彼豚鱼至冥也犹足以感之况至著者乎顽然块然也犹若有知况其有四端万善者乎故隐处之不能藏也出而为用惟诚信无往而不自得固处士所素定者直推而放之耳鸣呼当道审于求贤何待夫先容于人处士深于藏器何有乎独善于已行且朝 
　　奏暮召有见晚之叹彼严徐者乌得专羙于前哉 

　　○王氏近代族谱序 


　　王氏近代族谱并自序者王以诚之所作也凡谱必原极夫得姓受氏之初而今仅仅至于五世者何谱牒亡逸槩得于家训略其所不可知也其自序何庶后来者之犹可征也自序而必本诸相国待制制置节制者何端绪可寻源委之求也始启宗自金陵来为吉州校官因家白下子仲柔举乡贡进士于以诚为高祖仲柔孙荣□曾孙时可则以诚祖若父也荣叔治儒术有理才当有元延裕佑间贑宁都蔡寇之乱州■〈彳畺〉起之抑使就吏给军府贑之俗鬼宁都城外有妖祠像设极魔恠人莫敢侧目土人类缚生口以祭甚神之我军畏缩荣叔独奋议火之三火三灭乃命取妇人亵衣羃神首一火而烬遂平其城归补押录得满不干进飬闲恬处喜读四书间憩东禅寺槐安阁见寒山拾得诗尤酷嗜之时可资质淳厚隐居授徒晚从普觉老绝听受戒律断酒荤日诵法华经以此自终有贤子伯天佑仲以诚皆兼习儒吏季以立嗜古学开家塾皷箧满堂精专训诲不倦鸣呼校官贡士上不辱相国三制之宗荣叔时可下将启八世莫京之祚斯谱也虽不能远稽亦足以垂示无穷矣吾故因以诚自序而复述其祖父可称者如此又以期以诚昆弟之后光远而有耀也 

　　○一篷春雨轩诗序 

　　一篷春雨轩者会稽中常陈先生之所寄也曷为而寄之燕游之所也燕游而曷为以是名之身虽家人一亩兴则江湖千里也夫人不出户庭则不知有舟居之为乐不病暑暍则不知有甘澍之为泽先生营是轩杂莳花卉左右图书风晨日夕茶烟香篆奇古之玩好绝俗之名流日相与嬉娱其间讵蓬窻之可拟风雨之攸宜哉然而处一轩之静飘飘然有麾斥八极之气春雨时至波涛骤惊洒洒乎在三江也泽之间此其兴趣之远视一篷奚择哉先生为前朝逸民交游贵公巨人无不可为是轩留咏者其来庐陵谓予曰吾梦寐轩中珠玉嘻亡之矣间记忆十之一二数数诵以贶予又录以示曰幸为序志之将续有题者嗟夫轩寄也轩之名亦寄也游夫是轩者又寄也轩之珠玉独非寄乎今而其人往其诗存则萹什之寄所系者远宜先生之眷眷不忘也轩其不以是而永存乎 

　　○罗观泰南归安序 

　　罗君观泰当至正间以才膺当道之选辟为南安属县廵徼在聀以能称然非其地也是时四方云扰君既书满即客土小溪为家甚安适焉余甞避地旅韶州又甞校文入广东皆道经小溪凡再物色君隐处然皆觌面九疑莫能得也去年君来展桑梓省松楸始谐言面盖去乡十七八载矣倾写无何觧忧在念严君从礼率朋徒赋诗以赠属余序之古之君子重违其乡人也然而不获其志者宜亦不少伯夷太公之居于海滨岂其心哉后世或以羇旅或以仕宦得其所愿者或不暇归不得所愿者欲归而苶由吾见多矣若余之甘衡门守环堵今吾犹故吾固碌碌无足道如观泰之小溪诚所谓他乡胜故乡邪惜乎曩时不得一造竹所而徒想象其高致也故于其别序以申之 

　　○为欧阳志学谢医序 

　　友人欧易志学别数岁始一会相劳若外察其自始若戚如中乃怿如而终则浩浩如也志学于文忠公为十四世先贤之泽逾远而长固自与人殊昔文忠公为州学记所以愿望于吉士者以为将见皆道德明秀而可为名公卿其后终宋祚三百年终元祚百年为士者诚不负公所期待矣孰谓公十四世时若志学之贤乃壹欝栖屑秪尔邪此其自之戚如宜也乃告予曰今年有以名荐达者州司有星火之迫而老母八十又六吾何行如之巳而婴疾老母亦疾私自念天其以疾全我使终飬乎又自念天疾吾身可也而并疾吾母将焉济乎得世医朱氏德辉为施疗治按脉而证苻投剂而邪却身与母俱宁而公与私两释此吾所以怿如也朱君年不满三十而方术已如此殊可尚已使予不幸而不遇疾予其行乎故予之疾天也使予疾不得朱氏而落于于庸工是天将全之适戕之也故予之遇朱氏亦天也予德朱氏而朱氏慕先生文先生忍能靳一言乎又曰継今以往终吾年齿浩浩乎日有余裕石田苐屋得为幸民啜菽饮水言报春辉訿迪后人志文忠公之志斈文忠之斈以期于垂元穷又将与德辉之世奠与京也余闻志学言诚君子哉因书以谢朱氏 

　　○三友图序 

　　三友图者所以喻君子之交也夫子盖曰岁寒然后知松栢之后凋夫松栢栋梁材也其不及梅竹宜也然而散见于诗书梅以辟相业竹以颂德羙至为不轻后世谓为三友讵不然哉丰城罗伯启以才选为江西都指挥使司从事承檄训练练诸卫士卒之骑射而劝惩之搃制顾侯寔镇青原与君莫逆于心且相期于远大适宜春朱侯尚志过客于兹善游戏翰墨顾侯因求三友图以为伯启寿又赋诗以致颂祷于是郡庠之师宗咸以顾侯之赋而赋焉呜呼 【 明良在上文武并用若三友者皆明堂廊庙之所需也伯启自是而外也必矣君子之交其必岁寒无穷也仆是以乐而序之】 

　　○张子静乐府序 

　　始予得张子静灵宫乐部曲四章而读之爱其兼有丽情团扇花间之趣且辞翰俱羙恨不识其人意非今时耳目所及也暨物色觧后则吾庐陵先辈也仅仅交一辟而去甞恨而不得其全集而读之兹复聚首乃辱以集为况桂隐闻廷二刘先生序基端矣极所推眼予昼帘夜烛把玩不能释手子静复介予题辞鸣呼予也七十又二子静踰八望九矣三影之韵度于湖之侠气尚往来于心不尚可征乎当其壮游武晶我龙洲道人神交物表买桂花上南楼载酒黄鹤矶下少年俊迈盖可想见今具存集中惜无好事者刻梓以传徒使四方见其一二者以为吉人也昔留侯佐汉服其筹策者以为必雄杰伟丈夫也及见则如羙妇人焉读子静词孰不曰此月下秦淮海花前晏小山也抑有知其皤然雪颠歉然窭人癯然列仙者乎吾又以子静盛年不偶于场屋安知其中无留侯之所存哉若留侯者方益敛其华击节于大风之歌彼其荟蔚朝隮婉娈斯饥国风之伤楚骚之怨盖未尝一介怀抱则吾子静独擅之鸣呼世道之感叹欷嘘其不在是哉 

　　○周石初集序 

　　石初周先生负奇气抱硕学卒困踬不偶其穷亦坚而文益壮吾虽不识尝得其著作一二于他许相识已多乃今其门人张彦文编集其乱离诸作汇成巨帙以借予读之且曰石初知先生幸为我序之鸣呼庐陵之文自欧公倡之乃天下之文也名家継作迄未终元皆欧门股肱心膂之臣而或者妄肆胷臆点染雌黄其间君子所不较也近年得欧榘矱而精彩溢出者莫如虞先生自余亦安得瞠若乎庐陵哉石初之文成之刘公序之至矣复奚容赞虽然石初有三幸焉当有元盛时独不利场屋一也至正之季所所在化豺狼虽间道暂时而康庄不失今岿然灵光独存二也江南野史谁复徤笔而集中隐约散见皆可为国三史补也使石初幸乃溷一第不幸逢时不祥必将矫矫今节必不淟涊俔为名教羞然位与埶之相侔志与才之相恊有不可必者固不如昭文之不鼓也白发残年坐筹海屋殆有阴相之福诗不云乎不愸遗一老宰物者其愸遗之矣必将有传于后昔贤称杜诗似史记岂不以天宝以来间事少陵载而传之安能如画此史传所不及也吾于石初之诗亦云 

　　○仲氏斐藁序 

　　洪武六年夏予仲氏以静由贑之兴国寓籍以儒行起取赴　京师偕起者凡若而人既抵　京咸放还乡独留仲氏辞不获且病久之病甚当道者怜而许乏九月归舟抵青原与予再会拜且泣如再世如梦语予饮泣相劳苦御杯酒接殷勤不能数日遄返兴国留诗一帙畀予评之鸣呼自至正壬辰乱起东西辟寇率相违违不久率合并自丙午余旅韶由韶征赴违业参差胡越莫此之甚今幸乃得各还为民然白头相望故园之念深听雨之怀怆矣读集中诸诗皆森削束程度婉娩有思致工巧而不失正大和平而时有讥切至如咏物数处复能于物外赋物不刻画而切事情若一二长篇如鸠巢痴可针末俗花村酒帘等甚可讽诵予皆一一评订之矣何时寻遂初之赋归善和之里相与觞咏赓酬以乐桑榆之景庸非快事计造物亦未必不见许也姑序以志因飬吾邓先生行附以达诸是岁腊月书于青原之寓陈谟一德甫 

　　○流芳集序 

　　胡氏志檝以其流芳集示余曰将入梓以垂后而先生未蒙序识之敢请余受而阅之自其远祖笺笺父谘暨其曹大父士茂父履辉季父履宁履宁子志德代有积庆其擅芳也宜哉夫芳之大者在乎祚胤祚胤贤而声实茂绵历永矣然德其本欤故有蔑德之咎而无背德之祥者此也始笺由太学举进士丞南城当绍熙五年逢国大庆高年者锡爵得封其父谘迪功郎母欧阳氏孺人读尚书谢公谔为谘记其儒林精舍宝谟阁直学士杨公万里为笺记其福荣堂其德可知此流芳之初也士笺一字古涧止一子能均其产畀兄子三而四分之能制尊礼堂以严家训观卿衮信国文公卿先生大传刘公往还手笔墨迹如新其人可知此流芳之盛也履辉一字涧月履宁一字小隐草庐吴文正公麟洲龙先生诸老皆为赋涧月堂太守杨友直马昂夫诸贤皆为赋小隐堂而太史虞公又为序之此流芳之续也志檝承之当草昧之运能紏民障乡邻致世业不隳益崇能拜前江浙提斈李公初乞铭其父前陕西省郎中梁公天与乞铭其母今翰林国史宋公濂乞铭其妻致幽壤不憾有光而志德习隐如其父好文撝谦如其父此流芳之衍也然则胡氏之芳其継継庸有艾乎昔范宣子论死而不朽归诸世禄叔孙豹以世禄不可为不朽盖尚德之论也凡胡氏贤子孙思其高曾而上由绍熙迄今百七八十年敷遗之休贻谋之善若先进之士名公巨人立言之君子寔宠嘉之如是岂易得哉然则树德尚益务滋乎吾□流芳不但一宗一乡而止将叔孙子所谓不朽者可跻矣 

　　○倪贰守之欝林序 

　　化州石城贰令庐陵倪仲威擢升欝林贰守吉郡搃制顾侯之质作为诗章艳其宠荣勉其清修而竚乎其令闻之远扬也郡庠师奔驰交率皆赋赠而仆则序以致祝规焉当洪武三年广东秋闱仆忝校文而君职封灸相与颇习熟然仅仅月余而别别又五年始再会会无几即迫公程不可稽久乌得无赠邪仆闻石城小邑当广东西海南北之冲前朝以岩仄险隘特割置是邑所谓好则人怒则兽不可爬梳者君履之若夷五年如一日自非岂弟施化平易近民何以能之欝林视石城为善地贰守视贰令为优迁志称其好斈者多其民力田务本属县三户五万粮不足二万君端本于上县承风于下其易治岂不十倍于石城哉然则顾侯所以竚乎令闻者可计日而待矣抑化民成俗不在与斈乎深山长谷庸讵知旡赵德其人为君軆貃而礼罗之选弟子员而优异之暇即与为揖让而肄习之民俗有不丕变矣乎所以奉公上而欢集慰民望而来蘓与颂歌而洋溢者举不外是矣序以勖其行 

　　○送杨璟斋序 

　　大传曰龙蛇之蛰以存身也扬子曰士不得则龙蛇夫一屈一信理之常然而亦不能于久屈如扬子所云者则唯清修之士以退为恬者恒处之裕如也故宋参政杨公铸诸孙振瑛少从前进士祝公尧受业长由斈校发身为王府参谋伐既更入闽甞为一师幕宾非所志也所居得信州城北韩伟郎竹坡余基其地有玉溪龟山宝驼峯天津桥陆子泉皆名胜游衍佳处君景行先哲超遥世表其清修何如非扬子所谓龙蛇者耶余与君觧后于岭南君所至虚左前席者不少酒酣气张浩歌激楚有燕赵慷慨之遗风虽不获于时亦不辱其志今兹再聚首于青原将返其故居求一言以壮行夫扬子之云余与君同一嘅也君归益求参政之初服而修之求侍郎之高致而袭之酌陆子之泉香而沃之天之下乐有过此邪若夫钟鼎之膄轩裳之华樵青渔童或咲之矣君字显卿别字曰璟斋 

　　○陈中常归会稽序 

　　若耶仙子谓阳明洞宾曰久不闻樵风清唱不审中常丈人天游何许宾曰闻其度彭蠡访鄱君鼓枻青原白鹭之间五年矣仙子曰宾幸为我致书速其返无久滞也书至丈人即日戒行李有海幸子者赠以言曰书称耆寿俊诗咏老成典刑夫耆寿老成世有能致之者矣而俊为难俊而有典刑可师表尤难大人弘度识超然物表论事常慷慨有贾生太息之意谈咲倾座人有□敖抵掌之风大夫资以问政诸生有所矜式夫是谓之俊谓之典刑孰曰不然奈何翩翩乘天风而弃予如遗哉为我谢仙子曰道済天下可也若耶之风朝南暮北独私于樵者可乎谢洞宾曰深山大泽实多豺狼阳明射的旡遗镞可也岂容一矢之或亡乎丈人幸厚自爱尚当相期汗漫游于八极之表 

　　○秋云先生集叙 

　　秋云先生吴会之英也学贯经史而尤邃于春秋文肆天葩而尤丽于诗苑余不及见其著述而获其诗词读之大槩律诗有廷筠义山之风流宫词得中初文昌之格调变陈言为雅辞发新意于众见诚可嘉尚允为名宗会稽陈中常其高弟子也嘅先生旧藁不存仅仅收拾诗词若干萹手自编次以示予曰所谓千百之十一尔幸序其端余始读中常诗歌乐府敬其卓越非凡而不知其水木之有源本在是也鸣呼安得梓刻而传以与好唫者共之哉 

　　○乡饮酒诗序 

　　洪武八年十月二十有五日我县大夫郝公好谦率厥僚属暨县之士夫民之高年行乡饮酒礼于乡校明德之堂遵国宪也前期集宾佐师生咸习其仪是日大夫肃宾于庠门外揖让升堂以序就位乃命诸生袛奉　大明律而朗读之又参伍讲之环堂阶而听者如织决知禁防之不可犯法意之旡非仁矣既而以法行酒爵有经而饮不乱诸生叔歌自霄雅肄三达于台菜菁莪又赋泮水八章以终洋洋乎沨沨乎沐浴明熙之膏泽皷舞循良之惠化无不醉心焉者惟我大夫下车两朞坚守如铁石至信如汐潮平施谨乎权衡烛隐踰乎水镜用能令出而从化久而孚得人知和致年之丰凡兹嘉兴士民同其休戚其文者孰非岂弟父母之心所形哉翌日王君子与偕善赋者咸发德知什而属其序于予嗟夫读法周礼也所以纳民于旡过之地也有画一之令与断有贤大夫之善用法西昌之邑不其幸欤正宾陈谟序 

　　○永豊教官序 

　　天下有才教官不患无名进士然得进士易得教官难今之教官多出进士而进士之负才名者什一而冣之亦罕矣此才教官难也吾邑郭子昭为永豊教谕垂二年彭君子文亟亟为予称其斈之政能不诿责于训导与之同堂合席口讲指授朝益莫习科分艺别壹遵时制而敏加励焉若夫抗颜乎跃冶之金而盿长于攻玉之石日严乎占毕之讯而时铿乎待问之钟又无不曲尽焉如是而为乡校庶有成哉余惟子文言然固子昭所优为也且夫教人自端本始子昭以衣冠宦族守正葩世学其质温温其言恂恂其动撝谦其谦其文雅驯洪武五年余挍文江西及开榜而子昭以诗经亚魁炳炳蔚蔚可为名进士矣既而上春官得职教永豊能举其职如此可为才教官矣抑永豊欧乡也多世科巨公老成闻家又得子昭乐育其菁莪名进士継此有不彬彬矣乎子文又称子昭采芹外勺水不辱于朋徒毅然自重未尝一失言失色于人人呜呼又奚特为才教官而已邪 

　　○古香室铭并序 

　　晦堂禅师甞因木犀香动示其徒曰闻不闻荅曰闻师云吾旡隐乎尔言下有悟中常先生介予题桂公古香室因书此而为之铭曰道妙不言而闻则介无我有闻旡闻有我如彼桂香无止旡起众莫不闻吾旡隐尔闻知不闻孰翳耳根古井之波太空之云色不如香巍巍煌煌爰礼桂公如依晦堂 

　　○贞固斋文集序 

　　萧尚仁氏飬高三华山下清修苦节积学绩文甘以病废然熏其德而善良者众矣殆古之不显亦世者欤其所著诗文命曰贞固斋藁余把玩不释手爱其体裁正而豊约适中论议卓而波澜洋溢允为成家诸诗小绝多警策檏茂而不鄙刻意而平夷律圆妥不陈五七言古体寂寥者更腴流动者绝蔓盖所谓不以轻心出之者其文如此其斈行可知矣尚仁本居城西柳溪之上有园亭池沼之胜实衣冠科弟之族其先君子方平先生于予为同志同斈易同考业余齿差长一而颍异聦敏余固兄事之当前朝盛时方平壮游岭海间不返余独斈寡陋至今每忆相与童子钓游之嬉文字讲贯之乐何可得也故见尚仁如见方平不惟庆其有子尤庆其有子贤秀而文君子之流风余韵光远有征固如此余日就耄尚仁亦华颠读贞固集良深起予之益敬书此为序 

　　○赠萧季常序 

　　县学生员萧季常将升太学来请言夫脱畧草茅而纵观山河之胜被服韦素而周旋冠冕之间驰逐鸡鹜之场以□遥凤麟之囿人固艳子之荣必子且贵矣抑传有之观于海者难为水游于圣人之门者难为言思其所难为则将舍其故智以培其德基发其令闻如是而巳吾老矣自顾无以补吾子万一然信其必善学也必有立也故序以壮之 

　　○赠聦上人序 

　　了庵聦上人自中兴抵青原又将自青原上南华盖登峰人必造极而观水必于海也以余甞游南华特求赠言噫将何以赠子乎天下皆南华子孙虽愚者亦知之然而真见其面者罕矣抑真得其心者为尤罕不于其心于其面虽游何益余甞获交南山寿公而寿与楚之奇刘公为莫逆友今皆已矣独二公画像且在山中其超然物表者不得而知也况其所造诣者乎上人必将充然有得而归然后知南华当自方寸中求之而信余言之必有以也敢以是为赠并书赏所赋十咏使质诸山之尊宿焉 

　　○赠雷州知事序 

　　昔者契为舜司徒而封于啇颂之者特称其桓拨言契布其文教洋溢中外而实能奋武以致民切也又曰受小国大国是达言其于小大之任旡所不宜也又曰率以履不越遂视既发言其能循礼而民化之速也夫临民所本者惟在于礼所难者惟在于武礼之不至则身之不修固□以表下武之不足则罢软而不胜任亦何以叙下哉如是则爱小任且不宜矧大任乎同里谭侯若骥入新朝扬历中外膺文武之軄累累着能声冣后特授平阳知府夫知府古诸侯也平阳临莅五十余县诚大国也若骥受之赋者均讼者平风采清峻远近翕服非受大任而是达乎上嘉其能屡承顾问　恩意优洽宜也洪武十五年既　命大臣徐侯复初布政于广东又选用才贤施化于列郡十六年授若骥雷州知事三月之官便道还乡余得复倾盖于二十八年之后且自庆其得郡小其聀易称居郡幕其忧易分呜呼受小任而是达宁复过是耶其有得于契之率履不越也审矣其政孚于民而遂视既发也远矣士大夫君居官志在泽民岂恤位之高下哉若赵由为守则尉易而为尉则陵守不能处下僚者也黄霸米塩其政及入相则功名损于治郡时不能胜重任者也是皆有媿于契也抑若骥是行皇上殆使之以六月息乎若骥不惟安之抑又庆之其所抱负所设施诓可量也乎里之贤士五人饯送江浒咸赋歌诗余则为之序 

　　○缙云应仲张西溪诗集序 

　　诗道如花果谓其天葩纷敷必贵乎有实也诗与如江山谓其波涛动荡冈峦起伏毕陈乎吾前然后肆而出之也必贵乎有实则绮丽奢靡者举不足矜必肆而后出之则搜抉肝肠者皆非自然也此诗之至也缙云应仲张氏以其西溪诗集示余不浮不澹有颂有规自其洪武十二年赴吏部试熏风诗清新而韵度及其过鄱阳湖望庐山五老峯游青原七祖禅寺诸篇皆极崭绝且圆羙流輚若夫咏缙云西溪八景声调雅而不尘赋绵山十二景古意古调深得前贤短矱非蹈袭华墨畦径者比其能务于有实而几乎自然也审矣嗟乎君缙云人也宦游江西司征庐陵江西诗泒祖少陵而庐陵有诗人堂则少陵祖父参军杜审言为之宗主也仲张游衍于诗人堂久矣其诗之应轨合辙不亦宜乎 

　　○送江汇源之洪都序 

　　故済宁府郓城县丞江孔殷有子曰汇源年富而清强材良而通敏将游洪都请赠言于予余与孔殷交契厚善及其扬历仕宦又甞觧后于金陵相劳苦叙殷勤冣笃别未几而以疾终郓城任継君而丞郓城都万君从善也轸交代之谊嘉汇源之俊配以女而昏以童于是孔殷妻携夫骨与其子及从善女皆还其乡吁难矣哉汇源既冠既昏哀先人之九原不得见幸外舅之千里犹可亲思见外舅如见其先人焉是以有洪都之行余雅闻从善任郓城满除临清丞一年改真定府易水县知县以忧还家遂老于西山南浦间呜呼任而未老得闲此向子平之盛志也闲而生事益豊此陶朱公之遗法也汇源操凡杖从长者之后日追随东湖烟柳深处遇南州高士徐孺子焉其不曰子可教可教矣乎 

　　○赠程乡县丞刘斯德之官叙 

　　献岁发春甲子开运撨验者谓当上元之期此太平之祥也适刘君斯德归　京师显有羙除贰令于潮州之程乡县且矜况余曰　升辞之际天颜穆温谓尔小大百司欣逢昌运皆将享有皇极之福而泽流生民盖画一之法既定户口租税版籍益明庶民皆惟正之供有司者特举而措之耳抑气数之有开而治道实相符也呜呼士知用世何幸而遇斯时哉呜呼斯德也幸遇斯时又何幸而得程乡之善地哉不朞年而根政吾固有意必之矣且夫穷飬达施士之常也然穷飬弗端则达施者或不能正大或不能明察或昧于经済而流于迂或缠于簿书而玩于法或饵于贪猾而丧其廉若此者败官多矣吾斯德壹无是也始洪武十五年七月以秀才举同举者廿一人赴京除试佥事者七人而斯德与焉授任广西按察司分守梧州府容县怀集县其年十二月到任怀集曰为广东徭蛮流刼官舍煨烬人民死徙者众斯德即具榜招谕复业者凡六伯余户县复成县而税课有不期者皆为设法增益焉呜呼斯德治怀集仅一月耳而争之可书已如此其穷之所飬何如哉次年三月命还以甞食士人鸡酒谪工役六十日役满除今任呜呼得罪抑何微耶已罪而施平又何二耶斯德穷之所飬殊不失大厥施今以治怀集一月之勤为程乡三年之淹以怀集六伯家之感为程乡一同百里之思海邦之地莫不皷舞王化于上元之甲子焉歌颂之兴有不洋洋乎盈耳哉 

　　○赠广威将军冯指挥奏凯序 

　　侍卫亲军指挥使冯广威以搃兵官征南将军申国公之命分兵招谕泰和高行乡四都之民胁从于永新龙泉万安之山寇而未辑者广威新临其地察其相挻为送初不尽然震之以迅霆压之以泰山不若辨其玉石悯其久陷而开之以自新于是广宣　　上德多纳欵附致逃山窜谷者远近相率扶携幼踵接辕门皆给文凭以示信淂复为民者凡一千六百余户以口计之何啻万余视永新等三邑斩馘多而招徕寡泰和四都独私雨露将四都之田野旡污菜之患租税无后期之忧皆广威之德也而千六百户之老者含哺鼓腹以终其天年壮者采山钓水饮食作息以鼓舞于王化其童幼非角亦将既壮将既室以丁以中而为太平幸民其感广威之思又岂有涯哉广威归而侍卫于九重时以南来山川之险易民物之利病城郭邑居之孰羙闾阎市井之孰盛一陈于上前将必有裨于政治其为民之德不尚大于四都者乎于是泮宫士交皆为诗以颂而属余为序云 

　　○赠传允谦还京序 

　　世禄之家与国咸休其令子吴孙清备玉立皆能佐方兴之运辅赫奕之功若今　传君允谦是也君显显令闻柳柳粹容而充之以斈问之勤发之以通敏之识老成而历练文雅而风致其贤可知已洪武十七年正月　　上以吉之永新龙泉万安山寇猖披肆为民毒爰命国公暨二侯提兵征讨而以君参其军事至则诛锄巢宂禽获剪戮远迩攸宁君赞昼之力居多及是班师暂驻泰和仆始得良晤焉见其景星鳯凰有瑞世之英姿瑶林琼树乃上苑之嘉植而　　上之所使从事戎行与公瑾羽扇纶巾相周旋者乃所以玉成其远大之器业为国家之大用也其意深哉于其别也故赠言如此云 

　　○萧中正游上清序 

　　元年春正月　　上正御宸极既夏有祷祠之事爰诏嗣汉天师集灵于朝天之宫肹蠁既通恩宠斯溢仆时在京虽弗获亲玄教然侧承道高窃以为　　上方以武功一天下首隆清凈无为之化嗣师膺千数百年统系之重阴翊王度即显有灵贶泰和恊应其不在是耶暨仆还乡则见嗣师命其徒张叔大求贤于江西诸郡殆将恢弘至道务广德意焉夫为老氏之学者曰道与法而巳矣道咸凌乎八极法济牖乎群迷仆尝慨夫古有若人焉古有若人而今独无之邪其故由于拘执故常者莫能冥心而远慕韬匿光景者莫肯下引而旁招故圣日益超而愚日益下君之八表同昏平路伊阻垂二十年探玄之士望龙虎上清恳乎太行九疑无惑乎其无从也　　主上师咸高风纳斯民于轩辕之域嗣师广求贤才以隆道法考诸仙记当有八百人出五陵之间此其时哉吉之西日白鹤观萧中正仙才之英也于书无不读溢为词章脱去笔墨畦径骨清神朗内葆外融自其祖碧涧翁以道发明四方统绪之传端正明白然而不自足也观水必于四溟观山必之嵩岳韬光匿景之士必求跻其阃道其所道将昆崘县圃朝发夕跻洪崖浮丘肩磨??央接也法其所法将驾风鞭霆骑气使物渊潜如天飞生死而肉骨也长揖别余与张叔大飘飘乎游于上清乃求赠言嗟乎神仙官府之班子无不宜之果何以言为姑以前所云者为赠吾老矣读人间世逍遥游诸篇亦欲从安期生于海上子行必邂逅上清幸为我语之瓜枣凡几熟矣熟焉而不吾寄何邪 

　　○赠写真李约礼序 

　　晋人称传神写影正在阿堵中盖眸子人之神气也然繇颊上三毛槩之则一发之失而神非矣人固以全体论骨法神情气韵坐立当无不肖似乃名国艺郭令公女指前画得赵郎形■〈豸页〉后画兼得其性情笑语苏文忠公令人于烛下取壁上影不施眉眼而见者识与不识皆知为东坡此全体之论也阿堵固全体之三防三毛亦全体之一节也可不务与庐陵李约礼斯艺名三世闻四方余老复觧后疏髯翛翛天风起之濯濯如万丝柳而芝宇霞颊光眩暎发可爱谈占古今事变及其先世文物酒酣气张伟然毫杰意态此其全体也凡得君一笔无不如生而亦不轻一笔以予契久屡别为予别笔之且诮予江湖间屡笔屡不佀予故以前说为谢盖全体未易言也约礼大父沧波与乡衮文信公同里常画信公于南禅观者疑随武子复生其父波余亦如之班固称士食旧德之名氏工用高曾之规矩乱来食德者希若规矩高曾如约礼不替益精几何人哉尝见前辈题安城刘氏乾坤清气图多宋季魁人硕士使来者愿执鞭不可得于世教有补今亡矣约礼其无忽诸庸讵知今无其人耶 

　　○刘子彦应征叙 

　　我朝天兵奋起淮甸扩清疆宇大河以北五岭以南罔不臣妾洪武元年秋一鼓而燕市为墟再举而关垄震迭天统斯得　皇心再输爰及稽古礼文之事由明廷臣搜猎岩宂纲罗旧闻务酌古法固时宜不局局循故常己兴而荐讲迭考而旁求盖质文相変损益取中帝王之道应尔也二年春庐陵刘君子彦由章贡应征将入东观升容台阶秩宗奉常与天下之英讨论著作盛一代巨典搢绅先生悉荣幸之愿望之仆请赠以言昔令狐楚尝云叔孙通起帝典于捋鼓之中自此以还鸿生硕儒若贾□董仲舒公孙弘稀不以此进夫礼所以治神人和上下必若议焉舍儒者奚宜哉汉采秦仪杂就至唐号为繁缛宋颇采唐仪岁祀天地五方神明宗庙大明夜明太社太稷太元九宫臈腊谓之太祀文宣武成风师雨师先农先蚕谓之中祀灵星中雷马祖司寒司中司命等谓之小祀或者犹论其以仪为礼以器为乐将礼序乐和犹未能同天地之大礼官慱士之聀犹多疵阙耶幸而委巷之龎杂诸家之聚讼洛达大儒悉析其淆而归诸正矣今之议者视唐宋不殆优且裕乎其弗获施于当时者鸿生硕儒取而达白于今诚所当议也夫功成作乐治定制礼太平之盛致也值亨嘉之会被道德之华无疆之休禛也固以为君祝并以饯云 

　　○赠王孝廉序 

　　孝廉字子启道介人也值时危浮湛蹇傲以自晦前年会征贤良方俨然哀经中州迫起之不得已之郡控辞太守太守曰吾奉命子行矣及藩府伏谒参政陈情焉参政嘉之曰子姑终制需后辟孝廉既获诸请益韬迹以遨洪武元年冬太子宾友李公行素奉　　旨搜访岩穴士先时孝廉读书南康山中人莫之知及宾及至太守王公荐其名亟欲与见而州物色无以应也孝廉闻之惧州且获戾即为书抵夹谷侯慨慷慨伸志已乃出谒侯侯大善迎咲曰子真傲人间万户侯者邪孝廉谢曰正自不能尔尔于是筮日戒行州之贤士友咸为诗歌宾饯之介仆序之仆既序事且颂祷之曰国家将与必产材于未兴之先凡杗桷椳楔谷栗丝枲类倚迭堆阜而沉欝之困踬之使谙练习熟强忍振厉以需于时用一旦遭时勃兴皆能献奇效智取勋名垂竹帛若古之辍耕太息抱膝长吟举牛口出跨下纬萧佣春洗削卖浆者千载之下想望其人品风槩何如也孝廉读书时感叹于斯久矣有志当世亦素矣难莫难于际方兴之运幸莫幸于当强仕之年不以古人自期可乎抑宋盛时有自天章龙图两阁学士开国太原郡公讳贽者孝廉所自出也诗曰无念尔祖传曰公侯之子孙必复其始念之深斯复之大矣若彼名处士骑将军马自以为不啻荣宠者夫岂所望于孝廉也哉 

　　○赠永宁县丞序 

　　永宁贰令蒋侯起宗承府公檄督转输南京之亏贼者吉□县九侯督其六泰和以石计亏万二千有奇侯来不十曰输者已盈万呜呼何神速也府公知其清强干敏任之也笃蒋侯行以温惠正毅感之也孚如斯而已泰和贰令夹谷侯催科能政为他县家尤敬蒋侯贤语仆玄宜得仁人赠言荅蒋侯宠光盖侯世家淮安之安东读经史练时务识运数推移岁丙午由枢密管管勾随捴戎赴京欵附授湖广行中书省掾在聀一年具有政绩参政传公甚加敬爱随传入京遂擢贰永永家宁永宁处万山间接壤衡湘号称岩剧侯岂弟以裕之廉介以端之化用兴行颂羙斯溢以故府公隆是委焉余惟天之生材当兴王之运储之也久则发之必大蕴之者富则施之必充若蒋候者讵止眦亏赋一事见其所长哉使艎将东仆始谐言面烨乎其神若祥云之覆紫芝温乎其气若春阳之韵杨柳蔼乎其辞若谷粟丝麻之周于实用也且其律已至洁驭下至严公家饩廪一不受苐饮澄江水而去嗟乎又正贰一县称冣而已邪 

　　○廖实斋先生哀词并序 

　　呜呼先生生至元戊寅终元统乙亥为首元承平幸民者五十有八年一无可憾年十八诗礼闻家聘为揩范屹若老成人读易着系辞释义及着文着诗皆成集子孙世守其业夫何憾殁葬十八年当至正壬辰天步艰而大乱起又七年戊戌江西陷而伪号建先生墓草故无恙又奚憾新朝勃兴江左违都刬夷群凶平蹙江西而伪署者据贑婴城不降岁甲辰徇以雄师宿一垒于西昌先生始有憾于墓中既月移垒去家人返而骨不可求孝子始负殒身莫赎之痛虽然礼云骨肉毙于下阴为野土庄生以乌鸢蝼蚁一也先生殆不是介介如孝子何又云魂气则无不之也无不之也后世兵家率招魂葬焉先生令子刻石为志纳诸故藏而封树之殆亡于礼者之礼欤某亦可也乃哀以词词曰 
　　夫何羣啸丘?鸟张拔山陻井以频仍兮墓草不惊夫惟一垒既月节制以节施迈兮墓骨罔征袭冠服髯戟张而神不死兮贞石是冯孝子顺孙固石是礼兮石言斯膺伏棺而火飞古固然兮憾予以弗朦彼其棺与衾葬归魂兮不如石也贞高山为谷深谷为陵兮吁□先生刻词墓表矣者轼之兮知处士之令名 

　　○吉水县尹费侯赴京序 

　　有司庶府近于君者远于民某冣远者宰臣是也远于君者近于民其冣近者县令是也书曰民可近夫民孰肯远之哉乃亦不得不然者体统建而埶分绝也在易之比曰先王以建万国亲诸侯万国至众非一人所能徧亲先王特亲诸侯而俾诸侯各亲其民此近民之道也故宰臣者承君之号令德泽而致之方国而县令则宣通其号令流畅其德泽而致之民者也大明启运尤重县令之选优其礼隆其责且着令三年一朝不重内轻外使咸得自达为羙政令誉者既益知加劝而中材常调者亦凛有所勉而务求为善非良法欤于是又江令费侯振远将行其嘉宾胡君子祺言于仆曰侯为县三年称神明如黄颖川务保障如尹晋阳守清白如杨伯起忘忧喜如孙叔敖兴李校如李赞皇别鰝鲂如宓单父至若租税无逋庸调均节工役日集狱颂不滋在侯为能事盖不胜书者凡衣冠清流乐候之趍朝而书冣顾侯之增秩而遇归作为歌诗邀仆序其端以为颂祝仆雅知侯善制锦而不伐又嘉子祺善论德而不浮故乐序之仆甞闻昔贤颂循吏有曰一之岁肃而教之二之岁惠而安之三之岁富而乐之今文江之民可谓富且乐矣乐民之乐者民亦乐其乐民惟恐侯升朝为公卿而不得保有其乐于将来也侯必念兹必赋之曰归哉归哉尚与尔同乐乎哉 

　　○永言序 

　　李伯蔡氏以其永言示余读之往复数回叹其志于古道甚笃盖近古莫如选次古莫如唐后来者莫或尚之伯葵学选优柔沉着每有新意至其曲折态度情景俱会处得于苏州为多亦其资廪冲嗜好澹翛翛然出尘整整然东礼故其吟咏情性有之似之甚不易得也七言乐府高古如辽阳行白纻词长门怨次之唐律圆羙清炼又次之自他人不能兼者伯葵悉兼之矣尤为何尚甞恠新学谈诗类不满人意遵选者易唐李杜以为剩出右唐者弱选魏晋几成绝响剽掠潜窃以为工其为选也固不难点缀花草以为媚其为唐也亦安在必若阮嗣宗王仲宣所制不犯十九首句字而音节气韵酷似之始可言选矣必若李杜为律为长句天纵浑成关涉浩瀚始可名唐矣斯乃自头书生苦心莫能希万一也乌得易而弱之因书伯葵集谩及此呜呼尚有如伯葵之兼致其工者乎 

　　○五同轩后序 

　　读德基吴少府五同轩记有云古之同者同乎心今之同者同乎迹又云必将同乎古之人古之人可也有哉言乎吾观公亮王君与张子阳同里闲同患难同归乡同扬历省若宪掾同者五而已矣由五而充之虽万可也一理同万事宜无不同者万而有一之不同一亏而众乖矣故君子不尚同不党同者同乎理而已然理同事同其同也常事不同而理同其同也大易曰君子以同而异传曰不能大同者乱常悖理之人也不能独异者随俗习非之人也昔人有同不同异不异者意颇近似而先正有上殿如争下殿不失和气者仍所以为同之大者也少府欲二君同乎古之人欲二君同心不同迹正以皆知同之为同而不知异之为同尔二君临大事断大微决大议勿雷勿阿必辨必允俾民称愿曰萧规曹随罔羙子汉房谋杜断何羙于唐不其韪乎不其韪乎 

　　○皷枻遗音序 

　　皷枻遗音者会稽陈中常氏南游乐府也中常受斈于张小山而小山则师疏斋卢先生远有端绪故短矱严而声调熟卓然名家矣其往还浙东西诸篇疏齐既以樵唱名其藁小山又为序冠集端李者争先覩之其自江左达江右所制触事触情有典有风狂嬉咲浪流动俊丽题其稿曰皷枻余音则仆请序之世称唐诗宋词元乐府以为太平盛致盖自金季元初中朝诸老风流文雅溢出乎其间四方作者响应而小山蔚为东南冠冕甞言马东篱之声调冯海粟之学问不能合为一人又缺折上指授学者各以古人诗翻为出句此小山所得于疏斋先生乐府要妙也中常一遵其轨皷枻之音与樵风之唱同一矩度矣于时中常方皷枻于白鸥之浦金鱼之洲歌曰烟波□钓徒智不学丘?鸟夷兮贫不为陶朱渺崧山乎苏提懿白鸥子金鱼余曰此清浅非沧浪不足以辱先生也则亦筦而咲 

　　○赠进士冯韶泰序 

　　洪武庚戌仆校文东广帰驿抵韶始与阳山斈者冯君韶泰谐晤于舜峯之下其人磊砢而冀后其论论议卓有器识仆固下其远大且惜其不屑于场屋因以进士业勉之而君亦浩然欲相与求丽泽之益也壬子孟陬君惠访子于白下僧舍相劳苦外间近况则以周易贡子乡上春官矣复求赠言嗟乎将何以为赠哉虽然韶古石粤也三代以前夔取磬材于韶涵濡圣化尚矣秦汉而下以武壮隋莫如麦铁杖以佐唐莫如张曲江韶泰得于耳目之见闻习于义方之涵育非如崛起草菜而幸致通显以荣耀幸者也明良在上凡谷粟丝枲梁栋欀桷不遗遐远不弃蕉萃而况皦然以明经进者乎况读四圣人之经知进退存亡之道思欲不失其正者乎外之为良守令内之为名公卿毋渝素守毋负实学其为科目之重也审矣其为邦家之光也远矣请以为赠 

　　○赠医士谢礼卿序 

　　礼卿本兴国衣锦卿故家今居章贡以医闻仆甞观县志卿名衣锦以谢肇故肇在唐广明中和间累以机钤经略功位至金紫光禄大夫检校户部尚书爵会稽子在南唐保大有至尚书左仆射右千牛卫将军者在宋建隆有至散骑常侍兼御史大夫者皆积阶银青光禄大夫皆肇之浚今其后虽多怕逐氓伍独乡名犹荣耳然礼卿独以方技取重于时不失为士类数百年间衣锦之余光不在此乎今夏邑判簿张侯由郡窑所归而婴疾疾日增众医持两端源燥杂试药不能伐病令尹冯侯贰令沈侯乃走急足致礼卿焉至则首疏其痰痞徐理其实热凡两下之十七八犴而后所苦悉迎刃而觧向微祀卿投驶剤而姑优游以飬之是殆闭贼于奥而卫其堂也久则败矣二侯命仆赠言以饯礼卿仆赏其医术而高其世家故乐叙之人有恒言不得为良相则为良医礼卿有焉 

　　○谢维高升太学诗序 

　　平川一小县而在贑为上腴丝麻谷粟之利行乎四方竹箭皮革之羙被于上国其民亦多秀而文硕而茂盖维昔然矣在唐时则有若钟绍京名在旗常功者社稷在宋时则有若李君行学行纯懿为世羽仪其尤表赫显者也夫平川有如是之先正前烈故士生其间资禀超轶者感慕兴起乐于为善而常有以致身于不朽其次亦足自表见于时又某次亦不失为善士呜呼其可敬也夫余尝应大夫之聘一至其邑其来学之士有谢岳维高质醇而廪厚内则而外谦读书经通其阃奥习经义要其指归达于体用之学而不滞适于时用之宜而不浮可以为善士矣其于学校可谓不辱矣洪武十二年八月有旨州县生员在学年久学通经术善为文辞容貌端庄行无玷缺者升入太学教而育之而平川大夫以岳为首选呜呼在于乡学卓有令誉则夫蜚声于壁水腾跃于天衢固其所耳虽然岳其勖哉抑抑乎其进之恭也恤恤乎其守之严也沉沉乎其思之长也逊其志如有所不能敏于事如有所不及使道之未亢者日益充行之未果者日益果见闻日益广而出于寻常者万万交游日益多而得于名胜者肩相接也上以副睈君贤相乐育之盛心下以慰平川大夫士之愿望而远以绍钟令公李先生之高风芳躅也顾不伟哉岳既行拜余于青原故书此以赠之 

　　○送陈守道就飬序 

　　洪武十二年春陈子都以诗经贡礼部授西安府盩厔县丞是年六月到官即走急足三千里迎致其父母以就荣飬十三年二月其严君守道先生始尧就道来别于余余惟人莫难于能绩斈斈莫难于能得禄禄莫难于能逮飬学而不足以受禄者独善之民也禄而不及于奉亲者永感之民也今子都斈足以适时之用春官擢其才天官隆其任贰令于大县可以为达矣守道义方之训行于宿昔而迎飬之礼不惮于数千里之远平达于康庄端居于公馆起处节适旨甘豊时可以为荣矣虽然长安古帝王之都也有洪河泾渭之川有终南崤函之险按周秦之故揽汉唐之遗在此行矣过曲江而想漾陂之胜迹过麟游而吊九成之荒基而金城之千里山河之百二俯仰犹昔也有不慨然兴叹惘然长怀者乎君故能吟明年候君归锦囊之富当倾倒罗列以贶我 

　　○潜光集叙 

　　安城刘倬为章以其先君子士培所录先世潜光集七卷示畲且曰先君子乱后记录而成之手泽如新倬携以自随卧起如对先君诚泯没是眞必梓以传先生幸乃叙以见志予受而读之往复再四不厌嗟乎忠义之家忠孝之泽远矣哉其在宋史则有著作郎讳弇见于文苑传实元豊进士元符中南郊进大礼赋哲宗以为相如子云复出周益公叙其龙云集曰欧阳公以文章为儒宗継之者弇也知澧州讳梦骥没于王事提刑黄广州讳子荐死于封强则皆见于忠义传轰荠显显愈远愈耀者也倬于提刑为五世孙风流文雅宛然鳯毛实能用意于史传外盖论其大体固史官体裁然细事具眉目则家传行实志铭哀税与往来书翰彼此至足尤不可忽而使士培辛勤记忆于磨灭无征之余而不得倬也継志以述其事锓梓以永兴传则亦安能使其光远也哉倬乎公侯子孙有不复其始乎子姑待之又将与是集相辉于旡穷也 

　　○王伯贞文集叙 

　　王伯贞氏以其所制古文介予评之予评而序之曰古今名家之作不必其有所传受而在家斈则传受抑一助也唐之韩子为一世文宗然其为铭文荐道功德自其先世巳然至韩子乃卓冠同伦尔宋老泉有先秦战国之凨而子瞻之浩瀚子由之平实各为一宗不相齐同文之至也伯卓年甚富斈甚优文甚工亦其先父子与先生甞充经筵说书先叔父子启先生以御史入广为佥事由佥事授崇庆知州伯贞无役不从故所见所闻迥出尘表又申以家学之懿至其自得于古人者又多出于家斈之外矧伯贞复由贤能荐举试按察佥事于广东来几微还除水部主事以忧去官则其扬历中外涉猎广远以昌其文者讵寻常讯其呫毕者可同调哉吾评伯贞文不雷以舒故雅不欝以简故畅充是以往咸家名世直易易耳故序而归之 

　　○赠周伯景序 

　　番易大郡多衣冠茂族皇元有天下高官膴仕者肩摩而毂击若伯温周公以硕学为经筵讲臣当至正间则其尤表赫者也余识其族子伯景于贑平川俱困踬不偶然相与谈故家父物出处隐约翛翛旅琐中不见可怜之色呜呼其可感也夫其可敬也夫方淮蔡乱起士大夫裂冠毁冕化为豺狼者何可朦道而伯景仅仅以武功授南安驴田巡捡再调为平川回龙砦以位甚卑以任甚剧而自至正巳丑迄辛卯则固甚能其官以廉有声自壬辰迄甲午当道者升使総兵征进则又能覆巢捣宂禽馘驱逐招亡抚来赈饥恤弱以殊绩着自乙未迄戊戍垂不幸一甞陷入席口而略不屈挫及完节来归又能诱谕罗田十三村送民返我图籍磔其渠而安其良功莫大焉赏不酬劳升平川主簿而氛祠愈恶君亦拂衣隐矣呜呼使君前二十年从伯温于京师其所至到宜何如也必不崎嵚历落游彻间以迂其身种种其发而低佪于狭径以取尺寸之功其可感以此然而甘心于宽闲之野宁澹兴泊相遭而不使接与构为伍此陶元亮之甲子管幼安之辽东是岂不足赧莾大夫之颜而寒冯瀛王之膳哉其不可敬也耶抑予闻君祖母当元初内附时不幸虏于兵君父极鼎甫三岁越十一年闻毋在泗州及至彼则闻入高丽又三年至高丽求之则毋已前月死且葬矣极鼎泣诉官始获员骨以归饶妇向虏者三百皆哭送城外事载郡志呜呼极鼎纯孝人也纯孝之门胤嗣必贤宜伯景守身厉志如是运之有泰有厄时之或利或钝吾无如彼何独计不辱其先人以流光来裔则为贤耳诗曰维其有之是以似之请以为伯景颂 

　　○送王子敬诗叙 

　　朋友以道艺文学相切磋者天下之至乐也是故合志同方营道同术并立则乐相下不厌者儒行之所羙而离羣索居则虽子忧不能自知其过此伐木所以咏于诗而丽泽所以着于易也仆异时从诸君子学有讲讲有会会有程不矜口耳不事时好一宿于理期于明体达用而后已焉言之合也金春而玉应意之适也云疑而风休自谓此乐虽千金列驷不与易也乃今王君子敬有章贡文学之役筮日将行呜呼其使仆与诸君子何如其怅耶子敬捧檄实以慰其高堂二亲又以慰章贡多士愿望仆与诸君子皆不能留虽子敬亦不容自淹恤则相与祝之曰君族祖父雪溪先生始登弟通字均州再调为章贡则君先生仕国流风余韵犹有存者肃然如有见闻乎其容声可也又视曰君其辱自爱益树学卒业于远大务悦亲而慰其离思以志为飬可也三祝曰古人敦友道有一日相思千里命驾者又有于梦中相寻者自今讲学有得当两相寄相益母金玉尔音而有遐心也如是则仆与诸君子虽隔颜面犹晤对虽不相亲讲习而甞切磋虽不接咲言而其乐靡间矣乃各为歌诗以饯行而余则叙其所以拳拳者如此云 

　　○车玄谷归王山序 

　　王山本晋王子瑶飞升处以是得名及唐贞观中匡瑜于此白日上升故又称匡山山麓有卜崇元观则西昌州城延真宫泒别也故延真高士世世逓居之今主崇元者为玄谷尊师师以道门之秀有士林之文玄德内充而烕仪外肃清言亹有典则而道纪律度尤闲当海幸变殷草昧时难王孙泣路隅窜荆棘或毁衣冠匿名姓或昔君今仆忍极耻不足保残喘者何限下者乃怀千金挟夜光佁卒间道以授钞掠婉娈姬羔落人手徒掩袂沾裳不能制又何限也而师隐处匡山如陶唐康衢如海外神洲又何其超耶且夫匡山之间岩洞险仄土壤沃饶易以避乱亦易以召乱顾处之有道与否耳数年来虽虎豹出没然畜牧自蕃虽捊皷四警然烟火日密田年屡豊篁可卜褚秫可醪葛可衣笋可葅民用弄康莫不慕玄宗而服真教玄谷日优游其间不混不皦狎麋鹿戏猿鹤殆将后天而孝以凋三光也非有道者欤今年春三月州长以城邑苟完宜有以昭荅既往导迎方来乃恊民庶力按道家革箓科式即延真宫行之西走书弊起师监斋余时宿斋宫撰朱词见师所绳紏众莫不谓然允为能职嗟乎此特其外见者耳犹可称于众如是若夫藏用之智周身之仁觞子瑶于白云之乡隶匡瑜于鸿蒙之野视蚊螨瓮盎万起万灭曾不满夫一哂则固非众所能测而予独允知之因其还山也遂书以为别 

　　○赠刘宣使序 

　　周官大行人之职有主邦使之礼者盖掌邦国传遽媺恶吉凶之事凡其使也必以旌节谓事之欲速达者则执旌节以达于四方使无阻也后世两府而下皆有宣使常员是其遗意自非疏通练习之器乌足以当斯选哉江西大藩刘君以才入选凡征讨四出御命往来无役不预备甞艰若戎行间而未猷亦自是愈着巳亥秋以中书旨致牢礼饩献于分省于吉贑者道经西昌其友生念契阔之久而乐良晤之倾写也又庆君盛年英誉有用于时而常不辱使命也则相与告诸朋徒而诵歌之且以期待于方来属余叙焉呜呼君自兹升矣方今当兴隆之运经使也直指使亦使也异人闻终军卜请缨而南越震来歙单车而隗嚣耸相如建节而仰莋通暴胜持斧而海濒悦所以宣道德意意延问疾苦所以究吏治之得失视风俗之厚薄亦孰非为使哉吾固竚乎其有闻矣西昌友生李孟章陈文正儿子铉也叙者陈谟云　　赠州从事某叙夫能斡坤轴撼干枢皷元气而雷城中腾百川而雨天下者龙之神也而神也者气之英实为之人而钟夫气之英也亦然苐王公而下虽人不一其品等县邑而上虽吏不一其职然无小无大无论穷达其处身卓有所立者其致身必显有所施是皆气之英而龙之神也吾见多矣凡所为轩轩炳炳感风云而垂竹帛者古犹夫人今亦犹夫人焉安得邂逅既见不乐道而深羙之今年春某以才选来为从事未数月民诵之洋洋盈耳冣君之所立所施一从事讵足以厚辱哉然君不鄙夷其州所以赞画于长贰悉力于公上者举以法故民唯恐一旦当路夺以去也则又自释曰陵之桷鸿渐非久安藿之场白驹宁久食而况际贞符怀韬略英迈独往倜傥不拘其发舒奇气为昌言为伟荣自致通显固其所耳譬诸应龙藏沙石间小出而游于溪洞崖壑亦时时泽及彼方斯巳幸矣庸得系西縻之乎于是凡士类者咸为羙德之诗而余则叙其所以然者抑用征诸异日焉 

　　○送曾鲁山之潮州叙 

　　吉称岂弟君子民之父母说者谓岂以强教之弟以悦安之民皆有父之尊有母之亲呜呼希矣我仪图之其维今潮州大守孝廉鲁山曾公乎系出唐五原防御使世跻膴仕炳炳为章贡闻家故公风流笃厚文学政事动踰人人然在公弟常德耳独事亲致隆极亲终苫庐于墓域者终三年哀如新有雉常驯暮间而环公蠹食树尽枯独公所树墓松独不蠹人以为躬孝所感致则其行实可征已公自亲终绝仕进想盖久世既更当路者将略定南服以公有桐乡在焉强起之公不得已野服樵夫拜以见冀勿夺志然莫克辞即曰就道南中闻公且至郡县有率先归欵者当路韪之遂有今命嗟夫潮之民物一何幸耶方乱之始生名都大郡胥不保而潮以远独完及鲸鲵之波稍就帖息赤子出万死气仅存如缕则又疲于奔命而潮又以远独犹先朝幸民覆巢之下破竹之余始及于潮使非我公强起而应之潮安保为完州也今潮既得为完州不识一兵不伤一草又得孝廉如公者为之父母岂以教之弟以安之潮之民物不愈幸耶夫方千里之内专一城而治古诸候之任也可以为万物吐气矣俗之利病而罢行之民之善恶而休戚之潮人沐浴清化衣被风采吾知郭伋再入并州而竹马数百欢迎于道路黄霸再为颍州而嘉禾生于府凤凰集于境也公甞游西昌予获拜焉余友萧朴则侍生也率士人作为歌诗以饯公属其叙于余予又惟岂弟君子者天下士也汉世郡守入为三公公乌得久于潮哉予始以前所称者为潮人致其其贺终以后所期者为潮人致其思是为叙 

　　○张克让归金陵序 

　　金陵古帝王之州也其王气无时而无顾昧者徒欲厌而胜之自祖龙时则然矣然而愈厌愈炽者将安所咎乎将地灵者天必相之非人所能计乎而祖龙而六国以及乎　　王朝王气故未艾也夫岂埋金足以当之哉韶阳教授张克让金陵人也折节嗜学泌欲得斗升之禄以荣其亲累赴明经科不偶于有司乃薄游岭海由遗逸举授泷水教谕调相江山长再调韶阳旅琑南中且二十年迄不获一命以老又甞崎岖兵间伤其一辞极栖屑可念今年二月有至自台城者得家问太夫人以寿终而一家忧祸网赴水死者七人即曰觧学官追服哀毁如新遭丧告行于所往来其友曾君学程求予赠言以慰其悲予不得避则复于曾君曰金陵王气方新而克让乃迷其邦徒周旋任嚣赵佗间与鸟言夷面相尔汝是可悲也金陵王气极盛而克让返其舍又俨然在哀经之中不得立三槐九棘之下以吐其虹霓奇气不亦重可悲乎然而克让孝廉人也险阻艰难备甞之矣庸非天降大任之所在其亦自慰可也吾闻构大厦者无遗才矧六代之京都三吴之崔丽尚安得有弃人邪曾君曰是足以慰其悲侈其归遂书以为赠 

　　○索侯序 

　　索侯彦圣尹乐昌之次年予来旅韶石槩闻侯之为政有生将往谒焉出诸贤颂章介予序其端予惟侯不可干以私而子顾谒之乎生曰侯风流儒雅岂弟子谅所为谒之者将以反自勖也予曰子悉侯之为人平生曰其先大夫谦斋先生为先朝名公卿肃风纪垂政誉而侯省似之然则子悉侯之为政乎生曰乐昌岩邑且丧乱雕瘵之余侯务劳徕安集其民筑城凿池以固之敦礼悦乐以风之化用兴行里无征呼而单父之堂更诸爽恺则子来之余力也然则子悉侯之为学平生曰侯燕处高明四辟潇湘焚香读易览物挥豪雅歌弦壶率以为常嗟夫甚矣生之善自勖也古言有之句日间不见黄叔度则鄙恡复萌故熏其德而善良者莫便于近其人子既悉侯之为人与政与学子之质将丕变侯亦必有以益子之不逮其不虚往而实归未之有也余与侯故未面生为致其情余闻乐昌者县东二石因以名山而县亦以名乐石之山多竹宜萧幸为致焉余将吹参差待凤凰于九成之台矣 

　　○仰尊德归青原序 

　　班孟坚称士食旧德之名氏以为盛致然而自汉以来勋在盟府泽流乡国者史不绝书而其子若孙能食旧德者曾不多见虽以魏郑公虞永兴为唐名臣不及有年而感慨系之岂其德或媿于流光邪抑世变之下虽贤哲末如之何也夫盛时犹然矧龎裂之俗冠屦易位之余哉余与尊德仰君相遭于韶城相劳苦外犹相庆犹不失为士犹得日相与觞咏访任嚣赵佗陆贾遗迹于烟墟莾苍中而叹杨将军路伏波不作久矣尚安得麦铁杖父子果烈觧后一咲邪无何仰君来别归青原出从事王君蕳夫赠言复求余赠嗟夫果何说以赠君然仰氏庐陵名宗也自其高曾大父宦游江东能不家于官而俾其子学方技于余杭金氏金之带下国手无双而仰氏尽其术由是带下医无远近悉走仰氏蕳夫称其大夫人工巧奇效殆显微不诬尊德守其家传而益之以文学之懿且其才甞得推择试吏矣以为不足为旋弃去唯务世业而已其来韶也苟奇疾而众瑟缩者君皆一药而愈韶之贵宦高赀咸愿留君而莫之获固甚恨嗟夫君之高曾其遗后也明以远君之食德而无忝也将盛且大德厚流光岂虚语哉吾故原上下盛哀之故而深有羡于君焉彼其此厥不务而时之是怼果天邪人邪 

　　○曾学程应征序 

　　曾氏为西昌宦族宋时有安止兄弟四人凡领乡书十而登贤科五其一以乙科不足荣再试中甲科乃仕建中靖国间东坡过焉为志其所著禾谱且勉以再谱农器而作秧马歌遗之一门衣冠之盛乡族罕比学程其族子也乱来旅食四方气益张学益懋所谓加其膏而希其光溉其根将食其实者丙午之夏部使者至韶州咨询之余搜贤才于太守钱公忍务得其人焉乃毋敢膺举者于时学程方客太守钱公所众曰求辞于山而横结绿于席土求珠于渊而卧明月于囱间诚公论不可掩太守以为然即举之部使者一见以为然即身劝之且命所在礼送焉学程顾戚于中惨于色退然如有违而不果者余请壮之以言传曰公侯之子孙必复其始昔安止兄弟起家为监司为名公卿袭芳継躅非子而谁木之在山也荆棘荒之风雪蚀之不自知其中于梁柱也匠石见而惊焉剑之在土地掩阳父阴缦之奇蛰倚天冲斗之气不自知其断蛟尼而剸犀象也薛烛得而神焉子乌覩夫所至到与所立屈信与否何如邪足乎巳不蕲乎人安夫素不迩夫华有爪无随有廉无垢古之君子如是而巳子行矣夫孰不曰贤太守真能知人而部使者果尔为国得贤也 

　　○吴廷硕归淛东序 

　　漆园吏云□虚空谷者闻人足音跫然则喜之矣盖闻似人而喜也夫空谷之竟远市朝绝轩冕幽人贞士托之以崇高节抗浮云者也然而□其间犹动色于足音想象如见焉岂非朋徒盍簪天下之至乐欤今空谷所在皆豺虎窟宅莫之敢□而昔之名城壮邑干戈燔刼生聚萧条乃亦与空谷无异吁可吊也哉予今年□虚于韶有合志者数人日相往来以文字为乐予之□庶矣乎及秋而淛东吴廷硕寔来粲粲乎婺女之明且润也森森乎金华之蔚以秀也论道当世之故慷慨志士之风余甚嘉之今之特度领而南韶为极边然多汉晋唐宋贤士大夫遗烈予既得与廷硕访奇揽胜戞击后夔氏石磬之音摩挲汉熹平六泷之刻徘徊张曲江貂蝉之峰啸咏狄太守九成之台其乐为何如其视闻足音而喜者又何如奈之何廷硕不能淹恤而遽以别告也凡合志者举莫克留则相与作为歌诗送之羙其行为孝廉其才为建安而愿其去此为机云为严徐也予既滞空谷则鴈情而为之序 

　　○竹间集序 

　　吉之君子政事文学理同而事异盖仕以行其学之用学以充其仕之资也今之君子学不必优而可以从政仕虽有余力而不必学者亦多矣予读王君竹间集固自有省哉君筮壮最早繇江右扬厯岭海所至政与学俱有令闻者以其退而不自足进而不枉道也夫其钟粹禀温故其诗雅驯而藻洁其中宽而有制故其诗不务而严纡徐而达其临政奉法恒务大体不激不阿故其诗体裁正而榘矱精其议论古今是是而非非笑言雅雅无诎以随故其诗善讽而婉堂有垂白之毋二毛之兄累累辞荣归飬不克遂梦寐以之读其诗知其于孝友冣隆也暇日弦壶棋槊笔床茶灶随寓皆然尤深契参同旨收视反听与天者游其貌泽如也故其诗翛翛其气飘飘读之者又有沧洲紫霞之想呜呼君于文学至矣既老而弥邵不倦而逾密独其见于用者犹未足尽所学之长将时邪抑有待邪予尝慨夫天地之英华散于万物其在人则为文章事业不得于事业则得于文章李杜光焰万丈炳烈千古将非不得于事业然耶彼在天者吾无如之何顾吾所以自立与传后何如斯贤达之高致也集中崔制率慕汉魏盛唐之风而无齐梁绮纨之习其为可传无疑余又因君筮诸易坤必有复复必有泰以其时可矣如君之才其有不鸣国家之盛乎 

　　○吴子齐奉母归宜春序 

　　天下之乐莫乐于奉其亲奉亲之乐莫乐于还其乡夫甘旨常丰而松楸不能时展彩乌日待而桑梓不能敬恭亲之心有不歉然长怀者乎苟有能飬亲之志者得不恐恐然如弗及乎夫弗获已者时也弗可失者机也昔世变方殷人皆流离颠沛皆无如时何若江华负母逃难备经险阻采拾为飬以幸免为万全者岂获已哉故游子悲故乡莫切于事变稍定之日稍定则机可乘若之何失之王仲宣称张仪楚奏庄舄越吟以为人情同于怀土不以穷达有异而况鹤发偏慈日夜念其亲戚坟墓宜何如邪齐之吴君奉母归宜春而章贡交游与流寓贤士莫不喜羡叹其荣于画锦贤于以官为家者俾余序之夫以齐之之贤孝于奉亲先意承志他人称为盛羙者齐之皆常事而还乡亦常事也常事而弗克如齐之者犹多即其善可一二计哉今还其乡昔之书而殳者存十一于千百必皆称顾曰贤哉斯母有子如是慈孝之表也昔之童而丱者若壮若疆必皆叹息曰吾戚懿尊章安在斯人斯母融融然泄泄然天相人福也善果不可为乎为善果不康裕乎陶潜田园荒秽可从而理也王凝□卷果木可方而列也玄晏之书满室子云问字之载狎至而大夫人轻轩板舆潘安仁闲居之赋如画也不尚有增夫天理民彛之重哉 

　　○青阳行乐图序 

　　清江孙碧霄为西昌贰守黄侯允中鴈青阳行乐图仆元年冬归自韶石始获与侯面且观图焉乃序之曰古之君子极轩冕珪裳之贵而不易其山林畎亩之守者其乐无不存也故观豊水之有危可以知数世之仁动高山景行之思可以忘其身之老夫山与水何所独无何人不玩然反诸已而深契省者寡矣彼其考涧盘以自足乐泌洋而忘饥自谓三公不与易者抑岂知穷达一致定应不拔即庙廊与岩谷何远故君子之乐无适而不存焉无适而不存者得丧是非举不足以为累也昔有问乐之故曷以曰以仁仁故乐极天下至羙不足以过之况山与水乎山与水寓也而乐亦无不存也黄侯系出双井生岳州临湘县青阳里长即宦游四方因以青阳为别字不忘本也画史鴈而成图若常对然侯起居节适时而展之先人之桑梓童子所钩游历历然也昔太公封齐五世皆返葬于周狄公望太行白云念亲舍在其下君子移志于君而孝思常不替若此然则观斯图者不独见侯之乐抑足以知其孝矣况夫青阳者春之司也在天为元在人为仁元首善也仁全德也里以为名而侯以别字岂徒然邪凡立身种学归宿于仁莅官行政根本于仁一动静和之以天倪外穷达安之乎素履将风日妍羙吾冲襟也原隰光华吾生意也青阳之景常淑青阳之里常近何阴威惨戚之患何道路阻修之怀亦何适何寓而不乐哉吾故曰仁故乐而非穷达一致定应不拔者其亦孰能与于斯 

　　○赠医士刘彦昭序 

　　医有经有守有変理以为经法以为守而変者权衡乎其间理无変法有変変而常适其中其惟洞于理而精于法者乎天官医师理之原也内外经理之渊也然而简奥玄微未易灵悟故南阳张机病其难明且痛宗族以伤寒毙者数百口遂着为经论以发其隐备为治法而处其方详为问荅以尽其変此东汉以前所未有也至成无已刘河间诸贤又惧南阳之论犹非后学所窥测又从而毛举发擳别嫌阐幽门分类枅殆无余蕴此又晋唐以来所无也凡欲使学者洞其理精其法而妙于変耳呜呼大贤欲公其道于天下也如此而世或有得一方自以为秘施一剂惟恐人知同业而羞讲共事而忌疾者何哉学聚问辨之益不充而谋利计功之私日胜故也友生杨仲叔曰太医彦昭刘君独不然彦昭世业也恒不自足合孔孟岐黄之书而求其统之宗会之元也理有未白法有所窒亲贤返仁常温温乎金之春而玉之应也人有疾不择贵贱而赴之不以为功而功之归者众与之药而不责偿者复不少唯务已人之疾而已余今年病热甚得彦昭良已至今无以谢也彦昭家种杏成林而林中题诗连屋者得诗重于得金也先生幸书前之所言得藉手谢焉余与仲叔别久观其文甞有为陈侯谢彦昭者今其言又若是恳恳信矣哉为贤医士矣夫去其谋利计功之私而广求学聚问辨之益理以为经将无一之或遗法以为守将无施而或戾权衡以通変将出入疾徐无不迎刃而觧周官所云岁考十金为上者其必于彦昭见之且穷而在下存心爱物宜莫如医此南阳着书意也夫读其书安有不广其意者乎 

　　○孙碧霄归新喻序 

　　辛卯壬辰之乱清江贤士君子率从家保上流不数年而上流亦不可保往往逐便利苟昕夕以仅免颠隮为至幸方是时王孙公子求如窭人有不任者矣求为他道有弗智者矣虽贤士君子不失其□者几何人哉而渝上孙君碧霄寓西昌独不失其所守之常十五年如一日在他人坎窞者君履之若夷及豺狼之性稍就帖息向之鼠窜者皆返我羊肆而君所至人爱之敬之殆不忍离君亦安于久客如其乡然呜呼君赋质厚以冲处性谦以周待人和而正学有源本自天时地理方术卜筮等皆所研究而丹青图鴈妙得顾虎头吴道子法则其世业尤为无敌故不求即人而就之者众未尝枉已而处之者裕常义取而无浚怕虽澹交而有深益兹其所以称善于乱世曲全其所天也欤是岂不贤而能之欤余与君冣厚且契然方役役四方不得日从君游乐不亦重可悯咲邪今年留章贡于太守常方壶所观晋陏唐宋名画法书不一其尤著者羲之智永真迹余固识其笔意若阎立本醉道啚许道宁米元章山水黄荃崔白易元吉花木猿鸟等类能观其神气之逸耳至其造诣精绝天然入神处槩不能窥测一二念安得碧霄共观之而指教其肯綮要妙岂非绝无仅有之一快哉适儿子家问至言君行且归渝上得之惘然殆难为怀抑君知天时者也君之行时之泰其有兆乎余远道不得执别独赠以言夫当乱世居他乡不失其常犹若此则其归亦焉往而不得乎所当勉者惟善保以需良晤而已 

　　○为张指挥送钱知府序 

　　逾领而南其州曰雄曰韶控扼番禺襟带衡桂而联络乎临汀即有缓急常呼吸相应又其穷郊绝谷鸟言椎结喜则人怒则兽自承平以为常事况草昧劻勷时邪有国家者之于二州恒慎蕳循良为之父母严设屯戍以惠绥之非兵无以保民非民无以足兵唐以团练刺史并建宋以守宰统制错居其来尚矣余与钱侯朝易生同郡学同志宦同调始余从攻南雄下之仍以兵守而膺遴选为雄刺史者钱侯也暨余攻取韶州建牙于韶而当道从民之欲使牧韶人者又钱侯也凡与侯扬厯二州七年封疆之守民社庂寄相湏之殷而相成之至岂易然哉昔龚遂为渤海太守以海濒遐远不沾圣化故使赤子盗弄兵于潢池乃率以俭约劝以农幸卒能変佩犊带牛之俗为力田殷弄之民并州都督长史李绩令行禁止民夷怀服太宗曰炀帝疲百姓筑长城卒无所益朕惟置李绩于晋阳而边尘不惊其为长城岂不壮哉令侯报政入朝优为渤海之龚遂而余方夙夜备远斥堠练精锐敹甲兵冀效尺寸荅王朝宠休盖窃慕李绩而不及者也于侯之行得无情乎夫同王之敬有加于桑梓之恭五马之辉式登于郎官之署骊驹之歌益致夫远大之望乃授蕳于宾客陈谟使序次之以为赠 

　　○王知事送钱侠诗序 

　　易称君子出处语默虽不必同而同归于正其言曰二人同心其利断金同心之言其臭如兰谓阳莫能间而其言有味也余得简夫王参军饯朝易钱太守五十韵诗往复读数四不能释手呜呼诚所谓同心之言哉朝易兴礼化力农桑核税赋以足国裕兵而兰夫权衡军政辑睦上下以容民畜众皆先国家之大务期于边圉底宁野有襦袴之谣成无烽柝之警则其绩也读其诗者固可槩见矣若夫太守在韶四年其器珪璋特达其姿松栢高凛其辞天葩错综其材经纬変通与夫栋梁扶植之勤桑麻长育之实江山游衍之胜风月嚬咲之真亦皆于诗乎见之自非同心断金物莫能间安取言之有味如兰乃尔邪虽然诗末章慨然及夫越人车笠相逢之约将有规乎抑有顾乎夫王阳在位贡禹弹冠苟心而不面者咸若是顾之斯规之矣吾知朝易趋朝拔茅以汇征其有不然乎其有不然乎 

　　○播种畦桑图序 

　　宪佥洛阳张公虚舟按察至韶仆以属吏见次日公出所著播种畦桑以示且教之曰丙午春奉王命廵厯江康等处正值种桑时居民无法往往走一二百里物色秧条插莳极为艰辛且成长不易固记前代司农司佥事苗好谦农桑辑要其法颇具乃述其旧广而为图区别后先自初年播种次年移植三年行?为十有八条斯亦教民务本之先政也仆谨受之退而谛观之呜呼仁哉公之用心也夫农桑生民之命脉然而稼穑之务南北异宜农家者流各遵其世守皆可以有秋独桑之树蓺偏稔于大河之北而甚劣于大江以南者以其轨度之不知而人事有未至耳得公所图而家喻晓之虽圩岸山坡皆可种植又何地而不蚕乎王朝新受命痛革前代弊政唯务弄衣食之源以足民而裕国公幸乃上斯图焉必将颁示守宰风厉不毛之民岂独五畒之宅树之墙下而已哉虽然孔子为政盖曰三年有成公之法亦成于三年则治桑犹治民矣治民之道节日详于始而蕳于终公之法由播种至烧桑凡六节及一岁一移而科其狂枝焉再岁再移又科其狂枝而事毕矣非所谓始于忧勤终于逸乐乎仆不敏因公之教敢以是质焉公名灏字濡乡世为风宪名家充是以往其经纶事业讵可量哉 

　　○曹玄齐归贑序 

　　曹玄齐挟医术名江湖取重贤士大夫余至贑闻其名而未识也暨余客韶而玄齐应使司之请实来实始见面且相与旅寓卧对连旬所谈皆扬厯南北承平盛致所试用皆累效奇方大药而所造诣则黄庭内外景长生久视之要道也岁将穷使司饯其归戎官舟且具王侯竹间作为诗章以别同赋者数人余则叙其端鸣呼君年六□又四卦气周矣而不能忘情于人间世者夫固有见邪彼浊世也类多白眼而何以青之外盲于目内盲于心而何以凿之凿其盲天下无嚚顽青其白举世无悍暴吾甞顾慕焉而莫之授也子岂习熟者邪龙树王岂过子邪玄齐归且德矣吾故敛以志□且为世道一嘅 

　　○书赵文学所藏马啚后 

　　右蒙古唐生所作青骢马文学赵君着藏之遇能赋者辄永题咏愈益不厌冣后以示余评余观生笔殆规模于吴兴赵公而吴兴则由李龙眠以达于曹将军风致故自超宜文学珍爱之马有出群姿圉人唐衣冠亦清楚赋者以其仰嘶疑为困羁束局者殊不然观其逸气凌厉岂辕下驹可儗君子必束身规检良骥必服鞿馽而后有用何足为病哉文斈修修然常恐不及谦谦乎古道是遵固将比德于骥幸甚勉旃而毋徒以脱略绳茦为骏且神也虽然余因是图私有感焉余家藏厉归真牛一轴吴元瑜马一卷二公皆五代人宣和画谱具载其事归真黄冠善剧饮口大容拳人或求画不应辄以拳塞其口独时时作以与酒家耳马啚则徽庙题其上曰吴元瑜駉牧啚殆百十马不止小不踰寸六可二三指马之态大略其是甚可珍也乱后不省落谁手然往来余心特一耿耿以为宋内府藏由靖康入金又自金入元不知何自流落而归于我而竟化去物亦玩人矣哉文学其慎之慎之而毋若余之慨可也诸诗各极用意若愤切顿拄则有万石子与冣后题然格调意趣俱到卷中律诗一而巳乙巳二月望日题 

　　○题墨竹序后 

　　愚溪王君得断缣墨竹一稍而装潢之且述其所由来深加叹恨盖君甞学竹于湖洲而得其法故见此而异之以揭诸五老山房不啻用并州快刀剪吴松江水之半亦自可观或曰牺象沟中之断也龙吟柯亭之朽也丝桐爨室之焦也其沦落犹能全其本真及就形制犹为施之时用而此特玩耳王君何留意之深也是殆不然传曰游于艺说者以为玩物适情书固艺之一画亦书之流也玩以适情而非玩以丧志何为而不可乎峄山之刻岐阳之鼓风霜消蚀野烧缺落殆尽而兰亭出杵臼纔二三十字君子得而宝之以存古晋唐名画粉墨剥烂好事者千金购之常恐落它人手而掇补珍袭以传子孙良有以也王君为能自适矣若夫竹之韵致则君之述尽之其为李遵道父子家法无疑乙巳腊月 

　　○题三咏卷后 

　　夫当其盛时而恒不居其盛者几何人欤余以耳目所睹记者得一人焉维孙君景吴氏当其时元戎参佐各以苐宅车马相雄夸声伎绮靡相征逐而君处之泊如也苐结茅亭蓬轩竹屋以训子延宾节起居而止俸钱不入私橐公余不问家事家居不谈官政门无俗驾倒履倾盖以为常座常满尊亦满读古史是是非非不极不置谈或至夜参半率忘其谁宾主也游戏于吟咏每一吟和一卷成不知凡几卷壱味之佳必奉客客至不计有无苐目其子观民买酒买酒虽处大幙其子未尝入公府人亦??十之识嗟乎景矣不居其盛若此故独以贫永令誉而利害宠辱举莫能加其贤矣哉予来章贡往往其门生故吏颂道不一甚可书也观民出诸贤所咏三卷题诗各若干首示予且曰兵余仅仅存此顾一言以识之予惟景贤高致苦节未易可及即何地无竹可屋无蓬茅可亭且轩乎又何官能为累乎昔形国王公在中书食大官上鱼羮成不乐居位即云世间何所无鱼羮饭充景贤之志亦如是矣观民拳拳是诗其酷肖严君又何如哉 

　　○题秋菊问荅卷后 

　　右秋菊问荅一卷凡为律诗二八章庐山王先生希颜为宣城孙景贤氏作也今三阅岁矣予来贑其令子观民复请藁于先生缮鴈以示不忘且□予志其下方子熟复焉重慨夫昔之公侯里苐文武衣冠既与世俱変而其可悲可愕者亦皆散为飘风荡为飞烟识者无复道而孙君方远宦荆湖间菊亦荒矣菊虽荒然诗存观诗复何翅对菊即其风流文物宛然如新有歆慕而无悲愕其用意远甚诗可以观殆是也夫子观辋川集有春桂问荅槩见彷佛殊不尽言希颜为菊往复皆八殆无遗余格调高雅得少陵之风抑不知菊自晋唐来有主宾知已若是者否渊明虽爱菊其子殆不是爱视观民又何如皆弗可以弗识也嗟赏之余敬题其末 

　　○跋周府君碑后 

　　按此碑后汉灵帝熹平二年所建唐文宗太和九年重刻也太和乙卯距熹平甲寅凡六百六十二年汉刻盖不复存今丙午距太和乙卯又五百三十六年唐刻亦磨灭过半其字体完整者极奇古可尚其舛讹者疑太和已失其真况今又加剥蚀乎汉刻本在垄上唐刻在曲江庙不知何时徙置路学已断为三朝阳钱太守既新府治以韶在汉隶桂阳府君功勋在韶乃徙置府治命工胶漆绩其断匣而树之以嘉惠无极呜呼服岭以南韶独有汉隶一通城希世之珍也钱侯官既满眷眷是碑且曰予媿府君勋寔多継府君而轰烈者必予交承徐太守也子幸志之是岁八月庐陵陈谟志 

　　○书月溪庵诗轴后 

　　月溪道者韶州学佛徒也卓小庵于城西今指挥使司参军竹间王侯实相成之王侯爱道者颇朴俭又苦行公务之暇輙至庵中吟咏以自畅庵虽小时时有名胜之会太守钱朝阳县令谢彦刚皆时游焉实以参军故而四方宾客颇称道之丙午六月参军与客游因壁间揭古诗四章用韵以为乐既成以示余亦想象成章因慨夫地不必皆胜以人而胜方天下大乱金利宝坊槩为草丘士君子搜奇访古乃无可寄一慨者韶州去中华万里城郭人民释老之宫犹存髣髴又得诸贤合并临莅之何其幸欤然乃求化人开士则无有交名胜而善理致者又何欤是庵之胜当由诸贤题咏道者珍藏之 

　　○题邓性初卷 

　　余弱冠初当太定甲子读书澄江之南洲始识邓君用时有交臂鴈心之驩其后甞抵杨观山先生许其列于青衿者则君用子性初也君用与先生皆已矣余亦崎嵚历落且七衮而故友严文炳令子子初袖卷轴介予叙其端读卷中诗则皆羙性初而赋者呜呼其使余感也昔余交君用时性初尚弱及观山讲次性初方学也中更丧乱避地五云虽乐于客土而重违其亲乃还其阖闾呜呼性初亲老矣宜何如其左右就飬也医踰于三世既取验于其乡经传夫四诗宜益充其所学切切乎取友之必端恳恳乎与人之必周密密乎遇事之必谨有鱼鱼雅雅无戚戚咨咨即其亲桑榆之景媚于艳阳之晖菽水之味乐于肤鼎之腴矣余题卷己复取董召南桐栢行再四颂之子初曰幸甚 

　　○书唐马图 

　　此太宗拳毛騧也历唐至今虽复万金涓人可得市乎独展此图即天骨开张龙池霹雳皆在目前于是天马复生矣画史识马意大似踊跃端门得所依归者呜呼岂不骑战一敌万漠漠以开风沙乎龙媒异产何代无之 

　　○书刘氏西斋倡和卷子 

　　仆生大德间为先朝太平幸民者六十余年屡不得志于文扬自诡小隐每北望燕冀怅然以之时时诵中州巨公雅作志驰魏阙之下矣今复幸为圣代逸民与康衢叟华封老人嬉戏咏歌以终余齿不亦多乎适萧君安正携至刘氏西斋巨轴而读之不觉踊跃三百鸣呼吾陈氏与刘氏为世姻世科而先朝百年间贡春官者独子高一人盖积之厚者发之迟也圣代钦其登闻特起用之再调为北平宪副居常友存冣隆由七千里伻书候其弟子产至则风雨连床于西斋者几百日诗文倡和子高皆手书以畀之殆将示后且以着忠孝之泽也子彦又欲仆志其后嗟乎逍遥堂离合差参之感彷佛具是此天伦之乐也乃若燕山怀古一倡一和如如画仆何啻身历而同赋之每一朗咏俯仰今昔之怀岂有涯哉 

　　○题孙景贤菊诗后 

　　余曩在章贡观民固未筮仕出此卷求题余读之如见其严君焉后十年景贤由华容抵庐陵出此卷相示曰火后仅存者余再复之如见其令子焉俯仰今昔感慨系之然而希颜相去百里而近连年不得觧后而景贤相望千里而遥十年复一面亦有数邪苐不知观民当复何时而倾鴈也洪武八年乙卯八月朔再志 

　　○书萧以恕族谱后 

　　昔范宣子论死而不朽归诸世禄叔孙豹以世禄不可为不朽盖世德之论也余读县丞萧君自省为沙湖萧以恕序其谱牒有曰不推本先世是不为子孙无厥祖矣不能以德垂训是不为祖父罔厥后矣至哉言平世之贻谋不淑无以遗后至其子若孙或贤且秀而耻于祖其祖者固时有之落其家声失其故步不知五世之泽莫究一人之初而付其祖于路人者皆是也皆可慨也尚有如以恕能念其祖于千四世者平尚有厯宋元至今衣冠不绝者乎左丞王公参政董公之叙志具可孝也萧叔大心至八世相业犹历历然也非世德不朽不至是呜呼安得起叔孙豹于千载之上而与共论哉乃若崛兴暴进冐牒而拜坟固然莫之怪黜其所自出恬然以为得计者又其最不肖者也则吾子与钟先生论之详矣因书于二序之后俾归于以恕藏之 

　　○书王佥宪事迹后 

　　古今治天下者恒以有穷之法系无穷之変変生则又为之法于是法如牛毛変如猬刺虽聦睿之英主明断之括辅不能草也何则君之所责治效者在守令而守令岂能皆公平也不得不紏之以案察而案察复虑其不能皆公平也不得不紏之以御史至于御史孰紏之爫法如是而止尔夫御史案察皆无长官为其属者下至曹吏皆得以紏其上法非不羙也然而上下相朋其能相紏者亦鲜如之何而可也亦曰得人而已矣得其人则良法羙意固溢出于法之外矣故一御史之贤而一台为之肃一案察之贤而一司为之耸而况与台司之多贤乎虽然其要在于疏其禁网而蕳其法令而已昔唐垂拱二年李峤论巡察风俗疏以为诸道所奏科目凡四十有四别凖格勑又三十有余而巡察使率三月右出都十一月奏事所奏文武官每道多至二千余人少者一千已下欲令尽其行能褒贬得失则皆不暇诚非敢惰于聀而慢于官也实不及耳欲望量其功程与其节制无为多张科日空费簿书率十州置御史一人以周年为限可也呜呼峤之所言当时行之与否未可知也而我朝实能行之矣余观王君子启自洪武三年五月除监察御史七月除广西佥事其在司分司行事之迹皆历历细书其自三年至五年皆班可考其察事明核而非苛其处断果决而有恕其褒贬得失未甞不尽其行能其功程节制未甞少费于簿书于是李峤论其病于唐者子启默皆行其说于今如是而为案察为御史诚能得法外之意哉诚能以法绳変而不穷于変哉子启由佥事除崇庆知州已而得投闲归乡暇日以其在广西事迹示余谨书其后如此呜呼诚非儒者能政其亦孰能与于此哉 

　　○书萧天与族谱后 

　　自宗法既废而族谱盛行固人心世道之一助也古者宗法之明有百世不迁之大宗有五世则迁之小宗継襧継祖継曾祖継高祖者小宗也小宗虽不一然皆管摄于太宗冠娶必告死亡必赴祭祀不敢尸故自源祖流条理分明而脉络有序也然此法不举久矣于是士大夫之家莫不有谱焉谱上至始祖则宗法立大宗之意也下至高祖则宗法立小宗之意也合大小宗而存其槩于彷佛合千百年之统绪而归于数叶之楮惨惔之墨呜呼亦士大夫能之流俗人则不屑矣吾故曰亦人心世道之一助者此也吾乡沙湖萧氏天与其泒出汉相国萧何流及齐梁江左蔚为名宗至唐萧瑀八业宰相盛莫与京五代时讳昶者为巡察判官避马氏乱始自始自湖南徙家泰和之禾溪则沙湖之始祖也其后宋景定二年讳德外者贡于礼部则沙湖之族祖也载诸谱者班班可考具如左丞王公黼参政董公德元及诸名贤志跋序文兹不赘述余所愿望者湖边之族之盛代有俊秀而天与二嗣子震子巽皆秀而文绵历世远则方来之未艾未有涯也不其盛欤吾故为书谱后以相期于无穷云 

　　○题濠梁乔木啚后 

　　右濠梁乔木啚庐陵彭布善为襄阳守御千户侯竹轩陶君作也　侯故家濠梁天资毅勇谋畧英明当生上渡江时　侯识运数之归奋翊卫之智佐兴王业蔚为荩臣及天下已定　侯任股肱心膂之寄出镇襄阳实能广德心奠民社使捊鼓不警鸿鴈安居厥功懋焉然而濠梁兴　王之地也城郭之盛丽邑居之繁庶山河改观于古今陵庙增辉于日月　侯盖梦寐以之于是希善鴈以为图盖不独桑梓之念重坟墓之悲深也或曰侯有大志不尚抵掌而驰于伊吾之北乎而奚止于襄樊侯立大功不尚鸣镝而奋于平壤之东乎而何有于濠濮啚乔木者姑以寓侯角巾帰苐之意今岂然耶是不知侯之心与上所以待臣之礼也昔者文王之遣将师固曰曰归曰帰岁亦莫止其遣戍役亦曰岂不怀归畏此简书夫出征临遗之际尚以归期勉之况侯居平世临治邦安得不思其乡哉然侯所以志存乎四方者固不为怀土而有间也谨书其后如此亦自谓庶几侯之心云 

　　○肃萧执所藏名公诗文卷后 

　　国录萧执集其在成均时所得文苑诸贤诗文下至数字手毕亦不敢废类而成轴既藏以自矜耀亦时出示朋徒夸诩之可以为好学尚德之士矣古之君子或闻名不识面则梦寐之间如或见之或不得及门受业则私淑于其徒若此甚众子式幸同时有所尊者焉有所狎者焉有宜友者焉有宜师者焉一展轴槩得其韵度如聆其謦欬视彼私淑与梦寐不尚优哉若其中禄命辨则宋公景濂先生以示刘仲修者也先生以硕学古道为一代文宗仆每得其文昼夜而读之文甞辱先生温接怀不能释古人云心慕乎追此人而已又云粲然繁星丽天人所敬者五行而巳其先生之谓乎昔甞读信国公文山集见其前两为白顾山人序其论禄命正如此以为以有穷之数系无穷之命一曰之兮为时十二一时之兮为刻八生人之品上有九十六举天下意之一日之生同时刻者贫富贵贱寿夭贤愚何啻亿万不齐岂局局于九十六品者乎积日而月而年其数皆可计也其验皆可同乎犹白顾山人不得宋公之辨而读之岂小补哉 

　　○跋萧寿椿菊隐说后 

　　余既为萧寿椿书此说又求识其后夫渊明之爱菊无间于幽显观其自癸已为州祭酒乙未距庚子为镇军参军乙巳为彭泽令在官八十余日自免去聀始终官途纔十三季尔显之曰岂多于隐之年哉性极冲澹有大志官居何啻野处悠悠然万物之表慕荣启期之能贫田子泰之能侠杨子云之能酒而尤慕诸葛亮王佐之才惜无其时耳视州县劳人直何足道斯诚真隐也已故周子云菊花之隐逸者也又云菊之爱陶后鲜有闻殆谓菊抱幽人之姿惟陶有之似之故深爱之非陶而爱者宜亦众矣苐不知菊视之如陶否乎寿椿读其宗丈之文宜以真隐为尚可也 

　　○跋岭南录 

　　古称信史疑史信固史也疑亦不可不谓之史然有疑可传者有疑而不必传者则系乎其人焉余观刘君子高岭南录殆信者必可信疑者必可信疑可传者固多出前志之外而不必传者有以破千古之谬与讹以俟来哲岂有涯哉如潮之盈虚消息一之于月月之所临则水往从之而东海之侯异于南海钦廉之湖朔望大潮谓之先水日出一潮谓之小水琼海之潮半月东流半月西流且不系月之盛衰此可传之疑也辨铜皷断不出于马伏波辨陈雷公之事以正丁谓之非辨蒋炳文之承误而知以雷名州乃取于雷川辨龙毋祠谓本祠秦媪而斥其五龙天妃之为妖此不必传且足以破千古之谬与讹者也他多有之始举其大者一二以见志呜呼安得言史皆如是哉昔太史公尚不免寡识轻信之讥使尽如子高岂有好奇之过哉嗟永再三聊题其末 

　　○题七贤啚后 

　　右晋七贤啚吴兴钱舜举放唐阎立本所制者也始以刘伶阮咸次嵇康向秀次阮藉终王戎山涛刘伶最旷达不拘史传苐着其酒德颂可见咸妙觧音律尤善琵琶甞以大盆盛酒相向酌取有群豕来共饮之咸接去其上仍共豪饮嵇康好服食之事以为神仙禀之自然非积学所得至于导飬得理则安期彭祖之伦可及允为名言所与神交者陈留阮藉河内山涛等世所称竹林七贤者见诸康传中阮借着大人传以三公九牧皆为裈中之虱本有済世大志属天下多故多士少全由是不与世事酣饮以为常文帝初欲为武帝求婚于藉藉醉六十日不得言而止其人可知向秀清悟有远识庄周着内外篇秀为之发明奇趣其后郭象因得述而广之若夫王戎慕蘧伯玉之为人与特舒卷虽位緫台司而委事僚寀间乘小马出游见者不知其为三公也山涛为吏部典选十二年甄拔人物各得其当时称山公启事吴平之后与卢钦论兵以为不宜去州郡武备帝称之曰天下名言也而不能用呜呼是七贤者其高致虽大小各殊然皆皜皜乎不可尚已及宋颜延之出为永嘉太守意甚愤怨乃作五君咏以述竹林之胜而山涛王戎以贵显被黜盖有激而然非定论也古之君子固有身处庙堂心存岂壑岂可一槩而论今观此啚诸贤高致宛然如生舜举所云流俗无轻议者当矣及覆观之阮咸出塞之音嵇康广陵之散安得复起斯人于九京一闻其慷慨激烈之余韵乎安政萧君其珍袭之 

　　○书钟实可墓志后 

　　儒与医同轨而异户医特儒之一技耳耻一物不通者儒也达人身天地五行者医也然而各造其极厥难其人焉长沙太守张机抉内外经秘要为论欲人易晓令儒流读且不能句矧医流哉故儒不精则医不神余读翰林王公相为处士钟君实可志铭又读寻阳张羽撰实可哀词模鴈其人如生不独能儒而医又能奋儒者之勇以除乡邻暴客行儒者之仁以拯乡邻饥溺此其用心皆儒也其庶矣乎王公之志称其潜心于医益造乎微遇疾不以贫富与成药不责其偿大疫则躬视而治疗之贫者并遗之薪米此庞安常之所以为仁也张君哀词称其尚义贱利茹强跻弱忘生借躯急人之忧众圜我觚乐于龃龉此汉士之所以为侠也凡若此者夫岂寻常庸医师所及哉吾故曰其用心皆儒也因王君子与以二文见示故书其后如此云 

　　○书静安刘氏族谱后 

　　沙溪刘君静安与予盖数十年之交自至正之季淮蔡倡乱余甞以沙溪为桃源托以避者数年无恙无何游兵四出沙溪不支余又走兴国为桃源乃桃源复不在兴国于是以聘入韶州焉与静安疏阔盖久矣暨余旅韶归复与静安相见相劳苦外且审静安岿然如鲁灵光之独存复能保障其乡邻屹然如中流砥柱鸣呼贤矣哉暇日以其手编族谱示余曰畴昔避乱出走惧斯谱之不保也爰取击累墙而以谱置诸整内及事定来归毁墙碎整以求之幸而得存然破烂剥蚀则命馆人补完而详勘之又命改书而齐整之于是十五世之源委备录于今而可传于后志亦悲矣先生忍能不为之述其槩邪余阅谱自一世九承事为君始祖十世司阁为君高祖十二世梅轩为君祖父十三世荣为君显考皆隐德弗耀而有光于承弗者也呜呼刘氏之显近而论之则更生天禄藜光精忠耿耿当为称首而厯代闻人表表史传亦何可胜数为其族子族孙者可不自励哉此余所深望于静安者也抑余与静安贤侄百川氏有笔墨之好有骨肉之情而百川高蹈物表不与世事接者十余年殆仙也敬叙兹谱幸以示百川焉 

　　○书柳主簿番禺卷后 

　　右番禺赠柳侯诗文一卷柳侯宫归至泰和留止出以示余余读之叹曰泰和柳侯之桐乡也其民思柳侯如思父母见柳侯再至如见父母重来则番禺之民眷眷可知其士之形于歌咏也固宜矣昔侯之宰泰和也岂弟之政宽猛适中温良之度爱恶得正宽而不失于纵故疆御折伏猛而不至于苛故鳏寘攸宁爱其人必其真可爱故敬不谬而惠不汍恶其人必其真可恶故法不玩而威可惩小大各得远迩胥庆以故遗爱至今愈久而愈新已去而不忘也番禺广州之壮邑也上有省治之统临次有风纪之廉察次有大府之驱迫以一县而听命三司焉不其难乎柳侯任主簿遇事之不可者辄犯颜昌言于其上不顾身之艰危惟虑事之不当以求其是之归此泰和之所旡而番禺之独有者是宜宝安赵晦赠言以为领邑教数年见其能守聀胜任者惟士先张公为邑簿及柳侯二人而止耳呜呼才之难如此哉卷中七言古诗如赵讷五言选体如李昕尤佳致可诵自余诸贤以及诸生亦皆不凡信乎番禺之多才子也嗟嗟乎柳侯昔宰太和为其易継簿番禺为其难然皆恢恢乎游刃于余地焉然则而今而后焉往而不可行吾志哉故书诸卷末以俟 

　　○书飬蒙刘先生墓志后 

　　北平宪副使刘君子高志其从父食蒙先生之墓自幼至孝出处风槩备悉其苦节坚志甘澹泊如饴处贫素而裕盖其天性则然而问学之力足以行之殆逸民而独行者欤志称其甞以易经一试有司弗合过东湖拜徐孺子祠而归即扫除科举习以经学教授乡里高山仰止景行行止为何如邪昔须溪先生记孺子亭有曰孺子东湖之孔明也实千古名言由今论之殆躬畊南阳之孔明欤方其隐南阳也有桑八百株蚕而衣虽百口无寒有田十五顷耕而食岂止一家无饥诗曰彼君子兮不素飧兮盖不稼不可得禾不狩不可得貆孺子非其力不食其心盖出此也先生筑书楼曰勿高大令子孙可葺也人以舆马相候曰吾安于徒步何有贵习也人有谈仕进气焰者辄掩耳曰母污我也此其去东湖孔明岂远手哉先正曰孺子东湖之孔明余则曰飬吾西昌之孺子惜子高死莫可吾言如志于墓铭后以归其令子夔藏之 

　　○书刘子卿诗藁 

　　欧乡代有闻人今年识刘徐子卿年甚富气甚张学甚劬而尤善工诗间适其馆几上太白集也自言于诗人酷慕是家余惟诗各一悟觧各从其天分审慕是也即天分已近充以问学斯成名家朱子甞言太白诗非旡法度乃从容于法度之中睈于诗者也慕之者徒狂嬉怒攫颠倒参差无天分固不可旡学力尤未易郭功甫尚未自然矧李赤辈哉为太白有道涵飬以昌其气高明以广其识汗漫以致其约脱略以通其神矣然故其论超然其趋渊然其韵飘然纵不踖其奥亦不辱其门鲁人善学柳下惠是矣甞观庐山来秀堂帖刻太白藁数叶其窜改处一字屡易者甚不苟至天若不爱酒一章则全改定宜其精绝掩出今古非率意肆口所作也益见朱子之言信哉读子卿拟古乐府数篇风气日上咄咄逼人葢太白高古通汉魏而子卿拟之好之异时奏黄钟而破瓦釜斥翡翠而掣鲸鱼非子卿而何吾故书所闻以致愿望子卿幸自爱也 

　　○书王伯允诗槀 

　　伯允茂才以其录稿介予评之予吟多率且曰就退茂才殆将起予者乎辄以鄙见间评一二而复之曰学诗必自拟古始虽李杜亦然拟之而不近未也拟之而甚近亦未也初若甚近则几矣其终也甚不近而实无不近则神矣茂才负锐气不可苐二出一语不肯寻常录槀中选体唐律思致清声调熟三妇词蚕妇吟雨渔歌等效张藉王建得其风骨极可讽咏乐府自尊酒行至关山月诸篇足称拟古者乃若诸七言长歌气猛语激愤嫉多而雍容少略收敛涵蓄则尤为佳也茂才由此其轨广学以大之精识以超之何患乎不神也哉起予既多因书以志卷末 

　　○书谢子良诗轴后 

　　右诸贤显诗一轴为淘金驿令谢君子良赋也子良钟清江碧嶂之英揽青原白下之胜所交行人过使非名卿巨公也则智勇御侮之才能识时练事之俊杰也无簿书之系供亿之劳而有从容暇豫之适恒有益于身心而恒不得怨于上下在百司独驿令冣优故子良自况为清隐信哉客至谈笑觞咏鸥鹭风月无时不在水木清华幽思入微又得蔡君谟法书酷意临摹挥染大字终日忘倦可谓知所重矣驿令云乎哉诸贤赋咏咸羙子良质厚而文深近求而远到仆以为知言不赘赋独题其后云 

　　○跋梁仲文昔游行卷 

　　仲文以公瑾英发之年将北游燕赵之都则以国步多艰而阻及王气在南冯唐易老又不得与江左夷吾并驱徒感今怀昔时时记忆往者名公赠言长吟朗咏以自慰而已虽然游以心不以迹以迹者穷年而不周未老而已倦以心者古人观画卧游千里一咫是也岂特观画为然地志山经之所藏载稗官野史之所出山河皆可日覩形势皆可意会苐一舒卷而得之此亦卧游也虽老而徤行风为轮而蓬为蹄矣即漆图吏天游何远仲文尚仪图之 

　　○书徐仁甫存愚卷后 

　　宣圣五十七代孙资善大夫衍睈公用汉隶为钟陆徐仁甫氏书存愚二大字扁其燕处之室而翰林修撰朱善为之传赞允为仁甫实录矣洪武甲子秋余校文江西始识仁甫出其卷示余传赞外名公雅制佳什磊落珠辟冄介予一言予复之曰昔宣圣论宁武子邦有道则知邦无道则愚而潘岳赋闲居则曰有道吾不知无道吾不愚夫有道不知即武子之无事可见也不谓之知不可无道不愚即武子之沉晦免患也不谓之愚不可故又曰其愚不可及也不可及之愚自武子外不多见而仁甫独能存之存之者冀及之也愚知之相绝也久矣其不相为用也亦固矣人知武子之知愚不悖而岂知其愚之不可及者皆其知之尤者实为之哉故岳所云有道吾不知不知者不巧宦以荣禄愚之守也无道吾不愚不愚者不贾祸而蹈□知之藏也仁甫不惟存此愚于不可有为之时而尤能存此愚于可以有为之日斯则人所难也玩衍圣公之大书读朱翰林之传赞又当以此意求之吾故事其后如此云 

　　○题刘崧官诰后 

　　汉史云以官寿卒官者荣以禄寿者孝终命不陷刑辟也在汉世不为稀然汉史特称之若此矧后世子姻友刘崧子高有令子士鸿以其先君子前后所授官诰及所赠身后恤典与主上亲为祭文录以成轴而介余识其后始子高以人材起洪武三年八月授兵部职方郎中六年九月授北平按察副使官满给由既而奸臣弄法坐以违制得释放还家及权奸伏诛奉勑符取到十三年正月除礼部侍郎五月以人神有変特命致仕十四年二月复起取授国子司业四月卒令有司备礼棺殡命奉御唐寿以牲醴致祭焉享年六十有一呜呼使子高幸而以职方殁以宪副殁可以为卒官未可为卒官寿使子高不幸而殁于放还田里之时可以为卒寿未可为卒官今也一起取于权奸诛锄之后而有侍郎之除再起取于特致仕之后而有司业之召何荣如之虽司业不席暖而终而褒恤祭奠眷赉弥在当世为难得在西昌则一人而已谨题其后以归士鸿宝藏之 

　　○书神石铭义乕赞后 

　　贰令李君克贞述文丞相神石夏将军义乕二萹深有补于名教余读至再四不去手扶乕为山之君肉百兽以为粮且攫人而吞噬之冣不义者也然知有父子则性近乎仁石至顽钝傲四时而纯生植终万在而不亏蹇波涛不能泐霜雪不能坟无知莫甚焉然苟有所凭也则反智于人故席之能义仁之烈也石之能神物所凭也且石能言于宋起立于汉尚矣则其仆空坑之卫丞相截追兵殆将植我孱王再兴赵祚以配祀于天苍皇逼迫之际人不能措其力而石独能之非神哉夏将军前忠后达荃化为茅三尺童子见其心其所飬乕欲杀之宜也昔者衔鹿啖将军于庐墓病中虎之仁之至也今者咆哮欲噬将军而甘心就烹乕之义之尽也席之死荣矣将军虽生不亦有腼面目视人冈极哉微神石则丞相必死而后日之大节无其终微义虎则将军幸生而当时卖国之心为不白此克贞所述足以增重于伦谊而深有发于余里衷故书其后如此 

　　○兰桂山房记 

　　萧君孟章颜其隐居曰兰桂山房取晋熙郡王结幽兰援芳桂语也晋熙梁武第二十子贤而文遗落纷华声利其言曰知止知足澹然无虑北山之北弃绝人间南山之南超踰世纲清敻盖可想见萧君名山房以兰桂殆尚友千古者君服则儒稳则吏时可为即萧规遭随吾不溺时不可为即计然陶朱吾不污洒扫室庭珍珑轩窻童丱诵弦朋徒觞咏挹青原之朝爽鴈螺于之夕清亦非必绝人间踰世网固已澹然忘虑知止与足矣夫兰有国香服媚于人桂性馨烈卉木所忌滋之九畹楚三闾所好修也树之小山汉淮南所招隐也□□慕晋熙不徒结之援之而又滋之树之呜呼贤矣哉余发虽种种尚能相从山之南北乃为之记且长歌之歌曰 
　　有羙一人兮盘之阿傲世态而脾睨兮其嘅也歌袭芬芳以龄兮抱坚真恒不磨山海祲而雾潦毒兮夫孰能浮湛以媕阿女兰申申兮桂娑娑天潢肆其清润兮乡云被其光华彼椒佞与荃茅兮孰为少多结佩纕而授觞酌兮其如子何呜呼静与晦而俱寂兮动与阳而同波顺时几乐夫天命兮其如子何 

　　○雪蓬记 

　　士君子托物自况以名其斋而交游尊其德亦因以为别字其来尚矣托者与也凡有形色性情无远近巨细朴野华丽皆是以寄兴得其神不必得泥其实会诸心可以忘乎言至使不识其人者犹想而慕蔺焉斯不亦羙乎今陕州知州事闻人侯彦芳佐泰和时餙所谓东偏斗室垩以涂其壁而蘧以帟其上因扁曰云蓬盖藏修之所托以寄兴者侯与仆会金陵时语仆曰雪蓬需子为记仆敬诺焉于时侯奉命赴汴京仆亦次第还乡始得坐雪蓬斋中乃记之曰蓬盖舟所藉以庇覆其所载者贤才亦国家所籍以庇覆其赤子也蓬之上维雪焉至清至白可以瑞稼穑□□蠢且蓬戴雪又胜重也蓬譬则侯之一身而雪其德欤士君子以身许国不能表里澄澈润泽枯槁凛然自持则不能以任大事果其德充耶小之簿书期会大之礼乐军旅外之刺史守宰内之元勋硕辅无不优有余智显有成绩譬蓬之于舟穿沟港出陂汊蹙滩石谷涛澜然后平临大江迅达黄河而人与物俱蒙其荫不病厥载也不然夏暑雨骄阳冬祁寒烈风舟非蓬顷刻不能居与行也或曰侯尝驾雪蓬转输于襄阳今兹舣雪蓬布政于河南蓬亦劳止矣噫是求雪于太阴之庭求蓬于氷夷之都也名斋之意殆不其然书曰若济大川用汝作舟楫传说为商哲辅佐兴令业岂尝屡济川而病其舟楫也耶 

　　○学村记 

　　友人易君别字学村蕲记于海桑子子嘉焉或曰是矫也君岂尝能村乎村贵真不学而能昔王建张籍同时同以乐府者声评藉者曰其不及王建者村不尽也谓其不能自然未极于真耳村固易学哉子曰不然传曰蛾子时术之志曰人皆作之作之不已乃造自然范蠡平吴变姓名鸱夷子皮始学贾严光避汉披羊裘大泽中始学渔梅福上书□□吴市门始学卒郭觧晚而折节始学俭非不学而能也朝野之相形即野名村士农之相訾即农名村而尧时咨治于在野周时烝髦士于我农后世目咲为村者在唐虞成周不尔也不当学乎世益降浇益滋鄙先进曰野人高后进曰君子文之敝也久矣夫子从先进礼乐夫固野哉学之固可议乎易君学村学之诚是也佊不学而能者野人不辨菽麦寒暑者之为耳野人之所为村非君子之村也如吾所云唐虞成周时君子者之村也虽然又有下愚之村焉几流俗人所尊崇慕仿者皆是也而易君无也君去荣就晦学村宜不侣吾惧其沦野人之村欲纳诸君子故乐告以斯言君曰吾既甘守环堵浮湛里闾台笠缁撮贤于切云之峩峩缟衣綦巾侈于象服之委委调笑乎蜡宾之仪崛疆乎樵夫之拜田子方贫贱之骄固多陶征君桑麻之趍不少也若是何如子曰其然乎几几于达乎村乎孰过是乎书以揭诸座右 

　　○南康县复秀公台记 

　　秀公台者南康贰令吴公德基父所复也曷为而复之从民志也古者大都小邑胥由卜定然山川形势风气之聚若舟瑶以陟巘降原升墟而望楚与京类可征已南康其壮哉县乎览厥治所中高四隤若玄武状堂后西偏隆然特起成墩又若其曳尾然因墩以为台而台自宋丞相秀□□□升之景佑间以校书郎出宰民德之不忘遂取其谥名焉台非徒胜槩是都抑形势攸系哉洪武二年着令中外诸府寺并环筑公舍长贰史胥族处缭以高墉固以緫门纵广崇庳罔或超度县克日攻位适台直少府听事遂夷之台前豫樟十数围寺门古桕一株无烈风迅雷同日应声自拔众骇愕然业已建不可渝已三年秋县老若士并力一辞恳告贰令首台之夷狺犷胥庆县既卑矣罔可畏忌讦诬猬兴赤子焉所芘宁县官独忧耶且县有故易此必戾木有知而既告之矣明公幸复之哉公曰岂其然乎吾达子之志亦大有理乃迁少府听浚池之塞隆台之平民欢趍功不日而复崇加其旧又出俸钱买亭卓而覆之用慰悦民情抑以时观游节劳佚礼宾客焉仆适道广省校文还公引坐台上觞酌无次指南山曰滃然翠浮爽然气蒸非南中所可凝又指北山曰此九日岭亦因丞相名而命之前宜玄武道起新亭扁曰寿龟池左右嘉木扶疏清风徐飘翛翛冷毛发四序迭乎前万景赴其下台奄而有之不尚可记乎仆曰然此一役也有规有颂古不容轻废规也复古之旧嘉与民同休颂也匪镵金石莫惠久远吾见公盛德羙政与秀公爱遗钦于世世矣 

　　○虗白记 

　　海桑子归自罗浮游上清宫息焉二子者方论道其一崇虗其一尚白咲于列者曰圣人崇诚而子崇虗君子尚□而子尚白得无戾乎夫虗而不白岩洞是也白而不虗玉石是也子各一焉而可乎二子爽然自失请业起拜咲者曰此非吾所能子往质诸江先生二子往焉先生曰吾不知也吾闻诸漆园傲吏傲吏闻诸七睈七睈闻诸天向子所闻无一可也今夫日月者司视之官不煜于昼则天者育不煜于夜则地者□尝试有一物梗其中一尘滓其外哉今夫水洞鉴毛发泓泓渟渟不测不极实之泥沙土石壅其行淤其冷岂其天耶今夫鉴之空也的的兮空青之剖而金筮之冻也荧荧兮珠斗之芒而颇黎之浸也刬隆平霔磨垢刮翳而虗之軆始全虗軆全而静照出焉日月水镜其形其质虗空也日月水镜各一其照生白也其于人也亦然省天地之员方其日月之精华万物万象吾百骸也江河百川吾九窍也所以成吾体者皆实也所以主乎吾体者皆虗也虗所宜虚而勿实所不当实其光明也孰御是故耳虗则生白而听聦目虗则生白而视明彼其实所当虚者榛芜高于灵台粪粪壤瘗于丹府面墙而已耳屋漏而已耳杨子云自以为玄可也乌乎白哉二子跃然起洒然悟愿卒为弟子因祈海桑子叙之以为先生寿先生字中吉积书盈车律已以法学超诣德粹谦海桑子庐陵陈谟也 

　　○泰和县新修城隍庙记 

　　洪武三年六月皇帝若曰载稽祀典城隍庙貌宜从改作庙在府者如府治之制在州若县者如州县治之制旧有土偶像设者胥毁为涂墍在庑者□□涂两庑辟在正中者还以涂正中辟而图画云山于辟上凡神座凡席悉如官廨仪署主苐曰某所城隍之神大哉制乎一浇末俗之陋□从乱典之正于是省部斟酌格式移诸外省外钦承惟谨下诸属郡罔不虔奉泰和令尹嘉议大夫前御史刘公宗启政肃人和令行众趍刻日庀工暨厥僚佐县丞陈君举善主簿杨君禹鼎典史许君宗礼相恊后先度地之宜而斥大之取材之良而谨施之量氓之任而分畀之旦省而暮程宽抚而严督纵广崇庳纤悉如法门庑庭室幕舍靡不宏伟轩朗上以称睿旨下以悦舆情远近耸观叹未始有盘盘翼翼羙轮羙奂寔为庙貌之甲岂直一邑之巨丽而已哉亦既落成耆老祝史等来请文刻石仆尝读吴文正公庙记盖曰城隍亦后土之类也古者八蜡若水庸若邮表畷莫不祀而报之况城与隍城民而卫物猂外以集内厥切懋焉不有以丽祀之可乎礼虽先王木之有而可以义起者城隍是也其所以庙而不坛者又以栖配享之神昔汉高帝以灌婴下江南而江南祀城隍类以灌将军配是也文正公之言渊博明通足裨礼典之未备而我睈天子断自宸衷默刬昏俗致城隍之神有高明穆穆之居无滛瞽屑屑之黩诚旷世之盛羙也抑传有之先成民而后致力于神民和而神降之福邑长贰有焉盖其勤宣上德茂植民功殆与庙貌相为之远而神之降福斯民永永无疆者孰非惠化之所敷遗乎皆不可不书以是刻于石用昭示方来 

　　○中庸斋记 

　　清江碧嶂之间余得有熊氏族裔名中而字克庸穆穆乎识时达政之才贤也入其斋扁曰中庸之斋凡所侨寓即揭以自厉且介余记之予因得致交相勖之谊焉昔者往睈先哲或出或处殆殊迹而同归素富贵则道行乎富贵素贫贱则道行乎贫贱素夷狄患难则道行乎夷狄患难道者时中而已时中所在即所以为庸微之为寝兴服食大之为车马戎兵恒之为九法三纲变之为禅授放伐各一其时则各取其中合焉而安荣戾焉而危辱孰非平常不易之理哉克庸修于身有学有守用于时居有猷有为孝弟隆于家忠信孚于人即其言恂恂以悫与之居栗栗而温而当夫天造草昧四郊多垒寺出其才而小用之施足以德乡邻力足以援槛穽殆不胜计使在春秋战国彼诸侯之大夫鸟足以辱君哉吾固知克庸厚积薄发可当富贵贫贱而安可以夷狄患难而宜亦要其适中能庸与否何如耳是斋也载籍前史以实之名画法书以镘之江山风月以藩落之直谅多闻以匡翼之而滋兰树蕙含英咀华埙箎翕如也菽水欢如也所以张皇荣宠于是斋者靡不卑备吾夫子盖曰君子中庸又曰民鲜能久矣夫凡民之所鲜能而君子之所独能也岂易及哉余故乐为克庸氏记之且将复焉以自勖云 

　　○蓬窻记 

　　夫坐鉴杯水而江湖百川不为大也善言天下者也善言天下者天下小于一室夫岂必登鲁泰山而后为真有见也丈生某于其书室之侧启窻焉从广度之仅仅函丈许时时与客啸傲其间扁曰蓬窻吾常过之坐我于蓬下不啻涛掀浪蹴拏舟入港于而风驰雨突舟人各敛袵局蹐略不见偪仄窘态苐觉折旋俯仰更极中适及其语剧与移轩出蓬外神拂飞鸟平临大江荆游而上者岭峤为海泷为岛夷洄而下者之淮之汉之衡之荆车帆无时烟云互吞苐一送日顷而可得意之则见吾蓬外物也窻果小乎哉曰蓬窻玄者寓也亦所以志也吾不得时坐饥而钓跛而渡者负薪而行歌骑牛而读汉书者皆善言天下者也生审无失士而谨识之异日取其奇言以告我 

　　○乐志山房记 

　　孟子论曾子之孝其亲盖曰养志而曾于论君子之养孝则曰乐其心不违其志夫养而未臻其心非之乐非孝也欲臻其乐然或不能先意承顺一志苟或违一心之軆戚焉乌乎乐也故志者心有所向往未形于色辞凡人子所可知者也于焉弗有违亦焉往而有违焉往而不乐哉此养之至也吾友杨久恭孝于事亲力非甚有余而飬必致其乐养不必常豊而常必适其宜乱来避地村庄养志复如城居独其读书之室曰乐志山房予尝过之望其垣殆儒有一亩乏宫欤入其樊翳然林水殆泌之洋洋可以乐饥欤休其荫有青青者焉有如箦者焉殆武公之淇澳欤履其亩禾役旆旆然黍稷翼翼然殆豳民之本富欤于是室家攸宜而芋以宁也埙箎如实而而翕且孺也入厨具甘旨上堂问起居而其亲不知尘埃之眯目风流之隔代也窃独悲夬曩者运昌时泰家肥屋润位高禄豊者能养志使乐曾几何人哉不以遣体行殆而贻其忧则以坏名灾已而致其辱亦常不为少彼孝襄于妻子者要不足论反不如窭夫佣奴辈仅仅养口体而其父母常自慰悦且夸诩之盖终身为无他于其穷且贱而直情能之而此愿戾焉耳呜呼允恭诚所谓加于人一等欤如之何使余一过山房而油然孝爱生于中也允恭当卿邑乱时尝奋拔民伍接战城西独挫敌锋以完郛郭人服其义勇然不愿仕进故奉亲避他以老有如汉兴举孝廉力田卿大夫署行义年而上之其焉避耶非乐志之尤者耶吾记姑为子愿之 

　　○东湖隐居记 

　　出贑汪东下有洲焉日云洲尝闻五色云见其间故至今其邑称五云几贑之山崖崭辟削者至是而坦迤贑之滩峡束石盘者至是而舒夷又循洲而东有帝曰金滩半百里而遥而坦迤者尽廓舒夷者亦徐厥土利陶厥田上腴江广之徼舟车之隘以砦以驿故居之者与城郛无异而萧氏又择滩之尤胜者筑室以居之因其地有湖池焉其清可以濯溉其肥可以钓鱼其润泽可以灌焦槁化瘠以为沃遂扁曰东湖隐居而介其友谒予记之余重其请则复之曰夫萧氏里居金滩而家有东湖滩动而湖静萧氏其乐静者欤滩流不息而湖止不盈萧氏其知止不贪者欤滩矶之石则怒鼓之飙则号风霜高洁则其底立见而湖荫之以榆柳植之以渠荷禽鱼且有余乐澄之不清挠之不浊冬夏靓深不竭以充轩楹耳目之娱果孰得窥其底里然则萧氏之居外侮不能侵殆所谓风雨攸除鸟鼠攸去者欤凡出贑抵云洲而险浙平抵金滩而险悉平萧氏既处其平又择其胜岂易得哉吾友吟咏倡酬其间足僧东湖之重然则其雅尚斯文又可知已殆萧氏子孙孙子八世莫与京也以是记于辟远征于方来 

　　○龙山小隐图记 

　　云竹之溪金龙之山有隐居者焉曰萧君福可氏福可生长承平时既壮而浮游江湖未老而逍遥泉石崇本而谦撝家和而身润田园约而子孙蕃莫年不出户庭而交游风月无虗日及是世乱且一纪入其境复如未乱时呜呼可为福也已渝川孙君碧霄避地焉依君一见知为奇士即避堂以馆之孙君志其羁旅居间岁则取幅纸为君图龙山小隐尽用郭熙家法而以赵千里远景参差暎带咫尺而有无穷之势将持为君寿辱先示余日积日而成之殆天机所到也吾未甞为人作及此也先生其为萧君序之余谛观不忍释乎嗟乎福可也能使碧霄每况益清如是其高自标致讵有其涯哉是图也层峦而垒巘奔涛而涌雾其间有若神仙中人骑驴渡桥者非青莲君士则浣花老翁也有长松落落四五如龙而兀兀一茅亭其间囊琴而坐者其昭文氏之无成亏与有瀑布千尺起而引睇者有瑶草黄华赤枫丹桂心赏而神融者非刘紫桑陶隐君所托而寄欤文鹿也濠梁之所遂与驯鹤也孤山之所放与祝鸡也尸乡之学仙欤垂钓也桐庐之客星欤古之君贤其人而不得见则或图其居而观之图固甚有补也为萧氏于里者闻福可之风而兴安图而得龙山之朦槩读吾文而想象古之数君子者苟冀柔其一焉皆足以垂光无穷此碧霄尽中史笔也福可有贤孙曰鲁者从予学经术志昂而才逸必将扩大其家声其福盖未艾也然则是图愈远而愈耀矣 

　　○悔闲轩记 

　　里士萧执永得国子先生景濂宋公歁书悔闲轩三大字以遗萧日宣氏日宣揭之观者叹赏有李阳氷之风咸咏歌焉属予为之序呜呼日宣能守先人阖阊于城郭兵燹之中良不易得而得此蒙书张皇于轩楹俯仰间尤不易得也他人华构高堂宁有是耶吾闻诸光子云知足不辱知止不殆万代吏时戎马被郊豺狼在邑国家用重典绳之日宣故名法家甞事邑之自悔自闲侪辈皆咲其怯因鄙之目为村则咲日吾不村也遂以不村自命而以悔闲名轩殆所谓知止知足者欤学名法知名法之隐祸优游自乐且才余年殆所谓不辱不殆者欤人患溺而不悔斯有苦旡闲鸟不悔于高飞而悔于网罗鱼不悔于淙入而悔于钓饵名者诱人之网罗也利者亡身之钓饵也易曰旡咎者善补遇也又曰震旡咎者存乎悔悔之于人大矣能悔则能动其补过之心斯为旡咎之民又岂特闲而已哉然则翫斯篆也读斯文也凡升君堂者有不悠然动于中乎 

　　○礼庭记 

　　读翰林詹公同文为其徒刘礼铭其礼庭盖以君子之学勉之也礼蚤负才谞徒事天官者垂四年操几杖以从公殆无虚日故有是铭其省亲而况予也复求余言乃广其意为之记曰礼以谨节父子闻熟之矣翰林进其学于成余则期诸用之大载稽诸经小而教训正俗分争辨讼非礼不讲不决上而班朝治军莅官行法非礼威仪不行幽而祷相祭祀供给鬼神非礼不诚不庄礼之用复有大于此哉者乎子之职阶而升焉责而任焉讲之不贯习之不狎达之而易窒矣守之弗严出之弗瑞感之而难孚矣尚勖之且夫儒耻一物不通而礼三千三百究其大不忽其细通其変不戾其常亦曰节父则日谨其所未谨耳子帰而质诸翰林不其然乎 

　　○西泉山济渡庵记 

　　泰和城南云亭乡冠朝里江曰绘江渡曰水东渡四通之道往来病涉者众里有寺曰南台有僧曰集贤五云陈氏儒家子幼出家礼静观应公为师应公侯出泰和其分泒则五云赟虽出五云其初固泰和譄也赟既为僧实能谨守戒律动如礼度亦介亦通不随不阿定力之修如渡河香象透脱之至如逗缳金鳞白业既纯尤喜慈施至正戊戌间眷缯江洲渚开基卓庵造舟利涉阴感南泉古佛梦授以震卦且示之曰汝止得关元帅力自是恭行南泉宗教法施香水刍不奇效早之蕴隆惔荧者祷辄雨疾之颠邪疫疠者治辄痊四方之走集者踵相而损赀力致材木瓦石以助与造者又填溢而至正已亥首建正殿立睈像辛丑次建三门大明启运吴元年始立钟皷及安众寮舍洪武十三年庚申九月又撤去寮舍鼎建圆通宝殿巨丽高朗前后暎发江山改观矣且置恒产若干亩以供常住若干亩以膳渡子而伏腊亦庶几矣嗟乎赀也何以致是哉如来之教以真实为体善应为用体涵万象而常虗用周沙界而非有赟正见正知春氷释刍心之感其孚自远其效□应尔也昔在至正壬寅结夏之日赟独坐佛殿上阅金刚般若经至十七八内如来者即诸法如义四顾绝闻声霍听空中一喝玄好打三千捧恍然有省由此顿悟其应世也得六祖偈佛法在世间不离世觉而以偈中心平行宜怜忍四法行之终身此其践履实地过人远甚岂浅中者所能测哉余暇日游西泉山登圆通阁嘉其地胜景绝而喜赟之建立惠施也遂为纪其颠末与其灵感之故云赟字拙吾前元时锡号妙智大师 

　　○梅涧记 

　　大凡负异禀者必脱略乎其群虽草木亦然夫草木而负异禀必浩然奇芬瑰然硕■〈豸页〉发于名贤之咏歌方青阳展和高下琐尾无不散柯布条眩彩矜稪而牡丹独殿而王之北异廪也及朱明司暑槄蹙葵倾兰葩芷干而莲独出淤泥濯清涟天然去雕饰比德于君子此异禀也秋则小山藂桂檀于淮南冬则孤山寒梅傲于幽朔细不踰粟而根柢月■〈骨出〉谁能弟之皦然不泽而百卉尽废谁能魁之凡此非负异廪而能然邪物且然矧于人乎故以人而自况于物者有矣况于物不况于常物则亦取其异禀而相类者耳平川周景元夙负异廪其执友别字之曰梅涧况其丰姿雅度言贞而气温也复介予为记勉其进修不于其名于其实也余闻昔洛阳页侯为县时雅与士人游暇即衣冠揖让分题角赋而阅试焉矜其不度而指授焉景光以诸生在列侯每进以诗好即誉道之不置未至则改定以成之大幼而得于师友之熏陶若梅之有本涧之有源长而成于贤大夫之追琢殆犹梅之天葩涧之文澜矣其出群也则宜或曰梅在涧信美矣抑熙明之特众芳之会桂列明庭莲在灵治牡丹荣上苑尤为脱畧草木之群者而梅顾独在涧得乎余曰然有异□者有异施也景元其盖勉于学乎 

　　○安晚堂记 

　　与国贰令沈侯司平言于仆曰家有严君踰七望八夷旷以永日清强如少年燕处之堂题曰安晓义于于老者安之其自命也仆悚间焉而侯具道之仆曰乃今职尊公请为之记以写侯数千里之思乎夫公前朝耆寿俊也晚而全五福于湖山形胜之间超然月露烟云之表安孰加焉夫晚者大之向晦者也人之所同有也而适所安者寡矣经营分表以求安者累其天者也乌乎安日暮途远倒行而逆施之者戕其天者也滋不安奚故不知安之为安而行乎吾素贫不加戚富不加欣者安晚之尤者也知其为安而苟止苟足一介不妄取予者其次也沾沾而求鼎鼎而获一饭不啻多者又其次也若尊公者勑家事如尚子平称善人如马少游东山丝竹如谢太传出入左右车中长文□前文若又如太丘之与朗陵所谓忘其安之为安非安晚之尤者乎又其雅子种菊菊有雅节能大耐渊明爱之公亦爱之斯亦安晚之高致也客曰子论慱哉抑见公之迹未覩其心也盖公安于悦者以有令子能以志为养也传玄子之能仕父教之忠今贰令远违色养第以意问为起居而公嘉其居官能贫常致伏腊之嬴坚其氷糵之操公之心为何如邪仆曰此安晚之余事也然则足以见公翛翛物表夫岂寻常世故可芥蔕其胷中哉 

　　○竹坡斋记 

　　清江邓养吾斋前植竹一坡因以名斋其侨青原也谒仆为记仆间之君子比德于玉玉者天下之至贵也唯竹亦然君子亦比德焉故竹亦玉也若尚论其世植物之类莫尊于竹当黄帝时命伶伦取诸懈谷以律制律成而度量雄衡法度之器皆缘以起禹时□贡筱荡与瑶琨并命周之符节亦与玉并行而周人美卫武公凡三致咏于淇澳微武公之德不足伦儗呜呼竹之世与贵孰得而尚之后世或下以为犍瓠子之歌所以与也或绳以为桥蜀道之险所由越也其遏冲制溃济深利涉有类夫君子之大用而幽人野老托以吟咏而翫适七贤六逸托以陶写其忧愤则皆竹之流风余韵也奈之何圣贤之嗣不保其不落君子之道不保其常伸气化人事或不相符人或一不幸而物从之矣然则清江之上有竹一坡托根于子之斋与子同阅甲子同傲霜氷视橘踰为枳荃花为茅相去万万不以用之大小介乎志而以不适于用全其天虽自嘅亦自庆也仆与子发皆种种视皆茫茫仆有竹无坡托记于是斋亦以寓吾彼也凡我同志翫记犹翫竹焉伶伦武公如可作也亦必油油然悯于吾与杛矣嗟夫尚有如渭川千亩其人能与万户侯等者乎尚有一窠数尺寄诸童子寺而纲维日报平安者乎彼其视清江一坡为何如哉 

　　○雪隐记 

　　士大夫出处不同辙情性不同耆而其归不同致者传曰是则同又曰皆是也夫同且是天下之至美岂复有加于此哉宜春朱侯志德民出处情性皆不异于人人至其高自标致托兴于雪以隐独吴人焉不知者类曰隐非志于济物者雪非阴阳冲和会合之所存也于侯绝不相似其知者盖曰侯工鴈梅竹梅侍雪始英竹冐雪逾劲皆隐于雪西极韵度朱侯特寓意焉目仆曰嘻近之矣然犹胶乎其外夫隐有小大惟隐于市朝谓之大隐又与显对君子有隐斯有显谓之中道岂绝人逃世者所能专哉夫雪天地严凝之气之积也虽非冲和所存而冲和之气恒由雪以固则其畅达化育也孰御是故春秋书无氷谓冬温也閟藏之不密而翕聚之始发也唯雪尤然故三白兆豊深尺书大厥系之重若是然则朱侯托于雪而隐殆比德于王之类欤吉今穷而小隐者姑勿论论其达而大隐位极人臣者盐乕盖深玉龙擎重魏国公之相业也雪隐也平治险秽润泽焦枯势合则色地功成则回春荆国公之相业也雪隐也二公诚异于人者而孰识其同哉亦容有议而非之者而孰究其壹归于是哉易曰君子以同而异先正曰不能大同者乱常咈理之人也不能独异者随俗习非之人也要在同而能异尔以是为雪隐记其庶矣乎 

　　○高一步轩记 

　　金鱼之南珠林之浦朝举罗氏择胜而居之余每造焉恒由客位延至堂之西偏历阶而升曰此高一步也因以为扁蕲余发其义余久负诺责盖莫适其所归也一日过之欣然为之记曰古之君子不欲多上人然亦不肯甘为人下而不辞故易道隆谦谦则尊者愈光卑者亦不可踰此惟操无欲上人之心者能之然君子以同而异则于暌见之独立而不惧过涉灭顶而不可咎则于大过见之此其励志又岂肯少居人下也哉朝举故间右名于自其大父父与余有通家莫逆之好予每见之如见其前人任侠而隆交急义而善谋处困踬不辱拙强御不慑遇胜时知已纵酒谐谑岑年掺挝袒跣枭卢以为乐可谓得贤达之高致矣此高一步也韬迹于园田全身于草昧自至正末运大明新造者昔之田连阡陌谷量牛马者或无噍类矣权行州里力拆公侯者或沦徒役矣而朝举嘻然桑麻之间翛然轩冕之表矣仲长统之乐志荣启期之达生盖庶几焉此高一步也余方佚老时相从笑歌输鴈故乐记之昔夫子称孟献子曰献子加人一等矣夫献子岂欲上人者哉不欲上人而自然居人上者加一等之谓也此高一步意也君子人也朝举勉之 

　　○秋林轩记 

　　武畧将军守御吉安千户所顾侯文质别字秋林且以名其轩余记之曰夫秋行为全其象为兵其在物也钦华就实杜群材而坚百谷微而飞走水陆之品莫不豊顾猥大而尤于林乎见之传曰风落山岁云秋矣我落其实而敢其材是也夫林木嘉植也其施大用也起寻丈以干霄汉饱千霜百霆以竭万牛牛夫之力使非秋令之肃则春和之煦何以臻夫大成哉然则顾侯取以名其轩宜矣侯凡两膺诰命初命曰尔自常熟效顺俾戍庐陵能效镇御之绩再命曰尔战胜攻取多着勤劳命尔官居列卫俾尔小孙世世承袭呜呼秋林之中长林出焉其简在上心也如此其器而任之也如此其欲使永保禄位也又如此夫岂场师之樲棘漆围之樗散所能彷佛其万一哉抑又论之错举四时曰春秋约言四德曰仁义非春无以为秋之敛非仁无以为义之制侯之守正不阿廉介不随勇断不滞皆得夫秋行之正也而于孝友冣隆温良如玉敦诗书而悦礼乐事重然诺而子困穷则秋林皆春意之蓊勃也人亦罕之知矣余故记之云 

　　○飬拙斋记 

　　衡州荼陵令之玄县杨伯友请曰宦谱荒矣惟前闻人敷遗之休不在书乎因外氏故基葺数椽容膝图史以为佩服花木以畅性情名曰飬拙之斋先生幸辱为记文得朝又勖励焉余曰子耐慕潘安仁闲居平曰安仁不妄马安巧宦特卖拙耳石友之同归则巧之祸也抑将为柳子乎曰柳子乞巧诚忿嫉耳终党王叔文不悟岂抱拙谁惕哉夫潘与柳才之雄文之宗也吾敢窥其藩乎吾惟春诵夏弦三冬文史足用以求鄙志庶几不辱而巳余勉之曰飬拙莫如读书书者天地圣贤之心古今人物之鉴也其中有大巧拙存焉天之于众形匪物物刻而雕之也果巧乎孰尸之果拙手孰加之圣贤亦然孔孟当春秋战国辙环天下所如不合拙亦甚矣然而不枉道不从时未始拙也潘柳诚拙乎哉圣贤诚巧乎哉故世所云拙者皆希乎巧者也伯友以是自警则几乎道矣 

　　○存心堂记 

　　广东布政使黄州徐侯驿驻快阁登览之暇时时为士友用小篆作大书极飞动森严可敬于是郭子善跽曰先人有存心堂以遗后不得紫薇香露挥洒以颜之堂虽构与末构同虽奂犹未奂也布政嘉而与书焉既颜之矣亟请于予曰不得先生记文无以发前人幽光侈布政荣宠堂虽颜复与未颜何异则复之曰若知尔先人之存心乎其要在于子孙之昌且蕃耳今子龙箕裘守桑梓轩楹之间嘉花异草清泉羙石所以娱玩其耳目色飬于慈颜者无所不备可为昌矣佳儿立所吾伊者琅锵梨栗者娇痴襁褓者娟好可为蕃矣先人以存心遗后者远而子善不替先人之存心方兴而未又是乃为善之福抑宰物是寔相之哉堂虽旧而扁则新不辱夫大人君子之黼黻有如此者虽然扁既新矣而堂之故尤有足书者盖药市存焉子善之先人元亨甞曰处卑而思利物居约而务广施独医药为近狄梁公之笼贵贱苛细靡不储韩康伯之价拥豪穷困扉有贰吾将几焉积之之久求善药者至自旁邑饮良剤者上至王公鼎鼎乎必郭氏焉归于是存心于一堂者不独以遗其后嗣又推以利夫多人此其先德之羙而子善佩服之有加无损焉益知子善之存心即其先人之存心其嗣世之蕃且日宜哉是以记于堂中列于布政篆书下方呜呼又将八世莫焉京乎 

　　○东阳读书处记 

　　邑庠生刘仲贤从余学易扁其藏修之所曰东阳读书处而请记以自勖余嘉其志卓则记之曰邑城门东出者扁曰东阳门生读书城门内故扁书室亦以东阳揭之夫东阳之义稽诸大易取着而于生之年德为冣似于生之问学为冣切也昔者伏羲先天卦位离居东大明之所由生也文王后天卦位震居东方物之所由出也离居东乃扶桑之旭震居东乃青阳之春故说卦曰帝出乎震又曰震为大涂言品汇之众林林捴捴下至飞潜动植勾萌甲拆莫不胥此涂出皆青阳之春实鼓动之然万物既出于震得扶桑之旭以丽之则幽隐者旡不烛欝结者旡不伸已发者畅茂欲舒者条达生意勃然莫之能御矣吾故曰东阳之义于易冣着其不然乎而生英妙之年如东阳谦和之德如东阳不独以其居近之也虽然学在是矣东阳者天地温厚之气所存也于天德为元于心德为仁元者众善之长仁者五常之君圣门之教惟在于求仁而已苟能用力于仁由一事以至于事事由事事以该夫全体全夫心之德即所以全夫天之德也故颜子之为仁干道也冉子之为仁坤道也干道奋发而有为坤道静贞而有守生必从事于斯冋加勖哉法两作之离使知无不明法游雷之震使行无不果择善而固执之君子之事备矣尚加勖哉以是记于读书处有以日自省焉其必曰古之学者为已 

　　○柳溪渔隐记 

　　白下之西柳溪之上有隐君子曰杨子良氏托于渔以寓隐焉于是毗陵池海玄为图之同里海桑道人为记之曰古今之渔皆寓也昔太公渔于周一渔而得玉璜子陵渔于汉一渔而得客星玉琪以佐文王造宗周客星以相光武表一代名节其为汉隐也大矣然其初皆寓于隐也寓于隐而不滞于隐斯达士之高士致而庸众人所望洋而叹恍然以惊者也今子良氏之渔将取玉琪乎鼎彛旗常之勋非大贤名世者孰能为将取容星乎绝人□世之事又君子中道者不屑为子良氏之渔直渔于江湖之涯勃澥之岛耳直渔于风月山川以相宾主蛟龙冈蒙以相娱戏耳贺知章之酒船日相往还陆龟蒙之笔床钓具旡不自随张志和之青蒻绿蓑桓圭衮裳不与易也此真隐也虽有玉璜数十事曾不足以劳目崨而申申焉屈伸脚于蓬底客星亦终古安敢动邪是故五岭之南一渔也两淮之间亦一渔也北乎卢沟之文又一渔也将旡所不渔何渔非乐题曰柳溪渔隐夫孰谓非然 

　　○西泉山济渡庵记 

　　泰和城南云亭乡冠朝里江曰绘江渡曰水东渡四通之道往来病涉者众里有寺曰南台有僧曰集赟五云陈氏儒家子幼出家礼静观应心为师应公族出太和其分泒则五云赟虽出五云其初固泰和谱也赟既为僧实能谨守戒律勤如此度亦介亦通不随不阿定力之修如渡河香蒙透脱之至如延□金鳞白业既纯尤喜慈施至正戊戍间眷绘江洲渚开基卓庵造舟利涉阴感南泉古佛梦授以震卦且示之曰汝止得关元帅力自是恭行南泉宗教法施香水无不奇效旱之蕴隆惔荧者祷辄雨疾之颠邪疫治辄痊四方走集者踵相继而捐赀力致材木瓦石以助兴造者又填溢而至至正已灾首建正殿立圣像辛丑次建三门大门启运吴元年始立钟鼓及安众寮舍洪武十三年庚申九月又撤去寮舍鼎建圆通宝阁巨丽高朗前后暎发江山改观矣且置恒产若干亩以供常住若千亩以膳渡子而伏腊亦庶□矣嗟乎赟也何以致是哉如来之教以真实为体善应为用体涵万象而常虗用周沙界而非有赟正见正知春融氷释无心之感其孚自远其效固应尔也昔在至正壬寅结夏之日赟独坐佛殿上阅金刚般若经至十七分内如来者即诸法如蒙四顾绝闻声霍听空中一喝云好打三十棒恍然有省由此顿悟其应世也得六祖偈云佛法在世间不离世间斍而以曷中心平行直怜忍四法行之终身此其践履实地过人远甚岂□中者所能测哉余暇日游西泉山登圆通阁嘉其地胜景绝而喜赟之建立惠施也遂为纪其颠末与其灵感之故云赟字拙吾前元时锡号妙智大师 

　　○云松山房记 

　　给事中罗子实世本长沙人其父游仕吉安因占籍焉子实读书青原山下取太白巢云松之句扁其读书之所曰云松山房洪武十四年以才贤选入　京二月授给事中小心谨畏以恭其职夙夜不迨以精其能实称　上旨九月除苏州常熟县丞陛辞以年未登学未优大惧弗堪任以速官谤恳恳且陈　上甚嘉之特放还乡使得卒业子实既获如志念长沙之宦谱仰庐陵之文献而益追太白庐山揽结之胜若将终身焉夫五老峰之高标金美蓉之秀色千古犹一日太白往矣而其天游观物者犹可想其振衣于千仞之冈也梦寐风采者犹疑见颜色于屋梁之落月也超然天地之间可以不死岂不衺表愈伟哉夫何所独无云松云松何所不可巢然巢之非其人云松如将浼焉巢之必如太白斯云松有耀矣子实读书于山房敛在天之云归诣参天之松日藏焉修焉以傲乎坟素之樊圃息焉游焉以寻乎箪瓢之乐事车服器玩不萌于所思狗马声伎不牵教所好澹泊以明志宁静以致远可也如是则云固上下而相从松亦茂悦而顾交矣云藏乎松也松津润光泽上荫乎百天之丝下资乎千岁之苓君今日之涵飬以之松承乎云也则富蓄聚汪渟固将为霖为雨育万物而漙羣蒙君异日之设施以之然则云松之巢殆君子穷飬达施之地乎圣上特放还乡者欲俾子实极其穷之所飬然飬之而充抑岂终穷而已哉尤将大其达之所施子实必慎勖之余故为之记以征来日 

　　○壶隐记 

　　仙人有经済有穷达皆其所自为游戏耳出而为天子外臣若张子房陈希夷辈道済天下而不居其功夫是之谓达隐而为方术技士起人疲癃残疾而德不胜计夫是之谓穷穷达虽殊致其为经术则一皆其所游戏也庐陵有隐君子萧与恭氏慕仙人之穷者也寄与于药市别字曰壶隐夫壶公者天上之谪仙人也谪之于天而隐于一壶谪之于天其来也高明隐于一壶其藏也微密收敛其高明独天知之发舒其微密则天始露而人或窥其一矣然惟费长房独能识之世人见之者独见其壶耳壶之所有天地万物皆具焉其大无外其小无内放之则六合充周敛之则大千毛发也攀而即之者长房也玩而乐之者与恭氏也与恭氏羙湏髯如银雪秀眉宇如紫芝孝友隆乎人纪信义孚于友朋其蓄善药不贰价不规利贤于宋清其与物慈惠急人之急甚于韩康伯故能与壶公长房神交于物表天游于人间虽不必达而在上而经済之体用具是奚余往来萧氏之壶天日久狂嬉醉赏分壶中风月实多故乐为之记云 

　　○贫乐窝记 

　　西昌白鹤观寔王子瑶过化之所代有闻人道纪攸属今复庵朱提点其一也壹志于内修绝想于外骛故扁其燕处之室曰贫乐窝着其志也故国子司业刘君子高甞为赋之复求余发其指归余复命曰贫而乐夫子所以勉子贡也是子贡循未及也子贡之所未及而复庵能身之其有以乎夫神仙在贫为高致非崇夫贫也举一世之万有略不足以推其心故世俗目为贫而仙者以为富且万乘之乐不与易也草衣木食贤于膏梁纨绮岩耕谷隐羡于金玉满堂如是而已然则贫乐之窝观止此乎曰未也昔黄帝膝行下风而问至道于广成子广成子曰至道之精窈窈冥冥至道之极昏昏默默无视无听挹神以静形将自正必静必清无劳尔形无　尔精乃可长生至哉言乎能入室于此道者其惟贫而乐者乎复庵处白鹤犹厌其喧又即子瑶之?隐崇元观而居之其乐于贫也如是然固留其窝于白鹤也岁时往还窝中凡窝中之乐日与友朋分之呜呼仙人之居果贫乎果不贫乎余既为之记并为书子高诗于其后以致称愿之意云洪武十六年癸亥二月里中八十四翁书 

　　○居南记 

　　往年玉霄翁由翰林提文印出江西风流笃厚见者心醉其谈笑笔墨人至今传诵宝爱不替贑平川亦其游衍啸歌遗化处故老往往能道翁狂嬉狎酒韵致娥君可发侍翁时年甚少翁颇嘉之为扁其室曰居南以可发居县南涯去县不里许而逸踪尘表故自可尚今可发年八十华屋落兵烬为草墟旧扁不存仅仅葺环堵狭于渔刀而想见翰林如故时时肃容礼客苐言言居南居南真若不负当日赏誉期望者余固心敬之邑大夫朱君又为大书居南二字存之髣髴余甞坐室中荫百年之嘉树玩五亩之丘园俯仰感寓窃计海屋添筹凡几紫桑甲子殆不胜书而余与君白头如新相对如梦承平不复见矣苐逍遥水竹间狎鱼鸟伍樵牧以永昕夕耳读圬者王承福传乱来何地不然独幸君居南基址固无恙计自今以往子孙孙子绳缉蝉联殆百世保此南而居之也则是南之无恙特存乎其世而不系乎扁之存亡其世常不替焉而扁与之俱矣凡君之后人诵斯文者其不油然动于其中乎如是而不兴起大其家者未之有也 

　　○梅坡记 

　　贑贰守杨侯廷举由芜湖令七年政成遂廷是聀传曰君子学道则爱人侯从安庆郡将余公廷心斈有用之学飬之者素定故吏为廉吏官为能官宜也别字梅坡用以自况仆记之曰夫溪涧之植末离于奥渫亭轩之种或近于亵玩深山穷谷又至于荒寒非梅之佳致也坡虽高可亲梅至清不杂质之清居之高不杂于象而可亲焉其惟岂弟君子民之父母乎彼繁华所都众芳所在非无幽人之贞处女之静飞仙之绰约节士之夭矫然而混混于春风烂熳之场其皦然不滓歌舞之尘者几希此清而病其杂也彼蚕业鱼凫之国龙门鴈荡之高昆崘天柱之顶黄鹄不敢度狷猱莫能飞徒使孝子回辕而顾惜忠臣叱御而骨惊者此高而病其不可亲也杨侯吏为廉吏节俭而矜严玉洁而氷莹其不杂也如此杨侯官为能官毋爱赤子饥者哺之寒者衣之疾病呻吟者惠鲜之其可亲也如此是坡也委虵起伏平冈远弄长洲茂苑散见层出暎带参差而横枝却月直干凌风车马冠盖童儿艾耋掇芳袭馨日往来游衍其间佳致为何如哉吾以章贡所见于侯者如是为侯记焉而侯学于余公者不止是也风霜之余华者就实然后为不负所学异日尤当不一书之 

　　○鳯首记 

　　余观曾子元记凤首何其异邪云何南王文献得之庆远安抚司掾刘明善所始至正癸巳峒岷以献于莫安抚莫恕氓不生致鳯而徒贡首掷于地犬衔以往刘夺于犬口以归又踪迹峒氓问故氓曰天河县大王村山中樵童见百禽喧啾如织以石击之随毙得禽甚富于是一村尽往每击每获终不散随有禽补立获处众恠其异取毒矢尽驱众禽则见中有二禽高可丈余五色夺目射之毙其一其一冲举而去众禽尽随之其立处鸟羽覆地广一丈厚可二尺如茵藉状烹其肉食之甚香意山多竹殆是鳯邪故珍其首以献然刘虽得实终不敢真以为鳯后以示南安监郡忽立忽立骇曰此鳯首也往仕于朝外国来献大类是见藏秘府但差小尔王既从刘得之常函以自随子元见特项与咮尚微经顶后数羽文彩尚粲烂可观殆诚鳯矣余因记数年前有五色大鸟从以禽数百集太和州西豫章上东西无常众族观聚骇无敢弹射一二日径去不知所之甞疑岂凤当乱世而出邪今得所记足证为鳯不诬然其出必待圣人在乎位且不免弓缴之伤又何取其为鳯也将世大乱贤者厄运而鳯亦尔欤呜呼西狩获麟而夫子反袂拭面称吾道穷有以也夫 

　　○菊潭记 

　　按风俗通南阳郦县甘谷中潭水甚甘潭上山多大菊故潭以菊名而谷中居民饮菊水者多寿上寿百三十中寿一百下者七十八十焉夫菊金行之英启秀于摇落之后故骚人飡之而荐以木兰坠露所使雪澡滓秽通远神明敛华腴于百体导贞元初本初也甘谷之民僻在寥閴嗜欲既浅天机自深其致康强宜也金精王侯以菊潭自况其友赵仲敬永为记之既辞弗获则告之曰金精之山仙圣所都其灵卉异葩皆足以为长生之资十倍于甘谷然而王侯不改其初服者诚以菊抱幽人之标坚晚雕之操非瑶林琼柯兰芽芝叶所可伦儗也王侯饮潭水不徒寿其身将以寿其民不徒寿其民将以寿其国盖寿其身而外天下国家者绝人□世者之所长而非君子之所务也且人情莫不欲安欲富欲佚欲寿为之父母者不能节其力而贫之不能扶其困而危之不能时其使而劳之则必大伤其天年矣乌乎寿乎民者国之大命也民心既摇国本难固乌乎寿乎今王侯以菊寿金精之民何如哉其饮德者讵一二而正传曰不有君子其能国乎诗曰乐只君子遐不黄耈促尚勉乎哉又何羡于南阳之人邪 

　　○澄怀堂记 

　　记曰张而不弛文武不能也弛而不张文武不为也一张一弛文武之道也夫君子之学有藏修必有息游故有张无弛虽文武不能者言不可无也然一于弛而不张则或荡而无守茫洋忘归故文武不为者言不可有也是以洙泗之教必自志道据德依仁大本既立然后能游于艺焉能游于艺斯一张一弛文武之道备矣太守常公方壶名其燕处之堂曰澄怀之堂而堂之所有则师襄之琴轩辕氏之律吕三代秦汉盘匜彛鼎金石遗文晋唐以来法书名画耳山海之珍蔑如也公之所以澄其怀者乃其所以游于蓺欤士大夫钟奇蕴智秀出等夷天岂徒然生之哉穷之飬飬之充岂无所拖哉有一日民社之责一日致其忧有世道无涯之感无涯以为戚其怀抱宜何如邪公虽在田野一饭不忘君犹在朝也贺兰之山瀛海之州焄蒿凄怆之心常着存也乌得不时一澄甚怀乎甞试升公堂邺侯牙签夜光明月错落其间唐□立本宋李营丘诸贤图鴈粉墨萧瑟气韵飞动一舒卷卧游千里一咫何如其快邪晋王右军破羗帖真迹米南宫所题志宝惜者周唐人泠金硬黄时一临摹又何适邪或乃酒家南董来商古今较治乱如战如讼命桑纻翁与之觧围犹然罢去而南海之香尉巴卭之橘叟辋川之摩诘浣花之少陵亦时时追随几杖若公者真无怀葛天氏之民欤是岂有豪发□蔕以滓秽其太清哉昔人羙卫武公有曰宽兮绰兮善戏谑兮宽绰无敛束之意戏谑非庄厉之时而道存焉武公盖善于澄怀者宜其年八九十而德弥邵也夫武公之学即文武之道而常侯所勉焉者也余故始终序次以为记且以自励云 

　　○竹间记 

　　嘉植之类其清者三曰竹曰梅曰松而已松之清以直气梅之清以雅韵而竹兼之有直气而无其偃蹇有雅韵而无其娟妍者也故竹之间尤至清所在而君子尚之然而日至乎其间者寘矣不日至乎其间而以号于众曰友竹友竹者是友其外也名也与竹而二竹莫之爱也必常处乎其间然后竹与我莫逆斯心也非名也而我与竹一矣晋唐来友竹者是不一二止吾独取王子猷焉子猷所居所至毋论淹日月久近即命种竹或怪之则曰何可一日无此君是斯湏颠沛不离其间也或值嘉竹则未问主人径造竹所是心乎其间而忘乎其外也古今贤达高致尚有若此者哉闻子猷之风而兴者吾得王蕳夫氏其为已处官有直气无偃蹇有雅韵无娟妍凡比德于此君者实盛似子猷无地无竹无时不在竹间而简夫如之又甚称吾闻南华之山九成台之下曲江之墟以仙隐则宜以吏隐则宜以大隐则唐相张公之宇也简夫植竹焉日与贤人大夫啸咏其间海邦之民蒙安静之政乐岂弟之泽淂与优游于陵谷谷陵之外者又子猷之所无也因为君记竹间乃并书之 

　　○顺信堂记 

　　临川吴君元佑掾韶易幕有年以才能书冣仁恕着声军民和豫边徼宁一充其所立为名公卿不难属余扁其所寓之堂余告之曰君名佑而字亦以之非取诸易乎请名之曰顺信之堂昔者大有上九周公繇曰自天佑之吉无不利孔子申之曰天之所助者顺也人之所助者信也履信思乎顺又有尚贤也然则天人所不能违者顺信而已君子自求多佑孰大于此今夫百顺者溪涧之积也其埶顺趋其积之盛为江为河万拆而不逆万支而不穷一波一句纡徐沦涟不达不止此天下之大顺也今夫四时者寒暑之変也変而有常虽一气一候升降磅礴于三十八万七千里之外分至启闭必循其轨生长收藏不戾于物长短盈缩消息往来亘古今如一日故曰信如四时此天下之大信也君子之学思夫顺必底于大顺履夫信必成于大信信之极顺之至出处语默乌有不吉不利者哉元佑善于其聀不阿不激必公必是持于身雅饰以良制夫事详闲以达可以为顺矣谨然诺而必践乐朋游而必敦可以为信矣然而讵止尔哉国家搜猎岩宂需求才贤矧如君者素席上之珍平百川达海谓之朝宗四特成岁允贤调燮亦充是顺信以施之耳自天之佑孰不其然吾固记斯堂以俟焉 

　　○后隐记 

　　唐之季钱唐有罗隐字昭谏者累举不第事吴越王镠为给事有诗名读其曲江春感知其肮脏一世不可羁绁然卒以□穷韶易罗德存仲素先生嫡系先生三世曰海者为韶校官郡志学碑具可孝德存距海六世家学本仲素风致慕昭谏别字后隐言后于隐也数介予记且曰曲江义学生徒甞数十吾不择薄厚教之如一有弗克行十脡备而成而去者多乱来废义学即廛区为家塾教亦如之兹所以为后隐先生不与记将□知者仆曰子先贤之世也宜以道德尊严贵富贱贫勿论昔仲素闻道于河南以授延平每传为建安端绪明白子甞言仲素有遗书散失不存冣可恨然其存者苟能真履实践以淑韶人将商者去商吏者去吏顽鄙者华善良者熏而况韶有张余侯麦文武忠孝遗烈固凛然哉子母以昭谏之不遇坎坷甞戚戚于世道昭谏隐而名垂子后隐而教行其乡不尚贤乎哉厥令昭运蹇开义学兴有日为国育才子亦远有耀焉 

　　○实林记 

　　造化之运不消则无息不屈则无伸伸者息之积屈者消之萌日屈于夜而伸于昼月消于望而息于朔四时以冬为夜形万物以春晨不消亦无息饼水是也不屈冲小无伸崖石是也君子之道讵尔百哉曲江令谢彦刚别字实林盖陶元翁卢起先赵子威诸公命之相期远且大者取诸姓以立义以为不谢则不实包括宏深愿望笃厚今夫百卉千葩各天其天各一其元亨利贞荣于朝必敛于夕敛于夏必荣于春万宝告成于秋而复有花焉者盖以秋为春也万木归根于冬而又有花焉者盖以冬为春也一荣一敛一谢一实荣者其伸敛者其屈谢者其消实者其息也故元生而亨长利向于实而贞乃实之成实成斯可复为种而生生无穷焉陶元翁观物于物外赵子威辈识盈虚于万変是时彦刚英锐之年卓荦之器金玉之相杞梓之章故期之以实者将欲敛其华也彦刚以求选试用皆大藩大府或氷霜栗烈或烟云清润或日星炳辉其荣且敛其谢其实凡几矣金百炼而成刚水万折而必达冣后由两府出尹新建再调曲江得百里之地而弛张翕辟之惠化流岂弟令问畅远迩公庭之暇孝古今发啸咏有益于身心甚大谢于彼而实于此一何盛欤虽然百卉千葩莫不有实独梅实为鼎鼐之用以其调和羮比诸燮理阴阳也呜呼君之实讵止形于曲江邪盖跂予望之予是以记之君姑孰人郡之山曰青山山有谢公　晋玄晖隐处也盖君始祖云 

　　○蔗境记 

　　瀛海之间齐州之内有佳境焉其地旷而平无堆弄崖岸□□之险其民朴而茂无诡怪城郭刻薄之为其四得之气淑　清无震凌凄惨炎歊之毒其俗礼让而无争其耕桑畜牧蕃植猥大而无蟊贼瘯蠡其花卉常春其烟云风月常妍媚其鱼鸟忘形常近人不惊也古今名人韵士无论隐显贵富贱贫苟有志者皆能入乎其境伊吕以耕钓入焉夷齐以采薇入焉宁戚叩角而来游颜子簟瓢而径造曹参清凈以常居汲黯卧治而独往若此甚众董生以下帷刘伶以酒德建安七子以诗竹林五君以逸而顾恺之以食蔗入焉晋史称恺之痴绝为桓温参军多木逸气每食甘蔗恒自尾至本人或怪之云渐入佳境盖由澹而入也诸葛武侯曰非澹泊无以明志恺之殆得之夫蔗本天下之至甘恺之目为佳境信矣然兴也寓也岂诚旨于物耶诚痴耶推其志殆吾前所云云者良是其心固泊然与神明居蔗尾云乎哉同恺之着姓千载之下为吾太和贤大守光远自号蔗境翁仆不及拜风采然令德令望得诸曲江令谢彦刚为多实岂弟父母及韶太守坚白徐公上官仆拜焉语仆曰□□守在疚甚为太和民物致其憾仆苐太息下州寡福如此哉既而　朝廷强以墨纕起视事于是徐太守及参军王蕳夫而次相与歌咏蔗境以为好咸羡公之木之志所立卓卓如□□□动静一服食一出处皆佳境所在夫志于恺之是亦恺之□□矣子遂为之记叽乎公尚能一味之甘分之否乎 

　　○坚白斋记 

　　三衢徐公炳繇明经起家为　国朝荩臣当肇基之日征谋治法拓疆取乱饮至荣勋是不一见入则典司政本出则父母羣黎乃若守令之职民之师帅尤上所躬亲蕳拔非矣不铨公自内出知彭泽知分宁皆不踰再朞而调政用书冣民戴犹所生去官日攀辕泣慕至新任境上不绝改知韶州余获拜焉韶支邑四地方四百里入新朝幸得沐宽政闻公先声长老秀民咸致庆幸以为辍禁中颇牧为勃海龚遂用意深远公既视篆按韶之故更其所宜更饬韶之吏律其所不律寅而入酉而休率以为常公上之应必务先期庶政之繁无微不理属县之承风采为新曾未三月纪纲悉振公曰读书之斋扁以坚白子为我记之余复曰公所立有古良弼之风皆坚白之用也坚白其本也昔者孔子生于春秋固以天下无不可为之时无不可□□之人盖生物之仁体道之权也子路不察而不悦于拂肸之召故以坚白不磷碯者教之又以瓠瓜不饮食者警之夫心有□而不动扩然大公物来顺应忧乐行建确乎不可拔者□□□明在躬气志如神皦然不可泥滓常与日月争光者白也□□不能変也非圣人乎如是而后无可无不可君子之学之用斯其的矣坚不足者磨必磷不足与有立白不足者湼必缁不可与有明若公之分又杰特奋义不回耿耿玉雪洁身保素其行无随其色无绚参议合鼎枢谟宥密刍牧边群眷倚深重闻望表襮非坚非白曷亦济此若夫其磨其湼不磷不缁充之极之四辅之班九命之制五院之宪无所不可者又讵止五马之荣一今九十载未有壮观若斯者于是昔之滇武二水纡徐演逸肘腋爽流又若决而驶若疏而涌以襟带会同乎郡之南昔之韶山诸峯如盖如帽如怒猊渴虎如芙蕖出波者又若腾起于罗浮驰骛于衡桂以羽翼张皇乎郡之左右噫微太守孰臻兹哉太守乐公宇之成嘉民俗之熙端居黄堂无讼之可听苐佩服图史以永终日而巳彼汉卫飒茨充遗爱于粤宜不多让乃耆俊士民合辞来请文勒石余属笔不媿者钱侯守官廉待□□飬民裕兴学严昔固稔知之暨予过南雄入学宫读钱□□□父老曰钱侯我慈母也当韶疑附日韶父老遮道愿得南雄守抚我即安矣军帅如其请夺我慈母者韶也迄今四年韶多惠政以此兹不悉书者记为建郡治作也然韶多先贤遗□□□宜起废滋多侯皆次苐图之継是将不一书矣 

　　○翠庭记 

　　韶州指挥张公月山有幕府知事周君景宜予至韶始相见即相知且知之深其世父儒也其宦学才能吏也别字翠庭指挥为次书揭之属其记于予予诺焉久而未有以复景宜也盖自濂溪夫子庭草交翠至是二百余年无论方内外门地问学高下皆知尊慕以为字若别字不可一二数故吾不敢轻为景宜麾之重而巳哉 

　　○韶州重建府治记 

　　韶为粤壮郡秦属南海汉初属桂阳三国入吴尔后析置不常其得咸州而以韶名则自唐武德四年始盖析广之曲江始兴乐昌翁源置焉贞观初又析置浈昌仁化二县统县六干和四年割浈昌始兴置雄州迄宋元豊间皆统县四干道三年又析曲江乐昌置乳源至元间又析曲江置新民并翁源归曲江□□县五今新民废所统者曲江仁化乐昌乳源而已以广□□□周官方四百里之地诚壮郡也岁在癸卯古复钱侯朝阳来守兹土既浚隍高城民以奠枕乙巳岁则大熟乃相府治弊陋弗称谋撒而新之若贰及幕议以克合侯曰属邑疲瘵伇□□□即捐俸鸠工抡材通守郭飞幕长程玘并力一心役以□□□木率异材其尤异者双干共根干霄百年绝崖跞壑致之若夷双梁天成若有相焉以待兴者底法基构悉增厥旧既其竣事高明有颙盘盘焉皇皇焉古诸侯外寝殆不是过经始于乙巳九月落成于丙午四月前为仪门三间中为设厅五间东西庑为吏舍十二间前曰丽谯之楼仍其故而奂之后曰燕处之斋易其构而伟之施倪族观咸啧曰由至元丙子一炬至大间重建见记者有待也一日偕景宜指挥所见砌下草深至膝勿翦指挥曰草犹民焉得雨而滋长不择地浅深疏密各光润可爱吾故不欲翦之嗟乎是足以记翠庭矣景宜常以公命抚镇贑之平川浚濠崇城修学校铸祭器善泽民民至今歌颂盈耳及从公于韶又五年公有熊乕之威有阳和之煦君一切奉承惟谨宁其身一布其饭一蔬而民无间焉彼其贼民而刈草管芟夷蕴崇勿俾能植而常以加于善良与无辜者亦独何心哉君□□□存心而观于其庭之翠焉即濂溪奚远且濂溪不尝□□□□韶乎遗泽洋溢殆千岁未愸皆其不除草一心充行之也景□尚服之无斁君故汴开封人曾大父宋南渡仕至南雄通判□父志学延佑初为贑儒学教授因家焉故占贑籍云 

　　○交翠轩记 

　　仆客韶阳再岁稔闻南康知县周侯道和政治君最恨不得一面暨出岭柢蓉江谒侯于交翠轩其容也德其服也士其言恂恂而其神采朗朗如明月之入怀也周观其邑郭氓恬俗熙货弄于往时物贱于他郡询其田里无惰农哗徒公租不逋私蓄自余昔之穷山负固环二乡连十数岁不受约束者皆俛首庭下乐侯宽政呜呼斯实行仁心者之效哉侯盖学问根于天性读周元公书玩太极图达阴阳五行万物生生変化之妙壹始于四德之元而天在之元于时为春于人为仁无天德之首眷生物之始仁聚善之长也万物各具一太极而物各有初即物物可以观仁元公玩庭草交翠而乐之意盖出此学于元公而洞见其道体者程子也程子谓鸡雏冣可观仁鸡雏之初生可爱犹草色之秀润可玩也古人称欣欣物自私又称花柳更无私语皆近道无私者物各付物自私者各全其天元公之□□草者不忍伤夫草之天也不忍伤其天者使其欣欣然□□□也推是心以父母斯民安有疾痛苛痒不切吾身哉周侯取□元公以名轩可以观侯之心之学而轩之所有苐古今名□□书诸贤纪咏而止可以见侯之清侯复审其义焉仆□□□□翠而得元公光风霄月之宇者有矣因交翠观仁以识□□□心与元公之政者不多见也南安为元公仕国前史班班异绩不严以威人不忍欺所在化服及为韶州提刑抚良铸顽控交御越海邦以宁充是心之仁形是政之仁迹其忧民犹忧草焉周侯为南康羙化善政不胜书既得民之欢心矣名轩交翠孰曰不宜诗不云予高山仰止景行行止敢以为侯勉又云惟其有之是以似之敢以为侯颂吴二年正月 

　　○上池记 

　　天地间阳气为轻清为高明阴气为重浊为奥渫故阳仙道阴鬼道服食之士炼形至于纯阳则仙矣史记称长桑君出怀中药与扁鹊曰饮煮以上池之水三十日当知物矣注谓水未至地承取竹木上露也夫上池者天地也雨露霜雪皆本于天池然固不若露之尤清故上池之水阳也地上之水与凡溪流井窦皆阴也方士教武帝承取金茎露和玉屑食之长生□□□君说也而武帝多欲不能蜕阴浊虽服而无验不若□□□□超然物表达乎圣入乎神遂能隔墙见人五藏为人起死而□□秘于内外经以为万世民命计皆长桑君之教也庐陵邹□□世为名医家以避地寓韶阳有年研精慱究存心爱物□□□贱高下悉与善药累累奇效人胀其精而德其仁故广□□□楚之奇刘公扁其室曰上池大书揭之盖纳之于轻清高□□域而欲其尽神圣工巧之道也余来韶君举求记焉余复于君曰扁鹊至矣不可以庶几夫圣与神上智之事工与巧君子所宜勉也能尽扁鹊之法以活斯人是亦扁鹊而已矣一然竹木上露今犹可饮也不得长桑居怀中之秘乌能知物哉吾又以君举一身亦有上池存焉苏长公所谓下涌于舌底上流于牙颊白而不污甘而不壤宜古之仙者以为金丹之祖长生不死之药者是也惜余不遇长桑君而质之君举以为何如邪 

　　○自然堂记 

　　士有不乐于时弃轩冕珪裳外托于黄冠草服而内存其忧世之心者因别字曰自然以质于海桑散人散人曰子尝然乎然不然乎不然以为自然乎曰然散人曰然乎然非自然也不□乎不然亦非自然也然适也不然莫也君子无适未甞□□□未甞不然故未甞然而甞然然未甞不然而无不然□□□□矣然则孰为近曰道所贵者中中所责者权然乎然者□□□然非吾所谓也不然乎不然者众人之不然非吾所谓□□□也以是为自然岂其至哉且子甞犇走于名利之区□□□□非之薮今而得飬真于韶石正渊明所谓返自然者□□□□可也槁木其形死灰其心不可也静亦定动亦定可也静而□□动而无静不可也闪起云为顺适其常黑白熏莸不迷乎中坎止流行无系乎外如是而已老氏盖无为而无不为此自然之至也彼或冥然悍然自以无累随俗脂韦自以有经众之所然然所不然不然吾惑焉耳矣君曰子之言慱哉愿志于室或曰君方从事于丹砂秋石以利人恶乎自然也夫利人固君子忧世之盛心丹砂狄石特其小者再焉足病乎自然姓郑名某韶州人仕至英德州弃官学道盖徧参诸方晚乃遇方丘生指示要归跃如也骎骎乎自然矣吾故喜而记之 

　　○玉斋记 

　　韶郡幕得贤侯程君国玘番易人也由雩都尹改南安幕长入王朝调韶州知事所至皆有惠爱刚不折柔不废君子故□□扁其斋盖媲德焉其嘉宾杨子良从侯雩都及韶雄□□□□侯意介予为记按字书玘佩玉也玉之为器至贵其□□□□礼天黄琮礼地珪璋琥璜以方祀天子执瑁而公侯□□□□执其命圭也其冣近人而不可斯湏去者则莫如佩玉□□□带必有佩天子佩白玉而玄组绶公侯佩山玄玉而□□□□夫佩水苍玉而纯组绶士佩瓀玟而缊组绶岂徒取□□□□杨左右宫商周折规矩而已哉昔子贡问于孔子曰君子□□而贱碈者为玉之寡而碈之多欤孔子以为非为碈之多故贱之玉之寡故贵之也盖玉温润而色光泽近于能柔玉廉隅而不伤刿近于能刚刚义也乃仁也其文瑕不掩瑜瑜不掩瑕忠也其采孚尹旁达不有隐翳信也天下之道孰有大于仁义忠信者乎夫玉备仁义忠信之德以形于珩瑀璜琚之用君子佩之孰有羙于此者乎程侯継今以往将佩水苍焉则命为大夫艾服官政时也主此忠信由此仁义也又阶而升之将佩山玄焉则侯执信圭公执桓圭时也亦由此仁义主此忠信也德与玉相辉年与德俱劭事业垂之无穷焉有非克自好修何以致之经曰玉不琢不成器又曰它山之石可以攻玉不然玉虽有相而无文何以为佩故以石攻玉犹人以患难成德也以□□雕玉犹人取诸人以为善也侯扬厯险艰以有今兹□□□□责重宜矣不尚有可勖哉请以是记于斋焉 
