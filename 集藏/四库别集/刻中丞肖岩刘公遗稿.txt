刻中丞肖岩刘公遗稿　　（明）刘良弼 撰 

　　●目录 

　　刘肖岩先生奏议序 
　　先考中宪大夫廵抚广西都察院右检都御史刘公肖岩府君行状 
　　明故中宪大夫廵抚广西等处地方都察院右佥都御史肖岩刘公墓志铭 
　　中丞刘老先生神道碑 
　　一卷　　云南道疏（一） 
　　二卷　　云南道疏（二） 
　　三卷　　云南道疏（三） 
　　四卷　　福建疏 
　　五卷　　直隶疏 
　　六卷　　文稿 
　　七卷　　诗稿 
　　八卷　　尺牍（一） 
　　九卷　　尺牍（二） 
　　十卷　　尺牍（三） 
　　刻刘公奏议跋 
　　中丞肖岩刘公后跋 

　　●刘肖岩先生奏议序 

　　肖岩先生奏议凡若干首序次总葺凡若干卷盖三廵时忠荩之精也先生豫章望族绮岁巍科涵濡圣泽有年矣拜命以来不惟风裁独持纪纲闳布肃僚贞度端轨则而善之行凡厥时事知无不言言无不尽条陈欵叙真有愽大雄伟之文迁谟成算之武是以一方用赖边圉慑服若黄台吉辈以数十年桀骜之虏一旦革心效顺互市请贡先生之力与有多也既已让德不居却乃杭疏上陈处之贴然先生之大非可以庸众求矣炳忝门下读其文不泛不拘不纵不逼无一言一字不出于心术之微精神之妙议论之正者利害得丧荣辱死生不入于中是以人蒙奠枕之安时頼长城之固固其所也夫春兰蚤无对是以秋菊晚弥坚学力肆该愽是以普发时缤纷此身不蹈于高洁何以尽律一时之贪鄙献纳不上之星辰此身何以尽摅其报效先生之德不可以殚书先生之政不可以悉举矣或曰不读子美之书不知子羙之诗愚亦曰不读先生之书则不知先生之奏议矣炳敬铺之以为金管之书之首 
　　赐进士出身工部主事门生蔡国炳顿首拜撰 

　　奉天承运皇帝勑曰朕嗣承丕绪肇建元储念尔宰吧之臣实领牧民之职信克宣乎政绩有利国家是用稽其荐章均颁宠命固彰恩赉亦劝贤劳尔直隶镇江府金坛县知县刘良弼操履刚方才猷敏卓以甲科之俊彦宰南国之花封听断惟明羣吏之欺情莫售经理有要历年之宿弊尽除徭役曲体乎民情法禁不避夫豪右事皆可录岂徒三善之称宝在不贪何假四知之畏能声茂着荐剡累腾宜示褒章冫?兄逢庆典兹特授尔阶文林郎锡之勑命于戏保国乂民本重专城之寄慎终如始无隳良吏之名尚懋乃庸用光朕命钦哉 
　　隆庆三年正月十四日 
　　奉天承运皇帝勑曰朕肇承绪业实赖左右有位之士秉德宣猷恊襄新政而辟台则纪纲之雄职耳目之要司劳尤茂着焉可无庆赉以示褒加尔云南道监察御史刘良弼性行醇诚才谞雅练试之剧邑蔚有治声登于中司益彰直节遂能抗澄清之志宣举察之条珥笔赤墀则廷寮见惮乘貂紫塞则从虏求亲谠论吁谋咸有可述兹用覃恩特授尔阶文林郎锡之勑命尔尚益厉乃心靖共厥位入则建国论而肃朝章出则绳吏治而蠲民瘼斯于往绩弥光而无负予一人之休命矣诗不云乎彼其之子邦之司直尔其懋哉 
　　初任直隶镇江府金坛县知县二任云南道试监察御史三任实授今职 
　　隆庆六年八月二十一日 
　　奉天承运皇帝制曰棘寺审平庶狱维丞与卿实参听焉朕常简茂明公恕之士俾之就列敷恩锡庆其曷可遗尔大理寺右寺丞刘良弼识藴纯敏器怀端亮自昔蜚声花县持宪栢台立朝闻謇谔之风按部得澄清之体爰稽才闻擢佐理卿而阅厯暨深操持弥恪罚咸审克民以无冤惟良折狱之效可征巳兹覃恩廷寀特授尔阶奉政大夫锡之诰命夫法者天下所共而廷尉天下之平也尔明习法典尚其谨持三尺俾轻重俱适于中用副朕袛德弼教之意钦哉 
　　初任镇江府金坛县知县二任云南道试监察御史三任实授云南道监察御史四任今职 
　　万历六年三月二十六日 

　　奉天承运皇帝制曰朕崇奉慈闱覃敷庆泽惟兹廷尉爰高九列之班睠我英贤寔任贰卿之秩邦彛具在纶锡宜先尔大理封左少卿刘良弼才猷敏达器识端方久驰誉于兰台遂升华于棘寺文学法理之事咸精其能仁明平恕之风允孚于国忠勤弥笃闻望滋隆方简用之惟殷适恩华之洊至兹授尔阶中宪大夫锡之诰命昔皋陶弼教期于无刑苏公慎狱长兹王国尔之所自期待当不后于古人尚益既厥心克袛厥叙庶以成咸中之庆则亦有无疆人辞钦哉 
　　初任直隶镇江府金坛县知县二任云南道试监察御史三任实授本道监察御史四任大理寺右寺丞五任本寺左寺丞六任本寺右少卿七任今职 
　　万历十年十月十一日 
　　皇帝勑谕命察院右佥御史刘良弼今特命□廵抚广西地方督理军务剿除山寇抚安猺獞军民修理城池禁革奸弊团练保甲整办器械选补行伍一应军务湏与镇守总兵官计议而行如遇地方盗贼生发即便调度官兵相机扑剿务期尽絶以靖地方合用兵粮悉听从宜区画其副参游守府卫州县等官俱听□节制敢有贪残及退避不用命者文官五品以下径自拏问四品以上参奏处治武官自都指挥以下悉以军法从事一应未尽事宜听□经畧具奏如有重大事情应与总督军门会议者湏从长计议而行不许偏执已见有误事机□为宪臣受兹简任湏持廉秉公正已率下以副委任如或处置乖方致生他衅责有所归□其勉之慎之故谕 
　　万历十一年六月　日 

　　●先考中宪大夫廵抚广西都察院右检都御史刘公肖岩府君行状 

　　不孝男云龙　仍泣血书 
　　中丞府君奉简命往抚粤西坐病以告请无何遂以寿终不孝云龙触地号天深惟抚幼治命强延饘粥府君剔厯三四品计三稔余而生平宦游无訾议例当得恤典蒙两台公祖查明将具题不孝将卜地卜期奉府君与先妣喻恭人合葬窃拟丐言勒之铭而树之表以托不朽然媿不文不能自为状谁寔代言或曰状者象耳以子状其亲必得象即文不文奚论焉矧文在铭表不在状不孝爰捃掇政迹疏稿及耳目所闻见诸父亲友所颂述者而书其畧蓬心恸裂不知所云敢徼惠立言君子悯念采择赐品藻为先人荣可胜悲仰之至呜呼府君讳良弼字赉卿别号肖岩姓刘氏其先为豫章黄台里人六世祖邦本登宋淳熙詹骙榜进士八世祖文星又登宋庆元王会龙榜进士至曾大父旦生大父南涧公南涧公讳兰业儒累勿第然以府君贵初赠文林郎金坛县知县益赠云南道监察御史大理寺右寺丞至中宪大夫大理寺左少卿大母熊氏初赠孺人益赠宜人至恭人生丈夫子三府君伯子也以嘉靖辛卯年九月初五日生生而颖拔昂首广颡身屹屹山立七岁就塾异羣儿九岁授经目所下即心识之家故贫大父业儒不治生产每以束修之入资府君日督促治举子业时游别驾健斋伍公 【 讳】 门彻日夜披诵不少休或至栉盥俱废衣服即汗垢不易燕朋媟语不敢至其前一日学博少川傅公 【 讳弘】 目府君文大奇之语伍公曰是夫国器也亦在公弟子列耶适经卫同峯喻公 【 讳松】 遴壻难其人傅偶持府君文以视喻之弟侄六峯明府公 【 讳楫】 洪江宪副公 【 讳南岳】 佥大奇之于是同峯公得府君为壻殊喜满望而府君益得专意问学卒业于宪副沥泉张公之门 【 讳正位】 髫髻为郡弟子员即游棘闱宪副葛公 【 讳】 　试未冠工文者为其子友府君与比部虚谷方公在选中 【 讳来崇】 自是每试辄优司冠敬所王公 【 讳宗沐】 雅负茂望以督学至不轻许可乃首拔府君辄谓有目者曰此天下士无论魁名必其振树卓硕者寻丁先大夫难甫阕又丁熊恭人难摧毁号慕六年如一日惟时长宪北川陆公 【 讳稳】 敬延之为其子师陆既擢去而维扬阎氏慕府君甚走弊迎致焉今会魁阎立吾公 【 讳士选】 即竟业徒也值沥泉公守维扬府君终岁不投剌曰太守之庭何宜以门下士溷之其狷介自做秀才时固如此嘉靖甲子以礼经举乡亚魁乙丑成进士人皆以为华独于邑曰奈二亲不及见之何趣持部檄过家展省时郡司理暨二邑侯皆同年友间有以他事干者府君色然麾之曰吾惯贫径窦一开廉节尽坏此奚宜至哉长宪健斋栗公 【 讳永禄】 尝以礼经发三晋觧见府君乡会艺辄穪盖论文者竟日又索稿袖怀之曰公且行何以办装何以示不佞府君曰论文且恐秽听敢及其它若一琴一书装之办旧矣栗曰公古人也既入授直隶镇江金坛县宰金坛故巨邑频年饥民力困诎繁讼逋赋纷如也府君勤政恫民终日冠带坐堂上蔬食剖理每曰毋食浮于事福量几何何可泰受飨亲齐民如父子嘻呴至吏点民悍则绳以法虽嘱托不少货岁大旱为剙社仓十所令慕义者输之粟诸作奸犯慝者以赎充焉环四封无道殣至今永赖虑诸士不振于文每季躬自课督才者只目视之劣者提耳诲之贫不能婚丧者捐俸助之一时士彬彬向风入彀者益盛今会魁□□□□□□王冲字公 【 讳尧封】 及某某皆府君所造士也狱室颓圯风雨悉透府君往视之则偻者躄者创者折者含泪而呼者数十辈恻然曰何若辈之伙且病乎因以自理赎锾并旧令尹白野陈公 【 讳□□】 所遗郄赆金亟为缮治于是囹圄若安居即桎梏者不速毙且令废疾者有餋冤滞者亟纵之狱为一清往邑中应酬诸费率倚办于富贾府君曰此其争刀锥逐什一者独奈何以官费困之即禁除一一取之筦库诸有便于民者兴不便者去具载县志中屡蒙御史中丞侍御史奏荐如廵抚念堂林公 【 讳润】 操江悟斋吴公 【 讳时来】 督学少鲁周公 【 讳】 楚侗耿公 【 讳定向】 廵按燕野陈公 【 讳】 多一时名流或曰严毅之才氷檗之守风清弊绝吏畏民怀或曰存心谨厚而潜之以精鉴之思莅政明勤而出之以公平之度操持孚于士类惠爱洽于下民或曰才守俱优表里如一不独循吏盖君子也或曰识见明达才猷老练清声久播于羣黎实政独冠乎诸郡诚大受之器或曰不兢不絿有为有守止士夫请托之弊志定不回条地方利弊之原绩成可底迨三载报政列治行高等隆庆三年闰六月应召去邑邑之大夫士至市巷阡陌佣村竖夹道遮留不可得则相与走送不忍别贾人德府君者馈之赆悉谢不受复追致于数百里外益峻却之乃相率捐赀立亭于邑门之东太史含斋曹公 【 讳大章】 志思焉六月选授云南道监察御史惟时议通钱法当事者欲将诸钱槩为一例竟壅不行府君疏议酌定规则如金背火漆旋边国朝洪武等项及前朝制钱各准银有差文武官关领俸粮与商税房号民间贸易俱以所定为差上从之民乃称便有海户蒙中旨重遣府君力为疏谏至云皋陶为士瞽瞍杀人孟轲以为执之而已诚以所司者法也虽舜不以君之尊而挠其法今某事干中官径加重罪恐系左右潜移天听乞遵祖制下法司示与众弃之之意肃府辅国将军不系亲支规袭王爵礼书棠川殷公执奏上意不为回府君疏谓帝王维持天下只纪纲二字把捉得定即万事自定夫纪纲孰大于藩封以辅国将军而欲袭王爵此僣窃之渐宜仍以将军管理奉祀不准冐袭藉令当袭亦当下之多官会议以示爵人于朝与士共之之意当是时敢言之风籍籍矣五年三月奉命按宣大宣大与北虏邻俺荅诸酋素称雄狡求贡通市正在首事之时府君有长虑焉甫至辄条上疏首疏曰嘉靖先年所与虏为市者官居其七八民居其一二今日北虏交易官既不与之市而全镇居人类多贫薄驱吾民而与之为市乎恐生内变听吾民而不与之为市乎则恐召外侮夫剜肉医疮疮未愈而身先毙矣宜预先禁约以今岁开市事起仓卒姑量行贸易不许滥入用安人心又疏曰事变无常夷情靡定交易而退各得其所中国之民犹或难之况毡裘之族以抄掠为生理者乎夫俺酋感得孙之惠或可目下无虞而黄把二酋袛为父兄所强终非本意且凭二三亡命之徒两相讲议此辈或面从而退有后言或阳是而阴为构煸纵诸酋如约而号令或不能钤诸宗人行之部落安知不一面投市以绐我之必从一面南侵以掩我之不备乎此外患之所当防者也大同一镇强宗散处无虑数千先年有阴怀异志出边而勾引者向非蚤发几堕其奸通事家丁类皆犬羊族类飞鸟依人饥饱异态得便驰去当谨其微沿边城堡等处军人素惯交通一遇开市中门奸细之投托事主之窝藏难保必无安知不乘吾之虚而扼吾吭此皆内患之所当虑者也又疏曰天下之事固无全利亦无全害惟择其中之利多害少者为之又于其中预知其害之所在而早为之图斯国家享万全之利矣今次互市已毕谨以耳目之所见闻渐不可长者为皇上预陈而酌议之一曰封疆弛守之渐二曰属夷疑叛之渐三曰将领推诿之渐四曰塞下虚耗之渐五曰勇士散逸之渐六曰市地增加之渐中间鏧凿数千言及称立国之本必始于自强而御虏之方在明于料敌今俺酋颇狎其饵秋防似可无虞第黄台吉之■〈舛上鸟下〉鷔变诈上不肯仰遵其父叔之命令下不能约束其部落之恣肆故新平之市虽幸无大故然较之伊父德胜一市大不相类部落食粮之请业已再三而迁徙熟夷之言至今未已犬羊之欲无厌中国之财难继倘西番之抢不果势必乘秋蹂我田苗掠我谷粟窃恐异日之患必自此酋始文武诸臣正当日夜淬砺板升叛逆之未归作何招徕云朔逓年之残破作何经理沿边极冲之城堡所以防其坐困者当早为之虑沿边荒芜之屯田所以广其开垦者当早为之修俟或败盟大加挫衄度足以寒毡裘之赡可保数十年无事若战守不修而徒啖之以抚赏中之以互市自谓已安无复他虑正恐今日之所以羁縻乎彼者未必非自误之阶也又疏曰大同一带所最急而当先者孰愈应州山阴怀仁马邑哉然马邑襟带桑干背阻山涧虽系土城稍称易守惟应州山阴怀仁三城随筑随倾议者谓且以砖石修堡夫与其分力而岁修各堡之一面孰若并力而岁修怀应山马之诸城况诸城倾圯如故何暇及堡纵诸堡势屹金汤而诸城单薄不任窃恐攻堡不得势必攻城是城亡而内地之所损者更多也又上预塞弊源疏谓烧荒一节前岁间一停之以诸酋欵服塞外也乃昨岁亦未举行恐年复一年各将官仍复推托曰某年草荒未烧已有故事今日不宜出塞以启戎心野有茂草而不辄焚虏得近边而因以久驻致令腥膻日逼虏牧日南而祖制不几于废坠乎家丁素恃捣巢赶马为资近因禁止故厚其月粮诚得优飬死士之意但恐虏或败盟而各丁仍借口曰往无事尚优我廪饩今有事反减我刍粮内援旧例以要增加外复赶马以冀兼得将使飬家丁如骄子视军士如土芥而兵制不几于倒置乎此皆预宜申明无致因循踵袭以误边计又上酌议设官疏谓宣府赤城北与孤悬之独石相为鼎峙中与窥伺之属夷相为邻伍外与黄把二酋之巢穴相为逼近非有司道以弹压之曷克有济况兹通贡开市之时尤为奸人交构窥伺之渐分廵口北道宜改驻赤城以示弹压可焉边方屯政类多废坠代州为宣大山西适中之地山西屯田宪臣宜移驻该州以总摄三镇屯政出关则经理宣大入关则经理山西可焉通判以管粮为责使庸琐辈居然于贪泉利海中不丧心溺志者鲜矣当慎选仕士中之有才干者或带州县推官御兼管各路屯田果有成绩一例升取今日用之以分边务他日需之以求边才可焉又上慎测虏情疏谓车夷与史夷自相依附而中国视二夷为外藩车夷既去则史夷之形势自孤史夷再去则北路之藩蓠尽撤贼愈近而莫支患愈大而难扑夷情狡诈殊难测度而要之中国制驭之机权诚所当谨如果志在邀求欤则当用而示之不用甚不可中之以长其无已之骄如果志在窥犯欤则当先为不可胜以待敌之可胜甚不可忽之以自弛国家之备合行边臣熟加体察严为堤备乃可迨廵历既竣又敷陈边虑以永治安其一议战大约谓抚虏与贿虏异虏倒戈欵塞吾因而字之曰抚虏扣关呼索吾苟且应之以祈免祸曰贿不察顺逆不论是非使人眩于名实则恐今日用之抚虏以彰朝廷字小之德而他日窃之贿虏以为缓寇自宽之图甚者借起衅之言掩飬乱之罪其势积衰为害滋大请假边臣便宜度虏情之诚伪审事机之当否虏果效顺抚之可也一有叛逆拒之可也如能去逆而效顺虽既绝而复许之亦可也倘或东西侵犯即旧力擒斩无待奏报即小有损失不得重为治罪但不令将官生事以致损威失信其次议守大约谓宣大为京师藩篱而独石为宣府屏蔽龙门赤城一带又独石咽喉恐异日之患必自龙门赤城独石马营八城堡始窃以为独石马营八城堡当预为一岁之储即有不测当以守为战中东西南四路当照常备数月之储即有不测当以战为守又谓俺荅欵伏于西鄙把都儿复老死于东陲黄台吉跳梁亦终孤立近又与察罕儿构隙此正我用间时也诚阴广间谍挑之以成彼外患而又少加裁抑以示中国牢笼之机权抚赏可施而诸凡分外之邀求则量为颁给布帛可赐而一切华靡之服用则严为厉禁廵边之夷日渐加增宜防其入犯哨精之减岁计数万宜核以修边贡道可通也而虏使入京之渐似难轻诺互市可许也而边墙修理之工断不可辍沿边墩台之军器稽查不可不严虏最垂涎之铁锅禁例当为申饬此皆今日所当周为之虑者也时虞杨襄毅公在本兵击节府君初复议云目击时难为虑甚深宛??肉医疮之喻尤为剀切继云身在边方闻见真确非臆度悬断者比又云史车二夷委当护持毋令为虏鱼肉市地各在原所委不可轻易加增又云杜渐防微均为有见又云计料方来之事周思曲虑极其剀切每覆请下督臣行之上辄报可边赖以安其它查屯田酌边储豁商犯压欠诸疏以多不尽录六年五月复命适今上践祚之初府君率先上疏曰亲贤先于远奸善终贵于慎始请斥奸横中官冯保以隆新政以杜乱阶凡数百言至谓将来之恶甚于刘瑾疏留中竟不易司礼人莫不为府君危之府君弗恤也七月奉命按福建次年为万历初元当大比士府君矢心秉公虑诸生于有司中夤缘熟昵潜以字迹为应劵遂尽将墨卷缄识之内外帘俱用朱卷互阅场中夙弊顿洗以故是科得人最多督学所优品者一榜殆半而先后收南宫者今且半之又多在高列今会魁礼曹苏紫溪公 【 讳浚】 其觧额首也闽中有知人之称曰公之善文事也如此闽故滨海海寇称犯则严核当事诸臣即阃帅稔有名者重其材亦不轻贳其罪且授方略寻以定咸曰公之饬武备也如此诸为地方计甚悉具见疏草公移中三年以喻恭人故给假还四年娶章母而北复奉命按顺天兼理关差辇毂之下勋贵猬薮羣相戒曰是尝首斥司礼者我辈戢勿犯诸关路将吏曰是尝按宣大谔谔陈边务者其各奉职惟谨府君益更约束饬所部益濯涤风采一新保定河间灾于水则疏请蠲恤谓二府之地当九河下流加以浃旬霖雨滨水之桑田既渰于河涨傍堤之卢舍半坏于冲流必湏仰仗天恩方可少苏庶姓文安县水占芜田苦累尤甚疏谓该县地本沮洳钱粮积负甚多诸里之中如司丘十里频年积水渰溺独甚盖九河建瓴此独以仰盂承之无复水渃地出之望乃额征租赋岁不能豁而民间飬马者与陆地例编之夫不可耕亦不可牧追呼日急则逃徙益多不得已以逃户之粮摊赔于各里以逃户之马累飬于各里则是以十里之水胥溺一县矣应行查豁以苏民命俱得所请赖存活者甚众属夷扑杀将领则疏论曰蓟州古北一带际八年平宁之盛勤将士栉沐之劳以扼险要以固修守宜无一隙之可投也乃以一二属夷潜窥虏掠号令未见其宣布节制罔闻其受成竟中掩袭之谋以至损威伤重失事诸臣应行分别处治入犯贼夷应行剿补以振国威于是文武大吏各罚谪有差既满差长道至六年二月升大理寺右寺丞七年五月升左寺丞八年七月始得云仍以府君方五袠也命之曰五十儿初善病赖母恭人拊鞠周至其后体日健头角恢然府君益喜譔成阴图说以志之八月升本寺右少卿九年十一月升左少卿大都大理职专刑狱府君素明慎所议咸允每摄篆盖务平反不阿先是台史从棘寺陟开府者类不再朞府君翱翔几匝五稔盖权珰既衔之又多所论紏尝摘江陵之同乡厚善者遂为其党所稽府君方有德誉则谬以能短焉初江陵犹云彼其边疏多中肯窾史且采录之奈何不为能然所厚善者复骤用益复巧中以故竟江陵冯司礼之时不得徙十年夏江陵下世冬冯司礼亦败诸荐绅益服府君之先见至十二月内始升太仆寺卿任甫数月而种马俵马诸务秩然厘正十一年二月改光禄寺卿诸从节约务得正中随驾诣天寿山不释鞍辔者三旦晚上供务称而耗心瘁形遂抱病矣五月蒙简擢都察院右检都御史廵抚广西奉玺书而出长途溽暑力疾驱驰过九江病甚疏乞调理抵家益延医不效不幸竟终寝盖是年癸未十月初三日也上距辛卯生年纔享寿五十有三呜呼痛哉府君赋性醇??八存心笃诚行已甚端与人简直无城府自诸生时即推邃学居职尽职言责尽言悉本于经术每草疏条达剀切得奏对体深明当世之务于边事尤为注心忧社稷之隐忧言边臣之所讳言生平皭然常以濡足权门者为深垢识者皆谓有长者之德有赤子之心有大受之器有达人之襟读其前后所得诰勑天语煌煌亿代有光不敢入之状中乃其事父母孝终身有余慕事长上心诚敬之不直徐让之未爱二弟逾常惟是府君最俭虽至贵显而衣每敝涴食无兼蔬犹然如寒士时亦以此望二弟每岁分之粟分之俸金恒计其出而授之不过溢若曰令师吾俭耳意固蒸蒸厚也 【 亲堂】 弟偕计至于五六行每给之不倦即不孝龙先年府君檄之入读书长安邸时府君任大理日有趋朝莅事酬应之繁遇退食必诣斋舍督不孝曰读书几何作文几何功勤业进则沾沾喜稍有作辍或不当其心而呵责随之矣每请达者如带川熊公 【 讳瑞】 紫溪苏公 【 讳浚】 质庵孙公 【 讳从龙】 怀云陈公 【 讳子贞】 令不孝以文求斧藻焉如是者几三年尝语母恭人曰此子性稍纯且才可以子爱之而恭人三年之爱即同已出不孝止衔府君恭人犹子之恩不知府君意固有在也尔时姻家水部襟宇万公 【 讳文卿】 间从潞河入又尝语之曰此子也才异日者可以□吾□而□阻继轩章公 【 讳应】 及□源淑父 【 讳良佐】 亦知之惟龙不知也府君擢中丞乘传归生父迎至浔阳一见他弗问首问曰云龙岁校若何学业视长安进否言不孝者不一而足抵家爱不孝者亦不可以言而尽及至九月二十日移卧正厅属恭人曰我疾多不起云仍幼云龙自京邸时汝之子之也久矣可继志可以抚云仍时生父不知不孝尚不知也二十八日疾孔亟请继轩外祖入室执其手曰倘吾即不讳云仍尚幼计将若之何外祖曰公在京所云得非为今日乎府君首肯始乃拊不孝背且泣曰我取汝至京初为继也会汝弟云仍生未即明言章恭人三年治汝??食缝汝裳问汝暄凉往往夜读饲汝酒浆书助汝资归束汝装此爱即同襁褓汝善事弟幼汝善抚不孝惟泫然不自禁适姨丈符卿印洲王公 【 讳祯】 来候府君府君即以此对语且相持而泣曰吾与公永别矣家事可无虑惟厚蒙国恩遂不报如之何至是继立之命徧达诸亲戚诸搢绅间次日乡先生枉舍司马两溪万公 【 讳恭】 曰立继以长非为伯也所以承祧也有子而立非利有也所以抚孤也乡先生咸以为确论而生父始从府君之命矣间有谓章恭人与庶母熊各子其一者声闻府君府君时喘息相属谓外祖及母恭人与不孝曰目今家事云龙摄恭人主之过三年后云龙承家抚幼弟恭人主之不孝彼时哀痛不知其觧今绎思之府君之意渊然深矣不孝所不殚心于母与弟而以毫发累九原者非夫哉又次日前溪叔祖自乡至 【 讳芳】 叔祖大哭府君曰叔无伤人生不满百惟我特蚤逝耳叔尚健当为百岁人三弟宜做好官谓南安县尹豫源叔也立子云龙抚子云仍我叔知之日既暮万水部公 【 讳文卿】 亦自乡驰而至府君取水漱口犹作寒暄语水部慰藉良久不觉有叹声则曰不必叹复微语不孝事水部曰曩所谓大其宗者尝识之夫立长则可以长其幼者得之矣水部别纔一二时府君遂瞑呜呼府君临考终其言整暇细密如此非神气素定而彻于去来者其孰能之府君元娶先妣喻氏质庄雅性慧而贞克赞府君孝友待妯娌甚睦理家尤有律内外斩斩府君辄按差无内顾虽毓自贵富家寔能体府君崇俭意酒浆丝枲之事躬率以勤初封孺人既赠宜人又赠恭人生嘉靖丁酉年十二月二十九日先于万历三年六月二十二日卒于京享寿三十有八久停柩在乡兹且合葬乞并列之志表今母章氏即亚中大夫继轩章公女章出临江名家初封孺人益封宜人又益封恭人计数年而恩纶三锡人皆以为贤淑之奇□云子二长即云龙南昌府学生娶新建李氏次云仍未聘女四长适山东都运干斋甘公长子维时次聘府学生洪源杨公仲子三立三聘都御史近山罗公仲子上舍生文川公长子世□四聘工部郎中襟宇万公长子象罗孙一继錝云龙出谨状 

　　●明故中宪大夫廵抚广西等处地方都察院右佥都御史肖岩刘公墓志铭 

　　余尚??以车师三千出鴈门破虏七万于应朔山马之郊心未尚??不在鴈门外间以语侍御肖岩刘公刘公拊髀者久之居无何则揽辔宣大数数疏上方畧谭虏情及应朔山马事亡不中窍窽余甚慕之以为可他日封狼居胥者乃十年移中丞又不令之塞外而令之粤西非其当矣又不之粤西乃物故悲夫康庄之足百不履一焉羊肠之足千不履一焉疆塞之足万不履一焉中丞公以疆塞之足不试而僵余甚悲之则志铭非司马谁则宜为者中丞肖岩刘公者名良弼字赉卿其先豫章人世系在家乘中父赠大理寺左少卿南涧公兰母赠恭人熊以嘉靖辛卯九月初五日生公于黄台之里七岁授经书辄成诵大理公故业儒不治生业家故窭徒以束修之入佐公公乃得一意治举子事师副宪沥泉张公事乃大成郡诸生试辄高等左司寇敬所王公督学而至试其文首之曰此射鵰手也寻遭外内难而家益窭岁游维扬润涔蹄耳嘉靖甲子成乡举乙丑第进士部檄令乘传还豫章而愈益窭同年人皆令会城或焄之言他事规免窭公拒之曰吾素窭人也径窦一开廉耻尽丧返长安之路竟不言他事初仕为金坛令金坛逋邑也公束带而理之垂堂而纪之乃疏食陶如也岁大旱饥计白大吏建十社仓下令作奸者赎而至好义者输而至粟赡而民以亡饥用是而匮人德之又下造士令贤有赏贫不举昏丧有赈士皆向风文学彬彬间出矣用是而校人德之又下凊狱令纵笃疾疏冤抑缮囹圄涤桎梏而民以鲜毙用是而罪人德之旧事邑中应酬费悉拔之商贾以其故商贾无所牟大利公悉取之筦库尽罢诸商之服于官者用是而贾人德之三载邑乃大治诸御史御史中丞争括刘金坛最状闻于上特召刘金坛为御史去之日父老遮于郊富商大贾馈之赆悉谢而归之则立亭于邑治之东偏志思焉于时长安钱法大壅公疏定金背火漆旋边及　国朝前朝制钱例民安便之会有中旨治海户罪公疏援瞽瞍杀人士师执之之例请下法司内降非是　肃府以辅国将军希冐王爵者公疏纪纲例当以将军奉祀管理袭王非是上皆曲从之隆庆四年春按宣大中外方昵俺虏互市策啚一日之安公独虑抗疏陈六渐一曰封疆弛守之渐二曰熟夷疑叛之渐三曰将领推诿之渐四曰塞下虚耗之渐五曰勇士散逸之渐六曰市地增加之渐语在国史中遂大疏上方畧其词曰属者俺酋颇独秋防似可诿之曰安然黄台吉非无事之虏也上不欲束其父叔之命令下不能黔其部落之恣肆今新平之市虽幸无大虞然较之虏父得胜一市大不相类故部落食粮之请业已再三而迁徙属夷之谋至今未已犬羊之噬亡厌中国之肉难填假令不走西番势必乘秋蹂夺我田禾燔掠我茵窖而我之边患方博耳内外诸谋臣塞下吏宜日夜淬厉议板升之叛逆未归胡以招徕云朔之残伤日甚胡以经理极冲城堡所以防坐困者胡以治之诸荒芜所以广屯田者胡以辟之胡以防败盟胡以振长策肉食者不是之务而徒啖之以抚赏中之以互市自谓已安窃恐羁縻之策今日我之事晋他日晋之事戎也又宋以和愚金乃宋之自愚也疏下朝塞议议尽不当公心再疏曰塞下车夷史夷相掎角作我不侵不叛之臣外籓也今黄酋夺我车夷则史夷孤史夷孤则外籓撤不报三疏曰大都虏果效顺则抚之叛则拒之意者任其凭陵而莫之问而徒诿之曰吾恃吾抚赏耳是以字小之空名贾他日贿虏之实祸是赍粮自宽计也臣以为当议战夫宣大者京师之籓篱也独石者宣府之屏蔽也故守宣大所以守京师守独石所以守宣大异日者患必自龙门赤城独石马营八城堡始虑不及一岁储非完计也臣以为当议守四疏曰方今所恃以驭虏者急贡市果乃客饷多所节缩边氓多所全活俺酋款伏把都老毙黄酋孤立且与察罕儿閧塞下近效似可覩已但廵边之夷日增而哨粮之减岁数万计此所谓空我腹而实盗胸者也虏使非我族类而开山通道令数入朝此所谓招虎入室者也五疏曰日俺酋德我还孙可愽旦夕安唯黄把二虏徒为父兄所强耳意未尚??不欲策马而南下唯是宣府赤城北与孤悬之独石相崎峙中与窥伺之属夷相邻伍外与黄把二酋之巢穴相呼吸宜令分廵口北道驻赤城示弹压古者议塞下便宜不先足兵而先足食夫代州者宣大山西之枢也岁三镇太仓输百万非便宜令山西屯田宪臣驻代州以总摄三镇屯政入关则经理山西出关则经理宣大今不恃屯田而专恃太仓非计也六疏曰大同诸城怀仁大山阴马邑又大应州又最大马邑襟带桑干肩背阻山土垣稍称易守惟应山怀三城旋筑旋圯谓宜锢之石与其分指而弹各堡孰若合拳而坚三城今不锢三城而务锢诸堡恐虏攻堡不利必尽锐甘心于三城是三城以诸堡自为是廪廪也塞下烧荒例不宜罢塞下家丁饷例不宜独厚边粮宜乘岁稔预市而储之边商压欠宜数计而苏之公按宣大诸不识余识其茕茕大者穆皇帝多从之塞下十年鲜虏警刘御史之功居多隆庆六年五月报政上初即位首疏亲贤远奸宜首斥去奸横大珰冯保不报七月按八闽举乡试士士多良先是奏三载绩赠南涧公为文林郎金坛县知县再赠为云南道御史三赠奉政大夫大理寺右寺丞四赠中宪大夫大理寺左少卿母熊初赠孺人益宜人益恭人寻按顺天顺天多贵人大珰法令非行也公更约束下所部令所部尽执法不得擅阿纵吏母墨墨有常刑自是　辇毂雝雝亡作慝焉六年晋大理右寺丞七年晋左寺丞八年七月子云仍生八月晋右少卿九年晋左少卿迟回大理者五年不调则大珰御之也十年晋太仆寺卿十一年改光禄寺卿公每难子时云仍已四年矣至是撰成阴记于寺之和衷堂志喜也会上诣天寿山公三日夜不释鞍不觧衣而上供必亲视事事无弗精备者然形耗神竭矣五月序晋右佥都御史廵抚广西舆疾驰入豫章城病太甚疏乞理疾乃十月三日终正寝矣公性醇而俭仕通显无城府不异寒素事亲孝视二弟友沉毅而长虑仲弟有子曰云龙召入长安读书大理署中每语章恭人曰孺子可教幸子之乃恭人督教逾已出独密语婣家文卿万水部外父应期章国宾及从弟良佐邑宰若曰徐当即真耳固知龙也贤实能子也比疾笃徙外厅正寝顾谓章恭人即不讳当立龙第秘之勿令仲弟及龙也知疾益笃始执继轩手曰仍也幼可若何章应声曰往京密语者得非为今日地耶公首肯乃拊龙也背且泣曰若当为我嗣子章恭人而母也三载衣汝食汝夜读则酒浆汝南归则囊笈汝其善事之仍也幼其善抚之遂徧闻之乡大夫于是司马氏乃昌言曰立嗣以长非继伯父也以承祧也有子而立非分其有也以抚孤也乡大夫以为确论仲弟莫之能夺也掩泣而已公复喘息属章恭人曰今而后家政龙也摄之恭人为正三载而后家政龙也承之仍尚幼龙也抚之亦恭人为正思深哉不乱乃尔哉再托孤于从叔芳前溪公遂属纩享年五十三元配喻封孺人赠宜人益赠恭人先公卒继章亚中公女封安人益封宜人恭人子男二长云龙娶李氏次云仍未聘女四长适山东都运一骥甘公长子次聘府庠生延辅杨公仲子三聘总督崇奎罗公仲孙四聘工部郎中文卿万公伯子孙绍琮云龙出公殁大中丞曹公侍御韩公以其状闻于上云龙匍伏候命奉公藏于塘坊山之原始乃举刘中丞喻恭人合葬隆典括其行实乞司马氏志而铭之乃铭曰胡貌而弱胡志而强胡然心抑胡然气扬盖可尽者西江之委蜕而彼其不可尽者北塞之封章至于今读之犹可封狼胥走旃裳不知公者以为通明峩冠之鹄立而知公者以为边陲借箸之膺扬胡夺而筭胡促而僵我铭斯石将百千万世见者曰此有明御史御史中丞善筹边者善处父子兄弟骨肉者肖岩刘公之藏 
　　赐进士第通议大夫兵部左侍郎奉勑总理河道提督南北直隶河南山东军务兼都察院右佥都御史前本部右侍郎大理左右少卿南京鸿胪寺卿太仆光禄少卿吏部考功司郎中万恭撰 

　　●中丞刘老先生神道碑 

　　圣天子改元之年直指刘先生按吾闽毖诸试事工歌既阕则进所推毂多士而诏之大都重本根而下灸輠崇节乎槩而羞苐靡图实绩而畧窽声浚等再拜而籍焉比浚为尚书郎日抠衣侍侧靡不虚而往实而归者闲谈边计忼慨激烈令人发上指冠乃语竖刁勃鞮诸故事未尝不咨咨太息也盖先生之虑深矣先生豫章人讳良弼字赉卿别号肖岩登乙丑进士试金坛令时诸大吏日持尺一束诸下吏诸下吏苐奉上意指转圜突梯以见所长先生独诎时好日询民所疾苦谓民苦饥立社仓赈之谓士习多骩察其勤者偷者而旌别之谓犴多冤狱傅爱书葺囹圄而抚日?氐之谓大贾人苦诸繁役一切报罢之既用循吏声称擢侍御史矣至为侍御复侃侃论列意苟未惬即连章累疏不少随声人苟匪臧即先几排撃不避权幸其峭直也如中流之柱其石画也如越人之剂诸所建白具奏议中不能缕列苐陈其大者先生按宣大时俺酋欵塞而诸酋犹多桀黠先生奋然曰黄酋非无事之虏也万一渝盟如唐吐蕃故事材官车骑谁与领此者遂疏陈六渐一曰封疆弛守之渐二曰孰夷疑叛之渐三曰将领推诿之渐四曰塞下虚耗之渐五曰勇士散逸之渐六曰市地加增之渐且谓当今之计以羁縻为权宜以战守为长筭谓宜敕诸大吏日夜淬厉拔升未归胡以徕之云朔凋残胡以振之边多不垦之田堡无担石之储胡以经畧之必先为不可胜以待敌然后可保百年无事其再疏曰车夷史夷藩我边围黄酋夺我车夷则史夷孤史夷孤则外藩撤非计也其三疏曰抚与贿相近而实不同如不先别白则窃抚虏之资为贿虏之计借启衅之名掩养乱之罪如国事何臣谓独石马营八城当以守为战中东西南四路当以战为守廵边之夷日增而哨粮之减岁计数万是割肉饲虎者可虑也虏最垂涎之铁锅许之货买是弃精金以资敌者可虑也其四疏曰虏之情面从背违阳顺阴煽或令不能钤诸宗人威不能行之部落是为外患强宗散处不无跋扈家丁异类如飞鸟依人饥饱异态是为内患其五疏曰赤城要地也而备则疏代州山西之枢也而屯政则废宜各移宪臣以镇之庶内外相维百废具举其六疏曰云中之郡恃应州山阴怀仁马邑以为藩蔽今不锢诸城苐哓哓曰修堡耳支与分力而修各堡孰若并力而守诸成也其七则论塞下烧荒不宜报罢家丁月饷不宜过优其八论粮莫其九论开市大都审彼已挈轻重凿凿可设施行云当先生入云中上谷诸将领谓儒生安知边计且易先生督府持重柄亦与先生时相左乃先生疏入延议是先生者什常七八咸相顾曰持钺大将竟不若一白面书生耶谁云问奴问婢者上初即位巨珰冯保入掌司礼柄政者且与之为市无发其奸者先生叹曰吾喋喋争边计无令大戎荼我中国矧戎在肘腋间耶遂上疏云亲贤先远奸令终贵谨始今陛下政令伊始谓宜正于仆从之臣顾使奸人冯保日侍左右窃弄内柄奸回丛于逋薮幸门开于利窦甚非所以隆新政而杜厉阶也陛下独不见刘瑾之事乎疏入人争危之先生独不屑意奏虽中寝然巨珰卒不能有加于先生先生按顺天诸权?人戢翼敛疏曰此首劾司礼刘公也苐勿犯之耳先生四厯廷尉晋太仆卿光禄卿光禄掌饔人?酉?口皿?人中贵络绎数每取盈不如意辄群起而哗之至见先生则又曰此劾司礼刘公也竟咋舌而退无敢哗者上鉴先生忠加意向用擢广西廵抚先生力疾就道至豫章而疾竟不起矣苏浚曰浚读先生诸奏疏益叹谏臣之难云夫北虏庭外之寇也中官室中之寇也识衅于未萌辨奸于未稔则先几难议抗于盈庭身虞于隐祸则独断难事闇于成功言涉于苛责则中节尤难先生一书生耳至谈九边若指掌论虏情若烛照即营平老将曷以加焉乃新参弹文坚氷先杜傥所谓献可先见者耶今之谈边事者谓其器敝于朽顿饷单于朘削支吾补葺文具相蒙言之可为霣涕乃目撃巨珰浊乱朝政恨不得借剑而脔之也赖主上春秋日盛窜巨珰籍其家可百万时时申敕边臣而簿责其偾事者先生之言真若合劵矣先生生于嘉靖辛卯年九月初三日卒于万历癸未年十月初三日享年五十三配喻封孺人赠宜人益赠恭人先卒继章亚中公女封安人益封宜人恭人子男二长云龙娶李氏次云仍未聘女四长适山东都运一骥甘公长子次聘府庠生廷辅杨公仲子三聘总督崇奎罗公仲孙四聘工部郎中文卿万公伯子立嗣抚孤事司马万公论之详矣兹以二月十九日葬先生塘坊山之阳树之碑而属浚铭浚伏在礼官见大宗伯上先生功状且旌之典天子降綍而褒之浚曷敢以不文辞铭曰望之粥粥即之瞿瞿崔乎媲乎画地而趋謷乎厉乎顺风而呼帝命省方是究是图牖户未葺我心则愈载敕我车载简我徒乃其壮志投笔长驱欲破楼兰欲系单于百年无事决策斯湏入司耳目曰咈曰吁凤不群袅紫不混朱无曰履霜剥床以肤欲借尚方断彼雄狐骢马一出鬼蜮潜逋挽世突梯旁蹊隙窬孤忠为拙介石为愚畴若天植终始不渝寜甘积薪寜守坚匏天王圣明实鉴区区于城方倚白日易徂虽有坚刃未觧大軱虽有骅骝未试长涂所易尽者七尺之躯所不朽者侃侃庙谟懿彼纶綍如春华敷乐哉斯丘可以于于 
　　万历十三年仲春月吉旦赐进士出身奉政大夫奉勑提督学校浙江按察司提学副使前礼部主客司员外晋江门生苏浚顿首拜撰 

　　●刻中丞肖岩刘公遗稿一卷 

　　云南道疏（一） 

　　恳乞圣明慎刑等疏 
　　遵明旨荐人才等疏 
　　仰遵明旨酌处财用疏 
　　纠劾剥商官吏疏 
　　再议钱法疏 
　　达虏紏众大犯等疏 
　　慎藩封以正纪纲疏 

　　○恳乞圣明慎刑等疏 

　　云南道监察御史刘谨题为恳乞圣明慎刑罪以公法典事本月二十三日伏覩圣旨这该司官是何问理且不究王印等系海户这等刁恶锦衣卫拏去红门枷号一个月满日发边卫充军钦此臣窃捧诵不觉惊异以为法者天下之公人君受之于天不可得而私也我朝设三法司专执刑法事无大小罪无轻重一切付之鞠审其可刑可罪与众弃之所以示天下以公也王印所犯情罪臣不敢悉然不送法司而止送镇抚司已非祖宗宪典兹又径蒙中旨将王印枷号发遣臣不知所据者何律所摘者何情假令王印委果无状刘儒等委系有辞未经面理何以慑服其心夫充军下死刑一等罪至重矣使当其情正宜公之法司明正其罪以示天下无私设出诬枉岂可使匹夫含冤莫伸耶陛下登极以来钦恤庶狱华夷共仰今王印事千中官径加重罪不知果出自圣意乎抑左右巧肆回护遮饬之计以潜移易天听乎匹夫之微若不足惜然上千祖制下系民命所关甚大可不慎与昔皋陶为士师瞽瞍杀人孟轲以为执之而已诚以所司者法也虽舜不得以君之尊而挠法焉今王印罪状未昭竟由宸断窃恐祖宗所以立法司定律令之意不如是也伏乞勑下法司将王印刘儒等众证通提到官再加拟议如果事情具实即定罪请旨施行设或罪浮于情犹当虚心鞠审毋致冤抑庶公道明而法纪昭矣臣缘系慎刑罪以公法典事理未敢擅便谨题请旨 

　　○遵明旨荐人才等疏 

　　云南道监察御史刘　谨题为遵明旨荐人才以备擢用事臣闻人才难得边才犹不易得挥藿者或鲜周详之虑矩矱者恐乏变应之能事关军机湏得气度优闲才识沉毅者方可以称任使先谈吏部覆吏科都给事中郑大经请议行两京科道各将所知较量南比坐名奏荐荷蒙皇上俞允采择群言甚盛典也顾臣阅历未深见知有限若徒剿袭群言以溷天听得无有附和雷同如科臣张□所指一倡十和之讥者乎臣不敢也姑自臣目之所覩记者言之如原任南京都察院右副都御史今闲住曾于拱才识通明气度闲雅任天津而海防整饬事事留心总粮储而奸弊尽厘条条中节智弘虑远年富力强此可当东南督府之任者也南谈户部员外马豸才猷练熟持守端贞江防肃而历年之逋冦悉擒佐府已有成绩田土均而云阳之夙弊尽革署印犹着贤声且生长云中夷情备谂先任冀北兵事悉知允当西北一面之寄者也伏乞勑下该部再加查议如果臣言不谬将曾于拱等酌请简用则于南北兵事亦未必无小补矣缘系为遵明旨荐人才以备擢用事理未敢擅便谨题请旨 

　　○仰遵明旨酌处财用疏 

　　云南道监察御史刘　谨题为仰遵明旨酌处财用事臣闻理财无良法去其所以害财者而已国初立法节以制度不伤财不害民顾岁时厯久成规渐更而制度荡然几不可攴臣以为祖宗之旧制不复则耗派石?之节缩无期自今言之内之耗财者非一而其大者孰若各监局内使各监局工匠锦衣卫食粮军校与夫腾骧左右四卫之勇士乎查得洪武二年定制内使监奉御凡六十人嘉靖四十一年各监局内使增至一万一千今内使又增至一万五千八十余员名弘治间各监局工匠不满数千今工匠增至以万五千八百余员名矣内侍巾帽靴鞋合用纻丝皮张成化间二十余万今增至七十二万有余矣锦衣卫官军月粮成化五年一月止该支二万六千九百余石今除官勿论而食粮军校巳增至三万三千九百余名武骧右卫勇士月粮成化八年一月止该支一千五百九十余石弘治十五年以后则月支五千余石今又不知几倍矣且每月纳中官银二钱五分方许支给名为军粮实则中官之私槖名为勇士实则内使之家丁冗食之日增柰之何财用之充足乎合无请乞申明祖宗旧制如内使工匠军校勇士之类原额若干今增至若干逐年逓减期复先朝之旧而后已焉嘉靖初锦衣卫旗校革三万一千八百余人岁省粮储数十万先臣刘大夏在兵部时亦曾议革腾骧四卫勇士等项以为岁可省宫府数百万此名言也今事势极矣是独不可芟除其十之一二乎外之耗财者非一而其大者孰若九边粮饷之需各省王府禄米之给乎查得国朝边防年例银岁不过五十万今又增至二百余万议者以为塩法首坏屯田继废彼时虏弱此时虏强边兵日益岁用日增亦其势然也然其中岂尽皆精锐而无老弱之当汱者乎岂尽皆实数而无虚名之冐破者乎差官清查是或一策也又查得国朝漕粮岁不过四百万石今天下王府生齿日繁岁支禄米增至八百余万石举漕运之全数不是以当王府禄米之半又如仪宾原以民间子弟得与宗室连姻给以冠带巳为荣幸而复授以廪饩无乃太侈乎合无查照先臣欧阳德给事中张岳题请事例试一行之或者以为王府禄米逓年各省加派非取之于户部正额之内是固然矣此独非民力乎亦孰非国家财赋乎凡此数项皆耗财之大者然议论不同是非不一或以为伤中贵之心而难于任怨或以为制边臣之过而难于驰骤或以为伤亲亲之恩而难于削除其间利害相半大率有之然必求其有利而无害有益而无损者其有二说乎欲救目前之弊莫如通钱法欲建万世之利莫如复屯田国初钱钞兼行以故财用丰足今钞法已寝阁而钱法之行亦有限矣愚请令宝源局铸钱数十万分布天下令天下用银去处俱要以钱买卖以钱赎罪以钱当差除京边钱粮照旧纳银外其余里甲均徭在本府县支给者一切俱用铜钱上纳某布政司领钱若干觧银若干某府县领钱若干觧银若干嘉靖间虽尚??议各通省行其实朝廷未尚??发一钱付之各省而各县不能用一钱纳之官库若法行自上民亦何所不便而不通行乎祖宗朝分军屯种且耕且守而边方子粒动以六七十万计今课边方所入不满十万矣合无慎择良将官良有司专以督责屯田为事凡荒芜田地责令军民开垦如永乐年间近京居民尽其力量耕种不课其租事例军民杂处而居战守随宜而备纵利火归之官而边方开垦日辟粮草自贱军无难籴国有余饶矣正统时廵抚都御史叶盛修复官牛官田之法请银五千两买牛千余头摘戌卒不任战者俾事耕稼垦田益广积粮益多以其余补买战马修屯堡七百余所是独不可采而行之乎舍屯种之外而欲边城充实虽倾府库之财竭生民之力犹不足也方今国家岁入之数尚仍国初旧额而岁出之数视旧制乃或倍蓗无筭钱法屯田祖宗所资以为利者既不能大行修举而冗役冗军居然如故又不能速行厘革而徒曰理财生财夫财之竭也必有所以竭之之源今不究其源而徒塞其流臣惧其财之耗未有已也 

　　○纠劾剥商官吏疏 

　　云南道监察御史刘　谨题为因事纳忠紏劾剥商贪官以苏民困以饬吏治事臣节捧读圣谕拳拳以苏商为念诚虑啇人困而　京师虚意甚远也隆庆三年十月内该臣廵视芦沟桥随据商人安节用张俊等二十名运到顺柴赴臣查验告称困苦万状臣是详加体访乃知后府经历屠炳言剥商无忌实异常焉参照得屠炳言性本贪婪行复纵肆叼承父荫罔守官箴视啇人以为奇货可居任积书以为心腹之托远者勿论姑举其近日实迹之可指者言之商人安节用张俊等二十名初时上役每名索见面银二十两总之共四百两不为不多矣另外又纵家人于各商名下每名索银一两是不可以已矣乎上纳柴炭商人未免借贷那移有人心者宜知矜恤乃压银不与仍要各啇苦告预支每一千两先索银二十两方准关给总计何止数百新旧商人红票不下二十张每张该银二千余两每千两先索银五十两然后请京营科道眼同支给不知阳固与之而阴实取之也安节用等二十名运柴赴京该臣查验臣实未尚??过求也乃乘机愚弄各商诈骗银一百五十两该臣访知随取各商不致科敛结状附卷正使之闻之欲其创艾耳乃令军牢押各商赴臣逓结有不听者要带回重责商人含冤竟莫之伸犹可言也独知御史亦耳目之官乎每年节礼商人共二十名每名要银五两家人要银五钱即一年记之已该银一百一十两而况积而计之尤有不止此者耶凡此数项皆凭工房贴写积书蔡先儿过付又有商人安节用张俊蒋守仁等二十名凿凿可证非空言无稽也其它私卖过关之票掊克包儿之钞尤有未尽数者祖宗朝尚??移取四方富民以实京畿乃炳言敢于剥削肆行无忌臣恐不数年间商人剥而困困而逃非所以实　京师而固根本也且在京衙门商人无虑千数失此不惩则剥民自殖之辈相习户风老恐不特一炳言已也吏治不肃良由于此夫官无大小皆当守法事无巨细皆当考核臣今廵视已满故不避琐屑为陛下言之伏乞勑下吏部再加查访如果臣言不谬将屠炳言径自革职或仍送法司提问以为人臣贪肆者之戒而蔡先儿积年民害拟以说事过钱之例从重问遣庶法禁严而官邪有警民困苏而京师可实矣缘系因事纳忠紏劾剥商贪官以苏民困以饬吏治事理未敢擅便为此具本亲赍谨题请旨 

　　○再议钱法疏 

　　廵视中城云南等道监察御史刘　谨题为再议钱法以便遵行事该都察院准户部咨为财用至急讲求贵广恳乞申勑当事臣工协心共济以祇承明命事内一欵议通钱法欲要将金背火漆旋边等钱俱照先年题准事例每银一分易钱八文相兼行使札行五城责令通行臣等因是遍访舆情咸谓今时民间偏重金背而火漆旋边弃而不用者为金背稍高而火漆旋边稍低也今槩无差等俱以八文为例祗恐小民逐利将来只用金背而火漆旋边等钱复阁而不行此钱法之所以终归于壅滞也合无议定规则通行遵守如金背钱八文准银一分火漆旋钱俱十文准银一分国朝洪武等项及前朝制钱俱十二文准银一分凡遇文武官员关领俸粮与各项商税房号俱以是为差其民间贸易自二两以下俱照前议折筭虽不必责其相兼行使而钱法自通此臣等之所以不厌烦琐而再有请也伏望皇上俯充臣言勑行京城内外务要恪遵成命其有势豪故违阻挠及奸民私铸射利者容臣等枷号惩究足国裕民亦未必无小补矣缘系再议钱法以便遵行事理臣等未敢擅便谨题请旨奉圣旨这行钱规则俱依拟行不许纷更户部知道 

　　○达虏紏众大犯等疏 

　　云南道监察御史刘　谨题为达虏紏众大犯恳恩使过以图报效以作士气事臣闻古人有言使功不如使过诚以有过之人居常惴惴焉每怀补过之心而惟恐不能以自表见于天下一旦起而用之则困心衡虑之余必有感而激激而奋者矣昔岳飞犯法将刑而宗泽一见奇之遂授以五百骑使立功赎罪卒之大败金人此往事之可验者也臣伏见先任户科都给事中李已建言狂戆罔识忌讳陛下杖而系之其过固已暴着于天下矣但其辞虽过激心实无他窃尚??念之忠既足以犯人主之怒则勇必能以夺三军之帅况其才能脱颕志切吞胡当此拊髀求士之时正陛下藏垢纳污之日伏望勑下该部特加查释使之树功边陲以赎前过则初心未死壮志少酬必能系单于之颈枭可汗之头以报国恩以卫宗社三军之士不战而气自倍矣臣愚幸甚中外幸甚奉圣旨刑部知道 

　　○慎藩封以正纪纲疏 

　　云南道监察御史刘　谨题为恳乞圣明慎藩封以正纪纲事臣等伏见太子太保礼部尚书兼翰林院学士殷士儋等执奏肃府辅国将军缙■〈火贵〉不系亲支弟侄不当袭封王爵等因奉圣旨已有旨不必阻挠钦此臣等捧诵思维陛下亲亲之恩诚厚矣窃以为为国家久长之虑未至也何者帝王之维持天下能使大小各安其分者无他只是纪纲二字把捉得定则万事自定今天下之纪纲孰有大于藩封者乎缙■〈火贵〉以辅国将军欲袭王爵僭窃之渐也条例之该载甚明先皇之遗旨尚在且查隆庆二年陛下宸断已定为缙■〈火贵〉者于此亦可已矣兹又以延长等王列名陈乞陛下正宜因大臣之执奏遵前日之成命严行戒谕庶几可以阴折其心乃一旦骤然许之准袭王爵是条例不足凭而明旨不足信也臣等恐纪纲一紊人怀觊□之心将来继缙■〈火贵〉而请袭者纷纷至矣陛下若尽许之乎不胜其烦也若不许之乎彼又得援以为例也夫与其继爵而不与其继禄臣等仰窥圣心似亦有不轻与之意而姑为迁就以狥其情者窃恐缙■〈火贵〉继爵之求又岂非他日继禄之阶耶如果应当继袭亦当下之多官会议以示爵人于朝与士共之之意伏望皇上俯听部臣之言将缙■〈火贵〉仍以将军奉祀管理府事不准继袭王爵庶公道明而纪纲正久安长治之基业在是矣 

　　●刻中丞肖岩刘公遗稿二卷 

　　云南道疏（二） 

　　预陈边事隐忧以保万全疏 
　　慎测虏情以严戒备疏 
　　敷陈边虑以永治安疏 
　　恳乞圣明亟除奸横中官疏 

　　○预陈边事隐忧以保万全疏 

　　廵按宜隶监察御史臣刘　谨题为预陈边事隐忧恳乞圣明申谕边臣早为计处以保万全事臣惟天下之事固无全利亦无全害惟择其中之利多害少者为之又于其中预知其害之所在而早为之图焉斯国家享万全之利矣方今沿边鲜炮火之警而居民遂耕牧之休一时羁縻之近利似亦有可观者顾中间事机利害往往相为倚伏臣待罪地方窃抱杞人之虑今幸互市巳毕谨以耳目之所见闻渐不可长者为陛下一预陈而酌议之一曰封疆弛守之渐夫夷夏之防自昔记之所以杜窥伺也近据新河口堡守备张极委守洗马林堡指挥陈周及分守口北道申呈崔宣等招由具知边外夷人间有随地拆墙进出无忌或以索降为名而牵去马匹或以讲市为名而突入内地墩军惧其启衅而不敢阻回奸夷乐于乘便而无所忌惮中间华人即有交构夷人即有窥伺孰能测之边防怠懈渐不可长合无行令边臣市毕即以闭关为上若谓既许通贡势难一槩峻拒亦当传示俺把诸酋议定出入处所军门预给牌面以为符验如宣府则止于张家口大同则止于得胜堡边军有不由此而许之入者即以交通论夷人有不由此而径自入者即以犯边论其一应出入去处仍令守口官军查果差来夷人有无原发牌面先行译审有何事情随即走报各该衙门听候处分庶夷夏之交不失既可以探虏中之动静而内外之限尤严亦可以杜奸人之交构矣二曰熟夷疑叛之渐夫宣府连年之所以不犯寇被兵者虽赖山谷杂沓而中间熟夷藩屏之力居多顾熟夷往往挟黄把二酋之势为重以邀抚赏乃今生息日蕃势巳难于驾驭而黄把二酋又往往声言欲要抢去熟夷以为巳有且多嫁祸熟夷盗马如伍栾等拏送处治欲令为渊驱鱼为丛驱雀其为计亦黠矣窃恐一旦顺逆无常去此就彼岂惟将来为南山之乡导而龙门赤城一带山峡皆其所巢居而野处者万一处置失宜史车二夷反侧于其内黄把二酋要击于其外而独石之孤悬大可忧矣合无行令边撤音辙论语不撤姜食臣务要熟思审处毋以少安而撤藩篱之谋毋以通好而忘耳目之托庶熟夷之反侧稍安而中国之机权不失矣三曰将领推诿之渐夫今日各将领之所虑者非谓偷安于一时致武备之渐弛乎夫黠虏频年入犯祗闻官军疲于奔命而兵不加精卒未见练此已然之明验也当此稍稍息肩之期正我师养威蓄锐之日况贡亦备不贡亦备固边臣职守之常而外示羁縻内修战守二者原未始相害今有事之时既不暇整搠而无事之时又不肯整搠然则将何时而整搠耶若谓因此渐弛武备然则必岁岁侵暴而后为武备不弛耶今夷情变诈更多可虑一旦叛盟南牧在督抚必将以将师之不用命为辞而在将师必将以今日之贡议懈弛为诿互相推调事难责成他日勘报莫稽功罪难核实由于此合无行令边臣转行沿边大小将领及时修备毋致玩愒虏人不即渝盟则保障地方之功今日固当均录而虏人一弋?幺南犯则地方失事之罪异日无得他辞庶责成专而亦可以破诸将推诿之奸矣四曰塞下虚耗之渐夫边境荒凉军商类多贪薄今岁之市虽经督抚多方酌处或那移班价或动支朋合权充啇本又幸而四散居民一时逐利而来颇肯赴市第中间官马之变卖啇货之支取岂无累及军人累及啇贾其在今岁间一行之犹可支持但恐年复一年沿边耗弊武备怠于上下之偷安国家之神气既巳不振而军啇瘁于市事之消烁国家之元气又复不充怨岂在明不见是图合无行令边臣务要察军啇疾痛之端先国家根本之虑一应货物马匹稍宽其值庶人心安而重镇安矣五曰勇士散逸之渐夫家丁类多夷人及中国凶狡无藉之徒专以梼巢赶马觅钱消遣今北虏通贡一切禁止前项家丁每月止得粮银柒钱度遣难支间有白画刼人于道如于廷佩王章段雄等者夫羁縻大虏事出权宜原非特此以为久安长治之策今勇士渐次散逸则羽翼渐次垂折或投入板升或复还虏营皆不可必一旦不测虽有颇牧安能仓卒收既散之人心而得其死力哉近虽经督抚议增月粮但恐日后相沿成例牢不可减合无行令边臣转行各将官将各家丁类查一册将各处抛荒田亩或功臣草场地土省令各丁不拘多寡尽力开耕以为养赡官给牛具子种免征租税须伍人为五十人为长五十人为队相为约束且耕且守无事既足以为各丁资身之策有警又足以备临时缓急之用矣六曰市地增加之渐夫大同初议市场止于得胜堡一处后因黄台吉不肯赴市另立新平一处揆之事势逼近阳和军门重镇弹压似亦无不可者但风闻近日把都儿请于独石开一市口夫弹丸孤悬之地正京陵枕后之处年来司道罕至其地重以连年霜雹为灾居人巳无固志若复于此处立一市口岂惟货物远而难于转输亦且官府隔而不及稽考虽夷心莫测明岁之市与不市诚难可必但事贵几先害始微细倘边臣应诺势难食言窃恐地与强虏为邻居与反侧之人相习而化其不沦胥而悉归为左衽者几希臣本无知第闻之镇巡询之司道咸以为不可合无行令边臣念昔年经理之劳重国家屏翰之守庶独石安而宣府安三关固矣再照立国之本必始于自强而御虏之方在明于料敌今俺酋颇狎其饵秋防似可无虞第黄台吉之桀鷔变诈上不肯仰遵其父叔之命令下不能约束其部落之恣肆故新平之市虽幸无大故然较之伊父得胜一市大不相类部落食粮之请业巳再三而迁徙熟夷之言至今未巳犬羊之欲本自无厌中国之财势难常继倘西番之抢不果势必乘秋揉我田苗掠我谷粟窃恐异日之患必自此酋始大武诸臣正当日夜淬励城堡之当修者及时修之甲兵之当励者及时励之板升叛逆之未归此外患之最急者作何招猍云朔递年之残破此内患之最急者作何经理沿边极冲之城堡得无乏三月之储乎所以防其坐困者当早为之虑沿边荒芜之屯田得微有遗弃之利乎所以广其开垦者当早为之修凡所以先为不可胜以待敌之可胜者务俾其在我焉俟其败盟大加挫衄庶几外足以寒毡裘之胆而内足以发舒吾华夏之威如此而后可保数十年无事若战守不修而徒?口?田?之以抚赏中之以互市自谓巳安无复他虑正恐今日之所以羁縻乎彼者未必非自误之阶也事关国家大计臣是以冒昧言之伏乞勑下兵部再加查议如果臣言不谬转行边臣务要相机观变审时度势一应安内攘外顺治威严之策亟为详议可贡则贡可守则守可战则战常使其机在我而不在敌宗社幸甚生民幸甚缘系预陈边事隐忧恳乞圣明申谕边臣早为计处以保万全事理为此具本专差舍人高富亲赍谨题请旨 

　　钦差总督宣大山西尚书王　为谕陈边事隐忧恳乞圣明申谕边臣早为计处以保万全事隆庆五年八月十三日准兵部咨兵科抄出廵按直隶监察御史刘　　题称臣惟天下之事固无全利亦无全害惟择其中之利多害少者为之又于其中预知其害之所在而早为之图焉斯国家享万全之利矣方今沿边鲜炮火之警而居民遂耕牧之休一时羁縻之近利似亦有可观者顾中间事机利害往往相为倚伏臣待罪地方窃抱杞人之忧今幸互市已毕谨以耳目之所见闻渐不可长者为陛下一预陈而酌议之内开一曰封强弛守之渐二曰熟夷疑叛之渐三曰将领推诿之渐四曰塞下虚耗之渐五曰勇士散逸之渐六曰市地增加之渐及称立国之本必始于自强而御虏之方在明于料敌今俺酋颇狎其饵秋防似可无虞第黄台吉之桀鷔变诈上不肯仰遵其父叔之命令下不能约束其部落之恣肆故新平之市虽幸无大故然较之伊父得胜一市大不相??火页?部落食粮之请业巳再三而迁徙熟夷之言至今未巳犬羊之欲本自无厌中国之财势难常继倘西番之抢不果势必乘秋蹂我田苗掠我谷粟窃恐异日之患必自此酋始文武诸臣正当日夜淬励城堡之当修者及时修之甲兵之当励者及时励之板升叛逆之未归此外患之最急者作何招猍云朔递年之残破此内患之最急者作何经理沿边极冲之城堡得无乏三月之储乎所以防其坐困者当早为之虑沿边荒芜之屯田得微有遗弃之利乎所以广其开恳者当早为之修凡所以先为不可胜以待敌之可胜者务俾其在我焉俟其败盟大加挫衄庶几外足以寒毡裘之胆而内足以发舒吾华夏之威如此而后可保数十年无事若战守不修而徒啖之以抚赏中之以互市自谓已安无复他虑正恐今日之所以羁縻乎彼者未必非自误之阶也乞勑兵部转行边臣务要相机观变审时度势一应安内攘外顺治威严之策亟为详议可贡则贡可守则守可战则战常使其机在我而不在敌宗社幸甚生民幸甚等因奉圣旨兵部知道钦此钦遵抄出送司案呈到部看得廵按直隶监察御史刘　　具题前因大率谓北虏互市巳毕羁縻之术似亦可观而隐忧潜伏渐不可长乃开具封强弛守熟夷疑叛将领推诿塞下虚耗勇士散逸市地增加六渐责成边臣早图预待且欲及时修城堡励兵甲招猍叛逆经理残破广储粮饷开垦屯田各一节为照北虏贡市原为外示羁縻内修战守即今贡市巳完边警暂息乘此闲暇正是可以有为之日但惟总督王　身当锁钥之司心切安攘之计经始之劳既在可录善后之策必能预处事在阃外相应通行申饬合候命下本部移文总督王　公同廵抚孟　刘　杨除内治事理查照本部先行题覆着实举行外即将御史刘　所陈六渐逐一审处应潜消默夺者鉴童牛之牿慎防其微应开阖弛张者严履霜之戒力杜其渐果有事体关系应该奏请径自具奏务其内而人情大安外而夷心允服常使其机在我而不在彼方为上算等因题奉钦依备咨到臣除即通行宣大山西抚镇查照遵行外案查臣未奉之先为虏王贡市将竣查议善后事宜严自治以振神气昭恩信以慰夷情事该臣看得北虏俺荅素称凶狡久为边患今因归降纳款称臣为国藩夷自去冬通使至今夏受封日示诚顺边境熄烽但制驭之策要在安不忘危羁縻有术务俾华夷均利方可永坚盟款以故臣于请贡之初条议八事内开审经权戒狡饬之议无非严边备以惩夙玩一众志而怀永图乃今权宜之处巳有成绪而经常之守众议参差将领诿祸未底成绩即今三镇互古将竣边尘不耸征调巳停正我大破夙谬乘暇厚备之时其一切秋防戒备严饬边图事宜节经臣并部科申饬再四诚恐督属文武将吏恃虏通贡怠弛边防上尘宵旰之忧下贻强场之患巳经通行三镇抚镇调集各道面相商确参挹忠谋逐一登荅前件佥议明允咨报臣处以凭酌议会闻去后续准大同抚臣刘　宣府后抚臣孟吴　山西抚臣杨　咨及据总兵官马芳赵岢郭琥并兵备守廵道参政申佐副使崔镛温如璋朱裳蔡可贤参议李鹗梅友松佥事许希孟姜廷珤吴哲赵世相各将内修外御开屯储饷诸务先后议呈到臣督行间查得先蒙辅臣陈谟兵部款议八事责行边臣及时厚备随奉勑谕严重责臣贡议巳效忠谋边臣当思善后等因臣各遵照申议督行去后继奉前因臣反复思惟廵按御史刘　开陈六渐及申饬边镇诸务中有先经辅弼陈谟旋奉勑喻责成臣节经通行各镇申饬另疏回奏未敢玩愒自宽今幸按臣同事地方自可同心经理督察欺诞共责实效其查原议六渐外度虏情之诚伪当思预防内虑人心之怨怠当图抚饬本官身历强场究心边务言皆有据谋出忠猷通应议处除塞下虚耗之渐原因宣镇先任抚臣初虑互市无商招派军民充市继虑马多费饷议将市马变价备用一时文武各官奉行未当致众腾怨臣初闻招派即行禁止继该科臣议请兵部覆行严禁比及互市在官以马价权充啇本买备官货军民听以所有自赴市易公私交利三镇攸同绝未累及啇民其易获夷马山大二镇尽巳给军既免陪价之扰复得夷马之健官军称庆惟宣镇给马迟疑间致军士怨诅臣闻累行各道酌量给军众心亦孚此该镇一时之失计非臣原议之贻累也近该按臣廵历大同各路查无前弊亦免向来殷忧以后诸虏果守盟互市各镇查照臣原定规度遵行将致虏马岁多孳牧渐蕃军民获利既厚塞下可望充裕庶免虚耗之渐其诸将推诿之渐诚如本官所指当贡议之初各怀避难诿祸之私方贡市之际犹肆观望依违之念今既贡市告竣间有不遂要功罔利之素仍饰玩虏忘战之谈凡此皆不忠不诚骄悍夸诈之徒绝无为国全疆之念查其历履何尚??有威虏制胜之能不过恃丁壮为捣巢窃马之计今责以务实修练必湏大示赏罚破其奸诡方可责成臣于议贡之初巳经开款指言戒狡饰以策战功近奉庙谟仍责以练兵待阅照依战获败绩严行赏罚自可肃众志以责武略难复肆推诿之奸所据二事俱无容别议外其称虏酋黄台吉桀骜变诈他日之患必自此酋始盖深见夫黄酋不听父叔之命既非顺义初盟可制多肆非分之求尤非诸酋诚信可同岂惟按臣虑之臣亦反复筹之矣历查黄酋去冬入犯索降被挫败遯之后即遣夷使亚都善随同俺荅夷使打儿汉同赴臣处投递番文内开伊自兔年誓不犯边伊有占卜谓入犯当死于南朝累向各边投文求贡无敢代奏去秋伊曾阻其父叔不犯蓟镇今不意那吉来降反将他原谋不遂其先次入抢原为父调非其本心又被挫折未敢深入今原随伊父叔永远进贡永不犯边别人反了他也不反臣向闻本酋悍驇恨怨其父偏爱后妻及那吉今那吉容还无与彼轻重或未必随父纳款也及见彼番文再审夷使虽执词无异尚未敢深信复查通丁随同原使面见本酋或哭或诉执称其父不听伊言常谋入犯今伊始遂初心永远进贡免受祸害臣方事此酋既格而余酋可无难也讵意得请之后累忤其父互生嫌隙初听熟夷之讹传谓臣等阻绝贡市辄自东奔既见伊父领送伊勑赏又疑臣谋同父叔将以害彼惮不赴市臣一面反复宣谕一面严行其父遣夷招猍使至新平该副使申佐陈设香案勒令望南谢恩数四监市如约本酋深信无他始感天朝之厚恩严禁部落之喧扰偶于摆腰小酋争忿至欲弃妻之以投降直至市门轻身扣关副使申佐相对边城多方宣谕妻子环泣扶掖竟日始回既而罢市遣谢俱极诚顺虽索讨熟夷粮食降人之言累次恳求臣与该道每以法理谕阻彼亦知不可得移帐北去节因各部落归降多至百余各帐失马数四执系熟夷偷赶听诸奸夷唆弄以书复求臣处治熟夷归还降人内称他达子本求封贡安生今人口都走尽了马匹复被偷赶不如不和若臣不与伊追还彼和不成了彼亦不抢中国自与熟夷雠杀边上不要阻当意在挟求所欲臣思此酋骄悍性成渐不可长即书宣谕责其无诚无礼乍顺乍逆熟夷降人皆中国臣民法难与彼及听彼雠杀如政背盟臣即内谓官兵外招其父叔会兵剿灭决不轻贷本酋闻言羞愤恐臣即行捣剿不敢复驻近边臣以彼之变诈遣告顺义王即差夷使责骂许以若敢他逞必会臣及调各酋剿杀俺荅仍独行出帐密告臣通丁金奉谓彼再入降嘱臣容入设计杀之彼亦无怨黄酋复遣夷构唆其叔昆都力哈父子同索熟夷伊子父亦不听臣原颁贡赏通丁杨亮在彼具闻本酋自知势孤乃复假以打猎至宣镇西路近境窥探动定臣思彼既畏威不敢狂逞仍湏加恩以示操纵密行总兵官赵岢阳示不知以酒食餍之伊即欢慰投书抚镇内称伊前得罪于臣求为转道勿与伊计较伊系虏人不知中国法理臣向执本酋贡赏在边未经给与直待其输诚服罪方许颁给间十一月二十五日本酋复书番文责差伊亲信头目直夷影克及被虏王继禄夷名昆茟写气景四八名由新平堡求见臣谢罪持书二纸一纸内开彼夷狄不知中国法度粗鲁前次写书得罪闻臣恼怒要调兵剿杀就莫措望了故夬宣府抚镇转夬陪礼不知曾转到不曾一纸嘱令来夷待臣若不恼方投内开前次降人原系通丁许寻与他不是他敢要今求临年卖几个牛羊及求讨些米粮吃用要与熟夷对面讲和说誓以后不许再偷夷马词俱恭顺臣初闻夷使之至阳厉声色不容近城继令中军官再四译审明白方许引进仍令各官跪求宽贷臣方逐一责问本酋罪状谓伊初以伪言纳款继复逆父背恩既贡市复求降人熟夷写书无礼皆是中国奸人教唆其原写茟写气既系中国被虏即当执留正法不当容回各夷伏俯哀恳备言黄酋性行不常每因酒醉发狂前被臣通丁郭以直言激聒羞愤故要与熟夷雠杀原不敢侵犯中国近日单身在边打围一畜不敢轻犯父叔各家俱归顺亮他一人敢复何为若容他领回勑赏做些小买卖与熟夷讲和再不敢胡言臣备审王继禄具言本酋与各酋不和其子侄亦各背逆必不敢背盟只是虏性不调好生反复前闻臣怒拒日夜惊惶远避月余又被其父责骂故在宣镇央求转达求臣容恕今后既知臣不可犯必不敢再发狂态臣复责令各夷使于原差通丁说誓无他方准许以原颁酬贡勑赏给发时当冬至令节适义王及那吉夷使七名亦至臣处执送水泉市截路贼夷及求讨番经臣令通丁率领各夷使于公署原设龙亭丹墀随同各官瞻拜山呼万岁行庆贺礼使知天朝礼法及将山西布政司送臣隆庆六年大统历名用黄纸包封顺义王黄台吉各颁一册令尊朝廷正朔仍差通事官杨亮赍颁俺荅大统历胡天福赍黄台吉勑赏大统历各押同夷使出边去讫臣随行宣府总兵赵岢调取熟夷史大史二谕以黄酋与伊讲和之情责其部落盗马说谎之罪俟黄台吉果差人至边执留真正夷使在镇仍差官通押令熟夷与彼讲和以免各夷反复构怨仍书宣谕责其往罪许以牛羊百数赴新平市场与民互市一以慰彼夷情一以大溥民利大较牛羊入市民间以布一二疋值银三四钱即买肥大羊只可直银七八钱布货一二两可买耕牛直银四五两既不用官市亦可得税利以备抚赏支用仍量备抚赏米数石给伊妻子食用此黄酋始末虏情及臣处置操纵之详其往来番文与臣宣谕事案具存向未敢尘渎天听良以夷狄之性本类犬羊喜怒不常贪饕无厌既难责以中华之法理尤难听其溪壑之请求必随势裁抑设策牢笼使其中有所慕而不能舍外有所畏而不敢肆方可摄其悍鸷之势以永贡市之盟未可一事姑息损威媚虏致后难继亦不宜急遽怒绝致虏羞愤自速败盟也历查黄酋素负强众眇其父叔昔年围困大同右卫攻破宣府鸡鸣驿等堡沿边侵扰视各酋尤极凶狠自被干庒军民重打夺获盔刀及至东城教场几被火炮打伤稍知悔祸节被妻子劝诱深信占卜不吉以故久蓄求贡之心誓戒入犯之举近复衰病侵寻父恶子逆部落亦各怨散不则那吉之归否既无与彼之忻戚俺荅之威令久不能制其■■其此番之内附未必其一闻臣使谕即投款词累被切责未敢逸去也今既遣使谢罪誓永无他虽豺狼之性难保其终然既得善言即宜优慰庶安反侧以免跳梁此臣与按臣同忧共济之图非敢有所隐匿异同也其余封疆弛守熟夷疑叛勇士散逸市地增加四渐节经会同三镇抚臣申戒定议通应照款闻列具题伏乞敕下兵部查议酌示便宜覆请明旨通行臣等遵奉施行庶防渐杜微可免童牛之牿华宁夷靖可永率俾之化矣为此具题计开一曰封疆弛守之渐前件为照天下有道守在四夷四海以康慎固封守帝王固圉保邦之经也矧沿边各镇与虏为邻宣大大边既失仅守三边山西外边既撤惟守内界封疆之守四时戒防墩哨之役日夕巡瞭虏虽纳款岂容少弛臣于此虏求贡之初即虑各边怠玩弛守通行三镇为严饬边备禁轻率杜衅端以固疆圉事看得各边参守等官分守专阃责任攸关或恃虏通贡怠弛边防或纵军民出边开荒耕牧或任居人樵采抵边牧放或墩哨袭弊交通濳行或巡察不严纵容哨夜私离信地渐废边纪通应严饬督责沿边将领务各比常加谨防范慎固疆圉其牧放必湏液收入堡日牧附近仍责各军随带器械守牧用保不虞严禁墩哨不许贪骗夷物私相交易自惹边衅各去后本年八月初七日据宣府西路西阳河署守备徐垣报称有本边西界台长哨夜不收桑六马文宝出口取水巡哨被达贼四骑扑趁墙下用尖刀将桑六剳死马文宝剳伤等因到臣看得猾贼剳死墩夜审无剥夺衣物中间必有构衅招尤情故或墩夜骗掯各夷未还或见虏帐近边潜出窃马致虏生愤具未可知欲遣通丁责问黄把诸酋挨查但无认识夷名各酋必将推诿其平时有无结构及今剳情故该墩同哨人役必知随行怀隆兵备道严行查究续据该道呈称审据本台墩军郭江等执称委系黄台吉郭落不知名四贼到边要做小买卖马文宝桑六拏烧酒面饼与四夷吃用桑六将一夷人皮袄转藏用自已皮袄抵换本夷酒醉恼怒争愤用刀将桑六剳死马文宝剳伤跑走去讫本月十二日又据宣府西路参将李浃报初十日有达贼七骑从新河口边小西台进入往西到洗马林地方捉去牧放官马二匹又据柴沟堡参将贾国忠报本日正北来达贼十一骑从洗马林镇河台进入抢去官马六匹有本台并-马主将前贼连人马捉获二名曹通事娃娃供报夷酋二名猛磕绰赖余贼仍从原口出边去讫等因随行分守口北道查前贼的由何口进入该路缘何不遵申饬加意防范何官纵军远牧致启戒心中间有无骗虏构衅虏贼有无愤恨索降情弊仍译审拏获二贼是否前报小酋帐下及入边捉马缘由大酋有无知纵查究明实二夷监候具由呈报以凭责问虏酋挨查究治送还马匹以示后惩续据该道呈查得本年四月以来该路收纳过降人四十一名口已送宁家本月初十日有黄台吉部属小头儿猛磕绰赖引领通夷曹通事娃娃及真夷九骑拏黄台吉番文从洗马林边明入执向该堡索降比时守备李三极执例无与止备酒肉抚赏各夷吃醉恼恨口称你等说无降人难信且将牧放马质当几匹遂将董威等牧马六匹赶去李三极督令军夜赶至墙下将曹通事娃娃二名连原骑夷马捉回本日达贼肯只?等七骑从新河口堡边进入打牲亦到洗马林地方忽遇在彼牧放马二匹亦赶出边各官禀报军门备行本道查究间又蒙军门责差通丁安天爵向黄台吉责问本月十六日小酋他不害等将赶去马六匹送回并肯只贵亦将原马一匹及陪补责马一匹从新河口边送回俱给各军收领及审本边墩哨众称诸虏二次入边各无兵仗口称见官索降原非侵犯各该参守等官平时既失严慎遇虏辄复隐实臣随行各道提问及将误事官张极徐垣拏赴军门以军法责治随将曹通事娃娃拏解军门臣责审明白送发黄台吉以夷法重惩讫臣又思诸虏部落数十万平时专恃抢虏为生今既禁绝侵犯中间穷虏沿边窃扰虏酋隔远岂能尽访且三镇各边墩哨夙有媚虏常例求免扑杀今巳尽绝或奸人仍袭故智索讨或墩军出入贪利交易内外华夷通应严禁各酋自求安设巡边夷兵以防做贼说谎之奸臣初未允适遇秋深人畜遍野恐复有如前零寇致难责问传谕顺义王俺荅并都督昆都力哈黄台吉等各分定边口每口定派头目二名率领散夷一二十名各照分定地方往来巡禁但有猾贼或向边墩求索或沿边骚扰巡边夷人拏送酋王以夷法处治各酋首各给信牌二面有事听差夷使执牌由各市场边口验入市场地方官揭报臣等允示方许差官夜押送臣督抚衙门审发事完仍差通夜押送出边臣又查得前时各边墩军各将行粮货物花红媚虏月有定例虏既不敢索扰墩夜可安坐哨即应于哨粮多者量减专备犒赏巡边夷兵通行三镇抚镇责成各路参将查将大边二边墩台除月食行粮三斗照旧外其余一石或五七斗者俱各准其半支所减之数收贮各路参将置立循环明白登记专备犒赏巡边夷丁支用臣复定立犒赏规则每月赴臣倒查各该守操不许另外科赏历查扣收粮银各有积余仍可备平时夷使往来抚赏即今沿边肃清猾贼敛迹无敢窃扰臣复行守边各参守官选差提墩监哨官于各夷兵住巡边口各择近墩住守内外防范无容奸诡私相构结置立传筹昼夜巡哨其沿边有不堪边墙墩台除今岁尽修外春来踏行修筑务比未贡之前加高帮厚无容恃虏款塞渐弛厚备庶内外戒严而边防愈固矣二曰熟夷疑叛之渐前件照得夷狄之性非我族类其心必异因其内附厚其抚赏收充藩篱古今制御之微权然畏威规利饥附饱扬夷性之常诚不可不慎其牢笼以安反侧也查得宣府熟夷史大史二原系近故夷酋史鸡儿之子本朵颜三卫种类车夷达鸡伍栾等初为老把都部落与史夷连姻隆庆二等年自老把都营投托熟夷营内附抚镇议允一体抚赏俱在宣府东北二路靖胡堡龙门所等边外住牧该总兵官马芳先任宣镇选锐养赡令同通丁哨探北虏消息为我藩篱抚赏既久颇得其力史夷去年父死该镇给之衣棺容葬近边尤切感戴但各夷住近黄把巢穴频年各将官时遣通丁纠合各夷收赶二酋部落马匹杀获首级报官一体分赏以致二酋抱恨每时收抢向依我兵未遂雠杀今各夷因二酋通贡既失偷马斩级希赏之利又恐该镇无所用彼或减其大小抚赏各怀疑惧中间史夷抚赏已久部落牲畜颇多已足自赡惟车夷各酋前被老把都掳抢牛马殆尽贫不能自给时常窃出偷伊马牛以致二酋抱愤每遣夷使投递番文要行扑杀臣一面遣差通事赍札戒阻一面申禁史车二夷钤束部落不许仍肆盗窃致被雠杀各夷颇知谨畏前据车夷伍栾误听内地流言谓臣阳许贡市密图捣巢传语黄酋致被疑阻臣遣通丁查问明白执获伍栾与各酋夷使面对是的量以军法责治监候以示威信近据二酋遣夷执文又称各夷近月复盗伊马牛数次乞行移住边内免令为盗致坏贡市黄酋又称伊近年收纳史二一女求与史大兄弟面见讲和臣巳行总兵赵岢谕令二夷许为讲解以免彼此雠愤内外影射为奸及行宣府东路参将白允中每月选差通丁往哨各夷营内无容盗马造言构衅各将部落收附险峻处所住牧固守本巢其伍栾发令史二收领容将妻小近边住牧稍待黄把二酋远遯方许放还查得各夷每年宣镇大小抚赏之费既逾万金收养之久巳逾十年内而恋抚感恩自不敢怀异志外而避仇畏抢亦未敢轻附诸酋但其鼠窃之性累戒未悛禁防之令须宜严慎即其抚赏之中特示劝惩之机臣前取史二等至臣军门谕以遵令守法者当加其岁赏违令盗窃者革去月犒再四造言阻坏贡议者即执赴军门以军法斩首头畜家小尽各家分用各夷亦叩天发誓遵令戒众各图安便后有违犯如议赏罚以示惩劝庶久附之夷不至疑叛而新附之虏免生衅端矣五曰勇士散逸之渐前件照得猛虎之力食必全牛壮士之-养人必陪食故欲得丁壮之死力湏当厚其资养欲收真夷为我用必当饱其所欲若使养之不厚用度缺乏则众将怨愤散逸理势所必至也历查三镇诸将率各招畜家丁为冲锋破敌中间原系舍余各有身家者照常与军一体月给粮赏外内有降虏不惯粒食边方肉价腾贵月粮委不足用况无户丁家业资赡在偏裨各将每营不过数十名各有养赡地土岁收租粮各数百石有志立功者尚能自备养犒惟宣大总兵官马芳营通丁六百九十六名内原无家产一等真夷六十八名二等通丁二百八十九名赵岢营通丁一千二百四十一名除在本镇久住外一等真夷三百五名二等通丁三百三十三名往年捣巢赶马间或得利自赡今已容虏通贡既绝外获之资丁壮数多别无内养之计渐生秋怨臣切虏之每行各将官厚加抚恤待今贡市事竣另行议请优养间节据各抚臣咨议查将各营逃亡军粮扣收在营量为给恤及容于防秋三月照节年调遣例听权支客饷及马匹料草以资人马食用去后今据按臣议虑散逸欲要查给荒田听其耕种自赡深得抚恤丁壮安慰降虏之略委应议处查得臣昔抚宁夏甞因收用降虏数多月粮不足养赡具议题请每月每丁除月粮外加肉蔡银伍钱妻子至五口以上各查有幼丁月给粮三斗兵部覆奉钦依允给夏镇真夷颇得其力今照三镇真夷通丁即应比照前例请给合无勑下兵部查照臣先年原议将三镇各营一等真夷每名每月该粮一石各军本折三七间支本色价贵每月折色七钱今岁尚可买米五六斗前岁只买米三四斗各丁各有妻子何能充食议湏每月准支本色五斗照例折银三钱五分马匹草料春夏全给仍月给肉菜银五钱二等通丁每名月支本折粮一石仍给肉菜银三钱家口众多至五口以上者准收幼丁粮一二口每月三斗至于奇游等营并各路援兵家丁行各将领查明一体分等支给其应支粮银仓库查给余外给肉菜幼丁粮银听各道备查节月各营迯亡事故官军临放扣除还官之银裒益支给如无逃亡之粮或银少不足许各行道于各营无丁应扣之银凑之无容增加岁额及查得宣大二镇各总兵营每年养廉地租及草场草价收纳各数千两各官各思体国仍须每年各分千金以养死士虽以防虏实资自卫臣军门两掖营及各抚臣标下间有真夷通丁亦湏一体抚赏及查审各丁多系降夷不善耕种再无余丁有难拨给荒田如蒙照议允给庶公帑不至增费而勇士可免散逸缓急可备战守矣六曰市地增加之渐前件互市之议本以抚安夷情市场之设阴示分披虏势臣当议贡市之初会同三镇抚镇诸臣条议市场在宣府于西路张家口在大同于左卫威虏堡在山西于西路水泉营各边外筑立市场听其互市巳经具题讫续准大同抚臣刘　咨称近据俺荅累遣使投递番文再三哀恳威虏堡山高水草不使欲改从得胜堡先年旧遗市场交易及称若将黄台吉令于俺荅部落一处互市二酋父子素不和谐虏众数万嫌衅易生应照二酋住牧之所令其东西交易庶可分彼虏势免生意外之患合无将黄台吉部落改移宣大交界或新平平远临近堡分另立一市责令朔州道并宣府西路大同新平二参将公同经理庶免他虞等因该臣向虑宣府钱粮缺乏迤东有老把都永邵卜部落各数万势难再容一市今虑俺黄二酋临场生愤即应于大同东路新平堡另立一市既可杜二酋父子之閧尤可分二酋拥众之势随行朔州兵备道副使申佐新平参将杨尔干监理乃将大同原备俺黄二酋市货抚赏分发二市听二酋先后互市讫后因虏酋昆都力合大成市完节差夷使再四恳告彼各枝远夷用度缺乏一时互市势难齐到乞于彼营就近独石边界每月容其量以马牛数匹只易换布物充用臣查有先年兵部题准独石出哨三间房春秋两防五日一报蓟镇事规值今北虏通贡哨丁既难远出声闻阻绝虏形无据传报事干蓟镇机宜必须月容夷使往来本路因差通丁深入虏营窥探方可实得虏形巳经备行该镇抚镇转行本路参将查议应否允从及作何哨报去后向未回报原未允于独石增开市场致危孤悬重地也今据按臣指议谓该镇各官俱谓独石孤悬难容续市臣亦随却虏使令有续到夷畜每一二月开具番文仍赴张家口原市具报抚镇容其招集军民与虏互市今既数月昆酋部落求市二次各卖牲六七十只永酋隔远再未续求及查得各酋互市原议一岁贡使既入三镇并容一次节据各酋市后恳告率称虏众分驻迤北远近相距各数百里一时拥挤市场不便应酬且贫富不齐富者以马易段帛贫者各以牛羊毡裘诸物易布疋针线等物一岁数日之市焉能遍及万众乞容每月准附近边外续市一次如辽东开元三卫事例以济众虏之用免致不均生怨败盟臣巳反复拒阻各夷恳求未巳臣思今持若拒绝不容来岁之市必将拥挤万众难遂速完历查汉唐和戎首以关市不绝以中其欲国家抚夷如开元海西蓟镇各有月市月赏良以虏种众多欲其均沾市利资用不乏方可免生他变也及查三市所易马牛牲畜有限多系各酋亲戚家人头领及余部落众虏原未沾被今即容安设巡边即可容与沿边各参将塘报臣与抚镇量其来之多寡每事裁抑容招军民听即各边暗门外参将监督严检违禁衣服听以布货变易率一二日即完民间得利颇厚闻市争趋虏众得利资用夷情大慰照例抽税可充抚赏各酋感恩遣谢无复他请公既不费官货私可均利华夷在宣大虽为创始之规其在辽蓟巳有见行事例臣访得吉能部落在于延宁亦容每月各路续市一次华夷安便夫夷虏众类既同贡市无二若在辽蓟三卫则容月市在诸虏则拒阻不容是我中国待彼既有厚薄差等则彼夷类又焉肯帖服无怨望耶臣身在疆场首主贡市凡可上遵国体以昭圣皇无外字小之仁下慰夷情以溥华夷永远之利者尊照勑旨随宜筹度以求永妥不敢烦渎天听按臣所具知共鉴也今关市不绝通使络绎诸虏虽分驻沙漠而声闻每日可闻不犹愈于闭关株守虏情阻隔而缓急难虞耶行之既久非惟市场无俟增加而将来大市亦可免众拥扰虏众既慰而虏情将愈感戴贡市可保有永矣 

　　兵部尚书臣杨　谨题为预陈边事隐忧恳乞圣明申谕边臣早为计处以保万全事看得总督尚书王　具题前因大率谓详陈黄酋逆顺之情军门处置操纵之法具见壮猷除塞下虚耗诸将推诿二事辩析巳明无容别议外所据封疆弛守熟夷疑叛勇士散逸市地增加四渐合就开立前件议拟上请定夺计开一曰封疆弛守之渐前件臣等看得王　题称诸虏部落甚众今既禁绝侵犯中间穷虏窃掠岂能尽防自本年八月以后宣府西阳河等处黄台吉部下达贼剳死墩军及入边抢马索降节经勘明原非侵犯随将误事官以军法责治夷酋黄台吉处重惩外即今顺义王俺荅添差巡边夷酋往来巡禁要将各边墩夜除行粮外其哨粮各减一半收备犒赏仍选差提墩监哨官于各夷兵驻巡边口各择近墩驻守内外防范昼夜巡哨及将沿边不堪边墙墩台来岁修筑各一节参详所拟诚得慎固封守之义合无备行宣大山西总督抚镇官传谕顺义王俺荅等照依分定边口定派头目率领散夷往来巡禁但有猾贼求索騒扰擒拏处治其墩夜哨粮准令减半收贮专备犒赏仍严督提墩监哨官随夷兵往巡边口内外防范不许内逆奸诡私相构结以启衅端少俟春来土融将沿边不堪边墙壕堑墩台修浚加帮务期高深足恃防守通候大臣至日阅视施行伏乞圣裁二曰熟夷疑叛之渐前件看得王　　题称宣镇熟夷史大史二及车夷伍栾等住近黄把二酋巢穴时常偷夷牛马频年将官纠合各役收赶马匹杀获首级报官一体分赏以致二酋抱恨每思收抢向依我兵未遂雠杀今各夷因二酋通贡既失偷马斩首希赏之利又恐该镇无所用彼或减抚赏各怀疑惧近又窃偷马牛二酋愈致抱恨要行扑杀巳行谕令讲解及禁约偷马启衅去后各夷内恋抚赏外畏雠杀决不阴怀异志但鼠窃之性累戒未悛禁防之令湏宜严慎欲要抚赏之中特示劝惩之机各一节参详所拟无非俯顺夷情以保贡市万全之意但黄把二酋变诈弗常有求无不曲听在我反为亵恩终非制驭之常史车二营款服巳久缓急不为之处在我似为损威殊非弘覆之义合无备行总督王　　公同宣府抚镇等官如果黄把二酋仍以雠杀史车二营为词即便谕以大义大率谓军门即当严禁二营夷人不许再来偷尔马匹掠尔人口二营夷人如或不知省改定行拏送军门以军法重治仍将月犒查革今尔要将二营夷人押赴尔营处分自无此理如或不从别有反侧之迹明白具奏即不得巳而至于用兵其屈在彼其直在我以后贡亦可常市亦可久其史车二营部落仍行彼处参将务各收入险峻去处多方护持毋令为虏鱼肉未尽事宜仍听阃外径自施行伏乞圣裁五曰勇士散逸之渐前件看得王　　题称三镇诸将招蓄家丁数在宣大总兵官马芳营通丁六百九十六名赵岢营一千一百四十一名往年捣巢赶马得利自赡今既绝外获之资又无内飬之计渐生愁怨恐致散逸但各丁多系降夷不识耕种又无余丁有难拨给荒田要将三镇通丁分别一等二等月粮之外比照宁夏事例仍给肉菜银并幼丁粮银以资养赡其应支粮银仓库支给肉菜幼丁粮银于逃亡事故官军临仓扣除银内支给不足之数于各营无丁应扣之银凑支无容增加岁额至于军门两掖抚臣摽下及奇游等营各路援兵一体施行又要总兵养廉地租草场草价每年各分千金以养死士各一节参详所拟计处俱当合无备行宣大山西总督抚镇官转行兵备各道将一等真夷二等通事月粮肉菜并幼丁粮银马匹草料如议查给养赡其军门两掖巡抚标下奇游等营各路援兵各家丁查明一体支给应支粮银仓库查给肉菜幼粮听各道备查节月各营逃亡事故官军临仓扣除银内支给不足之数于各营无丁应扣之银凑支无容增加岁额至于宣大二镇总兵官果能每年将养廉地租草场草价各分千金尤见洁巳体国之忠各该抚按官奏请奖赏以示激劝伏乞圣裁六曰市地增加之渐前任臣看得王　题称近该虏酋昆都力哈市完仍要就近独石边界每月量以马牛数匹只易换布物充用随却虏使原未许增开市场致危孤悬重地但节据各酋恳告虏众分住迤北各数百里一岁数日之市焉能遍及乞要比照开原三卫事例每月准附近边外续市一次以免来岁大市拥挤市场各一节参详原议每岁止许互市一次既市之后如有分外乞讨一切拒绝今若月月互市未免内外奸人往来构结殊非严限华夷之义合无备行宣大山西督抚镇官仍照原议除每年春月互市外如有分外乞讨即便严行禁约仍行顺义王俺荅传谕各部落不许往来近边骚扰如敢纵零虏要求续市许巡边夷酋拏赴军门押送顺义王帐下重处其互市地方三镇各在原所决不可轻易加增一处至于各该夷酋传报边情投递番文但系公事督抚官应该抚赏犒劳者径自随便酌处本部难以遥制伏乞圣裁奉圣旨依拟行 

　　○慎测虏情以严戒备疏 

　　巡按直隶监察御史臣刘　谨题为慎测虏情以严戒备事近该臣巡历北东二路一时传报咸谓黄台吉妻领精兵数千余骑往龙门所境外将属夷车营恰儿台吉二千夷人账房数十余顶尽行抢去随该臣覆加查访相同臣因是窃念车夷与史夷自相依附而中国视二夷以为外藩车夷既去则史夷之形势自孤恐难存立史夷再去则北路之藩篱尽撤益难堤防贼愈近而莫支患愈大而难扑夷情狡诈殊难测度而要之中国制驭之机权诚所当谨如果志在邀求欤则当用而示之不用甚不可中之以长其无巳之骄如果志在窥犯欤则当先为不可胜以待敌之可胜甚不可忽之以自弛国家之备虽边方大计固非臣愚书生所能测知而一念杞人之忧不得不为过计也伏乞勑下兵部行令边臣熟加体察务要慎度虏情严为堤备边方幸甚国家幸甚缘系慎测虏情以严戒备事理为此具本专差舍人高富亲赍谨题请旨 

　　○敷陈边虑以永治安疏 

　　巡按直隶监察御史臣刘　　谨题为敷陈边虑以永治安事案照先奉都察院勘合为披沥愚衷直陈时政以仰禆圣治事内一款省议论谓军国重务既经廷臣会议又经部院覆准必须宽以文法假以岁月久而罔效方可徐议其后若其所言尚未施行不得遽有异同反致悞事等因题奉钦依通行钦遵已久臣窃详军国大事孰逾今日之通贡与市哉乃臣自去年三月按历宣大维时廷议既定事在必行无容再今巡历一年巳满中间利害得失颇尝筹度一二其大者容饷节缩颇多生灵全活甚众而至于其间吃紧一着专为阴修内治先经辅臣陈谟边臣条画俱巳详尽总俟今岁大臣阅视臣于此复何言哉顾臣职忝观风谬司纲纪论国家经常不易之定画则战守宜先而据目前通贡互市之权宜则恩威最急凡此皆纪纲之大者臣是以复有说焉其一议战臣惟帝王之于夷狄顺则抚之不深文以逆其诈逆则拒之不穷征以讨其二所谓以不治治之也顾抚与贿迹若相近而其实不同何者夷情之顺逆无常而制驭之机要当随时观变固未始有必定之规而亦未尝有永守之法也虏若倒戈而款塞诚心而效顺与堂堂天朝自有厚往薄来以大字小之体安得不存而抚之即而叙之乎若贿则或以形凌之以势要之扣关呼索称兵犯顺因而赂焉苟且以免祸之谓也夫不论其情之顺逆而槩曰抚槩曰贿二者均非定论及今不为之别白他日将使人眩于名实而无所分辩论事者曰贿而当事者曰吾方抚焉顺逆何由而别是非何由而明功罪何由而核也今俺酋款效軄贡有顺无逆事势机宜抚之为利但天下之事穷则变变则通逮其久也夷狄之顺逆异情措置之安危异便事机之利害异局万一当事者之把持不定而同事者之意见稍殊或失重为之治罪则事机之难以遥度者孰肯甘首事之诛其流之弊必至于忘战而后巳也其次议守臣惟宣大为京师藩篱而独石尤为宣府屏蔽故守宣大即所以守京师守独石即所以守宣府至于龙门赤城一带又为独石咽喉而边外驻牧属夷素与大营不相联络向为我边东北二路捍蔽近该黄台吉有吞并属夷之谋而一二酋妇带领夷人更欲与史车二夷一体居住一体抚赏是欲并其地与人而兼得之近虽经督抚多方督令远徙但逐腥之犬饥饱异态得便驰去无则复来傥堕其计是借寇兵而赍盗粮将来咽喉受痛渐不可长窃恐异日之患必自龙门赤城独石马营八城堡始或旷日攻围以邀城下之盟或中阻赤城以杜应援之路外驱属夷以为之向导而内据咽喉以为之扼塞若非预积糗粮未免公私告匮一城有土崩之患诸城成瓦解之势自此西窥长安岭则怀来之路塞而宣大不通于居庸东窥滴水崖则延永之势逼而虔刘且逼于陵寝臣愚以为独石马营八城堡当预为一岁之储即有不测当以守为战中东西南四路当照常备数月之储即有不测当以战为守何也独石三面虏巢独以一隅内附上下山坂出入溪涧饷道既巳艰难兵马卒难驰骤又且地方土壤迫隘禾黍罕生连年有霜雹之灾军余无担石之积吾惟糗粮预备庶几人心自安即有攻围吾惟坚壁将见攻之不得掠无所获竣巡前却于溪谷僻侧之间彼自困弊势将溃归臣故谓独石八城堡当以守为战而当预一岁之储者此也若中东西南四路多系平原即有侵轶正奇游兵之可以迭出马步车营之可以兼用势固不能久也臣故谓中东西南四路当以战为守而止当备数月之储者此也伏愿陛下勑令边臣加意于要害之图而为边臣者亦须远鉴先朝杨俊失事之由并详先臣少保于谦经略之议量其冲缓丰其贮积虏果无虞出陈易■可也一有攻围即矫诏发粟亦可也若曰亡羊而始为之补牢则缓不及事何益孤悬敛散而不为之及时则人和巳失奚取地利是未识乎尺寸进退之机安危治乱所系之旨也再照中国之驭夷狄固有经有权而帝王之柔远人亦有威有惠一于威而不知有惠则威竭而兵不可恃一于惠而不知有威则惠亵而彼不以为德今俺酋款伏于西鄙既巳臣服无虞而把都儿近复老死于东陲则察罕儿交构为仇之隙似亦有间即黄台吉乍臣乍叛跳梁蹢躅终属孤立吾之力既足以拒之而彼之力又势难独逞臣窃以为处置之宜莫若于察罕儿之素与黄酋为衅者则阴广间谍挑之以成彼外患而于黄台吉之顺逆无常者少加裁节之以示吾中国牢笼之机权抚赏可施而诸凡分外之邀求亦当量为之颁给布帛可赐而一切华靡□服用亦当严为之厉禁巡边之夷日渐加增所谓羣虎狼于牖下而割肉以饲之者也而卧榻之鼾睡则所以防其倒持太阿之柄者能无忧乎哨粮之减岁计数万皆当于岁终而严为之查核者也而存积之余曷若以之充修边之费尤有实用乎贡道可通也而虏使入京之渐似难轻诺互市可许也而边墙修理之工断不可辍沿边墩台之军器奸军有无私窃货卖奸夷有无私擅攘取弘治年间曾差部科诸臣详为体勘者有明鉴也而稽查不可不严虏最垂涎之铁锅官若可许之公行货卖私必难禁之故违明例汉臣所谓精金良铁尽为虏有者良可虑也而禁例亦当预为之申明凡此皆因循不振之渐而在今日之所当周为之虑者此也伏乞勑下兵部再加查议如果臣言不谬行令边臣将一应战守恩威事宜务要见机乘时详为审处固不可过为峻激以失远人慕义之心亦不可过于因循以贻他日纲纪陵夷之渐边方幸甚任其凭陵而悉置之于不问或纵其桀骜而槩隆之以锡予且借口曰吾将以抚赏焉在今日用之为抚虏之资以彰朝廷字小之体而在他日恐窃之为贿虏之计以为缓寇自宽之图又其甚者借启衅之言掩养乱之罪日积月累渐成积衰不将侵失其初意也耶夫驭夷者相其情而为之羁靮治水者相其地而为之疏导求以杀其势泄其怒则一而已非有二也臣愿陛下授边臣以便宜行事之权而为边臣者亦须外度虏情之诚伪内审事机之当否一切瞻顾诚心不得留滞胷中明目张胆弛张阖辟由我自如虏果效顺抚之可也一有叛逆拒之可也如能去逆而效顺虽既绝之而复许之亦可也其或东西侵犯即便擒斩杀戮无待奏报坐失机宜即小有损失不得重为治罪但不许各将官因而生事自开边衅以致损威失信若曰用兵必待于奏闻则机会之变于须臾者未免有中制之牵而小国家幸甚缘系敷陈边虑以永治安事理为此具本专差舍人高富亲赍谨题请旨 

　　○恳乞圣明亟除奸横中官疏 

　　云南道监察御史臣刘　　谨题为披沥愚诚恳乞圣明亟除奸横中官以隆新政以杜乱阶事臣惟亲贤先于远奸善终贵于谨始自古阉寺之流朝夕在君左右易于为奸使辨之不早始之不慎其流之祸遂至不可收拾汉唐之事可明鉴也兹当陛下登极之初正天下观听之际可不辨之于早以遗他日之厉阶乎臣谨按司礼监太监冯保奸险辨捷凶狠贪肆其平昔所为不法节经南北科道诸臣论劾荷蒙先帝洞烛其奸虽未尝即赐斥逐而于司礼监重权终不轻委者非故靳之诚知之也及先帝崩逝内外大小臣工罔不吁天悲号保亦有人心者辄急急于专权一旦遽代孟冲中外骇愕不知果出先帝意乎抑乘先帝临崩惶惑之际而巧肆其窃弄之计以濳易意旨乎中官不许泄漏内事明禁也先帝传位密旨保乃令名下内官李用焦进等实时传播原其意不过欲张已之威以鼓动中外使人皆知彼亦与受付托如是可为他日专权地耳且圣明践祚之初两宫徽号未上事无大于此者保欲专窃事权惟恐旧用内臣与巳为忤数日之内首行屏逐其所引用皆彼心腹之辈树立私党果何为哉张永第宅价值数万传家累世矣乃逼令家人张三霸为已业而修造物料仍于监局取用先故太监黄锦所积宝物如犀玉睛碌之类为数甚多保逼令管家台送私宅仅以遗剩不堪之物搪塞进上掌东厂则令逃军徐爵罗织军民而爵竟冒功次滥升军职居内府则令伊弟冯佑交通勋戚而与逐安伯陈鏸结为姻眷其它作淫巧之器以为蛊惑之媒肆欺罔之奸以窃威福之柄尤有难于尽数者在昔刘瑾专权乱政几危社稷故虽终被显戮计亦晚矣况保凶狠不在瑾下而奸险过之若保一日不去君侧则将来之患殆有不止于瑾者伏乞皇上大奋干断将冯保明正其罪该监印信另选端谨内臣掌管庶始谋克慎而后患可弭大奸既去而朝政以清矣 

　　●刻中丞肖岩刘公遗稿三卷 

　　云南道疏（三） 

　　虏王修贡等疏 
　　预止虏使疏 
　　议抚赏以一虏志疏 
　　慎酌封贡疏 
　　酌议贡市疏 
　　互市届期等疏 
　　酌议设官事宜等疏 
　　摘陈紧要修守以责实效等疏 
　　申明权时事宜等疏 
　　趁秋成籴买以裕边储等疏 
　　酌议开市等疏 
　　发问奸贪官犯疏 
　　议处久禁商犯疏 
　　海贼内犯等疏 

　　○虏王修贡等疏 

　　钦差总督宣大山西尚书臣王　　谨题为虏王修贡乞恩酌议贡市未妥事宜慰华夷以永安攘事案查本年四月初四日准兵部咨为边政久颓积习未振乞勑着实举行并议重任督抚官员以预疆赐后图事该兵科都给事中梁问孟题称宣大山陕贡市届期文臣沿习旧套粉饰华词武臣借口封贡弛意战守降夷通丁渐生涣散之心硝黄铁器未尽奸宄之禁车夷去留史夷安插抚赏盈缩市期迟违各一节该本部复议合候命下通行九边总督抚镇官遵照勑谕开载及本部先今题行事理在宣大山陕降夷通丁既不捣巢赶马必何如优恤以收其涣散之心硝黄铁器当此华夷杂集必如何关防以革其私通之弊属夷之抚赏安插作何区处不得仍前克扣敛怨于军互市抚赏作何措办不得徒事节省失信于夷应计处者径自计处应奏请者明白奏请务要从实修举的有成效通候大臣至日查阅施行等因题奉钦依备咨到臣通行宣大山西抚镇守巡兵备等道及各副参游守等官查照科部申饬事理逐一遵行具议回报间又为敷陈边虑以永治安事准兵部咨该巡按御史刘　　题为今日北虏贡市客饷节缩颇多生灵全活甚众俺酋款伏把都老死即黄酋跳梁终属孤立近与察罕儿构隙当用间谍成彼外患及称巡边之夷日渐加增哨粮之减岁计数万虏使入京似难轻诺铁锅禁例当为申饬各一节该本部复议看得巡按御史刘　　具题前因计料方来之事周思曲虑极其剀切所赖总督大臣王　　自许孤忠人称多算凡御史之所言者必能加意行之大抵贡市巳成人口保全钱粮节省巳非托之恐言即使虏果渝盟彼运巳衰我兵方锐以战以守自当出虏人之上系干重计想应如拟申饬合无听本部移咨督抚官尚书王　　都御史吴　刘杨　公同总兵官赵岢马芳郭琥查照御史刘　　所陈虏果效顺则照旧抚赏一或叛逆即闭关谢绝如敢侵轶径自相机截剿但不许将领等官因而生事开衅失信损威黄台吉果肆凶狡量加裁抑以示牢笼察罕儿构隙既多宜用间谍自令挠乱抚赏之外如果邀求有名布帛诸物亦当量与若是求请无厌华糜服用决不可给至于巡边之夷哨粮之减虏使之入京边墙之修理军器之查铁锅之禁及一应事宜审时度势务求至当固不宜过激以失彼向慕之心亦不宜因仍以致我陵夷之渐仍望皇上特勤天语明示边臣以意向所在令其便益从事等因奉圣旨这所奏着王崇古督率各镇巡官酌处停当行钦此钦遵又经通行三镇各官一体酌议抚饬及累差官报通书谕顺义王早修岁贡各去后据本王书报伊弟侄病重将死坐致贡马未得如期臣又差通丁分投赴各酋存问及催伊如期进贡随据吉能生前先将贡马一十五匹夷使四名送赴顺义王处昆都力哈亦差夷使求臣稍待病好同贡间续准顺义王俺荅差夷使娃娃腊物等投递番文内称先年讨印信言待今岁进贡奏　讨今年进贡事情我先将他三家人调来会定吉时进贡去人随马进京旧岁进贡使者未曾去京今他各家相会随马进京两家只是一家缘何将铁锅不卖虏众无锅鬻食难过望开大市之时准卖乞将传谕不误查系臣初贡原议事理臣权宜许为奏请间后据本王书报东西昆都力哈吉能是我背膊今日他二人没了我心甚是不安要与他二人念经超度进贡的事待我造完鞍辔弓箭先进等因复行书谕本王查伊弟侄承继子孙的名开报许与奏请死者优恤生者准袭軄间本年四月二十二日准本王番文内称今差中军打儿汉等前去进贡马九匹鏺银鞍辔鏺金撤袋并刀箭全副有小子不荅失礼进贡马一匹全鞍辔一副差人一名小孙大成那吉进贡马二匹全鞍辔二副差人一名原议贡马五百匹昆都力哈大成分进马二百五十匹我分进马二百五十匹有恰台吉打儿汉首领威静宰生外进马一十五匹有陕西袄兄都司先进马一十五匹有昆都力哈儿都司余马未进他巳没了先前会事他二家差人二十名我差人十名一同求请进京今吉能家只有四人我今差人十名乞为奏请进京起初一场大事我不知事体仰望成就进贡表文马匹规矩字意亦不知望加美言誊抄土骨气台实计龙外进京马二匹初起殷懃望奏请赏赐有我原不知看经念佛道理今从西番请来剌麻公木儿榜实公实榜实黄金把实恰打儿汉前来教我看经念佛戒不杀生灵后又蒙大明仁圣皇帝钦差二剌麻并二徒弟前来与同在营剌麻经典相同又善言教道我巳归善道乞将在营剌麻并钦差剌麻请圣上封他等名号我看下大青山前可修寺奉佛看经永远相和乞赐匠役颜料又有通事官金俸往还大事多有勤劳与同前人一并奏请至祝至望等因到臣随该本王差原写番表夷人大都榜实赍捧番表一通并各马匹鞍仗到臣住札阳和城臣随安插夷馆责令原差译字生丛文光逐一译出原来番文词语与原书大意相同中间文理不合表式臣随照伊原文另为撰次责令本夷会同丛文光恭写番表仍行本王遵照外为照中国之有夷狄犹阴阳画夜之倚伏帝王之驭夷狄惟有战守和之三策古昔以汉高汉武之兵力尚事和亲关市之图国朝仗圣祖灭胡犂庭之威灵犹不惜和宁部落之封锡每因夷虏之盛衰驯致疆场之安危古史之所载今边人耳目之覩记昭昭可考未有合东西数十万之强虏受封効职上表称臣贡马献琛如今日之盛者也国家二百余年九边列镇每遇大虏深犯杀戮动至数千内帑供需岁费数百万金先皇暮年春秋戒防时廑壮顾皇上履元晋蓟交侵震动宵旰凡在臣民空抱吞胡忠愤迄无灭虏长策兹者仰仗天心助顺宗社乘休启夷孙之来降感虏王之臣服昭圣德格远之化显明良中兴之烈追唐虞蛮夷率俾之盛陋汉宋和亲岁币之辱治以不治臣所不臣允得御戎上策矣今经二载山陕七镇一尘不耸万姓安堵边屯尽开米斗减直客饷岁省巨万屯盐征纳鲜逋各边军民举手加额歌颂太平中外臣工外宁内谧免虑虏患揆之五十年来边境之安危国储之省费利害悬绝凡有气咸所见闻臣未敢贪天之功坐弛边备修防训练制器开荒当边纪久废之后兴万夫勤动之役劳来抚绥日不暇给凡勑谕之开载辅臣之敷陈按臣之指议臣愚所条奏矢皆责实督行即今边工城堡处处兴作荒田破垒在在安葺凡规画调度虽各抚臣之纡筹其内而剂量督议外而酬应诸酋臣寝食不遑心力俱竭未敢恃虏贡使而肆玩弛他日阅视自见臣未敢欺诞取罪也其抚赏诸夷原臣题请每岁各镇量动节省客饷一万两臣军门每岁于督属三镇酌处前银二千五百两充一岁抚赏贡市之费及应虏酋请给之资去岁用过之数臣于各镇俱经造册奏缴各用过不等或仅动三五千或尚余大半军民丝毫禁无科扰啇民塞边各趋互市大获虏马之利内外岁省军民俵买马价数十万边腹均被利益公私外无烦费各镇出纳有稽查文案俱存历历可数今之议者不察从前之祸害而惟虞一时之利弊未知公私岁省之无算惟惜有限之小费动以文法责臣以疑刑示虏或见虏酋之有所求乞臣等有所给赏则以为媚虏贿虏或因各边巡边夷众月减哨粮抚赏则以为剥军资敌务欲勒其日用不可缺之具责以中国不可守之法夫虏性狡诈多算素善用兵非尽愚痴虏众数十万夙称强盛今非衰寡虏中无粟帛素依抢掳为衣食虏地无产每依华器为资兼以中国奸逆在虏数多转相交构今既不能灭其种类绝彼食用而百尔禁绝不轻施与徒责臣以甘言孤忠固结强虏之心纵虏王未忍渝盟其众部落散处各边贫富不齐饥寒切身慈父不能保其子恩信不孚军民尚虑激其变矧可责之强虏久而不变哉傥至叛盟臣身不足恤将使七镇军民重遭毒戮内帑供费岁将不继即使议者身任其事臣不知何以尊主庇民灭虏雠凶也节据虏王之所陈乞一求贡使进京一求铁锅互市一求给印示信一求各虏女壻穷夷恩赏皆去岁虏众初请封贡之词中间不可从者臣亦拒阻可从者查照各夷事规臣会各镇抚臣督同各道定议陈请当时　廷议慎重恩礼逆虏狡诈未即许允臣恐虏闻愤逸坐失时机仰负委任亦权词应虏待彼久无变态再为奏请允否恭候上裁虏各听信今经二年虏王忠顺无他修贡惟谨虽其弟侄之死贡马未遂遄齐节据臣及宣府抚镇差官通刘宝苏天佑等报称承臣等差遣祭吊老把都伊老妇因夫死伤痛及近日天雷击死夷马惶惧方图择日祭天未受吊祭本妇素称狡悍兼听奸逆鼓惑尚疑中国魇镇夫死抱恨未释其子青把都其女太松阿不害各遣夷密语各官通嘱拜臣等免行嗔怒伊等劝导伊毋务遵顺义王不敢误贡趋市待彼事定差夷陈谢顺义王巳累次差夷谕催且昆都力哈未死前数日曾差夷三名求臣稍待伊病痊修贡意本诚顺惜速死未遂永邵卜大成方催老妇诸子恐误伊贡市若复差人催问恐泄威重姑宜示之不屑静待夷求在西虏吉能部落节据延绥抚镇书揭及顺义王书报吉能长子把都儿黄台吉西去抢番闻父死巳将回其弟那木汉壻威静恰等差人投书该镇告哀求请贡市誓永无他吉能生前巳送贡马十五匹于顺义王会进切尽黄台吉去岁西抢累于甘宁投书谢钦赏今闻伯死未否回套此酋忠顺知礼必能纠率套虏永修贡市惟黄台吉黠酋素称贪狡臣会同宣府抚臣年来多方抚谕近巳输诚预纳贡马四十五匹同父充进其先次二妇因亲勾掳属夷家口一百三十七名口巳遵臣谕遣其夷妇送回近边乞请依住一体抚赏节该宣府抚镇收纳属夷量给抚赏阻回二妇臣近差官通杨亮等要依赴市定议抚赏去后此酋虽于多罗土蛮因争一妇有隙在我惟当明示恩信密授机微听其自变前多罗土蛮求市求衣臣巳许与明言黄酋无礼彼真难容各酋以书复谢谓臣言自是天理难复用间泄机致亵大体及查史夷安驻近边原无他志车酋头领达鸡儿五栾近俱出豆死臣会同抚臣行史酋会车夷各部落另立酋长代领夷众其余酋革固等向随黄酋妇至彼既无资养尚多陵夺中即有投赴察罕儿东夷者在黄酋势力必不能抚存在诸夷随去实非本志今既容给旧赏安抚近边保无他虞诸俟臣待黄酋入市更与订盟会抚臣定议抚防具闻此诸虏今岁存亡诚伪之状据虏王之书誓死无他黄酋既入纳贡难复别逞惟昆都力哈之亡妻子志意未定外虽示彼不屑内当严密戒备臣巳行宣府抚镇相机戒防听其自至去后臣反复思惟凡科臣忧疑与按臣指议率虞后艰之难继预安攘之良图节经部议覆奉明旨勑臣督率各镇巡官酌处停当行钦此钦遵仰见圣明洞照夷情府鉴臣赤辅弼大臣察臣谋始之艰责臣克终之图臣不胜感泣痛思今日边事匪言之难而行之为难非徒外而夷酋所当曲防其内而奸宄尤当禁伏故臣于议贡市之初亦尝乞定羣言戒狡饰庶可定国是以慑奸萌今经年余朝议既定惟一二凶狡将领不遂私图敢挠公议臣不得不为皇上陈也夫有闻即报有见即言按臣之体也狡饰辈久怀怨望阴伺凌剂每以耳言冷语窥机暗投卖直沽勇陷仇侮众甚至掜汗上下显巳清直夸昔战功示今忠愤听者未识深奸误为忠巳故即其所言谓贡使入京未可轻诺而未查各夷贡使今果全入京先年北虏三贡昔果原未容入则臣轻诺代请臣之罪也铁锅之议虏必用以鬻食今庶人之家每岁尚需数口虏中既无所出又禁抢掳墩军绝按月勒锅之患各边禁交通窃贩之奸以虏所必用而我故勒之虏既不能绝食又焉肯甘心自困耶凡此二事皆臣于初议贡之市疏反复议请在虏非今日之要求在臣非例外之狥虏乃必欲抑阻激虏以成其言而快其愤他日虏果叛盟臣未知其彼果能扼虏抗敌而致其死命否稽其旧时欺诈贪需之态益以近时纵欲衰惫之形一有紧急臣恐贻害疆场不浅也其减哨军之粮以充巡边夷众抚赏臣往岁巳经具闻盖各镇各路哨瞭有行粮昔因冲缓为多寡有三斗五斗七八斗及一石之支今既虏贡烽熄在虏无向时扼困求索之患在各役冲缓一体安闲行粮止当均给三斗充食余可减省臣非不欲可充正饷可幸节省之名但虏志方定后患难虞一经减支后将难复且臣既令各夷各安巡边夷兵分路巡缉零贼窃犯防护颇得其力其每年每口酋长定以二段八布散夷十布之赏每月五日以羊一饼百酒一鐏充犒即以各路所减粮银充用在大同各路岁扣仅足岁支在宣府哨粮向支七八斗既多东南北三路逼近内地臣向未容安设巡边惟西中柴沟三路边境狭而巡边少故东北中三路扣减之银为多臣皆行各道各照地方经理明立循环听以虏使经行分别冲僻月给参守各官有差一犒巡边一供应虏使每月各参将仍将用过之数登簿赴臣军门查考他日虏果渝盟则巡边绝支各哨役自当仍旧支用即今见在之银并续市税银分贮官库臣督抚衙门止据各官报数丝毫无与近方议充抚赏穷夷之用而狡餙辈向利墩哨岁办不等今既禁革故倡非言事关出纳按臣不得不清查议充修边工费今必欲抚赏减哨之银一听按臣之稽察臣督抚重臣非惟腼颜无以示华夏之具瞻即使各道及各参将守备官凡遇虏使往来求乞巡边防护酒食且将畏缩观望无敢伸缩支用不以慰虏情而永贡市哉夫抚赏与媚虏贿虏名实不类按臣亦明言矣无问古昔即据宣大山西近事追论大同总兵衙门旧有纳进之例近年方革各路均有贿虏之弊累经诘发其墩军月办之粮布宣府西路山西三关昔亦同之四年之夏虏众尚索常例于大同五堡适臣初至始督兵一战却之在彼时谓之媚虏贿虏以自便宜也今天朝不惜王号以锡封内库不吝彩币以颁赏臣等分别部落之贵贱查其求乞之可否以钦定节余客饷之官银充万虏经年贡市之抚赏名义既正体统巳尊既非媚虏私交又何用贿彼泄威耶虽前老把都酋妇之贪索黄酋诸妇之琐求臣等每次裁抑十未给五向谕虏王明为戒止各夷每送马数匹求易银币诸物臣即估给官军支价易给良以国体当尊縻费可惜虏欲难餍虏志当定臣未敢曲意狥虏自失威重也狡饰辈欲假此以污督抚故以昔所共见共给之物指为珍奇昔所共议许允之图执为曲从至欲按臣稽查减哨充修边之用夫修边之费自有正支巡边之费岁不可省科臣欲宽文法责重边臣矣今一钱不与擅支部将凭借为奸将何恃肃边纪以待虏耶臣访得宣镇将士上下私言皆谓按臣所奏皆主帅之密言督抚决难阻违其道路喧传皆谓诸虏变在旦夕贡市决难复恃必使虏犯蓟镇方信彼言方可立功自见遂使抚臣摇惑不能自裁各道观望莫敢持议当此老永二枝贡市未入黄酋东行未回之时若奸凶辈内挟督抚外事构隙致生他变臣当察实逆谋明正罪状参拏正法以重国典尚虑流言至京致滋纷议不得不披沥预为敷陈今将虏王请乞四事开款具闻伏乞圣明怜边氓初遂安生虏众初入臣服溥四夷同视之仁察边臣忧危之苦天语叮咛示该部以意向免照去岁执议阻抑以慰虏众之乞望以定虏王之忠志臣等幸甚疆场幸甚缘系虏王修贡乞恩酌议贡市未妥事宜慰华夷以永安攘事理臣未敢擅便为此具本专差千户秦学亲赍谨题请旨计开一请给印信顺义王俺荅当乞封之初即求给赏王印臣于原疏亦尝查照圣祖封忠顺王事例具题该部向未议给今本王既蒙钦封王爵日思得印荣示诸部以便表贡行使每次乞求辄称圣朝不给印信彼亦虚受王爵将来凭合传袭臣愚伏思圣朝既不惜勑封王爵之赐即给镀金杂银本王印信在朝廷全封爵之典在虏土为世袭之珍他日子孙以得印为荣重以失印为纷夺在夷尤得以印信得失而施其操纵之权若竟靳不与非惟老酋将不以王位为荣重而将来子孙亦将不知所依着矣本王又称圣朝不与铸造体制僭逾尤非政体矣伏乞圣裁一请贡使入京夫有表贡必有夷使历查四夷各国及各镇属夷土官西番僧族皆同当弘治元年二年北虏小王子由大同三次求贡向未受封蒙孝庙准其贡使每年一千五百余名安驻大同夷馆内进京四百三十五名弘治三年加至二千二百名见今朵颜三卫每年贡马三百匹贡使三百名海西建州各夷每年贡马一千五百匹贡使一千五百名容进京俺荅素所见知臣访得华夷皆传先年彼未受封威胁朵颜三卫每年每卫分带俺荅老把都黄台吉三家夷使各十名入京分贡十分今各酋既蒙封王授职容修岁贡自称与三卫同为藩臣外绝私入之途所有贡使例得入京以示大公之体中间裁抑务少防范当严臣于初议亦尝再四谕晓勒定各枝正贡马五百匹每授官有名酋长一人贡使二名各都督大酋量加二名俺荅十名授官四十七枝共准贡使六十名上马三十匹进京余马给军余使百名分驻三镇监市候赏计数不及三卫贡使之什二当时廷议或谓虏使入京将得窥我虚实阚我道路其虑似远而不查番夷均一夷也在朵颜三卫昔为藩篱今为向导北虏前时之入犯皆三卫夷人之指引且虏中被虏华人奚啻数万其我虚实道路彼何所不知而必待数十之贡使方虏为窥探耶且臣原议经行由宣大各路边境以入居庸昌平抵京令各地方参将总兵官设兵防护其出入禁绝纡道窥探之奸自可免如诸臣所过虑议者又谓居庸去京为尤近大虏三十二年由古北口初犯近郊回由白羊口直出宣府坌西当时又谁为之指引耶我兵近岁两防怀来虏众咸知近接京陵故得东西牵制又何尝不知远近道路哉今不嘉其效顺之诚惟虑其后时之叛中国即失敦信之度虏众能免逆诈之愤耶是示之疑形而激之速叛也故臣于去岁纳贡之时谕以诸夷初贡众志未孚直难容许待彼输诚巳久中外咸信再为陈请今虏王书使止求伊子侄孙贡使十五名入京余各枝听贡马至再议则人数愈少意向愈诚且审十五人半皆夷人内直夷俱选恭顺省事不饮酒之夷虏王亦示以赏罚华人俱思效忠非若三卫猾夷辽东悍虏之比伏乞圣明俯容前使恭赍表贡听臣查照原议选差官通沿途防范送至京馆俾得俯伏阙廷仰瞻天朝威灵俯尽虏众诚款免至渐生羞愤使臣亲领钦赏愈怀修贡之心可免边臣扣减之疑矣伏乞圣裁一请铁锅互市照得虏众需锅鬻食虏众不习炒炼辽蓟以广锅充赏虏中非用锅打造臣去岁二次疏议详矣此非臣之私言也凡曾经边任生长边方者皆知之臣先闻广锅轻而不受炒炼向因虏王恳求得如蓟辽例以广锅充市既而科臣有言兵部议行臣责各道以广锅炒炼如何成铁即禁勿与行据各道呈称责臣以生广锅十斤炼得铁五斤尚未堪打造继因宣大广铁价贵而贩少诸匠谓潞锅生粗炒炼倍拆乃以潞锅一口责匠炒炼每生锅十斤仅得三斤若旧锅用久破裂仅得二斤价三倍夫一锅大者不过二十斤中者十余斤小者五七斤耳炒炼得铁几何虏虽至狡孰肯以难得日用鬻食之具而自毁炼耶臣仍责以旧易新虏众每以旧锅久巳弃毁今当寻觅充易恐难全得臣复谕以但得斤重相当即与准易询之降人皆称虏中锅漏则补塞充鬻破裂则随地抛弃原不知炒炼充用今虏众经年无从得锅间有临帐借锅而鬻食或以马易锅抱愤欲叛者以故虏王累次恳求实欲资众急用以永贡市耳科臣尝议以砂锅给虏大砂锅易败而难鬻大虏以铁柱石块为灶以铁钗木杓为器砂锅焉能禁其击撞往岁各市常备数百即赏夷亦正视率为马驮不便携带狭小不能容鬻故耳臣巳遵照部议计广锅潞价直之贵贱炒炼之多寡以价贱而炼少者许诸虏以破旧赴官市易新锅严禁啇民无容私市违者例以治罪盖锅釡重器商民携藏难便况无厚利孰甘轻犯将来得获旧之可为铸新以充后市庶虏众免急迫恚望之叛边墩免将来迫索下有逸文尔求索老永二枝去边隔远求索亦少惟黄台吉部落延驻近边素称穷悍无赖冬时尚恃打猎春来愈见狼??具有畜者每次于巡边各口求官权易一牛易米豆一二斗挑柴一担易米二三升或解脱皮衣或执皮张马尾各易杂粮充食其瘦饿之形穷困之态边人共怜之臣密遣通丁往来虏中察其情状皆谓平时自抢充食今以畜物求易尚禁不与各通丁即以赶马捣巢杀戮责问间有夷回称无命者被官军杀戮有命者尚得衣食有马者被抢赶无马者无惧怯今既不敢犯边惟有坐而待死不知各王子何故求和致众受苦此虏中急迫之情若不量与抚赏将来必有诸酋不能制沿边肆窃犯者将至扰农耕而妨工作阻樵牧而坏贡议矣此事势所必至不可不预为抚防也伏乞圣明扩好生之德溥浩荡之恩容臣等行各酋查将伊亲戚女壻每酋不过一二十人各照地方于各镇原议抚赏内各量给毎人紬叚各二疋布十疋米一石余针线菜果之类亦如各酋例给赏以结各酋长之欢仍每酋于春月贡市时各给数百疋米豆各一二百石令各散给所部穷夷以安反侧之众其巡边各口每遇虏酋执书求小市查照臣原议听参将守备官准令边外各以牛羊皮张马尾等物听军民以杂粮布帛两平易换量抽税银以充抚赏庶虏中贵贱贫富各遂安生共感皇恩沿边军民各获虏利免忧窃犯如各镇原议抚赏不足即以收获市税减哨及原备功赏公费充用终岁通计用过之数奏缴或容于各镇节余客饷内每镇再准三五千两专充正支国用费少而省多华夷均利而永赖矣伏乞圣裁 

　　○预止虏使疏 

　　吏科都给事中臣雒　等谨题为恳乞圣明严谕议臣预止虏使入京以永防后患事近该宣大总督王　　题为虏王修贡乞恩酌议贡市未妥等事该兵部覆题乞勑户礼兵三部会议停当复请上裁等因荷蒙钦依臣等谨按崇古□题除请给印信互市铁锅增抚赏三事俱听该部慎议外惟请虏使入京一节其会议尤当加慎焉请陈其故近日虏使入京之说一时传播内外臣工相顾蹙然心知不可闾巷军民惊疑失色心知其不可我皇上试加睿思仰知圣心亦不以为大不可也臣等心知其不可敢不上请以预禁其端乎北虏素称强黠臣服最难近感圣德明威称臣纳贡据去年贡使止到边镇所贡表文马匹等物遣官代进原未许径自入京盖以羁縻之中默寓防范之意其为虑至深矣昔人有养虎者信虎性之驯而出诸匣卒不免噬人又有御盗者听其屈而服也延诸中堂盗卒乘其便尽夺其主之资以去今北虏其猛于虎其狡尽奚啻于盗乎若不禁预许其入京今岁纵少明年渐增年愈久数愈多藩篱日撤衅孽难弭往古五胡之乱华始于晋之专主和议信契丹而弗严其界宋室不兢焉故制虏之柄贵常操于我而不得辄听于彼也大都边疆任事之臣虑尚存乎悠远岂可逆意其速叛也而顾曲听其无厌之求哉中国严其防虏尚知惧苟撤其防将熟探我之虚实益无忌而大肆其毒故请虏使入京臣等切恐之谓非计也伏望皇上俯思夷夏之防不可溃制御之柄特出严谕省示会议诸臣勿为一时之谋湏周万年之计其虏入贡仍照上年到边镇贡物遣官代赍毋得擅开衅端贻祸将来则强虏杜窥伺之隙中国免外侮之患矣奉圣旨该部知道 

　　○议抚赏以一虏志疏 

　　兵科都给事中臣梁　　谨题为议抚赏以一虏志以杜衅端事臣等本月初十日接得宣大山西总督尚书王　　揭内开为虏乞请四事除请给印信贡使入京候兵部议覆外其请铁锅一节砂锅不可变而为广锅广锅贩少变而为潞锅然虏中食用之具必不可缺华夏之所以盛衰亦不系此元之衰也徧地皆铁锅而不能用冐顿之强也以高帝之初兴且未尝有铁锅贸易而平城四十万困汉者数日然则兹锅也亦御虏琐琐说耳未市之前锅无交易日勤塞上刀矢相接俺荅岂以不易锅而遂无兵刅哉此其可否允从皇上自有定算顾抚赏各酋女壻穷夷动支钱粮湏宜酌议不可轻易盖各酋亲戚女壻虽称每年不过一二十人人给紬段止各二疋布十疋米一石针线菜果如各酋妇例然各酋亲戚通类计算人众费多每岁一行时复无巳春月贡市各给布数可疋米豆各一二百石则每春数逾千疋石之费恐后难继虏人习以为常将谓应得一或岁时荒歉钱粮盈缩不齐必致起衅近日朵颜三卫抚赏正额不足继之削军月粮不足督令打柴卖银充赏在我曰赏在彼曰应与我谁敢后也此我祖宗盛时立法即今流弊至此各官前后惧如狼虎不能一自振刷言之可痛今日之事更相効尤不可为例况掩荅黄台吉昆都力哈老把都儿等部素称强悍尤非三卫属夷之比各给米豆且非边方年年豊稔充盈之物异时增之有因减之不得岁为常例恐贻中国转输之患而启将来无穷之忧时方首事虑贵后图数十万豺狼固非中国一一养活也即今崇古殚心竭力左踌右躇扶危持颠千思百计固巳难处如谓抚赏不足继以市税减哨原备赏功公费不足于各镇节余客饷每镇再准三五千两继之其事固巳难而其心固巳苦万一后来继事之臣意向不同时势处置亦异其所谓今日封贡之谋宁不为将来误国之罪哉凡此皆当其难慎之至再至三务恊至当永为可久然后见诸行事决不可轻易相询以滋虏人无厌之求以贻杞人无巳之忧崇古志在为国身肩重任臣非故相桀讹即臣前题抚赏有余不足应否恃为轻之谋亦巳言之但所贵善其事以为国家永远之计故亦不嫌异同如此也伏乞皇上宸断勑下该部详议停当施行臣等幸甚边政幸甚奉圣旨该部知道 

　　○慎酌封贡疏 

　　礼科都给事中臣陆　　等谨题为慎酌封贡未妥事宜以杜后衅事近该宣大总督王　　疏请四事臣等反复思之窃为虏酋之所欲莫急于广锅入市亦莫要于穷夷抚赏而印信之给贡使入京虽其欲而皆非其所甚重也彼二者兵科既有条议矣而此二者亦不可不审焉其请给印信欲比忠顺王事例是犹可言也其贡使入京欲比属夷事例是始未可与也夫俺酋强盛素压诸夷固不俟我王爵为重轻者而说者谓与之以印则彼愈得以联属众酋号召各党是助之势也夫使其联属以入贡号召以入市则此印为重若使其率众以背盟操戈以内向则蔑视此印何如哉而亦何藉此耶故印之与否无甚关系也独彼素号骄横与属夷不同容其入京未免凌虐驿递骚扰居民一不可也万一不受其侮互相忿争因而起衅二不可也京师之中馆谷阔畧难厌众心傥肆不逞损威伤重三不可也且其来者非尽夷辈用我华人假妆异类窥我虚实就中罔非奸细四不可也今次之来人虽数少往后贪淟渐欲加增如水穿窦势难节约五不可也具彼之欲来者邀厚赏耳如使能足其欲则虽不入京彼亦无词如或难厌其求则虽限数入京亦费区处帝王之政惠近以及远春秋之法详内而略外若因此辈而又使道路增其防备京师加其陈设更多一番虞虑岂得为便也哉况往巳曾代其专进矣合无但照前年勿许入京为便臣等拘挛之见若此伏乞圣明勑下该部酌议停妥施行奉圣旨该部知道 

　　○酌议贡市疏 

　　兵部等衙门尚书臣杨　等谨题为虏王修贡乞恩酌议贡市未妥事宜慰华夷以永安攘事该宣大总督王　　题前事奉圣旨兵部知道钦此抄出送司案呈到部看得总督王　　所题四款铁锅一款隶之本部印信贡使隶之礼部抚赏隶之本部与户部若使各另议覆上关国典下系夷情事体不得归一殊非广集众思之意相应议拟合候命下容臣等三部将本官条议四款逐一参酌停当应行应止开坐会题恭候圣裁等因奉圣旨是钦此钦遵又于兵科抄出兵科都给事申梁　　等题为议抚赏以一虏志以杜衅端事等因又于礼科抄出礼科都给事中陆　　等题为慎酌封贡未妥事宜以杜后衅事等因又于兵科抄出吏科都给事中雒　等题为恳乞圣明严谕议臣预止虏使入京以永防后患事等因俱奉圣旨该部知道钦此钦遵通抄送司案呈到部臣等会同户部尚书张　　等礼部尚书吕　　等看得总督王　　题称顺义王俺荅请乞四事其一谓请给印信其二谓贡使入京其三谓铁锅互市其四谓抚赏夷属又欲天语叮咛该部以意向免照去岁报议阻抑一节臣等切惟自北虏纳款以来边氓免锋镝之苦其全活者其徒寔繁帑藏免转输之劳所存者其丽不亿外虞顿息内治聿修即一时宁谧之功诚千载休明之会所据总督王　　具题前因先列一纲后分四目殚力苦心无非俯顺夷情以为安内之权在臣等与科臣则长虑却顾无非仰尊国体以为攘外之经要之以权济经者无碍法典岂敢抑阻以权为经者有碍法典不敢依违词若相左意实相成合就开立前件议拟上请伏乞皇上特赐宸断仍令王　　严谕俺荅以后不许年复一年辄肆请求以负效中之名以成启衅之渐边臣幸甚臣等幸甚计开一请给印信前件臣等看得总督王　　所陈请给印信一款大率谓顺义王俺荅求给印信荣示诸部以便表贡行使一节为照朝廷制御夷裔惟名与器酋首俺荅荷蒙圣恩封为顺义王巳有其名印信之器自难吝惜既有先年哈密忠顺王事例合无俯从所请容臣等礼部照依本王封号铸给镀金银印一颗差官赍送总督官处听俺荅祗领一应表章俱要用印恭进领后先具番表谢恩以彰天朝优异之典伏乞圣裁一请贡使入京前件臣看得总督王　　所陈贡使入京一款大率谓顺义王庵荅求伊子侄孙贡使十五名入京其余各枝听贡马至再议一节为照贡使不许入京俱留边城夷馆应贡马匹督抚差官代进先该兵部会官议拟奉有钦依乃今吏科则称臣工军民皆知其不可仰知圣心亦必以大不可礼科则称容其入京有五不可无非杜渐防微以谨华夏之辨委难别议但查得各处夷使入京必蒙钦赐筵宴简命勋臣待宴仍厚加赏赉合无将今次顺义王俺荅贡使十五名并各枝夷使听王崇古开名送部除本镇督抚镇官从宜宴赏外容臣等礼部题差光禄寺署丞一员赍捧各夷应赏表里等物亲诣颁给仍就彼动支官钱粮查照本寺规格备辨钦赐筵宴优待待宴勋臣就命该镇镇守总兵官臣等未敢定拟伏乞圣裁一请铁锅互市前件臣等看得总督王　　所陈铁锅互市一款大率谓生广锅十斤炒炼仅得五斤尚未堪打造生潞锅十斤炒炼仅得三斤价贱三倍要将价贱炒少者许虏仍以破旧锅易新锅都给事中梁　　等则谓铁锅虏中食用之具必不可缺华夏之所以盛衰亦不系此各一节为照广潞二锅以炼精虽有多寡之别以铁斤均犯断绝之禁但虏食用既不可缺必须别为区处方见怀来之意臣慱往年巡抚甘肃屡尝擒斩虏寇见其夺获夷器其中多有铜锅询之归正之人昼以炒食夜以司儆盖即古斗刀之意且辽东开市止是抚赏方用广锅原无以铁锅交易之例即使准市铁锅此时方行奏请固巳缓不及事合无听总督王　　督三镇抚镇等官动支官银或咨行兵部处发官银于出产铜锅地方差官收买运至边镇止照铁斤价直给虏较其价铜贵于铁铁贱于铜在今日无事之时似觉稍费论其质铁可为兵铜不可为兵在他日有事之时自是无伤若虏必要粗重之铁锅不要轻巧之铜锅则其藉兵资粮之意明白显著益当禁绝无疑臣等愚见如此伏乞圣裁一请抚赏亲属穷夷前件臣看得请给虏酋亲属穷夷抚赏一款在总督王　　则备陈虏中窘迫之状势不可巳在都给事中梁　　等则计虏塞上转输之难后恐难继臣等反复参详虏之入寇也人得肆掠利则归于部落虏之纳款也赏独专给利则归于酋长饥寒困苦出于无聊鼠窃狗偷势所必至但一枝既得抚赏各枝必然觊觎钱粮有限求乞无穷必须处分得宜庶几经行可久合无行令总督王　　将请给虏亲穷夷抚赏事宜公同抚镇官再加斟酌定为画一之规既不宜拒之弗与以失天朝无外之仁亦不与之无章以亏中国有常之费其镇原议抚赏银两如果不足准于减哨并原给公费赏功银内充用此外仍听每镇再动节余客饷银一万两岁终备造文册开送户兵二部查考伏乞圣裁奉圣旨依拟行 

　　○互市届期等疏 

　　巡按直隶监察御史臣刘　　谨题为互市届期恳乞圣明申饬当事臣工慎测虏情以固疆圉以戒不虞事本年三月间该臣接管宣大巡按因见互市扰民巳经臣题请酌议外但天下之事变无常而夷虏之性情靡定交易而退各得其所中国之民尤或难之而况毡裘之族以抄掠为生理者乎近该臣细加询访咸云俺酋感得孙之惠或可目下无虞而黄把二酋祗为伊父兄所强终非本意况一时往来传说止凭侯天禄等二三中国亡命之徒两相讲议窃计疆场大事恐非此辈所能担当或面从而退有后言或阳是而阴为讲煽皆不可保纵诸酋如约而号令或不能钤诸宗人威令或不能行之部落安知不一面投市以给我之必从一面南侵以掩我之不备乎凡此皆今日外患之所当防者也大同一镇强宗散处无虑数千中间恪遵祖训者固多而强梁跋扈者不少先年宗人充灼阴怀异志　时张文愽等或出边而勾引羯虏或烧草而亏损边储或托术以自神或远交以求应向非早发几堕其奸通事家丁类皆犬羊族类先年海赖等数十余人佯佯然辄便驰去飞鸟依人饥饱异态是可不谨其微耶沿边城堡等处军人素惯交通一遇开市则中间奸细之投托事主之窝藏诚有不能保其必无者万一乘吾之虚安知不扼吾之吭其在于今鎜诘之令可不严乎凡此皆今日内患之所当虑者也伏乞勑下兵部转行督抚镇守等官务要恊心并力共济时艰振武扬兵共戒不备庶疆场可保无虞而于安攘未必无小补矣缘系互市届期恳乞圣明申饬当事臣工慎测虏情以固疆圉以戒不虞事理未敢擅便为此具本专差舍人高富亲赍谨题请旨 

　　○酌议设官事宜等疏 

　　巡按直隶监察御史臣刘　　谨题为酌议设官事宜以少禆边务事臣惟朝廷之设官必量其地而后其员不虚必专其责而后其政克举姑以臣所巡历宣大二镇言之即如宣府赤城北与孤悬之独石相为鼎时中与窥伺之属夷相为邻伍外与黄把二酋之巢穴相为逼近其间军情之向背夷情之顺逆将官之勇怯非有司道以弹压之曷克有济先年曾设兵备一员驻札赤城寻议裁革以镇城分巡口北道兼之乃今经年经月绝无一人肯至其地者况兹通贡开市之时尤为奸人交构窥伺之渐臣愚以为分巡道宜改驻赤城以示弹压可焉夫镇城抚按两院交集矣正副二将并驻矣守巡两道森列矣至赤城之要地反畧焉非所以固藩篱也岂量地建官之义乎备查该道勑书亦以春秋两防驻札赤城为谕意盖有在况衙门具存不必改作一转移之间而巳此司道之官所当亟为议处者一也边方屯政类多废坠而宣大尤甚历年抵扣军粮以充实数总计二镇共该三十五六万有奇先年曾设屯官一员驻札蔚州专理其事寻议裁革乃以二镇该道兼摄之第钱粮词讼修边勘功百务攸萃事难责成终成画饼查得山西屯粮止得八万其屯田宪臣最称无事况总计屯数不及两镇四分之一又多腹里尤为易举而至于二镇之屯官反略之非所以专责成也臣愚以为代州为宣大山西适中之地合无将山西屯田宪臣移驻该州以总摄三镇之屯政可焉出关则经理宣大入关则经理山西况地方相去不甚辽远一般运之间而巳此屯田之官所当议处者二也通判官专以管粮为责多者三十万少者二十万兼以各上司日逐承委其烦剧可方苏松一大知县乃使庸庸琐琐之辈居然于贪泉利海之中其不丧心溺志者鲜矣臣愚以为当慎选进士中之有才干者或带州县之衔或带推官之衔使之兼管各路屯田荒芜者作何开恳隐占者作何清查包陪者作何除豁且各路地方屯牧无多省耕省敛尤为便利果有成绩昭例行取推升今日用之以理边务他日需之以求边才此通判之官所当议处者三也夫有分守道以分其责于镇城则可以经内有分巡道以分其责于赤城则可以经外如是而边事有不举者否也有通判以分其责于下则其目张有宪臣以专其责于上则其纲举如是而屯政有不修者未之有也此臣之采于舆论参之巳见咸以为可者也故敢冐昩上请如蒙伏望皇上轸念边方重地乞勑该部再加详议如果臣言不谬特赐施行其于边务未必无小补云缘系酌议设官事宜以少禆边务事理为此具本专差舍人高富亲赍谨题请旨 

　　○摘陈紧要修守以责实效等疏 

　　巡按直隶监察御史臣刘　　谨题为摘陈紧要修守以责实效事臣惟图事固贵万全而举事在急先务臣于本年九月巡历大同府地方其一应山川险夷城堡冲缓皆当目覩而心维之然至其所最急而当先者孰愈应州山阴怀仁马邑哉然马邑西南襟带桑干东北背阻山涧虽系土城稍称易守惟应州山阴怀仁三城土多砂砾随筑随倾虏至居民辄怀不保近该本镇抚臣题称包砖堡以图永逸要将阖镇官堡共计四十七座俱议砖石先包一面固为万全之谋但臣窃以为与其功之杂施而难就曷若先自其至要者图之与其分力而岁修各堡之一面曷若并力而岁修山阴怀马之诸城哉盖边方设堡所以填实内地羽翼城邑今怀应山马之城倾圯尚如故也何暇及堡哉纵诸堡势屹金汤而诸城单薄不任窃恐攻堡不得势必攻城是城亡而内地之所损者更多也三关将何所恃以固藩蓠之托云内将何所恃以固根本之图况城市之纷华尤虏人之所最垂涎者乎今若不论缓急一槩修举其间工程之浩大钱粮之支费夫力之派拨在边臣必将苦于措处之惟艰势必仰祈于内帑而在部臣必将委于岁用之缺乏势必有碍于允题文移查议时日耽延作舍道傍徒成聚讼异时见兔思犬亡羊补牢悔之何及臣愚以为兴修之始莫若先将山应怀马四处亟行议处其余一应各堡工程力可为者不妨并举力难兼者次第施行中间合用钱粮人工酌议民间可出若干边方可措若干班价可足若干内帑议发若干合一镇之全力约二年之时日此四城者当为坚壁矣虏果尚如盟也则吾犹得以其余力以渐次从事于诸堡之修虏或巳渝盟也则吾亦得以从容于内地以坐享数城之利庶修筑有次第而钱粮工力亦不难于措处时日无虚度而月计岁计亦易以考成功今查应州仅打过土坏数万而巳其山阴怀仁等处最号孤单者尚寂然木议及也秋尽冬来土脉冻阻工力难施不瞬息而阅视者至矣将何以奏报哉伏乞勑下该部再加详议如果臣言不谬行令该镇镇巡官将此数城速加处议修举明岁大臣阅视务要稽考数城工程其沿边各堡稍宽其课庶几为者得以尽其力而观者得以考其成实效渐增内地渐固矣缘系摘陈紧要修守以责实效事理为此具本专差舍人高富亲赍谨题请旨 

　　○申明权时事宜等疏 

　　巡按宜隶监察御史臣刘　　谨题为申明权时宜预塞因袭弊源事臣惟天下之事固有一时偶然行之而后日遂因袭之以为常者不可以不预计也即如烧荒一节前岁间一停之以诸酋款服塞外也乃昨岁亦未曾着实举行矣意者虏方新附不宜遽激之以挑衅耶似亦一时之权也今以其时考之则过矣臣亦不暇论也但恐年复一年而各将官仍复退托曰在某年草荒未烧有故事在今日不宜出塞以启戎心野有茂草而不敢辄焚虏得近边而因以久驻致令腥膻日逼虏牧日南而祖制不几于废坠乎此今日之所当预为申明者一也家丁素恃捣巢赶马以为活计今一切禁止则内养无资近经月粮诚得优养死士之意然此亦一时之权也但恐虏巳败盟而各丁仍借口曰往岁无事之时尚优我廪饩只今有事之际反减我刍粮内援旧例以要月粮之增加外复赶马以冀熊鱼之兼得将使养家丁如骄子视军士如土芥而兵制不几于倒置乎此今日之所当预为申明者二也伏乞勑下兵部再加查议如果烧荒旧制不宜渐次废坠家丁月粮日后仍当查处预为申饬毋俾他日因循踵袭庶几权行而不失乎经矣缘系申明权时事宜预塞因袭弊源事理为此具本专差舍人袁春亲赍谨题请旨奉圣旨兵部知道 

　　○趁秋成籴买以裕边储等疏 

　　巡按宜隶监察御史臣刘　　谨题为趁秋成籴买隆庆六年粮草省价值以裕边储事奉都察院巡按口北九千六百十二号勘合札付准户部咨该本部题议于太仓银库先行动支银一十五万两分发宣府客兵七万两大同客兵八万两及咨都察院查照上年事例转行宣大巡按御史会同督抚管粮郎中转行兵备等官趁时籴买米豆分贮紧畏仓分预备隆庆六年客兵支用不许妄费等因题奉钦依移咨备札前来奉此行间随该本部将前银差官解发到边该臣会同总督尚书等官王崇古等分发宣府镇银七万两大同镇银八万两坐委兵备守巡等道分派籴买续据宣大二镇兵备守巡各道呈议各仓颇有积贮要将前银暂收贮库停买缘由到臣臣参详钦买银两暂停一年审时度势似亦无不可者但兵马之调遣钱粮之支费恐难预计驳行各道务要会议稳妥呈请督抚详示会题去后今据山西布按二司兵备守巡口北道副使温如璋参议梅友松佥事姜延珤呈为清查客兵钱粮免陈浥以济实用事会议得宣府镇连年边警时少各路食场积贮颇多据今日见在之数较往年费用之常巳足年余供应而况虏酋近纾诚款边垣久巳敉宁若复照前籴买虽系相沿旧例但恐米豆有蛀朽草束有浥烂似不若以银贮库则帑藏充盈既可无浥朽之虞而储积殷厚又可免请给之烦审时度势委属相应合无将六年钦买银两行令户部管粮衙门尽数贮库以实本镇根本元气其五年所省召买银两亦暂收库以备不时缓急另议呈发缘由通呈蒙总督尚书王　　批各镇连年召买苦累商富今岁收成颇可民力稍苏虏既纳款边警巳息宽一年商富之力则时估必太平而盐粮可增估公私攸便也仰备呈两院知会共恤民隐况查该镇五年未支之粮料未买之库银尚多六年客饷可收库以备后支以壮元气如拟会户部该司照行呈按院知会仍查积贮粮银的数如有缺少本色城堡量议召买呈夺又蒙前巡抚宣府右佥都御史孟重批看得趁时召买原为备兵马按伏之用也方今远夷来格边境辑宁是巳少按伏之事矣况各仓未支粮料积贮颇多若拘成规仍复召买恐不免输入官仓作为土尔以天下财当为天下惜之来年客饷委当停买仰查照军门批示施行缴蒙此除行户部管粮衙门将银暂贮听候明文外呈乞施行又据山西布按二司兵备守巡冀北道副使申佐参议崔镛李鹗佥事许希孟呈为酌时备饷以慎国计以苏商困事呈称会议得今岁虏既通贡防秋兵马俱在本营团练不必调遣况查今在钱粮亦足敷用前项钦买银两若能全留贮库免行召买则通贡互市之举即有明效可验而撙节省费之益良有实迹可征缘由通呈蒙总督尚书王　　案行各道将钦买银两全留贮库止将下剩见在客兵银两分派召买又蒙巡按直隶监察御史刘　　案行各道再加详议分别冲缓较量用费多寡参酌见在盁缩务足一年之用前项下剩客兵银两有无足勾分派钦买银两应否全留贮库务要计处周密先时有备临事无虞各道又经备呈总督尚书王　　详批各路之积陈既多浥坏庆今岁之稍丰欲宽商富平时估料来年之虏情保无大虞故议停召买非漫图节省之名不恤后时之急也仰各道查前次所分领之银并盐粮如果足买来岁之支即可免再买如不足径呈本部两院扣数请给勿槩行召买重速民累缴又蒙巡抚都御史刘　　钧牌查得各堡钱粮今岁各镇按兵不动俱有赢余已节会军门俱议减买若因本年丰稔米价便贱欲要趁时收买止合于召买数内量动一二万两籴买以备极冲极少堡分用备意外之虞其钦买银两似应住买以节省内帑京运仰道速呈按院具题蒙此各道查得分属城堡见在客兵来豆除先年钦买外仍有召买穵运堆积颇多况节据各仓累申出陈易新以此较之似不为乏加以开派盐粮并呈准见在客饷银四万三千余两及奉巡抚衙门再动召买银二万两见今乘时召买足勾来岁之支其前项钦买银八万两并下乘召买银四万两似不当再买宜全留贮库理合呈乞题请停买施行等因各备由会呈到臣臣会总督尚书王　　巡抚宣府右佥都御史吴兑巡抚大同右佥都御史刘应箕议照趁秋储粮固经常之事而因时停买乃一时之权即今边方少警巳可省一岁按伏之费若复仍前召买宁无重各仓浥烂之虞审时度势似当议处但前项钦买分发收籴固系宪臣每年之委任而剂量盈缩实在督抚司道之专责今据各道所呈督抚所议咸谓各仓积蓄颇足年余支用中间虽有冲僻地方米豆稍缺者亦查有派及盐粮并支剩召买收积以资缺乏以备后艰又经驳行查议皆有确辞似应俯从伏乞勑下户部再加查议如果酌量停妥将银暂行贮库以备来年之用惟复照旧籴买复议上请施行缘系趁秋成籴买隆庆六年粮草省价值以裕边储事理未敢擅便为此具本专差舍人袁春亲赍谨题请旨 

　　○酌议开市等疏 

　　巡按宜隶监察御史臣刘　　谨题为酌议开市事宜以少禆安攘事近该俺荅诸酋求贡通市荷蒙陛下俯赐俞允一时穷荒绝域莫不鼓舞圣泽我皇以以大字小之仁真有如天之无不覆者督抚诸臣殚竭心力以图安攘大计者靡不周至顾互市一节中间苟尚有一二未妥者臣待罪地方有所见闻安能终默臣窃闻嘉靖先年所以与虏为市者官居其七八而民居其一二在先皇岂不知民夷互市之便而故为是糜费哉亦以二镇荒凉强虏莫测姑试为之以观其后既而虏果背盟是以先帝严为禁止在今日之势固与昔日不侔恐无即背盟之事但边人苦无厚赀而军士仅足餬口乃今官既不与之为市而全镇居人类多贫薄又恐不能尽其所有以市之又或土蛮吉能之党阴行投托诸酋希图买卖一时夷马数多货物不继或此有彼无或此多彼少未免互相忮害扰乱疆场驱吾民而与之为市乎则恐生内变听吾民而不与之为市乎则恐召内侮夫虏人逐利而来计利而返得之则喜不得则怒今既奉旨开市事在必行势难中止纵非长策亦当曲为酌处以全吾中国之体以示吾一时羁縻之术万一处置失宜或生他变彼时边臣尤得借口臣虽逐一参论何益事机且陛下登极之初曾差科臣赏边诚知塞下之苦大慰六军万姓之心也若徒剜肉医疮臣恐疮未愈而身先毙矣惟陛下察之伏乞勑行该部再加查议俯念边臣任事之难边民困苦之极从长酌处再乞勑行总督王　　传示俺酋预先禁约诸部落谕以今岁开市事起创卒始量行贸易庶几两镇人心安而彼丑虏亦知中国之信义不至临期騒扰矣缘系酌议开市事宜以少禆安攘事理未敢擅便为此具本专差舍人袁春亲赍谨题请旨 

　　○发问奸贪官犯疏 

　　巡按直隶监察御史臣刘　　谨题为发问奸贪官犯事据整饬怀隆兵备山西布政司右参议吴哲呈称犯人李仁讦告巡捕指挥朱国辅吓诈银一十五两本道巳将本官送发延庆府究问外随据先参论今招详抚院发落原任参将阎守中差家人孙忠执投禀帖开称曾具白米三百石与巡捕指挥朱国辅捧送至今心犹未安等情据此看系本官在外指称本道诓骗情法难容当将孙忠并本官送发通判瓽一中守备童堂当押本官于伊家搜出银一封上写白米五十石字样正守中禀开白米三百中之一封当据本官妻父张禄开帖将诓银赌愽并还债等情具由到道对审及详孙忠执称先寄后费既与原投禀帖所开不同赌愽花费尽作还债又与张禄单帖有悖且果寄放何必上写白米之名若皆还债未据追有借约执照明系设法展罪希图从轻又审本官执称所寄银两俱巳花费见获五十两系盗牛贼犯盛经攀撦王三求脱放之银及审张禄供前所开系老髦误写原系还债等情据此看得攀撦偷牛盗犯所问不过徒罪安有一求脱放辄肯与银如此其多即使果真亦不从容书写白米五十石字面况受寄银两原非已物尚且花费尽绝岂有已得入巳之赃反又原封独存凡此节有不通皆属奸计又经提取王三到道与本犯一千人证觌面对审王三称伊买牛系在别手原不知有盗情并未与本官银两等情本官展转难支方纔输服欲径亲问且事涉嫌疑恐难凭信拟合直述呈请合无俯念法纪名节所关特赐审究等情连人呈解到臣该臣覆审无异又经批行分守口北道副使李尧德勘报相同参照怀来卫巡捕指挥朱国辅性本奸贪心尤恣肆指官诓骗之明例既以故违本家搜出之赃银岂属无据原任宣府东路参将今革任阎守中赃私人命之数甚多既巳被参于抚院钻幸纳贿之迹大着尤当重议乎科条此二臣者所当提问如律以止法典者也再照将官钻剌之风巳深入膏肓而世俗避嫌之态多艰于发觉乃今参议吴哲于守中则拒之甚严而于国辅则发之必力心迹既已昭彰名义因之不爽近该吏部覆题为宪臣持法纪重名节恳乞圣明特勑该部登记优待以励臣工以杜钻幸事内开通行各处抚按衙门以后凡遇有却贿之官便当记之善簿而不得反用为瘢痕列之荐剡而不得反指为瑕类真足以破俗谬而为持廉者训戒除将本官登记候有成绩一体荐扬外伏乞勑下兵部将阎守中等所犯与先抚臣孟重参论贪酷情节一并行臣提问如律庶惩劝明而公道昭法守严而边纪肃矣缘系发问奸贪官犯事理未敢擅便为此具本专差舍人胡銮亲赍谨题请旨 

　　○议处久禁商犯疏 

　　巡按直隶监察御史臣刘　　谨题为议处久禁商犯以平民情事臣巡历大同审录一应监禁侵欺拟死并充军等项人犯逐一并加查审各犯泣诉监追年久家破人亡无从处办止有先年库压迄今未领惟此可以抵兑随即批行各道细加查审随据山西按察司分巡翼北道佥事许希孟呈称查审得聚落堡仓商犯任通等一十一名该追摊赔浥烂米三百七十三石一斗六升照依原纳时估该银五百七十四两九钱各犯消乏无出告称库压本名上纳过嘉靖三十七年分未领客兵粮料草价银四千六百一十一两于内兑扣前银五百七十四两九分已经行库查明应合抵兑呈乞施行又据整饬大同左卫兵备山西布政司参议崔庸呈称查审得高山堡仓斩罪商犯段深未完侵盗米豆价银一百二十五两九钱二分充军商犯周翱部春成大进孟江孟学礼高应其曹相家属任一林任一鹏未完侵欺亏浥高山等堡仓场米豆草价银共九百三十五两七分俱追年久家产尽絶各告称库压本名上纳过嘉靖三十四等年分未领麦草价银内兑扣完前二项赃银一千六十两九钱九分又查审得充军商犯刘王?弁刘继科段仲礼段深段仲仁赵英家属梅启元并刘继春刘继忠未完侵欺浥烂本堡仓场米豆草价银共二千五十六两八钱五分亦告称库压本名上纳过嘉靖三十四等年分未领麦草价银兑扣一千六百九十九两先完前赃仍有未完赃银三百五十七两一钱一分照旧监追又查审得高山堡仓斩罪商犯郭纲陈嘉猷未完侵欺米豆价银共三百二十九两四钱一分委各监比年久无从出办告称比时同出资本合伙买粮止出号名伙计廖繐郭春等上纳过嘉靖三十四等年分未领麦草价银兑扣三百二十九两四钱一分以完前赃俱比照商犯孔云鸿兑赃事例节告总督抚按衙门批行各该官司俱经查明本道惟恐不的又经移文户部管粮衙门转行银亿库覆查段深等纳过未领银数俱有的据及将 郭纲陈加猷伙计廖繐郭春等同拘到道覆审俱各输服无词取具甘结在官及查别卷商犯孔云鸿侵欠草银监追年久无从完纳本犯告将同伙库压未领草价银两扣兑完赃该巡按直隶监察御史燕　具本题行户部覆奉钦依转行大同户部管粮衙门准令抵兑完赃今查段深郭纲等比与孔云鸿事例相同呈乞题请扣兑施行等因具呈到臣覆详各犯俱因摊赔浥烂侵欠官银既各监久无出又经该道勘明查有前例况任通段深等原赃与原压库银俱系各犯本名而郭纲陈加猷虽称伙计的系同出资本兑扣抵赃俱属相应再照边方弊蠹正坐侵欺而商富苦累正坐压欠今据各犯侵欺浥烂之数即拟死监追尤不足赎而据各犯告称库压银数之多虽即日释放犹以为迟爽约失信在官司既不推心以恤商人之疾痛而那前攒后在商人亦安能体国以充边储之负欠若以为先年冐支破调之奸弊欤此其过则在于将领而不当坐罪于商人如以为各商虚出通关之奸弊欤亦当明发其弊源而不当令其含冤于囹圄夫民之负官也则重者死轻者戍严并至一二十年而不敢议释官之负民也则日复一日岁复一岁迟延至一二十年而不及议处岂惟民情不平亦于政体未妥如蒙乞勑户部再加查议转行大同户部管粮衙先将将奏内有名人赃查照兑扣明立文案仍将节年库压商价通行严查某项的系应准或许令兑赃或听其补给某项实系应革或明发弊源或绝削诡籍逐一查议停妥分析明白径自具奏施行庶商犯免借口亏压之叹而边储广商人开纳之路官事民情均为平妥缘系议处久禁商犯以平民情事理未敢擅便为此具本专差舍人袁春亲赍谨题旨 

　　○海贼内犯等疏 

　　巡按福建监察御史臣刘　　谨题为海贼内犯杀死官兵数多查参失事官员以肃法纪以重地方事案查本年三月内节据巡海团练等道呈报广贼林道干朱良宝等下海等情该臣看得闽广海洋相通风潮迅利瞬息可到随行各该道督率水陆官兵用心防御毋容侵犯去后五月十一日又准总兵官俞大猷手本内称广东兵船至潮州朱良宝各伙之贼先后南遯惟林凤一伙大小五十余船逃向彭湖避兵虽未内犯亦当早议扑灭等因又该臣通行镇道计议相机剿灭续据镇道议称林凤先据险要必湏水陆并进夹击复添募兵船增修器械约在六月二十七日督率舟师出海进剿又据分巡兴泉道呈报本月二十二日贼船四十余只突至峰上巡司碗下澳登岸虏掠杀人攻围土堡等因又该臣牌行监军道会同镇道计图擒则毋致顾此失彼去后又据分守福宁道呈报本月二十五日贼船三十八只从南洋驾来平海卫澳前抢去民船一只等因又据分巡福宁道呈据万安千户所报二十六日贼船三十只突至本所古龙港百户侯炜督驾兵船五只尽被抢夺乘势攻围所城贼势猖獗乞发精兵火器救援等因又该臣牌行该道委福州府同知张敏德会同福州左卫指挥计■〈木昂〉督押哨官石子龙等标兵驰往万安小埕固守间又据万安所报称前贼分教附乡澳口劫掠杀人于二十六日戌时俱退下船将原枪兵船五只烧毁又二十七日有东南贼船二十余只驾来与前贼合■〈舟宗〉抛泊海坛龙官草屿澳等情又据福清县申称查得侯炜系万安所百户领驾福船五只要往泉州会剿经过到所侯炜先同哨队长入城兵船四只阁浅一只浮水贼至杀伤兵夫二十三人余俱走脱火药器具贼悉般去至晚烧船澳口下海地方杀死男妇名口不等宰杀牛猪不计其数等情又据分守建宁道呈报六月三十日有双桅大小船三十余只由南茭直抵闾峡澳抢船一只焚烧贼徒登岸本道督行守备张奇峰统兵截杀乞将原调守镇东哨官戚子和管押土兵一营发回福宁恊捕等因又该臣批行监军道作速将前兵发回间又据福宁州报本日贼船在芙蓉海洋行使时哨官鲍尚忠督捕盗李文清林老五郑二江世贵李文进等兵船追剿贼多兵少抵敌不过官捕俱各捕亡船只被贼抢烧等情又据分守建宁道呈报南贼大伙四十余船继至泊住罗浮地方贼势猖獗即今水兵船少力孤陆兵请发未至乞念紧急燃眉速调邻寨各哨兵船相机并力夹攻等因又该臣牌行守巡福宁道速拨南日小埕二寨兵船驰往恊剿又据巡海兴泉二道呈报拿获贼徒叶明嘉等供称林凤将大乌尾船八只凿沉驾小船八十二只于六月二十八九日陆续开遯芒港去讫等因又据福宁州并北路守备张奇峰各报称原泊罗浮贼船尽数出洋抛泊赤崎澳复移泊北港澳登岸七月十四日攻破塘头堡又开驾至罗源鉴江澳行使等情又据福州府罗源县报贼船到福宁罗浮抢掠兵船商船突到本县鉴江于本月十六日攻破土堡鉴江离县水程八十余里遇潮瞬息可到城池孤悬难支乞拨精兵发县恊守等情又该臣牌行监军福宁二道速拨兵马驰往该县防守城池又据罗源县报前攻鉴江土堡贼伙十七日放火焚烧房屋驾船复往福宁罗浮地方去讫杀死乡夫一十九名被伤乡夫一十八名等情又据监军道呈准总兵官俞大猷手本初十日准本道手本蒙臣牌面据各衙门飞报贼情缘由随行把总秦经国即督部下船只恊总翁思诲等兵并南日寨哨官沈秉升大小船八只又拨指挥储廷相把总雷怀忠兵三百五十名坐驾冬仔船十只合■〈舟宗〉前往福宁州海洋进止机宜俱听秦经国调度等因该臣看得贼势猖獗批行该道严催官兵防剿去后又据分守建宁道呈贼船合■〈舟宗〉三十六只各带叭喇湖二只于六月三十日先突罗浮地方系哨官鲍尚忠责守信地该澳原派兵船五只防守各兵冲战不敌俱各阵亡本道七月初四日新任临州因料兵船寡少随将各澳额船二十五只调集松山澳暂泊以防州城及调拨民船并行福宁卫点选军兵巡司弓兵听候调度把总刘国宾因见松山港小潮水涸不便欲将船只移泊三沙澳不期贼船登岸欲攻大金所因有官兵护守各贼于二十日卯时驾到松山后港去州城止十里欲攻城垣把总刘国宾复见事急遂统兵船前至松山外港救援与贼相持对战自卯至午贼势猖獗抵敌不过把总刘国宾哨官钱明并各兵俱各阵亡船只抢烧及查调发兵船驰赴策应以致各贼乘虚临城事势穷促亏损兵船杀死将领等情及据福宁州申报相同各到臣该臣复行据监军道呈称查得福宁州原系总兵官奉勑驻札之地水陆分布悉惟节制今烽火寨前次鲍尚忠与贼对敌乃把总刘国宾恊总周天祖观望不行救援以致鲍尚忠等战忘及刘国宾督驾兵船二十日出松山海口遇贼接战周天祖先迯邻寨兵船未至遂致援寡势孤刘国宾牙被铅弹数十铳血战身亡哨官钱明奋勇救护手刃七贼无助亦亡兵船器械多所损失各贼尚尔横行窥伺内地该镇又迟留泉州本道前此四次具书五次移文行催往彼镇守调度未准回复贼势猖獗不行扑灭竟至蔓延沿海各郡难免抢掠失事愈大殊非设立将兵之意除催促刁师武秦经国等兵船星夜前往福宁夹剿复差人驰往泉州速催总镇驰赴调度随贼向往剿杀务期歼灭等因又该臣看得损将折兵时事其急批行该道作速行催总镇驰往调度毋致重困地方去后随该臣看得福建沿海一带三路五寨设有水陆官兵船只分布信地昼夜哨守声势联络警急相援若哨报警至随贼向往夹攻则贼未必能侵犯而地方可免焚枪之患矣今分巡兴泉道呈报前贼六月二十二日到峯上碗下澳分守福宁道继报贼于二十五日突泊平海澳分巡福宁道又报贼于二十六日入犯万安所澳福宁州又报贼于三十日入犯闾峡澳一时居民震恐海岭仓皇总兵官驻札泉州兵力颇集哨知林凤巳去目覩寇犯峯上巡司患在门庭正当舍彭湖贼众既去之虚巢而救目前沿海一带剥肤之近祸又不然号令各寨恊守毋得自分□我可也乃以牵制优游竟不发兵随贼向往又不号令各寨互相策应直至诸寇由泉州兴化循海而上遨游四出上下于烽火小埕二寨之间出入于罗浮松山两澳之内枪去船只掠劫居民哨官鲍尚忠等一时被杀塘头堡鉴江堡一时攻陷直至七月初十日发船前往福宁策应使本官果以地方为急则领兵官亦孰敢不怀后时失事之虞日夜前驱犹未为晚乃濡滞徘徊秦越相视既不遵勑命钦定驻札福宁之例又不疾驰至省城以便就近应援之举遂致各官兵亦观望迟留援寡势孤至二十日把总刘国宾哨官钱明与贼相遇格鬪而死一时捕兵亡溺船只烧毁贼且扬扬得志而去臣窃度猷之意不过曰恐林凤既去复来当与守之似亦老成长虑却顾忧深思远之图但未形之患与巳形之患孰为急孰为缓今见兔不猎而尚欲守株待兔此其见不亦甚迂而其谋不亦甚疏欤况福宁一带之贼在诸司咸称为别伙臣且逆其为林凤无疑不然何峯上巡司之犯突至而哨者即报称林凤巳出彭湖耶所据前项诸臣之罪殆不可逭矣除巡抚福建都御史刘　　新膺简命闻报即便驰驱道路言遥兼程未可遄至失事在先到任在后无容别议外参照烽火门水寨恊总千户周天祖胆气俱丧忠义全无临敌先退惟知苟免以偷生主将被害忍为疾视而不救军机既误国法难容此一臣者所当重究以正法典者也小埕水寨把总刁师武庸流武弁岁月偷安贼经本寨而不能阻截既失先事之防贼入邻寨而不能应援忍为坐视之举福建都司镇东卫指挥佥事秦经国调遣虽承观望不进迟回海上致穷寇之纵横濡滞军中贻将领之殒折万安千户所百户侯炜承委领兵懦弱不振弃船登岸战舰俱被烧焚守御疏虞军器反资贼用守备福建北路以都指挥体统行事指挥使张奇峰提兵防守殊乏堵截之策遇贼登犯未收擒斩之功此四臣者所当并究但张奇峰部兵先经调发一半移守镇东请发未至见在仅有六百势寡莫敌似当原情末减者也镇守福建总兵官俞大猷职司重镇谋乏万全贼入门庭既失追袭而卒贻堂奥之灾贼杀官兵尚尔迟留而遑恤地方之急守御既属迂疏失事诚当重议但其生平颇着功名东南号称夙将据其北路官兵之失事罪固难迯而即其南路保障之无虞情犹可恕此一臣者所当量为议处者也分守建宁道右参议徐时可职司分守信地疏虞但其抵任未及旬日调请亦竭心神此一臣者虑本无失责亦难诿所当量行罚治者也烽火门水寨把总刘国宾哨官钱明鲍尚忠力战踰时贼党巳有戒心援兵未至仓卒至于殒命此三臣者均膺锋镝之厄共成死事之忠相应照例恤录以慰忠魂以励人心者也再照文武之用均当酌量年资而封疆之臣较之文臣特异尤当酌量年资故文臣中古人有扶掖入对者有六日一朝者今闻大猷春秋七十四五矣生长于诗书礼乐之乡究心于武略韬钤之训委非一时诸将之所能先诚为东南武弁中之翘然特出第其年龄迟暮精力销亡昔赵充国时年七十有五亦止屯田久驻坐困先零而马援六十有二汉光武尤谓其老难用直至据鞍上马以示然后叹其矍铄今猷之多筭远不逮克国而猷之年齿巳远过马援察其精神意气之间渐逼桑榆而责其奔走御侮之任未免颠越臣闻之骐骥壮盛之时一日而驰千里至其衰也驽马先之非骐骥之弱而驽马之强也伏乞勑下兵部再加酌议如果大猷生平将略未可遽弃或量行降级责其后疾以赎地方失事之罪如果大猷年力犹宜闲散亦当量行别议委用以重八闽山海之防至于烽火寨把总遗下员缺速行铨补周天祖等应否提问徐时可应否罚治刘国宾等应否恤录一并议拟上请定夺施行庶劝戒明而地方有攸赖矣缘系海贼内犯杀死官兵数多查参失事官员以肃法纪以重地方事理为此具本谨题请旨 

　　●刻中丞肖岩刘公遗稿四卷 

　　福建疏 

　　遵明诏荐举等疏 
　　保留给由官员疏 
　　入贡夷船疏 
　　三乞终养等疏 
　　议处朝觐官员等疏 
　　送回被虏人民疏 
　　海洋贼情疏 
　　传奉圣谕疏 
　　请给海防关防等疏 
　　地震疏 
　　庆贺夷船等疏 
　　进香夷船等疏 
　　保留给由官员疏 
　　侵欠钱粮等疏 
　　进香夷船等疏 
　　庆贺夷船等疏 
　　出巡疏 
　　审录罪囚疏 
　　议处改留疏 
　　仰承德意等疏 
　　遵例终养等疏 
　　地震疏 
　　荐举方面官员疏 
　　遵例举劾官员等疏 
　　循例荐举官员等疏 
　　急缺各地方将材等疏 

　　○遵明诏荐举等疏 

　　廵按福建监察御史臣刘　谨题为遵明诏荐举地方人才以备录用事奉都察院廵按福建六千九百五十五号勘合札付准吏部咨该本部题伏覩诏书内一款大小文职官员凡致仕闲住为民充军但不系考察及犯枉法赃私者吏部逐一查开奏请充军者放回原籍为民为民者与冠带闲住闲住者与致仕中间如有才识年力尚堪任使曾经举荐者许一体遇缺推用其有以养病违限革职者若违限未久姑与叙用钦此钦遵本部看得人才虽称难得舍短取长自足一世之用相应通行议拟合候命下本部移咨都察院转行各该抚按衙门不拘听调致仕给假养病闲住为民查系才力尚堪公论允惬者各许遵诏奏荐等因题奉钦依移咨备札到臣臣恭奉诏旨会同提督军务兼廵抚福建地方都察院右副都御史殷　虚心愽访公举所知除原任户部尚书终养回籍马森宿德重望负经邦济世之才原任应天廵抚右佥都御史听勘回籍陈道基劲节芳猷抱先忧后乐之志已经奉旨遇缺推用外访得原任南京太仆寺少卿听调回籍朱天球操持端洁问学宏深初仕留曹砥节见推于郎署历官名服敷文振誉于儒绅既超资而迁冏卿爰听调而投簪组闭户著书终岁不窥乎城市屏居乐道一字不入于公庭宅无华屋禔身愈励冰操食鲜积储养志力供甘旨年力尚堪驱策清修真可廉顽原任广东按察司副使养病回籍陈纪端严之度耿亮之操试宰而治行独优遗爱尚存于鄞邑持宪而风裁逾厉直声久着于台中剔历外藩则展采宣劳随事建精白之治周旋岭海则饬兵督饷所在敷安攘之猷始因侍养以疏归继则庐居而守制慕亲念笃舆评推克孝之纯用世才优士类切移忠之望原任贵州布政司参政终养回籍张英性度渊沉才猷练达中州揽辔纪纲振而坐镇强藩岭海观兵筹划详而顿消氛沴既因母老遂尔陈情谢却纷华足迹久绝尘于公府剧谈时务经纶可贲饰乎王猷充养益纯明扬有待以上三臣俱系才力尚堪公论允惬曾经荐举者诚为圣世之遗逸足备清朝之任使遽尔弃捐不无可惜如蒙伏乞勑下吏部再加查访如果臣等所言非谬将朱天球等量资叙用庶野无遗贤而新政益为有光矣缘系遵明诏荐举地方人才以备录用事理为此具本谨题请旨 

　　○保留给由官员疏 

　　廵按福建监察御史臣刘　谨题为保留给由官员事据福建布政司经历司呈奉本司札付蒙廵按福建监察御史杜　批据漳州府经历司呈承本府照会准本府同知罗拱辰关称本职年四十四岁广西柳州府马平县人由举人初授广东高州府吴川县儒学教谕升浙江处州府松阳县知县嘉靖三十二年八月内升浙江按察司佥事三十五年三月内降直隶真定府通判未任升直隶松江府海防同知又转两淮运同支俸加服仍管理松江海防三十九年丁母忧回籍守制隆庆三年四月内补除漳州府同知兼管海防本年十月初三日到任扣至隆庆六年九月初二日连闰历俸三十六个月考满例应给由等因批布政司查报依蒙行据该府申称查得本官的于隆庆三年十月初三日到任扣至六年九月初二日止连闰历俸三十六个月三年考满并无违碍具结申报到司看得漳州边海要郡乏人干理相应题请保留在任供职等因呈报到臣卷查先奉都察院勘合札付准吏部咨该本部题为酌议考课之法以肃吏治事内开在外官员除方面府佐照旧赴京有事地方照旧保留等因又奉本院勘合札付准吏部咨该本部题为恳乞圣明定立考核规则以便遵守事内开抚按官奏留方面府佐例该奏缴牌册者先令带俸管事本部再加考核候双月引奏之时另本题请就彼复职等因俱题奉钦依通行钦遵外今据前因又准提督军务兼廵抚福建地方都察院右副都御史殷　揭为议留府佐给由官员以重海防事内开同知罗拱辰三年考满缘由已经题请将罗拱辰留任供职行过事迹备造牌册奏缴仍乞圣明俯念本官历年已深劳绩久着量升俸级俾其专理海防事务等因到臣该臣查议得漳州府同知罗拱辰操持无玷备御有功力既优于佐郡才尤长于治赋兹当给由例应起送但该府地当滨海要冲春汛正资协理相应保留免其赴部伏乞皇上轸念遐方俯从臣议勑下该部再加查核将本官容留在任管事其任内行过事迹备造牌册差人赍缴惟复仍照廵抚右副都御史殷　原题施行庶本官益知激励而地方有攸赖矣缘系保留给由官员事理为此具本谨题请旨 

　　廵按福建监察御史臣刘　谨题为保留给由官员事据福建布政司经历司呈奉本司札付蒙臣批呈行据福州府申称查得本府同知张敏德见年四十四岁江西吉安府万安县人由进士于隆庆四年三月初九日到任扣该万暦元年二月初八日止连闰计历俸三十六个月三年考满任内并无公私过名等项违碍备造事迹文册并具本府官吏及同僚官各结状备申到司覆查得本官历任三年已满勘结无碍例应给由但该府省会剧郡本官职专海防似难遽离相应题请容留在任供职攒造牌册差人赍送赴部等因呈详到臣卷查先奉都察院勘合札付准吏部咨该本部题为酌议考课之法以肃吏治事内开在外官员除方面府佐照旧赴京有事地方照旧保留等因又奉本院勘合札付准吏部咨该本部题为恳乞圣明定立考核规则以便遵守事内开抚按官奏留方面府佐例该奏缴牌册者先令带俸管事本部再加考核候双月引奏之时另本题请就彼复职等因俱题奉钦依通行钦遵外续据福州府经历司呈详前事批行布政司查报去后今据前因该臣查议得福州府同知张敏德性资温粹才识通明督海防而劳瘁居多功已见于明试历坎坷而淬励愈笃志不阻于因循兹当考满例应给由但该府当省会之冲本官有海防之责况广寇纷纷报警分理委难缺人相应保留免其赴部伏乞勑下该部再加查核容留本官在任管其任内行过事迹备造牌册差人赍缴庶本官益知激励而地方有攸赖矣缘系保留给由官员事理为此具本谨题请旨 

　　○入贡夷船疏 

　　廵按福建监察御史臣刘　谨题为入贡夷船事据福建都司经历司呈奉本司札付据市舶提举司等衙门各申报琉球国中山王世子尚永特遣正议大夫郑宪同长史郑禄使者马顺路都通事梁照通事林世昌等坐驾海船二只装载方物前来进贡谢恩等因据此卷查先奉都察院勘合札付准礼部咨该本部题为议处外国进贡事看得琉球国朝贡年例既该大明会典所载及成化年间勑旨每二年一次进贡以后不系该贡年分及称补贡名色违例入贡者就便阻回永为遵守因等节奉圣旨是钦此钦遵外今据报到随该本司会同布按二司并廵视海道议得万历元年系是该国贡期会案呈委本司都事罗宝布政司副理问黄楷按察司知事何献荣并市舶提举司提举胥铉带同土通事郑煜等前到夷船处所公同译审得琉球国中山王世子尚永差来都通事梁照通事林世昌等结称万历元年例当贡期特遣照等与正议大夫郑宪长史郑禄使者马顺路等坐驾海船二只赍捧表笺装载方物进贡谢恩等情尤恐不的着令执出本国印信符交照验相同别无违诈等因备抄到司又该本司掌印署都指挥佥事徐尚明会同布政司左布政使万思谦按察司按察使邹善廵视海道副使陶幼学覆查明白具呈到臣看得万历元年系是琉球国应贡之年今该国特遣正议大夫郑宪长史郑禄使者马顺路等前来进贡谢恩既经会委都事等官罗宝等译审别无违诈除照例委官封■〈舟者〉接引进港至闽县高惠里河口厂地方湾泊所进马匹方物会鎜毕日备开的数另行具题外缘系入贡夷船事理为此具本谨具题知 

　　○三乞终养等疏 

　　廵按福建监察御史臣刘　谨题为三乞终养少供子职事据福按察司分廵武平道佥事周守愚呈蒙臣批据延平府经历司呈承本府照会准本府同知吴宗尧关伏覩诏书内款开一在京在外官员有以父母老疾愿告终养者例候亲终起用钦此钦遵职见年三十八岁系云南腾冲卫籍浙江绍兴府余姚县人由举人嘉靖四十一年三月十二日除授四川成都府资县知县隆庆元年二月十八日升四川马湖府同知二年十二月三十日闻丁父忧回籍守制扣至五年三月三十日服满起复赴部六年闰二月初三日复除今职本年五月初十日到任窃思有母张氏年七十四岁质本清癯年跻衰迈饮食减少头目眩虚又自职父故后益觉悲痛过伤近得家书母病衰甚欲迎养则山川修阻亲老非宜弃官则出处未明擅离是惧一念兴思寸衷如割路遥万里心往几回虽勉强于民事实思慕于亲闱且职年方艾効忠尚有其期母寿近耊爱日益悲其短仰冀俯察心曲俾职早归用慰门闾之望承颜慕景少尽菽水之欢备由关府转详奉提督军务兼廵抚福建地方都察院右副都御史殷　批本官惠政方新士民倚赖可遽成其终养之美耶仰行安心供职缴备关到职窃念职本迂府谬蒙培植宜遵批示勉修职业但臣子之伦君亲为重忠孝之道兼尽为难职前任马湖父尚无恙忽罹外艰抱恨终天兹以母老若复依违不决去志倘母氏残喘一日不延则卑职饮痛九死何赎是使臣忠子孝将两失之且复遗悔于后日也谨再陈衷俯垂鉴允复具由呈详本院批仰布政司查议报该本司议得同知吴宗尧素优才望懋着新声地方士民正切依赖乃因亲老遂乞终养据其情词固甚真恳但该府实冲繁之地本官称郡佐之良况今恩诏覃敷正欲登崇遗逸乃欲归养似难允从呈详本院批依行本官照旧供职缴转行到职又经月余身虽从政心切思亲本年十二月初十日随据腾越州本年八月二十八日入逓公文一角内称老母家居悬念甚切等语到职窃观古人一饭感恩尚思图报一夫不获任为巳辜职縻禄七年岂一饭之比母身万里切一体之情若念系亲闱则靖共不专非所以为民苟力竭侍养则孝道少修亦所以报国故四牡来将母之谂君陈推孝友之政奚必任使乃称从事哉敬以良心真切求怜呈渎再三情非得已恳赐归养俾母子聚乐于余年慈惠流行于远徼矣复关府转详本院批仰布政司再议报蒙司行府再查得本官思亲一念坚执不移合无悯其寸衷之真切允其三请之恳词乞为题请容令侍亲移文原籍候亲终起用等因呈详本院批候具题施行今蒙廵按福建监察御史刘 按临备将三乞终养缘由关府转呈伏乞照详蒙批分廵武平道再查议报该本道查得本官文学政事卓有声称方其一再请乞本道已极力阻之矣乃今执意不移陈情益切据称万里投宦老亲风烛叵测言必滂涕殊为凄怆即今强令服官未免重增郁抑万一事出非常致使母子不得一面是投之以无及之悔苦之以不塞之伤也合无俯赐题请容其终养等因呈报到臣查得大明会典内诸司职掌凡官员父母年七十之上许令移亲就禄侍养如果父母老疾去官路远户内别无以次人丁者方许亲身赴京面奏揭籍定夺候亲终服满起复赴部听用钦此钦遵批行本官遵照亲自具奏去后又据呈称查得邸报隆庆六年十月二十八日宣大总督廵抚王　一本为乞赐司官终养以励忠孝事该吏部已为参议萧大亨题准终养虽品秩崇卑不同而人子孝行则一呈乞比例代为题请等因到臣该臣看得延平府同知吴宗尧年力强壮才识通明郡务正资佐理士民方切瞻依兹以万里思亲三乞终养情词恳切殊非得已既经司道勘议意坚不移似应俯从伏乞勑下吏部再加查议上请容令本官回籍终养庶忠孝得以两全而臣子之职少尽惟复别赐定夺缘系三乞终养少供子职事理为此具本谨题请旨 

　　○议处朝觐官员等疏 

　　廵按福建监察御史臣刘　谨题为议处朝觐官员保安地方事据福建布政司经历司呈奉本司札付蒙臣牌面行司即便会同按察司并守廵等道将各府州县除裁减衙门外其余正官斟酌地方缓急从长议处分别应留应行缘由通详以凭覆核会题施行等因随该本司左布政使万思谦会同按察司按察使邹善分守福宁道左参政阴武卿分廵福州兵备道副使徐中行监督军务副使登之屏廵视海道副使陶幼学提督学校副使宋豫卿分守武平道左参议张尚大分廵武平带管守廵建宁道佥事周守愚分廵兴泉道佥事乔懋敬分廵漳南道佥事王乔桂团练道佥事梁士楚督屯道佥事孙裔兴议照福建地方僻在东南依连山海寇盗之为患叵测春秋之防汛尤严一应兵马钱粮虽统理于抚按司道而专城保障实有赖于各该正官矧今广贼林凤等突入闽海据守彭湖漳泉为切近之灾福兴有门庭之虑防御不容少懈查得嘉靖三十四年三十七年俱当应朝之期节奉廵抚都御史王询廵按福建监察御史胡志夔樊献科行司会议将福兴泉漳四府福宁州及闽候福清长乐连江古田莆田晋江同安南安惠安龙溪漳浦诏安南靖福安宁德一十七县各正官具题留任嘉靖四十年又奉廵抚都御史刘焘廵按福建监察御史李廷龙议将福兴泉漳汀五府福宁州及闽候福清长乐连江古田莆田晋江同安南安惠安龙溪漳浦诏安南靖漳平龙岩顺昌将乐尤溪永安大田建阳崇安光泽泰宁建宁长汀宁化清流归化连城上杭福安宁德三十五县各正官嘉靖四十三年又奉廵抚都御史谭纶廵按福建监察御史李邦珍行司议将福兴泉漳四府福宁州及福清莆田南安惠安同安漳浦诏安龙岩大田连城南靖福安宁德一十三县各正官隆庆元年又奉廵抚都御史涂泽民廵按福建监察御史王宗载行司议将福兴泉漳汀五府福宁州及福清莆田晋江惠安同安漳浦诏安福安上杭长汀清流十一县各正官隆庆四年又奉廵抚都御史何宽廵按福建监察御史蒙诏行司议将福兴泉漳汀五府福宁州福清惠安同安漳浦诏安上杭宁德七县各正官俱题奉钦依遵照留任讫今照万历二年又当朝觐之期各属正官俱当遵例应朝但地方有警相应酌处随查福延建邵汀州五府并闽候等县俱地方颇宁事情稍缓各该正官俱应照例应朝外其兴化泉州漳州二府福宁州及福凊惠安同安海澄漳浦诏安福安七县通属滨海要区值今寇警紧急湏得正官在任安辑调度庶几可恃无恐合无乞照上年事例特为题请将兴化府知府吕一静泉州府知府姚光泮漳州府知府罗青霄福宁州知州刘介龄福清县知县许梦熊惠安县知县叶春及同安县知县陈文漳浦县知县房寰海澄县知县王谷诏安县知县詹位福安县知县谢一枫俱容留在任责办兵粮保障地方行令各佐贰官应朝等因具呈到臣案照前事巳行会议去后今据前因查得上年节经议留朝觐官员俱抚按官会核题请今廵抚都御史刘尧诲尚未到任地方正值警急防御委难缺人欲候刘尧诲至日方行会题诚恐缓不及事有误各官觐期随该臣议得三年入觐乃朝廷考课之大典人臣述职之常分遵行已久无容违旷恭遇皇上登极之初尤切百辟来朝之愿但福建地当边海要冲盗贼出没靡定即今广寇林凤等突据彭湖未及剿灭警报日闻备御孔棘且冬汛在迩春汛倏至一应城守军需必得正官在任干理庶克有济除颇近腹里及事情稍缓地方各正官不敢槩留外所据该司会呈前顷应留各官实为地方至计况查有节年题准事例伏乞勑下吏部再加查议将兴泉漳三府福宁州并福清惠安同安漳浦海澄诏安福安七县各见在正官俯容留任供职保固地方俱行委年深佐贰官一员带同首领官吏赍册应朝庶海邦要区得人防御而地方有攸赖矣缘系议处朝觐官员保安地方事理为此具本谨题请旨 

　　○送回被虏人民疏 

　　廵按福建监察御史臣刘　谨题为送回被虏人民事据福建按察司监督军务副使邓之屏呈蒙臣批据福建市舶提举司申据琉球国中山王世子尚永差来通事林世昌呈称有男子六名同驾小船漂至本国所属地方北山守备土官由必周审得陈凤陆楝林二凌伯叶乙兵五系中国人氏被倭贼虏去逃回漂流到国俱存恤衣食今遣顺搭贡船送回呈乞收豁等情到司审得林二系福建福宁州福安县三一都民嘉靖三十八年五月内往秦屿澳地方贩鱼遇倭登岸被虏陈凤系浙江宁波府鄞县东门三都五啚民隆庆二年三月内往乌沙门海洋捕鱼陆栋系宁波府定海卫左所百户陆焕下舍人凌伯系宁波府鄞县十九都一啚民俱于嘉靖四十四年四月内往衢山海洋捕鱼叶乙兵五俱浙江温州府乐清县七都二三啚民俱于隆庆四年十月内往南鸡山海洋捕鱼各被倭虏获俱陆续载至日本于隆庆六年二月内各同密驾小船逃命漂到琉球国当被北山守备土官由必周获送到国顺搭贡船送回等因批监军道查报随该本道案行福州府吊取林二陈凤陆栋凌伯叶乙丘五到官查审各委于前项年月日被虏载至日本后各密驾小船逃命漂至琉球国收恤顺搭贡船送回是的呈报本道覆查无异备呈到臣查得嘉靖三十六等年隆庆三年该琉球国中山王尚元送回被虏人口俱经题请赏赉外今又该本国中山王世子尚永送回被虏人民忠顺之心愈彰相应照例赏劝伏乞勑下该部查例上请赏赉施行庶声教远及而纳款者作忠赏格荐加而效顺者益励矣缘系送回被虏人民事理为此具本谨题请旨 

　　○海洋贼情疏 

　　廵按福建监察御史臣刘　谨题为海洋贼情事据福建按察司分廵兴泉道佥事乔懋敬呈据铜山寨把总王宠报称万历元年六月二十二日甘山外洋有南船三十余只北上不知好歹又据金门千户所及练兵指挥唐乔祯把总翁思诲各报称本日有贼船四十只突至峰上廵检司碗下澳登岸虏掠杀人攻围土堡等情到道随会监军廵海团练三道与总兵俞大猷督发把总王济朱文达等水陆官兵并力夹攻其贼船不知是否的系彭湖或系甘山外洋之贼候探实及获捷另报等因又据分守福宁道左参政阴武卿呈据平海卫报本月二十五日有贼船大小三十八只从南洋驾来本卫澳前抢去民船一只等情又据分廵福宁道副使徐中行呈据福清县廵捕典史尹子慎报本月二十六日贼船三十只突至万安所登岸攻掠势急等情到道随督哨官石子龙等标兵前去相机剿捕等因又据万安所报称本日午时贼船从南乘风突入本所古龙港百户侯炜督驾兵船五只抵敌不过尽被抢驾乘势攻围所城官军战敌数合贼势猖獗乞发精兵火器救援本月二十九日又据该所报前贼攻城被伤分散附乡澳口等处刼掠杀人就于二十六日戌时俱退下船将原夺兵船五只焚烧七月初一日又据该所并镇东卫各报称六月二十七日有东南外洋贼船二十余只驾来与前贼合■〈舟宗〉抛泊海坛龙宫草屿等澳又据烽火门水寨报据捕盗李文进等报称外洋有无蓬小脚船一只向北行使进入闾澳丢船登岸被弓兵擒拏贼犯三名本月初三日又据分守建宁道右参议徐时可呈据福宁州报准大金所报六月三十日有双桅大小船三十余只由南茭直抵闾峡澳抢船一只焚烧漂流出海贼徒登岸等情到道督行守备张奇峰前去统领官兵截杀及行烽火寨把总刘国宾严督兵船相机堵截等因本月初八日又据福宁州报称初三日据恊总周天祖报贼船三十六只每船带叭喇湖二只在芙蓉海洋行使时哨官鲍尚忠督捕盗李文清林老五郑二江世贵李文进等兵船追赶到彼对敌贼多兵少抵敌不过官捕俱各阵亡船只被贼抢烧等情除一面调集各兵船会截剿捕又据分守建宁道呈据烽火寨把总刘国宾呈南贼大伙四十余船继至并叭喇湖难计泊住罗浮地方又有南来大小贼船二十一只由磉山外洋头向东北驾使又福宁州报贼船三十六只今添六只共四十二只合■〈舟宗〉抛泊罗浮澳贼势猖獗乞调邻塞各哨兵船相机并力夹攻等因各报到臣查得本年三月内该臣廵历漳泉地方据廵海团练等道报称广东抚贼林道干下海□投西洋去讫余党与朱良宝林凤魏朝羲等在惠潮甲子柘林南澳等处往来无□等情已批行各道严督水陆官兵防守信地去后本年五月十一日又准总兵官俞大猷手本开称广东兵船至潮州朱良宝各伙之贼先后南遯惟林凤一伙大小五十余只遯向彭湖避兵虽不敢内犯亦当早议扑灭等因又经行监军廵海兴泉等道会同该镇计议征剿间今据各报前因为照盗贼之性变诈无常而聚散之机窥伺靡测大抵泊彭湖者意多观望以肆为避实击虚之谋在外洋者利在窥机以逞其跳梁蹢躅之性林道干虽称投往西洋焉知不匿形于彭湖水陆兵方有事于南征又复报驰于北顾除行镇道察虚实动静之机审攻守劳逸之势严督官兵用心防剿候查勘功罪另行具题外缘系海洋贼情事理为此具本谨具题知 

　　○传奉圣谕疏 

　　廵按福建监察御史臣刘　谨题为传奉圣谕事查得接管卷内奉都察院廵按福建六千八百七号勘合札付准户部咨该本部题恭候命下移咨都察院转行各廵按御史严行各该司府将节年拖欠并见年应觧京库银两尽数完觧等因题奉钦依移咨备札前来依奉案行福建布政司遵照严限所属府州县催征起觧及将已觧过隆庆六年夏秋二季银两具本题知讫续该臣接管行据该司经历司呈奉本司札付催据福州等府连江等县各觧嘉靖四十五年并隆庆二等年分银共二万九千一百一十两一钱五厘二毫四忽已足隆庆六年冬季之数于本年八月初六日批差本司检校吴时济领觧又据福州等府闽等县各解隆庆元等年分银共三万九千四百二十五两四钱九分四厘七丝四忽八微已足万历元年春夏二季之数于本年九月十三日批差福州府检校曹履谦领觧又据福州等府闽等县各觧隆庆四等年分银共三万九千二百五十两已足万历元年秋冬二季之数于本年九月二十九日批差兴化卫经历赖朝武领觧各赴部交纳等因呈报到臣查得福建布政司每年额派京库折色银七万八千五百两先奉部议分作四季每季该觧银一万九千六百二十五两今据报觧前银覆核无异除将未完银两严督该司作速催征完觧另行具题外缘奉钦依催觧京库银两事理为此具本谨具题知 

　　○请给海防关防等疏 

　　廵按福建监察御史臣刘　谨题为请给海防关防驻札信地以重责成以杜奸弊事据廵视海道副使陶幼学呈称照得漳州山海地方接壤广潮系盗贼出没渊薮原专设该府海防同知一员经理海防事务凡给散水陆官兵粮食修造船只器械工料俱干钱粮重务至于稽核将卒功罪勘问盗贼重情皆其职事关系亦为不小一应文移簿籍若无钦给关防钤盖中间或生他弊似应请给以便责成及照营寨官兵按月给粮俱该海防官亲诣核其虚实今计漳州府至铜山玄锺陆鳌南诏等处若由大路直趋计程每至三四日况水陆官兵各分信地势必由此而后及彼行从海岸中间多有河渡阻隔潮汐不时难便径行若迂回从陆愈为辽远往返动经二旬将见奔走不暇势必转委生奸而待饷之士又有久候之苦俱属未便应移就近驻札查得云霄镇乃山海咽喉之区各县交界之会民居称密相离镇海陆鳌铜山玄锺诏安各止一日程途及访本地系各县人户杂处凡钱粮之逋负词讼之勾摄奸宄之逃匿每有追呼辄以异属影匿甚至聚众夺犯虽见委千户韦继贤在彼守把又以军职不便行事若将该府海防官移驻镇城一则便于出给兵粮料理海防一则可以兼摄镇事弹压人心其衙门查有镇城内空闲没官房屋一所堪以就买修建永为常驻之所估计工价另详合无俯赐请给关防一颗行令海防同知殷康即往该镇驻札就近往来营寨督饬给散兵粮兼理镇事庶地方有赖等因备呈到臣该臣会同提督军务兼廵抚福建地方都察院右佥都御史刘　议得漳州水陆密迩广潮诚寇盗出没之区奸轨易生之所该府原设同知一员经理海防事务责任既专关系诚重况漳城隔越铜山玄锺等处营寨信地道路修阻往复稽程而给散兵食造船制器凡钱粮出入一应文移册籍必钤记封识方免奸弊今据该道议将海防同知移驻云霄镇城请乞钦给海防同知关防便益行事诚得处险要防诈伪便益兵民保固封隅之意除该馆衙门行今买屋估勘工料一面改建外伏望皇上轸念漳境多事防备贵周乞勑该部复议上请颁给该府海防同知关防一颗前来交与本官祗领遵照行事庶海防之责成益专而地方之利赖有期矣缘系请给海防关防驻札信地以重责成以杜奸弊事理为此具本谨题请旨 

　　○地震疏 

　　廵按福建监察御史臣刘　谨题为地震事据福建按察司分廵漳南道佥事王乔桂呈据汀州府呈所属长汀县左厢鄞河地方本年二月十八日二更时分忽然地地震人民逃避复至三更时分地裂成坑从南至北约有三十余丈宽狭不等计沉民人伊本隆等房屋四十余间等因备呈到道为照汀郡接连江广盗贼出没之区闽西水陆之门户也地震裂陷民房灾变异常诚匪细故等因呈报到臣该臣看得地道主静不宜震动况闽省逼近海洋地震尤为少有今汀州府属长汀地方裂陷诚为异常灾变此皆臣等奉职无状之所致也除痛自修省及行司道府州县大小官员各加改图并行该道查将被灾人民伊本隆等量加赈恤外缘系地震事理为此具本谨具题知 

　　○庆贺夷船等疏 

　　廵按福建监察御史臣刘　谨题为庆贺夷船入港事据福建都司经历司呈奉本司札付据市舶提举司等衙门各申琉球国中山王世子尚永特遣王舅马忠叟同长史郑佑使者马南庇都通事郑迵等赍捧表文坐驾本国海船一只装载方物礼仪前来庆贺等因据此卷查隆庆二年三月该国中山王尚元差王舅翁寿祥等驾船装载方物前来庆贺已经盘验奏报起送赴京批回在卷今据报到随该本司掌印署都指挥佥事何万锺会同布政司掌印右布政使刘侃按察司掌印副使徐中行廵视海道副使陶幼学议照前例会委本司副断事朱士龙布政司都事徐郴按察司检校黄鉴并市舶提举司提举胥铉带同土通事冯伯昭等前到夷船处所公同译审得琉球国中山王世子尚永差来都通事郑迵等结称恭遇皇上嗣登宝位欣逢盛事本国特遣迵与王舅马忠叟等坐驾海船一只赍捧表文装载方物前来庆贺及进贺中宫殿下等情尤恐不的着令执出本国印信符文照验相同别无违诈等因备抄到司又该本司会同布按二司并廵视海道覆查无异具呈到臣该臣会同提督军务兼廵抚福建地方都察院右佥都御史刘　议得琉球国中山王世子尚永特遣王舅马忠叟长史郑佑使者马南庇都通事郑迵等前来庆贺既经会委副断事等官朱士龙等译审明白并无违诈除照例委官封■〈舟者〉接引进港至闽县高惠里河口厂地方湾泊所进方物礼仪会鎜毕日备开的数另行具题外缘系庆贺夷船入港事理为此具本谨具题知 

　　○进香夷船等疏 

　　廵按福建监察御史臣刘　谨题为进香夷船入港事据福建都司经历司呈奉本司札付据市舶提举司等衙门各申报琉球国中山王世子尚永特遣使者毛有伦等坐驾本国海船一只前来进香等因据此卷查隆庆二年三月该国中山王尚元差使者宗善等驾船前来进香已经盘验奏报起送赴京批回在卷今据报到随该本司掌印署都指挥佥事何万锺会同布政司掌印右布政使刘侃按察司掌印副使徐中行廵视海道副使陶幼学议照前例会委本司副断事朱士龙布政司都事徐郴按察司检校黄鉴并市舶提举司提举胥铉带同土通事冯伯昭等前到夷船处所公同译审得琉球国中山王世子尚永差来使者毛有伦等结称恭闻大行皇帝宾天本国特遣有伦等坐驾海船一只赍棒香品前来进献等情尤恐不的着令执出本国印信符文照验相同别无违诈等因备抄到司又该本司会同布按二司并廵视海道覆查无异具呈到臣该臣会同提督军务兼廵抚福建地方都察院右佥都御史刘　议得琉球国中山王世子尚永特遣使者毛有伦等前来进香既经会委副断事等官朱士龙等译审明白并无违诈除照例委官封■〈舟者〉接引进港至闽县高惠里河口厂地方湾泊所进香品会盘毕日备开的数另行具题外缘系进香夷船入港事理为此具本谨具题知 

　　○保留给由官员疏 

　　廵按福建监察御史臣刘　谨题为保留给由方面官员事据福建按察司经历司呈奉本司帖文查得本司整饬兵备分廵漳南道佥事王乔桂原籍湖广荆州府石首县人由进士隆庆二年六月初一日改翰林院庶吉士隆庆四年三月初九日授福建道监察御史本年十一月初一日升授前职隆庆五年四月初三日到任扣该万暦二年三月初二日止连闰实历俸三十六个月经奉院道荐举三次任内并无公私违碍例应给由但本道驻札汀州地连江广邻省寇警尚未宁静合无保留在任供职照例攒造牌册缴部等因备呈到臣卷查先奉都察院勘合札付准吏部咨该本部题为酌议考课之法以肃吏治事内开在外官员除方面府佐照旧赴京有事地方照旧保留等因题奉钦依通行钦遵外近据佥事王乔桂呈称任满给由缘由前来批行该司查报去后今据前因该臣会同提督军务兼廵抚福建地方都察院右佥都御史刘　议得佥事王乔桂年力壮强政体明习肃一道之官常廉察不昧图两界之利害■〈阝尼〉塞周知吁筹足采宪纪能扬兹当任满例应给由但闽广兵端未戢而该道系专勑官员边隅整饬势难久虚相应保留免其赴部伏乞勑下该部查议覆请容令本官暂留在任照例支俸管事任内行过事迹牌册差人缴部查核所有应得恩典亦乞照例题给庶官守有终而地方允赖也缘系保留给由方面官员事理未敢擅便为此具本谨题请旨 

　　○侵欠钱粮等疏 

　　廵按福建监察御史臣刘　谨题为侵欠钱粮正犯身故累及家属淹禁无纳事查得隆庆六年八月内钦奉诏书内款开一内外各衙门见监囚犯该追赃物除侵盗系官钱粮银五十两粮百石以上并入官赃百两以上照旧监追若正犯身死拘禁家属年久各勘无家产堪以变卖陪纳开具所犯情罪奏请定夺钦此钦遵外近该臣廵历地方审录罪囚除将罪重赃多者照旧监并审得漳州府龙溪海澄二县册开家属魏芳黄察俱监追还官钱粮年久无纳行据各该衙门勘结各无家产缘由呈报到臣该臣覆核得魏芳黄察各因故父侵欺钱粮致累拘禁代追据法俱应尽数陪偿但械系既久勘产已尽无从措处似与诏款相合相应处豁谨将勘过缘由开坐奏请伏乞勑下部院再加详议上请定夺施行缘系侵欠钱粮正犯身故累及家属淹禁无纳事理为此具本谨题请旨 

　　○进香夷船等疏 

　　廵按福建监察御史臣刘　谨题为进香夷船入港事先据福建都司经历司呈奉本司札付据市舶提举司申报琉球国中山王世子尚永差来使者毛有伦等结称恭闻大行皇帝宾天本国特遣有伦等坐驾海船赍捧香品前来进献等因到臣已经批行福建都市按三司委官都司副断事朱士龙布政司都事徐郴按察司检校黄鉴并市舶提举司提举胥铉铎审-明白将船封■〈舟者〉防护接引至闽县高惠里河口厂地方湾泊随具本题知外今该臣会同提督军务兼廵抚福建地方都察院右佥都御史刘　备行福建都司掌印署都指挥佥事魏尧相会同布政司右布政使刘侃按察司副使徐中行廵视海道副使陶幼学亲诣进贡厂督令提举胥铉等眼同原委封■〈舟者〉官员及番使人等将船照例开盘先将表文交付使者毛有伦等亲自赍进番使人等摉检明白发远驿给飬恭进香品般运入厂责令提举胥铉等督同行人辨验会官秤盘见数明白如法装盛交付布政司委官照例运解赴京进献为此开坐具本谨具题知 

　　○庆贺夷船等疏 

　　廵按福建监察御史臣刘　谨题为庆贺夷船入港事先据福建都司经历司呈奉本司札付据市舶提举司申报琉球国中山王世子尚永特遣王舅马忠叟同长史郑佑等赍捧表文坐驾本国海船一只装载方物礼仪前来庆贺等因到臣已经批行福建都布按三司委官都司副断事朱士龙布政司都事徐郴按察司检校黄鉴并市舶提举司提举胥铉译审明白将船封■〈舟者〉防范接引至闽县高惠里河口厂地方湾泊随具本题知外今该臣会同提督军务兼廵抚福建地方都察院右佥都御史刘　备行福建都司掌印署都指挥佥事魏尧相会同布政司右布政使刘侃按察司副使徐中行廵视海道副使陶幼学亲诣进贡厂督令提举胥铉等眼同原委封■〈舟者〉官员及番使人等将前船照例开盘先将表文交付王舅马忠叟等亲自赍进其番使人等摉检明白王舅马忠叟等一百四十九员名发柔远驿给飬多余夷梢华如桂等一十七名照例摘发坐驾原来船只趁风归国将进贺御前腰刀衮刀金银酒海苏木并进贺中宫殿下土夏布金银粉匣泥金扇苏木般运入厂责委提举胥铉等督令殷实户并各色牙行人等辨验会官秤盘见数明白如法装盛交付布政司委官照例运觧赴京庆贺为此今将审实起送赴京王舅使者并存留在驿与摘发回国夷梢人等员役名数及秤盘过方物数目开坐具本谨具题知 

　　○出巡疏 

　　廵按福建监察御史臣刘　谨题为出廵事据福建按察司并分廵福宁建宁兴泉三道各呈详问过犯人王三卢志荣陆定富王以德林细六招罪缘由到臣查得问刑条例内一款正统八年七月十一日节该钦奉英宗皇帝圣旨今后窃盗初犯剌右臂的革后再犯剌左臂若两臂俱剌赦后又犯的准三犯论还将所犯赦前赦后明白开奏定夺钦此又一款鬬杀伤人辜限内不平复延至限外而死情真事实者仍拟死罪奏请定夺钦遵外及查得接管卷内奉都察院勘合札付为申明清理政务以省繁文事内开今后窃盗三犯及辜限外人命例应奏请者照审录事例类题等因备札前来遵照在卷今据司道呈报前招该臣覆核得犯人王三卢志荣陆定富王以德俱窃盗三犯查有革前革后次数林细六系殴伤林仲贤延至限外身死俱例应奏请定夺除批行司道将各犯监候外谨将各犯情罪开坐奏请伏乞勑下都察院详议上请定夺施行为此具本谨题请旨 

　　○审录罪囚疏 

　　廵按福建监察御史臣刘　谨题为审录罪囚事伏覩宪纲内一款凡各衙门罪囚听廵按监察御史审录有冤抑者即与从公辩理钦遵外臣奉命廵按福建廵历各府州县会审罪囚除情真罪当者案发各该衙门监候转详待报处决外审得数内斩罪犯人黄居仔林延仔郑朝芳各原问情罪有可矜疑随案行按察司并分廵建宁福宁二道各从公审拟辩问明白招呈到臣逐一参详无异除批行监候奏请外谨将各犯情罪开坐奏请伏乞勑下都察院详议上请定夺施行缘系辩问重犯事理未敢擅便为此具本谨题请旨 

　　○议处改留疏 

　　廵按福建监察御史臣刘　谨题为议处改留事例赃罚纳解以济河工以溥仁恩事奉都察院廵按福建七千二十五号勘合札付准户部咨该本部题看得浙江等处抚按等官解到隆庆六年分赃罚银两原系年终有行相应开坐具奏其余未解另行查催解报以济京边紧急支用等因题奉圣旨是钦此钦遵移咨备札到臣依奉行据福建布政司经历司呈奉本司札付该本司行催所属漳州等府共解到隆庆六年分赃罚银四千两应解济边等缘由呈报到臣除批行该司委平海卫经历司炳于万暦二年六月二十一日领解前赴户部交纳外缘奉钦依行催赃罚银两解报事理为此具本谨具题知 

　　○仰承德意等疏 

　　廵按福建监察御史臣刘　谨题为仰承德意酌定降罚官员事例以一政体事近奉都察院廵按福建七千四十九号勘合札付准户部咨该本部题前事恭候命下通行各该抚按官以后各卫所屯粮通限当年完足如未完二分以上管屯官住俸督催掌印官姑免未完四分以上管屯官降俸二级掌印官住俸各戴罪督催未完六分以上管屯官降俸二级革任差操掌印官降俸二级戴罪管事以上住俸降俸等官俱不许别项差委致兹规避通候完至九分以上住俸者方准开俸仍将住过日期查照补支降俸者准复原俸止以完报之日为始未完八分以上管屯管降二级仍调边卫系边卫者改调极边卫分俱带俸差操掌印官降二级革任差操永为定规不许妄引别例题参以开避就之路等因题奉钦依移咨备札到臣依奉通行遵照去后续据福建按察司督屯道佥事孙裔兴呈称查得福州左等卫所隆庆三四五六年分屯粮除延平等卫所全完无欠福州左等卫所未完一分与不及一分各掌印管屯等官例应免究不开外镇东卫每年该本色米七千三百五十石折色银二百四十两隆庆三年分系本卫管屯指挥同知吴愈征完四千六百六十三石二斗九升银一百二十七两六钱九分六厘未完米二千六百八十六石七斗一升银一百一十二两三钱四厘除奉例减兔外尚未完米一千八百八十石六斗九升七合银七十八两六钱一分二厘八毫四年分系本卫掌印兼管屯指挥佥事吴继祖征完米三千五百八十二石三斗银一百五两九钱三分三厘未完米三千七百六十七石七斗银一百三十四两六分七厘除奉例减免外尚未完米二千六百三十七石三斗九升银九十三两八钱四分六厘九毫五年分系本卫掌印兼管屯署都指挥佥事邓一桂征完米四千五百九十八石七斗银一百五十六两未完米二千七百五十一石三斗银八十四两金门千户所每年该本色米三百七十八石折色银二十五两五钱俱系本所管屯副千户王桂追征隆庆四年分已完米二百七十石二斗八升六合银一十两五钱六分六厘未完米一百七石七斗一升四合银一十四两九钱三分四厘除奉例减免外尚未完米七十五石三斗九升九合八勺银一十两四钱五分三厘八毫五年分已完米三百二十四石四斗七升六合五勺银一十二两二钱五分九厘未完米五十三石五斗二升三合五勺银一十三两二钱四分一厘六年分已完米三百三石三斗三升三合三勺三抄三撮银一十二两未完米七十四石六斗六升六合六勺六抄七撮银一十三两五钱并查邓一桂未完四分吴愈吴继祖王桂俱未完二分以上等缘由呈报到臣覆核无异除批行该道候参题明文至日施行未完银米责令一面严催征纳外为照屯粮征纳系干军需重计当年完足明例责限甚严各该官员咸知愓息勉励用意催征间有虽未尽完于例在所可原惟邓一桂等怠玩如故逋欠独多例既有违法所必惩参照镇东卫掌印兼管屯署都指挥佥事邓一桂催科既拙屯政罔修拖负数至四分军国之需奚赖相应照例降俸二级以惩瘝旷者也镇东卫管屯指挥同知吴愈掌印兼管屯指挥佥事吴继祖金门千户所管屯副千户王桂征输后期玩愒惟均未完数逾二分相应照例住俸以警怠缓者也仍各责限督催通候完至九分以上原俸方与准支准复伏乞勑下该部查议上请定夺施行庶武弁知所创惩而屯政可修举矣缘奉钦依分别查参未完屯粮官员事理为此具本谨题请旨 

　　○遵例终养等疏 

　　廵按福建监察御史臣刘　谨题为遵例终飬少供子职事据延平府经历司呈承准本府照会据尤溪县申万历二年五月三十日准本县知县赵佑卿关称伏覩恩诏内款开一在京在外官员有以父母老疾愿告终飬者例候亲终起用钦此钦遵今照职系浙江金华府兰溪县人由举人隆庆二年正月内改调湖广郧阳府保康县知县闻丁父忧回籍守制服阕起复赴部复除今职隆庆六年五月十五日同母到任本图薄禄飬亲岂料母年衰迈体羸多疾屡滨危殆幸赖药饵得命归家即欲移文乞飬时以应朝在即恐涉心迹不明今蒙大计考察存留理当复任但念每年踰八十衰疾日増欲以迎飬深恐山路崎岖举趾实难欲遂弃官又恐出处不明擅离是惧原限五月初五日复任今已过期思念本县士民情同赤子实不忍舍尚欲强亲同临任所展转思筹顾以母老衰病肩无兄弟可托理宜终飬情难绝裾况职前任保康父尚无恙忽虽外艰抱恨罔极兹以母老衰疾日增倘暮年残喘一日不延则本职饮痛九死何赎是使忠孝两失之矣后日之悔复何可追且职年力尚强效忠有待母年近耊爱日无多仰异俯察心曲准赐遵例终养获遂乌私实为万幸等因备呈到臣批行分守武平道查报去后续据该道呈称备行延平府查得尤溪县知县赵佑卿于万历元年十月内将该县印信仓库钱粮申委县丞沈傅交代接管明白起程应朝事毕领到部文原限五月初五日复任今已过期未曾回任所据陈告终飬一节为照本官居官清谨素行端方伊母年踰八旬委难随任就飬本官志隆一本寔欲菽水承欢别无违碍相应准与终飬申报本道看得知县赵佑卿在任清勤官箴无玷今以母老疾惫有难随任愿吹终飬情出真切相应俯就以遂孝思等因呈详到臣该臣会同提督军务兼廵抚福建地方都察院右佥都御史刘议得知县赵佑卿才力尚可驰驱操履委属端谨兹因顺途过家见母老不能随任风烛难期别无以次人丁可托备情陈乞诚非得已且自该县准本官关到之文与部限相去未及一月既非枉道亦无规避已经道府勘议前来及查万暦元年内延平府同知吴宗尧因母老比照参议萧大亨事例请乞终养该臣题行吏部覆准今赵佑卿乞欲终飬查有前例似应俯从伏乞勑下吏部再加查议上请容令本官终养候亲终服满之日听原籍官司查明起用该县知县员缺另行铨补惟复别赐定夺缘系遵例终养少供子职事理为此具本谨题请旨 

　　○地震疏 

　　廵按福建监察御史臣刘　谨题为地震事万暦二年八月内臣驻札建宁府候代据福州府经历司呈承本府照会据本府阴阳学申据阴阳生林一麒呈称本年八月初四日未时初一刻地震有声如雷自东南方而来西北方而去申乞转达等因又据延平府经历司呈承本府照会据阴阳学正术饶春阳申称八月初四日未时正一刻地震自东南方起至西北方止有声若风屋瓦俱动未及半刻等因又据建宁府经历司呈承本府照会据阴阳学申据阴阳生詹佛生呈称八月初四日未时正四刻地震二分至申初初刻方息东北而来西南而去等因又据兴化府经历司呈承本府照会据阴阳学申据阴阳生康仕教呈称八月初四日未时正四刻地震从东南方如雷起至西北方止等因各备呈到臣该臣看得地道主静不宜震动今兹四府地方相连而震寔为异常此皆臣等奉职无状之所致也除通行各司道并有司军卫文正官员一体痛加修省外缘系地震事理为此具本谨具题知 

　　○荐举方面官员疏 

　　廵按福建监察御史臣刘　谨题为荐举方面官员以备擢用事照得本年当大察既毕之余正诸臣策励供职之日兹当复命未敢苛求谨以一二贤能昭著得于见闻之真者为陛下陈之访得福建布政司左布政使万思谦实言实行不激不随慎收支而羡积悉登于公案玉洁氷莹品搭觧而钻求顿息于寅缘风清弊绝学术素优于经济志行堪拟之古人分守福宁道左参政宋豫卿仪容俊伟器度宏深固封守而画郊圻允矣壶阳之保障核虚粮而平冤狱诚为一道之福星性若澄江止水之莹才有游刃转环之捷按察司廵视海道副使陶幼学心思细腻料理安详惩刁俗而仁明并见于敷施允惬士民之望议夹剿而兵食率先于规画颇多备御之劳持身则氷玉同莹临事则经权酌用分守武平道左参议张尚大诚悫存心安详莅政施为曲体乎民情甚得绥怀之体雅素益征于自律何惭节俭之风摄两道而秉宪不阿廉庶官而持衡不??八分守建宁道右参议徐时可镇定有为明作不扰留心民瘼则浮粮冗役裁豁多方纾策海防则简卒议储经画悉备忠信足孚乎神明端简益征于飬素分廵兴泉道右参议兼佥事乔懋敬性资沉毅才识通融谳狱情而冤沉具雪秉宪度不纵不苛督海防而料理居多竭心力以安以攘雅操益坚于岁久干城共仰于泉南以上六臣均之廉勤公谨所当荐扬内万思谦三年考满仍当遵例免其赴部照旧管事查给应得恩典乔懋敬升任虽属未久缘本官自本省加秩劳绩素着誉望久隆例得并荐者也伏乞勑下吏部再加查议如果臣言不谬将万思谦等循资擢用则贤能叙而地方有赖矣缘系荐举方面官员以备擢用事理为此具本专差承差李应桂谨题请旨 

　　○遵例举劾官员等疏 

　　廵按福建监察御史臣刘　谨题为遵例举劾有司官员以备劝惩事照得本年当大察既毕之余正诸臣回任策励供职之日兹当复命未敢苛求所有各官贤否得于查访之的者谨据实为陛下陈之访得福建运塩司运使周浩才猷敏捷识见精明革弊除奸持法严而威行城社通啇惠灶贿窦塞而寒怯贪回任岂止于千钧精实同于百炼邵武府知府赖嘉谟贞能范俗廉不干名本平易而敷施曲体乎民情雅有如伤之视干实事而政令不轻于更革自成画一之规安静可拟乎循良品局足称乎君子延平府知府林梓禀性端方禔身耿介刑罚省而里甲之节爱尤多闾阎侈颂驭吏严而问断之民情从恕威惠并行劲节不靡于颓风清操何惭于暮夜汀州府知府潘民模心术光明设施平易当奸宄窟穴之冲而意善调停民安盗息值地方凋残之后而心存节爱政简讼平仁恕既足宜民督饷亦能完逋泉州府知府姚光泮器度端庄施为详慎公听断而恕以求情仁厚已孚于阖境严勾稽而勤以集事淹留鲜见于公庭清标共仰于泉南游刃何难于割刻建宁府同知扬沂性资警敏器局庄严摘伏发奸法令每先于近习理烦治剧觧舒何惮乎勤劳淬励益笃于操持才力终堪于盘错汀州府推官刘玉成年青志锐识朗气温心如赤子何惭白日青天练若素官不异觧牛迎刃断狱则明恕并行持已则氷霜自励建宁府推官郭子章青年美质壮志纯心剖决如流声望已隆于辨狱关防最密清标更植于颓波文学与政事兼优操守与才力并茂漳州府推官尹瑾外若恂恂中多了了问断则惟明惟允刁顽难逞于得情监征则任怨任劳巨海何难于涉险表里如一华实相兼福州府推官杨茂先体貌修长才识明达折狱而不纵不苛民情称便议事而有条有理政体亦谙司理有声署篆无议晋江县知县曾士楚氷心鉴识豁度宏才事不扰而民不烦风清弊绝刚不吐而柔不茹吏畏民怀处烦剧而明断兼资觧宽髀而锋芒不露崇安县知县朱琏冲融雅度挥霍长才核虚粮而疾痛渐苏于疲里邑鲜流移惩奸慝而狐鼠潜踪于市阛威先豪横仕学俱优才守并茂浦城县知县詹全觉冲资洁行朗识清才德礼谕民而习俗之刁顽顿息已播仁风抚字催科而历年之逋饷俱完反成课最实心实政不竞不絿漳浦县知县房寰性资驯雅治行循良裁火耗而历年之夙弊顿厘奸诡潜踪于白日均黄册而人户之稽勾得实闾阎生色于来苏操持最洁问学亦优长乐县知县韩绍青年雅质锐志通才政体无事于更张而法令自一催科不假于鞭朴而完报独多厘弊足覩乎清风饰治更占乎邃飬同安县知县陈文才猷练达识见高明敷政则爱人节用里逓蒙苏息之恩问断则据法原情境内起质成之愿驭梗无事于操刀治剧有同于游刃候官县知县周裔先器度端庄性资凝定任凭真率犹余赤子之心刋落浮华雅有大羙之意冗费不科乎里甲问断亦尚于宽平以上诸臣均之廉勤公谨所当荐扬以备行取擢用之选内赖嘉谟林梓潘民模杨沂俱以三年考满仍当遵例免其赴部照旧管事查给应得恩典者也原任延平府推官今丁忧李一中心地光明才猷敏练公听断而出之以忠厚持果决而济之以宽和一僮一箧相从清风可掬不怨不尤自立器度足征风猷卓冠乎一时正直允孚于众口此一臣者虽去任稍久但其勘狱委无情弊投杼起于误疑况补任已及年余而丁忧去任较之升迁去任者尤为有间所当并荐以存公论以备起复擢用行取之选者也又访得漳州府同知殷　行多轻佻状类俳优衙门如市致关节之潜通听断磨棱曾一筹之莫展估修寨船则故纵衙役之侵冐者数百金无非是染指垂涎之计管抽啇税则通同吏书之分收者近千余两大类掩耳偷铃之愚常例则门子陈华余介代为过付倚为手足腹心饮宴则戏子嫦娥织女更相酬劝每至通宵达旦秽迹既已彰闻海上尤难展布此一臣者行年虽壮官守已亏所当照不谨例罢斥者也宁洋县知县柳　年龄衰暮精力销亡牌票出入于左右遂生指骗之媒库簿多寡于吏书莫识稽查之自词讼则泾渭不分小民何所控诉钱粮则菽麦不辨里甲尽肆侵渔况当新造之邑百度未兴兼以顽梗之民一事莫理此一臣者机心巳息倦翼应还所当照例致仕者也福清县知县许　纵□任性急誉喜功盖书院而义冢悉被其抛移给冠带而富民槩受其谢馈林十四奸媳郑氏致死而科罚数百岂尽因公俞省祭因与生员互讦而罚金五十军门赴告单海口之小税则讽民立碑以颂德擒一二之贼犯则盛彰文移以报功习仪而罚不到之里老节爱奚存祈嗣而杂陈市井之俳优体统安在此一臣者好动招尤沽名逐利似当重处但其历仕未久所当姑容降调以示惩创者也伏乞勑下吏部再加查议如果臣言不谬将周浩等分别上请庶劝戒明而吏治肃矣缘系遵例举劾有司官员以备劝惩事理为此具本谨题请旨 

　　○循例荐举官员等疏 

　　廵按福建监察御史臣刘　等谨题为循例荐举地方人材以备录用事臣廵按福建踰年其于境内人材亦曾博加查访兹当复命谨以才望最优者三人敬为陛下陈之访得原任刑部尚书黄光升志切救时德优范俗自县令臬藩以践更方岳孳孳惟务民和由琐闱开府而晋擢尚书矫矫独持国是秉三尺于雷霆叵测之时而权以济法卒能卫正以持危矢一节于沧桑屡变之秋而经以守身至今廉顽而立懦心期高卧已知脱屣云台神采奋扬尚足折冲廊庙此一臣者所当及时起用者也原任户部尚书马森才弘愽而学有渊源识淹通而心尤贞亮所至运拊循之略熟似轻车历试效剸理之能富如武库掌民部而心计帑藏之虚盈明若指掌谈世务而口画军民之利便洞柝秋毫闭门引后进以传经足占精力之未艾起用尽余年以报国庶展平生之所长原任廵抚应天都御史陈道基器度瓌奇才猷卓荦簪笔栢台而秉道嫉邪一时之风采犹存开城保众而执宪绳贪两广之思威兼着向用方隆而烦言忽起退闭既久而勘议已明清风夙重于乡评巨望堪膺乎朝寄此二臣者虽经丁忧服已将满所当俟其阕日起用者也伏乞勑下该部再加查访如果臣言不谬将黄光升及时起用马森等服阕起用庶虽无遗贤而治道为有禆矣缘系循例荐举地方人材以备录用事理为此具本谨题请旨 

　　○急缺各地方将材等疏 

　　廵按福建监察御史臣刘　等谨题为急缺各地方将材乞赐催举以备推用事奉都察院廵按福建七千一百六十八号勘合札付准兵部咨该本部题称本部推补将官必查簿内曾经保荐人员填注保语题请简命历年各镇所举往往详于将领而卫所指挥千百户等官多不之及以故参游以上仅足挨取升用而守备等官有缺莫可充选合候命下移咨各该督抚及咨都察院转行廵按御史公同咨访将该镇人才不拘官职大小废闲见任新旧武举及行伍草野内有智谋出众膂力过人及武艺优长且能实心任事有志立功者愽访广采的确列名开定等第具奏等因题奉圣旨是钦此钦遵移咨备札到臣案查先为及时选求将材以惩玩愒以励人心事又为评将材养将气亟罢骄罔将官以责图报以禆边防事俱奉本院勘札准兵部咨题奉钦依内开在外督抚镇廵等官虚心延访但有所知无拘见仕隐逸及被论听勘革弃等项人员据实开注列名具奏等因移咨备札前来遵行外今奉前因又经通行福建布按二司并各守廵等道愽访去后随该臣会同提督军务兼廵抚福建地方都察院右佥都御史刘　议得人才固难得况于得将材乎臣等叼役一方知人为急凡武职大小在位在野或功或过盖尚??留心访究冀得其人以承明诏而每致憾于才难故不得不姑取其所长也谨为陛下陈之访得铜山寨协总镇海卫左所镇抚锺维岳谋猷素练技私甚精驭下则恩威兼尽泛海则操纵自由游兵把总延平卫中所镇抚李佐体貌精??八志气奋扬统水兵克勤训练散军粮不染常规泉州卫中所正千户聊登高姿仪骏发膂力彪雄团操则师出以律命射则矢不扬尘兴化卫指挥佥事白金年力壮强武艺闲习摄水寨而机宜亦熟掌印务而卒伍归心漳州卫左所副千户钱经济既精技艺亦狎风涛久为千里之雄可当一面之寄以上诸臣皆可备水寨把总之选者也福州右卫指挥使卢鼎臣体貌修长志气刚勇造军器而会计甚明发谋虑而机宜亦熟延平卫指挥同知王继高志每在于树勋才亦足以集事管操能知约束闲武足备驰驱汀州卫后所副千户刘自淮识趣高而孝友足称志郎苦而韬钤备究艺两登于武选论久恊于乡评建宁右卫指挥使仲世臣丰姿秀??八智虑沉潜习武素究乎韬钤居家克敦乎孝友延平卫将乐所副千户许名威年力正茂技艺兼优志气已见其鹰扬韬略亦闻其讲究总兵标下听用把总武举生王应斌武而且文智能兼勇志向每期于树立兵机亦熟于搜求福州右卫指挥使郑世勋心思诚悫智虑深沉廵缉则地方安静委用则艰大能堪以上诸臣皆可以备陆路备游之选者也伏乞勑下兵部再加查访如果臣言不谬将各官录诸簿籍遇有相应员缺量材推用庶将领得人安攘有赖矣缘系急缺各地方将材乞赐催举以备推用事理未敢擅便为此具本谨题请旨 

　　●刻中丞肖岩刘公遗稿五卷 

　　直隶疏 

　　重大水患灾伤等疏 
　　钦奉圣谕疏 
　　循例荐举官员等疏 
　　举劾武职官员等疏 
　　举劾有司官员等疏 
　　荐举境内人材等疏 
　　疏通钱法等疏 
　　陈愚见备赈荒等疏 
　　水占荒田等疏 
　　议处改留官员疏 
　　冰雹灾伤疏 
　　酌处居庸诸关等疏 
　　亟拯民溺疏 
　　遵奉明旨敷陈理财切要疏 

　　○重大水患灾伤等疏 

　　廵按直隶监察御史臣刘　等谨奏为重大水患灾伤恳乞天恩府赐蠲恤以安地方事行据易州天津二道兵备按察使高文荐副使安嘉善各呈据保定河间二府各呈送所属州县万暦二年分灾伤分数蠲免过存留粮草赈济过极次贫丁生员动支过仓谷各数目造册及庄田子粒照旧征纳缘由到道呈报到臣据此案照先奉部察院勘札准户部咨该前廵按直隶监察御史张宪翔会同廵抚保定右佥都御史孙丕扬屯田御史孙成名题前事本部议覆恭候命下移咨保定廵抚都御史及咨都察院转行直隶廵按屯田各御史督行该道将题内被灾保定河间二府州县准于万暦二年存留秋粮马草内查照勘灾体例全灾者免七分九分者免六分八分者免五分七分者免四分六分者免三分五分者免二分四分者免一分各卫所屯粮俱照例灾重者每石折银三钱轻者折银三钱五分所有赈济事宜悉听抚按衙门将预备仓粮区画救赈务使穷困小民得沾实惠其庄田子粒例无议免合行照旧征纳事完之日通将免过钱粮并赈济过仓粮各数目造册奏缴青册送部查考等因题奉圣旨是钦此钦遵移咨备札前来依奉已经通行各道督行被灾各府州县查照遵行去后今据前因臣会同廵抚保定右佥都御史孙丕扬覆核明除所属府州县万暦二年分各地方灾伤分数蠲免过存留粮草赈济过极资贫丁生员动支过仓谷各数目听廵抚衙门一处造册奏缴并送户部查考外为此具本专差承差赍捧谨具奏闻 

　　廵按直隶监察御史臣刘　等谨题为重大水患灾伤乞怜踏勘俯赐蠲豁以全民命以安地方事据霸州道兵备副使曹当勉呈蒙臣批据本道呈详查勘过文安县水患灾伤缘由蒙批霸州道覆勘具报蒙此依蒙行据委官大城县知县赵汝忠申称查勘得文安县原额民地大亩共三千七百六十六顷六十六亩原额夏税小麦二千五十九石二斗七升九合九勺八抄八撮五圭起运一千一百九十一石存留八百六十八石二斗七升九合九勺八抄八撮五圭原额秋粮四千八百四石五升五合九勺五抄七圭起运二千八百一十石存留一千九百九十四石五升五合九勺五抄七圭原额马草一十二万五千二百三十六束六斤一十三两二钱五分二厘零起运四万二百三十束存留八万五千六束六斤一十三两三钱五分二厘零踏勘得司丘等一十一里地一千四百五顷四十五亩九分九厘七毫尽被灾伤崇礼等五里地五百八十二顷八十亩九分一厘四毫被灾六分其安祖等一十七里地一千七百七十八顷三十九亩九厘九毫俱无灾伤今以槩县水灾通融计算被灾五分等因到道为照该县被灾分数既经知县赵汝思覆勘明实合无悯念疲邑俯赐所议被灾五分将万暦四年分夏秋税粮马草俱照例蠲免存留二分以苏民困等因到臣据此案照先据文安县申前事巳经批行该道勘报续据回报前来惟恐不的又经批行覆勘去后今据前因该臣会同廵抚顺天右佥都御史王一鹗议照文安县地居九河下流频年患水而司丘十余里受害独久其应议减免者灾具疏请然于额征税粮则不敢议减惟今秋天雨连绵诸河泛涨积水益深不惟耕获无望即平日萑苇之微利亦皆渰没地内钱粮委难措办以合县计为被灾五分以司丘十余里计则被灾十分矣今据该道委官覆勘明实乞要将被灾五分夏税秋粮马草俱于存留数内照例蠲免二分如将应免之粮尽以蠲恤被灾里分其余无灾者仍照旧派纳不得槩为减征则溺者可拯而有收者不至幸免相应题请伏乞勑下户部再行查议覆请定夺施行缘系重大水患灾伤乞怜踏勘俯赐蠲豁以全民命以安地方事理未敢擅便为此具本专差承差　赍捧谨题请旨 

　　○钦奉圣谕疏 

　　廵按直隶监察御史臣刘　等谨奏为钦奉圣谕事据密云道兵备左参政钱藻霸州道兵备副使曹当勉蓟州道兵备副使辛应干昌平道兵备右参议任彬各呈将查过顺天府所属州县自隆庆二年起至万暦二年止蠲免过并应征起运京边钱粮数目造册缴报到臣据此案照先奉都察院勘札准户部咨该本部题前事内开祗承明命谨将各省直钱粮自隆庆二年起至万暦二年止年月之久近京边库寺各项钱粮拖欠分数之多少逐一细开条列上请候命下之日通行各镇督抚并各省直抚按衙门督同司府州县一体遵照施行仍备将蠲免过并应征钱粮各数目造册奏缴青册送部查考等因题奉圣旨这钱粮逋欠的原非小民都是势豪恃顽奸猾侵欺以致亏损常赋今朝廷既于例外施恩各抚按官却要严督有司官仔细查核人户等则均数减免务使小民得沾实惠仍将减免及改折分数等项刋成书册广布晓谕俾穷乡下邑咸知朝廷厚下恤民之意其见年应征钱粮分毫不许拖欠如有司官因而怠玩及姑息市恩的比旧定降罚事例倍加处治其余都依拟着实行钦此钦遵备札奉此已经备行各兵备道督同各州县一体遵照查报及将原发书册广为刊布遍发晓谕施行去后今据册报前来该臣会同总督蓟辽保定等处军务兼理粮饷都察院右都御史兼兵部右侍郎杨兆廵抚顺天右佥都御史王一鹗覆加查核明白仍将各年应征钱粮督行各兵备道督催各州县掌印管粮官遵照每年带征二分其见年钱粮照数依期完觧分毫不许拖欠及查别卷先该廵抚河南都御史栗永禄廵按河南御史杨家相会题为乞省繁文以节浮费事内开奏缴报部册籍抚按多有重造乞要查议归并一官造报以省浮费等因该部臣覆奉钦依备行在卷今照各道查过各州县各年分已未完并应征应免钱粮数目合听廵抚衙门一处造册奏缴及造青册送部查考外为此理合具本专差承差　赍捧谨具奏闻 

　　○循例荐举官员等疏 

　　廵按直隶监察御史臣刘　谨题为循例荐举兵备官员事臣奉命廵按顺天等府一年已满其于兵备官员例应荐扬访得密云兵备山东左参政兼按察司佥事钱藻才兼文武心富经纶饬边备则险夷陵谷随在周桑土之防核边实则钱谷甲兵每事黜虚糜之弊军民乐其保障将吏惮其威棱蓟州兵备山西右参政兼按察司副使辛应干秉心耿亮行事直切严督捕而固修守绩巳茂于安攘核吏治而察民情法更酌乎宽猛何惭边寄绰于古风永平兵备山东按察司副使陈万言性度磊落才识融通开诚心以御将吏之奸欺士咸鼓舞秉公断以察狱情之微爱民惮威严勤劳茂着边关率直不循时套霸州兵备山东按察司副使曹当勉器宇恢弘心思贞亮捕盗严水陆之堤防鉴戒时常在念筑堤勤属邑之宣谕灾伤时切痛瘝驿路风清郊圻尘凈以上四臣职专备兵均于地方有禆所当荐扬以备擢用者也伏乞勑下吏部再加查访如果臣言不谬将钱藻等循资擢用庶宪绩之表劝既明而圻辅之保障攸赖矣缘系循例荐举兵备官员事理未敢擅便为此具本亲赍谨题请旨 

　　○举劾武职官员等疏 

　　廵按直隶监察御史臣刘　谨题为举劾武职官员以饬戎政事臣奉命廵按顺天兼理关差一年已满其于武职官员例应举剌访得协守中路副总兵史宸廉威素着骁健出群谨烽燧明斥堠数百里之守防悉能运诸帷幄稽糇粮核军实三四路之调度尽皆归之凖绳勇既足以折冲谋尤长于料敌马兰路副总兵曰福儒雅自将忠诚体国视卒伍如家人父子军士乐其投醪整营务若干蛊承家兵骑堪资实用不忝丈人之体何惭廉将之名军门中军副总兵徐枝信义服人惠爱接下行间无染三军怀挟纩之恩楼劵改观一劳收永逸之绩才既优于总理识更练乎夷情通州营副总兵蔡勋沉毅有谋廉靖不扰侦远近之夷情无不中彀约水陆之步卒可使向方八载不坠清声六韬亦能觧悟以上四臣均之可备大将之选内蔡勋调通州虽未踰年然先任军门中军皆臣按属例得并荐者也曹家寨参将陶世臣精锐雄才老成夙望练乌合之众以为营兵称有制省班钱之入以制器军有颂声古北口参将谷承功机能应变知若探囊善抚赏以御骄悍之夷豚皆入笠宣德威以俘反侧之众功过折冲马水口参将满朝相胆雄飞将勇冠三军战守素练于平时壮志且多激烈驺从减分于修守台墙可恃金汤墙子岭参将贾斌体貌魁梧猷为精密稽边实则断崖绝巘逐处极阅厯之周剙垣工则湮谷斩山随在致深长之虑横岭路参将李时机权应变综理多能建城于长峪镇边工匠乐其鼓舞凿井于新城旧堡军士怀其永图黄花路参将王抚民慷慨任事廉惠得人垣峻岭而敌不识途劳当十倍裁占役而身先倡始士罔怨言以上六臣均之可备副将之选内贾斌任墙子岭虽未踰年然先任居庸关参将皆臣按属例得并荐者也遵化左营游击吴惟忠勇敢超群才能出众革占役不避豪强行伍始充稽月饷先查虚冒怨劳兼任遵化右营游击张玠勇且知方事必责实修罗文城工虽一砖一石必加意安置防洪山信地即一军一马必经目稽查东路南兵游击杨文通勇能争战力可当锋苞苴不染于行间恩威兼着水田近辟于原野边徼生春太平寨游击卢述念切边疆戒常衣襦补逃军补倒马疲癃稍转于精强革役占革科敛抚育更周于贫乏保定车营游击李迎恩膂力方强雄标特起练车营而日闲舆卫茂着勤劳驭游兵而酌量猛宽肃清行伍大宁都司都指挥王进贤规模整整气节棱棱夙抱宏深戎政胥由振饬雄襟激烈险夷卓有担当总理标下中军都司黄宗统南北兵之交集最善调停十二路之军情尤能剂量传宣得体号令严明战守能谙夷情洞达张家湾守备赵继光才力骁雄性资沉毅褁粮飬士擒巨寇于途中捐俸恤兵得死力于帐下以上八臣均之可备参游之选者也又访得山海路参将王　才本阘茸守更贪污派守城而余丁王金等六十九名不到共罚银五十二两指旗皷而军人张小三等二百余名扣月粮三十多金窇煤军士曹守志等三十名开种荒田军士沈山东等三十七名各需索有差中军马得禄收送可查票支犒赏段价银二百余两票支人参银七十余两各半给其价铺户刘延福等怨望可证剖克逃亡之月粮岁计百余占役护勑之军士名过五十物议沸腾怨声盈耳遵化辎重营游击刘　　体貌虽宽魁梧精神已倦鼓舞淹淹久病安望其据鞍上马之能胜粥粥无能难责其投石超距之足用城工之修理且弗遑督率何以临戎车赢之简阅亦未暇躬亲岂堪实用当此无事之时而高卧私衙既难逭于尸素倘值有事之际而趑趄进退宁不失误军机河大游击李　年老力衰性贪才短因换班军而取索常例六班不下五百杨大恩写字经收指置旗鼓而科敛队头每队出银三两曹中军亲手过送牢伴有定数也名占一十六名而折干肥已军有行粮也漏开一百余名而冒领侵渔役军卒代伊亲唐监生以盖房罔恤被戍之苦因母丧索千把总致赙以肥巳尽皆垄断之图前管密云城工多致砖石坍塌今修司马台墙徒以泥沙搪塞累经委用而不效倘有缓急以何禆昌平白羊营游击李　昏庸无状纵肆有声千总把总指器具而各军之科敛有差上班下班索盘费而门下之需求不等盔甲铠仗俱欠整顿何以震耀军容进退机宜全未闲习岂能统驭顽楩且犯罪遣戍陕西之秽亦犹存而营转今官行局骗任石匣官银之那移不明转古北众军之怨望为甚将军石提调马骏年巳衰迈才更昏庸受部下之常仪威令不振认伴当之纳班行伍日空新军李禄等十余名求索见面每名得银四五两军士吕登等四十名派充打柴一年价岂百金贪纵有声驭军无策以上六臣所当亟行罢斥者也伏乞勑下兵部再加查访如果臣言不谬将史宸等酌量擢用王有臣等亟行罢斥庶劝惩之典不??八而封疆之臣思奋矣缘系举劾武职官员以饬戎政事理为此具本谨题请旨 

　　○举劾有司官员等疏 

　　廵按直隶监察御史臣刘　谨题为举劾有司官员以饬史治事臣奉命廵按顺天等府一年已满按属有司官员例应举劾除物议彰闻与才力未者迩当觐察已该臣循例论列俱奉钦依处分外其各存留复任未久淬砺方新谨择其贤能之最着与近闻可议及大计时议论未定今查访的实灼知其不肖者敬为皇上陈之访得永平府知府顾褒识本精明政先保障酌条鞭之法而岁省万金穷檐生色剖质成之案而廷无宿诺阖境称平且边情之阅历既多而缓急之长城可倚保定府知府贾仁元才诚两合明断兼资当冲途而驿逓之节缩调停官民俱便恤灾伤而属邑之廵行勘处疲困来苏俭约可比乎羔羊剖决能驰乎集猬永平府同知杨惟乔端凝之度明??八之资清戎得法勾稽不及于无辜摄篆■声防检最严于下吏世务备尚??阅历任久益见精神保定府推官李以谦青年羙质豁度冲襟查鎜不事乎烦苛弊源如烛照数计问断常存乎仁恕虚心若鉴空衡平仕学俱优才守并茂河间府推官董继祖政体方严风裁卓立真心任事担当不避乎怨劳勑法明刑问断动稽于律例行已皭乎不染志向超然不群通州知州张纶克貌古心不絿不竞均赋役以苏里甲之困民乐更生改驿逓以支水陆之冲事咸就绪冲疲之废坠具举畿辅之廉能首称安州知州王思睿性资醇厚事体安详筑堤勘灾勤恤最先于民瘼缉盗惩恶禁伏不挠于豪强翼翼小心循循善政密云县知县张世则心同赤子念切苍生疲困满前节爱既竭心力军民交杂调停各当处分锋芒不露于髋髀金玉可征于操履迁安县知县冯露青年羙质雅度冲襟值绝塞之荒凉而政善抚摩足占保障当营军之杂沓而力能弹压具见风猷练若素官行同处子清苑县知县李大嘉政体和平心性质直裁冗费而里甲之分毫不染俭比素丝惩侵欺而税粮之完纳如期邑无逋负不事虚声雅多实政卢龙县知县武成年力壮强才猷敏练征收令花户自纳弊绝侵渔听断酌原被情词法持平恕挥霍可投艰大缓急足备边方良乡县知县洪一谟仪容质朴才识通明里甲之节省俱多流移渐复夫役之调停得法疲困来苏废坠聿兴冲烦有赖阜城县知县丘东昌仪容雅秀性体温文督裁种以辟邑地之荒芜为民兴利捐牙税以济走逓之供应洁巳不私地本冲疲政先节爱献县知县赵三聘器度凝伟才识疏通圜圚雕疲供帐裁而里逓胥戴轮蹄旁午处分裕而宾旅如归精明不炫于施为法令先行于近习固安县知县张梦蟾丰姿奇瑰志向纯诚重乡约以厚民风筐筴耻同乎俗吏延父老以首询堤岸痛瘝时切乎穷民刑罚无差催科不扰房山县知县陈庭训政本严明心存振刷惩侵欺而逋赋自完事能识要严保甲而盗贼屏迹民获更生邑治既巳改观宦成益坚晚节庆都县知县张柱政崇节俭法尚宽平听讼服原被之心囹圄空虚催征识缓急之序钱粮立办不矜不炫有守有为以上各府州县地方如永平密云迁安卢龙均属冲边事务烦重如保河通州良乡献县清苑阜城庆都均属冲途事务烦剧虽安州稍简而水患频仍抚绥实难虽房山稍小而岩谷多盗防缉实难虽固安稍僻而浑水为灾钱粮烦重保障为难今庶官之吏兹土者各能其任毋堕其职均之廉勤公谨所当荐扬以备擢用行取之选者也又访得东光县知县左性本刚虐守更贪污任郑茂实郑晚父子为心腹指引征求倚萧永存霍士道二人为耳目张罗布网禁赌博是矣而一攀十十攀百株连遍及于饶家派夫银擅矣而先三日后五日扣克更归于私橐审编受富民杨昂等十余家之馈遗而免派柜头即孤子李根生亦有赤金十两之送入每季受卖塩商人六十两之礼仪而代追塩价致逼韩应时等三名之自缢何辜椅桌床柜打造经年小脚杨果之载归可查铺陈供帐折价有差里长邢梦珠等之敛送可审考察时若止谓其作事之乖方故徐观其后而细察之乃知其民怨之已极难以久留定兴县知县彭　年力虽云未迈志向则巳欠端指朝觐而科派丁粮银一百五十两里长蔡枢之敛送可证因兄到而共扣火耗五百金县吏刘执中之拆封可查邀请富民借应朝之支费若汝汝贤等三十余名各馈送有差潜通关节致物议之沸腾若杨三乐等三五家各纳贿可据朝觐取铺户陈冬等之紬段而掯价不给反将原票之拘收日给俱市头刘一凤等之买办而减价不与致牙侩之醵钱供应操持巳坏烦剧难胜此二臣者所当照不谨例罢斥以警官邪者也完县知县孙　体貌尽有可观才力一筹不展越诉者之词讼纷纭咸云民事不理批行者之文移积滞足征决断未能张廷臣等十七家隐漏地土而含楜回文物议遽腾王文学等七十二家两经赦宥而勒追罪米民怨滋生朝觐受乡社之馈遗日给俱里长之支应催征无法逋负益见滋多阘茸无为废坠日见停积此一臣者操持虽未甚坏民牧已属不堪所当改教以全其器使者也伏乞勑下吏部再加查访如果臣言不谬将顾褒等循资擢用行取左横等罢斥孙必达改教庶贤否不淆而劝惩攸彰矣缘系举劾有司官员以饬吏治事理未敢擅便为此具本亲赍谨题请旨 

　　○荐举境内人材等疏 

　　廵按直隶监察御史臣刘　谨题为荐举境内人材以备录用事臣奉命廵按顺天等府一年巳满所有境内人材例应荐举访得原任兵部左侍郎王遴慷慨磊落开诚布公阅历疆场胷中之甲兵数万服官中外一时之节槩无双诚为盛世真才允矣国家正气原任辽东廵抚都察院右佥都御史今听调毛钢酝籍宏深猷为扬历真心任事宦途之芳誉犹存善政得民浙右之遗风独着况被论祗因奔讣而至情尤所当原原任四川按察司按察使陈善道沉毅有为廉静能断历官八任赀余仅二顷之田登仕念年宦籍鲜半尘之玷且才力素着优长而泉石岂容嘉遯原任陕西按察司佥事纪大纲青年羙质壮志纯心辞官奉飬征至孝之因心飬晦杜门信行巳之有耻直节见推于流辈才华正恻于投闲以上四臣皆清望允属舆论共惜所当荐举以备录用者也伏乞勑下吏部再加查访如果臣言不谬将王遴等各照相应员缺及时起用庶野无遗贤而才皆效用矣缘系荐举境内人材以备录用事理未敢擅便为此具本亲赍谨题请旨 

　　○疏通钱法等疏 

　　廵按直隶监察御史臣刘　等谨题为疏通钱法以裕经用事据顺天府治中吴尚朴呈准本府牒抄蒙臣案验前事依蒙查动在库官银仿照工部规式铸成样钱六千文见在相应呈送等因又据直隶永平府呈称查动先年缺官空月马丁银两行委本府清军同知杨惟乔坚造铸成样钱六千文理合先行呈送等因各缘由到臣据此案照先奉都察院勘札准户部咨前事该本部题内看得户科给事中周良寅题称国家生财足用莫先铸钱钱法不通由于法制未备故旋行旋罢不能臻无方之利者其弊有四大略谓钱制之名额不齐公私之行使未通造铸之奸弊未除禁谕之法令未严乞要详酌举行等因该本部复议题奉圣旨疏通钱币乃足民良法依拟通行天下着各抚按官设法经理一体开铸与本地方旧钱相兼行使务在便民毋致劳扰私铸的严行禁治工部还各降以式铸成之日着呈样来看并有无通行缘由查实奏报钦此钦遵移咨备札到臣依奉巳经案行顺天府行委治中永平府行委同知专督料理并遵部发旋边样钱照式鼓铸务使钱法流行无滞各先铸成样钱呈送六千以凭选取一万文恭进呈样以二千文分觧户工二部查阅备照仍将通行缘由作速议处停妥具由通详会奏施行去后今据前由该臣会同廵抚顺天右佥都御史王一鹗议照鼓铸制钱广布海宇与旧钱相兼行使诚裕国足民之至计臣等谨遵明旨督行二府疏通旧钱鼓铸制钱凡劳扰病民私铸挠法者悉行严禁其经理之要在官得以是布之于民民得以是输之于官尤必先以民之输于官者无所壅阏则官之布于民者自无梗滞当铸制钱之时预广通旧钱之法务仰体德意以纾国课以便民情今二府之旧钱皆巳流通不滞其觧到新铸样钱验皆合式理合恭进御览以便遵行为此今将样钱一万文具本专差承差　赍捧谨具题知 

　　廵按直隶监察御史臣刘　等谨题为疏通钱法以裕经用事据保定府呈称查动库贮存粮工料银两行委本府管理钱法同知李琮如式铸成样钱六千文合先呈送等因又据河间府呈称查动库贮存留夌粮银两行委本府管理钱法同知周埙如式铸成样钱六千文理合先行呈送各缘由到臣据此案照先准户部咨前事该本部题内看得户科给事中周良寅题称国家生财足用莫先铸钱钱法不通由于法制未备故旋行旋罢不能臻无方之利者其弊有四大略谓钱制之名额不齐公私之行使未通造铸之奸弊未除禁谕之法令未严乞要详酌举行等因该本部复议题奉圣旨疏通钱币乃足民良法依拟通行天下着各抚按官设法经理一体开铸与本地方旧钱相兼行使务在便民毋致劳扰私铸的严行禁治工部还各降以式铸成之日着呈样来看并有无通行缘由查实奏报钦此钦遵备札到臣准此巳经案行保定河间二府委各该同知专督料理并遵部发旋边样钱照式鼓铸务使钱法流行无滞各先将铸成样钱呈送六千以凭选取一万文恭进呈样以二千文分觧户工二部查阅备照仍将通行缘由作速议处停妥具由通详会奏施行去后今据前因该臣会同廵抚保定右副都御史孟重议照鼓铸制钱广布海宇与旧钱相兼行使诚裕国足民之至计臣等谨遵明旨督行二府疏通旧钱鼓铸制钱凡劳扰病民私铸挠法者悉行严禁其经理之要在官得以是布之于民民得以是输之于官尤必先以民之输于官者无所壅阏则官之布于民者自无梗滞当铸制钱之时预广通旧钱之法仰体德意以纾国计以便民情今二府之旧钱皆已流通不滞其解到新铸样钱验皆合式理合恭进御览以便遵行为此今将样钱一万文具本专差承差　赍捧谨具题知 

　　○陈愚见备赈荒等疏 

　　廵按直隶监察御史臣刘　等谨题为陈愚见备赈荒以固邦本事据密云道兵备左参政钱藻呈称查得本道所属州县万暦四年分预备仓粮谷石俱照新例议定则例通州三河密云平谷州县俱各如数积完惟宝坻县完过八分以上少一分以上缘该县已故知县张烛久病未得理事新任知县丁应诏到任日浅以致积不如数又据霸州道兵备副使曹当勉呈称查得本道所属十五州县万暦四年分各以新例定拟积谷则例如房山固安大城三县俱各如数积贮其余十二州县各新收本色谷并自理纸赎银例应籴买谷石各以十分为率文安已完九分以上少不及一分永清香河良乡三县各完八分以上少一分以上霸州并保定县各完八分少二分漷县完五分以上少四分以上武清县完四分以上少五分以上涿州并东安县各完二分以上少七分以上大兴宛平二县各完一分以上少八分以上为照各州县槩称冲疲民贫讼简而涿州武清东安漷县等处尤甚大兴宛平俱系京邑词讼多赴部院及五城兵马司告理况各掌印官中间又有升迁去任或新任甫及一二月者所积谷石委难责其足数合无将宛大二县谷数各量为议减三分之二宛平每年积四百七十石大兴每年积四百石以便责成又据蓟州道兵备副使辛应干呈称本道所属蓟州遵化丰润玉田四州县万暦四年应积谷石俱照数积完尚有额外多余之数又据永平道兵备副使陈万言呈称本道所属州县万历四年应积预备仓粮除迁安昌黎抚宁三县俱各照数积完外其卢龙县已完八分以上少一分以上滦州完八分少二分乐亭县完七分少三分该县久缺正官而署事者又皆更代不常以致积不如数又据昌平道兵备右参议任彬呈称查得所属昌平州已完九分以上少不及一分怀柔县例应积谷五百石内万暦四年春季系教官焦棐署印不敢擅受民词止积谷九石九斗知县董五礼自本年三月二十一日到任之后夏秋冬三季筭该积谷三百七十五石已积过谷三百三石九斗六升见有自理纸赎银二十五两易谷七十五石凑足额数顺义县系归并疲邑止有一十二里民贫讼简兼以附近京畿及与上林苑监良牧署飬牲户各有官属不服县辖人户杂居凡遇有事多赴在京法司五城告理是以本县自理词讼极简比之他处不同万暦四年应积谷七百石今止积一百二十石见有纸赎银一百一十二两有零俟秋成籴买每两四石可得谷四百四十八石与见在谷共成五百六十八石仅足八分以上少一分以上合无俯念邑小民贫讼简量减及称延庆卫近奉例免其积贮各缘由呈报到臣据此案照先奉都察院勘札准户部咨前事该本部题议顺天等府所属州县积谷数目滦州二千五百石固安县一千七百石宝坻县一千六百石宛平县一千四百石霸州一千三百石大兴县一千二百石通州蓟州丰润乐亭昌黎卢龙六州县各一千石涿州遵化三河东安迁安文安六州县各八百石大城顺义二县各七百石昌平武清密云抚宁四州县各六百石永清怀柔二县各五百石良乡漷县玉田香河保定房山平谷七县各四百石庶为得中相应题请恭候命下本部移咨顺天廵抚都御史及咨都察院转行廵按御史备行兵备道严行申饬府州县及延庆卫掌印正官以后照依今拟谷石数目每年收成之日查将自理纸赎银两趁时籴买如数储蓄毋得混将上司批发词讼凑数完报原无谷石卫所不许干预词讼其各该官员若能设法措处例外多积者以礼旌奖如不及数查照近例严加罚治如有干没赃罚情弊参奏挐问抚按官不行着实查参听本部该科参处年终仍将积过谷石数目照例造册奏缴青册送部查考等因题奉钦依移咨备札前来依奉已经案行各兵备道严饬各属州县掌印官照数积贮去后今据前因臣会同廵抚顺天右佥都御史王一鹗议照积谷备赈乃有司首务近奉新例酌为定额均宜恪守成议以期共臻实效今查各道开报顺永二府所属共三十三州县各所积仓谷除旧管万暦三年十二月终积贮外其万暦四年正月至十二月终止新牧内通州三河密云平谷房山固安大城蓟州遵化丰润玊田迁安昌黎抚宁一十四州县俱各遵例照数积完尚有额外多积之数各该掌印官设处有方勤能可嘉容臣等径行分别奖劝又如昌平州文安县各完九分以上少不及一分宝坻永清香河良乡卢龙顺义六县各完八分以上止少一分以上霸州保定滦州三州县各完八分少二分所欠不多与怀柔掌印知县董　三月二十一日方纔到任夏秋冬三季应积谷石照数措完俱应免究及延庆卫奉例免行积贮外其余以十分为率巳完七分少三分者乐亭县署印滦州同知黄　巳完五分以上少四分以上者漷县掌印知县李　已完四分以上少五分以上者武清县掌印知县范　巳完二分以上少七分以上者涿州掌印升任知州岳　见任知州王　东安县掌印知县张　已完一分以上少八分以上者大兴县掌印知县沈　宛平县掌印知县李　以上各官若据其积贮所欠分数均当照例罚治但岳　巳升任其接管者王　到任未及两月李　范　张　各以考察离任俱应免究惟黄　署事数月责自难辞应为参治其沈　李　本因民贫讼简难于措处其登报赃罚并无干没各纸赎银两可以易谷者不在此数情有可原且宛大二县设在京师顺义县地狭民贫词讼委实简少似应合为量减庶得易为措置伏乞勑下户部查议合无将沈　李　俱免参罚黄量行罚治以示惩警仍乞将宛平大兴顺义三县各粮数各量为议减宛平每年止积四百七十石大兴每年四百石顺义县每年六百石定为额例与其余州县各将万暦五年分应积谷石设法措置务期如数完足若有仍前积不及数者听臣等于年终照例参奏施行及查别卷先该廵抚河南都御史栗永禄廵按河南御史杨家相会题为乞省繁文以节浮赏事内开奏缴报部册籍抚按多有重造乞要查议归并一官以省浮费等因该部臣覆奉钦依备行在卷为照各属积过谷石并各掌印官职名到任年月日期合听廵抚衙门一处造册奏缴及造青册送部查考外缘系陈愚见备赈荒以固邦本事理未敢擅便为此今将前项缘由理合具本专差承差赍捧谨题请旨 

　　○水占荒田等疏 

　　廵按直隶监察御史臣刘　等谨题为水占荒田累绝人户恳乞天恩比例查豁苏救民命事据霸州道兵备副使曹当勉呈蒙臣批据本道呈详查勘过文安县水占地土分豁钱粮飬马缘由蒙批霸州道覆查详报蒙此依蒙霸州申称覆查得文安县原额三十三亩民地小亩一万八百一顷五十四亩五厘五毫共折大亩三千七百六十六顷六十六亩内除夏税秋粮马草地亩外每地九顷一分有零飬马一匹槩县共该飬马一千二百匹恊济站粮银五千五十七两内大兴逓运所会同馆和合潞河阳樊等五处共银二千六百五十七两通州逓运所红船一十二只每只该银二百两共银二千四百两崇礼曲堤寇刚安祖柳河胜芳大赵京头寇皂留群急流张家苏桥丰台付花广陵堂头宁受丰益丰厚丰富广济保安等二十三里民地七千四十九顷六十二亩六分二厘五毫该飬马八百七十七匹站粮银三千二百九十五两五钱四分八厘二毫司丘黄甫艾埚土乔石沟辛留淀庄小保潘平德归等十里民地三千七百五十一顷九十一亩四分三厘该飬马三百二十三匹站粮银一千七百六十一两四钱五分一厘八毫崇礼等二十三里地势稍高马匹站粮征收颇易司丘等十里其地坐落县城东北势如釡形南北诸水尽归此处经年渰占寸草不生马头迯窜多系十季代领餧飬民困之极莫有过于飬马者节年钱粮拖欠数多站银止完一半又有牛台麻洼火烧自龙四淀共地五百三十顷八十亩七分三厘该征子粒银一千五百九十二两四钱二分一厘八毫九丝九忽九微零又铺垫银二两六钱七分六厘八毫四丝零共银一千五百九十五两九分八厘七毫四丝七忽五纤内有仁寿宫地四十四顷六十一亩四分一厘一毫零该银一百三十六两五钱一分九厘二毫系进宫之数不敢议免外四淀地界坐落县南迤东相连一处被水渰占巳十余年绝无可种之地又有效勇奋武鼓勇三营草场地四百一十顷二十亩九分六厘每年共该银九百四十五两三钱四分三厘六毫五丝内效勇营地一百七十七顷八十二亩三分六厘该银五百六十六两六钱六分三厘一亮五丝奋武营地一百八十七顷二十八亩四分该银三百一十一两二分七厘五毫鼓勇营地四十五顷一十亩二分该银六十七两六钱五分三厘三营地界俱在本县石沟辛留等里之北霸州信安台山之前接连会通河每遇水涨即被渰没夏税秋禾绝无可望但水长则捕鱼网虾水退则挫草织席原佃傍水人家止此微利以故节年钱粮止完一半除崇礼等二十三里寄飬马匹照旧存留其站粮及四淀内仁寿宫子粒银两俱照旧征觧外其司丘等十里合悯念垫溺之民俯赐题请将见在马匹尽行俵兑以后年分该马三百二十三匹免行拨发红船站银量减一半止征八百八十两七钱二分五厘九毫每年连崇礼等里共觧通州逓运所红船银一千五百一十九两二钱七分四厘一毫四淀每淀止留堪佃地一十一顷一十五亩三分责令见在庄头照旧承佃办纳钱粮外水占不堪地四百八十六顷一十九亩三分有零该备银一千四百五十八两五钱七分九厘五毫四丝七忽五纤逓年不能上纳乞准还官效勇营堪佃地八十八顷九十一亩一分八厘该银二百八十三两三钱三分一厘五毫七丝五忽奋武营堪佃地九十三顷六十四亩二分该银一百五十五两五钱一分三厘七毫五丝鼓勇营堪佃地二十二顷五十亩一分该银三十三两八钱二分六厘五毫责令见在庄头照旧承佃办纳钱粮外其水占不堪地二百五顷一十亩四分八厘该银四百七十二两六钱七分一厘八毫二丝五忽准令还官等因到道为照文安县司丘等十里牛台麻洼火烧自龙四淀效勇奋武鼓勇三营地土原系坐落九河下稍委果经年永占不堪耕种马匹钱粮实难措处民困苦累率皆迯徒本道初委大城县知县赵汝思再委霸州知州郝汝松覆行沿坵履亩查勘相同本道亲为乗舟遡洄其间极目萧然与各官勘报无异合无悯念灾民将司丘等十里应减站银马匹四淀三营应还官地免微租银俯从该州所议乞早题请施行等因到臣据此案照先据该道呈前事已经批行覆查去后今据前因该臣会同廵抚顺天右佥都御史王一鹗廵按直隶等处督理马政屯田监察御史孙成名议照文安县地本沮洳故钱粮积负甚多诸里之中如司丘等十里四淀三营之地频年积水渰溺独甚盖九河建瓴而下此则以仰盂承之无复水落地出之望乃额征租赋岁不能豁而民间飬马者与陆地例编之追呼日急则迯徙益多不得巳以迯户之粮摊赔于各里以迯户之马累飬于各里则是以十里之水胥溺一县矣一县既困则赋实以负马日以耗公私盖俱困也据该道所议蠲恤者四事一为除司丘十里寄飬之马盖水乡本无可牧之地而民将为鱼又熟为求刍与牧者减此三百二十三匹之马户岂惟救十里垫溺之民且苏合县赔累之苦其见在之马若为早允则马亦不致损耗矣一为减站银之征查得通州驿站近经知州张纶清厘经费岁有嬴余即于司丘等十里水渰地内减此八百八十两七钱二分五厘九毫之征其余陆地仍照旧额征觧在文安则可苏息而在通州亦非告匮也一为以四淀水占之地四百八十六顷一十九亩三分有零以还官而免其备边之租地以淀名其为水乡自昔然矣一为以三营水占之地二百五顷一十亩四分八厘以还官而免其草场之租初为牧马荒地在河未变迁时尚有佃者今为水所据不惟不可耕而亦不可牧矣此二者岁悬拖欠之虚名民受追赔之实害若以还官而免其租俟水退地出方行召佃起科则亦所以拯民于溺也其见在可佃之地自有不能欺隐者则以后亦无复敢逋欠矣此一县民瘼所关所蠲者少而所存活者众相应题请伏乞勑下户兵二部再行查议覆请定夺施行缘系水占荒田累绝人户恳乞天恩比例查豁苏救民命事理未敢擅便为此具本专差承差　赍捧谨题请旨 

　　○议处改留官员疏 

　　廵按直隶监察御史臣刘　等谨题为议处改留事例赃罚纳觧以济河工以溥仁恩事卷查先奉都察院勘札准工部咨该本部题前事奉世宗皇帝圣旨是今后抚按官并各差御史赃罚每十分着觧户工二部各四分济用其二分并司府的留备赈不许私馈妄费及因而科扰该部年终将收过银数具奏钦此续该户部题为议处觧银专则以正风纪事内开今后起觧赃罚不必抚按官自行取觧严督所属司府州县将贮库抚按官各项赃罚照依钦定分觧数目起觧户工二部交收抚按官随各具本题知及又该户部题为计处蠲免钱粮以济边储以裕国用事内开查得赃罚银两先该工部题行每十分着觧户工二部各四分量留二分备赈今工部营建巳停相应尽觧本部等因俱题奉钦依移咨备札前来依奉遵依外臣于万暦四年六月初三日奉命廵按顺天等府所有该年分接管并续理赃罚俱在按属永平等府贮库今查以十分为率量留二分备赈仍有见在银四千六百两备行各府径自差官管觧户部交收为此今将万暦四年分应觧赃罚数目理合具本专差承差赍捧谨具题知 

　　○冰雹灾伤疏 

　　廵按直隶监察御史臣刘　等谨题为氷雹灾伤事本年六月十三日据易州道兵备按察使高文荐呈据蠡县申称据本县里长李绪等各呈告五月十四日天降氷雹大如鹅卵势若盆倾将南许黄家庄等村田苗尽被打损房瓦打碎打死人民刘横头并齐大亮等耕牛头畜十数余只惟恐不的覆行主簿尚廷辅亲诣相同又据庆都县申称六月二十五日据杨丘等村民人李恒等告称天降氷雹将树株秋田打损覆行本县知县张柱亲勘相同七月初六日又据安州申称据曲堤等村人户刘溥等告称忽被迅雷烈风天降雨雹村中秋禾打伤成灾十分之七又被大雨昼夜连绵浑如盆倾平地势如江河秋禾嫰苗尽行渰没本州岛知州王思睿亲勘相同各具报到臣俱查酌地方被灾轻重庆都县动仓谷一千石蠡县四百六十石并分数覆查明白另奏外臣会同廵抚保定右佥都御史孙丕扬为照保定诸属岁事颇稔忽遭氷雹连被郡邑大者既如鹅卵小者能伤禾稼覆勘既经各官灾伤似为有据此皆臣等奉职无状之所致也除臣痛加修省并通行所属大小官员一体修省外缘系氷雹灾伤事理为此具本专差承差　赍奉谨具题知 

　　○酌处居庸诸关等疏 

　　廵按直隶监察御史臣刘　等谨题为酌处居庸诸关事宜以图安攘事行据易州道署道事保定府知府贾仁元呈将所属关隘守口千百户镇抚等官各职名缘由具揭开报到臣据此卷查先奉都察院勘札准兵部咨该前廵关御史孙丕扬题前事本部议覆合候命下将各守口官员每年终廵抚都御史会同廵关御史酌量人之才识地之冲缓令其专管坐名题知不许暂委以致误事果有迯回与托故退避者悉听参奏等因题奉钦依移咨备札前来已经通行该道年终查明类报去后今据呈报到臣会同廵抚保定右副都御史孟重备将各该守口官员从公甄别内才力堪用者照旧存留衰弱无为者革退更替责令常川守把不许推避误事外拟合具题为此今将委定各官职名合行开坐具本专差承差　赍捧谨具题知 
　　计开 
　　紫荆关参将所辖 
　　常守 
　　奇峰口镇抚刘令 
　　官座岭口镇抚龙光显 
　　鎜石口千户张文升 
　　天桥儿口千户赵朝臣 
　　长桥儿口千户王思舜 
　　长岭儿口百户高昆 
　　羊栏沟口百户许延福 
　　李贤沟口百户陈光胤 
　　蜂儿沟口千户王思孝 
　　薄头安口百户郎继先 
　　北崖沟口百户周尚忠 
　　吊驴崖口百户安应时 
　　黄草安口百户李永庆 
　　五虎岭口千户张友 
　　乌龙沟并炮架沟口百户郑良卿 
　　虎张石并黄安岭口千户王廵 
　　煤窑沟口千户王希皋 
　　双陀儿口百户魏崇恩 
　　忙儿沟口千户陈廷策 
　　白石口并鹰鸽峪口千户安如山 
　　羊圈子口百户王景晖 
　　葫■〈艹孩〉口千户田世美 
　　西水沟口镇抚邸从善 
　　卢子沟口百户樊思忠 
　　白马安口百户于跃 
　　黄土岭口千户高登 
　　马水口参将所辖 
　　常守 
　　神子安口百户陈高尚贤 
　　康家沟口千户田应时 
　　定乐安口百户王资 
　　大道水口千户下承恩 
　　栢连涧口镇抚陈洪范 
　　天津关口千户王卿 
　　梨园口镇抚梁宫 
　　洪水口百户荣天柱 
　　西小龙门口百户强九思 
　　蔡树安口镇抚崔邦翰 
　　南将军石口百户孙光先 
　　北将军石口百户崔溱 
　　火烧岭口兼管段口千户李应祥 
　　赭罗沟口百户齐治平 
　　北齐仲口百户刘邦汉 
　　浴河口百户李奇芳 
　　乌龙潭口镇抚张国用 

　　○亟拯民溺疏 

　　廵按直隶监察御史臣刘　等谨奏为亟拯民溺以奠内地事行据易州道署道事保定府知府贾仁元天津道兵备副使安嘉善各呈将保定河间二府所属安州新安雄县河间任丘献县各水占民地免过万暦三年分存留并高阳县淤出堪种地照亩起科钱粮各数目造册呈报到臣据此卷查先奉都察院勘札准户部咨该前廵抚保定都御史孙丕扬会同廵按直隶监察御史贺一桂题前事本部议覆恭候命下移咨保定廵抚都御史及咨都察院转行廵按御史督行该道将水占民地保定府属安州一百四十一顷三十一亩零新安县八百五十八顷一十六亩零雄县六百五十三顷六十一亩零河间府属河间县七百九顷六十三亩零任丘县七百六十三顷一亩零献县二百二十三顷三十一亩零准于万暦三年存留粮内查照勘灾体例依数免征以后年分毋得一槩混免其高阳县淤出地一顷六十三亩零自本年照亩起科仍将免过并起科钱粮各数目造册奏缴青册送部查考等因题奉圣旨是钦此钦遵移咨备札前来依奉已经通行各道查照免征起科册报去后今据前因臣会同廵抚保定右副都御史孟重复查明白除保定河间二府所属安州新安雄县河间任丘献县各水占民地免过万暦三年分存留并高阳县淤出堪种地照畂起科钱粮各数目听廵抚衙门一处造册奏缴并送户部查考外为此具本专差承差于仁赍捧谨具奏闻 

　　○遵奉明旨敷陈理财切要疏 

　　廵按直隶监察御史臣刘　等谨题为遵奉明旨敷陈理财切要以仰禆国计事接管卷奉都察院勘札据贵州道监察御史　蒙都察院判送刑科抄出廵按直隶监察御史贺　奏问犯人周学诗等招由内参袁世臣等已经议覆蒙批并行蒙此卷查先该廵抚顺天等府右佥都御史王　亦为前事已将各犯袁世臣等具题前来先经类题外呈乞札行廵按御史一体查问施行等因到院备札前来依奉行据永平道兵备副使陈万言呈问得犯人王汝登年六十九岁原籍山东衮州府济宁州人高高祖王信于吴元年顾都督归附充军洪武二十年老疾高祖王林替役有功洪武三十三年升小旗节次有功升河南汝宁卫实授百户宣德八年十月二十日钦调直隶东胜左卫左所世袭百户老疾高祖王亨替老曾祖王淳替疾祖王臣替老父王爵替老汝登替职嘉靖十八年二月内纳级指挥佥事到任委管局务状招除前招详允已发落兴州右屯等卫犯吏周学诗等各违错情罪不开外卢龙卫每年额该局料银一百四十三两隆庆三年分该卫料银遇蒙恩诏减免三分实征银一百两一钱有久脱迯管局指挥佥事袁世臣先征完银八十五两觧纳永平府库取有库收在卷外续征完银十五两一钱袁世臣不合侵欺入已隆庆四年分又免三分实征银一百两一钱俱袁世臣收完又不合故违腹里节差给事中御史查盘去处若有监守盗银二十两以上问发边卫永远充军事例伊将前银侵欺入已东胜左卫额该局料银一百七十二两八钱四厘隆庆三年分汝登将银征完止将银九十两觧纳永平府库取有库收在卷外未觧银八十二两八钱四厘并汝登原索收火耗银一十五两六钱共银九十八两四钱四厘汝登亦不合故违永远前例侵欺入已隆庆四年分汝登又征完银一百三十五两四钱六分五厘止将银三十两觧纳永平府库取有库收在卷外未觧银一百五两四钱六分五厘并原索收火耗银一十九两二分六厘共银一百二十四两四钱九分一厘汝登又不合俱侵入已其未完银三十七两三钱三分九厘仍在花户张汉等拖欠未纳后遇蒙恩例悉免续该工部题查各卫节年军器局料银两移咨都察院札行廵按房御史及又移咨廵抚杨都御史俱案行永平道转行永平府陈同知查报间本官考察回籍向未回报续该接管杨同知亲诣各卫将嘉靖四十年起至今止军器料文卷吊取到官逐一清查明白比因脱迯袁世臣缉拏不获拘伊家属袁柰监并随将汝登等一并参呈本道转详呈蒙廵抚王都御史廵按贺御史各俱批行将周学诗等所犯前情俱参行都察院咨行廵抚王都御史并札行廵按贺御史案行本道转行本府杨同知依蒙差人并行卢龙卫缉提袁世臣迯躲不获止将汝登查照原参情由具招呈详本道覆详取问罪犯外结得每银一两值钞八十贯招结是实议得王汝登所犯除求索火耗轻罪外合依私物当供官用已送在官而未入库但有人收掌在官若有侵欺者计赃以监守自盗论四十贯律斩系杂犯准徒五年照例免徒俱佥妻觧定发边卫永远充军照出王汝登系充军免纸该追原侵隆庆三年正数料银八十二两八钱四厘四年正数银一百五两四钱六分五厘又追原侵多索收隆庆三年料价火耗银一十五两六钱四年火耗银一十九两二分六厘俱发府库收贮听候明文作正支销通取库收收管缴报脱迯袁世臣原侵隆庆三年料银一十五两一钱四年料银一百两一钱先着落掌印指挥凌云汉缉拏未获本官已故今着令见掌印指挥陈飬正缉拏获口赃罪另行家属袁柰监并袁世臣获日释放东胜左卫隆庆四年花户未完银三十四两三钱三分九厘查系宥免照例免追余无再照等因招呈到臣覆详无异除批行该道将脱迯袁世臣督令严拏获日另结外为照犯人王汝登违例侵欺官银问拟永戍允当及查问刑条例军职若洪武永乐年间有功之人子孙犯该永远充军者除本人子孙革袭外许次房无碍子孙保送于祖职上降一级承袭如无次房即行停革今照王汝登系洪武年间有功之人子孙犯该前罪例应次房子孙降袭伏乞勑下都察院再加详议上请将王汝登咨行兵部定卫仍行臣追赃发遣并行该卫遵照次房降袭事例施行缘系军职律应论功定议未敢擅便为此具本专差承差　赍捧谨题请旨 

　　●刻中丞肖岩刘公遗稿六卷 

　　文稿 

　　祭岳父喻同峯文 
　　贺榆川岳老先生加秩序 
　　金坛县赋役志序 
　　乡约序 
　　刻塞语序 
　　同台祭沈母王氏之文 
　　祭万亲母王氏之文 
　　祭山东道监察御史西涵房老先生之文 
　　同台祭大封君广西浔州府通判对山孙老先生之文 
　　祭山东道监察御史西涵房老先生之文 
　　祭锦衣史母陈氏之文 
　　福建癸酉科同年叙齿录序 
　　社仓记 
　　汀州忠爱词祭田记 

　　○祭岳父喻同峯文 

　　呜呼吾何忍于今日祭岳父耶丙子之夏别吾于江渚之上见岳父躩跞之态豫然孔嘉临别之谈亶焉不倦私心窃自喜以为此寿征也已而抵京宦羁都下欲见无由然往来音问岁不间月或商确家务或顾虑儿女中秋之夕尚接手报字画笔迹少壮不如吾私心又以为寿域无涯之征即百岁可期也自秋徂冬曾几何时而哀讣之音忽焉报至向者江干之别遂成永诀近者中秋之书即为绝笔呜呼痛哉追惟岳父恩我爱我视之犹子顾不肖行能寡薄不能少尽犹父之报以慰生前而徒令岳父抱遗憾于九原之下我罪如何自今以往即有心事谁与论之即有家事谁与画之糠糟之妻早已弃帷茕独之身渺焉莫测兴言及此有泪如雨呜呼望里门兮天一方盻灵车兮魂飞扬欲往从之无计兮问之苍苍洒泪陈词兮肠欲断临风遣奠兮不胜哀伤尚　飨 

　　○贺榆川岳老先生加秩序 

　　曩者不佞接云中而延安岳君适宰马邑不佞环视马邑之墟其地陿■〈阝尼〉其累然者土城耳谓岳君曰兹地也非汉王韩诱敌之冲哉愿颓垣未葺脆堞不更万一引弓之国候星而动将为亡韩属矣乃得请于朝易以砖石新其雉堞岳君慨然任之鸠工庀材未朞告成紫金桑干之区屹然称雄镇焉不佞嘉乃丕绩以卓异闻天子谂其才也遂擢为涿州守无几而擢兵备昌平又无几而增秩之命下矣某辈谋所贺君者征言于不佞不佞曷能有禆于君哉闻之昔曰津人操舟若神言习也夫天下事亦习之而已东西南北之壤服食异适谣俗异宜茍不量地授才而投之以其所甚拂强之以其所未尚??如工人易器而操犹然有龃龉之患矧穷边之地沙漠为邻屠耆当户日伺吾便控弦鸣镝日闯吾藩吾不以素习之材当之是未操斧而斵也其伤多矣按昌平内拱都-城外接居庸关为国家一大庭户而天子所寄以为内外控制之臣者乃向所称马邑之能吏也岂非以君生长于边且治边邑其耳目之阅历者深而机事之尚??试者熟耶自古??斤弛之士患不便事更事既久精神益力当其有事也固据鞍而盼闻皷而驰欲试其雄心于伊吾之北而当其无事也亦简投醪之将练超距之夫廪有红腐而器无钝朽故批亢捣虚我可得志于敌而乘间抵瑕敌靡能得志于我此无他则习之之效也方今单于欵塞关市不绝边陲无大兵革而蠢尔小丑时时绎騒蚁穴易溃蜂螫可虞兹岂悠悠无事之时哉岳君以已试之猷益毖而劼之都尉而下靡所不咨一障而上靡所不缮俯渝河而思千锺一石之计登神岭而念皲瘃堕指之囏不亡一矢不遗一旋而俾迤北之塞固于金城他日天子推毂而委节钺之寄者其必在君矣其必在君矣 

　　○金坛县赋役志序 

　　夫治国犹家也善为家计者必曰吾有田若干该赋几何役几何书之于册而世守之计亩定税即贪豪者莫得妄取贫懦者不至多输何则册籍定而记载详也夫县亦然黄册有录矣实征有籍矣非不备载而详记之也顾弊书之飞洒无常而里甲之征敛无艺某也应加而或以贿减某也应减而或以弊加或巧立名色而以无为有以剥小民之髓或故违规则而改重作轻以肥豪户之身闾阎细民奉官府之令而惮里甲之威任其所加听其所勒而莫之能违而至于官府亦不能察及于毫毛以与小民苏切身之疾痛此无他赋役未明而经制未定也呜呼民间疾苦孰若赋与役哉令于民最亲也治民者于此中调停焉民瘼其有瘳乎余自履任至今及二稔矣诸民间疾苦不能纤悉而独于赋役窃尚??究心颇颇得其梗槩大惧小民之愚而豪民之横或至有法外之征也乃记其款目逐项详书使之家喻户晓先田地次税粮次差役或为定额或为加额何为至重何为稍轻俾观者一览可得即愚夫愚妇亦可以按籍而输之官而末又附以已意以示为政之大端云嗟乎兹集也聊以为百姓之日用不知者刻耳若曰旧政之告新令忠也则余岂敢 

　　○乡约序 

　　国家御戎之策战为上守次之今战固未易言矣微已其守乎然壁不坚则虏易乘野不清则入有获是益其饵而诲之寇也然则守亦岂易言耶国家形势重云谷谈者谓上谷山川杂沓当以守为战而云中则旷野平原四面受敌当以战为守是矣是矣然战可恃上策也脱不幸而虏肆窥虞四郊多垒老弱毙强壮掳进无所之退无所据不几失策之甚耶今之修守者大则城塞乘塞其次缮隍增墉雄据郡邑而已彼环居野处之民抱燕雀处堂之势而竟忘曲突徙薪之虑嗟夫四乡之修守固而后可称完邑四邑之修守固而后可称完镇野无坚壁民鲜固志此岂郡镇之福而元气之培哉方今圣德格天诸酋称贡边鄙暂宁此正千载一时绸缪牗户之日也君相方拳拳然以修守善后为边臣最顾余待罪监临愧无以申饬各属奉行德意爰与塞下士民讲求故实得尹氏乡约一帙读之深得古人家自为守而人自为战之遗意是在乎诸有司倡之而巳今修守之大者边臣业已画之而于乡民之自为守者尚未及也谨刻而布之谕诸属邑为乡民倡以足其所未备焉 

　　○刻塞语序 

　　御史行部故事有约约诸司之隶于部者辛未春适余奉命按宣大宣大与强虏邻顾兹边境安攘寔先何以谕诸部期如约方进诸父老子弟谈塞下事事申饬文武厥僚属未几得塞语一快读之终篇夷情之虚实备御之缓急战守之得失备载是帙信能行之岂惟山后诸州永□厥居而于国家久安长治之计亦未必无小补云予方采耆旧稽文献为约兹集也不愈于余之大言无当者乎爰刻而布之谕百执事用以代约诸司之不如约者 

　　○同台祭沈母王氏之文 

　　维灵壸仪天植坤德性成有齐王奠和气攸凝诞育凤雏上应台星岐山?疑亢宗诗礼趋庭爰奋翮于畿辅用羽仪乎帝廷圜桥释褐天府登名出宰青齐褒纪御屏圣皇宠注台端汇征永肩任乎展错聿取裁于鉴衡宣云风动关陕驰声行匹令公而奏最逓晋魏国以侈馨龙卓炳焕霞佩峥嵘胡彼苍之弗愸肆游魂之上升婺星沉耀兰蕙摧英某等联班亮采体国同情愿言松茂无不尔承顾芝兰之芬歇缘风木之感撄瓣芗载奠明水聿斟谅仙灵之奕奕拟鹤驾而仍仍尚　飨 

　　○祭万亲母王氏之文 

　　维灵苕华毓秀婺女发祥含徽秉淑玉润金相嫔于司空坤裳协吉镜史陈图鸣环和瑟苹繁匡曲夙夜以供履华存约在贵弥恭倬矣司空乡邦景式画省骏声承闻阃德繄帝念功曰配之良褒封缘锡奕世其光象服鱼轩湛恩孔渥率我典常以刑家国稚儿弱女后胤方延庆源攸启令问聿宣宜寿而康以受遐祉胡遘一疾溘焉弗起某也潘阳之睦井里所同朱陈缔好礼谊寔宗沾被芳猷期奉内则徽音中徂云胡不戚昔荣褕翟今覩繐帷灵輀将驾素旐凄其醴酌盈尊肴蒸在列神鉴孔昭歆此芳洁呜呼哀哉 

　　○祭山东道监察御史西涵房老先生之文 

　　惟公含醇抱璞隐德潜英乃启象贤有赫其声筮仕岩邑游仞发硎简擢台宪謇谔风行式谷则似聿观厥成帝曰锡祜用酬燕翼绣衣豸章华轩进陟注而不盈有而不饬逸老徜徉梓里维则大耊方屇少微遽熄千锺不泊爰今行恻某等辱交令子如协宫商方嘉骏绩终期允藏遘兹鞠愍怛焉衋伤式陈苾奠束刍是将翁神不遐彷佛来尚??尚　飨 

　　○同台祭大封君广西浔州府通判对山孙老先生之文 

　　惟公秀出东南孕灵川岳早占奇英昂霄耸壑白凤吐精蛮笺浣烁艺苑扬旍出亟真璞股肱浔郡君孝再作清厉此心洒然琴鹤爰启象贤克光家学万里羽翰骇观寥廓天子简命执宪辇毂矢此铁肝耿矣宣儤方期扬骢风清蠧郄倏尔讣临灵椿摧折云黯旧帏薤露悲切虽然锺鼎未隆鸾章载削悠悠泉府赫然昭灼某等辱交令嗣仰怀已昨情隔登堂望风寂寞聊具生刍荐兹虔薄翁神不昧来歆贲若尚　飨 

　　○祭山东道监察御史西涵房老先生之文 

　　于惟房翁近古遗度逸足弗羁千里顷步至璞弗雕德机常杜厚积未施发祥斯溥乃有象贤以光潜绪材良器珍随试而膴为帝牧臣如卓如鲁为帝侍臣如范如吕帝嘉显庸追翁遗祜绣衣豸冠照耀闾伍七十七年为世仪羽胡不期□遂捐宾旅讣问遥闻士林惊顾某与令子同事闽土相知实深以知翁所慕翁名高如接笑语于翁之亡尤切酸楚爰束我刍爰絮我醑再拜陈辞翁神诩诩尚　飨 

　　○祭锦衣史母陈氏之文 

　　华岳昂霄鸑鷟则翾云山毓秀芝兰则繁岂繄物哉夫人亦然于惟恭人出于义族燕婉从贤雍雍肃肃瑟则在御珠则在椟笃生令子瑰玮不西?骑纫彼蕙■〈艹洍〉扈彼江篱益光世德嗜善如饴乃文乃武维硕其奇金吾侍卫日近龙颐移孝为忠誓曰勿欺帝嘉乃绩褒封特貤人曰恭人箕福孔弥俾尔章服佩玊与??离俾尔大耊卜筭无涯云何介倏忽不尔愸遗帝心简注恤典隆施皇皇驿路遥反故居追念军功祭葬并之生荣死哀咸曰母氏某辱交令子夙钦母仪覩兹长逝深切怆悲束蒭一奠聊展鄙私灵而有知其来格思尚　飨 

　　○福建癸酉科同年叙齿录序 

　　是岁癸酉秋八月闽当大比士予承乏监临士之与选者既歌鹿鸣之诗宾之矣苏生浚寻乃偕同年九十人以齿相序为录来谒予言予惟同年之谊少长之节尔诸士业已自相敦厚矣复何言哉予请明同异之旨齿让之实为多士告可乎予观今世士大夫所谓同者非不情投胶漆言郁兰■〈艹洍〉然类多取名宠而颉颃以声势为倚仗其所云齿让亦不过致饰于揖逊之仪唯诺之节一旦临小利害仅如毫发则意气顿殊争趋靡定窃常三叹者久之果何取于同何取于让耶唐虞之世都俞吁咈可否相济不嫌于逆此在君臣且然而况于朋友间耶当其时九官十二牧有让于夔龙者有让于朱虎熊罴者师师恊恭亦何待于要之后固哉良以古道淳庞人心齐一真见夫天下之事若一家之务而其视天下之人真若家人父子昆弟之亲且切耳诸士当通籍之初缔交之始予向者读其文见其谈吐道德综画世务固视天下事若一家视四海九州岛未尚??不家之人父子昆弟若也况于同日同举于乡者耶乃今偕诸郡之素未介诏者得交驩于一堂之上雍雍秩秩以相先后为之分其姓字里第先世昆季孥息之详俾子孙世世讲之声应气求心和意洽若风云感遇不戒自孚亦云厚矣自今以往其尚敦一体之义崇退让之实毋溺于同而道以相成毋饰于让而虑以下人庶几哉兹录也可垂之不朽矣如或党同以伐异色让而中违岂惟不容于尧舜之世亦非有志之士所自待也诸士其审听之哉 

　　○社仓记 

　　余莅治金沙几二稔矣尚??廵行境内课民间积聚十不盈一余大惧焉诸父老子弟进曰残民曩遭兵革倭夷构难有司悉索敝赋以佐国家之急今虽年谷屡登呻吟者尚未起也脱不幸水旱荐至立见稿矣哀哀赤子愿及今□填沟壑而图之是岁偶大旱不雨者雨越月百姓嗷嗷待命于下余始下令曰若辈皆尔里闰邻保也尔足矣宁忍若辈颠连枕籍者相望乎诚不忍若辈颠连枕籍者相望也当有以恤之矣未几抚院林公按院温公朝请以社仓檄各属余始令邑之父老子弟诸父老子弟欣欣喜色以相告曰休哉于是鸠工择地因旧为新建社仓十所令民之作奸犯慝者赎焉慕义者劝而输之不踰月而社仓成覩两楹有余廪矣余大喜之诸父老子弟复进曰盍志之余曰此曷足土乎曰凡志者记也志斯传传斯永嗟彼甘棠尚蔽芾之矧兹仓也手泽存矣循名责实宁无重崇安之想而动河朔之忧者乎余曰可矣于是取而志之按地里图形势作社仓记 

　　○汀州忠爱词祭田记 

　　天顺中汀州守臣上言臣按六邑父老言故推官王仁宣德末以荐授经历清勤公恕赞政弘多且长治才而兼摄民事九载满秩阖郡请留于廵按御史以闻复职进阶居二载郡人请补官从之郡事无大小守臣咨诹而行凡民言不平无不得所便宜岁歉乞减价粜官米二十万斛风富室出粟佐之流亡因复业万计止中贵横索绳武夫悍卒以法坐诬谪戌及死囚数十力辩为脱郡无冤民旁郡逆贼邓茂七党陈政景围汀率民兵助守将四旬乏食发仓粟七千石独任其擅开罪得食而守益坚既而大破贼追械政景献俘京师守将所俘老穉诬为贼者四百余人获贼所藉胁从欲按而诛之且以搜余孽为名避寇将不得免焉乃为释诬焚籍禁其母震惊山谷有德于四郊甚大复募万人往援下邑宁化斩数百级降二千以隶诸营贼出郡境走将乐阴遣降卒诱执茂七亲党三十六人方捣巢疾作众请舁归不可呼至帐下密授灭贼计而卒巷器匍匐如丧考妣榇至郡迎者数万返葬而送如之正德十四年也十余年上杭贼炽父老追思愈甚赴郡言状六七至乞赐祠为世劝礼部按祀法生能御大灾捍大患死血食仁没于忠而有遗爱宜祀制曰可额以忠爱在郡东龙山下五月二日生辰而祀盖事之如生民今称谢公祠云公世江西新建人本姓谢父避仇从姻家姓卒之十一年仲子文庄及第第一复姓累赠工部尚书初祠隘陋成化间重缮颇备祭田原五十七亩有奇日者郡官为增四十亩有奇余增十二亩共项余也原田核多二十余亩不籍俾田者乐耕凡蠲外繇俾专祀事赢以备缮益罔不备矣惟我朝廷奉天子民吏能得民者天宠荐加焉公十八载于兹得民也深矣矧死王事不百世祀乎毋论文庄足阐幽光于其时来许为盛于今未艾天之报德抑何远乎哉高山仰止景行行止心向往之则低佪不能去公为余乡先生于社仰其遗风有日兹低佪祠下去而置田识之敢告有位凡寄一命务在施于后世寝庙有作奉?尚一日?不绝视彼膴仕而速朽何如耶 

　　●刻中丞肖岩刘公遗稿七卷 

　　诗稿 

　　登火焰山偶雾作漫成 
　　廵独石偶成 
　　登鸡鸣山漫成 
　　廵独石道中遇雪偶成 
　　居庸关候代偶成 
　　廵山阴怀古 
　　淮阴道中别族叔祖西汀于河上 
　　按闽入境记行 
　　按邵武欲告病见报不果怅然 
　　飬生 
　　按延平五月间候代不至偶成 
　　送陶漳溪知新化 
　　贺北泉七十寿诗 
　　送桂轩叔之任诗 
　　送赵汝泉赴南吏部任 
　　贡事毕有感二首 
　　马邑怀古 
　　鴈门怀古 
　　望燕然山有感二首 
　　除夕二首 
　　除夕赵帅送花有感二首 
　　元日观蜡炬有感二首 
　　立春二首 
　　元夕二首 
　　万寿节 
　　初春行塞 
　　东廵道中遇大风尘起因赋之 
　　玉节扬挥为仁泉侍御傅母题盖母二十一而寡 
　　奉命南还途中怀旧友魏艮所 
　　过卢州感怀 
　　晚过东林小憩 
　　少川傅公儒林高尚诗 
　　赠张逸民应诏受寿官 
　　廵泉漳道中纪行写怀 
　　柬王鉴川总督因忆阳和城中秋宴集诗见怀 
　　惠安晚憩用双江先生韵 
　　送荆州太守林碧塘 
　　寄谢荆州太守林碧塘 
　　自省抵九江途中遣怀 
　　徐州阻零 
　　九月给假南还沧州道中谢友人问遗 
　　过宿迁为喻同宇姻丈赋 
　　嘉靖甲子与昆仑读书控鹤轩今十年来矣感而赋之 

　　○登火焰山偶雾作漫成 

　　孙峯壁立万山中火焰层层逼太空鸟道盘旋通一径龙云野合霭千重黄花白草迷春色羗管胡琴送晚风乘兴不妨归路促寒锺忽报戍楼东 

　　○廵独石偶成 

　　孤城荒漠戍烟笼夷夏中分一水通山拂白云睛亦雪地邻玄朔夏还冬千年灵镇重关外百代雄当上谷中铁柱铜标犹在望顿令飞剑倚崆峒 

　　○登鸡鸣山漫成 

　　青霄为伴雾为笼隐隐鸡鸣向谷中山势北来腾翼远水涛东下助声雄层岩晓报三竿日瘦肋寒冲五夜风多少材官屯塞北应知起舞有谁同 

　　○廵独石道中遇雪偶成 

　　郊行风雪逐人迷已是边城二月时阴雾故从山径霭阳春偏向谷中迟六花飞阵天骄遯三白丰蔀探骑疑日暮长亭愁绝处戍楼吹角不胜悲 

　　○居庸关候代偶成 

　　万壑层峦一径通蓟门形胜此称雄银沙北枕燕云外凤阙南瞻霄汉中王气万年浮碧垒长城千古限幽戎山河尺寸皆金玊谩数秦关百二重 

　　○廵山阴怀古 

　　鴈门关外古长城紫塞黄沙入望明千里晋阳归保障万年京国藉依凭关山不断祁连路郊壁犹存李牧营为问兴亡多感慨秋风偏动使臣情 

　　○淮阴道中别族叔祖西汀于河上 

　　江上遨游岁月深暂将踪迹托淮阴从来海内皆兄弟试看河流几古今朔鴈过时惊客梦浦云飞处寄乡心相逢又是今朝别怅望无端此一吟 

　　○按闽入境记行 

　　行行直入万山中乱水危桥几度逢春色武夷桃李茂宝光南剑斗牛通波因石吼江声壮谷重云连海岱浓相讯杖黎休远避豺狼应否逐行踪 

　　○按邵武欲告病见报不果怅然 

　　冬来犹自怨春迟春到于今二月时岂谓韶光随岁改翻成愁思入襟期楼台皷角悲声壮山雨霏微客路疑怅望乡关何处是徐亭烟树向人迷 

　　○飬生 

　　炉鼎何湏物外询金丹端只在吾身二邪未灭还真贼千刼奚从问谷神念起不妨灵境寂觉迟犹是个中尘玄关一窍谁能识返照回光却有真 

　　○按延平五月间候代不至偶成 

　　亭院深沉夏亦凉锁窓时听奏风篁怀人不觉关山远代客偏嫌岁月长去鸟来鸿声断续飞云落木忆行藏坐中剑气频冲斗悞意并州即故乡 

　　○送陶漳溪知新化 

　　分符共喜得专城勒马冲寒出帝京五柳渐过行色远三湘遥渡片帆轻欲将壮志酬明主湏向桑田问耦耕循吏至今高汉史由来端只为苍生 

　　○贺北泉七十寿诗 

　　归田早赋隐江干七十欣逢此日看彩服歌呈青玊案露桃驰献赤瑛盘承恩少府荣簪佩济美盁庭茁蕙兰情比惠连京洛日祝君多算老田冠 

　　○送桂轩叔之任诗 

　　梅雨阴晴五月天。塩车初出太行前。但于国课留心计。莫谓官闲愧俸钱。越水远从千涧遶。稽山长伴四时妍。宦游到处堪行乐。弹铗何湏叹乘田。 

　　○送赵汝泉赴南吏部任 

　　曳履出　朝端清光不可攀帆飞天堑水秋入秣陵山　恩数云霄并臣邻藻鉴看未应喉舌远趣作衮衣还 

　　○贡事毕有感二首 

　　玁狁投戈款　圣朝边尘万里顿全消材官甲马今犹在未许将军卸战貂 
　　天马何湏汉使槎锦云今巳满　皇家雪山斥堠还兵伏独坐边城听暮笳 

　　○马邑怀古 

　　荒城独对夕阳残四顾山川几弹丸马渡桑干河影暗鴈辞塞外朔风寒匿形不听娄生策失利空尤冐顿奸旧迹岂随流水去几回眺望一凭栏 

　　○鴈门怀古 

　　鴈门关外古长城紫塞黄沙入望明千里晋阳归保障万年　京国此依凭关山不断祁连路郊壁犹存李牧营为问兴亡多感慨秋风偏动使臣情 

　　○望燕然山有感二首 

　　万壑群山映夕晖孤亭徙倚对崔嵬燕然遥指今犹古跃马提戈思欲飞 
　　独坐孤亭对落晖晚风猎猎透重围燕然未勒浑无计一片乡心托梦归 

　　○除夕二首 

　　揽辔廵行岁且周独怜王灿滞荆州朔风残腊今将尽不似离愁尚未休 
　　去年此外佩朝绅秉笏趋跄拜　紫宸边檄再逢重腊尽那看旅邸又逢春 

　　○除夕赵帅送花有感二首 

　　廵行岁晏此停骖冉冉春光气尚涵火树夜来频吐谢却疑身在百花潭 
　　独对寒山雪未消百花何处逞娇娆多君赠我瑷瑶树一夕春花壮寂寥 

　　○元日观蜡炬有感二首 

　　宝炬辉煌映席前漫夸禁苑赐金莲焦心尚有忧时泪安得祥光散九天 
　　庭院深沉漏未央草堂双炬霭祥光孤城寒夜人还寂疑是微垣散彩芒 

　　○立春二首 

　　边檄余寒气尚侵谷风隐隐透疏林院深昼午人还寂忽听黄鹂一好音 
　　土牛初劈一声过春逐人间万井多御亩朱纮悬日耀陇头今喜又披蓑 

　　○元夕二首 

　　春满乾坤月满空万家灯火映帘珑太平　天子调元日玉烛应占九有同 
　　月色无云景大空韶光应共烛摇红边城万里谁为伴一盏孤灯对远峯 

　　○万寿节 

　　长安佳气欝葱葱瑞霭春风入　帝宫天上碧桃原有种人间丹汞为谁融千官玊帛珊瑚近万国车书禹贡同遥望翠华今咫尺独怜行役尚飞蓬 

　　○初春行塞 

　　谷风习习送征输孤剑还随汉使臣白草黄沙悲出塞胡琴羗管调新春旌旗极目关山壮弓箭悬腰出入频云谷大行烟雾里肯教狐鼠动边尘 

　　○东廵道中遇大风尘起因赋之 

　　勒马廵行欲向东那堪风色满晴空青山隐见天边外荒碛飞扬峡半中虏骑连云迷朔漠戍楼吹角断冥鸿天涯潇索谁能赋倚剑长歌音转蓬玉节扬挥 

　　○玉节扬挥为仁泉侍御傅母题盖母二十一而寡 

　　岁晏芒寒色正凋雪霜冲冐暗香饶塩梅指日湏商鼎留与乾坤壮寂寥 

　　○奉　命南还途中怀旧友魏艮所 

　　书剑萧萧忆旧游晓风残月共沧洲丰城宝气时横汉彭蠡波光间影秋高士尚淹悬榻里怀人疑上仲宣楼双龙赤土尤堪拭应有张华办斗牛 

　　○过卢州感怀 

　　西风洒泪振衣裳十年曾此过卢阳漫有风云乘去鹤暂将书剑托青囊山随匹马行行转路入寒城去去长山简只今应在否可能犹醉习池旁 

　　○晚过东林小憩 

　　深秋古寺对斜阳客到高僧出迓忙山耸翠云凭槛外水涵银态石渠旁东林月下禅心远南浦花前客梦长偶过虎溪成一笑忽然无意问行藏 

　　○少川傅公儒林高尚诗 

　　音问频年故旧疏交情仍觉淡中余儒林巳谢弹冠愿门外犹来长者车但羡河东鸣有凤何惭冯暖食无鱼别来试问君何事烟树徐亭近卜居 

　　○赠张逸民应诏受寿官 

　　金门曙色晓曈曈彩凤衔书出　九重优老敬循周汉典承恩应喜草茅同吴山楚水添新色白发童颜耀素封　圣代祗今多雨露还期殊锡下宸枫 

　　○廵泉漳道中纪行写怀 

　　闪闪旌旗夹道旁好风时送百花香海潮带雨声偏急草色笼烟翠欲长揽辔谩云鸣抵剑伏车犹自泣空桑夜来听尽山城析欲向长门疏短章 

　　○柬王鉴川总督因忆阳和城中秋宴集诗见怀 

　　南北风尘各一天参差云树几千千塞鸿声断衡阳路使节星驰海岱边老上妖氛今落魄潢池苍赤未归田 【 适广寇报警】 相思最苦双清调 【 中秋宴集辱公惠诗见怀】 明月何时续此篇 

　　○惠安晚憩用双江先生韵 

　　晚风细细透中庭倦客偏宜醉易醒树遶乱蝉鸣驿路城当迭嶂抱山灵荒原厯处犹残雨淑景移时欲暝星回首晋阳身渐远暮云闲锁数株青 

　　○送荆州太守林碧塘 

　　海天秋思觉茫茫万里兼葭色正苍五马远从天外出群儿争向里中看汉襄倒影江声迥云梦遥连楚泽长今古勋名应不少知君无意薄淮阳 

　　○寄谢荆州太守林碧塘 

　　迢迢远别出关西曜马三山问故知心厚不禁勤梦绕意轻犹觉赠兰迟才高武库名相颉 【 杜预愽洽故号杜武库又曾都督荆州公为兵曹武库似之故云】 望重荆州识已奇天畔怀人忆何处仲宣楼上月明时 

　　○自省抵九江途中遣怀 

　　迢迢驿路望京华辛苦风尘祗自嗟忙里过庭还似客旅中逢处便为家风高不厌村醪浊泥泞宁窥石径斜回首故园身巳远不禁离思到天涯 

　　○徐州阻零 

　　磷磷积石为谁驱是处氷山似转输野渡欲横频击楫问津何处且停驹雪残犹见山多玉梅绽先看蘃巳珠银汉凤城天日迥可能飞写到皇都 

　　○九月给假南还沧州道中谢友人问遗 

　　万里常怀故国心片帆南去半晴阴衣冠极目追游远霜露迎寒感慨深传食无能勤驿使残编有伴足孤吟天涯寂寞还谁问空谷由来有足音 

　　○过宿迁为喻同宇姻丈赋 

　　县城南面对黄河河上洪流涌浊波极目荒芜村落少三更箫皷使旌多迎来报罢还将往疾痛仍兼问痒痾自是劳心推茂宰汉廷循吏大如何 

　　○嘉靖甲子与昆仑读书控鹤轩今十年来矣感而赋之 

　　近廓茅亭照水开亭幽人寂乱书堆先忧自分惭非范索笑应知独有梅座上春风虚岁月圃中玄鹤共徘徊相逢共道当年事肠断孤鸿起暮哀 

　　●刻中丞肖岩刘公遗稿八卷 

　　尺牍（一） 

　　荅王云泽书 
　　荅游静宇书 
　　荅陈海山书 
　　荅辛顺庵书 
　　与潘印川书 
　　与刘凝斋书 
　　与王华峦书 
　　荅许淮江书 
　　荅潘印川书 
　　荅董理轩书 
　　荅岳榆川书 
　　荅钱淑湖书 
　　荅贾春宇书 
　　荅刘草塘书 
　　与商燕阳书 
　　荅王肖岩书 
　　荅潘景塘书 
　　荅顾觐山书 
　　荅杨晴川书 
　　与叶石翁书 
　　与余见田书 
　　荅黄徤所书 
　　荅辛顺庵书 
　　荅高凤渚书 
　　荅王豫吾书 
　　荅纪豫翁年丈 
　　与桂岩书 
　　荅陶晴宇书 
　　荅王云泽书 
　　荅郑昆东书 
　　荅孟丰麓书 
　　荅陈我渡书 
　　荅秦明石书 
　　与本府通陈张书 
　　荅刑昆田书 
　　荅王肖岩书 
　　与傅总兵书 
　　荅王舂陵书 
　　与吴小江书 
　　荅谢养和书 
　　荅游门生鉴峯书 
　　与胡环川贤弟 
　　荅门生见用?鸟书 
　　启杨晴川书 
　　荅陈云竹书 
　　荅候复吾书 
　　荅宋华阳　副启 
　　荅曹衡松书 
　　荅田东洲书 
　　荅吴自湖书 
　　与曾觉堂书 
　　与虞纯翁书 
　　荅张东山书 
　　荅刘草塘书 

　　○荅王云泽书 

　　京邸中辱念衙门旧义沐荷　提携殊深感勒台中三五年来未有开府者亦一时之衰也我　翁望重缙绅借抚西蜀岂直为地方之幸凡叨附台末者亦窃与有光荣焉慰甚慰甚楚蜀相去亦不甚遥使来知已　荣任更辱　飞翰何当记存人回附　谢不尽所私伏惟　台亮幸甚 

　　○荅游静宇书 

　　往岁道径　阙里得一瞻　颜色至今感勒在心　贵治近在畿南谂闻　宪节风猷滹水大行增色苦室迩人遐莫获申　候为罪时事俱彻报中大槩驿传一节　庙意留神然此亦救时急务其久暂操纵之间　庙堂另有酙酌昨者部议庙意不甚然诺其由头语意似以即今禁革为非而中间列款又有减驿粮以为定额先后语意自相矛盾经权二义俱未恊中即　庙堂亦知其行之难而词之费也弟叨按　畿内瞬息一年惭无寸补未蒙　针砭翻辱揄扬愧赧倍增人回附此申　谢仰惟　台望日崇开府在即乞为国自爱万万 

　　○荅陈海山书 

　　往台车督教江藩幸沾　余化继不肖叨按闽省获踵　芳踪久切心驰慨遭逢之不偶厕廵　畿甸庆　德教之亲承自顾樗栎庸材莫补地方万一荷蒙　指示幸免罪愆有感在心无由可达惟　老公祖边关借　重莅深开府握兵在即伏惟为　国珍重人回附此申　谢临楮不胜感荷之至 

　　○荅辛顺庵书 

　　某菲才何所比数昨承乏廵历　畿辅百凡叨蒙指示幸免罪谴深切感荷仰惟　门下弘猷伟烈边陲借　重良多若某方愧不能阐扬万一乃辱　记存至烦　翰教感勒何当人回肃此布　谢瞻望　台光临楮不胜悬仰之至 

　　○与潘印川书 

　　某自为童子时见江乡盗贼衰少饶裕之家不宅市井缙绅之士咸保乡落后十余年来无论缙绅即村居可过之家亦且入城市防秋冬覩兹世道窃尚??三叹乃今二年以来敝乡民狎其居野无惊犬咸云法令谨严以故地方安堵且今年谷丰登又数十年所未见者　老公祖俄顷功化如此江右之民何幸哉兹再有公　启敝乡高埠多旱赖有积水渠溪一所荫注田苗近为豪民渐次填塞众家私立饵坑致使容畜惭狭车救难资此一乡大利害也往曾具陈　杨老公祖差官督浚缘冬尽春来人力淮施留待次年终事倘乡民刘义阳再呈望　赐施行乘时委官督率或量处官钱或大用民力此百世之利无穷之福寒家田不满三石非以一人祈私庇也伏乞　留神地方幸甚幸甚 

　　○与刘凝斋书 

　　春间乘桂阳彭守之任便草率勒状布　候未审到否闽事已毕公论大明浮云薄空天日终见即　阳德之亨知　世道之有赖此岂独为　翁一人之私喜已耶衡阳鴈杳尺牍难通兹因贵乡　陈公来附此申意有怀不尽伏惟　台照 

　　○与王华峦书 

　　顷闻　台节已莅洪都合郡士民靡不均沾德泽而某辱年末其为喜幸又当何如且今岁时和年丰盗贼衰少惟条编之法公私俱利上下咸宜愿守而不变即江乡百世之利无窃之福也此在　台裁自有灼见又何俟喋喋兹因承便草率勒状附　候 

　　○荅许淮江书 

　　弟叨按　畿辅倏忽踰年今且事竣得代矣秋防过半边声寂静悬知外塞得人　中朝增重　老丈资俸已深声实大布夷酋君长靡不知名靡不畏威怀德即日当开府疆场用纾积素如弟碌碌窃禄数年惭无寸补过蒙　优渥宠迈寻常不知何以得此于　老丈也盛使回草率勒状附　谢北望　台颜依稀耳目临楮不任驰悬之至 

　　○荅潘印川书 

　　江右素称疲瘵自　老公祖抚治以来时和年丰民安盗息仰瞻南极喜　福星光聚江乡为吾省士民称幸顾尺素未敢轻??卖　记室者诚惧亵　尊非敢忘也承来伏辱　翰锡备谂　老公祖推及鞠育子民之情遡念西台旧日之义寒家既沐　恩私而客邸又重蒙　佳惠感激此心徒勤翘首近者小??业舟归曾以敝乡水利陈??卖　台听计时日想未彻　台览　朝事俱彻邸报不敢多嚽 

　　○荅董理轩书 

　　奉别　光仪倏忽便更寒暑每怀　高雅寔切依依窃念广陵当天下喉舌之冲塩政关国家嬴缩之大以　老丈之精明浑厚固知通啇惠灶利　国利民兼得之也又何俟喋喋即今　天心示警　朝事一新旬日之间便觉异状想皆彻抵报矣 

　　○荅岳榆川书 

　　顷台从再转昌平　陵寝要地特兹借　重一切安攘大计得以劈画而施行之足慰生平所学殊深浣慰　贵治密盛　京师遥望光华方切瞻企乃辱　记存重以　翰锡何以克当 

　　○荅钱淑湖书 

　　某无似顷历畿辅深惭菲陋莫称任使荷蒙教指得幸终局殊深感勒近时　朝事又觉一新公卿大夫兼贯而进　门下宏才重望久拟超卓必简在　圣明矣缅想　台光深切耿耿鸿便肃此附候 

　　○荅贾春宇书 

　　春间伏辱　记存重沐　爱厚至今感勒在心顷者　畿辅之役幸尔终局然回首反思实无寸补且一尘之敬曾不能效于　台府而百朋之锡更反及于蓬寓何以克当徒自惭负秋防已竣市贡如初足占安攘伟畧矣人回肃此附谢 

　　○荅刘草塘书 

　　往者西蜀功成　中朝啧啧岂特为　国家宣力实为吾乡党扬辉某叨窃缙绅借　光颜色多矣顷辱　手翰备谂彼中展布之难并悉高尚云霄之志顾将才难得如　门下夙着勋名身系安危者谁其舍之然有司礼节供应自有正体　高议甚善已奉　温谕遵行无俟喋喋也南昌近当??尼运即八座如王东岑者近又物故柰何西望不胜悬仰之至 

　　○与商燕阳书 

　　每逢闽缙绅士大夫及进　表方面备谂老丈按闽得体诚光掩前人后来无继者也中朝事俱彻邸报无事喋喋魏都阃来便草具数语奉　候魏都阃武而且文知必为老丈刮目者更希　照焉幸甚幸甚 

　　○荅王肖岩书 

　　某以庸劣叨役　畿辅踰年惭无寸补方切竦惧顷盛使远临得接　手翰过蒙奖借顾某何人敢当　大君子　记存若此耶西风萧瑟边声寂静悬知塞下有韩范也佳誉日隆开府在即　社稷苍生倚藉良多如某素在　教末喜尤万倍人回草率勒状布　谢 

　　○荅潘景塘书 

　　春间入　觐官来备知　门下治行脍炙人口殊深浣慰方今三途并用不限资格正士君子树立之秋尤　贤者奋庸之日　门下高才实行计当入彀又何疑焉西风萧瑟远忆故人天涯海角对时动念伏覩　手翰恍然如见闽使回草率附候 

　　○荅顾觐山书 

　　别来忽忽又岁余矣每怀　高雅何日能忘中　朝事俱彻邸报不敢多赘　老丈声实素着资俸俱深即日似当借重边方以纾素蕴于城外见　蔡念所极口称颂大抵好贤乐善人心同然也　黄望翁夙叨爱厚回书已领讫同门吴少栢又借参敝省在朝者惟弟并　高昆仑也感日月之云迈覩知己之寥寥倍增感怆人回勒状布　候诸不尽言 

　　○荅杨晴川书 

　　某驽骀下乘叨役　畿辅获执鞭　台下辱翁教诲提携幸得终局兹者承乏再供案牍之役深惭负乘　台下望重华夷勋在　社稷　庙堂虚席以待久矣晋秉钧轴在即日也抠侍有期诸不敢琐 

　　○与叶石翁书 

　　岁春因　孙龙洲老道长便道之家曾附短启呈上计彻　台览　光仪日远亲炙无由每念　春风在座恍然如见得闻　令郎公子文望蔚然足为　国家梁栋　老师未究之蕴其将有待耶慰甚慰甚敝同年支兰宇来冗中草率附　候不尽之情尚俟再罄伏希　师门照亮临楮不瞻依之至 

　　○与余见田书 

　　乙丑之春幸附榜末己巳之夏又再辱取列叨附大方生平何幸风尘荏苒倏忽便几十载每怀　高雅何日能忘宁绍为天下名邑而　老丈借按一方吏畏民怀风清弊绝大丈夫得行其志足矣久别　台光莫由申候兹便慈溪支尹来便附此奉　讯支尹为弟同窓同年又至亲也其为人高雅不群一见可卜者伏惟　留神幸甚寸心千里临楮不尽欲言 

　　○荅黄徤所书 

　　车从出关忽忽又出半载稔闻　辙亦所至夷夏改观文武用　命固知　大君子之作用自殊也世事如棋局势无常从古已然询起居知　旌节按云朔　国家形势得以纵观视往之按图索骏者大相径庭比来　老丈胸中甲兵数万矣翘首宣云曷胜瞻恋之至 

　　○荅辛顺庵书 

　　蓟门在望　山斗非遐喜夷民奠安疆场宁谧　门下劳苦功高如　廊庙抡才需次待开府者屈指首及之浣慰浣慰某碌碌何足比数人回草率勒状布　候诸不尽言 

　　○荅高凤渚书 

　　奉别　台颜倏忽踰岁仰瞻　山斗念切依依恭喜贡市再成虏情益顺悬知　石画伐谋矣　中朝事俱彻邸报不敢多嚽兹便人回肃此布　候翘首晋阳曷胜瞻恋之至 

　　○荅王豫吾书 【 讳徽猷】 

　　近时弥盗之法甚严而　老公祖堤防盗贼之禁实未尚??少懈且山寇屡歼众所共覩而一寺　题本者失于详查讵意　庙意至是此皆命数所遭也　大疏所陈皆当时事实第　明旨已颁恐难反正更无济于事也盛使止而弗上时势自是如此生辈知莫能言爱莫能助柰何柰何瞻望　台光不胜瞻企之至 

　　○荅纪豫翁年丈 

　　昨执役　都门曾历霸水遥望　旌节如在目前苐室迩人遐末由一晤歉怅何如　老丈清标鹄立为世所珍璞玊不售行道心恻弟菲陋又安能赞一词耶 

　　○与桂岩书 

　　往家居末久殊失趋　候罪歉不可言顷见讣报知　洪翁老殿下薨逝又乏嗣息忠厚世传逆不食报天道何如远承　翰教具见至情一则不忍　前王之无后二则不甘本宗之附庸虽与另城居住之条稍稍未合而其与初另宗分管之意亦大畧相同大抵今日之事全在　抚按勘议如欲分隶二王必湏　贵宗帖服无词方可回报系干　题奏事体重大自有公论公处非人之所能为也余情来使能道之总祈　照原 

　　○荅陶晴宇书 

　　某往历八闽幸亲　教范未几　德星移照江省再获晋接嗣以限期伊迩旋即北向虽光仪渐远而此心未尚??不依依　左右也老公祖仁明兼至江乡倚藉良多不日　晋陟崇阶膏霖天下恐枳棘之地非鸾凤之所久栖也某碌碌无可报述偶承乏叨役　京畿深愧素餐瞻望　台光不胜依恋之至 

　　○荅王云泽书 

　　曩台车过上谷幸得一奉　颜色愧无以效区区芹曝之献别来又几一载怀念　光仪寸心万里方自以为日隔之疏也讵意　记存远及不肖　高情厚义何以堪之西蜀古来重也　翁昔按兹土业巳简注　帝心兹行固知特余事也又何俟不肖之嚽翘首西川不胜瞻恋之至 

　　○荅郑昆东书 【 讳一龙】 

　　往岁途次邂逅近得接　光仪过承　宠藉殊深积衷　车从转自辽阳适生行役　畿内苦邮使不辨青白致稽驰报莫获一布芹私少尽子民之义歉怅何如窃念敝省凋币得借　公祖仁明抚摩鞠育方为地方称幸向往弥深尚稽申　候　朝事俱彻报中不敢多及临楮不胜赡仰之至 

　　○荅孟丰麓书 【 讳重】 

　　曩幸　御李获执鞭塞下辱道义骨肉之爱出寻常形迹之外自念微生遭遇不偶乃别来七载矣而畿内之役再获共事　台端信良缘之夙结真有幸之自　天顾鄙衷薄识惭无一得之愚而采菲采葑过沐兼收之泽雄文烂溢荣逾华　衮之褒复尔　记存久而弥笃丰锡荐颁惠逮隶厮之贱似兹雅厚何以克承对使拜登徒增惭悚顷执役武场事竣出署匆冗中草率勒状布　谢遥望畿南临楮不胜感仰瞻恋之至 

　　○荅陈我渡书 【 讳道基】 

　　蓟门在望时切瞻依兹喜边隧息烽具见太平有象悬知军中有韩范也　朝事大略俱彻报中不敢多及窃计边臣之难每苦政府不谙边计依然一老秀才头巾是以议论多而成功少今　圣明笃眷付托得人可以折冲　廊庙又何虑焉某菲才叨役　京畿幸继　老先生芳躅顾望轻才謭即衣钵尚恐难承况敢别望耶远承翰教尤见肝膈之爱敬肃状布　候诸不尽言 

　　○荅秦明石书 

　　往叨宰金沙得服下吏正书生立脚未定之时幸　翁规诲得奉周旋赖以寡过至今佩服无斁仰惟　台下文章政事卓迈时流劲节芳猷脍炙人口旧矣然且久淹藩臬未遂晋陟　台阶即今　内计一新竚看贤关大辟此来当振羽云霄荐登卿抚以对人望无疑矣如某碌碌今者幸役　京畿自谓最宜闲局顾生平毫无寸立竟不知终作何状也临楮不胜瞻依之至 

　　○与本府通陈张书 

　　某虽未得与　老公祖相面然叨窃治庇仰慕　休风深切翘企仰如之何敝乡条鞭之法最为便民而近日人持所见闻有同异此皆未谙田野疾苦小民困状者柰何倘有别议幸为主持大抵法无全利亦无全害斟酌损益存乎其人今不较大分而止摘取一二之小小不便者即偈为异论即孟子之所谓诐词也谨乘便勒状令舍弟亲赍请　教并候台安伏乞　公祖为地方　留神幸甚幸甚 

　　○荅刑昆田书 

　　顷叨役　畿甸幸瞻　德范荷蒙　教语深切铭勒仰惟　门下德兼沧溟望隆瀛海岂直商灶衔恩实为地方倚庇祗缘旧例所格无能破例明扬方切歉愧乃辱　记存远颁翰教　高情雅谊私衷感勒百倍恒情有怀不尽伏希　台照幸甚 

　　○荅王肖岩书 

　　塞下风霜苦寒百倍往者某叨役岁余犹觉不堪而况　门下动经年岁者八其茹苦又当何如耶喜　声望日隆　台阶日近劳苦功高必有殊擢以酬异等如某碌碌何足比数过蒙　爱厚有加无已私衷感激无可报荅惶赧何如瞻望宣云不胜驰恋之至 

　　○与傅总兵书 

　　奉别旌霓日勤瞻仰过蒙优渥屡赐惠问感切此心何由报答顷仗　尊庇叨役　京畿自愧疏庸不称任使荷蒙存念更辱厚情何以克当遥望　光华不胜翘首之至 

　　○荅王舂陵书 

　　某无似幸报役　畿辅追随长者之后辱不弃其愚时进教之道义骨肉之感至今佩服恭喜　台车荣任边徼生辉山后山前共仰绥怀之畧内安外攘正勤筹划之劳当此倥??匆更辱留念厚情高谊铭勒私衷诚有笔札之所不能罄者遥望上谷旌节依稀耳目临楮不胜瞻驰之至 

　　副启 

　　近日　朝事俱彻邸报不敢多嚽　相公身系安危以　皇上之冲幼　圣明两宫之眷注其势真有难于直遂者况蓟门上谷一带非有知边事者主张于上鲜克有济承　谕欲　奏讨钱粮以充边费诚案内攘外之畧大抵今日之事宁可亏官不可亏民也上谷之难十倍蓟门今始验之草率言诸不能既 

　　○与吴小江书 

　　往岁伏谒　台车幸瞻　德范深慰平生且辱　优礼过常至今感勒窃念广右外与诸傜为邻而内拱中土为蔽兹来借　重外宁内顺远至迩安功烈及人伟矣仰甚仰甚久稽修　问莫由申达兹因承使便附此奉候余情别楮中 

　　○荅谢养和书 

　　别来一载怀念　光仪曷胜怅仰闽中使者奏报来京每见辄询　动定知　老丈政平讼理上下交孚此大行之兆也慰甚慰甚江闽虽相去不远而至论风气大与吾省迫异寒燠不时朝夕殊态今既报满则　内召有期幸安以待之翘首三山曷胜瞻恋之至 

　　○荅游门生鉴峯书 

　　往执事荣行时仆正值肩臂作痛为患更当复　命造册是以勉强支持仅一会合莫能再展私衷此心至今歉怅别来数月正欲询问　动履无由顷接　手翰具悉抵任此正朞月已可之时也窃念甲科制锦固第一美事亦第一难事修已以安百姓虽书生之常谈实终身之要诀以　执事之高明洞达于从政乎何有而仆尤以是申告聊见惓惓余意尔矣 

　　○与胡环川贤弟 

　　奉别　尊颜十有余载风尘中握手其能几度耶海天廖廓每听秋声辄忆　吾弟高才扶摇十万不意尚稽岁月如是苐盈虚消息自有大数非人之所能为非人之所能测也仆窃禄多年惭无寸补知已真谓之何兹便令甥归草率勒状布　候伏惟　台原幸甚 

　　○荅门生见用?鸟书 

　　执事方处寂寞之滨而辱贶远将念我如此鄙人心窃不自安也谪宦栖迟自古已然湏少俟时月自有耕获之望州治事简只比之一秀才更觉心意安闲何如 

　　○启杨晴川书 

　　往追随　台从执役蓟门踰年荷蒙　长者提携曷胜铭勒念　翁安攘大烈久着边陲兹者　帝心简在晋陟　台阶为百辟卿士之首缙绅中靡不喜动颜色而况弼夙叨教爱其喜庆又当何如耶　荣发有期莫由稽首阶前一奉　颜面敬专人驰贺并送少见鄙衷临楮不胜瞻依之至 

　　○荅陈云竹书 

　　往岁京师一晤匆冗之甚不能为情至今抱歉未忘雷阳万里云树参差举目粤南曷胜帐仰　翁丈驰驱南北盖亦有年兹者报满程功积事定有殊擢以彰异等近接　按君疏荐特冠诸司真可表东海而风群属景仰景仰余具别楮中伏希　台亮幸甚幸甚 

　　○荅候复吾书 

　　奉别　台颜倏忽三载楚天万里云树参差即欲附　尺牍无由也使到捧　手翰宛然如面　尊堂老夫人高年禄养朝夕承　颜即三公不换虽　封典制有所限而纯孝则已竭尽矣又何歉耶弟菲劣无所比数顷藉庇幸叨内转实踰涯分知已者何以策之 

　　○荅宋华阳　副启 

　　门下夙敦古道正色立朝竟不为肉眼所识其最起衅者以省中书柬上称先生而不称老故直欲挤之而后已焉恃爱敢布心腹然圣明在上既已洞悉即呶呶者亦何用耶 

　　○荅曹衡松书 

　　奉别岁余曷胜翘企窃念　贵治当　畿南屏蔽之冲非夙有重望者不得与此况先后诸公往往不次超擢如　门下为出萃拔类之尤者　庙堂简注又何疑耶某庸劣何足比数顷者误蒙　拔擢幸跻内转深自惭恐伏辱　记存重承　腆贺何以当之谨肃状布　候诸不敢一 

　　○荅田东洲书 

　　弟叨役　畿辅踰年无能为地方造福即境内　贤士大夫俱缺优礼静言思之方抱歉衷乃　老丈以同台道义推乡土恩私迭加礼遇愧不肖何以堪之惶悚惶悚　荣廵将及?期而诸所措置皆纲纪法度之施信鹤立中台柱石　廊庙弟沐　教植叨转一官自揣实惭非分知已者何以策之 

　　○荅吴自湖书 

　　顷新　命荣颁一时缙绅靡不喜动颜色而况某辱在戚里后进喜起尤百倍恒情顾任大责重一时　庙堂甚难其选非有　翁宏济艰难之实何以堪此时事俱彻邸报中不敢多嚽 

　　○与曾觉堂书 

　　京邸中重辱　爱厚感荷曷胜　都门奉别光霁渐遥此心依依若有所失由来　道义之契不减肉骨也续捧　手翰具悉丁艰苦状天涯万里忽闻　讣报固知　纯孝性成痛彻五内然　老封君高年禄养兰玉森森计当幽冥含笑　门下亦不必过自伤恸也勑□俱堂上代为　进缴矣偶值香山使者回便附此奉　慰粤南冀北云树参差临楮不胜悬仰之至 

　　○与虞纯翁书 

　　台中相聚岁余面领　教谕具悉　老丈忠厚正直真庶僚之表率而　西台之柱石也景仰何如蜀川远在万里一切民风土俗吏治臧否与夫夷蛮逆顺情状恒恐隐而不宣抑而过当兹得　老丈为之监临地方倚庇当不小小总戎刘草塘素为诸蛮畏服其忠勇无敌　老丈闻之熟矣此君为生至戚便中敢一僣及伏惟　留神幸甚幸甚 

　　○荅张东山书 【 总兵】 

　　密云幸接　光华值　门下行迫不能欵曲少展鄙悰怅甚怅甚别来又一载矣怀想旌旄时勤念虑顾塞鸿万里尺牍难通不意远辱　记存　赐以手书感如之何人回肃此附　谢伏惟为　国珍重以膺　天眷不备 

　　○荅刘草塘书 

　　曩奉　教言足征　眷念戚里感如之何蜀川远在万里向苦事机掣肘乃昨者大疏上陈旋荷　温谕自是体统正而事权专非翁丈忠勇素孚　简在畴能如是　朝事俱彻邸报中不敢多嚽敬勒状布　候余不一一伏惟　台原 

　　●刻中丞肖岩刘公遗稿九卷 

　　尺牍（二） 

　　荅贾春宇书 
　　荅阴月溪书 
　　荅许淮江书 
　　荅杨知庵书 
　　荅张敬庵书 
　　荅董嵩河书 
　　荅万襟宇书 
　　荅王小田书 
　　荅戚南塘书 
　　荅傅龙岩书 
　　与陈瞻岳年丈 
　　荅许淮江年丈 
　　荅武毅庵书 
　　荅游静宇书 
　　荅王继翁书 
　　荅王槐亭书 
　　荅陈我翁书 
　　与王华恋书 
　　荅刘凝斋书 
　　荅穆龙峯书 
　　荅詹鲁泉书 
　　荅龚怀川书 
　　荅刘凝斋书 
　　荅张豫野书 
　　荅梁鸣泉书 
　　启刘凝斋书 
　　荅胡玊吾书 
　　荅帅视吾书 
　　荅刘蓉川书 
　　荅万襟宇书 
　　荅周乐轩书 
　　荅蔡总营书 
　　荅傅总兵书 
　　荅喻同宇书 
　　荅周乐轩书 
　　荅赵见亭书 
　　荅王春陵书 
　　荷陈师云书 
　　与麻近平书 
　　荅麻西泉书 
　　启虞绍东书 
　　荅张敬庵书 
　　荅钱淑湖书 
　　荅林碧塘书 
　　荅刘紫山书 
　　荅曾景默书 
　　启王云楼书 
　　荅贾西池书 
　　荅态成吾书 
　　荅甘干斋书 
　　启孟丰麓书 
　　荅啇燕阳书 
　　荅蔡拱明书 
　　荅陈葵心书 
　　荅沈介庵书 

　　○荅贾春宇书 

　　时序如流岁星更始即日春和初畅万象昭回恭审　台候万福窃念不肖驽骀下乘何补明时塞下余寒尚湏　珍摄伏惟为　国自爱万万 

　　○荅阴月溪书 

　　奉别　台颜倏忽三载仰瞻　山斗念未尚??不日依依也　中朝事俱彻邸报不敢多嚽喜仕籍之再清幸　阳德之方盛　老公祖资俸日隆声实日懋此来开府计在旦夕苍生霖雨仰藉宏深如某碌碌何足比数远辱记存久而弥笃此心铭勒何日能忘兹便人草率勒状布　候余不能一 

　　○荅许淮江书 

　　塞下风霜苦寒百倍弟往者暂稽岁余犹觉不堪而　老丈动经年岁者八其茹苦又当何如耶然　廊庙抡才需次待开府者屈指先及　老丈矣弟驽劣有何可受知于　老丈者乃辱　记存久而弥笃此非敦厚道义者畴能如是瞻望宣云临楮不胜翘首之至 

　　○荅杨知庵书 

　　昌平再瞻　颜色行间辱饯郊原私衷感激至今铭勒　令郎雄伟冠伦场中幸得识面拟高中无疑不谓更落孙山之外然　名家将种将来必有大用奚藉此耶伏辱　重赐佳药种种皆难得者感佩何如人回勒状布谢诸不敢一 

　　○荅张敬庵书 

　　别来又踰一季遥忆　光仪曷胜驰恋使来得报代期中土士民被　威惠有日矣　朝事俱彻邸报不敢多嚽第差上事　老公祖熟路轻车更有何言可以禆益者惟中土事烦殊费心力耳 

　　○荅董嵩河书 

　　仰惟　台望素隆勋庸夙着顷者　新命宠颁一时华夷翘首将吏望风　社稷苍生倚庇不浅某逐队土林虽不获晋炙耿光而斗山之仰未尚??不私窃羡慕也伏辱　翰教知已　荣任山前山后竚看万里息烽烟若虏若番坐致四夷归欵　贡某临楮不胜祈祷之至 

　　○荅万襟宇书 

　　往承　翰谕具悉　高情虽兼葭弱质未拟跻攀而兰蕙并丛谬同气味是以忘其固陋辄尔吐露肝膈远辱不遗重以还答某虽不肖敢忘　美意哉仲春望日偶遂内转顾涯分渝惟??闷心自愧伏蒙　颁赐广嗣要语诚为确论谨用铭佩代者既已有人　台从入京计亦不出仲夏会晤在即且旋使又云徒行未敢附　谢容抵　京百拜以尽翘首徐南不胜颙望之至 

　　○荅王小田书 

　　承来辱　手教知已入境视事浣慰浣慰凡按差之难病于宽而废严而刻　老丈温恭之度严毅之衷此来威惠并行士民沾被深渥何容喋喋弟尸素西台无所比数顷蒙嘘植幸叨内转涯分已踰深切惶汗　知已何以策之 

　　○荅戚南塘书 

　　蓟门在望塞上金皷旌旗犹然依稀耳目每窃意方今边境有久安长治之效而不烦士马帑藏之费者孰踰蓟边哉辽东时　奏捷矣而将士未免于疲困宣大通贡市矣而供应更烦于措处若蓟镇则有宣大通贡之利而无其费有辽东安攘之实而无其劳兵法所谓不战而屈人之兵善之善者也他日麟阁云台之图画计无有踰于　门下者非佞非佞某疏庸菲质往辱共事地方幸获荆识私心向慕视昔有加然区区伎俩难逃洞鉴不意误蒙　拔擢谬叨内转涯分已踰深切竦愧 

　　○荅傅龙岩书 

　　顷有借　重延绥之　命边镇得人长城可恃凡在缙绅靡不浣慰而况某辱在知爱之末喜起又当何如耶荣行在即光范日远握手又未识在于何时何地辱不鄙弃重承雅厚何以当之使回草布　谢 

　　○与陈瞻岳年丈 

　　曩　京邸给假南还重辱　高谊至今铭勒宣云借按丰采凛然塞下生色不谓风波潜骇危机密发遂令兰苣倾顿松栢移植斯昔贤所以??木惕于长衢按辔而叹息者又何怪焉小仆过卢阳知　老丈有亲之丧远弗能致慰私歉甚歉甚偶乘　沧源老先生来便敬勒数语奉　候西望　芝云临楮不胜翘首之至 

　　○荅许淮江年丈 

　　弟叨辱年末又追随　台从之后者岁余诸凡伎俩难逃衡鉴顷者误蒙　嘘植幸获内转实踰涯分深自惭恐更辱　瑶亟远颁诲谕曲至不肖如弟何以承之愧竦愧竦人回草率勒状布　谢诸不一一 

　　○荅武毅庵书 

　　往岁　京邸一晤幸得瞻承殊深浣慰自后音书阻隔无由奉　候通家情谊缺然抱歉弥甚　令兄老师一代名臣乃几不早断本不先定致令　君门受祸衅孽弥增柰何久之持议自定即　门下心迹自明又奚俟鄙人喋喋耶 

　　○荅游静宇书 

　　贵治近在　畿南虽不获亲承　左右然芳郑远轨素重舆评恭审报满及期忽忽三年捷如转盻勋劳茂着于边关才望夙轮于推毂即日当事者具　闻定有殊擢借临重地需次以待　督抚之寄匪佞匪佞弟碌碌庸流顷者叨冐内转实踰涯分过辱　记存重承　腆惠其何德以堪之人便肃状布　候诸不能一 

　　○荅王继翁书 

　　春间幸一捧　杖履得叙久阔伏蒙　垂念旧雅返承　欵厚感切心勒念　翁忠孝大节简在　帝心旧矣即不肖瓦?微音曾何足禆黄锺大雅之高韵哉乃辱不遗更烦牙颊愧甚愧甚方今　仕籍一清人惟求旧庙堂为　社稷至计必当为天下得人　东山之卧恐亦不能久也瞻望　台光临楮不胜依恋之至 

　　○荅王槐亭书 

　　往京邸匆匆奉别莫由一展私衷殊增愧赧奉违又将朞岁翘首　畿南企仰如何近读大疏三事皆　国家大计此可觇经济弘才矣敬仰敬仰　朝事俱彻邸报中不敢多嚽吾乡??尼运未除廖落为甚柰何远承　翰教深感　记存人回肃状布　谢诸不能一 

　　○荅陈我翁书 

　　往承　心膂至教铭勒在衷第自分疏庸安敢过望不谓谬辱　推及实处非其据也边事孔棘　尊体过劳然烽燧不惊生民乐业地方禆补良多矣　翁荣满在即资望独深内台风纪属望尤切瞻望宣云不胜翘首之至 

　　○与王华恋书 

　　敝府处省会最冲而土瘠民疲诸凡赋役颇费撑支以故条鞭之法公私穪便　老公祖洞烛民艰政成画一闾阎阴沐　德惠良多矣近览　奏揭知　宗室溷??卖清严殊为可异第不有密令何以彰伯起高风哉敬仰敬仰舍亲杨挥使讳应干盖家外母之亲侄也以袭职抵京业已领凭到卫本官青年美质志向不群向沐　台下作养且近日在京比试首列荐剡将来必有大用者百凡望　提携而玊成之万万临楮不尽所言伏惟　台亮幸甚 

　　○荅刘凝斋书 

　　某驽骀下乘年来荷蒙　庇策兹者冐叨一转自惭非分方切竦亥乃使来辱　手翰下颁顾某不肖何足以当长者之记存哉闻敝省年谷颇登盗贼自是衰少第改折近议大抵通行虽省起运之劳而折色似亦未易课督此在　台下自有斟酌又何事喋喋 

　　○荅穆龙峯书 

　　贵治当三吴出入之冲一切赋役人情最难调剂　老丈履任以来百废俱兴四民胥戴诚光掩前人而后来无继者此皆得之碑如此非敢以套语相謏也弟碌碌庸流难逃衡鉴顷者误蒙　嘘植滥叨一转风尘阻隔欲修　候无由人回肃状布　候诸不能一 

　　○荅詹鲁泉书 

　　昨岁　台从抵　京适不肖执役竣事之时方在杜门且维时更患背痛服药无效心绪靡宁精神疲困即沐爱如　台下亦弗获一躬承自知疏旷无所逃罪乃远辱　记存重承　翰教诚感激不能自喻顷叨嘘植幸获内转自揣实踰涯分知已何以策之 

　　○荅龚怀川书 

　　奉违日久殊切　瞻依顷读惩贪大疏诚足廉顽立懦景仰何如弟菲劣难逃　洞鉴席教庇叨冐内转方自惭竦乃远承　翰教感勒在衷匪言可喻 

　　○荅刘凝斋书 

　　承使抵京拜领　手翰知　台节已按洪都殊深浣慰江乡素称疲瘵更闻今岁多雨兹得　仁明兼至如　老公祖在上诚士民之福也敝省钱法闻已通行深为便益所虑者惟恐条鞭之法久而或变耳　老公祖轸念民瘼自能　洞烛又何俟不肖喋喋 

　　○荅张豫野书 

　　漷于都门最近最小诚所谓三家之市十室之邑也而　门下以名省魁伦文章巨擘暂淹于此以蕞尔之区为洙泗之境五云天畔南向每切依依弟菲陋何足比数顷者误蒙拔擢叨冐京华涯分已踰扪心是惧盛使回草率勒状布　候诸不敢一 

　　○荅梁鸣泉书 

　　蓟门内护京陵外控夷虏至重地也自顷节钺按临以来辽左之捷屡　闻而畿内之尘不耸安攘大业行当垂之青史永永不磨矣某往岁执役都亭诸凡罪状难逃　衡鉴辱　垂青庇覆感刻难忘所云勘报事节当时止据人言会同　抚院率尔一时共　奏其间情实容有未悉生何敢有成心哉承教尤感委曲两全盛意使旋草率附　谢诸不尽言伏惟　台亮幸甚 

　　○启刘凝斋书 

　　恭审　安车载起　朝野腾欢而况　福星首耀于江乡凡在　照临均怀省跃至某夙叨　爱厚其喜起尤有百倍于恒情者兹闻下车有日西山增色南浦扬辉某列齐民不得与父老子弟共迎廓外遥瞻　光霁翘企弥深小仆归谨勒短状启　贺伏希　仁慈垂鉴幸甚 

　　○荅胡玊吾书 

　　仰惟　台下经济宏才缙绅殊望顷者　宠命新颁江海巨防根本重地特资经畧朝堂倚藉弘深一时朝士靡不喜动颜色尚稽申贺深切歉怀乘便肃状布　候伏惟　台照 

　　○荅帅视吾书 

　　往　台从过衡山殊方简慢至今抱歉别来又一稔矣滇云重地按历为劳乃远辱　翰锡感佩何如弟碌碌西台九年于兹顷者幸叼内转实踰涯分人回肃此附　候有怀不尽伏惟　台亮 

　　○荅刘蓉川书 

　　门下弘才夙抱久着儒林顷者借　重金沙以仁明之良牧而宰礼让之名邦政通人和光前耀后又何俟鄙人喋喋往不摧乘便附通姓名实以先后有事地方之义不能亲炙乃辱　记存重烦　答谕礼遇勤渠益增竦感役回草率勒状布　谢诸不尽言伏希台照 

　　○荅万襟宇书 

　　奉违　台范又越岁余回首光阴闪焉如电徐淮多故持议纷纭　老丈三年于兹既有定见又有实效近阅　自翁奏留全疏必欲借　重利国利民在此一举仰藉仰藉弟窃禄西台虽积有年岁计迁转当只在目下苦后效茫然宦情寥落昨岁又半产男胎即新者又多气血未充良田难得鲁莾无成柰何柰何 

　　○荅周乐轩书 

　　某疏庸难逃　衡鉴过蒙　培植顷者得遂内转实踰涯分惶悚惶悚　台从出关曾未踰月即便报捷　先声所致远矣况一经大创虏且寒心此来五七年可保晏然也诸不一一 

　　○荅蔡总营书 【 春及】 

　　武场邂逅相逢乃　执事则联捷京闱真千里之足也兹喜授职总营从此翩翩直上仆所藉以为光者多矣诸不能一伏惟　自爱万万 

　　○荅傅总兵书 

　　别来　旌节渐远怀念　高情无日不在念虑盛使临备询塞下事情知虏方欲远行疆场无事　九重免西顾之忧　门下勋烈茂矣诸不一一 

　　○荅喻同宇书 

　　淮扬十余年来洪水为患而宿迁尤甚自老丈下车政先溺饥功收保障南来缙绅士夫靡不称颂交口方拟　内召而忽闻　太老夫人之变殊为可痛然　高年　荣赠九原亦可瞑目　老丈幸节哀顺变以全大孝其它荣进自有素定且不朽之绩与芳声令誉具有存者即异日如探囊盛使回草草附候并　慰伏惟　自爱 

　　○荅周乐轩书 

　　某每颂古人称韩范备边壮矣然其时尤且和且守且战今辽左独当虏冲而　旌节一出关便能击之塞外系单于之颈而空漠南之庭贤于韩范远矣敬仰敬仰菲才碌碌如昨无可为　门下道者人回肃此附　候书不尽言仰祈　崇照幸甚 

　　○荅赵见亭书 

　　恭审　荣廵将遍威惠并行江乡之倚毗弘深　帝心之简注优渥如某菲劣何足比数顷辱　嘘植滥叨内转实踰涯分方自惭恐荷蒙　手翰飞赐　温谕褒嘉不觉重增竦感诸不敢一 

　　○荅王春陵书 

　　某以菲陋叨执役于　台从之后者岁余诸凡伎俩难逃　衡鉴自顷过蒙　嘘植获叨内转实踰涯分深自惭恐每逢边使询　翁动定具悉安内攘外洪猷军民胥戴夷夏奠安固知大经济作用自殊浣慰兹便官回肃状布　候诸不能一 

　　○荷陈师云书 

　　贵治胡上舍持　尊翰枉顾具悉　荣任已三年及期且拳拳以　尊堂为念人子之心大抵皆然顾事机不便会遇不常郑君已面托之今已迁任耿君亦面语之尚未及期如房如唐皆旁支耳有无亦不足为恩典轻重且林云源君近日未有书柬下及是以稽迟不敢妄为之词也代房君者尚未有人及之未晚俟彼中承到即可预为之地近叨迁转之　命勿冗中不能详细草草具复书不尽言余容嗣布 

　　○与麻近平书 

　　往行役云中获领　教言至今铭勒夷盟未渝疆域宁谧　门下筹策居多兹喜　晋陟元戎保安三晋宅上父子兄弟世笃忠勇仆忝知已能不欣然偶乘令弟来役便附此奉候伏惟垂照 

　　○荅麻西泉书 

　　门下世笃忠贤家传义勇为塞下将门之望兹喜借　镇云中诚足义安夷夏仆忝知旧能不欣然但以　门下高才尚当大拜侯封奚有于是 

　　○启虞绍东书 

　　京邸中幸获共事追随　台从数月具领老丈忠诚笃爱此心铭勒难忘　荣行值勿冗不能送别　都门深用歉愧广陵当天下喉舌之冲适今时何患多事之际得贤明牧爱如　老丈者莅之固知游刄有余地也弟夙蒙　教植兹幸叨一转实踰涯分　沧源老先生行便附此奉　候翘首　畿南不任瞻伫之至 

　　○荅张敬庵书 

　　使来辱　手翰具知　廵行已遍四府当簿书扰扰之冲正劳心焦思之日更辱　念及鄙生何以堪之月之望日幸叨内转之　命藉　老公祖夙昔教植良多感切感切　朝事俱彻报中不敢多嚽承回肃状布　候诸不敢一 

　　○荅钱淑湖书 

　　顷藉　教庇幸叨内转实踰涯分深自惭恐荣发在即遥望　旌旗如在指顾春明门外便是天涯捧袂又不识在于何地 

　　○荅林碧塘书 

　　别来岁余而　丰采神思时若参对此情料彼此同之也徐淮多故洪水为灾且　旌节驻临孔道既苦应酬又费经畧不有　老丈闳才曷以肩此巨任哉弟碌碌庸流生平伎俩难逃　衡鉴顷者误蒙内转实踰涯分兹肃状布　候诸不一一 

　　○荅刘紫山书 

　　奉别忽忽数年怀仰　厚谊高情时刻在念苦风尘奔走莫由修　候为罪恭惟　老公祖硕德重望倾注朝野自顷闽　命方新即有内台之　召　帝心简在阳德大亨真可为世道庆也 

　　○荅曾景默书 

　　别后忽忽岁余缅想　同袍未尚??不临风感怆也　贵治当南北往来之冲事烦民庶亦未易治但其纯庞朴野之俗犹有古风而夏秋赋役供上之需尚能取辨以　老丈之才当之即卧治亦无难也　邵按君到京备谂起居渠甚敬服　朝事俱彻邸报中不敢多嚽 

　　○启王云楼书 

　　奉别　台颜倏忽又将再??冀谂闻　法台持宪不阿民怀吏畏真江乡之幸缙绅之表也浣慰何如弟碌碌窃禄西台九年于兹惭无善状顷者幸叼内转实踰涯分窃附　年末不知何以督教之乘便草率勒状布　候诸不尽言 

　　○荅贾西池书 

　　贵治近在郊畿当军民夷汉杂沓之地四方车马出入之衢一切赋役人情真难调剂乃门下莅任以来廉平之誉远尔无间运量之才巨细不遗真古之所谓循良也即日　廊庙抡才需次以待开府之选者端有在矣非敢为佞也某碌碌庸流偶执役　畿辅幸遂荆识具领　教言信生平之有缘愧名言之莫罄 

　　○荅态成吾书 

　　六月间曾乘急足便报　命计已彻　台览矣江乡廖落宦籍半属凋残忆　先朝簪笏人文之盛而感今时长安策马之稀未尚??不怆然也弟碌碌下乘驱策靡效愧无以重吾党者翔便勒状布　候诸不一一 

　　○荅甘干斋书 

　　昨敝衙门　寅长陆老先生至坐中谈及留都缙绅乃　陆翁知　老丈颇深而称　老丈甚笃固知　有道君子为世所□从古然也弟碌碌下乘何足齿数顷者叨冐内转实踰涯分翔便草率附　候书不尽言 

　　○启孟丰麓书 

　　恭惟　台下望隆朝着忠简　帝心肤功久播于安攘筹策更娴于抠筦自顷　新命甫颁一时士人风动某夙叨教　爱喜起又百倍恒情也谨附　启申　贺　台从入　京在即尚容捧　杖屦百拜以尽所私临楮不胜欣跃之至 

　　附　启大宁都司王某生曾采众公荐之近者傅总戎寄书于生深衔之直私憾耳倘腾有异议望　台下再加察焉幸甚门生翁某不知可提携否乞裁之万万 

　　○荅啇燕阳书 

　　奉别　台颜倏忽二载然九曲三山之胜未尚??不时切依依焉恭审廵历已遍?化及期士民靡不畏威怀德措注真可光前裕后弟昔叼兹役仰藉　庇覆尤多入春以来循例冐转自知庸劣深切负乘敬肃状布　候复命伊迩握手有期临楮不胜翘首之至 

　　○荅蔡拱明书 

　　门下以君子之心布循良之政凡自信州来者翕然称颂如出一口真所谓乐只父母也仆每叹俗吏务为刻核以愽虚名其初非不赫赫惊人耳目然不及期年悉皆去位固知鹰鹯不若鸾凤而王道得民终异于伯功也恭审三年报政地方受惠良多　当道既交章荐扬又交章保留亦可以为难矣明春行取计必入彀仆叨有一日之雅所藉　光贲又当何如 

　　○荅陈葵心书 

　　岁里贵治国子生赴　京重沐　高情殊深铭刻兹喜三年报政循良驰誉亦可以为获矣查　部中明例湏得　抚按有一正荐方得颁给　恩典即有旁差荐列亦不准给执事当多才之地处时势之艰唐君限于时日之未深　宋公格于人数之有限而近者又以丝绢加派豪民倡乱彼中人士又动以诸县官首倡为词夜光之璧暗投窭人柰之何耶然议论久而自定且丝娟一节又得彼中　贤士大夫为之别白亦何足虑耶　执事惟居之无倦以求无负于民无负于心而已世岂无伯乐耶盛使回草草布　候诸不敢一 

　　○荅沈介庵书 

　　前海道刘洪秋公赍捧赴京知　执事治行力追古循良甚为敬服昨舍表弟齐豫沙自粤中来更备询　执事起居而渠极口称颂以为　贵同年宦游广中未有过于　执事者虽广中士大夫颇与各省不类而　执事以忠信笃敬处之即蛮貊可行也又何虑焉恭审报政及期喜　荣迁日近大抵取推升多在明岁以　执事高古之调当必借重台省此外非所以处　高明也满册俱如式倘有合行事宜仆当指示之区区縻俸西台积有年岁春初席庇叨冐大理之　命实为过分使回勒状布　候诸不敢一 

　　●刻中丞肖岩刘公遗稿十卷 

　　尺牍（三） 

　　荅林云源书 
　　启耿侗翁老宗师 
　　启常心吾书 
　　阴月溪小启 
　　荅黄徤所书 
　　荅罗相公书 
　　荅锺古源书 
　　荅罗近山书 
　　荅支兰宇书 
　　荅范和所书 
　　荅贾春宇书 
　　荅戴梧台书 
　　荅曹衡松书 
　　荅郭龙渠书 
　　荅虞纯吾书 
　　荅孟丰麓书 
　　启王敬所书 
　　荅谢虬峯副启 
　　荅赵见亭副启 
　　荅刘洪湫书 
　　荅少玄翁书 
　　荅熊明斋书 
　　荅郜文川书 
　　荅方飬梧书 
　　荅刘紫山书 
　　与戴相公书 
　　荅陶四桥书 
　　荅徐凤竹书 
　　荅张敬庵书 
　　荅梁海襟书 
　　与卢苍山书 
　　荅刘蓉川书 
　　与张洪阳书 
　　荅王舂陵书 
　　荅陈愚所书 
　　荅陈师云书 
　　启郑昆东书 
　　启罗雨岩书 
　　荅何来山书 
　　荅张可庵书 
　　荅黄肖原书 
　　荅黄一吾书 

　　○荅林云源书 

　　台车借重岁余恭审河工就绪导百川奔溢之势开三吴耕稼之利泽被生民勋垂　简册景仰何如某菲劣縻禄西台积有年岁顷叨内转实踰涯分深自惭恐翘首　金陵不胜瞻企之至 

　　○启耿侗翁老宗师 

　　窃闻特达之知千载一遇某以书生仅谙章句初登仕籍固守彻途道不挂于通人声未遵于紫禁自分云泥永隔每叹知已难逢不意　师门拔之于众弃之中厕之于牙颊之末遂令朽枯回润价值顿增真古人所谓千载一遇者自念微生捐縻莫报向来奔驰南北即岁时亦乏音问俯仰此心徒负歉怅今春席　师门余庇谬叨内转顷得奉　令弟先生　令郎公子颜面于都下并悉　老师起居私心浣慰实倍寻常敬附寸楮用代候悰伏惟　师门麾顿幸甚楚天万里云树参差临楮不任瞻依之至 

　　○启常心吾书 

　　曩过里门幸瞻　德范令人心醉别时枉重高轩下顾蓬荜此心依依如昨顾风尘奔走久稽音问歉不可言敝府当会省之冲一切政刑俱廑　台念而稔闻哀矜之意尤溢于得情地方受福无量指日　内召苍民望又何耶 

　　○阴月溪小启 

　　顷值匆冗不能肃布兹者所启于　台下者兰州监生葛永昭其父葛柳泉老先生讳廷璋曾为敝省宪副分廵南昌道其时某年方十四岁课试诸生因为识拔且馆谷私衙与其子永昭同笔砚焉今永昭起文在先　部取在后恐致查驳特令义男持原文赴　老公祖台下更换望　赐慨发此子间关数千里病卧京邸不能亲赍乞矜恕万万 

　　○荅黄徤所书 

　　弟菲劣难逃　洞鉴顷叨内转实踰涯分方切愧竦使来备询动履知云中按历已遍而旌节已驻宣镇矣绝寒荒凉计此时如漏泄春光登独对之亭盻南山之麓引流水以浮觞覩灌园而散步亦人生光景不多得者?期已及会晤不远谨肃状布　候诸不敢一 

　　○荅罗相公书 

　　宅上世德名门又居同井开私心窃欲扳附久矣况承　姨丈尊谕实为亲戚相成感谢感谢第儿女之托终身是依湏得一面方可放心今且未敢立断耳 

　　○荅锺古源书 

　　某往以外令辱　翁垂念戚里俯　赐提携得侍台未今获寸步皆　尊赐也感谢感谢吾乡寥落计可应　安居之召孰有如翁昨部使俱置不讲此何说也向与　傅仁泉辈燕坐谈及自认为吾党有过信矣信矣令亲事竣回草率附候　临楮不任依依 

　　○荅罗近山书 

　　邓亲来承　手翰下及足念　记存感谢感谢闻今岁吾乡多雨近又旱不知秋成何如但愿时和年丰盗贼衰少得与乡民高枕而卧幸矣　翁高年遐福卜筭未艾　天之施报善人自是如此某劣陋何所比数顷叨内转实踰涯分且宦情寥落旅况萧条丰草长林麋鹿动念计与　翁捧杖履当不远也人回草率布　候临楮不任依依 

　　○荅支兰宇书 

　　海上先年多故郡邑半所伤残今虽培餋十余年而元气未尽充实闾閰未尽乐业兹得年丈精明仁爱者牧餋之诚元元之福边海之赖也弟劣陋何足比数顷藉　教庇叨冐内转实踰涯分乘便肃状布　候诸不能一 

　　○荅范和所书 

　　往以京邸匆匆未遑面　谒有歉在衷莫可言喻窃念邪南路当孔道四民疲于奔命县邑艰于应酬兹得　老丈精明仁爱者牧飬之诚元元之福地方之幸也喜报政及期循良绩茂行当内召用输积素以振吾乡寥落之运者端有在矣敬肃状布　候诸不敢一伏惟　台原 

　　○荅贾春宇书 

　　云中当强虏出入之冲而今且值事机变合无常之际遗大投艰非有经济实用者曷克胜此自顷　新命宠颁一时人士靡不欣跃以为得人而某夙叨　爱厚其为喜起又百倍恒情矣远辱　翰教深感　记存人回肃状布　候诸不敢一 

　　○荅戴梧台书 

　　自乙丑至今十有余年中间会合无常而此心耿耿时若　参对赣郡为敝省上游自昔多盗迩来四民乐业治效有征又奚俟不肖喋喋 

　　○荅曹衡松书 

　　某以疏庸往者叨役畿辅幸识荆　门过承　教植私衷感勒何如顷覩　新命知台重借移江省　福星所指在在皆祥某叨列齐民此来沐　照临之泽又何量耶　台光在望末由申　贺深以为歉谨肃状布候诸不敢悉 

　　○荅郭龙渠书 

　　昨者武闱共事吐膈沦心情同骨肉别来又三季矣怀仰　高踪曷胜驰恋三楚名藩自昔称大兹得　老丈正直忠厚者按厯之悬想士民受福泽无量矣前车之覆当事者原无成心彼中情节必有能彻　洞鉴者又何俟喋喋远辱　翰教深感　记存谨肃状布候诸不能一 

　　○荅虞纯吾书 

　　使来知　宪节之次廵历矣一切军民利病与夫庶狱庶官孰非　部使者所关心哉谂闻　老丈持宪有体声实兼隆此来根基已定将来柱石无疑衙门事体俱彻邸报不敢多嚽西川在望日切驰神人回肃状布　候诸不一一 

　　○荅孟丰麓书 

　　顷者　新命宠颁一时人士靡不欣跃而某夙叼　教爱且昨者顺天之役又辱追随台从用是不揣愚庸僣言附　贺乃辱　长者为念更沐　厚赐颁及投桃报瑶感与愧骈畿南去中原在望想得　命之后代期计亦不远人回先此奉　谢面晤有期诸不敢琐伏惟　台亮幸甚 

　　○启王敬所书 

　　奉别　门墙倏忽又经三载计吾　师服阕当在目下大事克□　大孝已尽只今　廊庙需才甚急　吾师望重苍生旦夕　征书且下门弟子又得捧　杖屦于　都门外也某驽骀下乘谬辱　老师驱策春间幸叨一转实踰涯分且出望外不知终无　负明教否久稽申　候罪歉万千兹便　何老先生行草率勒状奉讯　起居伏惟师门照原幸甚 

　　○荅谢虬峯副启 

　　令亲到京承　手翰并悉　起居为慰　山居静飬庭桂森森即此便是仙境弟尚苦俗缘未断柰　何余君复往南顷当面具能悉之病冗不肃布恃夙爱也亮之万万 

　　○荅赵见亭副启 

　　谨启敝乡锺古源老先生以太仆少卿给假飬病归田遂坚恬退其居乡行谊与立朝风采当于古人中求之吾省不一二数也乃当道　公祖俱置之不谈殊于舆情未畅生等忝厕班行敢为一表彰之以备采择固知此公宦情凉薄无心希进第激扬之典自当如是非敢有半语相诳也伏惟　台亮幸甚 

　　○荅刘洪湫书 

　　往　老丈以赍捧进京得领　教言殊深浣慰别来又二载矣岁月如流离心超忽吾乡正当阨运即八座如　自岑老皆相继物故柰何弟菲陋难逃　衡鉴向来误蒙　培植近者叼冐一转揣分已踰深自惭恐 

　　○荅少玄翁书 

　　某托处豫章窃闻　高谊之日久矣苦识荆无地仰　韩弥切迩因　薨王之变议论纷纭当道属意　殿下可谓得人凡在缙绅靡不颂德称快而况某叼有戚谊喜幸又当何如只今　抚按题本已到大率亦无专主缘　宗亲骨内非出自　宸断不可旦夕覆本必有定议也远承　翰教足认　记存诸不敢一 

　　○荅熊明斋书 

　　曩过黄梅得遂　瞻对别来又数载矣有怀在念何日忘之苦风尘奔走即欲一修　候无由也盛使来知　荣任业已给由三年有成四民颂德　当事者已采录保留又何俟喋喋同乡寥落即　八座如自岑老正可望为西江柱石者又且相继物故柰何人回肃状布　候诸不敢一 

　　○荅郜文川书 

　　某辱　培植有年顷者叼转更仗　嘘力敢忘所自伏念　秦陇重镇外当叛服不常之番虏而内处荒瘠不赡之军民安攘寔难而在今日时势尤难　当宁借重　台车总称多筭将来勋业当与韩范等埒又何疑耶 

　　○荅方飬梧书 

　　别来岁余曷怅胜仰窃念　留都根本之地宪台耳目之官非正直忠厚者不与兹选老丈刚而不亢和而有制诸所表着动中机宜将来大任又何疑耶 

　　○荅刘紫山书 

　　恭惟　老公祖望隆朝野德洽士民师模足式乎风纪恩施允符乎群望自顷晋式　西台一时人士靡不动色而况某夙叨　教爱其为喜起又当何如相见不远临楮不尽所私 

　　○与戴相公书 

　　曩过　贵县厚扰未遑申　谢为歉顷承手翰具感亲谊相念　门下高才邃学久当奋翮云霄乃尔迟迟　天意将有待耶仆宦游将倦长林丰草麋鹿兴思计相见亦不甚远书不尽言仰祈　原照 

　　○荅陶四桥书 

　　春间滥竽班行得时时领　邃论为快别来又数月矣岁序殷流离心超忽念　翁粹质金相经济实学真可不动声色而措天下于泰山之安者暂借　留都计将为他日陟铨衡地耳非佞非佞 

　　○荅徐凤竹书 

　　奉违　德范数年每忆　老公祖虚怀下问之诚爱人无已之念感佩在衷若朝夕周旋左右缅维　宪节抚绥江浙盗息民安河清海宴即此便可谓太平有象矣不谓风波潜骇危机密发竟致桂兰倾顿松栢移植柰何柰何第　公论尚明　庙廊处分不过暂平谗口　以翁经济实学人其舍诸耶 

　　○荅张敬庵书 

　　使来知　宪节按廵已遍历两河矣一切军民利病与夫庶狱庶官孰非　直指使者所关心哉喜持宪得体声实兼隆此来根基已定将来借重　柱石无疑矣各衙门事体俱彻邸报不敢多嚽第耳目之宫殿最甚严殊难称职耳某驽骀莫逃　衡鉴春间□叨内转实踰涯分非仗夙教何以有此 

　　○荅梁海襟书 

　　门下忠勇擅场正当为世大用乃当事者蒙瞽塞目遂令　名将暂稽骥足且罹陷穽井渫不食行道心恻而况仆辱在通家恨不能为门下一白其冤者其感恻又当何如耶即今幸得轻处乃　天道自是如此岂仆所能赞一词耶相见未卜何时惟愿功成一战能慰私衷临楮不胜悬切之至 

　　○与卢苍山书 

　　奉别十余年而风尘奔走即欲一面无由屡辱　翰教宛然通家情谊生非木石讵敢忘雅厚哉顾遭逢不偶事机在人虽怀泣玊之衷而力薄才绵犹然抱璞徒负此心生平何以谢　故人何以答　高谊兴言及此愧赧弥增飞　翰远颁益勤翘企　王翁日逐相接已曾道勤渠然亦苦未当兵局心无窃而力未免有限也 

　　○荅刘蓉川书 

　　某去金沙仅十年而精神梦寐常若与邑治子民参对乃　门下以前后情谊念我爱我不殊面觌真人所谓神交者与恭喜　循良绩茂报政及期据　例定应准给　恩命亦一大慰也计　荣俸政岁已及四年此来行取似亦不远某倘不摈黜犹得执袂于　都门也 

　　○与张洪阳书 

　　留都　为国家首善之地自昔多才顷者借重名儒振铎　都下一时师模士习当有改观易听者且风景堪佳衙署深关鸡鸣无早起之劳马足鲜奔驰之苦山川堪供眺望朋侪足话心衷古称仙吏河以加兹别来又一载矣时光催人去也难留苦后效尚属茫然心神日驰林壑虽叨一转称觉闲暇而应酬日接安得自由柰何柰何　老丈官转南雍望隆北斗云霄直蹑指日旦夕事也又何足疑 

　　○荅王舂陵书 

　　岁春辱　长者垂念重领　高情至今铭勒塞下诸边务倥??匆今所最急者安内为要翁不以愚之不肖更承　别谕具谂近时夷虏往来情状并近日　台下抚缓经畧要领大抵增市本减屯粮在　朝廷所费曾无几何在边方贫军可受福无量非　翁实心体国畴能如是 

　　○荅陈愚所书 

　　老丈文武全才足当四方重寄顷为台叙所稽艰于破格当事者借镇畿南正欲少纾积素而俟优拔耳且大丈夫用世在于行志京中奔走风尘鞍马为劳门簿作课何益于事以弟视之即一令一守亦贤远矣而况　专制一道弹压诸吏民耶弟碌碌株守如昨无可报述前途事自来自去静以听之而已 

　　○荅陈师云书 

　　别来不胜驰恋兹喜三年报政循良驰誉亦可以为难矣查　部中明例湏得　抚按有一正荐方得颁给　恩典即有旁差荐列矣不准给　执事当多才之地处时势之艰唐院限于时日之未深　宋公格于人数之有限而近者又以丝绢加派豪民倡乱彼中人又以诸县官首倡为词夜光之璧暗投窭人柰之何耶　执事惟尽其在我久之议论自明是非自定矣 

　　○启郑昆东书 

　　敝省土瘠民贫向苦赋役不均大为民患近日条鞭之法大户免子孙之忧小户无鸡犬之扰画一规模万世可守迩闻又欲稍稍更易士民殊切隐忧　老公祖轸念民瘼自能主持于上何俟鄙俚喋喋但都下窃有所闻故敢为地方一鸣其情耳　荣俸已久声实兼隆计　乔擢当亦不远若得借之江右以永厥惠大幸也时因风便率尔具　候余不尽 

　　○启罗雨岩书 

　　恭惟　老先生　三朝耆旧　一代名贤幼学壮行玊陛清班争骞谔急流勇退故乡云物共栖迟当此　三阳开泰之辰正值　七旬初度之日春明景媚寿域天开宾集朋来华延夜启某居联比屋结孟氏之芳邻姻托连盟乏谢家之乔木登堂拜祝徒负寸心捧袂称觞无由缩地长安遥望曷胜祈祷之私薄意少将敬效曝芹之献伏惟　俯鉴不任欢呼 

　　○荅何来山书 

　　贵竹遐方民徭杂处其雄心野性本易与为非重以诸奸煽惑鲜不摇动伏读　大疏知元凶就缚渐杜乱阶所禆益于地方者岂渺小哉某庸謭素彻　台鉴顷承乏叨补棘寺追蹑芳踪方切景仰乃辱　怀念旧雅感勒何如 

　　○荅张可庵书 

　　敝地当省会之冲应酬旁午簿书杂沓仆夫鲜息蹄之期鸡鸣有待旦之苦其劳瘁较之他县常十倍之　老父母下车以来精勤莅事明恕待人上信下怀民安物追诚数十年来所仅见者某列在齐民与父老子弟共歌德泽而乐太平方惧无以报答　洪休于万一乃辱　父母垂念远颁　手翰感荷何如 

　　○荅黄肖原书 

　　奉别岁余怀想　光仪恍若参对窃念东阳界邻山谷民稍野朴亦无甚难治者大抵父母之体惟在诚心爱民无专操切无慱近誉久之自有一段不可磨灭者在　执事重厚老成自得要领又何俟鄙人喋喋 

　　○荅黄一吾书 

　　奉违日久殊切　瞻依南北岐途莫由修候殊增歉怅窃观近时守令多雅志卓异而耻为循良往往反失之不知卓异原不出循良之中循良即所以为卓异也楚中风气人情大畧与吾乡相类兹得　年丈老成练达者以为之长诚地方之福循良之最也　终 

　　●刻刘公奏议跋 

　　侍御肖岩刘公忠爱笃志以言事任职自明廷施及蛮貊自边防以至海徼所为政治利害得失是非之故人才忠佞去留之迹知之无不极筹反复为圣天子言以开导意响章数十上历历皆安攘弘猷防渐保乂要策天下传诵久矣当是时大臣虚巳采纳群谏议恊志赞□以归于公议而因以毕闻于上悉见听用公盖乐得其言而于平生无负者也则所以敉宁我国家民物用永亿万载无疆之休端惟公言卜之矣盖公以豪杰巨才从事乎圣贤德谊之学故其存心温良孝友其为政廉慎严明其立朝正色敢言方古名臣奏议不少让焉厥有自也某叨出门下思公奏议之当行远也敬辑而寿诸梓虽知公忠爱素蕴未尽于斯亦以见时之难得而明良相遇所以对扬圣世从谏弗咈之盛其在兹也欤谨跋 

　　●中丞肖岩刘公后跋 

　　兹帙也先大夫遗也遗楮墨绪用愽词人声匪先大夫心也梓之尤匪先大夫心也独不肖孤云龙念先大夫三朝筮仕一节自明诸所摅建明唯兹谏奏议帙可垂不朽杂以词赋即技也亦神所留也均之不朽也不肖孤卒哭辄读读辄渧下以见先大夫遗如见先大夫也爰梓之且丐于贤达者叙之光先大夫遗也嗟呼存遗藁于今日无禅草于当年先大夫心事皎皎宜与天下后世共之也峕万历甲申冬十月不肖孤云龙泣血书于念岩草庐
