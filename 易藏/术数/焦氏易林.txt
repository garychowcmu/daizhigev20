■■■此起为乾卦■■■
乾之乾
道徙多阪，胡言连蹇。译喑且聋，莫使道通。请遏不行，求事无功。
乾之坤
招殃来螯，害我邦国。病伤手足，不得安息。
乾之屯
阳孤亢极，多所恨惑。车倾盖亡，身常忧惶。乃得其愿，雌雄相从。
乾之蒙
鵊鵴鸤鸠，专一无忧。君子是则，长受嘉福。
乾之需
目瞤足动，喜如其愿，举家蒙宠。
乾之讼
龙马上山，绝无水泉，喉焦唇干，舌不能言。
乾之师
仓盈庾亿，宜稼黍稷。年岁丰熟，民人安息。
乾之比
中夜犬吠，盗在墙外。神明佑助，消散皆去。
乾之小畜
据斗运枢，顺天无忧。所行造德，与乐并居。
乾之履
空拳握手，委地更起。富饶丰衍，快乐无已。
乾之泰
不风不雨，白日皎皎，宜出驱驰，通理大道。
乾之否
载日晶光，骖驾六龙。禄命彻天，封为燕王。
乾之同人
子号索哺，母行求食。反见空巢，訾我长息。
乾之大有
上帝之生，福佑日成。修德行惠，乐且安宁。
乾之谦
山险难登，涧中多石。车驰軎击，载重伤轴，担载差踬，踠跌失足。
乾之豫
禹凿龙门，通利水源。东注沧海，民得安从。
乾之随
乘龙上天，两蛇为辅，踊跃云中，游观沧海，民乐安处。
乾之蛊
彭祖九子，据德不殆。南山松柏，长受嘉福。
乾之临
南山昊天，刺政关身。疾悲无辜，皆憎为仇。
乾之观
江河淮海，天之奥府。众利所聚，可以饶有。乐我君子，百福是受。
乾之噬嗑
坚冰黄鸟，终日悲号。不见白粒，但见藜蒿，数惊鸷鸟，为我心忧。
乾之贲
室如悬磬，既危且殆。早见之士，依山谷处。
乾之剥
大禹戒路，蚩尤除道。周匝万里，不危不殆，见其所使，无所不在。
乾之复
三人为旅，俱归北海。入门上堂，拜谒王母，饮劳我酒。
乾之无妄
传言相误，非干径路。鸣鼓逐狐，不知迹处。
乾之大畜
三羊争雌，相逐奔驰。终日不食，精气劳疲。
乾之颐
纯服黄裳，戴上以兴。德义既生，天下归仁。
乾之大过
桀跖并处，人民愁苦。权兵荷粮，战于齐鲁。
乾之坎
黄鸟采绿，既嫁不答。念我父兄，思复邦国。
乾之离
胎生孚乳，长息成就。充满帝室，家国昌富。
乾之咸
三人求桔，反得大粟。女贵以富，黄金百镒
乾之恒
东山西岳，会合俱食。百家送从，以成恩福。
乾之遁
弱鸡无距，与鹊交斗。翅折目盲，为鸠所伤。
乾之大壮
隙大墙坏，蠹众木折。狼虎为政，天降罪罚。高弑望夷，胡亥以毙。
乾之晋
三痴俱走，迷路失道。惑不知归，反入患口。
乾之明夷
弓矢俱张，把弹折弦。丸发不至，道遇害患。
乾之家人
三女求夫，伺候山隅，不见复关，长思叹忧。
乾之睽
阳旱炎炎，伤害禾谷。穑人无食，耕夫叹息。
乾之蹇
骑豚逐羊，不见所望。径涉虎庐，亡羝失羔。
乾之解
暗昧冥语，相传诖误。鬼魅所居，谁知卧处。
乾之损
姬姜祥淑，而人偶食。论仁议福，以安王室。
乾之益
公孙驾骊，载聘东齐。延陵说产，遗季纻衣。
乾之夬
孤竹之墟，失妇亡夫。伤于蒺藜，不见少妻，东郭棠姜，武氏以亡。
乾之姤
仁政不暴，凤凰来舍。四时顺节，民安其处。
乾之萃
任劣力薄，孱驽恐怯。如猬见鹊，不敢格拒。
乾之升
卫侯东游，惑于少姬。忘我考妣，久迷不来。
乾之困
噂噂所言，莫如我垣。欢喜坚固，可以长安。
乾之井
鸑鸣岐山，鳖应山渊。男女构精，万物化生。文王以成，为开周庭。
乾之革
玄黄虺隤，行者劳疲，役夫憔悴，逾时不归。
乾之鼎
弱足钺跟，不利出门。市贾不利，折亡为患。
乾之震
悬貆素餐，居非其安。失舆剥庐，休坐徒居。
乾之艮
民怯城恶，奸人所伏。寇贼大至，入我邦城，妻子俘获。
乾之渐
阳低头，阴仰首，水为灾，伤我足，进不利，难生子。
乾之归妹
背北相憎，心意不同，如火与金。
乾之丰
太微帝室，黄帝所值。藩屏周卫，不可得入，常安无患。
乾之旅
茧栗牺牲，敬享鬼神。神嗜饮食，受福多孙。
乾之巽
出门逢恶，与祸为怨。更相击刺，伤我手端。
乾之兑
鹢飞中途，举事不进，众人乱溃。
乾之涣
跛踦相随，日暮牛疲。陵迟后旅，失利亡雌。
乾之节
龙角博颡，位至公卿。世禄长久，起动安宁。
乾之中孚
舜升大禹，石夷之野。征诣王庭，拜治水土。
乾之小过
从风放火，荻芝俱死。三害集房，叔子中伤。
乾之既济
梗生荆山，命制输班。袍衣剥脱，夏热冬寒。饥饿枯槁，众人莫怜。
乾之未济
长面大鼻，来解己忧。遗吾福子，与我惠妻，惠吾嘉喜。
■■■乾卦终■■■
■■■此起为坤卦■■■
坤之坤
不风不雨，白日皎皎。宜出驱驰，通利大道。
坤之乾
谷风步气，万物出生。萌庶长养，华叶茂盛。
坤之屯
苍龙单独，与石相触。催折两角，室家不足。
坤之蒙
城上有鸟，自名破家。招呼鸠毒，为国患灾。
坤之需
霜降闭户，蜇虫隐处。不见日月，与死为伍。
坤之讼
天之德室，温仁手福。衣裳所在，凶恶不起。
坤之师
皇陛九重，绝不可登。未见王公，谓天盖高。
坤之比
孔德如玉，出于幽谷。升高鼓翼，辉光照国。
坤之小畜
五轭四轨，复得饶有。陈力就列，驺虞悦喜。
坤之履
四足无角，君子所服。南征述职，以惠我国。
坤之泰
雷行相逐，无有攸息。战于平陆，为夷所覆。
坤之否
六龙争极，服在下饰。谨慎管钥，结禁毋出。
坤之同人
长男少女，相向共语，福禄欢喜。
坤之大有
奸延恶人，使德不通。炎火为殃，禾谷大伤。
坤之谦
修其翰翼，随风向北，至虞夏国，与舜相得。年岁大乐，邑无盗贼。
坤之豫
铅刀攻玉，坚不可得。尽我筋力，胝茧为疾。
坤之随
举被覆目，不见日月。衣裳簠簋，就长夜室。
坤之蛊
贼仁伤德，天怒不福。斩刈宗社，失其邦域。
坤之临
白龙赤虎，战斗俱怒。蚩尤败走，死与鱼口。
坤之观
北辰紫宫，衣冠立中。含和建德，常受天福。
坤之噬嗑
稷为尧使，西见王母。拜请百福，赐我善子。
坤之贲
三人异趣，反复迷惑。一身五心，乱无所得。
坤之剥
南山大玃，盗我媚妾。怯不敢逐，退而独宿。
坤之复
众鬼所趋，反作大怪。九身无头，魂惊魄去，不可以居。
坤之无妄
延头远望，眯为目疾。不见叔姬，使伯心忧。
坤之大畜
典册法书，藏在兰台。虽遭乱溃，独不遇灾。
坤之颐
自卫反鲁，时不我与。冰炭异室，仁道隔塞。
坤之大过
瘤瘿秃疥，为身疮害。疾病癃残，常不远逮。
坤之坎
东齐郭卢，嫁于洛都。俊良美好，媒利过倍。
坤之离
齐鲁争言，战于龙门。构怨连祸，三世不安。
坤之咸
膏泽肥壤，农人丰敞。利居长安，历世无患。
坤之恒
仓盈庾亿，宜种黍稷。年岁丰熟，民得安息。
坤之遁
鸱鸮破斧，邦人危殆。赖其忠德，转祸为福，倾危复立。
坤之大壮
岁疾无年，虐政害民。乾溪骊山，秦楚结冤。
坤之晋
捯洁累累，缔结难解。嫫母衒嫁，媒不得坐，自为身祸。
坤之明夷
訾陬开门，鹤鸣弹冠，章甫进用，舞韶和鸾。三人翼事，国无灾患。
坤之家人
弟妹和居，与类相扶。愿慕群丑，不离其处。
坤之睽
邯郸反言，兄弟生患。涉叔忧恨，卒死不还。
坤之蹇
三人逐兔，各争有得，爱亡善走，多获鹿子。
坤之解
北辰紫宫，衣冠立中。含和建德，常受天福。
坤之损
拜跪请免，不得其哺。俯首衔枚，低头北走。
坤之益
鹤盗我珠，逃于东隅。求之郭嘘，不见所居。
坤之夬
一簧两舌，妄言谬语。三奸成虎，曾母投杼。
坤之姤
孤独特处，莫与为旅。身日劳苦，使布五谷，阴阳顺序。
坤之萃
褰衣涉河，涧流浚多。赖遇舟子，济脱无他。
坤之升
凭河登山，道路阻难，求事少便。
坤之困
兔罝之荣，不失其恭，和谦致乐，君子攸同。
坤之井
三女求夫，伺候山隅，不见复关，泣涕涟如。
坤之革
螟虫为贼，害我五谷。中溜空虚，家无所食。
坤之鼎
望尚阿衡，太宰国公。藩屏辅弼，福禄来同。
坤之震
三年生狗，以戌为母。荆夷上侵，姬伯出走。
坤之艮
途遏道塞，求事不得。
坤之渐
探怀得蚤，无有凶忧，所愿失道，善居渐好。
坤之归妹
飞楼属道，趾多搅垣，居之不安，覆厌为患。
坤之丰
义不胜情，以欲自倾，几危利宠，折角催颈。
坤之旅
潼翁蔚荟，扶首来会，津液来降，流淹滂霈。
坤之巽
白驹生刍，猗猗盛姝。赫喧君子，乐以忘忧。
坤之兑
车驰人趋，卷甲相仇。齐鲁寇战，败于犬丘。
坤之涣
举首望城，不见子贞，使我悔生。
坤之节
龙斗时门，失理伤贤。内畔外贼，则生祸难。
坤之中孚
安如泰山，福喜屡臻。虽有豹虎，不致危身。
坤之小过
初忧后喜，与福为市。八佾列陈，饮御嘉友。
坤之既济
持刀操肉，对酒不食。夫行从军，小子入狱，抱膝独宿。
坤之未济
阴衰老极，阳建其德。履离戴光，天下昭明。功业不长，虾蟆代王。
■■■坤卦终■■■
■■■此起为屯卦■■■
屯之屯
兵征大宛，北出玉关。与胡寇战，平城道西，七日绝粮，身几不全。
屯之乾
泛泛柏舟，流行不休。耿耿寤寐，心怀大忧。仁不逢时，身隐穷居。
屯之坤
采薪得麟，大命陨颠。豪雄争名，天下四分。
屯之蒙
山崩谷绝，天福尽竭。泾渭失纪，玉历尽已。
屯之需
夏台羑里，汤文所厄。鬼侯俞贿，商王解舍。
屯之讼
泥津污辱，弃捐沟渎。所共笑哭，终不显录。
屯之师
李梅冬实，国多盗贼。扰乱并作，君不能息。
屯之比
獐鹿逐牧，饱归其居。反还次舍，无有疾故。
屯之小畜
夹河为婚，期至无船。摇心失望，不见所欢。
屯之履
百足俱行，相福为强。三圣翼事，王室宠光。
屯之泰
坐位失处，不能自居。贼破王邑，阴阳颠倒。
屯之否
登几上舆，驾驷南游。合纵散横，燕齐以强。
屯之同人
三孙荷弩，无益于辅。城弱不守，邦君受讨。
屯之大有
河伯大呼，津不得渡。船空无人，往来亦难。
屯之谦
甘露醴泉，太平机关。仁德感应，岁乐民安。
屯之豫
重茵厚席，循皋采藿。虽踬不惧，反复其宅。
屯之随
太乙驾骝，从天上来。征我叔季，封为鲁侯。
屯之蛊
南巴六安，石解戟天。所指不已，耊老复丁。弊室旧嘘，更为新家。
屯之临
家给人足，颂声并作。四夷宾伏，干戈韬阁。
屯之观
东邻嫁女，为王妃后。庄公筑馆，以尊王母。归于京师，季姜悦喜。
屯之噬嗑
陈妻敬仲，兆兴齐姜。营丘是适，八世大昌。
屯之贲
路多枳棘，步刺我足。不利旅客，为心作毒。
屯之剥
天官列宿，五神共舍。宫阙光坚，君安所居。
屯之复
牧羊稻园，闻虎呻喧。惧畏惕息，终无祸患。
屯之无妄
鸣条之图，北奔犬胡。左衽为长，国号匈奴。主君旄头，立尊单于。
屯之大畜
克身洁吉，逢禹巡狩，锡我玄圭，拜受福佑。
屯之颐
冬华不实，国多盗贼。疾病难医，鬼哭其室。
屯之大过
襄送季女，至于荡道。齐子旦夕，留连久处。
屯之坎
朽根倒树，花叶落去。卒逢火焱，随风偃仆。
屯之离
阴变为阳，女化作男。治道得通，君臣相承。
屯之咸
炎绝续光，火灭复明。简易理得，以成乾功。
屯之恒
多载重负，捐弃于野。予母谁子，但自劳苦。
屯之遁
江河海泽，众利安宅，可以富有，饮御嘉客。
屯之大壮
冬采薇兰，地冻坚坼。利走室北，暮无所得。
屯之晋
乌鸣嘻嘻，天火将起。燔我室屋，灾及姬后。
屯之明夷
虿室蜂户，螯我手足。不可进取，为身害速。
屯之家人
崔嵬北岳，天神贵客。温仁正直，主布恩德。闵哀不已，蒙受大福。
屯之睽
伯蹇叔盲，莫与守床。失我衣裘，伐民除乡。
屯之蹇
为季求妇，家在东海。水长无船，不见所欢。
屯之解
山陵丘墓，魂魄失舍，精神尽竭，长寝不觉。
屯之损
踦牛失角，下山伤轴，失其利禄。
屯之益
水载船舟，无根以浮。往来溶溶，心劳且忧。
屯之夬
有鸟来飞，集于古树。鸣声可恶，主将出去。
屯之姤
东徙不时，触患离忧。井泥无濡，思叔旧居。
屯之萃
黄帝所生，伏羲之宇。兵刃不至，利以居止。
屯之升
东山救乱，处妇思夫。劳我君子，役无休已。
屯之困
跛踬未起，先利后市，不得鹿子。
屯之井
大蛇当路，使季畏惧。汤火之灾，切近我肤。赖其天幸，趋于王庐。
屯之革
从容长闲，游戏南山。拜祠祷神，神使无患。
屯之鼎
区脱康居，慕义入朝。湛露之欢，三爵毕恩。复归野庐，与母相扶。
屯之震
龟鳖列市，河海饶有。长钱山贾，商李悦喜。
屯之艮
年常蒙庆，今岁受福。三夫采葩，出必有得。
屯之渐
二人俱东，道路争讼。意乖不同，使君汹汹。
屯之归妹
树我藿豆，鹿兔为食。君不恤护，秋无收入。
屯之丰
黄鸟悲鸣，愁不见星。困于鸷鸟，鹯使我惊。
屯之旅
双凫俱飞，欲归稻食。经涉萑泽，为矢所射，伤我胸臆。
屯之巽
久客无依，思归我乡。雷雨盛溢，道未得通。
屯之兑
道路僻除，南至东辽。卫子善辞，使国无忧。
屯之涣
同枕同袍，中年相知。少贾无失，独居愁思。
屯之节
众神集众，相与议语。南国虐乱，百姓愁苦。兴师征讨，更立贤主。
屯之中孚
北陆闭蜇，隐伏不出。目盲耳聋，道路不通。
屯之小过
痴狂妄作，心逛善惑。迷行失路，不知南北。
屯之既济
栋隆辅强，宠贵日光。福善并作，乐以高明。
屯之未济
爱我婴女，牵衣不与。冀幸高贵，反曰下贱。
■■■屯卦终■■■
■■■此起为蒙卦■■■
蒙之蒙
何草不黄，至未尽玄。室家分离，悲愁于心。
蒙之乾
海为水王，聪圣且明。百流归德，无有叛逆，常饶优足。
蒙之坤
天之所有，祸不过家。左辅右弼，金玉满堂。常盈不亡，富如敖仓。
蒙之屯
安息康居，异国穹庐。非吾习俗，使我心忧。
蒙之需
范公鸱夷，善贾饰资。东之营丘，易字子皮。把珠载金，多得利归。
蒙之讼
老杨日衰，条多枯枝。爵级不进，遂下摧隤。
蒙之师
小狐渡水，污濡其尾。利得无几，与道合契。
蒙之比
豕生鱼鲂，鼠舞庭堂。奸佞施毒，上下昏荒，君失其国。
蒙之小畜
天地配享，六位光明。阴阳顺序，以成和平。
蒙之履
踝踵足伤，右指病痈。失旅后时，利走不来。
蒙之泰
异体殊患，各有所属。喜邻孤媪，欲寄我家。王母骂詈，求之不得。
蒙之否
操稻乡亩，折祸稷黍。饮食充口，安利无咎。
蒙之同人
所受大喜，福禄重来。乐且日富，蒙庆得财。
蒙之大有
举杯饮酒，无益温寒，指直失取，亡利不欢。
蒙之谦
日月指望，光明盛昌。三圣茂承，功德大隆。
蒙之豫
猾夫争强，民去其乡。公孙叔子，战于城南。
蒙之随
猿堕高木，不踒手足。还归其室，保我金玉。
蒙之蛊
逐狐东山，水遏我前。深不可涉，失利后便。
蒙之临
凿井求玉，非卞氏宝。名困身辱，劳无所得。
蒙之观
黄玉温厚，君子所服。甘露溽暑，万物生茂。
蒙之噬嗑
画龙头颈，文章不成。甘言善语，说辞无名。
蒙之贲
招祸致凶，来弊我邦。病在手足，不得安息。
蒙之剥
履位乘势，靡有绝毙。替为隶圉，与众庶伍。
蒙之复
獐鹿雉兔，群聚东囿。庐黄白脊，俱往趋逐。九齚十得，君子有喜。
蒙之无妄
治金未成，纬画无名。长子逐兔，鹿起失路。后利不得，因无所据。
蒙之大畜
天厌周德，命与仁国。以礼靖民，兵革休息。
蒙之颐
重译贺芝，来除我忧。善说逐良，与喜相求。
蒙之大过
膏泽肥壤，人民孔乐。宜利俱止，长安富贵。
蒙之坎
白龙黑虎，起鬐暴怒。战于涿鹿，蚩尤败走。居止不殆，君安其所。
蒙之离
抱关传语，聋跛摧殆。众贱无下，灾殃所在。
蒙之咸
忧祸解除，喜至庆来。坐立欢门，与乐为邻。
蒙之恒
折锋载殳，舆马放休。狩军依营，天下安宁。
蒙之遁
至德之君，仁政且温。伊吕股肱，国富民安。
蒙之大壮
千里望城，不见山青。老兔虾蟆，远绝无家。
蒙之晋
有莘季女，为夏妃后。贵夫寿子，母字四海。
蒙之明夷
不虞之患，祸至无门。奄忽暴卒，痛伤我心。
蒙之家人
飞鹰退去，不食邻鸟。忧患解除，君主安居。
蒙之睽
跮蹉侧跌，申酉为祟。亥戌灭明，颜子隐藏。
蒙之蹇
司录凭怒，谋议无道。商民失政，殷人乏祀。
蒙之解
望鸡得雉，冀马获驹。大德生少，有廖从居。
蒙之损
忉忉怛怛，如将不活。黍稷之恩，灵辄以存。
蒙之益
莫莫辑辑，夜作昼匿。谋议我资，来攻我室。空尽我财，几无以食。
蒙之夬
天之所坏，不可强支。众口指笑，虽贵必危。
蒙之姤
目动睫瞤，喜来加身。举家蒙欢，吉利无殃。
蒙之萃
鼋羹芬香，染指弗尝。口饥于手，子公恨馋。
蒙之升
天福所丰，兆如飞龙。成子得志，六三以兴。
蒙之困
氓伯以婚，抱布自媒。弃礼急情，卒罹悔忧。
蒙之井
夏姬亲附，心听悦喜。利以搏取，无言不许。
蒙之革
南山昊天，刺政闵身。疾悲无辜，背憎为仇。
蒙之鼎
三人为旅，俱归北海。入门上堂，拜谒王母。劳赐我酒，欢乐无强。
蒙之震
愆淫旱疾，伤害稼穑。丧制病来，农人无食。
蒙之艮
攫饭把肉，以就口食。所往必得，无有虚乏。
蒙之渐
鸟飞无翼，兔走折足。虽欲会同，未得所欲。
蒙之归妹
体重飞难，不得逾关，不离室垣。
蒙之丰
四雄并处，人民愁苦。拥兵西东，不得安所。
蒙之旅
译重关牢，求解己忧。心感乃成，与喜俱居。
蒙之巽
患解忧除，王母相于。与喜俱来，使我安居。
蒙之兑
冬生不华，老女无家。霜冷蓬室，更为枯株。
蒙之涣
震栗恐惧，多所畏恶。行道留难，不可以步。
蒙之节
三人共妻，莫适为雌。子无名氏，公不可知。
蒙之中孚
早凋被霜，花叶不长。非时为灾，家受其殃。
蒙之小过
雉兔之东，狼虎所从，贪叨凶恶，不可止息。
蒙之既济
马惊破车，主坠深沟。身死魂去，离其室庐。
蒙之未济
山林麓薮，非人所往。鸟兽无礼，使我心苦。
■■■蒙卦终■■■
■■■此起为需卦■■■
需之需
久旱三年，草木不生。粢盛空乏，无以供灵。
需之乾
火灭复息，君明其德，仁人可遇，身受利福。
需之坤
温山松柏，常茂不落。鸾凤所庇，得其欢乐。
需之屯
西诛不复，恃强负力。倍道趋敌，师徒败覆。
需之蒙
三涂五岳，阳城太室，神明所伏，独无兵革。
需之讼
三牛生狗，以戌为母。荆夷上侵，姬伯出走。
需之师
凫游江海，役行千里。以为死亡，复见空素。长主凶忧。
需之比
太乙驾骝，从天上来，征君叔季，封为鲁候，无有凶忧。
需之小畜
纴绩独居，寡处无夫。阴阳失忘，为人仆使。
需之履
兵征大宛，北出玉门。与胡寇战，平城道西。七日绝粮，身几不全。
需之泰
楚灵暴虐，疲极民力。祸起乾溪，弃疾作毒。扶仗奔逃，身死亥室。
需之否
雌单独居，归其本巢。毛羽憔悴，志如死灰。
需之同人
两矛相刺，勇力钧敌。交绥结如，不破不缺。
需之大有
乘船渡济，载水逢火。赖幸免祸，蒙我生全。
需之谦
丧宠溢尤，政倾家覆。我宗失国，秦灭周室。
需之豫
冬无藏冰，春阳不通。阴流为贼，国被其殃。
需之随
田鼠野鸡，意常欲逃。拘制笼槛，不得动摇。
需之蛊
佩玉蕊兮，无所系之。旨酒一壶，莫与笑语。孤寡独特，常愁忧苦。
需之临
没游源口，求鲛为宝。家危自俱，复出生道。
需之观
河水孔穴，坏败我室。水深无岸，鱼鳖倾侧。
需之噬嗑
教羊牧兔，使鱼捕鼠。任非其人，费日无功。
需之贲
升户入室，就温燠食。冰冻北陆，不能相贼。
需之剥
孤竹之嘘，老妇无夫。伤于蒺藜，不见少妻。东郭棠姜，武氏破亡。
需之复
凶祸灾殃，日益明彰。福不可剺，三郄夷伤。
需之无妄
载璧秉珪，请命于河。周公作誓，冲人瘳愈。
需之大畜
鸟升鹊举，照临东海。龙降庭坚，为陶叔后。封圻英六，履禄绥厚。
需之颐
危坐至暮，请求不得。膏泽不降，政戾民忒。
需之大过
宜昌娶妇，东家歌舞。宴乐有序，长乐嘉喜。
需之坎
凿井求玉，非卞氏宝。名因身辱，劳无所得。
需之离
鸿鹄思其雄，欲随凤东。顺理羽翼，出次须日。中留北邑，复反其室。
需之咸
早霜晚雪，伤害禾麦。损功弃力，饥无所食。
需之恒
蝙螺生子，深目黑丑。虽饰相就，众人莫取。
需之遁
去如飞鸿，避凶直东。遂得全脱，与福相逢。
需之大壮
婚姻合配，同枕共牢，以降休嘉，子孙封候。
需之晋
咸阳辰巳，长安戌亥。丘陵生止，非鱼鳅市。不可辞阻，终无悔咎。
需之明夷
螟虫为贼，害我五谷。箪食空虚，家无所食。
需之家人
谋恩拜德，东归吾国。慷慨宴笑，欢乐有福。
需之睽
斋具赎狸，不听我辞。系于虎须，牵不得来。
需之蹇
比目附翼，欢乐相得。行止集周，终不离忒。
需之解
一指食肉，口无所得。染其鼎鼐，舌馋于腹。
需之损
曳纶江海，钩挂鲂鲤。王孙得利，以享仲友。
需之益
商纣牧野，颠败所在。赋敛重数，黎元愁苦。
需之夬
北辰紫宫，衣冠立中。含和建德，常受天福。
需之姤
轻战尚勇，不知兵权。为敌所制，从师北奔。
需之萃
大口宣舌，神使仲言。黄龙景星，出应德门。与福上天，天下安昌。
需之升
凶子祸孙，把剑向门。凶讼欢嚣，惊骇我家。
需之困
祝伯善言，能事鬼神。辞祁万岁，使君延年。
需之井
圭璧琮璋，执贽见王。百里宁戚，应聘齐秦。
需之革
昧旦乘车，履危蹈沟。亡失裙襦，催折两轴。
需之鼎
胶着木连，不出牛栏。斯飨羔羊，家室相安。
需之震
卷领遁世，仁德不舍。三圣攸同，周家茂兴。
需之艮
黍稷苗稻，垂秀方造，中旱不雨，伤风枯槁。
需之渐
冠带南游，与福喜逢。期于嘉贞，拜为公卿。
需之归妹
一巢九子，同公共母。柔顺利贞，出入不殆，福禄所在。
需之丰
韩氏长女，稼于东海。宜家富主，柔顺以居。利得过倍。
需之旅
因祸受福，喜盈我室，所愿必得。
需之巽
晋平有疾，迎医秦国。病乃大患，分为两竖。逃匿膏盲，和不能愈。
需之兑
牡飞门启，忧患大解。修福行善，不为身祸。
需之涣
追亡逐北，至止而得。雉叔相呼，反其室庐。
需之节
鸟铭既端，一呼三颠。动摇东西，危栗不安。疾病无患。
需之中孚
龙化为虎，泰山之阳。众多从者，莫敢救藏。
需之小过
焱风忽起，车驰揭揭。弃名追亡，失其和节，忧心辍辍。
需之既济
游居石门，禄安身全。受福西邻，归饮玉泉。
需之未济
登高上山，见王自言。申理我馋，得职蒙恩。
■■■需卦终■■■
■■■此起为讼卦■■■
讼之讼
文巧俗弊，将反大质。僵死如麻，流血濡橹。皆知其母，不识其父，干戈乃止。
讼之乾
文王四乳，仁爱笃厚。子畜十男，夭折无有。
讼之坤
日入望东，不见子家。长女无夫，左手搔头。
讼之屯
东上泰山，见尧自言。申理我冤，以解忧患。
讼之蒙
奎轸温汤，过角宿房。宣时布和，无所不通。
讼之需
饮船牵头，虽拘无忧。王母善祷，祸不成灾。
讼之师
凫得水没，喜笑自啄。毛羽悦泽，利以攻玉。公出不复，伯氏客宿。
讼之比
水流趋下，欲至东海。求我所有，买鲂与鲤。
讼之小畜
獐鹿逐牧，安饱其居。反返次舍，无有疾故。
讼之履
树植藿豆，不得芸锄。王事靡盬，秋无所收。
讼之泰
弱水之西，有西王母。生不知死，与天相保。
讼之否
数穷廓落，困于历室。卒登玉堂，与尧侑食。
讼之同人
子鉏执麟，春秋作元。阴圣将终，尼父悲心。
讼之大有
尹氏伯奇，父子生离。无罪被辜，长舌所为。
讼之谦
播木折枝，与母别离。九皋难扣，绝不相知。
讼之豫
弱鸡无距，与鹊格斗。翅折目盲，为鸠所伤。
讼之随
甲乙丙丁，俱归我庭。三丑六子，入门见母。
讼之蛊
桑叶螟蠹，衣弊如络。女工不成，丝布为玉。
讼之临
开牢辟门，巡狩释冤。夏台羑里，汤文悦喜。
讼之观
钦明之德，坐前玉食。必保嘉美，长受安福。
讼之噬嗑
武夫司空，多口争讼。金火当户，民不安处，年饥无有。
讼之贲
紫阁九重，尊严在中。黄帝尧舜，履行至公。冠带垂衣，天下康宁。
讼之剥
负牛上山，力劣行难。烈风雨雪，遮遏我前。中道复还，忧苦自欢。
讼之复
褰兔缺唇，行难齿寒，口痛不言，为身生患。
讼之无妄
合体比翼，嘉耦相得，与君同好，使我有福。
讼之大畜
口啄卒卒，忧从中来。丧我宝贝，妻妾失位。
讼之颐
两心不同，或从西东。明论终日，莫适相从。
讼之大过
哑哑笑言，与善饮食。长乐行觞，千秋起舞，拜受大福。
讼之坎
初忧后喜，与福为市。八佾列陈，饮御诸友。
讼之离
西徙无家，破其新车。王孙失利，不如止居。
讼之咸
凤凰在左，麒麟处右。仁圣相遇，伊吕集聚。时无殃咎，福为我母。
讼之恒
区脱康居，慕仁入朝。湛露之欢，三爵毕恩，复归旧庐。
讼之遁
疾贫望幸，使伯行贩。关牢择羊，多得大牂。
讼之大壮
处高不伤，虽危不亡。握珠怀玉，还归其乡。
讼之晋
右手弃酒，左手牧牂。行逢礼御，饵得玉杯。
讼之明夷
养虎牧狼，还自贼伤。大勇小捷，虽危不亡。
讼之家人
戴尧扶禹，松乔彭祖。西遇王母，道路夷易，无敢难者。
讼之睽
秋冬探巢，不得鹊雏。衔指北去，愧我少姬。
讼之蹇
两羝三牂，俱为代乡。留连多难，损其食粮。
讼之解
南徙无庐，鸟破其巢。伐木思初，不利动摇。
讼之损
争讼不已，更相击剑。张季弱口，被发北走。
讼之益
延颈望酒，不入我口。初喜后否，得利无有。
讼之夬
被发倾走，寇逐我后。亡失刀兵，身全不伤。
讼之姤
麒凤所游，安乐无忧。君子抚民，世代千秋。
讼之萃
褰衣涉河，水深渍疲。赖幸舟子，济脱无他。
讼之升
愦愦不悦，忧从中来。丧我金罂，无妄失位。
讼之困
绊跳不远，心与言反。尼父望家，萏菡未华。
讼之井
大壮肥牸，惠我诸舅。内外和睦，不忧饥渴。
讼之革
黄帝建元，文德在身。禄若阳春，封为鲁君。
讼之鼎
虎聚摩牙，以待臀猪。往必伤亡，宜利止居。
讼之震
天地配享，六位光明。阴阳顺序，以成和平。
讼之艮
猿堕高木，不踒手足。保我金玉，还归其室。
讼之渐
营室紫宫，坚不可攻。明神建德，君受大福。
讼之归妹
孤翁寡妇，独宿悲苦。目张耳鸣，无与笑语。
讼之丰
低头窥视，有所畏避。行者不利，酒酸鱼败，众莫贪嗜。
讼之旅
载金贩狗，利弃我走。藏匿渊底，悔折为咎。
讼之巽
行触大忌，与司命牾，执囚束缚，拘制于吏。
讼之兑
执玉欢喜，配之解挛。危详及安，使我无患。
讼之涣
机杼纷扰，女功不成。长妹许嫁，衣无襦绔。闻祸不成，凶恶消去。
讼之节
金人铁距，火烧左右。虽俱不恐，独得全处。
讼之中孚
谢恩拜德，东归吾国。舞蹈欣悦，欢乐受福。
讼之小过
青牛白咽，呼我俱田，历山之下，可以多耕。岁乐时节，人民安宁。
讼之既济
白雉群雎，慕德朝贡。湛露之恩，使我得欢。
讼之未济
避患东西，反入祸门。糟糠不足，忧愁我心。
■■■讼卦终■■■
■■■此起为师卦■■■
师之师
乌鸣呼子，哺以酒脯。高楼之处，子来归母。穑人成功，年岁大有，妒妇无子。
师之乾
一簧两舌，佞言谄语。三奸成虎，曾母投杼。
师之坤
春桃生花，季女宜家。受福且多，在师中吉，男为封君。
师之屯
殊类异路，心不相慕。牝牛牡猳，独无家室。
师之蒙
折叶蔽目，不见稚叔。三足孤鸟，远其元夫。
师之需
雀东求粒，误入网域。赖逢君子，脱复归息。
师之讼
王孙季子，相与孝友。明允笃诚，升擢荐举，为国干辅。
师之比
削树无枝，与子分离。饥寒莫食，独泣哀悲。
师之小畜
舜生大禹，石夷之野。征诣玉阕，拜理水土。
师之履
义不胜情，以欲自营。见利危宠，灭君令名。
师之泰
三人北行，六位光明。道逢淑女，与我骥子。
师之否
弈张乌号，彀射天狼。柱国雄勇，斗死荥阳。
师之同人
季姬踯躅，结衿待时。终日至暮，百两不来。
师之大有
鸿雁翩翩，始怨劳苦。灾疫病民，鳏寡愁忧。
师之谦
穿胸狗邦，僵离旁舂。天地易纪，日月更始。
师之豫
北山有枣，使叔寿考。东岑多栗，宜行贾市，陆梁雌雉，所至利喜。
师之随
干旄旌旗，抚帜在郊。虽有宝玉，无路致之。
师之蛊
精洁渊塞，为馋所言。证讯诘请，系于枳温。甘棠听断，怡然蒙恩。
师之临
玄黄虺隤，行者劳疲。役夫憔悴，逾时不归。
师之观
肤敏之德，发愤忘食。虏豹禽说，以成主德。
师之噬嗑
采唐沫乡，要我桑中。失信不会，忧思约带。
师之贲
伯宁子福，惠我邦国。蠲除苛残，使季无患。
师之剥
馋父佞雄，贼乱邦国。生虽忠孝，败恩不福。
师之复
渊泉堤防，水道通利。顺注湖海，邦国富有。
师之无妄
江南多蝮，螫我手足。冤繁诘屈，痛彻心腹。
师之大畜
三人俱行，别离独食。一身五心，反复迷惑，乱无所得。
师之颐
鸦鸣庭中，以戒灾凶。重门击柝，备不速客。
师之大过
功成事就，拱手安居。立德有言，坐饰贡赋。
师之坎
国乱不安，兵革为患。掠我妻子，家中饥寒。
师之离
戴尧扶禹，从乔彭祖。西遇王母，道路夷宜，无敢难者。
师之咸
长尾委蛇，画地成河。深不可涉。绝无以比，惆怅会息。
师之恒
乘龙从蜺，征诣北阕。乃见宣室。拜守东城。镇慰黎元，举家蒙富。
师之遁
土与山连，终身无患。天地高明，万岁长安。
师之大壮
久旱水涸，枯槁无泽。虚修其德，未有所获。
师之晋
依天倚地，凶危不至。上清下净，受福大明，君受其利。
师之明夷
火烈不去，必殪僵仆。燔我衣裾，福不可悔。
师之家人
配合相迎，利之四乡。欣喜心释，所言得当。
师之睽
清人高子，久屯外野。道遥不归，思我慈母。
师之蹇
武库军府，甲兵所聚，非里邑居，不可舍止。
师之解
三德五材，和合四时。阴阳顺序，国无咎灾。
师之损
解衣毛羽，飞入大都。晨门戒守，郑忽失家。
师之益
削根烧株，不生肌肤。病在心腹，日以焦枯。
师之夬
文山紫芝，雍梁朱草。生长和气，福禄来处。
师之姤
多栽重负，捐弃于野。予母谁子，但自劳苦。
师之萃
凫雁哑哑，以水为家。雌雄相和，心志娱乐，得其欢欲。
师之升
耳目盲聋，所言不通。伫立以泣，事无成功。
师之困
天宫列宿，五神所舍。宫阙坚固，君安其居。
师之井
范子妙材，戮辱伤肤，然后相国，封为应侯。
师之革
秋冬探巢，不得鹊雏。衔指北去，惭我少夫。
师之鼎
子畏于匡，厄困陈蔡。德行不危，竟脱厄害。
师之震
鸿飞在陆，公出不复。仲氏任止，伯氏客宿。
师之艮
鹤鸣九皋，避世隐居。抱朴守真，竟不随时。
师之渐
舜升大禹，石夷之野。征诣玉阕，拜治水土。
师之归妹
左辅右弼，金玉满匮。常盈不亡，富如厫仓。
师之丰
崔嵬北岳，天神贵客。衣冠不已，蒙被恩德。
师之旅
空巢注猪，獖彘不到。张弓祝鸡，雄父飞去。
师之巽
胡蛮戎狄，大阴所积，涸冻冰寒，君子不存。
师之兑
甘露醴泉，太平机关。仁德感应，岁乐民安。
师之涣
恶来呼伯，慎惊外客。甲守闭宅，以备凶急。临折之忧，将灭无灾。
师之节
日月相望，光明盛昌。三圣茂功，仁德大隆。
师之中孚
葛藟蒙棘，华不得实。馋佞乱政，使恩壅塞。
师之小过
邻不我顾，而望玉女。身多癞疾，谁肯媚者。
师之既济
精诚所至，神为之辅。德教尚忠，弥世长久。三圣尚功，多受福祉。
师之未济
钻木取火，掘地索泉。主母饥渴，手为心福。
■■■师卦终■■■
■■■此起为比卦■■■
比之比
鹿得美草，鸣呼其友。九族和睦，不忧饥乏。长子入狱，霜降族哭。
比之乾
继祖复宗，追明成康。光照万国，享世长久。
比之坤
麒子凤雏，生长家国。和气所居，康乐无忧，邦多圣人。
比之屯
取火流泉，钓鳑山颠。鱼不可得，火不肯燃。
比之蒙
彭生为娱，白虎行乾。盗尧衣裳，桀跖荷兵。青禽照火，三日夷伤。
比之需
黍稷醇醴，敬奉山宗。神嗜饮食，甘雨嘉降。黎庶蕃殖，独蒙福祉。
比之讼
李花再实，鸿飞降集。仁哲权舆，荫国受福。
比之师
千岁之墟，大兵所屠。不见子都，城空无家。
比之小畜
公子王孙，把弹摄丸。发辄有得，室家饶足。
比之履
骊姬馋喜，与二嬖谋，谮杀恭子，贼害忠孝。申生以缢，重耳奔逃。
比之泰
长生无极，子孙千亿。柏柱栽青，坚固不倾。
比之否
失意怀忧，如幽狴牢。亡子丧夫，附托寄居。
比之同人
仁智隐伏，麟不可得。龙蛇潜藏，虚居堂室。
比之大有
列结累累，缔结难解。嫫母衒嫁，媒不得坐，自为身祸。
比之谦
蜩飞坠木，不毁头足。保我羽翼，复归其室。
比之豫
陈妫敬仲，兆兴齐姜。乃适营丘，八世大昌。
比之随
过时不归，雌雄苦悲。徘徊外国，与母分离。
比之蛊
齐鲁争言，战于龙门。构怨结祸，三世不安。
比之临
府藏之富，王以赈贷。捕鱼河海，苟愿多得。
比之观
鸣鹤北飞，下就稻池。鳣鲔鳇鲤，众多饶有，一狗获两，利得过倍。
比之噬嗑
苍梧郁林，道易利通。元龟象齿，宝贝南金，为吾福功。
比之贲
两火争明，虽斗不伤。分离且忍，全我弟兄。
比之剥
伯夷叔齐，贞廉之师。以德防患，忧祸不存。
比之复
季去我东，发栉如蓬。展转空床，内怀忧伤。
比之无妄
百足俱行，相辅为强。三圣翼事，王室宠光。
比之大畜
壅遏堤防，水不得行。火盛阳光，阴霓伏藏，退还其乡。
比之颐
滕蛇乘龙，年岁饥凶，民食草蓬。
比之大过
铅刀攻玉，坚不可得。尽我筋力，胝茧为侯。
比之坎
恒山浦寿，高邑所在。阴气下淋，洪水不处，牢人开户。
比之离
比目四翼，来安我国。福善上堂，与我同床。
比之咸
杜口结舌，心中怫郁。去菑患生，莫告所冤。
比之恒
牵尾不前，逆理失臣，忠莫往来，惠朔以奔。
比之遁
早霜晚遁，伤害禾麦。损功弃力，饥无所食。
比之大壮
适戌失期，患生无聊。惧以发忧，发藏闭塞，邦国骚愁。
比之晋
昊天白日，照临我国。万民康乐，咸赖嘉福。
比之明夷
元吉无咎，安宁不殆。时行则行，勿之有悔。
比之家人
懿公浅愚，不深受谋。无援失国，为狄所贼。
比之睽
城上有乌，自号破家。呼唤鸠毒，为国患灾。
比之蹇
长股善走，趋步千里。王良嘉言，伯来在道。申见王母。
比之解
耕石山颠，费种家贫。无聊处作，苗发不生。
比之损
二人异步，东趋西步。千里之行，不相知处。
比之益
纯服黄裳，栽土以兴。德义茂生，天下归仁。
比之夬
五铣铁颐，仓库空虚。贾市无盈，与利为仇。
比之姤
登昆仑，入天门，过糟丘，宿玉泉，问惠观，见仁君。
比之萃
团团白日，为月所食。损上毁下，郑昭出走。
比之升
仓盈庾亿，宜稼黍稷。年岁有息，国家富有。
比之困
虎狼结谋，相聚为保。伺啮牛羊，道绝不通，伤我商人。
比之井
木年催折，常恐不活。老赖福庆，光荣辅相。
比之革
同载共车，中道分去。丧我元夫，独为孤苦。
比之鼎
饮酒醉酗，跳跃争斗，伯伤叔疆，东家治丧。
比之震
出值凶灾，逢五赤头，跳言死格，扶杖伏听，不敢动摇。
比之艮
狼虎争强，利义不行。兼吞其国，齐晋无主。
比之渐
南国少子，方略美好。求我长女，薄贱不与。反得丑恶，后乃大悔。
比之归妹
一身两头，莫适其躯。乱不可治，孰为汤汉。
比之丰
李耳汇鹊，更相恐怯，偃而以腹，不能距格。
比之旅
松柏栋梁，相辅为强。八哲五教，王室康宁。
比之巽
雀行求食，暮归孚乳。反其屋室，安宁如故。
比之兑
四尾六头，为凶作妖。阴不奉阳，上失其明。
比之涣
一衣三阕，结缉不便。岐道异路，日暮不到。
比之节
牙蘖生齿，室堂启户。幽人利贞，鼓翼起舞。
比之中孚
春鸿飞东，以马至金。利得十倍，重载归乡。
比之小过
欢悦以喜，子孙俱在。守发能忍，不见殃咎。
比之既济
精神消落，形骸丑恶。龉齚顿挫，枯槁腐蠹。
比之未济
登高上山，见王自言。申理我冤，得职梦恩。
■■■比卦终■■■
■■■此起为小畜卦■■■
小畜之小畜
白鸟衔饵，鸣呼其子。斡枝张翅，来从其母。伯仲叔季，尤贺举手。
小畜之乾
东遇虎地，牛马奔惊。道绝不通，南困无功。
小畜之坤
子鉏执麟，春秋作元。阴将以终，尼父悲心。
小畜之屯
取火泉源，钓鱼山颠。鱼不可得，火不肯燃。
小畜之蒙
机关不便，不能出言。精诚不通，为人所冤。
小畜之需
故室旧庐，稍弊且徐。不如新巢，可治乐居。
小畜之讼
蛇循流，东求大鱼。预且举网，庖人歌讴。
小畜之师
凿山通道，南至嘉国。周公祝祖，襄适荆楚。
小畜之比
鹊近却缩，不见头目。日以困急，不能自复。
小畜之履
五舌啄难，各自有言。异国殊俗，使心迷惑，所求不得。
小畜之泰
天门开辟，牢户寥阔。桎梏解脱，拘囚纵释。
小畜之否
坚冰黄鸟，常哀悲愁。数惊鸷鸟，雏为我忧。
小畜之同人
日走月步，娶不同舍。夫妻反目，主君失居。
小畜之大有
金牙铁齿，西王母子。无有患殃。扶舍徙道，到来不久。
小畜之谦
式微式微，忧祸相半。隔以岩山，室家分散。
小畜之豫
众神集聚，相与议语。南国虚乱，百姓劳苦。兴师征伐，更立贤主。
小畜之随
狼虎争食，礼义不行。兼吞其国，齐鲁无主。
小畜之蛊
寄生无根，如过浮云。本立不固，斯须落去，更为枯树。
小畜之临
子啼索哺，母行求食。反见空巢，长息訾弋。
小畜之观
驾驷逐狐，轮挂荆棘。车不结辙，公子无得。
小畜之噬嗑
方喙广口，仁智圣厚。释解倒悬，唐国太安。
小畜之贲
驾福乘西，来至家国。戴庆南行，离我安居。
小畜之剥
孔鲤伯鱼，北至高奴，木马金车，驾游大都，王母送我，来牝字驹。
小畜之复
三足无头，不知所之。心狂精伤，莫使为明，不见日光。
小畜之无妄
来牝龙身，日驭三千，南止苍梧，与福为婚。道里夷易，安全无忌。
小畜之大畜
辰次降娄，王驾巡时。广佑施惠，安国无忧。
小畜之颐
望幸不到，文章来就。王子逐走，马骑衔伤。昳迹不得，曷其有常。
小畜之大过
中原有菽，以待饔食。饮御诸友，所求大得。
小畜之坎
乱茅缩酒，灵巫拜祷。神怒不许，瘁愁忧苦。
小畜之离
李华再实，鸿卵降集。仁哲以幸，荫国受福。
小畜之咸
源出陵足，行于山趾。不为暴害，民得安居。
小畜之恒
客人其门，奔走东西。童女不织，士奇耕亩。暴骨千里，岁寒无年。
小畜之遁
天之所予，福禄常在。以永康宁，不忧危殆。
小畜之大壮
蝗食我稻，驱不可去。实穗无有，但见空藁。
小畜之晋
牛骥同堂，郭氏已亡。国破空虚，君奔走逃。
小畜之明夷
狗无前足，阴谋其比。为身贼害，何以安息。
小畜之家人
两轮自转，南上大阪。四马共辕，无有重难。与禹笑言。鹤鸣窍穴，不离其室。
小畜之睽
芽蘖生达，阳昌于外。左手执＃，公言锡爵。
小畜之蹇
秋花冬萼，数被严霜。甲兵当庭，万物不生。雄犬夜鸣，民扰大惊。
小畜之解
霜降必户，蜇虫隐处。不见日月，与死为伍。
小畜之损
身载百里，功加四海。为文开基，武立大柱。
小畜之益
禹作神鼎，伯益衔指。斧斤高阁，憧位独坐。卖庸不售，苦困为祸。
小畜之夬
福祚之家，喜至忧除。如风兼雨，出车入鱼。如鱼逢水，长乐受庇。
小畜之姤
苍龙隐伏，麟凤远匿。寇来同处，未得安息。
小畜之萃
旦生夕死，名曰婴鬼，不可得视。
小畜之升
白鹤衔珠，夜食为明。怀安德音，身受光荣。
小畜之困
行役未已，新事复起。姬姜劳苦，不得休息。
小畜之井
忧患解除，喜至庆来。坐立欢欣，与乐为邻。
小畜之革
晨风指翰，大举就温，昧过我邑，弈无所得。
小畜之鼎
下田稷黍，芳华生齿。大于集降，纷涝满瓮。
小畜之震
君子碌碌，鸟庇茂木。见春百谷，心劳愿德。
小畜之艮
折臂踒足，不能进酒。祠祀阔旷，神怒不喜。
小畜之渐
学灵三年，圣且神明。光见善祥，吉喜福庆。鸣鸠飞来，告我无忧。
小畜之归妹
三妇同夫，志不相思。心怀不平，志常愁悲。
小畜之丰
中田膏黍，以享王母。受福千亿，所求大得。
小畜之旅
阳火不灾，喜至庆来。降福送喜，鼓琴歌讴。
小畜之巽
阳明不息，君无恩德。伯氏失利，农丧其力。
小畜之兑
燕雀衔茅，以生孚乳。兄弟六人，姣好孝悌。各得其愿，和悦相乐。
小畜之涣
鹑尾奔奔，火中成军。虢叔出奔，下失其君。
小畜之节
两人相距，止不同舍。夫妻立散，卫侯失居。
小畜之中孚
魃为燔虐，风吹云却。欲止不得，反鬼其宅。
小畜之小过
关雎淑女，佩我君子。少妻在门，君子嘉喜。
小畜之既济
慈母赤子，飨赐得士。夷狄服除，以安王家。
小畜之未济
三足孤鸟，灵鸣督卸。思过罚恶，自贼其家。
■■小畜卦终■■■
■■■此起为履卦■■■
履之履
十乌俱飞，弈射九雌。雄得独全，虽惊不危。
履之乾
东向藩垣，相与笑言。子般执鞭，圉人作患。
履之坤
循河樀舟，旁淮东游。渔夫举网，先得大鳅。
履之屯
辕折轮破，马倚仆卧。后旅先宿，右足跌踒。
履之蒙
两人相伴，相与悖戾。心乖不同，争讼凶凶。
履之需
北辰紫宫，衣冠立中。含和建德，常受天福。
履之讼
游居石门，禄祉安全。受福西邻，归饮玉泉。
履之师
羊肠九萦，相推并前。止须王孙，乃能上天。
履之比
争讼相倍，和气不处。阴阳俱否，谷风母子。
履之小畜
郭叔矩颐，为棘所拘。龙额重颡，祸不成殃，复归其乡。
履之泰
虿室蜂户，螯我手足。不得进止，为吾害咎。
履之否
怒非其愿，因物有迁。贪妬腐鼠，而呼鸮鸢。自合失饵，到掖困患。
履之同人
婴孩求乳，母归其子。黄麑悦喜，自乐甘饵。
履之大有
针缕徒劳，锦绣不成。鹰逐雉突，爪折不得。
履之谦
雨潦集降，河渠不通。齐鲁闭塞，破费市空。
履之豫
封豕沟渎，水潦空谷。客止舍宿，泥涂至腹，处无黍稷。
履之随
三奸相扰，桀跖为友。上下骚离，隔绝天道。
履之蛊
齐景惑疑，为孺子牛。嫡庶不明，贼孽为患。
履之临
三羊俱亡，走奔南行。会暮失迹，不知所藏。
履之观
请伯行贾，岱山之野，夜历险阻，不逢危殆，利如浇酒。
履之噬嗑
桑之将落，殒其黄叶。失势倾侧，而无所立。
履之贲
上山求鱼，入水捕兔。市非其归，自令久留。
履之剥
名成德就，项领不试。景公耋老，尼父逝去。
履之复
天之奥隅，尧舜所居。可以存身，保我邦家。
履之无妄
雎鸠淑女，贤圣配偶。宜家寿福，吉庆长久。
履之大畜
两人俱争，莫能有定。心乖不同，讼言起凶。
履之颐
涉伯殉名，弃礼诛身。不得其道，成子奔燕。
履之大过
逾江求橘，并得大栗。烹羊食肉，饮酒歌笑。
履之坎
山险难升，涧中多石，车驰轊击，重伤载轴，担负善踬，跌豕手足。
履之离
元利孔福，神所子畜。般乐无苦，得其欢欲。
履之咸
乌鹊食谷，张口受哺。蒙被恩福，长大成就。柔顺利贞，君臣合德。
履之恒
潼滃蔚荟，肤寸来会。津液下降，流潦滂沛。
履之遁
路多枳棘，步刺我足。不利旅客，为心作毒。
履之大壮
虺蝮所聚，戏以居处。毒螯痛甚，疮不可愈。
履之晋
麟凤相随，观察安危。东郭圣人，后稷周公。共和政令，君子攸同。利以居止，长无忧凶。
履之明夷
桀乱不时，使民恨忧。立祉为笑，君危臣羞。
履之家人
黄帝所生，伏羲之宅。兵刃不至，利以居止。
履之睽
雀行求食，暮归屋宿。反其室舍，安宁无故。
履之蹇
太仓积谷，天下饶食。阴阳调和，年岁时熟。
履之解
干旄旌旗，执帜在郊。虽有宝玉，无路致之。
履之损
履危蹈颠，坠入泉渊。蹇不能前，足踒不便。
履之益
衔命上车，合和两家。峨眉皓齿，二国不殆。
履之夬
吉日车攻，田弋获禽。宣王饮酒，以告嘉功。
履之姤
金帛贵宝，宜与我市。嫁娶有恩，得利过倍。
履之萃
延颈望酒，不入我口。深以自喜，得利无有。
履之升
牧为代守，飨食甘赐。德利士意，战大破胡，长安国家。
履之困
日出温谷，照临万国。高明淑仁，虞夏配合。
履之井
逐兔索乌，破我弓车。日暮不及，失利后时。
履之革
讹言妄语，传相诖误。道左失迹，不知户处。
履之鼎
履虎蹑尾，贬损我威。君子失否，去其国家。
履之震
本跟不固，新花落去。更为孤妪，不得相视。
履之艮
五轭四国，优得饶有。陈力就列，驺虞悦喜。
履之渐
黄帝紫云，圣哲且神，光明见祥，告我无殃。
履之归妹
五利四福，俱田高邑。黍稷盛茂，多获藁稻。
履之丰
群虎入邑，求索肉食。大人卫守，君不失国。
履之旅
乌子鹊雏，常与母居。愿慕群侣，不离其巢。
履之巽
蹇驴不材，骏骥失时。筋老力尽，疲于沙丘。
履之兑
玄鬣黑颡，东归高乡。朱鸟道引，灵龟载庄。遂抵天门，见我贞君，人马安全。
履之涣
探巢得雏，鸠鹊俱来，使我欣娱。
履之节
安上宜官，一日九迁，升擢超等，牧养常山，君臣获安。
履之中孚
大头目明，载受嘉福。三雀飞来，与禄相得。
履之小过
远视千里，不见黑子。离娄之明，无益于光。
履之既济
三女成奸，背夫夜行，与伯笑言，不忍王母，为失醴酒，冤天谁告。
履之未济
日辰不良，强弱相振，一鸟两离，客胜主人。
■■■履卦终■■■
■■■此起为泰卦■■■
泰之泰
有求陈国，留连东域，须我王孙，四月来复。主君有德，蒙受恩福。
泰之乾
伯夷叔齐，贞廉之师。以德防患，忧祸不存。
泰之坤
济深南渡，濡我衣袴。五子善擢，脱无他故。
泰之屯
倚立相望，适我道通，驱驾奔驰，比目同创。
泰之蒙
葛藟蒙棘，花不得实。馋佞为政，使恩壅塞。
泰之需
四并兼用，君子所服。南征述职，与福同德。
泰之讼
踝踵足伤，大指病痈。失旅后时，利走不来。
泰之师
春称夏国，生长之域。可以服食，保全家国。
泰之比
望骥不来，驹蹇为忧。雨惊我心，风撼我肌。
泰之小畜
久客无床，思归故乡。雷雨浸盈，道不得通。
泰之履
方船备水，傍河燃火。积善有征，终身无祸。田福吉昌，永得安康。
泰之否
徙岵望母，役事未已。王政靡盐，不得相保。
泰之同人
多载重负，捐弃于野。王母离子，思劳自苦。
泰之大有
生值地乳，上皇大喜。赐我福祉，寿算无极。宾于作命。
泰之谦
翕翕＃＃，稍坠山颠。灭我令名，长没不全。
泰之豫
东邻嫁女，为王妃后。庄公筑馆，以尊王母。归于京师，季姜悦喜。
泰之随
伯虎仲熊，德义渊闳。使布五谷，阴阳顺叙。
泰之蛊
敏捷劲疾，如猿升木。彤弓虽调，终不能获。
泰之临
举袂覆目，不见日月。衣裘簟床，就长夜室。
泰之观
忍丑少羞，无面有头。耗见寡虚，日以削酒。
泰之噬嗑
固阴冱塞，长冰不温，令人隳殆，庖火为灾，电火为蕃。
泰之贲
夏麦麸曲，霜击其芒。疾君败国，使民夭伤。
泰之剥
渊涸龙忧，箕子为奴。干叔陨命，殷破其家。
泰之复
跛踦相随，日暮牛罢。陵迟后旅，失利亡雌。
泰之无妄
桑之将落，陨萁黄叶。失势倾侧，如无所立。
泰之大畜
长生以时，长柱根本。阴阳相和，岁乐无忧。
泰之颐
童女无室，未有配合。阴阳不和，空坐独宿。
泰之大过
春令原宥，仁德不周。三圣攸同，周国茂兴。
泰之坎
金景耀怒，带剑过午。两虎相距，虽惊无咎。
泰之离
危坐至暮，谋求不得。膏泽不降，政戾民忒。
泰之咸
老杨日衰，条多枯枝。爵级不进，日下摧颓。
泰之恒
蔡侯适楚，留连江湖。逾日历月，思其后君。
泰之遁
右抚剑头，作援钩带，凶讼不止，相与争戾，失利市肆。
泰之大壮
水流趋下，远至东海。求我所有，买鲔与鲤。
泰之晋
登几上舆，驾驷南游，合纵散衡，燕寝以强。
泰之明夷
求兔得獐，过其所望。欢一相迎，高位夷伤。
泰之家人
过时不归，道远且迷。旅人心悲，使我徘徊。
泰之睽
魂孤无室，御宿舍食。盗张民溃，见敌失内。
泰之蹇
居如转丸，危不得安。东西不宁，动生忧患。
泰之解
坤厚地载，庶物蕃息。平康正直，以绥百福。
泰之损
列敝牡荆，圣贤止悔。仇敌皆憎，孰肯相迎。上下有眚。
泰之益
凤凰衔书，玄珪赐我，封为晋侯。
泰之夬
作凶不善，相牵入井。溺陷辜罪，祸生忧滋。
泰之姤
悲鸣北行，失其长兄。伯中不幸，骸骨败亡。
泰之萃
羔衣豹裘，高扬我宇，君子维新。
泰之升
日中为市，各抱所有。交易资货，含珠怀宝，欣悦欢喜。
泰之困
振急绝理，恒阳不雨。物病焦干，华实无有。
泰之井
狐貉载剥，凌温厚蓐。寒棘为疾，何所不足。
泰之革
履践危难，脱执去患。入福喜门，见诲大君。
泰之鼎
四乱不安，东西为患。退止我足，毋出国城。乃得全完，赖齐生福。
泰之震
南国少子，材略美好。求我长女，贱薄不与。反得丑恶，后乃大悔。
泰之艮
妄弩失理，阳孤无辅。物病焦枯，年饥于黍。
泰之渐
倬然远咎，辟患害旱。田获三狐，见民为宝。
泰之归妹
逐鹿山颠，利去我西。维邪南北，无所不得。
泰之丰
龙蛇所聚，大水乐处。滑滑沛沛，使我无赖。
泰之旅
从风吹火，牵骐骥尾。易为功力，因催受福。
泰之巽
泽狗水凫，鸡畜少雏。不为家饶，心其亟逋。
泰之兑
水坏我里，东流为海。龟凫还嚣，不见慈母。
泰之涣
褰衣涉行，水深渍多。赖幸舟子，济脱无他。
泰之节
龟厌河海，陆行不止。自令枯槁，失其都市。有悔为咎，亦无及已。
泰之中孚
同本异叶，乐仁正德。东邻慕义，来兴我国。
泰之小过
桃李花实，累累日息。长大成熟，甘美可食，为我利福。
泰之既济
重瞳四乳，聪明顺理。无隐不形，微视千里。灾害不作，君子集聚。
泰之未济
实沈参墟，以义讨尤。次止结盟，以成霸功。
■■■泰卦终■■■
■■■此起为否卦■■■
否之否
秦为虎狼，与晋争强，并吞其国，号曰始皇。
否之乾
江河淮济，天之奥府，众利所聚。可以饶有，乐我君子。
否之坤
天之所灾，凶不可居。转徙获福，留止危忧。
否之屯
名成德就，项领不试。景公耋老，尼父逝去。
否之蒙
持善避患，福禄长存。虽有豺虎，不能危患。
否之需
避患东西，反入祸门。糟糠不足，忧动我心。
否之讼
珪璧琮璋，执贽见王。百里宁戚，应聘齐秦。
否之师
扬水潜凿，使石洁白。衣素表朱，游戏皋沃。得君所愿，心志娱乐。
否之比
官爵相保，居之无咎。求免不得，使伯悔恨。
否之小畜
载车无裈，裸裎出门。小儿作笑，君为忧患。
否之履
把珠入口，为我利宝。得吾所有，欣然嘉喜。
否之泰
行不如止，直不如曲，进不如退，可以安吉。-
否之同人
众鬼瓦聚，中有大怪，九身无头。魂惊魄去，不可以居。
否之大有
家给人足，颂声并作。四夷宾服，干戈囊阁。
否之谦
人面鬼口，长舌如斧。斫破瑚琏，殷商绝祀。
否之豫
南山之峻，真人所在。德配唐虞，天命为子。保佑饮享，身受大庆。
否之随
春桃生花，季女宜家。受福多年，男为邦君。
否之蛊
鸱鸮破斧，冲人危殆。赖其忠德，转祸为福，倾危复立。
否之临
猿堕高木，不踒手足。保我金玉，还归其室。
否之观
天之奥隅，尧舜所居。可以存身，保我邦家。
否之噬嗑
伯蹇叔盲，足痛难行。终日至暮，不离家乡。
否之贲
日月相望，光明盛昌。三圣茂功，仁德大隆。
否之剥
桃李花实，累累日息。长大成就，甘美可食。
否之复
入和出明，动作有光。运转休息，所为允康。
否之无妄
阴衰老极，阳见其德。履离载光，天下昭明。功业不长，虾蟆代王。
否之大畜
行役未已，新事复起。姬姜劳苦，不得休止。
否之颐
狐鸣室北，饥无所食。困于空丘，莫与同力。
否之大过
雄圣伏名，人匿麟远。走凤飞北，扰乱未息。
否之坎
病贫望幸，使伯行贩。开牢择羊，多得大牂。
否之离
翕翕＃＃，陨坠崩颠。灭其令名，长没不存。
否之咸
华薄实槁，衣敝入络。女工不成，丝布如玉。
否之恒
温山松柏，常茂不落。鸾凤所庇，得其欢乐。
否之遁
失持毋教，嘉偶出走。傫如失老，如丧家狗。
否之大壮
太乙驾骝，从天上来。征我季叔，封为鲁侯。
否之晋
双凫俱飞，欲归稻池。径涉萑泽，为矢所射，伤我胸臆。
否之明夷
深坑复平，天下安宁。意娱心乐，赖福长生。
否之家人
俱为天民，云过我西。风伯雨师，与我无恩。
否之睽
野鸟山鹊，来集六博。三枭四散，主人胜客。
否之蹇
北阴司寒，坚冰不温。凌人惰殆，大雹为灾。
否之解
伊伯致仕，去桀耕野。执顺以待，反和无咎。
否之损
秋风牵手，相提笑语。伯歌季舞，燕乐以喜。
否之益
徙巢去家，南过白马。东西受福，与母相得。
否之夬
鸟飞跌破，两两相和。不并四肢，但去莫疑。
否之姤
三年生狗，以戌为母。荆夷上侵，姬伯出走。
否之萃
破筐敝莒，弃损于道。坏落穿败，不复所实。
否之升
结纽得解，忧不为祸。食利仙家，受福安坐。
否之困
白日扬光，雷车避藏。云雨不行，各自还乡。
否之井
杜口结舌，心中怫郁。去灾生患，无所告冤。
否之革
赍贝赎狸，不听我辞。系于虎髯，牵不得来。
否之鼎
持鹤抱子，见蛇何咎。室家具在，不失其所。
否之震
逐兔山西，利走入门。赖我仁德，获为我福。
否之艮
兴役不休，与民争时。牛生五趾，行危为忧。
否之渐
春栗夏梨，少鲜稀有。斗千石万，贵不可求。
否之归妹
悲号北行，失其长兄。伯仲不幸，骸骨散王。
否之丰
赋敛重数，政为民贼。杼轴空尽，家去其室。
否之旅
履服自敌，殃咎并列，忧不能笑。
否之巽
杜口结舌，言为祸母。代伯受患，无所祷免。
否之兑
免冠进贤，步出朝门。仪礼不正，贼孽为患。
否之涣
娶于姜女，驾迎新妇。少齐在门，夫子悦喜。
否之节
牡羊稻园，闻虎喧欢。畏恐悚息，终无祸患。
否之中孚
老妾踞机，纬绝不知。女功不成，冬寒无衣。
否之小过
黑龙吐光，使阴复阳。荣猎载圣，六师以昌。
否之既济
东邻嫁女，为王妃后。庄公筑馆，以尊王母。归于京师，季姜悦喜。
否之未济
灌颉同徒，道顿跌踦。日辰不良，病为身祸。
■■■否卦终■■■
■■■此起为同人卦■■■
同人之同人
槖置山颠，销锋铸刃。示不复用，天下大欢。
同人之乾
一臂六手，不使堵口。莫肯为用，利弃我走。
同人之坤
獐鹿逐牧，饱归其居，安息无悔。
同人之屯
鸿鱼逆流，至人潜渚。蓬蒿代柱，大屋颠倒。
同人之蒙
三羖五牂，相随俱行。迷入空泽，经涉六骏，为贼所伤。
同人之需
黄帝出游，驾龙乘马，东上泰山，难过齐鲁。邦国咸喜。
同人之讼
履危不安，心欲东西。步走逐鹿，空无所得。
同人之师
望尚阿衡，太宰周公，藩屏汤武，立为侯王。
同人之比
白龙黑虎，起伏俱怒，战于阪兆，蚩尤走败，死与鱼首。
同人之小畜
载石上山，步跌不前。颦眉之忧，不得所欢。
同人之履
周德既成，行轴不倾。中酉跌墓，耋老衰去，箴石不佑。
同人之泰
乘云带雨，与飞鸟俱。动举千里，见我慈母。
同人之否
赍贝赎狸，不听我辞。系于虎须，牵不得来。
同人之大有
三翼飞来，字我逢时。俱行先至，多得大利。
同人之谦
两足四翼，飞入吾国。宁我伯姊，与母相得。
同人之豫
案民湖池，玉贝文案。鱼如白云，一国获愿。
同人之随
季姬踟蹰，望我城隅。终日至暮，不见齐侯，君上无忧。
同人之蛊
龙渴求饮，黑云影从。河伯捧觞，跪进酒浆。流潦滂滂。
同人之临
出门逢患，与怒为怨。更相击刺，伤我手端。
同人之观
播天舞地，神明所守，安乐无咎。
同人之噬嗑
两金相击，勇武敢敌。终日大战，不破不缺。
同人之贲
车虽驾，两纼绝，马奔出，双轮脱，行不至，道遇害。
同人之剥
文山紫芝，雍梁朱草。长生和气，王以为宝。公尸侑食，福禄来处。
同人之复
把珠入口，为我畜宝。得吾所有，欣然嘉喜。
同人之无妄
负车上山，力尽行难。烈风雨雪，遮过我前。中道复还，忧者得欢。
同人之大畜
陶朱白珪，善贾息资。三致千金，德放上人。
同人之颐
子鉏执麟，春秋作元。阴圣将终，尼父悲心。
同人之大过
春日载阳，福履齐长。四时不忒，与乐为昌。
同人之坎
孔德如玉，出于幽谷。飞上乔木，鼓其羽翼，大光照国。
同人之离
瓯脱康居，慕仁入朝。湛露之欢，三爵毕恩。复归穷庐，以安其居。
同人之咸
秋冬夜行，照览星辰。道理利通，终身无患。
同人之恒
鸣鹄抱子，见蛇何咎。室家俱在，不失其所。
同人之遁
安如泰山，福禄屡臻。虽有豺虎，不能危身。
同人之大壮
老目瞢眠，不知东西。岁君失理，命直为曲。王称为宝。
同人之晋
植璧秉珪，请命于河。周公克敏，冲人瘳愈。
同人之明夷
大王执政，岁熟民富。国家丰有，王者有喜。
同人之家人
争讼相悖，和气不处。阴阳俱否，谷风母子。
同人之睽
齐鲁争言，战于龙门。构怨结祸，三世不安。
同人之蹇
鹿得美草，鸣呼其友。九族和睦，不离邦域。
同人之解
百里南行，虽微复明。去虞适秦，为穆国卿。
同人之损
梅李冬实，国多寇贼，扰乱并行，王不能制。
同人之益
府藏之富，王以赈贷。捕鱼河海，笱网多得，巨蛇大鳅。战于国郊，君遂走逃。
同人之夬
牡飞门启，忧患大结。去老乘马，不为身祸。
同人之姤
宜昌娶妇，东家歌舞长乐欢喜。
同人之萃
正阳之央，甲氏以亡。祸及留吁，湮灭为墟。
同人之升
凫过稻庐，甘乐麦鳅。虽驱不去，田畯怀忧。
同人之困
跛踦俱行，日暮车伤，失旅乏粮。
同人之井
龙门水穴，流行不害。民安其土，君臣相保。
同人之革
山陵四塞，遏我径路。欲前不得，复还故处。
同人之鼎
两虎争斗，血流漂忤。城郭空虚，蒿藜塞道。
同人之震
依东墙隅，志下心老。楚亭晨食，韩子低头。
同人之艮
龙生无常，或托空桑。凭乘风云，为尧立功。
同人之渐
魁行摇尾，逐云吹水。淤泥为陆，下田为稷。
同人之归妹
跛踦相随，日暮牛罢。陵迟后旅，失利亡雌。
同人之丰
三人俱行，北求大祥。长子病足，请季负囊。柳下之责，不失骊黄。
同人之旅
凤凰在左，麒麟在右。仁圣相遇，伊吕集聚。伤害不至，时无殃咎，福为我母。
同人之巽
乘筏渡海，虽深不殆。曾孙皇祖，累累具在，受其大福。
同人之兑
比目四翼，来安吾国。畿福上堂，与我同床。
同人之涣
娶于姜吕，驾迎新妇。少妻在门，夫子悦喜。
同人之节
螟虫为贼，害我稼穑。尽禾单麦，秋无所得。
同人之中孚
衣裳颠倒，为王来呼。成就东周，邦国大休。
同人之小过
王孙季子，相与为友。明允笃诚，升擢荐举。
同人之既济
涌泉滑滑，流行不绝。污为江海，败坏邑里，家无所处。闻虎不俱，向我笑喜。
同人之未济
桑户窃脂，啄粟不宜。乱政无常，使心乱明。
■■■同人卦终■■■
■■■此起为大有卦■■■
大有之大有-
白虎张牙，征伐东来。朱雀前驱，赞道说辞。敌人请服，衔璧前驱。
大有之乾
南山大行，困于空桑。老沙为石，牛马无食。
大有之坤
蟠枝失岐，与母别离，绝不相知。
大有之屯
噂噂所言，莫如我垣。欢乐坚固，可以长安。
大有之蒙
李桃零坠，心思精愦。欢忧小愧，乱我魂气。
大有之需
火虽炽，在吾后。寇虽多，在吾右。身安吉，不危殆。
大有之讼
虎卧山隅，鹿过后朐，弓矢设张，猬为功曹，伏不敢起，遂至平野，得我美草。
大有之师
三火起明，雨灭齐光。高位疾颠，骄恣诛伤。
大有之比
疋居楚鸟，遇馋无辜，久散离忧。
大有之小畜
一室十子，同公异母。以义防患，祸灾不起。
大有之履
商人行旅，资无所有。贪贝利珠，留连王市。还家内顾，公子何咎。
大有之泰
禹将为君，北入昆仑。稍进阳光，登入温汤。代舜为治，功德昭明。
大有之否
乾行天德，覆帱无极，呕呼烹熟，使各自得。
大有之同人
南国茂盛，庶稷酿酒。可以享老，乐我嘉友。
大有之谦
方船备水，旁河燃火。终身为祸，与夫吉昌，永得安康。
大有之豫
雷行相逐，无有休息。战于平陆，为夷所覆。
大有之随
踯躅踟蹰，拊心搔头。五昼四夜，睹我齐候。
大有之蛊
大口宣唇，神使伸言。黄龙景星，出应侯门。与福上堂，天下吉昌。
大有之临
阴衰老极，阳建其德。离阳载光，天下昭明。
大有之观
三涂五岳，阳城太室，神明所伏，独无兵革，下有保国。
大有之噬嗑
年岁丰熟，政仁民乐。利以居止，旅人获福。
大有之贲
楚乌逢矢，不可久放。离居无辜，意昧精丧。作此哀诗，以告孔忧。
大有之剥
出门大步，与凶恶忤。骂公詈母，为我忧耻。
大有之复
火之井谷，杨芒生角。犯历天市，＃观太极，登上玉床，家易六公。
大有之无妄
牧羊逢狼，虽忧不伤。畏不惕息，终无祸殃。
大有之大畜
茧栗牺牲，敬奉贵神。享者饮食，受福多孙。望季不来，孔圣厄陈。
大有之颐
大泽治妆，南归羖羊。长伯为我，多得马牛。利于徙居。
大有之大过
枯树无枝，与子分离。饥寒莫养，独立哀悲。
大有之坎
天地九重，尧舜治中。正冠衣裳，宇宙平康。
大有之离
凫鹥游泾，君子以宁。履德不愆，福禄来成。
大有之咸
裸裎逐狐，为人所笑，牝鸡司晨，主作乱根。
大有之恒
典册法书，藏在兰台。虽遭乱溃，独不遇灾。
大有之遁
三痴俱狂，欲之平乡。迷惑失道，不知昏明。
大有之大壮
瘿瘤疡疥，为身疮害。疾病癃痢，常不危殆。
大有之晋
三豕俱走，斗于谷口。白豕不胜，死于坂下。
大有之明夷
赖主之光，受德之佑。遂造颠沛，独不凶咎。
大有之家人
上义崇德，以建大福。吉宜诰旦，周武功立。
大有之睽
四乱不安，东西为恨，身止无功。不出国城，乃得完全，赖其生福。
大有之蹇
金牙铁齿，西母王子。无有患殆，涉道大利。
大有之解
贺喜从福，日利蕃息，欢乐有得。
大有之损
昊天白日，照临我国。万民康宁，咸赖受福。
大有之益
左眇右盲，视暗不明。下民多蘖，君失其常。
大有之夬
吾有黍梁，委积道旁。有架服箱，运我到乡，藏于嘉仓。
大有之姤
殊类异路，心不相慕。牝豕无＃，鳏无室家。
大有之萃
雀行求食，出门见鹞。颠蹶上下，几无所处。
大有之升
野有积庾，穑人驾取，不逢虎狼，暮归其宅。
大有之困
肤敏之德，发愤忘食。虏豹禽越，为王求福。
大有之井
光祀春成，陈宝鸡鸣。阳明失道，不能自守，消亡为咎。
大有之革
左抱金玉，右得熊足。常盈不亡，获心所欲。
大有之鼎
履泥污足，名困身辱。两仇相得，身其为虚。
大有之震
安居重迁，不去其廛。禾米相闻，乐得常产。
大有之艮
天灾所游，凶不可居。转徙获福，留止危忧。
大有之渐
昧昧默默，不知白黑。景云乱扰，光明隐伏。犬戎攻来，幽王失国。
大有之归妹
凫雁哑哑，以水为宅。雌雄相和，常共娱乐。得其所欲。
大有之丰
长生无极，子孙千亿。柏柱载梁，坚固不倾。
大有之旅
麒麟凤凰，善政得祥。阴阳合调，国无灾殃。
大有之巽
天之奥隅，尧舜所居。可以存身，保我室家。
大有之兑
配合相迎，利之四邻。昏以为期，与福笑喜。
大有之涣
砥德砺材，果当成周。拜受大命，封为齐侯。
大有之节
与福俱坐，畜水备火。思患豫防，终无殃祸。
大有之中
晨昏潜处，候时熙熙。卒逢白日，为世荣主。
大有之小过
视日再光，与天相望。长生欢悦，与福为兄。
大有之既济
大头明目，载受嘉福。三雀飞来，与禄相触。
大有之未济
梗生荆山，命属输班。袍衣剥脱，夏热冬寒。立成枯槁，众人莫怜。
■■■大有卦终■■■
■■■此起为谦卦■■■
谦之谦
王乔无病，狗头不痛。亡跛失履，之我逆从。
谦之乾
喋嗫处曜，昧冥相待。多言少实，终无成事。
谦之坤
北辰紫宫，衣冠中立。含和达德，常受大福。铅刀攻玉，坚不可得。
谦之屯
东壁为光，数暗不明。王母嫉妒，乱我事业。
谦之蒙
下背其上，资明其让。子婴两头，陈破其墟。
谦之需
凤生会稽，稍具能飞。翱翔桂林，与众鸟雄。
谦之讼
凿井求玉，非卞氏宝。名困身辱，劳无所得。
谦之师
拜杰载复，送至东莱。百僚具举，君王嘉喜。
谦之比
安息康居，异国穹庐，非吾邦域，使伯忧戚。
谦之小畜
江河淮海，天之都市。商人受福，国家富有。
谦之履
同木异叶，乐仁上德。东邻慕义，来兴吾国。
谦之泰
白鹤衔珠，夜室反明。怀我德音，身受光荣。
谦之否
践履危难，脱厄去患。入福喜门，见吾邦君。
谦之同人
宫商既和，声音相随。骊驹在门，主君以欢。
谦之大有
天地配享，六位光明。阴阳顺序，以成厥功。
谦之豫
江河淮海，天之奥府，众利所聚，可以饶有，乐我君子。
谦之随
双凫俱飞，欲归稻池。径涉萑泽，为矢所射。伤我胸臆。
谦之蛊
伯仲叔季，日暮寝寐。裸卧失明，丧我贝囊，衔卸道旁。
谦之临
受阻文祖，承率复起。以义自闲，虽苦无咎。
谦之观
旋斗运枢，顺天无忧，与乐并俱。
谦之噬嗑
周师伐纣，战于牧野。甲子平旦，天下悦喜。
谦之贲
十雌百雏，常与母俱。抱鸡博虎，谁敢害诸。
谦之剥
桀跖并处，人民愁苦。拥兵荷粮，战于齐鲁。
谦之复
南山昊天，刺政闵身。侯悲无辜，皆憎为仇。
谦之无妄
百川朝海，流行不止。道虽辽远，无不到者。
谦之大畜
目不可合，忧来摇足，悚惕危惧，去其邦域。
谦之颐
乌夫鹄举，照临东海。龙降庭坚，为陶叔后。封于蓼丘，福履绥厚。
谦之大过
北方多枣，橘柚所聚。荷囊载黍，盈我框＃。
谦之坎
悬貆素食，食非其任。失望远民，实劳我心。
谦之离
羔羊皮革，君子朝服。辅政扶德，以合万国。
谦之咸
齐鲁争言，战于龙门。构怨致祸，三岁不安。
谦之恒
久阴霖雨，涂行泥潦。商人休止，市空无有。
谦之遁
桃雀窃脂，巢于小枝。摇动不安，为风所吹。寒心悚悚，常忧殆危。
谦之大壮
防患备灾，凶祸不来。虽困无灾，未或安休。
谦之晋
引颈绝粮，与母异门。不见所欢，孰与共言。
谦之明夷
鳅虾去海，藏于枯里。街巷偏隘，不得自在。南北无极，渴馁成疾。
谦之家人
恭宽信敏，功加四海。辟去不祥，喜来从母。
谦之睽
岁饥无年，虐政害民。乾溪骊山，秦楚结冤。
谦之蹇
右目无瞳，偏视寡明。十步之外，不知何公。
谦之解
蜩螗欢喜，草木喜茂。百果蕃炽，日益庶行。
谦之损
常德自如，安坐无尤。幸如贵乡，到老安荣。
谦之益
狡兔＃＃，良犬逐咋。雄雉受害，为鹰所获。
谦之夬
春桃生花，季女宜家。受福多年，男为封君。
谦之姤
山石朽弊，少崩坠落。上下离心，君受其祟。
谦之萃
水坏我里，东流为海。龟凫欢哗，不睹我家。
谦之升
七窍龙身，造化八元。法天则地，顺时施恩。富贵长存。
谦之困
四夷慕德，来兴我国。文君徙降，同受福德。
谦之井
华首山头，仙道所游。利以居上，长无咎忧。
谦之革
鹯鸠徙巢，西至平州。遭逢雷雹，辟我苇芦。室家饥寒，思吾故初。
谦之鼎
狗无前足，阴谋叛背，为身害贼。
谦之震
阳孤亢极，多所恨惑。车倾盖亡，身常惊惶。乃得其愿，雌雄相从。
谦之艮
空巢注猪，豚彘不至。张弓祝鸡，雄父飞去。
谦之渐
长夜短日，阴为阳贼。万物空枯，藏于北陆。
谦之归妹
爪牙之士，怨毒乞父。转忧于己，伤不及母。
谦之丰
拜跪请兔，不得臭腐。挽眉衔指，低头北去。
谦之旅
有莘季女，为王妃后。贵夫寿子，母字四海。
谦之巽
季姜踟蹰，待孟城隅。终日至暮，不见齐侯。
谦之兑
邯郸反言，父兄生患。涉此忧恨，卒死不还。
谦之涣
逐鹿山颠，利去我西。维邪南北，所求不得。
谦之节
穿鼻系株，为虎所拘。王母祀福，祸不成灾，突然自来。
谦之中孚
虎豹熊罴，游戏山谷。君子仁贤，亦得所欲。
谦之小过
梅李冬实，国多盗贼，扰乱并作，王不得制。
谦之既济
望幸不到，文章未就。羊子逐兔，犬踦不得。
谦之未济
千柱百梁，终不倾僵。仁智辅圣，周宗宁康。
■■■谦卦终■■■
■■■此起为豫卦■■■
豫之豫
冰将泮散，鸣雁雍雍。丁男长女，可以会同。生育贤人。
豫之乾
龙马上山，绝无水泉。喉焦唇干，口不能言。
豫之坤
蔡侯朝楚，留连江滨。逾时历月，思其后君。
豫之屯
文厄羑里，汤囚夏台。仁圣不害，数困何忧。免于缧绁，为世明侯。
豫之蒙
典册法书，藏阁兰台。虽遭乱溃，独不遇灾。
豫之需
毡裘膻国，文礼不＃。跨马空弦，伐我都邑。
豫之讼
星陨如雨，力弱无辅。强阴制阳，不得安土。
豫之师
蝗啮我稻，驱不可去。实穗无有，但见空藁。
豫之比
虎饥欲食，为猬而伏。禹导龙门，避咎除患，元丑以安。
豫之小畜
蝙蝠夜藏，不敢昼行。酒是酸浆，鲂死鲍羹。
豫之履
精华堕落，形体丑恶。龃龉挫顿，枯槁腐蠹。
豫之泰
两足不获，难以远行。疾步不能，后旅失时。
豫之否
令妻寿母，宜家无咎。君子之欢，得以长久。
豫之同人
饥蚕作室，缗多乱缠，绪不可得。
豫之大有
子鉏执麟，春秋作元。阴圣将终，尼父悲心。
豫之谦
螟虫为贼，害我稼蔷。禾殚麦尽，秋无所得。
豫之随
忧在腹内，山崩为疾。祸起萧墙，竟制其国。
豫之蛊
茹芝饵黄，饮食玉瑛。与神流通，长无忧凶。
豫之临
一夫两心，技刺不深。所为无功，求事不成。
豫之观
十里望烟，散涣四方。形容灭亡，终不见君。
豫之噬嗑
张弓控弩，经涉山道。虽有伏虎，谁敢害诸。
豫之贲
泉闭泽竭，王母饥渴。君子困穷，乃徐有说。
豫之剥
野鸢山雀，弈棋六博。山枭四散，主人胜客。
豫之复
羊惊马走，上下挥扰。鼓音不绝，顷公奔败。
豫之无妄
黄帝神明，八子圣聪。俱受大福，天下康平。
豫之大畜
住车醊酒，疾风暴起。泛乱福器，飞扬位卓，明神降禄，道无害寇。
豫之颐
腾蛇乘龙，宋郑饥凶，民食草蓬。
豫之大过
扬水潜凿，使石洁白。里素表朱，游戏皋泽。得君所欲。心志娱乐。
豫之坎
西过虎庐，惊我前驱。虽忧无危。
豫之离
衣成无开，不知所穿。客指东西，未得使安。
豫之咸
晨风文翰，随时就温。雄雌相和，不忧危殆。
豫之恒
心多悔恨，出言为怪。枭鸣室比，声丑可恶。请谒不得。
豫之遁
离女去夫，闵思苦忧。齐子无良，使我心悲。
豫之大壮
过时不归，雌雄苦悲。徘徊外国，与叔分离。
豫之晋
鹊巢柳树，鸠夺其处。任力德薄，天命不佑。
豫之明夷
鹤盗我珠，逃于东都。鹄怒追求，郭氏之墟。不见踪迹，使伯心忧。
豫之家人
夫妇相背，和气弗处。阴阳俱否，庄姜无子。
豫之睽
月走日步，趣不同舍。夫妻反目，主君失居。
豫之蹇
洛阳嫁女，善逐人走。三寡失夫，妇妒无子。
豫之解
周德既成，杼轴不倾。太宰东西，夏国康宁。
豫之损
日中为市，交易资宝。名利所有，心悦以喜。
豫之益
童妾独宿，长女为室，利无所得。
豫之夬
忠言辅成，王政不倾。公刘兆基，文武绥之。
豫之姤
牛骥同堂，郭氏以亡。国破为墟，主君奔逃。
豫之萃
中原有菽，以待雉食。饮御诸友，所求大得。
豫之升
多虚少实，语不可知。尊空无酒，飞言如雨。
豫之困
青蝇集蕃，君信谗言，害贤伤忠，患生妇人。
豫之井
履株履舆，马惊伤车，步为我忧。
豫之革
商风召寇，呼我北盗。间谍内应，与我争斗。殚以宝藏。主人不胜。
豫之鼎
逸豫好游，不安其家。或有少姬，久迷不来。
豫之震
无有骅骝，畜之以时。东家翁孺，来诣我车，价极可与，后无贱忧。
豫之艮
厄穷上通，与尧相逢。登升大麓，国无凶人。
豫之渐
众兔俱走，熊罴在后。踦不能进，失信寡处。
豫之归妹
旁行不远，三思复返。心多畏恶，中日止舍。
豫之丰
仓皇奉使，中山以孝。文侯悦喜，击子征召。
豫之旅
入天门，守地户，君安乐，不劳苦。
豫之巽
等阶上堂，见吾父兄。左酒右浆，与福相迎。
豫之兑
秋蛇向穴，不失其节。夫人姜氏，自其复入。
豫之涣
忍丑少羞，有面无头。耗减寡虚，日以削消。
豫之节
景星照堂，麟游凤翔。仁施大行，颂声以兴。
豫之中孚
竿旄旌旗，执帜在郊。虽有宝珠，无路致之。
豫之小过
李华再实，鸿卵降集。仁德以兴，萌国受福。
豫之既济
白马赤乌，战于东都。天辅有德，败亡为忧。
豫之未济
采薪得麟，大命陨颠。豪雄争名，天下四分。
■■■豫卦终■■■
■■■此起为随卦■■■
随之随
鸟鸣东西，迎其群侣。似有所属，不得自专，空返独还。
随之乾
必自易处，不知香臭。君密于是，失其宠位。
随之坤
唐虞相辅，鸟兽喜舞。安康无事，国家富有。
随之屯
左辅右弼，金玉满匮。常盈不亡，富如仓廒。
随之蒙
苍龙单独，与石相触，摧折两角。
随之需
钓目厌部，善逐人走。来嫁无父，不安其庐。
随之讼
逐兔驱狼，避去不祥。凶恶北行，与善相逢。
随之师
赍贝赎狸，不听我辞。系于虎须，牵不得来。
随之比
同载共舆，中道别去。丧我元夫，独与孤居。
随之小畜
奋翅鼓翼，将之嘉国。愆期失时，乃得所欲。
随之履
目倾心惑，夏姬在侧。申公颠倒，巫臣乱国。
随之泰
博鸠弹鹊，逐兔山北，丸尽日暮，失获无得。
随之否
鹿求其子，虎庐之里。唐伯李耳，贪不我许。
随之同人
败鱼鲍室，臭不可息。上山履涂，归伤我足。
随之大有
花灯百枝，消暗衰微。精光讫尽，奄有灰靡。
随之谦
颜叔子夏，遨游仁宇。温良受福，不失其所。
随之豫
梁柱坚固，子孙蕃盛。福喜盈积，终无祸悔。
随之蛊
边鄙不宁，民狎于野。穑人成功，年岁大有。
随之临
蜗牛鸣呴，呼求水潦。云雨大会，流成河海。
随之观
志合意同，姬姜相从。佳偶在门，夫子悦喜。
随之噬嗑
白马驳骝，更生不休。富有商人，利得如丘。
随之贲
大姒夏禹，经启九道。各有攸处，民得安所。
随之剥
甲戊己庚，随时转行。不失其心，得且安宁。唐季发愤，擒灭子婴。
随之复
穆违百里，使孟历武。将帅袭战，败于淆石。
随之无妄
茅如木居，与类相投。顾慕群旅，不离其巢。
随之大畜
伯仲叔季，日暮寝寐。坐卧失明，丧其贝囊。
随之颐
亡羊补牢，张氏失牛。骍驷奔走，鹄盗我鱼。
随之大过
雀目燕颡，畏昏无光。思我狡童，不见子充。
随之坎
人和出明，动作有光。运转休息，常乐允康。
随之离
不胜私情，以利自婴。其室出孤，毁其良家。
随之咸
称幸上令，媚悦于神。受福重重，子孙蕃功。
随之恒
齐姜叔子，天命在位。实沈参墟，封为康侯。
随之遁
遨游无患，出入安全，长受其欢，君子万年。
随之大壮
被服文德，升入大麓。四门雍肃，登受大福。
随之晋
负金怀玉，南归嘉国。蜂虿不螯，利入我室。
随之明夷
日在阜颠，向昧为昏。小人成群，君子伤伦。
随之家人
水火父母，先来鸣呴。泽高之上，从高而处。
随之睽
东邻少女，为王长归。柔顺利贞，宜夫寿子。
随之蹇
戴瓶望天，不见星辰。愿小失大，福逃于外。
随之解
王乔不病，狗头不痛。三尸头履，乏我逆从。
随之损
使燕筑室，身无庇宿。家不容车，微我衣服。
随之益
威权分离，乌夜徘徊。争蔽月光，大人诛伤。
随之夬
辩变白黑，巧言乱国。大人失福，君子迷惑。
随之姤
衣锯甲铠，敝筐为具。大人不顾，少妇不取。弃捐于道。
随之萃
燕雀衔泥，以生孚乳。兄弟六人，叫好孝悌。得心欢欣，和悦相乐。
随之升
登几上舆，驾驷南游。合从散衡，燕秦以强。
随之困
黯黯许许，仇偶相得。冰入炭室，消亡不息。
随之井
鸱鸮破斧，邦人危殆。赖其忠德，转祸为福。倾亡复立。
随之革
载金贩狗，利弃我走。藏匿渊渠，悔折为咎。
随之鼎
渊坑复平，宇穴安宁。忧患解除，赖福长生。
随之震
骊姬馋嬉，与二孽谋。谮我恭子，贼害忠孝。驾出喜门，商伯有害。
随之艮
刺羊不当，血少无羹。女执空筐，不得采桑。
随之渐
牧羊稻园，闻虎喧嚷。畏惧悚息，终无祸患。
随之归妹
明德隐伏，麟凤远匿。周室倾侧，不知所息。
随之丰
邻不我顾，而求玉女。身多秃癞，谁肯媚者。
随之旅
处虽无舆，后得战车。赖幸逢福，不罹兵革。
随之巽
水坏我里，东流为海。龟凫欢嚣，不睹王母。
随之兑
两心不同，或欲西东。明论终始，莫适所从。
随之涣
天地悬车，废礼不朝。禳服不制，失宠其家。
随之节
交川合浦，远湿难处。水土不同，思吾皇祖。
随之中孚
勾践之危，栖于会稽。太宰机言，越国复存。
随之小过
慈鸟鸣鸠，执一无尤。寝门内治，军自悦喜。
随之既济
富年早寡，孤与独居。鸡鸣犬吠，无敢问者。我生不遇，独罹寒苦。
随之未济
江海变服，淫湎无测。高位颠崩，宠禄反复。
■■■随卦终■■■
■■■此起为蛊卦■■■
蛊之蛊
鲂生江淮，一转为百。周流天下，无有难恶。
蛊之乾
首释与目，载受福庆。我有好爵，与善相迎。
蛊之坤
＃＃＃＃，岁暮偏蔽。宠名捐弃，君衰去位。
蛊之屯
折箬蔽日，屏遮王目。司马无良，平子没伤。
蛊之蒙
家在海隅，绕旋深流。王孙单行，无妄以趋。固阴互寒，长冰不温。后入坠胎，大雹为害。
蛊之需
执义秉德，不危不殆。延颈盘恒，安其室垣。屯耗未得，终无大恤。
蛊之讼
长舌乱国，大斧破车。阴阳不顺，姬姜衰忧。
蛊之师
二人共路，东趋西步。千里之外，不相知处。
蛊之比
视暗不明，云蔽日光。不见子都，郑人心伤。
蛊之小畜
初忧后喜，与福为市。八佾列陈，饮御嘉友。
蛊之履
童妾独宿，长女未室，利无所得。
蛊之泰
玄黄四塞，阴雌伏谋。呼为墙屋，为巫所识。
蛊之否
中岁摧陨，常恐衰微。，老复赖庆，五羖为相。
蛊之同人
伯氏杀牛，行悖天时。亳社夷烧，朝歌丘墟。
蛊之大有
日短夜长，禄命不光。早离父兄，免见忧伤。
蛊之谦
采唐深乡，徼期桑中。失心不会，忧思忡忡。
蛊之豫
昧视无光，夜不见明。冥抵空床，季叶逃亡。
蛊之随
举趾振翼，南至嘉国，见我伯姑，与惠相得。
蛊之临
则天顺时，周流其墟。与乐并居，无有咎忧。
蛊之观
虿室蜂户，螯我手足。不可进取，为我害咎。
蛊之噬嗑
公孙驾骊，载游东齐。延陵悦产，遗季纻衣。
蛊之贲
转作骊山，大失人心。刘季发怒，命灭子婴。
蛊之剥
羊肠九萦，相推稍前。止须王孙，乃得上天。
蛊之复
螮蝀充测，佞人倾惑。女遏横行，正壅道塞。
蛊之无妄
福禄不遂，家多怪祟。麋鹿悲啼，思其大雄。
蛊之大畜
云雷因积，大雨重叠，。久不见日，使我心悒。
蛊之颐
三河俱合，水怒涌跌。坏我王室，民因无食。
蛊之大过
旦雨夜行，早遍都城。更相覆倾，终无所成。三头两眠，不见其真。
蛊之坎
褒后生蛇，经老育微。侧跌哀公，酒减黄离。
蛊之离
鸿雁南飞，随时休息。转送天和，千岁不衰。
蛊之咸
后时失利，不得所欲。莫享偕结，自逐自逐。
蛊之恒
心多恨悔，出言为怪。枭鸣室北，丑声可恶。请谒不得。
蛊之遁
四马过隙，时难再得。尼父孔圣，系而不食。
蛊之大壮
阴变为阳，女化为男。治道得通，君臣相承。
蛊之晋
昆仑源口，流行不止。龙门砥柱，民不安处。母归扶子，黄麋悦喜。
蛊之明夷
葛藟蒙棘，华不得实。馋佞乱政，使恩壅塞。
蛊之家人
公无长驱，天王骏马。非其当所，伤折为患。
蛊之睽
大仓充盈，万物蕃盛，年岁熟荣。
蛊之蹇
执簧照牺，为风所吹，火灭无光，不见玄黄。
蛊之解
鸟反故巢，归其室家，心平意正，与叔相鸣。登高陨坠，失其宠贵。
蛊之损
弩驰弓藏，良犬不烹。内无怨女，征夫在堂。
蛊之益
牡牺孔博，日新其德。文君出猎，姜氏受福。
蛊之夬
秋季孟冬，寒露霜降。大阴在庭，庶物不生。鸡鸣犬吠，家忧数惊。
蛊之姤
心多恨悔，出门见怪。歹蛇三足，丑声可恶。嫫母为媒，请求不得。
蛊之萃
虎豹争强，道闭不通。小人欢讼，贪天之功。
蛊之升
鸡方啄粟，为狐所逐。走不得食，惶怖惕息。
蛊之困
陈妫敬仲，兆兴齐姜。乃适营丘，八世大昌。
蛊之井
昊天白日，照临我国。万民康宁，咸赖喜福。
蛊之革
云梦大薮，嘉有所在。虞人共职，骊驹乐喜。
蛊之鼎
獐鹿雉兔，群聚东国。芦黄白春，俱往逐追，九齚十得。主君有喜。
蛊之震
得惠孔明，主君复章，保其室堂。
蛊之艮
天之所坏，不可强支。众口嘈嘈，虽贵必危。
蛊之渐
天之奥隅，尧舜所居。可以全身，保我邦家。
蛊之归妹
下泉苞稂，十年九主。旬伯遇时，忧念周京。
蛊之丰
江河海隅，众利聚居。可以遨游，卒岁无忧。
蛊之旅
南山黄竹，三身六目。出入制命，东皇宣政。主尊君安，郑国无患。
蛊之巽
重译置之，来除我忧。与喜俱居，同其福休。
蛊之兑
南山高岗，麟凤室堂。含和履中，国无灾殃。
蛊之涣
紫芝朱草，生长和气。公尸侑食，福禄来下。
蛊之节
宫城室就，进乐相舞。英俊在堂，福禄光明。
蛊之中孚
商之子孙，资无所有。贪贝逐狐，留连都市。还辕内乡，嘉喜何咎。
蛊之小过
执贽入朝，献其狐裘。元戎燮安，妙漠以欢。
蛊之既济
涌泉汩汩，南流不绝。洿为淮海，坏败邑里。
蛊之未济
固阴冱寒，常冰不温。凌人惰殆，大雹为灾。
■■■蛊卦终■■■
临　
　临　　弱水之西，有西王母。生不知老，与天相保。行者危殆，利居善喜。
　乾　　黄獹生子，白戌为母。晋师在郊，虞公出走。
　坤　　仓皇奉使，中山以孝。文侯悦喜，系子征召。
　屯　　机关不便，不能出言。精诚不通，为人所冤。
　蒙　　白茅醴酒，灵巫拜祷。神嗜饮食，使君寿考。
　需　　重瞳四乳，目聪耳明。普仁表圣，为作元辅。
　讼　　水涨无船，破城坏堤，大夫从役。一朝亡殒，不见少妻。
　师　　六人俱行，各遗其囊。鸿鹄失珠，无以为明。
　比　　随时转行，不失其常。各乐厥类，身无咎殃。
　小畜　蔡女荡舟，为国患忧。褒后在侧，屏蔽王目。早衰六畜。
　履　　驾龙骑虎，周遍天下。为神人使，西见王母。不忧危殆。
　泰　　胥恐之吴，画策阖闾。鞭平服荆，除大咎殃。威震敌国，还受上卿。
　否　　唐邑之庐，晋人以居。虞叔受福，实贶是国。世载其乐。
　同人　管鲍相知，至德不离。三言于桓，齐国以安。
　大有　三十无室，长女独宿。心劳未得，忧在胸臆。
　谦　　散涣水长，风吹我乡。火灭无光，隳败桓功。
　豫　　蜎飞蠕动，各有配偶。大小相保，咸得其所。
　随　　安乐几筵，未出王门。
　蛊　　大生灾祸，下土恩塞，抵乱我国。
　观　　长生无极，子孙千亿。柏柱载梁，坚固不倾。
　噬嗑　钦敬昊天，历象星辰。宜受民时，阴阳和调。
　贲　　三河俱合，水怒踊跃。坏我王室，民困于食。
　剥　　寿如松乔，与日月俱。常安康乐，不离祸忧。
　复　　天之所予，福禄常在，不忧危殆。
　旡妄　受谶六符，招摇室虚。虽跌无忧，保我命则。
　大畜　 金买车，失道后时，劳罢为忧。
　颐　　华首山头，仙道所游。利于居止，长无咎忧。
　大过　采唐沫乡，徼期桑中。失信不会，忧思约带。
　坎　　人面九口，长舌为斧。斲破瑚琏，殷商绝后。
　离　　临溪桥疚，虽恐不危，乐以笑歌。
　咸　　泱泱沸溢，水泉为害，使我无赖。
　恒　　蝗螟为贼，害我稼穑。秋饥于年，农夫鲜食。
　遯　　八百诸侯，不期同时。慕西文德，兴我宗族。家门雍睦。
　大壮　长男少女，相向笑语。来欢致福，和悦乐喜。
　晋　　平国不君，夏氏作乱。乌号窃发，灵公殒命。
　明夷　春多膏泽，夏润优渥。稼穑成熟，亩获百斛。
　家人　客宿卧寒，席蓐不安。行为危害，留不得欢。
　睽　　乘槎浮海，虽惧不殆。母载其子，终焉何咎。
　蹇　　手拙不便，不能伐檀。车无轴辕，行者苦难。
　解　　唐虞相辅，鸟兽率无。民安无事，国家富有。
　损　　秋蛇向穴，不失其节。夫人姜氏，自齐复入。
　益　　病笃难医，和不能治。命终永讫，下即蒿芦。
　夬　　青蛉如云，城邑闭门。国君御守，民困于患。
　姤　　牙孽生齿，室堂启户。出入利贞，鼓翼起舞。
　萃　　凫游江湖，役行千里。以为死亡，复见空桑，长生乐乡。
　升　　黄帝出游，驾龙乘凤。东上泰山，南游齐鲁。邦国咸喜。
　困　　履危不止，与鬼相视。惊恐失气，如骑虎尾。
　井　　秋南春北，不失消息。涉和履中，时无阴匿。
　革　　龙门砥柱，通利水道。百川顺流，民安其居。
　鼎　　千岁庙堂，栋桡倾僵。天厌周德，失其宠光。
　震　　折箬蔽目，不见稚叔。五足孤鸟，远离室家。
　艮　　望叔山北，陵隔我目。不见所得，使我心惑。
　渐　　匏瓠之息，一亩十室。万国都邑，北门有福。
　归妹　域域牧牧，忧和相伴。隔我岩山，室家分散。
　丰　　麒麟騄耳，游食萍草。逍遥石门，循山上下。不失其子。一本无末句）
　旅　　天所祚昌，文以为良。笃生武王，姬受其福。
　巽　　羊肠九萦，相推稍前。止须王孙，乃能上天。蛊之剥）
　兑　　贫鬼守门，日破我盆。孤牝不驹，鸡不成雏。
　涣　　饱食从容，入门上堂。不失其常，家无咎殃。
　节　　阴淫不止，白马为海。泽皋之子，就高而处。
　中孚　执戈俱立，以备暴急。千人举龙，困危得海。终安何畏。
　小过　夹河为婚，水涨无船。追心失望，不见欢君。
　既济　阴阳变化，各得其宜。上下顺通，奏为肤功。
　未济　狂劣德薄，失其臣妾。田不见禽，犬无所得。
观　
　观　　历山之下，虞唐所处。躬耕致孝，名闻四海。为尧所荐，禅位天子。唐当作舜）
　乾　　蜎飞蠕动，各有所配。欢悦相迎，咸得其处。
　坤　　继祀宗邑，追明成康。光照万国，享世久长。病疾不医，下即蒿芦。此二句疑衍）
　屯　　秋冬探巢，不得鹊雏。衔指北去，媿我少姬。
　蒙　　僮妾独宿，长女未室，利无所得。
　需　　洪鱼逆流，至人潜去。蒿蓬代柱，大屋颠仆。
　讼　　日闇不明，谗夫在堂。右臂疾痹，君失其光。
　师　　王孙季子，相与孝友。明允笃诚，升擢荐举。为国干柱。
　比　　麟趾龙身，日驭三千。南上苍梧，与福为婚。道里夷易，安全无患。
　小畜　三子成驹，折损辕轴。轮载空舆，后时失期。
　履　　逐福除患，道德神仙。避恶万里，常欢以安。
　泰　　黄池之盟，吴楚争强。勾践为患，夷门不安。探 得螽，所愿不喜。
　否　　青牛白咽，呼我俱田。历山之下，可以多耕。岁藏时节，人保安宁。
　同人　有头无目，赫赫粟粟。一作不见菽粟）消耗为疾，三年不复。
　大有　山没丘浮，陆为水鱼。燕雀无巢，民无室庐。
　谦　　高冈凤凰，朝阳梧桐。雝雝喈喈，奉奉萋萋。陈辞不多，以告孔嘉。
　豫　　鳏寡独宿，忧动胸臆，莫与笑食。
　随　　踬马破车，恶妇破家。青蝇污白，暴子离居。
　蛊　　长女二嫁，进退无羞。逐狐作妖，行者离忧。
　临　　人无足法，缓行长奸。地雄走归，阳不制阴。男失其家。
　噬嗑　茹芝饵黄，饮食玉英。与神流通，长无忧凶。
　贲　　东行无门，西出华山。道塞于难，游子为患。
　剥　　寿如松乔，与日月俱。常安康乐，不罹祸忧。
　复　　探 得螽，所愿不喜。黄池之盟，吴楚争强。勾践为患，夷门不安。
　旡妄　蝠螺生子，深目黑丑。虽饰相就，众人莫取。
　大畜　喜怒不时，霜雪为灾。稼穑无功，后稷饥寒。
　颐　　乌升鹊举，照临东海。尨降庭坚，为陶叔后。封为蓼丘，履禄绥厚。
　大过　黄离白日，照我四国。元首昭明，民赖其福。
　坎　　黍稷醇醲，敬奉山宗。神嗜饮食，甘雨嘉降。独蒙福力，时灾不至。
　离　　祸不更生，福过我里。入门笑喜，与吾利市。
　咸　　昼卧牢门，怵惕不安。目不得阖，鬼搔我足。
　恒　　春草荣华，长女宜夫。受福多年，世有封禄。
　遯　　雍门内崩，贼贤伤仁。暴乱狂悖，简公失位。
　大壮　心壮无良，猖獗妄行。触抵墙壁，不见户房。
　晋　　胶车木马，不利远贾。出门为患，安止不危。
　明夷　家在海隅，桡短流深。企立望宋，无木以趋。
　家人　冬桑枯槁，当风失道。蒙被尘埃，左右劳苦。
　睽　　过时不行，妄逐王公。老女无夫，不安其居。
　蹇　　履泥污足，名困身辱。两仇相当，自为痛疾。
　解　　精华堕落，形客丑恶。龃龉挫顿，枯槁腐蠹。
　损　　长生无极，子孙千亿。松柏为梁，坚固不倾。
　益　　去辛就蓼，毒愈酷甚。避井入坎，忧患日生。
　夬　　行尧钦德，养贤致礼。众英积聚，国无寇贼。
　姤　　狗逐兔走，俱入谷口。与虎逢之，迫不得去。
　萃　　望尚阿衡，太宰周公。藩屏汤武，立为侯王。
　升　　清人高子，久屯外野。逍遥不归，思我慈母。
　困　　三虫作蛊，削迹无与。胜母盗泉，居不安处。
　井　　 作龙身，进无所前。三日五夜，得其所钦。
　革　　黄里绿衣，君服不宜。淫湎毁常，失其宠光。
　鼎　　天所顾佑，祸灾不到，安吉无惧。
　震　　盘纡九回，行道留难。止须千丘，乃睹所欢。
　艮　　暴虐失国，为下所逐。北奔阴胡，主君旄头。
　渐　　御骍从龙，至霍华东。与禹相逢，送至子邦。
　归妹　铜人铁距，雨露劳苦。终日卒岁，无有休息。
　丰　　大人失宜，盈满复亏。成长之木，盛者灭衰。
　旅　　梅李冬实，国多盗贼。乱扰并作，王不能制。
　巽　　泽枯无鱼，山童难株。长女嫉妒，使身虚空。
　兑　　天门冬虚，晋季为灾。膉暌默苍，秦伯受殃。
　涣　　褰衣涉河，水深渍衣。赖幸舟子，济脱无他。
　节　　推车上山，高仰重难。终日至暮，不见阜颠。
　中孚　鼎易其耳，热不可举。大路壅塞，旅人辛苦。
　小过　四乱不安，东西为患。退身止足，无出邦域。乃得完全，赖其生福。
　既济　班马还师，以息劳疲。役夫嘉喜，入户见妻。
　未济　积德不怠，遇生逢时。载善（一作喜）渭阳，身受荣光
噬嗑　
　噬嗑　麒麟凤凰，善政得祥。阴阳和调，国无灾殃。
　乾　　北风相牵，提笑语言。伯歌叔舞，燕乐以喜。
　坤　　甲戊己庚，随时运行。不失常节，咸逢出生。各乐其类，达性任情。
　屯　　破亡之虚，神所忧衰。进德无光，留止有庆。
　蒙　　注斯膏泽，祈卫百毒。防以江南，虺不能螫。
　需　　日月相望，光辉盛昌。三圣成功，仁德大降。
　讼　　大蛇巨鱼，战于国郊。上下济塞，卫侯庐漕。
　师　　龙入天关，经历九山。登高上下，道里险难。日晏不食，绝无甘酸。
　比　　沙漠北塞，纯无水泉。君子征凶，役夫力殚。
　小畜　关柝门启，衿带解堕。福与善生，忧不为祸。
　履　　狼虎所嗥，患害必遭。不利有为，宜以遁逃。
　泰　　金精耀怒，带剑过午。两虎相距，弓弩满野，虽忧无咎。
　否　　朽根枯树，华叶落去。卒逢火焱，相随偃仆。
　同人　入和出暗，动作有光。转运休息，常乐允康。
　大有　国多忌讳，大人恒畏。结口无患，可以长存。
　谦　　天地淳亨，六合光明。阴序阳顺，厥功以成。
　豫　　裸裎逐狐，为人观笑。牝鸡鸣晨，主作乱妖。
　随　　阴失阳复，桀失其室，相餧不食。
　蛊　　蜎飞蠢动，各有配偶。大小相保，咸得其所。临之豫）
　临　　鬼守我庐，欲呼伯去。曾孙寿考，司命不许。与生相保。
　观　　祸走患伏，喜为我福。凶恶消亡，灾害不作。
　贲　　智不别扬，张诳妄行。陷渊仆颠，伤杀伯身。
　剥　　凶忧灾殃，日益明章。祸不可救，三都夷伤。
　复　　长尾蜲蛇，画地为河。深不可涉，绝无以北。怅然愤息。
　旡妄　爱我婴女，牵引不与。冀幸高贵，反曰下贱。
　大畜　凫游江湖，甘乐其饵。既不近人，虽惊不骇。
　颐　　明灭光息，不能复食。精魄既丧，以夜为室。
　大过　奇适无偶，习静独处。所愿不从，心思劳苦。
　坎　　葛藟蒙棘，花不得实。谗 乱政，使忠壅塞。
　离　　鹊笑鸠舞，来遗我酒。大喜在后，授我龟纽。龙喜张口，超拜福祉。
　咸　　摇尾逐灾，云孽辟除。洿泥生粱，下为田主。
　恒　　白鹤衔珠，夜食为明。膏润优渥，国岁年丰。
　遯　　内执柔德，止讼以默。宗邑赖德，祸灾不作。
　大壮　犬吠惊骇，公拔戈起。元冥厌火，消散瓦解。
　晋　　公悦妪喜，子孙俱在。荣誉日登，福禄来处。
　明夷　鸟鸣捕 ，长欲飞去。循枝上下，适与风遇。颠损树根，命不可救。
　家人　析薪炽酒，使媒求妇。和合齐宋，姜子悦喜。
　睽　　邻不我顾，而望玉女。身多疣癞，谁当媚者。
　蹇　　远视无光，不知青黄。黈纩塞耳，使君闇聋。
　解　　克身整己，逢禹巡狩。赐我元圭，蒙受福佑。
　损　　远望千里，不见黑子。离娄之明，无益于光。
　益　　斧斤所斫，疮疣不息。针口不施，下即空室。
　夬　　齐侯少子，才略美好。求我长女，贱薄不与。反得丑陋，后乃大悔。
　姤　　失俪后旅，天门地户。不知所在，安止无咎。
　萃　　乌孙氏女，深目黑丑。嗜欲不同，过时无咎。
　升　　伯驾纯骝，南至东华。求索车马，道阙中止。
　困　　二女宝珠，误郑大夫。君父无礼，自为作笑。
　井　　阳城太室，神明所息。仁者之君，独无兵革。
　革　　反（一作大）蛇为殃，使道不通。岁收甚少，年谷败伤。
　鼎　　三足孤鸟，灵明为御。司过罚恶，自残其家。毁败为忧。坎之涣）
　震　　车驾两靷，绝马欲步。双轮脱行，至道遇害。一本作胶车乃驾，两引如绳。马绝靷走，双输脱去）
　艮　　郁映不明，为阴所伤。众雾丽集，共夺日光。
　渐　　鹯 枭，治城御灾。周公勤劳，绥得安家。
　归妹　名成德就，项领不试。景公耄老，尼父逝去。
　丰　　一夫两心，岐刺不深。所为无功，求事不成。
　旅　　羿张乌号，彀射天狼。赵国雄勇，败于荥阳。
　巽　　东家杀牛，污臭腥臊。神皆西顾，命衰绝周。
　兑　　火起我后，喜炙吾庐。苍龙衔水，泉噀屋柱，虽难无咎。
　涣　　桃雀窃脂，巢于小枝。摇动不安，为风所吹。寒心飘摇，常忧殆危。
　节　　徒足去域，飞入东国。有所畏避，深藏远匿。
　中孚　璚英朱草，仁政得道。凫鹥在渚，福禄来下。
　小过　陈蔡之厄，从者饥瘦。明德上通，忧不为凶。
　既济　春桃生花，季女宜家。受福多年，男为邦君。
　未济　径邪贼田，政恶伤民。夫妇咒诅，太山覆颠
贲　
　贲　　仁政不暴，凤凰来舍。四时顺节，民安其居。
　乾　　八口九头，长舌破家。帝辛沈湎，商灭其墟。
　坤　　鬼守我门，呼伯入山。去其室家，舍其兆墓。
　屯　　日出阜东，山蔽其明。章甫荐履，箕子佯狂。剥之泰）
　蒙　　戴盆望天，不见星辰。顾小失大，福逃墙外。
　需　　两轮日转，南上大阪。四马共辕，无有重难。与语笑言。
　讼　　羊惊狼虎，耸耳群聚。行旅稽难，留连愁苦。
　师　　楩生荆山，命制输班。袍衣剥脱，夏热冬寒。饥饿枯槁，众人莫怜。
　比　　鸟飞无翼，兔走折足。不常其德，自为羞辱。
　小畜　条风制气，万物出生。明庶长养，花叶壮茂。
　履　　坤厚地德，万物蕃息。平康正直，以绥大福。
　泰　　昴毕附耳，将军乘怒。路径隔塞，燕雀惊骇。
　否　　东风启户，黔啄翻舞。各乐其类，咸得生处。
　同人　两足四翼，飞入家国。宁我伯姊，与母相得。
　大有　岁暮花落，阳入阴室。万物伏匿，岁不可得。
　谦　　释然远咎，避患高阜。田获三狐，以贝为宝。君子所在，安宁不殆。
　豫　　迁延却缩，不见头目，日以困急。
　随　　秋隼冬翔，数被严霜。雄犬夜鸣，家扰不宁。
　蛊　　班马还师，以息劳疲。役夫嘉喜，入室见妻。
　临　　老杨日衰，条多枯枝。爵级不进，遂至摧隤。
　观　　顺风吹火，牵骑骥尾。易为功力，因惧受福。
　噬嗑　六人俱行，各遗其囊。黄鹄失珠，无以为明。
　剥　　依叔墙隅，志下心劳。楚王晨食，韩子低头。
　复　　三年生狗，以戌为母。荆夷上侵，姬伯出走。坤之震，需之讼，否之姤）
　旡妄　鹤盗我珠，逃于东都。鹄起追求，郭氏之墟。不见踪迹，反为祸灾。
　大畜　外与中退，举事不遂。餔麋毁齿，失其道理。
　颐　　鸿鹄高飞，鸣求其雌。雌来在户，雄哺嘻嘻。甚独劳苦，炮鳖脍鲤。
　大过　褰衣涉河，水深渍衣。幸赖舟子，济脱无他。观之涣，剥之贲）
　坎　　虎啮龙指，泰山之崖。天命不佑，不见其雌。
　离　　明不处暗，智不履危。终年卒岁，乐以笑歌。
　咸　　三足俱行，倾危善僵。六指不便，慁累弟兄。树柱阂车，失其正当。车一作居）
　恒　　含车而徒，亡其驳牛。虽丧白头，酒以疗忧。
　遯　　析薪炽酒，使媒求妇。和合齐宋，姜子悦喜。
　大壮　夜视无明，不离商贾。子反笑欢，与市为仇。
　晋　　徒行离车， 厌泥涂，利以休居。
　明夷　作室山根，人以为安。一夕崩巅，破我 飧。
　家人　东山西山，各自言安。虽相登望，竟未同堂。
　睽　　君子在朝，凶言消去。惊骇逐狼，不见雄英。
　蹇　　 慎慎，一作 坟坟）火烧山根。不润我邻，独不蒙恩。
　解　　南山之蹊，真人所游。德配唐虞，天命为子。保佑歆享，身受大庆。复之比，否之豫）
　损　　龙蛇所聚，大小来处。泱泱霈霈，淡淡磕磕。使我无赖。
　益　　旃裘若阖，慕德献服。边鄙不悚，以安王国。
　夬　　光体春成，陈仓鸡鸣。阳明失道，不能自守。消亡为咎。大有之井）
　姤　　下泉苞稂，十年无王。荀伯遇时，忧念周京。无一作九蛊之归妹）
　萃　　仁德不暴，五精就舍。四序允厘，民安其居。
　升　　隋和重宝，众所贪有。相如睨柱，赵王危殆。
　困　　凤生五雏，长于南郭。君子康宁，悦乐身荣。
　井　　二人为旅，俱归北海。入门上堂，拜谒王母。劳赐我酒，女功不喜。
　革　　逐忧除殃，洿泥生粱，下田为王。
　鼎　　东门之墠，茹藘在阪。礼义不行，与我心反。
　震　　凫遇稻芦，甘乐 ，虽驱不去。
　艮　　清人高子，久屯外野。逍遥不归，思我君母。公子谒请，王孙嘉许。
　渐　　谗 所言，语不成全。虎狼之患，不为我残。
　归妹　张罗捕鸠，鸟丽其灾。雌雄俱得，为网所贼。剥之归妹）
　丰　　安仁尚德，东邻慕义，来安吾国。
　旅　　猾丑假诚，前后相违。言如鳖咳，语不可知。
　巽　　怀璧越乡，不可远行。蔡侯两裘，久苦流离。
　兑　　伯氏归国，多所恨惑。车顿盖倾，身常惊惶。乃得其愿，雌雄相从。
　涣　　火石相得，乾无润泽，利少囊缩。
　节　　君明圣哲，鸣呼其友。显德之徒，可以礼仕。
　中孚　骑豚逐羊，不见所望。径涉虎庐，亡豚失羊。乾之蹇）
　小过　元黄虺隤，行者劳罢。役夫憔悴，处子猥衰。
　既济　右手掩目，不见长叔。失其所得，悔吝相仍。
　未济　免冠进贤，步出朝门。仪体不正，贼孽为患。否之兑）
剥　
　剥　　行触大讳，与司命忤。执囚束缚，拘制于吏。忧人有喜。中孚之震）
　乾　　穿胸狗邦，僵离旁舂。天地易纪，日月更始。师之谦）
　坤　　从风纵火，荻芝俱死。三害集房，十子中伤。
　屯　　北山有枣，橘柚所聚。荷囊载担，香盈筐筥。
　蒙　　 金赎狸，不听我辞。系于虎须，牵不得来。否之革，需之睽，震之咸，巽之需）
　需　　上下惟邪，寡妇无夫。欢心隔塞，君子离居。
　讼　　二人辇车，徙去其家。并沸釜鸣，不可安居。复之旅）
　师　　蹇驴不才，骏骥失时。筋力劳尽，罢于沙丘。履之巽）
　比　　明伤之初，为穆出郊。以谗复归，名曰竖牛。剥乱叔孙，饫于空丘。
　小畜　天火大起，飞鸟惊骇。作事不时，为多咎。
　履　　土与山连，共保岁寒。终无灾患，万世长安。
　泰　　日出阜东，山蔽其明。章甫荐履，箕子佯狂。贲之屯）
　否　　龙马上山，绝无水泉。喉焦唇乾，口不能言。乾之讼）
　同人　雄处弱水，雌在海滨。将别持食，悲哀于心。
　大有　庭燎夜明，追嗣日光。阳软不至，阴雄生戾。
　谦　　三妇同夫，忽不相思。志恒不愁，颜色不怡。
　豫　　鹤盗我珠，逃于东都。鹄怒追求，郭氏之墟。不见踪迹，反为患灾。豫之明夷）
　随　　沐猴冠带，盗在非位。众犬共吠，仓狂蹶足。
　蛊　　黍稷禾稻，垂亩方好。中旱不雨，伤风病稿。
　临　　雄圣伏名，人匿麟远。走凤飞北，乱祸未息。中孚之损）
　观　　三母多福，天禄所伏。居之宠光，君子有福。
　噬嗑　被服文德，升入大麓。四门雍肃，登受大福。
　贲　　褰裳涉河，水流渍衣。幸赖舟子，济脱无他。观之涣，贲之大过，坤之萃）
　复　　班马还师，以息劳疲。役夫嘉喜，入户见妻。观之既济，贲之蛊）
　旡妄　东邻嫁女，为王妃后。庄公筑馆，以尊王母。归于京师，季姜悦喜。
　大畜　百足俱行，相辅为强。三圣翼事，王室宠光。屯之履，晋之坤，遯之复）
　颐　　危坐至暮，请求不得。膏泽不降，政戾民忒。泰之离，需之颐，渐之坎）
　大过　百川朝海，泛流不止。路虽辽远，无不到者。
　坎　　乘骝驾骊，东至于济。遭遇仁友，送我以资。厚得利归。
　离　　礼坏乐崩，阴请不当。成子傲慢，为简生殃。欲求致理，力疲心烂。
　咸　　一人辇车，乘入虎家。王母贪饕，盗我犁牛。
　恒　　羊头兔足，少肉不饱。漏囊败粟，利无所得。涣之艮）
　遯　　新田宜粟，上农得谷。君子怀德，以千百福。恒之离）
　大壮　夷羿所射，发辄有获。双凫俱得，利伐王国。
　晋　　凫舞鼓翼，嘉乐尧德。虞夏美功，要荒宾服。
　明夷　登丘上山，对酒遇欢。终年卒岁，优福无患。
　家人　岁暮花落，阳入阴室。万物伏匿，藏不可得。
　睽　　螟虫为贼，害我禾谷。箪瓶空虚，饥无所食。
　蹇　　阳虎胁主，使德不通。炎离为殃，年谷患伤。
　解　　四马共辕，东上泰山。骍骊同力，无有重难。与君笑言。涣之丰）
　损　　牧羊稻园，闻虎喧讙。畏惧悚息，终无祸患。随之渐，井之否，中孚之小过）
　益　　阳花不时，冬实生危。忧多横贼，生不能服。昆仑之玉，取求必得。
　夬　　高阜所在，阴气不淋。洪水不处，为家利宝。
　姤　　释然远咎，避患革害。田获三狐，以贝为宝。君子所在，安宁不殆。
　萃　　两目失明，日夺无光。胫足跛曳，不可以行。顿于丘旁，亡妾莫逐。嵬然独宿。
　升　　鸿飞循陆，公出不复，伯氏客宿。中孚之同人）
　困　　佩玉累蕊，无以系之。孤怨独处，愁哀相忧。一作桑方云云）
　井　　载船渡海，虽深何咎。孙子俱在，不失其所。
　革　　鹄求鱼食，道遇射弋。缯加我颈，缴缚两翼。欲飞不能，为羿所得。
　鼎　　泥面乱头，忍耻少羞，日以削消。
　震　　桑方将落，陨其黄叶。失势倾倒，如无所立。一作佩玉云云）
　艮　　巨蛇大 ，战于国邦。上下隔塞，主君走逃。巽之临）
　渐　　已动死，连商子。扬砂石，胡貉扰。军鼓振，吏士恐。
　归妹　张罗搏鸠，鸟丽其灾。雌雄俱得，为网所灭。贲之归妹，一作二人俱行，别离持食。一身五心，乱无所得）
　丰　　三圣相辅，鸟兽喜舞。安乐富有，二人谐偶。
　旅　　三奇六耦，相随俱市。王孙善贾，先得利宝。居止不移，大盗为咎。
　巽　　三人俱行，一人言北。伯叔欲南，少叔不得。中路分道，争斗相贼。归妹之中孚）
　兑　　播天舞地，扰乱神所。居乐无咎，言不信误。
　涣　　坐争立讼，纷纷汹汹。幸成祸乱，灾及我公。大过之离）
　节　　蛇行蜿蜒，不能上阪。履节安居，可以无忧。
　中孚　隙大墙坏，蠹众木折。狼虎为政，天降罪伐。高杀望夷，胡亥以毙。
　小过　阳不违德，高山多泽。颜子逐兔，未有所得。
　既济　心多畏恶，时愁日惧。虽有小咎，终无大悔。
　未济　众神集聚，相与议语。南国虐乱，百姓愁苦。举师征讨，别立贤主。无妄之家人）
复　
　复　　周师伐纣，克于牧野。甲子平旦，天下悦喜。
　乾　　任武负力，东征不伏。陷履泥涂，雄师败覆。
　坤　　义不胜情，以欲自营。觊利危躬，折角摧颈。
　屯　　悬貆素餐，食非其任。失舆剥庐，休坐徙居，室家何忧。
　蒙　　鹠鸱娶妇，深目窈身。折腰不媚，与伯相背。
　需　　东风解冻，河川流通。西门子产，升擢有功。
　讼　　三足俱行，倾危善僵。六指不便，累慁弟兄。树柱阂车，失其正当。贲之咸）
　师　　京庾积仓，黍稷以兴。亟行疾至，以厌饱食。
　比　　南山之蹊，真人所在。德配唐虞，天命为子。保佑歆享，身受大庆。贲之解）
　小畜　车驰人趋，卷甲相仇。齐鲁寇战，败于犬丘。坤之兑）
　履　　十五许室，柔顺有德。霜降归嫁，夫以为合。先王日至，不利出域。
　泰　　任力劣薄，远托邦国。辅车不僵，为痈所伤。
　否　　千载旧室，将有困急。荷粮负囊，出门直北。
　同人　恶灾殆盈，日益章明。祸不可救，三郄夷伤。
　大有　冠危载患，身惊不安。与祸驰逐，凶来入门。
　谦　　虎狼并处，不可以事。忠谋转改，祸必及己。退隐深山，身乃不殆。
　豫　　卵与石斗，糜碎无处。挈瓶之使，不为忧惧。
　随　　五心六意，岐道多怪。非君本志，生我恨悔。
　蛊　　雨雪载涂，东行破车，旅人无家。
　临　　尚利坏义，月出平地。国乱天常，咎征灭亡。
　观　　东行破车，步入范家。衡门穿射，无以为主。卖袍续食，糟糠不饱。
　噬嗑　逐金出门，并失玉丸。往来井上，甑破缺盆。丸一作几）
　贲　　春孟醴酒，使君寿考。南山多福，宜行贾市。秋梁雌雉，所至利喜。
　剥　　持刃操肉，对酒不食。夫亡从军，长子入狱，抱膝独宿。
　旡妄　踦牛伤暑，不能成亩。草莱不垦，年岁无有。
　大畜　南邦大域，鬼魅满室。讙声相逐，为我行贼。
　颐　　噂噂所言，莫如我垣。欢乐坚固，可以长安。
　大过　尧舜禹汤，四圣敦仁。允施德音，民安无穷。旅人相望，未同朝卿。
　坎　　桎梏拘获，身入牢狱。髡刑受法，终不得释。耳闭道塞，求事不得。
　离　　跖并桀处，民困愁苦。行旅迟迟，留连齐鲁。
　咸　　求鸡获雉，买鳖失鱼。出入均货，利得无余。齐姜宋子，婚姻孔喜。
　恒　　雨师驾驷，风伯吹云。秦楚争强，施不得行。
　遯　　仲冬兼秋，鸟散饮忧。困于米食，数惊鹯鵰。
　大壮　三羝上山，俱至阴安。遂到南阳，完其芝香。两崖相望，未有枕状。
　晋　　飞之日南，还归辽东。雌雄相从，和鸣雍雍。解我胸舂。
　明夷　尧饮舜舞，禹拜上酒。礼乐所丰，可以安处。保我淑女。
　家人　太乙置酒，乐正起舞。万神攸同，可以安处。绥我齿儿。
　睽　　白马骍骝，生乳不休。富我商人，得利饶优。
　蹇　　宛马疾步，盲师坐御。目不见路，中止不到。
　解　　春桃萌生，万物华荣。邦君所居，国乐无忧。
　损　　把珠入口，蓄为玉宝。得吾所有，欣然嘉喜。
　益　　襦烧裤燔，羸剥饥寒，病证冻挛。
　夬　　水沬沉浮，沮湿不居，为心疾忧。
　姤　　行如桀纣，虽祷不佑。命衰绝周，文君乏祀。
　萃　　蜉蝣戴盆，不能上山。脚摧跛蹶，损伤其头。
　升　　长子入狱，妇馈母哭。霜降旬甚，向晦伏法。
　困　　求犬得兔，请新遇故。虽不当路，踰吾旧舍。
　井　　鸟鸣葭端，一呼三颠。动摇东西，危而不安。灵符祷祉，疾病无患。
　革　　天厌禹德，命兴汤国。祓社衅鼓，以除民疾。
　鼎　　阴雾作匿，不见白日。邪径迷通，使君乱惑。
　震　　猿堕乔木，不跛手足。握珠怀玉，还归我室。屯之豫，蒙之随）
　艮　　三骊负衡，南取芝香。秋兰芬馥，盈满箧筐，利我少姜。
　渐　　春生孚乳，羽毛成就。举不失宜，君臣相好。盗走奔北，终无所悔。
　归妹　东行破车，还反室家。天命讫终，无所祷凶。
　丰　　九雁列阵，雌独不群。为罾所牵，死于庖人。
　旅　　二人辇车，从去其家。井沸釜鸣，不可以居。从疑作徙）
　巽　　闭塞复通，与丧相逢。甘棠之人，解我忧凶。
　兑　　赋敛重数，政为民贼。杼轴空虚，家去其室。
　涣　　怒非其怨，贪妒腐鼠。而呼鹊鸱，自令失饵，倒被灾患。
　节　　簪短带长，幽思最苦。瘠貌少疲，以疾病降。
　中孚　三人俱行，各别采桑。蕴其筐筥，留我嘉侣。得归无咎，四月来处。
　小过　逐鸠南飞，与喜相随。井获鹿子，多得利归，虽忧无危。
　既济　驱羊南行，与福相逢。狼惊吾马，虎盗我子。悲恨自咎。
　未济　东邻西国，福喜同乐。出得隋珠，留获和玉。俱利有息。
旡妄　
　旡妄　夏台羑里，汤文厄处。皋陶听断，岐人悦喜。西望华首，东归无咎。
　乾　　儋耳穿胸，缠离劳舂。天地易纪，日月更始。蝮螫我手，痛为吾毒。
　坤　　慈母之恩，长大无孙。消息褓襁，害不入门。
　屯　　 言妄语，转相诖误。道左失迹，不知郎处。
　蒙　　郁映不明，阴积无光。日在北陆，万物雕藏。
　需　　主母多福，天禄所伏。居之宠昌，君子有光。
　讼　　不耕而获，家食不给。中女无良，长子跛足。疏齿善市，商人有喜。
　师　　火起上门，不为我残。跳脱东西，独得生完。不利山邻，病疾忧患。
　比　　持刃操肉，对酒不食。夫亡从军，少子入狱。抱膝独宿。复之剥）
　小畜　 虾去海，游于枯里。街巷迫狭，不得自在。南北四极，渴馁成疾。
　履　　哑哑笑语，与欢饮酒。长乐行觞，千秋起舞。拜受大福。
　泰　　登高上山，宾于四门。士伍得欢，福为我根。
　否　　天厌周德，命与南国。以礼静民，兵革休息。
　同人　壅遏堤防，水不得行。火光盛阳，阴魄伏匿。走归其乡。
　大有　河海都市，国之奥府。商人受福，少子玉石。一作食）
　谦　　东行避兵，南去不祥。西逐凶恶，北 福生。与喜相逢。
　豫　　东家中女，嫫母最丑。三十无室，媒伯劳苦。
　随　　破亡之国，天所不福，难以止息。
　蛊　　骖驾蹇驴，日暮失时。居者无忧，保我乐娱。
　临　　蝃蝀之侧，佞幸倾惑。女谒横行，王道充塞。
　观　　三羖五羊，相随并行。迷入空泽，有谷直北。径涉六驳，为所伤贼。
　噬嗑　戴喜抱子，与利为友。天之所命，不忧危殆。荀伯劳苦，西来王母。
　贲　　织缕未就，针折不复。女工多态，乱我政事。
　剥　　行露之讼，贞女不行。君子无食，使道壅塞。
　复　　羿张乌号，彀射天狼。钟鼓不鸣，将军振攘。赵国雄勇，斗死荥阳。
　大畜　延颈望酒，不入我口。商人劳苦，利得无有。夏台羑里，难为复喜。
　颐　　冠带南游，与喜相期。邀于嘉国，拜位逢时。坎之井）
　大过　东西触垣，不利出门。鱼藏深水，无以乐宾。爵级摧颓，光威咸衰。
　坎　　两母千子，转息无已。五乳百雏，骍驳骧驹。
　离　　重 祖后，司马太史。阳氏之灾，雕宫悲苦。
　咸　　内执柔德，止讼以默。宗邑赖福，祸灾不作。
　恒　　采唐沬乡，邀期桑中。失信不会，忧思约带。巽之乾，师之噬嗑。一作牛骥同堂，郭氏以亡。国破为墟，君奔走逃。
　遯　　官成立政，衣就缺袂。恭谦为卫，终无祸尤。
　大壮　麒麟凤凰，子孙盛昌。少齐在门，利以合婚。贵人大欢。
　晋　　乱危之国，不可涉域。机机发发，身顿僵覆。
　明夷　千雀万鸠，与鹞为仇。威势不敌，虽众无益。为鹰所击，万事皆失。
　家人　众神集聚，相与议语。南国虐乱，百姓愁苦。兴师征讨，更立贤主。剥之末济，屯之节，小畜之豫）
　睽　　颜渊闵骞，以礼自闲。君子所居，祸灾不存。
　蹇　　三桓子孙，世秉国权。爵势上卿，富于周公。
　解　　鹤鸣九皋，处子失时。载土贩盐，难为功力。
　损　　方轴圆轮，车行不前。组囊以锥，失其事便。还师振旅，兵革休止。二句疑衍文）
　益　　鱼扰水浊，桀乱我国。驾龙出游，东之乐邑。天赐我禄，与生为福。
　夬　　白虎黑狼，伏伺山阳。遮遏牛羊，病我商人。
　姤　　履危不安，疏颠我颜，伤肿为瘢。
　萃　　三人辇车，东入旁家。主母贪饕，盗我资财。亡失犁牛。
　升　　三鹤南飞，俱就塘池。虾 饶有，利得过倍。
　困　　鹰栖茂树，候雀往来。一击获两，利在枝柯。
　井　　尧舜钦明，禹稷股肱。伊尹往来，进履登堂。显德之徒，可以辅王。
　革　　枯旱三年，草莱不生。粢盛空乏，无以供灵。
　鼎　　方口圆舌，为知枢门。解释钩带，商旅以欢。
　震　　凫池水溢，高陆为海。江河横流，鱼鳖成市。千里无墙，鸳凤游行。
　艮　　烹鱼失刀，驾车马亡。锡刃不入，鲂鲤腥臊。
　渐　　戎狄蹲踞，无礼贪饕。非吾族类，君子攸去。
　归妹　渡河踰水，狐濡其尾。不为祸忧，捕鱼遇蟹。利得无几。
　丰　　河出小鱼，不宜劳烦。苛政害民，君受其患。
　旅　　偃武修文，兵革休安。清人逍遥，来归空闲。
　巽　　九疑郁林，沮湿不中。鸾鸟易去，君子不安。
　兑　　搏 逢虎，患厌不起。遂至欢国，与福笑语。君子乐喜。
　涣　　狗生龙马，公劳妪苦。家无筐筥，折悔为吝。
　节　　婴孩求乳，慈母归子。黄麑悦喜，得其甘饵。
　中孚　有两赤鹞，从五隼噪。操矢无筈，趣释尔射。扶伏听命，不敢动摇。
　小过　伊尹智士，去桀耕野。执顺以强，天佑无咎。
　既济　逐鹿山西，利入我门。阴阳和调，国无灾殃。长子东游，须其三仇。二句疑衍文）
　未济　龙兴之德，周武成福。长女宜家，与君相德。长股远行，狸且善藏。
大畜　
　大畜　朝鲜之地，姬伯所保。宜人宜家，业处子孙。求事大喜。
　乾　　金柱铁关，胶固卫灾。君子居之，安无忧疑。
　坤　　转祸为福，喜来入屋。春城夏国，可以饮食。保全家室。
　屯　　水暴横行，浮屋坏墙。泱泱溢溢，市师惊惶。居止不殆，与母相保。
　蒙　　虎豹熊罴，游戏山隅。得其所欲，君子无忧。旅人失利，市空无人。
　需　　躬礼履仁，尚德止讼。宗邑已安，三伯无患。
　讼　　江淮易服，元黄朱饰。灵公夏征，哀祸无极。高位崩巅，失其宠室。
　师　　不虞之患，祸至无门。奄忽暴卒，痛伤我心。（蒙之明夷）
　比　　三涂五岳，去危入室。凶祸不作，桀盗尧服。失其宠福，贵人有疾。
　小畜　　配合相迎，利之四乡。昏以为期，明星煌煌。欣喜奭怿，所言得偿。
　履　　三首六身，莫适所闲。更伏摇动，动失事便。箕子佯狂，国乃不昌。
　泰　　虎卧山隅，鹿过后胊。弓矢设张，猬为功曹。伏不敢起，遂全其躯。得我羙章之。（大有之讼）
　否　　麟凤执获，英雄失职。自卫反鲁，畏昧不起。福禄讫己。（畏一作晦）
　同人　栾子作殃，伯氏诛伤。州犁奔楚，失其宠光。
　大有　黄帝出游，驾龙乘马。东至泰山，南过齐鲁。王良御右，文武何咎。不利市贾。
　谦　　齐鲁争言，战于龙门。构怨致祸，三世不安。
　豫　　道礼和德，仁不相贼。君子往之，乐有其利。
　随　　妪妒公姥，毁益乱类。使我家愤，利不得遂。
　蛊　　一巢九子，同公共母。柔顺利贞，君子不殆。福禄所在。
　临　　崔嵬北岳，天神贵客。温仁正直，主布恩德。闵哀不已，蒙受大福。
　观　　三蛆逐蝇，陷堕釜中。灌沸淹殪，与母长诀。
　噬嗑　东山西陵，高峻难升。灭夷掘垒，使道不通。商旅无功，复反其邦。
　贲　　常德自如，不逢祸殃，福禄自来。
　剥　　范子妙材，戮辱伤肤。后相秦国，封为应侯。
　复　　狼虎结谋，相聚为俦。同啮牛羊，道绝不通。病我商人。
　旡妄　不宜杜公，与我争讼。媒伯无礼，自令塞壅。
　颐　　上天楼台，登拜受福，喜庆大来。
　大过　三羊上山，东至平康。黄龙服箱，南至鲁阳。完其佩囊，执绥车中。行人有庆。
　坎　　天地闭塞，仁智隐伏。商旅不行，利深难得。
　离　　延陵适鲁，观乐太史。车辚白颠，知秦兴起。卒兼其国，一统为主。
　咸　　櫜戢甲兵，归放马牛。径路开通，国无凶忧。一下有朽墙难凿，疾病难治。
　恒　　牛骥同堂，郭氏以亡。国破为垆，君奔走趍。
　遯　　大尾小腰，重不可摇。栋挠壤坏，臣为君忧。汤火之言，消不为患，使我复安。
　大壮　太乙置酒，乐正起舞。万福攸同，可以安处。保我齯齿。一下有暗空无饵，不利为旅。
　晋　　饮酒醉酗，跳起争斗。伯伤叔僵，东家治丧。
　明夷　陵险难登，涧中多石。车驰 击，重载伤轴。担负善踬，跌踒右足。
　家人　争讼不已，更相咨询。张李弱口，被发北走。一下有耳顺从心，躬行至仁。不须以兵，天下太平。
　睽　　心志无良，伤破妄行。触墙抵壁，不见户房。先王闭关，商旅委弃。
　蹇　　鸋鴂鸱鸮，治成御灾。绥德安家，周公勤劳。
　解　　清人高子，久屯外野。逍遥不归，思我慈母。
　损　　两虎争斗，股创无处。不成仇雠，行解却去。
　益　　天女推床，不成文章。南箕无舌，饭多沙糠。虐众盗名，雄鸡折颈。
　夬　　太子扶苏，出于远郊。佞幸成邪，改命生忧。慈母之恩，无路致之。
　姤　　寒暑相推，一明一微。赫赫宗周，荣光灭衰。
　萃　　鸡狗相望，仁道笃行。不吠昏明，各安其乡。周鼎和饵，国富民有。八极蒙佑。
　升　　窗牖户房，通利明光。贤智辅圣，仁施大行。家给人足，海内殷昌。
　困　　雨雪三月，鸟兽饥乏。旅人失宜，利不可得。机言解患，以疗笃难，危身复安。
　井　　白鹤衔珠，夜食为明。膏润优渥，国岁年丰。中子来同，见恶不凶。
　革　　从豕牵羊，与虎相逢，虽惊不凶。
　鼎　　凫雁哑哑，以水为宅。雌雄相和，心志娱乐。得其所欲。（大有之归妹）
　震　　逐狐平原，水遏我前。深不可涉，暮无所得。
　艮　　窟室蓬户，寒贱所处。千里望烟，涣散四方。形体灭亡，下入深渊，终不见君。
　渐　　桀纣之主，悖不堪辅。贪荣为人，必定其咎。聚敛积实，野在都邑，未来我室。
　归妹　仓库盈亿，年岁有息。商人留连，虽久有得。阴多阳少，因地就力。
　丰　　泰山不然，钓鲤失纶。鱼不可得，利去我北。一作三人同福，以兴周国，君子安息。
　旅　　童女无媒，不利动摇。安其室庐，待母动忧。
　巽　　载风云母，游观东海。鼓翼千里，见吾爱子。
　兑　　鸿盗我襦，逃于山隅。不见其迹，使伯心忧。
　涣　　夜视失明，不利远乡。闭门塞牖，福为我母。
　节　　三狗逐兔，于东门路。利以进取，商人有得。
　中孚　武王不豫，周公祷谢。载璧秉珪，安宁如故。
　小过　同载共车，中道别去。爵级不进，君子下舆。
　既济　六雁俱飞，游戏稻池。大饮多食，食饱无患。一下有举事不遂，商旅作僓。
　未济　符左契右，相与合齿。乾以坤利，季生六子。长大成就，风言如母，不利为咎。
　颐　
　颐　　家给人足，颂声并作。四夷宾服，干戈卷阁。
　乾　　思初道古，哀吟无辅。阳明不制，上失其所。
　坤　　江淮河海，天之奥府。众利所聚，可以饶有。乐我君子。
　屯　　三雁俱飞，避暑就凉。适与矰遇，为缴所伤。
　蒙　　秋南春北，随时休息。处和履中，安无忧凶。
　需　　履危无患，逃脱独全。不利出门，伤我左膝。疾病不食，鬼哭其室。
　讼　　东家凶妇，怨其公姥。毁盘破盆，弃其饭餐。使我困贫。
　师　　泥滓污辱，弃捐沟渎。众所笑哭，终不显录。
　比　　旦往暮还，吝与相存，身无患凶。
　小畜　　六翮长翼，夜过射国，羿氏无得。
　履　　蜂虿之国，难以止息。嘉媚之士，为王所食。从去其室。
　泰　　被 乘龙，为王道东。过时不返，使我忧聋。
　否　　雪梅零坠，心思愦愦。怀忧少愧，乱我魂气。
　同人　长女三嫁，进退多态。牝狐作妖，夜行离忧。
　大有　轰轰 ，驱东向西。盛盈必毁，高位崩颠。
　谦　　乘船涉济，载水逢火。赖得无患，蒙我全生。
　豫　　德至之君，政仁且温。伊吕股肱，国富民安。
　随　　生不逢时，困且多忧。无有冬夏，心常悲愁。
　蛊　　南历玉山，东入生门。登福上堂，饮万岁浆。
　临　　大斧斫木，谗人败国。东关二五，祸及三子。晋人乱危，怀公出走。
　观　　一室百孙，公悦妪欢。相与笑言，家乐以安。
　噬嗑　随阳转行，不失其常。君安于乡，国无咎殃。
　贲　　群虎入邑，求索肉食。大人御守，君不失国。
　剥　　弱足刖跟，不利出门。商贾无赢，折崩为患。汤火之忧，转解喜来。
　复　　夏台幽户，文王厄处。鬼侯饮食，岐人悦喜。
　旡妄　栋挠壤坏，廊屋大败。宫阙空廓，如冬枯树。
　大畜　谗以内安，不利其国。室家大惧，幽囚重闭。疾病多求，罪乱愤愦。
　大过　六龙俱怒，战于陂下。苍黄不胜，旅人艰苦。
　坎　　天下雷行，尘起不明。市空无羊，疾人忧凶。三木不喜，脱归家邦。
　离　　一指食肉，口无所得。染其鼎鼐，舌馋于腹。
　咸　　喜笑不常，失其福庆。口辨言疥，行者畏忌。
　恒　　毛生毫背，国乐民富，侯王有德。
　遯　　豮豕童牛，害伤不来。三光同堂，生我福仁。
　大壮　江河淮济，盈溢为害。邑被其癞，年困无岁。
　晋　　两虎争斗，股疮无处。不成仇雠，行解却去。
　明夷　五岳四渎，润洽为德。行不失理，民赖恩福。
　家人　载车乘马，南逄君子。与我嘉福，离忧无咎。
　睽　　缺囊破筐，空无黍粱。不媚始公，弃于粪场。
　蹇　　杀行桃园，见虎东还。螳螂之敌，使我无患。
　解　　箕仁入室，政衰弊极。抱其彝器，奔于他国。因祸受福。
　损　　庭燎夜明，追古伤今。阳弱不制，阴雄坐戾。
　益　　悬貆素餐，食非其任。失舆剥庐，休坐徙居。
　夬　　嘉闻福喜，缯帛盛织，日就为得。
　姤　　执绥登车，骖乘东游。说齐解燕，霸国以安。
　萃　　水深无桴，蹇难何游。商伯失利，庶人愁忧。
　升　　三鸟鸳鸯，相随俱行。南到饶泽，食鱼与粱。君子长乐，见恶不伤。
　困　　远视目盻，临深苦眩。不离越都，旅人留难。
　井　　终风东西，涣散四方。终日至暮，不见子欢。
　革　　言无要约，不成券契。殷叔季姬，公孙争之。强入委命，不悦我心。
　鼎　　牛马聋聩，不知声味。远贤贱仁，自令乱愦。疾病无患，生福在门。
　震　　从商近游，食饱无忧。囹圄之困，中子见囚。
　艮　　据斗运枢，顺天无忧，与乐并居。
　渐　　姬奭姜望，为武守邦。藩屏燕齐，周室以强。子孙亿昌。
　归妹　亡羊东泽，循堤直北。子思其母，随返其所。
　丰　　张鸟开口，舌直距齿。然诺不行，政乱无绪。
　旅　　载船逢火，忧不为祸。家在山东，入门见公。
　巽　　绝国异路，心不相慕。蛇子两角，使我相恶。
　兑　　鼻项移徙，居不安坐。枯竹后生，失其宠荣。
　涣　　火息无光，千岁不长，殷汤远明。
　节　　文王四乳，仁孝笃厚。子蓄十男，无有折夭。
　中孚　熊罴豺狼，在山阴阳。伺鹿取麞，道伏畏难。
　小过　雕叶被霜，独蔽不伤。驾入喜门，与福为婚。
　既济　黄离白日，照我四国。元首昭明，民赖为福。一下有汉有游女，人不可得。
　未济　顺风直北，与欢相得。岁熟年丰，邑无寇贼。一下有长女行嫁，子孙不昌，弃疾为殃。
大过　
 　大过　典册法书，藏在兰台。虽遭乱溃，独不遇灾。
.　乾　　日在北陆，阴蔽阳目。万物空虚，不见长育。
 　坤　　鬼泣哭社，悲商无后。甲子昧爽，殷人绝祀。
 　屯　　涉涂履危，不利有为。安坐垂堂，乃无灾殃。门户自开，君忧不昌。
 　蒙　　阳失其纪，枯木复起。秋华冬实，君不得失。
 　需　　大树之子，百条共母。当夏六月，枝叶盛茂。鸾凤以庇，召伯避暑。翩翩偃仰，各得其所。
 　讼　　秉钺执殳，挑战先驱。不役元帅，败破为忧。
 　师　　启室开门，巡狩释冤。夏台羑里，汤文悦喜。
 　比　　衰灭无几，渊溺在项。吠狗夜惊，家乃不宁。
 　小畜　　西邻小女，未有所许。志如委衣，不出房户。心无所处，傅母何咎。
 　履　　狗吠夜惊，履鬼头颈。危者弗倾，患者不成。
 　泰　　当年少寡，独与孤处。鸡鸣犬吠，无敢难者。我生不辰，独婴寒苦。
 　否　　无道之君，鬼哭其门。命与下国，绝不得食。
 　同人　乘龙南游，夜过糟丘，脱厄增忧。一下有缯绝鲁伤，羿不得美。
 　大有　马踬车伤，长舌破家。东关二五，晋君出走。
 　谦　　瓜花瓠实，百女同室。酰苦不熟，未有配合。
 　豫　　晨风文翰，火举就温。时过我邑，羿无所得。
 　随　　浼浼促促，涂泥至毂。雨泞不进，虎囓不得。
 　蛊　　胶车驾东，与雨相逢。放革懈惰，顿禹（一作输）独坐。忧不为祸。（一作福）
 　临　　六家作权，公室剖分。阴制其阳，唐叔失明。
 　观　　去室离家，来奔大都。火息复明，姬伯以昌。商人失功。
 　噬嗑　牧羊稻园，闻虎喧讙。危惧喘息，终无祸患。
 　贲　　婴儿求乳，母归其子。黄麑悦喜，乃得甘饱。
 　剥　　廓落失业，跨祸变福，利无所得。
 　复　　出入无时，忧患为灾。行人失牛，利去不来。若马遗驹，勿与久居。
 　旡妄　风怒漂木，女感生疾。阳失其时，阴孽为贼。
 　大畜　车马疾伤，不利越乡。幽人无贪，去晦就明。
 　颐　　三奇六耦，各有所主。周南召南，圣人所在。德义流行，民悦以喜。
 　坎　　坐争立讼，纷纷哅哅。卒成祸乱，灾及家公。
 　离　　凶忧为残，使我不安。从之南国，以除心疾。
 　咸　　爱我婴女，牵引不得。冀幸高贵，反曰下贱。
 　恒　　宜行贾市，所取必倍。载喜抱子，与利为友。
 　遯　　坐席未温，忧来扣门。踰墙北走，兵交我后。脱于虎口。
 　大壮　赤帝悬车，废职不朝。叔带之灾，君子记庐。
 　晋　　子畏于匡，厄困陈蔡。明德不危，竟自免害。
 　明夷　逐雁南飞，马疾牛罢。不见鱼池，失利忧危。牢户之冤，脱免无患。
 　家人　推辇上山，高仰重难。终日至暮，不见阜巅。
 　睽　　忧不为患，福在堂门，使君偃安。
 　蹇　　春桃生华，季女宜家。受福多年，男为邦君。
 　解　　高山之巅，去地亿千。虽有兵寇，足以自守。
 　损　　过时历月，役夫憔悴。处子叹室，思我伯叔。
 　益　　太微复明，说升傅岩，乃称高宗。一作疾在头颈，和不能生，灭其令名。
 　夬　　旁多小星，三五在东。早夜晨行，劳苦无功。
 　姤　　东乡烦烦，相与笑言。子般鞭革，圉人作患。
 　萃　　鼻移在头，枯苇复生。下朽上荣，家乃不宁。其舍不成。
 　升　　虾蟆群聚，从天请雨。云雷集聚，应时辄与。得其所愿。
 　困　　大步上车，南到喜家。送我貂裘，与福载来。
 　井　　贼仁伤德，天怒不福。斩刈宗社，失其土宇。一本此下有皆颐之三字，阙一字）
 　革　　从猬见虎，虽危无殆，终已不处。
 　鼎　　履行素德，卒蒙佑福。与尧侑食，君子有息。
 　震　　利在北陆，寒苦难得。忧危之患，福为道门。商叔生存。
 　艮　　四蹇六盲，足痛难行。终日至暮，不离其邻。
 　渐　　台骀昧子，明知地理。障泽宣德，封居河涘。
 　归妹　畜水待时，以备火灾。柱车绊马，郊行出旅。可以无咎。
 　丰　　岁暮花落，君衰于德。荣宠殒坠，阴弃其室。
 　旅　　夏败蔡悲，千里为市。黄落潱郁，利得无有。
 　巽　　仲春巡狩，东见群后。昭德允明，不失其所。
 　兑　　冽洁缧缧，缔构难解。嫫母衒嫁，媒不得坐。自为身祸。
 　涣　　鸟噜夜中，以戒灾凶。重门击柝，备忧外客。
 　节　　朝霁暮露，纤我衣濡，道无行牛。
 　中孚　抱璞怀玉，与桀跖觞。诎坐不申，道无良人。
 　小过　两心相悦，共其茀 。一作茅芦）夙夜在公，不离房中。得君子意。
 　既济　载馈茹田，破鉏失餐。苗稼不辟，独饥于年。
 　未济　甘露醴泉，太平机关。仁德感应，岁乐民安。屯之谦）
坎　
　坎　　有鸟黄足，归呼季玉。从我睢阳，可避刀兵。与福俱行，有命久长。
　乾　　太王为父，季历孝友。文武圣明，仁德兴起。孔张四国，载福绥厚。
　坤　　猿堕高木，不踒手足。保我全生，还归其室。
　屯　　重耳恭敏，遇谗出处。北奔戎狄，经涉齐楚。以秦代怀，诛杀子圉，身为伯主。
　蒙　　倚锋据戟，伤我胸臆，耗折不息。
　需　　狗冠鸡步，君失其所。出门抵山，行者忧难。水灌我园，高陆为泉。
　讼　　众鸟所翔，中有大怪。丈身长颈，为我惊忧。
　师　　虎行相逐，未有休息。战于平陆，为夷所覆。
　比　　禹凿龙门，通利水泉。同注沧海，民得安然。
　小畜　　尧舜仁德，养贤致福。众英积聚，国无寇贼。
　履　　陆居少泉，山高无云。车行千里，涂不污轮。渴我为怨。
　泰　　朝不见光，夜不见明。暝抵空床，季女奔亡。怆然心伤。
　否　　齐鲁永国，仁圣辅德。造礼雅言，定公以安。
　同人　束帛元圭，君以布德。伊吕百里，应聘辅国。
　大有　棘钩我襦，为绊所拘。灵巫拜祝，祸不成灾。东山之邑，中有肥土，可以饶饱。
　谦　　门烧屋燔，为下所残。西行出户，顺其道理。虎卧不起，牛羊欢喜。
　豫　　墙高蔽目，昆仑翳日。远行无明，不见欢叔。
　随　　天地际会，不见内外。祖辞遣送，与世长诀。
　蛊　　深水难涉，泥涂至毂。牛罢不进，浮陷为疾。
　临　　羊惊虎狼，猕猴群走。无益于僵，为齿所伤。
　观　　履蛇蹑虺，与鬼相视。惊恐失气，如骑虎尾。
　噬嗑　车惊人倾，两轮脱去。行者不止，人生忧惧。结缔复解，夜明为喜。
　贲　　南贩北贾，与喜为市，利得百倍。
　剥　　延陵适鲁，观乐太史。车邻白颠，知秦兴起。卒兼其国，一统为主。
　复　　出门逢恶，与福为患。反相击刺，伤我手端。
　旡妄　獐鹿群走，自然燕喜。公子好游，他人多有。
　大畜　恭宽信敏，履福不殆。从其邦域，与喜相得。
　颐　　欲飞无翼，鼎重折足。失其福利，庖羞为贼。一下有上卿之家，富其蒙宰。喜除我忧，解吾思愁。
　大过　府藏之富，王以赈贷。捕鱼河海，布网多得。
　离　　阴生麓鹿，鼠舞鬼哭。灵龟陆处，釜甑尘生。仁智盘桓，国乱无欢。
　咸　　风尘坎坷，不见南北。行迷失利，复反其室。
　恒　　金革白黄，宜利戎市。嫁娶有息，商人悦喜。
　遯　　匏瓜之德，宜系不食。君子失舆，官正怀忧。
　大壮　乘船渡济，载水逢火。赖得免患，我有所持。
　晋　　道险多石，伤车折轴。与市为仇，不利客宿。
　明夷　托寄之徒，不利请求。结衿无言，乃有悔患。
　家人　三年争妻，相逐奔驰。终日不食，精气竭罢。
　睽　　退恶防患，日之中息，解释倒悬。
　蹇　　两足四翼，飞入家国。宁我伯姊，与母相得。
　解　　寒露所凌，渐至坚冰。草木疮疡，花落叶亡。
　损　　后稷农功，富利我国。南亩治理，一室百子。
　益　　设网张罗，捕鱼园池。网罟自决，虽得复失。危许之患，受其忻欢。
　夬　　路与县休，侯伯恣骄。上失其威，周室相微。
　姤　　逐走追亡，相及扶桑。复见其乡，使我悔丧。
　萃　　履禄绥厚，载受福祉。衰微复起，继世长久。疾病无危，晋人起告。
　升　　鳏寡孤独，禄命苦薄。入宫无妻，武子哀悲。
　困　　山没丘浮，陆为水鱼。燕雀无巢，民无室庐。
　井　　冠带南游，与福喜期。遨游嘉国，拜位逢时。
　革　　东行亡羊，失其羝牂。少女无夫，独坐空庐。
　鼎　　探巢捕鱼，耕田捕鳅。费日无功，右手虚空。
　震　　东行饮酒，与喜相抱。福为我家，利来从母。水泽之徒，望邑而处。
　艮　　妄怒失精，自令畏悔。怡怡之欢，君子无咎。
　渐　　白云如带，往往来处。飞风送迎，大雹将下。击我禾稼，僵死不起。
　归妹　南至之日，阳消不息。北风烈寒，万物藏伏。
　丰　　火中仲夏，鸿雁解舍。体重难移，未能高举。君子显名，不失其誉。
　旅　　北行出门，履蹈踬颠。踒足据涂，污我襦裤。
　巽　　轻车醊祖，疾风暴起。促乱祭器，飞扬鼓舞。明神降佑，道无害寇。
　兑　　酒为欢伯，除忧来乐。福喜入门，与君相索。使我有得。
　涣　　三足孤乌，虚鸣督邮。司过罚恶，自贼其家。毁败为忧。
　节　　三河俱合，水怒踊跃。坏我王屋，民饥于食。
　中孚　南行枣园，恶虎畏斑。执火销锋，使我无患。
　小过　求鹿过山，与利为怨。闇袭不言，谁知其欢。
　既济　行旅困蹴，失明守宿。囹圄之忧，启蛰出游。
　未济　据棘履杞，跌刺为忧。夫妇不和，乱我良家
离　
　离　　时乘六龙，为帝使东。达命宣旨，无所不通。
　乾　　执辔四骊，王以为师。阴阳之明，载受东齐。
　坤　　春秋祷祀，解祸除忧，君子无咎。
　屯　　坐朝乘轩，据国子民。虞叔受命，和合六亲。
　蒙　　门户下堂，与福相迎。禄于公室，曾孙以昌。
　需　　高木腐巢，漏湿难居。不去甘棠，使我无忧。
　讼　　三女为奸，俱行高园。倍室夜行，与伯笑言。不认主母，为设欢酒，冤尤谁祷。
　师　　漏卮盛酒，无以养老。春贷黍稷，年岁实有。履道坦坦，平安无咎。
　比　　松柏枝叶，常茂不落。君子欢宁，日富求乐。
　小畜　　夫妇不谐，为燕攻齐。良弓不张，骑劫忧亡。
　履　　出令不胜，反为大灾。强不克弱，君受其忧。
　泰　　奔走相错，败乱诸绪，民不得作。
　否　　载璧秉珪，请命于河。周公克敏，冲人瘳愈。
　同人　素车为马，不任重负。王侯出征，忧危为咎。
　大有　大树之子，百条共母。比之火中，枝叶盛茂。
　谦　　壅遏堤防，水不得行。火盛阳光，阴蜺伏藏。走归其乡。
　豫　　五岳四渎，合润为德。行不失理，民赖恩福。
　随　　驾骏南游，虎惊我牛。阴不奉阳，其光灭蹴。訾之谦谦，奉义解患。
　蛊　　早霜晚雪，伤害禾麦。损功弃力，饥无所食。
　临　　岐周海隅，独乐无忧。可以避难，全身保财。
　观　　阴蔽其阳，目暗不明。君忧其国，求骍得黄。驹犊从行。
　噬嗑　金城铁廓，上下仝力。政平民欢，寇不敢贼。
　贲　　平公有疾，迎医秦国。和不能治，晋人疑惑。
　剥　　载尧扶禹，从乔彭祖。西遇王母，道路夷易。无敢难者。
　复　　羔羊皮革，君子朝服。辅政天德，以合万国。
　旡妄　振钟鼓乐，将军受福。安帖之家，虎狼为忧。履危不殆，师行何咎。
　大畜　嫡庶不明，孽乱生殃，陈失其邦。
　颐　　鸟惊孤鸿，乱国不宁。上弱下强，为阴所行。
　大过　被绣夜行，不见文章。安坐于堂，乃无咎殃。长子帅师，得其正常。
　坎　　六月采芑，征伐无道。张仲方叔，克胜饮酒。
　咸　　昧暮乘车，东至伯家。踰梁越河，济脱无他。
　恒　　东风解冻，和气兆升，年岁丰登。
　遯　　三狸搏鼠，遮遏前后。死于圜域，不得脱走。
　大壮　绥德孔明，履禄久长。贵且有光，疾病忧伤。
　晋　　三虎搏狼，力不相当。如摧腐枯，一击破亡。
　明夷　使伯采桑，狠不肯行。与叔争讼，更相毁伤。
　家人　抱空握虚，鸮惊我雏，利去不来。
　睽　　李花再实，鸿卵降集。仁哲以兴，隆国不贼。
　蹇　　东山皋落，勇悍不服。金瑛玩好，衣为身贼。丝麻不作。
　解　　飞蚊污身，为邪所率。青蝇分白，真孝放逐。
　损　　南山大木，丈身六目。制命出文，东里宣敷。尊主安居，郑国无患。
　益　　泉起昆仑，西出玉门。流为九河，无有忧患。
　夬　　命短不长，中年夭伤。思及哭堂，哀其子亡。
　姤　　君臣不和，上下失宜，宗子哀歌。
　萃　　苛政日作，螟食华叶。割下啖上，民被其贼。秋无所得。
　升　　南行载铠，登履九魁。车伤牛罢，日暮嗟咨。
　困　　春东夏南，随阳有功，与利相逢。
　井　　头尾颠倒，不知绪处，君失其国。
　革　　言无要约，不成券契。殷叔季姬，公孙争之。强入委命，不悦子南。
　鼎　　缺陷不成，胎卵不生，不见其形。
　震　　见蛇交卧，惜蜒畏恶，心乃无悔。
　艮　　河水孔穴，坏败我室。水深无涯，鱼鳖倾倒。
　渐　　五岳四渎，地得以安。高而不危，惊惧避患。
　归妹　南至之日，阳消不息。北风冽寒，万物藏伏。
　丰　　五利四福，俱田高邑。黍稷盛茂，多获高稻。
　旅　　公孙驾车，载游东齐。延陵子产，遗我纻衣。疾病哀悲。
　巽　　蛟虬当道，民困愁苦。望羊置群，长子在门。
　兑　　金玉满堂，忠直乘危。三老冻饿，鬼夺我室。求鱼河海，网举必得。
　涣　　日入明匿，阳精隐伏。小人心劳，求事不得。
　节　　频逢招饮，失利后福。不如子息，旧器故杵。申请必得，乃无大悔。
　中孚　南有嘉鱼，惊黄取游。鲂鱮诩诩，利来无忧。
　小过　黄裳建元，文德在身。禄佑洋溢，封为齐君。
　既济　口不从心，欲东反西。与意乖戾，动举失便。
　未济　虎狼之乡，日争凶讼。叨尔为长，不能定证。
　咸　
　咸　　雌单独居，归其本巢。毛羽憔悴，志如死灰。
　乾　　小窗多明，道里利通。仁贤君子，国安不僵。
　坤　　心恶来恠，冲冲何惧。颜渊子骞，尼父圣诲。
　屯　　鸟鸣呼子，哺以酒脯。高栖水起，来归其母。
　蒙　　国马生角，阴孽萌作。变易常服，君失于宅。
　需　　入年多悔，耕石不富。衡门屡空，使士失意。
　讼　　诸孺行贾，远涉山阻。与旅为市，不危不殆。利得十倍。
　师　　梁破桥坏，水深多畏。陈郑之间，绝不得前。
　比　　双凫俱飞，以归稻池。经涉萑泽，为矢所伤。损我胸臆。
　小畜　　谩诞不成，佶梁灭文。许人买牛，三夫争之。失利后时，公孙怀忧。
　履　　南国饥凶，民食糟糠。少子困捕，利无所得。
　泰　　狗吠非主，狼虎夜扰。惊我东西，不为家咎。
　否　　望龙无目，不见手足。入水求玉，失其所欲。
　同人　以鹿为马，欺误其主。闻言不信，三口为咎。黄龙三子，中乐不殆。
　大有　养幼新婚，未能出门。登宋望齐，不见太师。
　谦　　王孙贵子，相与为友。明允笃诚，升擢荐举。
　豫　　山水暴怒，坏梁折柱。稽旅难行，留连愁苦。
　随　　鹯鸠徙巢，西至平州。遭逢雷电，碎我苕芦。室家饥寒，思吾故初。
　蛊　　登高伤轴，土阪弃粟。贩盐不利，市贾折角。
　临　　祝鮀王孙，能事鬼神。节用绥民，卫国以存。眉寿多年。
　观　　九里十山，道却峻难。牛马不前，复反来还。（还又作道）
　噬嗑　枯树不花，空渊无鱼。旧鸟飞翔，利弃我去。
　贲　　雄狐绥遗，登山崔嵬。昭告显功，大福允兴。
　剥　　哑哑笑言，与欢饮酒。长乐行觞，千秋起舞。拜受大福。
　复　　大推破毂，长舌乱国。床笫之言，三世不安。
　旡妄　男女合室，三姓同食。婚姻孔云，宜我孝孙。（三疑作二）
　大畜　千仞之墙，不得入门。金笼铁疏，利以避兵。欲上南阪，轴方不转，还车复反。
　颐　　华言风语，自相诖误。终无凶事，安宁如故。
　大过　泛泛柏舟，流行不休。耽耽寐寐，公怀大忧。仁不遇时，退隐穷居。
　坎　　大尾小头，重不可摇。上弱下强，阴制其雄。
　离　　一身三口，语无所主。东西南北，迷惑失道。
　恒　　南行求福，与喜相得。封受上赏，鼎足辅国。（晋之谦同）
　遯　　过时不归，雌雄苦悲。徘徊外国，与母分离。
　大壮　尧舜在国，阴阳和德。涿聚衣裳，晋人无殃。
　晋　　周公之隆，越裳夷通。疾病多祟，鬼哭其公。狼子野心，客宿不同。
　明夷　申酉脱服，牛马休息。君子以安，劳者得欢。
　家人　凯风无母，何恃何怙。幼孤弱子，为人所苦。
　睽　　出门上堂，从容牖房。不失其常，天牢地户。劳者忧苦。
　蹇　　天厌周德，命与南国。以礼静民，兵革休息。
　解　　堂桑折衡，佐斗者伤。暴臣反国，良臣被殃。
　损　　合欢之国，嘉喜我福。东岳西山，朝齐成思。
　益　　耕石不生，弃礼无名。缝衣失针，襦裤不成。
　夬　　聋瞢闇盲，跛倚不行。坐户孚骸，身被大灾。困其多忧。
　姤　　生长太平，仁政流行。四方归德，社稷康荣。
　萃　　桀跖并处，民人愁苦。捕兵荷粮，战于齐鲁。合卺得牢，姬姜并居。
　升　　南与凶俱，破车失襦。西行无裤，亡其宝赂。
　困　　空曹注器，豚彘不至。张弓祝鸡，雄父飞去。
　井　　望尚阿衡，太宰周公。藩屏汤武，立为王侯。
　革　　朝鲜之地，姬伯所保。宜家宜人，业处子孙。
　鼎　　息忧解笑，故贫今富。载乐履善，与福俱忧。（下忧字疑当作优）
　震　　叔迎伯兄，遇巷在阳。君子季姬，并坐鼓簧。
　艮　　顺风纵火，艾芝俱亡。三官集房，一子中伤。（剥之坤，作三害集房，十子中伤）
　渐　　驾车八里，求鲜鲂鲤。非吾肆居，自令失布。君子所在，安无危殆。
　归妹　拔剑伤手，见敌不起。良臣无佐，困辱为苦。
　丰　　乱君之门，佐斗伤跟。营私贪禄，身为悔残。东下泰山，见我所欢。
　旅　　慈母望子，遥思不已。久客外野，使我心苦。
　巽　　鲂生淮郄，一转为百。周流四海，无有患恶。淮郄又作江雒）
　兑　　甘露醴泉，太平机关。仁德感应，岁乐民安。
　涣　　采薇出车，鱼丽思初。上下役急，君子免忧。
　节　　豕生鱼鲂，鼠舞庭堂。雄佞施毒，上下昏荒。君失其邦。
　中孚　三头六目，道畏难宿。寒苦之国，利不可得。
　小过　燕雀御茅，以生孚乳。昆弟六人，欢好孝悌。各同心愿，和悦相乐。
　既济　文君德义，仁圣致福。年无胎夭，国富民实。卧者在室，曾累益息。
　未济　秋梁未成，无以至陈。水深难涉，使我不前。
　恒　
　恒　　黄帝所生，伏羲之宇。兵刃不至，利以居止。
　乾　　登墀踒足，南行折角。长夜之室，不逄忠直。
　坤　　燕雀衰老，悲鸣入海。忧在不饰，差池其羽。颉颃上下，寡位独处。
　屯　　关门除忧，伯自外来。切切之患，我心得欢。（切切疑当作忉忉）
　蒙　　郊耕择耜，有所疑止。空虚无子，蒙昧不知。
　需　　张牙切齿，断怒相视。祸起萧墙，牵引吾子。患不可解，忧惊吾母。
　讼　　履不容足，南山多棘。毋出房闺，乃无病疾。
　师　　牛骍亡子，鸣于大野。申后阴微，还归其母。
　比　　龙生于渊，因风升天。章虎炳文，为禽败轩。发輗温谷，暮宿昆仑，终身无患。光精照耀，不被患难。
　小畜　　既嫁宜吉，出入无咎。三圣并居，国安无灾。
　履　　北陆阳伏，不知黑白。君子伤谗，正害善人。
　泰　　一身两头，延适二家，乱不可治。
　否　　牝马牡驹，岁孳不休。君子衣服，利得有余。
　同人　南行怀忧，破其金舆。安坐故庐，乃无殃患。
　大有　忧人之患，履伤浮颜。为身祸残，笃心自守。与喜相抱。
　谦　　咸阳辰巳，长安戌亥。丘陵生心，非鱼鳅市。可以避水，终无凶咎。
　豫　　不知何孙，夜来扣门。我慎外寇，兵戎且来。
　随　　昧旦不明，目暗无光。丧灭失常，使我心伤。
　蛊　　江阴水侧，舟楫破乏。狐不得南，豹无以北。虽欲会盟，河水梁绝。
　临　　神之在丑，逆破为咎。不利西南，商人休止。
　观　　然诺不行，欺讼误人。使我虚宿，夜归温室。神怒不直，鬼击无目。欲求福利，适反自贼。
　噬嗑　攘臂拯肘，怒不可止。狼戾愎很，无与为市。
　贲　　贩马买牛，会值空虚。利得尟少，留连为忧。
　剥　　高楼陆处，以避风雨。深堂邃宇，君安其所。牝鸡之息，为我利福。请求弗得。
　复　　阿衡服箱，太乙载行。迯时历舍，所求吉昌。
　旡妄　飞来之福，入我居室，以安吾国。
　大畜　不孝之患，子孙为残。老耄莫养，独坐空垣。
　颐　　南过棘门，驹裂我冠。断衣伤襦，使君恨忧。
　大过　重门射平，不知所定。质疑蓍龟，孰可避火。明神答报，告以牺牲。宜利止居。
　坎　　麟麑凤雏，安乐无忧。捕鱼河海，利踰徙居。
　离　　新田宜粟，上农得谷。君子怀德，以干百禄。
　咸　　簪短带长，出思苦穷。瘠蠡小瘦，以病之癃。
　遯　　争讼之门，不可与邻。出入有为，忧生我患。疑当作生我忧患）
　大壮　朽根枯株，不生肌肤。病在心肠，日以燋枯。
　晋　　雨师娶妇，黄岩季女。成礼就婚，相呼南上。膏我下土，年岁大茂。
　明夷　冬采薇兰，地冻坚难。利走失北，暮无所得。
　家人　昧之东域，误过虎邑。失我熟（一作熊）罴饥无所食。
　睽　　日莫闭目，随阳休息。箕子以之，乃受其福。举事多言，必为悔残。
　蹇　　蓼萧瀼瀼，君子龙光。鸣鸾噰噰，福禄来同。
　解　　鸟飞无翼，兔走折足。虽不同会，未能利达。
　损　　五胜相贼，火得水息。精光消灭，绝不能续。
　益　　东资齐鲁，得骍大马。便辟能言，市人善贾。邻人并户，请火不与。人道闭塞，鬼祟其宇。
　夬　　争鸡失羊，亡其金囊。利不得长，陈蔡之患。赖楚以安。
　姤　　九登十陟，马跌不前。管子佐之，乃能上山。
　萃　　东邻愁苦，君乱天纪。日贪禄宠，必受其咎。一本有意合志同，内外相从，见吾伯公。
　升　　三狸捕鼠，遮遏我前。死于坏域，不能脱走。
　困　　狼虎争强，礼义不行。兼吞其国，齐鲁无王。
　井　　五岳四渎，合润为德。行不失理，民赖恩福。
　革　　六月种黍，岁晚无雨。秋不宿酒，神失其所。先困后通，与福相从。
　鼎　　騋牝龙身，日取三千。南上苍梧，与福为婚。道理夷易，身安无患。
　震　　出入休居，安止无忧。上室之欢，虐为季残。
　艮　　南山昊天，刺政闵身。疾病无辜，背憎为仇。
　渐　　潼顿东徙，道路跛踦。日辰不良，病为祟祸。
　归妹　兄征东燕，弟伐辽西。大克胜还，封居河间。
　丰　　播轮折辐，马不得行。竖牛之谗，贼其父兄。布衣不伤，终身无患。
　旅　　驾之南海，晨夜不止。君子劳罢，仆夫憔苦。
　巽　　怨重被烧，忿怒生祸。褊心作事，意如为乱。
　兑　　张狂妄行，窃食稻粱。狗吠非主，囓伤我足。
　涣　　惊跸式道，先驱除咎。王后亲桑，以率群功。安我祖宗。
　节　　门户乏食，困死谁告。对门不通，安所归急。积藏五谷，一花千叶，市贾有息。
　中孚　破敝复完，危者得安。乡善无损，商人有息。利来入门。
　小过　迭迭累累，如岐之室。一息十子，古公治邑。
　既济　三妪治民，不胜其任。两马争车，败坏家室。
　未济　蔽镜无光，不见文章。少女不市，弃于相望。
　遯　
　遯　　三涂五岳，阳城太室。神明所住，独无兵革。
　乾　　软弱无辅，不能自理。意在外野，心怀劳苦。虽忧不殆。
　坤　　周成之隆，刑措无凶。大众赞佑，君子作仁。
　屯　　穴有狐乌，坎生虾蟆。象去万里，不可得捕。
　蒙　　俱为天民，云过吾面。治民嫉妒，与我无恩。（民一作门）
　需　　三首六目，政多烦惑。皋陶瘖聋，乱不可从。
　讼　　德积不轻，辞王钓耕。三媒不已，大福来成。
　师　　坚固相亲，日用自完。六体不易，孰为安全。雨师驾西，濡我毂轮。张伯李季，各噬关门。
　比　　方内不行，辐摧轮伤。马禁堤与，爱子闵时。
　小畜　　畜牝无驹，养鸡不雏。群羊三岁，不生两头。
　履　　老耄罢极，无取中直。悬舆致仕，得归乡国。
　泰　　缩绪乱丝，手与为灾。越亩逐兔，断其裈襦。
　否　　海老水乾，鱼鳖萧索。高落无涧，独有沙石。
　同人　入市求鹿，不见顿足。终日至夜，竟无所得。
　大有　筑门壅户，虎卧当道。惊我骅骝，不利出处。
　谦　　陶朱白圭，善贾息资。公子王孙，富贵不贫。
　豫　　王良善御，伯乐知马。周旋步骤，行中规矩。止息有前，延命寿考。
　随　　尧问大舜，圣德增益。使民不惧，安无怵惕。
　蛊　　昭公失常，季氏悖狂。游齐处郓，丧其宠身。
　临　　昏暮不行，候旦待明。复住止后，未得相从。
　观　　安止宜官，一日九迁。升擢超等，牧养常山。
　噬嗑　去恶就凶，东西多讼，行者无功。
　贲　　老马垂耳，不见百里。君子弗恃，商人莫取。无与为市。
　剥　　蟙螺生子，深自黑丑。似类其母，虽或相就。众人莫取。（一云蜗螺自疑当作目）
　复　　百足俱行，相辅为强。三圣翼事，王室宠光。
　旡妄　容民蓄众，履德有信。大人受福，童蒙忧惑。利无所得。
　大畜　左跌右僵，前踬触桑。其稽据石，伤其弟兄。老蚕不作，家无织帛。贵货贱身，久留连客。
　颐　　昏人旦明，卖食老昌。国祚东表，号称太公。
　大过　敝笱在梁，鲂逸不禁。渔父劳苦，焦喉乾口。虚空无有。
　坎　　盛中后跌，衰者复掇。盈满或毁，疾羸肥腯。郑昭失国，重耳兴立。
　离　　折亡破瓮，使我困贫。与母生分，别离异门。
　咸　　野有积庾，啬人驾取。不逢狼虎，暮归其宇。
　恒　　襁褓孩孤，冠带成家。出门如宾，父母何忧。
　大壮　陈力就列，官职无废。手不胜盆，失其宠门。
　晋　　积雪大寒，万物不生。阴制庶士，时本寒贫。
　明夷　龙斗海门，失理伤贤。内畔生贼，自为心疾。
　家人　不畏猛虎，依人为辅。三夫执兽，伏不敢起。身安无咎。
　睽　　南山高冈，回隤难登。道路辽远，行者无功。忧不改凶，恶亦消去。
　蹇　　逢时阳遂，富且尊贵。
　解　　求我所欲，得其利福。终身不辱，盈盛之门。高屋光覆，君先其固。
　损　　安坐至暮，祸灾不到。利诘妒姝，皇宥不赦。
　益　　胶车驾东，与雨相逢。五楘（一作婺）解堕，顿斩独宿。忧为身福。
　夬　　择日高飞，远至东齐。见孔圣师，徒我相谐。
　姤　　陈妫敬仲，兆兴齐姜。乃适营丘，八世大昌。
　萃　　缺将无惮，难从东西。毁破我盆，泛弃酒食。
　升　　中夜狗吠，盗在庐外。神光佐助，消散归去。
　困　　雷车不藏，隐隐西行。霖雨三旬，流为河江。使我忧心。
　井　　老河空虚，旧井无鱼。利得不饶，避患东邻。福来入门，使我悔存。
　革　　福德之士，欢悦日喜。夷吾相国，三归为臣。贵流子孙。
　鼎　　清人高子，久屯外野。逍遥不归，思我慈母。
　震　　骢 （音葛）黑 ，东归高乡。白虎推轮，苍龙把衡。朱雀导引，灵鸟载游。远扣天门，入见真君。马全人安。
　艮　　路多枳棘，前刺我足。不利旅客，为心作毒。
　渐　　端坐生患，忧来入门，使我不安。
　归妹　小陬之市，利不足喜。二世积仁，蒙其祖先。匪躬之言，狂悖为患。
　丰　　登高望时，见乐无忧。求利南国，与宝相得。
　旅　　跛足息肩，有所忌难。金城铁郭，以铜为关。藩屏自卫，安土无患。
　巽　　江水沱汜，思附君子。伯仲处市，不我肯顾。侄娣恨悔。
　兑　　芽糵生达，阳唱于外。左手执钥，公言锡爵。
　涣　　云梦苑囿，万物蕃炽。犀象玳瑁，荆人以富。
　节　　渠戎万里，昼夜愁苦。櫜甲戍服，虽荷不贼。鹰鹯之殃，害不能伤。
　中孚　出门东行，日利辰良。步骑与驷，径历京邦。暮宿北燕，与乐相逢。
　小过　骑骓与苍，南贾太行。逢蛟猛虎，为所吞餐。葬于渭阳。
　既济　镃基逢时，稷契皋陶。贞良得愿，微子解囚。市恐无虎，谩言妄语。
　未济　酒为欢伯，除忧来乐。福善入门，与君相索。使我有得。（来一作未）
大壮　
　大壮　左有噬熊，右有囓虎。前触铁矛，后踬强弩。无可抵者。
　乾　　金齿铁牙，寿考宜家。年岁有储，贪利者得。有其咎忧。
　坤　　家给八足，颂声并作。四夷宾服，干戈櫜阁。
　屯　　狝猴冠带，盗载非位。众犬持吠，狂走蹶足。
　蒙　　心患其身，不念安存。忠臣孝子，为国除患。
　需　　君不明德，臣乱为惑。丞相命驾，胡亥失所。
　讼　　东行西穷，南北无功。张伯买鹿，从者失羊。
　师　　鹿下西山，欲保其群。逄羿箭锋，死于矢端。
　比　　夷明兆初，三旦为灾。以谗复归，名曰竖牛。剥乱叔孙，馁卒虚丘。
　小畜　　秦失嘉居，河伯为恠。还其衔璧，神怒不佑。织组无文，烧香不芬。
　履　　至德之君，祸不过邻。使我世存，身无患灾。
　泰　　众恶之堂，相聚为殃。幽毒良人，使道不通。
　否　　三痴六狂，欲之平乡。迷惑失道，不知昏明。
　同人　老弱无子，不能自理。郭氏虽忧，终不离咎。管子治国，侯伯来服。乘舆八百，尊祀祖德。（一作大有卦）
　大有　褒后生蛇，经孝曰微。追跌老耄，复灭黄离。（一作同人卦）
　谦　　聪鬣黑髯，东归南乡。白虎推轮，苍龙把衡。遂至夷伤，不离咎殃。
　豫　　信谲龙且，塞水上流。半渡决囊，楚师覆亡。
　随　　有莘季女，为王妃后。贵夫寿子，母尊四海。
　蛊　　德被八表，蛮夷率服。蝥贼不作，道无苛慝。
　临　　载日精光，骖驾六龙。禄命彻天，封为燕王。
　观　　缨急缩颈，行不得前。五石示象，襄伯不成。
　噬嗑　蛇乡其穴，载麻当丧。哀悲哭泣，送死离乡。
　贲　　四溃不安，兵革为患。掠我妻子，客屡饥寒。
　剥　　乘风雨桥，与飞鸟俱。一举千里，见吾爱母。（雨一作禹）
　复　　雷霆所击，诛者五逆。劘灭无迹，有惧方息。
　旡妄　张氏揖酒，请谒左右。王时枯槁，独不蒙所。（王一作平）
　大畜　坐争立讼，纷纷匈匈。卒成祸乱，灾及家公。
　颐　　霜降门户，蛰虫隐处。不见日月，与死为伍。
　大过　鼠聚生恠，为我患悔。道绝不通，商旅失意。
　坎　　寒暑不当，轨度失常。一前一后，年岁鲜有。
　离　　筑室水上，危于一齿。丑寅不徙，辰卯有咎。
　咸　　畜鸡养狗，长息有储。耕田得黍，主母喜舞。
　恒　　东壁余光，数暗不明。主母嫉妒，乱我事业。
　遯　　刚柔相伤，火烂销金。鵰鹰制兔，伐楚有功。
　晋　　郑国谗多，数被楚忧。征夫愁苦，民困无聊。一本云三豕俱走，斗于虎口。白豕不胜，死于坎下。
　明夷　弓矢斯张，把弹弦折。丸发不至，道遇害患。
　家人　举觞饮酒，未得至口。侧弃醉酗，拔剑斫怒。武侯作悔。
　睽　　苍鹰群行，相得旅前。王孙申公，惊夺我雄。北天门开，神火飞灾。如不敬信，事入尘埃。
　蹇　　穿屋相宜，利倍我北。循邪诡道，迎不可得。南北望邑，遂归入室。
　解　　寿如松乔，与日月俱。常安康乐，不离祸忧。
　损　　出门望东，伯仲不来。疾病为患，使母忧欢。
　益　　太姬之孙，周文九子。咸遂受成，宠贵富有。
　夬　　桃李花实，累累日息。长大成熟，甘美可食。为我利福。
　姤　　婚礼不明，男女失常。行路有言，出争我讼。
　萃　　空穿漏敝，破桴残缺。阴弗能完，瓦碎不全。（空一作室）
　升　　数穷廓落，困于历室。往登玉堂，与老侑食。（老一作尧）
　困　　道湿为坑，轮陷踬强。南国作讳，使我多畏。
　井　　鳏寡孤独，福禄苦薄。入室无妻，我子哀悲。
　革　　举袂覆目，不见日月。衣衾杖几，就其夜室。
　鼎　　长尾踒跎，画地为河。深不可涉，绝世之比。悯然愤息。
　震　　晨风文翰，火举就温。昧过我邑，羿无所得。
　艮　　出入节时，南北无忧。亟行所逐，在外来归。（亟行所逐又作行者亟至）
　渐　　阳氏狂惑，季孙乱溃。陪臣执政，平子俱折。季心不快。
　归妹　五鸟六鸱，相对蹲跂。礼让不兴，虞芮争讼。
　丰　　愿念所生，隔在东平。遭离满沸，河川决溃。幸得无恙，复生归室。
　旅　　追猎东走，兔迯我后。吾锐不利，独空无有。
　巽　　犬吠非主，上下浑扰。敌人袭战，闵王迯走。
　兑　　嵩高岱宗，峻直且神。触石肤寸，千里蒙恩。
　涣　　陈鱼观社，狼虎踰距。为民开绪，亡其祖考。
　节　　四壁无户，三步一止。东西南北，利不可得。
　中孚　求君衣裳，情不可当。触讳西行，为伯生殃。君之上安，得生安存。
　小过　春鸿飞东，以马货金，利可得深。
　既济　禾生虫蠹，还自克贼，使我无得。
　未济　桀乱无道，民散不聚。背室之家，遁迯出走。
晋　
　晋　　销锋铸耜，休牛放马。甲兵解散，夫妇相保。
　 乾　　一衣三冠，冠无所绊。衣服不成，为身灾患。
　 坤　　百足俱行，相辅为强。三圣翼事，王室宠光。
　 屯　　鱼蛇之恠，大人忧惧。梁君好城，失其安居。
　蒙　　少无强辅，长不见母。劳心远思，自伤忧苦。
　需　　前不溽暑，解不可取。离门二里，败我利市。老牛病马，去之何悔。
　讼　　君明有德，登天大禄。布政施惠，以成恩福。中子南游，翱翔未复。
　师　　哓然唯诺，敬上尊客。执恭除患，御侮致福。
　比　　黍稷禾稻，垂秀方造。中旱不雨，伤风病槁。
　小畜　　三羸六罢，不能越跪。东贾失马，往反劳苦。
　履　　倚立相望，引衣欲装。阴云蔽日，暴雨降集。使道不通，阻我欢会。
　泰　　高脚疾步，受肩喜趋。日走千里，贾市有得。
　否　　北风寒凉，雨雪盈冰。忧思不乐，哀悲伤心。
　同人　贞鸟雎鸠，执一无尤。寝门治理，君子悦喜。
　大有　蓼萧露瀼，君子宠光。鸣鸾噰噰，福禄来同。
　谦　　南行求福，与喜相得。受封上赏，鼎足辅国。咸之恒同。
　豫　　桑华腐蠹，衣敝如络。女功不成，丝布为玉。
　随　　左服易右，王良心欢，喜利从己。
　蛊　　寿考不忘，驾驷东行。三适陈宋，南贾楚荆。得利息长，旅身多罢。畏昼喜夜。
　临　　羔羊皮弁，君子朝服。辅政扶德，以合万国。
　观　　鹯鸠徙巢，西至平州。遭逢雷电，破全苇芦。室家饥寒，思吾故初。全一作我。（咸之随同）
　噬嗑　大尾小头，重不可摇。上弱下强，阴制其雄。（咸之坎同）
　贲　　疏足息肩，有所忌难。金城铜郭，以铁为关。藩屏自卫，安心无患。
　剥　　天命元鸟，下生大商。造定四表，享国久长。
　复　　赋敛重数，政为民贼。杼轴空虚，我去其室。
　旡妄　阴阳隔塞，许嫁不答。宛丘新台，悔往叹息。
　大畜　愿望登虚，意常欲迯。贾辛丑恶，妻不安夫。
　颐　　踄行窃视，有所畏避。蔽目伏藏，以夜为利。
　大过　信敏恭谦，敬鬼尊神。五岳四渎，克厌帝心。受福宜年。
　坎　　悬悬南海，去家万里。飞兔腰褭。一日见母，除我忧悔。
　离　　虽污不辱，因何跣足。童子褰衣，五步平复。
　咸　　宫城立见，衣就袂裾。恭谦自卫，终无祸尤。
　恒　　敝笱在梁，不能得鱼。望食千里，所至空虚。
　遯　　千里骍驹，为王服车。嘉其骊荣，君子有成。
　大壮　鼎足承德，嘉谋生福。为王开庭，得心所欲。
　明夷　右手无合，独折左指。禹汤失位，事功弗立。
　家人　忧凶增累，患近不解。心西意东，事无成功。
　睽　　东行食榆，困于枯株。夫妻无家，志穷为忧。
　蹇　　五经六纪，仁道所在。正月繁霜，独不离咎。
　解　　懈缓不前，怠堕失便。二至之戒，家无祸凶。刻木象形，闻言不信。
　损　　仁爱笃厚，不以所忿，害其所子。徙我旧都，日益富有。
　益　　缺破不成，胎卵未生，弗见兆形。
　夬　　摧角不伤，虽折复长。秉德无愆，老赖荣光。
　姤　　乘桴浮海，免脱厄中，虽困无凶。
　萃　　孔鸾鸳雏，鸮鸃鹈鸪，翱翔紫渊。嘉禾之国，君子以说。
　升　　甘露温润，众来得愿。乐易君子，不逢祸乱。
　困　　东骑堕落，千里独宿。高岸为谷，阳失其室。
　井　　入村既登，以成嘉功。尨降庭坚，国无灾凶。
　革　　邯郸反言，父兄生患。竟涉忧恨，卒死不还。
　鼎　　玉锐铁颐，仓库空虚。贾市无盈，兴利为仇。
　震　　白鸟御饵，鸣呼其子。施枝张翅，来从其母。
　艮　　学灵三年，圣且神明。先见善祥，吉盛福庆。神马来见，告我无忧。
　渐　　云孽蒸起，失其道理。伤害年谷，神君之精。
　归妹　春耕有息，利入利福。献 大豵，以乐成功。（大疑当作私）
　丰　　羸豕踯躅，虎来都邑。遮遏左右，国门敕急。
　旅　　东行西维，南北善迷。逐旅失群，亡我襦衣。
　巽　　居室之伦，夫妇和亲。小人乘车，车在夫家。硕果失豢，不知孰是。
　兑　　东方孟春，乘冰载盆。惧危不安，终身所欢。
　涣　　风吹尘起，十地无所。南国年伤，不可安处。
　节　　重载伤车，妇女无夫。三十不室，独坐空庐。
　中孚　败牛羸马，与利为市，不我嘉喜。
　小过　月出阜东，山蔽其明。章父忧偻，箕子徉狂。
　既济　出入门所，欲道开通。杞梁之信，不失日中。少季渡江，来归其邦。疾病危亡。
　未济　邑居卫师，如转蓬时，居之凶危。
明夷　
　明夷　他山之错，与璆为仇。来攻吾城，伤我肌肤。邦家骚忧。
　乾　　践履寒冰，十步九寻。惟有苦痛，不为病忧。
　坤　　太公避纣，七十隐处。卒逢圣文，为王室辅。
　屯　　日月之涂，所行必到，无有患悔。
　蒙　　讽德诵功，美风盛隆。旦辅成周，光济冲人。
　需　　童子无室，未有配合，空坐独宿。
　讼　　穿鼻系株，为虎所拘。王母祝祠，祸不成灾。遂然脱来。(祠一作词）
　师　　黄帝神明，八子圣聪。佚受大福，天下平康。
　比　　深谷为陵，衰者复兴。乱倾之国，民德安息。中妇病困，遂入冥室。
　小畜　　道远辽绝，路宿多悔。顽嚚相聚，生我畏忌。
　履　　旦树菽豆，暮成藿羹。心之所乐，志快心欢。
　泰　　切切之患，凶忧不成。虎不敢囓，利当我身。
　否　　王伯远宿，长妇在室。异庖待食，所求不得。
　同人　寒燠失时，阳旱为灾，虽耗无忧。
　大有　虽穷复通，履危不凶，得其明功。
　谦　　狼虎所宅，不可以居，为我患忧。
　豫　　喋嗫处耀，明昧相传。多言少实，语无成事。
　随　　履冰蹈凌，虽困不穷。播鼓登岩，卒无忧凶。
　蛊　　文墨且墨，祸福相杂。南北失志，东西不得。一云文墨且黑，祸福相杂。
　临　　争讼不已，更相谈询。张季弱口，被发北走。
　观　　德积逢时，宜其美才。相明辅圣，拜受福休。长女不嫁，后为大悔。
　噬嗑　江水沱汜，思附君子。仲氏爱归，不我肯顾。侄娣恨悔。
　贲　　光礼春成，陈室鸡鸣。师明失道，不能自守。消亡为咎。
　剥　　惊虎无患，虞为我言，赖得以安。
　复　　伪言妄语，转为诖误，不知狼虎。
　旡妄　履 自敌，凶忧来到，痛不死哭。
　大畜　牵尾不前，逆理失臣，惠朔以奔。
　颐　　三狸捕鼠，遮遏我后。死于还城，不得脱走。（还一作环）
　大过　言笑未毕，忧来暴卒。身墨丹索，槛内装米。
　坎　　阴积不已，云作淫雨。伤害平陆，民无室屋。
　离　　山林麓薮，非人所处。鸟兽无礼，使我心苦。
　咸　　新作初陵，踰陷难登。三驹推车，跌损伤颐。（陷一作险）
　恒　　魂微惙惙，属纩听绝。扩然大通，复更生活。
　遯　　栾子作殃，伯氏诛伤。州吁奔楚，去其邑乡。
　大壮　骄卤奇形，造恶作凶。无所能成，还自灭身。
　晋　　陈辞达情，使安不倾。增荣益誉，以成功名。
　家人　三杞无枣，家无积莠。使鸠求妇，顽不我许。
　睽　　慎祸重患，颜子为尤，乃能安存。牢户系羊，乃能受福。
　蹇　　鹿得美草，鸣唤其友。九族和睦，不忧饥乏。
　解　　亡玉失鹿，不知所伏。利以避危，全我生福。甘雨时降，年谷有得。
　损　　逢时积德，身受福庆。
　益　　鹄思其雄，欲随凤东。顺理羽翼，出次日中。须留北邑，复反其室。
　夬　　环绪倚鉏，斗升属口。贫贱所处，心寒悲苦。
　姤　　孤独特处，莫依为辅，心劳志苦。
　萃　　稷为尧使，西见王母。拜请百福，赐我喜子，长乐富有。
　升　　鸣条之灾，北奔于胡。左衽为长，国号匈奴。主君旄头，立为单于。
　困　　绝而复通，虽危不穷。终得其愿，姬姜相从。
　井　　阳并悖狂，拔剑自伤，为身生殃。
　革　　方圆不同，刚柔异乡。掘井得石，劳而无功。
　鼎　　乘风驾雨，与鸣鸟俱。动举千里，见我爱母。
　震　　三涂五岳，阳城太室。神明所扶，独无兵革。
　艮　　鸱鸮娶妇，深目窌身。折腰不媚，与伯相悖。
　渐　　转行轨轨，行近不远。旦夕入门，与君笑言。
　归妹　求利难国，迯去我北。复归其城，不为吾贼。（难一作离）
　丰　　日月之涂，所行必到。无凶无咎，安宁不殆。
　旅　　管叔遇桓，得其愿欢。胶日杀纠，振冠无忧。笑喜不庄，空言妄行。（丰之困）
　巽　　出入蹈践，动顺天时。俯仰有节，祸灾不来。
　兑　　内崩中伤，上乱无常。虽有米粟，我不得食。
　涣　　逐祸除患，道德神仙。过恶万里，福常在前。身乐以安。
　节　　牛惊马走，上下浑扰。鼓音不绝，项公奔败。
　中孚　西上九陂，往来留连。心须时日，灵与有德。
　小过　虎怒捕羊，猬不能攘。
　既济　涌泉涓涓，南流不绝。卒为江海，将帅袭战，获其丑虏。
　未济　桃弓苇戟，除残去恶，敌人执服。
家人　
　家人　王命赤乌，与君徼期。征伐无道，诛其君傲。居止何忧。
　乾　　千岁槐根，身多斧痕。伤夷倒掘，枝叶不存。
　坤　　喭喭谔谔，虎豹相齰。畏惧悚息，终无难恶。
　屯　　娶于姜吕，驾迎新妇。少齐在门，夫子欢喜。
　蒙　　高壤肥泽，民人孔乐。宜利居止，长安有福。
　需　　主有圣德，上配太极。皇灵建中，授我以福。
　讼　　耄老蒙钝，不见东西。少者弗慕，君不与谋。悬舆致仕，退归里居。
　师　　三狂北行，道逢大狼。暮宿患宅，为祸所伤。
　比　　更旦初岁，振除祸败。新衣元服，拜受利福。
　小畜　　杲杲白日，为月所食。损上（一作下）毁上，郑昭出走。
　履　　君子失意，小人得志。乱忧并作，奸邪充塞。虽有百尧，颠不可救。
　泰　　仁德优洽，恩及异域。泽被殊方，福庆隐伏。作蚕不织，寒无所得。
　否　　东求金玉，反得敝石。名曰无宜，字曰丑恶。众所贱薄。
　同人　击鼓合战，士怯叛亡。威令不行，败我成功。
　大有　仲春孟夏，和气所舍。生我嘉福，国无残贼。
　谦　　尹氏伯奇，父子相离。无罪被辜，长舌为灾。
　豫　　五谷不熟，困民恶极。驾之新邑，嘉禾有得。
　随　　登虚望贫，暮食无飧。长子南戍，与我生分。
　蛊　　东市齐鲁，南贾荆楚。羽毛齿革，为吾利宝。
　临　　节情省欲，赋敛有度。家给人足，公刘以富。
　观　　恭宽信敏，功加四海。辟去不祥，喜来从母。
　噬嗑　张狂妄行，与恶相逢。不得所欲，生我独凶。
　贲　　画龙头颈，文章不成。甘言美语，诡辞无名。
　剥　　骑龙乘凤，上见神公。彭祖受制，王高赞通。巫咸就位，拜寿无穷。
　复　　温仁君子，忠孝所在八国为邻，祸灾不起
　旡妄　威权分离，乌夜徘徊群蔽月光，大人诛伤。
　大畜　学灵三年，圣且神明先知吉祥，言喜福庆神鸟来见，告我无穷。
　颐　　东山辞家，处妇思夫伊威盈室，长股羸户叹我君子，役日未已。
　大过　张颔开口，舌直绝齿然诺不行，政乱无绪。
　坎　　吹角高邦，有失牛羊众民惊惶，敬慎避咎敕行不殃。
　离　　南行出城，世德福祉。三姬嫁齐，赖其所欲。
　咸　　心狂志悖，耳听从类。政令无常，下民多孽。
　恒　　安上宜官，一日九迁。踰群越等，牧养常山。
　遯　　东邻嫁女，为王妃后。庄公筑馆，以事主母。归于京师，季姜悦喜。
　大壮　六甲无子，以丧其戊。五丁不亲，庚失曾孙。癸走出门。
　晋　　阴雾不清，浊政乱民。孟春季夏，水坏我居。
　明夷　骑肫逐羊，不见所望。径涉虎庐，亡身失羊。
　睽　　安床厚褥，不得久宿。弃我喜宴，困于南国。投杼之忧，不成祸灾。
　蹇　　五日四维，安平不危。利以居止，保有玉女。
　解　　西贾巴蜀，寒雪至毂。欲前不得，反复其室。
　损　　刚柔相呼，二姓为家。霜降既同，惠我以仁。
　益　　天马五道，夹大分处。往来上下，相随哭歌。凶恶如何。
　夬　　出门怀忧，东上祸丘。与凶相遇，自为灾患。
　姤　　西行求玉，冀得隋璞。反见凶恶，使我惊惑。
　萃　　出门无至，动作失利。御忧怀祸，使我多悴。（门一作入；至一作妄）
　升　　高楼无柱，颠僵不久。纣失三仁，身死牧野。
　困　　避祸迯殃，身全不伤。高贵疾颠，华落坠亡。
　井　　张牙反目，怒齰忿怒。狂马挠犬，道惊伤轸。
　革　　泉涸龙忧，箕子为奴。干叔陨命，殷破其家。
　鼎　　向食饮酒，嘉宾会聚。牂羊大猪，君子饶有。
　震　　黄牛骍犊，东行折角。冀得百祥，反亡我囊。
　艮　　路多枳棘，步刺我足。不利旅客，为心作毒。
　渐　　执斧破薪，使媒求妇。和合二姓，亲御斯酒。召彼邻里，公姑悦喜。
　归妹　驾车出门，顺时宜西。福佑我身，安宁无患。
　丰　　日新东升，魁杓为祸。汉台为秦，使我久坐。
　旅　　山陵丘墓，魂空室屋。精光竭尽，长卧无觉
　巽　　孩子含饵，为利所悦。探釜把甑，烂其手臂。
　兑　　何村待时，门户独悲。蚯蚓冬行，解我无忧。桑蚕不得，女红无成。
　涣　　解伤惊惶，散我衣裳，君不安邦。
　节　　害政养贼，背主入愆。跛行不安，国为危患。
　中孚　祸走患伏，喜为我福。凶恶消亡，灾害不作。
　小过　老马为驹，病鸡不雏。三雌独宿，利在山北。
　既济　播天舞地，哓乱神所，居乐无咎。
　未济　异国殊俗，情不相得。金木为仇，酋长擅役。
　睽　
　睽　　仓盈庾亿，宜稼黍稷。年丰岁熟，民得安息。
　乾　　被服文衣，游视酒池。上堂见觞，喜为吾兄。使我忧忘。（蹇之同人）
　坤　　邑姜叔子，天文在手。实沈参墟，封为晋侯。
　屯　　改柯易叶，饭温不食。豪雄争强，先者受福。
　蒙　　馨香陟降，明德上登。社神佑顾，命为大邻。
　需　　老狼白驹，长尾大狐。前颠却踬，进退遇祟。
　讼　　山没丘浮，陵为水鱼，燕雀无庐。
　师　　懿公浅愚，不受深谋。无援失国，为狄所灭。
　比　　鼎易其耳，热不可举。大涂壅塞，旅人心苦。
　小畜　　凶声丑言，要不可闻。君子舍之，往恨我心。（要当作恶）
　履　　昧暮乘车，履危蹈沟。亡失群物，摧折两轴。
　泰　　南有嘉鱼，驾黄取 。鲂鱮诩诩，利来毋忧。
　否　　隔在九山，往来劳难。心结不通，失其所欢。
　同人　下流难居，任失多态。贞良温柔，年岁不富。
　大有　狐狸雉兔，畏人逃去。分首窜匿，不知所处。
　谦　　异体殊俗，各有所属。西邻孤妪，欲寄我室。主母骂詈，终不可得。
　豫　　怒非怨妒，贪得腐鼠。而呼鹰鹯，自今失饵。倒被困患。
　随　　五心六意，岐道多怪。非君本心，生我恨悔。
　蛊　　三班六黑，同室共食。日长月息，我家有德。
　临　　方船备水，旁河燃火，终身无祸。
　观　　翳屏独语，不闻朝市，利以居言，究被后门。
　噬嗑　居处不安，徒反触患。
　贲　　刺刖髡劓，人所贱弃。批捍之言，我心不快。
　剥　　皋田禾黍，堆壤麻阜。衣食我躬，室家饶有。
　复　　两目失明，日夺无光。胫足跛踦，不可以行。顿于丘傍。
　旡妄　金城朔方，外国多羊。履霜不时，去复为忧。
　大畜　匿痼不医，乱政生灾。纣作淫虐，商破其墟。
　颐　　鬼哭泣社，悲伤无后。甲子昧爽，殷汤绝祀。
　大过　焱风卒起，车驰袍褐。弃古追亡，失其和节。忧心惙惙。
　坎　　耄老失明，闻善不从。自今颠沛，反为咎殃。
　离　　随风骑龙，与利相逢。日获三狐，商伯有功。衢衢之邑，长安无他。
　咸　　三牛五牂，重明作福。使我有得，疾入官狱。忧在心腹。
　恒　　孟巳乙丑，哀呼尼父。明德讫终，乱虐滋起。
　遯　　华灯百枝，消暗衰微。精光讫尽，奄如灰糜。
　大壮　鹰飞雉退，兔伏不起。狐张狼鸣，野鸡惊骇。
　晋　　斗身战天，门有何患。室家具在，不失其欢。
　明夷　东家杀牛，污臰腥臊。神背西顾，命绝衰周。亳社灾烧，宋人夷诛。
　家人　阴阳辨舒，二姓相合。婚姻孔云，生我利福。
　蹇　　东入海口，循流北走。一高一下，五色无主。十日六夜，死于水涘。
　解　　孤竹之墟，失妇无夫。伤于蒺藜，不见其妻。东郭棠姜，武子以亡。
　损　　天门东墟，尽既为灾。迹 喑聋，秦伯受殃。
　益　　赖生光水，受福之祉。虽遭乱，溃独不危殆。
　夬　　折舌闭目，不见稚叔。三足孤乌，远其无失。
　姤　　七人同室，兄弟合食。和乐相好，各得所欲。
　萃　　继体守藩，纵欲废贤。君臣淫佚，夏氏失身。侧室之门，福禄来存。
　升　　老狐屈尾，东西为鬼。病我长女，哭涕诎指。或西或东，大革易诱。
　困　大树之子，百条共母。当夏六月，枝叶茂盛。鸾凤以庇，召伯避暑。穉穉卭甚，各得其所。
　井　　井堙木刊，国多暴残。秦王失所，坏我大坛。
　革　　驾黄买苍，与利相迎。心获所守，不累弟兄。
　鼎　　仓盈庾亿，宜稼黍稷。年丰岁熟，民得安息。
　震　　人生马渊，寿考且神。飞腾上天，舍宿轩辕。居常乐安。
　艮　　思愿所之，今乃逢时。洗我故忧，拜我欢来。
　渐　　魁罡所当，初为败殃。君子留连，困于水浆。求金东山，利在茂乡。贾市有息，子载母行。
　归妹　铅刀攻玉，无不钻凿。龙体具举，鲁般为辅。三圣翼事，所求必喜。
　丰　　喜来如云，举家欢忻。众才君子，驾福盈门。
　旅　　响像无形，骨体不成。微行衰索，消灭无名。
　巽　　积水不温，北陆苦寒。露宿多风，君子伤心。
　兑　　黄马绿车，驾之大都。赞达才能，使我无忧。赞当作荐）
　涣　　从风放火，芝艾俱死。三害集聚，叔子中伤。
　节　　一身三手，无益于辅。两足共节，不能克敏。
　中孚　南向陋室，风雨并入。埃尘积湿，王母盲痹。偏枯心疾，乱我家次。
　小过　采薇出车，鱼丽思初。上下促急，君子怀忧。
　既济　先易后否，告我利市。骚苏自苦，思再故止。一作改正）
　未济　生宜地乳，上皇大喜。隆我祉福，贵寿无极。
　蹇　
　蹇　　同济共舆，中道别去。丧我元夫，独与孤苦。
　乾　　叔肸居冤，祁子自邑。乘遽解患，羊舌免脱。赖得生全。
　坤　　兔聚东郭，众犬俱猎。围缺不成，无所能获。
　屯　　作室山根，人以为安。一夕崩颠，败我壶餐。
　蒙　　疾风尘起，乱我崩始。强大并小，先否后喜。
　需　　洁斋沐浴，思明居德。哀公怯弱，风氏复北。
　讼　　土瘠瘦薄，培塿无柏，使我不乐。
　师　　褰衣涉河，涧流波多。赖遇舟子，济脱无他。
　比　　送我季女，莹于荡道。齐子旦夕，留连久处。
　小畜　　三孙六子，安无所苦。中藏废殆，亡我所使。
　履　　扬风偃草，尘埃俱起。清浊溷散，忠直隐处。
　泰　　历险登危，道远劳疲。去家自归，困涉大波。
　否　　六艺之门，仁义俱存。镃基逢时，尧舜为君。伤寒执温，下至黄泉。
　同人　被服文衣，游观酒池。上堂见觞，喜为吾兄。使我忧亡。
　大有　生时不利，天命灾至。制于斧瘢，当夜勤苦。
　谦　　天门开辟，牢户寥廓。桎梏解脱，拘囚纵释。
　豫　　川渊难游，水为我忧。多言少实，命鹿为驹。道德开基，君子逢时，利以中疑。
　随　　乡岁逢时，与生为期。枝叶盛茂，君子无忧。
　蛊　　六鹢退飞，为衰毁祥。陈师合战，左股夷伤。遂崩不起，霸功不成。
　临　　雷君出装，隐隐西行。霖雨不止，流为河江。南国忧凶。
　观　　牙孽生齿，阳倡于外。左手执钥，公言锡爵。
　噬嗑　火起土门，不为我残。跳脱东西，独得生完。不利出邻，病疾忧患。
　贲　　举事无成，不利出征。言不可用，众不能平。
　剥　　老狼白驴，长尾大胡。前颠却踬，进退遇祟。
　复　　日入道极，劳者休息。班马还师，复我燕室。
　旡妄　山林麓薮，非人所处。鸟兽无礼，使我心苦。
　大畜　蓄利积福，日新其德。高氏饮食，忧不为患。
　颐　　张罗百目，鸟不得北。缩颈挂翼，困于窘国。君子治德，获誉受福。
　大过　伯虎仲熊，德义渊弘。使布五教，阴阳顺序。
　坎　　跛踦相随，日暮牛罢。陵迟后旅，失利亡雌。
　离　　嬴氏违良，使孟寻兵。老师不已，败于齐卿。
　咸　　日月并居，常暗且微。高山崩颠，丘陵为溪。
　恒　　乌鹊食谷，张口受哺。蒙恩被德，长大成就。柔顺利贞，君臣相好。
　遯　　虽踬复起，不毁牙齿。克免平复，忧除无疾。
　大壮　草木黄落，岁暮无室。虐政为贼，大人失福。
　晋　　避凶东走，反以祸口。制于牙爪，骨为灰土。
　明夷　欲飞不能，志苦心劳，福不我来。
　家人　羔裘豹褎，东与福遇。驾迎吾兄，送我骊黄。
　睽　　东耕破犁，西失良妻。灾害不避，家贫无资。
　解　　鱼陆失所，鸟蝇困苦。泽无萑蒲，晋国以墟。
　损　　脱兔无蹄，三步五罢。南行不进，后市劳苦。
　益　　行役未已，新事复起。姬姜劳苦，不得休止。
　夬　　向日扬光，火为正王。消金厌兵，雷车避藏。阴雨不行，民定其乡。
　姤　　放衔垂辔，奔马不制。弃法作奸，君失其位。
　萃　　司命不游，喜解我忧。皇母缓带，婴儿笑喜。
　升　　黄帝出游，驾龙乘马。东上泰山，南过齐鲁。郡国咸喜。
　困　　既往不说，忧来祸结。比户为患，无所申冤。
　井　　荷蒉隐居，以避乱倾。终身不仕，遂其洁清。
　革　　折梃舂稷，君不得食。头痒搔跟，无益于疾。
　鼎　　植根不固，华叶落去，便为枯树。
　震　　凶门生意，牢户多冤。沙陁秃齿，使我困穷。
　艮　　登山履谷，与虎相触。猬为功曹，班奴奔北。脱之喜国。
　渐　　麟凤所翔，国无咎殃。贾市十倍，复归惠里。
　归妹　路险道难，水过我前。进往不利，回车复还。
　丰　　延颈望邑，思归我室。台榭不成，未得安息。
　旅　　蒙生株瞿，棘挂我须。小人嫉妒，使恩不遂。
　巽　　南至隐域，深潜处匿。聪明闭塞，与死为伍。
　兑　　机饵设张，计暴子良。范叔不廉，凶害及身。
　涣　　从骑出谷，游戏苦域。坡高不进，利无所得。
　节　　西国强梁，为虎作狼。东吞齐楚，并有其王。
　中孚　登山伐辐，虎在我侧。王孙无惧，仁不见贼。
　小过　六目睽睽，各欲有至。后来未壮，候待明旦。
　既济　道涉多阪，牛马蛇蟺。车不利载，请求不得。
　未济　一口三舌，相妨无益。群羊百牂，不为威强。亡马失驹，家耗于时。
解　
　解　　驾言出游，鸟斗车前。更相捽灭，兵马且来。回车　亟还，可以无忧。
　乾　　大都之居，无物不具。抱布贸丝，所求必得。
　坤　　胶着木连，不出牢关，家室相安。
　屯　　孟伯食长，惧其畏王。赖四蒙五，抱福归房。
　蒙　　朽舆瘦驷，不任衔辔。君子服之，谈何容易。
　需　　许嫁既婚，利福在身。适惠生桓，为我鲁君。
　讼　　入门大喜，上堂见母。妻子俱在，兄弟饶有。
　师　　推车上山，力不能任。颠蹶蹉跌，伤我中心。
　比　　鹰飞退去，不食其雏。禽尚如此，何况人乎。
　小畜　　福弃我走，利不可得。幽人利贞，终无怨慝。
　履　　夫妻反目，不能正室。公云子南，姬言还北。并后　匹嫡，二政乱国。
　泰　　阳衰伏匿，阴淫为贼。幸赖王孙，遂至家国。
　否　　入水求玉，不见和璞。终日至暮，劳无所得。
　同人　鸣鸾四牡，驾出行狩。合格有获，献公饮酒。
　大有　覆手齐犊，易为功力。正月元日，承平致福。
　谦　　三火起明，雨灭其光。高位疾颠，骄恣诛伤。
　豫　　裹糗荷粮，与利相逢。高飞有得，君子获福。
　随　　水土相得，万物蕃殖。膏泽优渥，君子有得。
　蛊　　道理和得，人不相贼。君子往之，乐有利福。
　临　　天孙帝子，与日月处。光荣于世，福禄繁祉。
　观　　布衣在位，乘非其器。折足覆餗，毁伤我玉。
　噬嗑　鹢飞中退，举事不遂。且守仁德，犹恐失坠。
　贲　　经枣整冠，意盈不厌。桀纣迷惑，谗佞伤贤。使国乱倾。
　剥　　申酉退跌，阴雨前作。柯条花枝，复泥不白。
　复　　平正贱使，至服苦事。
　旡妄　钓鲂河湄，水泛无涯。振衣徒归，上下昏迷。厉公　经齐。
　大畜　胎养萌生，始见兆形。遭逢雷电，摧角折颈。采 〔p.gif〕山头，终安不倾。
　颐　　阳春枯槁，夏多水潦。雷雹俱击，伤我禾黍。年岁困苦。
　大过　三耳六齿，痛疾不已。龋病蠹缺，堕落其宅。（缺一作铁）
　坎　　失时无友，嘉偶出走，傫如丧狗。
　离　　宜重微民，岁乐年丰。百国无咎，君子安喜。
　咸　　登几上车，驾驷南游。合散从横，燕秦以强。
　恒　　鸟集茂木，心乐愿得。乌鹊食谷，张口受哺。柔顺　利贞，感戴慈母。
　遯　　启蛰始生，万物美荣。福祉未成，市买无赢。
　大壮　骄卤火形，造恶作凶。无所能成，还自灭身。一作草木　黄落，岁云暮矣。唐攻高城，大人失福。
　晋　　异国他土，出良骏马。去如奔 〔p.gif〕，害不能伤（一作避亡东走，反入祸口。制于爪牙，骨为灰土。）
　明夷　恪敬竞职，心不作慝。君明臣忠，民赖其福。
　家人　三女求夫，伺候山隅。不见复关，长思忧叹。
　睽　　驾福乘喜，东至嘉国。戴庆南行，离家室居。
　蹇　　四奸为残，齐鲁道难。前驱执役，戒守无患。
　损　　下忧上烦，蠹政为患，岁饥无年。
　益　　鸡雉失雏，常畏狐狸。黄池要盟，越国以昌。
　夬　　坚冰黄鸟，常哀悲愁。不见米粒，但观蓬蒿。数惊　鸷鸟，为我心忧。
　姤　　玉锐铁颐，仓库空虚。市贾为盈，与我为仇。元本有时（不我与，亡利为作。）
　萃　　窃名盗位，居非其家。霜陨不实，为阴所贼。三年失室。
　升　　贼仁伤德，天怒不福。斩刈家社，失其本域。
　困　　万物和生，蛰蛊振起。益爵增福，日受其喜。
　井　　和气所生，物皆不朽。圣贤居位，国无凶咎。
　革　　龙游凤舞，岁乐民喜。
　鼎　　鼎行窘步，次伯方舍。居安不惧，姬妾何忧。
　震　　水深难游，霜寒难涉。商伯失利，旅人稽留。
　艮　　跛踦相随，日暮牛罢。陵原徙伤，失利亡雌。
　渐　　一牛九锁，更相牵挛。案明如市，不得东西。请谳　得报，日中被刑。
　归妹　春桃生花，季女宜家。受福孔多，男为邦君。
　丰　　雷鼓东行，稼穑凋伤。大夫执政，君赞其明。
　旅　　季世君忧，乱国淫游。殃祸立至，民无以休。
　巽　　发輗温阳，过雨宿房。宜时布和，无所不通。
　兑　　水中大贾，求利十千。商人不至，市空无有。
　涣　　春草萌生，万物敷荣。阴阳和畅，国乐无忧。
　节　　左眇右盲，目视不明。下民多孽，君失其常。
　中孚　悦以内安，不利出门。忧祸消除，公孙何尤。
　小过　册书之信，言不负语。易我驎骥，君子有德。
　既济　上政摇扰，虫螟并起。害我嘉谷，年岁无稷。
　未济　干旄旌旗，执在载郊。虽有宝玉，无路致之。
损　
　损　　路多枳棘，步刺我足。不利旅客，为心作毒。
　乾　　鲤鲔鲋鲫，积福多鱼。资所无有，富我穷家。
　坤　　景星照堂，麟游凤翔。仁施大行，颂声作兴。仁序无明，失其宠光。（豫之艮）
　屯　　羊肠九萦，相推稍前。止须王孙，乃能至天。
　蒙　　四手共身，莫失所图。更相访接，动失事便。
　需　　水流趋下，逮至东来。求我所有，买鳣与鲤。（益之无妄）
　讼　　春栗夏枣，山鲜希有。斗千万石，贵不可贱。（否之渐）
　师　　旦往暮还，相佑与聚，无有凶患。
　比　　大蛇当路，使季畏惧。汤火之灾，切直我肤。赖其天幸，归于室庐。（屯之井）
　小畜　　徒足去域，乱入陈国。有所畏避，深藏邃匿。
　履　　海为水宗，聪明且圣。百流归得，无有叛逆。常饶优足。
　泰　　夏麦麸曲，霜击其芒。疚君败国，使年大伤。（泰之贲）
　否　　秋隼冬翔，数被履霜。雄犬夜鸣，家忧不宁。
　同人　乐仁上德，东邻慕梁，来安吾国。
　大有　还忧除殃，污泥上义，下田为江。
　谦　　暗昧冥语，传相诖误。鬼魅所居，谁知卧处。
　豫　　南历玉山，东入玉关。登上福堂，饮万岁浆。
　随　　比目四翼，来安我国。福善上堂，与我同床。
　蛊　　乘牛逐骥，日暮不至。路宿多畏，亡其骍骓。
　临　　元吉无咎，安宁不殆。
　观　　奋翅鼓翼，翱翔外国。逍遥徙倚，来归温室。
　噬嗑　河伯娶妇，东山氏女。新婚三日，浮云洒雨。露我管第，万邦蒙佑。
　贲　　婴儿求乳，慈母归子。黄麑悦喜，得其甘饱。
　剥　　贫鬼守门，日破我盆。毁罂伤瓶，空虚无子。
　复　　多载重负，捐弃于野。王母谁子，但自劳苦。
　旡妄　雄狐绥绥，登山崔嵬。昭告显功，大福允兴。
　大畜　婴儿骇笑，未有所识。狡童而争，乱我政事。
　颐　　十丸同投，为雉所离。独得逃脱，完全不亏。
　大过　狐济濡尾，来揭得枳。季姜怀悔，鲍舍鱼臰。
　坎　　踆足息肩，所忌不难。金城铜郭，以铁为关。藩屏周卫，安全无患。
　离　　戴尧扶禹，松乔彭祖。西过王母，道路夷易。无敢难者。（讼之家人）
　咸　　京庾积聚，黍稷以极。行者疾至，可以厌饱。
　恒　　良夫孔姬，负理登台。栾季不扶，卫辄走逃。
　遯　　天之所予，福禄常在，不忧危殆。
　大壮　行触天网，马死车伤。身无寥赖，困穷乏粮。
　晋　　铅刀切玉，坚不可得。尽我觔力，胝胼为疾。
　明夷　穆逢百里，使孟奋武。将军帅战，败于殽口。
　家人　有人追亡，为言所匿，不日而得。
　睽　　府藏之富，玉以振货。捕鱼河海，罟网多得。
　蹇　　鸿飞遵陆，公归不复，伯氏客宿。
　解　　凫过稻芦，甘乐麸。虽鹜不去，田畯怀忧。
　益　　雨师娶妇，黄岩季子。成礼既婚，相呼而南。膏泽应时，年丰大喜。
　夬　　蓄积有余，粪土不居。美哉轮奂，出有高车。
　姤　　重门击柝，介士守护。终有他道，虽惊不惧。
　萃　　大都王市，稠人多宝。公孙宜贾，资货万倍。
　升　　秋隼冬翔，数被严霜。甲兵庭堂，万物不生。
　困　　招祸致凶，来螫我邦。痛在手足，不得安息。
　井　　秦失其鹿，高足先得。勇夫慕义，君子率服。
　革　　山陵四塞，遏我径路。欲前不得，复还故处。
　鼎　　一指食肉，口无所得，舌嚵于腹。
　震　　晨夜惊骇，不知所止。皇母相佑，卒得安处。
　艮　　擒狼所言，语无成全。设我白马，使乾口来。
　渐　　呼精灵来，魄生无忧。疾病瘳愈，解我患愁。
　归妹　牧羊逐兔，使鱼捕鼠。任非其人，卒岁无功。不免辛苦。
　丰　　堂祥上楼，与福俱居。帝姬治好，国安无忧。
　旅　　禹召诸神，会稽南山。执玉万国，天下康安。
　巽　　太姒文母，仍生圣子。昌发受命，为天下主。
　兑　　两罝同室，兔无谁告。与狂相触，蒙我与恶。
　涣　　桃雀窃脂，巢于小枝。动摇不安，为风所吹。心寒悚惕，常忧殆危。
　节　　阳春长日，万物华实，乐有利福。一作春阳盛长，万物成实。福利所锺，忻忻过日。
　中孚　邻不顾我，而望玉女。身疾疮癞，谁肯媚者。
　小过　涸旱不雨，泽竭无流。鱼鳖乾口，皇天不忧。
　既济　狼虎之乡，日争凶讼。受性贪饕，不能容纵。
　未济　阴住阳疾，水离其室。舟楫大作，伤其黍稷。民饥于食，亦病心腹。
　
益　
　益　　文王四乳，仁爱笃厚。子畜十男，无有夭折。
　乾　　下堂出门，东西九山。逢福值喜，得其安闲。
　坤　　城上有乌，自鸣破家。招呼丑毒，为国灾患。
　屯　　伯虎仲熊，德义渊泓。使布五谷，阴阳顺序。
　蒙　　饮酒醉卧，跳起争斗。伯伤仲僵，东家治丧。
　需　　四目相视，稍近同执。日映之后，见吾伯姨。
　讼　　随时逐便，不失利门。灵获得福，富于封君。
　师　　陇西冀北，多见骏马。去如焱，害不能伤。
　比　　白龙黑虎，起伏俱怒。期战盘空，蚩尤败走。死于鱼首。（同人之比，蒙之坎）
　小畜　　鸿飞戾天，避害紫渊。虽有锋门，不能危身。
　履　　平国不均，夏氏作乱。乌号窃发，灵公陨命。
　泰　　江汉上游，政逆民忧。阴伐其阳，雄者受殃。
　否　　东家杀猪，闻臭腥臊。神怒不顾，命绝衰国。亳社火烧，宋公夷诛。
　同人　西诛不服，恃强负力。倍道趍敌，师走败覆。
　大有　一妇六夫，扰乱不治。张王季庄，莫适为公。政道塞壅，周君失邦。
　谦　　配合相迎，利之四乡。昏以为期，明星煌煌。欣喜奭怿，所言得当。
　豫　　猿坠高木，不踒手足。握金怀玉，还归其室。（蒙 之随，讼之艮，否之临）
　随　　卷领遁世，仁德不害。三圣攸同，周国茂兴。（需之震）
　蛊　　去危脱厄，安无怵惕。上福善堂，见我喜悦。
　临　　带季儿良，时利权兵。将师合战，敌不能当。赵魏以强。
　观　　鹄思其雄，欲随凤东。顺理两翼，出自日中。须留北邑，复反其室。
　噬嗑　且如惊鹿，不能定足。室家分散，各走窜匿。
　贲　　甲乙丙丁，俱归我庭。三丑六子，入门见母。
　剥　　蹑华巅，观浮云。风不摇，雨不薄。心安吉，患无咎。
　复　　德施流行，利之四乡。雨师洒道，风伯逐殃。巡狩封禅，以告成功。
　旡妄　水流趍下，遂成东海。求我所有，买鳣与鲤。（损之需）
　大畜　和气相薄，膏润津泽，生我嘉谷。
　颐　　忧惊以除，祸不成灾，安全以来。
　大过　坚冰黄鸟，常哀悲愁。不见甘粒，但睹藜蒿数惊鸷鸟，为我心忧。
　坎　　翕翕 〔d.gif〕，实坠崩颠。灭其令名，身命不全（泰之谦，否之离）
　离　　因祸受福，喜盈其身。
　咸　　陆居千里，不见河海，无有鱼市。
　恒　　鹿得美草，鸣呼其友。九族和睦，不忧饥乏。（益之恒，同人之蹇）
　遯　　出门得堂，不逢祸殃。入户自苦，不见矛戟。
　大壮　累尊重席，命我家客。福佑久长，不见咎殃。
　晋　　鸿雁俱飞，北就鱼池。鳣鰋鲶鲤，众鸟饶有。一鸣获两，得之过倍。
　明夷　当风奋翼，与鸟飞北。入我家国，见吾庆室。
　家人　麒麟凤凰，善政得祥。阴阳和调，国无灾殃。
　睽　　逐狐东山，水过我前。深不可涉，失其后便。
　蹇　　丑戌亥子，饥馑所生。阴为暴客，水绝我食。
　解　　狐狸雉兔，畏我迯去。分走窜匿，不知处所。
　损　　桀跖恶人，使得不通。炎旱为殃，年榖大伤。
　夬　　兔乳立室，行来雀食。虎攫我子，长号不已。
　姤　　土阶明堂，礼让益兴。雄雌相得，使我无疾。（疾一作疚）
　萃　　送金出门，井失玉兔。往来井上，破瓮坏盆。（兔一作丸）
　升　　讽德诵功，美周盛隆。加其旦辅，夬济冲人。（夬一作大）
　困　　盗窃灭身，二母不亲。王后无党，毁其宝灵。
　井　　六月骙骙，名欲有至。专征未装，俟侍明旦。
　革　　雀行求粒，误入网罭。赖仁君子，复说归室。
　鼎　　仁德孔明，患祸不伤。期誓不至，室人御恤。
　震　　龟厌江海，陆行不止。自今枯槁，失其都市。忧悔咎生。
　艮　　孤独特处，莫依为辅。正心允济，神劳志苦。
　渐　　伯仲言留，叔子云去。谁云无咎，主母大喜。
　归妹　初忧不安，后得笑欢，虽惧无患。
　丰　　好战亡国，师不以律。称上殒坠，齐疾狼戾。被其灾祟。
　旅　　鹿生泽陂，豺伤其麑，泣血独哀。
　巽　　天地钤塞，仁智隐伏。商旅不行，利润难得。
　兑　　福德之士，欢悦日喜。夷吾相桓，三归为臣。赏流子孙。
　涣　　上无飞鸟，下无走兽。扰乱未治，劳民于事。
　节　　月削日衰，工夫下机。宇宙灭明，不见三光。（谦之观）
　中孚　戴盆望天，不见星辰。顾小失大，福迯墙外。
　小过　握斗运枢，顺天无忧。所行造德，与乐并居。
　既济　操戟刺鱼，披发立忧。虎脱我舆，狼取我袍。亡马失财。
　未济　两人俱醉，相与悖戾。心乖不同，争讼匈匈。
　夬　
　夬　　戴尧扶禹，松乔彭祖。西遇王母，道路夷易。无敢难者。
　乾　　狼戾美谋，无言不殊。允厌帝心，悦以获佑。
　坤　　岁暮花落，阳入阴室。万物伏匿，绝不可得。
　屯　　鸡鸣失时，君骚于忧。犬吠不休，行者稽留。
　蒙　　凫鹥游泾，君子以宁。履任不愆，福禄来成。
　需　　薄为蕃皮，劲风吹却。欲上不得，复归其宅。
　讼　　东行破车，步入危家。衡门垂倒，无以为主。卖袍续食，糟糠不饱。
　师　　青牛白咽，呼我俱田。历山之下，可以多耕。岁精之节，民人安宁。
　比　　异国殊俗，情不相得。金木为仇，百贼擅谷。
　小畜　　阴阳精液，高熟脱折。治卵成鬼，肇生头目。日有大吉。
　履　　饥虫作害，多乱缠绵，不可得秋。
　泰　　清冷如云，为兵导先。民人宽急，不知东西。
　否　　班马旅师，以息劳疲。役夫嘉喜，入户见妻。
　同人　坐争立讼，纷纷哅哅。卒成祸乱，灾及家公。
　大有　鹿食美草，逍遥求饱。趍走山间，过期乃还。肥泽且厌。
　谦　　田鼠野雉，意尚欲去。拘制笼槛，不得摇动。
　豫　　日趍月步，周遍次舍。历险致远，无有难处。
　随　　天孙帝子，与日月处。光荣于世，福禄祺祉。
　蛊　　晨风文翰，大举就温。时过我邑，羿无所得。
　临　　旦生夕死，名曰婴鬼，不可潜视。
　观　　疾贫望幸，使伯南贩。开牢择羊，多得大牂。
　噬嗑　长城骊山，生民大残。涉井发难，唐叔为患。
　贲　　娶于姜吕，驾迎新妇。少齐在门，夫子欢喜。
　剥　　随时草木，灌时叶起。扶疏条桃，长大盛美。华沷铄疏。
　复　　姬姜悦欢，二姓为婚。霜降合好，西施在前。
　旡妄　戴笠独宿，昼不见日。勤劳无妄，长劳悲思。
　大畜　始加元服，二十系室。新婚既乐，伯季有德。
　颐　　二至灵台，文所止游。云物备具，长乐无忧。
　大过　久阴霖雨，涂行泥潦。商人休止，市空无有。
　坎　　城坏厌境，数为齐病。侵伐不休，君臣扰忧。上下屈竭，士民乏财。
　离　　南国盛茂，黍稷醴酒。可以飨养，乐我嘉佑。
　咸　　忧在心腹，内崩为疾。祸起萧墙，意如制国。
　恒　　朽根刖树，花叶落去。卒逢大焱，随风僵仆。
　遯　　树表为坛，相与笑言。午中不会，宠荣弃袚。
　大壮　四足俱走，驽疲任后。两战不胜，败于东楚。
　晋　　执辔在朝，回还故处。麦秀伤心，叔父无忧。
　明夷　夜长日短，阴为阳贼。万物空枯，藏于北陆。
　家人　鸣鸠七子，均而不殆。长大成就，弃合于好。
　睽　　三羊上山，驰至大原。黄龙负舟，逐到夷阳。宛其玉囊。
　蹇　　首足易处，头尾颠倒。公为雌妪，乱其蚕织。
　解　　登高望家，役事未休。王事靡盬，不得逍遥。
　损　　畏昏不行，候旦待明。燎猎受福，老赖其庆。
　益　　孤独特处，莫依无辅，心劳志苦。
　姤　　山石朽破，消崩坠堕。上下离心，君受其祟。
　萃　　文母圣子，无疆寿考，为天下主。
　升　　倔傀如仪，前后相违。言如鳖咳，语不可知。
　困　　五龙俱起，强者败走。露我苗稼，年岁大有。
　井　　雷除善猛，虽为功医。骥疲盐车，出于御棰。
　革　　江南多蝮，螫我手足。冤烦诘屈，痛彻心腹。
　鼎　　心无可据，射鹿不得。多言少实，语无成事。
　震　　君明臣贤，鸣求其友。显德之政，可以履土。
　艮　　安土宜官，一日九迁。踰越群等，牧养常山。
　渐　　保辞解谢，除去垢活。惊之成患，屡去酷残。（活一作污）
　归妹　不狂妪盲，相牵北行。欲归高邑，迷惑公得。
　丰　　醉卧道傍，迷且失明，不合我生。
　旅　　北登鬼丘，驾龙东游。王母御后，文武何忧。
　巽　　恬淡无患，游戏道门。与神来往，长出以安。
　兑　　以缗易丝，抱布自媒。弃礼怠惰，卒罹悔忧。
　涣　　被服衣冠，游戏道门。以礼相终，身无灾患。
　节　　大麓鱼池，陆为海涯。君子失行，小人相携。
　中孚　渊泉溢出，为邑之祟。道路不通，孩子心愦。
　小过　十里望烟，散涣四方。形体灭亡，可入深渊。终不见君。
　既济　传言相谈，非好径路。鸣鼓逐狼，不知迹处。
　未济　东失大珠，西行弃襦。时多不利，使我后起。
姤　
　姤　　河伯大呼，津不可渡。往复示故，乃无大悔。
　乾　　蒙被恩泽，长大成就。柔顺利贞，君臣合好。
　坤　　东山西土，各自止安。虽欲登望，竟不同堂。
　屯　　登山上谷，与虎相触。猬为功曹，班叔奔北。脱之嘉同。
　蒙　　踬跌未起，失利后市。不得鹿子。
　需　　结珠怀履，卓斯以思。为君奴婢。
　讼　　鸡鸣失时，民作劳苦。犬吠不休，行者稽留。
　师　　陈妫敬仲，逃兴齐姜。营丘立适，八世大昌。（屯之睽，旅之豫）
　比　　鹿畏人匿，俱入深谷。短命不长，为虎所得。死于牙腹。
　小畜　　言无约结，不成券契。殷叔季姬，公孙争之。强入委禽，不悦于心，乃适子南。
　履　　鼓瑟歌舞，欢悦于酒。龙喜张口，大悦在后。
　泰　　凶忧灾殃，日益明章。祸不可救，王却夷伤。
　否　　水流趍下，遂成东海。求我所有，贸鳣与鲤。
　同人　阴为阳贼，君不能克。举动失常，利无所得。
　大有　离床失案，龟丧其愿。都市无会，叔季怀恨。
　谦　　壅遏堤防，水不得行。大慎阳光，阴霓伏藏。走归其乡。
　豫　　躄屈腹伸，东乘浮云，贵宠母前。（腹一作复）
　随　　实沈参伐，以义断割。次陆服刑，成我霸功。
　蛊　　金泉黄宝，宜与我市。娶嫁有息，利后过母。
　临　　禹召诸神，会稽南山。执玉万国，天下安宁。
　观　　三虫作蛊，践迹无与。胜母盗泉，君子不处。
　噬嗑　花叶陨落，公归枢宅。夷子失民，洁己不食。
　贲　　履机惧毁，身王子废。终得所欲，无有凶害。
　剥　　道理和得，仁不相贼。君子攸往，我有利福。
　复　　合匏同牢，姬姜并居，寿考长久。
　旡妄　关雎淑女，贤妃圣偶。宜家寿母，福禄长久。
　大畜　骓骥脱乳，不知子处。旋踵悲鸣，痛伤我心。
　颐　　知严绝理，阴孽谋主。十日不食，困于申亥。
　大过　凿诸攻玉，无不宜凿。麟凤成形，得象君子。三人翼事，所求必喜。（人一作仁，凿诸攻玉者，凿其攻玉之事，无不宜。凿者，凿则必有也）
　坎　　昧暮乘车，以至伯家。踰梁渡河，济脱无他。
　离　　吾有黍稷，委积外场。有角服箱，运致我藏。富于嘉粮。
　咸　　喜笑且语，不能掩口。官爵并至，庆贺盈门。
　恒　　雾露雪霜，日暗不明。阴孽为疾，年谷大伤。
　遯　　伯去我东，发如飞蓬。寤寐长叹，展转空床。内怀怅恨，心摧肝肠。
　大壮　亡羊补牢，张氏失牛。骍驷奔走，鹄盗我鱼。
　晋　　贩鼠卖蛙，利少无谋，难以得家。
　明夷　西戎为秩，幽君去室。陈子发难，项伯成乱。
　家人　秋风生哀，花落心悲。公室多难，羊舌氏衰。
　睽　　持福厌患，去除大残。日长夜尽，嘉世蒙恩。
　蹇　　新受大喜，福履重来。乐且日富，足用丰财。
　解　　前顿却踬，左跌右逆。登高安梯，复反来归。
　损　　梦饭不饱，酒来入口。婴女难好，媒应不许。
　益　　大都王市，稠人多宝。公孙宜买，资祸万倍。（祸一作货）
　夬　　两人俱醉，相与悖戾。心乖不同，争讼恟恟。
　萃　　身无头足，超跖庶乖。不能远中，之道疲休。失利后市。
　升　　三人俱行，六目光明。道逢淑女，与我骥子。
　困　　进士为官，不若复田，获寿保年。
　井　　先易后否，失我所市。骚苏自苦，思吾故事。
　革　　苏秦发言，韩魏无患。张子驰说，燕齐以安。
　鼎　　武库军府，甲兵所聚。非里邑居，不可舍止。（师之蹇）
　震　　三桃三口，莫适所与。为孺子牛，西氏生咎。
　艮　　西山东山，各自止安。虽相登望，竟不同堂。
　渐　　不改柯叶，和气冲适。君子所在，安无怵惕。
　归妹　将戌系亥，阳藏不起。君子散乱，大上危殆。
　丰　　天官列宿，五神舍室。宫阙完坚，君安其居。
　旅　　左手把水，如光与鬼，不可得徙。
　巽　　逐狐东山，水遏我前。深不可涉，失利后便。
　兑　　水渎鱼室，来灌吾邑。冲破我家，与狗俱游。
　涣　　山险难登，涧中多石。车驰轊系，重载伤轴。担负善踬，跌踒右足。（系一作击）
　节　　槽空无实，豚彘不食。庶民屈竭，离其居室。
　中孚　执热烂手，大为灾咎。公孙无赖，败我王室。
　小过　三虎上山，更相噬囓。心志不亲，如仇如怨。
　既济　西家嫁女，借邻送女。嘉我淑姬，宾主俱喜。
　未济　克身洁己，逢禹巡狩。锡我元圭，拜受福祉。
　萃　
　萃　　蒙庆受福，有所获得。不利出城，疾人困极。
　乾　　硕鼠四足，飞不上屋。颜氏渊德，未有爵禄。
　坤　　新受大喜，福优重职，乐且日富。
　屯　　克身洁己，逢禹巡狩。锡我元圭，拜受福祉。
　蒙　　置筐失筥，轮破无辅。家伯为政，病我下土。
　需　　机言不发，顽不能达。齐鲁为仇，亡我葵丘。
　讼　　亡锥失斧，公输无辅。抱其彝器，适君子处。（一本蒙下二句在讼之下，讼下二句在蒙之下）
　师　　家在海隅，桡短深流。伯氏难行，无木以超。
　比　　德施流行，利之四乡。雨师洒道，风伯逐殃。巡狩封禅，以告成功。
　小畜　　筐倾筥覆，畏我公置。简伯无礼，太师正食。
　履　　泥滓污辱，弃捐沟渎。为众所笑，终不显禄。
　泰　　狝猴兔走，腥臊少肉。漏卮盛酒，利无所有。
　否　　鹿畏人藏，俱入深谷。命短不长，为虎所得。死于牙腹。
　同人　南山芝兰，君子所有。东家淑女，生我王室。
　大有　左指右挥，邪望侈靡。执节无良，灵君以亡。
　谦　　爵秩不明，为臣所伤。众阴群聚，共夺日光。
　豫　　穿鼻系株，为虎所拘。王母祝祷，祸不成灾。突然自来。
　随　　贫鬼守门，日破我盆。毁鼠伤绶，空虚无子。
　蛊　　襄王束带，郑人是赖。庄公卿士，王母忧喜。
　临　　昭君守国，诸夏蒙德。异类既同，崇我王室。
　观　　冬薮朽腐，当风于道。蒙被尘埃，左右劳苦。
　噬嗑　六爻既立，神明所告。文定吉祥，康叔受福。
　贲　　泣涕长诀，我心不悦。远送卫野，归宁无咎。
　剥　　三宿无主，南行劳苦。东里失利，丧其珍宝。本卦遯同）
　复　　大斧砍木，谗佞败国。东关良工，祸及三子。晋人乱邑，怀公出走。
　旡妄　乘风上天，为时服轩。周旋万里，无有患难。
　大畜　大树百根，比与山连。文君作义，受福万年。
　颐　　阳伏在下，阴制佑福。生不逢时，潜龙隐处。
　大过　乱头多忧，搔虱生愁。膳夫仲年，使我无聊。
　坎　　江河淮海，天之都市。商人受福，国家富有。
　离　　泰山幽谷，凤凰游宿。礼义有序，可以求福。
　咸　　水山暴怒，坏梁折柱。稽难行旅，留连愁苦。
　恒　　阿衡服箱，太乙载行。延时历舍，所之吉昌。
　遯　　三宿无主，南行劳苦。东里失利，丧其珍宝。（本卦剥同）
　大壮　生无父母，出门不喜。买椒失粟，亡我大利。
　晋　　安坐玉堂，听乐行觞。饮福万锺，日受无疆。
　明夷　登危入厄，四时变易。春霜夏雪，物皆凋落。
　家人　衣空履穿，无以御寒。细小贫窭，不能自好。
　睽　　目不可合，忧来搔足。怵惕恐惧，去其邦域。
　蹇　　赍贝赎狸，不听我辞。系于虎须，牵不得来。
　解　　伯夷叔齐，贞廉之师。以德防患，忧祸不存。芳声后时。
　损　　张王子季，争财相制。商君顽嚚，不知所由。
　益　　长城既立，四夷宾服。交和结好，昭君是福。
　夬　　千欢万悦，举事为决。获受嘉庆，动作有福。
　姤　　种一得十，日益有息。仁政获民，四国亲睦。
　升　　安子富有，东国不殃。齐郑和亲，显比以喜。
　困　　九里十山，道仰峻难。牛马不前，复反来还。
　井　　鸠杖扶老，衣食百口。曾孙寿考，凶恶不起。
　革　　雾露雪霜，日暗不明。阴孽为疾，年谷大伤。
　鼎　　迷行数却，不知西东。阴疆暴逆，道理不通。（疆一作强）
　震　　登高上山，见王自言。信理我冤，得职蒙恩。
　艮　　三世为德，天祚以国。封建少昊，鲁侯之福。
　渐　　乔木无息，汉女难得。祷神请佩，反手离汝。
　归妹　东邻西家，来即我谋。中告吉诚，使君安宁。
　丰　　褰衣出户，心欲奔走。王孙毋惊，使我长生。
　旅　　三日不饮，远水无酒。昼夜焦喉，使我为咎。
　巽　　众口销金，愆言不验。腐臭败兔，入市不售。
　兑　　妪冠应门，与伯争言。东家失狗，意在不存。争乱无怠，绝无所欢。
　涣　　祚加明德，与我周国。公刘文母，福流子孙。
　节　　针头刺手，百病瘳愈。抑按扪灸，死人复起。
　中孚　元龟象齿，大赂为宝。稽疑当否，衰微复起。
　小过　故室旧庐，消散无余。不如新创，可以乐居。
　既济　老狐多态，行为蛊恠。为魅为妖，惊我王母。终无咎悔。
　未济　爱子多材，起迹空虚。避害如神，水不能濡。
　升　
　升　　禹凿龙门，通利水源。东注沧海，人民得安。
　乾　　白鹿鸣呦，呼其老少。喜彼茂草，乐我君子。
　坤　　百里南行，虽微复明。去虞适秦，为穆国卿。
　屯　　王孙宜家，张名益有。龙子善行，西得大寿。
　蒙　　画龙头颈，文章不成。甘言善语，谲辞无名。
　需　　商子无良，相怨一方。引斗交争，咎以自当。
　讼　　衰老困极，无齿不食。痔病痏瘵，就阴为室。
　师　　鸳生会稽，稍巨能飞。翱翔桂林，为众鸟雄。
　比　　安平不倾，载福长生，君子以宁。
　小畜　　牛骥同槽，郭氏以亡。国破为墟，君奔走逃。
　履　　日中明德，两国盛兴。仁圣会遇，君受其福。臣多荣禄。
　泰　　公刘之居，太王所业。可以长生，拜受福爵。
　否　　时凋岁寂，君子疾病。宋女无辜，郑受其殃。
　同人　济河踰厄，脱母怵惕。四序为卫，使惠不废。
　大有　缺破不完，残际侧偏。公孙幽遏，跛倚后门。
　谦　　延颈远望，昧为目病。不见叔姬，使伯心忧。
　豫　　上无飞鸟，下无走兽。扰乱未清，民劳于事。
　随　　久阴霖雨，涂行泥潦。民人休止，市空无有。
　蛊　　盲者目张，跛倚起行。瞻望日月，与主相迎。
　临　　据斗运枢，顺天无忧。与乐并居，万代欢庆。
　观　　稼穑不偏，重适不倾。巧言贼忠，伤我申生。
　噬嗑　金城铁郭，上下同力。政平民欢，寇不敢贼。
　贲　　日镜不明，冬灾大伤。盗花失实，十年消亡。
　剥　　鳏寡孤独，命禄苦薄。入室无妻，武子悲哀。
　复　　饮酒醉饱，跳起争斗。伯伤叔僵，东家治丧。
　旡妄　介召微子，使君不殆。二国合欢，燕齐以安。
　大畜　牵颈系尾，诎折几死。雕世无仁，不知所比。
　颐　　东龙究毒，不知所触。南北困穷，王子危急。
　大过　疾贫王孙，北极无辉。禄命苦薄，两守孤门。
　坎　　公孙驾骊，载游东齐。延陵故产，遗季纻衣。
　离　　王良善御，伯乐知马。文王东猎，获嘉贤士。开福佑周，发且兴起。
　咸　　日月不居，重耳趋舍。游燕入秦，晋国是霸。
　恒　　假文翰翼，随风背北。至虞夏国，与舜相得。年岁大乐，邑无盗贼。
　遯　　南行北走，延颈望食。举口失利，累我子孙。
　大壮　开市作喜，建造利事。平准货宝，海内殷富。
　晋　　三犬俱走，斗于谷口。白者不胜，死于坂下。
　明夷　骄卤火形，造恶作凶。无所能成，还自灭身。
　家人　拜跪赞辞，无益于尤。大夫顽嚚，使我心忧。
　睽　　辰次降娄，王嘉巡狩。广佑施惠，万国咸喜。子孙荣品，长安不殆。
　蹇　　牵瑜上楼，与福俱游。劳躬治国，安乐无忧。
　解　　白鸟御饵，鸣呼其子。旋枝张趐，来从其母。
　损　　盲聋独宿，莫与共食。老穷于人，病在心腹。
　益　　登木出渊，稍上升天。明德孔圣，白日载荧。宠禄再荣。
　夬　　彭离济东，迁之上庸。狼戾无节，失其宠功。
　姤　　谮阳上舞，神明正气。禹拜受福，君使我德。居则厚禄。（谮一作赞）
　萃　　从首至足，部分为六。室家离散，逐南乞食。
　困　　民迷失道，乱我统纪。空使乾华，宾无所有。先忧后乐。
　井　　刻画为饰，毛嫱西施，求事必得。
　革　　日居月诸，遇暗不明。长夜丧甲，绝其纪纲。
　鼎　　衣裳颠倒，为王来呼。成就东周，封受大侯。
　震　　当变立权，擿解患难。涣然冰释，六国以宁。
　艮　　西戎獯鬻，病于我国。扶阳之政，以保乾德。终无患惑。
　渐　　南行逐羊，子利喜亡。阴孽为病，复返其邦。
　归妹　游戏仁德，日益有福。凶言不至，妖孽灭息。
　丰　　春日新婚，就阳日温。嘉乐万岁，获福大椿。
　旅　　阴升阳伏，鬼哭其室。相饰不食，安巢如棘。
　巽　　臣尊主卑，权威日衰。侵夺无光，三家逐公。
　兑　　反言为贼，戎女生患。乱吾家国，父子相贼。
　涣　　迎福开户，喜逐我后。康伯恺悌，治民以礼。
　节　　日就月将，昭明有功。灵台观赏，胶鼓作仁。
　中孚　百草嘉卉，萌芽将出。昆虫扶户，阳明所得。
　小过　天所佑助，福至祸去，君主何忧。
　既济　穷夫失居，唯守旧庐。初忧中惧，终日竞竞。无悔无虞。
　未济　买玉得石，失其所欲。荷蒉击磬，隐耳无声。
　困　
　困　　席多针刺，不可以卧，动而有悔，言行俱过。
　乾　　乌鹊食谷，张口受哺，蒙被恩德，长大成就。柔顺利贞，君臣合好。
　坤　　六鹢退飞，为襄败祥，陈师合战，右股夷伤，遂以薨崩，霸功不终。
　屯　　匍匐出走，惊惶悼恐，白虎王孙，蓐收在后，居中无咎。
　蒙　　庇卢不明，使孔德妨，女孽乱国，虐政伤仁。
　需　　石属四足，不能上屋，颜氏淑德，未有爵禄。
　讼　　襄送季女，至于荡道，齐子旦夕，留连久处。
　师　　麞鹿逐牧，饱归其居，还反次舍，乐得自如。
　比　　望尚阿衡，太宰周公，藩屏汤武，立为侯王。
　小畜　　开廓洪绪，王迹所基，报以八子，功得俟时。
　履　　八会大都，饶富有余，安民利国，可以长居。（八疑当作入）
　泰　　阴云四方，日在中央，人虽昏雾，我独昭明。
　否　　薄为灾虐，风吹云却，欲上不得，复规其宅。
　同人　昭昭略略，非忠信客，言语反复，以黑为白。
　大有　三女为奸，俱游高园，背室夜行，与伯笑言，祸及乃身，冤死谁祷。
　谦　　涉尸留鬼，大斧所视，文昌司过，简公乱死。
　豫　　大足长股，利出行道，困仓充盈，疏齿善市，宜钱富家，事得万倍。
　随　　筐筥锜釜，可活百口，伊氏鼎俎，大福所起。
　蛊　　升高登虚，欲有望侯，驾之北邑，与喜相扶。
　临　　用彼嘉宾，政平且均，螟虫〔p.gif〕不作，民得安宁。
　观　　桃夭少叶，婚悦宜家，君子乐胥，长利止居。
　噬嗑　东行失旅，不知所处，西归无妃，莫与笑语。
　贲　　玩好乱目，巧声迷耳，贼败贞良，君受其咎。
　剥　　明德孔嘉，万岁无亏，驾龙巡狩，王得安所。
　复　　同本巽叶，乐仁尚德，东邻慕义，来兴吾国。
　旡妄　戴山崔嵬，曰高无颓，军主好德，赐以家国。
　大畜　筑室合欢，千里无患，周公万年，佑我二人。
　颐　　养鸡生雏，畜马得驹，明堂太学，君子所居。
　大过　雷行相逐，无有休息，战于平陆，为夷所覆。
　坎　　委蛇循河，北至海涯，涉历要荒，君世无他。
　离　　鸿声大视，高举神化，背昧向明，以道福功。
　咸　　比目四翼，来安吾国，福善上堂，与我同床。
　恒　　先縠彘季，反谋桓子，不从元帅，遂行挑战，为荆所败。
　遯　　三头六足，欲盗东国，颜子在迩，祸灭不成。
　大壮　缘山升木，中堕于谷，子舆失劳，黄鸟哀作。
　晋　　南有嘉鱼，驾黄娶鳞，鲂鲤弥弥，利来无忧。
　明夷　邃气作云，蒙覆大君，塞聪闭明，殷人贾伤。
　家人　举翅櫖翼，跂望南国，延颈却缩，未有所得。
　睽　　坎中虾蟆，乍盈乍虚，三夕二朝，形消无余。
　蹇　　僮子射御，不知所定，质疑蓍龟，孰知所避。国安土乐，宜利止居，兵蔻不至，民无骚扰。
　解　　阴淫寒疾，水离其室，舟楫大作，伤害黍稷。民饥于食，不无病厄。
　损　　离友绝朋，巧言缠匿，覆白污玉，颜叔哀哭。
　益　　童女无媒，不宜动摇，安其室庐，傅母何忧。（傅一作傍）
　夬　　作凶作患，北檄困贫，东与祸连，伤我老根。
　姤　　东南其户，风雨不处，曣晲仁人，父子相保。
　萃　　被发兽心，难与比邻，来如飘风，去似绝弦，为狼所残。
　升　　天覆地载，日月运照。阴阳允作，方内四富。
　井　　桀乱无道，民散不聚。背室弃家，君孤出走。
　革　　申酉稷射，阴慝萌作。柯葭载牧，泥涂不白。
　鼎　　踝踵足伤，右指病疡。失旅后时，利走不来。
　震　　四足俱走，驽疲在后。战既不胜，败于东野。
　艮　　涂行破车，丑女无媒。莫适为耦，孤困独居。
　渐　　搏髀大笑，不知忧惧。开立大路，为主所召。
　归妹　伯圭东行，与利相逢。出既遭昧，孰不相知，忧不成凶。
　丰　　东行贼家，郑伯失辞。国无贞良，居受其殃。
　旅　　前屈后曲，形体饬急。绞黑大索，困于清室。
　巽　　鼓腋大喜，行婚饮酒。嘉彼诸姜，乐我皇考。
　兑　　国将有事，狐嘈向城。三日悲鸣，邑主大惊。
　涣　　明德克敏，重华贡举。放勋征用，公哲蒙佑。
　节　　秋隼冬翔，数被严霜。甲兵充庭，万物不生。雄父夜鸣，民大扰惊。
　中孚　丝纻布帛，人所衣服。掺掺女手，纺绩善织，南国饶足，取之有息。
　小过　凤有十子，同巢共母。仁圣在位，欢以相保，兴彼周鲁。
　既济　雄鸡不晨，雌鸡且伸。志庇心离，三旅出哀。
　未济　光祀春成，陈宝鸡鸣。阳鸟失道，不能自守，消亡无咎。（举事不成，自取凶咎。
　井　
　井　　踬跛未起，失利后市，不得鹿子。
　乾　　左辅右弼，金玉满堂。常盈不亡，富如廒仓。
　坤　　雨师娶妇，黄岩季女。成礼既婚，相呼南上。膏泽下土，年岁大喜。
　屯　　螟虫为贼，害我嘉榖。中留空虚，家无所食。
　蒙　　跛躄难步，道不及舍。露宿泽陂，亡其襦裤。
　需　　大夫祈父，无地不涉。为吾相土，莫如韩乐。可以居止，长安富有。
　讼　　少孤无父，长失慈母。悖悖茕茕，莫与为耦。
　师　　侧弁醉客，长舌作凶。披发夜行，迷乱相误。亡失居处。
　比　　马惊车破，王坠深津。身绝魂去，离其室庐。贞难无虞。
　小畜　　东行述职，征讨不服。侵齐伐陈，御璧为臣。大得意还。
　履　　百足俱行，相辅为强。三圣翼事，王室宠光。
　泰　　根本不固，华落叶去，更为孤妪。
　否　　牧羊稻园，闻虎喧讙。畏惧怵惕，终无祸焉。
　同人　履位乘势，靡有绝弊。为隶所图，与众庶伍。
　大有　大舆多尘，小人伤贤。皇甫司徒，使君失家。
　谦　　安如泰山，福禄屡臻。虽有狼虎，不能危身。
　豫　　同气异门，各别东西。南与凶遇，北伤其孙。
　随　　蜺见不祥，祸起我乡。行人畏惧，使命不通。
　蛊　　养虎畜狼，还自贼伤。无事招福，自取灾殃。
　临　　顺风吹火，幸附骥尾。易为功力，因权受福。
　观　　五岳四渎，沾濡为德。行不失理，民赖恩福。
　噬嗑　延陵聪敏，听乐太史。鸡鸣大国，姜氏受福。
　贲　　神鸟五气，凤凰为主。集于王国，使君得所。
　剥　　媒妁无明，虽期不行。齐女长子，乱我纪纲。
　复　　明月作书，大人失居。众星宵乱，不知所据。
　旡妄　少康兴起，诛浇复祖。微灭复明，宫祀大禹。
　大畜　千门万户，大福所处。黄屋左纛，龙德独右。
　颐　　乾作圣男，坤为智女。配合成就，长住乐所。
　大过　羿张乌号，彀射惊狼。钟鼓夜鸣，将军壮心。赵国雄勇，斗死荥阳。
　坎　　炙鱼铜斗，张伺夜鼠。不忍香味，机发为祟。祟在头颈。筰不得去。
　离　　高飞不视，贪饕所在。臭腐为患，自害其身。（一作窃位贪荣，内污外清。时时暂过，日日祸生。
　咸　　铅刀攻玉，坚不可得。尽我觔力，胝胼为疾。
　恒　　方喙宣口，圣智仁厚。解释倒悬，历国安泰。
　遯　　踟蹰南北，误入丧国。社季利兵，伤我心腹。
　大壮　公孙之政，惠而不烦。乔子相国，终身无患。
　晋　　弧矢大张，道绝不通。小人寇贼，君子塞壅。
　明夷　藏戟之室，封豕受福。充泽肥腯，子孙蕃息。
　家人　八子同巢，心劳相思，雉苦无忧。
　睽　　循理举手，典求相予。六休相磨，终无殃咎。
　蹇　　公子王孙，把弹摄丸。发辄有获，室家饶足。
　解　　井渚有悔，渴蜺为怪。不亟徙乡，家受其殃。
　损　　郑浍有声，国乱失倾。弘明早见，止乐不能。
　益　　穿室凿墙，不直生讼。褰衣涉河，虽势无功。
　夬　　胎卵胞乳，长大成就。君子万年，动有利得。
　姤　　五心乖离，各引是非。莫适为主，道路塞壅。
　萃　　百柱载梁，千岁不僵。大愿辅福，文武以昌。
　升　　营城洛邑，周公所作。世连三十，年历七百。福佑丰实，坚固不落。（连一作运七一作八）
　困　　从叔旅行，食于东昌。嘉伯悦喜，与我芝香。
　革　　失耳聋蔽，不晓声味。委以鼎俎，方始乱愦。
　鼎　　訾娵开门，鹤鸣弹冠。文章进用，舞韶和鸾。三仁翼政，国无灾殃。
　震　　游魂六子，百木所起。三男从父，三女从母。至己而足，各得其所。
　艮　　南山蓝蔵，使君媚好。皇女长妇，多孙众子。
　渐　　黄虹之野，贤君所在。荣段为相，国无灾殃。
　归妹　穿凿道路，为君除舍。开辟福门，喜在我邻。
　丰　　商风数起，天下昏晦。旱魃为虐，七凡兵作。
　旅　　自卫反鲁，时不我与。冰炭异室，仁道闭塞。
　巽　　春阳生草，夏长条枝。万物蕃滋，充实益有。
　兑　　大蛇奔走，奔入茂草。惊于长往，畏惧喙口。
　涣　　明月照夜，使暗为昼。国有仁贤，君尊于故。
　节　　避地东走，反入虎口。制于爪牙，骨于灰土。
　中孚　倾迭不行，弱走善僵。孟絷无良，失其宠光。
　小过　十年俱见，黄头为首。岁尾民安，国乐无咎。
　既济　望风入门，来到我邻，铺吾养均。
　未济　登高连返，视失弥远。虎口不张，害贼消亡。
　革　
　革　　马眼长股，宜行善市。皆蒙福佑，获金三倍。
　乾　　高原峻山，址大少泉。草木林麓，喜得所蓄。
　坤　　一门二关，结弭不便。峻道异路，日暮不到。
　屯　　忧患解除，喜至庆来。坐立欢门，与乐为邻。
　蒙　　疏类异路，心不相慕。牝牛牡豭，鳏无室家。
　需　　太王为父，王季孝友。文武圣明，仁政兴起。旦隆四国，载福绥厚。
　讼　　临河求鲤，燕婉笑弭。屏气摄息，不得鲤子。
　师　　买利求福，莫如南国。仁德所在，金玉为宝。
　比　　白虎赤愤，门观王庭。宫阙被甲，大小出征。天下烦愦，育不能婴。
　小畜　　子车针虎，善人危殆。黄鸟悲鸣，伤国无辅。
　履　　两目失明，入暮无光。胫足跛步，不可以行。顿于丘傍。
　泰　　罗网四张，鸟无所翔。征伐困极，饥穷不食。（穷一作寒）
　否　　伯夷叔齐，贞廉之师。以德防患，忧祸不存。（归妹之临，泰之乾，比之剥）
　同人　疾贫望幸，使伯行贩。开牢择羊，多得大牂。
　大有　南山之杨，其叶将将。嘉乐君子，为国宠光。
　谦　　东壁余光，数暗不明。主母嫉妒，乱我事业。
　豫　　迷行晨夜，道多湛露。沾濡襦裤，重不可步。
　随　　目足动，嘉喜有顷，举家蒙宠。
　蛊　　鹰鹞欲食，雉兔困急。延颈见尾，为我所贼。
　临　　鼻移在项，枯叶伤生。下枯上荣，家扰不宁。失其金城。
　观　　飞不远去，汝为内伤。禄养未富，终无灾咎。君善安止。
　噬嗑　倒基败筥，重舌作凶。被发长夜，迷乱相误。深亡吉居。
　贲　　亥午相错，败乱绪业。民不得作。
　剥　　野麋畏人，俱入山谷。命短不长，为虎所得。死于牙腹。
　复　　秋冬探巢，不得鹊雏。御指北去，愧我少姬。
　旡妄　双凫俱飞，欲归稻池。经涉雚泽，为矢所射。伤我胸臆。（屯履咸同）
　大畜　天门开辟，宇户寥廓。桎梏解脱，拘囚纵释。（小畜之泰，蹇之谦）
　颐　　尼父孔丘，善钓鲤鱼。罗网一举，得获万头。富我家居。
　大过　彭生为妖，暴龙作灾。盗尧衣裳，聚跖荷兵。青禽照夜，三旦夷亡。
　坎　　华言风语，乱相诳误。终无凶事，安宁如故。（咸之颐）
　离　　延颈见足，身困名辱。欲隐避仇，为害所灭。
　咸　　无足断跟，居处不安。凶恶为残，君臣相得。一作君臣得安，和合于天。保下奠上，大相蒙湛。
　恒　　三人俱行，北求大牂。孟长病足，借季负粮。柳下之贞，不失骊黄。
　遯　　退飞见祥，伤败毁坠。守小失大，功名不遂。
　大壮　持心惧怒，善摇数动。不安其处，散涣府藏。利得无有。
　晋　　牵尾不前，逆理失臣，怒翔以奔。
　明夷　禄如周公，建国洛东，父子俱封。
　家人　君有八人，信允笃敏，为尧所举。
　睽　　久阴霖雨，泥涂行潦。商人休止，市空无有。
　蹇　　无足断跟，居处不安。凶恶为残。（夬之大过）
　解　　马蹄踬车，妇恶破家。青蝇污白，恭子离居。
　损　　噂噂所言，莫如我垣。欢喜坚固，可以长安。（乾之困，大有之屯。噂噂一作鸣鸣）
　益　　懿公浅愚，不受深谋。无援失国，为狄所灭。
　夬　　骐骥绿耳，章明造父。风伯所献，襄续厥绪。佐文成伯，为晋元辅。
　姤　　驾车十里，来鲜鲂鲤。非其肆居，自今后市。
　萃　　求麞嘉乡，恶地不行。道止中返，复还其床。
　升　　使鸠负装，醉卧道傍。不知何功，窃我衣囊。（功一作公）
　困　　登昆仑，入天门。过糟丘，宿玉泉。问惠观，见仁君。
　井　　木为大床，患厌不起。季伯夜行，与善相逢。
　鼎　　乌孙氏女，深目黑丑。嗜欲不同，过时无耦。
　震　　子鉏执麟，春秋作经。元圣将终，尼父悲心。（豫之大有）
　艮　　灼火泉源，钓鲂山巅。鱼不可得，火不肯燃。（鼎之旅）
　渐　　天马五道，炎火久处。往来上下，作文约己。衣枲丝麻，相随笑歌，凶恶如何。
　归妹　鸱鸮破斧，冲人危殆。赖旦忠德，转祸为福。危倾复立。
　丰　　牡飞关启，忧患大解，不为身祸。
　旅　　石门晨门，荷蒉食贫。遁世隐居，竟不逢时。
　巽　　兔聚东郭，众犬俱猎。围缺不成，无所能获。
　兑　　三羊群走，雉兔惊骇。非所畏惧，自令劳苦。
　涣　　羽翮病伤，无以为强。宋公德薄，败于水泓。
　节　　姬姜稚叔，三人偶食。论仁议福，以安王室。
　中孚　精诚所在，神人为辅。德教亡患，弥世长久。三圣仍事，多受福祉。
　小过　岐周海隅，独乐不忧。可以避难，全身保财。
　既济　孤独特处，莫为依辅，心劳志苦。
　未济　顾望登台，意常欲逃。买辛丑恶，妻不安夫。
鼎　
　鼎　　积德之君，仁政且温。伊吕股肱，国富民安。
　乾　　顷筐卷耳，忧不能伤。心思古人，悲慕失母。
　坤　　郄叔贾贷，行禄多悔，利无所得。
　屯　　蹙足跛袵，辟坐不行。弃捐平人，名字无中。
　蒙　　文王四乳，仁爱笃厚。子畜十男，夭折无有。
　需　　容民畜众，不离其居。
　讼　　三雏相逐，蝇坠釜中。灌沸潦殪，与母长决。
　师　　所望在外，鼎令方来。拭爵涤罍，炊食待之。不为季忧。
　比　　陆居少泉，高山无云。车行千里，涂污尔轮。亦为我患。
　小畜　　东家杀牛，污臰腥臊。神背西顾，命绝衰周。亳社灾烧，宋人夷诛。（睽之明夷）
　履　　长子入狱，妇馈母哭。霜降旬日，向晦伏法。
　泰　　温山松柏，常茂不落。凤凰以庇，得其欢乐。
　否　　大屋之下，朝多君子。德施溥育，宋受其福。
　同人　罗张目列，围合有缺。采捕无功，鱼鸟得脱。
　大有　羔裘豹衣，高易我宇。君子惟好，至老无忧。
　谦　　大头明目，载受福喜。三雀飞来，与禄相得。
　豫　　销锋铸耜，纵牛放马。甲兵解散，夫妇相保。
　随　　吉月车攻，田弋双禽。宣王饮酒，以告嘉功。
　蛊　　商人行旅，资无所有。贪贝逐利，留连王市。轘辕内安，君子何咎。
　临　　火入井口，阳芒生角。犯历天门，窥见太微。登上玉床，家易其公。
　观　　秋隼冬翔，数被严霜。甲兵充庭，万物不生。雄父夜鸣，民扰大惊。
　噬嗑　东行西步，失其次舍。乾侯野井，昭君丧居。
　贲　　肿胫病腹，陷厕污辱。命短时极，孤子哀哭。
　剥　　切肤近灾，虎绝我须。小人横暴，君子何灾。
　复　　女室作毒，为我心疾。和弗能治，晋人赴吉。
　旡妄　兵征大宛，北出玉关。与胡寇战，平城道西。七日绝粮，身几不全。
　大畜　十子夫九，莫适与居。贞心不宣，至今名孤。
　颐　　车行稻麦，遂至家国。乐土无灾，君子何忧。
　大过　作室山根，所以为安。一夕崩巅，破我饔餐。
　坎　　六人俱行，各遗其囊。黄鹄失珠，无以为明。
　离　　伯蹇叔盲，莫为守装。失我衣裘，我是阴邦。
　咸　　褒宠溢尤，败政倾家。覆我宗国，秦灭周室。
　恒　　诡言译语，仇祸相得。冰入炭室，消灭不息。
　遯　　彭生为妖，暴龙作灾。盗尧衣裳，聚跖荷兵。青禽照夜，三日夷亡。
　大壮　朝暮日月，四马过隙。岁短期促，时难再得。
　晋　　耳阙道丧，所为不成，所求匪得。
　明夷　申公患楚，危不自安。重耳出奔，侧丧其魂。
　家人　南上泰山，困于空桑。左沙右石，牛马无食。
　睽　　海隅辽右，福禄所在。柔嘉义礼，九夷何咎。
　蹇　　阳春生长，万物茂壮。垂秋布叶，君子比德。
　解　　低头窃视，有所畏避。行作不利，酒酸鱼败。众莫贪嗜。
　损　　左辅右弼，金玉满堂。常盈不亡，富如敖仓。（师之归妹）
　益　　坐朝垂轩，据德宰民。虞叔受命，六合和亲。
　夬　　东行西走，丧其犬马。南求骅骝，失车林下。
　姤　　砥德砺材，果当成周。拜受大命，封为齐侯。
　萃　　西逢王母，慈我九子。相对欢喜，王孙万户。家蒙福祉。
　升　　安坐玉床，听韶行觞。饮福万岁，曰寿无疆。
　困　　登高望家，役事未休。王事靡盬，不得逍遥。
　井　　击鼓陷陔，不得相踰。章甫文德，福厌祸消。
　革　　追亡逐北，呼还幼叔。至止而德，复归其室。
　震　　老猾大偷，东行盗珠。困于噬敖，几不得去。
　艮　　禹召诸神，南山会稽。执玉万国，天下康宁。（姤之临）
　渐　　忉忉怛怛，如将不活。黍稷之恩，灵辄以存。获生保年。（蒙之损）
　归妹　俟叔兴起，季子富有。照临楚国，蛮荆是安。
　丰　　白马骏骝，更生不休。富我商人，利得如丘。
　旅　　灼火泉源，钓鲂山巅。鱼不可得，火不肯燃。（革之艮）
　巽　　避患东西，反入祸门。糟糠不足，忧动我心。
　兑　　我王多宠，商人惶恐。生其祸心，使我危殆。终无灾咎。
　涣　　虎饥欲食，见猬而伏。禹通龙门，避咎除祸。元丑以安。
　节　　安民呼池，玉杯大案。泉如白蜜，一挹获愿。
　中孚　双凫鸳鸯，相随群行。南至饶泽，食鱼与粱。君子乐长。（泽一作洋）
　小过　蔡侯朝楚，留连江渚。踰时历月，思其君后。
　既济　骖车驾东，与雨相逢。五楘解堕，颓杌独坐。忧为身祸。
　未济　螟虫为贼，害我稼穑。尽禾殚麦，秋无所得。（同人之节，豫之谦）
　震　
　震　　枯瓠不朽，利以济舟。渡踰江海，无有溺忧。
　乾　　陷涂溺水，火烧我履，忧患重累。
　坤　　旦生夕死，名曰婴鬼，不可得祀。
　屯　　扬水潜凿，使石洁白。衣素表朱，游戏皋泽。得君所愿，心志娱乐。
　蒙　　众鸟所翔，呼有大怪。九身无头，魂惊魄去。不可以居。
　需　　刖根枯株，不生肌肤。病在于心，身以燋枯。
　讼　　府藏之富，王以振贫。捕鱼河海，罟网多得。
　师　　一茎九躔，更用牵挛。安明俯仰，不得东西。赞谳当决，日午被刑。
　比　　耋老鲐背，齿牙动摇。近地远天，下入黄泉。
　小畜　　季蛇叔虎，野心善怒。黩货无厌，以灭其身。
　履　　吁疑八子，更相欺绐。管叔善政，不见邪期。
　泰　　绊逃不远，心与言反。尼丘顾家，茅簟朱华。
　否　　蜉蝣戴盆，不能上山。摇推 跛，顿伤其颜。
　同人　朝露不久，为恩惠少。膏泽欲尽，咎在枯槁。
　大有　河伯之功，九州岛攸同。载祀六百，光烈无穷。
　谦　　三人北行，大见光明。道逢淑女，与我骥子。
　豫　　金精耀怒，带剑过午。徘徊高库，宿于木下。两虎相距，弓弩满野。
　随　　江河淮海，天之奥府。众利所聚，可以富有。安乐无忧。
　蛊　　不虞之患，祸至此门。奄忽暴卒，病伤我心。
　临　　画龙头角，文章未成。甘言美语，说译无名。
　观　　缺破不成，胎卵不生，不见兆刑。晋之益）
　噬嗑　旁行不远，三里反复。心多畏恶，日中止舍。
　贲　　四渎不安，兵革为患。探我妻子，家复饥寒。
　剥　　喜来如云，举家蒙欢。众财君子，喜福盈门。睽之丰）
　复　　载金贩狗，利弃我走。藏匿渊底，拆晦为咎。艮之革）
　旡妄　日中为市，各抱所有。交易赀贿，函珠为宝。心悦欢喜。
　大畜　日趋月步，周遍次舍。经历致远，无有难处。
　颐　　阳明失时，阴凝为忧。主君哀泣，丧其元侯。
　大过　年衰岁暮，精魂游去。形容消枯，哀子相呼。
　坎　　少无功绩，老困失福。跌行跛踦，不知所立。
　离　　持心耀目，善数摇动。自东徂西，不安其处。涣散府藏，无有利得。
　咸　　 贝赎狸，不听我辞。系于虎须，牵不得来。需睽否革同人否随师）
　恒　　老狼白 ，长尾大胡。前颠后踬，岐人悦喜。
　遯　　背地相憎，心志不同。如火与金，君猛臣慑。虎行兔伏。
　大壮　夏台羑里，汤文厄处。鬼侯歠醢，岐人悦喜。
　晋　　牙 生齿，螳蜋启户。幽人利贞，鼓翼起舞。
　明夷　烈女无夫，闵思苦忧。齐子无良，使我心愁。
　家人　践履危难，脱厄去患。入福喜门，见我大君。我一作海）
　睽　　拆臂接手，不能进酒。析杞闲旷，神怒弗喜。
　蹇　　蚁封户穴，大雨将集。鹊数起鸣，牝鸡叹室。相薨雄文，来到在道。
　解　　胡俗戎狄，太阴所积。涸洌冱寒，君子不存。
　损　　翕翕 ，稍颓崩颠。灭其令名，身不得全。
　益　　螟虫为贼，害我稼穑。尽禾殚麦，秋无所得。
　夬　　三鸟飞来，自我逢时。俱行先至，多得大利。
　姤　　龙马上山，绝无水泉。喉唇燋乾，渴不可言。
　萃　　春生子乳，万物蕃炽。君子所集，祸灾不至。
　升　　王孙季子，相与为友。明允笃诚，升擢荐举。大有之小过）
　困　　六明并照，政入有统。秦楚战国，民受其咎。
　井　　蝃蝀充侧， 人所惑。女谒横行，正道壅塞。
　革　　登昆仑，入天门。过糟丘，宿玉泉。问惠观，见仁君。（比之姤，革之困）
　鼎　　体重飞难，未能越关，不离空垣。
　艮　　元黄虺隤，行者劳罢。役夫憔悴，踰时得归。乾之革，师之临得作不）
　渐　　孔德如玉，出于幽谷。飞上高木，鼓其羽翼。辉光照国。同人之坎）
　归妹　火虽炽，在吾后。寇虽众，在吾右。身安吉，不危殆。
 　丰　　旃裘膻国，文礼不饰。跨马控弦，伐我都邑。豫之需）
　旅　　被发八十，暮德献服。边鄙不耸，以安王国。
　巽　　心得所好，口常欲笑。公孙蛾眉，鸡鸣乐夜。
　兑　　马西负乘，见邑之野。并获粱稻，喜悦无咎。
　涣　　高飞视下，贪饕所在。腐臭为患，害于躬身。
　节　　东行西步，失其次舍。乾侯野井，昭公丧居。鼎之噬嗑）
　中孚　神鸟五彩，凤凰为主。集于山谷，使年岁育。
　小过　石门晨门，荷蒉食贫。遁世隐居，竟不逢时。革之旅）
　既济　 啮啮，贫鬼相责。无有欢怡，一日九结。 音涧）
　未济　白日扬光，雷车避藏。云雨不行，为止其乡。
艮　
　艮　　君孤独处，单弱无辅。名曰困苦，辅心涌泉。碌碌如山。
　乾　　忧惊已深，祸不为灾，安全以来。
　坤　　穿匏浥水，构铁荧火。劳疲力竭，饥渴为祸。
　屯　　蹇牛折角，不能载粟。灾害不避，年岁无谷。
　蒙　　邑将为墟，居之忧危。
　需　　根刖树残，花叶落去。卒逢火焱，随风僵仆。
　讼　　元后贪欲，穷极民力。执政乖劣，为夷所覆。
　师　　北山有黍，使叔寿考。东岭多粟，宜行贾市。陆梁雄雉，所至利喜。
　比　　高原峻山，陆土少泉。草木林麓，嘉禾所灾。
　小畜　小畜）　辰次降娄，王驾巡狩。广施德惠，国安无忧。
　履　　 轠轠，岁暮偏弊。宠名复弃，君衰于位。
　泰　　放衔委辔，奔乱不制。法度无常，君失其位。
　否　　独登西垣，莫与笑言。秋风多哀，使我心悲。
　同人　胫急股挛，不可出门。暮速群旅，必为身患。
　大有　情伪难知，使我偏颇。小人在位，虽圣何咎。
　谦　　黍稷醇醲，敬奉山宗。神嗜饮食，甘雨嘉祥。庶物蕃茂，时无灾咎，独蒙福祉。
　豫　　公子王孙，把弹摄丸。发辄有获，室家饶足。
　随　　阴升阳伏，舜失其室。元元赤子，相馁不食。
　蛊　　七窍龙身，造易八元。法天则地，顺时施恩。引和贵长，以富永存。
　临　　逐狐东山，水遏我前。深不可涉，失利后便。姤之巽，渐之夬，蒙之蛊）
　观　　衔命辱使，不堪其事。中坠落去，更为负载。
　噬嗑　温仁君子，忠孝所在。八闰为仪，祸灾不起。
　贲　　春多膏泽，夏润优渥。稼穑熟成，数获百斛。师行以律，霸功不远。
　剥　　二女同室，心不聊食。首发如蓬，忧常在中。
　复　　筑阙石颠，立本泉源。病疾不安，老孤为邻。
　旡妄　欲避凶门，反与祸邻。颠覆不制，痛熏我心。
　大畜　踧行窃视，有所畏避。狸首伏藏，以夜为利。
　颐　　人面鬼口，长舌为斧。斲破瑚琏，殷商绝后。
　大过　和气相薄，膏泽津液，生我嘉谷。
　坎　　销金铸兵，雷车不行，民安其乡。
　离　　秦仪机言，解其国患。一说燕下，齐相以权。
　咸　　旦奭辅王，周德孔明。越裳献雉，万国咸宁。
　恒　　弱足刖跟，不利出门。贾市无过，折亡为患。
　遯　　坚冰黄鸟，常哀悲愁。不见甘粒，但睹藜蒿。数惊鸷鸟，为我心忧。乾之噬嗑之大过）
　大壮　魂微惙惙，属纩听绝。豁然大通，复更生活。
　晋　　阴生 鹿，鼠舞鬼谷。灵龟陆处（一云灵鼠陆处，鬼哭鼠舞）釜甑草土。人知败国，桀乱无绪。
　明夷　凿诸攻玉，无不穿凿。龙体吾举，鲁班为辅。舞凤成形，德象君子。
　家人　山作天时，陆为海口，民不安处。
　睽　　东风启户，隐伏欢喜。萌庶蒙恩，复得我子。
　蹇　　华灯百枝，植暗衰微。精光欲尽，命如灰麋。
　解　　三十无室，寄伯桑中。上宫长女，不得乐同。
　损　　卵与石斗，糜碎无处。动而有悔，出不得时。
　益　　寻兵争强，失其贞良，败我殽乡。
　夬　　虐除善疑，难为攻医。骥穷盐车，困于御御。
　姤　　操笱搏狸，荷弓射鱼。非其器用，自令心劳。
　萃　　葵丘之盟，献晋会庭。见太宰辞，后秦还兴。
　升　　膑诈庞子，夷 书木。伏兵卒发，矢至如雨。魏师惊乱，将获为虏。
　困　　南行出城，世得大福。王姬归齐，赖其所欲。以安邦国。
　井　　冬采薇兰，地冻坚难。虽利奔走，暮无所得。坚难一作冰坚）
　革　　王乔无病，狗头不痛。亡破失履，乏我欲速。
　鼎　　宛马疾步，盲师坐御。自不见路，中止弗到。
　震　　求我难国，亡去我北。忧归其城，反为我贼。
　渐　　比目四翼，安我邦国。上下无思，为我嘉福。
　归妹　八材既登，以成嘉功。龙降庭坚，国无灾凶。
　丰　　消弊穿空，家莫为宗。奴婢 走，子西父东。为身作凶。
　旅　　鸟舞国城，邑惧卒惊。仁德不修，为下所倾。
　巽　　五谷不熟，民苦困急。驾之南国，嘉乐有得。
　兑　　黄裳建元，病得在身。福佑洋溢，封为齐君。贾市无门，富贵多餐。
　涣　　齐东郭庐，嫔于洛都。骏良美好，利得万倍。
　节　　安床厚褥，不得失宿。弃我嘉宴，困于南国。投杼之忧，不成祸灾。
　中孚　内崩身伤，中乱无恒。虽有美粟，不得其食。
　小过　出门逢患，与祸为怨。更有拏刺，伤我指端。
　既济　出入节持，南北无忧。行者即至，在外归来。
　未济　公孙驾车，载游东齐。延陵说产，遗季纻衣。
　渐　
　渐　　别离分散，长子从军。稚叔就贼，寡老独安。莫为种瓜。
　乾　　旦种谷豆，暮成藿羹。心之所愿，志快意惬。
　坤　　牡飞门启，忧患大解，不为身祸。
　屯　　东山西山，各自止安。虽相登望，竟未同堂。姤之坤）
　蒙　　众鸟所翔，中有大怪。九身无头，魂惊魄去。不可以居。震之蒙）
　需　　交侵如乱，民无聊赖。追我济西，狄人便殚。
　讼　　麟凤所翔，国无咎殃。贾市十倍，复归惠乡。
　师　　凿井求玉，非卞氏宅。身困名辱，劳无所得。
　比　　文山鸿豹，肥腯多脂。王孙获愿，载福巍巍。
　小畜　周成之隆，刑措除凶。太宰费佑，君子作仁。
　履　　珪璧琮璋，执贽见王。百里宁戚，应聘齐秦。需之井，否之讼）
　泰　　穿空漏敝，破坏残缺。陶弗能治，瓦甓不凿。
　否　　鸿飞循陆，公出不复，伯氏客宿。损之蹇）
　同人　虾蟆群聚，从天请雨。云雷连集，应时辄下。得其所愿。大过之升）
　大有　先弱无子，不能自理。为民虽忧，终不离咎。管子治国，侯伯宾服。乘舆八百，尊我恒德。
　谦　　摇梅折枝，与母别离，绝不相知。
　豫　　盛中不绝，衰老复拙。盈满减亏，瘯 腯肥。郑昭失国，重耳兴起。一云去必衰，羸去却肥。郑昭失国，重耳得时。
　随　　闻虎入邑，心欲 匿。走据阳德，不见霍叔。绝无忧慝。
　蛊　　随时逐便，不失利门。多获得福，富于封君。
　临　　禹作神鼎，伯益衒指。斧斤既折，憧立独倚。卖市不售，枯槁为福。
　观　　春鸿飞东，以马货金。利得十倍，重载归乡。
　噬嗑　金齿铁牙，寿考宜家。年岁有余，贪利者得。虽忧无咎。
　贲　　膏泽沐浴，洗去污辱。振除灾咎，更与寿福。浴一作德）
　剥　　履阶登墀，高升峻巍。福禄洋溢，依天之威。
　复　　坤厚地德，庶物蕃息。平康正直，以绥大福。
　旡妄　绝域异路，多所畏恶。使我惊惶，思吾故处。
　大畜　襁褓孩幼，冠带成家。出门如宾，父母何忧。遯之恒）
　颐　　一寻百节，绸缪相结。其指诘屈，不能解脱。
　大过　鹰鹯猎食，雉兔困极。 走见尾，为人所贼。
　坎　　危坐至暮，请求不得。膏泽不降，政戾民忒。
　离　　刚柔相呼，二姓为家。霜降既同，惠我以仁。
　咸　　慈母念子，飨赐德士。蛮夷来服，国人欢喜。
　恒　　良夫孔姬，负悝登台。栾季不扶，卫辄走逃。
　遯　　子长忠直，季氏为贼。祸及无嗣，司马失福。
　大壮　节庆之德，不涉乱国。虽昧无光，民受大福。
　晋　　驱羊南行，与福相逢。狼惊我马，虎盗我子。悲恨自咎。
　明夷　尼父孔丘，善钓鲤鱼。罗网一举，获利万头。富我家居。
　家人　本根不用，华叶落去，更为孤妪。
　睽　　设罟捕鱼，反得居诸。负困竭忠，伍氏夷诛。
　蹇　　敏捷亟疾，如猿集木。彤弓虽调，终不能获。
　解　　冠带南行，与福相期。邀于嘉国，拜位逢时。
　损　　年丰岁熟，政仁民乐，禄入获福。
　益　　筑阙石巅，立基水源。疾病不安，老孤无邻。
　夬　　逐狐东山，水遏我前。深不可涉，失利后还。蒙之蛊，姤之巽，艮之临）
　姤　　麟子凤雏，生长嘉国。和气所居，康乐温仁。邦多圣人。
　萃　　西行求玉，莫得卞璞。反得凶恶，使我惊惑。
　升　　心狂志悖，听视聋盲。正命无常，下民多孽。
　困　　南国少子，才略美好。求我长女，贱薄不与。反得丑恶，后乃大悔。噬嗑之夬）
　井　　透迤高源，家伯妄施，乱其在官。
　革　　谢恩拜德，东归吾国，欢乐有福。
　鼎　　鸡鸣同举，思配无家。执佩持凫，莫使致之。
　震　　凶重忧虑，身受诛罪，神不能解。
　艮　　虎豹熊罴，游戏山谷。仁贤君子，得其所欲。谦之中孚）
　归妹　海隅辽右，福禄所至。柔嘉蒙祉，尤夷何咎。
　丰　　华首之山，仙道所游。利以居止，长无咎忧。谦之井）
　旅　　甲乙戊庚，随时转行。不失常节，萌芽律屈。咸达生出，各顺其类。归妹之
　巽　　跂踬未起，失利后市，不得鹿子。
　兑　　惟恃自负，不志于下。血从地出，诛罚失理。
　涣　　江河淮海，天之都市。商人受福，国家饶有。
　节　　节情省欲，赋敛有度。家给人足，且贵且富。
　中孚　牝马鸣呴，求呼其潦。云雨大会，流成河海。
　小过　日月之涂，所行必到，无有患故。
　既济　乘风而举，与飞鸟俱。一举千里，见吾爱母。明夷之鼎）
　未济　阴配阳事，卧木反立。君子攸行，丧其官职。
　归妹　
　归妹　坚冰黄鸟，常悲哀鸣。不见甘粒，但欢藜荆。数惊鸷鸟，为我心忧。
　乾　　荆木冬生，司寇缓刑。威权在下，国乱且倾。
　坤　　喘牛伤暑，弗能耕亩。草莱不辟，年岁无有。丙吉问牛喘）
　屯　　鱼欲负流，众不同心，至德潜伏。
　蒙　　春耕有息，秋入利福。献豜大豭，以乐成功。
　需　　生有圣德，上配太极。皇灵建中，授我以福。家人之需）
　讼　　右抚琴头，左手援带。凶讼不已，相与相戾。失利而归。
　师　　炙鱼拈斗，阴倚硕鼠。舌不思味，讥发为祟。笮不得去。
　比　　申酉说服，牛马休息。君子以安，劳者得欢。
　小畜　尧门尹爵，圣德增益。使民不疲，安无怵惕。
　履　　孤公寡妇，独宿悲苦。目张耳鸣，莫与笑语。讼之归妹）
　泰　　外得好畜，相与嫁娶。仁贤集聚，咨询厥事。倾夺我城，使家不宁。
　否　　煎砂盛暑，鲜有不朽。去河千里，败我利市。老手育马，去之何悔。
　同人　甲乙戊庚，随时转行。不失常节，萌芽律屈。咸达出生，各乐其类。渐之旅）
　大有　依宵夜游，与君相遭。除解烦惑，使心不忧。
　谦　　天有绝明，巧言为谗。覆白污玉，颜叔哀音。
　豫　　逐利三年，利走如神。展转东西，如鸟避丸。
　随　　堤防坏决，河水泛溢。伤害稼穑，民流去室。君孤独宿，没溺我邑。
　蛊　　阴阳隔塞，许嫁不答。旄丘新台，悔往叹息。晋之无妄）
　临　　伯夷叔齐，贞廉之师。以德防患，忧祸不存。泰之乾，革之否，比之剥）
　观　　阳为狂悖，拔剑自伤，为身生殃。明夷之井）
　噬嗑　进士为官，不苦服田，获寿保年。
　贲　　耕石不生，弃礼无名。缝衣失针，襦裤弗成。
　剥　　灵龟陆处，一旦失所。伊子复耕，桀乱无辅。
　复　　室当原口，漂溺为海。财产殚尽，衣食无有。
　旡妄　鸡方啄粟，为狐所逐。走不得食，惶惧喘息。
　大畜　家在海隅，绕旋深流。岂敢惮行，无木以趋。
　颐　　他山之错，与璆为仇。来攻吾城，伤我肌肤。国家骚忧。明夷之井）
　大过　弊镜无光，不见文章。少女不嫁，弃于其公。
　坎　　大蛇巨鱼，相辅杀之。君臣隔塞，郭公失庐。
　离　　绝世无嗣，福禄不存。精神涣散，离其躬身。
　咸　　文君之德，养人致福。年无胎夭，国富民宝。忧者之望，曾参盗息。
　恒　　合欢之国，喜为我福。东岳南山，朝济成恩。
　遯　　忧人之患，履悖易颜。为身祸残，率身自守。与喜相抱，长子成考，封受福佑。
　大壮　太公避纣，七十隐处。卒逢圣文，为王室辅。明夷之坤）
　晋　　江汉上流，政逆民忧。阴代其阳，雌为雄公。
　明夷　缩缩乱丝，举手为灾。越亩逐兔，濡其衣裤。
　家人　臭彘腐木，与狼相辅。亡夫失子，忧及父母。
　睽　　刲羊不当，女执空筐。兔跛鹿踦，缘山坠堕。谗 乱作。
　蹇　　拔剑伤手，见敌不喜。良臣无佐，困忧为咎。
　解　　三羖五羊，相随俱行。迷入空泽，循入直北。经涉六驳，为听伤败。
　损　　争鸡失羊，亡其金囊。利得不长，陈蔡之患。赖楚以安。恒之夬）
　益　　三洒负衡，南取芷香。秋兰芬馥，盈满神匮。利我仲季。
　夬　　孟春己丑，哀呼仲父。明德讫终，乱虐滋起。
　姤　　履不容足，南山多叶。家有芝兰，乃无病疾。叶又作草）
　萃　　三足无头，弗知所之。心在精伤，莫使为明。不见日光。
　升　　戴尧扶禹，乔松彭祖。西过王母，道路夷易。无敢难者。师之离）
　困　　式微式微，忧祸相半。隔以岩山，室家分散。
　井　　灵龟陆处，一旦失所。伊子复耕，桀乱无辅。
　革　　仁德覆洽，恩及异域。泽及殊方，祸灾隐伏。蚕不作室，寒无所得。
　鼎　　夏麦 ，霜击其芒。疾君败国，使年夭伤。
　震　　火虽炽，在吾后。寇虽多，在吾右。身安吉，不危殆。（震之归妹，大有之需）
　艮　　辽远绝路，客宿多悔。顽嚚相聚，生我畏恶。明夷之小畜）
　渐　　悬悬南海，去家万里。飞兔褭骏，一日见母，除我忧悔。
　丰　　因而后通，难厄不穷。终得其愿，姬姜相从。
　旅　　西贾巴蜀，寒雪已没。欲前不得，还反空室。
　巽　　作新初陵，烂焰难登。三驹推车，踬损伤颐。
　兑　　延颈望酒，不入我口。深目自苦，利得无有。幽人悦喜。
　涣　　仲春孟夏，和气所舍。生我喜福，国无残贼。
　节　　张网捕鸠，兔离其灾。雌雄俱得，为罝所贼。
　中孚　三人俱行，一人言北。伯仲欲南，少叔不得。中欲分道，争斗相贼。
　小过　然诺不行，欺绐误人。使我露宿，夜归温室。神怒不直，鬼击其目。欲求福利，适反自贼。恒之观）
　既济　陈辞达诚，使安不倾。增禄益寿，以成功名。明夷之晋）
　未济　火烧公床，家破灭亡。然得安昌，先忧后丧。
　丰　
　丰　　清懦行贾，径陟山阻。与狄为市，不忧危殆。利得十倍。
　乾　　鼎足承德，嘉谋生福。为王开庭，得心所欲。晋之大壮）
　坤　　曳纶江海，钓鲂与鲤。王孙列俎，以飨仲友。
　屯　　东山皋落，叛逆不服。兴师征讨，恭子败覆。
　蒙　　千里骍驹，为王服车。嘉其骊荣，君子有成。
　需　　三龙北行，道逢六狼。莫宿中泽，为祸所伤。
　讼　　天灾所游，凶不可居。转徙获福，留止危忧。
　师　　狐狸雉兔，畏人 去。分走窜匿，不知所处。益之解，睽之大有）
　比　　雨师娶妇，黄岩季子。成礼既婚，相呼南上。膏润下土，年岁大有。损之益，井之坤，恒之晋，本卦之大过）
　小畜　外栖野鼠，与雉为伍。疮痍不息，即去其室。
　履　　天命绝后，孤伤无主。彷徨两社，独不得酒。
　泰　　鹄思其雄，欲随凤东。顺理羽翼，出次日中。倾流北邑，反复其室。明夷之益，需之离，益之观）
　否　　蜲蛇九子，长尾不殆。均明光泽，燕自受福。
　同人　日走月步，趋不同舍。夫妻反目，君主失国。小畜之同人，谦之睽）
　大有　定房户室，括薪除毒。文德渊府，害不能贼。一作宜房户室，括卿深毒。
　谦　　东齐郭庐，嫁于洛都。骏良美好，多好让主。利得过倍。临之益）
　豫　　病笃难医，和不能治。命期终讫，下既蒿里。临之益）
　随　　开郭聚业，王迹所起。姬德七百，振以八子。
　蛊　　丰年多储，河海饶鱼。商客善贾，大国富有。
　临　　鹄求鱼食，过彼食邑。缯加我颈，缴挂羽翼。欲飞不能，为羿所得。
　观　　望城抱子，见邑不殆。公孙上堂，文君悦喜。
　噬嗑　左指右麾，邪侈靡靡。执节无良，灵君以亡。
　贲　　日中为市，各持所有。交易资贿，函珠怀宝。心悦欢喜。泰之升）
　剥　　山没丘浮，陆为水鱼，燕雀无庐
　复　　马服长股，宜行善市。蒙佑谐偈，获利五倍。一作终日在市，诘朝获利。既享嘉福，得久乃几。
　旡妄　三狸捕鼠，遮遏前后。死于国城，不得脱走。离之遯）
　大畜　鬼舞国社，岁乐民喜。臣礼于君，子孝于父。
　颐　　慈母望子，遥思不已。久客外野，我心悲苦。
　大过　雨师娶妇，黄岩季子。成礼既婚，相呼南上。膏润下土，年岁大有。损之益，恒之晋，井之坤，本卦之比）
　坎　　两狗围室，相咬争食。枉矢西流，射我暴国。高宗伐鬼，三年乃服。
　离　　早霜晚雪，伤禾害黍。损功弃力，饥无可食。离之蛊）
　咸　　腐臭何在，青蝇集聚。变白为黑，败乱邦国。君为臣逐，失其宠光。
　恒　　牵羊不前，与心戾旋。闻言不信，误绐丈人。一云言语不富，误诒丈人。
　遯　　甘忍利害，还相克敌。商子酷刑，鞅丧厥身。
　大壮　刲羊不当，血少无羹。女执空筐，不得桑根。随之艮）
　晋　　 ，贫鬼相责。无有欢怡，一日九结（震之既济）
　明夷　两足四翼，飞入嘉国。宁我伯姊，子母相得。贲之同人）
　家人　文山紫芝，雍梁朱草。生长和气，王以为宝。公尸侑食，福禄来处。
　睽　　绝世游魂，福禄不存。精神涣散，离其躬身。
　蹇　　北辰紫宫，衣冠立中。含弘建德，常受大福。
　解　　伯蹇叔盲，莫为守株。失我衣裘，代尔阴乡。鼎之离）
　损　　两女共室，心不聊食。乱发如蓬，忧常在中。艮之剥）
　益　　去辛就蓼，毒愈酷甚。避 遇坑，忧患日生。
　夬　　初病终凶，季为死丧，不见光明
　姤　　三鸟飞来，自到逢时。俱行先至，多得大利。同人之夬）
　萃　　鹿食山草，不思邑里，虽久无咎
　升　　羊肠九萦，相催并前。止须王孙，乃能上天。损之夬，履之师，蛊之剥，临之巽）
　困　　管仲遇桓，得其愿欢。胶日杀纠，振冠无忧。笑戏不庄，空言妄行。明夷之旅）
　井　　桀跖并处，民困愁苦。旅行迟迟，留连齐鲁（复之离）
　革　　魂孤无室，衔损不食。盗张氏馈，见敌失肉。
　鼎　　谗言乱国，覆是为非。伯奇乖离，恭子忧哀。巽之观）
　震　　卫侯东游，惑于少姬。亡我考妣，久迷不来。乾之升，旅之师）
　艮　　鸡鸣同兴，思配无家。执佩持凫，莫使致之。渐之鼎）
　渐　　义不胜情，以欲自萦。觊利危躬，催角折颈。坤之丰，复之坤，小过之升）
　归妹　臣尊主卑，权力日衰。侵夺无光，三家逐公。升之巽）
　旅　　叔仲善贾，与喜为市。不忧危殆，利得十倍。
　巽　　六蛇奔走，俱入茂草。惊于长路，畏惧啄口。井之兑，中孚之家人）
　兑　　水坏我里，东流为海。凫 讙嚣，不可安居。旅之归妹）
　涣　　飞不远去，卑厮内侍，禄食未富（涣之大畜）
　节　　阴变为阳，女化为男。治道大通，君臣相承。屯之离，未济之夬，涣之旅）
　中孚　践履危难，脱厄去患。入福喜门，见诲大君。震之家人，兑之乾）
　小过　网密纲缩，动益蹙急，困不得息。
　既济　负牛上山，力劣行难。烈风雨雪，遮遏我前。中道复还，忧者得欢。同人之无妄，讼之剥，旅之睽
　未济　喁喁嘉草，思降甘雨。景风升上，沾洽时澍，生我禾稼。
旅　
　旅　　罗网四张，鸟无所翔。征伐困极，饥渴不食。革之泰，兑之小过）
　乾　　寄生无根，如过浮云。立本不固，斯须落去。更为枯树。小畜之蛊）
　坤　　人无定法，绶降牛出。蛇雄走趋，阳不制阴。宜其家困。
　屯　　众鸟所翔，中有大怪。九身无头，魂惊魄去。不可以居。渐之蒙）
　蒙　　封涿沟渎，灌溃国邑。人宿口中，民多病疾。
　需　　奋趐鼓翼，翱翔外国。消遥徙倚，来归温室。损之观）
　讼　　秋蚕不成，冬种不生。设王逆理，弃其宠名。
　师　　卫侯东游，惑于少姬。亡我考妣，久迷不来。乾之升，丰之震）
　比　　鸟会雀合，与恶相得。鸱鸮相酬，为心所贼。
　小畜　鸡鸣无距，与雀格斗。趐折目盲，为仇所伤。
　履　　木生内蠹，上下相贼。祸乱我国。
　泰　　延陵适鲁，观乐太史。车邻白颠，知秦兴起。卒兼其国，一统为主。坎之剥，大畜之离）
　否　　辅相之好，无有休息。时行云集，所在遇福。
　同人　床倾箦折，屋漏垣缺，季姬不惬。
　大有　东入海口，循流北走。一高一下，五邑失主。七夜六日，死于水浦。睽之蹇）
　谦　　群虎入邑，求索肉食。大人守御，君失其国。
　豫　　四乱不安，东西为患。退身山足，无出邦域。乃得完全，赖其生福。大有之睽）
　随　　叔 抱冤，祈子自邑。乘遽解患，羊舌以免。赖其生全。蹇之乾）
　蛊　　延颈望酒，不入我口。深目自若，利得无有。讼之益，履之萃）
　临　　仁政之德，恭一日息。成都就邑，日受厥福。巽之屯）
　观　　牵头系尾，屈折几死。雕世无仁，不知所归。升之大畜）
　噬嗑　教羊逐兔，使鱼捕鼠。任非其人，费日无功。需之噬嗑）
　贲　　生角有尾，张孽制家。排扬逐狐，张氏易公。忧祸重凶。
　剥　　去安就危，坠陷井池，破我玉螭。
　复　　茹芝饵黄，涂饮玉英。与神通流，长无忧凶。既济之蹇）
　旡妄　体重飞难，未能越关。不离室垣。震之鼎）
　大畜　巢成树折，伤我彝器。伯踒叔跌，凶羊乃追。
　颐　　六人俱行，各遗其囊。黄鹄失晓，无以为明。晓又作珠）
　大过　播枝迁岐，与母分离，绝不相知。大有之坤）
　坎　　迎福开户，喜随我后。曹伯恺悌，为宋国主。
　离　　既痴且狂，两目又盲。箕踞坐喑，名为无用。
　咸　　金梁铁柱，十年牢固。完全不腐，圣人安处。
　恒　　裹糗荷粮，与跖相逢。欲飞不得，为网所获。
　遯　　彭生为妖，暴龙作灾。盗尧衣裳，聚跖荷兵。青禽照夜，三旦夷亡。鼎之遯，比之蒙）
　大壮　褐夫老妇，不能生子，鳏寡居处。
　晋　　鹪鹩窃脂，巢于小枝。摇动不安，为风所吹。内寒飘摇，常忧殆危。
　明夷　素车木舆，不任负重。王子出征，忧疑为咎。
　家人　土陷四维，安平不危。利以居止，保其玉女。
　睽　　负牛上山，力劣行难。烈风雨雪，遮遏我前。中道复还。讼之剥）
　蹇　　金城铁郭，上下同力。政平民亲，寇不敢贼。
　解　　清洁渊塞，为谗所言。证训诘情，系于枳温。甘棠听断，昭然蒙恩。师之蛊）
　损　　皋陶听理，岐伯悦喜。西登华道，东归无咎。
　益　　低头窃视，有所畏避。行作不利，酒酸鱼败。众莫贪嗜。鼎之解）
　夬　　十雉百雏，常与母俱。抱鸡搏虎，谁肯为娱。
　姤　　高阜山陵，峻 颠崩。为国妖祥，元后以薨。
　萃　　六鹢退飞，为襄败祥。陈师合战，左股疾伤。遂以崩薨，霸功不成。蹇之蛊）
　升　　异国殊俗，情不相得。金木为仇，酋贼擅役。家人之未济）
　困　　鸦噪庭中，以戒灾凶。重门击柝，侪忧暴客。
　井　　慈母赤子，享赐得士。获夷服除，以安王家。侧陋逢时。除一作徐）
  　革　　迹造恶人，使得不通。炎旱为殃，年谷大伤。坤之大有）
　鼎　　躬履孔德，以带束带。文王燎猎，吕尚获福。号称太师，封建齐国。
　震　　征将止恶，鼓鞞除贼。庆仲奔莒，子般获福。
　艮　　良夫淑女，配合相保。多孙寿子，欢乐长久。
　渐　　逶迤四牡，思念父母。王事靡盬，不得安处。涣之复）
　归妹　水坏我里，东流为海。龟鼍讙嚣，不得安居。丰之兑）
　丰　　束帛戋戋，赙我盂空。征召送君，处号易子。
　巽　　乾行大德，履赡六合。呕喣成熟，使我福德。
　兑　　秦并六国，更相克贼。获惠质圉，郑被其咎。
　涣　　晦昧昏冥，君无纪纲。甲子成乱，简公丧亡。
　节　　三足无头，弗知所之。心狂精伤，莫使为明。不见日光（小畜之复）
　中孚　长夜短日，阴为阳贼。万物空枯，藏于北陆。夬之明夷，谦之渐）
　小过　依宵夜游，与君相遭。除烦解惑，使我无忧。归妹之大有）
　既济　逐鹿南山，知我入门。阴阳和调，国无灾残。长子出逃，须其仁君。逃一作迎）
　未济　请骋作耳，啬不我与，驱我父母。
巽　
　巽　　温山松柏，常茂不落。鸾凤以芘，得其欢乐。鼎之泰，需之坤，否之恒）
　乾　　采唐沬乡，要我桑中。失信不会，忧思钩带。无妄之恒，师之噬嗑）
　坤　　有鸟飞来，集于宫树。鸣声畏恶，主将出去。屯之夬）
　屯　　仁政之德，参参日息。成都就邑，日受厥福。
　蒙　　他山之错，与璆为仇。夹攻吾城，伤我肌肤。邦家搔扰（明夷巽蒙）
　需　　赍贝赎狸，不听我辞。系于虎须，牵不得来。震之咸，萃之蹇，否之革，随之师）
　讼　　一簧两舌， 言谄语。三奸成虎，曾母投杼。师之乾）
　师　　薄行搔尾，逐云涂水。污泥为陆，下田宜稷。
　比　　天门九重，泽内难通。明登到暮，不见神公。
　小畜　闇昧不明，耳聋不聪。陷入深渊，灭顶成凶。兑之井）
　履　　雾露早霜，日暗不明。阴阳孽疾，年谷大伤。
　泰　　三阶土廓，德义明堂。交让往来，享燕相承。箕伯朝王，锡我元黄。
　否　　争鸡失羊，利得不长。陈蔡之患，赖楚以安。
　同人　天旱水涸，枯槁无泽，未有所获。
　大有　陶朱白圭，善贾息赀。公子王孙，富利不贫。
　谦　　龟厌江海，陆行不止。自令枯槁，失其都市。忧悔无咎。
　豫　　黄鸟采蓄，既嫁不答。念吾父兄，思复邦国。
　随　　田鼠野雏，意常欲逃。拘制笼槛，不得动摇。夬之谦）
　蛊　　平国不君，夏氏作乱。乌号窃发，灵公殒命。既济之噬，嗑临之晋）
　临　　巨蛇大 ，战于国郊。上下闭塞，君遁走逃。剥之艮）
　观　　谗言乱国，覆是为非。伯奇流离，恭子忧哀。丰之鼎）
　噬嗑　郁怏不明，为阴所伤。众雾集聚，共夺日光。
　贲　　望城抱子，见邑不殆。公孙上堂，大君欢喜。
　剥　　三虫为蛊，划迹无与。胜母盗泉，君子弗处。姤之观，观之困）
　复　　车驰人趋，卷甲相求。齐鲁寇战，败于犬丘。复之小畜，明夷之兑）
　旡妄　欲访子车，善相欺绐。桓叔相迎，不见所期。
　大畜　争雉失羊，亡其金囊。利得不长，陈蔡之患。赖楚以安。归妹之损）
　颐　　岁莫花落，阳入阴室。万物伏匿，利不可得。
　大过　晨风文翰，大举就温。过我成邑，羿无所得。大壮之震，小畜之革，大过之豫）
　坎　　持鹄抱子，见蛇何咎。室家俱在，不失其所。
　离　　隐隐大雷， 霈为雨。有女痴狂，惊骇邻里。
　咸　　无足断跟，居处不安，凶恶为患。革之蹇）
　恒　　破筐敝筥，弃捐于道，不复为宝。
　遯　　三鸡啄粟，十雏从食。饥鸢卒击，凶其两叔。中孚之颐作八雏从食）
　大壮　乘车七百，以明文德。践土葵丘，齐晋受福。兑之剥）
　晋　　百足俱行，相辅为强。三圣翼事，王室宠光。屯之履，晋之坤，遯之复，井之履）
　明夷　典策法书，藏在兰台。虽遭溃乱，独不遇灾。坤之大畜，大有之恒，中孚之恒）
　家人　西诛不服，恃强负力。倍道奔敌，师徒败覆。益之同人，需之屯）
　睽　　春阳生草，夏长条肄。万物蕃滋，充实益有。井之巽）
　蹇　　磝硗秃白，不生黍稷。无以供祭，祗灵代祀。
　解　　褰衣涉河，涧流浚多。幸赖舟子，济脱无他。坤之萃，蹇之师）
　损　　宜行贾市，所求必倍。载喜抱子，与利为友。未济之益，大过之恒）
　益　　兄征东燕，弟伐辽西。大克胜还，封君河间。
　夬　　初虽惊惶，后乃无伤。受其福庆，相孝为王。
　姤　　随风乘龙，与利相逢。田获三倍，商旅有功。憧憧之邑，长安无他。
　萃　　鱼扰水浊，寇围吾邑。城危不安，惊恐狂惑。
　升　　虽塞复通，履危不凶。保其明功，以道立宗。
　困　　坤厚地德，庶物蕃植。平康正直，以绥大福。泰之解，贲之履，涣之解，渐之复）
　井　　山木暴怒，坏梁折柱。稽难行旅，留连愁苦。咸之豫）
　革　　使燕筑室，身不庇宿。家无聊赖，织我衣服。
　鼎　　矢石所射，襄公 据。吴子巢门，伤病不治。
　震　　日月运行，一寒一暑。荣宠赫赫，不可得保。颠陨坠堕，更为士伍。中孚之晋）
　艮　　宫门悲鸣，臣围其君，不得东西。
　渐　　戴盆望天，不见星辰。顾小失大，福逃墙外。贲之蒙，小过之蛊）
　归妹　天之所明，祸不遇家。反目相逐，终得和美。
　丰　　天阴霖雨，涂行泥潦。商人休止，市无所有。革之睽，升之困，夬之大过）
　旅　　善门福喜，增累盛炽。日就有得，宜其家国。
　兑　　南山之阳，华叶将将。嘉乐君子，为国宠光。革之大有）
　涣　　昼龙头颈，文章未成。甘言美语，诡辞无名。井之蒙，蒙之噬嗑，家人之贲）
　节　　婴儿孩子，未有知识。彼童而角，乱我政事。
　中孚　阴作大奸，欲君勿言。鸿鹄利口，发其祸乱。荆季怀忧，张伯被患。
　小过　德之流行，利之四乡。雨师洒道，风伯逐殃。巡狩封禅，以告成功。萃之比，益之复）
　既济　禹将为君，装入昆仑。稍进阳光，登见温汤。功德昭明。
　未济　五岳四渎，含润为德。行不失理，民赖恩福。恒之井，颐之明夷，离之恒）
兑　
　兑　　班马还师，以息劳疲。役夫嘉言，入户见妻。观之既济，贲之蛊，剥之复）
　乾　　践履危难，脱去厄患。入福嘉门，见诲大君。震之家人，丰之中孚）
　坤　　子鉏执麟，春秋作经。元圣将终，尼父悲心。讼之同人，豫之大有，革之震）
　屯　　夹河为婚，期至无船。淫心失望，不见所欢。屯之小畜）
　蒙　　天孙帝子，与日月处。光荣于世，福禄繁祉。解之临）
　需　　三年争妻，相随奔驰。终日不食，精气劳疲。乾之大畜，坎之家人，年一作羊）
　讼　　禹召诸神，会稽南山。执玉万国，天下安宁。姤之临，鼎之艮，损之旅）
　师　　早霜晚雪，伤害禾麦。损功弃力，饥无所食。
　比　　嵩融持戟，杜伯荷弩。降观下国，诛逐无道。忧商之季，失福逃走（比之遯，丰之离，需之咸）
　小畜　生有圣德，上配太极。皇灵建中，受我以福。家人之需，归妹之需）
　履　　下田陆黍，万华生齿。大雨霖集，波病渍腐。
　泰　　子畏于匡，困厄陈蔡。明德不危，竟克免害。涣之坎，大过之晋）
　否　　有两赤头，从五岳游。淫言无佑，趍尔之林。俯伏听命，不敢动摇。
　同人　当得自知，不逢凶灾。衰来复兴，终得福来。
　大有　朽根枯树，华叶落去。卒降火焱，随风僵仆。屯之坎，噬嗑之否，艮之需，夬之恒）
　谦　　葛生衍蔓，絺绤为愿。家道笃厚，父兄悦喜。
　豫　　东行求玉，反得弊石。名曰无直，字曰丑恶。众所贱薄。家人之否）
　随　　瞻白用弦，驽孱恐怯。任力随身，如猬见鹊。偃视怒肠，不敢拒格。
　蛊　　疮痍多病，宋公危殆。吴子巢门，无命失所。
　临　　东山西岳，会合俱食。为吴从送，以成恩福。
　观　　舞非其处，失节多悔，不合我意。
　噬嗑　南循汝水，伐树斩枝。过时不遇，惄如周饥。
　贲　　公孙驾骊，载游东齐。延陵说产，遗季纻衣。艮之未济）
　剥　　乘舆八百，以明文德。践土葵丘，齐鲁受福。巽之大壮）
　复　　雄处弱水，雌在海边。别离将食，哀悲于心。
　旡妄　结网得鲜，受福安坐，终无患祸。
　大畜　秋南春北，随时休息。处和履中，无有忧凶。
　颐　　启户闭门，巡狩释冤。夏台羑里，汤文喜悦。
　大过　符左契右，相与合属。乾坤利贞，乳生六子。长大成就，夙言如母。
　坎　　饥蚕作室，丝多乱绪，端不可得。
　离　　东壁余光，数暗不明。主母嫉妒，乱我事业。革之谦，大壮之恒，谦之屯）
　咸　　白茅漉酒，灵巫拜祷。神嗜饮食，使君寿考。
　恒　　范公陶朱，巧贾货资。东之营丘，易字子皮。抱珠载金，多得利归。
　遯　　三羖五牂，相随俱行。迷入空泽，经涉虎庐。循谷直北，经涉六驳。为所伤贼，死于牙腹。
　大壮　雄鹄延颈，欲飞入关。雨师洒道， 我袍裘。车重难前，侍者稽首。
　晋　　中年蒙庆，今岁受福，必有所得。
　明夷　禄如周公，建国洛东，父子俱封。革之明夷）
　家人　安床厚褥，不得久宿。弃我嘉燕，困于东国。投杼之忧，不成祸灾。家人之睽，艮之筛）
　睽　　蓄积有余，粪土不居，利有所得。
　蹇　　心愿所喜，乃今逢时。我得利福，不离兵革。既济之复）
　解　　目不可合，忧来搔足。怵惕危惧，去其邦族。萃之睽明夷）
　损　　福德之士，欢悦日喜。夷吾相桓，三归为臣。赏流子孙。
　益　　忧姬附耳，心听悦喜，利后搏取。
　夬　　叔迎兄弟，遇巷在阳。君子季姬，并坐鼓簧。咸之震）
　姤　　徙巢去家，南遇白鸟。东西受福，与喜相得。
　萃　　舜登大禹，石夷之野。征诣王庭，拜治水土。乾之中孚，师之小畜）
　升　　江河淮海，天之都市。商人受福，国家富有。
　困　　隐隐烦烦，火烧山根。下润我邻，独不蒙恩。贲之蹇）
　井　　闇昧不明，耳聋不聪。陷入深渊，灭顶忧凶。巽之小畜）
　革　　鸟鸣喈喈，天火将下。燔我馆舍，灾及妃后。中孚）
　鼎　　十雉百雏，常与母俱。抱虎搏鸡，谁敢难者。
　震　　营城洛邑，周公所作。世建三十，年历八百。福佑盘结，坚固不落。井之升）
　艮　　三人俱行，别离将食。一身五心，反复迷惑。
　渐　　三虎搏狼，力不相当。如鹰格雉，一击破亡。
　归妹　养虎畜狼，还自贼伤。年岁息长，疾君拜祷。虽危不凶。
　丰　　后时失利，不得所欲。
　旅　　雉兔之东，以野为场。见鹰奔走，死于谷口。
　巽　　秋蛇见穴，不失其节。夫人姜氏，自齐复入。
　涣　　鸟鸣巢端，一呼三颠。摇动东西，危嵬不安。
　节　　命夭不遂，死多为祟。妻子啼喑，早失其雄。
　中孚　茆屋结席，祟我文德。三辰 旗，家受其福。
　小过　罗网一张，鸟无一翔。征伐困极，饥穷不食。
　既济　天成地安，积石为山。润给万里，人赖其欢。
　未济　铜人铁柱，暴露劳苦。终月卒岁，无有休止。
涣　
　涣　　望幸不到，文章未就。三子逐兔，犬踦不得。未济之兑，谦之既济）
　乾　　焱风阻越，车驰竭竭。弃名追亡，失其和节。忧心惙惙。需之小过）
　坤　　蛇得泽草，不忧危殆。
　屯　　两犬争斗，股疮无处。不成仇雠，行解却去。
　蒙　　因祸受福，喜盈其室，求事皆得。
　需　　江有宝珠，海多大鱼。亟行疾去，可以得财。节之中孚）
　讼　　三年生狗，以戌为母。荆夷上侵，伯姬出走。坤之震，否之姤，需之讼，贲之复）
　师　　安息康居，异国穷庐。非吾习俗，使伯忧惑。
　比　　行触天网，马死车伤。身无聊赖，困穷乏粮。
　小畜　裸裎逐狐，为人观笑。牝鸡司晨，主母乱门。大有之咸）
　履　　为季求妇，家在东海。水长无船，不见所欢。屯之蹇）
　泰　　男女合室，二姓同食。婚姻孔云，宜我多孙。
　否　　天门帝室，黄帝所直。藩屏周卫，不可得入。常安长在，终无祸患。
　同人　 金观市，欲置骝子。猾 窃发，盗我黄宝。
　大有　三思俱行，欲归故乡。望邑入门，拜见家亲。
　谦　　娶于姜女，驾迎新妇。少妻在门，夫子悦喜。
　豫　　伯仲旅行，南求大牂。孟长痛足，倩季负囊。柳下之贞，不失我邦。
　随　　洁身白齿，衰老复起。多孙众子，宜利姑舅。
　蛊　　独宿深夜，嫫母畏昼。平王逐建，荆子忧惧。
　临　　追亡逐北，呼还幼叔。至山而得，复归其室。未济之大过，需之涣）
　观　　鸟飞无翼，兔走折足。虽欲会同，未见其功。
　噬嗑　抱空握虚，鸮惊我雏，利出不成。一作来　离之家人）
　贲　　山作大池，陆地为海，各得其所。
　剥　　为虎所啮，太山之阳。众多从者，莫敢救藏。
　复　　逶迤四牡，思归念母。王事靡盬，不得安处。旅之渐）
　旡妄　狝猴所言，语无成全。误我白马，使口不至。一作使乾口来）
　大畜　飞不远去，卑厮内侍，禄养未富。丰之涣）
　颐　　大尾细腰，重不可摇。阴权制国，平子逐昭。
　大过　旦生夕死，名曰婴儿，不可得视（小畜之升，未济之乾，震之坤，视一作祀）
　坎　　子畏于匡，困于陈蔡。明德不危，竟免厄害。兑之泰，大过之晋，坤之鼎）
　离　　畏昏潜处，候时昭朗。卒逢白日，为世荣主。
　咸　　白鸟御饵，鸣呼其子。旋枝张趐，来从其母。晋之震）
　恒　　宫商角征，五音和气。君臣父子，弟顺有序。唐虞袭德，国无灾咎。
　遯　　季姬踟蹰，望子城隅。终日至暮，不见齐侯。豫之巽）
　大壮　鬼哭于社，悲伤无后。甲子昧爽，殷人绝祀。大过之坤）
　晋　　天之所予，福禄常在，不忧危殆（小畜之遯，损之遯，临之复）
　明夷　比目附翼，相待为福。姜氏季女，与君合德。节之随）
　家人　翕翕 ，稍崩坠颠。灭其令名，长没不全。泰之谦，否之离，益之坎）
　睽　　折芒蔽目，不见雉叔。三足飞鸟，远去家室。师之蒙，坤之同人）
　蹇　　羊肠九萦，相催稍前。止须王孙，乃能上天。丰之升，履之师，蛊之剥，损之屯）
　解　　坤厚地德，庶物蕃息。平康正直，以绥大福。泰之解，巽之困，贲之履）
　损　　有莘外野，不逢尧主。复归穷处，心劳志苦。
　益　　咠长景行，来观柘桑。止伯自喜，都叔允藏。
　夬　　周师伐纣，战于牧野。甲子平旦，天下喜悦。谦之噬嗑，节之升）
　姤　　踰江求橘，并得大栗。烹羊食豕，饮食歌笑。
　萃　　敝笱在梁，鲂逸不禁。渔夫劳苦，口燋喉乾。虚空无有。遯之大过）
　升　　生有阴孽，制家非阳。遂受还作，张氏易休。忧祸重凶。
　困　　绝域异路，多有怪恶。使我惊惧，思我故处。
　井　　迷行失道，不得马牛。伯贾 亡，市没无有。
　革　　雌鸑生鵰，神异兴起。乘云龙腾，民戴为父。
　鼎　　迭迭累累，如岐之室。畜一息十，古公治邑。恒之小过）
　震　　疮疡疥瘙，孝妇不省。君多疣赘，四时作灾。
　艮　　羊头兔足，羸瘦少肉。漏囊败粟，利无所得。剥之恒，既济之讼）
　渐　　孽蔑徙靡，空无谁是。言季不明，乐减少解。
　归妹　妹貌亲熟，败君正色。作事不成，自为心贼。
　丰　　四马共辕，东上太山。骍骊同力，无有重艰。与君笑言。剥之解）
　旅　　阴变为阳，女化为男。治道得通，君臣相卫。丰之节，未济之夬，屯之离）
　巽　　南国少子，才略美好。求我长女，贱薄不与。反得丑恶，后乃大悔。比之渐，泰之震，渐之困）
　兑　　昭公失常，季女悖狂。逊齐处野，丧其宠光。遯之蛊）
　节　　文山紫芝，雍梁朱草。生长和气，王以为宝。公尸侑食，福禄来处。同人之剥，丰之家人）
　中孚　牵羊不前，与心戾旋。闻言不信，误绐丈人。
　小过　东山西山，各自止安。心虽相望，竟不同堂。姤之坤，渐之屯，中孚之贲）
　既济　鹿求其子，虎庐之里。唐伯李耳，贪不我许。随之否）
　未济　三虎上山，更相咆哮。心志不亲，如仇与怨。姤之小过）
节　
　节　　海为水王，聪圣且明。百流归德，无有叛逆。常饶优足，不利攻玉。所求弗得。末二句疑衍）
　乾　　虎豹怒咆，慎戒外忧。上下俱搔，士民无聊。
　坤　　探巢得雏，鸠鹊俱来，使我心忧。
　屯　　日望一食，常恐不足，禄命寡薄。
　蒙　　良马疾走，千里一宿。离逃它乡，谁能追复。
　需　　鹊巢鸠城，上下不亲。内外乖畔，子走失顾。
　讼　　云龙集会，征讨西戎。招边定众，谁敢当锋。
　师　　春多膏泽，夏润优渥。稼穑成熟，亩获百斛。临之明夷）
　比　　僮妾独宿，长女未室。利无所得。豫之益，蛊之履，乾之蒙）
　小畜　四野不安，东西为患。退身止足，无出邦域。乃得全完，赖其生福。观之小过，旅之豫，大有之睽）
　履　　长宁履福，安我百国。嘉宾上堂，与季同床。
　泰　　骐骥绿耳，章明造父。伯夙奏献，衰续厥绪。佐文成霸，为晋元辅。
　否　　张陈嘉谋，赞成汉都。主欢民喜，其乐休休。张良，陈平也）
　同人　大面长头，来解君忧。遗吾福善，与我嘉惠。
　大有　畏昏不行，待旦昭明。燎猎受福，老赖其庆。夬之损）
　谦　　伯去我东，首发如蓬。长夜不寐，辗转空床。内怀惆怅，忧摧肝肠。垢之遯）
　豫　　朽条腐索，不堪施用。安静候时，以待亲知。
　随　　比目四翼，相倚为福。姜氏季女，与君合德。焕之明夷）
　蛊　　履阶升墀，高登崔嵬。福禄洋溢，依天之威。
　临　　奢淫吝啬，神所不福。灵祗凭怒，鬼瞰其室。
　观　　大步上车，南到喜家。送我狐裘，与福载来。中孚之泰，未济之坤）
　噬嗑　东行西步，失次后舍。乾侯野井，昭王失居与彼。作期，不觉至夜。
　贲　　喜乐踊跃，来迎欢客。鹊巢百两，以成嘉福多获。利益。
　剥　　非理所求，谁肯相与。往来不获，徒劳道路。
　复　　北虏匈奴，数侵边境。左衽为长，国犹未庆。
　旡妄　续事康域，针折不成。婴儿短舌，说辞无名。一作征不以理，辞乃无名。纵获臣子，伯功不成。
　大畜　景星明堂，麟游凤翔。仁施大行，颂声作兴。
　颐　　文明之世，销锋铸耜。以道顺昌，百王不易。一作焚膏销锋，镇压危凶。招来文德，君安其国。
　大过　鸟飞无羽，鸡斗折距。徒自长嗟，谁肯为侣。一作不顺其德，自为凶咎）
　坎　　群队虎狼，囓彼牛羊。道路不通，妨农害商。
　离　　商伯沉醉，庶兄奔走。淫女荡夫，仁德并孤。
　咸　　三狸搏鼠，遮遏前后。当此之时，不能脱走。
　恒　　陶叔孔圉，不处乱国。初虽未萌，后受福庆。
　遯　　奋翅鼓翼，翱翔外国。逍遥北域，不入温室。
　大壮　德音孔博，升在王室。八极蒙佑，受其福禄。
　晋　　当变立权，擿解患难。涣然冰释，大国以安。升之震）
　明夷　羽动角甘，雨续草木，茂年岁熟。
　家人　天所佑助，福来祸去，君王何忧。
　睽　　方啄广口，圣智仁厚。释解倒悬，唐国大安。小畜之噬嗑）
　蹇　　葛藟蒙棘，华不得实。谗 乱政，使恩壅塞。泰之蒙，蛊之明夷，师之中孚）
　解　　皇母多恩，字养孝孙。脱于襁褓，成就为君。
　损　　积水下湿，北陆苦寒。露宿多风，君子伤心。
　益　　伯夷叔齐，贞廉之师。以德防患，忧祸不存。革之否，归妹之临，中孚之解）
　夬　　一雌二雄，子不得公。乱我族类，使吾心愦。
　姤　　主安多福，天禄所伏。居之宠昌，君子有光。
　萃　　千载槐根，身多斧瘢。树维枯屈，枝叶不出。
　升　　周师伐纣，胜殷牧野。甲子平旦，天下大喜（谦之噬嗑，涣之夬履）
　困　　日走月步，趍不同舍。夫妻反目，主君失位。丰之同人，小畜之同人，豫之睽）
　井　　宣劳就力，为王主国。安土成稷，天下蒙福。
　革　　讽德诵功，美周盛隆。奭旦辅成，光济冲人。明夷之蒙，益之升）
　鼎　　三夜不寝，忧来益甚。戒以危惧，弃其安居。
　震　　思愿所之，乃今逢时。洗濯故忧，并其所来。睽之艮）
　艮　　噂噂慑慑，夜行昼伏。谋议我资，来攻吾室。空尽己财，几无所食。
　渐　　骍牛亡子，鸣于大野。申后阴征，还归其母。说我除悔。
　归妹　王良善御，伯乐知马。周旋步骤，行中规矩。止息有节，延命寿考。遯之豫）
　丰　　释然远咎，避患革害。田获三狐，以贝为宝。
　旅　　仁兽所处，国无凶咎。市贾十倍，复归惠里。
　巽　　六目俱视，各欲有志。一言不同，乖戾生讼。
　兑　　傅说休明，骖御四龙。周径万里，无有危凶。
　涣　　伯仲叔季，日暮寝寐。醉醒失明，丧其贝囊。卧拜道旁。谦之蛊）
　中孚　江有宝珠，海多大鱼。亟行疾至，可以得财。涣之需）
　小过　远视千里，不见所视。离娄之明，无益于耳。
　既济　弱足刖跟，不利出门。市贾无赢，折亡为患。乾之鼎）
　未济　利尽得媒，时不我来。鸣雌深步，寡宿独居。
中孚　
　中孚　鸟鸣喈喈，天火将下。燔我屋室，灾及妃后。兑之革）
　乾　　黄虹之野，贤君所在。管仲为相，国无灾咎。
　坤　　叔梁有名，相与合齿。乾坤利贞，乳生六子。长大成就，风言如母。
　屯　　蝗囓我稻，驱不可去。实穗无有，但见空槁。豫之师）
　蒙　　婴孩求乳，母归其子，黄麑悦喜。
　需　　折箬蔽目，不见稚叔。失旅亡民，远去家室。
　讼　　牂羊羵首，君子不饱。年饥孔荒，士民危殆。
　师　　灵龟陆处，盘桓失所。伊子退耕，桀乱无辅。归妹之井，归妹之剥）
　比　　威约拘囚，为人所诬。皋陶平理，几得脱免。
　小畜　乌升鹊举，照临东海。龙降庭坚，为陶叔后。封于蓼丘，福履绥厚。谦之颐，需之大畜，观之颐）
　履　　四目相视，稍延同埶。日映之后，见吾伯姊。益之需）
　泰　　大步上车，南至喜家。送我狐裘，与福载来。节之观，未济之坤）
　否　　穿都相合，未敢面见。媒妁无良，使我不乡。
　同人　鸿飞遵陆，公母不复，伯氏客宿。剥之井）
　大有　代戍失期，患至无聊。惧以发难，为我开基，邦国忧愁。
　谦　　伯氏争言，战于龙门。构怨结祸，三世不安。
　豫　　周政养贼，背生人足。陆行不安，国危为患。
　随　　蜩螗欢喜，草木嘉茂。百果蕃生，日增富有。谦之解）
　蛊　　薄灾暴虎，风吹云却。欲上不得，复归其宅。
　临　　乘骝驾骊，游至东齐。遭遇行旅，送我以货，厚得利归。
　观　　凤生十子，同巢共乳，欢悦相保。
　噬嗑　桃雀窃脂，巢于小枝。动摇不安，为风所吹。心寒栗摇，常忧殆危。损之涣）
　贲　　东山西山，各自止安。虽相登望，不得同堂。姤之坤，渐之屯，涣之小过）
　剥　　匍匐出走，惊惧皇恐。白虎生孙，蓐收在后。
　复　　重弋射隼，不知所定。质疑蓍龟，告以肥牡。明神答报，宜利止居。
　旡妄　开门内福，喜至我侧。加以善祥，为吾家宅。宫城洛邑，以昭文德。
　大畜　乌飞狐鸣，国乱不宁。下强上弱，为阴所刑。
　颐　　三鸡啄粟，八雏从食。饥鹰卒击，失亡两叔。
　大过　叹息不悦，忧逆中出。丧我金罂，无妄失位。
　坎　　刚柔相呼，二姓为家。霜降既同，惠我以仁。家人之损，渐之离）
　离　　送我季女，至于荡道。齐子旦夕，留连久处。
　咸　　低头窃视，有所畏避。行作不利，酒酸鱼败，众莫贪嗜。鼎之解）
　恒　　典策法书，藏在兰台。虽遭乱溃，独不遇灾。巽之明夷，坤之大畜，大有之恒）
　遯　　旦醉病酒，暮即瘳愈，独不及咎。
　大壮　画龙头颈，文章不成。甘言美语，说辞不名。升之蒙，蒙之噬嗑，家人之贲）
　晋　　日月运行，一寒一暑。荣光赫赫，不可得保。颠踬殒坠，更为士伍。巽之震）
　明夷　争利王市，朝多君子。苏氏六国，获其荣宠。
　家人　六蛇奔走，俱入茂草。惊于长涂，畏惧啄口。井之兑，丰之兑）
　睽　　悬 素餐，食非其任。失舆剥庐，休坐徙居。颐之益）
　蹇　　欢欣九子，俱见大喜。携提福至，王孙是富。
　解　　伯夷叔齐，贞廉之师。以德防患，忧祸不存。革之否，归妹之临，节之益）
　损　　雄圣伏名，人匿麟惊。走凤飞北，乱溃未息。否之大过，剥之临）
　益　　久鳏无偶，思配织女。求其非望，自令寡处。
　夬　　破亡之国，天所不福，难以止息。
　姤　　老慵多欲，弊政为贼。阿房骊山，子婴失国。
　萃　　三羖六牂，相随俱行。迷入空泽，经涉虎庐。为所伤贼，死于牙腹。
　升　　噬嗫 嚾，昧冥相搏。多言少实，语无成事。明夷之豫，谦之乾）
　困　　舞阳渐离，击筑善歌。慕丹之义，为燕荆轲。阴谋不遂，霍目死亡，功名何施。
　井　　尹氏伯奇，父子分离。无罪被辜，长舌为灾。
　革　　五精乱行，政逆皇恩。汤武赫怒，天伐利域。
　鼎　　西历玉山，东入玉门。登上福堂，饮万岁浆。
　震　　行触忌讳，与司命忤。执囚束缚，拘制于吏，迷人有喜。
　艮　　机父不贤，朝多谗臣。君失其政，保我久贫。
　渐　　三人俱行，北求大牂。孟长病足，倩季负囊。柳下之贞，不失我邦。
　归妹　鹄思其雄，欲随凤东。顺理羽翼，出次日中。虽留比邑，复归其室。益之观，需之离，丰之泰）
　丰　　常德自如，不逢祸灾。如一作加）
　旅　　白鹄游望，君子以宁。履德不愆，福禄来成。
　巽　　肤敏之德，发愤忘食。虏豹擒越，为王得福。大有之困）
　兑　　百足俱行，相辅为强。三圣翼事，王室宠光，国富民康。屯之履）
　涣　　生不逢时，困且多忧。年老衰极，中心悲愁。
　节　　出门蹉跌，看道后旅。买羊逸亡，所谓 走。空手握拳，坐狼为咎。
　小过　牧羊稻田，闻虎喧讙。畏惧惕息，终无祸患。随之渐，井之否，剥之损）
　既济　龙潜凤池，箕子变服，阴孽萌作。
　未济　国无比邻，相与争强。纷纷凶凶，天下扰攘。
，福祉日增。
小过　
　小过　初虽惊惶，后乃无伤。受其福庆，永永其祥。
　乾　　积德累仁，灵佑顺信
　坤　　谨慎重言，不幸遭患。周召述职，脱免牢门。
　屯　　鸟飞鼓翼，喜乐尧德。虞夏着功，要荒宾服。
　蒙　　牙 生齿，室堂启户。幽人利贞，鼓翼起舞。
　需　　使伯东求，拒不肯行。与叔争讼，更相 伤。
　讼　　手足易处，头尾颠倒。公为雌妪，乱其蚕织。
　师　　匠卿操斧，豫章危殆。袍衣既剥，禄命讫已。
　比　　天女踞床，不成文章。南箕无舌，饭多砂糠。虐众盗名，雌雄折颈。大畜之益）
　小畜　大椎破毂，长舌乱国。床笫之言，三世不安。
　履　　衔命辱使，不堪厥事。中坠落去，更为负载。
　泰　　三蛇共室，同类相得。甘露时降，生我百谷。
　否　　衣绣夜游，与君相逢。除患解惑，使君不忧。
　同人　被发兽心，难与为邻。来如风雨，去如绝弦，为狼所残。
　大有　刚柔相呼，二姓为家。霜降既同，惠我以仁。家人之损，中孚之坎，渐之离）
　谦　　牛耳聋瞶，不晓声味。委以鼎俎，治乱溃溃。
　豫　　低头窃视，有所畏避。行旅不利，酒酸鱼馁，众莫贪嗜。鼎之解）
　随　　雨师娶妇，黄岩季子。成礼既婚，相呼南上。膏我下土，年岁大有。否之坤，恒之晋，丰之比，丰之大过）
　蛊　　戴盆望天，不见星辰。顾小失大，遁 墙外。贲之蒙，巽之渐，益之中孚）
　临　　二人辇车，徙去其家。井沸釜鸣，不可以居。
　观　　攘臂反肘，怒不可止。狼戾腹心，无与为市。
　噬嗑　汤火之忧，转解喜来。
　贲　　忠信辅成，王政不倾。公刘肇基，文武绥之。
　剥　　登高折木，顿踬蹈险。车倾马疲，叔伯嗟嘘。
　复　　桑方陨落，黄叶败散。失势倾侧，如无所立。
　旡妄　鸾凤翱翔，集于家国。念我伯姊，与母相得。
　大畜　阴淫所居，盈溢过度，伤害禾稼。
　颐　　霄冥高山，道险峻难。王孙罢极，困于阪间。
　大过　和璧隋珠，为火所烧。冥昧失明，夺精无光，弃于道傍。
　坎　　虞君好田，惠我老亲。恭承宗庙，长愠不去，复我内事。
　离　　爪牙之士，怨毒祈父。转忧与己，伤不及母。谦之归妹）
　咸　　仓盈庾亿，宜稼黍稷，年岁有息。
　恒　　窗牖户傍，通利明光。贤智辅圣，仁德大行。家给人足，海内殷昌。大畜之升）
　遯　　忉忉之患，凶重与荐，为虎所吞。
　大壮　水无鱼滋，陆为海涯。君子失居，小人相携。
　晋　　九疑郁林，沮湿不中。鸾凤所恶，君子攸去。无妄之巽）
　明夷　六翮泛飞，走归不及。脱归王室，上其骍特。
　家人　不直庄公，与我争讼。媒伯无礼，自令壅塞。
　睽　　仓庚多亿，宋公危殆。吴子巢门，殒命失所。庚一作庾）
　蹇　　失羊捕牛，无损无忧。
　解　　夏麦麸 ，霜击其芒。疾君败国，使我诛伤。泰之贲）
　损　　昧昧暗暗，不知白黑。风雨乱扰，光明伏匿，幽王失国。
　益　　执斧破薪，使媒求妇。和合二姓，亲御饮酒。色比毛嫱，姑公悦喜。
　夬　　六疾生狂，痴走妄行。北入患门，与祸为邻。
　姤　　驱羊就群，狼不肯前。庆季愎谏，子之被患。
　萃　　二人异路，东趍西步。十里之外，不知相处。
　升　　义不胜情，以欲自营。睹利为躬，折角摧颈。
　困　　骚骚扰扰，不安其类。疾在颈项，凶危为忧。
　井　　三河俱合，水怒涌跃。坏我王室，民困于食。
　革　　阳曜旱疾，伤病稼穑，农人无食。
　鼎　　流浮出食，载豢入屋。释辔系马，西南庑下。
　震　　门户之居，可以止舍。进士不殆，安乐相保。
　艮　　过时不归，雌雄苦悲。徘徊外国，与母分离。咸之遯，豫之大壮）
　渐　　中田有庐，疆埸有瓜。献进皇祖，曾孙寿考。
　归妹　失时无友，覆家出走，何如丧狗。
　丰　　反鼻岐头，三寡独居。
　旅　　衣裳颠倒，为王来呼。成就东周，封受大福。
　巽　　飞不远去，还归故处，兴事多悔。
　兑　　含血走禽，不晓五音。匏巴鼓瑟，不悦于心。
　涣　　求玉获石，非心所欲，祝愿不得。
　节　　山崩谷绝，大福尽歇。泾渭失纪，玉石既已。
　中孚　杂目惧怒，不安其居。散漫府藏，无有利得。
　既济　众邪充侧，凤凰折翼。微子复北，去其邦国。
　未济　六月采芑，征伐无道。张仲季叔，孝友饮酒。离之坎
既济　
　既济　元兔捐掌，与足相视。证讯诘问，诖情自侣。死诬难告，口为身祸。
　乾　　游驹石门，騄耳安全。受福西邻，归隐玉泉。
　坤　　阳春草生，万物风兴。君子所居，祸灾不到。
　屯　　人无足法，绂除牛出。雄走羊惊，不失其家。
　蒙　　太山上奔，变见太傲。陈吾废忽，作为祸患。
　需　　乘龙光土，先暗后明。燎猎大得，太师以昌。
　讼　　羊头兔足，羸瘦少肉。漏囊贮粟，利无所得。涣之艮，剥之恒）
　师　　因祸受福，喜盈其室。螟虫不作，君无苛惑。
　比　　舜升大禹，石夷之野。征诣黄门，拜治水土。乾之中孚，豫之小畜，兑之萃）
　小畜　乌子鹊雏，常与母居。顾类群聚，不离其巢。
　履　　夷羿所射，发辄有获。增加仓鹰，双鸟俱得。
　泰　　晨风文翰，火举就温。昧过我邑，羿无所得。小畜之革，大过之豫，大壮之震）
　否　　六喜三福，南至欢国。与喜同乐，嘉我洁德。
　同人　斗龙股折，日就遂明。自外为主，弟伐其兄。
　大有　蒙庆受福，有所获得，不利出域。
　谦　　蛮夷戎狄，太阴所积。涸水冱寒，君子不存。
　豫　　畏昏潜处，候时昭明。卒遭白日，为荣禄主。
　随　　水流趍下，欲至东海。求我所有，买鲔与鲤。姤之否，损之需，益之无妄）
　蛊　　冠带南行，与福喜期。徼为嘉国，释为逢时。
　临　　莎鸡振羽，为季门户。新沐弹冠，仲父悦喜。
　观　　结衿流溺，遭谗桎梏。周召述职，身受大福。
　噬嗑　田鼠野鸡，意常欲 。拘制笼槛，不得动摇。夬之谦，需之随，巽之随）
　贲　　居华山巅，游观浮云。有雨不濡，心乐无忧。
　剥　　倾倚将颠，乱不能存。英雄作业，家困无年。
　复　　心愿所喜，乃今逢时。保我利福，不离兵革。兑之蹇）
　旡妄　灵龟陆处，盘桓失所。阿衡退耕，夏封于国。
　大畜　弱水之右，有西王母。生不知老，与天相保。不利行旅。
　颐　　抱瑰求金，日暮坐吟。终身卒岁，竟无成功。
　大过　言笑未毕，忧来暴卒。身加槛缆，囚系缚束。
　坎　　望幸不至，文章未成。王子逐兔，犬踦不得。未济之兑）
　离　　震悚恐惧，多所畏忌。行道留难，不可以步。
　咸　　雄狐绥绥，登山崔嵬。昭告显功，大福允兴。
　恒　　火起吾后，喜炙我庑。仓龙含水，深潠吾柱，虽忧无咎。
　遯　　危坐至暮，请求不得。膏泽不降，政戾民忒。剥之颐，需之颐，渐之坎）
　大壮　孟春和气，鹰隼搏鸷，众雀忧溃。
　晋　　缓法长奸，不能理冤。沉湎失节，君受其患。
　明夷　鱼鳖贪饵，死于网钓。受危因宠，为身殃咎。
　家人　金精耀怒，带剑过午。徘徊高原，宿于山谷。两虎相距，弓矢满野。震之豫）
　睽　　四目相望，精近同光，并坐鼓簧。
　蹇　　茹芝饵黄，饮酒玉浆。与神流通，长无忧凶。
　解　　求獐嘉乡，恶蛇不行。豳岐口还，复反其床。
　损　　天门地户，幽冥不观，不知所在。观又作睹）
　益　　跛足息肩，有所忌难。金城铁郭，以铜为关。藩屏息卫，安止无患。遯之旅）
　夬　　三雁俱飞，欲归稻池。经涉山泽，为矢所射。
　姤　　济深难渡，濡我衣裤。王子善濯，决无他故。
　萃　　饮酒醉饱，跳趋争斗。伯伤叔僵，东家治丧。比之鼎，大畜之晋，益之蒙）
　升　　跛踬未起，失利后市。蒙被殃咎，不得鹿子。
　困　　辰次降娄，建星中坚。子无远行，外颠霄陷，遂合讫终。
　井　　商风召寇，来呼外盗。间谍内应，与我争斗。殚己宝藏，主人不胜。
　革　　甘露醴泉，太平机关。仁德感应，岁乐民安。
　鼎　　蔡仲子突，要门逐急。祸起子伤，弟伐其兄，郑文不昌。
　震　　反孽难步，留不及舍。露宿泽陂，亡其襦裤。
　艮　　狼虎结谋，相聚为保。伺候牛羊，病我商人。
　渐　　明德克敏，乘兴贡举。故一作放）勋御用，人一作乂）哲蒙佑。
　归妹　贫鬼守门，日破我盆。 罂破瓮，空虚无子。损之剥）
　丰　　天命赤乌，与兵徼期。征伐无道，箕子遨游。
　旅　　威约拘囚，为人所诬。皋陶平理，剖械出牢，脱归家闾。
　巽　　羊惊虎狼，耸耳群聚。无益威僵，为齿所伤。
　兑　　初虽啼号，后必庆笑。光明照耀，百嘉如意。
　涣　　马服长股，宜行善市。蒙佑谐耦，获金五倍。
　节　　应门内崩，诛贤杀暴。上下咸惬，景公失位。长归元恒，一作洹）望妻不来。
　中孚　执斧破薪，使媒求妇。好合二姓，亲御斯酒。色比毛嫱，姑悦公喜。小过之益）
　小过　两轮日转，南上大阪。四马共辕，无有险难，与禹笑言。贲之需
　未济　千柱百梁，终不倾僵，周家宁康。
　未济　
　未济　志慢未习，单酒糗脯。数至神前，欲求所愿，反得大患。
　乾　　且生夕死，名曰婴鬼，不可得祀。涣之大过，震之坤，小过之升）
　坤　　大步上车，南至喜家。送我狐裘，与福喜来。节之观，大过之困，中孚之泰）
　屯　　西多小星，三五在东。早夜晨行，劳苦无功。大过之夬）
　蒙　　北陆藏冰，君子心悲。困于粒食，鬼惊我门。
　需　　山泉暴怒，坏梁折柱。稽难行旅，留连愁苦。
　讼　　比目四翼，来安吾国。福喜上堂，与我同床。损之随，同人之兑，比之离）
　师　　狡兔趯趯，良犬逐咋。雄雌爰爰，为鹰所获。
　比　　增禄益福，喜来入室，解除忧惑。
　小畜　骑龙乘凤，上见神公。彭祖受制，王乔赞通。巫咸就位，拜福无穷。家人之剥）
　履　　天火卒起，烧我旁里。延及吾家，空尽己财。
　泰　　金帛黄宝，宜与我市。嫁娶有息，利得万倍。
　否　　鬼魅之居，凶不可舍。
　同人　飞鸟逐兔，各有畏恶。鵰鹰为贼，乱我室舍。
　大有　初虽惊惶，后乃无伤，受其福庆。
　谦　　两金相击，勇气均敌。日月斗战，不破不缺。
　豫　　曳纶河海，挂钓鲂鲤。王孙利德，以享仲发。一作友）
　随　　犬畏虎狼，依人作辅。三夫执戟，伏不敢起，身安无咎。
　蛊　　蜘蛛作网，以伺行旅。青蝇嚵聚，触我罗域。为网所得，死于网罗。
　临　　所望在外，鼎命方来。拭爵涤罍，炊食待之，不为季忧。
　观　　日月并居，常暗匪明。高山崩颠，丘陵为溪。蹇之咸）
　噬嗑　春服既成，载华复生。茎叶茂盛，实穗泥泥。
　贲　　华首山头，仙道所游。利以居止，长无咎忧。
　剥　　三狐嗥哭，自悲孤独。野无所由，死于丘室。
　复　　火中暑退，求藿其食。商人不至，市空无有。
　旡妄　独立山巅，求麋耕田。草木不辟，秋饥无年。
　大畜　火虽炽，在吾后。寇虽近，在吾右。身安吉，不危殆。（归妹之震）
　颐　　 ，贫鬼相贲。无有欢怡，一日九结。丰之晋）
　大过　追亡逐北，呼还幼叔。至山而得，反归其室。涣之临，需之涣）
　坎　　衔命辱使，不堪厥事。遂堕落去，更为欺吏。
　离　　被珠衔玉，沐浴仁德。应聘唐国，四门穆穆。蟊贼不作，凶恶伏匿。
　咸　　机关不便，不能出言。精诚适通，为人所冤。
　恒　　瓮破缶缺，南行凶失。
　遯　　唇亡齿寒，积日凌根。朽不可用，为身灾患。
　大壮　蒙惑憧憧，不知西东。魁罡指南，告我失中。利以宜止，去国忧患。
　晋　　乌鸱搏翼，以避阴贼。盗伺二女，赖厥生福。旱灾为疾，君无黍稷。
　明夷　名成德就，项领不试。景公耄 ，尼父避去。
　家人　言与心诡，西行东望。鲧湮洪水，佞贼为祸。
　睽　　猃狁匪度，治兵焦获。伐镐及方，与周争疆。元戎其驾，衰及夷王。一作以安我王）
　蹇　　三火起明，雨灭其光。高位疾颠，骄恣诛伤。
　解　　阴涿川决，水为吾祟。使我溃心，毋树枲麻，居止凶殆。
　损　　厌浥晨夜，道多湛露。沾我襦裤，重难以步。
　益　　宜行贾市，所求必倍。载喜抱子，与利为友。大过之恒，巽之损）
　夬　　阴变为阳，女化为男。治道得通，君臣相承。焕之旅，丰之节，屯之离）
　姤　　渊蔽杜荆，生蘙山旁。仇敌皆憎，孰肯相迎。
　萃　　坐茵乘轩，握德宰臣。虞叔受命，六合和亲。
　升　　云兴蔽日，雨集草木，年茂岁熟。
　困　　播枝折岐，与母别离。绝不相知（旅之大过）
　井　　天旱水涸，枯槁无泽。困于沙石，未有所获。
　革　　圭璧琮璜，执贽见王。百里宁戚，应聘齐秦。
　鼎　　龙渴求饮，云黑景从。河伯捧醴，跪进酒浆，流潦滂滂。
　震　　雹梅零蔕，心思积愤，乱我云气。
　艮　　鹿求其子，虎庐之西。唐伯李耳，贪不我许。焕之既济，随之否）
　渐　　穿匏挹水，构铁燃火。劳瘦力竭，饥渴为祸。
　归妹　龙生马渊，寿考且神。舍宿轩辕，居乐常安。
　丰　　崔嵬北岳，天神贵客。温仁正直，主布恩德。衣冠不已，蒙受大福。
　旅　　鬼夜哭泣，齐失其国，为下所贼。
　巽　　二政多门，君失其权。三家专制，祸起季孙。
　兑　　望幸不到，文章未就。三子逐兔，犬踦不得。
　涣　　伯虎仲熊，德义渊弘。使布五教，阴阳顺序。
　节　　两足四翼，飞入家国。宁我伯姊，与母相得。
　中孚　春秋祷祝，解祸除忧，君无灾咎。
　小过　牧羊稻园，闻虎喧讙。畏惧悚息，终无祸患。剥之损，井之否，随之渐）
　既济　大蛇巨鱼，相搏于郊。君臣隔塞，郭公出庐。
 
