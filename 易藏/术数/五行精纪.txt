《五行精纪》

序一

天锡丸畴，一曰五行。凡天、地、人有形则有数，有数则囿于五行。是以善卜筮者，预能测知，人居其间，又显显可推者，传不云乎，死生有命，富贵在天，岂术者之臆说哉。春秋战国前，善相者多，若推禄命，则盛于汉，贾谊讥司马季主曰：(高人禄命，以悦人心，矫言祸福，以规人财，后世又可知已。)今士大夫至田夫野老，人人喜谈命，故其，考验得失，校量深浅，成精纪三卷，携以示予，予谓五行所寓，有常焉;有变焉;常易推也、迹也;变难推也、理也。

自非心通意悟，不足以尽此！古称善其事者，莫如李虚中，万端千绪，错参重出，学者就传其法。初若可取，卒然失之，兹岂易哉。廖君归矣，苟因书悟理，则将知由基之射，百发而百中，不然读齐侯之糟魄其中，不可知也。

序二

自术家者流兴，而其书蔓，又天下充栋汗牛，虽以画墁专其门者，犹不能竟其说，世皆谓禄命始于汉，予固未暇考信，独窃怪夫三代而上，官人以世，科目不立，以闾族党之繁，殷俊秀选造之升矣，夫岂无一人焉。有庚丁戌己之同，甲辰癸丑之合，均得所养矣。禄固不可以轻重别，仕不出境矣。马固不可以澄清期军制于卿列，而将置闲士、止于奉璋，而天乙废。不宁惟是，大挠作甲子，固今所谓纳音之辨，笄俪用则钗钏何有，巢穴处而屋壁何居。夫汉之夹是术者，师说相承，要必有所祖，进则接于三代矣。而其说皆不见之用，是孰从而信之哉。

唐吕才之言曰：长平坑卒。要非并犯三刑，南阳近亲，何必皆当六合，所值既众，理无俱同，然而其书行且千有余年，通人知士，指掌接邻，未尝不以之占往察来，揣摩牵附，而其命中者，类皆据出乎机缄推测之表，而吻合乎造化运行之巧，是殆不容以常情言也。盖倚而玑陈，蓬吹而轮兆，一理之具，万殊以萌，里积昆仑，度分图极，世孰有穷发而纵游，梯云而推步者哉。

有是理则有是象，有是象则有是滋，数之所由生，而祸福吉凶之所由以占也。俄度俄测，彼犹可以历意演自然之理，考方来之朕，独以无所祖而寡疑焉可乎予少也好学，耻一物之未知，探穷通晓形气，每患乎五家章句之既泯，而浮灵下俚之制作，类乎其间，后得廖君书，而文忠周公宴叙其篇，慨然抚卷而叹曰：前辈宗工于小道，可视之用不庆，盖如此。廖君儒者也，刊芜翦谬，欲托以传，夫岂无说，而文忠之序，惟取其占验之一偏意者，约而归之，正廖君之望，犹若有不止乎是者。

后三十有一年，予终而赞之曰：噫！嘻！余曾闻我夫子之言富贵矣，始于欲而终于道，昌黎韩愈尊孔道者也，一推其不可幸致者，则曰是有命焉。夫肖貌赋形。均于初厚生至成，夫岂二本世之驰鹜者，不得不厌为虑，孰知夫畏影疾走者，彼盖不知其本于日也，有人焉，指示而告之，则息乎大木之阴，而影念矣。廖君之为此书，其不足以警远游之还，而助于世教者乎固附所疑，以告视者。

南宋绍定元年戊子清明日

鄂国岳珂序

目录：

序一

序二

第一卷论六十甲子上

论六甲纳音法

第二卷论六十甲子下

第三卷论干神一

第四卷论干神二

第五卷论干神三

论甲乙

论丙丁

论戊己

论庚辛

论壬癸

第六卷论支神

并论干神

第七卷论五行一

第八卷论五行二

第九卷论五行三

第十卷论年月日时胎

释日时贵格

第十一卷释日时凶中凶格

释日时犯月中恶杀

第十二卷论十二月节气

第十三卷论释吉贵神例

第十四卷论天乙贵神

第十五卷论禄

第十六卷论马

第十七卷并论禄马

论官神

第十八卷论印绶

论食神

论三奇

论合神

第十九卷论进神

论正印

论库墓

论财

第二○卷论华盖

论金舆

论学堂文章

论科名

论荫补

论武职

第廿一卷论贵局上

第廿二卷论贵局下

第廿三卷释凶神例

第廿四卷论劫杀

论亡神

第廿五卷论三刑

论六害

论空亡

第廿六卷论冲破

论金杀

第廿七卷论凶杀

第廿八卷杂释诸例

释小儿例

第廿九卷释男命例

释女命例

并释男女命例

论父母位

第三○卷论子息位

论僧道

论九流

论吏卒

论形貌性情

论人身形

第卅一卷论疾病

论寿夭

第卅二卷杂论

第卅三卷论大运

论小运

第卅四卷论二运

论太岁

论岁运

五行精纪
宋廖中




第一卷
论六十甲子上
甲子乙丑海中金
丙寅丁卯炉中火
戊辰已巳大林木
庚午辛未路旁土
壬申癸酉剑锋金
甲戌乙亥山头火
丙子丁丑涧下水
戊寅已卯城头土
庚辰辛巳白腊金
壬午癸未杨柳木
甲申乙酉泉中水
丙戌丁亥屋上土
戊子已丑霹雳火
庚寅辛卯松柏木
壬辰癸巳长流水
甲午乙未砂中金
丙申丁酉山下火
戊戌已亥平地木
庚子辛丑壁上土
壬寅癸卯金萡金
甲辰乙巳覆灯火
丙午丁未天河水
戊申已酉大驿土
庚戌辛亥钗钏金
壬子癸丑桑拓木
甲寅乙卯大溪水
丙辰丁巳沙中土
戊午已未天上火
庚申辛酉石榴木
壬戌癸亥大海水
夫六十甲子者，起于轩辕，作于大挠。
大挠者，轩辕之史官也。考天书三式，以十干十二支衍而成之，为六十甲子，三式者，即轩辕感玄女所授之书（烛神经）
论六甲纳音法
《六微指论》云：天气始于甲，地气始于子，子甲相合，命曰岁，以十干配十二支，周而复始，则六甲成矣。凡欲知纳音者，谓子午数至庚，丑未数至辛，寅申数至戊，卯酉数至己，辰戌数至丙，巳亥数至丁，得七者，西方素皇之气，纳音属金也；得三者，南方丹天之气，纳音属火也；得九者，东方阳九之气，纳音属木也；得一者，中央总统之气，纳音属土也；得五者，北方玄极之气，纳音属水也。故颂曰：“七金三是火，九木一中央，得五皆为水，纳音宜审详。”假如甲子甲午，从甲至庚，乙丑乙未，从乙至辛，其数皆七，所以纳音俱属金也。丙寅丙申，从丙至戊，丁卯丁酉，从丁至己，其数皆三，所以纳音属火也。戊辰戊戌，从戊至丙，己巳己亥，从己至丁，其数皆九，所以纳音属木也。庚子庚午辛未辛丑，其数皆一，所以纳音属土也。丙子丙午，从丙至庚，丁未丁丑，从丁至辛，其数皆五，所以纳音属水也。余皆彷此。以上只数其干，不数其支，假令从丙至庚，即丙丁戊己庚，是其数五也。又如从甲至庚，即甲乙丙丁戊己庚，是其数七也。（三历会同）
甲子从革之金，其气散，得戊申土，癸巳水相之，则吉。戊申乃金临官之地，土者更旺于子，必能生成，癸巳系金，生于巳，水旺于子，纳音各有所归，又为朝元禄，忌丁卯丁酉戊午之火。
阎东叟云：甲子金为进神，禀沉潜灵中之德，四时皆吉，入贵格，承旺气，则术业精微，主魁夺之荣。
乙丑自库之金，火不能克，盖退藏之金，苟无刑害冲破，未有不显荣者，独忌己丑戊午己未之火。
阎东叟云：乙丑金为正印，具大福德，秋冬富贵寿考，春夏吉中有凶，入格则建功享福，带煞类为凶会，玉霄宝鉴云：甲子乙丑未成器金，见火则成，多见则吉。
丙寅赫牺之火，无水制之，则为燔灼炎烈之患，水不可遇，独爱甲寅之水，就位济之，又名朝元禄。
五行要论云：丙寅火食灵明冲粹之气，四时生生之德，入贵格，则文彩发应，主科甲之贵。
丁卯伏明之火，气弱宜木生之，遇水则凶，乙卯乙酉水最毒。
五行要论云：丁卯沐浴之火，含雷动风作之气，水济之则达，土载之则基厚，以木资之为文彩，以金橐之，更逢夏令则凶暴。
珞琭子云：丙寅丁卯秋天宜以保持。莹和尚注云：丙寅丁卯举火之类，秋天保持者，言水生于秋也。鬼谷遗文云：丙寅丁卯秋冬宜以保持。注云：木不南奔，火无西旺，火至秋冬，势恐不久。
戊辰两土下木，众金不能克，盖生金，有母子之道，得土生之为佳。
五行要论云：戊辰庚寅癸丑三辰，挺木德清健之数，生于春夏，能转立独奋，随变成功，更成旺气，则有凌霄耸壑之志，惟忌秋生，虽怀志节，屈而不伸。己巳为近火之木，金自此生，于我无伤，忌见生旺之火。
阎东叟云：己巳在巽为风动之木，根危易拔，和之以金土，运归东南方成材用。虽外阳内阴，别无辅助，则其气灵散，更为生鬼所克，乃不材之本也。
珞琭子云：己巳戊辰度乾宫而脱厄。莹和尚注云：己巳戊辰举木之数，西方金鬼旺乡，纳音之木，至此绝矣，斯谓厄会。若度乾亥之宫，木得水以生长，故脱厄。
庚午辛未始生之土，木不能克，惟忌水多，反伤其气，木多却有归，盖归未也。
阎东叟云：庚午辛未戊申丁巳，皆厚德之土，含容镇静，和气融怡，福禄优裕，入格则多历方岳之任，有普惠博爱之功。
壬申临官之金，利见水土，若丙申丙寅戊午之火，则为灾害。
阎东叟云：壬申金，持天将之威，资临官之气，秋冬掌生杀之权，春夏吉少凶多，入格以功名自奋，带杀之刻剥为能。
癸酉坚成之金，火死于酉，见火何伤，惟忌丁酉火，就位克之。
阎东叟云：癸酉自旺之金，禀纯粹之气，春夏为性英明，秋冬尤贵。入格则功业节概，挺转出伦；带杀则少年刚劲，四十之后，渐成纯德。玉霄宝鉴云：壬申癸酉，金旺之位，不可复旺，旺则伤物；不可见火，见火则自伤。
甲戌自库之火，不嫌众水，惟忌壬戌，所谓墓中受克，其患难逃。
五行要论云：甲戌火为邱为库。含至阳藏密之气，贵格逢之富贵光大，惟忌夏生，防吉中有凶。
乙亥伏明之火，其气湮欎而不发，借己亥辛卯己巳壬午癸未木生之，则精神旺相。癸巳癸亥丙午水，有之则不吉。
阎东叟云：乙亥火自绝，含明敏自静之气，葆光晦路，寂然无形，禀之得数者，为妙道高人，吉德君子。
丙子流衍之水，不忌众土，惟嫌庚子，乃旺中逢鬼，不祥莫大焉。
五行要论云：丙子自旺之水，阳上阴下，精神俱全，禀之者天资旷达，识量渊深，春夏为济物之气，多建利泽之功。

丁丑福聚之水，最爱金生，忌辛未丙辰丙戌相刑破也。
五行要论云：丁丑乙酉在数为溪弱之水，阴盛阳弱，禀之者器识清明，多慧少福，橐以水木旺气。则阴阳均协，为贵达崇显之土。
戊寅受伤之土，最为无力，要生旺火，以资其气，忌己亥庚寅辛卯诸色木剋之，主短夭之凶。
五行要论云：戊寅丙戌，此二位乘土德厚气，一含生火，一含宿火，是谓阳灵袭中，福庆之辰，贵格得之，道德盖世，贵极人臣。惟亲王贵公子多于此日生，常格得之，亦主福寿遐远，始终安逸。
己卯自死之土，抑有甚焉，贵得丁卯甲戌乙亥己未之火，由合而来，以致其福。
五行要论云：己卯自死土，建于震位，风行雷动，散为和气，德自冲虚，禀之者类有道行，随变而适，有养生自在之福寿，惟不利死绝，则为久假不归之徒。三命纂局云：戊寅己卯受伤之土，不可有木所损，其土无力也。玉霄宝鑑云：戊寅己卯土，不宜见水，见水不为财，不畏木，见木愈坚，戊寅承土德旺气，而含生火，得之主福寿绵远，贵人多于此日生，己卯不宜再见死绝见则凶。
庚辰气聚之金，不用火制，其器自成，火盛反丧其器，病绝火无害，若甲辰乙巳火，恶不可言，亦不能剋众木，益我气亦繁耳。
阎东叟云：庚辰之金，具刚健沉厚之德，禀聪明显通之性，春夏祸福倚伏，秋冬秀颖充实，入格则益资文武，带杀则好弄兵权。
辛巳自生之金，精神具足，体气完备，炎烈炽火而不忌，忌丙寅乙巳戊午之火，盖金生于巳而不能生，败于午，绝于寅而气散，复见生旺之火，焉可当之。
五行要论云：辛巳金为自生学堂，具英明瑰奇之德，秋冬得力十全，春夏七凶三吉，入贵格则主学行英伟，致身清贵，常怀济物之心。玉霄宝鑑云：庚辰辛巳未成器金，宜见火，盖辛巳是自生，巳为火，得之者，光辉日新。
壬午柔和之木，枝干微弱，木能生火，却忌见火多，多则烬矣。虽生旺之金，亦不能伤，盖金就我败，得金反贵，水土盛者亦贵，惟忌甲午金伤之。
五行要论云：壬午自死之木，木死绝则魂游，而神气灵秀。禀之者挺静明之德，抱仁者之勇建以主为功行也。可谓静而有勇，延年益寿。
癸未自库之木，生旺尤佳，虽乙丑金不能冲破，各归其根，而不相犯，忌庚戌乙未金。
五行要论云：癸未木为正印，挺文明吉会之德，禀之者，类抱间世之才，享清华之福。玉霄宝鑑云：壬午癸未谓之杨柳木者，盖木至午而死，至未而墓，故盛夏叶稠，得其时则富寿，非其时则贫夭。
甲申者自生之水，其气流衍，宜有所贵，亦藉金生，不忌众土，特嫌戊申庚子之土。
五行要论云：甲申水自生，含天真学堂，得之入局，主智识聪慧，妙用无穷。
乙酉自败之水，假众金以相之，盖我气既弱，藉母以育，忌己酉乙卯戊申庚子辛丑之土，则夭折穷贱。
丙戌福壮禄厚之土，木不能剋，忌见生旺之金，若遇火盛，则贵不可言。
丁亥临官之土，木不能剋，嫌金多，须得火生救之乃吉，忌己亥辛卯之木。
五行要论云：丁亥庚子二土，中含全数，内刚外和，禀之者得有定力，上下济之以水火旺气，能建功立事，敢为威果之行。
戊子己丑水中之火，又曰神龙之火，遇水方贵，为六气之君可也。
五行要论云：戊子含精神辉光全实之气，作四时保生之福，入贵格则为大人君子，器宇含弘，富贵终吉。己丑为天将之火，又为天乙本家，含威福光厚之气，发越峻勐，贵极乘之，为将德，为魁名，而建功。烛神经云：巳丑胎养之火，其气渐隆，若遇丙寅戊午之火助之，可成济物之功。
庚寅辛卯岁寒之木，雪霜无以改其操，况金能剋之乎？上有庚辛，不假制治，自然成材。
阎东叟云：辛卯木自旺，春夏则气节挺拔，建功立事；生于秋，则狂狷折挫，劲气不伸。
壬辰自库之水，若池沼水积之地，忌金来决破，若再见壬辰，是谓自刑，别辰无咎，遇多水土皆喜，惟畏壬戌癸亥丙子之水，生旺太过，汗漫无归。
五行要论云：壬辰水为正印，含清明润沃之德，禀之者，含容弘大，心识如镜，春夏得之，作大福慧，如秋冬得之，类姦诈薄德。
癸巳为自绝之水，名曰涸流，若丙戌丁亥庚子壮厚之土，其涸可待；若得三合生旺之金生之，则源泉溷溷，盈科而进也。
五行要论云：癸巳乙卯自绝自死之水，乃至阴退藏真精，啬养凝成贵气，贵局秉之，类是妙道君子，夙体常德，有功及物。
甲午自败之金，亦曰强悍之金，遇火生旺，其器乃成，忌丁卯、丁酉、戊子之火，凶。
五行要论云：甲午金为进神魁气，具刚明之德，秋冬则吉，春夏或凶，入贵格，主魁场属建统众之功，非时带杀则暴戾，剋忍寡恩少义。烛神经云：甲午金伤强悍，或抑之乃沉潜。注云：沙石金刚旷喜杀抑之者，火革之也。鬼谷遗文云：甲午爱官鬼。李虚中云：甲午金伤强悍，壬子木失之柔，或壬子得甲午或甲午得壬子，阴阳专位，却为炳灵。
乙未偏库之金，亦欲火制，而土生之，则福壮气聚，忌己未、丙申、丁酉之火。
五行要论云：乙未金在数为木库，又为天将，具纯仁厚义之德，无往不吉，贵格得之，是不世之英杰，魁镇士伦。常格得之，带杀冲犯，亦作小人中之君子，眉寿人也。
丙申自病之火，丁酉自死之火，其气极微，假木相助，其气方生，忌甲申乙酉甲寅乙卯之水。
阎东叟云：丙申病火，以木为文明之德，以水为旷达之性，以土为福慧之基，惟金为暴虐，纵有吉神，革为不和之气。五行要论云，丁酉火自死，含韬晦寂静之气，外和内刚，贵格秉之，类为有道君子，非自然之德行。
戊戌土中之木，忌重见土，若纳音土多，一生迍蹇，金不能剋，盖金气至戌而散，遇金乃能致福，利见多水木盛而为贵格。
阎东叟云：戊戌之木，孤根独立，和之以水火旺气，则有英明秀实之德，入格则文章进达，福禄始终，然乘天将之气，主备历艰险，节操不移，方见晚福。
己亥自生之木
，根本繁盛，不忌众金，惟嫌辛亥辛巳癸酉之金，若见己卯丁未水、癸未木，未有不大贵。
五行要论云：己亥木自生，挺英才秀拔之德，得之于转达处，类皆清贵少达。阎东叟云：己亥之木，得时则清贵，非时则辛苦。
庚子厚德之土，能剋众水,不忌他木，盖木至子无气，若遇壬申之金，谓之明位禄，其贵必矣。
辛丑福聚之土，众木不能剋，盖丑为金库，丑中有金，见木何伤。
玉霄宝鑑云：庚子辛丑土，爱木而恶水，见木为官，见水不相宜。阎东叟云：辛丑己酉之土，中含金数，德厚性刚，和而不同，上下济以水火旺气，则威名功烈，见于敢为。
壬寅自绝之金，癸卯气散之金，若见众火则丧气，惟水土朝之则吉。
五行要论云：壬寅癸卯为虚薄之金，具仁柔义刚之德，秋冬则健无凶，凶为吉兆。春夏则内凶外吉，吉乃先凶，入贵格则志节英明，带杀则凶暴不令终也。
三命纂局云：癸卯自胎之金，若逢丙寅丁卯炉中之火不为鬼，以胎金炉中成器，必有高达。
甲辰偏库之火，多火助之吉，所谓同气相救，以资其不足，若见戊辰戊戌木生之为贵格，忌壬辰壬戌丙午丁未水最毒。
五行要论云：甲辰为天将之火，含敏速峻烈之气，入贵格则为特达，为文魁，利秋冬不利于夏。
乙巳临官之火，水不能剋，盖水绝于巳，得水济之，则为纯粹，若得二三火助之亦佳。
五行要论云：乙巳火含纯阳巽发之气，光辉充实，春冬向吉，夏秋向凶。
丙午丁未银汉之水，土不能剋，天上之水地金不能生也。生旺太过，反伤于万物，死绝太多，又不能生万物也。
五行要论云：丙午至崇之水，体南方温厚之气，禀之者，类有道气灵变，颖异有为，魁众出伦。丁未具足三才全数，得冲和之气，禀之者主精神气全，性根高妙，尽变之道。
戊申重阜之土，木绝于申不能剋，若见金水多助，则富贵尊荣之格也。
己酉自败之土，其气不足，藉火以相助之。见丁卯丁酉火则吉，切忌死绝，畏辛卯辛酉木，灾蹇夭折。
庚戌辛亥坚成之金，不可见火，恐有所伤，若得水土相之为贵。
阎东叟云：庚戌火墓之金，有刚烈自恃之暴，秋冬庶几沉厚，春夏动生悔咎，君子执兵刑之权，小人恣犷悍之性。辛亥金禀乾健纯明中正之气，春秋冬三时吉，夏七吉三凶，贵格乘之，体仁守义，若带刑杀，肆暴贪功。
壬子专位之木，癸丑偏库之木，遇死绝则富贵，生旺则贫贱，水多则夭折，金多土盛为佳。
五行要论云：壬子幽阴之木，阳弱阴盛，柔而无立，类从水德用事，惟对于丙午水，则为水木冲粹之德，类入神仙异士标格，非常流也。烛神经云：壬子之木失于优柔，其或扬之仁而高明。注云：壬子木在水旺之乡，假子中得微阳之气而生，柔脆易折，自败木也。扬之者欲得火土之气，益之使敷荣，则仁勇而高明。玉霄宝鑑云：谓桑拓木取之以时蚕衰之月桑拓受生气也。
甲寅自病之水，已卯自死之水，虽然死病，土不能剋，盖干支二木，可以制土，若见壬寅癸卯之金则为优裕。
五行要论云：甲寅壬戌二水，为伏逆之气，阴胜于阳，主姦邪害物，惟济之以火土，损益之，方成大器。
丙辰自库之土厚且壮，喜甲辰恶戊辰，此土木不能伤，盖丙火也。辰为火偏库，土已成器，惟嫌戊戌己亥辛卯戊辰之木。
五行要论云：丙辰土为正印，建五福吉会之德，禀之者，类皆享大有为，不贵即富，惟犯冲者多为僧道。
丁巳自绝之土，又不为绝，盖一土居二火之下，在父母之邦，乘天属之恩，故不为绝，木不能剋，火多益佳。
玉霄宝鑑云：丁巳含东南火德，旺数得之者，含容福寿。
戊午自旺之火，己未偏库之火，居离明之方，旺相之地，其气极盛，他水无伤，忌丙午丁未天上之水。
阎东叟云：戊午自旺火，含离明炎上之气，无情治物，动违于众，秋冬得之，济以水土旺气，则豁达高明，福力坚壮，春夏乘之以金木，虽腾光迅速，命非久长。
五行要论云：己未衰火，含馀光藏实之气，春冬之月，运入沉潜之乡，则明达峻敏，福庆深远，夏得之非和气也。秋则先吉后凶。
庚申辛酉二金居木上，因金以成器，忌再见金，致毁其器，若见甲申乙酉水则入格也。
玉霄宝鑑云：庚申辛酉属木以相剋，取之木性辛者为石榴木，故配之以石榴者，取其性也。他木至午则死，惟石榴木至午而旺，盖得其性故也。庚申自绝木，为魂游神变之气，此生类非凡器，常格主赋性颖异，豪放不羁，入贵格则是英杰之才，立不世之功。辛酉失位之木，木因金乡乘之者，涉世多艰，惟对以癸卯金，则刚柔相济，挺拔出群，决取巍科。烛神经云：魂贵天游，故庚申之木，不嫌于死绝独坐而守庚申是也。注云：庚申自绝木也，木于脏属肝，肝藏魂，木体绝，则魂游于天，故庚申之木不嫌死绝，所以贵于天游。鬼古遗文云：辛酉期生旺。注云：辛酉气绝之木，欲生旺以为荣也。
壬戌偏库之水,癸亥临官之水，名曰大海水，盖干支纳音皆水，忌见众水，虽壬辰水库，亦不能当，不忌他土，死绝则吉，生旺则氾滥而无所归也。
玉霄宝鑑云：亥子水之正位，壬戌气伏而不顺，惟以火土损益之，乃成大器，癸亥具纯阴之数，内体至仁，禀之者天资夷旷，志气浩然，发为功业利泽，日时带杀则凶狡之流。
第二卷
论六十甲子下
【释六十甲子性质】
甲子金
为宝物
喜金木旺地
乙丑金
为顽矿
喜火及南方月时
丙寅火
为炉炭喜冬及木
丁卯火
为炉烟
喜巽地及秋冬
戊辰木
山林山野处不材之木
喜水
己巳木
山头花草
喜春及秋
庚午土
路旁乾块
喜水及春
辛未土
含万实待秋成
喜春及秋
壬申金
戈戟大钊
喜子午卯酉
癸酉金
金之椎凿
喜木及寅卯
甲戌火
火所宿处
喜春及夏
乙亥火
火之热气
喜土及夏
丙子水
江湖
喜木及土
丁丑水
水之不流清澈处
喜金及夏
戊寅土
堤阜城郭
喜水及火
己卯土
破城败堤
喜申酉及火
庚辰金
锡腊
喜秋及微木
辛巳金
金之生者杂沙石
喜火及秋
壬午木
杨柳干节
喜春夏
癸未木
杨柳根
喜冬及水亦宜春
甲申水
甘泉
喜春及夏
乙酉水
阴壑水
喜东方及南
丙戌土
堆阜
喜春夏及水
丁亥土
平原
喜火及木
戊子火
雷也
喜水及春夏、得土而神
己丑火
电也
喜水及春夏、得土而晦
庚寅木
松柏干节
喜秋冬
辛卯木
松柏之根
喜水土及宜春
壬辰水
龙水
喜雷电及春夏
癸巳水
水之息流入海
喜亥子乃变化
甲午金
百炼精金
夏水木土
乙未金
炉炭余金
喜大火及土
丙申火
白茅野烧
喜秋冬及木
丁酉火
鬼神之灵乡、火之无形者
喜辰戌丑未
戊戌木
蒿艾之枯者
喜火及春夏
己亥木
蒿艾之茅
喜水及春夏
庚子土
土之中空者屋宇
喜木及金土
辛丑土
坟墓
喜木及火与春
壬寅金
金之华饰者
喜木及微火
癸卯金
録钮铃铎
喜盛火及秋
甲辰火
灯也
喜夜及水、恶昼
乙巳火
灯光也
同上，尤喜申酉及秋
丙午水
月轮
喜夜及金水旺也
丁未水
月光也
同上
戊申土
秋间田土
喜申酉及火
己酉土
秋间禾稼
喜申酉及冬
庚戌金
刀剑之余
喜微火及木
辛亥金
钟鼎宝物
喜木及大土
壬子木
伤水多之木
喜火土及夏
癸丑木
伤水少之木
喜金水及春
甲寅水
雨也
喜夏及火
乙卯水
雾也
喜水及火
丙辰土
堤岸
喜金及木
丁巳土
土之沮如
喜火及西北
戊午火
日轮、夏则人畏；冬则人爱
忌戊子、己丑、甲寅、乙卯
己未火
月光
忌夜亦畏四时
庚辰木
榴花
喜夏不宜秋冬
辛酉木
榴子
喜秋及夏
壬戌水
海也
喜春夏及木
癸亥水
百川
喜金土火
右件六十甲子，盛大者，忌变为小弱；小弱者欲变为盛大，譬如先贫贱而后富贵则荣华，先富贵而后贫贱则卑辱，不可以其先贫贱而不论其富贵，亦不可以其先则不论其贫贱也。且年属木，假令是庚寅辛卯，则木之盛大可知，若日月时胎，不见他木，则以松柏论，万一月日时胎上见杨柳木或石榴木，则当舍大就小，不以松柏论也。是壬午癸未生人，则木之小弱可知，若月日时胎，不见他木，则以杨柳论，万一月日时胎上见松柏木或大林木，则弃小论大，不可以杨柳木论也，以至天上火、剑锋金、大海水、大驿土生人，月日时胎，别见他位纳音同而小弱者，又如覆灯火、金萡金、井泉水、沙中土生人，月日时胎别见他位纳音同而盛大者，或引凡而入圣，或先重而后轻，皆当从其变者而论之，不可拘于一端也。（广录）

【释六十甲子吉凶例】
甲子
进神、喜神、福星
平头、悬针、破字
乙丑
福星、华盖、正印
曲脚、阙字
丙寅
福星、禄刑
平头、聋哑
丁卯
平头、截路
悬针
戊辰
禄库、华盖、水禄、马
库、捧祸、伏神、平头
己巳
禄库、八专
阙字、曲脚
庚午
福星官贵、截路
捧祸、悬针
辛未
华盖、悬针
破字
壬申
平头、大败、妨害
聋哑、破字、悬针
癸酉
伏神、破字
聋哑
甲戌
正印、华盖、平头
悬针、破字、捧杖
乙亥
天德
曲脚
丙子
福星、官贵、平头
聋哑、交神、飞刃
丁丑
华盖、退神、平头
飞刃、阙字
戊寅
伏神、捧杖
聋哑
己卯
进神、短夭、九丑
阙字、曲脚、悬针
庚辰
华盖、大败
捧杖、平头
辛巳
天德、福星、官贵、截路
大败、悬针、曲脚
壬午
官贵、九丑、飞刃
平头、聋哑、悬针
癸未
正印、华盖、短夭
伏神、飞刃、破字
甲申
破禄马、截路、平头
破字、悬针
乙酉
破禄、短夭、九丑
曲脚、破字、聋哑
丙戌
天德、华盖、平头
聋哑、捧杖
丁亥
天乙、福星、官贵
德合、平头
戊子
伏神、短夭、九丑
杖刑、飞刃
己丑
华盖、大败、飞刃
曲脚、阙字
庚寅
破禄马、相刑
杖刑、聋哑
辛卯
破禄、交神
九丑、悬针
壬辰
正印、天德、水禄马库
退神、平头、聋哑
癸巳
天乙、官贵、德合
伏马、破字、曲脚
甲午
进神、德合、平头
破字、悬针
乙未
华盖、截路
曲脚、破字
丙申
平头、聋哑、大败
破字、悬针
丁酉
天乙、喜神、平头
破字、聋哑、大败
戊戌
华盖、大败、八专
杖刑、截路
己亥
阙字
曲脚
庚子
德合
杖刑
辛丑
华盖、悬针
阙字
壬寅
截路、平头
聋哑
癸卯
贵人、破字
悬针
甲辰
华盖、大败、平头
破字、悬针
乙巳
正禄马、大败
曲脚、阙字
丙午
喜神、羊刃，交神
平头、聋哑、悬针
丁未
华盖、羊刃、退神
八专、平头、破字
戊申
福星、伏马、杖刑
破字、悬针
己酉
进神、截路、九丑、阙字
曲脚、破字
庚戌
华盖
杖刑
辛亥
正禄马
悬针
壬子
羊刃、九丑
平头
癸丑
华盖、福星、八专
破字、阙字、羊刃
甲寅
正禄马、福星、八专、平头
破字、悬针、聋哑
乙卯
建禄、喜神、八专
九丑、曲脚、悬针
丙辰
禄库、正印、华盖
截路、平头、聋哑
丁巳
禄库、平头
阙字、曲脚
戊午
伏神、羊刃、九丑
捧杖、悬针
已未
福星、华盖、羊刃
阙字、曲脚、破字
庚申
建禄马、八专、杖刑
破字、悬针
辛酉
建禄、交神、九丑、八专
悬针，破字、聋哑
壬戌
华盖、退神、平头
聋哑、杖刑
癸亥
伏马、大败、破字、截路
并金书命决
丙戌之土，为福隆厚，火锺于此故也。己未庚辰戊辰丁丑，与此同义。
己未火也，未中有墓木。庚辰金也，辰中有墓土。戊辰木也，辰中有墓水。丁丑水也，丑中有墓金。皆父母之气，各有所养也。
三命纂局云：此五者福壮禄厚，何也？辰水库木借成气，四者倣此。以上有鬼所伤，不为害，气盛故也。李虚中云：丙戌尤异，以戌又为土之本位而尤旺盛也。
乙巳戊午乃盛炎之火也，秋冬作德吉，春夏作刑凶，若仲夏暴炎一发，旋即归燥，竟焚火而为咎。
乙巳临官之火，上有一木生之，其气炎盛，戊午自旺之火，若生秋冬，为温燠之气，为济物之德，若生春夏，旺火复德，阳位则作凶，生仲夏为暴戾剋刃，凶夭之流也。
乙卯癸巳丁酉乙亥，水火虽绝，却清明而妙佳。
火死绝而内明外晦，返照回光；水死绝而湛然清澈，可烛鬚眉，故却清明而妙佳。
李虚中云：四位水火虽绝，却清明妙佳，观天乙贵人自可见矣。
壬寅之金，事君不逆，庚申之木，为臣不强。
五行属五音宫土者君也。商金者臣也。角木者民也。商太过则臣强，角太过则君弱。故五音之中，常用四清宫以杀商角庚申者，角木自绝也。壬寅者商金自绝也。皆使得忠顺之道，故事君不逆，为臣不强，所以自紫微鸾台凤阁以上官，切忌金木生旺之命，如是必不为之，为之必不能久，独台谏则可，若金木生旺而剋破则不然。（烛神经）
庚申木，乙巳火，土金生而还不生，丙午水癸卯金，木水死而还不死。
土生于申，而不生庚申；水生申，而不生于戊申；火生寅，而不生于甲寅；金生巳，而不生于乙巳；木生亥，而不生于辛亥，盖生处而反受制故也。得之者夭寿。水死卯，而不死于癸卯；土死卯，而不死于丁卯；木死午，而不死于丙午；金死子，而不死于庚子，火死酉，而不死于辛酉；盖死处反得生也。得之则长寿。
戊子之火，非神龙则无，丙午之水，惟天河则有。
戊子支干旺于北方，乃水之位，纳音属火，乃水中之火，非神龙不能有之，丙午支干旺于南方，乃火之位，纳音属水，乃火中之水，非天河不能有之。戊子人得丙午，或丙午人得戊子，无不贵。盖火中出水，水中藏火，水火既全，精神运动必灵，异于人矣。（壶中子）
李虚中云：丙午天上之水，银汉有之，即十二辰之天后也，得之者，高朋豁达，颖异不凡。戊子水中之火，神龙有之，即六气之君火也，得之者自神而明，沉几先物，二气兼得尤妙绝，其余诸气准此详之。辛丑之土，不嫌于木；戊戌之木，不怕于金，何以辨之？丑中金库木不为鬼，戌中有火，金反受其殃，若戊戌之木，二土在上，一木在下，埋在二土之下，尚未萌芽，不见其形，是土盛木弱，余皆彷此。
庚寅木，丁巳土，不嫌金木之鬼，金至寅宫虽为鬼，而金绝在寅，故不为鬼。木至巳宫，而巳有生气克木，故不为鬼。若庚寅逢壬申，金相冲受克也。余皆彷此。
庚午之土，乘南方旺火以养其行，戊申之土自生，庚子土自盈，不忌鬼，盖木至午死申绝子败，又自强之土何伤，余皆彷此。
壬申癸酉庚戌辛亥四金气壮而不嫌于鬼，戊子之火，不畏其鬼，水中霹雳之火，神龙有之，盖有谁则雷方鸣，若逢丙午丁未天上之水，则有所忌，有相战之功，大凡本命支干受伤，则主六根不足，有始无终，如丁巳见癸亥，壬子见戊午，余彷此（《三命纂局》）
戊午庚申彼我得之超异。
庚申石榴木，夏旺，故喜戊午，盖天官旺而石榴木性得时，戊午乃旺极之火，喜于申见天马相资也。
其神头禄者（即十干专位禄）乃阴阳专位，天地神会也。列八卦之真源，演五行之成败，刚柔相推，有无合化，故壬子之水，应北方之坎，丙午之火，实南宫之离，所以丙午得壬子不为破，丁巳得癸亥不为冲，是水火相济之源，有夫妇配合之理。
坎离为男女精神之用也，壬子得丙午，癸亥得丁巳，则先水后火，有未济之象，不如丁巳见壬子，丙午得癸亥也。
庚申辛酉之金，应西方之兑，甲寅乙卯之木，象东方之震，所以甲寅得庚申不为刑，乙卯得辛酉不为鬼，是木女金夫之正体，明左右之神化也。
木主魂，金主魄，二者左右相间不合，若能全合，则神之化生以无间也。若庚申得乙卯，辛酉得甲寅，不为元辰，变通之用也。
戊辰戊戌之土为魁罡相会，乾坤厚德，覆载含生，不得以为返吟也。
戊辰戊戌不为冲，土得正位，干守元会也。
己丑己未是贵神受位忠贞，此四维真土，有万物始终之道，非大人君子孰能备此德，况神头禄各有神以主之，左右运动于六合之中，盈缩于吉凶之变也。
己丑土为天乙贵人（玉霄宝鉴云：天乙贵人处紫薇垣而家在己丑），己未土为太常福神，解百杀之凶，若得之，当用为摸财之喜，戊辰为勾陈，戊戌为天空，土之神多遽攻，居帅外藩，出镇边防，有不常矣。丁巳为螣蛇之神，凶以凶用，吉以吉承，多荧惑之忧，用滑稽之性。丙午为朱雀之神，应阳明之体，文词藻丽。甲寅为青龙之神，博施济众，得四方之利。乙卯为六合之神，主发生荣华，和弱顺党。壬子为天后之神，主阴骘天德，容美多权。癸亥为玄武之神，乃阴阳终极，有潜伏之气，从下如流，虽有大智，非轩昂超达之士，顺则安平，逆则奸宄。庚申为白虎之神，利于武而不利于文，有抱道孤羁之性，善中严外，色厉内荏，有仁义好幽僻。辛酉为太阴之神，怀肃杀之气，有清白之佥，为文章利口不世之才。然更加以亲疏休旺，定遇者之情性祸福。（《鬼谷遗文》）

第三卷
论干神一
【十干例】
甲乙木丙丁火戊己土庚辛金壬癸水
【十干不杂】
甲乙人在寅卯丙丁人在巳午
庚辛人在申酉壬癸人在亥子
经云：五音不杂无淫乱之性，合居禄位也。
【荣神格】
春甲乙日时夏丙丁日时秋庚辛日时冬壬癸日时四季戊己日时
主人心明，日时金见者足寿，富贵多权。（神白经）
【干神一字格】
如叶邵壬辰年、壬子月、壬寅日、癸卯胎，此干神一字也。然壬寅自绝是为杂，故止于正印。
【干神二字相遇】
如甲人见乙，丙人见丁之类。
【干头相类】（为官卑）
甲与乙、丙与丁、戊与己、庚与辛、壬与癸，皆干头相类也，是甲人得乙，乙人得甲，位之偏禄，偏禄者多无科名，虽富而官卑。（壶中子）
【干神二字连格】
如甲乙或丙丁两字分四柱也，然须五行不杂，乃贵。（鬼谷遗文）
【五行纯阴阳格】
谓纯得五形阴阳，天元之气不杂断者，更有福神生旺之气助之，则至贵之命，甲丙戊庚壬为纯阳，乙丁己辛癸为纯阴。
【喜神】
盖取十干遇生己之位也，谓甲遇壬见癸之类，水能生木，馀准此，若人遇之，主有大福禄也。（三命铃）
【三五连合格】
三五连合者，自上至下，阴阳相和也。两比干在上，一干在下，谓之顺挑连合；一干在上，两比干在下，谓之倒垂连合。顺挑者甲乙丙、丙丁戊、戊己庚、庚辛壬、壬癸甲是也。倒垂者癸甲乙、乙丙丁、丁戊己、己庚辛、辛壬癸是也。倒垂相连，顺数为上，杂数次之，不犯他干，生旺相承，福禄相助，尤胜五行连珠格。（阎东叟书）
干神顺足亦非常，论此非常不可当，生旺相兼临贵格，定知君侧理阴阳。
【神藏杀没格】
甲庚、丙壬、乙辛、丁癸，最为贵格，名曰神藏杀没。盖上天清气之盛者，如年月日时胎五位中合成，更有福神相助，无死绝冲破空亡，须贵极一品。若有冲破空亡而有福神相助，亦可为两制两省。如日时上不犯空亡，他处犯之，亦可为两府，然活不久。如不犯空亡，只犯死绝，可作卿监，仍多难而有好差遣，若无福神为助，不过一多难员正郎而已。不犯死绝，而犯冲破空亡，无福神助之者，亦可作馆职之格，或死绝空亡，更无福神为之助，即碌碌不出州县耳。更有三刑六害，只作有名举人，或清高僧道，与富足百姓而已。（林开五命）
阎东叟云：四时天地之气，八荒阴阳之数，甲庚丙壬为阳干之吉会，乙辛丁癸为阴干之福源，六凶神至此而藏，<按三曆会同云：螣蛇、朱雀、勾陈、天空、白虎、玄武，为六凶神>四恶杀相遇而没，<按命书四杀或以为四劫杀，或以为辰戌丑未>年月日时四位四干分明，不论刑害冲破，皆为吉气，更加禄马贵印，加倍福力。而凶神恶杀，自然藏没也。三命钤云：凡将相贵人，多生于甲庚丙壬者，以此四干有天德月德併也。若人遇之，更逢五晋旺相、及三命有气，必居台辅也。玉霄宝鑑云：如甲庚丙壬全，必生居孟月者，方为入格。乙辛丁癸，必生居季月者，方为入格。不然非也。此类皆为吉德君子，若居官秉政，亦宽厚也。
鬼谷要诀云：甲庚丙壬相逐来，支神次第又相该；更兼禄马居生旺，为官必是到三台。又云：乙辛丁癸顺挑连，五行生旺禄兼全，更秉旺气临官上，宰相公侯在此迁。又鬼谷遗文云：罡中是乙，魁裡伏辛，鬼神得癸，小吉隐丁。<注云：辰中是乙，戊中是辛，丑为贵神，未为小吉，丑中有贵，未中有丁。>
四端迎中央之福，谓阳干甲庚丙壬全，阴干乙辛丁癸全，阳干胎月得癸而迎戊，阴干胎月得甲而迎己，中央二土，迎在岁运上，则阳能兆阴，阴能兆阳也。（阎东叟书）
【连珠粹美格】
甲丙辛己甲丙戊庚甲己辛癸甲辛庚丙甲辛癸丙
乙庚壬甲乙庚丁己乙癸丁壬乙庚丁辛乙戊甲癸<一癸作庚>
丙戊癸辛丙辛癸乙丙戊庚壬丙癸壬戊丙乙丁辛
丁己辛壬丁癸壬己丁己癸乙丁乙己戊丁壬己辛
戊癸丁乙戊庚壬甲戊庚乙癸己辛甲癸己甲丙戊
己甲丁壬己甲丁辛己辛癸乙庚乙丁己庚壬甲丙
庚丁丙壬辛癸乙丙辛丙庚戊辛壬丙甲辛癸乙丁
辛丙丁癸壬甲丙戊壬己戊甲壬丁己辛癸戊庚壬
癸乙丁己癸戊己乙<己作丙>
以上年月日时，一句唤就者为贵，更有吉杀，定为卿相。（广信集）
【官卿】
甲随丙戊官卿泰，乙见丁己禄还生，丙会戊庚年称遂，丁到己辛事皆成，戊入庚壬门有庆，己逢辛癸职迁荣，庚迁壬甲财丰足，辛逢癸乙命先升，壬逢甲丙无不喜，癸入乙丁命高亨，若遇行年生处有，此为有福运相迎。（八字金书）
【福会】
福会者，取十干所生及所剋是也，谓如甲木生丙火，剋之戊土之类，如甲壬见丙戊是也。<他准此并与官卿同>若人胎月日时遇之，主衣食丰足，官爵崇高，大小运行年至此，亦有迁官进财之喜。（三命指掌）
【禄库】
甲乙库未丙丁戌，戊己壬癸辰中立；庚辛若向丑中行，一生衣食终须吉。
凡人生值此库，若年月日时皆有者，主两府台辅之贵，或落空亡亦吉。（八字金书）
【禄库空虚，囊贫职重】
岁干之墓谓之禄库，禄库中又带地财或纳音为财者，乃禄库中有财，不惟贵，而又主富，设禄库之内无财，则职虽显而家贫矣。（壶中子）
【正官正禄偏官偏禄】
如甲人用己为正禄，即有科名，戊为偏禄，以辛为正官，庚为偏官，于倣此。若得正官全者，并为正官禄，有科名，其偏官无出身。（金书名诀）
三命提要云：偏官亦主大福，若到晚年福谢禄衰，却为灾，若见二鬼剋禄干，虽有官蹇滞，亦须有停降之灾。指迷赋云：偏官出于杂流。
胎生旺库为四贵，死绝病败为四忌，馀为四平，以太岁干为主配于五行，取四贵、四平、四忌之位，而分贵贱，遇贵多则贵，不遇则贱。四贵主贵，亦有上下生旺，库为上，胎为次。四忌主贱，亦有轻重，死败绝为重，病为轻，若胎月日时遇三贵上，皆有辅者，<禄有四辅正财正官正印含神福也>三公之命也。若三贵上带正天乙<如丑未生人月日时得甲戊庚之类是也>、本家禄<如寅生人，月日时带甲之类是也。诗云：甲遇寅为常，寅遇甲为强，馀倣此>、福会或天乙贵神合四三重者，亦三公之命也，三贵上带上下合，或一官一印，即一正天乙或一位本家禄，三两位天乙贵人合者，宰辅之命也。或日时上遇两贵，而带上件者，亦然。以上若一位上遇灾杀亡神劫杀地杀羊刃者，兼主兵权，枢府节钺之贵，若胎月生月与日时上遇两贵或只时上遇胎库一贵，却带正天乙上下合，天乙贵神合，本家禄正官正印本禄馀位，但有气，或贵人上亦带前件禄干者，亦宰辅两府之命也。若月在忌神，而日遇贵，或日在忌神而时遇贵，不害，为清华侍从之格，若月日俱在贵而时遇忌神者，皆常调选人也。（三命提要）
凡命年月日时有甲与己，乙与庚，丙与辛，丁与壬，戊与癸，十干合者为上，遇甲庚丙壬乙辛丁癸为奇干，甲乙丙，丙丁戊，戊己庚，庚辛壬，壬癸甲，谓以顺连合，癸甲乙，乙丙丁，丁戊己，己庚辛，辛壬癸，谓之逆连合。上合者清贵，奇干次之，顺逆合又次之。此之谓入局。凡一命而兼此三者，更得五行相顺，其贵不待言也。若五行不相顺，乃为僧道术士清閒之人，馀轻重皆倣此。（林开五命）
【十干发用定数】
不拘十干为头，<但是十干皆为一数>二损三食四杂求，<二损气，三食神，四杂神>见五便为财神用，六合吉庆有来由<六干合>遇七鬼名多厄滞，八呼官印六阴收，<阳干八位官印，阴官八位官印>见九倒食无嘉会，十为生气福千秋<阴干第八，阳干第十>。
【论发用】
凡看命，先详月干好弱，既有好干，即令日干贡助，既日干好，即令时干贡助，更不出此发用，若月干不好，急令日干剋去，月干者为上，盖吉者要升，凶者要除，诗曰：月为第一气神行，吉数还教吉数生，吉气莫令凶气战，不离两子有迁升。假令辛酉、丙申、乙未、己卯、己助乙势，乙生丙旺，丙与辛合为贵，如丁巳见癸丑，不用癸丑，使己日干剋去癸水为妙，如辛酉甲午癸亥壬午，虽天干连珠，壬癸生甲，杂神贫困之命。又如丁巳戊申乙卯己卯，戊为损神，被乙助戊，己助乙，从下喜至戊，既戊得势，转损丁之力不好，馀准此推之。
【五行昼夜气象】
六甲日生木，夜生化土，故六戊人得甲，取日生为鬼，夜生为官。用六乙日生使金，夜生使木，故六己人见之，日生为官，夜生为鬼。六丙人日生使火，夜生使水，故六庚人见日生为鬼，夜生为官。六丁人日生木，夜生火，故六辛人得之，日生为官，夜生为鬼。六戊人日生为土，夜生为火，故六壬人见之，日生为鬼，夜生为官。六己人六庚人不变。六辛人日生为水，夜生为金，故六乙人得之，日生为官，夜生为鬼。六壬日生使水，夜生为木，六丙人得之，日生为鬼，夜生为官。六癸向昼火盛，夜生水盛，故六丁人得之，昼生不使鬼，只用火气。又云：六般阳命，男犯禄鬼、倒食，须取夜生，反凶作吉，呼鬼为官，倒食为喜神，女人反此。六般阴命，男犯禄鬼倒食，须取日生反凶作吉，馀并同前。六阳命，男无禄鬼倒食，只当取日生者为顺；六阴命，男无禄鬼倒食，只当取夜生者为顺，女人皆反此求之，此昼夜气象是阴阳配合刚柔体用也。（天元变化书）
且以甲言之，则辛为官印，己为天财，丁为破官，庚为畏神，若不消息五行，推究剋制，则神杀错杂，尊卑溷殽，善恶不分，灾福必不验矣。（阎东叟书）
凡命君须子细推，天元先去测天机，助生清秀荣应辨，吞窃伤残贱可知。且禄之元或先伤残吞啗，虽逢吉杀，岂可便以吉言之，或先多滋助，虽犯凶神岂可便以凶论之。（沉芝源髓）
不仁不义庚辛与甲乙交差；或是或非，壬癸与丙丁相畏。
王氏注云：甲乙为东方之木，庚辛为西方之金，彼其自有仁义之理存焉。丙丁为南方之火，壬癸为北方之水，彼其自有是非之义存焉，凡阳庚合乎阴乙，阴辛合于阳甲，则木荣金生，仁义兼济，刚柔相乘，阴阳冲和。庚辛甲乙木不能相交差也，甲见庚，乙见辛，木辱金化，纯阳不生，纯阳不长，阴阳不和，甲乙木不能保仁，庚辛金不能崇义，所谓不仁不义，庚辛与甲乙交差也。或是或非者，阳丙是畏于阳壬，而非畏于阴癸，阴丁是畏于阴癸，而非畏于阳壬，丙见壬，丁见癸,谓之禄鬼,是相畏及，丙见癸,丁见壬，谓之禄官，非相畏也。盖阴见阴，二女同居，其志不同，阳见阳，两男并处，其性不和，故谓之相畏也。及男女同居，其志通也，又何畏之有，故有是畏非畏之说。（珞琭子）
丙丁然恶于壬癸，壬癸多旺而秋生，甲乙虽喜于庚庚辛，庚辛春囚而多辱。
丙丁火也，壬癸水也，丙丁恶壬癸者，壬癸为丙丁之鬼，生于秋多，则壬癸旺相之时丙丁胞绝之时，号为鬼旺身衰，其阻障得尤切，若生于春夏，则壬癸胞绝，丙丁旺相，号为身旺鬼衰，其阻障不得。甲乙木也，庚辛金也，甲乙喜庚辛者，庚辛为甲乙之官，生于春多，则庚辛胞绝，号为身衰官旺，其主爵禄增崇，或曰丙丁见壬癸，甲乙庚辛，皆为官鬼，人格，贵命从官论，不入格，俗命从鬼论。（壶中子）
金伤木禄，丙丁先见无危；火伤于金，遇壬癸不能损贵。戊己愁逢甲乙，干头须用庚辛；壬癸恶土以相伤，甲乙见之无畏。壬来克丙，惟怕戊以当头，癸去伤丁，切忌己以相对。（陷迷赋）
【伏凶格】
如丁巳人不畏癸水为鬼，缘巳上有暗戊，合却癸化，真火发用，名曰伏凶，一重癸水，化一重真火，更自是丁巳禄旺，切宜真水既清，得之者最贵，既用癸水为秀气，则不可复【坏】去癸，譬如丁巳年癸丑月壬辰日辛亥时，辛生壬，壬助癸，作丁之发用，又身受水印，亥上临官有气，如丁巳见癸丑己卯，被己土克去癸水用神，纵得好时，亦无厚福也。如癸巳不畏辛倒食，为巳间有丙合辛，变为真水，为喜神发用，李待制癸巳年辛酉月庚寅日辛巳时，两辛为喜神，又就壬子胎，人庚辛壬癸，名干神连珠，故贵，余准此推之。（天元变化书）
【干神相克】
丙人怕二壬，壬人怕二戊，乙人怕二辛，余彷此。歌曰：乙木生人怕二辛，不遭鞭配也遭刑，若能免得诸刑害，两目盲盲不见人。（三命【纂】局）
【鬼合格】
甲人见庚乙乙人见辛丙丙人见壬丁丁人见癸戊戊人见甲己
己人见乙庚庚人见丙辛辛人见丁壬壬人见戊癸癸人见己甲
以上官鬼相伤，公立庶几。（广信集）
鬼啸分明祸更加，设使以前逢富贵，定知日后厌年华。
如甲人逢庚金克木，又值丙火克庚金，乃贫贱恶死之命，遇合干尤可，如丙见辛是也。若支神纳音好，己前须主富贵，向后定不吉，更加刑杀鬼克，主恶死。如王相公，己未年乙亥月，丙寅日，辛卯时，逢三合生，更遇寅卯为己人官乡，丙与辛合大贵，奈犯鬼啸格，己阴土逢乙阴木作鬼，又遇辛阴金作阴木鬼，变寅卯之官作己土鬼，在亥卯未三合位，又是鬼克，故主恶死也。
三吞三耦未为恶，重耦伤怕逢着，若非夭寿父母凶，户力虽高亦衰落。
三吞者，如甲人逢三壬，三耦者，如甲人逢三己也。未为贱贱命，重耦者。如甲人逢两己曰重耦。重伤者，如甲人逢两庚曰重伤，乃夭寿退家之命。（沉芝源髓）

第四卷
论干神二
【十干合】
甲己化土乙庚化金丙辛化水丁壬化木戊癸化火
天元变化书云：天干合，阳得阴合福慢，因得阳合福紧，故甲得己合为财，己得甲合为官
，十干倣此。三命提要云：如阳干遇阴干合，只得干合之福，阴干遇阳干合，又得正官之
辅，为两重福。
十干者，五行之精纪，甲阳木，乙阴木也，位旺东方，以比者为兄弟，则乙者甲之妹也。
丙阳火，丁阴火也，位旺南方，丁者丙之妹也。戊阳土，己阴土也，位旺中央，己者戊之
妹也。庚阳金，辛阴金也，位旺西方，辛者庚之妹也。壬阳水，癸阴水也，位旺北方，癸
者壬之妹也。以我剋者为妻财，庚金以乙木为妻，故乙与庚合，壬以丁火为妻，故丁与壬
合，丙火以辛金为妻，故丙与辛合，戊土以癸水为妻，故戊与癸合，甲木以己土为妻，故
甲与己合。合者，常贵乎得中而不偏，否则乱。
常贵乎得中，是各有所合，乃为得中，如两戊得两癸，是谓得中，偏者如一丁合三壬，或
两甲合一己是也。阳者夫也，阴者妇也，妇多夫少，夫多妇少，皆乱之道也。（烛神经）
【论隔六合】
十干必隔六位一合，合也？希尹云：天地之数，各不过五，然上五位为生数，下五位为成
数，生数与成数相遇然后合。天一生壬，地二生丁，天三生甲，地四生辛，天五生戊，地
六成癸，天七成丙，地八成乙，天九成庚，地十成己，天一数，地见二数，然后合，所以
必隔六也。故易曰：天数五，地数五，五位相得而各有合。
玉门关集云：壬癸北方亥子，生数一，成数六，丙丁南方巳午，生数二，成数七，甲乙东
方寅卯，生数三，成数八，庚辛西方申酉，生数四，成数九，戊己居中辰戌丑未，生数五
，成数十。五行要论云：天一生水，其于物为精，精者一所生也，第二生火，其于物为魂
，魂从神者也。地四生金，其于物为体，体者精神魂魄具而后有者也。自天一至天五，五
行之生数，自地六至地十，五行之成数，以奇生者成而耦，以耦生者成而奇，其成之者皆
五，五天数之中，所以成于物也。道立于一，成于三，变于五，而天地之数具矣。其于十
也偏之而已。
【论合神化气】
何故甲与己合化土，乙与庚合化金，丙与辛合化水，丁与壬合化木，戊与癸合化火？希尹
曰：此五行循环相生也。甲与己既为夫妇，得土之气矣，土生金，故乙庚次之，金生水，
故丙辛次之，水生木，故丁壬次之，木生火，故戊癸次之，火复生土，故曰循环相生也。
【真五行例】
甲于五行属木，若于四干中见己，则化为土，虽不见己，而见午亦同，盖己禄在午故也。
又不见午而见未与寅戌，亦有五分之力，六合三合，得有己之气故也。全不见己与午未寅
戌，而见甲辰甲戌，便以甲为土断之。盖甲辰土位，木化而为土也。馀皆为木。乙于五行
属木，若于四干中见庚则化为金，虽不见庚，而见申，亦同，庚禄在申故也。又不见申而
见巳与子辰，亦有五分之力，六合三合得有庚之气故也。若全不见庚与申巳子辰，而见乙
巳、乙酉、乙丑，便以以为金断之，盖乙居金位，木化而为金也。馀皆为木。
他干皆如此取，为辛壬癸三干，不得如甲以甲辰、甲戌，乙以乙巳、乙酉、乙丑取用，但
辛见辛亥，则断为水，壬见壬寅则断为木，癸见癸巳则断为火，盖各居临官之地而化也。
若己自是土，庚自是金，更不必言也。（玉霄宝鑑）
【真气交互格】
辛亥金人得丁巳土，有丁壬合，真木往来，有丙辛合，真水往来。丁巳土人得癸亥水，有
戊癸合，真火往来，有丁壬合，真木往来，如戊戌年，癸亥月，丁巳日，辛亥时，交互真
气全，宰相命。戊午火见壬子木，中有丁壬真木，戊癸真火，丙申见乙酉，中有丙辛真水
，乙庚真金，庚寅得己卯，中有甲己真土，乙庚真金，如庚寅年，己卯月，庚寅日，己卯
时，交互全，两府命。
【坐下有化】
壬午丁禄在午壬与丁合
丁亥壬禄在亥丁与壬合
戊子癸禄在子戊与癸合
甲午己禄在午甲与己合
辛巳丙禄在巳辛与丙合
癸巳戊禄在巳癸与戊合
以上壬午丁亥最为福深幽，戊子聪明，辛巳权谋，甲午在寅午戌月得地，癸巳贵中有酒色
之疾，损寿，甲午亦主有小亨。
甲己化土，非辰戌丑未月不化，其次十月亦化。四柱有甲己，其间有乙字者不化，名曰妒
合，随水为受气临官。又云己亥是也。若论四季之月，各旺十八日，及穀雨大暑，霜降大
寒前五日，至四节前三日，并可用甲己正化，馀不然。
乙庚化金，非巳酉丑月不化，其次七月亦化，四柱有乙庚，其间带丙字者不化，名曰妒合
。凡巳酉丑命人，四柱中有庚申，名曰受气临官，晚年不佳，有官夺官，有财乏财。
丙辛化水在申子辰月方化，其次十月亦化，四柱有丙辛，其间有丁字者不化，名曰妒合。
凡申子辰生人，四柱有癸亥者为受气临官，主晚年不佳，有官夺官，有财乏财。
丁壬化木，非亥卯未月不化，其次正月亦化，凡四柱有丁壬，其间有戊字者不化，名曰妒
合。凡亥卯未生人，四柱有甲寅者，为受气临官，主晚年不佳，有官夺官，有财乏财。
戊癸化火，非寅午戌月不化，其次四月亦化，凡四柱有戊癸，其间有己字者不化，名曰妒
合。凡寅午戌生人，四柱有丁巳者为受气临官，主晚年不佳，有官夺官，有财乏财（广信
集）
神白经有受气临官诀云：受气临官莫同穴，一时两犯祸难说，官人到此应无禄，富泽残年
必贫缺，纵然横得些名利，锋刃之中化为血。后学消详莫顺情，此说阴阳幽微别。假令乙
亥年乙酉月乙酉日戊寅时，时上有年临官，月日上有年受气，馀同，二气在日时中亦然，
虽犯诸吉象，富贵须有，只恐失多，不然死疾也。又论临官云：四卦临官官人不知，带其
类干日兼时，重重相犯还有剋，退即生兮进即危，亥卯未人甲寅，巳酉丑入庚申，寅午戌
人丁巳，申子辰人癸亥。
甲己化土，生在季月中，其土成象，不可见火，若见火则虚，逢火炼不生物是，季月有甲
己日怕丙丁时是。（甲己日皆为丙寅丁卯时）
孙子才云：甲己喜丙火大妙，怕木气剋坏死绝，又木为官，寅亥卯为妙。
乙庚为金，生在申酉月中，其金成象。此月有乙庚日怕子寅时，以示哀乐无宁之象也。（
乙庚日皆丙子戊寅时）
孙子才云：乙庚喜戊土相生甲己为福，不喜死败。丙辛为水，生在亥子月中，其水成象，此
月有丙辛日怕卯巳时，多哀蹇时。（丙辛日皆辛卯癸巳时）
孙子才云：丙辛爱庚子相生之气，乙庚为福，怕坏气。
丁壬为木，生在寅卯月中，其木成象，此月有丁壬日怕午申时，木为灰化之时也。（丁壬
日皆丙午戊申时）
孙子才云：丁壬喜丙辛为福。
戊癸为火，生在巳午月中，其火成象，致用日时犯戊己土之土，是大火见土，及暗伏之际
也。（神白经）
孙子才云：戊癸爱甲字相生，不喜卯酉无终始，丁壬为福。
甲己切要木为官，故得寅卯亥丑为上，戊癸气为福也。乙庚金切要火为官，故喜寅辰巳午
也，甲己气为福。丙辛水切要土为官，故喜子丑未申戌亥，甲己为官，乙庚为福。丁壬切
要庚辛为官，申酉亦同，丙辛为福。戊癸火喜申亥子旺水为官，丁壬为福，于临时消息。
（天元变化书）
鬼古遗文，丁壬喜遇丙辛，乙庚爱乎甲己，乃相生也。
【五行真旺】
甲己旺申子乙庚旺巳酉丙辛旺申子丁壬旺亥卯戊癸旺寅午
若人逢此旺地生者，十有九贵也。（广信集）
【福德格】
春丁壬夏戊癸秋乙庚冬丙辛四季甲己
真五行各旺其时也，若带禄马贵食之神，乃有福德人，无贵杀虚禄人也（鬼谷命格）
【正化】
丙寅辛卯、丙辰辛卯庚申乙酉、庚戌乙酉己亥甲子、己丑甲子
癸巳戊午、癸未戊午戊子癸丑、戊寅癸丑己酉甲戌、己亥甲戌
乙巳庚辰、乙卯庚辰壬午丁未、壬申丁未
以上正化，更合月令。
【转角进化】<干合中见支辰相顺连>
甲辰己巳丙寅辛卯戊戌癸亥庚申乙酉丁丑壬寅癸巳戊午
己亥甲子辛未丙申
以上须得日时遇之，成立功名，不至艰难，更合月令尤妙。假令丁巳年癸丑月戊戌日癸亥时，早年及第，官至太卿监，寿至八十九，尚康裕王徽献倌命。
【转角退化】<干合中见支辰相返连>
甲午己巳乙巳庚辰丁卯壬寅戊子癸亥壬申丁未辛酉丙申
己亥甲戌戊寅癸丑
以上须得日时遇之，主功名差晚到，好处有退减，岁运逢之，亦歇灭，月令得地，亦作贵人(此处缺字)，假令丙子年、戊戌月、辛酉日、丙申时，五十二岁作殿科，五十九岁入参政，董德元命。（广信集）
【天元喜纳音为财】
甲己喜水乙庚喜木丙辛喜火丁壬喜土戊癸喜金
【天元喜纳音四时正旺】
甲己喜土四季生乙庚喜金秋生丙辛喜水冬生丁壬喜木春生
戊癸喜火夏生（神白经）
【类破杀】
甲己人见乙乙庚人见丙丙辛人见丁丁壬人见戊戊癸人见己
以上又名妬合杀，谓合中见剋也，主好事被人破害。（广信集）
【真鬼刑疾】
甲己人忌见丁壬日时
乙庚人忌见戊癸日时
丙辛人忌见甲己日时（官鬼有气得地者富）
丁壬人忌见乙庚日时
戊癸人忌见丙辛日时<十分福失地无气灾也>（神白经）
玉霄宝鑑云：假令甲己人不见丁壬全，而见壬寅或丁亥、丁卯、丁未者，亦是真鬼，若于福繁之地及贵人禄马上见者，谓之变鬼为官，反为福，主凶中有吉。
【甲坤黄数五】<火生土>
甲人戊癸本非殊，或加从革应相呼，四位土支逢一二，禄厚权清出帝都。
用真火生其土，有戊无癸，以子代之，有癸无戊，以己代之，子巳乃土成实之地，巳酉丑福元旺水生焉，辰戌丑未四土，若逢一二位，为成实之格，子巳代戊癸，甲人有戊癸合戊子、癸巳、辰戌、丑未最贵也。
【云汉秀气】（火中见水暗金官神）
甲人见火多孤独，水若相逢却至清，若见丙来加子午，定向初年达缙绅。
木见火伤金，得水制也，丙子丙午乃水中有火，火中有水，木人得之，，乃五行至精之气，木得火多，则驰骋聪明，好学勤礼，立身孤独，如得旺水主财薄清贵也。论曰，甲人以金为福，火盛则伤金，见水则火殄，五行要有所制抑，则转祸为福，又甲会丙子丙午，旺水中
合起辛未辛丑本家真官，天乙贵人，无中设象，乃五行清华之气也。
福禄归根（火土生官忌木反元）
甲己相逢土最精，不逢木属足珍珠，辰戌两位如逢火，少步清云日益新。
土能生金为木之官，无木伤土绿，自然浑厚，辰戌之位，即其中逢火，能生无穷之士，土既浑厚，金自然壮，乃无中之有也。论曰：辰戌乃魁罡之地，土既钟毓，更得干音火神滋养，则气数明爽，子子孙孙相为羽翼，福禄厚矣。
【荫助清奇】（败金逢旺土官神益壮）
丁蛇己酉金偏慕，纵逢火盛不为凶，若见甲来加子午，云路峥嵘早岁通。
金生在巳，却逢丁巳，金旺在酉，却逢己酉，正胎中逢父母，转见生旺，虽有火，卒未能奈何，盖本源深厚也。以丁巳己酉二位土神，能化藏其毒，不伤于金也。然甲子甲午二金，带一路死败之气，既有丁巳己酉，壮其本源，故阴阳得中，金神之气挺转可知，又何死败之有。

【天地有馀】（木加火盛官神消烁）
甲辰甲戌皆炎火，木作干神本自全，重遇未神骈辅翼，虚名虽有不升迁。
甲属木，加辰戌上纳音火，是干分带木，即本位自能发扬，天地有馀之气，不得外加木，若木多，则又伤辰戌之土，不能为福，五行中如此理，尤用消详。
【破散离业】（木生火旺）
甲戌本是火潜藏，木发其神转更忙，又值木临寅午戌，荡除家业远离乡。
甲戌本是伏藏，要安静，却以木发起何益，五行当生则生，当伏即伏，反此为祸，况火到戌亥，以四时推之，自不可发露，所以破败。论曰：甲戌乃墓中宿火，见木则火炽，更若临寅午戌宫，得火局则焚伤飞驰，不得归元，所以流移乡井，事多歇灭。
【横天无依】（禄位逢火）
甲人寅重莫逢火，见火平生多坎坷，不然禄位不陞迁，又恐天年多(土摩)(土罗)。
寅为火生之地，寅既重若又见火，火更有气，庚辛受制，所以触事迍邅，人皆言甲禄在寅，不知一火便能为害。
【乙四真金太阴化气】（禄位逢火）
六乙之人遇丙辛，从魁大吉要知名，传送更加逢太乙，便是中书爕理人。
乙阴金，故生其水，母生子为亲，若遇巳酉丑生其子，有丙会辛，以酉代之，有辛无丙，以巳代之，为秀实之气，故贵。论曰：三位乃子母俱旺，福会之庆，己酉以摄丙辛，乙遇丙辛合，丙辛巳酉丑为贵也。
【流荫返元】
六乙生人正月丙，蛇巢逢土少年荣，若见刚金临杀位，必主兵权定塞尘。
乙人正月，以戊寅高阜之土，乙庚之气，绝处逢父母，故喜见之。丁巳乃蛇巢之土，金神生处逢父母，又乙人见庚辰，乃羊刃杀，然而五行壮旺，更加此杀，须领兵职之职。
鬼作截福
六乙怕逢丙丁盛，如无救助定成凶，若值五行多水数，阳土相临主太隆。
丙丁若盛，金神不能发生，乙人所以不喜见之，若四柱中见水可以制火，并得一位阳神之土扶持，如戊寅、戊申之类，五行又却还元。珞琭子云：「当忧不忧，赖五行之救助」，良有以也。
【丙水乾龙之数一】
六丙生人本见丙，己来同甲最奇清，大吉若加并太乙，名标金榜世传名。
水之数，火属之，得木而生焉，甲己土合，壮其丙火，土旺金生，有甲无己，以未代之，有己无甲，以寅代之，此为反阴兹阳之理，水加木而清，丑为大吉，巳为太乙，巳丑乃金神生墓之地，故生丙水为秀实也。寅未代甲己，丙人有甲未己寅卯巳丑贵也。
【福禄还藏】
丙人从革大为良，又乘巳位旺清扬，更得炎宫于木火，定知早运佐朝堂。
丙人喜见巳丑金位，如无巳酉丑日时，中有金神亦得用，得巳乃为真官之贵，巳午二位干逢木为丙人之福，火人得从革局乃为剋财生官之象，若得己巳之类，则火人禄气纯全，更若寅午戌三位干头得丙甲二字，其气愈见强壮，阴阳书谓「火人得地，无水而仕禄优游」，抑有自也，有水则损之。
【禄旺兴元】
六丙生人火数多，更加一本最相和，刚明清健多荣禄，金神更壮早巍峨。
丙本自旺盛，一本族矣，多反过，虽是一木，若得地尤其绝，所以五行之神，贵在显焕清越，不可过也。丙人得木助，其锐可知，须要乙位金来翊其气，则生火人官禄基，如此岂不可早年亨快。
【中央夺福】（亥水见水被土所破）
丙人见子休逢土，福破中央夺将去，又加火向辰戌中，决定残伤中败露。
见子则官神得位，逢土则水不能胜，终被所夺也。论曰：魁罡之地，土所钟毓，更若火盛，如甲辰甲戌之类，土气强壮，水气消竭，危害甚矣。
【截根无荫】（生处逢鬼）
丙寅为禄火长生，甲寅相遇不光荣，忧妻害子无兄弟，到老孤贫谩逞能。
逢鬼于受气处，被抑塞终为害也，此为生地见鬼，鬼即壮强，丙火不得舒爽，五行独立，宜于顺生，最嫌逆制，终当孤竭矣。
【烟灭灰飞】火木临巳午会水救助
丙丁巳午皆逢木，炎上威风势勐强，更若五行无水制，纔逢称意必倾亡。
丙丁巳午皆火之地，若逢木则益炎盛，须得水则既相比和，又有官神，方是有应，若一味炎盛，岂能久长。
【食神为鬼】午音火土多
丙人见戊加申子，时人皆谓食神重，若是火神有生位，一生孤蹇禄难逢。
丙人见戊，又逢火旺土壮，克丙人之官，所以无官，土生于申，旺于子，干头带戊，丙人会之，为食神名誉之兆，土气成实，不必更见火，火旺则土强，丙人之官蔑然，虽少年见禄，终不为长久之计。
【丁火父木成数三】
六丁戊癸本来高，如加巳亥势雄豪，申子辰官金水旺，位到公侯佩玉袍。
丁生戊癸为子，如萌芽，有癸无戊，以巳代之，有戊无癸，以子代之，皆为秀实之气，造化之功所为贵。巳乃戊癸之源，亥乃木成实之地，为贵，子巳代戊癸，丁生人有戊癸戊子癸巳，申子辰金水清贵，土火独为祸也。
【飞活清秀】水盛己土
丁人爱遇北方水，忽见金神再续来，局内不逢于土数，木神加护至三台。
丁人见水，官神得地，又遇金来生官，自然显赫，北方乃亥子正位，壬癸旺乡，更逢金生育不绝，甲子辛亥之类是也。若无土损，其气清，又得木神护禄，所以基本牢壮。
【禄基成实】子午逢金怕土
金加子午多凶暴，若是丁人又喜逢，更看五行无土数，定扶明主掌陶镕。
金加子午带死败，故凶。甲子甲午之类是也。然丁人午上见金，则变为财，子上见金则凶，为官若无土犯分，则气清禄厚。又云：在午见金，则禄旺，在子见金，又生出丁官，见土则伤水。
【禄气差迟】壬多不如亥子
丁见壬多无是奇，亥子相逢正得时，忽被土能争旺位，谩有声华亦差迟。
壬不得地，遇如不遇，虽无壬而水正位，官神旺处，自然壮也。火水溷杂，终是土胜。
【破相孤独】
六丁忌见土长生，损妻害子强争能，纵有虚名难了达，亦忧田宅之兴营。
六丁人以水为福，土长生则夺却水之位，有呼无应，其格卑下，若见克伤，则触事亏损。六丁人以土为官鬼，水土皆生于申，就位为土所损，壬癸无以全生，天元被害，可见贫贱矣。

第五卷
论干神三
【戊火数三】
六戊生人逢曲直，丁壬相合主清才，从革位中兼一二，决须名誉少年魁。
真火要亥卯未壮，有丁无壬，以亥代，有壬无丁，以未代，本壮元则为福远，戊癸丁壬合贵也。真火爱寅午戌土壮火炎，官有力，天数乘三，子生其父，巳酉丑多逢，则贵也。
【渊源滋养】金生水神滋木之官
六戊生人见水源，更逢甲子旺生金，须知名誉当腾达，少主清华入禁林。
命已有水生官，更得金在申子水旺之乡，则金又生水，甲乙自然有气，五行要不断，若有金无水，又能害木，水深则木强故贵。
【相为庆会】土壮合水生木官显
寅申本是戊人强，癸亥当头贵显扬，但得五行金不入，名清望重佐朝堂。
戊寅火生处逢土，戊申土生，故强，癸亥水生甲乙，故奇，有金则伤矣。寅申土成体，地本源既壮，又须借木神疏爽之，更得癸亥就位，滋养其神明之德，清健非常，若无金神反制，五行恬然无害，为福厚矣。
【金火相持】
戊人不贵南方火，见火须还带旺金，有金无火终成咎，有火无金亦不新。
戊人不贵南方火者，戒其太过盛，若无火则金得势来侵木，无金有火，亦无用也。
【干鬼为殃】甲伤戊元有金可救
戊人有甲终无益，带水拖泥不似初，若得庚金并水局，尤能财禄必微余。
逢甲不如见乙，为阴阳和顺，甲能伤戊，若加水，甲益壮，终有害也。若庚金制之犹庶几。甲阳木之神，戊人得之，阴错阳差，若得庚金，又复制甲，既又得水，则为戊人材禀之神，五行互有得失故也。
【己五数真土】
六甲相逢己用功，乙庚相会禄高封，炎上火神加一二，符压兵权静塞冲。
己乃火生旺之地，己人遇寅午戌，为造化之功，乙庚为土之子，生于己为秀实，有乙无庚，以申代之，有庚无乙，以卯代之，得此方为贵格，如寅午戌三官，二位为贵，申卯代乙庚，庚卯乙申，用己炎土火，而清贵显达也。
【包成合禄】寅午戌贵旺水损元
己人正月为食魁，更于寅午戌相陪，局内不逢真水数，定知文武助功来。
丙辛为真水数，己人见丙寅为食神之魁，盖火生土，又得寅午戌炎上之火气接济，若无水损禄，天元有滋养，荣名厚利，何患无矣。
【秀转逢生】金生水旺滋木金暗
六己相加巳是功，申子辰位甲须丰，更得金神同水化，定知名誉至三公。
申子辰水之位，就中见甲，则木乘水之旺气，为基甚厚，金同水地，则水益壮旺，甲自然发生，此五行阴阳消息，不必见其形，而默会之可也。若只见金而无水，金无所归，便伤甲乙之木，惟在水地，则自生出水，不必见水，深宜详之。论曰：若见水加亥卯未上，禄元有所养为福无穷矣。
【庚四金阳之数】见戊癸丑未火土为贵
六庚真数少人知，戊癸相逢遇者稀，大小吉神逢一二，名播中原福禄辉。
夫真白虎数用，有子生焉，戊癸乃火之真数，为庚金之真，有戊无癸，以子代之，有癸无戊，以巳代之，乃至为秀实之气。戊癸化火，能生二吉，丑未为大小二吉，二吉既壮能造庚金，乃为至贵，子巳代戊癸，庚金生巳，戊癸之火发用，丑未贵矣。
【声誉远弛】
庚人巳午逢庚木，学问过人世所稀，但无金神并水属，少驰声誉掌枢机。
火正南方，官神得地，更逢刚木，滋养无穷，所谓本源深而气壮，若见金神并见水，水又生起，便制其火，虽得正位，终被消烁，此有木无金水，然后为贵。论曰：火加巳午，官星得地，若更干音带得木来，火聚南方，高明豁达，所惮者水耳！稍无犯分，则挺转出群。
【相参成庆】见土木火禄元有助
庚人爱得土来亲，火数相乘位显伦，春夏季中生月属，又加木属主光荣。
金得土扶，禄元有籍，更加火临辰未两月中，其福愈壮，盖火生三月，木墓六月，所谓源远相参发福，有自其为气也。妙在适其用耳。
【禄害孤害】
六庚禄向甲申中，水数才多不可逢，更值金神重迭见，到头辛苦禄难崇。
庚人以火为福，却遇甲申，更有别禄见金神，则生出水来，有汗漫不绝之状。丙丁如此，无以发生，又何禄之有，终难显达。珞琭子云：遇如不遇，禄马之说，要在穷究，曲尽其理，方知禄马归着。
【六辛天水之数】
天数当先号六辛，喜逢亲子系丁壬，天魁合会功曹盛，名达朝堂职位清。
辛数乾天之子，天一生水，木数合之，乃阴从母生其子，有丁无壬，以亥代之，有壬无丁，以未代之，故为秀实之气，天魁戌，功曹寅也，亥未代丁壬，有丁壬亥未，用寅午戌之势，为贵盛也。
【威高志远】
六辛要得火相亲，带水须凭见木神，文中却做武中虎，武禄还须静塞尘。
水能生木，木生火，辗转相生，无有穷尽，辛金得火，禄气相亲，若见水则有损，五行若又见木，水却随木化，不伤于火，辛人如此，岂不快哉。
【先凶后吉】
辛人卯酉值非善，又逢水属主迟矇，若见火神当胜位，定知煊赫众难同。
辛以丙为官，以火为福，卯酉乃火死败之地，更加水损，何由得福。五行若得火神位，寅午戌即还元，如此则转祸为福也。
【禄气退休】
辛人火居西北地，无木相扶士禄难，纵得少年膺爵命，亦须衰蹇见官休。
火居西北，无气之乡，又无木来助，岂免迍剥？火在水乡，终难显达，得木卫护，犹且庶几稍弱，阙此终当偃蹇。
【壬为真水数三】
六壬逢火自然光，丙辛交会势堂堂，大卫卯酉登明会，必是金门紫绶章。
壬阳木数，当三用周天，火数当其二数，二三合五，乃受气之数，为壬之官，水数生木，乃母生其子，有丙无辛，以巳代之，为秀实之气，大卫为卯酉，登明为亥，乃木乘旺之气为酝籍，巳酉代丙辛，壬人有丙辛，丙酉辛巳，以火用于木气，为真数入格。
【相呼集福】
六壬己亥不为官，勿逢水数禄须还，更值五行多火局，定期高焕达金銮。
己亥为生成之木，下残切上，干头己土，所以不为壬人之官，若五行带得火数多，己亥之木，又随火化藏，己官之土，却得还元，不必更见水，盖水能生木，木能克土，即为坏官故也。
【大奇绩贵】
六壬丑未兼申子，四位如逢火数奇，更值五行多土局，少年名位拥旌旗。
丑未土成实之气，申子乃土生旺之乡，干音带得火来，五行中更加土多，壬人福禄自然显着，岂不早年亨快。
【反凶成庆】
六壬若遇繁刚木，须得干音带火来，若是寅宫并午位，必做朝中将相才。
甲辰甲戌皆干音火木，更又庚寅壬午俱来资助，水旺则土盛，气数纯全，福基自壮矣。
【天鬼相交】
六壬最忌土头戊，或加辰戌主相残，不见甲来为救应，定主身中带不安。
壬人见戊为干鬼，若加魁罡之地，则祸患之端，五行若有甲干阳木，又能克戊土，即有所救，不然，鬼气太重，壬人所惧。
【癸真火数二】
六癸生逢曲直加，如临甲己最为佳，更加传送遂为禄，谴仕千钟福寿遐。
曲直，亥卯未之气也。癸音火，须逢木而生，甲己者土，合火之子数阴，从母生其子为成，有甲无己，以未代之，有己无甲，以寅代之，乃为贵气。传送者乃甲己生处，甲己未寅，为秀实之气，癸人有甲己，旺中带木气为清贵之格。
【互相福应】
六癸生人多亥子，不逢土数自光荣，若得土加寅巳上，不须亥子即为清。
亥子乃水会之地，癸人得之，聚成一气，不必见土，见土则水争强，反而不好，若寅巳上却见土神，癸人之官，又不必见亥子，见之则土争雄，反为交杂。
【天鬼为滞】
六癸人逢己是殃，不逢甲数尽乖张，莫教丑未乘于火，定知贫贱永无疆。
癸人以戊为官，见己为阴阳失序，反为鬼，五行中若得甲木之气解救，尚可免迍驳，若见己丑己未之类夹攻之，癸人福气灭然。
论甲乙
【滋阴福元】
木逢癸亥正长生，荫益根元必大亨，更有金临西北位，定主清华禄自存。
木生在亥，就其位得癸亥之水滋养，生中逢生，最为喜会，更得西北，带金生出水来转旺，健源深远，福禄崇峻。
【变鬼为官】
木人最怕遇壬申，若逢癸酉福增新，但得水临西北地，返作清华显赫人。
壬申癸酉乃剑锋金，乘临官旺地剋木，甲乙最怕之，若亥子上见水神化藏金毒，金虽承天将之利，终不能害木，大抵福欲乘之，鬼欲制之，然后可观。
【破祸成福】
木逢辛亥不长生，不逢火制禄难存，火神与木俱繁盛，何虑功名事不成。
木生在亥，却于生处逢金，谓之生地见鬼，得火救之，金不敢用事，木乃出焉。此谓通变，自有轻重，五行须明胜负，不可一途取轨，火木繁盛，金自销烁，虽是辛亥作祸，得火与木繁盛，始有生杀，若非辛亥见火木繁多俱壮，又不便也。
【鬼气临官】
木人怕见火神兴，无水相临主祸迎，更被金来加局内，一生艰险不安宁。
木人火盛则灰飞烟灭，得水可制火，苟不见水，又加从革金局，其神锐利，甲乙之木，窘气可知。
论丙丁
【根源浑厚】
火人日月时遭水，须逢曲直乙为干，若得炎宫纳音金，定知食禄至清官。
火人月、日、时带水神，则火无发露，若亥卯未上干头带阴木，水却又来生木，木又生火，火生不绝，火神得地，更若寅午戌上纳音见金，又却来剋木，木神受制，生出火官，五行脱体还元，乃高上之福。
【兑官生鬼】
火神败地莫逢金，见水加来愈不禁，不见伤残幷夭折，定须受病肺连心。
败地本自衰微，逢水则金不能为财，而与水为鬼，论曰：火至败地，见金则生出水来，火力既不能胜，安得不伤残也。
【屯蹇多灾】
众火须防水在寅，平生迍坎谩劳神，资财必定难充溢，盛德高风处处新。
火神稍众于生地，却见水，如甲寅之类，何以堪然。火神既多，须得少木资之，则有不穷之众稍多，于此终为害也。
论戊己
【气数淳厚】
土人土重火炎阳，职位清华禄益强，火加己午逢诸土，盛德高风处处新。
土数既重，必藉父扶持，为生生不穷之貌，若更见火加巳午，火旺之地，土又强壮，设或见水，终不能胜火土，则为财廪之气矣。
【五木成烟】
土人藉木为文曲，四位之中带火来，重见木神临巽地，高甲陞名福庆来。
土无木不能通爽其气，木无土不能安立其根，二者相须皆不可阙，五行中若带火来，又于巳上见木，辗转生育，聚成一体，气数壮实，火神有所蕴藉矣。
【救助咸福】
土人独位逢诸火，更加火旺增灾祸，就中若见水神被，纵免灾殃还坎坷。
火数既旺，且多併来生一土，其气大煅燥，忽见水返来制火，五行虽有救解，终不为吉兆。
【基本衰弱】
土人若重嫌己酉，区区终是谩劳生，水近土傍尤见祸，卖尽田园没地耕。
己酉乃土水败地，重重见之，则困苦相陵，终不见福，盖水能胜于火矣。司马季主曰：水逢沐浴如逢土，土到衰乡水不如，土到酉宫真败地，却逢癸酉禄盈馀，二气各有胜负耳。
论庚辛
【滋阴成官】
金多逢火不为灾，切忌金神带水来，木逐火神生旺土，发荣名位足资财。
只怕身旺被鬼所制，金多又自带旺火，不为害，自己寡弱，则克我者始得志也。
【天益离乡】
金加乙巳太乖张，木数来逢主夭亡，便自水多难抑制，定残骨肉远离乡。
金生处见乙巳火，被火截住，加以木来扶火之势益壮，金自销烁。
论壬癸
【源远流清】
水人见木为本利，得火相逢凶害至，更无火木见金神，决主少年登显秩。
金为水本源，木得水滋，深为利用，见木却生火，火旺则反伤于金，五行中若无木火，
但得金气发露，则生出水禄自然。
【无救成凶】
水人切忌戊申寅，截断根源主祸频，局内不逢金发露，平生波劫受艰辛。
戊申戊寅乃土成实之地，水人生处受制，病处见鬼，故曰，截断根源，五行中若见魁罡，则鬼气无以化藏，
水神如此，可谓困矣。
【长鬼为殃】
水人大怕火炎扬，寅午相逢转更忙，若见丙加辰戍位，定知夭折见悲伤。
寅午乃火生旺之地，火炽可知，水神如此则竭矣，五行若见魁罡，如丙戍之类，水神之福转衰矣。（并太乙统记）

第六卷
论支神
【十二支例】
亥子(水)寅卯(木)巳午(火)申酉(金)辰戍丑未(土)
【十二支合】
子丑寅亥卯戍辰酉午未巳申
天元变化书云：子合丑，福轻，丑合子，福盛。寅合亥，福清，亥合寅，福慢，戍合卯，福虚，卯合戍，福厚，辰合酉，福弱，酉合辰，大利。午合未，福慢，未合午，大利，巳合申，福慢，申合巳，官气盛。如甲午，辛未，乙未，只是身旺，却命禄弱合衰气多也，如乙未，壬午，虽禄弱艰得。
【三合】
寅午戍（火）巳酉丑（金）申子辰（水）亥卯未（木）（三合纂局）
【阴阳】
子为一阳丑二寅三卯四辰五巳为六阳极。
午为一阴未二申三酉四戍五亥为六阴极。
【支神一字格】
福神多，可作两府，凶杀多，则穷夭，如曾布乙亥年，丁亥月，辛亥日，已亥时，戊寅胎，乙亥火虽自死，得已亥木自生，四亥与寅胎合，故作两府，如萧注癸丑年，乙丑月，乙丑日，丁丑时，丙辰胎，以四柱带杀多，故换武官，止于两制而无寿。
玉霄宝鉴云：有芝兰并秀格，支神一字而干神别者是也，仍须干神和会，而福聚于支神上者为应格。
【六合双鸳格】
六合双鸳坐槐庭而布政，假如戊辰年癸亥月戊寅日甲寅时，一亥合两寅马也。（鬼谷命格）
【冲合格】
大凡命前六辰贵气冲和也，假令丁亥土人得甲辰丙辰是也，更天干纳音稍有和气，富贵极盛，为阴阳六辰，自然清贵，变天乙贵神之意。（天元变化书）
【支神往来有五行之气】
寅午往来，有甲己土气，子巳往来，有戊癸火气，巳酉往来，有丙辛水气，卯申往来，有乙庚金气，亥午往来，有丁壬木气，皆在禄上也。又子巳午亥，谓之隔六合，盖一阳至六阳，一阴至六阴也。（广录）
天元变化书云：此系支辰之论，更得天干纳音有交涉者大利，福厚坚固。
五行本位者，寅午戌火之位，丙丁人遇之贵（寅又为杂木位甲禄之所建也），亥卯未木之位，甲乙人遇之贵（亥又为杂水位壬禄之所建也），巳酉丑金之位，庚辛人遇之贵（巳又为杂火位丙禄之所建也），申子辰水土之位，戊己壬癸人遇之贵（申又为杂金位庚禄之所建也），五行各三位与四贵三位同，惟阙（缺？）胎贵一位，其主贵之福，亦与四贵同，阳禄贵在临官，阴禄贵在旺，若阳禄遇旺，阴禄遇临官，虽为本位，其福差减于建处也。有遇一两贵位，却为凶杀刑害破得深重无禄者也。（三命提要）
【大吉生逢小吉，反寿长年，天罡运至天魁，实生续寿。】
王氏注云：丑为大吉，乃金之墓，未属小吉，乃木之库，以丑中金气来克未中之木气，上克下曰冶金，未变化，仁义相济则反寿长年，或未人得丑，则尊辱卑荣，不为寿而为夭矣。天罡是辰，辰之中有水气之所重也。天魁是戌，戌之中有火气之所重也。辰中之水，克戌中之火，为精为神，水火既济，则寄生续寿。或戌人得辰，则阴阳不正，为返吟之破命矣。莹和尚注云：以上四节，并用真印，始得其详，乙丑金印，癸未木印，壬辰水印，甲戌火印，丙辰土印，丑中有乙木，未有癸水，癸水生其乙木，橹生（此二字不确定）禄元，故反寿长年，戌中有甲，辰中有丙壬，壬水生其甲木，甲木续其丙火，故寄生续寿。
命书论受气血脉，谓丑中有金气，未中有木气，辰中有水气，戌中有火气，故未畏丑，丑不畏未，戌畏辰，辰不畏戌，此说最妙。
【从魁抵苍龙之宿，财自天来，太冲临昴胄之乡，人元有害】
莹和尚注云：酉为昴胄之乡，从魁是也。卯曰（不确定，应是曰）苍龙之宿，太冲是也。以支元纳音取财，今言天来何也？缘酉上有辛，卯上有乙，辛金制其乙木，故云财自天来，卯见酉而为害，以金克其卯木，故临昴胄而人元受害也。若酉人遇卯则吉。（珞琭子）
【朝北面南，希见子来拱午】
子午卯酉四方之正位，五行之帝座也，凡帝座惟可朝而拱对之，不可位其位，欲别其有君臣之分也。然而相对卯酉者，不及相对子午，盖子午乃明堂端门，圣人南面以听天下，诸侯北面以朝至尊，故云：希见子来拱午。
八字金书云：子为端门，午为离门，皆以拱虚（字模煳不是很清楚）为上，正见者次之，若福气重厚，可入侍从，凡虚（字模煳不是很清楚）拱二门贵人最为上。又云：子午为明堂，端门可以虚（同上）拱，不可居位，若子来朝午者君臣势顺也。
紫虚局有拱端门格，如陈宗丞乙丑年甲戌月己亥日丁卯时，陆徽猷丁未年己酉月乙巳日丁巳时，是也。
【四极全备，邓禹作绿鬓将军】
寅申巳亥，子午卯酉，辰戌丑未，皆谓之四极，盖言多也，得之全者，为人性刚勇，宜从右选，以求功名，有子午卯酉者，为其专位于四正，主有方面之权，又须贵早，所以喻邓禹十八为将也。（壶中子）
寅申巳亥四孟，子午卯酉四仲，辰戌丑未四季，不可以得是格者，便为妙用。四孟名为四进之气，前行可达，故马坐是地，又名曰四长生，为五行长生在上，其间最是土得力，盖申上土长生，亥上土旺，寅上有火亦可取旺，只有巳上土绝，亦有火生壮其土，故巳上不可谓之土绝，有一飞宫土法，言四月土长生，是四孟有土力，故金人土人得福多。其间木不旺，因巳上木衰，申上木绝，亥寅纵得长生临官，大抵十月与正月木方芽，甲故不旺，水人火人临时消息。四仲曰四极，五行遥远不相拘受，须是取时日向旺，方为上，若生值是格，更时日向衰弱之地，必不高显，如庚戌年金，戊子月火，甲午金日，癸酉金时，己卯土胎，此向西方金家旺地，故贵，吴转运命。盖庚戌金，受戊子火上下造化。戊午年辛酉月癸卯日壬子时，以月上死，日上沐浴，时上亦无气，故凶。四季名曰角，系阴阳各立之地，最旺金土人，水人不旺，若水多人，得此就土气作官，水少人不可。如癸亥水人，壬戌月，壬辰日，丁未时，癸丑胎，是命薄禄，为水多，且使四季土造化，火人得是格太弱，木人得此，亦不成造化，类百里之田，一合之子耳。（天元变化书）
【论孟仲神所值贵贱】
寅申巳亥四位，谓之孟神，非取禄马，但于年月日时见寅申巳亥者，自然高贵，如有不等，却成贫贱，若全见上四字，则贵不可偕。
子午卯酉四位，谓之仲神，若年月日时全带或重迭，及值六害，此人幼稚便患风疾。（金书命诀）
【或全带得卯酉来俱所为多改越。】
人命带印（疑为卯）日酉时，更胎月一处有马，多好动移，然命入局，干神得助者，移动则吉，命薄因移而得失也。（沉芝源髓）
【辰戌丑未为四孤之气】
戌为天门，故戌曰天孤，辰为地门，故辰曰地孤，未为人门，故未曰人孤，丑为鬼门，故丑曰鬼孤，此是天涯地角，故为四孤之气。（烛神经）
【颠倒杀】
寅丑巳辰申未亥戌
以上日时上犯者，君子主玷责，庶人徒刑，又名惆怅杀，主咨嗟不足，虽富贵亦然。（广信集）
并论十神
【十干十二支】
甲，是木之干节；乙，木之根；丙，火之宿者；丁，火之光；戊，石也；己，土可稼者；庚，金之质；辛，金之刃；壬，水之源；癸，水之流；亥，水之源；子，水之流；丑，土杂金土；寅，木之干节；卯，木之根；辰，土杂水木；巳，火之光；午，火之宿者；未，土杂木火；申，金之质；酉，金之刃；戌，土杂金火。（广録）
凡甲丙戊庚壬为阳干，乙丁己辛癸为阴干，子寅辰午申戌为阳支，丑卯巳未酉亥为阴支。（三命吟钤）
【天元喜地元有禄】
甲己喜四季乙庚喜申酉丙辛喜亥子丁壬喜寅卯戊癸喜巳午
【地元喜天元】
子丑喜戊寅喜己卯辰喜庚巳喜辛庚午未喜甲壬申喜乙
酉戌喜丙亥喜丁
坏天元者，三十九岁之前，名利难发。坏地元者，四十岁后，福不如前。天元地元皆有者，平生福气高崇；皆无者，平生名利无成。三命中，二命若衰，一命何安也。
【地元忌天元】
子丑怕己寅怕庚卯辰怕辛巳怕甲壬午未怕乙癸申怕丙
酉戌怕丁亥怕戊
【天元秀气】
子丑癸寅甲卯辰乙巳丙戊午未丁己申庚酉戌辛亥壬
天地之秀见时，不贵即富。珞琭子云：壬癸秋生而冬旺，亥子同途；甲乙夏死而春荣，寅卯一揆是也。（神白经）
【生死相聚】
庚辰、辛巳、庚午、辛巳甲戌、乙亥、甲子、乙亥
壬寅、癸卯、壬辰、癸卯丙申、丁酉、丙戌、丁酉
以上是阳死阴生,阴死阳生,如甘苦同受之意,所谓庚生于巳，辛死于巳，甲生于亥，乙死于亥，壬死于卯，癸生于卯，丙死于酉，丁生于酉，是不相离也。（广信集）
【三命生地足】
六乙人寅卯辰，六辛人申酉戌，水土人亥子丑，火人巳午未，余彷此。若遇此格，不厌鬼多，多则贵，假如生地旺全，气坚固，则不能造化，大抵五行不须太过，故使鬼多者妙。如乙亥年，庚辰月，辛卯日，庚寅时，辛未胎，然庚辛鬼气多，缘乙木在寅卯辰木壮，更亥卯未木气全，乙木十分气足，虽两庚两辛在寅卯辰上，未及十分重气，木盛于金则贵也。（天元变化书）
【干支四字全】
四字全者，取十干十二支合而言之，凡年月日时并胎月五位中，若有甲有乙，其生月日时遇寅卯两位者是也。有丙有丁遇巳午戊己准此，有庚有辛遇申酉，有壬有癸遇亥子，土随水源行，戊己有亥有子，亦主富贵，更须要诸位上支干相扶助也。（三命提要）
【七禄】
甲乙人丁壬亥卯未丙丁人戊癸寅午戌戊己人甲己辰戌丑未
庚辛人乙庚巳酉丑壬癸人丙辛申子辰
以上七禄全一气者，更有归宿，主及第，为人超越，无归宿，只作门阴之人，若破败不作福，行运到禄干得地，必发旺。
带三禄者，谓在月日时上，更带本禄也。若在四贵、华盖、驿马上，必为贵显之人。迭三支者，年月日时胎五支中，三支并在一位上者是也，并在四贵华盖贵神之位，则主贵，在贵神与忌神同位则主福，虽迭在无气处，若三支于禄干有辅助亦贵，若在死败绝空亡上无辅助者，无福人也。（三命提要）
天元变化书有三字格，如三丁一癸，三壬一戊，三庚一丙，三辛一丁，尤恐造化轻弱不成器用，凡见三字格，切忌建旺太过中又太过，唯土金不然，如三金得土，三土得火，或三戊，三己，三庚，三辛，建旺不碍。
壶中子云：三干凤凰极贵，切忌恋匹恋林，四本主中有三字本主同一字干而向下支不同者，曰三干凤凰，三本主同一字支而向上干不同者，曰支凤凰，三位本主同一支干者，日麟阁凤沼，主清华之贵，唯恋匹恋林，见合则曰恋匹，见刃则曰恋林。
【先上清而得之下浊，后下浊而升越上清】
先取上之轻清而为用，次看浊气压下，上虽清而不秀，则取下浊有用之气为福，而升越为上矣。（鬼谷遗文）
【以干为禄向背定其富贵；以支为命，详顺逆以循环】
王氏注云：如甲禄在寅，或坐禄、向禄者，不富则贵；或破禄、背禄者，不贫则夭。甲禄在寅，命得寅以坐之，遇丑以向之，逢申以破之，见卯以背之，经云：向禄则生，背禄则死，故禄前一辰为羊刃，禄后一辰为禄库，此所谓向背定其贫富者欤。十二支曰命，命之所司者，修短定焉。盖得之以顺者，遇五行生旺，三合六合者是也。不顺者逢休囚六害四衡三刑者是也，得此者寿，失此者夭，故曰以支为命，详逆顺以循环。
莹和尚注云：背者可定其贫，向者以言其富，然不可一途取轨，亦有逢背禄不贫者。
【天元一气定侯伯之迁荣，支作人元运商徒而得失】
天元秀气而吉将加临者，人得之贵也，支元纯粹而四柱比和者，人得之富也，直言富贵，而不言贫贱者，反此则贫贱耳。
【庚辛临于甲乙，君子可以求官，此人运至南方，货易获其厚利】
王氏注云：甲以辛为官，乙以庚为官，庚辛来临于甲乙之人，故曰君子可以求官，小人反以为鬼也。亥子者，北方之水，巳午者南方之火也，以水至火乡，我克之为财，所以货易或其厚利也。或谓壬癸至巳午亦是者非也。壬癸是禄，巳午是命。如壬癸得丙丁，亦可谓之禄财，谈命者当分禄命身，以干配禄，以支合命，以纳音论身，之谓三命。
【金禄穷于正首，庚重辛轻；木人困于金乡，寅深卯浅】
王氏注云：庚辛金也，庚阳而辛阴，甲乙木也，甲阳而乙阴，庚辛之金，至寅俱绝，必曰庚重辛轻者何？寅为阳宫，庚乃阳金，以阳遇阳曰伤，寅中有甲，甲庚相恶，故曰庚重辛轻，辛为阴金，至寅阳宫，甲以辛为官，兼六辛逢马虎，天乙贵人，故谓辛轻，寅卯之木，至申而绝，必曰寅深卯浅者何？寅为阳辰，至申宫两阳相竞，寅申相冲，为绝之深也，及卯居申合乙庚，阴阳合气，故为绝之浅也。
【壬癸秋生而冬旺，亥子同途；甲乙夏死而春荣，寅卯一揆】
王氏注云：壬癸亥子一类水也，水生于申，而旺于子，甲乙寅卯一类木也，木旺于卯，而死于午，故曰壬癸秋生而冬旺，甲乙夏死而春荣。（珞琭子）
【甲己丙辛申子辰，丁壬亥卯未中寻，乙庚从格局为真，戊癸炎上亦须陈，得局却嫌逢脱局，财局萦心鬼局恶，甲乙曲直亦同详，归认干头莫教错】
如丁壬亥卯未本局之类，且如丙辛见巳酉丑相生局也。脱局者乙庚遇申子辰，金生水为脱局也。财局如乙庚的亥卯未鬼局，如乙庚得寅午戌也或贫贱夭寿，甲乙乃木也，亥卯未为本局，亦嫌脱也。（沉芝源髓）
【戊己加临丘壑，信若尾生；壬癸遁入江湖，廉如鲍叔】
戊己属土，丘壑亦属土，辰戌丑未乃丘壑之地，壬癸属水，江湖亦属水，亥子乃江湖之乡，戊己人得丘壑之地生者，足于信，盖土主于信，壬癸得江湖之地生者，其人廉。
【头戴脚踏，罕遇甲年寅时】
头谓八字之首，踏谓八字之末，甲乙天中之木也。寅卯地下之木也，八字之首得甲，而八字之末得寅者，戴其天中之木，而踏其地下之木也。八字之首得乙，而八字之末得卯者，戴其天中之木，而踏其地下之木也。余十干皆彷此。
【丁得戊而最佳，酉见丁而可畏】
戊人见丁者，在字为成，酉人得丁或丁人得酉为丁入目。
【八字纯粹，少处严廊，二气偏枯，老为俗物】
八字乃年月日时枝干也，二气乃阴阳也，八字得之浑然纯粹者，必早有严廊之望。二气得之交迭，偏枯者无贵，则至老终为俗物，黄帝谓一阴一阳之谓道，偏阴偏阳之谓疾。
【天干不断若血脉之调荣，地支相连类珠玑之贯穿】
天干不断，在格曰连珠，地支相连，在格曰连茹，得连珠则贵，得连茹则富，有所畏者隔断也，盖十干不要断，若甲字断之，如血脉之不通荣衔也，反为；夭折。十二支不要断，若子字断之，则如珠玑之不相穿贯也，反为灾害，十干若不断甲字，而断他九字，化为虚一待用格。十二支若不断子，而断余十一字，名为歇灭杀，女子尤忌之。
天元变化书云：天干连珠中间有转达之气，并贵旺相者为上，无此未必便佳。支神连珠太岁在前者为上，如亥人见申酉戌亥，紧向本岁，谓之从岁，仍看天干纳音如何。
虚其一，待其用，得之者，稳步青云；忽头重，忽尾轻，遇之者早归泉世。
四柱本干相连，即跳一字，号为虚一待用。四柱本支相连，而重一字者号为头重尾轻，虚一待用为青云得路之人，头重尾轻乃泉壤夭折之子。（壶中子）
【连珠入局尤为荣】
如甲乙丙丁子丑寅卯之类，干支顺者，谓之入局，若相刑克者不入局。（理愚歌）
【连珠贵格】
甲午乙未丙申丁酉戊戌己亥余皆彷此（三命纂局）
八字金书云：若甲子生下有乙丑，此为连珠福神，能押众杀，更加禄马十分之命。诗云：命中生处得连珠，足食丰衣与众殊；若有杀神居位内，自然为福与消除。
【连珠进退】
凡见同气连珠，如丙寅见丁卯，损气，是名退气连珠，丁卯见丙寅退一辰，却是进，名贡气连珠，如丙辰土入见丁巳不佳，丁巳见丙辰最上。（天元变化书）
论干支诸字杂犯
【凡甲丙丁壬辰字平头】
若见三四字带空亡者，定为僧道。
【甲癸未申酉属破字】
甲癸酉必损眼，未申患心腹疾，更看时入害乡，干神受制者，必不虚矣。
【甲辛卯午申属悬针】
五行无气，不值德神，定是军人。
三命纂局云：悬针三四字，号悬针眼疾，还多险厄临，被刑带杀须徙配，怎不为军刺面人。
【戊庚戍属杖刑锋刃】
若带羊刃蚀神，定犯徙流。
【乙己丑巳属阙字】(曲脚杀附)
犯多者必有阙唇，穿耳，肢体不全，若无德合，五行无气，*（ps*读音：gu(谷）我的字库没这个字）帛不充，寄食他门。
李九万云：凡巳酉丑三合全，天干带己字者，主唇齿不全之疾，一生招人唇吻。
八字金书云：四柱中乙己巳者名曲脚杀，带多主他养为子，不然养他人子，主两姓故也。
【丙壬寅酉为聋哑字】
若犯多者，及胎中受害，时食于日，必患聋哑，又酉日戍时生者主聋哑，及头害恶疮，此是时破日者也。
歌曰：平头必是为僧道，破字终须失眼明，杀看悬针须刺面，徙流多见杖刑并，饥贫不幸逢空阙，相貌兼知不十成，惟是相遭聋哑字，空亡无气定来精。（金书命诀）
【禄绝命绝】
禄绝者，如甲乙生人在申，主仕官不久，职位难进，资财不丰，门阀不盛。人命绝者，如亥子人在巳，主孤独少子，又寿不长，中年多困。（三命吟）（ps：吟原为金和今，也查不到）
【同类破】
如己未见甲辰，甲辰见己丑，己丑见甲戍，甲戍见己未，凡在四冲之地，纳音同类，逐两位逆数之是也，寅申巳亥子午卯酉，亦以此取之，主人平生多不足，不成器道,经云，井栏互破，无药可医，遇空亡则庶几，行年行运亦忌之。
凡命带重支迭干者，主心怀不佳，计较机谋，狡狯短行，岁运添之，因而有失，亦主思虑过当，有心力藏怀之人也。
凡四柱不可犯丙戊二干，若在寅辰上，名仇雠晦气，主招谤怨，多与人竞，如韩球都大命，戊辰年，甲寅月，甲寅日，丙寅时，又*(ps：*为足和束这个字怎么都查不到）山如老庚辰年，戊寅月，戊寅日，丙辰时是也，古诗云：丙戊忌见莫同群，逢之灾咎及其身，若遇仇雠龙与虎，非时刑祸不堪论。
凡命带乙己癸三干全者，不是四肢眼目破伤，则中年后犯刑，甲乙庚三干全者主失明，十有九中，或小年斑疮损眼，带辰午酉全，中年定失明，乙癸二干不可同见丑字，主富贵少寿，丁辛二干不可同见巳字，主伤父母，经曰：乙癸同牛寸阴难保；丁辛见巳，父母多伤。丙辛二干不可见卯，己丁壬三干，不可见午申，名曰类应，主平生歇灭，乙辛二干不可同位，乙未辛未是也。庚壬二干不可同位，庚戍壬戍是也，名曰反伤，主富贵人夭寿，小人刑戳之灾
，经曰：乙辛逢未是天牢，四位同宫祸患遭，庚壬遇戍须徙配，灾咎来时不可逃。（广信集）

第七卷
论五行一
五行者往来乎天地之间，而不穷者也，是故谓之行，北方阴极而生寒，寒生水。南方阳极而生热，热生火。东方阳散而而生风，风生木，西方阴止以收而生燥，燥生金，中央阴阳交而生温，温生土，其相生也，所以相继，其相克也，所以相治，此这谓有偏。（五行要论）
【论金】
春忌见木，不能克伐。夏忌见火，金嫌鬼盛。秋忌见金太刚则阙，旺则害物。冬忌见水，水流则金化，（金成则火炼器就，是金成则欲得火，金未成则不欲火也。又云：秋金得火方为良金，到已（ps：怀疑实为巳）酉丑亦可谓之成也。）
又云：金不炼不成器，聚金无火，难成脱朴之名，金重火轻，执事繁难。金不利死衰之火，器象难完，金极火盛，为格最精，金轻火重，锻炼消亡，大火炼金，幸功成而退速，纯金凑水遇富显以赢余。
李九万云：金成则火来，故金未成欲得见火，金已成器，不欲见火也。
又云：金无水则干枯，土重则埋没不显，水重则沉没，不作福。悟玄子云：火灭金须成大器，金轻火重命难全。孙子才云：金见子午寅亥，终始蹇塞之人，或成则破。希尹云：五行中其他长生皆在母气临官位，如木临在寅，即为火长生之地，独金长生在巳，土气至巳已绝，又是火临官之位，遇剋我者，而反为长生，岂非金气，虽以至阴为体，然中含至阳之精，乃能坚刚，独异众物，若独阴而不坚，则冰雪是也。遇阳则消矣。六金中惟庚戌尤喜巳，盖火库中金也。若见乙巳，虽纳音属火，而乙与庚合，化为真金亦无碍。
【论木】
春忌见金，盖死弱伤生，夏忌见火，火出木尽，秋忌见水，水盛则木漂，冬忌见死绝，<为春以前三阳未盛盘根在地当是时金水火土不能害之，惟忌死绝年。>又云：甲戌乙亥木之源，生木欲火而秀，丙丁亦然。死木得金而造，庚辛必利，生木见金自伤，死木得火焚则尽，发则无凭也。无风即止，遇水返化其源。无风即止，乱也。遇水返化其源，尽也。活木甲戌乙亥木之源，甲寅乙卯木之乡，甲辰乙巳火木之生，死木甲申乙酉有暗金，甲午乙未有金剋，甲子乙丑金剋木。
孙子才云：天干纳音木见水多，木气浮轻，水气漂流，营生每劳力，剋陷六亲，浮散他乡，无安适之地。悟玄子云：水，小润苗，大漂流。李九万云：木有金，则有惟高惟敛之德，仍爱土重，能蟠根万仞，冬月宜土，春月宜水，表裡也。土少则有根危枝茂之患，又云：凡木春生者，主一生不得闲。
【论水】
四时皆忌火多，火多则受竭，忌见冲刑，冲刑则横流，忌见土重，土重则不流，忌见金死，金死则水囚，忌木旺，木旺则水死。又云天倾西北，水之源，地陷东南，水之府。天倾西北，亥为水出之方，地陷东南，辰为纳水之海，逆流到申而作声，故水不西行，水多则溢，反散漫而多不足也，土年亦然，卯巳同。
玉霄宝鑑云：水之性润下，逆则有声，顺则有容，年月日时，逆行十二辰者逆也，入格者主清贵有声誉，顺行十二辰者顺也，主有度量，有吉神扶助乃贵格。
悟玄子云：水流清处遇冬天，壬癸难逢亥子全，最爱金生名秀气，偏惟败土浊根源<一本云：偏为败土浊其源>。李九万云：水不绝源，亦伏金而流远，水不可太过，过则反伤。沉芝云：水命动摇多主浊，注云：凡水命不要太旺，更逢冲破，主常俗之人，或阴人不爱旺，多主淫荡，爱自主自绝则吉。
【论火】
春忌见木，恶其焚也，夏忌见土，火旺见土，则暗也，秋忌见金，不能剋制，冬忌见水，水旺则灭形，春火欲明，不欲炎，炎则不实，秋火欲藏，不欲明，明则燥也。冬火欲生，不欲杀，杀则暗也。又云：火无不明之理，明无不灭之象，火多令人不实，火极明明不久也，不可无木，木能藏火，春火得明，到卯寅生也，火不利西，古法云：然是春火亦宜晚明何也，火无不明之理，亦无不灭之象,，火多发即死也。
悟玄子云：炎炎真火镇南方，不必辉光要扶藏，遇土不明多蹇塞，木逢旺处最为良，木死火虚难得求，早岁功名不久长。玉霄宝鑑云：火性炎上，不可太旺，太旺则酷烈暴物，生居离位者，果断有为，锐于建功立事，若居坎位，则畏事多礼之士。李九万云：火不长炎，惟託木以焰，火多无木者，不可发早，发早则无寿。
【论土】
五行之主，散在四维，故金木水火，依而成象，是四时皆有用，惟忌火死<酉也>，水旺<子也>。神白经云：火死土囚，水旺土虚。风角云：土得金火成大器，又云：土高无贵，空惹灰尘。土聚则滞，五行聚处，生有福之人。何故土聚复滞？古人云：土聚在辰未即贵，谓阳土聚于辰，阴土聚于未，辰未者土之正位也，丑戌亦土位，何不言之？盖辰有伏水，未有匿木，水不能滋养万物，故合人贵，戌有藏火，丑有隐金，秋火冬金，能留万物，故令人不贵，是土爱辰未，而不爱丑戌也，若五行有气，秉麻成行，晚年庄产无比，此乃生养之地，为福也。（神白经）
孙子才云：天干纳音土，不可见水太过，少见则为财，多则为滞。悟玄子云：水土同行终汨没。李九万云：土太过无水则不和柔，无木则不疏通，土命见火，女人多不生长，又云：土旺四季，惟戌土困弱，为人多瞌睡，辰未人好食，丑人清省。沉芝云：土旺反虚，丑成卓立，注云：凡土命不要太旺，反虚不实，见丑即吉，丑有良土，有癸水，故润而有膏，命遇此能卓立也。
【五行之性】
火为太阳，性炎上，木为少阳，性腾上，而有所止，水为太阴，性润下，金为少阴，性沉下，而有所止，土无常性，视四时所乘，欲使相济得所，勿令太过不及。（广录）
释五行真象（宰公要诀）
甲乙丙丁木火象
多贵
庚辛壬癸金水象
秀实
贵
甲乙戊己木土象
秀实
主脾胃疾
乙庚丙辛金水象
丙丁戊己火土象
贵
主下部或肾疾
庚辛甲乙金木象
骨疾
戊癸甲己火土象
乙庚丁壬金火象
庚辛丙丁金火象
血疾暗
祸发死
壬癸丙丁水火象
目疾
水多贱，火多贵
乙庚戊癸金火象
血疾
丙辛戊癸水火象
目疾
庚辛戊己金土象
贵
壬癸戊己水土象
水多贵，土多贱
虽敏不发肾疾
乙庚甲己金土象
丙辛甲己水土象
肾疾
壬癸甲乙水木象
清贵
甲己丁壬土木象
丙辛丁壬水木象
戊癸丁壬火木象
【又五行真象】
金水
多情
金火
刚虐
刻核
金木
柔而有立
刚正时成
金土
重厚有执
福慧数金
木火
文彩
木水
清秀和
而有立
木金
刚直
木土
毒害饮
馔己重
水火
多慧
水木
智仁
滋润
水金
清秀福
德超达
水土
重浊汨没
多难
火水
先昧后明
晚年超达
火木
文彩
好胜
火金
性烈

火土
记问
大毒
火土
思虑
博学
土木
平直而
运物
土金
好学少成
先劳后逸
土水
有信
有智
（宰公要诀）
金水象不可见土，谓水土浑杂，金气不见，水浑金暗，令人福浅，土岁亦滞，唯金水清白，集秀丽之容，水深金重逢水厄，遇水须教落深渊。
假令癸酉年生，怕癸亥月，庚子日，辛巳时，主水厄也。
金火象不可见水，金火主血多，性好杀，往往因血主福，金重火轻发迟益寿。金轻火重发早退速。早发亏寿，利主兵刑之权也。
金木象活木畏金，见火成秀，死木得金，方成其造化，金重木轻，令人多骨痛，木重金轻，反化肺疾，金木相宜，造成颛平之象也。
悟玄子云：金轻木重损钱财，金重为殃彻骨灾。
金土象，土积成金，土多金少，其福厚着，金重土轻，福出艰辛，戊己土多有庚辛者，福厚，若庚辛多有戊己者福艰难也。
水火象，火多者性急多悔，水多者令人眼疾，此象日时忌之。入酉火死，水浴，其命艰难而死，更忌岁来临之。
水土象，土重水轻，令人有下部疾，虽有文章秀而不实，水重土轻却有科名。
火土象，火虚土聚不成物，若同水流成汨没，火虚土聚成何用，定是尘埃碌碌人。戊子戊午己丑己未丁巳丁亥丙辰丙戌
丙丁与戊己相夹，乃火虚土聚，时上逢水，土滞火灭。平生蹇塞薄，又云：大火见土则暗，大土见火则虚，土轻火重不明，己卯日丙寅时是也。（神白经）
李九万云：戊子、己丑、戊午、己未、丙辰、丁巳、丙戌、丁亥、皆火土杂之象，见壬癸则主汨没也。
【五行真气取干化与纳音同类【
壬子壬午真木己酉己卯真土丙子丙戊真水戊子戊午真火
乙丑乙未庚辰庚戌真金
【五行真日时】
乙酉日庚辰时为精金丁巳日丙午时为精火癸亥日壬子时为精水
己丑日戊辰时为精土甲寅日丁卯时为精木以上主富贵（广信集）
【论五行真贵】（神白经）
火人丙日辛时辛日丙时木人甲日己时己日甲时土人戊日癸时癸日戊时
水人壬日丁时丁日壬时金人庚日乙时乙日庚时重犯富浅
【四时摄聚】
甲寅丙寅木火摄助于人丁巳辛巳金火摄聚于巳庚申甲申金木摄聚于甲
壬申戊申水火摄助于申癸亥乙亥水木摄聚于亥
以上主清要显达，若月令不得地，亦作富命。（广信集）神白经云：金水聚于申，火木聚于寅，水木聚于亥，火土聚于巳，全在日时，往往有福，若更在四时有气之中生者妙，十有九贵。
【五行足格】
谓年月日时胎，五行排成若无冲破、空亡、死绝，更有福神，互为之助，五行入库，最为上格，贵极一品，虽不入库，只生旺亦可，然不及入库为贵也。又不入库，不生旺，只纯粹不驳杂，亦可为两府。纯粹不驳杂者，无死绝冲破空亡，若有空亡死绝，即从减论。然有他处纳音救之，亦可为两府两制。然颇多难，其履历须反复进退，却终有寿，若无救有福神为之助，当作卿监，若无救更空亡，而有福神互为之助，不过一多难员正郎，平生不能有土，若有冲破空亡，而又无一福神，不过簿尉州县官，仍累经停替，若有三刑六害，即作有名举人，或清高僧道，更有死绝，定是一富足百姓。又云：五行足，须是相生，不死绝，有气，福禄神递互乘之，便作至贵之命，如五行死绝，有他处来救亦与不死绝同，如有自死自绝而无救，不入格也。（林开三命）
壶中子云：五行欲其自足，勿论胎。注云：乃金木水火土也，得之足者，为五行借足格，须言借者谓年月日时，可占五行之四字，乃取当生真气所属而图之，盖真气即当年之主，味者添胎元一辰纳音浑四柱而为五，谓之五命，欲其五行足而不阙，据胎分经言，人怀胎二百七十日而生，医家以十月产者计其血脏干湿之一月也，况人有多月生者以何为准？故云：勿用胎元。天元变化书云：五行全，未必便贵，须支干有用，其间有正气、真气、官气者，可许为上。正气者印也，真气者五行旺，官气者真气来克也。假令甲子年金，丁丑月水，丁卯日火，辛丑时土，戊辰胎木，此天干杂，纳音无正气、真气、官气，只有辛字用，被丁多所制，不能旺也。虽五行全，贫下。如壬申年，戊申月，乙巳日，丙子时，己亥胎，天元有戊之贵气，化气真火，故卿监。玉掌诀云：五行全者论和柔，杂乱徒然一世休，相交尅剥岂为佳，此命寻常恰似麻。
五行一字者，谓年月日时胎，纳音俱成一字，须是带禄马贵人有气，则为两府，若只带禄马或贵人为两制，会禄马贵人，但只有气，亦卿大夫之命。如冯京辛酉年，辛卯月，癸丑日，辛酉时，壬午胎，木旺于卯，禄马往来相善，故作两府，又如梅昌宗丙午年，癸巳月，癸卯日，甲寅时，甲申胎，虽禄贵全，不临建旺，故作两制，又有人丙申年月日时，无寸土，暴起至富，子孙渐贫矣。（广信录）
五行一字福来朝，赏舆君王宰朝谋，初主运以无蹇滞，布衣何处不封侯。
如甲子、癸酉、壬申、辛亥，以此为至贵之命，盖有所归，如壬申癸卯，此无归，故作下命。（鬼谷要诀）
纳音一字最为强，切忌遭逢死绝乡，生旺相兼并库墓，入文出武贵非常。
一要逢生，一要逢旺，更带正库，当为贵格，若逢死绝则无用。（珞琭贵贱格）
寸珠尺璧云：五行一字人，最忌以死绝运。
【五行】
长生沐浴冠带临官帝旺衰病死墓绝胎养
三命提要云：一曰受气，又曰绝，曰胞，以万物在地中，未有其象，如母腹空未有物也。二曰受胎，天地气交氤氲而造物，其物在地中成形，始有其气，如人受父母之气也。三曰成形，万物在中成形，如人在母腹中成形也。四曰长生，万物发生而向荣，如人始生而向长也。五曰沐浴，又曰败，以万始生而形体柔脆，易为所损，如人人生后三日，以汤浴之，几至困绝也。六曰冠带，万物渐荣秀，如人具衣冠也。七曰临官，万物既秀实，如人之临官也。八曰旺，万物成熟，如人之兴旺也。九曰衰，万物形衰，如人之气衰也。十曰病，万物病，如人之病也。十一曰死，万物死，如人之死也。十二曰墓，又曰库，以万物成功而藏之库，如人之终而归墓也
【土长生】
既曰「水土俱生申」，又曰「土生巳」，何也？水土生申，阴阳家之说也，土生于巳，医家之说也，盖五行之中，惟土分体用，厚德载物，居中不用者，土之体也；散在四维，如旺四季一十八日，土之用也。体生于巳，乘父母之禄，用生于申，继父母之位而生也。（李虚中书）
推其形色，则水黑、火赤、木青、金白、土黄，此五行之正色也，及其变易则不然，常以生旺从正色，常生旺则正气全可见正色。死绝则从母色，水者木之母也，死绝则黑，木者火之母也，死绝则青。火者土之母也，死绝则赤。土者金之母也，死绝则黄。金者水之母也，死绝则白。夫五行死绝则气归根，见于母之色，凡人之遇苦楚而呻吟母者，乃其义也。成形冠带从妻色，幼壮之年及衰老之际，仰妻之时也。病败从鬼色，病败之地，是鬼王之乡，受尅则气归鬼也。旺墓从子色，旺为传墓，为敛藏故色在于子也。其数则水一，火二，木三，金四，土五，旺生加倍，死绝减半，以义推之。（烛神经）
【五行旺相囚休死例】
春木旺、火相、金囚、水休、土死
夏火旺、土相、水囚、木休、金死
秋金旺、水相、火囚、土休、木死
冬水旺、木相、土囚、金休、火死
论曰：五行当时者旺，所生者相，所尅者死，生我者休，
尅我者囚。独土无旺，金无相，水无死，火无休，木无囚，此其故何也？盖一？之日三百六十，五行均旺七十二日，惟土为万物母，如旺四季，一十八日。黄帝曰：土于长夏时，土旺，金相，水死，火休，木休可知矣。阎东叟云：推命尤须祥此，则凶者或吉，吉者或凶，辛巳得庚寅，是劫杀亦害死，则凶者或吉。馀倣此。
【论五行】
*五行自生、旺、临官、死、绝
甲申水丙寅火己亥木辛巳金戊申土自生
丙子水戊午火辛卯木癸酉金庚子土自旺
癸亥水乙巳火庚寅木壬申金丁亥土自临官
乙卯水丁酉火壬午木甲子金己卯土自死
癸巳水乙亥火庚申木壬寅金丁巳土自绝
*五行不生、旺、临官、死、绝
水戊申火申寅木辛亥金乙巳土庚申不生
水庚子火丙午木癸卯金丁酉土壬子不旺
水丁亥火癸巳木壬寅金丙申土己亥不临官
水癸卯火辛酉木丙午金庚子土丁卯不死
水辛巳火己亥木甲申金戊寅土乙巳不绝
甲申水，丙寅火，己亥木，辛巳金，戊申土，皆五行自长生，故四时不能与之兴衰，超然自生之理，人若禀之，当敏快高明，贵者得之，其进以渐，富者得之，其利收厚，以至贫贱者得之，亦收向荣，而得其所以生也。
丙子水，戊午火，辛卯木，癸酉金，庚子土，此五行自旺者也，不待四时，而能自致其旺，则其为旺也孰？？此五行福力，奋震无偏拟者也。
壬辰水，甲戍火，癸未木，乙丑金，丙辰土，此五行之印库也，乃五行归根复本之时，凡库之所在,必欲物聚之,则其库充矣。设壬辰水为之主，欲得众水交归，然后为重，更有金木与之往往来相生，当得清权，倘若水制火，火制金，更或天中临之，是谓负印不起也。
乙卯水，丁酉火，壬午木，甲子金，己卯土，此五行自死者也。生则劳，死则息，其理自然，不有死之地，其物无自而归，又有所谓自死者，得其真归之理焉，凡命遇此，颖特高明，多慧少福，以静默为体，而不利有位，以澹薄为事，而不利与起，惟可学道访仙，超生死之门也，更在消息，癸巳水，乙亥火，庚申木，壬寅金，丁巳土，此五行自绝者也，天之道无可绝为，盖干支适会，已绝则更生，凡遇此者，忧喜未定，设如癸巳绝水，得癸酉旺金符之，是谓绝中水更生也。（烛神经）
凡命带甲子乙卯己卯壬午丁酉，不可便以死论，壬寅癸巳丁亥庚申乙亥，不可便以绝论，丙寅辛巳甲申戊申己亥，不可便以生气论，乙丑壬辰丙辰癸未甲戌，不可便以墓气论，须是用月令以辨清浊贵贱言之。（广信录）
李虚中云：壬寅正得艮位，故不得谓之绝，丁巳正得火禄，故不得谓之绝，而尤坚壮也。
沉芝曰：君相五行止于纳音也，凡五行以生旺为君，临官为相若纳音是木，生月日时遇寅卯两位，金遇申酉，水遇亥子，火遇巳午皆主贵。（三命提要）
至若勾陈得位，不亏小信以成仁，真武当权，知是大才而分瑞。
莹和尚注云：勾陈为土将，其于常也为信，真武乃水之神，其于常也为智，若生属旺地，福德加临，可谓得位，当权处之器。
王氏注云：珞琭子学此二神，盖言水土之性耳。
自生自旺事如何，印墓同华更自殊，权杀定须臻相位，无权当得配金鱼。
如贵格丙子壬辰庚子丙辰是也，不入格驳杂辛巳见丙子、癸酉见丙寅是也。死绝宫中随顺生，更和天乙禄来并，人生值此终当贵，无禄还须亦贵名。
有人壬午见丁卯，丁壬交互，丁禄在午，积财后贵。（鬼谷要诀）

第八卷
论五行二
夫五行之性，各致其用，水者其性智，火者其性礼，木者其性仁，金者其性义，逮夫土则信而已，重厚宽博，无所不容。以之水，则水附之而行，以之木，则木讬之而生。金不得土，则无自出，火不得土，则无自归，必损实以为通，致虚以为明也。
五行之用，多则太过，少则不及，其气其数，有余不足，皆能致凶，抑扬归中，然后为福，功成者贵于退藏也，将来者贵于荣振也。
功成者谓五行禀旺气者也，旺而能止息，是谓退藏，将来者五行在冠带胎养之地，其气亏而未盈，故欲子母相生，以益其气，则有荣进振发之道也。
如水非其时则涓箇（衰则为梗介死绝则枯藁故为梗介）金旺太过则动作凶，炎炎者贵乎熄，不息则有自焚之灾，滔滔者贵乎止，不止则有自溺之患，夫火行南陆而化热，盛则灾，烈而害物，至酉亥则阴能翕之，然后温燠。水行北陆而化寒，盛则严冷而杀物，至卯巳则阳能闢之，然后能滋生万物。
此言水火止熄则和也，阴不得阳则沉陷而不兴，阳不得阴则燥进而不复。
夫五行之性，大概以胎、生、旺、库为四贵，死、绝、病、败为四忌，余为四平，然有生而不生，旺而不旺者，此为凶乃先吉也，有死而不死，绝而不绝者，此为吉乃先凶也。
如水见戊申土，此生而不生也，水见庚子土，此旺而不旺也，遇此多成而反败，因喜而反忧，如水见癸卯金，此死而不死也，水见辛巳金，此绝而不绝也，五行气尽，而得父母之德以生益之，则其气复生矣。遇之者危中有福，穷而通，屈而伸也。
生旺太过，则福中藏祸，死绝太过，则福无可讬。若夫死绝逢子，殃变能逃。火土最先，金水尤后，火绝得土，曰睿肤作圣。
火以土为子，火绝于亥，而见丁亥是也，又得土则藏性于土者思而致道者也，此绝火为清明复性之火，见丁亥有气之土，是谓精思，而所感皆通睿则作圣矣。
土绝得金而不忌曰寿。
土绝在巳，得辛巳金是也，金者赤土也，是土之成器者，但生于土而别于土也，传气而成金，虽死而不亡也。
金绝，得水精，复继体。
金绝于寅，得甲寅水是也，金有气也，气绝于寅水者精也，水至寅卯为精啬之地，然精啬则全，精全则神应气化，而形复于本矣。
水绝，得木魂，复天游。
水绝于巳，得己巳木是也，水者精也，绝则精丧，精丧则神离气散而形消，可谓凶矣，然木主魂，能从神而往来者谓之魂，得性归真，随体离形，同于大道者也。
木绝得火，火出木烬，灰飞烟灭，故独为凶，蛇马无胆于焉是证。
木绝于申，得丙申火是也，盖木滋火水土之性，假合而生，脉绝而枯藁，则还水也，灼之而为火，则还火也，腐之而为土，则还土也，亡形失性，故独为凶，蛇马者位在巳午，木历巳午而死，木者于脏属肝，于腑属胆，故蛇马无胆，证木死为凶也。（烛神经）
五行之中，唯土者万物之母也，水火金木，因之以入，命中得水火木金全，而唯乏土字则夭，盖五行无土主之，则生复不定，在金命人言之，其夭尤速，为金是土之子，故金既无土，从何而生，故云无救无疗。（壶中子）
五行生、旺、死、绝分引贵贱例。
凡生旺固好，然为死绝加临之，则为驳杂多难，小薄之命，凡死绝固不好，然为生旺加临之，却反为纯粹，此即为福禄之命。（林开五命）
【功夺造化格】
年月日胎，俱在死绝无气之乡，而得一时在自生或自旺之地者是也。假令年月日胎俱无气，而得癸酉或戊午丙子庚子辛卯，皆纳音自旺之位也。火辛巳丙寅己亥甲申戊申，皆纳音自生之地也。仍需只于生旺处为本命，若大小二运以年太岁，只以生时较量灾福，盖不生不旺，则不能成人故也。若夫论命运之顺逆，方取本命属阳与属阴，余皆不取本命，而唯以生时生旺之处论之。
【功侔造化格】
本命纳音生居无气之地，却得救助，而往来复旺于本位是也。假令辛酉人得癸卯，，或癸卯人得辛酉，盖辛酉之木，困于金乡，却得癸卯，则金复旺于酉，而木复旺于卯，往来互换，故为吉会，此类人，先有多难，后享安乐之福，又云：辛酉失位之木，唯对以癸卯，则刚柔相济，得之者，是文明俊敏之士，决取巍科。（玉霄宝鑑）
【内阳外阴格】
如年时纳音属金水，日月属木火者也。（五行要论）
【纳音气数】
纳音者天地之气数也，驿马学堂居长生之位，才能官职在旺相之乡，文章富贵处印库之地，如逢衰败则减三分之一，更遇死绝，则去十分之半，切忌空亡冲克，不宜刑害，吞食，故同源相成顺数为上杂数次之则天地气全，基本强壮，同类相伤，（如丁未刑丁丑是也），则支神气散，理无复合，管辂云：五行互旺，虽冲气完，五行相克，虽合气散。（阁东叟书）
万物负阴而抱阳，冲气以为和，过与不及，则为乖道，故高者抑之使平，下者举之使崇，或益其不及，损其太过，所以贵在折归于中道，使无有余不足之累，即贵人驿马之微意也。行运亦如之，悟其微意，则于命之说，思过其半矣。（五行要论）
过与不及，犹物颠倒；气数中庸，应期而发。
五行喜刚柔得中，三命忌盛衰太过。（鬼谷遗文）
【旺中无禄愚并浪】
凡旺中无禄贵者，乃愚极多狂浪无成，更克本命，又带刑杀，主狂愚无图转，如丙寅得戊午时日也，旺中须爱禄，如丁卯人见戊午，是旺中有禄，丙寅见戊午，无禄有杀，多淫浪愚贱以狂，极则衰故也，做事弄巧成拙或带疾，盖戊午自刑自刃也。（沉芝源髓）
【三命太弱】
土人寅卯辰，水人寅卯辰，水土同取，火人酉戌亥，缘申上亦有火力，故取，酉戌亥木人，午未申皆太弱，金命不然，若在巳午未转上。（天元变化书）
【五行忌见】
木火秀而重富，只不可见金金年有灾水木秀而清高，只不可见卯巳卯巳年亦灾丙辛为水，在亥子月中，其水成象，月中要见丙辛旺，富也。（神白经）
【引起自死自绝格】
假令癸丑年木，乙丑月金，壬午日木，辛丑时土，壬午木自死，引起生年癸丑木自绝，于申自生自旺亦同推之。（林开五命）
五行无气，为人镇日多忧。（隐迷赋）
【五行相生相克】
金生水水生木木生火火生土土生金
金克木木克土土克水水克火火克金
【五行相生相克要法】
五行相克最为不好，如是福聚之地克他处，却从好断之。如其他来克福聚之地，即大不好，五行相生最为佳，然以祸相生则为凶，以福相生则为吉。凡相生相克，遇五行交错，方可论之，如六合、三合、刑害、冲破之类，皆为五行之交错也。（林开五命）
大率五行尚其变，而不尚其常，贵其隐而不贵其显，死绝有救则为还魂，生旺有克者气散，
若夫彼我之相生，顺则益本，逆则夺气，彼此之相克，顺则势强，逆则有伤。
设如木火相生，顺推之而相生，则益气而荣盛，若命属木，而火来投之，则逆而夺气矣，如木之相克，本命属金而见木，则有强盛之势，如命属木而金来克之，则为伤残之咎也。（烛神经）
生旺破坏而福浅，死绝有救而贵显。（广录）
【父子相类格】
火年火月，木日木时，支干纳音相类者皆是。（三命纂局）
【助气】
如水命人四柱有金土之类是也，主平生稳当享清闲之福。（广信录）
【还魂格】
五行自死自绝，而有救者是也，递相还者最贵，有福神次之，无福神独自还魂者为下。（林开五命）
【又还魂格】
火人乙亥土人丁巳金人壬寅木人庚申水人癸巳
（若人见之，晚发财禄也。）（神白经）
相生相得事如何，仍须禄马位包罗，六合天乙来相照，身居两府定无蹉。（鬼谷要诀）
【绝处逢生是福媒】
如辛巳金绝在寅，而见戊寅土，最贵，以戊干神阳土，压辛之阴金，金绝在寅，见戊寅纳音土，亦生辛巳纳音金，六辛贵在寅，五行绝处逢生是父母，故为福，他准此。
【纳音支荫应微富】
如丁卯火犯亥卯未，三合全，虽有癸亥水克，亦主富，上下皆得木气生，如王韦明相公，己未年，乙亥月，丙寅日，辛卯时，虽亥卯未木局生，纳音火，奈气伤己土，久后恶死，如甲乙人逢申子辰，为甲乙木体遇申子辰皆水也。（沉芝源髓）
身土遇火生而渐利，命水得金乃优长，金多须火或从革以成命，木重得金揉曲直而任使。
水流不止，须土以攘之，火盛无依，惟水以济之。
身命喜于生旺福，干不嫌克制，假如火至盛旺，左右无木，须得水制，方成既济，火轻则不然。（鬼谷遗文）
肝江李秦伯曰：五行用得其宜，虽相克而为福，五行用失其宜，虽相生而为灾。
如水遇土而止，土遇木而秀，木遇金而成器，金遇火而熔铸，火遇水而灭形，水生木，木通则水竭，木生火，火旺则木焚，火生土，土旺而火痊，土生金，金贵则土贱，金生水，水旺则金沉,是也,又如金克木,金气和则成器,否则伐木。木克土，木气和则成林麓，否则茅次。土克水，土气和则水流，否则成渊塞。水克火，水气和则既济，否则各灭形质。火克金，火气和则熔铸，否则损模也。
【分清浊等差】
清者是因浊而清也，五行有所制伏之谓也，假令水病见土则浊，却非土堤防则不能止息，既止息，则清之有渐也，不可太过不及。浊者五行无制伏也，如金多无火，水多无土，火多无水，木多无金，土多无木也，故五行有反极之说，如赵士鹏中大命丁卯年火，丁未月水，乙酉日水，甲申日水，鬼气生旺而极也，水极生木，木生火，故极则变，变则通也，又如程禹尚书，丁卯年火，辛亥月金，庚戍日金，庚辰时金，是金极变丙水为火官，寅戍为魁星矣，又李庄显谟丙寅年火，庚寅月木，丁未日水，壬寅时金，无克制富贵而寿，盖四柱下生上而粹为实也，又如李迨侍郎，乙丑年金，己丑月火，癸巳日水，丁巳时土，虽作二十年从官，而不在君侧，无妻无子，盖四柱下克上也，寿亦短于庄，如此制伏，千变万化，不能穷尽，略举四命以较之。（广信集）
火不畏水，藉之然后以济物，木须赖金，制之然后以成器。
五行之内，火虽畏水，火不得水，则又不能济物，木虽畏金，木不得金，则又不能成器，火人得水者，在格曰未济，言其终得相济也，木人得金者在格曰断轮，言其终得用也，火少而水多者，火之势不及于水，乃畏其水也，金寡而木众者，金之势不及于木，乃困于木也。
金火全，名铸印，犯丑字，即为损模，木金等，曰断轮，向秋生，而为伤斧。
金亦两得，火亦两得，在格谓之铸印，怨恶见丑字，盖铸印必藉土为模，辰戍丑未皆土也，丑为破坏之字，得之者乃铸印损模，模既损，则火散金消，反致殃矣。木亦两得，金亦两得，在格谓之断轮，偏恶秋生，盖秋为肃杀之时，乃断轮伤斧，斧既伤，则木弱金阙，反致矣。（壶中子）
【水为相济则精神具足，金木互用则仁柔义刚】
水者精也，火者神也，二物相济，故精神明灵而具足，金刚则木柔，二物互用，则仁柔义刚，而两相得矣。（烛神经）
【论其眷属，忧其死绝】
莹和尚注云：生我者为父母，我生者为子孙，克我者为官鬼，我克者为妻财，比和者为兄弟，处在危亡之地，忧居休囚死绝之乡。三命钤云：生我者为禄，我生者为库，我克者为财，克我者为鬼，如金以土为禄，水为库，木为财，火为鬼，余彷此。
【值病忧病，逢生得生，旺相峥嵘，休囚绝灭】
莹和尚注云：值病忧病，以休囚绝灭而言；逢生得生，以旺相峥嵘为义。值病忧病者，五行病中逢鬼也，如木值辛巳金，火值甲申水，土遇庚寅木，金逢乙亥火，如此之类，休囚绝灭。逢生得生者，五行生处逢生也，如木临癸亥水，火得庚寅木，水值壬申金，金逢丁巳土，如此之类，旺相峥嵘或逢之岁运，或值之鎡基，更看始终，随宜消息。
【父病推其子禄妻灾课以夫年】
莹和尚注云：五行相生为父子，阴阳相制为夫妻，假令无病，无疑畏火，急求水以救之，盖金生水为子，水尅火故也。又如金灾者，恐值火也，且看火之休旺如何？盖尅我者为夫，此乃救解二法，最为详要。王氏注云：如丙寅火人见戊申土，火虽病而为戊申之父，父虽病而戊申土长生，父承子禄之荫，虽病而不致死也，或丁卯火见甲午金，为妻金至午败，可谓妻灾矣，以丁卯火旺在午又逢禄，金火相传，阴阳相合而生造化，所谓妻随夫贵也。
【金木未能成器，听哀乐以难名，似木盛而花繁，状密云而不雨】
莹和尚注云：金不能成器，惟火以陶鎔，木未能成功，假金而凋金。王氏注云：谓哀乐者，盖木主春，其性仁，春则万物发生，可谓乐也。金主秋，其性义，秋则万物肃杀，可谓哀也，木无金，金无火，未能成器，为哀为乐，难以名状。似木盛而花繁，密云而不雨，是谓有虚声，而无实迹焉。
与生地之相逢，宜退身而避位。
莹和尚注云：本命长生中逢旺鬼是也，如金逢乙巳火，土遇庚申木，火见甲寅水，木逢辛亥金，得于四柱或临大命者，宜退身而避位。王氏注云：如戊申得壬申，戊申土生壬申金，金至申而临官，父传子道也，子强则父衰，父已成功，自当告退，盖生者不生，物不两立，是知五行他生而我休，子代父位也。（珞琭子）

第九卷
论五行三
凡命五行下生上曰助气，主一生享福，凡事容易受人福力，上生下曰盗气，主一生为人谋，多庇荫他人，供他人之福。
凡命五行下尅上，主沉滞难发，上尅下，主有威势，害物，不利妻妾子孙，大抵皆孤独，生旺则差慢。（广信集）
假如年月日时胎，纳音皆是木，看如何旺，若时上木败尤好，以其太旺则刚暴，须有柔弱以御之，运行金乡无害，取其不嫌于克制故也。又云：假如命得金为福，但有一金又无气，而为火土所战，皆不得力，水火土皆然。（林开五命）
【五行返制】
五行之数最难详，闲位须防胜位亡，火多金少浑闲事，火少金多大不祥。阴阳偏出，造化不成，五行大抵要尅制，有理稍出意外，则有过与不及之患，且如火多金少，聚散不得成形，虽有制抑，亦苦不害，若火少金多，既不成销铄，火则反有灰飞烟灭之厄，造化之功当曲尽。（太乙统纪）
【五行太过不及】
一水生三木，枯藁；三水一木，飘溢，贵于阴阳等也。此不入格。一土生三金，蹇滞，三土生一金，福盛。惟土生金，土多金少，无碍，转为福寿。一水命得三金，太过不均，早发早亡，是乘父母之福。一金生三水，虚弱。一木得三金，必尅伐。一金得三木，自钝。然金以木为财，木多者，不可尅也。一金三火，是贵，金人不畏火，若在上位，得火者为上。一火人得三金，亦不名财，然火尅金，火轻故也。两金两木，粗得，两木两水粗得，两金两土造化，两土两金粗得，两火两木粗得，两木两火闲弱，两金两水闲弱，两水两金清秀，两金两火最上，两火两金足财，两土两木造化，两水两土造化，其馀倣此消息，更看天干交涉。（天元变化书）
【五行太过】
水盛泛而不止，主好阴谋，后遇其伤。土强不见于木，情多欺罔，性定顽愚鄙执。木繁不逢金制，初辛苦而晚岁孤贫。火炎不遇水济，神性凶暴，多招横祸。金刚无火，凶顽夭寿。故曰金刚火强，多则损己；木柔土和，盛亦伤身。（宰公要诀）
轻得地，而可敌重衰，重无地，而制之轻败。
如土制水，则丙辰丁巳之土，能制丙子癸亥之水。壬申癸酉之金虽重，却遇戊子、己丑、丙寅、丁卯之火，虽金重亦受制于火，盖火向旺，而金向绝也。
【各衰如旺，轻重自然】
如辛酉见癸酉，戊午见丙子，乃旺处相敌，支气不比，却有相敌，为变化发扬也，甲寅水见庚午辛未土，力气各衰，水土和柔，则有化育之道，余彷此。
【至若体轻用重，不免漂沉，本重末轻，广谋自胜，主客相容，优游享福】
如庚午辛未，土体轻也，见壬戌癸亥丙子之水，是体轻用重，反散流也。如庚子辛丑土，见癸巳乙卯水，是本重末轻，广谋自胜之人也。五行主客轻重相等，制用有法，水土和柔，金火相得，则康宁。
【五行相敌，一凶一吉】
五行相敌轻重目等，遇鬼二则凶，一重鬼凶中反吉。（鬼谷遗文）
凡命纳音鬼多，主本当时，名曰官星乘旺，纳音财多，主本无气，名曰财多害身，主富而多恶疾。
【御鬼】
如木命人得火月金日时之类是也，主立身于艰难之中，凡事必就他人之力。
【助鬼】
如水命人，四柱有土火之类是也，主小胆，凡百举事，欲为不为，又云：如水命人，得土月火日时之类，又谓之子母鬼，主平生多被骨肉破斗，干支通用，纳音最紧，又名助官。
【鬼中有鬼】
如土命人，生木月，金日时之类是也，主有官势威权根基，若劣弱太凶，经云：五行切忌下贼上，平生不足事相萃。
【损气】
如水命人，四柱有土木，土人四柱有木金之类是也，主平生歇灭，劳而无功，难至远大。
【争掰】
如金人三金一木之类是也，主平生财物不足，争掰之事。
【煎熬】
如金人一金三火之类是也，主平生煎熬，不得安闲。（广信集）
【生者畏死】
丙寅火畏乙卯水辛巳金畏丁酉火甲申水畏己卯土戊申土畏壬午木
己亥木畏甲子金（广録）
【鬼论】
窠中鬼者，如丙子见庚子、丁丑见辛丑之类是也。隔壁鬼者，如庚子见癸丑之类是也，墓中鬼者，如水中见丙辰，土人见戊辰之类是也，空亡鬼者，如甲戌见甲申乙酉之类是也。（天元变化书）
【以小凌大，自遗其害，以若胜刚，自掇其殃】
以一水克三火，以小凌大，反为灼绝，自遗其害也，如癸巳绝水克丙寅旺火，以弱胜强也，乃自掇其殃矣。
【以阴胜阳，虽殃不彰。以阳胜阴，为害不深，两阴相敌，两阳相拒，凶祸旋至，不安其处】
如乙巳阴火，克壬申阳金，此以阴胜阳也，设使为祸，不至彰杨。如壬申克己巳木，以阳胜阴也，虽有为害亦不深也。夫何故？盖阴阳有情而然也。如丁卯癸酉二阴相敌也，两阳相蹈，戊午见甲子是也，阳刚锐，阴柔佞，必胜而后已，故凶祸旋至，不安其处，所至多人情，胡越之扰。（烛神经）
太乙统纪云：天地阴阳变化之机，未尝不以阴召阳，阳召阴，则天地合正，五行气融，若乃阳从乎阳，阴从乎阴，则阴阳偏出，动静失序，所以祸福两途也。
【辨五音诀】
舌音为徵，齿为商，牙角，喉宫，唇羽，方能五姓类中，用见图达者尽规章。（神白经）
五音贵旺，盖取本音五行，各至相旺处也，商音为金，旺在申酉，德在辰巳，角音属木，旺在寅卯，德在戌亥，徵音属火，旺在巳午，德在丑寅，宫羽音属水土，旺在亥子，德在未申，若人遇之，如三命有气，不遇恶杀临之，主平生贵盛，虽在刑杀，以宜有禄，假令徵姓人四月五月为旺月，十二月正月生德月，余准此。（三命钤）
五音姓氏（郡望附）
【角音】
赵天水周汝南朱沛国孔鲁国曹谯郡华武陵金彭城
俞河间卢河东乐南阳和汝南肖河南董陇西高渤海
虞陈郡裘渤海艾天水弘太原国下邳秋天水郜京兆
印冯翊怀河南从东莞索武威乔梁国洪敦煌崔博陵
陆河南家京兆熊中山车京兆侠上谷恣平昌雍京兆
仆鲁国晁京兆荆广陵密太原苹青阳曲陈留药汝南
衙江夏甲齐郡虢新平岳冯翊敬平阳戢东平宪会稽
刘彭城澹台大山钟离会稽
【徵音】
钱彭城姜天水罗豫章季渤海咎太原庄天水终南阳栾河西卓西河丁济阳吉冯翊巴高平辛陇西祭河间李陇西寳扶风毕河南娄谯国管平昌瞿松阳禄扶风厉范阳池西平宣始平钮吴兴姬南阳那天水谌河内郑荣阳云琅琊郝太原刀弘农经范阳连上党东平原玉彭城荀河内贲宣城甄中山宰西河曾鲁国勐咸阳陈颖川史京兆时陇西钟颖川干颖川官中山利河南黎京兆闻吴兴邓南阳芮平原郦新蔡笠东海给钜鹿泰天水唐晋昌纪高阳蔡济阳邉陇西易太原师太原宿东平莘天水单济阳靳西河聂河东录广平智鲁国尤吴兴薛河东舒京兆田雁门陕武陵慎天水巩山阳咸汝南翟南阳诸琅琊井扶风冷京兆练河内开天水施吴兴腾南阳蓝汝阳支合阳别京兆廖武威宁齐郡赖颖川劳松阳石武陵段京兆訾渤海晋平阳负天水迮陇西西门晋阳申屠京兆次第京兆迟远东独孤高平东门济阳北门京兆乡河内司徒越郡信都济阴斛斯武陵野广陵司空顿丘诸葛琅琊谭弘农司马河内呼延盬官真下邳一云上谷纥干魏郡乞伏陇西尉迟太原屈突河内屈男武威
【宫音】
孙乐安范高平倪千乘曲临海农雁门居渤海仰汝南幸雁门蒙安定封渤海冯始平彭陇西殷汝南闵陇西晏齐郡都黎阳仲中山司顿丘阴始平縻汝南沉吴兴风郄易明吴兴童雁门阎太原耿高阳宫太原昭太原欝太原松东莞严天水任乐安计京兆林西河充赞皇寇上谷仇南阳蓟内黄双天水瑰余杭魏钜鹿鄷京兆谈广平丘河南容敦煌广丹阳甘渤海薄雁门贡广陵逢长乐陶浔阳鲍上党宋京兆应汝南弋临海阙下邳针辽西蔺中山郁黎阳冉武陵水吴兴岑南阳熊豫章冀渤海隆南阳景晋阳屠陈留麴吴兴桂天水牛陇西也昌阳公松阳奄内黄水丘吴兴大叔东平句平阳鞠汝南夐鄱阳逢谯国一云商音第五陇西敖谯国豊松阳鹿可南问弓太原公冶鲁国融南康红平昌酒江陵公孙高阳南门河南简范阳游广平钦太原豆庐范阳仲孙高阳空顿丘权天水栗黎阳东方平原大兄陇西沙汝南桓谯国蹇山阳门丘顿丘折中京兆
【商音】
王太原栢魏郡乌颖川姚吴兴柳河东厐始平麻上谷徐东海蒋乐安章河间常平原邵博陵雷冯翊项辽西强天水骆内黄韩南阳潘容陈傅清河湛豫章汪平阳祝太原贾武威樊上党何庐江葛顿丘康京兆元河南狄天河梁安定路内黄万扶风张清河奚谯国贺广平汤中山伏太原杜京兆余雁门柯济阳戚东南郎中山平河内方河南成上谷阮陈留江济阳庐范阳谢陈留昌中山黄江河花东平茅东海席安定颜鲁国莫钜鹿房清河慕敦煌殳武功藉广平稽谯国邴平阳申魏郡相河西奔琅琊南汝南靖临海阳弘农俞会稽赫连渤海拔也乐安能平阳习东阳伊陈留能太原刑河间巫平阳郄济阳查汝南铎鄱阳苌魏郡附南阳安武威上官天水仆阳博陵万俟兰陵寿京兆向河内暴魏郡苍武陵滑下邳牧弘农桑黎阳盖齐郡猴中山况庐江谯京兆臧东海东平河南拓拔颖川端木兰陵通西河冲雁门叶南阳党冯翊裴河南山河内阚天水益冯翊介河内咸鲁国丹汝南危晋昌令狐太原托板黎阳贺板下邳尚上党匡晋阳白南阳杭余杭荣上谷全京兆巢彭城宦京兆庆河内扶琅琊商京兆斛成阳鲜干太原贺兰河东司寇平阳温太原文雁门郃平庐左济阳羊泰山邥山阳阙陇西勤汝南长河内鄢平阳卿内黄哀丹阳相里西河青阳荣阳轩辕郄阳柴平阳欧平阳鄂武昌程安定惠扶风班扶风蒯襄阳留南安殇鲁国过高平满山阳郭太原一云汾王去斤京兆夏侯谯国舍利渤海公羊（顿丘）长孙（济阴）千秋（彭城）吐万（河东）辛丘（河南）夙勤（内黄）东乡（清河）公绵（咸阳）立贩（河内）贺音（河内）贺拨（齐郡）
【羽音】
吴（渤海）鲁（扶风）卞（济阳）毛（西河）凌（河间）鱼（冯翊）夔（京兆）龙（武陵）于（京兆）谷（上谷）须（渤海）盘（西松）褚（河南）韦（京兆）伍（安定）禹（陇西）霍（太原）古（新安）戎（江陵）蒲（河内）羿（齐郡）扶（京兆）后（东海）楚（新平）卫（河东）马（扶风）余（下邳）具（清河）缪（兰陵）瘦（齐郡）祖（范阳）胥（琅琊）储（河东）堵（河东）涂（俞章）帅（平原）许（高阳）苗（东阳）卜（河西）梅（汝南）扈（京兆）步（寻阳）武（太原）宗（京兆）汲（清河）璩（黎阳）潜（豫章）巨（钜鹿）吕（东平）袁（汝南）颜（武陵）盛（广陵）燕（范阳）沃（太原）符（琅琊）包（上党）富（齐郡）饶（平阳）汝（汝南）顿（魏郡）喻（江夏）费（江夏）孟（平昌）夏（会稽）浦（京兆）尉（琅琊）詹（河间）巽（武陵）乌（颖川）毋（钜鹿）宛（东海）牟（平昌）苏（武功）干（河内）穆（河南）胡（安定）茹（河内）越（晋阳）束（东南）翁（盐官）弓（太原）养（山阳）邳（清河）旅（南安）渠（雁门）端木（鲁国）单于（千乘）突卢（南安）税（河间）淳于（河内）宗正（彭城）士孙（河内）来（河内）于丘（广陵）比罗（豫章）颛孙（丹阳）慕容（太原）仆固（同安）伊祈（咸阳）乙弗（高平）皇甫（京兆）沙陀（辽西）比干（辽西）南宫（河南）朱耶（范阳）宇文（赵郡）羽弗（荣阳）斛律（雁门）
【论三元】
立天之道曰阴与阳，日天道也，自甲至癸十日迭运，而阴阳之义明。立地之道曰柔与刚，辰地道也。自子至亥十二辰更次，而刚柔之义显，然单出为声而已杂比然后为音，故以日辰错宗，纳甲以成音，于是三才备，而五行无余蕴矣。（五行要诀）
干为禄，定贵贱，支为命，定修短，纳音为身，察盛衰。夫人生处得禄，命身居旺相宫，三才有气，则为快乐长寿之命，若禄、命、身值死绝，三才无气，则为尘埃，困窘之命矣。（金书命诀）
凡命先看干神，有无克制，支神有无刑冲，干支纳音有无战斗降伏，如甲以寅为禄，而寅上有何干，甲以辛为官，而辛得何支，干不侵支，则天乃能高，支不犯干，则地乃能卑，五行不相贼，则人乃能顺，四孟不相害，则马乃能驰，李淳风曰：五行生旺，观福气之往还，五行死绝，在吉神之救助。
【五行得地】
干神得地，谓甲乙得亥卯，丙丁得寅午，庚辛得巳酉，壬癸得申子，戊己得辰戍丑未。支神得地，谓见禄马贵神官印食神学堂，及禄马贵神相合，暗合，互换见也。纳音得地，谓五行如在生旺库，而无刑害冲犯也。大抵五行得地，纳音相宜，吉神无助亦荣。五行无气，纳音相妨，纵有吉神，不用也。
【三元得一字之名】
自下生上者上也，年水月木日水时木。自上生下者次之，年火月金，日火时金者，又次之俱全者为上，纳音次之，支干又次之，禄马相乘，贵德相助，更资之以生成充实之气，而无刑害空亡之类者好。（阎东叟书）
又林开云：其类有数等，纳音相类最为第一，是至贵，两府两省命有之。然须得纯粹不杂者方可也。如杂则减落断之，干神兄弟相类又其次也，纯粹者方可，五行兄弟相类第二，然纯粹者亦可作两府，有杂者减为断之，干神兄弟相类又其次也，纯粹者只可为两制之命，有杂则减落断之，支神相类最为下，纯粹者只可作正郎之命，有杂从减落断之，此等格局，便有驳杂官禄，虽然以减落论，亦须作好差遣，有声誉，亦常调之格也。
【大殿天元羸弱，宫吉，不及以为荣，上下兴隆，卦凶能不成其咎】
王氏注云：天元者干也，以干为禄，人之生也，以得禄为荣，失禄为辱，必以天元为主，在五行生旺之处，而遇天禄者，官易于荣显也，或大段天元五行无气之谓羸弱，虽所临宫分之吉，亦不及为荣也。譬如甲申水人，得庚申甲子，甲禄至子以败，逢庚为鬼，申子是甲申水生旺之宫，以其天元无气，虽宜吉亦不及荣也。中下兴隆者，中元曰支主命，下元曰纳音主身，身命俱临五行兴隆之地，虽八卦定分为凶，亦不能致害也，如甲寅水人，得乙亥月水木，得亥以逢相旺之气，可谓中下兴隆，虽亥中有乾卦属金，金伤甲木，为鬼卦之伤禄，以其身命五行生旺，故曰卦凶而不能成其咎矣。
【干摧两重，防灾于元首之间。支折三轻，畏祸于股肱之内。下元一气，周居去住之期】
莹和尚注云：天元两值受克，防灾于头目胸背之间。支辰三次逢伤，畏祸于腹脏股肱之内。下元一气纳音是也，其主宰也五行逐干支迁变，故曰周居去住之期，而成否泰。
王氏注云：纳音之谓下元，为刚为柔，相继相治，循环于命，周而复始，得之以为福，失之以为祸，故周居去住而期。

第十卷
论年月日时胎
【三主论】
年与月管初主，月与日管中主，日与时管末主，其法与星象曆家分三主同。初主星当生年得力，则初主好，不得力，则初主蹇滞，中末主亦若此，而分年月日时，看命之三主，其义同也。（李虚中书）
【定三限】
常以生月为初限，管二十五年，生日为中限，管二十五年，生时为末限，管五十年，后彻终年，以上初限值禄马贵神，不犯空亡，截路，交退伏神，便于初限进达立身成遂。如中限值禄马贵神天德，不犯空亡，大败，交退伏神，便当中限成立，其末限一如前法，大凡须在生时为主，若得好时，自然成遂矣。（金书命诀）
凡看生旺死绝，以主本为先，次以月，又次以时，又次以胎，假如年日见生旺，月时上虽有死绝，不妨。月日生旺，即时上死绝，若主本死绝，月与时虽有生旺，不能救也。又如命上见时旺，月上虽死绝，不妨。（林开五命）
大凡看命，切须于年月日时上寻见用神，用神气特达极妙。用神不得势，福禄薄少。（天元变化书）
好年不如好月，好月不如好日，好日不如好时，一如生时见禄马贵合贵食官印，不犯刑尅空亡，则少年进达。生时值天中杀，截路，空亡，十恶大败，交退伏神，一生沉滞，更值刑害，冲破，则一生疾病，如逢败休死绝，杂以刑尅相冲，则一生贫贱，更犯天年短夭，及诸凶杀，二十五岁以前定死，若胎数不足，值四大空亡，而恶杀有气，无吉神助之，则襁褓中死。
【集福发福】
日者三阳之会，帝王之象。时者近侍之臣，以亲帝坐，尤要得时，而时上有君臣庆会，天地德合，也以时得之，则人臣常亲帝坐。若年月日时四位纳音生旺之气，或四位支干吉会之气，或四位禄马福贵之气，聚于时上，谓之四位集福于帝坐，不然时上倒揭旺气，秀气，散在诸位，而诸位乘吉会之气者，谓之帝坐发福于四位，夫集福于帝坐则以纯厚忠信，得更发福于四位，则以聪明端直自进，然近传之臣，切忌金木太旺，不能久任也。
【主本两胜】
遁月从年，则以年为主，遁时从日，则以日为本，主胜于本，多出资荫。本胜于主，当自卓立，主本两胜，则富贵双全，如主木而得卯月以乘之，本金而得酉时以乘之，谓之主本乘旺气，如主水而得甲申、丙子、壬戌、癸亥月。本火而得丙寅、戊午、甲辰、乙巳时。主木而得己亥、辛卯、甲寅、庚寅月。本金而得辛巳、癸酉、庚申、壬申时，谓之主本还家。主木而得癸未月，本金而得乙丑时，主水而得壬辰月，本火而得甲戌时，谓之主本持印。四位如此，而更吉神往来，凶杀回避，谓之主本得位也。（阎冬叟书）
主本係和，未生贫贱之人，时月乖违，岂见久荣之者。
主本係和，相有为贵，年克日减力也。日尅年难主贵气，亦多屯剥。况日时俱尅于年，乖离尤甚。（鬼谷遗文）
【垂带贵人】
谓立春在十二月末，身在十二月生，而得次年春气，占两年气候最好，谓之垂带贵人。
【剩馀中生】
谓如二月末而得三月节气，虽主富贵，终无后禄。（广录）三命钤云：剩馀终生者，为无后贵人。
凡人命年不可尅胎，月不可尅年，日不可尅月，时不可尅日，胎不可尅时，皆以纳音论之。
凡命主本相尅害，而又相还者，不使相还，假令壬申癸未，元无相还，以气散论之。（广信集）
月伤时日，衣食终日区区，时日伤年，久不免于劳苦。（隐迷赋）
时伤日月，家财自破。
【释日时贵格】<须要不犯坏乃作福>
甲子日丙寅时<居日禄>己巳时<神白云化主贵>辛未时<贵>乙亥时<目疾>
甲寅日甲子时<高贵>乙丑时<平>丙寅时<贵>戊辰时<平>己巳时<平>辛未时<神白云金化木主贵>
甲辰日乙丑时<贵主血>丙寅时<神白云火木化主贵>庚午时<主血>甲戌时<贵>
甲午日甲子时<高>辛未时<高>壬申时<高>癸酉时<孤>
甲申日乙丑时丙寅时<平>己巳时<贵>辛未时<神白云金化木主贵>壬申时乙亥时
甲戌日甲子时<平>丙寅时<神白火木化主有厚福>辛卯时<平>乙亥时<平>
乙丑日戊寅时<高>己卯时<高>辛未时<始杂后纯>甲申时<高>乙酉时<高>丁亥时<秀>
乙卯日丙子时<高>己卯时<高>壬午时<高>甲申时<化贵>
乙巳日丙子时壬午时甲申时<化>丙戌时丁亥时<并吉>
乙未日丙子时<平>己卯时丁亥时<贵>
乙酉日丙子时<贵>己卯时<秀>丁亥时<平>庚辰时<神白云金化主有厚祸福>
乙亥日丙子时<化青赤主福>庚辰时<平>甲申时<神白云通乙庚之化主厚福>
丙子日壬辰时<印>癸巳时<神白云水化主有福不宜饮酒>甲申时
丙寅日己丑时<神白云火土象主贵有血疾>乙亥时<火土象主贵>庚寅时<贵不久>辛卯时癸巳时<神白云火化主贵而无寿不宜饮酒>
丙辰日庚寅时<高>甲午时<平>己亥时<神白云火土化须发有福只寿短>
丙午日壬辰时<贵>癸巳时<戒酒>丙申时<主血火厄>戊戌时<平>己亥时<贵武>
丙申日戊子时<平>己丑时<血疾>癸巳时<主血>
丙戌日己丑时<高武>辛卯时<神白云火大主福厚>癸巳时<戒酒>甲午时<平>丙申时<高>
在六丙日见己丑时主血灾疾。
丁丑日壬寅时<化贵>丙午时<平>戊申时<秀实>
丁卯日壬寅时<贵>甲辰时<不利陈献>丙午时<平>辛亥时<平>
丁巳日庚子时<平>辛丑时<平>壬寅时<平>丙午时<平>丁未时<夹禄>
丁未日壬寅时<神白云木化主贵>丙午时庚戌时<皆吉>
丁酉日壬寅时<神白云木化主贵>甲辰时<平>丙午时<平>辛亥时<平>
丁亥日壬寅时<神白云木化主贵>甲辰时<血疾>丙午时<平>
戊子日甲寅时<贵>乙卯时<神白云火木象主贵少寿>丁巳时<贵>戊午时<夏不鎔铸>
戊寅日甲寅时丁巳时癸亥时<高>
戊辰日丁巳时庚申时癸亥时<秀>乙卯时<神白云水木象主贵无寿>
戊午日甲寅时<化贵>丁巳时<高贵>癸亥时<贵>
戊申日壬子时<高>丁巳时<平>己未时<贵>
戊戌日乙卯时<贵>丁巳时<贵>己未时<贵平>
己丑日甲子时<化贵>庚午时<贵>壬申时<高>甲戌时<贵>丙寅时<神白云火土象主贵有血疾>
己卯日丙寅时<平>庚午时<贵>甲戌时<高>乙亥时<平>
己巳日甲子时<神白云土化主有福但不显>庚午时<贵>甲戌时<化贵>乙亥时<平>
己未日甲子时<高>庚午时<高>丙寅时<神白云火土象主贵有血疾>
己酉日丙寅时<有用贵>庚午时<贵>辛未时壬申时
己亥日丙寅时<神白云火木象主贵>庚午时<贵>壬申时<贵>乙亥时
庚子日丙子时<贵>甲申时<贵>丁亥时<贵>
庚寅日丁丑时<平>癸未时甲申时戊寅时<贵>辛巳时丁亥时<平>
庚辰日辛巳时<终蹇>壬午时<发即死>甲申时乙酉时<神白云金化主福厚>
庚午日丙子时<贵>癸未时<贵>甲申时<贵>丁亥时<贵>
庚申日丁丑时<平>甲申时<贵>乙酉时<贵>
庚戌日丙子时<高>戊寅时<贵>壬午时<平>癸未时<平>甲申时<神白云金水带印主有清显之福>
辛丑日戊子时己丑时<孤>庚寅时<发即风疾>癸巳时<化贵戒酒>丙申时<化贵>丁酉时<高>己亥时<高>
辛卯日庚寅时<发即风疾>戊子时<神白云金火化主有贵>丙申时<化贵>
辛巳日庚寅时<平>戊子时<神白云金火象主贵>癸巳时<化贵>甲午时<平>丙申时<见血则福之兆>丁酉时<平>
辛未日戊子时<贵>庚寅时<发即风疾>壬辰时丁酉时<贵>丙申时<神白云金火乘合血乃福之先又水化主贵>
己亥时<贵>
辛酉日戊子时<神白云金化火主贵>庚寅时<贵>壬辰时<平>癸巳时<化贵戒酒>丙申时<神白云水化主贵>丁酉时<平>
辛亥日戊子时<贵>庚寅时<贵>壬辰时<贵>丁酉时<贵>
在六日辛日见戊子时，谓之天庭清显气，辛酉得之最高。
壬子日辛丑时壬寅时<太虚>丙午时辛亥时<贵>
壬寅日庚子时<贵>壬寅时<太虚>丁未时<神白云化木贵>辛亥时<艰难>
壬辰日壬寅时<太虚>甲辰时<水火血灾>己酉时<高>辛亥时<贵>
壬午日壬寅时<太虚>癸卯时<高>甲辰时<水火灾>丁未时<平>辛亥时<平>
壬申日庚子时壬寅时<太虚>甲辰时<水火灾>乙巳时辛亥时<贵>
壬戌日壬寅时<太虚>庚戌时<不利妻>辛亥时
六壬日见壬寅时，名曰太虚，贵不久盛而祸生。
癸丑日甲寅时<贵>丙寅时<平>戊午时<财厚>庚申时<高>癸亥时
癸卯日癸丑时<平>乙卯时<艰难>辛丑时<平>癸辛时<平>
癸巳日壬子时<平>甲寅时<平>庚申时<平>
癸未日甲寅时<贵>丙辰时<高>癸亥时<高>
癸酉日丙辰时<高>庚申时<高>癸亥时<高>
癸亥日壬子时<贵>甲寅时<津梁高贵>戊午时<贵>庚申时<贵>癸亥时<贵>
以上注字有神白经云者，或是引用或是附入。
【释日时凶中贵格】
甲子日己巳时<先贵后富>癸酉时<先破祖后大富>乙亥时<得妻财尅妻>
甲寅日壬申时＜旺中有灾>甲戌时<四十后以富>
甲辰日乙丑时主血贵戊辰时刑后发财庚午时出血发甲戌时有财凶
甲午日甲子时身孤有财清贵有吉庚午时伤祖主刑发财死
甲申日己巳时身孤清贵壬申时离乡发福甲戌时身孤三十后财旺
甲戌日乙丑时先刑后财戊辰时克早身孤中年发财辛未时先刑后贵
乙丑日己卯时中年大福辛巳时初纯后杂
乙卯日丙子时凶中逢吉大贵庚辰时刑后大发
乙巳日戊寅时中年横发庚辰时先刑后贵甲申时刑中化贵
乙未日甲申时旺中有失终旺丙戌时旺处凶
乙酉日乙酉时旺处自刑己卯时先破中年旺末年死无地
乙亥日戊寅时三十年后身孤发福庚辰时发中自刑害丙戌时血疾丁亥时有财自刑
丙子日壬辰时有财招是非
丙寅日丙申时旺中脱败辛卯时无祖自立有财有肢体疾
丙辰日壬辰时身孤有财丙申时横发财
丙午日戊子时先贫后富丙申时见血大发
丙申日己丑时见血疾后发壬辰时旺中失丙申时好色
丙戌日己丑时刑后发旺丙申时破祖了发火血灾戊戌时贫
丁丑日庚子时先贫后富辛丑时因贵人发福
丁卯日丙子时旺中有失丁未时刑中发
丁巳日庚子时横发大富辛丑时因阴人致贵
丁未日丙午时破祖而成大富丁未时凶中脱为大富
丁酉日壬寅时贫中化贵丙午时不利子孙
丁亥日壬寅时五十后大旺丙午时先破后富戊申时身孤发福
戊子日甲寅时先破后发戊午时先刑后发
戊寅日甲寅时身卑贱而发丙辰时龙吟虎啸中年大贵
戊辰日己卯时身孤而贵丙辰时克父大发
戊午日甲寅时贱中贵戊午时先刑后发
戊申日壬子时先带后旺庚申时刑中发
戊戌日乙卯时身卑母贱出生奴仆而发有验丙辰时破尽而后大富
己丑日辛未时破尽而发甲戌时克父虽轻刑后大旺
己卯日甲子时先破祖而后旺
己巳日丙寅时先刑后旺戊辰时身孤后发
己未日辛未时先破后成丙寅时多庶出过房或父不见生
己酉日丁卯时九成十破末年旺壬申时主心狂肾病大贵
己亥日辛未时凶中贵乙亥时多成破晚富
庚子日丙子时先无中年大贵己卯时破祖失土大贵
庚寅日辛巳时孤则贵丁亥时贫中秀利末年大富旺
庚辰日庚辰时大凶过则贵主恶死辛巳时先无后有
庚午日壬午时破尽身孤则发乙酉时刑中贵
庚申日乙卯时少贫中年有小官聪明克妻小子戊寅时先刑尾好
庚戌日丁丑时四十后大富己卯时少孤母贱中年贵
辛丑日癸巳时先父母而多福丙申时少苦中年贵
辛卯日庚寅时发即风疾辛卯时先苦中年大发
辛巳日庚寅时刑了有财丙申时少蹇中末年贵
辛未日庚寅时风疾而发丙申时因贵人门下得富戊戌时克父母身旺中年富
辛酉日戊子时破祖发辛卯时少贫二十后有财
辛亥日庚寅时有暗疾有福丙申时多孤见血疾主财
壬子日庚子时少年富三十五后艰辛末年大富辛亥时父母恶疾中末大富贵
壬寅日壬寅时中年贵五十年大厄辛亥时艰苦中发
壬辰日甲辰时少孤及贫中发辛亥时秀贵不善死
壬午日壬寅时少年疾厄中年贵辛亥时贫中大富
壬申日庚子时先凶后富壬寅时贫中发不久
壬戌日庚戌时平生为妻妾所害辛亥时少年大富
癸丑日癸丑时孤中失土贵乙卯时少贱中年贵
癸卯日癸丑时克陷生孤贫丙辰时克父母有财
癸巳日丁巳时贱中贵戊午时中年大富
癸卯日癸丑时先卑贱中年大贵甲寅时中年秀贵
癸酉日丙辰时孤贵丁巳时先贫后富
癸亥日庚申时少贫好学大才癸亥时性明飘逸中年大富

第十一卷
释日时凶中凶格
甲子日丁卯时<凶刑>甲戌时<主聋哑头疮犬狼虎伤>
甲寅日丁卯时<水火相战凶刑之灾>
壬申时<旺中失>
甲辰日丁卯时<身孤凶刑>戊辰时<凶有财>甲戌时<有财凶刑>
甲午日甲子时<有财贵凶若为僧道有高名>
丁卯时<凶刑>
甲申日丙寅时<贫>丁卯时<凶>己巳时<破刑>
甲戌日乙丑时<有财刑>辛未时<犯刑贵>
乙丑日庚辰时<破祖尅父>
癸未时<凶刑>
乙卯日庚辰时<恶死若年月有救主刑>
乙巳日戊寅时<刑子发>辛巳时<尅妻中年方繁生子晚>
乙未日庚辰时<破祖刑灾身孤>
乙酉时<旺中有刑>
丙戌时<大凶>
乙酉日乙酉时<旺中自刑年月火金主灾>
乙亥日丁亥时<有财自刑不损乎足定主刑伤>
庚辰时<自刑害>
丙子日辛卯时<刑>
丙寅日辛未时<肢体有伤>壬辰时<仇冤大凶>癸巳时<陆沉之厄>丙申时<旺中死>
丙辰日壬辰时<有财恶死>癸巳时<不利祖宗>戊戌时<破祖中年孤可为僧人>
丙午日辛卯时<旺中失>癸巳时<戒酒>丙申时<血疾>戊戌时<喜中灾>
丙申日己丑时<血疾>辛卯时<滞>癸巳时<陆沉>丙申时<好色>戊戌时<灾贫>
丙戌日己丑时<旺中刑>壬辰时<凶>癸巳时<因酒失>丙申时<血疾>戊戌时<灾贫>
丁丑日丁未时<破祖刑>庚戌时<先破祖后有财中刑>
丁卯日庚子时<贫刑>甲辰时<不利文章>丁未时<刑>
丁巳日甲辰时<凶刑>辛亥时<浊>
丁未日壬辰时<恶死>丁未时<尅父母孤刑>庚戌时<主刑>
丁酉日丁未时<大凶夭>癸酉时<自刑害>
丁亥日甲辰时<大凶刑>己酉时<蹇滞娶婢为妻>辛亥时<自刑滞>
戊子日乙卯时<凶刑>戊午时<旺处多官火破祖>
戊寅日甲寅时<身旺骨肉不同居>庚申时<凶刑后发>
戊辰日乙卯时<身孤>戊午时<凶刑>
戊午日戊午时<凶>
戊申日乙卯时<中年破祖>戊午时<主法死不然战亡>
戊戌日丙辰时<大凶刑有财>戊午时<大凶>庚申时<灾疟>
己丑日戊辰时<身孤>辛未时<凶刑>
己卯日甲子时<旺中有伤>丙寅时<下贱>
己巳日壬申时<大凶刑>
己未日辛未时<有财中自害>甲戌时<尅陷遭刑>
己酉日辛未时<凶刑后发>甲戌时<孤独离乡>
己亥日辛未时<贵中凶失>乙亥时<多成败自刑>
庚子日己卯时<刑>乙酉时<破祖凶刑>丙戌时<聋哑犬狼伤>
庚寅日甲申时<凶刑>乙酉时<刑>
庚辰日己卯时<孤>庚辰时<刑>乙酉时<刑>
庚午日己卯时<刑破>庚辰时<自刑>癸未时<先虚后灾>乙酉时<刑破>
庚申日戊寅时<先刑后发>辛巳时<刑>乙酉时<真刑>
庚戌日丁丑时<刑>癸未时<发中刑>乙酉时<刑后发>
辛丑日己丑时<浊滞>庚寅时<风疾>乙未时<刑>戊戌时<刑害>
辛卯日甲午时<命夭破祖>戊戌时<刑>
辛巳日丙申时<贵中失>丁酉时<有财有害寿不过三十一>
辛未日己丑时<破相>壬辰时<身孤>戊戌时<凶刑>
辛酉日戊戌时<凶刑>
辛亥日戊戌时<凶后发>
壬子日癸卯时<旺中自刑>丙午时<旺中失>辛亥时<父母恶死木命贵土命有财>
壬寅日庚子时
甲辰时<尅陷极贫>乙巳时<自刑>
壬辰日甲辰时<有财自刑失>庚戌时<有财刑破>辛亥时<贵则恶死>
壬午日癸卯时<旺中破<甲辰时<自刑凶恶死>己酉时<破祖凶>
壬申日庚子时<贫刑>乙巳时<手足折伤自刑死>
壬戌日庚子时<夭>甲辰时<有财孤>戊申时<破多身滞中年蹇>
癸丑日丙辰时<财孤>己未时<刑破>壬戌时<刑>
癸卯日丙辰时孤独辛酉时不利妻妾
癸巳日丁巳时贵中血光死庚申时贫辛酉时孤
癸未日癸丑时克父母己未时刑伤壬戌时刑
癸酉日癸丑时刑狱贫贱戊午时破祖凶败辛酉时有财自刑
癸亥日甲寅时贵中恶死丁巳时刑害戊午时有财凶庚申时好学性中平身孤
释日时犯月中恶杀日见杀主中年时见杀主末死
甲子日时乙卯月主刑乙巳月主法死
甲寅日时乙巳月受刑丁亥月旺中恶死
甲辰日时乙卯月主刑折癸巳月水火中死癸亥月主凶死
甲午日时乙巳月破祖夭乙亥月自刑刀刃死癸亥月旺中恶死
甲申日时乙卯月夭丁巳月死不全尸
甲戌日时乙卯月犯刑乙亥月主遭劫盗杀死
乙丑日时丙寅月身不完死己未月刑甲戌月犯刑己丑月大破凶
乙卯日时丁巳月破祖凶戊申月身不完死己酉月恶死
乙巳日时甲寅月刑壬辰月刑夭乙酉月下贱
乙未日时己未月刑伤丙申月身不完死己丑月破祖恶死
乙酉日时戊寅月大凶杀丁巳月破祖贫乙酉月金刃死
乙亥日时庚辰月刑乙酉月破祖高贵中恶死
丙子日时丁巳月夭己酉月破家失土身贱
丙寅日时癸巳月刑癸巳月恶死乙酉月大败
丙辰日时己巳月凶死己亥月自刑死癸丑月破祖恶死
丙午日时丁巳月恶死丁亥月自刑恶死辛丑月孤独
丙申日时癸巳月中年刑乙酉月破败
丙戌日时己亥月死不全尸癸丑月贫夭
丁丑日时戊寅月夭辛丑月破祖中年蹇
丁卯日时癸巳月破祖凶死己未月刑伤甲申月刺面不完死
丁巳日时庚辰月刑庚申月大破辛酉月刑破
丁未日时戊申月夭庚戌月刑辛丑月刑凶
丁酉日时甲寅月破败恶死癸巳月离乡恶死乙酉月刑死
丁亥日时庚寅月恶死庚申月身不全死辛酉月破败
戊子日时乙卯月刑癸巳月旺中刑戊午月旺中受刑
戊寅日时己巳月刑辛酉月凶己亥月凶刑
戊辰日时戊辰月自刑凶辛巳月截路凶刑乙丑月破败刑
戊午日时戊午月身不全癸亥月自刑夭
戊申日时己巳月刑害戊午月短夭伤六亲癸亥月孤贫
戊戌日时戊午月刺面短夭辛卯月破败凶刑癸丑月受刑
己丑日时甲寅月贵中恶死丁未月受刑丁丑月破祖失乡恶死
己卯日时己巳月破败凶死庚申月血光恶死壬子月刑害重
己巳日时壬寅月受刑丁未月刑伤癸酉月夭
己未日时甲申月身不完死丙子月孤贫丁丑月刑害
己酉日时庚寅月破败恶死己巳月凶恶戊戌月孤单血光
己亥日时壬寅月恶月壬申月孤贫遭刑癸酉月破凶
庚子日时己巳月刑破贫癸未月孤单己亥月刑
庚寅日时癸酉月破败凶辛亥月血光甲子月夭
庚辰日时乙巳月破败刑乙酉月旺中刑凶己丑月破凶
庚午日时己巳月破祖凶己亥月破劫盗凶癸丑月孤凶
庚申日时辛巳月凶刑辛亥月孤夭
庚戌日时乙巳月凶破乙亥月官灾多凶刑己丑月破败凶
辛丑日时庚寅月刺面凶癸未月受刑癸丑月破败孤凶
辛卯日时癸卯月父母凶死辛巳月大破凶壬申月尸不全死
辛巳日时丙寅月刑平乙巳月先贫丁酉月命不到三十
辛未日时庚申月尸不全死壬子月孤凶癸丑月凶刑死
辛酉日时壬寅月凶死辛巳月大破祖凶庚戌月凶死
辛亥日时丙寅月尸不全死丙申月失乡恶死丁酉月失土恶死
壬子日时辛巳月凶恶死辛亥月大凶壬子月刑
壬寅日时乙巳月受刑丁酉月大破祖恶死乙亥月刑
壬辰日时丙辰月夭死尸不全凶丁巳月破祖孤辛丑月大破刑
壬午日时丙午月自刑多是非辛酉月大破失乡恶死辛亥月恶死
壬申日时乙巳月受刑夭丁酉月夭乙亥月孤自刑
壬戌日时己酉月孤单凶刑丁亥月凶刑恶死辛丑月刑
癸丑日时壬寅月<刑>乙未月<刑>庚戌月<刑>乙丑月<下贱>
癸卯日时甲辰月<凶刑孤>丙申月<凶恶死>癸丑月<刑>
癸巳日时戊寅月<遭刑>戊申月<受刑>己酉月<乞丐>
癸未日时壬申月<身不全凶>庚申月<凶刑>乙丑月<失土凶死>
癸酉日时丙寅月<不全尸死>乙巳月<大破凶死>丁酉月<自缢死>
癸亥日时戊寅月<死不全尸凶>戊申月<孤贫>己酉月<及告>
（宰公要诀）
【胎生元命三兽定其门宗】
莹和尚注云：禽分三十六位，支列一十二辰，次而布之，一辰三兽，胎生元命，亦如甲子生、月癸酉，胎建甲子元命是也。又如乙丑金命人，月居己卯，胎建庚午土，以土生金二说，并详其意不远。
王氏注云：今谈命者，或不以胎月为意，盖言不如日时得之独也，然胎月是四柱根苗，日时虽紧，若不来犯破胎月，胎月或承旺气禄马之处为福尤多也。或日时吉而为胎月所犯，则归于无用，今人以约法取胎，未为精当，且戊子生甲寅月，便以乙巳为胎，殊不明有闰无闰。凡是贵命受胎，定在三百日，有一法取之简要，只以当生前三百日为十月之气，乃是受胎之正也。譬之甲子日生，便以甲子日为受胎之日，盖五六计三百日也。看其生日是在何月而取之，则闰在其中矣。胎生元命蓝注，如子生得子胎，丑人得丑胎，此说未尽善，且如辛未人得人壬辰月，以癸未为胎，辛未土受癸未木制为身鬼，何以谓之胎生之命也。所谓胎生元命者，不必将以子人子胎，丑人丑胎，但以胎中五行来生我元命者是也。胎为父母之象，胎中五行来生元命者，知其人是受荫贵家之命也。或胎与元命五行相尅，兼处六害之地，纵使日时为福，亦主孤独自立，鬼谷子曰：胎中如有禄，生在贵豪家，或值空亡中，贫穷起叹嗟，盖谓此也。三兽者以年取月，以月取胎，观三处承属之兽，有无伤啖刑尅以定门宗之出处也。（珞琭子）
沉芝云：胎生元命怕冲胎，注云：如庚辰人复见庚辰是也，最忌冲刑，日时破害尅剥，或朝杀聚福其上，愚贱凶也。福聚纯粹则富贵。
【五行胎息气象】
假令甲子年、丙寅月、丁亥日、己酉时、胎月丁巳、入胎日壬寅、受气甲辰，馀皆倣此。又云：夫人处三才之中，禀五行之气，气聚而形成，天地交合，化生万物，欲知其气所出，且先定其生时，遁取时之支合干，得何支干。譬如辛卯年十二月辛丑、丙戌日、己亥时，用己合甲、亥合寅，即知是甲寅，纳音水为胎气，胎气属水，其人形圆肥，亥时水得临官，一生荣乐。又丙戌日生在当年闰二月二十一日，辛卯受胎，丙辛合，卯戌合，胎中带凤凰支，官居众宰，此是晏相命，又累其日至十二月二十一日逢丙戌，得三百日，除四介月小，尽实二百九十六日，合上隔胎有隔，馀命倣此。
二百九十六日二百八十六日为上隔。
二百七十六日二百六十六日为中隔。
二百五十六日二百四十六日为下隔。
大凡人胎数长，寿亦必长，胎数短，寿必短，常以受胎隔零数为寿限，遇德却于零数增之，遇杀于零数减之，如正月生，四月受胎，此举大纲，不必坚执其月，随其闰行，但于受胎月寻取受胎日，皆以本生日支干相合取之。（金书要诀）
神白经云：或有不足月生者，或有出月生者，如何取的，曰不然，胎月者，乃天地父母会而始合，造化之月也。物岂无始，往往不曾穷其奥旨，得其妙论，所以失也。术曰：受胎之日，与所生日为天地合，人乃方生，若受胎之月无是日，故有出月也，又术曰：胎与四柱交併即有异母。太乙降诞定经引甘氏经云：胎与生日之干合，为受胎日，于受胎月中寻其日辰，若月内无，则推后一两月寻之。
【论受气】
人受天地阴阳之气，形体俱足然后生，故在胎三百日乃成，则胎中所受之气，安得不论，如纳音属金年，怀胎即受金气为形，或次年属木，即受金木气也。故遇金木气得地，且如乙丑年三月受胎，至次年丙寅正月初一二间生，安得便作火命看，金气多而火气浅故也。是须通达造化之理，然后可以语此。今市卜者，止据古人歌诀推理，所以多不准也。予自得此说于一老先生，以此论命，多人得四柱所不可能推处或云勿用胎元者，岂谬论耳。又云：胎气不深者，不能耐久，发即易休，更看纳音为何，谓如金年受胎，逢土年生即好，若金年受胎，火年生，即不坚固也。又云：胎月见贵，必受福荫。（希尹书）
郭景初引陈昉说云：凡求胎月遇贵者，若今年受胎，今年生者，随今年太岁干求之，若去年受胎，今年生者，随去年太岁干求之，胎月遇去年贵者慢于今年贵也。又云：康子详曰：虽去年受胎，便以今年太岁为主。未知属是？
凡推胎月知人贵盛者，谓驿马建禄在胎月也，假令甲子人十月生，胎月在寅，甲子人禄马俱在寅，又寅与亥合，是生月与胎月禄马俱合也，又阳命难顺行，为向禄马，干禄至亥为长生，支命到亥为临官，此人三十以前必超越，但亥上空亡少年多厄，若胎月在驿马后二辰亦贵。假令丁亥人十一月生，以亥人驿马在巳，二月受胎，是马后二辰，又禄干是丁火，十一月生建禄胎也，他准此推之。（三命指掌）
凡命以胎元论受气清浊，如胎元支干纳音得地，定小年贤明。古诗云：胎中清气旺运连，少年为性必须贤。如胎元无气，四柱不相入，五行不相生，主为性愚懵，古诗云：胎元无气杀神虚，一世为人性更愚。
凡胎元被年月日时刑、冲、破、害、带杀、空亡，皆主破祖，若时日好，虽破而中末主当自营立与旺，不可与时日同位，主平生灾滞，若更同干，主疾病或为废人，有破无成。古诗云：时临胎气干莫同，此地同之祸必逢，名利纵然微得意，四肢不免疾相攻。对胎破了元无福，此是平生失路翁。（时胎互破，平生不立也。）
寸珠尺璧云：凡胎与年不合，主骨肉不合，被年冲刑破害损祖，甚者离居。
神白经云：胎与日时同位，祸多福少，又云：对胎破了天元位，应作艰辛失路人。冲胎破禄也。
凡胎元在六阳位，被时冲破，主父是过房，身却是的子，古诗云：胎宫阳干共阳支，时剋或冲破不奇，虽是亲身的养子，父母应须是外儿。胎元在六阴宫被时冲破，更在暴败上，及纳音无气于年者，母多是娼尼婢妾，不然过房。古诗云：胎低支克母不正，更逢时杀是乾生。如胎元无气，与年同位，亦主父母不正，不然克陷。
凡胎元带时羊刃、年劫杀、日破碎者，主生下便剋父母，可抱养，及父母不见生，如四柱羊刃劫杀夭伤破碎，元辰往来于胎上，主损夭或襁褓中亡也。
凡命以胎元主寿，时主末主，若胎时支干纳音相生，不刑戳者，必寿至八九十之外，古诗云：时为末主胎为寿，尽在末年五十后；帝坐朝胎生气诰，看取寿年多老耄。（广信录）
三命提要云：古人以胎息定寿长短，予验之在纳音，若月日时在身生旺临官上主寿，值鬼则夭折。

第十二卷
论十二月节气
【寅正月】
立春正月节雨水正月中
正月丁为天德，丙为月德，辛为月合，壬为月空。甲乙丙丁为月中秀气，支宜亥卯未寅午戌，畏见癸庚二干，损内之德，正月火木主事，如秀在丙丁寅午戌及纳音诸火，若见壬癸申子辰，及纳音诸水，是损火之秀也。如秀在甲乙亥卯未，及纳音诸木，若见庚辛巳酉丑与纳音诸金，是损木之秀也。以上火木二气全无损伤者，主文科之命，如单逢木及水，亦主文科，如带旺气，及诸贵神禄马之类，而见十大休废兼损月中秀气者，为武臣也。分文武格，余月俱彷此例（广信集）见丁轻重以衰旺言之，丁巳丁亥日显有不同，须引用之地，如丁亥日见壬寅时，此得之轻，却引用重厚也。如丁巳日得己酉时，虽丁巳之火，引至酉地，乃死而无气，不及丁亥也。丁乃为德藏，壬为德合，其壬在寅午戌火位之上，是既济作福之地，如壬子壬申，此二种水盛火灭，必疾厄而形体不足。壬辰者各持其德，墓水不能制克其火，此乃为既济之地。丙亦正月秀气，如丙午月、甲午时者，发而脱也，为正月之节，木成火生，都引于二旺之地，此火出木尽，福不能久也。如丙戌日庚寅时，正是火藏于木，木气盛而火不继，福渐充实而常久也。如丙申日丙申时，或岁月俱在丙在申子辰上，为化从水，是阳极丙化为阴，如临日时者，此伎术从道闲薄之人也，况丙火衰而在申，水生之地，不能成福，如干不遇，更以纳音言之如甲戌之火，在正月亦为秀气，甲木逢旺，阴火藏生，带五行印库为德亦非薄矣。如甲戌日丙寅时生，奇福之人也。丙寅引用合造化之性也。如甲戌日庚午时，为火出木死，乃柴薪也。因物得气不能久，亦不能显达也。戊子之火寒薄，发而得济，五行穷极而变，如冬至之气，水极化火，阴极为阳，类乎乃戊子之火也。正月三阳之气，木大成而能育其火，如辛巳日戊子时生者，自薄而厚也。辛与丙合，须是辛巳，为巳上有丙，既见辛，故能正和，辛得戊子，是阴金不死，随火之功，遇此必自孤寡而获厚福也。如丙寅日戊子时生者为破甲败族，终身蹇塞之人，为丙寅之火，自乘生胚之气，却于旺水灭坏其德，故不能用戊子，须以巧拙言之，如一丙之火，更须太岁支干分其轻重，如庚寅人得之，鬼化为官，鬼气不绝，盛而生福，辛人得之为官，癸人得之为财也。更须分其轻重，详其所历之地，行年太岁扶合推之。（神但经）
【卯二月】
惊蛰二月节春分二月中
二月坤为天德，甲为月德，己为月合，庚为月空，甲乙丙丁为月中秀气，支宜寅午戌亥卯未，畏见壬辛二干，申酉二位，损时之德，二月秀在甲乙亥卯未，及纳音木。丙丁寅午戌及纳音火，二月卯木正旺，若逢申金，木绝其气，酉又破卯，有此者，不惟无贵，尤破祖业，多为贫下之人，凡禀月中秀气，却有损坏时日者，最紧切，盖日为引，时为用也，又须看中气，如中气后五日，即使将来者进，功成者退，此说十二月中气极要审详之，二月甲寅甲辰己亥己卯乙亥乙卯乙未俱为秀气，宜审酌用之广信集。遇甲乙居寅辰未亥之上尤美也。如己在亥卯未上，亦为秀气，何也？如妻在夫家随夫之姓也。若遇辛酉癸酉为破家之厄，缘金木之气，忌全金冲克，若时日遇之，遭刑不贱，从有其德，终身不立，若遇丙丁，为和气通明之时，在木为花，轻盈而容，不能久也。如丙寅日，辛卯时，此从木之性，其气实而华，必为明达身容之士，如甲午日丁卯时，此木弱火虚，遇时而不通，乃伎术工巧近贵之人，福不能久也。若遇壬癸冲注其木，兆能生养，常有不安，二月之候，死水浸活木故也。遇之安闲渐亨，不及富贵之地，若更其中藏土，必为疾厄之人，如水在甲申之纳音，壬辰之干，犹有位之人也。二月己酉日癸酉时，此水土俱遇死败之上，乃水土浑浊，如癸酉之金，损时之德，不惟下贱，更多残疾也。壬辰之水秀气不浊，甲申之水，隐金木交会，藏于阴而寄于甲，故不得为死水推之，遇此之时，巧拙须详引用言其轻重也。（神白经）
【辰三月】
清明三月节谷雨三月中
三月壬为天德，又为月德，丁为月合，丙为月空，壬戊为月中秀气，支宜寅午戌辰丑未，畏见辛申二干，三月水土主事，秀在壬癸申子辰戊己辰戌丑未，大畏甲木损时之德，此月见甲己则凶，丁壬则吉。（广信集）壬重癸轻，中藏阳土，戊己无地，而散于四时，阳从妻墓，阴从夫墓，而旺更在专位之上，更为高崇显达之士也，戊午得之者轻，戊子大贵，详其巧拙，守魁罡有将相之权，临传送得词馆之显，如壬子之水，并聚非清，虽有福禄，定亏于寿，缘物太过即不能久，壬申之水，如井中之泉，汲而旋生，壬辰之水，所归有地，皆为月中精当，癸亥癸酉，亦作其福，祸福轻重，不可不详引用。三月之气，土水济会，如戊遇甲，为损德之甚，如戊午日甲寅时，此土轻木重，却为少立而多失，如戊戌日甲寅时，此为土气稍重，得失多，终略有其福也。三月壬戌同行，各持其德，水土衰旺，亦常同行，更不以克伤言之，如己酉及己卯日癸酉时，此虽水土清而加于休败之地，必不能进达，衣食虽足，而多艰辛也。如壬申日戊申时，此福安厚也，其中遇戊申土浊水之气，常忧疾厄缠身，如戊寅日，甲寅时，土气虚浮，遇木克制，戊寅之土，乃火土也，甲木刑而阴水漂之，然甲寅乃火之木也，非能损戊，却为相助起，自艰辛有权柄，居显位也。如己未日戊辰时，乃显达贵人，为造化之功多也。（神白经）
【巳四月】
立夏四月节小满四月中
四月辛为天德，庚为月德，乙为月合，甲为月空，丙丁戊癸为月中秀气，支宜巳酉丑寅午戌，畏见甲壬二干。又云：四月秀在丙丁戊癸庚辛三气。（广信集）
秀在庚辛，气雄丙丁之火，通明壬癸之津，甲乙伤残，勾陈失地，更详所落匹配之情，如辛巳遇壬癸之上，秀气殊丽，皆得其地，主文学多智，官崇渐贵，火金各持其势，发迹迅而或在边疆，如辛巳日，丁酉时，皆金火持争，丁巳日，乙巳时，遇贵而成器也。如壬戌日辛亥时，随水之气，辛金不显，然有引用不为精当，此虽有富贵之福，不实而虚也。癸巳日丁巳时，及丙辰时，从火之性，虽无引用，却为精当之福，引用之理，该详主客所宜也。乙亥之木，初生气嫩，从火得亨，不可独用，如乙亥月丙戌时，及丁亥时者，火虽衰，得乙亥木能育也。如乙亥日乙酉时，不惟木落无气之地，更日月之节，金生之时，遇此之人，平生蹇塞，四肢见疾也。丙午之火，刚而损德，先须得进，后必遭重厄也。庚寅辛卯之木，不为衰弱，庚辛金德旺之时，下有火木初生之金，未能害也。已成之物，不能相克，分轻重矣。（神白经）
【午五月】
芒种五月节夏至五月中
五月亥为天德，丙为月德，辛为月合，壬为月空，丙丁为月中秀气，支宜寅午戌辰丑未，畏见庚壬。神白经作壬癸二干，甲亦不见也。
又云：五月秀在乙丙丁（广信集）
火气太盛，金囚木死，壬癸胎生之时，此月甲木死，乙木生，庚囚辛旺，乃辛与丙为济合随夫而旺，庚辛金刚，厄于火，甲木死，乙木生，中藏天庭之气，兄死之后，随子而亨，乙能生而丙得其时，木厄在午，利在纳音水，壬癸遇之，损时之德，纳音藏之，阳极渐通也。五月遇丙午丙寅日壬辰时，此水火既济，阴阳配合也，遇之则聪明位显，如辛亥乙亥为阴阳道合发生之理，遇此之人，多作门中之瑞，丙戌丁巳丙寅，皆为奇特之辰，引用之法，不可不详，立官之妙。消息其有用无用，或在壬子癸亥则凶矣。（神白经）
【未六月】
小暑六月节大暑六月中
六月甲为天德，又为月德，己为月合，庚为月空，戊己甲乙为月中秀气，支宜亥卯未辰戌丑，畏见丙癸二干，此月土木用事，又云：六月秀在甲乙己。（广信集）
甲己为秀，乙亦辅之，丙火弱灭丁火未衰，如丁未日甲辰时，为有福之人也。乙独游亥卯未上者，为因贵人用之渐亨，若见己，不可见乙，损其德，必福不能久也。如乙不得地者，轻而如己之福也。如己在亥卯未上，更旁见甲者为奇显之命，如六月见金木相克，而金胜者，为损德招刑，如木土之气遇之，供乘衰败之气者，亦主平生厄滞不立也。丙申日庚寅时者，火衰藏木，从木之性，引用在火长生之地，庚金穷绝，为丙火之制，惟只有木也，遇此者亦为有福之人也。如庚寅日甲申时者，虽然庚金而生日禄，却木有气，引用无气之上，然见一甲及纳音木，皆不为精当，遇此之人不能大成，虽有其福必失，乃遇如不遇也。（神白经）
【申七月】
立秋七月节处署七月中
七月癸为天德，壬为月德，丁为月合，丙为月空，壬庚为月中秀气，支宜巳酉丑申子辰，纳音金水土三气，畏见甲丙二干，又云：七月秀在壬癸庚辛，及纳音金水。（广信集）
壬癸秀气，金气刚利，火厄木弱，阴土随时而亨，如壬子日然，清而极不为厚福也。壬辰壬申，其气至秀，更得中藏金气，方为出格，壬辰日辛亥时，引用主客，皆得其道，合必位显崇也。辛巳日癸巳时者，从金言之，绝水之德，此伎术近贵，九流僧道，无权之人也。如丙子甲申，从水言之。七月木绝火厄，不得其水，随旺之性言也。如丙午日丙申时，丙子日丙申时者皆从水之用，丙子壬子日甲申时生，引用于长生之地也。如甲申日乙亥时，此甲申之水，引于亥上，而申合其旺，皆又福贵，丙子日癸巳时，引在丙火旺处不为有福之人，只作近贵闲人，虽能引用日碌，不能合主客造化也。（神白经）
【酉八月】
白露八月节秋分八月中
八月寅为天德，庚为月德，乙为月合，甲为月空，壬癸寅辛为月中秀气，支宜巳酉丑申子辰，及纳音金水，畏见丙己二干。（广信集）
秀在庚辛壬癸，乃通明之气，木残水死，土浊水清，八月庚辛金木交平，俱藏秀气，己丑秀墓之金，遇之皆显达之人也。辛巳辛丑若癸巳时，从金得贵，壬辰时秀丽通仙，名冠世间，才清容广也，若丙午戊午之辰，如犯之，遭刑残疾，下贱之命，吉凶贵贱不可一见而言之，更分主客，引用巧拙而言也。如乙木不衰，从庚之德，在巳酉丑上，乙化为金，乃从其庚性，与庚同行此不衰也。
丁火不死，古法云：阳死之气阴生，又乃金中火气不绝，而藏于金，丁火是也。若居巳酉丑之位，亦为小通也。（神白经）
【戌九月】
寒露九月节霜降九月中
九月丙为天德，又为月德，辛为月合，壬为月空，戊癸丁壬为月中秀气，支宜申子辰寅午戌，畏见甲乙二干，又云：九月秀在丙辛丁，丙辛化水，故宜金水火三气，为得其地也。（广信集）
秀在丙辛、丁亦辅之，丙居寅午戌，辛在己酉丑位之上遇金者，乃贵显之人，九月辛酉辛丑辛巳日皆位德金，若居癸巳时引用在金长生之地，为人中之奇，福寿之人也。如壬辰时，遇与不遇，壬辰水与时不和，制时之德金水，然秀不为贵显，乃闲慢之禄，或九流近贵之人也。若生甲申日及引用在壬申时者，为疾苦残失，多不立之人也。如戊午日，丙辰时，世之厚福人也，戊午之火旺而藏，在九月火墓藏，明为德之时，丙辰时得造化之秀气多，乃显达之士也。如丁巳时者然，建日禄，不及丙辰时，此火轻土弱，又不带印，乃富贵而不显达也。如己未己丑甲戌甲辰，此四者皆纳音火也，其中甲戌己未胜，如辰丑二位，戌为火地，未为火盛藏火在其中，德福重矣，生丙寅时者显达之人也。如己巳日庚午时，然引用在临官旺地，却虚而不实，然近贵，颇有其福，终不能久也。居丁卯时者，引用在虚败处，主福禄慢而近贵，九流聪明而不实，福终不久也。（神白经）
【亥十月】
立冬十月节小雪十月中
十月乙为天德，甲为月德，己为月合，庚为月空，壬癸甲乙丁为月中秀气，支宜亥卯未申子辰，畏见庚辛二干。（广信集）
秀在甲乙，精火藏形，木盛水清而火藏土虚，金病之时，己土随夫不穷，更须居亥卯未之正，方得用也，戊土受制而浊，丙火藏木而有进，丁火合壬而化木，丁火绝灭而化也。乙亥之木藏火而秀。甲寅乙卯，皆为气胜，庚寅辛卯俱为精当，甲申乙酉，遇德而损福也，乙丑逢干木为德，在金位受制，不能清显，乙丑日逢戊寅己卯时为木盛金衰，盖引用巧也。
十月之节，遇甲辰甲戌，皆为藏明之木，立冬之候，火气绝灭，而木气生养，甲为月德之位，中藏阴火不绝，必生奇达英显之士也，如庚寅日己卯时及丁亥时者，皆为有福之人也，却甲申乙酉时，从金言之，失主客也，若癸未时生，乃带印人，福寿殊异也，戊寅时者然，引用在木旺之地，遇戊寅灰火之土，其木虽秀，不能显也，比之申酉时，无非祸之灾耳。戊子之火穷困而有小成，十月之气，阴极卦合，纯坤乃为阳火欲生之地，旁逢水气而得亨也。丁巳之火气强，不能绝灭通旺之性，为边武之官，遇一木之秀，无刑克，而得造化之美也。（神白经）
【子十一月】
大雪十一月节冬至十一月中
十一月己为天德，壬为月德，丁为月合，丙为月空，乙癸为月中秀气，支宜寅午戌申子辰，畏见已庚二干，又云：十一月秀在丁壬乙辛癸。（广信集）
秀在丁壬，癸亦助之，金死火灭，木败土虚之候，庚死辛生，丁荣丙从，甲败乙莘，乃阴阳各遂其性也，十一月辛巳之金秀而有寿，逢引用须详命源，遇与不遇，引巧而命源遇所遇者，人中奇特富贵之人也，辛巳日丙申时，此乃引用巧，是月中旺气，戊人得之，乃显达之福，辰人得之，遇而不遇也。乃寅午为得用，子申为废物推之，如壬子壬申壬辰，乃四时精当至清之气，若辛巳日壬辰时，为得道通仙奇达之士，若丙寅日壬辰时，乃水火既济，亦为高明奇福，位厚而虚也，若甲申日不可遇壬申时，若月干又带旺，此水极而溢，然引用巧而荣，后破败狼狈之士也，若戊戌之木，不可遇之，损时之德，遭刑下贱，如戊子之火，宜中气后逢之，阳气将生，水极从火之精，先厄而后达也，如辛丑日癸巳时生，引用虽巧，乃辛所宜也，立客为用，乃癸临死地，有禄而不能显也，或九流近贵，性不实福终不坚也，如壬申日辛亥时生，引用主客得其宜，此为殊常福达之命。（神白经）
【丑十二月】
小寒十二月节大寒十二月中
十二月庚为天德，又为月德，乙为月合，甲为月空，戊癸辛为月中秀气，支宜亥卯未巳酉丑，畏见丙丁壬三干，又云：十二月秀在庚辛，纳音土，为吉利之神。（广信集）
秀在庚辛，乙乃从之，木相火虚，水衰土利之时，若遇乙巳乙酉乙丑，此从无气而旺，得贵而成器，内乙丑最为精当，辛在巳酉丑上，若有庚申，皆为月中精当也。壬申癸酉其气清而福厚，庚辰得之尤厚，庚戌得之虚薄，庚子庚午遇之，虽薄而却有气，若庚子日丙子时，遭刑下贱，聋残之人，甲申时遇之虽薄，引用巧也。更有摄助之秀，乃殊常之福，能自微至显也。庚寅日引居丁丑辛巳甲申时者，得造化之全美，显达奇福之人，生于富贵之门，长而身荣，清显之福也。如庚申日丙戌时或丙子时者，然遇而不遇也。
若十二月中有戊辰戊戌已丑已未在专位上，是曰季中所宜之辰，戊辰已未得之尤厚，该详引用主客月中衰旺，明其命源之福有无，四象三元，不可失于消息，举此十二月节中憎爱得用衰败秀气，察其轻重，推之可无失矣。（神白经）
珞琭子言将来者进，功成者退，是月令之奥旨，神白经说中气后五日行建旺，如十二月大寒节五日后生，有庚辛者为功成，有甲丙者为将来，盖十二月以金为立事，又庚为天德，却前有立春甲旺丙相，火木有将来之福，如庚辛是功成者也，他宜详此。
大凡月令中干神全备天月德全，秀气足，不居破废之上为清格，主有禄。若更支神合干，不脱太岁月建即为荣显之命，更带神白中贵杀，则又为超卓特达之格，若无干支秀德，而独纳音有者为富有之人，若重之有纳音秀者亦有禄，而不至显擢也，若伤损时德，鬼气太甚，有破害卫废多者浊之其也。是无禄贫下之命，若损德不多，或为官格，终是君子中隐小人也，或有引无用，有用无引，却分中末限有无也。
大凡看命须详引用，以知中末立成实不成实，盖日为引，时为用也。假令庚辛人，四柱见乙庚巳酉丑在四八十二月，不在中气五月后，乃月中秀气全，却看引用为何，引用得地，则终始享富贵也。有引无用，则晚年不佳，有用无引，则中年奔驰，如或废脱，太岁引用无地，则必不再言功名也。（广信集）
凡看贵命，须看本月德神喜合在日时，有干涉者为妙，更看轻重言之。（寸殊尺璧）
【五行生旺德神】
正月丙丁辛日时加午未二月庚乙甲日时加申巳三月丁壬戊日时加辰亥
四月辛乙庚日时加戌巳五月壬辛丙日时加亥戌六月甲乙已日时加寅未
七月丁壬癸日时加丑子八月甲乙庚日时加丑寅九月丙辛丁日时加巳午
十月甲乙丁日时加卯辰十一月丁壬丙日时加巳子十二月乙庚辛日时加丑申
五行生旺德神日时全见者，十有九贵。
【真气】
寅午戌月辛丙丁巳酉丑月辛乙庚申子辰月壬癸丁亥卯未月甲乙已
日时犯者或岁运逢之，定主兴发财禄。
【五行休败】
正月癸庚日时二月辛壬日时三月甲辛日时四月壬癸日时
五月甲癸日时六月丙癸日时七月甲丙日时八月丙已日时
九月甲乙日时十月辛庚日时十一月已庚日时十二月丁壬日时
【生时忌见月内】
寅午戌月怕酉时巳酉丑月怕子时申子辰月怕卯时亥卯未月怕午时（神白经）
【岁十二月节候法】
古法云：惊占五时三（此月取日目气）二时六刻收（此诀取月中气）假令正月甲子日寅时一刻立春，即从乙丑日数至甲午计三十日克退寅时不数，却有时数至未是五时，至未时三刻得惊蛰节，故谓之惊蛰占五时三也。又如正月甲子日寅时一刻立春，而从乙丑日数至辰，是二时，至辰六刻，此二时六刻得雨水节也，余月皆彷此推之。
一歌云：兔执龙开巳止平，五收六满七危倾，八建九破十闭户，鼠定牛收一岁成，并以立春为始，看立春在甚时，于时上起建顺行逢执是二月节气，开是三月节气，余依此数之，假定申时立春，即申时起建，除加酉，满加戌，平加亥，定加子，执加丑，时交二月节也，余月皆彷此推之。
【十二月时】
功曹寅木太衡卯木天罡辰土太乙巳火胜光午火小吉未土
传送申金从魁酉金河魁戌土登明亥水神后子水大吉丑土
歌曰天罡一神属破军，太乙胜光是禄存，小吉传送贪狼位，从魁河魁文曲星，登明神后加武曲，大吉功曹是巨门，太衡独爱廉贞位，一一从头为晓分，（广录、三历会同云：正月用亥，二月用戌，逐月逆行，用一辰为将。）


第十三卷
论释吉贵神例
【天乙贵神】遇天月德尤佳
甲戊庚牛羊，乙庚鼠猴乡，丙丁猪鸡位，壬癸兔蛇藏，六辛逢马虎，此是贵人强。
【阴官贵】一名天官贵，又名文星贵，就官报禄
甲恋金鸡乙爱猴，丁猪丙鼠己寅头，戊寻玉兔庚壬马，辛癸逢蛇官未休。
三命铃云：若人遇之，主官爵崇高，声华显赫，天官贵以五虎六遁谓为甲用，辛为官，未上遁见辛，余彷此，又名官贵堂，有诀在友神类。天官遁官遁甲入羊群，乙守青龙丁虎奔，丙向蛇头庚逐亥，辛猴己狗戊牛存，壬人本向酉位上，六癸即随入马村，别有两般为贵处，再将壬癸季交轮。
三命铃云：若人遇之，主名望高贵，三命皆乘旺相之位，行年至此，亦主迁升。
【福星贵】一名文星贵，玉门关集，【禄干福神】。
甲丙相邀入虎乡，更游鼠穴最高强，戊猴己未丁宜亥，乙癸逢牛卯禄昌，庚赶马头辛到巳，壬骑龙背喜非常。
阎东叟云：文星纯，秉天之清气，主科名巍峨，官职高崇，在天盖紫薇之垣，值文昌之馆，在人将丝纶之职，专文翰之美，以十干加九支，分十二位，或互相往来，为文星贵，甲见寅，己见未，癸见丑，皆禄气也，丙见寅，戊见申，皆学堂也，乙见丑，壬见辰，皆正印也，庚见午，丙见子，辛见巳，丁见亥，同天官也，如甲人见甲寅或甲子，乙人得乙丑，丙人得丙寅或丙子，丁人得丁亥，戊人得戊申，己人得己未，庚人得庚午，辛人得辛巳，壬人得壬辰，癸人得癸丑，为文星如华馆。
【太极贵】一名科星贵
甲乙生人子午中，丙丁卯酉定亨通，戊己两干临四季，庚辛寅亥禄盈丰，壬巳癸申一作壬癸巳申偏喜美，封侯万户即三公。
【文昌贵】
甲人蛇口乙猪头，丙狗丁龙戊向猴，己午庚寅辛未贵，六壬卯位癸逢牛。
【文誉贵】如甲子人见壬戌丙寅
禄前禄后一般神，必作公卿冠世人，主性天聪名誉播，富贵荣华事业新。（三命纂局）
【文星贵】
甲马乙蛇丙戊猴，酉抬丁己亥辛求，庚逢戊狗壬逢虎，十位文星癸兔游。（林开五命）
【天印贵人】
甲在子寅中，乙逢亥亦闻，丁酉戊申位，丙戊己羊宫，庚辛马蛇是，癸卯与壬龙，此号天印贵，荣达受皇封。预知子贵格
【喜神进退】
甲己先从鼠穴游，乙庚便向兔边求，丙辛解策花聪马，丁壬鸡树迎皇洲，戊癸两神为伏日，人生值此主淹留，此是五行见优劣，念者方知进退头。（金书命诀）
【天神喜】
春戌夏丑逢天喜，秋辰冬未三三指，卦中遇此必欢欣，官事无由终得理。（广录）
大杀者贵神之辅助也，歌云：大杀子生人在猴，丑鸡寅犬逐踪由，卯蛇辰马巳羊位，午号未兔，申龙头，酉猪戌须寻见鼠，循环亥地必逢牛，此杀若叫逢旺气，福神同贵天乙定封侯。其神生旺，壬重大器，公正严肃，或更并刑破冲克，即持威尚武，为事暴戾，与贵人并，走誉驰声，文武兼全，与建禄并，则一生多得赂遗，或私横暗昧之财。（烛神经）
广信集云：亦可以月取之，
金书命诀，作飞廉相杀云：君子值之吉，小人凶，若扶大德贵人，本音墓合杀同其位，官居廊庙，单有其杀，羊刃相夹，禄命身无气，谓之小人须恶死。
壶中子云：大杀若见喜神，藩垣坐镇。注云：如正月大杀在戌，喜神亦在戌，大杀乃专权柄用之杀喜神，乃化治一方之神，正月大杀遇戌，是谓大杀见喜神。
三命钤云：主有武勇或掌刑戮之任，小人逢之，多有非命，而终主对防害。
【天德】
正丁二坤宫，三壬四辛同，五亥六是甲，七癸八艮宫，九丙十乙处，子巳必有功，庚居丑月内，值此必兴隆．（神白经）
三命钤云：天德者五行福德之辰，若人遇之，主登台辅之位，更与月德并者贵，纵遇凶杀，亦主清显，三历会同有天德合日正壬三丁四丙六己七戊九辛十庚十二乙云万事大吉．
【岁干德】
甲己年甲乙庚年庚丙辛年丙丁壬年壬戊癸年寄戊
此方万福存焉，千殃远避，具注历名岁德。
【岁德】
寅午戌年巳巳酉丑年申申子辰年亥亥卯未年寅
集正历云：此方百事大吉。
【月干德】
甲己月甲乙庚月庚丙辛月丙丁壬月壬戊癸月寄戊（三历会同）
集正历云：按萧吉五行论月干德者，阴阳配匹之德，天地会合之辰，其神所在，众福皆臻。
【月德】
正五九月在丙二六十月在甲三七十一月在壬四八十二月在庚（神白经）
三命钤云：月德者，阴阳同类，异位之德也，若人遇之，主学超升，仕官清显。
李九万云：犯天月德者灾危处定有救助，妇人不与此说。又云：女命带
天月德者，非吉杀也。
月合者五行相气之辰相合为德也，如月德在甲，则己是主，诸事谐合，官禄崇厚。
月空者阴阳之辰，吉庆之位也，如德在甲则庚是，在丙则壬是，互换取之，主资产富有，职任玉庭。（三命钤）
【天赦日】
春戊寅夏甲午秋戊申冬甲子
集正历云：经曰天之生育万物，而乃宿罪，甲戊为阳之干位，子午为阴阳之成，寅申为阴阳之立，以甲戊配成，主为赦也，总圣云：百事吉。（三历会同）
【扶生日】
正酉二卯三居戌，四辰五亥六巳方，七子八午九丑上，十未寅申要相当。（广录）
三历会同引总圣集云：百事吉。
【旌德】
寅午戌月丙日时巳酉丑月庚日时申子辰月壬日时亥卯未月甲日时
【旌钺】
寅午戌人寅时巳酉丑人巳时申子辰人申时亥卯未人亥时
一神主旌德，五世不贫穷，内有旌铖杀，将相及三公。旌钺杀犯之者，十有九贵，不贵即富，更与旌德相会，不将即相也。（神白经）
【又旌德】三合见本干合
寅午戌人见辛巳酉丑人见乙申子辰人见丁亥卯未人见己
主生英俊，生时犯之，更在太岁三六合上，更中气后尤紧。
【又旌钺】子午卯酉见金人
寅卯辰人见癸酉巳午未人见癸卯申酉戌人见戊子亥子丑人见戊午
乃四时专主诛戮之神，庶人主徙配，克本命主恶死。又云：二杀若更与三公杀会同一位者，尤佳，主殊贵。
【三公杀】
寅午戌人壬子巳酉丑人丙午申子辰人已卯亥卯未人辛酉
三合中见支干来克是也，惟申子辰水土同位，故取己土卯木之克，乃阴阳鬼极之神，五行毒气宰辅之杀，庶人切忌犯之，主非横刑狱而死。
【青龙杀】又名老人星
寅午戌人丙寅巳酉丑人辛巳申子辰人壬申亥卯未人乙亥
乃天地喜乐聚会之神，君子多权柄，仍多仓廪，庶人招横财之福，刑破者非，又主寿长，有美妻好子，淫奢不离心，子孙亦淫荡。
【良会杀】卯木生寅午戌丁火，余准此推之。
寅午戌人丁卯巳酉丑人庚辰申子辰人癸酉亥卯未人甲子
以上杀只恐忌刑冲破害，在生时主人歇灭福浅，无破则为人间之瑞。（广信集）神白经云：寅午戌生及生月得丁卯日忌癸乙时，巳酉丑生及生月得庚辰日忌丙戊时，申子辰生及生月得癸酉日忌已辛时，亥卯未生及生月得甲子日忌庚壬时。
【天印杀】
甲乙申丙丁亥戊己寅壬癸巳
一如壬癸生属水,金生水,金生在巳,又为天印天绶杀,彷此对宫取之.
【活禄杀】
甲乙申丙丁巳戊己申庚辛亥壬癸寅
一如甲乙生属木，木克土，土生申是也。（洞微经）
【天印贵格】
甲在子宫中，乙逢亥亦同。阳支生阳干，阴支生阴干，余八干同。
【旌旗杀】
谓五行旺气会于日辰上，主建工立事，入贵格则多为元帅魁众。（五行要诀）
贵窠神者，阴阳福德之位，盖取前逢驿马，后遇太岁，或前遇太岁，后逢驿马，若人生月遇之，凡吉月者时日俱同，下皆彷此主官致公侯，位登台辅，假令甲子生人，驿马在寅，子为本命太岁，后逢驿马也，余命彷此，行年至此，亦主称遂，凡遇贵命神下生者，不可一概论之，但以三命财禄有气无气，凶神贵神，多少折除消息，设如遇贵神三命，却值墓绝休囚，或财禄无气，或落在空亡，似此之人，合主有官而无位，或有名而不立，或为僧道，或攻艺术，下等小人，或衣食不充，或一生孤独，所谓有名而无实也。凡诸贵神下生者，皆彷此推之。（三命指掌）
名福者，谓太岁是阳干，得阴干月生，岁干后生禄干者是也，阴干生人得阳干月亦然。假如甲人在寅，丙为禄干，生在八月，月建癸酉，水生甲木，甲木生丙火，己人禄在午，寅为禄干，生在正月，月建丙寅，丙火生己土，己土生庚金，余依此取之，又如甲人得酉，乙人得午，丙人巳，丁人辰，戊人巳，巳人寅，庚人卯，辛人戌，壬人亥，癸人申，若人生月遇之，主有科名禄位。（三命铃）
【天定印】
丙辰日土印忌壬辰时天元变化书云两辰名勾陈广信集云忌见壬子壬辰尤紧
庚戌日金印忌丁亥丁丑时与丙同天元变化书云庚戌名白虎广信集云丁亥稍得丁丑不佳无丙字
己亥日木印忌乙亥乙丑日时天元变化书云己亥名青龙广信集云有乙未时
天定印者，文官福相，武做管军，余人犯之，不贵即富，若失天定者禄出艰辛，余者贫薄也，又云：庚戌日见丙时，己亥日见乙时，丙辰日见壬时，为真官印，犯之主富贵。（神白经）
李九万云：天定印在日上，见之大好，见所忌则坏破印，福出艰辛，贫薄之人也。正犯不破者，十有九贵。
【四大福神】
甲日丙寅时丙丁壬人上，辛癸人次之乙日己卯时乙癸丁人上，甲庚人次之
庚日甲申时乙庚戊人上，壬癸人次之辛日丁酉时甲丙辛人上，丁巳人次之
若主本旺相有贵同行，文为宰辅，武为建节，无用即主衣禄丰也。（鬼谷命格）
【建节星】
禄前第六位是也，如甲申生人，至癸酉是也。（三命纂局）
【千对贵神】又名禄对神
盖取与见禄对冲也，如甲人在申，乙人在酉之类，主多艺能，有智识，居官食禄，即在清要之地。（三命铃）
【凤凰池】
戊午年月日时同，余彷此。（三命纂局）
鬼谷要诀云：支干一路凤凰池，禄马相逢实更奇，君子定为国梁栋，女人多是做皇妃。如戊午年月日时，乃高职方命，固贵，却胎在死绝，寿不长，如辛卯年月日时，乃杨太后命。
【四建一字格】
四个壬寅最上，为壬居寅上，有变化气，俱显贵命也。四个辛卯，纳音自旺，贵格。四个庚辰金大凶，金盛刑强，四个己巳木，贫困，三才俱无好气象。四个戊午火，干化纳音，俱显贵，然有刑支干，有俱不用凶，四个丁未大凶，军徒命，四个丙申贼败命，贫下之人，四个己酉为真土，旺酉不可用，沐浴显贵。
甲戌火印显贵，四个癸亥水中贵，虽俱旺俱是水太过，故得中贵。（天元变化书）
【德星俱聚格】
谓年月日时纳音同，惟戊午丁未并是自刃，不宜全见，午乃带自刑，如丙申年，月日时全见，即金人弱火强，亦不能为福，不可不消息也。（玉箫宝鉴）
【公孙同类格】
年月日时同一如凤凰池。（三命纂局）
【又公孙同类格】
公孙同类年与时生成禄贵最为奇，自生自旺元无此，乃是乡财积谷儿。
公孙同类者年与时也，胎于月也。（珞琭贵贱格）
顺生首尾相宜，重重回视顺干支，若临贪武兼权杀，诏入朝廷辅万岁。
如萧清卿大夫是丙寅生见丙寅时是也。（鬼谷要诀）
玉霄宝鑑作族系重光格云：此类家族昌盛门阀增光。
【凤凰干】
两甲合一己，两己合一甲之类。
【凤凰支】
两子合一丑，两丑合一子之类。（林开五命）
【又凤凰支】
如甲子人甲子日生，乙丑人乙丑日生，馀倣此。（三命纂局）
金书命诀云：凤凰支常以本命为主，于生月日时或胎月逢太岁，即是凤凰支，皆主聪明慧达，为官尊贵，亦如吕相国命，己卯年十一月生，得己卯日，戊辰时，其己卯凤凰支，甲戌日入胎合本生岁，天官在胎月中，所以官居相府也。
八字金书云：凡命有吉，凤凰支者，不拘禄马，定是贵人，更有禄马，此间世之命，或二干凶，下得双吉，更有吉神，亦主富贵，俱凶主贫薄短命，纵有禄马，终是寻常，如见单凤凰大段有贵人禄马，亦作贵命。鬼谷要诀云：凤凰四位更为尊，掷地文章笔下分，纵值空亡皆有力，青云直上立功勋。如韩学士戊戌年丁巳月戊戌日丁巳时是也。又歌云：生居四位凤凰星，死气穷寒露体冰，值禄值马并有气，定为勐将坐专城。又云：四正之中四凤凰，定言刑尅勐凶亡，纵然吉将来扶助，若是刑多死法场。如子午卯酉人，不用凤凰支，有则反为灾也。
【命天庭】
常在命前一辰，如子生人在丑，遇之者主职在天庭，长得阴贵人力，小人逢之，亦主游历四方，得人扶助。（三命钤）
【天奇天宝】
生时前五辰为天奇，后五辰为天宝，主富贵，在四旺上尤妙。（广录）

第十四卷
【论天乙贵神】林开云属武曲星
天乙贵人者，十干之秀气在紫微宫门外，乃天皇大帝，其神为最贵，所至六害、一切凶杀，隐然而避，形貌轩昂，性灵颖悟，理烈分明，不喜杂术，纯粹大器，身蕴道德，衆人钦爱，此生旺者然也，死绝则执拗自是，喜游近贵，与劫杀倂，则貌厚有威，多谋足计，与官符倂则文翰飘逸，高谈雄辩，与建录倂则文翰纯实，济惠广施也。（烛神经）
甲木阳也，乘少阳之气，而生乎东，至巳而阳用事毕矣。故藏于未而为贵。庚阳金也，乘少阴之气，而生乎西，至亥而阴用事毕矣；故藏于丑而为贵。戊阳土也，冲和中央，播于四时，甲因之而万物生，庚因之而万物成，则生成之理备矣，此阳木阳土阳金，喜于印库也。丙丁之火，盛夏则其性至酷而害物，惟息于酉，藏于亥，而猪鸡所以为贵者，和之以西北方之气也，壬癸之水穷冬则其性至严而杀物，惟啬于卯，潜于巳，而蛇兔所以为贵者，和之以东南方之气也，此水火不嫌于死绝，六辛阴金，执方而不能自化，乙阴木，己阴土，失类而无居，故六辛必假寅午戌之火，乙己必假申子辰之水土，此阴金不嫌鬼盛，阴木阴土喜于财旺也，如甲子人有戊有庚，得癸未乙丑遇二吉而带印也，甲人遁见丁丑辛未者次之，乃三阳喜在印库也，乙人得戊申庚子生旺之土，己人得甲申丙子生旺之水，此阴木阴土喜于财旺也，丙丁得丁酉乙亥，壬癸得乙卯癸巳，此水火不嫌死绝也，六辛得丙寅戊午，此阴金不嫌鬼盛也，得二者为上，得一次之。（关东叟云）
紫虚格有贵人入庙格歌云：甲戊须寻癸未时，戊庚乙丑细穷推，丙丁丁酉乙亥是，壬癸乙卯癸巳奇，乙得戊申并庚子，己居丙子甲申时，辛遇丙寅兼戊午，遇者重金挂紫绯。
玉霄宝鑑云：有贵人入庙格，取五虎元遁之贵人本位上，见所遁之干者是也。假令六甲人得辛未丁丑者为入庙，馀皆准此，若不犯空亡驳杂者清贵，安逸之人也。
李虚中云：本家贵人全者，如甲人有戊、有庚、有丑、有未是也，大贵。如甲人得丁丑辛未，又得次也，盖甲年丑上遁得丁，未上遁得辛也，更有一种贵人，亦为福甚，重得者必贵，甲戊庚得乙丑癸未，乙得庚子戊申，己得丙子甲申，丙丁得丁酉乙亥，壬癸得乙卯癸巳，六辛得丙寅戊午是也。
甲阳木，戊阳土，庚阳金，皆喜土位，而未者土之正位，丑者土之安静之地，故以牛羊为贵，然细分之，则甲尤喜未，庚尤喜丑，各归其库也，戊子戊寅戊午喜丑，丑者火人胎养之乡，戊辰，戊申，戊戌喜未，未者木人入库，土人生旺之位也，乙者阴木，巳者阴土也，阴土喜生旺，阴木爱阳水，所以鼠猴为贵，然乙尤喜申者，木之绝乡也，巳尤喜申，申者坤之正位也，丙丁属火，火墓在戌，壬癸属水，水墓在辰，辰戌为魁罡之地，贵人所不临，故寻寄火，贵于酉亥，寄水贵于卯巳，皆归静复之乡。六辛阴金，喜阳火生旺之地，故以马虎为贵，虽然宜以纳音互换推寻，须比和则其贵为福，若丙寅火得酉，则火至此死，焉足为贵哉。（广录）
天乙贵人者，三命中最吉之神也，若人遇之，主荣名早达，官禄易近，若更三命皆乘旺气，终登将相公卿之位，大小运行年至此，亦主迁官进财，一切加临至此，皆为吉兆。（三命指掌）
【论贵神优劣】
乙丑文星贵神丁丑退气贵神乙丑大败贵神辛丑武星贵神
癸丑羊刃贵神乙未华盖贵神载路空亡
丁未退气羊刃贵神一云半吉
巳未羊刃贵神一云半吉
辛未华盖贵神一云空亡大败
癸未伏神华盖贵神以上甲戊庚人月日时贵神
甲子进神贵神丙子交神贵神戊子福神贵神庚子得合贵神
壬子羊刃贵神甲申截路空亡贵神一云半吉
丙申大败贵神戊申伏马贵神庚申建禄贵神壬申大败贵神
以上乙巳人月日时贵神
乙酉破禄贵神丁酉喜神贵神大败
己酉进神贵神辛酉建禄交贵神癸酉伏神贵神一云吉
乙亥天德贵神丁亥文星贵神己亥临官贵神辛亥正禄马贵神
癸亥大败贵神以上丙丁人月日时贵神
甲午进神贵神丙午交羊刃贵神一云半吉
戊午伏羊刃贵神庚午文星截路贵神一云半吉
壬午禄旺气贵神甲寅文星建禄贵神
丙寅文星贵神戊寅伏马贵神庚寅破禄马贵神
壬寅截路贵神以上六辛人月日时贵神
乙卯天喜贵神丁卯截路贵神一云半吉
己卯进神贵神辛卯交破禄贵神
癸卯旺禄贵神乙巳正禄马贵神丁巳九天禄库贵神
己巳九天禄马库贵神辛巳截路贵神一云半吉
癸巳伏马贵神以上壬癸人月日时贵神
凡如此以上贵神，若于禄马同窠，不犯交退伏神支干相合者，定须官高职清，若无德，更值空亡交退伏神，五行无气，至老不贵，紧要在月日时支干相合，则为吉，不然乃庸常流也。（同金书命诀）
【天乙贵神相还格】
此格有三干合为上，支合次之，无合者又次之，如甲子己未，此为上格，盖甲己合也，若无死绝冲破空亡，更有福神佐之，当极一品之贵达，有死绝为鄙吝杀故也。如有死绝冲破空亡之类，只作正郎员郎，然多难无福耳。如戊子己丑，此为次格，若无死绝冲破空亡，须作两制两省，少年登科，常居清要，华近之选，更有福神相助，为两府矣。有死绝即减作正郎员郎，亦须有职名，若有冲破空亡，只作一多难州县官，晚年得至朝官极矣。如辛未庚寅，此为第三等，若无死绝冲破空亡，即作正郎卿监，少达历清要差遣，更有福神为之助，往往为两制矣。若有死绝，即作员郎京朝官，更有冲破空亡，平生多难，只作州县卑冗之官，纵得政官，则寿不永矣。（林开五命）
紫虚局云：贵人交互人多贵，旺气相乘馆殿资，切莫五行伤着主，令人闲地冷清虚。寸珠尺璧云：凡月日时互换见贵，太岁不带者不贵。
【贵合贵食】
有贵合则官位穹崇，所作契合，有贵食，则财禄丰足，所成遇望，如甲戊庚贵在丑未，甲得己丑己未，戊德癸丑癸未，庚得乙丑乙未，乙己贵在申子，乙得庚子庚申，己得甲子甲申，丙丁贵在亥酉，丙得辛酉辛亥，丁得壬寅壬辰，如此之类，谓之贵合，甲食丙，乙食丁，丙丁贵在酉亥，甲得丙寅丙辰，乙得丁酉丁亥，庚食壬，辛食癸，壬癸贵在卯巳，庚得壬申壬戌，辛得癸卯癸巳，如此之类，谓之贵食，有贵合则官多称意，二者兼之，官高禄重，无往不利。（阎东叟书）
天乙贵神合者，谓天乙在贵神六合上是也，甲戊庚在子午，乙己在丑巳，丙丁在寅辰，壬癸在甲戌，辛在亥未，皆主大福，遇两合以上者主贵。（三命提要）
【天乙扶身格】
贵人挟拥太岁者是也，假令壬寅人得甲寅日时，壬贵在卯，甲贵在丑是也，丙申人得戊申，准此，若入贵格，别无刑冲，乃清贵之命也，又主一生少病，早年享福，常格得之，一生无刑狱官府之灾。（玉宵宝鉴）
【干夹贵神格】
如甲戊庚年生人，得丑日或未时上却带甲戊庚中一字主显异。
【支夹贵中生格】
如己丑人丙子月乙卯日丙子时，两子夹一卯，虽带无礼刑，官居使节。又如丁巳人壬子月乙丑日丙子时，两子夹一乙，官亚相辅。（三命提要）
【夹贵窠】
盖取前后各有天乙官贵神也，谓壬癸人天乙贵神在卯，巳辰为夹贵窠也，丙丁人在戌，主官
【位崇显】（三命指南）
夹贵兼逢六合神，更须时日墓相亲，临身禄马重重贵，禄马金龙极富人。
夹贵中逢六合，如癸酉见壬辰是也，须要日时胎位见土水同类来辰上作库墓，乃是贵人。（鬼谷要诀）
【活贵人】
贵人干上转干支，再就生时胎月奇，好去君门荣画锦，不应穷巷久低眉。法曰：六甲逢寅午，乙辛丑未
强，丙从鸡亥地，丁申鼠位藏，戊癸求申子，庚壬卯巳乡，己寻蛇兔穴，名为活禄堂，君子日时兼命坐
，必定柜堂佐帝王。
如薛相戊戌年甲子月辛巳日丙申时是也。
【福星天乙贵人格】
格局更加入福星，聪明才秀显官身，术人若要知奇异，东岳储精治世人。
如蔡君谟壬子年癸卯月庚戌日庚辰时，壬骑龙背，又贵在卯巳得辰，是谓福星扶贵人。（紫虚局）
203页
天乙之名是贵星也，须逢旺气相亲，无旺又兼无福禄，只是胥徒府吏人。（林开五命）
天元变化书有富贵格云：如丁卯火人丙午月乙巳日丁亥时，丁酉胎，乃集贵于酉亥，清贵也，若火不经
巳午者，不可用，虽坐贵星，而无旺气，不可也。余彷此。
【贵人分治昼夜各自专权】
乃天乙贵人也，如昼生仍遇昼贵人，夜生仍遇夜贵人者为得力。凡昼夜之分，在于子无时，子后为昼，
午后为夜。（壶中子）
指迷赋云：天乙贵最吉，而有昼夜之分。三历会同云：贵人分昼夜者，甲戊庚旦丑暮未，乙己者旦子暮
甲，丙丁旦亥暮酉，壬癸旦巳暮卯，六辛旦午暮寅，在日出后，日入前者用旦贵人，在日入后日出前者
用暮贵人法推之。
贵人主官爵高贵，若见胎月，必受祖荫，有禄马不见天乙，必无科名，生时见贵，有禄有马，位极人臣
，惟忌无气，如贵人属火，而生冬月，虽有如无。（玉霄宝鉴云）
贵人临禄上，将相之征。与马同宫，必作公卿，与太岁相食，贵神无气，又是空亡，则无力，贵人入墓
，不好，贵人拥马而前视羊刃者必贵显。（广录）
陈希烈疏曰：干为天乙之将，支为贵神之帅，是干为天乙，支为贵神也，假如丑未生人，月日时得甲戊
庚是遇正天乙也，甲子人十二月生，是遇贵神，己巳日乙亥时，是遇两天乙，予合贵
204页
人之命观之，若在太岁本干四贵华盖之上，遇两天乙者，台辅之命也，若在四平之位，遇两天乙者，亦
为侍从清华之命，若在四忌上遇两天乙者，常调之官也。又云：予观贵人之命，若丑未人甲戊庚申，惟
得两字子申人得乙己全，酉亥人得丙丁全之类，更与太岁干禄为正官正印者，其福加倍也。
沉芝论凡生月日时遇天乙贵人相四字全者，为一品之命，若有酉亥，又有丙丁者之类是也。说者引会鲁
公命：己亥年丙寅月，乙酉日，丁丑时，是相间四字全，予谓时不值忌神，所以至宰相，若酉时生己禄
，则酉为败忌，虽四全必不至于宰相也。
古人皆以贵人主福，不分福力厚薄，今各随位次约为厚薄也，若甲人遇丑，庚人遇未，各在禄库，主贵
，戊人遇丑未是土支，己人遇子申是贵神与生旺同位主贵，以上四神生日生时遇之，又带正官正印上下
合正，天乙本家禄，天乙贵神合者福力加倍，乙人遇甲绝，忌，却有暗合，遇子败，忌，丙丁人遇亥绝
，忌，丁有暗合，遇酉死，忌，壬癸人遇巳绝，忌，癸有暗合，遇卯死，忌，六辛人遇午败，忌，遇寅
绝，忌，以上六贵神，皆与忌神同位，生月日时遇之，可得三二分福分，若与驿马同位，及带正天乙本
家禄，正官正印干合，有辅助者，得五分六分福力也。（三命提要）


第十五卷
论禄
【十干禄】
甲禄在寅乙禄在卯丙戊禄在巳丁己禄在午
庚禄在申辛禄在酉壬禄在亥癸禄在子
凡命的一位者为衣食，或多见，更五行相生者为贵，若遇死绝有刑者，作无官闲冗之辈，猥贱之人。（林开五命）
【分十干禄气】
甲禄在寅，丑为禄库，卯为羊刃，申为破禄，余皆彷此。见丙寅为福星禄，甲土勊丙水为财，戊寅为伏马禄，火土相生大吉，此带刑杖，君子吉，小人凶，庚寅为之破禄，半凶半吉，壬寅谓之正禄，带截路空亡，必为僧道，有福，甲寅谓之长生福星禄大吉。
乙禄在卯，见丁卯为截路空亡，金本不相喜，凶象，己卯进神禄，有官不久，己土卯上死也。
辛卯破禄，又为交神，乙禄会之凶，暂有资财不永。癸卯带天乙死禄，虽贵终贫，乙卯旺禄喜神大吉。
丙禄在巳，见己巳九天库禄，有官，辛巳截路空亡禄，多是非，癸巳伏贵神禄，多成败。（一云半吉）乙巳旺马禄有官，丁巳旺库禄有官。
丁禄在午，见庚午为截路空亡禄，多成败，壬午为德，合禄有官短命，甲午为进神禄，有登科之喜，丙午喜神禄，交羊刃半吉，戊午伏羊刃禄，多凶灾患。
戊禄在巳，见己巳九天库禄，有官司，辛苦巳截路空亡禄，有官，终失，多是非，癸巳贵神禄，有官位重，戊癸相合吉，乙巳驿马同乡禄，有官大吉，丁巳旺库禄，有官。
己禄在午，见庚午截路空亡禄，为凶象，壬午死鬼禄，凶，甲午进神德合禄，殊达之象，丙午喜神为羊刃禄，凶，戊午伏神羊刃凶。
庚禄在申，见壬申大败禄，主贫贱，甲申截路空亡禄，凶（一云小吉）丙申大败禄，多成败，招是非，戊申伏马禄，多滞，（一云戊申伏滞又值福星贵吉）庚申长生禄，大吉。
辛禄在酉，见癸酉伏神禄，水火相犯凶，（一云半吉）乙酉破禄，多成败，丁酉空亡贵神禄，丁木受气，辛水沐浴主奸淫之事，（一云值喜神吉）己酉进神禄，有殊达之兆，辛酉正禄，吉在戌，六戊午羊刃相蚀，小人血光散财，妇人产难，君子赤眼病患，乙卯年大败，戊戌年羊刃发见天灾。
壬禄在亥，见丁亥贵神禄，有官，乙亥天德禄，大吉，己亥旺禄，辛亥同马乡禄，大贵，癸亥大败禄，贫薄。
癸禄在子，见甲子进神禄，主登科进达之喜，丙子交羊刃禄，带福星贵，有权，戊子伏羊刃合贵禄，半吉，庚子应禄吉，壬子正羊刃禄凶。（金书命诀）命书云：阴死阳生，阳死阴生，人皆言之，未知其详，今书以示将来，且甲生于亥，顺数至寅，临官为禄，至午而死，乙却复生于午，逆数至卯，临官为禄，盖死于亥，而甲复生也，丙生寅，顺数至巳，临官为禄，至酉而死，丁却复生于酉，逆数至午临官为禄，盖死于寅，而丙复生也，庚辛壬癸皆彷此，惟戊生申，逆数至巳上临官为禄，己生于卯，顺数至午上临官为禄，此阴死阳生，阳死阴生之说也。（广信集）
【生成禄】
甲乙人得甲寅乙卯丙丁人得丁巳戊午戊己人得丁巳戊午庚辛人得庚申辛酉壬癸人得癸亥壬子
【名位禄】
凡禄上带食神者是，如甲人见丙寅，谓之名位禄，皆为贵格，余彷此。（林开五命）
【真禄】
甲人见丙或巳乙人见巳或午丙人见癸或子丁人见丙或巳戊人见丁或午己人见庚或申庚人见甲或寅辛人见丁或午壬人见辛或酉癸人见甲或寅大凡看贵命最要真禄马真官真印食神天德月德岁德月空，并月中秀气。

【进退真禄】
戊辰丁巳戊丁巳丙辰癸巳丙午癸巳癸亥甲子癸丑甲子壬戌辛亥壬子辛亥以上戊见丁，丙见癸，癸见甲，壬见辛，皆真禄也，进则平易，退则艰难，更带福神，可作贵显科甲之格，如重见之，难作福，而为狡狯不堪福，福亦少减损，重迭之字，以后俱用，更不再书。

【因缛杀】
甲人戊寅乙人己卯丙人辛巳丁人庚午戊人癸巳己人壬午
庚人甲申辛人乙酉壬人丁亥癸人丙子
以上乃禄头是财，主人富有声望，古诗云：禄生于因辱，因财反有名，君子荣显禄，常人主丰盈。
【禄头鬼】
甲人庚寅乙人辛卯丙人癸巳丁人壬年戊人乙巳己人甲午
庚人丙申辛人丁酉壬人己亥癸人戊子
以上又名赤舌杀，君子主甲科，常人口舌刑责，若别有贵救，主家世超越，三代富有，行年太岁遇之，主有灾。（广信录）
【禄盈天府格】
假令六甲人见丙寅，复见巳字者为入格，甲禄在寅，遁得丙寅，丙禄在巳，再见丙禄，他皆彷此，入格者，福禄兼足，稍有福助之，五品之贵，一云重重福禄主富盛。
【旬中禄格】
旬中禄为月中禄，定断公卿无反复，清华馆见演丝纶，福慧昭昭两俱足。如贵晃仲甲申年乙亥月丙辰日庚寅时，又如丁庆相公庚寅年甲申月壬寅日己酉时生月带禄也。
【干支合禄格】
如甲禄在寅，见甲寅，己亥，乙禄在卯见乙卯庚戌，丙戊禄在巳，见辛巳丙申，丁己禄在午,见壬午丁未，余彷次，凡值此主官职崇重，台辅之命。（八字金书）
【暗禄格】
甲人辛亥暗中禄，乙要隆昌甲戌推，丙见戊申尊重处，丁逢辛未福神威，戊人若见壬申好，己若繁华乙未随，庚意多权须己巳，辛来喜合壬辰辉，壬公元用丙寅辅，癸命生未巳丑时，此是上清暗合禄，不因师指若何知。
【活禄格】
上清活禄少人知，演去干头转取之，君子日时兼生命，荣华富贵一生奇。法曰：甲丁巳喜庆，乙辛戊午强，癸庚寅位上，丙丁己申乡，壬人酉中取，官品至候王。
【天雄禄】
大凡阴阳天地之数，须至五位而后有成，天数五，地数五是也，且如申人数至戊是五数，不必求戊，戊禄在巳，见巳即名天雄禄，更正禄加之为入格。（马子才命格）
【天禄贵神】
太岁本干不见禄，取五虎元遁，至禄上看得何干，真干见天乙贵神，而贵人所坐之干，复得贵于禄上者是也。假令六丁人禄在午，至午上得丙字，丙贵在酉亥，而得辛酉或辛亥，则辛贵复见于午也，此为入格，又加六壬人至禄上得辛而见丙寅者是也，如更入格，贵极一品，常格得之
211
，不下三品。（玉霄宝鉴）
【禄堂】
自来言禄，但知甲禄在寅之类，殊未知禄堂为最贵，甲人得甲戌是也，以其甲为岁干，则甲之本位遁在戌，若更得诸位福神助发，必须大贵，独辛壬有二位，辛有辛卯辛丑，壬有壬寅壬子，余皆一位。（李虚中书）
阎东叟云：切记三合六合上见刑见鬼，以甲戌言之，鬼在丑上则可畏，以丑刑戌也，鬼在未上则无意，以戌刑未也，以乙酉言之，鬼在巳上则为善，以三合相会也，鬼在辰上则减福，以合相亲也，五行无勊，诸位相助，方为禄堂，理愚歌云：禄入都堂须大拜。
【禄九天】
禄九天者，取禄后一辰，谓如甲禄在寅，丑是也，主食天禄，常处廊庙之上。
【禄九地】
禄九地者，取禄后二辰，谓如甲禄在寅，子是也，戊己之人，寄旺于丙丁，无禄九地也，遇之者，主高
官长寿，资产富饶。（三命铃）
本家禄者，甲为寅人之禄，乙为卯人之禄，丙戊为巳人之禄，丁己为午人之禄，庚为申人之禄，辛为酉人之禄，壬为亥人之禄，癸为子人之禄，辰戌丑未人无本家禄，若寅生人月日时遇甲，余准此。若遇两重以上，又在四贵华盖之位，则极贵也，若在四平位或贵人上亦主贵，又曰：岁干为正干官正印尤佳，在四忌上则亦有官，常调之人也。（三命提要）
建禄者，主人肌厚气实，韵格不清，一生安逸足财利，此生旺者然也。死绝则气浊神慢，孜孜为生，吝啬猥鄙，与元辰并，因樗蒲而得财，复因此败，与官符并因公门得或多争讼，与却杀并好贱使小商不义横财，与天中并多遗失破财，与禄鬼倒食并，多因赊货牙贩而得财，至死不通，惟财是念之人。
库者禄之紧也，破者禄之散也，空者禄之闲也，合者禄之横也。
甲乙木库在未，丙丁在戌，戊己壬癸在辰，庚辛在丑库者，禄之所钟也，如甲乙亥多而得未者，乃禄厚望足之人也。破为破禄也，如甲禄在寅而得申，恶冲而气散也。贵者得此，停庆剥落，众人衣食不瞻，禄落空亡，此为尤甚，古人云：资财聚散禄居空，胎里生时怕遇逢，贫贱为奴为乞食，飘又身自泛西东。禄最喜合，如甲禄在寅，命中得亥，虽非见禄，亦曰见禄也，得之多者为意外倘来之福，门荫流外
有司达身者，往往得此也。（烛神经）
古人云：禄前二辰为背禄，后二辰为向禄。沉芝取建，向，近，合四字为贵，若甲禄在寅，亦寅为建，丑为向，卯为近，亥为合，余准此。又曰建不如向，近不如合，以为四字中，得两字者发早，至于主贵惟建合两字也。（三命提要）
【禄位会合】
禄若会见则富贵，相合则奋迅，遇食神则福紧，值天牛力慢，切忌冲破，甲禄在寅而得己亥，乙禄在卯而得庚戌，丙戊禄在巳，而得辛巳癸巳，丁己禄居午，而得壬午甲午，庚禄居申，而得己巳，辛禄在酉，而得丙辰，壬禄在亥而得丁亥，癸禄在子，而得戊子，以上十位，谓之相合禄，壬食甲，甲禄在寅，从而得甲寅，癸食乙，乙禄在卯，从而得乙卯，戊食庚，庚禄居申，从而得庚申，己食辛，辛禄在酉，从而得辛酉，以上四位，谓之食神带禄，甲食丙，从而得丙申或丙寅，乙食丁，从而得丁未或丁卯，丙食戊，从而得戊申，丁食己，从而得己未，庚食壬，从而得壬寅，辛食癸，从而得癸丑，以上八位，谓之食神合禄，丙戊禄居巳，丁巳禄居午，四干而得二支，谓之三见禄也。
【禄气相亲】
甲寅乙卯庚申辛酉之命，与日上或时上干支同者，谓之本禄入凤池，更遇天乙天官食神驿马居其上，有气而不犯空亡者文贵命也。本食甲寅，得乙卯为帝坐，本是庚申，得辛酉为帝坐，谓支顺禄入凤池，本是辛酉得庚申为帝坐，本是乙卯得甲寅为帝坐，谓之逆禄入凤池，丙寅得辛巳，戊寅得癸巳，丁人得壬午，己壬得甲午，壬人得丁亥，癸人得戊子，在于帝坐谓之合禄入凤池，甲寅乙卯丙辰丁巳丙午己未庚申辛酉戊戌癸亥壬子癸丑十干在十二辰上，如五位中得之多或得之全，谓之禄气专位，甲寅得己亥，乙卯得庚戌，戊辰得癸酉，丁巳得壬申，丙午得辛未，己未得甲午，庚申得乙巳，辛酉得丙辰，戊戌得癸卯，癸亥得戊寅，壬子得丁丑，己丑得甲子，在日上谓之禄气乘本主，在时上谓之禄气亲帝坐也。（阎东叟书）
官崇位显定知夹禄之乡
王氏注云：癸禄在子，子前后辰遇癸四柱得之者曰夹禄，又谓之拱禄，禄得虚拱以待用，禄之所主者，官爵也，如此则官爵自然荣显。
生月带禄入居赫奕之尊
莹和尚注云：本命禄元与生日同者是也，其禄元用日干求之，假令庚子人甲申月得乙庚之日使用五子推之，甲申是也。（珞琭子)
甲好寅方庚好申，更将戊己附炎神，日时并有三重禄，须作清华职位人。
此谓十干禄也，见生旺福神，则为贵禄，若遇死绝刑破则为绝禄。（鬼谷要诀）
【互横朝元两相得】
互横者，如庚寅见甲申日时之类，朝元禄如寅人见甲日时之类，或总朝于胎中为最贵，须不驳杂，不相嫌，兼贵助之曰得。
【朝云夹合封公国】
朝元夹合者，如癸巳见戊辰戊午之类，盖两戊于癸合夹巳得戊禄在巳也，如辛巳人见丙辰丙午，甲午人见己巳己未之类亦是。
【时有禄朝日内金玉满堂成富辈】
如己巳日丙时更带滋，命金玉满堂格主大富，禄中更有多般说，自衰自旺兼败绝，若无吉杀加助时，定知破祖多浮劣。
如甲寅人见戊寅日自衰，壬寅日自绝，辛人见乙酉曰自败，乙人见乙卯曰自死，吉杀加助者，如己卯己酉甲子甲午，虽曰自败自死，缘有四简进神，故得吉杀助也。甲寅有秀气，内或有贵人食神旺气来助亦佳，不可一途而取也。
禄入空亡何所知，虚名虚誉足堪嗤，忽然更在衰兼病，曹无名传处处知。
禄值空亡之人，或秀气助成，称虚官冲，解元之属，或空亡值衰病，亦是曹号，更驳杂，即呼不好曹号。（沉源）
一禄不足救三绝，故宣叔丙午年庚子月，戊寅日，庚申时，官至正郎，行乙巳运，除福建漕，未赴，一夕暴卒，足见祸福各不相扰，虽有重禄，奈水土绝于巳，余彷此。（广录）
【遇如不遇】
甲禄在寅，如甲子人见庚寅，被庚来破甲，所谓遇如不遇，又如庚人见丙申，乙人见辛卯，辛人见丁酉，以上鬼来勊退故无力，虽有如闲，余彷此。（三命篡局）

第十六卷
论马
【驿马位歌】
且论寅午戌生人，驿马从来会在申，申是金乡嫌鬼勊，官职无坚退剥频，丙午丙寅并丙戌，七月同生建丙申，丙与纳音重火勊，其中金马动灾迍，又是空亡多病厄，是非空走困红尘，生逢十二四八月，金马忽忽向此巡，更余别月庚辛是，纳音金位亦为真，有此两般金马贵，即为殿阁锦衣人，丙戌生人十二月，此名背马带官勋，辛丑两重金马库，六辛临马贵人亲，丙寅正月壬寅九，马居庚戌及庚寅，忽然与禄相交并，朱紫分明不妄陈，巳酉丑申年月日，玉堂深处荷皇恩。
甲申载路空亡马丙申大败马戊申福星伏马庚申建天关马有好官
壬申大败马如壬申，甲申，丙申，戊申，四马多疾再沉再起，招是招非。
以上巳酉丑申年月日时发应。
申子辰年，马在寅，甲乙天关木气同，只怕壬寅金勊破，空亡载路勿发逢，庚子生人正月建，戊寅伏马却堪中，戊禄在巳刑庚禄，禄马相刑官印重，丙午文星天喜位，时加乙未贵人宫，又带两重驿马库，茂林长策
定英雄，此命时干乙庚合，鼠猴连贵至三公，子未宫神凶吉杂，却应难到庙堂中，但遇亥寅并卯未，此之年月自兴隆。
甲寅正禄文星马丙寅福星马戊寅伏马庚寅破禄马壬寅截路马
以上亥卯未寅年月日时发应。
巳酉丑年马在亥，壬癸差肩水马公，惟忌亡神临位上，乙庚丁亥孟冬生，申子及辰皆水位，亦为旺主国中英，忽然辛丑当三月，干带壬辰马库名，马得二重三品贵，翰宛调林学士称，丁酉五月见丙午，纳音水马喜神临，虽然此处居官禄，暂得科名不久荣，只缘丙午纳音水，勊他丁禄遂伶仃，申子辰年并月日，不求推荐自然成。
乙亥天德马丁亥天乙贵马己亥旺禄马辛亥正禄马癸亥大败马
以上申子辰亥年月日时发应。
亥卯未人马在巳，丙丁火位本同居，辛卯辛未并辛亥，四月生人得英图，癸巳两水凌其火，伏马无堪官印虚，亦是贵神相保护，终得空名在世途，乙亥九月建丙戌，两重马库德相扶，此名背马居官职，乙丙相生印受除，更看丙丁关宝马，寅午戌位火光殊，遇此年月日时到，天子荣飞紫诏书。
乙巳正禄马丁巳旺气马己巳九天禄库马
辛巳截路马一云作贵人半吉癸巳天乙伏马一云作贵人吉
以上寅午戌巳年月日时发应。
其上项马若不值空亡败破交退伏神者，定须荣贵，忽禄共天乙贵神同其马位，更得诸杀相并，官秉大权，贵居廊庙，时为上贵，日为中贵，月为常廉，库马值少年之喜，旺马资壮岁之荣，生马老方得遂而官卑任远矣。如木生亥旺卯库未，余彷此。珞琭子云：坐马未必有马，背禄未必有禄，看其旺库，不问背生，妙在消息盈虚也。
【天关驿马位歌】
驿马天关在四维，四维重柱与君知，其中水马逢壬癸，金指庚辛自有期，甲乙木林花竞秀，丙丁渔火彩光辉，如斯十公干头上，官职随人命里归。（金书命诀）
所谓驿马者，乃五行有为待用之气，强名也，阴阳倚伏，气令循环，犹会置之邮传，命逆来送往，无气如驿，气动如马耳。
寅午戌火属也，水藏其中矣，遇申生主水以发越之，然后阳中阴动而化。
申子辰水属也，火藏其中矣，遇寅位生火以图融之，然后阴中阳动而生。
亥卯未木属也，金藏其中矣，遇巳位生金以櫜龠之，然后动者静而敛者散。
巳酉丑金属也，木藏其中矣，遇亥位生木以敷荣之，然后饮者散，而屈者伸。
由是木火水金，错综往来，因时动静，内外相感，互为利用，进则与时皆行，退则与时偕极，然则带之强名驿马者，皆此例也，是特举其一隅而已，苟能以三隅反，则理归一揆，不必执于寅午戌申，申子辰寅，然后为马，凡水中火腾，火中水降，阴阳交泰，阴阳变通，皆为马类也。（云霄宝鉴）
古人谓当五行更易变动奔冲往来之际为驿马，然火局在申，水局在寅，金局在亥，木局在巳，何也，盖无行之气，当共相反处，乃始冲击，故火马必在水长生处，水马必在火长生处，木金亦然。（希尹书）
【生成马】
寅午戌见庚申申子辰见甲寅巳酉丑见癸亥亥卯未见丁巳
【名位马】
凡马上带食神者是，如甲寅，甲午，甲戌，见丙申，谓之名位马，为贵格，余彷此。（林开无命）
【马聚天庭格】
马天庭者寅午戌人在巳酉，巳酉丑人在申子，申子辰人在亥卯，亥卯未人在寅午，取五虎元遁至马上所得之者，再见本禄在马天庭上者是也，假令六壬人生居寅午戌之位者，马在申于申上遁得戊干，戊之禄在巳，巳系天庭，复见巳，故名马聚天庭，入此格者，早年在王庭也。（玉霄宝鉴）
理愚歌云：马聚天庭月九迁。
【马天庭】
在驿马前一辰也，主官职超达。（三命铃）
【马九天】
在驿马后一辰也，主官禄超盛，封崇不绝。
【马九地】
在驿马后二辰，主职进王庭，常格亦为令长。（三神指掌）
【干支合马格】
如申子辰马在寅，甲寅与己亥合，丙寅与辛亥合，余彷此，凡值此合主官职崇重，富贵之命。（八字金书）
【有马有驿】
寅午戌人见庚申申子辰人见甲寅巳酉丑人见癸亥亥卯未人见丁巳
干为马，支为驿，如甲木临官在寅，是有马有驿也，馀倣此，主及第陞擢，使承门荫，亦作当道之贵。
【有马无驿，有驿无马】
寅午戌见庚无申，见申无庚。
申子辰见甲无寅，见寅无甲。
巴(觉得应该是巳)酉丑见癸无亥，见亥无癸。
亥卯未见丁无巳，见巳无丁。
以上多作监司巡按之职，庶人聪明奔驰尤甚。
【一木繫双马】
寅午戌多见丙申
申子辰多见庚寅
巳酉丑多见己亥
亥卯未多见癸巳
马中干剋支也，主为性易惊易疑，多惊险，若遇四马骤于时上或年上曰骁骑骤军中，主爵封。(广信集)
【天马贵神】
太岁本支不见正驿马，而取五虎元遁至马上看得何干，其干见天乙贵人，而天乙贵神所坐之干，却复见贵于马上者是也，
假令亥卯未马在巳，係六丁人遁至巳上见乙，乙贵在申子，而得壬子，壬申者是也，盖壬贵在巳故也，如入格贵不下三品，常格则减落言之。(玉霄宝鑑)
【贵马例】
寅午戌人日时乙未癸末
巳酉丑人日时壬戌丙戌
申子辰人日时癸丑己丑

亥卯未人日时甲辰庚辰
【马财库】
盖取驿马所尅之辰入墓也，如马在申，申属金，金剋木，木至未为库墓，若人遇之，主平生游历四方，广得资财。(三命钤)
【南方离明马】
议者多谓未马在巳，丑马在亥，辰马在寅，戌马在申，曾不知辰戌丑未四位係土之位，以生处为马，故东方朔云；辰戌丑未人飞在午，为南方离明之马，遇此者，大爱子午相冲，为飞马见鞭策，不论福神轻重，皆主入格有官。(马子才命格)
【飞马】
寅午日申时
申子日寅时
己酉日亥时
辛卯日己时
四季日午时
天干得用不相剋者显达。(神白经)
【飞马共干格】
太阳清气日中看，土马飞来要共干，只看生朝如点入，照临方定作高官。
如陈侍郎壬申年甲辰月庚辰日丁亥时，庚辰日为土马从庚遁至午得壬，壬年与天马同干。
【上清飞马食禄格】
丁己天元注禄星，本宫永镇日时明，生日土龙如飞入，吉照人身玉食清。
如欧阳永叔，丁未年，丁未月，丙辰日，庚寅时，且丙辰日马在午，遁得甲午，甲禄在寅是也。(紫虚局)
驿马同贵神位阎东叟谓之贵马同科
寅午戌马在申，乙己鼠猴乡，戌为华盖，巳上若见甲己乙庚合者，定建殊利名，名振四海，若单有乙己无合者，武侯高贵。
申子辰马在寅，六辛逢马虎，又云：甲丙相邀入虎乡，辰为华盖，以上若见甲己丙辛合者，当有清华崇重之贵，若单有甲丙，而无合字者为右职清贵也。
巳酉丑马在亥，丙丁猪是贵，且为华盖，以上见丙辛丁壬合者，翰苑词林之贵，若单有丙丁无合字者，为武官之清职矣。
亥卯未马在巳，壬癸兔蛇乡，又云：辛到巳，未为华盖，以上见戊癸、丙辛、丁壬合者，文资高贵，若见辛壬癸无合字者，武官重爵矣。
马贵同窠之位，若不犯空亡、大败、交退伏神，一生清贵，如有上件，神夹在月日时上者，若非守职有违，亦必因事移徙，祇如萧昭学士壬寅六月丁未乙酉日庚辰时，其庚禄在申与乙合寅为马在申，前云：乙己鼠猴乡是也，其庚辰是大败，丁未为退神，所以二遭降点经略广东。(金书命诀)
玉门关集云：；驿马为天使，长为喜事媒，欲其马蹄发，且提贵人催。阎东叟云：岁运行年更与贵马相合者，大亨快也。
驿马主人气韵清峻，通变趋时，平生多声望，此生旺者然也。死绝则为性有头无尾，或是或非，一生少成，飘泊不定，与禄同乡，主福力优游，与杀相冲併，或孤神吊客丧门併者，离乡背井之人，或为僧道，或为商贾，带倒食禄鬼者，一生悭吝，机倖遇人，贱心尘态，与食神併者，声誉人也。(烛神经)
驿马者之命中，发用喜庆之神也，若人遇之，君子常居荣位，小人亦主丰瞻，大小运行年至此，主得官及迁改之喜，若小运及行年太岁与驿马合并主迁官得禄，如甲子人驿马在寅，小运及太岁至亥，亥与寅合之类也。(三命钤)
【文曲星歌】
文曲天星是福神，若逢贵地最堪亲，寻论纳音归去就，绝病相逢贱薄人。
假令甲辰人见丙寅，是为食神见长生马，若见戊寅则为财库之马，若见甲寅火被水所剋，作遇如不遇之论也。(珞琭贵贱格)
指迷赋云：拜命无啕盖生逢于鬼马。
【论诸马】
如亥生人以巳为马，看如何马，但用长生处推，便见，若癸亥至巳，亦自无气，水绝故也，然今人但知此正马，而不知有从马，癸亥亦巳为马，是以火为马，凡遇火辰，亦是从马，命中有之，亦济事，若癸亥人遇戌亦是，盖戌火库也，更看得何干，若得水干则减力也，余彷此。（李灵中书）凡驿马下生者，若月日时支干及衡策全并勊身者，定贵，马前一辰为冲，后一辰为策，假令甲子金命正月辛丑日卯时生必贵，以甲子人马在寅，又逢禄，又本命子与生日丑在马后为策，又卯时在马前一辰为冲，又马是丙寅火，能勊甲子金必贵也。
有驿有马者，主位至公候，干为马，支为驿，如戊戌人，驿马在庚申，庚申支干属金，金到申上临官，戊戌支干俱属土，到申上长生，本命及驿马，支干皆为有气，是有驿有马也，又如壬午人驿马在戊申，戊土与本命壬水到申长生，以午火到申为衰乡，本命干旺支衰，是有马无驿也，又如丁丑人驿马在辛亥，金临亥为病乡，本命丁火到亥为绝乡，以丑土到亥为临官，本命干衰支旺，驿马干亦衰，是有驿无马也，大小二运行年并准此推之，马勊身者，取驿马之辰能制生月也，如寅午戌人，马在申，申属金，能制寅卯月木也，假令甲子人在辰戌丑未月生是也，主官禄易求，仕宦无滞，常人遇之主小富。（三命铃）英灵贯马格音动而使星明五行真气之长生处曰英灵气，下遇驿马者，乃是英灵贯马格，凡人遇之必为持节按部之使。（壶中子）凡命时坐年马日马，皆主清贵，然少年主孤又主跋涉，多作监司往来之位，难久君侧也。（广信集）
【驿马清浊】
甲子得丙寅为禄马同乡，为食神乘长生马，丁丑人得丁亥为天乙天官乘旺官马，又巳酉丑马在亥，则丁亥土，癸亥水皆为临官马，己亥木长生马。辛亥金，病马，乙亥火，绝马，若乘长生临官马或带禄食贵气，则遇一当百，马勊身则少年亨快，为官清显，若乘病绝空亡者，更值破败交退伏神，则遇如不遇，纵为官则粗浊卑贱，非清要之职，又申子辰马在寅干得甲，乙支得亥卯未，纳音得木，虽无寅皆马气也，五命中时为上，日为中，月为下，三命中库为上，旺为中，生为下。（阎东叟书）世之言命者多矣，至于驿马，皆以月胎日时带马则为贵，无马则为贱，是不知得一分三之说，盖天有五行，马有五种：曰水，曰火，曰木，曰金，曰土，马若来勊命者，早年荣达，命去勊马者，顺则得，逆则否，卯生马，巳运逆行则为无马也，马有十二：
一曰欵假
巳酉丑人得壬，亥卯未人得丙，申子辰人得甲，寅午戌人得庚。
二曰蹶蹄
谓四柱虽带驿马，而生日值空亡亡神者是也，一生多主失而复起。
三曰折足
胎月日时带驿马，而月日时中带沐浴者是也，遇此者用不得发也。
四日无粮
生日值马，马食太岁，如甲子人得人寅日，而时更落空在空亡者是也。
五曰不出厅厩
胎月带马不见贵，及不见禄堂，及入空亡者是也，得此者不历任所。
六曰嘶风
寅申人得己亥，己亥人得寅申者是也，一生只有虚名。
七曰趋途
谓驿马虽有，禄在空亡，不见驿也，何谓驿，甲丙庚壬为四阳驿也，寅申巳亥为四阴马也，得此者谩劳求禄也。
八曰驮尸
十二驿马中惟驮尸马为最凶，见禄即死，甲子旬中，巳酉丑生人马在亥，乙丑人丁亥，己巳人乙亥，癸酉人癸亥，乙丑人得亥马，忌寅月日时金绝故也，己巳人得亥马，忌申月日时，癸酉人得亥马，亦忌寅月日时，有一在此，名曰驮尸，亦如亥卯未是甲午旬中者乙未己亥癸卯，乙未人得巳马，忌寅月日时，己亥人得巳马忌申月日时，癸卯人得巳马，亦忌寅月日时，皆驮尸也，余皆准此。
九曰食蒭
谓驿马勊其时者是也，假令驿马属金，生时得木，此类谓之食，得此者朝宦以上命也。
十曰乘轩
谓胎月生日带禄马，名曰乘轩，宰相命也，假令甲申人得庚寅甲寅时，及庚寅胎月也。
十一月乘貂
有天地得合，见太岁生月日时见贵人驿马，假令丁亥生人，四月壬寅日己酉时，月生马，酉系贵人也。
十二曰无辔
以上十二驿马，当以意消息，灾福自见，驿马款假，则平生坎坷，只作选人。无粮，不食天俸。不出厩，则不历任所。折足则永失蹶蹄则有失复起，无辔则一生孤贫。食刍则官可六品，嘶风徒有虚声，趋途则谩劳求禄。乘貂则带职，乘轩则三公。驮尸则得官即亡。（神白经）
【劣马格】
寅午戌人见壬申申子辰人见丙寅巳酉丑人见乙亥亥卯未人见己巳马中支生干也，主平生奔走不定，财帛歇灭，汩没无成，徒自聪明耳。（广信集）
【又劣马格】
寅午戌人见丙寅申子辰人见壬申巳酉丑人见丁巳亥卯未人见癸亥马对冲一辰是也，若时遇之有日禄德贵同行支干旺相，可作有福断之，五行衰败，乃常人也。（鬼谷命诀）至若人疲马劣，尤托财旺之乡，或乃财旺禄衰，建马何邂。
莹和尚注云：人疲马劣者，如戊午火命，驿马在申，申中金旺火衰，故曰人疲马劣，尤托财旺之乡，财旺禄衰者，其甲戌火命，月建壬申，甲禄既绝，马主财乡，故云财旺禄衰，建马何邂，马是扶身之本，运财而获富。王氏注云：本命支曰人元兼驿马，皆在五行衰财无气之地，则曰人疲马劣，其所以不为灾者，以财旺，故曰尤托财旺之乡，禄在驿马，兼得之则富贵两全，偏得之，则又次焉，或天禄虽衷，则身财尤旺，兼遇驿马来乘，又何邂之有。
马劣财微，遇之则流而不返。
莹和尚注云：驿马微劣，财命休囚，则辛勤无成，飘荡无归。（珞录子）马中无限玄微事，切须一一心中记，四专名位旺兼生，值病移去多失意。
四专者如申子辰马在寅，逢甲寅，申遇庚申，巳遇丁巳，亥遇癸亥也，名位者乃马中逢食神也，自生者辛巳甲申己亥丙寅也，或值空亡驳杂，皆不达之士也，病马者，乃自死自绝，日时犯多，则主离祖失业，道途失意人也。
【驰宝多门商广业】
驰宝马者，乃纳音克马为财，加食神之类，如甲寅人见丙申日时，又如甲申见丙寅，亦富商多产业，余彷此。
【衔花偏是女奔人】
衔花马者，乃纳音临官遇马也，如庚申壬子戊辰，纳音皆木，遇寅马木人桃花也，更值庚寅尤重，或乙亥见乙巳，丁卯见丁巳，己未见己巳之类，男多淫荡，女多私惑娼妓命，如丁卯见乙巳尤重，不徙则配，余皆彷此。
【遇中遇者同前断】
亦看生旺怕干神倒食也。
【鞭策发时看互换】
如辰人马在寅，或太岁在申，冲动寅即是，太岁为鞭策，小运在申，即小运如鞭策，多主动，如申与寅须看互换如何，两皆和乃吉，凡遇互换之年，如庚申遇甲寅，庚申木之类，寅则临官，甲寅水之类，申则长生皆吉，如两互换无气则空动，或失意，有气即主再动，皆彷此。
【小儿惊扑号雷公】
小儿逢者十二岁以前，三岁以下，或马遇小运太岁冲，或临官马遇之，即主惊病dian扑之厄，故号雷公。或大人行年遇马与病符，同主惊病，与官符同者主官事惊恐，入宅主口舌惊恐，但以岁中吉凶神言之，宅谓甲子人宅在巳，巳顺行六支是也。
【老人气虚多脚患】
四十以上，或运遇太岁乘之，即多气虚腰疼脚痛之患，凡老人如禄运病多吐食之类，凡是此运太岁老人遇者，病多损气奔喘虚急，少者逢之必发病，盖老少并不堪乘马，马在五行中动跃神也。
四马朝元好恶分，好荣恶是破孤身。
四马如好，定是荣贵之人，不好是破家业人，身孤在外，如为僧道，好行脚也。（沉芝源髓）
【论亥卯未马】
亥卯未马三辰，不宜坐着巳马，若一辰坐着，少年虽泰后还穷，若三辰全见马者，纵有官资，终成下贱。歌曰：亥卯未人坐马位，男多伤败多孤贫，三辰辰上重重见，难有雄名亚缙神。
只如己未生人，己巳月，癸卯日，癸亥时，亥卯未全见巳马，马为禄绝，四十二岁果失，又如癸亥生，丁巳月丁酉日辛亥时，癸亥干支俱属水，三命到巳并绝，又癸亥人以火为财，火死在酉，至亥上六绝，其父为官，此人乞食至死。（金书命诀)

第十七卷
并论禄马
时居日禄当得路于青云，五马交驰可致身于黄阁。
时居日禄，谓之青云得路，甲日得寅时须有气而能朝，命主本三元无气，亦可清达。但福寿不永耳。年月日时胎五马不闲，定为文儒之贵。（鬼谷遗文）
背禄逐马，守穷途而悽惶，禄马同乡，不三台而八座。
王氏注云：旧说以甲戌人四月生，背寅禄，逐申马，义亦非也。禄马皆可致富贵，既有马可逐，安得守穷途而悽惶，盖背如阴阳之相背，逐如放逐之逐，非谓逐也。譬如癸亥人，得正月甲寅，癸禄在子，寅以背之，驿马在巳，寅以逐之，前因刑而追去其马，后因背而不能及禄，二者俱失，所以守穷途而悽惶。禄马同乡者，如甲申人丁丑月己亥日丙寅时，于帝座上会禄马同乡，兼甲申己亥丙寅，皆禀五行清明生气，是命晚年位至三公寿逾七十。（珞琭子）
三命指掌云：假令丙寅人，建禄在巳，驿马在申，五月六日生，是背禄逐马，多主穷途。
凡建禄向禄，建马向马，若值贵人神旺，必是贵人，食禄之命，若背禄背马，破刑禄马，兼值囚死空亡，一生多失多败，衣不充身，食不充口，多破散之徒。（太乙降诞宝经）
珞琭子云：禄马同乡必三台而八座，时为上，日为中，月为下，亦如狄相，戊申七月辛未日癸巳时，戊禄在巳，辛未日马在巳，戊癸相合，所以官居使相，又如庚申生人正月丙午日乙未时，其庚禄在申，月日二马皆同其位，亦为列相，又如戊戌生人，二月乙卯，戊午日丁巳时，其戊禄在巳，月马同乡，此魏大夫命，刺五羊郡。（金书命诀）
禄马同乡，生月日时遇之皆贵，然福力亦有厚薄，假如申子辰带甲干人，禄马在寅，甲子甲辰人遇之，主贵，若甲申人遇之，是本命破，主多蹇滞，反为不利，余彷此。（三命提要）
禄马同乡，更忌五行之破。（指迷赋）
［禄马交驰］
禄为养命之源，马是扶身之本，禄嫌冲破，马忌空亡。且如寅午戌马在申，甲禄在寅，甲年寅上遁见丙，申上遁见壬，则以丙为天禄，壬为天马，在日时上交互见之，谓之天禄天马。又寅午戌马在申，而时干得庚，亥卯未马在巳，而时干得丙，申子辰马在寅，而时干得甲，巳酉丑马在亥，而时干得壬，以日支求时干，以时支求日干，如年月日时支干互换得之，谓之禄马交驰，如年月不见禄马，而日时互见者尤妙。（吾东叟书）
［玉柜藏珠格］
禄前马后坐中神，玉柜藏珠事更新，至贵至尊更子命，无灾无难到公卿，如曾相乙亥年丁亥月戊辰日癸亥时是也。（紫虚局）
［马子才命格］
有禄马柜巳酉丑辛干人在戌，亥卯未乙干人在辰。
［夹禄夹马］
乙亥乙卯乙未人辰日时，乙禄在卯，亥卯未马在巳是也，辛巳辛酉辛丑人戌日时，准此，若别无凶会可为五品之命。（玉宵宝鉴）
禄马飞天无刑克，旺相中生须至尊。
假令戊禄在巳，以戊遁见丁，己丁禄在午，为飞天禄，如戊申人马在寅，遁得甲寅，为飞天禄马，余彷此。（理愚歌）
凡禄马须是遁到者，最有力，如六甲人丙寅之类，行运至巳午上亦主发旺。（寸珠尺璧）
庚寅申上好生辰，禄马同乡贵在申，若有商音来犯者，干冲支破定孤贫。
如庚寅见壬申为禄马同乡，却木之纳音于申，金克木，又寅申交互相冲也。（鬼谷要诀）
马在长生须富学，禄逢帝旺足钱财，若还刺配兼流役，是带悬针劫杀来。
禄若临时马不来，此人只是有钱财，一生耻话招贤士，死绝关门誓不开。（林开五命）
论官神
［官印］
甲辛乙庚丙癸丁壬戊乙
己甲庚丁辛丙壬己癸戊
甲用庚为官，余彷此。（三命纂局）
［生成官］
甲乙人得辛巳庚申辛酉
丙丁人得壬申癸亥壬子
戊己人得乙亥甲寅乙卯
庚辛人得丙寅丁巳丙午
壬癸人得戊申己亥戊子
天资驿马学堂贵人助之，无不发越。（李虚中书）
［夹官禄］
甲以辛为官，见癸酉为正官禄，以壬申甲戌夹之，乙以庚为官，见甲申为正官禄，以癸未乙酉夹之，余依此例，犯者胜带正官，正禄见带前后神亦佳。（太一经）
官者,取长生临官帝旺之乡,但取支干,不取纳音,甲乙人得辛巳、庚申、辛酉，壬癸人得戊申、己亥、戊子为真官，甲得辛乙得庚之类，自然阳干配阴支，阴支合阳干，不然则纵得之，阴不受阳，阳不兆阴也，凡真官帝旺为上，临官次之，长生又次之，若资驿马学堂文星天乙，不得岁运，自然亨奋。(阎东叟书）
【交互官格】（大贵）
甲申见乙酉丙子见壬子乙卯见戊申庚午见壬午丁巳见辛亥癸亥见丁巳
如范文正公丙午年，己亥月，戊子日，壬子时，是也。
【六合官星格】
官是六合少人知，贵在旬中始是奇，生日生时如直入，太师太傅佩旌旗。如蔡太师丁亥年壬寅月壬辰日辛亥时是也。（紫虚局）
【上下官印】
甲己辛乙戊庚丙辛癸丁庚壬戊癸乙
已壬甲庚乙丁辛甲丙壬丁己癸丙戊
以上又名十样锦，主甲科官近禁地，常人亦不至艰辛，逐年太岁带禄在第三位秀才请举及第，常调政官两府入相，古诗云：若人三处遇，食禄定封侯。
【官下有印】
如甲人见辛月，丙日时之类是也，主官职崇高，名位清峻。
【官下有食有合】
如甲人见辛为官，官食癸，丙与辛合，在月日时上是也，主为官有贴职，常人有兼艺。
【官会杀】
甲乙人见辛丑丙丁人见壬辰戊己人见乙未庚辛人见丙戌壬癸人见戊辰
如辛金克甲乙木，金墓在丑，余彷此，君子主甲科，武人战功，常人艺业出俗。
【五官】
甲乙人庚辛巳酉丑丙丁人壬癸申子辰戊己人甲乙亥卯未庚辛人丙丁寅午戌
以上名聚官，亦名聚鬼，又名夭折杀，遇鬼有气之月，君子主贵显，常人主横夭，无气君子反夭折，常人作胥吏。（广信集）
【真官】
己丑得甲寅，辛丑得丙寅，如此之类，谓之真官，不贵即富，命前一辰是也。（神白经）
【催官格】
如庚辰见乙酉，戊午见癸丑，自下而上，名催官。（太乙经）
【暗官】
谓如庚辛用丙丁为官，不见丙丁而见寅午戌，则为暗官，得火局也。（广录）
【又暗官】
火多人，水地降为上，土多人，木地降为上，金多人，火地降为上，水多人，土地降为上，木多人，金地降为上，如辛酉年，辛卯月，癸丑日，辛本时，木入西方，更禄真，故贵显也，为魁命，如乙亥年庚辰月辛卯日庚寅时，庚辛多得寅上有火气。如癸丑年壬戌月辛酉日丁酉时，在西方金地，终无苦显困劣太过，到了不均，是武官大使臣命。（天元变化书）
【名位官】
用纳音取之，遇食神是也。（林开五命）
【官贵堂格】
甲羊丙巳乙青龙，丁是虎随戊土中，己狗庚猪辛猴地，壬鸡癸马是三公。官堂与印绶禄贵全尤贵。（出锦囊经紫虚局）
三命钤作天官贵神，又名禄官旺相，主资级清峻，仕路无滞。
【三台拱帝座格】
假令纳音本干见真官，而二位天地相合，中见夹两干贵人是。以纳音水人得甲寅，又得己亥日时者入格。甲寅纳音水，见甲己土，乃是真官，甲真复土见纳音己亥木，又为官，而甲贵在丑，己贵在子，在六合之间，故名三合拱帝坐，如不犯凶神恶杀冲破，则官入三台，如有则灭落断之，庚寅生而见乙亥亦同。（玉霄宝鉴）
天官乡者，盖取月干制岁干也，谓六甲年正月建丙寅，五月庚午，六月辛未，庚辛金能制甲木也，戊癸即相带而行，甲癸人在午未，乙丙人在辰巳，丁戊人在寅卯，己庚人在戌亥，辛壬人在申酉，若人遇之当食天禄，贵处朝伦，假令甲子人五月六月生是也。
地官乡者，盖取月建制岁干也，谓岁干是甲乙属木，七月八月建申酉，属金，金能制木也，甲乙人在申酉，丙丁人在亥子，戊己人在寅卯，庚辛人在巳午，壬癸人在辰戌丑未，若人遇之，主早承床荫，官序易阶，荣名日益。
真官者，盖取命前三辰月干与命干合也。假令丙子人二月生，为命前三辰，是辛卯，丙与辛合也，故丙子二月生人为真官中生也。余彷此，若人遇之，当受圣眷，职隆近辅，小人逢之，亦主家富。
凡禄命身三等官，各禀五行，率以其性推之，若以金为官，主职位清峻，多掌刑狱，钱谷之任，决断明敏，遇行年太岁在丑为官库，主喜，亦取旺相、休败、有气、无气言之，余准此。若以木为官，主品秩清高和裕守慎，运行年太岁在未为官库，以火为官，主官序炎赫，为性勐烈，用刑残酷，亦主发歇不常，遇行年太岁在戌为官库。以水为官，主职卑位下，级升序进，谦和得众，矜恤孤寡，亦有道性，遇行年太岁至辰为官库。以土为官，主官序稳审难侵犯，厚重贤直，法令分明，遇行年太岁至辰为官库。凡五行之官，各随其性则吉，金主文主刚，木主文主仁，火主礼主勐，水主智主顺，土主信主重，若各失其性，则主为官不久，祸咎生焉，假令癸丑木命人，以土为禄官，木为命宫，金为身宫盖取克我者为官，余命准此，皆以三命尊卑，五行休旺言之，禄命身三等宫库者，取克我者为官，如甲子金，甲为禄属木，木又被金克，故为禄官，金墓在丑，是为禄官库也。命与身官库，彷此推之。若人遇之，宜官足财，向老转吉，小人逢之，亦得妻财兼有艺。（三命录）
天宝经有官库源歌云：亥子巳午爱于辰，申酉生人戌上真，寅卯命人分在丑，辰戌丑未未为亲。
西蜀知命者言于予曰，凡人年月日时上四干迭相官印足者，亦主贵，若吕吉甫观文壬申年，己酉月丁巳日庚子时，壬与己、庚与丁为官，壬与庚、己与丁为印，又章子厚相公，乙亥年，己卯胎，戊子月，丁未日，壬寅时，戊与乙，壬与己，丁与壬，为官，乙与壬，戊与丁为印，其官印足，亦至贵之助也。
历观大贵命，遇两印者颇多，少有遇两官者，若遇两官于禄，反有所损，丁遇两壬之类也，又须四贵华盖上遇正官者，主大贵，四平次之。（三命提要）
真官时过，早达金紫之封，日遇真官贵，则时加禄命，时日生遇官印，须凭有气之乡，若遇冲破空亡，此等官如不遇官印官鬼，官印如无鬼旺鬼衰，详其胜负，官刑命喜，莫教命反刑官，官印受刑，从贵不戎即吏，官印明无暗有，比如生带重重时日相逢，福德胜生十倍，有官无印，难求清显之名，有印无官，发不在迅途之内。（隐迷赋）
凡命官鬼多，而主本却在有气之地，其鬼化官，若本主无气，官有气，即官化鬼也，季主云：旺处逢鬼鬼化官，衰处官官化鬼。（广信集）
术者多以甲见辛之类为官，盖以克我者为官，会不知其五行克纳音者为真官，此最聚福神也，干头自见官而德合者为上，又有诸福神来朝命者，最上也。假令甲寅纳音水人得己亥，甲己为真土，是纳音见真五行克也，若不见太岁本干克，而但于月日时上见乙庚者是也，若不见乙庚，而止见庚者，谓之偏官，比之全者减力，又不见庚而见乙巳，乙酉，乙丑，余位中多见中者，亦可谓之全见，若不见申，止得三五分力而已，余皆彷此。
以上贵格，须是支神带生旺福聚方入格，若有驳杂冲破空亡，所临时加减言之，若带死绝、凶杀、福聚之处，虽有如无也，主吉中有凶，亦作薄命断之，盖变官为鬼也，又若己酉己卯人见丁壬，壬子壬午人见乙庚，虽纳音见真五行克为官，奈本干同受克，故不作真官，而作真鬼断之，大小运太岁逢之，灾尤重。
【变鬼为官杂格】
丁于真五行属木，凡丁人见乙与庚为鬼，若丁亥或丁卯丁未人见乙庚者，不为鬼而为官，若亥卯未全见三丁足者尤好，盖亥卯土木之正位，而又得三丁木气旺盛全，要真金克制之。又如丁巳丁酉丁丑人，丁真木也，生居金之正位，木弱金强，而更见乙庚者不好，鬼旺故也，又如六丁皆真木，而见乙酉，乙亥，乙真金也，却不为鬼，而反为官，盖丁贵在酉亥故也，又若壬寅壬申见乙庚多者，皆不为鬼而为官，盖取其与纳音皆比和故也，辛未辛丑见甲己，己巳己亥见丁壬，乙巳乙亥见戊癸，余皆彷此。
天元变化书有反鬼作官气格，如丁未年甲辰月癸丑日癸亥时，两鬼反为生气滋助甲木，既甲木旺则丁亦旺，又纳音从下生至火，既火旺，水人得财盛，上下皆有用矣。
寸珠尺璧云：凡克干者不得地，干却得地者，名鬼化官。
【变官为鬼杂格】
假令甲戌纳音火，见丙辛水为真官，若得丙申辛酉为佳，或辛未辛丑皆好，若得辛卯者，系在羊刃上见官，却变为鬼，若别有福神救助，则为右选，无气者类多胥吏之辈，不可一揆，当临时加减也。如壬申人纳音是成器之金，见火则坏，故壬申人见戊癸者，乃变而为鬼，又壬属木，木至申为绝乡，木绝得火，则火飞烟灭，此为尤凶，若癸酉虽亦是成器金，然本干自带癸之官，故不为鬼，见戊则尤好，当消息之也。（玉霄宝鉴）

第十八卷
论印绶
【十干印绶贵位格】
甲用癸阴为印绶，乙壬庚己更堪论，戊丁己丙元相得，丁甲壬辛次第分，丙与乙运辛见戊，癸庚相遇贺皇恩，日时年月干头上，运气相逢印自臻。
如甲阳木，用癸阴水为正印绶生禄者，谓之印绶，他干彷此。若禄马相交，不值天官贵印者，亦为官。（金书命诀）
以阳干生阴干、阴干生阳干，为正印，阳干生阳干，阴干生阴干，为偏印，若月日时在四贵、华盖之上，遇正印者，主大贵。遇四平亦主贵，四忌上亦主福。（三命提要）
【印绶禄格】
甲子、甲寅、乙亥，对癸中甲丙卯中求，戊庚归午己辛己、壬酉台星射斗牛。（紫虚局）
印绶之福星最殊，更看权杀在何居，忽然并守居元位，声振朝廷位不虚。
此言四位集福于绶。（鬼谷要诀）
印绶生居被杀同，杀同心胆反粗雄，运亨便有运中职，只恐将来不善终。（林开五命）
论食神
【食神贵格】（三命纂局）
甲食丙、（这里的顿号都应该是逗号，逗号才能突出强调）乙食丁、丙食戊、丁食己、戊食庚、己食辛、庚食壬、辛食癸、壬食甲、癸食乙
【本家食神】
谓如甲食丙、甲子人见丙子之类是也，得此者非大富，即大贵，月不如日，日不如时，若互换生旺带禄贵者，无不贵显。如韩魏公，戊申年、庚甲月、庚辰日、庚辰时、秦太师庚午年、己丑月、乙卯日、壬午时，如倒食在本家者，亦贵，张全真，甲子年，见壬子时，吴挺庚子年，见戊子时也。
一名隔十三食神，古诗云：论命先论隔十三，命中带得入朝参，金鱼束带浑闲事，若见魁星定面南。甲辰、丁未、庚戌、癸丑四位为真魁星，如汪状元戊戌，见庚戌时，是见魁星也。
【食合印】
甲人见丙辛、乙人见丁壬、丙人见戊癸、丁人见己甲、戊人见庚乙、己人见辛丙、庚人见壬丁、辛人见癸戊、壬人见甲己、癸人见乙庚。
以上主为官有权印。（光信集）
墨池涌出金泉格食神生是
墨池涌出金泉水，辛巳生逢癸巳傍，灿烂文章如锦绣，高攀仙桂紫薇郎。
如陈朝议辛巳年、壬辰月、癸巳日、癸亥时是也。如丙寅爱戊寅、戊申爱庚申、己巳爱辛亥、庚午爱壬申、甲戌爱丙寅、壬辰爱甲申，余皆彷此。
【红鸾天印格】
红鸾天印在生时四库之中多不移，君子命逢于吉兆，荣华富贵一生奇，法曰：丙逢戊戌是，辛得癸丑奇，壬遇甲辰好，乙见丁未时，命坐日时得，官品日迁移。
如石参政命，壬申年、己酉月、甲辰日、丙寅时、壬食甲、壬水墓在辰是也。（并紫虚局）
【三台格】
甲乙食丙丁，加寅卯巳午之上、丙丁食戊己，加辰戌丑未之上、戊己食庚辛，加巳午申酉之上、庚辛食壬癸，加申酉亥子之上、壬癸食甲乙，加亥子寅卯之上，谓食神见生旺者是也。若食神带禄马旺相，文谓两制相省，武为建节防团，亦无财帛重权。（鬼谷要诀）
十干以隔一位为食神何也，希尹曰：甲己化土，故食丙辛、丙辛化水，故食戊癸；戊癸化火，故食庚乙；庚乙化金，故食壬丁；壬丁化木，故食甲己，食者如虫之食物，伤之也。虫得物食则饱，故得食则吉，被食则损，甲一物如遇丁壬，两物见食者，尤费力。或以倒食为喜神何也，曰：遇独干而无气者也，丙见甲木，反以生火，十干皆然，二者须要看纳音有无克制，如甲子金见丙寅火，虽顺食，安得为奇，庚戌金见戊申土，虽云倒食，有何不可，未可以一概论。
以子成而致食，谓如甲食丙，乙食丁，甲乙乃丙丁火之父母也，故为食神，如人子致养于父母之道也。（烛神经）
食神者，十干福禄之会，君子得之显达，丰瞻、小人得之周旋给足，在福聚之地，则官崇禄厚，在祸聚之地，则职卑命薄，以甲子论之，食丙子为福星之贵，丙寅为长生之禄，又为禄马同乡食神学堂福生之贵，丙辰为正印，丙午为自刑破命，丙申为克身破禄，丙戌为身衰空亡，若遇生、旺、库、印、天乙、天官、华盖、文星、学堂、官印、禄马之类，为福聚之地，遇克破空亡恶杀、刑官、休败、死绝之地，为祸聚，然有华盖、正印、虽少、倍增。无学堂驿马虽多减半，清贵之家，骄贵之族，亦以此别之。（阎东叟书）
虽道食神为贵格，若无禄马又奚为。
凡食神须到生旺之处，及禄马贵人比和方贵。（理愚歌）
食神一一当处，用一代于三，若遇空闲，遇三重不逮于一。食分三二，财如落叶当秋风，贵克食神，福若朝生暮落，食神若遇空闲，大抵难逃憔悴。（隐迷赋）
食神遇吉为福德，遇凶则无力，不可一概而论。（广录）
食在四贵四平之地者，为福，在四忌上则难为福也。（三命提要）
食神冲破，可做杂揉歇减断之。人格亦可以为侍从，然终不免出入之扰。（广信）
【不喜顺食例】
如甲子见丙寅，死金逢绝地，却见生火，安得为奇。
【不畏倒食例】
己亥不畏丁倒食，丁壬丑合化木，而壬禄在亥也。丙午不畏甲倒食，甲与己合，而巳禄在午也。乙巳不畏癸倒食，戊癸化火，乙巳亦火也。癸巳不畏辛倒食，丙辛化水，而丙禄在巳也。六庚人惟庚戌最喜戊子火，故六庚不畏倒食，诸书皆云：庚戌金最喜戊子火，庚为众阳之首，喜戊子火，故六庚不畏倒食，见戊做喜神。
二仪开辟五行次序，则十干生马，首生巳土在西南坤方，则地之余气之源也，然后巳生辛、辛生癸、癸生乙、乙生丁、丁归源，故丁乃倒食己，乃子归母位，是阴气散发，一同复本之气，故六己人最喜丁火倒食，呼作喜神。假令己巳年、丁卯月、甲申日、丁卯时、用丁为喜神，甲生丁火，丁火旺，则己巳人喜神全借，又丁至卯真木，作己禄官、极盛，又己巳木，旺于卯，上下人使用，故入翰林学士，假令己巳年，丁卯月、癸亥日、壬子时、壬助癸，癸克丁之喜神，不成贵气，虽遇喜神，不佳也，故有名而无实。次生庚，乃天之余气，惟庚为了众阳之首，然后生壬、壬生甲、甲生丙、丙生戊、戊复归庚祖，故六庚人不使倒食，用戊作善神，如庚寅年、戊寅月、丁未日、庚子时、己巳胎，是命专得戊土为用，又入寅上子上戊土旺，喜神得地，又丁生戊土，丁戊己庚连珠，但丁下又见庚气，稍逆，木气亦弱，只得太尉，若丁下更一字得用，须两府也，如庚寅年、戊寅月、辛酉日，被辛酉日杂坏戊寅土，又气太弱，若得好，只薄薄之福，余依次推之。又云：己不畏丁归源之数，己不倒食辛阴气初发散之源，庚不畏戊阳气归源之数，庚不倒食壬，阳气初散之源，辛不畏丁，为丁养育金也，况有丁处，便有己土，阴阳干涉得清福之助，故六辛人切要丁，但从寅遁至辛人本禄位，方知用丁为禄，更自是金家，己上火里长生，故知要火为富贵，金无父母，借火处有父母之气。（天元变化书）
倒食者是喜神，生值及行年值之，皆有喜，虽贵穷窘而已。（金书命决）
【倒食或好或恶】
古人立倒食者，有深旨焉，但后学便以为枭神之毒或言君子有兵刑之理，且如壬以庚为倒食，却生在四月、七月、八月、十二月，岂得直言不好，其祸自祸、福自福，各有所归，假令位居高品，或一旦有愆，而遭极刑，此之谓也。（神白经）
子返哺时逢子建，更值贵人喜相见，建官又在贵人乡，凤阁鸾台历华选。
返哺者返食也，年月日时皆自下食上，须见天乙贵神官印，吉杀方贵。（理愚歌）
食神嫌倒，争啜争哺，忽併临之，乏浆乏乳，有余，则食前方丈，不足，则簟食豆羹。
犯倒食在命者，多被人挠，重迭带得者，在初幼儿则言其乏乳，正食而有余者，富贵。争食者衣食不足，假令甲人得二丙三丙，乃有余，三甲二甲止有一丙者，乃不足。（壶中子）
【倒合类】倒食见合是
甲人见壬丁、己人见丁壬、乙人见癸戊、庚人见戊癸、丙人见甲己、辛人见己甲、丁人见乙庚、壬人见庚乙、戊人见丙辛、癸人见辛丙。
以上官鬼相伤，公立庶几。
凡生时干倒食年干者，主克子，日时俱食，主头面带破，并克母，身死后无子送也。（广信）
【重吞群虎每兴嗟】
群虎格，吞中逢吞也，倒食神曰吞，且如甲人见壬日时，又逢字，曰重吞，主多贫穷死沟壑之命，惟恐干合解之，且如甲人逢壬庚，乙人逢癸辛是，如甲见壬寅、或带乙来，乙或带甲来，终又缓矣。（沉芝源髓）
论三奇四奇附
【六仪二吉】
天上三奇日月星，则乙为日奇、丙为月奇、丁为星奇，地下三奇甲戊庚，则甲为阳木之魁，戊为阳土之君，庚为阳金之精，若年月日时四干分明，见乙丙丁、或甲戊庚，是乙丙丁而遇六仪，则器业远大，甲戊庚而逢二吉，则坚完富贵，六仪者以子加寅，顺数至生月，见本命者是，二吉者丑未也，如有福神之助，更在生旺之乡，则极贵，如无福神更犯死绝，冲破、空亡，则减福。（阎东叟书）
玉霄宝鉴云：古人以正月为岁之始，日出于乙，故以乙为日奇，老人星，凡为瑞，见于丁位，故以丁为星奇，月照夜到丙位，而天下明，故以丙为月奇。
珞*子云：重犯奇仪蕴藉，抱出群之器，赵氏新注云：乙丙丁为三奇，甲子旬戊，甲戌旬己，甲申旬庚，甲午旬辛，甲辰旬壬，甲寅旬癸，以上六仪生月日时，遇者才智出伦，只如甲申年、乙亥月、丙辰日、庚寅时，各重犯奇仪。
三奇主人精神异常，襟韵卓越，好奇、尚大、博学多能，带贵者奇雅，富贵人也，带官符劫杀，器识宏远，带空亡生旺，则脱尘离俗，富贵不淫、威武不屈、带元辰、咸池、死绝，皆为无用。（烛神经）
顺食干神乙丙丁，神童及第播声名，日时禄马公卿杀，换武除文佐圣明。
须是乙人见乃好，如他干见则非也。
顺食干神甲戊庚，兼得长生两府名，若然无禄无马，只是财中蓄积人【积蓄人？】。
如甲人见，又支神带福方妙。（鬼谷要诀）
三奇须是重逢贵，方是荣华福寿人，只有空奇无贵地，贫窘下贱被欺凌。
如余大宰戊戌年、庚申月、甲辰日、乙丑时，又如吴参政，丁卯年、乙巳月、丁丑日、丙午时也。(紫虚局)
乙丙丁分甲戊庚，上局相生生复生，不是蓬莱三岛客，也应金殿玉阶行。（太乙妙旨）
三奇要入三合，假令甲戊庚在申子辰之上，方为入局，清贵之命。（玉霄宝鉴）
凡三奇须要顺，有不依次者，亦得半力，若值天罗地网、交、伏、空亡，都不好。（八字金书）
俗说以见三奇便为贵，又以顺为贵，皆未尽也，若乙人丙月丁时，是乙生丙丁秀气，下降乃寻常命，若乙时丙日丁年是秀气上达，即贵。
若甲戊庚却以顺者为贵，逆者福慢，气清则贵，浊则富，又甲戊庚夜生者福厚，又云：三奇正得之者早贵，倒者晚贵，乱者不寿。皆谓生在四柱内者。（广录）
三奇倒悬，吕望白头钓叟。
三奇得之正者早贵，珞琭子曰：奇为贵也，得之倒乱都夭寿。金书云：三奇倒乱人多不寿，得之倒而不乱者，晚贵，而不夭，所以吕望为白头钓叟，八十方遇。（壶中子）
凡犯三奇，太岁不带者，不用，主孤独。（寸珠尺璧）
五行各有奇仪，须分逆顺，岁、胎、月、日、时都顺。时、日、月、胎、年者逆，胎本立于岁前，因岁得之胎月、或立胎在岁后月前、空、刑、败、害、日月倒乱，却得顺，三奇不为倒也。
若三奇各带合，须前后五辰合为上，更分逆顺之用，甲戊庚金奇，喜辰戌丑未、或金方，乙丙丁火奇，喜寅午戌、或南方。丙辛癸水奇，喜亥子丑申辰。丁壬甲木奇，喜寅卯辰亥未。甲己丙土奇，喜四季及寅、午亥申。三奇，亦要合而贵，五位中得逆顺三奇皆吉。惟嫌不连顺、三奇刑、八败、六害、空亡、相刑、相克、倒乱者，却得顺三奇在本方，亦主富贵。（鬼谷遗文）
太乙经，以辛壬癸为水奇。
【又三奇格】
欲识岩廊官赫奕，名仙多诞癸壬辛，三奇玉藉传消息，轻薄时师莫与评。
如翁中丞，辛亥年、壬辰月、壬寅日、戊申时、癸未胎是也。
【四奇格】
甲戊庚壬是四奇、乙丙丁庚亦合仪、戊癸丙庚相遇着，便断为官着紫绯。
如陈左司，丁酉年、乙巳月、癸亥日、庚申时、丙申胎是也。（紫虚）
论吉神
合有三：一曰干合、二曰六合、三曰三合、其用者一也。是天地阴阳和气，大概主形容姿美，好生恶杀，心平聪慧，疏通周旋，亦有为害非常重者，凡命以生旺合，则举事慰怀，以死绝合，则有为未尝遂意，其相生合者，为吉，更有福神与之往来，其福愈厚，若以相克，合则为凶，更有恶杀遇之相合，则多横逆，凡支干合神，常以吉凶诸杀加临祸福用之，妇人大忌。
合中有杀，合咸池则有淫声玷行，更带大耗，必到淫奔，中有贵格者，自贱而贵也。大率合正印、贵人、禄马、食神，则为福禄厚、合元辰、天中、劫杀、咸池、官符之类，虽曰合神，莫若无也。有则反祸矣。（烛神经）
真合为紧
子巳卯申干合为真。
德合不清
甲子、己丑、丙戌、辛卯，连顺而贵，尚不如壬子、癸丑。
空合何荣
四柱相合，不扶禄马本命，即不为贵。
夫寅午戌之类，乃五行体合，三生之会也，子丑之类，地支岁合也，甲己之类，真气德合也。寅丑示之类，天地真形会也。甲得丑未无合有合也。丁得亥之类禄通同合也。申见乙，支合干也。申见亥干合支也。各看得位之清浊，失位之轻重，上下配偶，亲疏紧慢而言祸福也。（鬼谷遗文）
【合全十干、十二支】
干合全，甲如戊庚辛壬是也，支合全，丑卯巳未酉亥是也，五位合全得十干，若得命宫全足十二支，最贵也。盖【盖应该是盖吧】言戊则癸在，言子则丑在，所谓天官贵格，正此也。甲爱金鸡，以其酉中有辛，乙爱猴，以申中有庚，予因此遂悟，支干自有合全者，得之者，五行稍旺，未有不大贵者。加之禄马贵杀，往往极贵。
【支干暗合格】
凡甲人得三未或四未丑同名支暗合，于干为其未中有己，亥人得三甲或四甲，名干暗合于支，为其甲中有寅，如此之类，主无心中称意，是无合有合也。于前合支干论之解矣，但方诸彼稍慢耳。（并李虚中书）
【又支干暗合格】
丙人见酉，丙与辛合，辛福在酉。丑人见癸，癸禄在子，子与丑合。又如甲人带丑未，六癸人见戊，余皆彷此。（三人丙纂局）
被克干头支第六，此为六合入中书，顺流只作财星断，引从声名播帝都。
如章子厚相公，乙亥年、戊子月、丁未日、壬寅时、丁见壬为为官，寅合未也。（紫虚局）
李九万云：干合数支第六位，是如甲子，己巳、己巳、甲子、戊午、癸亥、癸亥、戊午皆是。
【君臣庆会，天地德合】
干为天之清气，支为地之厚载，本乎天者亲上，本乎地者亲下，在本元一甲中得之，为君臣庆会。如己卯得甲戌、辛卯得丙戌，戊戌得癸卯之类是也。不在本元一甲中得之，为天地德合，如庚午得己未，甲子得己丑，甲午得己未，谓之天地德合之数，然辛卯自旺之木，得丙戌乃火之所钟，以生土则木为仁恕和柔之性，土承禄厚，福壮之基。戊戌会于癸卯，而金木在未能成器之处，往来相克，子午二金，虽有贵气诸位，更逢生旺之金，则富贵寿考，盖甲子死金，甲午败金，有火克之，无生旺之气，更诸位逢死绝之金，则贵而夭寿，而或贫，二格时合为上，日合次之，又云：画夜互为君臣，辛卯得丙戌之类，然遇进合，则少年便发，遇，遇退合，则晚年方快。（阁东叟书）
【君臣庆会，白衣拜职佐尧天】
须得不出本旬者方是，因要别其阳为君，阴为臣，君位致上，臣致下，若君在下，而臣在上，则父子悖乱也。（壶中子）
【宸庭贵从格】
天地合全，快马加鞭见真官贵人，夹拥者是也，假令丙子辛丑，得甲子日时之类，丙子纳音水，见甲子，甲真土是官也，丙子辛丑地天合也，丙贵在亥，辛贵在寅，是贵人夹也。拥得此格者，官延于世，壬午得乙未准此。但不见天地合，灭一二分力断之。
【带悬重金格】
干合谓之天带合，支合谓之地带合，假令庚辰人，己酉月、丙戌日、辛卯时，正应此格。乙庚丙辛天带合也，酉辰戌卯地带合也，庚辰纳音一金，乙庚真金，重金也，故云：带悬重金，贵显之命。（并玉霄宝鉴）
天地合乘本家旺气，并他处旺气，并【并应该也是并吧】作两府，至贵命断之，如不乘旺气，却带一切福神，于其上或自作福神于他处，纯粹无坏，亦作两府左右命断之。既不乘旺气，又无福神临之，却莹净无坏，亦作员郎命断之，如遇冲破空亡，皆为驳杂，有福神临之，则作官更无福神乘之，只作无成举人，清净僧道之命，若死绝无气，只作鄙吝衣食百姓看之。（林开五命）
天地合，最要以时合，主本为上，盖时乃帝坐，以时合则未有不得君者，若非时合终慢也。
又切戒阳多阴少，如二甲一己是、且阳譬，则君也、夫也，阴譬，则臣也、妇也、君多臣少，夫多妇少，岂不致乱哉，又要无杀害冲破。（李虚中书）
天地合，得造化相生旺者紧，若甲辰得己酉则慢，乙酉得庚辰则紧，更临时消息。（广录）
凡天地合本为福，若在空亡中或相克战，反为祸紧。玄谈曰：合处相伤，却为无补。（广信）
大凡天地合中无造化气，不足为真，且如乙酉人见庚辰金，须得日时有火或土者为上，不然向寅巳午申酉支辰得气，又阴索阳合者，福厚，己酉合甲辰是，若甲辰己酉则弱矣。（天元变化书）
六合之星甚最强，更看权杀细推详，无权只是田财盛，有杀须应给舍郎。
此言天地六合，须要神杀纯粹、或驳杂空亡，皆为破，如戊戌合癸卯，此天地合，只作富民命，有些子薄禄，谓癸卯金克命，木不旺也，如戊午、癸未之类此至贵之命。（鬼谷要诀）
三奇不如一甲强，三甲能如一合乡，支干日时俱是合，清风美誉远传扬。（金书命诀）
三合者，以带本家一位纳音旺日时上者，为最上，如亥卯未得辛卯是。切忌以金富寅午戌之类，须旺而损寿，尤宜以驿马当之，须大贵，三合换尽入格甚好（李虚中书）
如木干，木纳音遇巳酉丑金局，反克为凶、贱。且以水命，若遇申子辰水，曰润下局，乃得局，遇亥卯未曲直局，反泄气，得寅午戌火，曰炎上局，为财局或得巳酉丑金，从革局，曰成局，盖逢母也，水人得水局，乃为正局，余准此。（源髓歌）
合神安静助福贵，福力涓涓。鬼克合神，纵有喜须反祸。（隐迷赋）
吉事合，以合中见吉，凶事合，以合中见凶。（神白经）

第十九卷
论进神
进神四坐兼奇特，贵杀相扶为力。
谓甲子、甲午、已卯、已酉。(理愚歌)
进、交、退、伏
以十干为四候，十五就为一候，十二日为进神候：外三日为交、退、伏、神候，故甲子为第一进神，则丙子、丁丑、戊寅为交、退、伏神、已卯为第二进神，则辛卯、壬辰、癸巳为交、退、伏、神。甲午为第三进神，则丙午、丁未、戊申为交、退伏神，已酉为第四进神，则辛酉、壬戌、癸亥为交、退、伏神、值进神则发迹亨快，值交神，则庶事不谐，值退神则官资降黜，值伏神则所作留滞。(阎东叟书)
凡遇进神，则为学日益、志气精进、事皆如意、省力、若值退神，则为志气灰懒，凡事费力，如甲乙丙丁、子丑寅卯为进，丁丙乙甲、卯寅丑子为退，若干支俱退者，主称意，中有不称意事随之，如庚戌年，得乙巳者，是退也，不在本旬者慢，如庚戌得甲寅为进神。
遇进神则为学日新，逢退杀则心劳日拙。
顺太岁而行曰：进神，逆太岁而回曰：退神，逢进神则文字颖锐之人也，遇(疑此处丢退字)则智识暗昧之人也。(壶中子)
【隔角退神】
壬辰日亥时壬戌时巳时
丁丑日申时丁未日寅时
以上主退家业，日上主退妻、退官、胎上退祖财，父母时上退子，如壬辰人行运到亥上，亦主退散，余同此论。
丁丑日时，或大运，名曰真退神，主退妻子，退产业，退官职。(并广信集)
论正印
【五行正印】
乙丑金印癸未木印壬辰水印甲戌火印丙辰土印
以上正印、凡人遇之，得本家印最佳，若水命人得壬辰为日时者，是其中更带禄马，夹贵、华盖，须作出将入相断之。若非本家印，凡人遇之亦好，只是须要旺，并同类作库于上，更带禄马、华盖、夹贵，亦须作两府两省也。既非本家印，只有同类来作库，并不带禄马夹贵，亦作正郎上下断之。仍须历升朝任使，既非本家印，又无同类作库，却有华盖、夹贵来临之，或带禄马，亦须作清要近侍之职，如不带禄马夹贵华盖，又非本家印，又无同类来作库，孤逈冷澹，只作薄禄，或富民进纳之命。如见克破，并空亡，只作无成举人，或僧道，若更带杀，则作贫劣不善终，百姓命。
【夹贵】丙丁人得甲戌，壬癸人得丙辰壬辰
凡夹贵正印，而库墓者，出将入相之格，夹正印而不库墓者，两制左右官职，夹库而非正印者，亦须作员郎以上官职，须有升陟重权，如不夹正印，又不夹库墓者，皆常调之禄、或京官、或州县，临时看好恶、轻重断之。
【华盖印】
若亥卯未人，得癸未是也，余准此，凡带华盖正印，夹贵库墓纯粹，而不杂者，出将入相之格也。只带华盖、正印而不夹库者，两制之格也。只带库墓而不带正印者，员郞以上官，须有省府钱榖升擢之任，既不带库墓，又不带正印，而止有华盖者，皆常调之禄也，更在临时以别位好恶加减言之。
【偏印】
以上格是纯粹不杂，方有以上禄，如杂，则皆从减半力而论。
玉霄宝鉴有节印云：凡带华盖印，而正建驿马者是也。余皆准此，名曰节印者，旌节之象也。偏印水人得火印，火印带水印、偏印也，亦作贵命断之，而次于本家印，余准此。
玉霄宝鉴云：若所得非本家印者，谓之偏正印，亦好，然须要主本有旺相气，方能成福，若有克破，而别无福神救助，或有空亡，只作皮革闲僧道，无成举人之类，若内有五行清气者，多是离世异俗，耕云钓月之士，内中多杀，则贫贱之命也。
【福聚印】
若年、月、日、时、胎五位中、或四位，五行俱无气衰败，而得一正印、偏印，而俱在此印上、或库、或旺，虽有杀神，至是而受制，是之谓福聚印。
玉霄宝鉴有权印云：假令五位中或四位，五行俱无气，而一正印俱在此印上、或库或旺，虽有杀神，至是受制，故名权印。
【财库印】
若水人得火印，是也。余准此。
【破福成祸印】
若水人得水印，或月日时胎多带土来，而本家印见鬼盛，是谓破福成祸，余准此。
【祸聚印】
如癸巳人带壬辰印，而又多带水来，俱墓于辰，则癸巳受杀，以巳为命，则巳火也，水太多则本命病，此之谓祸聚印。
【带杀印】
印中见贵杀即好，如壬子人见壬辰、丙辰是也。子至辰谓之华盖，又壬人见辰为贵，若印中反克本命，无福神往还，名带杀印不好。
【归空印】
若印临空亡，无六合见官贵，即是临空印，此至贱而无成也。
【自刑杀】
若庚戌带乙丑是也，金人见金印，固好，然丑刑戌，又是以金刑金，此类不如无，如此等人，虽带些少福来，亦终贱耳，余皆准此亡详之。（并林开五命）
【凤凰御印格】只年时上是
凤凰御印若何论，库墓年时两对分，欲识此人尊贵处，少微星动照秋云。
如虞尚书，癸未命、甲寅月、戊午日、丙辰时是也。（紫虚局）
【文章印】
戊寅见癸未辛巳见甲戌庚申见乙丑癸亥见丙辰乙亥见壬辰
以上纳音克身，复为干神所制，主甲科及第，官至侍从，常俗少遇之。（广信集）
【又文章印】
庚子得乙丑戊午得癸未丁酉得壬辰己卯得辛酉得丙辰
以上在日上或时上是也。
五行正印主本同德为上，帝坐为中，胎月为下，夹贵最妙，华盖印次之，相生印又次，文章印又次之，诸印要逢库墓，若诸位上生旺相助，互换见禄马贵人，并相合者，至贵之命，最忌刑冲破害，三合六合上见鬼，如甲戌日得乙酉时，则减力也，水命人得木印，无益，水命人得土印，则吉、中有凶，宜细详之。（并阎东叟书）
天元变化书云：如水人得木印，名曰损气，得土印，名曰鬼印，一曰官印，但支干有交涉者，使官印，无交涉者，使鬼印如癸巳年、乙卯月、丙辰日、壬辰时，此水多可使土印，故贵，如癸巳年、丙辰月、戊戌日、丙辰时，此为鬼印，一水不任两土气多，所以贫贱。
正印主人重厚，魁伟、功名昭着，本家之印，若又得贵格扶之，可也，若木得火印，火得木印，非本家正印也，多秉他权外财，若身命克印、或印克身，为废而复兴，大抵五行之印多主少安逸，不利六亲，难得子息。（烛神经）
命中有印最好，然印不宜动，若有所冲，即减力也。（林开五命）
论库墓
库中财富，千斯仓而万斯箱；绝处无依，百件谋而一不遂。
五行墓处为仓库，若命中带仓库，又遇太岁所克之五行加之，则谓之仓库中有财也。其人必丰富，若命带墓绝，而反值太岁所畏之五行加之，谓之绝处无依，其人必迍滞。
库中有财者，木人得辛未、火人得庚戌、土人得壬辰，水人得甲辰，金人得癸丑是矣。绝处无依者，木人得乙未、火人得壬戌、土人得戊辰、金人得己丑，水人得丙辰是矣。（壶中子）
五位遁相库墓。
纯粹而不破，又有福神加临之，此两府之格也，或破而却生旺者，更带诸福神，须主钱谷台阁之任，或两制之格，如破而相克搏，有福临之，亦须有官、多难、京朝州县之职，临时以轻重加减断之，如相克破而俱无福神，只作富有百姓命言之，然此库墓格局，不问贵贱，只是一身自立、荣旺不利六亲，仍难得子息。（林开五命）
【轩车杀】
甲乙人，见辛未，忌丁巳。神白经云：时忌丁与己
丙丁人，见壬戌，忌戊寅。神白经云：时忌戊与庚
戊己人，见甲辰，忌庚寅。神白经云：时忌庚与乙
庚辛人，见丁丑，忌癸巳。神白经云：时忌癸与乙
壬癸人，见戊辰，忌甲寅。神白经云：时忌甲与丙
以上杀乃墓头鬼也，若犯所忌，则车破轮，马折足，妇人主疾危，常人因致盗，神白经云：生日犯之，得用。若遇时不犯忌，定多生富贵人。
【库头鬼】
甲乙人辛未丙丁人壬戌戊己人甲辰庚辛人壬癸人戊辰
以上与轩车杀同，君子主早年科甲，常人艺业出俗。
【库头财】
甲乙人己未丙丁人庚戌戊己人壬辰庚辛人乙丑壬癸人丙辰
君子多主财谷之任，常人家业从容，却主孤。（并广信集）
墓在鬼中，危疑者甚
莹和尚注云：以五行墓中逢鬼是也，如金畏己丑火，木忧乙未金，水惧丙辰土，土虑戊辰木，火怕壬戌水，如此之格，危疑者甚。（珞琭子）
论财
【天财】
甲乙人见戊己为财丙丁人见庚辛为财
戊己人见壬癸为财庚辛人见甲乙为财
壬癸人见丙丁为财(林开五命)
【又天财】
纳音本干自见真五行财，而见合者，是假令乙亥人，四干中见庚者，是天财也。乙亥纳音火克乙庚真金，干头自是财故也。主富足优逸，一生无不足愁苦之叹。
【真财】
术者多以甲见戊，乙见己之类为财，是未知真财，甲己见丙辛、丙辛见戊癸、戊癸见乙庚、乙庚见丁壬、丁壬见甲己，为真财，生居有气旺相之位。有气旺相为此五行主富盛，若居死绝无气处者，有如无也。
【生成财】
所谓生成财，以其支干合也，假如甲乙生，用戊己土之属，申子辰上之生旺库也，若戊申、戊辰、戊子、支干合成，故谓之生成财，凡人命入贵格，除贵外须主大富，乃多历钱谷重任，若不入贵格，其生成财上又无福神助之，是大豪富百姓命，仍主纳粟有官，又有自生自旺财，如甲乙人戊午己亥是也。余彷此推之。（林开五命）
【生合财】
甲人见戊癸乙人见己甲丙人见庚乙丁人见辛丙戊人见壬丁
己人见癸戊庚人见甲己辛人见乙庚壬人见丙辛癸人见丁壬
以上主成立富贵。
【子母财】
如木命人见火，月土日时之类是也，主平生多见喜事。
【财下有财】
如火命人见火月，土日时之类是也。
【类财杀】
寅午戌人见乙庚巳酉丑人见丁壬申子辰人见戊癸亥卯未人见甲己
【财会杀】
寅午戌人见辛丑巳酉丑人见乙未申子丑人见丙戌亥卯未人见戊辰
以上乃妻财聚会之神，主富足，及有美妻、横财，却防妇人毒药害命，古诗去：财会刑，商贾因妻富出伦，但防毒药因此掩夜轮。（并广信集）
【名位财】
食神中见库是也，假令戊子火人见庚戌、戊食庚，火墓在戌，克金为财，逢此者，一生受禄也。余彷此。珞琭贵贱格。
【外财】
只取长生宫是，如甲用戊己为财，见戊申是也，又如癸用丙丁为财，见丙寅是，此类多得外财。（李虚中书）
【鬼财】
干头见鬼，而纳音反制，克干头鬼者是也。假令丁卯纳音火，丁于真五行属木，四干中见乙庚，是干头金鬼，丁卯纳音火，却能制乙庚金，故名鬼财，此类人多主一生得世财、或为豪猾胥吏之徒以起家，丁卯丁酉得乙庚、戊寅、戊申，得丙辛、乙酉、乙卯得戊癸【准】此。更带辰戌丑未多者，主为艺术之士，而大获世财，大抵鬼财主不得父祖产业之力，而多主自立强干得之，若被刑杀带杀，居福聚之地者，多主寇盗之类，更逢恶运，则多因恶财以致死，有吉神救助，而居子得之，则而主横财，横得横失矣。（玉霄宝鉴）
【财库发金格】
如戊己干克水为财，水墓处是也。
年干克下是天财，克墓之乡正库开，财入库时多谷帛，家豪谷物积成堆。
如毕状元己亥年、癸酉月、庚辰日、甲申时是也。（紫虚局）
禄命身三等财库者，取我克者为财，为甲子金，甲为禄属木，木克土，故土为禄财，土墓在辰，是为禄财库也，子命属水，水克火故火为命财，火墓在戌，是为命财库也。金为身，金克木，故木为身财，木墓在未，是为身财库也。余彷此推之，主财产丰盈，自能劳立，少年多主辛苦，渐方称遂。
财绶者，并以岁干制月建，如甲乙人在辰戌丑未，丙丁人在申酉，余准此，若人遇之，主职位崇高，印绶显赫。（三命铃）
但看财命有气逢背禄而不贫者也。财绝命衰，徒建禄而不富。
王氏注云：人生以财命为主：五行所克者之谓财，财与命皆得属于五行生旺之地，虽四柱背禄亦不至于贫贱也，或命与财二者无气，虽得建禄，亦不能致富贵也。
莹和尚注云：财命宜旺地，如庚寅木命，庚禄在申，见丁亥土，木生土旺，虽背了申之庚禄而不贫，次如火归巳地，逢金土，向申中遇水，皆曰财命有气。财绝命衰者，戊戌木命，见丁巳月生，虽云压禄财乡，其隶命衰财绝，虽建禄而不富，此法不但月上时日皆然。（珞琭子）
凡命纳音财多而旺者，有财贿而浊在死墓处，逢财主富，而悭贪无义，亦主因死人而得财。（广信集)
【身衰不能克财】
谓如金克木为财，若壬寅金见戊辰木，安能克制翻成损气，如丁卯火自败，不足以制癸酉自旺之金，五行同此。（广信）
【小盈大亏，恐是劫财之地】
莹和尚注云：譬如丙辰土命，见癸巳，丙禄在巳，以水为财，劫杀却居巳，财既绝矣，命又衰矣，即曰小盈大亏，恐是劫财之地。（珞琭子）


第廿卷
论华盖
【华盖位】
寅午戌人在戌巳酉丑人在丑申子辰人在辰亥卯未人在未
凡命值一位者，近贵，多主僧道，术人，印禄同宫，三位俱定，食禄高强之人，三者全于年月日时者，乃妙。（林开五命）
华盖者，以三合之位入墓也，谓如寅午戌属火，戌为墓也，主人多能博识，立性聪明，又云：华盖即墓杀也，所占颇异者，盖取三命旺相休囚凶神吉神多少，或身克杀，杀克身之类消息断之。（三命论）
华盖为庇荫之清神，主人旷颖神清，性灵恬澹，不较是非，好仙道伎巧事，一生不利财物，惟与夹贵正印併，则为福清贵，特达，不利权握，日犯克妻，时犯克子，孤介之神也。（烛神经）
华盖要皆主福，若与岁干库同位为两重福，主大贵，三命提要华盖要见库墓冠带之乡，假令癸卯金人，华盖在未，见丁未为冠带之位，若辛卯木人见之，为库墓之位，见癸未是木人之正印，最为贵格，余皆彷此。（珞琭贵贱格）
【重金重盖爵频添】
重金重盖者，如庚辰见庚辰，为华盖见二金是也。并干之类曰重金，辛丑辛丑之类，但逢两金重见华盖是也。更有禄马秀气扶持，当爵封也。（沉芝源髓）
【华盖名艺术之星，王水为太僕】
华盖本清高近贵之物，得之者好方外之学（壶中子）
印墓同华品格清，重重临印即公卿，若还空破临其位，便是幽闲术士人。（林开五命）
华盖重重善，休逢破与冲，若还临旺相，定是作三公。华盖重重善，若是破与冲，性虽颇聪慧，游术走西东。（寸珠尺璧）
君子值之应获福，小人生处不宜逢，又云：君子主聪明好色，小人遇之更带悬针，主处徙配。（八字金书）
凡命时坐华盖者，主平生歇灭，壬癸人大忌之，主老年丧子女命，时逢华盖一生不产。古诗云：华盖星辰兄弟寡，天上孤高之宿也。生来若在时与胎，便是过房庶出者。（并广信集）
论金舆
金舆者，是五行之吉神，常在禄前二辰，命前二辰，马前二辰。（林开五命）
禄金舆者，如甲子人禄在寅，辰为禄金舆，主多得横财，仕进有誉，小人逢之，亦主得妻财，若为僧道，即有艺术也。
紫虚局云：禄前二辰号金舆，遇此之人福最殊，偏主聪明多富贵，一生清泰亦无虞。
命金舆者，如子生人在寅，若人遇之，车盖盈门姻连戚里，当防阴人相讦。（并三命论）
驿马前辰居二位，此名金舆在其中，生于此处并行运，到老为官转自通。（八字金书）
金舆者乃禄命之旌旗，三才之节钺，主人性柔貌愿，举止温克，妇人逢之，不富即贵，男子得之，多妻妾，阴福相扶持，生日生时遇之，主多贤贵，骨肉平生安泰。得贤妻妾，子孙茂盛，如皇族之类，多带此杀，常格得之，身在无气中者，主作赘。（烛神经）
论学堂文章
【文彩异众】
谓年、月、日、时，有甲乙丙丁分处四位，相联不断，带木火盛数，如甲寅年、乙亥月、丁酉时、丙申日，丙寅胎，此青赤为文之命也，又云：青赤时为父子，谓如甲子年、丙寅月、甲子日，丙寅时，又甲寅、丙寅之类，亦是如年木、月火、日木、时火，不惟福力最紧，兼文彩异众。
【文章出群】
谓年、月、日、时或月、日、时、见木金火分四处，次第相承，不相刑破，如甲子年、丙寅月、丙午日、辛卯时、丁巳胎，此青赤为文，赤白成章之格也。（关东叟书）
【文章引从格】
如两已一甲，两辛一丙，两癸一戊，两乙一庚，两丁一壬，有寅申巳亥，主文词贵人禄马来临，乃有用也。（鬼谷命格）
【词林秀颖格】
木金火全者是也，盖青赤为文，赤白成章，得此者皆馆阁之格，假令丙寅生人，见己亥月、辛巳日、时者，为入格，盖丙寅火、己亥木、辛巳金，皆长生是名木金火全也，又丙辛化真水，为官必贵。
【学海波深格】
申子辰人全，见丙字者是，假令丙子人，丙申月、丙辰日、丙申时，为正入格，水主文学，丙为真水，申子辰，水之正位，上下全见之，故曰学海波深，得此者，为大聪明之士。（玉霄宝鉴）
戊己重重两位来，须知贵贱不须猜，忽然带旺兼元禄，文章声誉众言魁。
如戊子年、戊午月、戊戌日、己未时，己酉胎，五位干具见戊己，而不杂为贵格。
本旬位位顺相连，灿烂文章似锦鲜，鹤诏一来天外去，须教名字国中传。（鬼谷要诀）
文星入命，笑班马之无才。
火包而不包者，惟乙亥得之，土包而不包者，惟丁巳得之，乙亥丁巳谓之文星，凡人遇之，可笑班固马迁。（壶中子）
文章声誉播他乡，时命坐学堂，有气者是，无气者非。无官无印不成名，断定是虚声，支干三合逢贵人，一举便身荣。（直道歌）
丙子、丁丑、绝其朱雀，不利于文章，丙子、丁丑无德，则文章难立。（神白经）
【学堂会福】
甲乙人，金长生在巳，临官在申，丙丁人水长生在申，临官在亥，戊己人木长生在亥，临官在寅，庚辛人火长生在寅，临官在巳，壬癸人土长生在申，临官在亥，以上遇长生临官，皆为官禄学堂，甲乙人得亥，丙丁人得寅，戊己壬癸人得申，庚辛人得巳，是为本干长生学堂，甲食丙，得丙寅，乙食丁，得丁巳，丙食戊，得戊申，丁食己，得己亥之类，为食学堂兼官印，驿马，其福厚，遇禄贵、奇德，其气清，值刑克冲破，其气浊，清则科名巍峨，浊则福禄微薄，官职卑贱。（关东叟书）
正学堂者，在五行长生位上，甲乙亥、丙丁寅、戊己壬癸申、庚辛巳是也。
三命提要云：岁与干长生之位，为文学堂，生月日时遇之，主性识聪俊，文学富瞻，取高科，历清职。
临官学堂者，甲乙寅、丙丁巳、戊己壬癸亥，庚辛申是也。（并广录）
正学堂者在五行纳音长生之地，如甲子金人在巳，身学堂者，在五行纳音冠带之地，禄学堂在命后二辰、与禄九地同行，命学堂者，在命后一辰，如子生人在亥之类是也。主有词翰，早得仕进。（三命铃）
【官学堂】
甲乙人辛亥丙丁人壬寅戊己人甲申庚辛人丁巳壬癸人戊申
以上又名鬼学堂，生处见克也。乃五行之英气，主登科甲入侍从。（广信）
【官禄学堂格】
甲用辛为官，辛禄在酉，酉属金，金生在巳，余彷此。（三命纂局）
歌曰：金人乙巳丙寅长，水人丁亥戊申乡，土人己亥庚寅好，火人癸亥甲申方，木人辛巳壬申位，此是五行官学堂。（广录）
【词学堂格】
凡纳音见帝旺之位，而逢天乙贵人处，其上者也，假令乙酉人得丙子日时，壬午人得辛卯日时，己酉人得庚子日时之类，方为应格，清贵之人也。（玉宵宝鉴）
【学堂词馆贵神位】
夫人生年、月、日、时，四干俱通连天乙不断者，谓之学堂词馆贵神，见甲戊庚乙己丙丁壬癸辛六相连足者，不必在丑未子申酉亥卯巳午寅、或见辰戌者，亦为天乙，纳受之宫，只如宋朝吕状元，甲寅年、戊辰月、戊申日、庚申时、四干头俱带甲戊庚、相连不断为例，此命犯两申一寅，刑不相等，必须反挫重位矣。（八字金书）
诸学堂上下带金水木者，决取高科，有文名于天下。（三命提要）
学堂多合兮，登上甲之科。（指迷赋）
论科名
凡有科名命，自是五行清粹，学堂驿马生旺于金水之上，三奇华盖萃类于时日之中、或刑冲生旺，木水相生，福神集时，天元不战，皆主清誉巍峨。（烛神经）
【科名贵】
自甲辰至癸丑一旬，俱是在日时上，无不及第，两三位者必作前名。（广信）
【魁星】
丁亥辛卯庚戍
以上日时犯者，多占解省殿魁，必作前名人。（同上）
【又魁星】
寅申巳亥四位，为馆殿词林之贵，亦主学堂，大爱本年遁起四位为魁星，如癸巳人从寅上遁起甲寅，丁巳、庚申、癸亥此四位是也，又如丁卯人从寅上遁起壬寅、乙巳、戊申、辛亥四位是，馀皆凖此为例。（马子才命格）
一说云：甲辰、丁未、庚戍、癸丑四位是魁星，甲木旺于东方，丁火旺于南方，庚金旺于西方，癸水旺北方，盖取逐方旺气，加于辰戍丑未之上，以为魁星也。
岁窠者，盖以命建之月是也，谓如子生人在子，丑生人在丑，馀凖此，若生月遇之，运气相扶，主辞学丰胆，科名显赫，假令甲子人十一月是也，一云台阁杀，君子吉，小人凶。（三命指掌）
天上正合曰龙首星，幼如鱼养于深渊，长若鹏搏于霄汉。
四柱内两见干合，谓之龙首星，主省殿魁荐之贵。（壶中子）
凡命申金土乘秀气，金水乘秀气，火木乘秀气，水木乘秀气，皆主科名，秀气者，月令中秀气也，最为紧急。大凡支干有气，乘月令中秀气，亦为及第之命，金水乘秀气，火木乘秀气，水木乘秀气，亦不必直待月令中秀气，但乘旺气皆主文科可矣。（并广信集）
马兼财合秦庭献一鹗之书，官共禄迎，禹门透三层之浪。
行年驿马与见生驿马冲而不合，谓如生马在申，年马在寅，却见巳亥是有合也。又见天财文星之类，其人必发，故云：马兼财合不言马与马合也，若马虽冲而不合，忽所属相生而不相克，反为徘徊驿马，发亦不行也，发必以次年遇官与禄，则须成不遇官与禄，惟可发而已。（壶中子）
八字金书云：行年马兴见生马合，即住而不发，科举尤忌之。
凡同人请举，年有太岁二运见甲庚丙壬者，见乙辛丁癸者，有乙丙丁见寅卯岁运者，有甲戊庚见子午岁运者，有时兴太岁作福者，其事不一，当取为福紧者详之，凡举人了当年大要太岁与月建相和作福，其馀甲戊庚乙丙丁之类，皆不定也，只以行年太岁与本生月建参而推之。（广信集）
欲知人及第之年，须是大运在吉位，又太岁带正官正印、或正天乙或本家禄是及第之年也。又曆识士人于库年库运登科者，多为举人，有禄者言也，无禄不在此。（三命提要）
论荫补
凡命入贵格，五行生旺纯粹，支干恬和不相凌战，胎元有气而却无学堂、三奇、激扬、夹贵、华盖之类，门荫出身者也。（烛神经）
稍见有贵及印绶，学堂，不相就，更值三元失五行，此是受恩人。（直道歌）
凡五行死绝空亡中见学堂、贵格，生月闲慢，时日为福，更或带官鬼，禄鬼，多百司流外之进。（烛神经）
论武职
文以火木为主，在禄马之乡，以金水为客，木来相侵者是也，武以金土为主，得生旺之气，以木火为客，故来为福者是也，仍以七神定武官之贵，七神者，谓武库以下七神。
【武库神】
甲随丙戊入蛇乡，乙酉丁同爱逐羊，金书命诀作乙巳丁同发逐羊，庚共壬人居亥月，己辛丑位取相当。金书命诀作六辛壬位取相当。
武库见文星，主武文兼全。
【太极神】有诀，在释吉贵例中
【阴贵人】即官贵堂
甲在未兮乙在辰，丙巳丁寅辛向申，戊午己戍庚临亥、癸马壬鸡阴贵人。阴贵人见天官，主福禄崇重。
【勾陈】甲乙巳亥是勾陈，丙丁临处戍和辰，要知戊己寅申位，欲辨庚辛丑未真，壬癸两干何处觅，直来子午位中寻。
三命铃云：若人遇之，主立期信，重然诺，居五品之位，小人逢之，亦主丰盈。
神白经云：戊寅勾陈受刑时，犯之大不利于武人，若犯庚戌戊戌，遇死于锋刃之祸。
【真武】
甲乙未兮丙丁午，戊己直来辰上数，庚辛元向卯中寻，壬癸逢寅是真武，当月空真武当权。
三命铃云：若人遇之如木火併者，主大有才识，水土併多好是非。
【将星】马后二辰是
前有驿马攀鞍，更遇天乙、天德，则吉气厚盛。
【攀鞍】马后一辰是前马后将，逢见禄合，则倍福力。
以上七神互见武人之贵也。（并阎东叟书）
【武跨将坛格】
寅午戊人皆戊子者是。假令戊戌人，戊午月、戊寅日、戊午时，为正入格，戊为真火，寅午戌火之正位，而真火处其上，故曰武跨将坛，得此者，勇冠三军。（玉宵玉鉴）
福星不值水星无，禄马值强只武夫，若犯食神并刃杀，出神宁免是屠沽。（八字金书）
武吏生时须武杀，金火相兼易荣发，马带杀来主有权，天衢名迹须超越。
凡右职须要庚辛辰戌丑未、及马上旺相，主武官支干合，不全有相刑相克，却又有气之地见禄马及羊刃倒戈，或云羊刃悬针名倒戈，三带戊午戌支名倒戈。又皆是武官也。
【马头带剑主将权】
马上或见辰戌丑未，马上见金、或庚辛羊刃倒戈，若不为将，亦有兵权，又云：或有宪职（并理愚歌）
【交刃多应武职来】
如庚辰乙酉为交加羊刃。（沉芝源髓）
官印贵人加刑杀，武将有初末，贼将出职立其身，先杀后贵人。（直道歌）
凡刑冲、死绝、三才、克战，中有贵格，或刑冲互相生旺、或多偏印者，多起于盗贼凶恶、或卒伍而进也。（烛神经）

第廿一卷
论贵局上
【贵格】
五行足干神一字支神一字五行一字甲庚丙壬全
乙辛丁癸全四孟生气全四位旺气全四季库五行得正印
四位集福于帝座帝坐发福于四位君臣庆会引从全
交互见禄交互见贵神禄合全甲得亥之类贵合全甲得午之类
合全十干合全十二支十干得专位禄纳音同源顺数为上逆数为次
夹禄窠夹贵窠干神五位相连支神五位相连
天地德合年与时为上顺连合如甲乙丙或丙丁戊之类
逆连合如癸甲乙或甲乙丙之类三合顺谓生年次月日时
自生旺一路见福贵自死绝一路见福贵先驳杂后纯粹
三奇天为上地为次食神见驿马食神见本冢禄六合唤尽
支神暗合禄堂本家贵全生成官夹贵库
专位暗合禄旺气乘本主主木卯月、本金酉时兄弟五行同类

兄弟纳音相烦兄弟干神相类年兄日弟、月兄时弟兄弟支神相类
官印驿马学堂食神学堂
右自夹贵窠以上卿相王侯格局，自干神五位连珠以下凤阁鸾台舍人格局，亦须入格后更看纳音五行衰旺死，及参以禄马贵神刑害杀神看之，临时加减，或凶而有吉、吉而隐凶，或在上局而降中、或在中局而升上临时消息之，当自见之矣。（李虚中书）
【又贵格】
五行相生戊己两字不杂五行两字相善
生旺六合自生旺六合自死绝六合
死绝六合生旺一路
死绝一路四位见印
见印合六合夹贵六合
夹贵印华盖印
自生旺相冲
生旺相善去来
年父、月子、日父、时子
首尾公孙同类如甲申年公，甲申时孙
干神不杂
纳音集生旺
贵神集生旺
自生自旺禄
禄马同乡
天中受殃
主本支干同此下出阎东叟
三合见本干
三合以马换头支
食神见贵
禄马合全
往来生旺相冲
往来禄马相善
贵贱不相入金则金生，木则木生
干神集生旺以下出烛神经
还魂借气
拱揖端门
自生马
天中自旺
天中合神
主本同德
三合见一马
三合唤尽
食神制畏神
禄马暗合
全兴见福贵并将星者妙
福会神甲人丙戌之类，不犯他干仍带贵气。
右贵格只忌空亡、死绝，相冲，为破坏也，全一路无破，有贵名，有破则富足之人也，全一路无破，州县官，二路京官，三路朝官，四路员郎，五路正郎，六路卿监，七路两制，八路两省，九路两府，十路三公，若入格命，更得福集帝座，须曆清华之选，或有刑破即迤逦减退言之，若有天中无科名，相冲相刑带杀多是右职也，如多死绝，主为官不长进，更天中相刑冲，主多停替，宜细详之。（林开五命）
【十干十二年生大贵人例】
六甲年二月乙未日丙寅时。
六乙年二月甲戌日乙亥时。
六丙年正月丁巳日丙午时。
六丁年五月壬辰日丁未时。
六戊年九月己丑日己丑时。
六己年六月己未日丙寅时。
六庚年七月庚申日辛巳时。
六辛年七月庚午日辛巳时。
六壬年十月壬辰日丁未时。
六癸年三月丙辰日戊子时。
以上逐年只有一日一时，主生大贵人，应世建功立事之命，不然出尘神仙常术不能晓也。
【贵人局】
年隔二位，月隔时日一位，如子年、卯月、巳日时之类，支干顺全者，入贵格。（并广信集）
【五行全在一旬中格】
带生旺六合，无破败，台阁贵人命也（鬼谷命格）
【四镇格】
戊己或土带四孟中、四仲下、四季上，是宰相命。（三命纂局）
【贵人黄枢格】
戊己二字而入辰戌丑未者是也，假令戊戊人,己未月、己丑日、戊辰时、戊贵集于丑位，而此日见之为入格，此类多主镇守之职。（玉霄宝鑑）
四镇之星福最强，更看权杀戒在何方，数重生旺兼乘禄，不作公侯便主王。
辰戍丑未属土故也，五行一字全是土，亦得须要生旺。（鬼谷要诀）
【孟仲季四位全】
四孟带五行生气，四仲带五行旺气，四季带五行库墓，能全其位，又于纳音禀五行生旺气兼诸贵人助之，未有不大贵者，但有一说，常术所不能及，若孟仲季于年月日时全得，则冲犯而早达致死，要以胎代年方寿贵也。（李虚中书）
阁东臾有四位纯全格云：四孟带五行生气，谓之四柱焉上，四仲带五行旺气，谓翻之四正为中，四季带五行正库，谓之四墓为下。
【四冲封位封王格】
四冲得位者寅申巳亥，欲自生或互换生，子午卯酉欲自旺，辰戍丑未欲自墓，方为贵格，假如甲申年、丙寅月、辛巳日、己亥时，四位皆自旺，加丁巳胎，五行足，又是词馆学堂俊乃封王，又如辛卯年、庚子月、癸酉日、戊午时，乃胎生元命，又曰自旺，四仲局又如乙丑年、癸未月、丙辰日、壬辰时、甲辰胎，四库曰四印，秀局五行，数足皆贵命，他倣此。（（沉芝源髓）
【金章格】
甲子见甲寅、乙丑见乙卯、丙寅见丙辰、丁卯见丁巳、戊辰见戊午、己巳见己未、庚午见庚申、辛未见辛酉、壬申见壬戍、癸酉见癸亥，命前二辰见本禄有用，必贵，无用即常也。（鬼谷命诀）
【世不及贵格】
甲人辛酉戊人乙卯乙人庚甲己人甲寅(三命纂局)
【荣华格】以五虎元遁,如甲起丙寅,到己巳,甲与己合,甲申己巳天地德合，他准此，在日上为紧，只见一位便入格。
甲人己巳到甲申，乙是庚辰乙酉亲，丙须辛卯及丙戌，丁下壬寅丁亥乘，戊生癸亥戊寅日，辛用丙申辛巳迎，壬逢丁未兼壬午，癸注戊午癸未神，己因甲戌来己卯，此是荣华福寿龄，中若更加他格局，定生王侯宰相身。
如虞尚书，癸未年、甲寅月、戊午日、丙辰时，蔡学士甲申年、戊辰月己巳日、庚午时是也。
【天厨格】此以食神见禄推之
甲丙爱行双女游（巳），乙丁狮子（午）己金牛（酉），戊乐阴阳（申）庚亥地，二千石禄坐皇州，癸来天蝎（卯）壬人马（寅），辛到宝瓶（子）福自由，此乃天厨注天禄，令人福慧两优游。
如富郑公，甲辰年、丙寅月、乙巳日、辛巳时是也。
【衣锦特赐格】
甲丙庚日遇寅时，丙庚壬向巳中推，庚壬甲地归申坐，壬甲丙来亥取之，此是锦衣第一局，时日无差定不移。
如黄冕仲，甲申年、乙亥月、丙辰日、庚寅时，石参政，壬申年、己酉月、甲辰日、丙寅时是也。
【清贵入堂格】此以丁辛加于子午卯酉主取之。
乙丁辛见马，丁辛癸向鸡，辛癸乙还子，癸乙丁兔奇，此是正郎格，清华着锦衣。
如林按抚，己酉年、乙亥月、癸丑日、乙卯时是也。
又曰暗合三奇。
【循环格】
如谓陈右相，癸巳年、癸亥月、甲寅日、辛未时，为入格，歌曰：生年遁数逢癸亥，生月又遁见甲寅，从日推之逢辛未，此般格局有功名。（并预知子贵格）
【龙吟虎啸格】
寅辰两字见龙吟，遇此生人福最深，虎啸风生人相厚，荣华富贵积【资】金。
如王状元，戊寅年、甲寅月、丁酉日、甲辰时是也。珞琭子云：龙吟虎啸，风雨助其休祥。
莹和尚注云：龙吟雨降，虎啸风生，故曰：云从龙，风从虎，则各从其所类也，常以戊辰甲寅取之，不然遇寅与辰，相得亦是。
玉门关集云：凡龙吟虎啸日时遇之，大好，日月次之，年月又次，日年月遇之，却于时上遇禄者亦佳，但不犯空亡、支干相破，便是两制命，有破无救只正郎。
预知子云：龙吟得水，戊辰见甲寅，虎啸得木，甲寅见戊辰。
【四般生一格】
四般生一一生四，便断公卿更莫疑，添减福神随厚薄，官资子细定寻推。
如许【运】使，癸巳年、癸亥月、辛亥日、壬辰时、甲寅胎是也。
【官星暗合，马驰禄格】
如谢参政，乙卯年、戊寅月、己酉日、己巳时，己巳与甲申暗合，乙禄在酉，遁得乙卯、巳为禄元，巳马位，故曰马驰禄。
【鞍马格】马俊一辰是
玉拨金鞍坐贵人，便知三品定官荣，若无的杀加此格，两府中书定舍人。
如王驸马，庚寅年、乙酉月、辛亥日、乙未时，庚寅见乙未，为攀鞍，庚贵在未，又是金号贵人坐金鞍。（此紫虚局）
【相位贵神法歌】
好年不如月，好月不如时，尊亲帝座位，前后贵人随。只如陈相国，庚寅年、丙戌月、辛卯日、己丑时，虽是大败却得天乙贵神，更本生太岁，为年中天子，前歌云：尊亲帝座位是也。又己丑、庚寅、辛卯，相连，谓之连珠凤凰，虽无科名，官居相位，又生月丙戌，带天德，九月戌为大杀同宫，况陈姓属徵音，火墓在戌，合其寅，经云：本音墓处天德大杀司宫，即有三台入座之荣，自余不【夹】大岁值禄马同乡，亦可入相。（八字金书）
【引从辅弼格】
年为天子坐中宫，日时相逢两侍从，辅弼贵星人要识，为官气势最英雄。
如曹中奉，癸丑年、甲子月、丙寅日、巳亥时，乙卯胎，拱年在其中也。（紫虚局）
【包承格】
前后有二支包承，本命在其中者是也，假令辛亥生人，得庚子月，戊戌日，子处其上，亥处其中，戌处其下是也，子在前为包，戌在后为承，入此格者主清贵福厚，只怕空亡冲破。（林开五命）
【引从包承】
假令甲子人，以前三辰为引，则丙寅、丁卯为引，以后三辰为从，则壬戌、癸亥为从，引宜远，以丁卯为远，从宜近，以癸亥为近，然子卯相刑，不若丙寅为食神禄马，若得壬戌时，则丁与壬合，卯与戌合，暗中有合，则壬戌癸亥甲子并乙丑以待用，而前引神有丙寅丁卯，一甲中天地气全，前后包承，更看纳音，有生旺之气，兼诸贵杀助之者，大贵，管辂曰：引从包承，拱太岁，则官曆清华；刑害冲破值身命，则一生困苦。（阎东叟书）
引从、从近，引须遥
引从格者，年月日时在一旬中也，居年前曰引，居年后曰从，引爱远，从爱近，如己酉年、癸酉月、戊申日，后从壬子时，前引、引远从近，乃大官之命，然引从格，居朝廷则多出入，盖引从动也，且如丁酉人，遇壬辰日、庚子时，此乃从远引近不中，又不如壬辰日，壬寅时拱卯上作丁酉正端门格，又如乙丑人，见甲子为从或前遇庚午日乘引，只见庚午日谓引，盖干合也，乙丑前数有己巳后有甲子，方曰正引徒数，无者止曰引从也，馀皆凖此推之。（沉芝源髓）
引从不同，前后宜乎审察
引从乃引进侍从也，阳命人遇引进神，阴命人遇侍从神者为得力，前从之分，在于太岁岁之前焉引，进岁之后为侍从。（壶中子）
【夹禄夹贵】
甲人得卯、丑，乙人得寅、辰，丙戊人得辰、午，丁己人得巳、未，庚人得未、酉，辛人得申、戌，壬人得戌、子，癸人得亥、丑，为夹禄乡，有丁己庚而得未有丙戊乙而得辰，有辛壬而得戍，有癸甲而得丑，为夹禄窠二者禄窠为上，夹禄乡次之。凡禄最喜于墓，谓之库，而有所藏也，最恶于冲，谓之鬼，而有所尅也，妻财凖此论之。然当生遇库印为福、为寿，岁运逢墓印，为争、为凶，丙丁猪鸡以戌为夹贵，壬癸蛇兔以辰为夹贵，丙午、丁未、丙子、丁丑，纳音水，得甲戍火为财库，壬子、癸丑、壬午、癸未，纳音木，得丙辰土，为财库以上谓之夹贵印库，火财而得壬戍之水，土财而见戊辰之木，谓之库中逢鬼，先富后贫，虽成必破。又甲戊庚、乙己丙丁壬癸，六辛于年月日时顺连，四干不断，不必在牛羊鼠猴猪鸡兔蛇马虎之位，但见辰戍二位，便为天乙受福，纳庆之宫，主学问该博，文章苹藻，科名巍峨，官职清贵，凡夹库带正印，而库墓者为上，库墓而非正印者为中，无印库者为下。（阎东叟书）
【又夹禄夹贵】
干神一字而支神相应，前有贵拥，后有马乘，中有建禄者是也，假令己未人，己巳月、己未日、己巳时，四己干神二字，未有己贵在申，故曰前有贵拥，未有马在巳，故曰后有马乘，中己禄在午，故曰建禄，贵踰三品之命，若夫丁巳丁未则止夹禄，辛卯辛丑则止夹贵，当从减落断之。（玉霄宝鑑）
【禄贵夹扶人少得】
禄贵夹扶者，戊午、丙午日时多者是也。盖戊禄在巳，夹在后，戊贵在未，夹在前也，又如己未年、辛未月、己未日、辛未时，盖己禄在午在后，己贵在申在前也，乃禄与贵人夹扶其身，乃贵命，不须带别支神也。（沉芝源髓）
【前遮后拥人中仙】
禄马夹贵，在本命前后是也。（理愚歌）
凡欲持网入帝朝，贵星不与贱星交，将军须是刑星里，宰相多应禄马包。
凡贵人格，须要五位中无一位驳杂，往来乘旺，递相有气，带福神于其上是也。四位贵却一位贱，便不是贵格。（鬼谷要诀）

第廿二卷
论贵局下
【一切福神相还格】
凡禄马阴官贵、六合、华盖、金兴、文星、贵人、印绶、禄库、食神、奇德之类，皆谓之一福神,递互相还，便是贵格，若无死绝冲破、空亡，有五行旺气，福助之贵，为将相，如此而又有杀神，即少达曆重任，若有死绝冲破、空亡，只在格上看之，又须尊者吉，方可，即干神是也，凡干神作生旺、临官、或作福神，皆是尊吉也，纳音逢死绝，兹谓尊吉卑凶，若纳音既死绝，更有冲破空亡，即不成就，不过一薄尉州县官，纵他有福神助之，亦不遇一多难京朝官耳，若死绝空亡冲破更有三刑六害，必是一孤独有艺术人，或僧道，并无成举人，更观五行轻重消息断之，若乘生旺气者，特达之士，只消一件，可作大贵，若不乘生旺之气，须两件可也。（林开五命）
【致一凝神】
圣人得抱一之真，则无所不达，鬼神含得一之灵，则变化无穷，而阴阳之理，精神之运，敛散抑扬，归于一者，所以为致一之命，乃问世贤辅，出群异人也，如年月日时胎五位，纳音四木、一水、四土一火之类是，见于时，或一金四木，土一水四，全之类，一见于年各有旺气发越、一路是也，五位中有二戊、二丑，而日上或时上，见一寅之类是也，干神上下俱是戊己，而日上见一丙之类是也，天乙、天官、文星，天德，往来见于四位为福贵之气，独于时上一位无福贵之气是也，禄马官印贵德会聚于一位是也。三合于日时上带本家一位是也，三合逢一马是也，四位俱乘旺气，独于时上带一路死绝之气是也，四位俱带死绝之气，惟日上或时上带一路生旺之气是也，四位或甲乙或丙丁或戊己或庚辛或壬癸，而日上或时上见一真官是也，虽曰如是，须往来会合归于一者，方成此格。
【虚中精实】
人之年时上下如天地覆载而运，日月于太虚之中，此虚中精实之格，最为奇妙，虽美恶相杂，憎爱相半，无不并包而兼容之，真大气远业之命，且年与时上下乘生旺之气，而于日月两路带死绝之气是也，年月时三位俱带生旺之气，惟日上带一路衰败死绝之气是也，上下乘金土刚建厚实之德，惟日上一路建水火变通之气是也，上下俱带天乙、天官，文星、禄马，并互换见诸吉神，独日位上无禄马贵气是也，年月日得寅午戍生旺库三位纯全，独日上一位在火气衰败死绝之处是也，巳酉丑、申子辰，亥卯未，三合之命，独日上一位带三合、衰败死绝之气是也，入此格者，旷世无忌，大德有容，富贵不能淫，威武不能屈。
【鼎足鎡基】
鼎足之义，谓之三合，见三奇三合，见一马三合，见马合三合，见本干三合，带本家三合，以马换实支，切忌以金当寅午戌之类，须旺中损寿也。三合见三奇者，乙丙丁或甲戊庚在年月日时，胎上是也。三合见一马者，申子辰而得寅马，巳酉丑而得亥马之类是也。三合见马合者，寅午戍见巳合，亥卯未见申合之类是也，三合见本干者，甲乙人得亥卯未，丙丁人得寅午戍之类是也。三合带本家者，寅午戍火命得丙寅，戊午、甲戍带本家火也，亥卯未得己亥、辛卯、癸未，带本家木也，他准此。又如寅午戌马，在申有申，而阙寅，亥卯未马在巳，有巳而阙亥，申子辰马在寅，有寅而阙申，巳酉丑马在亥，有亥而阙巳，此三合马换头支也。
【拱揖阙门】
本命甲子，以己巳、辛未为拱揖，虚午为阙门本命乙丑以庚午壬申为拱揖，虚未为阙门，馀皆倣此，阳命只天官合，阴命见天官、印绶，在日时上，居拱揖二位者是也，一如甲以己为天合，辛为天官，乙以庚为天官，壬为印绶之类，或二天官合，又二天官或二印绶，夹辅阙门，亦贵资以天德、天乙者，尤贵也。（并阎东叟）
拱将、拱门、并拱座，拱贵、拱印、青云路
凡拱者二位虚夹一位，日拱，拱将者，如亥人得寅日，辰时，故虚夹有拱，林开云：坐实不如拱虚、明合不如暗合，乃此格也。拱门者，如年对处是，如林发运癸亥年、癸亥月、戊辰日、戊午时，有辰有午，虚拱巳上一位，曰拱门，加之戊舆癸合，两戊巳上又拱禄，两癸巳上又虚夹拱贵，与两戊合为真拱，凡拱者须爱两拱干同方为真拱，如戊辰见壬午等，乃假拱。凡拱处只爱一午、一辰，如一处重逢，乃偏也。凡拱格皆用此例。拱座者，乃时为帝座，对冲处逢曰拱座，如庚寅年、丁亥月、庚辰日、乙酉时，冲卯为木帝旺之门，乙禄在卯，与庚合，逢真拱为贵，拱贵者，如甲戊庚牛羊，逢有寅、有子、或有午，更有申曰拱贵也。拱印者，如六丙生人遇卯，并巳遁起拱得壬辰，辰乃水印也，凡拱印者，须不破，又看得财印、鬼印、官印、子印、乘印、脱印细细推之，凡拱印者，有七十二格，拱印、拱害、拱马、拱学堂、拱飞刃、拱劫、拱亡神、拱鬼、拱官贵、拱旺、拱破、拱孤辰、拱寡宿、拱巌廊、拱合、拱君臣合，凡拱须详杀神轻重分高低言祸福贵贱，青云得路者，皆贵命，乃日就时中带禄也。（沉芝源髓）
【龙跃天门】
凡五亥人，得壬辰日时，壬辰人得五亥日时者也，如见丁亥者，为正入格，天门在西北处。乾之位，壬辰水正印，而六龙在御，见亥，所以为福，若得丁亥，则干神合壬禄在亥，入此格者，有润泽生民济世之功业。
【虎卧龙阁】
庚申人得辛卯，为日时者，为正入格，曰虎家在庚申，而辛卯重重见之，则为龙阁，故曰虎卧龙阁，得此者，有声弹压名臣。
【云行雨施】
丙午、丁未得戊子已丑日时，戊子己丑人得丙午丁未日时，盖丙午丁未天河水，戊子己丑霹雳火，子午居阴阳之正位，今全见之，阴阳和也，阴阳和而乃雨，如己入贵格，而得此者，膏泽及民，荣职百拨，如有冲破、空亡，亦不免为州县之职，丁未人得壬辰、己丑人得壬辰，凖龙得天河水、与霹雳火亦为雨故也。
【清肃宪台】
巳酉丑人皆得乙字者是，假令乙丑人得乙酉月、乙巳日、乙酉时为入正格，金主刑，乙真金也，巳酉丑金之正位，上下全见之故，清肃宪台，得此者，多为台谏之任，若胎月中见驿马，则外任宪司之职。（并玉霄宝鑑）
【风云庆会格】
风云庆会少人知，年遁月兮日遁时，转把月时遁年日，有人遇者一生奇。（广録）
【数日贵】
须将三日一分干,十干日内细推看,六日生为初甲乙,须逢寅卯贵人言。一至三日得甲或寅，四至六日得乙或卯，七至九日得丙或巳，十至十二日得丁或午，十三日至十五日得戊或己，十六日至十八日得己或午，十九至二十一日得庚或申，二十二至二十四日得辛或酉，二十五至二十七日得壬或亥，二十八日至三十日癸或子，五行既失，取舍既便，数日人命稍加于此，乃为福贵之命。（太乙统纪）
【阳奇阴偶最豪英，重阴官重职更深】
阳奇者，甲庚丙壬也，阴偶者乙辛丁癸也，命中见之大好，重阴者，如甲人逢癸又见庚，重官者，如甲人逢辛，又见丙，盖甲以辛为官，辛以丙为官，乃重官也。如甲人逢两辛，不用此论如福聚多，两府之命。
【包裹旌旗皆贵人】
包裹旌旗乃拱劫杀、亡神相见，须是天元有气，不甚死绝，最吉，凡命中劫杀曰旗，亡神曰旌，二杀相见，方为旌旗，独遇一位，非旌旗也。包裹者，乃拱旌旗也。且如庚辰年、丙戌月、庚午日、丙子时，乃辰人劫杀在巳，亡神在亥，庚辰庚午拱巳上劫杀，曰包裹旗，丙戌丙子拱亥上亡神，曰包裹旌，余格类此。凡遇旌旗者，官虽卑，亦作小监司，如遇之必为师帅，如带刃，身克杀，多斩人，杀克身必下来恶死定也。（沉芝源髓）
【富贵所成】
禄期本地，身命旺相，禄乘马位，贵合两全。如甲人生亥卯未或寅卯辰中，即生旺气也，如甲辰得辛亥，丙寅己亥，甲寅得辛未，丙子巳亥是也。
【真体守位】
如丁人得壬，而在寅卯辰亥之中、或见丙辛各在旺地，而别位无丁是也。
【支干纯一，有贵来朝】
本命四柱支干纯一，或四柱干纯带贵神来朝本命，或四柱并在一支上见贵神。
【金逢五事，顺得三奇】
金、木、水、火、土而三元有气，得生克相顺尤佳也，辛酉人得甲午月、戊寅日、庚申时，是三奇顺得也。
【假音得时】
如土人生夏季，或居申子辰中，连四季者是也。
【宝义制伐，四事【显】朝】
尊生卑曰宝，卑生尊曰义，上克下曰制，下克上曰伐，以此四者，胎月日时上下相生相克是也。
【木官木重金鬼无偏】
木须要金，而木适用，甲重而无金者，须得支有金，金须要火，而金相当，或庚重而会合于丙。
【五行不杂，九命相养】
谓三元各处一方，带本位禄，而和及三元各居生旺库，而纳音支干相生育也。
【主旺本成会于一方】
庚子土得丙午月、丁丑胎、庚辰日、癸未时之类，虽冲破却会在本气之方，更有禄马尤好。
【月官德合】
如丁亥得壬辰、壬戌、壬寅，己亥得甲辰、甲戌、甲寅。
【暗逢支禄】
如甲人得丑未亥之类。
【用刑者有时】
如寅刑巳，而生在春，制克有用。
【守刑者不乱】
如癸巳刑戊申、而无丁干是。
人生元命支干四柱，应以上诸格者，主富贵，纵无气，亦主名闻挺特出群。
三元有地而贵，四柱递合而荣
三元俱有用得地，必富贵清显，胎月日时为四柱，交互相合而朝命，即是荣贵清显之命。（并鬼谷遗文）
凡贵人之命，不可一涂而定，须推生月日时之所遇，有遇四贵者，有遇五行本位及华盖而贵者，有遇正天乙而贵者，有遇本家禄而贵者，有遇干合而贵者，有遇正官印而贵者，有遇天乙神而贵者，有遇天乙贵神合而贵者，有遇禄马同位而贵者，有遇支干四字全而贵者，有遇驿马而贵者，有遇贵神足而贵者，有遇带三禄而贵者，有遇君相五行而贵者，有遇贵窠而贵者，有遇命合禄合而贵者，有遇食神福会而贵者，有遇三支迭三奇全而贵者，有遇胎生元命而贵者，有遇学堂而贵者，以上分为廿例，非为遇一例便为贵人，但以生月日时三位上占例数多者为上贵，谓台相两府之人也，占例数中者，为中贵，谓侍从清华也，占例数少者，为下贵，谓带贴职并朝奉郎，以上入为省郎清望之官，出曆监司潘府之任，若知小州军者，在下等也，占例数又少者，京朝官而已，又少者选人而已，就二十例中，更以福力之高下，则四贵位五行本位，正天乙本家禄，禄马同乡，（不犯冲破刑者）以上为上等，上下合正官
、正印、华盖、天乙、贵人、合生马同位（阳禄临官马同）有气贵神，（不与忌神同者）支干四字全，贵神足君相五行带三禄以上，为宜中等，食神福会，三支又三奇，全干合胎生元命学堂无气贵神，（与忌神同）病马绝马禄合马合六合贵窠命中胎生旺库已为四贵此谓其馀者也。以上宜为下等也。（三命提要）
人之富贵者，得五行之纯粹阴阳之交泰也，命若入格，则五行清而可贵，独而可富，所谓清者，生旺是也。浊者，死绝是也。若贵气已成，得阴阳秀气，大气有所刑破，则尤为害，或多出谪，更或带杀，则不得善终。盖阴阳己成，稍有刑伤则相反，较之气未成者，灾尤甚也。正如好物易毁耳。
凡命入格局，须有一官重得之者愈增。然又须能辫其可以宜文、可以宜武，大抵学堂、官印、驿马乘金水之气，或火木之气，又或三奇、华盖、夹贵、夹禄中有生旺食神皆宜文也，或五行生旺，而无学堂、纳音，见金火、官符，与劫杀往来，大耗与羊刃相承，刑冲带马尅，处贵气主之，倒食带杀。禄贵逢生，皆宜武官，官符利文不利武，劫杀利武不利文，学堂贵神禄马中下有金水或水木中有刑害、空亡、劫杀、羊刃者，是谓清浊驳杂。或自文而换武、或自武而换文，可以意推之也。凡贵命切要五行生旺，不可死绝，生旺则超达，死绝则卑冗，生旺则权谋机变，死绝则沉滞坎坷，而于政事亦不敏也。
凡贵人命见拱端朝帝座、生旺、禄贵、驿马，五行自旺者，多近侍清华之职，不离京国。
凡贵命常以禄马集帝坐，生时五行来生本命，如命是金时土也，多主恩宠，为禄最紧。
如命是水，而时是木者。主为臣忠孝子，但为禄稍慢，又时上带本命之贵人者，多宠眷之恩也。
凡贵命见生旺带杀，刑冲破及尅者，多刑狱兵刃之权，见印库财库建禄者，多钱榖重任，得驿马带剑，官符同贵人或孤辰四杀合长生建禄者，漕宪之职，见学堂金水或水木两字清秀，多馆职清华也。
凡贵命见正印重重，或见偏印，或异类带合者，动有兼职重权，至隆显也。
凡贵命带偏印、四杀、刑尅、驿马、孤角，州县冷官、或宜力四方，出塞边鄙，多不安逸也。
凡贵命见大耗、官符、尅身者，多遭言章贬逐，小官文书督责，僚友不和。
凡贵命相冲上、或一切贵格上，带丧门吊客，倒食禄鬼，一纔得禄，便丁忧也。
凡贵命见魁罡、天中、刑尅，本命夺禄分气，更带诸凶杀，谪死远方也。
凡富足命，尤为易定，有贵格而不生旺，贵格全而见刑冲气散、或乘死绝马，或在无气禄库中，生身，贵人交互，或月日时胎纳音重重生本命，主富足，得之多者，禄厚，得之少者，禄薄也。（并烛神经）
凡命有清气、有官印、有福神、有吉杀，天月德合，却犯空亡、六害者，建功立业台辅之命，盖无空亡、无度量、无六害、无断制也。
凡大用冢宰之格，须是六害空亡全，方有断制、度量以能建功立业事也，凡冢宰辅臣皆以五行朝命，有杀论之，不可离空亡六害。
凡建大事，立大功，不以五行取，是应时之人，虽以五行，当意外求之，不多得也，五百年方出于世，如狄梁公、赵韩王之徒，邵先生日：才堪命世有时有，智可济时无世无。长平之卒、南阳之士，意不外此。
凡命係官格，却日落空亡者，主多就权辟正任，多不满也，寸珠尺璧云亦难有出身或印落空亡者，主常居清职，亦多不全任，冲破印者，亦多不满任，行年太岁亦不可使冲印。
乘轩衣冕，金火何多，位劣班卑，阴阳不定。
王氏注云：乃四柱遇官鬼生旺之乡也，如金人得戊午，辛人得丙寅之类，金从火革，有造化之妙，然亦欲合阴阳之耦，如庚人得丁，辛人得丙之类，天官带德，阴阳相配，加以禄马相乘，则有乘轩衣冕之生、或庚人得丙，辛人得丁，纯阳纯阴，为尅为鬼，是谓阴阳不定，如此者，虽有官，亦致位劣班，安能显达。（珞琭子）
印堂在日，呼为雨，而吐为云。词馆临时，谈为经，而注为史。五行以入墓为印堂，以长生为词馆，印堂以在日而言者，盖年为本，管于月，日为主，管于时，故取主本须言日也，词馆以在时而言者，盖年尊而象君，时卑而象臣，故取君臣须言时也，自墓者，癸未、甲戍、丙辰、壬辰、乙丑，惟壬辰、丙辰可借而用，盖同包共墓也，自生者，己亥、丙寅、辛巳、甲申、戊甲、惟戊申、甲申可借用，盖同包共生也，正得之则力全，借得之则力减，不在日时者，半之，非本家者更无用也。
【连珠发马，一道澄清，互换贵人，六亲朁级】
遇连珠发马格者，主有监司之贵，得互换贵人者，主有家世之赏。
【攀鞍践禄马，长卿奉使来】
乙亥、乙未、乙卯人，禄在卯、攀寄辰，其攀鞍先曆卯而后辰，故曰践禄也，辛巳、辛酉、辛丑人，禄在酉，攀鞍在戍，故曰践禄，遇此格者，有使者之贵。（并壶中子）
珞琭子云：若值攀鞍践禄，逢之则佩印乘轩。
莹和尚注云：攀鞍有位与天元带合者，人得之贵也。须要加临吉将，身运自生，更于旺相之宫，始可言其福也。
【攀鞍见马】
如丁丑年、癸卯月、丁亥日、庚戍时，丑人用亥日为正马，有戌时为攀鞍，东方朔云：有马无鞍则不能致用，有鞍无马则不能致远，鞍马两全，频求千里之望，
亦主多动静，不守本宅，好游行，或主不在本家或离乡。（马子才命格）
【攀鞍践禄格】
亥卯未人见丙辰、戊辰。巳酉丑人见壬戌。（预知子）
第廿三卷
释凶神例
【截路空亡】生时最不可犯之
甲己申酉以为仇，乙庚午未不须游，丙辛辰巳门外立，丁壬寅卯一场空，戊癸子丑高堂坐，时值空亡不可求。
金书命诀作戊癸不堪逢戌亥，（八字金书作戊癸子丑君须避，李九万作「戊癸子丑多凶败」，天宝经作「戊癸子丑天然是」。三曆会同引百忌总圣二曆云：「甲己日在戌亥」。）
又云：若月值，初限不安，日值，中限不泰，时值，末限不快，若受胎月、日值者，一生不快。
八字金书云：凡值此一重不妨，二三重主早亡，不然主遭刑，如甲己生人，申酉日时，定不好，纵干纳吉，只作寻常命，运到此亦凶。
【吞餤杀】
鼠见犬时须恶死，牛到牛宫独自伤，鼠鸡逐犬遭从厄，兔赶蛇踪配远乡，龙上见龙波浪起，船行须忌水中央，蛇猴相会树头亡，猪犬羊逢虎必伤，忌行年运并时日，三合为灾子细详。
【鬼门关】
子人逢酉丑居午，寅未交加申卯安，亥问凶辰戌怕巳，此神皆是鬼门关，人命生来若犯此，六月无霜也道寒。
林开云：命中无生旺禄马贵人，全无好处，最忌，此主作事幽暗、遁闷，一生穷寒。
【三战杀】
子午卯辰戌丑（八字金书作未戌丑）寅申巳（八字金书云此类轻）三战如同刑一般，五行犯着主伤残，若不投河须恶死，耳聋瘖痖併相干。
八字金书作三刑杀云：大段有贵人禄马救，亦主贫困，有疾，虽食禄命，须恶死，如无救，主徙配。
【无成杀】
寅午戌巳位不堪出巳酉丑未位不须有申子辰卯上不须慿亥卯未子上何处是。
【沐浴杀】
沐浴名休败，卖田还宿债，业尽损妻儿，作事何【曾】快，如金人逢午是，余傚此。
天元变化书云：五行最忌沐浴者火，次忌土，又次忌木，水不使沐浴，金亦不使，此两数贵于沐浴也。沉芝源髓云：亦忌时日逢沐浴，酒色，不然耽赌博。寸珠尺璧云：凡男女命，忌沐浴，主淫乱。壶中子云：沐浴临年，伯夷有首阳之饿。注云：见生值沐浴曰祼刑，行年值沐浴曰穷杀，故曰伯夷有首阳之饿。
【九天厄会】
丑酉申人在酉子寅午卯人在子丑辰巳戌人在午戌戌亥未人在丑卯
以上主不利尊亲、兄弟、妻子，平生贫困，资财不足。
【天罡杀】
取本命冲破之辰，一谓之破命杀，若人遇之，君子多为勇勐将帅，小人主刑狱，非命而终，或为僧道。
【阴杀】
子午人在午丑未人在辰寅申人在寅卯酉人在子辰戌人在戌
巳亥人在申君子掌刑杀之任，小人性多淫密，好行阴谋，宜为僧道。
【阳杀】
寅申人在戌卯酉人在子辰戌人在寅巳亥在辰子午人在午
丑未人在申
君子主钱谷重任，小人多陷刑狱。
【龙杀】
取命前一辰是，主多因武艺进达，亦有戮辱之祸。
【虎杀】
取命后一辰为之，主立性强明，常有边防之任，杀若克身，亦有非命之灾。
【墓杀】
取异方三命入墓中也，常在劫杀后一辰，谓如申子辰人在辰，主多坎坷，为事蹇塞，行年至此，亦然。
【害气杀】
取逐方有三合正位后一辰也。如申子辰为三合子为正位，亥临于子，是害气杀也。申子辰人在亥，他彷此，主妨害父母，不利六亲，资用缺乏。
【死气杀】
取命前四辰，如子人在辰是也，主夭折或刑狱之厄。（三命指掌）
【擎天杀】
谓如太岁是甲子，甲己之年丙作首，遁起丙寅，自丙寅数起，逢丙逢寅，顺移一辰，数至丙至子，移卯上，戊寅到辰上，丙戌到巳上，庚寅到午上，丙申到未上，壬寅到申上，丙午到酉上，甲寅到戌上，丙辰到亥上，自丙辰数至癸亥，无丙无寅，不移，复见甲子，是擎天杀，却要移一辰，是杀所临之地，则子上是也，其杀各随逐年太岁，从寅上遁起，皆彷此推之，起照临身命运限，决有凶咎。
【破杀】
卯与午，丑与辰，子与酉，未与戌，皆相破，惟寅申巳亥无破，以其合故也。犯此主少年灾滞，及财产耗散，兼身有折伤之灾。（李虚中书）
【暴败杀】
未上起子逆行至本命是也。歌曰：暴败子生未上行，逆游一匝细推寻，损克六亲及妻子，命中兼疾犯徒刑。（穿珠指掌）
【返本杀】（五行无贵气，下克上为返）
五行死绝併来时，有格如闲福不随，更忌日时克年主，定无官贵切须知。
【的杀】
寅卯相逢为的杀，此般之兆最伤情，性直可怜无恶意，自然作事不安平。
【离祖杀】
禄后一辰时若遇，定离祖业自营家，元辰寡宿如相併，大似青松生生石涯。（紫虚）
【白虎杀】（位在纳音旺处对宫）
水土须来午上寻，金人切忌卯来侵，木居酉位火居子，克命凶为白虎神。
其神主血光横死，在水火，防焚溺之灾，在金木，防杖楚金刀灾，在土，防坠落灾，克身大凶，不克身五行生旺者，不用。神白经有类因诀云：类水逢星照（申子辰见午也）虚空惧日炯，（寅午戌见子也）庚辛忧蝎战，（巳酉丑见卯也）木不引鸡眠，（亥卯未见酉也）四柱交加见，福少祸连緜，有人得此诀，便是得昇天。
【爪牙杀】
爪牙杀去命三辰，大忌金神羊虎临，夹杀克身无福救，必遭蛇虎害其身。
大忌与羊刃金神白虎并，则大凶，主爪牙之灾，甚者虎狼之厄，轻则牛马犬畜毒虫伤【噄】之灾，不克身，有福神责骂宫者，不用。如克身，而遇于刑杀之地，决不可逃也。
【颠坠杀】
劫杀克身者是也，主车马颠覆之灾，更带金神羊刃克身，其祸尤紧也。
【自缢杀】
戌人己，己人戌，辰人亥，亥人辰，寅人未，未人寅，卯人申，申人卯，午人丑，丑人午，子人酉，酉人子，是五行反【击】处，大忌相克，天元是墓，更有天中、官符、大耗者，自缢之人也。
【水溺杀】
丙子、癸未、癸丑上，带咸池、金神、羊刃是也。更纳音克身，决不可免。（丑为三可之分、未为井宿之居。）
以上三杀共一歌：劫杀克身名【颠】坠，金神羊刃防同位，要知自缢最凶神，戌巳辰亥并寅未，子酉一例为凶杀，卯申丑午依前是，尤忌空亡兼墓鬼，官符大耗仍须避，丙子癸未并癸丑，感池金杀羊堪畏，五行更若来克身，一死悬空一溺水。
【挂剑杀】
巳酉丑申全气见，从革局多皆挂剑，元亡金虎克刑身，【纵】不杀人身岂免。
命中带巳酉丑申全者是，又或重迭再巳酉丑亦是。若更犯官符、元辰、白虎、金神之类，五行刑克者，主凶暴杀人或反为人害也。
【天火杀】
寅午戌全号天火，不见丙丁犹自可，五位都无一水神，生旺临年灾厄大。
寅午戌全，而上有丙丁，五位中全不见水者，是也。有水者，非。年运至火气生旺处，当防火灾。
【妄语杀】
官符落天中，是也。多邪诞不实。
【伶伦杀】
贵人落天中，是也。或与天中连珠或与天中合，常有伶伦之态，好讴吟，伎艺人也。
理愚歌云：贵人或落空亡里，禄马背违如不值，假饶性识甚聪明，男即伶伦女娼妓。
【阴阳杀】
女命得戊午，男命得丙子，是也。女属阴而喜于阳，命得戊午旺火为正阳，男属阳而喜于阴，命得丙子旺水为正阴，是为阴阳和畅，故男得丙子平生多得美妇人也。女得戊午，平生多逢美男也。若日上逢之，男娶美丽妇人，女适端正之夫，大忌元辰、咸池同宫，不以男女皆淫荡。如男得戊午多妇人相爱，女得丙子，多男子挑诱。更看有无贵贱格局，消息用之。（并烛神经）
【真亡杀】
寅午戌人见葵已、癸亥巳酉丑人见丙申、丙寅申子辰人见丁亥、丁巳
亥卯未人见壬寅、壬申
【天刑】
子丑人己时寅人庚时卯辰人辛时巳人壬时午未人癸时申人丙时酉戍人丁时亥人戍时
犯之者遭刑，有疾，四时休败，不利四时，旺者富也。
【艰难局】
寅午戍人辰时巳酉丑人未时申子辰人戍时亥卯未人丑时
辰戍丑人未时有丁者好命(并烛神经)
玉门关集有头戴杀云：寅午戍人在辰，巳酉丑人在未，申子辰人在戍，亥卯未人在丑，生日生时犯之，损妻破业。
【土鬼日】秋百日内应，如遇天地黑道，不雨即阴也。
己丑壬胡并，乙酉，癸巳丁巳及辛丑，甲午戊午庚戍神，万般逢着皆殃咎。
神白经云：国家用此日必定损宫阙，臣僚用此日，必定损勳烈，上官用此日，官事常不绝，呼迎用此日，定是主离别，开张用此日，本利尽消折，修造用此日，樑栋不相接，行船用此日，桅梢寸寸折，动土用此日，忧恼不常辍，葬埋用此日，哭声常不歇，出行用此日，路逢虎狼啜，
行兵用此日，人马化为血，求医用此日，名医难辨别。
【十恶大败】
甲辰乙巳与壬申，丙申丁亥及庚辰，戊戍癸亥加辛巳，己丑都来十座神，国家用兵须大忌，龙蛇出穴也妨身，人生若还值此日，仓库金银化作尘。
寸珠尺璧云：凡四柱带十恶大败，主淫乱。
【四废日】
春庚辛夏壬癸秋甲乙冬丙丁
三曆会同有正四废日，春庚申、辛酉，夏壬子、癸亥，秋甲寅乙卯，冬丙午，丁巳，此五行无气之日，福德不游之辰，百事并凶，又有大四废日，春申酉，夏亥子，秋寅卯，冬巳午，百
事凶。
【十大休废时】
甲乙是午丙丁辛，戊己还从日入轮，庚辛平旦君须避，壬癸禺中败是真。（八字金书）
【官符杀】
取太岁前五辰是，日时遇之平生多官灾，更并羊刃乃徒行之命。从太岁数起，至第五辰是。
古诗云：五官六死十二病，三丧十一客来临。
【死符杀】
取病符对冲是，月日时犯之，无贵神救，凶恶短折。
【病符杀】
取太岁后一辰是，犯者多疾病，行年遇之亦然。（亚宰公要诀）
【横关杀】
横关一杀少人知，月禄凶神又及时，纵有吉神重叠至，不遭刑戮也倾危。命前二辰，命俊二辰，月禄羊刃来佐，凶杀临时是也。如丙午年，乙未月，戊申日，丙辰时，丙戍胎，土尅命而横关杀全月上，羊刃在时，月劫杀在申日，又胎与时同类相冲，此一人命获二攀，己卯年犯极法，因赦真诀配（鬼谷要诀）
【徙配杀】
以木生日上数甲至本日干柱，阳干顺数，阴干逆数，若在命宫，主极刑，三合主徙配，对宫主外死。（广信集）
【五命犯徙配歌】
戊马庚猪乙虎狼，甲人羊位切须防，壬鼠己龙辛到丑，癸兔丁鸡事不祥，丙逢猴狗何悲歎，流窜他州道路长，更逢羊刃临其位，面带悬针背血光。（金书命诀）
【戟锋悬针须决配】
戟锋杀，正月起甲，二月乙，三月戊甲，四月丙，五月丁，六月己，七月庚，八月甲辛，九月戊甲，十月壬，十一月癸，十二月己，甲日时带两重者至凶，更与悬针相见，定主决配及伤残之凶。（沉芝源髓）
【天刑天伤】
时前一辰为天刑，主克害宗族，时后二辰为天伤，主疾病折伤。
【伏尸杀】
庚戌见甲戌，主不善终。（并广录）
【又伏尸杀】
甲辰午时，甲午酉时，惟此二命有之。（理愚歌）
【浮沉杀】（惟在财帛官名穿钱杀，主富蓄）。
从戌上起子，逆行至本生年住，却从命宫数，看在何宫，只在财帛宫为吉，余皆凶，甲乙己庚人，犯之稍轻，丙丁戊辛癸人犯之重，常发灾。在寅午戌申未年中，此杀多主水厄，仍各随宫分为灾，如在甲宅宫，则主破祖，余以类推。
【血光杀】
子日戌时丑日卯时辰日午时未日酉时
以上是隔角杀，君子主痈疽致命，庶人血光致死，日时上主妻子损克，胎年克父母。（并广信集）
【又血光杀】
子人戌，戌人子，丑人卯，卯人丑，辰人午，午人辰，巳人未，未人巳，申人戌，戌人申，酉人亥，亥人酉，日时犯者平生多血灾。
【流血神】
以本生月起子，顺数至本年住，若在命宫三合对宫，主痈疽，庶人刑，妇人发。
【点头杀】
戊寅戊申庚寅庚申辛巳辛亥
以上日时犯更带元辰者，君子主血疾，小人徒配，妇人主血危，日上损妻，时上损子。
【暗金杀】
子巳丑寅酉，寅人巳子游，卯酉子未戌戌龙不自由，亥卯申共丑，金杀主徙流，亡神若共见，应不免愆尤。
以上，君子主痈疽，公人百姓主有官灾，与飞廉亡神併，大凶。
【无形鬼】
甲午丁酉己巳庚子辛亥壬申壬寅癸卯
以上重迭犯者，如甲午见甲午，是也。主横发横死，以月日时分之，日时主妻子。
【离鄕杀】（三合中见类也）
寅午戌人午巳酉丑人酉申子辰人子亥卯未人卯
以上日时犯者，主离鄕并祖业，子午卯酉上安命者同。
【破外杀】（各第二位相对处是）
寅卯辰人酉巳午未人子申酉戌人卯亥子丑人午
以上日时胎犯之，主外家破散人财。
【天屠杀】
除子日午时，午日子时外，其余丑日亥时，亥日丑时，寅时戌时，戌日寅时，依此逐两位数之，君子犯者主异疾肠风脚气，小人损肢折体，重犯者主徙配。
壬辰日时或大运，名玄武受戮，主官员被谗有失，小人是非不寜。
癸巳日时或大运，名青龙伏藏，主因酒有失，暗损福寿，不饮则可。
丁未日时玄武折足，大不利六畜，亡散死伤，或患疮疾，有甲乙则有子孙。
辛卯时犯白虎丧目，不利勇勐战斗，令人多有眼目之疾，重犯尤忌之。（并神白经）

第廿四卷
论劫杀林开云：属右弼星
【劫杀例】
寅午戌在亥巳酉丑在寅申子辰在巳亥卯未在申
凡值一位，为人毒害，其性难犯，二位逢克，主有宿疾，刑徒手足不完，运若逢此，乃有刀兵折伤之难，如禄马相顺，五行不相刑，又为好命，主有权柄握兵，文武官皆然。（林开五命）
劫杀者，五行昏浊之神也，常在五行之气绝处，寅午戌火绝在亥是也，君子得之，则气刚志勇，宜为右职，小人得之，则放僻邪侈，无所不至，生旺则多谋略，遇事敢为，死绝则执拗内狠，阴中于人，与贵人併，则高明远虑，有武德，与建禄併，能权大任，多得横财。与空亡元辰併，为梁上君子，生时得之，子孙愚薄，下乘金火多在死绝，患头疮暗昧疾，干带庚辛，多好刑刻凋镞伎巧事，或空亡金火併，多打铁屠脍捕猎笼养之人。（烛神经）
【劫头杀】
寅午戍人，甲干己亥，丙干辛亥，戊干癸亥，庚干乙亥，壬干丁亥。
巳酉丑人，乙干戊寅，丁干庚寅，己干壬寅，辛干甲寅，癸干丙寅。
申子辰人，甲干己巳，丙干辛巳，，戊干癸巳，庚干乙巳，壬千丁巳。
亥卯未人，乙干戊申，丁干庚申，己干壬申，辛干甲申，癸干丙申。
以上劫杀上有干财，主蓄积大富，吞併不雇藉，渗毒害物，遇再重者反有害。
【劫头鬼】
寅午戍人，甲干辛亥，丙干癸亥，戊干乙亥，庚干丁亥，壬干己亥。
己酉丑人，乙干庚寅，丁干壬寅，己干甲寅，辛千丙寅，癸干戊寅。
申子辰人，甲干辛巳，丙干癸巳，戊干乙巳，庚干丁巳，壬千己巳。
亥卯未人，乙干庚申，丁干壬申，己千甲申，辛千丙申，癸干戊申。
以上劫杀上见官鬼，主无官，纵有须因事罢，入侍从，大罕得也，庶人多被劫，平生聚散，公人主估家计，两重须被盗，日劫妻，时劫子，妇人劫夫。（并广信）
【一杀相合】
杀为首，故谓之一杀，甲寅值己亥，丙寅值辛亥，戊寅值癸亥，庚寅值乙亥，壬寅值丁亥，甲申值已巳，丙申值辛巳，戊申值癸巳，庚申值乙巳，壬申值丁巳，十位在日上，谓之旌旗杀，在时上谓之英雄杀，全要以身剋杀，不宜以杀剋身。
四位逢生劫又来，当朝霸业振雄材，更无印墓临时上，梗直名光御史台。
四位逢生交互见之。（鬼谷要诀）
【劫杀傥逢生气，关外持权】
劫杀主杀，生气主生，若同于本位之上，其人必作将帅，若有生气两重，而劫杀一重者，则是生气强于劫，劫杀两重而生气一重者，则是劫强于生气，生气多者从生气言，劫杀多者从劫杀言，不可一概论也。
【两头重劫致凶，最怕尅身尅运】
诸书皆曰劫坐两头夭寿，其有分劫，聚劫，身剋劫，或劫剋身，皆不同，如分劫者，如甲子生人，得己巳月，己巳日时，是也，盖只有一劫寄于两巳，两巳分劫而受之，反不为重灾也。聚劫者，譬如甲子生人，丙子月，己巳日时，是也。盖子有两重劫，会于巳，一巳受两重劫，致害重也。身剋劫，与劫剋身者，常以太岁所属之五行为身劫，杀所属之五行为劫，劫剋身者重，身剋劫者轻，若见生得带而不剋，流年遇之，而剋运必见伤，而夭矣。（并壶中子）
日中劫杀灾非少，财遇大亏并引盗，阳人妻是产中亡，阴命夫终多恶暴。
劫杀怕生日犯之，更加可剋害，或财遇，则招贼劫盗伤财产，小事则成，大事则亏，且如申子辰人，劫杀在巳，丙子水人，以乙巳火为财，
亥卯未人劫杀在申，而生日是申，亦然。盖亥卯未本木体，用土为财，主于申号曰财遭劫杀，主盗劫。又主求财，大商则失，小则遂，生日管妻位，更逢劫杀，更加刑害，主妻多因产死，或脓血疾，或自残害
，恶疾致死，或主自凶刑及恶杀加之，主打杀人之类，若阴命日犯，主夫多恶暴，死不得善终。（沉芝源髓）
劫杀主多仇怨，君子逢之，当为将帅，小人值者，则为盗贼，凡身能制杀，必能伤人，若剋身，则被人害，行年至此，亦主破财，逢贼盗及刀伤、马坠之灾。三命钤右弼令人心不中，一生无气谩愚蠢，三重主右全无禄，此命须当刃下终。（林开五命）
论亡神林开云：属破军星
【天官符】
寅午戌巳上弄纸笔巳酉丑逢申莫动手申子辰亥上不动尘
凡犯一位，主多口面，二位带杀主刑徒，如禄马同宫，却有衣食，三位及五行刑剋者，刺配，四位并逢刑杀，乃绞斩之命。（林开五命）
三命篡局云：一位破军多口面，二重犯者主徒流，三重见此刑须绞
，四位逢之定斩头。
亡身杀者，自劫杀数至第七杀者，是也。亦名官杀符，盖本金木水火各三会成一举，盛极则亢，而其道穷则为灾。故申子辰在亥，亥卯未在寅，寅午戍在巳，巳酉丑在申，皆亢地也。是以贵在上，日值之，多因言事争辩生衅，气不谦下，遂罹悔吝，运好逢之，跋前跌后，失位失名，贤而在下值之，则失势失援，横逆纷扰，感而为疾，则主血气癕疽，或兵刑难。小人逢之，则乘战争而发越也。珞琭子谓河公惧其七杀，乃有道之士，知进退存亡也。（五行要论）
亡神官符与劫杀对冲是也，在五行临官位，故曰官符，其神主君子掌刑狱之权，小人则多官事，生旺则气义理烈，好丰盛，形狈峻厉，有威，死绝则褊躁性窄，与贵人併，则事弄笔砚饰撰言语，与空亡併，则妄媚无实，强文假借，与建禄併，则因空起家，干涉官利，或为胥徒之职，并大剋身则语吃无气，则多腰足疾也。（烛神经）
武曲持身，讶韩彭之无志
至恶之杀，亡神是也，至吉之杀，禄元是也。亡神附禄元化为武曲星，命中得之，反讶韩信彭越谩雄也。
【天官符本贯索，究竟遭伤】
亡神为天宫符，亦名贯索星，更附凶神者，必被人伤害或伤害人。（并壶中子）
亡神贪狼手持印，好酒多妄为寡言，却宜符咒与师巫，若在临官色尤紧。
亡神属贪狼星,持印被髪,如此杀带滋助,或命入局,则作旌旗,虽耽酒而不失礼,命不好,则多诈妄,宜学师巫符呪也。(沉芝源髓)
亡神杀若人遇之，主破业孤立，贵人扶之，或有显位，然多主流迁，常防暗昧之灾，凝神子云：善莫善于将星，恶莫恶于亡神，行年至此，多逢贼盗，或妇人致灾也。（三星钤）
如巳酉丑三位全，又有一位在申上者，必主极刑，如玉黼，乙未年，乙亥月，丙寅日，辛卯时，丙寅胎，亥卯未全，又见两寅，戚世显癸丑年，丁巳月，丁酉日，戊申时，戊申胎，巳酉丑全，又见两神亡神聚会，虽贵显，终被极刑，故一位二位犹轻，三位四位必主刑狱。（广录）
【论元辰】林开五命云：属毛头星
元辰大耗者，阳男阴女，在冲前一位支辰，阴男阳女，在冲后一辰，主人形狈古朴，声音沉浊，生旺落魄，大度不别是非。死绝则寒薄狈猥，不识羞辱，一生无成，贪饮好情，与官符併，多招无辜之挠，带劫杀，则不循细行动招危辱。与空亡併，则为贫贱，妇人得之，奸淫私通。（烛神经）
方朔曰：宣父畏其元辰，何也？仲舒曰：元辰所以为凶者当气冲之地，左皼则风杀在右，故阴男阳女，在冲后一辰，右皼则风杀在左，故阳男阴女，在冲前一辰，若岁运临之，如物当风，动摇颠倒，不得宁息，不有内疾，必有外难。虽虽富贵崇高，势位炎盛，大运逢之，十年可畏。立朝定当窜逐，居家必罹凶咎，纵有吉神扶持，不免灾祸倚伏。尤忌先吉后凶，发亡之后，欲出未出之际，祸不可逃也。（阎东叟书）
常术云：鼠忌羊头上，牛【嗔】马不耕，虎憎鸡觜堑，猴冤兔不平，龙嫌猪面黑，蛇惊犬吠声。然而未分男女。元辰阳男阴女，则冲前一辰是。珞琭子以谓宣父畏其元辰，则其为灾祸甚重。李虚中林开以元辰为恶杀，有互换遇者，参政巫伋，己卯年，壬申月，己巳日，申戌时，枢密滕康乙丑年，壬午月，乙丑日，壬午时，岂不是犯元辰也。李吉甫曰：大凡贵命须逢杀，即得君上横升拔，若无杀助何为紧，一世为官无职业，即此推之。林开执一隅见之也。（广信集）
元辰者，假令甲子生男，与甲午对冲，即乙未为正元辰，丁未，己未，辛未，癸未，为半元辰，若人遇之，主流迁边戌，多有口舌、虎狼之灾。女人逢之，主有产厄。（三命钤）
【论羊刃】
羊刃者，禄前一辰是也，过越其分，如羊之在刃，主人眼露性急，凶暴亲近恶党，生旺稍可，死绝尤甚，在五行败地逢之，多患瘰疬，或瘅瘇，金刀之灾，不以贵贱，多冗杂劳迫，少得安逸人。
【真羊刃】
甲人见丁乙人见庚丙人见甲丁人见戊戊人见戊己人见辛
庚人见乙辛人见戊壬人见壬癸人见乙
若人重犯，身有残疾，官禄失退，旺财在晚年，循禄前一干是也。（神白经）
袁天罡太乙经云：六甲生人逢丁卯，为真羊刃，余卯为伪偏刃，他准此。
【自刃】
丙午丁未戊午己未壬子癸丑
以上，日主损妻，时损子。
【飞刃】
丙子丁丑戊子己丑壬午癸未
以上多带血疾，其余同自刃灾福，又云：禄前一辰为羊刃，对处是飞刃。
沉芝源髓云：飞刃，羊刃对冲取也。
紫微太乙局云：羊刃对宫名飞刃，有人犯者着血光来，日上克妻时克子，破皮痔漏不宁灾。又云：小人主杖刑。
【刃头财】
甲人己卯乙人戊辰丙人庚午丁人辛未戊人壬午己人癸亥
庚人乙酉辛人甲戌壬人丙子癸人丁丑
又名销镕杀，主财贿歇灭，常人以屠沽刃锯等事为业，或因被盗而致命者有矣。
【刃头鬼】
甲人辛卯乙人庚辰丙人壬午丁人癸未戊人甲午己人乙未
庚人丁酉辛人丙戌壬人戊子癸人己丑
以上又名持刀杀，主人不令终，虽入贵格，亦不测，甲乙人见之尤紧，多脑疽发背而终。（并广信集）
【血刃】
血刃者禄前一辰是也。如丙午人带多丙戊来，却不于日时带巳来，不作血刃，余彷此。（林开五命）
【羊刃相蚀】
甲寅虎兔相蚀甲辰龙兔不蚀甲午马兔不蚀甲申猴兔不蚀甲戌狗兔相蚀
甲子鼠兔不蚀
其余九介干前皆彷此，见所蚀食月稍可，日时至危，若见两重更值空亡，设非相蚀，亦犯徙罪，不然须是重病可免。（金书命诀）
生逢羊刃食神凶，至老终期不善终，若在日时忧早世，临其年月晚年逢。（八字金书）
或谓禄前一辰为羊刃,何也希尹曰：阴阳万物之理,皆恶极盛,当其极处，火则焦灭，水则涌竭，金则折缺，土则崩裂，木则摧折，故既盛而未极，则为福，已极而将反则为凶，极盛之地，
，十干正中处是也。卯者甲之正位，为阳木这极，辰者乙是正位，为阴木之极，午者丙是正位，为阳火之极，未者丁之正位，为阴火之极，酉者庚之正位，为阳金之极，戌者辛之正位，为阴金之极，子者壬之正位，为阳水之极，丑者癸之正位，为阴水之极，当其极处，其气刚烈暴戾而不和，所以禄前一辰为羊刃，其既盛而未极，则温柔和易，故刃后一辰为禄也。
【揽辔澄清格】
凡见羊刃最凶杀也。然贵人乘马而前视羊刃者反为贵格，盖杀服其贵，而况处马前则受制可知，假令庚午人，得乙酉月，或乙酉己酉日而时甲申，为入格。午马在申，庚禄在申，乙巳贵在申，庚羊刃在酉，却贵人乘乙巳甲申为驿马，而前视羊刃，故曰揽辔澄清，此格多为清严之官，若更再吉杀，类多为酷吏，能制奸宄，甲申人得卯月而再见辛卯日时，内中有寅字者，亦入此格也。（玉霄宝鉴）
凡羊刃遇福贵，则为权谋，为武勇，若遇凶恶，则为刑伤，为凶灾。（广录）
羊刃杀遇之者主少年食禄，寻既疏失，一生凶恶，财物聚散，狐独须防口舌刑狱之厄，若为僧道，主有艺术。（三命钤）
凡羊刃不惟三命在日时上主克妻害子，若日时羊丸朝年，名曰倒悬羊刃，日曰日杀归年，时曰时杀归年，皆主凶，若带寅午戌支者，名曰倒戈刃，主头面腰足之病，多招毒药。庚戌，辛酉，戊午，己未，丙午，丁未，甲辰，乙卯，壬子，癸丑，名曰连珠刃，俱凶象也。庚戌，辛酉紧，甲辰乙卯慢，女命犯连珠刃者，定主克夫、害子、不贞洁之事。不然自刃夭，带悬针，主刺面。（广信集）
羊丸不可再犯死者，必带疾，多主眼目相伤，若大运遇之，贵命当权，亦必有失。又如甲禄在寅，羊刃在卯，若命中犯两甲，或三甲，即见卯为飞刃，尤凶。倒羊刃亦凶，如甲午人见丁未，亦多主有疾。（广录）
【朝元羊刃【寿】，胎年更若带刑，多刺面】
凡遇胎中羊刃，更带刑害，主出不善，或父母恶死，及贼也，凡羊丸忌杀胜年，朝元者，如卯年日时，干有甲字也。凡日干就时上作刃，主痕疾，不然即于息带也。如时干就日支作刃，
主妻恶死，併性气，不然是军人，或带痕疾也。年干临时支作刃，多主父母恶死，或更带天杀在上，五不失一，阴人年干就日支作刃，主夫性恶。不特羊刃，大凡一切杀，以年为父母，月为兄弟姐妹，日为妻妾，己身，及夫，时为子息，皆准此推之。或时藏刃人于胎，日刃或朝时上来，更若支干相驳克，妻身妊产定应灾，妇人之命若如此，敢断须忧生产死。（沉芝源髓）。

第廿五卷
论三刑
刑有四种：一曰无礼刑，子刑卯，卯复刑子，盖子为生阳晶，卯为日门，阳者，君也，夫也，势不两立，又子者，水也，卯者，木也，有子母之道，因两阳之竞不恤，所以相生处相刑害。故曰：无礼刑。生旺主人威肃，面无和颜，气强性暴，太察不容。死绝则侮慢忽略，狭劣刻剥，大率主人敖慢，少孝悌，妨害亲子，吴越六亲，入贵格，则多掌兵权，不利近侍，位居不久。入贱格，则悖戾凶暴，多招刑祸，妇人得之，非有令德也。
玉霄宝鉴云：卯为日门，子为阳之所生，日出于卯，子卯角立，无钦卑之道，故曰无礼刑。三命提要云：惟子卯位相生，比和亦灾。
二曰：无恩刑，寅刑巳，巳刑申，申刑寅，是也。盖寅中有甲木，刑巳中之戊土，戊土土聚，以癸水相合为妻，则癸水者，甲木之母也。戊土既为癸水之夫，乃甲之父也。彼父而我刑之，恩斯忘矣。故曰：无恩刑。巳中之丙，刑申中之庚，申中之庚，刑寅中之甲，准此同义。生旺主人持重少语，寡慾无情，多招失义忘恩之挠，死绝则面誉背毁，忘恩弃义。入贵格，则惨虐喜杀，好立功业，入贱格，则言行乘越，贪吝无厌。妇人得之，多产血损胎之灾，一生不利骨肉，颇廉正也。
玉霄宝鉴云：寅有生火，刑巳上生金，巳上有寄生之土，刑申之水，申中生水，刑寅中生火，不恤所生，遥相克制，故曰无恩刑。
三曰：恃势刑，丑刑戌，戌刑未，未刑丑，盖丑中有旺水，丑乃水中之土也，戌有墓火，丑恃旺水，刑戌中之墓火，戌为六甲之尊，未为六癸之卑，戌恃六甲之尊，而刑未，六癸之卑，未有旺土，复恃旺土之气，刑丑中之水，各有所恃而相刑。故曰恃势。生旺主人精神，意气雄豪，眉粗面阔，以直攻人。死绝则眼露瘦小，精神乖角，是非贱侫，乐祸幸灾。入贵格，则公清平正，人多畏惧。入贱格，则多犯刑责，暗昧之灾。妇人得之，妨害孤独。
玉霄玉鉴云：未恃丁火之势，以刑丑中之金，丑恃旺水之势，以刑戌中之火，戌恃辛金之势，以刑未中之木，故曰恃势刑。
四曰：自刑。自刑，辰、午、酉、亥，是也。辰者，水之墓也，滔则盈，午者，火之旺也，盛则灭。酉者，金之旺也，刚则【阙】。亥者，木之生也，旺则朽。各禀已太过之气，而自致祸也。故曰自刑，生旺则沉静内毒，形容劣弱。死绝则鸩毒轻忽，察见渊鱼，多肢节足之灾。入贵格，则机权大谋。入贱格，则多忧顽愚，不情自害，自刑带诸凶杀，非令终人也。妇人主淫荡，凶夭之灾。
凡人遇此四种之刑，常以相胜者，为凶。相生者为吉。相胜者如甲子刑辛卯，是也。又有刑不入者，是谓善御祸也。如甲寅水刑丁巳土是也。若人命得相生之刑，是五行激扬之气，聪明脱俗，声望荣立。若值相克之刑，多狂横刑责，官府之灾。若值遇禄之刑，主特达，敢为人也。（并独神经）
经云：金钢火强，各归其方，木落归本，水流趋末，故巳酉丑金之位，其刑皆在西方，盖巳刑申，酉自刑酉，丑刑戌，申酉戊皆西方之位，故也。寅午戌火之位，其刑皆在南方，盖寅刑巳，午自刑午，戌刑未，巳午未皆南方之位，故也。亥卯未木之位，其刑皆在北方，
言木落归本者，归根之位也。亥者木之根，故亥自刑亥，卯刑子，未刑丑，皆北方之位，故也。申子辰水之位，其刑皆在东方，言水流趋末者，必东流游逝而不返，故申刑寅，子刑卯，辰自刑辰，皆东方之位，故也。（玉霄宝鉴）
【麒麟窟】
三刑遇昼夜贵人，会德全者，谓之麒麟窟，主文章清贵。（鬼谷命格）
【以杀止杀格】
三刑全之人，太岁受刑，而别刑却来制刑太岁者，是也。理愚歌云：三刑相等同羊刃，封侯万户上将军。假令癸巳人，得成戊寅月日，却得庚申时之类为入格。盖癸巳为戊寅所制，得庚申木，却制之，本有刑而却无刑，此类多掌兵刑之任。（玉霄宝鉴）
【九命定其无刑先论太岁】
乃五行四柱也。（鬼谷遗文云：九命是三元、四柱、禄马）恶见三刑，盖刑破终为不善，若只于月日时上带刑，而太岁不干预者，不妨，干预者为不吉，故曰先论太岁。
凡三刑须分刑得入，刑不入，命中须分主客，以年为主，月日时为客，如主刑客，刑得入为贵，刑不入即贱，兼主有官灾。若客来刑主，须是刑不入，方为贵格，刑得入者，贱命也。
假令丑刑戌，须看是何丑，何戌，且以乙丑言之，刑庚戌是同类相刑，不好，刑丙戌壬戌则相生相刑，不以刑论，戊戌、甲戌是相克相刑，戌戌刑得入，甲戌刑不入，更须看祸福所生之地如何，以戊戌为福聚之地，却有乙丑来刑之，则大不好，若刑不入福聚之地，须作贵命看，余准此。（并林开五命）
三刑之位带三奇，天乙兼均在日时，刑若等分干遇德，官居极品定无亏。
三刑须等即贵，若偏枯不等即凶败。若有官，也见迁谪，须得相等，更带三奇、贵人，天德，官极品矣。（金书命诀）
隐迷赋云：三刑不足身立，大器难成。
三刑杀者，若人遇之，身能制杀，当掌刑罚之任。杀若克身，多受戮辱，或非命而终。（三命钤）
凡犯刑者，若原灾福看在天轮是何宫分，各随其位而定凶灾，金则防刀兵之厄，内感心疾，逆毒焚如之祸，土水防登涉坠溺之险，与夫贪淫污行，损败元气之咎。木则防强梁杖责之灾，与筋骨手足折伤之疾，辰戌丑未则防劳瘵，脾气凝积之疾，更以意类推广之，如值下
局，防刑宪流徙，险难恶死，值贵局则防内疾，不令终之祸，惟得贵人禄马，或有冲破则减深灾，然所得福寿，亦不全也。（五行要论）
凡命带自刑，大忌时日与上下支干克战，主为性阴毒少决，自强气梗，未免带疾，更才财死者，主无气，如巳酉丑人，日时在午未申也，经曰：自刑财死，不尽天年。有人癸未年，辛酉月，己酉日，癸酉时，五十后枯右目丧子，此井邑吴二郎命。（广信集）
寸珠尺璧云：凡四柱带自刑，多主阙唇，六指，眇目。自刑带杀不为良，手足分支定见伤，若使阳申入阴杀，临危不免恶声扬。
辰、午、酉、亥、各自刑，若年月日时见四字足者，主凶。如年月属阳，日时属阴，更带羊刃，不论贵贱，须不善终。如丙午羊刃年，壬辰月，癸亥劫杀日，丙辰时，官居殿阁，四十三岁临法而终。（金书命诀）
论六害
子未相害者，谓未以旺土害子旺水，此势【家】相害也。故子人见未则为害，未人见子不为害也。
神白经云：未为旺土来害子水，故子人见未，更有真鬼，其害尤重。李虚中云：未害子，阴男阳女，尤忌。丑午相害者，谓午以旺火凌丑死金，此官鬼相害也。故丑人见午则为害，午人见丑不为害矣。丑人见午，而午更带丑干之真鬼，为害尤重。
烛神经云：午有旺火，害丑之中墓金，此鬼贼相害也。
李虚中云：午害丑，阳男阴女尤忌。
寅巳相害者，谓各恃临官擅能而进相害也，若干神往来带真鬼者，大凶。又有刑在其中也，不可不加减灾福断之。
神白经云：若干神有鬼，其害甚重。
李虚中云：寅害巳，阳男阴女尤忌。
三命提要云：丙寅遇乙巳，是同类相害，为灾亦重。卯辰相害者，谓卯以旺木凌辰死土，此以少凌长相害也。故辰人见卯则为害，卯人见辰不为害也。若辰人见卯，而卯更带辰干之真鬼，则其害尤重。
烛神经云：卯恃旺木害辰之墓土，此恃势相害也。
神白经云：若更见鬼尤甚。珞琭子云：轻重校量也，申亥相害者，谓各恃临官竞嫉，才能争进相害也。故申见亥，亥见申，均为六害，若干头更带真鬼，尤重。
神白经云：申亥均为六害，更纳音相克尤甚。
酉戌相害者，谓戌以死火害酉旺金，此嫉妬相害也。帮酉人见戌则凶，戌人见酉则无灾也若乙酉人得戊戌则为害尤甚，干见鬼带六害来相害也。（并玉宵宝鉴）
烛神经云：戌有墓火，妬酉金气之旺，此鬼妬相害也。
神白经云：乙酉人不得见戊戌日时，乙为真金，戊为真火，克金。
六害者，十二支凌战之辰，若纳音相克者凶，各详逐类相害之情，以决吉凶。大忌羊刃、劫杀、官符，则灾为尤甚。寅申巳亥此四位相害，生旺则主人神紧貌峻，好争夺，激作。死绝则多谋少成，强学好义。做事兀兀，趋进无厌。入贵格，则有操守善专权，入贱格，则好大权，司刑典兵。入贱格，则谋生于不义之地也。子未相害，生旺死绝皆主不利骨肉，妨害六亲，入贵格则多妻妾之累，入贱格孤独无依之人也。戌害酉，鬼妬相害，生旺，不容物，多刚戾，死绝，妬狠憎能。入贵格则多奸侫及暗昧无辜之讼。入贱格则贼害阴狡，为性不良。凡六害，大率主防害、孤独，淫泆，不利六畜、田财，少骨肉，阴小妇人之命尤忌也。（烛神经）
未合在午，午冲子，而子未害生。卯害于辰，辰酉合，而卯冲酉破。亥申重得，五岳常慎伤残；寅巳两关，四体必忧废弃。
因昼夜阴阳之气，感而为六合，因六合而生六害，因六害而忘昼夜，阴阳之气得之连併，必有折伤，故云：两关，又曰，重得亥与申，属西北为阳也，气高而併于上，是以言五岳，寅与巳属东南，为阴也，气沉而併下，是以言四体。
【六害为剥官之杀，李广不封侯】
凡人入命中得清要之格，而犯六害者，终不显，更有破禄刑冲辅之，必遭贬剥，盖六害亦曰剥官杀，行年亦忌之。（并壶中子）
【六害之徙，命有七伤之徙】
莹和尚注云：凡看人命，或值一两重六害，或屐转凶杀害冲，如此之人，命有七伤之事。
王氏注云：七伤者不刑六亲，则伤自身矣。（珞琭子）六害之人忌日时，老年残疾苦何依，又逢羊刃神相【蚀】，不中锋铓虎亦欺。（金书命诀）
凡命犯六害，大忌支干相伤于日时上之上，最紧，名曰大害，身命宫次之，便是贵格，贵自贵，害自害也。（广信集）大抵值六害，主妨害六亲，少兄弟，纵有亦如无，兼起命宫看之，其害落何宫分，逐宫分断之。（李虚中书）六害如逢度岁，终身少乐。（隐迷赋）
论空亡
【空亡例】
每旬管两空亡，分前后五辰，各有所属，假令甲子旬中无戌亥，自甲子至戊辰，以戌为空亡，自己巳至癸酉，以亥为空亡，余彷此。（林开五命）
太乙降诞经云：空亡者，旬后两位也。
凡论空亡，每旬两空亡须分前后，假令甲子旬无戌亥，自甲子至戊辰，以戌为空亡，自己巳至癸酉，以亥为空亡，若甲子至戊辰见亥，不作空亡。又有轻重，若甲子至戊辰，见壬戌，则为重，见戊戌之类为轻，己巳至癸酉，见癸亥，则为重，见乙亥之类为轻。如甲子生，甲戌时，此时上正见空亡为差轻。如己巳生，癸亥时，此亦时上犯空亡，而犯之者重，此看空亡之诀，不可不知也。（穿珠指掌）
【干空亡】
甲人见癸乙人见甲丙戊人见乙丁巳人见丙戌庚人见丁巳辛人见庚
壬人见辛癸人见壬
甲子旬见壬甲戌旬见庚辛甲申旬见丁巳甲午旬见丙戌甲辰旬见甲乙
甲寅旬见癸寅午戌月壬巳酉丑月甲申子辰月丙亥卯未月庚
【真空亡】
甲子旬土水甲戌旬金甲申旬火土甲午旬土火甲辰旬木甲寅旬水土
空亡空亡几多般，干人阙处悮人看，此法用之无准则，应是空亡有秘藏。古传金木水火土，五行穷此尽阴阳，若人逢之生坎坷，名利虽有反被伤，四柱临之随分过，狂【圆】于身祸难当，三生亲传宰公诀，学者虽能得此详。时紧日慢，若日犯之，却被时刑害破，亦有其福，须主坎坷。珞琭子有云：闻喜不喜，是六甲之亏盈；当不忧，赖五行之救助。
【说空亡】
空亡之法虽备，不言太岁，此空亡只用生日旬中空亡极紧，如运见空良则倍之，如太岁空亡，则不佳。又云：空亡合其破宅，瓮牖蓬枢。太岁前后犯天地鬼，为破宅杀。若与空亡合，主一生贫贱之人。（并神白经）
【互换空亡】
甲子壬戌乙丑癸亥甲戌壬申乙亥癸酉甲申壬午乙酉癸未
甲午壬辰乙未癸巳甲辰壬寅乙巳癸卯甲寅壬子乙卯癸丑
以上空亡，如人遇之，主一生财物耗散，大破家宅，兼为人不闲。（林开五命）
【空亡切怕于互换】
以实为空，则实可以映其空，以空为空，则空无所映带，故得常空亡者，致灾浅，得互空亡者致灾重。假令甲子年壬戍日，甲子正空亡在壬戍，其壬戍乃甲寅旬也。甲寅旬中空亡复在子，而甲子为年，乃空亡互换，馀倣此。（壶中子）
【四大空亡歌】
甲子并甲午，旬中水绝流，甲寅与甲申，金气沓难求，若人三处遇，还似叶惊秋。以上四大空亡，若值三重者，夭寿，更于胎日乃胎气中值者瞬息为期。（金书命诀）
【五鬼空亡】
甲己见午乙庚见辰巳丙辛见寅卯丁壬见子丑戊癸见申酉
【破祖空亡】
甲乙人见午丙丁人见申戊己人见戍庚辛人见子壬癸人见寅（并广录）
【又五鬼空亡】
甲己巳午鬼来存，乙庚寅卯莫开门，丙辛子丑君须记，丁壬戌亥守黄昏，戊癸但看申酉位，限至斯乡定主贫。天宝经作犯空亡一世贫
空亡见天乙，倒来剋命，如甲寅水，见辛丑土，为鬼来剋命，又戊午见丁丑日，庚申见乙丑之类。
带杀天中又更亲，定应刀镊立其身，忽逢四孟来临者，彩画多能足巧人。
天中无冲，无剋，无合，谓真空亡，四孟空亡大毒，只作小伎巧术人。（鬼谷要诀）
印禄临空虚有名，平生向善老无成，逢其马贵来相救，纵得官资又複停。
胎裹生逢怕遇空，遇空时节自昏蒙，晓君十步有九计，不免飘飘西复东。
天中乃十干不及之处，空亡之辰，如刑害，则全要天中解之。若禄马之类切忌临之，管辂曰：甲寅丑未天乙嗔之，庚午亥申恶杀，杀无气，盖天中能解恶杀之凶，亦能散福神之气，三合、六合、墓库上逢之，多僧道处士之命，纯粹驳杂，吉凶神杀，尤在详之。（阎东叟书）
天中杀即空亡是也，生旺则器度宽大，动招虚名，长大肥满，多意外无心之福，死绝则一生成败飘泊，但在我有气之地，则不能为祸也。大忌支干与天中相合，是谓小人得位，则奸诈谲诡，靡所不为。若为我所尅，是谓天中受殃，反为特达之福。如戊午火人，见甲子金是也。其神性无常,与官符併则妄媚多文，与劫杀併，则校勇，与大耗併，则颠倒鹘突、与建禄併，则一生破散，与咸池併，则多凶暴卒，惟夹贵、华盖、三奇、学堂併者，大聪明脱俗。（烛神经）
金空则声，火空则明，水空则清，木空则死，土空则崩，又云，三者虽不畏，因他也减半。（广录）
应凶杀在空而无害，旺相得空而亦利，至若空亡有用，类虚中而有应。
应杀、害、刑在空亡，无合，动不为凶也。旺相处，明暗合，逢天月德见空亡，亦吉。夫响之有声，莫非虚中也，实则不应，是以大人之命，要虚中之德，空亡自旺有用，乃大声大应之器也。（鬼谷遗文）
空亡虽不佳，若冲破不为祸，论空亡止以年日所在，如申为空亡，得寅则破，为空亡受制，不能为灾，反为福也。又看寅上有无福神，或有之，即灾福并行，以皆受其冲也。（林开五命）
凡人命空亡本不好，若被日时或运冲刑者，反为虚声杀，士人遇之飞声走誉，浅者休举，如刘提举命，甲申年，丁丑月，乙亥日，甲申时，行壬午运，作当路。张运使命，如乙未年，乙酉月，乙丑日，丁亥时，行辛巳运，作监司，大振声望。空亡要冲极好，若壬寅为空亡，壬申同类冲之，则不动，此为最毒。
凡命犯藏头空亡，本是祸，反为福，但戊己人带之大好，戊子、戊午、己丑、己未、戊申、戊寅、己酉、己卯、戊辰、戊戍、己巳、己亥是也。（并广集云）
康子祥曰：空亡最忌在建禄上，若更值于禄干四忌之上，极为害，又云：月日时一位值空亡者，不害，为大贵人，若两位，虽有官不贵。（三命提要）
空亡生时性重拗，更加华盖儿应少，年上非的及防难，艺道僧流少宜保。
凡命值空亡在时上，多拗性，为事高而虚，更见华盖少子。日上见多庶出，或离妻润亲戚，妾或偶合，多淫乱，自身是艺术人或僧道，少年多厄。（沉芝源髓）
凡空亡遇三者，主骨肉离散，抛失乡井，横遭官事，常主破财，禄马与一切福神落空亡，皆为陷没，大小运至此，三命又在衰乡，财禄无气，亦为死厄。（三命铃）

第廿六卷
论冲破
相冲者十二支战击之神，大概为凶，然有为福之甚者，凡冲处要相生，如辛巳冲癸亥，即是金生水也，馀依此推之。如同类及相尅者最凶，如壬申金尅庚寅之木，己卯冲己酉之土，皆不利矣。凡相生冲，主人声望播流，高明出众，科甲峥嵘，相尅冲，主人神清貌俊，襟韵脱俗，轩昂洒落，上视，仰面而行。
死绝则精神峻急，骨气紧实，趫捷便利、语声清爽，轻动易悦，若相尅冲生旺，主人神刚貌肃，胆气壮，倜傥敢为，多成败。死绝则寒酸鄙薄，形容乖劣，动招凶辱，多夭折也。（烛神经）
【烦冗格】
如甲子见午，乙丑见乙未，多破祖业，不生心不闲，内明有断，假令禄高名重，终有一失也。
【乖离格】
如戊午见丙子，癸卯见丁酉，相冲相尅，五行不和而破命，再遇者，平生破散，衣食稍足，夭寿也。（并鬼谷命格）
相冲还是自相生，集来帝座位无刑，更得华盖兼权杀，为官清显统雄兵。
相冲相去要长生，见旺之时禄更亨，贪武若更临时杀，为官清贵掌权兵。
此论来去相冲生旺，如戊寅冲丙申，癸卯冲辛酉之类，得相生旺，五行气不散，更得福神方妙，如甲申冲庚寅，丙子冲戊午，名生旺，冲不破。（并鬼谷要诀）
天元变化书云：凡五行向旺者，不名破，向衰弱者，名破，如丙辰得丙戍最妙。戊子得戊午亦妙。若戊午火见戊子火，则名破也。又有聚旺格云：若众木入寅卯，其间有冲击者好。因旺极，故要冲击，非旺，不可，馀皆凖此。
生旺连绵见吉神，更兼一七又为邻，看看直入朝堂去，权握兵符助圣神。
四冲生处自贫寒，更值凶神不足看，一种邪心偏作贼，父常嗔恨子常瞒。
凡遇一七杀者，命吉则冲发。命凶则为祸破财。
凡遇四柱冲破，如祸聚之地，有他位来冲，即谓破祸成福。如犯空亡有下位来冲，亦为福也，凡年月日时值此，必作食禄人。如福聚之地逢他处来冲，则破福成祸，必孤困。
凡相生者，不为破，如丁未破癸丑是也。同类者，作破论，如丁未破丁丑是也。相尅者最为毒，如丁未破己丑是也。（林开五命）
凡命带劫杀亡神相冲，主犯刑，若在死绝处主废病多疾，如带贵杀入局，有秀气科名者，多入台谏，终有恶疾而死，带元辰，空亡，相冲，不是下贱，则是贫寒之士。五行枯瘁则贱，带秀则虚声，贫士之徒也。
凡诸位冲破，如遇冲空亡，主祸中生福，若月冲日时，时冲年，名曰仇？杀，主与人无恩，内外多得憎嫌，或长病，或卒暴而死。
凡命犯力停相冲生旺死绝，俱是凶咎。如丙寅、甲申、癸卯、辛酉之类是也。凡日时冲年，主人心不平，以己度人，不相信付。
凡命生时冲太岁者，支干皆可用也，假令丙午年,壬子时，乙卯年，辛酉时，支干皆冲也。（并广信集）
破印破财并破禄，破马少曾为命福，更加破合日时中，疾非手足并头目。
破印者，如木人带癸未，内有乙丑金，曰破印，见庚戍曰刑。印破财者，如金人以寅卯为财，寅怕见申，卯怕见酉，不然无寅卯二字亦忌。见申酉字破禄者，如甲禄在寅，怕见申字。破马者，如马在巳，怕见亥字。破合者，乃干合被支破，如甲午人见己亥，或见巳字则破，己亥逢子字即破，甲午合也，如丙寅年，辛卯月，壬申日，其人害一目。凡破多不好，是欲达不达之人。如甲人逢丑卯日时，夹禄见申字，破，不好，夹拱等同。（沉芝源髓）
论金杀
金神大杀者，至凶之神，古人云：寅、申、巳、亥，鸡头粉粹，四支生人，金神在酉。子、午、卯、酉，蛇头开口。四支生人，金神在巳。辰、戍、丑、未，牛头大忌。四支生人，金神在丑。与人为灾，而不为福。又主丧服哭泣之事。丑人金杀在本命，若生月生日时又在丑上，带鬼尅身，则有不测之祸。以巳酉丑金之位，故金神居于上，所值金神，下更带金火，则为灾，又大而迟。（三命提要）
金杀者，为五行中惟金为杀之物也。一杀而有三名，一曰吟呻杀，二曰破碎杀，三曰白衣杀。其神常居巳、酉、丑三位。盖是金之体也。寅、申、巳、亥，在酉。子、午、卯、酉，在巳。辰、戍、丑、未，在丑。是金之生旺库也。在巳曰吟呻，巳中临官之火，火者，金之官也。金气临尅，主官府杖楚、刑狱呻吟之灾。故曰吟呻。在酉曰破碎，酉者金旺之地，杀物当时，又有辛金相助，万物当之，无不破碎，主支离破碎，流血之灾。故曰破碎。在丑曰白衣，乃金库墓也，居四季而临鬼门，主妨害，丧服，哭泣之事。故曰白衣。其神生旺，主人宽量大器，决断有能，形容清峻，若不夭丧、刑伤。则须有癞病、瘫痪。死绝则惨害尅毒，形容红白，巧言令色，笑里藏刀，其神常主横事。与官符併，则横来官灾；与劫杀併，则横来死丧；与白虎羊刄併，则流血伤残，与贵人建禄併，则稍慢，五行旺相不须用也。（烛神经）
夫吟呻者，金杀之精，子午卯酉人见巳金生处，主大风瘫缓之疾，寅申巳亥人见酉金旺处，主水痼毒药之病，辰戌丑未人见丑金墓处，主克妻害子，恶死之忧。若带三刑德贵，主有高官握兵权。（金书命诀）
金杀夹贵兮，有兵有权。（指迷赋）
男逢金杀，累累官刑，女犯金神，重重产厄。（隐迷赋）
血蛊最厌于交重。
血蛊者，本金杀也，亦名血蛊，犯之则有血光之厄，重得之者，尤为不吉。（壶中子）
金杀者伤害之辰，男子犯之，多有刑伤，兵刃之灾。妇人有产厄，行年至此亦然。（三命钤）
【论咸池】
寅午戌兔从苑里出巳酉丑骑马阶中走申子辰鸡鸣动四邻亥卯未鼠子惊人睡
咸池者，常在劫杀前四辰，又有一名沐浴者是也。咸池者，乃日入日所，取其万物暗昧时也。其神主奸邪落魄，美容仪，耽酒色，疏财好懽，破散家业，惟务贪浊，此生旺者然也。死绝者，则嗜滋味，好粧饰，落魄不检，狡计顽猾，忘恩失信，私滥奸讹，靡所不为。与元辰併者，更临生旺，多得匪人为妻。与贵人建禄併者，多因油盐酒货得生，或因妇人暗昧之财起家，平生多防水厄，劳瘵之疾，多遭累、遗失、暗昧之灾也。（烛神经）
咸池杀亦名桃花沐浴是也。歌云：风流淫宿号咸池，併集来临祸应期，酒色相刑三二位，更加杀神血光随。（紫虚局）
【论勾绞】
勾绞杀者，阳命人前辰为绞，后三辰为勾，阴命人后三辰为绞，前三辰为勾，曰阴后阳前三是绞，阳后阴前三是勾。（珞琭子林开五命，皆以阳命人前三辰为勾，后三辰为绞，阴命人前三辰为绞，后三辰为勾。）
假令甲子阳命人二月为绞，八月为勾，乙丑阴命人三月为勾，九月为绞，余准此。凡人遇之，身若克杀，多掌刑法之任。或为将帅，专行诛戮。杀若克身，主非命而终。（玉门关集云：勾绞主非命）小人逢之，皆为飞横灾祸。行年至此，亦主口舌刑狱之事。（三命钤）
勾绞二杀至凶之神，各随本命求之，阳男阴女，命前三辰为绞，后三辰为勾，阴男阳女命前三辰为勾，后三辰为绞，二杀与人为灾，而不为福，值勾绞两位全者，灾重，一位者灾轻。又云：以上杀有鬼则灾重，无鬼则灾轻。（三命提要）
犯勾绞杀者，主人多计巧心路。（沉芝源髓）
【天罗地网歌】
丈夫每忌天罗繫，妇人常防地网笼，猪犬侵凌灾【挠挠】，龙蛇溷杂祸重重，单逢地【网】终身苦，再入天罗永世凶。
凡以戌亥为天罗，辰巳为地网，若戌年、戌月、初一日生者，犯一年天罗。十五日生者，犯十五年天罗。若更生日是戊，增成三十年。天罗或戌年亥月，或亥戌日交互见之，则灾不能歇，地网亦如上说。地网溷辰，男吉女凶：天罗溷成，女吉男凶。二运流年方发其灾，二运到戌亥年、月、日及辰巳年、月、日，男子孝夫，失财，女人连绵床席。若天罗地网重併者，男妨妻，女妨夫，并绝嗣方免重厄。只如庚戌年，十月丁亥，十八日癸亥日，丁巳时，其人妨三妻，又绝嗣，并官事不休，破财，口舌之象。（金书命诀）
龙蛇溷杂，偏不利于辰生，猪犬侵凌，但独嫌于亥字，龙为辰，蛇为巳，辰人得巳，巳人得辰，皆曰龙蛇溷杂，男命则不吉，惟女命破婚害子，薄福抱疾，辰人得巳重，巳人得辰轻。谓龙生蛇穴者退，蛇生龙穴者进。猪为亥，犬为戌，戌人得亥，亥人得戌，皆猪犬侵凌，女命则不吉，惟男命则迍滞龃龉，妨祖克财，戌人得亥轻，亥人得戌重，谓犬入猪群，则进，猪入犬群，则伤。诸书亦云：龙蛇溷杂，常妨女子忧厄；猪犬侵凌，每虑丈夫危难。（壶中子）
世谓男忌天罗，戌亥，阴之终也。女忌地网，辰巳，阳之终也。（烛神经）
男犯两重天罗，主克妻，害子，官事，破财，女犯两重地网，主重灾孝服。（广信集）
【孤辰寡宿】
寅卯辰，孤巳、寡丑巳午未，孤申、寡辰
申酉戌，孤亥、寡未亥子丑，孤寅、寡戌（三命纂局）
逐方三位进前一辰为孤，退后一辰为寡，进为阳不利父，退为阴不利母，又云：在阳宫主妨父，在阴宫主妨母，常术曰：男忌孤辰，女忌寡宿，其神形孤骨露，面无和气，生旺稍可，死绝尤甚，不利六亲。与驿马併者，放荡离乡；与空亡併者，幼而无依；与丧门吊客併者，一生多遭重丧，迭祸自身，缠发则骨肉伶仃也。（烛神经）
【连【属】不言孤寡】
如亥得寅戌，寅得丑巳，或支干朝会、包裹，贵人连属，虽犯孤寡亦吉。（鬼谷遗文）
慿阴察其阳祸，岁星莫犯于孤辰，恃阳鑑以阴灾，天年忌逢于寡宿。
莹和尚注云：寅卯辰人，巳为孤辰，丑为寡宿，其寅辰是阳之位，丑巳是阴之位，故曰慿阴察其阳祸，岁星莫犯于孤辰。巳午未人，申为孤辰，辰为寡宿，巳未为阴之位，辰申是阳之位，故曰恃阳鑑以阴灾，天年忌逢于寡宿，天年犹小运也。岁星犹太岁也。阳以孤辰为重，阴以寡宿为重。
赵氏新注云：岁星者，寅人在丑，丑人在寅，子人在卯，卯人在辰，辰人在亥，亥人在辰，
巳人在戌，戍人在巳，午人在酉，酉人在午，未人在申，申人在未，天年者，子人在亥，亥人在子，丑人在戌，戌人在丑，寅人在酉，酉人在寅，卯人在申，申人在卯，辰人在未，未人在辰，巳人在午，午人在巳，岁星兼孤辰，天年兼寡宿，皆主孤独。（珞琭子）
孤辰寡宿，主上妨父母，下害妻子，女人值之，主损尅翁婆，不利夫子。（三命铃）
井拦斜冲是孤神，寡宿，更天干带倒食，谓之井拦倒食。若巳午未人生在夏三月，是带两重孤寡，主尅妻害子，少六亲，不聚财，多生女，更带诸凶杀，主不令终。（广录）
【妨害】
甲人丁为父、壬为母乙人戊为父、癸为母丙人己为父、甲为母
丁人庚为父、乙为母戊人辛为父、丙为母己人壬为父、丁为母
庚人癸为父、戊为母辛人甲为父、己为母壬人乙为父、庚为母
癸人丙为父、辛为母
见父则无父而发，见母则无母而发，尅日干不利父，尅月干不利母，干鬼不利父，倒食不利母，又云：胎与四柱交併，即有异父母也。（神白经）
【反本杀】
且如甲子金命得戊午日，又于胎月日时上，多带寅巳，名反本杀，犯此者，或贵、或富，定主孤立，一旺则尅杀父母尊长，余则无害。（李虚中书）
【鸱枭杀】
年隔月一位，月隔时日二位，如子年寅月，巳日时之类，主尅尽父母，离乡外住方发。
【破分杀】
春秋二分前后犯卯酉日时者，是也。主散绝骨肉祖业。
酉日时，或大运名白虎临庭，在日尅妻，在时尅子，不利骨肉。（广信录）
紫徽太乙局云：人生辛酉作日时，号为白虎入闺闱，男子损妻因血死，女人难产实堪悲。
戊申戊寅为六道消虚，亦不利于亲族，壬戍日或壬戍时，名天后失行，大不利于妻孥。（神白经）
马后二辰是也，主散亲戚破家，骨肉不和。（广录）
四季生人背太阳，必定父先亡。（直道歌）
凡命生时不是辰戍丑未，四柱带劫杀、亡神、元辰、羊刄多者，亦主尅父毋，不必直待辰戍丑未时生也，亦有犯辰戍丑未时，却不犯恶杀，而不尅父母者，宜详之。若日时两犯亡神者，定主尅母，如兆晁侍郎谦之丁丑年、壬寅月、庚申日、甲申时，两重亡神尅母也。（广录）
天元变化书云：但以生我者为母，尅我者为父，若生在父母气绝弱之位者，必刑尅，带杀多者主离背，不必在四季之时。
寸珠尺璧云：凡时犯劫杀、羊刃，虽非辰戊丑未亦有尅，四维母，四正父也。
凡命前五辰生者，男当妨妇，命后五辰生者，女主妨夫，若无妨害，即主有宿疾，若命前后四辰生者，即于父母妻子，主有妨害也。（三命铃）
五墓为库藏之地，时贵亦，四孟是孤绝之方，带杀必尅。四季为五行之墓，万物之所终也，生时逢之，虽会吉而贵亦主妨害尊亲也，四孟有孤辰绝气，若见亡神、劫杀、岁刑、亦主妨害父母也。（鬼谷遗文）
眷属情同水火，相逢于沐浴之乡。
莹和尚注云：凡本命沐浴中见相尅是也。此主六亲寡合，朋友匪和，凡虚求谋，故难成就。
骨肉中道分离，孤宿尤嫌于隔角
莹和尚注云：子午卯酉中有死气，辰戊丑未四墓之乡，人或值之，孤中孤也。烛神经云：辰戌丑未为妨害
常以寅卯辰居午，巳午未在酉，申酉戍逢子，亥子丑临卯，此是孤辰隔角也，辰戌丑未亦然，以寅申巳亥为天地之角，盖隔此四位孤辰也。王氏注云：孤辰寡宿合乎隔角之地，夫妇不免中道分离，男命生于妻绝之中，而逢孤辰，则平生难于婚偶，女命生于夫绝之位，而遇寡宿，则属嫁而不能偕老，如辛丑人得庚寅，寅为丑孤辰，丑为寅寡宿，丑寅互为孤寡也，所谓隔角者，言丑寅中有艮卦之隔，截乾坤艮巽日四维之隔角。（并珞琭子）
玉门关集云：寅申巳亥为角，辰戍丑未为隔。
天元变化书曰：本季之方，前后为隔角，与孤辰寡宿同，如巳午未则在辰申也。
隔角分明亥子初，日时犯着定应孤，若非父母隔绝早，往往偏房外寄居，累犯惟宜孤立吉，更将年上来求日，妻家不是丧无人，便是自身知非一，或主自身多姓，不然是庶出，或妻有多姓，不然隔绝也
时上子孙少更迟，不然不出在亲闱，月中兄弟应散少，日裹须防离换妻。
隔宿者，子人见亥，亥人见子，戍人兑丑，丑人见戍，各两位依次数之，与孤寡中越氏新注珞琭子云：天年杀例同
日时遇着定主孤独，少失六亲，不然主异姓等事，年时犯，若不过房，必尅父母。（沉芝源髓）
生时地结与天盘，争使亲闱得久安。
天盘地结者，甲辰命见甲戍，或甲戍命见甲辰是也。
只此二辰生人有之。（理愚歌）
亡神犯罗网，妨妻害子。
命中见亡劫杀全者，妨初婚，尅长子，更带辰戍字天罗地网全者，尤紧。
月坐孤虚，棣萼凋瘁。
孤乃孤神，虚乃六虚，命中得之，兄弟衰绝。（并壶中子）
凡巳酉丑全人，带辛字者，主骨肉在他乡，不得归葬也。（寸珠尺璧）

第廿七卷
论凶杀
或逢四杀、五鬼、六害、七伤、天罗、地网、三元、九宫，福臻成庆，祸併危疑。
莹和尚注云：四杀谓辰戌丑未，王氏注云：四杀者寅申巳亥四冲之劫者是也五鬼谓五行之鬼，六害谓寅巳之类，七伤谓劫杀等神，戌亥谓之天罗，辰巳巳为之地网，凡相得者为吉，相尅者为凶，祸併则危疑，福臻则成庆，王氏注云：以上神杀皆为凶，或三元，九宫，五行，生旺为福之臻，尚可以成吉庆，盖五行为神杀之先，或值凶杀，兼三元九宫五行，四柱又在衰败之地，则祸併危疑。
【夹杀持丘，亲姻哭送】
莹和尚注云：辰戌丑未谓之四大杀，亦云三丘之地，各以五行入墓，假令己巳木命，得己未日，此是本家三丘，又加临羊刄，故曰夹杀持丘，亲姻哭送，王氏注云：如乙未人得己丑，金人以丑为三丘五墓，己丑火夹带返吟破命，兼为身鬼，故凶。
须要明其神杀轻重，校量身尅杀而尚轻，杀尅身而尤重。
莹和尚注云：吉凶神杀，百有馀坐，或得于日时，或逢于岁运，但以杀尅身而重，身尅杀而轻，更要随器审详，临机消息（并珞琭子）
老醉秦楼十二，直缘重犯八专，少亡楚甸八千，应是叠遭九丑。
八专为淫欲之杀，九丑为妨害之辰。重犯八专者，好花酒而老独醉于秦楼。叠带九丑者，逞凶豪而少年亡于楚甸，八专乃甲寅、乙卯、己未、丁未、庚申、辛酉、戊戍、癸丑。九丑乃己酉也。（壶中子）
李九万云：八专主酒色，日上有不正之妻，时上有不正之子女，人犯者不择亲疏，犯多者尤紧。九丑壬子
、壬午、戊子、戊午、己酉、己卯、乙酉、乙卯、辛卯、辛酉是也，妇人犯者主产厄，男犯多者不令终。
歌八专甲寅、乙卯，并己未、丁未、庚申、辛酉、戊戍、癸丑，名八专，老醉秦都楼十二。
歌九丑壬戊两双居子午，乙辛卯酉亦重逢，更将己上兔鸡数，九丑令人不善终。
返吟又遇干枭食，寿短伤妻并子息，家虚财耗爱轻人，犯上吐言皆傲忽。
返吟又遇子见午是也。枭食是倒食，如甲子遇壬午是倒食，返吟，以纳音轻重，支神尅剥言之。
临官遇劫或贪狼，浪迹多为花酒客。
凡人遇临官，曰桃花杀，或遇劫杀亡神，皆好酒色破家，贪狼乃亡神，破军乃劫杀，异名，二杀或命中带来临官之位，必好酒色，且如丙戌、壬辰、丙午、丙子、戊寅、戊申，人犯亥日时，值亡神劫杀，与桃花同位，乃好酒色人。（并沉芝源髓）
【诸杀伤】
五鬼怕夜生空亡怕六害三刑怕金自刑怕火羊刃怕金
咸池怕水劫杀怕金华盖怕金木返吟怕鬼(三命篡局)
大抵凶杀所居干神，不宜带真鬼，虽见真官，尚变为鬼，况见真鬼，则为灾祸明矣。（玉霄宝鑑）
褚刑杀须看纳音，与当生年相尅者，为灾重，见生者轻，刑杀受旺气者，为灾重，刑杀返遭刑尅冲害破者轻，刑杀上带禄马贵人者，必主有大权势也。（李中虚书）
【贫贱所成】贫贱凶恶局
刑聚败极甲申得丁巳、己卯、己巳之类。
四柱不收甲子得丙寅、丁巳、辛亥、壬申之类。
五行未备甲子得庚子、己卯、癸巳之类。
数无取用如不合干，不冲支，而上下相异其气。
一方前后如木命人得己丑之类。
柱多隔角如辛丑得辛卯，甲子得甲戌。
真者失时如丙辛合在（二月、六月），丁壬合在（五月、八月）。
假音殃克五行克纳音，本轻却多逢克制。
主本倒乱火年水日，更先逢生旺，继逢死绝。
父子乖违日克年，时克年。
人生元命，犯以上之格，皆主贫贱，害身如此，而元命有气，却得富贵者，不久而多凶也。（鬼谷遗文）
忽若干支错乱，阴阳偏枯，八字无格以扶持，九命有刑而驳杂，忽作闾巷之辈，忽焉市井之徒，岂独不利不名，又且多穷多窘。
此言黎庶之命。
范丹甑尘，盖值十恶大败。
甲辰旬中，甲乙落空亡，甲戌旬中，庚辛落空亡，甲申旬中，丙丁落空亡，于此自落空亡之日生者，贫穷寒贱，独言日而不言月时，盖只有大败日，此乃十恶大败。（并壶中子）
八字金书云：甲寅旬壬癸落空亡，甲辰旬甲乙落空亡，甲申旬丙丁落空亡，甲戌旬庚辛落空亡。
绝中遇鬼，多贫贱。
如木命见壬申，如生年纳音值绝，更逢纳音鬼多，主贫贱，或多吉杀扶持，先须贫，后方富也。有人是戊午年，壬戌月，癸亥日，戊寅时，其人先贫，盖壬戌癸亥乃是绝中逢鬼，后戊寅土与癸亥、君臣庆会，土能制水，寅午戌三合为炎上局，故主后大富也。（沉芝源髓）
六害、四杀、三刑、身无气，或奴或蜱。（隐迷赋）
凡贫贱之命，多无贵，或五行死绝，支干闲慢，不相干涉，此为贫困之人也。
凡命中多见死绝者，一生少得足意事，资财窘阙，忧煎逼迫之人也。
凡命见禄落空亡，大耗克身，天中临日，本命无气，一生破财贫贱之人也。
凡命一位上聚诸禄马，生旺而却天中临之，或有他位来刑害，至于气散者，穷悴福薄之人也。
凡命中五位死绝，或落空亡，驿马克身，离乡背井，困穷之人也。
凡命见辰戌丑未相克，五行无气而不激扬，位位逢合，支干闲慢者，奴贱命也。
凡贫贱之格，常用建禄、食神为救神，命中有此二救，虽贫而不至困饿，一遇运发，却小小称意，运过则伤贫贱也。
凡欲知凶恶者，乃命与五行无气，而又相克，支干乖戾，刑克互为凌战，带杀是也。
凡命见真冲气散，或真刑气散者，多是废疾人也。
凡命见官符、大耗、刑克、本命五行死绝，全然无救者，一生多官灾、屈辱、污浊、贫贱、受制于人也。
凡命见官符克身，或两木相刑冲者，平生主官事杖楚之灾也。
凡命见辰戌丑未，魁罡相冲，全无贵人驿马相助者，乃孤独凶恶，流配远方人也．
凡命五行死绝无气相克处，不宜见天火、水溺、白虎、自缢一切恶杀，决是不令终之人也。
凡命见五行皆旺，而却位位相克气散者．多是暴死人也，若带诸杀，多是横死、夭亡、兵刃，误遭水火而终之命也。
凡命见交互空亡，孤寡四杀者，殍死路旁人也。
凡命见破碎，白虎、羊刃、相克，不以贵贱，死须破尸也。
凡命见天中重迭相克者，必不见尸也。
凡命见天中、大耗、劫杀同宫者，必有贱名、不良之行，更或五行冲克带白虎、羊刃之类，是劫盗刑戳而终也。
凡凶恶之格，常须贵人、三奇、华盖、夹贵为救神，有此四神相助，虽见凶神，不至切害。大忌者，五行闲慢，死绝而无建禄，食神，三才刑克带杀，而无贵气相御，则其为贫贱凶恶，不能免也。（并烛神经）
贼凶
四柱皆相刑，更临空废地，当居贼处，生而向刑中死。（玉门关集）
吉凶得失
若乃初凶后吉，似源浊而流清，始吉终凶，状根甜而裔苦。
莹和尚注云：初主歇灭，而晚岁兴隆者，源浊流清之谓也，幼年建旺，而临老竛竮者，根甘裔苦之谓也。
若乃尊凶卑吉，救疗无功，尊吉卑凶，逢灾自愈。
莹和尚注云：立年为尊，其胎月日时，资以次之，大运为尊，其大岁小运资以次之，若遇本命与大运德合于建旺之乡，其岁运日时凶，而不能为咎，大运与本命互战于死囚之地，其岁运日时吉，而未足为救。
王氏注云：五行四柱或上尊凶而下卑吉者，卑胜尊也，下之克上曰伐也，克我之谓鬼，故虽救疗亦无功也。或上尊吉，而下卑凶，阴阳理顺，上之制下曰治也，我克之谓，故虽不药而自愈。
【禄有三会，灾有五期】
莹和尚注云：禄有三会者，长生、帝旺、库也，为至吉之地。灾有五期者，衰、病、死、败、绝也，为至凶之地。
王氏注云：禄有三会，如甲禄在寅，遇甲寅是正禄之会，一禄也，得甲午是暗合，天德之会，二禄也。得甲戌乃禄堂之会，三禄也。灾有五期者，以三元禄马五处，遇死绝之地者，是也，一说以大岁、月建、日辰、大小运五处，皆来期会凶杀，刑克本命，斯亦谓之灾有五期。
赵氏新注云：如甲禄在寅，遇午戌亦同建禄，凡五行遇鬼、死、墓、绝为灾，故云三会五期。
联吉不喜，是六甲之亏盈，当忧不忧，赖五行之救肋。
莹和尚注云：闻喜以盈为言，盈者益也，不喜以亏为言，亏者损也，损益之道，由六甲而推之。当忧不忧者，但五行休废处逢生是也。如木得甲申、癸巳，水金遇丁亥、戊寅，土水值辛巳、壬寅，金火得庚申己亥木，故曰当忧不忧，赖五行之救助。
王氏注云：行年岁运若逢禄马、贵人，可谓喜矣，后不为喜者，盖六甲中值十二位之空亡也，六阳命畏于阳宫，六阴位畏其阴宫，乃正空亡。
凶会吉会，伏吟返吟，阴错阳差，天冲地击。
莹和尚云：凶会吉会，伏吟返吟，曾未定也，且如甲子金命，伏吟庚之土，为吉，戊子火为凶，返吟以戊午为凶，庚午土为吉，切忌阴错阳差，天冲地击，如甲木畏其庚金，子水伤其午火。
王氏注云：凶会吉会者，如癸亥人，三元受水一气，或行年岁运会于己卯，水死于卯，而遇己卯土为鬼，则禄命、命、身三元皆死，故曰凶。一说行年岁运禄马皆在生旺之地，而来拱生我元命之谓吉会，皆来克我之为凶会，冲命一辰曰返吟，本位曰伏吟，以阴遇阴曰错，以阳遇阳曰差，纯阴则不能成，纯阳则不能生，此阴错阳差也。天冲地击者，戌亥曰天罗，辰巳曰地网，冲击于五行阴阳绝灭之地，岁运得此，更在返吟上，其为凶祸可知也，四柱寓于上，纵贵而不寿。
恶曜加而有喜，疑其大器，福星临而祸发，以表凶人。
王氏注云：命之四柱五行，或皆乘生旺之气，未曾发福，恶曜加之，其凶不胜福，则变凶为喜，故为疑其大器，或五行四柱俱在休囚死绝之内，未曾发祸，吉星临之，其吉以胜凶，反变以为祸，是为以表凶人，是知五行根基，为神杀之先，运气又次之矣。莹和尚注云：修之于身，其德乃真，故曰：忠孝仁义德之顺矣，虽临诸杀，反为权星，富贵而骄，自贻其咎，故曰悖傲无礼，德之逆也，善不失善报，为恶自招祸，此珞琭子之深戒。赵氏新注云：宽仁厚德，非灾自远，景公善言，荧惑退舍，不忠不教，祸自随之，德薄不任其福，反为祸也。（并珞琭子）
四柱中逢暗带，有辱有荣。
年月日时四柱，其间有暗带者，即慿暗带以言贵贱吉凶，盖暗带切于正带，假如甲子年，丙寅月，暗带乙丑为正印，为贵人，为引进神，为偏禄元，是以有荣。若甲子年，壬戌月，乃暗带癸亥，为亡神，为正空亡，是以有辱，余彷此。（壶中子）
劫杀天岁遇用处，不能为凶，禄马奇舆逢破处，未始为福。
劫灾天岁四杀虽凶，若干支配合有用，则为福禄之神，禄马奇舆虽干之清气富贵之神，若干支配合为破败，则反为贫贱凶害之杀。（鬼谷遗文）
重迭逢生印不临，此人名只播儒林，纵然有禄无权柄，争似清高意气深。（林开五命）
五个星辰四个凶，就中临事每冲冲，贵人临着须相救，驿马加之得善终。（鬼谷要诀）
先驳杂，后纯粹。
如辛酉得癸卯，癸巳得乙亥，以本自无气，而【遽】至生旺，又如金命人生于子寅月日，则金已死绝，若得己酉时，则金复旺于酉，而寅为己之天官贵，子为己之天乙贵人。又如癸巳人得戊寅日，则水为土所克，及得庚申时土，反为木所刑克，而水却生于申，此类皆是，故先驳杂而后纯粹，为五行之奇贵，切忌先纯粹，而后驳杂。
【先贵后刑】
刑杀时中见，奇神命上居，莫言官职好，必竟被刑诛。（玉门关集）
【气清气浊】
四柱遇禄马贵人，生日吉神，则气清；值刑克冲破，则气浊。气清则科名巍峩，气浊则福禄浅薄。
【吉中之凶】
如甲子生人，得丙寅坐禄乘马，遇食神可为贵矣，然甲子自死之金，又绝于寅，复遇丙寅长生之火，见克为鬼，故变吉为凶，余当依此消息。
【仙瓢星】
壬癸人得酉字，或酉人得壬癸字，为仙瓢星，水从酉为酒，遇吉，因酒成家，凶则破家。（并广录）
【分擘格】
凡福聚处须要独立不相分擘，谓如壬癸辰卯日，又有壬癸辰卯时，则其处分擘矣。（鬼谷命格）
一切福神所居之位，则欲生旺，生旺则荣贵。
一切杀神所居之位，则欲死绝，死绝则善终。
一说凡福神欲令得旺气，忌有败之者，凡凶神欲令得衰气，忌有助之者。
凡杀神如人命已入贵格，紧要处带杀，有福神主之，则名曰权柄，无福神主之，又杀气乘旺，递互相还，贵则虽贵，亦不善终，如命中更不入格，复为杀神递互相乘，则主下贱，而不善死。
相冲相破，六合、三合，命中有之．即求其五行相得如何，或暗中生福，如死绝而复生，空亡而受破，相克而相成也，福中生祸，反此，凡伏吟入墓，惟夹贵则大好也，须有灾。（林开五命）
乙字为披头杀，并天乙、天德，定为高官，若重见者，乃披头，或为师巫，或倡优之人。（宰公要诀）
命书曰：道途贱吏，岂无驿马攀鞍，市井薄徒，亦有三奇夹贵。大抵夹贵、攀安、金柜，不可专用为吉杀，又云：孤杀，亡神、空亡、六害，不可专用为恶杀。（广集）
当生紧处如逢破，富贵两途皆有祸。（理愚歌）

第廿八卷
杂释诸例
十二宫分歌（书广录）
角亢秤宫辰是郑寿星为分野星氏房心宋蝎宫游大火
尾箕人马燕寅地析木斗牛磨羯丑吴求星纪
女虚危瓶齐子位玄枵室璧双鱼亥卫州娵訾
奎娄白羊鲁戌管降娄胃昴毕赵酉金牛大梁
觜参阴阳申晋士实沉井鬼巨蟹未秦州鹑首
柳星张周师子分鹑火翼轸双女楚巳留鹑尾
十二宫驿马例
驿马六厄（穿珠指掌云：一名弱杀）华盖劫杀灾杀天杀岁杀
地杀亡神将星攀鞍（三命篡局）
驿马喻人乘马而致远也，长生临宫马主贵，病绝马主祸。
六厄至凶之神，克临则为灾重，不然亦小灾。
三命钤云：六厄者，在劫杀后二辰，主人心地奸险，名迹微贱，行年值此，主有刑狱损伤之事。
华盖福地也，主大福，与禄库同位主贵。
劫杀至凶之神，主贵权，大贵人主建节，克临身则灾，不然则否。
灾杀至凶之神，主兵刑之权，大贵人主建节，克临身则定凶，不然则只主丧服哭泣之事。
三命钤云：灾杀在劫杀前一辰是也，若人遇之，君子当居近职，小人多抱病患，行年至此，亦生横事，口舌或疾病刑狱。
天杀凶神主权，不克身不为灾，克身为灾亦重。
三命钤云：天杀在劫杀前二辰是也，主人立性方勇，而不顾宜居，或职当主兵权，掌宰杀之任，或有水火雷电之厄，小人遇之，多罹宪法，行年至此，主官序升擢，财物丰羡。
岁杀主权，主文笔，不为灾，克身则为灾亦重。
三命钤云：岁杀在劫杀前二辰是也，若人遇之，君子当列王庭；贵登要职；小人逢之，主有兵役或抱疾，行年至此，亦主远行，或疾病萦绕。
月杀凶神，文主侍从清华之贵，武主横行带职之位，克身为灾亦重。
地杀凶神，主权，大贵人主建节，不为灾，克身则为灾重。
三命钤云：地杀在劫杀前五辰是也，若人遇之，身能制杀者，居将卒之任．或掌刑罚之权，杀若克身，门多忧患，行年亦准此。
亡神至凶之神，主兵刑之权，大贵人主建节，克临身则为大灾，不然则否，又只凶服哭泣之事。
三命钤云：亡神在劫杀前六辰是也。
刑杀（与将星同位）至凶害物之神，带金火尤重，主兵刑之权。大贵人主建节，带土木水不克临身，不为灾。克临身则主有不测之祸，四仲人在本命，如带金火，虽不克身亦主有不测之祸。
三命钤云：刑杀在劫杀前七辰是也，若人遇之，如五行相扶持，君子掌刑宪，居显位，小人主陷刑狱，又曰：将星者，在马后二辰，若人遇之，主有福寿，位居将相，常人逢之，亦主因武勇进远，行年至此，亦为官喜。
以上八杀，古人以为带金土为武臣，带水木为文臣，予以为文臣遇水金为杀者，亦主兵权。
攀鞍喻人乘马而致远也，主福，若禄马同乡人遇攀鞍，主厚福。
三命铃云：攀鞍在驿马后一辰，若人遇之，当得贵人援引，职近天庭，终身安逸，故曰，男值攀鞍，行不卖粮，女值攀鞍，奴婢成行。至此运气扶之，主迁官进财。
凡驿马、华盖、攀鞍、吉神也，八杀并六厄、九神，主灾福各有轻重，劫杀、亡神、六厄、五杀，主权亦重，为灾亦重。天地岁月四杀，总轻以前。凡言尅身者为凶杀，下纳音尅生年大岁，纳音临身者，谓凶杀带太岁，纳音于本位下也，太岁纳音为身，若其身被尅，被临于死败绝位，则便遭不测之灾，若但在身有气处，被尅，灾亦重，被临灾，差轻。（三命提要）
【起命宫例】
凡起命宫，看当生太阳在何宫，以本生时加太阳顺数见卯为命宫，如当生是卯时，即太阳在处，便是命宫，约法正月太阳在子，二月在亥，一月一移，依次数之。【起身宫例】凡起身宫，看当生太阴在何宫，太阴坐宫处，即身宫也。
【求太阴星约法】
欲识太阴行度时，正月之节起于危，二奎三胃四徙毕，五星六柳张居七，八月翼宿以为初，龙角季秋任游历，十月房宿作元辰，建子箕星细寻觅，十二牵牛切须知，周天之度无差失。
假令正月初十日生，即于初一起危宿，每宿管一日，逆数至初十日是，参星元配在申宫，即申宫便是太阴星，馀皆倣此。（并五星捷论）
【太岁十二杀】
太岁生气丧门天医官符死符大耗发盗福德大吉吊客病符（洞微经）
灵台经云：太岁丧门须哭泣，吊客死病亦灾殃，官符牢狱发盗贼，天医福德且安康，生气大吉元来喜，大耗资财有损伤。
【起月建例】
甲己之年丙作首，乙庚之岁戊为头，丙辛庚位依次数，
丁壬壬起顺行流，戊癸更徙何处起，正月便向甲寅求。
珞琭子云：律吕宫商，五虎论其成败，王氏注云：阳六为律，阴六为吕，五音总于律吕，吹律吸吕，以定宫商，盖五行合于五音，是故甲己宫土，遁起丙寅，乙庚商金，起戊寅，丙辛羽水，起于庚寅，丁壬角木，起自壬寅，戊癸徵火，起于甲寅，遁人之成败吉凶
，皆由此而始，故曰五虎论其成败。
【起时例】
甲己还生甲，乙庚丙作初，丙辛当戊子，丁壬庚子居，
戊癸起壬子，此是遁时书。（并三命篡局
【求黄道黑日例】
正七常加子，二八每临寅，三九居辰上，四十马头巡，五十一何在，消遥却到申，六郎年十二，戌地好相亲。
以上逐月以「途远几时通达，路遥何日回程」十二字，用途字加于当起月分上，数起，顺行一辰一字，遇有之远字为黄道，馀为黑道。（金书命诀）
三曆同会云：凡吉凶百事得黄道为顺，大吉，黑道为逆，百事皆凶。
【定寅时诀】
五更二点正九月，兔鸡玉漏五更彻，三七平光是寅时，
四六日出寅无别，五月日高三丈地，十月十二四更二，惟有仲冬四更初，便是寅时君晓记。
【求日出入诀】
正九出乙入庚方，二八归鸡出兔房，三七发甲向辛位，
四六徙寅入犬藏，五月生艮来乾上，仲冬出巽没坤乡，
惟有十与十二月，辰申二位好推详。（并百忌曆）
【具注曆出入法】
立春前一日日出乙三刻入酉一刻
雨水前三日日出乙二刻入酉二刻
惊蛰前五日日出乙一刻入酉三刻
惊蛰后七日日出乙初刻入酉四刻
春分前三日日出卯初刻入辛初刻
春分前一日日出卯四刻入辛初刻
春分后五日日出卯三刻入辛一刻
清明后三日日出卯二刻入辛二刻
穀雨后一日日出卯一刻入辛三刻
立夏后一日日出卯初刻入辛四刻
小满前四日日出卯初刻入戌初刻
小满前一日日出甲四刻入戍初刻
芒种前二日连夏至节终日出甲三刻入戌一刻
小暑俊三日日出甲四刻入戍初刻
大暑后二日日出卯初刻入戌初刻
大暑后五日日出卯初刻入辛四刻
立秋日日出卯一刻入辛三刻
处暑后一日日出卯二刻入辛二刻
白露前一日日出卯三刻入辛一刻
秋分前四日日出卯四刻入辛初刻
秋分后二日日出乙初刻入酉初刻
秋分后三日日出乙一刻入酉四刻
寒露前五日日出乙一刻入酉三刻
寒露后六日日出乙二刻入酉二刻
霜降后四日日出乙三刻入酉一刻
立冬后四日日出乙四刻入酉初刻
小雪前二日日出辰初刻入酉初刻
小雪日日出辰初刻入庚四刻
大雪前二日连冬至节终日出辰二刻入庚三刻
小寒后二日日出辰初刻入酉四刻
大寒后一日日出辰初刻入酉初刻
大寒后四日日出乙四刻入酉初刻
（三暦会同）
释小儿例
凡小儿日带甲乙者，主印堂宽，日藏神，人中长，眉疏秀。带丙丁者，主眼大，颈长，额窄。小年多患疮。带戊己者，主头大，额广，带庚字者，主面方，额阔，带辛字者，主凤眼，耳朝口，有垂珠，带壬字者，主眼大，好喫酒，胆大，盖癸乃真武杀也。
凡小儿在四孟月生，得四季时，主家中有教服。四仲月生，得四季时，亦主有哭声，得四孟时者，主有公讼，四季月生得四孟时，主家中有迎送，不然外服。
凡小儿胎元坐生年驿马者，主在胎中频频动跃，生时有脐带缠头。
凡小儿生时带劫杀，主顶有双旋，带亡神主母惊，带月杀，主背父而生，及偏头。又亡神主家中有讼，及难产，亦主克害。
凡小儿犯辰巳多，或申酉多者，主左右眼耳不一般，犯寅丑或戌亥多者，主一支脚大，一支脚小，犯三四介卯字，或辰字者，主使左手。
凡小儿带生旺气者，是嫡母所生也。
凡小儿胎无气，命有气，更年与时支刑克冲破胎元者，主母不正也。
凡小儿犯戊寅、戊申、癸巳日时，主与父母不相保守，带四孟或四季多者，背父生方不克陷，四孟母先亡，四仲父先死，辰戌丑未克父母。（寸珠尺璧云：辰戌时克父，丑未时克母。）
犯巳午多者，主十八九前克父母，巳午时尤紧，胎年同位及胎生元命者，主先克母。
凡小儿命生时是辰戌丑未，面又四柱中多墓者，亦主过房。
寸珠尺璧云：凡四季日生人，多过房。
凡小儿五行全者，自少便精后伶俐，是宿有灵骨也。
凡小儿带正印者，多惊哭。
凡小儿带午未多者，名曰执拗杀，主为性执拗。
寸珠尺璧云：凡带戌人多执拗。
凡小犯儿带子亥多，主疝气偏坠，是子时者，无不应，壬子、丙子尤紧，生时与胎同在辰上者，亦然。
凡小犯带火多，主少年【脓】血之疾，带丁干多有未字者，主头上害疮、疖，大人脑疽或秃疮，及小儿头面上有疤痕。
凡小儿四柱带父母四柱一位，或二位者，虽重关不死。
凡小儿生时纳音不可克年与胎之纳音，克则胎中死，克年及刑破三五七九岁死，若生月乘旺气者，亦难过十八九二十五六也，若鬼自无气者，亦中寿。
凡小儿生年纳音属属金，忌午时，属火忌丑时，属水忌酉时，属木忌子巳二时，属土忌亥卯二时，名曰鬼关，凶者多不过三十岁而夭。
凡小儿生年纳音是金木，不可犯巳酉时，是火不可犯辰申日时，是水土不可犯午戌日时，名曰三关杀，主夭折。
凡小儿犯五重羊刃，名曰满盘刃，多养不成，更时带刑害者，决死，女儿差慢，终不免产厄而死。（并广信集）
凡小儿命中五行，自生月至时上以次求生旺，少刑冲者吉，主长寿，成器人也。如命中生月上日上五行死绝刑冲，必主夭殇，纵使福神之多有赦，少年当十生九死，及至成人，亦非上寿，大抵禀五行生旺，则气实，气实则寿长，五行死绝则气薄，气薄则短夭，盖死绝则失时者也。
凡小儿命带四水，生船中，三金是逆旅生，联钟皷，金革哭声，或有孝子着白衣妇人相看也，见三木生闻喧呼惊怪，或不在正堂，或近园林庭舍也。见三土生时，近丘塚堤堰积土处，或有土切动作之事处也。三火生时邻家有丧祸事，或家中有忧恐离别事也。
鬼谷要诀云：五行消息看元生，重迭空亡母有惊，四水皆临船上产，三金俱在驿中生。
凡小儿见四孟上带金火相克，多疮疖惊疾，又金水火相制，主剥皮疮灾。凡木相刑冲，木土相克，主惊吊，盖木发惊骇，土受邪故也。凡命中见金水，多主晚语，见木火主早言。凡五行一位，生三四位，幼失乳，凡生时见官符，父有公讼，母有惊恐。凡见咸池重合，非嫡母所生也。（李九万云：带咸池重合，不得亲父珠养育）凡生时见正印者，自襁褓中无惊恐也。凡生时见劫杀者，有【緃】顶旋也。凡重迭见空亡，主惊【颠】失坠。生时有空亡及自死绝者，七岁前羸疾，七岁后陟肥，时胎见空亡，主左眼圆小，凡见前丧后吊，名曰丧吊直长，多汤火之灾。生时见丧门吊客，初生时有白懵尿草之性，又生时见丧门，母氏难产及生则母多疾病。
凡欲催小儿正否，则命见孤辰寡宿，多洁房异宅，势不行，气不转，幼离父母，势不行者，如戊辰木，得庚辰金是也，木为金克，其势不行者，此也，气不转者，如庚辰金见乙巳火是也。金气转于十二支则有火截，所以气不转者，此也。余依此推之。（并烛神经）
凡胎中带廉贞两位，冲一位，阴阳不正，为庶子，或六害、相刑、带杀，主过房。
时逢年字临华盖，四季胎空加六害，若非寄养外人家，庶出倚观多此辈。
时逢年字者，如戊寅戊午命，得戊戌时，但三合处生时干，与年干同为真华盖，四季乃时临辰戌丑未是也。胎空乃胎犯空亡，命犯前杀主二姓，或伤生过房就舍及招外子。
时入空亡子拗性，天元受克尤加劲，或加辰戌等宫中，庶出不然身两姓。
天元受克主为事刚劲，辰戌丑未四时生空亡中，多是庶出并两姓。
日时勾绞，亦难胜子带，须防内吊惊。
小儿犯勾绞多克身，多惊吊厄。
生时若也逢干禄，少年乳麤兮口有角。
如甲人寅时，少年乳麤口有角，少时便好酒之类。（并沉芝源髓）
支干重浊必是螟蛉。
凡月日时支干错乱杂而重见太岁者，曰重元星，主为过房寄生人。螟蛉者，谓蜾羸之祝，螟蛉而曰类我也。（壶中子）
胎月生时，大小墓、空、刑、绝同处，不是双生异母儿，奇生抱将归。（直道歌）
或有偶然同产一母以分，须分深浅之时，复看五音向背。
凡一时有八刻二十分，故有浅深前后吉凶不同，其有同时共母，以生须分深浅异姓，同时则论五音向背，得旺相者，福禄厚。（鬼谷遗文）
双生之法有奇门，欲验荣枯视日辰，阴日弟强兄必弱，阳时兄贵弟须贫。
凡双生须用日断好恶，定无误也。（八字金书）
李九万曰：凡小儿带四生多者，主双生。
神白经云：阳命后生者死，阴命先生者死，不以男女论。
凡小儿有关最急，今具端的如左：
【大关】
凡甲子、壬子、戊子，三旬生人，俱从申上起数，庚子、丙子中两旬生人，俱从寅上数，假令辛未命是甲子旬中生人，用甲子从申上数起，顺行一位一辰，至卯上见本年辛未，此是关也，余彷此。却看命宫在何宫，若在兄弟、奴仆、迁移、相貌四宫为犯关也。余宫非，在第三宫不过三岁死，六十二宫依次言之，惟第九宫不出三十岁死也。若行年太岁大小运冲併，决不免矣，歌曰：甲壬戊子从申起，庚丙旬人数起寅，数到本年方是杀，三九六十二为真。
【小关】
主千日周岁，三岁五岁不出也，辰戌年生关在辰子，亥酉年生关在亥午，申年生关在午丑，未年生关在卯，寅年生关在巳，巳年生关在未，卯年生关在子，看命宫在何宫，若杀在三六九十二宫，是犯关也。古诗云：六九不过三百日，十二同三定五【关】，更兼恶杀来临着，父母如何得不忧。又歌云：子亥酉年关在亥，寅蛇卯鼠戌辰龙；巳人羊位午申马，丑未生人兔上逢。此关君要知凶恶，三六九十二宫中。又一例云：子蝎牛羊寅女为，卯併辰【？】巳申知，午牛未丑【甲】人马，酉鸡戌未亥鱼儿。
假令子生卯上起杀，其杀在三六九十二宫，则主夭死，不能逃也。（并广信集）
【诸关杀】
三春亥子不过关，夏卯未上不堪看。秋寅戌上切须忌，冬丑辰时便入棺。（化成书作秋辰戌冬丑寅）
春关丑巳夏辰申，秋未双鱼冬戌寅，生时若犯此关杀，三三九九保其身。（即孤辰寡宿并三命纂局）
正七巳亥要君知，二八辰戌不相宜，三九卯酉君须记，四十寅申主哭悲，五月十一丑未是，六月十二子午时。（正月巳，七月亥，是关，即六害也。）金戌化为铁，火向未申绝，木辰枝叶枯，水土丑寅灭。（并广琭）
命书以金戌化为铁，为金锁关，而紫微太乙局别有小儿金锁关，例云：从戌上起正月，逆行至本生月位，却自日上起子，顺行至本生时位，遇辰戌丑未上是关杀，犯之必应，又寅申巳亥月，见子午卯酉时，是关，子午卯酉月，见辰戌丑未时是关，辰戌丑未月，见寅申巳亥时，亦是，又有大人关云：凡人命中日时上干克命宫，其年必死，更看在甚月分，却又来克命宫，此年此月内必死，又一关，名三杀，水土寅卯巳，木人巳午申，火人申酉亥，金人戌子寅。如人命中月日时上带三两重，必痴困，无精神，夭寿也。
【小儿运例】
阳男阴女寅至卯。寅上起一岁，卯上起二岁，辰上起三岁。
阴男阳女申至未。申上起一岁，未上起二岁，午上起三岁。
右一年行一位，凡撞辰巳戍亥年，定有灾殃，号名孩儿运。（五行捷论）

第廿九卷
释男命例
凡推男命，以年为父，胎为母，月为兄弟，官员以朋为僚友日为己身、妻妾，时为子孙，官员以时为帝座，祸福凡是子午卯酉日生，主娶子午卯酉命妻，或日支三六合，或干合，俱不得偕老。假令甲子日生，合娶子午卯酉妻，或有娶申子辰生，或有丑生或有甲己生者，皆不永，若尅过头，妻再醮，不在此限，亦有屡尅，直到娶生日支干不同者，方不尅，寅申巳亥，辰戍丑未生，亦同上说。
凡命以生日论妻人，须定四柱内有我尅为妻，无我尅者，名曰局中无妻，却看所生日在何地，如在财旺之乡，当有得力之妻，或美妾，更带贵神禄马归年，主妻带官嫁夫，若在本命财死墓绝败处，定主尅陷，或有一生鳏居之人，如签判江，癸亥年水，辛酉月木，丁丑日水，壬寅时金，四柱皆无火，日又在无气之地，虽有官至老，但携匪人而己。
玉门关集云：假令土为妻，居寅卯甲乙乡，坐尅。馀倣此。
凡命日禄在时上，遁见名誉杀者，不惟主富，亦主因妻有官。假令六丙日得癸巳时，六壬日得辛亥时之类是也。
日带年之官，或年之印，主妻夺夫权，或禄出妻荫，或妻是权贵之家，驸马郡马之类。日坐命财，更在时生旺之乡，主得妻财，又主妻贤明，若在死墓绝处，得妻家死人财，日坐贵人主妻有族望，不然贤淑美丽，及有美妾少僕也。
凡命带日刑主尅妻。日带年冲破，主尅妻。日带年羊刄，主尅妻。
日带年劫杀，主尅妻。日带年六厄，主尅妻。日带年元辰，主尅妻。
日带年空亡主尅妻，或三四娶或无妻。
日带年墓主尅妻，或重重尅陷，或以娼妓为妻。
日带正印主娶娼妓妾为妻，正室多尅，五行顺则吉。
日带刑害冲破，又带恶杀，多主妻生离。
日坐沉浮杀，主妻生离或恶死。
日带自刃名曰日杀，或时羊刃归日，皆主尅妻。
日羊刃归年者，名曰朝元羊刃，主尅妻。
日在命财死墓绝处，主尅妻，假令金命人，生日在午未申上是也，仍以纳音论之，古诗云：纳音金命木为妻，午未宫为死绝葬期，更进一辰妻是绝，若无倾陷也先亏。
日坐华盖。主频频尅妻，主聚娼妓尼妾为妻，大抵四季日多如此，古诗云：时逢华盖主身孤，有子临年必定殂，日若值时妻屡尅，不娶娼尼即奴婢。
寸珠尺璧云：日坐华盖，主妻不廉不孝。
日坐驿马主妻多病，慵懒，或孤，五行相尅，亦主陷，辛酉日生尅妻，癸巳日主夫妻有疾，或酒色，荒淫，年日同一位，名主本同宫，主尅妻，娶同年妻方免俗谓之凤凰池。沉芝云：兄弟同宫凤凰池，但使人心怀不佳，日时相冲、相破、相刑、六害，皆主难婚、难嗣，男女通用，申日辰时，未日亥时，寅日戍时，丑日巳时，互换皆为井栏斜冲，主难妻，更带食神，名绝房杀，主多女少男，如甲辰壬申，带倒食者，尤紧。古赋井栏对敌，荘子？盆而歌，谓此也。日是自刑，主妻多病，日坐沐浴杀，主得美妻多不廉。
凡命以日之纳音，论妻之数目，水一，火二，木三，金四，土五，甚者倍之。（广信）
凡人妻位冲辰，为娶妻之年，罕有与日三六合而见妻者，更以巧拙言之。（寸珠尺璧）
日凌亲，老妇无恭。
日为妻妾，如乙丑人见辛日，乃伤年干，癸日乃吞乙干，遇甲日是乙之长，多不伏夫，盖年为父母，更支神刑冲带杀，故无恭顺，或助生别干则不然，乃乙见辛有壬字，辛金金生壬水，壬水生乙木也。
日支忽在岁支前，衆笑怕妻声丑恶。
日为妻姜之神，在太岁支神前主怕妻，或妻性气（并沉芝源髓）
凡是杀临妻位者，妻和不克外家伤，克损妻家零落后，方得妻年寿命长。（紫虚局）
鼓盆歌处是鳏夫。
鼓盆杀一名望门寡，歌曰：水人逢亥望门寡，火烧寅位妇相疏，土木遇蛇妻必丧，金猴长是怨鳏夫。（理愚歌）
释女命例
凡女命以年为翁父，胎为婆母，月为妯娌，日为夫，己身，时为子孙。
凡女命是子午卯酉日生，合嫁子午卯酉命夫，四陵园四季者亦同，若嫁日干合或支神三合六合者，俱不偕老。
凡女命胎年为福，主生在富贵之家，父母荣显，生月为福，主兄弟荣显，生日为福，主夫位荣显，生时为福，主子孙荣显，日时俱为福，受夫与子之荫也。
凡女命大宜纳音上生下，主人有殊福，不家下克上，主欺诈【僣】越，若年之纳音克时之纳音，不宜子，又云：若年克战，刑破生时纳音，少子多女。
凡女命绝中有生，旺中有死，空亡中有破，五行无情乃吉妇人也。若生中绝，死中有旺，而带杀者，贱妇也。
凡女命日坐年禄荣神者，郡国之封，春甲乙，夏丙丁，秋庚申，冬壬癸，荣神也。
凡女命刑冲无情者，为上，只无情次之，日带夫禄，仍有实库，又次之，皆命妇格也。
凡女命贵人带天月德，日上有官，乃贤妇也。
凡女命印要虚，库要实，五行澹静，无情有福，不相带惹为上等，清廉之格。
一云：凡女命要库虚而贵实，贵实者是贵人不落空亡位也。命贱者，是贵虚而库实，更犯孤寡、元辰、皆为不良之妇也。
凡女命印有气，则夺夫权，库有气则蓄夫财，不战争，无情理，则无妬忌，奴婢宫有浮沉杀，主打死奴婢。
凡女命以克我者为夫，四柱无克我者，名曰局中无夫，更日落空亡，带旺气刑杀者，克夫、下贱之甚也。
寸珠尺璧云：纳音金命火为夫，重重临寡又临孤，戌亥二宫夫葬绝，徒然出嫁是场虚。
凡女命生年生日同一位者，主克夫，嫁同音同年者庶几。
凡女命不可带六早日，犯者名曰带甲夫，月共日俱带者亦然，主克夫守寡，如甲午生妇人，十有九克夫，甲午日可知也，谓之金神带甲，此例尤紧。
凡女命主日不宜带旺气，带者名承旺夫，若不下贱，则多主克夫，若带十分福德，则是内人五六分则贵官，左右三五分则近贵，娼妇上游也。次则尼妾，甚者克夫淫荡，见丙子、庚子、戊午、癸酉、辛卯日是也，戊午多贵，癸酉、辛犯次之，丙子、庚子下贱也。又云：戊午、癸酉、辛卯，大美小疵。又云：凡女命大忌禄衰身旺，日为身，凡女命大忌日在冠带、临官、帝旺，主淫恶或屡嫁夫，若男命生日上见之，主妻美丽不廉。
凡女命生日在官鬼死墓绝上，主克夫，若官鬼落空亡，或日落空亡，又生日无气者，主无夫，纵有如无也。
古诗云：五行夫位落空亡，更值身低岂有郎，不是风尘须婢妾，纵有卑夫身亦娼。
凡女命日时犯华盖、正犯，主无夫，无子，有亦临终年克尽。
凡女命日时犯刑害、空亡，冲破、飞刃、羊刃、劫亡，破碎、大败等杀，主克夫害子，更以轻重言之，仍以日时纳音定夫子之数。
凡女命犯空亡、元辰、感池、华盖、攀鞍，（寸珠尺璧云：凡女月日时，攀鞍主数嫁）乃恶妇人也，主克夫少子，多病妬忌。
凡女命带六个自刃日时，主无夫夫子，便是十分恶命也，须主有克。
凡女命在羊刃上，多主产厄，及月经过多之疾，中年后主冷病，犯卯酉多主肋痛血刺。
凡女命四柱个股阳不生男，俱阴不生女，时是阳干头胎多生男，时是阴干头胎多生女，带寅申巳亥多者，多主双生，亥字多者双生男，巳字多者双生女。
寸珠尺璧云：四柱皆阳干不生男，皆阴干不生女，时是仲主生仲子，孟季同。
凡女命有三年一胎，二年一胎，一年一胎者，皆以时之纳音，取水一、火二、木三、金四、土五之数验之。
凡土命女犯火气多者，主一世不生长，五行燥气同。
凡女命日时犯空亡、羊刃、劫亡，有一生不产儿女，或多损胎产厄者，以五行加减说之，亦有有不嫁者，纵有儿女多不和孝。
凡女命犯伏返吟时，不利子，中年纵有，晚年必退，伏吟日主克夫，惟同岁者方可免，月是伏吟，不家妯娌、姐妹，胎是伏吟，不利骨肉，返吟同此论。
凡女命壬癸生人见丙子、癸亥，申子辰人重重见壬癸，名曰流水杀，主下贱，不贞洁之事，女命多水而无土，主滥，多火而无水，主淫。大抵五行无克制，主克夫害子，不然贱薄也。
凡女命犯八专日时，胎月亦然，主淫乱及虚劳之疾，犯九丑多者，亦主淫荡及产厄、恶死。
沐浴、咸池，乃酒色神，亦主淫乱，犯十恶大败，主淫恶破家。
凡女命生日无气，若坐贵人，却四柱带天月德，或时禄者，主贱中生贵子，是官员左右也。亦有受子封者，凡女命带合多者，不尼妓即婢妾也。三六合，天地合，亦同论，若更带贵人多是上游官妓，不然贵人左右也，或有因而受封者，福在日时上也。
凡女命犯桃花劫者，主少入娼门，老为贫丐，寅午戌生人，在冬三月，亥时。巳酉丑生人，在春三月，寅时。申子辰生人，在夏三月，巳时。亥卯未生人，在秋三月，申时。古诗云：桃花与劫两相侵，不为盗贼犯姦淫，忽然女子遭逢者，少入娼门老至贫。（广信）
阴人命与男子稍巽，常欲五行不伤太过不及，欲得恬和中有贵格也。更带禄马贵人，自生自旺，六合者，主巧性贤德，资貌殊丽，不可伤于五行太盛，则恐乏柔顺，不可伤于死绝，则淫媚而性卑，苟得五行恬和又紧要福聚集于日时上，乃佳。盖日为夫，时为子也。一切福禄，加于日时上，须因夫子而贵也。盖阴人之福在于夫与子也。当重封贵号，早适贤夫，若日时二位福力不紧，乃常命也。如福聚月胎之上，只是生于富贵之家，终不为夫之福也。
凡妇人之命最喜者，是金舆、六合、自旺，则福厚而利骨肉，见印绶、禄鬼、水火两字，或金水两字，姿质美丽，自生自旺带官符，或五行支干不相往来，无情，内政清白，严杀有守，不喜淫杂，若禄马死绝，则俭素不华，印绶带杀，则权能任重，六合相生，则骨肉盛茂，周旋和美，时上见贵人驿马，多生贤孝之子，孕产无虞，日上见之得贤美聪明之夫，一生快乐也。
凡妇人之命下贱者，尤为易定，大忌咸池、自败、大耗、天中、凌尅、刑冲、气散、自刑带杀，为性粗贱淫荡，纵有贵格，亦有风声，更忌魁罡交冲，则多狠戾不顺，或飘荡，生旺太过，中见劫杀，往来相冲，为性多烈，不睦六亲，却清贞不淫，动招患祸，若咸池舆大耗同宫，则淫媚谗毒，天中与暴败相承，则情性多讹，招淫私玷辱，更有刑冲，必至淫私，官事发觉，但命见大耗、咸池、天中者，须有不美之事。
凡妇人下格，多是日时上死绝，带杀不贫则贱，五行生旺太过，而带杀，多贫困，作劳或自营于街市，或粗贱劣庸之妇，但五行生旺者，不至于娼淫之类也。
凡妇人下格中，五行死绝不及者，更带凶杀刑尅，不娼则为贱婢也，命中见无礼刑，或天中印或合墓中大耗者，多是媒巫术药之辈，中有建禄贵人者，或市尘牙败，狼藉妇人也。
凡妇人生日带大耗、咸池，夫妻外心相挠，又或见官符，多适凶暴俗恶之夫，弃逐凌辱，或即妨尅于夫，一生因夫烦恼也。
凡妇人生时带劫杀、大耗、空亡者，生子少成，忧煎为挠，或生不孝悖逆之子，见咸池，多损孕也。
凡妇人岁运见大耗为凶，夫子不祥之挠，更或尅身，往往死矣，所以大凶者、八数字，阴之终也。（烛神经）
若为女子忌向旺方，盖颜状亦不相堂，虽血气也非相称。
负阴抱阳者为男，负阴抱阴者为女，是以男命生则利旺，不利衰，女命生则利衰，不利旺，男旺则福，衰则否，女衰则福，旺则否。
是以登明足艶，太乙多淫。
登明亥也，太乙巳也，亥为入夜之时，巳为迎日之时，故女命而得亥多者有资质，巳多者为色慾。
木盛则妖妍，水澄则清洁，金多夭折，火致刚强。
女命得木多者，窈窕而妖妍，姿质瘦长，得水多者，宽量而清洁，盖水形濶大，又为澄静之物。金多则情意躁急而夭折，主性刚脆，火多则志意决烈，盖火性炎勐也，土多则足田园厚财穀，妇道煇煇，母仪汪洋，盖土性厚德能载也。
负天月二德，则霞帔金冠。
天德阳之德，正月起自乾卦前一辰，亥上顺行，月德阴之德，正月起自坤卦之后一辰，未上顺行，女子命中得之全者，有郡邑之封也。不全者富旺其家。
得禄命身三财，则夫荣儿贵。
岁干所尅曰禄财，岁支所尅曰命财，纳音所尅曰身财，其三财所属之五行，在命中，一则不乏，而得之全者，夫必荣，儿必贵。
切嫌者阴刃妨害尊亲，最忌者纯阴不宜子息。
禄后一辰曰阴刃，男得之妨妻族亲，女得之，妨夫族亲，又女命年月日时支干俱属阴，又生五月之后，十一月之前者，乃阴极而阳不生，是为纯阴多而无子息，盖独阴则不成，独阳则不生。
骨髓破殃罗内外，荐枕星招涉是非。
骨髓破，亦名白衣杀，得之者，刑及内外二族。荐枕星，乃冠带也。得之者，一生多涉是非，惟言女子，不断男命。
鸳鸯惮于见水，倾国倾城。
凡三支三干，凤凰、麟阁、凤治三格，在女命，则变为鸳鸯杀，应其为人淫秽不廉，命中又见水多，则主风尘多艶质。
花钗与桃花相犯，朝雨暮云，贵人共天喜，争窠穿垣蓦牖。
命前一辰为花钗杀，后一辰曰桃花杀，本主上见之全而不偏，是为同犯，主为倡优之人，如得地三奇者，不在此论，天乙住处曰贵人，旺气住处曰喜神，本主上带之，而又同宫，谓之争窠，主为淫奔之妾，如得落空亡者，不在此论。（并壶中子）
官鬼旺于贵垣，凤冠霞帔。
女人推命贵神一者为良神，若【丛】杂合多，不尼即妓。（神白经）
稍加卯酉二时生，若免堕胎当克子。
妇人若犯卯酉二时生者，多主堕胎克子。
日时勾绞亦难胜。
女命不宜日时犯勾绞，有【繫】绊意，恐生产难，不然子多挂绠生。
蛔花又遇双鸳合，杂见贵人真妓才。
桃花杀者，却冠带是也，命犯桃花杀，又双鸳合如两己合一甲，一甲合两己之类，又遇贵杀，是杂娼妓命也。（沉芝源髓）
孤莺舞时真寡妇。
孤莺杀歌：水火逢蛇大不祥，金猪何必强猖狂，土猴木虎夫何在，时对孤莺舞一场。（理愚歌）
凡妇人犯逆食杀，绝子，贵人同空亡，主风声。（广录）
并释男女命例
【夫妇位】（妾位附）
妻位者，以己身纳音所克者为之，若在有气之乡，主得妻贤明婉淑，终身相保，假令甲子金人，以木为妻，二月生是，余准此，若在死墓无气之乡，则主所聚狠戾恶妬，或即频妨克，假令甲戌火命，以金为妻，十一月十二月生，值妻死墓之月，余准此。
夫位者，以克我者为夫，若夫在旺相有气之乡，则生得贤夫有官爵，终身和睦，假令甲子金命人，以火为夫，五月生逢火旺，余准此。若夫位在无气墓绝之乡，主得**凶悖之夫，或即其夫抱病，或有妨克，假令己巳木命，以金为夫，十二月生金入墓，余准此。妾位者，以妻命所克者为之，谓木命人以水为妾之类，若在旺相有气之乡，主有好婢妾，存心忠良，不相克害，若在无气绝木之乡，及落空亡者，主无婢妾，纵有，心怀异志，或抱疾患，或多逃亡之类。（三命钤）
凡女命及男命，本年帮生日者，一嫁一娶。须是男生日不在妻财死墓绝处，女生日不在官鬼死墓绝处，各不带劫亡羊刃者，方用此法。（广信）
寸珠尺璧云：女命克日者，一嫁，有吉神者，命妇。
【妨夫妇】
木命逢牛鼠，金人忌马羊，水土逢鸡狗，龙蛇火命当，夫妻如幸免，头男头女亡。
【望乡杀】
金命鸡猴是，火人蛇马乡，水土生猪鼠，木虎兔难当，男人若值此，三度作新郎，女人逢此者，三度作花娘。（广信）
【狼籍杀】
猪羊犬位春三月，蛇鼠龙人夏不中，寅午卯生冬月是，申酉丑人秋月穷。
假令戌亥未人正月狼籍，二月八败，三月大败。百忌【曆】，以正月为大败，二月为狼籍，三月为八败。
【绝房杀】
寅申巳亥七月生，子午卯酉十二神，辰戌丑未仲春月，绝房男女堪亲。（三命纂局）
百忌【曆】云：绝房凶杀法难圆，十二支从月上呼，男害妻儿兼父母，女伤夫主及公姑。
面前见害，琴瑟不调。
见生巳，见六害，而行年大小运又遇之，其年必夫妻不和，所以言面前见害，谓行见，为面前也。
阴惆阳怅，亥来子上妨夫，夹角夹杂，寅向丑边克妇。
辰戌丑未不为惆怅杀，惟阴阳并处，然后有之，亥人得子，乃阴惆其阳，如妻号其夫，故曰亥来子上妨夫，子人得亥，乃阳怅其阴，如夫哭其妻，子来亥上妨妻，不待说而见也。子午卯酉无隔角杀，惟方隅曲处，然后有之，寅人得丑，乃隔角，寡宿则不利妻，故曰寅向丑边克妇，丑人得寅，乃隔角，孤宿则不利夫，丑向寅上克夫，故不待说也。（壶中子）
临官帝旺未为好，早嫁早婚伤亦早，若还相适作夫妻，头女头男须夭丧。
临官帝旺二杀，虽五行壮，男多杀妻，女多伤夫。（沉芝源髓）
凡男于妻绝中生者，不宜生女，生女则丧妻，如甲子金以木为妻，七月生为妻绝也。女于夫绝中生者，不宜生男，生男则丧夫，如甲子金，女以火为夫，十月生为夫绝也，余准此。
论父母位
父位者，以克母者为之，谓如木命以土为父，若遇父在有气之乡，其父必居华显或得父祖庥荫，名望升达，假令戊辰木命人，以土为父，十一月生为旺乡，若居无气之乡，则主其父不利，或幼失尊长，或父抱疾，终当孤立，假令丁卯火命人，以金为父，九月生为衰乡，他皆彷此。母土命，以火为母，五月生为旺乡，若遇母位居墓绝之乡，则主幼失其母，多病患，或母性恶戾，假令壬申金命人，土为母，十二月生，为衰乡，他皆彷此。（并三命钤）
胎气同柱，当有异母，月干相逢，须依二父。
受胎正在受气之地，而与日时支干同者，当食二母之乳，月干年干相逢而同在父母生地，当依二父。(鬼谷遗文)
伯叔位者，以其父同类推之，谓如金命人，以木为父，则以甲为伯，乙为叔，若遇伯叔在有气之乡，则主有足智略聪明伯叔，假令戊辰木命人，用土为父，以戊为伯，己为叔，五月六月生，戊在午，己在未，仲夏土乘旺气，诸准此例，若遇伯叔在墓绝之乡，则主叔伯别异不亲睦，假令己巳木命人，用土为父，以戊为伯，己为叔，三月四月生，戊在辰，己在巳，季春土「入」墓，孟夏土绝，他皆彷此。
兄弟位者，取己身同类推之，谓如木命人，以甲为兄，乙为弟，如推伯叔法也，若遇兄弟在有气之乡，则主有孝友兄弟，终身和睦，假令丁酉火命人，以丙为兄，以丁为弟，五月六月生，丙在午，丁在未，夏火乘旺气，余准此，若遇兄弟在衰病之乡，则主无兄弟，纵有多疾或常隔越，假令丙寅火命人，丙为兄，丁为弟，七月八月生，丙在申，丁在酉，孟秋火病，仲秋火死，余彷此。（三命钤）
寸珠尺璧云：凡月带刑冲破杀者，主兄弟不和，并无力。

第卅卷
论子息位
子位者，以妻命所生者为之，谓如木命人以金为子，若遇子位在旺相有气之乡，则生有聪明忠孝之子，光显祖宗。假令甲子人以火为子，五月生火乘旺气，余准此。若是阴命人，定子位，并以所生者为子，如木命人，火为子，他彷此。其吉凶休咎，皆如前法夫命推之。
欲知子之性情，各以五行推之。木命人以金为子，主其子性怀廉正，刚烈自用。火命人以水为子，主其子性谦和，守恬澹，扶高接下。土命人以木为子，主其子仁慈忠孝，柔顺谦和，宜少不宜老。金命人以火为子，主其子性多贪婪，心中虚妄，逐利胜己，有始无终。水命人以土为子，主其子缓慢凝重，沉静耿介，老而有福。并以五命各在有气之乡，若在休墓之所，则反是也。（并三命钤）
凡男命以生时为子，以克我者为子孙，若四柱内无鬼，名曰局中无子，却看生时在何地，如木命人以金为子，若局中无子，而得申酉巳时者，必有子也。名曰子乘旺气，若金死于子，绝于寅，即无子也。
天元变化书云：以时取子，如丁巳土人，壬寅月，己亥日，己巳时，寅亥俱是木，又时中见木，必多子，如丁巳人，庚戌月，壬申日，己酉时，金多则无木，又时上无木，必少子，余彷此。
凡命以时之纳音，推子之数，水一，火二，木三、金四、土五，有气乘时，则倍数言之，无气背时，则减数言之，有不依数者，在五十后，祸福方定也。
凡男命犯局中无子，又时不在鬼生旺之乡，却支干与年合者，但只生女得成，子不育也。或即生而夭丧者多矣。古诗云：哭子带刑死位傍，子多复是少年亡，忽若支干并德合，只宜养女得成双。假如一员郎，癸未年，癸亥月，丙辰日，戊子时，得局中无子，又在官鬼死地，却戊与癸合，故生女多，子皆不成。若见甲子则一生无子也。又有一玉牃，癸未年木，甲子月金，辛卯日木，癸巳时水，是局中有子在死地，时在官鬼长生之地，故生数子，而女少。又有一郎官，庚辰年金，壬午月木，戊寅日土，辛酉时木，白虎临庭下，不慈，五十六不禄，儿女俱无，此格大妙，可详推之。
寸珠尺璧云：凡命犯亥子多得儿，巳字多得女。
凡人命时带年冲，克子。时带年刑，克子。时带年破，克子。
时带年害，克子。时带年刃，克子。时带年劫，克子。
时带年破，克子。时带年元辰，克子。时带年空亡，克子。（重者绝子）
时带自刃，克子。时带飞刃，克子。
时坐华盖，克子。五十后愈见不牢。
时带自刑，子多疾病。时带六厄，子多厄。时带浮沉杀，子死泻痢。
时坐本音墓，主有寿。无子送老，但孙息耳。
时坐日破、空亡、刑冲、刃、食、劫，皆主克头子。
纳音带绝气，又时在绝乡，定主绝嗣。如癸巳、壬寅、庚申、乙亥、丁巳是也。假令庚申年，得壬寅时，决然无子矣。
凡命见申日、亥时，巳日、寅时，互换见者，名曰狡害杀，主绝嗣，须庶出过房方住。古诗云：五行狡害不为良，夫妇孤单独守房，死去坟前无子哭，求他异姓却相当。（并广信集）
太乙降诞经云：假令甲子旬九月十日生，兼戌亥日时者，定主绝子。
子息则先明生气，或用克以推之。
如丁巳土以木为子孙，遁至亥上得辛，若四柱见丁在无气，更有刑害者，必少子孙也。
禄马不闲，子孙未必绝灭。
若人生时见禄马，往来朝命，不犯寡孤，亦有子孙。（并鬼谷遗文）
时尅亦应男不顺。
时干尅年干，及倒食干，主生男不顺（沉芝源髓）
【定妇人孕生男女诀】
乾坤艮巽坎离震兑
乾、坎、艮、震为男儿。巽、离、坤、兑为女儿。父母岁数两头安，受胎之月中心取。
凡以父母年岁双、隻及受胎月装成一卦，父母年岁双为拆，受胎隻为单，成坎卦定得男儿，父母年岁皆隻为单，受胎月日双为拆，成离卦，定为女。父年上，母年下，馀皆凖此例。（穿珠指掌）
凡大小二运，与岁命三六合者，主有孕，生男女之庆，阳多生男，阴多生女，若纯阳则极而反阴，生女。纯阴则极而反阳，生男也。谓如甲子命，属阳，而大小二运临辰位，或申位，外夹辛巳，太岁属阴，则是阳多生男也。（五行要论）
论僧道
凡推道德命者，丧门、孤角、空亡，同类福者，是也。或命有贵格，而五行死绝，或命无贵气，而五行生旺带天中亦是。常以月为法眷，日为章服住持，时为衣钵、徙弟、法嗣。常须日上五行恬和有用，则徒弟数多，行果相辅，月上五行有用，福神相助，得善和法眷。同袍讚美，若月上刑冲带杀，即同袍不和，法眷乖越，更带大耗，他须连累。日上刑冲带杀，则求化无缘，飘流不定，时上刑冲带杀，则小徒弟，一生穷寂，衣钵不备也。凡道德之命，亦宜等降，命中见印，当权服众，前丧后吊，则苦行伤身，有华盖夹贵，三奇中带五行恬和之气，或带自死自绝火木者，志性明白，清高脱丽人也。更带干鬼、倒食、学堂、金水则文章辩慧，生旺太遇，则名利之心不可遏，更带凶杀，终是还俗，死绝中见贵人、三奇、华盖、五行相生，或夹贵，或金水火木两字者，道行明远，为性颖悟，不喜杂冗，道心精进，无碍人也。凡欲辨道德之命，则多四杀者为僧，四孟者为道人，多水者为道，多火者为僧。又五行生旺者道也。死绝者僧也。
珞琭子云：崇释乃离宫修定，归道乃水府求玄。
凡道德命见五行相尅，六害、孤、寡、刑、冲、中带元辰、羊刃、劫杀者，是为生谋利，庸愚之辈也。更带咸池，耽惑酒色，狡计谋、门财利，是念在道门不久之人。
凡道德命，较之他人用事相反，岁运上见丧门、吊客、孤寡、伏返，常人哭泣持服丧祸处，乃为僧道披剃缘会，及赐服住持之时也。
凡道德命大忌见咸池，一生不利道行，多酒色阴私连累之挠。岁运逢之，多疾病，破财烦聒，更五行无气，往往死矣。（并烛神经）
【建命杀】一名破祖
取生月支干，与太岁同也。如甲戍年甲戍月是也，主破荡祖业，多妨害，定僧道。（三命钤）
孤、寡两犯，圆顶方袍；亡劫併刑，羽衣道士。
孤寡重重犯者，为圆顶之流，亡辰劫杀併三刑者，为羽衣之士。（壶中子）
【平头羊刃缁黄应】
平头乃甲、乙、丙、丁、壬、己之类，若平头羊刃，更犯六害、空亡、无气、孤辰、寡宿之类，多是僧道命。（沉芝源髓）
长生贵人入孤寡，必定为僧也。禄马三元入食神，章服有权声。若或刑冲入四墓，徙子下山去，休败刑冲及空寡，终身作刑者，不论阴阳逆顺行，男女亦同称，若不害子及刑夫，断定作师姑。（直道歌）
孤辰、寡宿、华盖，遇空亡，或道或僧。（隐迷赋）
两般父母见星孤，四孟天中禄也。无辰戍丑未加临着，多是道士及僧徒。
四孟仲季同，如见三合六合，定为僧道。（鬼谷要诀）
凡命带三六合，贵人破印相尅，华盖同空亡，有贵气者，不可以贵人论之，多是九流僧道之命。故曰：僧有四冲，道有三合。古诗云：三合生人辰戍时，定为僧不须疑。若还华盖并临墓，囊橐丰隆定紫衣。
凡命重支重干，更带空亡者，有心力长老也。
论九流
凡为术士命，有长生学堂，主本不带刑战伤闘，有小可福气，归于本主，但五行无根本耳。禄后二辰名禄九地，学堂、空亡、华盖、印库，亦主作九流，贵人无用亦然。无根本者，如水人无金，火人无木之类是也。不惟九流，但是贵贱人命犯之，主无祖业。
游逸之人命，五行无根本，四柱不相往来，脱前落后，无情无理，故作飘蓬寻幽之士，更五行无气象者，破落道人也。更刑射破了主本，即是丐士，或五行无根本，却有福德，互相往来者，是客吏也。
天乙闲慢，多是九流。古诗云：贵人且看闲不闲，闲即九流当便许。假令甲戊庚，上半年以未为贵人，不闲，下半年以丑为贵人，不闲，与六壬中相反用。（并广信集）
论吏卒
吏人命，冲刑多者为吏人，东西战闘，南北冲争，长生处破了，死败处生起，五行错杂者，是也。若带官鬼而有福气，兼引死还生者，是因吏中有禄也。若带刑杀者，多至徙配。
凡命带重支重干，有刑战者，是狡猾公人也。（并广信集）
空亡无气，贫薄夭奸，胥猾吏真不少。
空亡无气，僧道，加之刑克乃奸吏也。（理愚歌）
兵卒命局中，杀重方为兵卒，五行不等破伤，主本尊卑无礼者，亦是也。若带福气，凶中有生成主本者，是由军伍而有权禄人也。此等命，亦有食神，亦有权星，虽贵命，而杀在先也。（广信集）
论形貌性情
凡人禀五行之气而生者也，形貌美恶，性之刚柔不同，由金、木、水、火、土，今敍五行形性。
金，主人骨肉相应，面上濶下狭，眉高眼深，额平印堂宽，鼻曲耳红，音声清响，刚毅有决，动为尚义，死绝则面有巌稜，眼深睛黑，克薄内毒，喜淫喜杀，自拙无志也。
木，主人形瘦长，骨细肉腻，口尖，人中长，美鬚髪，手足【纤】腻，柔语细声，其色青，遇火而赤，逢金而白，生旺则仁勇气节，死绝则眉眼不正，悭吝鄙啬，肌肉干燥，颈长喉结，行坐不隠，身多欹侧也。
水，主人眉牻目大，鼻曲面圆，顶平声细，生旺黑色，受制黄白，行走紧速，摇头摆腰，为性大宽小急，坐旺莽荡大器，死绝则阴狡内狠，带杀则倾覆阴谋。
火，主人面上尖下濶，印堂窄，鼻露窍，精神闪烁，语言辩急，意速声焦，其色或青或赤，更变不定，坐须摇膝，立不移时，临事敏疾。如死绝则黄瘦，尖小性灵，妬毒有始无终，多妄作，有贵气主之，则大聪明。
土，主人形貌肥厚，背圆腰濶，鼻大口方，眼长眉秀，面有墙壁，其色黄白，为性重厚，作事不轻易容宽博，死绝则颜色似忧，鼻低面褊，声音重浊，朴质拗事，孤介吝梗，不容众情沉毒恨事也。
以上五行之情，参以吉凶神杀，所遇于命中日时上，纳音所得五行，或生、或旺、或死、或绝，自可以义推之。
天干虽同为合也，而情各有辨焉，甲己为中正之合，甲阳木也，其性仁，处十干之首，己阴土也，镇静笃厚，有生物之德，故甲己为中正合也，主人崇重大器，宽厚平直，如带杀而五行无气，则多嗔好，性不可屈。
【乙庚为仁义之合】
乙阴木也，其性仁而太柔，庚阳金也，刚以辅之，故仁柔而义刚，主人果敢有守，不惑柔佞，周旋进退，五行生旺则骨形清，若五行死绝带杀，则主气直勇决，却自是自非，甲己乙庚之合，妇人尤宜得之。
【丙辛为威制之合】
丙阳火也，威明自盛，辛阴金也，克刃喜杀，主仪表威肃，人多畏惧，酷毒好贿，喜淫，若带杀及五行死绝，则为寡恩少义无情之人也，妇人得之，与天中大耗咸池相併者，貌甚美，声甚卑，是为妖冶而淫者也。
【丁壬为淫慝之合】
壬者纯阳之水，三光不照，丁者藏阴之火，自昧而不明，故丁壬为阴慝之合，主人眼淫神矫，多情易动，习下无志，耽欢惑色，于我则吝，于彼则贪，若五行死绝或杀见咸池、大耗、天中、自败，是淫巧人也，亲小人，慢君子，贪婪妄作，必胜而后已。妇人淫邪奸慝，多招玷辱，或年高而嫁少婿，或年艾而适老夫，或先贱而后良，或先良而后贱也。
【戊癸为无情之合】
戊阳土也，是老丑之夫，癸阴水也，是婆娑之妇，老阳而少阴，虽合而无情也，主人或好或丑，如戊得癸则矫，神色姿美得所，若癸得戊，则形貌古朴，老相尘俗，若戊合癸，则男子娶好妇，妇人嫁美夫，癸合戊则男娶老妻，妇人当嫁老夫也。（并烛神经）
论人身形
大抵生旺才主长大，死绝者主矮小，若有杀临之，则不在此限，又从杀上断也，大木要瘦长，金方矮，土肥厚骨麤,水肥壮骨细，火长筋骨麤，木青，金白，土黄，水黑，火赤，若有克则从所克之五行断其形状颜色，凡断此取日时纳音，看其有克无克，并神杀所临，有气无气断其形状情性，万不失一也。
【推人性形】此格只日时上
命若入格而逢生旺者，主为性明白，遇物不逆，动必应机，言语声高，豁达大度，临事能断，公正不疑，犯难不畏，平生不以财物为吝，好施与，不私己，奢泰欢乐多惰，尚义平生无滞常防，有不善终之患，若命入贵格，而逢死绝者，主为性寡合，机深意密，多疑足计，动拘礼节，谨慎行止，修饰仪貌（容），常自检绝不妄施设，常防有阴谋之患，若小人之命，【已】入残局，而逢生旺者，主性气无常，不自尊检，为事不顾危亡，好争闘，恃强压弱，亲近恶党，不事家业，必竟不得善终也，死绝则为性淫邪，勤必巧为，畜缩执拗，学动修饰，事美言辞，好自矜卫，临事无断，少是多非，一生无立，以上如入至贵之局，其性行一皆如前，若常贵之流，并或兼此。（并林开五命）
【五行得地】
智高量远，盖因水处深源；笃信守仁，盖为土成山岳；仁慈敏厚，木乘甲乙之方，性速辨明，火应丙丁离位；誉高羲重，因金归合庚辛。虚于中者，正性不移，或盛或衰，性情变易。
【五行失地】
水乘衰败，性昏无赖；土力太微，蔽执寡用；木归蹇地，太柔而治事无规。火数未兴，小辨而大伤无决；金当浅薄，虽羲而有始无终。不及太过，皆能为凶。（并宰公要诀）
文章明敏兮，定须火盛；威武刚烈兮，乃是金多。木盛则怀恻隐之心，水多则抱机巧之智，至土之性，最重为贵。（指迷赋）
凡命五行生旺者，主好事华饰，胸中无物，亦主好色，火命尤紧，死绝相尅入墓者，多好禅道，归根複本也。（广信集）
【自绝五位五般情】
凡五行有自死自绝，且如水遇乙卯自死，癸巳自绝。木遇庚申自绝，壬午自死。张白先生五命云：日时犯着一位，号曰夺印杀，作官须有一失，此意乃更说五性者，金主羲，自绝则寡羲；木主仁，自绝则不仁，水主智，遇绝则失智；火主礼，自绝则无礼；土主信，自绝则寡信。逐五行详断之，凡五行如先生旺、后死绝，则为多鄙。
阳止正而皆在内，丙逢多者生重顶，更加冲破受尅时，脑大侏儒寿何永。
凡十干至丙，乃阳止至正，多丙正则有双顶而生，加冲破受尅，必有双顶，不成或不正，额阔头大，不然矮小，兼亦无寿。
时居卯酉斗日月，眼目断之定亲切。
卯酉是日月出入之门，犯卯酉时生，眼目必主圆大。
卯酉平生好徙移，或多道路或亲离，若然带杀加刑尅，眼大难全信有之。
凡命犯卯酉者，性不定，好移徙，或多在道路，非依旧祖离骨肉，更带杀兼有刑破，必损目，不然目中有翳或目大。（并沉芝源髓）
言词狡猾，诞时合值六虚。
六虚住处，曰谩语神，凡人得之，必好撰饰语词，重併遇者，必狡猾。（壶中子）
三命钤云：六虚者，取空亡对冲之辰，谓如甲子旬中辰巳是也，主平生妨尅尊亲，漂流他国。
李九万云：六虚主好奢华，缘饰文辞，作事故多虚声。

第卅一卷
论疾病
夫人禀五行之和气而成形，所以有疾苦者，皆由阴阳五行之气，虚、实、寒、热太过不及，赘疣而致也。欲知人虚实，死绝为虚，生旺为实，虚实既明，疾病可以类推也。凡水死绝，多胸气、腰足、攻圭、滑泻、便溺不利之疾，火死绝主肠气、结塞、惊悸、健忘、精神不安之疾。木死绝，主虚风、目墙、眩晕、筋急、爪甲枯悴，喜怒颠倒，择食拣饭之疾。金死绝，主气虚喘咳嗽、皮毛焦、乾燥、乾啬，骨筋疼痛、善忧足涕泪，大肠泻痢，便血之疾。土死绝，主面黄减食，隔食吐逆，肢体怠堕，喜睡嗜卧，多思足虑，耳聋神浊，健忘少喜动作之疾。
凡五行有相尅而成疾者，金火相尅生旺，则痬、疮、瘫、肿，死绝无气，主劳瘵呕血。土木相尅生旺，主痞闷、昏眩、风麻、小肠疾、丹肿。死绝相尅，主吐食症块，疽癖积滞之疾。李九万云：木土相尅主中风，土受邪故也。金木相尅生旺，主肢足骨节不完，眼目之疾。死绝主气虚精脱，劳瘵瘫痪之疾。水上相尅，主脾湿泄泻，中满痰嗽，不利之疾。
凡五行有相生而生疾者，火木相生生旺，则上盛膈壅，目赤头风。死绝则伤寒作狂闷乱疾。火土相生生旺，则胃实。死绝则唇焦，红气热结，大便不利。金水相生生旺，则气滞，死绝则精滑。水木相生生旺，则呕吐胃虚。死绝则精败伤寒，痁疟，金土相生生旺，则多无肌肉。死绝肠鸣虫作也。凡水土木相逢于无气处。主蛊气腹胀，吐逆之疾。凡金水火相逢于无气之地，主痢疾。金主大肠，水火守之阴阳不和也。凡水逢土，多主翻胃疾，土多而无木气疏之，主聋聩疾，盖肾水不流则为翻胃，气不通则为聩也。
凡一切诸杀，亦有主疾者，劫杀主小肠，又主耳聋、咽喉疾。官符，主腰脚疾。威池主酒色劳瘵脓血，便溺疾。大耗主暗昧，或赘疣疾，凡禄主因食致疾，须带杀尅身方是也。
凡命见真冲气散，或真刑气散者，多是废疾人也（并烛神经）
凡人午为头，巳为左肩，未为右肩，辰为左膊，申为右膊，卯为左肋，酉为右肋，寅为左腿，戌为右腿，丑为左脚，亥为右脚，子为阴，又辰为腿，丑为唇，未为三焦，戍为两腿之间，取疾病去处，须推此。
凡寅丑子亥多人，中年有腰脚疾，庚辰日，乙亥日，主消渴劳病等疾。
【天瞽杀】
正月起申，逆行十二辰，又名飞廉杀，犯者主无目，凡命最忌，大恶支干有气。（并寸珠尺璧）
【五行交加象】以刑言之
甲辰、甲午、乙丑、乙未，土木交加，主瘫痪之疾，丙申、丁酉，金火交加，主血筋所伤。戊子、己亥，水土交加，主脾胃之疾。庚寅、辛卯，金木交加，主筋骨劳嗽之疾。癸巳、壬午、丙子、丁亥，水火交加，主头面目疾。
日被时克莫相对，终是艰辛病祸缠，金木战兮忧骨肉，水凌火气眼生烟。金水死时为风【癞】，土多水少败丹田。土遭木克脾胃弱，火胜金残血裡眠，水深金重逢水厄，遇水定教落深渊。水少火多应受渴，火多土少语狂颠。水若满兮火若明，水满火明寿难延。金纯切忌四肢损，土多带火受忧煎。木若盛时应蹇塞，更须仔细辩根源。（并神白经）
金衰火盛，呕血不人小，脱肛水竭，土盈病癖，忽然耳聩。
金在脏为肺而主呕，火在脏为心，而主血咳与血相应也。金衰而火盛，则火乘其便以克之，肺乃受疾，发于上则为咳呕，发于下则为痔漏，盖肺与肠相为表里也。此言金人得火多也。水在脏为骨髓，土在脏为脾为肌肉，骨与肉相接也。水竭而土盈，则土乘其便以克之，肾乃受疾，肾既受疾，攻于下则为癖，攻于上则为聩，盖肾上攻则应于耳，此言水人得土多也。（壶中子）
破碎羊刃招痕疾，疾中六害还非吉，日时累犯旺鬼凌，无气空亡缠病卒。
凡命如犯破碎羊刃，日时中见者，身多痕瘕，女人有血气之疾，少年主多【？】疖之患，凡病厄宫不要见六害，多疾患。旺鬼凌者，如土命人犯乙卯己亥又三合，巳酉丑见戊午，乙巳丁巳之类，更犯空亡无气，一生多疾。
月阴淫佚忌相逢，阴命须忧带下通，月水不调缘好事，男儿痔漏及肠风。
月阴月杀也，如寅午戌在卯。（并沉芝源髓）
凡命禄对冲一辰，如坐命宫，或疾厄宫，主人手足不完，身体有疾，六厄亦係名曰互战。
辛卯日时，名曰白虎闭目，火年必损眼，其余辛与卯字者，亦忌之。（并广信集）
凡欲推疾病灾厄，先看禄、命、身三等，大小运如何，若三命无气，禄马败绝，但只禄财、命财旺相，亦不至死。若父病推其子命，如子命遇孤辰、寡宿、丧门、吊害及白衣杀临命，其父必有不可救之疾，夫妻亦准此论之。（三命指掌）
论寿夭
夫人寿夭脩短之数，大抵生旺为寿长，死绝则为夭折，如根深者蒂固，源【澞】者流长也。凡命皆要逢生旺，则为有寿，如日月上逢生旺，时上虽有死气，不妨。盖生旺气之故也。如月上死绝，日时上虽生旺气不甚雄，盖生承死绝故也，于三十岁前，须有几死之灾。如月生日生旺，时上死绝人，寿不过四十五岁。月日时死绝者，死在三十岁前也。更有凶杀五行凌犯，必为殇子，常以月管一岁至三十岁。日管三十一岁至四十五岁。时管四十五岁至百岁。或生旺，或死绝，逐限详之。如欲知人死处，聚则为生气，散则为死气，遇二运太岁会集在死绝衰息之乡，更太岁刑克与灾限相应者，定死也。各发在身无气，月日时上也。凡命中有生旺多者，如不犯刑杀，应是少疾病，善终，死于一念之间。若死绝，多刑杀，主憔悴苦楚之灾，或久淹岁月难辨之疾。凡旺运中死，或禄上死者，是称意中卒也。老人行年生旺，死于苦楚，盖生旺则尫羸淹久，少者则死于善疾，命中是亡神、大耗重迭，死须破尸也。（烛神经）
凡天干生旺不损克者，寿。天干不败死有救助者，尤寿。天干败死相贼者，夭。天干生旺中有破克者，尤夭。（广录）
凡欲知人寿命长短，但以本年纳音，与生月纳音，观其刑克，若生月克命，即多夭折。命克生月，主寿筹延永。假令癸亥水命人，四月生即无寿，以戊癸年，四月建丁巳，纳音属土，土能克水，是生月克命也。又癸亥人四月为禄命绝处生，故无寿。如癸丑木命，三月生，即有寿，以戊癸之年，三月建丙辰，纳音土，木克土，是命克生月也，设如凶杀下生，亦为身制杀也。又癸丑人三月生，为禄命库墓中生，凡库墓中生者，多主有寿。但三十岁以前常主有患难，缘前有绝乡运，后有死病，历尽衰乡运到旺处，故有晚岁福也。（三命钤）
凡寿以生月定之，生月居支干纳音旺处，及五音相生不逆，及日、时，并胎，并皆得数，不相刑克，上寿也。（玉门关集）
【天寿朝元格】
纳音居死绝之地，而有真五行与纳音比合，居于生旺之位者，是也。假令乙酉人，其纳音水，自败，若得辛亥、丙申，则丙辛真水，复生于申，此类享眉寿也。如乙亥人，得癸亥、戊寅之类亦是。（玉霄宝鉴）
【建命须知寿命长】
建命者，如子人见子，丑人见丑之类，如遇滋助，无刑克，多长寿。（沉芝源髓）
凡命中带长生多者，定有寿，须本家纳音旺者，谓之长生见克制，则夭矣。（李虚中书）
凡禄马贵人，往来在生旺之地，死绝之气者，虽早发亦早死，然须在乘旺之地者，方为福，余且徒然，若时得力，则晚发，而寿长。
要知天算得遐长，五行生旺最高强，旺鬼克身为短命，禄财无气亦为殃。（理愚歌）
人过鬼门，气度消关。
火忌申酉亥，（甲申、乙酉、癸亥，消关者，病、死、绝。）金嫌亥子丑，水土寅卯巳，（水忌戊寅、己卯、丁巳，土忌庚寅、辛卯、己巳。）木怕巳午申，（辛巳、甲午、壬申。）更若逢阴鬼，寿算永不停，艰辛尤住世，发即祸来寻，若人逢此地，不请怨天文。
【气短法】
鬼限生来有所忧，欲知人死向斯求，金哥出去休骑马，火弟归来莫跨牛，木遇鼠蛇须远走，水逢鸡子也堪愁，土人切更防猪兔，难保年光到白头。即小兄例中鬼关杀。
受气重重鬼莫临，四柱交加岂可亲，时兼本命还相遇，富贵之中寿不存。
生日对时人短命，生年对月亦复是，此乃人间短命法，人生值此少年纪。
如寅年、申月、午日、子时，是也。又日与时对，更被时尅者，是也。
生日对时人促寿，日时相冲寿不长，天罡空亡难保守，定知恶死路头亡。或云冲而不散无害。（并神白经）
生日对年须可歎，生时对日亦堪伤，那看生处时同岁，二入风流寿不长。
如甲寅年、丁酉月、戊申日、甲寅时，不出周岁死，生年对月亦然。（鬼谷要诀）
【短命杀】
猪鼠无良犬战于，鸡声催促夜行彪，龙羊猴兔不相入，巳午无人到白头。与防中害巾沉芝源髓隔宿例同。
三命钤作天年杀，主寿命不长，多遇丧祸，若身能尅杀，则可免。
【急脚杀】
此以干支相尅，只如甲乙属木、申酉属金、金尅木也。
甲乙申酉见阎王，丙丁亥子切须防，庚申巳午如风烛，戊己寅卯亦重伤，壬癸辰戍加丑未，永别浮生入鬼乡。（并三命篡局）
广信集作天鬼截路杀，若甲人见申，乙人见酉，生时带着，支干皆有者，定夭。如甲人见庚申是，支干皆有也。太岁与大运逢之，主多孝服，更与小运併，主死。
金书命诀云：行年二位临斯位，自察前程有盛衰。
【又急脚杀】
金人沐浴火木胎，土死水墓四季裁，命有限逢为再犯，阎王急脚送书来。（金书命诀）
【急脚杀】
宝瓶在亥丑居寅，人马来蛇蝎奔辰，天秤卯宫双女午，狮子寻牛蟹宝瓶，阴阳在未金牛戌，白羊居丑亥还申。
假令子上安命即亥上起一岁，酉上十一，未上二十零一年倒转，顺数节节而去，一岁一辰，怕与限星及大小运併，在子午卯酉宫，及本命墓杀三刑宫。
又歌曰：子午便是黄泉路，卯酉呼为二八门，限到杀时人便死，若无恶杀只灾迍。（五星捷论）
古诗云：急脚相逐逐岁移，冲临行限少人知，更加恶曜临其位，买取棺材不用疑。
广信集云：阴阳顺逆依次数，假令寅申巳亥上安命，遇寅申巳亥年，亦灾。更恨在寅申巳亥上尤紧，更带当生行年杀神尅战命宫，定死，月分亦如之。若坐当生行年禄马救神上，但灾耳。
【截命杀】若子生人见丑、各于本命前一辰是
人命归前次一支，子生须与丑为期，三逢必定遭凶死，两见须忧血渍衣。
【推命杀】若子生人见亥、各于本命后一辰是
命后一辰宜见两，重重见者涉疑猜，三重在外中年夭，五十年前祸必来。
【短夭歌】
寅午戌连亥，亥卯未同申，申子辰归巳，巳酉丑从寅，此劫杀位，更支干相尅，则凶。
财死中生者，从头说向君，金招离上厄，水莎兑家遁，惟有土兼木，同过玉兔门，火山通鼠穴，光景自逡巡。
【五行满数】值之有尅刑损夭
五行生处定阴阳，日月平分两位当，凡月一至十五日为阳十六至三十为阴六日初生名甲乙，初六日木生至初十日满丙丁依此火为强，十六日火生至二十日满壬癸水流相注定，二十六日水生至三十日满从兹生死不乖张。
只如己亥生九月三十日己酉，丁卯时，其日值水满，年是己亥，日是己酉，其水被两土所尅，此人夭寿。
【阴阳二极】男以本命顺数至九辰为阳极女以本命顺数至六辰为阴极
阴阳二极君知否，男女替从本命数，男逢九位女三双，位位相连兼顺去，大小两运气全无，到此须知身死处，两运有气则无妨，合致一年灾运苦。（并金书命诀）
【支辰上生下】
假如寅人，午月，巳日，未时，必命从木生两火，巳失本气，更两火生未土，而寅木弱也。
【夭寿杀】
寅午戌全人，亥年、亥时、亥运，皆弱也，巳酉丑全人，寅年、寅时、寅运，皆弱也，申子辰全人，巳年、巳时、巳运，皆弱也，亥卯未全人，申年、申时、申运，皆弱也，更看天干纳音，仔细消息之。（并天元变化书）
【夭寿杀】
木为身命，未申子全；金为身命，丑寅午全；火为身命，戍亥卯全；水土为身命，辰巳酉全，在墓绝败位。（广录）
木遇巳金金遇寅，生火生金伤本身，五行命裡皆防此，遇者知非鹤髪人。
凡有二木，怕见巳中生金，金命人金多，怕见寅中生火也，如两土怕逢亥，亥中有生木尅也。五命皆怕逢之，更加恶杀，皆主夭寿。（沉芝源髓）
若乃生旺鬼绝，虽破命而长年；鬼旺身衰，逢建命而夭寿。
王氏注云：五行纳音为身，身旺则克我之鬼，自然绝灭，或鬼承旺气，则我身必致衰矣。譬之庚申木人，得壬寅之金，金克木为鬼，金绝于寅，寅乃木旺之乡，寅申破命，以其身旺鬼绝，虽破命而长年也。或庚申木人，得壬申之金，金旺木绝，在申是谓鬼旺身衰，虽二申建命，亦不免于夭寿。
就中祼形夹杀者魄往酆都；所犯有伤，魂归岱狱。
王氏注云：祼形杀者，五行之败气，纳音长生前一辰是也，如甲子金人，得戊午火，乃金之暴败处，是为祼形，加以戊午旺火，夹杀自刑，返吟灾杀，来破甲子之命，其杀凶也。如此则所犯有伤，魂归岱狱，乃死者所归之地。（并珞录子）
死绝依前，生旺命曰返魂，丘墓坐在本命，其名绝体。
死而复生，生而复旺，于本命之位者，乃返魂格也。其命必有寿，墓处为丘，丘处于本命，同一方者，名曰绝体，其命必须伤夭。
寿数伤残，本命必逢三合。
五行生旺墓处互为三合，若得三合全者，寿短，若得三合全，而不带墓者，抑可言中寿，盖五行始必生，既生必旺，既旺必墓，既墓则已矣。如巳酉丑，乃金三合之类，缘自生至墓，则气歇灭矣。
颜回夭折，只因四大空亡。
甲子、甲午之旬，纳音无水。甲申、甲寅之旬，纳音无金。生于甲子甲午之人，命内有三字水者，夭。生于甲申甲寅旬之人，命内有三字金者，夭。若见生只有两字，流年、大运更遇一重圆之，亦夭。（并壶中子）


第卅二卷
杂论
崇为宝也，奇为贵也，将星扶德，天乙加临，本主休囚，行藏汩没。
王氏注云：年、月、日、时四柱有五行上生下曰崇也。或更带官印、禄马、学堂、词馆、天德，生气贵神符合，必为间世之宝奇者。乙丙丁、甲戊庚是也。四柱五行得之生旺，更于禄马中带三奇、印绶、天德贵神，必致身于贵显。将星扶德，天乙加临者，驿马后二辰，谓之将星，其上更加天乙、天德，兼遇崇奇禄马，则出将入相之格也。本主休囚者，年为本，日为主，盖遁月从年而为本，遁时从日为主，主本在五行生旺之处，加以贵神从之，则富贵可知。或五行休办死绝，又背禄马贵神，徒有崇宝之贵，将星扶德，天乙加临，亦不免于行藏汩没。譬之甲子年，乙亥月，戊子日，庚申时，甲子自死之金，当生受乙亥绝火之制，加以戊子为本命之鬼，金生主本皆至亥子而休囚，庚申时又逢禄绝天鬼，虽有甲戊庚三奇，以其主体休囚，纵有小官，不免一生汩没，故知命以五行为先，神杀则从而论之矣。
莹和尚注云：崇为宝，奇为贵，若更将星扶德，天乙加临，所谓吉将交互，而福臻成庆也。
擧将星天乙，则诸宫吉杀可知。
无合有合，后擧难知，得一分三，前贤不载。
莹和尚注云：且如寅与亥合，而不见亥，但得壬者是也。缘亥上有壬，壬禄在亥，故也。又如甲与己合，而不见己，但得午是也。缘午上有己，己禄在午，故也。又如寅午戌，而不见寅，但得甲者是也。缘寅中有甲，甲禄在寅也。大抵合中带吉，其福可知，合处相伤，却成无补。擧一隅以三隅反，所谓得一分三，前贤不载也。
兼须详其操执，观以秉持，厚薄论其骨状，成败藉以心源。
莹和尚注云：秉持操执，观人所为也。以五行论命，亦须藉其德行，故术云：有心无相，相遂心生，有相无心，心随相灭。王氏注云：形神吉善，命必向禄迎财，风貌稍低，定犯三刑五鬼，有命必有相，有相必有命，所谓心源者，亦由心而见命也。盖心正则吉，心曲则凶。（并珞录子）
六虚临于乙亥，孟浩然徒有文章，三才会于壬辰，后季伦恣堆金玉。
乙亥乃文星也，六虚乃谩语神，文星附谩语神，则其人止有虚学，终不遇。壬辰乃水之库也，三才乃禄命身也，库中三才，则其人虽无清誉，而享万锺之禄。
有文无印，贾谊屈于长沙，有印无文，李斯专于上蔡。文为文星、天才、词馆、学堂之类，印谓正印、印绶之类，有印无文者，虽不才而权重，有文无印者，虽怀才而位卑。
互禄、互马，谁羡黑头相公；带刑、带杀、带破，终为白面书生。
得互换之禄，又得互换之马，少年宰相也。遇三刑之刑，遇冲破之破，末品书生也。
若有天元羸弱，命不再甦；忽值本主休囚，贫寒无地。
太岁之干曰天元，生年、生日，曰本主，天元所属之五行，己巳下支干刑克之，则曰天元羸弱，其人夭。本主所属之五行，于月与时上衰绝歇灭之甚，则曰本主休囚，其人窘甚。（并壶中子）
【五行妙旨】
自甲至癸，十干为天，自子至亥，十二支为地，以干合支，然后为人，凡命须要求之以天地，而断之以人，如甲用辛为官，乃看辛下得何支，用寅为禄，乃看寅上得何干，遂合支干名为纳音，定其五行之或死或生，或旺或衰，吉凶自见，贵人驿马准此。又以年为主，以日为本，盖遁月从年，遁时从日，以主推之，五行衰死，未必凶为凶，以本推之，则生旺类，但发【迟】耳。常以主配父母，本配己身，本吉主凶，当由自立，主胜于本，多出资荫，主本皆强，此名最上。人命年、月、日、时、胎五位，宜有情，又不可专执禄马为贵，刑杀为贱，全要圆机，探其妙旨。（李虚中书）
马无害，禄无鬼，食无亡，支合无元，干合无厄。
如早子得丙寅，为马，见壬子及水在丙寅六合，破刑之上，是有害也。如甲子得丙寅为禄，不见正气，却看禄上得何干，其禄干亦要无鬼也。倒食顺食皆要无空亡、亡神。支合要无元辰，干合要无六厄。
旺无丧，衰无吊，妻无刃，财无飞，孟无孤，季无寡。
如癸丑木命，不要卯，此则旺无丧。如壬午木命，不要辰，此则衰无吊。阳制阴为妻，不可在羊刃上，故妻欲无刃。命后四辰曰飞廉，我克者为财，不可犯飞廉。四孟之人不得孤辰在命，四季之人不得寡宿之命。
体重须鬼，禄重须官，夫须尠，妻须倍，吉须显然，凶须沉昧。
五行体重，须鬼损裁，禄轻须官，如甲禄在寅，须辛而贵也。夫须尠者，己不可见甲众也。妻须倍者，甲见己多在旺地，是也。五行在吉神方须显然，见其清气，凶位见五行，须得凶杀沉昧，斯能无害。
支干太和而塞，夫妇失时而凶。
五行支干纳音位位相和，则蹇剥，假如甲子生，逢己巳在秋生，又见甲午冲命，两金克己巳木，故凶。
四柱主本禄马往来，须分建破，天乙扶持，将德是冲，更辨尊卑。
谓当用处，有建不可破，已破却不可建，吉神在四柱中，各用干为贵。
有根而无苗实，贫而尚可甘食，本气绝而花繁，纵子成而味拙。
根基本主有气，虽运不扶合，亦可作平生自足之命，三元四柱本无旺气，得到福禄之运，亦不可以久荣。
至若贵神当位，诸杀伏藏，三无旺相，岂专神杀。
言天乙贵神论于干，看四时五行之气，及昼夜之干而定，若有气天元当位，则杀自藏矣。五行三元为本，若在旺相之地，不背克正气，不论神杀也。（并鬼谷遗文）
命中用杀，以五行为本，如五行得地，无贵杀而亦贵。虽有恶杀无害于事。若五行不得地，纵有吉杀，亦发不久，如冬月中花耳。（五行要论）
天元变化书云：看命不许苦使神杀，但宫辰中得一二杀，可表吉凶之理，虽神杀百余，坐当者十余。
凡官禄併马在旺库乡最为相应，只如乙乙禄属木，生于亥，旺于卯，库于未，庚子正月生人，得木马未时，为马库，此命发禄在初限，若见亥，是马长生，到晚年才发，或官在长生亦迟，纵得早官，往远方也。（金书命诀）
【太过相忤】
禄多则贫。马多则病。印多则孤。库多则虚。
生旺多，无归宿。死绝多，无激扬。
五行不可大相伤。五行不可太纯粹。
贵人马多升跃。常人马多奔驰。
破要伤祸。空要空尽。所爱者不可毁。
所畏者不可旺。先畏后爱，为福。
先爱后畏，为祸。合多不发，而媚。（寸珠尺璧云合多人滞。）
学堂多则无成，少可。贵人多，则巽懦而无志。
禄马太显，不可以贵人论。贵人表里足，不可以常人论。
四柱俱阳，口恶心善。四柱俱阴，狠戾沉毒之人。
拱要拱马、拱禄、拱福神、拱贵。
不要拱刑、拱祸、拱岁、拱时。阴阳贵在均协。
凡命丙辛壬癸见戊戌，则戊土当涂，刃伤折挫。壬子丙午，丙午壬子，水木精要，阴阳纯粹，余位无助，亦非常器。加以季秀之气，则旷世无忌，大德有容，富贵不能淫，威武不能屈也。如金水清白，当为颖丽之格，特不可见土，见土则水溷，水溷则金暗，令人福浅，卯酉日出入之地，子午阴阳二路，遇之者，令人往来不定。岁运亦然，已亥为两极之地，天地斡旋，寅申为三停之方，邮递往来，如人遇之，多不执一。丑未迟迟，辰戌速速，遇之令人执方，性不通变，辰戍有气，却能建立大事。
丙子人四柱有壬寅，是壬入丙家，就破不美，庚子见庚午，是五鬼临门，戊寅见甲寅，甲尅其戊，戊寅随势尅甲寅，是支干纳音，上下不和，除别有福神，方为福力。癸酉见戊寅，戊土尅癸木，又金气向绝乡，劫杀元辰居中，除得月令中秀气，方可为用，亦久而不可。庚午丁酉互旺互破，乃旺中破也。不好全为福力。己未辛酉，虽得食却归死地，终久不佳。乙丑、乙未、庚辰、庚戊见戊寅，大好。戊寅见之亦好，大运亦然。经曰：如得刚金济戊寅，欲绝不绝成福力。乙卯见戊寅，戊寅见乙卯，是丹阳大好。命书云：三奇之际，尚有虚声，死绝之中，尤存生旺。此语近理，盖三合三奇，不合月份，则不贵。如甲戊庚，有子午时方贵。乙丙丁，有寅卯时方贵。天元变化书云：乙丙丁正爱酉亥更者纳音有无交涉。余则主羲居假合，庶出、过房、赘婿之事。又云：凡三奇三合，带月令中秀气入贵格者，不免有庶出、过房、作赘之事。
凡命见三合三奇，而本年不带，在四孟生而得四仲，四季月日时，四仲四季同论，及胎月日时互换干合，或六合，而本命不带者，皆名曰掉太岁，多主离祖，孤立，为人不得力，少救助，却宜义居假合而立也。贵命则多倚伏而升进。凡四柱而带三奇三合者，本身若不是过房庶出，将来子孙中，必有过房庶出，随母之子或自身作赘，命宫三合，亦用之。古诗云：三合与三奇，清秀更饶肥。不为过房子，便为随母儿。又云：时日犯三丫，降生须异诧，不是偏室生，即多星月下。此无他异，三合也。
财帛之宫怕空绝，衣衫常破裂，若得吉神助，此宫终是衣禄丰。
兄弟宫中有贵人，急难得相亲，若见六害并劫杀，孤栖守残月，更看刑墓入空亡，夭死主残伤。
长生三元守田宅，家业荣显赫，父母高年主寿延。常临此宫，父母享终年。
只爱三元守男女，必定招文武，若逢孤寡入刑冲，子息一时空。
奴僕宫中怕刑杀，姦诈奴婢绝。
对面元来妻妾宫，吉宿保昌隆，怕逢孤寡与空亡，琴瑟不久长。
疾厄元来居第八，不可入刑杀，若见冲破及三关，疾病主连连。
迁移宫有长生，贵不求，财自至，百事荣达又相当，多致外州主。
官禄宫中有吉神，官职日迁荣，若见沐浴及暴败，日日招灾害。
福禄相貌二宫祥，形貌好儿郎，学堂文章临此位，终身得高贵。
命宫帝座详在前，祸福总自然。（直道歌）
灵台经云：有妇人配宫法：一命宫，二容质，三姊妹，四舅姑，五男女，六婢妾，七夫婿，八疾厄，九嫁高，十邑号，十一福德，十二相貌，云出四经。
凡命前五辰为宅舍，若遇有气之乡，及有吉神临之，主有好宅舍，门阀崇峻，宗族贵盛，子孙华显。假令甲申生人，宅舍在丑，十二月生，得天乙临宅舍，馀凖此。若居无气之乡，及有凶神临之，主其宅多虚耗，财帛不聚，舍宇不完，或无祖父资产，假令庚午生人，宅舍在亥，甲子旬中亥落空亡，又遇劫杀临之，馀皆凖此。若在破宅杀中，亦主不好，命后一辰是也。又看宅纳音与本名纳音，相生即吉，宅尅身得好宅，身尅宅必破散也。凡禄命虽有休旺，更论其宅，以辨吉凶，假令甲申水人，以己丑火为宅，正月生虽在建禄，宅旺中生，以身尅宅，后当破落。假令戊午火人，以癸亥水为宅，九月生，宅冠带，十月生，宅建，十一月生，宅旺，又值宅尅身，必得好宅，若甲子金人，以己巳木为宅，二月生虽逢宅旺，合有好宅，后亦破散，以身尅宅也。若宅鬼旺中生者，有官则吉，无官则凶。假令甲子金命人，八月名为宅鬼，旺中生木，宅以金为鬼，金至酉上旺，馀凖此。破宅杀者，取命后一辰是也。主无祖父产业或客死他乡。（并三命钤）
日时破宅宅须破，太岁冲年亦深祸。
宅者大岁前五辰，干合者是也。且如甲子人以己巳是宅，其人如犯亥，其宅受破，命元稍薄，太岁冲年亦须破也，须是为长方可断，且如丙子人，得辛巳金，宅遇乙亥年之类是也。（沉芝源髓）
凡命后五辰为田园，若居有气之乡，福神临之，主其人田园盈野，仓库充实，假令甲子生人，田园在己未六月生，季夏土乘旺气，又逢天乙贵人临之，馀凖此。若遇无气之乡，或凶神临之，则主田园瘠薄，仓禀空虚，假令戊子人，田园在癸未六月生，甲申旬中未落空亡，除凖此例。（三命钤）

第卅三卷
论大运
运行则一辰十岁，折除乃三日为年，精休旺以为妙，穷通变以为玄。
王氏注云：夫运者，人生之傅舍，推命之说，先以三元、四柱、五行、生死格局，以定根基。然考窍运气协而从之，以定平生之吉凶也。大运一辰十岁者，何也？盖一月之终，晦朔周而有三十日，一日之内，昼夜周而有十二时，总十年之运气，凡三日有三十六时，乃见三百六十日，为一岁之数，在一月之中，有三百六十时，折除节气算计，三千六百日为一辰之十岁也。人生以一百二十岁为周天，论折除之法，必用生者，实历过日时，数其节气，以合岁月之数，乃若阳男阴女，大运以生日后，未来节气日时为数，顺而行之。阴男阳女，大运以生日前过去节气日时为数，逆而行之。譬如甲子阳男，十二月二十四日，巳时生，是月二十九日申时立春，阳男数未来之日，自二十四日巳时至二十五日巳时，方曰一日之实数，至二十九日申时止，得五日三时之节气，实历过六十三时，折除计六百三十日，乃是一岁奇九月之大运，起于丁丑，是越三岁九月之内，方是甲子十二月生行一岁奇九月之大运也。今人行运多用约法，以一岁奇八月起运，便以二岁九月过矣，殊不明折除实历之数也。论行运至五行生旺之地，如木之得春，其敷荣华实可知矣。或行运至五行休败之地，如木之逢秋，衰朽枯藁亦可见矣。人之四柱五行休旺、生死之理，在乎悟理穷幽，达微通变，以尽其妙。
其为气也，将来者进，功成者退。
莹和尚注云：将来者进，迎之以临官、帝旺。功成者退，背之以休废、死囚。则福祸凶吉可见也。
或曰：生逢休败，早岁孤贫；老遇建旺之乡，临年偃蹇。
莹和尚注云：身须逐运，必假运而资身，势须及时，亦假时而成势。生逢旺岁，运须处于旺乡，晚遇衰年，运恰宜于困地。（并珞录子）
老幼慎勿坐强，壮实惟宜趋旺。
生旺虽吉，而未必吉，衰灭虽凶，而未必凶，达此者始可论运。盖人自生至老，必从微以至少壮，十岁二十岁方当少年之时，惟可行胞胎、养、生、沐浴、冠带处，三十四十岁当阳强齿壮之时，乃可行旺处，五十六十岁当天癸枯竭，只可行衰限，反此者如老得少年脉，少年得老年脉，非所宜也。
若值一生运背，三限驱驰，直饶晚入旺乡，已非符叶。
凡人初中之限，合行生旺，而不生旺，晚老之年，合行衰绝，而不衰绝，乃为运背，此等人三限最为驱驰连蹇也。（并壶中子）
年虽逢于冠带，尚有馀灾。初入衰年，尤披尠福。
王氏注云：年运或初离沐浴暴败之地，而顺行纔至冠带之上，未可便以为福。盖尚有衰败之余灾也。或自旺之地而行，初至衰乡，亦不可便以为祸，盖尤披旺乡之尠福也。所以行运有前后五行之说，盖由此耶。（珞录子）
将彻不彻，宁有久否之殃；欲交不交，尚有几残之福。
运在衰绝处，将入吉庆之地者，必于临离之时，更有重挠。运在吉庆之地，将入衰绝之处，必于初入时，更有重福也。（壶中子）
阴男阳女，时观出入之年。阴女阳男更看元辰之岁。
王氏注云：男，阳也。或禀五行之阴而生，则谓之阴男。女，阴也。或禀五行之阳而生，则谓之阳女。阴男阳女禀气不顺，故大运历过去节，不顺者，时观出运入运之年而有吉凶之变。顺者虽不以出入之年为应，亦不可与元辰之厄会。（珞录子）
三命指掌云：凡阳男阳女，至交运时，主有灾滞。
阳男阴女，大小运行年之元辰，亦为厄会。
元辰犯运，仲尼困陈蔡之饥。
行年二运遇元辰，灾祸併至。故譬夫子之厄陈蔡。（壶中子）
凡大运至本命宫，五行生旺，支干和禄马、贵人、食神相生有益处，为吉泰之运。亦不能常为福，须候太岁行年，又看五行生旺，支干和合福神之地，方可发福。大运至吉乡，却遇逐年太岁小运到刑害之乡，亦主细累浮灾，但不为重害也。凡大运至本命宫,五行死绝,支干刊冲六害，一切凶杀者，为屯蹇，凶祸之运，遇逐年太岁又见刑冲，小运不和，死绝带杀者，方可发祸，其小运与太岁到生旺、禄马、贵人一切吉神者，其年却主有小喜，遂快事。但岁神过宫，福如故也。
凡大运到长生之地，主多有创建从新之事。
凡大运到临官地旺之地，主人盛旺快乐，发权进财，生子骨肉之庆，一运中亨通也。凡大运到衰病之乡，一运中多退、破财、疾败事。凡大运到死绝乡，一运中，骨肉死丧，自身衰祸、钝闷、百事蹇塞也。凡大运到五行败乡，主人落魄懒惰，酒色荒迷。大运到胎库成形冠带之乡，一运中百事得中，安康平易也。
凡推命之祸福，须先度量基地厚薄，然后定灾福。运气譬之船也，命譬之水，随其水之广狭深浅，发得船之力也。凡命有八分福神，行三四分恶运，都不觉其凶，福力厚故也。若五六分恶运，只浮灾细累而已。至七分恶运，方有重灾。凡五分福命，行三四分恶运，为凶甚切。若四五分恶运，则须死，盖基地不牢固也。凡命中五行衰者，运宜盛。（寸珠尺璧云：凡衰处行运到旺处脱）
五行盛者，运宜衰，衰者复行衰运，是谓不及。五行不及，则遁塞沉滞。五行盛而复行盛运，是谓太过。过则【击】作成败也。凡大运行十二宫，曾历过本命长生处者，谓之气盛之运，虽岁运来冲克者，为祸不重，盖运气强故也。如大运未经长生，而岁运刑冲克破则便为灾，盖气未备，运弱故也。凡大运曾过旺相，而逢死绝者，为灾轻，盖阴阳五行代谢之顺道也。纵死于此，亦须令病而终。若方经长生，历于败地，其中有刑克恶杀与命相符而见者，则五行之气反战，故为凶恶而终也。（并烛神经）
凡命有气象，常取生时干神为气，如甲时己时则土气也，乙庚金、丙辛水之类取之也。行运至气象得地处吉，不得地处凶，庚辛、壬癸、乙庚、丙辛为金水象，运至申酉丑上得地。庚辛、戊己、甲己、乙庚为金土象，运至申酉辰上得地。庚辛、丙丁、乙庚、戊癸为金火象，运至巳午戌上得地。庚辛、甲乙、乙庚、丁壬为金木象，运至丑寅卯上得地。甲乙、壬癸、丁壬、丙辛为水木象，运至亥子辰上得地。丙丁、甲乙、戊癸、丁壬为火木象，运至寅卯未上得地。戊己、壬癸、甲己、丙辛为水土象，运至辰上得地。戊己、丙丁、戊癸、甲己为火土象，运至戌上得地。戊己、甲乙、甲己、丁壬为土木象，运至未上得地。戊己、庚辛、乙庚、甲己为金土象，运至丑上得地。看四柱干神得何象，如纯金木水火土，亦为五象。若杂而不入象者，不发，发亦不久。如五纯象，亦有太过之象，仍详当生月令，得地不得地，然后看行运得地不得地，而言发迹，不可以遇禄、马、贵人为得运，遇空亡、羊刃、劫亡为失运也。
凡大运以月上起运源，却不可以年月参较灾福，盖有同年同月同日而时不同者，灾福逈别故也。但以生时支干纳音休旺及神杀断之，无不骇也。又以月参初限，日参中限，时参末限，月则主源，不可冲破。
凡行运且要源发处稳实，终耐患难，富贵可以安享，如发源在时，年空冲死败之地，纵处富贵，终不稳实，易成易败也。更以逐宫消息，最忌太岁小运冲击，如根基有此，灾福至本宫，其灾福立应，在年内三合月，并太岁辇路月分之上。
凡行运至夹贵、华盖、贵人、六合上，及乘生旺气者，皆主喜庆，仍须察当生根基，十分则应五分，生时五分则应十分，福与灾同。
凡行运至临宫帝旺上，太岁持之，官员主荐章改秩之喜，官印食神亦然，马旺贵人之地，必入参侍之列，盖贵为君道，马主迁动故也。凡子丑寅卯辰巳四柱阳多人，行运至午未申酉戌亥上乘阴气而发。午未申酉戌亥多人，行子丑寅卯辰巳运发，名利乘阳气而发也。二者阴阳均协，然阴人阳发者快。凡水命四柱有土，至火运本是财运，却反为鬼者，以火生土，土克水，是财化为鬼，转福成祸也。水命四柱有金，至土运是鬼运却反为吉者，以土生金，金生水，是化鬼为助气，反为福也。五行俱以此为例。
凡水命人有寅午戌，或纳音火，更行寅午戌运，皆为好运，五行准此推之。
凡水命四柱，有金，有火，固是为福，若行水运，则分擘其福，即为不好之运，他准此。
凡水命四柱，多土，却行木运，然则有救，多主辛苦，歇灭，名曰损气，谓之驳杂，他皆彷此。
凡丁丑人行丁未运，名曰将凡入圣，以假为真，不以退神论。四柱有丁丑丁未者，不在此限。凡甲申人行丙寅运，名曰力停，相冲主破财争竞、屈伸不辨。丙戌人行辛卯运，主钝滞，只宜武人。丙子人行壬寅运，壬入寅家，破其财，不好也。戊寅人行丁丑运，虽是退神，却有济化为福。庚辰人或庚辰月，行乙酉运，乙酉人或乙酉月行庚辰运，名曰鸳鸯刃，大好，须发迹。但重迭者，不佳。乙庚辰酉年月日时者，大凶。凡行运有逆行换甲入癸者，有顺行换癸入甲者，名曰换甲运。古语云：伤寒换阳，行运换甲，换得过是人，换不过是鬼。老人大忌之，后生差慢。（并广信集）
运到换甲为灾运，皆以生年太岁纳音推之，生金畏死火，生火畏死水，生水畏死土，生土畏死木，生木畏死金，经历长生，谓之生实。在死墓谓之死假。如纳音是木，木为身，运过癸亥长生处，交到甲子金，是换甲逢死鬼也。谓金死在子，墓在丑，故一金皆为死鬼也，其人必死。余准此。若命合贵而未贵，合有厚禄而未受，幼年或少年经换甲者，可以过也。只多病患孝服。（三命提要）
凡换甲者，谓六甲旬中，至换甲处，被纳音所克，换甲无气也。假令甲子金人，二月建丁卯，是金胎处生，男命顺行，大运经巳为金长生，此人大运到酉戌即死，缘甲子至癸酉，是十干气止处，换得甲午纳音属火，到酉为死，到戌为墓，所谓生金畏死火，此为换甲无气也。凡纳音不经长生至换甲处，纳音不在死墓，即不为换甲也。假令丁卯人，正月中气日生，作五岁气运算，正月建壬寅，男命逆行即平生不换甲也。缘逆行过去之月，谓五岁以前在壬寅，七十五岁大运方到甲午，纳音已属金，故不为换甲也。换甲所畏者，谓生金畏死火，生火畏死水，生水畏死土，生土畏死木，生木畏死金，生金生火，生火旺生水，生水旺生土，生土旺生木，生木旺生金。凡五行曾经历长生处，即为之生，五行在死墓处，即谓之死。（三命钤）
大运到换甲宫，看禄马旺，三财有气者，不必怀疑，若禄三才见死夹魁罡，或太岁正临或对照或居刑害位上者，其人灼然殂矣。（金书命诀）
凡行运有见空亡而发者，盖水流湿、火就燥之道也。每见甲申、丁酉、壬辰、癸巳人于午未运上，大获财。丙子人于丙申、丁酉运亦然。如癸巳人，行庚申运，乃望空运也。十有九发，大宜医卜九流之人，白手起家，却欲出时，忌见併死，是不得到实地也。金水火人同土木不佳。又云：行运在空亡中，欲出未出之时，忌见太岁（刑冲併害），九死一生，见恶杀亦然。火命尤紧。（广信集）
运到空亡上者，盖阳运先到阳空亡，阴运先到阴空亡，假如阳运顺行到阳空亡上，逢禄马贵神同位者，却为亨运使也。不逢禄马贵神者，为灾运。在本禄上建库，华盖之位，有灾有福。在四忌位上有灾。若运上带禄鬼，或下带身鬼，决有丧服哭泣，或主责罚停替之灾，或运上有二鬼，虽在贵位上，亦有丧服哭泣之灾。若交到阴空亡，如禄与身渐向亨，则灾轻。若在本禄贵位，又带正官正印正天乙者，便为好运。若是在四忌上带正官、正印、正天乙者，先凶而后吉。假如阴运逆行，先到阴空亡，逢禄马贵神者，却为好运，使不逢禄马贵神，却为灾运。在于本禄贵位之上，则灾轻。在四忌上则灾重，若运上带禄贵，下带身鬼，决有丧服器泣或责罚停替之灾。若上下有鬼，虽在贵位上，亦有丧服哭泣之灾。若到阳空亡，禄与身渐向荣，则灾轻。若在本禄贵位上，又带正官、正印、正天乙者，即为好运，若在四忌上带正官、正印、正天乙者，先吉而后凶。大抵运到阴阳二空亡，便值身禄、忌神或是克身禄或两凶杀在运下，此人必死，又大凡空亡运禄马运合上命合贵者，到此上当进职也。（三命提要）
凡甲申人行运至己亥上，多不好，官员多退闲，庶人失财，盖是阴阳穷变之地。如小雪后众鸟成群，以杂雌雄，小满后【？】麂相溷，不识子母，此理不可不详。
凡行运至命后一辰，名破宅杀，主破财散失人口事。凡行运在生旺之地，怕见刑中有克战，如此者或死。凡大运到禄马死败及财命死败之地，被太岁刑冲併迭，功忌见天鬼、截路杀，定主哭声。（并广信集）
时运逢马，吉凶马上，一吉呼而诸吉会，一凶驰而众凶符。
运到马上，即看马上吉凶，马主动，必须细取三元四柱而论，不可独以马为吉，而不言凶也。
赵氏新注，珞琭子云：运至禄马为福，若带刑克亦能为灾。
运行伏、返，灾福各端。
伏，守也，逢合则动。返，动也，逢合则静。先分君子小人之主本，次看运中吉凶通变。
赵氏新注，珞琭子云：运至伏吟、返吟为凶，或带禄马、食神、三财，亦能为福。
【天官杀】
三元到中庸之地，见贵逢合，或只有贵而无合，或有合而无贵，四柱相生，凡得此限，君子将荣，庶人护安，百事吉。
【得势限】
三元俱到旺相地，四柱相承贵。
【龟藏限】
禄金入土干下，命金入土支下，身金入土纳音下者，则享暮年之优游，不利君子，利小人。盖子弱母胜也。
【波浪限】
金人到亥子岁运是也，木人在此大厄，飘泛如舟。
【风雨限】
运到三元衰绝处，气运小运又为禄鬼，故吉凶来去，迅若风雨。
【布素限】
行运到身旺相，支干死绝是也。若太岁小运扶助，虽入灾运，十年之间，亦有五年之吉，不致凶甚，故名布素限，或分前后五年，前吉则后凶，后吉则前凶。
【失所限】
三元俱值鬼，二运见三刑，併冲，四柱主本与行年不相承，作黄泉失所之人也。
【破碎限】
此非死限，只是主破资财，运气沐浴，更逢真鬼，如甲衰而有庚之类。
灾位限
运到伏吟上，逢丧吊、白衣、飞廉、孤寡、岁刑克身者，定主灾厄。凡得此限，不利亲戚，主有丧服。（并鬼谷遗文）
凡大运到岁干禄马同位，生马同位，禄长生处，长生临官旺库，驿马贵神，贵窠，以上十位，皆为大亨之运。运上更带正官、正印，尤吉。若在空亡运上，则减其福力。惟禄马生马同位，则不减。若一位带两凶杀以上，亦有灾，克身灾重。运行到禄合命、六合，更带六神干，亦为亨运。阳运到冠带，阴运到衰位，皆为向亨之运。运到禄马同位为福，亦有轻重。假如寅午戌，庚人禄马在申，庚寅人本命虽冲着禄马，运到尤为大亨。若生月日时重迭在寅申上，则是迭相刑冲运，有大灾。若生月日时在申上，则禄马刑破本命，运到亦当灾。
申子辰甲人，禄马在寅，甲申人本命巳刑着禄马，运到亦有小灾。若更生月时在寅申上，是迭相刑冲，运到主有大灾，刑又重于冲也。运到禄库者，主不次陞进之福，若根本合贵，而未贵，中年运到库上，则骤发，一旺十年，交入前后运，则死，为禄死在库前，绝在库后。若已贵之人，晚年运到库上者，再居辅弼，或始登大位，过半运以后，便为墓使决死于库中也。中年之人阴阳二运，经库前后者，以灾滞言，若阴禄先到绝上，逢驿马贵人同位，即为好运，若少年到库者，乃登第改官之运也。运到空亡库者，少年之人亦为登第改官之运，若官禄享足，晚年遇到者，必死。若有寿而不死，必有重灾。
余尝问行运于道士康子祥，子祥引宝元玉统经说：大运到生月生日生时六合位上，皆主不次升迁，骤登显位。余虽不曾见其书，合以贵人之命，使之有验，运到贵神上，古人皆以为亨通，若甲戌庚到丑未，乙巳到子申，可为亨运，亦不可以一例断为有福，须看凶杀、空亡定其灾福也。若丙丁人运到酉亥，壬癸人运到卯巳，皆先福而后灾。余历考丙丁贵人，少年运到酉亥者，决有丧服，或责罚之灾。晚年运到而死者，十有六七，以丙丁二火，死于酉，绝于亥。丁人到亥，有暗合者，灾轻，壬癸贵人，少年运到卯巳者，决有丧服，或责罚之灾。晚年运到而死者，十有六七，以壬癸二水，死于卯，绝于巳，癸人到巳，有暗合者，差轻。
凡大运行到禄干死绝病败上，为大凶之运，行到伏吟、反吟、空亡、三刑、六害、凶杀骤处，及禄逢鬼，皆为凶运。（太岁行运，行到主一年凶）若病绝运上逢驿马，或马合者，始为福，而终为灾。若到死败及伏吟、反吟，上带正官、正印，正天乙者，亦始为福，而终为灾。余历观贵人之运，死于死绝病败者，十有六七，死于伏吟、反吟、空亡、刑害之运者，十有五六，死于三凶杀或二凶杀聚处者，十有三四也。此谓禄在无气处者，如运到伏吟、反吟上，主有丧服、哭泣之灾。古人云：伏吟反吟，悲哭淋淋。若大运小运相冲，或太岁压运，或太岁小运亦到凶处，此为灾发之年也，灾大则父母亡，灾小则阴人小口之哭。若伏吟、反吟运到禄马建合，生库旺相位上，于禄则利，于家则有小灾。若晚年福衰禄谢，到此运，又是禄命凶位，必死也（并三命提要）
大凡运如或相冲交并，不犯太岁、官符、破军、七杀、年禁三杀、本命元辰、天罗地网、三丘男未申、女丑寅五墓男丑寅、女申未、八字金书以丑为三丘，未为五墓及诸杀刑害，即不为害。大凡君子不刑不发用，值吉宿即为福也。如二运交并相冲，犯诸刑杀、空亡、死绝之类，必主忧厄。（三命纂要）
凡根基元少金者，行运须借金土而旺，元少水者，行运借水金则旺，根基金太过者，金土运必滞，木太盛者，水木运必滞，如丙申年，丙申月，乙时日，壬午时，此命火盛，行运到寅巳午，必灾滞，至火无气处，却喜兆，余皆此（天元变化书）
古书云：凡大运若四柱元少金者，运值金必旺，元少水者，运值水必旺，元盛而运入盛者，水必泛，木必塞，金必折，火必燥，土必滞。
运入天罗地网者，常以戌亥为天罗，辰巳为地网，若男行年至天罗，则有官符、诉讼、刑狱牵缠，女行年至地网，则有口舌、沉疴、萦仍疾病。假令男二十一岁历丙戌，二十二岁历丁亥，此名运入天罗。女年二十八岁历乙巳，二十九岁历甲辰，此名运入地网，余准此。
运入大小耗者，常以太岁前五辰为大耗，六辰为小耗，诸书皆以太岁前五辰为大耗，六辰为小耗，独三命指掌与此说同主诸事丧败，无所成实，行年遇之亦然，假令子年生人，以巳为大耗，午为小耗，若入巳午上，为入大小耗，主诸事耗散。
十不过一者，盖取本命干被大运刑克也，谓甲乙人忌庚辛，庚辛人忌丙丁之类，若更值禄命衰败，财又无气，不十过一也。假令丁亥人忌壬癸，丁壬之年，正月建壬寅，二月建癸卯，若是男逆行，不能过癸卯也。盖以禄属火，火到卯上败，命属水，身属土，水土到卯上皆死，又丁人以金为禄财，金至卯上受胎，微有气，不能救援，亥人以火为命财，火至卯上败，此为大厄也。（并三命钤）
凡行运到羊刄上，主财物聚散（寸珠尺壁）
凡行运分上下五年，今运吉，而后运凶，则下五年福浅，今运凶，而后运吉，则下五年凶轻，若凶遇凶，吉遇吉，则吉凶皆重。
论小运
小运者，阴阳生成之数也。阳生于子，至寅三阳成矣。故男一岁顺起于丙寅，阴生于午，至申三阴成矣，故女命逆行，一岁起壬申。火至阳之气，木少阳之气，丙火寅木，而火生在寅，则丙寅者纯阳也，故男子之运均起于丙寅。水至阴之气，金少阴之气，壬水申金，而水生在申，则壬申乃纯阴也，故女子之运均起于壬申。（阎东叟书）
烛神经云：小运名行年，男一岁起丙寅，女一岁起壬申，男顺女逆而行，逐太岁交之。三命提要云：小运一年移一位，男子一岁起丙寅，顺行依次数向前，六十一岁又自丙寅数起也。妇人一一岁起壬申，逆行依次数向后六十一岁，又自壬申数起也。
小运天左地右，阳从于寅，阴从于申，故男一岁起于寅，女一岁起于申，以建元而论，胜负助岁运而依吉凶，小运各以年遁月建五行，而分生克胜负，假令甲子年，男起丙寅，女起壬申类也。小运助大运太岁相依负而为吉凶。
返、破、刑、孤，凶中有凶，寅申二命，小运不专反吟、冲破、刑孤之位，虽是凶运，其中亦有吉者，寅申二命，伏吟、反吟，不以小运专在太岁之上也。（并鬼谷遗文）

第卅四卷
论二运
凡二运见贵人，主少灾无挠，主有人引接，进职加官。贵人多，主见君登封。常人生子得财，妇人夫子之喜，僧道利见大人。二运见禄，贵人加冠迁禄。常人得财。二运见驿马，官员带职差遣，或宣力四方。常人荣干得财。妇人生男，夫位有喜。僧道征行吉也。二运见华盖、夹贵，文官迁职清华，武官罢职，常人破财停权，但主无祸。僧道披剃，百事大吉。二运到正印，官人建大功名。常人聚财得权。妇人骨肉之忧，僧道章服、住持。二运见金舆，不以贵贱，主婚姻庆贺，骨肉之喜。妇人百事大吉，僧道干阴贵人。
凡二运见伏吟、返吟，不以贵贱，主人疾病、破财、离乡、哭泣之事。惟僧道披剃吉利。二运见丧门、吊客，主死丧哭泣不祥之事，不以贵贱论之。惟僧道大吉，章服权握之喜。二运见劫杀，武官非横迁职，文官胥吏起讼或致黜责。常人横事失权散财，妇人损胎，僧道公事不利上人。二运见官符，官人僚友辩舌，上官窘涉督责，常人闘讼，妇人骨肉不和，僧道官事发觉不详也。二运见大耗，官人上司问难，暗昧谗侫难伸。常人破家失财。妇人忧夫泣子，疾病惊恐，甚者死也。僧道还俗罢权。二运见咸池，官人赃滥发觉，不测暗昧，连累。常人酒色，妇人亦然，及损血气阴挠。僧道疾病还俗，不宁之兆。二运见空亡，官人罢禄，被逐。常人官事破财钝闷。妇人忧夫子。僧道平和慰快之年。（凡太岁到以上诸杀位，亦依此论之）二运到无礼刑，官人民吏起讼，上官诰责，僚属相侮，不利见君。常人上下不睦，阴小多灾。妇人有淫讹发觉。僧道争权。二运至无恩刑，官人不利荐擧，属官家宅阴小死亡。常人恩中生害，六亲失义。妇人损胎。僧道俗家骨肉服。二运至恃势刑，官人同僚不和。常人争打，是非纷冗。妇人不和，僧道平常。凡运至勾绞者，主勾连连累远方之事。运至二八门者，主动摇犹豫。二八门者，卯酉是也。运至阴阳二路者，子午是也，主多迍蹇，诸事隔绝。运至当生胎月上者，主有祖宗旧事动摇也。（并烛神经）
三命钤云：运到二八门者，大吏主迁擢，小吏多谴责，庶人不宁其居。运入阴阳二路者，主多遁闷厄塞，诸事隔绝，未泰之象。
予甞得之隐者曰：凡命以日时为根本，大运为扶持，小运为发用。岂非以生日生时遇两吉位则贵，遇两凶位则贱也。古人云：年不如月，月不如日，日不如时，合贵者，须由大运扶持而至贵也。（三命提要）
大小二运为喜会者：（一）谓大运至禄旺，小运至驿马，假令癸丑人，大运至子，小运至亥，是也。（二）谓大运至驿马，小运至建禄，假令癸丑生人，大运至亥，小运至子，是也。（三）谓大运至驿马，小运至马合，假令癸丑生人，大运至亥，小运至寅，是也。（四）谓大运至驿马合，小运至驿马，假令癸丑生人，大运至寅，小运至亥，是也。（五）谓大运至禄库，小运至禄库合，假令癸丑生人，大运至辰，小运至酉，是也。（六）谓大运至禄财长生，或命财长生，小运至合。假令癸丑生人，寅为禄财长生，寅与亥合，申为命财长生，巳与申合，是也。（七）谓大运至禄长生，小运至建禄，假令癸巳生人，大运至申，小运至子，是也。（八）谓大运至身旺，小运与本命合，假令癸丑生人，大运至卯，小运至子，是也。（九）谓大运小运至禄命旺相之乡，假令癸丑生人，至亥子是也。
大小二运为厄会者：（一）谓大运至禄命绝，小运至败，假令癸丑生人，大运至巳，小运至酉，是也。（二）谓大小二运併在禄命无气之乡，假令癸丑生人，巳为绝，酉为败，丑为衰，寅为病，卯为死，辰为墓，是也。（三）谓大运小运相冲，假令癸丑生人，大运至卯，小运至酉，或大运至酉，小运至卯，又卯酉为死败之乡，是也。（四）谓大运在本命，小运又冲破，假令癸丑生人，大运至丑，小运至未，是也。（五）谓大运至生月，小运至胎月，假令癸丑三月生，大运至辰，小运至未，是也。（六）谓大小二运併在三刑、六害、元辰之位。假令癸丑生人，六害、元辰在午，三刑在未，是也。（七）谓大小二运至灾劫二杀之位，假令癸丑生人，劫杀在寅，灾杀在卯，是也。（八）谓大小二运落空亡，假令癸丑人，是甲辰旬中寅卯为空亡，是也。（九）谓大小二运至男女正天罗地网，假令戌生男，遇亥，亥生女，遇戌，为正天罗。辰生男，遇巳，巳生女，遇辰，为正地网是也。
凡支干纳音俱在死、墓、绝处。又值灾劫恶杀临之，即死。若大小运上支干纳音俱比和，或相生无刑者，即主重病，不至于死。若干在厄处，主去官失禄，或被诬谗，或损失父母财产，若支在厄处，则主疾病散财，若纳音在厄处，主瘦损肢体或疾病，小人遭刑责也。
诸凶神者，若大小运临其上，或居衰、败、空亡之乡，则主其年有亡官失禄、疾病死丧之事。大忌劫杀、墓杀、三刑、六害、元辰、厄会相加。及到支干刑破之位，或临墓绝之中，则众凶相会，当有灾厄，于是岁修德慎静则吉。（并三命钤）
凡大小运併，不问纳音，如併不在本生年一路者，名曰併不及身，如四季生人併在四孟上，主四孟骨肉灾。四仲生人併在四季上，主四季骨肉灾。如无此等骨肉，此月分自有灾。又在寅申巳亥运上死者，名曰重丧运，主三年骨肉再死一人，大小二运同。（广信集）
欲明荣悴，重加真气以参祥，更攷兴衰，当以杀神而断失。凡大小二运所历之处，须兼见生神杀，推其灾福也。又加真气以别其吉凶可也。（壶中子）
二运如逢旺库年，必须登第更迁官；干神印绶併天乙，禄合临官喜庆全。
两般运气看行年，旺库逢时主峻迁，若是白衣须及第，职官加秩亦欣然。（并金书命诀）
莹和尚注云：古之善歌者，有绕粱之音，善歌者命宫商之曲，今易以呻吟愁叹，叹为薤露挽歌，则丧吊临门，宅墓受杀也。命前五辰为宅，命后五辰为墓，命前二辰为丧门，命后二辰为吊客，其或太岁凶杀临并大小运限，刑冲，必致凶灾，切宜预避。
宅墓同处，恐少乐而多忧。
王氏注云：命前五辰为阳宅，命后五辰为阴墓，何以为之同处也，如癸亥生人，前五辰见戊辰，乃水之墓也，行年岁运若带杀来同处其中，故曰宅墓同处，恐少乐而多忧也。
狂横起于勾绞，祸败发于元亡。
王氏注云：行年岁运遇勾绞，则多因狂横而起灾。元亡者，元辰也，遇之则所为多致伤败。（并珞琭子）
是故人之寿夭，莫不由于见生，祸福穷通，亦复凭于运限，比合则吉，战克则凶。
凡行年二运至相生比合之乡，则吉，至相克不比合之乡，则凶。行年二运生我命者吉深。我命生行年五行者吉浅。行年二运之五行克我者凶多，我命克行年二运之五行者凶少。又须当每以至福者，运之三合处为有吉之月。至祸者，运之四冲处为有凶之月。
若逢破宅，必有修营。设遇会神，焉无嫁娶。
破宅常居命前五辰，会神常居命前后各四辰，若流年二运遇破宅，必有修营盖屋之事，其中又见丧门吊客，乃有凶祸至矣。若流年二运遇会神，必有婚娶宴乐之事，重併主疾病，会神是三合处也。
最不律者勾绞，动作不成，极为灾者浴盆，公私易行。
行年二运见勾绞，主动作不成，沐浴住处见水，则化为浴盆杀，行年二运见之，男主公私文书聒挠，女主破产伤胎。
併在返吟之上，分兴三尺任优游；冲于刑害之乡，决定一年遭迍蹇。
大小二运及本命行年冲,而又併者死.返吟咏谓对冲,虽于是年见灾病,而不致夭寿,刑害谓不併也.
值病仍须忧病,脱底忌于罗网,适生依旧得生,特且远其丧吊.
行年大小二运值病处,仍须疾病,值生处,仍须生产,虽疾病之年,而不见辰戌二字者，不妨，见辰戌字者，尢不吉也。盖辰戌乃天罗地网，故脱底忌之。遇生产之年，而不见丧门吊客者，不妨，见之者不吉矣。盖丧门吊客，乃黄幡豹尾，故特宜远之。（并壶中子）
木，亥上为禄长生，卯上为禄旺之类。
凡欲知人得官早晚，但以驿马建禄，禄财禄官到合处，即主白身得禄。居官者，有陞擢之庆，小人亦主财物骤至。假令巳酉丑人驿马在亥，寅年驿马旺，又与驿马合，亥年为驿马建，又癸丑人建禄在子，丑年为禄合，又禄官是土，子年禄官旺，命财是水，子年命在旺。凡大小运并太岁至此，皆为禄官喜，又禄官库命财库在辰，辰与酉合，驿马在亥，亥与寅合，宜于辰寅酉亥方守官。
凡本命支干与大小运及太岁支干合，并为吉会，假令癸丑人大小运行年至戊午，为干合，至壬子为支合，余准此。凡贵命，刑冲则发，必得时日岁运撃扬然后动。
阴阳二命，并命前五辰为宅，若遇太岁临之，主其年多灾，或因官事失财物，凡所施为，皆当蹇踬，若有福神救之，其灾则轻。假令甲子生人，以命前五辰，己巳为宅，若遇己巳即为太岁入宅，余准此。（并三命钤）
宅神冲破定移居。
如戊子见癸巳是宅，太岁冲破，但移动改更。
凡行年有五箇太岁逢着真者，名曰撞命杀，如丙寅日生，遇丙寅太岁是也。大忌日上逢之。若官员在富贵权要之地逢之，多死。纵不死，则撞破福气，一生闲慢也。闲居遇之，主己身与妻有灾，庶人逢之，丧妻之年也。大抵日上逢之，未有无事者。时上见之，有子哭子，无子生子，有生时同者，五十后犯之，主自死。有一卿监，丙寅年，庚寅月，丙辰日，己丑时，丙辰年知饶州，言罢，二十余年不起。一侍从壬申年，丁未月，丁卯日，辛亥时，丁卯年撞死。一两制，乙亥年，己丑月，辛未日，丙申时，辛未年闲居丧妻，壬申年起，复即死。一员郎戊辰年，乙卯月，己丑日，壬申时，壬申年撞死。珞录子云：与生地之相逢，宜退身而避位者也。又云：灾福在岁年之位内，觉发由时日之撃扬。（并广信集）
论岁运
【虚一待用】
发于沉滞之中，有非常之庆，起于贫贱之间，有不次之用，当在岁运相遇也。谓金、木、水、火而无土，或乙、辛、丁而无癸，或甲、丙、庚而无壬，或辰、戌、丑而无未，或卯、酉、午而无子，或寅、辛、亥而无巳，有天乙而无天官，有官印而无食神，有甲戊而无庚，有丙丁而虚乙，至于六合、四库、三合，交互见贵，见禄之类，待其岁运，补其不足，则气数备。（阎东叟书）
大凡看命，根实支茂，得月令气象牢固，有气无冲破废脱，则岁运虽有刑、克、冲、战、杀神撃搏，虽灾必解，而轻。若根本不牢，月令废脱，则岁运虽有些小神杀冲撃，便至十分之灾也。
凡行运太岁与当生日、时上下合者，定发。及遇当生月中秀气，补全造化者，尤紧。
凡行运，须祥行年太岁所犯干干纳音灾福，干不和则尊凶，支不和则卑凶，支干纳音皆不和，名尊卑俱战，大不好，十有九灾。
凡命四柱中有与我为福者，年运宜向之吉，背之凶。四柱中有与我为祸者，年运宜背之吉，向之凶。
凡久旺之人，岁运逢破禄而住，乃旺之过也。久闲之人岁运逢食神而再起，乃食神之年也。如岁运併带刑食者凶，凡命当见孝服之年，有白衣天鬼二杀临之，却须随宫分年月日时消祥。如杀在父母宫，太岁与大运战逼，主有重服，兄弟子孙妻妾各随宫分断之。行年丧吊白虎病符等杀，亦如此例取之。
行运祸福二神俱集于本位上者，主称意中死，故其祸与福俱紧也。其祸与福皆撃于太岁遇逼压即死。更以时限参之尤妙。
凡行运被太岁逼压刑冲、大小运及帝坐克战，皆主灾厄。如支神相连，名曰拱运，忌遭毒药横死之事。
凡行年大忌与太岁相迎，名曰迎头杀。女人逆行小运多如此，男子大运逆行值之，尤重。
主岁内灾厄，迎在返伏吟、空亡上，主死。
凡大小运併在本命死、墓、绝上，须看行年太岁与本命有何伤害，有则主重丧，若无伤害虽灾不重。但不可离生时也。
凡大运行空亡及凶杀之地，欲出未出之时，怕小运太岁併迭冲刑，定死。又二运有未併一年死者，併年为灾者，併后一年为灾者，多是行年太岁作灾，四柱危困而然。凡甲子生人，禄在寅，禄前五辰未为禄宅，命前五辰，巳为命宅，大小运行年到禄、命宅二宫，己身有灾。若太岁行年到宅宫，妇人小口灾，家宅不宁，若改移即吉。只如壬戌人、戊申月、戊辰日、丁巳时，其生日坐禄宅，太岁行到辰宫，其人疾病有孝服，或妻子患，须以二运及太岁与本禄命刑害者为灾。若太岁二运支干与本禄命喜合，此名吉庆之兆。
凡太岁二运如到孤辰，必有孝服，到寡宿必有血光之灾也。（并金书命诀）
凡太岁刑大运，主破财。太岁压大运，主权握不宁也。（烛神经）
足下临丧，面前见害。
莹和尚注云：命前二辰为丧门，或太岁诸杀，大小运临，忧不测之灾，虑有外服之象。如辛亥人，以命前二辰为丧门，见己丑则面前为祸，立可见矣。
宅墓受杀落梁尘，以呻吟丧吊临门，变宫商为薤露。
莹和尚注云：古之善歌者，有绕粱之音，善歌者命宫商之曲，今易以呻吟愁叹，叹为薤露挽歌，则丧吊临门，宅墓受杀也。命前五辰为宅，命后五辰为墓，命前二辰为丧门，命后二辰为吊客，其或太岁凶杀临并大小运限，刑冲，必致凶灾，切宜预避。
宅墓同处，恐少乐而多忧。
王氏注云：命前五辰为阳宅，命后五辰为阴墓，何以为之同处也，如癸亥生人，前五辰见戊辰，乃水之墓也，行年岁运若带杀来同处其中，故曰宅墓同处，恐少乐而多忧也。
狂横起于勾绞，祸败发于元亡。
王氏注云：行年岁运遇勾绞，则多因狂横而起灾。元亡者，元辰也，遇之则所为多致伤败。（并珞琭子）
是故人之寿夭，莫不由于见生，祸福穷通，亦复凭于运限，比合则吉，战克则凶。
凡行年二运至相生比合之乡，则吉，至相克不比合之乡，则凶。行年二运生我命者吉深。我命生行年五行者吉浅。行年二运之五行克我者凶多，我命克行年二运之五行者凶少。又须当每以至福者，运之三合处为有吉之月。至祸者，运之四冲处为有凶之月。
若逢破宅，必有修营。设遇会神，焉无嫁娶。
破宅常居命前五辰，会神常居命前后各四辰，若流年二运遇破宅，必有修营盖屋之事，其中又见丧门吊客，乃有凶祸至矣。若流年二运遇会神，必有婚娶宴乐之事，重併主疾病，会神是三合处也。
最不律者勾绞，动作不成，极为灾者浴盆，公私易行。
行年二运见勾绞，主动作不成，沐浴住处见水，则化为浴盆杀，行年二运见之，男主公私文书聒挠，女主破产伤胎。
併在返吟之上，分兴三尺任优游；冲于刑害之乡，决定一年遭迍蹇。
大小二运及本命行年冲,而又併者死.返吟咏谓对冲,虽于是年见灾病,而不致夭寿,刑害谓不併也.
值病仍须忧病,脱底忌于罗网,适生依旧得生,特且远其丧吊.
行年大小二运值病处,仍须疾病,值生处,仍须生产,虽疾病之年,而不见辰戌二字者，不妨，见辰戌字者，尢不吉也。盖辰戌乃天罗地网，故脱底忌之。遇生产之年，而不见丧门吊客者，不妨，见之者不吉矣。盖丧门吊客，乃黄幡豹尾，故特宜远之。（并壶中子）


论太岁
太岁者，木星之精也，每岁一位，其神为诸杀之君，故诸杀视之以定其位，所至之宫，欲常与本命支干纳音相合，无冲害、刑克，仍加本命贵人、禄马，一切福神之地，则其年有迁官得财、成名进身．婚姻生子、利见大人之福。如在本命支干纳音，三才刑克、死绝，一切凶杀之地，则主疾病、官灾、破财，不祥、死丧，动有不快，上人怪责之事，更以运气扶合用之。
凡太岁与本命相生年，利见大人。凡太岁与本命相克年，宜防上人怒责，凡太岁与本命相刑年，主有官事。凡本命纳音生太岁年，破财劳冗，百事不成。凡太岁生本命年，事多遂心。凡太
岁压本命年，主动为稽滞不快。凡太岁入宅，主家宅动摇，宅者命前五辰是也。凡太岁临大耗年，多卖田产。凡太岁至空亡年，失脱破财。凡太岁至劫杀年．主咽喉目赤之灾。凡太岁见咸池年，淫乱公事。凡太岁到破命年，多惊恐暴横之事。凡太岁压元辰年，主移徙，或妻妾亲人失义也。（命前一辰是）凡文官命见学堂贵人，金水木食神驿马合命。若太岁在身生旺之年，同人登第，仕人转资见君，登封发禄之岁。
凡武官命见倒食、禄鬼、刑冲、官符、合禄、劫杀逢生、刑害见旺之年，必主功立事在边职也。（并烛神经）
太岁到官兼到印，定应加印与加官，欲知进禄并登第，推取干神合贵看。（金书命诀）
凡太岁来克贵神，宜求官禄。干上位贵神克太岁，轩冕临门。（广录）
掩冲岁临，尚不为灾，由是年登，故宜获福。
王氏注云：纵使掩冲岁临，尚且不为灾变，况岁运更在五行生旺会合丰登之处，故宜获福。如癸亥生，得乙已岁，水虽绝在巳，而以水克火为财，火旺于巳，兼巳上乘马，虽已亥冲，临于返吟之上，以身财之旺，故不为灾忒焉。可谓年岁丰登，宜获福之多矣。莹和尚注云：掩者，伏吟也。冲者，返吟也。相生则吉，相克则凶。（珞琭子）
论晦数
夫晦者，乱也，暗也。天晦则星辰变易，日时失序；地晦则百川沸腾，山冢卒崩，高岸为谷，
深谷为陵。昼晦则日有重晕，飞埃起雾，不雨而阴；夜晦则月没魄化；人晦则三纲不振，五常共愆，臣杀其君，子杀其父．皆晦乱之道也。太岁者，人君之象，率领诸神，统正方位，斡旋时序，总成岁功，凡人年、月、日、时者，臣也，不可渎犯于君，若生日、生时，与逐年太岁天元干合者，谓之晦气．必主阴灾。发灾在支干所犯之月，重者死亡，轻者灾挠也。
凡生日、生时，天干与逐年太岁干合者，谓之晦气入门。旺则在门户眷属之灾，气并冲合死绝，主身灾。苦在相刑之位，更气困，主身灾，有祸。若在六害之位，主阴小有灾，或奴婢走疾之恼。若在时日宅墓，谓日前五位为宅，时后五位为墓，主门户多凶，及阴人为挠。若有怀妊者，必产后有不安之象，利生女，不利生男。若生男子，两有一失，与大运一同论也。
晦气入门者，当有妇人厄难，孕者即免。（又云，主阴人妊孕，生女减咎，生男须一失）若在地支六神中相合，为之鸳鸯合，主有好事，若有用，主添进人口，苦相憎，则有别离之事。若太岁克生时，亦身灾。（并神白经）
古诗云：日时莫与岁干合，岁干合兮灾必侵，近则临门阴小厄，远则人财破败陵。妇人有孕尤能免，女喜男灾多不宁。凡人遇此休言福，不如静坐去休心。
凡太岁刑冲压害生年，主父母亡身之灾，刑冲压害生月，主兄弟僚友之灾，刑冲压害生日，主妻妾己身之灾。刑冲压害生时，主子孙之灾。五行不战则生儿女，刑冲压害胎元，主父母长上骨肉之灾。刑冲厄害命宫，有战克，主己身、父母，官事、孝服、破财、不宁等事，皆主一年灾福，遂应在太岁辇路上，辇路者：四孟四仲四季月分也。（并广信集）
劫杀临命者，常以十二枝辰为正命，若遇岁劫杀临之，主其年诸事耗散，如在远方当逢劫夺之事。假令亥生人，遇寅午戌年劫杀临命，逢之者，宜慎静守常，不可远适他乡，恐逢劫盗。
阴阳二命，并以命前二辰为丧门，后二辰为吊客，若人遇丧吊临命，主其年有孝服哭泣之事。假令子生人，以寅为丧门，戌为吊客，若大岁在寅戌，（小运亦然）主其年有丧服之事也。
凡大运如大将军，小运如小将军，太岁如人君，三者相得而和，然后济事，所至逢禄马贵人，则吉。逢刑杀则凶。所逢者当生年有，则吉凶重。当生年无，则吉凶轻。久困而遇通，未必通；久通而运困，未必困。更加盛衰，宜细消息之。五行衰者运宜盛，五行盛者运宜衰，仍须命合三主而言，万不失一也。（李虚中书）
凡命以太岁小运为我用，若大运虽到吉位，尤未动也，候太岁小运亦到吉位上相应，则当年有迁官进职之福。若大运到凶位，灾未发也，候太岁小运亦到凶位相应，则当年有丧服哭泣责罚之灾。陈访曰：大小运并太岁都在吉处，谓之福会；俱在凶处，谓之凶会。大凡大运在凶处，小运太岁皆到吉地，不能为大福，止为当年之利也。大运在吉处，小运太岁皆到凶位，不能为大灾，止为当年之不利也。小大灾福，皆以大运为之主。欲知人受福之年，须是大运在禄、长生、建库、驿马、马合、禄合、命合上。若要见受福，月月时亦以上**配而推之，可见矣。欲知人受灾之年，须是大运在禄与身死、败、绝位上，并伏吟、返吟、空亡、凶杀上，太岁亦到七位上，更带克身之鬼，其年决有大灾。若要见受灾月日时，亦以上**配推之，可见矣。
古人以太岁及小运压大运为灾，非也。若大运在吉位，或太岁或小运并于大运上，当年主有两重喜，最忌者，或大运，或小运与大运同到凶位上，则当年主有不测之祸，或死兆也。（并三命提要）
几欲占得官者，须是岁运至禄干生旺处，乃吉。年内取月准此。假令甲子人以甲为禄，干属

