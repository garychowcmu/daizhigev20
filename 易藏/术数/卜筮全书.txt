卜筮全书


谈易斋重订

    是书虽有旧本，然杂乱无序。今木坊敦（1）请百愚姚先生删繁补缺，迴（2）异他书，上可以阐（3）先圣之玄机，次可以探诸家之秘旨。读者幸毋（4）忽焉（5）。

                                                                           金阊（6）翁少麓（7）梓（8）行


生僻字注释：（1）【敦】读音：dun，一声。意为：诚恳。（2）【逥】读音：hui，二声。同回字。（3）【阐】读音：chan，三声。意为：讲明白。（4）【毋】读音：wu，二声。意为：表示禁止和劝阻，相当于“不要”的意思。（5）【焉】读音：yan，一声。意为：跟介词“于”和代词“是”相当。语助词。还有：哪里，怎么，才，等意。（6）【阊】读音：chang，一声。意为：地名。（7）【麓】读音：lu，四声。意为：山脚。（8）【梓】读音：zi，三声。意为：刻板。



叙

芝山
    卜筮之理，前知之理也。卜世三十，卜季八百，周有前知也。严君平日阅数人，百钞自养，闲肆讲老子，汉有前知也。吴范催孙权起兵生擒黄祖，吴有前知也。郭璞（1）授青囊（2）书，洞阴阳之机。淳（3）于智令夏侯藻（4）恸（5）哭，百家人屋崩不死。晋有前知也。颜[ ]来卜妇云：登高看二水洞洞，惟闻人声不见形。妇人云：昨汲（6）井胎中有声。果然。郭[ ]周得河中正云：三字[ ]时月正圆，一麾（7）浞（8）此出[ ][ ]。时中正初及第。八月十五日，果授知[ ]诰（9），改秦州。晋魏有前知也。李淳风见赤黑二马入河，人问二马何先起。有人筮得离卦，云：离为火，火赤色，赤马先起。李曰：尝未然，烟先发，黑马先起。果然。邵康节观友人园中牡丹，占之花尚败于午三刻，俄一马逸至，践损众花。唐宋有前知也。元之范畴（10），汤通玄，国朝（注：即明朝）之翟（11）祥。沈景晹（12），周仲高，皆前知也。象姚夫百愚之篡（13）修卜筮全书，大要以京房易论为主，以青囊经书辅之，精[ ]矣。而极其明头。玄奥全而极生简易。潜心研究之下，直令宇宙生心，造化在手。其为斯世新人计，详且密全。非考古证今，缘此测彼，因往知来者，孰（14）能兴于此。将见百愚声鉴，占夫平郭璞诸家，相接式。百愚制述。[ ]怪牒（15）神经，金绳玉策[ ]书，相流播。百愚行藏，偕（16）高人隐士，弘（17）道济时，潜身利物，相不朽。第书已寿梨，只恐雷雨云雾中，上事摄六丁神，追[ ][ ][ ][ ]。即青丘元老，不孤秘护，索百愚希耄（18），一朝如隗（19）。抄书版索精易者，指点屋下之金，如袁[ ]得异人授画[ ]盟镜之验。令人有至诚如神之感。因叙之。

                                                                            
                                 明第十七主 思宗帝三年也  至宝历十三年  百三十四年也  （注：公元1630年）

                                                                               崇祯庚午夏四月既望

                                                                                东吴顾宗孟书于兰玉居中

说明：该叙为草书写成。因本人才疏学浅，其中多字无法辩识。有的字根据文义篡入，但有些则不敢乱用，只好用[  ]缺出。还望有识之士指点，增补入内，以成完壁。

生僻字注释：（1）【璞】读音：pu，二声。意为：含玉的石头，也指没有琢磨的玉。（2）【囊】读音：nang，二声。意为：口袋，像口袋的东西。（3）【淳】读音：chun，二声。意为：淳朴。（4）【藻】读音：zao，三声。意为：华丽的文辞，藻类的植物。（5）【恸】读音：tong，四声。意为：极悲哀，大哭。（6）【汲】读音：ji，二声。意为：从下往上打水。（7）【麾】读音：hui，一声。意为：指挥，古代指挥军队的旗帜。（8）【浞】读音：zhuo，二声。意为：打湿，淋。（9）【诰】读音：gao，四声。意为：帝王对臣子的命令，对他们家属授与的称号。（10）【畴】读音：chou，二声。意为：田地，种类。（11）【翟】读音：zhai，二声。意为：姓。（12）【晹】读音：yi，四声。意为：太阳在云中忽隐忽现。（13）【篡】读音：cuan，四声。意为：夺取。（14）【孰】读音：shu，二声。意为：疑问代词，如：谁，哪个，什么。（15）【牒】读音：die，二声。意为：书籍，簿册，文书，证件。（16）【偕】读音：xie，二声。意为：一同，偕同。（17）【弘】读音：hong，二声。意为：大，扩充。（18）【耄】读音：mao，四声。意为：指八、九十岁的年纪，也泛指老年。（19）【隗】读音：kui，二声。wei，三声。此字是一个多音字。意为：姓。



卜筮全书目录

卜筮全书凡例
八卦方位之图

卜筮全书卷之一  启蒙节要

一、六十甲子歌
二、五行相生相克
三、六亲相生相克
四、八卦象例
五、八宫所属
六、以钱代蓍法
七、六十四卦名
八、八卦次序
九、五行次序
十、六十四卦次第歌
十一、系辞八卦象类歌
十二、十天干
十三、十二地支
十四、纳甲歌
十五、安放世应歌
十六、安身决
十七、起月卦身决
十八、起六神决
十九、飞伏神歌
二十、不全爻象各卦歌
二十一、五类俱全各卦歌
二十二、游魂八卦歌
二十三、归魂八卦歌
二十四、年上起月歌
二十五、日上起时歌
二十六、定寅时法

卜筮全书卷之二  卦爻呈象

一、纳甲法
二、逐卦爻辞

卜筮全书卷之三  通玄妙论

一、无鬼无气
二、绝处逢生
三、合处逢冲
四、随官入墓
五、逢冲暗动
六、助鬼伤身
七、六亲取用
八、断易总论

卜筮全书卷之四  阐奥歌章  上

一、碎金赋
二、断易通玄赋
三、诸爻持世决
四、世应生克动静空亡决：
五、世应间爻决
六、身爻喜忌决
七、飞伏生克吉凶歌
八、断易勿泥神杀歌
九、忌神歌
十、元辰歌 
十一、用爻泄气歌 
十二、六爻安静诀 
十三、六爻乱动诀 
十四、用爻不上卦或落空亡诀
十五、用爻伏藏诀
十六、用爻出现诀
十七、用爻空亡诀
十八、日辰诀
十九、六神空亡诀 
二十、六神吉凶诀
二十一、六亲发动诀
二十二、六亲持世歌
二十三、六亲变化歌
二十四、六神歌断 
二十五、年建天符
二十六、月建直符
二十七、日建传符
二十八、神杀断例 
附：六爻诸占定位

卜筮全书卷之五  阐奥歌章  下

一．阴暗雨晦章
二．禾苗田地章
三、住居宅第章
四、移徒章
五、坟墓章
六、身命章
七、六亲章
八、婚姻章
九、胎孕章
十、蒙童章
十一、教授章
十二、儒业科举章
十三、仕宦章
十四、国事章
十五、僧道章
十六、求财买卖章
十七、出行章
十八、行人章
十九、六畜章
二十、蚕桑章
二十一、舟车章
二十二、疾病章
二十三、医药章
二十四、词讼章
二十五、盗贼章
二十六、断易总诀

卜筮全书卷之六  天玄赋 上

一、总论提纲
二、身命章
三、伉俪章
四、六甲章
五、求仕章
六、词讼章
七、盗贼章
八、求财章
九、出行章
十、行人章

卜筮全书卷之七  天玄赋  下

十一、家宅章
十二、香火章
十三、六畜章
十四、田蚕章
十五、雨晴章
十六、国朝章
十七、疾病章
十八、地理章

卜筮全书卷之八  黄金策 一

总断千金赋
一、天时
二、年时

卜筮全书卷之九  黄金策 二

三、国朝
四、征战
五、身命
六、婚姻
七、产育   附 老娘 乳母
八、进人口

卜筮全书卷之十  黄金策 三

九、疾病
十、病体
十一、医药
十二、鬼神
十三、种作
十四、蚕桑
十五、六畜

卜筮全书卷之十一  黄金策 四

十六、求名
十七、仕宦
十八、求财
十九、家宅
二十、坟墓

卜筮全书卷之十二  黄金策 五

二十一、求师  
二十二、求馆：附束修
二十三、词讼
二十四、避乱：附避役
二十五、逃亡
二十六、失脱： 附盗贼、捕盗、捉贼

卜筮全书卷之十三  黄金策 六

二十七、出行
二十八、行人
二十九、舟船
三十、娼家

附：阐幽精要

一、观人断法
二、六神情性赋
三、身命章
四、家宅说
五、柳神经
六、参玄赋
七、家宅秘诀
八、家宅六爻赋
九、搜精六爻
十、船家宅
十一、疾病论
十二、五行论病歌
十三、六神论神鬼心决
十四、六神论神崇决
十五、占风水要决
十六、何知章
十七、妖孽赋
十八、搜鬼论
十九、参约爻、之卦、互卦例

卜筮全书卷之十四  神煞歌例 
卜筮全书目录终


卜筮全书凡例：
   
    易之为义，从日从月，阴阳之变，会意成名。易曰：变动不居，周流六虚。故卜筮之道贵在融通，勿泥形迹。
    吾（1）人戴天履地，气血精神莫不禀（2）承天命。圣人作易以泄（3）造化之妙。故人于日用事物，进退行藏，行天地之正，合天地之宜，一念才萌（4），神明斯应。今人以非义不轨，而思趋（5）吉避凶，欲求卦之灵验，未之有也。易不可以占险，其是之谓乎？
   凡有所占，当必诚必敬，齐心盥沐（6），焚（7）香祈祷（8），则能感格神明，洞垂玄（9）鉴。苟（10）或不然，难望响应。
    卜以决疑。既卜之后，若可若否，悉凭卦象。毋率己意，欲其吉而必使之吉，虑其凶而必使之凶，再复再占，以渎（11）先圣。不惟怠（12）忽神明，抑且反无张主。易曰：初筮告，再三渎，渎则不告。
    凡自占或与人占，事在六亲之中，当以用爻（13）推看。或有事出异常，难以生克剖（14）断者，须将世、应、日辰为主，或旺、生、扶、合，或衰（15）、克、刑、冲，定其吉、凶、悔、吝（16）。玄玄妙妙，惟（17）在人之变通。
    卜筮固当郑重其事，预发虔（18）诚，专心致志。倘（19）事在急迫，又何暇（20）论其时日哉（21）？古有子不问卜之说，亦不足泥会于子日。占验诸事详见黄金策注中。
    是书删（22）削繁芜（23），增刊秘本。始著入门之节要，次列玄奥之篇章，末附吉凶之星曜（24），条贯有伦，灿然不紊（25）。同志之士一览自知，无烦絮语。
    天玄赋等书细注，适足以尽探玄索隐之妙。盖白文只能纲领大要，便于诵记。善读者自能详味，而熟玩焉。

生僻字注释：（1）【吾】读音：wu，二声。意为：我。（2）【禀】读音：bing，三声。意为；承受。（3）【泄】读音：xie，四声。意为：泄漏，液体、气体排出。（4）【萌】读音：men，二声。意为：萌芽，萌生。（5）【趋】读音：qu，一声。意为：快走，归向，趋向。（6）【盥沐】读音：guan，四声。mu，四声。意为：洗头洗脸，也泛指洗涤。（7）【焚】读音：fen，二声。意为：烧。（8）【祈祷】读音：qi，二声。dao，三声。意为：一种宗教仪式，信仰宗教的人向神默告自己的愿望。（9）【玄】读音：xuan，二声。意为：深奥。（10）【苟】读音：gou，三声。意为：假使，如果，随便。（11）【渎】读音：du，二声。意为：轻慢，不敬。（12）【怠】读音：dai，四声。意为：轻慢，不恭敬。（13）【爻】读音：yao，二声。意为：组成八卦的长短横道。（14）【剖】读音：pou，一声。意为破开，分辨，分析。（15）【衰】读音：shuai，一声。意为：衰弱。（16）【吝】读音：lin，四声。此为易经中一个判断吉凶悔吝之兆的专门名词，大约有遗憾，麻烦，艰难，羞辱等义。（17）【惟】读音：wei，二声。意为：单单，只，只是。（18）【虔】读音：qian，二声。意为：恭敬。（19）【倘】读音：tang，三声。意为：倘若。表示假设。（20）【暇】读音：xia，二声。意为：空闲，没有事的时候。（21）【哉】读音：zai，一声。意为：语气词，表示感叹，也表示疑问或反诘。（22）【删】读音：shan，一声。意为：去掉（文辞中的某些字句）。（23）【芜】读音：wu，二声。意为：比喻杂乱（多指文辞）。（24）【曜】读音：yao，四声。意为：日光，照耀；日、月、星都叫曜。日，月和金、木、水、火、土五星，合称为七曜。（25）【紊】读音：wen，三声。意为：紊乱（杂乱，纷乱的意思）。


八卦方位之图：
         

旧刻载有河图、洛书、蓍（1）室等图，此上古圣人参赞玄机，非后学所易晓。且以京房、管辂（2）以钱代蓍之法行之，有似乎赘（3），今故删去，惟存一图如上。俾（4）学者知八宫之方隅定位，五行所属，开卷了然，斯亦造诣（5）之捷径云。

生僻字注释：（1）【蓍】读音：shi，一声。意为：蓍草，我国古代用它的茎占卜。（2）【辂】读音：四声。意为：古代的一种大车。（3）【赘】读音：zhui，四声。意为：多余的，无用的。（4）【俾】读音：bi，三声。意为：使。（5）【诣】读音：yi，四声。意为：学业和技术所达到的程度。

虎易解图说明：因为没有原版所附之图形，我自己也不会制作图形，只好用此两幅图附在这里，加以说明。
原图中央有一个黑白太极图，中央戊己围绕太极图为第一层。第二层为震东、离南、兑西、坎北方位。（上附两图方位相同。）第三层为八卦卦形。（上附两图的卦形相同。）第四层为十二地支排列。（上附左图十二地支排列相同，只是天干是混排在一层。）第五层为十天干排列。（上附左图的天干排列相同。）第六层是东、南、西、北四方的五行属性，既震木，离火，兑金，坎水。第七层是八卦的卦名。
上附两图，基本上包含了原图的内容，（除中央缺一太极图。）对照上图，学者对后面的内容将容易理解一些。




卜筮全书卷之一    启蒙节要

吴门逸叟姚际隆删补
长邑诸生王  友校正


一、六十甲子歌：

甲子乙丑海中金，丙寅丁卯炉中火，戊辰己巳大林木，庚午辛未路傍土，壬申癸酉剑锋金，
甲戌乙亥山头火，丙子丁丑涧（1）下水，戊寅己卯城头土，庚辰辛巳白蜡金，壬午癸未杨柳木，
甲申乙酉井泉水，丙戌丁亥屋上土，戊子己丑霹雳火，庚寅辛卯松柏木，壬辰癸巳长流水，
甲午乙未砂中金，丙申丁酉山下火，戊戌己亥平地木，庚子辛丑壁上土，壬寅癸卯金箔（2）金，
甲辰乙巳佛灯火，丙午丁未天河水，戊申己酉大驿（3）土，庚戌辛亥钗钏（4）金，壬子癸丑桑拓（5）木，
甲寅乙卯大溪水，丙辰丁巳沙中土，戊午己未天上火，庚申辛酉石榴木，壬戌癸亥大海水。
 
生僻字注释：（1）【涧】读音：jian，四声。意为：山间流水的沟。（2）【箔】读音：bo，二声。意为：金属薄片。（3）【驿】读音：yi，四声。意为：驿站。也表示路。（4）【钗钏】读音：chzi，一声。Chuan，四声。意为：旧时妇女的头饰和镯子。（5）【柘】读音：zhe，四声。意为：落叶灌木和乔木。
   
虎易注：1.此篇如更名为《六十甲子纳音歌》似更为准确。
         2.其中的：戊寅己卯城头土，有的书上作城墙土；甲申乙酉井泉水，有的书上作泉中水；壬寅癸卯金箔金，有的书上作锡箔金。其意思相近。
    

二、五行相生相克：
    
    相生：金生水，水生木，木生火，火生土，土生金。
相克：金克木，木克土，土克水，水克火，火克金。

虎易附：五行相生图和五行相克图；
  


三、六亲相生相克：

      生我者为父母，我生者为子孙，克我者为官鬼，我克者为妻财，比合者为兄弟。
   

四、八卦象例：

    乾三连，坤六断，震仰盂，艮覆碗，离中虚，坎中满，兑上缺，巽下断。

虎易附图说明：
    
    ▅▅▅▅▅　         ▅▅　▅▅　        ▅▅　▅▅　        ▅▅▅▅▅
    ▅▅▅▅▅           ▅▅　▅▅　        ▅▅　▅▅　        ▅▅　▅▅　      
    ▅▅▅▅▅  乾卦     ▅▅　▅▅　坤卦    ▅▅▅▅▅  震卦    ▅▅　▅▅  艮卦
      乾三连              坤六断              震仰盂              艮覆碗 
-------------------------------------------------------------------------------------
    ▅▅▅▅▅　   　   ▅▅　▅▅　        ▅▅　▅▅　        ▅▅▅▅▅             
    ▅▅　▅▅　        ▅▅▅▅▅          ▅▅▅▅▅          ▅▅▅▅▅                   
    ▅▅▅▅▅  离卦    ▅▅　▅▅  坎卦　  ▅▅▅▅▅  兑卦    ▅▅　▅▅　巽卦  
      离中虚              坎中满              兑上缺              巽下断
-------------------------------------------------------------------------------------
虎易注：此歌诀是以八卦的卦形，形象描述的。乾三连，指乾卦的三个爻都是阳爻，卦画是连在一起的三根长线；坤六断，指坤卦的三个爻都是阴爻，卦画中间是断开的，成了六根短线；震仰盂（1），指震卦的卦形，象一个仰面向上，盛东西的盂；【盂是古代盛东西的一种器皿】。艮（2）覆（3）碗，指艮卦的卦形，象一个覆扣的碗；离中虚，指离卦的中爻卦画，中间是空虚、断开的；坎中满，指坎卦的中爻卦画，是完整饱满的长线；兑上缺，指兑卦的上爻卦画，是中间断缺的阴爻；巽（4）下断，指巽卦的下爻卦画，是中间断开的阴爻。

生辟字注释：（1）【盂】读音：yu,二声。盂是盛液体的敞口器皿。（2）【艮】读音：gen，四声。意为：八卦之一。（3）【覆】读音：fu,四声。意为：底朝上翻过来。（4）【巽】读音：xun,四声。巽是八卦之一。象意代表风 。       


五、八宫所属：

     乾、兑属金，震、巽属木，坎属水，离属火，坤、艮属土。
    

六、以钱代蓍法：

     以钱三文，熏（1）于炉上，致敬而祝，祝曰：天何言哉，叩（2）之即应；神之灵矣，感而遂通。今有某人，有事关心，罔（3）知休咎（4），罔释厥（5）疑，惟神惟灵，望垂昭（6）报，若可若否，尚明告之。
    祝毕掷（7）钱：
    一背为单，画----；   （虎易注：单，属阳爻，也可称为少阳。卦画为 ▅▅▅▅▅。）
    二背为拆，画－－；   （虎易注：拆，属阴爻，也可称为少阴。卦画为 ▅▅　▅▅。）
    三背为重，画０；     （虎易注：重，属阳爻，也可称为老阳。卦画为 ▅▅▅▅▅。）
    纯字为交，画X ；     （虎易注：交，属阴爻，也可称为老阴。卦画为 ▅▅　▅▅。）
    自下而上，三掷内卦成。再祝曰：某宫三象，吉凶未判，再求外象三爻，以成一卦，以决忧疑。祝毕复如前法再掷，合成一卦而断吉凶。至敬至诚无不感应。
    诀曰：两背由来拆，双眉本是单，浑眉交定位，总背是重安；
          单单单曰乾，拆拆拆曰坤，单拆单曰离，拆单拆曰坎。
          余卦仿此。
单变为重，折变为交。

生辟字注释：（1）【熏】读音：xun,一声。意为：烟、气等接触物体，使变颜色和沾上气味。（2）【叩】读音：kou,四声。意为：磕头。（3）【罔】读音：wang,三声。意为：没有；蒙蔽。（4）【咎】读音：jiu，四声。意为：过失。（5）【厥】读音：jue,二声。意为：其、他的。（6）【昭】读音：zhao，一声。意为：显示、显著。（7）【掷】读音：zhi,四声。意为：投、扔。
   
虎易注：此节讲解用铜钱摇卦，代替用蓍草占卜的方法。摇卦时，用三个铜钱，平放在手心，双手合扣；然后集中意念，专想所要预测的一种事；一事一测，不得有其他杂念，也不得想要预测几个事情。最好是用口说出，因为说话的时候，是不可能想其他事情的，效果会更好。时间大约为一分钟左右，以心情平静，意念集中，无其他杂念掺入为准，就可以开始摇卦了。
    一个卦有六个爻，因此要摇六次，并记录下每次所摇的爻象。因为摇出的卦有六个爻，所以也称为六爻卦。装卦时“自下装上”，依次按初、二、三、四、五、上的次序排列装卦。
    如果摇出的是一个背面，两个正面，就记录为单，画“----”爻，也称为少阳爻；
    如果摇出的是两个背面，一个正面，就记录为拆，画“－－”爻，也称为少阴爻；
    如果摇出的是三个背面，就记录为重，画“０”爻，属阳爻，谓阳动，也称为老阳爻；
    如果摇出的是三个正面，就记录为交，画“X”爻，属阴爻，谓阴动，也称为老阴爻。
    其中，少阳爻和少阴爻为静爻，是不能变的；如果摇出的六次，都是少阳爻和少阴爻，则称为静卦；老阳爻和老阴爻称为动爻，也称为发动，有动爻就会发生变化；如果摇出的六次中，有老阳爻和老阴爻，按照老阳爻变少阴爻、老阴爻变少阳爻的规定，就有了变卦。下面试摇一卦为例：
    第一次摇出一个背面，两个正面，画“----”爻；
    第二次摇出三个正面，画“X”爻；
    第三次摇出两个背面，一个正面，画“－－”爻；
    第四次摇出三个背面，画“０”爻；
    第五次摇出两个背面，一个正面，画“－－”爻；
    第六次摇出一个背面，两个正面，画“----”爻；
    按照初、二、三、四、五、上的次序排列装卦，形成的卦称为主卦，也可以称为本卦。因为卦中有二、四两个爻是动爻，按照老阳爻变少阴爻、老阴爻变少阳爻的规定，就有了变卦。装卦如下：

     　　　　　　　　      
    【本　　卦】　　　　【变　　卦】
上爻 ▅▅▅▅▅　　　　　▅▅▅▅▅　（静爻不变）
五爻 ▅▅　▅▅　世　　　▅▅　▅▅　（静爻不变）
四爻 ▅▅▅▅▅　　○→　▅▅　▅▅　（老阳爻动，变成少阴爻）
三爻 ▅▅　▅▅　　　　　▅▅　▅▅　（静爻不变）
二爻 ▅▅　▅▅　应×→　▅▅▅▅▅  （老阴爻动，变成少阳爻）
初爻 ▅▅▅▅▅　　　　　▅▅▅▅▅　（静爻不变）

    六爻卦的初爻、二爻、三爻、四爻、五爻、上爻，是表示爻象所处的位置，也称为爻位；其他摇卦和装卦的方法仿此。

附：八宫单卦卦象图：并附每爻形成所摇铜钱的正、背面个数。

说明：八宫卦是由三爻卦画组成的，也称为单卦和经卦，由两个单卦上下重叠组成的六爻卦，也称为重卦。【重在这里读chong,二声】。或者称为别卦。在下面的单卦称为下卦，也称为内卦，在上面的单卦称为上卦，也称为外卦。

乾卦：▅▅▅▅▅  一个背面，两个正面。
      ▅▅▅▅▅  一个背面，两个正面。
      ▅▅▅▅▅  一个背面，两个正面。
      乾卦：初、二、三爻都是阳爻。

坤卦：▅▅　▅▅  两个背面，一个正面。
      ▅▅　▅▅  两个背面，一个正面。
      ▅▅　▅▅  两个背面，一个正面。
　    坤卦：初、二、三爻都是阴爻。

震卦：▅▅　▅▅  两个背面，一个正面。
      ▅▅　▅▅  两个背面，一个正面。
      ▅▅▅▅▅  一个背面，两个正面。
      震卦：初爻为阳爻，二、三爻为阴爻。

艮卦：▅▅▅▅▅  一个背面，两个正面。
      ▅▅　▅▅  两个背面，一个正面。
  　  ▅▅　▅▅  两个背面，一个正面。
      艮卦：初、二爻为阴爻，三爻为阳爻。

离卦：▅▅▅▅▅  一个背面，两个正面。
      ▅▅　▅▅  两个背面，一个正面。
    　▅▅▅▅▅  一个背面，两个正面。
      离卦：初爻为阳爻，二爻为阴爻，三爻为阳爻。

坎卦：▅▅　▅▅  两个背面，一个正面。
      ▅▅▅▅▅  一个背面，两个正面。
      ▅▅　▅▅  两个背面，一个正面。
      坎卦：初爻为阴爻，二爻为阳爻，三爻为阴爻。

兑卦：▅▅　▅▅  两个背面，一个正面。
      ▅▅▅▅▅  一个背面，两个正面。
      ▅▅▅▅▅  一个背面，两个正面。
      兑卦：初、二爻为阳爻，三爻为阴爻。

巽卦：▅▅▅▅▅  一个背面，两个正面。
      ▅▅▅▅▅  一个背面，两个正面。
      ▅▅　▅▅  两个背面，一个正面。
      巽卦：初爻为阴爻，二、三爻为阳爻。


七、六十四卦名：

乾宫八卦：(俱属金)
乾（1）为天、天风姤（2）、天山遁（3）、天地否（4）、风地观、山地剥、火地晋、火天大有。
坎宫八卦：(俱属水)
坎为水、水泽节、水雷屯、水火既济、泽火革、雷火丰、地火明夷（5）、地水师。
艮宫八卦：(俱属土)
艮为山、山火贲（6）、山天大畜、山泽损、火泽睽（7）、天泽履（8）、风泽中孚（9），风山渐。
震宫八卦：(俱属木)
震为雷、雷地豫（10）、雷水解、雷风恒（11）、地风升、水风井、泽风大过，泽雷随。
巽宫八卦：(俱属木)
巽为风、风天小畜、风火家人、风雷益、天雷无妄（12），火雷噬嗑（13），山雷颐（14），山风蛊（15）。
离宫八卦：(俱属火)
离为火，火山旅，火风鼎（16），火水未济，山水蒙，风水涣（17），天水讼（18）、天火同人。
坤官八卦：(俱属土)
坤（19）为地，地雷复，地泽临，地天泰，雷天大壮、泽天夬（20），水天需，水地比。
兑宫八卦：(俱属金)
兑（21）为泽，泽水困，泽地萃（22），泽山咸（23），水山蹇（24），地山谦，雷山小过，雷泽归妹。
   
生僻字注释：（1）【乾】读音：qian，二声。意为：八卦之一，代表天，刚，男等含义。（2）【姤】读音：gou,四声。意为：相遇。（3）【遁】（繁体字为：遯）读音：dun，四声。意为逃走，隐藏。（4）【否】读音：pi，三声。意为：坏，闭塞不通。（5）【夷】读音：yi，二声。意为：灭掉，杀尽，破坏建筑物。平坦，平安。（6）【贲】读音：bi，四声。意为：装饰的很美。（7）【睽】读音：kui，二声。意为：隔开，分离，违背，不合。（8）【履】读音：lv，三声。意为鞋，走，踩，履行。（9）【孚】读音：fu，二声。意为：使人信服。（10）【豫】读音：yu，四声。意为：欢喜，快乐，安适。（11）【恒】读音：heng，二声。意为：永久，持久，平常，经常。（12）【妄】读音：wang，四声。意为荒谬不合理，胡乱，非分的，出了常规的。（13）【噬嗑】读音：shi，四声。ke,四声。意为：用上下门牙咬东西。（14）【颐】读音：yi，二声。意为保养。（15）【蛊】读音：gu，三声。古代传说把许多毒虫放在器皿里，使其互相吞食，最后剩下不死的毒虫叫蛊。用来放在食物里害人。（16）【鼎】读音：ding，三声。意为：古代煮东西的器物，三足两耳。也喻为大。（17）【涣】读音：huan，四声。意为：消散。（18）【讼】读音：song，四声。意为：争辩是非，打官司。（19）【坤】读音：kun，一声。意为：八卦之一，代表地，顺，女等含义。（20）【夬】读音：guai,四声。意为：分决。（21）【兑】读音：dui，四声。意为：八卦之一，代表沼泽，喜悦，口舌等含义。（22）【萃】读音：cui，四声。意为：聚集。（23）【咸】读音：xian，二声。意为：感，全，象盐那样的味道。（24）【蹇】读音：jian,三声。意为：不顺利。


八、八卦次序：

     乾一，兑二，离三，震四，巽五，坎六，艮七，坤八。


九、五行次序：

    水一　　火二　　木三　　金四　　土五 


十、六十四卦次第歌：

乾坤屯蒙需讼师，比小畜兮履泰否；
同人大有谦豫随，蛊临观兮噬嗑贲；
剥复无妄大畜颐，大过坎离三十备。
咸恒遁兮及大壮，晋与明夷家人睽；
蹇解损益夬姤萃，升困井革鼎震继；
艮渐归妹丰旅巽，兑涣节兮中孚至；
小过既济兼未济，是为下经三十四。　


十一、系辞八卦象类歌：

    乾为君兮首与马，卦属老阳体至刚。坎虽为耳又为豕，艮为手狗男之详。震卦但为龙与足，三卦皆名曰少阳。阳刚终极资阴济，造化因知不易量。
    坤为臣兮腹与牛，卦属老阴体至柔。离虽为目又为雉，兑为口羊女之流。巽卦但为鸡与股，少阴三卦皆相伴。阴柔终极资阳济，万象搜罗靡不周。


十二、十天干：

    甲乙东方木，丙丁南方火，戊己中央土，庚辛西方金，壬癸北方水。


十三、十二地支：

    子水鼠，丑土牛，寅木虎，卯木兔，辰土龙，巳火蛇，午火马，未土羊，申金猴，酉金鸡，戌土狗，亥水猪。


十四、纳甲歌：（其法详见后逐卦爻象式）
 
乾金甲子外壬午，【子寅辰午申戍】；坎水戊寅外戊申，【寅辰午申戊子】；
    艮土丙辰外丙戍，【辰午申戍子寅】；震木庚子外庚午，【子寅辰午申戍】；
    巽木辛丑外辛未，【丑亥酉未巳卯】；离火巳卯外巳酉，【卯丑亥酉未巳】；
    坤土乙未外癸丑，【未巳卯丑亥酉】；兑金丁巳外丁亥，【巳卯丑亥酉未】；
    
    右（上面）决每句下小注（【 】中之内容。），凡学者皆宜熟读。然自下升上，一如点画卦爻法。     


 十五、安放世应歌：

    八卦之首世六当，（谓八纯卦，世都在第六爻。）
    以下初爻轮上扬，（若各宫之第二卦，世在初爻。第三卦世在二爻，余可类推。）
    游魂八位四爻立，（每宫第七卦，谓之游魂，世在四爻。）
    归魂八卦三爻详。（各宫第八卦，为归魂，世在三爻。）

    世初应四，世二应五，世三应六，世四应初，世五应二，世六应三。
    假如乾卦：世在六，应在三；姤卦便世在初，应在四；遁卦世在二，应在五；否、观、剥皆从其序，各进一位。至晋卦，不得上至第六爻，仍缩下安在第四爻，应在初爻，是为游魂卦。至大有卦又退下一爻，世在第三爻，应为第六爻，为归魂卦。各宫各卦皆依次例推之。
    
虎易注：此歌诀是六爻卦装世爻和应爻的爻位的规定。即：八宫的首卦，世爻装在第六爻，即上爻，应爻装在三爻；第二卦世爻装在初爻，应爻装在四爻；第三卦世爻装在二爻，应爻装在五爻；第四卦世爻装在三爻，应爻装在上爻；第五卦世爻装在四爻，应爻装在初爻；第六卦世爻装在五爻，应爻装在二爻；第七卦【游魂】世爻装在四爻，应爻装在初爻；第八卦【归魂】世爻装在三爻，应爻装在上爻。下面以乾宫八卦为例：

乾宫：乾为天（首卦）　　　　　　
▅▅▅▅▅　世　　　
▅▅▅▅▅　　　　　　
▅▅▅▅▅　　　　　　
▅▅▅▅▅　应　　　
▅▅▅▅▅　　　　　　
▅▅▅▅▅　
第一卦：世爻装在上爻，应爻装在三爻；　　　　　　　　　　

乾宫：天风姤　　　　　　　　　　
▅▅▅▅▅　
▅▅▅▅▅　
▅▅▅▅▅　应　　　
▅▅▅▅▅　　　　　　
▅▅▅▅▅　　　　　
▅▅　▅▅　世
第二卦：世爻装在初爻，应爻装在四爻；

乾宫：天山遁　　　　　　　　　　　　　　　　　　　　
▅▅▅▅▅　　　　　
▅▅▅▅▅　应　　　
▅▅▅▅▅　　　　　
▅▅▅▅▅　　　　　　
▅▅　▅▅　世　　　
▅▅　▅▅　
第三卦世爻装在二爻，应爻装在五爻；

乾宫：天地否　　　　　　
▅▅▅▅▅　应　　　
▅▅▅▅▅　　　　　　
▅▅▅▅▅　　　　　
▅▅　▅▅　世　　　
▅▅　▅▅　　　　　　
▅▅　▅▅　
第四卦世爻装在三爻，应爻装在上爻；

乾宫：风地观　　　　　　　　　　
▅▅▅▅▅　　　　　　
▅▅▅▅▅　　　　　　
▅▅　▅▅　世　　　
▅▅　▅▅　　　　　　
▅▅　▅▅　　　　　　
▅▅　▅▅　应
第五卦世爻装在四爻，应爻装在初爻；

乾宫：山地剥　　　　　　　　　　
▅▅▅▅▅　　　　　　
▅▅　▅▅　世　　　
▅▅　▅▅　　　　　　
▅▅　▅▅　　　　　
▅▅　▅▅　应　　　
▅▅　▅▅　　
第六卦世爻装在五爻，应爻装在二爻；

乾宫：火地晋（游魂卦）　　　　　　
▅▅▅▅▅　　　　　　
▅▅　▅▅　　　　　　
▅▅▅▅▅　世　　　
▅▅　▅▅　　　　　　
▅▅　▅▅　　　　　　
▅▅　▅▅　应　
第七卦世爻装在四爻，应爻装在初爻；

乾宫：火天大有（归魂卦）　　　　　
▅▅▅▅▅　应　　　
▅▅　▅▅　　　　　　
▅▅▅▅▅　　　　　　
▅▅▅▅▅　世　　　
▅▅▅▅▅　　　　　　
▅▅▅▅▅　
第八卦世爻装在三爻，应爻装在上爻。

    其他宫的卦，装世爻和应爻，仿此。

 
十六、安身决：
 
    子午持世身居初，丑未持世身居二，寅申持世身居三，卯酉持世身居四，辰戌持世身居五，巳亥持世身居六。

虎易注：此为以世爻来确定安世卦身的原则。本法在现代运用已经很少，学者要注意，不要和月卦身搞混淆了。


十七、起月卦身决：

    阴世则从五（午）月起，阳世还从子月（子月乃十一月也）生，欲得识其卦中意，从初数至世方真。
    看世在交拆爻为阴，在重单爻为阳。俱从初爻上数至世，便知何月卦，即是卦身也。吉神照临则吉，凶煞克害则凶。假如乾卦世爻是单，便以十一月从初爻数上去，到第六爻世上即是，四月卦也。又如明夷卦，世爻是拆，从初爻以五月数起，至世即八月卦也。

虎易注：此是安月卦身的原则。先确定世爻是阴爻，还是阳爻；如果世爻是阳爻，就从初爻开始数子，二爻丑，三爻寅，四爻卯，五爻辰，六爻巳。世爻在初爻，其卦身就是子爻；在二爻为丑爻，在三爻为寅爻，在四爻为卯爻，在五爻为辰爻，在六爻为巳爻；看卦中哪个爻是此爻，月卦身就安在哪个爻上。如果世爻是阴爻，就从初爻开始数午，二爻未，三爻申，四爻酉，五爻戌，六爻亥。世爻在初爻，其月卦身就是午爻；在二爻为未爻，在三爻为申爻，在四爻为酉爻，在五爻为戌爻，在六爻为亥爻；看卦中哪个爻是此爻，月卦身就安在哪个爻上。

附：世爻为阴爻卦例：

乾宫：天地否（六合卦）　　　　　　
▅▅▅▅▅　父母壬戌土　应　　　
▅▅▅▅▅　兄弟壬申金  卦身　　　
▅▅▅▅▅　官鬼壬午火　　　　　
▅▅　▅▅　妻财乙卯木　世　　　
▅▅　▅▅　官鬼乙巳火　　　　　
▅▅　▅▅　父母乙未土      

    本卦世爻在第三爻，临阴爻。按照“阴世则从午月起”的原则，从初爻起数午，二爻数未，三爻数申，至此已数到世爻了，那么就应该以申爻为月卦身。本卦的申爻在第五爻，所以，月卦身就安在第五爻申上。

乾宫：天风姤　　　　　　　　　　
▅▅▅▅▅　父母壬戌土　　　　　
▅▅▅▅▅　兄弟壬申金　　　　　
▅▅▅▅▅　官鬼壬午火　应  卦身　　　
▅▅▅▅▅　兄弟辛酉金　　　　　
▅▅▅▅▅　子孙辛亥水　    　　　　　　　　　　　　　　
▅▅　▅▅　父母辛丑土　世　

    本卦世爻在初爻，临阴爻。按照“阴世则从午月起”的原则，从初爻起数午，初爻就是世爻，那么就应该以午爻为月卦身。本卦午爻在第四爻，所以，月卦身就安在第四爻午上。
    
世爻为阳爻卦例：

坎宫：泽火革　　　　　　　　　　
▅▅　▅▅　官鬼丁未土　　　　　
▅▅▅▅▅　父母丁酉金　　　　　
▅▅▅▅▅　兄弟丁亥水　世　　　
▅▅▅▅▅　兄弟己亥水      　　 　　　　　
▅▅　▅▅　官鬼己丑土　　　　　
▅▅▅▅▅　子孙己卯木　应  卦身

    此卦世爻在第四爻，临阳爻。按照“阳世还从子月生”的原则，从初爻起数子，二爻数丑，三爻数寅，四爻数卯，至此已数到世爻了，那么就应该以卯爻为月卦身。本卦的卯爻在初爻，所以，月卦身就安在初爻卯上。
    其他卦的月卦身安法仿此。


十八、起六神决：

    甲乙起青龙，丙丁起朱雀，戊日起勾陈，己日起螣（1）蛇，庚辛起白虎，壬癸起玄武。（俱从下起至上。）
    
附例：今以甲乙丙丁日起，附载为式，余仿此：
            初爻  二爻　三爻　四爻　五爻　六爻　
甲乙日例    青龙  朱雀　勾陈　螣蛇　白虎　玄武　
丙丁日例    朱雀  勾陈　螣蛇　白虎　玄武　青龙　
 
生辟字注释：（1）【螣】读音：teng，二声。螣蛇，古书上记载的一种能飞的蛇。此字在卜筮的书籍中，也有写成【腾蛇】或者【縢蛇】的。
说明：【玄武】有的书籍也写作【元武】，其意思都一样。
    
虎易注：六神也称为六兽。此歌诀是六神配六爻的起例方法。如：“甲乙起青龙”，就是当天干是甲或者乙的日子起卦，就从初爻开始配青龙，二爻配朱雀，三爻配勾陈，四爻配螣蛇，五爻配白虎，六爻配玄武。“丙丁起朱雀，戊日起勾陈，己日起螣蛇，庚辛起白虎，壬癸起玄武。”仿此。
    

十九、飞伏神歌：

    乾坤来往换，艮兑两边求，震巽相抽取，坎离递送流。
    乾卦伏神从坤卦寻，坤卦伏神从乾卦取。两宫互相交换，下六宫一如此例。
假如乾卦六爻是：子寅辰午申戌，其伏神用坤卦：未巳卯丑亥酉。
又如天风姤卦，外三爻是本宫出现，不必看其伏神；内三爻是巽宫来，方要察其本宫。子寅辰伏在丑亥酉内也。至风地观、山地剥、火地晋，内外卦皆是别宫，其本宫六爻皆伏藏于内。至火天大有归魂卦，外三爻是伏藏，内三爻是出现，余宫各卦可以类推。
凡看伏神，因用爻不上卦，或被冲克，不得已而按索之。学者自宜变通，不可拘泥。
 

二十、不全爻象各卦歌：

试论泰复夬需旅,鼎解大畜豫贲推，十卦本来无父母,若卜父母非所宜。以上十卦无父母爻。
更有观剥恒升井,大过六卦弟兄亏，若占兄弟切须忌,纵无大患主灾危。以上六卦无兄弟爻。
　　遁履姤孚渐谦涣,屯睽既济革明夷，小过咸蒙并蹇卦,十六卦中妻财亏。以上十六卦无妻财爻。
无子亦有十六卦,二过否蛊并颐随，大畜贲观中孚井,遁升归妹晋损儿。以上十六卦无子孙爻。
小畜未济家人卦,更逢旅讼涣益颐，八者之中皆无鬼，求官谒贵岂相宜。以上八卦无官鬼爻。.


二十一、五类俱全各卦歌：

    五位各爻兼备者,二十之卦报君知
　　八纯节丰及大有,比临无妄大壮师
　　萃卦噬嗑同人困,财官父子兄皆宜.


二十二、游魂八卦歌：

    明夷与颐晋，需讼及中孚，小过并大过，游魂应在初。


二十三、归魂八卦歌：

归妹及同人，师随蛊渐轮，比还兼大有，八卦是归魂。


二十四、年上起月歌：

    甲己之年丙作首，乙庚之岁戊为头，丙辛之位从庚上，丁壬壬位顺行流，更加戊癸从何起，甲寅之上好追求。
    假如甲、己年，其正月便是丙寅月，二月是丁卯月，挨顺轮去。乙、庚年，正月是戊寅月，二月是己卯月。其余仿此。


二十五、日上起时歌：
	
    甲己还加甲，乙庚丙作初，丙辛从戊起，丁壬庚子居，戊癸何方发，壬子是真途。
    假如甲、己日，甲子时起；乙、庚日，丙子时起。余例推。


二十六、定寅时法：

    正九五更二点彻，二八五更四点歇，三七平光是寅时，四六日出寅无别，五月日高三丈地，十月十二四更二，仲冬（十一月也。）才到四更初，便是寅时君须记。
    



卜筮全书卷之二


卦爻呈象（附总判爻辞）


一、纳甲法：

    纳甲歌决，见前启蒙节要内，今以其法俱载，以便学者详览。
    其法皆自下而上，阳甲隔位顺轮，阴甲隔位逆转。

卦宫：    乾  坎  艮  震（四卦属阳）  坤  巽  兑  离（四卦属阴）

上爻：    戌  子  寅  戌               酉  卯  未  巳
五爻：    申  戌  子  申               亥  巳  酉  未
四爻：    午  申  戌  午               丑  未  亥  酉
三爻：    辰  午  申  辰               卯  酉  丑  亥
二爻：    寅  辰  午  寅               巳  亥  卯  丑
初爻：    子  寅  辰  子               未  丑  巳  卯

说明：为便于后学理解，虎易在其左侧，附入卦宫、爻位。学者据此，可知各宫卦地支所应纳入的爻位。


二、逐卦爻辞：

    说明：虎易认为：原版排版的方式，不太符合现代人的阅读习惯，而且容易造成理解困难。因此，在不违背原著本义的原则下，稍加改变。
    1、卦名前面增加了卦宫。对六合、六冲、游魂、归魂卦，一律用（ ）附加在卦名后。在卦象上增加【本卦】。不上卦的六亲，用“伏神”附在本卦前标明。
    2、原著将世身附在卦爻下，而没有月卦身，不上卦的伏藏之爻也没说明，现在一律用【虎易注】的方式，附在每卦下面加以说明。
    3、伏藏之爻，采用八宫首卦之六亲为伏神，学者可参考《卜筮正宗》的有关论述。
    3、《易经》第xx卦，采用的是【宋、朱熹】排列的上、下经卦名次序。和八宫卦的分宫卦序是不一样的，学者注意分辨。
    4、增加了易经的【卦、彖、象辞】。六爻断部分，增加了【象曰】之象辞。以上均采用《上海古籍出版社》1996年8月第二次印刷，【宋、朱熹 注】，李剑雄 标点之版本，录入校对。
    
附原版卦式：        
          乾为天 
    乾上   属金　 乾下　　
    壬戌▅▅▅▅▅父母
            世　　　　
    壬申▅▅▅▅▅兄弟
            身　　　　　
    壬午▅▅▅▅▅官鬼
　　　　　
    甲辰▅▅▅▅▅父母
            应　　　　
    甲寅▅▅▅▅▅妻财　
　　　　
    甲子▅▅▅▅▅子孙　　　　　
       六龙御天之卦，
       广大包容之象。
    判曰：乾者，健也。大哉乾元。荫覆无偏，玄运造化，万物资始。云行雨施。变化不言。东西任意，南北安然。
    六爻断：初九：潜龙，勿用。九二：见龙再田，利见大人。九三：君子终日乾乾，夕惕若，厉无咎。九四：或跃在渊，无咎。九五：飞龙在天，利见大人。上九：亢龙有悔。用九：见群龙无首，吉。
-----------------------------------------------------------------------------------


现在排版卦式：

乾宫：《乾为天》（六冲）  属金  乾上乾下  
    【本　　卦】
     ▄▄▄▄▄　父母壬戌土　世 
     ▄▄▄▄▄　兄弟壬申金　　 
     ▄▄▄▄▄　官鬼壬午火　　 
     ▄▄▄▄▄　父母甲辰土　应 
     ▄▄▄▄▄　妻财甲寅木　　 
     ▄▄▄▄▄　子孙甲子水　　 
    六龙御（1）天之卦，
    广大包容之象。
    判曰：乾者，健也。大哉乾元。荫（2）覆无偏，玄运造化，万物资始。云行雨施。变化不言。东西任意，南北安然。

虎易注：世身在五爻，月卦身为巳，不入卦。此卦父、兄、子、财、官六亲俱全。

《易经》第一卦  乾  乾为天  乾上乾下  
　　乾：元，亨，利，贞。 
    《彖》（3）曰：大哉乾元！万物资始，乃统天。云行雨施，品物流形。大明始终，六位时成，时乘六龙以御天。乾道变化，各正性命，保合大和，乃利贞（4）。首出庶（5）物，万国咸宁。
    《象》曰：天行健，君子以自强不息。
    
    六爻断：
    初九：潜龙，勿用。
    《象》曰：“潜龙勿用”，阳在下也。
　　九二：见（此处读音为现。）龙再田，利见大人。
    《象》曰：“见龙在田”，德施普也。
　　九三：君子终日乾乾，夕惕若，厉无咎。
    《象》曰：“终日乾乾”，反复道也。
　　九四：或跃在渊（6），无咎。
    《象》曰：“或跃在渊”，进无咎也。
　　九五：飞龙在天，利见大人。
    《象》曰：“飞龙在天”，大人造也。
　　上九：亢（7）龙有悔。
    《象》曰：“亢龙有悔”，盈（8）不可久也。
　　用九：见群龙无首，吉。
    《象》曰：“用九”，天德不可为首也。
 
生僻字注释：（1）【御】读音：yu，四声。意为：封建社会上级对下级的管理或支配。驾御车马，抵挡。（2）【荫】读音：yin，四声。意为：树荫，没有阳光，又凉又潮，荫庇等。（3）【彖】读音：tuan，四声。意为：论断，判断。（4）【贞】读音：zhen一声。意为：占卜。（朱熹注为正而固也），忠于自己所信守的原则，坚定不变。（5）【庶】读音：shu，四声。意为：众多，平民。（6）【渊】读音：yuan，一声。意为：深，深水，潭。（7）【亢】读音：kang，四声。意为：高，高傲，极，过度。（8）【盈】读音：ying，二声。意为：充满，多出来，多余。


乾宫：《天风姤》  属金  乾上巽下 
 伏　　神　【本　　卦】
　　　　  　▄▄▄▄▄　父母壬戌土　　
　　　　　  ▄▄▄▄▄　兄弟壬申金　　
　　　　  　▄▄▄▄▄　官鬼壬午火　应
　　　　　  ▄▄▄▄▄　兄弟辛酉金　　
妻财甲寅木　▄▄▄▄▄　子孙辛亥水　　
　　　　　　▄▄  ▄▄　父母辛丑土　世
　　　　　 风云相济之卦，
           君臣会合之象。
    判曰：姤者，遇也。以阴遇阳，以柔遇刚，本无所望，而卒然值之，不期而遇。占者得之，所谋无不吉也。

虎易注：世身在二爻，月卦身为午，在四爻。妻财甲寅木不入卦，伏藏在二爻子孙辛亥水下。

《易经》第四十四卦  姤  天风姤  乾上巽下  
    姤：女壮，勿用取女。
    《彖》曰：“姤”，遇也；柔遇刚也。“勿用取女”，不可与长也。天地相遇，品物咸章也。 刚遇中正，天下大行也。 姤之时义大矣哉！
    《象》曰：天下有风，姤；后以施命诰四方。 
    
    六爻断：
　　初六：系于金柅（1），贞吉。有攸（2）往，见凶，羸（3）豕乎踟躅（4）。
　　《象》曰：“系于金柅”，柔道牵也。
　　九二：包有鱼，无咎，不利宾。
　　《象》曰：“包有鱼”，义不及宾也。
　　九三：臀无肤，其行次且，厉，无大咎。
　　《象》曰：“其行次且”，行未牵也。
　　九四：包无鱼，起凶。
　　《象》曰：无鱼之凶，远民也。
　　九五：以杞（5）包瓜，含章，有陨自天。
　　《象》曰：九五“含章”，中正也。“有陨自天”，志不舍命也。
　　上九：姤其角，吝（6），无咎。
　　《象》曰：“姤其角”，上穷吝也。
 
生僻字注释：（1）【柅】读音：ni，三声。意为：止车的木块。（2）【攸】读音：you，一声。意为：所。（3）【羸】读音：lei，二声。意为：瘦，疲劳。（4）【蹢躅】读音：zhi，二声。zhu，二声。意为：徘徊。（5）【杞】读音：qi，三声。朱熹解杞字意为：高大坚实之木。（6）【吝】读音：lin，四声。此为易经中一个判断吉、凶、悔、吝之兆的专门名词，大约有遗憾，麻烦，艰难，羞辱等义。


乾宫：《天山遁》 属金 乾上艮下 
 伏　　神　【本　　卦】
　　　　　　▄▄▄▄▄　父母壬戌土　　
　　　　　　▄▄▄▄▄　兄弟壬申金　应
　　　　　　▄▄▄▄▄　官鬼壬午火　　
　　　　　　▄▄▄▄▄　兄弟丙申金　　
妻财甲寅木　▄▄  ▄▄　官鬼丙午火　世
子孙甲子水　▄▄  ▄▄　父母丙辰土　　
           豹隐南山之卦，
           近善远恶之象。
    判曰：遁者，退也。处遁之时，阳道欲亏，恶事即起，善事欲衰。欲进欲退，疑惑难为，以小制大，君子避之。

虎易注：世身在初爻，月卦身为未，不入卦。子孙甲子水不入卦，伏藏在初爻父母丙辰土下。妻财甲寅木不入卦，伏藏在二爻官鬼丙午火下。

《易经》第三十三卦  遁  天山遁  乾上艮下  
　　遁：亨，小利贞。
    《彖》曰：“遁，亨”，遁而亨也。刚当位而应，与时行也。“小利贞”，浸而长也。遁之时义大矣哉！
    《象》曰：天下有山，遁；君子以远小人，不恶而严。 

    六爻断：
　　初六：遁尾，厉，勿用有攸往。
　　《象》曰：遁尾之厉，不往，何灾也？
　　六二：执之用黄牛之革，莫之胜说。
　　《象》曰：执用黄牛，固志也。
　　九三：系遁，有疾厉；畜臣妾，吉。
　　《象》曰：系遁之厉，有疾惫（1）也。“畜臣妾，吉”，不可大事也。
　　九四：好遁，君子吉，小人否。
　　《象》曰：君子好遁，小人否也。
　　九五：嘉遁，贞吉。
　　《象》曰：“嘉遁，贞吉”，以正志也。
　　上九：肥遁，无不利。
　　《象》曰：“肥遁，无不利”，无所疑也。

生僻字注释：（1）【惫】读音：bei，四声。旧读bai，四声。意为：极端疲乏。 


乾宫：《天地否》（六合）  属金  乾上坤下
 伏　　神　【本　　卦】
　　　　　　▄▄▄▄▄　父母壬戌土　应
　　　　　　▄▄▄▄▄　兄弟壬申金　　
　　　　　　▄▄▄▄▄　官鬼壬午火　　
　　　　　　▄▄  ▄▄　妻财乙卯木　世
　　　　　　▄▄  ▄▄　官鬼乙巳火　　
子孙甲子水　▄▄  ▄▄　父母乙未土　　
           天地不交之卦，
           人口不圆之象。
    判曰：否者，塞也。天地不交，阴阳闭塞。夫妇不和，别离南北。君子道消，小人道长。人物乖违，不通之象。

虎易注：世身在四爻，月卦身为申，在五爻。子孙甲子水不入卦，伏藏在初爻父母乙未土下。　 

《易经》第十二卦  否  天地否  乾上坤下  
　　否：否之匪（1）人，不利君子贞，大往小来。
    《彖》曰：“否之匪人，不利君子贞，大往小来”。则是天地不交，而万物不通也；上下不交，而天下无邦也。内阴而外阳，内柔而外刚，内小人而外君子。小人道长，君子道消也。
    《象》曰：天地不交，否；君子以俭德辟难，不可荣以禄。 

    六爻断：
　　初六：拔茅茹以其汇，贞吉亨。
　　《象》曰：拔茅贞吉，志在君也。
　　六二：包承，小人吉，大人否，亨。
　　《象》曰：“大人否，亨”，不乱群也。
　　六三：包羞。
　　《象》曰：“包羞”，位不当也。
　　九四：有命，无咎；畴离祉（2）。
　　《象》曰：“有命，无咎”，志行也。
　　九五：休否，大人吉。其亡其亡，系于苞桑。
　　《象》曰：大人之吉，位正当也。
　　上九：倾否，先否后喜。
　　《象》曰：否终则倾，何可长也。

生僻字注释：（1）【匪】读音：fei，三声。意为：非，强盗。（2）【祉】读音：zhi，三声。意为：幸福。
 

乾宫：《风地观》  属金  巽上坤下 
　伏　　神　【本　　卦】
　　　　　　▄▄▄▄▄　妻财辛卯木　　
兄弟壬申金　▄▄▄▄▄　官鬼辛巳火　　
　　　　　　▄▄  ▄▄　父母辛未土　世
　　　　　　▄▄  ▄▄　妻财乙卯木　　
　　　　　　▄▄  ▄▄　官鬼乙巳火　　
子孙甲子水　▄▄  ▄▄　父母乙未土　应
            云卷晴空之卦，
            春花竞发之象。
    判曰：观者，观也。观国之光，风在地上，万物荣昌。财不破散，爵（1）禄（2）加彰（3）。

虎易注：世身在二爻，月卦身为酉，不入卦。子孙甲子水不入卦，伏藏在初爻父母乙未土下。兄弟壬申金不入卦，伏藏在五爻官鬼辛巳火下。 
 
《易经》第二十卦  观  风地观  巽上坤下  
    观：盥而不荐（4），有孚颙（5）若。
    《彖》曰：大观在上，顺而巽，中正以观天下。“观，盥而不荐，有孚颙若。”下观而化也。观天之神道，而四时不忒（6）； 圣人以神道设教，而天下服矣。
    《象》曰：风行地上，观；先王以省（7）方观民设教。 

    六爻断：
　　初六：童观，小人无咎，君子吝。
　　《象》曰：初六“童观”，小人道也。
　　六二：窥（8）观，利女贞。
　  《象》曰：窥观女贞，亦可丑也。
　　六三：观我生，进退。
　　《象》曰：“观我生，进退”，未失道也。
　　六四：观国之光，利用宾于王。
　　《象》曰：“观国之光”，尚宾也。
　　九五：观我生，君子无咎。
　　《象》曰：“观我生”，观民也。
　　上九：观其生，君子无咎。
　　《象》曰：“观其生”，志未平也。

生僻字注释：（1）【爵】读音：jue，二声。意为：爵位。古代饮酒的器皿，有三条腿，称为爵。（2）【禄】读音：lu，四声。意为：古代称官吏的俸给。（3）【彰】读音：zhang，一声。意为：明显，表彰。（4）【荐】读音：jian，四声。意为：推举，献祭。（5）【颙】读音：yong，二声。意为：大，严肃端正貌。（6）【忒】读音：te，四声。意为：差错。（7）【省】读音：xing，三声。意为：醒悟，反省自己的思想，行为。（8）【窥】读音：kui，一声。意为：从小孔或缝隙里看。暗中察看。


乾宫：《山地剥》  属金  艮上坤下 
 伏　　神　【本　　卦】
　　　　　　▄▄▄▄▄　妻财丙寅木　　
兄弟壬申金　▄▄  ▄▄　子孙丙子水　世
　　　　　　▄▄  ▄▄　父母丙戌土　　
　　　　　　▄▄  ▄▄　妻财乙卯木　　
　　　　　　▄▄  ▄▄　官鬼乙巳火　应
　　　　　　▄▄  ▄▄　父母乙未土　　
            去旧生新之卦，
            群阴剥尽之象。
    判曰：剥者，落也。山高岌岌（1），其形似剥。阴道将盈，阳道衰弱。卦临九月，霜叶凋落。人离财散，求官失爵。

虎易注：世身在初爻，月卦身为戌，在四爻。兄弟壬申金不入卦，伏藏在五爻子孙丙子水下。

 《易经》第二十三卦  剥  山地剥  艮上坤下  
    剥：不利有攸往。
    《彖》曰：“剥”，剥也，柔变刚也。“不利有攸往”，小人长也。顺而止之，观象也。君子尚消息盈虚，天行也。
    《象》曰：山附于地，剥；上以厚下安宅。 

    六爻断：
    初六：剥床以足，蔑贞凶。（朱注：蔑，灭也。）
　　《象》曰：“剥床以足”，以灭下也。
　　六二：剥床以辨，蔑贞凶。（朱注：辨，床干也）
　  《象》曰：“剥床以辨”，未有与也。
　　六三：剥之，无咎。
　　《象》曰：“剥之，无咎”，失上下也。
　　六四：剥床以肤，凶。
　　《象》曰：“剥床以肤”，切近灾也。
　　六五：贯鱼以宫人宠，无不利。
　　《象》曰：以宫人宠，终无尤也。
　　上九：硕果不食，君子得舆（2），小人剥庐。
　　《象》曰：“君子得舆”，民所载也。“小人剥庐”，终不可用也。
 
生僻字注释：（1）【岌岌】读音：ji，二声。形容山势高耸，也形容十分危险，快要倾覆或灭亡。（2）【舆】读音：yu，二声。意为：车。
 

乾宫：《火地晋》（游魂）  属金  离上坤下 
 伏　　神　【本　　卦】
　　　　　　▄▄▄▄▄　官鬼己巳火　　
　　　　　　▄▄  ▄▄　父母己未土　　
　　　　　　▄▄▄▄▄　兄弟己酉金　世
　　　　　　▄▄  ▄▄　妻财乙卯木　　
　　　　　　▄▄  ▄▄　官鬼乙巳火　　
子孙甲子水　▄▄  ▄▄　父母乙未土　应
           龙剑出匣之卦，
           以臣遇君之象。
    判曰：晋者，进也。日出于地，柔而上行，巡运照耀，升进其明。居官益位，祸灭福生，利见王侯，任意必亨。

虎易注：世身在四爻，月卦身为卯，在三爻。子孙甲子水不入卦，伏藏在初爻父母乙未土下。

《易经》第三十五卦  晋  火地晋  离上坤下  
　　晋：康侯用锡（1）马蕃（2）庶，昼日三接。
    《彖》曰：“晋”，进也。明出地上，顺而丽乎大明，柔进而上行。是以“康侯用锡马蕃庶，昼日三接”也。
    《象》曰：明出地上，晋；君子以自昭明德。 

    六爻断：
　　初六：晋如，摧如，贞吉。 罔孚，裕无咎。
　　《象》曰：“晋如，摧如”，独行正也。“裕无咎”，未受命也。
　　六二：晋如，愁如，贞吉。受兹介福，于其王母。
　　《象》曰：“受兹介福”，以中正也。
　　六三：众允，悔亡。
　　《象》曰：众允之志，上行也。
　　九四：晋如鼫（3）鼠，贞厉。
　　《象》曰：鼫鼠贞厉，位不当也。
　　六五：悔亡，失得勿恤（4），往吉，无不利。
　　《象》曰：“失得勿恤”，往有庆也。
　　上九：晋其角，维用伐邑（5），厉吉无咎；贞吝。
　　《象》曰：“维用伐邑”，道未光也。
 
生僻字注释：（1）【锡】读音：xi，一声。意为：赐给。（2）【蕃】读音：fan，一声。意为：同番。 （3）【鼫】读音：shi，二声。古书上指鼫鼠一类的动物。（4）【恤】读音：xu，四声。意为：顾虑，怜悯，救济。（5）【邑】读音：yi，四声。意为：古代县的别称。城市。


乾宫：《火天大有》（归魂）  属金  离上乾下
【本　　卦】
▄▄▄▄▄　官鬼己巳火　应 
▄▄  ▄▄　父母己未土　　 
▄▄▄▄▄　兄弟己酉金　　 
▄▄▄▄▄　父母甲辰土　世 
▄▄▄▄▄　妻财甲寅木　　 
▄▄▄▄▄　子孙甲子水　　 
金玉满堂之卦，
大明中天之象。
    判曰：大有者，宽也。柔得尊位，官禄日实。掩恶扬善，丰财和义，广纳包容，成物之美。自天佑（1）之，吉无不利。

虎易注：世身在五爻，月卦身为寅，在二爻。此卦父、兄、子、财、官六亲俱全。

《易经》第十四卦  大有  火天大有  离上乾下 　　 
    大有：元亨。 
    《彖》曰：“大有”，柔得尊位大中，而上下应之，曰大有。其德刚健而文明，应乎天而时行，是以元亨。
    《象》曰：火在天上，大有；君子以遏（2）恶扬善，顺天休命。 

    六爻断：
　　初九：无交害，匪咎。艰则无咎。
　　《象》曰：《大有》初九，无交害也。
　　九二：大车以载，有攸往，无咎。
　　《象》曰：“大车以载”，积中不败也。
　　九三：公用亨于天子，小人弗克。
　　《象》曰：“公用亨于天子”，小人害也。
　　九四：匪其彭，无咎。
　　《象》曰：“匪其彭，无咎”，明辨晰也。
　　六五：厥（3）孚交如，威如，吉。
　　《象》曰：“厥孚交如”，信以发志也。威如之吉，易而无备也。
　　上九：自天佑之，吉，无不利。
　　《象》曰：《大有》上吉，自天佑也。
 
生僻字注释：（1）【佑】读音：you，四声。意为：保佑。（2）【遏】读音：e，四声。意为：阻止，禁止。（3）【厥】读音：jue，二声。意为：其，他的，乃，才等。此处当为“其”意。

 
坎宫：《坎为水》（六冲）  属水  坎上坎下 
【本　　卦】
▄▄  ▄▄　兄弟戊子水　世 
▄▄▄▄▄　官鬼戊戌土　　 
▄▄  ▄▄　父母戊申金　　 
▄▄  ▄▄　妻财戊午火　应 
▄▄▄▄▄　官鬼戊辰土　　 
▄▄  ▄▄　子孙戊寅木　　 
船渡重滩之卦，
外虚中实之象。
判曰：坎者，陷也。逢流则注，遇坎则止。出入艰难，随坎不已。阴愁伏匿（1），共相谋计，千里辞家，始免迍（2）否。

虎易注：世身在初爻，月卦身为亥，不入卦。此卦父、兄、子、财、官六亲俱全。 

《易经》第二十九卦  坎  坎为水  坎上坎下  
　　坎：习坎：有孚，维心亨”行有尚。
    《彖》曰：“习坎”，重险也。水流而不盈，行险而不失其信。“维心亨”，乃以刚中也。“行有尚”，往有功也。天险，不可升也；地险，山川丘陵也；王公设险，以守其国。坎之时用大矣哉！
    《象》曰：水洊（3）至，习坎；君子以常德行，习教事。 

    六爻断
　　初六：习坎，入于坎窞（4），凶。
　　《象》曰：习坎入坎，失道凶也。
　　九二：坎有险，求小得。
　  《象》曰：“求小得”，未出中也。
  　六三：来之坎坎，险且枕；入于坎窞，勿用。
　　《象》曰：“来之坎坎”，终无功也。
　　六四：樽（5）酒簋（6），贰用缶（7），纳约自牖（8），终无咎。
　　《象》曰：“樽酒簋，贰”，刚柔际也。
　　九五：坎不盈，只既平，无咎。
　　《象》曰：“坎不盈”，中未大也。
　  上六：系用徽纆（9），寘（10）于丛棘，三岁不得，凶。
　　《象》曰：上六失道，凶三岁也。
 
生僻字注释：（1）【匿】读音：ni，四声。意为：隐藏。（2）【迍】读音：zhun，一声。【迍邅】形容迟迟不进，困顿不得志。（3）【洊】读音：jian，四声。意为：再，仍。（4）【窞）读音：dan，四声。意为：坎中小坎，深坑。（5）【樽】读音：zun，一声。古代盛酒的器具。（6）【簋】读音：gui，三声。古代盛食物的器具。（7）【缶】读音：fou，三声。古代一种大肚子小口的瓦器，古代的一种瓦质的打击乐器。（8）【牖】读音：you，三声：意为：窗户。（9）【纆】读音：mo，四声。意为：绳索。（10）【寘】读音：zhi，四声。意为：放置。


坎宫：《水泽节》（六合）  属水  坎上兑下 
【本　　卦】
▄▄  ▄▄　兄弟戊子水　　 
▄▄▄▄▄　官鬼戊戌土　　 
▄▄  ▄▄　父母戊申金　应 
▄▄  ▄▄　官鬼丁丑土　　 
▄▄▄▄▄　子孙丁卯木　　 
▄▄▄▄▄　妻财丁巳火　世 
船行风横之卦，
寒暑有节之象。
    判曰：节者，止也。天地得节，四时所成。节以制度，俭以丰盈。内忧外悦，不出户庭，于身谨节，无不康宁。

虎易注：世身在六爻，月卦身为子，在六爻。此卦父、兄、子、财、官六亲俱全。 

《易经》第六十卦  节  水泽节  坎上兑下  
　　节：亨;苦节,不可贞。
    《彖》曰：“节，亨”，刚柔分而刚得中。“苦节,不可贞”，其道穷也。说以行险，当位以节，中正以通。天地节而四时成;节以制度，不伤财，不害民。
    《象》曰：泽上有水，节；君子以制数度，议德行。 

    六爻断：
　　初九：不出户庭，无咎。
　　《象》曰：“不出户庭”，知通塞也。
　　九二：不出门庭，凶。
　　《象》曰：“不出门庭，凶”，失时极也。
　　六三：不节若，则嗟（1）若，无咎。
　　《象》曰：不节之嗟，又谁咎也？
　　六四：安节，亨。
　　《象》曰：安节之亨，承上道也。
　　九五：甘节，吉。往有尚。
　　《象》曰：甘节之吉，居位中也。
　　上六：苦节，贞凶，悔亡。
　　《象》曰：“苦节，贞凶”，其道穷也。

生僻字注释：（1）【嗟】读音：jie，一声。意为：叹息。


坎宫：《水雷屯》  属水  坎上震下
 伏　　神　【本　　卦】
　　　　　　▄▄  ▄▄　兄弟戊子水　　
　　　　　　▄▄▄▄▄　官鬼戊戌土　应
　　　　　　▄▄  ▄▄　父母戊申金　　
妻财戊午火　▄▄  ▄▄　官鬼庚辰土　　
　　　　　　▄▄  ▄▄　子孙庚寅木　世
　　　　　　▄▄▄▄▄　兄弟庚子水　　
            龙居浅水之卦，
            万物始生之象。
    判曰：屯者，难也。象迍之时，动则难生，如常之事，先易后争。时方屯难，切忌远行，婚姻即吉，谋望不亨。

虎易注：世身在三爻，月卦身为未，不入卦。妻财戊午火不入卦，伏藏在三爻官鬼庚辰土下。 

《易经》第三卦  屯  水雷屯  坎上震下 
    屯：元亨，利贞。勿用有攸往，利建侯。
    《彖》曰：“屯”，刚柔始交而难生。动乎险中，大亨贞。雷雨之动满盈，天造草昧，宜建侯而不宁。 
    《象》曰：云雷，屯；君子以经纶。 

    六爻断：
　　初九：磐（1）桓。利居贞，利建侯。
　　《象》曰：虽磐桓，志行正也。以贵下贱，大得民也。
　　六二：屯如邅（2）如，乘马班如， 匪寇婚媾（3）；女子贞不字，十年乃字。
　　《象》曰：六二之难，乘刚也。“十年乃字”，反常也。
　　六三：即鹿无虞，惟入于林中，君子几，不如舍，往吝。
　　《象》曰：“即鹿无虞”，以从禽也。君子舍之，往吝，穷也。
　　六四：乘马班如，求婚媾，往吉，无不利。
　　《象》曰：求而往，明也。
　  九五：屯其膏。小，贞吉；大，贞凶。
　　《象》曰：“屯其膏”，施未光也。
　　上六：乘马班如，泣血涟如。
　　《象》曰：“泣血涟如”，何可长也。

生僻字注释：（1）【磐】读音：pan，二声。意为：大石头。（2）【邅】读音：zhan，一声。【迍邅】形容迟迟不进，困顿不得志。（3）【媾】读音：gou，四声。意为：结为婚姻，交好。
 

坎宫：《水火既济》  属水  坎上离下
 伏　　神　【本　　卦】
　　　　　　▄▄  ▄▄　兄弟戊子水　应
　　　　　　▄▄▄▄▄　官鬼戊戌土　　
　　　　　　▄▄  ▄▄　父母戊申金　　
妻财戊午火　▄▄▄▄▄　兄弟己亥水　世
　　　　　　▄▄  ▄▄　官鬼己丑土　　
　　　　　　▄▄▄▄▄　子孙己卯木　　
            舟楫济川之卦，
            阴阳配合之象。
    判曰：既济，合也。水火相遇，会合之义。往渡得船，成功必济。所求必从，所从必遂。斯不失时，谓之既济。

虎易注：世身在六爻，月卦身为寅，不入卦。妻财戊午火不入卦，伏藏在三爻兄弟己亥水下。 

《易经》第六十三卦  既济  水火既济  坎上离下  
　　既济：亨小，利贞。初吉，终乱。
    《彖》曰：“既济，亨”，小者亨也。“利贞”，刚柔正而位当也。“初吉”，柔得中也。终止则乱，其道穷也。
    《象》曰：水在火上，既济；君子以思患而预防之。 

    六爻断：
　　初九：曳（1）其轮，濡（2）其尾，无咎。
　　《象》曰：“曳其轮”，义无咎也。
　　六二：妇丧其茀（3），勿逐，七日得。
　　《象》曰：“七日得”，以中道也。
　　九三：高宗伐鬼方，三年克之，小人勿用。
　　《象》曰：“三年克之”，惫也。
　　六四：繻（4）有衣袽（5），终日戒。
　　《象》曰：“终日戒”，有所疑也。
　　九五：东邻杀牛”，不如西邻之禴（6）祭，实受其福。
　　《象》曰：“东邻杀牛”，不如西邻之时也。“实受其福”，吉大来也。
　　上六：濡其首，厉。
　　《象》曰：“濡其首，厉”，何可久也。
 
生僻字注释：（1）【曳】读音：ye，四声。意为：拖，拉，牵引。（2）【濡】读音：ru，二声。意为：沾上，沾湿，停留，迟滞。（3）【茀】读音：fu，二声。意为：福。（朱熹注为：“妇车之蔽”。一说为妇人头巾，或妇女发饰。帛易为“发”字。）（4）【繻】读音：xu，一声。意为：彩色的缯（缯是古代对丝织品的统称）。古时出入关卡的凭证，用帛制成。（5）【袽】读音：ru，二声。意为：破衣败絮。（6）【禴】读音：yue，四声。意为：夏天祭祀。


坎宫：《泽火革》  属水  兑上离下
　伏　　神　【本　　卦】
　　　　　　▄▄  ▄▄　官鬼丁未土　　
　　　　　　▄▄▄▄▄　父母丁酉金　　
　　　　　　▄▄▄▄▄　兄弟丁亥水　世
妻财戊午火　▄▄▄▄▄　兄弟己亥水　　
　　　　　　▄▄  ▄▄　官鬼己丑土　　
　　　　　　▄▄▄▄▄　子孙己卯木　应
            豹变为虎之卦，
            改旧从新之象。
    判曰：革者，改也。改故就新，变易之道。交易其所，君子豹变。时有不遇，并宜改革。守旧则凶，从新则吉。

虎易注：世身在六爻，月卦身为卯，在初爻。妻财戊午火不入卦，伏藏在三爻兄弟己亥水下。  

《易经》第四十九卦  革  泽火革  兑上离下　　 
    革：己日乃孚，元亨，利贞，悔亡。
    《彖》曰：“革”，水火相息，二女同居，其志不相得，曰革。“己日乃孚”，革而信之。文明以说，大亨以正，革而当，其悔乃亡。天地革而四时成，汤武革命，顺乎天而应乎人。革之时义大矣哉！       
    《象》曰：泽中有火，革；君子以治历明时。 

    六爻断：
　　初九：巩用黄牛之革。
　　《象》曰：巩用黄牛，不可以有为也。
　　六二：己日乃革之，征吉，无咎。
　　《象》曰：己日革之，行有嘉也。
　　九三：征凶，贞厉；革言三就，有孚。
　　《象》曰：“革言三就”，又何之矣。
　　九四：悔亡，有孚，改命，吉。
　　《象》曰：改命之吉，信志也。
　　九五：大人虎变，未占有孚。
　　《象》曰：“大人虎变”，其文炳也。
　　上六：君子豹变，小人革面，征凶，居贞吉。
　　《象》曰：“君子豹变”，其文蔚（1）也。“小人革面”，顺以从君也。

生僻字注释：（1）【蔚】读音：wei，四声。意为：茂盛，盛大，有文采。


坎宫：《雷火丰》  属水  震上离下 
【本　　卦】
▄▄  ▄▄　官鬼庚戌土　　 
▄▄  ▄▄　父母庚申金　世 
▄▄▄▄▄　妻财庚午火　　 
▄▄▄▄▄　兄弟己亥水　　 
▄▄  ▄▄　官鬼己丑土　应 
▄▄▄▄▄　子孙己卯木　　 
日丽中天之卦，
背暗向明之象。
    判曰：丰者，大也。日中见斗，幽而不明，此事适大，隐映其形。水中见日，无所取呈。求财未得，事卒难明。

虎易注：世身在三爻，月卦身为戌，在六爻。此卦父、兄、子、财、官六亲俱全。 

《易经》第五十五卦  丰  雷火丰  震上离下  
　　丰：亨，王假之；勿忧，宜日中。
    《彖》曰：“丰”，大也。明以动，故丰。“王假之”，尚大也。“勿忧，宜日中”，宜照天下也。日中则昃（1），月盈则食，天地盈虚，与时消息，而况於人乎？况於鬼神乎？
    《象》曰：雷电皆至，丰；君子以折狱致刑。 

    六爻断：
　　初九：遇其配主，虽旬无咎，往有尚。
　　《象》曰：“虽旬无咎”，过旬灾也。
　　六二：丰其蔀（2），日中见斗；往得疑疾，有孚发若，吉。
　　《象》曰：“有孚发若”，信以发志也。
　　九三：丰其沛（3），日中见沫（4）；折其右肱（5），无咎。
　　《象》曰：“丰其沛”，不可大事也。“折其右肱”，终不可用也。
　　九四：丰其蔀，日中见斗；遇其夷主，吉。
　　《象》曰：“丰其蔀”，位不当也。“日中见斗”，幽不明也。“遇其夷主”，吉行也。
　　六五：来章，有庆誉，吉。
　　《象》曰：六五之吉，有庆也。
　　上六：丰其屋，蔀其家，窥其户，阒（6）其无人，三岁不觌（7），凶。
　　《象》曰：“丰其屋”，天际翔也。“窥其户，闃其无人”，自藏也。
 
生僻字注释：（1）【昃】读音：ze，四声。意为：太阳偏西。（2）【蔀】读音：bu，四声。意为：遮敝。（3）【沛】读音：pei，四声。意为：盛大，旺盛。（4）【沫】读音：mei，四声。朱熹注为小星。（5）【肱】读音：gong，一声。胳膊从肩到肘的部分，也泛指胳膊。（6）【阒】读音：qu，四声。形容没有声音。（7）【觌】读音：di，二声。意为：见。


坎宫：《地火明夷》（游魂）  属水  坤上离下 
　伏　　神　【本　　卦】
　　　　　　▄▄  ▄▄　父母癸酉金　　
　　　　　　▄▄  ▄▄　兄弟癸亥水　　
　　　　　　▄▄  ▄▄　官鬼癸丑土　世
妻财戊午火　▄▄▄▄▄　兄弟己亥水　　
　　　　　　▄▄  ▄▄　官鬼己丑土　　
　　　　　　▄▄▄▄▄　子孙己卯木　应
            凤凰垂翼之卦，
            出明入暗之象。
    判曰：明夷者，伤也。火入地中，掩伤明德。君子在厄，三日不食。文王之难，困于丛棘(1)。百凡谋望，且宜止息。

虎易注：世身在二爻，月卦身为酉，在六爻。妻财戊午火不入卦，伏藏在三爻兄弟己亥水下。 

 《易经》第三十六卦  明夷  地火明夷  坤上离下 　　 
    明夷：利艰贞。
    《彖》曰：明入地中，明夷；内文明而外柔顺，以蒙大难，文王以之。“利艰贞”，晦（2）其明也；内难而能正其志，箕子以之。
    《象》曰：明入地中，明夷；君子以莅（3）众，用晦而明。 

    六爻断：
　　初九：明夷于飞，垂其翼。君子于行，三日不食。有攸往，主人有言。
　　《象》曰：“君子于行”，义不食也。
　　六二：明夷。夷于左股，用拯（4）马壮，吉。
　　《象》曰：六二之吉，顺以则也。
　　九三：明夷于南狩（5），得其大首，不可疾贞。
　　《象》曰：南狩之志，乃大得也。
　　六四：入于左腹，获明夷之心，于出门庭。
　　《象》曰：“入于左腹”，获心意也。
　　六五：箕子之明夷，利贞。
　　《象》曰：箕子之贞，明不可息也。
　　上六：不明晦，初登于天，后入于地。
　　《象》曰：“初登于天”，照四国也。“后入于地”，失则也。
 
生僻字注释：（1）【棘】读音：ji，二声。意为：刺，扎，也泛指有刺的草木。（2）【晦】读音：hui，四声。意为：昏暗，不明显，隐藏。（3）【莅】读音：li，四声。意为：到。（4）【拯】读音：zheng，三声。意为：救。（5）【狩】读音：shou，四声。意为：打猎。


坎宫：《地水师》（归魂）  属水  坤上坎下 
【本　　卦】
▄▄  ▄▄　父母癸酉金　应 
▄▄  ▄▄　兄弟癸亥水　　 
▄▄  ▄▄　官鬼癸丑土　　 
▄▄  ▄▄　妻财戊午火　世 
▄▄▄▄▄　官鬼戊辰土　　 
▄▄  ▄▄　子孙戊寅木　　 
天马出群之卦，
以寡伏众之象。
    判曰：师者，众也。独行越师，最不宜动。君子有命，小人勿用。共相克伐，政道成讼。

虎易注：世身在初爻，月卦身为申，不入卦。此卦父、兄、子、财、官六亲俱全。 

《易经》第七卦  师  地水师  坤上坎下 　　 
    师：贞，丈人吉，无咎。
    《彖》曰：“师”，众也。“贞，”正也。能以众正，可以王矣。刚中而应，行险而顺，以此毒天下而民从之，吉又何咎矣！
    《象》曰：地中有水，师；君子以容民畜众。 

    六爻断：
　　初六：师出以律，否臧（1）凶。
　　《象》曰：“师出以律”，失律凶也。
　　九二：在师中，吉，无咎。王三锡命。
　　《象》曰：“在师中，吉”，承天宠（2）也。“王三锡命”，怀万邦也。
　　六三：师或舆尸，凶。
　　《象》曰：“师或舆尸”，大无功也。
　　六四：师左次，无咎。
　　《象》曰：左次无咎，未失常也。
　　六五：田有禽，利执言，无咎。长子帅师，弟子舆尸，贞凶。
　　《象》曰：“长子帅师”，以中行也。弟子舆师，使不当也。
　　上六：大君有命，开国承家；小人勿用。
　　《象》曰：“大君有命”，以正功也。“小人勿用”，必乱邦也。
 
生僻字注释：（1）【臧】读音：zang，一声。意同：藏。（2）【宠】读音：chong，三声。意为：偏爱，宠爱。


艮宫：《艮为山》（六冲）  属土  艮上艮下
【本　　卦】
▄▄▄▄▄　官鬼丙寅木　世 
▄▄  ▄▄　妻财丙子水　　 
▄▄  ▄▄　兄弟丙戌土　　 
▄▄▄▄▄　子孙丙申金　应 
▄▄  ▄▄　父母丙午火　　 
▄▄  ▄▄　兄弟丙辰土　　 
游鱼避网之卦，
积小成高之象。
    判曰：艮者，止也。纯艮危危，安静无亏。时止则止，时移则移。钱财散失，失在小儿，寻求不得，东北宜之。

虎易注：世身在三爻，月卦身为巳，不入卦。此卦父、兄、子、财、官六亲俱全。 

《易经》第五十二卦  艮  艮为山  艮上艮下  
　　艮：艮其背，不获其身;行其庭，不见其人，无咎。
    《彖》曰：“艮”，止也。时止则止，时行则行，动静不失其时，其道光明。“艮其止”，止其所也。上下敌应，不相与也。是以“不获其身，行其庭，不见其人，无咎”也。
    《象》曰：兼山，艮；君子以思不出其位。 

    六爻断：
　　初六：艮其趾，无咎，利永贞。
　　《象》曰：“艮其趾”，未失正也。
　　六二：艮其腓（1），不拯其随，其心不快。
　　《象》曰：“不拯其随”，未退听也。
　　九三：艮其限，列其夤（2），厉熏心。
　　《象》曰：“艮其限”，危熏心也。
　　六四：艮其身，无咎。
　　《象》曰：“艮其身”，止诸躬（3）也。
　　六五：艮其辅，言有序，悔亡。
　　《象》曰：“艮其辅”，以中正也。
　　上九：敦艮，吉。
　　《象》曰：敦艮之吉，以厚终也。
 
生僻字注释：（1）【腓】读音：fei，二声。意为：腿肚子。（2）【夤】读音：yin，二声。意为：敬畏，深。朱熹注为膂（脊骨）。（3）【躬】读音：gong，一声。意为：弯下身体。


艮宫：《山火贲》  属土  艮上离下 
　伏　　神　【本　　卦】
　　　　　　▄▄▄▄▄　官鬼丙寅木　　
　　　　　　▄▄  ▄▄　妻财丙子水　　
　　　　　　▄▄  ▄▄　兄弟丙戌土　应
子孙丙申金　▄▄▄▄▄　妻财己亥水　　
父母丙午火　▄▄  ▄▄　兄弟己丑土　　
　　　　　　▄▄▄▄▄　官鬼己卯木　世
            猛虎负嵎（1）之卦，
            光明通泰之象。
    判曰：贲者，饰也。光彩烜（2）赫，火色含丹，文章交错，应杂其间，进退荣益，束帛（3）戋戋（4）。

虎易注：世身在四爻，月卦身为子，在五爻。父母丙午火不入卦，伏藏在二爻兄弟己丑土下。子孙丙申金不入卦，伏藏在三爻妻财己亥水下。 

《易经》第二十二卦  贲  山火贲  艮上离下 　　 
    贲：亨。小利有攸往。
    《彖》曰：“贲，亨”，柔来而文刚，故“亨”。分刚上而文柔，故“小利有攸往”。天文也。文明以止，人文也。观乎天文以察时变，观乎人文以化成天下。
    《象》曰：山下有火，贲；君子以明庶政，无敢折狱。 

    六爻断：
　　初九：贲其趾，舍车而徒。
　　《象》曰：“舍车而徒”，义弗乘也。
　　六二：贲其须。
　  《象》曰：“贲其须”，与上兴也。
　　九三：贲如濡如，永贞吉。
　　《象》曰：永贞之吉，终莫之陵也。
　　六四：贲如皤（5）如，白马翰如，匪寇，婚媾。
　　《象》曰：六四，当位疑也。“匪寇，婚媾”，终无尤也。
　　六五：贲于丘园，束帛戋戋，吝，终吉。
　　《象》曰：六五之吉，有喜也。
　　上九：白贲，无咎。
　　《象》曰：“白贲，无咎”，上得志也。
 
生僻字注释：（1）【嵎】读音：yu，二声。意为：山弯，角落。（2）【烜】读音：xuan，三声。意为：盛大。（3）【帛】读音：bo，二声，意为：丝织物。（4）【戋】读音：jian，一声。意为：少，细微。朱熹注【戋戋】为浅小之意。（5）【皤】读音：po，二声。意为：白色。


艮宫：《山天大畜》  属土  艮上乾下
　伏　　神　【本　　卦】
　　　　　　▄▄▄▄▄　官鬼丙寅木　　
　　　　　　▄▄  ▄▄　妻财丙子水　应
　　　　　　▄▄  ▄▄　兄弟丙戌土　　
子孙丙申金　▄▄▄▄▄　兄弟甲辰土　　
父母丙午火　▄▄▄▄▄　官鬼甲寅木　世
　　　　　　▄▄▄▄▄　妻财甲子水　　
            积小成高之卦，
            龙潜大壑（1）之象。
    判曰：大畜者，聚也。刚健笃（2）实，积聚丰隆。居官食禄，建立其功。论讼有益。道理亨通。利涉大川，后吉先凶。

虎易注：世身在三爻，月卦身为丑，不入卦。父母丙午火不入卦，伏藏在二爻官鬼甲寅木下。子孙丙申金不入卦，伏藏在三爻兄弟甲辰土下。
 
《易经》第二十六卦  大畜  山天大畜  艮上乾下 
    大畜：利贞。不家食，吉，利涉大川。
    《彖》曰：“大畜”，刚健笃实辉光，日新其德。刚上而尚贤，能止健，大正也。“不家食，吉”，养贤也。“利涉大川”，应乎天也。
    《象》曰：天在山中，大畜；君子以多识前言往行，以畜其德。 

    六爻断：
　　初九：有厉，利已。
　　《象》曰：“有厉，利已”，不犯灾也。
　　九二：舆说輹（3）。
　  《象》曰：“舆说辐”，中无尤也。
　　九三：良马逐，利艰贞，曰闲舆卫。利有攸往。
　　《象》曰：“利有攸往”，上合志也。
　　六四：童牛之牿（4），元吉。
　　《象》曰：六四“元吉”，有喜也。
　　六五：豮（5）豕（6）之牙，吉。
　　《象》曰：六五之“吉”，有庆也。
　　上九：何天之衢（7），亨。
　　《象》曰：“何天之衢”，道大行也。
 
生僻字注释：（1）【壑】读音：he，四声。意为：山沟或大水坑。（2）【笃】读音：du，三声。意为：忠实。（3）【輹】读音：fu，四声。意为：车轴缚也。（4）【牯】读音：gu，四声。意为：绑在牛角上，使牛不能顶人的横木。（5）【豮】读音：fen，二声。意为：雄性的牲畜。（6）【豕】读音：shi，三声。意为：猪。（7）【衢】读音：qu，二声。意为：大路。


艮宫：《山泽损》  属土  艮上兑下 
　伏　　神　【本　　卦】
　　　　　　▄▄▄▄▄　官鬼丙寅木　应
　　　　　　▄▄  ▄▄　妻财丙子水　　
　　　　　　▄▄  ▄▄　兄弟丙戌土　　
子孙丙申金　▄▄  ▄▄　兄弟丁丑土　世
　　　　　　▄▄▄▄▄　官鬼丁卯木　　
　　　　　　▄▄▄▄▄　父母丁巳火　　
            凿石见玉之卦，
            握土为山之象。
    判曰：损者，益也。损上益下，后易先难。本非走失，事主忧官。必损而已，何以为安。

虎易注：世身在二爻，月卦身为申，不入卦。子孙丙申金不入卦，伏藏在三爻兄弟丁丑土下。 

《易经》第四十一卦  损  山泽损  艮上兑下  
　　损：有孚，元吉、无咎、可贞，利有攸往。曷（1）之用？二簋可用享。
    《彖》曰：“损”，损下益上，其道上行。损而有孚，元吉，无咎，可贞，利有攸往。曷之用？ 二簋可用享。二簋应有时。损刚益柔有时；损益盈虚，与时偕行。
    《象》曰：山下有泽，损；君子以惩忿（2）窒（3）欲。 

    六爻断：
　　初九：已事遄（4）往，无咎；酌损之。
　　《象》曰：“已事遄往”，尚合志也。
　　九二：利贞，征凶；弗损益之。
　　《象》曰：九二“利贞”，中以为志也。
　　六三：三人行，则损一人；一人行，则得其友。
　　《象》曰：一人行，三则疑也。
　　六四：损其疾，使遄有喜，无咎。
　　《象》曰：“损其疾”，亦可喜也。
　　六五：或益之十朋之龟，弗克违，元吉。
　　《象》曰：六五“元吉”，自上佑也。
　　上九：弗损益之，无咎，贞吉，利有攸往，得臣无家。
　　《象》曰：“弗损益之”，大得志也。
 
生僻字注释：（1）【曷】读音：he，二声。意为：怎么，何时。（2）【忿】读音：fen，四声。意同：愤。（3）【窒】读音：zhi，四声。意为：阻塞不通。（4）【遄】读音：chuan，二声。意为：迅速地。


艮宫：《火泽睽》  属土  离上兑下 
 伏　　神　【本　　卦】
　　　　　　▄▄▄▄▄　父母己巳火　　
妻财丙子水　▄▄  ▄▄　兄弟己未土　　
　　　　　　▄▄▄▄▄　子孙己酉金　世
　　　　　　▄▄  ▄▄　兄弟丁丑土　　
　　　　　　▄▄▄▄▄　官鬼丁卯木　　
　　　　　　▄▄▄▄▄　父母丁巳火　应
            猛虎陷井之卦，
            二女同居之象。
    判曰：睽者，背也。志不相得，作事乖违。口舌相伴，财散人离。病者难瘥（1），行者不归。

虎易注：世身在四爻，月卦身为卯，在二爻。妻财丙子水不入卦，伏藏在五爻兄弟己未土下。 

《易经》第三十八卦  睽  火泽睽  离上兑下  
　　睽：小事吉。
    《彖》曰：“睽”，火动而上，泽动而下，二女同居，其志不同行；说而丽乎明，柔进而上行，得中而应乎刚，是以小事吉。天地睽而其事同也，男女睽而其志通也，万物睽而其事类也。睽之时用大矣哉！
    《象》曰：上火下泽，睽；君子以同而异。 

    六爻断：
　　初九：悔亡。丧马勿逐，自复。见恶人，无咎。
　　《象》曰：“见恶人”，以辟咎也。
　　九二：遇主于巷，无咎。
　　《象》曰：“遇主于巷”，未失道也。
　　六三：见舆曳，其牛掣（2）；其人天且劓（3），无初有终。
　　《象》曰：“见舆曳”，位不当也。“无初有终”，遇刚也。
　　九四：睽孤；遇元夫，交孚，厉无咎。
　　《象》曰：交孚无咎，志行也。
　　六五：悔亡，厥宗噬肤，往何咎？
　　《象》曰：“厥宗噬肤”，往有庆也。
　　上九：睽孤；见豕负涂，载鬼一车；先张之弧，后说之弧；匪寇婚媾。往遇雨则吉。
　　《象》曰：遇雨之吉，群疑亡也。

生僻字注释：（1）【瘥】读音：chai，四声。意为：病愈。（2）【掣】读音：che，四声。意为：拽拉，抽，一闪而过。（3）【劓】读音：yi，四声。意为：古代割掉鼻子的酷刑。


艮宫：《天泽履》  属土  乾上兑下 　
 伏　　神　【本　　卦】
　　　　　　▄▄▄▄▄　兄弟壬戌土　　
妻财丙子水　▄▄▄▄▄　子孙壬申金　世
　　　　　　▄▄▄▄▄　父母壬午火　　
　　　　　　▄▄  ▄▄　兄弟丁丑土　　
　　　　　　▄▄▄▄▄　官鬼丁卯木　应
　　　　　　▄▄▄▄▄　父母丁巳火　　
            如履虎尾之卦，
            安中防危之象。
    判曰：履者，礼也。如履虎尾，防虑宜深。坚冰之患，戒慎兢兢。安中防危，忧中望喜。眇（1）而能视，跛（2）而能履。

虎易注：世身在三爻，月卦身为辰，不入卦。妻财丙子水不入卦，伏藏在五爻子孙壬申金下。 

《易经》第十卦  履  天泽履  乾上兑下 　　 
    履：履虎尾，不咥（3）人，亨。
    《彖》曰：履，柔履刚也。说而应乎乾，是以“履虎尾，不咥人，亨。”刚中正，履帝位而不疚（4），光明也。
    《象》曰：上天下泽，履；君子以辨上下，安民志。 

    六爻断：
　　初九：素履，往无咎。
　　《象》曰：素履之往，独行愿也。
　　九二：履道坦坦，幽人贞吉。
　　《象》曰：“幽人贞吉”，中不自乱也。
　　六三：眇能视，跛能履。履虎尾，咥人，凶。武人为于大君。
　　《象》曰：“眇能视”，不足以有明也。“跛能履”，不足以与行也。咥人之凶，位不当也。“武人为于大君”，志刚也。
　　九四：履虎尾，愬愬（5），终吉。
　　《象》曰：“愬愬，终吉”，志行也。
　　九五：夬履，贞厉。
　　《象》曰：“夬履，贞厉”，位正当也。
　　上九：视履考祥，其旋元吉。
　　《象》曰：元吉在上，大有庆也。

生僻字注释：（1）【眇】读音：miao，三声。原指一只眼睛瞎，后来也指两只眼睛瞎。（2）【跛】读音：bo，三声。意为：腿或脚有毛病。（3）【咥】读音：die，二声。意为：咬。（4）【疚】读音：jiu，四声。意为：对自己的错误感到内心痛苦。（5）【愬】读音：se，四声。意为：惊惧。


艮宫：《风泽中孚》（游魂）  属土  巽上兑下 
 伏　　神　【本　　卦】
　　　　　　▄▄▄▄▄　官鬼辛卯木　　
妻财丙子水　▄▄▄▄▄　父母辛巳火　　
　　　　　　▄▄  ▄▄　兄弟辛未土　世
子孙丙申金　▄▄  ▄▄　兄弟丁丑土　　
　　　　　　▄▄▄▄▄　官鬼丁卯木　　
　　　　　　▄▄▄▄▄　父母丁巳火　应
            鹤鸣子和之卦，
            事有定期之象。
    判曰：中孚，信也。天地养育，万物安居，泽被草木，信及豚（1）鱼。利涉大川，厄难消除。

虎易注：世身在二爻，月卦身为酉，不入卦。子孙丙申金不入卦，伏藏在三爻兄弟丁丑土下。妻财丙子水不入卦，伏藏在五爻父母辛巳火下。　　

《易经》第六十一卦  中孚  风泽中孚  巽上兑下  
　　中孚：豚鱼吉，利涉大川，利贞。
    《彖》曰：“中孚”，柔在内而刚得中，说而巽，孚乃化邦也。“豚鱼吉”，信及豚鱼也。“利涉大川”，乘木舟虚也。中孚以利贞，乃应乎天也。
    《象》曰：泽上有风，中孚；君子以议狱缓死。 

    六爻断：
　　初九：虞（2）吉，有他，不燕。
　　《象》曰：初九“虞吉”，志未变也。
　　九二：鸣鹤在阴，其子和之。我有好爵，吾与尔靡（3）之。
　　《象》曰：“其子和之”，中心愿也。
　　六三：得敌，或鼓或罢，或泣或歌。
　　《象》曰：“或鼓或罢”，位不当也。
　　六四：月几望，马匹亡，无咎。
　　《象》曰：“马匹亡”，绝类上也。
　　九五：有孚挛（4）如，无咎。
　　《象》曰：“有孚挛如”，位正当也。
　　上九：翰音登于天，贞凶。
　　《象》曰：“翰音登于天”，何可长也！
 
生僻字注释：（1）【豚】读音：tun，二声。意为：小猪，也泛指猪。（2）【虞】读音：yu，二声。意为：猜测，预料，忧虑，欺骗。（3）【靡】读音：mi，二声。意为：浪费，细腻，无。（4）【挛】读音：luan，二声。意为：双生，连在一起。　　
 

艮宫：《风山渐》（归魂）  属土  巽上艮下
 伏　　神　【本　　卦】
　　　　　　▄▄▄▄▄　官鬼辛卯木　应
妻财丙子水　▄▄▄▄▄　父母辛巳火　　
　　　　　　▄▄  ▄▄　兄弟辛未土　　
　　　　　　▄▄▄▄▄　子孙丙申金　世
　　　　　　▄▄  ▄▄　父母丙午火　　
　　　　　　▄▄  ▄▄　兄弟丙辰土　　
            高山植木之卦，
            积小成大之象。
    判曰：渐者，进也。渐进之义，动静皆宜。食无求饱，款曲施为，婚姻和合，行人将归。

虎易注：世身在三爻，月卦身为寅，不入卦。妻财丙子水不入卦，伏藏在五爻父母辛巳火下。　 

《易经》第五十三卦  渐  风山渐  巽上艮下  
　　渐：女归吉，利贞。
    《彖》曰：渐之进也，女归吉也。进得位，往有功也；进以正，可以正邦也。其位，刚得中也。止而巽，动不穷也。
    《象》曰：山上有木，渐；君子以居贤德善俗。 

    六爻断：
　　初六：鸿渐于干；小子厉，有言，无咎。
　　《象》曰：小子之厉，义无咎也。
　　六二：鸿渐于磐；饮食衎衎（1），吉。
　　《象》曰：“饮食衎衎”，不素饱也。
　　九三：鸿渐于陆；夫征不复，妇孕不育，凶；利御寇。
　　《象》曰：“夫征不复”，离群丑也。“妇孕不育”，失其道也。利用御寇，顺相保也。
　　六四：鸿渐于木，或得其桷（2），无咎。
　　《象》曰：“或得其桷”，顺以巽也。
　　九五：鸿渐于陵；妇三岁不孕，终莫之胜，吉。
　　《象》曰：“终莫之胜，吉”，得所愿也。
　　上九：鸿渐于陆；其羽可用为仪，吉。
　　《象》曰：“其羽可用为仪，吉”，不可乱也。
 
生僻字注释：（1）【衎】读音：kan，四声。意为：快乐，刚直。（2）【桷】读音：jue，二声。意为：方形的椽（chuan，二声。）子。


震宫：《震为雷》（六冲）  属木  震上震下 
【本　　卦】
▄▄  ▄▄　妻财庚戌土　世 
▄▄  ▄▄　官鬼庚申金　　 
▄▄▄▄▄　子孙庚午火　　 
▄▄  ▄▄　妻财庚辰土　应 
▄▄  ▄▄　兄弟庚寅木　　 
▄▄▄▄▄　父母庚子水　　 
震惊百里之卦，
有声无形之象。
    判曰：震者，动也。重雷发响，百里飞声，无事之者，愕(1)然而惊。求谋和遂，官爵难成。空闻其响，不见其形。

虎易注：世身在五爻，月卦身为亥，不入卦。此卦父、兄、子、财、官六亲俱全。 

《易经》第五十一卦  震  震为雷  震上震下  
　　震：亨。震来虩虩（2），笑言哑哑。震惊百里，不丧匕鬯（3）。
    《彖》曰：“震”，亨。“震来虩虩”，恐致福也。“笑言哑哑，”后有则也。“震惊百里”，惊远而惧迩（4）也；出，可以守宗庙社稷，以为祭主也。
    《象》曰：洊雷，震；君子以恐惧修省（此处读xin，三声。）。 

    六爻断：
　　初九：震来虩虩，后笑言哑哑，吉。
　　《象》曰：“震来虩虩”，恐致福也。“笑言哑哑”，后有则也。
　　六二：震来，厉；亿丧贝，跻（5）于九陵，勿逐，七日得。
　　《象》曰：“震来，厉”，乘刚也。
　　六三：震苏苏，震行无眚（6）。
　　《象》曰：“震苏苏”，位不当也。
　　九四：震遂泥。
　　《象》曰：“震遂泥”，未光也。
　　六五：震往来，厉；亿无丧，有事。
　　《象》曰：“震往来，厉”，危行也。其事在中，大无丧也。
　　上六：震索索，视矍矍（7），征凶。震不于其躬，于其邻，无咎。婚媾有言。
　　《象》曰：“震索索”，中未得也。虽凶无咎，畏邻戒也。  
 
生僻字注释：（1）【愕】读音：e，四声。意为：惊讶，发楞。（2）【虩】读音：xi，四声。形容恐惧。（3）【鬯】读音：chang，四声。意为：古代祭祀用的一种酒。（4）【迩】读音：er，三声。意为：近。（5）【跻】读音：ji，一声。意为：登，上升。（6）【眚】读音：sheng，三声。意为：灾异，过错。（7）【矍】读音：jue，二声。意为：惊视的样子。


震宫：《雷地豫》（六合） 属木  震上坤下 
 伏　　神　【本　　卦】
　　　　　　▄▄  ▄▄　妻财庚戌土　　
　　　　　　▄▄  ▄▄　官鬼庚申金　　
　　　　　　▄▄▄▄▄　子孙庚午火　应
　　　　　　▄▄  ▄▄　兄弟乙卯木　　
　　　　　　▄▄  ▄▄　子孙乙巳火　　
父母庚子水　▄▄  ▄▄　妻财乙未土　世
            鸾（1）凤生雏（2）之卦，
            万物发荣之象。
    判曰：豫者，悦也。雷出于地，开蛰鼓翼，天地顺动。日时不忒。先王制礼，殷荐崇德。凡事无疑，上下悦怿（3）。

虎易注：世身在二爻，月卦身为午，在四爻。父母庚子水不入卦，伏藏在初爻妻财乙未土下。

《易经》第十六卦  豫  雷地豫  震上坤下  
　　豫：利建侯行师。
    《彖》曰：“豫”，刚应而志行，顺以动，豫。豫顺以动，故天地如之，而况建侯行师乎？天地以顺动，故日月不过，而四时不忒；圣人以顺动，则刑罚清而民服。豫之时义大矣哉！
    《象》曰：雷出地奋，豫。先王以作乐崇德，殷荐之上帝，以配祖考。 

    六爻断：
　　初六：鸣豫，凶。
　　《象》曰：初六“鸣豫”，志穷凶也。
　　六二：介于石，不终日，贞吉。
　  《象》曰：“不终日，贞吉”，以中正也。
　　六三：盱（4）豫悔。迟有悔。
　　《象》曰：盱豫有悔，位不当也。
　　九四：由豫，大有得。勿疑。朋盍（5）簪（6）。
　　《象》曰：“由豫，大有得”，志大行也。
　　六五：贞疾，恒不死。
　　《象》曰：六五“贞疾”，乘刚也。“恒不死”，中未亡也。
　　上六：冥（7）豫，成有渝，无咎。
　　《象》曰：冥豫在上，何可长也？
 
生僻字注释：（1）【鸾】读音：luan，二声。传说中凤凰一类的鸟。（2）【雏】读音：chu，二声。意为：幼小的（多指鸟类。）（3）【怿】读音yi，四声，意为：欢喜，高兴。（4）【盱】读音：xu，一声。意为：睁开眼睛向上看。（5）【盍】读音：he，二声。意为：何不。（6）【簪】读音：zan，一声。意为：别住头发的条状物。（7）【冥】读音：ming，二声。意为：昏暗，糊涂，愚昧。 


震宫：《雷水解》  属木  震上坎下 
　伏　　神　【本　　卦】
　　　　　　▄▄  ▄▄　妻财庚戌土　　
　　　　　　▄▄  ▄▄　官鬼庚申金　应
　　　　　　▄▄▄▄▄　子孙庚午火　　
　　　　　　▄▄  ▄▄　子孙戊午火　　
　　　　　　▄▄▄▄▄　妻财戊辰土　世
父母庚子水　▄▄  ▄▄　兄弟戊寅木　　
            春雷行雨之卦，
            忧散喜生之象。
    判曰：解者，散也。出于险难，恶事消散，狱讼可释，共相歌赞。婚不和谐，人如隔面。久患在床，今当冰泮（1）。

虎易注：世身在五爻，月卦身为丑，不入卦。父母庚子水不入卦，伏藏在初爻兄弟戊寅木下。

《易经》第四十卦  解  雷水解  震上坎下  
　　解：利西南。无所往，其来复吉。有攸往，夙（2）吉。
    《彖》曰：“解”，险以动，动而免乎险，解。“解，利西南”，往得众也。“其来复吉”，乃得中也。“有攸往，夙吉”，往有功也。天地解而雷雨作，雷雨作而百果草木皆甲坼（3）。解之时大矣哉！
    《象》曰：雷雨作，解；君子以赦（4）过宥（5）罪。 

    六爻断：
　　初六：无咎。
　　《象》曰：刚柔之际，义无咎也。
　　九二：田获三狐，得黄矢；贞吉。
　　《象》曰：九二“贞吉”，得中道也。
　　六三：负且乘，致寇至；贞吝。
　　《象》曰：“负且乘”，亦可丑也。自我致戎，又谁咎也。
　　九四：解而拇，朋至斯孚。
　　《象》曰：“解而拇”，未当位也。
　　六五：君子维有解（读xie，四声。），吉，有孚于小人。
　　《象》曰：君子有解，小人退也。
　　上六：公用射隼（6）于高墉（7）之上，获之，无不利。
　　《象》曰：公用射隼，以解悖（8）也。
 
生僻字注释：（1）【泮】读音：pan，四声。意为：融解。（2）【夙】读音：su，四声。意为：素有的，旧有的，早。（3）【坼】读音：che，四声。意为：裂开。（4）【赦】读音she，四声。意为：赦免。（5）【宥】读音：you，四声。意为：宽恕，原谅。（6）【隼】读音：sun，三声。意为：一种鸟。（7）【墉】读音：yong，一声。意为：城墙，高墙。（8）【悖】读音：bei，四声。意为：相反，违反，违背道理，迷惑，糊涂。


震宫：《雷风恒》  属木  震上巽下
　伏　　神　【本　　卦】
　　　　　　▄▄  ▄▄　妻财庚戌土　应
　　　　　　▄▄  ▄▄　官鬼庚申金　　
　　　　　　▄▄▄▄▄　子孙庚午火　　
　　　　　　▄▄▄▄▄　官鬼辛酉金　世
兄弟庚寅木　▄▄▄▄▄　父母辛亥水　　
　　　　　　▄▄  ▄▄　妻财辛丑土　　
            日月长明之卦，
            四时不忒之象。
    判曰：恒者，久也。长久安静，不动为良，四时变化，天道无常。日月运转，普照其光。君子以立，不易其方。

虎易注：世身在四爻，月卦身为寅，不入卦。兄弟庚寅木不入卦，伏藏在二爻父母辛亥水下。　 

《易经》第三十二卦  恒  雷风恒  震上巽下  
　　恒：亨，无咎，利贞，利有攸往。
    《彖》曰：“恒”，久也。刚上而柔下，雷风相与；巽而动，刚柔皆应，恒。“恒，亨，无咎，利贞”，久於其道也。天地之道，恒久而不已也。“利有攸往”，终则有始也。日月得天而能久照，四时变化而能久成。圣人久於其道，而天下化成。观其所恒，而天地万物之情可见矣。
    《象》曰：雷风，恒；君子以立不易方。 

    六爻断：
　　初六：浚（1）恒，贞凶，无攸利。
　　《象》曰：浚恒之凶，始求深也。
　　九二：悔亡。
　　《象》曰：九二“悔亡”，能久中也。
　　九三：不恒其德，或承之羞，贞吝。
　　《象》曰：“不恒其德”，无所容也。
　　九四：田无禽。
　　《象》曰：久非其位，安得禽也？
　　六五：恒其德，贞。妇人吉，夫子凶。
　　《象》曰：妇人贞吉，从一而终也。夫子制义，从妇凶也。
　　上六：振恒，凶。
　　《象》曰：振恒在上，大无功也。

生僻字注释：（1）【浚】读音：jun，四声。意为：挖深，疏通。


震宫：《地风升》  属木  坤上巽下 
　伏　　神　【本　　卦】
　　　　　　▄▄  ▄▄　官鬼癸酉金　　
　　　　　　▄▄  ▄▄　父母癸亥水　　
子孙庚午火　▄▄  ▄▄　妻财癸丑土　世
　　　　　　▄▄▄▄▄　官鬼辛酉金　　
兄弟庚寅木　▄▄▄▄▄　父母辛亥水　　
　　　　　　▄▄  ▄▄　妻财辛丑土　应
            灵鸟翱翔之卦，
            显达光明之象。
    判曰：升者，进也。木生于土，萌芽渐长，积小成大，升进而上，宜见王公，褒嘉欢赏。出暗向明，亨通之象。

虎易注：世身在二爻，月卦身为酉，在三、六爻。兄弟庚寅木不入卦，伏藏在二爻父母辛亥水下。子孙庚午火不入卦，伏藏在四爻妻财癸丑土下。

《易经》第四十六卦  升  地风升  坤上巽下  
　　升：元亨，用见大人，勿恤；南征，吉。
    《彖》曰：柔以时升，巽而顺，刚中而应，是以大亨。“用见大人，勿恤”，有庆也。“南征，吉”，志行也。
    《象》曰：地中生木，升；君子以顺德，积小以高大。 

    六爻断：
　　初六：允升，大吉。
　　《象》曰：“允升，大吉”，上合志也。
　　九二：孚乃利用禴，无咎。
　　《象》曰：九二之孚，有喜也。
　　九三：升虚邑。
　　《象》曰：“升虚邑”，无所疑也。
　　六四：王用亨于岐山，吉，无咎。
　　《象》曰：“王用亨于岐山”，顺事也。
　　六五：贞吉，升阶。
　　《象》曰：“贞吉，升阶”，大得志也。
　　上六：冥升，利于不息之贞。
　　《象》曰：冥升在上，消不富也。


震宫：《水风井》  属木  坎上巽下  
　伏　　神　【本　　卦】
　　　　　　▄▄  ▄▄　父母戊子水　　
　　　　　　▄▄▄▄▄　妻财戊戌土　世
子孙庚午火　▄▄  ▄▄　官鬼戊申金　　
　　　　　　▄▄▄▄▄　官鬼辛酉金　　
兄弟庚寅木　▄▄▄▄▄　父母辛亥水　应
　　　　　　▄▄  ▄▄　妻财辛丑土　　
            珠藏深渊之卦，
            守静安常之象。
    判曰：井者，静也。邑乃可改，井不可移，安身勿动，守道无亏。所作于人，且宜修之。逃亡难得，应没还期。

虎易注：世身在五爻，月卦身为辰，不入卦。兄弟庚寅木不入卦，伏藏在二爻父母辛亥水下。子孙庚午火不入卦，伏藏在四爻官鬼戊申金下。 

 《易经》第四十八卦  井  水风井  坎上巽下  
　　井：改邑不改井，无丧无得，往来井井。汔（1）至亦未繘（2）井，羸其瓶，凶。
    《彖》曰：巽乎水而上水，井；井养而不穷也。“改邑不改井”，乃以刚中也。“汔至亦未繘井”，未有功也。“羸其瓶”，是以凶也。
    《象》曰：木上有水，井；君子以劳民劝相。 

    六爻断：
　　初六：井泥不食，旧井无禽。
　　《象》曰：“井泥不食”，下也。“旧井无禽”，时舍也。
　　九二：井谷射鲋（3），瓮（4）敝（5）漏。
　　《象》曰：“井谷射鲋”，无与也。
　　九三：井渫（6）不食，为我心恻。可用汲，王明并受其福。
　　《象》曰：“井渫不食”，行恻也。求王明，受福也。
　　六四：井甃（7），无咎。
　　《象》曰：“井甃，无咎”，修井也。
　　九五：井冽（8），寒泉食。
　　《象》曰：寒泉之食，中正也。
　　上六：井收勿幕，有孚元吉。
　　《象》曰：元吉在上，大成也。
 
生僻字注释：（1）【讫】读音：qi，四声。意为：庶几。（2）【繘】读音；yu，四声。意为：汲井水用的绳索。（3）【鲋】读音：fu，四声。古书上指鲫鱼。（4）【瓮】读音：weng，四声。意为：一种陶器。（5）【敝】读音：bi，四声。意为：破旧，衰败。（6）【渫】读音：xie，四声。意为：除去，疏通。（7）【甃】读音：zhou，四声。意为：井壁。（8）【冽】读音：lie，四声。意为：清，洁。


震宫：《泽风大过》（游魂）  属木  兑上巽下  
　伏　　神　【本　　卦】
　　　　　　▄▄  ▄▄　妻财丁未土　　
　　　　　　▄▄▄▄▄　官鬼丁酉金　　
子孙庚午火　▄▄▄▄▄　父母丁亥水　世
　　　　　　▄▄▄▄▄　官鬼辛酉金　　
兄弟庚寅木　▄▄▄▄▄　父母辛亥水　　
　　　　　　▄▄  ▄▄　妻财辛丑土　应
            寒木生花之卦，
            本末俱弱之象。
    判曰：大过者，祸也。四阳过盛，上下不胜，栋桡（1）之象，事卒难明。两刑两克，所求不成。枯杨借生，自灭之征。

虎易注：世身在六爻，月卦身为卯，不入卦。兄弟庚寅木不入卦，伏藏在二爻父母辛亥水下。子孙庚午火不入卦，伏藏在四爻父母丁亥水下。 

《易经》第二十八卦  大过  泽风大过  兑上巽下  
　大过：栋桡。利有攸往，亨。
    《彖》曰：“大过”，大者过也。“栋桡”，本末弱也。刚过而中，巽而说行，利有攸往，乃亨。大过之时大矣哉！
    《象》曰：泽灭木，大过；君子以独立不惧，遁世无闷。 

    六爻断：
　　初六：藉用白茅，无咎。
　　《象》曰：“藉用白茅”，柔在下也。
　　九二：枯杨生稊（2），老夫得其女妻，无不利。
　  《象》曰：老夫女妻，过以相与也。
　　九三：栋桡，凶。
　　《象》曰：栋桡之凶，不可以有辅也。
　　九四：栋隆，吉，有它吝。
　　《象》曰：栋隆之吉，不桡乎下也。
　　九五：枯杨生华，老妇得其士夫，无咎无誉。
　　《象》曰：“枯杨生华”，何可久也？老妇士夫，亦可丑也。
　　上六：过涉灭顶，凶，无咎。
　　《象》曰：过涉之凶，不可咎也。
 
生僻字注释：（1）【桡】读音：rao，二声。意为：弯曲。（2）【稊】读音：ti，二声。意为：杨柳新生的枝叶。


震宫：《泽雷随》（归魂）  属木  兑上震下 
　伏　　神　【本　　卦】
　　　　　　▄▄  ▄▄　妻财丁未土　应
　　　　　　▄▄▄▄▄　官鬼丁酉金　　
子孙庚午火　▄▄▄▄▄　父母丁亥水　　
　　　　　　▄▄  ▄▄　妻财庚辰土　世
　　　　　　▄▄  ▄▄　兄弟庚寅木　　
　　　　　　▄▄▄▄▄　父母庚子水　　
            良工琢（1）玉之卦，
            如水推车之象。
    判曰：随者，顺也。上刚下柔，随时之义。改故鼎新，众美俱至。士子得官，宜增禄位。百事遂意，吉无不利。

虎易注：世身在五爻，月卦身为申，不入卦。子孙庚午火不入卦，伏藏在四爻父母丁亥水下。 

《易经》第十七卦  随  泽雷随  兑上震下  
　　随：元亨，利贞，无咎。
    《彖》曰：随，刚来而下柔，动而说，随。大亨，贞无咎，而天下随时，随时之义大矣哉！
    《象》曰：泽中有雷，随；君子以向晦（2）入宴息。 

    六爻断：
　　初九：官有渝，贞吉。出门交有功。
　　《象》曰：“官有渝”，从正吉也。“出门交有功”，不失也。
　　六二：系小子，失丈夫。
　  《象》曰：“系小子”，弗兼与也。
　　六三：系丈夫，失小子。随有求得，利居贞。
　　《象》曰：“系丈夫”，志舍下也。
　　九四：随有获，贞凶。有孚在道，以明，何咎？ 
　　《象》曰：“随有获”，其义凶也。“有孚在道”，明功也。
　　九五：孚于嘉（3），吉。
　　《象》曰：“孚于嘉，吉”，位正中也。
　　上六：拘系之，乃从维之。王用亨于西山。
　　《象》曰：“拘系之”，上穷也。
 
生僻字注释：（1）【琢】读音：zhuo，二声。意为：雕刻玉石，使成器物。（2）【晦】读音：hui，四声。意为：昏暗，隐藏，夜晚。（3）【嘉】读音：jia，一声。意为：美好，夸奖，赞许。
 

巽宫：《巽为风》（六冲）  属木  巽上巽下 
【本　　卦】
▄▄▄▄▄　兄弟辛卯木　世 
▄▄▄▄▄　子孙辛巳火　　 
▄▄  ▄▄　妻财辛未土　　 
▄▄▄▄▄　官鬼辛酉金　应 
▄▄▄▄▄　父母辛亥水　　 
▄▄  ▄▄　妻财辛丑土　　 
风行草偃（1）之卦，
上行下效之象。
    判曰：巽者，顺也。乃顺成天，动用相尚，消息交通，无诸蔽障。恶事不同，风飘其响。所作随顺，进达之象。

虎易注：世身在四爻，月卦身为巳，在五爻。此卦父、兄、子、财、官六亲俱全。 
 
《易经》第五十七卦  巽  巽为风  巽上巽下  
　　巽：小亨，利有攸往，利见大人。
    《彖》曰：重巽以申命，刚巽乎中正而志行，柔皆顺乎刚，是以“小亨，利有攸往，利见大人”。
    《象》曰：随风，巽；君子以申命行事。 

    六爻断：
　　初六：进退，利武人之贞。
　　《象》曰：“进退”，志疑也。“利武人之贞”，志治也。
　　九二：巽在床下，用史、巫纷若，吉，无咎。
　　《象》曰：纷若之吉，得中也。
　　九三：频（2）巽，吝。
　　《象》曰：频巽之吝，志穷也。
　　六四：悔亡，田获三品。
　　《象》曰：“田获三品”，有功也。
　　九五：贞吉，悔亡，无不利。无初有终。先庚三日，后庚三日，吉。
　　《象》曰：九五之吉，位正中也。
　　上九：巽在床下，丧其资斧，贞凶。
　　《象》曰：“巽在床下”，上穷也。“丧其资斧”，正乎凶也。
 
生僻字注释：（1）【偃】读音：yan，三声。意为：仰面倒下，放倒，停止。（2）【频】读音：pin，二声。意为：屡次，连续几次。


巽宫：《风天小畜》  属木  巽上乾下  
　伏　　神　【本　　卦】
　　　　　　▄▄▄▄▄　兄弟辛卯木　　
　　　　　　▄▄▄▄▄　子孙辛巳火　　
　　　　　　▄▄  ▄▄　妻财辛未土　应
官鬼辛酉金　▄▄▄▄▄　妻财甲辰土　　
　　　　　　▄▄▄▄▄　兄弟甲寅木　　
　　　　　　▄▄▄▄▄　父母甲子水　世
            匣（1）藏宝剑之卦，
            密云不雨之象。
    判曰：小畜者，塞也。密云不雨，夫妇反覆。信息不通，出行却伏，求事不成，迟而未速。

虎易注：世身在初爻，月卦身为子，在初爻。官鬼辛酉金不入卦，伏藏在三爻妻财甲辰土下。　 

《易经》第九卦  小畜  风天小畜  巽上乾下  
　　小畜：亨。密云不雨，自我西郊。
    《彖》曰：“小畜”，柔得位而上下应之，曰小畜。健而巽，刚中而志行，乃亨。“密云不雨”，尚往也。“自我西郊”，施未行也。
    《象》曰：风行天上，小畜；君子以懿（2）文德。 

    六爻断：
　　初九：复自道，何其咎，吉。
　　《象》曰：“复自道”，其义吉也。
　　九二：牵复，吉。
　　《象》曰：牵复在中，亦不自失也。
　　九三：舆说辐，夫妻反目。
　　《象》曰：“夫妻反目”，不能正室也。
　　六四：有孚，血去惕出，无咎。
　　《象》曰：有孚惕出，上合志也。
　　九五：有孚挛如，富以其邻。
　　《象》曰：“有孚挛如”，不独富也。
　　上九：既雨既处，尚德载。妇贞厉。月几望，君子征凶。
　　《象》曰：“既雨既处”，德积载也。“君子征凶”，有所疑也。
 
生僻字注释：（1）【匣】读音：xia，二声。意为：收藏东西的器具。（2）【懿】读音：yi，四声。意为：美好（多指德行）。

 
巽宫：《风火家人》  属木  巽上离下
　伏　　神　【本　　卦】
　　　　　　▄▄▄▄▄　兄弟辛卯木　　
　　　　　　▄▄▄▄▄　子孙辛巳火　应
　　　　　　▄▄  ▄▄　妻财辛未土　　
官鬼辛酉金　▄▄▄▄▄　父母己亥水　　
　　　　　　▄▄  ▄▄　妻财己丑土　世
　　　　　　▄▄▄▄▄　兄弟己卯木　　
            入海求珠之卦，
            开花结子之象。
    判曰：家人者，同也。阴阳得位，夫妇克隆，田木增广，财入本宫。婚姻之道，以存始终。不求自合，家庆融融。

虎易注：世身在二爻，月卦身为未，在四爻。官鬼辛酉金不入卦，伏藏在三爻父母己亥水下。　 

《易经》第三十七卦  家人  风火家人  巽上离下
    家人：利女贞。
    《彖》曰：“家人”，女正位乎内，男正位乎外；男女正，天地之大义也。家人有严君焉，父母之谓也。父父，子子，兄兄，弟弟，夫夫，妇妇，而家道正；正家而天下定矣。
    《象》曰：风自火出，家人；君子以言有物，而行有恒。 

    六爻断：
　　初九：闲有家，悔亡。
　　《象》曰：“闲有家”，志未变也。
　　六二：无攸遂，在中馈（1），贞吉。
　　《象》曰：六二之吉，顺以巽也。
　　九三：家人嗃嗃（2），悔厉吉；妇子嘻嘻，终吝。
　　《象》曰：“家人嗃嗃”，未失也。“妇子嘻嘻”，失家节也。
　　六四：富家，大吉。
　　《象》曰：“富家，大吉”，顺在位也。
　　九五：王假有家，勿恤，吉。
　　《象》曰：“王假有家”，交相爱也。
　　上九：有孚威如，终吉。
　　《象》曰：威如之吉，反身之谓也。
 
生僻字注释：（1）【馈】读音：kui，四声。意为：馈赠。（2）【嗃】读音：he，四声。意为：严酷，严厉。


巽宫：《风雷益》  属木  巽上震下  
　伏　　神　【本　　卦】
　　　　　　▄▄▄▄▄　兄弟辛卯木　应
　　　　　　▄▄▄▄▄　子孙辛巳火　　
　　　　　　▄▄  ▄▄　妻财辛未土　　
官鬼辛酉金　▄▄  ▄▄　妻财庚辰土　世
　　　　　　▄▄  ▄▄　兄弟庚寅木　　
　　　　　　▄▄▄▄▄　父母庚子水　　
            鸿鹄（1）遇风之卦，
            滴水天河之象。
    判曰：益者，损也。风雷相举，益道如然。小人达情，刑狱之愆。君子位变，见善则迁。利有攸往，行人速还。

虎易注：世身在五爻，月卦身为申，不入卦。官鬼辛酉金不入卦，伏藏在三爻妻财庚辰土下。

《易经》第四十二卦  益  风雷益  巽上震下  
　　益：利有攸往，利涉大川。
    《彖》曰：“益”，损上益下，民说无疆；自上下下，其道大光。“利有攸往”，中正有庆。“利涉大川”，木道乃行。益动而巽，日进无疆。天施地生，其益无方。凡益之道，与时偕行。
    《象》曰：风雷，益；君子以见善则迁，有过则改。 

    六爻断：
　　初九：利用为大作，元吉，无咎。
　　《象》曰：“元吉，无咎”，下不厚事也。
　　六二：或益之十朋之龟，弗克违，永贞吉。王用享于帝，吉。
　　《象》曰：或益之，自外来也。
　　六三：益之用凶事，无咎。有孚中行，告公用圭（2）。
　　《象》曰：益用凶事，固有之也。
　　六四：中行告公从。利用为依迁国。
　　《象》曰：告公从，以益志也。
　　九五：有孚惠心，勿问元吉；有孚惠我德。
　　《象》曰：“有孚惠心”，勿问之矣。惠我德，大得志也。
　　上九：莫益之，或击之。立心勿恒，凶。
　　《象》曰：“莫益之”，偏辞也。“或击之”，自外来也。
 
生僻字注释：（1）【鹄】读音：hu，二声。意指：天鹅。（2）【圭】读音：gui，一声。古代帝王诸侯举行礼仪时所用的玉器，上尖下方。【圭表】古代的天文仪器。


巽宫：《天雷无妄》（六冲）  属木  乾上震下
【本　　卦】
▄▄▄▄▄　妻财壬戌土　　 
▄▄▄▄▄　官鬼壬申金　　 
▄▄▄▄▄　子孙壬午火　世 
▄▄  ▄▄　妻财庚辰土　　 
▄▄  ▄▄　兄弟庚寅木　　 
▄▄▄▄▄　父母庚子水　应 
石中蕴（1）玉之卦，
守旧安常之象。
    判曰：无妄者，天灾也。天雷震响，惊怖如摧。病勿与药，虽凶可为。百凡谋望，居安虑危。

虎易注：世身在初爻，月卦身为卯，不入卦。此卦父、兄、子、财、官六亲俱全。 

《易经》第二十五卦  无妄  天雷无妄  乾上震下 　 
    无妄：元亨，利贞。其匪正有眚，不利有攸往。
    《彖》曰：“无妄”，刚自外来而为主于内，动而健，刚中而应。大亨以正，天之命也。“其匪正有眚，不利有攸往”，无妄之往，何之矣？ 天命不佑，行矣哉？ 
    《象》曰：天下雷行，物与无妄；先王以茂对时育万物。 

    六爻断：
　　初九：无妄，往吉。
　　《象》曰：无妄之往，得志也。
　　六二：不耕获，不菑（2）畲（3），则利有攸往。
　  《象》曰：“不耕获”，未富也。
　　六三：无妄之灾；或系之牛，行人之得，邑人之灾。
　　《象》曰：行人得牛，邑人灾也。
　　九四：可贞，无咎。
　　《象》曰：“可贞，无咎”，固有之也。
　　九五：无妄之疾，勿药有喜。
　　《象》曰：无妄之药，不可试也。
　　上九：无妄，行有眚，无攸利。
　　《象》曰：无妄之行，穷之灾也。
 
生僻字注释：（1）【蕴】读音：yun，四声。意为：包含，蓄积。（2）【菑】读音：zi，一声。意为：除草。（3）【畲】读音：yu，二声。意为：开垦过两年的田地， 
 

巽宫：《火雷噬嗑》  属木  离上震下
【本　　卦】
▄▄▄▄▄　子孙己巳火　　 
▄▄  ▄▄　妻财己未土　世 
▄▄▄▄▄　官鬼己酉金　　 
▄▄  ▄▄　妻财庚辰土　　 
▄▄  ▄▄　兄弟庚寅木　应 
▄▄▄▄▄　父母庚子水　　 
日中为市之卦，
颐中有物之象。
    判曰：噬嗑者，啮（1）也。上下相合，物在颐间，饮食之事，聚会相延，财爻持世。求之不难。所为事理，内外俱安。

虎易注：世身在二爻，月卦身为戌，不入卦。此卦父、兄、子、财、官六亲俱全。 

《易经》第二十一卦  噬嗑  火雷噬嗑  离上震下  
    噬嗑：亨。利用狱。
    《彖》曰：颐中有物，曰噬嗑。噬嗑而亨，刚柔分，动而明，雷电合而章。柔得中而上行，虽不当位，利用狱也。
    《象》曰：雷电，噬嗑；先王以明罚敕法。 

    六爻断：
    初九：履（2）校灭趾，无咎。
　　《象》曰：“履校灭趾”，不行也。
　　六二：噬肤灭鼻，无咎。
　  《象》曰：“噬肤灭鼻”，乘刚也。
　　六三：噬腊肉，遇毒，小吝，无咎。
　　《象》曰：“遇毒”，位不当也。
　　九四：噬乾（此处读干音。）胏（3），得金矢，利艰贞，吉。
　　《象》曰：“利艰贞，吉”，未光也。
　　六五：噬乾肉，得黄金，贞厉，无咎。
　　《象》曰：“贞厉，无咎”，得当也。
　　上九：何校灭耳，凶。
　　《象》曰：“何校灭耳”，聪不明也。
 
生僻字注释：（1）【啮】读音：nie，四声。意为：鼠兔等动物，用牙啃和咬。（2）【履】读音：lv，三声。（原字为尸字头，里面为双人旁加娄字。读音为四声。）其意为：古代用麻，葛等制成的鞋。也有踩，踏之意。（3）【胏】读音：zi，三声。意为：剩余的食物。


巽宫：《山雷颐》（游魂）  属木  艮上震下 
　伏　　神　【本　　卦】
　　　　　　▄▄▄▄▄　兄弟丙寅木　　
子孙辛巳火　▄▄  ▄▄　父母丙子水　　
　　　　　　▄▄  ▄▄　妻财丙戌土　世
官鬼辛酉金　▄▄  ▄▄　妻财庚辰土　　
　　　　　　▄▄  ▄▄　兄弟庚寅木　　
　　　　　　▄▄▄▄▄　父母庚子水　应
            龙隐深潭之卦，
            迁善远恶之象。
    判曰：颐者，养也。谨言节食，能养其身。震动艮止，万物皆春。恶事消散，不害于人。

虎易注：世身在五爻，月卦身为酉，不入卦。官鬼辛酉金不入卦，伏藏在三爻妻财庚辰土下。子孙辛巳火不入卦，伏藏在五爻父母丙子水下。　　
 
《易经》第二十七卦  颐  山雷颐  艮上震下  
　　颐：贞吉。观颐，自求口实。
    《彖》曰：“颐，贞吉”，养正则吉也。“观颐”，观其所养也。“自求口实”，观其自养也。天地养万物，圣人养贤以及万民。颐之时大矣哉！
    《象》曰：山下有雷，颐；君子以慎（1）言语，节饮食。 

    六爻断：
　　初九：舍尔灵龟，观我朵颐，凶。
　　《象》曰：“观我朵颐”，亦不足贵也。
　　六二：颠（2）颐。拂（3）经，于丘颐，征凶。
  　《象》曰：六二“征凶”，行失类也。
　　六三：拂颐，贞凶。十年勿用，无攸利。
　　《象》曰：“十年勿用”，道大悖也。
　　六四：颠颐，吉。虎视眈眈（4），其欲逐逐，无咎。
　　《象》曰：颠颐之吉，上施光也。
　　六五：拂经。居贞吉，不可涉（5）大川。
　　《象》曰：居贞之吉，顺以从上也。
　  上九：由颐。厉吉，利涉大川。
　　《象》曰：“由颐，厉吉”，大有庆也。
 
生僻字注释：（1）【慎】读音：shen，四声。意为：谨慎，小心。（2）【颠】读音：dian，一声。意为：高而直立的东西的顶，路不平，跌落。（3）【拂】读音：fu，二声。意为：轻轻擦过，甩动，抖，违背。（4）【眈眈】读音：dan，一声。意为：形容眼睛注视。（5）【涉】读音：she，四声。意为：渡，徒步过水（泛指从水上经过）。


巽宫：《山风蛊》（归魂）  属木  艮上巽下 　
　伏　　神　【本　　卦】
　　　　　　▄▄▄▄▄　兄弟丙寅木　应
子孙辛巳火　▄▄  ▄▄　父母丙子水　　
　　　　　　▄▄  ▄▄　妻财丙戌土　　
　　　　　　▄▄▄▄▄　官鬼辛酉金　世
　　　　　　▄▄▄▄▄　父母辛亥水　　
　　　　　　▄▄  ▄▄　妻财辛丑土　　
            三虫食血之卦，
            以恶害义之象。
    判曰：蛊者，事也。干父之体，任用于先，三虫在器，阴害相连。厌昧之事，其疾难痊。求谋欲起，虑恐相干。

虎易注：世身在四爻，月卦身为寅，在六爻。子孙辛巳火不入卦，伏藏在五爻父母丙子水下。　　

《易经》第十八卦  蛊  山风蛊  艮上巽下 　 
    蛊：元亨，利涉大川。先甲三日，后甲三日。
    《彖》曰：“蛊”，刚上而柔下，巽而止，蛊。“蛊，元亨”，而天下治也。“利涉大川”，往有事也。“先甲三日，后甲三日”，终则有始，天行也。
    《象》曰：山下有风，蛊；君子以振民育德。 

    六爻断：
　　初六：干父之蛊，有子，考无咎，厉终吉。
　　《象》曰：“干父之蛊”，意承考也。
　　九二：干母之蛊，不可贞。
　  《象》曰：“干母之蛊”，得中道也。
　　九三：干父之蛊，小有悔，无大咎。
　　《象》曰：“干父之蛊”，终无咎也。
　　六四：裕父之蛊，往见吝。
　　《象》曰：“裕父之蛊”，往未得也。
　　六五：干父之蛊，用誉。
　　《象》曰：“干父，用誉”，承以德也。
　　上九：不事王侯，高尚其事。 
　　《象》曰：“不事王侯”，志可则也。
 

离宫：《离为火》（六冲）  属火  离上离下
【本　　卦】
▄▄▄▄▄　兄弟己巳火　世 
▄▄  ▄▄　子孙己未土　　 
▄▄▄▄▄　妻财己酉金　　 
▄▄▄▄▄　官鬼己亥水　应 
▄▄  ▄▄　子孙己丑土　　 
▄▄▄▄▄　父母己卯木　　 
飞禽遇网之卦，
大明当天之象。
    判曰：离者，丽也。光明美丽，不利出师。二鸟同飞，雄失其雌（1），婚姻未合，易起官非。口舌相尚，财散人离。

虎易注：世身在六爻，月卦身为巳，在六爻。此卦父、兄、子、财、官六亲俱全。 

《易经》第三十卦  离  离为火  离上离下 　　 
    离：利贞，亨。畜牝（2）牛，吉。
    《彖》曰：“离”，丽也。日月丽乎天，百谷草木丽乎土，重明以丽乎正，乃化成天下。柔丽乎中正，故亨，是以畜牝牛吉也。
    《象》曰：明两作，离；大人以继明照于四方。 

    六爻断：
　　初九：履错然，敬之，无咎。
　　《象》曰：履错之敬，以辟咎也。
　　六二：黄离，元吉。
  　《象》曰：“黄离，元吉”，得中道也。
　　九三：日昃之离，不鼓缶而歌，则大耋（3）之嗟，凶。
　　《象》曰：“日昃之离”，何可久也？
　　九四：突如其来如，焚如，死如，弃如。
　　《象》曰：“突如其来如”，无所容也。
　　六五：出涕（4）沱（5）若，戚嗟若，吉。
　　《象》曰：六五之吉，离王公也。
　　上九：王用出征，有嘉，折首，获匪其丑，无咎。
　　《象》曰：“王用出征”，以正邦也。

生僻字注释：（1）【雌】读音：ci，二声。意为：生物中能产生卵细胞的（和雄相对）。（2）【牝】读音：pin，四声。意为：雌性的（指鸟、兽。和“牡”相对）。（3）【耋】读音：die，二声。意为：七、八十岁的年纪，泛指老年。（4）【涕】读音：ti，四声。意为：眼泪。（5）【沱】读音：tuo，二声。意为：可以停船的水弯。


离宫：《火山旅》  属火  离上艮下
　伏　　神　【本　　卦】
 　　 　　　▄▄▄▄▄　兄弟己巳火　　
　　　　　　▄▄  ▄▄　子孙己未土　　
　　　　　　▄▄▄▄▄　妻财己酉金　应
官鬼己亥水　▄▄▄▄▄　妻财丙申金　　
　　　　　　▄▄  ▄▄　兄弟丙午火　　
父母己卯木　▄▄  ▄▄　子孙丙辰土　世
            如鸟焚巢（1）之卦，
            乐极哀生之象。
    判曰：旅者，客也。长途落落，羁（2）旅凄凄（3），火行山上，逐草高低。如鸟焚巢，无枝可栖（4）。虽然先笑，后有悲啼。

虎易注：世身在五爻，月卦身为午，在二爻。父母己卯木不入卦，伏藏在初爻子孙丙辰土下。官鬼己亥水不入卦，伏藏在三爻妻财丙申金下。　　

《易经》第五十六卦  旅  火山旅  离上艮下  
　　旅：小亨，旅贞吉。
    《彖》曰：“旅，小亨”，柔得中乎外而顺乎刚，止而丽乎明，是以“小亨，旅贞吉”也。旅之时义大矣哉！
    《象》曰：山上有火，旅；君子以明慎用刑，而不留狱。 

    六爻断：
　　初六：旅琐琐（5），斯其所取灾。
　　《象》曰：“旅琐琐”，志穷灾也。
　　六二：旅即次，怀其资，得童仆贞。
　　《象》曰：“得童仆贞”，终无尤也。
　　九三：旅焚其次，丧其童仆，贞厉。
　　《象》曰：“旅焚其次”，亦以伤矣。以旅与下，其义丧也。
　　九四：旅于处，得其资斧，我心不快。
　　《象》曰：“旅于处”，未得位也。“得其资斧”，心未快也。
　　六五：射雉（6），一矢（7）亡，终以誉命。
　　《象》曰：“终以誉命”，上逮也。
　　上九：鸟焚其巢，旅人先笑后号咷（8）。丧牛于易，凶。
　　《象》曰：以旅在上，其义焚也。“丧牛于易”，终莫之闻也。
 
生僻字注释：（1）【巢】读音：chao，二声。意为：鸟的窝。（2）【羁】读音：ji，一声。意为：拘束，停留。（3）【凄】读音：qi，一声。意为：寒冷，形容冷落萧条，悲伤难过。（4）【恓】读音：qi，一声。本指鸟停在树上，泛指居住或停留。（5）【琐】读音：suo，三声。意为：细碎，卑微。（6）【雉】读音：zhi，四声。意为：幼小，一种形状象鸡的鸟。（7）【矢】读音：shi，三声。意为：箭。（8）【咷】读音：tao，二声。意为：哭。


离宫：《火风鼎》  属火  离上巽下 
　伏　　神　【本　　卦】
　　　　　　▄▄▄▄▄　兄弟己巳火　　
　　　　　　▄▄  ▄▄　子孙己未土　应
　　　　　　▄▄▄▄▄　妻财己酉金　　
　　　　　　▄▄▄▄▄　妻财辛酉金　　
　　　　　　▄▄▄▄▄　官鬼辛亥水　世
父母己卯木　▄▄  ▄▄　子孙辛丑土　　
            调和鼎鼐（1）之卦，
            去旧取新之象。
    判曰：鼎者，定也。鼎象九州，和羹（2）之器，变生为熟，以成香味。鼎乃易溢（3），不宜争事，官鬼持世，求官最利。

虎易注：世身在六爻，月卦身为丑，在初爻。父母己卯木不入卦，伏藏在初爻子孙辛丑土下。　

《易经》第五十卦  鼎  火风鼎  离上巽下  
　　鼎：元吉，亨。
    《彖》曰：“鼎”，象也。以木巽火，亨饪（4）也。圣人亨以享上帝，而大亨以养圣贤。巽而耳目聪明，柔进而上行，得中而应乎刚，是以元亨。
    《象》曰：木上有火，鼎；君子以正位凝（5）命。 

    六爻断：
　　初六：鼎颠趾，利出否。得妾（6）以其子，无咎。
　　《象》曰：“鼎颠趾”，未悖也。“利出否”，以从贵也。
　　九二：鼎有实，我仇有疾，不我能即，吉。
　　《象》曰：“鼎有实”，慎所之也。“我仇有疾”，终无尤也。
　　九三：鼎耳革，其行塞。雉膏不食，方雨亏悔，终吉。
　　《象》曰：“鼎耳革”，失其义也。
　　九四：鼎折足，覆公餗（7）。其形渥（8），凶。
　　《象》曰：“覆公餗”，信如何也！
　　六五：鼎黄耳，金铉（9），利贞。
　　《象》曰：“鼎黄耳”，中以为实也。
　　上九：鼎玉铉，大吉，无不利。
　　《象》曰：玉铉在上，刚柔节也。
 
生僻字注释：（1）【鼐】读音：nai，四声。意为：大鼎。（2）【羹】读音：geng，一声。意为：糊状食物。（3）【溢】读音：yi，四声。意为：充满而流出来，过分。（4）【饪】读音：ren，四声。意为：做饭做菜。（5）【凝】读音：ning，二声。意为：凝结，注意力集中。（6）【妾】读音：qie，四声。意为：旧时男子在妻子以外娶的女子。（7）【餗】读音：su四声。意为：鼎中的食物。（8）【渥】读音：wo，四声。意为：沾湿，沾润，厚，重。（9）【铉】读音：xuan，四声。意为：古代横贯鼎耳以扛鼎的器具。

　
离宫：《火水未济》  属火  离上坎下
　伏　　神　【本　　卦】
　　　　　　▄▄▄▄▄　兄弟己巳火　应
　　　　　　▄▄  ▄▄　子孙己未土　　
　　　　　　▄▄▄▄▄　妻财己酉金　　
官鬼己亥水　▄▄  ▄▄　兄弟戊午火　世
　　　　　　▄▄▄▄▄　子孙戊辰土　　
　　　　　　▄▄  ▄▄　父母戊寅木　　
            竭海求珠之卦，
            忧中望喜之象。
    判曰：未济者，失也。水火不交，刚柔失位，求事未成，多有壅滞。如狐渡水，必濡其尾。积小成大，谓之未济。

虎易注：世身在初爻，月卦身为申，不入卦。官鬼己亥水不入卦，伏藏在三爻兄弟戊午火下。
 
《易经》第六十四卦  未济  火水未济  离上坎下  
　　未济：亨。小狐汔（1）济，濡其尾，无攸利。
    《彖》曰：“未济，亨”，柔得中也。“小狐汔济”，未出中也。“濡其尾，无攸利”，不续终也。虽不当位，刚柔应也。
    《象》曰：火在水上，未济；君子以慎辨物居方。 

    六爻断：
　　初六：濡其尾，吝。
　　《象》曰：“濡其尾”，亦不知极也。
　　九二：曳其轮，贞吉。
　　《象》曰：九二“贞吉”，中以行正也。
　　六三：未济，征凶，利涉大川。
　　《象》曰：“未济，征凶”，位不当也。
　　九四：贞吉，悔亡。震用伐鬼方，三年有赏于大国。
　　《象》曰：“贞吉，悔亡”，志行也。
　　六五：贞吉，无悔。君子之光，有孚，吉。
　　《象》曰：“君子之光”，其晖（2）吉也。
　　上九：有孚于饮酒，无咎。濡其首，有孚失是。
　　《象》曰：饮酒濡首，亦不知节也。
 
生僻字注释：（1）【讫】读音：qi，四声。意为：完结，截止。（2）【晖】读音：hui，一声。意为：阳光。


离宫：《山水蒙》  属火  艮上坎下 
　伏　　神　【本　　卦】
　　　　　　▄▄▄▄▄　父母丙寅木　　
　　　　　　▄▄  ▄▄　官鬼丙子水　　
妻财己酉金　▄▄  ▄▄　子孙丙戌土　世
　　　　　　▄▄  ▄▄　兄弟戊午火　　
　　　　　　▄▄▄▄▄　子孙戊辰土　　
　　　　　　▄▄  ▄▄　父母戊寅木　应
            人藏烟草之卦，
            万物始生之象。
    判曰：蒙者，昧也。蒙以养正，山下有泉，回还反覆，迷闷相连。多忧过失，病患相缠，欲进欲追，疑惑不前。

虎易注：世身在五爻，月卦身为酉，不入卦。妻财己酉金不入卦，伏藏在四爻子孙丙戌土下。
 
《易经》第四卦  蒙  山水蒙  艮上坎下 　　 
    蒙：亨。匪我求童蒙，童蒙求我。初筮告，再三渎，渎则不告。利贞。
    《彖》曰：“蒙”，山下有险，险而止，蒙。“蒙，亨”，以亨行时中也。“匪我求童蒙，童蒙求我”，志应也。“初筮告”，以刚中也。“再三渎，渎则不告”，渎蒙也。蒙以养正，圣功也。
    《象》曰：山下出泉，蒙；君子以果行育德。 

    六爻断：
　　初六：发蒙，利用刑人，用说桎梏（1）；以往吝。
　　《象》曰：“利用刑人”，以正法也。
　　九二：包蒙，吉。纳妇，吉；子克家。
　　《象》曰：“子克家”，刚柔接也。
　　六三：勿用取女，见金夫，不有躬，无攸利。
　　《象》曰：“勿用取女”，行不顺也。
　　六四：困蒙，吝。
　　《象》曰：困蒙之吝，独远实也。
　　六五：童蒙，吉。
　　《象》曰：童蒙之吉，顺以巽也。
　　上九：击蒙，不利为寇（2），利御寇。
　　《象》曰：利用御寇，上下顺也。
 
生僻字注释：（1）【桎梏】读音：zhi，四声。gu，四声。意为：古代木制的脚镣和手铐。比喻束缚人或事物的东西。（2）【寇】读音：kou，四声。意为：强盗，敌人来侵略。


离宫：《风水涣》  属火  巽上坎下
 伏　　神　【本　　卦】
　　　　　　▄▄▄▄▄　父母辛卯木　　
　　　　　　▄▄▄▄▄　兄弟辛巳火　世
妻财己酉金　▄▄  ▄▄　子孙辛未土　　
官鬼己亥水　▄▄  ▄▄　兄弟戊午火　　
　　　　　　▄▄▄▄▄　子孙戊辰土　应
　　　　　　▄▄  ▄▄　父母戊寅木　　
            顺水行舟之卦，
            大风吹物之象。
    判曰：涣者，散也。逐波随水，患难将消，恶事离身，狱讼出牢。利涉大川，舟楫（1）遥遥，出入无滞，福德滔滔。

虎易注：世身在六爻，月卦身为辰，在二爻。官鬼己亥水不入卦，伏藏在三爻兄弟戊午火下。妻财己酉金不入卦，伏藏在四爻子孙辛未土下。　　 

《易经》第五十九卦  涣  风水涣  巽上坎下  
　　涣：亨。王假有庙，利涉大川，利贞。
    《彖》曰：“涣，亨”，刚来而不穷，柔得位乎外而上同。“王假有庙”，王乃在中也。“利涉大川”，乘木有功也。
    《象》曰：风行水上，涣；先王以享于帝立庙。 

    六爻断：
　　初六：用拯（2），马壮，吉。
　　《象》曰：初六之吉，顺也。
　　九二：涣奔其机，悔亡。
　　《象》曰：“涣奔其机”，得愿也。
　　六三：涣其躬，无悔。
　　《象》曰：“涣其躬”，志在外也。
　　六四：涣其群，元吉。涣有丘，匪夷所思。
　　《象》曰：“涣其群，元吉”，光大也。
　　九五：涣汗其大号，涣王居，无咎。
　　《象》曰：王居无咎，正位也。
　　上九：涣其血去，逖（3）出，无咎。
　　《象》曰：“涣其血”，远害也。
 
生僻字注释：（1）【楫】读音：ji，二声。意为：桨。（2）【拯】读音：zheng，三声。意为：救。（3）【逖】读音：ti，四声。意为：远。


离宫：《天水讼》（游魂）  属火  乾上坎下  
　伏　　神　【本　　卦】
　　　　　　▄▄▄▄▄　子孙壬戌土　　
　　　　　　▄▄▄▄▄　妻财壬申金　　
　　　　　　▄▄▄▄▄　兄弟壬午火　世
官鬼己亥水　▄▄  ▄▄　兄弟戊午火　　
　　　　　　▄▄▄▄▄　子孙戊辰土　　
　　　　　　▄▄  ▄▄　父母戊寅木　应
            纵鹰逐兔之卦，
            天水相违之象。
    判曰：讼者，论也。天道西往，水脉东流。求事未遂，心常怀忧。争讼宜止，可用和休。

虎易注：世身在初爻，月卦身为卯，不入卦。官鬼己亥水不入卦，伏藏在三爻兄弟戊午火下。 
 
《易经》第六卦  讼  天水讼  乾上坎下  
　　讼：有孚窒，惕中吉，终凶。利见大人，不利涉大川。
    《彖》曰：“讼”，上刚下险；险而健，讼。“讼，有孚窒，惕中吉”，刚来而得中也。“终凶”，讼不可成也。“利见大人”，尚中正也。“不利涉大川”，入于渊也。
    《象》曰：天与水违行，讼；君子以作事谋始。 

    六爻断：
　　初六：不永所事，小有言，终吉。
　　《象》曰：“不永所事”，讼不可长也。虽“小有言”，其辩明也。
　　九二：不克讼，归而逋（1）。其邑人三百户，无眚。
　　《象》曰：不克讼，归逋窜也；自下讼上，患至掇（2）也。
　　六三：食旧德，贞，厉终吉。或从王事，无成。
　　《象》曰：“食旧德”，从上吉也。
　　九四：不克讼，复即命，渝，安贞，吉。
　　《象》曰：“复即命，渝，安贞”，不失也。
　　九五：讼，元吉。
　　《象》曰：“讼，元吉”，以中正也。
　　上九：或锡之鞶（3）带，终朝三褫（4）之。
　　《象》曰：以讼受服，亦不足敬也。

生僻字注释：（1）【逋】读音：bu，一声。意为：逃亡，拖欠，拖延。（2）【掇】读音：duo，一声。意为：采取，拾取，搬。（3）【鞶】读音：pan，二声。意为：大带子。（4）【褫】读音：chi，三声。意为：脱去，解下，剥夺。


离宫：《天火同人》（归魂）  属火  乾上离下
【本　　卦】
▄▄▄▄▄　子孙壬戌土　应 
▄▄▄▄▄　妻财壬申金　　 
▄▄▄▄▄　兄弟壬午火　　 
▄▄▄▄▄　官鬼己亥水　世 
▄▄  ▄▄　子孙己丑土　　 
▄▄▄▄▄　父母己卯木　　 
游鱼从水之卦，
管鲍（1）分金之象。
    判曰：同人者，亲也。同心之言，其臭如兰。二人同心，其利断金。所求皆得，无不称心。

虎易注：世身在六爻，月卦身为寅，不入卦。此卦父、兄、子、财、官六亲俱全。 

《易经》第十三卦  同人  天火同人  乾上离下 　　 
    同人：同人于野，亨。利涉大川，利君子贞。
    《彖》曰：“同人”，柔得位得中而应乎乾，曰同人。同人曰。“同人于野，亨，利涉大川”，乾行也。文明以健，中正而应，君子正也。唯君子为能通天下之志。
    《象》曰：天与火，同人；君子以类族辨物。 

    六爻断：
　　初九：同人于门，无咎。
　　《象》曰：出门同人，又谁咎也？
　　六二：同人于宗，吝。
　　《象》曰：“同人于宗”，吝道也。
　　九三：伏戎（2）于莽（3），升其高陵，三岁不兴。
　　《象》曰：“伏戎于莽”，敌刚也。“三岁不兴”，安行也。
　　九四：乘其墉（4），弗克攻，吉。
　　《象》曰：“乘其墉”，义弗克也。其吉，则困而反则也。
　　九五：同人先号啕而后笑。大师克相遇。
　　《象》曰：同人之先，以中直也。大师相遇，言相克也。
　　上九：同人于郊，无悔。
　　《象》曰：“同人于郊”，志未得也。
 
生僻字注释：（1）【鲍】读音：bao，四声。此处指春秋时期的管仲和鲍叔牙的故事。（2）【戎】读音：rong，二声。意为：军队，武器。（3）【莽】读音：mang，三声。意为：大，密生的草。（4）【墉】读音：yong，一声。意为：城墙，高墙。


坤宫：《坤为地》（六冲）  属土  坤上坤下 
   【本　　卦】
▄▄  ▄▄　子孙癸酉金　世 
▄▄  ▄▄　妻财癸亥水　　 
▄▄  ▄▄　兄弟癸丑土　　 
▄▄  ▄▄　官鬼乙卯木　应 
▄▄  ▄▄　父母乙巳火　　 
▄▄  ▄▄　兄弟乙未土　　 
生载万物之卦，
博厚无疆之象。
    判曰：坤者，顺也。乃顺成天，万物资生。用动则浊，用静则清。所作有顺，万物皆成。

虎易注：世身在四爻，月卦身为亥，在五爻。此卦父、兄、子、财、官六亲俱全。  

《易经》第二卦  坤  坤为地  坤上坤下  
    坤：元亨，利牝马之贞。君子有攸往，先迷后得，主利。西南得朋，东北丧朋。安贞吉。    
    《彖》曰：至哉坤元！万物资生，乃顺承天。坤厚载物，德合无疆，含弘光大，品物咸亨。牝马地类，行地无疆，柔顺利贞，君子攸行。先迷失道，后顺得常。西南得朋，乃与类行。东北丧朋，乃终有庆。安贞之吉，应地无疆。
    《象》曰：地势坤，君子以厚德载物。 

    六爻断：
　　初六：履霜，坚冰至。
　  《象》曰：履霜坚冰，阴始凝也。驯（1）致其道，至坚冰也。
　　六二：直方大，不习无不利。
　  《象》曰：六二之动，直以方也。“不习无不利”，地道光也。
　　六三：含章可贞。或从王事，无成有终。
　  《象》曰：“含章可贞”，以时发也。“或从王事”，知光大也。
　　六四：括囊，无咎，无誉。
　  《象》曰：“括囊，无咎”，慎不害也。
　　六五：黄裳，元吉。
　  《象》曰：“黄裳，元吉”，文在中也。
　　上六：战龙于野，其血玄黄。
　  《象》曰：“战龙于野”，其道穷也。
　　用六：利永贞。
　  《象》曰：用六永贞，以大终也。
 
生僻字注释：（1）【驯】读音：xun，四声。意为：顺服的，善良，使其顺服。


坤宫：《地雷复》（六合）  属土  坤上震下 
　伏　　神　【本　　卦】
　　　　　　▄▄  ▄▄　子孙癸酉金　　
　　　　　　▄▄  ▄▄　妻财癸亥水　　
　　　　　　▄▄  ▄▄　兄弟癸丑土　应
　　　　　　▄▄  ▄▄　兄弟庚辰土　　
父母乙巳火　▄▄  ▄▄　官鬼庚寅木　　
　　　　　　▄▄▄▄▄　妻财庚子水　世
            淘沙见金之卦，
            反覆往来之象。
    判曰：复者，反也。内悦外顺，举动无违。世应相合，迁官益财。失而复得，往而复来。婚姻占得，夫妇和谐。

虎易注：世身在初爻，月卦身为子，在初爻。父母乙巳火不入卦，伏藏在二爻官鬼庚寅木下。　 

《易经》第二十四卦  复  地雷复  坤上震下  
　　复：亨。出入无疾，朋来无咎。反复其道，七日来复。利有攸往。
    《彖》曰：“复，亨”，刚反。动而以顺行，是以“出入无疾，朋来无咎”。“反复其道，七日来复”，天行也。“利有攸往”，刚长也。复其见天地之心乎！
    《象》曰：雷在地中，复；先王以至日闭关，商旅不行，后不省方。 

    六爻断：
　　初九：不远复，无祗（1）悔，元吉。
　　《象》曰：不远之复，以修身也。
　　六二：休复，吉。
　  《象》曰：休复之吉，以下仁也。
　　六三：频复，厉无咎。
　　《象》曰：频复之厉，义无咎也。
　　六四：中行独复。
　　《象》曰：“中行独复”，以从道也。
　　六五：敦复，无悔。
　　《象》曰：“敦复，无悔”，中以自考也。
    上六：迷复，凶，有灾眚。用行师，终有大败；以其国，君凶，至于十年不克征。
　　《象》曰：迷复之凶，反君道也。
 
生僻字注释：（1）【祗】读音：qi，二声。意为：地神。朱熹注为“抵”之意。也有注为“大”，“灾患”等意。


坤宫：《地泽临》  属土  坤上兑下 
【本　　卦】
▄▄  ▄▄　子孙癸酉金　　 
▄▄  ▄▄　妻财癸亥水　应 
▄▄  ▄▄　兄弟癸丑土　　 
▄▄  ▄▄　兄弟丁丑土　　 
▄▄▄▄▄　官鬼丁卯木　世 
▄▄▄▄▄　父母丁巳火　　 
凤入鸡群之卦，
以上临下之象。
    判曰：临者，大也。以大临小，以上临下，内柔外和，人非欺诈（1）。居官进升，文才和雅。纵有灾害，不能相惹。

虎易注：世身在四爻，月卦身为丑，在三、四爻。此卦父、兄、子、财、官六亲俱全。  

《易经》第十九卦  临  地泽临  坤上兑下  
　　临：元亨，利贞。至于八月有凶。
    《彖》曰：“临”，刚浸而长，说而顺，刚中而应。大亨以正，天之道也。“至于八月有凶”，消不久也。
    《象》曰：泽上有地，临；君子以教思无穷，容保民无疆。 

    六爻断：
　　初九：咸临，贞吉。
　　《象》曰：“咸临，贞吉”，志行正也。
　　九二：咸临，吉，无不利。
　  《象》曰：“咸临，吉，无不利”，未顺命也。
　　六三：甘临，无攸利。 既忧之，无咎。
　　《象》曰：“甘临”，位不当也。“既忧之”，咎不长也。
　　六四：至临，无咎。
　　《象》曰：“至临，无咎”，位当也。
　　六五：知临，大君之宜，吉。
　　《象》曰：“大君之宜”，行中之谓也。
　　上六：敦临，吉，无咎。
　　《象》曰：敦临之吉，志在内也。
 
生僻字注释：（1）【诈】读音：zha，四声。意为：欺骗，假装。


坤宫：《地天泰》（六合）  属土  坤上乾下 
　伏　　神　【本　　卦】
　　　　　　▄▄  ▄▄　子孙癸酉金　应
　　　　　　▄▄  ▄▄　妻财癸亥水　　
　　　　　　▄▄  ▄▄　兄弟癸丑土　　
　　　　　　▄▄▄▄▄　兄弟甲辰土　世
父母乙巳火　▄▄▄▄▄　官鬼甲寅木　　
　　　　　　▄▄▄▄▄　妻财甲子水　　
            天地交畅之卦，
            小往大来之象。
    判曰：泰者，通也。天地交泰，阴阳和光，麒麟（1）悉出，丹凤来翔。小人道灭，君子道昌，求谋顺遂，恶事消亡。

虎易注：世身在五爻，月卦身为寅，在二爻。父母乙巳火不入卦，伏藏在二爻官鬼甲寅木下。　

《易经》第十一卦  泰  地天泰  坤上乾下  
　　泰：小往大来，吉亨。
    《彖》曰：“泰，小往大来，吉亨”。则是天地交而万物通也，上下交而其志同也。内阳而外阴，内健而外顺，内君子而外小人，君子道长，小人道消也。
    《象》曰：天地交，泰；后以财成天地之道，辅相天地之宜，以左右民。 

    六爻断：
　　初九：拔茅茹（2）以其汇，征吉。
　　《象》曰：拔茅征吉，志在外也。
　　九二：包荒，用冯河，不遐（3）遗（4）。朋亡，得尚于中行。
　　《象》曰：“包荒”，“得尚于中行”，以光大也。
　　九三：无平不陂（5），无往不复。艰贞无咎，勿恤其孚，于食有福。
　　《象》曰：“无往不复”，天地际也。
　　六四：翩翩（6），不富以其邻，不戒以孚。
　　《象》曰：翩翩不富，皆失实也。“不戒以孚”，中心愿也。
　　六五：帝乙归妹，以祉（7）元吉。
　　《象》曰：“以祉元吉”，中以行愿也。
　　上六：城复于隍（8）。勿用师，自邑告命，贞吝。
　　《象》曰：“城复于隍”，其命乱也。
 
生僻字注释：（1）【麒麟】读音：qi，二声。lin，二声。意为：古代传说中的一种动物，古人拿他象征祥瑞。（2）【茹】读音：ru，二声。意为：吃。也有训为牵连，牵引之意的。（3）【遐】读音：xia，二声。意为：远，长久。（4）【遗】读音：yi，二声。意为：遗失，遗漏，遗弃。（5）【陂】读音：bei，一声。意为：池塘，水边，岸，山坡。（6）【翩翩】读音：pian，一声。意为：形容轻快的跳舞，举止洒脱。（7）【祉】读音zi，三声。意为：幸福。（8）【隍】读音：huang，二声。意为：没有水的城壕。　 


坤宫：《雷天大壮》（六冲）  属土  震上乾下
【本　　卦】
▄▄  ▄▄　兄弟庚戌土　　 
▄▄  ▄▄　子孙庚申金　　 
▄▄▄▄▄　父母庚午火　世 
▄▄▄▄▄　兄弟甲辰土　　 
▄▄▄▄▄　官鬼甲寅木　　 
▄▄▄▄▄　妻财甲子水　应 
先顺后逆之卦，
羝（1）羊触藩（2）之象。
    判曰：大壮者，志也。羝羊触藩，其道难全。令人刚强，已成过愆。非利勿贪，善莫大焉。

虎易注：世身在初爻，月卦身为卯，不入卦。此卦父、兄、子、财、官六亲俱全。  

《易经》第三十四卦  大壮  雷天大壮  震上乾下 　　 
    大壮：利贞。
    《彖》曰：“大壮”，大者壮也。刚以动，故壮。“大壮，利贞”，大者正也，正大而天地之情可见矣！
    《象》曰：雷在天上，大壮；君子以非礼勿履。 

    六爻断：
　　初九：壮于趾，征凶，有孚。
　　《象》曰：“壮于趾”，其孚穷也。
　　九二：贞吉。
　　《象》曰：九二“贞吉”，以中也。
　　九三：小人用壮，君子用罔，贞厉。羝羊触藩，羸其角。
　　《象》曰：“小人用壮”，君子罔也。
　　九四：贞吉，悔亡。藩决不羸，壮于大舆之輹（3）。
　　《象》曰：“藩决不羸”，尚往也。
　　六五：丧羊于易，无悔。
　　《象》曰：“丧羊于易”，位不当也。
　　上六：羝羊触藩，不能退，不能遂。无攸利，艰则吉。
　　《象》曰：“不能退，不能遂”，不祥也。“艰则吉”，咎不长也。

生僻字注释：（1）【羝】读音：di，一声。意为：公羊。（2）【藩】读音：fan，一声。意为：篱笆。（3）【輹】读音：fu，四声。此字通“辐”。意为：车轮中连接车毂和轮辋的一条直棍。 


坤宫：《泽天夬》  属土  兑上乾下  
　伏　　神　【本　　卦】
　　　　　　▄▄  ▄▄　兄弟丁未土　　
　　　　　　▄▄▄▄▄　子孙丁酉金　世
　　　　　　▄▄▄▄▄　妻财丁亥水　　
　　　　　　▄▄▄▄▄　兄弟甲辰土　　
父母乙巳火　▄▄▄▄▄　官鬼甲寅木　应
　　　　　　▄▄▄▄▄　妻财甲子水　　
            神剑斩蛟（1）之卦，
            先损后益之象。
    判曰：夬者，决也。乾兑相刑，恶闻其声。文字契（2）约，事未易成，必须刚断，始得吉亨。

虎易注：世身在四爻，月卦身为辰，在三爻。父母乙巳火不入卦，伏藏在二爻官鬼甲寅木下。
 
《易经》第四十三卦  夬  泽天夬  兑上乾下  
　　夬：扬于王庭，孚号有厉。告自邑，不利即戎，利有攸往。
    《彖》曰：“夬”，决也，刚决柔也。健而说，决而和。“扬于王庭”，柔乘五刚也。“孚号有厉”，其危乃光也。“告自邑，不利即戎”，所尚乃穷也。“利有攸往”，刚长乃终也。
    《象》曰：泽上于天，夬；君子以施禄及下，居德则忌。 

    六爻断：
　　初九：壮于前趾，往不胜为咎。
　　《象》曰：不胜而往，咎也。
　　九二：惕号，莫夜有戎，勿恤。
　　《象》曰：有戎勿恤，得中道也。
　　九三：壮于頄（3），有凶。君子夬夬，独行遇雨，若濡有愠（4），无咎。
　　《象》曰：“君子夬夬”，终无咎也。
　　九四：臀无肤，其行次且；牵羊悔亡，闻言不信。
　　《象》曰：“其行次且”，位不当也。“闻言不信”，聪不明也。
　　九五：苋（5）陆夬夬，中行无咎。
　　《象》曰：“中行无咎”，中未光也。
　　上六：无号，终有凶。
　　《象》曰：无号之凶，终不可长也。
 
生僻字注释：（1）【蛟】读音：jiao，一声。【蛟龙】古代传说中指兴风作浪，能发洪水的龙。（2）【契】读音：qi，四声。意为：用刀雕刻的文字，各种文书凭证，投合。（3）【頄】读音：kui，二声。意为：颧骨。（4）【愠】读音：yun，四声。意为：生气，恼怒。（5）【苋】读音：xian，四声。意为：苋菜。朱熹注【苋陆】为马齿苋（一种野菜）。


坤宫：《水天需》（游魂）  属土  坎上乾下 
 伏　　神　【本　　卦】
　　　　　　▄▄  ▄▄　妻财戊子水　　
　　　　　　▄▄▄▄▄　兄弟戊戌土　　
　　　　　　▄▄  ▄▄　子孙戊申金　世
　　　　　　▄▄▄▄▄　兄弟甲辰土　　
父母乙巳火　▄▄▄▄▄　官鬼甲寅木　　
　　　　　　▄▄▄▄▄　妻财甲子水　应
            云霭中天之卦，
            密云不雨之象。
    判曰：需者，须也。云行于天，见险不前，身将有厄，恐被勾连。大事欲至，忧虑悬悬，光亨贞吉，利涉大川。

虎易注：世身在三爻，月卦身为酉，不入卦。父母乙巳火不入卦，伏藏在二爻官鬼甲寅木下。

《易经》第五卦  需  水天需  坎上乾下  
　　需：有孚，光亨，贞吉。利涉大川。
    《彖》曰：“需”，须也，险在前也。刚健而不陷，其义不困穷矣。“需，有孚，光亨，贞吉”。位乎天位，以正中也。“利涉大川”，往有功也。
    《象》曰：云上於天，需；君子以饮食宴乐。 

    六爻断：
　　初九：需于郊，利用恒，无咎。
　　《象》曰：“需于郊”，不犯难行也。“利用恒，无咎”，未失常也。
　　九二：需于沙，小有言，终吉。
　　《象》曰：“需于沙”，衍（1）在中也。虽“小有言”，以终吉也。
　　九三：需于泥，致寇至。
　　《象》曰：“需于泥”，灾在外也。自我致寇，敬慎不败也。
　　六四：需于血，出自穴。
　　《象》曰：“需于血”，顺以听也。
　　九五：需于酒食，贞吉。
　　《象》曰：酒食，“贞吉”，以中正也。
　　上六：入于穴，有不速之客三人来，敬之，终吉。
　　《象》曰：不速之客来，“敬之终吉”。虽不当位，未大失也。
 
生僻字注释：（1）【衍】读音：yan，三声。意为：开展，发挥，多余，沼泽，低而平坦的土地。


坤宫：《水地比》（归魂）  属土  坎上下坤 
【本　　卦】
▄▄  ▄▄　妻财戊子水　应 
▄▄▄▄▄　兄弟戊戌土　　 
▄▄  ▄▄　子孙戊申金　　 
▄▄  ▄▄　官鬼乙卯木　世 
▄▄  ▄▄　父母乙巳火　　 
▄▄  ▄▄　兄弟乙未土　　 
众星拱（1）北之卦，
水行地上之象。
    判曰：比者，和也。抚临万国，内通外流，水行于地，本性和柔。先王制礼，以亲诸侯，元永贞吉，百事无忧。

虎易注：世身在四爻，月卦身为申，在四爻。此卦父、兄、子、财、官六亲俱全。  

《易经》第八卦  比  水地比  坎上下坤 　　 
    比：吉。原筮，元永贞，无咎。不宁方来，后夫凶。
    《彖》曰：“比”，吉也。“比”，辅也，下顺从也。“原筮，元永贞，无咎”。以刚中也。“不宁方来”，上下应也。“后夫凶”，其道穷也。
    《象》曰：地上有水，比；先王以建万国，亲诸侯。 

    六爻断：
　　初六：有孚比之，无咎。有孚盈缶，终来有他，吉。
　　《象》曰：比之初六，有他吉也。
　　六二：比之自内，贞吉。
　　《象》曰：“比之自内”，不自失也。
　　六三：比之匪人。
　　《象》曰：“比之匪人”，不亦伤乎！
　　六四：外比之，贞吉。
　　《象》曰：外比于贤，以从上也。
　　九五：显比。王用三驱，失前禽，邑人不诫，吉。
　　《象》曰：显比之吉，位正中也。舍逆取顺，“失前禽”也。“邑人不诫”，上使中也。
　　上六：比之无首，凶。
　　《象》曰：“比之无首”，无所终也。
 
生僻字注释：（1）【拱】读音：gong，三声。意为：环绕。


兑宫：《兑为泽》（六冲）  属金  兑上兑下  
【本　　卦】
▄▄  ▄▄　父母丁未土　世 
▄▄▄▄▄　兄弟丁酉金　　 
▄▄▄▄▄　子孙丁亥水　　 
▄▄  ▄▄　父母丁丑土　应 
▄▄▄▄▄　妻财丁卯木　　 
▄▄▄▄▄　官鬼丁巳火　　 
江湖养物之卦，
天降雨泽之象。
    判曰：兑者，悦也。泽润万物，恩惠兆民。居上爱下，悦而忻忻（1）。利有攸往，无不亨贞。

虎易注：世身在二爻，月卦身为亥，在四爻。此卦父、兄、子、财、官六亲俱全。  
 
《易经》第五十八卦  兑  兑为泽  兑上兑下  
　　兑：亨，利贞。
    《彖》曰：“兑”，说也。刚中而柔外，说以利贞，是以顺乎天而应乎人。说以先民，民忘其劳；说以犯难，民忘其死。说之大，民劝矣哉！
    《象》曰：丽泽，兑；君子以朋友讲习。 

    六爻断：
　　初九：和兑，吉。
　　《象》曰：和兑之吉，行未疑也。
　　九二：孚兑，吉，悔亡。
　　《象》曰：孚兑之吉，信志也。
　　六三：来兑，凶。
　　《象》曰：来兑之凶，位不当也。
　　九四：商兑未宁，介疾有喜。
　　《象》曰：九四之喜，有庆也。
　　九五：孚于剥，有厉。
　　《象》曰：“孚于剥”，位正当也。
　　上六：引兑。
　　《象》曰：上六“引兑”，未光也。
 
生僻字注释：（1）【忻】读音：xin，一声。此字通“欣”。意为：喜悦。


兑宫：《泽水困》（六合）  属金  兑上坎下 
【本　　卦】
▄▄  ▄▄　父母丁未土　　 
▄▄▄▄▄　兄弟丁酉金　　 
▄▄▄▄▄　子孙丁亥水　应 
▄▄  ▄▄　官鬼戊午火　　 
▄▄▄▄▄　父母戊辰土　　 
▄▄  ▄▄　妻财戊寅木　世 
河中无水之卦，
守己待时之象。
    判曰：困者，危也。水在泽下，万物不生。君子困穷，小人滥盈。三山幽谷，向暗背明。占者有难，守而勿争。

虎易注：世身在三爻，月卦身为午，在三爻。此卦父、兄、子、财、官六亲俱全。 
 
《易经》第四十七卦  困  泽水困  兑上坎下  
　　困：亨，贞，大人吉，无咎。有言不信。
    《彖》曰：“困”，刚掩也。险以说，困而不失其所亨，其唯君子乎！“贞，大人吉”，以刚中也。“有言不信”，尚口乃穷也。
    《象》曰：泽无水，困；君子以致命遂志。 

    六爻断：
　　初六：臀困于株木，入于幽谷，三岁不觌（1）。
　　《象》曰：“入于幽谷”，幽不明也。
　　九二：困于酒食，朱绂（2）方来，利用亨祀。征凶，无咎。
　　《象》曰：困于酒食，中有庆也。
　　六三：困于石，据于蒺藜（3），入于其宫，不见其妻，凶。
　　《象》曰：“据于蒺藜”，乘刚也。“入于其宫，不见其妻”，不祥也。
　　九四：来徐徐，困于金车，吝，有终。
　　《象》曰：“来徐徐”，志在下也。虽不当位，有与也。
　　九五：劓刖（4），困于赤绂，乃徐有说，利用祭祀。
　　《象》曰：“劓刖”，志未得也。“乃徐有说”，以中直也。“利用祭祀”，受福也。
　　上六：困于葛藟（5），于臲兀[此字为【兀危】的简化字]（6），曰动悔有悔，征吉。
　　《象》曰：“困于葛藟”，未当也。“动悔有悔”，吉行也。
 
生僻字注释：（1）【觌】读音：di，二声。意为：见，相见。（2）【绂】读音：fu，二声。意为：古代系印章的丝绳。（3）【蒺藜】读音：ji，二声。li，二声。意为：一年生草本植物。（4）【刖】读音：yue，四声。意为：古代砍掉脚的酷刑。（5）【蕌】读音：lei，三声。意为：藤，缠绕。（6）【臲[兀危]】读音：nie，四声。wu，四声。意为：不安定。


兑宫：《泽地萃》  属金  兑上坤下 
【本　　卦】
▄▄  ▄▄　父母丁未土　　 
▄▄▄▄▄　兄弟丁酉金　应 
▄▄▄▄▄　子孙丁亥水　　 
▄▄  ▄▄　妻财乙卯木　　 
▄▄  ▄▄　官鬼乙巳火　世 
▄▄  ▄▄　父母乙未土　　 
鱼龙会聚之卦，
如水就下之象。
    判曰：萃者，聚也。内外喜悦，上下俱柔。万事蕃息，利禄悠悠。求谋有济，解释忧愁。

虎易注：世身在六爻，月卦身为未，在初、六爻。此卦父、兄、子、财、官六亲俱全。 
 
《易经》第四十五卦  萃  泽地萃  兑上坤下 
    萃：亨。王假有庙，利见大人，亨。利贞，用大牲吉，利有攸往。
    《彖》曰：“萃”，聚也。顺以说，刚中而应，故聚也。“王假有庙”，致孝享也。“利见大人，亨”，聚以正也。“用大牲吉，利有攸往”，顺天命也。观其所聚，而天地万物之情可见矣。
    《象》曰：泽上于地，萃；君子以除戎器，戒不虞。 

    六爻断：
　　初六：有孚不终，乃乱乃萃，若号，一握为笑；勿恤，往无咎。
　　《象》曰：“乃乱乃萃”，其志乱也。
　　六二：引吉，无咎，孚乃利用禴。
    《象》曰：“引吉，无咎”，中未变也。 
　　六三：萃如嗟如，无攸利。往无咎，小吝。
　　《象》曰：“往无咎”，上巽也。
　　九四：大吉，无咎。
　　《象》曰：“大吉，无咎”，位不当也。
　　九五：萃有位，无咎，匪孚。元永贞，悔亡。
　　《象》曰：“萃有位”，志未光也。
　　上六：赍（1）咨涕洟（2），无咎。
　　《象》曰：“赍咨涕洟”，未安上也。

生僻字注释：（1）【赍】读音：ji，一声。意为：怀着，抱着，把东西送给人。也有注【赍咨】为叹息，悲叹。也有注【赍咨】为丢失钱财。（2）【洟】读音：ti，四声。意为：鼻涕。


兑宫：《泽山咸》  属金  兑上艮下  
　伏　　神　【本　　卦】
　　　　　　▄▄  ▄▄　父母丁未土　应
　　　　　　▄▄▄▄▄　兄弟丁酉金　　
　　　　　　▄▄▄▄▄　子孙丁亥水　　
　　　　　　▄▄▄▄▄　兄弟丙申金　世
妻财丁卯木　▄▄  ▄▄　官鬼丙午火　　
　　　　　　▄▄  ▄▄　父母丙辰土　　
            山泽通气之卦，
            至诚感神之象。
    判曰：咸者，感也。天地感应，万物和平。男女感应，夫妇康宁。感应之事。无有不亨。

虎易注：世身在三爻，月卦身为寅，不入卦。妻财丁卯木不入卦，伏藏在二爻官鬼丙午火下。

《易经》第三十一卦  咸  泽山咸  兑上艮下  
　　咸：亨，利贞；取女吉。
    《彖》曰：“咸”，感也。柔上而刚下，二气感应以相与。止而说，男下女，是以“亨，利贞，取女吉”也。天地感而万物化生，圣人感人心而天下和平。观其所感，而天地万物之情可见矣。
    《象》曰：山上有泽，咸；君子以虚受人。 

    六爻断：
　　初六：咸其拇（1）。
　　《象》曰：“咸其拇”，志在外也。
    六二：咸其腓，凶，居吉。
　　《象》曰：虽“凶，居吉”，顺不害也。
    九三：咸其股，执其随，往吝。
　　《象》曰：“咸其股”，亦不处也。志在随人，所执下也。
    九四：贞吉，悔亡；憧憧（2）往来，朋从尔思。
　　《象》曰：“贞吉，悔亡”，未感害也。“憧憧往来”，未光大也。
    九五：咸其脢（3），无悔。
　　《象》曰：“咸其脢”，志末也。
    上六：咸其辅颊（4）舌。
　　《象》曰：“咸其辅颊舌”，滕口说也。
 
生僻字注释：（1）【拇】读音：mu，三声。意为：脚大拇指。（2）【憧憧】读音：cong，一声。意为：往来不定，摇曳不定。（3）【脢】读音：mei，二声。意为：背脊肉。（4）【颊】读音：jia，二声。意为：脸的两侧，从眼到下颌的部分。
 

兑宫：《水山蹇》  属金  坎上艮下 
　伏　　神　【本　　卦】
　　　　　　▄▄  ▄▄　子孙戊子水　　
　　　　　　▄▄▄▄▄　父母戊戌土　　
　　　　　　▄▄  ▄▄　兄弟戊申金　世
　　　　　　▄▄▄▄▄　兄弟丙申金　　
妻财丁卯木　▄▄  ▄▄　官鬼丙午火　　
　　　　　　▄▄  ▄▄　父母丙辰土　应
            飞雁衔（1）芦之卦，
            背明向暗之象。
    判曰：蹇者，难也。利往西南，不利东北。向暗背明，多有壅塞。求事未遂，尚多疑惑。

虎易注：世身在三爻，月卦身为酉，不入卦。妻财丁卯木不入卦，伏藏在二爻官鬼丙午火下。

《易经》第三十九卦  蹇  水山蹇  坎上艮下  
　　蹇：利西南，不利东北；利见大人，贞吉。
    《彖》曰：“蹇”，难也，险在前也。见险而能止，知矣哉！“蹇，利西南”，往得中也。“不利东北”，其道穷也。“利见大人”，往有功也。当位贞吉，以正邦也。蹇之时用大矣哉！
    《象》曰：山上有水，蹇；君子以反身修德。 

    六爻断：
　　初六：往蹇，来誉。
　　《象》曰：“往蹇，来誉”，宜待也。
　　六二：王臣蹇蹇，匪躬之故。
　　《象》曰：“王臣蹇蹇”，终无尤也。
　　九三：往蹇，来反。
　　《象》曰：“往蹇，来反”，内喜之也。
　　六四：往蹇，来连。
　　《象》曰：“往蹇，来连”，当位实也。
　　九五：大蹇，朋来。
　　《象》曰：“大蹇，朋来”，以中节也。
　　上六：往蹇，来硕（2），吉。利见大人。
　　《象》曰：“往蹇，来硕”，志在内也。“利见大人”，以从贵也。

生僻字注释：（1）【衔】读音：xian，二声。意为：用嘴含。接受，相连接等。（2）【硕】读音：shuo，四声。意为：大。


兑宫：《地山谦》  属金  坤上艮下
　伏　　神　【本　　卦】
　　　　　　▄▄  ▄▄　兄弟癸酉金　　
　　　　　　▄▄  ▄▄　子孙癸亥水　世
　　　　　　▄▄  ▄▄　父母癸丑土　　
　　　　　　▄▄▄▄▄　兄弟丙申金　　
妻财丁卯木　▄▄  ▄▄　官鬼丙午火　应
　　　　　　▄▄  ▄▄　父母丙辰土　　
            地中有山之卦，
            仰高就下之象。
判曰：谦者，退也。谦而受益，满而受亏。谦谦君子，尊人自卑。利用谦逊，万事无违。

虎易注：世身在六爻，月卦身为戌，不入卦。妻财丁卯木不入卦，伏藏在二爻官鬼丙午火下。

《易经》第十五卦  谦  地山谦  坤上艮下 　　 
    谦：亨，君子有终。
    《彖》曰：“谦，亨”，天道下济而光明，地道卑而上行。天道亏盈而益谦，地道变盈而流谦，鬼神害盈而福谦，人道恶盈而好谦。谦尊而光，卑而不可逾（1），君子之终也。
    《象》曰：地中有山，谦；君子以裒（2）多益寡，称物平施。 

    六爻断：
　　初六：谦谦君子，用涉大川，吉。
　　《象》曰：“谦谦君子”，卑以自牧也。
　　六二：鸣谦，贞吉。
　  《象》曰：“鸣谦，贞吉”，中心得也。
　　九三：劳谦君子，有终吉。
　　《象》曰：“劳谦君子”，万民服也。
　　六四：无不利，撝（3）谦。
　　《象》曰：“无不利，撝谦”，不违则也。
　　六五：不富以其邻。利用侵伐，无不利。
　　《象》曰：“利用侵伐”，征不服也。
　　上六：鸣谦，利用行师，征邑国。
　　《象》曰：“鸣谦”，志未得也。“可用行师”，征邑国也。
 
生僻字注释：（1）【逾】读音：yu，二声。意为：超过，更加。（2）【裒】读音：pou，二声。意为：聚，取出。（3）【撝】读音：hui，一声。意为：指挥。


兑宫：《雷山小过》（游魂）  属金  震上艮下 
　伏　　神　【本　　卦】
　　　　　　▄▄  ▄▄　父母庚戌土　　
　　　　　　▄▄  ▄▄　兄弟庚申金　　
子孙丁亥水　▄▄▄▄▄　官鬼庚午火　世
　　　　　　▄▄▄▄▄　兄弟丙申金　　
妻财丁卯木　▄▄  ▄▄　官鬼丙午火　　
　　　　　　▄▄  ▄▄　父母丙辰土　应
            飞鸟遗音之卦，
            上逆下顺之象。
    判曰： 小过者，过也。飞鸟翩翩，音彻于天。进则有咎，退则无愆（1）。多忧过失，疾病相缠。出入不利，必有迍邅。

虎易注：世身在初爻，月卦身为卯，不入卦。妻财丁卯木不入卦，伏藏在二爻官鬼丙午火下。子孙丁亥水不入卦，伏藏在四爻官鬼庚午火下。

《易经》第六十二卦  小过  雷山小过  震上艮下  
　　小过：亨，利贞。可小事，不可大事。飞鸟遗之音，不宜上，宜下，大吉。
    《彖》曰：“小过”，小者过而亨也。过以利贞，与时行也。柔得中，是以小事吉也。刚失位而不中，是以不可大事也。有飞鸟之象焉，“飞鸟遗之音，不宜上，宜下，大吉”，上逆而下顺也。
    《象》曰：山上有雷，小过；君子以行过乎恭，丧过乎哀，用过乎俭。 

    六爻断：
　　初六：飞鸟以凶。
　　《象》曰：“飞鸟以凶”，不可如何也。
　　六二：过其祖，遇其妣（2）；不及其君，遇其臣，无咎。
　　《象》曰：“不及其君”，臣不可过也。
　　九三：弗过防之，从或戕（3）之，凶。
　　《象》曰：“从或戕之”，凶如何也。
　　九四：无咎，弗过遇之；往厉必戒，勿用永贞。
　　《象》曰：“弗过遇之”，位不当也。“往厉必戒”，终不可长也。
　　六五：密云不雨，自我西郊。公弋（4）取彼在穴（5）。
　　《象》曰：“密云不雨”，已上也。
　　上六：弗遇过之；飞鸟离之，凶，是谓灾眚。
　　《象》曰：“弗遇过之”，已亢也。
 
生僻字注释：（1）【愆】读音：qian，一声。意为：罪过，过失。（2）【妣】读音：bi，三声。意为：已故的母亲。（3）【戕】读音：qiang，一声。意为：杀害，残害。（4）【弋】读音：yi，四声。意为：用带有绳子的箭射鸟，用来射鸟的带有绳子的箭。（5）【穴】读音：xue，二声。意为：岩洞（泛指地上或某些建筑物上的坑和孔），动物的窝。
 

兑宫：《雷泽归妹》（归魂）  属金  震上兑下 
　伏　　神　【本　　卦】
　　　　　　▄▄  ▄▄　父母庚戌土　应
　　　　　　▄▄  ▄▄　兄弟庚申金　　
子孙丁亥水　▄▄▄▄▄　官鬼庚午火　　
　　　　　　▄▄  ▄▄　父母丁丑土　世
　　  　　　▄▄▄▄▄　妻财丁卯木　　
　　　　　　▄▄▄▄▄　官鬼丁巳火　　
            浮云蔽日之卦，
            阴阳不交之象。
    判曰：归妹者，大也。归妹未吉，其道将穷。天地不交，闭塞不通。有殃（1）有咎，无始无终。所作不顺。必见其凶。

虎易注：世身在二爻，月卦身为申，在五爻。子孙丁亥水不入卦，伏藏在四爻官鬼庚午火下。

《易经》第五十四卦  归妹  雷泽归妹  震上兑下 　　 
    归妹：征凶，无攸利。
    《彖》曰：“归妹”，天地之大义也。天地不交，而万物不兴；归妹，人之终始也。说以动，所归妹也。“征凶”，位不当也。“无攸利”，柔乘刚也。
    《象》曰：泽上有雷，归妹；君子以永终知敝。 

    六爻断：
　　初九：归妹以娣（2），跛能履，征吉。
　　《象》曰：“归妹以娣”，以恒也。“跛能履”，吉相承也。
　　九二：眇能视，利幽人之贞。
　　《象》曰：“利幽人之贞”，未变常也。
　　六三：归妹以须，反归以娣。
　　《象》曰：“归妹以须”，未当也。
　　九四：归妹愆期，迟归有时。
　　《象》曰：愆期之志，有待而行也。
　　六五：帝乙归妹，其君之袂（3），不如其娣之袂良。月几望，吉。
　　《象》曰：“帝乙归妹”，“不如其娣之袂良”也，其位在中，以贵行也。
　　上六：女承筐无实，士刲（4）羊无血，无攸利。
　　《象》曰：上六“无实”，承虚筐也。
 
生僻字注释：（1）【殃】读音：yang，一声。意为：祸害，使受祸害。（2）【娣】读音：di，四声。意为：古代妇人称丈夫的弟妇为娣，古代姐姐称妹妹为娣。（3）【袂】读音：mei，四声。意为：袖子。（4）【刲】读音：kui，一声。意为：割。


 
卜筮全书卷之三    通玄妙论

一、无鬼无气：
　  
    鬼者，无形而有用；卦中不可无，宜静不宜动。带吉神动，亦能为福；加凶煞动，无不为殃。
    占身无鬼，资财聚散无常，多招兄弟嫉妒。
    占婚无鬼，婚难成；纵成，夫当夭折。
    占官无鬼，功名难就；卦中纵有贵人，终为贵而无位。
    占失脱无鬼，必自遗失；不然，贼亦难获。
    求财无鬼，兄弟必争权；主在他人手下趁财，财亦薄。
    占宅无鬼，谓之无气。
    鬼者，财之主也。财虽旺，必有主张，然后能聚；无鬼无主也，必主破耗多端、资财不聚。       
    占病无鬼，必无叩告之门，乃天年命尽也，其病难疗。
    惟有占产、出行、行人、田蚕，无鬼方为大吉之兆也。 


二、绝处逢生：
　  
    且如申日占卦，遇用爻属木，木见申则绝，木爻无用矣。若得水爻发动来相生，木爻仍复有用。譬人当困穷之际，得遇贵人扶持，必有寒谷回春之象，此乃是绝处逢生也。
    占婚：遇世应绝处逢生，事将解而后成，意久淡而后浓。或可断其贫乏无力，得人扶策，其事亦可成。
    占产：遇子孙绝处逢生，子将死而复生。
    妻财：遇妻财绝处逢生，妻将危而有救。财几失而仍得，先难后获，其利反厚。非比旺相之财有限，资生之财无穷也。
    占官：遇父母绝处逢生，文书虽有阻节，终有贵人主张，其事必成。
    占讼：遇官鬼绝处逢生，讼必有理。若见财动相生，须用资财嘱托。
    出行：遇世爻绝处逢生，本意已懒，被人纠合。
    行人：若应爻绝处逢生，必遇故人同回。
    家宅：吉神逢绝处逢生，复有兴隆之象；凶神绝处逢生，灾欲退而祸复来，病治瘥而官事至。      
    占病：用爻与吉神绝处逢生，病将死而复活。鬼爻与忌神绝处逢生，病欲安而复作。


三、合处逢冲：
　  
    且如占得雷地豫卦。世应相生，六爻相合，吉无不利，乃事事可成之象也。却在子日占得，子冲应上午、害世上未，此乃合处逢冲也。
    占婚遇之，必然被人毁谤，当见将成而解。
    占官遇官鬼文书暗冲，其中尚有反复变动。
    占财遇之，财将入手而不得。
    谋事遇之，必因人阻滞，将成而有变。
    惟有占讼与病，喜遇合处逢冲。合则事必成，逢冲灾必散。决然事将危而有救、病欲死而复生。
    吉神合处不可冲，凶神合处喜逢冲也。


四、随官入墓：
　  
    随官入墓，其目有三：有身随鬼入墓，有世随鬼入墓，有命随鬼入墓。
    且如丑日，占得雷水解卦。身鬼俱在五爻，乃身随鬼入墓也。（注）
    若未日，占得山天大畜。世在二爻属木，乃世随鬼入墓也。
    又如未日，寅生人占得地雷复，卯生人占得火泽睽，本命皆在鬼爻，此乃命随鬼入墓也。
    以上三墓，不问占何事，意皆非吉兆。
    占身遇之，须防目下有灾，终身不能显达。
    占婚，遇世随鬼入墓，男家贫乏，女财不备。
    占产，遇命随鬼入墓，须防妻命入黄泉。
    求官遇之，事体难成。虽成，终不能振。若入杀墓，更为大凶。（杀墓者，丁未、戊戌是也。）
    占讼遇之，有牢狱禁系之忧，或讼散身危，或讼中有病。
    求财遇之，勤劳备历，终归他人。
    出行遇之，多是去不成，若去愈为不美，必主去后有病。
    家宅遇之，宅长有忧。
    占病遇之，十占九死。
    略举一二卦为例，其余各以类推。

虎易注：（且如丑日，占得雷水解卦。身鬼俱在五爻，乃身随鬼入墓也。）此句所说的“身”，不是指“卦身”，而是指的“世身”。
关于卦身和世身的用法，请参看《卜筮全书》的相关内容。


五、逢冲暗动：
　  
    且如六爻安静，不遇冲则不动。若日辰相冲，名曰暗动。暗动者，有吉有凶，各有所用，不可一概而论。若遇凶煞暗动,伤身克世，件件皆非所宜。吉神暗动，合世生身，事事无不为吉。余推其义，暗者必非明也，乃阴私潜伏也。福来而不知，祸来而未觉。爻吉则暗中有补，爻凶则暗中有伤。
    占婚遇之，吉则暗中有人网维，凶则暗中有人破败。
    占产遇胎爻或子孙暗动，必会转胎。
    求官遇之，吉则有无心之机会，凶则阴中有人损害。
    占讼遇之，吉则得人解救，凶则被人暗算。
    失脱遇之，吉则暗中捕捉可获，凶则暗味难寻。
    求财遇之，吉则隐然求之，利益殊厚；凶则被人劫骗，利不可得。
    行人遇之，吉则心欲动而未发，凶则暗中有阻，未能起身。
    家宅遇之，吉则暗中有补，福已至而不知；凶则暗中有害，祸欲萌而未觉。
    占病亦随其所遇之神，而定其吉凶也。


六、助鬼伤身：
　  
    生助官鬼者，不过妻财也。不宜发动，动则衰鬼变成旺鬼。旺鬼遇之，其势愈凶。
    且如申日占得离卦，鬼临应爻克世，本非佳兆，更兼妻财发动，生助鬼爻，其凶愈不可当。此乃助鬼伤身也。凡卦鬼克身世者，无财凶有限。若有两财皆动，其祸不可胜言。倘得子孙发动，福神来解，庶可反凶成吉，转祸为祥。


虎易注：此助鬼伤身之论，学者要注意其运用条件。
一、助鬼：助鬼之爻只有妻财爻。妻财临日、月，或在卦中发动，都可以生助鬼爻，使衰鬼变旺，旺鬼更旺。
二、伤身：此处所指之“身”，就是世爻，或者是卦身爻。鬼爻伤身，也就是卦中鬼爻冲、克世爻或者卦身爻。一般情况下，鬼爻明动或者暗动，可以冲、克世爻或卦身爻。
三、在鬼爻可以伤克世爻（卦身）的情况下，妻财爻又动来助鬼，就是“助鬼伤身”了。
三、“倘得子孙发动，福神来解，庶可反凶成吉，转祸为祥”。一句，是指的卦中只有子孙发动的情况。学者千万不要和前句连在一起去理解运用。否则就会失之千里了。因为子孙发动可以克官鬼，如果妻财同动的话，子孙不但不克官鬼，反而子孙生财，财又生官，形成连续相生，使官鬼更旺。


七、六亲取用：
　　
1、父母：
　  生我者谓之父母也。能为凶，能为吉，各有所用。遇财则有伤本体，逢鬼则增长光辉。发动则克伤子孙，生扶兄弟。审其动静衰旺，各有所宜，学者自宜详玩。
　　
2、兄弟：
　  比和者谓之兄弟也。大抵不能为福，亦不能为大凶，无非破败、克剥、阻滞之神也。怕逢官鬼发动，则受制，喜遇父母兴隆，则有依。动则伤克妻财、扶持福德。此理弘深，自宜推测。
　　
3、子孙：
　  我生者谓之子孙也。逢之者无不为佳，背之者莫能为福。卦无父母则无克，爻有兄弟则有依，动则生财伤克官鬼。
　　
4、妻财：
　  我克者谓之妻财也。诸事逢之无不为吉。惟占父母及文书不宜见之。值兄弟则有损，遇福德则愈佳，逢官鬼则泄气。动、静皆吉。虽然动则生鬼，亦不宜发动也。后之学易者，自当通变。
　　
5、官鬼：
　  克我者谓之官鬼也。大抵为凶处多，为福处少。所畏者福德，所恃者妻财。动则克伤兄弟，生扶父母。然卦中虽凶而不可无，但宜静而不宜动耳。占身命，带贵人，当为贵用，加凶煞仍作鬼推。遇吉必进禄加官，逢凶必丧亡疾病。占婚姻为夫。旺相带青龙者，必聪明俊雅之人。加贵人必有勾当，不然亦是宦家子弟。若在胎养沐浴爻上，今虽末仕，他日必贵。最宜持世，或临阳象，皆名得地。其余所占，不及尽述，详具《天玄赋》总论中。


八、断易总论：
　  
    且如四时之旺相，实专八卦之吉凶。春木旺而夏火炎，秋金坚而冬水盛。
    木火兼用于春天，火土用事于夏月，金水专三秋之令，水木主一冬之权。
    临用爻为福不浅，临忌爻为祸非轻。
    先定财官出现伏藏，次论支神休囚旺相。
    父母辅佐于官鬼，子孙辅佐于妻财。父母与官鬼同气相求，子孙与妻财同声相应。
    私用以妻财为主，公用以官鬼为尊。
    最忌动摇，大宜安静。
    出现旺相可为远日之图，有气伏藏只利暂时之用。用神无气伏藏，急要日辰生合。日辰旺相，方能生合相扶；用爻休囚，最怕逢空冲克。
    旺相能克休囚，休囚难克旺相；交重能克单拆，单拆难克交重。
    伏藏不论旬空，（旬空者：甲子旬中戌亥空之类）出现怕临月破。（假如正月建寅，用爻是申，为月破也。）
    用官忌子孙持世，求财忌兄弟临身。财官若遇生扶，谋望并无阻滞。身世若无救助，所为必主参商。
    兄弟动摇，买婢求财空费力；子孙兴发，求官应举枉劳心。
    父母为饕餮（1）之神，兄弟为克剥之鬼。寻常占卜不宜父母交重，一应谋为切忌兄爻发作。
    鬼动祸起，切莫与人交争；财动耗财，甚勿与人争讼。
    父母动，劳心劳力；兄弟兴，为诈为虚。
    用官宜伏父母，用财宜伏子孙。官伏子孙，用官必无成就。财伏父母，用财一半亏伤。用财伏官，怕侵匿之扰。用官伏兄，怕阻隔之挠。用父伏财皆为患，用财伏兄总不中。
    用神要拱合生扶，忌神须刑冲克破。
    散官治病，全赖子孙。兴讼求名，须凭官鬼。
    口舌是非争竞，为缘兄弟爻兴。谋为重迭艰辛，皆因父母爻动。
    应动事变，托人相反不相从。世动理亏，凡事改求宜改作。世应相生人扶助，世应相克事迟疑。应空吉凶不成，间动谋为多阻。
    月建临于用爻，求官必定迁高职。月破临于用爻，作事无成病不痊。
    八纯克世克用，作事有始无终。五墓临世临身，问病一生九死。
    明用爻之得失、定事体之吉凶。
    求安求乐求长久，最宜爻象安宁；图借图赊图脱卸，看取用爻兴旺。
    休囚独发事体迟疑，旺相若兴事情急速。世临五墓如醉如痴，用值三刑遭伤遭损。
    略言机妙，全在推详。外演爻辞定六亲之象，内占八卦决百事之疑。洞烛纤毫，包含万象，下通人事，上应天时。

生辟字注释：（1）【饕餮】读音：tao，一声。tie，四声。比喻贪吃的人。



卜筮全书卷之四    阐奥歌章  上


说明：（以后各卷，原赋文一律用红色字体，作者姚际隆的注解用黑色字体。请读者注意分辨。）


一、碎金赋：

子动生财，不宜父摆；兄动克财，子动能解。
    摆，动也。盖子动生财，若是父动克子，子不能生财矣。
    兄动则能克财，若得子动，兄必贪生于子，忘克于财，谓之贪生忘克，而财反得生矣。
    
财动生鬼，切忌兄摇；子动克鬼，财动能消。
    摇，动也。盖财动能生鬼，若是兄动克财，鬼不能生矣。
    若子孙发动，则能克鬼，若得财爻发动，则泄子孙之气，而生官鬼之精神矣。
    
父动生兄，忌财相克；鬼动克兄，父动能泄。
    父乃兄之元辰（注1），忌财克之，鬼乃兄之忌神，喜父泄之。父动生兄，若见财爻动，则父无用而不能生兄矣。
    官鬼发，克兄弟，若见父母动，则漏泄官鬼之气，而不能为大害矣。
    
鬼动生父，忌子交重；财动克父，鬼动能中。
    交重，动也。鬼动能生父。若是子动，则克制官鬼，不能生父矣。
    财动则能克父。若得鬼动，财必贪生于鬼，忘克于父，是鬼为财之中人也。
    
兄动生子，忌鬼摇扬；父动克子，兄动无妨。
    摇扬，动也。盖兄动则生子。若鬼动克兄，子失元辰矣。
    父动能克子孙。若得兄动，则泄减父之凶势，而子得无妨也。
    
子兴克鬼，父动无妨；若然兄动，鬼必遭伤。
    子动必伤官鬼。若得父动克子，则鬼无事。
    若兄动生子，子愈有力，其鬼必遭伤害也。
    
财兴克父，兄动无忧；若然子动，父命难留。
    财动必克父。若得兄动克财，财不能克父也。
    若是子孙发动，生助妻财，其势转盛，其父必难救援也。
    
父兴克子，财动无事；若是鬼兴，其子必死。
    父动克子。若得财动克父，子孙有救。
    若是鬼动，愈生父怒，其子必死无疑矣。
    
鬼兴克兄，子动可救；财若交重，兄弟不久。
    官动克兄。若子动克鬼，则兄弟有救。
    若财动生鬼，则鬼恶愈盛，兄必难救。
    
兄兴克财，鬼兴无碍；若是父兴，财遭克害。
    兄动克财。若得鬼动克兄，财得无事。
    若父动生兄，其兄愈加狂戾，财必遭于克害也。

（注1）【元辰】后世一般称为【原神】，其意思相同。

虎易评注：此赋是论述：六亲生克制化关系的变化，是随动爻的变化而发生变化的。重点是指出：动爻和动爻之间所发生的生克制化关系，对用神最终会产生的影响和变化。归纳起来有以下两点：
    一、动爻可以生克动爻；
    二、动爻之间发生的生克，先于和静爻发生的生克；
    具体有以下几种情况：
    1、动爻生用神，如有生动爻的爻同动，则生力更大；（连续相生。）
    2、动爻生用神，如有克动爻的爻同动，则无力生用神。（原神被克。）
    3、动爻克用神，如有生动爻的爻同动，则克力更大；（连续相克。）
    4、动爻克用神，如有克动爻的爻同动，则克力减小，甚至无力克用神。（忌神受制。）
5、动爻克用神，如有动爻所生之爻同动，则动爻所生之爻，就化解了动爻对用神的克制作用，使动爻不断克不了用神，反而造成连续相生用神。即所谓的“贪生忘克”。（同第一种情况，只是描述方法不同。）
6、如果克用神的爻和其他动爻相合，则会造成所谓“贪合忘克”。也会使克用神的动爻无法去克用神。这种情况此赋没有说，补充一下。
    以上《碎金赋》所论的动爻和动爻之间的生克关系，以及最后会对用神(或者其他六亲)产生的作用和影响，请读者参看此赋注解，仔细分析，多加思考，充分理解这些动爻运用的条件和原则。文中的原神，用神，忌神等名词，详见后面相关章节内容。


二、断易通玄赋：
    
    易爻不妄成，－－易本天机之事，岂妄成也。（虎易评注：人因事而求卦，卦因事而出爻。在看似偶然的出爻、成卦过程中，蕴含着所测之事的某些可能出现的必然结果。）
    神爻岂乱发？－－卦中六爻，神圣灵机，岂有乱发。（虎易评注：发，指动爻。卦中出现的动爻，必有所指之兆机。发动必有因，不可能有无故乱发之理。不可忽视。）
    体象或既成，－－本卦为体，之卦为象。（虎易评注：体象，应该是指的卦体和卦象、爻象，以及卦中所附六亲之象。）
    无者形忧色。－－所占之事，若不上卦，定可忧也。(虎易评注：这里的“无”字，应该是指用神不入卦，即无主事爻。）
    始须论天喜，－－如正月起戌，二月亥，顺行十二位是也。（虎易补入：正月起戌，二月亥，三月子，四月丑，五月寅，六月卯，七月辰，八月巳，九月午，十月未，十一月申，十二月酉。）
    次看贵人方。－－贵人见后神煞章内。（虎易评注：贵人等神煞，在看卦过程中，对描述事物也是有一定参考作用的。当然，看六爻卦还是要以用神为主。） 
    三合百事吉，－－三合见后神煞章内。（虎易评注：用神或者世爻逢三合，一般情况下，都相当于是形成了一股合力，是有利的。但是，求测不同的事情，用神或者世爻遇三合，也是有喜有忌的，不可一概而论。学者应当根据所测之事，具体分析为宜。具体的运用方法，可参考后面的分章论述。）
    禄马最为良。－－假如甲日有寅爻，则是禄也。即甲禄在寅，乙禄在卯。申子辰日有寅爻，则是马也。即申子辰马居寅。若有此爻临世应，求官可进，名利俱成。禄马全篇歌诀，俱见后神杀章内。（虎易评注：看六爻卦还是要以用神为主。学者应当根据所测之事，具体分析为宜。）
    爻动始为定，－－看卦之动爻，而定其吉凶。（虎易评注：卦中动爻，生助用神为吉，克制用神为凶。）
    次吉论空亡。－－吉神忌空，凶煞喜空。（虎易评注：空亡，爻遇旬空为空亡。用神、原神逢空不吉，忌神、仇神逢空有利。）
    彭城有秘诀，切记不可忘。－－诀云：子落空亡忧远行，病值空亡宜作福，久病空亡身【下亡】，财若空亡难把捉，鬼遇空亡官事停，妻值空亡妻有孕，空女空亡有外情，宅值空亡急作福，父母空亡忧病生，兄弟空亡不得力，子孙空亡主伶仃（1）。（虎易评注：此决是描述测不同的事情，不同六亲遇旬空，可能产生的情况。具体的预测方法，请看后面的分章论述。）
    四冲主冲并，－－辰戌丑未为四冲，纵然占吉也成凶。（虎易评注：冲，指辰戌相冲，丑未相冲。并，指卦中之爻临日为并。如丑爻临丑日为并。）
    刑极俱主伤。－－寅申巳亥为四刑，凡作十事无一成。婚姻官事俱不吉，纵得相生也不真。（虎易评注：作者注以寅申巳亥为四刑，此说不太合理。这里“刑”应该是指的“三刑”，即子卯刑，寅巳申刑，戌丑未刑，辰午酉亥自相刑等四种相刑的情况。）
    世应俱发动，必然有改张。－－世应俱动，定见不宁之兆。（虎易评注：世应俱动，是指双方都可能有变化，改变了以前的想法和做法。作者注为“不宁之兆”，可理解为不安定，不稳定的意思。不可理解为不吉利。）
    龙动家有喜，－－青龙动，主有喜庆。
    虎动主有丧，－－白虎动，定有凶伤。（虎易评注：以上两句，是表示青龙、白虎临爻发动的一般表示意义。作者原注有失简略。六爻卦当以用神为主，神煞只是附和描述之神，读者可参考后面《黄金策》之相关论述，不致被误。）
    勾陈朱雀动，须忌有文章。－－勾陈朱雀动，主文字立至。（虎易评注：爻临勾陈、朱雀动，一般发生的事情可能和土地与文书，文章相关。）
    日动忧尊长，－－看所卜之日辰属何爻，遇动，则尊长有灾咎。
    辰动损儿郎。－－看所卜之时辰属何爻，遇动，则小儿有损。（虎易评注：以上两句可能转抄有误，所以作者所注也不知所云了。当以“财动忧尊长，父动损儿郎”较为合理。妻财爻动，克父母爻，父母尊长可能有忧；父母爻动，克子孙爻，子孙则可能有损。）
    阳动男人滞（2），阴动女人殃。－－阳爻动，主男人唉。阴爻动，主女人灾。（虎易评注：此句也可能有误，还是以“子动男人滞，兄动女人殃”。较为合理。女人看夫，官鬼为丈夫。子孙爻动克官鬼，男人受克，表示有阻滞。男人看妻，财爻为妻子。兄弟爻动克妻财，女人受克，表示有灾殃。）
    出行宜世动，－－凡占出行，世动则吉，且无阻隔。（虎易评注：占出行，世动说明求测者已经做好了出行的准备，随时可以出发了。但是，不一定如作者所注，就是世动则吉。还是应以具体的卦来分析为宜。）
    归魂不出疆。－－归魂卦，主踌躇（3）不进。（虎易评注：占出行遇归魂卦，即使已经出门，行不远，也会返回。）
    应动值三合，行人立回庄。－－应爻若动，行人主在三合日到家。（虎易评注：此为测行人何日归，作者注较为合理。）
    占宅青龙旺，豪富冠一乡。－－占宅若见龙旺，定主富贵。
    父母爻兴旺，为官至侯王。－－印旺主大贵。（虎易评注：以上两句，作者原注都过于简略，就显得不太合理了。读者可参考后面的分占论述。）
    天喜若持世，公事定无妨。－－天喜持世，讼必有理。（虎易评注：作者原注不太合理。还是以“福神若持世，官讼定无妨”，较为合理。因为福神子孙持世，可以克制官鬼。）
    勾陈克玄武，捕贼不须忙。－－若勾陈克玄武，捕盗易获。（虎易评注：勾陈属土，玄武属水。官鬼爻临玄武，也主盗贼。子孙爻临勾陈，克制玄武官鬼，盗贼难逃。）
    父病嫌大杀，空亡母不长。－－父病，杀爻上卦，定死。母病若空亡，定主丧。（虎易评注：此句可能有误，还是以“父病嫌财杀，财兴母不长”较为合理。因为：财爻兴旺，必克父母爻。测父母病，父母爻受财爻克制，必然不利。）
    无鬼病难疗，－－占病无鬼，定主不治。（虎易评注：占病官鬼爻不上卦，也主不能确定病因，无法对症施治。）
    鬼旺主发狂，－－鬼旺财兴难保命。（虎易评注：鬼旺克世爻，用神，当为病情严重。）
    请看考鬼历，祷谢得安康。－－须看考鬼历，属何鬼，祭之则吉。（虎易评注：愚以为应该看官鬼爻属何五行，然后选择克、泄、合、化官鬼爻之五行的时间、方位、医生，药物等方法，治疗或祭祀，可保平安。似较为合理。）
    占婚嫌财死，－－财爻生旺吉，死墓婚不利。（虎易评注：男占婚以财为用，女占婚以官为用。“占婚嫌财死”，应该是男测婚姻之断句。）
    占产看阴阳。－－子爻，阳男阴女。（虎易评注：占产以子孙爻为用神，阳男阴女。是以子孙爻所值地支五行的阴阳来判断，不是以卦宫的阴阳来判断。如果子孙爻发动，则是阴动为男，阳动为女了。）
    若要问风水，三四世吉昌，－－葬喜三四世卦大吉。（虎易评注：此处所指的风水，应该是指的阴宅风水。）
    长生沐浴诀，－－金长生在巳，其法详见后神煞章内。
    卦卦要审详，－－言前长生决必要详察。
    万千言不尽，－－万千言岂能尽也。
    略举其大纲，－－略举其大纲大目耳。
    分别各有类，－－如后数卷，皆分门别类，以尽世间事也。
    无物不包藏。－－包藏万象，不出此易卦也。

生辟字注释：（1）【伶仃】读音：ling，二声。ding，四声。意为：孤独，瘦弱。（2）【滞】读音：zhi，四声。意为：停滞，不流通。（3）【踌躇】读音：chou，二声。chu，二声。意为：犹豫，得意的样子。


三、诸爻持世决：

世爻旺相主安康，作事亨通大吉昌；谋望诸般皆遂意，纵他刑害不能伤。 
父母持世事忧否，身带文书及官鬼；夫妻相克不和同，到老用求他姓子。 
子孙持世事无忧，官鬼从今了便休；求失此时应易得，营生作事有来由。 
鬼爻持世事难安，占身不病也遭官；财物时时忧失脱，骨肉分离会合难。 
财爻持世益财荣，若问求财定称心；更得子孙临应上，官鬼从他断不成。 
兄弟持世克妻财，忧官未了事还来；鬼旺正当防口舌，身强必定损其财。 


四、世应生克动静空亡决：

世应相生则吉，世应相克则凶，世应比和事却中，作事谋为可用。 
应动他人反变，应空他意难同，世空世动我心慵（1），只恐自家懒动。 

生僻字注释：（1）【慵】读音：yong，一声。意为：困倦，懒。


五、世应间爻决：

世应当中两间爻，发动所求多阻隔，假饶有气事分明，必定叨叨方始得。 
世应当中两间爻，忌神发动莫相交。元辰与用当中动，事到酕醄（1）始得梢。 

生僻字注释：（1）【酕醄】读音：mao，二声。tao，二声。意为：大醉的样子。


六、身爻喜忌决：

身上临官不见官，所忧毕竟变成欢，目前凶事终须吉，紧急还来渐渐宽。 
身临天喜与青龙，定期喜事入门中。若逢驿马身临动，出路求谋事事通。 
身爻切忌入空亡，作事难成且守常，化入空亡尤要忌，劝君安分守家邦。 


七、飞伏生克吉凶歌：

伏克飞神为出暴，飞来克伏反伤身；伏去生飞名泄气，飞来生伏得长生。 
爻逢伏克飞无事，用见飞伤伏不宁；飞伏比和为有助，伏藏出现审来因。 


八、断易勿泥神杀歌： 

易卦阴阳在变通，五行生克妙无穷；时人不辨阴阳理，神杀将来定吉凶。 


九、忌神歌：（忌神，即子为鬼之忌，鬼为兄之忌之类。）

看卦先须看忌神，忌神宜静不宜兴；忌神急要逢冲克，若遇生扶用受刑。（忌爻若遇生扶，用爻便受刑克。）


十、元辰歌：（元辰：即父为兄之元辰，兄为子之元辰之类。）

元辰出现志扬扬，用伏藏兮也不妨。须要生扶兼旺相，最嫌冲克及刑伤。


十一、用爻泄气歌：（财动泄子孙之气，子动泄兄弟之气之类。）

用逢泄气动摇摇，作事消疏（1）不遂头，最喜元辰相救助，忌神发动切须愁。 

虎易评注：用神去生所生之爻，即为泄气。例如：子孙爻为用神，如果去生助财爻，即为泄气，使自身的力量变小，变弱。如果有元辰兄弟爻发动来生助，则子孙爻的力量就变大，变强。如果有忌神父母爻发动来克制，则子孙爻就无力抵抗了。

生僻字注释：（1）【疏】读音：shu，一声。意为：分散，空虚。


十二、六爻安静诀： 

卦遇六爻安静，且看用与日辰，日辰克用及冲刑，其事宜当谨慎。 
更在世应推究，忌神切莫加临，世应临用及元辰，作事断然昌盛。 


十三、六爻乱动诀： 

六爻乱动事难明，须向亲宫看用神。用若休囚遭克害，须知此事费精神。 


十四、用爻不上卦或落空亡诀： 

用象如无或落空，就将本卦六亲攻，动爻生用终须吉，若遇交重克用凶。 
    夫用爻者，假如问子孙，则子孙为用爻。动爻生合则吉，冲克则凶。或用爻不上卦，或落空亡，就将本宫六亲用爻审明。飞伏生克，以定吉凶。《玄微赋》云：明用爻之得失，定事体之吉凶。


十五、用爻伏藏诀： 

用在旁宫号伏藏，若遭刑克定非祥，纵然生旺无刑克，作事平平不久长。 
    卦中无本宫之卦，故曰伏藏。若各宫之第五、第六、第七之卦是也。《玄微赋》云：无气伏藏，只利暂时之用。


十六、用爻出现诀： 

用爻出现在亲宫，纵值休囚亦不凶，更得生扶兼旺相，管教作事永亨通。 
    假如庚申日占卦，得寅木子孙为用爻，却被日辰庚申金克了，是日辰克用，凶也。若得卦中亥子元辰发动，则又无事。又如庚申日占卦，得子水妻财为用爻，却喜庚申金能生子水。又申子辰三合，是日辰与用相生合也。《玄微赋》云：用爻急要日辰生扶。是也。


十七、用爻空亡诀： 

空在旁宫不断空，（即伏藏不论空亡也。）空如出现却为空；忌神最喜逢空吉，用与元辰不可空。春土夏金秋是木，三冬逢火是真空；（春之辰戌丑未，夏之申酉，秋之寅卯，冬之巳午，四季月之亥子，是为真空。）旬中占得真空卦，纵吉须知到底凶。 


十八、日辰诀： 

问卦先须问日辰，日辰克用不堪亲，日辰与用相生合，作事何愁不称心。 


十九、六神空亡诀： 

青龙空亡家虚喜，朱雀空亡讼得理。 
勾陈空亡无勾连，螣蛇空亡怪异已。 
白虎空亡病可痊，玄武空亡盗贼死。 


二十、六神吉凶诀： 

青龙百事尽和谐，朱雀文书公事来。 
勾陈克世争田土，螣蛇入梦十分乖。 
白虎主多惊与厄，若言玄武失其财。 


二十一、六亲发动诀： 

父动当头克子孙，病人无药主昏沉。姻亲子息应难得，买卖劳心利不存。 
观望行人书信动，论官下状理先分。士人科举登金榜，失物逃亡要诉论。 
子孙发动伤官鬼，占病求医身便痊。行人买卖身康泰，婚姻喜美是前缘。 
产妇当生子易养，词讼私和不到官。遏贵求名休进用，劝君守分听乎天。 
官鬼发动克兄弟，婚姻未就生滞疑。病因门庭祸祟来，耕种蚕桑皆不利。 
出外逃亡定见灾，词讼官非有囚系。买卖财轻赌博输，失脱难寻多暗昧。 
财爻发动克文书，应举求名总是虚。将本经营为大吉，亲姻如意乐无虞。 
行人在外身将动，产妇求神易脱除。失物静安家未出，病人伤胃更伤脾。 
兄弟交重克了财，病人难愈未离灾。应举雷同为大忌，官非阴贼耗钱财。 
若带吉神为有助，出路行人尚未来。货物经商消折本，买婢求妻事不谐。 


二十二、六亲持世歌： 

父母持世及身宫，旺相文书喜信逢；田宅禾苗皆遂意，占胎问病却成凶。 
子孙持世为福神，事成忧散谷财盈；占胎问病重重喜，遏贵求官反不亨。 
官鬼持世必得官，文书印信两相看；占婚问病俱凶兆，破宅伤财身不安。 
阴为妻妾阳为财，持世持身总称怀；财谷田蚕收百倍，若占病产鬼为胎。 
阳为兄弟阴姊妹，所问所谋皆退悔；又使凶神同位临，到头不遂空劳费。 


二十三、六亲变化歌： 

父母化父母，文书定不许；化子进人丁，化鬼身迁举；化财宅长忧，兄弟本身取。 
子孙化子孙，人财两称情；化父田蚕旺，化财加倍荣；化鬼忧病产，兄弟必相争。 
官化官为禄，求官宜疾速；化财占病凶，化父文书逐；化子必伤官，化兄家不睦。 
妻财化妻财，钱龙入宅来；化官忧戚戚，化子笑哈哈；化父宜家宅，化兄当破财。 
兄弟化兄弟，凡占无所利；化父父忧惊，化财财未遂；化官身有灾，化子却如意。 


二十四、六神歌断： 

发动青龙万事通，进财进禄福无穷。临凶遇杀都无碍，惟忌临金与落空。 
朱雀交重文印旺，杀神相并谩劳功。是非口舌皆因此，持水临空却利公。 
勾陈发动忧田土，累岁迍邅遇杀逢。持水落空方脱洒，纵饶安静也迷蒙。 
螣蛇发动忧萦绊，怪梦阴魔暗里攻。持木落空方始吉，交重旺相必然凶。 
白虎交重丧恶事，官司病患必成凶。持金坐世妨人口，遇火临空便不同。 
玄武动摇多暗昧，若指旺相贼交攻。土爻相并邪无犯，带杀依然咎在躬。 


二十五、年建天符：（太岁爻也。子年即看子爻，主管一年之事。） 
天符青龙木，发动加官禄；在外益资财，内摇生眷属。 
天符朱雀火，文书非小可；杀并是非生，内摇家事琐。 
天符勾陈土，田蚕十分许；杀并事勾连，螣蛇同类取。 
天符白虎金，经营必称心；杀神如并者，祸患定来侵。 
天符玄武水，阴私并贼鬼；若于吉神交，变忧而成喜。 


二十六、月建直符：（正月寅爻动是也。主管一月之事。） 

月建为青龙，动则不雷同；内摇人口旺，外动禄财丰。 
前三为朱雀，文书不待约；吉助有升迁，杀交遭系缚。 
后三为玄武，所谋皆不许；在外损钱财，在家忧宅主。 
对宫为白虎，凡占当忌取；外动有忧惊，内摇生疾苦。 
后一为勾陈，连连碎事侵；旺相尤为咎，休囚祸更深。 
螣蛇正辰起，逐月逆流行；内外皆为咎，空亡却称情。 


二十七、日建传符：（子日子爻动，管一日之事。） 

日建加青龙，则禄喜重重；朱雀宜施用，勾陈事未通。 
螣蛇多怪异，白虎破财凶；玄武阴私挠，应在日辰中。 


二十八、神杀断例： 

问喜宜天喜，消愁天解星。大杀休施用，咸池莫问婚。
病遇天医瘥，囚因血忌刑。求雨占雷杀，占身忌杀神。
往亡休出入，负结好饶人。三丘并五墓，飞帘及浴盆。
四般休问病，占孕亦忧惊。公讼忌刑害，亡劫事难伸。 
天德与财德，万事得圆成。吉凶随例断，慎勿顺人情。
凶处忌有气，吉处忌凶神。子旬无戌亥，六甲细推论。 


附：六爻诸占定位：

    说明：原版为竖排，因版面长度不够，改为横排。[  ]为原版字已经模糊不清，或者无法辨认，所以空缺。观其内容，大约是从《鬼谷分爻》辑录而来，其中也有舛讹（1）之处。读者可参看《天玄赋》之《田蚕章》，或者《易隐》中《鬼谷分爻》的相关内容纠正为宜。

       初爻      二爻      三爻      四爻      五爻      六爻
天时    云        露        风        雷        雨        天
家宅    井        灶        床       门户      人口      栋宇 
身命   小口      妻妾      兄弟       母        父       庙宇          
国事   庶民      士子      大夫      公候      天子      太庙
鬼神   井神      司命      家先      土地      社司      天神
求谋   心事      身事      家事      人事      官事      国事
疾病   足[ ]     腿肢      [  ]      [  ]      心肺      头脑
六畜    鸡        犬        猪        羊        牛        马
出行   己身      伴侣      行李      车马      道路      店舍
买卖   行货      己身      伴侣      中途      店舍      地头
蚕桑    蚕        苗        叶       [  ]      蔟（2）   茧
田禾    牛       谷种      [  ]      [  ]      [  ]       水
行人    足        身        门        户       道路      地头
产育   产妇      胞胎      看生      夫身     收生婆     公婆
斗欧   口舌      骂詈（3） 拳手      梃杖      刀枪      官[ ]
词讼   耆（4）保 州县       府       监司      部台      圣驾
盗贼   家贼      都里      街市      外县      外府      外省
逃亡    乡        市        镇        县        州       外境
 
生僻字注释：（1）【舛讹】读音：chuan，三声。e，二声。意为：谬误，错乱。（2）【蔟】读音：cu，四声。意为：蚕蔟。（3）【詈】读音：li，四声。意为：骂。（4）【耆】读音：qi，二声。意为：六十岁以上的老人。









卜筮全书卷之五    阐奥歌章  下


一．阴晴雨晦章：四首：

（一）
乾为天象震雷龙，坎兑为阴巽起风。坤艮往来无雨象，火山交动日和融。 
乍（1）雨乍晴离坎并，半阴半晦兑离重。杀临未济终须济，既济虽阴雨不充。 
巽入坎来风后雨，兑临坤位细蒙蒙。畜过密云终不雨，随临沾渥（2）岁时丰。 
天地不交膏不降，阴阳相并荷天公。八纯火动游魂木，火伞炎炎张太空。 
地火明夷天色晦，火雷噬磕电光红。离爻带杀晴明断，朱雀飞扬事一同。 
大有不重天朗朗，同人安静日烘烘。晋有龙爻终雨少，屯无雷杀只云浓。 
龙动泽山咸大吉，虎交天水讼无功。勾陈带土来持世，纵有阴云不济农。 
玄武水爻霖（3）大作，青龙木德泽无穷。坎宫雷杀交重并，大雨倾盆霹雳攻。 
最喜子辰来坎位，却嫌戌午到离宫。阳重阴现阴须准，阴变阳爻阳不从。 
壬丙电光禾谷润，乙庚雷雨岁丰隆。应身白虎成虚设，克世勾陈更不中。 
玄武克身收稻谷，火神伤世损田公。纯阳安静多应旱，发动纯阴四海通。 
内外相生奇偶合，滂沱（4）如注听淙淙（5）。雷杀水神双入坎，不忧无雨却忧洪。 
火神变水加龙虎，东畔才阴西见虹。不动龙爻玄武水，徒劳举目望苍穹（6）。 
欲占雨信期何日？水旺龙生身对冲。龙水身雷俱不动，九江四渎被天封。 

（二）
艮火相交可决晴，水衰火旺日光明。占晴但看庚交甲，卜雨休教甲变庚。 
庚甲互交龙虎助，狂风猛雨听雷声。火神摇动加离位，皎皎（7）金乌漾（8）赤轮。 

（三）
凡人占卦问阴晴，水动雨兮火动晴。木动风生土阴晦，金爻发动雨沉沉。 

（四）
财兴云雨鬼兴雷，子动红霞霁（9）色开。父动乍晴还乍雨，兄兴风雹雪霜摧。 
占雨：以初爻为云、二为电、三为风、四为雷、五为雨、六为天。初动云奔铁骑，二动电掣金蛇，三动狂风拔木，四动雷撼山川，五动大雨倾盆，六动翻江倒海。
    占晴，以初爻为云、二为露、三为霞、四为虹、五为日月、六为天。初动云归岩穴，二动露滴花梢，三动霞明锦绣，四动虹驾津梁，五动日张火伞，六动天浸冰壶。水化火骤雨晴明，火化水晴天变雨。六爻无水火逢空，不晴不雨阴天气。 

生僻字注释：（1）【乍】读音：zha，四声。意为：忽然，起初。（2）【渥】读音：wo，四声。意为：沾湿。（3）【霖】读音：lin，二声。意为：霖雨。（4）【滂沱】读音：pang，一声。tuo，二声。意为：形容雨下得很大。（5）【淙淙】读音：cong，二声。意为：流水的声音。（6）【穹】读音：qiong，二声。意为：天空。（7）【皎皎】读音：jiao，三声。意为：形容很白很亮。（8）【漾】读音：yang，四声。意为：水面微微动荡。（9）【霁】读音：ji，四声。意为：雨后或雪后转晴。


二．禾苗田地章：四首： 

（一）
应为种子世为田，世应相生获万全。种子克田尤小吉，世来克应俭时年。 
财爻旺相禾丰足，发动子孙为天福。更得青龙天喜重，高低远近皆成熟。 
子孙发动合天符，财与龙爻出现枝。无杀无冲仓廪（1）实，若逢二耗却成虚。 
交重官鬼应难断，金鬼蝗虫火鬼旱。大杀同宫总不收，发动喜神犹减半。 
鬼爻扶水水来伤，土木同空却不妨。鬼化为财宜晚种，财交父母两重祥。 
官爻旺相浑无望，鬼落空亡事反常。财在外兴迟下种，龙来内发早栽秧。 
六爻安静禾平吉，乱动青苗必受殃。妻财二耗同爻动，虽熟应知半入仓。 
财兴内卦收千倍，财落空亡必有伤。龙与子孙同类取，克身持世谷无疆。 
若逢朱雀交重恶，白虎张牙总不良。玄武更加官鬼并，虽收只好办官粮。 
火天大有都成熟，地火明夷遍处荒。天地不交休指望，阴阳和合好收藏。 
吉凶悔吝分明断，六位旁通更审详。 

（二）
六爻不可鬼相临，六爻无鬼最吉。若鬼临牛位主牛损，余仿此。
若值空亡逐一寻。六爻皆怕空亡，若不空最吉。 
金世生虫火世熟。若世爻属金，主生虫；属火则大熟也。 
木与土世主丰谷。若世爻属木土，其年十分收成。
若无诸杀相冲克，
定许其年十倍盈。诸杀：即大耗、小耗等凶神是也。如无，可许十倍收成。 
若值震离相配合，雷火丰，主大熟之兆。 
自然丰稔（2）动欢声。

（三）
凡人占卦问耕田，子旺财明大有年。兄位交重防损坏，父兴诚恐不周全。 

（四）
世贞为年为田地，应悔为种为荒芜。世克应兮仓廪积，外克内兮仓廪虚。 
初爻为田二为种，三为主长四苗秀，五爻为禾主收成，六是田夫主灾咎。 
初爻鬼克田瘦瘠（3），二爻鬼克重耕植，三爻鬼克多秽土，四爻鬼克费耘力。 
五爻鬼克阻收成，六爻鬼克忧病疾。金爻为鬼旱虫多，火爻大旱年荒饥， 
水鬼水灾木鬼耗，土爻为鬼总非宜。大抵鬼空财旺相，丰年稔岁乐无虞。 

生僻字注释：（1）【廪】读音：lin，三声。意为：粮仓，也指粮食。（2）【稔】读音：ren，三声。意为：庄稼成熟。（3）【瘠】读音：ji，二声。意为：土地缺少植物生长所需的养分，水分。不肥沃。（4）【秽】读音：hui，四声。意为：肮脏，丑恶。【秽土】意为垃圾。


三、住居宅第章：四首： 附风水一首：

（一）
住宅休占火泽睽，鬼临人口定分离。龙交大壮人财旺，虎并同人宅舍衰。 
二畜见龙财帛进，杀交两过栋梁摧。贵持震巽生财本，喜入风雷立福基。 
离坎交重宜谨慎，艮坤安静莫迁移。户无徭役占逢贲，家有余粮卜得颐。 
田宅兴隆因大有，血伤财损为明夷。乾坤旺相增人口，泽地生成聚宝资。 
革鼎长男能干事，晋升宅长有操持。妻财内旺为财断，官鬼交兴作怪推。 
木鬼寿棺停有日，金官硬物畜多时。休囚铜铁皆先定，旺相金银尽预知。 
水鬼井池中出现，土官墙壁内偷窥。火官内动无他事，古器多年再发辉。 
克世克身都不用，生身生世始堪为。水财内旺宜穿井，内发土财堪作池。 
金旺妻财金玉进，火财内发火光飞。木财到底宜营建，若犯空亡总是非。 
子若空亡家绝后，父母空亡宅必危。父子妻爻都旺相，丰盈财货莫猜疑。 
更兼天喜青龙助，富贵康宁天赐伊。 

（二）
凡占家宅之凶吉，初井二灶三床席。 
井乃在内之物，故初爻见之。灶又在井之外，故二爻见之。床席又在灶之外，故三爻见之。
四为门户五为人， 
门户又在床席之外，故四爻见之。人乃屋之主，故五爻见之。 
六为栋宇兼墙壁。 
栋宇墙壁至外之物，故六爻见之。 
六爻俱静人宅安， 
占家宅，若得六爻安静，未论其他吉凶，居住定然安稳。 
好与随爻仔细看。 
若值卦中有一爻变动，随其所动而推详之，则吉凶不逃藻鉴矣。 
鬼临门户家不宁， 
若官鬼在第四爻，主有官非口舌之事。
螣蛇妖怪梦魂惊。 
螣蛇本主怪异邪魔之事，若在四爻发动，主妖怪出现，人口梦魇也。。 
杀爻旺相官灾起， 
占宅最怕勾陈动。鬼谷起勾陈杀例云：正月起辰二月卯，每月逆行一位。如正月占宅，辰爻动，便是杀旺，主官灾起也。
杀遇休囚疾病生。 
旺主官非，衰主疾病。 
六爻动多带土木，
卦中土木多爻动。
若非起造即修营。 
虽不建造，亦当修理墙垣。 
六爻动多带水火，
卦中水火爻动。
水火之灾不暂停。 
主有水火灾厄也。
更被空亡并杀害，
空亡杀害，俱非吉兆。
狼籍破败少人丁。
主人家人丁损失、衰微破耗。
初为小口二妻妾。 
小口至卑，故在初爻。妻妄处小口之上，故在二爻。 
三为次长弟连兄。 
次长：乃伯叔兄弟也，位在三爻。 
四为母位五为父。 
五爻至尊之位，母本从父而行，故以四爻为母，而五爻为父也。 
六为祖宅及坟茔。 
六爻又在尊位之上，舍祖宅坟茔之外，他非所尊，故六爻见之。 
五行亲属更取用。 
五行：金木水火土也。以亲戚本命所属，合卦浑天甲所属取用也。 
一家祸福自然明。 
若依上法取用，则一家内外亲眷，祸福了然可知也。 
大凡欲要论血财， 
血财乃六畜也。
卦中仔细与推排。
卦中造化，当仔细与推详也。 
一爻数至四五六，
若问六畜，亦当次第论之。
鸡犬猪羊牛马畜。 
初鸡、二犬、三猪、四羊、五牛、六马，看所占何畜，以其爻有气无气断之。
有形无气即伤残， 
当看所属爻分有无形气。形即畜之本命，气即看其衰旺耳。
有气无形即生育。 
虽无本肖，假如占羊，第四爻是财，有气无形，为吉兆也。 
仍于十二肖中求。 
六畜各有生肖，当与求之，依前法断。
未为羊兮丑为牛。 
未羊丑牛，他可类推。 
坤牛乾马卦中求。 
《说卦》坤为牛，乾为马，此但举其大概，若以《说卦》考之，虽万殊可知。 
更论旺相与休囚。 
论其衰旺，以断凶吉。 
乾兑休囚鼎铛（1）破。 
乾兑二卦皆属金，若遇休囚，主鼎铛破碎不全。 
卦如死气分明课。 
大凡卦值死气，岂能为好？当分明与占也。 
坎衰古井及枯池。 
坎本水象，休囚，主人家有涸（2）井及枯池。 
离衰灶鬼将兴祸。 
离为火，若值休囚，主人家灶神欲为祸患。 
震巽伤兮梁栋摧，坤艮伤兮土动来。 
震巽属木，若有杀神伤克、及休囚死绝，必主梁崩柱坏也。坤艮属土，若被冲克及休囚，必主墙坍土陷也。 
卦中震巽重重旺， 
两宫旺相，乃木象兴隆也。 
兴工欲创新楼台。 
木爻大发，宜其建造宏丽也。
卦中坤艮杀兼鬼， 
丙丁日得地山谦卦，二爻是鬼，是勾陈杀，则是坤艮杀兼鬼也。 
因知坟墓欲为灾。 
若鬼杀蕴于坤艮，主人家坟墓不安，兴灾作祸也。 
内卦为宅外为人， 
先有宅，后有人，故以宅为内，人为外。又一说云：若占宅：未住，以外为人。若住：以外为宅。其说亦有理，姑两存之。
内外相生宅可亲。 
若内卦生外卦，则其宅可以相亲，如山天大畜是也。 
宅若克人居不稳。，
若内克外，则人口连邅，是非疾病，如火泽睽卦是也。 
人能克宅住无屯。 
若外克内则吉，乃能整旧鼎新，修营创造，如风泽中孚卦是也。 
灾衰鬼杀交重恶， 
鬼杀动，故人家陵替灾伤也。
祸患游魂及八纯。 
占宅得游魂及八纯卦，主有连年祸患也。 
世在二三为大吉， 
占宅：二世三世大吉。 
身居三四守常伦。 
若身在三四爻，正可安常守静。
世辰克应哪能好，
若世克应为不吉。
世应相生福可臻（3）。
世应相生，福庆绵远。
本宫旺相宅堪居， 
立春则震旺艮相，占得二宫，宅可住也。
卦内休囚祸未除。 
立春坤休兑囚，占宅得二宫卦，祸未除也。。 
财若动时妻有疾， 
若值妻财发动，则妻宫有悔也。 
空亡死气主儿孤。 
空亡死气，子息必孤。 
忽逢白虎家防哭，
白虎杀例：正月起申、二月酉，顺行十二位。若遇此爻动，其家主有哭声也。 
更值丧门暴病殂（4）。 
丧门杀例：正月未，二月辰，三月丑，四月戌。只此四位，轮十二月。若遇此杀在内三爻，更发动，主其家必有暴病死也。
阴化为阳忧女子，
阴变阳，女子疾。
阳化为阴损丈夫。 
阳变阴，丈夫灾。 
世间占卜能推类，
占卜不可一言以尽，但当融通活变。一切事机以例而推。
天地神明可感孚。 
通一而万事毕。既能类推，则天地神明自然可以感格也。 

（三）
凡人占卦问家宅，五事俱全不可克。子兴有喜没官非，更无灾病与盗贼。 
财动田园多进退，音书不就家长厄。兄动耗财妻妾病，是非谋望多阻隔。 
父兴小口不安宁，屋庐摇动畜牲没。鬼动官非灾悔来，户门不利弟兄厄。 
人能审实此章歌，卦象吉凶无差忒。

（四）
凡占家宅起盖同，先寻父母在何宫。最要财爻无损害，子孙出现得荣丰。
官鬼交重灾祸至，动爻克世主大凶。父动自家多恼聒（5），绝命游魂最不通。 
六爻无水者，其家沟不流而水不决。无土者，离平地而在高楼。无火者，香火冷而灶不修。无金者，家资乏而人不居。无木者，床榻破而椅桌损。火多则人事烦，木多则人清秀，水多则阴人旺，金多则妇女众，土多则财帛盛。 


附风水： 

凡占风水要推详，五件俱全不可伤。财动田园多进退，不然尊长有灾殃。 
父兴必是还魂地，小口畜牲总不昌。鬼动弟兄多忤逆（6），户门不利惹官妨。 
兄兴财物多消耗，或是阴人主少亡。子动虽然无讼事，儿孙不贵外人殃。 
但得子孙无损害，枝枝叶叶永无疆。 

生僻字注释：（1）【铛】读音：cheng，一声。意为：烙饼用的平底锅。（2）【凅】读音：he，二声。意为：干涸。（3）【臻】读音：zhen，一声。意为：达到，来到。（4）【殂】读音：zu，三声。意为：死亡。（5）【聒】读音：guo，一声。意为：声音嘈杂，使人厌烦。（6）【忤逆】读音：wu，三声。ni，四声。意为：不顺从，不和睦，不孝顺。


四、移徒章：三首： 

（一）
迁居先以动爻求，动爻旺相决无忧。初爻旺相乡村吉，二爻旺相好居州。 
三爻市井四坊镇，五近京师住最优。上爻好向山林住，龙扶子动获祥休。 
白虎当头休妄动，螣蛇缠足莫彺（1）谋。朱雀交重防口舌，玄武迁移被贼偷。 
朱雀又临官鬼位，官司口舌有来由。那更克世兼持世，病遭危困讼遭囚。 
六爻安静休搬动，乱动移居又不周。 
外克内兮应克世，旧宅不如新宅利。内克外兮世克应，迁徒不如居旧地。 
世应相生内外和，守旧迁居总如意。若教动处落空亡，不利迁移利守常。 
五世游魂搬则吉，内爻旺相住无妨。若然内外俱衰败，守又灾危搬又殃。 
此是命途多舛错，何须怨恨费商量。鬼化子孙移富贵，财爻化鬼住安康。 

（二）
移居须忌鬼交重，世值空亡不可逢。卦入墓中难起离，若逢动处路头通。 
内休外旺移终吉，内旺外休行必凶。内外若然俱有气，纵横去住任西东。 

（三）
迁徒先将父母推，财兴克父必生灾。子孙发动须兴旺，兄鬼交重祸患来。 

生僻字注释：（1）【彺】读音：wang，二声。意为：急行。


五、坟墓章：一首：

若占坟冢（1）静为强，发动之时便反常。
初世出官为大吉，二爻持世次为良。 三爻主世平平稳，四爻半吉保安康。
五六两爻惧不吉，游魂后代必为商。 归魂犹自三分好，坎卦占来定不昌。
为甚乾坤无忌讳，高低无物不包藏。 未葬之前亡在外，既葬须知内是亡。
内外相生为上吉，比和决定福难量。 杀交内外还相克，损宅伤财祸几场。
青龙旺相来持世，管取存亡获吉祥。 乾坤不动坟安稳，龙喜交重家道昌。
五墓劫神伤子息，三丘阴杀损妻房。 世旺身生官入墓，子孙代代入朝堂。
杀临父母忧家长，劫犯阴爻宅母当。 鬼爻不动亡人吉，身位安宁祭主康。
破家只为财为鬼，发福多因阴变阳。 冲破临身发有碍，合神持世却无妨。 

生僻字注释：（1）【冢】读音：zhong，三声。意为：坟墓。


六、身命章：一首： 

占身身世要先知，神杀交重次第推。身旺龙持多吉庆，身衰虎并定忧疑。 
子孙持世明而喜，兄弟临身悔足危。切忌勾陈临鬼旺，却宜天喜与财依。 
财临阳位财源广，阴位妻交妻妾宜。禄马贵人三合并，临身妙义福根基。 
子孙发动添人口，父母交重官可期。内卦为身外为命，身命比和任意为。 
世为身兮应为命，世应相生更是奇。世命应身刑又克，不伤自己即伤妻。 
妻财不现财无聚，卦没子孙难立儿。更将八卦推心属，内坎机圆心满足。 
内兑柔和有主张，内乾果断无私曲。离明坤厚性融通，巽顺艮卑谦自牧。 
身命但能依此推，青龙天喜皆为福。 


七、六亲章：一首： 

立命先推父母乡，青龙同位最为祥。螣蛇白虎忧尊长，玄武勾陈宅母当。 
父母休囚离祖早，两重父母过亲房。杀神朱雀同时并，重病如何得起床。 
子孙持世为全吉，若值青龙子异常。子坐勾陈多朴实，子交朱雀擅文章。 
螣蛇犯子愚而浊，白虎持孙勇且强。玄武子孙同位发，男为盗贼女猖狂。 
子孙若值游魂卦，此子生来好远方。阳化阴爻端正女，阴交阳体秀才郎。 
妻财发动青龙助，因妻致富妙难量。财临朱雀妻贤慧，妻犯勾陈妻病殃。 
螣蛇共位妻应拙（1），白虎同行妻性刚。妻临玄武多阴暗，心意瞒人必不良。 
两位妻财俱旺相，一妻一妾美容光。卦若无妻常独自，妻财安静保安康。 
妻财合世夫妻顺，妻位生身家道昌。官鬼青龙同一位，家荣子贵寿延长。 
朱雀并官多讼事，勾陈带鬼损田庄。螣蛇犯鬼多萦（2）绊，白虎交官大害伤。 
玄武当官奸与盗，两重官鬼必忧丧。若占官府反为吉，福厚官高名誉扬。 
兄弟加龙犹且可，若同朱雀必相妨。螣蛇白虎皆凶兆，玄武勾陈总不祥。 
吉处只宜常旺相，凶爻却要落空亡。 

生僻字注释：（1）【拙】读音：zhuo，一声。意为：笨拙，不灵活。（2）【萦】读音：ying，二声。意为：回旋缠绕。牵缠，牵挂。


八、婚姻章：七首： 

（一）
内身阳鬼丈夫持，外应财阴总是妻。世应相生婚大吉，比和世应配相宜。 
青龙六合扶为美，三合子孙临更奇。应动三刑刑莫问，外交六害害无疑。 
三爻并偶生成少，六位纯阳养育稀。男女合同咸泰益，夫妻反目革睽离。 
夬宫阳壮妻难保，姤卦阴强家不齐。不有其躬蒙里断，夫征不复渐中推。 
一奇一偶成亲顺，双鬼双财匹配违。杀遇妻财妻子厄，杀临官鬼丈夫哀。 
妻财官鬼青龙助，富贵男儿福德妻。官鬼两重相克应，女人曾许两家期。 
白虎临财莫问婚，勾加官位克夫身。杀临兄弟多争竞，朱雀临身公讼因。 
勾陈阴杀休求女，玄武加财休问亲。龙并子孙全吉兆，喜重父母福相邻。 
坤变坎宫男破体，乾来离位女非真。欲知女子如何性，坎主心聪艮沉静。 
兑必和柔巽必恭，坤爻宽厚乾刚正。文明女子为逢离，智慧男儿因见震。 
乾宫面部大而宽，坤主魁（1）肥莫小看。艮卦决然身体小，坎爻定是脸团圆。 
兑家女子莹（2）而白，震位妻儿奇且端。巽体容颜如瑞雪，离宫和润可人观。 
有亡有劫都无用，无子无财总不堪。

（二） 
阴阳得位俱称吉，纯阴枉使心和力，纯阳退悔不成婚，纵使强成终郁郁。 
金爻主妻好容光，木爻瘦小更修长。土主形骸肥且矮，火爻定是发稀黄。 
水爻心性多聪慧，六合发动最为昌。青龙旺相临财位，娶妻万倍有资妆。 
若逢天寡天鳏（3）杀，夫妇应知不久长。 

（三）
凡人占卦问婚姻，财鬼双全便可成。鬼是夫爻愁子动，财为妻也怕兄兴。

（四） 
鬼爻持动女妨害，妇意嫌夫不相爱。财爻持动夫妨妻，此则终身应不泰。 

（五）
鬼旺克财妻不就，子旺伤夫事可疑。八纯动者生离别，五世游魂损小儿。

（六） 
占婚本要阴与阳，动时皆动且为良。阳阳不动一财鬼，应阴世阳最吉祥。 
更得世爻居内卦，团圆男女百年昌。

（七）
本宫无气财有气，妇舍虽贫女容媚。本宫旺相财囚死，妇舍虽贫女不美。 

生僻字注释：（1）【魁】读音：kui，二声。意为：身体高大。（2）【莹】读音：ying，二声。意为：光亮透明。（3）【鳏】读音：guan，一声。意为：无妻和丧妻的人。


九、胎孕章：三首： 

（一）
占产先须看子孙，子孙旺相吉堪论。母宫无杀为祥兆，子上加龙是善根。 
易产好占离与兑，难生休卜艮和坤。坎乾龙动身无虑，震兑勾陈命不存。 
父母莫教临白虎，子孙切忌坐勾陈。螣蛇持世忧阴杀，玄武临身忌浴盆。 
最忌土爻埋子位，更嫌刑杀克儿孙。子孙发动忌空亡，白虎勾陈并不祥。 
子变为官胎里死，官爻为子产而亡。母动子摇俱难保，母静子安皆吉祥。 
子母两爻都旺相，有龙有喜复安康。阴中阳现奇男子，阳变阴爻好女娘。 
子与母爻虽变动，青龙持世亦无妨。子孙重见龙交喜，决定齐生子一双。 
欲叩孩儿分娩日，胎神冲破子生方。

（二）
凡人占卦问六甲，子怕休囚父怕发。财为产母怕兄兴，男女阴阳衰旺察。

（三）
生产未知临几许，日月长生子当乳。兄爻旺相母生难，子孙受克儿道苦。
飞去克伏子不收，阳卦男兮阴是女。两爻旺相喜神临，必是双胎天赐与。 


十、蒙童章：一首： 

蒙童幼学子先推，子会青龙为上奇。朱雀克身多智慧，勾陈持土大愚痴。 
卦无父母难垂训，身犯六神争禁持。朱雀空亡无学分，青龙旺相有鎡基（1）。 
龙生身世攻书子，马旺游魂逃学儿。父母喜神同位动，断然博学广闻知。 
两重父母多移学，乱动无常不守规。朱雀入离能写字，青龙入兑会吟诗。 
坤中变动能修德，乾上交重善滑稽。乾震交重成事早，艮坤安静立身迟。 
姤屯蹇困灾须准，渐晋需升吉可推。地水火风能主事，前程定作贵人师。 

生僻字注释：（1）【鎡基】读音：zi，一声。ji，一声。意为：大锄。


十一、教授章：一首： 

欲求教授训童儿，情性先将八卦推。离体中虚明且智，坎宫内实信而威。 
震雷主动常游学，巽顺无常镇改移。兑泽和柔能讲习，艮山沉静好谦卑。 
乾元刚果多严厉，坤土包容足礼仪。父子空亡都莫用，世身衰败总休推。 


十二、儒业科举章：五首： 

（一）
凡占儒业究诸身，身世相生艺必精。父母生身文可立，子孙克世学无成。 
父爻旺相加朱雀，雄辩高言大有声。兄动妻交身不旺，却因聪慧误前程。 
阴阳互旺宜参请，内外比和足讲明。子旺身空穷措大，财因世废困书生。 
弟兄若犯螣蛇上，纵有文章不显名。玄武克身休合伴，勾陈伤世莫亲朋。 
青龙持世功名大，天喜同宫道业亨。朱雀并财宜作馆。勾陈同鬼莫游行。 
世应既和身又旺，上书献策必成名。日辰龙德俱生旺，县宰州官照福星。 
禄马贵人临月建，公侯责任职非轻。天符值土应多阻，月建持金必有惊。 
父母最宜逢六合，世身切忌犯三刑，刑杀克身兼克世，陷身取辱误平生。 
朝君不可逢屯蹇，面圣偏宜见晋升。那更天符持木德，高迁重任禄光荣。

（二） 
凡占科举事如何，子动兄摇榜下过。父发鬼兴财又旺，断然一举便登科。 

（三）
要问举人荣达时，先将六爻为根基。主司之位在月建，天子之爻太岁推。 
一带喜神来合卦，今秋荣达定无疑。 

（四）
若占南省事如何，六爻旺相始登科。父母发时为印绶（1），妻财动处必磋跎（2）。 
空亡入鬼忧空返，劫杀临官节节蹉。更看子孙如发动，此人平昔枉吟哦。 

（五）
应举求官问后先，官旺文书有气前。父作文书为直事，月建扶官作状元。 

生僻字注释：（1）【绶】读音：shou，四声。意为：绶带。一种彩色的丝带，用来系官印和勋章。（2）【蹉跎】读音：cuo，一声。tuo，二声。意为：光阴白白的过去。


十三、仕宦章：二首： 

（一）
凡占进职与升官，父动为先鬼次看。父鬼旺兴须有分，兄财子动枉心欢。

（二） 
求官鬼吏克身贤， 
初爻是吏，若鬼临初爻，来克本身，却主为廉察慈惠贤明官员也。 
驿马相扶官职迁。 
若驿马扶身，或临官位，定主升迁也。 
坎离二卦冬三月， 
坎阳离阴，水火既济，宜于冬三月也。 
震巽明知申酉年。 
震巽木，得申酉金，官旺也。 
世应驿马相合吉， 
世应与驿马合，求官大利也。 
坎咸复卦定狐疑。 
此三卦主心中疑惑。 
申酉辰戌持世吉，任官遇禄好施为。 
申酉持世及得禄，最吉也。 
鬼临身世得官真，卦爻旺相为欢欣。驿马空亡徒费力，卦遭胎没枉劳神。 
若卦遇胎没，定枉劳神。立春后巽胎离没，若得家人卦之类是也。 
旺爻克应是不良，应入墓时忧死亡。世爻受克遭贬谪（1），若克他爻倍俸粮。 
世受克，遭贬罚，世克他爻，主倍得俸粮。 
人吏空亡难立脚， 
初为人吏爻，若值空亡，纵使为官清正，吏人无气，谁与奉行？如树无枝，所以难立。
内外纯阴名不扬。 
阴柔不立之象，若内外卦俱阴，安能振作？是以名不扬也。 
子爻克鬼无官禄，福德爻交反不昌。 
子动克伤官鬼，故不昌也。 
卦克世身职不安， 
若卦身所属，克世爻并身位，定主不能安职。如乾宫遁卦，本属金，遇世属火是也。 
身克人吏百忧攒（2）。 
太刚则折，若身世克初人吏爻，定主吏皆退避。凡百事业，主有忧攒之兆。 
白虎动时惊恐至， 
若白虎旺动，惊恐立至也。 
子孙持世必隳（3）官。 
子动，乃求官大忌，必至隳坏也。 
若问文官并武职，唐符国印求端的。 
唐符国印，求官必须用之。 
寅申之年巳亥为， 
寅申之年，巳为唐符，亥为国印，以下类推。 
巳亥之年寅申觅。子午之年卯酉求，卯酉之年子午出。辰戌之年丑未方，丑未之年在辰戌。 
鬼临符印最为佳，当作朝中资辅翼。宜静而动必升迁，宜动而静多掩抑。 
巽象摇时东与南，乾位交重出西北。君臣世应上下交， 
世为君、应为臣，上为君、下为臣。若上下相生，主君臣赓（4）歌，嘘沸一堂也。 
练行宜往兴功绩。 
练者，训练士卒也。遇卦中世应相生，有命训练之行，往之，必建功也。 
欲知卦内作何官，先向身中仔细看，火是文章喉舌位， 
火乃文明之象，故主翰（5）苑之官。 
土为守令渐盘桓。 
盘桓者，修治城垒。土爻持世，故应此职也。） 
水是江滨巡守职，金带兵刑生杀权。木主工科司建创，大小皆随衰旺言。 
随动爻之休囚旺相，而定其官爵之尊卑也。 
喜神驿马临官鬼，美削重重有知己。 
美削者，举纸笺也。因有喜神驿马临于官鬼，故美削重重，得知己之多也。 
就多符印两爻权， 
更以唐符国印二爻推之，若果上卦发动，定主符印入手。符印爻所系重，故再言。 
早晚当随诏书起。 
符印既动，诏书立至。
卦无太岁只升迁， 
太岁上卦，则主入朝，若无，但能迁改。
太岁合时见天子。 
太岁若与世爻合，身位合，主入朝而见天子也。 
更得雷火杀重重， 
雷火寅猪申巳求，四孟从之遍一周。即时冲破为天后，便见求官驿马流。其法正月起寅，二月丑，逆数十二位是也。不欲赘言，故以四孟提起。遇动，大吉之兆，应如下文： 
    虎易评注：作者以上对雷火杀的注解是矛盾的。前句：“雷火寅猪申巳求，四孟从之遍一周。即时冲破为天后，便见求官驿马流。”是《卜筮全书》后附《雷火神》的起例。既“正五九月火属寅，二六十月亥宫存，三七十一从申位，四八十二巳宫轮”。后句：“其法正月起寅，二月丑，逆数十二位是也”。查《易隐》书中，《雷火杀》起例为：“正月寅，二丑，三子，四亥，五戌，六酉，七申，八未，九午，十巳，十一辰，十二卯”。作者可能是将两种起例混在一起了。请读者注意分辩。
看看名位至王公。天乙贵人更相合， 
天乙贵人：正月在巳二月申，三月在亥四月寅。五九依然居巳上，未月至丑三位轮。若还遇动定为吉，子孙代代作公卿。其法只以巳申亥寅四位，周而复始轮行十二位，正月巳，二月申，余仿此。 
    虎易评注：作者此处对天乙贵人的起例肯定是搞错了。查天乙贵人起例为：“甲戊兼牛羊，乙己鼠猴乡，丙丁猪鸡位，壬癸兔蛇藏，庚辛逢马虎，此是贵人方”。请读者注意分辩。
代代为官受赠封。 
雷火贵人既合，非惟己身享禄，主代代受封赠也。 
此是天纲玄妙诀，劝君紬绎（6）莫匆匆。 

生僻字注释：（1）【贬谪】读音：bian，三声。zhe，二声。意为：指官吏降职，被派到远离京城点地方。（2）【攒】读音：zan，二声。意为：集聚。（3）【隳】读音：hui，一声。意为：毁坏。（4）【赓】读音：geng，一声。意为：继续，连续。（5）【翰】读音：han，四声。意为：文字，书信等。（6）【紬绎】读音：chou，一声。yi，四声。意为：引出头绪。


十四、国事章：三首：
 
（一）
若筮国家占天子，卦从本宫世上取。本宫为国世为君，
本宫者，看所占之卦，在何宫即为国，世爻即为君王也。
旺相比和得圣主。初民二士三大夫，四作公侯君在五。六为宗庙社稷神，动静刚柔宜得所。 
六爻各要生合旺相，苟一位不得其所，则一国不宁矣。
大杀为灾金主兵， 
大杀：正戌、二巳、三午、四未、五寅、六卯、七辰、八亥、九子、十丑、十一申、十二酉是也。 
水为昏垫土攻城。 
水动主有洪水之灾，土动主有修治城垒之事。 
震离坎兑四方见， 
若遇此四宫，应在边方也。
坤艮宫中事未宁。六爻不动卦无杀，天下人民歌太平。 

（二）
出兵交战子当强，鬼旺他赢我必亡。财是草粮兄莫克，父为旌（1）帜忌摇扬。 

（三）
水爻带鬼来克我，须防劫寨及攻营。却看有气并无气，方断兵机输与赢。 
若决胜负，以世应日辰官星论之。世为我将，应为彼军，日辰为我卒，官鬼为彼兵。我克他，我胜。他克我，我负。若财兴克父，必斩将夺旌。兄弟交重，必夺粮劫草。

生僻字注释：（1）【旌】读音：jing，一声。意为：古代一种旗杆顶上用彩色羽毛做装饰的旗子。


十五、僧道章： 

羽士缁（1）流来问占，身安世静最为先。身爻克世堪（2）谋用，世应比和乐自然。 
世若克身当退守，财来克世好求缘。六爻不动为清福，一位交重事变迁。 
财旺正宜收布施，鬼交偏好谒（3）官员。世临白虎官司绕，身遇勾陈心事缠。 
父母克身师接引，青龙持世贵周全。勾陈带杀遭魔障，玄武临财被贼冤。 
兄弟勾陈同位动，谨防法眷（4）外勾连。贵临父母师通圣，福德龙交弟子贤。 
父母重重身受克，断然身被俗家牵。财空注疏徒劳力，鬼旺营谋枉费钱。 
乱动坐关为大忌，八纯却好去参玄。艮坤只可栖（5）岩壑，离巽偏宜隐市廛（6）。 
龙虎交驰宜访道，坎离辐辏（7）好安禅。游魂带杀休云水，一世休囚莫置田。 
子动妻交还俗汉，世空身旺地行仙。身空不动头头道，应旺无魔处处禅。 
应偶世奇生又合，神清身静寿绵绵。忽然负结财身动，未免填还俗债冤。 
世应不和身妄动。了身达命待驴年。木神太岁临身命，即日逢神得正传。 
太岁火神加父母，天边恩命定来宣。问予末后天机事，拈笔书将一个缘。 

生僻字注释：（1）【缁】读音：zi，一声。意为：黑色。（2）【堪】读音：kan，一声。意为：可，能，能忍受。（3）【谒】读音：ye，四声：意为：谒见，拜见。（4）【眷】读音：juan，四声。意为：亲属。（5）【栖】读音：qi，一声。意为：居住和停留。（6）【廛】读音：chan，二声。意为：古代指一户平民所住的房屋。（7）【辐辏】读音：fu，二声。cou，四声。意为：形容人或物聚集像车辐集中于车毂一样。


十六、求财买卖章：三首：  附：添人口一首、交易一首。 

（一）
求财交易财为主，发动临身财必取。卦若无财及落空，一切营谋不堪许。 
财爻持世及克世，一买一卖利百倍。克身又得青龙扶，积玉堆金何算计。 
财爻外动较艰难，财在内兴人送至。外生内兮应生世，假使财轻也容易。 
应克世兮世克身，有财到底难成遂。世应比和身又安，资财平稳无忧滞。 
财生库旺聚钱财，子动龙交应称意。财爻若值废休囚，货贱如尘宜措置。 
财爻旺相贵如金，有货必须乘早弃。财爻不动财平安，遇杀逢空终破费。 
外鬼牵将玄武来，官灾盗贼重重悔。劫杀临身兼克身，暗昧阴私须切忌。 
财爻驿马木神扶，买卖成交还遇贵。兄弟螣蛇是悔神，财忧散失身忧否。 
莫教朱雀又当头，官司口舌相连系。兄弟化财虽有财，切须忌落人圈圆。 
折本伤财为甚么？只为妻财化兄弟。子孙化财宜利多，财化子孙更非细。 
却又青龙水上来，登山涉海多饶利。勾陈交鬼必淹留，行货临官被贼偷。
忽尔妻财化官鬼，虽然获利被官收。行商坐贾营财赋，切忌官爻临本库。
不是官司送祸来，定然被贼偷将去。地头克身世未周，阴爻必是女人留。
满船载宝荣归者，盖为身爻克地头。欲问钱财何日得?应在身财生旺日。
假令乾用木为财，亥卯日辰为准则。 

（二）
世应是财求易得，卦若无财少准凭。财爻化鬼成凶象，鬼化为财定吉神。 
财落空亡难把捉，若逢二杀贼相侵。 二杀：乃劫杀、天贼杀。 
难求外怕财爻动，易觅财时在内兴。世若克财休启齿，财来克世得千金。 
诸爻若总无财象，子动龙交亦可寻。世应若合最为吉，子孙合时为福德。 
月德月建要相扶，求财数倍终须得。 
内为人兮外地头，人克地头有淹留，地头克人兼旺相，若遇求财数倍收。 
日辰克身货出手，财克地头贼相守。青龙发动最为佳，阴阳得位财须有。 
外爻无气应克身，若值空亡忧病生。土爻持世如何离，阴爻持世主阴人。 
土爻持世，主有阻隔，阴爻持世，主为女人淹滞也。

（三）
凡人占卦问求财，父动艰难鬼动灾，子旺财明须得利，兄兴迟滞是非来。 

附：添人口 

添人进口要财明，子旺财兴便可成。父发兄摇难永远，鬼爻发动祸相亲。 

附：交易 

凡占买卖与交易，子动财明为大吉。兄鬼爻摇合不成，父兴费尽千钧力。 


十七、出行章：二首：  附关津一首 

（一）
凡卜出行先看身，身爻发动是行人。子孙外动克身世，决定前途获宝珍。 
出去当头忧白虎，归来足下忌勾陈。内克外兮世克应，临行有阻去无因。 
外克内兮应克世，打迭行装在即辰。身宫见鬼因官去，若不因官定有迍。 
父母克身父母留，兄弟克身兄弟忧。青龙子孙克身位，一路无虞到地头。 
乾宫旺相乘肥马，坎卦克身乘巨舟。震卦克身身便动，坤卦克身徒步游。 
艮卦克身行必止，巽卦克身去又休。白虎克身行有厄，青龙克身为大吉。 
朱雀克身文字摧，玄武克身必遭贼。若见勾陈来克身，事绪勾留行未得。
 
（二）
出行谒贵及寻人，兄鬼交重不可亲。子旺财兴须吉利，父兴既去又回程。 

附：关津 

关津把隘苦难过，且看其中鬼若何，父鬼兄摇休进步，子孙发动莫蹉跎。 


十八、行人章： 八首  附音信三首、行人健否一首 

（一）
欲卜行人何日回，父克子孙为定期。初爻发动足下动，二爻身动定无疑。 
三四发动临门户，五爻在路较迟迟。上爻心动身犹住，安静行人定未归。 
虽动动临玄武方，中途定有小人伤。交重白虎多惊恐，发动青龙大吉昌。 
朱雀爻交先有信，子孙发动喜非常。鬼兄并发多应病，官化为官更不祥。 
子落空亡身入墓，行人准定不归乡。 

（二）
子来占父几时回？父鬼兴隆一定来。兄弟摇摇多阻节，父兴子动定无归。 

（三）
子回财动定迟留，父发无归更可忧。若是子兴兄弟动，双亲顿解倚门愁。

（四） 
手足情深久别离，兄兴父动是归期，鬼摇财动无回日，子若兴隆定是迟。

（五） 
妻掷金钱问槁砧（1），鬼财内发即回程，子兴兄动他乡客，父发归迟却有音。 

（六）
主因奴婢特来求，子助财兴即转头，父发兄摇归未得，鬼摇阻滞更淹留。

（七） 
凡占家人子墓期，他人来者合为时。震宫子爻言在戊，六合他人言未知。 
欲知行人何日到？月卦合神年月告。假令丙子水为身，辛丑之辰以时道。 
若占家亲，以子长生有消息。子墓日方到。他人则取六跌蹼杀，正月从酉上合为推起，逆行十二位是也。 

（八）
凡占行人在何处，子变应爻父母拟。变作本宫兄弟边，若变财爻贱人处。 
子爻若是本宫子，行人出家寺观止。行人子孙处鬼爻，必是官僚人吏矣。 
归忌煞：正月丑、二月寅、三月巳，只此三位，周而复始。凡行人若世在震宫，及三四爻动，可立候而至。

附：音信：三首

（一）
约定人来何不来，只因兄鬼发如雷。财兴子旺须臾到，父动中间书信回。 

（二）
内外之间辨信音，内爻旺相望盈盈。外爻发动相空内，一纸家书抵万金。 

（三）
若占音信看应父，应父合处是归期。外阴内阳书即到，外阳内阴书未回。 
父母生克应爻动，须臾路上信如飞。 

附：健否：一首

旺相不入墓爻活，囚死空亡随水沫。又看上下卦如何，旺相相生行泼泼。
卦爻不化入墓中，皆为平善得安隆。反之必死不须望，但去招魂作殡宫。

生僻字注释：（1）【槁砧】读音：gao，三声。zhen，一声。意为：干枯砧板。


十九、六畜章： 

（一）
凡占六畜畜为身，假使占牛丑是真。喜见子孙并父母，怕逢劫杀及亡神。 
卦内若无所肖者，却将八卦象来轮。乾马坤牛艮狗当，巽鸡离雉兑为羊。 
震龙艮马一般断，坎豕离鸟细审祥。巽兑白兮离又赤，乾玄震翠艮坤黄。 
更有旁通推本位，次推所属身宫义。本身旺相保无虞，若值死囚灾立至。 
本身发动子孙持，正是生财长育时。更得青龙相助吉，杀神相并虑倾危。 
本肖空亡分外愁，交重白虎血财忧。午爻带杀当忧马，未虑羊儿丑虑牛。 
更须推究本宫卦，坤旺牛兮乾旺马。遇子加龙旺主人，玄武同宫防盗者。 
死绝休囚本位持，牛不耕兮马不骑。更遇杀来应病死，十占八九定无疑。 
青龙旺相生财厚，六爻安静无殃咎。若逢羊刃及三刑，决定遭他屠子手。 
财值青龙化子孙，猪羊鸡鸭密如林。牛强马壮无他事，外旺乾刚内旺坤。 
父母重重化父母，一畜经年三换主。大杀来伤本肖爻，今朝换主明朝死。 
困颐噬磕及明夷，鬼杀交重定剥皮。纵得青龙来救助，虽无残害也尫羸（1）。 

（二）
凡人占卦问六畜，有财有子皆为福。父爻旺动不能全，兄鬼交重多不足。

（三） 
但占牛马泰成殃，坤腹乾头是倒装。 
占牛马遇泰卦，定主空亡。若值坤乾二卦，所畜牛马倒装，无用之物。大抵遇泰卦则是。 
夬是力强宁畏热， 
若值夬卦，牛马纵遇热暑，亦主壮健。 
若逢益卦怕刀伤。 
若卜得益卦，牛马必被刀斧伤。 
离为虚市遭屠杀， 
若离卦，主虚市，屠家宰杀也。 
坎卦重爻入镬（2）汤。 
若值坎卦重爻，主有汤火之厄。 
噬磕颐需咸入鼎， 
若值此五卦，亦主遭烹宰。 
怕逢坤艮被分张。 
怕坤艮二卦，主牛马各散。如地山谦卦是也。 
更以刀砧分上下，若无诸杀始为昌。 
乾兑属金为刀，震巽属木为砧。刀在砧上则死，刀在砧下则生。若值大过无妄之类则死，大壮中孚之类则生。

（四）
买牛买马只求财，大怕兄兴鬼发灾。若是父摇空费力，子孙发动却佳哉。 

生僻字注释：（1）【尫羸】读音：wang，二声。lei，三声。意为：瘦弱。（2）【镬】读音：huo，四声。意为：锅。


二十、蚕桑章：二首 

（一）
应为蚕子世为人，世应相生福德臻。财是蚕宫身是主，身财和合获珠珍。 
主若生蚕我遂意，蚕儿受克枉劳辛。六爻安静为平稳，一位交重验六亲。 
有子有财全吉兆，见凶见鬼大凶征。交重父母平平断，旺相休囚逐位轮。 
财爻若也持身世，管取丝绵千万斤。更得青龙同位助，获财百倍大光荣。 
本宫见子为生气，财世逢官是耗神。鬼财初爻苗不出，二爻蚕子有灾迍。 
三四鬼爻无桑叶，最上官兴茧不成。金爻是鬼二眠亡，木鬼三眠定受殃。 
水鬼定是遭风雨，土鬼多应病肿黄。鬼落空亡翻作吉，鬼爻休废反为良。 
鬼化子孙财帛厚，鬼化妻财大吉昌。鬼化弟兄收一半，鬼化父母晚丝强。 
青龙发动丝绵广，白虎交重蚕白殭。玄武克蚕忧水厄，勾陈带杀为虫伤。 
水财到底无多利，金土为财些小偿。木财旺相财无数，火旺财爻更倍昌。 
天喜青龙财子合，生身生世获嘉祥。

（二）
凡人占卦问蚕桑，子旺财明甚是强。兄鬼交重防损坏，父摇一半落空亡。 
大率占蚕，须要巳午上卦为吉，发动乃大吉。艮离吉，坎兑凶。 


二十一、舟车章：一首 

船车原以父为尊，父动船车不久存。兄鬼动摇防盗贼，子孙出现免灾迍。 


二十二、疾病章：十一首
 
（一）
疾病先将身命看，逢龙见子放心宽。妻财入命多沉重，官鬼临身更不堪。 
身犯勾陈凶有准，命加玄武瘥应难。螣蛇白虎忧丧事，身命空亡定入棺。 
金鬼值身伤骨节，身临水鬼血浓攒。贴身火鬼疮痍恼，木鬼身宫百骨酸。 
土鬼在身身肿胀，杀刑加命命摧残。水为腰肾金为肺，火主心经木主肝。 
土爻脾胃休逢杀，发动交重仔细观。虎鬼同兴应哭泣，龙孙并旺保平安。 
乾为首兮坤为腹，巽为手兮震为足。兑为口兮艮为鼻，坎主耳兮离主目。 
一宫杀旺一般灾，子动龙兴保平复。丰兼蛊困及明夷，夬与同人一例推。 
冬旅春需都困重，夏观秋剥并倾危。六爻安静尤难瘥，杀鬼交重便莫医。 
财旺身空身必丧，官生命死命应衰。两重官鬼因劳复，鬼化为兄病不宜。 
鬼化为财凶有准。鬼爻化子瘥无疑。

（二）
凡若有人占疾病，先从卦中寻本命。仍看来者是何人，克者是何加世应。
福德持世鬼暂退，官旺之日又加进。卦中无鬼病难医，鬼旺财兴难保命。
鬼杀临身五墓侵，鬼神不应药无灵。一为五脏二皮肉，三为体骨腰并足。
四肺心经五六头，游魂恍惚如神触。惟有归魂渐向安，吉凶细细为君嘱。

（三）
占病先须问六亲，吉凶须要讨分明。父母空亡防父母，财爻无气损妻身。
子孙化鬼须遭死，兄弟杀临定不贞。

（四） 
明夷蛊夬剥丰同，六卦哪堪占病凶。财鬼二爻俱发动，丧门吊客闹丛丛。

（五） 
丰观需节旅贲临，明夷蛊夬及同人。占病若还逢此卦，归家急急办前程。

（六） 
子占亲病几时痊，子要兴隆父要安。兄动缠绵难脱体，子兴财发入黄泉。

（七）
子病亲来问卦灵，兄兴子动死还生。鬼摇父动终难保，财动缠绵病转增。

（八） 
夫问其妻疾病煎，财明子动便安然。鬼爻发动还沉重，父发兄摇定断弦。 

（九）
妻占夫病未安宁，鬼静财兴可放心。兄子交重恩义绝，父摇难愈病沉沉。 

（十）
兄弟来占疾病缠，父兴兄静自安全。鬼摇财动黄泉客，子动留连数日眠。

（十一） 
奴婢淹延疾病缠，鬼摇疾病更连绵。财安子发无他事，父动兄兴不得痊。 


二十三、医药章：二首 

（一）
子孙出现是医人，生世生身药必灵。两个子孙齐发动，换医困厄即时平。 
子囚医拙无功效，子旺医明有准绳。无子病人难服药，子空患者便归程。 
子孙值土宜丸散，值火须当艾火蒸。遇木咬咀（1）方应病，逢金针刺保亨贞。 
子孙值水宜汤药，天喜扶持妙莫评。青龙独发最为良，持世生身便离床。 
那更子孙同位发，不须服药保安康。鬼财安贴无忧虑，身世比和大吉祥。 
欲问病人何日瘥？鬼衰身旺世生方。

（二）
夫病欲医须卦静，爻须旺相子扶身。应爻及外为医者，内卦身爻是病人。
医来克病人方愈，病若克医药不灵。鬼爻持世人难保，吉曜加临大利贞。 

生僻字注释：（1）【咀】读音：ju，三声。意为：嚼。


二十四、词讼章：六首
 
（一）
公讼先推身杀鬼，身克杀爻应有理。劫杀克身理不明，身旺杀空忧散矣。 
告人切要杀扶身，被诉却忧刑克世。身旺杀空诉者输，身衰杀旺身遭捶。 
杀身俱旺事迁延，身杀俱空公事止。劫杀临官官事兴，财加劫杀因财起。 
三刑持世莫兴词，六害临身休后悔。父母勾陈与劫并，决定争差田屋契。 
外来克内被渠伤，内克外因渠不是。弟兄化鬼卒难休，鬼化弟兄多暗昧。 
玄武临官防小人，螣蛇犯鬼多淹滞。青龙入鬼遇贵人，白虎临官受刑制。 
鬼共勾陈牢狱灾，鬼临朱雀文书累。太岁克官赦解由，月建冲官官恕罪。 
日辰克鬼脱应难，鬼克日辰尤不易。身世克刑日下和，相并相冲还又至。 
噬磕明夷被杖笞（1），屯蒙大壮遭囚系。虽云涣解保无忧，也要世身爻有气。 
天喜贵人要生身，大杀亡神莫持世。世应相生内外和，决定两头都没事。 
劫杀官爻是祸根，空亡却是相和义。妻财持世喜神扶，却宜托个人调议。 
青龙子孙是解星，主世生身谢天地。世旺身生命合神，是日官司当脱离。 
更有常赢决胜方，诉人被诉都当记。讼心克己最为良，挫锐解纷为至贵。 
赢尽世间多少人，省财又不伤和气。

（二）
禁系忧官两未萌，应为对主世为身。鬼旺墓乡须下狱，官临岁动达朝廷。
鬼爻出现催公判，卦若伤财理不明。应爻坐鬼他遭责，世下藏官我不赢。
卦值两官因旧事，兄爻发动起同人。财多损子灾难脱，轻者徒流重死刑。
脱事遇官寻福德，父兴财发事关身。动爻克世人来损，兄动虚忧假作真。
日辰克鬼我身赢，鬼克日辰他身旺。日辰生鬼事迟延，鬼生日辰事摇漾（2）。
日辰与鬼不相克，此事终须有比和。日辰或与鬼冲并，两边相见自消磨。
若值解神官事散，更逢天喜乐淘淘。
世前为锁后为关，世前二辰为锁，世后二辰为关。若逢凶杀发动，主有锁禁之忧。
鬼旺克身主脊杖。身克宗庙有刑宪，六爻为宗庙爻。宗庙克身道理强。 
身衰怕被日辰克，死绝年年狱里藏。宗庙死绝事当宁，大壮知他理不明。 
子孙临身官事散，鬼来克世是输名。明夷卦主幽囚禁，父母爻交事未亨。 
鬼在伏中难解脱，财居飞位易调停。众阳在外无输象，刑杀临身自杀刑。

（三） 
我欲兴词去告人，兄财子动状难成。父兴鬼发须成讼，财动文书断不成。

（四） 
他人告我果何如？子动兄摇定是虚。父鬼旺兴成大讼，财兴必定克文书。

（五） 
是非官讼几时休？父鬼摇扬最可忧。子动旺时容易散，兄兴财发事悠悠。 

（六）
青龙动主和，朱雀官偏拗。勾陈公差来，白虎杖比较。 
螣蛇铁锁拘，玄武吏典狡。若依此诀推，百试无不效。 

生僻字注释：（1）【杖笞】读音：zhang，四声。chi，一声。意为：用棍棒打。（2）【漾】读音：yang，四声。意为：水面微微动荡。此处指事情反复，不平静。


二十五、盗贼章：四首 

（一）
占盗先推财鬼乡，财爻安静便无妨。内摇不离无安处，外动多因出远方。 
鬼化为财须有望，财爻化鬼莫思量。妻财入墓无踪迹，财犯勾陈在土藏。 
捉贼提防亡劫害，寻财切虑刃刑伤。子孙旺相终寻见，官鬼休囚必捉将。 
玄武鬼爻家里动，原来家贼最难防。两重官鬼勾连至，鬼落空亡自失忘。 
一世二世亲邻盗，三世四世不离乡。五世六世他方贼，鬼若生身必见赃。 
木鬼东方人是贼，金西水北细推详。火官本是南方盗，土鬼原来只在房。 
欲问贼人藏物处，鬼家父母处推详。譬如火鬼木为父，木竹堆中及树旁。 
不惧五行无准则，只愁财物落空亡。

（二）
捕盗先推飞伏神，飞伏相生贼不真。飞克伏神须捉住，伏伤飞者反伤身。
伏神带杀休追赶，伏入勾陈贼自陈。内外世身依此例，内还克外定无因。
应爻又是偷财者，若来克世屈难伸。欲知捕获当何日？鬼败财生定日辰。
卜筮遗亡皆准此，身衰财发不由人。 

（三）
凡人占卦问失物，官鬼交重必是贼。父兴兄动恐难寻，子发财安必易获。 

（四）
若是逃亡兼走失，用鬼为贼财为物。财爻在内不空亡，子位交重物终得。 
鬼在二三邻里偷，若在初爻未将出。八纯奔走他方去，归魂物不离亲戚。 
世应相生内外和，家中自匿虚啾唧（1）。游魂内外且追寻，木鬼东方人是实。 

生僻字注释：（1）【啾唧】读音：jiu，一声。ji，一声。象声词，形容虫，鸟等细碎的叫声。


二十六、断易总诀： 

占卦须占用是谁，却将出现伏藏推。凶中得吉逢生救，吉里成凶被克欺。 
若被克欺宜制伏，如逢生救要扶持。有人会得其中意，卦理虽深可尽知。 




卜筮全书卷之六    天玄赋  上

    混沌之初，茫然未判。始因盘古立太极而分两仪，爰（1）及伏羲定阴阳而画八卦，周室文王演易，鲁帮孔子系辞。察飞伏于八八六十四卦之中，定吉凶于三百八十四爻之内。包罗天地，可知物外夤缘（2）。道合乾坤，何况人间祸福。

生僻字注释：（1）【爰】读音：yuan，二声。意为：于是。（2）【夤缘】读音：yin，二声。yuan，二声。意为：攀附上升。


一、总论提纲：

    吾人问卜，必因动静吉凶；学者推占，要识浅深高下。
    秘旨虽传于人口，奥妙实出乎天然。
    事有万殊，理无二致。
    须识静中有动，当明吉处藏凶。
    静者动之机，吉者凶之本。
    如逢卦静，专寻暗动及空亡；若见爻兴，便察吉凶分造化。
    诸爻并吉，更防吉处藏凶；大象皆凶，须识凶中有吉。
    若逢乱动，先观用爻。
    用爻有彼我之分，得失从衰旺而决。
    六爻上下，吉凶全系乎日辰；一卦中间，主宰莫逃乎世应。
    细察生旺墓绝，精详克害刑冲。吉凶由此而分，祸福从兹而定。
    贵人乘禄马，纵非吉庆也无凶；天喜会青龙，虽遇悲哀终有喜。
    白虎动本非佳况，惟孕育反作吉神；子孙兴总曰祯（1）祥，问功名偏为恶客。
    官鬼不宜持世，求名婚娶两相宜；妻财俱喜扶身，父母文书偏畏忌。
    玄武阴私兼失脱，螣蛇怪异及虚惊。
    朱雀本主官非，仕宦当生喜美；勾陈职专田土，行人终见迟留。

生僻字注释：（1）【祯】读音：zhen，一声。意为：吉祥。


二、身命章：

凡占身命，先察用爻。
造化生物之初，先有人身，而后有万物。故首章先言身命。未可便将卦名妄断。剖决高低，必须参究用爻动静兴衰，刑冲克害，及空亡等象，取其端的，方可决吉凶、祸福、贵贱、贤愚。伯子公侯，从兹定矣。

刑克害冲，断一生之得失；
刑者：三刑。子刑卯，卯刑子；寅刑巳，巳刑申，申刑寅；丑刑戌，戌刑未，未刑丑；辰午酉亥自刑。以上所言刑者，为阴阳反德。凡占有日辰刑，动爻刑。若刑父母，则双亲损。刑财爻，则妻妾伤。骨肉逢刑，无不伤残。却看在何限中，便知何年刑克，其余仿此推详。
克者：阴阳不相和，故相克也。凡遇财福吉神克我，仍吉；鬼杀凶神克我，大凶。
害者：穿心六害也。乃恩未结，怨已生也。子冲午、午合未，是谓子未六害；寅冲申、申合巳，是谓寅巳六害；卯冲酉，酉合辰，是谓卯辰六害。余皆仿此。六害见之，骨肉情疏，六亲分薄，夫妻不协，子息难招。
冲者：子午、卯酉、辰戌、丑未、寅申、巳亥，对冲是也。有年月冲、日辰冲、世应冲。凡财福逢冲则凶，鬼杀逢冲则吉。爻虽安静，见冲则为暗动，动爻遇冲则散，空亡遇冲则不空。冲则动，动则战，战则争矣。

兴衰动静，决三限之荣枯。
有大象旺衰，有爻象旺衰。凡卜身命，得大象旺，亦是好处，称是壮实根基；更得爻象吉利，乃十全之造化。大抵卦旺不如爻旺。人之根源系于卦，不系于爻；命之吉凶在乎爻，不在乎象。更看动静吉凶，三限荣枯，实决于此。

遇财福，则富贵荣华；
妻财子孙者，虽为吉神。若遇旺相有气，或带贵人并进神，临于卦中得地之处，却来生合世爻，贵则加官进禄，富则发福生财。更得日辰、月建青龙同位，乃大发大旺。纵临螣蛇白虎，亦不为凶。小有盘折，不能伤害大体。但怕冲破并受克，方为无用。
凡占须看立于何限中。便知何时发达。若临正卦外三爻，支卦（注1）内三爻，称为得地。临于正卦内三爻，名为落陷。若在支卦外三爻，称为晚景之福。

遇兄鬼，则贫穷破败。
兄弟官鬼，二者皆非吉神。卦中若遇兄弟发动，争讼是非，分门割户；或破耗资财，或生涯冷淡，皆因此也。官鬼主疾病患难。加朱雀、官符，有口舌官灾；加玄武、天贼，有逃亡失脱；加白虎、丧门，主丧亡孝服。凡占遇之，无气不动犹可，旺相发动最凶。若冲散受克，及落空亡，此等限中，以平为福。
若正卦外三爻，支卦内三爻遇之，最为不佳。正当成立之时，遭此凶恶之辈，安有发福之象。若在早岁，颠沛（1）灾迍，或当暮年，终无结果。

世是平生之本，应为百岁之妻。
人生一世，贵贱高低，合为何等人物，但将世爻为主。若得天贵禄马并立，又有吉神生扶，无凶杀冲克，乃富贵根基，清高品格。若与凶杀并立，或被恶杀刑冲，别无吉神救解，乃贫贱之征，无成之兆。
若遇世空，最为不美，当有大难。唯有九流术士之人，及僧道之辈，反为吉兆。是空手求财，财去财来，终无积聚。
世应二爻，乃一卦之主。凡占，以世为已，应为妻。若与青龙吉神并立，其妻必贤；咸池玄武并立，其妻必淫。世爻无气受应克，必然妻夺夫权。应爻若落空亡，妻宫有损。

相生相合，必然偕老齐眉；相克相冲，决定终朝反目。
世应二爻，若得相生相合，一生如鱼得水。如逢相克相冲，百岁似冰投炭。生合之处逢冲，始谐和，其后被人搬弄。若应来克世，本不为佳，却得动爻克应，或被日辰冲破，则始虽不和，以后得人解劝，终归好合。若世应比和，自然两无高下。

财爻动，则父母刑伤；兄弟兴，则妻宫重迭。
财爻持世或动，则父母受克。其人必早失怙恃（2），或过房离祖，重拜爹娘。若兄弟交重，或临世位，其人妻宫受伤，必主断弦再续，晚岁重婚。父母动，则难为子息；官鬼兴，则损害弟兄。惟有子孙持世，财爻有气，一生衣禄自然。亲贤近贵，永年和合。

若临旁位，稍减灾殃。
言前妻财兄弟之类，不临世上，在他爻发动，其灾殃稍可。以是推之，学者自当通变。

咸池凶杀临身，出处必然微贱；
咸池杀，见后神杀章内。此杀若临世爻，或临父母爻，皆主出身微贱之家，更看卦无贵人吉神，必非高尚之士。

禄马贵人持世，立身须主清高。
贵人，天乙贵人，见后神杀章。凡占得贵人持世，禄马同乡，必然立身清高，不可断曰庸（3）人。

卦值六冲，半世求谋蹭蹬（4）；
子午卯酉之类，为六冲。凡占得之，其人作事有始无终，少成多败。
前卦六冲，三十年前生涯冷淡；后卦六冲，三十年后渐觉萧条；前后皆值六冲，一世不能成就。爻中纵有吉神，为事亦当蹭蹬。

爻逢六合。一生动用和谐。
六合，子与丑合之类。凡占：卦逢六合，其人和悦秀气，善与人交，谋事多成，行藏无阻。
前卦六合，三十年前步步春风，后卦六合，三十年后滔滔发福。前后皆逢六合，一生遂意，到老荣华。

男带合，则俊秀聪明，喜见青龙财福；
卦中吉凶，不可一概论，亦有浅深之分。且如卦逢六合，爻象皆凶，难以吉断。然须参究浅深，剖分高下。若占男子命，卦中带合，必须青龙财福，旺相得地，方可断曰聪明俊秀之士。依此推之，庶无差忒（5）。

女带合，则浇浮淫泆（6），怕逢玄武咸池。
女人得六合，却不为佳。若有吉神贵人在位，则无虞，反主秀气聪明，仪容端正。若见玄武咸池在位，必主浇浮淫泆，放荡无端，行多不正之妇矣。

遇进神，则吉盛凶多；遇退神，则吉衰凶减。
进神者，甲子、甲午、己卯、己酉。退神者，壬戌、壬辰、丁丑、丁未。凡遇进财福吉神则吉，遇鬼杀凶神则凶。大凡进神遇吉则吉盛，逢凶则凶多。退神遇吉则吉少，逢凶则凶衰减矣。

玄武持世，为人悭吝奸雄；白虎扶身，赋性刚强狠毒。
青龙持世：为人慈祥恺悌（7），见人和颜悦色；朱雀持世：急于言词，多招诽谤；勾陈持世：为人稳重，行事迟钝；螣蛇持世：为人多心机，无信实，虚浮诈伪；白虎持世：为人刚强好勇，狠戾（8）心毒；玄武持世：为人阴谋暗算，狡谲（9）多端，若与兄弟同居，其人贪财吝啬（10）。

此则一生之祸福，须言三限之荣枯。
以上所言吉凶休咎，总论一生祸福，犹未及于三限。此后分别三限，以证前言。得失荣枯，从兹定矣。
初爻管五年，二爻管五年，三爻管五年，共十五年。后三爻亦管十五年，共三十年。支卦亦管三十年。却看爻上无阻，一年一位数至寿终。

内三爻管十五年，遇吉神，则大人荫庇（11）；
吉神贵人禄马，幼年荫庇之下，享现成之福。不可便断发福发财。若动爻临于鬼杀，自幼多灾多患。

外三爻管十五载，遇凶神，则小辈欺凌。
十六至三十，正当成立之初，未免为人所欺负。若见官鬼凶神发动，多因小人侵侮，大则官府逼胁，当究浅深，断其凶吉。若是吉神发动，从此享福无穷。

要知发福发财，支卦内三爻为主宰；
人生世间，成立家业，皆在三旬以上，五旬以下。未至此，其力未加。若过此，光阴已错。凡占论成立，专看支卦内三爻。若财福兼全者，有成之造化，晚景纵不佳，终须有根底。若遇鬼杀空亡，一生虚负心机，徒劳奔走，终无结果收成也。

若欲断生断死，支卦外三象为提纲。
支卦外三爻管十五年。自四十五至六十，称为晚景，乃结局之时。无毁无誉，不过论寿。凡观至此，紧著眼看。凶神恶杀，若有克战，须忌倾危。

遇吉神，则见险无危；遇凶神，则逢屯即死。
如遇吉神，则虽经险阻之处，亦可转祸成样，不至危殆。若遇凶杀，则稍有坎坷，便成大咎，以至绝地。

后卦如无凶杀，前爻世上重寻；一年一位细推详，万死万生从此决。
后一卦如无凶杀，其寿在六旬之上。却从前卦世上重寻，一年一位，数至寿终。若步步遇吉神，其寿绵远。若逢凶恶杀，即便丧黄泉。万死万生，从兹定矣。

莫将紧节，亦比常占。
占人之命，关乎大造，非可轻断。必须潜究根源，察其衰旺、动静、克害、刑冲，自家把捉得定，方可与人决断吉凶，剖分得失。若不察其浅深高下，妄行决断，而无差误，未之有也。

（注1）【支卦】。主卦有动爻，就会有变爻，变爻后出来的卦，称为支卦。也称为之卦。

生僻字注释：（1）【颠沛】读音：dian，四声。Pei，四声。意为：穷困，受挫折。（2）【怙恃】读音：hu，四声。Shi，四声。意为：父母的代称。（3）【庸】读音：yong，一声。意为：平凡，没有作为。（4）【蹭蹬】读音：ceng，四声。Deng，四声。意为：遭遇挫折，不得意。（5）【忒】读音：te，四声。意为：差错。（6）【泆】读音：yi，四声。意为：放纵。（7）【恺悌】读音：kai，三声。ti，四声。意为：快乐，和乐，敬爱哥哥。（8）【戾】读音：li，四声。意为：罪过，乖张。（9）【谲】读音：jue，二声。意为：欺诈，怪异。（10）【吝啬】读音：lin，四声。Se，四声。意为：过分爱惜自己的财物，当用不用。（11）【荫庇】读音：yin，四声。bi，四声。意为：比喻尊长照顾着晚辈或祖宗保佑着子孙。


三、伉俪章：

天命禀有生之初，非今可易；
死生有命，富贵在天。命禀有生之初，非今可易。莫之为而为，非我所能必，但当顺受而已。

夫妇乃人伦之大，自古为先。
有夫妇，然后有父子，故五伦之中首先夫妇。

世为婚，应为姻，须要相生相合；
世为男家，应为妇家。相生相合，定有成就之象。生合处，须防冲克，恐将成而被破阻。冲克处，若得生扶，不成之际得人赞协矣。

鬼为夫，财为妇，最嫌相害相刑。
财鬼皆要旺相为吉，最嫌三刑六害，发动成凶。

阴阳得位为佳，夫妇俱全协吉。
阴阳得位有两端：有封象外阴内阳，有应阴世阳，二者皆为得位。一阴一阳之谓道，纯阴纯阳之谓鬼。纯阴不生，纯阳不化。一阴一阳，为夫为妇。
又曰：占婚用爻，首要财鬼。二者俱全，称为大吉。
一云：男占妇以财为主，女占夫以鬼为主，其理仿此。
设或财鬼不上卦，或落空亡，其婚难成。纵成，亦为不吉。

世生应，乃男求女；应生世，乃女贪男。
且如应虽生世，奈缘逢墓绝，虽然相贪，尚在踌躇之际。若得动爻相生，必赖媒妁之力。如世爻生应，奈世被日辰冲克，男意虽浓，被人间阻，事体又在难成也。

世位逢空，当见男心退悔；应爻有动，必然女意更张。
世空男悔，应空女悔。纵有吉神，亦难成。若世应俱发动，必然事有改张。动处若逢日辰合，任君不愿也须成。

世应比和，功全资于媒约；阴阳交错，事亦系乎因缘。
世应比和，本无成就之理。若得媒爻动合世应，其事亦成。阴阳交错，乃世应不得位也。若大象可成，亦当入赘，不然，夫妇相凌也。

应旺则女室丰隆，世墓乃男家贫乏。
夫占妇，若应位月建旺，乃素封之家。若月建虽旺，日下休囚，必近年稍退资财。若妇占夫，要世爻旺相，则男家豪富；入墓休囚，必主贫乏。本宫虽旺，而世鬼俱衰，止是虚名而已。

子孙发动，中途必见伤夫；兄弟交重，异日终须失妇。
子孙为福德，卦中不可无，宜静不宜动。若带贵临吉神动，乃妻夺夫权；或鬼旺不受克，若加天寡及凶杀，必主伤夫。旺相则急，休囚则缓。兄弟为克财，若发动必丧其偶。若得鬼动，及日辰冲破，庶可解。

财空妻失，鬼空夫亡。
财鬼空亡，占婚大忌，本非成就之象。若干支相合，世应相生，半世夫妻也。

男子两财，逢二姓丝萝之好；阴人两鬼，再一番桃李之鲜。
男占女，见两财一旺一空，曾作两度新郎；若两财不空，唯带桃花，必一正一偏。女占男，见两鬼一旺一空，定主重婚再醮（1）；若两鬼旺不空，日辰刑冲财爻，或动爻克财，必是生离改嫁。

财动则伤克翁姑，父兴则难为子息。
财爻持世，必不能奉事翁姑。安静犹可，若发动，则主刑伤也。父母发动，主难于子嗣。若带凶杀，主生后有损，遇救犹可，逢冲则主无害。

财鬼同居一卦，必然亲上成亲；前后皆值六冲，当见退后还退。
财鬼共一卦中，此易成之兆。若世应财鬼相生相合，必然亲上成亲。前卦值六冲，必曾许聘复退。后卦又六冲，成后又当见退。若被日辰合住，虽欲退悔，不可得也。前卦冲而后卦合，当见退后还就。

日辰合世，须逢贵客维持；恶杀冲身，必被他人说破。
日辰临天喜，或贵人，合世应，必有权贵之人，前来维持说合。若日辰恶杀，冲克身世，必有小人破阻。若得动爻来救，则无害也。

卦无父母，应无雁币迎门； 
父母为主婚，又为聘仪。卦中无父母，必无雁币之礼。

财值青龙，会见鸾（2）妆耀目。
财与青龙会合，必妆奁（3）之资茂盛，绚（4）彩夺目。

鬼化鬼，终须反复；兄化兄，见阻方成。
鬼本动爻，不宜变动。静化犹可，动化非宜。必主事体反复迟滞。兄弟乃阻隔之神。兄又化兄，若大象不吉，婚难成。

世应三合咸池，拟定先通后娶；财鬼一临玄武，定知眼去眉来。
应与财，若加咸池，临玄武，与世并鬼合，必是先通后娶。若与旁爻合，必与外人有情。应加咸池玄武，妇淫；世爻夫淫。咸池若逢日辰冲，虽淫不滥。若见贵人动来克，却不淫，主其人容仪美丽，多情好欢，逢旺尤甚，死绝稍轻。若咸池会进神动来生合，其人淫心荡漾，恣意非为。若会退神，或退神来克，虽有欲心，未尝有实，不过眼去眉来。

要知女貌研媸（5），推究财临九曜。
推九曜以别研丑。若财带贪狼【子】：俊好；财带巨门【丑、亥】：其面貌团圆，颜色紫黑；禄存【寅、戌】：主有疾；廉贞【辰、申】：主淫，貌美；武曲【巳、未】：洁白中貌；破军【午】：必有破相；文曲【卯、酉】：形貌瘦长，为人柔弱；左辅【亥】右弼【巳】：同巳上。好者忌冲，恶者怕扶。

欲识男材长短，参详鬼值五行。
凡人禀五行而生，其形象亦不离于五行，当用推详。

若穷两处精微，更互六神推究。
若遇青龙，为人和气俊秀，工巧晓事能家；朱雀快言语，多口舌，加杀多招诽谤，喜生是非；勾陈为人纯厚稳重、有规矩，不动则无转变；螣蛇有心机，多疑虑；白虎性急，狠毒不仁；玄武私曲奸邪，若有吉神制，则不然，反主聪明伶俐。

咸恒节泰，百年似鱼水之相投。
咸恒节泰，但取其阴阳得位。世单应拆，不相夺伦。论财鬼俱全，咸卦未得尽美也。
以上四卦，若又有日辰生合，吉神发动者，欢谐到底，如鱼得水也。若见用爻落空、凶神冲克，又不可以一概断为吉也。

睽革解离，一见如炭冰之相遇。
睽者，乖也。上火下泽，金火同居，岂无伤克?故不利。革者，变也。革故鼎新之象。占婚遇之，当有争婚改嫁。解者，散也。占婚宜合不宜分。离者，六冲之卦，纯阴之象，故云不吉。

间爻旺相，须知月老英豪。
世应中间爻象，似乎媒妁，若旺相，主冰人豪侠有力。

兄位交重，定是冰人诡谲。
兄弟动，主作伐之人从中诈伪也。

与世应相生相合，必然一处沾亲。
间爻与世应生合，必主亲朋结契。

如雀虎相克相冲，拟定两家相怨。
朱雀白虎，临于世应冲克，虽联姻眷，终结两边怨恶。

欲知退步，须察空亡。
此说上文世应相生合，及雀虎相冲克。若值空亡，即当退步，不可如彼断。

生僻字注释：（1）【醮】读音：jiao，四声。意为：古代结婚时用酒祭神的礼。【再醮】即为再嫁。（2）【鸾】读音：luan，二声。意为：传说中凤凰一类的鸟。（3）【奁】读音：lian，二声。意为：古代妇女梳妆用的镜匣。【妆奁】指嫁妆。（4）【绚】读音：xuan，四声。意为：色彩华丽。（5）【媸】读音：chi，一声。意为：相貌丑。


四、六甲章：

既已论于婚姻，次合占其产育。子孙旺相,若临阳象定生男；福德休囚,更值阴爻当是女。
子孙在单重爻为男,拆交爻为女。或子孙虽属阴爻，得日辰及动爻天喜扶持，亦主男；子孙虽属阳爻，被日辰刑冲及动爻克泄，亦主女。

阴包阳，则桂庭添秀；阳包阴，则桃洞得仙。
若子孙爻属阳，初爻六爻属阴，此阴包阳也，主生男；子孙爻属阴，初爻六爻属阳，此阳包阴也，主生女。

发动青龙，当见临盆有庆；
青龙为孕育之神，最宜旺相当权，发动必生贵子。

交重白虎，乃知坐草无虞。
白虎为血刃，他事不宜，唯临产最喜。若辅于庚申辛酉爻上发动，更快。缘白虎为破胎，为催生，故也。

定吉凶于内一卦之中，乾离坎兑则易产；
乾为首，离为目，坎为耳，兑为口。此四卦在内象，则易产。言其头目耳口先出，是顺行，故产为易也。

决祸福于外三爻之下，坤艮震巽则难生。
坤为腹，艮为手，震为足，巽为股。此四卦若在内象，必是难生，逢旺愈难，有解救半吉。

兄弟空，则妻位无伤；父母兴，则子宫有损。
克妻财，乃兄弟也，兄弟空，其妻无伤。子孙所制者父母，若父母独发，子孙必不全矣。

若加凶杀，立见刑伤。
以上兄弟父母，带吉神发动，虽凶弗咎；若加凶杀，必定伤胎害母。

天喜若值螣蛇，定叶（1）麒麟之梦；
螣蛇者，乃虚幻恍惚之神。临阳鬼，日主虚惊；临阴鬼，夜生怪梦。更加天喜，必曾感应吉梦，而生麟凤之子。

咸池倘临玄武，必生汗血之驹。
咸池玄武，皆淫泆之神。若二神相会合，必生汗血之驹。汗血者，婢妾所生之子。

六爻最怕空亡，诸位皆嫌鬼值。
六爻之中，初产母，二胞胎，至上皆有关系，故不宜空。鬼为占产所忌，故六爻皆恶之。

鬼临初位，必然产母当灾；鬼入二爻，当见胞胎不稳。
初爻产母。鬼在初爻，故产母有灾；二为胞胎，鬼若临之，主胞胎不实。

空亡必堕胎虚喜，带杀则临产艰难。
子孙空，及二爻空，主堕胎。若带杀神，主分娩时受苦。

若逢鬼值五爻，始得福生万汇。
五爻为收生婆，官鬼临之则吉。

多音字注释：（1）【叶】读音：xie，二声。意为：和洽，相合。


五、求仕章：

有子万事足，当如仪俨（1）侃（2）称喜；无官一身轻，谁佐禹汤及文武。欲作大廷之宰辅，须凭易卦以推详。

谋望利名，先要鬼爻旺相；斟量宣敕（3），但观父母兴衰。
凡卜求官，官鬼是用爻。宜旺不宜衰。喜日辰扶拱，怕刑害克冲。宣敕者，父母是也。卦中不可无，最宜旺相扶世，不加凶杀则吉。若被刑冲，根脚不正；加临大耗，广费资财。
若太岁月建旺者，多是宣也。若贵人禄马同乡，不过是敕也。若虽有吉神，散漫而不当权者，无过是吏掾（4）文书。冲世凶，生克世吉。若不落空亡，纵有艰辛费力，终当成就。

印绶旺，则职守弥（5）高；官鬼衰，则声名卑小。
父母官鬼，乃占官之根本，缺一则事难成。二者若逢生旺，必然官职高大；若值休囚，只是卑小职分。若父母强旺，而官鬼无气，职虽平等，身居镇静冷淡衙门，无威耀权柄。若遇进神，声名益大；如逢退神，必减前任政声。此举大纲，后仿此推之。

欲知品秩，无倦推详。
以上两节，只言大体，精妙之理，具陈于后。

禄马扶身，万里风云际会；
禄者：十干五行。譬之人生一世，幼壮老死也。于长生为学堂：甲乙生亥，丙丁生寅，戊己壬癸生申，庚辛生巳，皆学堂。喻人之幼而学也。以旺为禄：则甲禄在寅之类。在临官帝旺之处，喻人之长而食禄也。
马者：驿马。如寅午戌马居申，乃长生，谓之驿马。若临身世，或临官鬼父母，及动来生扶身世，乃大吉，唾手成名之象。大忌空亡与刑害也。

贵人持世，九天雨露承恩。
贵人有二：有天乙贵人，有福星贵人。宜旺相，怕刑冲。若临官鬼及文书，主官职高迁，必登相位。福贵持世，主人有福德，一生见险无虞，临凶无咎也。

青龙动，则事业易成；朱雀空，而文书难就。
青龙者：吉庆福德之喜神，其动有三：年建青龙、月建青龙、日建青龙。若见发动，必加官进禄。与天马并立，自有升腾进益之喜。不宜落空，必主虚喜。若得兴隆，事事称心，吉无不利。朱雀：占官之用爻，宜旺不宜衰。若见空亡，文书必难成就。或被刑克，文书必遭伤坏。

子孙发动，纵然在任也休官；
子孙：乃剥官之神。若发动，虽在任所，亦当休致。其求仕者，不必言也。

劫杀交重，当见承恩方损已。
劫杀：见后神杀章内。若官鬼临之发动，必因官损命。

妻财持世，诰牒（6）岂得如心？兄弟扶身，俸禄安能称意？
妻财持世克文书，纵成，不如意。兄弟为克剥之神，俸资必非厚也。

父化父，文书不实；官化官，事体翻腾。
父母为文书。父化父，文书虚而不实也。官化官，事体翻腾反复也。

卦中两父两官，必是鸳鸯求仕。
卦中遇之，必有两意干事，此失彼得之兆，此乃鸳鸯求仕。若前鬼旺后鬼空，只宜守旧，不可改谋；前鬼衰而后鬼旺，宜舍旧图新；前后皆旺，所求遂意。

爻上月德月建，须逢獬豸（7）为冠。
月德、月建，皆清正之吉神，诸杀莫敢仰视。若见加临贵人，扶持官鬼及世爻，必非州县之官，乃风宪之职。更看目下衰旺，便可断其擢（8）官赴任。此又不忌凶杀，逢杀，则威风凛凛，动止惊人，操权轰烈。

太岁动，则在任有除；劫杀空，则逢凶无咎。
太岁，地杀之主宰，诸神不敢当。若值青龙月建，加临父母官鬼发动，虽见居任所，又当升擢美职也。若加劫杀，则当贬责；如落空亡，逢凶无咎。

鬼爻持世，应知到任把权；印绶扶身，必定临庭掌案。
持世扶身，卦之主宰。若见用爻加临，定主到任把权，临庭掌案也。

卦无父母，终无所任之邦；爻隐妻财，未得养廉之俸。
父母为任所之地。若不出现，或落空，恐无所任之处。妻财隐伏及落空，养廉之俸未足也。

一世二世，任所非遥；五世八纯，仕途远涉。
一、二、三世在内卦，故曰非遥；四、五、八纯在外卦，故曰远涉也。

要识宦情好恶，须凭卦象推详。
假如隔手来占，要知本官为人，及形貌性情，但将鬼爻论之。看在何宫，论其形体，并六兽之形貌，情性了然可见。奥义开列于后。

世在离宫，眼露聪明性急；身居乾象，面圆正大仁慈。
离属火为目，乾属金为首，各取其体德而言之也。

金为武职之官，掌生杀之重柄；火乃文章之士，探礼义之根源。
金有断制之义，故取为武职；火乃文明之象，必职司儒业。

生僻字注释：（1）【俨】读音：yan，三声。意为：庄重。（2）【侃】读音：kan，三声。意为：刚直，和乐的样子。（3）【敕】读音：chi，四声。意为：皇帝的诏令。（4）【掾】读音：yuan，四声。意为：属员。（5）【弥】读音：mi，二声。此处意为：更加。（6）【诰牒】读音：gao，四声。die，二声。意为：帝王给臣子的任命文书和证件。（7）【獬豸】读音：xie，四声。Zhi，四声。意为：古代传说中的异兽，能辩曲直。见人争斗，就用角去顶坏人。（8）【擢】读音：zhuo，二声。意为：提拔。


六、词讼章：

伟哉行事有功，广播声名于天下；必也使民无讼，须存正值于心中。大争，则兵革交征；小竞，则文词相诉。

欲分胜负，先将世应推详；
凡争讼曲直，世克应者，我胜；应克世者，他胜。然应虽克世而世旺，彼虽害我而不能深伤。世静而克应，而应发动，彼有通变之谋，终不受克。若有吉神扶持，必有贵人倚靠，终不能侵。若世应皆旺，胜败之机未可决，但究日辰生合何爻，并刑克哪爻，便知端的。

要决因依，但把鬼爻推究。
占讼，以鬼爻为主。更以六神参究来历，因依了然在目矣。青龙鬼：婚姻讼。朱雀鬼：骂詈（1）口舌、文书契约、吏人争斗、喧闹是非。勾陈鬼：田土屋宅、山林树木讼。若兄化鬼，房族致争。螣蛇鬼：被人连累。白虎鬼：与人斗殴杀伤。若带凶杀动，事属刑名。玄武鬼：奸淫盗贼讼。

官克应，他人受责；鬼伤世，自己逢屯。
凡占讼，世应相克，以决输赢。一说：世克应，我讼他；应克世，他讼我。输赢从官断。鬼克世，官司不顺，我费资财；鬼克应，他人遭责，彼亏我胜。应空不受克，他人亦无妨。世空同断。
又云：世应俱空，两家退悔，官司将有解散之意。

一卦两官，权柄何曾归一；六爻无父，文书终久难成。
一卦之中，不宜见两鬼出现。权不归一，事休反复。若一鬼旺动，即取其方向，便知哪一官执权。父母为文书案卷。卦无父母，案卷未成。父母旺空，文书未就；休囚空亡，其事不成。或父母逢太岁、月建冲，上司必有驳；父母加太岁动，主上司提案卷。父母带吉神，终无大咎；凶神同位，则事凶。

他诉讼，看鬼位休囚；我兴词，怕财爻旺相。
凡他讼我，要鬼位休囚，不宜旺相，不然其讼必成。妻财本克父母，若我兴词，不宜见之；若逢动或持世，状词终不准。若得日辰冲散财爻，我事庶几可振。
又云，他兴诉，须要官鬼休囚墓绝，则无大害。

官鬼空亡墓绝，须知无贵主张。
凡占，不问原告被告，若官鬼空亡墓绝，或卦无官鬼，决无官府主张其事。鬼虽墓绝，而财爻旺动相生，此之谓绝处逢生，须用资财嘱托。姑待官鬼旺相月日，方可成讼。更值子孙发动，仍复无气，纵然费尽资财，亦无益于事。

世应带合比和，终久有人和会。
若世应带合，事体本要成。若但比和，而不相害，两家有和会之心。若子孙动，当劝和公事。世应比和，而官鬼旺动，克伤世应，两家欲休，官府不放。若遇解神，庶几可散。

鬼化鬼，移权更案；兄化兄，荡产倾家。
若遇鬼化鬼，其事反复。或移权更案，事干两司；或旧事再发。前卦鬼衰，后卦鬼旺，昔日之事虽小，今日翻成大事；前鬼旺，后鬼衰，其事先重后轻，虎头蛇尾。
兄弟乃克财之神，若旺动，不免广费资财，休囚稍可。若又化出兄弟，必主使两重财，或两处使钱。更加大耗，主荡产倾家。若加劫杀及咸池，必被小人阴私，趁势劫骗。若逢鬼动，终久必知之也。

太岁鬼临，其事必干台宪；天狱杀动，此身须入牢房。
占讼：若鬼加太岁及月建，必干台宪。鬼衰难用此断。自宜通变，取人事决之，庶无失矣。天狱杀、关锁杀，俱见后神杀章内，若动则有锁禁。

官旺日，则面折庭诤（2）；鬼休时，则停囚长智。
占讼：欲知何日兴，何日息，但把鬼爻推究。鬼旺日，其事必兴，当见临庭折证；若值鬼衰，其事必停。鬼值冲，官司有冗（3），未及究问。鬼值日辰刑，上司有言责，其事稍缓。

欲识何时结断，鬼爻墓绝推详。
占讼：始终成败，皆从鬼断。其事有定限，庶可推详。夫结绝决断，实为难事，其或动经一年半载。必须先达人事，度其轻重，知其时务，复取其占之卦爻。子孙发动，官鬼空亡，无气入墓，穷其鬼绝月日，然后方可雍容，推其意而言之。

要知不受刑伤，子位兴隆剖决。
子孙为福德之神。官讼牵连，狱囚禁系，杖责临身，此爻发动，一概可免。

生僻字注释：（1）【詈】读音：li，四声。意为：骂。（2）【诤】读音：zheng，四声。意为直爽的劝告。（3）【冗】读音：rong，三声。意为：烦琐。


七、盗贼章：

世上论官诉讼，多因性气资财；其中暗昧明私，莫出奸淫盗窃。

用鬼为贼，须寻来处之踪由；
以鬼为贼。若见持世，乃贴身之贼。在初爻，是家贼；二三爻，邻里贼。在外是外贼；在六爻，是远处贼。鬼带羊刃、劫杀、悬针，是强盗贼。贼来须捕鬼生方。且如鬼属金，乃西方贼，从东南方上来。看在何爻，却详微细之处。其余仿此。鬼属阳，日间来；鬼属阴，夜间来。阴鬼化阳，夜至日方退；阳鬼化阴，日至夜方偷。男贼女贼，亦不出于阴阳推断。

推物凭财，当捕墓中之方向。
推物，当以财属五行辨之。欲知其藏匿何方，但寻财墓处便是。且如金财在丑、艮方；木财在未、坤方；水土财在辰、巽方；火财在戌、乾方。
凡占欲知何处失财，但看财绝方向是也。财在内，家中失落；居外在外失落。若五爻动，路上遗失。若鬼空亡无气，日辰扶合财爻，财爻化入墓中，此乃未经贼手，不曾失脱，藏于器皿之中。

财化鬼，必无寻路；鬼化财，终可获贼。
凡卦中财化鬼，其物已变化了，至后无踪迹影响。鬼若逢冲，而日辰扶合财爻，其物未散。若非子孙发动，亦未可知。如鬼动化财，物虽偷去，尚未出薮（1），终可捕获。但看其子孙旺、官鬼受制时，自然败露。

妻财最怕空亡，官鬼岂宜扶合。
财在内卦，不落空亡，其物可见；财在外动，物已去远，终难得见。鬼若日辰扶合，乃真贼，惯得其中滋味。必有人做脚，须防再来。且日辰合住鬼爻，必有窝顿之家，深藏固闭，贼不易败也。

金爻带鬼，便言割壁穿窬（2）；木位逢官，定是锄泥掘洞。
金爻带鬼，用刀铁撬开门户，挖毁墙垣；木爻属鬼，锄泥掘洞，过屋悬梁。其他当以类推。

看在哪爻发动，便知何处归来。
如金爻发动，贼向西方来；木爻发动，贼在东方来。

子动伤官，日下须当捉获。
子孙为捉贼之人。旺动，必当时下便能捉获。偷时被人撞见。要知踪迹，但寻子孙方位，便知着落。如卯爻子孙动，见穿青妇人，便知消息。属寅，乃穿青男子，或遇草头及木字旁姓人说消息。若遇巳爻子孙动，必见红衣女子方知；带杀，乃曲脚妇人；胎养，乃小女子。午乃穿红男子；旺相，是银铁等匠；休囚，乃挑柴炭人问之，可知。申乃穿白衣人，或木匠铁匠。酉乃卖酒人、持酒人，可知消息。亥乃穿黑衣人，或守田土之人，或挑水之人，或洗衣之人，皆宜问消息。子是穿黑衣不顶帽男子，及钓鱼人，静中看见，问其消息。辰乃竹林木中，墓边人家可问。戌有黄犬吠人家，或牵引犬人问。丑是守牛人，或是耕夫。未是牧羊人，可知其的。以上当别旺相休囚，可知少壮老弱。若鬼化子孙，必须告官，方能捉获。勾陈乃捕贼之人，若克玄武，其贼必擒。

日辰克鬼，当时曾被惊疑。
凡日辰冲克官爻，上盗时，被主家惊觉。如金鬼畏火，若遇日辰冲，上盗时，见灯明，复退隐。若火爻动来冲克，其时有人烛灯外，窥见形迹。木鬼值日辰冲克，行窃时会触铜铁器皿作声，贼心惊恐。或金爻空动克鬼，乃人之声。胎养，小儿啼；库墓，老人嗽；未敢下手。水鬼值日辰冲克，畏墙壁坚固，路径高低，其贼疑惧，终无十分偷掠。若戌土动来克，多是犬吠。带杀，被犬伤。火鬼被日辰冲克，主贼人被追落水。土鬼被日辰冲克，畏门户牢紧，若见木来克，必闻门户声惊疑。以上数端，皆以类而推。唯占者至诚至敬，自然灵验也。

一卦两官，内外二人谋计。
若两鬼俱动，必是内外勾连，二人同窃。若外鬼动，内鬼不动，不过知情。若两鬼皆不动，但取其临玄武、劫杀、当权者为正贼。

六爻无鬼，中间恐自遗亡。
六爻无鬼，财不空亡，乃自遗失，非人偷也。财旺，可寻。若财带亡神动，有鬼爻不动，亦是自失。被人获去，终不可见。
若无鬼而兄弟化鬼，或加青龙动者，非人偷，或曾有人借去，遗亡在彼。
若鬼虽动，又兼兄弟旺动，物虽贼偷，非能入已，又被他人将去。

财立内爻，珍宝不离于井灶；财居外卦，金珠岂远于栋梁。
财爻在内，其物必在家之井灶间；财爻在外，未动，必藏匿于栋梁上。

须教仔细参详，方可雍容断决。要占轻微之失脱，更加玄妙之功夫。
鬼属阳，男子偷，细察休囚旺相；鬼属阴，女子窃，精详库墓胞胎。
小可失脱，不可一概论。但当分别阴阳，校量衰旺，方知的实；
若阳鬼，男子偷；阴鬼，女人窃；鬼旺，后生偷；墓库，老人偷；胎养，童稚偷。
若阴化阳，妇人偷，男子将去；阳化阴，男子偷，藏女人处。不然，日间见物，夜间偷；或夜间窃，日中将去。此亦举其大纲，更宜详审。

定人形以五行推，决面目以六神断。
人形面目，大抵以婚姻内面貌参看。

财逢生气，必亡走兽飞禽。
凡论生气，正月子上顺行，一月一位,数至岁终。卦中财临生气，必是能走动之物。子与丑合皆言牛，寅与亥合皆言猪，卯与戌合皆言犬，辰与酉合皆言鸡。
凡遇生气，其物未曾杀害；若化为死气库墓，必被烹宰。死气者，正月起午上顺行，不问是何物，遇之皆不吉。

墓值刑冲，徒有坚墙固壁。
占失脱，最忌财墓逢冲。假如辰日占得震卦，世上财入墓，正被日辰冲散库中之财，最为不吉。纵有恶犬藩篱，亦难防御。

若见卦无财位，便当推究鬼爻。
凡占失物，当究财爻。假若财不上卦，当以鬼爻衰旺决之。

水鬼兴隆，无出绫罗锦绣；火官衰死，不过铜铁锅铛。
若卦里无财，当考鬼之所属。水鬼兴隆，必是绫罗锦绣缎匹之类。若休囚，不过丝绵绢帛。余鬼仿此推之。
火鬼加贵兴隆，必是金银；无气铜铁。若在二爻，必是锅铛之类。

欲知何日亡财，但看鬼逢生旺；要决何时捉获，精详官被刑冲。
凡占家宅，若鬼临玄武发动，当有盗贼起心。要知何时，但看官鬼生旺。远以月断，近以日推。
如特占失脱，不可用月断，但鬼爻生旺日是也。若卦逢六合，鬼值动爻刑克，便可断其动爻生旺日捉捕。凡日辰刑冲最急。若旁爻动来相生，必有人救。若大象可获，亦待旁爻受制日可捉获。

生僻字注释：（1）【薮】读音：sou，三声。意为：指人或东西聚集的地方。（2）【窬】读音：yu，二声。意为：从墙上爬过去。


八、求财章：

饥寒起盗心，亦为困穷而至此；富贵享遐福，莫非营运而后能。

赍财于蛟龙背上行舟，负命于虎狼丛中取路。欲决心中之疑虑，端详爻上之吉凶。
求财之言艰险，于斯可见。但能信占卜，必无不测之祸。若出外求财，须言祸福之分。在家求财，亦有得失之别。学者可不究哉。卜以决疑，不疑何卜？凡来占者，必有疑虑之事，当详吉凶衰旺。见财福如值故人，遇兄鬼如逢仇敌。

将本求财，妻位偏宜旺相；空拳问利，官爻喜遇兴隆。
凡占求财，先达人事，然后决断。若将本求财，必要财爻旺相，克世生世则吉，世克财则凶。若卦有两财，外财旺而内财冲，本虽少而利则多；若内财旺而外财冲，利息淡薄，但可正本。若：
内外财爻俱死绝，将本生涯敛手折。
财不上卦及空亡，买卖经商连本灭。
财爻绝处又逢生，利息依然动欢悦。
妻财虽旺不克世，却向爻中看亡劫。
先生若也问求财，请看天仙玄妙诀。
空手求财者，不过是百工技艺之人，以鬼爻为用，鬼旺则财丰厚。

鬼化为财，克世须云大吉；财爻化鬼，逢空可谓全凶。
鬼化财，从空而至。且来克世，是利追我而走，故云大吉；财化鬼，自有化无。又落空亡，是消磨殆尽，故曰全凶。

父化妻爻，当涉艰辛始得；财连兄位，纵然积聚当分。
凡父化财，必先难后获。父旺财衰，则艰辛多而财少；父衰财旺，则用力少而财多。财化弟兄，将有侵夺之患，虽有积蓄，亦当分散也。

凶神冲散财爻，切忌风波险阻；劫杀加临兄位，须防盗贼相侵。
凡凶神来冲克财爻，行船便见风波之患。世爻若值吉神，身虽无咎，财必飘零。凶神若遇虎蛇克世，财命不可保全。若就家中求，却不如此断。必是凶人搅乱，或因财引惹公事。若值解神，却得无事。劫杀乃求财之大忌，若临财位，必不可得。若临兄弟发动，得财之后，防有失脱；若更玄武加临，必有盗贼劫掠之祸；若得贵人临鬼持世，虽有贼来，无伤于我；如逢鬼动，兄弟受制，纵有凶神，亦无大患。鬼爻无气则无权，兄弟依然来作祸。

子动会青龙，乃生财之大道；父兴临白虎，为绝利之根源。
若卦内无财，而子孙旺动，亦可求谋。更临青龙，比同有财之卦；若值休囚，更宜斟酌；若鬼化子孙，谓之鬼运财来付好人。
苍屏有歌曰：鬼化为财及子孙，求财最利称心情。更逢福德来生世，安坐高堂也获珍。
若子孙化子孙，财从两处生。财既是两处生，宜两处求，或与人同求，大吉。子孙乃生财之神，比同水之有源，源头受克则泉竭，泉水旺盛则流长。若财位逢长生，福德临官，此等求财，绵绵不绝。或财虽旺，子孙死绝，只许一度，后再难求。子孙虽旺，父母来克，谓之绝生财之源，虽有钱财，亦无接济。若遇日辰相合，庶几不被克伤。

世克动财，若赶沙场之马；财生静世，如逢涸泽之鱼。
大凡求财，财来生世克世则易。财来逐我，如涸泽取鱼，伸手便得。若世克动财，是我去逐利，如沙丘劣马，愈赶愈奔，终难上手。

克害刑冲迫兄鬼，则灾殃消散；
兄鬼：皆求财之忌神。今彼受制，不惟求财有望，抑且灾散祸消矣。

生扶拱合辅财福，则货宝丰盈。
妻财子孙，生涯紧要。且有生扶拱合，岂不财货盈溢，珍宝满箱。

前卦有财后卦无，不利于后；前卦无财后卦有，艰难在前。
前卦有财后卦无，宜速求，迟则难得；前卦无财后卦有，宜待时行事，或看财爻旺相年月，方可谋望。

财合日辰，方能入手；财逢墓库，便可归怀。
财与日辰合，财爻入墓日，方可断其上手。


九、出行章：

坐贾行商，皆为厌贫求富贵；晓行夜算，只因图利起经营。欲财溢于千箱，须奔驰于万里。未卜其中之得失，便言路上之行藏。

世克应爻，直到地头无阻节；鬼临飞位，未离门户费趦趄（1）。
凡占出行，以世为主。旺相吉，无气凶。世克应，坦然一路无凶兆；应克世，比同旁爻发动来相克，当有吉凶之辨。若逢财福克我则吉，鬼杀克我则凶。若当世墓凶方，决不可行。
鬼持世上，多是去不成，若子孙发动来解，庶几可行。如或鬼爻带贵，必因贵人迟滞，未得起身。鬼加官符、朱雀，必因官事牵连。鬼加白虎、丧门、吊客、死符、病符，恐有丧亡疾病之事。鬼若临应，到彼谋事，终难成就。

世爻更值空亡，出往终难成就。
世若逢空，多是去不成；纵然强去，终是不得意而回。凡占，必须看何人。若本身出，最忌世空。因经商出行，可谓大凶，必主陷本他乡，徒劳奔走。若九流艺术，及公家勾当人占，反为吉，但空手得财，不能聚也。

子孙动，则路逢好侣；官鬼兴，则途遇凶人。
子孙持世，吉无不利，必主善去吉回；若发动，必逢好侣。官鬼为凶人，发动克世，为害非轻，休囚受制，终无大事。

父母休囚，背负一琴登蜀道；妻财持世，腰缠十万上扬州。
父母为行李。旺相则多，休囚则少；一琴一剑，言其少也。妻财为钱钞。财爻旺相，则腰缠十万贯，言其多也。

马爻发动坤宫，遇吉神，则驿程安逸；木位交重坎位，加白虎，则舟揖倾危。
马在坤象动，必陆路行，更加青龙，一路自然安逸；木在水上动，必是水程，若加白虎，恐遭风浪颠覆之忧。

五位逢空，路上凄凉无旅店；六爻临鬼，地头寂寞有忧愁。
初爻空亡无脚子，二爻空亡身有阻；三爻空亡伴侣稀，四爻空亡难出户；五爻若也值空亡，旅店荒凉受辛苦；更看六爻若逢空，地头寂寞无人住。六爻俱不落空亡，任意挥鞭千里去。
以上论空亡者，不可一概论，必从吉凶分别。凡吉神空则凶，凶神空则吉。依此推之，万无一失。
占出行，不宜见官鬼，六爻遇之，皆不利。初爻：主脚痛。二爻：身有灾。三爻：伴侣有疾。四爻：去后户庭有官事相缠。五爻：道路梗塞。六爻：地头不利，不得意而归。

参详一卦吉凶，推究六神持克。
青龙临财发动，满载而回；朱雀官爻发动，必有是非口舌；勾陈临水动，必有雨水；螣蛇带鬼，必有忧惊怪异；白虎带杀，必有疾病；玄武临财，必有失脱。
以上凶神，持世克世，最忌；旺相亦忌；休囚受制，庶无大事。

金爻持世，岂宜远涉南方；木位安身，唯利高登北阙。
南方属火，金畏之，故不宜往；北方属水，水生木，故宜去。余仿此例。

生僻字注释：（1）【趦趄】读音：zi,一声。ju，一声。意为：想前进又不敢前进。


十、行人章：

秋风飒飒（1），动行人塞北之悲；夜月沉沉，兴游客江南之梦。剔（2）银灯，喜占音候；当金钗，为卜归期。

若问子孙，须要福神生旺；或占父母，不宜印绶空亡。
父母出行看父母，子孙出行看子孙，兄弟朋友皆看兄弟，奴仆亦看子孙。吉神临之吉，凶神临之凶。

应动青龙克世，行人立至；父临朱雀爻交，音信须来。
应动克世即来，世动克应未来。青龙临应动，行人立至。动世克动应，行人往他处。若世应俱静，但看生克制化。若世生应克应，决未来；应生世克世，身虽未动，已有归意。但看冲动月日起程，生旺日必到。父母、朱雀，皆为音信，若见发动，必有信至。克世来速，世克来迟。若当五爻动，有信在路。带天喜吉神克世，是喜信；加大杀凶神克世，是凶信。若父母朱雀动处逢空，音信虽有，被人沉匿；父母并勾陈发动，音信虽有，带书有耽搁，稽（3）迟未到也。

欲知车马将回，须看门户；要卜舟船未发，但看地头。
初爻足，二爻身，身足俱动则来。三四为门户，动则速至。五爻动在途。六爻动在地头。凡旺动则来速，发动无气则来迟。或用爻，或应爻，于门户上动，行人即到。凡动爻亦有吉凶，若动爻克应克用，虽当门户、亦有迟滞。

阴官际遇螣蛇，当有还乡之梦；咸池若临玄武，恐逢觅水之欢。
阳鬼会螣蛇，当有虚惊；阴鬼会螣蛇，当有夜梦。若在内动，此是家人梦见人回；在外动，必行人有还家之梦。其梦决于鬼生旺日，重动已过，交动未来。用爻若加咸池玄武，行人主有外情牵惹不归。

兄弟动则多费盘缠，官鬼兴则不谐同侣。
兄弟若当权旺动，决然多费盘缠。若更化兄弟，不免有两倍之费；不然有分争之患，休囚无气稍轻。兄化为鬼，行李至中途必有变，不可托人。若财化兄弟，或加玄武，多是被人诓骗。兄弟若逢刑克，无害。若官鬼旺，或兄弟空，必路无伴侣，独自登程。

更被凶神持克，须防世墓空亡；若有吉曜来临，庶免身遭否塞。
若作出行人本名占，最忌官鬼、白虎、大杀动来克世，及怕世墓、世空。自身有疾，患难有险。若占他人，怕鬼伤克用爻，及用爻入墓、空亡，须防危难。若得子孙旺动，贵人及解神来相解，或日辰刑冲凶神，庶免身遭否塞。

动爻值退，登程复返他乡；应位逢冲，触景方思故里。
丁丑、丁未、壬辰、壬戌，四者为退神。凡用爻及动爻逢退神，行人登途，仍复返去。若动爻逢空，亦作返去断。看在哪位爻上空，便知何地转去。要知行几里回去，但依生成数推断，生旺倍加，死绝减半。六爻不动，本无归意。若日辰冲动应爻，必是睹物思归。

勾陈发动，若逢位上便淹留；折杀交重，须向途中防跌扑。
勾陈发动，必主淹留。若在地头，未能起离；若在五爻动，半路人留。勾陈旺动，克持用爻及应爻，行人卒急难来。
折伤煞云：折伤四体要君知，正月鸡栖逆向离；生怕高枝防跌扑，此爻发动恐颠危。
谓正月从酉上逆行也。

妻财旺动，加玄武，则杳（4）绝音书；福德兴隆，遇青龙，则丰盈财宝。
财兴克父，玄武动伤朱雀，若相并而动，主音书杳绝。
望信须看世应中，信来两处起交重；他兴我静鱼传信，我动他安雁绝踪。
子孙乃福德之神，遇青龙则满载而回。

欲详物数，五行妻位兴衰；要决归期，六合动爻生旺。
要知物数，但看财临五行。旺相多，休囚少，逢生倍加，受克减半。数目照河图数取，水一、火二、木三、金四、土五。动爻属金，期在巳日，并申酉日，可到。余仿此例。

锦城虽云乐，不如早还家；茅屋未为贫，但愿安乐业。
　
生僻字注释：（1）【飒飒】读音：sa，四声。意为：形容风、雨声。（2）【剔】读音：ti，一声。意为：从缝隙里往外挑。（3）【稽】读音ji，二声。意为：停留，拖延。（4）【杳】读音：yao，三声。意为：远得不见踪影。








卜筮全书卷之七    天玄赋  下

十一、家宅章：

要察卦爻内外，可知人宅兴衰。
内三爻为宅，外三爻为人。宅去克人，主病患连年，击括多端；人去克宅，主修居创屋，整旧更新。内卦旺，屋宅多；外卦旺，人丁伙。

初观住宅之根基，相连井位；次睹华堂之境界，兼接灶司。
初爻住宅基址。带财福吉。井亦相连初爻。属土则浑浊；水则清冷盈溢；木则井上有树；火则泉水常干；金则沉莹香洁；带鬼逢空必废井。
二爻为堂屋。生旺则深沉广阔，无气则窄狭低猥（1）。带青龙龙德贵人，必新创整齐；加白虎刑冲克害，必旧居破败。二爻灶亦兼焉。生旺则灶修爨（2）闹，休囚则灶冷无烟。朱雀带官，定有灶前咒（3）咀，鬼连白虎，须防脓血淋漓。

三门若值官爻，不离五行分剖；四户倘临鬼杀，须加六兽参详。
三爻为大门。与太岁日辰生合，其向大利；与太岁日辰刑冲，其向不吉。带财福、青龙、吉神动者，决主门庭清吉，人口康宁；加官鬼、白虎、凶神动者，多招口舌官非，迍邅恼聒（4）。加兄弟者，主破耗多端，资财不聚。加父化父者，一合两样门扇。逢刑冲或加破军，必有破坏。
以上动者甚，静者轻。若三四爻相冲，有两门相穿，不生财。
第四爻为户，即中门。带吉神动吉，连凶煞动凶。

五为道路之爻，六为栋梁之位。
五爻为路。与世合，则委曲有情；与世冲，则直长带杀。
六爻为栋梁墙壁。带青龙，则新创整齐；加白虎，则崩颓（5）破败。

虽辨其中之奥妙，须详就里之精微。搜索六爻，总是家庭小事；推明一语，可惊王公大人。

月建会青龙，当主婚姻妊（6）喜；丧门加白虎，须忧疾病丧亡。
月建：即正月建寅之类。与青龙会合一处发动，主重重喜庆。士夫当加官进禄，庶民则增进钱财，成婚姻产育，无不吉也。
丧门、白虎：谓之四利三元，乃凶神。见后凶煞内。若见此爻动者，则有病患连绵，丧亡叠至，种种不祥，自当细审。

朱雀空，则门绝官灾；勾陈旺，则户增田业。
月建朱雀：正月从巳上顺行。在内动，主是非口舌；在外加贵人动，主有文书音信之喜。若带官符官鬼动者，月内必有口舌官事。
又云：月建朱雀，即天烛杀。若与日辰朱雀并动，须防火烛。若朱雀空亡，官事无妨，是非潜伏，火烛消烊（7）。
月建勾陈：正月从丑上起顺行。带鬼杀内动，主宅神不安，人口不宁；在外动，谋事多见迟滞。若临财爻旺动克世，其月内必有增进产业之象。更加日建青龙，必然广置田园，横发钱谷，大利田土之事。

玄武须防盗贼，加咸池必有私情；螣蛇本主虚惊，遇阴鬼多生怪梦。
月建玄武：正月从亥上顺行。在内动，主有奴婢走失；在外加鬼杀动，主有穿窬割壁之贼。若玄武与咸池同乡，主阴私淫乱之事。动来合世，宅长必然不正；若临财爻，其妻必淫；若临父母，出处卑贱。或临福德及第六爻，皆主奴仆有阴私之事。若逢生旺，其事张扬；或值休囚，犹可隐匿；如逢冲散，必然被人说破，不复作矣。
凡此章皆是非之端，古人所以具述此事者，既造精微之地，不得不言，后学不可妄谈。暗藏胸中，以为观人邪正之法，不宜轻泄。
月建螣蛇：正月从辰上逆行。若动，主有牵连事至。遇阴鬼，主夜生怪梦。克世临世，宅长夜梦不安；克应临应，宅母梦寐（8）不宁。

卦列六十四象，怪分一十二宫。
六十四卦之中，其怪不过十二宫分。子动鼠怪、寅卯申狐狸怪、巳动蛇怪、午动火光怪、酉是鸡怪、戌是狗怪、辰丑未是虚响怪。凡怪爻动处，逢冲则无害也。

推占六爻，全凭四季。
诀曰：怪爻季是两头居，仲月逢之二五随；三四怪爻当孟月，动成骇（9）怪静无之。杀神在世灾应实，鬼杀伤身祸不虚；更被官爻持世上，怕逢衰病患难除。
以上所言怪爻，须凭四季。取季月初爻六爻动为怪，仲月二五爻动为怪，孟月三四爻动为怪。其余发动，不可乱言。

既有浅深之辩，莫辞祸福之分。
凡有怪异，亦有浅深。怪浅祸亦浅，怪深祸亦深。祸福于斯可辨。

世在游魂，常有迁移之意；身居墓库，终无起离之时。
占宅：得游魂卦，主居处不定，常有迁移之意。占移居：怕见世爻入墓，虽言移，终不能动身。

外卦兴隆，徙（10）舍须云大吉；内爻旺相，移居必见灾殃。
立春：艮旺、震相、巽胎、离没、坤死、兑囚、乾休、坎废。春分：震旺、巽相、离胎、坤没、兑死、乾囚、坎休、艮废。立夏：巽旺、离相、坤胎、兑没、乾死、坎囚、艮休、震废。夏至：离旺、坤相、兑胎、乾没、坎死、艮囚、震休、巽废。
立秋：坤旺、兑相、乾胎、坎没、艮死、震囚、巽休、离废。秋分：兑旺、乾相、坎胎、艮没、震死、巽囚、离休、坤废。
立冬：乾旺、坎相、艮胎、震没、巽死、离囚、坤休、兑废。冬至：坎旺、艮相、 震胎、巽没、离死、坤囚、兑休、乾废。以上八卦之休旺。凡占移居，外卦旺，宜迁；内卦旺，宜守。反之必见灾殃。

青龙外动宜迁，白虎外动宜静。
大抵青龙为吉，白虎为凶。守旧迁移，随其变动，而作趋避。

刑害翻成六合，挈（11）家去后亨通；游魂化入归魂，返舍回来大吉。
占移居，得三刑六害卦，本非吉兆；若变得六合卦，去后必亨。游魂化归魂，必当仍还旧地，乃为大吉。

欲遂迁居之志，须求分烛之邻。
初爻为左邻后邻，四爻为右邻前邻。加财福吉神，必慈祥恺悌之家；带鬼杀凶神，乃无籍凶狠之辈。

生僻字注释：（1）【猥】读音：wei，三声。意为：杂。（2）【爨】读音：cuan，四声。意为：灶，烧火做饭。（3）【咒】读音：zhou，四声。意为：信某些宗教的人，以为念着可以除灾或降灾的语句。（4）【聒】读音：guo，一声。意为：声音嘈杂，使人厌烦。（5）【颓】读音：tui，二声。意为：坍塌，衰败。（6）【妊】读音：ren，四声。意为：妊娠。即妇女怀孕，母体内有胚胎。（7）【烊】读音：yang，二声。意为：熔化，溶化。（8）【寐】读音：mei，四声。意为：睡。（9）【骇】读音：hai，四声。意为：惊吓，震惊。（10）【徙】读音：xi，三声。意为：迁移。（11）【挈】读音：qie，四声。意为：举，提。


十二、香火章：

欲究治家之本，莫过敬鬼为先。

卦中三爻，总论天神地鬼；其中六兽，可知作福兴灾。
凡占家宅香火之法，以卦中第三爻为主。若褔德临之，则家神兴旺。以六兽推测鬼神，难以言尽。大率吉神宜发动，凶神宜安静。

单拆须辨阴阳，衰旺可推新旧。
鬼爻是单，属阳，乃天神佛像，或祀（1）典正神。鬼爻见拆，属阴，必是依草附木，暴死伤亡，投河自缢（2）之鬼。欲知人家神像新旧如何，但依衰旺推究。自长生至帝旺，皆可言新；自衰至墓绝，必须言旧。但以衰病略旧，墓绝最旧。

要察神前之供器，更详卦内之鬼爻。鬼位逢金，必主香炉破损；官爻遇木，决然牌位崩摧。
欲察供器，但看三爻临鬼。要更分别五行，自然必中。
鬼位逢金，主香炉破碎；鬼爻遇木，主牌位崩摧；鬼爻临水，神堂上定有漏处；临火神，位前供具必有一件被火烧者；临土，必主尘埃满案，无人拂拭（3）。
修葺（4）重新，庶几六神安稳兴隆。

生僻字注释：（1）【祀】读音：si，四声。意为：祭祀。（2）【缢】读音：yi，四声。意为：吊死，用绳子勒死。（3）【拂拭】读音：fu，二声。Shi，四声。意为：掸掉或擦掉（尘土）。（4）【葺】读音：qi，四声。意为：用茅草覆盖房顶。现在指修理房屋。


十三、六畜章：

若问家先，内宫看鬼崇奉；百神安妥，自然六畜兴隆。

鸡鸭原在初爻，遇青龙，则四时旺盛；猫犬端居二位，加白虎，则两件难全。
初爻鸡鸭位。带鬼或空亡，难为鸡鸭。加大小耗，必有狐狸黄鼠所伤；若临青龙，大吉。
二爻为猫犬。寅爻旁动克戌爻，虎伤犬；戌爻克二爻，犬伤猫。猫爻若加吉杀，必善捕鼠；杀带鬼，家有恶犬。逢空不利。旺空，有狗无猫，有猫无狗，不能两全。加白虎，必然有伤；带青龙，必然旺相。

三四猪羊，怕见官杀兄弟；五六牛马，喜逢福德妻财。
三爻为猪。带子孙妻财必旺，带兄弟猪不长。带官逢空，猪有损失；带子孙胎爻，其家猪有胎。若见申酉二爻动，或克三爻，猪决有损失。
四爻为羊。带财福则旺；带鬼杀则损失。逢空无羊。胎养临爻，则羊母旺；劫杀临爻，则羯（1）羊多。朱雀临大杀在兑宫、乾宫动，羊生臊（2）口。遇青龙动则吉；白虎动则凶。
五爻为牛。带子孙，其家有子母牛；带胎爻，其家牛有胎。凡遇青龙财福则吉，鬼杀白虎则凶。青龙临爻，多是水牛；勾陈螣蛇，多是黄牛。若五爻带金鬼，主牛夜啼；水鬼败肚；木鬼脚痛；火鬼因触热；土鬼时气发瘴（3）。兄弟化兄弟，与人相合，牛只旺相。墓库，老牛；胎养，小牛。
六爻为驴马。带财福则吉，带鬼杀则凶。如子日冲午爻，主走热饮水，火动则无妨。此一爻，依牛爻断之。

最嫌本命逢冲，须忌分宫受克。
丑爻为牛；寅爻为虎，亦作猫爻断；午爻为马；未爻为羊；酉爻为鸡；戌爻为犬；亥爻为猪。
以上六畜之本命。怕逢鬼杀、大小耗，相刑相克；又嫌本命空亡，皆主损折狸伤。
一云：初鸡鸭，二猫犬，三猪四羊，五牛六马及驴骡。以上乃分宫也。如本命上卦，当看分宫为主。
若吉神动来相生则吉，凶杀动来克害则凶。更得日辰扶挟亦吉，若日辰刑冲则凶。能依此断，万无一失。

命逢生旺，当别吉凶；
生旺若逢本命，本为吉兆。却看临财福旺相则吉，临鬼杀大小耗则凶，反不如不旺。凡吉神扶命旺处，六畜必盛；若加鬼杀，得是休囚，庶几损折亦轻。凡遇本命旺临财福，却加大小杀于其上，此主孳牲虽盛，损失亦多，得失相半之兆。不可概论，而断其吉凶。

爻值刑冲，须分表里。
分宫若日辰刑冲，或动爻刑冲，当有吉凶之辨，表里之分。凡分宫，会财福、青龙则吉，若逢刑冲则凶。若临鬼杀白虎逢刑冲，反吉。必主前虽损失，以后必然旺盛。大凡旺处逢冲则损，绝处逢冲则散，空处逢冲则不空。

六兽可知颜色，斟酌相克相生；八宫细论身形，定夺居中居外。
欲知颜色，不过是猪犬牛马。凡遇六神所临，六爻安静，别无冲破，但言一样颜色。若动相生相克，方可言杂色。
假如玄武临用爻，被白虎动来克，此乃黑白相间。玄武旺，则黑多；白虎衰，则白少。两爻衰旺相决，黑白相半。
且如青龙临用爻，白虎动来克，又加勾陈动来生，此乃三色花，黄白黑相间，即玳瑁色。
乾首、坤腹、离目、坎耳、兑口及尾、艮前足、震后足、巽腰。
凡用爻临玄武在乾象，更无别爻相克相生，乃是通身黑色；若逢坤象，白虎动来生克，必是黑头白腹。若遇休囚，其白少；若逢生旺，通腹白。又如勾陈临用爻，在坤象，被震宫或艮宫白虎动来相克，乃黄身白脚。震言前脚，艮言后脚。
以上略举一二以为法，其余分宫仿此推详。
凡占，须以用爻所临为本身颜色，若遇别爻冲克及生扶，方可看其在脚言脚，在腰言腰。

生僻字注释：（1）【羯】读音：jie，二声。【羯羊】意为：阉割了的公羊。（2）【臊】读音：sao，一声。意为：像尿或狐狸的气味。（3）【瘴】读音：zhang，四声。意为：瘴气。


十四、田蚕章：

家有千钟，皆出田中之玉粒；库藏百宝，安如筐内之银丝。

先言农力之勤劳，熟稻岂辜于八月；次论育蚕之节目，植桑不负于三春。
凡占农田：以世为田，以应为天。应爻临水生世，及加青龙玄武生合世爻，丰稔之岁可卜矣。若见应加朱雀，动克世爻，田禾必损。或世临勾陈，动克应爻，主缺水。若应爻相合比和，看卦中何爻发动，水动生克世吉，火动生克世凶。
占蚕：内卦为蚕，外卦为养蚕人。内生外吉，外克内凶。内生旺，蚕旺；外兴隆，人多。内外相生吉，相克凶。凡占须要巳午上卦为吉，巳午发动乃大吉。艮卦离卦大吉，坎卦兑卦大凶。逢四五月卦大吉。

剖分内外三爻，总合农桑二事。
凡占农：以初爻为种，二爻为秧，三爻为人力，四爻为牛，五爻为天，六爻为水。
若占蚕桑：以初爻为种，二为苗，三为人，四为桑，五为箔（1），六为茧。
以上六爻旺相者吉，休囚库墓者凶。若逢大杀、大耗、小耗，皆为凶兆。

二卦遭逢鬼杀，可谓全凶；五行不遇官爻，方为大吉。
农田：若见鬼在初爻：种不对，或不萌；鬼在二爻：必欠秧；鬼在三爻：农力不到，若加凶杀，田夫有病；鬼在四爻：欠牛力，或牛有损，空亡无牛。鬼化兄，或兄化鬼，与人合牛，工作不利；鬼在五爻：天意不顺；鬼在六爻：必缺水。
占蚕：鬼在初爻：种不出；在二爻：出后不能旺盛；在三爻：蚕娘有病；在四爻：叶必贵；在五爻：上箔有损；在六爻：财微薄，必无好蚕，亦无好丝。六爻无鬼，田蚕自然兴旺。
凡遇鬼爻，须看五行所属，及观衰旺动静。
占农：鬼爻属金：发动持克世爻，主蝗虫之灾；水爻动，带鬼：狂霖损稼；火鬼：必主亢旱；土鬼：里社兴灾。
占蚕：水鬼，防鼠耗；木鬼，二眠有伤；金鬼，多白僵，其年吃叶多；火鬼，头黄壳不生；土鬼，蚕沙发热蒸伤。

阳阴相半，须加四兽参详；财福俱全，更互六神推究。
田蚕皆宜阴阳相和，水火相半，庶能昌盛。纯阴不生，纯阳不化，阴阳交合，然后万物生。凡占：得阴阳相半，外阴内阳，内外相生，大吉之兆。
占蚕：须看六神持克。
仓屏云：
“青龙旺相入财福，春蚕盈盈满筐簇，管取竿头白雪香，会看箱内银丝足。
朱雀旺相入兄弟，必定桑悭（2）食不济，若当离象动凶神，蚕室须防火灾至。
勾陈带鬼多黄死，若遇财爻黄茧多，卦中发动并迟滞，若值凶神可奈何。
螣蛇水鬼害头蚕，正要烘时却受寒，纵得丝来筐篚内，明朝絺（3）綌（4）也应难。
白虎若临财福中，箔中多是白头公，更逢兄弟交重恶，急急祈求一半空。
玄武若临咸池动，多是女人带厌来，急求蚕福来扶救，庶免春蚕目下灾。”
田蚕皆以财爻为主，生旺全收，无气半收，空亡大折。鬼空财旺必称心，有鬼无财主大损，若遇子孙持世旺，六爻有鬼亦无妨。

兴衰得位，方能保其丰穰；动静有常，庶可明其得失。
凡占先看空亡，次看财鬼衰旺。若鬼财衰，荒歉之征；财旺鬼衰，丰稔（5）可卜。
田蚕二卦，相去不远，其中所主，各有分辨。
占田以世为主，水火不可相胜。水动生世，春有滋育，夏多时雨。水旺克世，淫淋不止，巨侵飘泊。卦中有水火爻生世，水火既济，丰登可拟。
占蚕以巳午为蚕命，发动旺相，皆大吉之象。旁爻动来生有利，来克主有大损。

生僻字注释：（1）【箔】读音：bo，二声。意为：蚕箔。（2）【悭】读音：qian，一声。意为：缺欠。（3）【絺】读音：chi，一声。意为：细葛布。（4）【绤】读音：xi，四声。意为：粗葛布。（5）【稔】读音：ren，三声。意为：庄稼成熟。


十五、雨晴章：

既言地利之广博，必假天时以发荣。

若问阴晴，全凭水火。
若占晴雨，水火二爻乃一卦之主宰。六爻无水必无雨，六爻无火不开晴。若见水爻动来克世，骤雨忽然至，生世乃细雨。
又云：水爻旺动是骤雨，无气是细雨。若水动土亦动，虽雨亦无多。卦中虽有水，若逢土动，决是无雨，只是雨意。若水化水，冬可言冰雪。若火动克世，必遭亢旱。若水火兼动，乃雨顺风调之象。水化火，骤雨晴明；火化水，晴天变雨。六爻无水火逢空，不晴不雨阴天气。故曰：若问阴晴，全凭水火。

动静生克，测天上之风云；旺相休囚，决人间之祸福。
苍屏云：世为地，应为天。应克世，无雨；世克应，大雨；动则急，静则缓。
占雨：初爻旺：浓云密布；无气，淡烟薄雾；二旺：飞电扬光；无气，云中虚闪：三旺：大风卷屋；无气，布暖微风；四旺：轰雷大震；无气，隐隐轻雷；五旺：滂沱大雨；无气，细雨沾濡。
占晴：初旺：天虽晴，云尚密；无气，薄云将散；二旺：草缀露珠；无气，微施薄露；三旺：朝霞散漫；无气，日落霞明；四旺：长虹截雨；无气，半扫浮云；五旺：大明中照；无气，日色淡泊；五爻属阴旺：月转冰轮；无气，如纱罩镜。

三冲六位，伫（1）看掣电腾空；四克五爻，会见长虹贯日。
三爻动，克初爻，风卷残云散九霄；三爻动，生初爻，风送浓云六合包。二四爻相生，电掣雷轰尽吃惊；三六爻相冲，骤雨倾盆搅六龙。卦中遇晴，却是初爻动，生二爻；或二爻动，克初爻；必主云散雾收。五爻动，生三爻，或合三爻，日照霞明。四爻克五爻，长虹贯日。五爻属阴，被初爻动来克，月当明，也被云遮。略举大纲，余当推究。

推究六神际会，须知五属参详。
青龙临水动，甘雨即沾濡；若值木爻动，阴云亦不舒。
朱雀入火动，必然启大明；飞入土爻发，云中光射人。
勾陈临土动，阴雾接天涯；若遇卯辰动，光中云渐开。
螣蛇申酉动，掣电走金蛇；纵使天无雨，阴云尽日遮。
白虎临木动，须防折木风；走入坎宫发，滔滔水接空。
玄武临水动，连朝雨不休；更值鬼爻发，阴云暗九州。

卦值六冲，云虽凝而复散；爻逢六合，雨末至而可期。
卦值纯阳并六冲，雨未可望。云烟纵合，亦必解散。若阴化为阳，虽有云意，而雨不至，纵有亦少。
凡占，水爻虽动，被日辰并冲，动爻刑害，虽雨亦微。水爻安静，见冲则有雨。凡遇阴阳相半，故能六合，更看水爻有气，雨虽未至，可以预期。若阳变为阴，虽静亦当变雨；纵有火动，亦无久晴。若遇纯阴卦静，则有雨；动则生阳，雨未可望；水动则可许，加大杀白虎，则有暴雨而至。

但逢雨顺及风调，自然民安而国泰。

生僻字注释：（1）【伫】读音：zhu，四声。意为：【伫立】，即长时间的看着。


十六、国朝章：

五爻为天子，近亲贤而远去奸邪；
凡占国家：以本宫为国，世为君。又云：五爻为天子。
若带财福、青龙、贵人者，仁君也。临太岁、月建、勾陈者，威震天下，守正之君。
加大杀、白虎，暴虐之君。带咸池，淫乱之君。加劫杀，居位不久。
若与吉神相生相合，必能亲近贤者。若吉神来克，必有贤臣相辅。若动克凶神，必能远小人，去奸邪。
或与凶杀相生相合，及凶杀动来相克，辅相不得其人，皆奸佞（1）相辅。君爻纵遇吉神，亦不能去奸佞。

四位列公侯，上忠君而下安黎庶。
三公九卿（2）之位，皆在四爻。若临吉神旺相克世，乃是敢言敢谏（3），社稷之臣也。若加鬼杀旺相克世，乃是欺君僭（4）上，昧主把权之辈也。若世值吉神，庶无大害。四爻若与世相生，阿谀（5）之臣也；纵带吉神，亦不能规君之过，正君之失；带凶神，亦不能害君之正，丧君之德。
四爻动生初爻，必有忧民之心；初爻生四爻，民有仰慕之意。四爻加凶杀克初爻，民受无辜之害；初爻动克四爻，民视之如仇仇。
四爻生合二爻，必能招贤纳士；二爻生四爻，士有景羡之心。四爻生克三爻，必能任用百官，进贤退不肖。以上细心详察，无不应验。

子孙临大杀，秦扶苏中赵相之谋；君位合咸池，唐玄宗受杨妃（6）之祸。
占国家，以子孙为国嗣。若得日辰扶合，或动爻相生，或临月建旺相，及加青龙、贵人者，若东宫已立，他日拟登宝位，更无改易。
子孙若带咸池，非正宫所生。福德临劫杀、大杀，恐有变易。更被四爻伤克，必有赵高谋扶苏之事。
卦无子孙，无国嗣。
世爻与五爻，若带咸池玄武，上必荒淫。卦有咸池，却被君爻相克，虽有西施之美，无害于国政。应爻加咸池，飞入五爻旺相，又兼世爻空亡，必有武氏乱唐之患，后必当见女主治天下。
若加吉神，天下庶几安定。更带凶神，四海必乱。
君位若合咸池，带杀旺相，必有女祸。如唐皇之于杨贵妃故事也。

福神克世，重观折槛之朱云；将曜加刑，再睹登坛之韩信。
子孙发动，伤克世爻，主有直臣奏事，颇类朱云折槛之风。若与日辰相生合，上必允其奏；与日辰刑冲，龙颜大怒，终遭贬责。
子孙临太岁、月建动克四爻，而生五爻，子孙旺日，必有御史劾权臣。四爻鬼杀旺相不受克，须防有变。
寅午戌，午是将星；巳酉丑，酉是将星；申子辰，子是将星；亥卯未，卯是将星。若将加白虎、羊刃生世，必得强将。将星若带贵人、青龙生世，当得忠良之将。将星若加劫杀，动来克世，须防弑（7）君之祸。此爻将星，名为刺客。
以上三节，皆在旺相年月日可见也。

金爻带鬼，一方有兵革之兴；土位逢凶，四海尽干戈之难。
大杀若临金鬼旺动，必兴兵革。世克，庶无大事；克世，必凶。若土鬼带杀，发动旺相，四海皆乱；克世，必有攻城之贼。卦中有杀无鬼，克世亦凶；有鬼无杀，虽凶弗咎。有神制杀，鬼动无妨；鬼位休囚，财兴有害。鬼空杀旺，纵乱无成；鬼旺杀空，虽凶无害。若鬼带劫杀，或化为兄弟，无过是劫财之贼；若加玄武，是阴私暗害之贼。卦中蛇虎不动，纵有大杀，不为急迫。若并官鬼恶杀动，实为大害。却以生旺克害何方，方可决断。

以遏寇贼，全凭将帅专征；要决输赢，先察世辰相克。
以世为我将，应为彼帅。又云：以子孙为我将，及先锋。子孙得地旺相，将军必胜。若加青龙，乃忠良之将；若加白虎，乃勇悍威猛之将。若得持世，虽有鬼亦无伤害；若得旺相发动，决胜千里。更日辰扶拱，有百战百胜之功。所嫌者，父母发动；虽有子孙，不可当其锋。若入墓无气，虽动无伤。 
凡专征伐：以世为我，应为彼。世克应，我胜；应克世，彼胜。世墓，只宜坚壁自守，不可妄动。若世旺相，应入墓，彼必折人丁。世空我有难，应空彼有伤。世在阴宫，不宜先动；世在阳象，不利后兴。世动克应，我必进；应动克世，他欲来。鬼爻克世，他胜我；鬼爻克应，他欲退。鬼持世，须妨围困。金火持世应，两家流血交征。世应比和皆旺相，此两强敌手，胜败未可决，但以所长断之。世应相生相合，将帅有允和之心，士卒无攻战之意。

妻财发动，当成易帜之功；兄弟交重，须御夺粮之患。
父母为旗帜。旺相发动，必然兴兵。若在内动，我欲兴兵；外动，他行军马。克世，欲来侵我；克应，乃回头之旌帜，他必自退。
凡父母不动妻财动，当有夺旗易帜之事。财在内动，克外之父母，我必夺彼之旌旗；妻财外动，克内之父母，彼将夺我旗旌。
财为粮草。卦若无财必绝粮；财空粮欲缺；财无气，粮不多；财动送粮与贼。若兄弟交重，须防劫粮夺草。

听轰雷之战鼓，金爻发动逢空；看如雨之炮砖，土位交重逢旺。
土为炮石，旺相临未上发动，方可言之。若带大杀，必遭伤害；如遇退神，须防自损。金空则鸣，动处逢冲愈鸣。若发动，必然金鼓轰雷，须防战斗。金爻发动不空亡，刀刃森森明似雪。内动，我器械备具；外动，彼之兵刃整齐。金爻发动逢刑克，兵甲虽坚不损人；金爻无气逢刑克，甲胄（8）干戈不整齐。以上细细搜求，自然有准。

木乃济川之舟揖，火为系马之军营。
征战不免登山涉水，若无舟船之便，五月安可渡泸?
凡占：以木为舟揖。发动旺相，必有济川之利。木爻受冲，舟必破漏；木爻受克，船车难行。卦无水爻恐无水，木爻逢空必无船，木爻带鬼乃贼船。
凡战于野，不免安营下寨，虽处山谷之险，亦宜卜其吉凶。
凡占：以世为主将，火爻为营寨。与世爻相生相合，其地得利；与世爻相克相冲，不吉。火爻若带鬼，贼寨必相近。火爻旺相宜宽阔，无气，宜小结构。
苍屏云：“水爻带鬼来克我，须防劫寨及攻营，却看有气并无气，方可斟量道败赢”。
假如火爻旺相水无气，纵来克世亦无伤。

父加虎杀外兴，莫纵军兵来出阵；鬼带劫亡内动，须防奸细暗临城。
子孙为我兵卒，官鬼为彼贼徒。子衰兵卒怯，鬼旺贼军强；鬼空他必灭，子旺我必昌。怕父母带白虎外动，必克子孙；宜守不宜战，战则必伤军卒。
父母若持世动，主将不能养士卒，上下有相离，心未相安之道。若带凶神，须防自变。
亡神杀，正月从亥起顺行。劫杀见后。
若鬼带二杀于内动，须防奸细之人在城池之内；若被世克，须探事情，不至漏泄。世爻无气鬼杀旺，军机透漏祸终来。内外鬼爻俱发动克世，必有内应外合之患，子动必无妨。鬼爻不带杀，为害亦不凶。

若逢暗动伤身，须遇阴谋刺客。
凡鬼爻暗动，更加劫杀、大杀，刑克世爻，主将须防刺客。卦内若得子孙发动来救，刺客决然被擒。比同燕太子丹使荆轲刺秦王之类。若日辰冲动，伏鬼伤飞爻，须防自己手下有人谋己；卦中无救，祸将及身；鬼旺日，决见应验也。

虎蛇皆动，正当离乱之时；世应俱空，宜见升平之乐。
大杀若动，加白虎螣蛇，必是大乱，卒难休息。大杀若当胎养、长生位上，乃丧乱发萌之时；若在临官、帝旺之地，正当大乱，过此渐息；若当墓、绝位上，将次太平。离乱已经历过，要知何年离乱最甚，何年稍息，依长生法断之。六爻无鬼卦无杀，世应俱空即太平。

生僻字注释：（1）【佞】读音：ning，四声。意为：惯于用花言巧语谄媚人。（2）【卿】读音：qing，一声。意为：古代高级官名，君主称呼臣。（3）【谏】读音：jian，四声。意为：规劝君主，使其改正错误。（4）【僭】读音：jian，四声。意为：超越本分。古代指地位在下的，冒用地位在上的名义和礼仪、器物。（5）【谀】读音：yu，二声。意为：谄媚，奉承。（6）【妃】读音：fei，一声。意为：皇帝的妾。此处杨妃，指杨玉环。（7）【弑】读音：shi，四声。意为：臣杀死君主或子女杀死父母。（8）【胄】读音：zhou，四声。意为：古代打仗时戴的保护头部的帽子。


十七、疾病章：

国家治乱，莫非风俗纪纲；人寿夭长，岂论尫羸壮盛。养生非道，终有疾病存焉；请祷能占，便见死生决矣。

杀临父母，当忧堂上之亲；空及妻财，灾虑闺（1）中之妇。
凡占疾病，看来者何人。子占父母，要父母上卦。妻占夫看鬼，夫占妻看财，父占子看子，占兄弟看兄弟，占朋友亦看兄弟，占奴仆亦看子孙。凡用爻不上卦，或空亡者，则多凶少吉。凡占何爻空亡，何爻受克，吉凶依此而断之。

决轻重存亡之兆，专察鬼爻；定金木水火之乡，可分症候。
鬼爻旺日沉重，库日困迍，绝日轻可。鬼化鬼，其病进退，或有变症，或旧病发，或症候驳杂。鬼持世，病难除根；鬼爻带杀持世，此乃瘵（2）疾。卦中鬼爻日辰旺，乃暴病；月建旺，乃经月之疾；鬼爻无气临身者，乃久病，卒难痊可。卦中无鬼病难安。鬼动伤身症候急。
凡占，旺鬼不死，则易愈；衰鬼不死，其病难疗。
欲定症候，须看鬼临之五行。若金鬼：肺腑病，咳嗽气，或疮疖、血光，或筋骨疼痛。木鬼：四肢不利，风气肝胆，左瘫右痪，口眼歪斜，头疼发热，三焦口渴；加朱雀，狂言乱语，阳症伤寒。水鬼：沉寒痼（3）冷，遗精白浊，小便淋沥，吐泻呕逆。火鬼：寒热往来，脾寒疟疾。土鬼：乃脾胃发瘴，水肿虚浮，瘟疫时气。
若前卦火鬼，后卦水鬼，必前之症候为阳，服冷药过多，变为阴症。若午前占，遇此两鬼，当言勿服药；过当，后必有变化。火鬼于火旺月日占是也。

青龙得位，终见安康；白虎伤身，必成凶咎。
青龙若临子孙克世，期日痊安。或临应克世，服药有效。若临用爻发动，纵有凶险，亦不伤也。若带鬼爻，亦非凶恶发狂之病。若在三爻动，香火为福。
苍屏云：
“青龙空亡并福德，病人平日无阴骘（4）。逢土动虎伤身，管取其年有悲泣。
君来占病决存亡，白虎加临主哭丧。临克父爻当有咎，并财妻位必遭伤。
子孙际会终成否，兄弟相逢更不昌。更值官爻持世上，己身须恐有灾殃”。
凡遇白虎交重，乃占病之大咎，无气犹可，旺相大凶。若临丧门、吊客、死符、丧车、持克用爻者，决主不起之兆。若得子孙旺动，月解兴隆，庶可回生。

月解交重灾渐退，天医发动便回生。
月解、天医，见后吉神章。
卦中若得发动持世，或持克用爻者，虽重病不死。旺相最吉，日下即愈；墓绝稍慢，直待旺日方安。若值空亡，其病难疗。

明夷、观、贲、需、临，切忌世身入墓；大畜、丰、同、蛊、夬，莫逢财鬼俱兴。
凡占病。怕身世随鬼入墓，决不瘥也。如风地观二爻乙巳，鬼身亦在二爻，设或入墓，乃身随鬼入墓也。山火贲卦，初爻己卯，鬼世亦在初爻，倘入墓，乃世随鬼入墓也。
以上两卦，举此为例，余卦仿此。
苍屏云：
“乾化入艮父忧丧，坤化入巽母忧亡；震化入坤长男厄，巽化入坤长女当。
坎化巽中中男厄，离化入乾中女卒；艮化风内少男倾，兑化山中少女卒。
此是八宫来入墓，十人得病九人故”。
以上所言卦墓，不可以乾化入墓艮，只忧父亡，但看病皆不吉。设若子占父，遇乾化艮，谓之应题，乃大凶。大畜等五卦，占病大忌。财鬼不动，未必丧亡；财鬼空亡，虽病不死。必须把其条贯，方可断曰全凶。
上文所言财鬼发动，亦有吉凶之分。且如雷火丰卦：鬼动忌占兄弟，财动忌占父母及本身；妻占夫，终无凶。余卦仿此。

虎易评注：（1）《明夷》卦四爻官鬼癸丑持世，《贲》卦初爻官鬼己卯持世，《临》卦二爻官鬼丁卯持世，以上三卦，如果世爻入墓，可以称为“世爻随鬼入墓”。《观》卦二爻官鬼乙巳，因未土持世，其世身在二爻。如果二爻官鬼入墓，可以称为“世身随鬼入墓”。另外：《需》卦二爻官鬼甲寅， 因申金持世，其世身在三爻。因此，本卦的选入可能有误。（2）测病，此处用世身，而不是用月卦身。请读者仔细分析，不致有误。

男怕长生，兼怕未来之节；女嫌沐浴，最嫌过去之辰。
男子怕鬼爻长生日得病，与鬼同衰旺。卦无子孙、青龙、天医发动，鬼爻墓绝日却死。
又云：寅日遇火鬼，巳日遇金鬼，申日水土鬼，亥日木鬼，谓之长生鬼。占者遇之，大凶在后，沉重方来。
凡决安危，先以鬼爻衰旺推断，次以节气论之。凡男怕未来节，近节必重，过节无伤；节前不重者，必无妨。若是久病，当以四时节候论之。且如木鬼忌秋间节气，遇节不重，过节必安。女人最忌鬼爻沐浴日得病。
又云：卯日遇火鬼，午日遇金鬼，酉日遇水土鬼，子日遇木鬼，谓之沐浴鬼。遇之难痊，至后反加沉重。次看节后必重，不重无伤。女人极怕过后之节。

不宜丘墓同宫，安可雷风合卦。
三丘五墓，俱见后。
二杀俱动，病人作福也难留。雷风者，棺椁杀也。震为棺，巽为椁，坤为墓，艮为冢。占病若全必死。

既论染灾之表里，须言得病之因由。
凡占病，先断症候端的，然后议论病因。更能明此一章，诚可谓通神之卜矣。

六兽临官，当分内外；八宫值鬼，宜别阴阳。
但逢鬼临六神，看在何爻。在内则在家得病，在外则他处招殃。青龙鬼：是酒色过度，或因财有伤，妇人因喜有疾；青龙鬼空，堕胎有患。朱雀鬼：口舌及咒咀。在二爻，灶下咒咀；在三爻，当门咒咀；或家堂神前咒咀。如朱雀临金鬼动，敲锅铛咒咀。勾陈鬼：饮食不节，伤饥失饱，脾胃不调。临木鬼：因修造动土处得病。螣蛇鬼：事务萦心，忧愁思虑，或虚惊怪异，因而染病。此爻多是心家受病。白虎鬼：斗殴跌扑，伤筋损骨，或寒酸冲肺。玄武鬼：色欲过度，伤饥冒雨。
卦若无鬼，其病难医，症候难决。但以克杀动者断之；不动，以克用爻者断，又以伏鬼断。若鬼伏父母下：忧心得病，或穿衣服得病；过与不及，冬言衣单，夏言衣重。鬼伏兄弟下：赌博争财；鬼伏子孙下：外情牵惹；鬼伏财下：饮食太过；鬼伏杀下：旧病再发，亦难除根。老人卦忌生旺，小儿卦忌休囚。最宜病人本命上卦，大吉也。值阴鬼，夜重日轻；阳鬼，夜轻日重。阴阳各依爻上看。
世人有疾病者，亦有贤愚之分。贤者以医药为重，愚者以祷告为先。占者不可不察其情状。一览其人，可知高下，庶几贤愚，皆可共语，其道方能流行。
鬼神者：儒家本不言此，今为患者之占，不得不据理推详，以为阴功默佑。
木主东岳天齐圣帝，七十二司，三十六案之神，并自吊伤亡。水是河泊水府，沿江七十二庙之神，并溺水伤亡。土是瘟蝗疫疠，中央土府之神，并饥饿绝食伤亡。金是衔刀、五道，飞廉、白虎，金神、七杀，吟呻、三杀，九良星杀，丧殃、丧杀之神，并自刎、被刑、阵亡，一应伤亡。火是南方火部，赤睛朱发鹤神、毛头毒火之神，并赴汤蹈火伤亡。若二爻鬼为灶神，三爻鬼为香火神，子孙动为福神。依此推之，万无一失。

伏克飞爻，药奏通神之效；子临应位，医逢济世之才。
世为病人，应及外卦为医药。药如克病，病即愈；病者克药，药无灵。外卦及应生世，药虽对症，作效迟。世动克药，若是水鬼，服药不纳；金鬼无气，久病犯真，服药无效；木鬼，其病必犯条贯，虽药亦无益；火鬼旺相，其症必刚，虽药不能止其热；土鬼，其病沉重，药不对症，不能疗病。应爻加鬼克世，则误药损人矣。
占病以子孙为医药，临应动克世，必遇良医，其病即痊。卦无子孙，服药无效。世应比和，卦无子孙，宜换医人。子孙临应被世克，虽遇良医病未疗。外卦及应虽克世，卦无福德亦难安；可言有药须当疗，但恐良医未有缘。子孙虽克世，外爻及应却不克，虽有良医，药饵不中，终无大害。虎杀若临子孙动，须防医者不精详。

必须参究五行，方可攻医万病。
火鬼宜凉剂；水鬼宜温剂，或丸药；木鬼宜针；金鬼宜灸；土鬼宜剉（5）散。火鬼月建旺，宜大寒之剂；无气，不过清凉之药。余仿此推。
金鬼利南方医人，木鬼利西方医人，水鬼利四散医人，火鬼利北方医人，土鬼利东方医人。若前卦水鬼，后火鬼，先须四散医治，终于北方医人收功。

卦爻安静，重为济世之人；土杀俱兴，定作黄泉之客。
凡占病，六爻安静为吉，其病可治。一卦中凶杀常多，而吉神常少；吉凶悔吝，皆出乎动，动则成咎。
且如六亲之中，不过子孙动者吉；六神之中，不过青龙动者吉。余者未必皆凶，亦不能为福，发动何益于我哉！此乃吉少凶多。不如卦爻安静，虽有凶煞，终未遭伤。若有吉神当权，自能为福。土杀者，即辰戌丑未是。交相换易，行乎四时之间，占病逢之，多凶少吉。
所有诸煞，俱见后凶煞章内。若有一件动，便成凶咎。

生僻字注释：（1）【闺】读音：gui，一声。意为：上圆下方的小门，也值女子居住的内室。（2）【瘵】读音：zhai，四声。意为：病，古人也称肺结核病为瘵。（3）【痼】读音：gu，四声。意为：经久难治愈，长期养成不易克服。（4）【骘】读音：zhi，四声。意为：安排，定。（5）【剉】读音：cuo，四声。意为：折伤。


十八、地理章：

生死禀修于前定，寿夭各尽其天年。阴阳荫庇于后人，理义合凭其地理。
天地之间，纯阴不生，纯阳不化。一阴一阳，二气交感，化生万物。且如天欲降生人才，必假地之气脉；阴阳融结，必有贤者出。故凡人子，须当以亲之体安厝（1）得所，则亡者安而生者庇。

凡占风水，漫求玄妙与玄微；且把卦爻端详，是地不是地。六合则风藏气聚，六冲则水走沙飞。
夫六合者，阴阳相配而不相离。初四、二五、三六，更相朝顾，是为有情。凡地理不过山环水抱，四兽朝迎，拱卫有情，罗城无缺。似此卦中六合之义也，大吉之地。若卦无六合，世在内象，四兽有情者，乃次吉之地也。世爻虽在外象，却得宾主有情；左右回顾，明堂宽广，水口关栏，乃小结局，亦可用也。若遇六冲卦，乃山飞水走之地，不必更详。

龙因地势详观，即得天玄妙理。
此二句，乃一章之要旨。

入山寻水口，不宜六位空亡；到穴看明堂，喜见间爻旺相。
第六爻为水口。与世相生相合，是为有情；若加青龙、贵人、财福者，水口重重关锁；必有奇峰秀岭，拱照回环。若第六爻与世相克相冲，山直无情，地枯无气。六爻若值空亡，水口散漫，不能聚气。
间爻者，世应中之二爻也。旺相临月建，谓之万马明堂。有云：明堂容万骑，水口不通风，大吉之地。明堂，众水所聚。宜静不宜动，静则聚高，动则倾泻。若水带吉神生克间爻，乃四水入明堂也。

世乃主山之骨，当明九曜之规模；应为宾对之峰，须察五行之定体。
世为坐下之山。又云：初爻二爻为坐山。生旺，坐山高厚；休废空亡，坐山微薄。世持巳亥寅申，必定山雄地壮；世持辰戌丑未，必居广阔平洋。世持亥子，穴中出水；世持辰巳带杀，主有地风；白虎带杀逢空，主有白蚁。若临诸吉神，则坐山尊严，穴中洁净。属木必林茂，属水必近流泉。当类而推之也。九曜详婚姻章内。旺相则吉。
案山带子孙贵人旺相，其山耸拔秀丽。若生世合世，端正有情。空亡，向山不正；带杀逢冲，乃欹（2）斜破相之山。若应临墓绝，必是案山低小。应若属金，即言金星；属水，即言水星之类是也。

向列二十四位，事分百千万端。
木爻持世，主东震，寅甲卯乙。金爻持世，主西兑，申庚酉辛。火爻持世，主南离，午丙巳丁。水爻持世，主北坎，亥癸子壬。辰戌丑未，却言艮乾巽坤。各有所宜。

发动青龙，克世须防嫉（3）主；刚强白虎，逢冲切忌昂头。
山间之龙虎，即卦中之龙虎。青龙虽吉，亦忌克世，相生乃妙。白虎太旺，便是昂首刚强，皆为不吉。

青龙断左畔之峰，白虎言右边之嶂（4）。所喜者，相生相合；所忌者，相克相冲。
青龙旺，带木，主林木葱蔚；带土，则山岭崔巍；其秀气从左而来。白虎盛，临水，主流泉脉远；加金，则岩石奇丽；其秀气从右而至。皆喜其相生，最恶其相克。

鬼在局中，必有伏尸古墓；空临左右，岂无凹缺招风。
若世下，有本宫官鬼伏藏，必有旧穴在下。左右者，龙与虎也。若见何爻空亡，便知有凹缺招风之处。主墓穴不安，为不吉也。

勾陈若在世中，一路来龙振起；朱雀加临应上，两重对案相迎。
勾陈乃龙之祖。若在木爻，或临世上，来龙必远也。朱雀为案山。若临应上，必有两重对案。

若问螣蛇，当为穴法。旺相与吉神共位，乃是真龙；空亡或墓绝问乡，当为绝穴。
卦中以螣蛇为穴。旺相为真龙，休囚为绝穴。

论山既备，于水合言。寻亥子，方知有无，观动静，可分死活。
卦中无亥子，必无池塘溪涧。虽有水爻，却逢墓绝，乃是干流之地。但看水爻动者活水，静者死水而已。

要识根源远近，但看水位兴衰；欲推缠绕多情，且察水爻生合。
水爻旺相，流脉绵长；水位休囚，根源浅近。水爻相生相合，主委曲有情；若相克相冲，主直来无气。

若见卦无水位，便当推究玄爻。
倘六爻无水，竟将玄武爻推看。

遇吉则吉，逢凶则凶。
玄武临吉神，是水于我有益有情，大吉；若临凶杀，则无益无气，主凶。

生僻字注释：（1）【厝】读音：cuo，四声。意为：把棺材停放待葬、或浅埋以待改葬。（2）【欹】读音：qi，一声。意为：顷斜，歪。（3）【嫉】读音：ji，二声。意为：忌妒，憎恨。（4）【嶂】读音：zhang，四声。意为：直立像屏障的山峰。 
  

卜筮全书卷之八    黄金策  上

明诚意伯刘伯温先生著。向为秘本，今将公诸天下。

总断千金赋：

动静阴阳，反复迁变。
迁变者，互化也。如乾象三连，下动化巽，上动化兑，中动化离，三爻俱动则化坤，中爻不动则化坎之类。或以安静卦单化拆，拆化单者非。
盖卦爻有动则变，无动则不变。假如谷之一物，若不动，则终于谷耳。及被舂（1）之则成米，又炊之则成饭。其舂与炊，犹卦爻之动也；其米与饭，犹卦爻之变也。然谷之舂为米也，有成粒而为粮者，有不成粒而为粞（2）者，又有糠粃而不为人所用者；及其米之为饭也，有精糳（3）而为人所爱食者，亦有饐餲（4）而为人所恶食者。是米与饭，皆有美恶不同；犹变出之爻，亦有吉凶不同也。
予见《天玄赋》有静化动化之说，是不动亦变矣。今人乃祖其法，每有变安静之卦者。凡此之类，皆卜易之大，又不可不辨，予故不得已而为之说。又有止变一爻者，若乱动则不变。此又予所不知也。

虽万象之纷纭，须一理而融贯。
象：即空刑生合等象；理：即生克制化之理。

夫人有贤、不肖之殊；卦有过、不及之异。太过者，损之斯成；不及者，益之则利。 
贤、不肖之殊，人生之不齐也；过、不及之异，卦爻之不齐也。人以中庸之德为至，卦以中和之象为美。德至中庸，则无往而不善；象至中和，则何求而不遂哉。故凡卜易，须抑其过，引其不及，归于中道，则凡事皆不期然而然矣。此卜易之大旨，故揭于篇首。
今人但知不及者不成，不知太过者，亦不能成也。何谓过？主事爻重叠太多是。多则不专一，所以不成褔，故宜损之。何谓不及？主事爻即一位，而又不得其时是。不及则无气，所以不成事，故宜益之。损益之道：生扶拱合，及克害刑冲是。且如土为主事爻，有三五重太过，须得寅、卯月或寅、卯日，或卦有寅、卯爻动克之，然后成事，所为损之也。又如金为主事爻，在夏月令无气，须得月建、日辰生扶，或动爻合助，方能有成，所为益之也。大抵太过者，吉不能成其吉，凶不能成其凶。

生扶拱合，时雨滋苗；
生：谓相生。如用爻是金，却在辰戌丑未日占得，或卦中动爻属土，是也。
扶者：谓卯爻见寅日，酉爻见申日，子见亥，午见巳，丑未见辰戌之类，是也。
拱者：如寅爻见卯日，申爻见酉日，亥见子，巳见午之类，是也。
合者：二合、六合、三合之类，是也。二合：子与丑合云。三合：即申子辰合成水局云。
以上四者，皆能维持调护。爻象弱者，遇之则强，衰者见之则旺，伏者见之则起。故如时雨滋苗也。然亦有吉凶之辨。用爻见之则吉，忌爻见之则凶，所谓助桀（5）为虐，其恶愈甚。学者自当辨用。下三条仿此。

克害刑冲，秋霜杀草。
克者：相克。五行制压之神也。
害者：六害。地支相凌之神也。
刑者：三刑。意同仇敌。
冲者：对冲。势如战斗。
以上四者：能伤身，能败德，能制伏，能坏事。故喻之如秋霜杀草。惟忌神见之反吉。

长生帝旺，争如金谷之园； 
长生、帝旺，十二座星中至吉者也。六爻遇之，虽衰弱者，亦作有气论。故以金谷譬焉。若推成事，则帝旺主速成，长生为差迟耳。盖长生犹人初生，未即强盛；帝旺犹壮年之时，血气方刚，其力进锐。所以，长生迟，而帝旺速也。

死墓绝空，乃是泥犁之地。
死、墓、绝，皆从长生起。空是空亡。四者遇之，无不陷溺。虽得时旺相，亦不成事。故以泥犁喻之。
盖死者，亡也。犹人患病而死也。
墓者，蔽也。喻人死而葬于墓也。
绝者，厌绝也。犹人葬于墓，而根本断绝也。
空者，虚也。犹深渊薄冰处，不可临之履之也。
泥犁，地狱名。言其至凶也。但凶神遇之，则又反为我吉矣。

日辰为六爻之主宰，喜其灭项以安刘。
日辰乃卜筮之主。不看日辰，则不知轻重。盖日辰能冲动安静卦之爻象，能并起安静卦之爻神；发动者能制之，凶恶者能抑之，强旺者能挫之，衰弱者能扶之，生合者能破之。
古人云：日辰能救事，能坏事者，此也。故为六爻主宰。
且如占文书，卦有财爻发动，是文书坏矣。若得日辰合住财爻，或冲散财爻，或克制财爻，不使之去伤害父母；故得文书有气，其事可成。此能救事也。
又如占子孙，卦中父母不动，褔爻不空，其兆吉矣。若被日辰冲扶父母，刑害子孙，则变吉为凶，此能坏事也。日辰扶持用爻则吉，扶持忌爻则凶；克制忌爻则吉，克制用爻则凶。
假如七月乙未日，占兄弟病，得同人之无妄卦。卦中鬼爻动克主象，绝爻又动，其凶可知矣。幸得日辰未土，克坏官爻，合起主象，所谓灭项以安刘也，后果应无事。

月建乃万卜之提纲，岂可助桀而为虐。
月建乃龙德之神，故卜卦以是为提纲。须详其有无刑冲克害，有无生扶拱合；与世身主象，有无干涉，便见吉凶。月建中有，乃是真有。如坏事，乃真正坏事也。
且如占财，卦中无财，月建是财，向后终须可得；若卦中有财，月建克财，定主艰阻，须过此一月，方可得财。如卦中无财，月建又无财，而日辰是财，可许当日便有些。财少受克，则不中矣。盖月建成得事，日辰即可扶也。
且如五月内，占小儿病，得大过卦。卦中无子孙爻，而月建午火，正旺为主象，不断其死亡。余仿此。
凡看月建，与日辰同论。亦喜其扶持用爻，克制忌爻。忌爻旺动而又生扶之，则是助桀为虐，其祸为尤甚也。

最恶者岁君，宜静而不宜动。
太岁乃天子之爻。若来冲克世身主象，主灾厄不利，一岁中多不宁静。故此星为最恶。但贵人反宜见之。若带三刑六害，其祸尤甚，虽贵人亦不宜。若为主事爻入卦，其事必干朝廷，利于求官谋职。常人用事，多凶少吉。然此爻喜安静，不喜发动；若被日辰动爻冲起，必有灾患。

最要者身位，喜扶而不喜伤。
身：即月卦身也。其法与决，见第一卷。大抵成卦之后，先看卦身现与不现；与月建、日辰、动爻，有无干涉，则吉凶便见。故卜易以身为最要，而不可不看者也。
且如占得困卦：身爻在午。兑宫以午火为官鬼；旺则官非，衰则疾病。
又如未济卦：卦身在寅。若日辰是申巳冲刑之，离宫以寅木为父母，便知尊长挠括，或文书相干也。
又如兄弟爻动，与卦身相并，衰则虚诈，旺则口舌怪异也。若出现变动，依五类所主推之。
如占人贵贱，身遇财爻，化出父母，必是有艺富人。余仿此。
大凡卦身，占事为事体，占人为人身。喜扶而不喜伤。凡言扶，则生并拱合，皆在其中。而曰伤者，则又兼刑冲克害而言也。
世人多以“子午持世身居初”之身爻用之，多有不验，且未晓其义。予见卜易玄机，金锁玄关，明卦身之身，甚为得旨。故舍彼而取此焉。

世为己，应为人，大宜契合；
卜卦分世应者，宾主之象。世为己，应为人与事。人有彼此，所以辨人情之好恶也。求谋用事，须得生合比和，则有成就。若刑冲克害，必主艰难。此其所以大宜契合也。海底眼云：世应相克，纵然好事，也须费力。

动为始，变为终，最怕交争。
交、重为动。动则阴变为阳，阳变为阴。卦中遇此，当以动爻为事之始，变爻为事之终。
如占人来，得小畜之乾卦。辛未爻动，变出壬午子孙合，必妇人带小儿来。他仿此。
最怕交争者，如主事爻临子水动，变出未土来克害于我，乃大凶之兆。纵得用爻旺相，后亦不能称心遂意。余仿此。

应位遭伤，不利他人之事；世爻受制，岂宜自己之谋。 
应受伤，不利代占，盖代占以应为主也；世受伤，不利自占，盖自占以世为主也。若世应逢凶，而遇此者，则勿以此断之。

世应俱空，人无准实；
世应二爻，不宜在空亡之地。世空为自己不实，应空为他人不实。世应俱空，彼此皆无准实，谋事必有阻节。
若安静卦，世应空合，谓之失约无诚信。若忌爻发动旺相，则宜其落空也。

内外竞发，事必翻腾。
卦中一爻二爻发动，则变化有常，生克不乱，或吉或凶，自有条理。若内外爻象，纷纷竞发，则吉凶靡定，人情不常。必主事体反复，卒无定论。海底眼云：独发易取、乱动难寻。是也。

世或交重，两目顾瞻于马首；应如发动，一心似托于猿攀。 
世应皆不宜动，动则反变不常。马首是瞻（6），或东或西；猿猱（7）攀木，身心靡定。皆言其变迁更改，不能一其思虑也。但世以己言，应以人言。海底眼云：应动他人心易变。以应推之，世可知也。

用爻有气无他故，所作皆成；主象徒存更被伤，凡谋不遂。 
用爻，即主事爻也。如占文书，或尊长、音信等事，则以父母为主象。求财、妻妾、妇人等事，则以财爻为主象之类是也。喜旺相有气，不宜衰弱无力。若用爻有气，别无月建、日辰、动爻刑冲克害，乃为上吉好卦；从心所欲，无不称意。若用爻无气，而又被日辰、动爻克害刑冲，乃是大凶下卦；枉费心力，必无可成之理。盖用爻衰弱，别无生助，比同空伏之象；虽然出现，亦是无用之物耳。故曰徒存。

有伤须救，
伤者：身世主象，见伤于他爻也。
救者：动爻日辰，制伏于忌爻也。
且如用临申金，而被午火动克，则申爻受伤矣；若得日辰是未字合住之，不使之克；或日辰是子字冲散之，不能来克；或日辰是亥字制伏之，不许其克；皆为有救也。其他刑害等类，皆仿此。
若世身主象，见伤于月建日辰者，则真受其祸。盖二者为卜卦之主，无可救之道也。

无故勿空。
夫旬中空亡，有有故而空者，有无故而空者。凡遇日月动爻伤克，而在空亡，谓有故而空，避之可也。若无刑冲克害，而身世主象自落空亡，此为无故而空。大凶之兆。占病必死，占事不成，占人有难。盖空则虽有日辰动爻，难以扶持救援之故也。

空逢冲而有用；
凡遇卦爻空亡，今人不拘吉凶，概以无用论之。殊不知见冲亦有可用之处。盖冲则必动，动则不空。所以虽空而有用也。假如戊午日，占天时，得升之乾卦。（虎易说明：此卦引用不当。可换成无妄之乾卦为宜）。卦中父母空亡，却被日辰
冲动，定有雨。惟忌火空见冲则不吉。

合遭破以无功。
卦中有合，所谋易遂。如两人同心协力，事必克济。惟恐奸诈小人两边破说，则未必不生一二猜忌之心也。故凡遇合，须防刑冲克害以破之，则不成合。
且如寅亥两爻，本相和合；若有申字动，则申金克了寅木，又害了亥水，故虽合亦无功用矣。三合同看。天玄赋有合处逢冲之论，宜详味之。

自空化空，必成凶咎；
六甲空亡，犹深渊大壑，人不可履之地。若世身主象，无故而自入于空；或发动而入于空者；皆为大凶之兆，作事不利。惟忌爻见之反吉。

刑合克合，终见乖淫。
合者：合和也。凡占见之，无不吉利。然人不知，合中有刑有克。合而有克，毕竟不和；合而有刑，终成乖戾。
且如用午字为财爻，未字为褔爻，午与未合，然午带自刑，名为刑合。占妻妾多不正，占财亦是不正之财也。克合，如丑子之类是也。余俱仿上。
虎易说明：以上：“午字为财爻，未字为褔爻”，把两者的关系颠倒了。读者自宜分辨清楚。

动值合而绊住，
大凡动爻不遇合爻，然后为动。若有合，则绊住而不能动矣。故虽动亦作静爻论之。然有吉有凶，不可一概而论。且如用财而兄弟发，若有日辰合住兄弟，则不能克，而财爻不受其伤矣。子孙发动，而被日辰合住子孙，则不能生，而财爻不蒙其惠矣。
故凡所忌之爻动而合住，则不成凶；所喜之爻动而合住，则不济事。三合，三爻俱动为合住。六合，两爻俱动为合住。

静得冲而暗兴。
大凡占得六爻不动之卦，不可便以为安静。若被日辰冲之，则虽静亦动。譬如夜卧之人，无所挠括，则不醒寝。苟或被人冲唤，及推摸摇拽，百计叫醒，莫能安然而熟睡矣。
故天玄赋以为逢冲暗动。但不可只以日辰取之，有旺动之爻亦能冲起。其吉凶详见天玄赋中。

入墓难克，
墓者，滞也。动爻遇之，亦沉滞而不能脱洒矣。且如寅为主象，而卦中动出酉字、丑字，本嫌酉金克伤寅木，喜得丑乃金之墓库，则酉贪入墓，而寅木不为其所伤矣。余仿此推之。刑冲克害，亦当同看。

带旺匪空。
旺者，旺相爻也。谓春月木旺火相，夏月火旺土相，秋月金旺水相，冬月水旺木相，四季之月，土旺金相。古人所谓当生者旺，所生者相是也。此爻空亡，不作空论。以其有气故也。虽日下见阻，过旬则成。
古人云：旺相空亡过一旬。谓值过此一旬则不空，而谋事始成矣。

有助有扶，衰弱休囚亦吉；
此指主事爻而言也。且如主事爻无气，本为不美；喜得日辰、动爻、月建生扶合并，则虽无气，不作衰弱论。譬如贫贱之人而遇贵人提拔，则困苦相忘于扶持之下矣。但忌爻无气，则不可扶也。

贪生贪合，刑冲克害皆忘。
刑冲克害，四者皆凶恶之神。若得傍有生爻合爻，则彼贪生贪合，自不为患矣。故曰忘。假如世坐子，而动出卯字，此正无礼刑，本为凶兆；如得傍爻动出戌字，则卯贪戌合，不暇刑子。此贪合忘刑之例也。
又如世坐巳字，而卦中动出寅字，木能生火，所以忘其刑也。
又如用临巳字，动出亥字，亥本冲巳；若得动出亥、卯字，则亥水贪生卯木，不暇冲于巳矣。此乃贪生忘冲之例。余皆仿此推详之，可也。

别衰旺以明克合，辨动静以定刑冲。
夫地支有不和者，无怪乎其相克也。相冲、相刑、相害是也。然不别衰旺，辨动静，则谬于所用也。盖旺爻能克衰爻，衰爻克不得旺爻；旺爻合得起衰爻，衰爻合不起旺爻。动爻刑得静爻，静爻刑不得动爻；动爻冲得静爻，静爻冲不得动爻。故也。余皆仿此。
又如日辰与卦爻，则又日辰害得卦爻，卦爻害不得日辰。余亦仿此。
或问：静与衰爻伤不得动与旺，若遇动爻反衰，静爻反旺，则如之何。曰：两爻俱静，以旺为先；有动，以动为急。盖动，犹人之起；静，犹人之伏。彼虽旺，何畏哉。故曰：动爻急如火。
如占婚，以间爻为媒。间有两爻，亦当以此定之。若俱静俱动，或无旺无衰，则当取动爻，日辰冲之者为正，无冲，则看并起者为媒也。又无合并，然后看日辰生扶之爻。如此，则事归于一，而无两端之疑也。
此篇乃卜筮之精微处也。故凡此类，不能不辨，不得不载。学易者勿以琐碎目之，可也。

并不并、冲不冲，因多字眼；刑非刑、合非合，为少支神。 
卦爻即成，未免有合并刑冲类。然多一字，则不成其名；而少一字，亦不成其名也。
且如子日卜卦，卦中有一子字，则谓之并。若有二子字，则分开而太过矣。名虽为并，而实不能并也。二午则不冲，二丑则不合，二未则不害，二卯则不刑，二巳则不克。此多一字，而不成其名也。
又如寅巳申为三刑，若有寅巳二字，而无申字；或有寅申两字，而无巳字；或有申巳两字，而无寅字；则不成刑。
又如亥卯未为三合，或有卯未而无亥，或有亥卯而无未，或有亥未而无卯，则不成合。此少一字，而不成其合也。
三刑三合，须见两爻动，刑合得一爻起；一爻动，刑合不得两爻起。此又不可不知。
三刑古决谓丑刑戌，戌刑未，未刑丑类。最误初学。盖三者相见，彼此皆刑。非谓丑能刑戌，而不能刑未；未能刑丑，而不能刑戌也。如辰午酉亥为自刑，《问卜易览》以辰见辰，午见午，酉见酉，亥见亥定之，尤为谬妄。盖自刑者，以其自刑，而不与他爻相刑之谓也。又何必见辰见午为刑哉。

爻遇令星，物难我害；
令星者，四时月令之辰。春木、夏火、秋金、冬水。亦是得时健旺之星。虽见刑冲克害，不能挫其势。故曰：物难我害，逢空一半力。

伏居空地，事与心违。
伏，伏神也。卦上六爻为飞神，飞之下本宫六爻为伏神。飞为显，伏为隐。若卦有主事爻，不必更寻伏神；若不出现，须寻伏在何爻之下；看其虚实，以定吉凶。若六爻既无主象，伏神又临空亡，事决不成。
假如丙申日占文书，得泰卦。六爻无父，而本宫父母却伏在九二官爻下，仍旧空亡，所以无成也。

伏无提挈终徒尔，飞不摧开亦枉然。
伏神空亡，凡事不利，不须再看。若不空亡，必须冲开飞神，提起伏神，然后有望。
假如占文书，得贲卦。六爻无父，而丙午文书，却伏在六二己丑他宫兄弟下，可言相识把住文书也。得日辰动爻有未，刑冲得丑破，或有寅卯克得丑，方可露出伏神文书为用爻。又须得子冲起午，有未合起午，有寅卯生扶午，方得其力。否则，迟滞难成。不可便指为有用也。故伏要提，飞要开，二者不可偏废也。六冲最紧，六害不能出，亦不能破，卜易不可不知。六爻所伏，是事情盖有根有苗，终须再发。无动无伏，无生无化，无旺气，又世坐空亡，永无再发之理。
如十二月甲辰日，占被人诉讼，得贲卦。世坐卯鬼空亡，便为无始，其事已散；却不知丙午文书，伏在他宫兄弟爻下，当时未曾损坏；又日辰并起空爻下，本宫丙辰兄弟，口舌尚存。春来木鬼旺相，生起文书，其事必再发。此看伏神法也。
又如丁亥日占讼，得观卦。世应比和，父在空亡，谓之两无心。而世下伏神又落空亡，后必不争论。此为不再发之例也。学者宜细玩之。

空下伏神，易于引拔；
伏神若得伏于空亡爻下，易于扶持。盖飞爻既空，犹无栏绊；盖一遇日辰动爻生扶冲合，即出为用。不待伏爻上飞神破与不破也，故易于引擢。
古人论伏神，不看用爻现与不现，皆以世上一爻为飞神，世上本宫一爻为伏神。故八纯卦，世下无伏，则有乾家伏神坤家取之说。
愚谓：既有用爻，何必又取伏神。因无用爻，不得已而搜索之也。纵然伏神有用，亦成得迟，必主费力；些少受制，便不谐矣。如遇伏神透得出来，而月建日辰又带用爻，方可以速成断之。

制中弱主，难以维持。
用爻休囚，又被月建日辰制伏，纵遇生扶，亦不济事。盖衰弱遇克，如人攀枯枝朽木 ，岂不挫折也哉。纵有如膏之雨，难以望其回生。

日伤爻，真罹（8）其祸；爻伤日，徒受其名。
日辰为六爻主宰，总其事者也。六爻为日辰臣属，分治其事者也。是以，日辰能刑冲克害得卦爻，卦爻则不得刑冲克害乎日辰也。月建与卦爻亦然。

墓中人，不冲不发；
大抵用爻入墓，则被阻滞，诸事费力难成。须得日辰、动爻冲破，或克破其墓，方有用也。
假如戊寅日占财，得同人之乾卦。用爻入墓，喜得日辰克破之，果有。此一卦，或见用空入墓，以为无财，殊不知虽空而遇冲，虽墓而克破；冲空则实，破墓则开。所以有用财也。

身上鬼，不去不安。
六亲中，惟官鬼为凶杀。世爻临之，若非职役人卜，多凶少吉。须得日辰动爻克去之，然后无事；或忌爻临于身世者亦然。然亦不可克之太甚，则我亦受伤。
先圣有曰：人而不仁，疾之已甚，乱也；惟贵得其中耳。
予曾于三月丁丑日占身，得鼎卦，不动；然不数日而泄泻作。后七月甲戌日占身，亦得鼎卦，不动；乃得安然无事。盖前丁丑日也，三月正旺，又并动卦中子孙辛丑爻克之，此则克太甚也。七月土衰，所以无事。
又如癸巳日有乡人，同卜官事者，一人得遁卦，乃受刑责；一人得恒卦，而两边和释。盖此二卦，官鬼俱带刑爻持世，皆非吉兆。然遁卦鬼爻虽空，而被日辰扶起，且无去官之爻；恒卦则喜日辰去之，又应生世，所以无事也。

德入卦而无谋不遂，
德者，德爻也。谓天地合其德也。盖天干地支，上下皆合是也。亦谓之龙神。生合为妙，克合次之。
如戊寅见癸亥，甲子见己丑之类。此爻为主象，所谋皆遂。
如九月己酉日，占文书，得小畜之蛊卦。五爻动出丙子文书，与世上辛丑作合；此正天地合其德也。果应在戊子日成了文书。

忌临身而多阻无成。
忌者，忌爻也。如用财则兄弟为忌爻，用官则子孙为忌爻之类。此爻持临身世，不拘公私，皆主阻滞而不顺。若或休囚无气，亦见费力艰难。如旺则必不成矣。其余所用仿此。

卦遇凶星，避之则吉；
凶星，刑冲克害是。避之，六甲空亡是。夫空之一字，极有玄妙；若执真空，便失先天之旨。盖百物自空中来，无中生有，还归于空。空中不受伤克，反有可成之机。
如六爻安静，用爻无故自空，此为真空，万事无成。若被日辰动爻刑冲克害于用爻，而用爻在空，此为避凶而空。
《金锁玄关》所谓：克空为用是也。即是不坏，但目下略阻，过旬即成。
如六月壬申日，占子病，得姤之大过卦。父母旺动，用爻无气，本为凶兆；喜得用爻在空避之，果至丙子日愈。盖至丙子，则前面已过，又遇用爻帝旺之地，故也。

爻逢忌杀，敌之无伤。
忌爻发动，凡事不利。喜得比肩同类，帮助用爻以敌之，不弱于彼，事亦可成。
假如用爻在未，而卦中动出寅卯字，则土被木克，而受其伤矣；若得月建日辰上，有辰戌丑未帮扶未土以敌之，则彼将寡不敌众，而自止矣。
又如七月乙未日，为脱役事，占得损之节卦。官鬼发动，财爻助鬼伤身，本不可脱；喜得日辰未土，六五又变戌土，扶助世上丑土，有气敌之，鬼不能伤。果应无事。

主象休囚，怕见刑冲克害； 
休囚则不能敌杀。故怕见之。如五月乙未日，占财，得泰之大畜卦。用爻无气，又被日辰克害，果无望。

用爻变动，忌遭死墓绝空。
死墓绝空，乃陷井之地，大凶神也。死不复生，绝不复续，入墓则不能出，堕空则不能起。若主象发动而化入者，不问公私大小之事，皆主不成。占病逢之，必死无疑。

用化用，有用无用；
卦中既有用爻，不可再化出来，谓之化去。且不独用爻自化，或旁爻化出，皆不济事。故虽有用爻，此同无用爻之卦一般。占病尤忌。

空化空，虽空弗空。
假如甲辰旬中占卦，卦中寅动空亡，而化出卯字亦空，谓之空化空。可作一半用。盖本寅字当了空亡，后来卯字不作空矣。故虽空而不为空也。《金锁玄关》谓：重空不空。亦是此意也。

养主狐疑，
养，涵养之象。即长生中第十二位之星是也。若主象化入此爻，主凡事未决，狐疑不定。
决云：金养于辰，木养于戌，火养于丑，水土养于未。
若用爻属申酉金，动而化出之爻是辰字，木动而化入于戌之类。是也。

墓多暗昧。
大抵凶爻要入墓，吉爻不要入墓。
《金锁玄关》有：人墓、事墓、鬼墓之别。
《天玄赋》有身、世、命，随鬼入墓之论。皆大凶之兆。
占病遇之，九死一生；捕获遇之，深遁难觅；人物遇之，愚蒙不振；失脱遇之，暗藏不见。盖墓者，滞也。暗昧不明之象。卦中主象带刑动入墓者，占病必死，占讼入狱。

化病兮伤损，
病，即长生对冲之神也。主象化出病爻，凡事有损。占病未痊；占物不中；占药无效；占文书有破绽；占行人未回；占身命带疾；占妇人必不贞洁；占容貌必有破相。故曰伤损。

化胎兮勾连。
胎，即长生中第十一位之神也。决云：金胎在卯，木胎在酉，火胎在子，水土胎在午。若主象化入胎爻者，主迟滞不响快。占行人。主象化入胎爻，必有羁（9）绊，未能动身。如占盗贼及失脱，若官鬼化入胎爻者，主外勾里连也。

凶化长生，炽而未散；
主事爻化入长生者，皆吉。即是成得迟耳。惟坏事之爻化入长生者，则其祸根始萌，日渐增长，凶恶之势，必盛而后已。如占病，褔化长生，日渐减可；鬼化长生，日加沉重。直至墓绝日，始杀其势。

吉连沐浴，败而不成。
沐浴，即四败也。决云：金败在午，木败在子，火败在卯，水土败于酉。如用爻及所喜之爻化入败爻者，皆凶。
盖败之名，即不成之义也。若忌爻化入此爻，则不成凶。或赌博争斗，成谋之事，尤为大忌。
予卜供膳，得临之兑卦，应临财爻生世，本吉；但嫌其化入败爻，后果应不能济事。

戒回头之克我， 
回头克，乃用爻化出忌爻也。亦谓之本爻受克。凡事遇之不吉。世身亦不宜。如金化火，水化土类也。

勿反德以扶人。
古人有：“相生须用他生我，相克须还我克他”之句。若主事爻不生合世身，而反生合应爻；或应爻不生世，而世反生应者，皆谓之反德扶人。凡占遇此等之卦，必主费力艰难。必代人占卦，乃为顺利，事必易成。此又学者之所当知也。

恶曜孤寒，怕日辰之并起；
刑冲克害乎我者，为恶杀。非大杀、劫杀类。若得无气而又孤立无助，虽来伤我，必能敌之。即是不坏。惟怕日辰扶并起来，则必仗其势而肆毒于我，乃可畏也。

用爻重迭，喜墓库之收藏。
用爻重迭太过，若无日辰、动爻损之，必须得墓库收藏，然后可望。
且如丁丑日占财，得益之萃卦。卦中有两重财，初九、上九又化出两重财，日辰又是财，共有五重财；本为太过，不济事；喜得世上有辰字财库，谓之财有库藏，主有财也。余仿此。

事阻隔兮间发，
古云：世应当中两间爻，发动所求多阻隔。盖此二爻，居世应之中，隔彼此之路，动则两边隔绝。故也。
要知何人阻节，以五类推之。如父母动，乃尊长之属。

心退悔兮世空。
占事，若应不克世，日辰无伤，用爻有气，而世自落空；其人心堕意懒，不能勇往精进，以成其事也。

卦爻发动，须看交重；
凡遇卦不安静，当以动爻交重论之。交主未来，重主过去。
如占逃亡，卦有父动，主有音信。若交爻，当有人报信；如重爻，则信已先知。他仿此。

动变比和，当明进退。
动爻变出之爻，若比合，则当以进退论之。若寅化卯为进神，卯化寅为退神。进主上前，退主落后。
如占行人：用爻发动，若化进神，不日可望；化退神，则虽起程，亦他往未归也。
又如占宅，火在二爻动，可言其家灶常迁改。若化进神，必移于前；化退神，必移于后。他仿此。

杀生身莫将吉断，用克世勿作凶看。盖生中有刑害之两防，而合处有克伤之一虑。 
夫世身二爻，莫不喜生合，而恶伤克。若执定是法推之，则所谓胶柱调瑟，而不能达其变矣。岂所谓变易之道耶？
且如日辰、动爻来生合世、身，而日辰动爻系是主象之忌神，则虽生合于我，亦何益哉。况生合之中，有刑、有克、有害，故见杀生身者，不以为吉。
又如主事爻动来克世克身，乃是事来赶我，必然易成易就，我虽见克，亦何伤哉？
故云：克世者不以为凶。此乃卜易之活法，通变之妙理，学者所宜潜玩也。

刑害不宜临用，
凡遇刑爻为主象，必主不利。占事事不成，占物物不好，占病病必死，占人人有疾，占妇人必不贞洁，占文书必有破绽，占讼利必有罪责。
害爻为主象，必坏事。大概与刑爻相类。化入者亦然。然又须以衰旺分其轻重详之。

死绝岂可持身；
死绝二爻，临持世身主象者，必不利。占人有难，占病无救，占医无效，占事不济。变动化入者亦然。

动逢冲而事散，
冲之一字，不可一例推之。如空爻逢冲则实，动爻逢冲则散，又谓冲脱。静逢冲则动，又谓冲起。故凡动爻逢冲，吉不成吉，凶不成凶也。

绝逢生而事成。
大凡世身主象，临乎死绝之地，而临遇生扶者，乃为凶中有救，大吉之兆也。《天玄赋》有绝处逢生一篇，苟能沉潜玩味，玄妙自能采取。然所谓生者，不可执定日辰断之，动爻月建皆是也。
且如寅日酉用，而有辰戌丑未爻动，是为绝处逢生也。午日寅用，而有亥子水爻动，是死处逢生也。余以类推之。

如逢合住，须冲破以成功；
卦中用爻，遇日辰合住，或两爻自相合住者，不拘喜忌，皆不见效。须待冲破，或克破合爻，然后吉者吉，凶者凶。此下兼言期日之法。
且如用爻动来生合世身，凡事易成。若遇合住，则又阻滞。必待冲、克、破合之日，事始有成。

若遇休囚，必生旺而成事。
期日之法。不可执一，当圆变活法推之，庶无差误。
如用爻合住，则以冲破之日断之矣；若或用爻休囚者，则非生旺不能成其谋。故无气当以旺相月日断之。若用爻旺相不动，则以冲动月日断之；若用爻有气发动，则以合日断之，或以本日断之；若用爻受制，则以制杀月日断之；若用爻得时旺动，又遇生扶者，此为太旺，当以墓库月日断之；若用爻无气发动，而遇生扶者，即以生扶日断之；若用爻入墓，则以破墓月日断之；若用爻空亡，则以冲动月日断之；若用爻旺空，或空而逢冲、逢并、逢动者，则以过旬断之；若占散事，又当以用爻死墓绝日断之。
以上数节，乃撮其大要，以提醒后人。其中更玄妙之理，学者自当融通活变，分其轻重强弱定之，不可一途而取也。

速则动而克世，缓则静而生身。
此亦言日辰之法也。以用爻动静生合，定迟速缓急。且如占行人，若用爻发动，或应爻发动，可言其人身已起程矣。然来生世，则迟缓，克世即速到。余仿此。更当以衰旺论之也。

父亡而事无头绪，福隐而事不称情。
占法曰：“卦无父母事无头，卦无子孙不喜悦，”盖父母主事，子孙则喜庆之神也。故无父，则事无头绪；无褔德，则事不称情也。

鬼虽祸灾，伏犹无气；
官鬼虽为祸害，然六爻亦不可无。但宜静，而不宜动耳。若无官爻，则诸事无气。故《通玄妙论》有无鬼无气之论。宜细玩之。

子虽福德，多反无功。
子孙虽为福德，然不可重迭太多。多则杂，杂则乱而不专一。故曰无功。盖过犹不及之意也。

究父母，推为体统；论官鬼，断作祸殃。财乃禄神，子为福德。兄弟交重，必主谋为多阻滞；
此概言五类神之大略也，后卷分明，自有断法，不及细论。

卦身重迭，须知事体两交关。 
卦身一爻，为万事本体。若六爻中有两爻出现，必是鸳鸯求事，或事于两处。若带兄弟，必是与人同谋。兄弟克世，或带官鬼发动，必有人争谋其事也。
卦身不出现，事未有定向；出现持世、合世、生世，其事已定。宜出现，不宜变动，动则须防有变。若系喜神，不以此论。遇吉神而化忌爻，主先成后败；遇凶杀而化吉神，主先难后易。
若六爻无卦身，而动爻有化出者，即是此人来言其事也。如子孙为僧道类。卦身持世，或临本主人，或在本宫内卦，切己之事；临应爻，他人之事。六爻飞伏，皆无卦身，其事根由未的。卦身空亡，诸事难成；休囚死绝，诸事无气。大抵卦身，宜作事体看，不可作人身看。若占人，则是其人之身，非来占者之身也。
今人莫不以世与身爻同论，则误矣。但世身，喜生合，忌伤克。则无不同也。凡遇身克世，则吉；世克身，则凶。身若生世、合世，诸事易成；世生合身，难成。

虎兴而遇吉神，不害其为吉；龙动而逢凶曜，难掩其为凶。玄武主盗贼之事，亦必官爻；朱雀本口舌之神，然须兄弟。疾病大宜天喜，若临凶杀必生悲；出行最怕往亡，如系吉神终获利。是故：吉凶神杀之多端，何如生克制化之一理。 
大抵卜易，当执定五行六亲，不可杂以神杀乱断。盖古神杀，至京房先生作易，乱留吉凶星曜，以迷惑后学。如天喜贵人，往亡大杀之类皆是。今人宗之，无不敬信。虽《天玄赋》亦甚用之，其他不足论也。而其不用者，其惟《海底眼》、《卜易玄机》、《金锁玄关》之三家乎。
然神杀太多，岂能悉辨。合以六神言之，其法莫不以青龙为吉，白虎为凶，见朱雀以为口舌，见玄武即为盗贼。不分临持喜忌，概以所性断之。吾谓其大失先天之妙旨。何则？白虎动，固凶也；若临其所喜之爻，生扶拱合于世身，则何损于吾。故虽凶，不害其为吉。青龙发动，固吉也；若临所忌之爻，刑冲克害乎主象，则何益于事。故虽吉而难掩其为凶。朱雀虽主口舌，然非兄弟则不能；玄武虽主盗贼，若非官鬼则不是。盖六神之权，依于五行六亲故也。
又如天喜，吉星也。占病遇之，虽大象凶恶，不以死断，喜神故也。若临于所忌之爻动，吾必以为悲，而不以为喜。往亡，凶杀也。出行遇之，虽大象吉利，必阻其行，死亡故也。若临于所喜之爻动，吾必以为利，而不以为害。盖神杀之权轻，而五行之权重故也。
由是观之：遇吉则吉，逢凶亦凶。系于此，而不系于彼；有验于理，而无验于杀。何必徒取幻妄之说哉。不然吾见其纷然繁据，适足以害其理而乱吾心，岂能一一中节耶？
盖神杀无凭，徒为断易之多歧，而不若生克制化之一理为要。能明其理，则圆神活变，自有条理而不惑矣。
六亲，本也；六神，末也。至于吉凶神杀，又末中之末也。必欲用之，则当急于本而缓其末，惟六神可也。然六神但可推决事情，至于休咎得失，又当专以六亲为主。如此，则本末兼该，斯不失其妙矣。学者详之。

呜呼！卜易者知前则易，
世人卜筮，皆泥古法，不知通变，达其道者，鲜也。故有龙虎推其悲喜，水火断其雨晴，空亡执作凶吉，身位定为人论。凡此之类，难以枚举。
予作是书，取理之长，舍义之短，阐古之幽，正今之失。凡庸占俗卜之执迷古法者，亦莫不为之条解。有志是术者，苟能究明前说，自知通变之道矣。其于易也何有，故曰卜易者知前则易。

求占者鉴后而则灵。
推占者，固当通变。而求占者，亦不可不知求卜之道也。后即诚心是也。

筮必诚心， 
圣人作易，幽赞神明，以其道合乾坤故也。故凡卜筮，必须真诚敬谨，专心求之；则吉凶祸福，自无不验。今人求卜，多有科头跣（10）足，短衫露身，甚至有不焚香，不盥手者。呜呼！忽略如此，而欲求神明之感格者，未之有也。神明不格，而欲求吉凶之应者，亦未之有也。可不慎欤（11）。

何仿子日。
阴阳历书中，有子不问卜之说。故今人多忌此日。
愚谓：吉凶之应，皆感于神明，神明无往不在，无日不可格，能格其神，自无不验矣。故凡卜筮，在人之诚不诚，不在日之子与非子也。
且其说，又有辰不哭泣之忌。若辰日临丧，亦可以笑对吊者耶？此不足信也，明矣。
且如丙子日，袁柳庄卜脱役事，得姤卦安静。鬼临应爻，却被日辰冲动，世受六害，果应难脱。又谈朝辅卜诉讼，得蒙之未济卦。官鬼空亡，果应不成。又戊子日周焚松卜官讼，得离之贲卦。日辰扶起官鬼，冲克世爻，财爻又动，此必助鬼伤身，果被妇人执罪。又丙子日卜倭寇，得噬嗑卦。鬼爻衰静，果应不来；但被日带父爻六害，乃受风雨淋漓之苦也。
以上数占，皆系子日，未尝少误。果如历家言，何其事乃俱应耶？故凡占卜，贵乎秉诚，不贵择日。
以上全篇，总说断易之法，乃通章之大旨。不知此，则诸事难决。有志于是者，当先观此篇。若能沉潜、反复，熟读详味，此理即明，则事至物来，固将迎刃而解矣。其于易也何有。

生僻字注释：（1）【舂】读音：chong，一声。意为：把东西放在石臼或乳钵里捣去皮壳或捣碎。（2）【粞】读音：xi，一声。意为：碎米。（3）【糳】读音：zuo，四声。意为：舂过的精米。（4）【饐餲】读音：yi，四声。ai，四声。意为：食物腐败变味。（5）【桀】读音：jie，二声。意为：夏朝末代君主，相传是个暴君。（6）【瞻】读音：zhan，一声。意为：往前或往上看。（7）【猱】读音nao，二声。意为：古书上说的一种猴。（8）【罹】读音：li，二声。意为：遭遇，遭受。（9）【羁】读音：ji，一声。意为：拘束。（10）【跣】读音：xian，三声。意为：光着脚。（11）【欤】读音：yu，二声。意为：助词。表示疑问，反问，感叹等。


一、天时：

天道杳冥（1），岂可度思夫旱涝？易爻微妙，自能验彼之阴晴，当究父财，勿凭水火。 
天时一占，自《卜筮元龟》而下，皆以水火为晴雨之主，而不究六亲制化，盖执一不通之论也。惟《海底眼》有：“天相阴晴父母推”之说，深为得旨。然又引而不发。所以学者多泥古法，而不求其理，良可叹也。
且如古人以水爻为雨，其言旺动骤雨，休囚微雨。然水居冬旺，则雨岂独骤于秋冬，而轻微于春夏耶？知乎此，不攻自破矣。
故凡占天时，当看父财，勿论水火也。

妻财发动，八方咸仰晴光；父母兴隆，四海尽沾雨泽。 
占天不以水为雨，而以父为雨者，父母为天，天变则雨。故也。妻财则父母忌爻，动则克制雨神，所以主晴。卦中父动，主雨；财动，主晴。卦无父母，财爻又空，必然无雨；卦无妻财，父爻又空，必然不晴。

应乃太虚，逢空而雨晴难拟；
占天时与占人事一般。人事应空则难成，天时应空则难望。如久晴占雨则无雨，久雨占晴则不晴。若卦中雨爻动，其应空，亦主迟缓，世空则来速也。世应俱空，雨晴难拟，须详父母妻财，及日辰断之。

世为大块，受克则天变非常。
应为天，万物之体也。世为地，万物之主也。如世受动爻刑克，必有非常之变。如雨爻刑克，必是恶雨；风爻刑克，必遭恶风之类。又如财化火鬼，刑克世爻，若夏月卜卦，必是酷暑。卦无子孙及父母动者，则是迅雷惊电。余仿此。

日辰主一日之阴晴，
日辰乃一日阴晴之主。不可依《金锁玄关》作太阳论之。若日辰兄弟，其日必有风云；子孙，其日必有霞彩；官鬼，其日必然阴晦。余仿此。若动爻刑克日辰者亦然。如财爻动克则晴，父爻动克则雨类。卦中动爻，被日辰克制者，其象必不变。倘父母动，日辰生扶之，则大雨。妻财动，日辰生扶之，则烈日。

子孙管九天之日月。
阳宫子孙为日，阴宫子孙为月。旺则皎洁，衰则暗淡；空伏，则虽晴而被蒙蔽。子化子，日照霞明；属阴则月明星灿。化出墓绝，始虽明朗，终成暗晦也。

若论风云，全凭兄弟；
风云，以兄弟爻论之。旺动，则风高云密；死绝，则云淡风轻。化出子孙，则清风彩云；化出官鬼，则顽云恶风也。

要知雷电，但看官爻。
官鬼主雷电，动则必有雷声。旺相，霹雳惊雷；衰弱，云中虚闪。卦有两鬼皆动，主雷电交作；鬼化鬼，亦然。鬼化财，或卦无父母，虽雷不雨。

更随四季推详， 
父母主雨，妻财主晴，四时不易。其子孙、官鬼、兄弟，当随时推究，不可执一。详见于后。

须配五行参决。
凡占天时，固不可以水火为主；若五类所临，亦凭参究。
父母爻，四时主雨。若临金水，雨乃未止；临火土，虽雨不久；但临土，则雨虽止，而云不散；临木，则有风有雨之象也。
妻财爻，四时主晴。临金，必有烟雾；临水，必有朝露，或虽晴不久；化出父爻，反主有雨；临木，晴而有风；临土，晴而有云；临火，日丽中天。
兄弟爻临木，四时主风；临土，四时主云；临火，风云皆有；兄化兄亦然；临金，主有风沙；临水，则浓云也。又夏月新秋，遇火兄，主大热；冬月初春，遇水兄，主大寒。
子孙爻临金，四时皆为星月；属阳，则冬与正月为冰霜，夏秋为白云；临木，二三月为游丝，余月皆为日晷（2）日色；临水，正月与冬季为冰雹雪霜，夏秋与二三月为朝露；临火，四时皆为日；临土，夏秋为巧云，二三月为霞，冬月为日。
官鬼爻临火，及未戌二土，为电；余皆作雷断。正月鬼动化父，或与父爻同发，主有春雪；盖春雪乃杀物之雪，非瑞，故也。若二月春分后，八月秋分前见之，皆以雷断。春分前，雷声未发，则湿云带雨之象，非雷也；秋分后，雷声即收，鬼如动，必有狂风拔木，林间震响之恶势。雷声即收后，与未发前，若鬼带三刑六害，乘旺动来克世，雷应非常之变，虽冬月，亦有震惊百里之象。

晴或逢官，为烟为雾； 
卦得晴兆，鬼亦动者，必有浓烟重雾；或恶风，或阴晦，冬或大寒，夏或大热；或有日月薄蚀之变。必非风和日丽，天晴月皎之候。

雨而遇福；为电为虹。
卦得雨兆，子孙亦动者，非有闪电，则有彩虹。盖子孙主彩色。虹与电，亦有其象，故以类而推之。若执定日月霞彩，则胶柱而调瑟也。

应值子孙，碧落无瑕疵（3）之半点；
凡遇晴卦，应临子孙动者，其日必然皎洁。或财临应动，化出子孙亦然。盖应为天，子孙为清光皎洁之神。故也。

世临土鬼，黄沙多散漫于千村。
晴卦中，世临土鬼发动，或土鬼动来冲克世身者，乃是沙落天也；兄弟化出土鬼亦然。秋冬见之，多主阴晦。或从子孙化出，当有云奔铁骑之象。

三合成财，问雨那堪入卦；
卦有三合成局，依五类推之。如成财局，有霞彩；成鬼局，有雷电类。
如久晴占雨，卦遇三合财局，必然无雨。久雨占晴，卦遇三合父局，亦主不晴。
如五月甲申日占晴，得随之咸卦。辰子两爻俱动，与日辰申字，正合成父局，雨果不止。

五乡连父、求晴怪杀临空。
五乡：财官父兄子也。五类中，唯父母为雨。此爻空亡，或休囚不动，雨未可望。若遇动爻，化出父母，则主有雨；化出财爻，则主晴也。

财化鬼，阴晴未定；
财主晴明，鬼主阴晦。故遇财化鬼，或鬼化财，或鬼财皆动，必主阴晴未定。或先阴后晴，先晴后阴之象。卦无子孙，财反助鬼，必不晴也。

父化兄，风雨靡常。
父主雨，兄主风。两爻相化，或俱发动，皆主风雨交作。凡论先后，当以动者为先，变者为后。俱动，则以旺者为先，衰者为后。或曰：旺多衰少。

母化子孙，雨后长虹垂螮蝀（4）；弟连福德，云中明月出蟾蜍（5）。 
日月虹霓（6），皆属子孙。若遇父爻化出，必然雨后虹见；兄爻化出，则云中漏日。冬月兄化子，是雪片随风；夏秋，是风卷晴云。属阴，则风清月朗；三春属阳，则风和日暖也。父旺财衰，而兄动化子，当推云中闪电。更宜细究。

父持月建，必然阴雨连旬；
卦中六亲。皆不宜临月建，唯子孙一爻遇之为吉。其他如父临之，必主久雨；财临之，必主久晴。临父化水则潦（7），临财化火则旱。非水火而刑克世爻亦然。

兄坐长生，拟定狂风累日。
长生之神，凡事从发萌之始，直至帝旺，然后衰死。故遇长生，卒难止息。如父逢之，雨必连朝；兄逢之，风必累日；官逢之，阴云不散；财逢之，雨未可望；须至墓绝日，然后雨可止、风可息、云可开、阴可霁（8）也。化出亦然。

父财无助，旱潦有常；
官鬼空伏，父母无气，而财爻旺动者，必旱；子孙空伏，妻财无气，而父爻旺动者，必潦。
凡遇此象，最怕日月动爻，又来生扶合并，则潦必至浸没；旱必至枯槁。
如父财二爻，虽或旺动，却有制伏，或居死墓绝地，又无扶助者，虽旱有日，虽潦有时，必不为害。

福德带刑，日月必蚀。
子孙带刑，动化鬼；或官鬼动来刑害，或父带螣蛇来克，皆主日月有蚀。阳爻日，阴爻月。
如八月庚申日，予卜中秋月，得家人之观卦，果应大雨。

雨嫌妻位之逢冲，
占雨要财爻静。若被日辰冲动，父母暗伤，雨未可望。父或发动，雨亦不多；不然当日必无雨。至财爻墓绝日，方可有雨也。若父爻安静，逢冲则有雨。

晴利父爻之入墓。
墓主晦滞。父爻动入，即是雨意，终不沾濡。财爻动入，亦是阴晴气候，入墓亦然。
如五月丁丑日，占晴，得屯之无妄卦。父母虽动，然坐在墓爻，果应晴而阴滞也。

子伏财飞，檐下曝夫犹抑郁；
大抵占晴，以财为主。若徒有财而无子孙，或居空地而又变弱，此日有阴晴之象。盖财爻但主晴，不主日。得子孙出现不空，或发动，或旺相，或遇生扶，或逢冲并，然后有日。况无子孙，则财绝生意。官鬼专权，必非久晴之兆也。

父衰官旺，门前行客尚趑趄。
占雨以父为主。休囚死绝，便不可望。若得官爻当权旺动，生扶父母，亦主有雨。但忌父居空地，或在日辰制伏之乡，仍为无雨。然亦必有湿云载雨，凝滞不散之象。

福合应爻木动交，而游丝漫野；
子孙乃旷达之神。若临木动合应，或在应上生合世身，必是风和日暖、游丝荡飏（9）之天也。夏月熏风解愠，秋月风清月朗，冬月玉屑呈祥。属水，可言露珠。

鬼冲身位金星会，而阴雾迷空。
卦晴。而鬼临金水爻，动来冲克世身，或临卦身冲克应爻，或就临应上发动，皆主有浓烟重雾，蔽塞郊野之象。父母动则主雷鸣，非烟雾也。

卦值暗冲，虽空有望；
占雨，怕父空；占晴，怕财空。二者皆无成望。若日辰冲之，则冲空不空，过此一日，自有成望。欲定日期，亦以冲日、冲时断之。

爻逢合住，纵动无功。
父动有雨，财动须晴，理固然也。若被日辰动爻合之，名合住；虽动，亦依静看。合住财爻，不晴；合住父爻，不雨。大概是密云不雨之象。
辛丑秋，予寓江东欲返，值飓风大作，丁亥日，卜得困之震卦。兄弟父母俱动，合住应爻，果当日辰时止息。

合父鬼冲开，有雷则雨；
父母合住，本主不雨。若遇鬼动，冲破合住，当主将雨未雨，必待雷震，而后有雨也。冲爻是弟，发风则雨；冲爻是子，闪电则雨。日辰冲克同断也。

合财兄克破，无风不晴。
财爻合住，本不晴明。若得卦有兄动克破合爻，或日辰是兄，冲克破之，则必待风起，然后晴；无风则不晴也。
如辛未日占晴，得损之小畜卦。财被合住，喜得日辰带兄，冲破合爻，果应发风而晴也。

坎巽互交，此日雪花飞六出；
八卦属象：乾为天，为晴；坤为地，为阴；坎为水，为雨雪冰雹；离为太阳，霞电；艮为云；震为雷；巽为风；兑则星月、雾露类也。
若冬月卜卦，遇坎化巽，或巽变坎，必有风雪飘扬之象。若父兄交变，而子孙兼动者，亦然。若父动而子化子，则是雪月交辉之象也。

阴阳各半，今朝霖雨慰三农。
雨乃阴阳之象，郁结而成。故古人有“阴阳和，而后雨泽降”之说。凡占天时，得阴阳相半之卦，必然有雨。然亦必须将财父兼看。纯阳卦安静，占雨不雨，占晴必晴，动则主雨。纯阴卦安静，占晴不晴，占雨必雨，动则主晴。盖阳动则变阴，阴动则变阳。故也。纯阴卦，动出父爻，终有雨；纯阳卦，动出财爻，终晴。

兄弟木兴系巽风，而冯夷（10）何其肆恶；
占天，遇兄弟属木在巽宫，乘旺动来刑克世爻，当有飓风之患。更与父爻同发，必成风雨。若化官，定然伤物。化出水，风雨兼作。化出火土，惟云耳。

妻财火动属乾阳，而旱魃（11）胡尔行凶。
财临火动，或从火化，或化火爻，或变入乾卦；而又遇月建、日辰、动爻生扶合助者，必主大旱。若六爻无水，父母死绝，或父与水爻在空，而财福当权旺动亦是。

六龙御天，只为蛇兴震卦；
震卦又为龙象。若有青龙鰧蛇，在此宫动者，必有龙现。虽非龙蛇，而在辰巳爻上旺动者，亦主有龙。从父化出，先雨后龙现；化出父爻，先龙后雨；父爻安静，或空伏，龙虽现而无雨。化财亦然。若蛇龙辰巳等爻，临鬼动者，非龙，乃电掣金蛇也。

五雷驱电，盖缘鬼发离宫。 
电，雷之光也。有声曰雷，无声曰电。若鬼在离宫动，当以五雷驱电断之。盖离有彩色之象。故也。火鬼亦然。金化火，火化金，雷电交作。凡鬼爻旺相，雷声必烈；休囚，其雷稍轻；克世临金，或带自刑，虽不旺相，声亦惊骇。属土无气，隐隐轻雷也。
《金锁玄关》及《卜易玄机》，以鬼临金火，皆作电断。愚谓：金乃有声之象，火则然矣，金何理乎？故不敢取。

土星依父，云行雨施之天；木德扶身，日暖风和之景。 
土主云，父主雨。故土临父动，有云行雨施之象。木主风，财主晴。故木临财动，有日暖风和之景。变化者亦然。

多雾多烟，爻上财官皆动。
财动本晴。若鬼爻亦动，或日辰带鬼，持克世爻，必先有烟雾而后开晴也。官旺财衰，大雾重如细雨；鬼衰财旺，烟迷少顷开晴。

身值同人，虽晴而日轮含耀；世持福德，纵雨而雷鼓藏声。 
凡卜天时，被世爻所克者，必无此象。如兄弟持世，则克财爻；财若旺相，亦非皎洁天气。子孙持世，则克官鬼；官若发动，虽雨必无雷声。他仿此。世若安静，或落空亡，皆勿断。被日辰克制者，其象必然。

父空财伏，须究辅爻；
占雨：父为主，鬼为辅；占晴：财为主，子为辅。若财父皆空，或俱不出现，或一空一伏，则雨晴难定；须究辅爻衰旺动静，庶可推决。如鬼爻旺动，日月动爻又来生合，亦主有雨。子孙旺动，鬼爻墓绝，亦主晴。或官与子俱静，则有日辰生合冲并者为急。
如五月甲戌日，久晴占雨，得屯卦。财不出现，父爻衰空，同是雨晴难定之象。喜得日辰冲并，卦中土鬼暗动，果应有雨。但鬼临土爻克水，所以雨亦不多矣。

克日取期，当明占法。
占雨，看父爻；占晴，看财爻；占风，看兄爻。久晴占雨：父爻衰弱，生旺日有；父爻安静，冲动日有；父若发动，合值日有；月建是财，出月断之；卦无父母，财爻墓绝日有。
久雨占晴：财爻衰弱，生旺日止；日辰是财，当日即止；卦无财爻，父母墓绝日止；月建是父，出月止；日辰是父，财虽有气，当日必不能止也。若衰爻遇有扶起者，即以扶爻断之。
如占一日阴晴，当以时刻取期也。

要尽其详，别阴阳而分昼夜；
阴阳之分，当以卦宫取，勿以爻象论。阳以昼言，阴以夜言。或曰：外卦阳爻，以上午断；内卦阳爻，以下午断；外卦阴爻，以上半夜断；内卦阴爻，以下半夜断。又阳化阴，昼兴夜作；阴化阳，夜兴昼作。
又曰：阳宫阳爻，午前推之；阳宫阴爻，午后推之。阴宫仿此。

欲推其细，明衰旺以定重轻。
衰旺以四时言，旺则重，衰则轻也。有气而又临生旺之地者愈甚，无气而又临墓绝之地者尤微。旺变衰，先重后轻；衰变旺，先轻后重也。

能穷易道之精微，自与天机而吻合。

生僻字注释：（1）【冥】读音：ming，二声。意为：深奥。（2）【晷】读音：gui，三声。意为：日影。（3）【瑕疵】读音：xia,二声。ci，一声。意为：微小的缺点。（4）【螮蝀】读音：di，四声。dong，一声。意为：虹。虹的别称。（5）【蟾蜍】读音：chan，二声。chu，二声。意为：传说月亮里面有三条腿的蟾蜍，因此，古代一般用来指月亮。（6）【霓】读音：ni，二声。意为：大气中有时跟光同时出现的一种光的现象。（7）【潦】读音：lao，三声。意为：雨水大。（8）【霁】读音：ji，四声。意为：雨后或雪后转晴。（9）【飏】读音：yang，二声。意为：飞扬，飘杨。（10）【冯夷】读音：feng,二声。yi，二声。意为：冯夷为古代神话中的黄河水神，也称河伯。（11）【魃】读音：ba，二声。【旱魃】意为：古代传说能引起旱灾的怪物，也称旱神，旱鬼。


二、年时：

阴暗晴暑，天道之常；水旱兵灾，年时之变。欲决祸福于一年，须审吉凶于八卦。
所谓年时，一年中，四时事也。远则国家，近则官府；大则天道，小则人物；皆在六爻内 。凡推及此，必须仔细。不比人事一端之易，学者宜用心焉。

初观万物，莫居死绝之乡；
万物属初爻。临财福吉，临鬼杀凶。生旺有气，五谷丰登，六畜兴旺。空亡墓绝，则六畜多灾，五谷亦欠收也。受克亦然。

次察群黎，喜在旺生之地。
二爻为人民之位。遇子孙，四时安乐。逢官鬼，太岁多灾；发动克世，民多为盗。自空化空，民多暴死。空动，生合应爻，民多迁徙外郡。火鬼化父，小儿多出痘疹。

三言府县官僚，兄弟则征科必迫；
三爻属阳，以府官断；属阴，以县官断。属阴土，以府州县僚佐官断。
三爻临世，或是本宫，以本县官断。无故自空，县必缺任。逢空而遇应上鬼冲，必有外郡官摄政。发动逢空，将已辞印。化进神，有升擢之喜；化退神，有降谪之忧。
生合世爻，或初二爻者，有仁民爱物之心；刑克，则克制小民。非良吏也。若临子孙，清廉正直；临官鬼，酷毒好刑；临兄弟，贪暴无耻。
兄动克世而生合五爻，或岁君者，必主其年官府征科急迫也。

四论朝廷宰相，冲身则巡警无私。
三公九卿，上司官，皆在四爻。若能生合世爻、二爻，必有忧民官在朝。生合五爻，刑克二爻，朝廷皆阿谀之臣。发动，以出巡官断之。
临子孙，正直无私。生合持世，必能为民除害。
兄动化财，与世刑克，其年当有征索旧欠官来也。若临应上，或化空亡，必不入我境界。若与其身相冲，遍巡四境。
如遇鬼化鬼，一年官，两度来；或有两员官来也。

五为君上之爻，
五爻为天子之位，最不宜动来刑克世爻，其年必受朝廷克剥。若临财福，生合世爻，必有君恩。化出父母，当有赦宥（1）。空动，有名无实。
或虽生合世爻，却被三四爻克制、合住者，纵有君恩，官府隐瞒，不能下及百姓。制爻衰死，亦主半被侵捺（2）。
五爻自空，其年天子有崩伤之忧。化出子孙回头克制，必主太子摄位。五爻空动，冲身冲岁，有巡狩出外事。
四爻制克五爻，当有奸臣专国。四爻旺，五爻衰，恐谋不轨。

六为昊（3）天之位。
六爻为天。若空，其年必多怪异事。盖天无空脱之理。所以，主有变异也。如子孙为日食星陨类。若遇兄动，亦主有惊怪不常之变。此于空亡之异，为尤甚也。

应亦为天，克世，则天心不顺；世还为地，逢空，则人物多灾。
应爻又作外郡，世爻又作本境看。

太岁逢兄乘旺，有温州之大飓；
太岁，乃一年主星。惟遇子孙为吉，其他皆非所利。如临兄，出现变动，其年必多恶风；乘旺克世，有飓风之灾。若属金水，或化父母，或与父爻同发，风水之祸，必不能免。化兄一年雨作。

流年值鬼带刑，成汉寝之轰雷。
流年，即太岁。若临官鬼发，其年必多恶雷。带刑克世，必伤人物。六亲中至凶，莫若官。六爻遇之，皆遭其祸。如初爻遇之，物不利；二爻遇之，人不安。六爻无官，年月不带，方为大吉。纵有旱潦年灾，必不至于大害。出现逢空，或衰绝不动，亦不妨。

发动妻财，旱若成汤之日；交重父母，潦如尧帝之时。
财临太岁，其年雨水必不周遍。更临火爻，或火化其生扶，而父爻衰弱者，定主亢旱。若父持太岁，其年雨水必多，更化水爻，又临生旺之地，而财爻空伏无气者，必主大水。世克如不伤世，则五谷不损。
若只占年时水旱，不必拘定太岁，但看财父可也。有动，以动为胜；不动，以旺为胜。克世则可畏。

猛烈火官回禄，兴灾于熙（4）应；
鬼在乾宫，或在六爻上动，当以雷断，其余不可乱言。如卦中火鬼动，其年有火灾。若与世无干，而与应爻克冲者，乃是外郡被灾，与本境无涉也。

汪洋水鬼玄冥，作祸于江淮。
水鬼发动，其年必有水灾。在外卦，或化父母，或冲动父母，是雨水淹没。在内卦，是河决海翻。若不克世，虽溢无事。如戊午年正月辛亥日，卜年时，得蒙之中孚卦。水鬼与应上父爻俱动，伤克世爻，妻财又伏；其年果应风雨连月，水溢田中，五谷淹腐殆尽也。

尤怕属金，四海干戈如鼎沸；
金鬼发动，其年必不宁静。盖金乃兵象，故也。在四五爻上，是大臣谋叛；冲克应爻，生合五爻，是朝廷征讨。在外卦，又属他宫，是夷狄（5）侵犯中华。
鬼化鬼，或两鬼俱动，必非一处作乱。卦身逢之，四海皆然。太岁逢之，一年不得安静。空动是虚，或化空绝，化败病，或化回头克，或被月建日辰动爻克制，虽或反乱，终必败亡。休囚发动，不过强梁盗贼。
甲寅正月庚申日，卜倭（6）乱，得困之大过卦。六三午火鬼动，化出酉金兄弟，带刑克害，其年果应倭贼大乱。火主烧，金主杀，兄又劫财，所以，其年劫烧杀伤，不可胜计。

更嫌值土，千门疫疠（7）若符同。
土鬼发动，其年多瘟疫。生旺为甚，休囚稍可。在艮宫动，瘴气亦重。克世，人多疫死，世克不妨。鬼带白虎，亦是瘟疫兆也。

逢朱雀而化福爻，财动则旱蝗相继；
鬼带朱雀动，化子孙，刑克身世，主有蝗虫之灾。盖朱雀能飞，子孙又禽虫之属，故也。财临太岁，虽非朱雀，若化子，在生气爻上亦然。更遇财爻亦动而无制伏者，必主旱蝗相继之岁。

遇勾陈而加世位，兄兴则饥馑（8）相仍。
勾陈，职专田土。官鬼逢之，必非大有年。持世克世，必然歉收。财化兄，或与鬼俱动，则是饥馑之年也。若财空福绝，或福空财绝，皆是饥岁。

莽（9）兴盗起，由玄武之当官；
鬼加玄武，动克世爻，其年必多盗贼。属阴，是穿窬小人，梁上君子；属阳，是强梁伙盗。若临土，或化土克世，必主盗贼蜂起。化出金，冲克岁君，或五爻者，今虽为盗贼，终必谋动干戈，扰乱四海，以犯上也。

宋殄（10）异多，因螣蛇之御世。
鰧蛇，乃妖怪之神。在六爻上动，虽非鬼，必主有大变异。鬼在六爻上动，虽非鰧蛇，亦主大变。在乾宫，或化入乾卦者，亦然。不在六爻，不落乾宫，而鬼带鰧蛇发动，则是世间有变异奇怪。如下文所云也。

若在乾宫，天鼓两鸣于元末；
鰧蛇动临官鬼，若在乾宫，主有天鼓鸣之异。若化金爻子孙，或化入兑卦者，有星月之异。如星入月类。若化火财，与父作合者，有虹霓之异。如吸酒饮釜类。若化火爻子孙，或化入离宫者，有日月之异。如今丙辰秋，数日并出类。
鬼爻或属金者，以雷断。如击台失匙类。鬼爻属木，或化父母爻者，以雨断。如雨血雨毛类。鬼爻属木，或化兄弟者，以风断。如红风黑风类。木鬼与世应相冲，有异风之变。如宋季有白气溺贯百里类。

如当震卦，雷霆独异于国初。
鰧蛇鬼，在震宫动者，有雷霆之异。如秋间夏月，无云而雷霆震类。震卦，又为龙。若临辰巳爻上，或化辰爻，主有龙现。如龙挂为桥之异。
震卦又为木，或临木爻，或化木爻者，有树木之异。如戴若实家，柳如牛鸣；赵如初家，柏如鹤鸣之类也。

艮主山崩，临应则宋都有五石之陨；
鰧蛇鬼，在艮宫动者，其年有山崩之异。如元统间山崩陷为地类。属金化金，则是石，如山鹤变为石，叱石为羊类。若临应爻，或在六爻，或化乾卦，是天变也。如星化为石类。

坤为地震，带刑则怀仁有二所之崩。
鰧蛇鬼，在坤宫动者，其年必主地震。逢金，则有声；带刑，则崩裂。坤卦又为牛，若鬼临丑，必有牛异。如戴人变牛类。
乾坤二卦中，鰧蛇鬼，临世动，乃是人有异事，非物也。如妇生须，男孕子类。坤乃纯阴卦，鰧蛇鬼动，与玄武相合住者，必主昼晦。元末每多此异。

坎化父爻，雨血雨毛兼雨土；
坎卦，在天为雨，在地为水。鰧蛇鬼在此宫动，临应爻六爻，或化父爻者，皆以雨断。不然，则是河涸（11）海溢之异。若金鬼化父，当有雷雪同作之异。雨血雨毛雨土，皆元末之异也。

巽连兄弟，风红风黑及风施。
鰧蛇鬼，在巽宫动化兄，主有异风。如宋英宗时有赤风，元顺帝时有黑风类。若不化兄，不临应爻六爻，勿作风断，是草木之异。如武后时，九月梨花开类。震巽二卦，又为禽鸟。若鰧蛇鬼在生气爻上动者，有诸禽之异。如春秋时，六鹢（12）退飞；唐库中，金钱化蝶类。

日生黑子，宋恭帝惊离象之反常；
鰧蛇鬼，在离宫动者，有日异。如宋恭帝时，日中有黑子类。若非应爻六爻，则有火异也。如大德间，火从空中降下，延烧禾稼数十亩类。迩（13）年蒲州火从平地迸（14）出，居民被烧者，不可胜计。

沼起白龙，唐玄宗遭兑金之变异。
兑为泽，为井，为池沼。若鰧蛇鬼，在此宫动者，当有唐玄宗时，沼中白龙，乘空而起。元顺帝太子寝殿后新甃（15）一井，井中亦有龙出，火焰烁火，变幻不测，宫人见之，莫不震摄类。

发动空亡，乃验天书之诈；
以上鰧蛇鬼动，临空化空，其怪异事是虚传，诈说，非真有也。如宋真宗时，天书下降之类。

居临内卦，定成黑眚（16）之妖。
鰧蛇鬼，在本宫内卦，妖怪见于家庭。如宋徽、钦时，有黑眚见掖（17）庭类。

欲知天变于何方，须究地支而分野。
凡遇变异之象，须看见于何方，直以所伤之方定之。如子为齐域，丑为吴域，寅为燕域类。此十二支分野也。当先以克爻定之，无克，以刑爻定之，又无刑，则以本爻断。刑克爻空，亦以本爻断。

身持福德，其年必获休祥；
子孙为褔德之神，以其生财克鬼，故也。若得旺动，其年必有好处。在初爻，万物吉利；二爻，百姓安宁；三四爻，官吏清明；五爻，君明国正；六爻必有景星庆云之瑞也。若临太岁，生合世身；或临世身，有气不空，是皆太平之象。

世受刑伤，世岁多遭惊怪。
世乃年时之主爻。凡三农百姓，五谷六畜，皆系于此。得时旺相，不临兄鬼，其年必然称意。
如受太岁、月建、日辰、动爻伤克，其年必多惊险。无故自空，人多暴死。

年丰岁稔，财福生旺而无伤；
卦中子孙得地，财爻有气不空，兄鬼凶神衰静者，必是丰年乐岁。

冬暖夏凉，水火休囚而莫助。
凡占年时，以财父二爻看水旱，水火二爻看寒暑。若水在死绝，或居空地，其年冬月必暖；火居死绝，或居空地，其年夏月必凉。若加刑害克世，而又居生旺之地者，暑必酷暑，寒必严寒。不克世爻，则伤物。此衰旺，不可以节气论。

他宫伤克，夷狄侵凌；
他宫为夷狄。无他宫，则看外卦。若来伤克本宫，其年夷狄必来侵犯。外生内卦，必多进贡。

本卦休囚，国家衰替。
本宫为国家。无本宫，则看内卦。旺相，国家强盛；无气，则国家衰替。

阴阳相合，定然雨顺风调；
凡遇一阴一阳卦，必然世应相生。六爻相合，一卦中，各有配偶。其年必主雨顺风调也。更得六爻安静，财福不空，必是丰登之岁。

兄鬼皆亡，必主民安国泰。
兄弟乃克剥破败之神，官鬼又祸患灾殃之主。二者空亡，或不上卦，必主其年国家无事，兆民安乐，六畜得宜，万物畅茂，雍熙之世也。

唯明天道，能知万象之森罗；识透玄机，奚啻（18）一年之休咎。

生僻字注释：（1）【宥】读音：you，四声。意为：宽恕，原谅。（2）【捺】读音：na，四声。意为：按。（3）【昊】读音：hao，四声。意为：广大无边，也指天。（4）【熙】读音：xi，一声。意为：光明。（5）【夷狄】读音：yi，二声。di,二声。意为：古代指北方的少数民族，后泛指外国。（6）【倭】读音：wo，一声。意为：我国古代称日本。（7）【疠】读音：li，四声。意为：瘟疫。（8）【馑】读音：jin，三声。【饥馑】意为：饥荒。（9）【莽】读音：mang，三声。此处指西汉后期篡权的王莽。（10）【殄】读音：tian，三声。意为：灭绝。（11）【涸】读音：he，二声。意为：干涸。（12）【鹢】读音：yi，四声。意为：古书上说的一种水鸟。（13）【迩】读音：er，三声。意为：近。（14）【迸】读音：beng，四声。意为：向外溅出或喷射。（15）【甃】读音：zhou，四声。意为：用砖砌井。（16）【眚】读音：sheng，三声。意为：灾异。（17）【掖】读音：ye，一声。意为：塞进夹缝。（18）【啻】读音：chi，四声。意为：但，只，仅。






卜筮全书卷之九    黄金策 二

三、国朝：

君恕则臣忠，共济明良之会；国泰则民乐，当推祸福之原。虽天地尚知其始终，况国家岂能无兴废？

本宫旺相，周文王创八百年之基；大象休囚，秦始皇遗二世主之祸。
本宫为国爻。以太岁为君爻，岁合为后爻；月建为臣爻，日建为东宫；子孙为黎庶，父爻为国。若建国时，卜得本宫旺相，如周文王，子孙享国八百年之久也。史记周武王定鼎于洛，卜云：传位三十，历年七百。后至赧（1）王亡，共算八百余年。故曰：周过其历也。若本宫休囚，大象又凶，则如秦始皇，二世亡国。

九五逢阳，当遇仁明之主；四爻值福，必多忠义之臣。
五爻为君位。若逢阳象，更遇青龙财福，必是仁明之君。世临阳象，带吉神亦然。
四爻为臣位，若子孙旺相克世，乃敢谏直臣。若兄鬼生合世爻，乃阿谀佞臣也。

岁克衰宫，玉树后庭花欲谢；
本宫衰死，更遇太岁所克，其年国有乱亡之兆。昔陈将亡，后主使诸妃嫔，及女乐与侠客，共赋诗，互相赠答。采其尤艳丽者，被以新声；选宫女千余，习而歌之，分部迭奏。其曲有玉树后庭花，临春乐等，大略皆美诸嫔妃之容色。君臣酣（2）歌，自夕达旦，以此为常。后为隋所灭。故曰：玉树后庭花欲谢也。

年伤弱世，鼎湖龙去不多时。
太岁刑冲克害世爻，主国君疾病，或内难将作。若克世爻，而世爻衰弱，必有君崩之忧。史记曰：黄帝乘龙上天。故凡帝崩曰升遐，讳言死也。今日鼎湖龙去，言其不久而崩也。

世临沐浴合妻财，夫差恋西施而亡国；
世临沐浴，或财爻、应爻带沐浴动，克合世爻，必是国君好色。如夫差恋西施美，拒子胥谏，后为越王勾践所灭。

应带咸池临九五，武后革唐命而为周。
应乃皇后之位。若带咸池，其后必淫。更居九五，乃是后居尊位。如汉吕后，临朝称制。
更有旺动，刑冲克害世爻，世或空亡，必如唐武后废中宗为庐陵王，革唐命为周。

游魂遇空，虞舜南巡不返；
卦遇游魂，主国君迁都游荡巡狩之象。如周穆王巡狩游行天下。
若加凶杀克世，或世动入死墓空绝，则如虞舜南巡，崩于苍梧之野。

归魂带煞，始皇返国亡身。
若归魂卦，遇凶神恶杀，动克世身，如始皇求仙海上，返国崩于沙丘之野。

子发逢空，张子房起归山之计；
子孙为臣。若逢空动，或四爻臣位空动，更被世爻克害，必是君欲害臣，臣欲避君。如汉张良，托为辟谷，弃职从赤松子游也。

将星被害，岳武穆抱吁天之冤。
将星，如寅午戌日卜，午爻为将星是。余类推。若将星临财子，必得忠良智勇之将。将星值官鬼白虎，必强悍之将。若临父，必老将；遇兄，不过庸常之将。若将星持鬼，克害世爻，必如曹操桓温，挟天子以令诸侯，多致篡位自立。若将星被动爻克害，或被四爻动克，必如宋岳飞，遇秦桧权奸之害而死也。

应旺生合世爻，圣主得椒房之助；
应爻，皇后之位。若应爻旺相，生合世爻，更临财福；主皇后美貌智略，天性慈仁；能规君过，导君以善。如汉马后。宋宜仁，称女中尧舜也。后房用椒涂壁，以辟除邪气。故曰椒房。

日辰拱扶子位，东宫摄天子之权。
子孙乃臣位。若他宫子孙旺相，更值日辰，生扶拱合，世值胎养空绝，必主少国，疑有大臣摄政。如周公辅成王是。
若本宫子孙生旺，更得日辰扶助，必国君厌弃大宝，将欲传位；太子当国，摄天子事也。

世克福爻，唐玄宗有杀儿之事；
若本宫子孙，被四爻冲克刑害，必被谗（3）臣谤讪（4）。若世克本宫子孙，子孙又入死墓空绝，必太子遇谗被害。如唐玄宗信李林甫谮（5），将太子瑛，鄂王瑶，光王琚，皆废为庶人，后复赐死于城东驿也。

子伤君位，隋杨广有弑父之心。
本宫子孙，带杀旺动，克害世爻，乃太子有篡位之兆。如隋杨广弑父，自立为帝。

一卦无孙，宋仁宗有绝嗣之叹，
卦中无子孙，或子孙休囚，动入墓绝空死，必是国无太子。如宋仁宗无子而叹。

四爻克子，秦扶苏中赵高之谋。
四爻，乃臣位。若旺动，伤克本宫子孙，则如秦太子扶苏，被赵高矫诏赐死。

身值动官，唐太宗禁庭蹀血；
世身持官，带杀旺动，必至杀克兄弟，乃兄弟必不相容之兆。如唐太宗，伏兵玄武门，将建成，元吉射死，血流禁庭，而被军马蹀践也。

世安空弟，周泰伯让国逃荆。
世持兄弟空亡，与应相生合，更有吉神动克，必是兄弟推让天位之象。如周泰伯托为采药，逃之荆蛮，让位季历也。

凶神生合世神，玄宗信林甫之佞；
若鬼杀动，生合世爻，必是佞臣阿谀，人君信任。如唐玄宗，信任李林甫一十九年，养成天下大乱。

君位克伤四位，商纣害比干之忠。
四爻为臣。持财子，而被世爻动克，必犯颜之臣，遭剖心之主。有如比干之尽忠，而被纣王之诛也。

离宫变入坎宫带凶杀，而徽钦亡身于漠北；
卦中大象皆凶，世应克害刑冲，或世动入死墓空绝，必是国君遭患，死亡之兆。离乃南方，坎乃北方。离化坎，乃南入北。故如宋之徽钦二宗，被金兀术所掳，幽于五国城，卒老死于沙漠之地。

乾象化为巽象有吉曜，而孙刘鼎足于东南。
乾宫变巽宫，大象皆吉。当如刘先主，吴孙权，建国东南，与魏三足鼎立也。

国之治乱兴衰，卦理推详剖决。

生僻字注释：（1）【赧】读音：nan，三声。此处指东周时期最后的一个王，即周赧王。被秦所灭。（2）【酣】读音：han，一声。意为：泛指尽兴，畅快。（3）【谗】读音：chan，二声。意为：在别人面前说某人的坏话。（4）【讪】读音：shan，四声。意为：讥讽。（5）【谮】读音zen，四声。意为：诬陷，中伤。


四、征战：

医不执方，兵不执法，堪推大将之才能；谋事在人，成事在天，当究先师之妙论。

观世应之旺衰，以决两家之胜负；将福官之强弱，以分彼我之军师。 
世为我，应为彼。世旺克应则胜，应旺克世则负。子孙为我之将军，官鬼为彼之敌帅。

父母兴隆，立望旌旗之蔽野；金爻空动，侧听金鼓之喧天。 
父母为旌旗。旺动主兵起。金空动,则闻金鼓声。金空则响，故也。

财为粮草之本根，兄乃伏兵之形势。
财为粮草。旺多衰少，空为无粮。兄为伏兵，又为夺粮之神，不宜旺动。

木兴扶世，济川宜驾乎轻舟；火旺生身，立寨必安于胜地。 
木为舟揖。若动来生扶世身，或水爻与子孙动，宜乘舟决战以取胜；火为营寨。若旺动生扶世身，结寨必得形胜之地也。

父母兴持，主帅无宽仁之德；子孙得地，将军有决胜之才。 
父母持世动，乃主帅不恤士卒，上下离心。若带兄弟凶神，须防自变。子孙持世身旺动，将军必决胜千里外。
以上数节，出《天玄赋》，不细解。

水爻克子子孙强，韩信背水阵而陈余被斩；
卦中水爻动，及世持水爻，或动出水爻克伤子孙，若子孙旺相，得日辰月建生扶，或子孙旺动，则可效韩信背水战，死中求生而反胜也。

阴象持兄兄克应，李愬雪夜走而元济遭擒。
兄为伏兵。如在内象旺动，克应，乃我伏兵；克世，是他伏兵。若兄在阳象，宜日间伏；兄在阴象，宜夜间伏。如唐宪宗朝，李朔雪夜衔枚走，直捣蔡城，以擒吴元济也。

世持子而被伤，可效周亚夫坚壁不战；
世持子孙，将必才能，可以克敌。若父动克，宜且固守，以避其锋，不利速战。如汉景帝朝，七国反，帝使周亚夫，屯细柳以攻之。中夜军惊，扰乱至帐下，亚夫坚卧不起，深沟高垒，数日乃定，遂破七国之兵。

应临官而遭克，当如司马懿固垒休兵。
应持官旺相，彼将才能，我难与敌。虽卦有子孙发动，终不能大胜。如三国时，司马懿自料才能不如孔明，甘受巾帼之辱，坚垒不战尚矣。

世持衰福得生扶，王翦（1）以六十万众而胜楚；
世身虽持子孙，衰弱亦难胜敌。若得月建日辰生扶，可效始皇朝，王翦以六十万众，卒成胜楚之功。

卦有众官临旺子，谢玄以八千之兵而破秦。
卦有官鬼，父母虽多，而安静休囚；子孙虽少，而当权旺动。此乃寡胜众之象。如晋谢玄、刘牢之，以八千兵渡江，破秦王符坚九十万众也。

两子合世扶身，李郭同心而兴唐室；
子孙为将，世为国君。若卦中有两子旺动，生扶世身；主国有二将，合谋胜敌之兆。如唐李光弼、郭子仪，二人同心，以忠义自励，终能靖乱，复兴唐室。

二福刑冲化绝，钟邓互隙而丧身家。
若有二子爻生旺变动，相冲，相刑、两化入死墓绝空，虽胜敌将，必争权夺宠，相残害之兆。如晋钟会、邓艾领兵平蜀，蜀平，而嫌隙互生，乃至自相屠戮、身家俱丧。

子化死爻，曹操丧师于赤壁；
子孙为我军卒。若动入死墓空绝败，应又克世，或鬼父动伤身世；必致三军丧命，损兵折将之兆。如曹操夸水军八十万众，乘势袭吴，而为周瑜、黄盖火攻所败。

世逢绝地，项羽自刎于乌江。
世乃一国之君，三军之帅。最宜旺相，克应为吉，若被应爻刑冲克害，而世又休囚，及动入死墓空绝，主将必然不利。如项羽百战百胜，而一朝兵散，羞见江东父老，自刎乌江也。

水鬼克身，秦符坚有淝水之败；
水鬼旺动，伤克世身，敌兵必得舟揖渡江之利。如秦符坚，以投鞭断流之众，而竟败于谢玄八千渡江之兵也。

火官持世，汉高祖遇平城之围。
火爻带鬼，贼寨必近。若火鬼持世，须防困围。若得子孙旺动，虽被围得胜。如田单之下齐城。若子衰官旺，必致困围。如汉高祖被匈奴围于平城，七日乃解。

应官克世卦无财，张睢（2）阳食尽而毙。
应持鬼，克世，卦又无财，乃是食尽死亡之象。如张巡被围睢阳城也。

世鬼兴隆生合应，吕文焕无援而降。
旺鬼持世，乃困围之象。卦又无财，子孙又弱，世又生合应爻，乃兵少食尽降敌之兆。宋吕文焕守襄阳，元兵围之甚久，贾似道隐蔽不援，城中食尽遂降。

外宫子动化绝爻，李陵所以降虏。
子在外宫动，而被应克世，是我军远征。初虽见胜，终必有败。又化绝爻，不免降虏。如汉武时李陵往事也。

内卦福兴生合应，乐毅所以背燕。
内卦子孙动，而反生合应爻，伤克身世，是我将卒有背主降敌之兆。如燕将乐毅背燕投赵是也。

鬼虽衰而遇生扶，勿追穷寇。
官爻虽衰，若遇动爻日辰，生扶拱合，是敌兵虽少，必有救援。

子虽旺而遭克制，毋急兴师。
子孙虽旺，若被父母日辰动爻克害，彼必有计，不可急攻。攻之，必被摧折；虽不大败，亦损军威。宜缓图之。

鬼爻暗动伤身，吴王被专诸之刺。
官爻虽静，而被日辰冲动旺相，克害身世，必若吴王被专诸之刺。若鬼暗动，而被世克，或子动来救，则如荆何刺秦王不中，而反自被诛也。

子化官爻克世，张飞遭范张之诛。
子孙化官生合应，而克害身世，乃是我兵卒谋杀主帅，而欲降敌之象。如后汉张翼德，素不恤士卒，一日被小卒范强、张达枭首帐下，顺流而投孙权也。

要识用兵之利器，五行卦象并推详。
土为炮石，金为刀箭，水木为舟，火为营寨。又乾兑为刀，震巽为弓马，火枪，坤为野战类。若此象有克应之神，宜用此器以克敌；应爻官父在此象克世，宜反防敌人用此器也。

仁智勇器之将，岂越于此？攻守克敌用兵，当审于时。

生僻字注释：（1）【翦】读音：jian，三声。同剪。（2）【睢】读音：sui，一声。【睢阳】为地名，在今河南商丘。


五、身命；

乾坤定位，人物肇生，感阴阳而化育，分智愚于浊清。

既富且寿，世爻旺相更无伤；非夭即贫，身位休囚兼受制。 
人生一世，贫贱高低，合为何等人物，但看世爻为主。
若世爻旺相，日辰动爻生扶合助，而不来刑冲克害者，乃为上吉；必主其人富贵，有福寿。
若世爻休囚无气，而被日辰动爻克制，主其人非贫即夭，无福寿；无造化人也。

世居空位，终身作事无成；
凡占身命，大忌世身空亡。主一生作事无成，多谋少遂，难立家计。

身入墓爻，到老求谋多戾。
如世身入墓，主其人如醉如痴，不伶不俐；动静行藏，必不响快；虽有所为，亦皆不称心也。

卦宫衰弱根基浅，爻象丰隆命运高。
卦有大象旺衰，有爻象旺衰。如占身命，得大象旺，亦好；可许他根基壮实。更得六爻中身世在吉地，乃是十全造化。然卦宫旺相，不如爻象旺相。盖人之根源系于卦，命之吉凶系于爻。故卦宫无气根基薄，爻相得时有气，命运必高。
如立春节，艮旺、震相、巽胎、离没、坤死、兑囚、乾休、坎废类。大抵旺胜相胎，没胜休囚也。

若问成家，嫌六冲之为卦；
凡遇六冲卦，必主其人作事有始无终。前卦六冲，前三十年生涯淡泊；后卦六冲，三十年后家业凋（1）零；前后六冲，则一生苦楚，不能发达。

安知创业，喜六合之成爻。
占身命，得六合卦。主其人春风和气，交游必善；谋事多遂，基业开拓。如前合前亨，后合后遂。前后皆合，主一生通达，万事如心。

动身自旺，独力撑持；
如世爻不遇动爻日辰生扶，而自强自旺，得时发动者；其人必白手成家，无人帮助。

衰世遇扶，因人创立。
若世爻无气，而遇日月动爻生扶，必遇好人提拔成家，不能自权自立也。

日时合助，一生偏得小人心；岁月克冲，半世未沾君子德。 
如世身遇年月日时生扶拱合，主上得贵人亲爱，下得小人忠敬。如见刑冲克害，则官府欺凌，小人谤毁。
一曰：父来合，得父之荫；兄来克，受兄之累。余可类推。

遇龙子而无气，纵清高亦是寒儒；
青龙子孙持世身，必然立志高远，不慕功名富贵。如邵康节、陶渊明辈。子孙即无气，亦绝俗超群之寒士也。

逢虎妻而旺强，虽鄙俗偏为富客。
白虎临旺财持世，其人虽不知礼义，然必家道殷实。如李澄、萧宠之徒是。
旺财有制伏，亦粗知文墨，勉强向上之流。不可以顽俗论。

父母持身，辛勤劳碌；鬼爻持世，疾病缠绵。遇兄则财莫能聚；见子则身不犯刑。 
占身，不可见父兄官鬼持世。如遇父，则克伤子，一生不得安逸。鬼为殃祸，遇之，则一生疾病缠身；或主带疾，或常招官讼；若贵人见之，不以此断。至兄乃克剥破败阻滞之神。世或逢之，主克妻妾，破耗多端，一生不聚财物。惟遇子孙则克官鬼，主一生官刑不犯，安闲自在，衣禄丰盈。大怕休囚，唯贵人不宜犯之。

禄薄而遇杀冲，奔走于东西道路；
占身，以财为禄。若临死绝无气爻，则禄薄。而世爻又被恶杀冲动，无一爻吉神救助，此乃至下之命。必主东奔西逐，丐食于街衢者。若世爻动而逢冲，或无冲而世爻衰弱，空动化出恶杀，回头冲克，世无助，而杀无制者亦然。

福轻而逢凶制，寄食于南北人家。
子爻若遇死墓绝空，则福轻。而世爻更被凶神克制，或世动而被日辰动爻合往，此为受制于人之象。占身遇之，必主其人倚靠富家，寄食于他人也。

子死妻空，绝俗离尘之辈；
占身以福为子，财为妻。二爻若临死墓绝空之地，乃是刑妻丧子之兆。小儿见之，必绝俗离尘，出家辈也。若僧道见之，反为吉兆，必无俗累之牵惹矣。

贵临禄到，出将入相之人。
卦中贵人禄马。旺临身世，而官鬼父母又来扶助，或月建日辰生合，必是将相之兆，富贵非常之人。

朱雀与福德临身，合应乃梨园子弟；
子孙乃喜悦之神，朱雀又主言语。若同临身世主象，其人必然乖巧。若生合应爻，是合欢于他人之象，故为梨园子弟之兆，不然亦是伶俐人也。若应生合，或被日辰动爻来破者，或世应刑冲克害者，勿以此断。

白虎同父爻持世，逢金则柳市屠人。
父母属金，而带白虎持世者，必是宰猪杀马之辈。盖白虎主丧亡，金为刀剑，而父母又是伤克子孙之神，子孙又为六畜，故为宰杀之象。而加之畜类，以屠夫断。若父母有制，或子孙旺相发动，或在空避之，勿以此断。

世加玄武官爻，必然梁上之君子；身带勾陈父母，定为野外之农夫。 
玄武主盗贼之事，而加官鬼临身，乃梁上君子，穿窬之人也。勾陈职专田土，而加父母，勤苦之神。持世者，乃耕种耘耨之兆也。

财福司权，荣华有日；官兄秉政，破败无常。
以上人物，虽有高下不同，然莫不喜财福，而恶兄鬼者。若得财福二爻，得时旺相发动，纵是下等之命，一时淹蹇，终须发达。若见官兄当权旺动，虽上等之命，一时亨利，亦有破败贫穷之时。
却看在何限中，便知何年发达，何年破败也。其中有救无救，当自融通活变。

运至中年，凶杀幸无折挫；时当晚景，恶星尤怕攻冲。 
人命有三限，每一爻管五年。初二三爻，共十五年；外三爻亦管十五年，共三十年。支卦六爻，亦管三十年。正卦内三爻十五年为早限；正卦外三爻十五年，与支卦内三爻十五年为中限；支卦外三爻为末限，变卦为支卦。
凶杀恶星，即是官鬼兄弟刑冲克害之类。早限遇之，则早年欠顺；中限遇之，则中岁灾殃；末限遇之，则晚景迍邅；老无结局。若子孙等吉神，在正卦内三爻，得时旺动，主荫下得意；在正卦外三爻见，三十年前，福如秋月；在支卦内三爻见，则三十年后财若春潮；至支卦外三爻见，则晚景荣华，康宁寿考。
又如早限有恶星，末限有吉星者，必初年蹇滞，老景亨通也。余仿此。
要知吉凶之事，依五类推断。如逢官爻生扶合助，主贵人提拔。或子孙来刑冲克害，则有僧道相干之事也，宜通变。若六爻安静，则当再占一卦以断之。或以不动之卦，乾化坤、艮化震之类者非。

正内不利，李密髫（2）龀（3）迍邅；
正卦内三爻，乃初限。若逢官鬼凶神克战者，主童年多病。如李密九岁方能行，盖幼年多疾故也。

支卦有扶，马援耆颐矍铄（4）。
支卦外三爻,乃末限。若有吉神合助，必然老年康健。如马援年六十二,披甲上马也。

一卦和同，张公艺家门雍睦；
如占身，得六爻安静，无冲破克害，反相生合，则主其人家门欢好，如张公艺九世同居，上和下睦也。

六爻攻击，司马氏骨肉相残。
若六爻乱动，卦又冲克，或三刑六害者，必主亲情不和，骨肉相残，如晋司马氏八王树兵，俱遭诛杀屠戮也。

闵（5）子骞孝孚内外，父获生身；
占身命，以父爻为生我之亲。若世能生合此爻，必然能孝于父母，如闵子骞类也。

孔仲尼父友家邦，兄同世合。
若世爻与兄相生合，其人必内和兄弟，外信朋友，如孔夫子类。兄爻在本宫内象，以兄弟言；在他宫外象，以朋友言。看内外以别亲疏，全在通变。

世应相生，汉鲍宣娶桓氏少君为妇；
世是一身之本，应为百岁之妻。若见相生相合，必然夫唱妇随。

悔贞相克，唐郭暖招升平公主为妻。
世为贞，应为悔。若见相冲相克，必然琴瑟不调。

箕踞（6）鼓盆歌，世伤应位；
世持虎蛇，乘旺发动，刑害应爻，应又临无气之地，必主克妻。如春秋时，庄周妻死，犹箕踞鼓盆而歌。

河东狮子吼，应制世爻。
应爻克制世爻，乃是牝鸡晨鸣之象，其人必凭妻言语。如宋陈季常河东狮子吼，东坡所戏言也。

世值凶而应克，愿听鸡鸣；
若应虽来克世，而世爻自带刑害，及兄官虎蛇等凶神者，则是彼来救我之失，去我之病，非有所伤于我。主其人必有贤妻。如齐哀公荒怠慢政，得陈贤妃，有夙（7）夜警戒相成之道。故诗有鸡鸣篇。

身带吉而子扶，喜闻鹤和。
世带吉神旺动，子孙又来生扶者，主有贤子共成事业，以济其美。易云：鸣鹤在阴，其子和之。

福遇旺，而任王育子皆贤；
占身，以福为子孙。若旺相不空，及无伤害者，主有贤子。如任遥之子昉（8），王浑之子戎。见称于阮籍诸贤。

子化兄，而房杜生儿不肖。
若子孙动变兄鬼者，其子必不肖。盖兄弟乃破败之神，故也。李英公常曰：房杜平生辛苦，然生子不肖。

伯道无儿，盖为子临空位；卜商哭子，皆因父带刑爻。 
凡问子孙，不宜父母发动。若子临空地，必主无子。如邓伯道弃子而不生，非有伤也。唯父带刑害虎蛇等恶神动克，子孙休囚不空者，然后克子。如子夏哭子丧明也。若父有制其庶几。

父如值木，窦（9）君生丹桂五枝芳；
若问子多少, 当以五行生成数论之。若父爻属木，则子孙属土，土数五，主有五子。如窦燕山生仪、俨、称、僖、侃类。

鬼或依金，田氏裂紫荆三本茂。
论兄弟，与子孙同。且如鬼爻属金，则兄弟属木矣，主有兄弟三人。如田真、田广、田庆。

兄持金旺，喜看荀氏之八龙；弟倚水强，惊睹陆公之双壁。
六亲类，固当以生成数推之，然不可不别衰旺。逢生旺，则当倍加；遇死绝，则当减半。故兄持金旺，则有兄弟八人。盖金数四，倍则八也。荀淑子八龙似之。若临水旺相，则是二人。盖水数一，倍则二也。陆暐（10）与陆恭之双壁是。他仿此。若旺相而有制，衰死而有扶，又当以本数断。若旺爻空动，亦以本数断。不旺不衰而空动，则减半断之。更宜活变细察。

若也爻逢重叠，须现在以推详。
若卦中只有一位，可以五行数推。苟重叠太多，则可即以其数断也。
且如六月丙辰日，卜得损之大畜卦。卦中原有二爻兄弟，六三又化兄弟，日辰月建又是兄弟，共有五重兄弟，则断五人也。若日辰月建不系兄弟，则以三兄弟推。宜通变也。

财动初爻，令伯克亲于早年；
财动，则伤父母。如在初爻，则早年见克。如李密生孩六月，其父即丧。

兄兴六位，张瞻丧偶于中年。
兄动，则克妻财。如居六位，中年必如张瞻之克妻也。

化父生身，柴荣拜郭威为父；
卦有父母，又化出父母来生合世身者，其人必重拜父母，身为他人子。如五季时，柴世宗之于周太祖也。

化孙合世，石勒养季龙为儿。
卦有子，又化出子，世身自去相生合者，主其人必有螟蛉之子。如晋时后赵石勒子石季龙是。然子孙化出，而系外宫则是，系于本宫则非也。

世阴父亦阴，贾似道母非正室；
父与世，皆属阴者，必是偏生庶出。如宋贾似道也。

身旺官亦旺，陈仲举器不凡庸。
卦中官爻旺相，世身亦旺相；又逢贵人禄马文书，生合世爻者；必主异日金榜标名，龙门跳跃。如陈仲举为不凡之器。欲断官职，依后功名类推。

化子合财，唐明皇有禄山之子；
子从化出，乃螟蛉子也。若与财爻相合，或与应爻相合，必与妻妾有情。如安禄山之于杨贵妃也。

内兄合应，陈伯常有孺子之兄。
兄爻在内卦，乃兄弟，非朋友也。若与应爻或财爻相合，其妻必与兄弟相通。如陈平之盗嫂也。

以下皆断妇人身命：

应带勾陈兼值福，孟德耀复产于斯时；
勾陈主黑丑，子孙主贤淑。故应爻旺相临之，而无伤损者，其妻必如孟光；貌虽不扬，而其德则美也。

财临玄武更逢刑，杨太真重生于今日。
玄武乃淫乱之神，若临财爻，必不贞洁。更加三刑六害，如杨贵妃污秽尤甚。

合多而众杀争持，乃许子和之钱树；
卦中有合诸事吉。惟妇人女子见之，主浇浮淫佚，春心荡漾，不能坚闺门之守。更加玄武，三刑六害，临持财爻者，乃娼妓之兆。如许子和为妓，临死谓其母曰：钱树子倒矣。盖为娼宿客，得钱，如树之能生钱也。

官众而诸凶皆避，如隋炀帝之采花。
凡遇卦中有鬼，日辰月建是鬼，或又化出太过，生合财爻；而财爻不临玄武等凶神者，必主其妇重婚再醮。如隋炀帝西苑剪采为花，色渝则易以色之新者；喻妇人夫死则再嫁也。
若本卦鬼爻不受刑冲克害，而鬼爻反来冲克财爻者，乃是生离活别之兆，非夫死再嫁也。

白虎刑临，武后淫而且悍；
白虎乃强暴之神，妇人见之，必然凶悍；更加刑害临财爻，必如武则天凶悍且淫也。

青龙福到，孟母淑而又慈。
青龙乃喜悦慈善之神，子孙又清吉之神。若财临青龙，化子，或子临青龙动来生助者，必主其妇慈祥恺悌，淑善贤德。如孟母也。

逢龙而化败兄，汉蔡琰（11）聪明而失节；
财遇青龙，本主聪明。但不宜化出兄爻，及败爻。皆主不贞洁。如伯喈（12）女蔡琰，文章绝冠当时，失节胡虏。或化出刑爻病爻害爻，及玄武等同临者亦然。

化子而生身世，鲁伯姬贤德无疵。
财动化出子孙，生合世身者，必有懿德。如鲁庄公夫人伯姬，言行皆善，无疵可议，见赏于春秋。
凡占身，当以财爻为主，不可论应爻世爻等作其身也。

合而遇空，窦二女不辱于盗贼；
卦中若遇他爻动来相合，或带咸池玄武动来克合，本非佳兆。若得财爻在空避之，是彼欲淫我，而我不愿之象。如唐奉天窦氏二女，被盗劫之，而自投崖，宁死不受辱也。

静而冲动，卓文君投奔于相如。
卦中咸池玄武刑害等杀，临持财爻，若得休囚不动，或落空亡，庶几无事。若被日辰动爻冲之，则如卓文君，被相如以琴挑之，欲心因动，不免至夜而亡奔相如，后当垆（13）卖酒。

福引刑爻发动，卫共姜作誓于柏舟；
子带刑旺动，必主克夫。然子乃贞洁之神，遇此等爻，而财不值凶者，主守节之象。如卫共姜，作柏舟诗，以死自誓也。

身遭化鬼克刑，班婕妤感伤乎秋扇。
卦中原有官，与身世相生合，又化官，却来克制身世，及财爻。占法以动爻为始，变爻为终。主先亲爱，后弃绝之象。如汉班婕妤（14）于武帝，始亲爱，后疏绝。所以，见秋扇而感伤作词，以寓其凄楚之思。

二鬼争权水父冲，钱玉莲逢汝权于江浒；
卦中若有二鬼发动，俱来生合财爻，又遇水父来刑冲克害，而财爻在空避之者，必有两夫争权之象，父母逼勒之兆。而己有守节之操，故入于空。如孙汝权之于玉莲类也。

六爻竞合阴财动，秦弱兰遇陶谷于邮亭。
男带合，则俊秀聪明；女带合，则浇浮淫佚。若六合卦而财爻又属阴者，不动犹可，动则淫滥无耻。如秦弱兰遇陶学士也。

鬼弱而未获生扶，朱淑贞良人愚蠢；；
凡看女人身命,以鬼为夫星。不宜空亡，空亡则难为夫主；又不宜动，动则难为兄弟；亦不宜衰弱，弱则招夫不肖，不能发福。若衰弱而无一生扶合助，兼带勾陈螣蛇等凶神者，必如朱淑真之夫，愚蒙不正，人物侏儒，因有断肠之诗。

官强而又连龙福，吴孟子夫主贤明。
若鬼爻旺相，更逢青龙福德、禄马贵人等吉神，必主有贵显贤明之夫。如吴孟子得鲁昭公为夫也。若衰而逢助，亦主有贤明之夫。

若卜婴孩之造化，乃将福德为用爻。
所喜者兄弟，大要兴隆；所忌者父母，最嫌旺动。小儿造化，不过卜其生长难易；若富贵贫贱，固未暇论；故专以子孙一爻为主。若父母动，则来伤克，故忌；兄弟动，则来扶持，故喜。盖有生扶，则易养。

随官入墓，未为有子有孙；助鬼伤身，不免多灾多病。 
卦中若见世身随官入墓者，必死。故曰：未为有子有孙。若遇鬼伤克世身，刑冲主象者，必然多病。更逢财爻助之，大凶之兆。若鬼持世临身，亦主多病。

胎连官鬼，曾轻落地之关；
卦中胎爻临鬼，或化出鬼爻，或鬼来冲克者；必此儿生时，绝而复苏。俗所谓落地关也。

子带贵人，自有登天之日。
子爻若带禄马贵人，主此子他日必能贵显，头角峥嵘。

遇令星，如风摇干；逢绝地，似雨倾花。
凡遇凶神克战，若得子孙得地健旺，则必无事；虽见小悔，犹微风摇干，必不能伤。若在死绝之地，决难生养；一有克战，则如骤雨倾花，鲜不残败。

子孙化鬼，孝殇（15）十月入冥途；禄贵临爻，拜住童年登相位。 
子化出鬼，乃九死一生之兆。如汉殇帝，生才十月即死也。子化出鬼，而贵人禄马交临，子又旺相，异日必贵。如元拜住，年十四即为相也。盖子逢凶而化鬼，谓身化为鬼，故凶；子逢吉而化官，谓身化为官，故吉。

凶杀来攒震卦，李魏公至九岁而能行；
震为足。若遇官鬼凶神刑克，走必迟。如李魏公【李密。字令伯。】九岁方能行。盖为凶神缠扰于足也。

吉神皆聚乾宫，白居易未周岁而识字。
乾为八卦首。于五行属金，其数则一，又有纯阳之象。阳主上达，金主聪明，一则数之始也；若遇龙德及子孙在此宫者，必然幼敏。如白乐天生七月，便识知无二字。

八纯顽劣，晋食我狼子野心；
八纯卦，六爻相冲。小儿见之，必主顽劣性悍。如晋叔向子食我，心野不驯，犹豺狼之子也。

六合聪明，唐李白锦心绣口。
大抵六合卦，必然阴阳相半。小儿遇之，聪明智慧；他日文字，当有掷地金声之妙。如太白文才也。

阳宫阳象，后稷所以歧嶷；
阳主高明，有上达之象，从天数也。占小儿而得纯阳卦，子孙又属阳，必如后稷生于姜嫄（16），克歧而克嶷（17）也，见《诗．大雅》。

阴卦阴爻，晋帝所以戆（18）騃（19）。
阴主卑污，有下达之象，法地故也。占小儿得阴宫卦，子孙又属阴，主痴愚如惠帝。闻蛙声而曰：为公为私；见饥人而曰：何不食肉糜（20）。故史以戆騃讥之。

龙父扶身，效藏灯于祖莹（21）；
青龙为吉神，父母为诗书学馆。若临身世，或动来生合世身福德者，主此儿好学。如祖莹八岁耽（22）书，父母恐其成疾禁之，乃密藏火，待父母寝后，复燃灯读之也。

岁君值福，希投笔于班超。
岁君，乃天子爻，君象也。子孙临之，此儿必志大。如汉班超，为儿时，尝投笔叹曰：“大丈夫当立功异国，安能久事笔砚乎！”后出使西域，果应万里封侯。

官鬼无伤，曹彬取印终封爵；
岁君值福，固有大志。然卦中官鬼受制，或落空亡，则志虽大，而终莫能遂；官鬼无伤，斯能称意。如曹彬周岁时，提戈取印，而应出将入相，终封爵也。

父身有气，车胤（23）囊萤卒显名。
龙父扶身，固知好学。然身世主象，及父母官鬼，临死绝地，则徒取辛勤；必父身有气，方有成望。如车胤勤学，卒以成业也。

金爻动合，啼必无声；
五行中惟金有声。且人之五脏，肺主声，肺属金。故人声以金爻取之。若被冲起，或落空亡，声必响亮；惟动而合住，则主啼哭无声也。

父母静冲，儿须缺乳。
乳以子孙定之。若旺相有气，乳必多；休囚无气，乳必少。最怕父动，或静而逢冲，定须缺乳。克子故也。

用旺儿肥终易养，主衰儿弱必难为。
子孙旺相，杀莫能伤；其儿必肥，故易养。子孙休囚，敌杀之气无备，必多灾悔；不惟羸瘦，亦且难养。

身临父母，莫逃鞠养之辛勤；
父母持世，儿必多灾；故鞠育之劳，所以不免。盖父母为辛勤劳碌之神，故为小儿之恶杀也。

世遇子孙，终见劬（24）劳之报效。
子孙持世，儿必孝顺，故劬劳之恩，必然报效。盖子孙为主象，临于世者，以其有亲亲之义也。

若问荣枯，全在六亲之决断；要知寿夭，须凭三限以推详。 
六亲中，财福为吉，兄鬼为凶。三限：正卦管三十年为初限；互卦管三十年为中限；再以互卦又互一卦为末限，亦管三十年。人生寿夭，须有定数；不看三限，则难取决。
如正卦有凶神来克战，则寿不过三十年前；如正卦无凶杀，而互卦见凶杀克战，则寿止于六十岁内；正互皆无凶杀，其寿必在六旬外；宜以互卦再互一卦推之。若凶杀不动，则看世爻死绝之年断之，庶无差谬。

命理至微，虽难细述；易爻有准，自在变通。

生僻字注释：（1）（【凋】读音：diao，一声。【凋零】意为：衰落。（2）【髫】读音：tiao，二声。意为：古代指孩子下垂的头发。（3）【龀】读音：chen，四声。意为：乳齿。古代称男子八岁生齿为龀。（4）【矍铄】读音：jue，二声。Shuo，四声。意为：形容老年人很有精神的样子。（5）【闵】读音：min，三声。意为：姓。（6）【踞】读音：ju，四声。意为：蹲或坐。（7）【夙】读音：su，四声。【夙夜】意为：早晨和夜晚。（8）【昉】读音：fang，三声。意为：明亮，起始。（9）【窦】读音：dou，四声。意为：姓。（10）【暐】读音：wei，三声。意为：形容光很盛。（11）【琰】读音：yan，三声。意为：一种玉。（12）【喈】读音：jie，一声。意为：形容声音和谐。（13）【垆】读音：lu，二声。意为：酒店。（14）【婕妤】读音：jie，二声。Yu，二声。意为：古代女官名，是帝王妃嫔的称号。（15）【殇】读音：shang，一声。意为：没有到成年就死去。（16）【嫄】读音：yuan，二声。【姜嫄】传说是周朝祖先后稷的母亲。（17）【嶷】读音：yi，二声。意为：山名。（18）【戆】读音：gang，四声。意为：傻，楞。（19）【騃】读音：ai，二声。意为：傻。（20）【糜】读音：mi，二声。意为：粥。（21）【莹】读音：ying，二声。意为：光洁象玉的石头，光亮透明。（22）【耽】读音：dan，一声。意为：沉溺。（23）【胤】读音：yin，四声。意为：后代，后嗣。（24）【劬】读音：qu，二声。意为：勤劳，劳苦。


六、婚姻：

男女合婚，契于前定；朱陈缔结，分在夙成。然非月老，焉知夫妇于当时；不有宓羲，岂识吉凶于今日！

欲谐伉俪，必定阴阳。 
阳奇阴偶，配合成婚。世属阳，应属阴；鬼属阳，财属阴；内属阳，外属阴。阴阳相得，乃成夫妇之道。异日必然大利。

阴阳交错，难期琴瑟之和鸣；
阴阳交错者：世阴应阳，鬼阴财阳，内阴外阳是。此为反象。成婚后，必主夫凌妻，妻欺夫，终朝反目，不得和顺。若变出财鬼不空，主象安静，亦可用也。

内外互摇，定见家庭之挠括。
占婚，卦宜安静。安静家庭雍睦，必无争斗事。若财动，则不和翁姑；鬼动，则不和妯娌；父动，则不和子侄；兄动，则不和夫妻。动加月建日辰，不唯不和，更有克制。

六合则易而且吉；
六合卦，一阴一阳，配合成象。世应相生，财官相合。占者得之，必主易成而又吉。

六冲则难而又凶。
六冲卦，非纯阴则纯阳也。其象犹二女同居，两男并处，志必不合。占者得之，必主难成，纵成亦不利。

阴而阳阳而阴，偏利牵丝之举；
世与官，宜阳反阴；应与财，宜阴反阳。占娶妇多不利。惟入赘（1）则吉。

世合应应合世，终成种玉之缘。
世为男家，应为女家。若得相合，是两愿之象，必主易成，后亦吉利。

欲求庚帖，岂宜应动应空；
欲求庚帖，须得应爻安静不空，而又生合世爻者，必然允诺，亦易成。若应爻发动，或空亡，或冲克世爻，皆主不允，事亦难成，或去亦不遇。

若论聘仪，安可世蛇世弟。
螣蛇兄弟，世爻临之，主男家悭吝，礼必不多；应爻临之，主女家妆奁淡薄。临旺发动，亦克妻之兆也。

应生世，悦服成亲；世克应，用强劫娶。
应爻生合世爻，主女家贪男家之象，必易成。不然，是女家先来求亲也。若世刑克应爻，男家必不早来求其女。世旺应衰，乃恃富欺贫，用强劫娶也。
若世临鬼及螣蛇，而财爻得时旺相，青龙得地者；必因其女有姿色，而欲设谋以娶之也。世临玄武兄弟，必因其家乏财偿债，欲谋纳其女也。应动或旺，以旺动断。

如日合而世应比和，因人成事；
凡遇世生应，是男求女；应生世，是女求男；相合亦然。若世应比和，乃是两家相成其事。要知何人赞成，以日辰合爻定之。间动辰合，则是媒人也。

若父动而子孙墓绝，为嗣求婚。
占婚，遇父旺动，子孙若墓绝，异日子息必少。若卜大人婚姻，有此象，乃为无子而娶也。父持身世者亦然。

财官动合，先私而后公；
凡婚。以官为夫, 财为妇。两爻俱动相合，必是先通后娶。若遇冲克，外人已知。若临玄武，则眼去眉来，未通情意。本人自占，而财与世爻动合者，亦然。财爻若与旁爻作合，与他人有情。财遇合多，而化出子孙，必是妓家。盖化子有
从良之象也。

世应化空，始成而终悔。
世动，生合应爻，男家愿成其婚；应动，生合世爻，妇家愿妻其女；皆易成之象。但怕变入空亡，必有退悔之意。若得日辰动爻扶助，虽悔，亦可成也。

六合而动象刑伤，必多破阻；世冲而日辰扶助，当有吹嘘。 
世爻与应生合，本主吉兆；若遇动爻日辰冲克，必两边有破说，其事难成。世应冲克，本非吉兆；若遇动爻日辰生合，两边必有吹嘘，亦可成。
要知吹嘘破阻之人，依五类推之。如父母，为叔伯尊长类。外宫他卦，以外人言。

鬼克飞爻，果信绿窗之难嫁；官合财位，方知绮席之易婚。 
飞爻即世爻。大凡女占男，最不宜鬼爻刑克世爻，亦不宜应爻克世，皆主不成。盖女占男，以世为女家，应为男家，故也。如遇此象，主男家不愿为婚，所以难嫁。若他有制，我有扶，而大象又吉，亦可成。然其家终是无意于我也。若得官生合世爻，或合财爻，或应爻生合世，方主易成。

财鬼如无刑害，夫妻定主和谐；
财鬼刑冲克害，夫妻必然不睦。如无此象，然后如鱼得水，到老和谐。

文书若动当权，子嗣必然萧索。
父母当权发动，子孙在空避之地，乃是事体未定。若不空，而死绝无气，则被其克，异日必然克子。

若在一宫，当有通家之好；若加三合，曾叨会面之亲。 
世应生合比和，财鬼又同宫，是亲上亲也。不带三合，虽亲不识认；若带三合，必曾会面者。

如逢财鬼空亡，乃婚姻之大忌；苟遇阴阳得位，实天命之所关。 
财鬼二爻，占婚姻之用神。若值空亡，必不吉利。《天玄赋》曰：财空妻失，鬼空夫亡。然不可执法推。
盖男占女，以财为主，鬼空不妨；女占男，以鬼为主，财空不妨。要在用神无损害耳。若财鬼空亡，而干支相合，世应相生，阴阳得位者，此实姻缘；不过半世衾（2）枕，不能偕老；非夫妻刑克，故也。乃天命所在耳。逢冲遇克谓避空，反不虑。但主其一生该虚设衾枕，或半生在外仕宦工商之类。

应财世鬼，终须夫唱妇随；应鬼世财，不免夫权妻夺。 
世持鬼，应持财，此乃阴阳得位之象。必然夫秉男权，妻操妇道；定能夫唱于前，妇随于后。若应持鬼，世持财，此同阴阳失位之象。必然夫权妻夺，牝鸡晨鸣；惟赘婿反吉。

妯娌不和，只为官爻发动；翁姑不睦，定因妻位交重。 
占婚，以兄为妯娌，父为翁姑。卦有官动，则克兄弟；妯娌间必不利。卦有财动，则克父母；定主翁姑不睦。若旺不受伤克，则是事有反覆；父衰弱不能敌，双亲有刑克也。

父合财爻，异日有新台之行；世临妻位，他时无就养之心。 
占婚遇财父二爻，世带玄武，动来相合者，异日有翁淫子媳之事。若财临世身，其妇必不善事翁姑。

空鬼伏财，必是望门之寡妇；动财值虎，定然带服之婆娘。 
卦中既有官爻财爻，而财爻又伏空鬼下；其女先曾受聘，未婚夫死，俗谓望门寡；若加白虎动克，则是已嫁而死，必带孝服者。若伏鬼不空，必是有夫妇女，如被日辰动爻提起，刑克世爻者，后防争讼。

世应俱空，难遂百年之连理；
世空，自不欲成；强成，终不遂意。应空，彼不欲成；得成，日后两家，必不往来。

财官叠见，重为一度之新人。
男占女，卦有两财；女占男，卦有两鬼；必是断弦再续，重为一度新人。两财皆无损，必一正一偏；若一旺一空，则前妻已丧。两鬼发动，必有两家争娶。如一旺一空，则前夫已亡。若鬼伏财下，男必有妻在家；财伏鬼下，女必有夫在身。鬼不空，而动爻日辰冲克妻财，必是生离改嫁；世克鬼，而动爻日辰生合妻财，必是逐婿嫁女。

夫若才能，官位占长生之地；妻如丑拙，财爻落墓库之乡。 
要知男女情性容貌，财鬼二爻取之。凡遇月令旺，身必肥；日时旺，貌必美。月令衰，身必瘦；日时衰，貌必丑。月令旺，日时衰者，身肥而貌不扬；月令衰，日时旺，身瘦而貌必美。衰而有扶，丑而才能；旺而入墓，虽美而愚拙。惟观性情，男以鬼断，女以财推。

命旺则荣华可拟，时衰则发达难期。
命即男女生命。生旺有气，必有荣华之日；休囚死绝，必无发达之期。若财旺命衰，其妻貌虽美，而命则平常；鬼衰命旺，其夫虽愚蠢，而衣食丰足。命临父母，必好技艺；加青龙，则是好诗书也。临兄，则好赌博，好使钱，不好学。临官，喜迎官府。临财福，必善作家。看其现与不现，及五行生克，六神动静推之。

财化财，一举两得；
占婚遇财化财，必有僮仆同来，谓赠嫁。财化子，则有小儿带来，谓之带幼聘。若化子逢空，虽来不寿；化财遇冲，后亦走失。

鬼化鬼，四复三番。
大抵鬼化鬼，凡事反复不定。占婚遇之，决不容易。若大象可成，亦见迟滞。然此象主女家多有更变，难易缓急，皆听从于彼。

兄动而爻临玄武，须防劫骗之谋；
鬼爻不动，而兄弟又临玄武、螣蛇，来刑冲身世者，须防其中奸诈，设计骗财。若世应生合，阴阳得位，财鬼无伤，亦必大费财而可成。

应空而卦伏文书，未有执盟之主。
父母为主婚人。若不上卦，或落空亡；必无主婚，恐其妇自作主张，不然，主其事必难成就和合也。

两父齐兴，必有争盟之象；双官俱动，斯为竞娶之端。 
卦中两爻父动，或父化父，主有两人主婚。不然，必两家庚帖。若两鬼俱动，则有两家争求其婚。不然，主事体多有变。以上若一动一静，一旺一空，则无言。
若卦有官化父，父化官，或官父皆动，恐有争讼之患。文书兄动，必有口舌。

日逢父合，已期合卺（3）于三星；
日辰与父爻作合，或日辰自带文书，主成婚日期，已预定矣。

世获财生，终得妆奁于百两。
财爻又作妆奁断，若生合世爻，又得日月动爻扶助，必有妆奁。临勾陈，必有妆奁田；临青龙，必美丽；临螣蛇白虎败病等爻，则是旧什物也。若财无生助，不可乱言。
要推多少，以生合妻财之爻，看衰旺断之。财之衰旺，仅可推女貌妍媸，不可推妆奁厚薄。

欲通媒妁，须论间爻。
占贴，以间爻媒人也。

应或相生，乃女家之瓜葛；世如相合，必男室之葭莩（4）。 
间爻与世生合，多男家亲；与应生合，多女家亲。世应俱相生合，两家皆有亲。旺相新亲，休囚旧眷；本宫至亲，他宫外亲。

先观卦象之阴阳，则男女可决；
阳男媒，阴女媒。或问：间爻有二，当以何爻为主？以衰旺动静取之。
又问：衰爻动，旺爻静，则如何？则动者是也。
又问：两爻皆旺或皆衰，又将何以定之？以冲动者定之。若又无冲，以生合扶起者定之。或一旺一空，以不空者定之。又不遇空，则以长生决法定之。务归于一，则不杂乱。

次看卦爻之动静，则老幼堪推。
交重二爻为老年人，单拆二爻为少年人。或胎养长生为少年，临官帝旺为中年，墓绝是老年人为媒也。若墓化旺，是老年人先来说；阴化阳，是女人先来说。若此爻动空化空，而自冲动彼一爻，主原媒有故推却，而他人为媒也。

论贫富，当究身命；决美恶，可验性情。
人生美恶贫富，两章尽之矣。然非特可观媒妁而已。若问妇，看财爻；问夫身，看鬼爻；问男家，看世爻；问女家，看应爻。若应旺财衰，可言女家虽富，女貌不扬，余类推。至于维持破说之旁人，可以刑冲生合之爻推之。

雀值兄临，惯在其中得利；
间爻如值螣蛇朱雀，及兄弟者，其人必俐齿伶牙，素以媒妁获利者。兴旺必奸诈。

世冲应合，浼（5）他出以为媒。
间爻安静，被应世二爻冲动，或生扶合起，及日辰冲并起者，其人无心作伐，必是一边央他说也。间爻自动者，勿如此断。

两兄同发，定多月老以争盟；二间俱空，必无通好以为礼。 
两间俱动，必有两媒。临兄，或兄化兄，或动出两鬼，主有争竞为媒。须看空亡衰旺，及有制无制，可知那个执权。若间爻安静，俱在空亡，必无媒人通好。若空动而化出兄鬼，或临兄鬼空动者，乃是媒欲谢礼作鬼不来，非无媒也。

世应不和，仗冰言而通好；
世应相冲相克，难以成亲。若得间爻生合解救，其事始难成就，终须得媒人两边说合，以通其好，则事亦可成。何谓救解？如应动克世，间爻合住应爻，生扶世爻，余可类推。

间爻受克，总绮语亦无从。
凡欲浼媒人说合求亲，必得应爻生合间爻。则其言易入，必然听信；如间爻反被应冲克，则虽甘言美语，亦不从。

财官冲克，反招就里愆尤；
间爻若被日辰动爻刑冲克害，其媒必然取怨于两家。世爻冲克，男家有怨；应爻冲克，女家有怨。或世来生合，而财爻冲克者，男家虽吉，异日女家必怨。财官皆冲克，夫妻俱有怨。

世应生扶，必得其中厚惠。
凡遇世应、日辰带财福、青龙，生合间爻，其媒必有两家酬贶（6）。旺相多，休囚少。若带兄鬼螣蛇玄武类生合者，不过巧言虚礼，必无实惠。化出财福生合亦吉。
男看世爻，女看应爻。世应俱生合，两家俱有惠。世旺，男家多；应旺，女家多。

一卦吉凶，细察精微委曲；百年夫妇，方知到底团圆。

生僻字注释：（1）【赘】读音：zhui，四声。【入赘】意为：招女婿。（2）【衾】读音：qin，一声。意为：被子。（3）【卺】读音：jin，三声。意为：古代举行婚礼时用作酒器的瓢。（4）【葭莩】读音：jia，一声。fu，二声。意为：芦苇茎中的薄膜。比喻关系疏远的亲戚。（5）【浼】读音：mei，三声。意为：请托。（6）【贶】读音：kuang，四声。意为：赠，赐。


七、产育： (附：老娘 乳母)

首出混沌，判乾坤而生人物；继兴太昊，制嫁娶以合夫妻。迄（1）今数千百年，化生不绝；虽至几亿万世，络绎无穷。盖得阴阳交感，方能胎孕相生。

先看子孙，便知男女。阳为男子，掌中探见一珠新；阴是女儿，门右喜看弧帨（2）设。 
子孙为占产用神。阳爻为男，阴爻为女。

或更反兆，徒劳鞠育于三年；若遇化空，枉受胚胎于十月。 
反兆者：占得生男卦，反生女；占得生女卦，反生男是也。皆主不寿，子孙化入空亡者，亦不育。

主星生旺，当生俊秀之肥儿；命曜休囚，必产萎靡之弱子。 
子孙生旺，生子必肥大，异日主俊秀不凡；休囚无气，生子必弱小，异日主萎靡不振。若子孙无气，得月建日辰动爻生合扶持，主所生儿始虽弱小，后渐肥大；子孙虽旺，遇月建日辰动爻刑冲克害，始虽肥大，后渐怯弱。
古人断男女生，虽以阴阳为主，然又言：阳爻衰弱，亦主生女；阴爻旺相，亦主生男。以衰旺为主，阴阳为辅。细推其理，非确论。何也？
人生禀天地之秀气，受父母之英精，盖感阴阳而化育也。得阳精于中，阴血裹之，则成阳胎生男；得阴血于中，阳精裹之，则生女。感其气之盛而正者，则生子肥大而为贤智；感其气之不正而微者，则生子弱小而为愚不肖。此为自然之理，而易道岂异是哉！
故愚谓：子孙属阳断生男，或休囚则推弱小；子孙属阴断生女，或旺相则推肥大。盖必以阴阳为主。故也。学者详之。

如无福德，当究胎爻。
剖决固以子孙为主。若卦无子孙，当寻胎爻定之。如乾兑宫卦，子孙属水，胎在午，则午为胎爻。
故卦有子孙，则不论胎；或无子孙，又无胎爻，则以第二爻断之。

双胎双福必双生，
卦有两子爻，又有两胎爻，虽不发动，亦主双生。若卦有两子爻皆动，或子化子，胎化胎者，皆双生之象。若二爻一阴一阳，则一男一女；一旺一空，则一生一死。

一克一刑终一梦。
卦无子，占产大忌。若胎爻又被月建日辰动爻刑冲克害，或无故自空，大凶之兆。故一场春梦，言其子必亡也。子孙衰受克者亦然。

胎临官鬼，怀胎便有采薪忧；财化子孙，分娩即当勿药喜。 
鬼临胎爻，其妇怀胎常有疾；胎爻被官冲克亦然。若胎爻虽临官鬼，化出子孙，或财化福爻，则怀胎时固多疾，分娩即安泰。

妻财一位，喜见扶持；胎福二爻，怕逢伤害。
财为产母，胎为胞胎，福为儿女。三者皆喜月建日辰动爻生合扶助。则产母安，胞胎稳，子亦易养。若见刑冲克害，产母多灾，胞胎不安，所生子亦难养。化入死墓空绝，大凶之兆。

虎作血神，值子交重胎已破；
白虎为血神。若临子孙或临胎爻发动，其胎己破，临财动者亦然。惟临兄鬼，及带刑冲克害，或化官，莫作吉断。可言此必漏胎。动爻合住，胎虽动而未分娩。

龙为喜气，遇胎发动日将临。
占产以青龙为喜神。若在胎福财爻上动者，生期己迫，必然临日者也。在父兄官爻上动，勿作吉看。

福遇龙空胎动，乃堕胎虚喜；
福临青龙空亡，而胎爻自发动，或被冲动者，必是堕胎虚喜。福若避空，则不然。
要知何故堕胎，以胎爻断。如临官鬼白虎，因病堕胎；临父，则劳伤；临玄武，则色欲；临螣蛇，惊吓之故；临朱雀白虎者，斗殴扑跌堕也。

官当虎动福空，乃半产空娠。
白虎临官发动，或临财动化官，而子孙空亡，或伏，或动空化空，或被冲散者，当小产。临月卜卦，乃是其子不育之象也。

福已动而日又冲胎，儿必预生于膝下；
胎与福若临龙虎，或有不动，而日辰冲并者，其子已生。若不克世，则勿断，须再详支神。如不系已过占时候，可言当日便产；虽过时，而动爻是重，亦分娩矣。

福被伤而胎仍化鬼，子当早死于腹中。
子孙在死墓绝地，又被月建日辰动爻刑冲克害者，大凶之兆。若胎爻又临官，或胎化官，必是死胎。更财爻又临死墓空绝，须防母子俱入黄泉。

兄动兮不利其妻，父兴兮难为厥子。
兄乃克财之神。如动，则产母不安；父为克子之杀。更动，则子宫必损。然二神，以有救无救断之，可也。

用在空亡逢恶杀，何妨坐草之虞；
父兄发动，本为凶兆。如财福二爻在避空之地，谓空不受克，故云无事。或父兄虽动，而得动爻日辰合住，谓之贪合忘克；纵凶亦虚惊，必无大害。

妻临玄武入阴宫，果应梦兰之兆。
巽离坤兑四宫，财爻临玄武，或与玄武作合，必仆婢所生，旺相必是淫妇。休囚有吉神救助，只主出身微贱，非是淫乱之妇。

克世克身，诞生日迫；
凡占生产，得子孙胎爻冲克身世，生期已迫，当以日时断之。盖凡生世主迟，克世主速。克若动而逢空，过日断。休囚，期在生旺日时；旺相，当以本日断。
又如子孙动，胎爻静，以动者定其日，冲胎定其时。若胎动而子孙静，胎爻定其日，冲福定其时。盖动则速，冲则迟。故也。
又如动而合住，则以冲克破合日断之，余类推。

不冲不发，产日时迟。
卦中胎福不动，又无暗冲者，其生产月日未临，必然迟缓。直待冲动日月，断其生产。若无胎福二爻，其产亦迟，宜以卦中临动之爻断。若又无动爻，则以卦身胎养长生之日断之。

胎福齐兴官父合，临产难生；
胎福二爻发动，本主易生。若被官鬼父母合住，或日辰带父兄鬼合住，皆主临产难生。直待冲破克破合住日时，方得分娩。若非合住，而胎福自化父母官鬼者，皆主迟滞。

子财皆绝日辰扶，将危有救。
占产遇胎福在墓绝之地，固凶。若得日辰动爻生扶，此乃将危有救之兆。如被恶杀旺相刑克，则不能有救。

间合间生，全赖收生之力；
老娘收生，以间爻推之。若动而生合财爻，及胎福二爻，必得老娘收生之力，然后快易。如卦有凶神发动，而间爻救制者，必遇收生而后产也。

官空官伏，定然遗腹之儿。
卦无官鬼或在空亡，主产妇丈夫己死，此必遗腹子也。然非财福白虎则勿断。若有鬼伏在白虎爻下，或龙伏鬼墓爻下，则主夫病卧在床，非死也。旺空，则是有病；鬼爻入墓，或身临鬼墓，若非有病，只在狱。

游魂卦官鬼空亡，乃背爹落地；
占产遇游魂卦，官鬼空亡，或鬼空动，或鬼动化入游魂；皆主临产，其夫出外，不见生产也。若其夫自占：遇世爻空亡者，亦然。如遇游魂卦，变入归魂，而鬼爻发动者；又主临产，其夫自外归也。世动逢合住，得归不到家。

发动爻父兄刑害，必携子归泉。
父兄，占产忌爻。若带三刑六害，当权旺相而动，财福二爻在死绝之地，而无救助者，主子母俱亡。

官化福，胎前多病；财化官，产后多灾。
未临月占。鬼化出子孙，主胎前常有病，待产后方安；财化官，则胎前强健，至产后多病。若已临月，须防产母有不测之患。

三合成兄，儿缺乳；
卦有三合成兄弟局者，生子必然乳少。若兄在旁爻无气发动，亦主缺乳；财福化出兄爻亦然。若三合成父母局，子必衰弱无力。成官鬼局，生产必不快易。惟三合财福局，然后吉。

六冲遇子，妇安然。
凡占六冲，财福发动；或得日辰六冲暗动，则财有生气，鬼有克制；所以产母安然而卧也。

应若逢空，外家无催生之礼物；
占产以应为外家，若逢空，必无催生礼物。临兄，则是悭吝人，虽有不多。临财福，更来生合世爻，必有厚惠。旺则外家富，衰则外家贫。与世刑冲，必与外家不和。

世如值弟，自家绝调理之肥甘。
兄值世衰，则其家贫，欠将息，产妇必难强健。旺则其人悭吝，不肯调理，非无也。动化子，则主其人素虽悭吝；合则肥甘足用。世临财福空亡，亦乏调理。

阳福助青龙，无异桂庭之秀子；阴孙扶月建，何殊桃洞之仙姬。 
子临月建青龙，或月建带青龙，生合子孙者；不拘男女，皆主俊秀聪明。子孙墓绝，或带刑害，或加虎蛇，或受冲克，或化兄鬼，皆主丑陋不肖。

若卜有孕无孕，须详胎伏胎飞。
凡占胎孕有无，专取胎爻为主，不看子孙。如卦中六爻上下，及年月日时，皆无胎爻者，虽有子孙，亦为无孕。卦中虽无动爻，有化出者，眼下无胎，后必有胎。惟遇胎爻出现旺动，便为有胎。
若卦无胎，子孙又空，乃是命中所招，必无子。

出现空亡，将衃（3）而复散；交重化绝，既孕而不成。
衃：阴血阳精凝聚成胎之谓。盖未成形曰衃，已成曰孕。胎爻出现，如遇空亡，主虽有胎，不至成形而又散；若得发动，其胎已成。惟怕变入死墓空绝，则主胎孕虽至成形，不能产育于膝下，是亦不成而已矣。

姅（4）必逢官，
孕伤曰姅。胎临官，或动官，或被官动来刑冲克害，皆主胎孕有伤。若非鬼爻，而被月建日辰刑克，其胎亦有伤损。日辰冲胎，怀胎不安。

妉（5）须遇虎。
娠妇既孕，月事又通曰妉。若未及月，胎临白虎，必是漏胎。如遇杀冲，或发动化鬼者，旺相为小产，无气是漏胎。

带令星而获助，存没咸安；
凡占胎孕，胎爻旺相，又有生合扶助，不临官鬼父母及空亡者，其胎必成。更阳爻则生子。生有养，死有祀。所以存没咸安。

有阴地而无伤，缓急非益。
胎爻属阴，休囚；而得月建日辰动爻生合，再无凶神刑克者，其胎亦成，但生女。故曰：缓急非益也。

如逢玄武，暗里成胎；若遇文书，此前无子。
胎临玄武，必然暗与人通，及阴司不明；所授之胎，非夫妻正受也。休囚有制，则占婢妾胎孕。若临父，主此前未尝有子，或者虽有不存，今始成胎也。

孕形于内，只因土并勾陈；胎隐于中，端为迎龙合德。 
胎临勾陈，怀胎显露，更属土爻，犹甚。胎临青龙，其胎不露，更逢三合六合，必隐然如未孕者。
《天玄赋》曰：“胎爻属阳，阳气轻清上浮，胎近胸前；胎爻属阴，阴气重浊下降，胎必近下”。此说得之。

若问收生之妇，休将两间而推；如占代养之娘，须以一财而断。 
若占老娘及代婆者，以占产卦中取之，则间爻是也。
今人执其迷说，虽单占另卜，亦以间爻论，则失之矣。
故凡单占，当以妻财一爻为主，不可又以间爻推之。
收生之妇，即今老娘；代养之娘，即今乳母。二者断法相似，故并云。

刑冲克害，福德要防；死墓绝空，财身宜避。
凡占老娘、乳母，虽以财爻为主，然亦重子孙。盖子孙生扶财，故也。若被日辰月建动爻刑冲克害，则子必见伤，虽财爻有气，亦不可用。若子孙不受伤克，而自居死墓空绝之地，则主老娘无手段，乳母不济事。化入者亦然。

兄动兮手低，乳母须防盗物；
兄弟发动：占老娘，决然本事必低；占乳母，则主此妇贪财爱物，见财起意；又主贪食，亦非贞洁。又加玄武，必滥。若财爻自动化出兄爻，或临卦身，依此断之。

父兴兮乳少，老娘切恐伤胎。
父母发动，占老娘最凶，胞胎必然损伤。更加刑害，儿必为其所害，切不可用。
如占乳母，衰则主乳少，旺则无乳，不可用。若化出，及持身世者，同断。
或问：篇中断乳少，前以兄弟断，此以父母断，何也？
答曰：大抵卜易贵通变，执一则非。盖乳固一事，以小儿言为食，属财，则乳亦当以财爻取；以妇人言，则母乳于孩子，故乳亦以子孙取之。如子平中，亦以我生者为食神，夫岂负本之论哉！

子孙发动多乳，手段更高能；
大抵子孙旺相发动，不临空绝，不受制伏，财爻又无伤害者，上吉之卦。老娘手段必高，乳母必主乳多，向后决然称意。

官鬼发动多灾，事机犹反复。
官鬼发动，必有祸患。不伤身世，虽凶亦浅；一遭刑害，祸不可言。
如两官皆发动，鬼化鬼，兄化兄，或官兄乱动，必主大凶。
占乳母，反复难成；虽成，必有口舌后患。

财合福爻，善能调护；身生子位，理会维持。
卦身与财，生合子孙，最吉。占老娘，手段必高，惯能救死回生；占乳母，主其妇善抚小儿，乳亦多。

如逢相克相冲，决见多灾多咎。
子孙被财与卦身刑冲克害，最不利。用之，儿必为其所害。子孙避空，或月建有气，财身有制，庶几无虞。
占老娘，胎爻亦不可受伤，世持父兄，亦不遂意。

生僻字注释：（1）【迄】读音：qi，四声。【迄今】意为：到现在。（2）【帨】shui，四声。意为：古时的佩巾，象现在的手绢。（3）【衃】读音：pei，一声。意为：凝聚的血。（4）【姅】读音：ban，四声。意为：妇女小产出血。（5）【妉】读音：dan，一声。娠妇既孕，月事又通曰妉。


八、进人口：

独夫处世，休言无子即忘情；君子治家，难道一身兼作仆。

必须便嬖（1），乃足使令于前；若不螟蛉，焉继宗支于后？ 
老而无子曰独，过继他人子曰螟蛉。螟蛉，虫类也。

须别来占，方知主用。
过继小儿，以子孙为主。买婢、雇童仆、买宠妾，及收留迷失之人，皆以财为主。若窝藏有难之人，则看其人：与我相识朋友，以兄弟为主；尊长，父母为主；妇人，妻财为主；在官人，以官鬼为主也。

用不宜动，动必难留；
用爻发动，其人难托。若遇游魂，或化入游魂者，异日主逃窜。虽螟蛉，亦不为尔子也。雇工借居，则主不久。若来生合世爻，则是吉兆，非逃与难留也。

主不可伤，伤须夭折。
主象衰弱，而被日辰动爻乘旺来刑伤克害，更无解救者，异日必然夭折。虽借居，亦主其人有大祸。若伤克之爻又无气，或有制伏，不过灾病，非夭折。得用爻在空避之地，无妨。

衰入墓中，拟定萎靡不振；旺临世上，决然干蛊有成。 
用爻入墓，其人性慵懒；衰弱无气，及临死绝，主萎靡不振；若得旺相不空，临身持世，或生合世爻，大吉之兆。
立嫡过房，必能成家；买纳奴婢，亦能体我心力。

动化空亡，有始无终之辈；蛇合官鬼，多谋少德之人。 
用爻发动，变入空亡，主其人有头无尾。若临螣蛇，动合官鬼，其人虽多谋，然奸诈不实，难凭。妇人见之，则主不贞洁。

临玄武而化兄爻，门户须防出入；
用临玄武动，化兄弟；主其人贪财好色。托以财物，则必窃取自用，且必淫乱；男女皆然。故门户防其出入。

遇青龙而连福德，资财可付经营。
用临青龙，动化子孙，生合世爻，其人至诚忠厚。托以财物，则守而勿失；使之经营，则利尽归于主。
如占小儿，遇子孙化子孙者，反主多灾。

若逢太过及空亡，反主少诚兼懒惰。
卦中用爻，有三四重太过，或主象又化主象，皆主其人暗藏机巧，反复不实，且又事不宜向前。
若主象空亡，亦是懒徒。决断人物，已在前，此又补不足耳。

用爻生合世爻，必得其力；主象克冲身象，难服其心。 
用爻生合世爻，其人可用。凡有事干，必然用心；虽螟蛉，亦必欢爱于我，大吉之兆。
大怕合住冲散，及克坏之。若用爻刑冲克害世爻，必主其人心不悦服，难以使令。更加旺动，是乃奴婢欺主之象。兼以应亦刑克，异日必遭其祸。

财化子，携子偕来；
凡占妻妾婢女，财爻化出子孙，必有小儿带来。若动财生合世爻，而化子反来刑克者，其婢则可使，其子必顽劣不驯也。

世合身，终身宠用。
卦身一爻，占事为事之体，古人为人之身。若遇世爻生合，其人必得宠用。不拘借房投靠使婢，若遇世合财爻，其妇必通于家主。

受动变之伤，向后终难称意；得日月之助，他时定见如心。 
月建日辰动爻克世，其人不可用；世爻衰，必被其害；若得变动日月生合扶助，然后为吉。若用爻空亦不济。

世与卦身，以和为贵；
世身二爻，相合相生，比和为吉。相克相冲，刑害为凶。

兄同官鬼，惟静为佳。
兄弟一爻者，为破财，为干众，为虚诈，为阻滞，为是非，为灾祸。官兄二爻者，皆不宜动；动必不称意，有制不妨。

兄鬼交重，诚恐将来成讼；三合绊住，须知此去徒劳。 
兄官或交变，或俱动，或从文书化出，皆主争论纷坛，而至于成讼则已；若自三合六合绊住动爻，必有人阻档，虽欲兴词，终不成讼。欲知何人阻住，以合住之爻断之。

若在间爻，乃是牙人作鬼；
买卖交易，以间爻为牙行人。若临兄弟官鬼发动，必是牙人作鬼斗谋，或多人争保，或行人争财，皆为不利。主事体难成。

如居空地，不过卖主争财。
官鬼一爻空动，是卖主假虚空言，欲争价耳。在间爻以牙人论。若兄鬼动而与应爻相合，必其卖主牙人作鬼论财，遇动爻化兄鬼亦然。

卦象两官两父，须知事系两头；
卦中父母、官鬼，俱有两爻；或动爻化出官父，重叠太多；或卦无主象，而从官父化出；皆主其人曾经典卖，今是重易也。若父化父亦然。两鬼俱动生合用爻，皆有人争竞买雇。

兄鬼一动一冲，切莫财交一手。
卦遇应爻克世，而兄官发动，或被日辰冲动，或临应爻克世，须防设谋诓（2）骗。故财物不可便交一手去也。

应主世，他来就我；世生应，我去求人。
凡占买雇奴婢，交易等事，以应为卖主。应生世是他人来就我，成事最易，吉；若世生应，我去求他，成事实难也。

和合易成，最怕日辰冲破；
世应生合，凡事易成。生合为上，克合次之。惟不宜世动，则是我去合他，又为难也。若是相合，又被日辰动爻刑害，必有破阻。要知何人，以破合之爻定之。如父母，为长上类。

相冲难就，偏宜动象生扶。
世应刑冲克害，凡事费力难成。若动爻日辰生扶合助，谓之有气，必有贵人扶持，事亦可成。若当用爻，则是牙人能持其事。如生合爻是兄弟，又须用财嘱托，方能成事。

兄爻发动，为诈为虚；
兄弟为反复不定之神，故也。

卦象乱兴，多更多变。
乱动则事不定，故多更变。

六爻无父，定无主契之人；
六爻以父母为文书契券，又为主契之人。若六爻皆无父母，必无主契之人。若无父母而动爻化出者，主有旁主。虽有父母而应爻空亡，亦无正主。

两间俱空，未有作中之子。
间爻空亡，必无媒人。空亡而逢冲，必须央浼作媒。世冲，我去央他；应冲，彼去央他。动而空亡，其人假意推托，非真无心做也。

世获间生，喜媒人之护向；
间爻生世合世，媒人必然向我，生应则向他人。临子孙旺相发动，必然执持其事。若不生世，而被应克，且居衰弱之地，彼必听其谋为也。

生扶弟出，防喜生之合谋。
大抵间爻生合世爻，若卦中凶神不动，则是媒人诚心向我，无他意也。若兄鬼螣蛇玄武动克世，而应爻又来冲刑我者，则是间来生合，假意合谋，非真心也。空动亦非真心。若临兄弟动化官，或临父官兄，其言必不可信。

父化兄，契虚事假；
凡遇以上凶卦，而父母又化兄爻者，决主事体不真，文契不实。卦无父母，而从兄弟化出者，亦然。
父化父主文书不实，又主交易重叠。

兄持世，财散人离。
兄弟持世，必然多费钱财，事亦干众。雇工奴婢，不得力。更带凶神旺动，必主人离财散。若占交易货物，亦不正之物。

应若空亡，我欲成交徒费力；世如发动，彼来谋合亦难成。 
凡占交易，若我干求于彼，而应爻空亡者，其事必不成。如彼欲求谋于我，而世爻空亡者，其事亦不成。盖空世动，是我心疑惑；应动是他人更变；皆主难成，不为执滞。
如或空逢冲动，而遇合，皆谓有解。至此月有成，自空妄动则凶。

弟因财乏，鬼必疑心。
卦遇不成之象，而兄弟持世者，必因资财缺欠，故难成也。六爻无财，或落空亡者，亦然。
鬼爻持世，则是心多疑，或进退不定，故难成也。不然必有他事阻，或有不测灾病。
卦无官鬼，又是无人执持其事，亦主不成。

四复三番，事机不定；千变万化，卦象无常。能求不见之数，自喻未来之事。 
凡占收留遗失子女，最怕鬼临玄武发动，必是盗贼。用临玄武，动化鬼爻，亦然。刑克世爻，必被其害。
或有远方挈家逃来借居者，不论六亲，以应为主。临兄，为欠债来；临官，为户役避罪责；加玄武则是盗贼；逢冲，事已败露；虽临玄武，不带鬼，而与财爻合，或临玄武财爻，为奸情事来也。
大抵皆怕兄鬼旺动克世，祸终及己。不伤世，或子孙持世者，不妨。

生僻字注释：（1）【嬖】读音：bi，四声。意为：宠爱，受宠爱的人。（2）【诓】读音：kuang，一声。【诓骗】意为：说谎话骗人。



卜筮全书卷之十    黄金策 三

九、疾病：

人孰（1）无常，疾病无常；事孰为大，死生为大。
占病以官爻为恶杀。凡病：症候轻重，得病根由，皆系此爻。独发之爻，亦可以此推之。

火属心经，发热咽干口燥；水归肾部，恶寒盗汗遗精。金肺木肝，土乃病侵脾胃；衰轻旺重，动则煎迫身躯。 
鬼爻属火，心经受病；其病必发热，咽干口燥类。属水，肾经受病；其病必恶寒，或盗汗，或遗精白浊类。属金，肺经受病；其症必咳嗽虚怯，或气喘类。属木，肝经受病；其症必感冒风寒，四肢不和类。属土，脾经受病；必虚黄浮肿，瘟疫时气类。
若鬼爻衰弱，病必轻；旺必重。安静则稳然安卧，发动则煎逼急躁。

若在坎宫，中满血虚兼湿毒；如当离卦，内虚眼赤及尿黄。 
坎象中满，故主中满；离象中虚，故主内虚。然坎宫属水，火鬼主血虚，水鬼主湿毒。离宫属火，或火官主眼赤，水鬼主尿黄。

坤腹乾头，兑必喉风咳嗽；艮足震手，巽须瘫痪肠风。 
鬼在坤宫，腹中有病。火鬼：必患腹痈。水鬼：腹中疼痛。动化财爻，或财化水鬼，必患泻痢。土鬼：则是癖块，食积，或沙胀蛊症。木鬼：绞肠痧痛，或大肠有病。金鬼：胁肋痛。在上，胸隔痛；在下，腰痛。
此鬼在坤宫断法，其诸卦仿此推之。

螣蛇心惊，青龙则酒色过度；勾陈肿胀，朱雀则言语颠狂。虎有损伤，女子则血崩血晕；玄武忧郁，男人则阴症阴虚。 
螣蛇鬼：则坐卧不安，心神不定。青龙鬼：则酒色过度，瘦弱无力。勾陈鬼：饱满肿胀，脾胃不和。朱雀鬼：狂言乱语，身热面赤。白虎鬼：跌扑打斗，伤筋损骨；女人则血崩血晕，产后诸症；白虎血神，故也。玄武鬼：色欲太过，忧闷在心；在本宫主阴虚；化子孙，男子必阳痿；盖玄武又暗昧之神，故也。宜通变。

鬼伏卦中，病来莫觉；
占病遇本宫鬼出现发动，得病初即晓根源。若本宫官鬼不出现，而他宫官鬼出现者，有病必然久伏在身，今因七情四气感冒而发也。
若本宫他宫皆无官鬼，必隐然得病，初莫知何由也。明夷、观、贲、需、临，切忌世身入墓；大畜、丰、同人、蛊、夬，莫逢财鬼俱兴。

官藏世下，病起如前。
本宫鬼官伏在世下，必是旧病重发。若伏鬼不伤用爻，而用爻反被世克者，前日病轻，今日反沉重。如伏鬼刑伤用爻，而用爻反得世爻生扶者，前日病重，今日轻。用爻：妻病看财爻类。

若伏妻财，必是伤饥失饱；如藏福德，必然酒醉耽淫。父乃劳伤所致，兄为气食相侵。 
鬼伏财下，必是饮食不节，伤饥失饱；或因财物起因，或因妇人得病。鬼伏子下，必是饮酒过度；或恣（2）行房事。夏或露卧，过取风凉；冬或伤暖，过穿裘帛；或过修炼养精等药所致。鬼伏父下，必是劳心劳力，忧虑伤神。或因动土修造，或因尊长得病。鬼伏兄下，必是口舌争竞，停食感气；或有咒咀，或因赌博争财得病。

官化官，新旧两病；鬼化鬼，迁变百端。
本宫官鬼，仍伏他宫官鬼之下，必是旧病；或因旧病不谨，变生他症；或新旧两般病。
若遇鬼化鬼，其病进退。或有变症，或药石驳杂，或寒热不定。

化出文书在五爻，则途中遇雨；变成兄弟居三位，则房内伤风。 
鬼化父母，必在修造之处得病。若在五爻属水，则在途冒雨而得也。如化兄弟，必因口舌呕气，或是伤食。若在三爻属木，必房中脱衣露体，感冒风寒所致。若化子孙，则在僧道寺院，或渔猎游戏所致。若化财爻，多因伤食，或因妻奴，或因买卖交易得病。以上六亲化出鬼爻，亦依此断。

本宫为在家得病，下必内伤；他卦为别处染灾，上须外感。 
鬼在本宫，家中得病。在下三爻，必是内伤症候；不然病亦在内。官在外宫，外方得病。更在上三爻，必是外感风邪；不然，亦是外科症候。上下有鬼，内伤兼外感，症候不一。

上实下空，夜轻日重；
鬼在内宫，病必夜重；鬼在外卦，病必日重；内外有鬼，昼夜不轻。
若卦虽有二鬼，一旺一空，或一动一静，必日轻夜重，或日重夜轻。分上下断之。

动生变克，暮热朝凉。
凡占，动爻为始，变爻为终。若卦中动爻生扶用爻，而变爻刑克用爻者，其病必朝凉暮热，或日轻夜重也；动克变生，反此断。凡鬼爻化出所喜爻，所喜爻化出鬼爻，亦然。

水化火，火化水，往来寒热；
卦爻水动化火，火动化水；不拘鬼爻，但有干犯世爻或主象者，皆是寒热往来之症。卦有水火二爻俱动，亦然。
水旺火衰，寒多热少；水受伤，火得助，则常热乍寒也。
坎宫火动，内寒外热；离宫水动，皮寒骨热。若带日辰，必是疟疾。

上冲下，下冲上，内外感伤。
上下有鬼，病必内外两感。俱动俱静，一同受病。二鬼自相冲者，适感而遂伤也。如内鬼动，冲外鬼，先伤后感；外鬼动，冲内鬼，先感后伤。要分轻重，以刑合断之，可也。

火鬼冲财，上临则呕逆多吐；
火性炎上，财为饮食。故占病，遇火鬼动克外财，必是呕吐，重则反胃不食。若财带螣蛇，吐上兼虫；财在间爻，则是消渴易饥之症。

水官化土，下值则小便不通。
水官化出回头土克，在本宫内卦，是小便不通。属阴，是大便不通。阳宫阴象，阴宫阳象，二便俱不通。若内卦水克，动加白虎，阳爻是尿血，阴爻是泻（3）血。白虎血神，故也。带刑是痔漏。

若患牙疔（4），兑鬼金连火杀；
鬼在兑宫，口中病。若金鬼化火，或火化金鬼，必患牙疔。不化火爻，则是齿痛。金鬼逢冲，齿必动摇。

如生脚气，震宫土化木星。
鬼在震宫，病在足。加勾陈，足必肿；加白虎，必折伤破损。土鬼化木，则患脚气。木鬼，酸疼麻木；水鬼，必是湿气；火鬼，必主疮毒；金鬼，是脚骱（5）膝疼骨痛，或刀刃所伤。

鬼在离宫化水，痰火何疑；官来乾象变木，头风有准。震遇螣蛇仍发动，惊悸（6）颠狂；艮逢巳午又交重，痈疽（7）疮毒。 
离宫鬼化水爻，痰火症候；水动化鬼，亦然。乾宫鬼化木爻，头风眩晕；木动变鬼，亦然。震在外卦，勿依此断，可言其病坐卧不安，心神恍惚。盖震主动，故也。更加螣蛇发动，必是颠狂惊痫（8）之症，小儿乃惊风也。逢冲，则有踰墙上屋之患。艮象为山，山高故也。更逢火鬼，必患痈疽。若遇变出土鬼，可言浮肿蛊胀等症。余可类推。

卦内无财，饮食不纳；
财主饮食。动化官鬼，其病必因酒饮食而得。若遇空亡，饮食不纳。若不上卦，不思饮食。财临身世，或化财爻，虽病重亦能食。

间中有鬼，胸膈不宽。
世应中间，即病人胸膈处也。官鬼临之，必然痞塞不通。金鬼胸肋骨痛，土鬼饱闷不宽，木鬼心痒嘈杂，水鬼痰饮填塞，火鬼多是心痛。若化财爻，或财爻化鬼, 必是宿食未消，以致胸膈不利。

鬼绝逢生，病体安而复作；
鬼在死绝爻，其病必轻。遇日辰动爻生扶，谓绝处逢生，其病必既轻复重，将安复作也。
若财生鬼，必因饮食加重，或因妇人重合。故耳。

世衰入墓，神思困而不清。
世爻入墓，病必昏沉。旺相有气,无非懒于行动；衰则不言不语。是怕明喜暗，不思食；爱眠,怕起，懒开目。
更坐阴宫，必是阴症。用爻入墓亦然。世鬼入墓，鬼墓临用，皆依此断。

应鬼合身，缠染他人之症；
应临官鬼，刑克合世爻，而世爻在交重之位者，必因探访亲友病而缠染也。鬼爻属土，是时疫。用爻临应，必病卧他家。

世官伤用，重发旧日之灾。
大抵鬼爻持世，必然原有旧根。更伤用爻，必是旧病再发。否则必难脱体，须用保禳则吉。卦身持鬼，亦是旧病。

用受金伤，肢体必然酸痛；主遭木克，皮骨定见伤残。火为仇，则喘咳之灾；水来害，则恍惚之症。 
卦中无鬼，以刑冲克害用爻者断。如金动来克，则木爻受伤，肢节酸痛；木动来克，则土爻受制，皮肉伤损。余可类推。

空及第三，此病须知腰软；
第三爻无故自空，为腰软；有故而空，或旺相而空，为腰痛；不空，而遇动爻日辰官鬼克冲者，乃闪腰痛也；动空亦然。鬼在此爻者，亦主腰痛。

官伤上六，斯人当主头疼。
上六。大抵不惟鬼爻临处受病，被伤之处亦有病痛。如克上六，当主头痛；克间爻，则胸隔不利。余可类推。

财动卦中，不吐则泻；
财在上卦动，主吐；在下卦动，主泻。若逢合住，则欲吐不吐，欲泻不泻；如呕逆恶心，里急后重之例。

木兴世上，非痒即疼。
寅卯二爻属木，寅木主痛，卯木主痒，若在本宫内卦，又是气不顺也。

生僻字注释：（1）【孰】读音：shu，二声。意为：谁，什么。（2）【恣】读音：zi，四声。意为：放纵，任意。（3）【泻】读音：xie，四声。意为：腹泻，很快的流。（5）【疔】读音：ding，一声。意为：中医指病理变化急骤，并有全身症状的小疮，坚硬而根深，形状像钉。（5）【骱】读音：jie，四声。意为：骨节与骨节衔接的地方。（6）【悸】读音：ji，四声。意为：因害怕而心跳的厉害。（7）【痈疽】读音：yong，一声。ju，一声。意为：毒疮。（8）【痫】读音：xian，二声。意为：颠痫。


十、病体：

既明症候，当决安危，再把爻神搜索；个中玄妙，重加参考，方穷就里之精微。

先看子孙，最喜生扶拱合； 
子孙能克制官杀，古人谓解神，又名福德，占病又为医药。卦中无此，则鬼无制伏。主服药不效，祷神不灵。
所以先宜看此。要生旺有气，不要休囚死绝。日辰动爻生扶则吉，冲坏则凶。

次观主象，怕逢克害刑冲。
主象即病人。如占夫，以官为主；占妻，以财为主之类。又自占，以世为主；代占，以应为主；亦是主象。
刑冲克害，即病人受症候折磨，故怕见之。若得世爻生合，旁爻扶持，必不至死。

世持鬼爻，病纵轻而难疗；
占病，怕鬼持世，必难脱体。大象纵轻，亦不易愈。若用爻有气，子孙当权，目下虽可医愈，日后必不断根也。

身临福德，势虽险而堪医。
用爻为身，乃一卦之体。若得子孙临之，决然无虞。纵然病势凶险，自可有救，以药治之，必定痊愈。

用壮有扶，切恐太刚则折；
凡占皆喜旺相，惟占病则不喜。盖人在病中，必衰弱；纵或素日强健者，至此必瘦，何旺之有？
故凡得时有气，又遇动爻日辰生扶者，乃太刚则折之兆，至生旺日必凶。若动爻日辰刑克，则不嫌其旺相。

主空无救，须防中道而殂（1）。
主象若空，占病大忌。必得动爻日辰冲克，谓之有救。盖冲空则实，克空为用，故也。否则必死。

禄系妻财，空则不思饮食；寿属父母，动则反促天年。 
占病，以妻财为食禄，父母为寿命。卦中不可无，宜静不宜动。若主象遇绝，或化绝地，财遇之为禄绝，父母遇之为寿绝。大象若凶，此为死兆。卦若无财或落空亡，乃是不思饮食。
父母爻动，占病大忌。以其克制福神，官杀能肆其虐，故也。主服药不效，祷神不灵。故云反促天年。

主象伏藏，定主迁延乎日月；
用爻不上卦，其病必难安。盖凡出现之爻，日辰动爻能生能合；若不上卦，虽有生扶，着于何地？
故其占如此，病亦是恍惚朦胧，不爽快之症。

子孙空绝，必乏调理之肥甘。
子孙固为医，又为酒肉。若在空亡，或临死绝，或不上卦，其病必乏肥甘调理，亦缠绵难愈。若日辰应爻上带子孙，生合世爻用爻者，必有馈送礼物资养。

世上鬼临，不可随官入墓；
世持官鬼，固非吉兆。若遇日辰带墓爻，谓随官入墓；本命爻随官入墓，亦凶。若世爻用爻，化入鬼墓；及世爻命爻带鬼动，化入墓者；与用爻命爻世爻，持鬼墓发动者，皆主大凶。

身临福德，岂宜父动来伤。
占病，以子孙为解神。身若临之，大吉之兆。如父母动来克伤，仍为不美。

鬼化长生，日下正当沉重；
鬼爻发动，病势必重。若鬼化入长生，乃一日重一日之象，直过帝旺日，然后轻减。鬼在长生爻上发动，亦然。若化衰病，一日轻一日，与福化长生皆吉。

用连鬼杀，目前必见倾危。
占病，不宜用爻发动，动则病体不安。若又化出鬼爻，谓病人变鬼。卦中更无子孙日辰解救，必死无疑之断。

福化忌爻，病势增加于小愈；
子孙发动，制伏官鬼，其病必减。若遇化出忌爻，反来伤克用神者，必因病势少愈，不能谨慎，以致复加沉重。子孙化官爻，亦然。

世挠兄弟，饮食减省于平时。
兄弟持世，饮食必减。其病亦是贪食而得。若不动又无气，而卦中财福爻旺者，则不然。乃是气短力弱之症，不易痊可。

用绝逢生，危而有救；
大抵用爻，不宜死绝之地，以其一克则倒，故也。卦中动爻生助，谓绝处逢生，凶中回吉之象，病必将危有救。

主衰得助，重亦何妨。
用爻虽不宜太旺，亦不宜太弱。弱则病人体虚力怯，卒难痊可。若得日辰动爻生合扶助最吉，纵是十分重病，亦不至死。

鬼伏空亡，早备衣冠防不测；
官鬼一爻，固是恶杀，然亦不可无。盖凡得症因由，症候虚实，疾病安危，鬼神情状，皆决于此。
若不上卦，即当寻伏，庶可推测。若伏爻又空，其病必不能痊。纵有良医，亦不能达其病源；纵有鬼神，亦无叩告之门，天年命尽。若病轻不在此论。

日辰带鬼，急为祈祷保无虞。
日辰带鬼，生合世爻，世爻看带何等神，便知得何者为治。如带父母，必须经箓（2）符醮保扶则愈。如带子孙，必须用药调理。如带兄弟，必须戒暴怒，节饮食。如带财爻，必须好好将息。带官鬼，祈祷鬼神。世持鬼，亦宜先祷。
但世鬼是先曾许下，日辰鬼是未曾许下。要知求何神鬼，有福力，以日辰推之。如子为北斗或北阴；亥或溺死鬼，察其为河伯，或划龙船。盖亥水中有甲木，故也。余仿此。

动化父来冲克，劳役堪忧；
卦中动爻，化出文书冲克世爻，宜自在，少劳碌。不然，病即复来，反加沉重。若化财来冲克，须防食复；更加玄武，宜防色复；若化子孙克冲，被药误矣；若化兄弟冲克，恼气即复也。
以上若日辰带刑冲，不可依此断。可言因此而复加沉重。盖日辰是鬼在也。

日加福去生扶，药医则愈。
日辰临子孙，生扶用爻，必得药力而安也。

身上飞伏双官，膏肓（3）之疾；
凡遇卦身持鬼，而本宫官鬼爻又伏世下；或世持官鬼，而本宫官伏用爻之下；或自占遇世爻飞伏，上下皆值官鬼；总谓双官夹身，最为不利。若大象不死，亦是沉困之疾，考终之患也。

命入幽明两墓，泉世之人。
以日时看，身随鬼入墓，命随鬼入墓，世随鬼入墓；有卦墓、鬼墓、世墓、主墓。凡遇动出卦中者，人皆见之，其墓为明；变入墓中者，人所不见，其墓为幽。不拘幽明，皆非吉兆。
大象不死，病亦危困。若大象既凶，又逢墓动,或世爻主象俱入墓者，必死。得动爻日辰冲破墓爻，庶几无事。

应合而变财伤，勿食馈来之物；
应爻动来生合世爻，当有问安之人。带财福，必有馈送；兄弟，清访而已。若应虽生合，而变出妻财，反来刑世克世；或应爻生合世爻，而刑克主象；倘有馈送，切宜戒食。否则反能伤害。若上尊长，尤宜忌之。或加应值妻财，为变爻冲克主象者，亦然。

鬼动而逢日破，何妨见险之虞。
官爻发动，其祸成矣。若得日辰动爻冲之，谓冲散；主其病虽见凶，必不至死。
忌爻发动，遇冲亦吉。若不遇冲，而得日辰动爻，或合住，或制克，皆是见险无虞之象。

欲决病痊，当究福神之动静；要知命尽，须详鬼杀之旺衰。 
此二句，乃言大略。此处最宜活泼推断。
且如子孙得时旺相，更动，就以本爻断其愈；无气发动，以生旺日月断。若得子孙安静，不得地，赖有扶持为福者，当以扶持之爻断。如卦中不赖子孙为福，而用所喜之爻相助，以成其吉者，即以所喜之爻断。
又如卦爻凶险，遇杀神忌爻动来伤克，得别爻冲散克制，或合住救得，恶爻无事，即当以制伏恶杀之爻断。若鬼爻忌爻虽动无气，亦无克制，而用爻旺相不受伤克者，又当以鬼爻墓绝者断。若忌爻不动，用爻不伤，而但衰绝无气者，当以用爻生旺之日断死期。余仿此。

生僻字注释：（1）【殂】读音：cu，二声。意为：死亡。（2）【箓】读音：lu，四声。意为：符箓。即道士所画的图形和线条。声称能驱使鬼神，给人带来福。（3）【肓】读音：huang，一声。【膏肓】我国古代医学上，把心尖脂肪叫膏，心脏和膈膜之间叫肓。认为是药力达不到的地方。


十一、 医药：

病不求医，全生者寡；药不对症，枉死者多。欲择善者而从之，须就蓍人而问也。

应作医人，空则闲亡而不遇；子为药饵，伏则扞（1）格以无功。 
凡占病，以子孙为医药。占医药，以应爻为医人，子孙为药饵。
如卜请医，应空，医人必不来。发动生合世，医必从命。动空化空，必然他出。克世冲世，皆主不来。
无子孙，服药无效，空亦无功。

鬼动卦中，眼下速难取效；
占药，要鬼爻安静，无气为吉。若遇发动，其病正炽（2）。虽有良医妙药，卒难取效。休囚少可，旺则愈凶。待鬼爻墓绝，用药方有功。或强服药，病必加重。

空临世上，心中强欲求医。
世爻空亡，必不专心求医；无故自空，决请不成；勉强为之，药亦不效。如占服药，而世空者，乃是药不对症也。

官旺福衰，药饵轻而病重；
占药，官爻无气，子孙旺相，药能胜病，庶有效。若子孙休囚，官爻反旺者，乃是药轻病重，虽或服之，必不能奏功也。

应衰世旺，病家富而医贫。
世为病家，应为医家。相合相生，非亲则友；相冲相克，亲不往来。若应旺世衰，病家贫乏，医必富；应衰世旺，反此断。

父母不宜持世，鬼杀岂可临身？
卦身与世，皆不宜临官父二爻。若有所遇，药便不中。父母持世，可许经醮保禳(3)。鬼爻持世，可祷鬼神护佑，然后服药方有验。

官化官，病变不一；
医药卦中，遇官化官，其病必有更变。或症候不一，或病势不定，用药亦不见效。

子化子，药杂不精。
子孙，乃占药用神。只喜一位出现。有气不空，日辰动爻扶持，即上吉之兆。
若卦中重叠太过，或子孙重化子孙，乃是医不精，用药杂而无功也。

福化忌爻，误服杀身之恶剂；
世人皆疑《海底眼》误服药之句，殊不知此说极有理。盖有动则有变。变出父母，回头来克；变出财爻，扶持官鬼；变出兄弟，药不精洁；变出官杀，药反助病。子变子，乃用药太驳杂，不能见效。
此所以不若安静为妙。若变爻或伤世克用者，必致因药伤命之祸。

应临官鬼，防投增病之药汤。
应临官，必非良医。更来刑克身世主象，须防误药损人。或化忌爻，或化官鬼，皆不宜此人之药。

鬼带日辰，定非久病；
鬼带日辰，动出卦中者，必是日下暴得之病。若日辰虽是官鬼，不现卦中，则不然。可言其病眼下正炽，必须过此，方可用药。

应临月建，必是官医。
应持父母，必是僧道家，或兼艺术。应持兄弟，乃是庸医，或先求药价。持财爻，富贵医人，或女医。应临子孙，专门医士，或僧道。应持太岁，必是世医。
持日辰，而太岁刑克者，初学医。持月建，是官医；更临子孙，用药神效。医人老少，以生旺墓绝推之。

世下伏官，子动则药虽妙，而病根常在；
大抵动爻日辰，能生得克得飞爻，不能生克得伏神。盖伏神，隐伏之义。占病遇鬼伏世下，其病必不能断根。虽有子孙发动，但能取效目前，过后伏鬼旺相月日，其病必再发。

衰中坐鬼，身临则病虽轻，而药力难扶。
卦身临鬼，病不脱体。衰弱无气，缠绵难愈，淹滞之象。世旺相出现，久卧床缛，虽有良医亦无效。世持，及主象身临持官墓者，皆然。

父若伏藏，名虽医而未谙（4）脉理；
卦有父母，子孙不能专权，固非吉。卦中又不可无，宜静不宜动。何也？
盖人气脉，皆属父母。故占医，若无此爻，必是草泽医人。虽能用药，脉理未明，必以意度者。

鬼不出现，药纵用而莫识病源。
官鬼固凶杀，然亦不可无。出现在卦，则子克制，日辰刑制，用药有效。若不上卦，其病隐伏；根因不知，症候莫决，率意用药，亦难取效。

主绝受伤，虚医难救；
主象在休囚死墓绝之地，而被日辰动爻乘旺刑克者，其病必死。虽有良医，亦无效。主象变死墓空绝者，亦然。

父兴得地，扁鹊无功。
父母发动，子孙受制，药必不效。若得子孙有气，日辰动爻冲合父母，救得有用，庶几可活。然亦必须多服为妙。父化子孙，亦是医人太慢。

察官爻而用药，火土寒凉；
火土官爻，其病必热，宜寒凉药攻之；金水官爻，其病多寒，必温热之剂治之。然火必寒，土必凉，水必热，金必温剂，可也。又如火鬼在生旺之地，又遇生扶者，必用大寒之药攻之；休囚死绝，则用凉药。水鬼在生旺之地，又遇合助者，须用大热之药；休囚死绝，则用温剂攻之。如火鬼在阴宫阴爻，乃是阴虚火动之症，可用滋阴降火之药。水鬼在阳宫内卦，乃是血气虚损之症，可用补中益气之药。宜通变，余仿此。

验福德以迎医，丑寅东北。
凡占服药，看子孙在何爻，便知何处医人可治。如在子爻，宜北方医人；丑爻，东北方医人类。又如寅爻子孙，五行属木，其医是木旁草头姓名，或是虎命者；虽非东北，皆能医。余仿此。

水带财兴，大忌鱼鲜生冷；
财为饮食，资以养生。然动则生助鬼爻，反为所害。若更属水，必忌鱼鲜生冷，药始见功。如值木爻，忌动风之物。忌值火，忌炙煿（5）热物。值金爻，忌坚硬盐物。值土爻，忌油腻滑物。财如不动，不可妄言。又忌鬼爻生肖物，如丑忌牛，酉忌鸡类。余仿此。

木加龙助，偏宜舒畅情怀。
青龙为喜悦之神，更临木爻，生合世爻主象；病人必抛却家事，放宽情怀，然后服药有效。

财合用神居外动，吐之则痊；
财在外动，主吐。若得生合世爻用爻，以药吐之则愈。如在内卦，疏利为妙。若财爻动来刑克世与主象，在外则主服药不纳；在内则主药后发泻也。

子逢火德寓离宫，灸之则愈。
子孙属火，又在离宫，宜用热药疗之。若在他宫，又居外卦，必用艾灸则愈。如在内卦，或虽在外，而系本宫者，皆依此断。

坎卦子孙，必须发汗；木爻官鬼，先要疏风。
子孙在坎卦发动，不拘五行，皆宜表汗；官鬼属木，须散风邪，用药有效。举其一端，五行八卦皆仿此推之。

用旺有扶，勿再补；
用爻休囚墓绝，必是补药方效。若得时旺相，又有生扶合助，须克伐之药治之。若又补，则反害。

鬼衰属水，莫行针。
子孙属金，利用刀针。鬼爻属水，而用刀针，则金能生水，反助其势，病必增重。土鬼忌用热药，水鬼忌用寒药，火鬼忌用风药，金鬼忌用丸药。

福鬼俱空，当不治而自愈；子官皆动，宜内补而外修。 
占病，子官二爻俱空，乃吉兆。或俱衰静，无冲无并者，其病自愈，不用服药。
若二爻俱动，非药不对病，乃是神祟间隔，故无功；必须服汤药，又祈祷鬼神得痊。俗谓外修内补也。

卦动两孙，用药须当间服；
卦有二爻子孙发动，用药不必连服，以其分权故也，须多服见效。或用两般汤药，相间服之则效。
如占疮疽肿毒，可言内用托里，外用敷贴。

鬼伤二间，立方须用宽胸。
官鬼动来冲克间爻，必然胸隔不利，须用宽中汤药。鬼在二间爻动，亦然。
间爻逢兄弟发动，则是气不顺也，药宜调气。

父合变孙，莫若闭门修养；
卦中福爻空亡，官爻衰静，若有父母动来生合世身主象者，不须服药。
更化子孙，不若抛弃家事，静养深山；或入寺观闭门修养，勿药自安。

五兴化福，可用路遇医人。
子孙出现逢空，而五爻变出子孙，却不空者，不须选求名医服药，不如过路草医，反能治之。
若子孙不出现，六爻不化出，而日辰带子孙生合者，不意中自有医来治也。

世应比和无福德，须用更医；
世应比和，卦无福德，此药无损无益，服与不服，只是一般。须是更换医人，别求治疗，方可得痊。

财官发动子孙空，徒劳服药。
财官俱动，其势已凶。子孙又空，服之无益；纵有良医，必无功效。不如不服之渐愈。

生僻字注释：（1）【扞】读音：han，四声。【扞格】意为：互相抵触。（2）【炽】读音：chi，四声。意为：火旺，热烈旺盛。（3）【禳】读音：ran，二声。意为：禳解。即：迷信的人向鬼神祈祷，消除灾殃。（4）【谙】读音：an，一声。意为：熟悉。（5）【煿】读音bo，二声。意为：煎炒或烤干食物。


十二、鬼神：

徼（1）福鬼神，乃当今之所尚；祷尔上下，在古昔而皆然。

不质正于易爻，亦虚行乎祀典；先看卦内官爻，便知鬼神情状。
官鬼能为实祸，能为福佑。故观此亦知其情状也。

旺神衰鬼，方隅（2）乾巽堪推；阴女阳男，老幼旺衰可决。
凡鬼爻旺相，为神。休囚，为鬼。阳为男，阴为女。
临长生，少年鬼；临帝旺，壮年鬼；临衰弱，老年鬼；胎养，小儿鬼。乾宫，西北方；巽宫，东南方鬼也。

若在乾宫，必许天灯斗愿；如居兑卦。定然口愿伤神。坎是北朝，艮则城隍宅土；离为南殿，坤则土地坟陵。震恐树神，或杖伤之男鬼；巽必缢死，或癫（3）仆之阴人。

八宫仔细推详，诸鬼自能显应。
此以八卦推之。乾象为天，鬼在此宫，值火，许点天灯类。金鬼亦然。木鬼许放风筝。子丑二爻，许拜北斗。坤土属阴，故是坟陵土地。艮土属阳，故是城隍宅土。离居南，故推南殿。坎子地，故推北朝圣象。震为木，故树神；带白虎或自刑，则杖死之鬼。巽为绳，故主缢死之鬼；不带鰧蛇，或非刑爻，则是风症死者。兑为口，故有呪咀口愿，又属金，故推伤神。盖乾三连，是浑成之金；兑象上缺，是伤损之金；故以兑为伤神，而不以乾为伤神。

更值勾陈，必有土神见碍；如临朱雀，定然呪咀相侵。白虎血亡，玄武则死于不明之鬼。青龙善愿，螣蛇则犯乎施相之神。
此以六神推之。勾陈职专田土，鬼爻临之，乃是土神为祸。朱雀为口舌，故有呪咀。白虎为血神，故有带血女伤；居阳则凶暴恶死之鬼也。玄武是幽暗，故有不明死鬼；化兄弟，或从兄弟化出，则是盗贼。青龙是喜神，故有善愿。鰧蛇推施相之神，今俗祷谢，必以面作小蛇，献之取验。

金乃伤司，火定灶神香愿；木为枷锁，水为河伯江神。
此以五行推之。金主刀兵所伤之鬼；旺是伤神，衰是伤司部众。火鬼在二爻，是灶君，其余香信。本宫内卦，是本境土地，神佛香愿；他宫，别境香愿。在六爻，远方香信。在五爻，途中所许。持世当境，社会中香愿也。午火衰弱，必是烧死之鬼。木鬼，东方神鬼。化金，或从金化，是械锁鬼。带鰧蛇，吊死之鬼。木化木，又加白虎，夹死鬼。水鬼旺相，江神河伯；衰弱，落水鬼。在震巽二宫，或木化水，必是船上堕水死鬼。

若见土爻，当分厂类。
土爻临鬼，阴是阴土，阳是阳土。在震巽二宫，或从木化皆然，或树头土。临应冲世，或日辰带土鬼相冲相克，是飞来土。若日月动变皆带土，五方土也。

鬼墓乃伏尸为祸；财库则藏神不安。
鬼爻属金，卦有丑动是鬼墓。妻财属木，卦有未动是财库。他仿此。二事见家宅决中，今不尽述。然不伤世则不为祸。

修造动土，必然杀遇勾陈；口舌起因，乃是土逢朱雀。
此亦言土鬼也。加勾陈，必因修造动土，以致不安。
在初爻，穿井不安。二爻，作灶动土。三爻四爻，当门动土。五爻，路边动土。六爻篱笆墙下动土。
兑宫，开池动土。艮宫，筑墙动土。坤宫，造坟动土。坎宫加玄武，坑厕动土。
以上若临朱雀，则是动土时，暗有口舌，呪咀。或多口惹事，以致为祸。

或犯井神，水在初爻遇鬼；或干司命，火临二位逢官。若在门头，须犯家堂部属；如临道上，当求五路神祗。四遇世冲，鬼必出门撞见；六逢月合，神须远地相干。
此以六爻推之也。初爻水鬼，井泉童子不安。二爻火鬼，灶神见责。三爻为门，官鬼临之，当犯家堂香火。四爻为户，若遇官克世冲世，必曾出门撞见鬼崇。五爻临金鬼，五道；火鬼，五圣；木鬼，五郎神众；水鬼，五路神司。衰弱，则道路边鬼。在六爻，定远方鬼。月建日辰生合，乃天神中有愿。

鬼克身，冤家债主；身克鬼，妻妾阴人。
我去生他，卑幼儿童僧道；他来生我，祖宗尊长爹娘。若无生合克刑，必是弟兄朋友。
此以卦身推之。鬼生卦身为父母，卦身生鬼为子孙；鬼克卦身为冤仇，卦身克鬼为妻妾。二者比和为兄弟朋友；阴爻是妯娌姊妹之鬼。子孙，小口卑幼之鬼。父母，尊长祖宗之鬼。财爻，妻妾、阴人之鬼。惟鬼克身，冤家债主之鬼，必难退遣。病亦未易安。

刑不善终；
鬼带刑爻，必非善终之鬼。辰是墙壁压死鬼，午是汤火烧烫鬼，酉是刀箭所伤鬼，亥是投河落水鬼。寅或虎噬，巳或蛇伤，戌或犬咬，丑或牛触。旺则为神道，刘郡王猛将之神。

绝则无祀。
鬼不上卦，看伏何爻下，便知是何鬼崇。如伏父下，为家先。伏福下，为小口类。若伏空下，乃是无收管之鬼，是孤魂野鬼。若临绝爻，乃无祀之鬼。

如临日月，定然新死亡灵；
卦无官鬼，而日辰是鬼者，必然新死亡人为祸。若日辰是鬼，而卦中又有鬼，必因祈祷，而近日新许之愿未酬。

自入墓刑，决是狱中囚犯。
如未日占卦，得木爻官鬼，谓鬼自入墓。必是死于囹圄（4）囚人之鬼。更带刑爻，必死于非命，或死于坟墓间者。旺相发动，则是庙神。

傍爻财合，必月下之情人；应位弟生，乃社中之好友。
财爻动合鬼爻，或财化鬼，鬼化财，自相作合者，必与病人私通之人为祸。若被世克，而带玄武，乃因奸致死之鬼。余仿此。

化出鬼爻临玄武，则穿窬之鬼；变成父母遇螣蛇，则魇（5）魅（6）之精。
鬼动，化出六亲，即以化出者断。如化兄，为朋友兄弟，妯娌姑嫜（7）类。若化鬼，加玄武，必是盗贼。化父母，是伯叔六亲；加鰧蛇，乃是其家屋中，匠人作魇魅出现，以致人口不安。父化官，虽非鰧蛇，亦是匠人作弊。

太岁鬼临，乃祖传之旧例；日辰官并，是口许之初心。
若太岁日辰俱带鬼，则日下许酬祖例，尚未完其事。

持世则未酬旧愿，伏为有口无心；变财乃不了心斋，空则有头无尾。
鬼爻持世，亦非旧例，乃是先曾许过口愿，未得酬也。若无鬼，世下却伏本宫之鬼，亦是旧欠。但是有口无心，再不介意，故致愆责。若鬼爻化出妻财，必斋修不了，土杀之欠，或破戒不净。变财空亡，必虽许而口不戒，有头无尾也。

鬼在宅中，住居不稳；官临应上，朝向不通。
内卦第二爻为宅。若动鬼临之，宅不安，常有病。若冲克之爻，或应爻临鬼，其宅朝向不利，宜改。

兑卦金龙干佛像；
兑西方卦，佛又金身，故遇兑宫金鬼，神佛中必有善愿。带青龙勾陈，装塑；带鰧蛇，是欲图画；化父，是描写；不然，则是经文。若化财福，是欲修舍。

坎宫木动犯划舟。
木在坎宫发动，舟楫之象。必划龙船，上三相公见咎。送之则吉。若艮巽卦中，水鬼临青龙动，及木化水，水化木，鬼在水上皆是。

水土交加，在乾宫则三元大帝；火金互动，于兑卦为五道伤官。
三官，天地水三官。乾宫土化水，水化土，而遇官爻者，是其象。
五道是刀剑之神。在兑宫互相发，而遇官爻者，是其象。

三空无香火之堂；
凡占病，遇三爻空亡者，其象不供香火之堂。动空化空，似有若无。旺相空亡，供器不全。余见家宅章。

怪动有不祥之祸。
怪爻季是两头居，初与六爻是。仲月逢之二五随，孟月只宜三四是。动爻成怪静无之。
临父母，必有怪器。加玄武是盗人之物。凡遇此爻动，虽非鬼爻，必是怪事。鰧蛇又动临鬼爻，然后可言有怪。

龙遇文书，独发经文可断；
凡占有何鬼神，不持鬼爻断，独发之爻亦可推。如父母独发，祖宗求祀。临青龙，则有善愿经文。本宫鬼爻，又伏世下，而在胎养生旺之地者，必有新死亡人，讨求经忏荐度也。伏鬼属水，棺尚暴露，空则不然。

蛇逢官鬼，属阴梦寐当推。
鬼临鰧蛇，必有虚惊怪异。若在阴宫阴象，则有梦寐。冲克世爻用爻，必梦中所见神崇。鰧蛇临鬼动，则是吊死鬼。

动入空中值鬼，恐失孝思之礼；
官爻动空化空，皆主先亡中，有失禴祀，或逢忌日不设祭也。若在他宫外卦，则是眷属中曾有祀礼，今却除之，不设其位。或曾馈送褚帛，今无之。皆有此象。

静居宅上临木，家停暴露之棺。
木爻官鬼，静临二爻，或木鬼伏于父母下，其家必然停柩（8）在堂，举之则安。衰则座席，起之，家宅安泰。
依此断，万无一失。

生僻字注释：（1）【徼】读音：jiao，三声。意为：求。（2）【隅】读音：yu，二声。意为：角落，靠边沿的地方。（3）【癫】读音：dian，一声。意为：精神错乱。（4）【囹圄】读音：ling,二声。yu，三声。意为：监狱。（5）【魇】读音：yan，三声。意为：说梦话。（6）【魅】读音：mei，四声。意为：传说中的鬼怪。（7）【嫜】读音：zhang，一声。意为：丈夫的父亲。（8）【柩】读音：jiu，四声。意为：装着尸体的棺材。


十三、种作：

农为国本，食乃民天。五谷不同，孰识异宜而播种；一年所系，全凭卦象以推详。

旺相妻财，丰登可卜； 
妻财乃占农之本。不拘种水旱物，先看主爻现与不现，有伤无伤，便知凶吉。若得出现旺相，有生无损，主其年必成熟。然此一爻虽不可无，亦不宜动，动则官鬼有气，终有损耗。若得变出福爻，则吉。

空亡福德，损耗难凭。
子孙为福德，占田之辅爻。最喜生旺发动为吉。若遇空亡，则财无生气，官鬼当权，定多损耗。财爻纵旺，亦不能全收。若得官爻亦不上卦，或落空亡，庶几小吉。如福德空，而财爻衰弱受伤，虚度一年，徒劳工本，决无成望。旺空动空，主半收半熟。

父母交重，耘耔（1）徒知费力。
父母为辛勤劳苦之神。动则必主费力，多用耘耔。大要衰弱。临持身世，若旺动，财虽有气，亦减分数。盖子孙被其伤克，故也。若在空避之地为吉。

兄爻发动，年时莫望全收。
兄弟劫财，占种忌爻。大怕发动，纵得福与财旺，亦非全熟年时。若临世，主治田之人，种作不精，不然欠工本也。

鬼在旺乡，遇水神而禾苗淹腐；
鬼爻发动，所种之初，必有损害。若临水爻，其田必被水淹。冲克身世，盖必为淹腐也。更逢月建日辰动爻生扶，当有洪水横流之患。化出福爻生合鬼，后重生长。化出火来刑克，恐涝后又遭大旱；有救，雨虽多无事。

官居生地，加火杀而稼穑焦枯。
鬼在生旺之地，而临火爻动者，必主缺水。冲克刑克，恐有焦禾杀稼之祸。有制伏，虽旱不妨。变出水爻刑克身世，旱后必有苦雨淹没。

土忌克身，水旱不调之岁；
土鬼发动，必主水旱不调。克世，必有伤损。化火，缺水时多，滋润时少；化水，淹没时多，干旱时少。盖土能泻火之气，制水之势，故也。又主里社兴灾，须祈祷则吉。否则，田地荒芜欠熟。

金嫌伤世，螟蝗交括之年。
金鬼发动克世，有虫伤。应临及六爻，或五类中化出者，是蝗虫。不伤身世，财又旺不动，乃经过此地，不为害也。

木则风摧，静须谷秕，生扶合世，方许无虞。
木爻发动，伤克世身，所种物，必遭恶风摧挫。若化水爻，或水化木爻，或与木爻同发，当有风潮颠没之患。木鬼不动，亦主虚秕。
盖木爻五谷主星，更若福静财衰，必主苗而不秀，或秀而不实。财福动空化空，俱是虚秕，空好看之象。
火持鬼爻，与土金鬼爻安静，被动爻日辰伤克冲并，皆有虚损。如棉花暗蛀，菽（2）豆延日，荸荠（3）腐烂类。

二爻坐鬼，必难东作于三春；五位连官，定阻西成于八月。 
以二爻为种作始事，五爻为收成之事。第二爻为内卦之主，第五爻为外卦之主。画卦自下而上，种作自春而秋收也。
以爻象言之：初爻为种子，二爻为秧苗，三爻为人力，四爻为耕牛，五爻为成熟之日，六爻为百事之天时也。
凡遇鬼在初爻，种子不对，或多败坏；鬼在二爻，难以耕种，或因阻节失时，秧苗有损；鬼在三爻，农力不到，欠工；鬼在四爻，牛必有病，难以耕作；鬼在五爻，收成有阻；鬼在六爻，收时天气不顺。内卦无官方大吉。
二爻五爻，若被日辰刑伤冲克，其种作收成之时，必有阻节失宜。更看何爻伤克，便知何事阻之。如兄弟为口舌，官鬼为官讼类。
且如四月丙戍日卜禾，得大过之困卦。酉官动变午火，旱之兆也，日辰带财，克制二爻，后将插莳（4），果为阴人少财而去，踰三四日而天则亢旱难用矣。此上海孙西畴所卜。依此断之，万无一失。

初旺则种子有余，
初爻旺相，种子有余。衰则不多，空则欠少。占种旱物，二爻空者，主重种；动空化空者，出后有损。三爻旺相，人齐力到；休囚空绝，芟（5）锄欠工。
以上俱要生扶，皆嫌伤克。若卦有子孙，而初爻空者，种必不出，非无也。二爻空，秧必缺少。

四空则耕牛未办。
四爻旺相，牛必强壮。衰则不济，空则未有。兄化鬼，鬼化兄，与人合牛。空动化出子孙，或化丑爻，而与应爻作合，多是租佃他人之牛也。五爻空亡，收成多阻。更遇财福死绝，兄鬼旺动者，大凶之兆。所望一空，必无收获。六爻空亡，必有惊怪，非常之变。盖天无空脱之理，故也。余以应爻同看，极有准。

应爻生合世，天心符合人心；
当以应为天，以世为地。应爻生合世爻，治田遇好天。冲克世爻，则凡有所作为，非风即雨。
如丙子日，予卜棉花，得无妄之讼卦。应爻冲克世爻，自始至终，凡遇耘耕收获，辄遇雨。未尝得快作几日也

卦象迭财爻，多壅（6）争如少壅。
卦中财爻，重叠太过，不宜多加垭（7）壅。财爻无坏不空，兄弟卦中不动，而遇子孙发动者，多壅多收，少壅少收，无壅无收也。

日带父爻，一倍工夫一倍熟；
父母若临日辰，或坐世上，必主辛勤劳苦。若非勤作，决主少收。盖一倍工夫耘耔，则有一倍熟也。子旺动，父死绝，则不费工夫而自熟。

财临帝旺，及时耕种及时收。
凡遇财在胎养长生爻上，不宜种作太早，早则不利，迟则少收矣。盖胎养长生，一日有气一日，虽迟不妨。帝旺虽有气，过此则一日衰一日，故宜早种。在帝旺衰爻上，不宜种迟。

要知终始吉凶，但看动爻变化；
动爻变财福吉，变兄鬼凶。兄化兄，偷盗损折；鬼化鬼，虫害残伤。父化兄鬼，辛勤不熟；父化财福，辛勤有收。财化兄，子化官，始则畅茂，终则空虚；兄化财，官化子，先遭伤损，后必称意。五爻财旺化兄爻，年谷丰登而价贱。

欲识栽培可否，须详子位持临。
凡占种植何物，以子孙推之。如临金水，宜种水物；临火土，宜种旱物；临木爻，水旱皆宜。子孙能生财克官，故不看财。若不上卦，方以财论。

世值三刑，农须带疾；
世为治田之人，被日辰动爻刑冲克害者，最为不利。如财爻伤克，必有阴人财物事。福爻伤克，必有小口六畜僧道事，故有妨农事。兄弟为口舌争斗，父母为尊长、文书、屋宅事情，官鬼为病讼、火盗类。若带白虎三刑，农夫必然带疾。世持官爻亦有疾，否则必有职役在身。加朱雀，恐是官讼。世持父母，惯知农业。持兄弟，必欠工本，或种作不精。持财福，或得财生福合，皆大吉。
自空化空，农夫有大难。不然其田必种不成，种亦必不利也。

爻逢两鬼，地必同耕。
凡卜种作，卦有两鬼出现，其田必与人合种。世爻空动，而鬼临应上，动来作合，必有人包种此田。日辰带鬼爻合住亦然。世爻空亡，而被兄弟冲并，皆是包揽与人种也。

父在外爻水辅，地虽高而潮湿；父居内卦日生，田固小而膏腴(8)。 
父母为田段。在外卦，其田必高；在内卦，其田必低。生旺田肥，墓绝田瘦。
临木田形必长，临土田形必短。临火是干旱地，临水是潮湿地，临金是白沙地。
日辰冲克，人不顾恋；日辰生合，必是好田，大家要种。依此断之，万无一失。

父化父，一丘两段；
父动化父，必是一丘两段之田。卦有两父亦然，或是种作两处。卦身出现重迭，亦然两处耕种。

冲并冲，七坎八坑。
日辰动爻克冲父母，其田必不平坦。非七高八低，则主人不照顾，田不值钱。或六畜损伤，或行人践踏类。

阳象阳爻，此地必然官斗则；
父母在阳宫阳爻，是官田；在阴宫阴爻，是民田。若阳宫阴爻，原官田，今改民田。阴宫阳爻，原民田，今改官田斗则也。

或空或动，其田还恐属他人。
父母空亡，田种不成，否则必非己产。临世发动，其田必有更变。化入空亡或空合应爻，当卖与人。世临勾陈动，亦主田有更变。
此一节百发百中，无不应验。
如乙亥日卜种水田，得既济之屯卦。父母空亡，果种不成。又如卜种麰（9）麦，得姤之乾卦。世上父动化空，至正月果被原主回赎。
又如辛亥日，卜观之讼。世上父母动，化出午火，生合应爻，又遇官鬼旺动，遂与邻人构讼，其田果应卖与他人。
又如癸巳日，卜颐之噬嗑。世临勾陈，土财发动，其田果因田主自种，而不得成也。

坐落胎养，开辟未久；
父母安静，若遇卦中胎养爻动，来冲起者，乃是新辟之田。父在胎养动，亦然。否则必是新置者。若父持太岁月建，乃是祖遗产业。卦无父母，从世化出，自己置买。若财化出，妻家妆奁。从兄化出，合户之田。从鬼化出，官家田地。不然，乃官斗则也。应爻化出，必是他人之田。

变成福德，沟洫（10）分明。
父母动出子孙，必然沟洫分明，其地亦善。化财亦吉，其田必得高价。化兄，田不值钱，或未分析，或与他家之田合段。若系卦身，则是与人合种也。化官，其田不美，分五行取之。如化金鬼，必多瓦砾；化木鬼，必是杂草；化水鬼，沟道不明，水难泄泻；化火鬼，必有尸骸烧化，或荡田，或废宅；化土鬼，必有伏尸古墓；或沟塍（11）畦（12）岸莫辨；或浮土难为耕种；或有六畜践踏；或官吏人田。否则不然也。化官空亡，不妨。

若是坎宫，必近江湖之侧；
父在乾宫，其田必高；纵在内卦，亦非洼下低田。父在坎宫，田必傍江河；父在离宫，田边窑冶；父在艮宫，田在山林左右；父在震巽宫，田边必有树木；父在坤宫，田在郊外，田心之田也；父在兑宫，田边有官沟，或傍池沼，或以八方定其种所。

若伏兄弟，乃租邻里之田。
此条为租种而言。若父母出现，看父爻本宫所伏之神，则知何人家之田。如官伏父下，为职役人家田之类。卦无父母，须看伏在何爻之下，则可知矣。如伏兄下，为邻里人家之田类。若无父，而动爻有化出者，即是其人之田也。如财爻化出，妇人之田。余仿此。

生僻字注释：（1）【耘耔】读音：yun，二声。zi，三声。意为：田地里除草，培土。（2）【菽】读音：shu，一声。意为：豆类的总称。（3）【荸荠】读音：bi，二声。qi，二声。意为：多年生草本植物，地下茎扁圆形，皮赤、黑褐色，肉白色，可以吃，也可以制作淀粉。有的地方叫地梨、地栗或马蹄。（4）【莳】读音：shi，四声。意为：移植，栽种。（5）【芟】读音：shan，一声。意为割，除去。（6）【壅】读音：yong，一声。意为：把土和肥料培在植物根上。（7）【垭】读音：ya，一声。意为：两山之间可通行的狭窄地方。(8)【腴】读音：yu，二声。意为：肥沃。（9）【麰】读音：mou，二声。意为：古代称大麦。（10）【洫】读音：xu，四声。意为：田间的水道。（11）【塍】读音：cheng，二声。意为：田间的土埂子。（12）【畦】读音：qi，二声。意为：有土埂围着的一块块排列整齐的田地。


十四、蚕桑：

既言种植，合论蚕桑。

采饲辛勤，只为丝绵而养育；吉凶眩（1）惑，因凭卜筮于蓍龟。 
蚕桑一占，诸家皆忌坎宫之卦；意以坎象属水，故也。殊不知育蚕，惟以春季，何忌之有？
凡占蚕，当以财福为主，不须以卦宫论。

初论火爻，得地则蚕苗必利；
凡占蚕，必看火爻者，蚕为蜀女所化，故也。昔蜀人杀马，曝皮于庭，忽掩其女飞去挂于桑上，遂化为蚕。食叶作茧，后人取其茧为丝，遂传其种。塑女像以祀之，名马头娘，即是蚕也。故诸家皆取巳午爻为蚕命。
卦无火爻，蚕必不旺；出现发动，乃为吉兆。更临财福，或持身世，大吉之兆也。

次寻水位，当权则寒湿多灾。
大抵蚕性喜干恶湿，喜热恶寒，自蚁至茧皆然。故育之者，则有火仓之制。推卜易书，不离此义。
所以占蚕遇水爻当权发动，必有寒湿之病，其蚕必难旺盛。若或空伏死绝皆凶。可依此断。

福德要兴，更喜日辰扶助；
子孙为蚕命，卦中用神也。有气发动，蚕必兴旺。更得日辰动爻生扶合助，大吉之兆。虽有鬼爻。亦不妨害。
古人云：有人制杀，虽动无妨。惟怕父母，及日辰刑伤，蚕必有损。又子孙宜临火土二爻，木爻次之，大忌金水爻。

妻财怕绝，尤嫌动象刑冲。
占蚕以财为丝绵、桑叶。凡遇休囚死绝，或日辰动爻刑冲克害，利必微薄。更若子孙衰空不动，必无好茧，亦无好丝，又主叶缺。须得生旺有气，不受伤克。大吉。

兄弟扶身，叶费而丝还微薄；
兄弟发动，必主多费桑叶，又主其年叶贵。克世伤世，必然缺饲，异日作茧必薄，丝绵必少。最不宜持世发动，纵财爻旺相，亦不称心。

父母持世，心劳而蚕必难为。
父母伤子，蚕必难为，不易养育。须看五行，则知有何伤损，当依官鬼同断。若临身世，虽或安静，亦非佳兆。
然父母又劳勤之神。衰静空亡制伏，庶几蚕苗不劳自旺。否则必费收拾，倍加勤劳，然后可望三分。虽日月不宜值之。

五行如遇官爻，必遭伤损；
官鬼发动属金，蚕必多食桑叶；或有雾露冲绝，以致蚕多僵死。
属木，桑叶必费；或门窗不谨，蚕冒风寒，以致落簇（2）变蛹之类。属水，须防鼠耗；或食湿叶，以致蚕泻；或火仓不热，以致寒湿相承，蚕苗迟长。属火克世，须防火灾；不然则是火仓太热，不通风气；或晒照闪烁，以致蚕眠迟起慢，头黄难脱之病。属土及鬼，寒暖失宜，饲叶不匀，眠起不齐；或分抬迟缓，以致蚕沙发热蒸伤。
若鬼临太岁，当有常例未还。日辰带鬼冲克世爻，或日辰值鬼发动，或太岁动变鬼爻，或世持官鬼；皆有愿心，祈之则吉。

一卦皆无鬼杀，方始亨佳。
占蚕以初爻为蚕种。临财福,蚕种必好，蚁出必齐；临死绝，必不齐；临父母，一半出；临鬼死绝处，已变亦不能出。
二爻临鬼下，蚁得必难长盛，虽已黑其头，亦有损害；临父母亦然。若动而化出，则头眠起后有损。
三爻临鬼，停眠时有损；若三爻得吉神生扶，二爻遇凶杀克制者，始虽不旺，至此日则盛。
四爻临鬼，蚕女入眠，必多损失；无故自空，前功俱废；临财化空，食加而叶缺。
五爻临鬼上，箔有损；鬼带水爻，簇汗；鬼带木爻，必多游走；鬼带土爻，必多腐烂；鬼带金爻，白僵死；鬼带火爻，茧必轻薄。
六爻临鬼，丝必难织，蚁必难出。以上六爻，须当互看，大抵皆怕空绝，皆要财福，皆忌官父持克。

日主冲身，切忌秽（3）人入室；
世身遇日辰相冲，或应爻动克，须防秽污人带魇入室，触犯蚕花，以致变坏。世带水土动冲子孙，乃蚕妇自身不洁，非他触也。

世爻合应，必然污妇临蚕。
世爻为养蚕妇。墓库老年妇；胎养长生，少年女子；临太岁财爻，必是惯家；临子孙，必然精制。临兄，老年懒饲。临父母，虽多辛勤，然恐多伤蚕苗。临官鬼，蚕姑必有病。世爻无故自空，或化死墓绝空，蚕姑当有大难；不然，必懒于抬饲。若带自刑，身亦病。临胎化胎，必有孕。日辰相冲，将及分娩。若与鬼爻应爻，及日辰作合者，蚕妇必与外人有情。遇有冲克，其事已露。世在阳宫，又临阳爻，是蚕主淫乱，非蚕妇也。

子受暗冲，每遇分抬须仔细；
子孙为蚕身。出现不动，而被动爻日辰暗冲者，主分抬时不加仔细，蚕多伤损。盖冲福之爻不遇父母官鬼，非吉神故也。动而逢冲，蚕多游走。无冲然后为吉。

财逢伤克，凡占物价必腾增。
凡占叶价贵贱，但看财爻。若遇动爻日辰相克，去后必然叶贵。或财空亡，或衰无气，或化入死墓空绝，皆主叶贵。若财爻旺相，兄弟不动，则叶必贱。凡遇兄弟发动，叶必不敷。

兄弟值空亡，丝番白雪；
凡遇财福旺相，丰稔可推。然有兄弟父母官鬼，亦难许为吉兆。必得三者死绝空伏不动，方成大吉之象。则蚕无所伤，利有所望，而丝亦好也。

卦身临巳午，茧积黄金。
巳午临身，蚕命得地，更会财福，大吉之卦。世爻临之亦好。

父动化财，不枉许多勤苦；
父动克子，本非吉兆；若化财爻，则主辛勤，终有成望。化子亦吉。父化父，广养薄收；父化官，徒自辛勤，必多伤损。父化兄，兄化父，鬼化父，财化兄，日后必贱。财化鬼，子化官，先吉后凶。如蚕虽旺。入箔则多变烂类。兄化兄。则主折本。

官兴变福，亦遭几度虚惊。
官鬼发动，必有损耗。若化子孙，庶几无事；亦有虚惊。鬼化财，虽损有收；父化财，亦然。兄化财，多费桑叶则有利。子化子，蚕不旺；财化财，丝必薄；子化财，财化子，则称心也。
大抵子孙太过，财爻无气，多养少收。子孙旺相，财爻太多，多收少价。子孙死绝，财爻太旺，叶多蚕少。财爻死绝，子孙太旺，蚕多叶少。若官父兄重叠太过，反不妨也。

卦出乾宫，若养夏蚕偏吉利；
乾兑宫卦，子孙属水。其性皆逆，春蚕必难兴旺，故利夏蚕。盖春与夏不同。春蚕怕冷，大忌水爻；夏蚕要凉，不忌水爻。春蚕若冷，多病难养；夏蚕若凉，少病易旺。所以，夏蚕宜子孙属水。

母居刑地，如言蚕室定崩摧。
蚕房以父母论。生旺有气，修治整齐；死绝刑害，崩损破败。带水自刑，蚕室必漏。水化父，父化水，皆作前断。
看临何爻，便知何时有雨。如在初爻，生蚁时，多被阴雨伤蚕。余仿此。

蚕茧献功，三合会财福而旺相；卦宫定位，六爻随动静以推详。 
卦有三合，最怕会成父、兄、官局，大为不利。盖会起之爻，不论四时，皆为有气；以被二爻扶持，故也。旺相遇之，其势愈甚。故占蚕，得三合财福二局，大吉之兆。更若凶杀有制，可作十分吉断。

生僻字注释：（1）【眩】读音：xuan，四声。意为：眼睛昏花。迷惑。（2）【簇】读音：cu，四声。意为：聚集。（3）【秽】读音：hui，四声。意为：肮脏，丑恶。


十五、六畜

道形万物，理总归于一心；易尽三才，占岂遗乎六畜？惟能精以察之，自得明而著矣。 
凡占六畜，专以财福为主。不可依诸家，以分宫本命断推。
盖本命分宫，古人为家宅内看吉凶，故立此例。今人不究其理，虽只占一物，亦以分宫断之，则失其旨。学者详之。

命在福神，若遇兴隆须长养；
禽虫六畜之命，皆属子孙。旺相有气，不空，必然长养易大。休囚墓绝，决然不济。若不上卦，或落空亡，未买勿置，已蓄勿蓄。

利归财位，如逢囚死定轻微。
大抵此占，惟牛马为力，其他为利而占。然力与利，同归财爻。最怕休囚死绝，去后财利必薄；虽力气亦不多。旺相不空，方为大吉。

二者不可相无，一般皆宜出现。
无福则难养，无财则利少。财福不空俱出现，禽虫六畜总相宜。

财旺福衰，虽瘦弱而善走；财空福动，纵迟钝而可观。 
凡占牛马，子孙爻旺相，主肥；休囚主瘦；动则强健轻跳，必有可观。财爻旺相，则主有力，又主善走，后亦有益。休囚则无力，而不善走，亦不济。财若空亡，愈见迟钝不济。

财若空亡，虽利暂时无远力；
财爻发动，亦是善走之象。但不宜化入空亡，则主有头无尾，先勤后惰，必无久远之力。若财爻旺空动空，又是用不两全之象，非无长力。如牛则善车戽（1），不善犁耙；马善疾行，不善缓行类。

福临刑害，若非齾（2）鼻定凋肥。
子孙爻带自刑，或化败病等爻，其畜主有破相。如凋齾穿蹄，破脊单照类。

相合相生，必主调良且善；相冲相克，定然顽劣不驯。
子孙生合世爻，六畜驯善，于我有益。若来刑冲克害，必主性劣不驯。如牛则缩车缩犁，马则前失后失类。

要知蹄足身形，须看临持八卦；欲别青黄白黑，须参生克六神。 
乾为头，坎为耳，震为前足，艮为后足，巽为腰，离为目，坤为腹，兑为口。青龙色青，白虎色白，朱雀赤，玄武黑，勾陈螣蛇色黄。
凡占以子孙所临为本身颜色，以他动来生克者，断别处有异色。如子孙临玄武在乾宫，而被坤宫动克之，乃是黑身黄足；若被艮宫白虎动克，可言黄身白足。他仿此。
凡克处多于生处，衰处少于旺处。自宜通变。

阴阳有雌雄牝牡之分；
马曰雌雄，兽曰牝牡。以子孙属阴属阳。如阳爻子孙，占牛为牡牛，占马为牡马，骡为叫骡类。

胎养为驹（3）犊（4）羔雏之类。
马子曰驹，牛子曰犊，羊子曰羔，鸡鸭子曰雏。凡遇子孙在胎养爻上，必是此类。若以口齿，长生，是三齿；冠带，四齿；帝旺是斩齐口；墓库则老矣。

身生子胎，必是受胎之六畜；
如占牛，子孙在胎爻上，必童牛。自生，子孙在胎爻上，则是牛有胎，原非童牛也。化出胎爻，或子孙冲胎，动于卦中者，亦然。子化子，则是子母牛也。

福临鬼墓，须知有病于一身。
福临鬼墓，畜必有病。如临病爻，或被鬼爻冲克，皆主有病也。

父动有伤，子绝则徒劳碌；
父母发动，必伤用神，必有损失。更遇子孙墓绝无气，必主死亡，虽能牧养，亦徒劳碌。得子孙在空避之地, 方为吉。

兄兴不长，财空则反生扶。
兄弟发动，六畜不长。若得财值空爻，不受伤克，则反生扶子孙，其畜必然易养，利亦不失。

世若空伤，到底终须失望；
世爻无故自空，必不称意。大象若凶，则有大难。

鬼如发动，从来弗克如心。
鬼爻发动，占畜大忌。或六畜自有疾病，或因事而起祸端。日后必不如愿，详具于下。

逢金生旺，当虑啮人；值土交重，须忧病染。
金鬼发动，有蹼（5）脾之患。若克世爻，必难触犯。世爻更绝，必被伤人。木鬼发动，主有草结之病。若在外卦，毛色不善；更加螣蛇，必有恶毛，旋螺，有碍相水法。水鬼发动，主有寒病，如激心黄泻薄粪之类。火鬼发动，必主畏热，或有热结病类。土鬼发动，须防瘟病类。
或曰：鬼在初爻足有病；在二爻臀（6）髀（7）有病；三爻腰股有病；四爻前脾背脊有病；五爻头项峰领有病；六爻头上有病。若在震坎二宫，上桥下水，皆宜仔细。

官加蛇雀，必因成讼成惊；
日带螣蛇发动，异日此畜必有怪异惊骇。若临朱雀，必因此致口舌争讼。临玄武，防偷盗。临白虎，防跌扑。
如七月乙巳日，因鸡瘟，卜得噬嗑之颐卦。日辰并起子孙，果应不死。后因夜啼，而妻病作。予初不知，及后八月收养蜜蜂，壬寅日卜得屯之坤卦。兄鬼发动，卦无财，凶不必言。未半日，群蜂满身攒聚，惊惶无措。因验之。
乃知前者螣蛇鬼动，而鸡夜鸣；今亦螣蛇鬼动，而致此异也。况孟月四爻，仲月五爻，正临怪爻发动，所以然也。自后屡验皆应，始知螣蛇真怪异之神也。

福变兄财，可验食粗食细。
子孙化出兄弟，主口娇食细；化出财爻，主食粗口杂。

财连兄弟，乃刍（8）豢（9）之失时；
子化兄，是口娇不食；财化兄，乃人之豢养失时，以致饥饿，非不食也。

子化父母，必劳心之太过。
子孙发动，其畜必良。若化父回头来克，又是人不爱惜，过劳力以致其伤。

福连官鬼，须防窃取之人；鬼化子孙，恐是盗来之畜。 
子孙化鬼，其畜日后必然被人盗去，否则必主病死。若官化子，则主其畜是人盗来者。
生世合世。必有利益；冲世克世，必受其累。然必卦中原无子孙方可断。

官兄交变，难逃口舌之相侵；
卦中兄动变鬼，鬼变兄，或二爻俱动，必因此畜而有是非口舌。若文书亦动，必然成讼。世爻入墓，恐有牢狱拘禁之祸。

日月并刑，岂免死亡于不测。
月建日辰动爻带杀，俱来刑克子孙，而无救者，必死。要知何故而死，以刑克子孙者断。如金为蹼脾死，木为草膨死，水为寒冻死，土为瘟病死。
如鹅鸭等，则丑为牛踏，寅为鹰搏，申为狐窃，戌为犬咬死类。若被世爻刑克，则是人自伤之死也。

若占置买，亦宜福动生身；
凡占置买六畜，子孙发动，出产必多。要来生合世爻，必然好买易成；与世冲克，定难置买。应爻空亡，则无主人。应爻生合世爻，而子孙或空或伏者，牙人与我最相契，而无畜可买也。兄鬼发动，不惟买之不利，且有祸患，不宜买之。

若问利时，最怕妻兴化绝。
财爻出现不空，有气持世生合，世不受伤克，不变兄鬼，即为有利。若不出现，或落空亡，或化死墓绝空，或被兄克弟劫，皆主不利。

或赌或斗，皆宜世旺财兴；
北人好斗鹌鹑、鸡、羊，南人好斗促织、黄头鸟。
凡遇占此，要世爻有气克应，子孙发动，即是我胜。世虽不克，得月建日辰动爻，刑克应爻，亦胜。若世被应克，子孙空伏，官鬼发动，日月动爻，反来刑克，是他胜。
最怕父母带杀旺动，则禽虫有斗死之患。财爻持世生合皆吉，兄鬼持世是我输。
世应比和，六爻安静，子孙空伏，赌斗不成。世应俱空，亦赌不成。

或猎或渔，总怕应空福绝。
凡占渔猎，要应生世，世克应，子孙生财，便主有得。若应爻空亡，子孙受克，或临死绝，必然空出空回，无所获也。鬼爻旺动克世，须防猛兽害人。兄弟发动，虽有不多。得子孙动，临身世则吉。

乳抱者，宜胎福生旺而无伤；
凡占畜养母猪羊，及抱鸡鸭鹅卵类，要胎福二爻生旺，不受刑克，便无损失。若自空或带鬼，必难生育。化空绝化鬼，则生后有损。旺空一半无事。福旺财空，雏出好而利轻。

医治者，要父官衰绝而有制。
六畜有病，占医治疗，要子孙旺相有气，不落空亡，不遭刑克，而父母官鬼休囚墓绝，或虽动而有制伏，不死。
若子孙无故自空，或化死墓空绝，或化官鬼，或父母带杀，乘旺动克，皆不能救。虽用医治，亦必死。
应爻空亡，及被世克者，医必不来。

生僻字注释：（1）【戽】读音：hu，四声。意为：汲水的旧式农具，形状象斗。（2）【齾】读音：ya，四声。意为：缺齿。（3）【驹】读音：ju，一声。意为：初生或不满一岁的马。（4）【犊】读音：du，二声。意为：小牛。（5）【蹼】读音：pu，三声。意为：动物脚趾中间的薄膜。（6）【臀】读音：tun，二声。意为：人体后面两股的上端和腰相连接的部分。（7）【髀】读音：bi，四声。意为：股骨，大腿骨。（8）【刍】读音：chu，二声。意为：喂牲口用的草。（9）【豢】读音：huan，四声。意为：豢养牲畜。







卜筮全书卷之十一    黄金策 四

十六、求名：

书读五车，固欲致身于廊庙；胸藏万卷，肯甘遁迹于丘园。要相国家，当详易卦。

父爻旺相，文成掷地金声；鬼位兴隆，家报泥金喜捷。 
凡占功名，以父为文章，鬼为官职。二者一卦之主，缺一则不成。若父爻旺相，文章必佳；官鬼得地，功名有望。
士人及第，以泥金灼（1）字附家书以报，谓之喜信，故借引之。非以鬼为音信也。读是篇者，勿以辞害义可也。

财若交重，休望青钱之中选；福如发动，难期金榜之题名。 
财福二爻，凡占皆喜见之，惟卜功名，反为恶杀。盖财能克父，子能克鬼。故也。但宜休囚安静则吉，当权发动，决无成望。

兄弟同经，乃夺标之恶客；
五行同类者为兄弟。求名见之，乃是与我同经之人。若不上卦，或落空亡死绝，大象遇吉者，必中魁首。如发动，或月建日辰俱带兄弟，则同经者多，必能夺我之标，不得中矣。纵大象可成，名亦落后。

日辰辅德，实劝驾之良朋。
日辰为卜卦之主。能成事，亦能坏事。如父母官鬼无气，事必难成。若得日辰扶起，克制恶杀，仍旧有望。故曰辅德。或世爻衰静，得日辰生合；或世爻空亡，得日辰冲实；主其人必不上前求名，而有亲友劝其进取；或资助盘费，辅其前往求名也。

两用相冲，题目生疏而不熟；
求名卦，以官父为用爻，喜合而不喜冲。若见两官两父相冲，主出题生涩（2）不熟也。

六爻竞发，功名恍惚以难成。
占官，六爻皆喜安静。只要父母官鬼有气不空，月建日辰，不来伤克则吉。如有一爻发动，便不顺利。
且如财动则伤父，子动则伤官，兄动则他人有所先，鬼动则事体有变，父动则文不纯正。
凡动则有变。变出之爻，又有死墓空绝刑克等爻，皆为破败。故凡乱动卦，不必仔细推究，其不吉大概可知矣。

月克文书，程式背而不中；
父旺不空，动爻日辰又不冲克，其文字字锦绣。若遇兄弟刑冲，文章陈腐，无鲜丽之句。妻财伤克，必多破绽。子孙刑害，乃是弄巧成拙。不宜月建冲克，其文自行已意，必不中试官之程式也。
凡带父刑害败病等爻，及化出者，其文皆有败破，不能录取。

世伤官鬼，仕路窒而不通。
世乃求名之人。大忌财福临之，必难称意。若持官鬼，或得官鬼生合，方有指望。若临子孙克制官鬼，是仕路未通，徒去求谋无济也。

妻财助鬼父爻空，可图侥幸；
父母空亡，名不可望。若得财爻发动生扶，鬼爻有气，其事侥幸可成。然须子孙安静，则可许。
盖财不嫌发动者，以文书在空，故也。

福德变官身位合，亦忝（3）科名。
卦无官鬼，若得子孙发动，变出官鬼，生合世身，事亦有成。然须得文书有气，无损则吉。
此二条，名虽有望，皆不可许其高中魁甲。盖以卦象不出自然，故也。

出现无情，难遂青云之志；
卦中官父俱全，固是吉兆。若不临持身世，或不生合世身，或被世爻冲克，或被月日破坏，或临死墓空绝，皆谓无情。虽在卦中，与我无益。所以，难遂青云之志也。

伏藏有用，终辞白屋之人。
官父不全，功名难望。但看所伏者有用、无用断之。如飞神不遇冲开，伏神不遇提起，谓之无用，决主不成。若飞神冲克得开，伏神提挈得起，谓之有用，终是可成。
若得月建提起最吉，日辰次之，动爻又次之。更得伏上飞爻在空，尤妙。

月建克身当被责；
月建为考试官。若在身爻发动，刑克世爻，而官父失时者，必遭杖责。若化子孙，必遭斥逐。若化兄弟，廪膳生最忌之，轻则革粮，重则追罚。

财如生世必帮粮。
卦中父母避空，而财爻发动，生合世爻者，必有帮粮之喜。月建带财化财，或官化财生合世爻，皆吉。
大抵廪生小试，最不宜兄弟发动。或临卦身世爻，或临日辰月建，皆是革粮之兆。财爻无故自空，亦然。
若得财临身世，或伏世下，虽不称情，粮必如旧。

父官三合相逢，连科及第；
卦有可成之象，而又有三合爻动，会成官鬼局者，必主连科及第，大吉之兆。会成父局，亦吉。会成财福二局，不利。会成兄弟局者，惟廪生忌之，余皆无损益。

龙虎二爻俱动，一举成名。
青龙白虎，俱在卦中动来生合世爻，必中魁选。若持官父，或持身世尤妙。此固非理，但借龙虎榜之象耳。然亦有验。

杀化生身之鬼，恐发青衣；
占官，以子孙为杀。乘旺发动，必遭斥退。若得本宫官鬼伏在世下，或卦身持鬼，或子孙自化鬼爻生世，终不脱白，无过降青衣而已。卦有财动合住子孙，可用资财谋干，庶复旧职。

岁加有气之官，终登黄甲。
太岁乃天子之爻。凡占功名，最喜见之。若临鬼爻，是人臣面君之象。更得生旺有气，必然名姓高标。

病阻试期，无故空临于世位；
动爻日辰不伤世爻，而世爻自落空亡者，谓无故自空。大凶之兆。
试前占：去不成，强去终不利；轻则病，重则死。如在本宫内卦，在家即病；在三四爻，出门病；在五爻，途中病；在六爻，到考处病；在应爻，又属他宫，则临考有病，不得入试。
若试后占：其事必不成。大象吉，名成身丧。

喜添场屋，有青龙合于身爻。
青龙主喜庆事。若大象既吉，更得龙动来生合世身，必然别有喜事并临，不但名成而已。若空动为虚喜。

财伏逢空，行粮必乏；
六爻无财，本宫伏财，又居空地，其人必乏路费。若世爻更在衰弱之乡，则是贫穷之士。如逢月建日辰动爻生合扶助，必得亲友资其费用。若得应爻动来生合，多是妻家看觑（4）周全。

身兴变鬼，来试方成。
卦遇不成之兆，而得卦身，或世爻，变出官鬼有气，而本宫父母不坏者，今虽未成，下次必然中试也。

卦值六冲，此去难题雁塔；爻逢六合，这回必占鳌（5）头。 
凡事遇合则聚，逢冲则散。故占功名，得六冲卦，必难求；六合卦，必易得也。
然大体，须以衰旺动静参之，不可执滞。

父旺官衰，可惜刘蒉（6）之下第；父衰官旺，堪嗟张奭（7）之登科。 
父母官鬼，皆要有气无损，然后可成。若父虽旺相，官鬼空亡，或不上卦，是其人文字虽好，奈命无官星，亦不能中。如刘蒉之锦绣文章，竟不登第也。
若父虽衰弱，得官爻旺动，扶起文书，是其人文字虽平常，而命中官星发现，可许有成。如张奭之文章，虽欠精美，反登高第也。
若官旺父空，决至下第也。

应合日生，必资鹗（8）荐，动伤日克，还守鸡窗。
父官死绝，名必不成。若应爻动爻，或月建日辰扶起官鬼，必须浼人推荐，或用财礼买求，方许有成。若遇月日，动变伤克，纵然官爻有气，亦是难求。

世动化空用旺，则豹变翻成蝶梦；
求名以官父用爻，若得旺相不遭刑克，必中科第。如遇世爻发动，变入死墓空绝，恐名成后，不能享福。游魂卦，死于途中；归魂卦，到家而死；墓绝是太岁，逾年而死也。

身官化鬼月扶，则鹏程连步蟾宫。
卦身为万事之体，功名尤宜看之。最怕临财临福，便不容易。如得官父临之，必有成望。更若出现发动。又化官爻，而得月建生合者，大吉之兆。必主联科及第，非特京省一捷而已。

更详本主之爻神，方论其人之命运。
本主者，求名本人之主爻也。自占固以世爻论，若代占，则看是何人。如子侄求名，看子；朋友，看兄类。
此爻最怕化出忌杀，虽大吉象，未可易许。其余世爻同看。如此搜索，吉凶自然应验。

虽赋数言，总论穷居之得失；再将八卦，重推致用之吉凶。

生僻字注释：（1）【灼】读音：zhuo，二声。意为：火烫。（2）【涩】读音：se，四声。意为：文句难读，难懂。
（3）【忝】读音：tian，三声。意为：谦词。表示辱没他人，自己有悔。（4）【觑】读音：qu，四声。意为：看，瞧。（5）【鳌】读音：ao，二声。【鳌头】意为：指皇宫大殿前石阶上刻的鳌的头，考上状元的人可以踏上。后来用来比喻占首位或取得第一名。（6）【蒉】读音：kui，四声。意为：盛土的草包。（7）【奭】读音：shi，四声。意为：盛大的样子。（8）【鹗】读音：e，二声。意为：鸟。


十七、仕宦：

为国求贤，治国之本；致身辅相，禄养为先。

旺相妻财，必得千钟之粟； 
未仕求名，不要财爻；已仕贵人，要见财爻。盖有爵必有禄，未有无俸而得官者。
故凡占官卦，得此爻旺相，俸禄必多；休囚定然微薄。卦中无财，或落空亡，未得俸禄；财动逢冲，任后因事减俸。
或日辰月建冲财，而刑害世爻及官爻者，恐有停俸罢职之患。

兴隆官鬼，定居一品之尊。
鬼为官爵。旺相有气，官高爵大；休囚死绝，官小职卑。发动生合世爻，或得月建日辰生扶，必有升擢，远播都下；安静不动，而被月建日辰克害者，或世爻刑冲克害者，必无声名闻望。

子若交重，当虑剥官削职；
子孙乃伤官之杀。最喜空亡墓绝，尤宜安静受制则吉。若在卦中发动，所谋必不遂意。未仕则不能除选，已仕则有夺官褫（1）职之祸。鬼爻更若无气，必至除名落籍，非但贬责降罚而已也。

兄如发动，须防减俸除粮。
兄弟乃劫财之神。空亡不上卦，或临死绝安静则吉。若发动，未免费财，多招诽谤，俸禄亦不称意。更与子孙同发，或就化子孙，必有除粮减俸之事也。持世临身皆不利。

父母空亡，休望差除宣敕；
父母为印缓、文书、诰牒、宣敕、奏疏、表章。卦中不可无，宜旺不宜衰，扶世最吉。若持太岁有气生合世爻，主有朝廷宣召。如加月建，多是敕制及上司奖励之类。最怕冲空化空，则多不实。衰静空亡，必无宣敕，亦无差除。卦无父母，休望迁选。

官爻隐伏，莫思爵位升迁。
官爻为占官之象。若得临持身世，或来生合世爻，不受月建日辰冲克者，凡有谋望，必然称意。
若不上卦，或落空亡，虽出现墓绝无气，及受克制，皆不如意。世身冲克亦凶。

月建生身，当际风云之会；岁君合世，必承雨露之恩。 
太岁乃人君之象，月建是执政之官。若得生合世身爻，必有好处。惟怕冲克世身，必遭贬谪。如月建扶出官爻世爻者，必是风宪之职。太岁加父母扶出官鬼及世爻者，必有天恩。更得日下生旺之地，尤美。衰绝逢空无用。

世动逢空，官居不久；
未任：卦中世动，必无京官牧守；若是出巡之职，反为顺利。
已任：遇之，居官不久。更遇日辰动爻相冲，必不久任政事。

身空无救，命尽当危。
世爻无故自空，不拘已任未任，必有大难，甚至死亡。若欲求谋干事，则主不成。

鬼化福冲当代职；
出巡官，宜鬼爻发动；牧守官，宜鬼爻安静。若鬼动化子，必有别官代职。不然，亦被他人所先也。子动化鬼，则先难后易，或先凶后吉。官福皆动，亦主有官替代。

财临虎动必丁忧。
凡占官，不可无财，亦不可发动。若鬼爻有气，而得财动扶起，必须用财谋干，方得升迁。若父母衰弱，而遇此爻加临白虎旺动者，必有丁忧之事。财化子，子化财，或财临世动，或子动而父母无故自空者，皆主丁忧。

日辰冲克，定然诽谤之多招；
日辰刑冲克世，必招诽谤。依五类推之。如带兄弟，因贪贿赂，或征科太急。带财爻，因无调度，或财赋不起。带子孙，嗜酒好游，怠于政事。带父母，因事繁剧，不能料理。带官鬼，非酷刑，则同僚不和。
以上皆招诽谤，声名必不能振。若得世临月建，虽有诽谤，不能为害。

鬼杀伤身，因见灾殃之不免。
官鬼发动，生合世爻为用神，伤克世爻为鬼杀。用神扶世，必有进取；鬼杀伤身，必有凶祸。以化出六亲断之。如化子有贬谪之忧，化财有阴人之祸，化兄主失财，化父忧小口类。
以上不然，则自身决有灾病，得世爻空避不妨。

兄爻化鬼无情，同僚不协；
兄弟为僚属之官。卦中鬼动，化出兄弟，冲克世爻，主同僚不和。或兄弟化鬼，刑冲克害；或兄带三刑六害伤世，皆然。世克兄爻，是我欺他，而不和也。

太岁加刑不顺，贬责难逃。
太岁出现，动伤世爻，必遭贬责。更加刑害虎蛇等杀，必有锁扭擒拿之辱。世爻入墓，必受囚系，得动爻日辰有救，庶几无事。但怕化出子孙，罪终不免。月建同看。

卦静世空，退休之兆；身空杀动，避祸之征。
凡遇世爻空亡，未任未有选期。已任若六爻安静，月日岁君无伤而遇之，乃是休官改政之象。
若鬼爻发动，月日岁君伤克而遇之者，是避祸脱灾之兆。卦静日冲，欲归而不放；杀动日合，欲避而不能。

身边伏鬼若非空，头上乌纱终不脱。
凡遇凶兆，或得鬼爻临身持世，或本宫鬼伏世下，虽见责罚，官职犹在。若不临持身世，或不伏于世下，或虽伏仍遇空亡者，必革官带为民，非止罪责。

财空鬼动，声名振而囊箧空虚。
凡得官鬼动来生合世爻，日月动变，又无冲克者，为官必有声名闻望。更得财爻生扶合助，有气不空，则既会做官，又会赚钱；内实贪赂，外不丧名。若财爻或空或伏，或临死绝，则主声名虽有，贿赂却无也。

官旺父衰，职任高而衙门冷落。
父母旺相，衙门必大；休囚，衙门必小。若官旺父衰，又非小去处，乃是冷落闲静衙门。盖官旺则职高，故也。官衰父旺，则主职虽卑微，却在大衙门中治政。官父俱衰，职卑衙小，必非风宪之地。

职居风宪，皆因月值官爻；
大抵官鬼旺相，不临月建，定非风宪之职。若临月建，又得扶出世爻，决是风宪之任，必非府县官也。更在日下生旺之地，尤为风宪。如带刑爻，多是镇守边陲之职，或掌兵权，或居刑部。在外，亦是司刑之职。

官在贰司，只为鬼临旁位。
鬼在世应爻上，或带月建日辰者，必是掌印正官。若被世合，或在旁爻，则是佐贰之职。六爻无鬼，而动爻有化出者，亦然。

抚绥（2）百姓，兄动则难化愚顽；
凡任牧民之职，要财爻旺而不动，父母扶而不空，必是丰地富方；财爻空绝，父爻受制，则地瘠（3）民贫。父母动临世上，政必繁剧。兄弟持世，财赋不起。日带兄爻冲克世爻，手下人必要侮文弄法，坏我政事。若兄在旁爻动来冲克，则主顽民难治。兄化子，子化兄，而刑克世身，恐有下民讼我之兆。更若世应冲克，与乡宦亦多不睦。

巡察四方，路空则多忧惊险。
钦差出巡，或封王采木，皆怕世应逢空。若路爻空之卦，主途中惊险。世在五爻自空，须防身死于外，有冲克则不然。凡遇世在五爻动，及游魂卦世动者，皆是出巡之职。

出征剿捕，福德兴而寇贼歼亡；
凡任将帅之职，或征讨之官，平居卜问，不宜子孙发动，主有降调贬责；亦不宜应动克世，主有不测变故。若岁君月建冲动官鬼，或世爻，主有敕命征讨之事。
如临敌卜问，则喜子孙发动，必成剿捕之功，更得岁君月建生合，仍有升赏。官鬼不作爵位，当作贼寇论之。世克应亦吉。

镇守边陲，卦爻静而华夷安泰。
镇守地方，不拘文官武职，皆宜六爻安静；世应生合比和，日辰月建，不相冲克，则鼾（4）睡边庭，安然无警，世应空亡亦吉。若遇官鬼发动，世应冲克，必多侵扰，宜通变断之。

奏陈谏诤，那堪太岁刑冲；
凡欲奏对、陈疏，上章、谏诤，及赴召面君类，皆忌动爻冲克太岁，亦忌刑克世爻。若太岁月建生合世爻，必见详允。一来冲克，须防不测之祸。岁君衰静，不带刑害虎蛇，主则不见取用，非有大害。动空化空，亦是虚惊。或有制伏冲散合住，必得大臣申救。应动冲克世爻，更防人奏劾。

僧道医官，岂可文书发动。
僧道医官，及阴阳官，皆要子孙出现，有气不空为吉。父母发动，必有灾悔。父带太岁月建日辰，则非身有灾病，乃外来祸也。子孙自空，亦有大难。然子孙只宜安静，官鬼不宜空伏。虽两全，仔细为妙。

但随职分以推详，可识仕途之否泰。

生僻字注释：（1）【謕】读音：si，一声。意为：福。（2）【绥】读音：sui，二声。意为：安抚。（3）【瘠】读音：ji，二声。意为；瘠薄，土地不肥沃。（4）【鼾】读音：han，一声。【鼾睡】意为：熟睡而打呼噜。


十八、求财：

居货曰贾（1），行货曰商，总为资生之计；蓍所以筮，龟所以卜，莫非就利之谋。

要问吉凶，但看财福。 
财为利息，福为财源。二者占财用神。

财旺福兴，不问公私皆称意；财空福绝，不拘营运总违心。 
凡遇财爻旺相，子孙发动，便是吉卦。不拘公私，财皆得称意。二者若财空爻，或临墓绝，即是凶卦。不拘作何买卖，皆违心愿也。

有福无财，兄弟交重偏有望；
财为用神，而不上卦，必无可望。若得兄弟发动，无财可劫，则反生扶福德，财源有气，仍旧有望，但主迟滞耳。兄动而财空，谓之避空。过旬生旺日，财亦可得。财若不空不伏，而遇兄劫，则为下卦。

有财无福，官爻发动亦堪求。
子孙藏伏，财无生气，一遇兄弟，便被劫尽。须得卦有官动，或日辰是鬼克制兄爻，则用神无损，亦可求谋。卦有子孙而官鬼动，则有阻节，反不易矣。此象鬼爻生旺日得财。

财福俱无，何异守株而待兔；
财福二爻，占财主象。有财无福，财必有限；有福无财，财必不实；财福俱无，焉能有望？守株待兔，喻妄想也，空亡亦然。

父兄皆动，无殊缘木以求鱼。
父母为绝源杀，兄弟为劫财神。二者发动，财福俱伤。用神既损，求之必如缘木求鱼，必不可得。父化兄，兄化父，亦然。

月带财神，卦虽无，而月中必有；
月建为提纲。若带财爻得时有气，纵遇兄弟，衰不敌旺，必主财利厚。虽卦中无财，月中必然有。得出现尤妙。

日伤妻位，财虽旺，而当日应无。
财爻旺相，生合持世，乃是必得之象。若被日辰克制其财，纵现，必然无有。须过此日，然后有得。

多财反复，必须墓库以收藏；
卦中财只一位，有气不空，生合持世皆美。若三五重太过，其财反复难求。必须卦中有财库爻发动，谓财有库藏，必得厚利。财化财，亦主反复不定。

无鬼分争，又怕交重而阻滞。
无鬼之卦，兄必专权，财虽有气，亦多虚耗。兄更发动，必有争夺买卖，分散财物之患。
然虽不可无，官又不宜动，动则必有阻隔。若有克制，或被冲散，或被合住，虽阻不妨。

兄如太过，反不克财；
兄弟乃占财忌杀，若有一位旺动，最为不利。若月日动变，俱带兄弟，重叠太过，则不专一，反不克劫。至财爻生旺日可得。

身或兄临，必难求望。
卦身一爻，占财体统。若持兄弟，不拘作何买卖，问何财物，皆无利益。持世亦然。惟临财福，方为吉兆。临父主劳禄，若占六畜血财，则有损失。临官，大利公门求财，余皆险阻不利。

财来就我，终须易；我去寻财，必是难。
凡遇财爻生合世爻，克世持世，皆谓财来就我，必然易得。若虽动出财爻，而与世爻不相干者，谓我去寻财，必难望也。

身遇旺财，似取囊中之物；世持动弟，如捞水底之针。 
世为求财之人。若临财爻，虽或无气，亦主易得；旺相更美。若临兄弟，虽或安静，亦主难得；发动尤甚。

福变财生，滚滚财源不竭；
占财，得子孙发动，利必久远。更化财爻，生合身世，乃绵绵不绝之象，尽求则尽有也。财化子亦妙。

兄连鬼克，纷纷口舌难逃。
兄弟变出官鬼，刑冲克世，不惟无财，且有口舌。父爻更动，必讼于官。若有救制，庶几无害。鬼化兄，或兄鬼皆动，亦然。朱雀临兄鬼动变，有口舌。

父化财，必辛勤而有得；
父化财，不自然而得，必勤劳后得。兄化财，先散后聚；或利于后，不利于前。官化财，最利公门谒贵，及九流艺术之人，求财十分有望。私财，则先惊后喜，或先阻后得。

财化鬼，防耗折而惊忧。
财化官最凶。主损折虚耗，自有惊险。更伤世爻，切恐因财致祸。财化兄，主与人分利；或先聚后散；或利于前，不利于后。财化父，主得后艰辛；或只许一度。财化死墓空绝，是有虚名，无实利之象。若得生合世爻，则上前有功，稍迟则无也。

财局合福神，万倍利源可取；
卦有三合，会成财局，而子孙亦在合中动者，上吉之卦。主财利绵绵不竭。更得财旺，可许万倍财利。会成福局，而财爻又在合中，动来生合世爻者，亦然。若会鬼局，则多阻隔。会成兄局，则主分散。会成父局，艰辛难得。

岁君逢劫杀，一年生意无聊。
凡占久远买卖，最怕太岁临持兄弟，主一年无利。出现变动，必然损耗。
岁持官鬼，一年惊忧。持父一年艰辛。岁持财福，生意滔滔，一年顺利也。

世应二爻空合，虚约难凭；
世空，有财难得；应空，难靠他人；世应俱空，艰辛无准实。空动带合，谓之虚约。化入空亡，亦是心口不相应之象。

主人一位刑伤，往求不遇。
主人：如求贵人，财鬼为主；求妇人财，财为主类。若主人遇动爻日辰刑克，或自空化空，皆主不遇，遇亦不利。须得生合世爻，财为契爱，求必易得。主人化出财爻，生合世爻，最吉。
不知主人，以应爻论之。

世持空鬼，多因自己迟疑；
鬼爻持世，财必相生，凡求必易。若遇空亡，乃是自不上前，迟疑退懒，故无成也。世持空财亦然。

辰合动财，却被他人把住。
要财动来生合，固是易得之兆；若被动爻日辰合住，其财必有人把持主张，不能与我也。
要知何人把持，以合爻定之。如父母合住，为尊长把持类。卦若无财，看伏何爻下，亦可推之。如伏官下，为贵人把持之类。

要知何日得财，不离旺衰生合；
财爻有气，合日得财；或本日得财。
太旺，墓库日得；
休囚，生旺日得；
太过，收藏日得；
合住入墓，破合破墓日得；
旺空，过旬日得；
伏藏，提起日得。
财爻死绝，而得子孙动来扶起，即以子孙爻断。
卦无财爻，而得兄弟生扶子孙财源者，即以兄弟爻断。更宜通变。

欲决何时有利，但详春夏秋冬。
凡占货物何时得价，以财临五行断之。如木财，春月得价，一阳后亦好。土财，夏月有利，六月更美。余仿此。
又如财临辰土，二月不如三月；财临酉金，七月不如八月。余亦仿此。
又如财主日下长生之地，此货一日得价一日；若坐帝旺，眼下正及时，稍迟则贱而无利。

合伙不嫌兄弟；
凡占合伙买卖，若世应俱财爻，必然称意。兄临卦身，世爻安静不妨。盖合必至分财，故也。动则不宜。世应两动，必合不久，空亡亦然。相冲相克，后必不睦。化出兄官，必多私心。世应生合，而被动爻日辰刑冲克害者，必有挑唆破说也。

公门何虑官爻。
占财皆忌官动，主有阻隔。惟求公门之财，必然倚托官府。若无鬼爻，或落空亡，则虽财爻有气，亦难到手。必得旺相，生合世身则吉。刑克世爻，主有杖责。死绝亦不济事，须得财鬼两全，方为大吉。

九流术士，偏宜鬼动生身；
百工九流求财，以鬼爻为主顾，无鬼最不利。出现发动，生合世爻，必然称意。更化财爻，决得大利。
须忌刑克世爻，或化兄，皆主惹是招非，不能遂意。应空尤不吉。
大抵空手求财，虽要官爻，然须财爻旺相，兄弟不动，方主有财。否则空好看，终无财利。

六畜血财, 尤喜福兴持世。
凡占贩卖牲口，蓄养六畜，皆要子孙旺相不空，则吉。持世临身尤好。
父母发动，则有伤损。化出土鬼，须防瘟死。福旺财空。六畜虽好而无利。

世应同人，放债必然连本失；
凡放私债，最忌世应值兄弟，必无讨处。财爻更绝，连本俱失。世应值空，亦然。须得应爻生合世爻，妻财有气，子孙发动则吉。间临兄鬼动，恐放头抽分财利。卦中无财，而官爻变出者，必讼于官府而后可取。

日月相合，开行定主有人投。
开行牙人占财，世应要不空，财福要全备，官鬼要有气，父兄要衰静，斯为上吉卦。更得月建日辰动爻生合世爻，则近悦远来，人皆投我，财利必顺。
卦若无财，而世得月日动爻生合者，不过门头闹热，无实利。鬼旺财空，亦然。
动出兄官，常有是非口舌，或有恶人搅扰。世应空，开不成。

应落空亡，索借者失望。
求索假借，不宜应空，应动。动则更变，空则不遇。生合世爻，慨然不吝。必得物爻不空为妙。如衣服经史看父爻，六畜酒器看福爻，其余财物看财爻。又如花果看木爻，砖瓦看土爻类，亦是。

世遭刑克，赌博者必输。
凡占赌博，要世旺应衰，世动应静。世克应我胜，应克世他胜。兄鬼动来刑克世爻，或临兄弟，或临自空，皆主不胜。世应静空，赌博不成。世坐官爻，防他合谋骗我。间爻动出兄弟官鬼，多主争斗。内外俱无财，亦不能胜。更遇世应空动，必是赌赊（2）。兄鬼化财，先败后胜；财化兄鬼，先胜后败。坐方宜财福之地，世变财福，更宜易换赌色。大怕卦身临兄弟，任换赌色，终是输兆。

鬼克身爻，商贩者必遭盗贼；
贩卖经商，要世应生合，鬼爻空伏，动爻日辰不伤乎我，则安然无事。更得财旺福兴，大吉之兆。遇兄鬼发动，玄武交重，必遇劫窃之人。更克世爻，决有大祸。世若空亡，庶可回避。鬼动五爻，途中仔细。

间兴害世，置货者当虑牙人。
买货者，应要生合世爻，必然易成。刑克世，必难置买。物爻太过，其货必多；物爻不及，其货必少；物爻空伏，其货必无。物爻者，六畜看子孙，五谷看财爻，丝绵布帛看父母类。
最怕兄鬼交重，须防光棍诓骗。在间爻，则是牙人虚诈不实，或有口舌争竞。伤克世爻，当虑牙人谋劫财物。出路买货，应空多不顺利。

停榻者，喜财安而鬼静；
积货不宜财动，亦不宜空亡，又不宜动爻日辰克劫。更得坐于胎养长生爻上，后必得利。若遇兄官交变，或俱发动，须防窃盗。兄弟独发，则多耗折。水爻父母刑克世爻，主被雨水淹腐。财化死墓空绝，后必价贱。

脱货者，宜财动而身兴。
脱货财动，则主易脱。应空，无人置买；世空，自卖不成；动变日辰，俱来生合，有人争买。若遇刑冲，则主多破阻难成。财在内动，宜在本处卖；在外动，宜向他处脱之。动而遇合，将成不成；动而逢空，欲卖不卖。卦无官鬼，亦是难成之象。

路上有官，休出外；
五爻为路。临官发动，途中必多惊险，出外求财大宜避之。要知有何灾咎，以所临六神断。如白虎为风波，玄武为盗贼类。路爻空亡，亦不宜出外。惟临财福则吉。

宅中有鬼，勿居家。
二爻为宅。在家求财，鬼动此爻，必然不利。以所临五行断。如火鬼忌火烛，水鬼忌盗贼类。得子孙持世发动，庶几无害。宅爻空亡，只宜出铺。

内外无财伏又空，必然乏本；
六爻无财，本宫财爻又伏空地，其人虽欲经营，必无资本。勉强为之，亦无利息。若得动爻化出，主有小小财利。

父兄有气财还绝，莫若安贫。
父兄二爻，占财大忌。有发动刑冲克害，利必不多。财爻更弱，恐防折本。故不若安贫守分之为高也。

生计多端，占法不一。但宜诚敬以祈求，自可预知其得失。

生僻字注释：（1）【贾】读音：gu，三声。意为：商人。古代贾指坐商，商指行商。（2）【赊】读音：she，一声。意为：赊欠。即当时不付钱。


十九、家宅：

创基立业，虽本人之经纬；关风敛(1)气，每由宅以肇(2)端。故要知人宅之兴衰，当察卦爻之内外。

内为宅，外为人，详审爻中之真假； 
凡内卦：初爻为宅基，二爻为宅舍，三爻为门外。外卦：四爻为父母，五爻为兄弟，六爻为妻财。
内卦宅生人吉，外卦宅克人凶。

合为门，冲为路，不论卦内之有无。
合为门，冲为路。卦爻内不必明见冲合。
且如天风姤卦，二爻辛亥水为宅；寅与亥合，以寅为门；已亥相冲，以巳为路。卦内本无寅巳二爻，不明见。姤属金，以寅木为财，巳火为鬼杀。如化财，此亦吉凶相半之兆。

龙德贵人乘旺，岳岳之侯门；官星父母长生，潭潭之相府。 
青龙、印绶、官星、贵人、太岁、天德、月德、月建、日辰、岁德，临宅爻、身命爻上，生旺有气，主有官职之家。宜以分别高下，贵人：即天乙贵人；官星：即甲见辛类是也。

门庭新气象，重交得合青龙；
交重青龙，在日辰旬内，得长生帝旺，主鼎新创造。生旺在休囚之中，主修旧合新门之象。临财，新修旧厨灶；临父，新修旧堂；临兄，新修门户；临子，新修房舍；临官，新修厅堂屋宇。

堂宇旧规模，宅舍重侵白虎。
白虎交重，在日辰旬外，休囚绝无生旺，主远年迁造，破旧不整。休囚在生旺之中，亦主拆旧换新。
若临兄，旧门户；临子，旧墙壁；临官，皆除破损；临父，旧堂宇；临财，旧厨灶；或破古户牖，低土地。
化空，移高就低；水爻，池塘填也。

土金发动，开辟之基；
土化金，金化土，为开辟之基。土化土，为坟之基。土化空，移高就低。余仿此。

父母空房，租赁（3）之宅。
父母为文书，逢空为无气。更逢应爻为得日辰动爻化文书，与宅相生相合，主是租赁之地。

门庭热闹，财官临帝旺之乡；
财鬼龙德贵人乘旺，长生之位，临宅生命、世爻，主家门热闹。

家道兴隆，福禄在长生之地。
福即福德，禄即禄元。同龙贵在生旺之位，临宅人生身命世爻，主家宅兴隆。财鬼龙旺，临宅身命世爻，主一家热闹。交重发旺亦美。

交重生克，重新更换厅堂；
生为父，父为堂；克为官，官为厅。且如乾金：土为父，为堂；火鬼为厅。带日辰交重，主更改再换。

世应比和，一合两般门扇。
比和：乃兄弟。世应化兄弟，俱临宅爻，或世应为兄弟爻，俱合宅爻，主一合两般门扇。

门路与日辰隔断，偏曲往来；宅基与世应交临，互相换易。 
且如巽卦：辛亥水为宅，以寅合为门，以巳冲为路。日辰与动爻临卯辰二位，隔断寅巳二位，主偏门户，曲折还魂路也。若临宅临用破，即当破家。宅临之爻在世，世临之爻在日，宅并日辰动爻，主换易宗族之家基地。
应临之爻在宅，宅临之爻在应，并日辰动爻，易换外人基地。

世与日辰克宅，破祖不宁；
世爻与日辰同去克宅爻，主破祖不宁。

宅临月破克身，生灾不已。
月建相冲为月破，若动克世爻，及系占人身命爻，主生灾未已。

应飞入宅，合招异姓同居；
应爻外飞入宅爻，主有异姓人同居合住。

宅动生身，决主近年迁住。
宅爻动，日辰之位在旬中主世身，必主近年迁住。

门逢三破，朽败崩颓；
三破：为年月日冲破也。并动爻临宅，或克宅，主破旧崩颓。临官，主厅破；临父，主堂屋破，或盖覆倾颓；临兄，主门户破，墙壁毁；临子财，主房舍厢廊烟厨破坏也。

宅遇两空，荒闲虚废。
卦体宅爻，在日辰旬之空，更在命旬之空亡。主荒闲虚废，或是逃亡死绝之屋。白虎刑刃，劫杀耗神，丧门吊客大杀，主大凶。

世临外宅，离祖分居；
宅爻与正卦世临之爻相同，或与变卦世临之爻相同。
如明夷卦：二爻己丑为宅，世临四爻发，为世临外宅。
又如离变姤卦：己丑为宅，变卦世在辛丑，亦为世临外宅。
以上二卦为例，余仿此。动则离祖分居，不动则主偏宅。

应入中庭，外人同住。
应爻为宅爻，或宅爻为应临之爻相同。
且如巽卦变离卦：内卦辛亥水为宅，变卦应居己亥水，故为应入中庭。
应临宅爻，为应爻相同。如剥卦内坤，应临二爻乙巳火。
又如巽卦变离：辛亥临宅，之卦内离己亥临应，为应入中庭，主外人同居，日辰同临，为寄居也。

宅合有情之玄武，门庭柳陌花街；木临无气之螣蛇，宅舍茅檐蓬户。 
宅爻鸳鸯，合玄武门庭桃花动爻，主女人淫欲，如花街柳陌人也。寅午戌，兔从卯里出之类是。螣蛇木爻，死气临宅，主瓮牖绳枢之地。

鬼有助而无制，鬼旺人衰；
且如木命人占乾兑卦，以火为官。木能生火，为鬼有助。若卦体无水生命，为鬼无制，主人衰弱。卦无子孙，财爻两动，亦为鬼有助，而无制也。若金命人，助离宫水鬼；水命人，助坤宫木鬼；火命人，助坎宫土鬼类。

宅无破而逢生，宅兴财旺。
岁月日三破，不临宅爻；更逢三件动爻生宅爻，与财爻旺相有气，为宅兴财旺。

有财无鬼，耗散多端；
有财则生鬼，无鬼不聚财。若无鬼爻，为宅无气，必主家中财物耗散。

有鬼无财，灾生不已。
鬼不宜动，财不可无。若鬼动，无财爻，更克世身，克宅爻，主连生灾咎。

有人制鬼，鬼动无妨；
且如木命人，占得坎卦，以土为鬼。木命人克土鬼杀。如或化木鬼，虽重而无害。金命人则制坤艮宫木鬼。但以本命克鬼为制，乃无害也。

助鬼伤身，财多何益。
以金命人，占得乾卦。以火为鬼，以木为财。木能生火，火能克金，有财为助鬼伤身，纵然财多何益。况鬼动财兴，金在何益。

忌鬼爻交重临白虎，须防人眷刑伤；
忌鬼爻变，乃克身之鬼。并白虎交重发动，值丧门吊客，主人眷灾殃。

催尸杀身命入黄泉，大忌墓门开合。
鬼动克身命，为催尸杀。动逢死气，为黄泉路。鬼克身命逢死气，忌身命爻冲开墓门。一冲一合，日辰动爻合墓，为墓门开合。凡卦中必见墓爻，若暗墓一冲一合，便是。如甲子生人，甲子日卜是也。

木金年命，最嫌乾兑卦之火爻；
木金年命人，占得乾兑卦，以火为鬼爻。木生火爻，为鬼能助火克金，为杀伤身。但本命生鬼为助，本命受鬼克为伤身。金年木命皆然。木命人忌震巽宫鬼，水命忌坎宫鬼是也。

水火命人，不怕震巽宫之金鬼。
水火命人，占得震巽卦，以金为鬼。金能生水，火能克金。故水火命人，不怕二宫之鬼也。

官星佩印居玉堂，乃食禄之人；
玉堂乃天乙贵人，官星乃甲用辛为官，印乃三传之印绶。应爻之数，若有官，有贵人，有禄有印绶，并太岁生身命，登金门而步玉堂之人。身命受制，主先宠后辱。
亲月建，外郡官；亲日辰，县宰官。有印无禄，有官无俸，有官无印，有禄无任人，日辰并子孙动。主官有剥削之失。日辰并财爻动，主迁擢升职之变也。

贵刃加刑控宝马，必提兵之将。
贵：贵人。刃：羊刃、飞刃。刑：三刑。贵人同得吉星相辅，刃加三刑临贵人之位，受太岁之生，旁爻有马，乃提兵将帅也。

财化福爻，入公门多致淹留；
日辰三合得财爻而无上选，子孙为元禄。盖财生鬼，财为正选，无财则无正选。子孙制鬼，若财化子，不利仕官公门之人。

贵印加官，在仕途必然迁转。
官带印，贵人临世，并日辰旬中发动，在仕途，必然迁转之喜兆也。

子承父业，子有跨灶之风；
子命爻临五爻之位，临父母之身，相生相合，主有跨灶之风。相克相刑，主有悖逆不孝，或不肖。不能克绍箕裘（4）之业。父母之命爻临子孙爻之身，主子承父荫。生合刑克，依此断之，万无一失。

妻夺夫权，妻有能家之兆。
妻命临夫身五爻之上，与夫相生相合，得内助能家之兆。若妻克夫爻，主妻凌夫，或破夫家也。

弟紾（5）乃兄之臂，身命相伤；
弟身爻起临兄之命爻，或兄身爻起临弟之命爻，若相刑相克，主不友不恭；若相生相合，主兄弟怡怡如也。

妇僭姑嫜之爻，家声可见。
二为媳妇之命爻。临姑之身爻，相刑相冲，主凌尊上，悖逆不孝；相生相合，主顺妇道也。

妻犯夫家之杀，妻破夫家；
夫家破耗二杀所临之位，妻身命爻犯之，克夫身命爻，主破夫家也。

夫临妻禄之爻，夫食妻禄。
禄乃甲禄在寅，食乃甲食丙之类。如甲子生，妻禄在寅，夫身命爻临之，遇食神，乃食禄顺。食不逢空鬼破耗等杀，更值生旺有气者，主夫食妻禄。若逢枭（6）神羊刃，空鬼耗破杀，虽食妻禄，亦无用矣。

交重兄弟克妻身，再理丝弦；
妻身爻起临兄弟之爻，发动伤身命，或夫临兄弟爻，克妻之身命，主琴弦再续也。

内外子孙生世位，多招财物。
内外子孙发动，并日辰生身世之财爻，无空破冲克，多招财物。有气必有不期而会也。

世为日辰飞入宅，鹊据鸠（7）巢；
如大畜之泰卦，内卦甲寅木爻为宅，外卦丙寅爻持世发动，或并日辰与鬼飞入宅爻，主他人之屋，不是祖居。自创之屋，或租赁之宅。假如大过卦，内巽辛亥为宅，外兑丁亥持世发动，是也。

应临父母动生身，龙生蛇腹。
应临父母，居偏下之爻，占者身爻临之，得本爻生之，或即动生子身命，主偏生庶出，或隔胎之子，前后父母生也。身命俱临父母，重拜双亲。

世应隔异，兄弟多因两姓。
如晋卦己酉金是世。假如乙未应隔申字之遁卦，壬申金应真兄弟。假如晋卦之遁卦，外离为假子，何也？离己酉金，假弟遁卦，外有乾卦壬甲金持世，是真兄弟。假又如姤之明夷卦，壬申金是真兄弟，明夷外卦有癸亥水，是假，不合中旬，酉字亦为隔异之间，并日辰应有亲兄弟，或日月建动爻隔断，亦依此断。姤卦应隔兄弟，明夷卦应隔兄弟是。余皆仿此。

应爻就妻相合，外人入舍为夫；
应爻飞入宅，与妻身命相生相合，主招外人入舍为夫。

假宫有子飞来，异姓过房作嗣。
假如子孙带占身命，或日辰是假宫飞来，伏在身命爻下，主为人异姓过房之子；带日辰旬真宫飞来，主过人家之子；飞动应爻，过房与人也。

妻带子临夫位，引子嫁人；
妻命带子孙，动临夫位，并日辰，主妻引子嫁人是也。

夫身起合妻爻，将身就妇。
夫身爻起临妻命爻，或夫命爻动临妻身爻动，并日辰，为之将身嫁妇也。

本命就中空子，见子应迟；
子孙同我生之爻，在日辰命旬之空，主见子迟。若胎绝，主孤害刑克也。

身爻合处逢妻，娶婚必早。
夫身爻起处合妻之命爻，见妻必早。妻身爻起合夫之命爻，妇嫁必早。

夫妇合爻见鬼，婚配不明；
夫合之爻，妻合之爻，见鬼，主婚姻不明。但有合爻见鬼是也。

子孙绝处刑伤，儿多不育。
子孙逢死绝爻，更受伤刑克害，主子多不育难招。

夫妻反目，互见刑冲；兄弟无情，互相凌制。
夫身爻并日辰动刑妻命，主夫不和妻；妻身爻并日辰动刑夫命，主妻不和夫。或妻命冲夫身，夫命冲妻身，主夫妻反目。如风天小畜九三爻是也。兄带日辰克弟身命爻，弟带日辰克兄身命爻，主兄弟不和，互相凌虐。

日将与世身相生，当主双胎；身命与世应同爻，多应两姓。 
身世起合与日辰动爻同位，两生命者，主双胎，同年之子，或双顶是也。身临世命临应，或命临世身临应是。身命两临世应，主有两姓。

妻财发动，不堪父值丧门；父母交重，最忌子临死绝。 
上有父母，不堪财爻发动，更兼父母值丧门吊客爻，主有克害之患。

妻克世身重合应，妻必重婚；
妻爻动克夫命，主克夫。并日辰又与应相合，主妻再嫁。若带咸池与应爻相合，并日辰动爻，带亡劫刑刃等杀，克夫身命爻，主妻与外人谋杀夫主。临交爻，主未来之事。

夫刑妻命两逢财，夫当再娶。
妻身命临夫家刑杀之爻，更逢克处两财，主夫克两妻。并日辰合傍爻之财，主再娶。夫并日辰动爻，带劫刃刑等杀，伤妻命爻，主遭夫毒手也。

妻与应爻相合，外有私通；
妻身命爻与应相合咸池玄武桃花，主妻有外情。夫并日辰克妻，与应爻，主获妻奸。夫并世应在三合之爻，主从良为娼。日辰临交爻，主心意未绝。妻带财生应爻，妻以财诱外人；应带财生妻爻，外人以财诱妻。应自外宫来，主远方人；应自内来，近亲之人。世爻动带鬼隔断，为家人间阻；应爻动带鬼隔断，为外人间阻其情。

男临女子互爻，内多淫欲。
男身爻起临女命爻，女身爻起临男命爻，谓互尊卑失序，主有淫乱事。若夫妻互相合，主先奸后娶。据理而详可也。

青龙水木临妻位，多获奁财；
如财临青龙，水木有气，夫命临之，更有气，主得妻财多。命带玄武财爻，有暗来妻财。如辛丑日下，得恒观卦是。

玄武桃花犯命中，荒淫酒色。
身命带玄武桃花，主贪酒色。男则粘红缀绿，女则叶人牵惹。

世应妻爻三合，当招偏正之夫；
为世应财爻三合妻爻，更逢两鬼合身命，主有偏正之夫。

财交世应六冲，必是生离之妇。
妻身命爻值鬼爻，与世应并日辰动破合；重重相冲，与财两合；或妻身命爻，与世应动爻相冲，或日辰相冲，主是生离之妇也。

世应为妻爻相隔逢冲，必招外郡之人；
世应在日辰旬中隔断妻爻，或与夫爻相隔，在日辰旬外逢冲，主是外郡之人。夫隔妻爻，妻动在游魂世应之外，主他州人也。

夫妻与福德相逢带合，必近亲邻之女。
男与财爻相近，俱在本宫，或卦中，主婚姻近处。就中合见子孙，主因亲致亲，或故亲为媒。

命逢死气，最嫌煞忌当头；
身临命家日家逢死气，若日辰动爻并杀，倘克身命，主有死亡之祸。

鬼入墓乡，尤忌身爻溅血。
命爻带鬼入墓，怕身爻带杀或受制，最不吉之兆。

恶莫恶于三刑迭刃；
刑无刃不能伤人，刃无刑祸亦不大。若刑刃两全，带杀克身，临官主犯官符刑宪事。玄武伤财，劫贼图财致命之事。世并日辰动爻，克应带杀，主我伤他人；应并日辰动爻，带杀克世，主他人杀我。为官掌生死之权，名扬夷夏。若渔猎技艺之人，祸当灭没；否则疲癃（8）残疾之人。若龙德发动，凶中则有吉之象。

凶莫凶于四虎交加。
日家应家白虎，即胎神；月破白虎，六神白虎，太岁白虎，命家白虎，即日神。白虎化白虎，重重临宅克身，主刑克伏制之事。若带鬼杀重重，并丧吊凶神，举家遭祸死亡，庶十几八九。若卦中龙德动，主喜事至，则稍轻，是悲喜相半之兆。

四鬼贴身，防生灾咎；
贴身鬼带破碎杀，主有破相之疾。乾主头面小肠，喘急咳嗽之疾；坎主两耳，肾间之疾；艮主背肋，手指之疾；震主下部，腰足痛之疾；巽主两股两腿，头发血气之疾；离主眼目，心经之疾；坤主肠间，脾胃之疾；兑主口齿，及唇之疾。余仿此。

三传克世，易惹灾危。
三传：太岁月建日辰。带杀带鬼，克世身命，主宅丁人眷灾危。太岁连年之祸，月建主累月之灾殃也。

劫亡两贼伤身，青草坟头之鬼；身命两空遇杀，黄泉路上之人。 
身命逢绝，在旬中空亡；亡神劫杀，带鬼伤身克命，主有死亡之患。

勾陈伤玄武之身财，女多凶祸；白虎损青龙之官鬼，男忌死亡。

生僻字注释：(1)【敛】读音：lian，三声。意为：收集，收住。（2）【肇】读音：zhao，四声。意为：开始，开端。（3）【赁】读音：lin，四声。意为：租用。（4）【裘】读音：qiu，二声。意为：毛皮的衣服。（5）【紾】读音：zhen，二声。意为：扭，转。（6）【枭】读音：xiao，一声。意为：首领，勇猛，强悍。（7）【鸠】读音：jiu，一声。意为：斑鸠，雉鸠的统称。（8）【癃】读音：long，二声。意为：衰弱多病。


二十、坟墓：

葬埋之礼，乃先王之所设；虽为送死，而然风水之因。特后世之所兴，祸福吉凶攸系。故坟占三代，穴有定爻。

一世二世，子孙出王侯将相之英；世四世三，后嗣主富贵繁华之茂。绝嗣无人，端为世居五六；为商出外，只因世在游魂。八纯凶兆，归魂亦作凶推。吉兆相生，相合亦将吉断。
初子孙，二母，三兄弟，四妻妾，五坟，六祖宗。以前穴爻从定为正。如遇日辰长生之神，持金，不必有石。或休囚死气，更无别物。
为穴有定爻，穴葬之处为墓。卦各有其名，而无其位。如金穴取金墓在丑便是。不必明见丑。余仿此。
又占坟，飞得之传属木，亡命属土，不宜应上命，子孙不利。
六太婆，五太公，四婆，三公，二母，一父。
又云：六太婆，五太公，四公，三父，二婆，一母。

穴骑龙，龙入穴，穴正龙真；
穴带龙来入穴，更遇世临穴爻，相生相合，龙虎抱卫，有情，为龙真穴旺。
又例：若龙起穴，在五黄中宫，亦是。若逢冲动，则又非。若得龙起于穴爻，则为吉地是也。

山带水，水连山，山环水抱。
山带水为朝带，来山与穴相合是。山环水抱，重合生气，带财福贵，乃为吉地。

交重逢旺气，闻鸡鸣犬吠之声；
动逢生气旺相，水火爻见厨砖，闻鸡鸣犬吠之声。

世应拱穴爻，有虎踞龙蟠之势。
世应带龙虎穴，居世应之间，生合有情，主龙蟠虎踞之势。

三合更兼六合，聚气藏风；
宾主山与龙虎日辰动爻，逢三合六合穴爻，若合，主藏风聚气之势。

来山反作朝山，回头顾祖。
应在朝山带来山，有回头顾祖之势。

死绝之鬼，边有荒坟；长生之爻，中有寿穴。
戊己鬼，死绝无气之鬼。主边近有荒古之坟。穴中有长生旺气，主有寿穴。内卦有生墓之穴法也。

合处与应爻隔断，内外之向不同；
内为穴，外为墓，合为向。假如己未土为穴，合午为向；庚辰土为墓，合酉为向。若午酉之间应爻并日辰爻隔断，主金井阳门向背不同。

穴中为世日冲开，左右之穴相反。
穴临己未二爻，世并日辰临午爻，分开左右之穴。主穴道相反也。

穴道得山形之正，重逢本象之生：
龙山龙形，虎山虎穴。重逢本宫卦象之生，及动爻之生，为穴得山形之正。

世应把山水之关，宜见有情之合。
世应临水口之关爻，若带合，主有关锁，有情之势。如寅为龙，见亥则生头角，坐见火为泄气，为摆尾。

坐山有气，怕穴逢空废之爻；
且如坎山，所得申爻临穴，为坎居水，生申有气。最怕爻临废神空亡之位。若然逢此，主弃毁不用也。

本命逢生，忌运入刑伤之地。
凡占生墓，要本生年，得穴之生旺气，山所有生旺之气。忌山运与卦爻相冲相克，尤忌伤刑本命爻。若山运与本命爻相生有气为吉，若遇空亡，却不怕空，反为吉地。

青龙摆尾，就中逢泄气子孙；白虎昂头，落处逢生身父母。
若青龙临子孙重重有气，有摆尾之势，与白虎同。若白虎爻，遇父母爻重重生身者，必有昂头之势，与青龙同。

后来龙余气未尽，有玄武吐舌之形；
来龙并日辰入穴，明堂兼脱气，为玄武吐舌之形，或来脤（1）不住。

前朝案动爻逢冲，为朱雀开口之象。
朝山主爻发动，并日辰逢冲刑害，主有朱雀开口之象。

世坐勾陈之土局，破坎田园：
世坐穴，若勾陈之爻，或临土局，必是破坎田园。

应临玄武之水爻，沟坑池井。
若应临玄武之爻，或并水爻，主有泉源沟坑之水。

白虎在破耗之位，古墓坟莹；
若临月破白虎之位，主是古旧坟莹。在归魂卦，或鬼飞入穴，为还魂葬地。

鰧蛇临父母之爻，交加产业。
鰧蛇为索带交加之象，父母为文书契字，主重重叠买，交加产业。

勾陈土鬼，冢墓累累；
勾陈戊己土鬼，逢死绝之爻，为古墓。游魂鬼动逢冲空，傍有改葬之地。日辰克白虎穴爻，有崩颓之墓。青龙爻动，主有新坟。若归魂飞入穴爻，主有还魂改葬之地。

玄武金神，岩泉滴滴。
金为石，玄武为水，主有滴沥自出之泉。乘旺，主穴中有水，官有他井。白虎临亥子水爻，亦主有水，或近泉岩。

青龙发动临子孙，决主新迁；
若青龙临交爻动，或值子孙，必是新迁未迁之象。如飞起在穴，亦依此断。

朱雀飞来带官鬼，必然争讼。
朱雀鬼并动爻日辰，或临官符，主有争讼事。克应得理，克世失理。穴爻之内见朱雀官符官鬼等杀，日辰飞入穴，亦依此断之。

应爻加水临玄武，前有溪桥：
若应爻并木爻临玄武，逢冲克，主墓前有溪桥。

日辰冲土镇鰧蛇，边通道路。
鰧蛇为路。并日辰，辰戌丑未之爻，与日辰动爻冲克，主近道路。
又云：动爻带来山，日辰冲；日辰带来山，动爻冲；为应库龙路。子午为来山，日辰带杀，与卯酉冲；卯酉为来山，子午冲；为腰路。子卯见午酉冲，午酉见子卯冲，为曲尺路。破穴为扫肋路。子为穴，丑亥见己未冲；午为穴，己未见丑亥冲；为扭械路。辰酉见卯戌冲，卯戌见辰酉冲，为交叉路。冲穴为当胸路，冲马为驿路。横直冲为十字路，为四冲路。交为新路，重为旧路。震为大路，艮为边路。冲克穴爻，为白虎带索之类也。
又如子为穴爻，巳动亥为日辰冲，亦为扭械路。辰为穴爻，卯日酉动为交叉路。

朱雀火爻发动，厨庭炊爨之傍：青龙财库相生，店肆库仓之畔。
朱雀火爻发动临财，或朱雀空，为厨庭烟灶之所。青龙为四墓，逢财相生有气，为瓦铺酒肆。若遇庚申癸酉金，丁酉金，为仓库之畔。

玄武世飞入穴，暗地偷埋：勾陈土动落空，依山浅葬。
玄武世爻，并日辰动飞入穴，主偷埋盗葬。或者暗地瞒人出殡。勾陈土动，或空，或发动，必是依山浅葬也。

日合鬼爻有气，近神庙社坛之傍：
鬼旺有气，或临青龙贵人，与日辰相合，主近神庙，或古跡灵坛之所。

动临华盖逢空，傍佛塔琳（2）宫之所。
华盖穴爻，鬼动逢空，乘旺有气，主近寺观。若华盖带劫杀刃，为匠艺人家，有响应之声。

世应逼左右之山欺穴，龙虎磕头：
世应在重龙重虎之位，逢白虎寅爻为龙虎磕头。

交重并旬内之水伤身，沟河插脚。
水爻动在日辰旬中，居穴之前；或日辰旬中之水，并动爻居穴之前；主有沟河插脚之水。

生生福合三传上，百子千孙：
褔德逢穴爻之生，更在三传之位，相合有气，主有百子千孙。

重重墓在一爻中，三坟四穴。
六亲世应，日辰动爻，重重墓在一爻之内，主有三坟四穴。
鬼父同墓，主始祖与父同，太祖祖父同葬。财鬼同墓，始祖与祖同葬。财父同墓，主始主与父同葬。或公姑媳妇同葬。阴为女，阳为男。财为太始祖妣，又为子孙妻儿曾孙。
鬼世同墓爻，主家人同葬。应鬼同墓爻，主外人同葬。中间未能尽述，临应可详断。

神不入墓，游魂之鬼逢空：
亡命作鬼，逢空穴爻化鬼爻，墓处逢空，及临游魂，主鬼不入墓。
游魂鬼乃在外卦，应爻动空，主客外死，或葬他乡。空穴空墓，主无埋葬之地。若带凶杀克身，必主恶死。

鬼已归山，本命之爻逢合。
亡命穴爻，相生相合，并鬼爻逢墓，为鬼已归山。主魂安埋葬毕也。
外卦游魂鬼动，穴爻逢空，墓在外卦世爻，主招魂安葬。若在内卦应爻，亦主附葬也。

日带应爻劫杀入穴，劫冢开棺：
日辰并玄武应爻，带杀飞入穴，或动爻破穴破墓，主劫冢开棺。冲克亡命，主暴弃尸骸。世应并日辰之杀，动破穴爻，主自家起墓开棺，盗财移葬。若克亡命，必主暴露不葬。

用并世象动爻克应，侵人作穴。
用为世爻并日辰动爻克应，主侵人坟地作穴。动与应爻并日辰克世克穴，主他人侵自己坟地而埋葬。

客土动而墓爻合，担土为坟：
客土者，外卦土，应土是也。与穴爻墓爻发动，相合相生，主是担土为坟，或傍土为左右臂。

朝山尊而穴法空，贪峰失穴。
朝山在贪狼贵人位，主前有贵峰耸秀。若穴空，主有贪峰失穴之象。苟或不空，却朝山耸秀之美乎。然贪狼，乃是长生也。

子孙空在日辰之后，穴在平洋：
子孙在日辰之后逢空，或勾陈亲戊己土爻，或爻在明堂宽大之地，多主平地作穴。

兄弟爻落世应之间，坟迁两界。
世应同临穴爻，更有兄弟之爻，或在世应之间，主坟迁两界。或在日辰前后，两旬之爻，依此断。

日辰与动爻破穴破墓，定合重埋；世应并穴道冲尸冲棺，当行改葬。
日辰发动冲破墓爻，世应相克，冲尸冲棺；或父化父，兄化兄，鬼化鬼，财化财；皆主重埋改葬。
又云：金为尸首木为棺，土为墓兮仔细看。

重交生穴经营，非一日之功：
交重生穴，两重爻发动，皆生穴爻，并日辰，主加工用事，非一日之可成。

龙德临财迁造，为万年之计。
青龙临财爻子孙，生旺有气，与穴相合相生，主迁造之坟，美丽悠久。若逢四废神临穴，必然措而无用也。

应飞入穴，必葬他人：
如应爻飞入穴爻，主外人同葬，或是他人之地。不然，是他人旧坟边。

煞动临爻，凶逢小鬼。
凶煞犯亡人死绝之位，更带鬼克之命，主迟小鬼。火土鬼带日旬，主瘟疫死。金带刃，主刀兵死。水鬼带浮沉杀，主水鬼。木鬼并鰧蛇勾绞杀，主缢死。金鬼白虎带杀，主虎口死。旺金主劳死。土鬼，主咽喉脾胃，黄肿死；若冲，主魇鬼死。火鬼烧死，热症死，或化葬。木鬼冲刑，主被物打死，及跌蹼死。白虎持世鬼，鰧蛇鬼，应爻克身穴，主被人打死。金未鬼带三刑羊刃，年月朱雀鬼符克身，主刑杖死。金刃并专刃，主自刎死。可以逐类详断。如胎生为稚子，旺为中年人，衰为老者。然卯前为勾，酉后为绞是杀。

犯天地四大空亡之煞，骸骨不明：穴遇三传刑刃之空，尸首有损。
甲午乙丑，甲申乙亥，甲戌乙酉，壬子癸丑，壬寅癸未，壬辰癸巳，以上乃天地空亡。子午旬无水，寅甲不见金。
四位：如四大空亡。三传：乃太岁月建日辰也。三刑羊刃。
且如己卯日，占得坤卦：甲子亡命，穴临上六，癸酉金乃甲戌旬中空金，乃甲寅旬之空。甲子天干日从乾上起，顺飞至乾，乾遇得癸。地支子从坎上类起，顺飞至坎，遇金住。天干乃遇乾，地支遇坎，乃乾中有壬，坎中有子，壬子乃天地空亡。又类至乾卦有甲，坎卦有申，乃甲申为空亡。三传带刑刃，凶杀伤克本命六爻，或又在日辰旬之空亡，主骸骨不明，尸首有损。
乾宫卦无甲午，只有壬午，壬申。甲申，甲午为天地空亡。甲子旬中见水为四大空亡。命见乙酉，穴见己丑，亦是天地空亡也。

五空：
乾：壬申，戌亥；兑：丁酉；艮：丙丑，寅；离：巳午；坎：戊子；坤：乙未，申；震：寅卯；巽：辰巳。

逢冲逢克，怕犯凶神：
用爻为凶神，逢克逢冲，或逢刑，为凶恶之兆。

相合相生，真为吉兆。
青龙褔德为吉神，相生相合，或扶或拱，为吉处之兆。

爻生之子孙逢官逢贵，临三传必作官人：
穴生之爻临子孙，逢官星贵人，临三传生本命，作印绶，主官职之荣。

穴中之象数合禄合财，若两全当为财主。
穴临旺气，有子孙财官爻在五爻下，若子孙相生相合，若财禄两全，当积金宝之人，乃富家之子。

游魂福德空冲，主流荡逃移：
子孙逢空冲并，日辰一冲在游魂卦，主逃离之人。空亡主流荡不归乡。若生旺见财贵吉神，亦主废离逃亡之人也。

恶鬼凶神变动，见死亡凶横。
白虎鰧蛇凶神，并鬼克身世，为鬼神。发动临爻，主凶横死亡之横祸。用爻带凶神动变，亦不为吉兆。

损父母子孙之财鬼，鳏寡孤独：
卦内父受损，兼不上卦，出孤儿。子孙受伤，兼不上卦，出伤绝。财爻受伤，兼不上卦，出鳏夫。鬼爻受伤，兼不上卦，出寡妇。要指引明白，不可概论。

叠刃刑鬼破之劫亡，疲癃残疾。
鬼临破碎杀，兼三刑六害，叠刃亡劫，同克用爻；或乾宫，主头面喘急，咳嗽小肠之疾。坎宫主臂面两耳，小便气血，腰痛肋心之疾。艮宫主鼻疮，手指腿足之疾。震宫主骨足肝腿，三焦笑言之疾。巽宫主须鬓（3）膝，血气风邪之疾。离宫主脾胃痈疽，眼目痛，心惊心惧热症，阳火气疾。坤宫主肚腹呕吐，便血泻痢，黄肿之疾。兑宫主口齿缺，唇掀，皮肤之疾。金鬼乘旺，劳漱；木鬼，风邪；火鬼，热症；水鬼，吐泻；土鬼，黄浮肿之疾。中间不可尽述，依理推详。

玄武遇咸池之劫杀，即盗且娼：青龙临华盖之空亡，非僧则道。
玄武无头并劫杀，拱位在世爻，在坎，出外盗，或因盗至死。玄武并咸池带合，主女堕风尘，或淫奔。世爻并胎神受克，主有堕胎产难之厄。青龙华盖孤神值空亡有气，是为僧道类。

月卦勾陈之土鬼，瘟疫相侵：
月卦是月将勾陈，土鬼临世身爻，主时灾瘟疫相侵。

阳宫朱雀之凶神，火灾频数。
朱雀怕临火，更在火位，或临烛火杀，主生火灾之患。

父母临子孙之绝气，嗣后伶仃：
父母以为孤杀，且加子孙爻属火，火绝在亥，若父母临亥爻动，主后嗣伶仃断。

褔德临兄弟之旺宫，假枝兴旺。
若子孙爻临命，或在兄弟爻临旺相，自假宫来，主假枝兴也。

动并旬中之凶杀，立见灾危：
劫亡刑刃伤吊月破等杀，在日辰旬中发动，若占者被冲刑伤克身命，主见灾危，劫杀之事。余仿此。

穴临日下之进神，当臻吉庆。
进神者，甲子甲午，己卯己酉为进神。逢财褔德，主人有财之兴进，当得康宁。且如戊寅日，占得己卯逢龙德财福是也。

看已形之既往，察过去之未来。
观已往可见之形，察吉凶过去未来之兆，无不验。

事与世应互同，可见卦中之体用；
世为体，应为用。看体用发动，系于事体如何，方可详断。

动与日辰相应，方知爻内之吉凶。
动爻与日辰互相副应，则吉凶悔吝之事可见。不可拘执而断。古圣人之意，未可发明，此系隐君子之贤，更宜斟酌。则无差无误矣。

生僻字注释：（1）【脤】读音：shen，四声。意为：古代帝王祭祀社稷之神所用的生肉。（2）【琳】读音：lin，二声。意为：美玉。（3）【鬓】读音：bin，四声。意为：鬓角。指耳朵两边长头发的部位，也指长在这个部位的头发。







卜筮全书卷之十二    黄金策 五

二十一、求师：

捐金馔（1）食教养，虽赖乎严君；明善复初启发，全资于先觉。

凡求师傅，须究文书。
文书即卦中父母，此爻为师道，为书籍，为学馆，而又有尊长之意，故为主象。 

如居弱地，必范不范而模不模；若在旺乡，则矜（2）可矜而式可式。 
父母休囚，其师必然畏惧局促，不能为人之模范。旺相有气，则魁梧雄伟，堪为学者矜式。 

临刑临害，好施槚（3）楚之威； 
槚楚：儆（4）顽之杖。父带刑害白虎，其师性暴少慈，必好笞挞，旺动尤甚。临青龙，则是儆戒弟子，非妄挞。 

逢岁逢身，业擅（5）束修之养。 
父母卦身或持太岁，其师专以严训为业，务得束修以为养家者。 

兑金震巽，杂学堪推；离火乾坤，专经可断。 
凡推师之专经杂学，不可依《金锁玄关》以本宫他宫言之。当以父母在震巽艮坎兑五卦为杂学，乾坤离三宫为专经。
盖巽兑二卦属阴，而阳爻反多；震艮坎三卦属阳，而阴爻反多；杂而不纯，所以为杂学之师。离虽不纯，而有文书之象；
乾坤则不杂，而有资生资始之功；所以为专经。
若父母在乾坤离卦之中，纵或杂学，亦是良师。不在乾坤离卦之内，纵是专经，亦非才士。 

本象同乡在内，则离家不远；本宫异地在外，则隔属须遥。 
本宫父母，本乡人氏；外宫父母，外郡人。在本宫而居外卦，虽是本乡，离家必远；在他宫而居内卦，虽是外郡，必不遥
远，亦是邻邦。他仿此。

与世相生，非亲则友； 
与世父爻相生相合，其师必与求师之家有亲；若系他宫外卦，或与世爻不同宫者，相识朋友。父爻持世，亦是非亲则友。 

与官交变，不贵亦荣。 
父化官爻，其师异日必贵。卦无父母，而鬼带贵人化出，多是生员。不带贵人，或临衰绝，必是吏人。加白虎或带刑害，
则是有病之人。父持月建，更加青龙，必有前程在身。父临生旺，又得月建日辰生扶者，今虽未贵，后必荣达。若化空亡，
虽贵不显。 

静合福爻，喜遇循循之善诱；动加龙德，怕逢凛凛之威严。 
父母与子孙作合最吉。必能博文约礼，循循善诱，甚得为师之道。必主师徒契合。
惟怕发动，则克子孙。更加白虎刑害，必然难为子弟。
若不旺相，而得青龙辅之，虽动不妨。但主其师严毅方正，凛然不可少犯。 

父入墓中，边孝先爱眠懒读； 
父爻入墓，其师惟爱安逸，懒于教训。逢空化墓，皆然。得日辰冲破墓爻，又主聪察。 

财临身上，李老聃（6）博古通今。 
凡求师，以财为师之才学。六爻无财，必欠学问。若得财临卦身，或居生旺之地，其师必多才学。更得父爻有气，乃非
常之师。 

母化子孙，必主能诗能赋； 
父化福爻，其师善作杂文。带刑害败病等爻，虽能作文，必多破绽。子带月建，又加青龙，必然出口成章。子孙休囚，
得月建日辰生扶，其文必得改削润色，而后可观。若子孙胎养爻上与父作合，其师必有小儿带来。 

鬼连兄杀，定然多诈多奸。 
凡遇兄动化鬼，鬼动化兄，皆主其师奸诈。刑克世爻，必有是非口舌。卦中兄鬼皆动，或父化兄鬼伤世者，俱不可用。
若不伤世，则主奸诈，非凶也。

心是口非，临空亡而发动； 
父母一爻，宜静不宜动，宜旺不宜空。动空不诚实，静空懒教训；化空，始严终怠；旺空，羊质虎皮；外有余，内不足。
避空则不然。 

彼延此请，持世应而兴隆。 
世应俱持父母，主有两家争延之象。世动应静，我先请；应动世静，彼先请。两爻俱动，重爻先请；一旺一空，可知哪
一边可成；两爻俱空皆不成。
若只有一爻父母，而世应俱动生合，亦主两家争请。或一爻父母，而世应比和、同合者，是两家合延一师也。父母与世
同宫，设帐于此；与应同宫，设帐于彼。 

应值母而生世，须知假馆； 
父临应上，而世爻动来生合者，必馆于他家，而欲附学也。 

父在外而福合，必是担囊。 
凡卜求师，若子弟自占，以世为生徒，不看福爻。父兄来占，以子孙为生徒，不看世爻。
若父在外卦，又系他宫安静，而子孙动来相合，必游学他方，担囊负笈（7）以从师也。
若父爻发动，或子孙逢合住，皆不然也。 

鬼化文书克世，则讼由乎学； 
鬼动固凶，若又化出父母，刑克世爻，异日必至争讼。父化鬼爻，或官父皆动，有伤世者，惧是争讼之象，若有冲散，
或得合住，或遇制伏，或化空亡；则虽欲兴词，终有和释，必不成讼。 

月扶福德日生，则青出于蓝。 
大抵求师，不可专看父爻。须得子孙有气不空，又遇月建日辰动爻生合，则学有进益。若父爻反衰，弟子反胜于师，如
青出于蓝，而青于蓝也。父旺子衰，徒学而已，必不长进。子孙自空，当有大难。 

刑克同伤父子，必罹其害；合生为助官鬼，莫受其扶。 
父为师，子为徒，受伤皆不利。如鬼爻来伤，因学成病；父爻来伤，因师有祸；福爻来伤，因徒惹灾；兄爻来伤，则有
是非口舌，或多费财物，不然则学无进益。惟遇生扶则吉。
然兄鬼有扶，又为不利，助桀为虐故也。异日宾主不投，师徒不合，或有口舌官讼，皆由乎此。纵不伤世，亦非吉兆。
若世与父爻生合，则宾主自投，乃闲人斗喋间阻而已。 

或击或冲父母，逢之不久； 
父母虽要有气，然不宜动变，动则必不久。若在本宫内卦，或临世上，而有此象，乃见师无坐性，非不永也。值游魂卦，
或化入游魂者，尤甚。游魂化游魂，则一年迁一馆。 

或空或陷世身，见之不成。 
世身空亡，延师不成。父母无故自空，亦难成。或父与世爻相冲相克，或应爻自空，皆见难成之象。 

财化父爻，妻族荐之于不日； 
凡占求师，以他宫外卦之财爻，为师之学问；以本宫内卦之财爻，为酬师之束修，及主人之妻妾。
若卦有父母，遇本宫财爻又化一重父母者，不日间妻家又荐一师来也。
兄弟化出，则朋友荐来。动爻是重，已荐过矣；动爻是交，将荐来也。生旺日断之。
卦无父母，而遇动爻有化出者，不可言又有先生荐来。
本宫，其师即是其人荐者，如子孙化出，为僧道荐之类。他仿此。 

母藏福德，僧家设帐于先年。 
卦无父母，当看伏神，可知消息。如父爻伏在子爻下，其师前年必设帐于僧房道观。如伏在官下，必曾在职役人家教授
之类。若与世爻同宫，必与其家相近。与世比和，则与其主人相识。或生或合，非亲则友。，父伏世下，必是旧师。 

搜索六爻，无过求理；思量万事，莫贵读书。 
凡求师，不可专指道学之师。如欲投学，百工技艺，及拜僧道为师类，皆是。但师之主象不异父母，而学者主象，则不
可专取子孙一爻，当以世爻看之。
如隔手来占，须问是何人。如是来占者之朋友兄弟，则以兄爻为主类。皆要师弟二主，相生相合则吉；相冲相克则凶。父母要旺相不空有助，而月建日辰动爻无伤者，不拘是何艺业，必是高手。临月建，则是闻名者。衰则不济，空则难成。
世应宜生合，卦身宜旺相，二主不可伤，兄鬼不可动，如此则吉兆无疑矣。
若父母不临本艺之人，必非专门名家。如学拳光棍及木匠类，不临本爻，或震宫是也。父化兄，或兄持世，必先尽谢礼而后可成。间动生合，必须用变，化出文书，须立契券。

生僻字注释：（1）【馔】读音：zhuan，四声。意为：饭食。（2）【矜】读音：jin，一声。意为：自尊自大。（3）【槚】读音：jia，三声。【槚楚】意为：古代的棒杖刑具。（4）【儆】读音：jing，三声。意为：让人自己觉悟而不犯过错。（5）【擅】读音：shan，四声。意为：善于。（6）【聃】读音：dan，一声。用于人名。这里指老子。（7）【笈】读音：ji，二声。意为：书籍。


二十二、求馆： 附束修

学得明师，可继程风于满座；师非良馆，难期贾粟之盈仓。故欲笔耕，先须蓍筮。

世为西席，如逢父母必明经； 
凡占书馆，以世爻为西席之位。如临父，其先生必是明经之人。世在乾坤离三宫，亦然。临官带贵，或本宫官伏世下，
多是秀才。 

应乃东家，若遇官爻须作吏。 
应爻为占馆东家主人。若临官，必是官吏户役人家；加白虎，则是病人；在三爻现，病在床；休囚受制，则有孝服在身；
加玄武，必与盗贼往来。
应临父母加勾陈，种田人家；加朱雀，读书人家；加白虎，宰杀人家；加螣蛇，工艺人家。
应临子属金，僧道作主；加朱雀玄武，是打猎人家；不然，则后生辈也。
应临财爻，更在阴宫，又临阴爻，而卦无官鬼者，必是妇人作主；有官则是富贵人家。财化财，财化子，做买卖人家。
若被月建日辰动爻制伏，乃是奴仆为主。
应临兄弟，平常人家；加朱雀，赌博人家；系本宫，弟兄姊妹家；系他宫，朋友邻里家。
若论住宅，依家宅章断。 

临官兮少壮，休囚则贫乏之家；墓库兮高年，旺相则富豪之主。 
    应爻在临官帝旺爻，主人必然强壮。如临墓库，必是高年。五行无气，其家贫乏；五行旺相，其家富厚；重加财福，必然巨富。德性以五类六神参断。 

值土火空，无父母；逢金水绝，少儿孙。 
    卦中六亲，即人六亲。然有两人系于一卦者，则彼此六亲宜不同矣。又当何以定之？不过生之理而已。
且如占馆，以应为东家。
应爻属土，火能生土，不拘卦中有无，亦不拘是财官父子，皆作父母断，生我者故也。
应爻属金，金能生水，不拘卦中有无，亦不拘财官父兄，皆作子孙断，我生故也。
如火爻旺空、冲空、动空，主父母不全，衰空必无父母。火化火，两重父母。带官鬼旺，以贵断，衰以病言。带兄弟，其父好赌博，无廉耻，欠学问。带财爻，其父不富厚，则业贸易。带子孙，其父则甚慈善，慷慨有为。余皆仿此。
但不可以六爻总看，当以在应宫者为彼六亲，在世宫者皆我六亲也。
一宫三爻，只余二爻，此宫不现者，不可遂断为有无，惟空亡乃是真无也。
其贵贱寿夭，性情容貌，依常例推之。他如兄弟妻妾子息，亦仿此推之。 

不拱不和，决定主宾不协；相生相合，必然情意相投。 
    世应二爻刑冲克害，异日宾主不合。加以兄官发动，大凶之兆。若得生合比和，情意必然相投。生而化克，始和终不和；冲而化合，始疏而后密。世与子亦宜生合，则师弟间恩义兼尽。若见冲克，亦多不睦也。 

财作束修，不宜化弟； 
    占馆以妻财为束修。旺相多，休囚少。要知斤两，以生成数推之，生旺倍加，绝死减半。在阳宫以生数断，在阴宫以成数断。今人但言水一、火二、木三、金四、土五，而不言六七八九十，是举其生数，而遗其成数也。
独怕兄弟发动，或财化兄，主束修不皆入己，必有人抽分费用。不然，则有名无实，亦不能尽取之也。财爻无气，而遇月建日辰动爻生扶者，束修虽不多，四季节礼反周备也。
易云：天一地二，天三地四，天五地六，天七地八，天九地十，生也。 

父为书馆，岂可逢空。
    占馆，不可以父母为师，当作书馆论之。旺相有气，则有好书馆。卦无父或落空，必无书馆，事亦难成。
若占其年书馆有无，全要此爻出现，有气不空，必然有得。更得应来生合世爻，自有人来延请；世爻生合应爻，及父爻，必须自去访求，无人相请。
卦无父，而动爻有化出者，不意中有人推荐也。若父化父，必有两处书馆，卦有两爻亦然。
馆有定期，而遇父化父，馆必两处。本宫化入他宫，由近及远；他宫化入本宫，自外以入内也。 

鬼动合身，须得贵人推荐； 
    官鬼发动，当有间阻。然来生合世身，又主其馆必得贵人推荐，而后可成；应如克世，父或落空，虽荐不成。 

兄兴临应，决多同类侵谋。 
    凡占学馆，应持兄动，必有同道之人争谋其馆；兄临卦身亦然。若在间爻动，冲克世，则主有破说，其事难成。 

官如藏伏，应无督集之人； 
    鬼能生扶父母，故占馆以此爻为纠率子弟之人。若不出现，或落空，必主无人聚集生徒，以成学馆。其事难成，又主无人推荐。若空而逢冲，伏而提起，必须央浼其人，方许出来纠集。 

应若空亡，未有招延之主。 
    应爻空亡，无人延请。更若父不出现，或落空，必难成就。应爻动空化空，是假言作主也。不然，亦主不终其事。
凡遇父母临身，或遇动来生合世身，大吉之兆，主其馆易成。有此象而应空鬼动，虽有纠集之人，而无招延之主，宜自开馆。若鬼爻空伏，而应来生合，虽有延请之家，而无纠集之人，宜有招致。 

动象临财，难称意； 
    文书为占馆用神。若遇财动，则被克坏。未成者，不能成；已成者，不遂意。世身日月皆忌临之。若得父持月建，或临生旺，庶亦可成。 

空爻持世，岂如心。 
    卦中父母出现，应来生合，而世爻空亡者，非馆不成，乃是自不上前，或虽成不去也。应不生合，父母重叠，而世爻空亡者，为有别馆，故不成此事。无故自空，必不可成，虽成终不如意。 

身位受伤，虽成不利； 
    世身被月建日辰动爻刑克，虽有可成之象，日后亦不称意。如鬼爻刑克，有官非疾病类。 

间爻有动，纵吉难成。 
    间爻动，事多阻隔，故难成。 

鬼或化兄，备礼先酬乎荐馆； 
    凡遇鬼爻动出兄弟，必得礼物先酬荐馆之人，则可成。兄临世身，亦主先费财物。兄临应上，则是东家好利，必得礼仪馈送，而后可成也。 

世如变鬼，央人转荐于东家。 
    鬼爻出现，而世又化出者，必须再得推荐，乃可成。卦无官，而动爻有化出者，初未有人推荐，亦必待央人荐之，则可成。若鬼化鬼，父化父，又主反复难成。 

世无生合，谩（1）看白眼之纷纷； 
    凡遇应不克世，父母不空，兄鬼不动，而月建日辰动爻，并不生合世爻者，其事可成。但主人不钦（2）敬，皆以白眼待之也。 

福或兴隆，会见青矜之济济。 
    占馆以福爻为门生。旺相多，休囚少。空亡不上卦，虽是其人作主，未必其家子弟也。子化子，生徒必多。带杀动来克世，日后恐有操戈入室者。 

衰逢扶起，日加鼓箧之徒； 
    子孙旺相，却被日辰动爻刑克，主生徒始虽多集在馆，日后渐自减少。子孙休囚，却系日辰动爻生合扶起，则主始虽不多，开馆后日渐增进也。 

动遇冲开，时减执经之子。 
    子孙爻动，固是吉兆，若被日辰动爻冲散，其徒必有背师而去者。如被世冲散，是先生叱（3）退其徒，非弟子自背其师也。子孙动变空亡，则弟子中有半途而废者，是歇学，非叛去。 

逢龙则俊秀聪明，遇虎则刚强顽劣。 
    子临青龙，其徒必然聪明俊秀；更逢月建日辰生合，而又临金水爻者，必有颖（4）悟非常之子。若临白虎，则多顽劣不驯；发动，其性必野，难以教训。凡遇青龙，必有礼貌；遇白虎，必不尽礼。 

阳卦阳爻居养位，座前有刘恕之神童；阴宫阴象化财爻，帐后列马融之女乐。 
    子孙在阳宫阳爻，而临胎养及金水二爻，旺相不空，有扶者，其徒必有出类拔萃，如刘恕之神童在门。
若在阴宫阴爻，而又化财者，必有女儿受学；不化财爻而在兑宫者，亦有女徒。 

两福自冲，鬼谷值孙膑庞涓之弟子；子孙皆合，伊川遇杨时游酢（5）之门生。 
    卦有两爻子孙，俱动相冲，弟子中，必多不合；更加白虎螣蛇，数有争斗。若来伤世，必然责及先生。
如遇二爻俱来生合世爻，则门生自尽弟子之礼，尊师重传，必不轻背其师也。

世动妻爻，决主亲操井臼（6）； 
    世临财动，是自炊爨，非供膳也。若占供膳，又主供得膳成。惟怕兄动，或虽不动，而持身世者，皆主供不成。
大凡占馆，遇财爻持世，又主西席家眷同至。 

应生财值，定然供膳饔（7）餐。 
    财爻临应生合世身，定主供膳，财为饮食故也。若月建日辰动爻，俱带妻财，必非一家东道供膳，乃诸生轮流供也。财爻旺相，款待必厚；休囚，款待必薄；财化子，必丰洁；财化鬼，无美味；财化父，必淡薄；财化兄，常食而已。 

如索束修，可把妻财推究；若居伏地，还求朋友维持。 
    凡占取索束修，以财爻为主。若不出现，不拘伏在何爻下，皆主费力难索。必须浼求朋友，同行取讨，则或可得。
盖凡伏藏，须得月建日辰动爻，提起伏神，如同飞神，然后得出为用，故也。 

出现不伤，旺相生身，名曰吉；入空无救，休囚化绝，号为凶。 
    凡占束修，得财爻出现，旺相不空，而月建日辰动爻，不带兄弟伤克，则不缺欠。更得财爻生世合世，大吉之兆。
若财虽出现，却被克劫，或居绝地，或空亡，或变出死墓绝爻，皆不遂意。
世持兄克，尤难取讨。得子孙旺动，亦好。 

变出父爻，书债必然偿货物； 
    财动化父，或父动化财，主束修必无金银宝物，多是货物准折，乃有名无实之象。卦中兄弟更动，杂货物亦不尽得。 

化成兄弟，砚（8）田定主欠收成。 
    兄弟乃劫财之神。若发动或持世，皆难入手。财化兄，有名无实，或得一半。卦若无财，遇兄化出，则主有人抽分。 

身空应空财福空，必成虚度； 
    凡占束修，遇卦身应爻，及子孙妻财，或空或不上卦，主束修无得。盖财为用神，身为事主，应为诸生父兄，而子孙又生财之神，今皆空休，其能取乎？故成虚度。 

日克月克动变克，恐受刑伤。 
    月建日辰动变诸爻，皆来刑克世爻者，占馆必不可成。占束修，恐被诸生父兄呵责，宜慎之。 

鬼化财生，非讼则学金休矣； 
    卦中无财，而遇兄鬼文书乱动，有化出财爻，生合世爻者，必须讼诉公庭，然后可得束修。官爻独发生世合世，亦然。 

子连父合，因学而才思加焉。 
    凡占学馆，世若衰绝无气，而遇子孙动化，父母生扶，合起世爻者，主先生才学本不克赡（9），因教训子弟，而其才思日加进益。卦有财动则不然。

生僻字注释：（1）【谩】读音：man，四声。意为：轻谩，没有礼貌。（2）【钦】读音：qin，一声。意为：敬重。（3）【叱】读音：chi，四声。意为：大声责骂。（4）【颖】读音：ying，三声。意为：聪明。（5）【酢】读音：zuo，四声。意为：客人向主人敬酒。（6）【臼】读音：jiu，四声。意为：舂米的器具。（7）【饔】读音：yong，一声。意为：熟食。（8）【砚】读音：yan，四声。意为：砚台。（9）【赡】读音：shan，四声。意为：丰富，充足。


二十三、词讼：
 
小忍不惩，必至争长竞短；大亏既负，宁不诉枉申冤？

欲定输赢，须详世应。 
卦中世应，即状中原被告人，须看此，则两边胜负可知。 

应乃对头，要见休囚死绝；世为原告，宜临帝旺长生。 
    占讼：以世为原告，应为被告。若被告占，以世为自己，应为对头。应旺世衰，他强我弱；世旺应衰，我强他弱。逢兄遇鬼，虽强理短；临财持福，虽弱理长。 

相克相冲，乃是欺凌之象； 
    世爻刑克应爻，未必我胜，乃是欺他之象；必得鬼克应爻，方为我胜。应爻刑克世爻，未必他胜，乃是欺我之象，必须鬼克世爻，方为他胜。世应遇三刑六害六冲，两爻俱动者，是鹬（1）蚌相持之势，两不相让之象。 

相生相合，终成和好之情。 
    世应生合，原被有和释之意。世生应，我欲求和；应生世，他欲求和。世应虽生合，而变爻刑冲者，口和心不和也；世应虽冲克而变爻相合者，始不和，而终和也。生中带刑，合中带克，而动空化空者，俱是假意言和，未尝信任之也。 

世应比和官鬼动，恐公家捉打官司； 
    世应比和，亦是和解之象。卦无财，或落空，是财用不给，而欲和也。但得子动，月建日辰不相刑克，必成和好。
若世应生合比和，而官鬼却动者，主官府捉打官司，不依和议。鬼爻休囚，是主词人刁蹬（2）。若有制，终成和议。 

卦爻安静子孙兴，喜亲友劝和公事。 
    世应生合比和，而六爻安静者，不劝自和。世应虽不生合，而子孙发动者，必有劝和之人，和释两边也。
与世同宫，及世爻化出，是我亲友；与应同宫，及应爻化出，是彼亲友；在间爻，则是中证人也。 
若被世应动克，或鬼旺福衰，虽或劝和，不能依允。卦无子孙，及落空亡，必然无人兜留。 

世空则我欲息争； 
    世空我欲息争，应空他欲息争。世应俱空，两愿消散，未成讼。世空告不成，应空事无头绪。初告状，世空，必有悔心，或遇变故，官司不理；应空，到头走闪，不成讼。世空恐无主意，不能取胜；应空人不能齐，或对头躲闪，不能结讼。 

应动则他多机变。 
    世动我必使心用谋。若化鬼，或化兄，回头刑克，反为失计。应动他有谋略，加月建，必有贵人倚靠；反伤世，必致大祸，宜世空避之则吉。 

间伤世位，须防硬证同谋；鬼克间爻，且喜有司明见。 
    间爻为中证人。生世合世，必然向我；生应合应，则必向他。与世冲克，与我有仇；与应冲克，与彼有隙。若旺爻生应，衰爻合世，是助彼者有力，助我者无功。或静生应，动克世，是向彼者虽不上前，怪我者偏来出头也。
若冲克之爻反去生应合应，或与应爻比和，须防彼与中证人同谋陷害；若得鬼爻克制，或被日辰冲散合住，是官府不听其言，我得无事。间爻若受三刑六害，冲克，中证必遭杖责。 

身乃根因事体，空则情虚； 
    卦身一爻，乃词讼根由。旺则事大，衰则事小；动则事急，静则事缓。空亡不出现，皆是虚捏事故。飞伏俱无。毫厘不实；旺相空亡，一半真假。
要知为何起讼，以所临六亲断之。
如临父母：是田房树木，或为尊长起讼。
临兄：争财斗殴，门户役事，或为兄弟朋友起讼。
临子：是渔猎六畜，僧道医药，卑幼起讼。
临财：是婚姻财物，妻妾奴仆起讼。
临官：是撇青放火，人命贼盗官灾，或功名徭役起讼；妇人占，必为夫事；若临螣蛇，则是被人牵连之事；持世切己事，临应他人事。 

父为案卷文书，伏须未就。 
    卦无父，案卷未成；父母旺空，文书未就；休囚空亡，其事不成。如带刑爻，或临败病，必多破绽。化财亦然。化兄还欠笔削。死墓衰绝，皆不济事。
若被月建太岁冲克，上司必要驳。太岁月建作合，上司必吊卷。有冲散，或克破，皆不依允。
 
鬼作问官，克应则他遭杖责； 
    官为听讼官。克世我遭责，讼必他胜；克应他遭责，讼必我胜。世应俱被伤，原被皆受责。若鬼爻虽刑克，而文书却有情，杖责须有，罪名则无。 

日为书吏，伤身则我受刑名。 
    日辰能救事，能坏事。原被皆要此爻有情，则必有人看顾。若临庭争讼，则当以此爻为吏书。生合世爻，于我有益；生合应爻，于彼有益。冲克应，冲坏彼事；冲克世，冲坏我事。
又如鬼动克世，而得日辰克制，冲散合住者，是官府有怒于我，却得傍人一言解之，而得宽宥也。 

逢财，则理直气壮； 
    占讼，以财为理。临世我有理，临应他有理。临世而休囚死绝，我虽懦怯有济；临应而鬼来刑害，彼虽有理，而官府不听。若遇兄，则主不能分辨。
如占下状，则财为忌爻。或发动，或持世，或值日辰，或带月建，皆主不成。 

遇兄，则财散人离。 
    兄弟，破败耗散之神。若在身世爻上，事必干众；动则广费资财；更化兄，或加白虎，必主倾家荡产，财散人离。临应爻，则以彼断之。 

世入墓爻，难免狱囚之系； 
    世爻入墓化墓，或临鬼墓，卦象凶者，必有牢狱之祸。墓爻衰弱，是箍（3）禁笼中。临白虎，在狱有病；自空化空，死于狱中。
 
官逢太岁，必非州县之词。 
    鬼在本宫内卦，本州本县词；本宫外卦，事在本府；第五爻，抚按三司；六爻，事干省部。
外宫外卦，必发于外县他州官问。官逢太岁，必干朝廷；逢月建，必涉台宪。 

内外有官，事涉一司终不了。 
    官不上卦，无官主张。内外有官，权不归一。主事体反复，必经两司，然后了事。不然，则有旧事再发，或被他人又告。官化官亦然。空则勿断。 

上下有父，词兴两度始能成。 
    官父二爻不宜重见，主有转变不定之象，其事必主缠绵，率难了结。
如占告状，遇有此象，再告方成。若月日动变，诸爻俱带文书，重叠太过者，虽告数次，亦不能成。 

官父两强，词状表章皆准理；妻财一动，申呈诉告总徒劳。 
    凡欲上表申奏，申呈告诉等事，皆要官父两全，有气不空，则准理，缺一便不成。
最怕财动则伤父，必不可成。若父虽旺相，财爻持世，或父动化财，皆主词理未善，宜更改可成。
卦无财爻，月建日辰带财，亦不能成。 

父旺官衰，雀角鼠牙之讼； 
    父旺相，官休囚，词状幞（4）头虽大，事实细，故乃鼠才雀角之讼。父旺官空，或有父无官，主同状虽善，官府却不放告受词。

变衰动旺，虎头蛇尾之人。
    凡世应旺动，是有并吞六国之势。若变入死墓空绝，乃先强后弱，虎头蛇尾之象。应以彼言，世以己言断之。 

世若逢生，当有贵人倚靠；应衰无助，必无奸恶刁唆。 
    世爻衰弱，遇月建日辰动爻生合，必有贵人扶持，彼亦无可奈何。应爻遇之，是彼有人扶持，我亦不能制胜于彼也。间爻生合，可得中证人力。鬼生合，得官府中人力也。 

无合无生，纵旺何殊独脚虎；有刑有克，逢空当效缩头龟。 
    应爻旺动，若无一点生合者，彼虽刚强有谋，乃是独脚之虎，不足畏也。世无生合，是我势孤无助。
若遇月日动变，刑克世爻，其象最凶。得世在空爻，谓空避。如讼未成，不告为上；若已成讼，当效缩头之龟，勿与对理可也。否则必遭罪责。应逢刑克而避空者，是彼有躲避之计，我亦不能施其谋也。 

兄在间中，事必干众； 
    兄弟在间爻，词内干犯牵连众多。动则中证人贪索贿赂。冲克应爻，索彼之财物也。兄弟逢空，事虽干众，到官者少。化官伤世，若不用财买嘱他人，必被其害。

父临应上，彼欲兴词。 
    父母为文书。临世，我欲告理；临应，他欲申诉。动则事已行矣。化入死墓空绝，必不成事。若逢合住克制，必有阻留者。

父动而官化福爻，事将成而偶逢兜劝；父空而身临刑杀，词未准而先被笞刑。 
    凡占告诉，遇官父两动，其事可成。若父化子伤克官，或官化子刑冲父，必主身到公门，将投词而有人兜劝。
若父化空亡墓绝，官鬼刑克世爻，或带自刑，或被日辰冲克，告状且不准，先遭杖责也。
若官父皆旺，而有此象，虽被杖责，事必可成。
 
妻动生官，须用资财嘱托； 
    父母有气，不带刑害，不临败病，不被冲克，则词理中式，事必可成。若鬼休囚死绝，亦难准理。遇有财动生扶，可用资财谋干，然后有望。
若讼已成，卦有此象，必须用财嘱托官吏，姑待鬼爻生旺月日，方能成事。更遇子孙发动，仍复无气，虽费资财，亦无所益。

世兴变鬼，必因官讼亡身。 
    世持鬼，我失理；应持官，他失理。世变鬼，恐因官事而丧命；应变鬼，以彼断之。无故自空，亦有大难。
若世临鬼爻克应，或应临鬼克世，主两边俱有罪责。鬼在世，我做招头；鬼在应，他做招头也。 

子在身边，到底不能结证；官伏世下，讼根犹未芟除。 
    卦身临福德，其事必不见底；出现发动，随即消散。若占散事，得子动或世空，皆吉。
惟怕本宫鬼伏世下，则讼根常在。目下虽不成讼，至官旺相月日，仍旧举发也。

墓逢日德刑冲，目下即当出狱；岁挈福神生合，狱中必遇天恩。 
    世墓鬼墓爻动，皆是入狱之象。若得日辰刑冲克破，目下即当出狱，不久禁锢也。
在狱占卜，最喜太岁生合世爻，主有天恩赦宥。月建生合，上司审出；日辰生合，有司饶恕；父母生合，必须申诉而后获免也。
 
若问罪名，须详官鬼； 
    凡卜罪名轻重，以鬼爻定之。旺则罪重，衰则罪轻。带刑加白虎旺动克世，金受极刑；火主充军；木主笞杖；水土徒罪。须以衰旺，有制无制断之，不可执滞。 

要知消散，当看子孙。 
    要知消散日期，若福动鬼静，以子孙生旺月日断；鬼动福静，以官墓月日断。
二爻俱静，若鬼旺福衰，以鬼爻墓绝日断；福旺鬼衰，以冲动福爻日断。
二爻俱动，若福有制伏，则看鬼爻；鬼有制伏，则看制伏之爻。
见官日则专看鬼爻；出狱日期则看破墓月日，或生合世爻月日。 

卦象既成，胜负了然明白；讼庭一剖，是非判若昭彰。

生僻字注释：（1）【鹬】读音：yu，四声。意为：一种鸟。（2）【蹬】读音：deng，一声。意为：腿和脚向脚底的方向用力。（3）【箍】读音：gu，一声。意为：用竹蔑或金属条捆紧。（4）【幞】读音：fu，二声。意为：头巾。


二十四、避乱 ：附避役

人有穷通，世有否泰。自嗟薄命，适当离乱之秋；每叹穷途，聊演变通之易。因录已验之卦爻，为决当今之倭（1）寇。 
    承平日久，莫识乱离之苦。不幸海倭窃发，横行吴越之间，剽（2）掠村落，纵肆淫杀，不忍见闻。
数年以来，人情汹涌，避乱不暇。有在家而遭其烧劫者，有在途而被其掳掠者。或死非命，或致伤残，或夫妻之不顾，或父子而相离。割恩舍爱，惟命是逃。然则伯道之弃儿，岂虚语乎！
予赖卜筮，未尝遭遇，此因不幸中之万幸也。因以平日所验者，录述此篇，以为卜倭张本。而凡以患难之欲避者，亦仿其占。云：须凭五类，勿论六神。
世之占者，皆以玄武为倭贼，予则以官论。玄武倘临福德，亦作倭断耶。故凭五类，勿论六神。 

鬼位兴隆，贼势必然猖獗（3）；官爻墓绝，人心始得安康。 
    以鬼为倭者，鬼能兴灾致祸，倭亦伤人害物，故也。
旺相发动，势必猖獗，纵横出入，莫能御止；若得休囚安静，日辰动爻又不冲并，则安枕而卧，必无惊恐。 

路上若逢，休出外；宅中如遇，勿归家。 
    凡占，以卦中二爻为宅，五爻为路。鬼在路上动，出外必遇，不如避于家中；在宅上动，必然在家撞见，不如出外避之。 

动来刑害，从教智慧也难逃；变入空亡，纵被拘留犹可脱。 
    卦中鬼动，若不伤世，任彼猖獗，不遭其祸；如被刑冲克害，必难逃避。
若变入死墓空绝，则是虎头蛇尾，虽凶无咎之兆，虚惊则不免焉。若变生旺，妻财等爻，则为可畏。 

日辰制伏，何妨卦里刑伤；月建临持，勿谓爻中隐伏。 
    官鬼动来刑克世爻，固是凶兆。若得动爻日辰克制之，或冲散合住之，皆谓有救，虽见凶恶，必不为害。
惟怕月建日辰带鬼刑克世爻，则虽卦中无鬼，亦必遭其毒手。月建为甚，日辰次之，出现则不可当也。 

所恶者提起之神，所赖者死亡之地。 
    鬼爻伏藏，固是吉兆。若被动爻日辰冲开飞神，提起伏神，仍被其害。必得鬼伏死墓绝，或临空亡，则虽提之，亦不能起，方无事也。
且如甲申日卜得涣卦，六爻安静，又无官鬼，岂非吉兆？殊不知本宫己亥鬼，伏于六三空亡爻下，既已透出，又遇申日提起，且又冲克世爻，所谓变吉为凶，果被妇人引祸及己。盖申金乃离宫妻财，故也。 

自持鬼墓，坟中不可潜藏；或值水神，舟内犹当仔细。 
    官父自持鬼墓者，如水土墓在辰，鬼在辰爻动是也。凡遇此象，不可避在坟墓中；土鬼皆然，虽宇宙之内，亦不宜也。木鬼：不可避在草木丛中；水鬼：不可避在舟中；金鬼：不可避在寺观中；火鬼：不可避在窑冶中；水化水，不可避在夹内；乾宫鬼化父，不可避在楼阁中，否则必然遇见。余当仿此推。 

子爻福德北宜行，午象官爻南勿往。 
    官鬼所临地，倭寇出入之所，宜避之。如临午爻，勿往南方类。
子孙所临地，倭寇不到之处，宜往之。如临子爻，宜往北方类。余仿此。 

鬼逢冲散，何须克制之乡；福遇空亡，莫若生扶之地。 
    取子孙之地为吉者，以其克制官爻也。若发动则取之。
若福静官动，而卦有冲散合住官爻者，即以冲合之方为吉。以其为得用之神，故也。
若卦无子孙，或落空亡，或衰静受制，不得其力，而鬼爻又无冲散合住之类者，则取生合世爻之方为吉；但不宜在鬼爻刑克冲害之地耳。 

旺兴内卦，终来本境横行； 
    凡占倭夷到此地否，若官在本宫内卦发动，必到此地；在他宫外卦，则不入我境。内卦持世，值到宅边；内卦应临，虽来不入我室；卦身临之，彼此俱遭其祸。 

动化退神，必往他乡剽掠。 
    官鬼发动，其势必来。若化退神，乃是往于他处劫掠也；如化进神，倭必速到，宜早避之。 

官连旺福合生身，反凶为吉； 
    官爻发动克世，必遭毒手。若得化出子孙，或化子财，反来生合世身者，必然因祸致福。或得财物，或得子女。 

阳化阴财刑克世，弄假成真。 
    官爻发动，不伤世爻；而化妻财，反伤世爻者；必因贪得财物，而惹祸也。
若阳鬼化阴财，阴鬼化阳财，须防倭贼假装妇人，哄诱乡民，因而遇之，不能避也。得世在空避之，庶几可脱。 

贼兴三合爻中，必投陷井； 
    卦有三合爻动，最怕鬼动其中，或会成鬼局，必主倭夷四边合来。虽欲避之，前遭后遇，左冲右撞，不能脱离。卦有两鬼俱动克世，亦然。
三合兄局，身虽无事，财物失散。三合父局，小儿仔细。三合财局，生合世爻，反主得财；刑克世爻，则主父母失散。三合子局，则伤鬼最吉也。 

身在六旬空处，终脱樊笼。 
    身世空亡，虽见刑克，不能为害，避空故也。
如癸亥日卜得损之临卦，日辰扶助官鬼，动克世爻，并无救制，岂非凶兆？然而世坐空亡，果应无事。 

官鬼临身，任尔潜踪犹撞见； 
    官爻持世，乃是倭贼临身，如何可避？如被捉去而占，亦不能脱彼而回。 

子孙持世，纵然对面不相逢。 
    子孙持世，不动亦吉，发动尤妙。若临月建，或带日辰，或在旁爻旺动，皆吉。卦中虽有鬼动，亦不足畏。大怕空亡，则不干事。 

兄变官爻，切恐乡人劫掠； 
    卦中无鬼，或落空亡，而遇兄动变出者，须防邻人乘机劫盗财物，非真倭贼也。兄在内卦，近邻人；在外卦，远方人也。 

财连鬼杀，须防臧（4）获私藏。 
    卦中无鬼，财变官爻者，恐是家中奴婢，假妆倭子，劫掠财物，或在乱中被其藏匿也。在外卦，乃邻里妇人。 

日辰冲克财爻，妻奴失散，动象刑伤福德，儿女抛离。 
    官鬼动，必有惊险。不拘日辰动爻，被其伤处，即不太平。如冲克财爻，主妻奴失散。冲克子孙，主儿女抛离之象。
 
火动克身，恐有燎毛之苦；水兴伤世，必成灭首之凶。 
    卦中火加凶杀，动来克世，主有火烧之祸。火带财爻，或化妻财，或卦无父母，或父落空亡，房屋必成灰烬。
若水加凶杀克世，主有溺水之患；更遇世衰无救，必至溺死。水带父母动于外卦，则受风雨淋漓之苦。 

父若空亡，包裹须防失脱；妻如落陷，财物当虑遗亡。 
    父爻空亡，包裹必然亡失；不然，则父母有不测之祸。财空，财物恐有失散；不然，则妻妾有不测之祸。子孙空亡，忧小口；兄弟空亡，忧手足。以上避空则勿断，惟官鬼空亡为大吉。 

五位交重，两处身家无下落； 
    凡遇五世及游魂卦，世爻发动，脱身在外；东奔西走，避乱不暇。身宅两处，不顾财业。更遇日辰动爻冲散世爻，必无安身下落之处。空动尤甚。 

六冲乱动，一家骨肉各东西。 
    八纯六冲卦，六爻乱动者，主父子夫妻，兄弟骨肉，各自逃命，不能聚于一处。
六合卦，虽离，一家骨肉，必不分散。
以上五条，必须卦有官动，方有此象。不动，不可乱言。 

福临鬼位刑冲带杀，则官兵不道； 
    子动固吉兆。若带刑害虎蛇等杀，冲克世爻，而又变出官鬼者，乃是官兵乘乱掳掠，非关倭寇事也。子孙虽不伤世，化鬼却来刑克者，亦然。
且如五月戊寅日，有卜倭，得明夷之谦卦。二鬼俱静，子孙独发，皆欣喜。予独戒其，慎之。盖子孙虽动，被日辰扶起克世，则非吉兆。况变官爻，系是世墓；世临病爻，谓之带病入墓，其凶可知。但官从子化出，必非倭夷之祸，乃官兵之祸也。已而果然。 

官变兄爻克合伤财，则妻妾遭淫。 
    官爻发动，刑克世爻，合住财爻，则身被擒获，妻遭淫污；如不伤世，而但合住财爻者，身虽无事，妻必被辱也。更化兄爻，既奸而又不放回也；若鬼虽不合妻财，而化兄带合克制者，亦然。子化官合财，恐受官兵之辱也。财化子必不顺从。 

妻去生扶，只为贪财翻作祸； 
    鬼爻发动，最喜休囚死绝，决无深伤。若有财动生扶，必为贪彼财物，而惹成祸患也。世以己言，应以人言。若在旁爻，及日辰带财者，又是妇人引惹祸来，非为财物也。在内卦，自家妻妾；在外卦，是他家妇人。 

子来冲动，皆因儿哭惹成灾。 
    官鬼安静，幸也。若被子孙冲动，必有小儿啼哭，因而知觉，乃被其害。世爻冲动，自身惹灾；应爻冲动，他人惹祸；兄爻冲动，同伴惹祸；日辰冲动，亦然。 

得值六亲生旺，虽陷何妨；如临四绝刑伤，逢屯即死。 
    凡动爻日辰伤克，必有灾咎。若受伤之爻，生旺而有气，纵有惊险，不致伤命。
惟怕临于四绝之地，或在月令衰弱之爻，一克即倒，必然丧命。
如五月庚寅日，卜得大壮之小过卦，日辰妻财，生扶动鬼，刑冲子孙，又克兄弟，果被获去，一弟一子。然子坐绝地，而夏月庚金正弱，兄临土爻正旺，所以子死菲命，而弟得回来也。世爻亦被动爻冲克，而无事者，世得避空，故也。

世遇乱离，既已逐爻而决矣；时遭患难，亦当随象以推之。 
    平居无事，何暇占卜？倘或刑戮所加，户役所累，或官府擒拿，仇家报复，或祸起于无辜，殃生于不测，苟不避之，终为所害。
是以不能无避难之占也。然大概与避乱相似。故并附于此。 

最怕官爻克世，则必难回避； 
    不拘脱役避祸，若遇官鬼动来刑冲克世，皆不可避，持世亦难。必须鬼爻空亡，或不上卦，或衰绝不动，然后为吉。若鬼虽空绝安静，却遇本宫官鬼伏于世下者，目下无事，日后必然举发。 

大宜福德临身，则终可逃生。 
    子为解神。若临身世，或在旁爻发动，或值月建日辰，则虽遇官鬼，亦不妨事。大怕空亡墓绝，或被父动克制，则为无用。
 
官化父冲，必有文书挨捕； 
    父母旺动，名字已入宪册，必有官批在外；鬼爻亦动，事体正急，宜速避之。父化官、官化父，刑克世爻者，必着公差挨捕，宜慎防之。世爻空亡，虽捕不获。 

日冲官散，必多亲友维持。 
    卦中官动，固难逃避。若得日辰动爻冲散之，或克制合住之，必有心腹亲友，与我周旋干事，或解释、或阻挡，不使之累我也。要知何人，以冲合制鬼之爻定之。鬼带月建，虽阻无益。 

鬼伏而兄弟冲提，祸由骨肉； 
    鬼爻动，要见冲合；鬼爻静，怕见冲合。如兄弟冲动鬼来刑克世爻，是自家骨肉，搜踪捕迹，恐难逃避。若鬼伏藏，而遇动爻，日辰冲开提起者，亦以六亲，定其害我之人。世爻自去提起者，必是自不小心，撞见之也。
 
官静而旁爻刑克，事出吏书。 
    鬼动，其事必由官府；鬼静，而卦中动爻日辰刑克世爻者，乃是下司本局，自作主张，或是仇家陷害也。若化兄爻，或卦中兄兼动者，是欲索诈财物也。

应若遭伤当累众； 
    官鬼伤克应爻，必然累及亲友。日辰刑克应爻，亦然。

妻如受克定伤财。
    妻财如遇兄弟动，必主破费财物。财爻合住官爻，或冲散官鬼，或化子克制官鬼，皆宜用财买求，方得无事。 

偏喜六爻安静， 
    六爻不动，鬼爻无冲并者，患难可避，户役可脱，大吉之兆。 

又宜一卦无官。
    无鬼，则无官主张，事必平安。空亡亦吉。 

或身世之逢空， 
世爻空亡，百事消散，纵有鬼动，亦不妨事。《海底眼》之世空世动其忧脱，正谓此。 

或用神之得地。 
    卦中得用之神旺相有气，不逢刑克冲害，不化死墓空绝，皆为得地，必得此人之力。
如占避居何处，亦以此方为吉。如鬼爻发动，得父爻合住，则父爻为用神也。余仿此。 

天来大事也无防，海样深仇何足虑。 
    此二句，总结上四条。卦中有一象。决然无事也。 

事有百端，理无二致。潜心玩索，若能融会贯通，据理推占，自得圆神不滞。

生僻字注释：（1）【倭】读音：wo，一声。我国古代称日本为倭。【倭寇】即14－16世纪，屡次搔扰抢劫朝鲜，和我国沿海的日本海盗。（2）【剽】读音：piao，一声。意为：抢劫，掠夺。（3）【猖獗】读音：chang，一声。jue，二声。意为：凶猛而放肆。（4）【臧】读音：zang，一声。意为：善，好。


二十五、逃亡：

宽以御众，侮慢斯加；严以治人，逃亡遂起。故虽大圣之有容，尚谓小人之难养。

须察用爻，方知实迹。 
用爻者，妻妾奴婢逃亡，看财爻类是也。 

若临午地，必往南方；或化寅爻，转移东北。 
    凡占逃亡，用爻安静，以所临之地为逃亡去向。如坎北方，午南方类。
用爻发动，以变爻定其方向。如临午动变出寅，可言初去在南方，今移于东北方也。
独发之爻，亦可定方。六爻安静，卦无主象，则以应爻定之。 

木属震宫，都邑京城之内；金居兑象，庵（1）院寺观之中。 
    用爻在乾宫：尊长家，或在父族，或隐于楼阁上。
坎宫：兄弟家，或在船上，或水亭中。
艮宫：少男家，或在山间，或在高岗烟去处，或石匠人家。
震宫：竹木林中，或胡须人处，或城市间。
离官：姊妹妯娌家，或窑冶所在。金爻，铜铁匠家。
巽宫：花园蔬圃之内，死绝柴草之中，或在卖履织席之家。
坤宫：老阴人家，或在母族，或在旷野坟墓去处。
兑宫：在女人家，旺相寺观中，休囚庵院内。
更宜通变，不可执滞。 

鬼墓交重，庙宇中间隐匿；休囚死绝，坟陵左右潜藏。 
    用持鬼墓，其人必在圣堂神庙中；死绝无气，则在坟墓左右。用爻入墓化墓，乃在人家墙圈内住；不然，亦主深居不出而难寻。

如逢四库，当究五行； 
    四库：辰戌丑未是。如用爻属木，卦有未动类。凡遇墓库，不可一例推。
如辰为水土库，必在水边墓侧人家。戌为火库，乃在寺庙香火去处。丑为金库，是在铜铁银匠家，或在冶坊内。未为木库，则在园林柴草间，或木工蔑匠之家。以上用临土爻，亦依此断。
凡占逃亡盗贼，若遇墓爻，决难寻觅。直待冲破墓爻月日，方可觅（2）。 

倘伏五乡，岂宜一类。 
    卦无主象，须看伏在何爻下，便知其人在于何处。
如伏鬼下，在管仓库家中；旺加月建，官户人家；休囚无气，公吏人家。
伏父下，叔伯父母尊长家，不然在手艺人家。
伏兄下，兄弟姊妹，相识朋友家。
伏财下，奴婢妻妾阴人处，或富户人家。
伏子下，在寺观中，卑幼处也。
又如伏于鬼墓下，不在庙宇中，则在寺庵内。
又如伏于财库爻下，不在仓库中，则在富豪家也。 

木兴水象，定乘舟揖而逃； 
    用爻属木，在坎宫动者，必乘舟逃去。木化水，水化木，或木在水宫动，或水动木宫者，皆然。
用爻若临火土，乃是陆地潜行。用爻冲动水爻，涉水逃去；冲动火爻，踰墙越篱而去；水爻刑克用爻，必曾溺水。 

动合伏财，必拐妇人而去。 
    用爻动来与本宫财爻作合，其人必拐妇人逃去。财若伏于世下，必是妻妾；应爻下，邻家妇人；在旁爻，使令女子。主象变出之爻，与卦中财合者，亦然。
若妇人逃亡，遇财官相合，亦是暗约情人而去也。 

内近外远生世，则终有归期； 
    用爻在本宫内卦，人在本地，或在宗族之中。初爻在邻里，二爻在乡党。本宫外卦，本府别县去。他宫内卦，外县交界处。他宫外卦，别府州县。更在六爻，远方逃去。
若临世上，其人未曾出窟（3）。最喜生世合世，其人虽去，常思故里。日后当自归，寻亦易见也。

静易动难坐空，则必无寻路。 
    用爻不动，其人易寻。动则迁徙无常，指东言西，或更名改姓，必难寻获。若落空亡，杳无踪迹；动入空亡，逃后必死，亦有大难。有故空亡，恐人察识，遂深避之；无故空亡，必有归日。 

合起合住，若非容隐即相留； 
    静爻逢合则合起，动爻逢合则合住。若日辰动爻合起主象，必有窝藏容隐在家者，卒难寻觅；如被合住，则有人相留在家，不致放窜也。
要知相留容隐之人，以合爻定之。如子孙为僧道，官鬼为巡捕类。合爻与世冲克，决不来报。 

冲动冲开，不是使令当败露。 
    静爻逢冲为冲动，动爻逢冲为冲开。
用爻遇动爻日辰冲动，家中必有人使令逃亡者。如父是尊长，财是妻妾类。
若被冲开，有人喝破，去后必当败露。
冲爻是兄，或化兄，必被索诈财物。更带刑爻，或加蛇虎，仍被鞭挞。动空化空，终必释放。 

动爻刑克，有人阻彼登程；日建生扶，有伴纠他同去。 
    用爻遇动爻，日辰相克，必被他人责打；逢冲，被人喝破；遇克，被人捉住。有扶有并，有人同去；有生有合，有人纠他同去。
以上刑克等爻，与世有情，必来报我；与世无缘，虽阻何益？若在五爻，宜路上候之。

间爻作合，原中必定知情； 
    间爻为原保人，无保以邻里断之。如与用爻相合，必知其情；更与世爻冲克，必是此人诱去。空合或化空亡，始虽知情，今却不知其去也。

世应相冲，路上须当撞见。 
    世应俱动相冲，途中必然撞见，用爻与世动冲，亦然。世爻动克用爻，或世旺应衰，必然擒拿；应旺世衰，或用爻克世，虽能遇见，不能捕之。 

无冲无破，居六位则一去不回；有克有生，在五爻则半途仍走。 
    用爻不受刑冲克害，又不生合世爻，而世爻不克应者，是逃者不思归，寻者不得见，乃一去不回之象。
若动爻日辰克制用爻，是可擒之象。若遇变出之爻，反生合用爻者，主捕后仍被逃走。
在五爻，途中断；在内卦，到家断；持世爻，则捕归而复逃也。

主象化出主象，归亦难留；
    卦有用爻，不宜再化出来，谓化去，必难捕获；若被世爻动爻日辰克制，庶可寻觅。但捉归之后，亦不久留。 

本宫化入本宫，去应不远。 
    本宫仍化本宫卦，其人逃在本处地方，必不远出别境；若用爻在他宫动，而又化入他宫者，远去他方，不在本乡也。 

归魂卦用仍生合，不捕而自回；游魂卦应又交重，能潜而会遁。 
    凡遇归魂卦，其人有还乡意。若世应比和生合，或主象生合世爻者，必自归，寻之亦易见。
惟遇游魂卦，其人必无存心，决不思归。更若应爻发动，必能东迁西徙，隐讳实迹。能潜会遁，寻之必难见面。
若得世爻旺动克应，日辰动爻制伏主象，庶可寻获，亦不费力。 

世克应爻，任尔潜身终见获；应伤世位，纵然对面不相逢。 
    世克应，是我制住他，去不甚远，寻之易见；应克世，是他得志，去有自由之象，寻之难见。 

父母空亡，杳无音信； 
    父母必有信，动空化空，皆是虚信；旺相空亡，半真半假；休囚空亡，杳无音信。父化父，或两父动，必有两处人来报信。若遇日辰合住，必被人阻，不能来报。用爻化父，或卦无用爻，而遇父母化出，当出招子候缉，然后有信。
 
子孙发动，当有维持。 
    子孙临身世，则好去好回，自然顺利。如在旁爻动，或系日辰生合世爻，必有维持调护之人。纵有逆事，不能为害。 

众杀伤身，切恐反遭刑辱； 
    动变月日，刑冲克害世爻者，众杀伤身也，须防反遭刑辱；得世爻空避，庶可脱免其祸。 

动兄持世，必然广费资财。 
    兄弟持世，费财可寻。旺相发动，必然广费资财；若加玄武乘旺动克，须防有人劫骗。
世化兄，自家失脱；世临无故自空，亦有遗亡之患。

父动变官，必得公人捕捉； 
    卦中父化官，官化父，或官父俱动，必须兴词，告官差捕，然后可获也。 

世投入墓，须防窝主拘留。 
    凡遇凶卦，而世入墓者，必有反被拘留之辱；卦吉而遇此象，则寻见之后，身有灾病。 

世应比和不空，必潜于此； 
    凡卜逃人在此处否，须得世应生合比和，用爻出现不空，必在此处。若用爻或空或伏，或被日辰动爻刑克，其人决不敢往。兄弟独发，亦不在此处。若用爻变出之爻，与应爻作合，或与日辰相合，必曾潜住于此，则转移他处矣。 

世应空亡独发，徒费乎心。 
    逃亡世空，去寻不成；应空，寻亦不见。世应俱空，必主空回，决无寻处。兄弟独发，虚诈不实，亦不见也。 

但能索隐探幽，何虑深潜远遁？

生僻字注释：（1）【庵】读音：an，一声。意为：小草屋。或尼姑住的佛寺。（2）【觅】读音：mi，四声。意为：寻找。（3）【窟】读音：ku，一声。意为：意为：洞穴。


二十六、失脱： 附盗贼、捕盗、捉贼

民苦饥寒，每有穿窬之辈；物忘检束，亦多遗失之虞。

要识其中之得失，须详卦上之妻财。 
财爻为所失之物，一卦之主。

自空化空，皆当置而勿问；日旺月旺，纵未散而可寻。 
    财爻无故自空，或动化空，皆寻不见，固当置而勿问。若财爻得月令有气，或在日下生旺之地者，其物未散，必然可寻。旺相空亡，可得一半。 

内卦本宫，搜索家庭可见；他宫外卦，追求邻里能知。 
    财在内卦，又属本宫，其物未出家庭，寻之必见。
财在外卦，又属他宫，物已出外，寻之便见难矣。
在间爻，邻里人家可寻。
若财虽在内，不在本宫，其物在屋之外，不在屋之内。
财虽在外，却属本宫，其物在宅之内，不在宅之外。
更宜通变。
 
五路四门，六乃栋梁阁上， 
    财在六爻，系本宫，物在屋上。属金：在壁头上；加螣蛇，在瓦楞下。属木：在梁上；加勾陈，在斗拱上；日辰作合，在阁板上。属水：在屋漏处；加玄武，在坑屋上。属火：在天窗边，或在厨灶屋上。属土：在燕窝中。
六爻系外宫，物在远方。属土：在墙边。属木：在篱边。财临五爻，物在路边，动则去远。系本宫，在家中巷里，或人常走动处。财临四爻，物在门前。系他宫，则在墙门外也。 

初井二灶，三为闺阃（1）房中。 
    财临三爻，系本宫，物在房内。属金：铁器中；属木：在床边，有合在箱笼厨柜中；属水：在杩（2）子下；属火：在香火堂中，或火炉内，灯架边；属土：房中酥泥内。
外宫则以屋外事断。如金为街砌类。
财临二爻，物在厨灶边。属金：碗盏缸甏（3）中；属木：五谷木器内；属水：盛汲浆水器中；属火：烟楼灶肚内；属土：灰堂泥土中。
财临初爻，物必盖地。属金：在砖石堆内；属水：在井中，父母作合，在阴沟内；属木：在地台下；属火：灰堆中，或灶基下；属土：埋藏土中。生旺方埋，墓绝埋久，胎养方欲起意埋藏，未曾下手。 

水失于池，木乃柴薪之内；土埋在地；金为砖石之间。 
    财临水爻：生旺，物在池沼中；墓绝，物在沟渠内；逢冲，长流中；合住，是汲盛死水中。
财临木爻：生旺，竹木林中；死绝，柴薪内；又阳木竹条内，阴木草丛中；系本宫，则竹木器中，五谷囤内。
财临金爻：内卦旺相，在铜铁锡器中；休囚，缸甏瓶罐内；外卦旺相，砖石内；休囚，瓦砾中。
财临火爻：必近香火，或在灶边。
财临土爻：丑临金库，必铜铁器中，或萧墙内，砖壁脚跟；辰为水库，在阳沟内，溪畔埋藏；不然，亦是窳（4）下所在；未为木库，必埋蔬果园中，或埋田野草中，或米麦囤底；戌为火库，必埋灶底，或埋灰内，或埋高泥墩上。
此断义理不能尽述，当各以类推之。 

动入墓中，财深藏而不现； 
    大抵妻财所临之爻，或在其中，或在其傍，未可必也。惟财爻入墓化墓，或伏墓下，必在器物中，不可以边旁近侧言。要知何物内，以前五爻四库推之。 

静临世上，物尚在而何妨。 
    凡占失脱，财爻不宜动，动则更变难寻。若得安静，持世生世合世，其物皆主未散，必易寻。生旺不空尤妙。衰绝受制，亦不济事。 

鬼墓爻临，必在坟边墓侧； 
    财临鬼墓，其物必在神庙中。无气则在坟墓内。如系本宫内卦，则在柩傍，或在坐席上。更加螣蛇，恐在神图佛像之前；在三爻，香火堂中。 

日辰合住，定然器掩遮藏。 
    财爻发动，遇日辰合住，必然有物遮掩。合而又冲，半露半遮。要知何物掩盖，以合爻定之。如火爻父母作合，为衣服掩盖类。旁爻动来作合者，亦然。 

子爻福变妻财，须探鼠穴；酉地财连福德，当检鸡栖。 
    凡占失脱，财化福，福化财，其物必在禽兽巢窟中。
如值子爻，是鼠衔去；更在初爻，在地穴中；寅是猫衔去；丑在牛栏内；午在马厩中；未在羊牢；酉在鸡栖；亥在猪圈类也。
有合则在内，无合则在傍。 

鬼在空中，世动则自家所失； 
    卦无官，或落空，而世爻动者，自家遗失，非人偷。
要知何故失落，以世临六神定之。
如临青龙，酒醉失，或因喜事失；临白虎，因病失，或因丧事，或因跌而失；临勾陈，因起造失，因耕种失；临螣蛇，与应冲克，争扭失；与应生合，嬉戏失；临朱雀，口舌争竞失；临玄武，或因窃盗失也。

财伏应下，世合则假贷于人。 
    官鬼或空或伏，或死绝不动，而财临应上，或伏应下，其物非人偷，乃自借于人也。
要知何人假借，以应临六亲定之。如临子，为僧道巫医，或卑幼小儿借去类。世应冲克，则勿断。
若官空伏，而财化官爻，是自遗失，被人拾去。 

若伏子孙，当在僧房道院；如伏父母，必遗书笈衣箱。 
    财不上卦，须寻伏在何处。
若伏子爻下，物在寺院中；休囚在六畜门内，胎养小儿误失。
如伏父下，物在正屋中，或在尊长处；无合，衣服书卷中；有合，书箱衣箱等内。
若伏兄下，本宫姊妹兄弟处，他宫相识朋友处；如三四爻在门户边；外卦则在墙篱下。
若伏财下，物在妇人处；或在妻妾家；或在五谷内；或在厨灶内。
若伏鬼下，物在职役人家；或在厅堂内；或在病人处。土鬼在坟墓庙堂中。 

在内则家中失脱，在外则他处遗亡。 
    财在内卦，失于家中；财在外卦，失在他处。
在初爻井边失，二爻灶边失，三爻房内失，四爻门前失，五爻途中失，六爻远方失。
又如初爻财动化子，或子动来作合，其物必先失在井边，后被小儿拾去。余仿此推。 

财伏逢冲，必是人移物动； 
    财伏卦中，遇动爻日辰暗冲者，若鬼爻衰静，其物被人移动他处，非人偷也。
要知移动之人，以冲爻定之。冲爻逢空，或化空亡者，移物之人，必不在家。 

鬼兴出现，定为贼窃人偷。 
    凡占失脱，鬼不上卦，或落空，或衰绝不动，皆不是人偷。游魂卦多是忘记。
若鬼爻变动，方是人偷。或虽安静，若乘旺相，或被日辰冲并，或被动爻合起，亦是人偷。 

阴女阳男，内卦则家人可决；生壮墓老，他宫则外贼无疑。 
    鬼爻属阳男子偷，属阴女人偷。阴化阳，女偷与男；阳化阴，男偷寄女处。
生旺，壮年人偷；墓绝，老人偷；胎养，小儿偷；带刑害，有病人偷。
本宫内卦，家中人偷；他宫内卦，宅上借居人偷；或家中异姓人偷。
本宫外卦，亲戚人偷，与世冲克，虽亲不和。
他宫外卦，外人为贼。在间爻，邻里贼；在六爻，远方贼；持世，贴身贼。

乾宫鬼带螣蛇，西北方瘦长男子；巽象官加白虎，东南上肥胖阴人。 
    八卦定贼之方隅，六神定贼之形状。
如男在乾宫，西北方人；在巽宫，东南方人。带螣蛇，身长面瘦；带白虎，身胖面白。旺相肥大，休囚瘦小。
余见身命章。阴阳以爻象论，勿以卦宫推。 

与世刑冲，乃是冤仇相聚；与福交变，必然僧道同谋。 
    鬼爻与世刑冲，其贼素与我有仇隙者；与世生合，乃是兼亲带故之人。
鬼化子，子化鬼，必有僧道杂在其中；子孙带合，是还俗僧道。
鬼化父，父化鬼，是老年人，或手艺人；不然，则是祖父相承为贼者；父临胎养，乃是书童。
鬼化财，财化鬼，是妇人，或人家奴婢。
鬼化兄，兄化鬼，在内是兄弟姨妹，在外是邻里相识。
鬼化鬼，公门走动人，或曾被人告发；更加玄武，贼名已著，专以窃盗为计。若被父母三刑六害，必经刺字。 

鬼遇生扶，惯得中间滋味； 
    鬼爻无气，又临死绝，而生扶合助者，其贼必为饥寒所迫，故至此也。
若遇动爻日辰扶起者，乃是此贼惯得其中滋味者。
带月建，是强盗；加太岁，是世袭不良。动爻日辰无气作合，必有人牵脚来偷。 

官兴上下，须防里外勾连。 
    六爻上下有两重官者，必非一人偷盗。两爻俱动，是外勾里连，二贼同谋。内动外静，是家人偷与外人去；外动内静，乃家中有人知情，非同偷也。 

木克六爻，窬墙而入；金伤三位，穿壁而来。 
    木鬼克土，踰墙掘洞；金鬼克木，割壁钻篱；火鬼克金，劈环开锁；水鬼克火，灌水灭灯；土鬼克水，涉溪跳涧；木火交化，明灯执杖。更宜通变。
要知何处进入，以鬼克处定之。如木鬼克六爻，踰垣而入；克初爻，是后门掘洞而进也。 

世去冲官，失主必曾惊觉； 
    世冲鬼爻，家主知觉；应冲鬼爻，宅母知觉；旁爻冲鬼，家人知觉。
要知因何而觉，以鬼爻临五行断之。
如木为门户声，金为铜铁响，土为蹼跌，火为明亮，水为水声。又如戌为犬吠，酉为鸡叫类。宜分六爻断之。 

日来克鬼，贼心亦自惊疑。 
    鬼被动爻日辰刑克，偷时贼必惊疑。
如日辰动爻属金，必触缸甏响，而畏家主知觉。金空乃是人声，胎养小儿啼，墓库老人嗽，未敢下手。
属木，是畏门户牢闭，或闻开门而惊也。属水，必有登厕小解饮水类，因而撞见。属火，必见灯火而复退，或火光下穴窥见影响形迹。属土，乃墙壁坚固，地道险阻，其贼疑惧也。若戍土刑克，必被犬伤。 

子动丑宫，问牧童必知消息；福兴酉地，见酒客可探情由。 
    子动，其人有人撞见，询之可知消息。
如在子爻，可问科头男子，或捕鱼人。
在丑爻，可问牧童，或筑墙人。
在寅爻，是木客木匠，或担竹木器人。
在卯爻，问织席卖屦人，或挑柴砟草人。
在辰爻，问开池凿井人，或傍河锄地人。
在巳爻，问穿红女子，或弄蛇乞丐人。
在午爻，问烧窑、乘马人，或讨火提灯人。
在未爻，问挑灰耕种人，或牧羊人。
在申爻，问铜铁匠，或弄猴人。
在酉爻，问针工酒客，或抱鸡人。
在戌爻，问挑泥锄地者，或牵狗人。
在亥爻，或担水踏车人，或洗衣沐浴人。

兄动劫财，若卜起赃无觅处； 
    卜起赃，占寻物，皆怕兄动。或伤世，或世带日辰，或鬼化兄，或财化兄，皆主财物已散，卒难寻觅。盖兄能劫财，故也。 

官兴克世，如占捕盗反伤身。 
    凡占捕盗，要世旺鬼衰，世动鬼静，则易于捕获。若鬼爻乘旺动，来刑克世爻，须防反被其害。得世空避之，或子动解救，庶几可免伤害。 

世值子孙，任彼强梁何足虑； 
    子为捕贼人。当权旺动，或临世，或带月建日辰，则鬼有制，贼必可获；纵是凶恶强盗，不足畏也。若鬼旺福衰，鬼动福静，则不能干事也。

鬼临墓库，纵能巡捕亦难擒。 
    鬼爻入墓，或临卦墓，或与鬼墓俱动，或化入墓，或伏墓下，皆主其贼深藏不出，卒难巡捕。得动爻日辰冲破墓爻，庶几可获。

日合贼爻，必有窝藏之主； 
    鬼为贼爻。捕盗遇合，贼必有人窝藏在家，不能得见。
合临于世应月日，是地主窝藏；在旁爻，则隐在其家庄上；不然，亦非地方有名之家也。
要知窝主，以合爻定之。如财合，是富家，或妇人窝主之类。 

动冲鬼杀，还逢指示之人。 
    鬼遇动爻日辰冲克，必有人指示其贼隐处。
要知何人指示，以克冲爻定之。如丑为牵牛人，亥为洗衣人，木在水上动，是舟人类。
鬼若旺动，不受冲克，虽知其贼，不能捕获。 

卦若无官，理当论伏；财如发动，墓处推详。 
    捕盗无官，贼必隐藏踪迹，难以寻获。须看伏在何爻，便知贼在何处。如伏财下，在妻家类。
若卦中无鬼，动爻有化出者，即以变爻论之，不须看伏。如子化出，在寺观中类。
若卜起赃，见财爻发动，看其墓在何处，便知藏在何方。如财爻属金，旁边丑爻又动，金墓在丑，丑寅为艮，艮居东北，便断在东北方。 

伏若克飞，终被他人隐匿；飞如克伏，还为我辈擒拿。 
    此伏只论鬼爻，此飞只论世爻。伏克飞，子孙虽动亦难寻获；飞克伏，子孙虽静亦可擒拿。
或曰：飞神只论伏上之爻，亦通理。 

若伏空爻，借赁屋居非护贼； 
    鬼伏空爻下，是借赁其家屋住，非为窝藏。不然，其贼虽或潜住他家，亦不与之容隐，后终败露。
旺空是不知情，空动是不在家也。

如藏世下，提防窃盗要留心。 
    凡占防盗，最要鬼爻无气不动，或落空，或日辰冲散，或动爻合住，或子孙克制，或世空亡，皆为吉兆。
若鬼爻无制，动克世爻，鬼爻生旺日，当受其害。
若卦无鬼，却伏在世下，目下虽无事，至鬼爻生旺日，或冲动月日，宜防之，故要留心。
伏又空亡，始无忧虑。

倘失舟车衣服，不宜妻位交重；或亡走兽飞禽，切忌父爻发动。 
    失脱，不可专以财为用爻。若失舟车衣服，文书券契，则以父母为用爻。财动便难寻。
若失飞禽走兽，及六畜之类，则以子孙为用爻。父动亦不见矣。更宜通变为妙。

卦爻仔细搜求，盗贼难逃捉获。

生僻字注释：（1）【阃】读音：kun，三声。意为：门槛。也指妇女居住的内室。（2）【杩】读音：ma，四声。意为：床两头或门扇上下两端的横木。（3）【甏】读音：beng，四声。意为：瓮，坛子。（4）【窳】读音：yu，三声。意为：坏。



	

卜筮全书卷之十三    黄金策 六

二十七、出行：

人非富贵，焉能坐享荣华；苟为利名，宁免奔驰道路。然或千里之迢遥（1），夫岂一朝之跋涉。途中休咎，哪个能知。就里灾祥，神灵有准。

父为行李，带刑则破损不中；妻作盘缠，生旺则丰盈足用。 
出行以父爻为行李。旺相多，休囚少，空亡无。旺空，虽有而不多；带刑害，及被伤克，破损旧物。父化兄，与人同睡；
兄化父，与人合用。若就他人借行李，不宜财爻持世，及动，必难假借，带合终可得之。
妻财为财物本钱类。旺相充满，休囚微少，空亡无有。卦若无财，兄弟化出，必是合本，或是借来，非己之物。 

世如衰弱，那堪水宿风餐； 
    世为出行人。生旺有气则吉。若休囚死绝，克则易倒，伤则易损。所以，不堪劳碌奔波，不耐风霜早晚。 

应若空亡，难望谋成事就。 
    应爻为所往之地。在震宫，城郭市镇，热闹之地。坤宫，四野冷落所在。在艮宫，山上。坎宫，水乡。余仿此。
最怕空亡，主地头寂寞，谋事难成，必不得意而回。 

间爻安静，往来一路平安； 
    间爻为往来经历所在，动则途中必阻隔迟滞。若得安静不空，则一路平安，往来无阻。 

太岁克冲，行止终年挠括。 
    太岁出现，发动冲克世爻，其人出外终年不利。更加鬼杀，白虎凶神，尤非吉兆。
若为求官谋职而往，最宜此爻生合世身，必有成就之兆。

世伤应位，不拘远近总宜行；应克世爻，无问公私皆不利。 
    世克应，是我制他，所向通达。更得间爻不动，鬼杀不兴，去无阻节。
克世，是我不得专志，所向梗塞。更遇动爻日辰，刑冲克害，必不顺利。 

八纯乱动，在处皆凶； 
    八纯乃六冲之卦，内外爻不相和合。凡百谋望，皆主难成。且又六爻乱动，何吉之有？不拘所向，皆非宜也。远行尤忌。

两间齐空，独行则吉。 
    间爻不宜空亡，主道路梗塞，行程必不快利。如金水空亡，水路不通；火土空亡，旱路不通；两间俱空，多是半途而返。然间爻又是伴侣，若一身独行，不挈伴侣，是为应象，反主吉兆。只虑世克应位耳。 

世动订期，变鬼则自投罗网；官临畏缩，化福则终脱樊（2）笼。 
    世爻不动，行期末定，动则期已订矣。世应俱动，宜速行；旁爻动，宜缓行。
若世动变出鬼爻，去后必遭祸患。或鬼持世，乃是逡（3）巡畏缩之象，欲行不行，必怀疑贰。休囚则难起身，生旺多是去不成，发动恐无伴而不去。更临应爻，到彼不利。鬼化子孙，虽有灾患不足患。 

静遇日冲，必为他人而去；动逢间合，又因同伴而留。 
    世爻安静，遇日辰动爻暗冲者，是别人来浼他，非为自己谋也。日辰并起合起，皆然。要知何人央他，以冲并爻定之。如父母为长上类。
若世爻发动，遇动爻日辰合住者，是将行而有事羁绊，未能起程。要知何事绊住，以合爻定之。如鬼爻为官府中事类。又如勾陈动来合住，为田土事类。在间爻，多因同伴而阻。 

世若逢空，最利九流出往； 
    世空去不成，强去终不得意而回。若本身占卜，最忌世空，虽经出行，陷本他乡，徒劳奔走。若九流艺术，及公门勾当人占，反为吉利之兆；主空手拿财，闹处得财。然亦不得积聚，逢冲则妙。 

土如遇福，偏宜陆地行程。 
    卦中火土爻动，是陆行；水木爻动，是水行。若火土临财福，则宜陆地；鬼杀临水土，不宜舟行。土火化空，须防跌蹼；水土化空，须防沉溺。更宜通变。 

鬼地墓乡，岂堪践履；财方父向，恰可登临。 
    鬼地者，世属金，南方是也。墓乡者，世属火，西北方是也。他仿此。若往此方，必有灾咎。
若求财利，要行财方。如世属土，北方是也。求官见贵，要行父向。如世属水，西方是也。余亦仿此。
凡鬼杀所临之地，宜避之；财福所临之地，宜往之。

官挈玄爻刑克，盗贼惊忧； 
    凡占出行，最怕鬼爻出现，休囚安静则吉。犹不可动，动则必有祸患。
如临青龙，酒色中惹祸；临朱雀，言语中招非；临螣蛇，多惊恐；临白虎，多疾病；临玄武，主失脱。勾陈临水动，途中必多风雨。
以上持世克世最忌，旺相亦忌；休囚受制，不伤世身，终无大祸。不过伴侣有灾耳。世空不受克，亦主伴侣有灾。 

兄乘虎杀交重，风波险阻。 
    兄加白虎动，或鬼在木爻动，或木化鬼来刑冲，或鬼在巽宫动克，皆有风波险阻。
在三四爻，出门便见；在间爻，途中遇；在五爻，一路不安；在上爻，或应上，直至地头见也。旁爻动，不伤世身，只是险阻。乘旺冲克，须防没溺。
鬼化兄，兄化鬼，不惟途中风浪惊忧，且有盗贼。 

妻来克世，莫贪无义之财；财合变官，勿恋有情之妇。 
    妻财动来刑克世爻，因财致祸，勿贪可也。若世与财爻相合，而财爻变出鬼来刑克者，因色招殃。勿恋可也。 

父遭风雨之淋漓，舟行尤忌； 
    父为辛勤劳苦之神。动则跋涉程途，不能安利。刑克世爻，必遭风雨阻节而然。
父为舟，克世，行船又不顺利；更加白虎木爻，或化官，必有风波之险。得子动来解救，庶可化凶为吉。 

福遇和同之伴侣，谒贵反凶。 
    子孙持世，吉无不利，主吉去善转。发动，必逢好侣。
在三四爻，出门便逢；在五爻，途中遇；在六爻，地头得好人扶持。
若为谒贵出行，则不宜子动，谓之伤主，反为不利之兆。 

艮宫鬼坐寅爻，虎狼仔细； 
    官在震宫及艮宫，遇寅爻动，主有虎狼之患。若无气有制伏，或不伤世，或世在避空者，终不伤命，但有虚惊耳。 

震卦兄逢蛇杀，光棍宜防。 
    兄主劫财。若加螣蛇动，必有光棍劫拐财物。
在震宫，其光棍在市镇上；在坤宫，乡里中人；应临，地头主人；五爻，途中被骗。
化出官，则是盗贼。无气，须防剪绺（4）。 

鬼动间中，不谐同伴； 
    官在间爻动，伴侣不和，或伴中有病。兄空不受克制，则主自己有灾难，非伴中有事也。 

兄兴世上，多费盘缠。 
    兄爻持世，必费资财。临蛇雀，恐有呼庐虚费；青龙玄武，酒色费财。余则盘缠多费耳。若为财利出行，最不吉。
休囚不动，犹可；乘旺发动，则且空费盘缠，徒劳奔走，必无所得。 

一卦如无鬼杀，方得如心； 
    官鬼凶神，出行不宜见之。
在初爻，脚必痛；二爻，身有灾；三爻，伴侣病；四爻，去后家有官事相扰；五爻，道路梗塞；六爻，地头谋望不利。六爻无鬼，方为大吉之兆也。 

六爻不见福神，焉能称意。 
    子为福德，又为解神。若不上卦，或落空亡，则鬼杀专权；凡有灾祸，必无救援。故《海底眼》云：卦无子孙不喜悦。 

主人动遇空亡，半途而返； 
    隔手来占，须看何人出行。如僧道子侄，则看福是主人。余仿此。 
主人空动，行至半途，仍复回来。动化退神，亦然。动化空，则主去后不利。退神者：卯化寅，酉化申类。 

财气旺临月建，满载而回。 
    出行，若得财爻旺相，生合持世，不临空亡，不受刑克，异日必有生意。更加月建，定主满载归家。 

但能趋吉避凶，何虑登高涉险！

生僻字注释：（1）【迢遥】读音：tiao，二声。yao，二声。意为：遥远。（2）【樊】读音：fan，二声。【樊笼】意为：关鸟兽的笼子。比喻受束缚而不自由的境地。（3）【逡】读音：qun，一声。【逡巡】意为：有所顾虑而徘徊，或不敢前进。(4)【绺】读音：liu，三声。【剪绺】意为：被盗。


二十八、行人：

人为利名，忘却故乡生处乐；家无音信，全凭周易卦中推。

要决归期但寻主象。 
官员公吏看官爻，僧道卑幼看福爻，妻妾奴婢看财爻，兄弟朋友看兄爻，尊长老人看父爻。不在六亲之中者，看应爻。

主象交重身已动；用爻安静未思归。 
    用爻即主象。动则行人已行。看在何爻，便知人在何处。如在初二爻，方发足；在三四爻，将到门；在五爻，在中途；在六爻，还在地头，归期尚远。
用爻不动，日辰动爻又无冲并者，安居异乡，未有归念也。 

克速生迟，我若制他难见面； 
    用爻动，归期可拟。日辰若克世，人必速至；生世合世，人必归迟。最怕世爻克制用爻，乃未能归。 

三门四户，应如合世即还家。 
    三爻为门，四爻为户。临用爻动，归程已近。更得应爻动爻克世生世，而用爻又无制伏者，人即到家，可立而待也。 

动化退神，人既来而复返； 
    凡寅动化卯，巳动化午类，谓进神；酉动化申，子动化亥类，谓退神。
用爻若化进神，行人急急回来，不日可望；
化退神，行人虽来仍复返；空动亦然。
看临何爻，便知何处转去。要知行几里路去，以生成数断之。如一六水数，二七火数，三八木数，四九金数，五十土数。阳爻以天数推，阴爻以地数推；生旺倍加，死绝减半。 

静生世位，身未动而怀归。 
    六爻安静，人必未归。若应生世合世，或世应比和，用爻生合世爻者，身虽未动，已有归意。但看冲动月日起程，生旺旬日必来。有气主速到，无气主迟滞。

若遇暗冲，睹物起伤情之客况； 
    卦爻不动，本无归意。若得日辰冲动应爻或用爻者，必然睹物思乡，方欲起意回家。日辰虽冲，而月建动爻克制者，纵有客况，亦难起程也。 

如逢合住，临行有尘事之羁身。 
    用爻发动，固是归兆。若遇动爻日辰作合，谓之合住。其人虽欲回家，因事绊住，不得归来也。
如被父母合住，必因长上所留，或因文书阻滞；
财爻合住，必因妇人迷恋，或因财物淹留；
兄弟合住，多因朋友同伴，口舌所阻；
子孙合住，必因小口，六畜僧道所阻；
官鬼合住，带吉，则贵人所留；加凶，是火盗官灾绊住。 

世克应而俱动，转往他方； 
    凡占行人，卦爻宜动不宜静。世动归心必切，应动身已登程。若动世克动应，行人虽来，而往他处，非归家也。用爻动而生合应爻者，同此推断。 

应比世而皆空，难归故里。 
    应为客乡，世为家乡。应爻生世合世，是行人思家之象，可望其归也。世应比和，本非归兆，必得用爻动来克世合世，乃能归耳。
惟怕应爻空亡，虽来亦必迟缓。更与世爻皆空，则欲来不来，必无准实，难望其归来也。
若应不空，而世独空亡者，又主行人已离彼处，反主归速也。用爻更动，可立而待也。 

远行最怕用爻伤，尤嫌入墓； 
    远出行人，若得用爻出现，不临空亡，不受伤克，卦有财福，便主在外吉利，虽归迟无妨。在死墓绝地，或日月动变刑克，皆主不利。
若用爻无故自空，或变入死墓空绝，或忌爻乘旺带杀发动，或卦无用爻，应又空者，皆当以死断之。

近出何妨主象伏，偏利逢冲。 
    家内近出行人，用爻伏藏，必有事故不归。若得日辰动爻冲之，则便归。或无日辰动爻相冲，至冲动日时即到。用爻安静，亦依此断。不归事，详见下。 

若伏空乡，须究卦中之六合； 
    用爻空亡，必须中间克破伏上飞神，方得露出伏神为用。否则终被把住，虽有提起之爻，亦何用哉！
若得伏于空亡爻下，一遇动爻日辰六合，即出为用，行人可望其归。六冲尤妙。
更决归期，亦以冲合月日定之。若伏神自遇空亡，恐作他乡之鬼，必无归日。 

如藏官下，当参飞上之六神。 
    用爻伏官鬼爻下，必为凶事所羁。
如临青龙，必因酒色成病不归；
临朱雀，必因官非口舌不归；
临勾陈，蹼跌损伤；临螣蛇，牵连惊恐；
临白虎，卧病不起；
临玄武，被盗失财不归。
凡遇土鬼为病，火鬼为讼，勿论六神可也。卦无官鬼，亦依上断。 

兄弟遮藏，缘是非而不返； 
    用爻伏在兄爻下，必有是非口舌，争斗事不归。加朱雀为赌博，化官鬼为失财，临白虎为风波。 

子孙把住，由乐酒以忘归。 
    用爻伏于子孙下，必为游乐、饮酒、田猎、串戏、走马而不归也。不然，亦为六畜之故，小儿之事，僧道之阻，所以不得归家。

父为文书之阻滞；
    用爻伏于父爻下，必为文书阻节，或为手艺不归。不然，则是尊长所留。
卦无父母，或落空亡，必无路引。动化空，路引己失；父化父，两人合一引。 

财因买卖之牵连。 
    用爻伏于妻财下，必为经营买卖之故而不归。
财爻空亡，或遇兄劫，多因折本。财临有气，或遇生扶，必有利息，故忘家也。若临青龙玄武，必是迷花不返。 

用伏应财之下，身赘他家； 
    用爻伏于应上，妻财之下，必然身赘他家，不思归也。财动生合世爻，掣妇归家。财爻若与伏神不相生合，乃是与人掌财，或是倚靠他家，非婚婿也。 

主投财库之中，名留富室。 
    用爻伏于财库下，其人必在富家掌财。伏神衰绝无气，则是傍他度活耳。
若得用爻出现，在财库爻动，异日必然满载而回。更加青龙月建，尤为称意。

五爻有鬼，皆因途路之不通； 
    鬼在五爻动，必是途路梗塞不通，故不归也。五爻若遇忌杀发动，亦然。五爻空亡，亦是道路不通之象也。 

一卦无财，只为盘缠之缺乏。 
    卦中动变月日，皆无财爻者，为无路费，故不归。有财无故自空者，亦然。行人原为财利者，必不遂意。

墓持墓动，必然卧病呻吟； 
    用爻入墓化墓，或持鬼墓，或卦有鬼墓爻动，或用伏于鬼墓爻下，皆主病卧他家，故不回也。若伏官爻下，亦然。
带朱雀，或化文书，必在狱中，非病也。 

世合世冲，须用遣人寻觅。 
    用爻安静，得世爻发动，冲起合起者，必须自去寻觅，方能归。
用爻伏藏，得世爻提起；用爻入墓，得世爻破墓；皆用寻觅方回。
 
合逢玄武，昏迷美色不思乡； 
    六合卦，玄武财动；或用临玄武，动而遇财爻合住；或用伏玄武财下；或卦有三合财局，而玄武亦动其中者；皆主行人在外贪花恋色，不思故乡也。若得动爻日辰，冲破克破合爻，庶有归日。
若用临玄武化鬼，或伏玄武鬼下，而财爻不相合者，其人在外，必为盗贼。不然，亦被盗攀害，故不归也。 

卦得游魂，漂泊他方无定迹。 
    游魂卦应爻发动，行人东游西走，不在一方。用在五爻动，亦然。游魂化游魂，行迹不定；游魂化归魂，游遍方归。 

日并忌兴休望到；身临用发必然归。 
    克制主象者，为忌爻。若在卦中发，或临身世，或带日辰，或被日辰冲并，皆主不归。
若得用临卦身，出现发动，则必回来。若持世动，亦可望其归。 

父动卦中，当有鱼书之寄； 
    凡占行人，卦有父动，必有音信寄来。生世合世，持世克世，皆主来速；世生世克，则来迟。
化出喜爻，或化福爻，是喜信；或化忌爻，或化官爻，是凶信。动空化空，是虚信；加螣蛇化兄，亦恐未的。
父化父，两次信来。若逢合住，音信被人沉匿；或带书人有事，稽延在途，未能到也。
若逢冲散，书信已失。重爻则已报过。

财兴世上，应无雁信之来。 
    凡占望信，遇父爻衰静，或空或伏，或有财动，或财爻旺临身世，皆主无信。
卦有动爻，化出父母生合世爻，即是其人传信也。如兄化出，朋友寄来类。 

欲决归期之远近，须详主象之兴衰。 
    用爻旺相，归必速；休囚，归必迟。生旺墓日归；休囚死绝，生旺日归。
安静，冲动日归。
发动，即以本爻定其月日。
或入墓，或合住，以破墓破合日定之。
静而有冲者，以六合日断之；
动而克制者，以三合日断之。
代占，以应爻论之。远以年月断，近以日时推。
独发之爻，亦可推之。如子爻动，即取子日为归期。

动处静中，含蓄许多凶吉象；天涯海角，羁留多少利名人。


二十九、舟船：

凡卜买船，断同船户。 
    凡卜买船吉凶，与船户人占一同推断。若船户自来占卜，要同家宅，断之为是。 

六亲持世，可推新旧之由； 
    财福持世，是新船；父母持世，是旧船；兄弟持世，半新半旧；鬼爻持世，灾惊不利。

诸鬼动临，可识节病之处。 
    金鬼钉少，土鬼灰少，木鬼有缝，水鬼有漏孔处，火鬼有燥裂。 

初二爻为前舱，要持财福；五六爻为后舵，怕见官兄。 
    以上皆要临青龙天喜，贵人财福则吉。主有富贵之人上船，吉利。四爻三爻为中舱，亦要带财福。

父作梢公，不宜伤克； 
    父母为船，又作梢公。要生旺，不被日辰动爻伤克为吉。占买船，要财静，则船好，无损坏处。 

龙为船尾，岂可空刑。 
    青龙为船尾。生旺动持生合世，皆主利益称意。 

螣蛇辨索缆之坚牢； 
    螣蛇为索缆。空则枯烂不好，旺则坚牢美利。 

白虎为帆樯之顺利。 
    白虎属风，故取为风帆。若生旺带财福吉神，动持生合世身，则船有好帆，使风顺快。若白虎带凶鬼恶杀，旺动克害世身，大不利；主遭失风倾覆之患。
勾陈为铁锚。休囚空亡，船无铁锚；带鬼克世，铁锚为怪；化空绝有失。 

六爻皆吉不伤身；四海遨游无阻滞。 
    六爻生合，财福吉神又生旺，持世身，动爻又不来伤克，则无往不利。虽远游于四海五湖，亦皆吉利。
若子水持世，其船损人丁。
每验卦法，又看行船出入避忌爻。如鬼兄白虎临太岁爻，动来刑冲克害世身，必有风波险恶。更有凶神克世，大凶。


三十、娼家：

养身于花柳之中，曰娼与妓；识祸福于几微之际，惟蓍与龟。花街托迹，柳巷安身。门外纷纷，总是风流子弟；窗前济济，无非歌舞佳人。

若要安宁，必得世无冲克；欲求称意，还须应去生扶。
凡遇娼家，卜住居家宅生意类，皆以世为主娼之人，应为宿娼之客。
若得月建日辰动爻，俱不刑冲克世，必主家宅吉利，人口安宁。更遇应来生合，乃十全好卦，凡事称心。
虽常人占宅，亦要应爻生合世爻，则主谋望有成，所求多遂。应空多不利。

卦见六冲，往来亦徒迎迓（1）；
六冲卦，来往人多，但主空来空往。更若兄动，恐有无籍棍徒搅扰。若遇六冲，而世应爻空，或财爻发动，必主住居不久，或不安。

爻当六合，晨昏幸尔盘桓。
娼家得六合卦最吉。盖合则情份相投，必主人多顾恋。内外和同，家门雍睦。得三合，六合太过者，尤利。
常人占宅，反忌之，必主家中淫乱。娼家则以此为主。所以，断法不同也。

财若空亡，钱树子慎防倾倒；
财为娼妓。无故自空，或衰绝受克，主妓女丧亡。财若重叠，妓女必多。旺相则颜色美丽，衰则容貌不妍，刑则有病。月日动爻无生无合，人不眷恋。胎养年少，若逢墓库，老年娼妓。
凡遇火爻善歌，木爻善舞，水爻则体态轻盈，金则肌肤白净，土则容仪浑厚。动则善于奉承。其余详见性情篇。

官如墓绝，探花郎那得栖迟。
官为宿客，生意之主。若得动来生合世爻，必多宿客下顾。更得日辰来扶，必有贵人招接。
惟怕空亡墓绝，则宿客不多，纵有亦非富贵豪客。若得变出财爻生合，必是舍财大侠也。

妻财官鬼，二者不可相无；
无财，主无出色之故；无官，主无贵客招接。
皆主钱财不聚，破耗多端。若财官俱无，或一空一伏，是时运不济，定当守困。

财鬼父兄，子孙皆宜不动。
住居得安静卦，必然人口平安，门庭清吉。若见交重，定多驳杂。
盖六亲中惟子孙为吉。常人占，虽喜发动；而娼家又非所宜，以其克制宿客故也。
但得五类俱全，六爻不动，财鬼有气，世身有助，便是上吉之卦。

鬼杀伤身，火盗官灾多恐怖；
鬼爻生合世爻，是宿客顾恋之象，虽动亦吉。若冲刑克害，则是鬼杀为祸。重则官灾火盗，轻则是非口舌。
以五行六神参看，并见前篇。

日辰冲父，住居屋宅有更张。
父母为居处屋宅。若在卦中发动，或被日辰冲克，或父母化出财爻，皆主所居屋宅，当有更变。
如占住居，必住不久。否则，所居屋宅，亦必破坏。

兄弟交重，罄（2）囊用度；
兄弟主生涯冷淡，破耗多端。更有生扶，则罄资用度，亦无了日。
变出鬼爻，常招是非口舌；所来之人，亦无好客。有制稍可。
大抵兄弟不动，财爻衰弱，或变死墓空绝，皆主生意不济。兄弟发动则尤不济。

子孙藏伏，蹙（3）额追陪。
子孙为褔德喜悦之神。娼家虽不宜动，然不可空亡隐伏；主家宅不安，住居不稳，生涯不旺，虚度光阴，蹙额过日而已。若见刑杀克世身，不嫌此爻发动。

财化福爻，家出从良之妓；
财不宜动，动则妓女走失。若化父，妓必精晓弹唱，善能迎接。
化兄，不善奉侍，礼貌粗俗，言语多诈，弹唱亦低。
化鬼，须防妓女不测灾祸。
化财，谓用化用，恐有逃亡走闪之事。若逢冲克，或临空动，皆然。
化子，有从良之志；虽在风尘，亦是强为也。
卦无财，而本宫财伏子下，或从子化出者，亦然。

官居刑地，门招恶病之人。
鬼带刑爻生合世身，多招带病之人来往。与世生合，与财刑冲，须防妓亦沾染。
鬼化鬼，或化忌爻刑克世身，恐因宿客致祸。有制不妨，有救可解。

忌动衰空，闲是闲非闲挠括；
忌则克制世爻之神。凡事皆怕见之。若在卦中发动，必不吉利。如得休囚无气，而又空亡，虽动不妨。但主闲事闲非，虚灾虚祸而已，必无大害。

财兴克世，有财有利有惊疑。
凡遇财爻旺相，住宅必有生意。但不宜动来伤克耳。盖财乃生祸之端，所以，虽吉而有所忌也。如带刑害虎蛇等杀，乘旺动克身世，必然因财致祸。
以上十二条，非此一事为然。常人家宅同此推断。

能将玄理以精详，真乃黄金而不易。 

（此乃黄金策全篇结语。） 

生僻字注释：（1）【迓】读音：ya，四声。意为：迎接。（2）【罄】读音：qing，四声。意为：尽，空。（3）【蹙】读音：cu，四声。意为：皱着眉头。形容愁苦的样子。


—— 黄金策全文完 ——
 


附：阐幽精要：

一、观人断法：
    
    先天妙诀少人知，但看来人急与迟；喜笑一声将吉断，慌忙烦恼作凶推。
    入门坐定宽容问，断他灾祸尽消除；若见着衣并束带，出入功名事事宜。
    若见并肩挽手过，合本求财利有余；僧尼道姑如何断，断他离祖又刑妻。

虎易评注：此篇的描述，是为外应断法。学者看卦断事，还是应该以六爻分析为主，结合外应，综合分析判断为宜。不致有失偏颇。


二、六神情性赋：

    青龙持世：为人恺悌，有仁有德；
    朱雀持世：一生好讼，招是招非；
    勾陈持世：为人稳重，行事迟钝；
    鰧蛇持世：为人少信，有头无尾；
    白虎持世：一生刚强好勇，志短无谋；
    玄武持世：为人悭吝奸雄，吝小失大。

虎易评注：此篇描述六神持世，所表示的求测人之性情，为一般的描述原则。但是，其世爻所值日月的旺衰程度是不一样的，因此，其性情也是不一样的。学者可根据其原理去推演，扩展，不要被此所局限。


三、身命章：

    既富且寿，世爻旺相更无伤；非夭则贫，身位休囚嫌受制。
    卦宫衰弱根基浅，爻象兴隆命运强。
    世居空地，终身作事无成；身人墓乡，到老求谋未遂。
    若问成家，嫌六冲之为卦；要知创业，喜六合之成爻。
    旺世助身，强自撑持；衰世有扶，因人创立。
    日时合助，一生偏得小人心；岁月克冲，半世未沾君子泽。
    父母持世，辛勤劳碌；兄弟持世，疾病连绵。
    遇兄兴，则钱财莫聚；见子动，则身不犯刑。
    子死妻亡，绝俗离尘之辈；贵临禄到，出将入相之人。
    遇龙福而无气，纵清高亦是寒儒；逢虎财而旺强，虽粗俗而还富客。
    朱雀与福德临身，合作梨园子弟；白虎逢父爻持世，定为柳柏屠夫。
    世加玄武官爻，必梁上之君子；身持勾陈父母，是野外之农夫。
    财福司权，荣华有日；兄官秉政，破败无常。
    运至中年，凶杀莫交折挫；时当晚景，恶星尤忌攻冲。
    妻水加龙，必是诗书显达；土财月建，定知店业营生。
    若临华盖空亡，当知僧道；但逢青龙月德，定为郎官。


四、家宅说：

    财逢死绝之乡，儿孙冷淡；世值空亡之兆，家计荒凉。
    鰧蛇鬼动于子孙，家人自缢；玄武爻兴于子息，妇女风流。咸池与白虎同居，呼庐好饮；天乙与青龙共位，足义多仁。
火兴为宅屋之傍，土动乃园林之侧。
宅临巳午，非窑灶，则近于厨堂；木值空亡，因斧斤，遂败于古墓。绝临金位，师巫寺观之傍；鬼在火乡，社庙神坛之所。
    不见人多恶疾，须知女落风尘。
    虎伴交重，乃是重丧之杀；龙居金位，名为进宝之乡。勾陈带土，而进益于田园；青龙持世，乃新修之宅舍。
    凡卦数推之阴阳，更加细看。
    世为宅，而言祸福；应为人，而定吉凶。
    青龙爻动，而近日新修；白虎爻兴，而经年破漏。旺相者，则资财进益；休囚者，则仓库空虚。宜视衰旺，以明吉凶。
    父母子孙俱旺，老者安，少者康；鰧蛇白虎安静，灾不生，祸不作。
    午为马，丑为牛，酉为鸡，亥为猪，戌为犬，巳为蛇。吉神生旺，每岁增添；爻值空亡，连年退损。
    巳午为之汤火，申酉为之刀砧。水汤火灾，子午爻动；鸡鸣犬吠，酉戌鬼临。
    天喜贵临内卦，后堂新修；破碎空临外象，正屋琅珰。
    竹木园林，寅卯同断；池塘穴坎，亥子同推。玄武为后，左是青龙，朱雀为前，白虎居右。
    阴阳动静，仔细推详；祸福吉凶，分明察断。


五、柳神经：

    凡占家宅，先观鬼神之机，次辨六爻所用。
    父化父，人家两姓；鬼化鬼，家宅多灾。
父为宅宇之基，财是灶厨之所。子孙为井，兄弟为门。父爻值墓，家多疾病之人；财位临空，宅住贫穷之辈。
子逢金旺，便知镜子光明；子值木衰，可见秤无星两。
    子是长流，须分前后；亥为塘浦，要辨方隅。丑为田园，寅为树木，卯为蓬蒿，辰为平地，巳为焰烟，午为火意，未为山岭，申为金银，酉为铜铁，戌为穴坑。交重详察。重是曲圆，交是方直；阴土为坑，阳土为宅。
    父居坎位，四围有水汪洋；父临木爻，绕屋树林森茂。
    财福吉神内象，必然先富而后贫；兄鬼煞虎内宫，以定先贫而后富。
    父入勾陈土位，丰稔田园；日刑木父休囚，损伤桌凳。父临入墓，坟冢为殃；鬼生世象，家神作崇。鰧蛇入木，家招缢死之人；玄武临身，必出投河之鬼。
    火炎旺动人多，木位兴隆树茂。火爻伏鬼，定生目疾之人；水位隐官，必有盲聋之辈。
    二姓同居，必有两重兄弟；爹娘又见，宫中父母再逢。父入子宫，必主后娘来就；子临父位，定主随母嫁人。子见两重，螟蛉亦有；兄爻单见，雁侣难同。
    兄化鬼以空亡，兄弟空房；父临空以化鬼，父娘作故。阴兄化入阳兄，嫂赘晚夫同舍；阴子变入阳子，女招婿而同家。父化父，外娘晚位；财化财，当娶双妻。
    丧门杀动，本是灾非孝服；天喜星临，必然嫁娶添丁。披头动，要出疯癫；五鬼兴，必生暗眼。羊刃临财，定是屠酤之辈；咸池入酉，必然花酒生涯。财入咸池化鬼，女多独守；子临寡宿化官，男主孤虚。
    驿马值世，奔波不定；贵人生身，好享荣华。世应两冲，家门括扰；爻逢六合，和气相同。
    子入鬼关，小口岂无伤损；财临大杀，妇人必有产亡。
    辛未持世，大路当门；戊戌五爻，竹木当路。蛇入屋来，四爻鰧蛇土动；鹊巢当户，六爻朱雀木兴。
    青龙六位巽宫，家有头风之疾；玄武初爻鬼动，必生脚湿之人。鰧蛇木鬼临门，家出自缢；白虎土杀入户，家有血光。
    火烧家堂，子入火乡化火；鼠来害物，鬼宫化出子爻。南上邪神，朱雀鬼临火动；北方之鬼，玄武动而水兴。金鬼西方之佛像，木鬼东岳之至尊。
    福世当年获庆，杀鬼每日闲灾。
    兄动而奸人脱漏，福兴而吉事频来。
    鬼化亥未，愿欠猪羊；子化申辰，佛前灯愿。
    冲开丙戌丁亥，墙倒壁穿；合扶己卯戊寅，城坚土厚。冲动丙寅，香炉破损；旺摇庚戌，首饰鲜明。戌化土金，犬多黄色；金鬼化子，鼠作妖声。
    初爻鬼武，鸡鸭人偷；三位官空，养猪无畜。二爻鬼杀，犬必伤人；四位杀官，羊多猝死。五位休鬼，耕牛不兴；六位虎鬼，马无乘坐。
    心气病，火鬼动；脾胃灾，土鬼摇。
    初位杀空，小儿难养；六爻木鬼，老者中风。上透金爻，终年眼暗；五爻火鬼，痨瘵缠身。
    青龙木鬼，必是观音；玄武水鬼，恐其玄帝。寅为神，神带虎行；午为神，神骑马走。
    太岁临鬼克世，一年非事即阴司；日辰福德扶身，四季开眉而兴旺。


六、参玄赋：

    一卦能推吉凶，六爻可分祸福。
    凡占家宅，先观神鬼之机；欲问人烟，须究旺相之象。父为屋宇之基，财是灶厨之所。父爻入墓，家多疾病之人；财位临空，宅有产亡之鬼。
    旺相宅新，休囚宅旧。
    兄作为门，更怕日辰冲损；子孙为器，最忧月破加临。子逢金旺，便言镜必光明；福值木衰，可见秤无星两。金鬼休囚，香炉破损；木官旺相，神像无伤。
    父母安静，祖先神主安宁；官鬼爻兴，家宅人丁不稳。父入土爻旺相，丰稔田园；日冲木父休囚，破损桌凳。父临丘墓，家冢为殃；木动坎宫，桥梁作碍。
    木临朱雀，匣藏契券为殃；木入青龙，家有船车往泛。官伏土中，磉（1）砖不利；鬼藏木下，棺椁为妖。
    更将一例推占，须著六爻分究。
    鬼临初位暗兴，宅有伏尸古煞；官遇六爻暗动，匠工作弊为殃。巽宫木动，当生缢颈之人；坎卦水兴，必出投河之鬼。离宫水动，汤浇死；但遇火鬼，火汤伤。官临土旺，断言土府抢攘；鬼值木兴，详会树神作碍。鬼入坤来，定有坟茔之崇；官临艮上，必逢狱禁之魂。鬼附鰧蛇生怪梦，官临朱雀惹闲非。
    贵人官，当生拔萃之儿郎；劫杀鬼，须虑穿窬之盗贼。鬼克兄，门当破损：官衰世，宅有多灾。
    财龙旺相，必是润屋之家；妻虎休囚，定是枯茅之舍。财旺初爻，鸡鹅作畜；妻衰外象，豕畜多亏。
    天乙财爻，定出缙绅（2）之子；咸池妻位，应生娼妓之人。子临二位，乃知犬吠生人；福值坎爻，定有猫啣耗鼠。
    兄是门墙土壤，弟为口舌邻房。交重土弟休囚，必定墙壁坍塌；发动木兄死废，定还门户歪斜。又兼月建克冲，断为破户；喜见日辰生助，决是新门。
    兄临月建坎宫，曾支坑厕；弟在水爻浴位，必砌浴缸。间兄发动克冲，邻家嫉妒；兄弟扶持身世，朋友忻偕。兄克金财妻有病，弟临火应友多非。劫临兄动，谨备贼徒；空值弟兴，定分门户。
    六爻无水沟渠塞，一卦无金鼎镬（3）伤。木位兴隆多树木，火爻旺相足人烟。
    日克火爻，当生眼疾；日冲坎位，定主耳聋。日克木财床榻损，日冲木弟拄榰（4）伤。
    若问何方，须详爻象；要知何处，定察墓爻。
    但值两妻之火，两处烟厨；或临二父之离，二家屋宇。不然二姓更同居，须把六神分仔细。

生僻字注释：（1）【磉】读音：sang，三声。意为柱子底下的石礅。（2）【缙绅】读音：jin，四声。shen，一声。意为有官职或者做过官的人。（3）【鼎镬】读音：ding，三声。huo，四声。意为古代煮东西的器物，相当于现在的锅。（4）【榰】读音：zhi，一声。意为：柱下的木础或石础。


七、家宅秘诀：

    凡占家宅，细察五行。  
    木合父爻变申酉，瓦檐草脊；金生母位逢福德，玉砌雕栏。
    间坐寅卯衰又克，窗槛横斜；应临亥子木相逢，池桥出入。
    主象无伤，且喜来占有庆；忌爻有制，须知见险无虞。
    六爻安静，则门庭清吉；五类俱全，则宅眷安宁。
    鬼墓临身，常有阴人伏枕；日辰生世，每多喜事临门。
    最怕岁君克世身，一年不利；尤嫌鬼杀逢发动，合宅多灾。
    世受克冲，家主终遭患难；财逢刑害，妻奴必见灾危。
    阴鬼主阴司之病症，阳鬼为户役之官非。
    金则凶伤，水须失脱。巳午忧火烛之虚惊，土木恐田桑之欠熟。
    若出二爻汤火中，切宜仔细；如加六位栋梁下，须慎崩摧。
    壁压墙顷，却被土冲兄克；蛇伤虎咬，皆因巳害寅刑。
    遭壬午之官，乘马难逃跌蹼；遇戊寅之鬼，行船必被风波。
    官爻藏伏，财耗而冢墓荒芜；妻位杀官，家中每逃亡奴婢。
    动出子孙胎，当有阴人妊子；助成门户鬼，须防横祸临门。
    福应生身，且喜添增人口；土财合世，定知广置田园。
    世值动妻屋不卖，而双亲有损；世临空福身无伤，而小口有灾。
    财鬼一同生合，庆及婚姻；兄弟两见刑冲，灾连眷属。
    鬼在门头，日日驳驳杂杂；官居宅上，时时唧唧哝哝。
    无路则不宜远出，无宅则利往他乡。
    财化财爻,遇玄武须防剪绺：阴合阴位,加官杀切莫贪花。
    子卯夫妻，日下当遭反目；辰戌兄弟，月中定见阋（1）墙。
    印绶合官扶世，仕途亨通；妻财化福持身，贵人淹滞。
    若问血财，当详血肖。遇吉则长养无疑,遇凶则猥攮（2）有损。
    更兼制化，方穷就里之精微；能达变通，了谈人间之祸福。

生僻字注释：（1）【阋】读音：xi，四声。意为：争吵，争斗。（2）【猥攮】读音：wei，三声。nang，三声。猥：意为：多，卑鄙，下流。攮：意为（用刀）刺。


八、家宅六爻赋：

    六冲六合，不离五行，要识玄微，细推生克。
    初爻是井，切忌勾陈。
    青龙则泉水生香，白虎则干枯坍塌。朱雀一双在宅，勾陈填没无寻。鰧蛇主怪异深藏，玄武有器皿埋没。欲知枯井年深，须察子孙久远。
    二爻是灶，切忌克冲。
    子孙发动，主灶不利家丁；官鬼空亡，定害阴人小口。兄弟动，则重立灶基；父母兴，则灶将坍塌。朱雀临爻，必主阴人哭灶；鰧蛇坐世，定然釜甑虚鸣。玄武主偷锅盗釜；白虎主破损东厨。勾陈定见虚惊，朱雀多招口舌。
    三门四户，细看冲刑。
    子孙发动，门临绿水青山；爻值青龙，户对高楼耸阁。父母临爻，宅近街衢市井；伏连官鬼，家邻古墓神坛。勾陈发动，必多破损；朱雀兴隆，定主倒装。要知阀阅侯门，须看青龙兴旺；欲识铁石庭户，细察蛇临位兴。
    五为道路，怕犯六神。
    朱雀持世，南方远路冲门；玄武克身，北地相亲宅宇。青龙喜巽地来龙，白虎怕西南走动。勾陈遇鬼，家中有路可行人；玄武来冲，宅内有桥通大路。鰧蛇若值飞爻，沟壑必生灾咎。
    六是梁栋，切忌空亡。
    子孙发动，必主画栋雕梁；父母兴隆，定是松楠杂木。财动则换旧更新，兄兴定帮梁接柱。土父空亡，墙壁坍塌；木官冲克，接斗断梁。


九、搜精六爻：

    初爻论根基，鬼动却非宜；宅边有古墓，灾殃损小儿。
    阳圆阴方地，合方长生基；冲凹刑尖削，克破合圆基。
    克五宅长病，克二宅母危；世爻若值此，两处起根基。
    有水必有井，明堂有井鬼；白虎同临位，定主有桥颓。
    动化日辰合，暗井掩无泥；初爻父子吉，兄鬼外人基。
    更若初爻动，坍损有高低；财值身旺地，休囚值不宜。
    玄武临初位，沟潭不利时；更值鰧蛇上，树根穿破基。
    
    二爻为宅母，财禄终有吉；杀鬼动交重，宅母防灾厄。
值鬼灶跨梁，小口生啾唧（1）；兄在二三爻，坑灶近相逼。
玄武合水爻，暗井无人识；玄武入土爻，秽污猪羊室。
旺新休旧灶，虚灶脚不实；一卦两重财，二灶烟火出。
子孙日辰冲，灶边路不吉；生扶两眼灶，玄武沟潭塞。
财爻卦内凶，有灶无厨食；二爻入兴动，此灶曾修葺。
二爻被金冲，锅破当知识；二爻值空亡，废灶无差失。
应若临二爻，外姓人同室；财福坐清高，兄破人无益。
朱雀火动空，灶复重置立；兄弟化兄弟，两门合出入。
财爻克世身，媳妇欺婆力；世鬼值此爻，总是离家室。
若是二爻空，子定无娘力；化出父母爻，屋后被人出。
父母龙德临，必是公侯宅；空休与应同，搭角屋相及。
木死逢蛇陈，中盖是端的；二爻木化木，广起楼台屋。
二爻鬼化鬼，前后厅堂室；土金临此动，必定主开辟。
木爻朱雀动，市井相连迹；二爻日月破，灾祸无休日。
欲识换人居，日辰冲世宅；财子同父兄，亦然主换宅。
二爻财化父，必是建新宅；爻休六神旺，半旧半新室。
龙临长短居，蛇是牵连屋；玄武是空居，朱雀多开辟。
二爻休化旺，前旧后新宅；龙德贵人临，家中足衣食。
财福吉神空，贫穷日相逼。

    三爻为门户，龙旺主光新；休囚冲破损，财子福相臻。
若值龙蛇上，捆缚必有绳；冲二居为路，合二定为门。
四爻来冲破，相对有穿心；三四俱兄弟，出入有两门。
玄武临其上，门上漏相侵；三四俱发动，意要更改新。
兄弟主破耗，空亡无大门；不然主破碎，左有右无存。
若是逢冲克，出入欠正行；三爻俱龙木，床帐必然新。
若临申酉位，破损不须论；不正偏倚损，日辰冲破刑。
鰧蛇临鬼动，怪异及虚惊；若临玄武鬼，作怪在阴人。
玄武临其上，秽污地不清；卯木三爻上，神堂下床停。
不然楼板上，楼板上安寻；子午卯酉正，辰戌丑未横。
寅申巳亥位，必主落角停；三爻论香火，不宜逢四土。
不静犯家堂，外鬼常兴祸；无鬼及空亡，家堂无神主。
二鬼卦里生，两处分香火；一卦无子孙，不信神佛助。
玄武亥子位，漏湿家堂主；不然北斗神，值武宜详护。
入旺朱雀神，或烧或犯鼠；水值此爻兴，五圣为神祸。
外有三四鬼，其家有分处；三鬼若坐爻，弟兄不得力。
龙德贵人临，添新喜生户；劫杀鬼相干，弟兄疾病苦。
三爻财动旺，宅屋必高古；三爻值世财，外喜内忧苦。
守常终是吉，次第为数数。

外户值四爻，财子福滔滔；龙德贵人旺，必定主清高。
恶杀临鬼动，叔伯悔煎熬；母位还依次，龙德福迢迢。
朱雀临此动，官讼是非招；有气人丁旺，休囚悔莫逃。
兄弟临蛇动，坑破外人抛；玄武临兄上，水边沟水淘。
冲刑并伏鬼，推此用心高。

五爻是主人，家长长房亲；青龙福德旺，家长喜气新。
克宅人口吉，灾生宅克人；官鬼带杀动，家长受灾迍。
五爻坐兄父，长房妻子刑；坐财伤父母，妻妾要损身。
五爻值休废，必是无力人；虎劫刑冲克，知有痴双亲。
子孙临此位，人少不须论；五爻值阴世，阴人起家门。
冲刑在二爻，夫妇不和宁；若值相生合，夫妻永太平。
财世若值此，入舍女夫身；五爻值身世，必是女招金。
五爻加世位，人数此中寻；五爻看数目，克减旺加新。
此爻若有水，宅近水沟津；兄弟在此位，墙内有坑存。
鰧蛇冲克破，申酉亦伤身；无气兼刑克，破落必遭刑。
生扶并伏化，有气福应臻。
  
    六爻为虚位，永为祖父婆；柱梁墙屋地，篱笆亦是他。
身爻值父母，离祖自成家；子孙化官鬼，阴小受灾磨。
白虎带鬼旺，灾病及公婆；更值申酉位，六畜不完多。
冲克并刑害，家中有破锅；朱雀官鬼动，疯癫女人磨。
此理通玄妙，潜心细吟哦。

生僻字注释：（1）【啾唧】读音：jiu，一声。ji，一声。啾唧是形容虫、鸟等的细碎的叫声。


十、船家宅：

    既明住宅之根因，再看船居之奥妙。
    青龙父母，袓代居船；白虎妻财，初当船户。
    要识安居平稳，须观褔德青龙。
    初是船头，必须子孙兴旺；六为后舵，定因褔德交重。
    父母刑冲，必主风狂浪急；妻财克陷，定然惹是招非。
    若逄兄弟交重，怪木必须重换；但遇鬼爻临用，魇祷急宜祈祥。
    二为猎木，须要坚方；若遇螣蛇，多生怪异；但逄朱雀，口舌灾殃。
    青龙利益加添，白虎损人招祸，玄武忧疑盗贼，勾陈耗散资财。
    三为仓口，怕逢刑克冲害。四为桅杆，喜遇拱合生扶。
    五为毛缆，六为橹蓬；若得相生，行船必定致富；如逢冲克，船居多主灾殃．
    世爻发动，宜弃旧而从新；应位兴隆，宜世居而迪吉。
    世临玄武，盗贼相侵；持世勾陈，翻船损舵。白虎防堕水不虞，青龙主临危有救。螣蛇爻动，主暴病之忧；朱雀爻兴，有断桅之祸．
    初位逄空，船头破损；二爻遇鬼，绳缆损伤。三爻最忌刑冲，仓内平基作崇；四位怕逢凶煞，破蓬发漏须防。五为毛缆，逢空必有惊疑；六是舵门，遇煞定当修换。
    若能依此而推，船居必无他事。


十一、疾病论：

    凡占疾病，先祷上下神祗（1）。
    谒卜卦人，欲问生死祸福，须详得病之由，次告先贤之验。
    金木动，骨骼疼酸；水火兴，皮肤寒热。交重丑未必伤脾，发动戌辰因破腹。
    巽鬼兴隆，乃为股痛；震官旺动，足疾不瘳（2）。
    离宫旺相，内爻发动，疮痍（3）之疾；火鬼休囚，外象交重，心目之灾。
    发动兑官因面病，交重坎鬼腹中灾。土伏土爻生肿毒，金藏金位动心胞。
    妻在土兴呕吐，官临土动迟疑；木下木多寒燠（4），水伏水多冷淋。
    乾官旺相因头痛，坤鬼兴隆为肚疼。坎卦水兴只缘耳疾，艮宫土发必为手灾。
    须将五行论身肢，专执六神分疾病。财逢玄武及咸池，病为贪花因恋色。
    妻值青龙并日建，患因耽酒及伤身。发动金兄气喘，交重木鬼身疼。
    勾陈若临土木，病因争地争田。鰧蛇若入火土，灾乃逢惊逢怪。
    虎动临财，因丧而得；龙兴遇鬼，喜处染来。
    财为禄命怕空亡，伏是命爻防克害。先将十死卦为凶，莫比一般爻是吉。
    最凶者，用爻不见与空亡；有救者，福位扶持生得力。
    春忌需蒙，夏嫌观蛊，秋忧剥节，冬畏旅临。
    禄命随官难救，世身入墓难医。
    官逢大杀忌伤身，鬼入用爻当主死。
    须忌催尸之杀，怕临病者之爻。春辰夏未最难当，秋戌冬丑兴还死。
    又嫌天地转杀，最是凶神；乃遇日辰旺相，便言死处。
    春忌卯爻卯日，夏嫌午位午爻，秋金酉日最忌凶，冬子爻中逢子日。
    不论白面少年人，可惜雪鬓老年容。纵有家资过百斗，也须一命见阎君。
    要推神鬼之由，便知天道地道。
    乾宫发动，愿欠天庭；坤鬼兴隆，动干地府；艮鬼伤身，路神作祸；震宫克世，狱司降灾。
    鬼临五位路头神，官在三爻家内崇。
    坎鬼动，须求溺水之魂；巽鬼兴，当祭悬梁之崇。
    月破入官求七杀，日辰带鬼告三司。
    日值贵官，可告城隍当境；岁临官贵，宜求五道家堂。
    兑象官兴，急还口愿；火爻鬼动，速祀灶君。
    离鬼休囚持世，值须祈斗祷花穷；乾鬼旺相克身，宜告天神还素愿。
    衰官外动别宫来，便言外崇；休鬼内兴本宫动，可辨家亲。
    坎宫本为交重，船车之鬼；艮象土爻发动，路狱之魂。
    应鬼克身逢外鬼，官爻生世是连亲。日辰冲发为无主，土位塞兴定有坟。
    土动死囚牢狱，火兴临没产亡。
    但知旺日看四时，细察休囚寻八节。
    乾金之鬼，白发老翁；坎鬼休囚，耳聋鬼崇。艮鬼手瘫，震官脚疾；巽爻官发，折腿腰跎；离象鬼兴，眼昏目暗；坤土之鬼花苍母，兑金死鬼缺唇魂。
    要见祖宗叔伯，须将父母推详。如求姨母妻奴，更把财爻决断。
    阳爻男子，阴爻女流。
    白虎丧门亲座席，青龙天乙贵家亲。
    龙雀名为素愿，虎勾定是晕盟。
    雀虎入乾离兴动，只言拜愿烧香；勾陈临震巽交重，便说愿心枷锁。
    鬼静生身还是吉，官兴克世告神凶。
    亦求子位同推，反作药爻以治。子旺福神而得力，子衰扁鹊以难医。
    深详大象如何，要察吉凶休咎。

生僻字注释：（1）【祗】读音：qi，二声。意为地神。（2）【瘳】读音：chou，一声。意为病愈。（3）【痍】读音：yi，二声。意为创伤。（4）【燠】读音：yu，四声。意为暖，热。


十二、五行论病歌：

    金鬼兴隆牙与头，更兼白虎血脓流。
    木鬼动时风疾症，头眩眼暗几时休。
    水兴寒热多因疟，痢疾伤风未易疗。
    火鬼虚劳兼弱症，眼目疼痛有来由。
    土鬼脾胃虚黄肿，间动须当膈病愁。


十三、六神论神鬼心决：

    青龙善愿是观音，上圣三官总是神，断鬼产亡并带血，交重必是本堂临。
    朱雀家堂并灶君，花幡香愿素存心，鬼为吐血兼劳怯，目疾伤亡并有因。
    勾陈土地及城隍，土神同断亦无伤，鬼为痢疾兼蛊胀，遇土因知咽塞亡。
    鰧蛇本是飞来土，遇鬼七杀金作三，逢官缢死火劳怯，孩童汤火必然伤。
    虎临太岁大将军，五路伤司五圣神，经文香信家堂愿，横死伤亡肚饱魂。
    玄武就名真武帝，水仙五圣佛经祈，鬼作落水伤亡断，活法全凭智略推。


十四、六神论神崇决：

    青龙爻动及黄泉，得病先占问祸原，旧年佛愿相催讨，急告东厨及祖先。
    朱雀爻兴祸不轻，游方五鬼立门庭，梦中口愿相催讨，正照傍临本命星。
    勾陈爻动祸难当，土地家堂及灶王，时疫五瘟求祭祀，家堂踪迹被虫伤。
    鰧蛇爻发病缠身，东厨土地及家亲，天曹口愿相催讨，是非口舌梦中惊。
    白虎爻兴事不祥，神前有愿佛前香，福德五道求祭祀，土地北殿及乖张。
    玄武爻兴病患凶，家中人物不和同，急靠北阴求土地，守命家亲在此中。


十五、占风水要决：

    凡占风水要推详，五事俱全不可伤。
    财动田园多进退，不然尊长有灾殃。
    父兴必是还魂地，小口畜牲总不昌。
    鬼动弟兄多忤逆，户门不利惹官方。
    兄兴财物多消耗，或是阴人主少亡。
    子动必然无讼事，儿孙定贵少灾殃。


十六、何知章：

    何知人家父母疾？白虎临爻兼刑克。
　　何知人家父母殃？财爻发动杀神伤。
    何知人家有子孙？青龙福德爻中论。
　　何知人家无子孙？六爻不见福神临。
　　何知人家子孙疾？父母爻动来相克。
　　何知人家子孙灾？白虎当临福德来。
　　何知人家小儿死？子孙空亡加白虎。
　　何知人家兄弟亡？用落空亡白虎伤。
　　何知人家妻有灾？虎临兄弟动伤财。
　　何知人家妻有孕？青龙财临天喜神。
　　何知人家有妻妾？内外两财旺相决。
　　休知人家损妻房？财爻带鬼落空亡。
　　何知人家讼事休？空亡官鬼又休囚。
　　何知人家讼事多？雀虎持世鬼来扶。
　　何知人家旺六丁？六亲有气喜神临。
　　何知人家进人口？青龙得位临财守。
　　何知人家大豪富？财爻旺相又居库。
　　何知人家田地增？勾陈入土天喜临。
　　何知人家进产业？青龙临财旺相说。
　　何知人家进外财？外卦龙临福德来。
　　何知人家喜事临？青龙福德在门庭。
　　何知人家富贵昌？佛像子孙青龙上。
　　何知人家多贫贱？财爻带耗休囚见。
　　何知人家无依倚？卦中福德落空死。
    何知人家灶破损？玄武带鬼二爻悃。
    何知人家锅破漏？玄武入水鬼来就。
　　何知人家屋宇新？父入青龙旺相真。
    何知人家屋宇败？父入白虎休囚坏。
　　何知人家墓有风？白虎空亡巽巳攻。
　　何知人家墓有水？白虎空亡临亥子。
　　何知人家无香火？卦中六爻不见火。
    何知人家无风水？卦中六爻不见水。
　　何知人家两爨户？卦中必主两重火。
　　何知人家不供佛？金鬼爻落空亡决。
　　何知二姓共屋居？两鬼旺相卦中推。
　　何知一家有两姓？两重父母卦中临。
    何知人家鸡乱啼？鰧蛇入酉不须疑。
    何知人家犬乱吠？鰧蛇入戌又逢鬼。
　　何知人家见口舌？朱雀持世鬼来掇。
　　何知人家口舌到？卦中朱雀带木笑。
　　何知人家多争竞？朱雀兄弟持世应。
　　何知人家小人生？玄武官鬼动临身。
　　何知人家遭贼徒？玄武临财鬼旺扶。
　　何知人家灾祸生？鬼临应爻来克世。
    何知人家痘疹病？鰧蛇爻被火烧定。
　　何知人家病要死？身命世鬼入墓推。
　　何知人家多梦寐？鰧蛇带鬼来持世。
    何知人家出鬼怪？鰧蛇白虎临门在。
　　何知人家人投水？玄武入水杀临鬼。
　　何知人家有吊颈？鰧蛇木鬼世爻临。
　　何知人家孝服来？丧门吊客临鬼排。
　　何知人家见失脱？玄武带鬼应爻发。
　　何知人家失衣裳？勾陈玄武入财乡。
　　何知人家损六畜？白虎带鬼临所属。
　　何知人家失了牛？五爻丑鬼落空愁。（注1）
　　何知人家失了鸡？初爻带鬼玄武欺。
　　何知人家无牛猪？丑亥空亡两位虚。
　　何知人家无鸡犬？酉戌二爻空亡卷。
　　何知人家人不来？世应俱落空亡排。
　　何知人家宅不宁？六爻俱动乱纷纷。
    仙人造出何知章？留与后人作饭囊。
　　祸福吉凶真有验？时师句句细推详。
    何知是奥妙，奥妙生克料，若是吉和凶，六神甲子条。
    一宫分八卦，一卦六爻挑，世为内住场，应作宾对曜。
    木住东方地，火向南方位，水向北方流，金向西方叙。
    世前有官爻，案前神庙居，世爻水带鬼，有鬼水中泪。
    金木水火土，父兄子财鬼，六神兼六亲，祸福日辰取。
    仔细逐爻详，其中奥无比。


（注1）八宫卦五行的排列，五爻不可能有丑爻。我们知道，丑爻只有阴卦才有。而巽、离、坤、兑四个阴卦，巽宫丑爻在初爻，离宫丑爻在二爻，兑宫丑爻在三爻，坤宫丑爻在四爻。因此五爻是不可能会有丑爻的。
    这个问题的出现估计有两种可能：一、六畜章论述，五爻表示牛位。但是，不可能出现丑爻。二、丑代表牛，五爻表示牛位，代表道路。作者可能认为牛在牛位，又临道路上空，就表示是牛的丢失。虽然推理好像有理，但是有失真实严谨。学者当注意分辨，不致被误。


十七、妖孽赋：
知之者罕，用之者难，传入其门，百发百中。卦卦有怪，若非神授，莫窥其奥，学者细详。
    
乾蛇鬼，巳冲刑，蓬头赤脚夜惊人，化猪化马作妖精。多拮括，宅不宁，逆钗赖镜损人丁。
    坎蛇鬼，午来冲，没头没尾成何用，黑而矮，又无踪，拖浆弄水空声哄。
    艮蛇鬼，若遇申，妖声似犬夜狺狺（1），空中常拍手，家鬼弄家人。狗作怪，家业倾，抛砖弄瓦何曾定。
    震蛇鬼，酉冲刑，空中椅桌动闻声，踢踏响，似人行。大蛇常出现，窑器响惊人，桶箱作孽人丁病。
    巽蛇鬼，亥又冲，鸡声报炀火，鬼怪起狂风。缢死之鬼扰虚空，床下响，及房中。
    离蛇鬼，子来刑，锅釜作妖声，空中忽见火光焰，红衣者，是何人，年深龟鳖以成精。
    坤蛇鬼，冲遇寅，锅灶上，作妖精，似牛叹气是亡人，虚黄大肚鬼，出现不安宁。
    兑蛇鬼，受卯刑，空中叹气重而轻，羊出现，囐（2）嘴瓶，骨殖苦暴露，刀石更成精，移南换北幼亡魂。

虎易评注：此篇的标点，几个版本都不太准确，文不达意。我根据自己的理解，对此篇重新标点，不当之处，还望方家不吝赐教指正。

生僻字注释：（1）【狺】读音yin，二声。狺狺：意为狗狂吠的声音。（2）【囐】读音nie，四声。意为：以言议罪，其议如水之平。


十八、搜鬼论：
    观鬼爻发动为实。
    
子：作怪鼠咬屋，黄昏忌火灾，小儿夜里叫，檐前祸鬼催。
    丑：古墓西北方，牛栏又接仓，开土有坟穴，伏尸夜作殃。
    寅：蛇虎来作怪，六畜血财亡，人口有病患，急须保安康。
    卯：隔墙带血鬼，作灾母病床，破伞并橱柜，及有死人床。
    辰：鸡犬灶中死，神庙不烧香，秽犯神龙位，有祸小儿郎。
    巳：买得旧衣裳，亡人身上物，作怪蛇入屋，防损豕牛羊。
    午：作怪鼠咬屋，不觉火烧裳，急遣白虎去，人口却安康。
    未：小儿奴婢走，甑（1）叫沸锅汤，外来门与厨，在家作祸殃。
    申：客亡鬼入屋，作怪在家堂，黄昏鸡啼叫，枯木被风伤。
    酉：家有鼠咬柜，灯檠（2）不成双，灶有三条折，咒咀一女娘。
    戌：飞禽来入屋，遗粪污衣裳，灶破并锅漏，神灯被鼠伤。
    亥：公婆归尘土，从来不装香，小儿秽触犯，引鬼作怪殃。

生僻字注释：（1）【甑】读音zeng，四声，意为蒸米饭的炊具。（2）【檠】读音qing，二声，意为灯台。


十九、参约爻、之卦、互卦例：
    
    参约爻：参者：二三爻是也；约者：四五爻是也。
    之卦：即变卦。一爻动观变，二爻动不观变。
    互卦：即去上爻、初爻是也。上取其三、四、五；下取其二、三、四。不论动静。
    四时之错行，如日月之逮明。




卜筮全书卷之十四

神煞歌例：

以下皆吉神。吉则为神，卦中见吉。

天元禄：
凡事遇之大吉。
甲禄在寅乙禄卯，丙戊禄在巳，丁己禄居午，庚禄居申，辛禄在酉，壬禄在亥，癸禄在子。

驿马：
出行及占行人，俱要看之。
寅午戌，马居申；申子辰，马居寅；巳酉丑，马在亥；亥卯未，马在巳。

天乙贵人：
谒贵用之。
甲戊兼牛羊，乙己鼠猴乡，丙丁猪鸡位，壬癸兔蛇藏，庚辛逢马虎，此是贵人方。

福星贵人：
求仕用之。
甲虎乙猪牛，丙同犬鼠游，丁鸡戊猴走，己羊庚马头，辛蛇癸爱兔，壬日占龙楼。

天德贵人：
凡占诸事，化凶成吉。
正丁二申宫，三壬四辛同，五亥六甲上，七癸八寅逢，九丙十归乙，子己丑庚中。

月德贵人：
从寅上起，丙甲壬庚，逐月顺行，周而复始。凡有所占，转凶为吉。
寅午戌月丙，申子辰月壬，亥卯未月甲，巳酉丑月庚。

月德合：
从寅上起，辛己丁乙，逐月顺行，周而复始。百事遇之，和合大吉。
寅午戌月辛，申子辰月丁，亥卯未月己，巳酉丑月乙。

天福贵人：
占身命遇之，生福禄绵绵。
甲爱金鸡乙爱猴，丁猪丙鼠己寅头，戊寻玉兔庚壬马，辛癸逢蛇福自优。

天喜：
百事有喜，占胎尤要看之。
春戌夏丑为天喜，秋辰冬未二三指；世上遇此必欢欣，百事得之皆有理。

天马：
凡占仕宦，遇此必有升迁之兆。
寅申月在午，卯酉月在申，辰戌月在戌，巳亥月在子，子午月在寅，丑未月在辰。

唐符国印：
唐符，值年之星。国印，朝廷之印。占仕宦若持身世，大吉之兆。
若问文官并武职，唐符国印求端的。寅申之年巳亥为，巳亥之年寅申觅；子午之年卯酉求，卯酉之年子午出；辰戌之年丑未方，丑未之年在辰戌。鬼临符印最为佳，当作朝中资辅翼。

天医：
占病遇此爻，动虽凶有救。
天医正卯二猪临，三月随丑四未寻，五蛇六兔七居亥，八丑九羊十巳存，十一再来寻卯上，十二亥上作医人。

天赦：
狱讼遇之，大吉。
正五九月在戌方，二六十月到于羊，三七十一居龙位，四八十二在牛场。卦中临应仍摇动，狱讼勾连竟不妨。

皇恩大赦：
诸事遇之吉。
正月戌兮二月丑，三月虎兮四蛇走，五月酉兮六卯位，七鼠八马各看守，九亥十辰十一申，十二未上君知否。

赦文：
同前看。
正戌二丑三辰昌，四未五酉六卯强，七子八午九寅位，十月巳上大吉祥，十一申上十二亥，此神持世永无妨。

十干天赦：
同前。
甲己东方兔，乙庚亥上求，丙辛居酉位，丁壬未上流，戊癸蛇作伴，万事不须忧。

四季天赦：
凡占百事，凶中化吉。
春戊寅，夏甲午，秋戊申，冬甲子。

天耳天目：
占寻人看之。目则见面，耳则有音信。
春天耳巳目从亥，夏天耳寅目居申，秋天耳亥目从巳，冬天耳申目居寅。

天福贵人：
求官用之。此首出《天玄赋》。
甲丙相邀入虎乡，更逢子穴最高强，戊申己未丁宜亥，乙癸逢牛福禄昌，庚趁马头辛带巳，壬骑龙背喜非常。

天解神：
以下诸解神，官事俱看之。
春寅夏巳秋月申，三冬值亥天解神。四生之局名为例，忧中化喜不须嗔（1）。

地解神：
正未二申三月酉，四戌五亥六子寻，七丑八寅九卯地，十辰十一巳上明，十二月边逢午位，此是卦中地解神。

月解神：
月解正二起于申，三四还从酉上轮，五六之月从戌上，七八能行亥上存，九十之月临午位，子丑两月未宫尊，若值此辰官事散，纵然重病也离身。

日解神：
甲己逢蛇乙庚猴，丙辛逢虎丁壬牛，戊癸鸡啼官事散，病人无药不须忧。

内解神：
甲乙蛇头戊己寅，庚辛酉位丙丁申，壬癸但从卯位是，官非消散始安宁。

外解神：
正五九月居子上，二六十月在巳宫，三七十一辰位是，四八十二居申中。

解脱神：
甲己日亥乙庚申，丙辛日丑丁壬未，戊癸辰逢官讼消，病人不必生忧虑。

雷火神：
占讼，若与日辰相合旺动，主官事消散。
正五九月火居寅，二六十月亥宫存，三七十一从申位，四八十二巳宫轮。

喝散神：
春巳夏居申，秋猪冬到寅；官事若发动，喝散不由人。

日喝散：
甲己逢寅乙庚申，丙辛戊癸向蛇寻，丁壬亥上婚姻忌，一见公私定不成。

开狱神：
狱神夏马春兔挨，秋鸡冬鼠狱门开，卦中若得此爻动，长久囚人放出来。

活曜星：
六甲遇动则产，疾病遇动则痊。
正卯二辰三月巳，四午五未六居申，七酉八戌九亥上，十子一丑十二寅。


以下皆凶神，凶则为煞。

岁前神煞：
其法皆从太岁上起。假如子年，就子上是太岁，剑锋伏尸。丑是太阳天空，寅是丧门主孝服。逐一顺轮，周而复始。
太岁剑锋伏尸同，二曰太阳并天空，三是丧门主孝服，四为勾绞贯索凶，五位官符兼五鬼，六曰死符小耗攻，七是栏干并大耗，八为暴败天厄中，九是飞廉同白虎，十为褔德卷舌从，十一天狗并吊客，十二病符切莫逢。

驾后神煞：
浮沉血刃，戌上起子逆行。披头五鬼，辰上起子逆行。天哭，午上起子逆行。
血刃浮沉戌上游，披头五鬼在辰求，天哭逆数起于午，凡占切忌动当头。

天哭杀：
占病大忌。
哭声正五九居羊，二六十月在猴乡，三七十一鸡啼叫，四八十二犬猖狂。

天狱杀：
官讼大忌。
正五九月居亥位，二六十月在申藏，三七十一飞巳上，四八十二到寅方。

天贼：
出行与求财，俱忌。
正丑二子三月亥，四戌五酉六居申，七未八午九蛇地，十辰一卯十二寅。

四季天贼：
忌同前。
正辰二酉三虎乡，四未五子六蛇藏，七犬八兔九申位，十牛子马丑猪忙。

四季小杀：
占病忌之。
春忌羊兮夏忌龙，秋牛冬犬哭重重，卦中值此临身命，任是轻灾也见凶。

日下大杀：
凡事忌之。
日下大杀细推详，甲乙猪兮丙丁羊，戊己犬见庚辛虎，壬癸蛇为大杀方。

天狗杀：
凡事忌之。
正卯二申三丑乡，四午五亥六辰藏，七酉八寅九未的，十鼠子巳丑犬防。

三丘五墓：
占病大忌。
春丑夏辰秋即未，三冬逢戌是三丘；却与五墓对宫取，病人作福也难留。

墓门杀：
甲乙见金墓门开，丙丁见水哭哀哀，戊己见木须防厄，庚辛见火孝服来，壬癸见土难回避，病人不死也伤财。

丧车杀：
丧车春鸡夏鼠来，秋兔冬马好安排；人来占病无他断，教君作急买棺材。

沐浴杀：
沐浴杀难当，春辰夏未殃，秋戌冬丑是，发动病人亡。

关锁杀：
占讼忌之。
春关牛与蛇，（丑关，巳锁。）夏月龙猴嗟，（辰关，申锁。）秋忌猪羊位，（亥关，未锁。）冬犬虎交加。（戌关，寅锁。）

劫杀：
凡事忌之。
申子辰兮蛇开口，亥卯未兮猴速走，寅午戌嫌猪而黑，巳酉丑兮虎哮吼。

咸池杀：
占婚大忌，主妇人淫乱。
寅午戌兔从卯里出，巳酉丑跃马南方走，申子辰鸡叫乱人伦，亥卯未鼠子当头忌。

鳏寡杀：
占姻事忌之。
春牛不下田，夏龙飞上天，秋羊草枯死，冬犬厌残年。

孤辰寡宿：
婚姻犯之，主无子。
亥子丑兮忌寅戌，寅卯辰兮巳丑寻，巳午未兮申辰忌，申酉戌兮亥未临。

阴杀：
生产忌之。
正七寅兮二八辰，三九马头四十申，五十一逢犬伴立，六十二月鼠为邻。

捶（2）门官符：
正七虎行村，二八鼠当门，三九居戌位，四十弄猴孙，五十一逢骑马走，六十二月透龙门。

勾陈杀：
从辰上起，正月逆轮。占病及讼大忌。
正辰二卯三月寅，四丑五子六亥程，七戌八酉九申位，十羊子马丑蛇行。

白虎杀：
从申顺轮。占病大忌。
正申二酉三戌乡，四亥五子六丑伤，七寅八卯九辰上，十巳一马十二羊。

受死：
凡事忌之。
正戌二辰三亥死，四巳五子六午宫，七丑八未九寅是，十申子卯丑酉逢。

三刑：
主六亲刑陷，大凶。
寅刑巳上巳刑申，丑戌相刑未丑刑，子刑卯上卯刑子，辰午酉亥自相刑。

六害：
六亲相害，百事败坏。
六害子未不堪亲，丑害午兮寅巳嗔，卯害辰兮申害亥，酉戌相逢转见深。

四刑：
如寅世巳应之类是也。
寅申巳亥为四刑，所作百事无一成；婚姻官事俱不吉，纵得相生也不宁。

四冲：
辰戌丑未为四冲，纵然占吉也为凶；或是相生或兄弟，也须被破事无终。

四极：
子午卯酉为四极，凡占百事皆无益；虽然世应得相生，决定多凶主少吉。

六冲：
子午相冲，丑未相冲，寅申相冲，卯酉相冲，辰戌相冲，巳亥相冲。

隔神：
占失物忌爻。
正七从亥二八酉，三九羊头四十蛇，五十一月寻卯上，六十二午定吁（3）嗟。

大耗：
田蚕六畜，大忌发动。
正申二酉三戌边，四亥五子六牛联，七寅八卯九辰位，十巳子马丑羊眠。

小耗：
遇此发动，损害田禾。
正未二申三月酉，四戌五亥六子游，七丑八寅九卯上，十辰一巳丑午牛。

破碎杀：
子午卯酉在蛇头，辰戌丑未属于牛，寅申巳亥鸡头碎，破耗资财件件忧。

旌旗杀：
春卯夏子，秋酉冬午，占病遇动，不期即死。

暴败杀：
婚姻大忌，男克妇，女伤夫。
猪羊犬吠春三月，蛇鼠龙忧夏月当，申酉丑逢秋必败，虎马兔兮冬季防。

六甲空亡：
用爻恶空，忌爻喜空。
甲子旬中戌亥空，甲戌旬中申酉空，甲申旬中午未空，甲午旬中辰巳空，甲辰旬中寅卯空，甲寅旬中子丑空。

截路空亡：
出行大忌。
甲己申酉最为愁，乙庚午未不须求，丙辛辰巳君休去，丁壬寅卯一场忧，戊癸子丑高堂坐，时犯空亡万事休。

马前神杀：
十二神各有所用。如占出行及行人，专看驿马之类。
申子辰马居寅（寅上起驿马，卯六害，顺轮为例。）寅午戌马居申，巳酉丑马在亥，亥卯未马在巳。
一驿马，二六害，三华盖，四劫杀，五灾杀，六天杀，七地杀，八年杀，九月杀，十亡神，十一将星，十二攀鞍。

四利三元：
年上起。如午年，即午上起太岁，掌轮为便。
一太岁，二太阳，三丧门，四太阴，五官符，六死符，七岁破，八龙德，九白虎，十褔德，十一吊客，十二病符。

长生沐浴：
长生，沐浴，冠带，临官，帝旺，衰，病，死，墓，绝，胎，养。
假如火长生在寅，从寅上起长生，卯沐浴，辰冠带，依次顺行。木长生在亥，从亥起。其余可类推。

三合成局：
寅午戌，合成火局；申子辰，合成水局；巳酉丑，合成金局；亥卯未，合成木局。

天干合：
甲与己合，乙与庚合，丙与辛合，丁与壬合，戊与癸合。

地支合：
子与丑合，寅与亥合，卯与戌合，辰与酉合，巳与申合，午与未合。

生僻字注释：（1）【嗔】读音：chen，一声。意为：怒，生气，对人不满。（2）【捶】读音：chui，二声。意为：用拳头和棒槌敲打。（3）【吁】读音：xu，一声。意为：叹气。


卜筮全书    终
