《大六壬秘本》 (清)金正音

  

《大六壬苗公鬼撮脚》目录 

十二月将照显变化论卷之一 

十二天将所主卷之二 

旬中神煞卷之三 

神物论卷之四 

八卦属十二将物类 /五行上下类物 

天官加十二辰射覆物类卷之五 

八卦将神射覆法卷之六 

十干旺相死休囚法卷之七 

五行占物之所主 /课名用神物之所主 /发用休旺 / 

十干五行旺相死囚休 /十干所属物类 /二十八宿周天度位 

李九万六壬百章歌卷之八 

十二宫神六壬所属之图鬼撮脚卷之九 

六壬穿杨百章歌卷之九 

通天鬼翼赋卷之十 

六壬玉成歌注解卷之十一 

鬼撮脚总括《玉田歌》卷之十二 

婚姻 /疾病 /出行 /行人 /谒人察善恶 /论讼 /田六种 /晴雨 /科举 /干禄 /日辰人宅 /奴婢 

五行旺相胎孕休囚论卷之十三 

壬机秘要法语 

五要权衡篇卷之十四 

占盗遁踪由 /名殊义同 /大六壬毕法略说 /司天苗达过将法 

  

《管辂神书》卷之十五 

  

论终身 /论空亡 /论空亡作鬼 /论破神 /论刑冲害 /论丁神 /干支总论 /论争讼 /论富贵 /论课名 

  

《六壬心镜经》卷之十六 

  

占天晴否 /占天雨否 /占水涨退否 /占人宅 /宅中有无鬼神 /占修造岁内所忌 /推月龙 / 

推黄道吉凶方 /推黑道吉凶方 /犯黑道所生灾 /禳犯黑道 /占求婚成否 /访人见否 /占主人善恶 / 

见贵求望 /人情虚实 /占迁官 /定文武 /占赴举 /占求婚成否 /择妇以立方 /占女邪正 /占女美丑 妇人入门吉凶 /占何时来 /占产育 /占怀孕生时 /产妇所向方 /占种田 /占养蚕 /占奴婢 / 

占六畜病 /求失畜 占商贾 /宜往何方求财觅利 /卖物售否 /词讼占 /囚系出狱否罪轻重 / 

占欲避罪可否 /占追证 /占如知犯罪吉否 /占雪讼冤枉 /占被人申奏吉否 

占漏税事 /占词讼散后如何 

  

卷十七 增附释三才应事 

占病生死 /病形状 /医药 /看何鬼为殃 /辨瘥期 /占盗贼 /疑何人行盗 /占同居人窃否 / 

占行人 /占存亡远近 /占渔猎 /占怪异惊人 /博戏 /占近出何时归 /占在事被差使 / 

占逃亡 /占沈时 /占假借  

  

《大六壬苗公鬼撮脚》 

  

十二月将照显变化论卷之一 

  

神后属子，其数九，味咸，女虚危三宿三位。 

子加日上，乘天后，为小女。子加小吉，加土，为老妇。子乘六合，为匪类。 

五子加日辰为公姑。子加酉为孀妇。子加辰作虎为军妇。子加卯作常为娼妓。 

亥加子为孩童。子加亥作天空为幼女。加巳日上为嫁妇。子加辰女患，亦为水沉。 

子作勾陈为驼背。子加日辰上房，虎临年哭神。子加辰戌土瓮，临日辰为瓶盂。 

子加元武亥上为糖。子加生气为燕子，作虎克日血病。子加巳悲声，空亡中为遗失。 

寅未加子鬼神。子加巳午，冬至后为雪。丙子日辰上河祟。子作六合加日辰为布帛。 

子加酉为阴天。子日作元武大雨。“武”原本作“龙”。 

  

大吉为丑，其数八，味甘，斗牛二宿在位。 

丑作天空为矮子。丑加卯酉上为缺嘴。日辰上为长者，丑日为农。丑加岁为宰执人。 

丑加亥为桥，寅加丑亦是桥。庚辛日为墓，卯日为轿。卯日丑加卯为车。 

丑加戊己日为土地。六丑日为牛。丑加未为不完物。 

丑加子为鳖，空亡日辰上为田野。丑加六合为家。“家”字金氏旁注“枷”字。 

丑加巳为土坑。丑加太常为甜物。丑加卯酉日为店。丑加亥为肠泄。丑加申为传舍。 

合加丑为僧道院室。丑加朱雀作举荐。丑作贵人为相招。 

丑加卯春夏雨雷。又为雨后雪。卯加丑先雷后雨。 

  

功曹属寅，其数七，味酸，箕尾二宿在位。 

寅作六合青龙为秀才。作元加巳为炼丹道人。戊己日为公吏，勾陈作寅同上。 

寅加巳午患人。寅作虎为疯子。寅作朱雀为文书。寅加午为屋柱。寅加辰戌为林峦。 

寅作空为棒杖。寅加六合为从人。寅加巳亥为迷路。寅加丑戌为旧籍。 

寅加巳为大风。申子辰日主远行。 

  

太冲属卯，其数六，味酸，氐房心三宿在位。 

卯加甲乙为兄弟、朋友。未加卯亦为兄弟。卯加申为艺术，又作虎为匠人。 

卯作六合加日辰为罗网。卯加亥为舡。金氏旁注曰“梢子”。卯加丑未日辰为竹篱。 

卯作天空或空亡为目患人。加日辰上为门户。卯作天后加子上为水车。 

卯加午为病目。卯作龙为竹棒。卯作天后加子，春主疫病。日辰上主私约。 

卯乘壬癸日为船筏。 

  

天罡属辰，其数五，味甘，角亢二宿在位。 

辰加月建为宰公监司。辰加巳午为老人。用上克日辰主杀人。 

辰加子作元武为强盗。作虎屠杀人。作天空加丑上为山坡。 

辰加日辰上并子午上为阻截。辰加亥主哭。加日辰上主火惊。辰作初末传主多虑。 

辰加壬癸主官非。辰加月建上为城门。辰加卯为文绣为怪手。金氏注云：手有龙文。 

龙加戌为怪足。足有龙文。 

  

太乙属巳，其数四，味苦，翼轸二宿在位。 

巳加子作太阴为娼妇。巳加辰戌上为囚禁人。 

朱丹书原本此下有空白二页，盖康雪村秘本已有阙文，后余得之视有阙，迨至康熙乙巳仲秋幸得山左沈莲溪先生秘书，遂补之于此，用蓝笔记入。 

白沙顾商文补阙。 

黄晴崖照式钞记 

施锦堂亦从式记之 

旺克日为蛇，巳加辰巳为窑。巳加日，屋，骂詈。巳乘虎加日辰主外服。 

巳加甲申为道士，为金。巳加子为锅。巳加酉主徒配。巳乘蛇加辰主双胎。 

月厌加巳为梦蛇。巳加未主灶傍有井。巳加午主旺房。巳乘太阴口疮。 

  

胜光属午，其数九，味苦，柳星张三宿在位。 

午作太阳为妾。午加酉为婢。午加辰老妇。午加日、辰、行年上为屋。 

午加申、酉、庚、辛日上笄妻。午加辰戌为半路。午乘六合加太常衣服。 

午加亥卯未为豆。午加寅卯主宅。庚辛加午痨病。午乘蛇加日辰，儿童发惊。 

午加卯酉交占股病。午加魁罡主信至。作蛇雀丙丁日交冬逢烧衣。 

  

小吉属未，其数八，味甘，井鬼二宿在位。 

未加亥为继父。未加酉为继母。今日阳比是兄，阴比是弟。未加亥、丙、丁日占为酌人。 

未加寅为婿，亦为招椅。未加酉丑为老人。作常合加日辰是乐器。未加子午上为酱。 

未加日为麻。未巳相加为风生。 

未加辰为园。未加卯为林。未贵加日辰，庙神。乘生气加日辰主信。 

亥日为井祟。乘天后日辰上公婆。未乘龙为佛。未乘六合为僧。 

乘天空加辰吉属墓，如日辰作空亡为庙墓。 

  

传送属申，数七，味辛，觜参二宿在位。 

申作虎，猎人。六癸日壬为迁移、刀斧。申加四仲为客人。申加戌亥仇人。 

申加巳午、加日，午用，主孤儿。作太阳加日、辰、魁、罡为军人。 

申加卯为僧。乘龙合加日辰上为药。申乘虎为刀斧。申加亥克日水厄，加卯为改门。 

申加日辰主忧。乘元武加亥子主失脱。乘太阴加日辰为艮寅。申加辰戌为磨石。 

申加午戌巳为大麦。 

  

从魁属酉，其数六，味辛。胃昴毕三宿在位。 

酉作六合为奴婢。酉加青龙为侍妾。酉作天后为姑舅母。酉作天空为小婢。 

酉加子丑为老婢。酉作太阴加日辰上为妻妾，为财帛。酉作太常加卯未为乐妓。 

酉加巳为海，加子为江。酉加寅卯乘勾为小麦。酉加白虎甲乙日为服至。 

酉作蛇加卯酉主鸦鸣。酉加天空无后。酉加年刑命，刀伤。酉加蛇雀主目疾人。 

酉作合亦主斜目人。酉加丙丁日辰上主赤眼。酉加子为水边。酉作雀主喧聒。 

酉加寅卯克甲乙日辰主争斗。酉加子并壬癸日辰上为霜雪。酉加戌主霜。巳午加酉主雪。 

  

河魁属戌，其数五，味甘，奎娄二宿在位。 

戌作天空主奴仆。金氏注“天空”旁曰“元武”。注“奴婢”旁曰“健奴”。戌作朱雀为印绶。 

戌作六合加日辰上为人聚、众人会。戌作朱雀加日辰主官长。 

戌加天空子午上为外舅公。戌加申为军士。戌加月建主监司。戌加太岁主都辖。 

戌作太常勾陈作辰原本“加支”主官长。 

戌加寅在甲日主坟墓损坏。金氏勾画，在甲以下八字注“墙损”二字。戌作白虎克日辰主恶积。戌加四季加日辰上主墙壁。戌加元武、天空为贪丐人。戌加日辰上主旧物。 

戌加元武为坑。戌加亥为小厮。戌加年命主足病。戌加白虎克日辰为盗贼。 

戌加壬癸日主墙倒。 

  

登明属亥，其数四，味咸，室壁二宿在位。 

亥加四季为幼子。原本作“仲”。亥乘天空加卯酉为孩童。亥加酉为醉人。 

亥乘朱雀为遗弃小儿。作合加六辰及壬癸日，辰为狱人。亥加辰主屠人。 

亥乘勾陈为鱼虾。又为气。亥加寅午戌日用之主伤杀人。亥作青龙为楼台。一云为仆。亥作六合为阁。亥加巳为坏头面人。亥加戌为厕。亥加日辰为柱。 

占用上主醉散，亦主力尽。亥乘空加太岁主高人。一为天上吏。亥作太常杀加日辰为谷粟。亥加巳日占行人来。亥加子为麦。亥作太常为泄泻。亥加岁刑刑本作行年主病。 

巳酉丑日亥为用主失物。雀临亥为监引。亥加壬癸子上主不明。 

连三传主重叠。又云：联茹旺主重叠。 

  

苗公鬼撮脚十二月将所主卷之一终 

附李道生曰：“是书从太易所录鬼撮脚，只三卷，其上卷即此一卷也。其中局即此四卷前半也。其下卷即此四卷后中并玉成七卷也。若异处即用朱笔对过。今抄多从对本，丝毫无错。李九万百章歌以下，直至下本六壬心镜止，俱隐所无，学者宜敬宝。” 

乾隆丙子十月望日，黄晴崖照原本朱批 

    乾隆甲午正月初四，施锦堂照式朱批。  

  

 十二天将所主卷之二 

  

贵人者，黄帝之神，家在己丑，旺于四季，其将主贵人、官禄、庆贺、诏命等事，珍宝财物、君子迁官、小人官讼事。 

加寅贵人怒。加卯为求退官。加辰见官方。加巳为赏设。加午为迁官。 

加未为庙神。加申为佛像。加酉为关隔。加戌为贵怒讼。加亥为官供具。 

加子为妇人病。加丑贵人吉庆。 

  

螣蛇者，荧惑之精，家在丁巳，旺在孟夏，其将主惊恐、怪异、梦寐等事，君子忧官，小人争斗。 

加寅为文字。加卯为车马怪。加辰为火光怪。加巳为难产。加午为血光怪。 

加未为酒食物。加申为道路怪。加酉为釜鸣怪。加戌为坟墓怪。加亥为事争讼。 

加子为阴私事。加丑为宅中怪。 

  

朱雀者，南方骠骑尉，家在丙午，旺仲夏。其将主文书、远信、刑戮、口舌等事。君子忧文书，小人争财利。 

加寅为音信。加卯为口舌。加辰为狱讼仇冤。加巳为妻子。加午为争斗。 

加未为婚姻不和。加申为远信。加酉为奴婢斗讼。加戌为武官争斗。加亥为争小口。 

加子为奸私讼。加丑为老人口舌。 

  

六合者，天乙光禄卿相，家在乙卯，旺仲春，其将主婚姻、和合、丈夫、隐逸等事，君子迁官进财，小人聚会事。 

加寅为文书信喜。加卯为法术书。加辰为事不成。加巳为阴人和合，又炉冶。 

加午为喜事。加未为婚姻和合喜，又为婚姻私气。加申为词讼争。加酉为男子喜。 

加戌为妇人逃走。加亥为阴人私乱。加子为阴乱争斗。加丑为田宅不安。 

  

勾陈者，天乙将军，家在戊辰，旺四季，其将主兵器、战阵、刑革、争斗、词讼等事，君子掩捕盗贼，小人争田产。 

加寅为争论、斗讼，加卯为斗打、争竞，加辰为战争事，加巳为出兵事， 

加午为妇人争讼，加未为说事，加申为神怒降灾，加酉为远行不通， 

加戌为墙垣事，加亥为小口病，加子为恶逆纵意，加丑为争田宅。 

  

青龙者，天乙大丞相，家在甲寅，旺孟春，其将主官禄、财物、婚姻、庆赏等事，君子迁官，小人进财产。 

加寅为文书喜信。加卯为术士事喜又疑事。加辰为鲜物。加巳为酒食。加午为迁官职。 

加未为婚姻酒食。加申为失物。加酉为行遭雨。加戌为印信。 

加亥为道使喜信，又为直使喜。加子为官禄，加丑为田宅。 

  

天空者，土神凶将，家在戊戌，旺于四季，其将主虚惊、欺诈、不实、奴婢、逃亡等事，君子谗诳，小人欺诈。 

加寅为诳乱，又主家中文书事。加卯为妄言，又为妻妾妄言不实。加辰为孝女。 

加巳为官大势，又火炉。加午为马死。加未媒人虚诈。加申为僧妄言。 

加子奴婢不实。加丑妄言、田宅、利害。 

  

白虎者，金神凶将，家在庚申，旺孟秋，其将主病患、死亡、出入、器伤等事，君子失官，小人伤身。 

加寅为猫畜或虎。加卯为雷畜类。加辰为哭泣。加巳为丧车。 

加午为死亡、争斗、病。加未为匍卒又为争斗病。加申争斗病。 

加酉为守门卒，不宜出行。加戌为真印，为病。加亥为小口病，病重。 

加子为妇人争斗，病。加丑为六畜损病。 

  

太常者，天乙太常，家在己未，旺四季，其将主官禄、印绶、田宅、财物、衣服、赏赐等事，君子小人并喜庆。 

加寅为卫士，加卯为女冠。加辰为猎、官事。加巳为术士。加午为妇人孝服，为始。 

加未为巫女，一为印绶。加申为天德。加酉为师姑。加戌为印绶。加亥为黄衣人。 

加子为贞节妇。加丑为老人。 

  

玄武者，水神凶将，家在癸亥，旺于孟冬，其将主盗贼、遗亡、奸私、离别等事。君子奴逃损失，小人淫乱之事。 

加寅为功曹、判官。加卯为盗贼。加辰为恶神煞，一为神事怒。加巳为灶君怒。 

又为家亲鬼怒。加午为菩萨怒。加未为家亲鬼，一为婚姻事凶。加申为罗汉。 

加酉为奴婢逃走。加戌为四足作怪。加亥为水厄怪。加子为妇人逃。加丑为失六畜。 

  

太阴者，金神吉将，家在辛酉，旺仲秋，其将主欺蔽、隐匿、阴私等事，君子罪咎，小人惊忧。 

加寅为淫妇、怪女。加卯为从出入、婚姻。加辰为伏藏。加巳为私事、发怒。 

加午为斗争及病。加未婚姻事。加申为音信。加酉为婢逃出。加戌官员印事。 

加亥为孝服、女子事。加子为奸私事。加丑女子疾病。 

  

天后者，天乙彩女。家在壬子，旺仲冬。其将主妇人、阴私、暗昧等事，君子迁官会宾，小人婚姻财礼之事。 

加寅为美妇人。加卯为女冠。加辰为妇人病，又孕妇。加巳为孕妇。加午为妇纵逸。 

加未婚姻凶。加申为妇细长体。加酉为妇贫贱、女身。加戌为妇嗔怒恶。 

加亥为妇、少年、又正道。加子为荒淫妇。加丑为妇人一为老妇人。 

                             

 苗公鬼撮脚卷二终 

  

 煞卷之三 

  

甲子旬，子仪神，卯丁神，戌亥天中，壬日亥不空，丑奇神，酉闭口，未五亡神。 

甲戌旬，戌仪神，丑丁神，申酉天中，庚日申不空，辛日酉不空。丑奇神，未闭口，巳五亡神。 

甲申旬，申仪神，亥丁神，未午天中，丁己日午不空。子奇神，巳闭口，卯五亡神。 

甲午旬，午仪神，酉丁神，辰巳天中，丙戊日巳不空。子奇神，卯闭口，丑五亡神。 

甲辰旬，辰仪神，未丁神，寅卯天中，甲日寅不空，乙日卯不空。亥奇神，丑闭口，亥五亡神。 

甲寅旬，寅仪神，巳丁神，子丑天中，癸日子不空。亥奇神，亥闭口，酉五良心神。 

  

鬼撮脚卷终此卷世所隐 

  

  

苗公鬼撮脚神物论卷之四 

  

射覆起例 
刚日先看日上神，更兼发用细详明。柔日支上先须视，用神兼取两边迎。 

用传 

月将加时专视初，中末总弃不须拘。用加日辰兼旺相，其物可食定非虚。反是不可食。 

用是水神近水物，火神经火泥土居。金是金石详其义，五行实物不多途。 

及时过时 

过时已发兼未发，用加支合正当时。假令正月丑已过，寅为目下卯前期。 

可用否 

用神上下推休旺，有气须知利用人。休废不中无用物，天神地将为同陈。 

完不完 

旺相神加用日辰，阴阳皆备物全形。此物堪为新且好，休囚刑克旧伶仃。 

五行类 

卦逢润下近水物，曲直木器成变形。伏吟近出返吟远，过往来经卦内物。 

金为兵刃五金同，木行苇柴竹木中。水珠流转形曲屈，火鬼羽毛炭火踪。 

五色类 

旺从本色相从子，死妻囚鬼母从休。春占甲日水加干，木色青方黑水传。 

火赤土黄依此定，五行从日达其由。又如春季当囚日，木家是旺赤中串。 

遇火却黄金却黑，五乡日干定源流。更次用物加上取，四时休旺理同周。 

五色分四季衰旺例 

木：旺青、相红、死黄、囚白、休黑。 

火：旺红、相黄、死白、囚黑、休青。 

土：旺黄、相白、死黑、囚青、休红。 

金：旺白、相黑、死青、囚红、休黄。 

水：旺黑、相青、死红、囚黄、休白。 

物有无 

天空用起又空亡，时又空亡何处详。若问其中是何物，其中无物慢思量。 

射物何知人诳诈，空亡为用且参详。物自空方将到者，纵然有物也成闲。 

乃无用不要紧之物也。假令正月甲子日卯时射之，亥加卯，三传戌午寅。若物自寅卯方来，乃空方来也。 

虚实 

日辰发用火神居，所用之物必多虚。若见水神虚又实，传空加日及辰虚。 

生死 

生死先看子上神，用兼旺相必为生。囚死更兼刑克用，故知死物自然明。 

水陆 

火木相加用日辰，物生陆地最为真。巳酉丑金石经火，申子辰为水内论。 

亥卯未木陆加水，寅午戌为陆路陈。 

休旺 

五行用起日辰中，休旺论之始见真。木神旺相为木物，死囚草叶是其因。 

金旺王金囚见石，土神囚废是灰尘。水火休旺依时论，次第推详理自分。 

形状 

用起孟神物带圆，仲方四季碎并尖。旺神圆软相方嫩，死神直硬不虚言。 

囚神细碎推其义，休是轻形又不全。 

可食否 

日辰发用互相生，吉将并来食可陈。不备昴星八专卦，物非食类别推情。 

可食又详何味物，用加孟上定其酸。仲上是咸季甘美，五行本味更详端。 

五味 

木酸 火苦 金辛 水咸 土甘 

新故 

发用日辰皆旺相，定知其物嫩而新。俱见死囚并克贼，必然故旧不庸询。 

用加生上新小弱，沐浴新而光泽鲜。 

帝旺近贵争用物急用须极旺，从衰至养旧中言。旧本作“从衰至养日中言”。 

集类 

涉害昴星并八专，二三四件非一言。连茹日辰相比及，季神为用色相兼。 

日辰相克为杂色，将此推之见类源。 

死活 

用逢生气及月建，定为活物更无疑。被克死囚何以决？非为活物死中推。 

要知何类详生死，飞禽朱雀及从魁。 

表里 

发用日辰俱入传，物有表里不虚言。只如甲午日寅午，外青内黑见其端。 

孟仲季 

阳孟为四角，阴孟不团圆。 

阳中不偏托。沈本作“阳仲不便起”。阴季缺斜言。沈本作“阴仲缺斜言。” 

阳孟加阴仲形方，阳仲加阴季为圆。 

又形状 

旺气所胜圆而新，相气所乘方而长。死气所胜刚而硬。休气所胜尖小详。 

或是两头不均者，推前孟仲季同量。 

十干主色 

甲青乙碧丙色赤，丁紫戊黄己却红。庚白辛蓝壬是黑，癸为阴水绿色连。 

日辰上神 

神后胜光加日辰，其物有爪及窍陈。太冲从鬼支干上，物有口腹最为真。 

魁罡加之物带窍。沈本作“物带杀。”丑未物有眉目因。寅申其物有手足， 

巳亥物死亦黑形。沈本作“巳亥此物必黑色。”生气言新死气旧，旺相言生囚论死。 

用在阳生阴是死，初传月厌法中云。 

又日辰上神 

日辰之上是天乙，珍宝贵奇兼可食。方圆黄白色鲜明，水下怪精鱼类质。 

日辰之上见螣蛇，殊方异物带文章。或以蛇形其色赤，甘香可食味偏佳。 

日辰之上见朱雀，光彩精明容灼灼。异物毛羽或文章，变异火炬或飞雀。 

日辰之上见六合，光华食味应佳物。竹木金玉绿石青，沈本作“竹器金石丝竹音。” 

或是盐醋咸杂物。日辰之上见勾陈，其物破蹇利于人。青黑文章草木实， 

勾陈尾上损伤真。一作瓦土损伤真。日辰之上见青龙，其物悬虚堪食供。 

缯帛钱财黄白线，或为草木悉皆同。日辰之上见天后，其物须经女子手。 

蚌壳水类细推详，白色如银占法有。日辰之上见太阴，其物白黄生中心。 

金银刀镜钱野物，剑锁不然化飞禽。日辰之上见元武，流转白色出水土。 

文章鳞甲及虚空，物相勾连君记取。日辰之上见太常，其物可食色且黄。 

其形圆实希而美，或为珍宝细推详。日辰之上见白虎，其物刀伤坚似锯。 

或为白色死之虫，金玉剑铁皆同语。日辰之上见天空，其物遗弃尘秽中。 

或为印绶金石物，变异虚空丑状容。 

  

八卦属十二将物类 

王神 

坎宫，神后，数九，子为纯水，在石中。其色黑，其物水中之类。为江，为河，为沟渎，其音羽，其性为智，其情为好，其味为咸，其方在北，在人为耳病、心病、肾虚之病，其形内实外虚之象。 

艮大吉，数八，丑为杂金，在冢墓。其色黄，其物产山中，为门，为阙，为径路，其音宫，其性为信，其情哀，味甘。其方东北。在人为手指、背，其形上实下虚之象。 

艮功曹，数七，寅为柔木，在山林。其色青黄，其物产山林，其形方，其音宫角，其性等与大吉同。 

震，太冲。数六，卯为低木，在门户。其色青，其物林木之类，为牖，为扉，为车，为船，其音角，其性仁，其情怒，味酸，其方正东，在人为足，为颡，为腓，其形上静下动之象。 

巽，天罡，数五，位中有杂木，在城市，其色青，其物水池中之物，为股，为官司，为山野，其音角，其性仁，其情怒，味酸，其方东南，为发，为唇，为颡，为肠，其形方圆之象。 

巽，太乙，数四，巳中有杂金，在窑灶。其色黄红，木火中之类。为井，为厕，为囚系，其音角徵，其性仁礼，其味酸苦，其方东南，在人为发、为皮毛，方静之象。 

离，胜光，数九，午为纯火，在屋宅。其色赤，戾热之物，为文书，为戈，为兵甲胃，其音徵，其性为礼，其情为恶，味苦，其方正南，在人为目、心。其形光明彩色，内虚外实之象。 

坤，小吉，数八，未中有杂土，在田地。其色黄白，土产之类，为裳，为囊，为布帛，其音宫，其性信，其情哀，味甘。其方西南，在人为腹，其形方圆。 

坤，传送，数七，申为少阴，在平野，其色黄白，铁石之类，性情一切与小吉同，其形外硬心空之象。 

兑，从魁，数六，酉为纯金，在金石中。其色白，金钱之类。尖圆之象。 

乾，河魁，数五，戌中有杂火，在官府，其色黄，金铁谷果，龙，马，金玉，衣冠，其音宫，其性义，其情喜，其味辛，其方西北，在人为首之类。刚圆之象。 

乾，登明，数四，亥为杂阳，在河水，其色黑，水中之类，性情、音、方等同河魁，凡形圆实，多动之象。 

五行上下类物 

水上见水，其物有足而多动；水上见火，水土坏物；水上见木，其物有轮足转动； 

水上见金，生命之物；水上见土，土中品物故旧；火上见水，伤破故物； 

火上见火，好行少静之物；火上见木，花果蔬菜；火上见金，铸冶钗环； 

火上见土，陶冶瓦磁器等类；木上见水，带花生物；木上见火，残焦枯槁之类； 

木上见木，花木器等类；木上见金，伤损之象；木上见土，棺椁之具；金上见水，金石类；金上见火，炉冶物；金上见木，雕刻之物；金上见金，五金咸备之物； 

金上见土，石器之物；土上见水，糅和物；土上见火，光明物；土上见木，坚牢物； 

土上见金，瓦石物；土上见土，壁垒物。 

润下水之类，炎上火之类，曲直木之类，从革金之类，稼穑土之类。 

《神物论》当止此。道生批记。                                                       鬼撮脚卷四终。 

天官加十二辰射覆物类卷之五李批第贯 

  

天乙临日辰，其物黄白，珍宝，可食，光明，文章，女子首饰物，变异水木之类，鱼鳞甲物，五谷为麻，禽为蟹。 

子笔墨、文书文章。丑鱼蟹、美味、有泥土。寅窑冶、砖瓦、磁器。 

卯竹笛、笙、簧。辰黄土、石物。巳花缬、衣裳、丝麻、棉苧、布匹。 

午绯紫衣物。未贵物、珍重、酒肉、酒卣。申黑形、牛畜类。酉黄白泥塑之象。 

戌黄草黄蜡类。亥铜锡器、硬物、酒壶、白色物。 

  

螣蛇临日辰，其物赤，文章、金火、毒物、殊异、甘美、可食，五谷中为豆粟，禽虫蛇鹿类。 

子为井为龙。丑渠泥孔穴。寅蛇形之类。卯刀割玲珑、花果、船车。 

辰砖瓦、磁碓、珠玉、异宝。巳虫蛇、锦衣、丝绵。午尖物、文衣、彩帛。 

未，文字、黄物、颜色。申煅炼物、金石、银矿等类。酉火灰、不中吃物。 

戌自死、泥中物。亥，烂水、柏皮等物一作烂石朽皮。 

  

朱雀临日辰，其物黑赤色，罗网、捕缚、有晶明光彩、毛羽、文章、变异为烟火烧灼之物。五谷豆黍麦、鸟鸦雀、兽马驴。 

子笔墨文书。丑尸秽尘灰。寅鸡雉毛羽。卯黄色物、果子。辰罗网、水虫、赤色。 

巳烧炼石药。午衣服、獐鹿、马、骡。未口舌、文章、书信。申钗钏、刀剑、凶。 

酉铜铁、梳子、钗钏。戌飞鸟巢穴、骨角器皿。亥泥土类，玳瑁象牙。 

  

六合临日辰，其物木色光彩。竹木金石所伤之物，音声之类，变异可食，五谷为麻桑，为盐，禽鸟雉、兔类。 

子书画物，贮水火。丑伤破、刀割物，掘土锹锄。 

寅文书喜，果实，刀尺，猫狸，曲尺，曲木物。卯术士，沙门，塔物，果子。 

辰土瓦，盆盒子，钓竿，木砻。巳竹管，空虚，觱栗，火筒，笙簧，笛箫类。 

午置成镜匣，或坩合子，火签，神明签筒，文书符篆，印信，曲板。 

未，婚姻，羊绒，百合。申，争斗，铜钱，刑伤，钻木，挟剪。 

酉，女子刀尺，白色，磁器，镜。戌，妇逃，绯衣服。亥，盒类，鱼，囱，香味。 

  

勾陈临日辰，其物青黑，文章木植之类，伤损勾连之物，罗网之象，变异为瓦砖、金钱、石，禽兽鱼蟹水虫物类。 

子后土绯紫物，或不生花物。丑花纹，榻、蛇、蜂。 

寅瓦石，树根如兽形，四足之器，或泥石做成禽兽形。卯蛇虫，河桥，栋柱。 

辰龟鳖、鱼蟹、钩网。巳衣服、旧物。午描样、符印、文书、篆刻。 

未粟帛绵绢，鱼肉香，漂白。申，铁器，刑伤。酉，白色，磁器，缺镜，铁枪。 

戌，绯紫衣。亥，绯紫衣，鱼肉香味。 

  

青龙临日辰，其物青碧赤诚，草木之类，悬虚可吃之物，变异文章，笔，羽，螭吻之兽，虎狼狐兔之属。 

子似鳝蛇形状。丑铁锅枪钻。寅柜，或箱合孔窍似龙形。 

卯木器，果子，似贵人家具。辰，拄杖龙形，泥烧过砖瓦。 

巳，双合相连，生气物蛇虫有脚物。午，烧成可食物，库物，破碎物，稼穑泥。 

未，烂木或茶叶，腰带斑物。申，腰带，口伤器物。酉，刀伤器。 

戌，刀割人形物。亥，果子，刀伤物，白色如瓜形状。 

  

天空临日辰，其物主印绶金石物。变异为虚不实、臭恶之物。禽兽为狼狗。 

子石、土、砖、瓦、盆、钵、缸、锅器。丑虫形人、质、锁、镜、奁物。 

寅没底物，火灰。卯土石物。辰甘甜可食，土泥烧过，砖瓦空虚等物。 

巳虫蛇，有角足之物，生气物类。午不用破碎物，或秽泥。未可食甘甜物。 

申三角坚铁，铜石物。酉破珀磁器。戌秽污泥物，似兽形类，殊异物。 

亥秽污水中物。 

  

白虎临日辰，其物色白，金玉刀剑，铁锯物，或伤人见血之物，或死金之类。五谷为黍豆，兽为虎狼之属。 

子烧成瓦器。丑刀斤物。寅锥锹、尖刀、利器。卯割成钱物，刀锁錾。 

辰铜铁、环子类。巳金帛、钱物，利刃，孝服。午烧坏药器，破碎白葛，或捣药具。 

未白色，或针烧熔刑象。申铁锄，杯子，或斧错。酉锹锄铁器，镜子。 

戌兽头钮，缡吻，锹，钮有口，铜印，铁记。 

亥刑伤，虎豹，四足物，有口物，或小儿。 

  

太常临日辰，其物黄，可食，形圆，好，珍宝，变异医药、金石、文华、有日月耳目，主毛发，五谷为麻，兽禽为羊雁类。 

子花缬罗衣。丑旧白衣。寅师人，笔砚，刚物，僧道，法服，闲人。 

卯，童行，经卷。辰，石、土、光明之物。巳，花紫衣被，故破之类。 

午飞鹰，文书，文章。未黄褐衣服。申猴，白锡，钱物，又四足物。 

酉白色物，裘，鸡雉，雁，有毛。 

  

玄武临日辰，其物出水中，相勾连，鳞甲，文章，变异为内虚、女子之物，五谷为豆，禽兽鼠燕之属。 

子鱼鳞，蝉之物，或经卷。丑羊角，羊肉，禽鸟兽，金箭。寅皂色物，及勾连动物。 

卯瓜果，经文。辰黄赤瓦器，石砖，灶器。巳破瓶瓮。午心虚，亦悬，宁静物，无赤色。未泥中物，吃食。申蛇虫，蝴蝶，蜂，蚊，蝇类。酉金银匹帛之类。戌斑驳，花纹，白瓦。亥果木，喜美物，回游，外来。 

  

太阴临日辰，其物美白色，为金钱刀剑之类，变异出野外水中之物，五谷为麦，禽为鸡雉之类。 

子面食香甜物。丑妇人衣，鲜明衣。寅刀斧器，黄色甜物，可食物，焦香味物。 

卯侣、钱，光明物。辰钗钏花朵物。巳刀尺物，女衣。午剪刀，白物。 

未黄色可吃，尖锥，油麻等物。申，女子钗梳，或鸡雉，小麦物。 

酉金石物，鸡雉鸽鸭。戌发毛，翼虫，多足物。亥纯白物，刀类，鸡雉之属。 

  

天后临日辰，其物洁白，女人之用物，变异为草木可吃，五谷为稻豆，禽虫为蚕蛛之类。 

子青黑衣衫，女人之物。丑瓦石器，如虚。寅焦香味物，黑甜果子。 

卯泥土之物，污泥物。辰秽污物，赤色。巳烂白衣服。午破物，鼠伤物。 

未带伤凶物，赤色。申形如虎，如鼠。酉白衣。戌赤黄泥物，黄衣。 

亥水族物，酸醋。 

  

鬼撮脚卷五终 

  

 八卦将神射覆法卷之六六壬入易 

  

乾，河魁登明主之。 

内赤外白。内方外圆，逢火即软，遇水即坚。上有文字，绳索相连，聚而硬实，散而不全，细想是卦，无过是钱，仰如镂鼎，覆如钟悬。若非金铁，即是铜铅。团圆外实，里畔虚空，人见敬贵，能鉴身容。 

坎，神后主之。 

坎卦承风，依近水中，不浮南北，又从西东。有形不动，落亦无踪。腾浮方物，便似飘蓬。悠悠之物，外黄内黑。性乐潜藏，情同隐匿。长在家居，唯能野合。去即被擒，逢外不氓。 

艮，大吉功曹主之。 

艮背之形，不动其声。内虚外实，团圆所成。王相刚实，死气则虚。木能生火，能岂亭亭？人警音合，形如覆盆。春秋不改，积世长存。此物团圆，内虚外悭。能屈不动，种种能生。若非青白，即是龟纹。 

震，太冲主之。 

震物动停，内白外青，头圆尾小，将变其形。震上变动，身无空形。死生复死，织络成经。如蚕作茧，似兽熊身。能盛能壮，能圆能方。逐时变改，色体苍然。下不着地，上不侵天，若非果实，即是鱼荃。 

巽，天罡太乙主之。 

巽凛风云，丰气氤氲。声添音韵，远听时闻。乍吟乍笑，时聚时群。形如彩蝶，影似青苹。弃主为形，光彩金生。游行影照，绳索之刑。空中隐伏，袅实兹成。神歌鬼笑，音大空声。 

离，胜光主之。 

似龙无角，如马头讹。若非牝马，即是驴羸。人头即少，离体身多。不临溪谷，即近长波。先白后赤，水上员藏。凋形鳞彩，内柔如刚。外头虽实，里畔虚张。贼人盗得，灰土埋藏。 

坤，小吉传送主之。 

坤体外黄，其色内苍。水土而实，内圆外方。形如瓦砾，怪复有刚。若非古器，即是橐囊。卦体名坤，土性长存，朝依平野，墓宿孤村，若非牝马，即是其牸牸，牛也。 

兑，从魁主之。 

兑为金锁，坚硬裁截。乍刚乍柔，有时屈折。内里光彩，外能圆缺。若非连珠，衣茄带玦。兑性居平，外缺内明。形依净域，炫耀光生。遥承安殿，似佛因荣。若非铜钱，即是金银。 

                                  

鬼撮脚卷六终 

  

 十干旺相死休囚法卷之七 

  

甲乙日，春同。旺木青，相火黄，死土黑，囚金红，休水白。 

丙丁日，夏同，火红，土白，金青，水黄，木黑。 

戊己日，四季同，土黄，金黑，水红，木白，火青。 

庚辛日，秋同，金白，水青，木黄，火黑，土红。 

壬癸日，冬同，水黑，木红，火白，土青，金黄。 

五行占物之所主 

炎上主烟火、虚心之物。从革主坚刚、镌镂之物。 

润下主水中之物。曲直主屈曲、木器之物。稼穑为泥土所墓之物。 

曲直味酸，木实之性，数三，为木类，主屈折，长短，尘细之形象。 

炎上味苦，火焦之性，数二，为火类，主光明，华彩，虚心之形象。 

稼穑味甘，土养之性，数五，为土类，主包含，广大，厚重之形象。 

从革味辛，金坚之性，数四，为金类，主坚硬，雕刻，锐利之形象。 

润下味咸，水生之性，数一，为水类，主柔弱，卑下，绵软之形象。 

课各用神物之所主 

不备乃不全之物。返吟主远路往来之物。伏吟主近处出入之物。 

四孟为用神，乃方而有鳞角。 

四仲课为用神，乃平直中正之物。 

四季为用神，乃圆转敦实之物。 

火为用神，日辰上见火，乃半虚半实之物。 

凡土木为用神，加临日辰，其物出陆地。 

己酉为土金之乡，乃山中所出之物。 

水为用神，得青龙、元武、白虎者，物出水中也。 

发用休旺李批：此二条在分属物类之后 

山阴道士云：“凡两日计二十四时，五行各有旺相死囚休处。过两日而递相换也。”《苗公密宝》云：“五行每二日则一轮转，此六壬占法之精髓也。常说却以四季分五行之用，此言谬矣。” 

大抵天元六甲运气治病，以五行象四时，而分五脏，乃医病治法之妙处。若在课式之中，须当每月三十日，五行三周，每旬一十日，五行一递，此用式之活法也。假令甲乙日，木王火相土死金囚水休，像春序也。余仿此推之，乃先贤秘旨，圣人之奥妙，愚欲隐云，恐后人不明，故为是说也，学者珍而秘之。 

十干五行  旺  相  死  囚  休 

甲乙日，  木  火  土  金  水，春三月同。 

丙丁日，  火  土  金  水  木，夏三月同。 

戊己日，  土  金  水  木  火，四季月同。 

庚辛日，  金  水  木  火  土，秋三月同。 

壬癸日，  水  木  火  土  金，冬三月同。 

十干所属物类 

甲乙树木，丙丁炉冶，戊己冢墓，庚辛利刃，壬癸江河。 

甲草木，乙竹骨，丙炉冶火烛，丁鼎金，戊湿润，己田土，庚利刃枪锹，辛珠宝，壬雨霖，癸江河。 

  
 旺 
 相 
 死 
 囚 
 休 
 
金 
 金玉珍宝 
 铜铁利物 
 锅釜 
 铅锡 
 锹针 
 
木 
 林木 
 竹苇、柴草 
 棺椁 
 船车、梁栋 
 朽木、柴薪 
 
水 
 雨露、江河 
 山涧、清泉 
 地坑、池湖 
 死水、沟渠 
 湿地、厕 
 
火 
 炉冶 
 灯烛 
 光明 
 灰炭 
 烟、尘埃 
 
土 
 山岳 
 丘阜、石 
 冢墓、壁、墙石 
 沙泥 
 广宇、地基 
 

  

二十八宿周天度位 

辰，天罡，角木狡，十二度一，郑，五十二度一。 

辰，天罡，亢金龙，九度三。 

辰，太冲，氐土貉，十六度三。 

卯，太冲，房日兔，五度六，宋，在四五度内。 

卯，太冲，月心狐，六度五。 

寅，功曹，尾火虎，十九度一。 

寅，功曹，箕水豹，十度四。越，在三四五度内。 

丑，大吉，斗木獬，二十五度二。吴，在十五度二。 

丑，大吉，牛金牛，七度三。 

子，神后，女土蝠，土度三五。 

子，神后，虚日鼠，八度九。 

子，神后，危月燕，十五度四。齐，在一二度内。 

亥，登明，室火猪，十七度一。鲁，在十七度内。 

亥，登明，壁水狳，八度六七。 

戌，河魁，奎木狼，十六度六。 

戌，河魁，娄金狗，十一度八。燕，在四五六度内。 

酉，从魁，胃土雉，十五度六。 

酉，从魁，昴日鸡，十一度三。赵，在七八九度内。 

酉，从魁，毕月乌，十七度四。 

申，传送，觜火猴，五分。 

申，传送，参水猿，十一度一。晋，在九、十、十一度内。 

未，小吉，井木犴，三十三度三。秦，在七、八、九三度内。 

未，小吉，鬼金羊，二度二。 

午，胜光，柳土獐，十三度三。 

午，胜光，星日马。六度三。 

午，胜光，张月鹿，十七度二五。周，在三、四、五度内。 

巳，太乙，翼火蛇，十八七五。楚，在十八度内。 

巳，太乙，轸水蚓，十七度三分。鬼撮脚卷七终 

  

 李九万六壬百章歌卷之八 

  

课体已定课来意，日辰年命三传记，来克日干无差异，参合天官为真议。 

原本此下又有空白四行。 

来意已定见灾祥，却来命上再评章。命上见财财吉昌，逢鬼官病见乖张。 

兄弟父母及妻子，各各推迁本位寻。天官是谁亲不亲，因此推详理自明。 

类落空亡不可寻，却来类上致神明。上神降下是信辰。此法幽微信更真。 

儿孙外逃问阿谁，但看天上卯何之。却还地下卯上推，天罡乘害蛇惊危， 

若问舟车有遗亡，亦如儿孙细评详。卯加巳上地户当。但言丑日信无妨。 

剋应不须死墓推，类应本神日上知，如问文书午上宜，上神降下的无疑。 

酉类妻狞并信息，太阴乘酉三妻偪。财旺妻离镜分劈，加午议亲子淫泆。 

逃亡奴婢天空图，传阴为婢阳为奴。天空加支事最殊，信至人归有所需。 

有人失物问猫儿，使将天上功曹推。临支不捕自归来。临干物不离人时。 

壬日失狗戍加壬，次日寻回不离人。各类如此准拟寻，或投邻家得信音。 

六畜灾屯问太冲，上来子巳酉申同。刀砧汤火屠杀凶，余将临来皆可容。 

兄弟太阴父太常，只看本类落何方？刑害死气及空亡，地上类下尅应详。 

梯子灯擎并衣架，折足桌面兼床下，尽从卯字作加临，端得言来是希诧。 

每日两个天目鬼，四面居重辰上二。重克干上便是祟，以类言之无差异。 

午加戍午寅戌字作三传。妇人劳瘵血来缠。西北火炉相探言，久病妇人终不痊。 

辰加午字床帐惊，人家寝室不安宁，上乘螣蛇蛇来侵，直保堂前有孕人。 

酉加午上婢登堂，匪人为正或偏房，命上螣蛇心血尫，不然恶梦生惊惶。 

酉加午字议婚姻，不然作伐做媒人。若见勾陈不可陈，毕竟缠绵事不成。 

议亲须是问勾陈，不然立处寻其真，辰戍丑未事真诚，余外及空事不成。 

天罡加卯上勾陈，上门寻斗有忧惊。不然患病及相论，部众争田畍不明。 

天罡将为部领看，主权出入事多端。天罡加临虎斩关，欲去不◎上大下厶彼此难。 

传有太阴主托人，太阴去处见其真，辰戍丑未有诚心，余外徒劳不至诚。 

太阴官负擬避差，传无刑克定和谐。太阴空亡明暗乘，官鬼空亡更不才。 

贵人加未莫相论，贵人执拗事难明，只宜随顺莫相争，无罪无僣和且平。 

干用初传见勾陈，用尽心机事不成，先立玄武后勾陈，欲成不成徒费心。 

玄武来加申子辰，天上地下一般陈。论讼取索干事云，百般阻难事难成。 

白虎原是递牒人，末传见者被人论，中传互狀递相申，初传我却讼他人。 

月厌天罡六甲辰，若加卯上鬼来寻，屋头屋尾嚣声频，三五年中命也倾。 

辰戍丑未卯上加，台土当门事可嗟。空勾常贵更来捱，万般阻阂不伸赊。 

子加卯上天后临，进一阴人退一人。若还生死气交侵，一生一死岁中云。 

墓神复日滞难通，四十九日身家蒙，占病气逆食不进，夜里惺惺日里慵。 

墓神临支宅不宁，只堪望信与行人，病人不死也昏迷，宅暗人衰事不清。 

墓神忽来覆命年，病人缠体定难痊，官方牢狱吏迍邅，出行万里自回还。 

九个无头课不知，丁癸亥辛乙未推。官员诰命禄难移，常人还◎事难为。 

初传空亡虚事起，末若祯祥有终始。未传空亡无结果，反将此事作虚说。 

空亡不可便为空，空中喜恶最难工，天上机巧宜变通，地下只言旬內空。 

遁时时里见空亡，甲乙日辰戍亥祥，求谋百事不相当，毕竟无成徒自伤。 

天空加空少诚实，托人虚诈事难凭，老少忧疑莫挂心，灾福旬中总不成。 

天空岁月破临支，宅破人离门户衰，天空加卯土埊隳，信牒虽来病者悲。 

天空加恶人造作，便以天空方位捉，他人造作非为恶，自家造作犹为虐。 

天空本是奏书神，常人官府事相侵，大官登对奏乞频，小官求荐得相亲。 

天空加巳灶口破，人口屯蒙多灾祸，外家信息来相过，呪诅奴婢灶中坐。 

丙丁壬庚巳亥辰，天官天空共贵人，天头地角名返吟，空贵须将反复寻。 

丙丁太乙作天空，利于进取功名通。常人口舌上门攻，求住求迁皆可容。 

壬癸太乙作贵人，先贵后空退有成。及求后贵先空神，旧事重兴喜相寻。 

天倾西北水之源，地隔东南水府宽。占人进退不能前，贵空先后不虚传。 

五个阴干卯酉辰，病人服药斗相争，乙辛九丑又相并，不利阴人病日增。 

寅申寅上乘青龙，对神隔将祸难容，卯酉上有六合攻，人离财散见灾凶。 

午子午上见螣蛇，阴阳离钐实堪嗟 。官病相缠惊怪邪，蛇蟠灶下并庭奢。 

巳亥巳上见元武，船车反覆水来苦。出入欲行多又阻，白浪翻天君记取。 

癸丑癸未日返吟，期约人来日下迎。酒食自来寻起人，余外徒劳枉用心。 

赘婿乱首日同量，天网罡魁本命伤。四课三传实则昌，重冲重破亦无妨。 

“实”字金氏朱笔改“空”字，似以朱笔写“实”字于旁。 

古言赘婿不由己，见贵求财皆不遂。天官若更土神值，万般违拗仍迍滞。 

天罡右目将课中有胜光左目将，外盗原来在眼前。任是大寇也获全，占病缠身不久安。 

“外”原本作“及”。“天罡”旁注“右目将”，“胜光”旁注“左目将”。 

三合之课是杂神，两姓公婆及异亲。干事转手要托人，不然帯众事忧心。 

六甲日贵天门逢，斩关六合次青龙，中传阴生阳位空，未传冲破不相容。 

六壬六癸用天罡，鲸鱼立涧好商量。否极泰来灾自散，一日之忧不相忘。 

注云：一日之中换甲日，癸未救神他必忙。壬戌、癸未、癸丑、癸酉、癸亥，辰未戌。 

六甲之日六合初，上逼下迫自相拘，风气未顺病未除，被人煎逼未伸舒。 

六癸午乘天后武，心血不宁事多阻，不肰堂上尊长苦，年命逢之心栩栩。 

三传传逆要更图，自家进退不伸舒，公人退职官退居，进寸退尺不能无。 

三传传逆望行人，行人不日便相亲，若逢天耳有信音，信到人来定其真。 

命上见财及用财，日上见财财自排，不必青龙六合挨，传财入空空手来。 

注云：日克命上将为命上见财，初传克命上神为用财。 

欲知人出向何方，但看发用在何廂，东西南北细推详，远近地理算短长。 

元武天空主堕胎，死符死气死神栽，勾陈惊滞不稳来，正时克干子不才。 

占胎占产有二分，月日未足尚胎云，或触或病或胎惊，皆取天官验始真。 

日月已足忽惊疑，支辰为母日干儿，却须仔细问占时，剋辰伤母剋干儿。 

不要惊疑子郎生，六合临支儿便真，不克辰时不克干，自然母子两无虑。 

占产不要见三合，三合时日必蹉跎，两姓外家生者多，不然过日胎平和。 

占产不要逆连珠，孩儿不顺母伤躯，三传传顺运有余，吉神吉将少惊虑。 

孕母行年上见阳，生男必定有风光，阴将原来生女子，阴阳反复命难延。 

三朝四日不能生，但看十二支干辰，天目鬼来克母身，为祸为崇各区分。 

午堂丑房卯酉门，天目鬼来相歩行，若更传中有关神，看其等处作灾迍。 

天目鬼与阿谁并，七宝滩中神勿论。祟祸求除即便生，免得爹娘忧与惊。 

天目临他孕母年，未寅太阴不可兼，鬼胎鬼气相加缠，必不成人见祸仇。 

胜光为女太冲儿，详考古文方始知，悬胎伏吟并见机，遇月之时不用疑。 

子午卯酉入传来，未入月者不可偕，若值凶神凶将排，更有天目隐其胎。 

久病人身怕斫轮，门外修车促去程，本命对冲曰飞魂，十个须教损九人。 

占事驿马在三传，事多不决主迁移，今日议定来朝迁，辘轴一煞少人言。 

黄衣使者入传来，临辰尤得信相催，三传入墓天目偕，当时立至下马台。 

久病人身怕见马，杀名拖尸当世下，贵人空亡更休话，后事须教准备也。 

天马名为迯牒神，望人望信向门迎，三传又逆更相亲，此法虽微真更真。 

“谁备”者，备身后事，宜一切。 

若望人来问天空，天空临辰在逡巡，若加卯上出门迎，信息须知在路程。 

候舟直须问太冲，太冲六合有期程，申戌子涉三渊兮在水泮，卯加酉上多虚惊。 

须分左右寻贵人，贵人逆则右边寻，贵人顺则左边觅，百章歌内最幽深。 

占人欲得问课名，《玉历》名多一例推，断课从来灾福真，无令占者得知音。 

失鵝未可问河魁，但问小吉落何支，或在空亡左右推，或临亥子必池塘。 

使者行衙来按巡，来与不来问贵人，临辰便到在逻巡，不来还是隔三辰。 

课中总还畏蒿矢，蒿矢有金血光起，三传申酉地上是，公文吃棒应无理。 

弹射有丸伤痛楚，占命死人伤命苦，辰戍丑未四九所，此体死人知几许。 

占病老人与小囝，逢此二课定逡巡，一弹一射俱不任，须知性命速归阴。 

斩关须是有金气，虎阴申酉分明记，若是青龙逃者逝，无龙争官多获衅。 

三传俱是日之财，丙丁从革做金栽，求财未逐先见乘，财多害己父母灾。 

三传俱是日干类，须防兄弟相连累，过房随娘并义儿，有忧疑虑心下记。 

三传俱是日之鬼，庚辛炎上功名遂，否极泰来更改至，大宜从官有禄位。 

三传相续吉凶随，一事未脱一事来，根苗不断信不诬，旧事新来想不疏。 

虎视传中与螣蛇，占病绝食事可嗟，不是喉中命参差，满口生疮火上炎。 

课名独脚只虛惊，不宜占病问行人，占贼不来惊不宁，任是危除三日清。 

辰加子上后玄乘，此是占人宅破星，散家破宅人淫奔，夫妇乘离有异心。 

午加申上见虎阴，财散人离事鼎新。庚辛逢鬼在门庭，闪人避债面逢迎。 

辛日用巳上见蛇，助刑伐德更吁嗟。一人不喜众人邪，求谋不顺被人遮。 

一云：加庚上见螣蛇，是刑中火克金也。辛德在丙上。 

酉加丁上见三妻，内外纷纭无定时。求财有应三日期，须知玄妙转幽微。 

行年本命破为祸，合用合动转相拘。欲为不为百事虚，自身疑惑无定意。 

初传巳破便无成，中传中辍事相凌。事欲成就却虚陈，末传见破太的真。 

戌亥加支为朱雀，宅中斛斗堆垛脚。常龙戌亥更的确，典质丰隆满架阁。 

寅未子巳作三传，毋令卯酉作行年。夫妇分飞起尽间，男女行年被掠伤。 

功曹作虎在门前，猫儿当门惹祸端。螣蛇惊怪朱雀喧，若克干神被人牵。 

天狗逆行四行神，破刑发害虎勾侵。加人本命火来惊，加宅左右对门寻。 

天马来临门占宅，他人书信多不测。吉吉凶凶神将推，死气物类与分劈。 

墓神死气带刑冲，加宅内外不安凶。更兼四废又来逢，毁拆迁居却可容。 

太岁并马作贵人，或同天月德加临。邻居左右及对门，必是曾迎大贵人。 

寅年正月润下日，巳年四月曲直日，申年七月炎上日，亥年十月从革日。 

白虎乘墓及加支，其宅必定有伏尸。或在邻舍对门推，主祸频频被鬼欺。 

甲子旬，辛未返吟。甲戌旬，乙亥干上子；甲申旬，乙酉返吟。甲午旬，己未伏吟。 

甲辰旬，辛亥干上子。甲寅旬，辛酉干上寅。按，白虎二句即“支乘墓虎有伏尸”也。 

天地二医居宅傍，左右邻居有药房。天空狼藉粪堆墙，酒店小吉为龙常。 

天地二火与月厌，蛇朱狼藉有灾变。若更加辰宜须辨，定知一夕火光现。 

注云：克宅天火之煞，甲首前四，卦内相逢，天烛同意，甲子旬在辰。 

辰戌丑未为篱院，天空空亡须损陷。更加寅卯不堪为，篱穿壁倒无边畔。 

甲子乙亥土神行，篱穿壁倒枉支撑。更逢白虎转猩狞，男虚女血儿肚膨。 

天魁月厌并天鬼，上乘蛇虎加宅地。或在卯酉门初位，宅凶难住迷迁徒。 

天鬼，春酉、夏午、秋卯、冬子。 

天鼠加支并月厌，蛇虎相乘子又见。老鼠白日惊怪见，虚耗钱财官病占。 

天鼠，正月在子，逆行十二支。 

月厌六月来居巳，天鬼其时加午地。加宅邻里邪鬼魅，童子师娘为祸祟。 

辰加午上螣蛇夸，更兼六合又相加。床席下面有毒蛇，若克日干命输它。 

“输”，金氏旁改“乞”。 

劫煞临命大凶神，亥卯未传申生人。润下巳主从革寅，炎上亥生不妄陈。 

吉凶期应日逐挨，凶会吉会共推排。今明有酒今朝醉，明日当醒明日来。 

辰加亥上乙亥日，妇人久病命难存。庚辰日死极端的，十个九个无改易。 

子加卯上是相刑，天后乘之妻女奢。更须求取天后阴，卯日之下雨霖霖。 

支破为阴忧中喜，公人有衅对案起。除此不须别指拟，端的如神而已矣。 

甲辰旬中卯酉卯，甲戌旬中亦天耗。三传空尽无凶挠，二八月中大小耗。 

权衡配偶龟蛇星，巳来加子降天神。子若加巳蛇龟休，阴阳不备事难成。 

申加巳上号玄胎，六合内战子孙灾。占事迟疑便未谐，期约儿孙指日来。 

占产天罡所加时，其时便是子生时。未产将为生日期，远近推量决不移。 

何知人家产欲分，天喜为用立当门。青龙元武在逡巡，六合见子庆佳辰。 

乙亥占来未加乙，太与妇人不相益。新旧病死良辰日，占讼忽然枷锁逼。 

小儿有病告淹延，生死二气俱入传。命上逢生死在传，至今危困也须安。 

三传无顺事缠绵，进退疑惑自迁延。若卜行人会时间，进传带忌有根蟠。 

日上发用内事论，日阴彼我事推论。辰上动时占别人，阴主小口宅灾迍。 

第四辰阴有刑战，定须小口生灾谴。旺相向去自平和，常占否泰依公断。 

辰阴空亡及天空，多因虚诡诳相笼。占人久病有灾凶，欺罔神明心不公。 

午酉递加乘勾陈，宅中难产女人惊。天空奴婢相欺凌，此类丙寅日死人。 

凡欲干事忌破神，干神冲破内人侵。支破却被外人撑，太岁月建官事云。 

经年累月事须详，太岁相加数数将，一年隔岁次第张，不然患病与官妨。 

月建相加数几月，亦如太岁一般说。若遇解神当解结，纵滞难通也喜悦。 

白虎加宅乘生气，妇人有患或产至。兼带血支并血忌，不久生产君须记。 

上件神煞带墓神，必须生产后灾迍。本命行年死类并，因此灾迍主死人。 

仲年仲月仲时辰，何堪月厌又相并。占人目前有祸迍，急令它去免牵人。 

官员迁转问何神，须求日禄在传并。若传支马大分明，有马无禄却难成。 

六癸六戊日返吟，官旺三奇有禄神。何堪传又入三刑，四十五日荷圣恩。 

六甲六庚也三刑，有禄备马备官星。比如戊癸有艰辛，支干俱破乃申寅。 

庚辰之日午加庚，寂寂落空莫问官。便是重权必失权，天罡加子法难觅。 

“罡”，金氏旁注“魁”字。 

天后初传忌四季，白虎为阴多不意。不出季中妻身废，此法切于心上记。 

吉星却入空亡内，凶星又来支干寄。宅废人灾多不意，若占凶事反平易。 

末句即“已灾凶祸反无虞。”之意也。 

太冲无令入酉申，床凳脚损不堪凭。令人脚痛及胃疼，修换坚牢病自平。 

金氏旁改“修换为有救。”癖改为病。 

天空加卯望人来，戌为人力更和谐。若带天喜吉频谐，定须报喜得开怀。 

天空临支或空亡，或在对门左右居。更带四废无吉祥，屋倒门摧欲废将。 

注云：四废，春庚辛，夏壬癸，秋甲乙，冬丙丁。 

死气入传莫占病，忽然生气来加命。临危不死只重症，得入空亡凶更定。 

未加卯上曲直名，东司壁破见人身。老妇久病病难醒，乙日更乘官事频。 

元武来加入浴盆，丰都使者号追魂，病人十日内须倾，出入须防溺水惊。 

反官驿马禄青龙，武职太常白虎通，文龙武虎皆不从，官星不旺也难容。 

贫道新添一百章，未必全为珠玉藏。若有后人情斯者，洞澈天机理妙长。 

                                  

九万百章歌终 

  

天空之阴作元武，盗贼入家相陵侮。天后之阴是白虎，月中弦断应难补。 

三传年命及正时，若逢驿马莫推移。生月后四胎空推，脐带缠头不用疑。 

六戊六癸日伏吟，官旺三奇有福神。何堪传又入三刑，四十五日荷天恩。 

天空加卯地土芜，积秽不洁或当途。不能逐日香火疏，阻隔人财久不居。 

四绝又并马入墓，喜中生灾，人无路。 

不问四墓覆四生，病痊再发讼复兴。仇人和了又重嗔，毕竟墓退生复生。 

前二句原本连此章贯下之，金氏以朱笔画断，余细玩文义，实不相贯，故从前缺文例另录之。 

  

二十宫神六壬所属 

子，                  神后天后，属齐，女虚危三宿。 

丑，                  大吉天乙，属吴，斗牛二宿。 

寅，                  功曹青龙，属越，尾箕二宿。 

卯，                  太冲六合，属宋，氐房心三宿。 

辰，                  天罡勾陈，属郑，角亢。 

巳，                  太乙螣蛇，属楚，翼轸二宿。 

午，                  胜光朱雀，属周，柳星张三。 

未，                  小吉太常，属秦，蟛鬼二宿。 

申，                  传送白虎，属晋，觜参二宿。 

酉，                  从魁太阴，属赵，胃昴毕三宿。 

戍，                  河魁天空，属燕，硅娄二宿。 

亥，                  登明元武，属鲁，室壁二宿。 

  

六壬鬼撮脚卷之八九万百章歌终 

此卷起，总括玉田歌止，共五卷，与前之旬中神煞一卷，俱隐所无。有此者宜敬宝而秘之。春园又记。 

  

 六壬穿杨百章歌卷之九 

  

朱雀来临旺相中，行年月建命相逢，驿马加临日辰用，高名先在荐书中。 

占解试，须得朱雀乘旺相气，更加年命月建，又传驿马加日辰。 

朱雀加临旺相中，上下相生不落空，更乘有气吉神助，高名科甲喜重重。 

太岁为吉将克日辰，年值天乙，定得官也。 

岁为将克日辰年，更为传用是占官，若逢天乙临生旺，日辰蛇虎却徒然。 

求财须是责青龙，龙丧身时定是凶，入水求之百倍丰，若还出水也成空。 

在未，入墓丧身；在雀午乘龙，亦谓丧身求财无气。在亥谓之入水，利多，在子谓之出水，则利少。 

日时之上要财临，莫犯空亡亡劫神，贵人龙雀乘干克，二马带贵须速寻。 

初末传有气，怕犯空，贵人等乘日，复见克为财。贵人等带二马，乘财者，隔州路出外之财。 

年财临岁月主缠，龙蛇营运及妆奁，玄僧虎孝屠公吏，省眷勾合斗田园。 

玄僧道之财，虎孝家、公吏、屠 。 

后阴妇女与金银，太常衣服贷亲人，天空争夺最不仁，贵人尊长赐时新。 

财带阴后，是妇人金银钗钏之财；太常是借贷衣服之财。天空是争夺之财，贵人是尊长赐与之财。 

青龙受克利难图，龙克岁君利有余，财加生旺意自用，用起空亡才自除。 

卯占早近卯阳临，阴局须迟远处音。二月中气分离事，酉居八月反兹寻。卯居阳局，主早信，阳朝信也。卯曰门，卯临阴局，主晚信并迟。在春分时占得，主分离信。酉临阳局，主暗远信并迟信，临阴局，主早近明信。在秋分占，主分离信。 

欲知丹诏发京华，传内岁君月将查，天马一处并交加，此为天子信无差。 

虎马却来厌煞乘，传中不与水神并，相旺更没空亡煞，殿头内职信分明。 

殿班内职，走马信至也。 

远信月将加正时，日上神阴是信期，信建临官并帝旺，方神无气信方归。 

日上神阴，是信神。信神带官旺即来，囚死空即无信也。神建旺处，信至之期。家神旺无信，休囚立至。 

武来克信信随归，信来克武尚犹迟，更看元武入墓时，此是信来端的期。 

信来传内害兼空，信必欺诬不可从，信为日鬼复刑害，语定侵凌用意凶。 

信神带六害空亡入传，或立于空亡之地，为诈信。信神为日鬼带刑害，有人侵凌之意。 

行人若要问来期，四课行年六处摧，辰上两课立见归，日干两课到时迟。 

行人行年入四课，得辰上两课发用，定来速。日上两课来迟。 

正贵为用即时来。三传俱顺却徘徊。阳日伏吟传内归，行人带马不须催。正贵为用立至，正时见返吟未到。阳日伏吟，如丙寅日，巳申寅，自外传内，立至。又如戊寅日，申亥寅，占行人立至，以初传日辰为用。飞神又带马，故来迟。日为外，辰为内，辛未日伏吟，阴日伏吟，未丑戌，自内传出外，行人未归也。 

欲问行人来未来，但将飞伏二神猜。第三第四不用摧，飞即临门伏未回。 

传上神克日干为飞，日干克传上神为伏，更加传上第三第四为用，来得尤速。 

白虎行年道路神，贵人太岁本家尊，家旺路衰归骑奔，家衰路旺未回身。 

白虎行年为路，贵岁为家。 

路在空亡败墓乡，家神克路路神空，行年白虎会今日，便是归期不用详。 

行年白虎二神合日即归。 

三传中神克岁君，行子忧灾虎病侵，阳吟外至人内传，阴内传外杳无音。 

游神加孟尚迟迟，仲季加之不从归，贵人加日至不疑，天罡加季不移时。 

游神，春巳、夏子、秋酉、冬辰，加孟未至，加仲季不久至。 

白虎加临在戌宫，用神卯酉亥相逢，定须即日解归骢，二马临墓占一同。 

若是音信尚未通，朱雀之阴问来踪。 

马旺即到，丁卯日辰时，辰加卯为用，上见虎，又天马克日上，当是巳时归。 

行逾千里贵前寻，倍此而须数后程。前去后归两般论，彼此原来第五辰。 

近行龙路月为家，路克家回家克赊。返吟为用月复加，望人立至定无差。 

乘神家克路未回，是太阴克青龙所乘神。返吟为用，太阴加立至。返吟时，占行人多不来。 

虽是二马传墓，亦不来。返吟日为用，与月建相会，立至。 

欲将所孕卜月日，先看发用在何方，一二贵前主弄璋，四三贵后细消详。 

用在第一二课，又在在乙前是男。用在三四课，又乙后是女。 

阴人年见有女占，那堪传送复加年，三传俱阴女不错，纯是阳时男有缘。行年上见阴是女，阳是男，三传俱阳生男，俱阴生女。假令用在日阳，阳旺在卯，上见子，子为阳，即生男；阳日取日干旺处，阴日支生处是也。 

三传内藏卯酉神，两门出入是其因。子午乘龙妻妾娠，血支血忌生气并。 

月将加产母行年，数至今日日辰看，若值空亡兼命年，三合四煞望生难。 

月将加母行年，数至今辰，若空及年命值四杀三合，凶。 

用神月建母行年，三处同将一法占，阴即为女阳即男，三处二空胎尽然。 

三处见两重空亡，又加墓地是胎。 

螣蛇白虎若重逢，更带儿传两子同，三传大杀飞廉虎玄同，须更立产在其中。蛇虎两重者，假令巳作蛇，巳在蛇本位，故云重。又须带儿子，主双生。假如己巳日午将巳时，虎视课，两重申，申即两重白虎也，后于申月申时生两男。若三传中逢大煞、白虎、天空，立产。大煞旁，金氏朱注“飞廉”。 

类不逢空旺相乘，传生支合事须成，见类日鬼空刑害，所干不遂类中明。干事，三传上下相生，支神三六合干合，所干成。虽是见类，与今日为鬼，或刑害空亡，三传见害，不成。传中用事之人，须此原本作“比”字。言之。 

占婚二后忌刑伤，子逢天后女贤良，丑为天乙男清秀，占妻占得喜非常。 

二后无克战刑害，若子作天后，女新妍；丑作天乙，男清俊。 

假如寅卯日占婚，亥卯未局作传神。必是连枝带叶亲，两个姑舅作来回。 

寅卯日传曲直，巳午日得炎上。 

若逢巳酉丑三传，婚姻异类隔山川。五行依此言三合，须知四格不同然。 

从革难成，众中分杂之意也。 

旺气与日为官鬼，勾朱贵会讼官司。相历不陷于涉害，支干三六合为贵。 

占鬼，传中见旺气来克，为官鬼，更雀勾贵者，便言事因官府。又神将上下不落空亡，又须不历涉害。与支干上三合六合，官司必成，对讼伸雪必胜，人老占病必死。如丙子日午将寅时老病。 

相气日鬼入传时，吉神生合干官司，雀勾刑害日财为，落空争理失便宜。传中相气克日为鬼，若得吉神良将，上下相生，六合三合，或干贵或，主谋生事，及干官理事，若刑害与日为财者，主官中争财，落空不成。 

相气初克日为财，定知财上事关怀。将是后阴并六合，便于妻妾位中猜。 

传中见相气，与日为财，即主财事。后阴六合，便是妻事。为今日子孙，便言子孙。 

传死占日为鬼并，死兼丧吊墓煞乘，蛇虎玄命丧家事，披刑带煞任须停。 

传中死气克日，披刑煞等，官任上占得，必因丧人而归也。 

囚动日鬼二狱逢，传墓勾蛇雀虎丛，官灾牢禁系狱中，化作空贵反不凶。 

传见囚气克日，重加天地二狱，或传入墓，将见雀等凶。 

天狱，春辰、夏午、秋戌、冬子。一云夏未冬丑。地狱，正戌逆行十二辰，月狱同。 

囚气岁月并飞廉，煞上天赦朱雀兼。官吏终须见赦原，囚与日和藏避占。传中囚死动，岁月二马并大煞，或大杀之上得雀与天赦，定赦原。若囚气与正和，神将无战者，其人占藏避。天赦，正未顺四季。大煞，正戌、二巳、三午、四未、五寅、六卯、七辰、八亥、九子、十丑、十一申、十二酉，即飞廉。 

休动与正墓神并，被刑害鬼病来萦，老幼逢休死之灵，如用官鬼讼之嗔。传中休气动，今日墓神披刑害鬼，主占病。与日何类，便是何等人病。生日为父母， 即言父母老者之类。小儿占得必死。生气才生，休乃老者，故曰死。 

卯酉为格子午关，天罡加处事多艰。加于子卯多阻滞，午酉河津道路艰。 

天罡加子午为关，卯酉为格。子上为天关，午上为地关。卯为天格，酉上为地格。 

天之关格，必因天时风雨之类所格；地之关格，必因路险河涨、关津所格。 

涉害为用得火神，下临壬癸隔江津。土神若见甲与寅，定应阻隔在山林。 

涉害为用，得火神，下临壬癸，水路有阻隔。若用土神，下临甲寅，以山林来向有阻也。 

涉害为用得金神，下临巳午散财因。木神在于庚辛上，衢路兵戈阻隔人。 

更以式中刑害空亡、官鬼旺相休囚消息言之。 

天空乘未井为妖，家内兴灾非一朝。勾陈辰卯讼相抬，血忌来临讼不饶。 

井妖，主家中有宿病之人。 

勾陈朱雀及六合，官事占之未免迍。如乘戌卯丑传上，问病须教泪满襟。 

河魁休旧住河魁，尊长遭殃是此媒。若逢天后阴人害，戌日丑加戌上猜。 

戌日加戌，尊长病。戌日丑加戌同。 

岁临支上人宅迍，下克之时灾更深。支上鬼加主迁动，如逢白虎病伤人。 

太岁入宅，又克支，凶；加支，是鬼，主宅移。 

禄前一位为羊刃，三传日辰忌见临。非官即病脓血疾，加宅作虎血阴人。 

六合乙卯木为之，子孙凶吉忧中推。如临申酉定悲泣，木绝鬼祸逢何疑。 

申酉作六合，子不利。 

天后三传与日辰，天后之阴虎害人，占妻病此验如神，假饶有救死为邻。 

男子占之克妻，假令丙寅日子将辰时，戌加寅为用，占妻病，乃半月必死，后阴作虎。 

丑加戌土作白虎，外人丧服入家中。午加卯上子细家，托人失信事无功。 

寅能生火，卯能杀也。火生于寅，败于卯。午加卯用，庚壬二子日。 

丑加河魁更作空，奴仆为人最叵容。加临支上混一同，未许教君取次穷。 

丑加支上虎临传，田产交加事可占。切须僧道事干连，式中推究意精专。 

午加支上作螣蛇，寅日占来回禄嗟。假饶得免焚其宅，遗祸乡邻乱似麻。壬寅日午加寅。 

巳到天罡定主丧，出门或见哭彷徨。若临干上作朱雀，定知官事与推详。 

巳加辰，为孝服事，或出门途、哭泣事。乙木主丧车，巳为轸星。巳加朱雀，必占灶事。庚辛 

占见蒿矢，巳加辰；癸卯日辰加卯，巳加辰，午加巳，三传辰巳午； 

癸酉日遥克，未加申，巳加午，午加未，三传未午巳。 

巳加卯上意何如？木履弓弩推不虚。加申作阴口舌虞，入官事讼必因朱。巳加卯，以木履弓弩推之，若巳加申作太阴，主阴人和合，中有口舌。若作雀，便言讼。巳加申相刑合，癸亥日是；辛卯、癸未日，巳加卯遥克。 

螣蛇入庙刀铁因，翻作青龙险峻临。申加巳上用为真，古法分明验若神。申加巳，定占刀铁事。若作龙，疑险事。申亥寅，六甲、六丁、六丙、庚寅、丁巳，夜蛇；壬寅、癸巳，夜龙。 

斗加日本名天狱，得是须知卜讼庭。会见贵人并六害，交加之事及相萦。 

乙日辰加亥，乙木生于亥，辰斗罡也，故知占讼。又见贵人六害，主交加牵连。 

午火临亥死绝神，传中丑午害同详。若还临在空亡上，定知虚扰不为殃。 

传中丑午为六害，入空亡不为殃。午丑申，子未寅。 

假令今日是庚辰，太乙为用属比邻。辰日若用起太乙，应在未日巳时真。 

用传与日是妻财，类是阴人反卦猜。更见后阴并六合，妻背夫心仔细裁。 

妻财类，须是阴神及反吟，作如此占。 

大凡远近日何占，用占月内岁寻常。传神旬里不虚言，直日无疑应日前。 

如太岁在寅，发用在寅，则在年内；用起斗建，则应在月内；用起日干，不出旬；用起支神，不出一日。 

奴是天魁与天空，从魁为婢太阴同。妾求天乙若临从，分明花药作仪容。 

壬癸终于艮卦中，事若浮云岂有踪？甲惭乙尤怕到离宫，花随流水去匆匆。 

绝神，木到午死，水到艮病。 

戊己怕逢曲直乡，木旺逢侵忌有殃。庚辛炎上不商量，火忌水神有所妨。 

鬼三合，戊己土知木局，为鬼旺，庚辛日炎上，不利。 

丙丁龙合散人财，勾陈辰神主官灾。白虎魁罡巳午来，中人孝服事堪猜。 

神将自战，龙合属木，丙丁见之，为火出木尽灰烟。勾陈土加卯不得地，魁罡加巳午主孝服。 

进策干谒到侯门，日辰年上贵人存。龙合入传喜气津，蛇虎加之必避奔。 

须是贵加日辰行年，龙合入传，主贵人见喜。蛇虎不出现，纵见亦不喜。 

子午返吟移床房，己巳元武灶两厢。天空加巳灶破损，此言应验不寻常。 

己巳日返吟，夜将得元武，主两处有灶。 

亥日辰加亥用真，退人进口岂佥音？天门在亥天关辰，此法从来不易深。 

体得无淫六害随，娼家妇女不须疑。酉日落空亡酉地，寡妇元来极易详。 

如甲戌旬，以申酉为空亡。 

旺鬼占官属禁囚，相妻争贷死伤忧。囚主讼刑休病愁，此法从来不易求。春木旺、火相、土死、金囚、水休。如戊己日占得木神动，主官事。若传入三光、三阳等课，不得一例断之为官事也。壬癸日占得用起火神准的，若不是妻财，不得一例断之。 

龙为玄武乘牛背，加在日神为用辰。来情定是占走失，甲戊庚戌日为真。 

辰加丑见元武，如今日支干，又是发用。若是甲戊庚三戌日得此课，定占走失。 

辰加酉上作青龙，刺腿之人必是佣。辰还加亥作玄武，贵失终须是败踪。 

刺龙指腿上之人。 

玄武在亥盗难追，在戌须关入墓迷。若带空亡败可期，带马他乡定捕之。 

或临羊刃主残伤，大煞主财落空亡。带死不过三日败，生气出月见其赃。 

元武临羊刃主伤，大杀主失。 

物初主末贼居中，初克中传赃露踪。末克其中囚首捕，中来克末反遭凶。 

中来克末，盗伤捕人、害主故也。 

元乘二马不辞危，跨屋逾垣捷似飞。地户水窗穿窍入，天门楼阁逐绳归。 

地户，坎宫也，玄乘地户，必从水地道来。乘天门，必自天梯绳来。 

玄武天门二马驰，长绳之煞就中推，何必逾墙凿壁回？天窗悬煞入无疑。 

长绳杀，正酉顺四仲，周而复始。 

用起三交罗网同，关隔相并路难通，三者数逢盗易穷，空亡劫反失前功。 

天罗地网卦，易败；空亡，便执捕，亦远遁不获。 

勾陈一神忌落空，捕人百计不成功。若非怯懦赏不克，盗弃旺气难当锋。要勾陈有气。若在空亡，非捕人力不能敌，即赏钱不克其意，不宜勾前。元武旺又得地，则难捕。春占甲乙木为武临寅卯，得也；临申酉，失也。 

武居死气日辰刑，雀来克武盗哀鸣。玄武若与德神并，不须更问贼人名。有德不败。 

失脱逃亡欲问津，但欲玄武即阴神。天乙在前盗伏匿，天乙在后去逡巡。 

路神乘虎物乘阴，败墓赃明官旺沉。路克太阴赃自见，阴来克虎物难寻。 

更看路神干合处，见将赃出定何辰。 

太阴，财也。不墓绝，不在官旺之地，失财物见。欲赃出，以路干合处期之。 

阳罡为墓与日居，中他贼害事非虚。天罡为龙恶人爽，盗不出龙文刺躯。 

罡为墓鬼，与日干并，故主贼谋害。 

日干之神是主人，奴婢却于辰上寻。初传主人逃是末，岁月破空逃损身。 

主克逃者易获，空亡、岁月破，逃者凶。 

逃在临官帝旺乡，回来害主必为殃。勾陈乘处是逃者，勾陈在午取南方。 

看勾陈临何方。如临午，逃者在南方，余仿此。 

子逃父贵子勾神，父若克子子易寻。子来克父多不返，空亡无气去因循。 

勾弟空兄逃外因，弟逃克空兄克陈。递克都是不归人，欲知逃处贵太阴。 

且如阴乘卯，在东方之类。 

课中惟有病难推，月厌作虎加在支。死气入传凶太甚，定知三日死无疑。 

常占主哭声，占病必死。 

虎加生气病传尸，干绝用神竟定衰。未丑加卯目无辉，若占妇人病必危。 

目无辉者，言目不明也。 

玄胎心腹满膨胀，婴儿占之必夭亡。贵坐魁罡须气逆，昏迷元武共消详。 

占病悬胎课，必心腹满闷，小儿再受胎之象。乳食有伤吐泻而死。 

贵作魁罡，北方勾魂之卒已到。即北阴遣卒拿魂。 

龙乘死气夏秋棺，虎作丧门救疗难。若见魁罡本命上，加干为用必归泉。 

青龙夏难飞，季占得为棺椁。丧门加白虎上，凶。 

甲乙之日病来占，天罡加卯作初传。若逢白虎传中现，必是腰疼不可言。 

支刑落空小口亡，六害临宅是忧惶。日德落空尊长亡，若无尊长自身防。 

占小儿，忌支刑，更空亡六害加宅，主啾唧。日德空亡，凶。 

甲日辰加寅用时，定知宅内不和夷。天罡加卯妻应病，寅卯辰年吐不医。 

血支血忌白虎并，家间脓血病缠婴。鬼罡加支伏尸在，虎临日本命归阴。 

白虎加支血忌灾，虎加本命日难产。阙下二句无考。 

天后临日作日鬼，妇人脾血病连绵。若是神后加罡上，妇殴其姑不可言。 

天后加日为鬼，血崩之症。子加辰，主妇犯悖逆。 

蛇入鸡巢虎入乘，女人积气已成形。巳加亥作死气上，自缢伤身在宅惊。 

巳加酉作虎，女人血疴。巳加亥作死气上宅，宅自缢鬼为祟。 

子加天罡作白虎，辛日占病定难医。午作螣蛇临酉上，一体消详不用疑。 

六辛日午为贵人，虽不入传亦凶，亦主长上人不吉。 

辛酉占病未加寅，传中蛇虎又同临。未中鬼宿遭寅克，妇人邪气丧其心。 

未中有鬼宿，小吉为妇人，加寅鬼门上受克，主病在心。 

猴入鸡巢虎又乘，夏四五月麦收成。余月来占别有情，定知占病甚分明。 

传中太乙克干神，子将白虎气沉沉。若占事定干儿女，此法占之若有神。 

太乙入传为日支鬼，占事则干儿女为扰。 

青龙亥子若相逢，白虎偏嫌巳午宫。天君未上休占病，若因青龙若归踪。 

妇人不利，占病即死。 

白虎从来号恶神，占病传中忌见君。克干更临年命上，墓神死气定伤人。 

丧吊三丘五墓临，浴盆玄至作传神。贵人克命人便到，魂归岱岭只逡巡。 

丙辰日占，亥申巳爱克日，亥用庚，又乘生气受日鬼是也。 

勾陈血气为头疼，空用腹馁及师憎。武用脾肾手足病，河伯鬼神愿未清。 

勾陈为病，血气壅肿，伤寒之疾。空鬼，师为祟主。武主脾肾泻痢之疾。鬼祟即河伯等心愿，速宜酬禳。 

辛金绝气在寅方，女人占病命堪伤，虎化儿子于北地，爪牙无用不须防。 

虎庚申金乡到于亥子二位水乡，是虎化子，不凶。以其相生之谓也，故不凶。 

太阴辛酉，忌临寅位，此金绝之地也。 

犬入猪栏久必殃，羊投虎穴复为常。医师络绎不离房，须知覆体命难量。 

戌日加亥，久病可待。未日寅加作太常，定主来占病。 

此首金氏旁改云“犬入猪栏长上当，羊投虎穴不寻常，医师络绎不离房，有救干神解此殃。” 

盗神之法两边求，六甲旬前一位搜。不然春卯夏午头，秋鸡冬鼠问根由。 

六甲旬前一辰，如甲子旬在丑上之类。元武乘盗神，并皆主盗。又武之阴为盗神。 

  

大清乾隆三十九年岁次甲午戊辰月朔日 春园施锦堂谨抄 

通天鬼翼赋卷之十 

  

宜讨神渊，穷究方员。 

讨，论也。神渊者，鬼神之机妙也。 

测阴阳之隐奥，剖天地之幽玄。 

亡踪获兔，妙在日辰之通变； 

无中取有，先论支干之当权。 

干为身，支为宅。 

日者尊长官人，东南贤德，京府州军，弓箭罗网，克辰上神,顺也。 

辰者卑幼，小人奸邪，百姓，西北镇店，马兽鱼鳖，克日上神，逆也。宜细辨之。 

破合刑冲，克处先推发用；局分向背，当临孟季精研。 

昼夜贵人逆顺，六壬之主也。当观其式内贵人，加孟责季上神；加季仲上神；加仲孟神。 

若年主事神则于日格上定。又法准应，来无季孟神主事，便用贵人。 

用顺，前三传主事；用逆，后三传主事也。 

是以相生而不扰，战敌以成凶。 

用死终生，若涸鲆之得水；用生终死，如被火以投风。 

初死末生名出墓，狱不成凶；死者墓之地，生者旺之乡也。 

不义不仁，盖为传中反背。有来有去，皆因子母和同。 

子加母，失礼，逆也。母加子，有理，顺也。出《神枢经》。 

假如初见子，末见申，金生水，子加母逆；初寅末午，木生火，母见子，顺也。 

恶将相刑，逢鬼贼而可畏； 

生神同德，遇吉将而有权。 

终末克始，夜行逢道； 

始克终末，逸马失缰。 

初凶后吉，穿针于皓月之中； 

始吉终凶，秉烛于狂风之内。 

式中全吉，未必无凶。 

三传皆吉，若逢旺鬼贼日，吉变为凶。假令壬癸日未丑戌，将得龙后乙，全局。缘三土克水，日鬼太旺。此因财上起祸。子是女人，必讼于官，乃吉中有凶也。

若犯纯凶；凶中有吉；传中有鬼，须察休囚。 

见相鬼争财，旺鬼官事，休鬼疾病，死鬼丧孝，囚鬼官刑。 

所立之方，何人得地。 

详所立之方，如鬼临申酉，西方人生害，余准此详云。 

救神失备，未必无凶。 

假如庚寅日正月寅时课，太乙临庚为用，是日鬼。中传功曹，末见登明。此末传克初为救神。太乙临始为近，登明加寅为远。登明见太乙克庚，欲救地逆远，势力不逮，此为失备也。

若犯空亡，密云不雨。吉凶皆不成也。 

日辰战斗，详胜负以验虚真。 

旺相气真实也，囚死气虚诈也。日神克支神，主胜；辰神克干神，客胜也。 

支干偕和，会阴阳而能罪结。 

日神相生，必解凶也。 

刚柔上下内外，推男女忧疑。 

刚日发用，上克下，事从外来，因男子起。下克上，事从内起因女人起。神遥克日，事从外起；日遥克神，事从内生。刚昴主外，柔昴主内。

用事传神休旺，察往来否泰。 

发用月建传神，用太岁，一年之事；月建一月之事。日辰旬中一日之事。出《金匮经》。 

生我日喜，克我日悲。 

壬癸日庚辛，主喜事也。 

罡临前后，己性推期。 

罡者，辰也，若临日辰前，其灾已过；在日辰后，其灾未退。若罡在日辰，旦名。 

相伤兮萦灾内外。 

日克辰战，日遥克神，主内起。辰遥克日，主外起。以天官断之。 

阴阳进退，辨高低新故浮沉。 

日上阴阳之神，主于自身；辰上阴阳之神，主于他人。 

事用分途，详内外虚防克己。 

主事神属阴，管其内事；发用神属阳，管其外事。 

分途者，子为升阳之途，午为适阴之途。用神临子至巳为内，午至亥为外，外逆内顺。 

五行或临交类，主斗为奇。 

金入木则官事口舌，水入火则主惊恐，土入水主遗财病，木入土主牢狱口舌。假如二月乙巳日午时占，从魁临巳为用，将得六合木临金；中见大吉土，天后水临之，此为水入土；末传太乙火将，得白虎，此为金入火。三传战斗，此之为交车也。类者，五行同类相临也。临金，移途分异，相伤呻吟；木加木非灾飞祸，争财竞禄；水加水口舌盗贼；火加火口舌飞祸，疾病相畏；土加土住居不常，迁徒之象。假如八月甲子日辰时，寅巳申三传，乃临同类也。

八方涉有浅深，风飘水涨。 

此又论远行阻隔闭塞之厄。八方者，八卦也。如乾金老阳，坤土老阴之类。 

假令三月乙卯酉时占，天罡加卯为用，将得勾陈；中传太乙，将得青龙；末传胜光，将得天空。卦名龙战、乱首、斩关、无淫，此课主家宅不宁，卑凌尊老，因此遁离道路，天地闭塞，门户不通。又主雷雨闪电，何也？法曰：天罡为关，下加卯为门户；卯属震，震为雷雨。临六害，式中见青龙主雨，中见太乙，巽为风。又见勾陈，卦名龙战，必有风雨关津之隔。 

涉有浅深者，涉害也。若用神涉害，将得火临水，为江河泛涨之隔。若用土神，下临寅卯，因山林有阻。若用金神，下临丙丁，主消折财帛之隔。若水神下临庚辛，因兵贼隔。用神下涉害寅卯，主风。若亥子，江河水涨之隔。余详之。 

天乙顺逆，推阴女之与阳男。 

天乙顺，利阳男，不利女人。天一逆，利女子，不利男人。 

支干盘旋，分速前之同缓后。 

发用、日辰在天乙前顺主事速。发用、日辰在天乙后逆，主事慢。 

神藏煞没，罡斗移宫。内外潜机，用推孟季。 

神藏则吉，煞没无凶。若天罡加孟，神在内，煞在外。加仲，神在门，杀将入；加季，神在外，煞在内。

频频灾蹇，年神与日将相仇。 

年者，男一岁起丙寅顺行；女一岁起壬申逆行。右年上神克日上神，名不及；日上神克年上神，名失节。若见此神，凶不可解。

簇簇官灾，天乙受用神所制。 

用神遥克贵神，名四闭卦，凶神同克发用者，大凶。 

畏乡有鬼，面皱眉头。 

克日之乡见鬼宅，是名鬼得地，必主愁嗟。假如庚辰日申将未时，胜光发用，将得螣蛇，下临巳而克庚，为畏乡之鬼。无救神主愁也。假令十月辛亥日未时，午临亥，下贼发上，与日为鬼。

族内逢亲，宅生喜悦。 

若式中见官鬼可愁，若遇亲戚，无损害之意。可喜。常以阳干生今日为父，阴干生今日为母。阳支生今日为叔，阴支生今日为外母。今日比阳干为兄，今日比阴干为弟妹。今日生阳支为侄，阴支为侄女。今日克阴干为妻，克支为妾。假令庚 年正月甲寅日酉时占，日上神为用，甲日以辰为财，时遁是其子孙。何也？为日上事神，遁得丙辰为子孙。将六合木与今日比和。若乘太阴白虎，克日木为鬼，却财化为鬼也。 

传中副将，鬼贼恶并于宫中。 

式中副将与将同宫贼日，其灾可发。若无副将，其灾不可发也。白虎正月申顺支，主道路丧亡。朱雀正月巳顺支，主官灾口舌。勾陈正月丑顺支，主斗讼。玄武正月亥顺支，主盗贼阴私伏匿。螣蛇正月辰顺支，主惊恐。天空旬内纳音，不主事。如甲子日甲子旬见水是也，此神主虚诈。假令正月庚午日寅时占，日上见太乙贼日，将朱雀，正月起巳，此为同宫贼日，其灾祸必须发也。 

宅日呻吟，蛇虎忌临于支上。 

常以日为人，辰为宅，蛇虎临于辰上，并克日辰，主呻吟也。 

角星来临四仲，关隔难通。 

角木狡，天罡中星也。罡加子午卯酉为关隔闭塞。卯酉为隔。子午为关。加子为天关，加午为地关。加卯为天隔。加酉地隔。凡课遇天地关隔，所为之事或因地利，或衢路关津隔。或因天时风雨所阻。卯酉为门户，关隔者，亦有多门。三交、天罗地网、斩关、从革主隔，遇旺相气与吉将并，主改革，变富贵之福也。若天狱岁月二破与蛇虎并，主丧死兵革之凶隔。若用干犯亡而有行之兆。从革谓其革故，有旺气则革而增进，死气则革而主退。若巳酉丑，革变而不顺，主隔也。三传内战，主内外不相和而隔。三传内，若中传克始末，主首尾不见而隔。刚昴，道路关梁而隔。柔昴与伏吟，主潜伏不欲见人而隔。若涉害，主道路有隔也。 

武盗若匿孤虚，追收不捕。 

元武逆度四辰，为武盗。假令正月甲子日卯时来占，天鬼为用，将得六合，中得天罡，上见元武，此为元武之阳神，追亡女，在阳神下也。其女必往西南去，以玄武临申故也。从武逆数四辰，见大吉临巳，此元武之阴神也。若追亡男，主盗贼必东南去也。若旬日之内，以玄武本位上所得之神为阴神，即武盗也。假令四月乙酉日子将占，太乙临酉，将得元武，为亡女在西方。太乙本位得大吉，以为武盗。缘大吉带相气，不敢为盗，乃责大吉本位上，见从魁，此为盗神，上见螣蛇，下临丘冢，盗人从西往东，丘墓之仙。必见惊恐而败匿藏隐也。元武若匿孤虚之地，捕者不获。  

旬      中    孤    虚 

甲子           戌亥   辰巳 

甲戌           申酉   寅卯 

甲申           午未   子丑 

甲午           辰巳   戌亥 

甲辰           寅卯   申酉 

甲寅           子丑   午未 

天门地户，乘神符而涉杜门。玉女扶身，作禹步而乘黄黑。 

论亡匿之人，若遇此，即可通于鬼神也。天门地户，经云：“六合为天门，太阴为地户。逃亡当令六合临日，太阴临辰而出，为天门地户，不可克逃人年上神也。”六合太阴者，天道也，亡人乘之，乃万全。若有九天九地，必万里安。 

又一注：“九天九地各有上下，春寅为九天上，申为九天下；夏午为九天上，子为九天下。秋申为九天上，寅为九天下。冬子为九天上，午为九天下。太阴临九地下，六合临九天上，临杜门而出，逃亡人必免其祸也。杜乃八门中之一门也。此门可以逃遁。八门者，休生伤杜景死惊开。出休门，遇贵人得财。出生门，遇官吉。出伤门，见血光逢盗。出杜门，利隐遁逃匿。出景门，破财，八十里吉。出死门，主死丧哭泣之事。出惊门，遇斗讼惊恐。出开门，逢酒食提挈。 

假令十月寅将，壬辰日戌时，占得小吉临卯为用，此为门户动摇，为因诉讼文字交加，雀乘小吉与日为鬼，事有不宁，逃亡也。中见登明，将得天空，必因欺诈而起。甲申旬，以午未为孤，下临孤而必逃匿，终不能获。末见太冲，将得太阴，下临日上辰上见传送，将得六合，此为天门。壬辰日，秋冬日在七宫，太阴临生门，逃必善终也。 

神符者，《六甲经》云：“每出天门入地户，或出地户入天门，执神符而去。神符者，必以月蚀夜，取牡荆木，或梧桐木，必阴上之木，长九寸，广二寸，厚三分，辰砂书神名字于上。” 

丁神    名     字 

丁卯   九林     阴荄 

丁酉   费       子杨 

丁未   屈       玉 

丁巳   许威    地道 

丁丑   梁立    叔 

丁亥   陆成    陵音 

凡书六神，锦囊盛之，逃时手指前方，玉女者，乃六丁也。经云“玉女左右，远行不及，登天梁者，亦不可极。入地户者，隐无形三城，乘青龙者，一十九里，三翼乙神所福也。禹步者，太乙之正面也。左足在前，右足在后，乃趋三步，或九步是也。初出禹步入也。空之辰难所见也。”又经云：“亡匿者，向其上呼其神名，去则追我，来则藏我，以左手中指画地，取土置地上，又涂鼻、人中，咒曰‘天翻地覆，九道皆塞。有追我者，至此而极。’咒讫，因越而行六十步，解衣服，草置地，以为门梁，越而去，取其半草半障龙回捉，太阴中无人见也。”又经云：“四天者，功曹传送及用胜光，各不欲克今日，是谓阴之阳冲强，亲者必变妖殃，以知天门不获，天门不敌亡人年上神，以知地户不获孤虚之神，不欲见亡人，始日以知，岂不获其神金氏旁注改‘辰’，必定其神，六癸之神不欲克亡人，始云日辰乃建除满平定执破危成收开闭之地，亡人不获，余者皆败。假令二月建卯，辰为除，未为定，所为传相得微审下道至秘要而神参也。” 

发用咸临健旺，举事亨通。支干上带休囚，心怀畏惧。青龙气逢衰鬼，产致虚花。 

吉将主吉，带休囚之鬼克日者，变喜成凶也。假令正月甲子日申时，青龙主钱财之喜，传送乃日鬼，有争讼事也。 

白虎神值生合，忧成吉利。 

白虎主病死，下乘生旺相气，与今日相生、三合、六合，必患人临丧而能复生，乃为吉也。 

命遇不合，由旬内之低昂。 

若式中虽遇三合六合，吉不遇吉者，何由？六甲旬中之空亡，天空不见人也。 

财不进财，奈鬼途之阻隔。 

假令八月丙子日巳时占，以河魁发用，将得天后，中传从鬼，将得太阴，末传传送，将元武，此课主女人二子，隐匿道路财帛，却后贼人当路阻隔，终不得入手，见贼为发用也。 

乙庚怀暗，喜怖巳午。之为双金，木作财星。畏丙丁之见害，奇仪若犯，枯木重荣。 

三奇，子戌旬丑发用，申午旬子用，辰寅旬亥用。六仪六甲旬首发用也，主病者有康吉之兆。 

刑害相临，昏灯尽燎。三刑六害传中见者，灾难解也。 

又值传中光怪，须忧烟灶生灾。光怪神，正月起戌逆行四季，主有火灾。 

索煞伤身，恐有稠林自缢。 

索煞，正月起卯逆行四仲，与蛇虎临并及乘死神者，主自缢。 

死神同立白虎，哭泣临门。 

死神正月起巳，顺行十二支。与白虎并，主有死伤之厄。式中见儿女，即言儿女。若见父母，即言父母也。

井煞相乘死气，凶殃防水。 

井煞，正月起未，顺行十二支。死气，正月起午，顺行。二煞若乘白虎六害而克日者，主落井之灾。若不克者，不死于井中，临危有救。 

奸门天后，妇女荒淫。 

奸门者，正月起申顺行四孟。与天后并，主妇女淫泆。又得昴星、无淫、六合尤应也。阳不备，二女争男。阴不备，二男争女。下克上，三传皆阳，男佞女也。三传皆阴，女佞男也。三传二阳一阴，男争女。三传二阴一阳，女争男。阳神得地，男吉；阴神得地，女吉。 

狱吏天牢，官刑禁系。 

狱神，正月起未，顺行四季。又云，狱神正月从辰，二月戌，十二月周而复始，辰戌起止。吏神，春寅、夏巳、秋申、冬亥。天牢，正月起丑，逆行十二支。恶煞克日，主牢狱官司不利。 

天道见反覆，量动静而游清波。 

天地翻覆，即返吟，凡百事不宁也。 

课象临歧路，见游行而复白玉。 

临歧者，在道路也。详何卦主于远行。涉害、弹射、游子，不可不知也。涉害，主沉滞迟留，蒿矢主日月岁久，不然地理远也，必有交加之意。若用神与日三合六合，三传终始相得，吉辰良将不内战，主外来远信至也。若用神与日比，或临卯酉，游神并不落空亡，游神戏神易至。游神春丑、夏子、秋亥、冬戌，戏神春巳、夏子、秋酉、冬辰。又天驿二马并行人至。又末传为足，若犯卯酉二门，行人即至。天马，正午顺行六阳，驿马，如正月在申是也。 

途中进发，用神临日后盘桓。 

若式中见进神，足动临门，为进发也。路上不见者，盘桓也。进神，末传是。 

发用为期，至日亦同于祸福。 

期，谓行人到日之期也。以发用之神定之。如前入祸福之期也。假如正月占，用起太冲，二月行人至；用起天罡，三月至。 

两途惑意，日辰左右以规模。 

若路途两歧，干吉左道通，支吉右道通。干吉大道通，支吉小道通。 

三路迷心，罡斗用观于孟季。罡临孟，左道。临仲，中道。临季，右道通也。 

昏迷失路，参角堪前。 

若行人逢昏暗，不辨面前路，于传送下入十步，得左道也。参水猿者，申中宿也。斗罡下五十步，得正路也。角木蛟者，辰中之宿也。 

秦吴获膳，房井求泉。 

若遇途中饥馁，大吉小吉下求之得。秦者，小吉之分。吴者，大吉之分也。小吉太冲下逢泉水。井木犴者，未中宿也。房日兔者，卯中宿也。此又论求饮觅水，但消息言之。 

盗若侵财，用神怕伤于日鬼。 

盗者，或式中见鬼克日，返被用事之神克之，其神不能与日为害以为盗也。假令甲日占，用神见胜光，或式中传送为日鬼，受胜光所克，其鬼不能为祸。两暗中为盗，若事克，必偷内财，神克必偷外内。 

贼如同德，游者临畏于更阑。 

贼神者，六甲前二辰是也。假如甲子旬，大吉是也。又经云：“春卯夏午秋酉冬子。”若贼神同元武，主盗贼，不同宫非也。若元武与德神并者，主真武神君。若元武神乘日分之财，为空亡，主遗失也。若日下之财，主破财也。游者，甲己日丑，乙庚日子，丙辛日寅，丁壬日巳，戊癸日申。若游者加日辰，今日至，可畏于更阑。若临后一日，来日到。若后三辰，三日必至。临日前四辰，贼不来也。 

恶煞相刑，见白虎而防刃器。 

若贼神与元武带杀相刑于日，又式中见勾陈白虎，必斗杀伤人伤财也。 

贼神克处，弃天马而谨飞垣。元武盗神同克宅处，入来之方，若盗神同天日马，其贼经所克之方飞垣而跳墙也。若不乘马，必穿壁穴墙而来。若玄武乘天门，必虚空自台阁入来。若入鼠穴，水坑中来。若乘游索煞，主跳帘子窗中，用索悬下，入来为盗也。 

用察始终，可量胜败。武临生处，踪得逍遥。武临生旺处，贼不败。 

察东西而推穷审辨。如元武临丑，则东北之方，认其颜色。 

分远近而追捕根因。 

又视盗所临处与贼人所入之方。如神后数九，河魁数五，自得四十五。不加也。囚死者，以减方之。 

阴推岁建，阴发魁罡。君臣谋陷，夫妇情伤。 

四课连珠，执吉凶而齐动；三传绍旺，迭胜负以频详。 

阴合阳扶诸禁户，私门有喜；贵人用事临房昴，迁转无殃。 

凡所求占须凭事类，有则盈盈，无则荡荡，乃玉匣之贵宝，获天地之灵祥。 

  

六壬通天鬼翼赋注解卷之十终 

  

大六壬玉成歌注解卷之十一 

  

六壬玄妙有灵机，支干神将辨安危。


日为君，辰为臣；日为男，辰为女。干是日，支是辰。辨安危，又看神将加临吉凶善恶言之。


克冲刑破衰休害，七者言凶必定期。


上下相刑，传中相破，发用相害，又是死囚休废气，加干支上及用神者，为凶兆之事。细审一刑、二破、三克、四害、五休、六死、七囚，凡神将有此七者即凶。


德合相生并旺气，吉屯相从福自随。


甲己德在寅，乙庚在申，丙辛在巳，丁壬在亥，戊癸在巳。所谓支德，前五辰是也。


假令子日在巳，丑日在午，又三合六合，上下相生，旺相有气，以上皆为吉庆。如课中见此，又有吉神加临，百事亨通。


将是神兮神是将，若遇青龙便是寅。


天元十二将，贵蛇之类；地元十二将，功曹太冲之类。假令乙丑日见白虎是德神也，余仿此。假令甲子日得青龙入辰两课，为外人入内。青龙在申酉上受克，亥子喜水生木也。


日主尊外并人类，辰为卑幼宅兼身。


日为尊、为外、为己身也，辰为卑、为内、为宅、为物类也。两课有凶战者，主宅中有人作祸。旺相为阳人，休囚为阴人。切忌天目、勾陈、白虎临宅。虑游鲁二都煞者，乃主贼人盗神临宅。又虑魁罡临宅克宅，主亡失事。


占时考校日和辰，是财是鬼是何神。


假令甲乙日得辰戌丑未四辰，为财；申酉为日鬼，主勾连官事。


假令是庚辛金，见土神为休气，是父母；见金神为旺神，是兄弟；见木神为死气，是妻财。在日两课克者为外财，在辰两课克者为内财。


见机两用艰辛险，疑惑先难后易成。


凡课俱比俱不比，先取四孟为用神。名见机卦，主有两事。又有艰难之意。占事主有疑惑不决，先难后易也。


知一每事须知近，遥克当传主远寻。


此卦占失，不离两邻。故知一主诸近事也。不宜占讼，和则吉。神遥克日名蒿矢，日遥克神是弹射，主暧昧口舌远望事。看神将吉凶言之。


玄胎生下人占病，当用生下定有婴。


三传俱孟，上生下，主占病。下生上，主胎。用神如在长生上，乃生玄胎也。妇人占怀孕，男子占主有亲事动。更看将神吉凶。盖申巳寅亥合体，主亲。亥申巳寅害体，主官事暧昧。


反吟占者休言定，往复双双两事因。


反吟占事不一，须占两事，主事往复未定之象。


常占须主身离动，不动人情有怨嗔。


反吟主身动，若不动有口舌、人情不足指事。


伏吟举动心无遂，刚主行人到户庭。


伏吟主求谋未遂，刚日占行人至，柔日不至。


卦随三交吉凶定，昴星蛇虎火殃迍。


三交是三传皆仲。若非酉加午即是酉加子。卯上有凶将，主釜鸣。上见天空，主失五音之物。青龙太常朱雀主迁官；见勾陈阴后玄武主走失；上见蛇虎生旺，三传内见天喜驿马者，主交集之象。昴星卦发用见蛇虎，占病必死。占官事主枷锁，太常主暧昧事。


岁月相伤尊长祸，虎临吊丧哭声频。


太岁月建相克为用，得凶将者尊长灾。若俱阳是男，俱阴是女。


岁前二辰是丧门，岁后二辰是吊客。白虎加临为用，主哭声动。


三刑为鬼人家破，马吉加年职转升。


三刑入传交战者，大凶。煞伤日辰，主家破人亡，不知之事。日鬼为用，加行年本命，更见驿马，天官朱雀太常，主迁官。


墓神加日身灾滞，支煞干临为所迍。


墓神加日主灾滞，支为卑干为尊，支煞临干主事迍邅。


岁同死虎加年命，相刑之月气归阴。


太岁同白虎乘死气加行年本命，占病必死。假令申年四月庚寅日申时占伏吟卦，申加行年上占病主凶。太岁白虎来伤行年，四月内主死。余仿此推。


日鬼加临辰两课，门中官事乃相荣。


日鬼加辰之两课，主门中官事勾连。假如三月壬戌日反吟课是也。更以神将言之。


吉将遭伤求事阻，凶神受制事还成。


吉将逢休败死气亦当有阻难。


时伤年命入传来，忽然卒报有惊骇。


占时如克行年本命者有卒报惊恐之事。


德神动处吉相遂，反遭刑克见凶灾。


德神发用，又乘吉将，主有相扶喜事。假令己日传见寅，寅又加申，为寅巳申三刑如申酉上或见白虎或申酉加寅卯是遭刑克，亦主有灾。


支上有鬼家移动，干若逢之人必衰。


假令申酉日上见巳午，主迁移。日上两课见发用有鬼加，主官事。


日破对隔人离别，鬼值夜时宅破乘。


日之两课有对神隔，主有人离隔。假如乙日辰上见六合乘酉，木被金隔主有离别。辰上两课遇鬼，主宅破。假令午日占，朱雀乘亥子临午是也。


阴神却受阳神克，阴小伤刑人堕胎。


日之阴神见天轮上阳神年干克者主退阴小事。上有凶将，主失脱。妇人损孕。


四课相间于内外，传内冲支宅祸危。


假令丙辰日丑将亥时，四课皆间，主外人官事，内人奴婢。发用传中冲支，主宅中不安。凡用神刑克支神，主宅不安。用神上见玄武，便言有贼。


子孙阴劫日来临，逆乱欺凌尊上人。


子孙遇太阴劫杀也。假如甲乙日见火神为子孙，即客欺主也。三传支俱阴，带凶将，主阴人口舌之事。


支将同类家中事，六合三合眷属亲。


如巳午日传见蛇雀主家中事。假令甲子日申辰发用为亲戚事。


又如占盗，见支辰三合上见六合，亦是骨肉为盗。


天空临未井为怪，兼主人遭病患磨。


天空加未主井怪或未带杀主患病。


从魁白虎日辰上，宅中须有孝服人。


如辛酉日伏吟夜贵，酉是白虎，主宅中有着孝人至。


白虎死气日辰墓，来临内外亦如然。


白虎与死气临日辰，墓如临日之阳神主内宅，日之阴神主外亲。临辰之阳神阴神主人灾。


传带凶将冲支干，疾病人灾官事生。


三传内有一传乘凶将冲日辰，主讼病。如甲寅日卯将子时，用起是申，又乘凶将螣蛇。余准此例。


本音墓与虎蛇并，棺椁墓丧欲动兴。


虎蛇与本日墓神并临干支上，主丧服。如辛巳日，白虎乘丑加日辰发用，或在三传。


占身用与纳音详，相生有喜克时殃。


发用神克纳音，主身灾。若贵人相生吉庆，相扶则吉，相克则凶。


父母临干忧子息，妻财尊位岂能康。


用见父母带凶煞恶将加日上，主子息不宁。如甲子酉将亥时，白虎乘子在日上是也。用神见妻财主家长不安。如丙寅日反吟课，是父母受克也。


子孙见时官事解，雀伤于日闹喧喧。


三传中有子孙为救神，官事解散。如四月丙辰日子时占得子申辰，为事解。朱雀乘神克日辰，主有斗争口舌之事。


水乘火将多惊恐，勾雀同传争讼伤。


蛇雀乘亥子，主有惊恐。勾雀同入三传，主争讼。假如三月丁卯日亥时丑加卯，初勾中雀末贵，主争讼官事。


卯为前二招唇舌，罡作朱禽狱讼殃。


前二是朱雀，乘卯上主口舌。


如七月戊辰日午时课是也。罡雀主狱讼。如辛卯日丑将子时占，初罡雀末午勾是也。


荧惑加寅音信至，太阴发用有阴详。


荧惑朱雀也。加寅主远信至。如乙丑日，申将未时寅为朱雀也。若初传太阴，兼与日辰无战、乘旺者，主阴人暗助。若休囚必阴谋戕害。


天罡立用须干众，寅卯加临讼狱防。


罡神为用主有带众动求贵人事。罡加寅卯上，更看将神吉凶，便言有官司狱讼事。


昼夜贵人传俱见，或用日德动尊颃。


昼夜贵俱在三传中，主求劝贵人有德者大吉。假令二月癸巳日卯时，卯戌巳三传，主动贵人求身事。


天空发用无凭准，前四带合主勾引。


凡发用见天空与休囚并，主事虚诞。勾陈合日辰上，主勾连引诱事。


后阴玄发主阴谋，传出天乙前复明。


凡传中见阴后元武，主有暗昧阴谋之事。若用此三将，传出天乙前主先晦后明也。


恶将从来口舌凶，或逢生合却欢荣。


凶将乘旺相亦主有口舌。凶将若逢德合相生，凶中有吉。


贵临巳亥多反复，罡加癸水卜贼人。


天乙加巳亥主事多反复。天罡加亥是龙得水，变化飞螣，捕捉难获。


如巳将癸酉日寅时，是辰加癸水，占贼不见。


支干发用岁神临，所求远望干朝廷。


占见太岁加临干支上，主望朝廷之事。


太岁连传三二年，卜时为用见当先。


假如巳年午将巳时占事，主三二年不决，迟滞。只如贵人日辰月将亦同是也。占日时为用，主当日时定应。余皆准此。


支干发用还应速，岁建兼煞亦同然。


传中加日辰主事速也，太岁月建亦同。


旺相气发同此断，休衰阴逆定迟延。


春用木神夏用火神为旺，发用休囚衰，传中阴逆，主事迟延。


日阴辰阴为合用，更乘吉将事求成。


凡日之阴神辰之阴神相合为用，主成合事。吉将则吉，凶将则凶。如辛亥日午将申时午为用，主外亲喜求事大吉。余仿此推。


日辰相合无凶将，亦有主他相合因。


日辰与三传带合无凶将，大吉。又如日辰相见，并吉将临，主它人来合求吉事。


用与时伤干支凶，反生日辰却丰隆。


发用与占时同克日，主灾滞自外来。克辰者主灾从内生。


占时为用，生日辰，更得吉将，主大吉之事。


支用传干他从己，干传辰上我随人。


支上发用，传在干上，主他人从我。日上发用，传在支上，主我托他人。


地足天头加卯酉，将乘蛇虎远行臻。


天头戌，地足亥，加临卯酉上，更乘蛇虎，占行人动也。


斩关游子身俱动，干上支加事亦新。


斩关游子主动。凡支加干，事主新。


天驿马来传内见，参星白虎动行人。


二马发用主身动远行。参星是申中之宿，与白虎同加行年本命上，主身动也。


玄空值财财不实，武陷空亡须损失。


玄空乘日，主财不实。若又空亡，损失无疑也。


财伤年命斗争因，劫亡下克盗为真。


财克本命行年者，因财争讼。若劫煞亡神值财，下克上，主有劫盗或走失也。


外财入内当财喜，忽然逢旺货物起。


日之财神入辰两课者，主有外财入内，主财喜动。内俱喜财，更逢旺气，如货物买卖，立有厚利。又主物价高。


财入传来天将伤，分遭破失不堪当。


日之财在三传中而有将相克，主分财破失也。假令壬癸日，见巳午为财，而上有水将，言玄后也。


官鬼下临财位上，阴私用事畏人彰。


如己酉日申将巳时，卯是日之鬼，临子水财乡，主阴私用事也。


日往加辰亲戚来，又遭刑克受凶灾。


日来临辰两课，有吉神相生者，主外内亲人来。假令癸亥日午将辰时，是太常乘丑加亥上是也。虽日加辰上主亲戚，人有灾并口舌，缘太常亦为日鬼。


火星明兮水主暗，火道__灭失其明。


发用克身，蛇雀临巳午，主有明信动。若见玄武在亥子上，主暗信动。若是火神临亥子受克，主见虚惊忧疑之事。


水多火少详衰旺，旺多衰少细推寻。


但见生旺者主物多并大，若衰败者物少而小也。学者详之。


月厌丁符与将空，伤干怪梦好沉吟。


月厌正月起戌逆行，丁符者六甲旬中遇丁鬼，蛇亦是丁鬼。持天将空，如青龙在戌亥为将空也。如将空入传，更加克日，则主怪梦。要知怪状，取符类看。


死生二气常须用，飞魂丧魄鬼来临。


生气正月起子，死气正月起午，皆顺行。飞魂正月起亥，顺行十二辰。丧魄正月起未，逆行四季。占病主凶。


天鬼或与蛇雀并，宅舍须忧火烛焚。


天鬼正月起酉，逆行四仲。又正月起戌逆支，加日辰年命相冲也。


关神动处见灾迍，飞祸之神忌临辰。


关神春丑夏辰秋未冬戌，若加传中日辰上，主讼狱。


飞祸春申夏寅秋巳冬亥，此杀忌日辰年命上。宜动用更改。


游都天盗并天贼，六辛便是五亡神。


游都日甲己在丑，乙庚在子，丙辛在寅，丁壬在巳，戊癸在申。


天盗春巳夏午秋酉冬子。


天贼正丑逆季。与元武并临日辰主盗贼发动，并主小人相损，不明破财事。


五亡神，六甲旬六辛日是也。如克日辰年命，主盗贼相侵，忌外出。


鲁都不可漏私商，天车出外必遭殃。


鲁都甲己在辰，乙庚申，丙辛巳，丁壬亥，戊癸寅。如加日辰上，主通行而漏私商也。天车春丑夏辰秋未冬戌，出行忌此杀，遇之主凶。


天喜加临喜庆多，解神忧事见消磨。


天喜春戌夏丑秋辰冬未，


解神正二申，三四酉，五六戌，七八亥，九十午，十一十二未。逢之者凶事难成也。


成神发用总皆成，天目宅中有鬼惊。


成神正巳顺轮四孟，与吉将并者，所求事成合。


天目春辰顺季行，若占家宅，加日辰者，主宅中有鬼神之类。


迷惑始为终不犯，亡刑并煞事遭凶。


迷惑煞正丑逆季，加年命上主疑惑昏迷。又正月戌逆十二。


亡刑煞，正辰二亥三子四丑，五申六酉七戌八巳，九午十未十一寅十二卯。此杀与蛇虎并勾陈同临行年本命日辰交克，主市曹赴法死亡也。


金神四煞古来凶，神将相并祸重重。吉将吉神不相合，论事喜时未必成。


金神孟日在酉，仲日巳，季日丑。四煞申子辰在未，亥卯未在戌，寅午戌在丑，巳酉丑在辰。并吉将主吉事迟疑。凶将凶神若吉将吉神有战克，虽吉事亦难成也。若无神害年命，上下相生日辰，虽有忧疑，不能成凶事也。


轨深不离衰休旺，灵验应须学有成。


六壬之法，至大小经六百余家，皆不尽其奥旨，后学难明。


凡消息，尽不出旺相相生，刑冲相克，死囚法合之吉凶祸福。学者宜究矣。


今来考证古人文，翻成彩句示同人。永记灵台即默秘，玉成歌里细推寻。


 


六壬鬼撮脚-玉成歌卷十一终


 鬼撮脚总括-玉田歌卷之十二李批：亦可作注解入各类下 

  

婚 姻 

  

干为天上支为地，干即夫宫支即妻。欲卜婚姻何所宜，支干逆互求深意。 

支若伤干女相却，干克支时男背约。和合旺相聘当谐，囚死害刑须阻隔。 

支若生干此婚善，妇道无亏盖亲眷。如将反此必骄奢，坐享安然犹有怨。 

后克干时夫不利，妇伤日本翁姑忌。婚姻得此即非宜，当勿遵承媒妁意。 

龙战支上神难处，病疾须生罹困苦。救助死闲后所乘，早离人世归泉土。 

三传生日婚亦吉，媒妁之言皆可听。奁资丰盛行清廉，此女娶之终有益。 

日如生传事必乖，费力虚劳不克谐。纵然勉强相依允，聘结之时也有灾。 

喜乘空亡为用起，上头六合来居止。媒妁言之虚且狂，切勿信他皆是诡。 

干与支辰来作合，青龙天喜中间集。末传如也有空亡，他日断弦谁会续？ 

女有邪正须早辨，支上吉神斯淑善。卯酉亥未太阴并，是为不正生淫乱。 

六合元武传上临，六丁天马又相并，便莫将为淑女论，当知在室也淫奔。 

天后神临如旺相，得时生气仍依傍。此女轻盈貌亦佳，绝胜西施真的艳。 

囚死之神为天后，替神破碎仍相凑。媒妁如方美貌多，定知诳惑斯为谬。 

后如加孟年居长，仲即为次季幼想。知其颜儿看行年，年上之神见形像。 

年上水神多智谋，金为躁急土肥魁。火主红颜木主秀，此乃先天数里该。 

  

疾 病 

  

天之运动以元气，何独人为不如是？气若通候应流和，一息才差百疴至。 

气若无气及病由，未知此理君须否。但于变处细精详，残疾之因便可求。 

孙子今朝课内多，不然传里叠逢他。子孙皆受我生育，子孙繁时气若何。 

人之本原苟坚固，传课奚当逢土墓？必然危困气将殂，此神故把形踪露。 

上俱克下烦凶神，下如贼上多伤毁。他来克我我残他，奚为死丧同一理。 

彼此遥伤患病薄，传无耗损随勿药。如还自被鬼相挟，鬼为大海一揲杓。 

仰伏昴星为凶曜，此类从来多卒暴。如云安极不生危，斯岂阴阳真奥妙？ 

不备之卦最堪忧，一体之间百事周。殆犹居室蕃蓠撤，此时莫怖穿窬投。 

察微见机统绪散，知一重审不一贯。莫将轻重妄区分，厥应为屯斯汗漫。 

稼穑奚止孕肿论，曲直岂但风瘫云？土盛中兮水凝沟，水旺冬兮土摧崩。 

鬼徒虽可观病热，生死长于墓神系。以墓传生症尚痊，以生传墓凶难治。 

曲直脾脏寻先药，稼穑临宫添草灼。从革炎上方地水，福禄笑谈皆可约。 

盛则纯金衰毁损，人物同来尤一本。锹锄岂问生旺坟？囚死之时定齑粉。 

作用之神乖与遂，切勿将为平昔视。使令一切在天官，能教祸福生倒置。 

更看诸般吉凶煞，利害所关为甚切。否如欲泰吉神临，否如终否凶管辖。 

血支血忌真堪恶，刑克传年多变故。将逢蛇虎作疽疡，天空血光刑泻吐。 

玄武乘来事若合，妄行狂走作残疾。澡涤亡躯方仆仆，羊刃逢来害地居。 

日辰月厌飞廉住，六丁又系三传数。上并蛇雀贼命年，裸袒猖狂殊弗顾。 

鬼乃不逞之徒流，小人之性岂难求？贫则肆行富矫揉，时病生狂不必忧。 

有如魁罡为鬼属，安心遍体奔而木。不然传入病支辰，此处焉能为祸福？ 

木神木将申酉区，金神寅卯理庚辛。巳午朱雀居壬癸，四土勾空超甲乙。 

丙丁亥子后女立，此等占来祸皆急。此言同类并摧残，所以病人危岌岌。 

窃气之祸有深浅，丙辰寅卯丑祸鲜。此言病向寅卯生，同克天罡盗气免。 

癸卯之日干加支，窃气之中此又危。中传递互相生养，本绝源湮疾岂宜？ 

两头土神中寅卯，土或上中木下扰。此占同类受克伤，病者衰老命难保。 

极否未闻成大吉，必须以渐芬芳集。久病骤逢生支神，强作康强终有失。 

传课之中关隔在，看是何神蒙患害。太乙逢之为呕逆，大吉并来腹症块。 

酉肺不利辰腰痛，午目羞明未耳重。戌足拘挛弗易行，卯手拳挛乌可用？ 

蛇作天官午丙方，河魁一墓向中藏。外邪沉痛膏肓里，病药难投日瘁伤。 

日财散在三传住，物重乌能将带去？不堪负荷必衰颓，伏枕卧床诚可虑。 

昼夜之神各有六，方隅不同亦异属。三传俱昼症为阳，俱夜言阴非谤诽。 

有如辰午申三传，此课名为登三天。常人岂可登天去？故为身亡作鬼仙。 

进茹空亡患出离，退茹空亡祸反至。鬼凶陷害昧中乘，譬犹机阱难面避。 

三传俱孟玄胎神，婴孩父老病皆迍。少则别寻胎孕去，老则病亡再投生。 

支干家处官鬼游，病者占来百不周。家无担石既堪虑，体缠沉疴又何求？ 

鬼在干前始病猜，如居干后尚浅灾。孟远姑作干前论，季若为初干后排。 

传课之中欲纯粹，苟为驳杂要纷纭。六丁蛇雀还参会，妄语谵言远忌闻。 

夹定三传最要紧，厥应分明如明敏。吉神夹定吉无疑，凶神夹定凶亦准。 

  

出 行 

  

出行惟忌逢阻滞，阻滞之神关墓是。关墓加临向日干，若欲求他徒用意。 

年命上头破关墓，否则克残他恐怖。如斯却用促行装，不日应须戒征路。 

年命无破关墓神，对冲中处问行因。假令小吉为关墓，丑月丑日动蹄轮。 

天官庙住课传里，干上空亡为用起。不然传退递相逢，身在外乡心故里。 

传退游行计勿施，退趋生旺却当窥。访寻故旧无睽阻，若见生新有阻睽。 

占时偶尔作空亡，加临日上用相当。时下空亡心漫切，欲用仍从觅食粮。 

四绝之中意至幽，须分行客意新谋。用既意深情却已，贪心在道顾难周。 

干头上见死神立，火日酉金临子及。天元徂丧百皆休，所以新时惟远去。 

辰阳传尾空亡见，千里相看不见渠。欲往远途行不利，去还无际裹粮虚。 

申戌子兮涉三渊，辰午申兮登三天，涉渊将往多屯滞，登天之课诸事遂。 

生旺之神住干头，传送天驿马顺周。远事堪谋谋必通，东西南北任行游。 

传送转煞行当息，若见空亡亦无益。勾陈伤斗虎推凶，武空盗贼难安迹。 

占时之向日干居，行计须知绰有余。如逢脱气未成就，欲往还留似有拘。 

六辛之下徒经涉，经涉应须防盗劫。六乙之下任行游，更不防闲情庆惬。 

出行常切视游都，外遁须当避直符。鲁都如也当头立，商贾之人大可虞。 

鲁都征税难藏遁，直符逃遁败踪迹。游都所值又当知，盗贼之忧谁免得？ 

行囊颠覆轮蹄损，多见忧惊人不稳。此般灾害为何因，天坑丧车宜度忖。 

课传阳多不必忧，风和日暖快行游。多阴风雨常飘骤，渡口关津日日愁。 

行 人 

干为行客支为宅，内外区分象明白。彼此和合归兴生，克刑破害犹为客。 

干若克支回装促，反此归斯犹未卜。行人年命宅庭间，跋涉山川束装行。 

年命若与支干远，地角天涯归未得。日辰若也互相临，骨肉团圆缱绻论。 

若见日辰相会象，传末仍逢干所住。名会为三切须知，岁久别离今复遇。 

戊申癸巳两辰日，支向干居同一律。胡为厥应飞分张，一则相生一残贼。 

戊申金土无相畏，所以行人疾速到。癸巳水火有战争，切恐他乡还未遂。 

占时如傍日辰居，刚日伏吟顺传趋。伏阴用逆连茹退，程途此日贼归欤。 

占时式畔切须窥，天上地下一般推。如为用始人来速，驿马须更门外嘶。 

伏阳转逆伏阴顺，连茹踪由仍向进。天官更值日辰间官，金氏改罡，雁杳沈淹外信无。 

三合中间六合逢，行人忻喜见归踪。天驿马临传更逆，切为消息莫嫌重。 

行人以下三句，金氏旁改云：行人年命宅庭中，日边还得本时位，任隔云山归兴浓。 

关神向进无区别，皆主行人多阻节。绝神为用不须疑，程途有客归心切。 

初末行人合命年，用终还迫日干边。天涯音信先须至，相逢不久有回缘。 

马若进时有未回，先虚后实却将来。后实先虚先宿留，返吟还速便须猜。 

支发传趋干上去，行客应须问归路。日边用出必迢遥，尚在他乡作居住。 

支干如见墓神加，行人此日即回家。如还传在生旺处，纵有归期也会差。 

传中天乙马加临，行客途中有异心。必有他知相眷恋，倚门空切望归音。 

庚辰甲辰两返吟，传用同为见绝神，庚辰来绝甲辰去，来作归论去住论。 

金氏旁改云：返吟来绝返征轩，去绝羁人尚滞牵。庚辰来绝甲辰去，不会来去便难言。 

太阳至卯光照耀，人皆营作难潜伏。如当正酉日须晡，动则还家寻止宿。 

日在东南酉临位，象如日墓行人止，干临西北太冲归，象如日出行人离。 

此段金氏旁改四句云：日干东南喜乘酉，如居西北卯为首。象如日暮思故林，遇晓登程忆家妇。 

用越关移日辰杳，便言两地音书悄。用初天将庙中居，尚在它乡有未了。 

  

谒人察善恶 

  

人情莫不有善恶，欲见他时先密察。天官支上急须求，吉将欢忻凶怒作。 

蛇虎勾朱客怒忿，六合虚正非谦逊。天后迟疑意有猜，太阴不明多懒困。 

其余诸将皆和美，独有天空多诈诡，更将日辰细参稽，吉凶离合方知委。 

日若克辰他不出，辰还克日徒疑密。主宾际会致殷勤，暮恶朝欢惠无实。 

他乘吉将来生我，凡有所求皆曰可。我乘吉将复生他，行役徒劳费粮果。 

支上害刑他多故，空亡临着亦休去。君还不信漫然趋，千里相投人不遇。 

辰阳若也克干传，所求为有不周全。用传若把辰阳贼，苟欲相干莫启齿。 

  

论 讼 

  

乾则为天坎为水，乾坎相加成讼体。天道上行水下流，情睽义乖斗争起。 

讼之序卦既涉川，讼须理险有当然。欲知课之所由险，大小吉与魁罡边。 

囚墓传生禁者出，生传囚墓狱须入。不然墓贵立干头，害刑残贼危岌岌。 

卦中官鬼要探求，官为官长鬼对仇。其间惟有壬癸日，官鬼长贰别踪由。 

壬则丑正未偏官，长鬼居辰戌次班。癸官正副辰戌别，鬼之大小吉须看。 

贵人此日课中居，天后忽来传上趋，后君无故奚临对，长官受嘱决非虚。 

戌丑酉兮足缠绕，卯子辰兮手缠吊，二血癸卯杖责灾，功曹逢之徒配兆。 

尽说空亡官事散，要须分作两边看，我欲治他忌逢空，他将释然宜遭见。 

官作贵人居日位，直者泰来屈者否。如还寓在魁罡上，易尽吏胥亦乘理。 

天后天门关节彻，天空立用徒众说。太阴居夜事难明，勾陈见合多留截。 

用初官鬼求财乡，如还克命喜相当。若非取索能如意，当定论人得艮庚。 

关日夜用传趋出，切莫便言囚无出。救助不逢刑害逢，乃诉前来如许责。 

官鬼天乙合夜合，胥吏应须同鼠窃。鬼元命阴如为初，鬼既蕃多福斯发。 

财作空亡命上初，官鬼虽藏不容居。多应素有穿窬态，暴露今朝见罪诛。 

官初财末随空亡，债被人逋处不遑。疾造讼迟将理索，谁知官吏又乖张？ 

空亡传外官鬼居，潜克行年患未除。用神空亡虽暂系，有司不久又将趋。 

柔日用罡干支里，或一或二为财起。蒿矢知一重审同，讼岂已之所由起？ 

  

田六种 

  

水土既平先播种，农业民生知甚重。欲卜田畴何所宜，品类区分言始中。 

辰为田亩日农人，支为六种干耕耘。灌溉刈获皆由主，禾苗黍稷应从宾。 

支若生干六并宜，干益支时一世亏。日克支时田耗失，支克干时主残衰。 

两头生旺田无损，不然欢合亦平稳。日干更若克初传，黍稷丰季当报本。 

两头或害或冲刑，蹙额何须作颂声。祸生旺相神犹可，囚死为之室若倾。 

贵常六合青龙将，凭生得喜合神上。住在支干更得时，知为五谷丰登象。 

克刑害在支辰表，蛇虎勾空同作挠。蟊蜚螟螽金作侵，浅薄稀疏木作淫， 

苗心烂腐水冤深，禾丛槁旱火仇临。良田亦厄土为灾，丁马飞廉总非良。 

若非疆畔水池兴，也是牛羊践踏来。空亡破碎支所值，不然死气替神至， 

纵然六合相加临，所获它出应也细。支干转煞来临掌，秀而不实空劳攘。 

关闭神巡在上头，徒亦揠苗而助长。传支生干大段宜，纵乘粪壤亦异为。 

日去生传徒费力，不然休耜负来归。支干神将皆为吉，命支破碎空亡泣。 

秋成所获漫丰盈，酬偿逋欠无余粒。禾品分三早中迟，传初是早二中窥。 

三即晚稻不须疑，三传命上悉参推。孰是比和孰乖异，乖异不宜和合利。 

假令亥上首传寅，亥寅作好初丰备。六种稿歉孰为丰，占法迟中早亦同。 

命合火宜红豆黍，金神二麦有成功。丑未准好二麻熟，亥子黑豆稻周足。 

禾苗寅卯木神知，农业先能知祸福。禾生水土欲蕃茂，支干唯怕墓相就。 

传用逢来总一般，定知萎损劳苦救。从墓传生后有实，从生传墓先芬蔚。三传纯粹始终好，何处不周须见疾。 

  

晴 雨 

此段亦不出《精蕴》。 

云从龙兮风从虎，龙虎信可推风雨。有无轻重欲周知，二将所主宜默睹。 

金为水母巽电赫，风雹为殃同考索。震却为雷兑泽看，丑乃雨师未风伯。 

六合便能为雷震，武亦雨师真可信。传课课中有类神，便向其间详体认。 

龙旺升天雨骤施，虎旺出林风势恶。如陷囚墓死皆休，风定雨收成寂寞。 

青龙若也入江湖，不然庙里止安立。龙既潜藏而勿用，任当尘凡自舞雩。 

虎在东方号出林，啸动生风愁可禁。更逢小吉为行止，折木摧枝祸益深。 

龙若临于申酉方，休死墓绝细消详。焉知万波藏申酉，得此常年雨大滂。 

巳作丁神上蛇雀，太冲位上来安着，忽然狂电骤如倾。雷迅时时光闪耀。 

朱雀螣蛇与六丁，传用逢他卯附刑，加临太乙火乖异，闪电长空霹雳声。 

阳即为晴阴即雨，积阴顾视阳为主。火神有气不为伤，水神囚死晴堪许。 

火神不越东南路，蛇雀又来头上住。须更皎日见晴晖，纵有余阴无着处。 

人言巳午多晴明。或逢蛇雀说责晴。岂知传用归西北，火既潜藏水上升。 

龙入江湖皆游逸，蛇入江湖变化疾。蛇化龙飞雨泽降，龙蛇蟮热晴堪必。此句龙蛇二字，金氏旁改下升。 

龙飞天上雨准度，蛇飞天上日照耀。云龙际会雨常施，蛇尫焉能作云雾？ 

戌亥子丑巳午停，火既下降水上升，立用便须看云雾，忽然雨泽势如倾。 

  

科 举 

  

干上广文支场屋，日为举子辰题目。卷轴词章以传论，命词之意同推认。 

干克支兮举子畏，巨题特地来相治。支若伤干当上忧，动遭凌辱难回避。 

支干若是两相和，上下欢愉协气多。或刑或害天官恶，定知藉藉见喧哗。金氏旁改云：纷纷藉枉奔波。 

吉神吉将两无嫌，日上加临旺相全。广文炯炯又眸碧，特进浮华拔滞淹， 

天喜加临年命上，生气有时相助向。龙雀乘阳顺作传雀字金氏旁改乙字。 

文气雄豪高万丈。三传若也同生日，立用当时天将吉。官星与马不罹空， 

独步文场谁可敌？支上生干不作迍，日间举子用阳神日上神属阳， 

文思滔滔如有助，一举成名达紫宸。年命天驿马交驰，顺作三传岁上归。 

刑害不闻象纯粹，淡墨书名四海知。始用螣蛇末见龙，龙头化气更潜通。 

岁君若更来生命，定蹑云梓步月宫。文章关切视朱雀，惟嫌西北为安着， 

住在东南匪替神，语意新奇人作格。天空支位文疏失，武克辰阴途注密。 

白虎伤干语犯时，后阴立用词幽郁。死气死符并墓鬼，或临传首或传尾， 

饶君才学若欧苏，广文意不相忻喜。下贼上兮上克将，日后为传乘旺相， 

阴阳不备德罹空，三刑六害俱休望。日里为传无碍格，更还此类尤光赫。 

命年喜将又相扶，受作蟾宫攀桂客。无禄绝嗣天网张，飞魂魄化与伏殃。 

四绝芜淫反吟卦，占如有此定乖张。 

无禄四上克下，绝嗣四下克上，天网用起占时同克日，四绝午加亥之类，芜淫即不备，飞魂煞正月亥顺支干本日上，伏殃天鬼加年月并用，魄化白虎与死神并日辰年上，天鬼正月起酉逆行四仲，反吟月将与时对冲也。 

  

干 禄 

  

仕官先论官与禄，官旺禄旺须发福。失时囚死便堪忧，任汝营求皆不足。 

官禄当分日与命，两处参详言决应。用起还逢旺相神，有求遂意官荣福。 

干乃占人支官品。官品生人福祥准。不劳着意苦求谋，爵禄升迁如骑骐。 

干若生支多偃蹇，调迁居选瓜期远。如言此日已关升，降削难求徒宛转。降削，金氏旁改举刺。 

天驿马临年命上，用起神还乘旺相。顺传岁上作归踪，日边从觐非虚诳。 

支干递互相克刑，又兼武虎官长嗔。又兼武虎，朱氏旁改“得此须忧。” 

传逆更逢丁与马，官当逆地弗如情“官当逆”三字，朱氏改“当知易”，“弗”旁改“不”字。 

传用有神日本忌，父母如存多不利。凶神恶煞又居中，殃咎之来谁得避？ 

干若蒙今月将生，官长信任日加亨。支益干时胥吏美，任从驱役弗乖情。 

岁支月支乘命上，上头和洽无乖累。政声藉藉四方间，不久应须作朝贵。 

日墓如来传上住，不然用向其间去。阴神恶煞又居中，政清庸庸生嫉妒。 

趋部先须视日支，生来干上始相宜。吉将日前为用起，任嘉定易及瓜期。 

贵常雀合与青龙，阳神弃此作传踪。空亡破碎无相值，顺动何忧选不通。 

丹诏今朝促觐忙。封章或欲近君王，天空立用三传粹。顷刻应须见上方， 

占时之上逢日禄。吉神立用欢欣足，瓜期纵有数年遥。倏忽驺吏来相促。 

日命二禄值空亡，用神兼死逆行藏。玄空阴后来相会，失职己官见祸殃。 

官神若也加临替，否则飞廉并破碎。用起来刑年命间，声誉无闻多咎晦。 

  

日辰人宅 

  

支上生干福骈集，夏清冬温常自给。百端佳况动中生，一切不虞潜里戢。 

干若生支诸况恶，多应卜筑生乖错。韭盐朝夕苦孜孜，走北奔南多不乐。 

干上支上求边神，彼此交攻必作嗔。干克支须费生畜，支残干必损居人。 

辰神刑害日之表，必主居人室庐悄。门墙焉得有佳宾，更有恶客来相扰。 

墓覆日本真可畏，端犹云雾有遮蔽。百子千孙漫众多，其间宁有可人意？ 

鬼为六合日支中，闺阁潜通外客从。若作螣蛇来损克，恐惊时作内人凶。 

天后将来支上止，所乘遥作日之鬼。从来牝牡不同乘，女掌权衡故非美。 

忽然元武又来并，家内淫风当大播。天后六合同乘课，夫妻鸳侣须分破。 

天驿马来辰上止，螣蛇还又相依倚，久长活计岂曾为？居人不日将迁徙。 

凶神作丁支上歇，瘟疫频频为祸孽。门庭时复作惊惶，若要求安寻别业。 

  

奴 婢 

  

人道从来有定分，使令惟可用卑论。第三课里是他家，凶吉便向其间问。 

使令若不忘忠敬，长上斯能享安静。日若生辰事必乖，孰肯欣然从命令。 

动用出入察阴空，天空为仆阴为婢，奴婢因由四处提，祸福自然知仔细。 

阴空所乘日辰畏，悍然冲动忘拘忌。日辰所乘阴空愁，判手欲行相抛弃。 

课上之神与阴空，互被受凶总是凶。今朝若不论争并，他日应须疾病业。 

四课阴阳如不备，奴婢当知有二意。或进或退两无常，焉有一心为活计？ 

今朝酉戌住干所，克贼方将作寇仇。此等奴婢多悖逆，使令纵恣岂堪留？ 

支上从魁来克贼，此婢从来容不得。肆以不顾岂堪禁，早为驱逐免乖惑。 

白虎空亡岂吉神，如临酉戌奴婢迍。白虎惊忧见家宅，空亡盗窃是乡邻。 

传如生日无凶厄，奴婢悉皆听驱策。日若生传有祸迍，奴婢动来生捍格。 

六丁月厌既乖淫，必定应须忧凶深。奴婢往来如犯着，动遭逃遁岂能禁？ 

奴婢如临驿马踪，不然天马上相逢。若非远向他方去，必定应须忧主人。 

死气死神替岁月，辰阳之上来安歇。奴婢虽然过失无，岂期缠患常为孽。 

辰阳之上自刑成，上作天空日畏渠。喝咄之严才作异，横非之扰便为虚。 

进传生旺奴勤敏，退传囚死赖惰蠢。无禄动静有忧虞，绝嗣僭越无凭准， 

破碎住上纯阴重，上乘凶将潜恶鬼。此等占来岂吉祥？不拘宝器皆残毁， 

辄拟师言成歌句，鬼撮脚里细推详。 

  

大六壬鬼撮脚全卷之十二总括玉田歌终 

  

五行旺相胎孕休囚论卷之十三 

木，立春木旺春分相，立夏木休夏至废，立秋木囚秋分死，立冬木殁冬至胎，此木孕于冬水之中。 

火，立夏火相夏至旺，立秋火休秋分废，立冬火囚冬至死，立春火殁春分胎，此火孕于木之中也。 

金，立秋金相秋分旺，立冬金休冬至废，立春金囚春分死，立夏金殃夏至胎，此金孕于火土中也。 

水，立冬水相冬至旺，立春水休春分废，立夏水囚夏至死，立秋水殃秋分胎，此水孕于金之中也。 

土，惟土旺于四季中，三六九月十二月，各月寄旺十八日，金相水死木中囚火休。 

  

五行生克制化有喜害诀 

  

金旺得火成器皿，火旺得水成相济，水旺得土成池沼，土旺得木能疏通，木旺得金成梁栋， 

土生金土多埋金。火生土火盛土焦，木生火木多火烈。水生木水多漂木，金生水金多水浊。 

水生木木盛水宿，金生水水多金沉。木生火火盛焚木，火生土土多火熄。土生金金多土变， 

金克木木坚金缺。木克土土重木断，土克水水涌土流。水克火火猛水乾，火克金金多火灭。 

金衰遇火必销熔，火弱水强火倾熄。水懦土强必於塞。土衰见木遭倾陷，木弱逢空被砍削。 

强金得水挫其锋，强水得木泄其势。强木得火化其顽，强火望土止其焰。强土得金制其害。 

此五行生中有克，克中有生，实造化之机也，学者详之。 

  

  

壬机秘要法语 

  

始入者，初起而犯上者也。凡四课中惟一下贼上者，名始入。若有一上克，复有下贼，舍克取贼发用，乃谓之重审。 

凡上克下名比邻，以其顺理，若邻里之和睦也。下贼上名知一，以其逆理犯分，于两逆之中知择其一，与我力均者制之也。 

虎视转蓬者，虎见转蓬，疑为飞矢，怒目仰视；冬蛇掩目者，蛇至冬而俯伏掩目。 

自任任其刚，自信信其柔。杜传者，刚柔自刑，中传互取上神，中复自刑，取中冲杜塞也。传，邮也。伏吟无聊，自任自信，以希见用，而乃自刑，莫能前进，是求通而复塞也。 

井栏射，《三元经》取马发用，更捷。 

别责，如长家者即没，凡百无主，别立一人长家。原相合者，责其肩任也。又曰无淫者，戒之无奢淫也，非淫合之谓。 

式例日用之法，当避太岁月建忌。正五九月卯时，二六十月子时，三七十一月酉时，四八十二月午时。 

日忌者，甲乙日酉时，丙丁日子时，戊己日卯时，庚辛日午时，壬癸日辰戌丑未时。 

以上忌时日，并不用占事。若误用，当捐占之人也。 

凡有所占，先视日干吉凶甘苦。以日为主，日最畏克，却喜合德，日喜用生，却畏冲刑。凡日上见辰旺，辰上见日旺，如甲申日干上酉，支上卯之类；或日辰上自见旺，如甲申日干上卯，支上酉之例，不利谋动，动见罗网，只宜坐家谋为，百事通泰。 

凡日上见鬼墓，主诸事暗昧不明，或借姓假名，倚附诡托，占病尤忌鬼墓者，三合墓神克日也。如甲乙日见丑，丑为金之墓神也。余仿此。若年命传课中见子孙，为破墓之神，凶不成凶也。 

日辰上逢败气，主身命衰败，宅舍崩颓，不宜追捕及讼人奸私，主遭牵连同罪。败气，木午，火酉，金子，水土卯。 

日辰上逢绝气，惟宜结绝旧事。余皆不吉。 

干上见旬尾，支上见旬首，名周遍格，主百事成就。占赴试宜代工，占讼宜换司，占交易用事去而复来，惟不宜占解释。如有忧疑，未能决断。首尾者，甲癸所加之支也。 

凡干受上神克，支能制者不畏。如丁未日干上子之例。 

凡干逢旬鬼，见于传历年命者，主有凶动，以六亲乘神决之。乘勾主官司勾摄，乘死气主亲属死亡，乘贵人主奉上差遣，元武主逃亡失脱，乘蛇雀主血光灾。如有爵者，占之赴任极速。假如庚子、辛丑二日以酉为旬鬼，酉与干比，主兄弟动。庚寅辛卯二日见亥为旬鬼，亥受干生，主子息凶动，余日仿此。 

凡父母同文书、印绶，妻妾同财物，尊贵同官长，子息同卑幼断，庚辛二日同旬，丙亦为鬼，但支不同，不便同说。 

三传之中一阳二阴，以阳主事；一阴二阳，以阴主事。三传皆阳，以日上神主事；皆阴，以辰上神主事。视神将旺相休囚死决之。旺克日神主官司事，相克日辰主财帛事，死克日辰主丧事，囚克日神主刑狱事，休克日辰主疾病事。凡克日贵人君子当，克辰女子小人当。 

三传俱宜为日财、日印、日之生旺，不宜为日子、日鬼、日之墓空。 

凡三传之有克日者，即以此传为为吉凶之主。若日与余传及月将贵人能克泄者，仍作吉断。 

凡占凶事，取初传冲处所临之神为散期。占吉事，取初传合处所临之神为成期。妙在占者变通。 

中末为制鬼墓诸凶，故宜克不腚顺，克顺则吉不吉，凶益凶；逆则吉愈昌，凶自息。 

凡发用犹为呈象，妙在用之阴神。如捕盗，则观元武之阴神，乃知盗贼胜负。如访人则观日德之阴，乃见彼之长短。如占婚则观天后之阴，乃识女之情性。如求财观青龙之阴，乃验财之得失。是知日辰有阴阳，乃成传课；事物有阴阳，乃见机微。如酉日求财，青龙在午，又观地盘午上丑为贵人，主得官贵财物之例。 

凡三传与日辰互换三合，递相牵连，占事覆来翻去，须为全脱、全鬼、全生以定吉凶。此例见全财、全比、全脱，主互相赚脱，占谋事主无了结，求财费力中得，占病绵延。如庚辰日干上子，三传辰申子之例。金鬼占事，主挟我制我，又不结局。如己亥日干上亥，三传未亥卯之例。全生占事，主彼此和合谋干，但事属牵绵，终无完日。如癸酉日干上酉，三传巳酉丑之例。凡得此课，要视天将吉凶。又要视年命日神辰四处决之。如全鬼本凶，若四处有子孙则能制鬼，有父母则能脱鬼，与夫日干旺相，鬼气休囚。 

凡三传逆生克日，而日复生其传相制者，有苦尽甜来之意。如戊寅日干上寅，三传寅亥申之例。凡初传为日之长生而三传又逆生克日，凡占有乐处生悲之应。如庚申日干上巳，三传巳寅亥之例。 

凡初克中，中克末，末克日而初又生日，名两面刀格。凡占有起灭之应。如六戊日伏吟，三传巳申寅之例。 

凡三传生日而天将复来伤日，或干支上俱得长生而彼此又相脱者，皆主甘中有苦，喜里藏忧。如庚寅日干上巳，支上亥，俱得长生，而巳盗寅气，亥盗庚气，反为互脱之例。如癸酉日支加干，三传巳酉丑金局生日，若贵逆用事，则贵勾常入传克日之例。 

行年群书起例互异，《集要》以男一岁起丙寅，二岁起丁卯顺行；女一岁起壬申，二岁起辛未逆行。《心镜》以人命审属何旬，即以男一岁起旬前丙上顺行，女一岁起旬后壬上逆行。《照胆经》以六甲旬中起男丙女壬，如甲申男起丙戌，女起壬辰之例。《壬课指掌》男以甲子起于寅上顺行至本生年止，即从止处起一岁顺数；女以甲午起于申上逆行，至本生年止，即从止处起一岁逆数。《鬼灵经》注男阳命一岁起午宫丙上顺行，阴命寅宫逆行；女阳命一岁起亥宫壬上逆行，阴命申宫顺行。余谓皆非也，夫男命起寅，女命起申者，从先天震巽之位起于阴阳始生之地也，其占孕加丙壬二干者，从丙火生于寅，壬水生于申也。从震巽者所以别男女也，从水火者所以证阴阳也。若纷纷无定论，则非阴阳之理矣。 

凡月建加天后神后，主妇人怀孕。 

凡日之禄又作日之上神，若不逢空，即以旺禄临身断之。主君子进禄，常人得喜，不必照管传课。若一一照管，反恐杂乱，无所适从。惟逢空，始宜别审，如乙卯日午将未时，干上卯为日禄，又为日之旺神，就作旺禄临身立断。即三传丑子亥为印为财，亦不及临身旺禄。 

凡辰上见禄，主受屈于人。若在仕途，主权摄不正，或遥授职衔，自食其禄。此课每日一见，如甲子日寅加子，乙丑日卯加丑之例。其中非止一端，有禄神投墓者，如辛丑日酉加丑也；有禄神脱气者，如乙巳日卯加巳是也。禄投墓占官占病两凶，禄受克主因宅舍事贫穷，禄脱气主干禄被辱、求谋多费。 

凡禄马互临干支之上，名真富贵格。贵者占，加官进禄；应举占之，得名膺爵；若常人占之，反主病讼，宅移身动。如丙寅日干上申，支上巳是也。 

空亡天盘为游神空，占主七分不应；地盘为坐地空，占主十分不应。 

凡岁建年命四者不论空亡，即入传亦不论。凡传逢空落空，又值天空，名空空格，凡事无成。 

凡日生上神，上神又生天将，名脱脱格，与空空同。 

凡三传皆空，名三空格。如癸卯日支上辰发用，初中逢空，末落空之例。四课皆空，名四尽格。如壬戌日干上丑，支干阳神逢空，阴神落空之例，主事事虚耗无成。 

凡占以正时为主，或为日之德合鬼墓，或为辰之破害刑冲，传课未成，吉凶先露，故曰先锋门。 

月将加正时分四课之阴阳，别三传之生克，非神不能决事之祸福，非将不能知神之吉凶，故曰直事门。 

凡占以日干为人，动作谋为皆主乎日，生克制化皆应乎干，故曰外事门。 

以支辰为宅之盛衰，审辰休旺事之祸福察支吉凶，故曰内事门。 

以初传为事之始应，吉则吉，凶则凶，祸福皆从此发，故曰发端门。 

中传为事之中应，中凶，吉变，中吉凶变，谓之移易门。 

末传为事之终应，末吉终有成，末凶终有悔，曰归计门。 

凡占以年命为事之变易，传有一定之吉凶，人有各殊之年命，传财本吉，年命见官鬼成凶，传鬼本凶，年命见子孙成吉，故曰变体门。 

凡德加干发用为鬼，仍作德断，不可作鬼断。盖德为化鬼为吉也。惟寅巳申、乙巳辛亥丁四课。 

德用下贼，得贵人生扶，仍作全吉。若无生扶，又见克泄，主喜庆生忧。如乙未日申加午发用，申为乙德受制于午，但阴阳贵人属土脱午生申，仍作全吉之例。 

凡德神归日，又会合带鬼，主有意外之喜，惟忌占病。如丁酉日阳贵，干上亥之例。 

德发用又用下神克日，名德鬼格，主邪正同途。如乙酉日遥克申加酉发用，申为酉挟，化德为鬼。 

凡德作官星又临朱雀，名文德格，主应举得官，在官得荐。如己巳日寅加巳发用作官星，顺贵，朱临寅之例。 

凡合与德入传，百事皆吉，即会凶神，亦主凶中和合。 

凡寅亥合为破合，申巳合为刑合，主谋事合而不合，成而不成。若得贵龙德禄乘之，仍主顺利。 

合克日乘蛇虎朱雀，主合中有害，不可托人谋干，恐以直信人反招不足。 

三等合神，以干合为主，支合次之，行合又次之，要与德神禄喜并临，方为合吉，可制诸凶，若乘凶神无吉助，则又与凶合，反为凶矣。宜详之。 

干与支上神相合，支与干上神相合，名交车格，主交关、交易、交加、交换成合之事。凡值此课，惟利合谋，不利解散。此例有十种，亦分长生、财、脱、害、空、刑、冲、克、三交、交会十者以断吉凶。 

阳克阳，阴克阴为鬼，昼鬼主公讼是非，夜鬼主神祗妖祟。凡鬼入传，若日旺相及传中命上见子孙，亦不为凶。凡占病讼，忌鬼入传临日，见子孙为救神，减凶；占盗，鬼入传自相冲，或与盗神相冲，其盗自败。若落空带合，反难捕捉。 

凡干上鬼发用，事多不美。若用见德合，犹可望事求官。 

凡传鬼带合，又克日之上神，主求事反覆，进退而后成。 

鬼宜衰败，不宜生旺，若鬼当时，亦不为凶。若甲为戊鬼，在仲春木贪生发，反不制土之例。防过时为凶。 

凡支上神发用为日鬼，占事有两重不美，即遇救神，惟解其一。如庚辰日午加巳发用例。 

凡鬼多有制，反不为凶。占事未免先值惊危，终乃无畏。若闻人谋害，但是商量，不能为祸。惟白虎发用，大有畏忌，要年命上有制虎之神。如壬辰日遥克，戌加未发用，三传戌丑辰，上下六鬼，干上寅木制之。 

凡鬼发用是支上神，又引中末入鬼乡，谓之家鬼弄家人，有救无祸，无救有祸。如己丑日支上寅发用，三传寅卯辰皆归木乡，引课干上申制鬼有救。 

凡鬼临日干，得支上神救者，主一切事自外来，要家内人救解。如癸亥日辰加干发用，支上寅制之例。 

凡鬼发用生末传作干长生，名鬼脱生格。主一切先凶后吉。如丙子日干上子发用之例。 

凡三传入局为鬼，反生起干上神生干者，主一切事反凶为吉。如庚午日干上辰例。 

凡贵德临身制鬼者，反吉。如乙丑乙巳，酉加巳发用，蛇制鬼例。 

凡传鬼被贵人盗气，亦能免祸。如辛巳日，午加辛发用之例。 

凡传虽脱干，能制暗鬼，名借益格。犹有人来赚我，恰值我祸患，欲借其力，姑遂其意，用之反有益也。暗鬼者，贵克干也。其凶甚于明鬼。如壬子日未加卯发用，贵人受制。 

五行墓于四季，有阴阳生死之分。阳干死地，即阴干生地，故未为甲癸墓，丑为庚丁己墓 ，辰为辛壬墓，戌为丙戊乙墓，壬课重日，惟从日干墓，不从五行墓。五行墓者，未木戌火丑金辰水土。 

凡未辰为日墓，丑戌为夜墓。日刚速夜柔迟。凡墓入传临日，蒙昧昏暗。若夜墓临日，自暗投明，诸凶有救。日墓临夜，自明投暗，愈见模糊。 

凡寅加戌，巳加丑，申加辰，亥加未，自生入墓，如人堕井中呼天，占病必死，贼难获，行人不来。 

凡辰加申，戌加寅，丑加巳，未加亥，以墓覆生，如人羁暗室，占讼断而复讯，病安而复危，事成而又败，仇和而怒。 

凡寅加未，申加丑，巳加戌，亥加辰，以生投墓，主颠倒错乱，凡事见凶。惟四孟月无妨。 

凡辰加亥，戌加巳，丑加申，未加寅，以墓求生，占事绝而复举。 

凡中传见墓，百事不顺，进退有悔。 

凡破临日入传，惟宜散凶，不宜成吉，主不完全。 

凡午破卯，主门户破败。辰破丑，墙墓倾颓。酉破子，阴小灾晦。戌破未，人物刑伤。亥破申，又寅破巳，破中有合，败而复成。 

凡害事多阻滞。 

凡刑入传临日，必主刑伤。刑干忧男，刑支忧女，刑时忧事。时刑日忧小人，日刑时忧君子。 

凡旺刑衰则福过，死刑旺则祸起。 

凡用刑月建不可对讼，刑日阴不可远行。 

凡冲主动移反覆不宁。 

凡岁月日支干皆不宜冲。如甲子岁干上申，支上午例。月日皆仿此。 

冲岁岁中不足，冲月月中不足。 

凡见生不生者，占父母病难救，文书迟滞，官无印，赴考又思旋。如甲日亥加甲，亥自落空亡之利。 

凡见鬼不鬼者无凶。如丙日子加辰，鬼自受克之例。见财不财者，费财。如壬日午加辰，财为鬼脱是也。 

见救不救者，若子加辰寅，自盗克之例。 

凡占动众有四等，辰戌为部领之众，返吟、连茹为牵连之众，三合为兄弟朋友之众，同类为三党亲族之众。 

凡占事吉凶应期，以发用决之。太岁发用，应在一年；月建发用，应在一月；旬首发用，应在一旬；节气发用，应在一气；日干发用，应在当日。其所应之事，以乘神决之。如勾用主田宅事。又乘贵人，主贵人扶助之例。 

凡死气发用克干，主有凶丧；囚气主有官讼；休气主病患。如木月土死金囚水休例。 

凡寅卯发用，以辰上神为应期；申酉发用，以戌上神为应期；亥子发用，以丑上神为应期，巳午发用，以未上神为应期。辰发用，以未上神为应期；戌发用，以丑上神为应期。丑发用，以辰上神为应期。未发用，以戌上神为应期。如发用值岁月旬节之支，仍如前例断云。 

凡干支之阳神发用，以绝日为应期。阴神发用，以墓日为应期。 

凡辰加子午为关，戌加子午为隔。辰加卯酉为罗，戌加卯酉为网。发用见关隔阻塞，见罗网暗昧。 

干合：甲日未，乙日申，丙日戌，丁日亥，戊日丑，己日寅庚日辰，辛日巳，壬日未，癸日巳。 


　

癸酉年辛酉月己酉日戊辰时，随之革卦。

勾 财                  丁未

雀 官                  丁酉    

龙 父                  丁亥

元 才               Χ 庚辰

虎 兄                  庚寅

蛇 父                  庚子

  

外互：巽之乾  内互：艮之巽

综：蛊        错：蛊
 
 
 
                                                                             
  

  

  

  

  

  

  

  

  

占时发动，庚辰金旺，得岁月日传相合一。三爻下伏错卦酉金鬼相合，旺极之象，所射之物必活。本卦外悔为兑，兑为口，得年月日俱金相比，则不作为兑之废缺论。上互巽变乾，巽为股，乾为头；下互艮变巽有艮止巽入，风土相化之象。内贞震变离，有震足离目之象。但体下伏阴，金太旺，此物主水湿而生，多动少静。此物属土，时长时典，色紫带绿，形体备足。蜈蚣一条也。 

                                          

壬机法语终 

  

五要权衡篇卷之十四 

  

中式，理人事也。要分彼此、体用、内外、出入、主客、尊卑，明天时、地利、内外、喜忌、虚实、聚散，知进退、动静、始终、迟速、存亡、胜负，识幽明、人物、器物、食物、情状、男女、贵贱、亲疏、老幼、新旧、多寡，定方向、远近、前后、左右、高下，总三十类，而天地人三才之衢备矣。 

彼此 

日为己身，为我，为占人；三传为他，为人，为事情。地下曰体，天上曰用，皆是我也。余皆为彼。 

内外 

日为外，日阴亦为外；辰为内，辰阴亦为内。外自外传，内自内传，外则出，内则入，斯明白矣。 

客主 

我去见人，以干为我，以支为他，他为主，我为客也。 

干谒，他来见我，以干为他，以支为我，他为客，我为主也。 

尊卑 

日尊辰卑，干加支尊就卑也。干受支克曰乱首，自取之也。克支曰残下，有就财之义。同类曰培本，下生上曰偃蹇，泄耗虚甚。干受支生曰俯就，初历艰难，终受逸乐。支加干，卑见尊也。支克干曰上门乱首，下犯上也。支来生干曰自在，坐享也。干生支曰求受，反竭我力。同类曰壮基。干克支曰就财物，犹赘婿也。 

天时 

四时之气也，得时者旺，将来者相，过去者休，气克者死，克气者囚。 

五行惟土旺于四季各十八日，吉凶方来过去之期，在天时也。 

地利 

天干之神，所临地方，不临空，不受克而得照得党，是地利也。 

内外战，将克神，神克将，将克方为外战；方克神，神克将为内战。 

喜忌 

喜者印、财、禄、德、官、救也，忌者鬼、劫、窃、枭也。 

又有马、墓、刑、冲、克、害、合，又有空、陷、旺、相、死、休、囚，共二十四家紧要字眼。 

印能化鬼，能助我。财能生官，助鬼伤印。 

禄旺我，能夺财，仕人喜。 

德刚日用禄，柔日用官。 

官能合食生印，助枭，常人畏之。 

救，即子，能御鬼，无鬼为窃。 

鬼，病讼皆畏见。 

劫比，皆夺财克妻。 

合，畏合煞来伤。 

窃，宜散，虑成脱。 

枭，式中只作印看，子平忌之。 

马，主动，生我恩动，我克财物，克我官动鬼动，同类争财。 

墓，主静，主暗，主迟钝沉抑，主昏蒙。 

刑，主不成，衰也，伤也，三刑互争，自刑多伤。 

冲，扰争也，仇雠也，动也。 

破，废也。 

害，阻也，艰难也；若用六害而传财，必自艰辛而得也。 

合，和也，合中有鬼，和而复起，所谓和带怨，必有余怨，终是和允。 

刃，作鬼，金刃兵，火刃灾，木刃疫，土刃压，水刃溺、吐血； 

又云，克必出，合必聚，冲必，刑战斗，害必阻破必废。 

喜忌上，金氏又录一条云“神煞奥理”，今附于此。 

神煞之类，干有德合鬼墓，支有破空刑冲。看其生旺休囚，审其亲疏关隔。德为吉庆，合主成期。鬼主伤残。墓多蒙昧。破须倾损。害必侵争。刑分强弱。冲则动摇。此理简明，为式中关键，是乃略节，犹有诸门，次分喜忌，以稽奥理。 

虚实 

虚者，旬中空亡也。在天曰寡宿，在地曰孤辰，吉凶相反。克我、刑我、劫我、冲我，皆取空；生我、旺我、救我，不许空。天上神临地下空，曰落空，曰陷空，即同空论。此天地妙理。课传既定，首观虚实，以分吉凶焉。实者，不空不陷，受生同类比和是也。 

按：漠州司马葆光论曰：“世人但泥旬中之空，不思旬中之实。”所谓实者，乃本旬中支干也。丁为玉女，得之者生，失之者死；能变化飞腾，通灵不老，故逃亡得之，万里远遁；盗贼得之，隐匿难获；婚姻得之，聚散成奸；病讼得之，幽暗难伸。大抵利暗不利明。 

此数条旁金氏注云：若辛未日之戌干，壬申日亥干，不论空，天上又见戌亥为空也。如伏吟、虎视、弹射，空不凶。而太岁、月将、日干、本命、行年则不论空也。然亦终不满意。若用神空者，忧喜皆无，小事遇之，过旬可干。久事则终不为利。中传空名折腰，末传空无结果。三传皆空，占事皆无。若有一不空，即此为断。 

又云：丁主动，蛇马逃，虎常作忧，阴后女人走，天空奴婢走，玄贼远去，雀远音至，勾陈兵远音动，龙飞万里，六合子孙远行，乙为阳精，丙为月精，阴阳以生，乙丙所至，妖邪伏匿，凶恶藏消，斯不行之神矣。故婚姻成合，家宅安宁，逃亡脱，盗贼倾，大抵利明不利暗，利正不利邪。壬者，天一生水，地六成之，水为五行之始，位乎乾坤，为八卦之始，故易以乾为首，式以壬为名也。壬者，万物之祖，动之根也。故求壬以观其动，乃来情之源，人心之萌矣。甲者，数之始，冠万物以为尊，故占之者，必革故鼎新，重谋别用也。癸者，数之终，效天地以为静，故可以隐遁，人亦伏藏，万物之基也。戊者阴伏隐遁之渐，故利逃亡远行。己者，为一阴之首，宜静。庚辛，肃杀之气，不宜动，动见死伤，惟占盗贼可获。 

聚散 

《中黄经》云：莫执东方木旺春，夏火秋金冬季水，专以初建复建，干多者为聚，少者为散。初建者，日干五子元遁之也。复建者，时干五子元遁之也。且以建干多寡，逐情而变，不执本支五行也。如巳午本火，上下癸壬，或临水乡，便从水论之。如丁亥春夏从火，秋冬从水。若临火乡，便从火论。若临水方，还从水论。以多为胜耳。此中黄变化之妙也。须看上下，分先后、聚散、主客。又分建破鬼救，试验实妙，录告来兹。 

一占丁酉日亥将己酉时，三传酉亥丑，天将贵阴常，来意盗贼杀人，后获贼，是一妇人引奸，与一行者杀死一僧一仆于舟中，沉水内，其妇与僧通，犹妻也。 经酉为少女，是因妻起事。亥为鬼为贼，为孤独之人，未敢定论是贼伤人。由初建观之，先寻今日建鬼，是癸卯，乘天空，是行人，亦是舟人。辛亥，辛为今日妻，亥卯相合，是妻与行人谋杀。又以复建观之，酉得癸临丁，酉为妻，癸为鬼，是妻来害己也。此妇是癸酉生，亦可怪。虽系狱，遭世变而漏网。 

一占丁巳年庚寅日，戌将加甲申时，三传辰午申，天将合青虎，来意失盗钞三百张。先锋门是内钞，又是马；值事门是白虎，为惊变。中传鬼作龙，财物寅。然午为旬空，未敢以盗贼言。虽元武乘戌，是庚之印，亦未言贼也。以初建言之，为丙戌，丙为庚之鬼，以复建言之，得甲戌，是复建生初建，鬼太旺矣，况乘元武，是盗失。若以戌为仆，太阳在戌，又是贵者。日为白日贼也。戌与寅三合，是同类之人，否则屋主之亲。自西南而来，藏于南方，而居于西北，相去甚远。戌至戌，相隔一辰，再玄戌申，纯阴为男，临孟为少，申至戌二位，主二人。后获一半以下，终是位来生干，中末空，盗者利缠。经以辰上见者为所失之物，今寅上见辰，辰乃月建，月建为贵物，此钞乃世之所贵者。发用助日，我为有气矣。由是观之，生中有鬼，财中有克，皆在建干变化也。 

此凝神子郭璞所以妙出人表也。若取来情，当以聚散鬼救论。若断休咎，只用干为主，三传生克正时论，不必用变求奇也。古人云“求奇反不奇。” 

进退 

传进为进，传退为退。进空宜退，退空宜进，观其传，吉则进，凶则退。 

动静 

日辰主静，三传主动。日辰有生意，而三传有凶神，宜静。日辰有凶煞，而三传有扶助，宜动。泛言日神有动静，以少别白；不然，则刚专日上，柔专辰上，天上日行道路也。相生宜动，克陷宜静。道者，地方也。斩关、丁神、二马、游子则动，稼穑、墓、合则静也。 

始终 

初传事之初，中传事之中，末传事之末。专与日干分生克。然而有正有变。将神生克为正论，初建复建为变法。又经云：吉凶随神而变，将之吉凶随类而迁。此正论中玄关也。假如初鬼、中印、末财，便是先阻、中助、末得，大略如此，更宜在六亲变化之中细观之。将五要参透，则天时、地利、人、物、贵贱、虚实、迟速可见矣。此端最妙，每事要分三段。始中末如何，大体既定，变化在人。 

发用 

发用者，事之始，用太岁岁中事，用月建月中事，用日辰日内事，用旬旬内应，用候候内应，分五段也。假如初一日冬至，初五日为初候，初十为中候，十五为末候，皆应在候内也。用墓事缓、病死、物在、人归。用马，支用、官扰。用劫，害阻。用印，求旺。用妻，问利。用泄，子孙事。用同类，兄弟朋友事。凡占谋为动作，视见马，以临处为方，无马以用神加处为方，吉凶以神将言之也。 

发端门，初传也。如正月占事，用起功曹，为当月。大吉为过去；太冲为将来也。 

移易门 

中传也。初凶中吉，则移凶易吉矣。 

归计门 

末传也。如四月申日占事，而用申酉，末传见午，即主五月内无事。 

迟速 

柔日伏吟、涉害、天乙逆治、用在日辰之后，主事迟也。斩关、占时发用、天乙顺治、用在日辰之前，主事速也。冬占申酉入传，天罡在日辰后，是过去事。寅卯入传，天罡在日辰前，是未来事。第三四课为用，向去事。用二八门，主事速。阴日伏吟、关格、斗罡加卯酉、传岁月，久远事。日上发用，应在旬内。辰上发用，应在一月。得岁不出岁，得月不出月。得日不出日，得时不出时，得候不出候。 

又岁在初，为当年事；在末，为久远事；在中兮，方来过去。传顺年浅，传逆年深。又如六月以前，是去年事；六月以后，是来年事。得者非特岁、月、日、辰、时上，作用而已。 

凡用在岁月日辰时上，皆是也。占岁内，如用传送加巳，主四月内应；下克上多应在七月；上克下从地下巳神断。 

旺衰新旧，决机定谋。假令子水九月甲子日戌时卯将，取比为用，天乙暮冶小吉，为贵加寅，以卯为前，发用神后，六旬之首。又得龙吉将，末见河魁加巳为铸印，乘六合，三传始终吉卦，故主迁官加印之喜，至当年十一月内应恩泽之应。此下克上，应得岁不出岁也。 

假令十一月丁卯日卯时，登明为天乙加丑，顺理涉害，大吉加卯为用，得朱雀凶将，君子为理文字，小人为财而讼，妇人占者为文书口舌之事。主事艰难延迟，所作稽留。十二月内应，此亦下克上，应得岁不出岁也。 

假令辰年三月甲子日巳时，从魁加巳，名元首。天罡为用，将玄武，乃天乙立酉逆治，占盗贼者，近水打捕渔猎之人。当败。其人伏在水泽处，不出月败矣。一上克下为始入，主事急，故月内败。天罡属土，克玄武水也。水至三月墓矣。此得月不出月也。 

兵革疾病，假令辰年三月丙寅日未时酉将重审，天罡为用，得白虎凶将，天惭立酉上，主忧事在月内惊惶也。主关梁隔绝，兵革盗贼，谓虎渐入阴气，主格斗伤。 

又云，卯辰巳等须防贼，兵家只此是三刑。 

又云：天罡是煞神，立于日辰上，用神囚死，斗系日本为天狱，在家忧恐，及病厄死丧等事。是国家忧兵革。今天乙立二八门，主惊怖动摇。天罡太岁入宅，又是囚死为用，始入门，主事急，合应月内。又天罡为月建故也。病祸忧惊月内见。 

假令巳年正月己丑日午时亥将，知一卦。太乙发用，将白虎，乘死神为用主之。经云：“虎乘死神，上下逼日辰，名魄化。”虎在阳为男，在阴为女，下克上为内战，故家有阴人病丧事，文字勾连，惊恐，口舌光怪，不成破碎。论吉凶方来已去之期、发用所主也。 

凡占事据下所占，是何神将为用，以其神将所属年月日及以神为之情。五行飞化所主之事理决之。 

若发用得吉神将，在三传旺相，就其始末，则占人求望必遂矣。 

若发用神将是官鬼，吉而有气，又与日辰三六合，必有和合，迁官转职，加禄权位之意。若发用得凶神恶将，在旺相气克日干，又是月破之辰，主有官追惊恐，灾祸牵连，及远行责罚之事。方来已去之期，应在月日之中。 

假令正月占事，得功曹为用，吉凶应在月内。若得卯辰为方来，应二三月。若得传送为用，吉凶应五月内。若涉害占事，主勾连艰难，不能见终，占病难解，占人来迟，孕难产，事不成。经云“见其机，察其微”，日辰中，有两比不比，始入、涉害者以此，占事迟留难解以此，故云深者主迟留患难。经曰：“四课交克名曰单疑，为事难遂，遂亦迟，若入用将，得月建之辰，与吉将并，又在旺相之气，事虽迟延犹为小喜。发用是凶神将，更历涉害等门，必主身忧，囚系狱讼之事。” 

凡课得发用之神是遥克为用，主虚声。如蒿矢射人，人终不伤，见吉凶本自他意，自无所害。虽有其声，所事难难。若神遥克日，事在外来；日遥克神，事从内起。经云“官居不入，常初独立。”其忧执，其用日不用辰，望人不见。 

若得昴星俯仰视，事多指引，真非本意，春夏多是远行不利，恐遇身灾。若用神更得凶将，身忧狱系，官追整理，文字不明，暗昧之事。若伏视又是秋冬气，内事，主暗昧屈厄，无以伸雪。柔日伏匿在家，忧怖惊恐，被人勾连，对理交加，度关梁灾厄事。 

凡仰伏视为用，刚日动行，稽留关梁，男子远行，恐路死。柔日伏藏，不欲见人，更以神将所主，消息决之。 

存亡 

生旺为存，鬼墓为亡，占久出之人，若行年临四季为亡，四孟为存。四季句金氏复注云“陷空为亡。” 

胜负 

上克下利先举，下克上利后时。日被上克尊胜，辰被上克卑负。日辰皆被克，尊卑皆负，或日辰分彼此论亦然。日辰上下互克者负，互生者胜。克日者负，有解者胜。式中反克其救者负。八专在分阴阳喜忌断之。假如己未日己为我，未为他，己所喜者卯与六合，己所畏者寅与木神青龙，喜卯与六合者，同气也。 

幽明 

幽为鬼神，明为人物。夜为幽，昼为明。死鬼死气为幽，克我疾病临身，为鬼神侮弄。星辰运限，阴相扼塞矣。此类生我则造物亨达，阴相资助，命分当也。旦昼为明，生气为明，月将为明，生我则人来扶助，贵贱得情也。克我则盗贼官讼相侵也。 

此下金氏又注一条云：在地盘酉戌亥子丑寅皆为夜为暗地，自卯至申皆为旦为明地，旦加夜地亦不明矣，夜加明地，亦不暗矣。重明为德，重暗为失，看事宜明宜暗详之。 

鬼神 

旺为神，衰为鬼，天乙为神，加刑冲害是猛神恶鬼。 

金刑水溺，土疫木缢，火焚死者，合为亲，不合为疏。鬼之地上之神为方所。如申鬼，申上见酉，为西方之类。 

假如申为鬼，七月占，旺为金神，为岳神西镇，五月占衰为嗽鬼。加刑害为斩死鬼。老少形状，以意决之。 

假令甲申日午乘龙加辰，以午加申为支鬼，是新装神佛之类。来自东南，午乘龙旺，佛为新装，加辰乃火之冠带，神为东南来。 

假令己亥日未时寅加未，乘太阴，主西方神为祟，庙前有小树，兼门破，庙后形势高阜。 

假如戊子日伏吟，取寅为鬼，东北有庙神，两重心愿，其庙在山上，庙前后有树木，上见青龙也。是龙寅三木森然，寅中有土为山，况戊日占是土鬼之上。 

上中下兮看，克下腰脚病死合面，克上头面病坐死，中受克腹病死，克阳面左死，左阴面右死，克上克下，其尸不能僵。返吟，旧病死，老病中责鬼神类。墓为祟，旺是墓神，衰是墓鬼。方所亦看地上墓所加神。 

人物 

干为人，支为物，静为财，带刃为血物，空亡为动物，人有情状、男女、贵贱、亲疏、老幼、色目，具后。 

人物 

子螟子息梢屠染，丑贤长者旧僧尼。寅儒道士曹祝吏，卯术沙门长子宜。 

魁僧牙保凶顽众，将军兵马共辰推。干匠宾朋工作巳，妇人宫妣午厩儿。 

故旧眷属姑姨妹，酒匠笼鹰未是之。医道猎师作面者，市曹铺递并申持。 

金珠匠婢少阴酉，军戌仆从戌夫儿。装塑造楼栏厕直，更为幼子亥无疑。 

器用 

物有新旧多寡器，子为水桶钵缸瓶。巾帽冠带升斗丑，椅桌荐席并祭器。 

碗碟匙箸并寅留，屏枕帐笼箱门户。船舫车舆竹器舟，笛箫琴瑟笙鼓乐。 

枷钮并向卯中求，砖瓦石栏并械厅。墙壁庭院向辰搜。臼杵锅釜筐鼎巳。 

柜厨灶床皆午料，奁具盏盘酒器未。金银铜钱向申游，珠玉刀钱镜问酉。 

锹锄锥剑戌宫谋，圈栏槽榨东司亥。十二支中用意收。 

食物 

辰为盐鲞鱼龙物，子是荤辛鼠燕腥。丑上蟹牛龟鳖类，虎豹猫狸果木寅。 

卯兔驴骡狐共取，蚓蛇蝉蟮巳为真。蚕马鹿獐雀寻午，未雁鸠鸽酒羊群。 

猿猴猱鹏鹅面申，鸡鸭鸟雉蚱酉陈。豺犬狼獒须看戌，猪豕熊狳筵亥云。腥本作星。 

情状 

干为外饰，将为头首，神为体形状，以肖类。 

假令戌为玄武，贼人犬形头尖。丑牛形头大，眼目粗糙之类。 

又云，寅矮美髭，卯瘦，辰长面方，巳瘦长，午斜视方长，未短小，申酉白须黄，亥肥丑轻小眼，亥子黑色，寅卯青，申酉白，巳午赤，未黄赤，辰黄青，丑黄白，戌黄黑。天乙细小，蛇眼小额尖，龙好髭须，虎头项短，天后清疏，太阴骨细，勾陈丰肥，太常额宽，玄武丑，天空老大。 

性情 

天乙庄重蛇阴冷，雀轻俊青龙文足，六合慢善，太常典雅，白虎威严猛鸷之类。 

装饰看遁干，甲乙青衣之类。 

欲知带破不完全，鬼贼相冲内去看。凡鬼上下所乘之处，若见冲克，或上下重叠交战，必主其人不完全。干战主伤头面，支战主伤手足。若得申鬼，当建丙，即须头面不堪见。 

男女 

纯阳男，纯阴女，一阴二阳男，一阳二阴女。若阳神临阳位是男，阴神临阴位是女。更上下不比，看贵蛇朱勾青克白是阳将，后阴空合常是阴将，不消建干。纯阳二句前金氏注云：小六壬反此推，一阴二句同。 

贵贱 

旺气为贵，衰气为贱。天乙为贵，螣蛇为贱。太岁为至尊，月建为台省之类。皆旺气也。然而得地为贵，败绝空亡之地为贱。经云：“贵人坐印为有禄是贵，败绝空亡是贱。贵人坐印，甲以乙丑为贵，丑加申，是壬申为坐印，是有禄之人。”又如甲子日以辛未为贵，未加辰，见戊辰为坐印，戊助辛鬼克日，是有禄之人来害贫贱者。如庚寅日遁丙在戌，戌临亥，是火绝亥，鬼居亥为贫，是贫贱之人来害贵者。 

亲疏 

合亲，不合疏，日与辰自然相须，不可分为二歧，盖日是人，辰是宅，岂有有身而无归栖之所耶？故知三传中，但与支合者便是我亲。 

老少 

孟为少，仲为壮，季为老。看所临地上，又看有气为少，无气为老。 

新旧 

旺为新，衰为旧，详见六亲新故中。 

多寡 

甲己子午九之类。上下得者为并，旺相为倍，休囚为减。假如乙亥日以丑为财，乘蛇，丑八蛇四，八四相并，为三百二十也。只用神将，不用地盘。方华谷云：“参之天将所因之事，可以考求。以神多寡之数有定故也。子午九，丑未八，寅申七，卯酉六，辰戌五，巳亥四，上下参合，其数可知。至如上寅而下子，七九乘之为六十三，旺相多倍，囚死减半，休当十六之本数，岁月值建而多加之。十六之数，于寅子言。后九、贵八、龙七、合六、勾五、蛇四、雀九、常八、虎七、阴六、空五、元四。” 

附： 

水 火 木 金 土 

一 二 三 四 五 

羽 徵 角 商 宫 

方所 

亥子为江湖，寅卯为山林，丑田，未井，午市，巳窑，申为囤场，戌为营寨，辰为衙庭，酉为城郭。 

宅舍： 

子为房，丑壁，寅过路，卯酉门，辰积壤，巳厨，午堂，未园圃井，申过路长道，戌浴堂，亥厕水沟。又上下相加取之，假如丑加亥为桥，未加亥为井，亥加定为楼台之类。 

占盗逃踪由： 

以用神为方，中传为去处，末为所止之处。又逃者初出门外，刚责中，柔责末，为止处。假如壬刚午日，中传卯，主贼人门前有大路，两边垂柳成阴。丑加子金氏旁注云：未加中，住前有大坑，有桥真入门前路。如戊刚申日卯酉上，主门前有大驿路金氏“卯”旁注“末”，“酉”旁注“中”，巳日平头杀，是僧家。 

乙柔日看天罡加处，主贼家住有竹木藤蔓，草木缠绕之处。用贵人并三传俱在日辰前，主占人住前岩。金日纳音遥寅日艮为山，若三传日辰亥子水，前有池塘，如壬癸申酉日主溪涧众源，随水势直下。戌亥相加，在蹊岸滩碛之隐所。寅卯木居日辰前，地名前山前坞，亦名东村。加南南村，加西西村，加北北村之所。用日辰三传俱贵人后，其贼家地名后坞，对见丑为田，后郭后山；见寅卯为后坞，见申午为后路，亥子为后塘，申酉为后坑，后塘后源。若庚子辛丑纳音土，赃物藏于土窖；若甲子乙丑纳音金，甲午乙未金，皆滋碛砂石土。若润下水，必折东。三日后，自西转东。凡辰戌丑未四墓，主坟窖穴宝。又子为溪，亥为陂，戌为滩，只如戌酉申三传占外妇，走西北角，近谷边。戊己日为陂头，壬癸日为古溪，癸日丑为流窦；若旧太岁为古塘古溪，新太岁为新塘新溪之所。卯为竹木，寅为大林，卯为木为井，加土为车，加未为园林，加辰为山岗林木，加丑为坟林，加戌为溪塘，加丑为田野，加亥为草泽，卯加戌，旧屋接新，加申欲动，加子加酉崩废屋下。子加卯，望东北方有人修屋及门户，卯加午，妇人家藏，卯乘元武加申上，逃者必在西南方城市中藏。 

地名 

破者，损也。亥破寅，纳音水日，为破塘破溪。纳音土日，为破山崩石之名。午破卯，火日破屋，水日溪，辰破丑，主破田荒坟之所。谚云“破者，废也。”酉破子，崩摧山石之所，水日滩碛古潭，丑破田，辰古冢，戌废窑，未夏天井。纳音即甲子乙丑金，丙寅丁卯火是也。 

刑者，险崩屈曲荒废也。如寅刑巳，若元临寅，主贼在破山中藏，此论甲乙日也。若金日巳申，为山石。戊日主叠土处，藏崩陷之所。申刑寅日山险坏，林木之下，藏樵夫小径，屈曲之中。丑刑戌，古坟丘冢之中，戌刑未，旧荒废园圃，或有古井藏匿。 

冲者，横也。亥子为横塘横溪，丑寅为横山，丑未为横田横丘之名。辰戌为横岗横陇；寅申为横石横岗；返吟为远，水日寅申冲为西溪西园，丑长田未南田，加亥加巳新田拗地，弯曲之所。未加丑古田，或加辰古椁。 

害者，直也，为长也。申亥为直源长塘。酉戌为直岗直陇。子未为直溪直塘，长溪长畔。丑午为长桥直坑。 

六合者，双也。卯戌为双峰，子丑为双溪双塘双桥，寅亥为双林双塘双坟，辰酉以新合旧，新冢溪涧之所。巳申为双路，双破损屋宅，新坟之所；午未为双池，园亭，台阁所藏。 

三合者，三也，参差不齐也。寅午戌地名三峰，岩石穴窦中；亥卯未园林野基，居东；纳音水日为三湖九江之所。申子辰为三溪三塘，始自西南，三日后定东也。巳酉丑为三坑三峰三陇之下。 

远近 

知一伏吟近，返吟远。又远近用关梁，春寅卯辰以后丑为关，前巳为梁，即如元武加巳上，为五里内之数午未上。夏巳午未以辰为关，申为梁；秋申酉戌以未为关，亥为梁；冬亥子丑以戌为关，寅为梁。关内为近数，关外为远数。关内十里以下，梁上五里以下，过关外又增，数有远近推之。三合主三日百里外；六合，主五里、五十里。木三里、三十里。梁上近数，土主五里，木三里，金四里，火二里，水一里。关外远，润下三百里，炎上、曲直、稼穑、从革二百五十里，游子远去千里。天罡为阳关，三传过辰上，主去远。河魁为阴关，三传过戌上，主远去。远道可上下相加，如戌加申，戌五申七五七三十五里，三百五十里远。若旺相倍而增之。用神囚死，因而减数。三传日辰见六丁及马、太阴、太乙、神后主逃者远，不可追也。 

前后： 

支前为前，支后为后。阴为前初传也，再传为后。假如天罡为坟，地盘上辰，上见酉，为前，酉为门户，上见朱雀，前门有符篆。再传酉，上见寅为后，上乘白虎，后有石虎或庙宇之类。 

高下： 

日上发用为高，辰上发用为下。假如占讼，在高为吊，在低为缚。占失物，用在日上，物在高处；用在辰上，物在低处。“高下”之前，原本失抄一节：左右 子作宅，丑为左邻，亥为右邻，午为对邻。看其上所见之神，与日干上神，比和为顺，刑战为不睦。假如左右上下之神，自克其下，彼家凶衰。若白虎死气则死丧，朱雀则口舌，元武则盗失之类也。 

名殊义同： 

式中名义多异名同实，故表出之。 

兄弟、比肩、劫财、夺财、羊刃，又曰比劫、夺刃。 

父母：印绶、印枭、本、日本、长生。 

妻、财。 

官鬼、克贼。 

子孙、救神、盗气、又曰子、窃、耗、脱、散。 

日干、我、身、人。 

辰、支、他、彼、宅、地方、道行、下。 

将、天乙、天将、天官、贵人、上、外。 

神、月将、神后等也。 

天盘、天上、内、中。 

临、加、覆、留、落、踏、陷、入。 

战、伤。 

乘、为、作、得、建、被、持、带、扶、助。 

伏、住。 

叶、贼、制、入、受、争。 

气、天时。 

来、远近皆可。 

俱同。 

传、传归、传入、传终、传内、传外、传进、传出回、传旺、传墓、传生、传绝。 

中末，兼地盘者。 

彼此、彼各、彼己、彼我、互递、互相、递相、支干上下，凡对言者，人宅双为法等。 

停、均。 

右中式心法一通，皆恒有得于心者，与人谈壬，未尝出此。盖自黄帝作式，曰太一壬遁，以人谋参之天，中式。盖专理人事者也。夫心者，身之主，神明之舍也。法者，则也，效也。神而明之，可则可效。虽天一君，式中之尊，法天则地，开造化门，不有发断，孰知其神？达观天一发微，维一为道，万化之基，甲拆癸归，亥子滋，莫不有数，观数有原，巡入式门，端推五行，妙在生生，曰亲曰疏，有喜有畏。述六亲变化，惟权在中，量彼轻重，分明知识，定为五要权衡，名殊义同，总由中式法，以告来昆。 

洪武十年五月十日朱恒谨志。 

  

大六壬毕法略说 

  

前后引从升迁吉，用在干前引，末在干后从。 

首尾相见始终宜。帘幕贵人高甲第，催官使者赴官期。六阳数足须公用子寅辰午申戌， 

六阴相逐尽昏迷未酉亥丑卯巳。旺禄临身徒妄作，权摄不正禄临支。避难逃生须弃旧， 

朽木难雕别作为。众鬼虽彰全不畏，虽忧狐假虎威仪。鬼贼当时无畏忌，传财太旺反财亏。 

脱上逢脱防虚诈，空上乘空事莫追。进茹空亡宜退步，踏脚空亡进用宜。胎财生气妻怀孕， 

胎财死气损胎推。交车相合交关利，上下皆合两心齐。彼求我事支传干，我求彼事干传支。 

金日逢丁凶祸动，水日逢丁财动之。传财化鬼财休觅，传鬼化财钱险危。眷属丰盈居狭宅， 

屋宅宽广致人衰。三传递生人举荐，三传互克众人欺。有始无终难变易，苦去甘来乐里悲。 

人宅受脱俱招盗，干支皆败事倾颓。末助初兮三等讼，闭口卦体两般推。太阳照武宜擒贼， 

后合占婚岂用媒。富贵干支逢禄马， 

第四十二法： 

尊崇传内遇三奇。害贵讼直作曲断，课传俱贵转无依。昼夜贵加求两贵，贵人差迭事参差。 

贵虽在狱宜临干，鬼乘天乙乃神祗。两贵受克难干贵，二贵皆空虚喜期。魁度天门关隔定， 

罡塞鬼户任谋为。两蛇夹墓凶难免，虎视逢虎力难施。所谋多拙逢网罗，天网自裹己招非。 

费有余而得不足，用破身心无所归。华盖覆日人昏晦，太阳射宅屋光辉。干乘墓虎无占病， 

支乘墓虎有伏尸。彼此全伤防两损，夫妇芜淫各有私。干墓并关人宅废，支坟财并旅程稽。 

受虎克神为病症，制鬼之位乃良医。虎乘遁鬼殃非浅，鬼临三四讼灾随。病符克宅全家患， 

丧吊全逢挂缟衣。前后逼迫难进退，空空如也事休追。宾主不投刑在上，彼此猜忌害相随。 

互生俱生凡事益，互旺皆旺坐谋宜。干支值绝凡谋决，人宅皆死各衰羸。传墓入墓分憎爱， 

不行传者考初时。万事喜忻三六合，合中犯杀蜜中砒。初遭夹克不由己，将逢内战所谋危。 

人宅坐墓甘招晦，干支乘墓各昏迷。任信丁马须言动，来去俱空岂动宜。虎临干鬼凶速速， 

龙加生气吉迟迟。妄用三传灾福异，喜惧空亡乃妙机。六爻现卦防其克，旬内空亡逐类推。 

所筮不入仍凭类，非占现类勿言之。常问不应逢吉象，已灾凶逃返无疑。 

  

学壬决断，先看七处：日、辰、三传、年、命，次看类神，只在七处寻看。来问何事，各以类神决断事情。然类神赅载事广，姑举一事略陈，它可类推。 

如占走失奴婢，要分三等，奴仆是男，婢妾是女。各有类神。戌、河魁、天空，奴之类神也；酉、太阴、从魁，婢之类神也。视七处上，此等类神落何宫，遇何神将神，有无刑冲破害及旺相休囚死，当令不当令，有气无气，落空亡否，然后就类神吉凶断之，必无失矣。然壬书不一，断路不同，如《心镱经》、《中黄经》与《毕法》等书，皆并年命为一，泛言六处而直讲。《通神集》及《断经大要》以八法论也。八法者，又加入正时天上时，而去行年也。又《断经》了了谓之六处，又各不同。盖以日辰、岁支、月建、来人方位、初传用神而言，并去年命与中末三传也。大抵以七处加正时金氏旁注“先锋门”及时上贵人注“值事门”九处为主，更无别法矣。 

五要权衡终 

  

司天苗达过将法 

  

雨水前日卯初刻，太阳入卫用登明亥。春分后二巳一刻，入鲁河魁作将明戌。 

谷雨后四亥初刻，入赵从魁用可称酉。小满后五酉三刻，入晋还须传送兴申。 

夏至后四未一刻，入秦小吉用其名未。大暑后三巳一亥，入周先用胜光灵午。 

处暑后三巳二刻，入楚还当太乙迎巳。秋分后七寅三刻，入郑天罡用去亨辰。 

霜降后九丑三刻，太冲运动宋州城卯。小雪后七戌一刻，功曹将领入燕京寅。 

冬至后四刻一刻，入吴大吉便休停丑。大寒当日酉三刻，入齐神后岁功成子。 

                           卷之十四终 

  

《管辂神书》卷之十五 

  

论终身 

  

干支传课作提纲，先审安身无所伤。事业一生经历处，存亡隐见莫胡详。 

六壬课以干为主。干者，我也。其干支课传上神皆我之用，有以首课入传为终身经历者，有以支起入传为终身经历者，有以干之阴神起传为终身经历者，有以支之阴神起传为终身经历者，有以初传末传作鬼归干支为终身经历者，皆以生干比干为上吉；若干克干上神，支课用上神为次吉，是安身无所伤也。此为上吉之数。若干支上神、用传上神或克害刑冲破干，是我身无所安著，以至绝嗣败家，灾讼丧命，终身无成，下等之数也。务宜详之。若占功名，则以克我者为官，又从贵论，不在此限也。 

干禄得地可荣身，略有些伤支用寻。寻到好地方住脚，有些疑惑不堪停。 

承上言，既审上无所伤，尤宜看干上之禄神，得地则求名有禄，有禄可享，庶人有禄可用，九流百工技艺生意可资，要不空陷，并年命干支传用又不来刑冲克破，此禄斯谓禄无所伤，终身可守富贵，乃美数也。若禄被刑冲破陷，是禄有伤，既无所靠，则寻支上神之禄，或无禄则寻用传上之禄神，无空陷刑冲破克害为吉。盖干禄乃自身营为之禄，支禄家中现成之禄，用传之禄，往来营求之禄也。三者得一为美数。如三者俱无或有禄不吉，则无所立脚，不可停守矣。 

或财或比或生身，无伤无克细推寻。得个稳中堪下脚，莫令衰败又无存。 

如课传无禄可依，当寻我之财，或比，或生，俱要无刑冲克破害，方为平稳，可立脚矣。若有所伤而又入衰败之乡，则无靠也。 

先审干上作元因，次把用传配合寻。初不成传方看二，方知此事得何因原本作“若不成传方看救，要知救我有何神。 

课无全吉，宜先寻干上以究共原因，次看用传以审其运用。如初传空克有伤，则看中传末传有何救我之神，何方可靠，何人可依，何事可为，虽不能成大富贵，亦为终身之依。数中无依，斯为下也。然壬课有吉有凶，不可执一而论。如占功名，明无官星，或有官星而变空克，则又以暗遁得官星，父母得地无伤，所临吉神吉煞，亦可取贵。如遁再凶，是功名不成矣。如常人占，明无财星，或有财星空克，又以暗遁得财星，父母得地无伤，所临有吉神吉煞，亦可取财；若遁干又无所取，则财不聚矣。又有明吉而遁凶，亦为有害，务宜详之。又察年命上神，与日干并用神，或生或比，或刑克冲破害，方为得体也。 

  

论空亡 

  

却有空亡临吉神，吉神无倚不和平。惟有凶神临日辰，就言其事主灾迍。 

日辰空亡为真空亡，作事无力。在地曰孤，无妻可依；在天曰寡，无夫可依。凡凶神刑冲破害，宜空；若生我救我者，不宜空。如初传空，末传实，先虽无着，后却有成。如中传空，事将成而中止。如末传空，事终无结果。如占暴病、忧贼、争讼，空则吉；久病占如空必主死；余不吉，主人财走失。惟金水不嫌空，有生不为空，月将、太岁、月建、日、时、年、命填实为不空，不可全以空论。如占坟宅，取支左空则空左，右空则空右，先吉而后空不嫌。如占六畜，逢空，看其地分，若採加不得位，必有损伤；採加得地临生气，虽空不妨。如占子孙带空，纵有子是空中来，或奸生，或过继。不然主有伤。如占才名，先实后空，主后有阻隔，不遂意，破财。如占买卖，带空，不成。 

旬中空亡，当以类推。 

甲子旬中空戌亥，甲子乙丑空才、父，既入空，虽吉不可用；丙寅卯空官、子；戊辰己巳空兄、才；庚午辛未空父、子；壬申癸酉空官、兄。 

凡占有十恶大败日，名无禄日。甲戌，乙巳，壬申，丙申，丁亥，庚辰，戊戌，癸亥，辛巳，己丑。此十日内无禄才空亡，故曰大败，占身无才禄，决然不安，占寿无才禄，亦是不美。但看传中有生，亦不死。直符克年方死。占官求才，俱为不利。 

用空入生，废事再来。遇阴而昧，还是沈埋天空入空，旺相所合，中虽见阻，婚姻必吉。 

如用空居长生之地，是事不成而再发；传入太阴在上，事虽露机而又入暗昧之地，将成又废，毕竟是空，不可以值长生而谓事得再成也。 

用空入末，旧事再发。凶则宜避，凶则莫合。 

用作空亡而末传归于日上，主旧事再发，若带吉神良将，则当为之而不可舍。若带凶神恶将，则宜逃之而不可为。 

空于其妻，其妻复归。初虽有伤，后当再为。天空入空，又休又刑，婚姻虚喜，终见无成。 

支为宅为妻，入空是空于其妻也。若财亦然。先见其空而后有妻才入实，未娶者先难后成也。既娶者先奸后娶。若先空而末得子孙生之，亦主再娶。 

用见其妻，后入于空，半路断弦，何日续终？ 

发用见其妻才，或中末入空，主断弦难续。 

妻虽入空，旺气所钟，一则有喜，一则病冲。 

初传入空而中末归旺，是空中有病，旺中有喜，是病中而得子也。“是病中”句金氏旁注“一喜一忧”四字。 

空于其子，复见其子。子虽初乖，后还有济。 

子发用入空，是初年难为子也。中末二传而子星入实，是为后终有子。如末得父母生之，亦为有子。 

用见其子，复入于空。子虽相连，不见其终。 

用见子本有子，传入空亡死绝乡，中年必丧成家子，不然残疾破家门。离乡又背井，不送父母终。 

贵人于空，干贵反凶。当谒莫谒，当逢莫逢。 

贵人能解祸生福，若入空则不得力也。 

贵入于空，求名虚声，传入二死，不善其事。 

中末入二死，是慕功名终身无成也。中末逢生助，后犹有望也。 

地入于空，可免诸凶。任尔出入，自迪其功。凶将入空，诸凶可免，而出入有功。 

朱入于空，望文不就，执不如舍，进则难售。 

雀为文书，入空虽旺不就，不如别谋，是非则免。 

六合入空，求财难通。不宜卖买，互见相攻。 

六合为才，婚姻和合之神，空则彼此不合而相攻。 

勾入于空，官无讼凶。在外莫见，在后莫容。 

勾乃争斗之神，入空讼无。外见有勾引，末传见有后祸。又金氏注曰：一云日前属外，日后为内。 

龙入于空，仍作我妻。我妻见伤，难再言归。 

青龙乃贤德之神，入空则伤妻。妻者，干支上神合也。 

龙入于空，仍作我财，一半可得，一半可谐。 

龙乃财喜之神，空则财可半得，不能全获矣。 

龙入于空，仍作我官。志虽慕贵，不得成欢。龙乃官贵之神，空则云云。 

天空入空，诸事无踪。吉不作吉，凶不作凶。 

凡劫煞凶神加天空入空，俱有影无凶，凶吉不成。 

白虎入空，见凶不凶，宜于出往，反得其功。 

白虎凶空，更末传吉将，反得其功，可任意出外。 

常入于空，丧吊又逢，为亲为服，何事匆匆？ 

太常孝服神，带丧吊，主亲服，百事不遂，安得匆匆？ 

胎喜入空，有鬼在上，即日离身，子母无恙。此条想是金氏所增。 

常入于空，作官不蒙。虽有天马，亦莫腾通。 

常又为印绶，空则不沐朝赐，安能飞腾？ 

常入于空，求财不成。当安不安，当行不行。“安”字旁注“守”字，“行”字旁注“穷”字。 

常又为财神，空则财不能就。若传课无依，当守穷而不可妄动妄为也。 

胎喜无空，无鬼不旺。云子云亡，焉云得当。此条亦必金氏所增。 

玄入于空，谋害不凶。疑其盗失，无入吾宫。玄武为谋害神。 

阴后入空，女诈不逢。反得阴利，而有后通。太阴天后，女诈之象。 

  

论空亡作鬼 

  

空亡作鬼带负谩，阴空相乘事欺慢。 

空鬼带负谩，乘天空太阴，主有欺瞒骗害之事。谩语，正午顺十二。 

空亡作鬼带五盗，大耗相乘有失耗。 

空鬼乘玄武五盗二耗，其贼必自空中而来。财是空中而去。失耗之事不免。五盗，正丑逆十二。大耗，正戌逆十二。小耗正卯逆十二。凡神煞下见于《六壬经纬》者，朱标出之，此条晴崖朱批。 

空亡作鬼带马丁，有人逃出事忙忙。 

空鬼带丁马，必有人逃出，不然则主离乡过继之事。 

支是天空，行人信通。带喜尤妙，不宜入空。 

天空乃文书走报神，加支上，有外信入家，入空，不以信论。 

空亡克日却无依，孤单冷淡过生时。发用空鬼，主人无依，单冷过一生。 

贵雀作鬼，入于空亡，文字贵物，乃是其赃。 

用乘贵雀空鬼，文书贵物，乃当自嗔，余以神煞详之。 

螣蛇作鬼，入于空亡，惊惶走失，又作火类。用虽入空，不免惊惶，走失火光之事。 

朱雀作鬼，入于空亡，不无虚诞，信息为狂。 

六合作鬼，入于空亡，文词为美，亦宜自防。文词喜美中，亦宜慎之。 

勾陈作鬼，入于空亡。内勾外连，尤防其殃。 

青龙作鬼，入于空亡，喜中见贼，亦宜自防。 

天空作鬼，入于空亡，尤防暗损，诸事微茫。 

白虎作鬼，入于空亡，杀伤斗讼，又作惊惶。 

太常作鬼，入于空亡，钱谷酒印，并失衣裳。 

玄琥作鬼，入于空亡，走失盗贼，亦当预防。 

太阴作鬼，入于空亡，阴谋相妒，婢妾死亡。 

天后作鬼，入于空亡，衣裳首饰，走失须防。 

论破神 

破神最是不相宜，入干却有内人欺。若是临支被外侮，一切交游总不如。 

破神，阳日后三辰，如子日见酉，寅日见亥；阴日前三辰，如丑日见辰，卯日见午。二破若在日干上，主家内邻人欺。支上主外人朋友侮。干支互破，则外破内，内破外，交相破害。大抵逢破，凡事不成，才见破财，失物见破物，凶见破不成凶。贵人见破，则功名荐引，干贵不成。螣蛇见破，则牵连提带，作事不久。朱雀见破，则文书口舌暗捺不行。六合见破，则卖买、交关、婚姻、纳子不就。勾陈则争斗、田庄、坟墓、交关不就。青龙见破，则求财、婚姻、公文、案卷不举。天空见破，则文书、进纳、奴婢不就，文学、举业不成。元武破，则阴谋、贼党不就，投师、立学不成。太阴破，则阴谋、金钱、关节不通。天后则恩泽、诏赦不来，婚姻不就。太常破则荐本、推官、婚姻、酒食中止。白虎破则道路防劫，武举不成。金氏旁注曰：即月破是也，又隔四位相加。 

契者如便论神煞，必有损破不能饶。破即四破，验神煞以审所破之由。 

岁破加于月破中，吉将相逢也不容。更有凶神与凶将，破财坏事主贫穷。 

岁月破入课为用，一破难为，又兼二破为用，则吉事不成，凶所不免。更有凶神凶将，财破事坏，贫穷到底无成立也。 

冲者如何论神煞，必有横祸审所招。 

冲即破碎煞。子午卯酉在巳，寅申巳亥在酉，辰戌丑未在丑。再详神煞以审所招。 

或破或废传上居，事皆破废不须疑。 

破者，年月日时四破；废者，四废。若用带破废煞，凡事不遂。 

碎在三传事不成，中则狐疑末无后。 

破碎煞，才遇破才，事遇破事，物遇破物。初传得之即不成，中传得之狐疑不决，末传得之，终无归着。 

巳亥相冲有贵空，迷神关隔又相逢，要行不行语不通，凡事萧条竟没踪。 

巳亥相加上乘贵人天空，巳亥自相冲，再加迷神关隔，要行不行，要语不语，主事趑趄也。 

人情断绝见刑破，又临衰败主无亲。 

或破或废俱入传，不是破残带疾吁。 

用传带破废，凡事不成，谋不遂，若带病符天鬼，主残疾之人。 

破侮须知忍在心，谩将狂语出伤人。但宜速闭毋令缓，好计方成胜且赢。 

用见四破，又见刑害、闭口、朱雀、谩语等神，破为神，人侮勿即以言伤人，宜当闭口含思，以计胜之，则破者岂能坏我哉？ 

月破加于辰戌宫，其年必有跌伤凶。若加死气患蒙胧，生气加之喜气浓。 

辰戌乃跌倒杀，发用月破加其上，主跌扑灾。加死气，主蒙胧之难。加生气，虽危无事。 

岁破月上加玄空，必有逃走人不容。 

日上乘玄武天空，又加岁破，必有逃走出外之人。 

论刑冲害 

刑者，杀之象，即三刑也，主上下不相合，刚柔不相济，燥暴自害夹刃。凡入课者为吉为凶，吉多则辅吉为吉，凶多则辅凶为凶。旺相如乘车得马，休囚如被禁加笞，主口舌凶恶忧扰失时。不空占病干谒宾主，在常人则取罪戾，惟宜捕捉，君子得之，则为威权，其名有四： 

一曰自刑 

辰午酉亥自相刑害，落败则别改更，自高自大，自作自受，自逞其能，自受其祸，死于非命。 

二曰无礼刑 

子刑卯，卯刑子，是阳精生日，阳气在子；而卯为日门，子为卯之卑位，而无卑恭。子为贪狼，卯为阴贼，死败相刑，门户不利，大小淫乱。如卯加子，明入暗出，水陆不通，子息不律。 

三曰无恩之刑 

寅刑巳，巳刑申，申刑寅，寅中有杂火，巳中有杂金，申中有杂水，故寅刑巳，刑中有害，举动艰难，彼刑我斗，官事灾殃。巳刑申，刑中有合，长幼不顺，先犯后合，彼刑我解，冤雠相报。申刑寅，刑中冲破，人鬼侵凌，男女相系，彼刑我动，残贼相施。 

四曰恃势刑 

上位在戌，寄旺四季，正旺在未，未恃旺而刑丑之冠带。丑恃冠带而刑戌，戌恃天刑而刑未之正旺。 

又曰：丑刑戌，戌迁其怒，自恃旬首而刑未；丑刑戌，刑中有暗鬼，乃贵刑贱，大刑小，刑禁官事。戌刑未，刑中有破，卑少凌长，妻财不丰，举动不利。未刑日丑，刑中不破，大小不和，兄弟不顺，或有丧服。发用逢之，多生灾害。刑干伤男，刑辰伤女。旺刑衰则福生，死刑旺则祸起。时刑干则忧小人，用刑时则行不利。善刑恶则无忧。恶刑善则凶至。刑月建不可讼人。刑日辰不可远行，刑支干则人宅不安，干刑者速 ，支刑者缓。若上下相刑，又见日鬼，是气象乖戾，反覆公讼无忧，不少缓矣。 

制御之刑，十干聚克，逆乱乃生，故加刑以制御。凡干支所加，战斗不出其下，甲刑申，乙刑酉，丙刑子，丁刑亥，戌刑寅，己刑卯，庚刑午，辛刑巳，壬刑戌，癸刑未。 

冲者，击动之煞。初虽有得，后必倾覆，主摇动，反复不宁，在日身有迁，在辰宅有动。乘凶将损动，乘元武逃动，乘后阴暗动，乘元合盗失淫佚，出入更改，乘勾私邪、争竞、改易。子午冲，道路驰驱，男女交争。谋动变迁；卯酉相加，门户分异，失脱更改。寅申冲，人鬼刑伤，男女异心。巳亥冲，事多反覆，重求轻得。丑未冲，兄弟异心，谋事不遂。辰戌冲，悲喜杂异，贵贱不明，奴仆逃走，关节不行。大抵吉不宜冲，凶则散。 

害者，侵损、凌害之象。阴阳不顺，如水壅滞，如血未行，事多阻抑。子加未，事无终始，官灾口舌。未加子，营谋阻滞，出入有灾。丑加午，病讼多凶，夫妇不睦。午加丑，为卑小凌犯长上，事多不明，难得成就。寅加巳，为争进相害，出入改动，退利进阻。巳加寅，作事艰难。卯加辰，为事下凌上之害，有虚声，争才阻隔。辰加卯，心绪不宁。申加亥，为疾诡之害，先阻后得，必无终始。亥加申，图谋未遂，事无本末。酉加戌，暗昧凶。凡占口舌官非，守旧少恩。达者，妨也，在刑煞之间。 

论丁神 

丁神者，乃变动之神也。凡占惟庚辛日为凶动，壬癸日为财动。庚午辛未日见卯，因妻而凶动，因财而祸起。庚辰辛巳日见丑，因墓田而凶动，旺相为田，死囚为墓。庚寅辛卯日见亥，因子婿而凶动。庚子辛丑日见酉，因兄弟而凶动，并及己身庚为兄，辛为弟及己。庚戌辛亥日见未，因父母长上灾而凶动。庚申辛酉见巳，因官鬼而凶动。 

旬壬者，乃归藏之所，与六丁相加，岂无所为？壬申癸酉见卯，因子息之才而凶动；壬午癸未日见丑，因官鬼之才而凶动；壬辰癸巳日见亥，因己身及兄弟之才而凶动；壬寅癸卯日见酉，因父母长上之才而凶动；壬子癸丑见未，因官司之才而凶动；壬戌癸亥日见巳，因妻妾之才而凶动。如癸丑日，干上未作初传，不取其才，缘三传火鬼，如蜜中砒也。 

凡丁神，逃亡得之，万里远遁；盗贼得之，隐匿难获；婚姻得之，聚散成奸；病讼得之，幽冥难伸；为官得之，巡行查核。如带蛇马，主逃亡；带虎主忧思；带阴后主女人走；带天空，奴婢逃亡；带玄武，贼盗走失；带朱雀，主音信；带勾陈，兵远来；带青龙，主飞螣；带六合，主远行。带三阳、三光、六仪、三奇等课，主官升财遂；带三阴、魄化、丧门、伏殃、吊客，主病不可生；带天网、天狱、官符、变动，有抑可伸，合中有变，新故有更。带孤神、绝嗣、无禄，内中有复续之图；乱首、赘婿、龙战，有非常之变。闭口不可开，斩关可断。三交欲移，游子不返。八专、泆女，久而生病；元首则吉凶在长上，犯者必动；重审则吉凶在下，犯者必成。比用有反戾之心，涉害有生祸之势。反吟动于远思，伏吟动其归舆。又附蛇朱，却来生怪。 

静者欲动，动者不停。闲事欲起，旧事再生，游子不返，带吉则吉动，带凶则凶动。 

刚日伏吟有丁马，行人即日见归程；柔日马丁虽出现，行人未必转回程。 

伏吟课，凡事迟滞，行人不来，刚日带马丁、游煞，则可以望其来。柔日暂出可以至家，远行未到也。游煞，正卯顺十二。 

刚日伏吟名自任，可以委托于他人；柔日伏吟我自信，可以取信于自己。 

干之神固已主动，若传于支上，有旬中之丁，或乘天驿二马，亦静而求动。如壬辰、戊午、丙辰、甲寅、庚申，此五日伏吟，乃有旬丁在传内者；又癸未、己酉、辛亥、癸丑，通前共九日，访人必出，先允后改，故名无任无信也。天马逐月而论，课内无二马旬丁者，谋事伏而不起。若无丁马而人年命乘魁罡者，尤主速动。如庚子二八月占，天马随白虎入庙，反主不动，若访人亦在外相遇。天马，正月起午，顺行六阳位。 

丁神灵灵，入于宅神，门移户改，欲宁不宁。 

丁神旺相加宅，主家宅不宁，门哀改移之象。若年命传课中有生支之神，此宅主修改，尤可居也。若无生支之神，又带刑克破耗空亡，则宅已变故而不可居也。 

丁神灵灵，必主死人。 

带月厌为鬼，损财畜；带三合喜神，有喜；带劫煞、飞廉、飞祸、羊刃，有谋害。在卯辰巳午未申，祸生于日，日宜防之；在酉戌亥子丑寅，祸生于夜，夜宜防之。有救神可免其祸，无救神利于藏匿。满日月之数方可出。丁神临午合干，有贵人提带，或招饭，出外立事。其吉神有皇书等吉，主功名事。飞廉正申顺十二。飞祸春申夏寅秋巳冬亥。月厌正戌逆十二。 

丁神灵灵，而为我财，带煞冲破，妻死离哀。 

丁神为妻财，带劫煞、女煞、阴煞来冲其妻财，或带巳酉丑从革隔角煞，主妻生离。带二死，妻居墓绝，主死别。带二耗、月破、二碎之煞，则为冲财，则难守业。 

丁神灵灵，作鬼克身，灾祸不已，禳祭堪生。 

丁神旺相作鬼，乘亥子丑寅位，与月鬼、火神、生气克干者，灾祸不已。若见天巫、咒诅、仪神，必须祭禳神佛，方曰安泰。火神，春丑、夏子、秋戌、冬亥；生气正子顺十二；天巫正辰顺十二；天咒正子顺四仲。 

丁神灵灵，贼侵户域，干乘生旺，未免流血。 

丁神乘元武盗神劫煞侵我之域，若干被伤带刑冲二血，是我被伤流血。若支带刑冲二血，是家幼小被伤流血也。盗神，春巳、夏卯、秋酉、冬子，劫杀寅午戌在亥，亥卯未在申，申子辰在巳，巳酉丑在寅。 

丁神灵灵，主敕兼行。一差未了，二差又行。 

丁神旺相而带皇书、天诏在岁上作丁者，乃天子之差也。带皇诏在日辰月建作丁者，乃台部之差使，主迭任差使。皇书春寅夏巳秋申冬亥，天诏正亥顺二十。 

丁神灵灵，皇诏临辰，使者皇恩，赴我家庭。皇恩，金氏改作早晚。 

丁神旺相作贵人，加支而带皇恩、天诏，必有封赠超升之喜而入我家庭矣。皇恩正戌、二丑、三辰、四未、五酉、六卯、七子、八午、九亥、十寅、十一巳、十二申。金氏注曰：此为皇恩大赦也。 

丁神灵灵，凶煞刑辰，家门颓败，过房继人。 

丁神旺相乘凶煞以刑支神，又带破耗，主家败。若三交、游煞、孤寡，或加子星上，必主过继。孤神春巳夏申秋亥冬寅，寡宿春丑夏辰秋未冬戌。 

丁神灵灵，德合加申，早晚有庆，福凑寿人。 

丁神带天德、月合、德禄来生日干者，主福寿安宁。 

天德正丁、二坤、三壬、四辛、五乾、六甲、七癸、八艮、九丙、十乙、十一巽、十二庚。 

月合正辛、二巳、三丁、四乙、五辛、六己、七丁、八乙、九辛、十己、十一丁、十二乙。 

丁神灵灵，带鬼不宁，之子生祸，如何得停？ 

丁神旺相乘子位克支，带劫煞破耗，是子败家生祸。 

丁神灵灵，大祸刑干，当躲莫躲，当安莫安。 

旺丁带大祸、劫煞、飞廉、亡神、二死刑克其干，是大难数也。又丁神主动，必有出入路途之事。如传见青龙劫煞、风雨雷煞，必有风雨之难所当躲也。传见元武，带三盗二都 ，途中遇劫贼之事当避。传见白虎，又带虎煞；乘蛇，带蛇煞；有虎蛇难当躲。传见阴后带奸门、咸池、女祸，主女人奸淫事，不能安也。传虎蛇带病符、月厌，主瘟疫不安。传勾朱带官符、吏神、关隔、天地盘结，有牢狱不安。随其变化而因事详审之可也。 

关隔，鬼罡加四仲。亡神，即旬中辛也。风煞，正申逆十二。雨煞，正子顺四仲。雷煞，正巳顺十二。天盗，正寅逆四孟。五盗，正丑逆四季。盗神，春巳夏卯秋酉冬子重出。游者鲁者，甲己丑未，惭庚子午，丙辛寅申，丁壬巳亥，戊癸申寅。奸门，正寅二申三巳四亥五寅，周而复始。咸池，寅午戌在卯，申子辰在酉，巳酉丑在午，亥卯未在子。天鬼正酉逆四仲。官符正午顺十二。吏神正七亥，二八丑，三九卯，四十巳，五十一未，六十二酉。大祸，正戌逆十二。病符，子年亥，丑年子逆轮。 

丁神灵灵，不宜煞刑，当杀莫杀，当侵莫侵。 

丁神临羊刃，主杀伐。带三刑、大煞、金神，或日干得时生旺，可以杀人，可以侵战。传入空墓，并关隔，休囚则杀人侵人，自取其祸。大煞，正戌逆行四季。 

哭神不宜入命年，死气家中死亡缠。休病本身须有病，犯之未得太平天。 

年命上带哭神、死气主死亡；休囚带病符，主病。哭神，春未夏戌秋丑冬辰，死气正午顺十二。 

浴盆丘墓加日辰，死亡刑害加命年。须知我自不安然，不久应知入九泉。 

日辰年命乃都门也，日辰上神是带浴盆、丘墓，年命上神带刑害、二死，干支年命入死墓之地，定主死亡也。浴盆，春辰夏未秋戌冬丑。三丘春亥夏子秋寅冬酉。五墓与哭神同。 

丧吊全逢入课年，素衣日日挂身穿。不丧椿萱并骨肉，哭泣之声动彻天。 

丧门，岁前二辰，如子年寅，丑年卯。吊客，岁后二辰，如子年戌，丑年亥，年命上见二杀，主孝服。 

乙亥日来未加未，有个女人讼有孽。 

支上太阴乘寅为官符，末传天后，三传相刑，主女人讼。 

太阳一照物皆暖，偕此其人赫赫名。庶术得之凡事遂，君子得之官职成。 

月将为用带贵人，主权要；带皇书、天诏，主敕封；青龙文，太常武。 

太阳怨恨落山后，纵有阳光不久留。过了阳光还有忌，美来名利竟休休。 

自寅到酉，阳光不照，人不蒙福，小人得志，能生祸咎。凡月将乘父，父贵；乘子，子显；各以六亲类推。在物为得时富显之物。乘照元武，盗逃可获；乘照马，行则知凶化吉，平安。乘照官符，官讼光明，私仇官雪。乘照人病，则鬼祟不侵害，喜人忌空克入墓。酉至寅为入阴，反暗而不明，是不照也。太阳在支前，为进吉；太阳在支后，为退凶。 

太岁今朝作贵用，有官升转赴官期。最忌刑冲空破害，看三六合以期之。 

若日干支克年命太岁，主悖逆取祸。岁克日干损家长，克支损卑小，或门户破，盗移事。贵乘死墓，官长死。太岁临支作丧吊，或空，或不克干支，不可断丧事。太岁作天罗刑害，主牢狱灾厄。天罗正寅二亥三巳四申，周而复始。 

干支总论 

夫课以干为主，尤当审干上所加之神，或生或比，克刑冲破害空脱何如。以支为宅，亦当审支上所加之神，或克或生，比刑冲破害空脱何如。吉神居生旺之地，吉而愈吉；凶神居所制之地，则吉凶不加于人。吉神者，喜合龙常阴后也；凶神者，蛇朱勾空白玄也。 

既审干支之吉凶，尤当审用传之祸福。发用为心之所主，事之所向，故名用神，不可损伤，必须与神将上下相生比和为吉。若上下相克，入休败之地，则凶。用在日之阴阳，则为外事，亦主远出摇动。用在辰之阴阳，则为内事，目前立见之。 

凡事出于蓦然兴发，蓦然成就，事在意外，谓之蓦越课也。如发用地盘克天将，贵人又克天将，名逼迫煞，主身不自由，被人抑伏。若天将为财，上下夹克，主财不自由。金氏旁注此云：由己费。或日之同类，受克乃身不由己。惟日鬼受克，则为吉也。盖天官，神也；天头，将也。天官如入本位，则无暇治事，干托不得其力矣。夫天将立中布上下相生，则事皆和美。天将居中而上下相克，则彼此相违，谓之隔将，事遭阻滞。 

用临长生，百事称心；用临死败，事多囚谢。用临绝地，事休重兴，信息至，行人来。用官鬼，举动不利。用墓，事主沉晦。用墓加生，事宜再发。用克见相害事，主艰难。用刑恩中成怨，欢里成仇。用破，暗里生灾，隐中阻隔。用空吉凶不成，事多虚诈。用冲事多反覆，聚散不定。用克岁，岁中有灾；克月，月中有祸；用克日，鬼贼病讼，尊长有灾。用克辰，宅中不宁。金氏旁注云：主动忧惊，小口奴婢灾病。用克时，主心动忧惊，小口奴婢灾病。用克末，主有头无尾，先易后难。用克命，命运颠倒。用克行年，主年中休咎。用财宜去求财，用印宜承旧庇，用官宜求官干贵，用二马生干有出行进财之喜，用二马克干及年命主损手足之灾，乘马行程登舟之事。用见月厌，作事不成。用见吊丧，事干孝服。 

用临寅申巳亥，事有发生之逃，春得寅为用，夏巳秋申冬亥，谓之机发当时。春巳夏申秋亥冬寅为用，谓之将来者进。春亥夏寅秋巳冬申为用，谓之功成者退，乐享无涯。春申夏亥秋寅冬巳为用，谓之反弓相射，四废无依。夫机发当时者，无往不利；将来者，进亦获荣昌；成功而退者，则培养以知其枝；反弓相射者，当晦名以敛其迹。 

子午卯酉乃四正之神，若临四仲神而归传四正者，有正大之规模。 

辰戌丑未四墓之神，若用临四墓而传出墓库者，有脱俗之志。 

事之先兆，发用预知。学者当潜心焉。 

干人支宅，干为君、父、夫、尊长、己身，支为臣、子、弟、妻、卑小、奴婢、他人。 

此章之上，金氏又录一条云： 

占式法，暗遁扶鬼方作党，无子不须寻暗遁。 

注曰：用作鬼，是明鬼也。旬遁作干鬼，是暗鬼也。若用作鬼，传中必得子孙救之，或子孙寡而临于败绝之地。旬遁干神扶鬼作党，胜于子孙，则明鬼愈炽。若传中绝无子孙救之，则明鬼之克尚不能当，亦不须寻遁干之暗鬼也。 

或巳或亥或干支，干支生合两事论。 

注曰：巳为双女，亥为双鱼，乃两事之象。或干支同出，即在传中，亦有两事之象。或生干合支，或生支合干，亦为两事之象。占者遇此，俱两事言之。 

午克年神入关吏，此年必定见争官。更带关迷并戏咒，缧绁相干欲脱难，德不胜刑君子滞，更看助刑党恶是。文章劾谤不如归，君子道消何所济。 

关即关隔，吏即吏神，游神春丑夏子秋戌冬亥，戏神春巳夏子秋酉冬辰。德者，君子之象；刑者，小人之象。君子怀德，而得时旺相则小人仰君子也，而刑反为用。若休囚不旺，而小人之用刑者反成其党，则德不胜刑而君子道消。若不知机而文章谤劾，自不容己，而君子可不明哲以保其身乎？ 

用被众害来相亲，不宜再见助害人。助害人多根已深，欲逃无可取前程。 

用被党恶来害，害是传中之鬼相合而成也。又遁暗建之鬼，助党为恶，是暗建之党愈助其灾者，其祸根深固结而不可解，欲免其祸，尚不可得，安望取前程乎？ 

客邀我入见以去，路必防之免其祸。 

初传与干相合，是客来邀我也。末传作鬼克干，加劫煞丁马刑害，是客来邀我，见一去而后有害我心，宜防之以免祸。 

干辰上神克日上神，害刑负克作杀两相侵。更有迷神并谩语，却有冤家未遇人。 

支者，他人；干为我。支上神克干上神，是人来害我，更凶神助，刑害、迷神、谩语，有仇人害我之事，预防之可也。 

未上巳午，谩负相害，克有口舌，相争不停。 

巳午加未上，带谩语刑害，尤有口舌相争之事。 

一鬼一鬼复一鬼，鬼害相临灾病起。破讼累年常生斗，涉我忧愁何日已？ 

一牛二换，东走西行，所事不得，嗟吁不已经。黄本作“东走西起。” 

丑为牛，加天牛之煞，是一牛二鬼。又加天鬼、天马克干，是牛之东西起，主人事不得意。再加官符、病符，则灾害嗟吁。 

有人前行，不可不顾。后虽有追，借其回护。 

马临初传是有人前行，与我作合，末见劫煞，是有人追我也。或为我之害，当借前人之合我以回避之，方可免祸。 

两鬼相斗不相容，一个歌樽一个哭。歌者喜之哭者悲，若是幽人利空谷。 

用传中鬼相刑害，是两鬼相斗不相容也。一个带喜神而歌，一个带哭神而哭 。哭神遗我以悲，喜神遗我以乐，忧喜得半而无事也。天喜，春戌夏丑秋辰冬未。 

一个鬼时传上立，口不言时心里设。切毋谩语作相交，免致其中成怨结。 

初传鬼克干，是不言而设心害我；加谩语相负煞，宜慎之。 

隔地莫说投机话，被他直性前行骂。有时半路一些言，随入他乡有牵挂。 

课中带隔角煞，为隔地不可说投机话。用传入带合神，是因其暂合之相投而即说同心之话。若传入刑害或劫煞，则一言不合之间，终变为隔角之态，而我之心事反为他知，宁不入其圈套而牵挂乎？隔角煞，辰巳未申戌亥丑寅。 

初见其良两相协，中间有诈不相入。谁知堕在诈陷中，欲结不结徒自说。 

用马干合是见良与协，因不虞其诈而以腹心相待；次入空亡日害，是中见其诈，不相入乃知为其所欺，反以计术害我，始之不慎，悔之何用？ 

程途月是行将去，却有良朋相遇见，同有忧心不可醒，他人藉是成婚眷。 

道路神加于望日，是程途月是行将去；中传巳为良朋，带德作合，是良朋相遇也。同道之中为见同心之忧，即效陈雷之欢，终成秦晋之好，岂偶然哉？ 

干上骑马兮下骑羊，意在踌躇兼刃方，欲乘不成徒自伤，纵然相合也开张。 

午未相加偶合，是有刃争也，主意在两事之间而踌躇不定，传入刑冲破害，虽合有变，虽成不成，凡事终久开张也。 

有鬼相迷入祸方，要个人来救我良。救而不救恐自慌，不如先走跳高墙。 

初传作鬼克干带迷神，是鬼来迷我入祸方也。得救神可免祸，若子孙或生或祸，是救而不救，而我自慌矣。若传见丁神，或见辰戌，不如跳墙避之可也。 

课中有鬼与我祸，不得进兮不得退。旁得人来捉住他，也得平安可无事。 

用鬼克干是与我为仇，前后遇空，是不得进退，计亦穷矣。年命上神有救，可以制鬼，则我无事。 

有鬼附鬼不为凶，任他丁马兴迷蒙。三三五五自相穷，总是人强鬼不凶。 

日干旺相得时，带德禄神天喜，支传上见鬼虽多，不敢动。任其丁马、迷神三三五五，反为财，身强鬼不侵也。 

陷入其功不可前，马居鸣后自萧然。子宜速转毋轻进，庶使吾功得保全。 

干被上神克，用乘太阴、天空为自陷奇功也，而不前矣。二马居干之后，在传中谓之背马，而马必不可进，只宜速转毋往保功，庶不终败。 

当缚莫缚，缚则有凶，当打莫打，打则有祸。 

用传带绳索杀，是缚人之象，作鬼克干，当缚莫缚可也。用传带羊刃、勾陈为打人之象，作鬼克干，当打莫打可也。必欲缚人打人，必致凶祸。绳煞，正酉逆四仲。索煞，正卯逆四仲。 

合浦明珠何日逢，一木三金三火熔。推事不久复沉蒙，毕竟三回两次中。 

明珠虽逢，课传中一木三金二火，金固为日之财，二火又为日之比。木既生我而亦生他，兄弟争财而金不得专矣。再加劫煞凶神，至争讼不宁而事情多滞。不三回两次，安得顺乎？ 

适遇子木又入水，劫有阴私劫人起。得才又得劫人钱，一路迢迢主有喜。 

木加子，又木得子水相生，亦为木之沐浴地，乘太阴、天后为日之才，又为生气喜气，是与劫人有阴私之情，即得其劫奸而得才，又得其利，一路迢迢也。 

家有祸起，惟父不喜。支子无良，令人生死。 

干父支子，以干克支，是父怒子；干为人，支为宅，支带咸池、劫煞、盗神，是家有祸起，乃子之不良而父欲克之，则子之祸可迨。若支上见生则其罪犹可，支上见死气罪不容诛。 

人有私事，不可以言。子露其风，死遭子残。 

干父支子，干神带劫煞，乘太阴闭口，是父有阴私事，谋人之行，不可与人言。支神反克干神，或与传用以克干神带朱雀、丁神、谩语，是子露风于人而致父之死于非命，岂为孝子？ 

先庚三日后庚三，此日云为进退间。务宜准此自盘桓，马住马行不脱鞍。 

先庚三日，丁也，丁主变动；后庚三日，辛也，辛主外隐之神。丁主动，辛主退，是不进退而盘桓矣。天马者，月之马也；驿马者，日之马也。一马出行，有前往之劳；一马落空，有欲止之机，是一行一住而不脱鞍，遇此欲行又止，欲成又败，安得遂意？ 

有马不行，诸事宜停，子无前往，诸事不成。 

马主动，或落空则为不能行，诸事不成，岂能往乎？ 

上有鬼兮不可上，下有鬼命不可下。中倚一个水木地，上下鬼来终是罢。 

木神作用，上见太阴，是上有鬼不可上也。下乘申酉，是下有鬼不可下也。上下逼迫将何以望？或见木比，或见水生，是有救神，上下之鬼罢矣，余仿此。 

一鬼有情，一鬼无情。相逢何日，解我疑谋。 

课见二鬼，一鬼落空，一鬼克干，一鬼欲害我，一鬼不害我，凶吉不成而我之疑谋说不得解矣。 

一鬼二鬼并立鬼，只要有个好儿子。不分前后事如何，他日家财还兴起。 

课传官鬼虽多，有子旺相，为吉可救。事败复兴，岂鬼多而忌哉？ 

阴空辰戌，用鬼达刑，被人赚脱，谩语无因。 

辰戌乘空阴为用，作鬼克干，若带谩语，主无中生有之事而空脱我之财也。 

论争讼 

两敌相逢是有争，马丁若动起官心。前者输来更得胜，后者赢来便不赢。 

干支相克为两敌，带马丁，官心动摇更变，输赢难定矣。 

连年词讼未经决，却似相持蚌与鹬。当宜推之再过年，宜无视不近岂知识？金氏改下二句云“尚且推之再过年，移远就近宜知识。”意较醒。 

太岁发用为年，如子年发用而丑寅卯连去，为鹬蚌相持，连年不决，不可以近日言之。如子年发用而传入寅卯作月建，是以年之连茹者，则从月论，又不可论其过年也。 

土入木乡争田宅，忌见朱勾并贼劫。详后 

土入木乡，带朱勾协助杀克干，主争田宅。 

土加水上争田宅，吏神直符临其处。详后 

直符，正戌、二丑、三辰、四未、五子、六卯、七午、八酉、九亥、十寅、十一巳、十二申。 

辰戌天吏守官符，带忧争讼入牢狱。 

辰戌为罗网牢狱神，带天吏、官符，主争讼牢狱之灾。 

申临寅卯有官符，口舌文状主不宁。寅旺官符又见伤，老人争认况财伤。 

申临寅卯，金克木也，若带官符，主有口舌文状之事。定为老人，旺则将衰，又见官符作鬼克干，主老人争财。 

亥上官符不见金，田宅相争外人分。 

亥为用，见寅为破，带官符，传中不见金生，必有外人争田产也。 

囚脱讼释因皇书，德奇仪解赦诏除。 

占讼遇皇书、天诏、天赦、三奇、六仪、天解，主囚脱、讼释、罪赦。 

三奇，甲子戌旬丑，甲申午旬子，甲辰寅旬亥。六仪，甲午、乙巳、丙辰、丁卯、戊寅、己丑、庚未、辛申、壬酉、癸戌。解神，正二申、三四酉、五六戌、七八亥、九十子、十一十二丑。 

土入木乡争田宅，朱雀官符来相厄。卯加居上又克干，破碎相临田宅干。 

土受木克，田宅不安。朱雀、官符、破碎相临，田宅争讼。 

木土官符灾入狱，关锁二神常自逐。水上土下带争风，田宅不安讼相攻。 

木加土上带官符关锁，牢狱灾。水上土下带朱雀官符，主田宅相争讼也。 

木金口舌看相临，破耗钱财劫争起。 

金木相加主口舌，带破碎、二耗主口舌破才。若带劫煞、勾陈，因口舌争讼。 

丑未作勾争田宅，官符刑害空相逐。血光却入蒿矢金，被责公廷见讼神。 

蒿矢见金带二血，勾陈二狱主刑狱。 

血支，正丑顺十二，血忌正丑、二未、三寅、四申、五卯、六酉、七辰、八戌、九巳、十亥、十一午、十二子，天狱春子、夏卯、秋午、冬酉，地狱春辰、夏午、秋戌、冬子。 

支鬼刑干人不安，灾生祸发惹惊官。 

支上作鬼刑干，是宅不容人；带二狱、天吏，主灾祸官非事。 

贵立直符旺身合，多须为吏争相涉。 

寅发用乘旺，或合干克支，必主多须之吏来争。以用传方之。 

贵亥争田官符出，病符阴小灾生异。 

贵人乘亥克干，带官符，主争田宅；带病符，阴小有灾。 

贵戌官符不可亲，知生旧事再还来。 

贵人临戌为履狱，主贵人嗔怒，干贵不见，问讼有忌。若有贵传生，带官符，主旧事再发。 

贵人临未贵人拗，只要奉承心不懊。慎口不争言奉官，一定罪责都不判。 

未主阴而拗性，贵临未，贵性拗也。得此课奉承上官得其欢心，而可无罪也。 

贵人官符来克干，吏官一定讼遭官。 

用乘贵人带官符、天吏来克日干，有争讼之应。 

贵人争讼无明白，不如舍弃归家去。 

贵人履狱主争讼不明，不如归家不争。 

蛇辰官吏为田园，忧哭昏沉有不安。“哭”原本作“灾”。 

蛇乘辰上克干，带官符、狱吏，主争田园；带忧哭 、病符、死气，主昏沉灾病。忧是忧神，灾是灾煞。金氏云，一本作“哭神。” 

蛇卯贼惊见盗神，病煞女人灾祸至。 

蛇加卯上克干带盗神，主盗惊；带病符、女祸，主女人灾。 

蛇戌兵仇争死丧，官符刑害入官方。 

戌恶人，蛇加之，又加劫煞，刑害必是挟仇而争死丧人家之财物。若带官符，主斗打入官方。 

朱寅官符有官讼，若入病符筹火灾。 

寅发用乘朱，带官符，主官讼；带病符、火鬼，主火灾。火鬼，春午、夏酉、秋子、冬卯。 

朱辰官讼见官符，或者吏神至上呼。 

用神乘朱带官符、天吏，主官讼。 

朱巳病符须见病官符口舌相争论。 

巳发用乘朱雀，带病符，主病；带官符，主官讼。 

朱寅官符官讼显，皇诏文书喜信临。 

寅为吏，为衙门，旺乘朱带官符克干，主有吏人讼。又为文官。如克干带旺相，时带皇恩、天诏，有朝廷喜信。 

朱子官符争必生，病符心痛事无成。 

用子乘朱，若带官符，主争讼；带病符，主心痛。 

勾陈乘卯加在辰，上有关神主讼争。德喜加之应有解，终久不和讼不成。 

辰加卯，是恶人临门，更有关、吏、二狱，有讼争；见德、喜、解神，终久不成讼也。 

勾为罗网讼相侵，若入空亡有半惊。 

勾带罗网，主争讼；若入空亡，则有形无实，故半惊。 

勾丁作鬼，入于网罗。之子不慎，沉沦狱窝。 

用勾克干带丁神、二狱、罗网，尤为利害，否则沦狱不出。 

勾陈天牢狱并见，一定牢死家不见。又加罗网在其中，死气相知人有难。 

勾陈用克干，又带天牢、罗网煞、羊刃、死气，主牢死。一有不全，不可言死。 

天牢，正丑顺十二；地网，正酉二辰三午四未五子六丑七寅八亥九卯十戌十一巳十二申。 

勾陈又见二狱神，更加直符走纷纷。须更有卒来提捉，惊怕之时莫出门。 

上勾下水主辰方，刑害田宅相争惶。 

用勾带狱神、直符，有卒来提捉；又水乘辰，用见勾，加刑害，主争田宅。 

寅卯辰乘上有勾，官灾斗打事无休。勾连讼狱胥符会，当有非灾牢狱愁。 

勾陈加吏、狱，主争斗官灾。 

争讼中间争剥贵，虽欲求饶没奈何。 

争讼中见二贵，则讼必经二贵人问。 

劫煞刑伤制贵人，贵人反把我来嗔。不如归避他方去，免得今朝自有刑。 

用带劫煞刑伤克贵，取贵之怒，由是嗔我，宜避逃免祸。 

诏乘劫煞禄堪忧，克我难留头上头。人可预逃方上稳，免得公差下捉收。 

用天诏乘劫煞、羊刃克干，是朝廷赐死之诏，乘太岁尤的。月省、日府、时县定之，无救则逃不得免。若有救并末传有生意，并旺相，远遁可免。 

堂堂天诏出天门，雀使云云禄马奔。上见君皇加宠赠，官上加官荣上荣。 

用亥为天门，加天诏、禄、马、朱雀，传见太岁、月、日昌生干，主封赠加官。 

皇恩天诏天龙战，必有两官相剥弹。奏对君王分可否，受克之人对理难。 

卯日占用卯，酉日占用酉，又人年立卯酉，用起卯酉上神，为龙战。若用上带皇恩、天诏，必有两官剥弹之事，其辨胜负以何者克他，何者旺相，而克人胜他，理直。 

火金德合得平和，其人如玉堪爱多。酉金卯木哭忧会，官符阴私口舌多。 

囚忌加于日与辰，网罗二狱又同临。囹圄不久相缠绕，悔之不及泪徒零。 

旺鬼加之主讼争，官与直符用上行。务宜谨慎免人侵，不见其轮不见赢。 

时当讼神，家有讼刑，更有官符，仇悔不定。刑亥登明，勾带朱官，直符二狱，更临囚死，必有官司，鬼带飞符，身犯二狱，之子不慎，如何不哭？ 

飞符，甲乙申，丙丁亥，戊己未，庚辛戌，壬癸辰。 

午作官符加吉神，诏仪又入禄马临。朱动轻浮为岁贵，壬子曾将此舍名。 

用午作官符，上加吉神，诏仪禄马又临朱雀岁贵，讼不成。 

勾陈临卯加在辰，墓门坟冢煞相临，不是争坟人不足，就是争田价不明。 

辰为墓，带墓门、坟冢煞，带生气是坟，生气是田。勾临卯加辰，是六害克干，主争田或坟事。 

墓门，正亥逆四孟。三坟，即三丘。五墓，即哭神。 

勾陈牢煞若并见，一定牢死家不见。 

骑虎而行，进必思却。 

寅为干，加寅作马是也。又被刑带煞，主有凶，不可进也。 

骑马而进，退而心安。 

午为马，干上加午，必欲求进，却又与支宅作三六合，是忘家也。强行不安，必中途而回，不去为妙。 

一牛二鬼，东走西起。课中金鬼，虽他为财。若非吉将，病哭讼来。 

课中无财，不能化为鬼，鬼多不止哭泣，病讼立见。 

后合出门女见悲，必有阴私人自欺。 

天后六合临亥加卯酉上来克干，或刑害干支，带哭神、忧神，主出门见女悲也。传入太阴，是其悲也，必见阴私之人相欺，岂徒悲哉？忧神，春丑夏子秋戌冬亥。 

有马如龙，有事如风，速来速往，不落沉蒙。 

用日马带飞廉，是有马如龙，带劫煞是有事如风；事既来速，马又催行，必有速事而速成也。 

有马不行，诸事宜停。子无前往，诸事不成。 

马主动，落空则马不行。入蛇被缠有阻，所事不成，宜止。 

行不可行，住不可住，忽然而往，忽然而至。 

此返吟课带马破冲，是不可行。即冲则止，又动不安，是不能住，忽往忽来，疏与事俱无定主。 

午子相掩看加煞，有影无形事还发。 

返吟相冲掩，若再入空，凡事有影无形。若更生气旺相，其事初不成而后发。 

三头两面，一鬼出现，上不为嗟，下不为叹。 

如火日干，亥加卯为三头鬼，巳加酉为四面鬼；一鬼克干出现，余鬼乃传中鬼，自相克。如上克下损才不损人，不足为忧；下克上则伤长人，可虑。 

天空凡事皆为虚，意指其事都不实。 

天空乃虚诈之神，主虚不实。 

得贼被逃，得物被脱，作事不成，有害不实。难可隐匿，物则可藏。 

难捉又走，官星伏吟。求名不成，天空入空，枉用其心。 

用传官星，上乘天空，虚名不成，若乘吉神，不空则有可望。 

官克年神被人骗，必有破耗两相见。休囚方有旺相无，口里无言心里恋。 

年上神是我一年所专之事，空破耗杀作克克之，主破才事。若行年休囚奇应；旺相则无，虽骗不能言。 

空克年神带丁马，奴婢小人怨情寡。必须逃走随别人，一例应防情意假。 

奴婢怨主而逃。 

天空负喜来生合，其年奴婢必添丁。天空发用并旬空，无形无影事沉蒙。 

丙丁己日作本空，吏符相见讼灾他。不见公门人有讼，公门口舌已成空。 

白虎行年上乘劫，大祸灭门羊刃发。必有杀伤鄙赖人，预防豫备免遭法。 

白坐年辰欲出行，忽入空亡行不成。不带丁马游煞准，若带游神要过旬。 

白虎旺鬼，吏关官符，必有争讼，与人作仇，吏神刑之，作我官符。 

白虎乘旺鬼并诸煞，必有官符争讼。 

白牙乘金最不堪，必知论语事相干。二狱网罗官讼发，名罪应知在禁间。 

太常贵人两合生，德禄马喜又相并。迩来定作朝廷用，不是区区凡庶人。 

用乘常贵与年上生合，又带生气等吉，或季命上神带禄马、德神，必非凡人。常作官星合比日，功名是也。若蒿矢见申作用，常与禄加午，午为红心，巳弓申箭，中武举。 

常克行年带破神，必有争夺财亲事。预防不测免其伤，当与则与免悔失。 

玄克行年入五盗，又乘诸煞来相照。内必有贼来害我，夜急防之免贼耗。 

玄克行年带相负，迷神更兼谩语傅。欲过东兮欲过西，无依必有阴害谤。 

干年神受元武所生，又入德神，并喜合旺，则进人口，衰则进田产，其年不可言祸矣。 

元加刑害与官吏，仍为争讼事逃利。若见井煞无水忧，须防溺死无奔投。 

井煞，正未顺十二。 

阴克行年带咸池，劫人相累事无疑。或东或北人还西，必定阴谋要慎之。 

天后生年起劫神，或为喜合转相亲。此时必有婚和配，姻婢其间一路寻。 

后克行年带奸门，传中又见害和刑。必有奸情两争斗，累死人家又至贫。 

阴后临酉加于丁，莫说有财被妇争。 

皇皇天使传命敕，意本下来加赴试。小人不用不须求，君子逢之方有益。 

用乘贵为天使，带皇书、天诏生支旺相，是朝廷敕命加官，君子有遇才吉，小人凶。 

官贵龙常，年命最良，意在求举，皇书降祥。 

官星带贵、龙、常在年命上，与用干支生比，无刑冲克破害空，带皇书与年命合吉，求名大利。 

贵人丑未下乘马，吉神德禄相扶持。皇恩天诏在其中，赫赫功名人仰视。 

丑未得贵人之位；用传带吉神良将，功名必显。 

◎上臾下贝午德诏召征书，官有升擢庶有资。 

午为文书，作用上，乘贵，带恩、诏、皇书，干支年比合，官迁升，民为财。 

贵旺皇恩德喜扶，定有恩荣官吏吉。 

用贵得旺相并皇书德喜，主贵长迁。若带吉神失时，为吏，异路功名。 

贵带天诏，刑害自干，于此宜谨，免于命残。 

用贵带天诏，有下颁之恩。又带二死刑害克干，若旺相生气，或有谴责，而可防。如干临囚死，不免命残。 

官贪可嘱，贪贿不足。被民所伤，告而归俗。 

用官加休囚死绝之位，传入太阴、六合、元武，临财生官，是官贪财受贿。如下克上，带谩语、天祸，又来入支，必被民告回家。 

有使相催莫便行，诏书虽到未为荣。只宜谨守山林隐，可伴渔樵过此生。 

用乘天诏、皇书，有使催我为官，中变二死、刑害克干，则吉中有祸，宜隐，不可去。用官见禄马贵朱，无刑克冲破，为吉。 

贵人帘幕，昼夜兼见。意在功名，遐迩瞻仰。 

官贵三奇发用，皇书、天诏，显赫当时，带诸吉星用贵德禄，不是常人，必为科甲，高见王侯。带印禄、皇恩、天诏，求官。 

奇仪德喜，官贵可拟。尤带吉星，主当要路。贵乘丑未，有鬼为魁。 

课得元首作贵德马，铸印、龙德、太阴，功名唾手可得。 

螣蛇加酉，大小月煞。口舌相临，无时可罢。 

朱雀门前，早晚嚼嚼。尔有佳音，官人升爵。 

朱雀临卯酉为门前也。干若旺相，用官带喜化德禄马、天诏，主高迁。带信马主有信。带官符，主口舌。 

官朱用贵亥与刑，此身争讼入公庭。直符乘朱来克支，更兼关狱两相构。 

家门不幸遭人侮，文状交争见上司。用主作见因囚禁，无救淹缠好脱身。 

朱雀旺官，吏关官符。来克日辰，必有讼事。 

朱会官符并岁刑，罗网却主讼须凶。六合合申官符狱，罗网捕贼盗逃亡。 

勾陈临寅作内战，必因斗打争相辨。 

勾陈空亡，官无讼凶。在外莫见，在后莫客。 

勾陈生年神，进田宅。 

关讼不宜作鬼刑，又加朱白勾陈生。来克身心有缧绁，见了如何得太平。门火寅辰关闭入，亦知狱中并二血。勾戌刑害是争坟，或有死尸作祟惊。勾陈有土墓登坟，墓煞相侵揽去魂。不久劫家病灾起，合人自在丧其身。 

门神在丑，双乘破碎。必因墓破，须兴修置。 

龙官年陈两相全，仪合德禄又加年。又是寻常人作孽，此身应是榜中人。 

用乘龙官与年命合，主贵常同龙。旺生干，皇书、天诏、丁马主升官职。 

龙克行年用喜破，不过破财并大祸。争亲争产及相磨，只宜谨慎无差错。 

惟木作鬼，二血带死。呜呼龙虎，扶杖而死。 

龙并蛇玄在传支，以恶为善凶化吉。贵加龙常衣食全，若问功名却有缘。 

龙不得地，有鬼磨鳞。不见荐引，何以求名？ 

龙入于渊尚自闲，要垂钩钓不胜竿。三五水天来点化，平空飞上九重天。 

龙入水者，申酉为钩；寅卯为竿。守钓作三合不能去。蒿矢加申酉巳为弓箭，贵朱为文书，常为武，加皇书二马三奇主高官也。 

射箭却有二枝半，对客却有十分卷。武试场中堪作魁，三才相用平胡乱。 

论富贵 

时为干支禄马带吉神，贵旺生干支，贵贱不同而求名异于各路。 

一看干为己身，要旺相，不受刑克冲破空为吉，其中末传，有刑冲克破，初传则不为忌。 

二看用末有旺相，与干年命相生比合，不犯所忌。 

三看带禄马、天诏、皇书等吉。 

四看太岁月建日时作用，带禄马官贵等吉。 

初居干前，末居干后；末居干前，初居干后；前引后从，或夹禄马贵等吉星。癸丑日卯巳未，未有鬼入丁，又兼二贵入传，主贵人提携成名。 

辰青入水是双龙入海，一乘旺不空，主中；一加空亡，主不中。贵龙常三贵人带四孟作马，中高魁。贵入寅无空克作官星，必显贵。入墓止有皇恩诏，则虚名不显。若贵人不入传，所乘神生龙常入传，主合干。又带吉神，为官长久。丑常入武作官星，带德诏，中魁解，常戌如之。 

丙丁己日作天空，皇诏相逢喜气浓。更有旺相加在内，不日功名达九重。 

贵马在干前为用，合干，贵人引我，早早任。马官星是功名有。入空亡、伏吟一时不利。 

丁马迢迢被索缠，空中徒自重加鞭。不去不来还自闲，何日相逢到九天。 

诏书入空，一时不发，午丁生干即发。 

论课名 

入不入，事最急。 

课例先以克为传，其事有应，亦来之意。如元首上克始入，重审下克始入，比用、涉害、返吟、伏吟皆自克而生，故谓之入。占得此者，十有九应，故为最急。如遥克、昴星、别责、八专、返吟、伏吟，不自克而入，皆谓之不入，其吉凶之事，应验稍迟，亦不全应，故云云。 

课得元首，事可永久。 

凡事顺利，庶可长久。顺其分而定守之，顺其执而推行之，人心自服，可以长守富贵。故虽遇凶，亦畏名利而不敢犯。故元首课，占人品，为贵。为尊。为君。为父。为长。占人事，为尊贵。占物，为头上物、并贵重物。占功名为魁首。行兵，主尊制卑、贵役贱。占讼先者胜、事起男子，臣忠子孝，凡事皆顺也。 

课得重审，凡事宜谨。 

凡事以下犯上，则自取不正，人得议之，故凶多吉少。占者须自量其力，自审其势，不可肆志。得天时之旺，天助也；得地利之和，地助也；得众传生助，人助也，自得吉。天时不旺相，地利不和平，传课不生助，则力孤势寡，所行不正，自取其败。占人品则为臣、子、妻、孥，为民，为贱；子逆臣乖；事起女人；奴害主。占人事下犯上，贱凌贵；占禽兽，足趾头上，其下反生；占物件，以下制上，足上头下；先顺后反；占功名，次榜而改上，副官而权正。 

时用克干，天网自张；墓网加干，自取其祸；出克入剋，贵有难当； 

前空后鬼，进退不得；知得比用，免得人难。 

阳日阳比，阴日阴比发用。凡人一人一事，我可以相制，须谨相防，纵事难成，其凶不大。上下有二三四克，是其人参差不一，必审何者可依，何者可憎，恶者去之，义者依之，能依则同心共事，能去则不致施其奸。占者须审何人、何姓、何方、何地，因所喜而从之居之，宁有祸哉？若占人品，为朋友兄弟，为同事同学，艺官为同僚。占人事为两事，为同谋。占物为钳、剪、交椅等件。占飞禽为鸳鸯，走为狼狈，植为连理，潜为比目。 

知得涉害，所事不败；不知涉害，为害必大。 

刚日用日上神，柔日用辰上神；涉害深浅，论地盘孟仲季定之。在孟事多反复，在仲进退不定。凡事交害而有可比，是我有赖，故彼此交加，必审害我者孰轻孰重，轻者来迟可支，重者来速为殃，轻者缓之，重者防之，其祸弭矣。占人品为仇、为敌、为贼；占事为争、为害、为劈、为侵凌、为贼虐；占草木为荆棘；饮食为毒药；在禽兽为鹰、蝎、虎、狼、蛇、鸩；在物件为刃、枪、枷、杻类详之。 

纵有千金谢，不教作弹射。 

日遥克神名弹射，天乙逆治，则父子不亲；顺治君臣猜嫌，客不可留，口舌起西南，事主摇动，人情倒置。用带土，为有丸，亦能伤人，无土灾轻，忧事立散。见太阴元武天空，当有欺谩虚诞事，祸起于内。第四课发用无力，行兵不利主，利先动。 

死与不死，要明蒿矢。 

神遥克日，上下克，并涉害返吟克入最急，有害心置死之道焉。蒿矢不入，为缓，有时发祸其重者，每亦置人于死，占者须辨何轻得生，何重罹祸。此课主外人侵害，占人为仇为贼人，事为乱物件，为枷杻锁索，禽为啄木鸱枭。 

成不成，看昴星。 

四课无克无遥，阳日取仰视酉上神为初传，支上神为中传，日上神为末传；阴日取俯视酉下神为初传，干上神为中传，支上神为末传；昴星虽不入而事之成败比所入者尤急，不可不慎。如柔日昴虽有吉者而忧惧常兼。刚日昴出行常急。占人品主外人，或来人；占人事或外事牵惹；占物如铁炉箱类。 

刚日名虎视转蓬，宜防暗昧惊忧，见空亡灾轻，忌子午卯酉日，值此举动稽留，在外难于进止，远行遭禁，恐死他乡。女多淫。酉为私门，不宜用事。主病患多警。 

柔日名冬蛇掩目，不动之象。伏匿迟留，隐匿于内，进退犹豫，四正亦忌，宜空灾轻。 

行如不如，要潜伏吟。 

阳日取日上神，刑为三传；阴日取辰上神，刑为三传。如无刑乃自刑，以冲为末传。 

伏吟者，静也。其体不动，其事不行。凡事宜守，不可妄为。占人品为隐士，为无能；占事为阴滞；占草木为枝叶；占物为妇人戏具。 

自己无策，专看别责。 

无克无遥，只三课，刚日干合处为初传，如戊日戊合癸，癸课在丑，以丑上临神为初传，中末俱日上。柔日以支前三合位上神为初传，如辛酉日戌时，酉将取支前三合丑加寅上为初传，中末皆重于日上，三传丑酉酉。 

别责，言借人以善事，占者当仗人以行，庶几无祸。占人事为人私干，占物为牵连。 

课目返吟，先破后成。 

有丁己辛，三传不同，为井栏射。丑日斜冲巳，巳上见亥，以亥为初传，中取辰，末取日。未日斜冲亥，亥上见巳，以巳为初传，中取辰，末取日，此课易欹易斜，不能长久之象。南北相违，占事动则宜，静则扰，难成易破，遇吉祥是将亦遂一半，反复不定。返吟课带刑冲破害，事有两端，远近系心。更相仇怨，反覆呻吟，瞪而复合，疑而不决。事从下起，臣慢君，子逆亲，妻背夫，朋失友，祸生于外人，久动思静。柔日非一事虚，事有两端，事成亦破。占人品，子反父，臣反君，奴反主，卑反尊。占人事我欲如此，彼欲如彼，吉而反凶。占器物则有反交之势，头居下，足居上。 

内外宣淫，课得八专。 

阳日从第一课顺数三辰为用，中末皆日上；柔日从第三课逆数三辰，之地盘上何神为用，中末皆日上。四课不全，不修帷簿，男女混杂；见后合勾武，主叔嫂通奸，兄妹淫乱，上下混则乱，人事混则壅，家不治人不治，事不成，得此者宜正身齐家，备己制物，庶可吉，否则凶。占事混而不专，难成，占行财乘舟则得利。占官不能独断。占物为竹夫人、花木、夜合花。占人鸱子。 

官自为官，民自为民；官占与民，民受其迍。 

官尊民卑，数依于理，故有官数，有民数。官得官数吉，民得民数安，反是则官被贬削罢职，未任者见废死败；民则鬼乘夜位为病，鬼乘日位为讼，鬼加罪责，乘蛇生祸作怪，乘朱是非百出，乘合财喜致伤，乘勾杀伤斗打，乘龙争婚夺财，乘空暗损，乘虎死亡，乘常孝服为乱鬼，乘元武失脱为贼鬼，乘阴有阴谋之害，作后有妇人之离。三灾迭出，八难频生，民何可当也。 

斫轮，卯加申发用，君子得之，有乘车之显，庶人得之，则为囚车。 

高盖乘轩，子卯乘天马青常，君子为章服，庶人为丧服。 

铸印，戌加巳发用，君子悬金印，庶民则为假印。 

吉凶因贵贱而生，可否以尊卑而定，君民不可杂论。若值空亡，乘轩落马，吉课入空，已仕者有阻，未仕者不可攀；吉课失时，已仕者将停，未仕者不可进。加凶丧而带丁马，立远窜。加丧吊而带病符，主丁忧。克太岁为天子不容，害月建为上司弹劾。 

重审下克上凶，将为下民之反告；财神作脱，为贼赃之败亡；细玩自见。岂可以官得民之数，遂以为吉而概不之论耶？ 

不论官庶，时逢富贵，将得时临，平民得志。 

天乙乘旺相临日辰，天以富贵贫贱与人，数固已定，贫贱有时，而富贵亦天意也。数故有官民可同用者，如富贵、时泰等卦是也。官得而吉，民得而说吉，主平民受封，有吉无凶，官民同用此。 

三光三阳，三奇六仪，凶者化吉，吉者愈新。 

用神旺相为三光；天乙顺治，龙合立干前为三阳；三奇好前甲子旬丑是，六仪如甲子旬旬首子为用是。此四课，百事逢之吉，君子得之官职晋加，庶人得之，无计不遂，财利丰盈，病者得之生，讼者得之入狱有救无凶，可推惟吉是定，大吉之课也。 

                            

《管辂神书》卷之十五终 

  

  

《六壬心镜经》卷之十六 

占天晴否日辰发用，见火土将晴，天空晓晴，传中三木多风，三火大日。 

久雨何神辨即晴，巳午螣蛇朱雀并。三传皆土云凝聚，天空霁色映山明。 

龙若乘金当阴雾，火临之处是晴明。从今日至火神为大晴处也，即蛇下是。 

阳即为晴阴即雨，积阴欲霁观阳主。丙丁生旺发用时，壬癸休囚晴可许。 

火神不越东南路，蛇雀又来头上住，须更皎日见晴空，纵有余阴无着处。 

  

占天雨否亥子主雨，勾陈主阴。 

占风候雨征龙虎云从龙，风从虎，用起兼看日与辰。有气带刑来必速，休废空亡略酒尘。 

子卯相加救枯穗子为云，卯为雷，玄合入传滋涸鳞。 

白虎若临加亥子，雨落连绵未有晴凡龙虎所乘神有气则负雨，龙虎主雷电风雨。 

巳作六丁上蛇雀，太冲位下来安着。忽然狂电见飞扬，迅速之时光闪烁。 

戌亥子丑午巳停，火龙下降水上升 

亥子水居巳午未申，谓之水升于上；巳午火居亥子丑寅，谓之火伏于下，主雨。 

主用何须看云雾，忽然雨泽势如倾。亥子为传虽主雨，一怕空亡二嫌土。 

辰戌丑未四维间，密云不雨终何补。亥子退入江湖居，甘泽难逢莫浪图。 

如还临上雨滂沱，顷刻之间泽旱枯盖水升火降方雨。 

虎在东方谓出林，动啸生风孰可禁？更乘小吉为行止，拔木摧林势益森。 

龙旺升天雨骤作，虎旺出林风力恶。如乘囚墓死皆休，风定雨收成寂寞。  

占水涨退否 

水涨伤木欲害民，进退加时看日辰，支伤干吉涨犹速，干伤支吉退因循。 

日辰共损须臾灭，并不相伤水稳下。日辰无相克，水无进退。 

占人宅附入宅占 分宅占 

辰为宅兮日为人，上宅凶神便有屯。 

带杀兼刑来相克，以将言之得事因。辰上神为宅，恶将克日与朱雀并，主官事。与白虎病，主疾病。 

四课四生吉神立，六合青龙福庆生。更视三传知善恶，遍看年上所临神。支傍有人何所主，欲识名之是近邻。推宅之法看日神，若见魁罡必损人。干伤支吉老者病，干吉支伤少者迍。 

附入宅占 

此定新移来入住，看将几时无忧虑。却将月将叠行年，宅上之神问其缘。寅申子午相加及，若是安居水不迁。魁罡是老忧逢祸，卯酉分立忌病缠。巳亥六畜多伤损，丑未遭官必喟然。 

附分宅占 

将宅许人来共住，还向日辰推所遇。上克下兮将利己，下贼上兮须吉彼。 

忽然上下共相生，此中所动亦分明。子之加母无宜受，母之加子会须听。 

宅中有无鬼神 

宅内何知有鬼神，蛇白临年天目因。春辰夏未秋立戌，冬在丑兮殃害人。 

四时冲破将刑合，断其鬼祟定纷纷四时春酉夏子秋卯冬午，更与刑煞合，有鬼神。 

占修造岁内所忌 

凡欲修造及迁移，家长行年加岁支， 

旺墓上头见三煞，此是凶灾不可为孟年酉，仲年巳，季年丑，名三煞。 

行年加岁加其旺，岁煞今年莫犯之。月煞若临其日恶，灾劫两般须要知。 

若还修造开门户，勿使诸神有嗔怒。行年太岁上头看，避忌魁罡及蛇虎 

月杀，正月起丑，逆行四季。 

推月龙 

又须推他为月龙，大吉须知月建中。即看寅上何神在，亥子当头名黑龙。 

若使修家逢此卦，用之修主应其凶。虽用前占无恶将，更以行年加宅神。 

本命上头看所得，第一须知寅及申，胜光神后为中吉，但值魁罡不利人。 

推黄道吉凶 

金匮宜财物，青龙寿命长。玉堂招仆畜，天德合家昌。 

司命人多吉，明堂子更良。若能常择喜，生也获嘉祥。 

黄道所临为吉神，任其修造不殃人。太岁之方犹不畏，况其诸煞及将军？ 

推之常合天罡诀，正七加虚二八寅。两月顺行阳位上，还加三九便临辰。黄道吉。 

天罡黄道建青龙，太乙明堂除可从。传送临之定金匮。从魁天德势消凶。 

登明危下玉堂吉，功曹司命是开通。 

推黑道吉凶方 

胜光下满天地刑，小吉平为朱雀方。上见天魁破白虎，神后临成天狱场。 

大吉俱收元武位，勾陈闭在太冲藏。以上六神名黑道，欲拟修方必受殃。 

犯黑道所生灾 

天刑害畜病颠倒，朱雀官司口舌伤。白虎到临家长狱主损家长，更刑狱事。天空贼害及财亡。 

元武损胎奴婢走，勾陈长妇斗刑伤。若令禳之灾自灭，莫召师巫出祸殃。 

禳犯黑道 

误犯凶神黑煞方，但能修报即消殃。若触天刑理天德，勾陈金匮虎明堂。 

朱雀青龙应逢上，元武即求司命禳。天牢须向玉堂内，依此法行保命长。黑道凶 

天刑害家宅，朱雀斗刑伤。白虎多凶祸，元武货物妨。 

勾陈田宅散，天空人口伤。若能回避得，必不见凶殃。 

占求婚成否后有细断在赴举章之左 

支伤干兮阴凌阴，干胜支兮女有伤。勿尔男家强欲娶，必是幼年焚土香。 

人见否附约斯人果来否 

欲出前途访觅人，看其居处对何神。 

神上值方他用合其人居方上神与用神合，三合相呼见且忻。 

假使他人立戌地，用起加之卯午寅卯戌六合，寅午戌三合，兼宜与用神加之， 

天头地足来加日戌为天头，巳为地足，斗罡加孟定相亲斗罡加孟神是在内，访人在。 

胜光神后宜须待，从魁路上叙殷勤。小吉合进家饮酒甲乙日用末传，小吉主醉， 

柔昴伏吟即隐身柔日昴星、伏吟，是人身藏不见。 

附约斯人果来否 

与人同约来游此，为当已过未曾来。斗系支干及加仲，待之相见不须猜。 

斗在日前兼加季，期人离此去难回。此皆在道占之。 

更值昴星伏吟卦，在家不出莫相猜。 

占主人善恶 

征途日暮前途远，欲寄安宵恐异谋。 

辰是主人日是客，辰上相生吉可投辰上与日相生，若值旺相，主人是长者。 

登明天空将诱我，蛇虎魁罡欲害仇元武是贼。 

从魁胜光宜急去，神后临传进退由。 

见贵求望 

欲谒尊官何处期，青龙小吉可投依。 

斗罡加孟所求攻，临季空回仲许之见六合、太常并吉。如日辰刑害，神将不吉，无也。 

人情虚实 

彼有使来知伪真，加时先看日兼辰。 

辰上之神伤日上，来者言词不妄陈。 

日为来使辰为我，干若伤支是妄因。 

阴空蛇虎魁罡立立在日上， 

五者相逢必诳人如报凶事，视白虎与今日比合，即是实；若报吉事，视青龙与今日比合，即是实也。 

占迁官附求官遂否 

文视青龙武视常与日神相生吉，相克凶；神将外战，在官忧罪累；内战，主官忧疾病测之。文官视龙，三月甲戌日未时占，辰卯寅，用午加辰乘龙，与今日相生，为吉迁。甲至辰青龙得三位，即为三岁期。从戌至辰青龙得七位，为七月期。此日青龙乘午火，火生土，是戊己为日期。青龙加在辰，则为辰时。旺相去三年七月戊己日辰时迁。武官视太常，亦如之。文官春占寅乘青龙，寅属木，木生于亥，至十月始迁。武官春占子乘太常，子属水，生于申，至七月始迁。余仿此。马折足，龙化蛇，最不利。 

附求官遂否 

欲卜求官成不成，须逢印绶马相并。魁常为印绶，马即天马。 

龙常天后成传内，城吏太阴居显荣。传送为天城，功曹为天吏。 

定文武附择日上官赴任 

文武位殊占各别，文要青龙武太常。日辰若内生其将，此选居官得久长。 

上克下为忧罪累，下贼上时遭疾殃龙常所临处，上下相克贼也。 

日去就常迁岁限，辰至龙常月可量。 

二将相生为上日，时即克龙为共详。注误前迁官下。 

附择日上官赴任 

择日上官何所从，年上神遭官克凶。兵法二曹金是主，任曹为木水司工， 

礼属火官仓任土，水来伤火害期冬。水官主事，行年上神，或被官克，主冬有灾，及天将言之。 

将是朱禽忧口舌，神为白虎病龙钟。年上又遥能制日，值此之时祸必重。年上神克上官日，亦凶。年上阴神所合为月，假如甲乙日上官，年上见传送，传送本位登明，登明合寅，为月建，建正月有凶。阴神在亥，亥属水，当戊己日有祸。余仿此定日以测。 

门上伤年归未得任官之方为门，门上神克年上神，是未归本乡，年上伤门徭役踪被差遣也。 

求替支伤干吉允，斗罡加季也相容择上官日勿令人年上克拜署之日。又所出之门不可克人年上神，恐不得归乡也。所出之门者，所往之方也。假令人年见从魁，所往之方是西北戌地，上得胜光，此谓门上克行年也。年上神亦不要克所往之门上神，主徭役不安之象。 

催官使者赴官期。凡占上官赴任，见日鬼乘白虎加日干，或年命上，名催官使者。纵是远缺，必催速 赴任也。如使值空亡，又是虚信，或被遣差。 

又如官星临日干年命之上，其三传上神生其官星者，亦名催官符。 

如六处见父母爻者，便为恩主举主，亦为食禄之地。如值长生贵人，亦妙。 

假如六乙日见旦贵，六己日用夜贵，忌乙卯日贵空。 

外有四时返本煞，占赴任极迟也。查返本煞，春得金局，夏得水局，秋得火局，冬得土局。 

赴任占得返吟，多不满任。 

占赴举附殿试 

凡占科举，以夜贵为帘幕贵人；以朱雀为文字。 

雀乘神旺相与日相生，文字合格；雀乘休囚与日相克，传空，为不合格。 

帘幕官者，昼占以夜贵是，夜占以昼贵是。此神临人年命之上，或临日干者，试必中高甲。或用六甲旬首临年命日干之上，作帘幕官者，尤的。惟六辛日、己日、乙日有之。 

又如甲辰甲戌二旬中，占得辰或戌临年命日干者，必作魁元。或丑加未，或未加丑作年命，日干者，亦作魁元。缘丑中有斗，未中有鬼，斗鬼二字合而为魁故也。或天盘酉临年命日干者，占试必作亚魁，缘酉为从魁故也。已上诸说皆忌空亡。 

日德加亥为用 ，主人高中。缘德入天门，德者得也。 

占赴殿试，如六己日于在辰戌丑未年占，用夜贵人逆布，乃真雀临午，名真朱雀，其文得上意，必得高中。缘朱雀生太岁又生日干也。如真朱克太岁，占讼达朝廷，罪必致凶，惟申酉岁然。占试如逢朱雀所乘之神克帘幕官者，文不帖主司意；榜将出，忌朱雀乘丁马。假如申年巳将己巳日子将占，三传巳戌卯，课名铸印乘轩，又曰龙德卦，又系甲子旬首，子加未上，却以旦贵为帘幕官临身，且占人本命乙巳，其行年本命上又乘神魁，占试必中魁甲无疑。此例如无官人占试，则得帘幕周全，如有官人见之，则无不仕之官。 

虽值帘幕官者，犹分喜忌细具于后。 

甲日不喜未，庚日不喜丑，墓也。又甲寅日亦不喜空丑为之，庚寅日之未同六丙日，并丁卯日不喜克亥为之，己卯、乙亥日不喜空申为之，六壬六壬日不喜脱卯为之，壬寅癸卯日不喜空巳为之，六辛日不喜克午为之，辛亥日不喜空寅为之，空亡尤甚。试官不视其文卷，徒劳一次。 

如占武举试弓箭，以巳为弓，申不矢，申加午，必箭中红心。如申加寅、申、巳、亥为四脚花，以第四课言其箭数，其中四墓必脱垛。 

占求婚成否 

凡卜求婚成不成，须逢天后莫相刑。日辰上得凶神将，克下如何合聘名。 

天后畏干女不宜，支克天后男悔情。斗罡加季催花烛，加孟礼函徒自营。 

加仲许之为配偶，媒看六合辨其情。日辰上下无相克，天后相生便合亲。 

不然支被上神克，干上又克制此神。传中六合青龙在，阴阳有气好婚姻。 

夫之本命加女命，两家年上看邪正。若是魁罡有损伤，大小吉兮尤多病。 

虽遇恶神成不怡，两家年上吉相催。忽然相喜还中吉，若也相嗔不用为。 

择妇以立方。 

欲取三方为女儿，辰申与午各相摧一女在辰，一女则在申，一女午地。 

方上有神知善恶，天后相生即可为。 

八月卯时甲子日，子乘天后与谁宜天后属水，看与何方相生。 

午上土兮辰上火午上是土克天后，辰上是火畏天后，两处相克莫娶之。 

申上从魁金水会，此女为妻是合仪。 

占女邪正 

从魁太冲与亥未，为用之时并太阴。玄合悉为皆不正，若非无色即邪淫。 

天上甲来临子上，功曹加戌两夫心。神后处伊年命上，采乘逢客必售金。 

占女美丑 

二后课时如旺相，此女轻盈貌并仙。居在凶神又囚死，媒人说好是虚言。 

斗罡加孟当居长，仲即为中季少年。年上见金应白色，火来临照必红颜。木青，水黑，土黄。 

妇人入门吉凶 

妇入门来何否臧？止于天后以居详。伤残日本公姑疾假如壬癸日炎为天后，伤申金，金是水之父母。若克青龙婿必尫，六合畏之男女少。丑午遭刑牛马殃。刑克丑损牛，刑克午损马。 

占何时来 

男以龙之阴为来年，女以后之阴为来年。大吉临下辰为嫁月，后合占婚岂用媒？ 

占产育 

罡为天后加年上，合主伤胎善获持。或值时伤忧更重，支是母兮干是儿。凡时伤天后，大凶。假令六月辛未日申时，午将加申，此为伤时与干也。干为子，支为母，被螣蛇临，至癸酉日子死母腹，伤申故也。 

支伤害母干伤子，蛇虎刑并命必危。旺相吉神居此上，子母俱欢不要疑。 

又看三传神将决，六合青龙喜庆随。行年子上无刑害，便是平安信可知。 

占怀孕生时 

妇人怀孕无多时，未辨所怀雄与雌。正时仰看母之命，更看行年支上推。 

阴神本定生女子，阳神必定是男儿。再用胜光推产月，以临之处莫无移。 

又将月将以加时，时与日兮比不比。比即是男应不妄，不比是女亦无疑。 

假令甲子日占孕，时在午兮必是男。未时直欲当生女，未与甲兮为不比。 

斗罡加孟胎犹未，纵值生时亦主难。临仲而今生已近，加季便生如等闲。 

奇偶天罡以系辰，与日比阳男子自。比阴是女言非谬，不比难产恐惊人。 

时上日上同为决，俱阴是女不虚陈俱阳是男。用阳克下生男子，此诀前人尝告君。四月辛巳日子时课，上胜光克下，范蠡断越王生男，果然。 

假如甲子日罡临寅卯，乃是比阳，若临子亥为比阴。凡罡与日同类曰阳，与支同类曰阴。如罡加申酉，乃是不比，主难产。盖干为儿，干受伤故也。若临四季，亦是不比，主难产，恐损母，盖支为母，支受伤故也。若罡临巳午，亦是不比，却主生男。盖巳午皆火，乃甲之子孙故也。虽难产而子母俱安。缘天罡所系，与支干俱无相克故也。余皆仿此。

如甲寅日，干支同类何辨？以天罡临寅生男，临卯生女；以寅为奇，卯为偶也。不比依前法取之。 

又法，传阳生男，传阴生女。如临产日，占得刚日儿星，生女；柔日虎视，生田。取俯仰之义。凡日干之胎神是作日之妻财，又逢月内之生气者，占妻必怀孕。支之胎神作月内生气尤的。不必干财也。惟此胎神临妻年命更好。或临支上亦同。 

妻财作生气，不必胎神亦可用。内有六辛六癸六己日乘胎神生气，乃妻之妹有孕，尤验。 

又辛癸日乘玄，有私。外有甲乙日，胎神在酉，如十月占，必是婢妾有孕。丙丁日胎神在子，如正月占亦然。又甲乙丙丁四干，胎神作空，乘死气，必是鬼胎。胎神作空受克，占产当日便生。生气作月厌，占产必速。如六月占，巳加母年命是也。 

死气作月厌，占产必凶。如三月占，申加母年命是也。 

六合三月占加申，四月占加酉，乃月之死气克六合，至产期忧子，凶。 

天后十一月占加辰，五月占加戌，八月占加丑，二月占加未，乃月内死气克天后，至产期忧母凶。 

凡支加干，干加支，互相生者，名子恋母腹，利占孕，不利占产。如至产期占之，主迟生则吉。六丙、六丁、六戊、六己日，胎神在子，养神在丑，如在正月占，缘血支血忌皆在丑，并养神而克胎神，占产必生速，或占孕有损。 

如十二月占，缘血支血忌皆在子作胎神，占产亦生速。如占孕亦防损。胎神临本日及临绝受克，六壬日午加亥，六庚日卯加申，乃胎临本日，如占产可言本日便是生期。六癸日行加亥，六辛日卯加申，乃胎神临绝受克，占孕占产俱畏。六戊、六甲日子加巳时，占产稍不畏也。如母之年命上神冲克肿神者，纵作生气，必是小产，此法极验。丙丁戊己日子加申，庚申日卯加亥，壬癸日午加寅，甲乙日酉加巳，大宜占孕，因胎坐长生之上耳，惟占产反凶。 

腹加胎神，丑为腹也。甲乙丑加酉，丙丁戊己日丑加子，庚辛日丑加卯，戊己壬癸日丑加午，如值此，来意占妻必有孕，因胎在腹内故也。 

如天盘之丑作旬空，占产必生速 ，因复空，必已诞其子。占孕必损。 

支干全伤，子母俱凶。独支受伤害母，独干受伤害子。如卜产取破胎之日必生，或刑胎之日生，或月内生气之日生，或以子息爻之长生日生，或以子临养处而生。假令甲乙日以戌为养神，或以逐季之天喜神所临之日生。天喜者，乃逐季之养神也。以上占孕反损。又妻本命纳音之胎神冲破之日生，尤验。支干夹三传，首尾六合，如占产，子母俱不可保，因气塞于中故也。若母之年命透出支干之外，可免母凶。 

占种田 

今岁营农问农稔，五谷之神各数推。木主禾苗金二麦，黍兼红豆火为之。 

丑未为麻皆属土，稻将黑豆水言宜。四课三传有其数，岁上之神和合宜。 

土并朱雀争疆界，亥子勾陈竞水池。更将室宿加寅上，宅长行年看所临。 

传送功曹为大熟，辰未必遭虫所侵。巳亥收时对官讼，卯戌不收或还人。 

胜光熟与他人共，不然还债折资金。 

产妇所向方 

孟月功曹仲神后，季以天罡加建看。丙壬临处月虚地，产妇居之得保安。 

又得传送加年上，魁罡之下见伤残。 

占养蚕 

午为养蚕未为桑，寅为茧子巳为筐。卯是丝兮辰是箔，申为绵絮酉为僵。 

子神鼠盗亥当死，丑当眠伏戌为黄。传用凶神知不保，吉将并之养好强。 

木为朱雀忧争叶，白虎临年人必尫。四课之中逢见马，以马三传看否臧。 

岁上局神允和洽，欲得青龙及太常。 

占奴婢 

天空奴婢共为名，酉戌分占庶得精。河魁是奴从魁婢，六合加之欲隐形。 

白虎并时忧疾病，吉神相拱保安身。不审行年求月朔，朔上之神辨事情。凡占婢，若从魁作六合，并阴阳三传中见元武，其婢必走。若作蛇虎，其婢必病。若酉戌二神乘龙常吉将者，其奴必有心腹，能事主，可留也。 

占六畜 

六畜占须逐类详，胜光为马未为羊。元武并财忧走失，白虎同为疾病殃。 

地上属神为本命，恶神临并不为强。午并朱雀加金上，马欲咬人宜谨防。 

占六畜病 

假如牛病先看丑，丑见何神来覆临。魁罡作虎应难活，寅卯加之亦是侵。 

神后为屠太乙灶，酉为刀釜卯为砧。刀来砧上屠临灶，四课三传总不任。 

求失畜 

牛马放时忌临在，胜光大吉立何方。东西南北看何处，神将相生不损伤。 

下之凌上遭拘禁马午加水，牛丑加木。不见何忧人绊缰。 

元武天空盗贼劫，六合太阴人匿藏。贵人朱雀官中隐，加在支干归本乡其所属加支干，自归。远近至阴为里数 

若失牛，大吉加申，牛在西南，阴在丑，丑去申隔六里、六十里，或三十六晨，或十六、二址六里，临时消息， 

获在所临辰日详临申，申日务之。 

贵人顺去螣蛇值天乙顺行，螣蛇为盗， 

若也逆行玄武当天乙逆行，元武为盗。 

日辰克盗寻还易，不克谁人知去场？ 

占商贾 

拟欲求财市日中，三传有类便兴工。物与日辰无克害，买卖营求运即通。 

物取太常为绢帛，勾陈田土雀书同。金铺刀剑珠传送，木器舟车竹太冲。 

有类旺相宜商贾，若是休囚枉费工。 

宜往何方求财觅利 

求财须向龙行处，欲得龙居有气神。以临之位无相克，复要龙生今日辰。 

岁上有神年以畏太岁上神克行年， 

年克青龙悉主贫行年上神克青龙。 

行年先看青龙旺，所主求财必定成。 

卖物售占 

有物市中见鬻时，支干俱吉大相宜。干吉支伤忧少利，支吉干伤不厌迟。 

时下无伤犹获宝，支干俱损不如归凡求财，传中见财易求，无才难取；龙居日本财堪觅。 

占财紧切视三财，日辰命上细推排。三位俱乘旺相来，定知凡事有和谐。假如春占，庚子日返吟，亥生人是也。寅申相加为日财，午加子为辰财，巳加亥为命财，三位旺相，占财如意。凡求财，初克日而中末为日克，先难后易。若日克初传，而中末克日，宜速求，缓则无矣。求财见元武、白虎、天空，空手无益。 

词讼占 

家人争看尊卑，外人争看先后。 

论讼四般看胜负，尊卑先后各区分。干克支神尊有理，支克干神卑得赢。 

用神伤下宜先举，下之凌上后无迍。上下相生和解准，传终有气肆眚因。 

末传囚墓皆曹罪，死气终传必害身。若见太阴乘入卦，与日相生可首陈。 

课内凶神何者是，魁与罡兮亥与巳。日辰年上若相逢，定知囚系遭笞捶。 

囚系出狱占 

讼讼未休忧被系，四气须征关锁神。关立后季钥前孟，如夏关辰钥在申。 

关即为囚钥为放，传用临年加日辰。传逢入墓还遭狱，初墓传生不禁身。 

斗罡临日须更释，时值伏吟犹滞人。 

罪轻重 

非系须知罪重轻，初系之日见分明。 

勾陈克日难分雪，日克勾陈讼必听或不犯，初讼起，即看今日上神。 

勾陈系日为同类，羑里多回见久停。 

勾陈作虎同伤日，获罪当须主戮刑勾陈阴作折虎与勾同克日者是也。 

勾陈若也为天乙，生其系日放疏真。勾虎二神俱不旺，日辰有气献书情。 

朱雀带杀伤年命，或克支干罪亦成。事关明敕神同岁，理涉州司月建并。 

日刑遭罚月刑伏，岁刑囚病莫惺惺。三刑弃市二徒是，一刑止是有鞭刑。 

龙并岁月建为用，恩赦乘宣放汝生。一云天后与今日干相生，有恩赦。又云，岁月同用，即有赦。 

官鬼之墓绝上为散日，朱雀对冲为断日，雀下位为解散日，朱雀加下辰为了日， 

钥日加处为出狱日。 

附，占更案果否 

马龙入传必更案，生日吉，克日凶，日生不定，罡加孟季可，仲不可。 

占追证公事吉否 罡加孟拱案仲无罪季无事。 

占相知犯罪吉否 罡加孟不妨，仲有罪，季罪轻。 

占雪讼冤枉 罡加孟休诉，仲好诉，季吉利。 

占被申奏吉否 罡加孟无事，仲忧煎，季无事。 

占漏税事 罡加孟无事，仲有罪，季吉放。 

占词讼散后如何 凡末见墓，事止不复发。凡传中克干，支贵加仲，后必再发。 

  

《心经镜经》卷之十六终 

  

增附释三才应事卷之十七 

  

天课占天人课人，地课卜宅地坟茔。罡天魁地人求贵，此诀教君最有灵。孟仲季中分顺逆，地般落处见真情。仲于本位天盘取，孟季须知隔五尊。此是三才期应诀，鬼神无处可潜形。 

凡占天，求天罡落处；占地，求河魁落处；占人，求贵人落处。若加孟神，顺责五辰取应；加仲，以本地位取应；加季，逆责五辰取应。今举三课以例其余： 

假如五月戊午日未将巳时占天，即以月将加时，求天罡落处，辰加寅是罡落孟处，取前五辰为应，前一辰是未，加巳，见天空，主西南风起，至东南方止。何也？盖未为风伯，巳为风门。未位西南，巳痊东西，神见天空，故主风耳。 

又如九月庚申日卯时亥将占地，即以月将加时，求河魁落处。戌加午，是魁落仲处。取本位午为应，午加寅，见天后，主寅地有胎衣沾血之物。盖午为心火，主血。寅为胞胎，天后应妇人也。 

又如十一月甲子日丑将辰时占人，即以月将加时，求贵人落处。丑加辰，是贵落季，取后五辰为应。后五辰是亥，亥加寅，见太阴，主阴人从西北主来求医。盖太阴地盘上是申，白虎衔牒，主患腰痛疾也。 

释五行应日 

五行有旺相死休囚，五应应于四时者，本于支。如寅卯月木旺火相土死金囚水休之例。凡岁月发用，应期远，则以此例决之。 

应于两日者，本于干。如丙丁日火旺土相金死水囚木休之例。凡日发用、应期则以此例断之。 

大抵以四时决五行之衰旺，此岁中之定理；以两干决五行之衰旺，此逐日之圆机。壬课尚变，宜用圆机，未可拘之定理也。 

占病生死 

须看丧门、白虎煞、吊客煞，并丧车煞断之。 

占病如何辨死生？先推白虎与谁并。假令今日干居水，土神为虎病难生。 

次看六煞来入墓，细寻枝季看分明。火日用神传见戌一，身入墓，恶见天魁覆丙丁二，云鬼入墓。 

戊己木神成未上三，鬼入墓。戊己日未为鬼，未上入墓。壬癸水神辰上停四，日入墓，水库居辰， 

申酉二支逢丑位五岐入墓。 

行年三合梦魂惊木六，行年入墓，假如男行年立寅，功曹加戌，是寅午属火，火墓立戌位。 

带杀虎并来入卦，值此之时不成迍。白虎所乘兼旺相，逢克行年必命倾。 

凶期鬼日将为准，甲乙占忧辛及庚虎与死神并克行年上神，并凶，凶以鬼日定之。 

支干作鬼忧今日，别立他辰数计程。丑是墓田寅卯椁，浴盆加季四时终 

浴盆煞春辰夏未秋戌冬丑。 

魁罡又生锹锄煞，轸宿丧车不要逢 

轸宿，太乙巳也。丧车，正未二辰三丑四戌逆四季。又云，春酉夏子秋卯冬午，四种加人年命凶。 

毛头本命加年上，与虎作临是大凶。虎与阴神伤病日 

虎之阴神与白虎同克起病日，或克今日支干者，必死矣。 

死鬼来追更不容又云，天上死神临墓，并行年及日辰上，大凶。死神，子日在卯，顺行十二辰。玄武临浴盆，大凶。为浴盆见于白虎阴神，自克白虎所居神，病者必不死。 

病形状 

用金终木传流血，用木终土疤肿疽。用水终火寒热疮，火金尫瘦或疮痍。 

土水淋漓并腹急，五行相克逐情推此皆用起及传终。 

本命上神依类辨，如逢子亥肾衰羸水肾木肚土脾金肺各分主之。 

支有气忧频呕吐，干同虎类从淹迟干与白虎比也。元武体虚为水疾，天空下痢更何疑。 

金神乘白虎，必是肝经受病，可治肺而不可治肝。木神乘白虎，必是脾经受病，可治肝而不可治脾；水乘虎，心经痛病，可治肾不可治心；火神乘虎，肺经受病，治心不可治肺；土神乘虎，肾经受病，治脾不可治肾。已上五法，常为的确有验。惟虎受克及空亡，不必治之。 

占病太乙螣蛇主头，二神俱是火，炎上，旺则喘嗽，衰则赤目，口舌生疮，头痛。又主咽喉之疾。元武登明，俱是水，润下，旺主腹肾之疾，衰则水逆上，主头目眼疾，重则心疼也。天空临戌，俱土罡亦然，旺则肺肝腰疼，衰则骨腿痛。勾陈在天秤，旺则克水，多主噎塞之疔。白虎临传送，旺则血流之灾，衰则皮肤疮肿，筋骨伤折。青龙临功曹，主肝明，旺则风疾，衰则损胃减食。太冲六合，胸膈疼。太阴从魁，主肠疼肺疾。天后在子，主男肾病。太常在未，酒食虫疾，呕逆气滞。 

占病专视日干之食神，尤妙。行年乘之，乃名运粮神，忌空也。 

又观干之禄何神，不可落空亡及作闭口，或受克，如占久病，必绝食而饿死。外有冬蛇掩目卦亦然。假如辛未日酉加寅，乃禄坐绝乡，又作闭口。又名无禄卦，问病必凶。 

天盘日之禄神，食作空亡，又坐克方，占病必绝食而亡。假如甲辰日寅加酉，夜又乘白虎，又返吟。乙巳日卯加申夜，又返吟；丁亥日午加亥夜；庚申日申加午昼；辛卯日酉加午夜；癸亥日子加未；又子加戌昼；亦谓之食神在禁方。 

又有禄神作闭口乘白虎者，假如乙未日卯加申，又返吟夜；其反吟卦乃刚干之禄受绝；丙戌戊子，巳为闭口；辛未日酉加戌夜；壬戌日亥为闭口禄。 

外宜观生气死气，尤验。假如正月生气在子，死气在午，乃生气克死气也。如在甲寅旬占之，乃生气空亡，死气实，占病可畏。如行年上神是亥水，尚可医治。缘亥水能克午之死气也。行年上神反生其死气者，死如生气与死气不相克者，占病虽无嫌，然难痊。如白虎乘日鬼作空亡，病必未瘥。 

外有日干之墓乘白虎在六处者，如占病，必是积块病，宜以破积药治之。假如六乙日昼将顺行，乃未乘白虎，内乙酉日未空亡无畏，或易疗，非年深积尔。六辛日昼将顺行，丑乘白虎，内辛酉日丑空亡，亦易治。 

外有六庚六辛日有白虎乘旬丁者，占病必重。以连疼痛之处，且如辛卯日亥加丑作中传，昼占，乃亥乘白虎作旬丁神，必为头疼，以致不救。 

余有丁虎乘类而言之。丑为脾疼，或腹疼；卯手疼，或目疼；戌足疼；巳齿疼，或咽喉疼；未胃疼，或积瘕；酉小腹疼；亥临戌亥子丑寅卯为足，亥临辰巳午未申为肾；余逐类言之。 

如日鬼临在六处，不乘白虎，但拟其鬼，亦为病症。假如火为鬼，便言肺病。水为鬼，便言心病。金为鬼，便言肝疾。土为鬼，便言肾病。木为鬼，是脾病。如鬼受克及空亡，不必疗，亦愈。 

如蒿矢卦，亦宜言有疼痛处。金加火上，主筋骨痛，惟庚日申酉加巳午尤的。速茹卦作日之财，占病必因伤食而得。如命年上神能制其财神，尚有医疗。卯加申，戌加卯，占病必手足不举，或有伤。 

占病见太阴、六合、青龙，为殓日。 

外有六合加申临卯，谓之尸入棺。缘申本身也，于三月之内，乃是死气，身即尸也。且上有六合，下有卯木，是棺也。尸入棺，占病必死，尤宜详其类神言之。或申加卯木乘六合，于九月占之，占病在床而未愈。缘申是生气，卯为木、床。癸卯日占父母长上病，死尤急。缘父母爻入棺故也。已上皆三占，尤验。 

六合名六片板，外有申加巳，名白虎入丧车，发用为的。占病可畏。如庚日或申日为本命，返吟课占病必死，缘人入鬼门。又忌收魂神，乃戊日辰为元武是也。夜顺旦逆有之，于十一月占之，缘辰为死气，尤的。 

亦忌浴盆有水，浴盆杀，春辰顺季位，其上忌乘亥子水。如天盘是浴盆，忌乘天后玄武，如占小儿病，死尤忌。缘亥为孩，子为子息。元武天后即亥子。巳午加亥子，寒热患目，或克日，主痨病。干支反吟，必主癜 

余有癸酉、癸丑、癸亥日，并支上未，作太常为用，夜将有之；壬戌、壬寅、知子日，并支上未，亦作太常为用，夜贵有之。以上六日例，因未为太常克干居于宅上，或为发用，如占病必因喜事，及饮宴，或往亲戚家带病而归；或是大官占之，必因赴宴得病，余占皆因前事而致不豫。内有壬子、癸丑二日，带旬丁在，必往妻家得病，极验，惟宜占人年命上有卯木为救。如乘寅木，必有神拟，尤宜命法官治之，倘稍缓，寅木反被未墓，难救矣。 

外有白虎乘病符克干，尤可畏。或年命上乘血支、血忌者，必是血症，或女命占病，又带月厌，作血支血发明奖，必病血崩，或堕胎，甚验。 

觅医药 

日辰月建同前之，此是天医对地医。今日支神同克虎，当知减退必无疑。 

医神木土宜丸药，水即须汤火灸之。金为针砭看其类，勿用魁罡下唤师。 

制鬼之位是良医。巳午作虎鬼，不宜灸；申酉作虎鬼，不宜针。假令乙丑日酉加干，乃日之鬼，却赖支上有午火克其酉金。此午火便是良医，或是本家亲人能医，或得家堂神位保护。其余可逐类而言之。又假令甲戌日干上酉，虽日鬼，标是空亡，不足畏。兼支上巳火坐于墓上，亦不能为救，似此一例求医，其医言病甚明，其如庸医，不能治疗。其余救神，不在支上，而临三传及年命，亦可为救。且如制鬼之神加亥子，宜服汤药；加寅卯，并四土，上宜服丸药；加巳午上，宜灸；加申酉上宜针砭。 

医神所生为瘥期，所克为凶期，乃天地医也。天医作虎鬼，不宜医。 

攻治庸良审二医，男以辰加行年，于天上功曹下寻医；女以日加行年，于天上传送下寻医。须于所值之处视其神将，吉者方可用之。 

天医日，正月卯二亥三丑四未五巳，经此五神挨月临之。诀曰：天医正卯二猪临，三月随牛四未寻，五巳六卯七成亥，八牛九羊十巳真，十一卯再来寻卯，十二亥上作医人。 

看何鬼为殃 

传中有虎伤本日，看是何神作祸殃。木主绞刑修造祟，金为伤鬼佛神堂。 

火并五道城隍灶，水则河神测北方。土犯宅神须祭祀，螣蛇朱雀道中亡。 

虎为兵役勾陈吏，天后女姑为怪详。贵人神庙并先祖，亲化只缘因太常。 

传中逢见鬼长生己巳用木，传是金是，婆神五道祟分明。 

沐浴河官水神祸，凶带宜修功德神。临官论讼因留愿，帝旺家先土地并。 

衰为木下山林鬼，病即须酬小墓灵。死墓先亡公伯祸，绝为流浪客伤冤。 

胎因产死养神庙，此法推详课复精。 

辨瘥期 

医疗如何是瘥期，行年之上有何神。天乙所居乘旺相，伤干鬼虎不成迍。 

假令白虎伤其日，天乙宜临日与辰。虎落空亡或有德，与日相生不损人。 

干日作期为退限，还如戊己瘥庚辛。 

占盗贼 

占盗先寻玄武临，所临之地贼潜身。克日之鬼乘玄武，此贼强梁盗劫真。 

如临旺相强人众，若遇休囚少许人，阳星照武宜擒盗，勾陈当道贼寒心。 

更得福神临发用，贼纵飞腾难驾云，倘乘生合防窝顿，若值刑冲必露形。 

或作空亡逢救解，知是偷儿未必真。吉曜并临多庇护，阴神冲克定遭擒。 

天马加临贼逃遁，武乘死气丧残生。要知何日能擒获，须待狼星即盗星疾入墓辰乃玄武墓绝之日也。 

更占所盗财和物，须看财神不落空。若坐三传或发用，定教原物返囊中。 

物取类神无克害，旺相生扶捕献功。金银财宝凭传送，衣资绸缎太常同。 

经书文具推朱雀，玩器舟车视太冲。要知赃物追还数，贼人伙伴分后先赃物占盗秋仍分先后， 

地盘但有元武立，上下相乘总若干子午九，丑未八之类。上下相乘，即知里数。 

复视亡神天目星，贼立其下莫教惊。亡神旬内居其乙，还如甲戌在登明甲子旬在乙丑下，甲戌旬在乙亥下，余仿此。 

天目春氐夏居柳，秋奎冬女下藏形天目所为盗贼之处。干若来伤支上将，莫问偷人何处停。 

支上阴神伤日下第四课克日上之神。寻完追搜保实成。 

太阴龙合来加日此三传加日辰，难捉，捕捉应言登远程。 

三九元武见螣蛇，即是囚徒丧祸家。十二支神皆有例，以例推之无有差见朱雀在吏家，见六合在贵人妇女亲戚家，见勾陈在将家，见元武吏家，见太常长者家及邻家，见青龙在长者或寺观，见天后主妇女贵人家，见贵人太常在出入宫禁、权将家，见白虎在丧家、寡妇家，见天空在奴婢人家。 

旺相相生永不得，休囚欲走被人拿。 

占何人行盗 

此人在处好非求，而我亡财疑尔偷。且将太乙加季上，其次便看生月头。 

虚星立子为真盗，参宿加临莫陷尤。用神到此亦云是，无此何须结怨仇？ 

欲知失物何人取，阳是男人阴是女。克之与少看日辰，旺相休囚相类举元武有气，少；无气，老。 

其物贵贱若何知，此则专心寻武时。吉神并者豪家子，凶神临者是贫儿。 

占同居人窃否 

一家之内十人居，一人失物九人吁。未知失者岂无准，欲占先以将加时。 

若有人年元武下，此人行盗定无疑。 

太阳照武宜擒贼。玄武坐于太阳月将之上，占贼必败。缘贼人喜夜，可以隐形，岂宜被太阳之光照耀？以致贼形现露。惟畏占时在夜，贼反隐也。尤宜逐季推寻日出日入之时，尤谁。假如壬申日寅将申时，乃返吟卦，且支上乘寅木，乃是日之盗气。上乘元武，必是家中人作盗，后必败露，因月将照破元武也。又假令辛亥日亥将戌时，干上亥是日之贼神，又乘玄武，初传又是日之墓神，中末寅卯为日财，又是勾蛇，虽是太阳照武，戌时太阳己归地下，其贼难获，此例极多，余仿此。 

又有元武虽不临太阳之上，如加于卯辰巳午未申天盘上者，尚可捕捉；或元武临天马六丁，更临酉戌亥子丑寅之上，其贼终不败露。或阳年日辰上有日鬼在，尤贼人之类。如鬼之本家上乘太阳者，占盗立获。 

如占失财，其财坐长生之上者，财终不致失。或所失物类，其物坐长生之上，亦不失。 

又如戊寅日辰将申时，上乘元武，乃名太阳照武。又乙未日酉将申时在初传，乙巳在末传，六己日并酉将申时；又六己日卯将申时，六癸日寅将申时，六乙日酉将申时，乃临年者也。 

外有天网四张卦，占贼必获，用起并时，用克日干是也。临破网卦，占贼难获，有神克其初用者是也。 

外有用神作贼者例，因元武所临之神，有神作六合者是也。假令元武加子临丑，子与丑合，为两人也。 

外有捉贼不如赶贼者例。假如甲日占，以申为贼，不可便以丙火去克，虽去其鬼贼，亦窃其甲干，犹有所费。不如以壬水窃其申金，反生其甲干之木矣。又游都之下，捉贼必获。甲己日用丑，乙庚日子，丙辛日寅，丁壬日巳，戊癸日加申。 

元武加丁主失脱。 

占行人 

思望行人久不归，须凭类神以推之。 

类神，如占奴视天空、河魁；占婢视太阴、从魁；占僧视传送、太冲；占道视功曹、青龙；占妇女视二后；占六亲视我生、生我、克我、我克之类。 

日月二门为发限，阴阳二至算来期。类神临二至上立到，子午为二至也。 

东并南起酉为速，西将北转卯非迟。假令行者身居戌，天魁临亥绽装衣。 

何名斗道应相念，转在东方寅卯维。午上功曹申相见，大吉当午巳合归。 

假令占奴仆视天魁，若魁加亥，其人必动，有归意。如加寅卯，其人已在路临限，午上为至期。戌若加寅午上，是功曹，其人甲乙寅卯日到。戌若加卯午上，是大吉，其人戊己日归。戌若加午，其人当今日回，乃日临限至。 

又取用神三合至，子午干上相配之。应来必至日前立，前四上神看是谁。 

若所占类神并不临限至，难定归期。却取用神三合，子午二至上，看有无决之。假令占文书，看朱雀乘寅加戌卦，乃寅午戌之临午上，用神朱雀，寅与戌合，为三合临至，当戊己日到也。若类神不临限至，又不临三合，归期亦难定。却看支前四位。假令正月甲子日占得卯时课，登明临卯，乃支前四课神，其人在路。功曹加午在至，当甲乙寅卯日归也，余仿此。 

或不知方千里外，即视行年限度推。 

占人远在千里，即看其人行年临处。若临卯酉限度，其人在路。若临子午二至之上，其人即到门也。 

又辨其人详物色，神将为名皆可知。太常衣服粮兼父，六合媒人孙与儿。 

青龙朋友银夫婿，天后神后是妻姬天后妻，神后姬。太乙太阴兄弟位，勾陈兵吏申毛皮。 

天空酉戌鸡奴婢，白虎病人丧柩悲。元武阴私奸盗者，朱禽官吏辨征追。 

功曹狸豹兼羽士，传送刀兵僧与医。太冲驴兔船车木，胜光獐鹿马兼麋。 

小吉雁鹰羊酒等，登明书易豕熊罴。此类悉皆求限至，课中逢类到无疑。 

占存亡远近附推将军法 

前述虽推限与期，存亡远近未曾知。有人一去无消息，乃课行年定吉凶。 

年前寅申意不返，巳亥本乡心还念。处季已为他方鬼，逢孟身安即便回。 

乘仲定然多阻滞，或缠疾病尚栖迟。天乙太常临生旺，必逢高贵挈同随。 

龙旺加临多财帛，天后阴人酒色围“围”字原文作“迷”。勾雀乘之必构讼，蛇虎临年惹祸危。 

总观神将知凶吉，生辰合日是归期。三千理外卜将军，千里须教看岁支。 

五百里应求月建，百里干临五十时。其下悉来为到限，日月还须意决疑。 

附推将军法 

孟以胜光仲以未，季加传送加太岁，常来罡下访将军，动土备营多不利。凡占行人，将军法别云，日如度限乃方用，若不度限不用此。三千里将军下者是，此煞加临到处为到期。将军三年一移辰，如寅卯辰年在子，巳午未年在卯，申酉戌年在午，亥子丑年在柘。如未年在卯，加临子者，即正到也。千里而看岁支加未，看临甚处。五百看月建临甚处。一百里而看干临甚处，五十里看支神甚处，即为到期也。 

更课游神春在丑，秋亥冬辰夏子位。加孟未来加仲发，季上相逢不久归。 

复有亲情不相见，欲得他来意甚思。乃为戏神看立处，冬夏与午同取之。 

春当在巳秋居酉，临处依前辨速迟。更看游神临用发论，须看天罡加日辰为到，加孟未，加仲发，加季至。如不见天罡，即看游神发用，主归也。途处差慢，不见游神，可以度限。 

占渔猎 

渔猎太冲为害神，若来加午虎狼嗔。临丑中刀还走失，伏昴空回不利人“伏昴”傍金氏注“吟星”二字。支为鱼鸟干为网，支伤斗季获毛鳞。占时受克为多得，营室宜加日与辰。 

占怪异惊人 

有怪惊人须决忧，三传神将辨其由看朱及元武等神。 

又看怪是何神物，三空禽物依次求。元作天空水禽物，酉乘六合釜鸣鸠。 

魁并合时神惊犬，罡附螣蛇井沸流。太乙武兼蛇入厕。传送光明大吉牛。 

占博戏 

博戏三传吉将宜欲知胜负，但看吉将， 

两人俱课就年推两人合视，行年上吉将克彼人者吉，年上得凶将克此则彼胜。 

年上吉神虽立胜，遭彼凶神克也输。三人以上皆详此只看行年上立， 

同年主客以乘除如二人同年，即看主客。 

先起为客应为主，客是干兮主是支。支干上下言凶吉，克处之时使可为。 

对敌从何推胜负，支干年上定赢输。相克择其强者胜，龙常旺相并难争。 

占近出何时归 

有人暂出何时返，从出门时加日支。后星之下辰应到后星，天罡也。 

或见贵人临贵归天罡与贵人加日，并立到。天罡加季门前待，占值伏吟相见迟出行正反水陆安危。 

拟出行时当去否，须看行年与日辰。太冲传送魁罡立，或在时前定涉尘。 

日神年神逢旺相，斗罡中孟往无因。干吉去时宜陆路。支安水道往无迍。 

太冲若也为蛇虎，车覆船翻必损人。 

占在事被差使 

在事同差作使行，去留犹未决衷情。日辰上下无刑克，传往天罡必有征。 

支干上下相残害，用神天乙复还停。 

贵人背却支干位为干支在天乙后勾入临，天马行阳并计程乘天马主行人得出天乙前为出阳主行。 

行年立用为关钥，记过犹能据本厅。若值天车来入卦，前途恐遭车马惊。 

春巳夏辰秋在未，冬酉行人畏此并。 

占逃亡 

运式占逃须辨人，男女良贱位中分。闭口德刑前两卦，仔细推寻圣若神。 

假使天魁作元武，元下便是逃者身欲寻逃者，皆责元武。 

天魁去戌知遐迩凡占逃亡，天魁戌地，一辰一进而，余仿此，三里远离三个辰亦主三伴。 

上下并都因合数，三十五缘魁在寅寅七魁五并方之十二进而。若乘之即五七三十五进而。 

贵人顺治初玄检元武所成为初，天乙逆治武终巡三传元武终是。 

返吟逃远玄冲地返冲即元武对冲。伏即非遥责元邻伏吟即元武所居前辰也。 

武在南方近窑灶，若在北方藏水滨。 

西为砻磨东林木，未是平田丑墓坟未近坤，为平田；丑近艮，为墓坟。 

武能生日自归舍，武若生辰问友亲。三传元武并今日传中元武与今日之辰并，逃者当回莫告陈。 

三传元武贼居处，刚日在干柔在辰。 

占逃时 

欲觅人逃物走时，还将月宿以加之月宿即月将也。 

男藏室宿胜光捉，妇隐前星神后推此法加当时之法也。 

又去今辰三合墓，以墓加时此法奇。魁罡临处藏其下，便遑擒之更莫疑亥卯未以未加时，余仿此。 

占假借 

若欲就人求借物，月将加时看日辰，上见功曹并大吉，吉将并之宜请陈。 

太乙胜光迟缓得，酉戌如临便速之。妇女阻之因亥子，男作嬉难为卯辰。 

申未若临虚措意，类在三传不阻人。亦看三传决之。 

亦看三传不相克，当言如意顺情因。 

           

增附释三才应事卷之十七终 

  

大清乾隆四十年岁次乙未仲春七日录竟 


