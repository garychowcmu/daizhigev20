《大六壬灵觉经》

吴师青手抄

家藏大六壬灵觉经卷一
家藏大六壬灵觉经卷一目录
元首 重审 比用 涉害 遥克 昴星 八专 虽责 伏吟 返吟
天禄秘典大六壬灵觉经神课卷之一
七体门
古经九宗门乃一贼克，二比用，三涉害，四遥克，五昴星，六八专，七别责，八伏吟，九返吟，今折反伏二体入下卷七体中，故上卷只有七体，似为的当。
一贼克体。此体有二体之殊，该分作二体，今从古，只作一体。
元首课占内事，以日为己，辰为人；占外事以辰为己，日为人，出《六壬指南》。
象曰：四课一上克下，取贼克为初课，名曰元首，先吉后输，此释名义。日辰阴阳四课俱无下贼上，只有一上克下，则取克下者为用，名曰元首。以上能制下，得尊长制驭之权，宜居长上，故以元首名之，且为课体之首，亦名始入格。诸占吉多凶少，利先不利后。
占曰：四课阴阳一克下，课名元首是初神为课体之初也，忠臣孝子皆从顺，忧喜因男非女人以上为男子，为外动，动以制静，故事因男子。上则为尊下卑小，所为正理悉皆真以上制下事理甚正，真实无伪。官讼先发须当胜，后对之人理不伸上克下，固利尊长制卑幼，利先动不利后应。但为上神旺相，天将无内战方吉。下旺上休囚则有反噬。
占曰：元首情理顺，克应亦易知。是岁年中事，月建月内吟。旬支旬内应，直日日中期。节气半月等，今候五日移。诸课虽如此，独此更无移此克应之占。凡占壬者须书年月日旬节候于图中，看三传四课年命上神直何神，有年月等支神者，则应此时矣。诸课如此占法，但元首课更为顺应耳。
又曰：上克下为事顺，作顺事者，纵课传有凶，得忧亦浅，纵神将战忧易解。凡一切事利动不利静，利先不利后，利男不利女，加以上神旺相，天官顺治，发用吉将，不犯空刑等凶，又生日神年命，则为三光、三阳之课，则有臣忠子孝、妻顺弟恭、卑下怀服之美矣。若日干无气，发用又在日上为日之鬼，鬼爻休囚，贵人逆治，凶将相并，则有动后之凶也。
孔明曰：元首云者，如人以首为一身之元，身无元首则无以成其身矣。其尊卑之义可见。又君为臣庶之元首，尊长为卑之元首，是以利居元首者，但上非下莫载，今若克之，必思身世果是居长？果是先动？果是得旺相否？有一果于是，则吉矣。又思居下者情理可克乎，休囚者可胜乎，有可克胜，是吉矣。若有不合则先动者被后应者所乘矣。且以上克下中理之当然，但亦不可过当，思元首所以临下，乃一体无二之异，虽时势不得不克下，亦当使在下者有所倚赖，可为受克之地，庶元首有所共载，故壬中六处有一处扶地盘之辰为妙，不然亦不可使地盘受空、虚、刑、害、冲、破之境及在蓦越之位也。
邵子曰：“幼不占元首，忧尊长之损害，又主先喜而后忧。”是元首课亦有不吉处，况先事者任劳任怨，首事发端，祸集所伏，苟上神休囚，则有先动过劳致疲之灾深入，妄动之失，或贪小利而忘大害，或喜先胜而贻后悔，故其象树木之嫩条未硬，又如初生之婴儿学行也。言当此时，不可急遽戕贼，须当保护也。
袁天罡曰：“上之克下固利男子，占胎多是男子。若上神休囚，下神旺相，是克之不倒，反不利先举，占胎多女。如干上神发用，干为我，被克岂宜？但当主客未分、欲动不动之际，则日干为尚介于彼我之，一见上神来克，则先动者为上神，后动者为干神。在我者，当审其衰旺何者得气而乘之。此惟兵讼、斗殴及空手求财、问取功名之吉，余外鬼来侵身多凶，岂可以元首为纯吉乎？”
占来意
元首课是贵人、岁君、将相，旺相生合行年神，来意是见大贵人，有生彩之庆。若是反吟等凶破，主暗昧，伸诉之事。
占天文
主元晴，必干上发用见朱、蛇、勾、空、贵、常方晴，若见合虎主风；支之二课发用，见玄后主雨，阴龙亦半阴晴。
占地利
主元阳之地。
占身命
宜居长，不利卑幼。好动少静，带丁马则迁移不定，有禄、马、贵人、龙、常者主居官显达，为正印之官，臣忠子孝，夫妇和顺。
占六甲
若发用旺相则生男，加以青龙等吉将，则生贵子；贵人顺治利长子，生长孙。发用若休囚则男女未定。
占婚姻
宜长男配长女，贵人顺治得龙、后、合、贵，主男求女，女亦喜婚姻，夫妻和合；若贵人逆治，加以凶将，有刑克，当不成。
占疾病
主下部之疾，吉凶以神将之吉凶言之。
占词讼、征伐等事，如前袁天罡说同。
假如正月丙申日亥将午时占，四课中惟天盘卯木克地盘戌土，是一上克下，以卯为用，课名元首，三传得卯丑申，将作常合阴，卯为日之父母，乘太常主相见公卿有喜。申为日妻，则乘六合，主见贵得财物，有庆贺之事。丑为日子孙，乘太阴，主子孙因财物有相掩之事。正月木旺、火相、土死、金囚、水休，今卯木旺，丙火得相气，故以吉断之。
父卯常
才申六
子丑阴
龙  阴  常  蛇
午 丑  卯  戌
丑  申  戌  丙
戌亥子丑
酉    寅
申    卯
未午巳辰
假如正月亥将甲戌日未时占，四课惟寅加戌为一上克下，以寅为用，为元首课。三传寅午戌，将得后虎元，乃六合体，会成火局；为天后发用，天后主妇女。正月寅中有火，火主妇女妊娠。天后水与寅中火并，主生子不育。又功曹乃月建，主县官，为忧县官，受旺气故也。中传胜光，主子孙乘白虎，主丧。加寅上为日之子孙泄气，主忧死丧，为人见闭遮。末传天魁乘六合加午上，为日之财，主阴私媒妁。六合为私门，亦曰天门。河魁为天阙，出天门登天阙见白虎，必忧死丧，为人见遮闭，当移徒，妇女逃亡不安，至县官。三传火局，忧失火，烧毁惊人、口舌。用起以所生为吉期，所畏者为凶期。功曹为用，喜在丙丁，忧在庚辛。用起阳神忧事发他人，用起阴神忧事起己身，传见父母为有救，见鬼重丧。
兄寅后
子午虎
财戌六
虎  后  六  虎
午  寅  戌  午
寅  戌  午  甲
酉戌亥子
申    丑
未    寅
午巳辰卯
假如十二月壬申日丑将卯时占，四课中惟午火克申金为一上克下，以午为用，课名元首，三传午辰寅，将得后蛇合，胜光为天后，并在金神，主忧妇女疾病，神将外战故也。若占怀孕，主堕胎，盖午火克申金，传送亦是白虎，属胎神故也。中传得天罡乘螣蛇，主惊恐事争斗，主三月内因女子事争斗也，以天罡主三月也；天后发用，故主因女子；水火搏击入魁罡，故主争斗。末传功曹乘六合加辰上，主来年正月当与吏议嫁，以寅为正月；末传为未来之事，六合主婚媾，功寅主吏故也。
才午后
寅辰蛇
子寅合
蛇  后  阴  常
辰  午  未  酉
午  申  酉  壬
卯辰巳午
寅    未
丑    申
子亥戌酉
重审课体一下贼上第一
四课观克贼，先寻贼为初，克贼或二见，舍克取贼呼，课名曰重审，吉凶勿泥拘。凡占课先观日辰四课，天盘与地盘有相克贼否，上克下曰克，下克上曰贼，先取下贼上者为用。如无下贼上，则取上克下为用。如克贼二见，则舍克取贼，取一下贼上者，课名重审，若有二贼上，则非重审课矣。一下贼其上，重审事多凶。顺行灾尚可，逆治祸还浓。入墓灾难脱，传生反为良。阴常及天后，六合和青龙。用并生日辰，福来祸不逢。勾玄与朱雀，蛇虎并天空。用在墓神上，福去祸来从。凡占得重审课，主一切事多艰难。卑上犯上，其天将顺治则灾祸轻，若天将逆治则灾祸重，谋事艰难，被凌辱更甚。加以发用传入墓乡，又是虎蛇朱勾元空等凶将，其祸甚深。受下凌迫者，轻则病危官灾，重则死亡。如发用传入长生旺相之乡，加以天将顺治，得贵青龙六合在常吉将入传，或加日辰之上生日辰，则反为吉矣。始入下贼上，女子及己身，主人利后举，逆道患忧深。用得父母课，蛇虎与勾陈。临事来害己，其祸在尊亲。若得子孙动，将为贼上因。官动有灾恶，奸淫谋女姻。妻财得凶用，谋害在阴人。一下贼上又名始入课，言为入九宗之始课也。多主家内妇女事。凡事主后举。若发用是日之父母，父母受贼，加以虎蛇凶将，主家中卑幼或妇女害父母。若发用是子孙，子孙受下贼主，因妇人或祖父母及印信文书害子孙，加以凶将，其祸必矣。发用是官鬼，主因子孙淫媒人婚姻之事勾惹官司争财，加以凶将，定因财发祸，受阴人所害。一下贼其上，重审事可惊。父子情不顺，夫妻不敬恭。更逢贵人逆，虎蛇元并空，勾陈墓用发，善事翻恶情。亲者亦相害，先输后人赢。如发用是子孙，为地盘父母所克，故父母之情不顺。如发用是父母，为地盘妻财所克，父母动，必伤子孙，主父子贪财，或因妻妾之事致父子不和。发传是妻财，为地盘所克，乃兄弟争财，主因卑幼弟妹争财而害及身与耗财，或因兄弟有私淫妻妾之事而妻妾致怒，反不敬夫主也，更逢凶将及墓神发用，虽善事亦反为凶矣。况凶事乎？凡课中发用或是支神，或是日上神，或是日干三合六合之神，皆主亲人相害，祸其身，非此类则主妇人卑幼及妇人相害也。用下贼上名重审，子逆臣乖弟不恭。事起女人忧稍重，奴害主兮奸主娘。万般作事皆不顺，官灾病厄祸患重。论讼后应须得理，先告虽直后及凶。发用是子孙，己是父母所克；是父母先有疾恶之心，使子孙无容身之地，故子孙反害父母。又如地盘为月建，是岁日之子孙，而天盘之神加于子孙，为岁日之官鬼，或作天乙，而地盘之子孙又冲克刑害岁干，主属下叛君上也。事起女人者，凡事重审，是以内制外，以静制动。若发用是妻才，作六合、太阴、太阳、天后加子戌亥，又与才爻相合，主奴欺妻或妻妾之财。
孔明曰：“壬式中先取贼上者为用，用即发动初传也。贼亦克也，然不谓之克而谓之贼，言下之克上，犹贼也。夫上之克下，如帝王、君公、父兄、尊长之人制驭四夷及臣宰、子弟、卑幼之人，纵过于刑罚亦势分所易为也，未为变故；较之以下克上，则有四夷之侵凌中国、臣下之犯君上、子弟之贼父兄、妻奴之害夫主，势分之难为，情理之所不堪，故名重审，言事之较深重也。祸机之重者，必先主之；是以先取有贼者为用，虽克贼二鬼，亦舍克取贼矣，故曰贼上之课多凶也。且初发传之神，是人首事，名曰发端，初既受贼，则事之根基已伏暗贼于内，有几分不善矣。加以凶将与发用内外相战，事是有七分不好了。若发用是旺相，尚可观其传变。若中传吉生拱初传，无下贼之嫌，则主先阻后顺，事终有成。若发用之神休囚，传变又凶，或带凶将克初，或是用神之墓、日干之绝，或生初而中传自坐于克制之支，皆为无救，则事已无始矣，虽末传吉亦何益乎？此贼上之深，果然是不美。然亦不可执一，倘国家当阳九百六之厄，会天人压居上者之不仁，喜在下者之圣哲而察相其革旧鼎新之机，则下之犯上多在理势之不容，己有应天顺人之举情否为泰，虽首事重大，发端艰难，正合重审之义，则重审岂专主凶乎？然必察用神果是旺相否，果是生日乎，果作吉将乎，初之传变中传又能生初传否，末传又能生初或生中否。如有干支吉将作生神生日辰，初传旺相带吉将，末生中之生初，初生日，三传皆吉将，则课体有反凶为吉之美。又自审天人之际从违何如；果天心人事应吉，与课体相合，则虽首事艰难，终克有济，是必审之又审，故曰重审，亦是戒人不可轻易犯上也。如克初传者旺相克初，初又克日辰，又加凶将变墓传绝，则不但事之不成，反主害及其身，是一审已起其祸之重也。此重审之义也。”
夫上者，动也，有先举之义；下者，静也，有后应之义。先动制人，后应者制于人。今欲以静制动，以主制客，势力所难，故必审之详而计之熟，方得变难为易也。欲决者吉凶顺逆之事，先以贵神逆转之善恶言之，如课本凶又贵人逆治，愈是反背乖逆之事，加以虎蛇勾元凶将，则后应者凶祸必重矣。若当贵人居东北阳明之地，天将顺布，则吉神助顺而不助逆，而居下犯上者必受殃矣。
如被贼者是日之阳神，是我之后动制彼之先动，二动之间必审天乙之顺逆、发用所乘之将。如将又克神，是将与日干同类，是为争财格，主内外夺财，天将顺则居上得势，顺者胜；天乙逆则居下虽处势逆者胜也。
如日干贼上神，干上神是当今旺神，则日干休囚矣。事势重大，但谋者心慵或失辅，必待日干旺相之月方成矣。
如日上神发用，日干无气，又见日之阴神生扶日上神，则泄日之气，主事势是我党倡成，或子孙女人之事，但患赖为炎之，求人相帮，或候旺月为之，吉。
如日干制日上神，又有辰之阳神或中末传有一处反克日干而制救日上神，纵为日者有先胜，终被他人所并矣。
如辰上神被支辰所贼，是以静制动，以内制外，其吉凶如上审之。如日之阴或辰之阴神被贼，此以阴谋害上者，其凶亦同上推。
刘诚意曰：重审之课多凶少吉，以发用观事之始，始既受贼，如树之伐根焉，能生长乎？更传入墓鬼之地，纵有吉将亦不能免祸。更逢贵人逆治，将传其凶甚矣。若得吉神良将，逢旺相，更又生年命，主旧事再改成新之喜。若用神是日辰之阴神，又为日干之鬼，加以凶将逆治，主人居下以讪上，妇人执事以谋夫，奴仆欺主以行奸，臣叛子逆，阴邪害正，卑幼害长，故曰尊长不占重审，恐卑幼之仇怨也。其象如内明外黑，进前有悔，退后难凭，心虚犹豫，举动无措。
邵子曰：“重则不一，审则有疑。事有不一伏一起理，或疑似必审之又审。凡事主间隔不一，不可忽略处之。”
袁天罡曰：“重审之课，以下犯上，非顺，逆也。从辰上发用者，事多起于女子，其吉凶当以天将决之。传及勾蛇虎作父母者，其人被父母杀害。传是勾虎作子孙者，其人杀害父母也。其人欲谋害阴人妻子也。传是勾蛇虎作妻财者，其人反被妻妾所害也。亦以休囚推其成败也。”
《悬解赋》云：“重审象地，象地者先迷而后利。”
占天文
主阴云。日之阴神发用，主阴暗；辰之阴发用，主阴雨；日辰之阳发用，有数日风云，然必参以将神五行生旺休囚言之。
占地利
主卑下、阴暗、污湿之地，高陵崩塌，但亦必参以上下衰旺言之。
占身命
不利尊长，阳不利父，阴不利母。兄弟动，衰则克兄弟，旺则克妻妾。父母动，衰则克父母，旺则克子孙。官鬼动则论衰旺，作龙常禄马贵人主有官贵，如身衰鬼衰作凶将，主多官衰灾疾病；或鬼旺克兄弟。如妻财动，衰主克妻，旺则克父母。如子孙动，衰则克子孙，旺则退职伤官，但有病者愈。以上俱是因卑幼阴人起祸，兼天将吉凶言之。
论人性质主多疑多思，或好色作乱，或受卑下凌迫，柔弱不振。若旺相及日逢吉将则能详审制宜，以静制动，则无可失。虽刑克尊长、孤立，于名利亦不虚也。居卑幼若加凶将，主重拜父母，兄弟失力，妻子重刑重创，功业得失不一。属卑幼则好犯上，处臣子而逆君父；处尊长者，所行暗昧，故下人篡弑、妻奴所害也。
占行兵
利主不利客，不利为应，兵不利先起，亦以上下衰旺详之。
占婚姻
主犹豫不决，详审方求之，上衰女人不利男家，上旺夫家不爱女家，以贵人顺逆、将之吉凶断之。得凶将克干，决主男家重妻；得凶将克辰，决主妻家重婚。
占六甲
若下旺相主生女，若上神旺相生男。易生难生，以贵人顺逆、将之吉凶言之。
占求财
主后求，但彼我迟疑，必重求方得，亦看才爻及青龙入传否。若龙与才财爻生旺入传，课虽下人干上，亦可再求有财矣，反之无财。
占病
尊长病，主被下贼人克剥，或婢妾事致病多灾，反复不宁。贵人逆治，血气不顺，症甚重，卑幼人不妨，病症主上部、头项、心肺之疾，亦看上下衰旺言之，最忌虎蛇发动。
占讼
主经易官司，利后动，必重诉重审，方可结果。
起例
假如子将壬辰日辰时占，以子将加辰时，顺布十二神将，三合体，壬日干课在亥，亥上得未为一上克下，未上得卯为二上克下，辰上得子为一下贼上，子上得申无贼，此四课，课中惟一下贼上，舍未卯二神二上克下，只取子神被下贼者为用。用即初传也，是初传得子，又观地盘子上得申为中传，又观地盘申上辰为末传，三传子申辰也。是日辰时贵人在巳，巳将在酉，于酉上起贵人，逆治，布前五后六之将于十二神上，则初传得青龙，中传得元武，末传得螣蛇也。课名重审、润下格，但冬月子水当旺，辰土无气，虽下克上不倒，亦不为凶，兼子为太阳，可以解祸，阳星破墓，故不为凶也。
兄子青
父申元
官辰螣
元  青  朱  阴
申  子  卯  未
子  辰  未  壬
丑寅卯辰
子    巳
亥    午
戌酉申未
比用课又名知一
歌曰：“比用课如何，贼上有两位。无贼有两克，先别阴阳类。阳日比阳神，阴日阴神随。比者为用初。不比弃不为。”
四课中有二三位下贼上，或二三位上克下者，必取何者与日辰相比，取其相比者为用，其不比者弃之。比者，同也。阳神与阳干同类，阴神与阴干同类，如君子与君子同类，小人与小人同类，则一气相通，故因其同类而用之，是以名曰比用。课又曰知一课，盖于克贼众多之中知其一比而用之也。
断曰：知一是如何，用神今日比，婚姻失和谐，事缘同类起。逃走不远去，失物邻人取，论讼和允好，为事尚狐疑。
又曰：二上来克下，盗贼在逡巡。小心须防备，简慢祸惹迍。若言失脱去，闭口课中寻。
又曰：知一之课比处用，事来多起在亲邻。用将相寻干伴侣，亦有遗亡逃走因。四课若还见不备，阴私伏匿不干身。占人有伴意不动，财物双双有合论。结交朋友无两心，求谋何必再三伸。
孔明曰：比者忧在内，不比者忧在外。比者，事近而速；不比者，事远而迟。故取其内近者占之，舍其外远者后图焉。”经曰：“知一则二事不成。”是不可图贪二事也。所谓二事者，非仅两件事。凡事物纷至，及众论什投要之，不过两端耳。必乘其明知独见得，是择取其一者而用之，不为二三所惑，方是知之之义也。则一之机自我执矣。”又经曰：“比者为忧”，言祸福之切于身，不专言忧也。不比者为喜，言祸福之不关己，不是不比为可喜而趋之也。上克下同类相妒，朋友谗佞，祸从外来，利客不利主，夫妻相妒，或因妻财妒讼，诅咒不利，贼不出邑里，利主不利客。
李卫公曰：“上为外，下为内，二上克下，主外人谋害。事起于内，凶将加临，主男子盗贼侵掠、失脱等事。吉事将败，凶事渐深。象易之需课九三曰‘需于泥，致寇至。’之凶也。”
袁天罡曰：“知亦有偏知生奸之敝，一亦有执一不通之弊。或恂利忘害，则是执迷，居安忘危，谓不逢变，或执滞多门，昧于取舍，首鼠两端，不知所从，知一昧二，虑此昧彼，偏见蔽明，察近失远，如狐之涉水，鹿之生疑，则失知一之义，其凶必矣。”故凡事必合一心帮力而求，知权变，有定守而始得顺遂。凡事缘亲友兄弟上事，不论吉凶皆涉此等人。又主狐疑，不能达权通变也。
邵氏曰：“知一而不知二。知者，喜我之知见，不知者，嫉我为仇雠。主恩中生害，凡事宜舍远就近，舍疏就亲，事贵和同，多观于同类，又主吉凶之事皆有两端。”经曰：“二克二贼，知一总名。神将凶而祸不单行，神将吉而福祥又至。”
《观月经》以三上克下为长幼课，三下贼上为度厄课，虽有二课之异，但取一亦必依知一课而取三传也。长幼度厄课详于凶吉门课，此不及详。大略所谓发用子孙忧小幼，发用父母忧尊长，发用妻财忧妻妾，传入长生则吉，传入休囚死墓则凶。
占国朝
主君臣彼此不定，上下纷纭，互持其说，必审其是非，定其所适从，君不自是，舍己从人，专制裁折，弃一用一，审其亲昵，察其疏远者，知其孰邪而取舍之，知其吉凶而趋避之。又观神将之吉凶，以决庶政之利害罔违，道以干百姓之誉罔，引百姓以从己之欲，方是知一，而事可成，功可就，贤人可专征也。
占天文
比阳上克晴数日，比阴下贼主雨数日，以神将所属决之。
占地理
上克比阳主高亢地，贼上比阴主低下地。
占身命
比阳上克不利卑幼，妻子有伤；比阴贼上难为尊长，多好结朋友；有知识，得人相济。
占射覆
主重叠不一，或二三物合一。
上出行
有伴侣，须知同类而皈依之，惧遗忘。
占求财
主朋辈之财，重进可得，或有二三项财，取舍得宜方得。
占盗贼
失物主朋辈，阳得男人，阴是姊妹亲知，或是亲邻，贼不出邑里，或是家人。
占征战
宜舍远就近，结邻为援。
占逃走
去不远，不出邑里，或被亲人所在。
占婚姻
主不和谐。若是远方必有不谐。若是近邻，或因亲得亲，则谐矣。若婚已成，亦主有亲邻之女煽惑私比，而欲离间其成者，未成主多婚未能主，其一而配之，宜决其比者娶之。但神将凶，二上克下，主先有二妻，重婚再娶；二下贼上，主妻有二夫，或经妆聘定，又再许人，或失节再醮。
占词讼
二克主卑幼有亏，二贼主尊长受亏。但和允好，不然重叠艰结，重送衙门。
占家宅
主有遗失、逃亡、走脱之灾。二克主妻子不安；一贼主夫妇不和，长上有灾；又主有阴私隐匿、伏藏不明之事，心事狐疑，欲弃远就，或欲亲邻居住。
涉害课
歌曰：涉害为何起，两比两不比。受贼与受克，数至本痊止。历涉地盘位，克贼深者取。行涉多被害，是为涉害矣。
又曰：涉害课相争，还从比用生。前头有回路，涉害何难呈？有克难重数，偏多得用情。忽然涉害起，先举莫相争。
又曰：涉害原因比用加，地盘孟仲季求他，先看孟神次仲季，路涉有克到本家，孟深仲浅季无取，复等柔辰刚日查。
又曰：涉害孟仲季，一课分两名，见机起四孟，仲季察奸生，总是涉害体，占得事岂宁？
四课二三克贼，与日俱比，或受俱不比，则分孟仲季取之，所谓孟深仲浅季又浅是也。以其害有深浅，故以深者为用，此系捷法，不必数涉历地盘位数，只论孟仲季以为深浅者也。一说无仲只有季上神克贼，亦取季上神之，以上法虽便捷，终不若涉归本家，以克贼之多寡为受害之浅害为正法也见《六壬示斯》，其说最详，今不录。用孟上神一名见机课，用仲季上神一名察微课，此涉害一课而分两名也。何谓见机？盖孟长也，事之先发者，凡事之先起，乃祸福之端，故名见机。何谓察微？盖仲中也，事行至中半而吉凶已微著，当审察而知所进止也。如有两孟两仲，必择先见者为用，课名曰复等，如先遇战，不得不竞也。长者受敌，而不受其小也。
断曰：见机起四孟，求事须难成。用起季与仲，察奸产妇惊。魁罡加四孟，产儿定不成，二下贼其上，体乃是比邻以比用课取利。亦名知一课，失盗乃乡邻，小小须防备，昏执祸多门四孟主有多机多端，吉凶不止一路。
又曰：见机涉害见上克，数到本家方始休，但看何方神力最，所为先难后易求。凡事艰难多阻难，魁罡加日县官忧，察微涉害用下贼，在事艰难多滞留，幽暗不明当见了，官事缠绵产妇忧，若更日辰魁罡立，妇人产难亦当愁。假如涉害皆复等，先见之神为用传。事主艰难无首尾，枝条蔓引作牵延。两军交争不相伏，经时岁月更留连。凶神恶将来相见，官灾疾病两绵缠。月逢吉神并有气，事虽迟迟却有缘。若值凶神皆无气，无情无绪事多端。
又曰：事有两比两不比，上天垂象要知机。涉害发用为初传，行事稽迟多忧疑。忧患难消知见日，占胎伤孕忌当时。失物家中邻里窃，逃亡必定隐亲知。
孔明曰：“涉害之象，如琴瑟不调，鸢在天关，存亡速焉。若遇见机则以合宜变通，不可执一，当知事机括而乘机早图之。若遇察微，则宜防微杜渐，精察细微，不可忽略，暴进终逢殃咎。用辰主灾害己，用日主家祸延人。一二课为用是用日，三四课为用是用辰。”
刘伯温曰：“涉害者，干涉害，须审其宜而行之。见机者，已自审视，谓之见发不妄动，谓之机，察其微辨以机言之。一曰机者，犹弩之机牙也。务见机之祸，百发百中，万举万全，始谓之见。又曰，机者动之微吉凶之先见者也。事在未然，须早见察之则不至害。若见于机已然之后，或轻举妄动，则机括一差，而千里之失起于毫厘之谬，其害也深矣。”
邵氏曰：“涉害课，凡事主欲用不用，欲言不言，事有两而取一也。事主迟疑艰难，进退不定之意，用上克下，百事为浅。若得凶神恶将，则灾祸难解，百事阻滞，作事稽留，多有疑，惟忧患难消，宜舍轻就重，趋安避危，方为不害。”
袁天罡曰：“用在四孟，事多反覆。凡事迟疑。”经曰：“见机则情有变，事主艰难而两求主事有两重。用在仲季主反覆无定，凡事未萌，须预察其吉凶。”
占国事
主建议商之，既欲于此，又欲于彼，不知适从，当审其事之是非、理之长短，方可取舍。若魁罡加四孟，则遣将提师深入，吉。
占征战
不可深入贼境及渡江水战，以水火土木金辨其何者为害如水神涉害则因水为害，火神涉害则因火为害之类，又主两军交争，不肯相伏，经岁月迟久，迟疑进退不决。
占出行
如得天神下临壬亥子癸，主水路有隔，其祸深，不可渡水，只宜陆行。得凶将克身命，出行远涉最跋涉艰难，远行受害，有吉将主行途中有得。
占生产
主产妇忧惊产难，魁罡加寅申巳亥发用，产见难养，魁罡覆日辰更凶。
占胎主产妇因远涉或土移动伤胎，有妨其产母。
占官事
见机课，魁罡加日辰主官事欲起；察微课，魁罡加日辰主有牵连干涉事人，久延不决。
占疾病
主犯触受染，病不止一端，沉重日久，难以起止，反复不定，或远行涉水所致，魁罡加四仲主哀伤。
占身命
主多刑害，流移不定，加凶将则孤贱卑微，惟多迟疑不决。嫉妒害人，或受人所害。
占婚姻
有害，二家不和，反复不定。
占求财
主干涉害人而求，吉将旺相有得，但多反复延迟；凶将休囚克日，主干涉反复破财。
占失脱盗贼
主自家不谨慎，乃乡邻为盗若与日辰合不比者是远人也。。主贼涉水来，或逾墙来。加凶将凶神主害人，或连众而来，内外通引。
假如四月将辛酉日卯时占，得三下贼上课，寅卯未加子辛酉寅之上，被俱下贼，不与日比，卯未俱与日比，虽以比用取，课则入涉害课，卯加辛，戌是季也，未加寅是孟也，当以孟上神为用。若欲何者涉害深，则卯加辛之历至卯位，惟一乾克之；若未在寅历至本位，则有寅甲卯乙巽五位克之，是为涉害深也，余仿此推。
此谓未加寅入墓，所谓仰见其仇，俯见其丘也。小吉主妇人，将得螣蛇忧死人入墓故也，女子惊恐，蛇主女人惊恐、有怪异血光亦是螣蛇所致，小吉入鬼门，主见鬼。中传神后作天空加未，主妇人欲欺其夫而有二心天空主欺诈，未为神后之夫。末传太乙作天后加子，主忧妇女，水克火日。
父未白
子子朱
官巳元
白  贵  勾  后
未  寅  申  卯
寅  酉  卯  辛 
戌亥子丑
酉    寅
申    卯
未午巳辰
遥克课 蒿矢格 弹射格
歌曰：四课无克贼，如何取用神？先取神克日，蒿矢课之名。如是日克神，弹射课之名。总名为遥克，祸患此中生。
又曰：阴阳上下无相克，其中择取遥相贼，贼日之神为用初，课名蒿矢似无力。如无神遥于今日，日有克神是弹射。有如日遥克于神，后有两神亦克日。用比用涉是为良，依此课之情不失。
四课上下并无克贼，则前四体俱不入，须看四课之神有克今日干否，以有克者为用，课名蒿矢。如无神克日，看今日干有克四课之神，如有克，则以受克者为用，课名曰弹射。如有神克日，又有日克神，则取神克日为用。如有二三神克日，则如前比用取用，俱比俱不比者，则以涉害取用。其日克神，亦依此例。总名曰遥克课。遥者，远也。神所加临处为近，视日干则远矣。日之阳为近，于二三课之视日又益远矣。此遥之谓也。
断曰：蒿矢有吉凶，先看吉凶神，吉将朝天去得吉将生身，主功名远利，上谓朝觐，远求财利吉，凶将祸到身材从外来。弹射得吉将，求财得相亲。若值凶将加，出入值仇人。利动阴谋窃刑害并则主阴谋窃害伤人矣，相生各有伸。凶刑劫盗贼，合成喜自频相合则吉。分明是两课，休断一般陈。吉合主允欢喜，凶将勿来迎。三刑妨贼害，六害杀伤人交射乃伤人之物，加以刑害金土则刑伤必重矣。
又曰：神遥克日名蒿矢，射我虽端必当畏。日克天神名弹射，纵饶得中还无利。贵人逆治子无良，天乙顺行臣不义。家有客来不可容，每忧口舌西南至。起事因外至本身，心意悠悠无所止。比用他意非本心，用力向前须得喜。中间尤恐有防人，暗箭伤残祸不已。喜得或同岁上并，经涉朝迁岁月计。若见凶神多诡诈，外事收来知谨备。吉凶皆主艰辛事，若将言将祸庶几此蒿矢弹射总断也。
又曰：弹射之课日克神，事从内起干他人。凡事艰难须勉力，虽成不免有争嗔。望信不来人未至，出行一去没回音弹射蒿矢同断。三传终始干支合，吉将来并喜事新。三刑又见诸凶将，劫盗须防祸及身。若是庚辛而得吉，信来行人却欣欣。
又曰：弹射有丸伤痛苦，占病死人伤命焚。三传辰戌丑未土，有土诸事皆有阻。
孔明曰：“神遥克日，缓而轻。其象如蒿矢之轻，远射则力弱也。蒿者，草之杆。矢者，箭持蒿草之杆而作之箭。直将射物也，虽有射物之心，却无射物之名，虽有中物之具，而无获物之功。纵射虽中而轻不入也。故祸福俱轻，主外人欺己，祸从外来，其始如雷之吼，未免惊忧，后却无事，愈远愈小，渐久渐消也。神为客，日为主，神遥克日，是客来欺主，故言客来不可容之，必有是非及身也。但以蒿为矢，虽射中不深入者，以其无簇也。若见传送白虎发动，则有金加于矢上，必能伤人，故曰仍忧口舌西南起传送白虎乃西南隅，申地之神。经曰‘蒿矢见金为利簇。’是见金之为凶也。或有金而金落空，一名空矢，亦曰亡矢，一曰季矢 ，亦不能为凶也。”
李卫公曰：“蒿矢之课，主有不测之忧忽来相干。若有吉将，主不虞之喜不期而至。有金则主血光。经云‘三传地下申酉是，公人持捧应无礼。’是也不论是金神，但发用是地下申酉上神者，亦有外来是非出于礼法之外相加。故曰‘蒿矢有金，主蓦然有灾’也。不必金将，只有传送从魁河魁金神而作朱雀勾陈者，亦主有官非口舌从外蓦然而来也。大抵此课主利主而利客，利后动。不利他人，利小不利大，主人害己，事由官非斗讼之害，加以阴神贼日，则忧从外来，蓦然而至矣。水火神动加金将，主水火之厄，酉阴刑刃动主暗伤之灾，小心防备得吉。凡事不利己身。”
孔明曰：“日遥克神，其象如弹射之近，不射远，事则难中也。主自己谋害他人，事从内起。但有近射远射之异，所占势大者近射，凶重，忌先动；势小者远射，凶轻，但不可出头。一二课发动为近射，三四课发动为远射。又发用之神之将相克名近射，主有伤害，更阴虎乘金神，尤凶。若神将比和，名远射，虽有口舌恶意，亦不至伤害矣。”
又曰：“弹射见土为弹丸，则弹中有伤，蓦然有灾。若有土而土落空亡，谓之遗丸，纵弹皆不为凶。若是弹射又是知一课，尤为无力，虽凶无畏。但欲用事者遇之其力轻，多费力不成也。经曰‘弹射忧事立散，若见太阴元武天空发用，主虚诈欺诞之事，祸从内起。’”
袁天罡曰：“遥克课主事遥动不定，人情倒置，祸 福皆轻，求事难成，吉凶皆主不实，来意虽有恶而不至伤残也。第二课为用乃是日上两课相战，作事不力，外事不干，内事不可出头。第三课为用，是辰阴自战，两阴相竞，凶重有力，不可先动。第四课为用，尤为无力。若日干克两神名曰一箭中两鸿，又名一箭射两鹿格。若两神遥克，一曰一鹿含两矢，皆主心贪望大，远交近攻，近交远攻，费力并取之兆。故曰‘两神克日，主二事合为一事；日克两神，主一端分为两端。’”
占行人
第一第二课为用，行人立归。第三第四课为用，行人未归。若三传冲克岁建，占行人主凶。一曰“弹射不来，蒿矢课归矣。远出未归，或中途有阻。”
占出行
若远出至不至所往之地而回，不可西南行，恐人是非。
占访人
弹射课主访人不见，蒿矢课主访人即出见矣。
占公讼
蒿矢课利小不利大，利后不利先；弹射课利上不利下，利先不利后。蒿矢主人害己，事由官司斗讼之害也。
占国朝
值蒿矢课主事自外来，草寇弄兵，边鄙生事，有使命来阙。值弹射课主有颁命远出。
占身命
神克日害从外入，日克神身他人，有刑害受惊，带官贵禄马主武途出身，但福力不大，无长远之事业，多虚诈或夭折。
占疾病
蒿矢有金见白虎，弹射见从魁有血光、脾胃之疾，其病难疗。歌曰“占病小儿与老人，蒿矢弹射有灾迍。一弹一矢俱不存，须知性命在逡巡。”
占求财
弹射课是朱雀主争财口舌，或与妻争，轻求则遂心，重求则无矣。
假如甲午日申时巳将占，四课无克贼，先取神克干，惟取申金克甲木为用，课名蒿矢，三传巳申寅，将得白勾蛇，天乙顺行，主君臣不信，亦忧男子病。此时不可出行，有客不可纳，有内谗之事，祸从西南来，主有争斗来害，以蒿矢见金作虎勾也。加以年命见鬼，鬼置元武，定主贼盗谋杀也。
杀申白
子巳勾
兄寅螣
后  朱  白 阴
子  卯  申  亥
卯  午  亥  甲
寅卯辰巳
丑    午
子    未
亥戌酉申
假如九月将己卯日午时占，四课并无克贼，先取神遥克日，四课上神又无遥克日；次取日遥克神，惟神后受己日所克，以神后为用，三传子酉午，将得贵元空，课名弹射，神后作天乙，作初传，主妇女事，有贵人征召之喜，但以死气所胜，主忧人死及官讼坟墓事。
财子贵
子酉元
父午空
玄  贵  螣  勾
酉  子  丑  辰
子  卯  辰  己
寅卯辰巳
丑    午
子    未
亥戌酉申
昴星课 仰视 伏视
歌曰：无克又无遥，昴星理可知。阳日看酉上，发用立根基。辰作中传日，末传日上依。柔日看从魁，中日末辰支。仰视总名昴星矣。
又曰：四课又无遥相克，须当仰伏观昴星。刚日酉上神为用，柔视酉下度何之。假令从魁居亥地，用神端的是登明。中传乃附日辰上，刚日先辰后日呈。柔日中日末辰上，虎视如何不免惊。
凡四课上下全无克贼，又克遥克，曰昴星课。夫昴星者，乃酉是昴日鸡之宿也。位镇西方，为日月之门户，分居兑极，作天地之关梁，其居心也虚灵，有以剖决事端 之吉凶，其秉悸也英锐，有以擅掌杀伐之威仪。阳日则仰视酉上所见者为用，阳从地起，故中传用辰上，辰为地也，本乎天者亲上，故末传归日上，日者，天也。其象如虎之视转蓬而动也。阴日是伏视酉上所临者为用，阴从天降，故中传从日，日天也，本乎地者亲下，故末传归辰，辰为地也。其象如冬蛇掩目而匿也。是昴星一课而有四名也。但四名亦有时义，春曰虎视，夏曰转蓬，秋曰昴星，冬曰科蛇掩目。春占白虎，与酉金逢，春令死绝，谓之死虎，卯月冲酉，辰月合酉，谓之死虎遭合，不能伤人，但以目视人而惊人耳。夏月金囚，如以草为蓬，随风不定也。秋月金旺，昴星主事，故曰昴星。冬月金休，如蛇掩目不能伤人也。
断曰：用起昴星为虎视，秋兮在酉知生死，出入关梁日月门，举动稽留难进止。刚日出行自不归，柔日伏匿忧难起。女多淫泆问何因，此地私门难禁止。
又歌曰：昴星转蓬并虎视，冬蛇掩目异名求，刚日出头而闭塞，柔日藏身不自由，事多勾陈非本意，摇摆不定将出游，文字不明多恐感，关梁阻滞事多留，更变反复多不定，全家疾病传梁周，引惹官事皆失理，淫泆畏布伏藏忧。
又曰：冬蛇掩目课，万事不相从，伏罪何须出，莫劳西与东，出行遭禁系，淫泆败家风。
又歌曰：转蓬柔日见螣蛇，冬蛇掩目有欺遮，不独忧疑有怪梦，屈指暗昧有怨嗟。事纵在内多淫泆，闭留在外不归家。刚日昴星见白虎，白虎耽耽定有惊。事从外来忧在内，勾牵刑狱有稽留。伏藏在外不欲出，疑悲文字不分明。
经曰：“昴星为用，孤立、狐疑、疾病、进退、囚系、文墨。”若值吉将，相亲可得。
孔明曰：“昴星课，若非春占，但值阳日如虎视不息转蓬而已。阴日如冬蛇蛰藏伏身不动也。虎视者，虎以爪牙害人，视则觑我而有意也。苟无先见之知，而轻举妄动，无有不伤者，故行者宜止，动者宜静也。疑者宜精意思维，宽怀省事，则虎虽视我，亦安能害我哉？夏曰转蓬者，如以草为蓬，因风而起，旋转不定也，其断略与虎视同，若三传见白虎乘申酉克日辰及行年上神，名曰真虎视，来意主见凶祸伤损，见血光有火忧之事。若行年见神将吉，更见生旺，则不为凶。刚日虎视，静则有官灾病患暴惊，在家防火惊，动则有盗贼风涛虎兽惊恐。凡举事皆有忧惊，先有忧惊后有破家也，凡事又主稽留伏匿。柔日虎视主伏匿于内，事多暗昧，进退犹豫，静则有幽暗徒流逃匿，内有妇人小口灾病。”
袁天罡曰：“一课而有四名，虽有四时之名，但亦不可执一，其占惟通用，特有刚日柔日之异耳。阳掩阴，所以谓虎视；阴掩阳，所以为昴星，皆主有举动稽留、进退犹豫。刚日昴星不利男人，有渡越关梁、远行之事，事起于外。更值秋占，出行主不归。柔日昴星太阴主事不利妇人，主隐匿伏藏，不欲见人，有忧惧之事。若后阴为用，则是倚其门，立其户，占妇人必淫邪不正之人。凡事多阻隔，主潜伏不欲见人而隔，或人心不相照而隔。刚日主道路关梁有阻而隔。春占主雨雪，冬占主霜雪阻隔。故曰昴星有闭塞，行者有稽留。若是稽留停止久者，则有复行之兆。”
又曰：“刚日男人远行未返，恐闹死于外。柔日伏藏女子淫泆，深忧不解，行者藏止不来，居者在家不欲见人。”
邵氏曰：“柔日昴星忧在妇女小口。又有空亡，主久病不起，或以事逃亡徒流。至杀阴主静，宜藏伏也。又主事欲举终难起。占谋事有乱常废弱。若神将相战主不正奸恶之事。又以日辰决之。水日防水灾，火日防火灾 ，金日防杀伤，木日防跌坠，土日主倾压。又主家亡男女奔逃，皆主死亡在外及门户闭塞不通也。发用在四孟主求事迟得，发用在仲季则阴少惊恐。”
刘诚意曰：“冬占名冬蛇掩目之瞑而不能开，口含土而不能食，蟠侧而不能仲，伸而不能蟠，受气时也。名蛇者，凶之兆也。名冬蛇者，升腾变化未能出见，亦不能害人也。他人为蛇，或亦不惧，我若为蛇，又当隐形身晦也。若勉强趋走，必贻其咎也。凡占主伏匿潜藏，暗昧不明，人不能见，事因女子，乱从内起，主虚惊不明之事。但值刚日，亦有晴光不息，转蓬不已，欲动难动耳。柔日则主蛰藏掩目不动，宜持防，暗昧惊恐耳。若见空亡，则伏藏者出见也。”
李卫公曰：“柔日昴星名冬蛇掩目，忧在阴小，事主伏匿而暗昧多惊。在家则犹豫难动也。盖四课既无克又无遥克，是阴阳闭塞不通，故者皆主惊危，惟利空亡以解之。若虎视逢视，则至惊至危矣，故不拘刚日柔日，但传见白虎传送皆名虎视转蓬，传见太乙螣蛇皆名冬蛇掩目，若冬蛇无力，须防惊蛰后方有力。”
占国事
未有涯际，狐疑无所适从，忽有刚毅果敢之人，出身为国，制裁急务，剖决不回。但势必至于伤，然后济事，或有不愿与论，特立独行，任怨举事，则事举矣，亦宜刚日方妙。
占病
歌曰：“虎视传中有螣蛇，占病绝食事堪嗟。不是咽喉不相嗟，满口生疮火上奢。”刚日不利男子占，夏秋占男子外病者死，加凶将主杀伤，冬日占，柔日女子小口病将死。
占六甲
刚日昴星生女，柔日虎视生男。

八专课
歌曰：日辰同一位，此是八专名，五日阴阳见，三传顺逆存，阳日顺数去，阴日逆后奔，复看日辰上，终传此处轮。
又曰：八专之日是无淫，有克比并涉害深，无克须当涉害数，阴日还阴逆数寻，阳日便从阳起顺，顺逆三位用为真，中末传归日干上，依此用之是为精。有时顺到日辰上，三传飞散莫重临。正月己未酉时占，酉作三传独脚名。
六十甲子中有五日支干同位，及专禄日，名曰八专，乃丁未、癸丑、甲寅、己未、庚申是也。此五日干支同位，阴阳只有二课，其取用若有克贼，则依克贼、比用、涉害、遥克取用，如前例取三传；如无克贼则看日辰之阴阳，阳日就干上第一课上所得之神顺数三辰，看天盘得何神，为初传；中末俱于日上取。阴日就日后第二课上所得之神逆数三辰，看天盘上落得何神为用，中末俱在日上取也。此名八专课，有时逆到日辰上而中末与初传同空，则谓之独脚课，皆八专课内。又八专课一名帷簿不修课。
断曰：帷簿丑声乱，不修更难管，顺阳妻有谋，逆阴夫目反，阴邪惊怪起，出门须回转。
歌断曰：一神二神号八专，阴阳不备向乾坤，帷簿不修逆失理，妇怀他婿外人传，阳不备兮男不足，占身定是病相侵，公事不成灾自散，出入求财枉用心，事多驳什无分别，淫泆难明伪与真，阴日只为家法怀，悖乱乖违因妇人。
又曰：独脚八专皆丑课，阴阳并杂火淫泆，阴私出入无门户，淫泆交通事可嗟。乱欲于内外不见，独在无人便有邪。
又曰：日之阳神还不备，事有两头报君知。阳是男兮男不足，父占子息子不备。子若占父父不足，三心二意阿谁知？若然父子二俱足，莫须内有一人夷。若占家宅不完备，纵使德兮财无支。阴人坎坷阴私挠，谋望出入进退疑。无非狭隘必损害，人口奴婢啾唧悲。日辰年上添鬼贼，更加凶将祸难医。
又歌曰：日值八专帷簿课，阴阳并杂不分明。不修帷簿何为礼？内外占之总丑声。厌医合门元武当，嫂通于叔妹淫兄。人间察事难推测，元女留经鉴此情。
又曰：阴阳不备是芜淫，夫妇奸邪有二心。二女争男男不足，二男共女是单阴。上之克下缘夫过，反此诚为妇不仁。阳既不终阴取合，阴来阳处畏刑临。
孔明曰：“八专，日干支同位，彼此不分，阴阳混处，如男女合体之象。一名帷簿不修，课言房屋不备而破损，被人窥觑，有无耻不正之事。又名芜淫，课乃阳不与阴合，阴不与阳亲，外无不淫，奸生于内，发用阳神，终不见阴神。以此占人，必有淫泆。阳多阴少，起于男子；阳少阴多，起于女人。两阳夹阴，男争女；两阴夹阳，女争男。更见天后六合元武作初传，或合后传见元武，决主淫乱。元武又见夜神，则淫秽甚矣。若阴合在传，主室家不正，妇婢不顺理。阳不备事起于外，阴不备事起于内。凡事必干妇人，阻塞不通。居多淫泆，事多彰露，奸淫外暴，当谨厚修省，闭于家，而以理自律，远奸邪而勿狎于近小，则免贻羞辱之事矣。凡有占只于日辰上神将决之。”
邵氏曰：“八专之课，事多重叠。外不隔而内不遏，忧喜二来，干涉妇人，久而反蔽。若后合入传则男不知耻，女不知羞，淫秽之事尤恐太阴六合临日辰。”
刘伯温曰：“八专如人专执不分之意。无通变之义也。”经曰：“求望则不爱八专。”以人己不分，上下之情不通故也。刚日主进趋欲出，凡事机急速；柔日主退缩欲归，凡事机迟缓。”
独脚课断曰：课名独脚主忧惊，不宜占病问行人，占贼不来被人杀，任是险危三日平。主自己家之事，不能移，动之则费力，占逃亡去不远遭获，阴入自归家。
占国朝
主臣下奸邪，阳不备是列职之长，阴不备是有司之属，更夜神加临，决非中正之事。若有克制，则有救，其奸必可隔。
占兵事
主客不分，不宜出军，占贼不来。
占婚姻
不宜出嫁，男女无耻淫乱，有口舌离别之事。
占六甲
母子不分，必有一伤，或破伤独足，产未生，生亦险难。
占来意
元武克日辰者，主重重走失、人情不和之事。若阴合在传，主室家不正、家奴悖乱之事。若日辰上神不利，来意主外人不同，欲改之事。阳不备则起于外，阴不备则起于内。
占身命
淫乱不正，名利俱虚，休囚则寿命不久。
占逃亡
吉不远自归，或家中人藏匿，或藏在屋下。
占出行
主因家事牵惹，不得移步，去亦不利。
假如甲寅日未将卯时占，四课不全，只有二课，此阳日当从一课于日上顺数三位，至辰上见申为初传，中末二传以日干上午字取之，三传为申午午，此阳日八专。
阳日与阳比为用。
官申青
子午白
子午白
六  白  六  白
戌  午  戌  午
午  寅  午  甲
酉戌亥子
申    丑
未    寅
午巳辰卯
假如丁未日丑将戌时占，四课不全，只有二课，此柔日，从第二课逆数三位为用神，从丑逆数至亥，以亥作初传，中末俱从日干戌字取之，此系阴日八专例。
官亥阴
子戌后
子戌后
常  后  常  后
丑  戌  丑  戌
戌  未  戌  丁
申酉戌亥
未    子
午    丑
巳辰卯寅
    假如己未日日亥将占，从辰上所乘之神酉，又就地盘酉位逆数三辰，就看天盘所乘之神为初传，中末皆从日干上酉为中末传是也。名为之独脚课。
子酉后
子酉后
子酉后
元  后  元  后
亥  酉  亥  酉
酉  未  酉  己
未申酉戌
午    亥
巳    子
辰卯寅丑
别责课
歌曰：四课不全三课成，无克无遥别责名，刚日先传干合传，支前三合柔日行，中末归于日干上，此是别责三传灵。
干支只有三课，无克贼，又无遥克，又不入昴星不以昴星发用，非不入也。只以别责取用。阳日取干合处上神为用，如甲日合己，己在未，则取未上所得之神为用，为初传；中传末传俱在日上取。阴日以日支辰三合前一辰上所得神为初传。如乙巳日，巳酉丑三合也，酉在巳前，取上得之神为初传，中末之依日上取之，是名别责课。别责者，言不在干支之课之内取用，就日之阴阳别责他神而用之。阳日取干合者，阳主动，干常动，阳求阴合，故以干合之神为用。阴阳合则变化神明之道出矣。阴日取支前三合神为用者，阴主静，静以类聚，故以三合静极则动，而变化出矣。阴阳各以类聚相合，则不复别求志向，故中末传俱归于本身也。
断曰：别责暗昧多不足，与人先合后参差。一人二心为定托，屈己从人始为宜。又主他人之事，经曰：“别责事在他人！”
孔明曰：“别责课主荡泆、奸盗、不正之事。凡举不备，求谋不遂，欲动不动，留连之课。以支干皆取合神，故男妇皆有私合。”
假如丙辰日巳时未将占，阳取丙与辛合，辛课戌之上见亥为初传，中末俱在日干午字取之，此是阳日别责例。
官亥贵
兄午青
兄午青
青  空  勾  青
午  巳  未  午
巳  辰  午  丙
午未申酉
巳    戌
辰    亥
卯寅丑子
假如辛丑日戌时未将，柔日取丑前巳三合为用为初传，中末皆在日干上取，未为中末传也。一说三合巳上寅为用，为寻天盘上寅作初传。《神定经》云：“柔日取三合上神为卦首。”，则是寅是也。此是阴日别责例。
官巳蛇
印未后
印未后
后  常  朱  后
未  戌  辰  未
戌  丑  未  辛
寅卯辰巳
丑    午
子    未
亥戌酉申
伏吟课
歌曰：六甲伏吟寅巳申，六丙六戊巳申寅，六乙更言辰未戌，六庚申寅巳为真，六癸便寻丑戌未，壬辰壬午亥巳申，惟有四壬别立法，日先辰次末取刑。六己丁辛临亥酉，辰先日次末取刑。丁未己未无相克，辰刑冲处三传明。已上伏吟十五法，刚日柔辰冲末分。
又曰：伏吟之课见相亲，便以克处为用神，亦如课中克者取，刚看日上柔看辰。迤逦刑之作传末，依此《玉历》作其真。若也用神当自刑，次传还与日辰并。次传刑取神为末，此课诸占最有灵。次者更复自刑者，从此冲取末为精。且如乙丑用天罡，天罡自刑在辰方，用取大吉为中次，刑取天魁为主场。乙木为缘木克上，所以次传居丑乡。余则自刑阴日上，阳日次传辰上张。
又曰：伏吟先用责三刑，若见三刑迤递凭。有克初传相克应，先冲后刑用为真。无克柔辰刚所用，先刑后冲作初名。初传若犯自刑者，中传刚日柔辰冲。中传或又自刑次，先冲后作末刑星。刑冲或无往来处，末传或用刚三刑。
式中天盘诸神皆伏于本位，如其家，所谓登殿入垣者是也。如天盘神后加地盘子之例也。凡值此象名曰伏吟课，此时日辰阴阳不分，无相克制，刚日以干神为用，柔日以辰上神为用，以刚德在阳，柔德在阴故也。以日辰有阴阳之分也，故伏吟名曰自任，柔日伏吟名自信，如甲丙戊庚壬是刚日也，甲日用寅，丙戊日用巳，庚日用申，壬日用亥，此皆用自己所课之位，自恃有德有禄，是以自任事也。故名自任课，但未免将德禄以刑人，故中末传用三刑也。但用神偶有自刑而不能刑人者，则中末传杜塞不行矣，理必取支神为中传而末传用支之刑也，或偶有中传又是自刑，则末传杜矣，却以中传所冲者为末传，此刚日取三传之法也。乙丁己辛癸是柔也，惟乙癸日有天罡被贼克下为用，亦非比肩德禄，乃是财官之神，其余皆用本支辰或信人，或自信而用之，故名自信课。
如丁卯日用卯，丁巳日用巳之类，皆取相刑为中末传，若初传是自刑，则是杜传，用日者中传投于辰，用辰者中传投于日，如乙酉、乙亥、丁酉、丁亥日皆是自刑，须用此法相刑而作中末传也。如中传又是自刑，须以中传所冲者为末传，此五阴日最三传之法也。
愚按：前七言歌中十干伏吟十五法乃出于《玉历》者，及查钤法中，伏吟三传与歌中不同，《玉历》言“六乙辰未戌”，而钤中惟乙丑是无辰丑未戌，若乙亥日则辰亥巳，乙酉日则辰酉卯，乙未日则辰未丑，乙巳日则辰巳申，乙卯日则辰卯子，《玉历》言“壬辰壬午亥巳申”，而钤中壬午则亥午子，壬辰则亥辰戌，《玉历》言“六己丁辛临己卯，辰先日次末取刑”，而钤中己巳日则巳申寅，己卯日则卯子卯，己丑日则丑戌未，己亥日亥未丑，己酉日酉未丑，己未日未丑戌，丁巳日巳申寅，辛未日未丑戌，辛巳日巳申寅，辛卯日卯子午，辛丑日丑戌未，辛亥日亥戌未，辛酉日酉戌未，此《玉历》与钤法不同者，如此当以钤法为正，可依钤法而占也。丁卯日卯子卯，丁丑日丑戌未，丁亥日亥未丑，丁酉日酉未丑，丁未日未丑戌，
阳日伏吟名自任，阴日伏吟名自信，阴阳各伏归根本，伏吟体静不安宁。
歌曰：自信伏吟体，阴阳归本家，刚以日为用，刑处作中程，末向刑冲处，三传为弟兄，忽逢凶恶将，破敌别离情，刚日行中止，柔辰伏内惊，居者将离析，逃亡不远程。
又曰：信任伏吟体，行人主到门，失物家内盗，逃者隐乡邻，病人难言语，占胎聋哑人，访人藏不出，行者却回轮。
又曰：信任伏吟体，诏召人到门，失物主者盗，逃逋隐亲邻，有病难得好，言语缄默人，求人舌卷缩，城守勿逡巡。
又断曰：自任刚日得伏吟，行止迁移根本深，出行中道须回返，关梁杜绝未归心，居者得移逃者去，迫而后动不自任，或言三刑俱得用，事多害物反沈吟。
又曰：自信乘日伏吟课，危者获安动者宁，伏藏于内不相见，行人立归出不成，逃亡应不出邑里，盗贼审察家里人，深根固蒂多劳苦，吉将乘之求望荣，若值凶将来入课，咨嗟不动难见形。
孔明曰：“伏吟者屈伏而不得伸，伏藏而不安，久静欲动，故伏而呻吟也。吟乃咨嗟呻吟之声有可闻者。盖其体用阳则害阴，用阴则舍阳，是天地不备，阴阳偏枯，实为不足之体，是以有吟声也。其为用也，有克无克，刑人自刑，一体之中有不一者。有如六乙日财多害己，六己日否极泰来，甲丙庚日有禄无马，六戊日有丙三奇，六壬日自刑，壬午壬辰日重犯，壬申日不为空亡，丁己辛日无德，此十干有不一如此，阳日先刑后冲，以见伏外。阴日刑害破冲，以见伏内。皆是刑中有害，破中有合，凶中有吉，吉处藏凶，祸福倚伏，不可一概而推之，更有助刑伐德，岁月冲空亡者，全在天神煞刑冲破害评之。”
邵子曰：“伏吟之体，阴阳各还本位，天地各合元神，各归根复命矣。自阴阳伏位未动言之，则远本乎静；自天地复合言之，则动极而静也。虽静亦将动也，是以伏吟主静而有静中之动，虽三传刑冲而成，亦造化当然之理也。”
袁天罡：“伏者，伏俯于人，为人所役，甘伏而不敢从者也。俯伏则不能举首也，呻吟则有忧叹之声矣。象曰‘如浮萍之无根，自聚自散’也。阳日伏吟名自任课，任者，委用也，用则必动矣。盖阳日发用在干，干处外，又是四神生旺禄马之乡，有刑有冲，安得不动？岂可概言静守伏藏哉？更见丁马发用，则决动矣。阴日伏吟曰自信课，惟信乎己，不敢委任他人也。既仅自信，则安静自守矣。盖阴日发用在支，支辰属内，又传入四季库墓之地，终不见阳神，安得不伏哉？虽丁马入用，亦难行动矣。大抵此课不论日之阴阳，总是不可信用他人，只宜自信自任自知，伏匿于深处，裁度于自己。若谋用于他人，则变诈生，任使于他人，则奸慝至，当在反思之。”
刘伯温曰：“伏吟课不可轻用，诸神不易位，不可妄动，能尽意自守，则吉轻。用妄动则忧喜交并，可不谨哉？”凡事主近，又主进退不宁，进不能遂，退不能通。三传日辰见虎，加辰戌巳亥作贵人临于卯酉上者，主因不足而生疑忧，欲行动而未决者，欲行动而不能致远也。又如刚日木神临木，忧木器，男子欲远行；火神临火，主男子口舌，至县官；金神临金，主忧迁移分异；土神临土，主忧女子讼田宅分异；水神临水，主忧财物走失。刚日外事挠，或缘动作，事多难了，牵连累及人；凡举动未能遂心，在内将出，在外将移，合者将离，皆以神将言之。
占来意
若刚日得此课，行年上值六合，来意主成合事，喜须有阻隔，成不成以天将言之。又卯酉日卯酉为用，将得蛇虎雀，或行年或立丑未，来意主阴人欺诈不明之事。若子午巳亥日得此课，并行年上，来意主为讼之忧也。若寅申日占得青龙神后，主占望小儿疾病，祭祀方安。柔日得此课，主阴人病及失血，六戊六癸日伏吟日。
占谋望
用是孟神，主暗托人谋外事，欲言不言，欲举不举，举亦未成，占事动则宜，静则宜动。
占功名
惟六戊六癸日吉。歌曰：六戊六癸日伏吟，官旺三奇有禄神，何堪传又入三刑，四十五日贺天恩。
占家宅
主宅不变动，有不宁之事。辰上若作墓神，作天后，主家有伏尸鬼，家不振发，人口刑并，若得辰上见六合，必主已下子孙振发及凶中进人口。卯酉上见蛇虎，主有丧服至，卯主外服，酉主内服，事速则应六日或十二日，迟则应六十日或一百六十日。又主家藏盗贼，家小不宁，万状皆不能遂。值丁马，有人出外，或修改，或迁移之事。
占疾病
主病难愈，支干见死神者死，或休囚死绝亦死。无凶将死气，主伏枕。冬淹，病者面向内卧，朝阴背阳，至危至重。若太阴入传，主不能言语；螣蛇加日辰，亦主见子眼目有疾；白虎加日辰，主见子有唇口喉舌之患；余不妨，亦主血病。
占行人
若天驿二马入传，占远行则日立至。无马亦主信来。占近人阳日主归家，但身不安宁。经曰“刚日行人到户庭。”以用神是孟，或见马故也。若是千余里之行人，则不回矣。缘天方不动故也。又经曰“刚日伏吟时会间”者，是言近出约回之人，占得此则可以倚门相会。若阴日亦主迟归矣。
占出行
刚日主中道有再回之象，在内将出，在出将移，合者将离，一曰阳日欲行中止，有丁马始可言动。若无马，纵行程已备，亦不成行。柔日虽行，亦不能致远也。
占逃亡
主逃亡不出邑里，有丁马方欲远逃，无马主伏匿深处，离家不远也。
占盗失
壬子日卯为贵，丙子日酉为贵，乙亥日申为贵，辛酉日午为贵，壬申日巳为贵，此五日不可言家中盗贼，可言邻近也。自信主家藏盗贼，或不出邑里，其盗伏而不动，捕捉则不获。
占访人
主其人藏伏不欲见人，刚日其人暂出不在家，可以倚门候见。
右伏吟体六十日有六十课，共有十例，今录于后。
子加子，未动故无，顺逆之忧。
丑加丑，重山，暗过默视。诗曰：远望无真信，目下便虚惊。东北多惊惧，鹊音难分明。
寅加寅：相得，春旺有力。诗曰：趋北又趋东，旋转路必通。就远尊礼法，成始又成终。
卯加卯，迟骤，外神内塞。诗曰：重重微锁钥，挠聒合提防。不患不能成，因循大成殃。
辰加辰，老驿。利动不张。诗曰：秘策莫轻宣，谨身必静立。一朝风雨动，功业便掀天。
巳加巳，忧喜。两事并立。诗曰：疑中起烦劳，无风起波涛。向南求利益，东北乃难逃。
午加午，不入传。
未加未，暗陈。远望信音。诗曰：家属不用疑，一簇车粮肥。已得东风便，扬益亲马蹄。
申加申
酉加酉，重金。媚妇灾后。诗曰：吉将又无喜，凶神临更凶。金风门墙蛰，人事止难通。
戌加戌
亥加亥，重阴。事复归根。诗曰：吉将天休命，凶神凶暗生。阴动主忧患，老皆却通亨。
右十二支，惟子午戌不立课传，故无诗断。其解九支用大意皆以动静不出于域中，远谋多是亲近，朕将萌，谋计不定，不出一堂而见千万里，虽在异方遐域之远，自相孚于措昼指顾之间。但防窒塞不伸，下情壅塞不明，吉凶之应须以天官言之。

反吟课
歌曰：反吟冲击势，坎户入离宫。刚日阳为用，如无阴日通。反吟有不克，柔日以辰冲。冲处为初传，临神却在中。虽然看日上，所见乃为终。此是课中法，学人莫乱攻。
诗曰：反吟有克为初生，理在先冲而后刑，次传若在自刑者，须求破法是原因。
又诗曰：反吟课传有相克，比与涉害为用初。次传还与初神并，末传却来初上居。来去相冲初共末，此理灵通定不虚。假令辛亥是反吟，太乙加亥用初传。冲看登明为次将，末传反冲太乙宫。六己丁亥照巳卯，辰刑冲末作三传。辰破丑兮午破卯，亥破寅兮酉破子。惟有无克六个神，丑未配于丁巳辛。辛巳辛丑与丁丑，取用刑冲为课首。甲辰未反吟名丁未，己未八专取。
孔明曰：反吟之体，天地各易其位，阴阳反易其方，南北互交，东西反背，水火相射，金木交并，十二神各安其所，昼是刑冲克贼之地，此时天地神明尚避其反复，况于人乎？当其反常变动之际，虽列于动，然反而吟，是反而不安者，况彼此相反，则性情不合，安得久于反而不移乎？且阴阳递至七变而上，变动则必运动，极则必静，反极则必复，逆极则必顺，此自然之理也。故动中有静之极，否极有反泰之时，振者必蛰，屈者必伸，周而复始，睽而复合，反而更往，欲动不动，疑而不决，事从内起，臣慢其君，子逆其父，夫妻反情，朋友失信。凡动无德，何以依倚？故名曰无依课，惟当反动息静也。柔日非一事，虽有二事，亦随成随格。若是子午乘蛇，官病灾凶。卯酉乘合，人离财散。寅申乘龙，隔角有祸。巳亥乘白以下脱漏数字。辰戌名动凶，不论空亡。丑未不吉，惟癸日期约不爽。又卯酉上发用，主门户动摇。若值四下克上，名曰孤单课，主幼无父，独立无依，妻杀夫，奴叛主。若四上克下，名曰革羁课，夫无妻妾，亦少儿孙，辅从乖离，独夫无情，若遇吉将，事尚可为。
反吟者，天盘诸神各加于对冲之宫是也。如神后加于午宫，卯太冲加于酉宫之类，三传以有克贼者为用，克贼多者依比用例取动，俱比俱不比者依涉害例取动，课名曰反吟，其中末传以先冲后刑取之。若无相克贼，柔日以辰冲处作初传，中传归辰，末传归日。若中传是自刑，则以中传破处作末传矣。
断诗曰：反吟事反处，百为皆有妨。征途多阻遏，寇盗暗中攻。课凶遭盗贼，远去路难通。父子不和睦，婚姻无始终。三传如有救，莫过是青龙。
又曰：无依是反吟，逃走远追寻。合者将应散，安居别改邻。官守须易位，辅弼多殊心。臣子俱怀背，夫妻有外心。所为多反覆，占病百般侵。己未连丁未，复是两般吟。臣萌背君意，子起怨父心。无端须绝后，有罪自相侵。更若逢凶将，虎蛇祸尤深。
邵子曰：反吟之课，阳日无所依，阴日无所亲，祸生于外，殃及其身，其凶甚矣。占事阳日动扰不安，反复进退；阴日迟滞犹豫，不明迷乱，惊忧。若得旺相气，亦有吉者。若是休废加以凶将，则受敌者必遇其仇对。凡君臣父子夫妇兄弟朋友并不宜占，必有离异、逃亡、背叛、迁移、失意、剥落等事。或二三其德，反复不定，驰逐不宁。
刘氏曰：反者，反覆；吟者，叹息。无依则难以立身，是无辅助，无可倚靠者。此因坎离相错，喜怒不常，金木交差，是非并乱，虽有谨静之君子，亦有是非、动作不宁之意。经曰：反吟占事休言定，往复双双二事因。
占身命
主身心不定，移东徙西，沉吟不决，心性无常，贼上凌下，邪而不正者，有残疾，否则心肾交攻。又主刑伤，六亲孤独无倚。得旺长生长逢吉将生身命行年者，先凶后吉。
占家
主宜修改，不然人口不宁。牧畜不旺，或南北易向，反照三厅，不可居住。
占坟墓
主山水反背，伤丁破财，亡魂不安，出奴人反背。
占症病
主吐逆反覆不宁，外感内伤，加虎蛇死气，主死亡，久病者死。
占逃亡
主远去，但久亦反归，或与同逃者攻击终被获。
占词讼
主二三衙门，反复难结，事多不顺，问多枉断，终失和气。
占行人
主关梁阻滞，久出者回家，其人多动，不安其居，路中恐有疾、盗贼之扰。
占出门
忌远行，有阻滞，或去而复返，防恶人盗贼谋害，童仆欺诈背叛，若近出即回者无妨。
占婚姻
主反复迟疑，不成。因欺诈不实，亦主妻孤克，性气反常，异日亦有背离，亦多无子。
占生产
主胎不安，或难产反逆之凶。若当临盆易产，以冲击故也。但子母多刑，宜别养，否则子母不全。
占功名
主失意不遂，经旨反背，主司不悦，居官失职，君臣不和。
占行兵
主不可，去之则受困遭败。
九宗门总要起例详法终
天禄秘典大六壬灵觉经神课卷之二
连茹 夹定 不夹 虚一 不住 朝日 朝支 相朝 间传  悬胎 三合 曲直 炎上 从革 润下 稼穑 德刑 井栏 富贵 官爵 铸印 斫轮 三奇 六仪 龙德 四顺 三光 三阳 天恩
天禄秘典大六壬灵觉经神课卷之二
连茹课
事绪千万端，凶则灾不已，吉则数重观，三传同一处，事遂不艰难。
歌曰：三位相连作三传，占者须知进退间。进行千里却回环，退而不久即须迁。
凡用神传在一方相连作中末传也，为连茹课，亦曰连珠课。如三传寅卯辰之类也，乃初中末合为孟仲季之神，有始有终，一点不杂，相连无缺也。若非孟仲季或隔角而作三传，如辰巳午或子丑寅之类，即非真连茹也。
孔明曰：“阳方动而出，阴方静而入。相离未远，与日相连。故曰连茹，茹者众也。《易》言“拔茅连茹”，言其相牵引也。”
总断
吉事占得此课，若连珠之可爱，凶事如连茹之可恶，统复卦之体，为山外重山之课也。象曰：“阴阳拱夹，奇偶有主，凶则重凶，吉当累累，孕必连胎，士获举举，时旱多晴，天阴雨久。”
若三传得亥子丑为日月星，奇全者为三奇连珠格，主万事和合，更乘吉将，事事尤吉，则应复卦六五爻曰：“敦复，无悔。”之数也。大抵此课主久静初动，恋旧怜新，继续迁延，首尾胶葛。顺进则新，事连旧事，逆退则故，事连新事。进退云者，如亥子丑是进而顺，名曰进连茹；如亥戌酉之类是退而逆，名曰退连茹。值进连茹，又逢贵人顺治，宜进前勇往谋为，主事事顺遂。值退连茹，又逢贵人逆治，宜退后，凡事不顺，迟滞阻节，不论进退二课，凡事虽散，或二三年，或二三月，若初传是年支，中传是月支，末传是日支，顺布者，主事速至。若先小后大，则事主至迟矣。
邵子曰：“若三传空亡，连茹而至者，宜退步避虚诈也。如壬子日干上子，三传寅卯辰，皆是空亡，是欲进而逢空陷，则不可连进矣。宜抽身退步，来就支上子与丑合，互有所像，庶使壬水不被寅卯辰木所脱，可以全身远害。但不利占他人之事如丁丑日干上申，癸丑日干上寅是也。又有退连茹而逢空亡者，既欲退而俱空，则不可连退矣。宜因进而退可也。如戊申日干上辰，三传卯寅丑，皆作日之鬼，幸值鬼空，是可脱灾，不宜守旧，宜前进谋为，不宜求官，以官爻空也。又丙午日干上辰，三传卯寅丑，虽三传作日之父母生身，但三传空亡，不利父母。又曰若得进中退者，事虽迟滞，亦得终吉。”
又曰：进而逢空，宜退步，可以全身远害；退而逢空，宜进步，可以消灾避祸。顺连茹逢空，名曰谷传空亡，退吉而进不宜；逆连茹俱空，名曰脚踏空亡，进宜而退不可。
占身命
得进连茹吉课，主有进取，不安小成，或受祖荫三代富贵，见事成群，子孙济济，有连好数。连值空亡，则福气不全，值进茹凶深，主狂图妄进，以招祸患；值退茹则宜退遁，同高人避世，事业不振，只宜守旧，以衰旺及生克吉凶天将言之。
占功名
主取进，值进茹旺相作官印者，加以禄马，有连捷；或得上人引援，同心合德之明，递相吹嘘引援，一路功名到老。切忌逢空值退茹，又是兄弟脱气，休囚墓，无官者无意功名，有职者退失归家，亦以天将言之。
占求财
进茹逢青龙财爻，宜进取，得二三起财，或事干众人之财。经曰：“拔茅连茹，何妨类聚？”以求聚言宜结交同伙，相帮求财，亦二三处求，俱有所得，虽主迟滞，若发用与日辰德合、三合，却有决遂之事。若退茹又无财爻者，惟守常免耗。
占讼
忌进茹，事干众人，蔓延久滞，经二三衙门，事经县府道二院，以天将言其吉凶。喜退茹，若是进茹又是贵人逆治，主官事解而后结，更日鬼动，虽遇钥神，亦难解脱。
占疾病
忌进茹，淹延，二三症相缠，更作死神者，不出二时必死，喜退上好。
占逃亡
主逃者不止一人，或有男女同走，或有人诱。值进茹隔角，越省而走，然终败露被捉，更日辰夹定三传，难逃久远，走亦终难脱。值退茹逢空，进退犹豫，隐伏于亲故，不敢进前，终被捉获。
李氏曰：“连茹课，凡事难散，进茹病至淹延，官事解而复结，更日鬼发用，虽遇钥神，亦为不善。若得进中退者，虽迟滞而得终吉。若与日辰三合六合，又初传是日之财，主和合，虽进茹迟滞，却有决成之象。”
若连茹课六十日共有十六例，附录于后。
顺连茹八课
子加丑 子丑加进，谋事不捷。诗曰：目下事须胜，前程在塞中，疾病腹痛喘，举事却亨通。
丑加寅 丑寅交战，文事来献。诗曰：荐举注人利，益下却方与。欲行疑有阻，灾否不伤身。
卯加辰 卯辰二将，谋事争起。诗曰：谋为须顺滞，音信出关来。将相多忧患，目下必伤财。
巳加午 巳午重光，须正化纲。诗曰：搅过小成大，外伤内有杈。行移须动卜，虚誉询朝端。
午加未 午未进合，来往小捷。诗曰：动静过杈期，灾吉祸来时。新事何矜喜，旧事恐重伤。
未加申 未申迷发，未喜凶发。诗曰：雁阵入鹏乡，阴谋起祸殃。尊前芳景好，晒衣入秋凉。
申加酉 申酉暗煞，交殃横祸。诗曰：成外有乖灾，须防人不仁。有谋成远去，迁逃事两完。
戌加亥 戌亥不安，动挠静安。诗曰：天德水生造，君臣出离朝。世事杂披后，春风晓发枝。
逆连茹八课
丑加子 避合求望小捷。诗曰：志大谋移外，文书仰信行。人心金喜合，所向颇欣荣。
寅加丑 丑寅相战。诗曰：顺谋反逆应，有变却妨财。逸未独难喜，谁能免后灾？
辰加卯 辰卯相害凶挠。诗曰：事挠财帛灾，凶吉在目前。莫患当春否，遇事且心坚。
午加巳 午巳继体，阳极阴极。诗曰：炎炎当世连。灾过自亨通。刑德二途事，群情不意同。
未加午 未午旺合，继明献纳。诗曰：孕男并盛喜，谋事曷迟疑？莫彼失机会，难于见后时。
申加未 申未恣义，同谋考意。诗曰：庆会同雷处，须详疑忘风。重近新意迟，秋望落长空。
亥加戌 亥戌无亲，杀害惊心。诗曰：身近奸馊地，心居好货中。须更灾害至，谋事更好妨。
右是顺逆连茹八体，旧本新意，非全占国家大体之句，但时有应验，附此成篇而已。
增补诗断
孟仲季三传，尊卑位不偏。或是岁月日，累累身相逢。皆曰连茹课，事绪万千端。凶则灾不已，吉则数重欣。三传同一处，事遂不艰难。
按：此之外必欲孟仲季之神相连方可名连茹。若非孟仲季，不顺序者，或隔角，亦非连茹也。若顺序而成一气者，如寅卯辰、巳午未之类者，主事无阻滞而速遂也。又若初传是年支，中传是月支，末传是日支，顺布者，主事速至。若先小后大，如初传是日支，中传是月支，末传是年支，则至迟矣。
歌曰：三位相连作三传，占者须知进退间，进行千里却回环，退回不久即须迁。
经曰：顺连茹，言位顺行，龙潜亥子丑，阳光在下，空怀宝以迷邦；含春子丑寅，和气积中，勿炫玉以求售；将泰丑寅卯，有声名而未誉实惠；正和寅卯辰，展经略而果沐恩光；离渐卯辰巳，利用宾于王家；利升辰巳午，亲观光于上国；近阳巳午未，名实相须；丽明午未申，威权独胜；回春未申酉，若午夜残灯；流金申酉戌，似霜桥走马；革故从新酉戌亥，小人进而君子退；隐明就暗戌亥子，私事吉而公事凶。又曰逆连茹亥位逆推，回阳亥戌酉，心怀暗昧之私；返驾戌酉申，正行肃杀之道；出狱酉申未，主出丑离群，疏者亲而亲者疏；凌阴申未午，主行险侥幸，危者安而安者危；渐烯未午巳，脱凡俗而渐入高明；登庸午巳辰，舍井蛙而旋登月阙；巳辰卯名正己，人物咸亨；反照辰卯寅，行藏攸利；联芳卯寅丑，悔正须知否极泰来；游魂寅丑子，成凶主见事成反散；入墓丑子亥，有攸藏之态，任进无心；重阴子亥戌，安嘉遁之形，宁甘没齿。
夹定三传格
日辰夹三传于内日辰在首尾，三传在中间，视天将吉凶以其类言之。若乘吉将，吉不可言；若乘凶将，凶不可逃。主凡事进退皆不由人，以被日辰夹也。占病讼、忧疑、解散事及驱除、脱走不利。若占利名、成合事则美。若占产未生，占胎稳固；凡事机密，藏头掩尾，事多难解。
孔明曰：“夹三传者，更看所夹何象。若夹财则利求财，不利病讼。若夹官鬼则利求官，不宜占病讼。若夹子孙，则忧疾病，不利作用，利占孕不利占产。若夹生气，利占生气，不利占忧。若夹兄弟，则百事少利。若夹空亡，则事多虚华，枉用其心。”
如乙丑日干上巳，三传寅卯辰；癸酉日干上寅，三传亥子丑；庚辰日干上酉，三传午未申；甲午日干上卯，三传辰巳午；壬申日干上戌，三传戌酉申；庚子日干上未，三传戌酉申；辛丑日干上酉，三传子亥戌；甲戌日干上丑，三传子亥戌；癸巳日干上子，三传卯寅丑是也。
遇夹不夹格
有日辰夹定三传而日辰乘空亡，谓之遇夹不夹格，不问吉凶，有名无实矣。有凶不至于死，有吉不至于成，过后失时失机，机密反成退失。
夹定虚一格
有日辰夹定，前后少一位者，为夹定虚一格。凡事少节不完，其势稍缓；或前虚一位，主初时有阻；或后虚一位，主事将成有阻。
如虚一位是财，财上不足；虚一位是父母，是长上文字不足；如丁卯日夜贵，干上申，三传辰巳午，欠一未字，乃今日之脱气，主子孙旧事牵连未了。然日时得勾陈，亦主子孙旧事，牵连失文字，或因文字不明而相争费气，致事不足也。子孙乘朱雀主卑幼文字上口舌不足，年命填实，不在此限。若是官鬼，则因官事而不主足；若是兄弟，则主朋友手足不足。如辛丑日干上申，三传亥酉未之类，乃后虚一位也。壬午日干上酉，三传寅子戌；乙酉日干上寅，三传未巳卯；丙戌日干上卯，三传丑亥酉；辛卯日干上申，三传丑亥酉之类。皆虚后一位也。
夹不住格过关格
有三传透出日干之外，为夹不住格。经云：“夹住夹不住，留中有去。”若进透出，因进之太过；若退透出，因退之不及。如甲子日干上丑，三传子亥戌之类。皆干传出支外。断曰：时不当时，过后失事。凡事主失时，或心力不逮，致于落后，或已成了事，为人所破。又曰“透者乃自干上传出支位外也。”经云：“夹定之传不住，其中又云有所透”者，是鬼爻反凶成吉，主破财。若透出财者，反吉成凶，主财破耗。若是退而透出者，因迟缓而有所不及。若进出而退出者，因进过而反成不及。若是干透出干，不利外动，事有回环之意，先动后静。若是支透出干者，不利内事，惟宜出外，先静后动。如庚午日干上上未，三传午巳辰；癸卯日干上子，三传丑子亥；辛亥日干上酉，三传戌酉申；癸酉日干上卯，三传丑卯巳；丙子日干上未，三传辰午申；戊子日干上未，三传辰午申；庚辰日干上戌，三传申戌子。更支朝干，干朝支，其透出者吉凶尤紧。
三传朝日格
有三传自支上发用，传归干上者，或在他处发用，传归干上者，或有日干上发用相连作三传者，皆谓三传朝日格。神将俱吉，主成合事不求自至，或无心中得。神将俱凶，主祸来不测，占病及生产事最忌。如丙寅日干上午，三传辰巳午；癸酉日干 酉，三传巳丑酉；戊寅日干上午，三传辰巳午；庚辰日干上辰，三传子申辰；甲申日干上亥，三传巳寅亥；丁亥日干上巳，三传酉未巳；壬寅日干上戌，三传子亥戌之类，主他人诱托干事，占行人至。
三传朝支格
有三传自干上发用，传归支上，或自支发用，相连作三传者，或他处发用，而传归支上者，皆为三传朝支格。如臣使君、子使父，不免俯就他人，被人抑勒，不得自由，难自屈伸，旺相犹 吉，死休不安，只宜低下，不宜高上，利卑不利尊，利静不利动。如丁亥日干人，酉作初传，支上丑作末传；甲午日干上辰，癸未日干上戌。又如甲午日三传辰巳午，末传引入死绝，姻缘和好，占病必死，行人未来，余仿此。
干支相传格
凡支朝干、干朝支，而透出者，吉凶尤紧。盖不能透出于外也。如庚午日上未，三传午巳辰；癸卯日干上子，三传丑子亥；己巳日干上卯，三传丑卯巳；辛 亥日干上酉，三传戌酉申；癸酉日干上卯，三传丑卯巳；丙子日干上戌，三传巳戌卯；戊子日干上未，三传辰午申；庚辰日干上戌，三传申戌子之类。
间传课
孔明曰：“凡间传一位而作三传，名间传课。顺间传课有十二格，逆间传有十二格。其义各有所主，若得顺间传主事顺；逆间传主事逆。统巽之体，乃阴升阳降之课也。象曰‘间位相传，事多阻缓’，顺有登天、向阳、出户，传逆有回明、励德、顾祖，占者逢之皆为吉课，如日发用旺相将吉，凡事吉利，则应巽卦‘小亨，利见大人。’之象。若日发用休囚神将又凶，则应巽上九‘丧其资斧，凶。’之象也。”
袁天罡曰：“间传者，隔一辰而传课也。所占主隔手而举，转换而后成，经月而后方便，近不相孚，远而相得，分进、退、水、火四例。”
经曰：三间之传，亦有课由，课将六阳，利于公干，课传六阴，利于私谋，半阴半阳，或阳多阴少，或阳少阴多，以理推求，阳为德而阴为刑，阴从人而阳自处。
顺间传十二课
登三天辰加寅 辰午申
诗曰：辰午申为用，三天不可登 ，病死远行极，讼乃省部陈。
经曰：辰午申传云梯步，言自辰而传入午申，如人登三天之象。盖巳午未申四位皆属天也。辰加寅作三传，间一位得辰午申三传，故为登三天格。共十四课。
若龙登天则行雨，官登天则位高迁，讼登天则事情转大，病登天则病势弥深，占贼来，行人至，久旱雨，占功名一远一任。占考试，小试、乡试先难后易，高登虎榜，会试主登魁首，面天颜，只忌空脱，占病不是疾风，便是结胸、风疾、壅塞。经曰：登三天云雨内之蛟龙。
其十四课则甲子、丙寅、丙子、庚寅、甲午、戊寅、甲戌、戊子、壬子、甲寅是也。庚子日戌加申。
经曰：三间之课，亦有缘由，课传六阳，利于公干，课传六阴，私于私谋，半阴半阳，以理推求，阳多阴少，阴多阳少，阳为德而阴为人，阴从人而阳自处。

涉三渊申加午为用 申戌子
诗曰：欲动不动涉三渊，申戌子兮在眼前，进退艰难千万状，对面占之是隔年。
经曰：申加午为用，传申戌子为涉三渊格。盖子为江湖，申为道路，自申而传戌子，如涉三渊之象。凡事主眼前有阻，举动艰难，欲行不行，欲动不动，龙涉三渊不雨，贼涉三渊不来，疾讼危险，千难万难。占官不久，谋望无成。占身命，主奔波艰难，先吉后凶，功名阴沉。共十四课，乙丑、戊辰、庚午、乙亥、壬午、乙酉、庚辰、壬辰、乙未、乙巳、丙午 、乙卯、丙辰、戊午是也。经曰：涉三渊，当归隐于山林。
入三渊格戌子寅
诗曰：三渊深处不宜入，戌子寅兮未可言，劝君早早回头转，不然深渊祸绵延。
经曰：如遇戌子寅为三传，名入三渊格。盖亥子寅为地，自戌而转入子寅，有深入三渊之象。凡举皆如春冰而蹈虎尾，其祸在前，或末传乘蛇虎为鬼煞，病必死，祸尤凶。经曰：入三渊而屈不能明。
向三阳格子加戌为用 子寅辰
诗曰：三阳去暗向阳深，惟怕空亡有隔停，若是相生无克贼，子寅出暗向辰明。经曰：三传子寅辰为向三阳格。盖子属北方幽暗之乡，寅辰乃日出之地，自子传入寅辰，有向三阳之象。凡事自暗入明，初凶后吉，病者愈，讼宜解释，人情皆美，惟怕空亡，则有隔停，共有八课。壬申、丙戌、戊申、庚戌、丙申、戊戌、庚申、壬戌。
出三阳格  寅加子为用  寅辰午
诗曰：三阳大过防欹侧，日中有斗忧不明，更防灾咎相将至，病讼二占卒未停。经曰：如传入寅辰午，名出三阳格。盖午后阴生，自寅出辰午，出三阳之外，有出三阳之象。统大过卦，凡事主刚明大过，反为聪明所误，有离明投暗之失，灾咎相仍，病讼皆凶也。经曰：出三阳似金鲤波中，惟辛未辛巳日有之。
出户格 丑加亥为用，丑卯巳。
诗曰：出户逢明白，欲见干望时，君子祈鸿渐，小人尚狐疑。经曰：三传是丑卯巳，名出户格。盖卯为门，巳为地户，自丑传入卯巳，有人出户之象。凡占访人不在，行人出门，有所变宜干望，君子升迁，士子出身进取，小人狐疑。凡事宜离暗投明，先晦后明，宜审神将而言之。共有五课：癸酉、己酉、辛酉、辛亥、癸亥。经曰：出户者，如春雷振蛰。
盈阳格 卯加丑为用，卯巳未。
诗曰：过中将动时，迎阳急就之。缓则将无气，卯巳未可知。经曰：三传是卯巳未，名盈阳格。盖卯巳为三阳，未为二阳之始，自卯传巳未，是名盈阳之象。日过中则昃，阳至盈则大往小来，凡事当急就之则吉，迟缓则凶也。惟有三课：己丑、辛丑、癸丑是也。
变盈格 巳加卯为用 巳未酉
诗曰：势迫人衰莫妄为，巳未酉传素有危，君子防盈将不测，小人官病二加之。经曰：三传巳未酉为变盈格，盖未为一阴，酉为二阴，自巳传酉，物满已亏，势逼人衰故耳。凡占皆凶吉，占官被黜，占物非常时用者，占新病死，旧病可，久淹者显，久显者晦，占生产生女，惟有二课，乃癸未、辛卯二日有之。经曰：变盈者名秋场之登稼。
入冥格 未加巳为用，未酉亥
诗曰：入冥投阴未酉亥，衰人为用各无成，君子谨持无妄动，小人改变宜无明。经曰：三传未酉亥，名入冥格。盖酉亥乃日出入幽冥之时，有暗明消长之象。凡占事体速干则可，缓则不及时，占病讼皆凶，官事不利；乃吉渐消，凶渐长之课也。经曰：入冥者主心劳而日绌。惟有二课：癸卯、癸巳二日有之。
凝阴格 酉加未为用 酉亥丑
诗曰：凝阴酉亥并大吉，幽明不端理不直，作福禳灾始可宁，不然财损人又失。经曰：三传酉亥丑为凝阴格，盖亥丑属北方，冬令阴气凝结，有覆霜踏冰之象。凡占主淫欲奸盗之事，主事体幽暗不明也。不利占讼求名，防群小奸邪暗算。占身乃愚昧或险诈不明之人。经曰：凝阴而忧不可解，惟有六课：丁卯、丁丑、丁亥、丁酉、丁未、丁巳六日有之。
溟蒙格 亥加酉为用 亥丑卯
诗曰：暗中逢暗号溟蒙，丑亥卯神便不通，病宜保佑防危重，小人无事贵兴工。经曰：三传亥丑卯为溟蒙格，盖亥丑为阴溟之极，卯为始生之阳，二阳之下虽有一朝在上，俱尚在溟蒙之时也。凡占事体不真，忧惧不宁，进退未决也。久晦者将明，久疑者将决之兆。经曰：溟蒙而事多暗昧。惟己巳日有之。
逆间传十二格
冥阳格 寅加辰为用 寅子戌
诗曰：自明入暗冥阳课，凶咎将来暗有伤，君子犹防消禄位，寅子戌兮仔细详。经曰：三传寅子戌为冥阳格，盖寅乃日出之地，晓方发霭，阳气始生；子戌乃日落，在众阴气；始旺之阴能消微阳，故自寅传入子戌，名曰溟阳，以阳气退入阴方也。凡事自明入暗，凶暗在前，犹防暗损之害，占官凶，百事莫举，病人昏沉，日轻夜重，惟壬午、壬辰日有之。经曰：冥阳善人是宝。
偃蹇格 子加寅 子戌申
诗曰：偃蹇迷惑不堪为，三传子戌申兮推，灾难重生百不吉，除是空亡隐却非。经曰：三传子戌申名偃蹇格，盖申亦阴方也。自子传入戌申，是以阴入阴之气，历涉艰难，有重遭荆棘之象。凡举事主暗昧不明，行军进逢险阻，凶陷退被围困，出入不吉也。六十日并无此课，经曰：偃蹇似马驰栈道。
悖戾格 戌加子为用 戌申午
诗曰：勉强将前何所之，戌申午上不堪形，纵然求得暗根本，凶咎依前定不移。经曰：三传戌申午为悖戾格，盖午为阴气始生，申戌乃阴之盛，自深退浅，欲沈灾祸，终不能沈，未免勉强而后退，故曰悖戾。占行人未至，占贼不来，作事阻滞招祸也。经曰：悖戾有退悔之心。惟甲子、壬寅、甲午、甲辰、壬子日有之。
凝阴格 一曰迎阳格 申加戌为用 申午辰
诗曰：凝阳尚有余阴在，莫被日月引入阴，日辰年命在阳上，灾殃未发尚敷荣。经曰：三传申午辰，名凝阳格，盖午辰为阳，自中传辰自阴入阳，有阴消阳长之象。只怕年日是阴。若年命日辰居阳，凡事先暗后明，先塞后通，一曰自申午至阴位，退入辰之阳位，尚有二阴，而一阳在下初至，故谓之凝阳，如乾之初九“潜龙勿用”灾咎，尚系前事未了，行人来迟，占讼留连，谋事迟滞。本课中无此格。经曰：迎阳者，迎罡上之。
顾祖格 午加申为用 午辰寅 
诗曰：顾祖迎亲复旧庐，求财谋望尽堪图。惟有庚日不宜见，鬼来又入鬼乡居。经曰：三传午辰寅为顾祖格。盖午为寅之子孙，寅乃午火长生之格，自午传寅，如子之回顾其母，有投旧庐之象也。凡求财谋望皆吉，占贼去，行人回家，惟庚日占病凶，则事则为大吉。经曰：顾祖而意气和平。惟庚午、辛未、甲戌、庚子、庚辰、甲申、庚寅、庚戌、辛亥、庚申、辛酉、壬戌、壬申有之。
涉疑格 辰加未为用 辰寅子
诗曰：辰并寅子归涉疑，凡事占之甚非时。进退不决由闲事，病讼二般主见悲。经曰：三传辰寅子为涉疑格，盖阳主进，寅传子，不进而反自明而退入暗，有涉疑难而莫知浅深之象。占事主进退不决，行人不来，欲出不出，问渡访贼埋伏，寝食不宁，不可举兵，官讼皆凶。经曰：涉疑入祸福双关之道。
极阴格 丑加卯为用 丑亥酉
诗曰：极阴之课丑亥酉，有事逢之悉皆丑。占讼省部方端的，病者定是不长久。经曰：如传遇居亥酉为极阴格。盖阴主退，自丑传酉而终于极，有阴入阴之象。凡占主淫佚酒色之事，病主死，讼至省部，或淫乱而生病，以亥主淫乱，枯萎为酒色也。经曰：极阴如月隐西山。惟丙寅、丁卯、戊辰、己巳、丙子、戊寅、己卯、辛巳、丙戌、戊子、辛卯、癸巳、丙申、戊戌、癸卯、乙巳、戊申、乙卯、丙辰、丁巳、戊子、丙子日有之。
时遁格 亥加丑为用 亥酉未
诗曰：时不利兮遁关中，亥酉未兮报君知，君子守待来时吉，小人急害且防危。经曰：三传亥酉未名时遁格，如人入暗求隐，有遁身之象。盖酉为太阴，未中有丁为玉女，故可隐遁潜形，占行人不来，行者不出，捕盗难获，贼去不来，君子吉，小人凶也。经曰：时遁无出潜之意。
励明格 酉加亥为用 酉未巳
诗曰：励明之格勉强之，日昃正中事可疑。君子宜进取禄位，小人营运早趋时。经曰：三传酉未巳为励明格。盖巳为三阳之地，励明之象。自酉传巳，从暗入明，在晦暗中得明之象。不免先历涉阴暗，方得向。凡举皆由勉强而后成，君子宜进取禄位，小人宜早营运趋时。经曰：励明者，出入从其便 。惟丁亥、乙亥日有之。
回明格 未加酉为用 未加卯
诗曰：回明来早未得时，且行明暗方可亨，迟进成名有所得，早求反被祸来萦。经曰：三传未巳卯名回明格。盖未为一阴也。己卯二阳也，自未传卯，由阴至阳，有由缺渐满，光明渐回之象。凡事不可骤举，兵宜迟进，久雨则晴，吉事渐成，凶事渐消也。经曰：回明而利有攸往。惟癸酉、乙酉、癸亥日有之。
转悖格 巳加未为用 巳卯丑
诗曰：转悖孤栖事可嗟，家寒身怯有些些，守己不如省仅的，出头用事便遭邪。经曰：三传巳卯丑为转悖格。盖巳卯为二阳，丑乃终阴，自巳传入丑，避明而暗，自正归邪，事转悖戾之象也。主家寒身怯，多梦，作事似邪魔相随，纵使得出头处，不如守分安命民。经曰：转悖在吉凶二者之间。惟癸未、癸丑、癸酉日有之。
断涧格 卯加巳为用 卯丑亥
诗曰：断涧如何涉，妄前失后时。君子宜退位，小人自有悲。经曰：三传卯丑亥为断涧格。盖卯为一阳，亥丑为二阴，自卯传亥，一阳涉入二阴，有暗长明消之象。凡占君子退职，小人遇凶。经曰：断涧义利分明。惟己亥、己丑、己酉日有之。
邵氏曰：“右间传格，进退各隔一位，进隔主退而后进，进而有隔；退隔主进而后退，退而有隔。凡事主转手托人，又谓之折腰三合格。凡事待中传一辰为克应之期。谓之虚一待用格，阳主公道，阴主私迷。如辰午申，课本系申子辰润下体，其中缺子，谋事必是子午月可奏效也。又名隔传格，隔者主间隔，或隔州隔县而换手谋事也。又主反覆，如子加未号鼠骑羊头上，丑加午曰牛嗔马不耕，寅加酉号曰虎憎酉嘴短，卯加酉号曰猴怨兔不平，辰加亥号曰辰嫌猪面黑，巳加戌号曰蛇加犬吠解。所谓偏隔反覆也。又名进间格，如辰午申、申戌子、戌子寅、寅辰午之类，阳则隔涉阻滞，阴则暗昧不明。如退间传主阻隔不能进顺之象。故反吟前立五辰，号曰隔七隔八，伏吟前后二辰，号曰进退间传，皆主进退动静而不能也。
外附二格
撞干格 乃三传迫连干也
三传自支内发用，传入子干，主事先缓而后急。盖初末传为日之关，故主事急，我宜前有为也。如辛巳日丑加卯，三传丑亥酉，是退间格。凡事偃蹇阻滞，缘被末传撞关，所以先缓而后争也。吉凶皆如此推之。
撞支格
如三传迫连支辰，为撞支格。盖初末传撞支之隔，主事亦急，候彼动而我应之也。或传带日贵、日财为用，末传墓绝，大不利贵人交易，因财而有所属也。
悬胎课
诗曰：五行受气处，四孟主怀胎，寅申一气受，火土此处来，水从申上起，木产五行台，金逢巳上生，水土却栽培。登明上生木，火因此路开。要知怀胎妇，因此课中推。若欲知端的，女人先有灾。若然无产妇，来卜为求财。正月丙申日，申时课作倍。孟秋申发用，寅亥俱一该。学人因此取，此法不迟回。
三传四孟见长生，课名悬胎事未明。若将出行须远程，天后财爻主胎孕。恶将须疑有恐惊，孟日又逢凶将克，须忧尊长受侵凌。
又曰：三传俱是孟悬胎，五行生处产婴孩。所占百事皆新意，或得怀胎结祸来。玄胎子孙若空亡，天后居处不安宁。此为玄胎不育格。事事无成定叹伤。更有正时加四孟，人家无子主空育。单有义男相接续，更于课体细推详。
又曰：三传临四孟，此格号玄胎，火向寅宫炎，金从巳上怀，水原申内吐，木向亥中生，尽是长生地，必为新事来，不怀奸孕妇，身却自生灾，重重相缠绊，事来又事来。
孔明曰：“凡孟神发用，传入四孟，三传皆是孟神，为悬胎课。盖四孟乃五行长生之局，受气之辰也。木生在亥，火子先受亥中之木气；火生在寅，土子先受寅中之土气；金生在巳，水子先受巳中之金气；水生在申，木子先受申中之水气。故以受处名曰悬胎，统家人之体，乃开花结子之课也。”
象曰：三传长生，胎孕成形。官加恩寿，婚曰娉婷。病讼淹滞，财利叠兴。行人畏贼，恋生不行。所谓悬胎者，如胎之悬于母腹，不知男女，子母不分，不能判剖，故主事多暗昧，亦多新意也。所占百事皆新意也。或卜结耦事，利上不利下，事主远而多伏，暗昧不通，触则成祸，带吉将利远利百事吉，应家人九四“富家大吉”之象也。
李卫公曰：“有病悬胎者，如寅加巳，巳加申，申加亥，亥加寅，为进步长生，主事速。若寅加亥，亥加申，申加巳，巳加寅，为退步长生，主其事迟。若老幼病，值此课为后世投胎之逃。最为凶逃，若常占值此值此，更见三刑凶神恶将，必有忧疑惊恐。若家中尚是父母用事，则主父母尊长之灾。或日用休囚，天后落空，为悬胎不育课，主家招干儿义女。若占谋事，主有四人共谋，终见乖乖加巳，名生胎，为忧课，女人怀孕安得不忧？主事生新。巳加申名病胎，为怕课，胎孕有病，安得不怕？主灾病。见白虎入传尤的。反吟四孟为绝胎，主胎产之灾。若下生上，将得蛇虎，来意主身喜心忧，亦为孕事。若上生下神，将不和，胎动不安。更得与日辰相克，魁罡在孕主行年上，主胎动疾病，又寅加亥为生玄胎，怀孕之时，渐有生意，受生男女生旺家门也。如亥加寅为病玄胎，怀孕之时母常有病，受生男女多长进也。寅加辰，亥加丑，为衰玄胎，是怀孕之时，家道衰废，受生男女身躯衰弱也。”

袁天罡曰：“既名玄胎，岂不利孕？三传长生，岂不易产？官遇长生，受皇恩之寿。病遇长生，增沈重之疾。五行受气，未卜问才；三传皆生，顺成有胎决成；求婚亦就，贪生未生；行人未来，贼不来敌，天后长生，行云旋雨。”
李淳风曰：“占遇悬胎，孕产婴孩。若是无谋计，妻妾必孕。经曰‘玄胎利卜乎婴孩。’又曰‘玄胎合后青龙入，并喜谋与妇人欢。’又如人怀孕，吉凶未判，男女未分，事在胸腹，外人不觉，必谋生涯，攸久事也。出行则宜远去二千里外。若天后作财爻主结偶怀胎；或妻财值生气，胎神发用，主妻有孕如正月戊己日用子，四月庚辛日用卯，七月壬癸日用午，占妻怀孕无疑，或年命见之，遇玄胎尤的。”
寅加巳，寅巳交加，逃者远行。诗曰：内外皆怀望，音书暗报凶，权谋须在乡，逃者无觅方。
寅加亥，盘结势，天外一番春。诗曰：忧喜怀未久，权谋是入新。深根盘结势，天外一番春。
巳加申，巳申合刑，喜有凶并。诗曰：岁运逢灾眚，怀谋事恰成。祸害和根处，三家多逢迎。
巳加寅，巳寅相合，谋事有成。诗曰：内外多逢吉，谋为事已伸。属事成有待，千载会风云。
申加亥，申亥求庚，吉里凶生。诗曰：持危须损下，客得守诸宫。千谋运参处，前吉后仿凶。
申加巳，申巳全甲，脱节亨通。诗曰：有事喜重得，十脩始一新。图谋须在外，在外破财亡。
三合课
孔明曰：“三合者，申子辰合水局，寅午戌合火局，亥卯未合木局，巳酉丑合金局。水曰润下，炎曰炎上，木曰曲直，金曰从革，此水火木金俱以三合成局，若辰戌丑未全者则为稼穑课，此一课不入三合体，兼四象而五之四五行门。夫三合之课，总生旺墓之神而成一局，要论当令不当令，用起生神，加于旺气，则事可成。若加相墓之地，主事欲废而又兴。若用起旺神加于生地，则是非常之事，所举行中道，成了又再举一事。若加于墓地，则所举无气，锐志已沮，又复真行。用起墓神加生死，主旧事又举。若加旺相，虽心闭气阻，犹未释机。凡三合课若见支干上有一神与传中一神六合，凡谋必遂，全无阻滞。但当详其衰旺断之。如春夏火旺相，水囚死；秋冬月水旺相，火囚死之例。值旺相则用事有气，孕生男，求利吉；值囚死坐守财吉。用爻无气，孕生女。总之统大畜之体，乃同类欢会之课也。”
象曰：二财会金，得成一本，吉事必成，凶祸难离。尊长恩荣，常人财喜。和合婚姻，谋为大利。
如求财，传中有财财易得，传中有官求官易就。日用旺气相生，神将吉，大利谋为，则应大畜卦上九爻曰“天衢亨”之象也。若日用衰，水倒逆，主事迟逆；火并火鬼，主火灾；金并金鬼，主血光，忌行兵；木并木鬼，主木怪木压；戊己丑未主田宅事，丑戌未乘虎主病死讼狱，则应大畜卦九三爻曰“舆脱辐”之象也。
袁天罡曰：三合之体，孟为隐伏，仲为进神，季为游荡，皆属刑冲破害。况孟有孤神，仲有败煞，季有华盖，岂为全美？若日辰上神有一神与传中一神六合，凡谋事主有人相助于中，但求解事，则不能散；若见天将六合亦妙；或有一传于干支上作刑冲破害者，名三合杀散，合如不合，美中有冤，俗为“笑里藏刀”是也。若合中有日刑，则主三人共谋，其志不一，朋友期会，交相争竞。若占得水火木金四局，不论那一局，皆如推磨，无休歇之象，一事未了又一事，来往不竭。又得吉将，用事须借人引进，亦须十四五度乃可。从革先从后革，炎上有影无形，润下往而不返，稼穑艰难，作事无头。又如甲乙日得稼穑课，土神将；丙丁日得从革课，金神将；戊己日得润下课，水神将；庚辛日得曲直课，木神将；壬癸日得炎上课，火神将，是重重财物。若传将克行年，来意主争财论讼。若凶将入传克，来必有公讼临门。若贵人入传生日辰行年，必有喜庆。若逢朱雀，来意必占文书或占信息。
诗曰：从革怕火日，定有事招殃。土日见润下，金日曲直逢，木遇稼穑地，水家炎上当，在吉又可取，小事定遭伤。君子又可用，小人灾异凶。
又诗曰：三合之课是杂神，二姓公婆及议人，凡事干谋宜托人，不然带众事縈心。
曲直课
诗曰：曲直东方是木形，三传亥卯未相并。人占桴篾并栽植，病者伤寒致久縈。
又曰：三传皆属木，其位名曲直。利作舡车事，修造觅财植。震动虽然有，求财无壅塞，百事悉皆通。
又诗曰：曲直多不一，日又属木神，亥卯未三传，此名曲直课，固蒂亦深根。栽培方有获，攸久始荣光。历风易摇动，枝叶连迁延。吉则人谋害，凶为自己奸。近事休谋度，终应不济美。灾过当亨泰，秋冬占必残。路逢须瘦仆，木事必姻缘。
又诗曰：曲直神后为天乙，传中蛇虎忧讼官。后合阴龙传曲直，大吉并之课亲传。
孔明曰：木为曲直，三传见亥卯未，或临日辰，则为曲直课。《集灵经》云“斗加亥，前五卯，后五未，以应此课。”盖木生于亥，旺于卯，墓于未，为木之始终。木至始终岂无曲直之处？故名之。主有克树克木之应，有种植之事及委蛇赞佑之事，或主舡车之事。凡事主先曲后直，利修造，但谋为迟滞，或先直而后曲，变象多端，事多从杂；自下传上则直，上传下曲；未加亥为下传上，亥加未为上传下；自生传旺墓则谋事有成，自量传墓生则前事已成后举；自墓传生则事已废复行，但以曲衬直，则不能无是非也。若见勾朱鬼煞，必有因林木争斗之事。其占官主同僚有争；占行兵主群党背叛，居家者主亲族争挠；占讼先直后曲，或先曲后直，须委始其词；又主与朋友致争。
袁天罡曰：曲直课属木，木以水为根，秋气敛，虽不浮华，枝蔓有损，但内气紧实，有结果，加以生日，亦有代断木植之事，或修造事。日辰见金或年见金，有三合之财。若春夏则木气敷荣散，内伐而外柔，多虚少实。壬癸甲乙日得此；戊己根固有伤；丙丁日枝枯，有英华；庚辛日斫削成，艰难后得。
顺三局申加子   逆三局辰加子
炎上课
诗曰：三传俱是火，炎上势冲天，利为窑冶事，分明炉火燃，五姓看宅上，切怕见行年，若到火炎上，火起皆日延，辰神又属火，三传戌午寅，名曰炎上课，显赫皆日新，内谋方有碍。外事已昭然。初则端微细，终成长大伦。易衰还易发，迅速必惊人。炎上多势大，遏止则沈沦。定有文书动，见火有灾殃。白虎更乘死，必有烧死魂。庶言炎火事，天必大晴明。冬占人问墓，所往必蒙亲。文书主往来，仍看本宅主。行年相生合，火灾决宅真。
又曰：寅午戌为炎上课，三传皆火是其名。日象为君人性急，釜鸣炉冶卜天晴。占人欲行忧口舌，妇人占孕是婴孩。
孔明曰：火曰炎上，乃三传见寅午戌，或在日辰上，故名炎上课。《集灵经》云“斗加寅，前五午，后五戌，以应此课。以火生于寅，旺于午，墓于戌，为火之始终。”火有始终，其势必上炎，故名之，主有熔煅炉冶之事。又主大利文章之事，主有主主君事，皆火之精为日为君象。火生土，主有土之君，又主文书口舌事，事体急速，应离卦，内暗外明，内柔外刚。凡事多虚少实，有始无终。如火之炎光，暂时便暗也。主朋党群队疏狂，鼓扇而成事，先欣后嗔。盖火之初燃，其势掀炽，一灭而成灰烬，故无长久。又暴燥好怒不正。占雨必晴，晴久必雨。占命必虚气淫欲，年命更来火神，其病必凶，炎症瘦疾。占孕妇必生男子。占讼有刑罚，占谋望主旧事欲成。或旺相生日辰，最利文场，文字清新，必然高显。旺不宜于老景，及囚死之月则不吉矣。又讼事大闹而散，陈词多虚，行人口舌。
袁天罡曰：寅午戌刑在午，有刑无德，事若火焚，但主利见大人，虚声皂白，见朱雀公讼，见后合主妇女奸淫，见蛇虎主妇女血疾，见天空主屋宇损坏，大忌戌加寅，是墓临生地火散则炎，塞则无光。所占明白反为暗昧狂鄙不遂，秋得之主恃势谋事有成。若庚辛日得此名带煞，来意主官疾患，又主灾疾火之病。惟庚辛酉日寅加辛为用，主因财反仇；戊己日得曲直，丙丁日得润下，甲乙日得从革，壬癸日得稼穑，并依此例断之。壬癸日见炎上，虽为财局，其实是鬼。盖火能生土，土反克水故也。名子母鬼，占事被骨肉解破，狂鄙不遂。
从革课
诗曰：三传皆是金，从革课内生。兵家为大忌，临见血光临。求财获珍宝，远行利相寻。利成反覆旺，有禄必相侵。问病伤筋骨，又主神劳侵。
诗曰：日辰又属金，巳酉丑三辰。此名从革课，还多改变心。所为闹津渡，必有重权任。心烦易煎怒，人有暗谋深。吉则招喜事，多从忧挠寻。凶则病血气，疮痍劳疾禁。应日光有响，逢熔铸冶金。
又诗曰：巳酉丑为从革课，兵革相持位属金。改旧入新为别业，病伤筋骨肺痨侵。
孔明曰：金曰从革，乃三传巳酉丑全，或临日辰，皆名从革课。《集灵经》曰“斗加巳，前五酉，后五丑，以应此课，主有兵革、金铁之应，主军旅征伐之事。亦多别业，利有更改等事，主先从而后革。”《玉 歌》云：“从革课传巳酉丑，若卜争端为大咎。”虽和合亦有更改。占讼三传见的煞，主有罪。占病主筋骨疼痛及劳血之症，见白虎勾陈主有争斗、血光、死亡之事。占婚姻不利。占考试功名事，多执特不完成，或从戎为美，革故鼎新为妙。然必酉加巳，巳加酉方合改革之应。火必金须变革。若火多金少，金旺火囚，及传得后武水者，即名从革不革格，来意主事欲动而多不从。如六癸日巳加丑发用，三传巳酉丑，难以从革例言改动也。

袁天罡曰：从革课，水日生气，火日死气，丙丁日财气，戊己日耗气。若酉加丑发用，将见贵神常勾，此乃为降气，却主父母灾，多主被势力之主强劫其财，而不得伸。大抵忌天将降尽绝气也。又况尽犯孟仲季之呻吟，必主被而不完，先阻而后成也。
又曰：从革课遇旺相与吉神并者，主死丧兵革之事。若日干囚死，有西行之兆。占利进从革事，顺丑酉巳为从新革旧，有气则革而增进，无气即革而韬退。巳酉丑主干事有气而欲就又革；酉丑巳革而不顺方革，主虽有和合，亦有更改，内有六合，欲动不动，最忌作金鬼。大抵利更改迁移，商人得从革课主修门换户事喧嚷。诗曰：春暮举兵戈，兵家火厄，惟宜求货利，商贾主大获。
润下课
诗曰：三传俱是水，润下本因由。天后与六合，奸情必有忧。忽然盗贼起，玄武倍添愁。万般皆有忌，顺水任遨游。纵有阴私事，救神主便休。
又诗曰：日辰又属水，三传申子辰。名为润下课，事体分流转。欲成还就灭，盈以必须倾。吉则宜争先，凶逢阻障人。君子所谋近，卑小必有声。雨天有应象，农夫多润泽。天后并六合，奸情淫泆周。
又诗曰：立用传中申子辰，课逢润下水之因。占者必言沟渎事，不然舟楫鱼网鳞。占胎定是生女子，疾病为殃谢水神。润下天罡龙合并，有人送物错斑鳞。润下后为龙合子，相召饮酒来舟船。
孔明曰：水为润下，乃三传得申子辰全，或日辰上见之，故名润下课。《集灵经》曰“斗罡加申，前五子，后五辰，以应此课。主沟渠、舟楫、鱼盐、网罟之事。又主淫泆盗贼等事。凡事不急，攸攸久长，淹留伏匿，中不能静，柔顺中伏，险蹈，先暗后明，事体丛杂，口舌阴私。”
经曰：“润下之课申子辰，口舌阴私彻外人”是也。顺生则事皆顺，逆生则事皆逆且迟，金生则吉，金克则凶，老人逢此课吉，少人逢此课凶。若在旺相宜问老者，在休宜问少者。
袁天罡：五行正气，入于揉杂之体，三合则异方生旺墓之神，事主驳杂不一，至于水万折，必东流而不息。易清易浊，易圆易方；际之则静，激之则闹；顺则决江河，莫之能御；逆则为挽舟上滩，艰滞莫前；得时则千江万派，总归于一；失时则为无源之水，易涸易盈。凡事主淹留，迟伏于中，不能转静；干系众谋，  转为转立而不决意，刻应多过月；牵连疑忌，利占成不利占解散，谋事主连累下人。占病凶，以辰为水土墓也。占宅占宅近水居住也。虽然无凶，亦不振发。占讼主官事不成。占孕主女子。占文章不利。占晴雨主阴涉。占求财最忌全财化鬼。
稼穑课
诗曰：日辰属土三传季，或日即逢戊己干。初传丑未终火土，并为稼穑主田园。吉则有喜凶多讼，岁功建立实艰难。若也三传俱四季，远行游子更留连。
又曰：戊己占时用土神，三传四季合新文。此名稼穑多从土，筑圃开田宅墓因。
孔明曰：土为稼穑，乃三传得辰戌丑未土；或戊己日干支见土神，故名稼穑课。主耕农开垦，土工筑室，田园之事。季夏旺相，动作遂意。秋冬丧败，主田墓有忧。如四季月与夏月占，主田苗坟墓之事。如得土将发用，主事干众佃，或因田土争斗事。如非勾陈将，亦主二人事，争田土。如戊土日四季为传，土气太重，艰难迟滞之象。又不如壬癸多土为脱难煞，盖物极则变，变则通也。久危者，反有解散之意；无事常占则鲸鲵归涧格，若遇雷神则能变化。雷神者，太冲六合也。六癸日伏吟同。
袁天罡：稼穑课，先难后获，凡事迫逼，不由己出，只宜静守田坟，忌逢三刑。如丑刑戌，贵人若与白虎在传，占病死。盖内有三刑煞也。正未二辰三丑四戌，周而复始。占讼主入狱刑。占孕主生男。又名游子课。
稼穑共有八体
丑加辰，丑辰煞重，事多不成。诗曰：灾病终有恐，改移亦防争 。庭论虽多事，谋猷定不成。
丑加戌，丑戌暗刑，吉凶虚名。诗曰：吉凶皆在外，群众倡狐疑。遇后方逢福，保护可扶危。
辰加未，辰未动发，彼此相挟。诗曰：有声无定迹，作事遂成凶。纵有风光在，名言信不通。
辰加丑，辰丑被刑，事多不成。诗曰：吉小凶应大，变动意而东。损下而益上，更后事有期。
未加戌，未戌不宁，吉事不成。诗曰：事后谋动处，其势不安宁。艰难起功业，末得见升平。
未加辰：未辰有情，乃有不成。诗曰：万事断中吉，公讼得其平。谋望事宜发，贪勤思害成。
戌加丑，戌丑不叶，亲疏改劫。诗曰：事凶有实迹，忧虑有销熔。旧事如谋动，祸待过时逢。
戌加未，戌未就义，动静不利。诗曰：衰旺休迟逞，凡事宜守静。刑虽终有疑，守道保安静。
德行课
孔明曰：同德则行而无阻，名曰德行课。己德在甲，故寅未相加为德；乙德在庚，故卯申相加为德；辛德在丙，故戌巳相加为德；丁德在壬，故午亥相加为德；癸德在戊，故子巳相加为德。外有卯戌相加，虽不为德亦通。为六害子未相加，丑午相加，亦为六害。辰亥相加，酉寅相加，虽不为害，而亦入德之类者，通名德行课。
巳加子 卯加寅 巳子阳极，谋事元无。诗曰：求望又木逢，远事喜成迟。六阳今已足，有变不成征。
酉寅辰，寅未得日，灾去喜及。诗曰：乘龙丁上见，天乙喜临寅。灾散福方于，兴衰此鉴明。
卯加申，卯申相容，谋事正中。阴私暗谋望，怀喜不成声。文书须反覆，谏诤有忠言。又名斫轮课。
午丑申，午亥极阴，吉有凶临。诗曰：刑残须已破，行谋已扑阴。入为事倒破，灾祸二相侵。
酉辰亥，酉寅破喜，暗福重来。诗曰：否中须有喜，灾殃后却荣。阳德无限好，景色又重新。
戌巳子，戌卯喜合，虚语亡多。诗曰：求上三应合，虚惊浪语征。逢时道又阻，有望出维持。
亥午丑，亥辰重会，举事有凶。诗曰：事向无心见，安居虑转移。阴谋多虑子，忧望再相随。
已上是连顺德行课，只有八课出现，余不发用，故不立课。
子巳戌，子未势阻，谋望未已。诗曰：易置人方美，有始必有终。天族共天眷，损失子重重。
寅未子，寅酉破碎，谋为破损。诗曰：太阳沉反留，春属合有灾。官吏文书失，刑厄动泉台。
卯申丑，卯戌会遂，终凶始言。诗曰：动谋终有阻，声大实犹微。欲拟千秋事，逢人始有为。
辰酉寅，辰亥刑凶，生者不宁。诗曰：心劳得犹未，凶殃累子孙。暗昧财上事，心腹与谁论？
巳戌卯，巳子极会，谋望最吉。千里乏良骥，临衔始奋庸。又为铸印格。
诗曰：天魁为印如何铸，临于丙地始知名。申酉太阴车又在，太冲传中有即铸。铸印乘轩官职成，传中有气将为连。又欲兼知驿以并，太阴上取阴私力。天乙加时恩命行，太阴六合为吉物。天乙所居神相生。
戌加巳。诗曰：在职重迁取，当荣更发荣。庶人如逢此，官府目前生。
午丑申，午丑不明，忧疑暗惊。诗曰：事从阴小起，灾病不成凶。理财后晚得，行路在途中。
未子巳，未寅愁嫌，人见有宽。诗曰：吉将若逢凶，行藏漫漫蒙。有谋迟可得，急难乃难通。
申丑午，申卯修政，音无何得？诗曰：谋事皆称意，阴阳在老人。有虽为吉兆，二雁落寒云。
右德行课十二体，其四体不入用传，只有八体，通一百一十九课，得十六体，其间有传合无吉庆，传害为隔传者，休咎不待辨而明。大率德行之课，本非重以德胜之，反煞为权，而课气之休旺、天官之善恶必当参用，方可决疑。
井栏射格
六阴日丁丑、丁未、己丑、辛丑、辛未，此五日反吟名井栏射课。如井上架木，易欹易斜，不能长久之象。占事难成易败。若得吉神良将，亦可丰遂。一云不空，症病主二症。经曰：井栏则未尝成事。
午加子 寅加申 反覆其道，八鬼追逐。诗曰：有谋多谏诤，内外恐相攻。交动则兴利，奸雄事二端。
卯加酉，卯酉不入，群分各处。诗曰：内外防灾盗，分移事从惊。天上又作孽，水火恐迟迎。
巳加亥，巳亥逐驰，天翻地覆。诗曰：岁马逢天润，谋成事亦倾。欲家知否泰，变化反枯荣。
内伏吟反吟二课，抄在首卷凑成九宗门矣。故二卷内欠此伏吟反吟之课。
吉    泰    门
富贵格
象曰：富贵格为良，权握天乙卿。贵人顺旺相，年命日辰中。贵临名富贵，家门日渐良。四月时加卯，壬子入木乡，富贵兼权印，万事喜融融。怀胎生贵子，生下置田庄。福泽从天降，万里有馨香。约信依时到，家业合宫商。
又曰：天乙顺行乘旺相，临在行年与日辰。发用传终吉有气，即见从前富贵人。中遇吉神近荣显，但见青龙足宝珍众是天乙顺行旺相相加日辰年命，亦欲不逢空及年命日辰不克贵人。又要贵人立于生旺比和德禄长生之地。又要三传有常龙等吉将扶之，方为全吉，否则虚名虚利，中末不吉者亦是乍得乍失，又要官星天马方贵。又《望江南》词曰：“富贵格，天乙有气吉将临天乙有气入年命，吉将加日辰发用。发用年命日辰并并天乙，决然不是凡庸人。虽有凶神还旺相天乙顺，凶神不做恶。只要凶神旺相为权，先权贫来后显宦，将见青龙足宝藏，支干马禄官俸旺。干上有支之驿马，支上有干之禄神。”
《金匮》曰：“天乙在紫微近右枢，其神主干贵、上官、庆财、田庄等事。若乘旺气在日辰年命作初传，名富贵课，主富贵双全。如中末传得戌加巳为印绶，则是正贵，则名富贵权印课，主迎贵人课，望士人荐贵威权，无求不遂。气足则产易生，贵足则产必贵，家富贵，婚姻遂。贵生身，则讼得理，更得末传吉将生助，求官入选，皆通而有终庆，恩命升摧，始终不替。如年命日辰上得吉神良将，有旺相气，三传始终旺相为积代富贵。若得凶神恶将有旺相气者，先贫贱后富贵。”
假如年命在寅，十月丙寅日巳时占事，惟登明遥克日为用，十月登明水正旺，为丙之官星，登明加寅上下相生为用，天乙旦在亥，此人主积代富贵。
又如四月申将壬子日卯时占，三传巳戌卯，天乙在巳加子发用，为富贵课。戌加卯为权印，公私有喜，加官进财之象。经曰：富贵增财喜庆。《毕法赋》曰：“富贵支干逢禄马。”谓干上有支之驿马，支上有干之禄神，名富贵君子格。主加官进禄，富贵双全，常人宅移身动，病讼俱兴。如丙寅日干上申支上巳。如戊寅日干上申，支上巳之例。
官爵课
诗曰：驿马当头发，官爵课中留。四路分明取，年月与日辰。三合头冲是，年月一般求。时日同年月，四孟上追游。发动君王诏，加官移好州。忽然驿马破，官职有淹流。末传合神动，重迁喜不休。
诗曰：二般印绶初用见，四个驿马传内逢。值此定名官爵课，仕官得此喜匆匆。
又曰：日辰年年无克贼，或逢德合相加临。天魁太常全见用，太岁月建入传心。天乙后朱龙入课，此名官禄福禄深。喜美大招财禄至，迁官转职显佳音。若是凶神乘吉将，有气之时土化金。微贱之人暴名誉，平下占之庆贺临。
孔明曰：印绶与驿马入传发用，更吉神在末传，又见吉将，无刑冲破害者，名官爵课。盖天魁为印，太常为绶，驿马投递之神、传命之使也。传见本命、太岁、月建、今日四处之驿马发用，中末传见印绶，如君命钦赐所临，故为官爵课。又凡人年命日辰发用，见印绶驿马亦是官爵课。有旺相气，求事皆得，求官入选，有升迁之喜；马动行人来；占贼至；访人不遇。占讼历通诸司；占病必是游魂鬼。占孕必生贵子；若发用驿马，终传合之，主职位高迁；如中传冲破主降官失职。如甲戌人二十五岁，行年在寅，正月庚寅日亥时占事，则太岁、行年、月建、今日驿马俱在申，用起传送，得四驿马，当有添官荣迁之喜。经曰：官爵改转升迁。词曰：官爵课，印绶四马当头发，日辰年命旺相夹，不落空亡必显达。初传寅马末是申，却为破马官不宁。末传亥马合生，管取超迁得美名。
外有驿马冲破，天魁太常空亡，名官爵失印格。诗曰：驿马逢冲破，印绶落空亡，官爵遭失印，吉后反栖遑贬黜，谋望亦虚空。
诗曰：用逢官爵课全强，河魁太常附空亡，此为官爵失印逃，遗失好信情惶惶。求望亦应不利捷，文书沈溺忽思量。居官在职忧公乱，拆资禄位亦无昌。
铸印格
诗曰：河魁本是印，火到自然成。丙子正月占，午时无改更。丙巳为炉冶，卯木又助攻。传中受印绶，此是课中情。在职重迁职，身荣更加荣。宣命看看到，文书驿马程。庶人逢此课，难销官讼生。
诗曰；天魁为印铸方成，临于巳丙冶之名。中有太冲车又在，铸印乘轩官禄荣。传中有气将为速，复欲兼之驿马并。太阴六合阴私利，天乙顺治君令行。
又曰：天魁并吉传临火，吉将相并遇太冲。此课名为铸印象，又关法律有窥容。心恶煎烦事成就，为人所重亦丰隆。太阴天乙来当课，私恩宠命向忧中。
诗曰：铸印河魁附空亡，天空入课又遭伤，人年日辰逢凶恶，火旺时加巳午方。此为铸印损模课，事缘律理多忧惶。先成后防事不济，纵用机深且不常。潜藏牢坚且须慎，免消财力费一场。
词曰；铸印课，天魁为印巳炉炼。末传卯驷是乘轩，金火将，得旺相，金切常，中合末阴将功名佑婚事成，只破水神来破犯；虎伤卯，坠轩象；玄武墓空灭官况。
孔明曰：戌加巳发用为铸印课，天魁为印，加巳丙为炉冶，有铸印之象。终于卯，为模，以助巳丙成功；又卯为轩车，故名铸印乘轩课。此有干法律、有规矩事，皆从忧烦中。若值天乙顺行入传，必有恩泽宠命之事，宜见贵人进策。仕官该考满长迁者，得此课兼马动，主有诏敕中升，余占不甚美，事事费力，托人帮扶，久方得遂。如仕官失印，遇此更凶，将空主改官，更铸印其原印毁伤矣，引课惟利占孕占产未生，仕人加职权柄之利；不利占病，沈吟日重，无空亡解之，之即死。占来意主谋立身之大事。
袁天罡曰：丙丁日天魁加巳，丙上得吉将，名铸印课。又须虎阴蛇雀金火将入传，若金少火多，金多火少，谓之五行不等，互有所伤。
如正月戊子日午时占事，太乙临子为用，将得太常，中传天魁已为铸印，将得六合，末传太冲为乘轩，得太阴以此，占人为印绶中。有婚姻之喜，末有太阴，福佑恩荣之事。
印巳常
兄戌合
官卯阴
合  常  阴  合
戌  巳  卯  戌
巳  子  戌  戊
戌亥子丑
酉    寅
申    卯
未午巳辰
外有铸印破模课，戌为模范而落空亡，虽有巳炉，却不成铸；或夏月占，火旺则毁模。凡占事不成，急速大忌。玄武加巳，戌更乘今日墓神，主退失事，或旧事再新之意；或末传见后武，更临水乡，与日辰相破，名曰铸印不成格，来意主望官爵成立事欲成被人破了。
高盖乘轩课
诗曰：胜光本是马，太冲是轩车，神后为华盖，三传俱不虚。中末传神后，华盖下铺舒。明朝加宠禄，定主赐天光。官职自是别，皇躬亲不疏。汉朝圣天子，目下诏相如。
诗曰：神后紫微为华盖，太冲天驷又为车，若乘吉将相逢者，高盖乘轩富贵家。
诗曰：紫微华盖居神后，天驷房星是太冲。马则胜光正月起，六阳顺数二申同。高盖乘轩又骑马，更得龙常禄位丰。
诗曰：神后胜光并太冲，俱并吉将在三传。高盖乘轩骑驷马，必有远行将动过。上覆下承人引动，事无多少总成欢。小人出入多财帛，君子逢之得高官。
词曰：子华盖，卯为天驷房星，在天马，先驱华盖随，龙常有气官封拜，三传内不紊乱，受职公卿居上位。
诗曰：乘轩之课乘蛇虎，太冲胜光还见凶，或为有气克年月，日乘轩落坠欲伤，身被人赚相脱卸，百事无成总望空。若无坠落必丧偃，所为陷匿终见凶。
孔明曰：华盖星在紫微星宫子位，居太乙之后，神后是也。房为天驷，又为轩车，居卯位，太冲是也。天马正月起午，顺行六阳之辰是也。驿马即申子辰马居寅之例是也。若子卯入传发用，乘天驿二马，为高盖乘轩课，或以午卯子全者，亦为高盖乘车。盖以胜光为马故也。此义亦通。仕人值此，加官进职，喜庆重重；如胜光作月内之天马，太冲作月内之天车尤佳。车马既动，问贼必来，行人必至，行者必出，访人不至，讼主换司易衙；占病乘轩，游魂千里；高盖有龙，出入有大雨；车马见财，财自外来，求财大获，更得龙常吉将，则大利进取。
如正月癸酉日寅时占，胜光为用，将得天后，正月天马在午，中传见太冲，将得朱雀，谓之轩车。末传神后，将得青龙，谓之华盖。合此乘轩，要见龙常方主禄位。青龙主文官，太常主武官。文武方得高盖乘轩之贵，余官不得。
才午后
子卯朱
比子青
朱后阴虎
卯午未戌
午酉戌癸
又如正月庚子日寅时占，乃胜光临酉，天马亦在午，此为用起天马，中传太冲为车神，末传神后为华盖，一时之内三神并遇，始终遇吉，主有公卿之位。
午
卯
子
午酉寅巳
酉子巳庚
外有乘轩坠落课，主美中不美，如三传午子卯，带煞空亡，或死乘虎蛇克年命日辰，或卯作丧车，则三传从凶，以动刑冲俱起，变高盖而为三交，岂不应乘轩坠落乎？一曰空乃坠马。
斫轮课
诗曰：斫轮团圆象，本自太冲生，太冲原是木，车轮因木成。成形须雕琢，斤斧要坚金。申酉庚辛位，太冲头上行。破伤得斧斤，得用斫轮名。辛丑正月占，辰时无改更。太冲传送上，发用是其真。求官必得禄，逢事得均平。立意先敲磕，后乃主身荣。莫嫌职位小，恺悌得封赠。
诗曰：庚辛之金为斧斤，卯木单寒立作车，太冲作用来金上，斫削修轩官职除。传得太阴并印绶，六合青龙福庆余。
诗曰：太冲加金传见魁，课名斫轮有用材。事遭敲磕还影响，成就皆因击触来。必愿安身谋远计，运用无穷历往回。安行致远无忧虑，事先引领有妁媒。龙合阴常还更见，加官造作及营财。
又曰：斫轮直在庚辛日，秘占又是申酉时。神将是舍凶恶到，斫轮伤斧可防之。谋远坚牢攸久事，终忧破败不成为。欲施恩人及见害，功名无遂定依依。忌有血光伤损厄，得火逢时且守为。
词曰：庚辛会，卯加申，用起龙常阴合临，先历艰辛后方成。三传若见今日墓，斫轮再斫祸方侵。卯若空亡朽木同，难雕别立生涯做。乙见庚天德课，除官转爵朝中贺。
孔明曰：卯加庚申酉辛为用，为斫轮课。庚辛酉为斧，卯为车轮，卯加申，有斫削之义。带天将龙常阴后六合，方成其体。若寅为天梁乃成器之木，则不可再见斧斤。卯乃未成器之木，故可斫削。天魁印绶主妇组织之事，亦必见此方妙。占者遇之，主有除授营运之职；见龙常在传，宜应举进策；又戌加年为印，常加年为绶，主官爵荣迁，当践公卿之位。壬癸日占，有除绶官职之事，次则大利求财，惟占孕病不吉。
袁天罡曰：庚申日和太冲加传送，得龙常贵，名斫轮。来意主动官望事，先应历艰难，然后有成。若传见本日墓者，名曰斫轮再斫，来意主退官失职之事，再谋理作叙复之义。
外有斫轮伤斧格，谓秋占金旺又逢金时金将，有金多伤木，木不能胜也。
又如太冲作丧车煞，乘白虎为棺椁煞，则不可言吉。
又太冲空亡，是朽木难雕，亦不美之格也。宜改业别作营生。
假如正月辛卯日午时占事，太冲为用，临辛为斫轮课，当有印绶除官之职。
卯
申
丑
丑申申卯
申卯卯辛
三奇课又枯木重荣格
诗曰：甲子与甲戌，大吉二旬奇；甲申与甲午，神后镇相随；甲辰与甲寅，登明救疗师。万事皆和合，千灾难解离，忽传亥子丑，连茹百祸移。更得元首课，得福甚是奇。
诗曰：三奇发用逐旬行，两处区分共一名。甲午甲申神后见，寅辰二甲在登明。子戌旬中居大吉，不忌煞气冲与刑。甲日胜光乙在巳，支逆顺干己丑停。庚却顺行奇在癸，略尽天魁总有灵。占值二奇皆喜悦，传由天官喜更深。
词曰：甲戊庚兮乙丙丁，三奇星旬干，五子遁中取，三传全遇利名成。六旬发用亥子丑，甲子甲戌大吉同，申午奇子余登明。甲奇在午顺行丑，庚起未，辛逆走，连茹三奇百福有。
孔明曰：二旬一曜者，日生于艮，而丑系焉。鸡鸣于丑，则日精已备。故丑为日奇。月满于望，应半月，至子则月精已备，故子为月奇。星出日没，日没于乾，而亥属焉，星至亥百星精已备，故亥为星奇，此三奇丑子亥分布六甲，本甲之日，占值本甲之奇发用，是为三奇课。
又有一般奇格，甲日在午，乙日在巳，丙日在辰，丁日在卯，戊日在寅，己日在丑，庚日在未，辛日在申，壬日在酉，癸日在戌。亦谓之三奇格。
又三奇有三等，有三传全逢甲戊庚者，有全遇乙丙丁者，亦有遇旬中之干者，有遁五子元者。旬中之干，如乙卯日初传丁丑加寅，中传丙子，末传乙亥。又壬申日初传乙丑，中传丙寅，末专丁卯之例。五子元者，如辛巳日初传甲午加戌，中传庚寅，末传戊戌之例。
三奇若临日辰行年本年发用，主喜庆之事。虽刑煞相遇，亦当有喜，仕人主加官进禄，常人虽无官禄，亦可消祸，百福臻而百祸散，官至一品。

六仪课
诗曰：六甲之首旬日奇，如入发用号六仪。又曰：甲子神后是，旬中即用之。神仙名六仪，六甲本根基。甲戌旬中推，河魁改变时。甲申传送是，甲午胜光期。甲辰天罡并，愁容改笑眉。甲寅功曹动，万类得其仪。六甲取首用，有罪却无危。众事皆如此，病者得天医。求财倍获利，投告喜不迟。
诗曰：六仪一段居旬首，甲子旬中神后为，更复子当从午起，逆行相背逐神移，轮来巳入终于丑，午还居未顺求之，用得此神为善课，又须末传吉相随。
诗曰：天乙顺行用旺相，日辰干上加旬头，传末生初或生日，用传环顾乙不相仇，四三人年有吉将，此课六仪百不忧，解祸求凶皆顺遂，加官进禄事王侯，所为百事皆顺遂，是凶化吉无祸由。
孔明曰：此六仪与三奇课大同小异，亦观发用，以六甲旬支入初传为吉。如甲子旬十日占得子为初传是也。
又有一般仪，于午上起子，先逆数至丑上得巳止，又从未上起午，顺数至子上得亥止。如今日子，得午发用之例。此二仪病上得痊，有罪解降，万般皆吉，喜庆来，虽兴与煞相并，不能为害。
袁天罡曰：旬首作用为六仪，盖甲为星官之首，直符之使，诸干之长，此支干之仪，俱在传内，人宅皆吉，传中神将又大吉，末传又吉，则主始终有吉矣。若临人年日辰更吉。所为成就，并无灾咎，若克年命日辰则凶。
若旬首作天乙发用，为富贵课。六甲作帘幕官上此帘幕即夜贵天空也，科名必中高举。如乙丑、己丑二日夜占，乙酉、己酉二日昼占，皆旬首作帘幕官也。
又曰：六仪能集千祥，室家和顺，利财增益，如遇末传吉，更妙。
龙德课
太岁乘天乙，月将作用神，此为龙德课，君恩及庶人。
诗曰：太岁今朝作贵人，立用还居月将神，龙德课宜居禄位，恩赐真官荷圣恩。
又曰：太岁月建作天乙，还与用神同处兴，此名龙德大吉课，事必远大经朝廷，今日贵人相助救，恩泽赏赐来交并，更得天后来入课，此事消详必有成。
孔明曰：用神是月将太岁，作天乙，末传又得吉将，为龙德课。盖太岁，天子也，首出庶物，而德及天下；月将，太阳也，悬空而明照四方，今太岁与月将并，更作日之贵神，则为龙德在上，泽及于物，占者遇之，主天子恩泽，除绶官爵，迁官盖职之喜，可谒贵求望。经曰：“龙德累承君命，恩赐频加。”
如壬癸日巳为太岁，七月将己酉时占，天乙加酉为用，是月将并太岁作天乙为用也。
龙德课若带煞为日鬼，谓之反德为刑，占讼则远达朝庭，远大之事，有诛戮之凶，百事不遂，一曰有太阳可以化吉，亦不为灾也。
时泰课
《灵辖经》曰：时泰课，占时得太岁发用，为天子月将所合，为青龙。若临日辰年命发用，为时泰课。利见大人，有福神相助，当有官爵荣迁之喜。
如寅年六月乙丑日丑时占事，四课中阴阳见功曹临酉，下克上为用，此太岁为用，传见小吉，得青龙为月建，是为时泰课，宜谒尊贵，觐天庭，有福神相助也此虽夜时，但日间占不用夜贵，只子贵逆治，至未在寅上得青龙太岁发用，旺得青龙贵人。
比寅阴
才未青
印子贵
亥午寅酉
午丑酉乙
四顺课
诗曰：用凶终吉衰终旺，天乙顺行转出阳，此名四顺初虽否，终来吉庆喜相逢。百事向明宜勉进，小求大获尽褒扬。
孔明曰：用起凶神恶将，传得吉神良将，为一顺；用起囚死，传得旺相，为二顺；贵人顺治，为三顺；传出贵人前，名曰四顺。此时百事可为，虽无初亦有终。
三光课
诗曰：用起日辰俱旺相，传中复有吉神并，三光并立无相克，作事皆欢病者轻。纵逢凶将无忧患，囚系官灾事不成。六月戊寅日占课，三传俱旺贵人荣。
诗曰：用神逢旺相，一光事所宜。吉将临其上，三光喜勿疑。日辰兼有气，三光不改移。求事多来速，官职定不迟。末传无刑害，车马镇相随。三合与六合，逍遥自在时。忽然刑害破，凶将作频眉。
诗曰：三光并立，用在其中，日辰之阳，吉神旺相，用起相传，旺生良将，上下相生，自获吉昌，虽有凶将，亦不为殃，当此之时，入水不溺，入病恶思不当，入兵不伤，所种者成，所为者遂，所求者得，所欲者谐，病困不死，系者无刑，刀虽临颈，亦为虚惊，举尸入犹后回生，出幽入明，是谓神灵。
又曰：三光日辰天乙后，中末囚死将神凶，此是三光失明象，本明向自暗昏，前看虚喜后枉闷，抑塞屈招难泰通，在上虽明不见察，所为无就丧前功。
孔明曰：日为人，如得旺相气，则人口安宁建旺，诸鬼不能犯，一光也；辰为宅，若得旺相气，则宅居新美，气运方亨，则益主人，诸邪不侵，二光也；用神乃日用所占发端之事，若得旺相气，则所为无阻，丰亨盛大，德以速成，三光也。此三者，又乘吉将，故曰三光课。占者遇之，光其神又光其宅，而又光其动作，遂所为不费力矣。此课与官爵乘轩等占课并，主仕人加官进职，如有喜神，亦必见吉庆，虽有凶神凶将，始终有福，但日辰发用，要在天乙前。
外有三光失明，为乌云蔽天格。盖日辰在天乙后为阴，中末传又囚死，乃自明入暗，自旺入衰，故凶。主作为朦胧迟滞，吉事变为凶事，病人痊而作，终不起矣，占人主愚昧。
如正月甲寅日巳时反吟课，春月甲寅木旺，传送作青龙加日辰，功曹加申为用，用神乘旺作天后，正合三光课，虽反吟而神将并吉。法曰“有凶，从其吉多者”，此之谓也。
比寅后
官申青
比寅后
寅申寅申
申寅申甲
如正月庚申日卯时占，神后临戌为用，将得天后；中传功曹，将得螣蛇；末传天罡，将得六合。秋占，日辰旺相为一光；神后天后发用乘相气，为二光；吉将在中，为三光。占病不死，囚系得出，市贾有利，谋望得成，福佑自至，殃祸消除。
子子后
才寅蛇
父辰合
子戌子戌
戌申戌庚
三阳课
诗曰：一阳一顺起，用旺二阳知，日辰前天乙，阳神进不回，良将当其上，三阳次第推，病者应无死，狱囚脱灾危，凡事皆吉庆，求财利必值，纵逢刑与害，喜事不迟疑。
诗曰：贵人顺行治，支干俱行前。用传得有气，三阳照不偏。利向公直作，莫从私曲权。吉事须扬举，凶将恶名传。所为皆有得，运限合通年。
诗曰：天乙顺布日居前，日辰逢旺更推详。三阳偏与人为庆，若乘吉将更为良。见龙常主钱财庆贺事。
诗曰：天乙顺行为正理，日辰有气复居前。主用行年并旺相，三阳吉庆保安然。上下旺相神将吉，出行有利职主迁。病者入棺当再活，刀当囚头却无愁。
诗曰：三阳天乙来辰戌，用神克贼终无救。此时三光不照时，事多暗昧求多就。是非虽滞不传扬，傍势堪为终叹谬。病人虽安亦须死，囚人罪轻赦不宥。望人不来凭人虚。家人衰耗多凶咎。
孔明曰：三阳者，天乙顺行，前三五加日辰为一阳也；旺相不相克，二阳也；日照今日之本；三阳也。又按《金匮》曰：用神旺相顺行，日辰在天乙前，谓之三阳课。盖主进旺气，顺于前进，谓一阳，主顺。天乙在行为顺，谓二阳；阳主伸，日辰在天乙前，为伸，谓三阳。兼吉将加临，谓三阳课。此义甚通，利公干，不利私谋。占贼来，不利为主，无伏兵。占讼得理，病无忧，官升迁，行人来，产易养，孕贵。婚姻求望遂。一曰天乙顺治，龙合立于前乘旺生初，正时生行年，为明为泰为生为长，举事亨通，病者复生，囚者无罪。三阳遇太乙，来意主先喜后忧。
外有三阳不照格，天乙在辰戌，虽顺治亦为贵人入狱，狱乃阴地也，即非阳矣。用神虽旺相却为鬼气，鬼贪旺，虽不克人，名既为鬼，即阴物也，岂能照人乎？若三阳无救神，则为三阳不照，未免先吉后凶。
如六月戊辰日辰时，申加午为用，日辰时皆旺相也。
又如二月乙丑日酉时，功曹为用，天乙加亥，辰在天乙前，顺行，亦是三阳。
申
戌
子
申午酉未
午辰未戊
未申酉戌
午    亥
巳    子
辰卯寅丑

寅
卯
辰
卯寅午巳
寅丑巳乙
午未申酉
巳    戌
辰    亥
卯寅丑子
天恩课
诗曰：支辰得用为天乙，青龙天后来入传，或在行年日辰上，天恩恩泽求中天。感动尊长非细事，贵人救济感恩宽。天恩传见空亡死，天恩未定成虚喜。心下有忧多疑贰，吉凶争夺多犹豫。
孔明曰：支辰旺相发用，作贵人或临行年，入传生日干，名天恩课。主得贵人救济，尊长赐恩泽，利干谒贵、求选、赦宥之事，终身不逢危险。忌见贵人空亡，则喜事不实，事多犹豫，忧疑不决矣。
                                     天禄秘典大六壬灵觉经神课卷之二终
天禄秘典大六壬灵觉经神课卷之三
三交 斩关 游子 闭口 刑德 解散 乱首 度厄 无禄 残下 凌犯 孤寡 龙战 励德 赘婿 无淫 泆女 冲破
天禄秘典大六壬灵觉经神课卷之三
隐  匿  门
三交格
象曰：卯酉加日辰，六合太阴并，用起四仲神，三交是课名释课名义。
又曰：四仲发用谁可先？其中若有克，三交得此篇。
又曰：昴宿房星加日辰，太阴六合又并臻。今日复临子午，三传四仲类相寻。
又曰：三传日辰俱四仲，太冲从魁加日辰，四三阴合相并见，三交为课主交神。
《金匮》曰：卯酉之位，日月所从；子午之辰，阴阳所起；皆幽暗，谓之私门。若四仲加四仲，是门户相通，阴阳交媾，私奸聚党，而中末又兼之，故名三交，太阴六合皆主阴私蔽匿，更见此二神加之，愈是三交。
又曰：卯酉加日辰为一交，作太阴六合为二交，传中四仲为三交。
又曰：子午卯酉，四仲神也。太冲为天私门，从魁为地私门，六合为地私门，太阴为地私户，更日辰见四仲，三传又是四仲，太阴六合入课传，名曰三交格。
又曰：凡四仲日加传用为一交，四仲时加传用为二交，上乘朱雀阴合后为三交。一曰三交课有二例，三传俱仲是为一例；又仲日四仲发用，又得仲时，传有雀合阴后，亦为三交。
象曰：三交主匿罪，女子外交连，占人当六月，丁卯之时寅。秋仲加夏仲，被克是姻缘，有救除高盖，凡此罪梦延。
又曰：三交家隐奸私客，不是自逃将避迍。螣蛇防火勾陈斗，武盗白虎杀伤人。或幽或明公私绊，门户开阖事屈伸。谋望远行皆伏匿，关隔阻滞谋不成。阴私交加有淫泆，室女深闺也逐迎。若因死囚传恶将，贵人居向戌与辰。二仇定战不相伏，定因官讼缠其身。更若四正加四仲，人家妨得不分明。年月日时加四仲，所谋之事徒用情。有禄贵人临四仲，迁移却有阴私名。
阴合乘卯酉之神，则为伏匿罪人，或为女子牵连之事，主交加，事体交连，未能得脱。为人好勾惹结交，多私情而不择精粗美恶，私易不定，更换住场，离乡异井。或重拜双亲，多妻妾，养螟蛉，内外惊而外施仁义也。终必为犯，被罪外窜矣。
《曾门经》曰：三交相因，家匿罪人。人或公讼，或明晦，或出入受害，伏匿关留，又主逃隐不及。凡事被人阻破，求财无得，谋望无成，占病沈重，或日轻夜重，或日重夜轻，多是犯色二三感。占官不吉，六阴日先阻后遂，但多疑，事不归一。女人得此刑克叠并，多淫乱或偏宠。
孔明曰：三交课，来意主自疑惑，家欲匿罪人。又须阴合并，方名三交。若无此二神，则不为交。又子午为二至，卯酉为二门，若四仲相交，更天将得白虎，并主望行人音信。又若传不和，有交加难解不明之忧。又带白虎克日辰行年上神者，来意主杀伤见血之祸。占来贼有战，或三路来，勾引合交而来，或三路或三叠，阵中有埋伏，须防之。占行人游神动必来，否则主行者勾留牵惹，他事不得来；或来，半路被朋友或妇女引去他方矣。
袁天罡曰：此可知四仲纯全，前无孟之可就，后无季之可奔，是谓四平，互刑互破，前不能进，后不能退，交加之旬。凡事失节阻碍，谋则被人破矣。后合又入传，主阴私违法之事。虎勾入传，主事争斗丧孝之事，或杀伤逃亡之事。
李淳风曰；孟神加孟，仲神加仲，季神加季，故曰三交。孟主未来，课名玄胎；仲主现在，课名三交；季主已往，课名稼穑游子。
子加卯，子卯相刑，举错不吉。诗曰；变异谋还远，须访卑下凌。阴亡阳始虚，贱否贵方荣。
子加酉，子酉遇破，举事多端。诗曰：事因多闭起，变异及灾亡。暗昧无分晓，蹇过后方亨。
卯加午，卯午递志，老凶幼喜。诗曰：病凶讼不利，怀主欲登坡。暑天炎凉日，秋来始发辉。
午加酉，午酉光置，灾福二虑。诗曰：小荣倾否日，老病事难言。火死金当旺，秋老生墓天。
午加卯，午卯沐浴，言好动逐。诗曰：事应言在位，便见后迁移。户口多逢破，效治失多歧。
酉加子，酉子遇破，可禳灾祸。诗曰：天祸终难解，金水来伤多。火燥其阴内，空木转春和。
酉加午，酉午变应，事有凶证。诗曰：水力方行衣，樽节当日持。事后阴小败，火力不相依。
卯加子，高盖乘轩，紫微华盖。诗曰：太冲为天驷，胜光为天马。更得龙常将，禄位喜重重。
概见高盖乘轩内。
又曰：凡课入三交体，则以三交宫时断之，绛宫时孟也。
诗曰：三神入仲是绛宫，此法幽微是经踪。绛宫时得登明入，更有六神相随从。天罡是德得生气，辰午申上宜见进。功曹只是名华盖，有恐居之可免凶。魁罡加孟丑为煞，行人不到渡江风。占贼未来亡叛获，病瘥囚徒凶犯重。人情不实行宜止，路若迷时左道通。见怪身通妖不出，孕主生男财主空。

大吉居仲是玉堂，轸星是德生天梁，申酉卯同名为德，神后之位华盖方，天罡加仲亥为煞，贼人来路战俱伤。上者遭系追逃获，天乙无风可渡江。谒人相见胎生女，若问人归半路傍。
神后入仲明堂时，从魁为德未申随，功曹别立为生气，丑是华盖避凶进。魁罡加季河魁煞，囚人得出病难医。看人不出上无见，占贼即来急防之。逃亡不获得人到，纳财惟上类须迟。
阳日三交课，日前四仲因。交刃天罗体，阴私来上门。有金断伤杀，无金缠绕论。更值三交重，勾连事亦昏。如在三阴日，则为交禄云。倘乘元武将，阴私失禄存。若得乘吉将，高盖格为尊。
如在六阳日，逢三交，则为交刃罗网之格，主刑克叠叠，因罪被刑，因阴私逃匿，破败危亡，杀伤缠绕事。有金主杀伤损害，无金主阴私是非缠绕事。如在六阴日则为交禄格，主交接印信，私求官禄，则若乘元武凶神，则为阴私而失禄。如馈遗贿赂私托漏泄，被人毁谤害，因之而失禄矣。
如子午卯酉逆加三位，名破交愁课，凡事不免阻破，见后合主欲奸邪之事，被人阻破不成。
又三交内有伏殃格，寅午戌月酉，亥卯未月午，申子辰月卯，巳酉丑月子是也。
假如正月己未日卯时占事，太冲为六合，加日辰上，上克下为用，太冲发动为一交；将得六合为二交；发用其中为三交。假如正月乙酉日寅时占事，胜光临酉上克下为用，传见太冲，终于神后，皆四仲，以终传决之，中见白虎，主煞人，终见勾陈，主有斗伤者。
斩关课
象曰：魁罡日辰上，发用斩关名。出行应吉利，居住暗相通。三传阴合见，地户太阴中。功曹与小吉，天梁玉女同。青龙万里翼，华盖紫微宫。避罪宜逃走，追人永无踪，乙酉正月占，午时是此宗。亡人华盖下，避罪此中通。终向太阴上，私门万里忙。若言不飞走，浊乱在家中。
又曰：日辰上见魁罡立，此课是为斩关名。厌翳神光参玉女，天梁地户太阴间。更加青龙并六合，紫微天驷可乘闲。逃亡最利难逃隐，去住亨嘉信不还。
又曰：魁罡加日辰，传见天上寅，斩关有逃遁，不角远行人，传得子与未，吉贵来相因，道路独通远，天地藏着身。
孔明曰：魁罡乃天关也，太阴乃地户也，六合乃私门也；功曹乃天梁也，高不可及；小吉为玉女也，乃天之使者；青龙为万里翼也，可以致远；华盖乃紫微覆上帝所居者，有天乙为神光，有今旬六丁为玉女。此数者加日辰而发用，如人逾关梁而得神光拥护，又辰戌为急烈之神，故名斩关。更中末传见此，最利私，以出行、逃走、避罪、隐形，独入独出，逃走远方，无所触碍，如有神助也。若在家中而求隐匿，如夜地奸私盗贼而畏人知也。
袁天罡曰：天梁天关天门六合，此三天若动，更天罡覆日，主逃者不可寻，必天乙神光引导，六丁玉女来扶，青龙飞腾万里，太阴地户闭形，逃亡适占，捕亡难追。占谒见难会面。占遗失难寻。占远行利。占久出者必归。占身命，主人阴私不可测度，多动少静，离乡异井。占人品为术士师巫，不利六亲居家。
若日辰见魁罡，将得阴虎，来意占行人之事。又用神或传内冲克行年者，来意又欲终身逃避之事。又传见螣蛇白虎玄武，来意主捕盗之事，行者必动。
已上俱欲六处有阴虎，更见螣蛇为胜光，方是断斩关得断。如无金则不断。经曰：斩关不见阴虎不断，难逃避是也。行者不动，逃者不远，占盗获应。
邵氏曰：课得斩关，不有逃遁，必有远行。神后、小吉、龙、常、天后、六合、太阴、贵人等入课传。此乃天道独通时，又为天藏地盖时，最利逃亡。又曰斩关官鬼来入传，凶神凶将又相逢。此名斩关逢吏课，幽行逃遁定会愁。此斩关逢吏格，乃魁罡作日之鬼，又作勾蛇合，更逢锁钥关隔等煞，必主被捕遭刑。
如正月乙巳日午时亥将占，亥将加午，辰临亥，为逾天关，功曹为用，为越天梁，将得太阴为入地户，中传未为参玉女，将得青龙是乘青龙，终传子，得天乙为入天任引道。一说是乙亥日，非乙巳日也。
兄寅阴
才示青
父子贵
元朱阴六
卯戌寅酉
戌巳酉乙
戌亥子丑
酉    寅
申    卯
未午巳辰
如正月庚寅日卯时占，天罡临申，初传戌，将得六合，为逾天关；中传午，将得白虎，必杀伤；终传寅，将得天后，忧妇女。六合临寅为天乙，三天俱动，以此占人，必主伏匿逃亡，其事始阴私终连妇人有伤，甲申庚寅己丑癸未，范蠡去越入五湖，用此日也。
印戌六
官午白
才寅后
白六螣元
午戌子辰
戌寅辰庚
丑寅卯辰
子    巳
亥    午
戌酉申未
游子课一名绝迹课
象曰：何类为游子，五坟稼穑同。三传皆四季，恶事竟相攻。病者应难瘥，逃走西与东。破败三年内，官灾在岁中。三传如有救，翻祸却为通。
又曰：三传皆是土，天马与之并，有丁为游子，主人当远行，阴幽之他邑，阳德变旧程，不然当远适，方见课之名。
又曰：四季三传有六丁，不然天马又相并，占身欲出为游子，逃者天涯地解停，乙巳午时三月课，用神小吉未为丁，申为天魁为天马，终于在吉例斯成。若值墓神并杀害，恐有冤家来迫刑。
又曰：三传四季名游子，四三之内有旬丁，占人必定身远出，吉神良将必安宁，传入阴时必回里，传出阳来必远程，年月日时都逢季，求名难遂物非真。
又曰：三传四季不逢丁，凶神恶将莫相并，五墓四煞名又恶，行藏出入祸相仍，路逢仇恶并巡吏，恶横相冲官病萦。
孔明曰：经云“四季入传 ，六丁相倚，天驿加之，其名游子。”盖辰戌丑未，四季之终，五行之墓神，在外游，故三传皆季，课名游子。若会丁马在传，必有逃亡游行之事，宜在外不宜在家；见天马为地角格，占身命逢此，主性质迍滞不通，作为暗昧。旬首三奇，亦主晚发福寿，终多刑克。有丁马，则身心劳役，晚始安宁，出祖继房。主日干利于稼穑，或外方创业。克日干则因田土相争，破耗四绝，传出阳者，欲远行，传入阴者欲匿藏。
袁天罡曰：游子课，主出游不返之象。或有丁无马，或有马无丁，皆为游子，不必丁马并也。若值天驿龙合者，主万里奋飞，未丑戌是阴传入阳，主动而往；丑戌未是阳传入阴，主动而归；丑加辰为破游，戌加未为衰游，反吟为复游。
经曰：三传俱季，春曰稼穑，夏曰游子，秋曰地角，冬曰五墓。与斩关并，则为绝迹课，如范蠡去越，张良归隐，而不见迹，与泆女狡童并，有淫欲私逃之事，欲远逃也。与天寇并，主盗贼逃亡之事。如在行年，则欲逃亡，故问也。占行人来，占行者出，主迟滞；主求望有阻；占婚不成；五行墓地，占病讼俱凶；占晴雨天阴不雨。
外有五墓四煞课，不利远行，路逢仇恶巡吏。贵在用前，前路见事速成；或贵顺亦速；用在贵前凶将起，贵逆主迟。
如诗中乙巳日午时三月占，未临乙，为旬中六丁使者为用，中传天魁为传出阳，将得朱雀主于文章口舌，将欲远行，日墓覆日多凶少吉。
闭口课
象曰：凡占闭口课，其理二般陈，六甲当旬上，要推度四辰，阳日作玄武，阴逆四同旬，子为玄武上，从魁作阴神，假令河魁上，阴君小吉神，忽然临传送，太乙为使臣，阳位胜光上，太冲隐去人，天罡若作主，大吉是其宾，功曹居武下，登明无处伸。
孔明曰：《金匮》云“开口闭阴居阳后度四而同。如从神后逆四至酉从魁，相合丑阴之位。”又曰“旬尾加旬首，闭口课。”又真盖，凡事有头必有尾，若头尾相加，谓之首不可，谓之尾不可，如环之圆，匿其首尾，故名闭口。如坤之六四，括囊结口而不出也。阴阳云者，以六甲之支为阳神，六癸之支为阴神，癸支则旬尾也，甲支则首尾也，旬首至后旬尾，隔四位，所谓度四是终阴也终印尾也。但用起阳神作玄武，名闭口课；用起阴神作元武，名察奸课；用起阳神，作武贼不正；六甲旬首，但是用起则一位阴神作武，亦是。
象曰：闭口可逃亡，追捕可知方，男女阴下去，妇逃玄武当，贼在阴神下，搜寻可知踪。假令正月占，卯时甲子旬，武天罡下，天罡申上逢，玄往西南去，隐走在邻坊。度四是大吉临巳，逃亡贼盗亦同此，引类可旁通。
才戌六
子午白
兄寅后
元青白六
辰申午戌
申子戌甲
丑寅卯辰
子    巳
亥    午
戌酉申未
又曰：不见六旬日，阴居下德真。上德推旬首，此法又兼阴。正月乙卯日，午时课六壬。卯为元武阳，传送本是阴。女往西北去，男往正东寻。凶神若相克，去人贼子擒。三传不相克，吉将永难寻。欲知贼藏处，阴神去处寻。金来在水下，水生在高林。木神窑灶处，炎火隐高林。土藏坑壑内，空墓窑里沈。若讼看得日，玄武怕自擒，此法随身宝，捕贼若通神。
兄寅阴
才未青
父子贵
后勾阴六
丑申寅酉
申卯酉乙
戌亥子丑
酉    寅
申    卯
未午巳辰
又曰：阳神作玄武，度四是终阴。此名闭口课，逃者远追寻。亡人随武匿，盗神往终擒。顺行阳所起，逆行阴所临。婢走求阳处，奴走责在阴。
孔明曰：用闭口课，逃者往玄武方捕，盗者于度四终阴处捕之。用察奸课，逃者亦从玄武方；捕盗者，只就玄武阴神捕之。
一曰：亡人盗贼责元武，追藏发伏皆在阴。
一法，阳日男亡责阴，女亡责阳，阴阳相求，自然之理。若阴神作元武，用常术第三传作元武阴神也，元武阴神为贼来处，元武阳神为贼去处。
袁天罡曰：占得闭口课，事多闭匿，不能测其机关，更值初末上下六处有土，则气塞于中。
占病，主哑口昏迷，或禁口痢，或咽喉壅塞，或厥阴症，不思饮食。
占胎孕定是哑儿。
占失脱，纵有旁人见，竟不肯言。凡求事闭口不语。乘朱雀，占讼枉屈而难伸，乘白虎不明而作罪。
占病，遇日禄作闭口，必绝食而饿死，以天将言其事类，余详见追捕逃亡盗贼内。
假令四月乙巳日子时占捉盗贼，神后为勾陈临乙，其阴在子，得申为贵人，太乙为元武临酉为用，夏月太乙旺气，大吉为青龙，为太乙阴，夏月大吉相气，捉盗贼责阴上之神，是大吉，大吉受相气，不敢行盗，当责大吉本家阴上神，得从魁，为日鬼，夏日死气，酉金生亥水，生乙木，是母家亲为盗。系贵人之族，乃是母家之婢也。酉来加丑，是俯见其丘，仰见螣蛇之仇，法忧惊恐，盗者从西方来，从东去，藏在陵墓之傍。
课象：
鬼酉蛇
子巳元
才丑青
螣青贵勾
酉丑申子
丑巳子乙
丑寅卯辰
子    巳
亥    午
戌酉申未
刑德课
象曰：五阳德自取，阴来亲者论，乙日庚为德，丁日壬户门，己土居阳甲，辛金丙处云，癸来归戊土，刑为辰上论。贤士去德下，奴婢走刑村，德若克其刑，逃走无路门。
又曰：贤德追亡不一分，德在日兮刑课辰，阴德在阳阳自处，乙人随庚妨好人，辛居丙兮丁壬位，癸向戊中求其真，寅午戌兮刑在火，申子辰兮在木邻。巳酉丑日西方是，亥卯未日北方侵。
孔明曰：天地之道，阳为德，阴为刑，故日为有德，辰为有刑，德主美，刑主恶。德主君子，刑主小人。君子之所往所亲者，德之所在也。小人之所向所近者，刑之所在也。故君子小人之怀德怀刑之异，是以好者责德，恶者责刑，贤者责德，恶者责刑，尊贵君子责德，卑贱奴婢责刑，发用干德，公私皆美，发用支刑，公私不成。
甲子日，德寅刑卯；乙丑日德申刑戌；丙寅日德巳刑巳；丁卯日德亥刑子；戊辰日德巳刑辰；己巳日备寅刑申；庚午日德申刑午；辛未日德巳刑戌；壬申日德亥刑寅；癸酉日德巳刑酉；甲戌日德寅刑未；乙亥日德申刑亥；丙子日德巳刑卯；丁丑日德亥刑戌；戊寅日德巳刑巳；己卯日德寅刑子；庚辰日德申刑辰；辛巳日德巳刑申；癸未日德巳刑戌；甲申日德寅刑寅；乙酉日德申刑酉；丙戌日德巳刑未；丁亥日德亥刑亥；戊子日德巳刑卯；己丑日德寅刑戌；庚寅日德申刑巳；辛卯日德巳刑子；壬辰日德亥刑辰，癸巳日备巳刑申，甲午日德寅刑午，乙未日德申刑戌，丙申日德巳刑寅，丁酉日德亥刑酉，戊戌日德巳刑丑，己亥日德寅刑亥，庚子日德申刑卯，辛丑日德巳刑未，壬寅日德亥刑巳，癸卯日德巳刑子，甲辰日德寅刑辰，乙巳日德申刑申，丙午日德巳刑午，丁未日德亥刑戌，戊申日德巳刑寅，己酉日德寅刑酉，庚戌日德申刑未，辛亥日德巳刑亥，壬子日德亥刑卯，癸丑日德巳刑戌，甲寅日德寅刑巳，乙卯日德申刑子，丙辰日德巳刑辰，丁巳日德亥刑申，戊午日德巳刑午，己未日德寅刑戌，庚申日德申刑寅，辛酉日德巳刑酉，壬戌日德亥刑未，癸亥日德巳刑亥。
象曰：德若克其刑，逃人失路魂，刑者克其德，走者道逢恩，刑德不相克，闭口上跟寻，或有刑德同，贵贱同隐身。德胜刑易获，反之捉无因。正月甲戌日，辰时发刑云。贤士西南去，未地有灾迍。奴婢正北走，刑地蓦墙垣。此名德刑课，走者得逢冤。六月己巳日，卯时走失看。贤士西北去，亥地有遮拦。奴婢东南窜，巳地恋情欣。此为刑克德，走人要见难。或有德刑同一位，贵贱皆因德隐身。德若胜刑容易获，刑若制德捉无因。
正月戌日辰时占案
官酉勾
才辰元
父亥朱
蛇常元勾
子巳辰酉
巳戌酉甲
子丑寅卯
亥    辰
戌    巳
酉申未午
六月己巳日卯时占案
子申勾
才亥蛇
官寅阴
蛇勾后朱
亥申丑戌
申巳戌己
申酉戌亥
未    子
午    丑
巳辰卯寅
孔明曰：亡人以刑德为命，抵德者昌，抵刑者亡。德在传，诸凶皆除，不论公干私谋，皆成。阴刑在传，人情不美，彼此不相持，公私皆不成。若占求隐士，或君子逃亡所在，只看日德所临，则知其方。若小人、奴婢、隶妾、盗贼逃亡，则观辰上所临，可知其方。若尊贵君子，欲追捕卑贱盗贼，则欲德神克刑神，捕之必获。若刑神反克德神，则捕之不获，反受其制辱矣。如德刑同是一位，是美恶贤愚贵贱同居，则有天地之分。经曰“在天为德，在地为式。地者如甲日以地下甲者为阴德，故曰式天者。”如甲日以天上寅为阳德，地下寅为阴刑。天上寅为阳刑，寅刑在巳。丙德亦在巳，是刑德同一位也。然巳临酉，则德神成金，寅木临午是阴刑属火，但寅之刑在巳，卑贱不敢与尊者同，德乃退而安于地，刑之寅则金德克之，捕捉可向寅位获之；占君子利，小人不利，又以五行衰旺决之。
袁天罡曰：刑在木，亡人在水乡；刑在水，亡人在木乡；刑在土，亡人在火乡；刑在火，亡人在土乡。此刑德一位占也。又观今日刑与勾陈并否，上下相克，与刑遇，则斗勾陈和合。又不与刑关，是不相遇，即不斗争。然刑德之课，亦可以定人品。若德神所临，上下相生，和合旺相生身命，能制其刑，则为有德君子，尊贵好人，或得贵人扶持。若德神受空破刑克休囚克身命，纵是世族，多懦弱不振，受制卑贱，若刑旺德衰，则是奴隶小人也。

解离课
象曰：夫妻天匹配，有难解离频。年来相交克，终始一同陈。妻年行至午，夫运定于寅，午将申时占，妻运配夫嗔。夫年上临子，妻运见乎辰，辰来克子水，的有解离迍。夫年反有克，与子一般陈。递夫深情起，暗地使媒人。
又曰：解离之卦在行年，先须看地后看天。夫妻终始互相克，二月寅时课请看。妻年立子夫年午，神后须知克胜光。年上功曹子传送，递相残疾相安子。水本年来先克午，子上申金怕胜光。午上功曹被申克，此为终始互相残。金盆覆子皆斯类，玉轸音稀号断弦。
孔明曰：《金匮》云“夫妇和好，人之大伦。若夫妇行年上相克，在下相贼，终始云者，妻以阴年为始，阳年为终；夫以阳年为始，阴年为终。天上行年阳，地下行年为阴，终始相生为和合，终始相克为解离。若彼此交互遥克，则为天地解离，各有他心。”主凡事不和，必有睽而生外心。谋事不成，投谒不遂，朋友二心，家宅离叛，夫妻反心，各有私淫，出行、出师不吉，上下二心，各有离叛。若无恶事逢之，主解散脱离。
占身命，主夫妻离散，家庭退败。如遇泆女狡童课，则夫妻因淫泆而分离也。如遇年上神克支上神，支上神克干上神，乃名真解离课。如妻年在子，夫年在午，是妻先克夫矣，及以月将加时，午上得寅木，子上得申金，申克寅，而午又克占，定主夫妻相克而妻死矣。
假如夫年立辰，妻年立午，以四月卯时占，以申加卯，辰上得从魁金，午上得登明水，先以夫年上神始者，天罡也；妻以地年上神为始者，登明也。天罡克登明为始相克；夫以地上神为终者，是从魁也。妻以阳年上为终者，胜光也。胜克从魁，此是始终相克。妻之阳年胜光在丑，上下私和，是妻有二心，与东北丑地人有私情。夫以阳年胜光临亥，是夫有二心，与西北地人有私情。故曰各有他心。若始相生，终相克，前虽和合，后有解散。若始相克，转相生，前虽不合，后必和好。
乱首课又名反常课
象曰：日为尊长父，辰作卑幼儿。尊者来加子，少者反克之。此名为乱首，老者必低蕤。家内应无礼，官心不喜之。先宗或外姓，上祖别人儿。从此家和顺，官私免被欺。年上功曹木，妻年魁罡悲。壬癸日值上，今后必分离。
又曰：日德加辰辰克日，发用当为乱首名。臣叛君兮子害父，妻背夫兮弟凌兄。奴婢反心欺凌主，将军出塞失其兵。日为尊长辰卑幼，犯上之时忌此刑。正月酉时庚午日，传送临支午克庚，略举一课须取识，他占仿此例须明。
乱首课案
申朱
戌勾
子空
勾朱空勾
戌申子戌
申午戌庚
未申酉戌
午    亥
巳    子
辰卯寅丑
又曰：辰克日而日加辰，或将日贼作初因。此为乱首无头尾，条理纵横事不分。岁墓逢凶多墓弑，月建若逢有逆臣。更看亲疏详用起，酉戌奴婢害主人。若为异姓或僧道，可以终身免祸迍。
又曰：辰克日而日克辰，反常作事不相宜。小来作大皆紊逆，此际人情不顺时。下夺上权少压长，百事凶灾不可量。又于乱首课消息，气类初传立见危。
孔明曰：日往加辰被支辰所克，名乱首格。或支辰克日又相加为用，亦名乱首。或辰上神克日上神，亦名乱首者，无纪纲也。首者指尊长言也。尊长无纪纲而不持重，卑下有欺惘侮慢，因上之不正，故在下凌犯乱上之纪纲也。经曰“日克其辰，辰又克日，乱首殃深，君臣反侧。”
又《金匮》云：日为长为身，辰为卑为家为眷属。干神临支被支克，为自取祸，是我为尊长不合，自去受幼所克犯，事体稍轻。若支神临干克干，为上门乱首，此卑下自来犯上，事体稍重。日临辰受克者，谓自挟以临其辰，如丙子日太乙挟丙加子，乙酉日太冲挟乙加酉，壬戌日登明挟壬加戌，癸未日神后挟癸加未，丁亥日胜光挟丁加亥，甲申日功曹挟甲加申，辛巳日从魁挟辛加巳，己卯日小吉挟己加卯，戊寅日天罡挟戊加寅，此伐日又用下克上，统临之体，乃凤入鸡群之象。
象曰：臣子不道，悖逆纲常，或上失礼，或下为殃，家宅不吉，累世不昌。偷营劫寨，多主刑伤。如逢凶将，死囚大凶。若得吉将旺相，可也。
将得青龙，一克，来意因阴小不和，别藉异居之事。若得元武等凶将，必有叛逆，臣杀其君，子弑其父，妻谋其夫，奴害其主，百事俱凶。
袁天罡曰：尊去临卑而卑贱之，是客去临主而主克之，事因内而起于外，用兵不宜作客，惟宜固守解围，安营不利。若辰来加日而日被辰克，主卑下着意谋叛，犯上作乱，此尊不惹卑，卑自害之；客不干主，主来胜之，事伏外而起于内，用兵不利主。更四课俱是下贼上，不免窝犯丑声，祸自内出也。上下无礼，家作乱贼，来去不宜，攻掠干伤。占官不吉，支伤谋望不成，占身主家主受制，卑幼休囚则柔懦不振，致下人欺侮。旺相带凶将，主刚狠横逆，欲侵凌卑下，反被卑下所害；或入赘而被妻所欺，或淫狎奴婢，反为奴婢所害。日往加辰被辰克，不利出外；日往见日克不利守祖，或因祖业败害惹祸。又主下克上，不利子息，主忤逆，或是螟蛉，又主奴婢犯主。若占君国，主臣无忠节，谋欺君上。若天官见龙常，当是文过饰非之人。如见阴后合，则阴佞奸邪。如见朱勾，是伪直道以求容之人。如白虎与死神并者，见于日辰年上，又值魁罡相并，其危尤重。
度厄课
象曰：三下贼其上，六亲事不虞。日干分贵贱，我克是婕妤。同类为宰相，我生是比闾。生我皇宗族，克我乃刑余。吉气仍欣乐，凶神岂自如？虑患厚贵早，免得费逐驱。
又曰：三下贼其上，六亲事不虞。事还同长幼，凶即暗嗟吁。生气逢欣乐，休囚下泪珠。五行皆如此，消息用工夫。
又曰：四课之中三贼来，课名度厄甚为凶。事多不顺忧疑重，患难迁延节节逢。子孙犯上妻奴逆，后应偏宜作主翁。更逢一课上克下，上下相侵事斗推。
`孔明曰：三下贼上名度厄课，主纲常不正，卑幼凌长。
象曰：卑幼害长，病患重来，家门不吉，骨肉尤乖，出军失利，行者多灾，将神旺相，祸去福来。如发用阳神乘凶将，主伯叔尊长有灾，阴神发用乘凶将，主姑姨姆姐妹小有灾。应剥上九“不利攸往”之象。三上制其下，根源长幼推。子孙先发动，小者必依蕤。父母相连用，凶神入墓悲。且看末传位，人生福可期。
四课之中三克下，课名长幼事须知。须得下势先通利，上无承接下不随。居上自如不利下，虽望远方不见归。若还长幼来相问，用起亲疏说祸机。此系长幼课。
孔明曰：《金匮》云“课有三上克下，名长幼课。主长来欺幼，亦名幼度厄，主祸自外来。”经云“长伤卑幼灾网布。”又曰：“长幼不利于小。”此度厄课，亦不可以全凶目之。若日用旺相乘吉将，主幼得长力，长得幼力，则应“君子得舆”之象。
无禄课一曰无路课，又名绝嗣课
象曰：四课克其上，名为绝嗣凶。中年多子息，墓岁灭先宗。有救同前例，无依传后宗。专看发用类，年月日时同。
四课俱克下，男鳏女寡孤。三传如有救，子必胜于吾。首尾俱相制，临年子失途。切须看族类，到老如无忧。
又曰：四课下神俱贼上，孤立如何保二亲？妻叛夫兮奴叛主，子杀父兮臣弑君。占胎长忧遭刑害，定是萦独失业人。欲拟争讼忌先起，却被翻之难雪陈。若占朝廷下生叛，关隔九族不能亲。凡事切忌乎先举，为主不利之为宾。
又曰：四课并来皆克下，占人无禄主孤穷。自信当权不信人，下无承顺应不忠。内穷势迫难为遂，仆从俱无屋内空。虽有吉将还何用，刑以尊上卑下凶。
又曰：四课并皆来贼上，绝嗣之课甚不好。中年之前禄昌盛，脱岁之后颇衰病。若为人从事由己，居首之时僭逆多。利以为主莫为客，卑犯尊兮其奈何。
孔明曰：四课俱贼上，名绝嗣课。是下逆而上伤，是上失其威，为下所乱，岂能有其妻子，故曰绝嗣。凡得此课，若遇神将吉，主分财异居；神将凶，主骨肉分离。又主静而必动，暗中生灾。病者必死，逃者转匿。凡事宜后施，主身命主克双亲，幼为孤子。此时若生男女多克父母。又主子孙悖逆，灭毁祖先，虽父母已亡，不备祭祀之礼。
杂占主阳亏阴盛，卑害尊居，上位者未免有困笃之忧。在下位者则无不吉，福神所佑也。忌占盈，罡加孟，伤胎子病，主丧讼罪；在先起之人，占此更值天空旬空，主来占者孤独，名曰单孤课。若不空，亦主小人无礼，讼宜后举，中年有子，晚亦无。
袁天罡曰：绝嗣乃群下贼上，臣轻其君，子逆其父，弟贼兄，妻悖夫，奴悖，主娘宜谨婢。反吟之课，亦照此推。若末传见子孙，为有救。
孔明曰：四上克下，名无禄，谓十干之禄皆寄地盘之支，今上克之则禄不存矣。取第四课为用，又曰下供上食，谓之禄之为养命之本，无禄则上下不食也。是上慢而贱下，岂能保佑其禄位？故曰无禄。主动而不静，室家孤独，病不久退，讼不久散，囚者出，逃者获。凡事宜先举，但举事不得下情，又主虚人不禄，有官罢职，轻者罚俸，重者削权。盖以上制也，臣子受灾。屈者难伸，对敌利客，讼宜先起，罪在后举之人，占病不利少者，天不佑，地不容。凡事动于外，起因男子，空室无人，老必孤独。臣子受殃，六亲死亡。彼此离散，客胜主负。经曰“无禄是上骄而下残。”
袁天罡曰：四上克下曰无禄课，神将俱吉，来意主分财异居。若神将凶，主骨肉分离。又名单羁课，必无妻妾，又无男儿，若遇吉将，乃尚可为，若末传得父母，可解此凶。
又曰：绝嗣无禄总名无路。盖日阴阳既相克制，不得其所依，不免投辰上二课，辰之阴阳又相克，则无所投之路，故总名曰无路课。统否之体，乃上下僭乱之课也。占曰：上克无禄，下贼无嗣，君臣悖义，父子分离，求谋不遂，动作忧疑。三传有救，方免灾危。如神将凶，则应否卦之三爻，有“包羞”之象也。要发用有救者，如用是水，末传是金，用是金，末传是土之类。此名救神 ，不可克初，又不可克末，欲断何人受灾，以发用之神看所属何六亲言之。
假令正月庚辰日辰时占，四下贼上，课名绝嗣课。以寅为用，将得白虎占妇人始于死亡，连及贵人争及财物而绝嗣也。
官午白
父丑贵
兄申青
白朱六阴
午亥戌卯
亥辰卯庚
子丑寅卯
亥    辰
戌    巳
酉申未午
假如六月癸丑日未时占，神后临丑，下贼上为用，是首制也。末传见河魁临亥，是尾制也。其神后受制，欲望功曹为子来救，又被地神是火去脱之，欲观从魁为母，又被天罡土压之，此天不容，地不载也。
兄子元
兄亥常
官戌白
常元常元
亥子亥子
子丑子癸
辰巳午未
卯    申
寅    酉
丑子亥戌
假如正月己巳日辰时占，四上克下，惟从魁加寅为涉害深为用，得六合将；中传天罡，将得太常；终得登明，将得螣蛇，主始因财物田宅，终有死丧惊恐，为无禄之象也。
子酉六
兄辰常
才亥螣
青贵六阴
未子酉寅
子巳寅己
子丑寅卯
亥    辰
戌    巳
酉申未午
残下课
日加辰而日克辰，或作上克或初因。残下不宜居上位，客胜难为作主人。倚傍他人威势重，却成事济荣其身。
日为尊长，临支而克支，残害无已。若又四上克下为用，主上无慈悲，卑小受剥，为客宜防外祸，恶人入宅，行人将至，夫害妇，婚姻不宜，虽不日加辰为用，而得上克下，亦是。
凌犯课
日克辰而下用残，辰克日而上克初，此等皆为凌犯课，二强相遇不相容。上凌下犯名悖逆，父子相猜君臣诬。用得官鬼灾尤重，下贼为亲克下疏。
日克辰乃上残下之象，而得下贼上为用；辰贼日乃下凌上之象，而得上克下为用，皆名凌犯课。主上凌下，下犯上，尊卑不分，故多弑夺篡夺之祸。若官鬼发用，灾祸之至，克下外事起，贼上内事起。
孤寡课
诗曰：若论孤辰课，四时辰上推。北方亥子丑，寅卯辰得孤。南方巳午未，申酉寡孤移。春东寅卯辰，孤在巳午悲。秋西申酉戌，亥子作孤推。父母分离散，夫妻有生离。忽然诸吉救，祸灭福相随。前课说孤辰，此法说寡宿。仿象孤辰推，依彼相驰逐。冬天酉戌临，发用无骨肉。夏天卯与辰，亲疏不和睦。秋天午未占，春亥子卜凶，吉与孤辰同，有救祸反福。
居天孤宿地孤辰，发用须依六甲辰。欲识空亡何日是，甲戌旬中用酉申。占人孤独离桑梓，财业虚声伴不亲。官位遇之须改动，出行谨防贼人侵。所问传事皆无实，卒病遭官必害身。
凡旬空遇四时孤辰寡宿发用，为孤寡课。盖六甲旬首后二位为空亡。如甲子旬空戌亥，阳日空戌，阴日空亥之类。春以巳为孤辰，丑为寡宿。夏以申为孤辰，辰为寡宿。秋以亥为孤辰，未为寡宿。冬以寅为孤辰，戌为寡宿。何以明之？盖冬令亥子丑水位，以金为父，绝在寅，故定为孤辰也。以火为妻，墓在戌，故以戌为寡宿也。此阴惆阴怅，犯之者必然孤寡也。
象曰：课入孤寡，其庆难久。名利未遂，胎孕虚有。婚遇断弦，财求空手。喜美荣华，吉祥解救。
如四时孤寡并旬空，为空孤空寡，日辰无气最忌，凶犯孤辰主父母灾，犯寡宿，主夫妻离散。
凡生我德神喜神生煞解神吉将空，吉为凶，当应恒上九“振恒，凶。”之象。若甲乙日戌旬占，忧功名；丙丁日忧妻财；或初传上下俱空，忆喜俱不成，托人多诈，谋望不成，近事出旬可图，远事经难时空，事亦难成；或传中空亡，为空亡折腰，主事中止，谋难就；或中末俱空，是移远就近，动中不动，寻近人而在近也。初中空，取末传，末传空，取初传，以不空者言其吉凶。若盗我克我，墓神及遥克日神，凶将，定凶变为吉。或值三奇六仪为救神，及遇太岁月建月将填实，为孤寡再醮，反祸为福，先破后成。日辰年命不论空亡，填实空者次之，时又次之。又有纯空反实，或运岁月日时冲起，为逢冲暗动，祸福皆成。当应恒“无咎”之象。
《金匮》云：孤寡者，谓前后不得相望，阴阳不得相合，如孤阳寡阴之义也。假令十月阳始萌于三阴之中，十一月阳始生于二阴之中，十二月阳始生于一阴之中，阳生阴降，皆有互变之理，至于寅卯三阳即出，三阴渐绝，所以冬因寅卯为孤，如男子之无妇也。至于酉戌三阴渐成，三阳已绝，所以冬用酉戌为寡，如女子之无夫也。此阴阳之道，不比诸煞之不经者。此课皆主孤独。若为今日空亡，则为孤寡，父子分离，夫妻失散，骨肉分散之象。
《龙辖经》云：占遇寡宿，懦居孤独。言四课阴阳中用起传送，遇寡宿，男子妇人皆合懦弱也。求寡宿法，甲子旬室壁，甲戌旬昴毕，甲申旬井鬼，甲午旬翼轸，甲辰旬房心，甲寅旬斗牛。
假令十二月乙丑日寅时占事，登明临丑，将元武，此为发用寡宿；中传从魁，将得天后；末传小吉，将得螣蛇，以此占人，始因亡盗，中连妇人而惊恐，后当孤独。
父亥元
官酉后
才未螣
后元常空
酉亥子寅
亥丑寅乙
卯辰巳午
寅    未
丑    申
子亥戌酉
又如乙巳日申时丑将占，寅为旬空会孤寡课，又为冬令孤辰。
兄寅阴
才未龙
父子贵
玄朱阴六
卯戌寅酉
戌巳酉乙
戌亥子丑
酉    寅
申    卯
未午巳辰
大抵发用天盘空亡，又合当季之寡宿，为寡宿课，主夫妻分散，男女孤单，妻妨妇，婚姻妨幼，女新病，新病久，久病死。凡用起地下空亡为孤辰，并当季之孤辰课，主父子相克，占人孤独，财物虚耗，无官改动，出入防盗。

龙战课
歌曰：日辰是卯酉，所临作用神，名为龙战课，进退事逡巡。父子难同室，夫妻亦不亲。分财争明外，偷盗在北邻。立秋乙卯日，辰时登明云。天罡临卯上，若用正合嗔。人命合卯酉，正是涉迷津。
又曰：龙战玄黄二八门，春生秋杀决于分。燕去燕归合离兆，雷收雷现见潜因。假如卯酉日占事，行年用起立斯辰。刑德二途俱合此，出南入北亦遭迍。行人进退多疑惑，兄弟乖张心不亲。
《金匮》云：卯之月，阳气南出，故万物生，阴气北入，故叠榆落。建酉之月，阳气北入，万物遭伤，阴气南出，以断其狱也。此时阴阳俱合于门，阴为刑主杀伤，阳为德主生。其象如二龙，一生一杀，相战，故曰龙战。人年立卯酉，卯酉日占事，用其卯酉是也。此时天地离散，欲行不行，欲止不止，家室人离，兄弟移居，相贪克战，老病者死，克妻相刑起迭，迁移不利，事无果决。
又曰：卯酉东西也，合者将离，成者将移，夫妻不同室，兄弟不同居，君臣不同道，朋友不相信也。
经曰：二八之门，用占俱起，欲行不得行，欲止不得止，人年立之，或分或异，刑德集俱会于门，天地分离，不可复合。盖二月建卯，出万物之门；八月建酉，入万物之门。占行人欲行不得行，欲止不得止，刑德俱合于门，出者切勿南，入者勿北；占人摇动不安；夫妻行年立之，室家离散；兄弟行年立之，争财异居；合者将离，居者将移。经曰：龙战改更，狐疑不定。
又曰：小人无况，年上卯酉，用居其门，龙战之兆，进退不能。盖二月建卯春分，万物立为至以象；八月建酉秋分，肃万物立象去以象。二月雷发声，龙现；八月雷收声，龙潜。以应会离隐之课。又二月万物生，主德，复有杀气盗行而榆荚落。八月秋分杀万物，主刑，复有德气盗施而荠麦生，故云刑德二途。此言卯酉日占课，用起卯酉，名龙战课。主身心疑惑，进寸退尺。又有卯酉之位，行年立其上，又发用加之，亦是此课，主行止不定，东西俱凶，南北上得吉将，南北亦吉。
孔明曰：凡卯酉日为用，又人年立卯酉，为龙战课。如卯日占课，遇卯为用，人年复立卯上云云。统离卦之体，乃门户不宁之课也。
象曰：合者将离，居者将徙。欲行不行，欲止不止。出路迍邅，求婚莫娶。胎孕不安，财物不聚。如传入主贼来必战，游神相加，游人不来，游神春子夏丑秋亥冬戌是也。求财不得，占官改动，或夫家行年立其上，室家离散。将得天后，事涉妇女；乘蛇虎玄龙，主惊恐；秋冬占必有死丧，家有重病无痊也。又主事无决断，进退犹豫，南北二方去则有祸，东西行或东西居者，其祸惨。纵有吉神将，不免其咎，当应离卦九三“大耋嗟，凶。”之象也。
假如正月丁卯日辰时占，男行年辛卯，二十六岁，河魁临卯为用，是为天门与用俱动，将得天后，事起妇人，传得天罡，必相欺，终末于螣蛇，后有惊恐。
诗曰：卯酉日辰年共立，与用相刑龙战时。事至飞离多撼动，进退行止不安居。官狱连疾如减，斯为缠绵不伸舒。
子戌后
兄巳空
官子螣
空后阴六
巳戌酉寅
戌卯寅丁
子丑寅卯
亥    辰
戌    巳
酉申未午
励德课
诗曰：天乙立二八，卯酉日月门。贵神当其上，励德课根基。六月甲子日，寅时得此门。辰午阳在后，申戌阴前存。小吏犯剥退，大吏位更尊。忽然申时莫，微服别一般。阴阳俱在后，君子赐珠因。小人逢此课，四大不能安。更攻蹉跎体，阴阳翻在前，君子灾迍闷，小人喜津津，
诗曰：励德阴阳何以分，卯酉将为日月门。天乙此时居上位，尊卑贵贱位各陈。阴妄立前阳处后，大吏升迁小吏迍。庶人身宅忧移动，魂梦匪安后土神。
孔明曰：凡天乙立卯酉，为励德课。盖卯酉为阴阳交易之位，贵人由之而迁。如日辰阴神在天乙前，贵人不得引从，则退阴，主小吏退剥。盖小人恃势，不知谨身修德则凶。若日辰阳神在天乙后，则贵人前引后从，则进阳，主君子进用。盖君子知机而能行仁布德，则吉。此天道祸善淫，奖励有德，故名励德课。利君子不利小人，统随之体，乃反覆不定之象也。
象曰：阳神前引，阴神后随。君子则吉，小人则危。阴神前立，阳神后居。小人得志，君子失机。
如阳则贵人接引，阴则贵人继之，阴在贵前，讼则卑幼遭责，阳则在贵后，灾则修德自愈。若贵立卯酉，阳前阴后，当应随之六三“随丈夫，失小子。”之象。若阴前阳后，当应随之六二“失丈夫”之凶象也。
《金匮经》云“日月之门，天乙临之，励德之名。”看阴阳将，君子荣迁，忌魁罡年凶。又忌远行，道路多盗，见元武、太阴多有暗昧者。阴者是日辰之阴，乃第二第四课，属卑，不合妄居贵人前，必黜退。阳者，是日辰之阳，乃第一第二课，属尊，不合居贵人后，必迁进。
又曰：天乙立二八之门，阴阳失德。卯春分，气交加，阴易其阳之气；酉秋分气，交加，阳易其阴之气。此二八之门，阴阳易位，贵神加之作发用，其贵亦因阴阳而迁易也。夫小吏乃食工之人也，若日辰之阴神俱在天乙前外之地，贵人不得引从，谓之贵退，故主小吏退剥；君子乃食禄之人也，若日辰之阳神俱在天乙内之地，而贵人前引，谓之贵进，故主君子迁进，小吏进必待其时，执而不知修省，惟落退，然后修省，君子退则卷而怀之，进则布德行仁，而愈加修省，故阴在前，阳在后，名励德课。亦主庶人居不安。
气以日月之门户，乃阴阳进退之路，利阳而不利阴也。其开阖无时，则利动而不利静也。公明之所，正大之域，则利公而不利私也。天乙贵人至尊，立于死生进退之位，有德者进之，无德者退之，甚至有恶者死之，且与君子同德，小人见之，自厌然退藏矣。夫贵人在前，而日辰之阳在贵人之后，是尊卑实位，在我有尊君退让之德，是有撝谦可敬者，则贵人必引而进之于正大光明之域。若小人居贵人之前，是妄自尊大，悖逆之祸至矣。何止于黜退乎？况小吏之位已满其限，安有不退？不但小吏无德而有犯上，又在极位，则贵人亦必退之矣。总之俱是欲有德者，方可居贵人二八之门，故课名励德，是奖励有德者，则必在所惩矣。占者遇之，君子吉小人凶，阴在贵前，则卑幼受责，阳在贵后，则病则修德自愈。
又曰：天乙后为门内，乃君子处事之所，小吏不得到之处也。若小吏犯罪方到此。如日辰阴阳俱在天乙后，为门之内，天命之义也。主君子迁官、小人伺候之所也。若日辰阴阳俱在天乙前，则贵人不得引从，名蹉跎课，亦不遇之义也。小人与君子同群，故小吏进职，君子退职。凡事自卑小处干则可，倘骤干尊大，则不可。主事体君子不安其居。
袁天罡曰：日辰阴阳在天乙后，名微服课。君子迁官，小吏退职，事体稍迟，大干则可，小干则不可。
诗曰：天乙来临二八门，日辰阴在门前奔。干阳支阳俱立后，励德之时难固存。上下动摇不安处。进退贵贱利为尊，有势求名利成就。亦须身足动迁行。
又曰：天乙来加二八门，日辰阴阳俱后存，此为卑微服事象，惟利阴私从贵人。更将天将来消息，在意推详次第分。
阴者，第二第四课也。阳者，第一第三课也。阴为卑，不可妄立贵人之前，必退黜也。阳为尊，不可居贵人之后，必迁进也。主庶人身宅忧疑，魂梦惊恐，宜祀土神，以二八为祭祀之月故也。如日辰阴阳俱在前，如贵人游行，皆前奔之象。此有蹉跎不遇之兆。君子闷，小人喜。若误便速望为之小吉，不然卑下处求望之事，亦小吉。若其人下贱当直之类，求之亦吉。或事体起于高大，即无成。
如正月辛亥日寅时占事，小吉临辛，天罡为阴临未，传送加亥，太乙为阴临申为用，天乙居胜光在酉上。小吉传送为日辰之阳神，居天乙后；天罡太乙为日辰之阴神，居天乙前；前为阴而居之，后为阴而阳居之，阴阳易位，不安其居，故有进阳抑阴也。
印巳螣
才寅勾
子亥白
螣阴朱后
巳申戌丑
申亥丑乙
寅卯辰巳
丑    午
子    未
亥戌酉申
赘婿课
欲知赘婿课，将身就妻家。辰往临其日，被克妄称邪。上下交相引，行年作爪牙。妇女带子嫁，次及后荣华。假令五月占，甲戌卯时加，辰来临日上，被克更无差。此课名赘婿，仔细自吁嗟。
赘婿日干遥克辰，辰来加日制其身。如男寄在妻家住，欲嫁携儿就适人。意欲所为他不肯，心怀屈抑未能伸。恰似舍儿来就位，作事由妻不在君。凶灾吉庆皆主内，即详天官决事因。
辰加日兮日克辰，辰受下克为初显。占人赘婿不由己，事系他人从外期。不是将身随母嫁，定因就聘他人妻。出入不快多牵制，总然力求亦虚信。
孔明曰：凡值日干克辰，辰又加日为用，名赘婿课。盖干为夫，辰为妻，干克皆为妻，此占婚姻及常占身命之事皆依此法。惟占嫁娶则不然，以动者为夫，属干，以静者为妻，守宅之义，属支。今支之静反来就干之动，如男赘于妻家，故曰赘婿，主兄弟不快，寓居他室，身不自由，统旅之卦，乃为客求财之课也。
占曰：屈意从人，多被牵制。胎孕迟延，行人淹滞。财名可成，病讼未济。用兵利客，先动胜计。如日德加辰，干克支，以上取下，男就于女，利尊长而不利卑幼，宜动而不宜静，用兵利为客，见阵利先动。若辰来加日，支就干克干，以小加长，女就于男，凌尊长而尊长不容，用兵利客反为主，他来干我，我能胜之，更遇白虎主杀伤，勾陈主争斗，朱雀主口舌，螣蛇主惊恐，或日用休囚，病人传染不离，则应旅九三“丧其僮仆”之象。遇天后恩泽，遇天乙主官长，遇六合主阴私，遇太常主酒食。及日用旺相，凡事谋为可就，则应旅之六二“得僮仆”之象也。
袁天罡曰：赘婿课主身寄居不得自专。若辰脱气必无正屋可居。若中末有救，兼行年有气，无刑害，有吉神良将，则为赘婿课当权格，所占不同。
假如甲戌日天魁临甲，乙未日小吉临乙，丙申日传送临酉。甲辰日天罡临甲，乙丑日大吉临乙。此皆辰加日为下克下，以此占吉凶，少将害老，室家相克，中外淫泆，内乱之道。臣谋其君，子谋其父，奴谋其主，但甲戌日天罡临甲，有争女子衣服事。甲戌日天罡临甲，有酒食言语相争事。癸巳日天乙临癸有争衣服事。己亥日登明临巳有女子惊逃事。丁酉日从魁临丁有分离事。壬午日胜光临壬有田宅相连相争事。戊子日神后临戌有子疾病就人财物事。丙子日传送临丙有言他人事。辛卯日太冲临辛有大器伤败事。一曰天魁加甲出行之人斗讼，小吉加乙忧女子酒食。太乙加癸女子争讼衣服事。登明加巳女子钱帛争竞事。从魁加丁有欲分异事。胜光加壬有讼田宅女子之喜及火惊事。神后加戊，女子病死淫泆，将得天后淫于亲戚事。
如二月甲戌日寅时占，主少将害老，室家相克，臣谋君，子欺父，奴谋主，内逢之道。
才戌六
子午白
兄寅后
后白白六
寅午午戌
午戌戌甲
丑寅卯辰
子    巳
亥    午
戌酉申未
甲辰日天罡临甲带六合，六合主衣服。春占木旺主少，土死主老，下克上主少怨老，辰主家室，干克主内乱相争。六合亦主妇女谋合之状。
才辰六
子午青
官申白
白青青六
申午午辰
午辰辰甲
未申酉戌
午    亥
巳    子
辰卯寅丑
己上二课案式，主有少犯老，又主有女子争竞衣服等事。
邵氏曰：辰加日被日与天将克，若传将不和，来意主因不见喜疑，动而又不由自己。若占囚系，终必出狱。若三传贵人居卯酉，必迁居。

赘婿当权格
赘婿若来临课象，中传末位得救神。行年有煞无刑克，却与吉神良将亲。此名赘婿当权课，为人谋事有权伦。虽然有事不干己，在我专恣有区分。大体不明而自得，与人干事最为精。若下自身多不济，纵得成时无益身。
右言赘婿不由己，见财求财见不遂。天官若也土神值，万般作事成淹滞。
赘婿当权格，将相青龙旺相，主有贵人酒食相迎，得太阴有阴私之事，得天后太常有亲属财物相通事，得朱雀勾陈有口舌斗讼，得螣蛇白虎有死亡惊恐之事。
假如十月甲戌日午时占事，甲遥克戌，戌为天魁，临甲，下贼上，彼此俱是日克，主不得自安，故名赘婿，主寄居携子行嫁，以身从人，不得自专。各以神将言其祸福。若见朱雀内相害，见白虎内相杀，见勾陈内相讼。又曰将得虎蛇勾主凶事迫抑，后阴武主阴私不明事迫抑。
无淫课
四课俱不备，其课号无淫。乙卯时加午，五月丑时临。阳神见天罡，太乙作阴神。日上无阳类，二女争男心。假令乙亥日二月巳时占。午为辰之阳，丑作午上兼。日阳还得亥，日阴无午添。此名为不备，双又男把妇缠。主有奸私事，逢时心不嫌。有救应血事，凶神刑狱淹。
男女不备号芜淫，阴阳奸邪有二心。二女争男男不足，二男争女女单阴。上之克下缘太过，反此诚为妇不仁。阳即不将阴处合，阴来阳处畏刑临。要知其例看正月，甲子时加卯课寻，申上天魁子传送，甲子将就子忧申，金近甲时魁必侵，干支上神交互见，则名夫妇失调琴。心怀内有私情切，甲子相生水合金。
才戌六
子午白
兄寅后
元青白六
辰申午戌
申子戌甲
丑寅卯辰
子    巳
亥    午
戌酉申未
传见阳神终不见阴神，曰无淫。
日辰上下交相克，三四阴阳不相得，此课立名为淫泆，则有奸淫内伏匿，事多乖违不相约。各有邪心相诡贼，一二人心恩不备。二相交战难任职，后合武阴用入传，奸淫内乱相侵逼。
凡四课不备，名曰无淫课。诸葛孔明曰：阳不与阴合，阴不与阳合，三言相传，如仿此为法，曰无淫，奸生其中。又曰：四课缺一，为不备；及日辰交互相克，为无淫课。又曰：上辰克辰辰克日。
邵氏曰：刚日从日上起一课，柔日从辰上起一课，凡见二阳一阴为阴不备，此二男争一女。若二阴一阳为阳不备，为二女争一男，及日辰交互相克，各不相生是也。阳不与阴合，阴不与阳亲，谓日为阳，辰为阴，辰上神克日上神，为阴不与阳亲；日上神克辰上神，为阳不与阴合。
《金匮经》曰：四课不备为无淫。若从日起第一课，阴不备占事多有失误。须知刚日先有日，日上起第一课；柔日先有辰，辰上起第一课。三言如往比尊者，言三传之神自比同类也。谓三金三木三火也，此言用河魁传出胜光，皆火类也。
此课主臣下奸邪，阳不备是列职之长，阴不备是有司之属；更夜神加临，决非中正之事。若有克制，则有救。其奸邪可隔，主夫妇各有私通，二情相背。贪淫无度，家门不正，事多淫乱，统小畜之体，乃琴瑟不调之课也。
传见阳神终，不见阴神也。阳多阴不备，事起男子；阴多阳不备，事起妇人。下克上责在女人。夹阳女争男，夹阴男争女，占他事不成，成亦破。盖不备课，事主不全耳。无淫课主阴私起祸。
象曰：阴阳不备，交克最嫌。名利碌碌，狱病淹延。阴微晴久，阳少雨添。行人未至，征战愁占。如阳不备，用兵利为主，贼不来。如阴不备，用兵利为客，贼来皆不战。凡得三课，又逢日辰交互相克，最凶，将凶尤甚。则应小畜九三爻“夫妻反目”之象。若课不备，无克亦不为凶，只是事有迟延，夫妇拆散，终复团圆，则应小畜二爻“牵复同心”之象也。
上克下，祸由男子；下克上，祸由女人。三传相得阳多，事起男子；三传而得阴多，事起女人。阳不备男不足，二女相争；阴不备，女不足，二男相争。此荒淫无度之象也。经曰：阴阳不备家丑陋。又曰：荒淫兮琴瑟不调，求谋不得病难痊，身物有缺。
假令十月甲子日午时占事，天魁临甲，传送临子，甲为阳，阳为夫，子为阴，阴为妇。甲欲从子，畏传送金，子欲从甲，畏河魁土，是为阳不与阴合，阴不与阴亲者。子内怀奸喜，欲传送相通，是妇有私情而欺其夫。发用天魁，中传得胜光，终于功曹，寅午戌火也，三辰三合，异姓各亲。三言比甲，夫有他意，以背其妇。上生下不顺，内外生奸。此占人内外皆不正矣，应妻与西南方人有私情。余仿此。
才戌六
子午白
兄寅后
元青白六
辰申午戌
申子戌甲
丑寅卯辰
子    巳
亥    午
戌酉申未
假令十月甲子日午时，即阳不与阴合二句之占，“三言相得，各往比尊”者，言三传之神自相比同类也。占人皆主淫邪之心事将危败也。
假如庚巳日申时，天罡加庚，神后加辰，天罡土神克神后水，亦是阳不与阴合，神后水畏天罡土，是阴不与阳亲，用起神后，传见申辰，是三言也。皆得其类，故比。此言阴阳不和，而用三传同类，内自相得，内将有私亲，有奸谋之意。盖神后既为天罡阴，又为起用，阳一神有二从，故知人有二心淫泆之意，言无淫此时御淫妇，必有祸起。
子子螣
兄申青
父辰元
青螣螣元
申子子辰
子辰辰庚
丑寅卯辰
子    巳
亥   午
戌酉申未
泆女课
初传见卯酉，六合天后来。末传二相应，泆人暗门开。天后入六合，妇人暗使媒。背夫欲逃走，从此降成灾。六合入天后，此是狡童排。男诱他人妇，商量走去来。二辰同一将，反覆二徘徊。尽意思量看，不觉笑颜开。
天后常为厌翳神，须知六合是私门。二将相传名泆女，夫妻失友毕情思。欲知男女须淫荡，更向传中辨将论。六合即为男诱女，天后女携男子奔。
天后六合在传中，更并卯酉为狡童。泆女阴私相诱逐，事多嫌疑有淫通。所作中末多狡诈，淫乱相欺心不公。纯阳除不备，家道不整私相通。
孔明曰：日出乎卯而奸盗所由入，日入于酉而奸盗所由出，此卯酉为私门，六合天后皆私淫之物也。六合主男，天后主女，此二物临于二八私门之上，为之泆女课。用起六合终于天后，为之狡獞课。狡者，狡猾也。獞者，童獞兽好淫也。用起天后，终于六合，谓之泆女课，主女随男也。皆主男女淫奔之象也。经曰：用起天后，中见六合，泆女之课，阴私频作，主有暗昧私情，淫乱不正之事。占者得之，宜善驭童仆，谨其出入，否则小人猖狂欺我，所不见不关有难言者。盖天后主妇女，女子不可倚门当户而立，其意必有私望耳。占家宅宜谨慎家门，以杜阴私之乱。如丙丁日六合为天后，则男诱女；壬癸日元武为天后则女诱男；故经曰：发传六合终传元武为狡童课，是元武亦主阴私窃奸拐之事。
袁天罡曰：泆女课与天后并，主男子遭杀，与地烦并，主女子遭杀；利私谋不利公干，访人不遂，捉贼难获；与三交会，浊滥淫泆，所私非止一处一人，不论在卯酉皆然。经曰：天后主厌翳六合为私门，若无逃女，必有淫妇，忌嫁娶婚配之事。或合后乘卯酉，或乘神入卯为淫泆课。
冲破课
孔明曰：凡日辰六冲神，加破为用，曰冲破课。冲者，动摇也。初虽有得，后必有倾覆。如子午冲相加，主道路驰逐，男女争斗变动。卯酉冲主门户相冲，或改移，或逃亡失脱，外人淫乱奸私。寅申冲主人鬼相伤，夫妇异心。巳亥冲主人事反覆无实，重求轻得。丑未冲主兄弟兴替相衰，谋心不同，干事不遂。辰戌冲主奴婢离异，贵贱不明，不义之事。
破者，解散也。主事更动，中有多辍。若午破酉，酉破子，主门户破败，阴小灾病。辰破丑，主丘墓寺观破损。戌破未主先破后刑。亥破寅，申破巳，主先破后合。盖冲主反覆，破主损害，冲破合一，乃雪上加霜之象。
天禄秘典大六壬灵觉经神课卷之三终
家藏大六壬灵觉经卷四目录
迍福 二烦 九丑 三阴 天寇 天祸 天狱 天网 死奇 魄化 殃咎 灾厄 鬼墓 六纯 四逆 鬼呼 死绝
天禄秘典大六壬灵觉经神课卷之四
凶  咎  门
迍福课 八迍课 五福课
正月癸酉日，午时亥加午甲子旬。小吉临功曹，为囚四土中。此之为墓气，是为第一迍；旺气之所聚，是为第二迍；丘墓怕木位，此为第三迍；朱雀与刑合，算来是五迍；中传子临未，名为第六迍；星传虚宿同宿，是在七迍；胜光临癸位，下克是八迍；此名八迍课，凶咎不可论。
官未朱
兄子白
才巳贵
朱元空螣
未寅亥午
寅酉午癸
戌亥子丑
酉    寅
申    卯
未午巳辰
用死终生为一福，子母相生二福。天乙为用为三福，用得救神解祸冤。德临日为五福，五福兼全福禄宽。八迍五福详凶吉，以意推之无定神。欲别凶吉微有力，不为八五是详文。冲克休囚刑墓杀，恶将都看有几迍。旺相相生吉神救，又视福之多寡均。福力均时灾渐退，病瘥遭官理自伸。用起死囚旺相券，俯见其仇仰见丘。初传克贼终无救，凶将恶神日辰头。中末得凶而自战，时贼行年八迍愁。事无大小皆不泰，出入迍遭是滞留。所作百事皆不可，居行必有大殃仇。
五福起生处，旺相为一福。子母相生处，便为第二福。用传是天乙，吉将第三福。天乙亥子水，三宿为四福。发福戊寄丙，中传是五福。癸日利于未，中用功曹复。此之为成例，故名曰五福。
孔明曰：八迍者，加死气为用，旺相所胜，俯仰丘仇，带凶将刑害，传逢坟墓，下贼上，杀临日辰相克，为八迍课。用起初死终旺，子母相生，始凶终吉，年神制初，旺相临日，为五福课。此八凶为迍，五吉为福，故曰迍福课。
又曰：时令死气发用，为一迍；下为旺气所胜，为二迍；上见丘墓，为三迍；见囚克，为四迍；乘凶将，为五迍；刑害为凶星，其主死亡，为六迍；下贼上，为七迍；凶神临日辰，为八迍。
一曰用得死气，二曰为旺相所胜，三曰仰见其丘，四曰用得凶将，五曰刑与刑合，六曰传得下贼，七曰星得凶宿，八曰凶将临日辰。
若用起死气，末传旺相，为一福。子逢母凶，带德神救解，为二福。始虽凶将，终有吉将，为三阳。初传贼日，末传为克制，为四福。日辰有吉将临，为五福。
又曰：一用始终旺，二曰子母相生，三曰始凶终吉，四曰用得生救，五曰德神临日。
经曰：八迍课大凶，应屯卦“泣血涟茹”之象。如得五福，则先凶后吉，统屯之体，乃雷雨解灾之课也。
象曰：八迍并用，忧患将至，得病倾危，遭官坐死，营干不成，举动殃累，五福相逢，变忧为喜。
外有八迍变五福格，主先忧后喜始难终易，应屯卦初九“居贞”之象也。
假令正月癸酉日午时占，四课阴阳见小吉临寅与日比为用，春占土死，用得死气，为一迍；未加寅被木旺相胜，为二迍；木墓在未，仰见其丘，未土畏木，为俯见其仇，为三迍四迍；将得朱雀与刑合，为五迍；中传神后临未，下贼上，乘白虎，为六迍；子有虚宿，主坟墓哭泣之事，白虎与坟墓哭泣相并，为七迍；癸上见螣蛇，酉上见元武，皆凶将，为八迍。
官未朱
兄子白
才巳贵
朱元空螣
未寅亥午
寅酉午癸
戌亥子丑
酉    寅
申    卯
未午巳辰
又如正癸酉日午时占，用未，终见太乙，火神乘相气，为一福；始终相生，有子母之义，为二福；用起朱雀，终见天乙，为三福；以火临水，得将天乙为救，为四福。癸德在戊，巳中有戊加日，为五福。
天地烦课一曰二烦课
日宿加四仲，发用在其中。斗系丑兼未，天烦课本宫。愆招男子罪，如何走西东。兵甲将诛戳，加刑命必终。月宿加四仲，地烦发用名，天罡临丑未，女子血光惊。产妇多忧惧，胎成子不成。传中虽有救，父子泪淋淋。
日月宿行临四仲，此课名为天地烦。又被罡星加丑未，复以兼称为杜传。男行抵日女冲月，举事灾殃为汝言。祸散更生欢复恐，仇人和了又成冤。弦望晦朔天烦合，男犯刑伤被吏缠。子午卯酉地烦会，女主血流迍又邅。神临四仲虽天烦，斗系丑未丈夫愆。月宿临仲名地烦，斗系丑未女人颠。日宿月宿俱临仲，斗系丑未为妄传。地烦金气为凶咎，不独妇人忧产厄，男儿亦自惧争喧。此时课传名杜塞，无门无户鬼相逢。天意为灾不可避，惟宜谨守把门关。
孔明曰：凡四仲遇四正及四平日，占得日月宿加四仲，斗罡系丑未，为二烦课。四仲者，子午卯酉也；宿者，躔宫神也。正月起亥，逆行十二宫神也。月宿者，太阴躔宫神也。正月起虚逆行十二神也。正月初一日移一宿，逐二十八宿，遇奎张井室氐斗宿，重留一算，数尽月宿住处，为太阴所在宫神，更详七政历细度为准。斗罡者，辰也；四正者，朔望弦晦也。初一日为朔，八日为上弦，十五日为望，二十三日为下弦，月终为晦；四平者，即四仲也，子平卯，卯平午，午平酉，酉平子也。如日月经仲宿度数，多有稽留，及天罡凶神交系丑未，贵人不得理事，则三光不明，德气在内，刑气在外，此二者天地烦相并之，故名之。
又曰：日宿加仲为天烦，月宿 加仲为地烦；日宿者，天将也；月宿者，太阴行度是也，正月起室，二月起奎，三月胃，四月结，五月参，六月魁，七月张，八月轸，九月氐，十月心，十一月斗，十二月虚。如正月十五占，从室宿数起，值奎井张重算，得张宿加四仲，即名地烦课。
《金匮》云：子午卯酉为四极，其四极之辰，每多一宿度数，日月到此未免杜塞，留久而后出其宫。丑未十干贵人之首也，天罡者凶神也，若系之故贵人不得理事，故名二烦。
经曰：若见地烦，无天烦，日月异宫，不在一处，其弦望二日，是仲在上发用，方可言烦。夫天覆于上，地载于下，人住于中，故为三才，人受天地覆载以生者也。烦者，乱也，厌憎之意，天烦为天厌憎而不知。盖地烦如地厌憎之而不知，载之地即如此，人将何求哉？
占者得此，主家有灾祸，统明夷之体，乃荆棘满途之课也。象曰：男遇天烦，命遭刑戮；女遭地烦，身受荼毒；征占伤亡，疚病号哭；刑狱徒流，胎孕不育。
经曰：日月二宿若加在仲，天烦之课，男人无用；罡入丑未地烦之课，立命当之，伤残淫佚。
又曰：得天烦者，百事未遂，当见讼狱，又本命在四季上，四仲在本命上，大凶，纵有吉将在传，亦不可免。男行年抵日宿，主被吏执；天地烦并，男女俱有患难。春夏可生，秋冬必死，当此之时，利居家，不利出行及干求举事。凡有谋为造作，决招凶祸，则应明夷卦上六“后入于地，失明。”之象也。
又曰：天烦主男人犯法而死，刀兵血光，兵刃诛戮，纵有解救，亦作徒配；地烦女子血光产厄，或犯法而死，春夏天烦灾罪立生，秋冬则死。卯午，春夏也；酉子，秋冬也。若日月临四仲，天罡不系丑未，名杜传，利居家不利远行。凡举皆凶，若与三交、龙战并，其凶尤甚。
假如九月初一丙午日午时卯将占，寅命，行年在午，月将为日宿，躔氐二度，月宿躔氐五度，日月俱在卯宫，加午为仲，辰为斗罡，临未二者为天地烦课。
官亥贵
才申元
兄巳空
螣勾贵六
子卯亥寅
卯午寅丙
寅卯辰巳
丑    午
子    未
亥戌酉申
假如三月十五日己卯子时酉将占，男命，行年在子，月宿是酉，加子为加仲，罡加未为地烦课。又女命行年在午，月宿卯临午为加仲，罡加未为地烦课。
才子勾
子酉螣
印午阴
螣勾青常
酉子丑辰
子卯辰己
寅卯辰巳
丑    午
子    未
亥戌酉申
假如六月壬子日卯时午将，胜光临卯，日遥克神为用，日月宿俱临午加卯，斗加丑，晦朔弦望为四正，男行年抵日，主被吏执，子午卯酉为四仲；女行年抵月宿，主被盗贼。一云男行年忌宿；女行年忌抵月宿。一云日宿加卯午，为春夏天烦；加酉子为秋冬天烦，男人忌之；月宿加卯午为春夏地烦；加酉子为秋冬地烦，女人忌之。
九丑课
四辰临五日，九丑恶声名，大吉时加仲，天灾莫举兵。远行人必死，嫁娶起哀声，修造妨家长，迁移人口惊，葬埋绝后裔，买卖不顺成。大小二时并，凶神生四平，三年与三月，不出大凶星。乙戊己辛壬，四仲上加临。大吉与支干，九丑不堪论。
《协记辨方?奏议》：九丑本于壬遁，其法以乙卯、己卯、辛 卯、乙酉、己酉、辛酉、戊午、戊子、壬午、壬子十日，丑临于支上，则其时为九丑课。推其理，以此十课魁罡及日干皆落败地，故谓之丑。乙己辛壬戊五日干加子午卯酉四支，共为九，故曰九丑。
乙戊己辛壬五日，四仲相并九丑神。大吉临其干支上，值此凶灾将入人。大小二时相济会，刚日男凶柔女迍。重阳害父阴害母，测其天官决事因。不但纳妻并嫁女，最忌行游及出军。日干乙戊己辛壬，子午卯酉支来寻，大吉还加日辰上，四仲加时九丑淫。秽恶声闻为不肖，百体杂乱家阴沈。月建大时来入课，必有丧祸哭呻吟。
经曰：大吉乘乙戊己辛壬之日，配子午卯酉之神，是谓天地之道归殃九丑，谓五干四神合为九也。大吉乃天帝之大杀，居其上行其杀，故曰丑。四仲之日时加四仲，在吉临日辰，举百事大凶。大吉加日害长，加辰害幼，刚日害男，柔日害女。在日阳伤夫，在月阴伤妇，重阴害母，重阳害父。天乙前为阳，天乙后为阴，日辰皆在天乙前为重阳，日辰皆在天乙后为重阴。以四时为旺相期三年，囚死期三月。以大吉并将言其形状，四辰与天将大吉与凶并，如加九者大凶，祸重至，必有刑戳、死亡、流血千里，万无全者。经言“乙者，雷霆之始；戊己，北辰下降之日；辛乃秋金，断刑之日；壬乃三光所不照之日。四仲之日，万物存亡所系，子午为易气，子为冬至，阳气所生，以阳易其阴之气；午为夏至，阴气始生，以阴易其阳之气。卯乃春分气交，阳盛阴绝；酉乃秋分气交，阴盛阳绝。大吉乃日月五星所始也，故合则为害，即乙卯、乙酉、己卯、己酉、辛卯、辛酉、戊子、戊午、壬子、壬午十日是也。
孔明曰：天地之道，赏善罚恶，故以九丑之归，四时成功，诸神奏书，集会明堂，以考生杀，建丑之九。大吉为众会之首，更兼大小二时在四仲之时，与日辰俱会，则主杀伤悖逆之祸。
如二月壬子日酉时，大吉临子，刚日当杀长男，期六月戊辰、戊戌、己丑、己未日应，所以然者，壬子恶土，故寺月之日期之。四土月十二月时加四仲，亦是大吉加子，此谓加阳神，男人主之。二月大吉在子，春日土死，此为大凶，决知所主，以大吉所得将言之，太常并，定主父无，鬼神为败；螣蛇并为惊死；朱雀并主祠寺烧死；六合并主女子淫佚；勾陈并主路斗死；青龙并主领会酒食财钱死；天乙并与贵人同贵死；天后并主妇人怀他人子死；玄武并主盗贼诈为败。
如十一月乙卯日辰时，大吉加乙为用，将得螣蛇，忧妇女争田宅，长女主之。又如戊子日卯时，大吉加子阴，功曹为用，大吉虽不为用，亦名九丑，少男主之。大吉课家冢动。如四仲占，丑临日辰，加四仲时发用，亦为九丑课。夫丑纽也，岁终物欲归而未舒，尚纽也。占事多凶，统小过之体，乃上迍邅之课也。
象曰：刚日男凶，柔日女凶，重阳害父，重阴害母，婚姻有灾，造葬无补，诸事难为，徒劳辛苦。此时不可举兵、远行、移徒、嫁娶、造葬、求谋，百事灾祸，更与大小时并，祸不出月。或神将吉灭凶神将，一切事皆不可就，且多凶咎，应小过上六“灾眚”之凶。
如二月乙卯日子时占，大吉临卯，下克上为用，时加四仲，大吉乘白虎带死气而临旺乡，在小时杀上，以此占人，有暴死，三年与三月者，四仲每隔三辰也。

三阴课
课名号三阴，灾患叠来侵。天乙逆行治，丘墓加日辰。用爻值囚死，上下相克刑。贼来贼年上，是课名三阴。
天乙逆行为不顺，元白二神日前立。用终囚死又相克，贼行年凶必残破。三阴任如能施作，课主精神入墓间。百事总乖家业散，纵使登科位不迁。
正时克年天乙逆，元武白虎加日辰。初传更往克末传，或终囚死又克贼。此曰三阴事不明，阴暗灾危事非一。居官之人年入墓，纵得为官不迁职。
天乙逆行，三五加日辰，一阴也；用终囚死，上下相克，二阴也；时克行年，三阴也。斗月照今日之本，为殃；用在其中，名曰重阴，一曰凡天乙逆行，日辰在后，用起囚死，将乘玄虎，时克行年，阴气不利三也。此三者，主暗昧阴危，故名三阴。
一曰天乙逆治，日辰在后立，白虎居前，是名三阴。占者得此，凡谋不通，多有悔滞，统中孚之体，乃群阴党恶之课也。
象曰：动作困苦，百事沉沦，见官屈伏，占病多迍，士忧禄位，男亡婚姻，求财破散，孕主女娠。又主终日祸患困穷，系者虽解身属灾，病者虽起精魂入棺，居家理耗破败忧愁，万事大凶，所谓入九地之下。夫三阴者，如日辰三传始终囚死，带墓鬼克行年，最凶，主公私事皆不成，或丧魄、五鬼、伏殃诸煞并临，祸尤甚丧魄正月起未，逆行四季。游魂天鬼伏殃正杀，正月起亥顺行十二辰。此诸煞有一并临日辰年命者，占病必死，行兵多败，谋为反覆。
占家宅
主破财人离，百事凶殃，则应中孚六三“得敌，或鼓或罢”之凶象。若六处有救解，末传旺相，主败中反成，始则凶。
假令三十四岁，行年立亥。七月乙亥日丑时，小吉临卯为用，乙木入墓中得又带死气，丑时克行年是也。未加卯为初传，发用之神囚死，日未为墓中传，又是死气，丑时又克行年，亥水天乙又逆行，故名三阴。
才未后
印亥六
兄卯白
后白勾贵
未卯子申
卯亥申乙
酉戌亥子
申    丑
未    寅
午巳辰卯
    天寇课
分至四神前，蟾光月正临。名为天寇课，百祸皆来侵。君臣无义合，夫妻有离心。传中虽有救，父子泪淋淋。
阴阳生煞言分至，前之一日是离神，假令春分今日卯，离神昨日是居寅。占时月宿在寅上，详其多少患灾殃。八月积阴为杀气，离上逢之天寇逆。岂但行人去遭劫，所事修营害及身。分至之神月宿度，来加作支今日辰。天寇必因神愿动，事无多至患败群。资财耗散皆凶恶，故宜守旧勿逡巡。
孔明曰：四离日者，春分秋分冬至夏至各前一日是也。春分，阴气在卯，盗杀百草，荠麦死；秋分阳气在酉，秋主刑煞而有秋华之美；冬至阳气在子，万物蛰藏，荠麦之类冬至始生，皆非正气，故曰寇。加以月宿乃积阴之精，主刑杀暗昧，与四离之日盯临，而加于日辰及发用者，其祸之惨胜于寇盗之劫掠矣，岂但窃取乎？
又按：《金匮》云：二月春分，阳气始出，先一日谓之阴离；八月秋分，阴气始出，先一日谓之阳离；冬至阳气始至，先一日谓之阴离；夏至阴气始生，先一日谓之阳离。
假令寅日春分，先一日丑，丑便为春分之离神，此离神之上见月宿加之作发用，故名天寇。盖月者积阴之精，其气主刑主盗贼，离为阴阳衰盛之地，未离而月宿加之，未为无凶，即离而蟾光照之，不免有盗。经曰：四离之神望见月，是谓不祥，不祥灾多，天寇所遇主有寇盗暴至，不出日中，亦不可远行，必逢盗贼，却死道路，又主事破坏，多值乱离，统蹇之体，乃时事多艰辛之课也。
象曰：阴阳分离，气不得反，盗贼恣生，军兵惰懒，病者即亡，孕者当产，出路死伤，婚姻拆散。如月宿加离神发用，祸事尤速。若乘元武作游都盗神，定主盗贼来，必战，或乘白虎作鬼劫，为真天寇，其凶尤甚。如年命见月宿加离神，主己身欲为盗来问也。如是真天寇，则不可出行及市贾，主劫盗丧亡，百事不遂，应蹇卦九三曰“往蹇，来连。”之凶。或月宿值太阳，谓之日月交明，主盗贼败露，为败寇课。当应蹇卦之上六，曰“往蹇来硕，利见大人，以济蹇”之象也。
袁天罡曰：天寇课，在家吉，出外凶，占孕主女，占产子母分离，占婚不成，离神见月，病主死，天寇临身，出行逢盗，谋望无成。如月宿乘元白勾，或作游都，或作月内之死气，主死于非命。
如二月五日春分是卯，前一日是寅。二月四日是丙寅卯时占课，倍正月得二加四，更添一日，得七数，以室顺到七个星宿，得酉毕宿在酉发用，或将加卯时，室上得酉，见月宿加四离日，名天寇。
二月五日春分卯，先一日是四日是丙寅，为春分前一日，系四离日，卯时占课，以月将戌加卯时数去，以室为亥宫星首，亥属天门，故以亥宫室星为法。
子丑寅卯
亥  正 辰
戌    巳
酉申未午

丑寅卯辰
子    巳
亥    午
戌酉申未
月宿者，乃子午卯酉宫之四月宿也。法以室宿加占时上，详其倍上之月为数，再加四离日数，又添一日为数，共凑多少，即数多少星宿至何宫辰，看四离日所加之辰，有四月宿者，即天寇也。
天祸课
四立干神上，分明未日临。此名天祸课，乖觉更相侵。火动烧人死，水临劫盗侵。木囚梁屋折，土动重悬檩。金则兵戈乱，闹处主衰声。
四立日占为百事，切忌干临四绝辰。此名曰为天祸课，殃咎之灾四立旬。今日立春当乙酉，昨暮穹各是甲申，假令乙酉戌时课，乙将临申害凌人。欲知祸患缘何起，以将推之决事因。白虎死亡元武赋，官追朱雀闹勾陈。天官凡事主欺诈，可依此法立灾迍。四立七日干属阳，加往昨日干欲亡。此名天祸多凶恶，祸起多因庙废伤。不出一节事必至，定见家亡后死丧。
孔明曰：四立前一日为死绝，立春日少阳气始，立夏日太阳气始立，秋日少阴气始，立冬日太阴气始立。春日水绝，立夏日木绝，立秋日火绝，立冬日金绝，时变四始，以先一日相临悲哀，相去决绝，故曰四绝。如辛亥日立克，先之一日庚戌，月将临庚是也，故曰天祸。得此日而临之，万事莫为。一曰凡四立日占得今日干支临昨日干支，或昨日干支临今日干支，为天祸课。又四立日干支神加绝神干支，或绝神干支加四立干支神。此四时之气德绝用刑，如天刑时灾，人受其祸，故名天祸。
《金匮》云：四立之日，五行正旺，立前一辰，其德既绝。如今日立春，是甲申，前一日是癸未，便为绝神。如绝神临今日发用，则为天祸课。
邵氏曰：四立干支忌加时，曰天祸，将来殃凶必极。如今日癸亥，后一日甲子，甲加癸上，亦是天祸，定主血伤，祸不出一节，四十五日内也。主暴祸在门，流血。至临官不失其时，女子逆生，月神正立，其祸愈速月生者，月将也。又主暴死道路，不出月中，占者动有凶咎，不可妄为。统大过之体，乃嫩草遭霜之课。
象曰：以新易旧，天有灾咎。事莫乱为，身宜谨守。战斗流血，葬丧凶祸。出行死亡，干谒空走。如四立日是金，前一日是火神，相加又发用，占者主火灾，或雷震天灾。水主水灾，或盗贼淫乱。木主屋梁折。金主戈兵战斗。土主土瘟，或墙壁陷塌，主官司阴暗，遭罪而死。更乘白虎，主死丧；元武主失脱；朱雀主口舌；勾陈主争斗；带德煞必有不意之殃，不出九十日也。或四立日值朔望先一日，月穷为四废，并此四绝之日，止望见月宿，其凶尤甚。当此之时，不可出行造作等事，犯者大凶，当应大过九三“栋桡，凶。”之象也。一年之间只有四课。
假令日立干神发用，亦谓之天祸课。今日干临昨日干，为绝神，祸不出户。如甲日立春，前一日癸，甲日占，甲上见丑是绝神；庚日立夏，前一日己未，庚日占，庚上见未是也。余例推。
甲日立春，前一日癸，甲占甲上是丑，是绝神，丑好癸，癸为绝神也。庚日立夏，前一日己未，庚日占庚上见未是也，未为绝神。
辰巳午未
卯    申
寅    酉
丑子亥戌

辰巳午未
卯    申
寅    酉
丑子亥戌
天狱课
欲知天狱格，发用死囚神。斗系加日本，相临犯法人。传中灾劫煞，刑害转生嗔。正墓加同类，灾迷受祸深。
占课用神当死囚，仰见其丘俯见仇，更值斗罡加日本。四凶天狱是其由。正月乙酉午时课，小吉临寅故曰丘。春占土死未为墓，土畏于寅又是仇。乙木生亥将为木，斗系当为父母忧。临仲己身兄弟患，加季儿孙妻妾愁。登明小吉例推定，如火如木忌逢秋。行人不可此时出，有事莫为则免忧。天狱贵人临戌辰，日辰斗上得子孙，德神吉德乘良将，天狱清平可释迍。厄难之中逢解救，官讼无凶主鬼神。用起死囚当亡日，中传日上旺墓生。天狱外忧凶祸发，多忧动土及登程。狱讼疾病有神责，若见丘仇更可惊。生为父母墓卑下，旺是自身及弟兄。要使天将断其事，所作百事总无成。
孔明曰：囚死墓神发用者，为天狱，主死丧囚系之事。囚者，时令囚气也。墓者，日之暗库也。我克者为死，克我者为囚，囚死发用，又斗加日本。斗者，天罡也。日本者，长生位也。罡压日本，则失其所生，故有囚禁之灾。若日本不犯斗而生旺，虽囚死可解。若斗系日本，中末再遇灾劫刑害，则真天狱，乃致死之地也。占者忧患相仍难解，统噬嗑之体，萎靡不振之课也。
象曰：日月迍邅，刑狱之愆。犯法难解，染病未痊。出门凶也，谋事徒然。兵家大忌，出军祸缠。如用神囚死，俯仰丘仇，斗系日本，又带刑煞灾劫，虽有青龙，莫能救止；或为魄化、死奇，系日本凶祸尤速，不可出行及造作，百事皆凶，应噬嗑卦上九曰“何校灭耳”，凶之甚也。然辰为天罡，戌为地网，若囚罪入狱，喜见贵人临辰戌，有贵人审狱录囚之义。兼日辰行年得生气、子孙、德合、解神加之，为天狱清平课，危中有救，忧中有喜，官讼理，贼围可解，噬嗑卦九四曰“得金矢”之吉也。若魄化为用神，死囚系日本，凶倍于天狱，为之绞斩卦，大凶，占贼不来，被围无救，人在狱中必死。
袁天罡曰：天狱课，公用则惊忧生，私用则丧乱至。虽天之灵祗，地之岳渎，无不惟惧此，而况人乎？若带劫杀刑害，刑年命，无救则不能久居人世矣。如得贵人、龙、常，来意主望天恩赦宥也。

天网课
时辰俱克日，万祸竞相逢。事及因争斗，人伤祸必从。传中灾劫杀，犯法的难容。旺相凌囚死，迍有数千章。乙酉六月课，同时第二人。颠狂偏僻害，免得法伤凶。管钥论孤寡，相逢灾更浓。
用起并辰同克日，四张天网有灾临。庚辛占值日中课，火作初传火克金。甲乙申时得传送，他皆仿此例推寻。问其忧事缘何发，消息天官服众心。时辰及用俱克日，课为天网四张名。动多抵障不通泰，斗争鬼贼相交迎。必有官灾刑狱事，凶恶相传祸患并。天网却逢中末救，日上之神克初传。二处有一逢良将，此为天网解网篇。先凶后吉终凶猛。不须忧患不为僭，囚系囚空逢天赦，疾病须遭太乙丹。天网课中有胜光，逃盗原来在目前。
《金匮》经曰：凡事原始可以要终，时为目前，用为事初，二处既为日鬼，则主至近之处，先有阻。其像有天网之在头，不能踊跃而去。与日前一辰之网，辰为天之网戌为地之网不同，所主与天狱、死奇一致，死亡尤甚。传见灾劫，为之入网，凶祸难脱，旺相凌囚死，为之天网四张，万物尽伤，占贼不来，不利先举，解围难出，占讼入狱，时克日，孕产损子，求望难成。
孔明曰：时克其日，用又助之，所治之事，上下为忧，神将内战，天网四张，如今日甲乙时加庚辛，是时克日也。若用起又是传送，从魁又克甲乙木，是用去助时，得克日也。神将内战者，申酉上见龙合也。故凶祸难救，凡事不能踊跃，登高致远，统蒙之体，乃罗网在头之课也。
先凶有救，后获吉祥。如占时及用神俱克日干，并天网煞正月起亥，逆地四孟。及天刑煞，或天网地网入传，多凶愈甚。主官灾口舌难消，出军被围难出，则应蒙卦六四“困蒙，吝。”之占，若末传及年命有救神，克初传为解网课，反凶为吉，应蒙卦二爻“子克家”之吉占也。
歌曰：天网却逢中末救，日上之神克初传。三处有逢良将者，名为解网不为愁。君子得之宜谨言、节事、屈己、敛意，始免其咎，苟为不然。如鸟之投网，必遭折羽亡身之殃。
袁天罡曰：正时及用神克日，下克上神，谓之天网。若阴龙合入传，来意主捕盗。若中传克末，和占来杀贼。
《玉关歌》曰：天网时用来阳，死亡凑集必颠狂。言用神克日时又助之，惟利捕盗、行刑，若中末传见财，主捕盗有财。
天罗地网课
日辰前一天罗杀，对冲名为地网神。发用行年支干上，官灾病厄是其迍，朱雀吏追白虎病，螣蛇主怪梦惊人。从魁发用殃方甚，天魁临干祸不移。
孔明曰：凡日辰前一辰为天罗，对冲为地网，并行年日辰发用，为罗网课。遇丁马主官灾疾病，更以神将言之，以天罗课同断。
死奇课
式家死奇课，天罡日月轮。死亡推斗下，忧患月中陈。日至能除祸，诸家课备均。所生为父母，同类兄弟亲。墓处为妻妾，三奇谁苦辛。斗临遭死损，月至忧更频。日到深殃散，思量课有神。
天有三奇日月星，日为福德月为刑。星为死奇为死系，更互加之各有灵。加孟所生忧父母，临仲为身及兄弟。季上见之妻与子，看其藏否与谁并。日主旬中辰月里，岁上一年之内。星月独临当子患，其中日照免灾殃。
孔明曰：三奇者，日月星也。日为福德奇，日出则奸盗止，鬼神潜，恶兽伏，病者开口。月为刑奇，盖月夜则奸盗横行，鬼寇从生，恶兽不伏，病者多剧。星为死奇，谓北斗之光，不及日月之耀。处暗之中，奸盗邪鬼恶物为害，故曰死奇课。如今日甲子斗加寅，是孟，忧父母；加午仲，忧兄弟；加戌季，忧妻子奴婢。虽星奇主死，月奇主患。若日辰太岁上，或有日奇，则星月不能为殃。盖日出则星月没故也。日奇者，日宿也。月奇者，月宿也。如二烦课，加日则吉凶在旬内，奇加辰则吉凶在月内，加太岁则去吉凶在今年内。又曰：斗罡系日辰阴阳发用，为死奇课，斗罡者，凶恶之神，贵人不临之地，所指者殃。如罡加四课之神，决主死亡奇怪之事。月星虽为死奇，但为刑未甚，特主疾病忧患而已。日奇为福德，主奸盗屏息，反凶为吉。统未济之体，忧中望喜之课也。
象曰：辰为天罡，刑狱之曜。疾病死期，征伐凶兆。论讼被囚，干贵失靠。婚嫁出行，祸福自招。如罡带日鬼、日墓、灾煞、劫煞相并克及乘白虎，为死亡之兆，大凶。更乘岁月之上，为三奇死课，其祸尤甚。经云：“三者尽伤，岁必受殃。”当应未济卦初六“濡尾”之凶象也。若斗旺相德合相生，遇吉将，或六处有克冲救神，及有日奇反吉，更辰为月将，尤美，为死奇回生课，除祸为福，应未济卦六五爻“有孕”吉之象也。经曰：“三者太阳，岁中无殃。”又曰：“死奇主五官无主，四大不收。云为措置，多恐亡失，有类行尸也。”
星月临日，凶在一旬；星月临辰，凶在一月；星月临岁，凶在一岁；若日辰太岁上见日奇，则救之。如五月初八甲子寅时，天罡加亥，忧父母。月守元，此为星月二奇皆系日本，为大凶也。却得太阳在井临甲者，倾危矣。
魄化课
死囚为白虎，来临日用中。魄化魂销散，亡神病者愁。行年同一位，患者命难留。细言看年月，凶神祸病由。
白虎西方性属金，性硬刑杀忌加临。若与死神相合并，日辰年上见灾侵。值此课名为化魄，假若无病亦昏沉。二月寅时甲戌日，胜光为虎是真阴。死神正巳二居午，只怕相乘作害深。六月未时壬戌课，天魁为虎又加壬。六月死神未临戌，下迫行年依此寻。贼上为内下为外，阳为男子女为阴。行年若值魁罡上，身须逢害必灾迍。魄化贵人为鬼门，日辰年上吉神存。白虎更受诸处制，此为魄化得归魂。事主先难而后易，须图终吉勿忧心。举尸入棺还再活，刀临头上亦无痕。白虎乘神入墓中，墓加神宅亦难容。或乘月厌加年命，魄化魂归事休凶。
《金匮》云“白虎并死神，上迫日辰为魄化课。病主死亡，常人得之，官司血光。”盖白虎乃凶恶之将，若乘旺则自贪其旺，不能为害。如值死囚，又并死神死气，即是饿虎，定主伤人。如人魄受化而散飞，故名魄化，又死神死气乘虎，克日主己之灾，克辰主门户之灾。
孔明曰：魄化之课，不利老人占，病讼最凶，占家宅不利，统蛊之体，乃阴害相连之课。
象曰：人身丧魄，忧患相仍。病多丧死，讼有忧惊。产孕伤子，征战损兵。谋为招祸。切莫远行。如日墓乘白虎，或斗罡作日墓带死神发用，为虎衔尸课，极凶。在年月又为日鬼，乃自己丧魄，动则自寻死也。或是墓虎，鬼临干，身受殃，其祸甚速。若日墓乘虎临宅，主宅有伏尸作鬼，或有形响，虎在阳忧在男，虎在阴忧在女，上克下与日主外丧，下克下与辰主内丧。或人年命在魁罡蛇虎之下，无冲克解救，决主死亡。当应蛊三爻之象。若贵人加鬼门，虎阴制虎神，日辰年命六处有冲克，及有吉神救争，为魄化魂归课，主先忧后喜，则应蛊卦上九“高尚其志”之占也。
袁天罡曰：魄化课，虎在死气休囚，临人年命日辰发用，为衔尸，其凶尤甚。在人年命上，谓之魄之，极凶。如年命囚死，为死墓，乘虎，谓之丧。占者无病防病有病必死。又白虎为递牒，论讼凶，出战必被围。惟冲散，则为救解。占兵初凶后吉，遇围有解救得苏，行人来。君子占遇魄化，宜存诚定志，以待方来，庶无大咎。若白虎在日前，神后加行年，必占官灾疾病之事，若甲乙日主满宅有灾。
殃咎课
三传克日，神将相战，或日干乘墓，为殃咎课。如己巳日三传巳申寅，初传克中传，中传克末传，末传克日干。又如丙子日三传子未寅，末克中，中克初，初克日，为之递克，主他人欺凌，互相战害，宜自损，防合台交章论劾，常人有凶损之祸，或被邻人雷状交攻。如丁酉日亥卯未，将得贵常勾；如庚午日戌午寅夜将合后虎，将克神为外战，祸患易解。或壬子日午加亥为用，将乘元武，上下夹克，主身不由己，上下夹攻之。或受人有拘束，财不由己费。若上下夹克为鬼煞，反吉。如己酉日三传酉丑巳，昼将合后虎，神克将，为内战，祸患难解。又如丁巳日乘六合，初传下克上，又克将，为内战，主谋事将成被人搅扰。天后内战，主多病。又如壬申日亥加辰，申加丑，为干支坐墓，乃心肯意甘受祸。又如丙寅日，干加戌，支加未，亦为干支坐墓，人宅皆不亨通。此例非殃必有过失之咎。故名殃咎课。统解卦之体，乃内外凌辱之课也。
象曰：五行克贼，征战灾祸。疾病遭厄，论讼反坐。官遭弹劾，人罹罪过。营干不宜，出行有阻。如三传遥克日干为凶，如末传助之，主他人发唆贼害。如三传下贼上及日辰内战，主家法不正，致争窝犯，丑声于外。出占病讼极危，惟占官自慎，从微至著迤逦转迁则吉。舍之皆凶。如墓神覆日之为天罗自裹，主命运衰弱，作事昏迷，被人抑揄亏算，宜本醮祷本命星辰。如干支逢墓，二处逢空，可解。如三传皆鬼，虽制无畏。鬼自荣贪，无意兴灾，主囚死之月，祸方发。如传财大旺，财反倾危。或冬占水旺克火，主大灾，但财自贪生旺，身弱难管。至身旺财衰生时可取。凡相克又递遇刑害更凶，应解卦六三“致寇至”之凶也。
灾厄课
游魂与凶将，加年及日辰。飞魂神不定，鬼祟欲牵人。
游魂来加日干上，用起兼之悉所并。但见飞魂魂不定，行逢鬼祟梦神惊。若问煞居何处所，顺行正月起登明，丧门三月未为是，四季逆行数逆推。用在行年支干上，病人必死健人危。白虎若临愈凶恶，依将决之必无疑，天罡若临四仲神。建寅居酉逆相巡，行年日上来并用，伏殃兵火乱杀人。
孔明曰：凡丧车、游魂、伏殃、病符、丧吊、丘墓、岁虎发用，为灾厄课。丧车一名丧门，为恶鬼临门，主病忧死，妇人产死，非病必有厄困。游魂鬼主妖怪不祥，精神惊恐，病患灾凶。伏殃为天魁杀，主殃祸所侵，伏兵杀伤，病符临支克支，主合家病，并天鬼主时疫，并白虎主死丧甚凶，或临干支相生带日财贵人，即合成就旧岁之事。丧吊全加支干年命，动身披孝服，并死气绝神白虎主身死灾中，人挂孝；并鬼，愈出病不可疗，并岁作鬼亦然。并五墓亦凶，并虎雀丧门有葬埋之事；临丑有墓田之事；或丘墓入传，季神逢丁神，将又凶，主恶祸官病之灾。此等凶煞皆主灾殃危厄，故名曰灾厄课。统归妹之体，乃鬼祟作孽之象也。
象曰：家门厄会，妖孽为害，疾病死亡，财喜破坏，婚姻多凶，征人大败，行人不归，访人不出。如绝神申子辰用巳之类，为墓门，主女灾，占孕凶，宜绝旧事，血支血忌剑刺，并天空沐浴为产候，血支忌破胎，主伤产妇，羊刃主兵刃凶，有血支，或值日用囚死，将并诸丧车等恶煞，大凶；或青龙作日鬼，为幸中不幸，则应归妹“征凶”之象。若诸凶煞值日辰年命，中有冲克，及天地医解救，反凶为吉，占病可疗；或白虎作长生，为不幸中有幸，应归妹“跛能履”之象也。或发用丧魄，或临日辰年命，为丧魄课，病人将死，健者将病；更加白虎，并诸恶煞，其人必死无疑，或发用游魂，或加日辰行年者，为飞魂课。
鬼墓课
孔明曰：凡日辰墓神及日鬼发用，为鬼墓课。主凡事多不美，谋事不成，灾凶及己；阳鬼主讼庭，阴鬼主星宿神祗。墓者，朦昧也。凡鬼入传及传墓，不吉甚矣，非官灾必有疾病。辰未入墓，暗中有明；及夜墓生日亦吉。丑戌为夜墓，昏昧愈甚；日墓入夜，亦然。辰戌墓主得刚猛，逢速速之祸；丑未墓主事业迟延。统困卦之体，乃守己待人之课也。
象曰：五行克贼，死墓之乡。人丁多耗，家宅不昌。行人可至，病者颠狂。谋为迟滞，捕盗深藏。如鬼在日上发用，常人多。或内有德神旺气，求官大利。或辰戌丑未作日鬼，为魁罡，占科举必高中；鬼带恶煞，多主怪祸。鬼墓俱发用无气，占病大忌，乘虎必死。或财禄神官星长生发用，中末见墓，仕人不利，应六三“困于石”之凶角。若日鬼盗气，中末逢墓，常人占之喜；或鬼墓临日辰作生气，或自墓传生，或鬼墓有克制冲破，则反凶为吉，先忧后喜，应困“亨贞，大人吉。”之象。
外有日辰墓神乘蛇虎加卯酉，并行年，为墓门开格。如日墓加卯为外丧，支墓加卯为内丧出外，宜迁葬以禳之。日墓加酉为内丧，支墓加酉为真墓门开，或是丧吊死神死煞尤的。更看发用囚死克贼归墓何类神，以主何人丧也。
假如壬戌日巳时丑月子将占，子命，又是戊子日七月二十六日卯时生，行年未交占尚在酉，上见辰墓，将得螣蛇，为墓门开格，主内丧。
六阳六阴课
孔明曰：凡四课三传俱阳神，或四课三传俱阴神，皆名六纯课。六阳课宜占天庭尊长之事，若初传中传逢空，君子畏之减福。常人赖之有力，未事得理。六阴课宜占女流卑贱之事，乃天渊悬隔之课也。
象曰：六阳动达，乃登三天。私凶公吉，官遇升迁。六阴朦昧，似涉重渊。公凶私利，患病缠绵。
如甲子日干上子，三传戌申寅，是六阳课，是退间传，一名拔蛇，一名悖戾，兼初传戌财引入中末鬼乡。凡事艰辛，不免公劳。虽夜传，主事有明白，或遇五羊，以年命定之。亦是六阳课，或六阴课，值丑卯巳为出户课，值卯巳未为盈阳课，值酉未巳为励明课，值未巳卯为回明课，亦未可以昏昧断之，凶中有吉之课也。应革卦九五爻曰“大人虎变”之象也。如乙卯日酉加未，六阴课，旦将入夜，昏迷尤甚。将得合后玄，支干盗气发用，弹射坐空费力，不可占病，必死，占求谋主虚耗。或只有五阴，以年命定之，亦是六阴课。夫五阴相续盗气，迤逦脱去，为消源断本，占病不摄而死，占事皆主脱耗，应革卦“小人革面，征凶。”之象也。
四逆课
用吉终凶昧未衰，天乙逆行转阴归，四逆事主多怯恶，隔滞难成亡复莱。有头无尾意俱拙，始知遂称终无为。不特求谋并无益，更定防慎妻与儿。
德刑课
天乙原来是贵神，三传刑克非良因。此为刑非于贵德，见贵被责无上嗔。出入逢灾多危难，家内神明作祸延。三传若或克其贵，必卑犯长渎神明。天灾贵人虽获罪，尊长生嗔祸及身。
鬼呼课
日鬼用加墓中兼，兼之年上有神凶。鬼呼为课忧官病，被人牵累入牢中。病人有鬼相缠绕，事多罪病作奸雄。
死绝课
日之死绝为用神，更逢绝处立其身。此象名曰死绝课，纲纪败紊祸及身。壮者将病病将死，百事衰微不可论。
天禄秘典大六壬灵觉经神课卷终
