张果星宗
　　
　　本篇目录：张果星宗一
　　入门起例、六甲纳音属、天干、地支、方位、卦宫、年上起月、日上起时、宫分所属、度数所属、度数所在、太阳行度、太阴行度、晨昏度论、星曜行度、安命度法、十二宫例、定限度法、年分诀、行度诀、定小限例、定童限例歌、入门看法、洪蒙未判图说、太极巳判图、两仪两曜图、刻漏制度、定太阳出没、昼夜辨时、昼夜百刻日永日短之图、定寅时诀、猫眼辨时、气候本始、二十四气七十二候之图、置闰之法、东方七宿、北方七宿、西方七宿、南方七宿、璇玑玉衡图说、晦朔弦望图说、五行所主图、七政之图、天地四时图说、度数所在过宫图说、宫度偏正垣图说、星辰入垣图、星辰升殿图、星辰庙旺图、星辰喜乐图、星辰贵格图、星辰贱格图。
　　张果星宗二
　　诸星起例、变曜、天禄、天暗、天福、天耗、天荫、天贵、天刑、天印、天囚、天权、科名、科甲、文星、魁星、官星、印星、催官、禄神、喜神、爵星、天马、地驿、卦气、天元禄、地元禄、人元禄、天经、地纬、天马、地驿、职元、局主、卦气、斗标．注受．天乙、玉堂、文昌、天厨、岁殿、岁驾、禄勋、阳刃、唐符、国印、天雄、地雌、年符、月符、大耗小耗、天耗、地耗、月廉、月煞、值难、的杀、咸池、大煞、空亡、孤虚、孤辰、寡宿、三刑、六害、劫杀、亡神、天罗、地网、反吟伏吟、驾前神杀歌、驾后神煞歌、羊刃详解例、马前诸杀例、五行长生例、天干化曜星例、天干吉凶星例、地支吉凶星例一、地支吉凶星例二、地支吉凶星例三、地支吉凶星例四、五行四时例。
　　张果星宗三
　　诸吉星捷法例、月建吉凶星例、定行限度法、逐年行限度法、钦天监校正授时过宫度图、逐年行度图、命度图。
　　张果星宗四
　　先天心法、后天口诀、至宝论、评人生禀赋分金论。 
　　
　　张果星宗一
　　入门起例
　　六甲纳音属
　　甲子、乙丑金，丙寅、丁卯火，戊辰、己巳木，庚午、辛未土，壬申、癸酉金，甲戌、乙亥火，丙子、丁丑水，戊寅、己卯土，庚辰、辛巳金，壬午、癸未木，甲申、乙酉水，丙戌、丁亥土，戊子、己丑火，庚寅、辛卯木，壬辰、癸巳水，甲午、乙未金，丙申、丁酉火，戊戌、己亥木，庚子、辛丑土，壬寅、癸卯金，甲辰、乙巳火，丙午、丁未水，戊申、己酉土，庚戌、辛亥金，壬子、癸丑木，甲寅、乙卯水，丙辰、丁巳土，戊午、己未火，庚申、辛酉木，壬戌、癸亥水。
　　
　　天干
　　甲：阳、乙：阴、丙：阳、丁：阴、戊：阳、己：阴、庚：阳、辛：阴、壬：阳、癸：阴。
　　
　　地支
　　子、丑、寅、卯、辰、巳、午、未、申、酉 、戌、亥。
　　
　　方位
　　东方；甲乙寅卯木。南方；丙丁巳午火。中央；戊己辰戌丑未土。西方；庚辛申酉金。北方；壬癸亥子水。
　　
　　卦宫
　　干居戌亥，坎子宫。艮立丑寅，震卯中。巽在辰巳，离午位。坤占未申，兑酉同。
　　
　　年上起月、此起八字法也。
　　甲己起丙寅，乙庚起戊寅，丙辛起庚寅，丁壬起壬寅，戊癸起甲寅。
　　如甲年五月生，即正月起丙寅、顺数五月庚午是也，余仿此例。
　　
　　日上起时、此起四柱例也。
　　甲己起甲子，乙庚起丙子，丙辛起戊子，丁壬起庚子，戊癸起壬子。
　　如己日卯时生，即子时起甲子、顺轮卯时是丁卯也，余仿此推。
　　
　　宫分所属
　　子土宝瓶齐青位，
　　丑土磨羯越扬州，
　　寅木人马燕幽地，
　　卯火天蝎宋豫求，
　　辰金天秤郑兖分，
　　巳水双女楚荆丘，
　　午日三河周狮子，
　　未月巨蟹秦雍留，
　　申水益魏阴阳位，
　　酉金赵冀是金牛，
　　戌火白羊鲁徐郡，
　　亥木双鱼卫豳收。
　　
　　度数所属
　　角木蛟十二，
　　亢金龙九度，
　　氐土貉十六，
　　房日兔五属六宿、心月狐十八，尾火虎、箕水豹九兮廿四，斗木獬、牛金牛亦六十数，女土蝠九度，虚日鼠、危月燕十五，室火猪十七，壁水俞九兮十八，奎木狼、娄金狗十二，胃土雉十五，昴日鸡十止十六，毕月乌、觜火猴借半，参水猿数十，井木犴卅一二度，鬼金羊十二，柳土獐、星日马六度，张月鹿十六，翼火蛇十九，轸水蚓十七。
　　
　　度数所在
　　角、亢、氐初总在辰，
　　氐一、房、心、尾卯存，
　　尾三、箕、斗在寅位。
　　斗四、牛、女丑宫真。
　　女二、虚、危同在子。
　　危十二度亥宫行
　　室、壁奎兮都在亥，
　　奎一、娄、胃戌宫亲。
　　胃三、昴、毕同躔酉。
　　毕六、觜、参、井在申。
　　井八、鬼、柳俱在未。
　　柳三、星、张午位迎。
　　张十五兮、翼、轸巳，
　　轸十还归在于辰。
　　
　　太阳行度
　　立春虚一起，
　　雨水危九求，
　　惊蛰室六度，
　　春分壁三游，
　　清明奎九下，
　　谷雨娄六留，
　　立夏胃八边，
　　小满昴八收，
　　芒种毕十一，
　　夏至参九头，
　　小暑井十三，
　　大暑井念九，
　　立秋柳十度，
　　处暑张五有，
　　白露翼二立，
　　秋分翼十七，
　　寒露轸十三，
　　霜降角十及，
　　立冬氐二行，
　　小雪房二至，
　　大雪尾六临，
　　冬至箕四逼，
　　小寒斗十连，
　　大寒牛二直。
　　
　　太阴行度
　　欲识太阴行度时，
　　正月之节起于危，
　　每日常行十三度，
　　三日两宫次第移，
　　二奎、三胃、四从毕，
　　五井、六柳、张居七，
　　八月翼宿以为初，
　　龙角秋季任游历，
　　十月房宿作元辰，
　　建子箕子细寻觅，
　　丑月牵牛切要知，
　　周天之度无差忒。
　　
　　晨昏度论、朔后为昏度望后为晨度
　　昏度者酉宫也。凡初一至十五六日生，皆从酉上起，每一时挨一度，酉、戌、亥三时顺数，申、未、午、巳、辰、卯、寅、丑、子九时逆数。晨度者卯宫也，凡十五六至三十日生，皆从卯宫起，每一时挨一度，卯、辰、巳、午、未、申、酉、戌、亥九时顺数，寅、丑、子三时逆数。
　　
　　初一至初四日，月行最疾，一昼夜行十四度有余。初五至初八日，月行平，一昼夜行十三度有余。初九至十九日，月行迟，一昼夜行十二度有余。二十至廿三日，月行小疾，一昼夜行十三度有余。二十四至三十日，月行大疾，一昼夜行十四度有余。
　　
　　星曜行度
　　太阳一日行一度，一月行一宫，一年行一周天。太阴一日行十三度，两日半行一宫，一月行一周天。岁星顺或五日行一度，大约一年一宫，十二年一周天。荧惑顺或日半行一度，大约两月一宫，二年行一周天。镇星顺或十日行一度，大约二十八月一宫，二十八年一周天。太白顺或一日行一度，大约一月一宫，一年一周天。辰星顺或一日行一度，大约一月一宫，一年一周天。紫气二十九日行一度，大约二十九月一宫，二十九年一周天。月孛九日行一度，九个月一宫，九年一周天。罗?十八日行一度，十八月一宫，十八年一周天。计都十八日行一度，十八月一宫，十八年一周天。已上日、月、木、火、土、金、水、气、孛九星，顺行度逆行宫也。惟罗计二星顺行宫、逆行度也。凡木、火、土、金、水纔有迟留、伏逆，晨夕，次见之论于中。太阴躔度，有朔后行昏度，望后行晨度，宜仔细推详。
　　
　　入门看法
　　星：星者，谓日、月、木、火、土、金、水、气、孛、罗计，兼文魁、名甲、官印、经纬、驿马、三元、四元、催官、禄神、喜神、爵星、十干、化曜等星。此即天星也又名星辰。
　　
　　煞：煞者，谓禄勋、岁驾、天乙、玉堂、斗杓、卦气、唐符、国印，并阳刃、剑锋、天雄、地雌、飞廉、的杀、劫杀、亡神、四耗、四符等煞。此即地煞也亦名地曜。
　　
　　宫：宫主者，谓子丑宫土、寅亥宫木、卯戌宫火、辰酉宫金、巳申宫水、午宫日、未宫月。此为宫分相合以布七曜。
　　
　　度：度主者，谓：
　　角、斗、奎、井度木，
　　亢、牛、娄、鬼度金，
　　氐、女、胃、柳度土，
　　房、虚、昂。星度日，
　　心、危、毕、张度月，
　　尾、室、觜、翼度火，
　　箕、壁、参、轸度水。
　　此为度宿所属以布七政。
　　
　　强：强宫者，谓命宫、官禄、田宅、妻妾、男女、福德、财帛，又云：财帛次弱，与其命宫相违故耳。居强宫者旺。
　　
　　弱：弱宫者，谓兄弟、奴仆、疾厄、相貌、迁移，又云：迁移近强，与其命宫相向故也。临弱宫者衰。
　　
　　体：体者，静也，又曰原守星盘，排下七政四余原，掌身命、官福、田财、妻嗣及文魁、经纬、三元、四元等星。
　　
　　用：用者，动也，又曰流行周天行度，主大小二限，主流年十一曜，太岁轮宫煞。流行者流动星辰限度也。
　　
　　生：生者相生也，谓木生火、火生土、土生金、金生水、水生木，如身命，官福、田财、妻嗣、等星，须是他来生我者吉。谓他生我之星即父母之类。
　　
　　克：克者相克也，谓木克土、土克水、水克火、火克金、金克木，如身命，田财、妻嗣、官福等，主切忌他来克我者也。克者他克我也，如官鬼之例。
　　
　　制：制者乃相克也，谓金克木得火制，火克金得水制，水克火得土制，土克水得木制，木克土得金制云云。谓制伏其伤我之人。
　　
　　化：化者乃相生也，谓金克木得水化，水克火得木化，木克土得火化，火克金得土化，土克水得金化之类。谓化恶归善于我也。
　　
　　对：对者对照也，如子，午对照丑，未对照寅，申对照卯，辰对照辰，戌对照巳，亥对照，对照吉则吉，对照凶则凶。此谓相冲之类。
　　
　　合：合者合拱也，申、子、辰合拱，寅、午、戌合拱，巳、酉、丑合拱，亥、卯、未合拱，合拱吉则吉，合拱凶则凶。此谓拱合之类。
　　
　　向：向者诸星向朝也，如日月向朝，如官福向朝，如田财向朝，如文魁向朝，如经纬向朝，如三元满用向朝，如一主专权向朝。向者有情凶星又怕向。
　　
　　背：背者众曜背躔也，如计罗截诸星于东南，而命限历于西北，如罗计截众曜于西北，而命限在于东南，又日月背躔诸星，沈沦是也。背者无益凶星又宜背。
　　
　　前：前后者，有二论，如子宫为中，以丑宫为前，以亥宫为后，乃宫之前后也；如角度为中，以亢度为前，轸度为后，乃度之前后也。论行限者，以宫之前后决吉凶；谈星格者，以度之前后定祸福。又有同宫前后之分，又有同度前后之论。克我之星宜其前行。
　　
　　后：经云日月同宫，月要占于日前，如月躔井，日躔毕是也；又曰金水会垣，水忌退于金后，如水躔井，金躔毕是也；又有相克前后之分，如土在井，水在毕，为祸轻；如土在毕，水在井，则祸重。大抵生我之星宜在后，克我之星宜在前，余仿此推。生我之星宜其后至。
　　
　　迎：迎者，星在前也，且如命限在寅，而卯上有星，谓之隔宫。迎如命限在箕，而尾度上有星，谓之隔度。迎隔宫者轻，隔度者重。迎吉则吉迎凶则凶。
　　
　　送：送者，星在后也。如命限在寅，丑上有星，谓曰隔宫。送如命限在箕，而斗度上有星，谓之隔度。送隔宫者远，隔度者近。送吉则吉送凶则凶。
　　
　　明：明者，昼生日、木、土、水、气、讨、孛，夜生月、火、金、罗谓之向明。为身命、田、财、官、福、经纬、驿马、三元、禄等星为奇。明者光明之谓也。
　　
　　晦：晦者，夜生日、木、土、水、气、计、孛，昼生月、火、金、罗谓之背曜，或掌身命田财、官福、有文魁、名甲星等俱失次也。晦者暗眛之谓也。
　　
　　升：升者日在东方，宜寅、卯、辰、巳、午、未时生人；月在西方，喜申、酉、戌、亥、子、丑时生人。升者得其体也。
　　
　　沈：沈者，日在西方，而夜生，月在东方，而昼生，兼为官福、身命、田财、妻嗣等用者谓曰失格。沈者失其用也。
　　顺：顺者，五星自北而西，自南而东顺度相生，而无诸星驳杂为美，如木、火、土、金、水，次第相生则吉。
　　
　　逆：逆者，五星自北而东，自南而西，逆度相克，又有众曜混杂为忌，如水、火、金、木、土相逢克战则凶。
　　
　　衰：衰者春土、夏金、秋木、冬火四季水，又衰、病、死、绝、胎养宫为衰，已上等星宫位忌掌用神，坐衰地尤甚。
　　
　　旺：旺者，春木、夏火、秋金、冬水、四季土又长生、冠带、帝旺为旺，已上等星宫位宜掌用神，临旺地尢切。
　　
　　掩：掩者，罗计掩蔽也，或昼掩诸星于西北，或夜蔽众曜于东南也。罗计截诸星谓之掩。
　　
　　蚀：蚀者，日月同罗计也，以朔日昼生望月，夜诞遇罗计则蚀，忌坐命，安身于日月度也。日月遇罗计谓之蚀。
　　
　　冲：冲者，对宫冲克也，如火在子，水在午，又如木在丑，金在未，对照冲克乃为不吉，余可类推也。
　　
　　制：制者，用星受制也，如木为用星被金所制，又土为用神被木所制，用星者，即身命、官福、田财、妻嗣等，主是也受他星克制不吉。吉神制则凶、凶神制则吉。
　　
　　朝：朝者，相向也，如众曜拱南，南方坐命；如群星朝北，北方坐命；又如计罗截诸星于东，命坐于东；截诸星于西，命坐于西，皆谓之朝也。吉星朝向者吉、凶星朝向者凶。
　　
　　拱：拱者，三合也，如日月拱身命、拱官福、拱田财、拱妻子，又如福禄拱身命、拱官福、拱田财、拱妻子，又如田财拱身命、拱官福、拱妻子。拱吉则吉、拱凶则凶。
　　
　　夹：夹者，两傍也，如：日月夹身命、夹官福、夹田财、夹妻子，又如：福禄夹身命、夹官福、夹田财、夹妻子，又如：田财夹身命、夹官福、夹妻子。有情夹者吉、无情夹者凶。
　　
　　辅：辅者辅弼也，如身命主辅弼日月之前后，又官福星辅弼日月之左右，又田财、妻嗣等主得日月挈提者，皆为合格。吉神辅弼者吉、凶星辅佐者凶。
　　
　　分：分者，罗计截诸星两路也，或分截文武两班，或分截文东武西，或分出日月并明，或分出官福清健。
　　会：会者，诸星聚一宫一度也，如十一曜会聚身命，如十一曜会聚官福，或会聚田财，且诸星顺度相生，无克战为妙。会成贵格者贵、会成贱格者贱。
　　
　　引：引者，在前也，引宜度远，如日月引从官福，引从田财，引从妻嗣，引从或文魁，引从名甲，引从官印，引从得地者佳。吉星引从者吉、凶星引从者凶。
　　
　　从：从者，在后也，从宜度近，如金水引从宜水前金后，木火引从要火前木后，土金引从宜金前土后，盖后能生前也，前不能生后故耳。引从相生者吉、引从相克者凶。
　　
　　截：截者，罗计拦截也，或截诸星于东南又昼生，或截众曜于西北又夜生，或罗计中分，截出文东武西。
　　
　　漏：漏者，截出吉星也，或昼生漏出日、木、土、水、气、计于阳宫阳度，或夜生漏出月、火、罗、金于阴宫阴度。
　　
　　守：守者，身命住宫也。所住之宫与，诸星相会以定贵贱。守吉星则吉、守凶星则凶。
　　
　　岐：岐者，两岐隔界也，如尾二在卯，尾三过寅，乃隔宫同度岐界也；又如子上虚九，与危初度，是同宫隔度岐界也。但凡身命、官福等星，坐度宜深不宜躔，两岐界之度也。两岐隔界者乃交过度也。
　　
　　【洪蒙未判图】 缺图
　　无名天地之始、有名万物之母。
　　图说：尝闻天地未判，其名混沌；乾坤未分，是名胚？。且日月星辰未生也，阴阳寒暑未分也。在上则无雨露、无风云、无霜雪、无雷霆，不过杳杳冥冥；在下则无草木、无山川、无禽兽、无人民，不过昧昧昏昏。是一气盘结于中。
　　
　　【太极巳判图】 缺图
　　太易生水：未有气曰太易。太初生火：有气未有形曰太初。太始生木：有形未有质曰太始。太素生金：有质未有体曰太素。太极生土：形质已具乃曰太极。
　　
　　【两仪两曜图】 缺图
　　天倾西北、地不满于东南。
　　
　　刻漏制度
　　黄帝创漏水制器，以分昼夜，成周挈壶氏，以百刻分昼夜。冬至昼漏四十刻，夜六十刻。夏至昼漏六十刻，夜四十刻。春秋二分，昼夜各五十刻。汉哀帝改为百二十刻，梁武帝大同十年，用一百八十刻。或增或减，类皆疏谬。至唐昼夜百刻一遵古制，其法有四匮：一夜天池，二日天池，三平壶，四万分壶，又有水海，水海浮箭四匮，注水始自夜天池，以入于日天池，自日天池以入于平壶，以次相入于水海浮箭，而上以为刻分也。
　　
　　宋朝所用之制，亦如于唐，而其法以昼夜百刻分十二时，每时有八刻二十分，每刻六十分，计水二斤八两，箭四十八，二箭当一气，岁统二百一十六万分，悉刻于箭上，铜乌引水而下注莲心，浮箭以上登其二十四气，大凡每气差二分半，冬至日极短，春分日均平，冬至后行盈，夏至后行缩，乃阴阳升降之期也。
　　
　　定太阳出没
　　正九出乙入庚方、
　　二八出兔入鸡肠 、
　　三七发甲入辛地、
　　四六生寅入犬藏、
　　五月生艮归干上、
　　仲冬出巽没坤方，
　　惟有十与十二月，
　　出辰入申仔细详。
　　
　　昼夜辨时
　　半夜子、鸡鸣丑、平旦寅、日出卯 、食时辰、禺中巳、日中午、日斜未、晡时申、日入酉、　黄昏戌、眠定亥。
　　
　　【昼夜百刻日永日短之图】缺图
　　
　　定寅时诀
　　正九五更二点彻、
　　二八五更三点歇、
　　三七平光是寅时、
　　四六日出寅无别、
　　五月日高三丈地、
　　十月十二四更二、
　　仲冬纔到四更初、
　　便是寅时真口诀。
　　
　　猫眼辨时
　　子午卯酉一条线
　　寅申巳亥如镜圆
　　辰戌丑未枣核尖
　　秘诀君知莫乱传
　　
　　气候本始
　　春秋内事曰：伏羲建八节，以文应候。晋律历志曰：炎帝分八节，以始农功。业巴议曰：伏羲造八卦，作三昼，以象二十四气。记月令法曰：周公作时，制定二十四气，七十二候。则气之始于伏羲，而定于周公也。鲍景翔云：五日一候者，一月六候，五六三十日也，三候一气者，十五日也。
　　
　　【二十四气七十二候之图】缺图
　　五日为候、
　　三候为气、
　　六气为时、
　　四时为岁。
　　
　　置闰之法
　　尧典曰：期三百六旬有六日，期者一周年也，则是一年有三百六十六日。今一年只三百六十日，尚余六日，一年六个小尽，又余六日，则是一年共余十二日，积三年之余，有三十六日，于是置一闰月，以正其时，犹余六日，又两年后二十四日并前六日，再置一闰。
　　
　　东方七宿
　　角亢氐房心尾箕、以应青龙之象。
　　
　　北方七宿
　　斗牛女虚危室壁、以应元武之象。
　　
　　西方七宿
　　奎娄胃昴毕觜参、以应白虎之象。
　　
　　南方七宿
　　井鬼柳星张翼轸、以应朱雀之象。
　　
　　【璇玑玉衡之图】缺图
　　圆者为玑、以象天行，直者为衡、以望星辰。
　　图说：隋?天文志云：玑衡者北斗，魁四星为璇玑，杓三星为玉衡。正义云：玑径八尺，圆周二丈五尺，以璇饰之；而运乎上衡，为横箫，长八尺，孔径一寸，以玉为饰，下端望之，以视星辰转移。窥衡是也，汉以来，谓之浑天仪。
　　
　　【晦朔弦望图】缺图 
　　三辰、五巳、八午中，初十未上、十三申，十五酉时、十八戌，二十亥位起精神，二十三日子时出，二十六日丑时行，二十八日寅上立，三十加来卯上轮，月月常从卯位加，阴二阳三顺数排，山茶甫正斜角没，太阴时刻定无差。
　　图说：日有晦朔、月有弦望，初一为朔、十五为望，朔望中一日为上弦，望晦中一日为下弦。日属阳、月属阴，阴常为阳消剥。自月初，月从右行，渐离于日，而明渐生，至初七八，明半见如弓弦，故谓上弦；至十五，月去日最远，故得全其明，日月相望，谓之望月；半后则渐近日左畔，而明渐消，至二十二、三仅存半明亦如弓弦，故谓之下弦；至三十日，日月相合，月为日消，尽谓之晦。
　　
　　【五行所主图】 
　　星即五星也，卦即八卦也，人即五常也，脏即五脏也，味即五味也，方即五方也，色即五色也，气即五气也，时即四时也，神即六神也，数即数目也，音即五音也。
　　
　　【七政之图】 缺图
　　
　　【天地四时图】缺图
　　图说：日月丽乎，天地势起于北，故日居午，月居未，子丑皆属。土天道左旋，寅配春属，木卯配夏属，火辰配秋属，金巳配冬属；水地道右转，亥配春属，木戌配夏属，火酉配秋属，金申配冬属。水逆顺之中各有次序，行乎天地之间，乃先天之体也。
　　
　　【度数所在过宫图】缺图
　　图说：度数过宫，周天三百六十五度四分，度之一分配十二宫，其过宫，分秒具于图中，百秒为一分，百分为一度。
　　
　　【宫度偏正垣图】缺图
　　图说：正垣者，论宫；偏垣者，论度。不论安命行限，皆准此例。且如虚日坐命度，主是日宫，主是土；又如限行虚日，日为限度，土为限宫，二星皆是我之用神，岂可用一而废一也。
　　
　　【星辰入垣图】缺图
　　凡入垣星辰，掌身命官福，田财妻嗣等，主者为合格。
　　
　　【星辰升殿图】缺图
　　凡升殿星辰，掌身命官福，田财妻嗣等，主者为合格。
　　
　　【星辰庙旺图】缺图
　　凡庙旺星辰，掌身命官福，田财妻嗣等，主者为合格。
　　
　　【星辰喜乐图】缺图
　　凡喜乐星辰，掌身命官福，田财妻嗣等，用者为合格。
　　
　　【星辰贵格图】缺图 
　　凡贵格星辰，掌身命官福，田财妻嗣等，主者为合格。
　　
　　【星辰贱格图】缺图
　　凡贱格星辰，掌身命官福，田财妻嗣等，主者为忌格。
　　
　　张果星宗二
　　诸星起例、以后诸星起例皆从年干为主。
　　变曜
　　甲火乙孛丙属木，
　　丁是金星戊上求。
　　己人太阴庚是水，
　　辛气壬计癸罗?。
　　
　　诀曰：
　　禄暗福耗荫，
　　贵刑印囚权。
　　火孛木金土，
　　月水气计罗。
　　
　　假如甲生人，欲推何星化贵，则以禄念至贵，是第六字，又念火至月第六字，便知月化贵也，余仿此推。
　　凡当年星变为天禄者，即其星管官禄也。
　　变为暗者属相貌，
　　变为福者属财帛、福德迁移，
　　变为耗者属兄弟，
　　变为荫者属妻妾，
　　变为贵者属男女，
　　变为刑者属奴仆，
　　变为印者属田宅，
　　变为囚者属疾厄，
　　变为权者属命宫，
　　此又变曜之所属也，
　　故其为管库星云。
　　
　　天禄、仕人遇之主食俸禄庶人有之亦主享福。
　　禄主当生入命宫，
　　田财旺气大亨通。
　　官星更在高强位，
　　年少声名达圣聪。
　　
　　凡禄主与官禄并详，一宜在七强宫，二宜照命，三喜顺行，四喜庙旺，五要在当生年纳音长生、临官、帝旺宫，以上并得用，主大富贵。如在五弱宫，或入四杀位，更行留逆，故为福不纯，主人淹滞不遂。
　　
　　天暗、此谓吉星化凶须吉而不吉也
　　富贵因何福不荣，
　　只缘命里暗伤星。
　　高强皆是为凶恶，
　　入陷孤高祸自轻。
　　
　　凡天暗星与相貌同推，此星最忌在官宫及官魁文星、身命逢之，皆无发达。
　　
　　天福、德者福之基亦要人之有德者必得福寿也
　　身宫及命福星临，
　　庙旺高强享福深。
　　若遇陷宫并恶曜，
　　荣华消铄祸难禁。
　　
　　凡天福与福德、财帛迁移同详，宜照福德为上，身命次之，男女宫见之为上吉，缘此宫与福德相对，故为上喜，在庙旺兼行顺段为福，如在陷弱宫及伏逆留段为浅，更宜消详身命根本，方可断之。
　　
　　天耗、唐元宗时天耗星盗贵妃玉环及香囊而去帝梦中叱之答曰吾天耗也
　　天耗之星不可逢，
　　生来财帛化为空。
　　若临贵地并权禄，
　　尚自区区待限通。
　　
　　凡天耗星与兄弟同推，此星耗财之神，故以兄弟当之，忌在田财二宫、别宫无甚害。
　　
　　天荫、主父母荣贵封荫之下
　　荫星逄着有操持，
　　须是高强庙旺时。
　　福禄印权并贵会，
　　官荣极品耀天墀。
　　
　　凡天荫星与妻妾同推，喜入生旺宫得妻财。入死绝宫主多病；顺行则吉，逆行则凶，七强宫见之相宜，五弱宫不利，此星居迁移，主外婿，在奴仆不宜正婚；居四正宫，主有妻财，恶星不犯，主夫妻偕老也。
　　
　　天贵、吉星夹之有贵凶星拱夹则贱
　　身遇高强及印权，
　　命宫三合更相联。
　　贵多刑少居官禄，
　　职位荣华禄更迁。
　　
　　凡天贵星与男女并详，此星居七强顺行乐庙旺宫、及当生贵人禄马之位，主生贵子；在迁移奴仆，兄弟宫，主过房子；或在五弱被恶曜刑破，多主伤克；更男女宫星陷，主绝嗣；男女星好，还有子。
　　
　　天刑、谓犯徒流贼盗刺字于面于肘者
　　天刑若陷最为恶，
　　身命田宅怕逢着。
　　限临必主身不全，
　　黥面文身方免却。
　　
　　凡天刑星与奴仆同推，此星在闲极宫无恶曜相犯，奴仆得力，或在七强及得地，主仆从奸狡，更有凶星入宫，小人无故相侵犯凌辱，此星宜弱不宜强，宜顺不宜逆，若是命主星又不妨，无自刑之理。
　　
　　天印、喜官禄等星
　　生来须有皇恩命，
　　官禄高强赖此星。
　　若遇科名科甲贵，
　　因兹食禄播王庭。
　　
　　凡天印星与田宅并详，此星喜居田宅宫，及七强入庙生旺之地，主多产业，如留逆无气，更在闲极陷地，俱不得祖业。田宅宫别有吉星临照，亦能自创立，如田宅有忌星相犯，加命弱失陷，必无田宅。
　　
　　天囚、若遇阑干贯索相并主牢狱之患
　　天囚若在四刑宫，
　　脓血伤残命夭终。
　　若是寿星临照着，
　　也须为福不为凶。
　　
　　凡天囚星与疾厄同推，此星怕入七琼森旺，及在逆段或照命或临身，并不相宜也；若是紫木星为囚星，然其性本善，不可便以囚忌为嫌，但戊癸人见之减力，终不为祸。
　　
　　天权、主有威权掌生杀之职
　　权星遇贵在高强，
　　纵有刑囚亦不妨。
　　更遇合宫高格局，
　　定须官到紫微郎。
　　
　　凡天权星与命宫并详，此星照命及伴身，若入庙顺行，主得贵人扶持，更与太阳福禄、同宫尤奇。
　　
　　科名、假士子用之主名高位重庶人有之亦有声望
　　甲乙生人木向荣，
　　丙丁火宿定科名。
　　庚辛金兮戊己土，
　　壬癸生人是水星。
　　
　　此上谓之十干科名星，要在七强顺段旺庙则名位高也；若在五弱之宫及留逆段，虽中科甲，名次低也。
　　
　　科甲、主登高科亦要庙旺得力必中
　　科甲之星对命宫，
　　对宫官主要强隆。
　　如居庙旺登高第，
　　陷时及第必难逢。
　　
　　假令寅宫安命与申相对，申宫属水，即取水星为科甲，要在七强、顺段庙旺中高甲；居陷弱又退留伏段，虽贵甲第必低。
　　
　　文星、文旺身衰仲尼不仕身旺文衰廉颇就武要相均平则贵
　　甲罗乙计丙戊金，
　　丁火巳气庚木星。
　　辛人见土壬逢日，
　　癸人见月主文名。
　　
　　文星者，五行相济而成文也，甲见罗则通明，乙见计巳见气则疏通，丙见金则陶镕，丁见火则光明，戊见金辛见土则秀气，壬见日癸见月则辉光，庚见木则断削，此皆相济而成文，独不以水孛为文者，其无质也。
　　
　　魁星
　　甲人太阴、以太阳，丙罗、丁计、戊炎方。己金、庚木、辛逢孛，壬气、癸水号魁光。魁星者，阴阳和合相生而成魁，独不以土为魁者，以土愚浊故也。
　　
　　官星、官者辅君之星也君以之而任政事
　　甲气乙水是官星，
　　丙罗丁计戊孛亨。
　　己火庚金辛用木，
　　壬月癸土定功名。
　　
　　官星者，乃十干官星之禄星，琴堂谓对禄是也，甲以辛为官，辛以气为禄，则甲人用气为官星，十干皆以此例，独阳君不与者，以其官君之所授也。
　　
　　印星、印者国之玺也君主掌之以信天下之人苟非其人而勿与焉
　　甲木乙日丙是荧，
　　丁月戊土巳罗辰。
　　庚金辛计壬逢水，
　　癸人见孛为印星。
　　
　　印星者，五行相符合而为印，甲以木，丙以火，戊土、庚金、壬水是也，五阴干取日月罗计孛，亦以相生而相类然，十一曜独气不与者，以其善柔而非罗计孛之比焉。
　　
　　催官、仕人赖之以荐举
　　甲金乙水丙日安，
　　丁罗戊木见为欢。
　　己气庚孛辛土宿，
　　壬月癸计是催官。
　　
　　催官之星，主迁官进职也，大抵此星与禄主相为催克，如甲人以火为禄，而见金则催。乙人以孛为禄，而见水则催。丙人以木为禄，而见日则催。丁人以金为禄，而见罗则催是也。十一曜独火不与者，以其有太阳在焉。
　　
　　禄神、主俸禄
　　甲兼木孛乙水星，
　　丙计丁罗戊土名。
　　巳火庚金辛紫气，
　　壬日癸月是禄神。
　　
　　禄神者，正禄神，遇之，主食正俸禄，十一曜俱全而甲独兼木孛者，以其阳干之首也。
　　
　　喜神、主婚姻财喜之类
　　甲罗乙计丙气星，
　　丁水戊月是喜神。
　　巳土庚金辛见木，
　　壬孛癸火最堪亲。
　　
　　人命月逆行，喜神逆禄，十曜司禄而顺布，喜神随月以逆承，故禄之序火、孛、木、金、土、月、水、气、计、罗，而喜神之序罗、计、气、水、月、土、金、木、孛、火是也。
　　
　　爵星、主进爵除拜之星
　　鼠猴土兮猪羊火，
　　马牛以水为爵星。
　　兔逢紫气虎蛇木，
　　鸡犬逢金龙孛欣。
　　
　　爵者，地元爵也，自年支中出也，遇之进爵除拜，最要官福身命有之，又喜在高强相遇。
　　
　　天马地驿、主升迁驰驿之类
　　申子辰年用火木，
　　寅午戌人是水金。
　　亥卯未生看木火，
　　巳酉丑年计水真。
　　
　　其法以驿马宫遁禄干，所属为地驿、禄干化禄为天马。如申子辰人，马居寅，则遁甲禄在寅，以甲木为地驿，以甲火为天马；又寅午戌人马居申，则遁庚禄居申，以庚金为地驿，以庚水为天马，余仿此推。果老有天马、地驿，起例不同，以五虎遁官禄宫，取二者姑并详之，惟果老者为切。
　　
　　卦气、卦气是天禄之余身命值之更无混杂主有福禄
　　壬甲从干乙癸坤，
　　戊坎丙艮震居庚。
　　辛巽己离丁兑位，
　　此系卦气八宫神。
　　
　　以年干为主，且如壬甲生人，从亥上起壬、即是卦气之位；甲生人亥上即是卦气宫也，余仿此例。
　　
　　天元禄、满用一星而得三用也
　　十曜天元化禄因，
　　五遁迤前命位寻。
　　何干化禄为天禄，
　　最宜满用喜垣城。
　　
　　以年干五虎遁，顺数至命宫得何干，以此干化禄为是。且如甲生人寅上立命，以甲己之年起，丙寅就是丙寅宫，坐命以丙干化禄是木，即木为天元禄是也。余仿此例，化禄者即前甲、火、乙、孛、丙、属、木之类。
　　
　　地元禄、取卦逆命何干属某是
　　欲识地元推卦气，
　　逆至命里即干神。
　　遇有吉星临满用，
　　定拟金殿玉阶行。
　　
　　以年干所管卦气逆数至命宫得何干，以此干属某为是。且如甲生人寅上安命，以壬甲从干就于亥上起甲、逆数至寅命宫得癸干，即以癸属水，取水为地元禄。余仿此例。
　　
　　人元禄、以虎顺宫何干属某干为是
　　人元虎遁来官禄，
　　以干受克的为真。
　　中间若有闲神杂，
　　斟酌当加仔细论。
　　
　　以年干起五虎遁顺数至官禄得何干，以此干受克为是。且如甲生人寅上立命，以甲己之年起丙寅，从寅上起丙顺数至巳上官禄宫得己干，即以己属土，取木克土，以木为人元禄。余依此推。
　　
　　天经地纬、二星用星不用宫、以虎顺命干属某是经、以命支神属某是纬
　　星有天经地纬神，
　　虎遁轮流至命程。
　　地支支神名地纬，
　　天干干主是天经。
　　身命逢他来拱夹，
　　经天纬地有才能。
　　若值斗标来指破，
　　一生名利算轻尘。
　　
　　以年干起五虎遁，顺数至命宫，得何干支，以干属某为天经，以地支属某为地纬。且如甲生人寅上坐命，以甲己之年起丙寅，就是丙寅宫安命，以丙火为天经，以寅木为地纬，余仿此例。其论支神所属者，即寅卯属木，巳午属火，申酉属金，亥子属水，辰戌丑未属土，切不可以寅亥二宫属木论也。
　　
　　天马、地驿
　　天马地驿，果老所著也，与前诸家者不同。天马须将五虎遁，遁过命宫官禄论。论干得禄归何所，所属支神天马定。官禄类垣推地驿，只在巳亥寅申局。不论宫神只在支，即是支神天马属。以年干起五虎遁，顺数至官禄得何干支，取干之禄为天马，取官支马为地驿。且如甲生人寅上安命，以甲己之年起丙寅，从寅上起丙顺数至巳官禄得己巳，以丁巳禄居午取午火为天马、以巳酉丑马在亥，取亥水为地驿，余仿此例。若驿马有二属星者，则取左右夹拱用之。
　　
　　职元、主职分
　　卦气顺行至命程，
　　干属化曜职元星。
　　身命逢之居显职，
　　凡人遇此干才能。
　　
　　以年干起卦气，顺数至命宫得何干，以此干化禄为是。且如甲生人寅上安命，以壬甲从干起、从亥上起甲顺数至命宫，在寅得丁，即以丁火为职元。
　　
　　局主
　　职元六合推干化，
　　即是一局主之辰。
　　命身值此无空破，
　　士庶逢之众仰钦。
　　以职元干所合之干，以此干化禄为是，且如前职元是丁，丁与壬合，取壬计为局主是也。
　　
　　卦气、此为天禄卦气与前不同
　　年干卦气逆回轮，
　　日月住处定阳阴。
　　昼生日止夜生月，
　　论干得禄取宫神。
　　
　　以年干起卦气，逆数至昼日夜月之宫得何干，以此干禄宫为是。且如甲生人太阳在酉，以壬申从干起，从亥上起甲逆数至酉得丙，以丙戊禄在巳，巳上为卦气，又名天禄卦气。经曰：官贵命无卦气，安能食天禄。正谓此也。如乙生人太阴在卯，以乙癸坤宫起，从申上起乙、逆数至卯上得庚，以庚居申，申上为卦气。
　　
　　斗标、斗标者北斗之柄也、命无斗标为人不尊重
　　月建宫中起戌时，
　　亥时便向次宫移。
　　顺行只喜临官禄，
　　地纬天经忌见之。
　　又：命主身星斗柄宫，忌临杀位怕逢空。宜居禄贵并生旺，补衮终当立大功。以戌时加月建顺数至生时为是，且如正月卯时生，正月建寅，以戌时加在寅宫，顺数至未，得本生时为斗标，余仿此。
　　
　　注受、亦曰阴注阳受
　　注受正七子垣逢，
　　二六三五亥戌同。
　　八与腊月丑上立，
　　九寅子月在寅宫。
　　四酉十卯为截法，
　　身命逢之定富荣。
　　以正月起子，逆数至酉，五月又转戌，顺数至卯，十一月又转寅，逆数至丑，为十二月是也。
　　
　　天乙
　　天乙贵人甲见未，
　　戊庚在丑乙申位。
　　己子丙酉辛居寅，
　　丁亥壬兔巳逢癸。
　　天乙贵人者，即昼贵人也。
　　
　　玉堂
　　玉堂贵人甲见丑，
　　戊庚在未丁居酉。
　　丙亥乙子巳逢申，
　　壬己癸卯辛午守。
　　玉堂贵人者，即夜贵人也。
　　
　　文昌、此星入垣主大贵
　　甲乙巳午报君知，
　　丙戊申宫丁巳鸡。
　　庚猪辛犬壬逢虎，
　　癸人见兔入云梯。
　　
　　文昌者，乃天干生地支所藏之人元也。甲生丙在巳，乙生丁在午，丙生戊、戊生庚在申，丁生己、己生辛在酉，庚生壬在亥，壬生甲在寅，癸生乙在卯，独辛不以生而以戌为文昌，戌在辛之方位，以其有从魁、河魁夹之也，子、丑、辰、未不与者何也，盖文昌欲显不欲隐。子、丑地下，辰、未库也。
　　
　　天厨
　　甲乙巳午丙在子，
　　丁戊巳午己申储。
　　庚落寅中辛寻午，
　　壬厨居酉癸临猪。
　　天厨名食神禄，假如甲生人逢巳，甲食丙，丙禄在巳；乙生人逢午，乙食丁，丁禄居午是也。
　　
　　岁殿、吉星临之吉、凶星守之凶
　　主星入殿福非常，
　　客曜加囚必主殃。
　　福禄官魁如不陷，
　　拖青纡紫列朝堂。
　　以岁驾宫起甲，顺数至生年干，在某宫即是。
　　
　　岁驾、吉星登驾吉、凶星豋驾凶
　　客曜临朝第一凶，
　　非星破禄亦皆同。
　　若还囚杀加身命，
　　假使为官是荫封。
　　即生年支为岁驾宫也，如子年子为岁宫，丑年丑为岁驾，余仿此推之。
　　
　　禄勋、阳刃、唐符、国印、唐符又名飞刃
　　禄前号刃为兵器，
　　身命逢之性横恃。
　　只怕天雄诸杀临，
　　若逢五鬼频遭配。
　　禄前八位号唐符，
　　第九名为国印宫。
　　身命逢之膺显爵，
　　倘逢空陷主贫穷。
　　甲禄到寅、卯为阳刃、酉为飞刃唐符，戌为国印。乙禄到卯、辰为阴刃、戌为飞刃唐符、亥为国印。丙戊禄在巳、午为阳刃、子为飞刃唐符、丑为国印。丁己禄在午、未为阴刃、丑为飞刃唐符、寅为国印。庚禄居申、酉为阳刃、卯为飞刃唐符、辰为国印。辛禄到酉、戌为阴刃、辰为飞刃唐符、巳为国印。壬禄居亥、子为阳刃、午为飞刃唐符，未为国印。癸禄居子、丑为阴刃、未为飞刃唐符、申为国印。
　　
　　天雄、地雌、天雄即白虎、地雌即丧门
　　天雄地雌分吉凶，
　　驾前三位九宫中。
　　忌临官禄和身命，
　　锋刃廉同不善终。
　　
　　岁驾前三宫为天雄，九宫为地雌，又云：地雌对宫为天雄，忌见禄主。
　　
　　年符、年符即年官符也，又名五鬼飞符
　　年支顺数第五位，
　　宫神名号官符鬼。
　　更加阳刃杀来逢，
　　坐命临身非横悔。
　　
　　月符、月符即月官符也
　　以午起为首，
　　顺数轮宫走。
　　遇住生月中，
　　临之多争斗。
　　
　　岁驾前五位为官符，又名飞符、年符、五鬼是也，以正月起午，数至生月为月符，怕临身命限途。
　　
　　大耗、小耗
　　大耗小耗最为嫌，
　　驾前六七位相连。
　　身命田财俱值此，
　　纵然发达破家筵。
　　
　　太岁第六位为小耗，第七宫为大耗是也，怕在身命、田财宫，或身命田财，主遇不吉。
　　
　　天耗
　　正七二八子寅方，
　　三九四十辰午当。
　　五十一申丑未戌，
　　必主雷轰虎咬亡。
　　
　　如正七月在子，二八月在寅，名曰天耗，又谓之雷霆杀。
　　
　　地耗
　　正七二八酉亥宫，
　　三九四十丑卯同。
　　五十一月临巳上，
　　六十二月丑未中。
　　
　　正七月在酉，二八月在亥，名为地耗，此二耗同前耗断之。
　　
　　月廉
　　正月起于申，
　　顺数至本生。
　　此星来克命，
　　横夭不须评。
　　
　　月廉星人罕用之，月廉宫较轻，月廉主起克命限，其凶莫解。且如正月生，廉在申，以水为廉主也。
　　
　　月煞、此煞以月廉同断
　　正戌二巳七居辰，
　　三午四未位相迎。
　　五寅六卯八亥位，
　　九子十丑十一申。
　　十二月中居酉上，
　　若犯此杀最为刑。
　　
　　值难
　　正二太阳三四月，
　　五六火罗君莫说。
　　七八水孛更为灾，
　　九十木气为难绝。
　　十一十二怕金星，
　　此是神仙真口诀。
　　正二月生人，以太阳为值难，忌见他煞尤凶。
　　
　　的杀
　　人命如逢破碎杀，
　　破财恰似汤浇雪。
　　行年运限更加临，
　　官事连绵无休歇。
　　子、午、卯、酉、
　　蛇头问口，
　　寅、申、巳、亥
　　鸡头粉碎，
　　辰、戌、丑、未
　　牛头大忌，又谓之破碎。
　　
　　咸池
　　申子辰鸡叫乱人伦，
　　寅午戌兔从茅里出。
　　巳酉丑跃马南方走，
　　亥卯未鼠子当头忌。
　　
　　身命坐咸池、或咸池星入身命，更会金、水、孛者，男为痨瘵，女为风尘，又名桃花。
　　
　　大煞
　　大煞子人先是猴，
　　丑鸡寅犬问来由。
　　卯蛇辰午巳逢未，
　　午虎未兔申龙头。
　　酉猪戌鼠难回避，
　　循环亥上却逢牛。
　　大煞即飞廉，身命限度俱忌之，为祸尤速。
　　
　　空亡
　　甲子旬中戌亥空，
　　甲戌旬中申酉空。
　　甲申旬中午未空，
　　甲午旬中辰巳空。
　　甲辰旬中寅卯空，
　　甲寅旬中子丑空。
　　
　　但阳年空阳宫，阴年空阴位，阳年为空，阴年为亡。
　　
　　孤虚
　　金空则鸣火空发，
　　水空日夜流不歇。
　　木空则折土空崩，
　　昼喜日空夜宜月。
　　
　　空亡对宫，即是孤虚也，如甲子旬中空，戌亥对宫为孤虚，阳为孤，阴为虚，此一秘法也。
　　
　　孤辰
　　寅卯辰人怕己丑，
　　巳午未人畏申辰。
　　申酉戌人嫌亥未，
　　亥子丑人寅戌嗔。
　　
　　寡宿
　　孤辰切忌男妨妇，
　　寡宿须教女害夫。
　　兄弟亦当离别去，
　　爷娘骨肉不同居。
　　男怕孤辰女怕寡宿，身命宫坐之并，夫妻宫犯之，男女宫守之，主鳏寡孤独论之。
　　
　　三刑
　　寅刑巳上巳刑申，
　　丑戌相刑未与辰。
　　子刑卯上卯刑子，
　　辰午酉亥自相刑。
　　
　　六害
　　六害子未不相亲，
　　丑害午兮寅巳嗔。
　　卯害辰兮申害亥，
　　酉戌相穿大少情。
　　
　　又：三刑六害主残伤，不测官灾最不祥。妻子亦当防克破，为官必定死他乡。三刑六害二煞，身命夫妻子宫行限，俱怕逢之。
　　
　　劫杀、劫杀亦名天官符，劫杀前一位名灾杀、第二位名天杀、总曰三杀
　　申子辰巳上化为尘，
　　寅午戌亥上不须说。
　　巳酉丑寅上休开口，
　　亥卯未申上勿遭值。
　　
　　亡神
　　申子辰亥上不堪亲，
　　寅午戌巳上动纸笔。
　　巳酉丑逢申须敛手，
　　亥卯未逢寅切须忌。
　　
　　亡神与劫杀相对，吉凶同断。
　　
　　天罗地网
　　辰为天罗忌乙生人，
　　戌为地网怕辛生人。
　　经云：辰戌为恶弱之地，天乙不临，天乙乃贵人也。又云：辰为天罗，戌为地网，乙辛生人，切莫遇之。
　　
　　反吟伏吟
　　太岁宫为反吟，
　　岁破宫为伏吟。
　　经云：反吟、伏吟，悲哭淋淋。又云：反吟相见是绝灭，伏吟相见泪淋淋是也。
　　
　　驾前神杀歌、以年顺数
　　岁驾剑锋伏尸寄，
　　二为天空仍可畏。
　　丧门地雌孝服来，
　　四为贯索勾神虑。
　　官符五鬼及飞符，
　　死符小耗月德具。
　　岁破大耗阑干并，
　　八为暴败天厄至。
　　九是白虎即天雄，
　　天德绞杀卷舌忌。
　　十一吊客与天狗，
　　十二病符蓦越位。
　　
　　驾后神煞歌、以年逆数
　　子年红鸾卯为首，
　　天喜对宫在于酉。
　　血刃浮沈及解神，
　　戌上分明牢掣肘。
　　天哭还从午上寻，
　　披头更向辰宫究。
　　流年诸杀与诸凶，
　　逆认地支轮宫守。
　　
　　羊刃详解例
　　　　 以年横取：甲　　丙、戊　　 庚　　　 壬
　　　　　　　　　 卯为刃宫，午为刃宫，酉为刃宫，子为刃宫。
　　阳刃、忌昼　 火为刃星，日为刃星，金为刃星，土为刃星。
　　　　　　　　　 四火刃度，四日刃度，四金刃度，四土刃度。
　　　　　　　　　 酉为刃宫，子为刃宫，卯为刃宫，午为刃宫。
　　飞刃、生人　 金为刃星，土为刃星，火为刃星，日为刃星。
　　　　　　　　　 四金刃度，四土刃度，四火刃度，四日刃度。
　　　　 以年横取：乙　　丁、己　　 辛　　　 癸
　　　　　　　　　 辰为刃宫，未为刃宫，戌为刃宫，丑为刃宫。
　　阴刃、忌夜　 金为刃星，月为刃星，火为刃星，土为刃星。
　　　　　　　　　 四金刃度，四月刃度，四火刃度，四土刃度。
　　　　　　　　　 戌为刃宫，丑为刃宫，辰为刃宫，未为刃宫。
　　飞刃、生人 　火为刃星，土为刃星，金为刃星，月为刃星。
　　　　　　　　　 四火刃度，四土刃度，四金刃度，四月刃度。
　　自刃年：壬子、癸丑、丙午、丁未、戊午、己未。
　　飞刃年：壬午、癸未、丙子、丁丑、戊子、己丑。
　　经云：且如倒限一说，根挨度数而推，有杀刃者，遇太岁必伤，无杀刃者，纵凶不死，故刃利害。又云：无杀刃岂能伤乎，盖羊刃者，其论有六，有阴刃，有阳刃，有飞刃，有刃宫，有刃星，有刃度，故昼生忌阳刃，夜生忌阴刃，以甲、丙、戊、庚、壬生人为阳，以乙、丁、己、辛、癸生人为阴。假如阳刃例，甲年卯为刃宫，火为刃星，四火刃度。又如阴刃例，乙年辰为刃宫，金为刃星，四金刃度也。
　　
　　马前诸杀例、以年支起驿马取
　　	驿六华劫灾天地年月亡将扳
　　马害盖杀杀杀杀杀杀神星鞍
　　申子辰：寅卯辰巳午未申酉戌亥子丑。
　　寅午戌：申酉戌亥子丑寅卯辰巳午未。
　　巳酉丑：亥子丑寅卯辰巳午未申酉戌。
　　亥卯未：巳午未申酉戌亥子丑寅卯辰。
　　申子辰人马居寅，
　　寅午戌人马居申，
　　巳酉丑人马在亥，
　　亥卯未人马在巳。
　　
　　五行长生例、以生年纳音所取
　　	生败冠官旺衰病死墓绝胎养
　　木： 亥子丑寅卯辰巳午未申酉戌。
　　火： 寅卯辰巳午未申酉戌亥子丑。
　　土水：申酉戌亥子丑寅卯辰巳午未。
　　金： 巳午未申酉戌亥子丑寅卯辰。
　　生即长生，
　　败即沐浴，
　　冠即冠带，
　　官即临官，
　　帝即帝旺。
　　
　　天干化曜星例、以年干横取
　　年干：        甲乙丙丁戊己庚辛壬癸
　　天禄：主享禄，火孛木金土月水气计罗
　　天暗：主暗昧，孛木金土月水气计罗火
　　天福：主获福，木金土月水气计罗火孛
　　天耗：主破耗，金土月水气计罗火孛木
　　天荫：主荫庇，土月水气计罗火孛木金
　　天贵：主嗣贵，月水气计罗火孛木金土
　　天刑：主犯刑，水气计罗火孛木金土月
　　天印：主有印，气计罗火孛木金土月水
　　天囚：主囚禁，计罗火孛木金土月水气
　　天权：主重权，罗火孛木金土月水气计
　　天官：主官星，气水罗计孛火金木月土
　　生官：主官高，月土气水罗计孛火金木
　　伤官：主坏名，金木月土气水罗计火孛
　　禄元：主有禄，木火水日水日水金木土
　　马元：主利动，驿马宫主是又曰贵元
　　仁元：主延年，木木火火土土金金水水
　　寿元：主寿考。
　　甲子、乙丑、壬申、癸酉、庚辰、辛巳、甲午、乙未、壬寅、癸卯、庚戌、辛亥金。
　　丙寅、丁卯、甲戌、乙亥、戊子、己丑、丙申、丁酉、甲辰、乙巳、戊午、己未火。
　　戊辰、己巳、壬午、癸未、庚寅、辛卯、戊戌、己亥、壬子、癸丑、庚申、辛酉木。
　　庚午、辛未、戊寅、己卯、丙戌、丁亥、庚子、辛丑、戊申、己酉、丙辰、丁巳土。
　　丙子、丁丑、甲申、乙酉、壬辰、癸巳、丙午、丁未、甲寅、乙卯、壬戌、癸亥水。
　　
　　天干吉凶星例、以年干横取
　　年干：        甲乙丙丁戊己庚辛壬癸
　　文星：主能文，罗计金火金气木土日月
　　魁星：主夺魁，月日罗计火金水孛气水
　　官星：主官职，气水罗计孛火金木月土
　　印星：主掌印，木日火月土罗金计水孛
　　催官：主催升，金水日罗木气孛土月计
　　禄神：主食禄，木水计罗土火金气日月
　　喜神：主喜庆，罗计气水月土金木孛火
　　科名：主标名，木木火火土土金金水水
　　科甲：主登第，以命宫对宫宫主是即妻星也。
　　禄勋：主勋禄，寅卯巳午巳午申酉亥子
　　阳刃：主横祸，卯辰午未午未酉戌子丑
　　飞刃：同前断，酉戌子丑子丑卯辰午未
　　唐符：主重权，唐符即飞刃也、并凶则以飞刃断、会吉则以唐符论。
　　国印：主掌印，戌亥丑寅丑寅辰巳未申
　　天乙：昼贵人，未申酉亥丑子丑寅卯巳
　　玉堂：夜贵人，丑子亥酉未申未午巳卯
　　文昌：利小试，巳午申酉申酉亥戌寅卯
　　天厨：宜食廪，巳午子巳午申寅午酉亥
　　
　　地支吉凶星例一、以年支横取
　　年支：        子丑寅卯辰巳午未申酉戌亥
　　爵星：主爵尊，土水木气孛木水火火金金水
　　天马：主调升，火计水木火计水木火计水木
　　地驿：主迁除，木水金火木水金火木水金火
　　血支：主血光，木土土木火金水日月水金火
　　血忌：主血毒，日土土月木水火金金火水木
　　产星：主产难，金水木火金水木火金水木火
　　岁殿：宜登殿，以岁驾起甲顺数遇生年干是
　　岁驾：宜登驾，子丑寅卯辰巳午未申酉戌亥
　　太岁：怕并凶，子丑寅卯辰巳午未申酉戌亥
　　剑锋：怕迭刃
　　伏尸：怕逢凶
　　天空：杀喜空，丑寅卯辰巳午未申酉戌亥子。
　　丧门：主丧服，寅卯辰巳午未申酉戌亥子丑。
　　地雌：怕并杀
　　地丧：忌临妻
　　地?：同前断
　　贯索：主缧绁，卯辰巳午未申酉戌亥子丑寅。
　　勾神：同前断
　　五鬼：主词讼，辰巳午未申酉戌亥子丑寅卯。
　　官符：同前断
　　飞符：同前断
　　年符：同前断
　　
　　地支吉凶星例二、以年支横取
　　年支：        子丑寅卯辰巳午未申酉戌亥
　　月德：主化凶，巳午未申酉戌亥子丑寅卯辰。
　　死符：身命忌
　　小耗：田财忌
　　岁破：同　前，午未申酉戌亥子丑寅卯辰巳。
　　大耗：同　前
　　阑干：命限忌
　　暴败：同　前，未申酉戌亥子丑寅卯辰巳午。
　　天厄：同　前
　　白虎：命宫忌，申酉戌亥子丑寅卯辰巳午未。
　　天雄：同　前
　　天德：能化煞，酉戌亥子丑寅卯辰巳午未申。
　　卷舌：命限忌
　　绞杀：同　前
　　天狗：子宫忌，戌亥子丑寅卯辰巳午未申酉。
　　吊客：主吊孝
　　病符、蓦越：主疾病，亥子丑寅卯辰巳午未申酉戌。
　　
　　地支吉凶星例三、以年支横取
　　年支：        子丑寅卯辰巳午未申酉戌亥。
　　的杀：主破败，巳丑酉巳丑酉巳丑酉巳丑酉。
　　破碎：同　上。
　　咸池：主色欲，酉午卯子酉午卯子酉午卯子。
　　桃花：主淫泆。
　　大杀：主横祸，申酉戌巳午未寅卯辰亥子丑。
　　飞廉：主非灾。
　　孤辰：主孤克，寅寅巳巳巳申申申亥亥亥寅。
　　寡宿：主寡居，戌戌丑丑丑辰辰辰未未未戌。
　　三刑：主刑伤，卯戌巳午辰申午丑寅酉未亥。
　　六害：主克害，未午巳辰卯寅丑子亥戌酉申。
　　劫杀：主劫破，巳寅亥申巳寅亥申巳寅亥申。
　　亡神：主危亡，亥申巳寅亥申巳寅亥申巳寅。
　　空亡：主少积，甲子、丙寅、戊辰、庚午、壬申；戌。乙丑、丁卯、己巳、辛未、癸酉；亥。甲戌、丙子、戊寅、庚辰、壬午；申。
　　孤虚：主孤寡，乙亥、丁丑、己卯、辛巳、癸未；酉。甲申、丙戌、戊子、庚寅、壬辰；午。乙酉、丁亥、己丑、辛卯、癸巳；未。
　　空亡对：甲午、丙申、戊戌、庚子、壬寅；辰。乙未、丁酉、己亥、辛丑、癸卯；巳。甲辰、丙午、戊申、庚戌、壬子；寅。
　　宫孤虚：乙巳、丁未、己酉、辛亥、癸丑；卯。甲寅、丙辰、戊午、庚申、壬戌；子。乙卯、丁巳、己未、辛酉、癸亥；丑。
　　
　　地支吉凶星例四、以年支横取
　　年支：        子丑寅卯辰己午未申酉戌亥。
　　红鸾：主喜事，卯寅丑子亥戌酉申未午巳辰
　　天喜：同　前，酉申未午巳辰卯寅丑子亥戌
　　血刃：主血光，戌酉申未午巳辰卯寅丑子亥
　　浮沉：主没溺，戌酉申未午巳辰卯寅丑子亥
　　天解：主解难，戌酉申未午巳辰卯寅丑子亥
　　地解：主释凶，未未申申酉酉戌戌亥亥午午
　　天哭：主哭泣，午巳辰卯寅丑子寅戌酉申未
　　披头：主孝服，辰卯寅丑子亥戌酉申未午巳
　　黄旛：命限忌，辰丑未戌辰丑未戌辰丑未戌
　　豹尾：同　上，戌未辰丑戌未辰丑戌未辰丑。
　　甲子、庚午、乙亥、辛巳、丙戌、壬辰、丁酉、戊申、癸丑、己未；子。己巳、甲戌、庚辰、乙酉、辛卯、丙申、壬寅、丁未、戌午、癸亥；卯。
　　擎天：命限忌，庚寅、辛丑、壬子；辰。戊辰、癸酉、己卯、甲申、乙未、丙午、丁巳；巳。己丑、庚子、戊寅、辛亥、壬戌；午。
　　游奕；命限忌，乙巳、丁卯、甲午、丙戌、癸未；未。丙寅、壬申、丁丑、戊子、己亥、庚戌、辛酉；申。癸巳、甲辰、乙卯；酉。乙丑、辛未、丙子、壬午、丁亥、戊戌、己酉、甲寅、庚申；戌。癸卯；亥。已上皆是擎天之位游奕对宫。
　　擎天属火，游奕属水，以六十花甲隔节布于十宫，起于子，终于卯，而丑寅不与未申飞变者，以河汉始于丑寅，终于未申，而擎天属火，不入故也。其杀：男怕擎天，女怕游奕，皆主刑克。
　　
　　五行四时例
　　　　　　　　　　　　　　 旺　相　休　囚　死
　　正月二月　孟仲　　　　春　木　火　水　金　土
　　四月五月　孟仲　　　　夏　火　土　木　水　金
　　三六九月十二月　四季　季　土　金　火　木　水
　　七月八月　孟仲　　　　秋　金　水　土　火　木
　　十月十一月　孟仲　　　冬　水　木　金　土　火
　　五行之道，有气有质，还相本而迭相竭者也。故当时者，旺我生者相，生我者休，克我者囚，我克者死。万物非时不生，观星非时不验，星盘之中、四时之星，不一因其时令、察其盛衰，则福之厚薄、祸之浅深，自有称量于其间矣。
　　
　　张果星宗三
　　诸吉星捷法例
　　以年干从寅上起，甲、丙、戊、庚、壬，故谓之五虎遁。假如甲子年即甲己之年丙作首即丙寅是也余仿此。
　　天元禄：以虎顺命何干化禄是。
　　地元禄：以卦逆命何干属某是。
　　人元禄：以虎顺官何干受克是。
　　天　经：以虎顺命何干属某是。
　　地　纬：以命宫支神所属某是。
　　天　马：以虎顺官何干禄支是。
　　地　驿：以官马支神所属某是。
　　职　元：以卦顺命何干化禄是。
　　局　元：以职干合何干化禄是。
　　
　　月建吉凶星例
　　　　　正二三四五六七八九十十一十二。
　　月廉：申酉戌亥子丑寅卯辰巳午未。
　　月杀：戌巳午未寅卯辰亥子丑申酉。
　　天耗：子寅辰午申戌子寅辰午申戌。
　　地耗：酉亥丑卯己未酉亥丑卯己未。
　　月符：午未申酉戌亥子丑寅卯辰巳。
　　值难：日日月月火罗水孛木气金金。
　　注受：子亥戌酉戌亥子丑寅卯寅丑。
　　斗标：以戌时加月建宫顺数生时是。
　　卦气：以卦逆昼日夜月何干禄宫是。
　　斗标者，北斗之柄也，此星至尊，凡人之命遇此星指之，主为人尊重；凡帝王之命，多有之苟，无斗柄指之，虽为帝王，亦少尊严。此星术家多不知作何所取用也。
　　
　　定行限度法
　　百秒为一分、百分为一度、相貌限管十年、一年行三度、四个月行一度。宫禄限管十五年，一年行二度、六个月行一度。福德妻妾每限管十一年，一年行二度、七十二分七秒、四个月十二日行一度。迁移限管八年、一年行三度、七十五分三个月零六日行一度。疾厄限管七年、一年行四度，二十八分五十秒、二个月二十四日行一度。奴仆男女田宅每限管四年、半，一年行六度，六十分六秒，一个月二十四日行一度，兄弟财帛，每限管五年、一年行六度、两个月行一度。
　　
　　逐年行限度法：缺图
　　
　　钦天监校正授时过宫度图：缺图
　　
　　命度图：缺图
　　
　　张果星宗四
　　先天心法、李?问答
　　老仙曰：我之不与世遇无他，盖世变人轻、不可与传仙道，惟汝淳厚质朴可传。?曰：仙道不愿学也，但星命之中，愿闻一二足矣。先天心法者，老仙有先天之机，观天之命而得于心，其验如神。故谓先天心法。仙曰：推命之术，言推命之理，必在乎精，宜详细精研。先观主曜，即命度主也，次察身星，即月躔处也，当以二十八宿为本，以三百六十五度为本源，十一曜为用。以木、火、土、金、水、日、月、气、孛、罗、计为用神。
　　
　　尊莫尊乎日月，日为众曜之尊，月乃一身之主。美莫美于官福，官星显而必贵，福星强而必荣。贵贱定格，如文武两班，君臣庆会等格，或乾坤否塞，风雷相薄数例。贫富论财，如财居财位，田入田垣等局，或财星失陷，田逢空耗数例。贤愚识其高卑，贤者木气扶身、金水坐命之类；愚者土孛混杂、金水背驰之例。寿夭究其元气，寿者田星司令、寿元逢生之类；夭者主宿失垣，身星傍鬼之例。此先天之大要，系先天心法之妙，是谈星大要之旨。更有凡例具于后。且如命泊尾火虎，并箕水命者，以水火二星为主。
　　
　　假此寅命例推之：
　　其一，木同水入轸，月居井，日居昴，火躔尾，更得夜生，此则一品之命也。主人呼吸若雷，身长大，性刚强，有威权，更生天地之心，好山水之乡，非凡人之命也。此言寅宫尾箕，坐命合格论也。其次，二曜朝阳，一星伴月，二品之命也。二曜火也，一星水也，火星朝君，水星辅日之类。
　　其三，火星入奎娄，金水会翼轸，太乙抱蟾，兼以命主逢生，身主得垣，福禄不背，皆二品至五品之命也。此言命主居垣，官福居禄，身星傍母之类。
　　其四，火土得牛，长庚朝斗，水日坐天门，月到金牛，木临箕壁，金水朝阳夜，火逢阳于虚，自五品以至杂流也。
　　此下皆系寅宫坐命之论也：
　　其五：合前等星或命度，主官禄，主受伤，身命不高，田财有好星拱夹，巨富之命也。
　　
　　其六，身命稍入局，水木入命宫，医卜之命也。
　　其七，罗星入命，刑杀星高，武将之命也。
　　其八，气照身命，妻子官福俱背，或命主入三宫，皆僧道之命也。
　　其九，身守迁移，主居六三，过房之命也。
　　其十，主在前，杀在后，身命受克，八宫有恶星，皆残疾之命也。
　　其十一，女命须身清、夫明、子秀，水火入垣，皆富贵之命也。
　　其十二，身星弱，子星陷夫宫，杂金孛入命，娼妓之命也。
　　其十三，又兼气照身命，夫星受伤，子星受克，师尼之命也。
　　其十四，身入迁移，孛罗计守命，夫宫受制，三嫁不休之命也。此先天之妙法，后学当融会之。论命如鉴照形，罔有不中者矣。
　　
　　后天口诀、李?问答
　　老仙曰：论命以斗杓、卦气、唐符、国印、天雄、地雌为主。
　　世俗术士，尚不能晓，何以知命。
　　夫斗杓者，北斗之柄也；
　　卦气者，天禄之余也；
　　唐符者，值年之星也；
　　国印者，朝廷之印也；
　　天雄者，干象也；
　　地雌者，坤象也。
　　如帝王命合局，无斗杓，不能致一人之位。
　　官贵命无卦气，安能食天禄。
　　武臣唐符不得地，难握重权。
　　国印值空亡为官，到任而死，或无正印掌之。
　　常人命中，皆有天雄、地雌、空亡、的杀、天地、二耗，此人上无片瓦之处，下无立锥之地，所以最为紧要也。
　　?曰：曾得先天之法，贵贱已知矣。愿闻水死、兵亡、蛇伤、虎咬、或缢死、雷轰，何以知之。
　　答曰：有劫杀，阳刃、的杀、贯索、浮沈、天厄、桃花，皆要用也。
　　且如命主身宫，逢水孛八煞宫，值浮沈限度，又逢流年水孛，必主溺死；
　　或身命坐阳刃，金火与命主同度，必主兵亡。
　　
　　巳酉丑生人，安命寅宫，限逢计孛，必主虎咬；
　　子午卯酉生人，巳宫安命，行限井鬼逢火罗。
　　又云：火孛蛇伤可断；
　　八煞犯贯索，身命带勾绞，限遇火星主缢死；
　　命在天厄，火在八宫，限行箕风、鬼度、觜火，必主雷伤。
　　?曰：敢问妇人出处去就何以取断。
　　仙曰：福德好，身宫清，夫宫带禄，相貌好，后妃之命也；
　　相貌稍偏，亦夫人之命；
　　或命主、男女主同入夫宫，入赘之命也。
　　?曰：敢问，僧道俱带孤寡，何以知其为僧为道之异。
　　仙曰：玉函经云：问释，火宫辨别，求元水位参详。
　　盖僧命气照身宫，火居命位，道命主居闲极，水入命宫，并带孤辰寡宿，此其分也。
　　?曰：自幼从师，未尝有此奇诀，富贵贫贱尽以知之，穷通寿夭在于行限，愿尽诲焉。
　　仙曰：此秘不可轻传非人。?曰：谨记。
　　
　　至宝论、李?问答
　　昔时大仙观命、观星，皆非泛论人之赋命，禀天地造化之枢机，故曰天命。果老大仙，夜观星象，日论五行，以为指要，而成其文，能易晓也。且论天经、地纬，夹拱不离者为贵。有甲寅生人，亥宫立命，木星在子，水星在戌，命躔壁度，坐天门之上。此是经纬夹拱，今为商贾之人何也？
　　老仙闻之，一哂而言：
　　子知其一，不知其二。此水木分明、经纬然也。斯命坐于劫杀，水漂白羊之宫，木入齐瓶之地。何况水木乃我所用，水为田宅之主，曜来伤财帛，木为官禄之用星，又损福德。以子丑二宫皆属土言之，故为伤福。
　　水木又为宫度之主，得用受损，入格破局，岂可概论。
　　若使水子木戌，非此论也。
　　又辛卯生人，命立卯宫，木在寅，金在辰，金为天经星，木为地纬星，二星入垣，夹拱得地，为上格；不克不冲，不生不破为中格；拱夹破局失垣为下格。又值斗杓指破者是也。但经纬之理四，余可用。
　　
　　又问：斗杓之地，安身立命为富贵之良也。且有戊寅正月巳时生人，命坐酉宫，斗柄之中乃一寒儒，生平不富不贵，何也。果老曰：然，寒士之格也，命居于败乡，地耗破碎，守照得斗杓，为聪明文善之人，若欲富贵，科甲，候之皓首无矣。又有甲戌生于十月丑时，寅上立命，值斗杓兼禄勋长生，得局入格，此为上格贵命矣；无贵禄，守命得生旺宫，亦为中格；有劫刃耗的相刑，则为下格。嫌值经纬破局。
　　
　　又问：卦气在身命宫者主荣，反为执鞭坠镫之人，何也。果老曰：可详验之，若非劫刃、雄雌拱夹，命位亦是天耗地耗，守照身宫，要知用此为荣，则于斗杓相似。
　　又问：唐符、国印守命为奇，且如丙辰生人，安命在丑月，身在子，唐符在身，国印在命，不富不贵，何也。答曰：甲寅旬中子丑空亡之地，土空则崩，何富贵之有。
　　又问：阴注阳受，身命守之，则可化凶为吉，更兼吉曜，乃是名利之人，且有庚辰四月卯时生人，立命酉上，注受之地，犯刑而死者，何也。老仙曰：此金为阳刃之杀，又值咸池居命甲戌旬中无申酉，将何为美。岂不因酒色之中，而害己亡身也。
　　
　　又问：天马地驿，吉凶何以参详。
　　答曰：归垣入庙则吉，遇贵禄者最妙，得长生旺相犹美，嫌值空亡不宜，天耗地耗休囚死绝，又忌克战刑冲。
　　又问：天地人三元，祸福何以取用。
　　答曰：或为官福之星，或会命度之主，或遇田财，会此之间皆美，当详十干变曜，又看入垣升殿。且如三元皆会官福，则为贵格；会田财，则是富翁；会命度，主满用，犹奇。中间驳杂，必细推详。
　　
　　又问：寿元星照本家，何以取断。
　　答曰：寿元星居于命位，宜临禄贵生旺之方，乃为吉，论不杂者尤妙。
　　又问：官朝阳不贵者，何也。
　　答曰：格局高强，更兼官禄朝阳，则为至贵。若命元弱矣，纵官主朝阳，有何补焉。
　　
　　评人生禀赋分金论、李?问答
　　先生曰：贤愚寿夭，岂今日为然。太古之世，号为洪荒，而人也，固有寿夭焉。盖拘于气禀之始，而不知气禀之所以终。前辈天纲，对李?言，号为善知天文象纬。象星也，以二十八宿为经，以十一曜为纬也。曾会诸星宿于竺罗。竺罗，山名也，在天西北，即竺罗国是也。夜半诸星聚此，李袁二士曾游彼处，察祸福尤病鸢鱼。鸢飞戾天，鱼跃于渊，言天纲、察祸福，如天渊悬隔也。及得予旨，得吾秘旨，方知用宫主为非。
　　
　　宫主者：子、丑、土、寅、卯、木、卯、戌、火、辰、酉、金、巳、申、水、午、日、未、月是也。以度主为是。度主者：即四日度、四月度、四木度、四火度、四土度、四金度、四水度。先生曰：开元间，唐朝年号，李?期我于衡庐，果老所寓处，果命气禀井木犴，气禀即命躔井木度，行限屡周天度，屡周限行数次，今左旋于亢。以宫言之，自子至丑，自寅至卯，谓之左旋；以度言之，自角至亢，自氐至房，谓之右旋。昨夜火逼金龙，逼克也，此言限到亢金，昨晚流火克金。太白今午，太白金星今日午时，合退于辰，火金交战，必有大难。限宫限度皆被其伤，我当化象，披发仗剑，太乙以禳之。太乙乃仙家祈禳之法也。言未毕，言之未终，明皇果诏试之。试以长生之术真假，饮以毒药酒三杯，上赐酒不敢违，醺然若醉。似觉昏迷。先生曰：非佳酒也。顷之齿皆焦黑。果以手执铁如意，击之，齿皆落矣。假寐少时，齿再复生。时神其术。
　　
　　李?再拜受教，请诲，问曰：福禄拱夹，福福主也，禄禄主也。三合曰拱，两傍曰夹。其命必富耶，必贵耶。只知福禄拱夹，必富必贵。不知福禄拱夹，有贫有贱。先生曰：是淳风小儿之诬言也。言福禄拱夹之义，淳风仍未曾得之。五星六曜：五星即木、火、土、金、水，六曜即日、月、气、孛、罗、计。资我者吉，资者生也。伤我者凶，伤者克也，亦随岁而变乎。此四句乃谈星之骨髓，实果老之奥妙。且如金能克木，木为用神，若乙丑庚申生人，金掌刃雄，此谓杀中包刃，凶莫能解。其余年分星杀，皆准此例推之。故予作羊刃六说，以并诸杀。宜细详看，不可忽略。先生因取王勃命示之。勃乃唐之才子，年弱冠时作，滕王阁序，以此著名。
　　
　　勃命坐翼，命躔翼火，水退朝阳于轸。水为官禄，退躔轸度，一为官禄，主朝阳；一为官禄，克命。木作援，援者，救也，水生木，木生火，气又滋培奎壁之次。奎壁文章之府，气星躔之对照于命，故其人秀而善属文，木气水日亦名文宿，以名立身，因官禄朝阳，故此得名也。以名败身，水为禄主克命故也。金曜躔斗。金水二星，不离太阳前后三宫，此离太阳五宫者，抑恐唐朝历法，与今之授时不同故耳。
　　
　　限行井木，木为限度，对照受伤。斗木金克，复伤井木，大限行井，谓之顶度，孛罗一锋一刃，孛掌锋，罗掌刃，互争胜负，两相交战，是年属丁，此即亦随岁而变乎，阳刃又临，经云：无杀刃，岂能伤乎，恶死无疑，有何疑哉。子其待之。后果溺死，二十九岁。?又引，天纲集曰：集经旨也。一生侘傺，失志貌。对宫怕逢罗火。因火罗对命之说未明，故设此以问。先生曰：是得其说，不知其所以说。只知其一不知其二。倘我命宝瓶女土之次，子宫女土蝠度，火罗旺午，对宫相生，得非福乎。自然有福，惟其命躔星日马，星日太阳，怕逢火罗对照，日火争光，所以为祸也。不言自明，若火命人，纳音属火，乃是自家星照，本家反为吉论。
　　
　　凡纳音星，照命克命，不为忌也。四日度皆然，星房昴虚四日度也。又怕丑甲生人，丑生以火罗，为地雌，甲生以火罗掌羊刃，非夭则贫困之人也。此亦随岁而变乎之论。先生曰：火躔昴，昴日金垣，天纲谓火烧牛角，酉为金牛故曰牛角，火命人不为忌，何也。纳音是火不忌克命，盖火即我也，火命人，火烧牛角，纳音克命，乃我势盛，星照本家，何伤之有。无自克自之理，其余木虚，木打宝瓶，金尾、金骑人马，土翼、土埋双女，水娄、水泛白羊，皆可准此例推之。已上四星，若为纳音之主，皆为星照本家，不忌论也。
　　
　　先生曰：煽炽怕伤金位，煽炽火也火居辰酉，此天纲之言也。假使我命火，必不为忌。适杨国忠，贵妃从兄，丑时生子，昨夜丑时生男，命坐昴日，酉宫昴度，火罗两夹，宫度两伤，一为天雄杀，杀迭杀，一为羊刃星，凶并凶。又是咸池之地。即桃花杀也。?举问：何如。先生曰：昨夜，客星犯金火，此火罗之验也。先生又能观天象，能知人事，恐后学者，不能如此精通。是子之寿，不出今日。果其夜不救。国忠神之，请详己命。先生曰：是命泊处。泊者命安此也。虽得卦气，官贵命无卦气安能食天禄。身元坐刃，刃为杀首，而刃星又起逼命。逼命者克命也。吾论其富且贵者，何也。以度主禄主。
　　
　　度主，命度也。禄主，官禄也。起从阳于福德宫。言命主禄主，辅佐太阳于福德宫。而钓起又生本元，且三合对照，又有吉星以助之，然贵则贵矣，如此格高，则当贵显，予未保其令终也。因身元坐刃，刃星又起逼命，故此不得其死。李?蹶起拜曰：请问所已。先生作色，对曰：后自知之，天机不可泄。后天宝年乱，果被陈元礼等所杀。先生曰：日，火也。太阳为火之精，月，水也。太阴为水之副，日，父也。日为君父，命从此出，月，母也。月为后母，身从此生，亦目之象。日为左目，月为右目，四日度坐命。
　　
　　星日马，房日兔，昴日鸡，虚日鼠，四日度也，以日为主。昼生忌火罗，火罗与日争光，火为羊刃，掌刃愈凶，罗为岐锋，并锋尤恶。岐字未详，或曰山名。不曰早丧父，火刃逼阳，亦主伤盲，必损其目。四月度坐命，张月鹿、危月燕、心月狐、毕月乌，四月度也，以月为主。夜生怕土计，土计却能掩月，土计是羊刃杀。此谓之杀迭杀凶不可解。亦同此推。不曰早丧母，亦主伤盲。因指张巡命视之。彼命坐心月狐，今限历张月鹿。计掌刃星，在张月度之前。土为岐锋，攻于后。土为锋杀，在张月度之后，使其背行稍可。土前计后，相背不相向乃可，否则往来交斗，若计前土后，相向，不相背而斗，能脱此乎。盖土顺行，计逆行，两相迎斗，焉能脱此。?曰：时方贵盛，正当权要。先生曰：贵盛可胜天乎。其能如天命何，天宝二载，天宝二年，刃杀复随，刃并，流计加踏，更迭计星，必死于兵。
　　
　　命限两伤，刃锋并踏，果死禄山兵手。?曰：敢问四木者，何也。日、月、木、火、土、金、水布列于二十八宿，皆有其四。先生曰：角斗奎井：角木蛟、斗木獬、奎木狼、井木犴，为四木是也。遇此安命，以木为主，金曜强健，金能克木，则木危矣。命主受伤，木既危，则剥床以肤我，岂免于患乎。易曰：剥床以肤，凶切，近灾也。若此命者，如此之格，必坏祖破家，倾家荡产，从木得地，虽命主起强，亦须先破而后成。必须先难而后获也。?曰：请问四火，翼火蛇、觜火猴、室火猪、尾火虎。先生曰：举一隅，必以三隅反。举一可知其三，四火宜木盛，木为火母，木气强，母强子旺，则寿坚福壮；如此格者福寿崇高，木气弱，彼无力我何藉，而火躔得所，虽命元得地，只是清淡之士，主清闲而淡薄，火又弱，不旺相，失经失次。失经火，居水度，失次火，入水宫，只为贫贱之人。如此者，贫穷下贱之人。
　　
　　四土：柳土獐，女土蝠，氐土貉，胃土雉；四水：轸水蚓，参水猿，箕水豹，壁水俞；四金：亢金龙，鬼金羊，牛金牛，娄金狗；皆准此论。凡坐命于此四土、四水、四金度者，皆同前四木、四火之例而推。?拜谢曰：命之矣。命者受敬也。先生袖出天图，指示曰：天图即命图也，指示乃指教也。尔命泊轸，尔命即李?命，以水为主，命主水星，计攻水于奎。攻者，战克也，言命主被克。天纲谓水泛白羊，此言命主失陷也。水势盛，水居火位，我去克彼，故曰势盛。复梗于计，梗谓相敌，计虽强，指火宫言而有所党，又困于奎木，奎木克计乃曰为困，倘得金在奎，即计生金金生水，从水必发，展转相生方许发达，但金起远，远者不在本宫度也。只为清贫之士。由此清贫可知，四十七岁限行参度，行申限参水度，必不在人世。决死无疑，?曰：何也。何故而死，土躔参水，限度已坏矣。命限两伤故此而卒，余仿此推。
　　
　　其余水、土、火、金、日、月等星受克者，限行顶度处，必死。其论看倒限篇详矣。先生曰：世人得袁公旨，袁公，袁天罡也，言得其秘旨。皆以行限，视度之休危。看人休咎危亡，皆以限度而论。假如命度角木，以木为主，到轸水，为吉；命木限水受生故也。到翼火，为凶。命木限火窃气故也。殊不知当生水星，壮旺为福，否则而凶危矣。此言只知命度受生为吉，而不知命度受生为凶。何也。且如限行水度，以水为限，主必看水星起躔，垣庙壮旺则为福。论设使水星起躔，衰弱失陷，则为凶断。余皆仿此。倘若翼火起弱，亦不能窃我之木也。此言以命去生限度，为窃气，乃凶。且如限行翼火，火星起躔，失次陷弱，亦不能窃我命木也。若火星，起躔高旺，则能焚我木也。余准此推。先生坐大觉寺，坐寓于此，或指金刚命试之。以塑日为生。
　　
　　以其塑像年月日时推排。先生不视，却之。不看也，忽炉中风荡，火星堕地。先生起而言曰：此寺不久人间，经旬灰于火。言十日后，必遭火焚也。?曰：先生因金刚命知之乎。问是因金刚命而知之。曰：否。适火星自炉中下，金刚命亦可试也。若论其命，亦可知矣。?课其命限，行虚日。虚日在子，太阳为用，罗申火辰，攻破日鼠。三合拱限，日怕火罗，限度被伤，其凶可决。曰：得非命乎。先生曰：是人命，亦恶死。设若是人命，亦主不得其死。?曰：何也。何故，今年天雄在子，天雄在限，阳刃在午，阳刃照限，余准此也。
　　
　　大凡论人命限，皆可仿此推之。李?试一人，试看何如，命坐氐土度，卯宫氐度，金守照为飞廉之主。月廉杀主，不宜起守命垣。何以能延。言其何不损寿，先生曰：尔乃专以苟见，苟略也，自谓苟且之见。而不知甲辰火命人，纳音属火，岂有畏于飞廉金乎。是我克廉非廉克我，若木命人，的不能延，纳音属木廉金克我，今限行井木，木为限主廉金傍克，飞廉、月符、官符同守照，是谓诸煞并踏，又加流星等杀，乃曰众杀相攻，问之，此人已在囹圄中矣。囹圄古之牢狱，先生曰：汝知天罡之语乎。问?可知天罡语句否。劫刃地雌见夫星，劫杀羊刃，地雌怕居夫位于妻元。扬鞭再醮。鞭，丝鞭也。古者，公主招婿，执之可意者，投之。扬鞭者，女子将嫁，其母以酒醮之，曰：必敬必恭，相汝夫子。再醮，言再嫁其夫。或命坐空亡，六甲空地，妻宫为气罗所伤。
　　
　　经云：水遇孛、气，缁黄娼妓。嗣宫天雄及孛会。经云：五宫逢孛，男女虚花。皆主孤克。合此者必主孤孀，若嗣主受伤，余气强健，必有继子。如子星属火，被水孛克之，若罗?得所，必有继子。也又如嗣星是木，土水星失陷。若得气计孛余专权，亦同此例推之。然看三方对照，何如不可概论。宜细详之，不可造次。先生曰：尔知孤寡命乎。无妻曰鳏，无夫曰寡，无父曰孤，无子曰独。?曰：敢问先生指示殊愉命。曰：殊愉，或曰人名，此命格局善。善者星格美而且善，然妻宫在亥，坐命巳宫，巳土金对，亥妻属木金巳对克，妻宫坏矣。七宫被伤，虽木得垣，妻主得地，妻纵有，纵然有妻，不免鼓盆之叹。
　　
　　昔庄子丧妻，不哭，鼓盆而歌之。余可准此例断之。其余宫仿此例推，先生因示一行僧，命安寅坐孤劫，孤辰劫杀皆守命宫，木起同气从身。木气本为孤星，更掌孤劫伴身。在申妻位，孤劫之主更守妻宫，水为妻元失经，即失躔也。又坐阳刃，妻临刃也，此所以清孤。由此而为僧也，清闲孤高。?曰：然近贵，何也。既为僧，如何又近贵。先生曰：身坐斗杓，杓者，北斗之柄，主文章，又是注受之地。身命遇之，以化凶为吉，但禄主退远，官禄主退行，离远而又不干涉身命，此所以近贵不得爵禄，只为名僧耳。当与贵人相接，不能食天之禄，只为有养清高，僧人驰名于世而已矣。?曰：天耗地耗，切忌财乡。田财身命皆忌耗星。姚崇命守天耗，或天耗星起照，又坐破碎，或破碎临主命，何为宰相乎。
　　
　　既犯破耗，贵显何也。先生曰：此禄元日也。官禄主星是日，金水引从卯位，三台辅弼之格，日出扶桑，太阳得体，何知此人，言此命也。生不创府第，平生不造屋宇，寓居罔极寺。住于寺中，虽宰相，亦只是清淡儒。爵位虽尊，还是清贫淡薄之儒也。得非守耗坐破碎而然。可见耗破，其验由此。李?曰：示命坐唐符在午，命坐午守唐符，孛星破局，午乃太阳从火，故曰孛星破局，又有孛骑狮子之论。此当贫乎富乎。命坐唐符而孛星破局，故问之。先生曰：富也。?曰：何以知之。因何主富，此命在午孛，为福元。申为福德，以水为主，孛乃水余，故为福元。凡福元克命，皆为上格。其它宫分，皆喜福星克命。仿此例推之。先生曰：安禄山命坐劫杀，巳宫安命，水为禄主，起于命垣，朝阳于巽宫，官星朝日，金为天地二元，禄主引前。
　　
　　天元、禄地、元禄前引命。又坐斗杓禄勋，然贵则贵矣，此所以得操权柄。盖由此格局，而得掌重权也。但身命坐劫刃，劫杀坐命，羊刃安身。又夹土计，水为命元，土计又夹。决不善终。言不得其死也。限到参水发者，限主得地，禄主故也。水为官禄，朝阳限至水度，必发。五十二岁酉限昴日，太阳为用，孛罗两夹，前关后锁，孛罗是天雄杀星，又属剑锋岐锋，凶迭凶神，必不在世。果其年，谋废立。其子庆绪，命李猪儿，操刃帐中杀之。按金水日坐命，当为文士。文人才士，为喜木气金水。禄山武夫，亦用何疑。武将功臣，但用火罗计孛。先生因又取裴寂命示之。裴寂宰辅，寂命泊子，子宫坐命，子属斗杓，命坐斗杓，火为官禄，主朝阳于注受之地。官禄从阳，宜居注受。月坐官禄，身居禄位，又得天禄地禄夹辅。天元禄地元禄，又辅夹身主。是宜佐太宗，唐太宗李世民，兴唐天下致太平也。
　　
　　先生曰：子知万乘主乎。万乘主者，帝王之称。万乘主与下贵不同，帝王之格与人臣大异。必阴阳拱夹，日月拱命夹命，拱官福夹官福。五曜连珠。木、火、土、金、水布列次序不间。今唐天子命乙酉，唐元宗命乙酉年生。其年五星，木火土金水，环拱天门。环者，连环无间；拱者，拱扶有情。天门，亥宫。日月分躔危室，日躔室，月躔危，金娄水，壁从阳，木火土辅太阴。命坐室宿，亥宫室度，汝可观之。观斯贵格，七政环拱。?看果然。命果非凡，先生曰：限行角木蛟则危矣。危困也，继 而曰木蛟虽危，必有离宫之厄。言角木限，只有离宫之厄，不至伤寿。翼火不出矣。寿至于此，?问所从。问其所已，孛坏翼火蛇，限度被伤，角之一宿，木为限度，对照戌宫之金，金星对克，今限行氐土貉度。今行氐土貉之限，李林甫当国事可知。先生曰：尔知有令星乎。春木、夏火、秋金、冬水、季月、属土。故当时者旺，如春令木旺，我生者相，如春令火相，生我者休，如春令水休，克我者囚，如春令金囚，我克者死，如春令土死，且如木旺于春七十二日，当时者旺，相于夏七十二日，我生者相，休于冬七十二日，生我者休，囚于秋七十二日，克我者囚，死于季月中节，我克者死，其余星辰，火土金水，皆不离生克制化。俱准此例推之。先生曰：汝知天纲之语乎，且如四土坐命，女、柳、胃、氐为四土度。
　　
　　火罗临旺，命度受生，福尤昌炽，其福最炽，钓起飞居垣庙，如土星，命主起在他宫，入垣居庙。纵逢木气不为忌。经云：他来刑我，我居庙旺，以何妨。彼得令旺相，彼指土言，此鬼纵在侧，鬼指木言，不为忌矣。何足惧哉，因阅天纲集有曰：烁烁阳光，昼日之生，火罗可忌。星、虚、房、昴四日度也。娟娟蟾影，夜生之月，土计为防。心、张、危、毕四月度也。四火惧见漂流，翼、觜、尾、室四火度也，忌见水伤。四木怕逢金健。角、斗、井、奎四木度也，怕逢金克。四金坐度，鬼、牛、娄、亢四金度也。惟怕炎火。炎焰之火，必然伤金。四土何则为忌。女、柳、氐、胃四土度也。强梁之木，所忌木旺，要得金刚。以金制木，四水何则为防。参、箕、轸、壁四水度也。壅遏之势，所畏土强，要得木槸。以木制土，寿甄迦罗，此言高寿，限度递行而无滞。因限度递行而无阻滞。福阿僧祗，此言享福，命源安居而有气。因命源居强而有气力。已上四句，西竺国有此语，乃无限之数也。
　　
　　刃并天雄，羊刃并天雄，守星善，如有吉助，则险处获财，险中获利，劫加地?。疑是地雌也，劫煞加地雌。或剑锋，或加剑锋，身命两危必恶死。身命二主又危困，必主恶死以无疑。大小耗并，大耗小耗，并于刃宫。盗劫身辱，非盗劫伤财，则遭官身辱。死在囹圄，牢狱中也，加金孛。金孛加于刃雄劫雌。风流丧身，痨瘵病患，不并不可概论。已上诸煞，不并会诸凶，不加迭恶杀，又不可一概而论也。李?曰：人貌丑妍，丑者，恶也；妍者，善也。何以知之。谓何以知其善恶。先生曰：慈心敬顺，性善人也，善曜居命之乡，善曜乃吉神，狞然凶顽，性恶人也，恶星躔之命宫，恶乃凶神也，刃在命，必有疾。刃为杀首，故有疾。加天雄，必破相。刃雄并命，必主破相，岂止于疾。坐阳刃者，性必横，阳刃坐命，性必横恶。坐天雄者，性必雄。天雄坐命，性主豪雄。淳风曰：木在命，其人必长躯，加气则多须。此则不足信也。此论不足信，须变通消。先生曰：六甲之例，甲子、甲寅、甲辰、甲午、甲申、甲戌。古未有也，轩辕时，大挠所定。黄帝祭天，天降十干，帝命大挠作十二支，以配之。五行纳音，甲、子、乙、丑、纳音是金之类。古无有也。颛帝时，洪范所究，斯时所究，四七星宿。四七二十八宿也。古未之有，天纲属诸星象，而知之，斯时方知，古人惟齐七政。七政者，日、月、木、火、土、金、水是也。
　　
　　四曜何得同参，四曜气孛罗计也。七政犹人中之君子也，经云：以木、气、金、水为君子也。四曜乃余气耳。经云：以火、罗、计、孛为小人。李?请问余气。问其所以，先生指星玑，语之曰：星玑，即天文秘旨也。水之余孛也，孛为水余，木之余气也，气乃木余，火之余罗也，罗乃火余，土之余计也。计乃土余，宁五星犯余气，犯者，侵克也，如木犯计，土犯孛，金犯气，水犯罗，宁可我去克他。莫余气犯五星，如气犯土，孛犯火，罗犯金，计犯水，莫使余气犯我，祸患必大。为余气所犯，必大有凶害。先生论秦阶，未详，李?问曰：问其所有，淳风昼火夜土，昼忌火，夜忌土，忌曜之说，如此忌曜，可得闻乎。先生曰：四火坐命，翼室尾觜，则忌水，火为命忌水克，得土谓之援曜。援者救也，以土制水，四土坐命，胃柳氐女，则忌木，土为命忌木克，得火谓之益资。益者生也，以火化木，如土曜火曜，土星火星，为我度主，命度之主，飞起朝阳，起近太阳，又谓之忌曜可乎。岂可概以忌曜论哉。先生言毕，拂衣长啸而去，不知所终。李?记是语而编之，目曰：禀赋分金，别人生之贵贱也，后学融会此理，验命应如符券，以决人之休咎也。
　　
　　灵台秘诀甚分明，奥妙元机理义精。探本穷源寻造化，出言发语见天真。经书记载宜当重，龟柜珍藏不可轻。若把天机轻漏泄，鬼神暗地罚前程。嘉平二年九月朔旦，中都石室山人李?记。
　　前后问答数十条，俱论唐世朝臣及星芒，见诸分野，应安史之乱。以其文语、聱牙用事诡异，故节之也。然谈星之要，实不外乎此。后学者融心于此，即有所得矣。不可忽略，宜细详之。
　　
　　张果星宗二
　　本篇目录：张果星宗五十一曜定格、日月合格、日月忌格、五星合格、五星忌格、四余合格、政余合格、政余忌格、诸星次格、十二宫定格、身命合格、命主合格、田主合格、财星合格、禄主合格、福星合格、妻星合格、嗣星合格、身星忌格、命主忌格、田主忌格、财星忌格、禄主忌格、福主忌格、妻星忌格、子星忌格、诸星互格、贵格、贱格、贫格、疾格、灵台星格、补遗格局、星格贵贱总赋、指迷歌、金箱歌、帘幕歌。张果星宗六通元赋、八格赋、贵格、富格、贫格、贱格、寿格、夭格、贤格、愚格、女命格。张果星宗五【十一曜定格】【日月合格】日居日位：日居午位，太阳居垣。月入月垣：月躔张危毕心，又曰太阴升殿。日到日躔：日躔星虚房昴，又曰太阳升殿。月升月殿：月躔张危毕心，又曰太阴升殿。日东月西：寅卯辰谓东方，申酉戌名西地。日南月北：巳午未谓南域，亥子丑名北阙。日月居垣：日居午，月居未。日月升殿：日躔日度，月躔月度。日月并明：月本无光，借日为明，昼生合格。阴阳得地：日居东南，月在西北，故曰得地。日月包五星：五星居中，日月前后包裹。日月包四余：四余在内，日月左右包裹。日月夹拱禄马：禄勋驲马，宜日月拱夹。日月拱夹殿驾：岁驾岁殿，喜日月拱夹。日月拱夹斗贵：斗杓贵人，宜日月拱夹。日月拱夹符印：唐符国印，喜日月拱夹。日月拱命：日月拱命宫，日月拱命主。日月夹命：日月夹命宫，日月夹命主。日月拱财：日月拱财宫，日月拱财星。日月夹财：日月夹财宫，日月夹财星。日月拱田：日月拱田宫，日月拱田主。日月夹田：日月夹田宫，日月夹田主。日月拱官：日月拱官宫，日月拱官星。日月夹官：日月夹官宫，日月夹官星。日月拱福：日月拱福宫，日月拱福星。日月夹福：日月夹福宫，日月夹福星。日月拱妻：日月拱妻宫，日月拱妻主。日月夹妻：日月夹妻宫，日月夹妻主。日月拱嗣：日月拱男女，日月拱嗣星。日月夹嗣：日月夹男女，日月夹嗣星。 
　　【日月忌格、日月专取拱夹拱夹吉则吉拱夹凶则凶】日居月位：日在未宫是也。月到日宫：月在午宫是也。日躔月度：日居心张危毕度。月躔日宿：月居星虚房昴度。日西月东：谓之阴阳背行。日北月南：谓之日月相反。日月失垣：名曰阴阳失位。日月失殿：名曰阴阳失躔。阴阳俱晦：晦朔夜生，日既无光，月光安在。日月失所：日居西北，月在东南，故云失所。孤阳无辅：无分昼夜，谓之孤君独立。寒月单行：冬月寒凝，谓之独阴昼生者吉。日月拱夹刃雄：阳刃天雄，怕日月拱夹。日月拱夹的劫：的杀劫杀，忌日日拱夹。日月拱夹廉锋：飞廉剑锋，怕日月拱夹。日月拱夹耗符：四耗四符，忌日月拱夹。日月拱夹孤寡：孤辰寡宿，怕日月拱夹。日月拱夹刑害：三刑六害，忌日月拱夹。日月拱奴仆：日月拱奴宫，日月拱奴星。日月夹奴仆：日月夹奴宫，日月夹奴星。日月拱疾厄：日月拱疾宫，日月拱疾主。日月夹疾厄：日月夹疾宫，日月夹疾主。日月拱迁移：日月拱迁移宫，日月拱迁移主。日月夹迁移：日月夹迁移宫，日月夹迁移主。日月拱兄弟：日月拱兄弟宫，日月拱兄弟主。日月夹兄弟：日月夹兄弟宫，日月夹兄弟主。日月拱相貌：日月拱相貌宫，日月拱相貌主。日月夹相貌：日月夹相貌宫，日月夹相貌主。
　　【五星合格、五星者即木火土金水也】岁星居垣：木在寅亥二宫。荧惑居垣：火在卯戌二宫。镇星居垣：土在子丑二宫。太白居垣：金在辰酉二宫。辰星居垣：水在巳申二宫。木星升殿：木躔角斗奎井四宿。火星升殿：火躔尾室觜翼四宿。土星升殿：土躔女胃柳氏四宿。金星升殿：金躔亢牛娄鬼四宿。水星升殿：水躔箕壁参轸四宿。木月清贵：弦朢夜生，合格月晦，寒天不取。火月同宵：晦朔夜生，为妙月明，昼诞次之。金助月华：夜生秋天，为奇昼月，冬生无益。水涵蟾魄：月寒水冷，何益朢前，朢后尤佳。木火文明：冬春月生，无分昼夜为妙。火土高强：夏生火，炎土，燥余月，昼夜皆吉。土金坚实：秋冬土埋金，寒余月皆妙。金水相涵：冬生金，寒水，冷余时，昼夜皆吉。青龙扶砚：寅卯月生木，日同宫。木为青龙星。朱雀御符：巳午月生火，日同宫。火为朱雀星。勾陈镇殿：辰戌丑未月土，日同宫。土为勾陈星。白虎从驾：申酉月生金，日同宫。金为白虎星。元武持旌：亥子月生人水，日同宫。水为元武星。五星循环：木火土金水循行环拱命位。五星聚会：木火土金水顺聚会照命宫。五星入庙：木火土金水俱各入庙归垣。五星入旺：木火土金水次第乘旺得地。
　　【五星忌格、居于垣局则腰金重重入于失次则家破迭迭】木入金乡：木在辰酉二宫。火居水地：火在巳申二宫。土在木宫：土在寅亥二宫。金乘火位：金在卯戌二宫。水居土室：水在子丑二宫。火到金乡：火居辰酉二宫。土居水地：土在巳申二宫。金在木宫：金在寅亥二宫。水乘火位：水居卯戌二宫。木入土室：木居子丑二宫。金木共躔：金木相克。水火同步：水火相克。木土相克：木遇土而克。火金交战：火金相克。土水相激：土克水之故。【四余合格、四余者即是气孛罗计也】罗计中分：罗午计子。出干入巽：罗亥计巳。罗计拦截：昼截诸星东南，夜拦众曜西北。四余独步：气孛、罗计各占一宫。一星跳垣：罗计截断漏出，有用之星者贵。木罗会舍：木为用神，冬春生躔，庙旺宫佳。火气职权：火为用神，入庙旺宫合格。木孛符印：木为用神，临庙旺吉。冬生无力。祥云捧月：弦朢夜生，月宜气捧，冬月次之。太乙抱蟾：弦朢夜诞，月喜孛抱，寒月不取。罗月交辉：晦朔夜生，月宜罗交，寒月尤佳。首星捧日：晦朔夜生，日喜罗助，冬月最妙。金计同垣：金为用神，居垣庙吉，冬生减力。土罗相会：土为用神，居庙旺奇，夏生大燥。首尾阴阳居四正：罗计日月，宜居四正。火罗计孛守四维：四维即四正宫亦通。
　　【政余合格、政者日月五星余者气孛罗计】金水从阳：金水掌吉，神居垣殿，昼生者奇。火金侍月：火金为用，神临垣庙，夜生者妙。五曜环阳：木火土金水顺序，辅日于东南。四余捧月：气、孛、罗、计单行捧月于西北。五曜随阳：昼生合格。五星随月：夜生合格。七政入垣：日月木火土金水，各居本垣。三台合格：午巳卯宫得日金水同行。五曜连珠：五星连续无间，顺度相生者奇。二星合璧：即日月也。各得其度。众曜拱南：众曜会巳午未上，更坐命于此。群星朝北：群星聚亥子丑宫，宜安命于此。居三隔三：三位有星，三位无星，星垣殿贵。守一空一：一宫有星，一宫无星，星庙旺贵。文武两班：七政文四余武，文东武西合真。君臣庆会：日君午月臣未，命坐其中合真。戴天履地：命亥月申，命亥月巳。出干入坤：命月亥火戌金酉日申。天地开明：水申木亥，命安申亥，罗计子午。山泽通气：木寅金酉，命坐酉寅，兼格高贵。水火既济：水子火午，命坐子午。风雷鼓舞：水巳火卯，命辰合格。十一曜拱端门：子位。十一曜拱帝座：午位。十一曜拱天门：亥宫。十一曜拱地户：申宫。十一曜拱殿驾：岁殿岁驾。十一曜拱禄马：禄勋，驲马。十一曜拱身命：身宫，命宫。十一曜拱妻嗣：妻妾宫，男女宫。十一曜拱官福：官禄宫，福德宫。十一曜拱田财：田宅宫，财帛宫。十一曜漏关：十一位有星，十一位无星。十一曜得经：诸星分布垣庙。【政余忌格】火罗犯日：昼日怕火，罗同宫掌，刃雄尤忌。土计掩月：夜月忌土，计同宫掌，杀刃尢甚。四余侵阳：气、孛、罗、计不宜犯于太阳。五星失次：木火土金水各居克战之宫。木蔽阳光：昼生忌木气掩，夜生宜火罗助。月圆火焰：上弦后，下弦前，夜月忌火罗。孛罗交战：亥命孛罗掌，田财作吉推。计孛同宫：亥卯坐命，孛计掌福，田反吉论。水计相刑：水为用神则凶。土孛混杂：土为用神则力轻。金罗同克：金为用神则坏矣。火孛共战：火为用神则损矣。乾坤否塞：亥命金罗，申命土计。风雷相薄：水卯火巳，辰宫坐命。水火相射：水午火子，或木卯戌，或火巳申。山泽沉埋：金寅木酉为用神失格。
　　【诸星次格、次格者乃补遗之谓也】日月联辉：日月木火土金水，同宫相生。木气联枝：木气孛在寅亥，命宫官禄合格。玉猿守昆：水躔参度，会日命安，水度者贵。双鱼戏水：水星同命，在亥壁度。玉猴啸月：火觜月毕坐命，火月度夜生贵。玉女嫦娥：水轸月张，命箕主贵，女貌倾国。龙跃天池：亢金龙立命，金亥从日月。苍龙入井：亢金角木，坐命金木，躔井合格。金莺宿柳：金同命躔，柳近太阳尢妙。虎啸猿吟：木尾火觜，亥命大贵，巳命大富。气孛朝斗：气孛同命，斗度如化，魁禄富贵。火孛擎天：火室孛壁，水轸火翼，皆主富贵。一福专权：福元不起，无星杂为美。一星满用：守命最吉，或入垣升殿尤佳。禄居斗杓：斗标坐禄勋宫，又居官禄为贵。星照本家：纳音星为寿元，守命宫为妙。八杀朝天：如戌命火，又未命土，或辰命金。此三星独占天门，得时为上。惟金火尤重，夜生显贵之人也。身居八杀：如命在寅未，为八杀，而身星居之。又值斗柄、国印、唐符加临，主权贵。
　　【十二宫定格】【身命合格、合格非富即贵此以身宫命宫主星相合相生得地而论之】身星升殿、身星入垣、身居财帛、身居闲极、身居田宅、身居男女、身星清吉、身居妻妾、身居官禄、身居福德、身坐崇勋、身星坐贵、身临卦气、身居斗杓、身坐长生、身居帝旺。
　　【命主合格、此以命主星所临十二宫所喜之地】命主得经、命主居垣、命临财帛、命临田宅、命临子位、命临妻位、命临官禄、命临福德、命主乘旺、命坐玉堂、命坐长生、命临帝旺、命临卦气、命坐崇勋、命安马地、命坐斗杓。
　　【田主合格、此以田宅宫主星所临得地论之】田星入垣、田主守命、田入财垣、田居田位、田星升殿、田居儿位、田守妻宫、田入官禄、田入福宫、田星秉令。
　　【财星合格、此以财帛宫主星所临之地而获业】财星升殿、财星入垣、财居财位、财入田垣、财星守儿、财守妻宫、财居官禄、财入福宫、财星秉令。【禄主合格、此以官禄宫主星所临之地合格者主人富贵】官星升殿、官星入垣、官星守命、禄守财宫、官禄临田、禄守儿宫、禄守妻宫、禄居福位、官曜居宫、官星秉令、禄居斗柄。【福星合格、此以福德宫主星所临合格主人有福】福星升殿、福主居垣、福元秉令、福星逢生、福星守命、福守财宫、福居田宅、福守儿宫、福守妻妾、福星守福、福入禄宫。【妻星合格、此以妻妾宫主星论之】妻星升殿、妻星居垣、妻星守命、妻守财宫、妻居田宅、妻守儿宫、妻居妻位、妻居福德、妻居禄地、妻守福宫、妻星秉令。【嗣星合格、此以男女宫主星坐临得所则吉】子星得度、嗣星归垣、嗣星守命、子居财帛、子入田宫、子居子位、嗣守妻宫、子居福地、子居官禄、子星秉令。
　　【身星忌格、此以身宫主星所忌而论】身星失经、身星失垣、身坐刃雄、身居劫的、身临锋廉、身临耗符、身居兄弟、身入奴宫、身临疾厄、身居迁移、身居相貌。
　　【命主忌格、此以坐命宫主星论之】命主失经、命主失垣、命主受克、命主失令、命入闲极、命居奴仆、命临疾厄、命居迁移、命临相貌、命坐刃权、命临劫的、命居锋廉、命临耗符。
　　【田主忌格、此以田主星所忌而论之】田主失次、田主失宫、田星值克、田元泄气、田元失时、田元坐耗、田主逢空、田入闲极、田入奴宫、田居疾厄、田落九宫、田居相貌、劫耗临田、空破守田。
　　【财星忌格、此以财帛宫主星所忌论之】财星失次、财主失垣、财星值克、财元逢泄、财星失令、财主逢空、财星坐耗、财入兄弟、财入故宫、财临疾厄、财入迁移、财居相貌、劫空守财、耗破守财。
　　【禄主忌格、此以官禄宫主星论之】禄主失次、官星失垣、禄主受克、官星失令、禄主逢空、官星泄气、官禄克命、禄居闲极、禄陷奴宫、禄入疾厄、禄守迁移、禄居相貌、十位逢罗、雄破禄宫。
　　【福主忌格、此以福德宫主星论之】福主失经、福元失垣、福主受克、福星失令、福主逢空、福元泄气、福入闲宫、福陷奴宫、福居厄地、福入迁移、福居相貌、福宫坐刃。
　　【妻星忌格、此以妻妾宫主星论之】妻星失躔、妻主失垣、妻星被克、妻元失令、妻元泄气、妻主逢空、妻入闲宫、妻陷奴宫、妻临疾厄、妻居迁移、妻居貌位、地雌战室、阳刃临妻。【子星忌格、此以男女宫主星论之】子星失经、嗣主失垣、子星受克、嗣星失位、嗣星泄气、嗣星逢空、子居闲极、子入奴宫、嗣守疾厄、嗣居迁移、子居相貌、天狗临儿、嗣位逢空。
　　【诸星互格、此以各星互换有情有助论之】命财互垣、命田互垣、命嗣互垣、命妻互垣、命官互垣、命福互垣、财嗣互垣、妻财互垣、财禄互垣、财福互垣、田财互垣、田嗣互垣、田妻互垣、田禄互垣、福田互垣、嗣禄互垣、妻嗣互垣、妻禄互垣、妻福互垣、福嗣互垣、官福互垣。
　　【贵格】水一火二木三金四土五日六月七气八孛九罗十计十一。水一火二者，如水为官，福命令得地，尝主一品之尊，余淮此推。官星金水木，得令入学堂有用者，举子官也。官爵随君，朝天门，拱帝座，左右龙虎丞相也。官星随长，生是文官。官随刃，刃随官，是武职。官魁日罗，掌印之官。官爵入天厨，掌御食之官。官入库，钱榖官。官守天狱，掌刑囚官。官爵守贼宫，捕盗之官。官印入天医，御医之职。官印带杀入浮沉，巡海官。官魁居干亥子宫，旌旗引从随朝官。官魁随太阳，临田宅，主父有官。官随田财，以官利家也。官随天嗣，居男女宫，主子有官。入震长男，入坤中男，入艮少男，须要贵禄，殿驾为验。官傍贵人，得贵人抬举。田财随官，以财求官。官是金木，互换宪台，官为清廉。官魁爵星入，兄弟有官贵。官星居劫杀刃上，为官不应好打害民，凶犯赃钱。官星破财，求官不得，徒劳心苦。官犯劫杀，行衰败限，犯赃失职，见天乙贵人反吉。官魁爵贵人，得令为官有威。官禄主犯限见丁，忧日父月母。日月不明非贵人，禄马不起难仕路。
　　【贱格】日月拱夹刃雄、日月拱夹刑囚、日月拱夹难星、值难拱夹日月、日月居刑囚、刑囚居殿驾、身命迎忌星、殿驾拱刑囚。
　　【贫格】暗耗拱田财、田财遇暗耗、田财值空耗、田财主失陷、星辰无故克战、星辰与杀相生、杀与恶星同党、值难拱夹身命、闲神误进日月、身命会刑囚值难。
　　【疾格】日月居八杀、忌星守杀、杀临命主、杀夹身命、两杀夹命、杀上加杀、杀神拱主、日月拱杀、三方拱杀、杀神出照、杀星入杀、杀拱身命、杀星围身、身命会杀、二杀同宫、刑囚夹身命、刃星居刃宫、客曜临朝垣、非禄守禄位、凶神会聚杀、刃雄居相貌、刃雄守命宫。
　　【灵台星格】合璧连珠：夫日月五星皆会一次。日月则若璧合，五星则若珠连，进退皆无盈缩之患。惟会丑者，九世一遇；会他次者，间世一遇。诗曰：太初丁丑，岁为头七政相逢会斗牛，谁识当年差五日连珠合璧，讵相侔。
　　日月合璧：太阳与太阴同宫，或对照，或三合照是也。然须庙旺方为贵。日有中道，月有九行。中道者黄道也。九行者，青道二出黄道东，赤道二出黄道南，白道二出黄道西，黑道二出黄道北。分主八节，合乎四正四维。按阴阳中终之所交，则日行正当黄道。八行与中道而九，乾坤定位则八位各得其正。及其寒暑相推，晦朔相易，则在南者变而居北，东者徙而为西。日行与岁运，皆迁月行，随交限而变。日出入赤道二十四度，月出入黄道六度，故交于子正。则晦日之朝犹朔日之夕也，是日月皆不见。若合于午正则晦日之晨犹二日之昏也，是以月日皆见。盖其如合璧，当视子午正交则人命在其中，可论其强弱。且如绍兴甲寅十一月朔夜半，日在斗一度，而月在斗四度，则是月于晦日之夕，已交于子正也。又如嘉定辛未正月朔日，已于十二月二十八日过子宫，至朔日，日在女六度，月离犹在牛二度，是其交于午正，后方过子，彼或者不知合璧，则见正月一日卯时，便作命宫，得日月合璧亦惑矣，况朔朢交亏，而人命在其中者，岂能无害，如辛未四月朔日朢日生，命在合璧。对照宫是也。诗曰：日居月，诸是何如。日月流行有疾徐，子午谁知交对处，生逢合璧贵无虚。
　　五星连珠：五星不必同宫，只得顺布，五位相续而不断者，亦是虚拱一位，而命居其中者亦是。拱日门，则是五星连珠；拱地户，则是五星拱太微、拱紫微。所谓坐实不如拱虚，对照不如正照者是也，或顺乎两位，而拱亦妙，五星运行各有次舍，及其相聚却为难得，若得连珠尤妙。宋淳熙十三年丙午闰七月五，星同在双女宫，人命逢此，已为奇时；又如干道四年戊子五月生，水在申，金在酉，火在戌，木在亥，土在丑，是为连珠，此年际会风云，名位显著者不少。诗曰：五星次舍不同，行相会连珠，亦吉亨。人命当生逢此位，不如宰相亦公卿。
　　斗牛秀气：紫气十一曜之最尊，清而贵，文而美者也；丑位有斗牛二宿，乃二十八宿之始，金陵之气，盛于东南，龙泉，剑名，之神光于牛斗，若紫气一星对照正照，丑上安命，特为奇异。斗牛之墟丑宫得其正，日月五星初躔，皆自星纪，故名星纪者，斗建之间也。十一月阳生于云汉渐退降，及是维始下接于地，至斗建间复，于列舍之气通，于易天地始交泰之象也。云汉下流百川，归焉火土二星，虽为忌曜，至丑相逢，反为福星。独岁若在此宫，闽人得之，为福尢重。春秋昭公三十二年夏吴伐越，史墨曰：越得岁而吴伐之，必受其凶，是时岁星与日合于南斗三度。后三十八年而越灭吴，岁星及斗牛度矣。苟人命得日木合于星纪者，无不获福，故曰：斗牛秀气易传。亦云：日月五星起于牵牛，此说信矣。
　　文章秘府：日月木金水气罗三合对照，亥宫安命是也，亥有木星，主图书，乃文章秘府之星，主为人才学富足，见识超卓，福气亦厚。十月阴气进踰干维始，上达乎天，云汉至营室东壁，间升气悉究，自王良阁道，由紫垣、绝汉抵营室上，帝之离宫也，故金水木日月计同在此宫，则有文章秘府之象，以其近帝宫也。
　　五星朝斗：五星会于双鱼则有卿相之象，若一星二星居于前后者，亦是日月木金水五星同居，双鱼宫是也。盖亥为天门，乃上帝之离宫，众星聚此以拱，北辰是五星朝斗之宫也，夫斗星北斗也，七星环卫紫微者是也，其下有三台星、文昌星尚书四辅上相等星，五星皆朝于此，主人有卿相之荣。
　　孛于东井：孛居未上，夜生人，未上安命是也，贵而有权之命。古者太平之世，日不蚀、星不孛，则孛者常顺于天隐，而不见惟怒，则为彗星一见，则众星失色，此星性猛、机变、威权，常好居黄道正位，故在东井则为吉星。故曰：孛于东井。
　　首携龙角：角亢二宿为苍龙之角也，罗?建首乃天之神首，居辰之位，乃如龙之有首，而角亢二宿左右扶之，以为之角矣。命居辰上而得罗?，主为人荣显。罗?天首之星也，属火之气，又为天权天统之星，其星庙于辰，乐于寅，喜于卯，乃龙尾伏辰故也，又旺于午位，盖其与日月交，则能蚀日月之光，如霸者之擅权也，故曰首携龙角。
　　计居龙尾：尾宿四星，为苍龙之尾宿也，计都星乃天之神尾，入寅之位，乃如龙之有尾，而尾之四星又有辅翼，则为真龙矣，凡此二格，皆主权高职重。人命在寅而见计都，乃计居龙尾，罗计二星若望，而正于黄道，是谓臣壅君明，则阳为之蚀矣，故日者阳也，在阳则不蚀，罗计居阳则为吉，变而入阴则为凶，且一日有十二辰，自寅至午为阳，自未至亥为阴，故罗在寅卯辰巳午则为吉星，计居龙尾鹑尾亦为吉宿。
　　阴阳类聚：阴阳同居一处，合为庙旺，得同类之吉星照身命者是也。易曰：水流湿火就燥。亦各从其类也，凡人命在午，而得日火同宫，身在未，而得金水同宫，无不发迹。盖以阳从阳，以阴聚阴，其气味之相投故也。
　　众星拱北：孔子曰：北辰居其所，而众星拱之。盖天之星运转不穷，而北辰一星不易其位，北辰所居乃天之北极子位是也。十一曜环居众位，而虚拱一子，却去子上安命是也，日水计木金月居亥，又得火土紫气星居丑，以拱子一位，或环而拱之，散居诸位，虚拱一子，从子安命，亦是也。此皆至贵之命也。
　　旄头直争：罗?乃天之神首，酉上有昴宿，九天之旄头杀是也。安命在酉，而遇罗?，加以一二恶星，为祸最惨。昴毕二宿虽次，大梁而其分野，则在常山之地，东南外接旄头地，皆河外阴国也。苟日生人，火罗皆临此，而坐命在此背，主不吉。故曰：旄头直争。盖此杀乃外夷凶星也，人命值之，若不恶终则远配。此系忌格，长庚入命　东有启明乃水星之象，西有长庚乃太白之象，昔李太白母梦长庚星入怀，盖月乃母道也。身之所从出也，夜生金月同在酉，乃合此格。李白母梦长庚入怀，觉而有娠，及生李白，命其名曰白。字太白，诗才冠天下，则知长庚入命，必主产不世之奇才也。
　　神羊触邪：未上巨獬之分野，獬乃神羊之兽，遇恶则触古者，帝王置之殿庭，以警不忠。如孛在未又在未上安命，纯无凶星者为贵；若不背日月，而安命在戌上白羊之位亦是。太乙居紫微，东躔赤道，内警凶恶，而斩奸邪、进良善、而佑忠直，故遇善星则为善，遇恶星则为恶，爱居獬之宫，谓之金羊，若见邪秽，无不击触。凡人命在未宫而得孛星入者，皆禀性忠直，面刺人过内无隐情，故号神羊触邪凡。乙生人得孛与木金同在未宫，官可至御史三公。
　　日出扶桑：卯为日门，乃旸谷扶桑之地，日坐于卯，无恶曜对照，而在卯上安命者，主贵。卯固为日门，而夏至，日常自扶桑水府而出，故旦朝犹在于寅。若人命得木日同在寅宫，又在寅上安命，亦为贵格，其为在卯则同。
　　箕星好风：日将出清风发，群阴皆伏。是日出则生风；日入则无风。日在丑寅而丑寅坐命，朝生主有声名，如有恶星，则未免淫荡。月躔箕宿，亦主生风，反为不利，风之从虎以类应也，寅既为虎，风日从之，但寅有尾箕斗三宿，而特有箕星好风者，盖尾更属卯斗度，巳属丑惟箕，则得其正寅，故云：箕星好风。人命得岁星同此宫者皆为吉，况寅为木，木又生风，人命逢之，安得不誉，高望重哉。
　　毕星好雨：诗云：月离于毕，俾滂沱矣。书云：星有好风，星有好雨。太阴躔毕度，而在酉上安命是也，若七八月之间旱，而沛然甘霖以泽万民，更逢水星，虽辰上安命亦妙。傥在三四月生，乃水潦涨溢之时，则止为飘荡之命。日月之行，则以风雨释其范者，以为不吉兆，不知月之从星，从其所好，毕雨则有育物之功，岂得为不吉之兆乎。如人命为安身在毕度，无凶星恶宿入者，皆能育物济时，为有福之命，若恶曜入者，则不祥矣。
　　大月当斗：韩昌黎云：愈生之辰，月宿斗。东坡亦身在磨羯宫，故知月宿于斗，最出文人才子也。诗云：惟北有斗，不可挹酒浆。主招口舌兴谗谤也，二君子未免，故曰：君子为仕多折。
　　五神当权：春生人见木星在寅卯安命，乃青龙用事，夏生人见火星在巳午安命，乃朱雀当权；秋生人见金星在申酉安命，乃白虎当权；冬生人见水星在亥子安命，乃元武当权。四土星在辰戌丑未安命，乃勾陈得位己上，数者须是不背日月、昼夜者妙。
　　左右环拱：凡人命宫，若得五星左右环拱，无有不显达者，假如坐命在壁五度，木星在壁一度，则为左青龙；金星居壁九度，则为右白虎；火星在奎一度，则为前朱雀，水星居室十六度，则为后元武。真如左右环拱然，亦不必如此之近，但布于左右前后宫分者，亦为难得也，其荣贵者当然。
　　月扶斗柄：凡月建所在，则是斗柄魁星之所指也，惟闰月斗柄斜指两辰之间，若太阴在月建之位者，乃合此格，一年有十二节候，斗杓随月建而转，至于闰月，则斗杓乃指于两辰之间，潮候亦随之而盈缩，则知天地阴阳、消息盈虚，应如准绳无毫发之差误。盖日月之行，与斗杓所指，相为经纬，苟人生安命身应在斗柄所指之辰，名为月扶斗柄。如正月生人，安身在寅；二月生人，安身在卯；三月生人，安身在辰，皆为此格，定主荣华富贵然。太阴与吉星同宫则为吉。若使土孛罗计侵之，则又为凶，不可执一概而论之也。
　　风生浪击：凡人遇初八二十三日午时生者，皆狡猾凶恶，盖初八二十三日午时，乃月弦初生，而渐生于海风生浪击之谓也。然又当筭月弦日极太阴所在，而知其善恶。如太阴遇吉星，则为人威权有胆气；如太阴遇恶星，则为人凶恶徒配之命；若无星同照者，则主困穷，乃风生浪击而不宁也。此系忌格，禄马同乡　禄元星与马元星照命者是也。书云：马元为贵禄为禄，仁元干配的无疑，寿元惟向纳音取，要照强宫与限随。凡人命最爱禄、马二元同在强宫，以照命，未有不为显仕者，若不照命，但得禄马二元助限，亦能发福。
　　虎踞龙盘：木星乃东方之苍龙，金星乃西方之白虎，金在命木正照，夜生乃龙盘虎踞。金木同居于命，又为龙虎交驰，更在辰寅二宫坐命者尤妙，命宫居于子午，金星在酉，木星在卯，四正得之，正合此格。盖木为青龙在东方，金为白虎在西方，又在前四宫与后四宫拱照，岂得不为贵命。
　　离坎交会：水星禀北方坎宫之气，火星禀南方离宫之气，夜生人火星在命，水星正照，乃合此格，此格最主为人气概精神法，能剸裁繁剧，禄位优厚。若水火二星同守命宫，则是煎熬星矣，反主灾祸。
　　阴阳交辅：日为阳君，月为阴后，若与吉星夹照命宫者，合格也，若恶曜与日月同宫，则非惟不能为福，而且生祸。
　　鳌头独步：三春生人在寅卯二宫安命，而寅卯上见木星也，此得时得位得用鳌头，自当独步也，前格所谓青龙当权，亦此义耳。
　　子行父政：太阳乃火之精，太阴刀水之副，故日为父，火为子，月为母，水为子也。且太阳之庙在午，太阳居之当然也，今则太阳却居子，火星却在午，又于午上安命，是父之政子乃行也；太阴之庙在未，太阴居之当然也，今则太阴却居丑，水星却在未，又于未上安命，亦子行父政之说也。此格主人艰难于始，逸乐于终，以其干蛊之早也。
　　三台扶斗：斗在丑，分命若在丑，而得三台星同宫，乃此格也。若丑之前后三宫，皆有两星，亦是。又有所谓，三台扶日，三台扶月，皆仿此而取，凡所谓三台者，皆三公之象，人命得之，名位至三公也。
　　紫微四辅：旋转天轮，辰巳午未上有四吉星，巳午之间住命是也。辅星乃辅弼之象，得之者当居宰辅。
　　精神具足：天一生水为人之精地，二生火为人之神，水火顺受，人命得之，为精神具足。精为养命之源，神为养形之本，精以养命，而运内神以养，形而运外，内阴外阳，故水为阴之精，火为阳之神，阴之不可无阳，阳之不可无阴，水与命同生于昼，火与命同生于夜，相望而各不失度者，岂不获其厚福者哉。
　　月华金阙：金是在亥，与太阴同宫；金星在辰，与太阴同宫，皆谓之月华金阙；若金星在亥，辰与太阳同宫者，谓之日华金阙，二格皆主富贵。
　　日中见斗：太阳与罗?会合于未，而太阴又在未，此为日中见斗；太阳与太阴同宫，此为月朔可知，又与罗?相会此，为日蚀可知，况日在未则日已过昃，设使安命在此，而遇日蚀，乃六月朔日生人，昼既昧，则北斗见于东方，人命坐北，安得有吉，苟得五星同在未宫，以御侮，则犹庶几，不然则奇祸之临身者，大可畏也。此系忌格。
　　明入地中：太阳至申酉而没，受罗?所蚀，于申酉安命是也。太阳君星也，至申酉而西没，既已失于君位矣，坐命于此，已为无力，况被罗?所蚀，其能自保乎，人命值此，非惟破祖无成，又恐招暗昧不明之事，因此丧身诚可忧也。此系忌格。
　　明出地晋：命宫在申，而太阳在寅；命酉宫，而太阳在卯；命宫在戌，而太阳在辰，皆为明出地晋，此格须得金水辅太阳而行，或金水居前导引，皆为贵格。
　　木上水井：水先入宫，木后入宫，或木星先入，水星后入，皆为井象，更得在东井未上，又在未上安命，必 主道心员融。有常德，以食天禄也，井居其所，而不迁，地之德也，而木居水上，有养而不穷之义，或人命得木同居于未，而水星对照于亥，此亦得木上水井格。盖亥居下而有井之象也，然在天之井，则异于是，以井而居河汉之中，其为度，则三十视其它度数，最长半次，实沈半次，鹑首在实沈者，水为乐宫在鹑首者，水为入庙，此亦养而不穷之义，或者谓实沈鹑首，既以隔界，岂得为养而不穷。不知夫古人以为紫气者，木之余气，其庙实沈月孛者，水之余气，其庙鹑首，则是实沈鹑首二宫，乃木上水井，养而不穷之义诚尔也，若人命宫同得气，水在于实沈，孛水在于鹑首者，皆得此格，须是无凶星则贵，有凶星则为僧道之流。
　　众星环月：夜生坤方，五星环太阴，更在太阴宫住命者，合此格。太阴之行有九道，其行最疾，众星本不能环也，且北辰不移，众星可得而拱之，月既行速，则惟星是从，所以因之而有风雨，岁在庚午二月初五夕，月入南斗中，其年自八月旱而无雨，以黄道推之至十七日，月从黄道入毕宿，卜知其日有雨至，此日其雨滂沱，此乃月之从星也，及十一月初五日，月在南斗三十余度，至二十一日亦从毕宿之度，经过却又无雨，此盖月别从九道行也，今此谓众星环月，乃随其星之吉凶，而卜善恶。如月与木星同度，则主文华；与火星同度，则多疾患；与罗计同度，则主夭折。当随其所在宫分、星宿而详之，若左右前后皆是吉星，虽太阴未至于从星，亦主获非常之福也。
　　金居干位：亥上乃西北，干位干宫为金，而金星亦居亥上，乃为此格。未生与申生人，得金居干位最佳。盖未属井鬼，其分野则在秦；申属觜参，其分野则在晋。得金水正气又与木日同居于亥，乃金居干位，若无火计罗孛入，皆为贵命。
　　水注东南：巽居巳位东南之地也，四方之水则皆会之于箕，虽北有溟浡，南有大海，西有流沙，而水之倾注则归于东海，以势不满于东南也。水星在巳，而木星与命宫在寅，乃合此格。盖水既顺，则有滔滔无穷之福，其发达必矣。酉生人与寅生人，得水星在巳，木星与命在寅是也。盖寅属尾，尾分在燕，酉属毕，毕分在赵，独得水正气，而流入于巽。是水有所归，况与木命同在寅，或木命与寅生同在酉，得水日在四正之宫，则又为水归地户格。除旧换新　月孛乃天上之彗星，有除旧换新之象，所照之地，则有变易更改，其星为扫?，所以扫除尘秽，更新改旧。在亥正月生，或在丑十一月生是也，盖十二月一阳方生更改之，始在丑，次正月为一岁之始，日在亥次故也，或孛星在未上，而七月生，盖七月秋气始生，先庚之象有更革之义，又如十一月初一生，而日月在斗之初度，木星顺室，亦为革故取新。盖日月初躔于斗初，而木初躔于室初，斗初在人马宫，室初在双鱼宫，寅与亥合至为贵格，又除旧取新之意。
　　火水未济：火先入宫，水后入宫，同居一宫，以照命者是也。盖火自上炎，水自下注，相违而不相向，安得能和而能济。故易曰：未济男之穷也。格中带此者，主贫贱。此系忌格。
　　水火既济：水先入宫，火后入宫，同居一位以照命者是也。盖水性润下，火性炎上，上下相得，而不相违，切嫌一二凶星侵入，则反生祸。更若水星为宫主、为命主、为禄主，则福最厚，富贵双全之命也。【补遗格局】齐插寒梅：命立子宫度木为福德，财帛二主飞入命位，是乃谓财福克命，不可概以木打宝瓶论也。若木遇形克之星，财福减半；倘命主衰弱，反不能胜矣。经云：安命子宫，木入齐瓶。若非李郭之荣，必有陶朱之富。
　　角木断躔：立命丑宫斗木度，土躔斗度，行限辰宫，木星又躔角度，故曰：角木断躔，必然主死于非命，定因亲族相累，祸起于萧墙。又云：木度立命，见木带煞，乃自家杀自家。
　　金骑人马：命立寅宫尾度，金星相会，又是寅年岁驾，谓曰金骑人马。我骑他，盖岁驾有侍从之义，主人禄享千锺，不可概以为不吉也，若罗星来犯，多有为人仆从，妻子早离。
　　水火相刑：歌曰：命立卯宫在房度，生于夏令，主炎库，行限午宫见水星，水入午宫宜柳土，反凶为吉，福无边。金玉争光敌国富，若教脱水鬼门关，五十三四归泉路。
　　金神持刃：命立辰宫亢金度，乃是乙年刃在辰，却见金星亢度躔之，官封上将，镇守边庭，行限至午，而遇火临柳土，发财可比陶朱，若未限，见土躔井木生秋冬尚可，生于春夏，非夭则残疾。
　　元武当台：歌云：巳宫立命，水在轸元武升垣，诸杀顺又兼一点太白来，富贵绵绵应不窘，若还中限见土星，重整门庭兴进永。
　　子承父位：午宫星度立命，火星入命，以占父位，太阳飞入卯宫房度，卯乃子位，父居之，必主父子不和，兄弟失伦，行限见木，非犯刑而死，定主恶疾而亡。
　　月明斗府：命立未宫井木度，生于十五至十八日夜令之际，月在丑宫斗度，故谓：月明斗府，必主文章冠世。如月坐斗六度，或寅宫斗度，谓之月扶斗柄，官居翰苑，三台八座，女命值此，得两国之封。限行酉宫，土在胃度限至，必主恶死。
　　祥云捧月：立命未宫，生于初八至十五，月离海岛，光明渐着，夜生在丑酉戌未四宫而气月同行，月在气后三度，气在月前三度是也，主人丰姿、清丽、文雅过人，若会罗星一混，谓之二奴夹主，定应中途孤苦贫穷无托，孛又飞来同度，此凶中变吉，吉则难量，行限酉宫见土，富贵，戌宫限见难计，家破人离，流年土孛冲照水火灾厄。
　　太乙抱蟾：歌云：未宫立命月为主，夜令生人蟾蜍吐，登时一孛抱阴精，早步青云登仕路，计都飞伴两无情，不过十五归阴府。
　　水土遭刑：歌云：申宫立命，水为主限，戌、恩、金在奎度，金木相刑，恩受制，反吉为凶。横死鬼限行，亥宫见土星，土入江湖壁水度也，教富贵一时来，一十五年花锦丽，脱土半百危，十五溺死，官刑骨肉，忌行奎度，在火宫则金受制，行亥见土，则能生金，金生水则发，到危则被土克。
　　金星入斗：酉宫立命主，金飞入丑宫斗度，凡人命得此一星，主人才华、俊秀，早步青云，行寅限尾度，见火星，定主刑宪血疾，若在箕度，反凶作吉，大主发福寿命延长。
　　箕风斗口：命立亥，行寅限而遇木星在箕度，箕星好风原，主风摇叶落，行限重见箕度，或斗度，故曰：箕风斗口见之，家破身亡，不然水火而终。【星格贵贱总赋】两仪奠位，无非清浊之分。两仪者，天地也，清而上者，为天，浊而下者，为地，有轻清重浊之分。二气赋人，各有贤愚之禀。天气下降，地气上升，二气交感，故人命有贤、愚之禀。日月合璧，龙楼凤阁之人。日虚月危，日星月张，日房月心，日昴月毕，得用者贵。禄马朝元，鹭序鸳行之士。禄马拱身夹命，及禄马主起拱夹身命者亦贵也。日边红杏，早占鳌头。红杏者木星也，木为官恩命令等用者，与太阳同行。雪压寒梅，终身饿莩。寒梅者木星也，木水同躔，夜生冬值倘或在子丑地及水宫、水度者亦是。向阳花木，三台八座之荣。木为官恩命令顺行，见日昼生春夏者佳。
　　照水梅，花万轴五车之学。木在巳申，冬生逢昼，为美。春生杨柳，合作妓娼。杨柳喻木也，春生木躔箕度。秋日梧桐，堪为僧道。梧桐喻木也，秋生木遇孤寡羊刃。月中仙桂，少年平步青云。木躔心、张危毕月度，或秋生本月同宫亦是。日晒花枝，壮岁趋朝丹阙。木临星虚房、昴日度、或春生木日同宫皆是。君臣庆会，钟鸣鼎食之家。金水为官福恩令命元，朝辅太阳者是。子母重逢，贯朽粟陈之宅。命主会恩须得位、得时合格。梅梢横月，箪瓢陋巷之人。木月会子宫，生于秋冬。柳絮随风，萍水他乡之客。木星秉令躔箕度，或在巳宫巽地。雨骤花残，穷愁万种。春生木躔毕度，盖毕宿好雨故也。风摇叶落，辛苦无闲。秋生木躔箕度，盖箕好风故耳。朱衣驰日，朝廷宣使奏差。朱衣即火也，火会日与马元同行。安车蒲轮，翰苑编修集撰。安车即木也，木会日与马元同宫。
　　梅影横窗，一生清贵。梅影喻木也，木月冬生，同在壁府。桃花浪暖，昭代文章。桃花譬木也，木水会命，在奎度尢妙。金马嘶风，仕路铨除之速。马元会身命，而行限在辰巳。蚌珠吸月，儒林取选之高。勾陈镇殿，佩玉腰金。土掌官恩、命令，同太阳躔虚星房、昴日度。花里停骖，封侯列仕。木为命宫、恩令，同太阴与马元在张心危、毕月度。丹桂飘香，或贫寒尤当食禄。秋木为用神，在巽巳地。梨花带雨，纵富贵亦主重夫。女人之命。春木为夫，元命主，在酉申毕度。马头带剑，广辟封侯。马元会刃宫或遇刃星。北海挑灯，位居宰辅。夜火为用神，居于亥上。山啸呈宝殿前，作赋声摩空。土金同落空亡。石砺剑锋塞上，封侯建功节。土金带刃同行。南枝向暖，相国经邦。南乃午宫，枝言木也，冬木为用神，喜居午上，或太阳合格。
　　北苑回春，状元及第。北子位苑，指火也，冬火为用，星居子照，值命身与太阳。珠藏渊海，万人头上之英雄。土金为用星，在亥子宫。水凑天池三峡，词源之豪迈。春生水为用神，躔壁度，以亥为天池。干旋坤转，有庆之人。水木为乾坤之星，扶日月于官禄，盖干在亥，亥属木，坤在申，申属水。虎踞龙蟠，当朝之士。金木为龙虎之星，各得其用，而照守命宫者，佳。云间鸑鷟，当为邸省之贤。午宫坐命，金气二星入宫坐命。天上麒麟，定数东宫之贵。金在辰，木在卯，而在卯辰坐命者是。金冠顶翠，紫诰金花。金冠指金也，顶翠指木也，金宫会木以合此格也。玉出昆冈，罗帏绣幕。玉指金也，昆冈指土也，金土斗度逢空为合格。鸾轝南幸，人主之尊。金水拱日，在星房度。凤驾北归，帝王之象。金水辅日，在虚昴度。据巽归干，应当富贵。巽居巳，干居亥，如命在亥，而主在巳合格。移干就湿，必主贫寒。干指午，湿指子，如命在午，而月金水在子。玉兔东升，利名双实。
　　木为宫恩，与月在心。金乌呈瑞，富贵两全。金为恩官，与月在毕。风雨作霖，有济世安民之略。箕风毕雨，金水太阳躔毕箕度是也。中流砥柱，展扶颠拯难之才。诸星皆衰，惟一星有用为贵。老蚌含珠，乡闾望重。土金在亥子及辰巳宫，须金土为用神者。寒潭浸月，台宪驰名。月在巳午二宫为美，不宜冬生，则寒蟾矣。河洛呈祥，巳出鸳行之后序。木气金水，拱太阴于午。丹墀独步，定主虎榜之名题。身命躔柳度，而太阳在星。长虹贯日，早冠判臣。火日争光，以太阳为用神者乃是。太乙抱蟾，孤儿寡妇。月孛同躔，以月为夫子星则忌。素月流天见金，而官居极品。月在午未，而遇金助。寒云出岫遇土，而身隐空山。命在奎壁，而逢气土。要官恩之明健，惟身令之高强。须要官福恩星明旺、强健身，星令星高明者，荣贵。不离顺逆伏留，细辨盈虚消息。或盈或虚，当以消息而推之可也。剖券合符，心领神会，后之君子，秘此天机。
　　【附指迷歌】清浊既分天地位，日月众星相经纬。或躔好乐或怒宫，便断贫穷与富贵。当生元守与流年，祸福吉凶皆了然。明辨毫厘细消息，由来命分悬于天。富贵贫贱君须记，命运循环难逃此。天地从头一一味，说尽经中元妙意。
　　金木亥室：金星与木室相逢，官职荣迁至上公。土子：参政学士能，刀笔镇星双落宝瓶中。木寅：人马宫中，主逢岁，佩带金鱼荣宠至。木未鬼度：木恋巨蟹鬼金躔，必居堂庙公卿位。水月巳：水月同宫双女躔，荣华富贵总英贤。火卯：夜火荧惑来天蝎，命主三台杀伐权。金昴：昴上金星火在娄，夜生为主事王侯。土亢：亢宫土宿来临照，白日生人作榜头。日午戌：太阳升在柳星张，又临鲁地见白羊，忽然两位如逢此，必是承参簿尉郎。火酉辰：荧惑若来酉与辰，其人少失二尊亲。火申：平生少疾无灾，滞火宿从知入在申。金木子：金木生时子上头，多营产业及田牛。水火午：若还水火临狮子，少失资财似水流。水财：财帛宫中见水星，一如将火入深冰。水田：第四宫中逢此曜，一生财耗莫能兴。金迁移：定他荣华及好妻，生时太白顺迁移。孛同金：细君遗害家无子，那堪同宫被孛欺。
　　【金箱歌】日月分明：贵人日月要分明，日月不明非贵人。木主寿长：木星照命入庙堂，亦且教人寿更长。土星肥大：土星主人体重肥，为人禀性迟而愚。金水性巧：金水主人多精彩，性质巧劣心中藏。火计孛粗：气罗守命及身傍，空门物外是缁黄。女重太阴：妇人造化在于身，不论朝昏看太阴。月强主旺夫子：太阴得地立高强，益夫旺子寿而康。土计夹月产凶：太阴带杀土计夹，若非产难木石压。夫星坐禄：若论妇人夫贵贱，夫星坐禄夫荣显。水孛倡优：女逢水孛是娼优，不是娼优缁素娘。气罗克子：若要论他子与息，气罗相逢真难得。女火为夫：妇人只要看火荧，火是夫星为正宗。小儿看木：更又言及小儿星，小儿生时看木星。土命忌木：木星刚健若无杀，土命嫌之有破克。老人寿看木气：更又论及老人翁，木气高强寿必崇。更看贵勋垣殿驾，昼夜春夏与秋冬。又有一段奇妙诀，天机妙处细与说。克父母：夜日无光必克父，昼月失明先失母。昼日忌木夜月怕计：加之昼日忌木星，夜月有光亦忌计。男女数目：若论男女是多少，一水二火三木宿。四金五土若得地，男女须教屈指数。五脏所属：胃属土兮肝属木，肾属水兮肺属金心。属火兮动运用，五曜相攻疾患侵。日月眼目：若观男女眼目星，专以日月为两睛。犯杀落陷不得地，眼目眩晦少光明。金孛淫痨：金孛交会为人淫，必主痨病及其身。木气脚疾风肠：木星为病有一方，必主脚疾及风肠。土主咳嗽肉疮：土星为病必咳嗽，皮肉受病多生疮。火罗脓血：火罗为性多毒恶，脓血夭亡灾不薄。金恶死、水淫荡：金星羊刃主恶死，水性淫荡多反复。计孛夭寿：计孛往来主夭寿，日月失次能为咎。日月失经成败：须看日月为主宰，日月失经多成败。隔界之上安身命，过房出祖前分定。令星：夜月春木为令星，夏火昼日与秋金，冬水季土细推详，昭然祸福值千金。
　　【帘幕歌、论女命】罗计：妇人只要罗计全，罗计得地主重权，朱门出身主豪贵，定为豪贵结姻缘。禄马：女人爱禄不爱马，坐马之命好淫冶。生来若遇马衔花，未及笄年须早嫁。金水：女人不喜见金水，金水分明多傍贵。玉容花貌又妖娆，行止犹如娼妓辈。木罗：妇人最喜见木罗，一生更有福德多。金气相逢在其命，兰心蕙性伶俐过。水孛：妇人不喜见火孛，白带之疾不时出。众星不杂性最清，寿山高兮福广阔。金水：妇人不喜金水并，若非忌曜权最盛。流年恶杀并其身，产难之时应丧命。金水孛咸：妇人若见金水孛，三改嫁兮有何说。咸池带水与孛星，朝云暮雨情不歇。迁移夫星：妇人须是看迁移，迁移得地福自宜。夫星高兮夫显贵，必为命妇光门楣。孛气五宫：第五宫中带孛气，先生女子方得地。那堪七宫主星陷，克夫害子常守制。孛咸：孛星若也坐咸池，巧妆云鬓画蛾眉。六街不作烟花女，定是豪门一小妻。金水孛沐：妇人金水孛星迎，身命同临性偏淫。更兼沐浴在其间，离居奔走落风尘。金木气：妇人最喜金木气，旺夫贵子常有利。官福宫中若得之，必得凤冠及霞帔。水气空华：妇人最怕见水气，克夫害子何所恃。空亡华盖居中间，修指早入丛林里。金火罗：金火罗兮原不吉，芳年却被产中疾。咸池华盖若临身，送旧迎新接不一。主坐咸池：主星切忌坐桃花，杀曜临之定破家。若是于中逢水孛，自然淫荡好奢华。望前木气：望前木气望后火，女命逢之为最怒。不因产难丧其身，嫁夫杀子应无数。张果星宗六【通元赋、郑希诚注】太古洪荒之世，清浊未分，混沌如卵。精神盛极，着而成形，则有人矣。两仪、四象、三才、五行，备不知体，生不知用，且阴阳得位，风雷鼓舞，化生万物，迩莫能知。逮夫圣人之生，辩龙马之图而立极用，神龟之文而画字，始知五星光灿，群曜荧辉。别辰宿于乾坤，配人身于天地，灾祥休咎因是言之。夫人生育于乾坤，覆载于坎离，大无不周，小无不具。此论诸星本源，天干生而气聚崇勋。崇勋者，甲禄在寅，寅为崇勋，木为崇勋之主，乙禄在卯，火为禄主之类。天干归禄，其气自聚，故天干吉星以禄勋为主。地支成而元居岁驾。岁驾者，即太岁宫也，如子年，即子为岁驾，土为驾主，盖太岁乃众杀之尊，星为诸神之领袖，星辰乱杀，皆听令焉，故地支以太岁为元。故将官命以定三元。三元者，乃天元、地元、人元星是也，于命禄二宫以五虎遁法，数之即甲已起丙寅，乙庚起戊寅，丙辛起庚寅之例，余仿此。审元辰而言九事。元辰者，乃命元也，九事者，竺罗三限四元时命是也。三限，例如申子辰命，昼生土水木为初中末限；寅午戌命，昼生日木土；已酉丑命昼生金月火；亥卯未命昼生火金月，已上夜生以中主为初主。
　　四元者，乃仁元、寿元、禄元、马元。经云：马元为贵禄，为禄仁元干配的无疑，寿元惟向纳音取要，在强宫与限随。时乃令星，命乃命主是也。生杀作吉凶之根。大凡诸星，生我者则吉，克我者则凶。向背为贵贱之本。诸吉星在后，相向我者为贵；或在前，相背者反贱。又诸凶星在后，相向我者反凶；在前相背者乃吉。先看明晦、升沉、顺逆、衰旺、掩蚀、冲制。此论十二字字字要紧关。昼日明而月晦，夜日晦而月明，忌守命或为主。日在六阳位为明，过未则晦，月在六阴位为明，过丑则晦。日木土水昼明，月火金罗夜明，反背为晦。日在东喜寅卯辰巳午时生，月在西喜酉戌亥子时生，皆曰升。守命辅会得用则吉。日在西则沉，如四月卯时生人主夭；惟在戌则为合格。五星自北而西，自南而东曰顺行，顺则面向于前；反是为逆，逆则面向于后，须看身命之所在，以辩诸星之向背，拱夹之宜与不宜，不可概论以顺者为吉，以逆者为凶也。
　　衰旺者，如春木、秋金、季土、夏火、冬水为旺，凡长生、冠带、临官、帝旺之位亦为旺。如春土、夏金、秋木、冬火为衰，凡衰、病、死、绝、墓、胎、养之位亦为衰。如身命主及得用之星，宜旺不宜衰，须是升殿居垣方不以衰论也。罗计拦截即掩也，日月遇朔朢则蚀，凡正朔之时刻，忌坐命四日度正望之时刻，忌坐命四月度，虽无恶曜相关，亦恐损寿。若日月前后三日度内，引从夹辅，及三方对宫有吉星扶助者，反主富贵，不可概以蚀论为不祥也。凡对宫有克星曰冲，如木在丑，金在未，对克之类。凡克本命及身度主之星曰制，如金为命，罗火制之；月为身，土计伤之之类。若仇害之星，得此冲制反吉。次看朝拱、夹辅、分会、引从、截漏、守岐。此论十二字字字要详察。向曰朝合曰拱，对身命曰朝，三方位曰拱，近两旁曰夹，近前后曰辅，罗计拦截诸星于两路曰分，诸星聚一处曰会，在前曰引，在后曰从，　先行曰迎，后行曰送，隔宫隔度曰背，在第七宫曰对，罗计拦截于身命宫之前后为截，而得吉星在外不背为漏，故曰截漏，身命所住之位为守，十二宫交界之地为岐，凡身命坐度宜深不宜坐，两岐之间多是隶卒之徒，否则必偏生庶出，不然常主迁移、过房、离祖、奔波、劳碌有禄贵吉星拱夹，又非前论乃主贵。方以格局考评贵贱。已上皆论诸星本元，欲考其贵贱者，须以格局详推，审察根苗。
　　夫阴阳夹拱得地，岂是凡夫。此论诸格总断，且如日月拱命、夹命，拱宫福与夹官福非凡人之命。身命同守官福乃为上客。身命二主坐于官福之上，或官福二星起守身命，乃居高则荣。如逢经纬、驿马相扶，更会斗贵、印符侍从；命内如逢天经、地纬、天马、地驿，又会斗杓、贵人、唐符、国印、左右守值。卒获万锺之禄，八位之权。必主其人八座钧衡新事业，三台鼎鼐大功名；失位失时，亦作空门高贵客，俗缘不断，定为见紫见绯人。能合前星者，纵使生非其时，居非其位，亦作清高节介之士，拖朱衣紫之人也。福禄夹拱，三元总会，无伤无耗，决非贫才。福禄夹拱身命，天地人元又会，无凶星恶杀伤损，必非庸常之人。福禄相随，田财俱旺，富可言其无比，田可连于阡陌。福禄二主守照身命，田财二主乘旺逢生，得令得位，必主富过陶朱。若值四耗侵凌，八座空陷，必主破祖亡家，没齿贫穷，八座者疑是身命、田财、官福、妻子等星，四耗者大小、天地、四耗守于田财二宫，又官福身命等星并皆空陷，必主破祖、亡家、伤财、劫盗、奔忙、劳碌、没齿贫穷人命，逢此必主一生劳碌无成、贫穷彻底而已。
　　罗计乃首尾之星，作拦截之用。此论罗计合格，罗计二星，天之阴阳，交初为罗喉，交中为计都。罗乃天首之星，计乃天尾之星，相对而行，拦截诸星。罗计子午，中分五五，日东月西，罗计拦截前后，三三魁元引从之格。罗计在巳亥，为乾坤定位；罗计在寅申，为阴阳两关；罗计在四维，为首尾横天；罗计在四正，为阴阳居正；此皆大格。罗计居子午，中分五五，可论日东月西。罗计在子午二宫，谓之中分，左边有未申酉戌亥五宫，右边有丑寅卯辰巳五宫，谓之五五是也。日居东而在卯，月居西而在酉，谓之日东月西。但要五星从日，气孛从月，安命在子午卯酉合格，亦曰首尾阴阳居四正之格。若安命从日者，即是五曜连珠，可以通看。罗计拦截前后，三三更须魁元引从。如身命同宫，得时得位，若有魁星及三元星，一在命宫之前，一宫而引之，一在命宫之后，一宫而从之，谓之前后三三魁元引从是也，或同在命宫左右前后者，而引从之，皆为大贵之格。更看行限相关，若何有引而无从者，先主荣有从而无引者后发福，大凡有吉星在命宫之前后左右引从者，皆可以通看。
　　罗计在巳亥为乾坤定位，平分诸曜拱天庭。亥宫名天庭，亥宫无星，只安命在亥上，十一曜分立各宫，以拱于亥位是也，但各曜所躔之宫，喜入垣受生主大贵论。若逢克制、反背失陷，则为星困矣，减福论之。罗计在寅申，乃阴阳两关包裹众星朝帝阙。自寅至未为阳关，自申至丑为阴关，午为帝阙，若安命在午，七政拱于东南卯辰巳位，四余环于西北酉戌亥宫，罗计包裹于寅申气孛，单行无混杂，此命主大贵，虽气孛混在七政之列，终不以小疵而妨大局也。罗计在辰、戌、丑、未名为首尾横天，居子、午、卯、酉号曰阴阳居正。首尾指罗计，言阴阳，指日月，言自天地之定位，而观子午卯酉谓之四正。辰戌、丑未、寅申、巳亥，谓之四维，自人之安命而观，虽四维亦谓之四正。大抵罗计在子、午、卯、酉则曰中分横截；在寅、申、巳、亥则曰出干入坤；在辰、戌、丑、未则曰首尾横天。前格罗计、日月在子、午、卯、酉，而命同居固为入格，若安命在亥，与罗同宫，月在申，计在巳，日在寅亦是，辰戌丑未便可以例见矣，但要四星得地，各坐强宫而于命主为有助，必主官居一品，禄享千锺也。
　　例置能分轻重，所向又怕失躔。然，必详诸星之同处，或分或合、或入垣升殿、或失经失次，得令失时分，其轻重有无克制，兼而论之，身命得地，福禄难量。如身主居官，命主居福，或命安唐符，身居国印，此皆得地，为福禄之人。左右有情，功名无比。如官魁夹命福禄、夹身，必主贵显，又如日月拱夹得地，亦贵。要知火罗计孛，福祸难言，始发权则为雷电终，害己利，若锋芒。或单守四维，独居四正，必主藩方帅府，威震边庭之贵。命宫田宅、夫妻、官禄谓之四强，火罗计孛守此数宫，或居庙乐，或为生恩，或化吉曜，方为合格。此类惟宜独行，怕相混杂，顺之乃吉，逆之为凶。若更独立，则为至贵，如若混处，则为灾害，如为刃的劫廉等星，化为刑囚暗耗，或罗孛交战，计孛夹身，若此者必夭折遭刑宪而祸及身。日月体君后之象，升入于坎离之中。此论日月合格，日为君象，喜宰南离，月为后母，妙对阳尊，故喜升入于坎离、子午之位。朝子午，暮卯酉，看垣殿之正偏。正殿者如日居午，月居未，偏垣如日居虚、房、昴、星四度，月躔危、毕、张、心四度。
　　分两班朝帝阙，辨阴阳之向背。如日月守命、照命、拱命、夹命谓之向；若日月不拱、不照、不守、不夹谓之背。昼生日而金水辅从，夜诞月而火罗侍卫。昼生人以太阳为重，太阳升于东南，与命同宫，又得金水引从于前后。夜生人以月为重，太阴升于西北，与命同宫，又得火罗辅卫于左右，此皆向明得之为贵，但火罗不宜并与月同宫。曰：侍卫者，环照三方四正之地为善也，必须看金水火罗掌文魁官贵为佳，掌刑囚刃杀为害。合此格者凤阁高迁，龙墀早入。如果合是局者，官居翰苑，秉一代之权衡，身近词林掌百官之制诰。至若五曜连珠。此论五星合格，五曜即木、火、土、金、水是也。如子宫安命，而土星在丑，木星在寅，火星在卯，金星在辰，木星在巳，五星如贯珠然序次一边，以各居垣，大贵之局，世不多见，大抵贵格须限步遇之乃吉。又如金、水、木、火、土顺行，各宫次第相生，辅阳拱命者是。
　　二星合壁：二星即日月也，日月同宫，在壁度谓之合壁，壁乃文章之府也，主贵合度者，不多见，而月在日先者，亦为贵局。如日为命主，夜生本无光，或与月同，或见三合，月为命主，日生本无光，或与日同或见三合，是自争权到底，无光与合之局，不同不可以，其日月同行，便取贵人要，须识得真载天履地。安命在亥日，与木躔于室壁之宿，是为戴天，火在戌，金在酉，水在申，月亦在申，是为履地。盖木、火、金、水各居垣殿，而日照天门，月照地户，格局大贵，纵行限背驰，而不足为虑也。又如诸星在亥、子、丑、寅四位，计在亥，罗入巳，亦谓戴天履地、出干入巽之格。或命居亥为天门，身居巳为地户亦是，盖亥乃天门之上，人命禀赋于天，而命居之巳，乃地户之位，人身必履于地，而身居之出干入坤。
　　寅、申、巳、亥乃阴阳交接之关，罗计喜居于此，在寅、申则为出干入坤，在巳、亥则为出坤入干。亥乃干位，申乃坤位，日与命在亥，乃出干也，月为身在申，乃入坤也。又如命同日居干亥宫，月在申，坤宫昼生，则为金乌朗照，夜生则为玉兔荧煌。按此二格，一主罗计言，一主日月言，姑并存之
　　文武两班。罗计拦截，分出四余，无相倒混各立两傍是也，五星在东南，曰文四余，在西北曰，武分列，两班以朝帝阙。若日月同在午宫，日守星宿，月守张宿亦是，但要五星四余，以相生相顺者为合格，相克相刑者而不取也。
　　君臣庆会，日居午垣，月居未垣，是曰君臣庆会，而吾命其中，与君相共，立于帝阙之上，何等气象。日乃君象，众星为臣，辅佐同行，或胥于一宫一宿者最贵。如星聚东井，众星列天，尤加奇伟矣。是皆栋梁之材，庙堂之器。此承上文以结之，社稷功勋扶玉柱，股肱名位拜金銮。
　　守一空一：十一曜排列于十一宫，各守其一，惟一宫无星辰，而命居之，独守空其一，是为守一空一之格也。或一宫有星，一宫无星亦是。如命在午月，守未罗，守申气，守酉火，守戌木，守亥土，守子孛，守丑计，守寅水，守卯金，守辰日，守巳乃众星环遶，命位以为合格。
　　居三隔三：如子丑寅三宫，有星卯辰巳三位无星，午未申三位有星，酉戌亥三位无星，乃为合此。如七政临于子丑寅三宫，同命居之，罗计在子午，而气孛临于未申，谓之居三隔三，亦要星辰得地，相顺相生为吉，若背命则非贵命矣。
　　太乙抱蟾于酉未。酉未乃西南之方，孛乐之地，与月同躔合格。计都朝斗于丑牛。斗牛亦文章之府，计临反吉，化贱为贵。水星伴月向未巳，为朝主背君。午宫是君位，凡人安命在巳，而得月水同居于是，自月而言，则为过其君，而遇其主也，故曰背君朝主，且月入巳为福德，入命水入未，为一星伴月，皆主荣贵。计罗火孛聚丑亥，乃朝天拱斗。计、罗、火、孛四星虽为凶曜，聚在丑宫为拱斗，聚在亥宫为朝天，故曰：此宿本为凶神向尊，反为贵格，命安同宫，方为不背。切见天地清宁。日月居于午未，而金水各奠其垣，以清于上，土星居于子丑，木火各奠其垣，以宁于下，更得气、孛、罗、计、单行得所为美，而安命于午未者极贵。或干为天门，又且木星居之巽为地户，水星居之亦合此格。
　　日月丽正：又如日在午，月在未，或又日丽卯宫之房，月丽酉宫之毕，着明之象也，五星又各其好，而引之、从之、朝之、拱之乃大贵格。
　　群星朝北：亥子乃天门，北阙之上，众星环遶而归向之，所谓天上星辰皆拱北。
　　众曜拱南：或众曜趋拱南离巳午，少微、紫微二垣身命相关。行限相遇则为顺而吉，反是则为逆而凶。顺必异貌奇人，逆则穷途寒士。顺序主人丰姿、秀丽，学业过人，逆则性质卤莽，难免穷途之苦。面南坐北，南人必贵，北人必富。南方人得火，旺南离之位，立命于此，南人必贵，北人必富。
　　面北坐南，北人必贵，南人必富。水土二星，同躔于子，乃北方之旺星，又安命于此，北人必贵，南人必富，须以分野论之。斯乃风土厚薄之相宜，地势使之必然也。复有天地开明。此论八卦合格。水居申，木居亥，又于此二宫安命，是有开明之义，而得罗计在子午，拦截为合格，若罗计在辰戌中拦为破格。
　　山泽通气：艮为山，木星居之，兑为泽，金星居之，二星得所，为通气。
　　水火既济：火旺南离午位，水清宝瓶子宫，乃火炎上，而水润下，无相克之，患有既济之功。
　　风雷鼓舞：震乃卯位，为雷门，巽乃巳位，为风府，水火二星各守本宫，万物得其鼓舞而化育生焉。此则名为虚拱，不可更漏别宫，须要日月分阶，亦宜罗计拦截。四格安命不同上三句，命即安于本宫者是。独风雷鼓舞命在辰宫，盖取左右奋迅之意。总上八卦之格，皆与三方四正，无干名为虚拱，不可漏在他宫，怒地俱要日月关命，及得位为贵，宜罗计在外，拦截不可混入其中，为破局，余仿此。如是乾坤否塞。此论八卦失格。亥宫金罗交制，申宫土计混淆，此乃天地混沌之象。
　　风雷相薄：水临卯而伤火，火至巳而受制，此是相薄，主人伤残。
　　水火相射：水在午，火在子，交相冲战，或水居火位，火居水位亦是也。
　　山泽沉埋：金入寅而体绝，水至酉而受伤，乃沉埋之象。已上数格互垣不善，此人漂荡无依，难免破败夭刑。若上数格，星辰互垣，不得其地，人命得之，焉能为福者也。贵无伤，富无耗，世代敷荣。以福禄二星取贵不受制而逢生，以田财二星取富不逢克而遇生，合此者，必主富贵双全。身主弱，命主羸，始终偃蹇。身命主居强，及官贵生旺之地，生当享厚福也，若命临杀位，及杀守身元，又在弱宫，决主困厄人也。星逢格局，便论垣窠，更不拘其神杀。星辰既合格局，便当论入垣否，如入垣局，则他杀，不必论矣，富贵可知。曜专时令，须分体用，方可断其荣枯。如春木、夏火、秋金、冬水既得其时，又当看行限何，如命宫好恶，参详断之。星健身强，富而贵，贵而寿。如星辰入垣，合格，兼身命又强，则安享富贵，福寿双全。
　　格高星困苗不秀，秀不实。如格局既高，奈星辰俱困，正经云：土居垣而泄气，木入庙而退行，或木困娄金，火逼，金龙之类，主人多学少成，为困苦命。有官福而无用宫，乃藏其刃雄。如官福既主星，又入垣，殊不知，又有地雌天雄守之，主人惹是招非，反为无益于人。或刑囚，而不妨杀，不加于二主。如仇杀，二星化为刑囚，自相争斗，毋能犯于身命之主，故不忌。
　　身命官福，最喜三元。身命官福更会三元，则当全美。左经右纬，须防斗柄。天经地纬二星最忌斗柄，指破反失格矣，若引从者，吉，则外贵乎空。身命左右夹辅，俱乃吉曜，则包辅于外者，宜空之为美。挈提者凶，则内喜乎善。身命前后、引从之星皆凶，则中间不要见恶杀，宜见吉星以救之。
　　夹者吉，而拱者凶，主多荣而少辱。身命宫左右有吉星夹辅，而三方又有凶星拱照，此当以近为重，故主终荣而始辱也。拱者吉，而夹者凶，合一成而一败。身命宫三方有吉星拱照，而左右又有凶星夹辅，此当以远为轻，故难免先成而后败也。盖一曜司权，满用得拱为先。如木生春令司权，兼为命主官星、财星、福星，或化为经纬三元之星，满用者，又得拱照尤妙。
　　诸星守照多端，合格为上。诸星照命，须要合格，多端者，为上贵论之云。前后朱雀元武，而驿马来临左右，青龙白虎而经拱夹，四神往来环卫，命主三方七政，循行朝拱，官星一位。如安命亥宫，火为南方，朱雀在前戌宫，水为北方，元武在后子宫，木为东方，青龙庙居斗度，金为西方白虎庙在酉宫，此四星，更会经纬、驿马，或居身命官福之位。必主贵为天子，富有四海之尊。合前等格者，则贵不可言，富又何足言哉。
　　官魁夹命带龙虎，则廊庙良材。如命安在卯，而木金化为官魁，在寅辰归垣夹命，乃龙虎庆会风云，必主圭璋美玉。禄马拱身会三元，乃朝廷宰辅。如乙卯、乙未、乙亥生人，辰宫安命，天禄在卯，驿马在巳，两夹命垣，更会三元，当作皇家辅佐。文魁催官入于格局，名当一举而成。诸星会聚于命，而合格者，取功名如拾草芥。的宫隔宿玩于游行，身必三迁未定。的宫乃破碎也，隔宿如巳、午、未、申、亥、子、丑、寅，隔角之类更会迁移，或九宫主星入此，主人居无定位。日蚀朔月蚀朢丧，明孤哀。日生于初一，逢罗则蚀，月生于十五，逢计则蚀，必主难为父母，自身亦难免丧失之患。气遇罗水、遇孛缁，黄娼妓。气罗乃孤寡之宿，水孛为淫滥之星，得之者，男为释教之流，女是娼妓之辈。火逼金龙角受生亢，为遭毒。火入辰宫，躔角木，火有生意；躔亢度，不利，则为受克。水渰玉犬，娄没溺胃，不受伤。娄乃火殿，水入此度，有水泛，白羊之忌，胃属土，能制伏其水无危。小耗大耗值天地，耗忌守田财。此论诸杀总格。大小天地四耗，若临二四之宫，难免伤财之祸。死符病符及年月符，怕临身命。官符、病符、死符、月符临身命，必主口舌官灾，若非狱讼损己，亦主博戏亡家。此承上文而言。
　　勾绞会凶劫亡并杀。勾绞劫亡四星会命，值限更加凶星，必主遭刑宪罪责。轻则风流疾患，重则斩绞徒流。此承上文而言，轻主疾苦患难，重则斩徒。亡神、的杀、会咸池，则伤寿损禄。亡神的杀宫，忌咸池星入。飞廉剑锋带官符，而投词破财。飞廉剑锋宫，怕官符并踏，则主破财之事，相生相顺者轻，相克相刑者重。此承上文而言，以五行生克而论凶吉。血刃血支，堤防金孛作灾殃。血刃血支二星在命，多主血光之灾，更会金孛愈甚。天厄天刑，最怕火罗兴恶孽。天厄天刑会，命主遭官破家，或加火罗并入，必主雷伤凶死。男值肠痔痈疽，女犯血崩气漏，亦承上文而言，不死亦主多灾。浮沉若逢土计，非溺水必犯诬医。浮沉主水厄，更土计同迫，必主死于非命。飞廉或遇金罗，非干戈则当暴死。飞廉主刀之灾，更会金罗，则杀气辉腾，必犯刀兵而亡。的杀聚于二刃，遇刑囚必主横胎。此一段谓女人之命，二刃者，阳刃飞刃是也，更会的杀，又化刑囚，必堕胎难产。
　　剑锋会于四凶，遇冲伤，必犯恶血。四凶者，火、罗、计、孛是也，又云，的劫刃廉会剑锋，非灾莫避，已上，皆主身命限而言。天狗华盖，主绝嗣。天狗华盖，守男女宫，多主无子，如子星坐天狗，华盖宫，亦同此断。孤辰寡宿，必刑妻。孤辰寡宿守身命及妻妾宫，主人孤克，或妻主坐。孤寡之乡，亦同此推。德星坐于崇勋，魁刑权重。诸吉星会崇勋之地，主魁刑权重而爵禄丰隆也。爵禄居于岁驾，伏杀官高。岁驾宫会爵禄等吉星，而诸杀皆潜伏，主名扬姓显。杀金为刃休逢。阳刃乃刀刃也，金星主杀，掌刃为杀愈烈，辰酉二宫为刃星也。劫木为灾难避。木星如梃杖之属，掌劫亦能害人命限，切忌逢之，寅亥二宫，犯劫是也。天雄地雌，怕居禄位。官禄宫怕见天雄地雌，当有，剥官丧职。天耗地耗，切忌财乡。财帛位忌见天耗地耗，必主伤财破业。论杀论刑，杀重而刑不可当。如诸杀交踏，刑星又至，则杀星重，其刑不可当也。说凶说吉，凶多而吉不可断。如凶多吉定为凶，断不可作吉言也。
　　华盖紫气是良辰。华紫二星为善星，人命得之，必主好善慈祥出家乐道。天乙荫星为善曜。天乙即天乙贵人也，荫星注受也，坐命安身，定能化凶为吉。三方有曜必须参详。命主三方有曜，故为吉矣，然亦宜细参详之，有吉有凶。四角无星未为凶断。四角者，命宫妻位、迁移、男女四宫是也，虽无吉星临照，然身命主起何如，未可便为凶论。妇人以身福为重，官星可作夫元。女人专以身福二主为重，官星疑是官禄主也。只宜坐贵不宜冲，惟忌见淫尤见合。只宜身命坐贵人之宫，不宜冲贵人之位，不宜金水孛淫星，守命并合淫星，又不宜凶星入夫宫也。金水桃花临四败，金孛咸池骑四马。金孛水星为天上之咸池，乃人间之淫秽奚，宜坐桃花驿马之宫，冠带临官之上。女为娼妓之流，男作痨瘵之鬼。合上格者，女为风尘，男为痨，证有何疑哉。纵有朱唇粉黛，难免送旧迎新，须是风花雪月，不无飘蓬落魄。此四句承上文女命而言，虽美终当为下贱之人；纵然享用，难免无常之鬼。此则举其纲领，更探隐而索微，要知造化元机，细察天时得失，天元玉册，历象无差；细辨盈虚，贵贱定矣。
　　【八格赋】天地既判，人物肇生，凡属乾坤并立之身，均禀阴阳五行之秀，故经纬之学，以之而立法，祸福之机，由是而推。明其运行于天也，则有迟留伏逆生克制化，其赋予于人也，则有富贵贫贱寿夭贤愚。八者虽殊，一皆有准天之高，星之远，似若难明泾之浊，渭之清昭然易见，是故，开物成务之作，有待于圣人治历明时之占，莫逃乎太史，信斯言也，能无从乎。银河八万，列宿三千三辰，六合于人五数。银河星八万，分野应列卿相诸官，星三千三辰，日月星也，天盘中有六合以取吉凶，六合者子丑合寅亥合之类。
　　【贵格】七政入垣七政者，日月木火土金水，如日居午，月居未，木居寅亥，火居卯戌，土居子丑，金居辰酉，水居巳申，名曰入垣。
　　三台合格：紫微垣乃帝座鹑火午位，少微垣乃鹑尾巳位，天市垣乃大火卯位，此谓之三垣也。　如太阳居午，得金水左右夹之，或水前金后，名曰引从辅弼拱夹是也。倘罗计截于卯酉，日在紫微，金水列于巳未，或同一宫并无别星混杂，此乃三公之象。或日月虚拱帝座，金依月，水依日，或午宫安命，日东月西，各升殿垣，或金水夹月入斗府。或木星在午，水为岁星君象也，得金水巳未，或寅戌二方拱合，亦曰三奇，此木所主，惟春夏得用，秋冬不取。
　　官令同于岁驾；令者令星也，如甲乙寅卯生人，又值春令，同官禄主星驻于生年干支岁驾上是也，官星亦要得时，若木为官主更妙。
　　日月夹于命垣：命宫得日月在两傍夹之，又值玉堂禄勋之位为妙；午宫命得此尤妙。命坐玉堂主登岁殿；玉堂即贵人也，唐符国印之地，亦喜坐命于此，岁殿即本年岁驾宫，顺数至本年干为岁殿是也，主星居之极妙，又如主星属辰年，生木躔角道，亦谓之主登殿，忌金罗同位，余仿此论。
　　君临帝座身处崇勋；太阳君象也，居午乃帝座也，身乃太阴，坐禄勋为美，如甲禄到寅，辛禄到酉之类，太阴居之为妙。
　　命主得局而朝元；元即本年岁星支辰是也，各得其局，如亥卯未、三方四正拱之为妙，此亦罕值，乃少会见也，又如主是火，得居寅午戌为入局，躔四火度为朝元。
　　太阳引远而从近；太阳，君象，要有引从，在前为引，在后为从，引宜远，从宜近。不宜火土计孛罗同行。计罗截断，观其漏出何星；漏蟾光，宜值夜，不宜残晦并无干翳，又化福禄贵印为上，如化刑囚暗耗减论；漏官星，值时令不空，陷官居上品；漏福星得时令，又化吉，享福最厚；漏命漏贵化福贵，乃堪财名；漏恩必得貤荣赏爵；漏杀有制无危；田财二星不可漏也，漏则主虚花。
　　官禄朝拱，无见他方恶曜。官福二主列居九五之宫，以拱命位为吉，对宫三方无恶曜，则吉；有，坏不取。诸星群聚于强宫；强宫者，即命田，妻官乃四强之宫，次则福德男女，财帛为次强，迁移谓之近强。
　　孤月独明于黄道；黄道者以十干阴阳所取，甲丙戊庚壬属阳，乙丁巳辛癸属阴，且如阳命从本生年太岁宫，顺数正月至本生月，住就于月上，逆数初一至本生日，住就于日上，顺数子时至本生时，住即以时上，起纳音之数，数之顺行第几位为黄道，逆行第几位为黑道，若是阴干亦从本生年太岁宫逆数月，月下顺数日，日上逆数时，时上起纳音，逆为黄道，顺为黑道，纳音数者，水一、火二、木三、金四、土五是也。
　　天马乘于生旺，母星占于高强。申子辰火为天马，巳酉丑计是天马，寅午戌水为天马，亥卯未木为天马是也。母星即恩也，高强即强宫也。官福互垣贵，明健以为上。官福二主交互为贵，官星入福，福星入官，又化贵印，禄福得时得令，不值空陷为上。
　　金水辅日，在停均而为佳。金水辅太阳，须要分明不乱，不破为佳，停均一作停午，乃正昼也。殿驾贵勋，互相管摄。岁殿、岁驾、贵人、禄勋，已上四星宜相倚赖。刑囚难杀，俱各潜藏。刑囚，乃十干所化曜也，难者八宫主也，杀者劫的刃并诸煞是也。
　　官曜显而福星明，官高禄厚。官星即官禄主也，福星即福德主也。科甲强而爵星弱，名重爵轻。科甲即命对宫主是也，爵星即地元爵星也，子土丑水之类是也相天子、理阴阳，必星聚两班而朝命。居冢宰理阴阳，必须恩阳吉星两傍拱夹、命宫，或日月列居九五之次，乃辅相之命也。临兆民，行政令，乃宿分一道以辅君。治万民、总庶政，必宜吉恩辅佐太阳，余难，必列有制之垣。
　　主居六弱、用入四强。第六宫为奴仆，李虚中云：命主入奴仆，议论有殊贵，为君从贱作人奴。命田官妻为四强宫，得用星吉，曜宜驻此位。身命喜居五九恩，官畏入虚乡。男女迁移，号为五九之位，亦系三方也，身命主宜列于此。甲子生人，无戌亥恩星官星，怕临此位也。更观天马之运行，以定品流之高下。宜看天马地驿流年进入何宫，会官禄命宫，会限岁可知升迁品第，以定高低格局也。【富格】母依日月，身坐田财。母者恩星也，与日月并行，故曰傍母安身，主得亲友恩助，或得祖基或有横财。太阴系身坐田财宫，有吉星助主富。田财互垣，守垣更逢生而司令。田星入财，财星入田，名曰互垣，或各立本宫入垣，更得长生乘于时令尤妙。日月朝命夹命，又入局而得经。日月在九五曰，朝命在左右，曰夹命，如入局得经，太阳躔星，太阴宁张更妙。田财最喜临身命，身命又喜傍父母。田财二星喜临身主命主。恩星同太阴，曰傍母，安身得人维持，恩同命主，曰母来顾，子有恩养之德也。
　　母星得拱，又临照于命财。母星拱命，或临命宫，或拱财宫，或财星同立入官宫皆吉。奴煞伏降，不侵凌于官福。余奴星及马前诸杀，皆伏降不相克，官福星财喜临于墓库，田忌陷于空亡。财星临于库，如金库丑，木库未，火库戌，水土库，辰之类，要财宫直此，亦喜财星居库，阳为空，阴为亡，如田财星居之不吉。财化令，令生财，必致豪盛。财星生令，令星生财必富。
　　命入田，田入命，亦主丰腴。田星入命，命星人田必富，须无驳杂星为美。官福生田财，名虚利实。官星、福星生田财，二主富而少贵。田财生官福，利重名高。田财二星生官福，二主富贵双全。暗耗厌见二四之宫，福禄喜居九五之位。暗耗怕见田财二宫，祖业少靠，福禄二星宜居九五两宫，三方拱命为吉。更逢限气之扶持，必见镃基之充裕。若限度相生相扶有气，必定田宅充实。【贫格】身命受伤，田财失陷。太阴及坐命处，却被空陷受刑，伤害也。田星财星俱陷空弱之地、被克之位。福禄背于身命，且居恶弱之宫。福德官禄二主俱背，身命入恶杀宫。暗耗聚于田财，更落空亡之地。暗耗聚在田宅财帛二宫，又值空亡。奴杀破库而破禄，主星夹杀而夹奴。余奴入官禄，又不宜入库宫，有此必破。　
　　命主被杀克或杀奴夹拱。生值严冬，金水孛临于身命。冬令生人，水冷金寒之届，五行不得其时，又值金水孛月依辅，身命不足道也。坐逢弱限，火计彗战于田财。若限入弱地，火孛不宜交战于田财二宫，计孛不宜相斗田财两宫，官福二位亦然，盖孛克火，计伤孛故也。生忌泄于余奴，身嫌坐于恶杀。气孛罗计谓之余奴，奴恩二星同行而泄其气，故不我福，惟气星主吉。太阴身主怕居的刃、劫亡之地，迭恶杀尤凶。
　　母命亏，而官福俱陷。命主恩星官福二主，俱怕陷于空亡恶弱之地。限主弱，而难杀交侵。限主失所，更值难杀当途，假如午命五旬外入亥限，限主属木，飞入辰宫亢度，秋生本弱，又见八杀之宫故凶。主入六宫，定是艰辛劳苦。命主入奴仆，必主奔波劳碌；凶星逼迫，则为营伴之人。命居隔界，终当迁转流离。如胃三在戌，胃四过酉，乃是岐界之地，必出祖入赘之人，否则住居不定也。更会奴煞于福德之乡，必须困老于穷途之下，奴煞二星会于福德，伤乏困老之人。
　　【贱格】主居恶弱，身陷休囚。命主坐恶弱之宫，太阴化刑囚又临蚀晦，居休囚死绝之地。吉星散乱以无情，凶曜战争而不静。吉星入陷背而不合不拱，凶曜反入强宫相战相克。奴宿或侵于命位，煞星或战于亨衢。余奴入命梗，其诸吉星而无力，马前诸煞战于亨道而遏吉，宿用而无用，利而不利。主曜失躔，奴余反居正位。如木星居亢，既失其位，气星反得，寅亥居之其余，罗卯戌，计子丑，孛巳申皆是。凶星当道，身命不近贵人。限行见凶煞当道，或克限主，又身命二星，不得近诸吉星与贵人。阴阳晦蚀以无光，金水退留而失次。日月遇蚀，暗昧失道而少精彩，金水二星，常随太阳而行不过三宫，水宜先行，金宜后行乃吉，如金行先，水返于后，或退或留，失其次则乱。身命拱值难，杀曜当权。值难凶星拱照命身，及杀星秉令有势，但宫中有恶制恶，而权最大。日月夹刑囚闲神攘殿。太阳太阴被刑囚凶星夹之，午未二宫乃日月之殿，被木气土计居之，躔日月之度亦是。无用忌奴而占贵守命。奴星、忌星、杀星，不宜占贵守命。得势值难而破福伤官。值星、难星得令有势，畏在官福二宫，或同官福，更安身命于驿马之前后，必效驱策于士夫之左右，身命二主在马前后居住，主卑微小辈，或驱策区画从征近贵末，后功成前必困苦之人也。【寿格】田星司，令寿元逢生。田星乘旺，纳音得令二星逢生旺，主有寿也。身处高强，无杀星而犯殿。太阴泊处，高强诸杀不犯，官福与田财之垣。命居生旺，得岁令以入垣。命坐生旺地，本命得岁令入最吉。日月夹命守田宅，是寿元而最妙。日月夹命宫令星居田宅，若令星又是本命纳音星最吉，如甲子乙丑，金星寿元又得秋令。金水辅身临命位，为母曜而尤佳。金水星辅太阴，或临本命位，或金水为母星乃妙，贫而寿者辱，乃田财弱，而身命强。田星财星陷空，值弱宫四废，时身命二主得令居强，虽贫有寿。富而寿者荣，乃官福高，而母令健。官星、福星、母星、令星皆居高强健旺，则富而又寿也。大喜金水日月之满用。盘中最喜太阳太阴金水二，星四者合照夹拱，两相合用为吉也。最嫌火、罗、计、孛之当途。火、孛、计、罗四星当权，临限值杀尤恶，逢空制小可，若田令身命以无亏，必富寿而康宁。田令身命四主俱坐高强，并无少失，则主富寿康。宁五福之全备也。倘宫度母财俱有益，当安享而遐龄。 宫度母财四星，两相倚赖有益，相生化吉，限途不遇杀难、则安享长年寿算也。
　　【夭格】主宿失垣，身星傍鬼。主星失垣躔克是也，如夏金躔室，秋木躔亢之类。或杀星同命主共躔克主，又太阴受伤，诸煞同位破局，刑囚攒命位，四正俱空。破局者，破碎阳刃、七杀、劫杀也，更化刑囚星守命，又值受克，用星受抑，四正空，而无吉星助也。司时杀难克限宫，三方无救。秉令杀难星，克遇限宫，三方并无解救，更加流年杀恶，主夭折。母星令星俱陷，官宿福宿皆空。人则以母恩相益为本，何宜失陷，令星系人之本源出处，亦不宜损之。官星福星既空，而无倚用，四者损废自，然夭折。天杀会合地杀交攻。天杀原所值八杀难星也，地杀即马前劫杀阳刃的杀之类，及流年杀星入命，逼限即当殒殁、禄元破、寿元亏，齐到杀乡，端可虑。禄元者，我生彼是也，申子辰生人，木是寅午戌，土是亥卯未，火是巳酉丑，水是。寿元者，即纳音也，三元星，虽无亏，若限到杀乡，必凶禄寿元星逢破，则主死无疑。难星强，限星弱，纔交关界便须防。杀难星强，行限星弱，克战岐界限交，吉凶出泰入否之间，必宜防卒时之凶也。更看流年星杀之并冲，以断某月何日之殒殁。已上要断何时年月日，那季聚杀会凶决之。【贤格】金水坐命，木气扶身。金水二星入命，或命坐金水，其星本垣也。木气星同太阴，必贤达者，或老成功而能设策、处公道之人也。名甲朝阳，躬亲临于君驾。科名者，即甲乙木星也，科甲者，命官对宫主是也，得入午宫、或临太阳、或临岁驾，可为清贤之士，金水亦然也。金水秉令，独相助于月华。金水助月，或只一星随太阴，倘得月华上弦，秋令尤妙。或身泊于斗牛之间，或命躔于奎壁之府。斗牛奎壁之府，文武大人之位，若太阴泊守，或命主星于此，皆贤哲之人也。日居日庙，单联两傍之金水。如太阳坐星日马、昴日鸡、虚日鼠、房日兔，得两傍金水夹之为吉。月入月垣，不见三方之土计。太阴居张月鹿、危月燕、心月狐，又毕月乌之舍不见三方土计为吉。更免闲神混杂端，为气质清明。已上无星杀扰乱，必主聪明出众，智慧超群，非贤人而何。【愚格】土孛混杂，金水背驰。土孛相战，星辰混乱，金水退留，用而无用，来而不来。日月沉沦又沾翳，命母落陷而失位。太阳太阴值晦遇蚀，或被木气掩土计刑，又命母星失陷、居弱，此谓不明也。或昼行于夜曜，或阴遇于阳星。日木土气计水为阳星，月火金罗孛为阴曜，又如昼生在未宫，安命行限于寅卯之类，夜生午宫，安命行限未申之类。奴杀交攻，而不顾其君。余奴杀星相战当场，而不顾其君。命母失陷，而莫助其子。母无力而莫助其子也。身命居仆马，且受制于余奴。命主同太阴俱坐六宫、井、驿马、阳刃之地，更忌奴星犯主，值杀。值难混亨衢，返遮拦于吉宿。八杀星、值难星、克战限道，反遏害，原守吉星。若更生星陷弱，必好自用而不移。如是生星落陷居弱，信失礼亏，愚好自用，贱好自专，过而不改也。
　　如是福宿杀临，虽废修省以无益。若福星福位遭杀克玷，必废修省之德，其福既破，所为无功也矣。右定八者，允执一中。右富贵贫贱寿夭贤愚，信乎执中之理。五曜四余，辨以生克制化。此后皆论诸星总断。五曜金木水火土，四余气孛罗计，宜辨乎生克制化之理。三方四正，观其钓射加临。三方申子辰之类，四正子午卯酉之类，对冲加盘，钓合拱关之理。格局高低，俱皆详察星辰，好乐合悉推明。星辰既合格局，又当推其好乐之宜。日为众曜之尊，月乃一身之主。太阳人君之象，宜升殿得位。太阴人臣之象，一身之主，如人之命，倘生时有差，各星不准，惟太阴循行晦明经度，每每有宫度堪好。太阳正照，诸杀罢战斗之锋。如诸星值战斗之间，若太阳临之，必不相攻也。孤月独明，一世享康宁之福。若月独行，身命皆属化吉，居角斗、井奎、升殿及在明时，一世康宁也。日月最喜拱夹，水金须要分明。太阳太阴，最宜吉星拱夹辅佐。金水分明，水前金后，不宜混失退逆。金水会垣，水忌退于金后，日月合朔，月宜占于日前。水在金前，水受金生；月在日前，月借日光。计罗明朔朢之嫌，火土分昼夜之忌。太阳忌朔逢罗，太阴忌朢见计，昼生忌火罗，夜生忌土计。火罗夏会多招哭泣之灾，金水冬生难免孤寒之叹。夏生遇火罗，有刑伤哭泣之灾；冬生金寒、水冷，未免孤寒之苦。水金宜附近于身命，日月喜拱夹于福官。金水星宜附近身命，日月喜拱夹于官福为妙。日月次星张，有引从端为贵客。日在星度，月躔张宿，各升殿位，金水引从，无破乃为贵客。金水躔奎壁，无混杂必为仕人。
　　金水躔奎壁，奎壁乃贵人星、文薮星。当云：五星连壁五星聚奎，此乃文地。金躔参壁度，曰：金生水。水躔奎斗度曰：水生木，相生之德不混，为文人贵士也。阴阳失殿，到老以无成。日月居恶弱，计罗犯殿是也。金水互垣，终身而有庆。水居金垣，金入水垣，乃大吉也。木气拱身夹命，必有寿而聪明。木气清高善曜文学之星，守命临身，必主聪明清秀，或泊孤寡主有寿孤克也。金孛骑马坐花，主无礼而淫荡。金孛入驿马桃花宫，上必放荡淫邪。计罗不宜犯殿，火金不可易垣。计罗二星不宜居正垣之殿，入日月之度，火不可入金垣，金不可入火垣，疑其相攻相克也。金水会命居官禄，名遂功成。金水生助命位，益佐官禄，其功名可遂也。孛罗克限化刑囚，人亡财散。孛罗是恶星，若化刑囚，其凶尤甚。火忌昼犯于太阳，土嫌夜截于孤月。火化暗，昼生忌与太阳同躔；土化刑，夜生嫌与月同行。日陷奴宫终不利月，居闲极反为祥。太阳忌入奴宫欠利也。耶律经云：兄弟宫虽为恶弱，太阴居之反吉也。木气贯命多于林下逍遥。木气二星贯守命度，多宜林下。土孛破官徒向仕途奔走。官星被土孛伤破，可为医、卜、吏、书卒难成名。九流者土计孛同于官禄。土孛计会于官禄，宜是九流人也。
　　残疾者火罗土杂于难宫。火罗土聚于八杀宫，必然残疾也。觜主播迁飘泊，逢生旺而作商流。觜星安命为人无定，如逢生旺，好为商贾于外。鬼主诡诈奸谋，更强健必为戎首。命躔鬼太阴、躔觜皆浅薄之人也，为人诡诈，终见崎岖。木为艺术好文才，金主刚方而嗜欲。木星照临，主人技艺学、术亦是文人才士；金星守照，为人刚强、方正必好花酒色欲。水乃漂荡而无守，火必性躁而不常。水乃漂流动荡之星，守命性必如是；火为躁暴无常之星，临照性格主躁。土主敦厚而沉潜，计能狡猾而深虑。土性沉重过于熟虑，计主机巧多端，人难测度。孛招谤怨，罗喜贪歌。孛为纔谤毁怨之星，守命临身，多招怨谤之非也；罗乃爽快贪婪之曜，照临身命，作事刚断快利。紫气清高，性必孤介。紫气孤高节介之曜，守命临身，为人好静有道德之士，也恐未免孤刑难为骨肉者。命逢刑曜，而水孛落在厄宫，投河奔井。刑曜即克身命之杀也，兼有水孛流荡之星在于疾厄，必主投河奔井之人也。身临刃地，而火罗坐于相貌，自缢悬梁。刃为杀首，而身星命主居此，况火罗暴燥之辰，坐于相貌之宫，决主自缢悬梁、刎颈之人矣。
　　福官驿马朝阳，玉堂贵客。福主官星掌天马地驿，又近太阳得位、得时，定是玉堂金马高贵之客。女魁火罗捧月翰苑名公。文星魁星或是火罗之用，又在夜生，捧月而行，无他星混照，决为翰苑名公极贵。阴阳拱禄朝向尤奇。日月得体，或拱夹官禄，或拱夹官星，又得朝命向命者尤奇，如若背陷固轻。最富日月夹财，坐旺享福。财帛宫得日月夹拱，或是日月拱夹财星，更财宫财星坐生旺宫，主享福受用，或犯四耗，主破财减福。孤克者木气罗守身命，泊孤辰寡宿之乡。木气罗乃孤星也，不宜守命，太阴忌泊孤辰寡宿之乡，主清高孤寡之士。淫贱者金水孛临身命，坐冠带、咸池之上。金水孛乃是淫星，又临冠带、咸池之上，其淫必矣。水星化暗入四宫必伤祖业。水星本无定性、飘流之星也，况又化暗守田宅，主祖业无依。太阴带禄登七位，定得妻财。太阴阴星也，化禄临妻主室家富厚，或太阴官禄之主亦同此论，必有妻财也，不然主妻内助。气孛守嗣垣，儿必刑伤。气孛二星同在五宫，必主刑伤子女也。火罗入疾厄，妇多产难。不论男女火罗不宜入疾厄，如此者，男有暴病，女多产难，若非自灾必伤骨肉。
　　【女命格】非惟格局取用，专求用曜精神。女命非以格局取用，专求用神生旺得垣，不失为美。身命安清，财福无破。妇人身命二位坐吉，财福二宫不破，自然佐夫享福。夫星化贵升殿必有称呼，夫星七宫主也，若入垣升殿化福禄贵权，又得时令不值空亡，夫必贵论，如夫主是火坐翼度或火宫，又值夏令夜生，不见水孛纔妙。身主入福坐财乃归富室。阴人专以身主倚赖，吉凶由此，如生秋月或夜明，不逢残晦，化为吉神，居于财帛福德富室也。夫子俱贵，堪期两诰褒封。如夫子二星坐玉堂贵人、化禄贵、权印或官福星、又入官福宫是也，乃夫子俱贵，可受两诰封赠，值破不准。阴阳并明，必主一生专擅。但日月同宫，必生于朔旦，月占日前，必卑夫夺权。自能刱立，能知书数，不可一概而论。五宫主入官福，子必出贤。五宫子位也，子星化禄福权贵，得时令入官禄福德，不宜空破，子必贤也。七位宿到田财，夫当有业。七宫乃夫位，彼宫主得时令无空破，不化刑囚，又入财帛、田宅，夫必旺财业也。夫星畏逢杀触嗣宿，怕见难伤。如火为夫，畏见水孛克抑，如水为子，忌逢土计抵触也。太阴升殿在福位，可贵于子。太阴当望化吉无翳玷，或天门、奎、壁、角、娄、张、毕、生子必主聪明贤贵也。太阳当道临对宫，必尊其夫。对宫夫位，太阳君象临午子宫安命是也，又如张度夜生，必尊敬夫，忌土计水气共位。命为官、身为福，必居恭淑，夫化贵，子化禄，可任封章，命主是官星，身主为福星，必可称呼夫人也。夫星化贵入玉堂得时令，子星化禄入官福贵人之位，必属贵人妻。
　　金孛匪宜临身，马刃莫教干命。金孛同入命，则主淫冶好事；马刃杀主，星极不宜化刑，身命无救，则患祸凶也。男女体用怕者，值难作党。男女之命用曜，俱怕值难，作党诸杀，克命克限。阴阳宫度，喜者相合相生。阴宫阳宫阳度阴度，并宜相合相生为福，最贵，观星要察其性情，论限宜明乎宫度。此后皆论诸星总断，火罗、计孛、性凶，水金气木性善，如克临度限，以性情善恶分之，得失便明；论限当识宫度吊合何宫何度，或克或生或合或冲，故曰：同宫千里，宜辨岐界损益也。垣分偏正，当知各宫生肖所属为宗。各宫分野宿度，但所属生肖者为正垣，如辰宫亢金龙子宫虚日鼠是也，十二宫俱以此论，不得生肖者，为偏垣，如辰宫角木蛟子宫危月燕是也，余仿此推。历行守垣各乘时旺，兴废升沉宜识度化度擘浅深，须明岐界太阳所泊为准。度有浅深，如尾三入寅度浅，尾十七入寅度深，又如胃三在戌，胃四入酉，则为岐界，皆是浅度。细观度宿，究察命源。宜细观度分，何星吉、何星凶、何星用力，何星有伤。究察命源，度主有成无成，格局虚实，究限损益，同宫岐界，要占四正。
　　四空无曜宫主须论，本度有星加盘莫问。星或同宫或隔界，全观四正为要，如无星即观本宫，主若何本度有星，不在加盘求论；并无星，方在外求之。居中则问宫神，隔界须观度主。凡论坐地分有宫主度主二宿，如立命巳宫属水，轸度又属水宫，度主皆水也；倘躔翼度宫，主乃水度，主乃火，则有两主也，如无即以宫主论也，据此即以居中宫度，深却以宫主而论躔度之，浅即以度主论也。宫度贵乎明健，值难喜其降伏。宫主度主俱要得时令健旺，明白不宜混杂为吉。如难星杀星宜空亡衰弱交制，降伏乃无害也。欲知气数短长，须察根基强弱。欲知其原命，用星逢时背时，身命高而本固，又何畏乎杀星。身命强旺又得时令，且不甚畏杀难也。奴杀旺而体衰，亦难问于限主。奴杀二星秉令持势，身命主又陷弱失，令限主虽旺亦不济事。关界上凶星迎送，必殒厥身。限行入关界之乡，又被凶星战克，必凶。标的中吉曜加临，必得其寿。限途标的清历，喜无杀星遏克，又加吉星相迎，乃安享长寿。太阳临难，地能散诸凶。太阳人君也，临杀地，众凶自散，杀不能为害也。杀星坐限，宫要知非福。诸杀聚限，不逢空亡无制伏，必然为祸大矣。
　　太阳为难，临蚀何凶；彗曜兴妖，逢庚反吉。太阳为难虽忌，当逢蚀晦无凶，值此无大害；　孛性恶逢庚作催官，本命及官星逢之，官则升迁进禄，庶人则遇福也。杀星不宜作党，宫主须忌失经。杀星生旺临限并之流年，杀星亦旺，其祸大也。杀星遇制伏空陷，为祸不大。但逢克限之星，便是兴灾之日。如限主属木，所忌金星伤克，其余仿此推之。最怕当头太岁，亦防得势余奴。如太岁冲限或余奴犯度，皆主凶危，人离财耗，黄泉路，鬼门关岂非险地。子午卯酉为黄泉路，寅申巳亥为鬼门关，命限值会，更加杀星聚到，其灾必没。劫杀头、阳刃尾亦是战场。限入劫杀头、阳刃尾出入之届，如遇在彼，亦须防患。众星战杀定无忧，一杀当关深可虑。众星聚于杀地，战克以并其凶且不忧害也。如木杀逢金星制之。一杀当限得势抑且无救患难奈何。若有余奴以敌杀本主自如而无忧。如安命亥宫，有气星与金难同宫，乃余奴敌杀，或三方对照，合而拒之，而本主无忧患也。更看岁君赶杀之有无，须详流年并限之善恶。岁君赶杀填命，又会限度、多主倒限，宜分轻重断之。此乃星家之妙论，实为术者之奇书，兴废、得失、莫逃、 限途、损益、吉凶、更约、流年，敢会斯说而折中庸定之，一言以为法则。
　　张果星宗三
　　本篇目录： 张果星宗七五星歌赋、躔度赋、历象赋、元通赋、通微赋、玉衡经、四时赋、广寒赋。张果星宗八观星要诀、看三主、论四时、分昼夜、辩阴阳、推迟留、考伏逆、明禄贵、利生旺、忌断躔、逢死绝、太岁冲、神煞露、寿令泄、克命度、六甲空、四刑忌、值难枵、怒失令、煞迭煞、鬼见鬼、利添利、空中空、扶阳势、三灭关、元妙经解、排列出类、分布得经、登殿入庙、躔泄居嗔、失时得令、逢生反刑、用杀疾贵、克杀全惊、官科禄旺、卦禄斗杓、分出奴党、截转用星、雠截根折、令助身明、四吉夹辅、五耗皆临、阳宅稽本、雄彗锄名、七政并旺、四主咸屯、彼此强弱、前后凶宁、参差星性、不一元辰、住明匪贱、亲驾须臣、身空害卸、宫旺禄嬴、避蛇履虎、值雪加冰、煞垣损益、宿沓岖平、掌督善恶、互换轻重、母子侧向、体用屈伸、日月着明、福官清健、身命为元、背对迎关、钓起飞来、横冲直撞、论十二宫所守拱照活变看法、论女命、论财帛、论兄弟、论田宅、论男女、论奴仆、论夫妻、论疾厄、论迁移、论官禄、论福德、论相貌。 
　　【五星歌赋、躔度赋】清浊始奠，清者为天，浊者为地。高卑既明。高者为上，卑者为下。天不爱道而洛书出，文王时，神龟载书出于洛云云。地不爱宝而河图呈。伏羲时，龙马负图出于河。分布于十二之位，周回于四七之宿。十二位，十二宫也，四七宿，二十八宿也。盖倚于天明二曜东生，而经次蚁环于磨，则众星拱北而游行。天左旋，日月星辰右转。其顺轨也，则祥风以畅、而和以至。星之顺见也，主祥风和畅。其逆度也，则乖气以召而异以生。星之逆见也，必乖异召生。大则关国家、君臣、治乱之兴衰，微而系寰区、黎庶、成败之轻重。所以国家将兴，必有祯祥，国家将败，必有妖孽。
　　凡天之所覆，地之所载，天之覆盖于上，地之负载于下。皆星之所烛，而曜之所经。星如烛光所照，曜以经纬所布。未有福臻而无本未，有祸害而无名。祸福吉凶，皆本于天星所主。原夫土在齐吴，虽夜生而福尤昌炽；土居子丑，火居宋鲁，纵日诞而禄自盈余。火在卯戌，木临寅亥是真垣，精神百倍，木居寅亥，水至巳申诚入局，气象俱新。水在巳申，阳君先，月躔狮子，普照无私，太阳居午，阴后次阳逊巨蟹，自安非泛。太阴居未，何庆基获源泉之衍，繇金精循辰酉之方。金居辰酉，曷学问富山海之藏，本计曜入荆豳之次。计都己亥，名题鴈塔天首周邦，罗居午位，足蹑蟾宫太阳鲁分，日在戌上，水日合星张之位，陛庭补衮赞皇明，水日在午，孛罗同箕尾之乡，廊庙作霖苏亿兆，孛罗在寅，金水凑于蛇穴，岂惟鹤发而休，金水会蛇在巳，火土会于牛宫，不独龟龄而已。火土会牛在丑，多招横祸，火罗犯于身命之中，火罗朱雀星也。广纳殊祥，金木照乎方主之内，金木龙虎星也。四空坐命，其人终世颛蒙。
　　三合对照，皆无一星。一吉随身，此命早年亨奋。一星满用，又喜拱照。水流鹑尾，巧计千般，水星在巳，孛坐元枵，权谋百变，孛星在子，掠他人之物，以利己，盖缘水会计都。水主智谋，计好狡猾。捐自己之财以济人，必是木同紫气。木主刚毅，气为慈祥。求医何数，火在八宫，火主血光，伸讼曷频，罗窥十位。罗为暴燥，一身迍蹇，火星怕与水星交，水火相战，没齿荣华，福曜爱逢禄曜并。福禄同宫，眉颦常不足，只嫌水到扬州，水星在丑宫，性逸素无拘盖，喜火临燕地。火星在寅，早抛父母，太阳不喜遇罗.?。太阳为父，怕逢罗蚀。中弃妻孥搀抢，切忌逢天尾。孛为妾星，忌计侵克。女招产厄，暗曜伤身，身主被杀加临，男中暴灾，忌星克命。命元有忌，曜相侵。
　　金照卫而主寿，金在亥宫，遇荧惑而夭天年，火必克金，火躔宋以为荣，火居卯位，见太乙，则早归泉路。孛必克火，官星隐陷，白头始得青衫，禄主受克，魁宿圆明，绿鬓已拖紫绶，魁星得地，孛在七宫遇月，始招妻妾，月孛同宫居妻，火临五位见木，方显儿孙，火木相生临儿，若乃初行驳限中，始向荣。初限否或中限泰。中遇凶星，末乃就吉。中限滞或末限通。刑星居相貌，三旬之内入愁门，相貌初限也。囚曜居疾厄，五十来临寻死路，疾厄中限也。看行年之限数，先看限度，加流岁之星辰，次评流星，别过度之顺逆，以断吉凶。星之过度，有顺有逆，推入宫之先后，而明祸福，星之入宫，有前有后，千涂一律，有准无差。
　　【历象赋】天地推迁阴阳极元，天为阳地为阴，列万象于宇宙，布九曜于中天。宇宙即天地也，日出扶桑遇白羊，而金乌朗烈；日在卯戌，月生沧海到金牛，而玉兔辉煌；月在卯酉，木入秦州旺鬼，而初归巨蟹；木星在木，土居郑国好亢，而正庙秤宫。土星在辰，给谏功臣，定是水临双女，水星在巳，参政学士，盖缘土好宝瓶。土星在子，南方荧惑在卯宫，贵饶衣食；火星居卯，西方太白向卫分，益寿延年。金星居亥，要知浅薄，无过土埋双女，土星在巳，欲问荣华，大抵金居亢位。金星在辰，克妻害子，太乙与天尾同宫。孛计同躔于五七之宫，足智多才，木星与太阳交会。木日相会于身命之位。中年命蹇，火孛而守申酉；火孛同申或酉，末岁时通，日月定居子午。日月同子或午，初否后泰，日月临于身命之宫；日月守命守身，先吉后凶，金木照于鼠牛之地。金木居子居丑，金乘火位，其人少失双亲；金忌居卯戌宫，火入金乡，此命早抛兄弟。
　　火怕辰酉位，妻无子息，都缘孛在七宫；孛星忌居妻位，子授官班，紫气在于儿位。气星宜守儿位，多荣产业，木金会于田园；金木妙居田宅，少失资财，金火同居财位。金火忌守财宫，水火并居田宅，破家荡产；水火忌居田宅，日木会于财宫，发福多财。日木喜临财帛，财帛衰退，被水宿加临；水星忌居财宫，田业多增，定月华照耀。太阴爱守田宫，生来少疾，日月金水相当；遇吉神而无患，处世多迍，火罗计孛对照；逢凶星主多灾，频遭祸患，杀曜入于高强。杀曜宜弱不宜强。自小无灾，日月不临闲极。日月宜强不宜弱。年年获福，皆因三日逢金。太阴泊处前后宫共四十五度，谓三日宫。日日有灾，盖谓八宫见火。疾厄宫，怕见火罗。气罗同步，其人好逸山林。气罗指空门，孤克言。金土相逢，此辈盖能修合。金土指道门修合。三方若背，为人空贵无官。二限主皆背陷。一主加临此命，永成喜庆。如一主临垣有用，则主一生福庆也。
　　【元通赋】天地肇辟星辰混同，天地开辟之时，星辰混而为一。循三百余度，以不息历二十八宿而无穷。诸星行度，无一刻之停。盈虚有时，只在夏冬之至。盈者，满也；虚者，亏也。疾徐以望不离晦朔之中。疾者，速也；徐者，迟也。原夫日管狮子之宫，日午，月为巨蟹之位，月未，寅亥属木，木居寅亥，而卯戌属火，火居卯戌，辰酉皆金，金居辰酉，而子丑皆土，土居子丑，水德一星，巳申两处，水居巳申，兼乎四曜分长短出入之不齐。四曜，气孛罗计也。照彼众人，有祸福吉凶之所据。诸星所照，有吉有凶。观其十一曜布于十二宫。五星六曜，临十二宫以定荣枯。入于失次，则家破迭迭。诸星怒失宫、失次。守于垣局，则腰金重重。众曜喜归垣局。罗气而僧道喜遇。罗气乃缁黄之宿。水木而仕宦欣逢。水木为文学之星。凡星数之通变。凡谈星数须通变为妙。
　　在生时之插笼。如欲论命，定时辰之真假。登明太乙之宫金见，产双生之子。亥为登明，巳为太乙。太冲河魁之位火明，主兵将之职。卯为太冲，戌为河魁，火星临此二宫，兵将之权。如是魁星显，有震世之文，文官重魁星，武宿高作，擎天之柱，武职论将星，为公为侯顺于昼夜。日喜昼而月喜夜。或夭或贫，失乎向背。凶星向而吉星背，凡此生人关乎星象。大凡人生于世，皆系星辰所主。高官重职，岂无伏逆迟留。迟留伏逆，有喜有忌。寸土卓锥，亦有好乐庙旺。庙旺好乐，有吉有凶。岂不以荣名水星遇之者，登科及第，此言水星得局，文昌金宿见之者，天地都魁，此言金星为用，岁居蟹鬼，而顺将逆相。木入秦川，日上戌娄，而八座三台，日遇白羊斗牛之次，上德庙地，土号太常，星张之宿，罗曜喜来，天首周邦，前诸星以，皆若举一隅而自裁。前论诸星如是，举一以反三可也。入则宰职，出则宪台，禄马不闲，命重使君之职。禄勋驿马宜其关照。福禄稍滞，权卑，令尹之才。官禄福德主星陷弱。少贫、老富，命弱限高；体衰用强，先贵、后刑，主沈身显。命陷身高，蚀神交于日月，则父母有伤；罗计为蚀神，西没地逢气孛，则妻儿可忌。妻妾为西地，计金相见，人必雕青；计金守照，水木重临，文章秀丽。水木相逢，三方背而寿短，三限主皆陷背，九事全而福备。四元三限，时命为九事。
　　官禄不逢正合，恩荫出身，禄主有背身命，囚忌若临暗刑，徒流可畏。囚忌暗刑当照，或文才出众，而卿荐推取，此言其醇，或祖业破散，而身自刑伤。此言其疵，一则福星强而田园被刑，福主强田主弱，一则学问高而官禄有陷。学识好官禄陷，三元俱顺，则富贵俱足，三元星而得用，四空无气，则成败相仍。对合无吉神助，限元明健，利名有成。限主若高，自当获福，身命归垣，衣禄不亏。身命得体，终须禄自盈余。疾厄遇火孛，女多产死之因；火孛居疾厄宫，迁移犯土罗，男有旅亡之兆。土罗居迁移宫，有三合凶照，却一世无迍，要看身命主何如。有四直吉临，反平生少福，因身命星受克故耳。子有丧败，父犯恶逆，子命关乎父，夫受官班，而妇当命服，妇命系于夫，亦宜修人事以应天时，未可徒泥星辰之灾福。天时、人事，相为表里。
　　【通微赋】太阳乐昼，自卯以至于申。日喜于昼，自卯时以至申时生者佳。月魄逢宵，终寅而始于酉。月爱夜生，自酉时以至于寅时者为美。寅午戌属火位，太阳偏乐此宫。日为火之副，宜在寅午戌之宫。申子辰属水局，太阴宜居此位。月乃水之精妙，临申子辰之位。泉枯牛壑，须凭金曜生成；水金同丑，月喜毕宫，切忌火金同度。火金助月，忌在酉宫。木嫌坎位，木打宝瓶，月晦离明，月居日位，亥子乃江湖之位，太阳不足为奇，日在北方为背，巳午乃盛夏之时，月魄晦明为忌。月在南方亦背，一天黯淡，只缘火曜临阳，火日同宫，六合溟蒙，必是罗?犯日。日罗相犯，月弄兔华生瑞彩，月居卯房，日居娄宿耀金乌，日在戌娄，木临东井，要神首以加临，木罗同未井度，气占金牛，见月孛而无害气孛共丑牛宿，男人切忌女人曜。日木土水为阳星，月火金罗为阴星。夜里须防日里星。阳星喜昼，阴星喜夜。
　　罗?居午，切忌水德当权，火罗在午，太乙躔虚，最喜太阴同度。月孛居子，计都切忌三阳位，计入寅宫，太乙专喜夜里生，孛宜夜生，水孛同度性偏淫，水孛照身命，水火同临寿必损。水火守身命，火金子位土孛巳宫两相克战，切忌坐命。如此者非贫即夭。老者切忌遇强星，老怕生旺星，壮岁却宜逢旺曜。少嫌死绝曜，朝云、暮雨、水孛，俱坐迁移；水孛淫荡星也，性躁、猖狂、火罗，同躔命度。火罗刚暴星也，仁慈聪俊，木正东方；木星得位，性敏巧明，火行南律。火星得局也，罗首猛烈，罗守命宫，计尾阴柔。计在命位，太阳为性威严，日者君父之象，月孛厥心淫毒。孛为扫星之形，紫气一心兮，退藏不为福兮，不为殃，气守照计都在历名豹尾，若非有刑必有忌。计守照，金水文辞为智巧，金水在命，火孛通明必外迁。
　　火孛在命，辰金巳水为文章职学之科，各得本垣，酉月卯日定卿监、郎官之位。俱得其位，祖财困辱田宅，火被水来侵，水火会田宅，人事和同迁移，木得阳临照。木日同迁移，月孛周天皆裸体，惟宜朝斗与朝天，孛居丑亥，神首躔度以横天，所临庙寅而庙午。罗在寅午，金曜本性最无情，见木刚柔须相济，金木宜同行，水星无心常好动，向昼楚晋郑为强。水宜巳申辰宫，金乘火位，在西北则轻，戊土遇金，火入金乡，见辰方无忌。辰宫见火，命居福德，尤怕相克，受克者轻，身主逢宵，好居官禄。月明居宫，孛罗夹命分后先，两相背行则可，日月同宫宜庙旺，倘失躔则福薄，罗前孛后以有伤，两相交战，先孛后罗而无害。两相背去，论星先分昼夜。昼喜阳星，夜喜阴星。此说宜辨阴阳，太阳太阴，昼先论日与命宫，日为众曜之尊，夜则言阴归身度，月乃一身之主，三元不失福寿必高，三元得地，九曜得时平生安荣。九事俱强，限星俱庙举世昌荣，限元皆好，福德无星少年多难。福薄有灾，命星满用福非常，主星得所，身主俱强须福寿。身星尤高，福德不近贵星，福主既弱陷，官禄徒为无用。
　　有官不久，有曜休宜作有从。既然有曜，亦看孰吉孰凶。德官俱陷福无因，福德官禄星俱陷，四正有星终作福，有吉星为福断，三方无曜吉难评。无吉神则凶论，根基蔕固，须凭命曜居高，必须要命元起高，自少多迍，必是福星先陷。福星陷则多难，吉有吉曜须作吉，美中之美，凶加凶曜必多凶。恶中之恶，孛罗入限，惟怕忌以加临，似虎添翼，火土临年，见劫刃而多忌。如蛇生足，坐贵全凭福禄壮，吉中有吉，命强无虑火金侵。我强胜彼，戴天不怕凶神，干为天，履地何嫌恶曜。坤为地，太阴长缺，子地必圆，月宜在子，太阳常明，离邦必正。日喜午宫，计防风疾。计为沉滞之星，心有是恙。孛忌脱肛。孛乃淫秽之宿，必主此恙。两曜夹火以逢刑，必主颠狂而赴水，日月夹火，孛计扶身而带劫，当为自缢以悬梁。两凶夹身，看星先寻刑劫，三刑劫杀，次论刃空，羊刃空亡，推限须忌天锋，一名剑锋，尤防的煞。一名破碎，一星钓用喜非常，一星得地，三主俱高必台辅。三限皆强，月在参、日在娄，阴阳得体，罗箕计轸定封侯。罗计入庙，吉曜强宫福必紧，临福地减力，凶星失陷必灾危。居强宫尤庶几。
　　【玉衡经、此段论七政之顺逆】昼生从日，喜居六阳之宫。自子至巳为六阳宫。夜生从月，利见六阴之地。自午至亥为六阴地。众星乱杀，禀阳尊不敢施威。太阳正照，诸星罢战斗之锋。三日逢刑，纵月光不能为福。太阴泊处前后四十五度内，谓之三日宫。若论阴阳，须看昼夜。昼生从日，夜生从月。背太阳于父有撼，夜日为背、背太阴于母有亏。昼月为背五星俱要比和，相顺相生但以得时为贵。当权司令四余不宜冲突，相克相战而喜独行为佳。无相混杂伏逆无光。伏则不见，逆则退行。顺行有气，退则无力金星守命，好色而主清高。金之色美，人皆好之，故主义。木德临垣，刚毅而怀恻隐，木主仁好善水如守命，多学少成，水主智刚无常性火若当权，恣行酷毒。火性烈燥急沉谋熟虑，为缘土入命宫。土主信，主人沉重敦厚。巧筭多机，盖是计居垣位。主谋变诈巧独孛则为人悭吝，小人之状单罗则赋性贪婪，性凶贪谋紫气照临必主伶利。尚清高好道，主九流三教。
　　虽然星辰如此，又看月令若何。女命限到木躔，防夫害子，木气乃孤克之宿男命限到月躔，招妻纳妾。月金是阴人之曜水孛如守田财，难招祖业；水孛漂流无定火罗若临父母，幼失慈亲。火罗炎威酷毒命主逢阳终富贵，命主朝君安身傍母必尊荣。身星傍母九宫遇孛，终身漂泊无拘；迁移逢孛十地逢罗，年少夸豪逞讼。官禄遇罗罗计若居子午，纵克而有情；罗午计子木土偏爱阳宫，虽战而无损。土木在寅彗星昼见，女人必以为殃；孛忌昼见天乙夜行，男命见之反克。气怕夜犯年月日时四柱值杀，立见刑徒；四柱忌值杀神宫魁爵禄四柱高强，自然荣显。四吉宜占高强金月互垣，必有立成之分；金星助月阴阳失位，没齿贫困之人。日月混沦主星居于母地，主傍贵而成家；命主居生地母星飞入命垣，多因妻而致富。母恩守命垣木居狮子，居官不能享官；木不南奔午宫也计入三阳，有禄不沾寸禄。计在寅宫三阳也水喜顺而不喜逆，水逆泛滥土爱暖而不爱寒。土寒冻结以元、合、食论人之享用。元即天元禄也，合即甲与巳合，取巳月为合星，食即甲取丙木为食星。以官魁爵定人之前程。官即甲气也，魁即日月也，爵即子土也。
　　最喜者，四角之有星，三合对照有曜所忌者，三方之无曜。三合对照无星马临官禄，出祖成家；有四方之志禄在妻宫，因妻致富。有妻财之宜男人命居子午，必强狠而专权。子为端门，午为帝座，居高势。女人命立巽干，必淫冶而夸色。巳为双女，亥为双鱼马地，好淫。坐贵不宜冲贵，只宜坐贵，不宜冲贵。见合不宜见刑。惟宜合吉，不宜见刑。立身合论、马元失管，则徒然奔走；马落空亡聚财则观财库无守，则必致败亡。财逢破耗不须轻用闲奴。兄弟主奴仆，主不宜入财帛及财，主亦不宜入闲极奴宫。此等须当我用，惟喜身命主坐财库宫。杀不宜真，真难磨灭。且如土克水，土掌的刃、雄廉为真难。禄不宜破，破则贫穷。禄宫、禄元被恶杀侵占。孤而加寡；妻子难为，孤寡双拱空以加亡，利名难遂。阳宫空、阴宫亡，阴宫空、阳宫亡。刑不宜战，战则必刑。如逢刑地，不宜有战克之星。三刑带战，必然刑害。刑战两全，其祸必矣。合不宜冲，冲则必破。合照星吉，不宜凶神冲破。合还冲破，作事无成，论刑必论杀，刑杀重而难当；刑杀双逢必凶，论官必论魁，官魁显而清贵。官魁两强必荣，既参官星本宿，当以太阳相参；天盘以日为官星，虽论刑煞星辰，合以天杀互论。地煞兼天星同推，两杀夹垣须破相，双杀拱夹、三刑临己必伤残。三刑克命，身命最喜入官，坐仆、坐闲何所用。
　　官禄宫喜身命主入，但闲极、奴仆忌身命主坐。日月不宜夹杀、夹禄、夹贵以为荣。凡杀星不宜日月夹拱也，惟有禄勋贵人喜日月拱夹。子午为圣人端座之宫，诸杀莫入；恶杀不能侵犯，辰戌为小人恶弱之地，天乙莫临。贵人不临之位，暗金可畏，若临命夭折无疑。春亢、夏鬼、秋娄、冬牛谓之暗金，不宜坐命于此。杀火无情，若居杀，凶恶难免。火星掌杀不宜居疾厄之地。日月若居华，盖僧道流行。辰戌丑未犯华，盖日月临之。禄马如陷空亡，巫医术士。寅申巳亥是禄马，空亡遇之。桃花带合，男女皆为无礼之淫；咸池星合命照命，隔角逢孤，纵有嗣续皆过房之子。丑寅巳午未申亥子谓之隔角，更带孤辰。坐禄向马，乃利名显达之人。命坐禄勋、对照、驿马。对禄坐贵，亦文章腾达之士。禄勋、对照、命坐贵人。木罗会舍，喜入寅宫，木入垣罗入庙，水计相刑，怕居巳位。巳乃三刑之地，劫头乃非活路，劫杀怕头，刃末最是凶关。阳刃忌尾，众凶作党有不已之战争。
　　如孛罗交战，水计相刑，不伤限元无妨。二母争权，乃太过于姑息，二恩不为恩，孤日临于命限，勤苦劳心。孤君无辅，一月单行官禄，精宁可爱。月要单行，妇人专以性宫为重，性宫者财帛宫也，男人当以八杀为权。八杀者疾厄宫也，面目伤残，刑囚不宜伤相貌。相貌主被刑囚所伤，心神漂泊，水孛最忌入迁移、对照，逢罗婚姻反掌。妻宫忌罗，五宫逢孛、男女虚花。子宫怕孛，二主临财，财必丰厚。或身命二主或官福二星。两强战克，田宅动摇。如孛计交战，金罗相克。命卑闲健，兄弟有争斗之风；命主弱闲极主强，主弱奴强，奴婢有侵凌之患。命主弱奴星旺，福星喜临垣，福星守福，禄主宜镇位。官曜居官，以木气金水为君子。文人才土为喜木、气、金、水。以火罗计孛为小人。武将功臣，但重火罗计孛。十二煞神仔细推详，年支十二宫杀神，三百六十吉凶可考。
　　周天三百六十五度，阴阳守巽，至老耳目聪明；日月居巳，火孛临坤，未免腰背屈曲。火孛临申，罗居五位，眼必无光；午为太阳之位，水入寅宫，咽喉壅塞。寅乃喉舌之府，鼻头带赤，火孛而守申宫；巳申属两肩，脸面委黄，土计而居辰位。辰酉属胸膈，计临申位，面上有亏；面部同看，罗入命宫，胡须可验；未必然也。孛罗到酉，心气往来；酉为心胸，孛罗冲卯，风疾难禁。卯为肚腹，孛罗居于亥子，臀犯疮疽；亥子为下部，金火战于辰酉，肺心咳嗽。火主心金主肺，罗逆行而不顺，多犯血光；频见疮疾，火若退而迟留，难堪酒痢。必患酒痢，更若孛星有党，血上加脓；或主白浊遗精，那堪土宿来临，痔而带疾。或主痔漏通肠，木到巽而见杀，左手拘挛；气入寅而逢刑，脚腿虚肿。寅作木论，要观疾病，先论陷星，吉凶了然，易如反掌。
　　【四时赋、郑希诚注】切以三冬之木遇水而寒。冬水不能始生木之功。九夏之土逢火而燥。夏火太旺，生土反燥。金埋土而反晦，秋金土重反晦，土混水而致浊。冬水冰结土混不清，无根之木遇恶水，而飘泛东西。木躔金度或与金同，夏月水势盛反被漂流。受制之土见猛水，而崩溃四出。春夏生物之土乃为受制，遇水反崩溃。春金见月，淡薄无成；金未成不能助月，冬月遇金，饥寒刺骨。寒月不宜傍金星，火逢月朗而无权，望夜火月争光，金得火明而焕发。秋金见火为奇，寒月最宜干阳。月借日光固喜，近阳冬月尤吉。夏火不妨见月。夏火本炎，遇太阴以解酷热，火得令能助月。未垣坐命、太阳行限，则柔而能刚。未乃阴宫，行限遇太阳，则阴从阳以刚济柔也，昴日度。星度为元、太阴司用，则懦而无力。星乃阳度，行限遇太阴，则阳从阴受制于阴故懦。盛夏之火何须木气生扶。木至六月则绝而不旺，见火反干。六月之水最怕火日枯涸。六月水主辅阳，反为不美。
　　夏金遇日销铄无聊。夏金与日同躔必镕。秋木逢阳凋零，何补戌垣之火，取用与卯垣不同。戌火势微，不论四时，最怕水孛卯火势盛，惟冬怕水孛初生之火，宜木气生扶。酉宫之金，行限与辰宫有异。土中之金不大，畏火罗。冬水喜于南奔，戌火忌于发露。居娄宿则吉，微弱宜藏。冬春之木见日，则谓向阳；冰冻之土会火，始能发用。月圆火焰，奈争斗而无成；水冻金寒，纵相生而不发寒。土何生金之有。所谓土寒者，不生之故。秋水非滋木之时。秋木凋零，不能足水之滋。辰酉坐命，土犯月而尤佳，金命喜土为母，卯戌为垣，孛抱蟾而反害。火命怕孛为难残晦之月见火增辉。初八以前，二十以后，三方对照得火相助。刚燥之土遇水滋润。夏土干燥，爱水滋润。诸星皆退，主星独顺，乃中流砥柱之人；群曜都衰，身星有用，则独步轩昂之士土。在子木、在午，似有冲而无害，子命、命居申土、居亥行，此限以何妨。申命不忌土计，在亥则土受制。娄乃金石之火，触日方发。娄金安命相从太阳。
　　箕乃蒙泉之水，见金不清。得木荫之乃清，若金伐木，不得荫庇，沙泥所以不清。惟参轸议论，不殊与亢星取用，归一丑宫，坐命不可以木为刑囚。木受制不为害，星柳为垣，亦不可以木为难。木若失时不为恶，岂不有水中之火，巳翼火、火中之金，戌娄金、金垣之木，辰角木、木垣之土。寅艮土冬水为命，太阳行限，财不足而福有余。水滋其暖春土作主，火星发用，彼无力而我何藉。春土本不旺而火恩躔泄，则母无力而我何藉。论星先要论时，论杀无过论理。火本畏水，巳宫翼火为登殿；火翼金本畏火，戌宫娄度亦归经，金娄木本怕金，辰宫角宿为登殿；木角土本怕木，寅宫艮土反长生。土寅，造化贵在择用，术士妙在推详，此论先圣之秘奥，而后学必宝敬之。
　　【广寒赋】立仪观象，创法筭星，推天地之有准，定日月之可凭。风云庆会，顺言箕毕之由。箕星好风，毕宿好雨。朝暮昏晓，但看房昴之要。房为日出之所，昴为月生之地。日赋尔命，日为命源月躔乃身。月乃身主子夜朗耀于双鱼，宜逢太乙。夜半月居亥，宜孛星抱之。五更辉煌于巨蟹，喜近长庚。五更月居未，喜金星助之。论其玉兔之形，到彼金牛之地，却怕火罗，毋嫌土计。以金命言先观阴精圆缺，须辨晦明，上下弦而月缺，十五六而月圆，日月相会而晦，日月相望而明；次看子夜、晨昏以分向背，日将出为晨，日已入为昏，子夜者，夜半之际也，夜生为向，昼生为背。职属太后，配同母亲，遇群凶，先主克母；逢恶曜，亦当损身。月为后、为母、又为身。南有张，北有危，南北正殿；午张子危东有心，西有毕，东西正垣。卯心酉毕既曰入垣而入庙，亦须相顺以相生。逢吉星则吉，逢凶曜则凶。
　　入晋而躔，觜参财星守命，申命以月为财在郑而躔角亢禄主居辰。辰命以月为官身之如何，六奴仆位庶出偏生。月居奴仆九迁移宫过房离祖。月居迁移同水见孛兮，痈疽痨瘵，月同水孛同金见火兮，盲聋喑哑。月同金火如逢木气，山间林下作生涯，月逢木气若遇孛金，月下花前恣歌舞。月遇金孛其初也，出扶桑之地，卯宫生于蓬岛之间，酉宫或挂柳梢之上，未宫柳度倘躔斗柄之前。丑宫斗宿，每日常行十三度。一昼夜间行十三度。逐月历遍一周天，一月之内历十二宫。圆缺不齐昨夜今夜。正望之际，月固圆明，未望前既，望后月尚缺矣。晦明迥别上弦下弦。上弦之后月渐明，下弦之后月渐晦。二十八宿循环，祸福晓矣。二十八宿所属，太阴躔此者，有祸福之所据。四十五度向背，吉凶了然。四十五度中间，太阴泊此者，有吉凶之所辨。与太乙同坐官宫，为官食禄；月同孛居官禄，会天乙而居财帛，问舍求田。月会气居财帛，古人云：石崇巨富，月在白羊；戌命月为田土，甘罗为官，月居天秤；辰命月为官主，火月逢孛，虽韩信未免遭刑；月爱火助岂使逢孛，金月遇罗，纵颜子亦须短命田。月喜金伴奚宜遇罗，刑囚犯月，须看三方，暗耗临身，犹观四正。月犯刑囚、暗耗等星，观看三方、四正有援庶可。
　　火月入边邮，苏长卿甘处牧羊；边邮者迁移也，水月坐迁移，郭令公宜见虏阵。此二古人流于夷地，常论金命月居卯戌，火命月居巳申，水命月居子丑，土命月居寅亥，木气犯月命居于鹑火之位，土计临身命躔于鹑首之宫。飞来阳刃、钓起三杀，重则犯刑恶死，轻则破相压身有救，则非常富贵无助，则难免夭贫。已上数条，皆系身居难地。命亥月辰，正是厄宫当受病，命寅月酉，是真奴仆，主艰辛。此亦承上文言，人皆曰凶莫凶于火罗计孛，吉莫吉于木气金水，殊不知身命入鲁、宋不怕火罗，身命居齐、吴毋嫌土计。大凡人生天地之间，刚强正直有勇敢，为火罗计孛使之然也。不以火罗计孛为凶，勿以木气金水为吉，各有所用不同。凡金星伴月以躔亢，辰命，水星伴月而入轸，巳命火星伴月向南斗，丑命木星伴月朝东井，未命，虽然一星伴月，自古宜有不如，众星朗朗孤月独明，宫清身吉休愁尔命。
　　张果星宗八【观星要诀、二十四秘法】【看三主】即宫主、度主、身主是也。身主不傍鬼，不冥晦宫度，三主要得局，不泄气，不迟留伏逆于恶地，极喜朝元升殿垣局，生我之度也，所以不怕，三方忌星刑照，正是他来刑我，我居庙旺以何妨，不必论恩援二星于失次，亦富贵论之。宫身度主喜朝阳，三主高强福寿昌，恩援不须来辅助也，应富贵始终良。主犹人身，禀气强壮且居廊庙之上，不受克制，近于天庭终为贵也。
　　【论四时】凡四时者，春温、夏热、秋清、冬寒，当分节前、气后以定四时寒暑，故可论之，及后学不能精通，即道希奇八九之数，岂能通到于渊源，又如春木、夏火、秋金、冬水四季月土皆为令星，若宫度二主得时得令为美。经云：五星俱要比和，但以得时为贵。又云：看星须看得时星。二十四气转流通，四时寒暑在其中，寒凝不可居阴极，暑热嫌居阳烁宫。时谓天地之气，四时行焉，犹物之各得其时流通，则畅滞塞，则乖五行亦如之，况人命乎。
　　【分昼夜】昼生者，喜太阳木土计气水孛于阳宫阳度；夜生者，爱太阴火金罗于阴宫阴度。如合此者，则福禄崇高、显贵论之；倘或昼曜反于夜，夜星背于昼，以为孤克，乃是刑星，则减福气；如昼行夜曜，夜行昼宿，亦不祥也。故曰：日生怕逢中宵宿，夜里须防日里星。昼生日木土为奇，夜反孤星非所，宜月火金星，为夜曜日光晦昧克妻儿。谓阳星居昼，而阴星居夜，乃各得其所，苟有反背者，俱有所忌，当辨昼夜之分，则吉凶方验。
　　【辨阴阳】凡初一二三四五日戌亥子丑时生人，日月俱晦，如为宫度身三主有二失次者，兼刑煞有犯，则主孤独论之；若二十六七八九三十日酉戌亥子丑时生人，亦谓日月俱晦，论之皆不足取也。阴阳孤晦，主孤恓不损儿兮，便损妻。日月分明，妻子盛；无光，父母主生离。天得一以清，地得一以宁，天清地宁、物象咸亨，人物雍熙且晦者，阴阳交错天地暗昧，如日月无光，所以酉言父母之灾晦也。
　　【推迟留】凡木火土金水而有迟留伏逆之辨，以尊其太阳故也，盖太阳者，君象也，五星者，臣下也，臣见君，则让于礼，所以五星近太阳，则迟迟，则行缓也；五星三方见太阳，则留留则不行也；五星与太阳同行，则伏伏则不见也；五星对照见太阳，则逆逆则退行也。经云：伏逆无光，而顺行有气。五星遇日，须当伏，三合逢阳，便是留；要识对宫为逆度，不逢阳处，顺行周。此谓群下尊君之礼，严敬有如此，不敢相犯，犯之则有触君之罪，惟顺而吉。
　　【考伏逆】但凡迟留伏逆，在于庙旺受生之地，恩情之度，不相克战，又在君前，礼不相拘，反能为吉；若迟留伏逆，在于克泄鬼制之宫，相战相克之度，又在君后死绝之地，不祥之甚。经云：顺则优游，逆则退缩，留则拘系抑郁，伏则韬晦无光。迟留庙旺在君前，富贵双全发，少年克我，无情泄我，气伏逆君后反为迍。伏与逆者，言其不敢与太阳相见也，五行居旺相之方宾。主有情礼，法不拘且吉，无情克战且凶。【明禄贵】凡宫身度主俱坐禄贵马乡，或禄贵拱之，或禄贵夹之为上，更兼宫度身主得经得位，不失次于恶地，乃为富贵福寿；若见身命度主在杀宫，星辰失次者，夭折贫穷之论。宫身度主贵人宫，禄贵相生富寿翁，设使逢空，星失次，一生蹇滞不亨通。且禄与贵者，人之所欲也，全在三主归垣得地，乃为真禄；若值空亡弱陷，又为虚禄虚贵，得之无益。
　　【利生旺】凡身命度主要居长生之地，帝旺之宫，倘命立败宫，身度主飞入死绝不得地，贫贱的矣。宫身度主旺生乡，名利重重，坐庙堂若见空亡临败地，贫穷、夭折、绝三纲。生旺则富贵，犹人气质敦厚，信而有之，则主富润屋而德润身矣。
　　【忌断躔】木凋天秤与金牛、火怕申乡巳亦忧、土走双鱼人马位、金销天蝎白羊州、水漂羊角流巨蟹、计虎猪儿兔亦愁、紫气亦嫌鸡唱晓、孛逢戌上是三坵、罗?酉亥君须忌、日月无光卯酉头、纵尔神仙并活佛、涅盘尸解去悠悠。此谓五星躔度相遇之宫，各有所忌之宫度也，主人晦昧反复甚，则必死。
　　【逢死绝】命坐败宫，身入死绝，纵吉亦贫，大限又在死绝之地，小限犯原流旬空，太岁天空，决死之兆。死绝休囚不足观，宫身度主怕相干，若逢二限行空地，薤露歌声日落山。谓原守与流年犯旬空者，必死。薤露歌者，送死之歌，田横死，门人义之而作其歌，曰薤上露，何易晞露晞明，朝更复落，人死一去何时归。【太岁冲】太岁者，至尊之煞，当权司令，诸星节制，命坐人君，在家不能为祸，若在大小限，为祸不可言，如当生太岁冲，犯大限、流太岁、犯小限，以凶断之。原流太岁煞，相冲二限相干，子哭翁，天德解援来救，护赀财耗散一场空。
　　【神煞露】假如命限是金行，逢火度火星与水交战，流水或三方对照正犯之，决死无疑，坐命亦然。露杀交争气散倾，根源最怕忌流星，若然流煞相呼杀，导气修身要上升。五行一例，而推今，举一隅而知其三矣。根源乃原守之辰，流星乃流岁之曜。
　　【寿令泄】如纳音属火，命躔参水，夏生之人，限行胃土度为寿令，俱泄乃生，土克度之，故度主又失经者，决死断之，命度身主仿此。从来土宿能克水，寿令生彼号死鬼，流土再逢刑命限，仙人救助无道理。纳音鬼谷子所作，如甲子乙丑海中金之类是也。
　　【克命度】庸术概以宫分断之，误错多矣。假如丑上安命，女初女一度，限行斗一、斗二、斗三、斗四。戌上娄度安命，忌行箕风。角木断躔，命躔女初女一女二度者是。寅宫斗一斗二斗三，限行亢金鬼关。轸九度命者，胃土柳土内皆忌，如过轸十，则无害也。鬼觜参度虎口真忌。参度命者，女土之忌，若犯正真躔度，限行到此，必有大灾，应如影响，若有忌，星居上则重吉，星居上则轻，不可一例而推。
　　【六甲空】如命限犯原空、流太岁又空，或限度主又空，决死而无疑矣。空命空限并空神，纵尔聪明志不灵，太岁加空来激限，南柯一枕梦泉扃。如土空则崩，木空则折，水空则流，金空则向火，空则发。大抵火空终归煨烬，不如金空者妙。
　　【四刑忌】凡金骑人马土埋双女，火烧牛角木打宝瓶，命限逢此怒星者，决死之道也。四刑三忌亦非良怒处，行凶逞恶强星怒，得时空有救，行逢怒杀岂为祥。此四者贱格之谓，寅为人马，已为双女，酉为金牛，子为宝瓶，遇此则为刑忌。
　　【值难枵】值者，正二太阳之类也；难者，八杀宫主也；枵者，天囚天耗也。且如宫身度主犯此三端者，或值难度中安身命，或又限行此恶星，再加流星迭逢，如雪上加霜，必死无疑也。枵神莫近命身宫，碌碌，浮生一世穷，值难相刑犹可畏，莫教限犯死囚凶。一云：八杀宫主，即疾厄之宫主也。
　　【怒失令】凡春土、夏金、秋木、冬火为黑道之星，又为休废之曜，命身度主躔于此上，彼无力我何施，终是不祥，如限路值此，为灾莫大，无生旺恩星解救者，死无疑矣。须知失令怒生嗔，黑道无光暗昧，身限主无情君切忌，无常一到作泉人。谓失令者，亦犹人之失时，作事不通，手足无所措也，失令即无权也，东不遇而西不偶，惟枕泉石而乐幽林可也。
　　【煞迭煞】如限见原天雄，再犯流天雄，并的刃劫亡等杀是也，故云：刃并天雄劫加地雌限路危则亡，生丧魄，依此仿之验矣。天雄的劫刃宫中，怕迭流年太岁冲，祸起萧墙生百出，官灾死败转为凶。萧墙，门屏也，言祸起萧墙甚近也。【鬼见鬼】假如坐命斗木，限行亢金，本然失次，加流年金星三合对照犯限，决死，轻则囹圄破败，断之无差矣。鬼中见鬼犯刑星，大限相迎必见倾，若见克星流限内，十生九死决无情。鬼即杀，杀即鬼也，主旺者，当之为杀，主弱者，当之为鬼，囹圄古之牢狱也。
　　【利添利】凡宫度身主在于生局之地，如受父母之荫，或限行恩星与我有情，当以显达富贵论之；又如木缠水宿，水躔木度，以木为宫度主者，亦曰利添利也。利中添利见恩星，源流生我转精神，富贵荣华人所欲，聪明智巧更通灵。如遇恩星，生我之父母也，三主过之，则受庇荫之下，如木有本，水有源，岂不为利泽于人哉。
　　【空中空】太岁前一位，即天空煞。太岁后一位，为蓦越杀。又六甲空了身命，再限行流空与宫度主者，最宜忌之，的死无疑矣。天空太岁最为凶，宫身度主莫重逢，再犯流空归命限，须知短命似颜公。驾前天空六甲，旬空流年空亡，三主星与限度临之即死。
　　【扶阳势】但五星扶阳，有用者最吉，如宫度身主极妙；若克身命度之星，朝阳者，必主夭疾论之。扶阳生岁福滔天，克我之星步莫前，命度朝阳都显达，杀神随势夭天年。扶者扶助我之辰、引从太阳者则吉，如遇克我之星，又遭杀神相并必死，生岁者，纳音宜受生，不宜受克。【三灭关】三关者，初关中关末关是也，凡初交限谓之初关限，行居中谓之中关限，行将末谓之末关，此所谓以限度之出入，而分初中末之三关也。且如限行子宫危十一度，乃初关也，虚日五度乃中关也，女土二度乃末关也。如有杀刃在初关者，其人必死于本月节之后也，如有杀刃在末关者，其人必死于本月节之前也，如有杀刃在中关者，其人必死于本月节之日也，此举大概者，言可以详推。断躔失度过岐峰，险道休逢太岁冲，假使流星无克战，也应泉路见阎公。又谓金木命忌星日度，水土命忌井木度，或于南斗日月忌胃土。
　　【元妙经解、四十二详论】【排列出类、俱富贵之格且超群而拔其萃也】五曜连珠、二星合壁、戴天履地、出干入巽、文武两班、君臣庆会、守一空一、居三隔三、群星朝北、众曜拱南、天地开明、山泽通气、水火既济、风雷鼓舞、纵关横关、辟拱阖拱、首尾阴阳居四正，火罗计孛守四维。
　　【分布得经、俱是十二宫星辰得局贵格】子宫：水清宝瓶、土好齐瓶。丑宫：乙气骑牛、孛星朝斗、长庚朝斗、水爱逢金、土好太常、火土得牛。寅宫：木计同寅、木罗会舍。卯宫：太阳逢兔、火明天市、日出扶桑。辰宫：金木逢龙、水润金明、金号太常、木躔角道、土归郑国、土罗相会。巳宫：金水会蛇、日水乘旺、水临双女午宫：日帝居阳、水阳相会、水名荣显未宫：金躔鬼宿、木入秦川、太乙抱蟾、金星助月、月挂柳梢、星聚东井、火号文昌。申宫：木土相会、月遶昆仑、火归坤地酉宫：金助月华、月到金牛、月升沧海戌宫：土日合照、火居娄宿、日遇白羊。亥宫：金木乘旺、金居卫分、木临荧室、太乙朝天、木计逢鱼、太乙孛星也。
　　【登殿入庙】七政各有殿有庙，殿庙惟主星及命坐此，名曰登殿入庙，最喜日月同向，乃吾近君，必取高贵。经曰：日正庙奎，八至十三度，月正庙娄，八至十三度；次庙毕九，至毕一度，木正庙角度，火正庙心二至房三度，次庙房四至心初度，土正庙斗十五至二十一度，金正庙亢五至九度，水正庙翼八至十三度，气正庙奎十一至十五度，次庙觜，孛正庙星三度至五度，计正庙轸十三至十六度，次壁四至七度。凡星辰之登庙升殿入垣局者，如仕宦之在朝堂，乃上格之命也，须得星辰归于垣局则官职显要，历三台八座翰苑，虽荣若命格之高，而星不入局，则虽有禄位，终为中品、下品之贵，不能登于极品之贵也。
　　【躔泄居嗔】躔泄者，如土躔金，木躔火，水躔木，火躔土之类，但木星逢火，火星逢土，亦为泄气居嗔者，如木打宝瓶泉枯牛壑，金骑人马，土埋双女，木触金龙之类，金愁见火，火入金乡，金火同周，水流巨蟹，火烧牛角，水漂白羊，故曰：居嗔略举一二，内中还有居嗔，宜细看诸星为是。泄者，言我生之者，泄我之气，耗散精神也，嗔者，言我克彼也，我克彼，战斗无益。
　　【失时得令】如春土、夏金、秋木、冬火、昼火罗、月、夜土计木日皆为失时，及冬水孛寒冷，不宜与月同躔并及守命，主大贫薄之人；得令者，如春木、夏火、秋金、冬水昼太阳土木、夜太阴火罗金加为恩星得度，主大贵显也。失时者，犹草木之逢冬，万卉俱死，岂比松柏独立霜雪之中也；得时者，犹花木之遇春，群芳俱茂，岂比百草立秋风之中也。
　　【逢生反刑】居受生度，或曰长生位，或恩宫与母星对生，亦宜并度生我之星，最喜合宫满用，或为科禄文魁等星必贵；反刑者，如金与木反之，金躔奎木，木躔娄金，不得升殿是也；如水火未济亦然，或命主与刑星共度，及冲向亦同。长生长字，音掌，言人生长之时，读作长生者，非也。【用杀疾贵】如命主是官禄科名，为满用星辅日入格，而此星又是刃雄、的劫、符丧等杀，必带微疾而贵，若不满用，主夭，如一星作三四之用，为之满用主贵。疾贵者，言人有小疾不伤，支体暗生之疾，如扬雄不利于言者，亦如是也。【克杀全惊】如坐命金度见火，火必克金，辛甲生人而火，又是阳刃或并他杀，则全惊矣，火者，他来克杀也，非我克杀乃杀克于我也。辛以戌为刃，甲以卯为刃，卯戌二宫属火，故言辛甲生人，为火刃。【官科禄旺】官禄主、科名主、天禄主，三者乃贵之原也，若得一星守命，顺行向我，或生我，或为身命主星满用辅阳，或关加对宫主贵。此星若在强宫，主贵；若在陷宫，虽贵而失禄。【卦禄斗杓】卦者，卦气也；禄者，禄勋也；斗者，斗杓也，此三者或并为一星，或禄主居斗杓，或斗杓居禄勋，或禄入卦宫，或卦入禄位，有系身命者贵。
　　【分出奴党】气孛罗计乃五星之奴，不宜与身主度主及命主共躔，此则小人犯主之象也，若得四余独行，不杂七政之间则美也。主星旺，奴星弱，则无害，主能制之；奴星强，主星弱，主不能制之，则害主矣。
　　【截转用星】官科禄三宿最为要用，不喜背阳独立，背宫则不能贵也，若得罗计前后关截，则不漏矣，又能主贵断也。此为计罗截断，如计罗居巳亥，五星居子丑寅卯辰之类。
　　【雠截根折】但克我者，为雠星，忌隔断与主同行，如命坐翼度，火为主，火躔亢水孛乃我之仇星，躔轸角之间，而命火为其闸断，如木根被伐而折也，夭丧必矣，若火躔远在他宫，及生旺之地，不足虑也。
　　【令助身明】火罗本恶，若夜生人，喜近太阴，而反得令，能助身主之辉，逢金水夹辅引从者，亦然得此，皆主聪明、富贵。经云：夜生月而火罗侍卫者，是也。此谓恶星得其用以助月，反为招福。
　　【四吉夹辅】天经、地纬、禄勋、天福谓之四吉星，只重二星夹命夹身，不宜斗杓指破为妙。【五耗皆临】天耗、地耗、大耗、小耗及十干所化之耗，并沓于命于身，必主贫苦，流年诸耗又并于限，必遭盗贼，加流刃，则遭官破财也。
　　【阳宅稽本】阳乃父居强位，及有吉星夹辅引从，则崇父之基，如命坐酉太阳，又为田宅之主，日升殿，左右金水夹之，则可稽其父业，丰厚尊贵；若身命宫主引太阳居闲极，并入弱宫，父业必淡薄也。闲极为兄弟之宫，虽有父业，兄弟分夺，则必淡薄。
　　【雄彗锄名】天雄、地雌二星忌对冲官禄宫、及孛彗，守官禄守命宫、或截或隔官禄、科名之星，必至锄名削利也。锄削二字者，言戕害之意。
　　【七政并旺】日月五星各得其所，富贵之原，如日午月未，水居巳申，金居辰酉，火居卯戌，木居寅亥，土居子丑是也。
　　【四主咸屯】身主命主度主寿元主四主，被恶曜所伤、所夹或居陷弱、失经，必主贫夭。寿元主起例，且如甲子乙丑，纳音是金即金也，余同此推。
　　【彼此强弱】如克我之仇星，既强盛，而我衰弱，全赖母子二星以援，在本宫及对关，加合以生以救，故曰：气木太盛，土计俱伤，若无火金，必主凶亡，恐福高而身不能享者，正谓此也。对关者，即对宫关照加合者，即三合加临。
　　【前后凶宁】仇难之星为凶，恩贵之星为宁，若得守身守命，有凶有宁，须分前后之辨，凶星在前曰背，我在后曰向，我背则无害，向则必凶；宁星在前曰背，我在后曰向，我背则不贵，向则必荣。背则无情，向则有意；仇难恩贵要分背向，方断吉凶。
　　【参差星性】七政四余各有不同，木主文而繁，火主暴而狂，土主厚而迟愚，金主刚而寡爱，水主快而不定。日配父，如主星同主贵，吉星引从，则父贵；月配母，吉星引从，则母贤身贵，妇人命守月度，无恶星混杂，则有貌。男人值月守命，若与木德同行，亦好容仪，主文章、艺术。气守命，主慈善，言语分明，少病有寿，或多孤寡；孛守命，主言粗语大，胆壮有谋，为多奸诈，性高傲不耐是非无嫉妒；计守命，性多勇胆大多奸。此谓十一曜所主不同者，亦犹人之善恶贤否，德性刚柔者，要审星性以别之。
　　【不一元辰】论星以本元为主，生年干支所属，贵贱吉凶星辰各有不同，如甲生人，值火既是禄，又是刃；辛生人，专以火为刃；乙生人，日乃文昌天厨；惟卯时生人，必富贵；若丙戊生人，日是刃，父宜早丧，见木取贵；丁生人，以月为刃；巳生人，月是身，又是刃，又作禄用；戊生人，土为禄主，又为科名；庚生人，水为禄元，金为刃星；壬生人，值计本恶而为禄主；癸生人，值罗本凶亦为禄用，皆主有贵权爵荣。此篇正发果老云：五星六曜，资我者，吉；伤我者，凶。亦随岁而变乎，如金掌刃，克木而凶；如土掌刃，克水尤甚，此所掌煞者重；不掌煞者轻。【住明匪贱】明者，高明之地，如卯上谓之明堂，午上谓之轩辕，戌上谓之武库，身命主值此乃高明之地也，不可作下贱命论。若贵人禄马文昌斗杓八杀卦气所临之宫，而身命主值此，亦为明宫也。卯属火，戌亦属火，午乃太阳所居，亦火也，火为文明之象，故作高明之地。【亲驾须臣】岁殿岁驾宫惟身命居之，此上又喜太阳临之，与我相亲，如君臣辅会于昭阳之象，岂非为我之荣，若升殿入庙居垣，皆宜满用辅会关系于命则贵。如一星得三用者，谓之满用，须要升殿入垣登驾临殿者贵。
　　【身空害卸】太阴好静宜空，喜独行，或在六甲空，空则杀神不害。经云：太阴空，而明万里。又曰：月居闲极反为祥。如坐命宫旺，不畏空。
　　【宫旺禄嬴】坐命天禄、贵人、唐符、国印、文昌、卦气、斗杓、注受、生旺等吉宫，只宜纳音生旺，则贵。此谓犹人之旺盛，则可任其大贵也。【避蛇履虎】行限凶送凶迎，始脱的刃宫，又值雌雄剑锋在前者必死。此谓脱凶限，又行凶限。
　　【值雪加冰】限见原煞星，本可畏，又值流年杀并踏，必然死也。
　　【煞垣损益】煞星不起本垣者，或在命损已，在三宫损序，四宫损亲，五宫损子，七宫损妻，又以煞居垣者，见日月伤父母，见妻子伤妻子之类，皆以星为重，而有益我之星又不此论。生我为益，克我为损，俱在宫，分推之。
　　【宿沓岖平】众曜踏为一宫，或踏一度，无非有生有克，故曰：岖平不一，如月见火逢朢则食，逢昼则岖，逢夜生而未朢者，反能助其光辉，如火孛在亥，则交战，此论星沓之多者，亦宜详考。众曜如同一宫，有得其垣局，有不得其垣局而相生相克者，故为凶、为吉不一。
　　【掌督善恶】如火罗计孛乃凶星也，或生我，或化为福禄居善宫，未可便以凶宿论之，而且早岁富贵者有之，气木金水乃善星也，或克我，或化为刑囚居恶宫，反以为凶星论之，故非凶之凶，凶莫救也，非吉之吉，吉莫量也。此谓遇善则善，逢恶则恶。
　　【互换轻重】如命居田，田入命，命入财，财入命，官入命，命入官，福守命，命守福，所谓以轻易重也，皆主富贵，又有闲入命，命守闲，命入杀，杀入命，命入奴，奴入命所谓以重易轻也，已上互换之说，身命兼论为是。以轻易重者，不富则贵；以重易轻者，不贫则贱。【母子侧向】生我者，母星也；我生者，子星也。母星解仇，子星御仇，只宜近向于我之宫，或通关对合左右相顾，则吉；或以月为母，水为子者，非此子母之谓也，向者向我身命也，侧者侧面背行，反去不顾之谓也。母子二星，宜朝向之；仇难二星，宜侧背之。
　　【体用屈伸】命主曰：体限主曰用。经云：命弱限强。如槁苗之得雨，命强限弱，如逆水之上滩。经云：命弱限强，发成无久；命强限弱，终不荣超。【日月着明】经曰：尊莫尊乎日月。盖日月者，阴阳之精气，诸星之领袖。昼生从日，夜生从月，必须日月分明，吉星引从方是，真格乃富贵之原也，如日逢火罗木气临狮子，月逢土计天乙赶月，或诸杀星侵犯日月。又曰：日月居晦位，皆非吉论。故曰：贵人日月要分明，日月分明是贵人。且日为君、为父；月为后、为母，身命官福近太阳者贵；又日月夹身命及夹官福，皆为贵显。有近君也，若凶杀四余侵杂，如君侧之有恶人，虽贵而不久，亦不显矣，故身命主星向阳，则得父力，月明近命则得好母，若日月虽向，命或昼月夜日，或寒月孤居，父母虽好，终是相失反背之论也。此论日月之向时不向时，则有昼夜之分，以日月为人之父母，又为君后，所以人命近之，则有父子恩爱，假使背之，虽有恩爱而不合也。
　　【福官清健】经曰：美莫美于福官。盖福星高，则平生有财、有福；而有寿官星清，则为官有名、有誉。而尊显二星只要入庙归垣近太阳太阴，无凶煞冲制，方为发福。故曰：文星不若福星，高官禄朝阳格局强是也。福官二星者，仕宦赖之以扶身，苟有失陷，则不利于仕途而蹭蹬也。
　　【身命为元】命主即坐处二十八宿之属是也，身主即月是也，及太阴所躔之度亦是也。盖星家有命主度主之辩，不可徒以命宫之主为命主论也，然度主亦不可舍也，譬如曰宫主者，州也；度主者，县也；莫不县而州。愚谓宫主者，由人家也；度主者，由家之主也，一宫之内 大率有三等之主，坐度之星，犹家之主也。凡人家，亲友随一人之好恶，故度主是木，则以水为恩，以金为仇；若度主不是木，则又别论。若以命宫之主泛论，祸福必无切验也，故知诸家论宫主，不论度主者，皆不若果老之说为亲切。愚断以果老为经，以诸家为纬，以度主为先，以宫主为次，知所先后则近道矣。身主诸家皆为紧要，而果老曰：兼身命度之主并用，尤为关键。推此身命度主，岂可泛论哉。予之所见，非独宫度主论，尚有四主切要，即宫主度主身主身度主者，盖宫度身度皆我之主也，其中非在宫度主，辨因有恩难之分，所以各生异说。于中逢恩而不发者，有遇难而无咎者，以其执泥一端，无变通之理故也。善观星者，论四时昼夜，辨阴阳晦明，推迟留伏逆，分向背拱夹斯乃万古不易之论也。
　　【诀曰】世人未识星家理，不务心传务口耳，生时坐度作虚名，只把命宫星作主。阴阳经纬何纵横，俗眼无由见终始，诸星皆可论宫神，命元切以度为主。此是先生元妙诀，须得高贤方说与。凡看官福田财妻嗣等星者，只以各宫宫主而取，惟有命元者，当从度主论也，故云：诸星皆可论宫神，命元切以度为主。子丑宫、土，寅亥宫、木，卯戌宫、火，辰酉宫、金，申巳宫、水，午宫、太阳，未宫太阴。定宫主，要知荣枯惟看月，张毕危心命尤切，半夜之前喜独行，禄贵斗杓添皎洁，虽是无光得位宜，落木寒蟾非令节，不关恶杀寿萱庭，眼目光明双鬓雪，纵横木孛漏关明，犹是星家称卓绝。此论身主为重，荣枯得失皆系于身，若命躔月度，又为月兼身命，所谓一星两用，故云：要知荣枯，惟看月，张毕危心命尤切。角斗奎、井木，亢、牛娄鬼、金，氐女、胃柳土，房虚昴、星日，心、危、毕张、月，尾、室觜、翼火，箕、壁轸参水，定身主，皆以月为身主。【背对迎关】星辰在命限之前，曰向，在命限之后，曰背；星辰在对照宫，曰相对，在三合宫，曰关照；星辰在前，曰迎；在后，曰送，此论元守星并流年，兼看以定祸福。
　　【钓起飞来】对照拱照关照皆为钓起，原守本宫本垣，谓之飞来，钓吉则吉，飞凶则凶，此法惟推流年星辰，验之而为应。钓起有生克之分，飞来有吉凶之辨。【横冲直撞】星盘南北为直撞，东西为横冲，以相对相冲言之，对吉则吉，对凶则凶，亦主流年星辰验之。如是身命、官福、田财、妻子亦宜验其对照休咎何如。【论十二宫所守拱照活变看法】一凡看五星之法，须是排定太阳以生时加在太阳度上，则知安命在何宫，方为端的，须是以度主为要，宫主次之。盖宫主州郡也，度主县邑也，由县而州，县为切近，二主须要生旺得时为妙，凡身主切于命主，度主切于宫主，夜生人重身度主，日生人重命度主。经云：身好命不好，有福无寿；命好身不好，有寿无福。安命以太阳度为主，以生时加于上，顺数本人生时，逢卯止，即为命宫，是何宫主也。一凡论命之法，先观立命何宫何度，以宫为轻，度主为重，最怕外星来克命度者，为忌，或宫主克度为轻，或加吉星反有利名之许，又看三方对冲生克亦然，宫主失躔者，生平减力，度主失次者，祖业难招，若限强有力者，主发财。故曰：命弱限强，如枯苗之得雨，此之谓也。
　　三方乃申、子、辰、寅、午、戌、亥、卯、未、巳、酉、丑之类对冲者宫之相对也。一看命务要求其主星、命度、命主、身度、身主，须看强弱以论祸福，不必主星一一高强，一一得地。经云：一星得地，终为贵显吉人。又云：使一星背而莫救其非，纵群曜吉而莫能为福。又云：一宿加临，此命永为吉庆。譬如五七官员，在任不必员员识面，其中一员官得力，则侍从州郡莫不刮目。观星当以理明推其次第。此一段以天星人物论之，譬如唐之狄梁公在朝，天下士夫称为斗南一人，举贤推能士大夫称之。曰：桃李尽在公门，即此之喻也。一看命须看四正为紧，或日月照四正，金木照四正，福禄照四正，及用星居四正之位，皆是贵显受用之人。又有火罗计孛守四强，及化得好者，皆为合格；若是刑囚暗耗等星，守于四正宫中，而逢刑位克制之星，皆主破财。
　　一凡日生人以太阳为重，夜生人以太阴为主。如太阳逢恶曜昼生，如太阴遇凶星夜诞，合此者，无不贫夭。如日生吉宿逢阳，夜生吉星钓月，有此者，无不富贵，犹当会合十五度中，为切要也。一十二宫皆要详看，先看其宫，后看其主，凡宫为祖，起星为已，且如田宅宫忌破空亡劫耗守之，若起星居高无祖业，自创成；若宫好，主起不好，虽有田宅而不能受用革，故鼎新方可，若五星本坏，将四余代用，主宅屋不新，亦不甚高广也，如妻主坏，以四余代用者，主无正妻或重婚为子，主坏者，或非亲子，又看其主，主起远近何如，加禄贵生旺，则吉，余宫例此推。四余者，五星之余，如气孛罗计也，虽为恶曜，若得地，亦为善用也。一十二宫中，主星虽有定位，然以本主考之，则钓起飞来满盘活泼，泼的底昧者，弗思本主而拘于星曜，乃专日月之夹拱，福禄之贴照，官魁之引从，金水之秀丽，木气之慈善，凡此类者，便以为吉。纔见金寅木子水戌土巳火入金乡，金乘火位，昼火夜土之类，例排为凶，殊不知一宫之星，自有六七等，议论随其所躔，品藻浅深，斟酌轻重，生成克制无穷，妙用岂可以一言而尽，一途而拘哉。盖观星者，遇一命在目，便是一公案在前，必用明断，如快刀剖竹，无纤毫碍滞，若胸中无有真见，则言凶而虑其吉，言吉而疑其凶，胡涂不决，皂白不分，或有所学未至，妄以敢断自许，至于随指随错，祸福无凭也，必心传有原识见无差，议论如影响之答，一时言之而不自觉，方为善断。
　　论命如老吏断案，一字一理而无失者，方是星家之鼻祖也。一凡五星随宫用之，则随人盘论之，亦如前法逐宫，论定不可失次，又看其得令，则有力，失令则无力，又忌断躔失次，与四余相会，加诸煞大凶，亦可随煞而论之，又看三方对冲生克何如，相援则吉，相克则凶，人盘者，即原守坐下，星辰在各宫、各度上，以定吉凶。一立命既定，更看是昼生夜生，昼生人不要火金孛月罗照命，夜生人不要土木日气照命。名曰：五残星，皆主贫贱，不然则多忧少乐，生平成败，坎坷到老。昼生不宜遇阴星，夜生不宜遇阳星。一昼生人则要太阳在寅卯辰巳午未上，方应朝阳向明之格，如昼生人太阳在申酉戌亥子丑上，皆非合格；夜生要太阴照命，行限亦要火罗月孛当限，方为得体。
　　一命坐禄、坐库、坐贵、长生驾殿，及荫旺卦气斗杓唐符国印之乡，皆主富贵。数星皆果老所用之秘，与五星又不同。一命坐的劫、阳刃、天雄、空亡、死绝、飞廉、杀者，或命度掌杀者，皆主其人性不好，心险行怪，狠暴不仁，衣食劳碌，一生成败，或刑克父母，骨肉不全，出祖破家，过房自立方免。此星在诸杀上，推之；不在五星中，见之。一命坐空亡，及主星起坐空，或桃花带马入者，又有金水照之，皆主其人慷慨风流、歌唱风月，女人值之决主为娼。女人桃花带马，主背夫远逃，不然，离乡寻夫。远行一十干坐命，且如六甲生人，不要立命在金度上。名曰：鬼克皆主不安劳役，只喜坐受生克，彼宿上坐水度。名曰：坐父母之上，坐土度。名曰：坐财帛之上，坐火度。名曰：脱局当以意消详，得时得令为好。其余十干当仿此推之。
　　本坐命度，宜年干相生，不喜相克，人多不知其秘，纳音亦同此论。一日从阳，夜从阴。如日生人，寅午戌申子辰坐命以日木土水用事；夜生人，巳酉丑亥卯未坐命以月金火用事为福最厚。若日从阴夜从阳，则为背，乃阴错阳差，为福最缓。经曰：三方若背，其人空贵无官。此以向背言之，空贵无官者，犹封赠之官，有职而无权者。一夹命，要日月夹命，福禄夹命，官魁夹命，印贵夹命，三合拱命者亦然，皆主富贵，或命度主身命主起坐别处，而夹拱之者，但无驳杂皆是大贵。此数者皆得纯粹清贵之论。
　　一劫的亡神羊刃之宫，或吉星夹其上者，其凶暴不可胜言，亦致死于非命。一看命星辰，俱善柔，亦不为大事业，又要一凶星以助其权，大凡吉星多，凶星少，则从吉论；凶多吉少，从凶断。贵人之命，非权不能以治世。善柔者，指星辰纯粹无杂，又一恶星间之为贵。一凡命宫恶弱之星，则要其居陷弱，明显之星，则欲其居高强。一凡命不要星辰十分显见，如禄居禄，福守福，金水夹日守命，皆是大显。名曰：敷露不能大富贵。一贵人之命，多是陷弱不可观者，其中有一星得用，坐杀得时及官禄有钓起，吉星暗加其位者皆贵。一看诸星，皆如看命之法，一同亦看三方及正照方判吉凶。凡看命宫钓起飞来，次看横冲直撞，吉凶何如。若田宅宫吉，安享父业，终身无灾；官禄星吉，仆马昌盛，荣贵多财；妻妾宫吉，倡随偕老，昆仲和睦，此乃五福全备之人。倘此三位值凶星照破，虽富贵亦不能安享。经曰：四直之正，最要相生而为妙。正谓此也。
　　盖田宅与疾厄、相貌同一局，官禄与财帛、奴仆同一局，妻妾与福德、兄弟同一局也。凡看各宫神各主星，俱要论三方对照，有无生克。星辰何如一须看时令为紧，春木、夏火、秋金、冬水季土，若金令金水守照反为孤贫，与身同躔亦然，盖冬火罗近太阳不妨，又看旺相休囚死绝为紧。一看日月至紧，天地以日月为主，若日月明净方为贵显，经云：贵人日月要分明。是也。一论命之法，先看经纬二星要紧，次看三元禄主天马地驿，再看吉星分布，局面相生相克何如，又看诸杀方布列之，仔细推详，吉凶可判。凡天经地纬二星，宜夹拱得地为贵，又天马地驿三元禄主，俱宜乘旺归垣升殿为贵。
　　一凡命度主起辅阳在强吉之宫必富；官禄主起辅阳必贵，虽凡人亦近贵，先生云：凡历头诸凶曜，自是人欠审。一凡吉星退陷者，减力一半，杀会阴阳者，杀化为吉者，不妨大体只有灾。火罗计孛只宜独行，若交会大凶；随宫而忌之，或相生得用有力，为富不仁；对冲三方相遇，主克父母；气守命三方对照者，必孤为僧道。相得者吉；克入者凶；或行限遇之，必好善出家，遇此后限依旧。大体者，犹言人之身体也，木气好清高，而人值则好清闲，惟孤单而已。
　　一人命多有生时不定，以子为亥，亥为子，以初为末，末为初，则坐度不同星辰转动，故言：祸福不准，须是加减定其灾祥，受生受克方能言其吉凶。经云：一不可拘，二须敢断。以祸福不应，未可据言休咎，必然之理，大抵村落之人，无谯楼更鼓又有晦冥风雨，气候不齐，难以定时，又有溺爱不明，闻人说，此时为凶，彼时为吉，便以吉者为主，故祸福不应推命者，当以意消详，不可以误传误，自坏术法也。七政历所载，有夜子时之分，有上四刻、下四刻之法，上四刻正阴，下四刻正阳，夜子时上四刻作今日，日辰下四刻作明日，日辰惟此难分。【论女命】女命以夫星为主，看起在何宫，若得位或吉星生之，或从阳三方对照，加吉星者，必嫁好夫可随。人盘逐宫推详，入官禄得地，主夫有贵；入福德，主夫有福；入财帛，主夫有财；入兄弟主夫有见弃相嫌，恐与兄弟有情；入田宅主夫有业，入奴仆主夫劳碌，喜为庖厨，或与奴仆通；入男女主有子媳入七宫，或因亲而成；入疾厄主夫有疾；入迁移主夫远出或离祖；入相貌主夫有貌；入命宫与吉加临，得用相生，富贵双全。又看得经失经如何，或加杀或加四余，逐宫推看恐三方对照何如，不可概论。女命重夫星，要夫星显而无克制者贵；如夫星暗藏受制，落陷不得时者主贫贱。夫贵妻亦贵，夫贱妻亦贱，理之必然也。一女命必看身主如何，一身最要清吉不可驳杂，金水相从太阴则吉，逢恶星则凶，又看人盘得所，不可执论，逐宫推之，则可忌三方血刃，加沓计罗照命，或在刃宫，或守照，必主血气疾亡，大忌飞廉刃锋交破。
　　一凡丁亥生人，以太阴为刃，主逢飞廉大凶，次看福主如何，福主失经入弱宫，必无福，入强宫得所，则生平有福。一女命在驿马又带水孛照身命者，或在五弱之宫，皆主淫奔，其余与男子同断。一女命不宜太阳在命，或拱照命加以身强，皆主欺夫夺权，性急有男子之志。一娼妓之命，必犯桃花计孛金孛水孛，福德不好，夫星不陷，必剥杂相貌好，男女宫受伤，犯恶星。计孛金水皆女人之象，又犯淫星，必主下贱为娼。一女人忌四余星旺，皆主重婚；月孛当头伶俐，太过克夫害子，犹有丑声，多淫下贱；若命坐咸池者必淫；行限遇之淫而凶；土孛淫秽，金气无择，水火淫而刑；火土孤孀，或男女星旺而得地，当生贵子，主有好称呼也。咸池者即桃花杀也，乃子午卯酉沐浴之地。
　　【论财帛】一财帛宫人生受用之大端也，或福禄照财帛，日月照财帛，田财互垣，身命二主临财及财星，又逢生旺得令得时，皆是有财之人，既有财，则可以养妻子、致名利、用奴仆，若财主失经、刑囚、暗耗、照财，此是无受用之人，若财帛不好，未可据言其贫，又看田宅何如，财为养命之源，人人得而喜，苟有失所，则为贫士矣。
　　【论兄弟】一兄弟之分，与吾本同一气，果老云：命卑关健，兄弟有争衅之风。盖命与兄弟，须是各安其分可也，若我旺则克彼，彼怒则仇我，故果老有争斗之论。闲星入命者，亦然，如田财官福入其宫者，主兄弟豪富；空亡劫杀的杀入此，主兄弟贫贱。孤寡居之，则孤鴈独行，官符居之，必逞讼刃；雄居之，必带疾，马星入则兄弟东西，咸池入则酒色迷恋，又看宫主何如。吉星入兄弟宫，如唐元宗友五王，建花萼春辉楼，与五王同乐，凶星入兄弟宫，使兄弟如仇敌忿争也。
　　【论田宅】一田宅之位，人生受用之源，或田主不起，或有福禄照田宅，日月照田宅，身命主坐田宅，亦是有财帛名望之人。既有田宅，则人生受用，皆由此出。又妇人田宅最紧，如刑囚暗耗坐其宫，并有恶杀加之，皆主破财，外家冷落，兄弟无情。此宫惟喜土星居之，则安稳丰腴。【论男女】水宫一数火、二木、三金、四土、五，加吉星则足，其数加凶星刑克者必孤。若主起在强实宫，各添其数，若凶星三方对照者稍轻；大概诸宫相得相生者吉。相刑相克者，凶皆随星论之。如水居男女宫，水数一则以一子断之是也，余仿此。一男女宫坐贵人、禄马、长生，及有吉星照者，皆主得贵子。及孝顺贤能之子，更加吉星三方对照者，子宫必好。如子坐的劫、死绝之宫，及无吉星照者，皆不得好子，并无子断。如吉神到男女宫相生者，亦主好子，相克者有子亦不孝。一男女宫有火罗、计孛、及化刑囚暗耗，皆主其人多子，妇人一年一产，及老皆不得力，如鸡抱鸭相似，不然乃忤逆之儿，多出在外，虽有若无。
　　一夜生太阳独照男女宫，无星辅之，皆主无子；有星辅之，反有子；日生太阴独见男女宫，亦然，以其孤阳不生，孤阴不成故也。犹有主星飞在强弱，宫分轻重论之，如主星飞在强实位，只主损头胎，终还有子，先女后男之类，如主星落陷弱之地，则主多生多克，如白虎六害华，盖临之流年，旬中又空，则可知其无子矣。孤阴孤阳者，犹男子之无妻，女人之无夫，旷夫寡女安得而有子乎，必得阴阳相合，男女交媾，方有子息而后可。一如男女主男女宫，暂为流旬所空，只是此十年无子，过旬又许生子，不可执一；如男女主是我命之杀，又在阳刃的杀六害白虎之宫，则多生不肖之儿；如在天月二德殿驾、贵人、禄马、官福、田财之宫，与恩星同守，或男女主是恩星者，生子多得力也。旬空者乃流年空亡也，凡值此者有十年空虚也，盖一旬乃十年。
　　【论奴仆】一身坐奴仆有吉有凶，多有身命主入奴仆而贵者，亦有身命主入奴仆而贱者何也。如奴宫原是禄马、贵人、长生、帝旺、殿驾、崇勋之地，皆不可以奴仆论为奴出身，如原是的杀、劫杀、阳刃、亡神、飞廉、死绝败之地，而身命又陷其上，此是奔波工役无成之人，方以奴仆言之。一奴宫不独辖人，贵贱劳逸亦主仆马侍从，本星坐于强旺之地，更加吉星生之，必主奴仆丰盛；若主星弱奴星强，反被奴欺，故果老云：主弱奴强，奴婢有侵凌之患。大抵以身命高强为上也。如驿马在奴仆宫多主逃走，或离远乡而不回也。
　　【论夫妻】一妻宫是禄贵、长生、帝旺之地，皆主好妻美貌多能。如是死绝的杀劫杀之宫，皆不得好妻，更会孤寡恶宿，必主无妻。术家云：鼓盆星，五行绝处是也。会丧吊二符计都必克妻，如妻主是杀星，坐强实殿驾，或守财帛田宅，主妻多做大模样，欺凌夫主也。如以金为妻，若得其正位，必主妻有姿色而贤，若有水孛相侵，则不然。如妻宫主落陷居空弱地，有的杀六害白虎加其宫，分及临其主所守之地者，必多克害。如妻星化值难值咸池的杀同宫，必多产厄而亡。如妻星是太阳或入未或在午或入兄弟，多主因亲致富，姨兄弟为之。或妻星单在华盖及阳刃，我命坐白虎，则多与妻不和、隔角之类。如妻星落陷，又得金气有力，必有小妻谐老。又如妻星坐咸池，与兄弟主奴仆主同宫，又有的杀驿马夹之者，则主其妻与外人及奴仆通情者极验，不可不察。【论疾厄】八杀之宫非特主人疾厄，亦主人一生操权，若权星、印星、禄星、福星居之，皆主其人有重权。身命入八杀得令得时，诸星扶之贵格也。经云：身命登八杀，科名须早发。八杀入命来，灾殃那可脱。八杀者疾厄宫之主星也，其星主有权衡，掌边鄙之能也，不可混作凶星而推。一看疾厄，先看命度身度受克否，又起处坐杀与不坐杀，更看疾厄宫有何星坐其上，如有火罗计孛刑囚暗耗诸凶并会其上者，皆主重疾，如无星而三方对照有凶星者，主带疾。一身命居八杀，刃雄相并，或杀星照临主重疾，八杀主守照得所主贵。土计罗带天雄阳刃，夜生与月同躔，必主破相。
　　【论迁移】一迁移主星守命主迁居，或加杀限危重，则徒流轻则远行也。一游行在驿马主人过房出祖，坐长生马者有四方之志。一游行遇吉星，则出入见贵；扶持会恶杀，及浮沉水孛，主飘荡而亡归也。一天马、地驿星会多动也，或主星在马宫，或小限入迁移，皆主有动也，此诀最善不可轻泄。凡看迁移，必以马星为主，若用马必用鞍，无鞍不可骑，有马必用拦，无拦则不止，乃为流马也，如寅午戌马居申，以未为鞍，以酉为拦，方为有用，此是一秘诀，世人无传。【论官禄】一官禄宫不宜财星生旺守照，及犯天雄阳刃诸杀，主人贪财坏名，亦不宜官星克命。经云：官禄克命，以名立身，以名败身。更不宜十宫逢罗，主人粗豪健讼。官星只宜文魁印星禄神守照，则为纯粹。一官禄不要杀星克其宫，名曰：官鬼如官禄在亥却不宜金星入，亦不宜三合四正宫值之，皆主其人健讼；不然遭官破家，亦主无官食禄之分，诸宫皆仿此。
　　【论福德】一须先看福德宫为要，福德官禄二宫最喜吉星临照，若见福居福，禄居禄，身命主入官福，日月照官福，水日金月各居官福，皆是有福之人。如福禄二宫无星守照，或三方四正有吉星暗加其上者亦吉。未有此二宫，无吉星照临者，是为富贵之人，凡看福德、田宅、财帛三者为重，若俱无吉星，不可以为吉，只是庸常命断之。福德一宫，人生赖之以安荣，苟有凶星杂之，以害人之福气，则一生衣禄已矣乎。
　　【论相貌】金星独行，相貌清秀温润。木星瘦长清爽。水星眼目俊丽。火星日生则面紫黑，夜生则红白。土星肥白长大，夜生矮黑，孛星额角骨露，日生长大好颜色，夜生额角露而细小，罗?头角阔大，骨格粗多须，计长面骨粗露，夜则身小眼露，气星好相貌多须，太阴温润白夜黑小。　太阳日黑色赤，夜生清白爽气。凡看相貌，如命里有星，须看先入者断之，若命与相貌皆有星，亦依例断之，及三合对照推之。主星起会刑囚、暗耗，主破相暗疾，不然錭花刺纹之辈，且相貌之宫，乃人性情之所锺，善恶之乡也。
　　吉星临照，则为人君子，若杀星来据、更与福德阳刃同会，必寡情薄德，不仁不义之徒也。金命主人直方平而正，遇土则肥大，主有义。本命主人昂藏瘦而挺直而长，多有仁心。水命主人形起而浮润眉粗眼大而多智也。火命主人上尖下阔，性急而好礼。土命为人肥大敦厚，有信而不失。盖人生处世，以福德为最，有福则立妻子，立名利致富贵，福德既亏前数者，未见其为福也，若福德宫无星，更看三方对照，有吉星照福德者，皆为有福之人，为人性必端厚，量必宽洪，心必仁慈，气必温柔有寿。考之人是可以定人之性情，每试累验，若有刑囚暗耗诸杀居福者，必是刻薄凶狠、大宽小急、心多好杀、不仁不义、言不忠、信诡谲、诈欺奸谋、机巧之人，未见其为福也。
　　
　　张果星宗四
　　本篇目录：张果星宗九谈星奥论、元元妙论。张果星宗十宫度主论、生杀星论、纬克经论、经克纬论、诸星统论、身度主论、身命主论、财帛主论、兄弟主论、田宅主论、男女主论、奴仆主论、妻妾主论、疾厄主论、迁移主论、官禄主论、福德主论、相貌主论、七政四时论、论木、论火、论土、论金、论水、论日、论月、阴阳并明说、太阴黄道论、太阴九行例、四时太阴所经之度、太阴九道断、太阴度主说、太阴引从夹拱说、太阴犯殿伤宿说、太阴让殿说、太阴出垣说、太阴晦朔弦望说。张果星宗十一太阴论、论五星相生、论五星相克、论吉星守命、论杀星守命、性情论、论七政四余躔次喜忌、续论七政四余分布宜忌及入格真伪、星盘或问、分野列宿。 
　　【谈星奥论】余在江湖二十余年，遍求谈命之士，甚多技艺须广，却无实学。虽果老一书，诸篇精详甚明，予询试验之，内有数条不准。天雄遇官星，禄宫及月孛同躔，前后不验。今将有准断条并彷佛格局凡例，续附于左。郑希诚者，岂非虚中，袁李琴堂苟判僧之下乎。上达天文精星象，以人禀二五之精血而生，亦犹天地之禀阴阳而生人民也。以五星定五常，以五脏而应五星，以求人之祸福、疾病也。故天命与人命相关，非小数也。一排命先求星历，端正太阴晨昏起度不差，若差之毫厘，谬以千里。取三方对照、生克带贵杀若何，夜生重身度主，要紧观命局面，在乎通变。假如四火为命，或失经于水，得木气为援吉；若水孛又高于木气，展转相生亦可取用。飞廉守照，遇星制伏不为害。诸星沉退，一星满用大贵。
　　一看命度带杀，限度重并，遇生星即死。假如庚戌八月生人，安命室火木为劫杀，土为浮沉，火为剑锋飞廉，三十二岁行斗木水中死。
　　一官福星宜守照身命，若化禄魁、天地、人元大吉。一恩星随身为富格。假如坐命四土火为恩，与月同行，又是夜生，得令得时，更遇生旺，诸吉扶之为一二三品之贵。
　　一飞廉守命，主夭，须看格局，格局高强有援，有救，水命不为忌。如丙子正月生，命泊尾度，孛守照，土在命为援。又如室火安命正月，水为飞廉守照，若值太阳或木土同宫反吉，若坐的杀、劫刃行弱限必凶。格高不忌。
　　一八杀朝天，或守照得所，皆贵人。假如戌亥安命金火独守照，得令得时为上。又如泊命柳土度及翼亢泊命者，金火土兼为八杀，主独去占天门，得所为贵。杀至天门乃至尊之位，虽有恶行而化为善人。一命在刃，不宜金守照，加火罗愈恶，寿不延长，木命人不得其死，逢空稍轻。一流刃并天雄遇木气，为杀最重。坐命四土或四月度者，或原月与木气同躔行限值刃有灾，家口不宁限，虽不遇太阴，逐月行宫遇此刃气，决主刑杖或坠之灾。丙辰刃气在张行限，见之多灾，流行太阴遇之同日，受杖八十。予命在女气月，同度在亥。丙辰年壬辰月戊寅日，太阴值流，气木在角度，小限并刃值月官符，大限在氐值病符，原气三方，切照氐八度，忽高楼跌下，半月不知人事。
　　此要原守星与流年，星度限度参详有准。一月杀飞廉最要看，假如我命八月，月杀在亥，太岁值亥，木嫌、气月同躔室度，所喜气生身度，火与彼有情，作事尽有方略，未免亦有险撞。一看命不拘，昼夜须看太阴，落在何宫何度，有无拱夹、吉凶与命相参取用，又看本生日干化曜，金木水火土加在月上，与别曜有无克制。假如我命甲子日干，甲己化土，太阴即属土，不宜月气同躔，主有疾气；为财福又日生，人稍轻行四月度，主脾胃疾气；若带杀，疟疾经年不愈，脱限外方可。
　　一看命度带杀与不带杀，起在何宫度，有无相战，方论吉凶。假如金为命度，又是飞廉羊刃等杀，或与火罗冲战，或与太阴同道，决主重疾；若带孤劫、刃亦主孤乏；若带杀升殿入垣，更三元会此，皆是显达上格。
　　命度带杀重者，主残疾；逢克战，主夭。一八杀宫刃雄并，或身命主星坐临此宫，或杀星临照，皆主重疾；八杀主，守照得所主权贵。一八字中诸劫刃并在年时上主疾；否则夭。若诸吉贵禄、注受、斗杓、符印在年日时上大吉贵。如甲辰甲子甲申九月十一月注受禄马生，旺在寅，寅时最好。一命坐刃锋逢空，加福官国印得力贵格。一天元星最要紧，或守命得令相资，或是身命主聪明，加生旺贵禄为奇。天元者，如甲天元属木，而木星守命，或命度纯木尤奇。一同年月日时之命，出处不同，何也。想太阴交宫过度，有浅深先后，以八刻之分。假如前四刻，月在心五度，论太阴行事；后四刻到尾初，论火取用，故有不同。
　　夜生人乃身度主为要，因往推来可验。此在时分八刻之论，一有先后次第、度数交行，之上见之。一三元最宜照官禄，若安命在奎娄，更天元星得令得地会官福，必中进士状元。一身命坐空，怕刃对照主夭；行限见凶星难过，坐命对生时又遇杀守照亦夭。命既坐空已险危矣，安受杀难冲照，死亡必矣，又何以福寿乎。一四金泊命主起杀宫，盖杀气太重，命不长久，若福禄身好发用，只宜引阳贵。大抵看命，要分寒暑大寒不可，背太阳火罗、近水月孛不利，大热反是。一缢死必犯阑干杀，有甲戌生人，柳土泊命，土起亢罗守照，一生发用，五十七限脱锋入劫自缢死。
　　又甲寅生人，寅时轸水立命，月起官禄参水四度，十八岁限入张为生员，自吊死以亢轸参度，数为阑干故也。又有乙卯生人，壁水为命，日月夹水，中进士，官至六十二，行卯限末将入刃缢死，何也。盖宫火怒毕七原，阑干杀起毕七与，孛同道命水，又是廉劫，主不宜夹拱故缢死。不独看阑干，但诸杀并沓，寿元根基浅薄亦主横死。
　　阑干之星，亦主伤残，自缢之祸，若遇官事，主徒杖等刑，自子年在午丑年，在未则冲即是，如在命度有恶杀相并，决主非灾而死。一月带刃，不宜与火罗同躔主目疾；若在已上，主耳聋。火罗带杀险，火命人稍轻，如己未生人二月，九月又是未申，泊命月是杀，主最嫌与刑金同宫，若得令先荣后刑。又如丁丑二月生，金月在子，火在午亥宫泊命，金为兄弟，带杀行杀限，被弟持刀杀死。
　　金为刃器也，又行杀限，主有是事，言命之理，信有之矣。一寒月要随阳，日月同躔，又是四月泊命，更官福田财又好为上格。一看官魁星要紧，名利人根基既好，更官魁在命，或在官福，在八杀独行得令为显官。如甲壬生人，气月为官魁，乙生人，水日是也。一五星带天雄、阳刃，近太阳主目疾，四日泊命尤验。日守照亦然，若日带孤廉刃守照，或遇杀星辅夹俱主夭。日月为天之眼目，如带杀则害之，如人之眼目故主是疾。一用星或命或官本弱，得援星亲切者为上。一命坐孤劫，或孤劫星守照者，必主害六亲，各有轻重分之。一命坐四金、土对照金，势强，假使金木同度，决然不利，因财致祸、刑杀重并者尤甚。
　　一冬令金水严凝，若守照，或是命度，乃孤乏之人也。一计罗截断跳出一星，又嫌五残守照，经书甚有理。中间多五残守照而富贵。如白布政，己亥四月二十九日子时危十二度，泊命计罗辰戌漏一气，在斗木到大梁，月孛胃宿土同躔，诸星皆不可取，年少登科，吾想月为天元禄，主身度起高故也。又如己亥七月卯时柳土泊命，气漏关日月五星拱夹，早妨父母，出外发迹，此格可准。又有六月午时氐度安命，五星南离趋拱，此是贵格。又如己亥八月十四日午时寅尾，泊命气在斗月、在危脱氐土身亡，吾想月带刃雄不宜与火巳亥对冲，加金罗三方对照，谓三方四正俱是杀故也。 
　　一贵一富皆由星辰得局度数，得时得相生扶拱而致人有富贵者也，苟有毫厘，克陷则不然也。一太乙抱鬼之说，曾有秋残夜半不可孤居之论，吾观贵命多有月孛同行，或前或后或沉或晦，亦在辰戌丑宫者，不妨此，又不可一概而取。一妇人命最难看，有坐临官马者，有坐咸池守照者，身星清吉亦无他事，虽发用一生多病，若杀宫安身命，终带妨克。一女土泊命木，守照不妨行限好，即发用财福，克命之故。一看太阴要紧，李侍郎己巳十二月十四日亥时，程副使十三日亥时，俱翼火度泊命，监生举人出身，诸星无异，止是月躔毕度者，一生为风宪官五十八，致仕富贵极厚，七十一死。月躔井一者，一生为部官，五十九病，六十死。又如乙卯八月辛丑日申时，金月在辰，又有己亥日申时者，二日命俱坐虚日孛守照，诸星一般，太阴与木日在巳者，早中进士，御史、尚书、子贵，寿至六十。月在辰者，为贤良保，起居京官。
　　八品行房日氐土死，其年四十四，子不贵，想日月为身命，木为财福，俱起八杀故也。大抵人之富贵、寿夭皆由星度之，得位不得位者也故，有先富而后贫，先贵而后贱者，气数之不齐，星度之不顺，非人事之不修，德行之不高也，吁天也命也岂人事乎。一诸星拱西北一月顺，而当阳宫度俱强，亦为大格，行限弱，则不能吉。如壬申四月亥时在斗，泊命壬戌日者，月坐官禄，官至一二品。乙丑日月坐福德，官至四品三品，俱六十二入午限死，太阳在酉，孤立癸酉，流年阳刃在命，俱死于官，得唐符卦气在午，结果甚美。又如壬申正月巳时胃土，泊命计罗己亥一孛，满用月与日在亥者，登进士，官至三品。一子月在八杀者，生员无子，三十五岁入刃，病亡，重在太阴，不可不察。
　　一火罗攻破日鼠，有太阴得所，火罗不得令，水土火生人不忌。一元武引驾，水在日前，又值吉神化三元最妙，太岁兼之为上格，四水泊命，取之在午未辰巳愈妙，更太阳得地有光。此得引从之吉，扶助相资尽是吉神，且水助阳光也。一朱雀朝天，或捧御单行得所为上格，化三元最妙。假如戌亥安命，火守化为三元，或木为三元，三方宫度相资亦上格也。一昴日安命刃火，与日同躔本凶，若逢夜生，秋令不妨，更得金水相扶，主贵有寿。一身命在空亡名死窟，加刃拱祸偏，烈太岁实之，死于非命。一日月引领诸星，拱朝帝阙，及文武两班天地开明，大贵格也，世人多不见。以北方为帝阙，犹紫微垣也，而众星拱北辰之理也。
　　一宫主克度轻，八杀不宜，克命宫主克命遇之不吉。格局好须不妨，结果终不善。一土计罗带天雄、阳刃，夜生与月共度，必有破相之疾，太阳带之亦然。一丁酉十月丑时翼火泊命，金守照，月与火同度，在轸十二三，必是瞽者，金能音乐，月带刃杀，最不宜火逼故也。一身命坐八杀，得时得令，诸吉扶之贵格。如丁卯五月午时轸十度泊命，罗计截断寅申，一金漏出在酉，本美，争奈杀土克命，水在鬼，月带刃，同水坐禄，见水得子妨妻，三十五行水身为内，使刃尾劫首见计，不好总论，一金得力故也。○假如戌亥子坐命，八杀守照，更遇吉神大贵。大抵论命，要十一曜之得局，诸杀神不为害，限度相扶终为平和，可以言富贵也。
　　一诸星皆晦，惟一福专权，又化催官或为三元，又值禄旺之地，不以昼夜为忌，此是大格局。虽有官禄从阳，若在弱宫与命相战，皆不取用，与身命相资者贵，一犯三刑勾绞。如卯刑子是子安命者，八字日支又是子者，四旬外行，卯限犯刑而死。又如丑刑戌身命主，起在戌，又日支是戌，再行杀地，必犯刑死，若日干不相犯行杀限，或狱中死八杀，或犯杀主生毒，死守星善，善死犯者，终非吉人。一身命坐劫廉、刃锋无星压者，若星得局，主发用贵显，限遇诸杀并沓重者，亦主死于非命，或见凶星火罗计孛，发恶疮死。又有坐吉星，限遇杀交并，亦主横死。有壬申生人七月卯时星日泊命，水辅阳在午，唐符卦气在局，中年保为训导，癸酉流年六十二岁，限交室火见计，六月被同僚打死检尸，此是阳刃与木对照于命，申反刑亥，加勾绞亡神贯索在亥，气月在丑罗，火在巳酉，诸杀交攻故也。
　　命坐吉星，限遇恶杀者，如一盏灯本是光明之象，炳炳焕焕然，猛猛的忽被一阵狂风吹灭，亦犹吉星被凶杀而害之，以人命详之，由是理也。一安命立身坐实占高强，且如六辛生人，酉上泊命，遇丁酉日最佳，若身命福禄星好，一二品格。戌为刃处安命，遇戌曰凶，大凡命坐日支为第一，坐年月时上次之。又如金星在已遇己巳日，又是巳上安命，文旺官高。又如水旺到卯，又遇卯日，更在卯宫安命大贵。一八字有合天月二德，命度身好大贵格，或时带天月二德亦美。假如已生人，寅戌为天月二德，月日时有寅戌相合为奇。一四月泊命，月起失经土计，或罗孛带杀夹拱，夭亡。金水虽好，若带重杀夹拱，亦不久长，大抵太阴只宜独居，夜深火金与月助光相宜，带天元中举，与孛同躔妨母，若有坐位已不妨寒月，不可孤居。太阴独居，谓之孤月，独明主人清贵出于母荫，若得一吉星伴之尤妙。
　　一孛随火后行，火限忌之，若四火安命，或火命人，主寿不长，火旺尤可隔二三度主夭，十六度外有援亦不妨。四火者，尾火虎、室火猪、觜火猴、翼火蛇之类。一四木安命，木土同度得躔，又得生旺财帛拥进，更财福二宫有吉星扶为上格。四木者，斗木獬、奎木狼、井木犴、角木蛟之类。一四土安命宜火得令，独居守照，或去近土为上格；再不宜近罗谓逢生，不宜重见，若火太燥为下格。四土者，女土蝠、胃土雉、柳土獐、氐土貉之类。一四日泊命，不宜木气与日同躔，日生人主夭。若火罗日同躔，只不益亲于己不妨。惟四日不怕廉火。四日者，房日兔、星日马、昴日鸡、虚日鼠是也。一妻星入迁移，招重婚之妇，迁移主亦不宜守照，主迁移。一身命坐孤劫，无吉星辅者，结果欠好，纵有福禄享用，到底不得力，或死于外方不见妻子面，凡杀宜空，福禄吉星不可空。
　　一看命格最要紧，中间星辰有吉有凶。且如火罗计孛守辰戌丑未，或月坐杀得地，先贵后刑。一命坐旺地，行库限不吉，或死亡或剥官，有援不妨。一壬癸生人，土为阳刃，又为血支、血忌，若四水或月度安命，土计克度，主血光灾，如是五六月为飞廉主必夭，又金命人见土不甚凶。一坐天狗无子。如癸酉年五月未时命坐角。丁酉日者，木月同度在室，有子无官；戊戌日者，月躔壁水，有官无子。予想身度主，朝天月为天狗，得水光彩，所以有官无子；木为劫杀，五月木盛之时，足以蔽月，天狗官星俱晦，故官禄不得遂，天狗不得肆，所以无官有子。又如坐天狗者，加火孛不吉照命限，必然无子；若得吉星，又当有子，不可执一论之。天狗在男女之宫，主受克亦绝嗣。
　　一太岁填实恶星，或在命限，主灾犯者死。太岁众杀之主，与诸杀会，岂无灾难哉。一两岐断躔处立命主夭，否则贫乏乃坐处不得安稳故也，二十八宿交界之处，有盈有亏，须考究推断。假如乙卯九月十四日戌亥时生人，胃土十五度坐命，殊不知戌亥时，胃气尽矣，又入昴初管事，最忌火罗为锋，若太阳坐杀，或犯火罗，此命十三先克父、十四后克母，交限断躔故也。一共命寿夭不同，吾观时有八刻，刻内有准卒，风暴雨阴晴晦朔是一个，时中有变，两三样天气更有日月循行，交宫过度，明晦不一，虽曰：共时其刻有不同，天时人事相合，未免争差有彷佛者，时刻相去不远，出于大不同者，初末交界故也。一星对照，如金在毕九度，行限尾五度，其年应克，若奎木安命，其年不安，如壁水安命，生我者吉。
　　一日月食时生子主夭，或瞽天神威怒雷震风烈之时生子，大不利，到老有非常之祸。一月兼身命，若起坐孤劫廉刃，虽有生旺扶助亦主夭折。一刃劫首尾交界，两岐立命主夭。夜土昼火守命，谓五残星，非贫即夭。一命度主或身度主为天元，若守照或起得所，为文学科名造化。一四金泊命，金与水守照，金助水力乏，则不能克木，为财行四木度不利。一诸星背行，亦有隐匿而不知显者，如己亥生人四月子时危十二度泊命，计罗辰戌截一气在斗，诸曜背西沉之地，孛随月后，俱伤于胃木，又到大梁，行限似不可取，此人二十五进士、御史，三十三副使布政，四十三四侍郎、尚书，盖身命月为天元，与孛在胃正旺之地，火金为官魁，前后引从，此大格也，氐末死五十七岁。大梁西方酉宫，一经云：官禄宫主，忌见天雄。如戊辰生人，正月酉时张七度坐命，土守照，月伤女土，金日在危，犯天雄，如何。酉限官至三品，入奎二品，六十五升兵部尚书，七十致仕，盖木命不畏土也。
　　一经云：四月坐命，惟土计可怕。有辛卯生人，十月十五日戌时毕十三度坐命，土计月在昴，二十六岁中进士，四十六二三品，盖是水日在卯，元武引驾，夜生人用身度昴日为主故也。然土为八杀，迁移退行，与月有情，母子先零仃被凶人劫去，后显然，后复姓，与母同居。因其土计犯月，故主母子零仃，尚妙酉宫土计有相，此为身命得时日，在卯正太阳所出之门户，又得水护阳光，岂不为贵命看之。一男女宫见太阴并金水，先得女罗计在五宫，主执拗性情，多有克害，如逢木土太阳，主先生男，如夜值之，恐难存养。一罗近太阳父凶又有寿考者，谓首星捧日，夜生者吉，盖夜日无光，喜罗火故也。
　　一经云：八杀宫兼闲极，身命所临，皆不取。杨监生甲辰三月戌时亢金坐命，土资亢火守照，为天地人元有学，四十四脱鬼金，死在途无子，件件无成，况金为飞廉、剑锋，夜土愈凶。又甲辰七月巳时亢金坐命，土资亢木，在角金拱日，贫乏之人。八煞疾厄也闲极兄弟也。一身起死败地，行衰限破家，行限见败星，或天地耗及对大耗，皆耗财。一杀宫坐命不喜杀星来生，主夭。如甲辰生人亢度立命，金带剑锋或飞廉，最不宜土来亢上，盖土为雄虎、的杀，若身吉主贵，若罗孛犯身主贱，四十五行鬼金杀即死。甲辰生以金为剑锋，以土为天雄的杀。一命度带劫刃廉的耗符杀并重，及遇生星，其势愈恶，行杀限夭亡。如癸未五六月生人，女土安命者是也。
　　癸未生羊刃是土，五六月又是月廉。一四水安命，遇金带长生贵禄守照，或生水大吉，愈老愈健。如癸酉生人，金带锋廉守照，虽生水贵亦夭。一身命二宫会注受斗杓，卦气生旺本吉，然本原受亏，名利虚花，百无一成。本原者身命主也，既受亏损，有何益哉。一水为孤劫，计为雄刃，夹日主，胎中妨父，刃雄星与太阴合着度上，即妨母。一流年星，如井木安命，木入亢娄，火带杀入命，宜谨身节用。一土躔牛居垣而泄气，木躔斗入庙而退行，得失相伴。一如命躔角斗、井奎、木度，甲乙年生人又属木，纳音又是木，纯作木论，春令极重，木利乎，昼生尤妙，余皆仿此推之。此得五者，类象而推，所以不受克者，主一生平安。
　　一罗计躔日度，太阳飞入神杀，或在阴宫父主早亡，不得善死。若罗计犯月度，太阴飞入恶煞，或在阳宫母主恶亡。罗怕头，忌带刃，孛怕尾，忌带浮沉，劫耗的气怕冲，忌掌飞廉，计怕怒忌为刃雄，依此仿之。一日为父，月为母，务要光明，主父母富贵，不宜阳刃天雄地雌之位，又不宜罗计气孛掩蚀，主父母伤残。况四日度、四月度亦父母之度也，好星守之，得父母力，恶星躔之，主伤父母及眼目之疾。金见火，则克妻；火见水则克子。一日躔月度居月位，月躔日度居日宫，谓之阴错阳差，主伤父母，亦恐妻子难为，但凡月胜者克父，日胜者克母，余仿此。一身命躔阴度者，主次胎生或小胎之子也，又有一家昼用日躔夜论月躔。阳度者，一三五七九；阴度者二四六八十是也。宫、身、度三主俱躔阳度者，主当富贵，谓之三阳开泰格，男要纯阳，女要纯阴为妙。
　　一刃星不宜辅阴阳，主父母痨瘵，气疾身亡也，若加命身主躔日度或月度者，必主夭折，否则带疾蠢鲁论之。如甲生人，火罗昼生，逢阳乙生人，金星不宜辅阴阳，辛罗、火壬、土计、丙戌、丁巳、阴阳为刃，如为宫度身主辅阳，自身荣贵，父母终是不顺，依此论之。一日月犯魁罡，辰为魁，戌为罡，若日月临此，或合朔之时生者，的克父母，亦恐寿难长。一日月剥蚀，命安四日度或四月度，主夭折；愚鲁不足道者论之。如再限行四月四日之度，决死断矣。一日月合在田宅，或在官禄或对望妻宫，或夹官禄或夹田宅，吉福命断之；若宫身度主失次者，不美，贫人与富人为邻有竭矣。
　　一日月会贵人之地，无凶星破者，为上也。一日月夹贵，乃尊贵断之。一日月拱斗者，为上格人命，罕逢之。一日月夹崇勋无破者，乃享用之人也。一日月拱夹太岁，大吉论之，即岁驾宫也。一日月拱夹岁殿亦吉，丙寅生人，辰上是岁殿也。一二气者即日月也，大小耗宫或耗星上，日月拱夹者，必贫贱有始无终之人。一日月拱夹天雄地雌，再加恶杀得志，似虎添翼，草虫出脚，若守命得用，日月拱夹，有权柄论之。一日月拱夹亡神劫杀，兼命度主弱，乃贫贱、孤独，宜入空门也。一日月即二曜也，不宜拱夹的杀，其人一生无后，财若风中之絮、水上之萍也。一日月拱夹阳刃，宜作武职军人，士庶不祥，利于公门刑法之中人也，女人犯此，产中亡矣，刃在命，又喜日月拱夹，大权武贵惊人之势要也。阳刃在天为紫暗星，专主诛戮，故以武官得之，可 以助权也。一气星守命，三方见木，若木星守命，三方见气，或木守命，对宫见气，其人多博学、有艺术，只恐妻子执拗，首尾有克。一水火同躔未发其衅，再限行火或水度中，乃唤醒为忌，主夭寿论之。一金木相战，或木胜金弱，两边伤力未，多害焉，如木为度主，再行金度，决死断之。一木土相克，辰戌丑月生，土星旺未发其恶，再行限木必死。一金埋土晦，秋月生人，金与土计同行埋，金失色加限行土度，死无疑矣，遇水孛泄之为妙。一土浑水浊，春夏之水，洋洋漂渺浊浑于清，不宜土计，更见火罗聚集一度，敌强有损也。一昼生火胜于水，不忌水孛同道，夜则水胜于火，不宜见水，再限行水度，必夭折定矣。一纳音之星、司令之星，不可与值难相战，必有损矣，否则，带疾伤于妻子是也。一命有两岐者，若非过房出祖，必自移根换业，否则，两头烟爨居之可也。一月在初度两岐之间，母不贞洁，或重婚再嫁，必叫两母，否则，过房入赘迁变基址，巳亥宫尤忌也。以太阴为母两岐者，将在两宫交界之间，而行箕宿又交斗宿，此即两岐主此说。一星在初度，或两三星交过宫，必须出祖过房，自成自立，生来劳碌难得安乐，心常不足、有头无尾。一尾娄二宿坐命，主难为子息之断。一井斗安命，主重婚，妻子其人，敢言敢断，机谋不露，惟井度坐命，十有九弱，限途多舛，假饶承荫者，终见破损，依此详之。一孛在前，月在后，谓之太乙抱鬼，贫贱夭折，冬生尤畏。一太阴在前，木在后，未上安命，谓之桂林一枝格也。一东井度水火土，或水火孛，或金木水，或土孛罗在上交战不能施为，而无禁忌也。一金助月华，主聪明、有文章，然寒月遇金，又非荣显人也，金与月同在巳未申三宫，最贵。一落木寒蟾，非荣达之士，主贫困；或孤气当头，主孤，一夜生人独火居，子为一阳，来复女土安命尤奇。一寒月孤居，主母寡，逢水孛，主母淫，自贫贱。一日为父，月为母，务要光明，或升殿入垣者，主父母富贵荣达；升殿者，如日躔星虚房昴四度，如月躔张危心毕四度是也。一日月升殿入垣固为美矣，但不宜日月掌刃雄廉杀及孤劫等星辅佐者，又主父母早克，谓之暗中加临故也。一日月掩蚀者，主伤残父母，日蚀者，父早丧；月蚀者，母早亡。初一二日昼生，太阳遇罗计必蚀，主克父；十五六夜生人，太阴遇计罗必蚀。一日月掩蚀之时，忌坐命日月之度，如日蚀怕坐命日度，月蚀怕坐命月度，有此者，非贫即夭，或主盲、聋、音、哑残疾之人。一日月怕临杀地，亦主难为父母，如日月居羊刃天雄、地雌、剑锋、飞廉、孤寡、亡劫等杀地是也，日居之，昼生父先去，月居之，夜生母先逝。一日月之殿，亦父母之度也，如四日度为父，四月度为母，有好星在四日四月度者，主得父母力，有恶星在四日四月度者，主伤父母也，亦忌昼生先克父，夜生先克母。一日月坐煞宫，犯气孛罗计，昼火夜土者，必主父母早伤，或无刑克，主本身有疾，或足目损坏带破相，有之其中，又有无疾者，只主父母隔角，情上不顺，或远出他乡，三年五载而不见父母亦是也，或父母贫寒不得父母之力者，亦同此论。一火罗怕头，更带刃雄廉锋耗符等煞，金命限人愈甚。一水孛怕尾，忌带浮沉亡劫的耗等煞，火命限人尢畏。一木气怕冲，畏掌亡劫耗符等煞，土命限人尢畏。一土计怕怒，忌掌刃雄廉耗等煞，水命限人尤凶。一金怕掌刃锋廉的耗符等煞，木命限人尤凶。一太阳掌刃雄、廉符、耗煞，又罗计火孛犯日，或昼生限行日度者必凶；一太阴掌刃雄廉符耗煞，兼有土计侵犯，又行四月之度，主凶。此二者，又主父母骨肉难为，或妻子刑克。一木巽于风、主倒限，谓之风摇叶落，行限木宫木度者是。一寅刑巳，巳刑申，子刑卯，卯刑子，丑刑未，未刑丑，丑刑戌，戌刑丑，辰刑辰，午刑午，酉刑酉，亥刑亥谓自刑。其刑冲压逼，专看流年太岁神杀之星，故宜断之。一行运限者，切忌元流二冲，尢怕流行克战爵禄之人，要冲禄马，迁官进职，事必有功。运限在神杀之宫，克战之乡，最怕刑冲压逼。如庚子生人，运限到巳，太岁在亥，谓之冲；运限到卯，太岁在子，谓之刑；运限到辰，太岁在巳，谓之压；运限到巳，太岁在辰，谓之逼。　若见此数再见忌宿，定主灾危。
　　【元元妙论】凡水、火、土、木皆能自生自旺，惟金得火而后有用，无星辅皆主不好，盖谓天地肃杀之气，收敛万物秉权，则生意斩然。上帝好生抑之，不令肃杀之气盛，所以废之时道，四星有余，独金无余以此。凡土陷山崩、枯枝败叶、长江浩荡、烂斧绣针、爝火大明、吉凶救解、最须详辨。土星落空谓之土陷，山崩必主退败可畏，如有恶星降夹逼迫，多见气蹙噎吃之疾，必主倒限，如火会谓之填凹补缺，金会谓之山啸呈宝，又主名利发达。木星落空谓之枯枝败叶，如金会则琢削成材，火会则焚折灰灭，水会则漂槎泛筏，不免流荡。水星落空谓之长江浩荡，退败无余，如金会则洪水滔天，常有不测之灾。金星落空谓之烂斧绣针，则是常用之物，又主利名有成。火星落空谓之爝火大明，乃是离中火虚，反主发达，夜生尤妙，盖火遇夜则明故也。
　　张果星宗十【宫度主论】宫之所属是宫主也，宿之所属即度主，也凡安命处有命宫之主，有命度之主，名虽有二其论则一。如宫强而度弱者不美，或度高而宫衰者不善，必须要宫度二主皆强，斯为尽美而尽善矣。且如子宫坐命躔虚日度土为宫主，起在四土升殿或居子丑，本垣日为度主，起居四日升殿或在午，宫本位又生于昼，此所谓宫度皆强也。倘土星起寅亥，二宫或次四木度下又逢木，气照克兼太阳西沉失明或昼逢木气所蔽又带刃，劫廉雄等煞，此所谓宫度皆弱也。如宫度皆强者不贵即富，或宫度皆弱者非夭即贫，倘宫主度主一强一弱，则知得失于其中矣。此论虽然如是更看太阴身星为重，盖月者一日行十三度关系，祸福最紧。故云：要知荣枯惟看月，经云宫身度主喜。朝阳三主高强福寿昌恩援，不须来辅助也。应富贵始终良，然此三主者第一重身主，第二重度主，第三看宫主。又云：昼生看命度，主夜生看身度，主斯论亦当宫者十二宫也。度者二十八宿也，此举一宫一度者言之，余皆可以例推廉谓飞廉雄谓天雄也。身主尤为切要宫身度，名曰三主兼身度，主又有四主。之论学者详之。
　　【生杀星论】生我者为恩星为母曜，克我者为难星为杀星，果老谓生杀作吉凶之根，如木为主用见金克为凶，遇水生为吉，其理固然。如是但于中生之者而无益克之者亦无妨，假如冬月水木相生，夏季火土相资，此所谓生之者无益也。故云：三冬之木遇水而寒，九夏之土逢火而燥。又如春季金木相克，夏令水火交战，此所谓克之者无妨也。故云：金木共躔春有利名，秋必折水荧同步，冬须破落，夏能成观。此生克之理兼四时而论之可矣，然谈星者要活泼融通，始得其妙所谓智者，如盘中之走珠，愚者按图而索骥，如若执恩星以言福拘难星以决祸，此所谓胶柱鼓瑟，刻舟求剑，此等之学未足与议也。生杀者即恩难星也，生中不生如水生木，水被土伤，则水不能生木矣。克中不克如火克金，火被水制，则火不能克金矣。此二条乃发明生克之意，其余可以例推。
　　【纬克经论】五星本自得经用之，当有力或被所忌之。星凌犯于本殿本垣之内亦受制于彼力，不可得胜也。或已失经尢不宜矣，木星有用忌金星侵犯，斗角井奎之木殿及寅亥之木垣。火星有用忌水孛月侵犯尾翼，觜室之火殿及卯戌之火垣。土星有用忌木气，侵犯女氐柳胃之土殿及子丑之土垣。　金星有用忌火罗侵犯，牛亢鬼娄之金殿及辰酉之金垣。水星有用忌土计侵犯，箕轸参壁之水殿及巳申之水垣。
　　太阳有用忌木气罗?侵犯，于虚房星昴太阳之殿及午宫太阳之正垣。太阴有用忌土计侵犯于危心，张毕太阴之殿及未宫太阴之正垣。凡所忌之星固不可犯其垣，殿亦不可照临，身命亦不宜限度就之，值此者须求援救，使其无救则必然凶矣。若忌星坐垣殿之上而有强星凌制者反以为幸，谓彼既遭伤则不能奋其害人之势矣。大抵用一星有一忌详其用而决之可也。纬者十一曜也，经者二十八宿也，此言星主得所而度数受克。
　　【经克纬论】夫经克纬者五星躔于受克之，垣殿在天则或色不正或隐不明，犹身自救不及奚暇与人为福，虽有用之力不及矣。若木气纬于牛亢鬼娄之金殿辰酉之金垣。火罗躔于箕壁参轸之水殿危心，张毕之月殿及巳申未之水月垣。土计纬于斗角井奎之木殿及寅亥之木垣，金星纬于尾室翼觜之火殿及卯戌火垣之内，水孛纬于女氐柳胃之土度及子丑土垣之内俱为受制。若所用之星而纬于受制之度力，固不及或加凌克从而欺之辱尢甚也。或生我之星复伤本殿本垣之中者谓之表，里遭伤其害重矣。当求救援之星乃危处求生之，象功归于救之星也或救援之星，又居受制之度或遭凌犯，彼既已危何暇援人，又须求星救彼然后假力以救此也。若为害之星纬于受制之度反以为幸，谓彼既受辱而无复有凌人之势也。切忌反有星以救彼危，有所恃其势再苏为害益甚矣。此言星主受度数之克垣者，指宫分言殿者指度数言。
　　【诸星统论】天道左旋七政右转其相生相克之情有君臣父子夫妇兄弟朋友之伦焉，其伏见疾迟留退之行有降。伏有凌犯有战斗有攻击有救援有护卫之事，焉有昭然在于其上者，有隐然在于其下者，有攻彼而害，此者有损此而益彼者。有弱中之强者，有强中之弱者，彼此隐见强弱之中其机元微当随机探索。顾其彼此察其本末，审其明晦，辨其强弱，搜其救援，求其资助以决其胜负，如土之受伤法当助金制木以救其土，所谓虚则补母实则泻子扶弱抑强，此其法也。随其立用而依法断之则吉凶，得失贵贱荣枯昭然判矣。观此统论数款，深有义理宜细详之。
　　【身度主论】人之生也有命斯有身命，主既本于太阳则身主当系于太阴，故以月离之度为身度主矣。盖吾身之生得身度主星之元气，故始诞之时月纬之度最为要紧，是以身主切于命主而身度主，尤切于身主也假如有同年同月隔日，同时有同年同月同日，异时者本日之星，其度则一推日时之异，月纬之度不同，即身寓之度不同也。或有同宿而异度者固无不同移时之间同，过其宿则不同者必矣。况一日有十三度之移，因此知身度当为尤重也。身度之宫自有贵贱，可分身宫所寓之度亦有贤愚之判，凡身度居身命财田官福妻妾迁移之宫者上也。如身度居兄弟子息奴仆疾厄相貌之，宫者次之，谓宫有高低之列于是乎有贵贱之分，身度之主若升殿入垣不值侵凌之曜，更为救援资助星之势。盛者必主光明正直，身有荣贵之象，若身主受制惟有余气代之，更有援星救之者犹可望其荣贵，或身主失度退留迟弱。又值凌犯之曜救之者怯必因之而流于下愚，福田由是而亏矣。若身主受制退留或遭凌犯，余气又弱略有星救者尚不与议损中求益也，大抵膺爵禄享荣华则在于身，故田财官福虽好身星落陷将何以承其福禄，使若得之亦不能长久矣。此专论身度主也，此谓太阴为身之度，主余气代之者如水为身度，主失陷得孛星高强者亦可代之援者救援也。
　　【身命主论】身命之主能救助科星寿元，官福田财诸用星者为有益之主也。若欺凌科星寿元官福田财诸用星者无益主也。身命之主侵犯诸用星之宫殿或诸所用之星自失躔于身，命主星宫殿之中亦受害于身，命之主矣。其间有益此而损彼者，有损此而益彼者损益之中，造化深长然有因之而损财益寿，益官者有因之而难进取者破败飘荡者招绵绵之讼者，有因之而孤伤离别者伤残肢体者，遭刑戮之惨者伤官退职者置身荆棘之地者，不终天数者，此皆无益之主所致也。凡身命二主自相克者则不为忌，盖身主不克命主也，如命在巳申月在子丑若水星与土星，同行则不忌其克。凡宫身与元守岁驾相冲，多主离祖孤克，凡命与身坐隔界及诸星宿初，末度或身命入奴宫，奴星入命，又如奴星拱夹身命俱偏生庶出也。此言身命二主兼看富贵贫贱寿夭贤愚祸福疾病，皆见身命度之所关系也。
　　【财帛主论】财帛主星升殿入垣或守本宫或明盛，当天或救助之星势盛照临者可言其富，若财受制被克有救代者虽退，破之余尤可与其再蓄。若财星益田主必多储积增置，财星反克田宅者必因而破家也。财星救助官星者富益厚贵益隆，财星反犯官星者必因之而伤官禄或因之而起讼财星犯寿元，虽富足而不享天年财元退留受制无救者，其来有限所费无厌更值犯者强盛，恐无隔宿之留矣。有救代者尚可以望温润之象也。此专论财星财帛乃高强之宫喜，主星旺则生财矣。主星弱而受制者亦不生财矣。
　　【兄弟主论】兄弟主升殿入垣或守本宫，无干犯之曜有救助之星者，棣萼联芳使宫主退留失躔或遭忌，星所破则只影高飞有代之者，或异胞也有救之者，当可聚也兄弟之主益官益财益宅者，必因同气之力而致富而致贵。若兄弟之主侵官侵财侵田宅者必因之以起争端，或兄弟之主伤寿元者或因之而伤寿矣。兄弟之宫主星与各宫主不相克者主兄弟相和，如唐元宗与五王长枕大衾而共宿建花萼相辉之楼而共乐怡怡如也。
　　【田宅主论】田宅主升殿入垣强旺或守，本宫或明盛照临有救助者必见成基业，丰厚或退留失度受克。虽广有田宅亦必破而后已有救，有代者当可复也。受制之余无救无代者岂，惟离祖破败更无兴复之，时其间又有生于异室或移根换叶者亦由此以致之也。若田宅之主反侵官主者必因之而招讼，凡侵他宫之主随其以断之或流年宫主受制，或忌星侵犯宫殿之所亦必有伤离之咎，或服制之凶也。田宅为父母之宫，日月为父母之象，故论父母须合田宅日月而论之，如罗火犯太阳或难星克日及带剑锋主先克父，如土侵太阴或难星克月及月带剑锋主克母，或日生以太阳落阴宫阴度父先亡，夜生以太阴落阳宫阳度母先亡，又田宅宫主受克日生先克母，夜生先克父，此阴阳反背之义，背日伤父背月伤母也。以田宅为祖基，故以父母论之，且祖业乃父母之所授也。
　　【男女主论】男女主星升殿入垣无干犯之曜，有救助之星多育聪明荣贵之子，若余气明盛力胜子之主者又当育庶生之贵子也，或子星受制凌犯者盛，若有星救援尚可有之。以余气代之者异胞之子可也，子星留退受制无救代者，但望正室之生难矣。子星退留不及其数受制遭伤或只生女而已子息之主救助，官星者因之而荣贵救助，田财者因之而起家而至富救助福寿元者因之而益福益寿救助，身命主星者必敬顺之义。凡救助诸用星者为有益之子也，若子息之主侵凌田财者因之而破家，退耗侵凌官星者因而招讼伤官侵凌身，命寿元者有悖上之患及反噬之虞，值此者不仁不义不忠不孝于此见矣。凡双生者男女宫及主星如在双鱼双女人马阴阳，四宫皆含双意必主双生或在双生，立命亦在此四宫也。凡问男女之数只以水一火二木三金四土五取之，凡取只以寅申巳亥上取之。
　　【奴仆主论】奴仆主升殿入垣有救助者必多仆从，或主星或援星守宫得为力，若主星失度退留沉溺者，虽仆不可留也。宫主伤克身命及侵犯，财官之主非但不能听，其驱策，又恐反有疾视之虞，或因之而伤官破财致祸，若侵妻妾主者又有难言之害也。
　　【妻妾主论】妻妾主星升殿入垣有救助之星照临者必得贞顺偕和之妻，余气盛者有美丽之妾也。妻星益助官星者必因之而贵，反犯官星者必因之而讼。妻星援助田宅者必因之而起，家反侵田宅者无益邻官主者，贵妻星受制退留者或被忌星，凌宫殿之上者多主刑克，彼此相敌庶可偕老。余气力胜代之必主再婚无力代之，或娼或妾或再醮之妇继之也，若无救代之星终于不娶而已矣。　 此宫得吉星又得扶救之星，而宫主得其正垣无克犯者主夫妻如琴瑟之和，贤如孟光者。
　　【疾厄主论】疾厄主星明盛则主无疾，若受制退留或遭凌犯则主多病其疾症类，随煞所主如木气属肝胆及头目筋脉逢金克，则主肝气风邪目疾或因木伤如火罗，属心与小肠及诸血逢水孛，则主寒热心痛舌病酒痔失血无发，或因火焚土计属脾胃及四肢逢木气，则主胃弱脾伤皮肿唇烈或因疫死。金属肺与大肠及胃气逢火罗则主瘵痨肺热咳嗽鼻塞，或因刃死水孛属腰肾膀胱及下部，逢土计则主肾虚血浊耳聋，或因溺死日月主眼目，或日月逢蚀或，煞犯日月皆主失明。若疾厄主星所临与的刃煞居之，主带疾破相有救援者轻无救援者，重或疾厄之主侵凌，身命者必犯刑宪侵制寿元者，必因疾以尽天年。此论俱与八十一难，经意义相同但日月木火土金水与人之五脏，相符合主病症亦如是也。
　　【迁移主论】迁移主得度无凌又救援力盛者必膺顺动之荣，或宫主受制退留迟弱行有沬趄难求，利达或身命主居迁移或迁移，遇身命主或身命被迁移驿马照破及驿马入迁移之，位必主平生作事进退非出祖过房必移根，换叶或为萍梗之客。凡看迁移主星近君位则主在京畿，或东或西或南或北或远或，近随禄马所向之宫断之。【官禄主论】官禄主星升殿入垣明盛，当天有救护而无于犯。余曜并强者必获穹窿之贵也。援星明者着威盛者秉节钺威严之权援星，依日月之光者有鹓班禁侍之荣，察官主余气之力审援星表里之势，以定品位之高下也。若援星之上更有援星尤佳，使官主失度退留又遭凌犯却得援星，重重并力救之及有余气代者当于援星。得志之地大见荣显，若救援之星亦自亏损又无外护之曜，则难求荣进或援星宛转救之尚可，如又无代用之星更凌犯之曜，有党虽于荥地不免履冰之凶矣。盖官星力盛则贵不盛，则贱更详日月强盛以断之。凡官星如损所用之星则为不吉，若克田财必由此以破家伤财，克科星反因此以难第克子息主必因之而绝后。克兄弟主必因之而伤手足，伤福元必因之而亏福制寿元，反因之而伤天年也。如益所用之星方为吉论救助，科名必因之而正奏救助，田财必因之而置产储蓄救助，福寿必因之而享福益算救助，子息及兄弟者必因之而益后裔益祖气也，损益之中其理得矣。官禄本高强之宫宜福禄寿元居之，则为显宦如受克制，则居下品恶煞克之主遭刑不善。
　　【福德主论】福德主星盛者福厚弱者福浅身，居上而无福者有之有福，而居下者未之有也。福元升殿入垣救助之星明盛守照必膺，莫大之福。如福元失度退留或遭忌凌，犯则无纯粹之福矣。或身为贵人，因此不享朦胧之福者有之，如人居帘幕高堂之内，因此不享安恬之。福者亦有之有星救代者，尚可言福若官福身命之主俱亏，又无救代之星不惟难言，其福又恐因此而流下矣。德者福之基也，福者人之德也，犹人心之所生。苟若不行善不积德虽有福而无福，诚使行善而修德，虽无福而有福也，故云福德。
　　【相貌主论】相貌宫分居诸宫之末，以天宫论之反为诸宫之首也。宫主得度明盛有救助之星，必赋清秀之质，若宫主受制退留凌犯强盛又无救援之星者，容仪必不美也。已上十二宫星辰并皆要，吊起飞来横冲直撞挨官，查度逐宫认论。故曰：明见不如暗见，明拱不如暗拱是也。十二宫之论皆以宫主度主而论吉，曜则吉凶，曜则凶但以生者助者为吉，救援者次之，其于克者并空的亡劫者皆凶也。
　　【七政四时论】【论木】夫木者东方青帝之神，庖羲氏执规司事。故曰：木为仁，仁者生，生者圆所谓规行生泰之权，持华秀丽之令。万物非时不生，观星非时不验，因其时令察其盛，衰则祸福轻重自有称量于其间矣。春令之木渐有生长之象，孟春之时犹有微寒未退，借火罗以温其枝，则木无盘屈之拘当有舒泰之美。如木与太阳同宫名为向阳花木，必然早占鳌头富贵之人也。设使水孛相逢则根损，枝枯不能华茂。春末夏初之木有枝有蔓有条有干，多见金而发福，金能琢削其木有栋梁之材。经曰：木繁而无金。琢削纵荣华而末岁孤穷。夏令之木根燥叶干盘而且直屈而已，伸喜水孛济润而无枯槁，苏醒欣欣生意荣华之人。凡草木皆托春生而夏长也，当此之时物皆茂盛而华也，虽秉火令而行水度则有生，生不绝而化，化无穷矣，必要消详强弱以断之。夏末秋初之木斯时气脉虚矣，昼生忌躔四火之度。又不宜与太阳交互，盖是日烈木焦不足论也。昼生木躔四水之度而与太阳交光，此是上下济润不可以木焦日烈而论，乃水之秀丽，枝叶繁茂，精神富贵，九月寒露之边遇火罗助自能变化。冬令之木斯时万物萧疏如昼生与太阳交光谓之日，边红杏布占先魁遇此造化，岂不美哉。兼能有干文才清高如日生，遇火罗谓之寒谷，回春富贵双全如无太阳火罗。同宫得生巳午未之时，借日光霁冰霜冻解，犹可舒畅或木躔四火之度又与太阳交辉可作十全之福也，如遇夜生木躔四土之度，又逢水孛冻折穷之极矣。
　　【论火】夫火者南方赤帝之神，神农氏执衡司事。故曰：火为礼，礼者齐齐者平也。所谓衡行炎阳之令，主成齐之权。春令之火正二月之时寒气未消，最喜火罗木气互度见太阴，夜生光彩文武富贵。火本酷烈，逢木慈仁以善化恶，以刚制柔，刚柔相济贵而能决。威福权衡春末夏初之际，火入水宫水入火地名为桃花滚浪，水暖花红名利双清，但火不宜与水孛同行谓之，受克逢土有救能破水，孛之气名曰：子来救母，禄自丰盈见金。为党鬼独火之气脉虚也。夏末秋初之火斯，时秋阳杲杲借水以济其盛乃刚，柔变化最不宜与木气同照。火罗朝拱太阳无水济润迎照度限万物摧枯，一陷千丈如有一水贯日一孛济火为之淋漓，普济苍生万物苏茂精神宛转富贵。经云：火焰而无水淘溶纵发。而早年夭折又有先见火日，后见水孛，此谓之久旱干焦稿苗得雨，先主艰难而后快活。又有先见水孛后见火日，谓之久雨逢晴先主快活而后艰辛。冬令之火斯时黑帝司权水德用事而火失，时最喜木气相扶。若夜火贯日加以禄印爵贵佐之，反能富贵名扬天下之人也。其火最忌水孛土计罗?交互，火之气脉虚矣。如有一木飞来泄水之气助火出色，所谓水生木、木生火，命脉健矣。此乃精神转运合为贵论。
　　【论土】夫土者中央黄帝之神，轩辕氏执绳司事。故曰：土为信信者、诚诚者直所谓绳，居五行之中负载养育之权。春令之土昼生与太阳交会，盖是阳和一点天地皆春，若有官令禄印爵魁佐之，主守成富贵夜生最喜火照土。德朝拱太阳，盖火土俱名精彩代日行权，用事北方生者一人之下，万人之上忠臣良将。土有生万物之功，其德至大故得阳数五三才，五行皆不可失。春初生者土计不宜与水孛交会谓之泥逢泛滑如土躔，四水之度又逢水孛，春末夏初生者谓之土陷山崩皆非好格，盖四五月间洪水滔天斯时土之气脉虚矣。夏令之土最喜水孛，若得同宫以润土之精神，斯时也万物长养结实。遇水发生清源可爱富贵无言。夏末初秋之土不宜与罗火交会谓之火燥，土烈无水孛济润万物摧枯，一落千丈昼生土与太阳交辉亦为日烈土焦，如逢水孛。此谓上生下润土之精彩，万物秀丽大降吉祥。冬令之土最喜日温，自能变化。夜生木气火罗佐助土之精神，光彩朝拱太阳皆主文武富贵，倘与水孛同躔极主贫寒，若得一木飞来泄水之气而又遇火飞来，合度此谓精神展转为妙。
　　【论金】夫金者西方白帝之神，金天氏执矩司令。故曰：金为义，义者成，成者方所谓矩行收敛之。令主肃杀之权，春令之金不怕火，罗借火罗以温助，谓之炼金成器。变化气质不宜与水孛同行，春初生者凝互寒冻未退，无火日温之极主贫寒。春月之金性柔体弱夏令之金不宜生水，就赖水以制其刚，烁石逢源主利名显达。夏令罗火何以相逢，冬月如斯自能发福，秋令之金乃白帝司权，金神用事不怕火罗而克不喜土，计而生借水映色正此谓也。金白水清最喜秋，生者贵若金，水朝拱太阳最为奇特。经曰：金坚而无火，锻炼终见凶顽。盖火尚杀伐水尚澄清，文武皆沾刚柔相济名扬四海。用金之论木，盛则金钝而费力，土盛则金埋而少光辉，水盛则体寒，火盛则体鋾镕，金盛则太刚而折只以四时论之，得中和为贵。冬令之金斯时寒凝冻结，昼喜日光而温之，夜喜火罗而照之，定主文职蒙恩不宜与水孛交互。极主贫寒水冷故也，最妙昼土逢阳以温其土可助其金，主威武之职，又逢火罗拱互降祥，正所谓金罗相会阃外司权。
　　【论水】夫水者北方黑帝之神，高阳氏执权司事。故曰：水为智智者谋，谋者重所谓权行严，凝之令主杀物之权执性不定，决诸东则东流，决诸西则西流，遇冬则结遇夏则散。夫水之为能长养万物者，为天地之血脉。贯通无滞赖，土以发生为万民之粒食也。春令之水斯时冰霜冻冷借木气火罗温之，自能变化昼生水孛太阳同行名曰：光霁澄彻谓之冰霜，冻解心宇清，吉作事整肃政令。威仪当主台省扬名所忌金星交互，昼生为妙夜生贫寒二三月间。天气畅和遇水济润，发生万物作事超群，但四五月间泛滥无定必无福矣。夏令之水及洪水滔天，得土堤防最为奇妙。经云：水盛而无土，堤防遂归愚浊。若有土旺不以为倒限，论反主名利发达。惟六月之水最怕火，日罗枯涸遇土计则受克。秋令之水七八月间既济万物，不宜受克既能借土堤防，而不泛滥又能润土结实，万物清源可爱富贵荣华，若水受克泄者皆水之气脉虚矣。却不为福。冬令之水秉令行权，虽曰：水神用事能非令也。斯时点水成冰冻结寒，滞不能变化，得火为上令得土为次，令得太阳佐之，方可言令也。江河之水缘何有冻井内之水缘何无冻。盖土多则水暖。而清江河之水凝寒成冻不能变化，喜日光霁火土温之，天降吉祥。然冬水自得其时不用金，生使之见金，反为无义，乃曰：道义相忘唯喜在于火木也。
　　【论日】春天之日秀丽万物得宜最妙，三台引护水金佐之，谓向阳花红当春最不宜云雨之星，与日交会枝叶繁茂掩日，光辉不能变化，木火气罗交会朝拱。太阳代日行权用事，火日俱名有气人皆喜之，天降吉祥殊不知火罗能化木气之权，以为吉言。云雨星者即水孛土计金是也。夏令之日火烈阳刚人皆可畏最喜水，孛同行济润变化乃是晴霁兼行，万物精彩富贵自然，最怕木气火罗朝拱，太阳万物摧枯一陷千丈。孟夏之月日在毕宿，曹植赋云：帝炎掌节祝融司，方维扶桑之高，燎炽九日之重光。秋天之日方而不圆六亲，早离最喜金水辅，日而行方是淋雨济润。万物苏茂精神可爱，富贵荣华如见火日迎照，无水济润乃火炎威，未退为祸最惨。诗曰：秋日凄凄百卉具腓。冬天之日温暖熙熙，人皆可爱。午时为福之大也，夜生喜木金火罗朝日火日皆有光，霁文武双全。不宜夜生又见水孛，土计为云雨之星掩日光彩限行，遇之为祸最重，若水日同行得木飞来泄水之气，遇火飞来合度取火出色乃太阳光霁，此谓雷下天时人皆富贵，或有行限先见水孛后见火日，谓之久雨逢晴先主艰难而后容易，又有先行火日后见水孛，此谓之久晴逢雨先主容易而后艰难。
　　【论月】春天之月照耀山林虽花雨风流而晦月亦当不美，最喜太阳逢时阳辉明暖，丰盈财福夜月见木则万木清，清文章秀发夜月见火为火月交辉。人生富贵如夜月见木，更带桃花之星，生于二月之时为花月争辉皆风流，潇洒精神光彩，斯时之月不宜与土计交会谓之云，掩月华不足论也。又不宜孛宠之星随月而行，掩太阴之光为祸甚重。春月要有光明之象，物物皆亨本阴精之气而受光于日者，但与土计之余气则不为美也。夏天之月扬辉布暖春风，和气温悕可人。水孛润之而不寒，罗火照之而不燥，斯时之月喜木气以相扶忌土，计以掩蚀金。虽力薄夜诞而喜月，同行月本无光昼，假太阳而有辉。秋天之月光辉朗耀普照乾坤，出人头地逢水相涵如碧潭之皎洁，得金为助则精神而倍佳。弦望之际岂宜罗火以争光，晦朔之期那堪土，计而相迎见孛者为太乙抱蟾而食禄，非凡会气者乃祥云捧月，必清高而显贵。四时之月惟秋月独明，谓秋气清爽金乘令旺，所以人禀之则贵。冬天之月严凝可畏发辉旦旦，孤洁有余。虽清光遍于河海而寒月亦当欠舒，所忌者水孛相逢最嫌者土计，关照金星伴之以无情木，气扶之安有益生于昼者，借日光而布暖诞于夜者，伏火罗以助辉善观星者勿论生克，先明四时须分昼夜于斯消详可为至矣。冬气闭塞寒气朦胧，蔽月色之光华藏蟾光之皓魄，虽富贵而无风月也。
　　【阴阳并明说】夫以太阳安命以明其体，以太阴为身以明其用，论命则人之所可同身，则人所不可同如命，宫诸富贵贫贱格与。此身无相涉皆所不论，必须与身有干系深重者方是。阴阳者即日月太阳太阴也，人以身命系之。日之与月其次舍在天相近，故在子午卯酉四正子为端门，午为帝座，卯为明堂，皆日月所居。酉为西没之所人，生身命在此四宫皆富贵之人。安命在午日在巳月在未为阴阳，夹命日月在男女，迁移夹拱有力必有权柄能卓，立日午月子日卯月酉皆富贵命也。月卯日酉皆残坏命也，日居月度月居日度亦反背也，其人必庶出二母。日生忌火，夜生忌土，亦当活法论。诗曰：十二宫中不言主强，云昼火夜忌土何以不忌。水木金是致五星皆莽卤行限，若是见日月妙不可言或限中日月夹拱皆能致福，火罗犯日土计犯月皆损害。六亲朔日蚀望月，蚀命在日月，度不夭即盲哑之人。日月同在命宫，其人多贵已为阳极月，不宜居亥。为阴极日不宜居月，已妨母日亥妨父日月拱命拱主皆贵，拱田财必发，拱迁移必外发，拱妻子必得贤妻子，拱疾厄必少疾病，以类言之百无一失日为主，躔木度月为主躔土，度皆失次也。次舍者指宫分度数而言月卯日酉，谓阴阳反背也，盲者目不能见哑者口不能言。
　　【太阴黄道论】月有九行以黄道为经纬之主，青道二出黄道东赤道二出，黄道南白道二出，黄道西黑道二出，黄道北四时更可随黄道而变迁。春黄道始于东夏，黄道始于南秋，黄道始于西冬，黄道始于北其日，南陆北陆又是天道而旋也，以九道捷法推之。谈星者多不知九道之行，盖九道者非为他而设特为太阴而论太阴者身之主也。以太阴分为四时行，度以定黄道青道白道赤道黑道也。
　　【太阴九行例】日行黄道月行九道，黄道者中道也。九道者九行也，何谓九行盖黄道者一也，青道者二也，白道者二也，赤道者二也，黑道者二也，故名九行。且如春令生月躔角斗奎井木，度谓月行黄道月躔尾。室觜翼度房虚昴星火度谓月行，青道如月躔箕壁参轸，心危毕张度谓月行，白道月躔亢牛娄鬼金度谓月行，赤道月躔氐女胃柳土度谓月行黑道。其论以当时者为黄道，我生者为青道，生我者为白道，克我者为赤道。我克者为黑道，又如旺者为黄道，相者为青道，休者为白道，囚者为赤道，死者为黑道。又如夏生月躔尾，室觜翼房虚昴星火度，谓月行黄道。月躔氐女胃柳土度谓月行青道，月躔角斗奎井木度谓月行白道，月躔箕壁参轸度心张危毕水度谓月行赤道，月躔亢牛娄鬼金度谓之月行黑道。又如秋生月躔亢牛娄，鬼金度谓月行黄道，月躔箕壁参轸心危，毕张水度谓月行青道，月躔氐女胃柳土度谓月行白道，月躔尾室觜翼房虚昴星火度谓月行赤道，月躔角斗奎井木度谓月行黑道。又如冬生月躔箕壁参轸心危毕，张水度谓月行黄道，如月躔角斗奎井木度谓月行青道，月躔亢牛娄鬼金度谓月行白道，月躔氐女胃柳土度谓月行赤道，月躔尾室觜翼房，虚昴星火度谓月行黑道。
　　【四时太阴所经之度】横取：黄道、一即中道，青道二，白道二，赤道二，黑道二。立春：木、四木度，火、四火度，水、四水度，金、四金度，土、四土度。立夏：火、四火度，土、四土度，木、四木度，水、四水度，金、四金度。立秋：金、四金度，水、四水度，土、四土度，火、四火度，木、四木度。立冬：水、四水度，木、四木度，金、四金度，土、四土度，火、四火度。已上五行系月所经，由之度以此推之可知九道之行如行日，度则从火月度则从水论。角斗奎井即四木度也，尾室觜翼即四火度也，亢牛鬼娄即四金度也，箕壁参轸即四水度也，氐女胃柳即四土度也，房虚昴星即四日度也，心危毕张即四月度也。
　　【太阴九道断】论命以日月为身所系考九道，晦明如人身生世而禀赋，厚薄道行所属而为吉凶。黄道得五星之吉为福，土计孛罗为减力，盖四余暗道之曜非黄道所可见也。见则必掩晦黑道，正四余得志之所，又非五星所可从也。黄道为人聪明清和粹美春风和气洒落通变，黄道虽弱亦可为吉，但怕黄道遇掩晦，是月行于天而片云蔽之甚以其昏晦也。青道多清洁，有风节廉操进退以礼。青白道为孤高之所，若更命局与当生孤刑煞局无禄贵驾殿者，必孤克更空亡刃破交横必是僧道，有吉局亦为贵中孤命。赤道太阳光辉之所为人多权，略任势敢为。黑道愚而好自用贱而好自专心，高无实志大无成之人。黑道虽富贵，入诸吉局亦必自艰难中起。凡太阴专紧于九道之内，次参得何星之用，如妻星主内助而起亦由内亲而成功名，田宅主得父母力财得财官主贵更参诸局无失矣。
　　【太阴度主说】如太阴度娄娄金也，当以金星论如金星得垣占高强，有夹拱与禄贵驾殿相系，更见土来生之吉立命巳人必贵。如金星失躔为他星所断或截其脉，不与禄贵驾殿相系却与阳刃的杀相干，此又下贱矣。如金星失道太阴得夹拱或见黄道，所喜之星禄马殿驾贵人相涉，亦为吉星如金星在辰升殿。当官禄或火在申子辰当令，或难值此不可以身主居官断也。盖受火之欺为令所役，为官所驱，何福之有。若更有土与火之脉相贯穿，此又转凶为吉之道。盖火欲伤金见土则火生土，土又生金矣。挽回一团福气。金在上宫却看土星，是何宫主妻得妻妾，力男得男女力官则贵福则富乃土为持重之星，有培植之功为人亦有持久之福，若为火所燥无土，挽回凶焰为人多受漂，忽震荡之祸得吉尤凶也。若金见水却看水是何。宫主田妻男吉官福，尤高是身得此。福若生无用之星，奴仆兄弟无益于我精神，气脉为彼所窃平生为人，无力以小失大如金见木为财看是何。宫主妻得妻财，奴得奴用之类活法，推之无不中矣。太阴即身之度主也，的煞羊刃二者为祸甚速，所谓生生不已，化化无穷之妙，于此可见。
　　【太阴引从夹拱说】引从夹拱当辨其孰吉孰凶，如月度娄前三十度，内有吉星为引后三十度，内有吉星为从引，宜远者为吉从，宜近者为是前后，夹拱匀停不论何星多寡皆为引从夹拱，但看叶和争斗如何耳。前引后从又要求太阴之前，不以多少近前一星以之为主，若前面之星与所主之星皆相生无战克，非贵则富有战克不纯粹矣。月前所主之星与日月有伤，此为下贱。若月与官禄贵殿驾，无非富贵前后拥从匀停所主之星与月，相得前面诸星相战争，只要不伤月前主星不碍其名利，若三合钓来亦如此。论但当明剖合道望道之，说在月前为紧富贵皆特力为之，不藉他人合道望道必因人而成，此二项望衢尚可成功，合衢非仰他人则不可贵格，亦是荫官拱夹中亦有福有祸如夹，吉则吉拱，凶则凶又在详推之也。望衢合衢即望道合道也，望道指对照言合道指合照言。【太阴犯殿伤宿说】犯殿者如主弱，下凌恃其权而犯殿，如太阴度胃而罗计占昴毕二宿昴毕日月也。天之日月人之君后罗乃黑道狂暴之星，犯其日月身前有此凶星安得不凶。犯殿者即罗计土火占四日，四月之度是也。伤宿者上刚下暴各恃其力，如太阴在胃立命在子丑木星在月前，身命皆系乎土木将来伤之退度。尤凶主为人犷狠愚，执更当阳刃劫杀之，类必是凶恶之徒当受刑法，否则夭折又有此格而富贵者。乃坐禄马贵垣殿驾庙，旺日月联格有以伏凶星之势，犯殿不妨也，推者宜加详察不可以一概而论之也。伤宿者即克命克身之星，在太阴之前。
　　【太阴让殿说】让殿者如人不临正室而遽别处，所让之殿有吉则福有凶则祸如太阴度，柳星二度之间诸星在翼轸之类独让，张宿在中或月度翼轸诸星在柳星亦是前为紧，后为缓，当禄贵殿驾为富，贵中间更有金水各一星在张宿谓之，一星朝后谓之留守护垣，此更吉也。若让殿有土计罗孛之类不谓朝后谓让殿，受欺此凶格也。让者逊也让吉则吉让凶则凶。
　　【太阴出垣说】罗计界出太阴，若登殿驾禄贵者吉居杀者凶月乃柔星，有晦朔弦望全藉诸星辅之，日生宜木水气夜生宜金孛，火罗宜在太阴之前后最怕阴阳，反背诸星失志。太阴前有吉星相近，禄贵后有恶曜赶趁尤急。出垣者太阴在计罗之外也。
　　【太阴晦朔弦望说】晦者月大三十日，月小二十九日。朔者初一日也，上弦初七初八，下弦二十二三，望者十五十六，盖太阴分九道之行，有晦朔弦望之论。月本无光借日为明，凡生晦朔日前后者则月无光矣。昼生倚太阳之光，夜生仗火罗助辉，遇金水亦可上弦，下弦亦有二论。上弦生者月渐着明，谓之进气。下弦生者月渐减明，谓之退气。进气者有余退气者不足，又云上弦之月喜生申酉戌亥之时，下弦之月喜生亥子丑寅之时，于斯之月俱爱火罗侍卫亦宜金水相助。望前望后月正光辉之际又不宜火罗同宫或合拱对照皆不言，美名为火月争光，或火罗掌刃雄廉锋，煞者非早失慈。亲主自己目疾于中金月交辉，水涵蟾魄太乙抱蟾生，逢冬令或居水土木宫或躔水土木度皆为失所，纵使荣达亦先难后易，或起自贫寒设使贵显亦主孤。论凡日月交蚀必竟日蚀，在初一日月，蚀在十五十六，如日犯罗计昼生必蚀如月，犯罗计夜生主蚀。晦朔月之无光，弦望月之有辉，孤月独明惟初八以后。至二十三以前，夜生者为妙，其它日不取。惟冬天孤月独明反不为美，又嫌金孛水木气相伴极喜火罗之助为上。
　　张果星宗十一【太阴论、所温周若水着】太阴乃水之精也，人之身也。一日行十三度为准，人生以十二时所属，何度盈亏。明晦即管人之祸福，今术者多不识晨昏度，只论琴堂虚实以故不精不验。朔后为昏度，望后为晨度。太阳元火之气为诸曜之主，不变不化月与金木水火土，气孛罗计皆变化不常，故日为君月为臣五行为人民。月借日之光，五行借月之光，所以用月美者富贵多，凡四余作权柄又为干戈与七政，共格为文武同行必镇守边疆之命。性理云月本黑色如漆，盘则受日之光先儒之理明矣。一未为太阴宫何也。盖午后阴生为水之精而亥卯。未合木局惟未宫井，度最长所赖水垣得子母相顾以成太阴之象，土不能伤月故也。午为太阳午与未合，臣借君光月借日光故耳。一太阴在天有三府奎壁斗也，最是文明之宫。凡月在斗生于有光之际就斗牛泊命行氐，土度中进士状元，若晦冥之际亦斗泊命只得妻财子力，行氐角限发财福而已。一月居斗而命安奎乃月明，官禄行丑限为御史，若角住命月在斗为富格也。一月在井诸星不杂又安命于鬼，井卯地有星拱起乃是天官，大夫毕度高中。一月在奎宿为太阴，朝天酉宫安命行限见月中，举壁水度中进士。一月在壁者以毕月安，命生光辉之际，行奎壁度联科作布政官，若生上下弦之际只纳粟奏名。一月在奎气星同行酉宫，立命生于亥子时乃祥云捧月之象，限见月即高科子限为太守，行斗度死于路。一月最不宜坐箕参尾女，四度反复成败之人。一月躔心者金星相伴，巳宫立命行未限发科或木星伴必雕巧妆花之人，月在毕命在午官为御史。一月挂柳梢五度之外不取，又未宫安命毕度中魁有火，在四土度行胃土度即死，四土度无火行娄奎度作翰林官。柳度在未乃月之本宫，至柳四柳五过午宫，故不取。一月喜漏罗计之外以月为身，命官福田财方为得体，若月为迁移八煞闲极奴仆相貌之主纵有光，亦弄巧成拙，先荣后辱或流落江湖者多。一月居闲极止有三所，命在酉月在未，命在丑月在亥，命在巳月在卯，虽得格无大贵。若以他宫为闲极论乃僧道贫薄之命，经云月居闲极反为祥更喜临于华盖。月乃身主居兄弟之宫，主清闲富贵。一太阴最宜临财帛加财星高起，必享千锺之禄，若月被蚀掩因祖财成败。一月与妻星同宫，因妻致富或因亲致亲，若财星原陷必自成自立致富，又怕白虎飞廉的煞大小耗？之财，虽发未免先成后败。一日月同入财宫必招横财，昼生以财求名夜，生先贫后富加罗计发骤。一月孛同入则宫，若财宫属金必因酒色坏财，或因酒色丧身。孛乃月之余好酒好色，若同财会金必主是事。一月同金入财宫必得母财发达，惟在寅宫谓金骑人马必败母之财，废母之业。一月在星以午为财帛者，复带金刃必盗，父之财兼本身庶出，以月为身在午不光故也。一兄弟属土属木带杀克太阴于财，宫必主兄弟争夺不和。一申宫安命太阴在未及酉宫，毕月度立命太阴不离于申宫之毕，皆是做官方面致富钱粮之官。一太阴喜居官禄务要有光为贵格，若在辰戌丑未宫只为纳粟奏名之士。一月在寅亥宫为官禄者最怕落木，寒蟾必是寒儒。一月在子午卯酉为官禄者酉宫，主风宪余三宫皆杂流及五六品之阶。酉宫乃月之所出之宫。一月掌财星入官禄以财夺名，亦纳粟之官。一月兼奴入官宫乃吏员之命。一月喜孤居，官禄则清有星混之，则浊或生上弦纵昼月亦清生，下弦昼生乃秀而不实，又看官禄主如何。一假如日在申月在寅命在亥，合大富贵子亦秀气合格也。一如月在寅以寅为官，宫金同行必谪降仕路加飞廉天雄必犯御刑。一月生残晦之际带迁移，主入官宫又带刃雄等，煞必因名得罪徒流千里，及与为官人争告。一月带八煞入官禄金木为飞，廉白虎剑锋侵战行，此限加四余流来，必死乱兵之下。月乃母后之象，性本善慈，人依之为母。何况遇此凶煞则杀身而殒命者岂能免乎。一火助月于官禄主权贵，一扫千兵之命，惟月带刃不喜近于火罗。一月入官禄而贫盖因寒孛拱之，及金水严凝侵之而宫空亡耗难？之，及月躔初末度并受制之度故也。一有望月居官禄而不显者，盖夜生论身度为要看本度所属何星，若是月三方掩映争光罗计亲之为武臣，惟秋夜望月主秀气。一春月居官见金水者，王府训导之命也。月与金水皆聚阴之象，柔弱之身当任此职。一人月坐箕风生于望，夜因木在箕而生风，纵光明为狂妄之士也。一人月生望夜坐翼已为奇妙，然居巳为阳极阴不可居而月化禄金掌八煞，复居难地少年高科行官，宫为哺艮革前程。一有申宫坐命月在亥，生于望夜前以财入官禄，主享祖财纳粟。因月带刃行于室火，火罗三方迫之，又木在巳生风之地而限又弱行，此限失火官司刑克巳属巽卦象取巽为风。一有翼火住命月生望，夜在参水猿，又谓福居禄位乃一清寒之人何也。盖水为的劫廉雄水月为鬼克，故不能发也。一有六月十二日月亦在房命在虚为教读之人，养子为盗无结果何也。盖因盛夏之际以阳气胜阴，复在火宫太阳傍照月带煞，复有劫刃两傍得文昌在焉，颇知文墨其实火日盛，窃亥木之财而贫也。一人心月住命月坐星，生于望夜木同行于张为道官何也。盖阴占极阳之地主出祖，过房木气掌孤劫，所以为斯文道官。一月在戌奎生在望，夜以未垣安命六己生人何以至贫而孤戊寅生人何以至富而贵。郑先生云：己人带刃，所以贫孤。戊人带贵，所以富贵。未垣安命己生人刃在未戊，生人贵人在未，所以有贵贱之分，宜细推之可见。一月居奴仆而庶生者贵，盖月为母为庶今月起。奴宫高照三方与财帛官禄有情，所以富贵设，若月居奴仆带煞无光而奴元复起高照，即皂隶之徒月坐。奴遇贵人为刀笔之吏，次则书手成家。一身主入八煞务要入天门，方合贵格煞主背太阴为贱格。一月望入迁移反富贵何也。曰：看三方局主何如殊不知斯命在卯月，为身在未孛在亥天关也。又玉兔腾空之象，所以为富贵也。孛在十二宫皆裸形至于亥乃天门也，必着朱衣而过之，所以不为祸而为福。一孟子命在亥月在卯孛在未，纵漏关格所以三迁之教大抵月在迁移者多，因事业反复处见成就。一有未望之月在张而命在辰，岂非禄居福位多主大贵见月即当中。所以身入福亦是碧玉大格。一如用太阴者不拘所在何宫随日变化之忌，喜怒之曜相参无有不准。一刘国师命坐亥月占斗柄而诸星灿灿，拱南木又躔毕，所以为君师。经云：月为人之母即有生化之气，故为用神切也。一太阴最嫌斗煞或土去计来或火去，罗来其水孛木气皆顺行，不妨怕斗斗者死，顺者灾若月被斗在难地则乱兵而亡。若斗在生地因祸中得福，又如四月度犯斗亦不好。太阴本沉静之星喜居阴宫，宜逢吉宿及同宵之辰，所以为福。况逢战斗之煞安有不为祸乎。天星有如此况人民乎。一宁王命万水朝宗格木月夹命于亥地，因土计罗刃于卯死后凶危。一如小儿命看太阴三日宫所躔何如。又太阴一时过一度交接，初刻末刻仔细消详上四刻下四刻，验之所属方知奥妙。一月居火地最怕水孛迫之，必溺水误医之厄。一木近月为煞者，必脾胃疟疾。一金近月于木度必喘嗽及克妻。一罗近月于四金者必有足目之疾，一孛月向坐四金者主酒色病祸。一水月同坐四木度，主行医九流之人。一气月同坐四木度，主僧道之人。一金月同坐心月狐，主巧艺之匠。一论太阴何以为福。早为福迟即看度深度浅是也。凡太阴有贵格者有太乙抱蟾身居闲，极日月守照一星伴月，火月同宵，日月趋朝，金助月华，母依日月祥云捧月，日月同宫日月互垣，火金逢月木月清贵之类皆作贵命而推之也。一月在限即论月在四正三方，亦论月不见月方看他星。一晚年行月星其限不好，即不善终见月好即能享福。一月喜居太阳之前，不喜太阳之后，名曰背君。一论官品高低须看官星所泊之度，及格局并用神在何处，若是官星度困则看用神之度何如，但格局用神兼得所者京堂命也。一用神格局俱好只有财星混于官恩，星远乎驾方面之官。一格局高内有所破，此外任四五品之官。一文魁星高太阴作科道等官。一余气用神健必掌兵。一罗为官魁或向驾，亦在京得宠。一用外盘格局及七政混杂乃杂流之职，财禄交驰财马互换，及禄到财宫乃纳粟监生命也。一有不入泮门而白衣做官者此可论斗标卦气禄马，元天经地纬唐符国印贵人三元为要。次看内盘恩星提携必身主微宫，主度主弱只是限好，因聪明文笔得京官，若身度健太阳高强有夹拱，此得父荫原格无破亦渐升，至京堂原有破只升外任。斗杓卦气天经地纬唐符国印诸吉星皆详起，例此张果通元之秘星。一论王侯驸伯命盖侯伯要禄马，逢空休囚爵恩星到早而诸星皆会高强。用神亦在驾前只论身星，财帛为要身星好有才志，财星好享厚福，身星晦财星疲无才能而且穷也。一指挥千百户命与杂流同论亦宜官恩好行，限好方许高升与前侯伯命兼看为是。一总兵参将与都堂命同只是武官文星欠，高身星欠清终不能近君也。当以权印刃劫等煞同论方有助威权之用也。一太监命与僧道同只是身福田，财星好享福有权柄也。一有极贵而无子者盖未垣安命以火为子为官火，至西而发，故得极贵而无子，若丑安命以金为子为官。金至西而囚，故得子而不发贵，看本星所泊何处高照何方。若有福星弱官星高得贵而不得子官，星高福星健主福与子俱好。经云：福德男女同一局也，若男女主好福德弱，虽有子不得尽终。一有僧道尼姑后还俗，生子者皆因原恩福官，度休囚煞神孤寡切照，后限遇夫妻星动驿马桃花星照，孤寡皆去故生子也。
　　【论五星相生】火宜独居生星不宜重见，如木生更不宜见气。木喜相生须要得，时如秋木落陷水孛同生，则木浮矣。限行煞地加浮沉主水厄。土主罗火夹生根本，虽固失之太骤，若守命主其非疾似疾加煞则疾。金喜土计夹生根本，固但发迟遇生旺则高。水宜金生但秀而欠实，凡金水皆秀星不若木土火罗之盛。
　　【论五星相克】金遇火罗克最凶加重，煞则伤残，盖飞廉阳刃为重也。金不宜为飞廉阳刃，罗火不宜为天雄地雌。木不宜金克，若金为飞廉阳刃最凶，他煞稍轻。水不宜土克强遏，则水不顺流加计则水渴矣，或主气滞女人主月水不通。火忌水克加孛则凶。土忌木克加气则重，主疾限遇之难疗或疟疾加，煞则经年不愈。此以物理论之诚然矣，以及人身五脏禀天之五行论之，其疾病各有所属，信不误也。惟有土星为害则久。【论吉星守命】木主慈清修近文加水则文章盖世，安于巳或未或奎为最。金性刚烈主燥不藏事，得所则好义。遇水则淫，孛次之，见气孤硬。水星多智巧无善星，三方对照则性流无定，遇孛则泛滥矣。遇土同躔如水命人及坐命于水，则沉晦如主为奴。原无生旺禄贵宫而为大小耗，天地耗并则为潜偷之人终身晦滞，无能为。土主厚重得局守信如在巳，虽破局或土命人则星照，本家或长生禄马贵人加临，皆作好论如壬寅壬申，生人长生贵人在巳是也。火罗助之其性不甚响快，貌亦不扬，土计同宫其人执拗自是窒塞不通。火得局好礼化耗反主耗，财虚花使用，若不得地则弄巧成拙，加煞急燥主身常生疮痍或至于癞而寿不远。日喜金水同宫则人材美貌，或能言日忌与罗同守，命非足疾则目疾。日遇孛在前后者皆不吉，但后重于前亦主有疾或瞽或目疾或主伤，亲火尤甚但火主上孛或上或下。月喜望夜或上下弦宜金火助之，孛在后则好在前，则不吉。月遇计则主目疾，月与土同躔亦与火日同论。凡日宜昼月宜夜昼月守命或遇火罗，则晦亦主人貌黑土计宜昼不宜夜气，木亦然。
　　凡紫气守命皆主多须躔，水土度者多，金度者少，又夜火好礼昼土持重矮肥木主慈爱人必清秀。金性刚不藏事遇火则淫乱，在妻宫加煞则妻淫，水木主清秀如会文昌星或巳亥学堂或奎井亥，宫皆为文章之士夜火奎壁火命。亦然奎木伶俐三方咸池，咸池或遇金，孛主风流奴主高则为乐人。水土守命晦甚昼火坐命夜，土切照亦然昼火暴怒夜土顽愚。天经地纬拱身拱命皆为上，只不喜遇斗标指破斗标居官，官不起亦贵格。五曜联珠四余，不杂为贵但不宜背命。五星聚天门命坐其间大贵亦不宜余气间之。四余七政皆欲得所宜向东南不宜西没，虽居离明又不宜背命。或五曜联珠命坐其间亦富贵。如命在卯七政在南趋从必贵位至八座，凡观星皆宜拱命不宜背命。格高命高主富贵，虽居暗地不可作下论。或巳亥有星其余皆无星，亥巳安命主贵大抵已上安命不如亥上为妙。大抵五星及四余守人身命皆从其星象之性情，形貌性质以比人之赋异者各有所禀。【论杀星守命】刃并天雄劫加地雌守星善则险处获财，限路危则亡生丧魄。飞廉阳刃忌见罗计，官符病符月符不宜重见，见则有囹圄之患。天马地驿会木孛一生招是惹非，天耗地耗守田财终身贫穷偃蹇。若大小耗并劫盗辱身，劫刃地雌遇妻星扬鞭再醮，天雄白虎入官宫多招横祸。阳刃在命性必横，劫煞在命性必孤，又云天雄在命性必雄。阳刃在命必有疾加天雄必破相，气罗相会亦主孤，大小限见月符又须伤上损下。孤辰寡宿会劫刃华盖则为泉石间人，天耗会的劫刃亡非雷伤则当虎噬，度健限强亦主身亡不知暗煞加临三方切照，财福失经命元虽弱而又荣华盖缘夹拱有力，日月目之象亦亲之象计罗近之则目有疾。阳刃极重天雄地雌劫煞飞廉次之，父母忌之亦然。日月犯刃火罗带煞守命必伤亲或目疾，日月逢蚀非眼盲则足跛。金火不宜同途罗孛次之。如乙亥生人又是正月，此水孛为劫主又是飞廉。或五月十月是耗主，况乙亥火命人水孛为煞太重，女人则主夭男人尢重。如壬午癸未生人得孛在卯贵旺同临此人必发。生旺皆不重见或生地坐命不宜行旺限老人，遇之则死，否则衰败迁移主冲主徒流，若限主前煞主后亦有此患。迁移克破田财度主衰弱，主破家荡产或我生他，主晦限亦然为其泄气故也。身命二主怕逢奴元，奴仆之主不宜守命主劳碌。
　　凡用星皆不宜见奴元，官禄宫主忌见天雄。但官主不喜克命，若福德主克命乃为上格。财元则可，田宅次之须加贵人生旺禄马之属为美。大概财主官主要与命会则吉，但朝阳之星喜官星命主度主，其余不可概论，如行限再见此度中决然利遂。如煞星朝阳则势张恶为扶阳势命，限犯之则凶。八煞主不喜朝阳亦不宜克命不宜克官，假如酉宫命限行子宫遇木此为煞克官也。祸害缠绵若胃土安命为祸尢重，或克纳音之星，若朝阳再行，此度轻则出百端之祸。重则决死断之，但论诸煞守命要命，度主身主三者无相克犯又在强宫，诸煞临之则无害也。囹圄古之拘罪人之室，今之牢狱也。扬鞭古之结亲招婿以丝鞭为信再醮，凡女临嫁母酌酒以醮之，曰：必敬必恭，相尔夫子。此言扬鞭再醮者再适其夫也。壬癸生人贵人在卯孛能助之，故发凡人之命坐主高强有吉星扶之，主贵凶煞临之，主贱此天时人事之常情也。只是吉神恶煞颠倒，错乱交互，则为主疾厄而伤寿也。
　　【性情论】日之为性宽缓慈心，有大人之气量，习君子之威仪。出入端庄，言语真实，肯怜贫念老抚幼恤孤，火罗同度足将进而沬趄，口将言而嗫嚅。木气同度孤克有余水孛，同宫刚柔相济春日迟丽温悕可人，夏日刚烈刑克六亲，秋日干晒方而不圆冬日可爱，人皆曝之。日乃人君之象至尊至贵，非诸星可比伦者也。月之为宿虽性聪敏，终受问于人。盖月禀阳精妻顺于夫性不自专，谋事多密至于孤克之曜也。与土蚀晦口纳言而心等计但春月美丽照耀山林，夏月可爱春风和气，秋月朗俊出人头地，冬月虽清严凝可畏发辉旦旦，孤洁有余自爱自好之性，人所未之知也。月乃后母之象，与日配至尊贵亦不可与诸星比伦者也。
　　金于五行主义为性刚直，方多员少带咸池则淫，冶带阳刃则刚方，多义气之人。乃始终之士但骨肉无情恩，中生怨然可喜者作事，敢为肯任劳苦。赋云：雪浪琼瑰云间珠，玉孕神光于日月。见精彩之风雷成室，自多常灿飞霞之色，人间如得全资烈火之功。木于五行主，仁为性从直，有柔有刚，挽之则前，舍之则往所谓。道合则从，不合则去，不肯以私灭公徇情，说众不失，背则负艺诸般聪明伶俐，事不惮烦心怀恻隐。木有摇壑昂霄之德，凌云蔽日之功。水于五行主智为性员变喜怒无，常激之则扬。抵之则怒，顺之则喜，终智巧之人，多能之士人物和气，骨肉无情能施恩，布惠能逐波随流，只是于事多般勤始而怠终东西无定。雷飞瀑布相连南北之流，练挂烟霞对峙东西之浪。
　　火于五行主，礼为性暴燥，有喜有怒，触之则气奋斗牛，悦之则顺如。风草终是有头无尾，有口无心，但观其性者如苛虐之为，然察其由者实隘狭之，故若受水之制温恭有礼，辞逊谦让勇而后悔。腾光辉于宇宙，布烜赤于乾坤。土于五行主信为性机变，有方有员。触之则怒恨于心，悦之则喜无不信。但心难测隐事要密为，虽言语默而暗计有余，纵于事紧而反宽反缓，不宽急之心性不忙煞之触人。气能成物功以育物发乎，根荄杜乎萼蕊火燥反成其殃，土养木疏必成其器。气乃木余仁之小者，所知者百子之书，所能者九流之技烦心好静事能多晓。到七宫妻主无男，到五宫儿多僧道，若居财帛不取无义之财，若入命宫妨妻害子实，其性之孤高为南方之强也。若会计都巧言花语，又非前论。气孛罗计为四余，喜独行为吉命，主身主遇之相生则吉，反克则凶。
　　孛乃水余智之小者所知者功利之私，所能者眼前之巧夸多斗靡矜己。忽人喜从谀不喜箴规，爱人情不爱清致，泊阳刃咸池则赌博为生会计，都罗?则巧言令色。与气同会反为柔弱之人，只是内藏奸计到天门乃着朱衣之所外貌，有余爱声名喜功利到狮子则狠而无礼，饕而有余到磨羯则暗计难量，外假尊重内实娇淫为妨夫克子之星，为鼓盆绝弦之曜。此星十二宫皆脱裸却来亥，上着朱衣庄子妻死不哭鼓盆而歌，故有此杀之论。罗乃火余礼之小者，性至于燥燥必厌烦，烦必怒，生生成勇敢。盖火余而易灭一怒而易消，事曾为而后悔心，刚劲而胆寒，居十二宫则面斑有麻，到八煞宫则为酒痔气疾或主损。目女常血挠，如居官禄惹是招非，若在七宫妻多反目。此星在天逆行号为天首。计乃土余信之小者，机巧有余能言之士，内外异态二三其心所作匪，常所谋不一到中年方保，可安安之则刑六亲孝服常见。此星在天逆行为天尾与罗星相对。【论七政四余躔次喜忌】太阳为父在强宫，金水引从与吉星会主父，富贵在命宫吉在财帛，则父有财在兄弟则父失。力在田宅则父富，在男女则父平安得子，力在奴仆则父劳碌或为奴，在妻宫则主有好妻。在疾厄则主有疾，在迁移则父出外为商，在官禄则父有荣加吉星方可，在福德主父有福，在相貌则父平平。有貌已上宫分太阳，加临金水拱夹得用，日生则父大吉喜金，相见大妙土计亦可。火入垣则可犯阳则不可忌木，气掩光罗主克剥，夜生人则轻。故曰：日从阳为吉，太阳无辅名曰：孤君男子不得祖业，女人外家必零落。临生之时父不在家见养金，水在宫及拱夹者吉，三方得吉星方可太阳而作。煞主单行三方四正无冲，激则作吉如太阳既是煞又会煞引从作党极凶，凡太阳忌煞夹若在一边则好日月皆论中气，次以月为母如上下弦是煞，论日月非中气，则看田宅宫论父母。
　　太阳在子宫化天宜主无成，夜吉在丑宫化天幽主清闲，在寅宫化天桑星大吉，在卯宫化天乌主聪明，在辰宫化天爽主显达，在巳宫化幽微主乘旺，在午宫化少微乐宫，在未宫化天耀官迁，在申宫化天暗星作事更改，在酉宫化九空星无成，在戌宫化天枢入庙旺，在亥宫化玉玺星主聪明。
　　太阴为母入强宫得经得所与吉星相会则母有力，失经失所凶星会则克母。入命宫吉入财帛有财入，兄弟有情。吉入田宅则主母家有田宅，入男女先女后男，吉入奴仆主劳碌起家必庶母生，不然末胎入妻，宫主因亲得妻入疾厄有权有疾，母灾多病。入迁移则平平，主过房出祖入官禄则贵益盛，入福德则平生有福入，相貌则母貌美。坐咸池则母淫，主有外心煞并凶忌见土计最凶，火罗稍凶，夜生犹可金水木相随则吉，夜生人最佳，月向中旬生者有力，下旬生者无力。　凡男女命太阴皆爱清贵及落在吉，宫者妙。太阴在子化天姬夜吉，在丑化天机荣贵，在寅化天昧祸害，在卯化天琮喜宫，在辰化天璇官显，在巳化玉鹿显达，在午化天衣享福，在未化天圭旺喜，在申化天潢主富贵，在酉化天柱，在戌化天辅，在亥化天？。
　　木星喜春令宜见水孛生之，寅亥二宫吉未宫亦吉也。巳申二宫受生吉为人清秀善恶，考之凡木在卯宫多利忌见金火，秋冬皆失。令加诸煞即凶与太阳交会吉必克父，卯戌二宫泄气平平，见土计子丑二宫怒见气则余奴犯主反孤。木星居丑化天荫寅，化天渊卯，化太微辰，化玉龙巳，化天福午，化天德未，化玉班申，化天鸾亥，化中台俱吉。
　　火星喜见木气相生又不喜重见，从阴则喜犯阳则凶，夏令吉独行有权。卯戌二宫吉申巳宫乐寅宫，吉巳宫躔轸则受制躔翼，则朱雀乘风，夜生反吉。有光明忌见水孛凶，冬令不吉，加罗大凶日生忌犯阳。夜生则可躔辰酉火入金乡，则早抛兄弟子丑宫泄气见金则怒。火星丑化黄道寅，化天升卯，化天乙午，化天赫申，化喜神戌，化天轨亥，化天纛俱吉余宫凶。
　　土星喜火罗相生亦不宜重见，重见则太骤一发。反见祸子丑二宫吉，卯戌二宫吉，辰戌丑未月得令从太阳少吉，日生更吉，忌见木气相克加计则凶忌。与太阴相见入寅申巳亥，宫凶辰酉宫脱气，未宫曰：三坵见水则怒。土居子化天亢寅，化贵人卯，化天冲辰，化太极午，化天道未，化四镇申，化福生戌，化天关俱吉余不利。
　　金星喜土计生之从阴阳皆吉秋得令，辰酉宫吉未宫亦吉，子丑宫受生见火罗凶。卯戌午三宫凶，又金乘火位其人少失尊亲，巳申宫泄气平平，见孛同宫则为花酒之客，夏令无力寅亥宫及，见木气则怒矣。金在子化玉辂丑，化天库辰，化太常巳，化天禄午，化天旸未，化天仓申，化玉堂酉，化天印亥，化天寿俱吉。
　　水星喜金相生，巳申宫吉。冬令吉，从日月吉，未子宫吉，亥宫稍吉，土计凶见孛则余奴犯主加煞，非夭则刑丑宫少凶。卯戌上怒见阳，不妨寅宫脱气。水居子化玉池丑，化晨门寅，化天懿辰，化琴堂巳，化荣星午，化天温未，化天乙申，化显星亥，化天绶吉。
　　气星主慈善出家好道坐命及三方对冲见之必孤妻子，难为行限及三方对照见之，此限必好慈善。出家清修过，此又改矣。犯太阴为人晦滞近太阳则掩光，遇剑锋恐受伤，如对照先须有妻，年老亦孤居。子丑则怒，寅亥为奴，犯主不吉，卯戌则有生成之意。居辰酉则衰，居巳申受生，吉居午凶加煞克命，度大凶。气居子化玉清丑，化天元寅，化天饬辰，化华盖巳，化天相午，化玉肌未，化天廪申，化紫微酉，化凤凰戌，化玉贯亥，化天贵俱吉。
　　孛星居命诡怪万端权谋百变，有克剥无礼制居子少吉，居丑凶加煞克命度大凶，居寅尾火凶，居亥朝天，居卯未皆吉，居午大凶，居戌凶主流落。奎度反吉，辰酉平平。巳申为奴犯主女，命遇孛当头克夫，害子孤淫是非，单行生度吉，剥杂克度主凶。孛星居丑化天柔，居寅化天后，卯化玉垣，午化玉气，未化太乙，亥化天聪，主吉余宫不利。
　　罗星守命为人性急燥，暴居子午曰中分。吉居巳申受制小吉，居子丑为生本宫土命遇之为余气，生命忌克牛金凶败，夜生得用辰酉。宫则怒居未，主克剥生灾官事卯戌为奴犯主，位立命于，此不吉。行限遇恶星相生则为富不仁，相克则凶会金，加飞廉则犯干戈及暴死，会剑锋非恶死而伤残矣。罗在丑化赤道，卯化天权，酉化天文，亥化文昌俱吉。
　　计星居丑躔斗名曰朝斗，必贵只宜独行。居子为顽土须用木气制之，方可或相冲照或三方相制亦可。入寅遇金则吉入亥平，平卯戌独行，吉巳申则怒，未上凶午上平，吉会剑锋必伤残及恶血死。计星居丑化四喜，寅化天渊，卯化玉柄，已化天水，午化天岿，亥化天武，俱吉别宫不利。
　　【续论七政四余分布宜忌及入格真伪】一太乙抱蟾常人见孛与月同行，便谓之太乙抱蟾其义非也。须是上弦及望前，既望下弦在未上见之。及生于戌亥子丑时，者方合此格如非，其地又非其时名为抱鬼，若值残晦之月则为抱死，鬼却不能为福矣。既望尽也已也。太乙孛星也，蟾月也，月与孛同宫在未酉，入秦鬼尤贵。一木罗会舍必在寅上为吉，盖木喜于寅罗乐于寅，二星相得方为会，舍在他宫则不合格。谓相生得火局之贵。一火气为职权在寅卯为大吉，盖火生于寅庙于卯寅为气乐之。垣卯为气旺之地，二星相得故为职权不以昼夜为忌。一木孛为符印在未为得局，盖木升殿于未孛入庙于未，二星得所为贵，他宫其福减半。一火罗计孛乃四凶，曜化凶化吉并宜独行，则主重权。一紫气为灾比土犹缓。一土星为灾至缓，主病淹滞难痊，使人晦懒作事有头无尾或出一月方发。土星行最迟二十九年一周天，故主疾淹滞。一金星不要在阳刃的煞劫煞之上，盖金主煞遇煞则煞气辉腾，故为煞至重。一罗计拦截之格不宜太阳跳出，犯此名曰：孤君无辅极不为美。盖太阳乃君象，只欲五星辅佐共行，或拱夹方为吉，论若孤立于外主人一生奔波劳碌，少得人力，我虽亲附人人多远之。一罗计截断半天星，此格有凶有吉。或截在左行限在右或截在右，行限在左名曰反背。为限不与诸星会遇故也。　又有升沉之不同或日生而诸曜截在卯辰巳午未申，行限酉戌亥子丑寅，位而无星者不得体，或夜生诸星截在酉戌亥子丑寅，位行限卯辰巳午未申，位无星之地，皆谓升沉不同并不合格者也。计罗截断漏出有用星辰昼东南而夜西北皆主大贵。一太阴随日干而化金木水火土，若太阴属水则不喜土，月同躔太阴属木，则不许金月同躔。余可例推，犯之者皆带疾，防克如更在空亡，亡神劫煞之上者决主，其人乱说是非言语不定。一令星在太阳之前名曰旺进，若为命主在前曰特进，名曰令星，拱日又曰令星。当衡皆主权贵，若命主及令星在太阳之后者名曰后进，其福减半。金水二星护太阳而行则不离二宫。一诸星并行有前有后，凡煞星则欲其前行，主星则欲其后，至假如水火同行水克火为煞，水在火前则为不克，火在水前其煞，逼身最为大害，不可不审。经云：煞前主后当膺藩，辅之权，煞后主前必有徒流之患，此之谓也。藩辅布政之职。一诸星聚会有吉会有凶，会吉会者如命主，度主身主官魁福禄化贵，荫权印则为吉会，虽是火罗计孛。若作吉亦为吉，会若为阳刃劫煞及化刑囚，暗耗皆凶会主祸。一诸星并要分行善恶不宜混杂，故善者专为吉恶者专为凶福禄单行为吉，若福刑相会禄耗并行，吉凶混杂皆主利，名有成有败处世无成。一五星退行有退而有力者，有退而无力者，且如火金同行，金在前火在后而退。此煞星不敢进前以克金，谓之退而有力。若金星退遇火，星顺行反克金星，是谓退而无力。余可例推，　有退而升殿入垣逢生皆谓有情，反作吾论或退而失度逢杀，及入弱宫皆谓无情决作凶论。一退星为福为祸尤甚，盖行迟故也。经云：星躔退度善恶分外，有情术者审之。一诸星坐命皆为所属，既能为吉亦能为凶，其论已有灵验。一诸星在人盘不但原守为紧而流星及诸神杀，尤为紧关亦如前例，同看知星者鉴之。
　　【星盘或问】斗南子方裒集删定，果老星命之说以广厥传。忽有客坐而问曰：五星丽于天者也，凡民丽于地者也，天地邈不相及胡术家者流以五星而推人禄，命其说亦有理。与余应之曰：天地不外阴阳，阴阳不外五行，人不能外五行，以生五星乃五行之精凝结成象，天垂以示人者也，人之生也。禀天地之精英，萃阴阳之造化，天星运于上而适厥期人命锺于下，而感于天通，是故长庚入梦而太白生，岁德下临而曼倩降郎官，应宿庶民，惟星以五星而推人禄命，其理至着其道至微，但术者未尽知耳。即金木水火土之精悬象于天布列森然，变化无端以应凶吉，李白母梦长庚入怀而生，故名曰白，字太白，岁德星降乃东方朔也，号名曼倩子。客曰：星命之说固云有理，然所以推星与命者则吾未之喻也，敢问何以先排十二宫，一命宫、二财帛、三兄弟、四田宅、五男女、六奴仆、七妻妾、八疾厄、九迁移、十官禄、十一福德、十二相貌。其名次序无乃牵强也。与答曰：人之生也以身命为主，故曰：命宫为第一，财为养命之源，故次二，分我之财者独兄弟故次三，田宅所以安命藏财而居兄弟故次四，既有财帛兄弟田宅而男女所以承田与财者也故次五，奴婢所以辅男女故次六，妻妾敌体与命宫对冲故次七，夫自命宫而至妻，宫其叙自不乱疾厄人命之所不能无者故次八，迁移人之所不能免者故次九，官禄天之所予系于命而最要故次十，福德人之所享系于天而难得故次十一，相貌所以成身故次十二。
　　自疾厄而至相貌其叙却乃倒言何也。十二宫之中命与妻相对，相貌福德官禄出天上故列在身前，财帛兄弟田宅隐地下故叙在身后，迁移疾厄妻妾限数最紧皆太阳过午而行促。有相貌而后见福德，有福德而后居官禄，有官禄而后历迁移，有迁移而后见疾厄。自相貌而至于疾厄皆日月之喜升，而恶沉有财帛而后见兄弟，有兄弟而后分田宅，有田宅而后归男女，有男女而后居奴仆，自财而至奴仆皆日月之右，转而分布人之所以为人不过，如此故十二宫之名足以尽人之生也。男女身命所生迁移，父子所专，兄弟和乐，妻孥雍睦人之福德，此二者最难。财与官禄相连，奴婢所以服官营财也。貌为疾厄所苦，田宅所以安身而养疾也，故皆三合此十二宫流行之叙对代之体，错综之用，有如此子殆未之思乎。星盘问答之说，此篇至妙而至精也。客曰：星盘十二宫既闻命矣，然何以午未属天。子丑属地，寅亥属木，卯戌属火，辰酉属金，巳申属水，与五行地支十二之理不同，又何说。与余曰：五行以寅卯为木，巳午为火，申酉为金，亥子为水，辰戌丑未为土，乃地支十二维也。午与未合居于上而属干，故以为天子与丑合居于下而属坤，故以为地上天下地一定之体也。亥与寅合属春，故以为木；卯与戌合属夏，故以为火；辰与酉合属秋，故以为金；巳与申合属冬，故以为水。春夏秋冬四时之序也，日月丽天水金辅之，故喜金水土石丽地木火生之，故喜木火，此虽与地支十二维分布不同而其道理则相贯也。此乃颠倒五星之论，此篇神妙之论，凡人之所不知者也。
　　客又曰：人一日之生不啻亿万，何以从太阳为命。太阴为身遂据此断吉凶祸福，仆未深信敢问其故何也。余曰：善哉。问我明告子天形如卵而左旋，日月代明右转，天体日周东方常抽惟其东，抽是以西沉一沉一，抽无停留也。太阳之升出在东方，太阴之没入在西乡，一升一没无差忒也。人之出乎胎中，即天转乎地上，若是卯时而生天日俱出东，厢惟卯时以后天体无形，以日为准。故因日而数至卯即卯地而出苍穹，太阴日之配身之所自出也。故以太阳立命太阴安身，身命人之所最重，故先求此二宫天体度数各有对度，是以日月同其好恶身，命同其祸福东出父命，西没娘身东出太阳西没，太阴东出亢金西没娄金，故云身命一般之说盖为此也。客又曰：星家源流其理既同然何以有准于古而差于今。验于今而谬于古其故又何仆也。惑敢问余曰：此天道自然之运也。天之运也积气日月，五星积气之光曜者也。其循行次舍七十年而差一度，天道且然而况于人乎。世有升降，国有隆污皆囿于天道，自然之运。人乃积气中之动物，身之用舍道之行藏，又囿于国家一时之运，此古今人命之所以不同而星家准与不准之辨，咸在此矣。客恍然而悟醒。
　　【分野列宿】斗宿分野、南直隶、应天、凤阳、太平、安庆、苏州、松江、常州、镇江、徽州、宁国、池州、十一府，广德州、和州，浙江。杭州、嘉兴、处州、三府、江西。南昌、南康、九江、饶州、广信、抚州、建昌、临江、瑞州、袁州、吉安、赣州、南安、十三府、牛斗分野、南直、淮安、扬州、二府。浙江、湖州　温州、二府。江西、九江、牛女分野、浙江、宁波、绍兴、台州、金华、衢州、严州、六府。福建、福州、兴化、漳州、泉州、延平、邵武、汀州、建宁、八府，广东、广州、惠州、潮州、南雄、韶州。肇庆、高州、雷州、琼州、九府，虚危分野、山东、青州府。危宿分野、山东、济南、登州、莱州、三府。室壁分野、北直隶　大名府、河南、卫辉。怀庆、彰德、三府。奎娄分野、山东、兖州府。胃宿分野、山东、东昌府。昴毕分野、北直、真定府、山西、大同府。觜参分野、山西、平阳府、泽州、四川松潘等处军民使司迭千户所。参宿分野、山西、汾州、四川、东川、军民。参井分野、山西、太原、潞安、二府。辽州。四川、顺庆、贵州、宣慰司、思州、思南。镇远、石阡、四府。井鬼分野、陕西、西安、凤翔、庆阳、延安。平凉、临洮、巩昌、七府。宁夏卫、洮州卫。文县、岷州卫、陕西、行都司、永宁宣抚司。招讨司、天全、六番、四川成都府、保宁。重庆、叙州、四府。漳州、嘉定、泸州、眉州。黎州、安抚司、四川行都司、云南、楚云。雄武、定州、广西曲靖、澄、大理。临安、四府。贵州、普安州。井鬼入参一度分野、乌蒙军民府、乌撒军民府。播州宣慰司、龙山宣抚司。鬼宿分野、四川、马湖府。柳宿分野、贵州、同仁府。张宿分野、河南，南阳府。翼宿分野、四川、夔州府、湖广、武昌、汉阳。襄阳、常德、郧阳、长沙、岳州，衡州。永州、辰州、荆州、黄州、十二府。沔阳州。永顺宣慰司，保靖州，军民宣慰司。广西桂林府，平乐，柳州，南宁，浔州。太平，庆远，梧州、八府，广东广州府。轸宿分野、湖广宝庆府、靖州。四川平茶洞长官司。井鬼翼轸分野、陕西汉中府、翼轸之余贵州黎平府角亢分野、河南开封府、归德、德州角亢氐分野，河南汝宁府房心分野，南直隶庐州府尾箕分野，北直隶顺天、河间、二府，辽东都司尾箕兼昴毕宿分野，北直隶保定府。
　　
　　张果星宗五
　　本篇目录：张果星宗十二三辰通载、岁星算法木星篇、岁星总论、岁星歌断、岁星交会、岁星入宫、岁星躔度、岁星照宫、荧惑算法火星篇、荧惑总论、荧惑歌断、荧惑交会、荧惑入宫、荧惑躔度、荧惑照宫、镇星筭法土星篇、镇星总论、镇星歌断、镇星交会、镇星入宫、镇星躔度、镇星照宫．太白算法金星篇、太白总论、太白歌断、太白交会、太白入宫、太白躔度、太白照宫、辰星算法水星篇、辰星总论、辰星歌断、辰星交会、辰星入宫、辰星躔度、辰星照宫。张果星宗十三命宫天柱星、财帛宫天宝星、兄弟宫天玉星、田宅宫天富星、男女宫天孤星、奴仆宫仆马星、妻妾宫天对星、疾厄宫杀难星、迁移宫地驿星、官禄宫天福星、福德宫福寿星、相貌宫、日月、金木、夜火昼土、昼火夜土、孛罗计、水星、气星、罗计、轮宫赋。张果星宗十四太阳算法日篇、太阳总论、紫气歌断、太阳交会、太阳入宫、太阳躔度、太阳照宫、太阴算法月篇、太阴总论、太阴歌断、太阴交会、太阴入宫、太阴躔度、太阴照宫、紫气算法气星篇、紫气总论、紫气歌断、紫气交会、紫气入宫、紫气躔度、紫气照宫、月孛算法孛星篇、月孛总论、月孛歌断、月孛交会、月孛入宫、月孛躔度、月孛照宫。 
　　【三辰通载】夫三辰通载者以十一曜为一辰，以十二宫为一辰，以二十八宿为一辰，故名三辰通载，观其各卷经义乃入门浅近之书，于果老有发明处学者须融会贯通，不可执泥一端斯得之矣。
　　【岁星算法木星篇】置积日减七十四以周天数，三百九十八日八十八分六十一杪去之，看余日多少入在何段下，太阳中定星度，又以余日数去之，不满者为定度。晨伏：十七日行四度去日十三度，五十分晨见东方。顺：二百十三日行十七度七十六分。留：二百十三日行十七度十六分。晨逆：四千六百九十四分一十杪行四度九十一分八十五杪。夕退同上：留同上。顺同上。夕伏：十七日行四度须与日月同度。
　　【岁星总论】木星东方岁星君子之象，行度有晨夕，伏退留顺迟疾。自井二十九至三十度为向旺，自鬼宿初至三度为正旺，至柳宿三度为次旺，躔斗角奎井四宿为升殿。人马箕宿为乐，若人身命与七强宫值之、紫绶金章官职高贵，其性仁慈好道德、温良恭俭善解孛罗之难，能免火土之厄，纵在闲弱宫，有吉星而无凶与刑星会，亦主近贵，又为人之寿星。子上不得地、亦看躔在何宿，若在虚度中寿人也。六成人为囚星，然其星性本善不可便以囚论，六丙人为禄主星为岁之首，主苍龙之象，顺行则吉，留段号长丧星，藏福入逆号灾状星为凶，入伏号阑干星善恶都不，管十二年行一周天。【岁星歌断、源髓歌】木星守命好容仪，眉目分明世所希，文学聪明多艺术，常怀仁义有尊卑，心少毒貌怡怡言谈有德好珍奇，少病利官无险难，寿年长是及期颐，逢庙乐好官资，紫气同宫笔吏司，三合遇之为福厚，对宫犹是好镃基，太阳会合文章贵，女后同宫贵位推，夜火会主兵机，更逢土宿主旌旗。忌星若来须减力，金同文武佐明时，惟有水星科甲贵，性慵太乙懒施为，尾添恶首助威，孛同何以独居之，财帛横添须守得，闲极三人手足随，田宅富豪高大厦，五宫偏见贵男儿，第六陷宫奴得力，那堪第七美颜妻，还居第八无灾疾，第九他乡得意归，十位官资须显赫。福宫寿老亦庞眉，十二位中为相貌，岁星躔此貌偏奇，前言叙尽神仙术，后学尤宜仔细推。女后太阴也，太乙孛星也，尾为计都星、首为罗?星。
　　【岁星交会、聿斯经】木火：木星会火喜偏饶，值此官尊福寿超，百六会时家国泰，忠臣孝子满皇朝。火乃文明之象，与木同度，谓之木火通明。木土：木星宜与土同宫，百六逢之稼穑丰，会此乘轩并衣锦，记名青史着奇功。木会土有培养之功，所以主贵。木金：木星最喜遇金星，喜曜如逢百福兴，百六会时多吉庆，人生指日到公卿。百六谓一百零六月之限度，方周一十二宫之数。木水：天命之宫木水星，一生聪俊播芳声，三方更在高强位，金榜须排第一名。木水有资生之义。木气：木星紫气福偏隆，百六逢之庆不穷，更在庙宫阴德重，官居将帅伯侯同。气乃本之余，有主仆之义，且气多能也。木孛：木星若也会欃枪，总有惊忧变吉祥，巨蟹宫中如会遇，少年荣折桂枝香。若在未宫相会，谓之木孛同泰。木罗：木与罗?同一舍，喜在阳宫分昼夜，昼则堂堂韩魏公，夜则魁梧吕仆射。宋韩琦封魏公吕端为仆射，皆正直之臣。木计：木星计若也相逢，反祸为祥千福集，百六当 之福自添，如历巨川舟楫至。
　　【岁星入宫、枢要歌】木子：地劫为名最不情，木星到此打齐瓶。化为吉曜犹无害，若变凶星不得生。木到子宫谓之木打宝瓶。木丑：木德之星拱北斗，名为天荫最优游。功名年少须成就，利禄何须用力求。斗木獬升殿。木寅：木星寅位曰天渊，偏爱逢生乐自然。甲丙生人如值此，尽教福禄庆双全。寅乃木之禄位。木卯：木入幽州号太微，背中反旺却为奇。最防变作刑囚曜，命若逢之大不宜。卯乃乘旺之宫。木辰：木到辰宫号玉龙，与金同位最亨通。丙干之命如逢此，名显官高禄更丰。木金辰宫谓之金木逢龙。木巳：木居巳上名天福，与水相逢须富足。丙庚之人如遇此，文章年少观场屋。木化天福星、主富贵。木午：岁星午上号天德，一世优游无否塞。更得太阳相会行，家财倍万珍珠积。天德星主清闲。木未：木入秦州号玉班，一生享福更平安。寿高福厚多荣贵，决入朝中作显官。木化玉班星、主入朝班之贵。木申：木居申上号天鸾，莫作寻常俗命看。男子逢之应紫绶，女人遇此带金冠。天鸾星主人功名富贵。木酉：木居酉上号天囚，徒配刑流出远州。若遇火星同到此，少年暴卒命难留。酉宫属金木被伤。木戌：木为鼓舞少年孤，男克妻兮女克夫。广览诗书并艺术，飘蓬四海作生图。化此星主克陷。木亥：木临亥上号中台，满腹当为翰苑才。若是为官并福曜，少年登第作元魁。亥乃木之长生庙乐旺之地。
　　【岁星躔度、玉阙歌】木角：木躔角宿号天贵，诗礼传家居职位。更能艺术近公卿，财禄丰盈名早遂。角属木、木乃青龙之象，得其本度。木亢：木躔亢宿号天城，财禄荣华显大声。学问操修君委用，岩廊辅赞一豪英。金木逢龙之义。木氐：木躔氐宿号天穷，命若逢之灾祸凶。克子害妻孤惸早，安身衣禄必难逢。氐土貉凶辰也、主孤穷。木房：木躔房宿号天臧，进禄荣身侍圣王。白日生人尤大富，定应官职佐岩廊。房日兔太阳升殿木会之主贵。木心：木躔心宿号天喜，少年荣贵妻双美。多男多女富金珠，国家库藏君王委。心月狐度木躔之则喜，主夫妻荣美。木尾：木躔尾宿号天和，官禄荣迁福更多。三进又须三退位，年来三七定干戈。尾火虎木垣木之禄位故贵。木箕：木躔箕宿号天祥，官职须登佐庙廊。才学经邦当大用，一身荣贵坐槐堂。寅宫箕水豹之殿、木又相生之度。木斗：木躔斗宿号天程，才智全兼早贵名。柱石邦家须大用，必为廊庙福苍生。斗木獬升殿木之本度。木牛：木躔牛宿号天犁，贫苦初年晚见妻。只恐是非君莫怨，家财破尽化为泥。牛金牛金星升殿木躔之主，辛苦少成。木女：木躔女宿号天机，艺术聪明事事为。内富外贫财库足，只忧妻子见分离。女土蝠度、下夜生人主吉。木虚：木躔虚宿不曾安，天阵之星百事难。内外不和家稍进，离乡应是保身安。虚日鼠太阳升殿、木掩其光，主少吉。木危：木躔危宿号天然，骨肉从来在外边。衣食平平庄产置，到头终是不安全。危月燕太阴升殿。木室：木躔室宿号天材，俊逸文章福大来。柱石标名官爵厚，公卿端许到三槐。室火猪度木相生长生之位，故主贵。木壁：木躔壁宿号天勋，金石丰登定贵荣。若是夜生身不足，日生终是富超群。壁水俞水星升殿，木躔之主富荣。木奎：木躔奎宿号天耘，灾厄虽多讼狱频。年少有灾妻子克，老来方始得安宁。奎木狼升殿木星本度。木娄：木躔娄宿号天英，天马如逢太不平。富贵有期多患害，生来孤独却安宁。娄金狗金星升殿，金旺木衰之故。木胃：木躔胃宿号天耆，举措施为百事宜。性善心慈衣食旺，一生应不见凶危。酉宫胃土雉土星升殿，木以之为财度。木昴：木躔昴宿号天祥，大体为人性格良。妻子安和家道盛，到头终是足衣粮。木毕：木躔毕宿号天蒙，身命安康福禄崇。不见凶危终是吉，斯人才貌更丰隆。毕月乌太阴升殿。木觜：木躔觜宿号天灵，秉性聪明擅大名。作事机关人莫测，要知财福少年成。觜火猴火星升殿。木参：木躔参宿号天聪，性直文章六艺通。户口拜畿堪立任，位登台省必高崇。参水猿水星升殿。木井：木躔井宿号天史，遇此之人贵气郎。年少尊崇登要路，须知官职在京堂。井木犴木星升殿木之本度。木鬼：木躔鬼宿号天精，衣紫腰金极贵名。将相居朝三十载，明君辅赞四方清。鬼金羊金星升殿。木柳：木躔柳宿号天庭，佐国安邦保太平。若不官居廊庙位，定然朱紫至公卿。柳土獐土星升殿。木星：木躔星宿号端门，宏远声名位亦尊。贵禄丰荣官职显，庙堂应是展经纶。星日马太阳升殿。木张：木躔张宿号天裕，福寿康宁人罕遇。家藏金玉旺儿孙，生产资财能积聚。张月鹿太阴升殿。木翼：木躔翼宿号天才，金玉丰登似土堆。进益生财家道盛，满堂金玉自天来。翼火蛇火星升殿。木轸：木躔轸宿号天柱，财帛豪强定富荣。腾达声名人仰羡，只恐多灾疾病增。轸水蚓升殿。
　　【岁星照宫、琅玕经】木命宫：木照人聪敏，艺术及文才，利官俱有益，看遇至恩该，行事人难损，逢危自脱灾，声名终有遇，衣禄晚年来。又曰：木星入命最为奇，间世文章众所知，三主官星俱不背，他时身到凤凰池。木乃慈惠仁德，命宫逢之必贵。木财帛：木星好庙更临财，一世荣华少有灾。更得善星居上下，虽然运蹇福还来。若与财帛主相生，主大富更招外财。木兄弟：兄弟宫中木照时，吉星遇着甚相宜。假饶鴈序恩情断，只恐中间恶曜随。有吉星和顺凶星主分散。木田宅：木星得入四宫中，可见无灾喜庆重。田宅昌荣须守祖，不逢破败福丰隆。逢破败劫杀减半。木男女：木星子位主三人，吉宿同宫产俊英。凶曜若来相克陷，恐忧初子损其身。若木为男女，主忌金煞相逢。木奴仆：第六宫中如见木，决主一生无寸禄。只因吉曜在闲宫，总有衣食妻无福。吉星不宜在奴宫。木妻妾：第七宫中木宿游，聪明典雅备祥休。更饶娶得高贤妇，偕老同心到白头。木主仁故主妻贤。木疾厄：木星解散照其宫，且免平生患难凶。财禄更招多润泽，堂堂人品赛终童。木迁移：木星得地九宫存，三方傍照命宫门。更得高高明健处，荣迁真得贵人尊。旺相之地主如是也。木官禄：第十宫中见木星，平生衣禄享生成。文章华丽人皆仰，甲第高登位九卿。官禄高强之宫，主有大文手段。木福德：木星一曜最尊崇，下照当生福德宫。经史优游多博学，不劳跬步至三公。木星居诸星之首，主清秀多文。木相貌：木宿如临相貌宫，清奇古怪好相逢。闻诗闻礼多贤雅，不作郎官作相公。主人身长秀丽。
　　【荧惑算法火星篇】置积日数加二百二十二日，以七百六十九日九十二分九十六秒为伏见留，退一终之数除之，不满者为余日，看有多少下，太阳中定星加以周天，以余日数去之，看在何段便知定度所在。约二年行一小周天。晨伏：七十一日行，五十一度去日二十度，晨见东方。顺：三百八十日行，六百十四度九十分。留：八日不行。晨逆：三十日九十八分四十八秒行，八度五十五分六十八秒。夕逆：三十日。顺：二百八十日　夕伏　七十一日行度并同前。【荧惑总论】火星南方执法之象，行度有晨夕，伏退留顺迟疾，天蝎卯上为本宫。自心宿二度至三度为正庙，至房宿四度为偏庙，自斗宿十八度至牛宿初度为正旺，生时遇之主有重权，躔尾室觜翼四宿为升殿，白羊戌上奎宿为乐。若人身命及七强宫值之，更遇庙旺则为福，德日生人为忌星。夜生人为喜曜不可执为凶，星如夜生人更庙旺或为禄，主当有聪明，特达显宦。忌西没酉宫与罗计孛，同宫主人凶暴，夭促与木气。同宫则吉，女人为夫星，六丙人为囚星，六甲生人为天禄。此星顺行而明为福，入留号天虹星招火灾，入逆号天坎星主瘟疫，入伏号走曜主暴灾厄。
　　【荧惑歌断、源髓歌】荧惑之星本日余须分昼夜、别贤愚。夜生阴位兼逢庙，面见微黄、眉又疏，有武艺。会兵书言辞快猛，气豪粗，形神上小下须大，秖好一身系武居，权握重掌兵机，生来财物又居储，惟怕昼生阳宫分。面生权骨恶肌肤，眼大性刚多燥暴，常怀气概立身躯、不招祖业资财散，博弄经纪及宰屠，逢日月事何如，爹娘早死莫嗟吁。木来俱备文兼武，土主英雄乱世徒，若会金星淫更佚，招妻产难定呜呼。同水孛好穿窬，若逢计宿更遭诛，天首武臣高贵位，如临紫气号师巫，居财帛财帛虚，三宫兄弟主流徒，四位祖居多破荡，六宫失火是家奴，五位男女须恶死，七宫妻妾亦先殂，疾厄瘟黄腰背曲，迁移商贾外州居，官禄位好忧虞，血光刑狱事区区，福德宫中人促寿，貌宫十相不全俱，微妙经书无价宝，珍藏待价莫轻诸。天首谓罗?星也。
　　【荧惑交会、聿斯经】火土：火土同宫主性凶，夜荧昼土福偏隆。强宫得地兼行顺，万户侯封食万锺。火土相会有相生之义，故主富贵。火金：从来荧惑怕伤金，共照阴阳必主淫。更有恶星刑战着，不过强仕即悲吟。金忌火伤，火旺金衰，金必受制，故不利。火水：火星逢水自相刑，怕在阳宫与昼生。不满三旬防横死，若能知命学修行。火与水本相克火，岂能胜之。有土则解。火气：火星紫气最廉平，百六逢之处福龄。逢生必是人间瑞，龙凤丛中第一人。火主文明，气主清高，必能富贵。火孛：荧惑最能诛孛彗，除扫欃枪为庆瑞。官荣上爵秉威权，百六逢之为富贵。搀抢孛之异名最能为祸，除之则太平。火罗：火星最忌见罗?，害义伤廉大可愁。兵火焚烧遭劫掠，金珠丰粟总无留。火与罗一气之星遇之，如二虎岂得福乎。火计：火星最忌会计都，令人风疾怪形躯。如逢百六多才学，不向封侯也被诛。计乃天尾星与罗相对。
　　【荧惑入宫、枢要歌】火子：天坎之星到宝瓶，元来是火化为名。万般施计皆沉滞，多难多灾大不情。子宫火化为天坎星，极主迟滞。火丑：火星牛斗名黄道，为福为祥诚是好。那更土星相会行，夫妻保守期偕老。丑宫火化为黄道。火寅；火居人马号天升，起处逢生福倍增。更得木星同会此，多才多艺又多能。寅为人马火化天升星。火卯：火到卯宫名天乙，货财充足库箱实。若还满用入垣宫，年少成名登桂籍。如一星有三用谓之满用。火辰：天滞居辰是火星，一生用事百无成。若还金宿来相会，不夭须当犯国刑。火化天滞星，主作事不成。火巳：火居双女曰天刑，与水同行最不宁。若变刑 囚千里外，不然一世苦伶仃。巳宫属水，故火受克，主人奔荡。火午：火居午位名天赫，此位朝君无战克。不为利禄自充盈，必定为官居显职。午为君位，火朝君化天赫，主人丰显。火未：天废火星居巨蟹，只愁夭丧深为害。不然多难又多灾，纵有资财多破坏。此宫主破财灾害。火申：火到申宫曰喜神，中年未免事无成。须教末主方宁贴，到老应知福寿身。申乃火之喜宫，故曰喜神。火酉：火在酉宫名黑道，纵云夜诞非为好。恶星不照吉星临，方可荣华并寿考。酉宫火不得地。火戌：天轨火星守白羊，一生享福吉非常。财丰禄厚无虚耗，中主荣华晚更昌。戌为白羊火化天轨星，乃火之本宫。火亥：火居亥上是吉星，天纛知为变曜名。不论官宫并昼夜，也须备福主丰亨。火到此宫主人丰富，缘木有相生之理。【荧惑躔度、玉关歌】火角：火躔角宿号天娼，衣食随时不善良。害子克妻婚难合，免教衣食见恓惶。角十度、十一度、十二度凶，已前不妨。火亢：火躔亢宿号天戈，妻妾宫中有折磨。好色损妻心不定，此人衣食必奔波。划度云亢一二三度，见火不利。火氐：火躔氐宿号天轻，衣食生来不称情。心性轻狂多胆志，晚来方可得安宁。火房：火躔房宿号天梁，官职超迁辅弼良。将相公侯名必贵，此身佩紫与金章。房日兔之度，太阳之位，火乃太阳精必显。火心：火躔心宿号天相，统领兵机为上将。更兼枢府四十年，富贵功名彻天上。心月狐之度卯为火位，火明天蝎。火尾：火躔尾宿号天穆，此人必定荣衣禄。安然纳福不奔驰，超腾晚景最多福。尾火虎火之本度。火箕：火躔箕宿号天明，作事机权性最灵。为官必得君王宠，大任终当领万兵。箕水度本与火不合，寅木生火故荣。火斗：火躔斗宿号天征，生杀之权有大声。禄旺中年主富贵，三公位至播芳名。斗木獬度，木乘火旺，则有施为。火牛：火躔牛宿号天朽，先代家资尽灭亡。形貌魁梧多智勇，此生终羡少年郎。牛金牛之度，火与金有相害，故少吉。火女：火躔女宿号天暗，多成多败心狂乱。若非木旺在宫扶，六亲害尽资财散。女土蝠将近坎位，火亦不明。火虚：火躔虚宿号天磨，贫困初年财不多。心爱是非耽女色，更添女子不相和。火危：火躔危宿号天淋，好色贪花智勇深。破祖离家自成立，施恩终是福重兴。危月燕太阴之度，故有好色贪花句。火室：火躔室宿号天强，勇智操持武职良。更得木星来资助，定须学馆作文章。室火猪度，遇木有相资之义。火壁：火躔壁宿号天灭，兄弟儿孙道路绝。伶仃孤苦万千般，晚景稍可身安悦。壁水貐度水火本不合，安得有荣乎。火奎：火躔奎宿号天厨，衣禄生来自有余。勇义智高才学美，威名应许达皇都。奎木狼度，能助火之威。火娄：火躔娄宿号天旸，命里逢之出外襄。恩德又施兼有道，渊源学向翰林场。娄金狗度，火之本宫，故不克主吉。火胃：火躔胃宿号天没，定是终身无子息。中间困苦又艰难，奔走东西漫劳役。胃土雉度，火旺于戌，胃四度至酉皆不利，惟火罗吉。火昴：火躔昴宿号天镂，身蹇身孤性又愚。贪酒多淫心不足，到头衣食亦无余。昴日鸡太阳之度，酉乃金旺、火必有损。火毕：火躔毕宿号天危，身见灾迍必损妻。破荡家赀游冶客，赀财耗尽走东西。毕月乌之度为天危，毕星好雨则伤火。火觜：火躔觜宿号天淫，风花雪月四时行。浮泛自然家业破，奔驰晚岁始身荣。火参：火躔参宿号天伦，火性颠狂好损身。工巧细心兼有志，做些阴骘与儿孙。参乃申宫水主之，火不能胜之。火井：火躔井宿号天中，智慧威严胆气雄。衣食平平人命蹇，晚年方始见亨通。火鬼：火躔鬼宿号天祥，家富因何乏子郎。只怨天年多夭折，不然恶死没家乡。鬼金羊之度，因火克之。火柳：火躔柳宿号天池，多虑多疑多是非。克子克妻兄弟绝，平生衣食却随时。火星：火躔星宿号天荣，必定前程有大声。更得十宫星得力，为官稳稳到公卿。星日马太阳之度，火到此度，定主荣华。火张：火躔张宿号天颉，汩没平生难共说。若非寿夭二亲亡，克子伤妻兄弟缺。火翼：火躔翼宿号天怜，心性猖狂学有成。智术多端加嗜欲，生平衣食主多情。翼火蛇火之本度，谓之性恶。火轸：火躔轸宿号天暴，手足风狂多颠倒。晚年衣食稍平安，只恐妻儿命难保。轸属水火化暴星，其性急而多凶。
　　【荧惑照宫、琅玕经】火命宫：火照命宫中心明，气量洪倚公成，附势烦剧立身躬，财利初年散，成家未及终，若能行顺旺，权重禄财丰。火在命宫，主人躁急，限到。又曰：身命宫中遇火星，此人躁急性聪明，平生喜怒真难测，凡事须教立便成。火财帛：火居财帛旺初年，中主交时恐不坚。若得善星同到此，末年退后又团圆。有吉扶限平稳。火兄弟：火临兄弟事如何，争竞纷纷惹祸多。亲戚有恩还反目，自然手足不相和。主兄弟凶狠。火田宅：火宿加临第四宫，祖基破尽受贫穷。若是庙方当发福，不然孤苦一生中。主不受祖业火性炎上之势、久成灰烬。火男女：火若来临第五宫，此星刑克最为凶。假饶嗣主居庙旺，必产奇男一二龙。火在男女宫，火数二、主生二子。火奴仆：六位如逢火宿来，害刑牛马定多灾。屯殃变异起奴仆，得地专权自剧裁。主奴仆性高，则有欺主之故。火妻妾：火入妻宫定克妻，高强非忌作珍奇。女人以火为夫位，祸福同源一例推。男以金为妻，女以火为夫。火疾厄：火星八位忧血难，灾来非命祸难禁。腰驼背曲缺唇齿，恶杀不临厄减轻。若无煞星同宫，其祸略可。火迁移：火星照位入迁移，迁变东西土产移。家舍亦须防火厄，末年有屋可安居。主不安，谓火旺动摇。火官禄；火星凶焰入官宫，仕列铨曹少始终。若是变为官禄主，会看附凤与扳龙。官禄为强宫，故火附其势。火福德：荧惑来临福德宫，夜生庙旺福丰隆。若值昼生逢水克，定须破败受贫穷。火夜则明，惟夜生人主福。火相貌：火居相貌性刚强，惹祸兴灾果异常。若得吉神为救助，逢人礼貌把名彰。主人形上尖下阔，以礼待人。
　　【镇星算法土星篇】置积日减二百六十四，以三百七十八日九分二十三秒为伏见，留退一终之数除之，又下太阳中定星内加一周天，以余日数去之。晨伏：二十一日七十五分。顺：八十三日行七度十一分。留：二十三日不行。晨退：五十一日二十九分六十一秒半行三度四十二分五十四秒半。夕退留：三十日不行。　顺行：八十三日。夕伏；二十二日七十五分又与日合。
　　【镇星总论】土星中央镇星女星之象，行度有晨夕，伏退留顺疾迟在磨羯为本宫。自斗宿十度至二十一度为正庙，躔氐女胃柳四宿为升殿宝瓶宫危宿为乐天，秤宫亢宿四度至七度为旺，生时遇之主有重权。若日生人身命，二宫值之更在阳宫，主性厚重为贤德君子，职清品贵，七宫遇之尤吉，忌计罗火孛同宫。夜生人为忌曜，六庚生人为囚星六戊生人为天禄。此星又名地罗?入伏为瘟星，入逆为破家星，在土宫为奸星，其行最迟二十八年一周天。
　　【镇星歌断、源髓歌】镇宿本生戊己位安静为尊象，厚地昼生惟爱。在阳宫相貌之宫主大鼻少言语多悭细硬直心肠有胆气，顺行度分庙宫中土地旌旗必雄，贵掌握赀财有福人，只怕夜生反为忌。留与逆尢可畏，刑克阴宫身更瘁不招祖业与赀财，四体多从苦憔悴居官恶处立其身博弄操刀能干利，夜生人与日会克了贤尊难躲避。太阴母位不坚牢，若在下弦目障翳木来必定主文章火会远行千里，余金若来妻早弃水星忌与刑同类，若逢紫气懒慵人孛对双盲，难看视首同阴位法场终尾会腰驼并背曲临财应有外乡。财三位徒流为昆季，田宅宫家易退子息，虽多不成器居奴仆引盗来偷西，没主妻先作祟疾厄宫伤脾胃痈?风邪堪惊悸迁移作客，盗贼侵官禄重重主官事福宫昼见相貌，位自是英雄多胆志，须知此诀不寻常，后学得之莫道易。尾谓罗星首，谓计星西没者妻宫也。
　　【镇星交会、聿斯经】土金：土星若也会金星，妻妾荣华福禄真。一跃龙门能变化，九州岛人物更多能。土与金会能生金，男以金为妻，故云妻妾之荣。土水：土星若与水星同，举世孤高胆志雄。秉节挥戈文武备，福临百六庆无穷。土有止水之功。土气：土星紫气喜相依，冠冕荣身职位巍。丹赤忠心刚且毅，德施万里足光辉。土孛：镇星不要会搀抢，百六逢之祸害长。僻疾怪形须至孽，慵奴群小疾生殃。土罗：土星专恶会罗?，百六天灾大可愁。人遇一生多困苦，瘟?病染坐亡囚。土计：土宿计都不可逢，人生浅薄更颛蒙。诛徒溺水兼痈患，百六天灾万种凶。
　　【镇星入宫、枢要歌】土子：土居齐分号天元，寿筭绵长福禄全。第七宫中如值此，荣妻益子福绵绵。子宫土之乐。土丑：土到丑宫名印绶，珍珠财宝多般有。此宫庙旺最为佳，纵是夜生为福寿。土之本位得为满、用岂不福。土寅：土入寅宫曰贵人，此宫不喜木相亲。只愁变作刑囚耗，晚主多灾更滞迍。化为贵人，星主先贫后富。土卯：土居卯位号天冲，与火相逢亦庆隆。只恐六壬人值此，遭刑受害命须终。冲者涌摇之象。土辰：土曜居辰名太极，喜在亢宫依郑国。此为入庙最荣华，日诞夜生俱有益。辰乃土之乐旺、主荣华。土巳：土居双女非为吉，本主逢之怎奈何。更逢吉宿也多灾，若不遭刑须夭折。巳宫化天魔星，主人夭折。土午：天道元来是土星，太阴会此倍精神。纵云夜诞仍为福，日里生人大贵荣。化天道星主喜。土未：土入未宫名四镇，福多禄厚家丰盛。太阴若也与同行，不是望宵终有庆。土申：申宫土号福生星，本主同乡禄自成。更有官星相会聚，名彰声显贵还荣。申乃长生之位。土酉：土居酉位号天沐，虽是败宫须享福。不宜火曜共同行，少年不享人间禄。土败于酉故云寿短。土戌：土居戌位号天关，一世优游得自闲。只恐水星相会遇，终身不免受艰难。土亥：黑符亥上不为荣，实号俱无只有名。不是外居并外发，也须先败后方成。主先凶后吉。【镇星躔度、玉关歌】土角：土躔角宿名天寿，盖世文章冠魁首。经纶事业富胸襟，不是公卿主富有。角属木土有资培之功，故曰寿。土亢：土躔亢宿号天仁，博厚文章达帝京。廊庙之中官极贵，蛮夷安镇得清平。亢乃金度土遇之、有生养之义。土氐：土躔氐宿号天牢，命限逢之孤且高。年少定应伤骨肉，中年荣贵免煎熬。氐土貉土之本殿。土房：土躔房宿号天信，少年作事苦劳神。语言诚实人多厚，男女难招食贵人。土心：土躔心宿号天忌，情性迟疑最有灵。疾病缠身虽夭寿，全无义气性慵平。主人性懒心慵、多病痴愚。土尾：土躔尾宿号天奇，百六逢之必有依。若是忌星须促寿，又须参考本根基。尾火也火土有相依之象。土箕：土躔箕宿号天彬，衣食丰隆却称情。官位若逢贵星照，国家掌判有声名。土斗：土躔斗宿号天枢，事业文章富有余。台鼎任中朱紫贵，定须象简与金鱼。土牛：土躔牛宿号天侗，心性温和衣禄丰。若是夜生多蹇滞，身多下贱处贫穷。牛金牛土能生之，昼生人多吉。土女：土躔女宿号天常，柔顺机谋足食粮。劳力经营心有虑，生来只恐父先亡。土虚：土躔虚宿号天冠，好乐之宫出贵官。四九度中登宰辅，重金重紫列朝班。土乐之宫更虚日度得朝阳也。土危：土躔危宿庙堂窠，禄厚财丰事不讹。举措施为多利便，言柔语顺性温和。土室：土躔室宿名天伏，福厚财丰衣禄足。多男多女有资财，家道安然富金谷。金谷晋石崇园名其中花草珍奇异物皆富有也。土壁：土躔壁宿号天异，禄马丰盈有权位。身名远播定安荣，官禄吉星宜大贵。土奎：土躔奎宿号天津，贫贱奔波损父娘。若是中年贫苦至，晚年方可足衣粮。土娄：土躔娄宿号天骋，土娄须要木相逢。娄木虽高非土壮，刀鎗之下走西东。土胃：土躔胃宿号天磨，财物充盈满仓库。难婚终是少男儿，不贵仍须还大富。胃土雉度土之类、主有积也。土昴：土躔昴宿名天伏，平生须食贵人禄。多因胥吏得荣名，将相声名人畏服。昴日度太阳也，伏者潜藏之象。土毕：土躔毕宿号天回，能通经术足钱财。中年便得文章力，必主儿孙擅大才。土觜：土躔觜宿号天模，父母先亡身早孤。衣食平平身汨没，此身应懒读诗书。觜火猴度、主人性急身懒。土参：土躔参宿号天津，立世经营业未兴。男女尤如行路客，贵人得禄一番新。参水猿度、主人蹇涩不通。土井：土躔井宿号天骊，命若逢之心似痴。若习文章应费力，此生衣食也微微。井木犴度、下土星相会木必伤之。土鬼：土躔鬼宿号天文，纵有资财化作尘。男主须防无上下，一生不足历艰辛。鬼金羊度下，主性狠不足。土柳：土躔柳宿号天稽，无禄无财又损妻。若是日生衣食足，晚年终是色沉迷。夜生行此度平薄克陷，昼生者可也。土星：土躔星宿号天途，父贵儿荣事不虚。只恐夜生脾疾苦，日生应可足金珠。星日马太阳之度，土主昼生人富贵。土张：土躔张宿号天娥，信行为人事不讹。年少淹滞中主贵，形神肥厚足田禾。张月鹿太阴之度，主先凶而后吉。土翼：土躔翼宿号天然，经术虽通性不坚。会有文章身不贵，声名远播足威权。翼火蛇度有变化之机。土轸：土躔轸宿号天笺，才艺皆通至老年。未得文章求发迹，只将经术保身全。轸水蚓土制之，所以不为富贵。
　　【镇星照宫、琅玕经】土命宫：土照人命孤，忧劳又有余，初年多碌碌，祖业有如无，附依终为有，成家晚不虚，如其为禄主，昼遇贵豪居。又曰：土星居命主心痴，若有文章发更迟。更会木星井水宿，此生衣食欠精微。土在命宫主人肥大敦厚而重实，背隆而腰厚必有信义，遇克主瘦弱面色矮黄。土财帛：土星财帛最堪嘉，水曜同临反破家。身命吉星须细筭，阳宫日月问荣华。水能化土为泥，故有破家之说。土兄弟：土临兄弟五人同，得他之力祸重重。恐招异姓为兄弟，四海相逢也是空。土之数五，在兄弟宫，故主五人。土田宅：土星尊位为阳德，高占强宫为福泽。或在当生四杀中，起祸，生灾岂能灭。土正为田宅之用故吉。土男女：土星五位在阳宫，五个男儿尽送终。孛气忽来相犯着，男孙疾患半成空。十奴仆：奴仆宫中见土星，万般谋运一无成。不如释道归林教，高卧云中有大名。土妻妾：土宿夜生不可逢，加临切忌七宫中。坎宫此地居明健，寿考雍容福不穷。土疾厄：土德来临疾厄时，凶星焰焰定灾危。多因聋哑双睛翳，不是驼腰必病脾。土主脾胃，故病生于脾。土迁移：土德当生在九宫，命星合照莫相逢。男人漂荡他乡里，女子淫奔外姓中。土官禄：土星官禄占高强，凶恶威严不可当。若在庙方为禄主，桓圭端冕侍君王。官禄高强之位，土喜居之。土福德：土星福德照临时，若处生方始见奇。沙漠扬威名国辅，英声传播镇华夷。主福厚。土相貌：土星凶炽不堪闻，限弱身衰主祸迍。不是年来罗盖网，须愁狂疾不完身。【太白筭法金星篇】置积日加三百七十六，以五百八十三日九十分二十七秒为伏见，留退一终之数除之，不满者为余日下太阳中，定以余日数去看，在何段积计成度便知定度。夕伏：三十九日行四十九度五十分去日十度半而夕见西方。顺行：二百三十三日行二百五十一度十二分。留：五日不行。退：十日行四度十二分。晨退：十日。留：五日不行。顺行：三百三十三日。晨伏：三十九日行四十九度五十分。【太白总论】金星西方太白将军之象，行度有晨夕，伏见天秤为本宫，自亢宿五度至九度正庙，双鱼宫室宿七度至十三度为正旺，金牛宫胃宿为乐宫。躔牛鬼亢娄四宿为升殿，若人身命二宫值之，更在庙旺之宫、主文章秀丽、聪明特达、雄武绝伦。男则美丽堂堂，女则轻盈娇媚，在七强则福禄称情，男子以金星为妻，星与水木相会大主吉庆。值火土计孛则曰：并刑，反主阻滞、亦怕陷没恶弱，在亥上主寿、寅上不得地，六巳人为囚星、六丁人为禄星。若出入顺轨伏见，以时则为福，若失度而经天则为祸，其行一年一周天。
　　【太白歌断、源髓歌】金星洁静好颜容，秀目疏眉白又红，身短不长声响喨，好耽音律习商宫，多淫欲美情悰，结交朋友久而恭，不奈是非长悯念，更于金铁巧冶工，临身自有将军势，照命兵权越是雄，妻财有世财同，因妻荣达不曾空，太阳遇贵人提挈，女主如逢母外通，水会之星淫更泆。火逢因色起灾凶，日生木宿为豪贵，夜镇令妻貌不中，天乙贵好相逢。游商出贾走西东。妻妾爱陪僧与道，孛来同枕患残癃，天首若临居武位，尾同至老是鳏翁。居财帛财帛丰，三宫兄妹是同宗，田宅阴人成卓立，五宫见女定重重，第六主妻多下贱，七宫妻妾送临终，第八病时休针灸，迁移客女作家风，官禄妻宫有官荫，福宫白发福无穷，第十二宫逢吉曜，其人定主美颜容，此是前贤微妙诀，后人仔细去研穷。
　　【太白交会、聿斯经】金水：金水二星若相会，俯取官荣如拾芥。大凡遇此喜非常，百六逢之多吉泰。金水二星主清白廉洁。金气：太白相逢紫气星，彤庭光耀化鲲鲸。威加夷狄为真将，燮理阴阳佐帝庭。金孛：金星与孛若纵横，百六逢之大吉亨。人产遇时须饱暖，家多金帛保康宁。金与孛皆女人之象，皆得其类。金罗：金星不喜会天首，狼戾奸凶为契友。富豪苗裔也卑微，百六当之殃不少。金与罗有相害。金计：金星设若逢天尾，奸计平生愚且诡。百六当之大不祥，财破人亡灾病起。计性恶少有相和之义。
　　【太白入宫、枢要歌】金子：太白之星到宝瓶，名为玉辂福非轻。丙丁之命如逢此，不特长生更富英。玉辂星主人富厚，辂者殷之车名。金丑：金来丑上名天库，多玉多金难计数。少年锐志在功名，声誉播扬人所慕。天库星主福、丑乃金之库。金寅：金星人马号毛头，破荡家财往外州。须是强宫多吉宿，方能救助不为忧。寅宫金不得地。金卯：金星卯上名天败，起处逢伤人不奈。年少应须克六亲，奔波漂荡多灾害。金至此主克陷。金辰：金到辰宫曰太常，庶人见此始为良。少年科甲名天下，品秩荣迁辅圣王。辰乃金之庙旺。金巳：巳金天禄本长生，变曜名为天禄星。与水同宫最奇特，官高禄厚佐王庭。金会蛇则喜。金午：金星变曜曰天旸，入到离宫大吉祥。为子孝廉臣尽节，直须簪冕佐君王。金星乘旺。金未：金居巨蟹曰天仓，与水同宫福禄昌。若是丙丁人值此，多高位显寿延长。天仓者贮积之星，主富贵。金申：太白临申号玉堂，庚辛人见旺金乡。若无罗火同居此，须信生平福炽昌。金酉：金居酉位名天印，管取生来常吉庆。火宿若还相会时，刑囚破碎多灾病。怕火同宫。金戌：鲁分金名天吊星，不宜火宿与相邻。纵然不夭终非美，襁褓须当克六亲。主夭害。金亥：金临亥位号天寿，但管一生长富有。天算绵延无绝期，怕逢荧惑反为咎。亥宫金星乘旺。【太白躔度、玉关歌】金角：金星躔角号天清，年少登科擅大名。衣禄生平丰且厚，为官清贵佐朝廷。角木蛟度金本制之所以其本宫。金亢：金躔亢宿号天昌，挺出英才姓字香。文武兼全为宰辅，定应旌节受恩光。亢金龙度主比和为福。金氐：金躔氐宿号天将，少失尊亲性自刚。衣禄文章全自得，莫教贪欲损爹娘。氐土貉有生金之理。金房：金躔房宿名天角，衣禄生来殊不薄。为人多义更方圆，形貌端庄又多学。房日兔度金藉阳光主荣显。金心：金躔心宿号天孚，襁褓之时身亦孤。处已温良心好欲，文章腹内一些无。心月狐度主，性灵多欲媚人。金尾：金躔尾宿号天殃，骨肉资财定见伤。若不修仙并积德，定须夭寿见恓惶。尾火虎性狠主伤克。金箕：金躔箕宿号天彤，妻子乖离吉见凶。家计纵然饶富足，老年不免又贫穷。箕水豹度金，乃不得地之宫又能耗气。金斗：金躔斗宿号天铨，贪色贪财行不贤。男女虽多终是克，更无衣食少安全。斗木獬度金，本克之故云贪财。金牛：金躔牛宿号天绳，色欲多贪命里淫。衣食生来自丰足，晚年优裕享安宁。牛金牛度金得满用。金女：金躔女宿号天奸，多女多男自少闲。若是十宫星得力，何愁此地不为官。金虚：金躔虚宿号天编，美貌丰容福寿绵。灾害不侵黄耇老，随时衣禄自然全。金危：金躔危宿号天兢，温俭忠良性自清。文学定须因女富，文星入命出官身。危月燕度金，月有光辉之依主吉。金室：金躔室宿号天勋，必主迁官近帝君。声振四方持节钺，位登枢密大尊荣。室火猪度金，得鋾镕而为大器。金壁：金躔壁宿号天光，彭祖年时寿命长。若是女人财喜旺，丰容美貌嫁才郎。壁水貐度主，金白水清。金奎：金躔奎宿名天厌，未遂功名身不贱。为人温厚更宽容，性识孤高多有见。金娄：金躔娄宿号天薨，必定为人少失亲。酒色是非应不免，晚年富贵乐平生。娄金狗金之同度。金胃：金躔胃宿号天端，命若逢之五品官。任是兵刑兼法令，定须出入侍金銮。胃土雉度土，有生金之功。金昴：金躔昴宿号天璋，为官进速任关梁。卿监位中名早得，也须腰紫佩金章。昴日鸡太阳度也，金水有护太阳之力。金毕：金躔毕宿号天联，赫奕功名近帝前。不作外台观察使，须登廊庙职升迁。毕月乌度下，正得清辉之象。金觜：金躔觜宿号天营，冠世文章出众群。翰苑声名词藻丽，也须上国立功勋。觜火猴度金之得禄之所，应主大贵。金参：金躔参宿号天晶，学问词锋冠世英。若是官宫星得力，定须贵籍早标名。金水之清在此，宫此度见之。金井：金躔井宿是吉宫，高才博学福丰隆。为官定是居廊庙，福及苍生禄万锺。井木犴犴兽也，主英勇掌牢狱之星有威权。金鬼：金躔鬼宿号天淫，妇女逢之有外心。戒行不循迷酒色，平生衣食自来临。鬼金羊金之同度。金柳：金躔柳宿号天关，快乐平生衣食闲。男女更多人贵重，丰盈财物性尤宽。柳土獐度下土能生金之度亦无患。金星：金躔星宿号天荧，理义精通学冠群。更若火星来会此，是非酒色不堪闻。金张：金躔张宿号天旸，财物多贪行不良。若是妻迟难得子，平平衣食寿延长。张月鹿度与金度皆女人之象。金翼：金躔翼宿号天英，学问文章显大名。经术更能修显著，此身荣贵乐平生。翼火蛇度金水逢蛇则吉。金轸：金躔轸宿号天程，口舌轻狂凶害生。言语不真心泛滥，多端非礼有奸名。轸水蚓度与金无害。【太白照宫、琅玕经】金命宫：金主人多义，心明志自豪，倚公成附势，权用自能高，妻娶如无赘，男儿晚岁牢，初年多偃蹇，成败屡经遭。又曰：金星吉曜最为佳，华丽文章世所夸。莫使当年凶忌犯，婚姻贵族福无涯。为人清秀平正，遇土则肥，逢克破相。金财帛：金居财帛喜为深，女禄多招众所钦。火孛只忧来克犯，中年惟恐早灰心。金居财帛人之所喜也。金兄弟：第三宫内见金星，义断分金手足情。虽是鴈行同气者，反成背面不相亲。金田宅：金星吉曜成奇局，田宅逢之主厚福。上下加临不见刑，一世安荣自丰足。田宅之宫金为极富。金男女：金星第五别为奇，子息当推有四儿。莫使同宫逢火克，荣宗耀祖不须疑。金数四主有四子。金奴仆：金星奴仆限宫时，年少还须克少妻。又主交朋与亲戚，直饶面是背成非。金主义故曰交朋。金妻妾：金星本是号妻星，要在高强庙旺行。夫妇共荣多福兆，若逢火克又遭刑。男以金为妻，正得其宜。金疾厄：疾厄金临本是良，英雄气概少灾殃。若教火孛来交会，骨折根伤不可当。忌刑克恶杀临。金迁移：金星得地照迁移，调任荣迁福自宜。若更命无凶曜照，仰观平地上云梯。迁移是金，主迁西方。金官禄：官禄宫中太白星，照临方地产豪英。若为禄主居强位，文武双全佐圣明。官禄高强之宫，故有此兆。金福德：金居福德最称奇，德照高门长贵儿。冠世英雄摅锦绣，禹门一跃过天池。金神无杀相犯大吉。金相貌：金星相貌并西邻，一部髭须胡口入。若遇贵人相接引，定为胥吏处公庭。主人白色【辰星算法水星篇】置积日加八十一，以一百十五日八十七分六十一秒为伏见，留退一终之数除之，不满者为余日一下中定星，以余日数去之，看在何段又看入何段，得几日十七度便是水星定度。夕伏：十八日行三十四度五十分去日十六度五十分而反见于西方。顺行：十七日。顺迟：十日共行三十一度五十分。夕留：二日不行。晨退：十日九十二分八十秒半行八度六分十九秒半。晨留：二日。晨迟：十日。晨伏：十八日行度并与上同。
　　【辰星总论】水星北方辰星、廷尉之象，双女为本宫。自翼宿八度至十三度为正庙，阴阳宫参宿为乐，躔箕参壁轸四宿为升殿，若人身命二宫值之。更在庙旺宫主机谋深远，智量广大文章杰出，其性无定遇善则善，遇恶则恶，近阳附阳为吉曜，近阴附阴为善庆。与日同宫主文章，会金与木多誉美，大忌火土罗计出没、反成迍蹇。六壬生人为囚星，六庚生人为天禄。一名龟星，四时皆见伏出入，依期光明润泽性无定。度附于日一年行一小周天。【辰星歌断、源髓歌】辰星快利有文章，形色清严色润光，智慧聪明多妙巧，出群学问不寻常，情不定性温良，遇圆则圆，方则方。乐庙若居申巳贵，他宫笔吏好心肠，日会父筵多酒食，相逢二母莫思量。木月见吉仍昌，李杜文章万丈长，昼火若同贫且贱，刑克尤防上法场，夜土会主瘫伤，金妻爱入别人房。天乙更贪修养术，彗来劫盗恶声扬。首尾气豪多勇毅，居财一似雪和汤，兄弟犯隔他乡，田宫祖业破郎当。子息女多男巧妙。仆宫偷走急忙忙，妻位夫妻多外染，厄宫腰肾也羸?，迁移处好游商，官宫早岁甲科昂，福德自然多福，寿貌宫俨雅性温良从头说，尽人间事后学须教仔细详。【辰星交会、聿斯经】水气：水星紫气喜相当，天产斯文福势昌。官爵显荣家又富，千斯仓与万斯箱。气乃木之余，有资生之力。水孛：辰星不欲相交彗，男则为奴女为婢。邪淫浊滥主贫寒，百计千谋无一遂。孛乃月之奴，主有如是。水罗：水星最忌与罗同，值此须教一世穷。不孝不忠多暴虐，不然瘖?与盲聋。水罗有不合之意。水计：水与计都相照会，缺唇跛足并驼背。或生癖疾女多淫，不入法场也徒配。计乃狠恶之星主人疾厄。
　　【辰星入宫、枢要歌】水之：水到齐瓶号玉池，亨衢快步莫迟疑。此为学馆科名地，轩冕荣华佐圣时。朝北又旺。水丑：水居丑位号晨门，朝斗分明主势尊。若不变为刑暗耗，少年及第六殊勋。水寅：水临寅上名天懿，管取一生无阻滞。设若木星会合时，不惟利禄名兼遂。水卯：水流卯地名困苦，只怕此星伤本主。奔波役役受艰辛，纔得清闲漂荡去。水至卯而伤。水辰：辰宫得水号琴堂，太白同行福倍昌。人命逢之多吉泰，少年显达把名扬。水巳：水来巳上号荣名，乐庙之宫万事亨。若得金星同会此，黑头早着翰林声。金水会蛇。水午：水临狮子曰天温，与日同行倍有文。设若变为官禄主，名高位显众人尊。水阳相会。水未：未逢水曜名天乙，与月同宫方入格。纵然恶曜相会行，也须显达荣家宅。水申：水居申位名荣显，此是本垣无否塞。庚与壬人若见之，修文方中青钱迟。此为长生之位。水酉：绝禄元来是水星，嫌居酉位不安宁。生来用事多迍滞，纵有家财也替凌。此为败地。水戌：水在白羊号伏尸，一生迍滞主灾危。虽逢吉曜相扶助，便得成名且亦迟。落胎刑相不完。水亥：亥宫天绶水之精，掌握兵机挫虏人。官禄迁移身命值，何愁方外不扬名。此为得禄之地主贵。【辰星躔度、玉关歌】水角：水躔角宿号天成，清秀文章学术明。喜怒无常心不定，平生衣禄自丰盈。角木蛟度水能生之。水亢：水躔亢宿号天津，容貌清奇通道术。心清闲暇作文章，多智多能善音律。亢金度为水润金明。水氐：水躔氐宿号天旨，言语聪明知道体。人情好恶性能通，遇吉终须文学贵。水房：水躔房宿号天淫，智识聪明太古心。衣禄自然情泛滥，文章学术有人钦。房日兔度主文业吉利。水心：水躔心宿号天凌，清洁为人快性情。巧计多修文业事，聪明才艺两三分。心月狐度主人惟灵。水尾：水躔尾宿号天澄，理义该通学术明。资财耗散多灾否，惟恐风狂疾染身。尾火虎度水火木不相合。水箕：水躔箕宿号天淫，快乐心闲乐自真。衣食平生财亦足，文词道艺细评论。箕水豹度水同其类。水斗：水躔斗宿名天德，俊誉文章心耿直。荣贵子孙和且乐，丰衣足食语言涩。斗木獬度水能生之。水牛：水躔牛宿号天甄，和气交朋益子孙。机密谋为人不识，多财应得外人屯。牛金牛度金水相生，故有益。水女：水躔女宿号天驿，眼疾朦胧是贵人。好学贪财多议论，平生衣食也艰辛。女土蝠度土实水虚。水虚：水躔虚宿号天驯，清洁为人财亦匀。多技多能心亦善，弟兄孝顺乐天伦。虚日鼠度水易相护。水危：水躔危宿号天中，语涩心难眼半胧。中末之年方得力，外人财物稍宽容。危月燕度下水月相映。水室：水躔室宿号天攸，文学聪明智慧优。历事未能心预测，筭筹多计乐闲幽。水壁：水躔壁宿号天池，智慧多能有志机。元象天文多洞达，平生衣食不相亏。壁水貐与水同度得比和。水奎：水躔奎宿号天凌，忠直为人急性情。财禄自然多积聚，平生多事不安宁。水娄：水躔娄宿号天斯，耿直为人不受欺。衣禄丰盈多称意，一生快活少凶危。水胃：水躔胃宿号天泓，耿介为人记事明。忠孝存心多执拗，为人衣禄未安宁。水昴：水躔昴宿号天闉，容貌清奇识五音。心谋巧计事沉静，衣禄平平祸不侵。昴日鸡度下平等无伤。水毕：水躔毕宿号天淋，历事三思性又钦。容貌清奇衣食厚，文才学问满胸襟。水月主好相而清洁。水觜：水躔觜宿号天枢，清白为人好读书。多艺多才多智巧，平生欢乐远行居。觜火猴度水之得地。水参：水躔参宿正庙居，文星入庙要囚扶。水宿聪明多好动，囚能自执不凶虞。参度至申水之庙旺。水井：水躔井宿号天浔，心好清闲智量深。筹筭文章人荐用，声名远播在儒林。水鬼：水躔鬼宿号天洪，好静为人更美容。心内洞明兼道释，众人钦敬乐无穷。水柳：水躔柳宿号天注，柔善为人处世当。能作文章心巧计，声名闾里有称扬。水星：水躔星宿号天清，伏见皆能官职增。与日同宫须大用，定为喉舌玉街行。水阳相会大利。水张；水躔张宿号天荣，富贵双全性又灵。文武相兼皆并用，贤能兄弟佐朝廷。水翼：水躔翼宿号天异，年少登科文学济。清华要路骤迁荣，与日同行须大贵。水轸：水躔轸宿号天岑，文学之官众所钦。谋略聪明人倚重，才华藻思入儒林。水之庙旺。
　　【辰星照宫、琅玕经】水命宫：命见水星临，文术多智能，外财应有遇，引荐人相承，庙旺迁官职，余宫道合僧，相貌同豪贵，资财晚岁兴。又曰：水德星辰在命宫，得逢旺处便攀龙。聪明智识多机变，生在荣华富贵中。水主智动而能变、主人清俊。水财帛：水星乘旺莫临财，进退难逃反起灾。手艺一生方可用，凡人财散亦难来。水能进退之物故忌之。水兄弟：水星吉曜遇还稀，来临三宫便不宜。上有亲兄下有弟，两头无义便侵欺。水性无定决之东则东流、决之西则西流。水田宅：善星一曜是辰星，得入强宫福转精。不见当年刑忌照，便须万顷与千籯。水男女：水星高照子孙位，俊迈文章为国瑞。水数推来只一男，振起家风日荣贵。水主子少土克之则无。水奴仆：辰星莫入六宫中，冠世文章用处空。纵使南宫高甲过，栖迟薄禄走西东。水性主流。水妻妾：水到妻宫对照命，富贵贞贤人难并。忽然恶杀又相侵，心滥情淫性无定。水主清洁多智。水疾厄：第八宫中水德临，温柔情性足人钦。忌星凶曜来侵犯，沉溺波涛坠井深。主肾疾。水迁移：水星合照最为珍，更看当生命位星。宾主和同无恶犯，迁移出处总欢宁。水官禄：水星偏喜照官宫，出类超群福自隆。委任股肱扶宝祚，官居高品贵尊崇。主为官清白。水福德：十一宫中水德来，汪洋智识仰贤才。公严德厚人钦重，泽被生民遍九垓。福德人之所仰，有吉星多福。水相貌：水星相貌最为强，凛凛清风在庙廊。若遇吉星无恶曜，容颜端正动君王。
　　张果星宗十三【命宫天柱星、拦驾经】金星守命夜生吉，白日生人减半力。木星照命有多般，白日逢之必作官。夜生若有暗曜杂，反为凶祸主忧煎，水星在命合入庙，夜里生人太阴照，或居双女与阴阳，决定少年居显要，火星入命不堪详。白日生人主祸殃，更被孛罗三合照，定知哑吃与人伤，患劳枉死人孤寡，夜生又宜却无妨，土星入命主顽钝，夜里生人不可论，水命定知须哑吃，黄肿气疾命难存。太阳坐命如逢木，罗气同宫须食禄。火星不照定封侯，月孛临之患心腹。太阴在命生逢夜，水宿同宫为仆体。土星入命孛星来，有禄定知非久谢，紫气印星号天乙，凡在命宫皆有益。生时不被恶星临，善宿合兮多子息。木月见气入夜宫，夜里生人为辅弼，若是土星三合照，虽则高强终是疾。罗?入命许谋多，木气同宫主豪富，金木太阳三合照，此人慷慨更英豪，女命夜生罗照着，自缢劳刑贫又薄。气火水计入命时，此人定作般般恶，计都入命忧火命，此则十杀恶无定，贵人遇者以无权，白日生人宜修进，木星紫气如临照。主命居强为福庆，孛星入命人廉洁。目快心清为性别，气木日金若合时，所作高强皆有节，日生火孛主星微，决定刑伤蛇虎食。掩口不开气冲人，直得为官须歇灭。金属阴故喜夜生，木属阳故喜昼生，双女巳宫阴阳申，宫土喜昼生。夜生人不吉，天乙为紫气主吉，土为瘟星故主人多疾。
　　【财帛宫天宝星】金临财帛足随时，夜里生人皆进镃。木临财帛必丰隆，日中生者最难逢。水临财帛财帛散，更被孛来不足。看火居财帛与前，同土居财帛皆丰亨。太阳居此足钱财，质库常开待物来。月居财帛多财帛，只怕土星三合克。气入二宫亦忌之，遇日木扶还又得。罗计孛入损资财，终身不得资财力。水性就下其形漂流而不息，主不住财，火性炎势虽高而不耐久。
　　【兄弟宫天玉星】木金兄弟主英雄，水星和乐旺门风，火在此宫定孤寡，夜生不与孤寡同。土临兄弟终和睦，日居未可同言语，生时父母决相背，木计合宫主贫苦。太阴若得主星来，辅弼荣华由此，胎气临第三兄弟少，计星遇此渐生灾。月孛来时损兄弟，古人传说难躲避。木星主仁、金星主义、水星主智故吉。【田宅宫天富星】金居田宅父母宫，白日生人主困穷，如逢夜里最为吉，产业自荣迈祖宗。木临田宅兴父母，自然福寿世难同。水居第四旺田庄，更有双亲寿命长。火星临此不堪说，土星躔入有房廊，白日生人为最吉，夜生父母早年亡，日居田宅足田园，木到双亲福寿全。火孛不照多产业，水金合会常堪怜，月临虽称旺田宅，白日生人反作累，紫气居之多壮丽，父母一时居富贵。木星入位必有官，水月合兮居显位，罗居田宅不堪猜，十般死恶反破财。计都侵之忧父母，田庄牛马化成灰，月孛居安亦如之，夜生亦可减毫厘，昼生又忌火来克，父母早亡主孤恓。田宅土也，水有资助之力，火能害物故少利，日木土主昼生，火月金水主夜生，反之不吉。
　　【男女宫天孤星】金星若在男女宫，四男聪俊各英雄。火在此宫不得地，遇着来时定主穷。土临第五迟迟有，夜生决定主孤踪。太阳若照男女宫，必主贵子显门风，太阴到此亦如之，三男富贵夜为功。紫气当生照男女，不被恶星并火土，三合水月同聪俊，男女荣华定文武。罗照男女主夭亡，计都临照亦灾苦，孛星倘若居此宫，十生九死空费乳，为人性狠恶心肠此，乃依经与君语。金数四主有四子，太阳太阴本人之父母也，日生太阳吉、夜生太阴吉，反背者无力。【奴仆宫仆马星】金木星居足奴仆，土若加之夜为毒，火在此宫必少力，太阴值此多悲哭，非惟辛苦有多般，决定生时非正屋。月居此位被日土，一世多迍更贫苦。第六宫中见太乙，男女顽愚多忌疾，不然迟忌亦寡微。此乃皆言多不利，计罗居此有灾殃，孛若临之号凶极。奴仆不宜高于命主星也，若高于命主则奴欺主也。
　　【妻妾宫天对星】金在妻宫妻妾好，木星昼会喜相逢，其妻非但能廉洁，貌白容妍世孰同。水在妻宫多妖冶，火则伤残莫论容，夜生尤自主分离，何况生逢在日中。土入妻宫无貌娘，妻妾命如日里霜，太阳美貌火孛丑，太阴见水美容妆。紫气木星太阴吉，罗?自缢检尸伤，计入妻宫劳患死，不然毒药溺江亡。妻妾宫中见孛星，计都水火自相刑，兼主蛇伤并自吊，不然产难堕胎生。火孛瘟?死暴哀，落水悬梁产难灾，木气二星多美丽，姿容可与贵妃齐，罗计二星产难别，暴丧逃亡自带来，气孛水金淫欲甚，交情奴仆老心灰。金乃为男之妻，火乃为妻之夫也，且妻妾宫遇金星得其正也。
　　【疾厄宫杀难星】金临疾厄永无疾，木居富贵常安逸。水在此宫遇孛计，必定腰驼并背曲，白日生人火曜冲，必定风痰吐血终，荧惑疾厄须惊悸，土临八位主瘟凶。太阳遇计火土孛，风劳血病不久殁，如见木月独照之，一世优游无消歇。此宫若见紫气临，定是安荣居要津，罗照此宫应笃疾，计会孛来定凶，侵非惟痨瘵又瘟?抑且吐血卧床亡。疾厄之宫惟金木，主仁义则无灾厄也，木月次之，其余计都罗?孛水之星，皆主不安，火土更甚，紫气又能解人之厄。
　　【迁移宫地驿星】木金之宿入迁移，定主迁移福禄齐。水星却主远行吉，金木合照封侯印。土星阻滞难远行，太阳昼生反为益。金水会月夜生奇，命度相逢喜见之。此宫见气主为官，太阴合照为瑞端，罗在游行必见别，家中当见检尸灵，计都若会孛星入，决定蛇伤并虎擒。切闻月孛入迁移，损田损宅损妻儿。
　　【官禄宫天福星】太白木星入官禄，一世为官居显轴，天上之宫会水星，太阳合照作公卿，水居好乐合于月，官居位显职非轻。火在十宫夜入庙，朝端定列仍年少，罗星计孛本为凶，官禄之宫不可容。土星尊重多丰禄，紫气添成衣食足，只宜兴旺不宜衰，为人慷慨多荣富。官禄之宫正乃人，之壮而行之之位，宜吉星则大有为，士君子立于朝，庶人兴于家，商贾发于市，苟若凶星会照，诚为一匹夫辈也。
　　【福德宫福寿星】福德宫中或见金，夜生一世福神钦。木会太阳居十一，禄厚福优居显秩。水会月吉火浅薄，金土同照主食邑，十一宫中罗最吉，太阳木气三合值，生则须封万户侯，死则定知当庙食。庙食谓列忠，臣庙而受祭。
　　【相貌宫】土星相貌却乌黄，木宿元来瘦且长。金白不惟多嗜欲，水星行动受趋跄，罗?薄艺随身有，月孛为人带黑丑，荧惑一星多性恶，水星最是双眉好，计都巧计爱谈论，罗火东西打杀人，水火相随多杂艺，太阳为性却逡巡，月孛一生多嘴舌，水星伶俐木都美，土星顽钝言语涩，罗火为人贪可鄙。十一曜一星主一相，凡人之美恶、凶狠、温和、古怪、俊逸皆由各星形状所禀生之初者也，非一而论之。
　　【日月】太阳太阴单守命，间世英贤谁可并，忠直廉平性任真，覆庇生民朝野迥，若临财帛金满籯，倏忽翔威万里程。临在兄弟多生一，若居父母保年龄，子息一子真鸑鷟，奴仆一呼须百诺。临妻贤敏必兴家，照疾一生无患恶，迁宫务重多功绩，官禄超荣兼重职，福德应知恒与升，相貌巍然美颜色，天福来临期百六，满用庙方魁福禄，官资荣显至中书，士庶逢之发金谷。日月乃为人之父母，十二宫皆吉，只恐凶星相犯而欺之者，则不能为吉。
　　【金木】金星守命福昌炽，木性宽仁金礼义，若临财帛粟麦丰，敏慧虹蜺为胆气。兄弟金四木须三，父母长年福禄深，子息木三金主四，如临奴仆盛车轸，临妻员敏期偕老，照疾多康灾害少，迁宫之位任重权，官禄当之权永久，福德加临福禄盈，貌宫应喜好颜容，若期百六添官爵。凡庶当之福势隆。金木者仁义之星也，凡在十二宫多为福，只怕恶星同宫、则不能自任其用，而从恶宿为凶者有之。
　　【夜火昼土】火星威焰恃贤亲，土宿敦恭信且诚，临照财宫多积聚，文章锦绣作公卿，兄弟火二土须五，田宅康宁期百六，子宫土五火主二，临照奴牛须得取，照妻偕老年期百，临在八宫无疾厄，迁宫调任总迁荣，兼有良朋贵亲戚，官禄荣官掌权柄，常人争讼欲拖延，若临福德南山寿，相貌无虞但百年，大抵昼土福星魁，夜火终为百福谋，百六会时升广汉，常人遇此旺钱财。夜火昼土者各得其时，所以不相反，背在十二宫为吉。【昼火夜土】莫教昼火夜兼土，命遇危亡即哀苦，若临财帛罄囊倾，悖礼乖诚多莽卤，兄弟只应多自处，田宅当之重父母，子宫绝嗣俱螟蛉，奴仆当之奴反主，若在七宫三五妻，土主恶死火分离，如当满用来居婿，妻忌刑夫亦不宜。八宫恶疾夭天年，自缢风劳日火躔，腰肾干焦湿与肿，必当夜土恶迍邅，官禄之宫不可逢，迁移官厄系囚中，若临福德贫穷辈，相貌破形或性凶，忌星若也临百六，命入荒郊定哀哭，满中救援是三方，不在相中发衣禄。火本夜、土本昼，今而昼火、夜土则相背逆而不向时，每事主人不利。
　　【孛罗计】罗计孛临本命宫，刚强暴虐足威风，临财主执多权概，势力过人胆气雄，兄弟合胎皆异姓，若临父母二三重，临子一如兄弟应，或是螟蛉随母聘，临在妻宫主换妻，妻临一例断裁之，倘逢满用当居庙，免见刑伤主别离，满用依然见恶星，依前刑克滥无情，如临奴仆奴牛盛，疾厄当之怪疾刑，迁宫任重足威权，官禄宫中事亦然。福德若临皆满用，貌宫威虐孰能前。三星临宫若得庙，旺有吉星押之，则不为祸，有凶曜攻之为害甚速。
　　【水星】水星和顺多能智，喜会日月木金气，怕逢忌宿孛计罗，男可为奴女为妓。临财财帛足昌荣，博览诗书通六经，若临兄弟宜一二，若同父母足年龄，在子一人为后裔，临妻妻位皆吉利。若临奴仆在牺牲，疾厄宫中无疾病，迁宫出处总荣欢，官禄当之掌大权，福德当之丰福寿，如居相貌性温然，若期百六限无忧，更逢满用足祯休，庙宫会遇升腾处，百里光华遍地流，水主智好动之星多则喜，吉星辅之。【气星】景星尊大最廉平，志气孤高又敏明，临在财宫多粟帛，文章掷地作金声。兄弟子位三五人，僧家或说是孤辰，父母妻宫长福寿，第四宫中田宅盈，奴生逢会多奴婢，疾厄当之斥祸灾，若是迁宫俱显职，正临官禄上金阶，福德当之福势隆，貌宫喜主美颜容，如逢百六朝宸陛，庶位当之粟帛丰。气好清闲主九流，艺术得地主清贵，逢空陷为僧道，有寿能解人之灾厄。
　　【罗计】大抵罗计本相对，莫把对宫推祸福，罗计权高日月星，直入火土乃为英，官高杀伐威名振，谏诤趋庭叩上清，值者多为天眷属，不然将相是宗亲，庙宫满用人人好，群小当之破损身。罗星在天号曰天首，计星号天尾，诸星逆行。惟罗计顺行，逢日月则蚀。【轮宫】天命为最己身欲强，值吉星以守照获厚福以无疆，倘入庙以清奇更须高位，若陷囚而喜旺又且何妨。太阳临位而荣贵无灾，月后入宫而清慈有福，美容貌而且秀，处人事而最足。切防忌宿照临而减算，除年大紧凶星对照而兴灾失禄，金洁体而立性多刚，水鼠眸而为人不一，非言辞之无准，惟处世之多失。木须清秀体长，而好学文章，气必宽慈，经史而博览广识，或云孤宿亦号官星。云寡宿者为僧为道，道官星者有职有权，孛星身瘦小而人前好说家风。罗计粗雄而胆大性多鄙吝，喜独居于一位，忌相会于诸星。恶曜而多白不安，凶星而遂成殃衅，火星赤黑烦燥暴以难瞒，土星矮肥最寡言而多虑，各分昼夜切论晨昏，若为忌宿之临，深作殃危之急。财帛宫位吉凶可知，遇木星而守照，无凶曜以为奇，资财必获于昌荣，金库盈满于囊箧，平生空乏。水土难欺，金气归垣，与木曜以颇同，日月同宫主人财而犹旺，火孛两曜须破败以无成，罗计二星主离祖而有望。吉凶混杂前后须知多寡，宜详高低无妄。兄弟宫数要知多寡之分，星宿推迁须识吉凶之佐。值太阳者先损其父，遇太阴者却无其母，土星生昼兄弟而五人，金星夜值鴈行之四个，计罗二三木气还多水土两娘，而生火星尔我而已。田宅宫分惟日月之最吉，父母重兮喜金之极强，孛计若临而损破，火罗土照以难堪大，欣紫气加临田园丰盛，最喜木星守照财产俱昌。男女宫内得火者一双，子孙位中遇木星而三个，太阳得位一二人而有可成。月曜入宫二三子一双无祸，水星一子须聪明，彗孛无男常坎坷，计罗有克火星难保于初，前太乙多伤，紫气头儿决克破。奴为恶曜吉凶不殊，日守则防父没。月照则当母除，若遇恶星而入此，定系蓬荜以安身，倘逢吉曜而加临，须知仆马以昌盛。夫宫无异妻位且同，最喜金气而相照，惟嫌日月以难逢，火星土宿而非忌，咸安木宿端正，彗孛计罗而二三，多厄水宿孤穷，若恶星以相临，于鼓盆而难逃。疾厄之位兮知吉知凶，祸患之宫兮理优理正。太阳临位百祸俱消，月曜入宫而一身遭衅，水主蹇厄孛守而喉腹生灾，火主眼腰土临而心胸疾，定木金救解灾，痾不致于侵凌，罗计为忧手足安能于驰骋，宜当仔细推详，庶无一毫差谬。迁移之位逢火孛，切忌远行。合照之方遇罗?必须破宅，太阳嫌晦怕囚，木金多乐于风流，水气却丰于财帛。官禄吉曜职权自昌，日月相逢之最贵，罗计入庙以为强，孛星守而刑狱难逃，木气临而资财丰盛。福德宫神最宜明，净此一宫之强盛，获百福以来临，倘逢凶曜之加，寿龄何保，纵有吉星之助，财产须倾。且闻相貌之宫，须识凶吉，详推全籍身命之宫，始知祸福堪凭，所以星辰五六荣枯贵贱以安排，宫分四三否泰穷富而列定，宜详宜究愈审愈精。
　　张果星宗十四【太阳算法日篇】置积日减一算以三百六十五日，二十五分五十杪为一周，天之数除之。冬至行盈度夏至行缩度，渐盈渐缩不可概论，今以盈缩中间率行一度算之。冬至：日行一度五分、时行八分七十四杪小寒：日行一度四分、时行八分七十六杪大寒：日行一度三分、时行八分四十八杪立春：日行一度二分、时行八分四十九杪雨水：日行一度一分、时行八分四十一杪惊蛰：日行一度一分、时行八分二十三杪春分：日行一度、时行八分清明：日行九十九分、时行八分二十四杪谷雨：日行九十八分、时行八分十八杪立夏：日行九十七分、时行八分八杪小满：日行九十六分、时行八分芒种：日行九十五分、时行七分九十六杪夏至：日行九十五分、时行七分九十六杪小暑：日行九十六分、时行八分大暑：日行九十七分、时行八分立秋：日行九十八分、谷雨同处暑：日行九十九分、清明同白露：日行一度、惊蛰同秋分：日行一度、春分同寒露：日行一度一分、雨水同霜降：日行一度二分、立春同立冬：日行一度三分、大寒同小雪：日行一度四分、小寒同大雪：日行一度五分、冬至同
　　【太阳总论】太阳乃火之精，为人君之象，父之配。行度有盈缩，故明历者，以七十余年立岁差之法，以追日度之真。太阳过宫不同，推人命宫未免有异，术者不可不审。自奎宿八度至十三度为正庙，自娄宿八度至十三度为正旺，自胃宿一度至七度为次旺，躔虚房星昴四宿为升殿，狮子午上为本宫，乃中天离明之地。天光所照无私，会金水二星于身命二宫，皆主利名文章贵，品清职忌蚀怒，火土同宫则有害，夜生为背，宿昼生为向明。
　　【太阳歌断、源髓歌】七政昭回日最尊，配人父道象人君，晨朝杲杲从东出，万国葵倾暖似春，照人命守人身，员满形容性又温，言语殊常人仰重，处心无党亦无嗔，或与水木相会合。文章卓斝动乾坤，金星同位好婚姻，财家财物送来频，夜见土星昼见火，须防病患及尊亲，首尾更来须恶死，紫气缁流及道门，忽有孛星相邂逅，瘵痨说出病根源，临财帛聚金银田，宅多招好佃宾，闲极位中兄弟贵，子宫逢着只一人，六宫陷弱主克父，八宫一世没灾迍，西没美妻颜似玉，九位逢之好远行，官禄有官兼有禄，福宫一世自安宁，相貌之宫美颜色，细将星宿好推评。【太阳交会、聿斯经】日月：日月同宫主旧声，文章富贵有科名。昼夜分司兼旺庙，始知明主秉钧衡。日木：日木同宫贵显臣，平生多福少灾迍。木星是主兼乘旺，必作当朝上贵人。日火：日火同宫失火炎，祸盈百六莫逃潜。天灾遇此民遭厄，夭丧生民害义廉。日土：日土相逢庆瑞饶，天产人龙佐圣朝。星临百六邦家泰，万福攸同百祸消。日金：日金相遇福生民，必产奇材异世伦。百六会时天福炽，当知庆瑞在今辰。日水：日水相逢庆瑞盈，欣逢水日贺升平。人生值此人中瑞，间世奇才播大名。日气：太阳紫气喜相逢，润泽生民稼穑丰。百六会时祥瑞应，人生会此必三公。日孛：日孛同宫最不嘉，只宜为旅不宜家。生逢白昼多灾疾，夜则康宁无叹嗟。日罗：太阳正照被罗侵，父死他乡儿没亲。先代家财多破尽，奔波衣食不如人。日计：日计相逢景福昌，官尊直谏佐明王。怕逢朔旦生奸伪，百六如逢大不祥。【太阳入宫、枢要歌】日子：天宜本是太阳星，遇夜生人却有情。若在日生光太昧，禄高到底总无成。夜生人主吉，日生人无成，日丑太阳居丑号天幽，此位来属斗牛。若是照临官禄地，管教一世尽优游。丑宫阴静主人清闲之象，日寅日居人马号天桑，光照东升遍万方。禄厚福高名必显，也应补衮坐朝堂。有日出扶桑之象，日之喜宫也。日卯：太阳出卯曰天乌，禀性英明大丈夫。多艺多才非俗士，一生荣显禄盈余。卯乃日出之门户，主人俊伟。日辰：日出龙门角亢方，变名天爽最辉光。修文必定登科甲，管取声名达庙堂。日到辰宫有光明，显达之象。日巳：日临双女号幽微，禄厚权高势位巍。年少功名即显达，蓝衣换取绿袍归。日乘旺于巳故得显达。日午：日到离明曰少微，此为君位众星依。纵逢恶曜同宫分，也要还他着锦衣。午为人君日之正位，故诸星不敢犯。日未：太阳临未号天辉，日月交光世所希。设若太阴无落陷，君臣庆会管枢机。未乃月之正位日到，此日月相会主吉。日申：天暗元来属在申，太阳到此晦光明。若还诞昼逢斯曜，作事须教百不成。申属阴日已西沉。日酉：阳到金牛号九空，夜生虽夭却亨通。日生用事俱无力，若变刑囚不善终。酉为金牛，日到此无光，作事不成。日戌：日临戌位曰天枢，此地元来是旺居。更得太阴相会照，一生荣贵福盈余。日入庙旺之地主荣贵。日亥：太阳光照烁天门，玉玺为名象属君。倘若化为官禄曜，少年平步立功勋。亥为天门日朝天矣，主人聪明英杰。【太阳躔度、玉关歌】日角：日躔角宿号天成，晚岁丰亨少亦贫。胆大心高超众庶，前程端拟大声名。角属木得十二度。日亢：日躔亢宿号天柱，学问文章有今古。为人欢乐最贤豪，性识孤高名未遇。亢属金得九度。日氐：日躔氐宿号天符，美貌堂堂出众徒。性快心高多自耐，江湖漂泊少年孤。氐属土得十六度。日房：日躔房宿号天禄，洁静为人享清福。高才富学有声名，耿介超群还不俗。房乃太阳之位得五度。日心：日躔心宿号天昌，白日生人福寿康。若至晚年尤享福，一生终是足衣粮。心乃太阴之位亦得六度。日尾：日躔尾宿号天枵，白日生人富益饶。性急多才人莫敌，夜生鄙俗事烦骚。尾属火得一十八度。日箕：日躔箕宿号天魁，俊乂文章有大才。父母必须生贵子，官高位显列三台。箕属水得九度。日斗：日躔斗宿号天明，刚勇方为胆气英。产业经营辛苦置，老年丰富享安平。斗属木得二十四度。日牛：日躔牛宿号天机，机变尤长文藻驰。更得木生来赞助，荣贵声名天下知。牛属金得六度。日女：日躔女宿号天德，清秀聪明多智识。天文元象性孤奇，白日生人最为吉。女属土得一十度。日虚：日躔虚宿号天司，耿直聪明胆气兼。白日生人多富盛，夜生逢此足迍邅。虚日鼠太阳之位得九度。日危：日躔危宿号天隆，性直文章学问丰。营运资财难积蓄，老年方见免灾凶。危月燕乃太阴之殿，得一十五度。日室：日躔室宿号天福，胆气权谋性多欲。平生安乐少灾迍，父母康健延金谷。室火猪得一十七度。日壁：日躔壁宿水金连，皓魄相同福自绵。禄马更来相会聚，果然折得桂花鲜。壁水貐得九度。日奎：日躔奎宿号端守，富贵荣华年寿久。文章高贵众难加，白日生人福自有。奎木狼得一十八度。日娄：日躔娄宿号天宫，大尹公卿将相逢。年少便膺居鼎鼐，生时值此必兴隆。娄金狗得一十二度。日胃：日躔胃宿号天解，令德性贤位安泰。脾疾冷涎身有寿，日生却得年高迈。胃土雉得一十五度。日昴：日躔昴宿号天房，耐事经营足食粮。才略机谋多智策，称为当世一贤良。昴日鸡乃太阳之位，得一十度。日毕：日躔毕宿号天强，贤德才高万事昌。音律善通忧虑少，心多嗜欲行无良。毕月乌乃太阴之位得一十六度。日觜：日躔觜宿号天钧，足禄多能享世荣。学问渊源才挺出，此人名必播朝廷。觜火猴借得一度。日参：日躔参宿号天水，冷淡持身欲不累。多才多学富声名，官宫有禄终须贵。参水猿得十度。日井：日躔井宿号天弼，冠世文章增福力。公侯卿监世间荣，福禄恩波传子息。井木犴得三十一度。日鬼：日躔鬼宿号天流，先代资财用不休。巧计机关人莫测，心闲多事出阴谋。鬼金羊得二度。日柳：日躔柳宿号天梁，仕宦须令仕本乡。金帛丰盈多积蓄，晚年须见禄荣昌。柳土獐得一十二度。日星：日躔星宿号流泽，卿相当朝须得力。三方主曜旺高强，富贵柴华声赫赫。星日马太阳之位，得六度。日张：日躔张宿号天正，才智聪明文武并。官星得力善星居，禄贵兼全增吉庆。张月鹿乃太阴之位，得一十六度。日翼：日躔翼宿号天娄，贤德文才出智谋。若得木星同位此，定应官职守清幽。翼火蛇得一十九度。日轸：日躔轸宿号天阶，年少功名自鼎来。端洁为人须大量，定须九棘与三槐。轸水蚓得一十七度。【太阳照宫、琅玕经】日命宫：太阳临命照，情重性能和，衣禄坚长久，灾疾自消磨，西沉无大福，东出福尤多，寿永临中末，初年劳碌过。又曰：太阳原是火之精，躔度偏宜金水星。若在命宫官禄上，一生天下有才名。此以太阳在命宫，主人通达性刚健。日财帛：日居财帛要阳宫，昼生为福夜为凶。只忧计孛来相克，财帛尤闲寿不中。日兄弟：弟兄有若鴈同行，岂使三宫陷太阳。虽是同胞如手足，分张各自置田庄。日田宅：田宅宫中有太阳，须知安位最高强。膏腴万顷连阡陌，荣祖荣宗福禄昌。日男女：太阳独行子难当，破损头男儿受殃。若有吉星来辅佐，二男异日贵非常。太阳此宫主孤克无子，吉星相扶子贵。日奴仆：奴仆之宫号陷方，照临君父岂为良。纵饶父体常清健，亦恐身年寿早伤。奴仆弱陷之宫，太阳不宜居之。日妻妾：太阳临照在妻宫，在望尊严德贵崇。莫使忌星兴悖逆，婚姻皇族也平中。相生和睦相克反目。日疾厄：太阳来到八宫停，身体康荣福自生。设使忌星多犯克，反伤眼目不光明。日为天之目犯克则伤目。日迁移：第九宫中遇太阳，更无凶曜在其傍。好将平日胸中学，对策天庭谒帝王。若有天马贵人极好。日官福：太阳若在十宫居，抱负宏才仰大儒。或有水金相辅佐，官高职重掌机枢。官福乃高强之位，有吉星助之大贵。日福德：太阳临福遇吉星，更添命主必官清。若有吉星来辅卫，必然享福寿遐龄。福德主星相生有好星夹辅主福。日相貌：相貌宫中名恶弱，吉星拱临合虚着。惟怕罗?月孛星，喜与太阳相倚约。《太阴算法月篇】置积日减二算以三千二百二十四，一之为顺行减积日，行余不满顺行数者以九因之，以中数二百四十八数除之，除不尽者为残，分在一百二十四已下，入疾历二百二十四以上入迟历。疾行：一日行十四度半强。平行：一日行十三度半强。迟行：一日行十二度半强。二十七日有奇行，一周天更行，二日与日合朔。
　　【太阴总论】太阴水精为人臣之象、母之所配，行度有平迟疾已具于前，自娄宿八度至十三度为正庙。有一家以毕初度至九度为正庙，自胃宿七度至十三度为次，旺躔危心。张毕四宿为升殿、巨蟹为本宫，若夜生人值在圆望皆为福德。如会金木水星临于身命二宫，或为堂禄星，更在庙旺宫主贵，如值残晦则减力，忌火土罗计同宫为蚀神，日生人为背宿，夜生人为向明。【太阴歌断、源髓歌】太阴乃是水之精，纔出中天万国明。初夜一轮光皓洁，人皆瞻仰快人情。配母道身从生，温柔丰美好仪形，水日两曜相交换，贵位居宜始见荣，岁德同宫贤圣善，外家送物不曾停，夜火会得延龄，昼生风瘫母须刑，土星言语多迟吶，计罗眼目更无晶，金好色妻必淫不贤内正非礼。迎太乙若逢须庶出，紫气阿母会通僧，居财帛阴贵成第三，闲极母康宁自身一世多闲逸，棠棣虽疏好弟兄，田宅位好檐楹。子息宫中是女星，奴仆出身多下贱，七宫妻妾貌娉婷，疾厄无刑少灾疾，迁移偏是好游行，若居官禄并福德，有官有福不虚称，此宿若躔相貌宫，堂堂俊丽好仪容。【太阴交会、聿斯经】月木：月木同宫瑞世儿，文章更得贵人知。如当百六真祥瑞，男主封侯女作妃。月火：月火同宫最不宜，平生好惹是和非。却因继母生灾厄，寿至中年七十希。此为水火相克则少吉。月土：月土会遇大为灾，偏产顽愚怪质骸。父母两重人夭寿，忠臣失职窜天涯。此为土掩月之光，晦昧如此。月金：月金二宿喜相交，百六逢之庆瑞包。天产奇人扶社稷，官尊裂土与分茅。月水：月水相逢是福媒，人生遇此赋天才。温纯德厚荣尊爵，百六当之瑞庆来。月金月水本同一体，主人好貌聪明福贵。月气：月气相逢大吉祥，少年满腹尽文章。若逢百六官高贵，福庇生民庆且昌。气月同宫乃谓之祥云捧月。月孛；月孛元来喜太阴，逢之必定长精神。如逢百六加祥瑞，为官必定主权人。月罗：太阴天首喜相遇，智将鹰扬塞外威。只恐望宵主叛逆，祸临百六主伤悲。天首罗星也。月计：太阴天尾望宵同，爰产奸凶不孝忠。不在望时终有怪，投河毒药或瘟逢。计为天尾星。【太阴入宫、枢要歌】月子：月居子上号天姬，女贵男荣百事宜。若是夜生深有庆，日生还恐福倾危。月在子宫化为天姬，星夜生人主贵。月丑：太阴居丑曰天机，挂影扶疏耀素辉。巳癸出人如得此，官高禄厚更荣闾。天机星主人荣贵。月寅：太阴寅上名天昧，白日生人光太晦。在望如逢计火侵，为人秽浊还多退。天昧星主人有祸害。月卯：月临卯上号天琮，与日相逢最吉通。嫌怕计都同此地，夜生反吉变为凶。天琮星主吉卯为月之喜宫。月辰：太阴辰位曰天璇，金若同宫瑞自然。更得孛星相会照，为官为福又长年。天璇星主官显。月巳：数当阳极渐阴生，玉鹿天星月化成。珠玉不特多蓄积，更兼官显有声名。玉鹿星主显达。月午：离宫逢月号天衣，此位朝居倍有辉。设若太阳同此位，身荣衣锦故乡归。太阳太阴同此，宫主享福。月未：太阴在未号天圭，千载欣逢明圣时。月孛更来同会照，蟾宫折取最高枝。未乃月之乐宫，化天圭主大贵。月申：太阴晋分曰天潢，与水同居福禄昌。纵有孛星相照破，也须荣贵富而康。月化天潢主大富贵。月酉：天柱之星属太阴，喜居酉位福原深。夜生管取多祥泰，一世优游祸不侵。酉乃月之乘旺，化天柱星主人富厚。月戌：月临戌上名天辅，喜到奎娄为妙度。玉兔扬辉倍有情，禹门快跃朝天步。戌乃月入庙又化天辅星，主大贵。月亥：天？变化太阴星，散彩中宵分外明。吉宿同宫宜贵显，少年及第播清名。月到亥宫化为天？星，主少年科第大显。
　　【太阴躔度、玉关歌】月角：月躔角宿号天贵，学问渊源须大智。多才慈惠更温良，夜里生人最为利。月亢：月躔亢宿号天玑，富贵荣华人好异。平生安乐足丰荣，妻妾容颜更奇美。亢属金与月会则金月皆有貌主吉。月氐：月躔氐宿名天劫，性急多嗔又乘劣。日生兵火须逢难，若是夜生衣禄绝。月房：月躔房宿号天祥，文昌学问更蕃昌。出众机谋多计巧，平生衣禄寿须长。月心：月躔心宿号天鞯，运用机谋智未全。少年未脱生涯计，如临晚景始安然。心乃月之本位主平等。月尾：月躔尾宿号天宗，勇智多谋胆气雄。穿窬剽掠心常有，见木方教免祸凶。月箕：月躔箕宿号天财，冠古穷今学问该。但得对宫逢吉曜，文星得地应儒魁。月斗：月躔斗宿号天封，伟望威名学问通。君子逢之须得禄，小人遇此走西东。此为木月清贵之格。月牛：月躔牛宿号天荫，作事施为要沉审。性直温良少苦辛，纔过中年便安稳。牛金牛会月，有相生之义。月女：月躔女宿号天宝，学问聪明多智巧。文章冠世早登荣，迁官必定居廊庙。月虚：月躔虚宿号天常，有貌多才更善良。衣食丰盈仓库实，声名闾里自揄扬。月危：月躔危宿号天文，磊落襟怀少比伦。为人玷污多奸巧，图画机关行不真。月在危化天文星，主人巧智多奸。月室：月躔室宿号天鸾，形貌清奇富且安。更得木星同位立，直须奏对近天颜。月壁：月躔壁宿号天华，语言蹇滞事沉思。若遇蚀神兼月孛，主须生长在寒微。月奎：月躔奎宿铭肝肠，不劳余力至员郎。要得吉神居十位，定应台辅佐君王。月水相生主此。月娄：月躔娄宿号天垣，旺庙之中福禄全。君子迁官居禄显，小人衣食旺庄田。月金会度主此。月胃：月躔胃宿号天印，十度之中贵无并。更兼金木又同行，金榜题名官一品。月土会度主此。月昴：月躔昴宿号天光，平生官禄不寻常。聪明才貌超今古，异日须为给谏郎。月毕：月躔毕宿号天明，峻字雕墙乐太平。更得金星来照助，少年及第占魁名。毕月乌月之本度所以为吉。月觜：月躔觜宿号天女，富足之人更有官。贤淑生来形貌美，此身自在不胜欢。觜火猴度下火升殿主吉。月参：月躔参宿号天官，俊乂宏才学问宽。富足慈仁心好善，贵人和色对天颜。水月同度，主人多智有才貌。月井：月躔井宿号天充，夜生轻巧性奸雄。爱说是非心不定，文章必定是虚空。月鬼：月躔鬼宿号天鸾，好乐之宫每事安。得力相生官位吉，公卿要路上金銮。鬼金羊度月之本宫。月柳：月躔柳宿号天觚，德行清高爱读书。聪俊文词人最重，声名扬赫帝王都。月行柳度二三度为月挂柳梢，五度之外非是。月星：月躔星宿号天节，欢乐虽多病磨折。贪悭财物行无良，性急多嗔有灾厄。月张：月躔张宿号天曹，才力经营志气高。形貌端方荣贵早，晚年又见福坚牢。张月鹿月之本度。月翼：月躔翼宿号天迍，虽然禄位也艰辛。骨肉分离难保守，又知寿夭是元因。月轸：月躔轸宿号天理，勇智多端文学取。少年辛苦老丰隆，赫奕声名传万里。【太阴照宫、琅玕经】月命宫：月照人无俗孤，多自有成掌财宜，市贾托贵有权名，性急招言妒妻良。赘可膺若能员，夜照财禄自兴荣。又曰：照命分明有太阴，生来财禄不劳寻。凶神若也来相犯，到老无成枉用心。太阴喜独行则吉，凶神相犯，变吉为凶。月财帛：月居财帛福为深，更加庙旺足珠金。食神若也相兼照，纵有家赀祸更侵。食神食月之神月，遇之则食。月兄弟：兄弟亲疏如手足，若值太阴大为福。只恐女多并异胞，南北分居难并屋。太阴女主之象以多女论。月田宅：太阴田宅若相逢，自立荣华万事通。阴贵又增招满益，迁移三处振家风。田宅宫无凶星相犯主吉。月男女：阴偶临宫识者稀，女先男后始为奇。不惟英俊无刑克，更见高高折桂枝。月乃为人之母故吉。月奴仆：六位名为奴仆宫，为官须有吉星逢。月守是宫先克父，昼生夜照母先凶。夜生人吉昼生人反此。月妻妾：太阴西没最为佳，明静之宫无点瑕。更若尊星相对望，必生贵子佐皇家。主妻美丽清洁。月疾厄：太阴临照八宫存，毕世灾危杳不闻。忌曜莫教同此位，双眸浑似月遮云。日月为天眼，月在疾厄以目论。月迁移：太阴得在九宫中，三合加临照命同。偏利迁移商贾客，必因阴贵得财丰。月官禄：太阴官禄作身宫，朗朗光华福倍隆。更在庙方功愈重，贵因皇戚得侯封。要在庙旺之宫方有此贵。月福德：阴耦来临福德宫，雍容道德贵尊崇。更有吉星来本位，为官须坐玉堂中。吉星同度主有大福。月相貌：相貌宫中有太阴，命中吉曜喜相侵。忽然忌曜来相犯，甘旨空持养母心。有吉星主吉，有凶杀则凶。【紫气算法气星篇】置积日减一千二百八十八以一万，二百二十八大数除之不尽为残，分转一当十以二百八十为一度，二十八为一分，次下除为秒。平行：一日行三分五十七秒。
　　【紫气总论】天乙紫气续木之余，在天无象、以木德最厚，立此名以追步，其余光用之效久不废，其行度无伏见迟疾退留，自奎宿十一度至十五度为正庙。或言觜宿庙又言牛宿庙躔室牛为旺尾，箕为乐。若人身命宫值之，更在庙旺无凶照破，处世富贵福寿双全，仁慈道德好善乐贤能，解计孛火土之难。若临陷没亦九流僧道，其星为孤星，主人心孤身寡，一生好静为人之寿星，又为文人解宿，但守身命为人豁达之操，对照则为福德，但癸人见之减力，六辛人为天禄。情性清慈、吉祥之曜，主道艺之流，若人生时临照、主富贵长寿，遇凶而不成灾，凡二十九年行一周天。
　　【紫气歌断、源髓歌】紫气众星中最善，形相分明人仰羡，心怀仁义性温柔，作事与人为方便，无妒毒多谨愿少病，利官长寿筭，好耽僧道立身孤，举措施为慵更懒，太阳近贵作闲人，月会母亲先化幻，夜火同时医与巫，土木更来尤懒慢。金同妻妾是娼尼，水会智能称俊彦，彗星分得贼人财。彗星即月孛也，能盗人财物，天首僧尼讼争战，天尾星同有机变。天尾星计都也，财位横来财宝现，三宫姊妹或为僧，田宅高田主巨富，奴仆门下出缁流，子息须知女先见西没宫中妻密情，更与别人情似线，八宫终不染时灾，官位不曾见州县，九宫游贾福宫闲，相貌为人性良善。【紫气交会、聿斯经】气孛：紫气搀抢两会期，庆来百福尽相宜。官居柱石人间瑞，泽及生民万汇依。气罗：紫气罗?喜会同，人生刚毅足英雄。挥戈却自平奸虏，笑取功勋反掌中。气计：气曜还同见计都，家多财帛富庄租。此宫人产天然福，百六逢之万祸祛。
　　【紫气入宫、枢要歌】气子：紫气齐瓶号玉清，只宜恬淡养精神。命宫遇者伤妻子，散诞清闲僧道人。气在子宫化为玉清星，主修道清高。气丑：气星在丑曰天元，生世无灾福庆全。更得吉星相会照，前遮后拥是神仙。丑宫化为天元星主吉。气寅：气居寅上名天饬，独享清闲人不识。容貌端严冠众伦，落纸烟云挥彩笔。化天饬星主有文章。气卯：气星在卯号天空，克害妻儿年少终。不是僧尼井艺术，一生孤独更飘蓬。化为天空主，孤独无积。气辰：华盖从知气在辰，此星虽独却堪亲。优游享用无灾咎，啖柏餐松物外人。化华盖主清庙。气巳：气居双女号天相，家积珠珍主富藏。福厚清闲井寿永，只愁妻子见刑伤。主富而刑妻。气午：紫气临周号玉肌，人生逢此诚为美。太阳设若同宫分，富贵荣华世无比。化玉肌主子孙荣贵。气未：气居未位名天廪，润色文章铺秀锦。更得主星在高强，家多珍玉丰腴甚。化天廪主富足。气申：气入申宫曰紫微，此宫庙旺最为奇。一生独享清闲福，作事临危又不危。化紫微清高受福。气酉：紫气金牛号凤凰，一生享福最安康。文章锦绣闻天下，若占高强入庙堂。酉为金牛，化凤凰主富贵。气戌：气在白羊名玉贯，空房独守谁为伴。同宫最怕火罗侵，破败家财心绪乱。戌为白羊化玉贯，忌火罗。气亥：亥宫紫气名天贵，禀性清闲无所累。木土那堪会舍行，少年显达功名遂。化为天贵主享福。
　　【紫气躔度、玉关歌】气角：气躔角宿号天休，机智清闲艺术优。僧道逢人多吉庆，庶人不系若虚舟。气亢：气躔亢宿号天僮，性善文章艺术通。不独为官井富旺，神仙快乐福无穷。气氐：气躔氐宿号天环，云水留心自得闲。耿介孤高人自傲，只宜仙道坐山间。心留云水性染烟霞。气房：气躔房宿号天冲，清福平生孰与同。道释白衣消息好，资财衣禄却丰隆。处世优游丰衣足食。气心：气躔心宿号天德，元象天文须会德。儒门释典自能通，子孙虽有终须克。物外消遥闲中风月。气尾：气躔尾宿号天渊，心性豪强克陷缠。谋略威权人莫测，声名忠义史书传。胆壮心雄威名赫赫。气箕：气躔箕宿号天循，智识机谋果毅深。性直文章声远播，贵人相遇有知音。心性刚果文思深长。气斗：气躔斗宿号天斛，飘然孤洁为清福。文章忠直外安闲，朋友柔和衣食足。心逸身安清名林下。气牛：气躔牛宿号天轮，尊重清高害六亲。金火逢之官显赫，如逢木月富豪人。闲中风月个里乾坤。气女：气躔女宿号天瑞，耿介孤高性独明。但得吉星居十位，必为廊庙福苍生。秉直敦素独显清朝。气虚：气躔虚宿号天文，清秀为人近至尊。骨肉难为自孤洁，达人僧道乐衡门。优游岁月洞达风流。气危：气躔危宿号天侗，章服平生与贵同。说地谈天心晓悟，逍遥乐道在崆峒。身居隐逸笑傲烟霞。气室：气躔室宿号天元，道释儒流性自然。经术从来胸臆悟，文才洞彻事神仙。闲中乐道性里谈元。气壁：气躔壁宿号天觉，机智文章更多学。更能筹筭悟天机，举错能为应不错。多学多文能谋能干。气奎：气躔奎宿号天乙，性直忠良又烦急。平生多是不安闲，不受人欺财聚积。心直而性急，忙里且生财。气娄：气躔娄宿号天虚，骨肉无缘克害疏。自是缁黄遮体服，清闲衣食乐虚无。空门而守静，禅榻以安闲。气胃：气躔胃宿号天音，衣禄生来必称心。妻子宫中难聚会，四方交友自同襟。非术士之客亦九流之士。气昴：气躔昴宿号天端，重厚为人命亦寒。耿介性情难得犯，家门忠孝百行安。声名颇重仁义同和。气毕：气躔毕宿号天吉，天乙居中加福力。为人清秀善为文，官禄星扶进爵秩。貌俊神清文而且贵。气觜：企气躔觜宿号天福，衣食安然百事足。金珠财宝自天来，妻子难为带孤独。足食而优游，鳏寡且孤独。气参：气躔参宿号天琼，终是为官贵且荣。性直忠良参相位，文章事业四方闻。振声名于天下，扶日月于枫宸。气井：气躔井宿号天令，文武双全才更敏。参枢给谏尽功名，官职崇高年寿永。怀文武之全才，包机谋之大略。气鬼：企气躔鬼宿号天荣，积善之家有此人。富贵崇高声远振，官途起越旺门庭。乐富贵以安然，在官家而度日。气柳：气躔柳宿号天平，好静温良免祸生。衣食平平无破败，子孙终是不相亲。禀性孤高生平淡薄。气星：气躔星宿号天强，命中若遇定孤孀。财旺家门自兴盛，若为僧道寿延长。宿梅花之纸帐，坐禅榻之风光。气张：气躔张宿号天芒，克害妻儿命里当。纵有高才心又急，晚年方可免恓惶。一生孤寂寞，半世且郎当。气翼：气躔翼宿号天牢，命宫若值定孤高。生计为谋多费力，若为僧道自逍遥。邀山间之明月，乐林下之清风。气轸：气躔轸宿号天嗟，孙子丰隆后必乖。命若逢之身独喜，此人衣食稍宽怀。【紫气照宫、琅玕经】气命宫：气星临命照游艺最相宜，任重防倾阻名高财业微，初年多费力聚散六亲离，最好中年后兴荣向老时。又曰：紫气临宫学冠伦如为忌，曜号孤神虽然不是天庭客，也作禅门第一人。紫气主孤虽贵而无子，逢空主为僧道。气财帛：紫气木星虽吉曜，第二宫中不为。妙克己待人是此，星宫主强时财可彀。主财虚耗散，专为别人求。气兄弟：紫气来临兄弟时，孤星却主两分离。虽然暂且同相聚，反目无情各所之。无则自立，有则各分离。气田宅：当生紫气四宫行，福荫双亲保寿龄。看取耆年精力健，都缘强位老人星。田园乐逸黄耇无疆。气男女：气星来照子孙宫，颖悟聪明更美容。迈祖超宗荣贵显，家门昌盛福无穷。秋水精神儿女貌，冰清玉洁子孙容。气奴仆：仆宫紫气两同行，落陷孤高总欠情。奴仆成行难保住，自家炊爨自家亲。独行独坐无人伴，自炊自煮乏亲临。气妻妾：七宫妻妾气相逢，必主当年有克凶。若在命中及官禄，方袍员顶或孤从。玉笙金磬长相守，纸帐梅花独自眠。气疾厄：解灾脱难最高强，紫气生平免祸殃。道德日彰君子泰，超群发秀寿延长。添君子之志，解小人之灾。气迁移：第九宫中有寿星，堂堂眉宇美精神。岂知天上清高秀，下照尘寰有道人。在天上神仙之府，主人间道德之人。气官禄：紫衣师道九流人，官禄宫中紫气辰。若是孤高兄弟散，任他清贵作高真。受天帝之玉牒，作紫府之元君。气福德：俊雅超群紫气星，来居福德福频频。必然显达应三主，若是为官在大臣。立鸳鹭之班，居凤凰之池。气相貌：相貌宫中紫气临，精神潇洒福原深。如何晚景身康健，寿宿当年在此任。福如东海之深，寿比南山之盛。【月孛算法孛星篇】置积日加一千二百三十五以三千二百二十五大数除之，商数一千五十列上位，其余不尽者为残分，用七因之，上位商数以二十一因之，加八下位以六十二为一度，不满者不入分秒，平行一日行十一分二十九秒。
　　【月孛总论】太乙月孛乃水之余，在天无象古人以水星。在天其行最疾为福为祸最多，立此名以推步，其余光用之有验，久而不差。其行度无伏见迟疾，自井宿十九度 至二十一度为庙躔，柳宿初度至六度为偏庙，虚危参为乐躔胃为旺。若人身命值之更在庙旺宫，皆为禄主果断雄武亦大贵人，喜行阴宫。夜生忌于他星同、只宜独行、为灾为福力大。如遇火土罗计同宫、变福为祸，君子遇之时有不仁，女人见之淫荡无禁，在疾厄宫主隐癖之疾，六丁人为囚星，六乙人为天禄。此星多暗昧不明，兴危亡之灾。主头风之疾，遇凶则助凶，遇吉则助吉，大约九年行一周天。【月孛歌断、源髓歌】彗星威烈形似黑，彗扫帚星也。眉目精神光灼烁。神威镇猛少言词，胆气麤雄心性恶。能运谋多礼乐，最有心机难测度。财多聚散一身孤，父母家财多索寞。金牛巨蟹及双鱼，宝瓶宫中好安着。堂堂容貌有威权，富贵峥嵘人惊愕。日月会事安着，父母凶狂先盖椁。木来必定助威权，金会贪淫妻爱谑。男为巫术女为尼，水到穿窬入楼阁。土火乱世号英雄，紫气更能修合药。天首会，罗星为天首，好劫掠，天尾法场世抛却。计星为天尾，居财临宅破家赀，兄弟奴宫难检约。疾厄肠风内主灾，西没五位都丧却。官宫凌辱夭天年，十一宫中偏福薄。九宫飘泊相不全，依此推之终不错。
　　【月孛交会、聿斯经】孛罗：孛星若会罗喉宫，勒石燕然纪大功。常人遇此必多灾，百六逢之定主凶。孛计：月孛计都不可逢，人生淡泊主贫穷。偏招宿疾风痨厄，百六逢之不善终。
　　【月孛入宫、枢要歌】孛子：孛星在子名天酷，禀性凶顽还有福。遇者妻儿有克伤，权谋机变般般足。孛在子宫化为天酷星。孛丑：孛居丑位，曰天柔，钦任雍容拱斗牛。化作刑囚终祸害，若为福禄备加休。孛在丑化为天柔。孛寅：孛临人马，名天后，癸乙生人多主寿。若为官禄富文才，一举登科金印绶。孛在寅化为天后。孛卯：孛星变曜玉垣星，卯位朝君福非轻。那更化为官禄曜，少年金榜定标名。孛在卯化为玉垣星。孛辰：辰宫月孛，名天惨，太白同宫应福减。若遇水星相逐行，生来必主多刑陷。化为天惨星。孛巳：孛居巳上号孤鸾，男女逢之必寡鳏。忌曜若临须减力，吉星来照也艰难。化为孤鸾星。孛午：孛星临午，名玉气，此地朝君长富贵。变为禄贵与官魁，名显身彰应品位。化为玉气星。孛未：孛入秦州，名太乙，稳步蟾宫名第一。一生荣显少灾迍，俊迈聪明超众职。在未化为太乙星。孛申：孛星申位，名天毒，禀性顽愚常碌碌。恋酒迷花无了期，也教卖尽黄金屋。在申化为天毒星。孛酉：孛到酉宫，名活曜，不常喜怒性情拗。太阴到此与同行，灾祸消兮居显要。在酉化为天曜星。孛戌：孛星到戌，名死气，至老孤贫苦未休。身命七强如落陷，牵连官事作冤仇。到戌化为死气星。孛亥：孛星临亥，曰天聪，此位朝天入帝宫。虽有灾殃终不害，若为官禄亦亨通。孛在亥化为天聪星。【月孛躔度、玉关歌】孛角：孛躔角宿号天垒，情性聪明丰貌美。贪淫好酒心不贤，杀害伤妻须克子。丰姿飘逸人聪巧乐，酒眠花性更奢。孛亢：孛躔亢宿号天微，心毒如蛇事事危。易喜易嗔心不定，此生定是损妻儿。作恶如狼虎，行藏似鼠蛇。孛氐：孛躔氐宿号天佥，凡事施为细且纤。更得官星来救助，朱衣紫绶万人瞻。处世俗而且细，成功业得安然。孛房：孛躔房宿号天瞻，身命逢之乐自然。武略文韬居显宦，功名更立主威权。孛心：孛躔心宿号天祗，官职荣迁禄位宜。百里郎官名位着，参谋半刺着绯衣。立纲常而有理，施国法且多为。孛尾：孛躔尾宿号天该，家道兴隆庆自来。身命逢之官禄至，将军公辅蕴三才。修德以兴家，蓄威而镇国。孛箕：孛躔箕宿号天华，燕国相逢定性奢。官禄连迁趋贵显，金珠财物富豪家。情性奢华官尊而富。孛斗：孛躔斗宿号天嚣，面上波涛口讷调。不是过房须有克，贪花爱酒赌钱消。面起风波而口中和美。孛牛：孛躔牛宿号天风，孤寡徒刑性更凶。若教疾病缠身上，免得生离不善终。孤陋寡闻而多生疾厄。孛女：孛躔女度名暗星，毒害颠狂损六亲。柳陌花街游冶客，只愁老后更伶仃。心怀狠毒而好贪淫，到老而孤。孛虚：孛躔虚宿号天智，万事施为皆遂意。宫班富贵旺门庭，只恐六亲无一二。有兴家创业之能，遂利求名之志。孛危：孛躔危宿号天姱，命若逢之旺一家。不是官荣须富盛，妻宫子位不吁嗟。旺门庭而有福，居富室乐妻孥。孛室：孛躔室宿号天杖，及到双鱼为正旺。逢之富贵必超荣，定作朝廷公与相。着朱衣而过天门，主富贵而增荣显。孛壁：孛躔壁宿号天巴，旺地逢之到一家。身命逢之徒说好，到头不免事如麻。一生平淡而一世凄惶。孛奎：孛躔奎宿号天便，卖尽田园赌尽钱。不是酒兮须博奕，贪花浮浪苦忧煎。主穷困而少达，酒色以忘身。孛娄：孛躔娄宿号天邪，年少浮游浪里花。宽缓性情心不定，平生终少病灾加。主虚浮而度日。孛胃：孛躔胃宿号天翰，性急情宽事少闲。只恐为官年不永，若居贫困寿如山。贫而有寿而身劳碌。孛昴：孛躔昴宿号天喜，命若逢之姿貌美。妻宫损克两三重，禄位须逢升玉陛。主人清秀而风流，若至迁官并进职。孛毕：孛躔毕宿号天诜，富贵生平主有声。超越仕途云路早，朱衣紫绶相儒名。生平多富贵，一路显芳名。孛觜：孛躔觜宿号天真，秀气文章自立身。年少登科官进早，性情容易便生嗔。英俊聪明而少年发达。孛参：孛躔参宿号天铨，官禄须逢抵不难。妻子宫中须有克，更兼夭寿在苍颜。主克妻而寿夭。孛井：孛躔井宿号天诳，衣禄生来须大旺。资财恐是别人收，有子终须还破荡。贫而且蹇与人少睦。孛鬼：孛躔鬼宿号天诧，巨富官荣两无价。为人毒害更英雄，先有声名大权伯。主有贵有权。孛柳：孛躔柳宿号天冲，将相功勋禄万锺。威望从来台宪任，蜚声腾达显英雄。名荣爵显位尊德重。孛星：孛躔星宿号天戎，定断妻儿三两重。执拗为人心猛勇，生来衣食老无终。一生贫苦老后无终。孛张：孛躔张宿号天权，妻子宫中未保全。衣食生来自丰足，性情高尚作忠良。平生耿介处世优游。孛翼：孛躔翼宿号天哗，此是星辰到本家。喜怒不常多色欲，心如狼虎毒如蛇。主凶狠。孛轸：孛躔轸宿号天忒，恋酒贪花好游奕。家财破尽好行偷，若不投军须有克。非戎贝之客即穿窬之人。
　　【月孛照宫、琅玕经】孛命宫：月孛照人命，初年灾破频，机术心自有，权谋术数精，早年防反复，中岁立方成，夜生阴位照，财禄有声名。夜生人遇之主吉。又曰：月孛须知是恶星，逢之祸患卒难行。若还入庙宫中者，必定前程有大成。与太阴同宫主贵。孛财帛：孛照财宫真可畏，须防人赖暗为灾。限逢恶曜君须忌，吉宿临宫主横财。在此宫主失财耗散。孛兄弟：兄弟不宜见孛星，大小无分手足情。若有三人三路去，四人亦作四方行。主不和。孛田宅：第四宫中月孛临，定遭疫疠气相侵。忧煎失业田庄尽，到老仓箱乏寸金。主虚乏耗散。孛男女：子孙宫里孛星攻，状类根甘蔕苦同。假似门庭当旺盛，也须不肖辱先宗。主儿女不肖。孛奴仆：奴仆惟推最弱宫，孛星照临愈为凶。当生禄主如全陷，衣食奔波守困穷。主走失不吉。孛妻妾：望门克妇妇家贫，月孛如何更绝情。亥戌丑申未酉位，夫妻和顺定无因。主妻无义。孛疾厄：疾厄宫中月孛来，少年伏剑染非灾。喜事不闻年岁久，近来常听哭声哀。主多疾连延。孛迁移：孛到迁移为恶宿，口舌阴谋被辱凌。迍厄败家他处死，路横尸首不能兴。主妒害破败。孛官禄：月孛光芒号彗星，众星一见敛威名。庙方若作天元主，贵拥貔貅百万兵。主有权柄。孛福德：福德宫中要好星，如何孛照有和平。光威自觉年来减，困顿须知目下生。无益于人有损于己。孛相貌：十二宫中有孛星，形容麤丑俱知闻。性情不定如狂妄，举止无凭似少神。
　　张果星宗六
　　本篇目录：张果星宗十五罗喉算法罗星篇、罗喉总论、罗喉歌断、罗喉入宫、罗喉躔宿、罗喉照宫、计都算法计星篇、计都总论、计都歌断、计都入宫、计都躔宿、计都照宫、星辰妙度歌、喜宫歌、入庙、乘旺、乐宫、喜宫、殿垣、度数、合格、忌躔歌。张果星宗十六洞微百六限说、限步之说、洞微中五百六相乘数、限度主论、行度假如、捷见限论、余奴伤主论、节要元文、限度宜忌、四日度论、四月度论、四木度论、四火度论、四土度论、四金度论、四水度论、倒限详论、倒限拾遗、倒限总诀、划度元奥经、诸煞秘要赋。张果星宗十七统论限说、诸煞倒限、劫煞歌断、三煞歌断、阳刃歌断、亡神歌断、的煞巳断、的煞酉断、的煞丑断、飞廉歌断、诸煞总断、杂论倒限、倒限要诀、日月夹煞、善会日月、忌曜相攻、善星失用、将煞就煞、以煞见煞、出煞入煞、寿元失陷、暗气加临、论倒限歌、杀星带刃、凶送凶迎、木星夺杀、前关后锁、刚星带战、异宿相攻、聚杀交战、众杀反常、限入空关、太岁歌、论限附余、流年论、流年都天赋、临行歌、命身、命度、身度、限度、吉曜、害曜、值难、禄马、四余七政、金垣火殿、水殿木殿、土得位、日朔罗月望计、气孛命罗计命、乔庙歌、木气午酉、金火夜生、令星宜制、金水忌冬、望同忌昼、昼星忌夜夜星昼见、宜夜、宜昼、刚柔相济、火罗夹金命天、雄星宜守财帛、计孛忌守田宅、得度得时失位失时、诸煞克命、凶空吉吉空凶、奴犯主有制吉、煞星克命限凶、刃迭凶主凶甚、飞刃为害、破碎限凶、鬼曜、一寸金总诀、日月金水、日子月午日虚月张、日月罗计、日月夹拱、官福朝阳日月陷弱、太阴在陷、诸星会恶朝天反吉、众曜同宫强者为主、各宫一星命喜逢月、恶曜犯月、恶居妻位、罗星守命命在午遇罗、昼月临儿夜日守子、限月娶妾金孛风月、四月卯时、十月酉时、羊刃恶星、自刃、五星空亡、碎金诀、父母早克、父母恶死、流落凶死、刀兵下死、遭刑法死、落水恶死、劫掠阵亡、被雷打击、雷轰天诛、蛇伤、犬咬、颠疾、风疾、风颠、癞疾、火疮、痨疾、喘嗽、虚?、黄疸、残疾、六根不足、腰驼足跛、背屈口斜、双盲、耳聋、唇缺、颈项瘿瘤、音哑、面斑、毒药丧身、木石压伤、坠马跌死、自缢悬梁、痈疖残疾、六根不足、路亡法终、婢妾专权、小儿汤火、盗贼、畜类。 
　　【罗喉算法罗星篇】置积日加五百六十以六，六千七百九十四逆游数除之，逆游数别列上位记之，其余不尽者为残分，以五因之却加入上位，逆数二以九十三为一度，又不满者入分秒。平行：日行五分三十七秒。【罗喉总论】天首罗喉续火之余，乃历家之交，初故曰罗?。对照则曰计都，交初交终乃日交会之次，交深则有蚀。古人以日月交蚀国家见之尚有祸福，凡人命限见之岂无休咎，在天无象，其行度无伏顺留逆，罗喉阳曜利于昼在午宫，星宿三度至五度为正庙，箕宿为乐，在双女阴阳宫为正庙，轸宿十二度至十五度为正旺，昴心二宿亦为次旺，若人身命二宫值之，更在庙旺之宫，可为雄锐贵品之格，主人特达慷慨性不受触。若陷没与火土孛同宫，多主为刑暴屠沽之流，贵命见之则有武断之威，小人不宜见之，六乙人为囚星，六癸人为天禄。此星性急宿怨、交仇不能兴义，能作妖孽。主血光斩截，招寒热瘴气，不逢忌曜贵而有横逆行隐而不见，十八年行一周天。
　　【罗喉歌断、源髓歌】罗喉性格最为高，形相狰狞胆气豪，不奈是非无?毒，日生阳位始坚牢，逢庙地有持操荣，加旌节有旗旄富贵，只宜阳位，立阴宫私合苦煎熬，日月会时人见蚀，须忧父母死难逃，金会助权好兵武，更防因色病成痨，水到财多逢贼盗，木来才调好风骚，土逆四支不是足，火持好杀弄鎗刀，兄弟不宜财破荡，四宫卖却祖东皋，子息位苦啼号，六宫妾本名春桃，妻位妻权中主克，九宫回禄厄难逃，官禄遇刑福德绝，相貌为军破疾遭。
　　【罗喉入宫、枢要歌】罗子：罗?子上名天暴，禀性刚强心太躁。同舍如还见木星，德及边方弭贼盗。性急而心躁，边鄙以施能。罗丑：赤道之星本是罗，此星居丑竟如何。若为官禄无凶宿，官职高兮禄亦多。威而有仁、品级高迁。罗寅：罗居寅上号天威，掌握兵戎拥帝畿。光耀朝廷羌虏服，功成齐奏凯歌归。领百万之兵、为北门锁钥。罗卯：罗星在卯号天权，雄镇边陲势独专。入庙奇星威望重，坐令羌虏翕然安。罗辰：罗入辰宫名八败，火金会舍多灾怪。伤妻克子陷双亲，不夭也须刑与害。罗巳：巳上罗?为地隔，八煞宫中成水厄。虽然吉曜与同流，性格轻盈招盗贼。罗午：午上龙宫罗可羡，名至朝参登玉殿。驰名方面掌藩垣，威镇四夷能制乱。罗未：罗?在未名天厄，与月同宫为病贼。最喜木星相会行，家中金玉多财帛。罗申：罗入申宫为伏断，独守空房无侣伴。会照如逢月孛星，耽迷酒色心情乱。罗酉：罗居酉位号天文，掌握兵机立大勋。甲癸生人逢此曜，文章显赫佐明君。罗戌：戌宫天卫是罗喉，骨肉多伤大可愁。设若同宫逢水宿，少年必定主刑流。罗亥：罗居亥上号文昌，年少多才特异常。天首元来居帝阙，官尊爵大令名彰。
　　【罗喉躔宿、玉关歌】罗角：罗躔角宿号天模，性直机谋出众徒。家道自如心莫妄，限扶终久是良图。谋略深远，每事如心。罗亢：罗躔亢宿号天般，藏物心怀亦且宽。特达机谋人仰羡，晚年衣食恐难安。少年颖异，老后无终。罗氐：罗躔氐宿号天携，命若逢之必损妻。头女长男须要克，资财却免散东西。主虚花刑克罗房：罗躔房宿号天从，大富资财胆气雄。文武兼全官五品，兵刑之任福偏浓。富而且贵。罗心：罗躔心宿号天辰，巨禄高才出众人。巧计多知刚果毅，威名远服四夷宾。威镇四夷。罗尾：罗躔尾宿号天畋，命里逢之有重权。上将论功心好杀，何愁此地不为官。罗箕：罗躔箕宿号天聪，庙旺之宫禄早逢。百万兵师归统御，金吾卫上及三公。主兵权。罗斗：罗躔斗宿号天磨，命若逢之福亦多。智慧机谋能出众，也须财利带奔波。心性虚灵、平生劳碌。罗牛：罗躔牛宿号天鞯，刚毅能为主重权。相貌丰隆髭满面，妻儿先损谩机圆。有官有职、克子克妻。罗女：罗躔女宿号天巡，午亥生人立大勋。廊庙之中须大任，其它衣食且平平。罗虚：罗躔虚宿号天镠，甲命生人位列侯。身命若逢衣食旺，到头终是喜清幽。先贵而后隐。罗危：罗躔危宿号天樗，肥厚身材更有须。藏事心机财亦旺，自成自立免忧虞。克苦成家、先难后易。罗室：罗躔室宿号天躔，出众超群有大权。作事操持心耿直，若逢酉命是高贤。尚志好礼、异于土俗。罗壁：罗躔壁宿号天持，机智文章计出奇。通达天文荣且贵，多能多寿誉名驰。名誉文章、且富贵芳声。罗奎：罗躔奎宿号天威，情性焦烦不受欺。猛烈为人心鲠直，狼贪婪妒食衣肥。直而贪滥。罗娄：罗躔娄宿号天志，抗直伤人兼有义。多招闲是与闲非，衣食生来心未遂。一生平淡。罗胃：罗躔胃宿号天怿，记问渊源性刚直。小人此位亦威权，君子逢之进官职。文武兼通、终能富贵。罗昴：罗躔昴宿号天蜻，出众机权多好胜。初年须破晚方成，果毅操持有权柄。先主凶而后主吉。罗毕：罗躔毕宿号天危，言语猖狂惹是非。克害妻儿君莫怨，平生衣食也随时。罗觜：罗躔觜宿号天申，亥命逢之是喜神。家道兴隆金玉富，为官应许侍枫宸。罗参：罗躔参宿号天津，禀性清闲心洞明。筹策自能知道释，众人钦仰振威名。胸中蕴藉、方外声名。罗井：罗躔井宿号天空，怒地平生运不通。若得木星同在度，木罗相爱却无凶。先难而后易，始贫而终安。罗鬼：罗躔鬼宿号天昌，机变文章志气扬。形貌魁崇腰且厚，子孙应是保安康。足富贵而优游。罗柳：罗躔柳宿号天鳏，爱乐林泉智在山。胸次文章才广博，犹如僧道喜清闲。隐逸之士。罗星：罗躔星宿号天圆，命若逢之权自专。法令兵刑堪任重，文韬武略两皆全。智能之士。罗张：罗躔张宿号天目，命若相逢多发福。威名远播镇边疆，帅相居朝荣贵禄。文出而武归。罗翼：罗躔翼宿号天愚，心毒藏机语不虚。巧妙性情容貌美，贵人亲近得安居。主人伶俐近贵。罗轸：罗躔轸宿号天神，武职之官此位逢。生杀之权心自纵，金吾节度两班同。怀报国之心而居大位。
　　【罗喉照宫、琅玕经】罗命宫：罗喉临命位权势，自能高少达中有，滞财名晚岁牢，若然入怒地，成败屡经遭，昼遇限宫见，迎恩见贵豪。又曰：罗喉在命若何看，文武兼贪信不难。但得一星金与木，若非禀笔即登坛。此星得地，主大吉高贵，克吉凶不可言。罗财帛：财帛之上是罗?，己财须得即方休。更若狂图多富积，如何不破被奸偷。主平等亦主虚耗。罗兄弟：第三宫内有罗喉，悖逆乖违可自忧。宗派同源恩义等，只因凶曜一时休。须有不如无，有则多凶恶。罗田宅：罗?天首最凶残，祖业虽多守则难。可惜田园千万顷，都因凶曜见阑珊。主无祖业，有则多败。罗男女：罗喉临照子宫时，戏彩盈门岂所宜。恰似花繁红艳盛，寂然少有一留枝。罗奴仆：罗喉难与善星交，奴仆之宫愈怒号。假使尊严崇道德，反居陋巷自箪瓢。主奴仆不安。罗妻妾：罗喉凶宿名天首，不占高强对宫守。是惟一世有灾迍，孤寡难婚更麤丑。主妻妾灾疾。罗疾厄：天首罗喉第八宫，世间何事比其凶。直饶食禄重重贵，面首须防有病攻。主多疾而有损。罗迁移：罗喉凶曜号权星，临照迁移回禄惊。得在旺宫为禄主，必因提荐贵身荣。回禄乃火星也。罗官禄：罗喉原是贵权星，四正居强最吉宁。运限逢之多吉庆，更延寿算享遐龄。此宫主贵而寿。罗福德：天首罗喉为福德，超群出众事乖张。合主瘟?兼盗贼，财空贫贱少年亡。主人物异常多疾而夭罗相貌：天首罗喉相貌方，别为阴德解其殃。更兼忌曜纵横见，若不相残即系梁。主破相凶狠。【计都算法计星篇】将罗喉定度加半周天数。计都总论天尾计都续土之余，乃历家之交终。故计都对时则罗?交，初交终计都阴曜利于夜，在双女宫轸宿十三度至十六度为正庙，双鱼宫壁宿四度至十度亦为庙昴，心二宿为乐尾娄二宿为旺，六甲人为囚星，六壬人为天禄。计都常与罗喉相对号天尾，含蓄毒恶主风痨血气灾，咎逆行于天逢，日月则蚀，一十八年一周天罗喉过，宫计都亦过宫。【计都歌断、源髓歌】计都本名凶恶曜，双女白羊为好庙，面颜似火胆如神，骨相堂堂粗勇，貌有心机多巧妙。夜同阴宫宜守照，声名显赫有威风，掌握兵符权最要，在他宫力半效聚散，资财立身闹经求，博算及屠沽心胆，情怀多执拗，见日月真好笑，父母无终深可吊。金来妻妾被人伤，土火徒流遂堪料，水来盗贼不良人。木气宫中为吉兆，孛同斩首最为凶，财帛之中多计较，三宫昆仲恶中亡，四位金居曾火燎，子宜外姓及偏生，六位不堪乘马跳，七宫妻克两三人，疾病躔身难治疗，官禄如逢狱里亡，十一宫中福不绍，九宫沉滞相不全，此经妙处真元妙。
　　【计都入宫、枢要歌】计子：计都入子号天凶，性毒情贪又且穷。惟有己壬人遇此，又还为福主亨通。在子化天凶。计丑：丑上计都名四喜，身居牛斗威权起。只愁妻子见刑伤，若是为官在朝里。在丑化四喜星。计寅：计都寅上号天渊，反祸为祥吉庆全。壬巳生人若逢此，生来享福更延年。在寅化天渊。计卯：计在氐房名玉柄，人逢此宿多祥庆。虽然值杀及刑囚，但管一生常富盛。在卯化玉柄。计辰：计入辰宫名暴败，为人凶狠多憎害。若还享福得清闲，只恐天年终不奈。在辰化暴败。计巳：计都在巳名天水，虽曰为凶亦为瑞。便为恶宿相会行，也须显达身荣贵。在巳化天水。计午：计都临午曰天岿，此是朝元遇者希。若得太阳同会照，白衣换取绿衣归。在午化天岿。计未：四鬼由来属计都，只嫌未位不相符。太阴在位同居此，不夭终须主配徒。在未化五鬼。计申：计居申位名天贼，与水同居多否塞。不夭终须一世贫，伶仃飘荡成孤克。在申化天贼。计酉：酉宫计化为天悴，惟有丁壬灾自退。金命当 之须少亡，不然克陷身难避。在酉化天悴。计戌：计都戌上名天窘，破荡资财不自量。壬己生人为禄厚，只愁妻子早年亡。在戌化天窘。计亥：干宫居计名天武，此位朝天无疾苦。纵死为刑及耗囚，也须官职膺封土。在亥化天武。
　　【计都躔宿、玉关歌】计角：计躔角宿号天冲，五星逢之立见凶。恶暴性情尤毒烈，猖狂促寿法刑中。凶恶无忌。计亢：计躔亢宿号天戈，军陈成功福未多。不是兵机军健辈，定须自缢与投河。先主吉而后主凶。计氐：计躔氐宿号天通，东出尤宜十度中。若对命宫声远着，更逢吉曜福丰隆。遇吉而主贵。计房：计躔房宿号天迍，兄弟难为并子孙。昼日阳宫应且破，随教祸害已临门。刑害破家。计心：计躔心宿号天嗤，狡猾无凶出贱卑。性急谋高难耐事，须知夭寿少年时。谋为有计心险年促。计尾：计躔尾宿号明星，百计千方巧性灵。若是火同身且贵，自然文学有声名。此度得吉。计箕：计躔箕宿号天世，不招祖业自身孤。心怀巧计多奸猾，衣食生平亦少无。计斗：计躔斗宿号天梁，智慧聪明子息强。会得文章须近贵，佳名端可四方扬。此度主吉。计牛：计躔牛宿号天常，丰采堂堂性格良。更得善星同在度，垂绅搢笏侍君王。此度牛金牛主大贵。计女：计躔女宿号天迁，为福须为土地官。躔在度初为大贵，迁官美任定非难。主职近本方。计虚：计躔虚宿号天流，父母须逢骨肉售。若见孛星同会此，定知处处夜行偷。此度主虚耗。计危：计躔危宿号天游，衣食艰辛事事忧。克子损妻家破散，平生孤苦不舒愁。主人少乐多劳。计室：计躔室宿号天真，性烈官高位不轻。若得木星来救助，为官七品至公卿。主清贵。计壁：计躔壁宿号天鱼，四度之间十度居。正庙之中官极贵，十年之内位金吾。金吾掌天子之禁。计奎：计躔奎宿号天雄，木月逢之近帝宫。火土若逢凶且咎，终为乱世贼臣中。主奸恶。计娄：计躔娄宿号天垣，旺庙之中定主权。体貌堂堂威望重，功勋将相主王公。主威武成功。计胃：计躔胃宿号天刑，日里逢之怕火并。若不雕青文被面，定须犯法必为兵。此度主刑囚。计昴：计躔昴宿要星扶，初限元来懒读书。只可就来刀剑上，将军位列至金吾。主兵职官。计毕：计躔毕宿号天征，天上呼为一典刑。得地逢之终是吉，前程远大有声名。主刑名之职。计觜：计躔觜宿号天扶，僧道之人定是孤。苦见财星三合照，不为牙侩贩商夫。平常少福劳碌孤苦。计参：计躔参宿号天欢，水宿相逢作美官。庶俗也当回避此，定知毒恶不相安。会水局主贵。计井：计躔井宿号天冲，命度逢之立见凶。若在禄宫尤见喜，提兵百万逞英雄。惟官禄旺宫主吉有威。计鬼：计躔鬼宿号旌旗，威武兵权立见机。君子逢之官品贵，小人剥面有凶危。计柳：计躔柳宿号天灾，命里逢之大见乖。骨肉分离财破散，父南子北不和谐。此度多疾病、又不相和。计星：计躔星宿号天鞍，命若逢之有禄官。庶俗化为文秀士，凶星一见刃伤残。士人主吉，庶人主凶。计张：计躔张宿号天孤，病苦贫穷莫叹吁。妻子身边无一个，耳聋眼疾作残夫。主孤苦疾害。计翼：计躔翼宿号天蛇，性毒心凶身刺花。恶事更兼重复见，不然心乱好淫邪。主心险性恶。计轸：计躔轸宿号天强，官职须教训练场。节度兵刑须大佐，才猷奋迅佐朝堂。节度即今总兵之官。【计都照宫、琅玕经】计命宫：计都临照命，性暴逞才能，背祖身孤立，依高附势行，初年灾祸起，晚岁福宜生，夜逢独位照，家门财业成。又曰：计都暗曜最凶星，日月无光可畏人，得遇之宫加庙旺，雍容台辅股肱臣。计财帛：财帛之宫见计都，忽然富贵变为虚。莫教恶曜来侵犯，致使家囊扫地无。主财帛不兴。计兄弟：昆仲宫中有计都，参商义薄有嗟吁。直饶四海皆同气，各自营谋各自居。主兄弟不睦。计田宅：强宫之上计都侵，福禄消亡祸自深。祖业到头都不管，空劳计较没身心。主不住田宅。计男女：儿女宫中见计星，多因刑害大无情。虽然亦有二三个，也似枭鹰养不成。主儿女悖逆无成。计奴仆：计临奴仆不堪言，不走还须损寿元。月孛会时偷盗散，家中消耗破田园。主招贼盗偷财。计妻妾：计都暗曜莫相逢，何况加临对命宫。举止乖张饶害克，定知造物不相容。主克妻，主妻不美。计疾厄：次弱之宫名疾厄，计都守此多刑克。若逢吉曜更加临，无病却为衣食迫。主多疾贫薄。计迁移：计都天尾照迁移，利害之端仔细推。出外迎祥因庙旺，不然平照定倾危。主出入不利。计官禄：计都之宿最凶残，官禄逢之利害间。若在庙方须贵重，丹墀廷诤逆天颜。士庶少吉、居官多害。计福德：天之首尾临福德，平生凶事反为吉。坦然不忍妄加人，患难尤能拯危急。旺宫招吉。计相貌：计都加临最不宜，平生恋酒被花迷。忽然更有忌星照，残疾应须损四肢。此宫主伤残。
　　【星辰妙度歌】日房：太阳东出度经房，腰下须悬金印黄、房日兔度。月心：玉兔始生心宿度，桓圭衮冕侍君王、心月狐度。土氐：镇星若也度躔氐　旌表门闾衣锦衣、氐土貉度。火心：荧惑正行心宿度，高牙大纛拥旌旗。罗氐：首曜一星氐宿度，上将封侯十万户。计房：尾星房宿最为嘉，沙漠扬威兼宰辅。水箕：辰星偏好度经箕，丹桂高扳第一枝、寅宫。火尾：荧惑之星躔尾宿，禹门一跃过天池、尾火虎度。孛箕：彗星寅位若躔箕，侍宸献策古今稀。金箕：金星若躔箕宿度，功盖诸侯披锦衣。月牛：太阴最喜度牵牛，极品功勋世罕俦、丑宫。木斗：岁星宿躔南斗会，论功列爵岂能酬、斗木猴度。火斗：火星行度经南斗，间世英雄真国宝。金牛：太白次度到牵牛，朱紫分明应不朽、牛金牛度。土斗：土宿若也居南斗，富贵荣华应寿考。孛斗：太乙如临南斗方，尺璧寸珠未为宝。土女：镇星好度女星居，柱石功成镇帝都、女土蝠度。日虚：日宿正躔虚宿度，官居辅弼掌君枢、虚日鼠度。月危：太阴好处最宜危，男必封侯女后妃、危月燕度。计危：天尾度危偏福厚，保安皇祚不倾危。火、木室：荧惑岁星居庙室，福神永镇升平日、室火猪度。水壁：水星度壁福偏浓，突出千群推第一、壁水貐度。火娄：荧惑当生庙乐娄，官高职重位分茅。计奎：计曜若躔奎宿度，扫除妖虏烈难侔。木奎：木到奎星须列爵，文章锦绣佐王侯、奎木狼度。日奎：太阳旺度奎最便，阃外英声衣锦裘。土胃：镇星庙宫宜度胃，佩玉鸣珂朝紫陛、胃土雉度。日昴：太阳遇昴福偏多，超群必作人间瑞、昴日鸡度。计胃：计都又喜经躔胃，秉钺分符除僭伪。罗昴：罗?若还到昴乡，樊哙霍光真此类。气觜：气星最喜躔在觜，极品官勋世罕如。孛参：月孛到参皆曰庙，贵持节钺若斯须。火觜：火星觜宿福偏洪，龙跃天池气概雄、觜火猴度。水参：水宿正行参宿度，贵居廊庙至三公、参水猿度。月鬼：太阴本庙居秦鬼，累世绯衣居显位。金鬼：金宿经躔于鬼度，决定为官服朱紫、鬼金羊度。木井：木星最好东井宫，官既居高福又隆、井木犴度。孛柳：孛宿若躔于柳度，荣昌富贵福无穷。罗张：罗?本庙最宜张，出将英声阃外扬。土柳：土宿若躔于柳度，虹霓胆气锦肝肠、柳土獐度。日星：君日周天庙在星，功齐傅说与阿衡、星日马度。月张：太阴又喜张星度，官入中书势望腾、张月鹿度。火翼：火宿最好来躔翼，佐助侯邦权要职、翼火蛇度。水轸：水星到轸是真垣，委任股肱扶玉历、轸水蚓度。金亢：太白之星若躔亢，辅佐皇朝明圣王、亢金龙度。木角：木星顺段躔龙角，为官必定佐岩廊、角木蛟度。罗角：首曜一星度龙角，六印一时都掌握。气角：天乙来归角亢方，万里台星光烁烁。【喜宫歌、此段论诸星入庙乘旺乐宫喜宫归垣升殿等例于后】星辰本宫为庙堂，生我之宫为乐乡，我生之宫为旺度，福与祸兮堪审详，星克其宫名入制，其星若忌号刑伤，本元星主居其位，贫乏之徒可较量，十二宫中所爱星，此星入限最为亨，细寻交后方为福，强弱宫中别重轻，宫位庙旺并喜乐，士人唾手取功名，忽然落陷兼留伏，镜上尘埃减半明，如寅亥二宫属木乃木之庙堂，余仿此。
　　【入庙、入庙者乃星辰登于廊庙之中，犹人出仕立于殿陛之间，所以为贵也】欲识星辰入庙宫，土丑罗寅火卯中，金在辰宫计在巳，水罗午位总招荣，孛星惟向未宫取，紫气申宫总一同，日月戌上云入庙，计都木亥尽亨通。
　　【乘旺；乘旺者乃星辰居于强旺之地而得其任用，犹人之身壮至于三十而立者可以仕则仕】更有诸星乘旺方，水子火丑孛寅当，土罗计星卯中旺，辰宫土宿主荣昌，水日巳宫金到午，木居未上紫申方，太阴在酉太阳戌，金木之星亥上藏。【乐宫、乐者星辰居极檠之地，犹人之身闲心安岂不乐乎】又看诸星好乐宫，只将主星认取踪，土子丑兮木寅亥，火居卯戌最亨通，金居辰酉皆为乐，水到巳申总一同，惟有太阳独居午，太阴未上好相逢。
　　喜宫十二宫中有喜星，日寅月卯水辰清，金居巳上土居午，木未火申便发荣。【殿垣、殿垣者天子居之、五星升殿入垣，犹仕人登天子之殿，近天子之光者】更得星辰所好局，但得次舍星所属，太阳太阴与土星，子午卯酉为殿局，木星辰戌及丑未，水火寅申及巳亥，罗计卯酉福偏奢，孛紫寅申邦国泰。【度数】再识星躔度数俦，日躔奎宿月躔牛，水星土亢金胃土，火星木氐喜遨游，角躔罗宿娄躔计，月孛东井南日气，星行此地产公侯，列爵功勋题史记。
　　【合格、七政之星所躔度数亦有好恶喜忌之不同者，喜之者则贵，忌之者则贱】水土朝北在子方，土荧相会丑中藏，金星助月未兼酉，金木逢龙角亢强，金水会蛇居楚地，水阳相会午南方，日金水木皆居亥，水土相会到申乡，土日合照居于戌，命中相值贵儿郎，五星六曜归躔分，时人须用细推详。
　　【忌躔歌】火在酉、水在戌，火烧牛角、水漂羊，土埋双女命寻常，土在巳、木在子，木打宝瓶须粉碎。金骑人马实恓惶、金在寅巳上五行限之，星如值此终身贫苦走他乡。星谓之失陷、如忽临弱地为灾浅，如占强宫见祸殃，身命田财官福，若居官禄兼福德，伤官破福实难当。妻嗣限元等主，或在第五并第七，刑妻害子细推详。是此五星者皆。假令命在金牛宫，岁星当占宝瓶中，为失用俱作凶。第一吉星推木德，反遭难打性强凶。断之孛在未入。又如命在天秤立，便看巨蟹甚星，值庙木在子失躔此所第一凶星。推月孛当生守占反为吉。谓吉者反凶、凶者反，吉星为祸、凶为福，当从宫分测根源，吉以其宫分言之，故星在喜宫为吉断，星躔怒地作凶言也。朔日昼生日居朔，日遇罗?月在计都同望夕忌罗计望月夜生，阴阳二星最忌蚀，又怕五星为恶逆怕计罗。前法星分庙怒宫，须知星度在其中，庙星在兮生贤哲，怒在何宫产祸凶，五星留逆最不祥　，善恶之中皆少力，最紧五星明变段，庙旺俱全皆曰吉。
　　张果星宗十六【洞微百六限说】天地万物莫逃乎数，二气运行三辰流转，至于人物之休咎，莫不有不期然而然者，非人力所可为也。河图之数四十有五，洛书之数五十有五，古者圣人测其数以示将来。后世学者循其常而昧其本，大道日讹诡论蜂起，盖红紫得以乱朱原。夫洞微限数一百六布于周天十二宫内。然阔狭不等同异，互陈命与禄数十有五福，与妻十有一，田宅子孙各四年半、而奴仆随之，财帛兄弟各五而相貌独管十年，疾厄迁移退以七八，其所以若此者实不外乎河洛之定数也。子午卯酉居阴阳之中位，命禄妻田称为四强，管年四十有五而赢半，岁计日一百八十分而四强各得四十五日，乃函洛书四十有五之妙也。寅申巳亥、辰戌丑未八宫当阴阳终始之地，管年五十有五而无奇，乃具河图五十有五之妙也。总十二宫计数百六自然周流无秋毫差错，二五之运既不能离河洛之妙，则人禀二五之气以生，又安能舍百六之会哉。古今圣贤推阳九百之变，昭布经史岂虚语耶。每于今之谈论天文者，推以洞微深会，辄臆度而不经或结舌而莫究，若欲验其祸福亦难矣。仆因桑榆余暇以异人所授列为图说，将与同契者居易于定数，怡神于妙理，匪敢立异以沽名也。览者无哂焉，金赘野人元机子蔡绍申书。
　　【限步之说】命宫以卯为首者，盖帝出乎震，太阳方升从乎昼也。万物于此发生，启蛰为人共禀五行之积数，且官禄十五配以迁移，八年成二十有三，是应坤策二十有四而不完者，渐亏也。复以疾厄七数定成三十者是合二四六八十之地，积数三十者，夫妻属于酉宫，西沉之地。日入于酉月生于庚，从于夜也。十一者天五地六中合之数，夫妻之义、阴阳之合也。配于奴仆男女各四年，半者戌亥之位正阴之宫。数亏之极应五行三数不完也。田宅者子之正位一阳方生，亦四年半者阳气未有积也。兄弟财帛各得五年者阳气已生，乃得五行之正数也。自命宫至疾厄宫属乎昼，总六十六年以应一三如乘五之数，盈一年也。自夫妻至财帛宫属乎夜，总三十四年半以应七乘五之数亏半年也。
　　【洞微中五百六相乘数】一三五七九、一得五乘五，三得五乘十五，七得五乘三十五，九得五乘四十五，五与六合而生六数。
　　【限度主论、此篇发明限度之旨以定行年生死之诀】夫限度主者有限宫之主，有限度之主，二主皆要得地，不可失于偏废，如看命宫主、命度主一样，如限宫主受伤而限度主得生者，或限宫主得生而限度主受伤者，如此则知一吉一凶存焉。或限宫、限度主皆强者有之，或限宫、限度主皆弱者有之，如宫度两强者必主发达，或宫度两伤者定入幽冥。又有宫主受伤而度主得生者亦死，又有宫主得生而度主受伤者亦死，何也。盖有刃星非合于宫，即合于度故也。经云：无杀刃岂能伤乎。由此推之则吉凶生死如反掌耳，如欲指命宫喜某星为恩，以言福。如欲指命度怕某星为难，以言祸然此则百无一验也，斯乃执滞之学不识变通之理，岂可与语哉。【行度假如】仙曰：世人多以宫主论行限，十不一应可哂可哂。大凡行限先依量天尺上，按定坐宫之度，次依洞微大限行去，专以生克制化为穷通寿夭之别也。假如角斗奎井安命以木为主，行四水度或逢水孛大发迹也。贵人得之进爵加官。行四月度上亦好，逢金半吉，逢火发达。若逢土计丧服重重。行四火度上不宜见金，主官灾破财、或作土木造宅。行四日度平平、无灾无祸。行四土度平坦发福，逢水孛骤发，逢金决死。行四金度无救大凶，逢水孛反主大发，决因祸而致福，不宜见金则死矣，此论四木度。假如又如亢牛娄鬼安命以金为主，行四土度大发。行四日度吉凶相伴，如有大凶得贵人扶也。行四月四水度见木则发，见气主孝服、见火莫登高涉险。行四木度遇火罗决死，有水制之无妨。行四火度见土计大发，见火必死，此论四金度。假如又如氐柳胃女安命以土为主，行四火四日度发迹，贵则加官，否则纳粟有名。行四月四水度平平逢木气则死，见火主造宅置田。行四金度平平、行四木度大凶，见水必死，此论四土度。假如又如房虚昴星尾觜室翼安命皆以日火为主。行四木度大发；行四水度见孛星主落水死。行四土度主孝服、见火生男、见金生女。行四金度亦骤发，此论四日四火度。假如又如心危毕张箕壁参轸安命、皆以月水为主。行四火度见土主跌死；行四木度平平，行四金度大发，行四土度见计必死、见金亦好。行四日度平平，见罗星主酒色之患、或因妇人破财，此论四月四水度。假如已上星度论其得失，穷通寿夭，不过以生克制化而取，此乃举其例而推之，不可一概而论也。如本主倘行本度亦有灾有福，又如水行水度、火行火度，前文不载，惟此二宿观其气候，察其时势，若夫火极明则灭，水极盛则泛，尤要详观有无吉凶，星辰守照兼而断之。诀曰：更将宫度两参详，便是人间奇妙术。所谓宫主得生、度主受伤，有灾不死，又如度主得所、宫主受伤刃星合度亦死，须观倒限篇始得其详矣。
　　【捷见限论、倒限直指篇】倒限则一例不同，一例指执法言不同而有异论，不问坐命何宫何度，不以元守坐命某宫怕某星，不以坐度某度喜某曜，但一岁之中、指目今某岁言，只看限行至何度为率，假如今年某岁看限行何度下，如限行土度。如限行氐女胃柳四土度中，则看土起得何经，以土为限度主，看元土起躔某宫某度，或土起逢生，土躔尾室觜翼火度，或土起值克，土躔角斗井奎木度，由此以决吉凶。逢生者吉、值克者凶，且如土躔木、土躔角斗井奎木度，木躔土、木躔氐女胃柳土宿，限至土度必死。此谓木土互克、乃限主被克也。若土木二度中有金气计火罗可解，有一星会亦可解。土木度者即土木所躔之二度，若会金解则是土生金，金去制木无害。若会木气同行则是二杀不攻一，或土计同躔则是一杀不攻二，或逢火罗则是泄木而生火助土为吉，或木秉令及生旺之月亦不可解也。
　　又如土躔火、土躔尾室觜翼火度，火躔土、火躔氐女胃柳土宿，限至土度必发。此言火土互生乃限元受资也。倘土火二度中犯水孛、金计减力，土火度者即土火所躔之二度，火遇水孛受克，土遇水孛则相敌，火金战争土金泄气，土遇计为主奴同舍，火会木气则福厚，火罗同度夏月生人乃谓火炎土燥失之大骤，又云二母争权也。
　　且如木躔金、木躔亢牛娄鬼金度，金躔木、金躔角斗奎井木度，限至木度必死。此谓金木互克乃限主被伤也。若有火罗水孛气星在金木二度中可解。金木度者即金木所躔之度也。若火罗与木同躔或单躔木殿，则是木生火谓之灰飞烟灭，行木度亦死，若得冬令亦可解，但得夏月火罗犯金度可解，水孛解则金生水水生木，气解则是一杀不攻二。
　　又如木躔水、木躔箕壁参轸水度，水躔木、水躔角斗奎井木宿，限至木度必发。此言水木互生乃限元受资也。倘水木二度中，犯土计火罗气孛者减力，如木会土计则相敌，如水遇土计乃相克，如木会火罗为泄气，如水遇火罗则相战，如木见气谓主奴同舍，水孛同躔乃二母争权更值冬生名曰雪压寒梅，非但冬月，春生亦不宜矣。
　　得水金相生，其福倍增。且如金躔火、金躔尾室觜翼火度，火躔金、火躔亢牛娄鬼金宿，限至金度必死。此谓金火互克乃限主被伤也。若有土计水孛罗在金火二度中可解，若四五月火罗生旺不可解，土计解则是泄火生金，水孛解则是金生水、水克火，罗解则是二杀不攻一，或罗伤金度亦死，惟丑牛辰亢非夏月，火罗则不可倒限。
　　又如金躔土、金躔氐女胃柳土度，土躔金、土躔亢牛娄鬼金度，限至金度必发。此言土金互生乃限元受资也。或金土二度中犯木气水孛计者减力。土金度者即土金所躔之二度也。土见木气则受制，金见木气则抗敌，金见水孛乃泄气，土见水孛为战争，如金见计土同行谓二母争权、乃姑息太过，金见土计单行则福力尤佳，但秋冬亢牛二金遇土又谓金埋土晦，反为无益矣。
　　且如火躔水、火躔箕壁参轸水度，水躔火、水躔尾室觜翼火度，限至火度必死。此谓火水互克乃限主被伤也。孛犯火度亦死，有木气孛罗土计在火水二度中可解。火水度者即火水所躔之二度也。七八月及冬令亦不可解。七八月水孛掌值难冬令水旺故也。木气解则是泄水生火，孛解则二杀不攻一，罗解则是一杀不攻二，土计解则是土克水。
　　又如火躔木、火躔角斗奎井木度，木躔火、木躔尾室觜翼火宿，限至火度必发。此言火木互生乃限元受资也。有土计金罗气在火水二度者则减力，如火见土计为泄气，木见土计则战争。火会金而相克，木会金则受制。木遇气则二恩不为恩，火遇罗则谓主奴同舍，如夏令火炎木气太盛反不为美，如遇水孛展转相生其福最厚。
　　且如水躔土、水躔氐女胃柳土度，土躔水、土躔箕壁参轸水宿，限至水度必死。此谓土水互克乃限主被伤也。有金孛木气计在水土二度中可解。水土度者即水土所躔之二度，若土得令生助亦不可解。土旺辰戊丑未更火罗生土，惟五月不忌，反以水孛伤土则限至，子午土度凶。五月生人水土互躔，限至午柳子女土度凶，金解泄土生水孛，解一杀不攻二，木气解则是水生木木克土。
　　谓曰：疏土纵水。计解二杀不攻一。又如水躔金、水躔亢牛娄鬼金度，金躔水、金躔箕孛参轸水宿，限至水度必发。此言水金互生乃限元受资也。有火罗木气孛在水金二度者减力，水会火罗则相敌金会火罗而相战，水见木气乃泄气金见木气为仇怒，水会孛谓主奴同舍，水金会土计获福无量，冬月水冷金寒纵相生而无益。
　　且如日躔木、日躔角斗奎井木度，木躔日、木躔房虚昴星日度，或气日同在木土度，限至星虚二度必死。此谓曰木互垣乃限主被伤也。有火罗同度可解，则是泄木生火助虚日，虚日子宫正垣之土故喜火罗，春夏星度见之倒限，星日午宫太阳之正垣、又忌火罗也。惟宜金星可解。金能制木四季亦可解。又如日躔木，木躔日，或气日同躔、限至房度必发。房日乃卯宫正垣火，若木日度中有金罗则减力以金克木，以罗泄木。
　　且如日躔火、日躔尾室觜翼火度，火躔日、火躔房虚昴星日度，或罗日同躔木，日度限至昴度必死。此谓火日互躔乃限主被伤也。有土计水孛可解土，计解则是泄火，生昴日金水孛解，则是克火护昴日金。昴日乃酉宫正垣之金也。又如日躔火，火躔日，或罗日同宫限至虚度必发。虚日乃子宫正垣之土，若日火度中有水孛则减力。盖水孛能伤火罗也。且如日躔水、日躔箕壁参轸水度，水躔日、水躔房虚昴星水宿，或孛日同躔日月水火度限至房度必死。此谓日水互垣乃限元被伤也　房日乃卯宫正垣之火，有木气可解木气解则是泄水生房，日火木解较轻气解尤切。
　　又如日躔水，水躔日，或孛日同躔限至星昴度必发。星乃午宫正垣之位，日昴为酉宫正垣之金，若日水度中有土计火罗减力。盖土计伤水而火罗爆水。且如月躔土、月躔氐女胃柳土度，土躔月，土躔心危毕张月宿，或计月同躔限至四月度皆死。此谓土月互躔乃限主被伤也。有金木水孛在土月二度中可解，土月度者即土月所躔之度者也。金解则是泄土生月水，木解则是疏土助月水，水孛解则是抗土助月水，大凡夏末秋初金令祸轻，惟毕月度怕火，罗气犯之即死若秋令尤重。毕月度兼酉金看秋令生有月光故主死。
　　又如月躔金、月躔亢牛娄鬼金度，金躔月、金躔心危毕张月宿，或金月同躔至月度必发。此言金月互生乃限元受资也。若金月二度中有火罗土计减力，金见火罗则金受制月见土，计则月受伤，如金见土计则泄土生金，金能助月。倘冬生月寒金冷又非所宜也。已上所论者乃限主互躔逢生，限主互躔值克、前已定矣。又有限主互躔克彼，限主互躔生他克彼者则为力损。生他者则曰泄气，凡限行至此，二度皆无益于我，如行限主入垣升殿，则又无所不利矣。【余奴伤主论】如气伤木，气躔角斗奎井木度，或木气同躔限至木度决死，谓之余奴犯主，有水孛金在木度可解。四木度也。水孛则能生木，见金则能制气。又如秋月斗角井度最忌，奎度可解余月亦同。此论气犯限主及行四木度也。如孛伤水，孛躔箕壁参轸水度，或水孛同躔限至水度决死，谓之余奴犯主，惟参壁箕度忌之尤甚。犯轸祸轻当水败失经背令不忌，有木气土计在水度可解。四水度也。木气能泄孛土，计能制孛。此论孛犯限主及行四水度也。如罗伤火，罗躔尾室觜翼火度，或罗火同躔限至火度决死，谓之余奴伤主，惟尾室二度极怕遇之，翼度祸轻惟正三四六八九十月忌之为切，有水孛木气在火度可解，四火度也。水孛克罗木气生火。此论罗犯限主及行四火度也。如计伤土，计躔氐女胃柳土度，或计土同躔限至土度决死，谓之余奴伤主，有火罗木气在土度可解。四土度也。火罗生土木气制计。此论计犯限主及行四土度也。划度者余奴伤主也，伤要伤正度并无诸星相犯，或见流年奴星犯，度必主倒限。假如限行木度木登木殿之中并无火，罗金杀犯度遇流年，紫气躔度太岁、阳刃、飞刃、劫杀、的杀、天雄、地雌至其宫者必死。余仿此推、百发百中。
　　凡诸星当令怕死、不怕克、只怕泄，如水生木、木生火，我去生他是也。凡一星为祸、诸星皆助定倒限。如金木、木为限主被伤，土计党杀兼金掌刃的锋值难，凡日度单罗计木气犯者，皆当倒限，星虚房昴日度，凡行限度主受伤，宫主亦受伤，逢之倒限。限度主与限宫主俱怕受克，若宫主受伤，度主平静，但逢刃星合度亦当倒限。无刃不死，若度主受伤，宫主得生但灾不死，有刃合宫亦死。重在刃上，且如倒限然须刃星合度，或行刃度皆凶，用事宜详轻重。有刃则重、无刃则轻。凡看命如五星得生必有划度。如限行木火土金水度，俱无一度受伤、或有余奴伤主度也。如无划度只将令星克他星度方可倒限。又无余奴伤主之度，只看令星克某度者行顶度处亦可言死，且如二十八宿皆要仔细逐一考察，若有一星失陷定见灾危。如四木、四金、四土、四日、四月、四火、四水等度倘有一度受伤，一星受克，限至本度非灾即危。假如金躔翼火、火躔亢金谓之金强火弱、有灾不死。翼是水中之火故弱，亢为金宫之金乃强。又如金躔室火、火躔娄金倒限无疑。室为木宫之火故强，娄乃火中之金乃弱，余依此例。
　　【节要元文】水克火、水火同，火躔金、金星金度，凶祸不测，火会土宿祸轻，土星土度，火会木度不妨。木星木度，此论火为限主也。金克木、金木同，木会土、土星土度，反主凶灾，木与火同祸轻，火星火度，木躔水宿不妨。水星水度，此论木为限主也。土克水、土水同，水会火、火星火度，凶灾迭见，水居木度祸轻，木星木度，水入金垣不妨。金星金度，此论水为限主也。火克金、火金同，金会木、木星木度，凶灾迭见，金居水源无妨，水星水度，金居土位不妨。土星土度，此论金为限主也。木克土、木土同，土泊水、水星水度，凶祸尤深，土居金度祸轻，金星金度）土居火宿不妨。火星火度，此论土为限主也。又曰：金躔火、四火度，火躔金，四金度，或金火同躔木火度。四木度四火度，皆主金度死，四金度，若金火同躔水土度，四水度四土度，见祸不死。水能制火土能化火又能生金，此论金为限主也。木躔金、四金度，金躔木，四木度，或木金同躔土金度，四土度四金度，皆主木度死。四木度，若木金同躔水火度，四水度四火度，见祸不死。火能制金水能化金又能生木，此论木为限主也。土躔木、四木度，木躔土，四土度，或土木同躔水木度，四水度四木度，皆主土度死。四土度，若土木同躔金火度，四金度四火度，见祸不死。金能制木火能化木又能生土，此论土为限主也。水躔土、四土度，土躔水，四水度，或水土同躔火土度，四火度四土度，皆主水度死。四水度，若水土同躔金木度，四水度四金度，见祸不死。木能制土金能化土又能生水，此论水为限主也。火躔水、四水度，水躔火、四火度，或火水同躔金水度，四金度四水度，皆主火度死。四火度，若火水同躔木土度，四木度四土度，见祸不死。土能制水木能化水又能生火，此论火为限主也。当令不生抽气，土令不能生金，金令不能生水，水令不能生木，木令不能生火，火令不能生土，似此者不能解凶星之厄也。此论得令之星不能生，泄者其义未详。
　　【限度宜忌】四日度论虚日忌木气犯度，若木火互之可解，冬忌水孛。房日忌水孛犯度，若水气互之可解。星日忌木气犯度，又春忌火罗计，夏忌水孛罗。昴日忌火罗犯度，若火土互之可解。
　　四月度论危月忌计气犯度，有金水互之可解。心月忌计孛犯度，有木气互之可解。张月忌计罗犯度，春夏怕木气，有金水互之可解。毕月忌计罗犯度，夏令怕火，有金互之可解。四木度论角木忌气金犯度，夏怕火罗会水孛可解。斗木忌金气犯度，会水孛可解。奎木忌金气犯度，春怕水孛。井木忌气金犯度，夏秋怕金，季月怕土。
　　四火度论尾火忌罗水夏忌土计，卯尾怕水孛罗。室火忌金罗，土计惟秋冬怕水，孛有木气互之可解。觜火忌土，计孛夏怕水孛为紧。翼火忌土，计孛春怕罗，冬怕水孛、有木气可解。四土度论女土忌木气，见罗计犯度尤凶。氐土忌罗气，水犯度倒限。胃土忌气计犯度，更带刃锋倒限。柳土忌木气犯度、冬忌水孛。
　　四金度论亢金忌火罗犯度，有土计可解。牛金忌气、夏忌水孛，八月忌计，季月忌太阳。娄金忌水孛罗犯度，有木气可解。鬼金忌土计火罗犯度，有气水互之可解。
　　四水度论箕水忌土计孛犯度、有木可解。壁水忌土计孛罗金倒限，有木气可解。参水忌土计孛犯度，有金木气可解。轸水忌土，计犯度倒限。
　　【倒限详论】倒限一说尽在捷见限论篇中，然亦有疑难处，有未至其度而死者有之。乃凶在前也，谓之凶迎。或过其度而死者有之，是凶在后也，名为凶送。有当死而不死者有之，有杀无刃故不死。有不当死而死者有之，有刃无杀亦主死。须看阴阳二刃为平。以乙丁己辛癸年为阴刃，以甲丙戊庚壬年为阳刃。更会源流二刃为断。源者本年刃也，流者行年刃也。凡是不死者，无刃杀岂能伤乎。有刃有杀，决死无疑。
　　经云：昼忌阳刃，夜忌阴刃。阴刃昼行，阳刃夜值，或者不死。有双刃迎送者，阳刃飞刃，前迎后送。有二刃夹身夹限者，身指命言、左右二刃夹拱是也。有刃星撞冲，撞冲指对照言，刃星克限尤凶。有身投二刃，或命限主坐二刃宫、或二刃星守命限位。有宫主受伤、刃星合度，限宫主受克，限度主掌刃亦死。有度主受伤、刃星合宫，限度主受克，限宫有刃亦死。有刃中包杀，杀者克限度星也，又是刃宫刃度。有杀中藏刃同上。
　　有刃中有刃，刃度逢金，金星主杀，故名刃也。强弱平分，限宫主限度主强者生，弱者死。且如丙戊生人。阳刃在午，飞刃在子，大限行星柳虚女是也。午属日，子属土，故以星日、虚日、女土、柳土为刃，度是也。若星柳虚女度内，有木气计，即是刃中藏杀。木气能克土又能蔽日，故谓之杀。或土日度内有金，是谓刃中有刃，对合亦然，四正亦同。又如甲乙庚辛生人，甲年阳刃在卯，飞刃在酉，乙年阴刃在辰，飞刃在戌，庚年阳刃在酉，飞刃在卯，辛年阴刃在戌、飞刃在辰。行火金二度，盖卯戌属火，辰酉属金，乃刃星是也。又尾室觜翼亢牛娄鬼是刃度也。若水孛火罗关摄是谓杀中藏刃，若此者皆忌之。
　　又如丁己壬癸生人，丁己年阴刃在未，飞刃在午，壬年阳刃在子，飞刃在午，癸年阴刃在丑，飞刃在未。正是土月为刃，子丑属土未乃太阴。若土月度内，氐女胃柳，土度心危，毕张月度。带木气土计亦谓刃中包杀，十有九死也。二刃若然来夹命，阳刃飞刃夹命夹限，强弱宫中夭折定，宫度主强，宫度主弱。还他强者是真机，宫度主强者生，弱者必入黄泉境。宫度主弱者死，宫主受伤刃合度。宫主受伤刃合度死、度主受伤刃宫死、度主受伤刃合宫死，更嫌刃杀两同来。宫度主伤遇刃杀死，迎送关中难值取。厄星值难迎送者死，刃合度兮又合身。限行刃度刃星守命。夹限夹身看首尾。刃星夹命夹限必死，伤前冲后暗合来。前后俱刃伤限克命，四正互加皆不许。四正刃星互加亦死，
　　倒限拾遗。火罗同木曰飞灰，木泄气，夏月限木死莫疑，顶度死。木气不宜居土度，土受克，限经土宿有灾危，顶度死。水孛经躔犯火宿，火受克，限入火躔当损寿，顶度死。金躔见气火罗同，金受克，限属金躔人莫救，顶度死。土计同躔水宿看，水受克，数逢水上为凶断，顶度死。金星秉令木之躔，木受克，限度木躔应住筭，顶度死。水孛同躔水不利，奴犯主死。计土同水又不忌。二杀不攻一。木气同躔木受殃，奴犯主死。孛水同罗火不畏。一杀不攻二。土计同躔土受亏，奴犯主死。水孛同火又无疑，二杀不攻一。火罗同居金神喜，二杀不攻一。水土孛同危解厄。一杀不攻二。气火罗能损金宿，气木党恶火罗克我，土计水孛原无咎。土计化杀水孛制杀，箕轸壁水木火垣土，计逢之应损寿。受克即危。
　　参度本嫌孛与气，逢奴遇泄，土重亦能为祸主。受克亦凶。危张心怕土计临，月受伤，气至张危犹可畏。兼官论，心张二宿怕罗躔，毕月嫌罗气计穿。申怕计穿酉嫌气罗，星虚二宿怕木气，兼宫看，夏月之时又不然。火旺化杀，星度昴日火罗忌，火罗犯日，不问四时皆不利，鬼娄又怕火罗侵。金受伤，夏月亢牛同一例，同上断。四金奴气皆伤我。两相敌，水孛逢娄数难躲，兼火宫，角井奎度忌火罗。木泄气，又以奴气为恶果，奴犯主，斗中金气不堪言。木受克奴犯主，秋月忌计最堪怜，木遇敌，室尾秋冬嫌水孛。火受克，又怕奴罗犯木躔，奴犯主，翼觜水孛祸非小。火受克，更嫌土计来相扰，兼水宫，亥奎辰角井斗间。四木度，春逢水孛皆刑夭，木旺畏生，大凡二杀不攻一。如水克火又见孛，一杀分明不攻二，如金克木而遇气，限经失度太岁伤刃杀纵无亦难度。
　　【倒限总诀】且如倒限一说，根挨度数而推。倒限即前土躔木，木躔土，限若至土度必死等例。有杀刃者遇太岁必伤。杀者克限度星也，刃者阳刃、阴刃、飞刃。有刃宫、刃星、刃度必须要看流年，太岁会合冲照以决生死，无杀刃者总凶不死。如限宫限度二主受伤，原守与流年无阳刃、阴刃、飞刃，又无太岁相干而不死。子虚女度木气真凶。虚日子宫正垣之土，女土乃偏垣之土，限行此处皆怕木气。丑宫斗木金亦为忧。斗木乃偏垣之木，故限行此处忌金克。惟有牛金独气为害。牛金乃正垣之土，所以遇气为害。箕水寅宫木水两取，土当火令水弱必伤，若逢春令秋冬却又不能为害。木为限宫之主，水是限度之元，故曰：水木两取生，当夏令火旺土强遇土必伤，其余月分又不待解而自明矣。
　　尾火度内寅卯两端，寅宫属木水孛祸轻，卯末尾初罗水必死。寅宫尾度乃木正垣，故遇水孛祸轻，卯垣宫度皆火，但逢水孛祸重，若犯罗奴两宫皆死。心月之躔最忌土计，土计掩月，房日之宿怕见水孛。房日卯宫正垣之火，故怕水孛。氐土火垣木弱不克，辰宫末度木气必伤。卯宫氐度乃火垣之土，虽遇木气内有生意存焉。惟有辰宫氐土者乃是金乡，泄气之土所以一遇木气必伤之也何疑。亢金坚实不忌火罗、怕逢夏令。金宫金度故曰坚实，惟夏生火罗倒限无疑。角木焦枯，专嫌罗火、金亦为忧。金宫木度名曰焦枯，不问四时皆畏火罗焚折、又忌金克。轸占辰巳两宫，土计能伤巳宫之水，气星能夺辰宫之轸。巳宫之轸水宫，水度土计皆凶，辰宫之轸金宫水度惟怕气泄。
　　翼火水垣冬嫌土计。翼火巳宫正垣之水，故嫌土计倒限。星日太阳却忌木罗。星日午宫太阳正垣，故忌木气火罗争掩。午宫张月木气土计皆凶，巳宫张宿怕见土计为殃。午宫张度兼太阳论，故怕木气土计也，巳宫张宿水宫之月惟怕土计。柳土二宫未柳忌计，午柳忌木。未柳兼月故忌计，午柳宫度皆怕木。鬼金正垣、忌计、忌罗。 忌计者兼宫论，忌罗者以度言。并惧计土又怕金旺。计土伤宫金旺克度。参嫌奴孛土亦为忧。孛为余奴犯主，土是克限之星。毕觜忌气，又怕土计为灾，不问申酉二宫，最怕计气焦渴。毕月觜火二度，最怕土计。昴日胃土见木为凶。木能蔽日，木能克土。娄金火殿又忌水星，设逢夏令最嗔罗?。娄金戌宫正垣之火，故忌水孛。如生夏令又怕罗星伤其度也。奎中金气皆是凶神。金乃克度气为奴星。壁水忌土又怕奴孛。土为煞星孛为奴余。室火木垣、金气罗计皆凶。金是伤宫之气，罗为奴星犯度。煞若同行其度，不以为利。此杀者阴阳二刃的煞，劫煞天雄地雌，飞廉剑锋值难等杀皆是。更看命在何宫、限主何处、于斯消详、决不失也。已上所论者不过限行至某度遇某星以定祸福也，更看安命在何宫何度，又观限宫主限度主起躔何如，由斯消详推之，而万无一失。
　　【划度元奥经】余奴怕伤主，泄气最为殃。如限在箕水度、以水为主，水孛同躔一处，或孛前水后，谓之余奴抗主，或水星起于别宫，独孛占其本殿亦谓伤主。虽限行箕水、壁水、轸水、参水，四正之度，皆为相关行对顶度处见祸，却要生于春夏秋季月内是也。若生冬月水星秉令，则谓之奴主相扶反吉论也。木火土星仿此例推之，若主起高强，虽余奴犯度亦不为害。我去生他，挈去我之气脉为泄，五星背令最怕逢之，如金见水孛，木见火罗，水见木气，火见土计，土见金星，四正度相逢亦凶限，至泄星度与本宫宿亦凶。
　　二杀不攻一杀，忌党其刚。如木躔氐土气亦躔女土是也。或气躔胃土柳土亦是谓之二杀；须要顶度亲切亦要二杀两强无生无克，则彼此抗敌不暇攻我，宜仔细看如此者又不死。又一杀受生，一杀受制，则强者便有侵克之祸矣，余仿此论。又如水在尾火，孛亦在室火，如火在牛金，罗亦在娄金，如土在轸水、计亦在参水是也。杀者克限度之星也，如木克土切忌水孛同到，党起木星为祸更紧，限至土度即死。对合亦为害，且要端的详。对以冲照言、合以三方言，凡有一星伤限又怕党杀，更会刃度合即死，若杀星虽云对合，或自坐受制之宫，当活法断之。须看合何处凶吉在何方。凡死者多是刃度方验，如日掌刃则四日度皆刃也。如月掌刃则四月度皆刃也，如土掌刃则四土度皆刃也，如金掌刃则四金度皆刃也，如火掌刃则四火度皆刃也，故交刃杀并踏之限为真关是也，又遇流年杀与当生杀重并合命，冲限伤身者必死之人也。如三合者在三度内方死，如对合者不过一度内而死矣。
　　关前节后死，关后节前亡。初交限入宫者为初关也，当此之时必死于本月节之后也。限行满宫者为末关也，当此之时必死于本月节之前也。中关节上死，末关节下伤。中关者即刃星合度是也，当此之时其人必死于本月节之日也。末关者即满宫满度是也，凡行此度者看算多少，若近一度一日死、二度二日死、三度三日死、四度即四日死也。又怕流年煞飞来更急忙。飞来杀即流年阳刃、飞刃、劫煞、的煞怕与当生会合流年煞也，飞来到限并命伤身必死无疑。四正相关摄不解三方殃。四正即子午卯酉虚房昴星度之类，如四正有杀刃为险，须四正之吉星可援。若三方虽有吉星，无救于四险之强也。三方有吉星不救四险强。三方即申子辰之类，如三方有杀刃为殃，须三方之吉星可解，若四正虽有吉星无救于三方之厄也。四正度有星，仔细辨凶吉。四正者子午卯酉、寅申巳亥、辰戌丑未，有四月、四日度、四火度、四水度、四土度、四金度、四木度之类，宜仔细检看，如一度处受克，则四度内皆殃矣。
　　又怕划度星，遇之并言实。划度者则四余犯本主度也，如孛犯四水度、气犯四木度、罗犯四火度，计犯四土度也。子虚有土星，三冬人须卒。子虚有土，人以为土星居垣为吉，殊不知三冬生人水星得令之时，虚日中有火乃败弱之火，既被水制，又以土星临之，火又生土全为泄气，故主倒限。此论各宫正垣度数喜忌之分。女土好齐瓶，九夏水为疾。女土在子乃本宫则吉，盖夏月水到其上则凶，夏月土旺正受火生之势干燥，若见水到谓之暴水反能漂土败火，如见水必主死也。丑牛有金星，遇土须当吉。牛金见土则富贵，见水孛则死也。尾火怕秋金，冬水伤房日。尾火何须怕金，盖尾火在寅初生之火本弱，秋金秉肃杀之气至刚至坚，金在其上反伤寅木木、减则火败。故谓之倒限，房日之中有火，冬月水到其上，即令星伤日下之火，或水日同躔度，行房日并主倒限。
　　秋土损亢金，计都又相逼。亢金秋月至坚至刚，更见土计生之，是物极则反主夭。又有翼火蛇、遇木三冬灭。翼火乃巳乡之火，巳乃水垣其势本弱，所谓无焰之火也。木虽生火而三冬之木乃为湿木，而加于本弱之火，非惟不能生之，而反足以灭之矣。星日与翼同，井鬼土计切。星日与翼同者，星属午垣乃太阳之殿，人知木掩太阳在他，时犹秉令司权木不能为之掩，独三冬之日为寒日，故惧畏木与翼火同也。井二十九度至鬼二度乃月之正垣，是以怕土计，秋生人决主倒限。刃月最怕木不死生重疾。设若富贵人见之破屋宅。角木遇之凶，斗木遇之吉，若犯奎井度十有九人绝。如六己生人月为刃星，躔在四木度，纵不死亦多灾。斗木遇之吉者，以大月当斗为合格，故云为吉。而角木为金乡之木杀气愈重，奎木为火乡之木见金愈怒，井木为刃乡之木，又不言而可知也。昴日忌火罗，参水怕孛泄。昴日度有金是金垣也，最怕火罗犯其上，若两星同到则抗敌不死，但有重灾。一星到其上，十有九死，日生最重，夜生金火有情不死有之，参乃水之正垣不怕土计，又怕奴孛划度，冬令不忌谓之奴主相扶。
　　娄金忌水星，孛亦能作孽。娄金度者乃火殿也，盖水到其上能杀金下之火，谓之水破火垣。冬季至凶别季别论。若孛到其上亦杀金下之火，如无救则主倒限也。室火木之垣，金罗难说吉。室火中有木乃木之垣也，金能克木。罗亦能泄气亦主不吉。须看刃煞星，难忌井刑值。刃者阳刃也。杀者克限度星也，难者八杀宫主也，忌者昼火夜土也，刑者三刑也，值者值难之类也，更落空亡位遇者寿元折。空者六甲旬中也，限若遇之凶煞加临则主死矣。或一星而掌数煞者或两星而齐到者，又忌三合四正冲照的死无疑。春夏与秋冬，休囚并死绝，吉凶如影响，此是黄金诀，已上四句须贯通而言之也，凡学者深求玩味细密精微无不中矣。
　　【诸煞秘要赋】天之星辰苟求其故，可坐而知。地之神煞，欲究其微不言而喻。日月木火土金水为天星是也，阳刃、天雄、的煞、劫煞为地煞。阳刃子午卯酉，劫亡寅申巳亥、辰戌丑未四凶煞，巳酉丑上三白衣。子午卯酉四个最强之阳刃杀也，寅申巳亥四个亡神劫煞最是凶也，辰戌丑未独居三杀连三位是也，巳酉丑三的杀又曰白衣，又曰破碎是也。申子辰生怕行巳午未限，寅午戌人忌行亥子丑位，亥卯未之申酉戌，巳酉丑之寅卯辰恶曜险甚薄命难禁。已上皆说三杀是也，人命根基浅薄，限行至此难逃，此大凶也。立命子宫限斗二，且看井七胃二张十四。命立子宫限行斗二，入寅为四角之宫，斗木难度难宫必然不好。若申上井七度，戌上胃二度，午上张十四度，有木星在此数度。或有木星正照斗二度，内重则必死，轻则刑克，在申宫合来必克子。在午宫合来必克兄弟，此一定之理无疑，倘木难逢太阳必克父，近太阴必克母。
　　安命卯位行轸九必观，女一毕五与奎初难星，倏忽来寿算危乎此。又如命坐卯宫二十五行轸九水度乃入巳宫，可看亥上对照奎，初又看丑上女一度，皆不可有水孛来照，对度为难星得地之所，如此者死于二十五岁必矣。午命防未申之井，酉宫畏戌亥之奎。午宫立命未申转角之间行限至此则凶，又井木是难度，若辰上氐初度丑上斗二度，子上危十一度，有木气合吊大凶。酉宫坐命火罗为难，行限在戌难宫出戌交亥二十五年，三合四正难星又来必为凶断，轻则伤刑。四角命居雄哉奇伟，中州定位杰出魁罡。四角者寅申巳亥也，主人雄伟敢为中州者。辰戌丑未也立命于此，英杰豪气人矣。四个马宫最怕老人不寿，八宫阳刃必然壮岁丧妻。寅申巳亥亡劫之地，老人行此恐伤其寿，少年人行此吉，子丑卯辰午未酉戌乃阳刃之宫，少年人行此必丧妻子，老人限临必死。劫亡出入皆凶，阳刃两头切忌，限行实怕两头，入了何愁中位。劫杀亡神之宫限入限出皆主凶也，阳刃两头刃首刃尾皆凶祸也。
　　甲如入卯尾二氐一定防灾，乙若到辰氐初轸十必为害，丙戊畏午张柳庚怕毕五胃三。甲生人卯为阳刃入尾，二出氐一必有灾，乙生人辰为阴刃，入氐初出轸十必为灾，丙戊生人午为阳刃入，张十四出柳四必有凶，庚生人酉为阳刃。入毕五出胃三，必刑克疾厄。妻在孤神寡宿到老丧妻，子居阳刃劫亡晚年无子。孤神寡宿在妻宫必克妻也，阳刃劫亡临子位必克儿女也。别夫离妇阳刃杀中逢孛，剥官丧职空亡限内遇计，孛星逢阳刃同宫合，主夫克妻、妻克夫，生离死别未免也。计都行限更兼空亡，限行至此为官罢职，金孛插花女人色欲，土罗持刃男子凶顽。金孛插桃花、土罗持阳刃合此者女主色欲、男主凶顽。喽啰诡谲千般花，宫带孛聪敏机关，百变刃上计逢。孛坐咸池、计逢阳刃合此者男主喽啰诡谲，女主机关百变。垄断牙行身居天雄，刺胥吏卒命坐破军。安身立命于天雄上，媒人牙行之辈也。破军即的杀破碎是也，坐命此宫主刺配之凶。卯刃带金病痨伤寿，亡神逢孛溺水丧身。卯宫属火又是刃宫，金星同位必痨病人也。亡神宫见水孛必溺水而亡也。
　　劫杀在于寅宫金来虎咬，亡神到于已上土会蛇伤，劫杀在寅宫属虎金，难来必虎咬人也，亡神在巳宫属蛇土，难来主蛇伤也。禄马空亡任是豪家必莩，劫亡带鬼纵他贵显遭刑。禄马空亡限入此地，纵富必莩死也，劫亡上有难星，虽贵人亦恶死也。早岁功名空亡同于劫杀，老年富寿正禄入于旺宫。少年发于帝旺之乡，老景荣于衰库之地。劫杀逢空、禄临旺地，少年行旺、老景行墓、其吉可知矣。精微一理、变化千般、浅薄休传、知音可得、能依此断万无一失。
　　张果星宗十七【统论限说】大凡洞微所急者限主星也，所贵者禄星也，所重者诸曜顺行也，所发者庙宫也，所畏者忌星也，所好者吉神也，所辅者行年也，所助者三方也，所恶者气孛罗计也，如善星陷逆则福慢，顺行则福紧。凶星陷逆则灾紧，顺行则灾慢。如遇吉星顺行即得本宫加数，若遇恶星他宫则其数减半。大凡吉星居七强为福紧，临五弱为福慢，灾星在强宫为灾慢，五弱为灾紧。凡限本宫见星灾福应十分，对照七分、三合四分，凡限星在终末之度，即灾福之力则微，而不可以定数言也。凡忌星在好乐宫入限，三年内为福。三年后反为灾，大凡限逢忌星不死亦灾，若火在阴宫、土在阳宫、或为三方主虽有厄而不亡。故曰：夜忌土星，昼忌火。三方不是死无疑，此星若是三方主虽有灾侵命不。离火阴土阳宫尤妙，好乐位中别有奇正此谓也。凡灾忌星生时在伏段限内。灾祸只有三四分力，福星生时在伏段亦只有三四分力，盖被太阳所伏光芒不见，有如臣居君侧包藏光美之象。凡一限中见吉凶星同聚，即以入宫先后及逆顺而断吉凶，故先入宫深者先见，后入宫浅者后逢也。凡遇本限及对照三合并不见一星，名曰空限，主多灾凶、图事不成，若得限主当生有力之位，则反为吉，惟有官禄宫上逢空限最凶，必于四十六七岁死矣。凡当生吉星照身命者，主中年富贵，纵逢灾限不妨。若当生凶星照身命者，中年虽逢福限四旬之后，亦主迍滞，大都吉凶之应全藉限基当生有禄则吉，限上无禄则难发，是犹无根之木，虽逢春终不葩花而成实也。故经云：若无一曜临身命，自是贤愚别有因。
　　【诸煞倒限】太岁为众煞之主，统众煞行于黑道中，所以为灾不违时刻，看人寿夭穷困终身不吉，皆因身命宫位、日月命主俱落煞乡，更煞神拱夹，又占高强纵或得福，横中得财，然限入煞乡，未免死于非命。或吉为凶神所恼，凶为吉神所临，刑害可知，宜加详审，故有十忌：一忌飞星破禄；二忌马落空亡；三忌太岁当头；四忌坐煞向煞；五忌煞星得志；六忌限入鬼乡；七忌妆成鬼局；八忌二煞夹限；九忌命主受制；十忌母星克令，立命行限犯此十忌为凶至惨，经云：寿元不永定休论，处世多屯常冷淡，若见当生日月命主俱各受制，大限方入煞神之初，或出煞神之末，不见救星未有不凶者，今列诸煞诗例于后。【劫煞歌断】劫煞元来是煞魁，身宫命主不须来。若为鬼局应当死，煞曜临之不必猜。若是无星居此位，更于三合细推排。天盘加得凶星到，命似风灯不久摧。
　　【三煞歌断】要知三煞最为凶，值难同临不善终。三合无星更须忌，煞星切莫又相逢。若还日月同居此，官禄临之福愈隆，大限相将离煞尾，黄泉之下定行踪。
　　【阳刃歌断】煞中阳刃最无情，身命同临主破刑。大限若交当畏惧，煞星在上恐难行。若无凶曜尤当忌，局势参详判死生，三合更加神煞拱，纔离阳刃入幽冥。【亡神歌断】皆言七煞是亡神，莫道亡神祸患轻，身命若还居此地，贫穷蹇滞过平生。凶星恶曜加临此，大限浑如履薄冰，三合更须明审察，煞来夹拱必难行。
　　【的煞巳断】巳中的煞金生处，煞气严凝人畏惧，莫教劫煞又同宫，便主黄泉寻去路。若为水命土星到，装起煞神真局势。世人莫只忌秋生，四季生人尢可畏。【的煞酉断】酉中的煞旺中金，金气秋霜煞气深。阳刃若还同到此，煞星日月不须临。若非恶死须言夭，大限纔交祸更侵。太岁当头又冲动，此身安得不呻吟。【的煞丑断】的煞如逢在丑宫，煞神归库不为凶。更加三煞并阳刃，限数存亡顷刻中。若是亡神煞星到，虽然不死也为凶。若为日月三方拱，祸患忧危更不同。
　　【飞廉歌断】煞若飞廉凶又凶，莫安身命在其中。欲知鬼局十分重，命主阴阳不可逢。此煞不须和合看，只将他局究其功。若还行限临其地，煞曜临之不善终。【诸煞总断】星家倒限有真机，第一先将煞曜推。切莫一途拘泥着，须看命主有无亏。命星安稳无刑克，此身平善实无疑。若为命主遭他害，任是神仙也皱眉。劫煞怕头三煞尾，阳刃两头皆要忌。阳刃若在相貌宫，破相毁形端的是。此煞排归八煞中，太阴飞到为凶比。阳刃劫煞扶两旁，祸起之时难可避。煞神不可例言凶，煞落空亡迥不同。日月不临命不到，煞星不在命无终。若还限脱煞星尾，必定为灾福不隆。此是天机真妙处，根基浅薄祸无穷。煞星难曜分生旺，春夏秋冬仔细推。若是煞星来秉令，也分昼夜论安危。若为反背须还忌，寿筭摧残祸有基。众煞下临人畏惧，此身安有百年期。若论阎浮死恶人，命身俱各值凶神。煞星入命命入煞，日月临之必害身。更怕煞神来拱夹，刑囚为煞更相侵。必然死在刀兵下，命似残花满地零。凡论诸煞宫必有诸煞星，若煞星落空或日月身命不临煞地，或煞星不在本宫又且无害，虽论煞星还分生旺休囚、春夏秋冬与夫昼夜，及其向背何如，设使身命值凶神而煞星入命，命又入煞，兼日月并临，更煞星化刑囚拱夹尤凶。【杂论倒限】限度尤防真照临，如限行土度忌见真木，加以限主宿弱倒限，流年煞星并亦然，三合尤切。限度防战斗、火头孛尾皆为大灾，若计孛凶星一迎一送，决主倒限，本宫三合仔细详之。亦有当生限无星辰，被流年凶星克倒者，凶星战斗者如火孛、水计，计孛、孛罗等战斗者亦倒限，凡命忌星行限十有九凶，日生火，夜生土为煞则灾重，纳音逢夺必有重灾，限行到此度为灾必死，为主之星不论化气，会主之星复论化气，煞星化吉为福大，化凶亦凶照，命限者生克至紧。【倒限要诀】日月夹煞凡命以日月为紧，但临本年煞地为凶，子午卯酉生人的煞巳宫是也。二曜同居其上或前或后皆为忌，须是落空亡方不为伤，若在强宫尤凶。
　　善会日月善星会日月本以为吉，人皆知吉善。而不知夫善中有恶，是其恶也，善者恶之胎。若星曜会于生地则吉，倘或临于空亡、阳刃、破碎之乡为灾不可胜言，虽处安静无事之时，而有卒夭暴亡之患，多出于人所不意，大抵凶星居空亡则利，吉星居之则凶，此理之必然也。
　　忌曜相攻且如未上安命本以夜忌土为煞，若忌星居空亡则无力矣。或又日生孛忌之类，攻之则忌土，何暇为我害，倘以火助其威，计党其毒则其势已甚，必至夭亡。
　　善星失用何为善星，金木水气之类是也，一星居强得用则为我福，或受伤失时限行于此，流煞少有所冲必成险厄，多是无事中暴忽之祸，人所不知也。所谓天星不能制地煞，何谓鬼局金行寅午戌之类是也。
　　将煞就煞且如命宫在卯寅申巳亥生人，限行于酉上盘亦是酉字。又如子午卯酉生人行巳限上盘亦是巳字，此谓将煞就煞。
　　以煞见煞如命卯、丙戊生人阳刃在午，行午限是此局也。更子午卯酉生人，有上盘之阳刃，下盘之阳刃，上之破碎、下之破碎，巳限是福德、亦为阳刃加的煞，的煞加阳刃皆为以煞见煞，若遇福地则迟见祸，若遇官宫则速祸矣，纵有吉星日月临之，其死尤速。出煞入煞如人行限前是阳刃，后是破碎。如乙酉生人辰上是三煞阳刃，巳上破碎、天雄。前后俱是煞，限度出入之际，如二十五六，三十六七出限，入限之时更加流年，小有凶并必难保矣。
　　寿元失陷人命以寿元为紧，何为寿元、纳音星是也。如纳音受克乃木生人，木旺金，金生人，金旺火，倘鬼旺主衰四正三合见之行限至此，值之少年亦主伤残。【暗气加临、紫气在天无象故曰暗气】且如气星天文无象如盲人，然亦是老人之象。凡入命照命亦主刑克孤独，主人慈祥如命宫三合对照之时或临身，主人当有寿然亦须见。合照无凶星以破之方好，若老人行限值此，设若流气并当生之气，此年必主倒限。【论倒限歌】倒限之法夺星为第一，夺星行限逢忌生起。或宫相生或化恶背时，决然倒限。火土名忌乃煞星也。二星相会谓之二煞，同谋最为凶害，此等格局虽有过北斗之资亦难买无常之厄。如忌夺相会相克谓之二煞，反目十度之外相逢不过见灾而已，虽丧亡亦可救也，如行限遇之死无疑也。限主还元大可忧，五星带夺煞同谋，更兼忌曜来助虐，此命须登白玉楼。夺星者如木为限，主怕金夺之，火为限主怕水夺之，余仿此例推。夺者即克也。忌者昼火、夜土名曰忌星，又曰煞星。还元者原主升殿入垣，怕带煞受克。
　　【煞星带刃】火土二曜乃煞星也，况又带夺、其恶尤甚，且又得经得垣加之，太岁月将冲动为祸不可胜言，限行到此。虽有扁鹊之智亦不能救也，若二星更带阳刃破碎决不善终。火土双星带刃来，那堪垣庙两和谐，流年太岁来冲倒，任是公侯也受灾，带者如火土掌羊刃，天雄的煞剑锋飞廉是也。【凶送凶迎】凶星如忌如夺固凶星也，金罗计孛火土化恶亦凶。一恶星在后行紧关末关将尽，又有一凶星在初关紧关方来，恶星光芒相射必为薤露人矣，又如刚星得田财战斗，或刚星聚吉战斗得气救解只，恐气之光星一出或忌或夺来，迎皆主大发亦速死无疑矣。凶星行限又将终，更有凶星后限中，凶送凶迎凶铁定，饶君铁汉也成空，刚星即火罗计孛，柔星即木气也。【木星夺煞】气木虽善奈为雠星，二星不宜会光景之内。光景指限数言也。木星又带煞，是善以需恶，二星相遇于三十度内，忌计孛、金罗于中间间断，至于会合相逢必登无常之录矣。木星带夺命难延，五福之中寿不坚，若使气星同共到，玉皇来诏靳天年。
　　【前关后锁】日月二曜乃君后也，初不为害于人而关人之寿夭何欤。盖日月命田之主受伤故也，若日月为身命之星当生，却被罗计于紧关拦截掩其光彩，或关煞来犯或孛火土化恶罗计夹辅穿钓，有如此者，非惟日月受伤，而吾之身命亦受伤矣。至若太阳为身命田之主尤其紧切，盖月是身若是恶星来钓，是坏其所生之主矣，岂不为南柯梦中人也。身命田星日月曜　两个拦星占前后限到中间进退难任，是神仙也难救。
　　【刚星带战】刚星为寿主命主，当生遇刚星于紧关内，或望合相穿正照皆非吉兆，傥得煞星为命田之主，或带夺受二星之克，或受害之所伤，限数还元假饶他吉穿战受制，得志之时必死矣。刚星穿战实难当，田命逢之怕受伤，他恶化雠年寿促，散财散福见阎王。
　　【异宿相攻、异宿者即夺星也】火星行限怕孛星来克，金星限主忌罗?来伤，日月为限元怕罗计伤之，水星为限度忌土星克之。火星行限孛星来，金星行限罗?猜，日月二宿怕罗计，水星土曜两崔嵬。【聚煞交战】火孛计罗皆刚星也，若三刚五战孛罗计乃三刚也，金木水火土是五战也。使根基壮亦无益也，纵得气木来救光彩，一出不复解救，又更详其命如何。
　　【众煞反常】金星带夺于紧关内，正度或锋铓交承之际，或火土两煞星又为主限，而遇金孛罗兼老人遇于生旺，或少年遇于死绝，此等格局多主死。金星带煞遇罗?，二煞相生奈例评，老幼反常还不利　，阎王来召入蓬瀛，锋铓交承即刚星，交战之际也，反常者老年行限遇生旺，少年行限遇死绝是也。【限入空关】限到当生所在煞上无星，主事两旁三合之星亦复辽远即为空限，若火罗计孛流战于此限之正度，即为梦蝶之人矣。限入空关多煞神，星辰辽远又无情，流年冲到招凶煞，定作南柯梦里人。空关者限宫两旁三合无星，惟怕流年火罗计孛战斗于本限度内亦死，须元守有刃的雄雌锋廉等煞方验。
　　【太岁歌、此太岁者本生年也与流太岁兼看】最是凶神为太岁，须把宫辰相正配。相生相顺福之基，相克相刑真可畏。假如木德是宫神，最怕纳音金克制。一生福气少精神，纵有发挥终进退。纳音所属即是岁星，与命主相生者吉，而相克者凶。岁驾岁勋并岁贵，此星最忌入空亡，马如空马贵空贵，纵有前程不久长，若是崇勋图此地，不能安享坐高堂，身空宜向门前立，须要年头仔细详。岁驾、禄勋、贵人、驿马各宫主星怕落空亡。岁宿当权为恶毒，众星各各俱降伏，他如克我我无权，一生寂寞多孤独。我克他时他受制，手足伤残并耳目，岁星宫主要比和，同室操戈皆不足。此言岁星与命主相生相克比和之论，他指岁言我指命言。流年太岁怕当头，中度逢之实可忧。口舌破财须迭见，更兼忌克惹闲愁。若还压命兼临限，更值凶神不死休，十二宫中皆可畏，惟有子午得优游。此言太岁冲压命限中度逢之尤凶，兼有忌曜克星主死，惟子午二宫得免。
　　凶神恶煞如何看，须把宫神可参断。如逢旺相必为凶，若遇长生多险难。休囚死绝祸尤迟，纵有灾危应减半。岁星恶党祸难逃，不忧侵命忧侵限。驾为太岁号尊君，命忌居前不足论。奴仆若临终犯上，夫妻如遇夺夫权。兄弟临之多凌辱，疾厄临之貌不全。若是命身如坐驾，一生安享福长年。此言驾宫不宜坐，奴仆夫妻兄弟疾厄之地，又忌驾前泊命。更说岁星元又元，驾星最喜居垣庙。平生多近贵人财，必有贵人扶左右。不宜破驾有非星，不喜临朝逢客曜。少年及第取功名，驾中还有官星照。此言驾主居垣平生近贵获财，不宜以星破驾，客曜临朝，喜官星登驾。岁星若是土为区，行限须当怕计都。纵使金神为命主，若逢余曜亦焦枯。能夺土星又无气，处事无权作懦夫。岁德为尊防泄气，岂知所忌在余奴。此言纳音属土限行遇计谓之泄气，纵使金为命主不吉。【论限附余】倒限之法亦难取用，有一般难星而一死一存，须看命躔何度，次论虚实时候。昼夜旺相休囚死绝，方可判之。如立命辰金为主，所怕者火罗，不死者何。必先问命度。如或躔亢度前面逢火罗，若是司令昼现必死，背时夜生亦不死，又如立命在辰土计为恩守于命宫。前面逢火罗甚者必死，或火罗稍弱决不可倒限，其余宫分并依此例，又如限行空亡者死。此篇以命宫命度所喜所忌而论祸福，学者参看不可执滞。
　　一凡行限遇煞星须论金木水火土，分别缓急轻重。如以火为煞，望见生灾。如以水为煞，过后为祸。如以金为煞，对度方凶，以土为煞，则缓而迟。以木为煞，则急而轻。盖火未然而先烟，水既流而后湿，金正遇而后伤人，土之性缓、木之性柔故也。其为灾祸凶难亦以五行类推也，如以内言之火罗则心血燥热痰痢等证，水孛则膀胱令湿白浊遗精等证，金星则肠痈痔漏等证，土计则脾胃噎塞等证，木气则肝胆风眩等证，以外言之水则溺、火则焚、金则刃、土则压、木则扑之类。
　　一命坐弱宫，主星又低、行限又微，一见好星在前，却不能胜其任而命即亡，盖素贫贱而行乎贫贱，虽有富贵而不能享也。一命坐高强，主又高强，行限又好，一见凶恶之星在前而不能进，盖素富贵行乎富贵，又遇贫贱则不能处也。一日生人自少至老，一见太阴在前谓之阳极阴生，决主人死，此乃不传之妙，须带刃煞方验。一夜生人一向限行太阴，与阴星之限至老，一见太阳在前谓之阴极阳生，决主人亡。又如命躔房日，行限至张月度必死，盖有月光而无日光故也。又如命躔心月行限至星日度必死。盖有日光而无月光故也。须看有无恶星当关，方可以此断之。一子上危月坐命限，行至卯房度本宫对照皆无星，有忽然死者。盖日月晦明不同危月也。至卯日出之所正入阳刚之地，是为有他无我，兼以太阳恶弱倒限无疑。
　　一午上星日坐命限至酉毕度，本宫对照无星有忽然而死者，盖星为日、日至酉、酉为月出之所，亦有他无我兼太阴，恶弱倒限无疑。一有人命身好初年行限不佳，未免奔波辛苦无成人，皆以贫贱视之，一旦行限好、平地发迹立名利，故舜起侧微傅说起于版筑不可不察。一元守之星固好，又恐流年之星为患，如限主恶弱、流年星又凶，则亦能死人。若限主健旺，只是流年为祸，必候星出方好。经云：元守虽然无咎，尤恐流曜为殃。一行限须要限元得援，故经云：得援高强，失援孤弱。限主失躔，莫不卑微。一有人命不好而享用者，不当有妻子而有妻子者何以言之。或有父母在，倚恃父母福荫故安享受用。父母一殁便破败不当，有妻子而不能受妻子之奉，至于死亡而后已，一有妻子在前而命无妻子，未至终身妻子俱亡，伶仃半世，孤寡至老，皆初年限路稍通。因主其一时之荣，及至末年限路一弱，气运不佳皆非所有，世人常有此格善谈星者方能悟于此。
　　一人命合主有疾而少年未见，乃是未曾遇煞星行限故不发也。一行煞地又见煞星高强，决是重疾痨瘵，有中年患目疾者由此。一看生平行限如何，如人一生命好身吉，若行限不好却不能发福，论之盖命好不如限好，如身命好行限又好方是好命，盖命为魂、身为魄、限为血气，三者须要相扶，譬如人之一身。血气稍滞则血不流，故为寒热相攻，疮毒并行，风邪客气，得以侵之，若血气和畅，其身既壮，安得有病也。一行限须要向明不背方吉，何谓向明，夜生人见火金月当限，日生人见日木土火气当限，皆谓向明发福可期。如日生人不见日木土星又独见火金月照限，兼行的劫刃锋廉耗空亡等煞之上，未可以吉许之也。
　　一凡大小二限以生日后交神煞禄贵，以冬夏日交命宫行度，从本生命度行起。一春月生人命限连有土孛金水太阴气计谓之云雨不解，淋漓花果，触目愁景，主退败可畏。一四五月间虽然得雨，然亦不可连接，行限见前项星辰为久霖不晴皆主冷退，愁闷生意萧然。如有此格日火行限谓之久雨逢晴，伸眉舒目人物欣快，必主骤然大发。一秋月生人连有风雨星行限，主霖雨伤稼。一冬月生人连有此者谓之雨雪载途，皆非好格，冷落寂寞不言可知。所以晴雨之星要有相间，行限得晴雨停匀，生意顺快。凡土孛气计会日皆谓黑云暗日主大贫寒。五六月生人火日行限却在巳午谓之旱魃南离、生意焦枯，如游年土孛水计到晦掩其光，反主一发。过了游年又主祸依然。是以两限俱是火日亦曰：久晴不雨万物铄落。如忽行一星计孛金水太阴气星，则云兴雨降，物苗苏醒，勃然发达可知。
　　一凡行风雨星而逢日在戌，或行限在戌，三合对照则云收雨过，落照余晖，遇此格者主晚年发达。一冬月水罗会谓之和风解冻，寒林生春，火会土谓之寒谷回春，皆主发越。一春木宜火日怕孛计，如木会日可谓蒸烘，如火会日则春入园林，妆缀红紫，孛计到风僝雨僽反主贫夭。一秋天月居水宿见金谓寒潭浸月，大寒节边未免清秀而贫薄。一凡七政星为身主命、主寿、主限、主所泊躔宿最怕划破多死，化凶亦然，占煞刃尤甚。在后划破尤轻，在前划破尤重，假如限行木宿怕金同躔行，火宿怕水同躔行，土宿怕木同躔行，金宿怕火同躔行，水宿怕土同躔行，月宿怕罗计行日宿畏木罗计孛。又如限行木宿遇金，春月划脉不断，行火宿遇水、夏生划脉不断。金值火宿秋生无害，行水宿遇土冬月反好，四季之土遇木何妨最须详辩划法至要。
　　【流年论】流年祸福，必从当生祸福为准，以立命宫为定，方判吉凶，且如一般行限、一般流年。星辰到而祸福并不同者何也，必须先看身命限度、当生有无吉凶星守照，方可言之，如立命子、行限寅，当生难守于大限、流年，难星亦到甚者死，轻者病。如有天官符、地官符干涉田财命限则有官刑，轻重一般断之，有丧门、白虎守命限，则有孝服。如当生无难星到，流年有难星到命限者有祸，或者当生有一恩照则吉，余仿此。切不可一例以火罗计孛为凶星，以木气金水土为善星。
　　又如立命于子，木气为难、火罗为恩，若火罗照命限，未可以为凶，乃恩星也，必得意。遇红鸾天喜有喜，并阳刃、亡劫、空亡、太岁亦不降福。如逢流孛、难星到，火罗亦到，是他星反激起火罗之怒，不能降福矣。又如木气是流年，难星到命限，或是对合必主不宁，亦须看当生星得地否。更看流年限到何度，如是限到难度当生难星明健必主重险，如限到恩度当生难柔弱流年难星来而祸轻矣。更可详细分别病讼孝服等事，如逢岁破、大耗、亡劫、天地官符必讼，若流年丧门、白虎、天哭、吊客轻则外孝、重则亲丧，如擎游、病符、死符、披头、血刃有病重，轻生死，依当生限度上定之。
　　但是凶难守照命宫则祸轻，临照限宫则祸重，吉凶亦然。所紧要者太岁有太岁守命限、一年平安而有喜事，有太岁守命限而一年凶灾迭出，或孝服重重，止从纳音生克与命宫限度有情无情冲守，有偏有正，正则必祸，偏则无妨。更于当生星辰上冲并吉凶以断之，便从太岁上数起。一太岁、二天空、三丧门、四勾神、五官符、六死符、七岁破、八暴败、九白虎、十天德、十一吊客、十二病符，从命限所临之地，流年星辰吉凶以定祸福。火罗头见计孛上主尾见木气同时皆主末关之事，全在太岁神煞上取用。流年论者乃诸家之论，非果老之义也。姑并存之。亡神即天官符，年符即地官符，星煞躔在正垣为正也。躔在偏垣为偏也，故正者怕太岁冲填，而偏者无妨。【流年都天赋】命为本、限为末，定一世之荣枯，星移度煞移宫决流年之休咎，太岁乃诸神之统领，月将为众煞之枢机，月建并煞临身无吉曜必遭横搅。太岁赶煞入局遇恶曜定入泉乡。丧门、白虎哭声腾，血刃、官符公讼起，擎天游奕照身命，则陡顿生灾，豹尾、黄幡临限程则缠绵有病，大耗并计孛火罗于帝座，家破人离。红鸾遇木金气水于限程则财丰禄厚，催官星至须知恩命之荣，食禄星临乃见文书之喜，添人进口。天喜便遇吉星足禄多财，三煞不临财位，红鸾乃非吉曜，天喜亦是凶神，须看交并何如，方定灾祥奚，若遇吉则为吉断，逢凶须作凶看，天蛊为血光之神，白虎乃重丧之煞，红鸾照命有喜可消脓血之灾。大煞临身无病必招刑宪之祸，木气须为吉曜，土命之人则以为灾，水孛本是凶星，木命之人反能招福。水孛主肾部疾嗽失脱破财，火罗主心腹血光是非致讼，欲知阴人龃龉，金孛照命值官符，如逢高贵提携木气临身逢天喜，财逢劫煞须防盗贼之侵。田值官符未免户争之挠，擎天莫临妻子之位，骨肉相刑官符怕到兄弟之宫，讼庭争理，死符、病符当命限切忌浮灾。大煞、劫煞临田财须防暗损，凶攒煞聚九死一生之年。煞值星扶二满三平之岁，马到迁移逢紫气千里称心，禄临主限照金星四时进喜，血刃伤财破荡，六害克子防妻，咸池并限闹林中，三煞冲身泉路口。吊客主门庭之孝，血刃主疮疾之灾，黄幡怕与火罗并、囚中致死。豹尾只宜木金救险处生祥，凶星得用进权名，恶煞攻身防险厄弃人间事，岁君赶煞并限入丧门，从地下游岁君攒凶并，命临三煞所喜者左助右救，所忌者后逼前空，更加阑干之凶。必定断幽冥之祸。骤加官职天喜照限福星临，横进资财官禄临身凶曜退，勾绞四时多挠交争不明，劫亡日日为灾迍邅莫免，更忌星躔留退尤防煞反，攻神攒凶须作梦中人，聚恶乃为泉下客，有救则吉、无救则凶，若参较乎灾祥，宜酌量乎轻重，仅见斯文秘之为宝。临行歌【附余】命身第一命宫要推寻、第二身宫要清切、值难忌囚总非良、殿驾贵勋为贵格。命度歌命度真要诀、先看太阳何度入、命宫三十六有奇、阔狭浅深随度立。身度歌身度真要诀、命宫更缓身犹急、二十七日一周天、行度有乎迟与疾。限度歌限度真要诀、当看当生中气节、限宫迟速有真机、休泥古人貌宫十。吉曜歌吉曜真要诀、如子遇母有成立、囚星有用不为囚、禄主有伤何所益。害曜歌害曜真要诀、主若逢之如遇贼、四正纵横不见他、不是官人也富实。值难歌值难真要诀、身命遇之真抑郁、十二宫中总非良、此其所以为难值。禄马贵者禄马有相得、富者财星入财帛、贫穷主疾坐天涯、凶贱煞星居疾厄。四余七政四星七政各居临、细与诸公说端的、元守星辰与流年、加合之中细推测。金垣火殿金居辰酉为入垣、浑入火星必焚灭、火星最怕水同行、喜躔室觜兼尾翼。水殿木殿水又最怕土同行、最喜参箕与轸壁、木星亥寅好斗奎、若遇金星必摧折。土得位土得辰戌丑未宫，木星若见难培植。日朔罗月望计太阳朔日怕罗?、不惟人祸日犹蚀、月望逢计又可知、独爱酉张心危毕。气孛命罗计命气星入命道家流、孛星守命多机密、罗计若在命中居、为人慷慨真英杰。【乔庙歌】木气午酉木逢紫气本来凶、若居午酉又难同、行限逢之人必吉、此是余奴救主翁。金火夜生金星为用火同躔、未可言凶一例看、昼里生人贫且夭、夜生福寿必双全。令星宜制四季司权号令星、若还受克始为亨、且如木旺逢金克、可许荣华福更深。金水忌冬水生冬月与金同、子盛母衰反不忠、人命若逢申酉限、金星垣庙尽皆凶。望同忌昼中弦之月十分明、垣庙皆言是吉神、限行至此皆无福、月正扬辉怕昼生。昼星忌夜夜星昼见昼见星辰夜见时、限逢福作五分推、阴星垣庙如逢昼、命限相逢大不宜。宜夜火罗金月是阴星、遇夜生人最有情、若为官福并身命、三台八座有声名。宜昼水木土日计属阳、更加气孛一例详、昼生垣庙临身命、限里相逢福愈昌。刚柔相济火罗计孛果为刚、紫木纯柔也不祥、若得刚柔相济遇、为权为福定非常。火罗夹金命夭火罗夹命福滔天、纵犯凶星福亦坚、金命生人还不足、必然夭死在童年。雄星宜守财帛火罗计孛四雄星、加临财帛福犹深、若也财星更明白、其家必定置千金。计孛忌守田宅计孛名为纸笔星、如居田宅最堪嗔、破家荡产令人笑、命好除非自立成。得度得时失位失时星辰得时最为良、恶曜相逢也不妨、得地不须为弱论、失时何必在高强。诸煞克命克命忌囚暗耗刑、更兼破劫刃锋星、逢空有吉皆无祸、太岁相冲又不宁。凶空吉吉空凶凶星行限要空亡、吉曜空亡又不祥、吉曜空亡还减福、凶星空了却无妨。奴犯主有制吉土星行限原怕计、只要当生木同制、限行至此无大祸、他星亦可为前例。煞星克命限凶克命之星真可畏、命宫切忌逢刑至、若还临限又逢凶、恶死身亡须弃市。刃迭凶主凶甚阳刃行限最为凶、莫使凶星在限中、限吉还须有刑克、限凶终是祸重重。飞刃为害飞刃星辰阳刃、刃星互换实堪伤、无破无空如逢此、纵有相生亦少亡。破碎限凶破碎星辰不出宫、那堪行限在其中、若非官事并丧服、到此终须百事凶。鬼曜鬼曜星辰坐命宫、那堪行限一般同、无破无空伤限命、可怜挥泪对西风。一寸金总诀五星六曜逐宫移、日月得地要明知、忽然落陷无迟疾、没处有星仔细推。日月金水人生日月要分明、恶曜来侵祸不轻、金水若还来扶助、不教富贵也聪明。日子月午日虚月张日在子兮月在午、移干就湿夭而贫、若还日虚月张位、何愁南北与东西。日月罗计日月同宫守四正、富贵双全无比并、若还罗计又交临、必主终身多疾病。日月夹拱从来日月是尊星、限见无非福禄荣、夹拱吉星为吉局、惹凶引祸害须生。官福朝阳日月陷弱官主朝阳定作贵、福星随月福须攀、太阳落陷人终贱、身主逢刑处世难。太阴在陷太阴生来在陷宫、侥幸吏辈又英雄、府县厅前听呼唤、上弦月皎福丰隆。诸星会恶朝天反吉诸星会恶为交战、人命逢之祸不轻、惟独朝天居亥上、反为伏化吉星名。众曜同宫强者为主若有星辰在命多、必看星辰果若何、要知须是强星主、若是闲星莫羡他。各宫一星命喜逢月各各宫中只一星、对宫虚拱最为荣、命中极喜相逢月、得地当为世上英。恶曜犯月恶曜如逢犯太阴、也应宿疾便来侵、不然毋道相刑克、更恐调弦又失音。恶居妻位妻宫若见恶星来、定主其妻见祸灾、若是姻缘无克战、也教琴瑟不和谐。罗星守命命在午遇罗命看妻妾薄姻缘、只恐罗?是祸冤、午上独居离火位、反为白首度流年。昼月临儿夜日守子男女宫中多窍妙、日生最怕太阴照、夜诞亦忌太阳临、纵然有子无儿叫。限月娶妾金孛风月男人行限见太阴、娶妻招妾每年寻、忽然金孛一齐入、咏月嘲风使万金。四月卯时四月生人带卯时、斯人不寿报君知、若教父没身随后、三十年来父不随。十月酉时十月酉时月在卯、宜躔房宿始为奇、若还昼诞行巳限、夫妻不死也分离。羊刃恶星刃星最怕恶星同、行限逢之定主凶、女命定因遭产厄、男人亦是恶亡终。自刃阳刃最嫌自刃宫、戊午丙午最为凶、壬子癸丑相逢着、决定危亡不善终。五星空亡惟有金空空则闇、火空则发土空陷、木空则折君须记、水空河海能枯竭。
　　【碎金诀】父母早克欲知父母少年亡、日月宫中仔细详、那更三方逢恶曜、定知昼夜见存亡。父母恶死细推父母死何凶、恶煞加临日月宫、更添水火金同度、卒死危亡不善终。流落凶死命主飞来煞位居、孛罗那更守迁移、此星若化刑囚暗、决配遭刑千里余。刀兵下死计都不宜火星投、党起奸雄事事谋、土孛傍居三限内、手持刀剑取人头。遭刑法死从来木气莫同宫、贯索加临不善终、三方拱合党其恶、须带麻绳死主凶。落水恶死从来计孛号浮沉、大限相逢转不禁、更若三方遇水土、漂流鱼腹浪波深。又巳申亥子是江湖、最嫌煞命主同途、计孛罗水三合照、定知溺水是呜呼。劫掠阵亡劫亡立命鬼星强、主宿仍前居煞方、不在途中遭劫掠、必然阵上主身亡。被雷打击孛前火后水居中、命若庭前烛遇风、忽然历限居东北、损失人身雷击终。又更有一星人莫穷、火罗逆入命宫中、卯酉两宫逢水孛、天雷霹雳必遭凶。雷轰天诛卯人立命子之虚、罗计凶星丑卯居、纵有主星临福德、雷轰掩耳怕天诛。蛇伤身居的刃煞居强、火孛加临为祸殃、限到煞宫双女位、同宫水火主蛇伤。犬咬火孛飞来阳刃乡、更兼计孛主膀胱、流年计煞侵临限、恶犬长蛇暗里伤。颠疾火土气孛莫相寻、疾厄宫中病患深、设若太阳同度位、颠狂心乱病沈吟。又火土孛居亥位躔、命位低微寿不延、目下流星重作难、其人必定发羊颠。风疾风疾之人胡得然、皆因命里水星躔、前途限遇刑囚忌、风疾躔身寿不延。风颠火主心中素可知、不宜室女又逢箕、木并刑囚同居此、主疾风颠痛苦悲。癞疾庸人病癞不医方、气孛飞来犯太阳、同度同躔三位立、也须命里细推详。火疮木金最怕火罗刚、聚在强中必有殃、木入火油汤误死、死时必患遍身疮。痨疾痨瘵咳嗽有原因、八煞宫逢水孛星、更加四孟亡神位、耳病疼聋不会听。又计都火孛两相遭、重色轻身骨髓痨、那堪更遇流年煞、旦夕归泉怎奈何。喘嗽金星属肺喜临西、罗火相逢必不宜、若遇八煞星入命、更添水孛喘无疑。虚?土星属胃主康强、与木同行内必伤、薄食呕酸并腹闷、孛加虚肿气光黄。黄疸黄肿之人何处寻、土计孛同虎兔临、七煞刃星两宫立、大腹如车无两襟。残疾身命逢凶更坐刑、火罗来往又伤身、莫言烧折金牛角、赶起狂牛触杀人。六根不足计罗居貌不全角、化作凶星更易明、孛罗三方如照着、六根不足是斯人。腰驼足跛腰驼足跛那方寻、水到命宫孛计临、更加八煞逢囚土、六庚产者疾来深。背屈口斜气计相逢不管他、见星刑战酉宫加、疑是斯人何破相、身背腰驼口喎斜。双盲木为肝脏怕逢金、遇火须知泄气深、 日月忽临天首尾、双盲为别决难寻。耳聋肾水从来怕浸淫、若加孛进祸尤深、旺中土计相刑克、耳畔打钟不听音。唇缺木计飞来卯酉宫、那堪二八又逢凶、更来辰巳上安命、唇缺如何验此中。颈项瘿瘤八煞宫中遇孛罗、主星卑弱煞居高、无疑项背垂瘿瘤、大若红丛小紫桃。音哑土计临身少发声、主星泄气语难真、忽然木火来生鬼、决是终须哑吃人。面斑十二呼为相貌宫、气罗不必此宫逢、化为刑暗些儿害、斑面分明是此侬。毒药丧身火罗土计夹身宫、昼夜推详与命宫、主弱煞强行煞限、必遭毒药丧泉身。木石压伤金木从来怕返盈、鬼星得地祸非轻、那堪讨孛来关夹、木石伤残致损身。坠马跌死又嫌土木是三灾、刑克临身实可哀、最怕流年来并夹、莫骑老马入南来。自缢悬梁寅申巳亥四溢乡、安身立命实难详、凶星聚限主逢煞、贯索加临自缢伤。痈疖残疾计气孛星临命宫、罗居疾厄化为凶、若非风癫并痈疖、必是伤残废疾终六根不足火为相貌孛来侵、计气三方又照临、不足有余知少剩、分明好就此中寻。路亡法终水孛第九死他乡、路死横尸不可当、罗日交迎居子午、法场之位见身亡。婢妾专权妻星陷弱六宫强、禄贵逢之作正房、须是火金同到此、家权都是侧人当。小儿汤火小儿幼岁甚灾殃、金火飞来命里藏、更添凶宿为水火、三五之中惊火汤。盗贼第九宫中水火刑、罗居当位是贼名、三方对照须防忌、定然黑夜教人惊。畜类身星命主落空亡、首尾同临命太阳、阳刃若来迎克主、生来不识着衣裳。
　　
