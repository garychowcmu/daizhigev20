

　　内经药瀹 清 张骥

　　叙

　　余辑内经方已又辑内经药瀹说者谓内经有方如是我闻内经不言药不与本经同类子何斤斤以药瀹为不知本经着录三百六十而气味足以统之内经不言药物名品但言寒热温凉之气则气无非药言甘辛酸咸苦淡之味则味无非药是言言气味则言言皆药天食人以五气地食人以五味气味齐调药方斯备特内经挈其纲本经详其目内经发其凡而起其例本经核其实而举其名也安往而非药哉瀹者何也子华子医道篇药者瀹也瀹者养也以其所有余也而养其所乏以其所益多也而养其所损反其所养则益者弥损反其所养则有余者弥乏察于三反而加疏瀹焉夫是之谓药故曰药者瀹也瀹者养也吾取子华子吾辑内经药瀹由是而推之周礼疾医五味五谷五药养其病瀹也推之疡医药以酸养骨以辛养筋以咸养脉以苦养气以甘养肉以淡养窍瀹也推之本经名例上药一百二十种为君主养性中药一百二十种为臣主养命下药一百二十五种为佐使主治病养命养性瀹也治病亦瀹也吾辑药瀹吾取子华子其篇第奈何阴阳五行其理幽奥征于易笔于书载于史志详于百家传记三教九流之籍大而无外小而无内仁者见仁智者见智证之于药固明明有形色气味之可征也故先之以阴阳色气味药物有阴阳司气有阴阳岁运有阴阳太过者为阳不及者为阴人在天地气交之中为天地立心刘子所谓受中以生者也人不能外天地安能违气运哉故次之以气运天有三阴三阳曰气地有五行曰运运有太少即有胜复补偏救弊司岁备物化不可代时不可违岁也时也不可不先也故次之以五岁岁有太过天泉制之岁有不及天泉益之明此制益则气化乃平故次之以六化天气既明地亦既讲地有东西南北即有高下寒热温凉地气不同医调立异执死方以治生人削吾之足以适人之履未见其得也故次之以五方天地既判服食以陈人不食则饥不饮则渴故食以养阴饮以养阳水谷者人生之大命也故次之以水谷水谷以养人生药物以攻人病药有畏恶亦有苦欲无可不可无宜不宜则五气五味五藏皆各因其宜者而投焉因其不宜者而去焉则五宜次之天地之间六合之内不离于五因其宜而投之太甚经所谓久而增气夭之由也有五宜势不得不生五过则五过又次之宜者投之过者谨之谨调五味五气以合于五脏六腑毋伤岁运毋伐天和高下寒热地气适调根据是而省疾问病命药处方庶几可告无罪于斯人矣故次之以药制终焉书凡十卷说者又谓此篇阴阳五行之说不且与科学戾乎曰彼亦一科学此亦一科学彼之科学自形质此之科学自气化形质死体气化生机阴阳五行此正吾之科学也安得是彼而非此然则凭乎曰春温秋凉夏燠冬寒主之气运也春凉秋温夏寒冬燠客之气运也吾于二十年来冬至后根据推步家流年之例以占一岁之气交病十九皆验安得无凭有凭则实无凭则虚阴阳五行此正吾之科学也顾此篇言药瀹非言气运专书也然与药瀹有关者具于是矣吾辑内经药瀹亦犹辑内经方志也读内经方然后读内经药瀹读内经药瀹然后读本经盖内经挈其纲本经详其目内经发其凡而起其例本经核其实而举其名也合而读之则制方之大本立矣虽谓之专门之学可也何兢兢以科学耀人耳目哉癸亥腊日张骥书于尊黄行素之室

　　卷一

　　阴阳色气味

　　素问阴阳应象论清阳为天浊阴为地地气上为云天气下为雨雨出地气云出天气王冰曰阴凝上结则合以成云阳散下流则注而为雨雨从云以施化故言雨出地气云凭气以交合故言云出天气天地之理且然人身清浊亦如是吴昆曰出通也雨出而通地气云出而通天气以人喻之饮入于胃游溢精气上输于脾脾气散精上归于肺上焦开发若雾露焉是地气上为云也肺行降下之令通调水道下输膀胱水精四布是天气下为雨也膀胱者州都之官精液藏焉气化则能出是雨出地气也上焦如雾其氤氲者心肺和而呵出之是云出天气也此六句者见阴阳清浊不可失位而倒置顺之则天地位而万物育逆之则下飧泄而上 胀矣张志聪曰地虽在下而地气上升为云天虽在上而天气下降为雨天有云而后有雨是雨虽天降而实本地气所升之云故雨出地气由雨之降而后有云之升是云虽地升而实本天气所降之雨故云出天气此阴阳交互之道也而人亦应之此篇言天地之阴阳与人之阴阳相合是以一节言天地阴阳水火一节言清浊藏腑精形以天人相间而言也马莳曰地虽在下而阴中之阳者升故其上也为云正蒙阴为阳得则飘扬为云而升天虽在上而阳中之阴者降故其下也为雨正蒙阳为阴素则相持为雨而降骥案说文云山川气也雨从云下也玉篇雨云雨也元命苞阴阳和为雨大戴记天地之气和则雨和则天地气交阴阳相感此上下二字有升降之义六微旨大论升已而降降者谓天降已而升升者谓地天气下降气流于地地气上升气腾于天天地之升降者谓之阴阳阴阳之上下者谓之云雨天地之气如此人身之升降上下亦如之故清阳出上窍浊阴出下窍王冰曰气本乎天者亲上气本乎地者亲下各从其类也上窍谓耳目口鼻下窍谓前阴后阴马莳曰阴阳升降唯一气以为合一之妙即人身观之凡人身之物有属清阳者如涕唾气液之类则出于上窍耳目口鼻之为七窍者皆清阳之所出也有属浊阴者如污秽便浊之类则出于下窍前阴后阴之为二窍者皆浊阴之所出也骥案周礼疾医两之以九窍之变注谓阳窍七阴窍二疏谓阳窍七者在头上露见故为阳阴窍二者在下不见故为阴阳清阴浊如上文但上文专就人身言此兼药物言清阳发腠理浊阴走五藏王冰曰腠理谓渗泄之门故清阳可以散发五藏为包藏之所故浊阴可以走之张志聪曰腠者三焦通会元真之处理者皮肤藏府之文理言清阳之气通会于腠理而阴浊之精血走于五藏五藏主藏精者也马莳曰凡人身所用之物有属清阳者如饮食药物之性有属阳之类据曰发曰走曰实曰归知其为在外之物惟阳者主升故发于腠理以腠理主表为阳也指物类阳气言若物之有形质者则入于六腑矣有属浊阴者如饮食药物有属阴之类惟阴者主降故走于五藏以五脏主里为阴也指物类阴气言若物之形质不入于五脏张介宾曰腠理肌表也阳发散于皮肤故清阳归之阴受藏于五藏故浊阴走之骥案素问生气通天论腠理以密注谓肤表之毛孔也素灵言五藏心肝脾肺肾疾医言九藏正藏外有胃膀胱大小肠于六腑中取四腑以益五藏为九藏四腑皆有受盛故谓之腑亦有藏称故入九藏之数此言阳发外阴走内不拘为五为九马注得之清阳实四肢浊阴归六腑王冰曰四肢外动故清阳实之六腑内化故浊阴归之张志聪曰脾主四肢又曰手太阴独受其浊盖浊中之清者由脾转输而充实于四肢浊中之浊者归于六腑马莳曰凡清阳之物实于四肢以四肢为诸阳之本也指物之气凡浊阴之物归于六腑以六腑受化物而不藏也指物有形质者言人身之有阴阳其清浊升降之妙何以异于天地哉骥案支肢 通易美在其中而畅于四肢疏谓四肢犹言手足灵枢邪客篇天有四时人有四肢谓两手两足位于身躯之四隅为全身之肢持护卫故名六腑疾医九藏心肝脾肺肾为正藏取胃膀胱大肠小肠以益五藏为九藏引八十一难谓三焦为孤府非正府腑四腑六不必拘泥不过言清阳所实者肢浊阴所归者腑而已又东垣用药法象清阳发腠理清之清实四肢清之浊浊阴归六腑浊之浊走五藏浊之清清之清者清肺以助其天真清之浊者荣华腠理浊之浊者坚强骨髓浊之清者荣养于神亦有理水为阴火为阳王冰曰水寒而静故为阴火热而躁故为阳马莳曰阴阳者万物之父母水火者实阴阳之征兆举水火而足以尽阴阳矣故水为阴而凡物之成于水者属阴火为阳而凡物之成于火者属阳张介宾曰天以日月为水火易以坎离为水火医以心肾为水火丹以精气为水火肾者水也水中生气即真火也心者火也火中生液即真水也火水互藏乃至道之所在医家首宜省察骥案水曰润下润下者润而又下也火曰炎上炎上者炎而又上也下为阴上为阳就五行而言若以药物言水为阴则益火之源以消阴翳火为阳则壮水之主以制阳光张景岳薛立斋赵养葵六味八味左归右归其大凡也阳为气阴为味王冰曰气惟散布故阳为之味曰从形故阴为之吴昆曰臊焦香腥腐为气为阳酸苦甘辛咸为味为阴张志聪曰水性润下故为阴火性炎上故为阳清阳上升故为气浊阴下降故为味盖以水火而征兆气味之阴阳也张介宾曰气无形而升故为阳味有质而降故为阴此以药食气味言也骥案气味皆有各阴阳经所谓天有阴阳三阴三阳上奉之温凉寒热是也温热天之阳凉寒天之阴是气不独阳亦有阴也地有阴阳金木水火土生长化收藏下应之辛甘淡酸苦咸五味是也辛甘淡地之阳酸苦咸地之阴是味不独阴亦有阳也味归形形归气气归精精归化王冰曰形食味故味归形气养形故形归气精食气故气归精化生精故精归化故下文曰吴昆曰五味入于阴血阴血根据于阳气形归气也真阳之气根据于元精气归精也元精根据于元神精归化也马莳曰凡物之味所以养吾人之形故味归于形正以体属阴而味亦为阴也然吾人之形必归于吾人之气岂非形必资气而后生乎凡物之气所以养吾人之精故气归于精正以精属阳而气亦属阳也然吾人之精必归于吾精之化岂非精必资化而后有乎所谓气归精者以精能食万物之气精赖气而生犹云食此气耳所谓味归形者以形能食万物之味也形赖味而滋犹云食此味耳所谓精归化者以化生此精也化为精之母故精归于化所谓形归气者以气生此形也气为形之父故形归气张介宾曰归根据投也五味生精血以成形故味归于形形之存亡由气之聚散故形归于气气者真气也所受于天与谷气并而充身者也人身精血由气而化故气归于精精者坎水也天一生水为五行之最先故物之形初生其形皆水由精以化气由气以化神是水为万化之原故精归于化骥案张注归根据也地食人以五味味根据形形根据气天食人以五气气根据精精根据化精食气形食味王冰曰气化则精生味和则形长故云食之也张志聪曰水谷之精气以生此精精食气也五味入胃以养此形形食味也马莳曰精食气者明上文气归精也形食味者明上文味归形也张介宾曰食如子食母气之义气归精故精食气味归形故形食味化生精气生形王冰曰精微之液惟血化而成形质之有资气行营立故斯二者各各生乎吴昆曰精不自生生于运化之神形不自生生于无形之气马莳曰化生精者明上文精归化也气生形者明上文形归气也末四句明上文中四句也阳为气气归精精食气三气字指万物之气也形归气气生形二气字指人身自有之气也张介宾曰万物化生必从精始故化生精前言精归化者言未化之前由精为化也此言化生精者言既化之后由化生精也气聚则形生气散则形死也味伤形气伤精王冰曰过其节也吴昆曰味过于酸肝气以津脾气乃绝之类味伤形也气有余便是火火炎则水干气伤精也马莳曰味或太过适所以伤此形如生气通天论阴之所生本在五味阴之五宫伤在五味如肝在味为酸而酸又伤筋者是也气或太过适所以伤此精指万物之气言上文言味能伤形则万物有味必有气其气岂不伤精精化为气气伤于味王冰曰精承化养则食气精若化生则不食气精血内结郁为秽腐攻胃则五味倨然不得入也女子重身精化百日皆伤于味也马莳曰化生精者不自化也其始由气以化之然归精于化则既而精必化为气盖不但气之能生形而形归于气也正以精气神三者相须以有成耳然则凡物之味既能伤人之形独不能伤人之气乎左传晋屠蒯曰味以行气故曰精化为气气伤于味又尝由此推彼人之气能生形而形又归于人之气则凡物之气能伤人之精独不能伤人之气乎张介宾曰精化为气谓元气由精而化也珠玉集水是三才之祖精为元气之根其义即此然上文既云气归精是气生精也而此又曰精化气是精生气也二者似乎相反而不知此正精气互根之妙以应上文天地云雨之义也夫阳化气即云之类阴成形即雨之类雨乃不生于地而降于天之云气归于精也云乃不出于天而升于地之气精化为气也人身精气全是如此故气聚则精盈精盈则气盛精气充而形自强矣帝所以先举云雨为言者正欲示人精气升降之如此耳骥案阴阳五行生克胜复之理相生相克有胜有复不独气运为然此段药物气味阴阳亦复如是阴味出下窍阳气出上窍王冰曰味有质故下流于便泻之窍气无形故上出于呼吸之门马莳曰此言凡物之气味有浓薄而人身之所由以盛衰也凡物之有味者属阴而人身之下窍亦属阴故味出于下窍凡物之有气者属阳而人身之上窍亦属阳故气出于上窍味浓者为阴薄为阴之阳气浓者为阳薄为阳之阴王冰曰阳为气气浓者为纯阳阴为味味浓者为纯阴故味薄者为阴中之阳气薄者为阳中之阴马莳曰味之浓为纯阴用之则泄泻其物于下如大黄味之薄者为阴中之阳用之则流通不至于泄泻如木通泽泻气之浓者为纯阳用之则发热不止于发汗如附子气之薄者为阳中之阴用之则发其汗于上如麻黄气味太浓者火之壮如乌附气味之温者火之少如参归骥案马注引东垣味薄如木通泽泻与东垣原文稍异不如旧说兹将原图附后气味寒热阴阳升降图　味浓则泄薄则通气薄则发泄浓则发热王冰曰阴气润下故味浓则泄利阳气炎上故气浓则发热味薄为阴少故通泄气薄为阳少故汗出发泄谓汗出也张志聪曰味浓为阴中之阴降也故主泄泻味薄为阴中之阳升也故主宣通气薄为阳中之阴降也故主发泄气浓为阳中之阳升也故主发热此节论气味之阴阳升降马莳曰唯味之浓者为纯阴所以用之则泄泻其物于下如大黄气大寒味极浓为阴中之阴主于泄泻李东垣曰酸苦咸寒是也味之薄者阴中之阳所以用之则流通不至于泄泻也如木通泽泻为阴中之阳主于流通李东垣曰酸苦咸平是也气之薄者为阳中之阴所以用之则发其汗于上如麻黄气之薄者阳也升也故能发表出汗李东垣曰辛甘淡平凉寒是也气之浓者为纯阳所以用之则发热不止于发汗也如用附子则大热之类李东垣曰辛甘温热是也骥案五味所用苦味泄甘味缓酸味收咸味软淡味渗泄辛味散五气风气升生热气浮长湿气化成燥气降收寒气沉藏肝胆之味辛补酸泻气温补凉泻心小肠之味咸补甘泻气热补寒泻脾胃之味甘补苦泻气温凉寒热补泻各从其宜肺大肠之味酸补辛泻气凉补温泻肾膀胱之味苦补寒泻气寒补热泻其气味浓薄阴阳如马氏引东垣之例已发其大凡余详前图壮火之气衰少火之气壮王冰曰火之壮者壮已必衰火之少者少已则壮马莳曰气味太浓者火之壮也用壮火之品则吾人之气不能当之而反衰矣如用乌附之类而吾人之气不能胜之故发热气味之温者火之少也用少火之品则吾人之气渐尔生旺而益壮也如用参归之类而气血渐旺者是也骥案君火即壮火相火即少火火主少阳之经故曰少火位显明之右故曰壮六元纪大论君火以明相火以位王注谓君火在相火之右但立名于君位不立岁气故曰君火以名相火守位奉命故云相火以位又六微旨大论显明之右君火之位也君火之右退后一步相火主之是谓少阴君火退位少阳相火行权也今壮火气衰即君火退位少火气壮即相火行权之谓惟以气运言则曰君曰相以气味言则曰壮曰少微有不同耳壮火食气气食少火壮火散气少火生气王冰曰气生壮火故云壮火食气少火滋气故云气食少火以壮火食气故气得壮火则耗散以少火益气故气得少火则生长人之阳气壮少亦然张志聪曰夫气为阳火为阳合而言之气即火也少阳三焦之气生于命门游行于外内合于包络而为相火然即少阳初生之气也归于下焦而主纳归于中焦而主化纳化水谷之精微而生此气以养此形故承上文而言五味太过则有伤于气而壮火太过亦有伤于气盖气生于精而精之所生由气之所化形食其味而味之入胃亦出气化以养此形是气之不可有伤者也故曰壮火之气衰少火之气壮盖阳亢则火壮而生气反衰阳和则火平而气壮盛矣如火壮于内则食气气盛于内则食火食犹入也言火壮则气并于火气盛则火归于气气火之合一也如火壮于外则散气火平于外则生气故曰相火为元气之贼欲养此精气形者又当平息其火焉王子芳曰壮火之气少火之气是气即火之气也马莳曰壮火之气衰正以壮火能食吾人之气故壮火之气自衰耳少火之气壮正以吾人之气能食少火故少火之气渐壮耳惟壮火为能食人之气此壮火所以能散吾人之气也食则必散散则必衰故曰壮火之气衰惟吾人之气为能食少火之气此少火所以能生吾人之气也食则必生生则必壮故曰少火之气壮按此节分明论万物有阴阳气味而吾人用之有为泄为通为发泄为发热及衰壮生散之义王注不明与前后阴阳气味俱无着非本篇之大旨也骥案少阴君火胜阳明肺金肺金主气故云食气散气少阳相火生太阴脾土脾土生金故曰气食少火少火生气此言火气以概其凡余气统此下文辛甘酸苦专言味马注可参气味辛甘发散为阳酸苦涌泄为阴王冰曰非惟气味分正阴阳然辛甘酸苦之中复有阴阳之殊气尔何者辛散甘缓故发散为阳酸收苦泄故涌泄为阴马莳曰凡物之气大体为阳凡物之味大体为阴然而气主发散者固为阳其味之辛甘者亦为阳味主酸苦者固为阴其气之涌泄者亦为阴正以气之阳中有阴味之阴中有阳也骥案至真要大论辛甘发散为阳酸苦涌泄为阴咸味涌泄为阴淡味渗泄为阳六者或收或散或缓或急或燥或润或软或坚以所利而行之调其气使其平也可以互参此但举其略尔阴胜则阳病阳胜则阴病王冰曰胜则不病不胜则病吴昆曰水胜则火灭火胜则水干马莳曰用酸苦涌泄之品至于太过则胜矣阴承上文物类而言阴胜则吾人之阳分不能敌阴品而阳分斯病也阳主人身阳分言凡人身之属阳分与手足六阳经皆是用辛甘发散之品至于太过则阴胜矣阳承上文物类而言阳胜则吾人之阴分不能敌阳品而阴分斯病也阴主人身阴分言凡人身之属阴分与手足六阴经皆是张介宾曰此下言阴阳偏胜之为病阴阳不和则有胜有亏故皆能为病阳胜则热阴胜则寒王冰曰是则太过而致也新校正云按甲乙经作阴病则热阳病则寒文异意同马莳曰阳胜则阴病者以阳胜则太热彼阴分安得不病阴胜则阳病者以阴胜则太寒彼阳分安得不病重寒则热重热则寒王冰曰物极则反亦犹壮火之气衰少火之气壮也吴昆曰阴极则阳生阳极则阴生张志聪曰苦化火酸化木久服酸苦之味则反有木火之热化矣辛化金甘化土久服辛甘之味则反有阴湿之寒化矣所谓久而增气物化之常也气增而久夭之由也马莳曰阴胜虽寒而寒之又寒是重寒也寒久则热生如今冬感于寒是重寒也而至春为温至夏为热非重寒则热乎阳胜虽热而热之又热是重热也热久则寒生如今病热极者而反生寒栗之类凡上文寒热俱主人身病体言此二句与重阴必阳重阳必阴二句相似张介宾曰阴阳之气水极则似火火极则似水阳胜则隔阴阴胜则隔阳故有真寒假热真热假寒之辨此而错认则死生反掌骥案此即至真要大论因利而行调平其气之意凡阳胜阴胜重寒重热皆不可也寒伤形热伤气王冰曰寒则卫气不利故伤形热则荣气内消故伤气虽阴成形阳化气一过其节则形气被伤吴昆曰寒阴也故伤形热阳也故伤气张介宾曰寒为阴形亦属阴寒则形消故伤形热为阳气亦属阳热则气散故伤气气伤痛形伤肿王冰曰气伤则热结于肉分故痛形伤则寒薄于皮腠故肿吴昆曰气无形病故痛血有形病故肿张志聪曰阳化气阴成形寒则阴甚故伤形热则阳盛故伤气气无形故痛阴有形故肿马莳曰惟热之伤气也则气之伤者其痛生所谓诸痛皆属于火者是也惟寒之伤形也则形之伤者其肿生所谓寒则坚凝而肿斯作也张介宾曰气欲利故伤之则痛形有质故伤之则肿故先痛而后肿者气伤形也先肿而后痛者形伤气也王冰曰先气证而病形故曰气伤形先形证而病气故曰形伤气吴昆曰先痛后肿为气病而伤及于血先肿后痛为血病而伤及于气张志聪曰形归气而气生形阴阳形气之相合也故气伤则转及于形形伤则病及于气马莳曰为肿为痛复有相因之机先有是痛而后发肿者盖以气先受伤而形亦受伤谓之气伤形也先有是肿而后为痛者盖以形先受伤而气亦受伤谓之形伤气也形非气不充气非形不生形气相为根据附而病之相因者又如此素问六节藏象论草生五色五色之变不可胜视草生五味五味之美不可胜极王冰曰言物生之众禀化各殊目视口味尚无能尽之况于人心乃能包括邪吴昆曰言五行阴阳之变犹五色五味之不可胜极张志聪曰草者五谷五菜概及果木而言也盖天三生木故先言草木而及于昆虫万物也草生五色者其色为苍其化为荣其色为赤其化为茂其色为黄其化为盈其色为白其化为敛其色为黑其化为肃物极而象变不可胜视也草生五味者其味为酸其味为苦其味为甘其味为辛其味为咸以草生之五味而及于五菜五谷五果五畜之美不可胜极也马莳曰万物有色而草之五色有出于天成者有出于人为者极之而有不可胜视者也万物有味而草之五味有出于天成者有出于人为者极之有不可胜美者也张介宾曰此以草言木亦在其中青黄赤白黑五色之正也然色有浅深间杂之异故五色之变不可胜视酸辛甘苦咸五味之正也然味有浓薄优劣之殊故五味之美不可胜极即此五色五味之变已不可穷而天地万物之化又乌得而量哉骥案五色青赤黄白黑也青入肝青蒿青黛之类赤入心丹皮丹参之类黄走脾黄精黄芩之类白入肺白蔹白芨之类黑走肾黑豆乌头之类然草只一种而根茎枝叶果实色各不同鲜干老嫩其变不一五味灵枢九针篇酸入肝辛入肺苦入心甘入脾咸入肾淡入胃淡与甘近故只言五然有一物一味者有一物三味者有一物而生熟异味根苗异味者非博物专家莫能细别故不可胜视而胜极也此言草而木实可知言色味而性气可知矣嗜欲不同各有所通王冰曰言色味之众虽不可遍尽所由然人所嗜所欲则自随己心之所爱耳故曰嗜欲不同各有所通张志聪曰言人嗜欲不同而五味各归所喜如苦先入心酸先入肝五气入鼻藏于心肺五味入口以养五气故各有所通张介宾曰物生不齐各有嗜欲声色臭味各有相宜故各有所通也骥案通即五藏生成篇之五欲藏气法时篇之五急五宜也岐伯曰五味入胃各有所喜各有所禁各有所走各有所伤故曰不同天食人以五气地食人以五味王冰曰天以五气食人者臊气凑肝焦气凑心香气凑脾腥气凑肺腐气凑肾也地以五味食人者酸味入肝苦味入心甘味入脾辛味入肺咸味入肾也清阳化气而上为天浊阴成味而下为地故天食人以气地食人以味也阴阳应象大论清阳为天浊阴为地故曰阳为气阴为味吴昆曰五气非徒臊焦香腥腐而已此乃地气非天气也盖谓风气入肝暑气入心湿气入脾燥气入肺寒气入肾当其不亢不害不能害人人在气交之中以鼻受之而养五藏是天食人以五气酸苦甘辛咸地之五味也五藏赖以养是地食人以五味骥案刘完素谓寒热温凉四气生于天酸苦辛咸甘淡六味成乎地是以有形为味无形为气王冰谓入肝为温入心为热入肺为清入肾为寒入脾为至阴而四气兼之故此曰五气李杲谓味象地辛甘淡者地之阳酸苦咸者地之阴淡统于甘故曰五味东方生木木生酸酸生肝南方生热热生火火生苦苦生心中央生湿湿生土土生甘甘生脾西方生燥燥生金金生辛辛生肺北方生寒寒生水水生咸咸生肾是为地之五味气味虽有五然一味之中有四气如辛味则石膏寒桂附热半夏温薄荷凉使气使味或气味俱使或先气后味先味后气不可不察也又六微旨论少阳之上火气治之阳明之上燥气治之太阳之上寒气治之厥阴之上风气治之少阴之上热气治之太阴之上湿气治之热火同物二火实为一火燥为凉风为温其实一也兹将东垣药类法象表列后方与前图互参引而伸之触类而长之可以知用药之大凡矣风升生（味之薄者阴中之阳味薄则通酸苦咸平是也）

　　防风（纯阳性温味甘辛） 升麻（气平味微苦） 柴胡（气平味苦辛） 羌活（气微温味苦甘平） 威灵仙（气温味苦） 葛根（气平味甘） 独活（气微温味苦甘平） 细辛（气温味大辛） 桔梗（气微温味甘辛） 白芷（气温味大辛） 本（气温味大辛） 鼠粘子（气平味辛） 蔓荆子（气清味辛） 川芎（气温味辛） 天麻（气平味辛） 秦艽（气微温味苦辛平） 麻黄（气温味甘苦） 荆芥（气温味苦辛） 前胡（气微寒味苦） 薄荷（气温味苦辛）

　　热浮长（气之浓者阳中之阳气浓则发热辛甘温热是也）

　　黑附子（气热味大辛） 乌头（气热味大辛） 干姜（气热味大辛） 生干姜（气温味辛） 良姜（气热味辛本味甘辛） 肉桂（气热味大辛） 桂枝（气热味甘辛） 草豆蔻（气热味大辛） 丁香（气温味辛） 浓朴（气温味辛） 木香（气热味苦辛） 益智（气热味大辛） 白豆蔻（气热味大辛） 川椒（气热温味大辛） 吴茱萸（气热味苦辛） 茴香（气平味辛） 延胡索（气温味辛） 缩砂（气温味辛） 红蓝花（气温味甘） 神曲（气大酸味甘）

　　湿化成（戊土其本气平其兼气温凉寒热在人以胃应之己土其本味甘其兼味辛酸咸苦在人以脾应之）

　　黄 （气温平味甘） 人参（气温味甘） 甘草（气平味甘） 当归（气温味辛一作味甘） 熟地黄（气寒味苦） 半夏（气微寒味辛平） 白术（气温味甘） 苍术（气温味甘） 陈皮（气温味微苦） 青皮（气温味辛） 藿香（气微温味甘辛） 槟榔（气温味苦） 莪术（气平味苦辛） 京三棱（气平味苦） 阿胶（气微温味甘辛） 诃子（气温味苦） 杏仁（气温味甘苦） 大麦 （气温味咸） 桃仁（气温味甘苦） 紫草（气寒味苦） 苏木（气平味甘咸一作味酸）

　　燥降收（气之薄者阳中之阴气薄则发泄辛甘淡平寒凉是也）

　　滑石（气寒味甘） 瞿麦（气平味甘） 车前子（气寒味甘） 灯心草（气平味甘） 五味子（气温味酸） 桑白皮（气寒味苦酸） 天门冬（气寒味微苦） 白芍药（气微寒味酸） 麦门冬（气寒味微苦） 犀角（气寒味苦酸） 乌梅（气平味酸） 牡丹皮（气寒味苦） 地骨皮（气寒味苦） 枳壳（气寒味苦） 琥珀（气平味甘） 连翘（气平味苦） 枳实（气寒味苦酸） 木通（气平味甘）

　　寒沉藏（味之浓者阴中之阴味浓则泄酸苦咸气寒是也）

　　大黄（气寒味苦） 黄柏（气寒味苦） 黄芩（气寒味苦） 黄连（气寒味苦） 石膏（气寒味辛） 草龙胆（气寒味大苦） 生地黄（气寒味苦） 知母（气寒味大辛） 防己（气寒味大苦） 茵陈（气微寒味苦平） 朴硝（气寒味苦辛） 栝蒌根（气寒味苦） 牡蛎（气微寒味咸平） 玄参（气寒味微苦） 山栀子（气寒味微苦） 川楝子（气咸味苦平） 香豉（气寒味苦） 地榆（气微寒味甘咸）

　　五气入鼻藏于心肺上使五色修明音声能彰五味入口藏于肠胃味有所藏以养五气气和而生津液相成神乃自生王冰曰心荣面色肺主音声故气藏于心肺上使五色修洁分明音声彰着气为水母故味藏于肠胃内养五气五气和化津液方生津液与气相副化成神气乃能生而宣化也吴昆曰五者之气由鼻而入藏于心肺之间心肺得受天之五气岂徒藏之入通五藏生五色而发五音若人失养于天之五气则必失色而丧音矣味有所藏谓五味各有所藏酸入肝苦入心甘入脾辛入肺咸入肾也五藏得此五味则以之养乎五气而气从矣阳为气阴为味气得味阳得阴气得乎味味以养气为阴阳和而生生者也生生则化津液五液交相成则阴中有阳阳中有阴二气五行妙和而凝神乃自生矣张志聪曰天位居高而包乎地之外故五气从外窍而入于心肺心肺居上为阳也心荣色而华于面故使五色修明肺主声故音声能彰也地位居下而处乎天之内故五味藏于肠胃以养五藏之气气得味养则阴阳和而相生矣水谷皆入于口其味有五津液各走其道气和津成而五藏之神乃自生矣济公曰神气为阳故曰生津液为阴故曰成马莳曰灵枢忧恚无言论喉咙者气之所以上下者也此乃入于鼻上下于喉咙而通于五藏者欤又云咽喉者水谷之道路也此乃入于口由于咽喉而通于六腑者欤张介宾曰心主血故华于面肺主气故发于声五味入口由咽喉而藏于肠胃胃藏五味以养五藏之气而化生津液以成精精气充而神自生骥案三十七难肺气通于鼻鼻和则知香臭故音声张脾气通于口口和则知谷味故味有所藏灵枢忧患无言篇咽喉者水谷之道路也喉咙者气之所以上下也会厌者音声之门户也口唇者声音之扇也悬雍垂者音声之关也颃颡者分气之所泄也咽喉乃胃之上口喉咙在咽之前主气之呼吸气不利则声音不利病在喉咽喉在喉咙之后主进水谷病在咽则水谷不能下故治咽喉以胃为主又五藏别论五味入口藏于胃以养五藏气五气入鼻藏于心肺心肺有病而鼻为之不利厥论篇胃不和则精气竭能知喉咙咽喉之道路此理不烦言而解西医谓喉咙为气总管咽喉为食管与此同

　　卷二

　　气运

　　素问六元纪论甲子甲午岁其化上咸寒中苦热下酸热所谓药食宜也新校正云玄珠下苦热又按至真要大论热淫所胜平以咸寒燥淫于内治以苦温此云下酸热疑误也吴昆曰君火在上宜治以咸寒太宫在中宜治以苦热燥金在下宜治以酸热张志聪曰上谓司天下谓在泉中谓化运君火司天故宜咸寒以制化太阴湿土运化于中故宜苦以燥湿热以温阴阳明清凉在泉故宜酸以助收热以温凉药食并相宜也此即上章宜苦以燥之温之食宜同法之义余岁俱仿此马莳曰上言司天宜用之药食也盖太过之火胜水故用咸寒以扶水即所谓热淫所胜平以咸寒中言土运宜用之药食也下言在泉宜用之药食也即所谓燥淫于内治以苦温此误言酸热张介宾曰中苦热治太宫湿胜也下酸热与前后四运稍异然后言温此言热亦不相远骥案元珠密语天运加临纪甲午岁热行于上治之以咸寒水性水味以伏火热之胜勿食苦热物佐火之王元和纪用经少阴君火咸寒为治以咸调上以酸调下必先胃主必先营卫岁主药食五味所宜六位之主主胜为逆客胜为淫客胜则泻客补主主胜则泻主补客客主之部各六十居无常所随岁迁移化原一岁十二月（一云三月）迎而取之无使邪胜少阴之主先甘后咸先以甘泻后以咸补此上热下清宣补不可造次宜用赤小豆花地黄没药蒲黄白芍甲香决明子盐白僵蚕粟羚羊胡连安息香大菊羌活独活雌黄蛇蜕之类皆岁主所宜随证命方咸寒者倍之治上治下随其所当者倍之相当者两倍之运气主客逆从所赖者三倍之倍多者为君君以定名倍少者佐君为臣不倍者应臣为使甲子甲午上少阴咸寒中土运苦热下阳明苦小温元珠密语元和纪用经并王冰作下同乙丑乙未岁其化上苦热中酸和下甘热所谓药食宜也新校正云按玄珠上酸平下甘温又按至真要大论湿淫所胜平以苦热寒淫于内治以甘热吴昆曰其化言其化病也末句释上中下三句张志聪曰金气主收故宜酸以收之和者谓五运之气虽各主一岁而一岁之中又有生长化收藏之五运故又宜五味以和之甘为土味能制化寒水马莳曰上言司天宜用之药食也至真要大论湿淫所胜平以苦热中言金运宜用之药食也玄珠上酸平下言在泉宜用之药食也至真要大论寒淫于内治以甘热玄珠下甘温张介宾曰中酸和者金位之主其补以酸治少商之不足也上下同骥案元珠密语天运加临纪乙未岁湿行于上治之以酸平以木味木性以平土湿之胜元和纪用经太阴湿土苦热为治苦温兼化上下调和九月化原迎而取之其化苦热以平淫湿补解易处宣散邪湿宜用术麻黄附子牡荆实熟艾叶独活柴胡芍药射干干姜桂穣之类皆岁主所宜随证命方苦热者宜之上太阴苦热中土运苦和下太阳甘热丙寅丙申岁其化上咸寒中咸温下辛温所谓药食宜也新校正云按玄珠下辛凉又按至真要大论火淫所胜平以咸冷风淫于内治以辛凉张志聪曰水运主咸而以咸助之后之化运多用和助之味所谓折其郁气资其化原也马莳曰上言司天宜用之药食中言水运宜用之药食下言在泉宜用之药食玄珠下辛凉张介宾曰中咸同水化温治寒下辛温在泉木新校正云详丙申之岁申金生水水化之令转盛司天相火为病当减半中咸温咸同水化温以治寒也下辛温以在泉之木兼运寒之气也骥案元珠密语天运加临纪丙寅岁治之以寒咸水味水性也以伏火热之盛勿食苦热物佐火之胜元和纪用经少阳相火咸寒为治以咸调上以辛调下化原三月迎而取之风热参半其化咸寒以平风热治内辛凉水运辛温宣风解热邪不能胜宜用羚羊石膏白薇车前子泽泻白僵蚕旋覆花牡蛎人参铁粉之类皆岁主所宜咸寒者倍之上少阳咸寒中水运咸温下厥阴辛凉丁卯丁酉岁王冰曰丁岁会新校正云详丁年正月壬寅为干德符便为平气胜复不至运同正角金不胜木木亦不灾土又丁卯年得卯木佐之即上阳明不能灾之其化上苦小温中辛和下咸寒所谓药食宜也新校正云按至真要大论燥淫所胜平以苦温热淫于内治以咸寒又玄珠上苦热也马莳曰上言司天宜用之药食玄珠上苦热中言木运宜用之药食下言在泉宜用之药食张介宾曰上苦小温苦属火以火治金也中辛和辛属金以和少角也下咸寒以水治火也骥案元珠密语天运加临纪丁酉岁治之以苦热火味火性可伏金性之疾勿服辛凉物佐金之胜也元和纪用经阳明司天苦温为治以苦调上以咸调下化原六月迎而取之阳专其令其化苦温命曰小温以平专令故也寒次冷冷大寒也寒然后凉凉然后小温小温然后温温之甚曰和和甚曰小热小热甚则热矣以此为法平调六气温解寒宣宜用牛胆紫参知母桑白皮槐实蒌仁竹叶竹沥犀角豉栀子升麻柴胡丹参前胡五加皮茗苦茶天冬菊花独活秦艽黄芩芍药南星牛黄狗胆桦皮桃仁牛角腮露蜂房麻黄紫菀术莪术芒硝葶苈僵蚕决明子鹿角栗蚯蚓旋覆花羚羊角漏芦青黛铁粉石斛之类皆岁主所宜随证命方苦小温温者倍之治上治下随所当者倍之戊辰戊戌岁其化上苦温中甘和下甘温所谓药食宜也新校正云按至真要大论寒淫所胜平以辛热湿淫于内治以苦热又玄珠上甘温下酸平马莳曰上言司天宜用之药食中言火运宜用之药食下言在泉宜用之药食张介宾曰本年上下之治俱同前惟中运太征与前不同故宜治以甘和也后仿此骥案元珠密语天运加临纪戊戌岁治之以甘温即土之性味也勿食咸寒物佐水之胜己巳己亥岁其化上辛凉中甘和下咸寒所谓药食宜也新校正云按至真要大论风淫所胜平以辛凉火淫于内治以咸冷马莳曰上言司天宜用之药食中言土运宜用之药食下言在泉宜用之药食张介宾曰中运少宫不及故宜甘和上下同前骥案元珠密语天运加临纪己亥岁风病行于上治之以辛凉金之性味也勿食酸物佐木之胜元和纪用经厥阴风木辛凉为治以辛调上以咸调下必先胃主必先荣卫胃主生之原荣卫气之主气主既辅生原无穷精神内居病无不愈精生形盛不失其机人迎气口持道深微不知胃主不知荣卫不可以语奉生之宜不知人迎不知气口不可以语逆顺之合离化原四月迎而取之风火同德调下者宜酸寒宣解易处辛凉焕然众或可知若病当补宜用车前子鸡 楮实秦椒地骨皮丹砂磁石元参干生地黄丹参丹皮泽泻戎盐之类皆岁主所宜寒补者倍之咸而寒者两倍之应运者倍之运气主客逆从所赖者三倍之倍多主病者为君君以定名倍少者佐君为臣不倍者应臣为使宣解之道咸以为准庚午庚子岁王冰曰同天符骥案元珠密语天运加临纪庚子岁化盛而不实其化上咸寒中辛温下酸温所谓药食宜也新校正云按玄珠下苦热又按至真要大论燥淫于内治以苦热马莳曰上言司天宜用之药食中言金运宜用之药食下言在泉宜用之药食张介宾曰中辛温辛以从金温以治寒也上下同前骥案元和纪用经阳明苦小温上中同辛未辛丑岁王冰曰同岁会其化上苦热中苦和下苦热所谓药食宜也新校正云按玄珠上酸和下甘温又按至真要大论湿淫所胜平以苦热寒淫于内治以甘热马莳曰上言司天宜用之药食中言土运宜用之药食下言在泉宜用之药食张介宾曰中苦和下苦热苦从火化治寒以热也治上下同前骥案元珠密语天运加临纪辛未岁湿行于上治之以酸和木之性味也勿食甘温物佐土之胜元和纪用经下太阳甘热上中同壬申壬寅岁王冰曰同天符其化上咸寒中酸和下辛凉所谓药食宜也马莳曰上言司天宜用之药食中言木运宜用之药食下言在泉宜用之药食张介宾曰上咸寒治司天之火中酸和木运太过故宜酸和下辛凉治在泉也木火合气故宜辛凉骥案元珠密语天运加临纪壬寅岁病热行于上治之以咸寒水之性味也勿食苦热物佐火之胜元和纪用经中木运咸和上下同癸酉癸卯岁王冰曰同岁会其化上苦小温中咸温下咸寒所谓药食宜也新校正云按玄珠上苦热马莳曰上言司天宜用之药食中言火运宜用之药食下言在泉宜用之药食张介宾曰中少征火故治虽用咸而必温也骥案元珠密语天运加临纪癸酉岁燥行于上治之以苦热火之性味也勿食辛凉物佐金之胜元和纪用经上中下并同甲戌甲辰岁王冰曰岁会同天符其化上苦热中苦温下苦温药食宜也新校正云按玄珠上甘温下酸平又按至真要大论寒淫所胜平以辛热湿淫于内治以苦热马莳曰上言司天宜用之药食中言土运宜用之药食下言在泉宜用之药食张介宾曰中苦温治湿土也骥案元珠密语天运加临纪甲戌岁寒行于上治之以甘温土之性味也勿食咸寒物佐水之盛元和纪用经上苦温中下同乙亥乙己岁其化上辛凉中酸和下咸寒药食宜也马莳曰上言司天宜用之药食中言金运宜用之药食下言在泉宜用之药食张介宾曰中运少商不及故宜治以酸和上下同前以酸治金义见少阴之政壬子壬午岁谓酸能收也骥案元珠密语天运加临纪乙亥岁风行于上治之以辛凉金之性味也勿食酸和物佐木之盛元和纪用经上中下并同丙子丙午岁王冰曰丙子岁会其化上咸寒中咸热下酸温药食宜也新校正云按玄珠下苦热又按至真要大论燥淫于内治以酸温张介宾曰中太羽故治宜咸热上下同前骥案元珠密语天运加临纪丙午岁热行于上治之以咸寒水之性味也可伏火热之疾勿食苦热物佐火之盛元和纪用经下阳明小苦温上中同丁丑丁未岁其化上苦温中辛温下甘热药食宜也新校正云按玄珠上酸平下甘温又按至真要大论湿淫所胜平以苦热寒淫于内治以甘热张介宾曰甘热从土之化治在泉之寒水也骥案元珠密语天运加临纪丁未岁病肿湿于上治之以酸佐之以平勿食甘温元和纪用经上太阴苦热中火运咸温下同戊寅戊申岁王冰曰戊申天符新校正详戊申年与戊寅年小异申为金佐于肺肺受火刑其气稍实民病得半骥案元珠密语天运加临纪戊寅岁治之以咸寒用水之性味灭火盛也勿食苦热物佐火之王其化上咸寒中甘和下辛凉药食宜也己卯己酉岁新校正云详己卯金与运土相得子临父位为逆张介宾曰中甘和者太征之火泻以甘也上下同前骥案元珠密语天运加临纪己酉岁燥行于上治之以苦热火之性味也元和纪用上中下并同其化上苦小温中甘和下咸寒药食宜也张介宾曰中甘和治土运不足也上下同前骥案元和纪用经上中下并同新校正云按玄珠上酸和下甘温又按至真要大论湿淫所胜平以苦热寒淫于内治以甘热张介宾曰中咸温咸从水化所以治火少征不及故宜从温上下同前骥案元珠密语天运加临纪癸未岁民病肿湿于上治之以酸和以木性木味可平土胜元和纪用经上太阴苦热中下同甲申甲寅岁其化上咸寒中咸和下辛凉药食宜也张介宾曰中咸和以软坚利湿治土胜也上下同前骥案元珠密语天运加临纪甲寅岁热行上脘治之以咸寒水性水味以伏火热之胜勿食苦热物佐火之王元和纪用经上中下并同乙酉乙卯岁王冰曰乙酉太乙天符乙卯天符其化上苦小温中苦和下咸寒药食宜也张介宾曰中苦和苦从火化所以制金金运不足故治宜苦和上下俱同前骥案元珠密语天运加临纪乙酉岁燥行于上治之以苦热火性火味勿食辛凉物佐金之胜也元和纪用经上中并同丙戌丙辰岁新校正曰按玄珠上甘温下酸平又按至真要大论寒淫所胜平以辛热湿淫所胜治以苦热张介宾曰中咸温咸从水化太羽宜温也骥案元珠密语天运加临纪丙戌岁寒病于上治之以甘温土性土味勿食咸寒物佐水之胜也元和纪用经上中下并同丁亥丁己岁王冰曰俱天符其化上辛凉中辛和下咸寒药食宜也张介宾曰辛凉从金化治风木在上也木运不及而得司天之助故宜辛和咸寒从水化治相火在下也骥案元珠密语天运加临纪丁亥岁风病行于上治之以辛凉金味金性可伏木之胜也勿食酸物佐木之王元和纪用经上中下并同戊子戊午岁王冰曰戊子天符戊午太乙天符其化上咸寒中甘寒下酸温药食宜也新校正云按玄珠下苦热又按至真要大论燥淫于内治以苦温张介宾曰中甘寒治太征之火也上下司前骥案元珠密语天运加临纪戌午岁热病行于勿食火热物佐心之胜也元和纪用经下阳明苦小温上中同己丑己未岁王冰曰太乙天符其化上苦热中甘和下甘热药食宜也新校正云按玄珠上酸平又按至真要大论湿淫所胜平以苦热张介宾曰本年土水阴盛故上宜苦热稍异于前中运土气不足故宜甘和也骥案元珠密语天运加临纪己未岁病肿湿于上治之以酸平木性木味以平土力元和纪用经上中下并同庚寅庚申岁其化上咸寒中辛温下辛凉药食宜也张介宾曰中运同正商故宜辛温上下同前骥案元珠密语天运加临纪庚寅岁民病上热烦满治之以咸寒以水伏火元和纪用经上中下并同辛卯辛酉岁其化上苦小温中苦和下咸寒药食宜也张介宾曰中苦和以火温中也上下同骥案元珠密语天运加临纪辛酉岁民病燥行于上治之以苦热火性火味以伏金胜元和纪用经上中下并同壬辰壬戌岁其化上苦温中酸和下甘温药食宜也新校正云按玄珠上甘温下酸平又按至真要大论寒淫所胜平以辛热温淫于内治以苦热张介宾曰其化言气化病治之宜也木年寒水在上故宜苦温太角在中故宜酸和湿土在下故宜甘温骥案元珠密语天运加临纪壬戌岁寒病行于上治之以甘温用土性土味以伏寒之胜勿食咸寒物佐水之胜也元和纪用经上苦热中下同癸巳癸亥岁王冰曰同岁会其化上辛凉中咸和下咸寒药食宜也张介宾曰中运少征得天地之生助故宜咸和上下同骥案元珠密语天运加临纪癸亥岁风疾行于上治之以辛凉用金性金味以伏风木之胜勿食酸物佐木之胜也元和纪用经上中下并同帝曰论言热无犯热寒无犯寒余欲不远寒不远热奈何岐伯曰悉乎哉问也发表不远热攻里不远寒王冰曰汗泄故用热不远热下利故用寒不远寒皆以其不住于中也如是则夏可用热冬可用寒不发不泄而无畏忌是谓妄远法所禁也皆谓不获已而用之也秋冬亦同新校正云按至真要大论发不远发表不远热也冬月攻里不远寒也发表攻里之品不留于中而有所宜也马莳曰此言汗下其邪者可以偶犯寒热而无故犯之者非也邪郁于表则用热药以发之热积于里则用寒药以攻之张介宾曰中于表者多寒邪故发表之治不能远热夏月亦然郁于里者多热邪故攻里之治不能远寒冬月亦然愚按此二句大意全在发攻二字发者逐之于外也攻者逐之于内也寒邪在表非温热之气不能散故发表者不远热热郁在内非沉寒之物不能除故攻里者不远寒此必然之理也然亦有用小柴白虎益元冷水之类而取汗愈病者何也此因表里俱热故当凉解非发之之谓也又有用理中四逆回阳之类而除痛去积者何也此因阴寒留滞故当温中非攻之之谓也所谓发者开其外之固也攻者伐其内之实也今之昧者但见外感发热等病不能察人伤于寒而传为热者有本寒标热之义辄用芩连等药以清其标焉知邪寒在表药寒在里以寒得寒气求声应致内外合邪遂不可解此发表用寒之害也其于春秋冬三季及土金水三气治令阴胜阳微之时为尤以火不在里最忌寒凉此而误入是不知当发者不可远热也又如内伤喘痛胀满等多有三阴亏损今人但见此类不辨虚寒便用硝黄之属且云先去其邪然后固本若乎近理焉知有假实真虚之病而复伐之则病未去而元气不能支矣此而误入是不知当攻者方不远寒也二者之害余见之多矣不得不特表出之以为当事者之戒骥案元和纪用经药经五味寒热温凉平性配合五内联应五入五气五宜参配岁运太过不及处用有殊六气标本治病之枢六气用药寒暑燥湿风火所胜中见五运或逆或从天而逆地或从地而逆天临御之化阴阳舒卷人事可调用寒远寒 寒无犯寒也用热远热热无犯热也从者养和逆者生病帝曰不发不攻而犯寒犯热何如岐伯曰寒热内贼其病益甚王冰曰以水济水以火济火适足以更生病岂唯本病之益甚乎马莳曰若非发表而犯热则热贼内而热反甚非攻里而犯寒则寒贼内而寒反胜骥案元和纪用经木立之与四时之五气之用饮食衣药温□故以轻犯寒热则同者皆宜避之若四时同犯以水济水以火助火病必生矣岐伯司气以热用热无犯间气同其主无犯异其主则小犯之是谓四畏必谨察之天气反时则可根据时反甚为病故也反胜其主则可犯之谓夏寒甚则可以热寒气不甚则不可犯之以平为期而不可过过而病生与反犯同邪客胜主则不可御要格曰寒盛格阳治热以热慎不可寒格阳而治以寒外似顺而中气乃逆热盛拒阴治寒以寒慎不可热拒阴而治以热外似顺而中气乃逆因气异形迷乱圣经慎之帝曰愿闻无病者何如岐伯曰无者生之有者甚之王冰曰无病者犯禁犹能生病况有病者而求轻减不亦难乎吴昆曰无病而犯寒犯热则生寒生热有病而犯寒犯热则寒甚热甚马莳曰彼无病而误服者仅足以生病奚止于有病而胜者哉帝曰生者何如岐伯曰不远热则热至不远寒则寒至寒至则坚否腹满痛急下利之病生矣王冰曰食已不饥吐利腥秽亦寒疾也马莳曰犯寒则寒至凡为坚否为腹满为痛急为下利之病生矣张介宾曰寒至则阳衰不能运化郁注下眼螈肿脚呕鼽衄头痛骨节变内痛血溢血泄淋 之病生矣王冰曰暴喑冒昧目不识人躁扰狂越妄见妄闻骂詈惊痫亦热之病马莳曰犯热则热至凡为身热为吐下为霍乱为痈疽为疮疡为瞀郁为注下为 螈为肿胀为呕为鼽衄为头痛为骨节变为内痛为血溢为血泄为淋 之病生矣张介宾曰热至则火灼诸经帝曰治之奈何岐伯曰时必顺之犯者治以胜也王冰曰春宜凉夏宜寒秋宜温冬宜热此时之宜不可不顺然犯热治以寒犯寒治以热犯春宜用凉犯秋宜用温是以胜也犯热治以咸凉犯寒治以甘热犯凉治以苦温犯温治以辛凉亦胜之道也吴昆曰时必顺之顺其升降浮沉也犯者治以胜逆其寒热温凉也故春宜升秋宜降夏宜浮冬宜沉顺四时之谓也温宜凉热宜寒凉宜温寒宜热治以所胜之谓也张志聪曰此言主时之六气亦当远寒而远热者也按前章之所谓热无犯热寒无犯寒者论司天在泉及加临之六气此章论主时之六气亦有寒热之者太阴之气在于长夏太阳之气在于冬少阴之气在于夏阳明之气在于秋厥阴之气在于春如冬有热化以征少阴之胜夏有寒化以征太阳之胜此与春胜长夏长夏胜冬之义相同徐振公曰此即帝所问之有胜有复在六气为胜复在四时为胜化马莳曰治之者春则宜凉夏则宜寒秋则宜温冬则宜热时所必用不可不顺其有犯而病胜者则犯热治以咸寒犯寒治以甘热犯凉治以苦温犯温治以辛凉治之以所胜而病可解矣张介宾曰时必顺之治当顺时也若有所误犯则当治之以胜骥案元和纪用经六气为主五味为用司岁备物则无遗主药当其岁味当其气气味浓薄性用躁静治保多少力化浅深寒热温凉随胜用之岁运所主举抑之制制胜扶弱客主须安一气失所矛盾交作脏腑淫并危败消亡宝书所载商较服饵药不具五味不备四气而久服之虽且获胜益久流变必致横天寒热温凉衰之以属随其攸利万举万全卷舒在心去留从意微者逆之甚者从之龙火得湿而焰遇水而燔伏其所主先其所因圣如南阳今古一人气运用药皆如上例余谓有大暑之候而得寒证大寒之候而得热证证有性偏阴虚虽当隆冬阴粒亏立水不制火阴无所根据外泄为热或反汗出药宜滋阴若舍证从时误用辛温势必立毙又有性偏阳虚虽当盛夏阳气不足不能卫外洒淅战栗时思热食且御重裘天令虽热不能敌真阳之虚病属虚寒药宜温补若从时舍证误用苦寒亦必立毙又如春令主升升为春气为风化为木象升有散之之义也若因饮食劳倦则阳气下陷宜升阳益气泻利不止宜升阳益胃郁火伏内宜升阳散火因湿洞泄宜升阳除湿此证四时都有夏秋尤多升之之令不独行之于春也又如秋令主降降为秋气为燥化为金象降有敛之之义也若系阴火旺发而炎上咳嗽多痰吐血鼻衄口苦舌干头疼齿痛骨蒸寒热是谓上热下虚之候宜枇杷叶麦冬贝母白芍牛膝五味之属以降气或用滋水添精之药以救本此亦四时都有夏冬多见降之之令不专行之于秋也运气用药最宜活看

　　卷三

　　五岁

　　素问五常政大论敷和之纪木德周行阳舒阴布五化宣平王冰曰自当其位不与物争故五气之化各布政令于四方无相干犯新校正云按王注太过不及各纪年辰此平木运注不纪年辰者平气之岁不可以定纪也或者欲补注云谓丁巳丁亥壬寅壬申岁者是未达张志聪曰纪年也木之平也是为敷和木德周行则阳气舒而阴气布盖生长化收藏之五气先由生气之宣布生气和则五气皆平矣骥案六节藏象论五运相袭而皆治之终期之曰周而复始时立气布如环无端故曰不知其年之所加气之盛衰虚实不可以为工此即五运统岁岁立四时时布气立运气之所由来也天元纪丁壬之岁木运统之木无太过与不及是谓敷和至真要大论生而勿杀是谓平气气交变论东方生风其德敷和三因有敷和汤详后又案甲乙木丙丁火戊己土庚辛金壬癸水是五行之本气甲己土乙庚金丙辛水丁壬木戊癸火是五行合化之气诸家注不明化气未能详其所以素问五营运大论引天元册文五气经天以着五行之合化 天之色黄其气土心尾在甲度而经中土已分故甲己合而化土甲阳已阴在五音为太宫少宫也素天之色白其气金亢氐在乙度而经昂庚度故乙庚合而化金乙阴甲阳在五音为少商太商也元天之色黑其气水张翼在丙度而经娄胃辛度故丙辛合而化水丙阳辛阴在五音为太羽少羽也苍天之色青其气木危室在壬度而经柳鬼丁度故丁壬合而化木丁阴壬阳在五音为少角太角也丹天之色赤其气火牛女在癸度而经中土戊分故戊癸合而化火戊阳癸阴在五音为太征少征也所谓戊己分者奎璧角轸天地之门户也是谓五行化气阴阳法同其果李王冰曰味酸也张志聪曰在果为李色青而味酸其实核王冰曰中有坚核者张志聪曰核内有仁仁分两片木之生原也张介宾曰诸核皆属木其质强其畜犬王冰曰如草木之生无所避也新校正云按金匮真言论其畜鸡张志聪曰犬性勇往直前感春生怒发之气张介宾曰味酸也金匮真言其畜鸡无犬其味酸王冰曰木化敷和则物酸味浓张介宾曰酸为木化升明之纪正阳而治德施周普五化均衡王冰曰均等也衡平也张志聪曰火味南方故正阳而治火主阳气故德施周普阳和之气四布五气皆以均平感火之化马莳曰升明之纪故火主南方为正阳张介宾曰火之平运火主南方故曰正阳阳气无所不至故曰周普五化义见前均等也衡平也骥案天元纪戊癸之岁火运统之此言中运二火之平岁无太过与不及五常政大论长而勿罚气交变论南方生火其德彰显三因有升明汤正阳汤详后其谷麦王冰曰色赤也新校正云按金匮真言论其谷黍又藏气法时论谷麦也张志聪曰麦乃夏成之谷张介宾曰色赤也金匮真言论火谷曰黍木谷曰麦又藏气法时论亦言麦苦其果杏王冰曰味苦也张志聪曰杏色赤而味苦其实络王冰曰中有支络者张志聪曰络者果实之脉络张介宾曰实中之系脉络之类也其畜马王冰曰健决躁速火类同新校正云按金匮真言论其畜羊张志聪曰马属午火之畜张介宾曰快健躁疾得火性也金匮真言论金畜曰马火畜曰羊其味苦王冰曰升明气化则物苦味纯张志聪曰苦火之味张介宾曰苦为火化备化之纪气协天休德流四政五化齐修王冰曰土之德静分助四方赞成金木水火之政土之气浓应天休和之气以生长收藏终而复始故五化齐修张志聪曰协合也天主生地主成土气和平合天之休美而化生万物也土德流于四方而五化齐修矣张介宾曰土之平运是曰备化气协天休顺承天化而济其美也德流四政土德分助四方以赞成金木水火之政也故生长收藏咸德其政而五者齐修矣骥案天元纪甲己之岁土运统之此言中运湿土之平气无太过与不及是为备化气交变论中央生土其德溽蒸三因有备化汤详后其谷稷王冰曰色黄也新校正云按金匮真言论作稷藏气法时论作粳张志聪曰稷 谷也张介宾曰小米之粳者曰稷其果枣王冰曰味甘也张志聪曰枣色黄而味甘其实肉王冰曰中有肌肉者张志聪曰肉果实之肉张介宾曰土主肌肉其畜牛王冰曰成彼稼穑土之用也牛之应用其缓而和张志聪曰牛土之畜张介宾曰其性和缓其功稼穑得土气也其味甘王冰曰备化气丰则物味甘浓审平之纪收而不争杀而无犯五化宣明王冰曰犯谓刑犯于物也收而不争杀而无犯匪审平之德何以能如是哉张志聪曰金兵象也金气和平故收而不争天地之气春生秋杀杀而无犯不残害于物也金气清肃故五化得之咸有宣明马莳曰收气者金气也杀气者亦金气也惟气得其正故收而不争杀而无犯凡生长化收藏之五化无不宣明骥案天元纪乙庚之岁金运统之此言中运燥金之平气无太过与不及五常政大论收而勿害是谓审平气交变论西方生金其德清洁三因有审平汤详后其谷稻王冰曰色白也新校正云按金匮真言论作稻藏气法时论作黄黍张志聪曰稻乃秋成之谷张介宾曰色白也其果桃王冰曰味辛也张志聪曰桃色白而有毛肺之果也张介宾曰味辛也其实壳王冰曰外有坚壳者张介宾曰凡食物之皮壳皆坚金刚居外也其畜鸡王冰曰性善斗伤象金用也新校正云按金匮真言论其畜马张志聪曰鸡性善斗感肃杀之气张介宾曰金匮真言论木畜曰鸡金畜曰马其味辛王冰曰审平化治则物辛味正张志聪曰辛乃金之味张介宾曰辛为金化静顺之纪藏而勿害治而善下五化咸整王冰曰治化也水之性下所以德全江海所以能为百谷王者以其善下之也张志聪曰水之平运是为静顺夫万物得生长之气而茂盛水运和平故虽主藏而不害于物也整齐也平治而善下故五气感之而咸整也马莳曰藏气者水气也唯气之平故藏而勿害水性下故治而善下凡生长化收藏之五化咸各整齐张介宾曰五化得水而后齐故曰咸整骥案天元纪丙辛之岁水运统之此言中运寒水之平气无太过与不及五常政大论藏而勿抑是谓平气气交变论北方生水其德凄沧三因有静顺汤详后其谷豆王冰曰色黑也新校正云按金匮真言论及藏气法时论同张志聪曰豆乃水之谷张介宾曰菽也谷色纯黑惟豆有之其果栗王冰曰味咸也张志聪曰栗色黑味咸肾之果也其实濡王冰曰中有津液也其畜彘王冰曰善下也彘豕也张介宾曰豕也其色多黑其味咸王冰曰味同也张介宾曰咸为水化骥案六十年之中运以合化之五行为纪而以在天之十干分阴阳以五音之太少分有余不足甲丙戊庚壬阳年为太过乙丁己辛癸阴年为不及如中运太过而得天地之制是为平气不足而得天地之助则宫为正宫商为正商羽为正羽角为正角征为正征而曰备化审平敷和升明静顺者是亦无过与不及而为平气也委和之纪是谓胜生王冰曰丁卯丁丑丁亥丁酉丁未丁巳之岁张志聪曰所胜之气胜其生气马莳曰此详言岁运不及之纪生气者木气也化气者土气也长气者火气也收气者金气也木气不及金能胜之是谓胜生张介宾曰凡丁壬皆属木运而丁木阴柔乃为不及故于六丁之岁生气不政收气胜之骥案丁壬化木此中运少角木运不及之岁不及之岁则为我弱我弱则胜我者乘我之衰而来兼其化此少角木运胜木之金来兼木化即经所谓乘其弱来同其化也兼谓以彼化我也生气不政化气乃扬王冰曰木少故生气不政土宽故化气乃扬张志聪曰金气胜则木之生气不能章其政令木政不章则土气无畏而化气乃扬张介宾曰木气衰土气无制长气自平收令乃早王冰曰火无忤犯故长气自平木气既少故收令乃早张志聪曰木衰则火气不盛故长气自平金气盛故收令乃早张介宾曰火无所生故长气自平木衰金胜故收气乃蚤其果枣李王冰曰枣土李木实也新校正云详李木实也按火土金水不及之果李当作桃王注亦非张志聪曰其果之枣李张介宾曰枣土果也李当作桃金果也盖木不及则土金二果盛其实核壳王冰曰核木壳金王张志聪曰实之核壳张介宾曰核应木壳应金木衰金盛其谷稷稻王冰曰金土谷也张志聪曰谷之稷稻张介宾曰土之稷金之稻木不及则二谷当成其味酸辛王冰曰味酸之物熟兼辛也张志聪曰味之酸辛张介宾曰酸者衰辛者胜木兼金化其畜犬鸡王冰曰木从金畜张志聪曰畜之犬鸡张介宾曰犬木畜鸡金畜有盛衰也骥案六丁年少角运岁木不及陈无择有苁蓉牛膝汤用苁蓉熟地牛膝当归白芍木瓜甘草鹿角生姜大枣 咀每服四钱水盏半乌梅七个空心服缪问解此方曰是年风燥火热多阳少阴不资液以救焚则 之势遂致燎原故当藉天一之水以制其阳焰也苁蓉咸能润下湿不劫津坎中之阳所必需熟地苦能坚肾润以滋燥肾中之阴尤有赖合之牛膝酸平达下复之归芍辛酸化阴直走厥阴之藏血燥可以无忧木瓜酸泄少阳甘草甘泻少阴乌梅止溏泄鹿角主疮疡姜枣和荣卫此少角木运岁药之大概也可资考证故附录之伏明之纪是谓胜长王冰曰藏气胜长也谓癸酉癸未癸巳癸卯癸丑癸亥之岁也张志聪曰火运不及则水胜其长马莳曰长气属火藏气属水收气属金火气不及水能胜之是谓胜长张介宾曰火不及也凡戊癸皆属火运而癸以阴柔乃为不及故于六癸之岁长气不宣藏气胜之骥案戊癸化火此六癸年火运不及少征之岁太过者齐化不及者兼化是谓我弱我弱则胜我者乘我之衰而来兼其化如此少征火不及之运胜火之水来兼火化即经所谓乘其弱来同其化也故曰胜长曰藏气反布兼化也兼谓化我也长气不宣藏气反布王冰曰火之长气不能施行故水之藏气反布于时收气自政化令乃衡王冰曰金土之义与岁气素无干犯故金自行其政土自平其气也张志聪曰火气伏明则金无所畏故收气得自主其政火不及则所生之土气不盛是以化令平衡其果栗桃王冰曰栗水桃金果也张介宾曰栗水果桃金果火不及故二果成其实络濡王冰曰络支脉也濡有汁也张介宾曰络应火濡应水其谷豆稻王冰曰豆水稻金谷也张介宾曰豆水谷稻金谷二谷成也其味苦咸王冰曰苦兼咸也张介宾曰苦衰咸胜其畜马彘王冰曰火从水畜张介宾曰马火畜当衰彘水畜当王骥案六癸年少征火运不及陈无择有黄 茯神汤用黄 茯神远志紫河车米仁一方有枣仁 咀每服四钱水盏半姜三片枣一枚空心服缪问解此方曰六癸之水其藏为心心为生血之藏血足则荣养百体不足则病多旁见方用黄 走表茯神入心以紫河车血肉有情补其心血远志挈离入坎育其心神佐以薏米甘淡悦脾盖婴儿女必媒合于黄婆此治心肾者所以必兼治脾也要之气交之病多属藏气侵陵非如六腑之可泻即偶用以佐治亦不可以太过天干十方具本此义特为拈出已为世之操刀者顶门下一针矣卑监之纪是谓减化王冰曰谓化气减少己巳己卯己丑己亥己酉己未之岁也张志聪曰土运不及则化气乃减木反胜之马莳曰化气属土生气属木长气属火收气属金土气不足木能胜之张介宾曰凡甲己皆属土运而已以阴柔乃为不及故于六己之年化气不令是谓减化骥案此六己年少宫土运不及之岁不及则我弱我弱则胜我者乘我之衰来兼我之化兼谓以彼化我也此少宫土运胜土之木来兼土化经所谓乘其弱来同其化也故曰减化化气不令生政独彰王冰曰土少而木专其用张志聪曰化气不能施其令而生政独彰也长气整雨乃愆收气平王冰曰不相干犯则平整化气减故雨愆期张志聪曰木火相生故长气整化气不令故雨乃愆期土气不及故收气自平张介宾曰火土无犯故长气整土德衰故雨愆期金无所生故收气平其果李栗王冰曰李木栗水果也张介宾曰李木果栗水果土不及而二果成其实濡核王冰曰濡中有汁者核中坚者新校正云详前后濡实主水此濡字当作肉王注亦非张介宾曰濡应水核应木其谷豆麻王冰曰豆水麻木谷也张介宾曰豆水谷麻木谷二谷成也其味酸甘王冰曰甘味之物熟兼酸也张介宾曰酸胜甘衰其畜牛犬王冰曰土从木畜张介宾曰牛为土畜当衰犬为木畜当盛骥案六己年少宫土运不及陈无择有白术浓朴汤方用白术浓朴半夏桂心藿香青皮炮姜炙草 咀每服四钱姜三片枣一枚食前温服缪问解此方曰岁土不及木必乘之补太阴不得不兼泄厥阴也夫脾为阴土所恶者湿所畏者肝其取资则本于胃胃不下降则脾气不得上升胃不能游溢精气则脾无所取资故君白术苦甘入脾以燥湿佐浓朴苦温平胃理气此补藏通腑之法也肝为将军之官乘土不足陵犯中州是宜泄之桂心泄肝气青皮泄肝血甘草缓肝急藿香横入脾络炮姜上行脾经半夏下宣脾气总不外奠安中土自不畏风气之流行矣从革之纪是谓折收王冰曰火折金收之气也谓乙丑乙亥乙酉乙未乙己乙卯之岁也张志聪曰金运不及则收政乃折马莳曰收气属金生气属木长气属火化气属土金气不及火能折之是谓折收张介宾曰凡乙庚皆属金运而乙以阴柔乃为不及故于六乙之年收气咸折骥案此六乙年金运少商不及之岁不及则为我弱我弱则胜我者乘我之衰而来兼其化此少商金运胜我之火来兼金化经所谓乘其弱来同其化也兼谓以彼化我故曰折收曰生气乃扬收气乃后生气乃扬王冰曰后不及时也收气不能以时而行则生气布扬而用之也张志聪曰收气在后则木无所畏而生气乃扬张介宾曰金之收气后时则木之生气布扬而盛也长化合德火政乃宣庶类以蕃王冰曰火土之气同生化也宜行也张志聪曰长化合德故庶物以蕃张介宾曰金衰则火乘之火王则土得所助故长化合德火政宣行而庶类蕃盛也其果李杏王冰曰李木杏火果也张介宾曰李木果杏火果金不及故二果成也其实壳络王冰曰外有壳内有支络之实也张介宾曰壳属金络属火有盛衰也其谷麻麦王冰曰麻木麦火谷也麦色赤也张介宾曰麻木谷麦火谷二谷成也其味苦辛王冰曰苦味胜辛辛兼苦也张介宾曰苦胜辛衰也其畜鸡羊王冰曰金从火土之兼化新校正云详火畜马土畜牛今言羊故王注云从火土之兼化为羊也或者当云注中之土字甚非张介宾曰鸡为金畜当衰羊为火畜当盛金匮真言论火畜曰羊骥案六乙年少商金运不及陈无择有紫菀汤方用紫菀茸桑皮人参黄 地骨皮杏仁白芍甘草生姜大枣一方有白芷无白芍每空心服四钱缪问解此方曰金不足则肺气自馁火乘其敝惟有清火止泄急救肺金紫菀苦温下气和血寒热咸治桑皮甘寒补血益气吐畜所需参 固无形之气即以摄走泄之阴地骨皮泻肺中伏火而又泄之以杏仁敛之以白芍合之以甘草补土生金姜枣调和荣卫缓诸药于至高之分而参 得收指臂之功盖补土可以生金而实土即以御水也涸流之纪是谓反阳王冰曰阴气不及反为阳气代之谓辛未辛巳辛卯辛酉辛亥辛丑之岁也张志聪曰水寒不及阳反胜之马莳曰藏气属水化气属土长气属火水气不及是阴气不及也而阳气反来代之是反阳也凡丙辛皆属水运而辛以阴柔乃为不及故于六辛阴水之年阳反用事骥案六辛年少羽水运不及之岁不及则为我弱我弱则胜我者乘我之衰而来兼其化兼谓以彼化我也此少羽水运胜水之土来兼土化即经所谓乘其弱来同其化也故藏气不令化气乃昌藏令不举化气乃昌王冰曰少水而土盛张介宾曰水衰故藏气不令土胜故化气乃昌长气宣布蛰虫不藏王冰曰太阳在泉经文背也厥阴阳明司天乃如经谓也张志聪曰水令不举则火无所畏故长气得以宣布阳热反盛是以蛰虫不藏按此不言收气者金水无犯故不及之其果枣杏王冰曰枣土杏火果也张介宾曰枣土果杏火果水不及则二果当成其实濡肉王冰曰濡水肉土化也张介宾曰濡应水者衰肉应土者盛也其谷黍稷王冰曰黍火稷土谷也新校正云按本论上文麦为火之谷今言黍者疑麦字误为黍也虽金匮真言论作黍然本论作麦当从本篇之文也张介宾曰黍火谷稷土谷二谷当成按金匮真言论火谷曰黍本论作麦似乎二字有误其味甘咸王冰曰甘入于咸味甘美也张介宾曰甘胜咸衰其畜彘牛王冰曰水从土畜张介宾曰彘水畜当衰牛土畜当王骥案六辛年少羽水运不及陈无择有五味子汤用五味附片熟地巴戟鹿茸杜仲山萸生姜盐每食前服四钱缪问解此方曰辛年涸流之纪多肾虚受湿之证然逐湿则伤阴胜湿则耗气皆犯虚虚之戒也君以五味之酸收收阴阳二气于坎中臣以直入坎中之附子急助肾阳遍走经络驱逐阴霾佐以熟地填补肾阴助以五味固护封蛰治肾之法无遗蕴矣巴戟入阴除痹鹿茸补血益髓肝欲辛补之以杜仲之辛肝喜酸与之以萸肉之酸二药并行能除湿痹而利关节补肝即以益肾子能令母实之义也发生之纪是谓启东HT王冰曰物乘木气以发生而启陈其容质也是谓壬申壬午壬辰壬寅壬子壬戌之六岁化也HT 古陈字张志聪曰岁木太过是谓发生启开敷布也布散阳和发生万物之象马莳曰四气调神论春三月此谓发陈则此篇曰启陈皆就其发生之气象而形容之张介宾曰此下详言太过之纪阳刚之木六壬是也布散阳和发生万物之象骥案六壬年太角木运太过之岁太过则为我旺我旺则胜我者畏我之盛而反齐其化此大角木运胜木之金反齐木化经所谓畏其旺者反同其化是也土疏泄苍气达王冰曰生气上发故土体疏泄木之专政故苍气上达达通也出也行也张志聪曰土得其制化故主疏泄苍气木气也张介宾曰木气动生气达故土体疏泄而通也阳和布化阴气乃随王冰曰少阳先生发于万物之表厥阴次随营运于万象之中也张志聪曰厥阴之上风木治之是以阳和布化于上而阴气乃随于下也张介宾曰木火相生则阳和布化阳气日进则阴气日退乃随犹言乃后也生气淳化万物以荣王冰曰岁木有余金不来胜生令布化故物以舒荣张志聪曰生气有余故万物感之而荣茂张介宾曰木气有余故能淳化以荣万物其谷麻稻王冰曰木化其金张介宾曰麻木谷稻金谷齐其化也其畜鸡犬王冰曰齐鸡孕也张介宾曰鸡金畜犬木畜犬齐鸡也其果李桃王冰曰李齐桃实也张介宾曰李木果桃金果李齐桃也其味酸甘辛王冰曰酸入于甘辛齐化也张介宾曰三味亦木土金骥案六壬年太角木运太过之岁陈无择有茯苓汤方用茯苓白术甘草草果浓朴半夏炮姜青皮生姜大枣每服六钱空心服缪问解此方曰风淫所胜治以苦甘而治藏先通腑故君茯苓利脾湿臣以术草一苦一甘补脾之体佐以草果浓朴辛香导滞宣脾之用半夏助辛淡之用炮姜资焦苦之助治脾之法懒已尽于此而风淫所胜平之宜急加以青皮之酸合之甘草之甘所谓以酸泻之以甘缓之也姜枣调营益卫为治中所必需信乎治病之必求其本也赫曦之纪是谓蕃茂王冰曰物遇太阳则蕃而茂是谓戊辰戊寅戊子戊戌戊申戊午之岁也新校正云按或者云注中太阳当作太征详木土金水之太过注俱不言角宫商羽等运而水太过注云阴气大行此火太过是物遇太阳也安得谓之太征乎张志聪曰岁火太过是谓赫曦长气盛故草木蕃茂马莳曰蕃茂万物蕃盛而茂盖自其气象而言四气调神论夏三月此谓蕃秀与此义同张介宾曰六戊之岁皆阳刚之火也阳盛则万物俱盛故曰蕃茂骥案六戊年太征火运太过之岁太过则为我旺我旺则胜我者畏我之盛而反齐其化此太征火运胜火之水反齐火化经所谓畏其旺反同其化是也阴气内化阳气外荣王冰曰阴阳之气得其序也张志聪曰少阴之上君火主之故阴气内化阳气外荣张介宾曰阴降于下阳升于上炎暑施化物得以昌王冰曰长气多故尔张志聪曰炎暑施化司夏令也物得以昌受长气也张介宾曰阳气发生之本也其谷麦豆王冰曰火齐水化也张介宾曰麦火谷豆水谷麦齐豆也其畜羊彘王冰曰齐孕育也新校正云按本论上文马为火之畜今言羊者疑为马字误为羊金匮真言论及藏气法时论俱作羊然本论作马当从本论之文也张介宾曰羊火畜彘水畜其育齐也其果杏栗王冰曰等实也张介宾曰杏火果栗水实同也其味苦辛咸王冰曰辛物兼苦与咸化齐成也张介宾曰亦火金水三味骥案六戊年火运太过之岁陈无择有麦门冬汤方用麦门冬人参桑皮紫菀半夏白芷竹叶生姜大枣空心服四钱缪问解此方曰麦冬养肺之阴人参益肺之气张洁古谓参味苦甘甘能泻火麦冬味苦兼泻心阳且救金且抑火一用而两擅其长桑皮甘寒紫菀微辛开其 郁半夏甘草以益脾土虚则补其母也白芷辛芬散肺家风湿竹叶性升引药上达补肺之法无余蕴矣敦阜之纪是谓广化王冰曰土余故化气广被于物也是谓甲子甲戌甲申甲午甲辰甲寅之岁也张志聪曰土运太过是谓敦阜土气盛而化气布于四方故为广化马莳曰广布其化亦自气象而言张介宾曰土之太过是谓敦阜六甲之岁皆阳刚之土也土之化气广被于物故曰广化骥案此六甲年太宫土运太过之岁是为我旺我旺则胜我者畏我之盛而反齐其化此太宫土运胜土之木反齐土化经所谓畏其旺反同其化是也浓德清静顺长以盈王冰曰土性顺用无与物争故德浓而不躁顺火之长育使万物化气盈满也张志聪曰浓德清静土之体也顺长以盈火土合化也张介宾曰土德至浓土性至静顺火之长气而化政以盈土生于火也至阴内实物化充成王冰曰至阴土精气也夫万物所以化成者皆以至阴之灵气生化于中也张志聪曰太阴之上湿土主之故至阴内实物化充成盖太阴为阴中之至阴阴气内实而后化成万物于外张介宾曰至浓至静故曰至阴万物之化无不赖土故物化充成烟埃朦郁见于浓土王冰曰浓土山也烟埃 土气也张志聪曰烟埃朦郁土之气也浓土者见于山陵之间也张介宾曰土本浓土而尤浓者则在山川烟埃朦郁土之气也故见于此大雨时行湿气乃用燥政乃辟王冰曰湿气用则燥政辟自然之理尔张志聪曰大雨时行湿气上蒸终为淫雨辟避也夏秋之交湿土主令湿气盛是以秋之燥气乃避张介宾曰土之化湿湿气行则燥气辟其谷稷麻王冰曰土木齐化张介宾曰稷土谷麻木谷土齐木化也其畜牛犬王冰曰齐孕育也张介宾曰牛土畜犬木畜其育齐也其果枣李王冰曰土齐木化张介宾曰枣土果李木果骥案六甲年太宫土运太过之岁陈无择有附子山萸汤方用附片山萸乌梅木瓜肉蔻半夏丁香木香生姜大枣每空心服四钱缪问解此方曰经谓湿淫于内治以苦热附子以大热纯阳之品直达坎阳以消阴翳治肾而兼治脾也但附子辛窜必赖维持如真武汤之于白芍地黄饮之于五味此而不佐以茱萸之酸收安得入肾而无劫液之虑不偕以乌梅之镇静难必其归土而无燥肺之忧藏宜补既有萸肉以培乙木腑宜泻更有木瓜以泄甲木安甲乙即所以资戊己也肉果辛温助土再复半夏之利湿丁木香之治胃木瓜乌梅之疗痿姜枣之和中眼光四射矣坚成之纪是谓收引王冰曰引敛也阳气收阴气用故万物收敛谓庚午庚辰庚寅庚子庚戌庚申之岁也张志聪曰岁金太过名曰坚成秋令主收是谓收引马莳曰收引者阳气收敛而阴气引申也自金之收令而言四气调神论谓之容平亦自气象而言张介宾曰金之太过是谓坚成六庚之岁阳金也金胜则收气大行故曰收引引者阴盛阳衰万物相引而退避也骥案此六庚年太商金运太过之岁是为我旺我旺则胜我者畏我之盛而反齐其化此太商金运胜金之火反齐金化经所谓畏其旺反同其化是也天气洁地气明王冰曰秋气高洁金气同张志聪曰天气洁地气明金气清也阳气随阴治化王冰曰阳顺阴而生化张志聪曰阳明之上燥气主之是以阴金治化于上而阳明之气在下随之张介宾曰随后也燥行其政物以司成王冰曰燥气行化万物专司其成熟无遗略也张志聪曰秋主收成故燥行其政物以司成张介宾曰燥行其政气化乃坚故司万物之成收气繁布化洽不终王冰曰收杀气早土之化不得终其用也新校正云详繁字疑误张志聪曰秋主收而长夏主化收气早布是以化洽不终张介宾曰金之收气盛而蚤布则洽之化气不得终其令也洽和也泽也其谷稻黍王冰曰金火齐化也新校正云按本论上以麦为火之谷当言其谷稻麦张介宾曰稻金谷黍火谷金齐火化也其畜鸡马王冰曰齐孕育也张介宾曰金火二畜孕育齐也其果桃杏王冰曰金火齐实张介宾曰金齐火实也其味辛酸苦王冰曰辛入酸苦齐化张介宾曰亦金木火三味也骥案六庚年太商金运太过之岁陈无择有牛膝木瓜汤方用牛膝木瓜白芍杜仲黄松节菟丝子枸杞子天麻甘草生姜大枣空心服四钱缪问解此方曰用药之例补肝血者可以从酸补肝气者不可以从辛何则酸可育肝之阴辛则劫肝之血也方用牛膝酸平达下为君木瓜酸温舒筋为臣白芍和厥阴之阴制肺金之横杜仲养风木之气自无辛烈之偏重取肝阴最为有见松节利血中之湿菟丝入三阴之经复以枸杞甘平润肺合之天麻辛温息风金安而木亦平此则柔克之道也流衍之纪是谓封藏王冰曰阴气大行则天地封藏之化也谓丙寅丙子丙戌丙申丙午丙辰之岁张志聪曰水运太过是为流衍冬主闭藏故谓封藏马莳曰封藏者阴气已上阳气已下天地之化至此而藏四气调神论冬三月此谓闭藏张介宾曰水之太过是谓流衍阳水之岁六丙是也水盛则阴气大行天地闭而万物藏故曰封藏骥案此六丙年太羽水运太过之岁是为我旺我旺则胜我者畏我之盛而反齐其化此太羽水运胜水之土反齐水化经所谓畏其旺者反同其化是也寒司物化天地严凝王冰曰阴之气也张志聪曰寒气司化故天气严凝马莳曰凡物气之化寒气司之天地间皆严凝之气张介宾曰阴气盛也藏政以布长令不扬王冰曰藏气用则长化止故令不发扬张志聪曰水政以布故火令不扬张介宾曰水胜火也其谷豆稷王冰曰水齐土也张介宾曰豆水谷稷土谷水有余则齐土化也其畜彘牛王冰曰齐孕育也张介宾曰彘水畜牛土畜彘齐牛育也其果栗枣王冰曰水土齐实张介宾曰栗齐枣实也其味酸苦甘王冰曰咸入于苦甘化齐焉张介宾曰亦水火土味也骥案六丙年太羽水运太过之岁陈无择有黄连茯苓汤方用黄连黄芩赤苓半夏通草车前子甘草远志麦冬生姜大枣空心服四钱缪问解此方曰内经气寒气凉治以寒凉立方妙在不理心阳而专利水清热以黄连之可升可降寒能胜热者平其上下之热更以黄芩之可左可右逐水湿清表热者泄其内外之邪茯苓半夏通利阳明通草性轻专疗浮肿车前色黑功达水源甘草为九土之精实 御水使水不陵心而心自安也远志之辛祛其谵妄游刃有余佐以麦冬养液保金合车前可祛湿痹又借半夏之辛以疏土实用药之妙岂思议所能及哉至真要大论帝曰其主病何如王冰曰言采药之岁也张志聪曰主病谓主治病之药物司岁备物谓从六气五运以备之如少阴少阳二火司岁则当收附子姜桂之热物如阳明燥金司岁则当收桑皮苍术之燥物如厥阴风气主岁则当收防风羌活之风物如太阳寒水司岁则当收芩连大黄之寒物如太阴土气司岁则当收山药黄精之类甘平甘温之品及苍丹 素元之谷所谓药食宜也马莳曰此言药备岁物者为天地之专精而非司气者其气偏非岁物者其气散也上文言候气宜而无失病机则用药以治病不可无所主也伯言每岁各有所司必因其司岁者以备药物则病无遗主矣岐伯曰司岁备物则无遗主矣王冰曰谨候司天地所生化者则其味正当其岁也故彼药工专司岁气所收药物则一岁二岁其所主用无遗略也今详前字当作则张志聪曰先收岁物谓先备司岁之物即上章之所谓食岁谷以全其真盖食天地之精以养吾身之真也马莳曰每岁各有所司必因其司岁者以备药物则病无遗主矣张介宾曰如厥阴司岁则备酸物少阳少阴司岁则备苦物太阴司岁则备甘物阳明司岁则备辛物太阳司岁则备咸物所谓岁物也岁物备则五味之用全矣骥案五常政大论生化之别有五气五味五色五类五宜又五类盛衰各随其气之所宜如厥阴司天羽虫育在泉毛虫育之类元和纪用经厥阴风火岁主所宜用车前子戎盐之类陈无择三因方厥阴司天用敷和汤之类他如经言岁谷间谷皆岁物所宜不胜列举义详各条又东垣用药心法司岁备物天地之专精专精之岁药物肥浓又于使用当其正气味也五运主岁不足则物薄有余则物精非专精则气散气散则物不纯是以形质虽同力用则异帝曰先岁物何也岐伯曰天地之专精也王冰曰专精之气药物肥脓又于使用当其正气味也新校正云详先岁疑作司岁张志聪曰司气谓五运之气五运虽与主岁相同然又有太过不及之分太过之岁则物力浓不及之岁则物力浅薄马莳曰每岁之司天在泉物从其化而天地之专精储焉故不可不先之张介宾曰岁物者得天地精专之化气全力浓故备所当先此与六元正纪大论食岁物以全其真者同义骥案东垣用药心法至元庚辰六月治许伯威心悸动吃噫不绝色变青黄精神减少目不欲开倦卧恶人语笑脉动而中止有时自还乃结脉也用炙甘草汤两剂不效再候之脉证相对曰莫非药有陈腐者乎再市药之气味浓者煎服减半再服而安凡药之昆虫草木产之有地根叶花实采之有时失其地则性味少异失其时则气味叶不全又况新陈之不同精粗之不等倘不择而用之其不效者医之过也其药贵专精如此帝曰司气者何如王冰曰司运气也张志聪曰若非气运司岁之物则气散而力薄岐伯曰司岁者主岁同然有余不足也王冰曰五运主岁者有余不足比之岁物恐有薄有余之岁药专精也张志聪曰形质虽同而气味有浓薄之异马莳曰彼司气者即司运也如甲己为土运乙庚为金运然太过则有余不及则不足其气偏耳张介宾曰主岁即上文司天在泉之主岁运之与气所主皆同但五太之运为有余五少之运为不及而物性之禀有浓薄矣骥案五常政大论五气五类有所胜制同者盛之异者衰之又气主有所制岁立有所生地气制已胜天气制胜己天制色地制形故各有制各有胜各有生各有成故曰不知其年之所加气之同异不足以言生化此有余不足即此胜制而推之斯无遗主矣帝曰非司岁物何谓也岐伯曰散也王冰曰非专精则散气散气则物不纯也张志聪曰治保有多少者谓治病保真之药食或宜多用而宜少用也按中古之世不能司岁备物用炮制以代天地之助如制附子曰炮制苍术桑皮曰炒盖以火助火而以燥助燥也近有附子以水煮曰自制制桑皮以蜜拌曰润燥是犹用鹰犬而去其爪牙则驱之抟蹇兔而不能又安望韩卢之技哉马莳曰若非岁物而用之则其气又散张介宾曰非司岁物谓非主岁之物也散者谓六气之序不司天地则司四间故物生之应亦当随气散见于四方而各有所禀也骥案五常政大论气始而生化气散而有形气布而蕃育气终而象变非司岁之物正值散气有形之期气衰味薄论语所谓不时不食也况入药治病性味不全何可用也故质同而异等也王冰曰形质虽同力用则异故不尚之马莳曰一物之质同而精有完全偏散之异张介宾曰天地之气变不常故物生之体质虽同而性用之浓薄则异气味有薄浓性用有躁静治保有多少力化有浅深此之谓也王冰曰物与岁不同者何以此尔马莳曰气味有浓薄性用有躁静治保有多少力化有浅深此岁物之不可以不备也张介宾曰此即质同异等之谓盖司气者与不司气者其有不同如此帝曰岁主藏害何谓岐伯曰以所不胜命之则其要也王冰曰木不胜金金不胜火之类是也张志聪曰此论五运之岁受司天在泉之胜制岁主者谓六气之主岁藏五藏也盖言五藏内属五行而外合五运五运之气受胜制之所伤则病患五藏而为害如少商金运而值二火司天少宫土运而值厥阴在泉此皆运气之所不胜而受胜气之所胜制故以所不胜命之则岁主藏害之要可知矣命名也马莳曰此言岁之五藏害者以其有所不胜而治之有法也岁气在天五藏在人而岁主五藏有害者正以木气淫则脾不胜火气淫则肺不胜土气淫则肾不胜金气淫则肝不胜水气淫则心不胜以所不胜命之则知害藏之要帝曰治之奈何岐伯曰上淫于下所胜平之外淫于内所胜治之王冰曰淫谓行所不胜已者也上淫于下天之气也外淫于内地之气也随所制胜而以平治之也制胜谓五味寒热温凉随胜用之下文备矣新校正云详天气主岁虽有淫胜但当平调之故不曰治而曰平也张志聪曰上淫于下者谓司天之气淫胜其在下之运气当以所胜平之如少商金运而火热上临宜平以咸寒佐以苦甘外淫于内者在泉之气淫胜其在内之五运当以所胜治之如少宫土运而风木下淫宜治以辛凉佐以苦甘按司天在泉之气根于外五运之化根于中故曰外淫于内下章平天气曰平治在泉曰治又诸气在泉曰淫于内马莳曰司天之气淫于下而藏病生则以所胜者平之如木气淫则以金制之者是也至于在泉之气淫于内而藏病生则亦以所胜者治之即木气淫而以金制之者是也所谓制胜者谓五味寒热温凉随胜而用之耳但上淫于下者淫于三气已前有胜无复也外淫于内者淫于四气以后有胜无复也张介宾曰淫太过为害也上淫于下谓天以六气而下病六经也外淫于内谓地以五味而内伤五官也淫邪为害当各以所胜者平治之骥案五常政大论五味所资生化有浓薄成熟有少多寒热燥湿不同其化故少阳在泉其味辛其治苦酸阳明在泉其味酸其治辛苦甘太阳在泉其味苦其治淡咸厥阴在泉其味甘其治酸苦少阴在泉其味辛其治辛苦甘太阴在泉其味咸其治甘咸补上下者从之治上下者逆之以所在寒热盛衰而调之帝曰善平气何如王冰曰平谓诊平和之气张志聪曰平气谓无上下之胜制运气之和平也马莳曰岁之平而有所病者亦视其正反而善治之上文言上淫于下外淫于内而为病皆以岁气不平也故问以平气而民病者岐伯曰谨察阴阳所在而调之以平为期正者正治反者反治王冰曰知阴阳所在则知尺寸应与不应不知阴阳所在则以得为失以逆为从故谨察之也阴病阳不病阳病阴不病是为正病则正治之谓以寒治热以热治寒也阴位已见阳脉阳位又见阴脉是为反病则反治之谓以寒治寒以热治热也诸方之制咸悉不然故曰反者反治也张志聪曰甲丙戊庚壬为阳运乙丁己辛癸为阴运阴阳二运有太过不及之分故谨察阴阳所在而调之以平为期正者正治谓太过之岁当抑其胜气扶其不胜反者反治谓不及之运为所不胜之气反胜当反佐以取之马莳曰阴阳者尺寸之位曰阴阳阴脉阳脉阴经阳经皆曰阴阳当谨察而调之以平为期如阴经病而阳经不病阳经病而阴经不病是为正病正则以寒药治热以热药治寒从而正治之若阴位而见阳脉阳位而见阴脉是为反病反则以寒药治寒以热药治热从而反治之张介宾曰阴阳者脉有阴阳证有阴阳气味有阴阳经络藏象有阴阳不知阴阳所在则以反为正以逆为从故宜谨察而调之以平为期无令过也骥案五常政大论养之和之静以待时谨守其气无使倾移其形乃彰生气以长命曰圣王故大要曰无代化无违时必养必和待其来复此之谓也可为平调之证

　　卷四

　　六化上

　　素问五常政大论帝曰气始而生化气散而有形气布而蕃育气终而象变其致一也王冰曰始谓始发动散谓流散于物中布谓布化于结成之形所终极于收藏之用也故始动而生化流散而有形布化而成结终极而万象皆变也即事验之天地之间有形之类其生也柔弱其死也坚强凡如此类皆谓变易生死之时形质是谓气之终极新校正云按天元纪大论物生谓之化物极谓之变六微旨大论物之生从于化物之极由乎变变化相薄成败之所由也吴昆曰始万物资始也散一气散为万象也张志聪曰此论五运之气主生万物而受在泉之气以制之非天地之不生长也气谓五运之化气气始而生化者得生气也气散而有形者得长气也气布而蕃育者得化气也气终而象变者感收藏之气物极而变成也此五运之主生长化收藏自始至终其致一也马莳曰此言五味所资者有生化成熟不同正以地气制之而详推其用药之法始终不外乎一气而已骥案千金翼药采取不根据时节不以阴干曝干虽有药名终无药实采得时日阴干曝干则有气力与气始气终之义互有发明然而五味所资生化有薄浓成熟有少多终始不同其故何也岐伯曰地气制之也非天不生地不长也王冰曰天地虽无情于生化而生化之气自有异同尔何者以地体之中有六入故也气有同异故有生有化有不生有不化有少生有少化有广生广化矣故天地之无必生必化必不生必不化必少生必少化必广生广化矣各随其气分所好所恶所异所同也吴昆曰制六气各有所制是以生化成熟之不同张志聪曰资助也天化生五味五味所资者以五运所化之味而反资助其地气也盖言五运之气主生化而因地气以制之以生化有浓薄成熟有多少也倪仲宣曰地气制之谓在泉之六气也天地之气乃阴阳寒暑之气故曰非天不生地不长张介宾曰此以下详明在泉六化五味五谷之有异也始者肇其生机散者散于万物布者布其茂盛终者收于成功万物之始终散布本于气及其生化成熟乃各有浓薄少多之异也气者即在泉也制之者由其所戒也在泉六化各有盛衰物生于地气必应之故气薄则薄非天之不生气少则少非地之不长骥案素问气交变论本气位也位天者天文也位地者地理也五运之政犹权衡高者抑之下者举之化者应之变者复之此生长化成收藏之理气之常也六微旨大论亢则害承乃制故有生有制有胜有复所谓天制色地制形天气制胜己地气制己胜各随其气之所宜各从其化也地制义详下文在泉帝曰愿闻其道岐伯曰寒热燥湿不同其化也王冰曰举寒热燥湿四气不同则温清异化可知之矣吴昆曰惟气不同故化亦异不言温清省文也张志聪曰寒热燥湿乃司天在泉之六气与五运不同其化是知五运所主之生化蕃育因地气以制之致有浓薄多少也故少阳在泉寒毒不生其气辛其治苦酸其谷苍丹王冰曰己亥岁气化也夫毒者皆五行标盛暴烈之气所为也今火在地中其气正热寒毒之物气与地殊生死不同故生少也火制金气故味辛者不化也少阳之气上奉厥阴故其岁化苦与酸也六气主岁唯此岁通和木火相承故无间气也苦丹地气所化酸苍天气所生余所生化悉有上下胜克故皆有间气吴昆曰少阳相火在泉寒毒遇火则失其为寒故不生火制金而金从火故味辛少阳为火又为木故治苦酸而谷苍丹张志聪曰毒独也谓独寒独热之物类则有偏胜之毒瓦斯少阳相火在泉故寒毒之类不生寒热不同其化矣如辛巳辛亥岁寒水化运值少阳在泉地气制之以致寒毒不生乃地气胜制其化运也夫五色五味五运之所主也如少阳司天则白起金用是色从天制所谓天制色也少阳在泉其味辛是味从地制所谓地制形也此化运之色味因司天在泉之胜制畏而从之故曰五味所资谓化运之五味反资助其地气也治主治也少阳在泉则厥阴司天故所主苦酸其谷主苍丹者成熟从天地之气而不从运化也按审平之纪其色白其味辛如值少阳司天则白色反从天化少阳在泉则辛味反从地气是天地之气胜制其运气也如厥阴司天介虫不成厥阴在泉羽虫不育是五运之气胜制其司天在泉也故曰各有制各有胜各有生各有成谓五运六气各有生成如逢胜制则不生成矣马莳曰毒者五行暴烈之气所成也骥案少阳在泉其治苦酸当云酸苦以是年上木下火风热交加酸属木以治其上苦属火以治其下不兼间味与少阳司天同也六元纪厥阴司天以辛调上以咸调下辛从金化以调上之风木咸从水化以调下之相火曰调曰治互相发也阳明在泉湿毒不生其味酸其气湿新校正云详在泉云唯阳明与太阴在泉之岁云其气湿其气热盖云燥湿未见寒温之气故再云其气也其治辛苦甘其谷丹素王冰曰子午岁其气化也燥在地中其气凉清故湿温毒药少生化也金木相制故味酸者少化也阳明之气上奉少阴故其岁化辛与苦也辛素地气苦丹天气甘间气也所以间金火之胜克故兼治甘吴昆曰阳明燥金在泉故湿毒不生金制木而木从金故味酸金生水故其气湿阳明为金上奉少阴君火其气见湿金辛火苦湿甘故其治辛苦甘其谷丹素者少阴之色丹阳明之色素也张志聪曰敷和之纪其色苍其味酸如值壬子壬午之岁阳明在泉地气制之而木运之味反从地化其谷主丹素者成熟从司天在泉之气化下编所谓岁谷是也张介宾曰燥在地中故湿毒之物不生金克木故味酸者应之燥胜湿故气湿者应之骥案阳明在泉其治辛苦甘当云苦辛甘以是年上火下金燥热交结苦属火以治其上辛属金以治其下必兼甘者火金之间味也甘属土为火之子金之母故能调和于火金之间六元纪少阴司天咸以软之而调其上甚则苦发之酸收之而安其下甚则苦以泄之以咸从水化故能调在上之君火金以酸补故能安在下之燥金甚则以苦发之者上热甚非用苦之阳不能发越以苦泄之者下热甚非用苦之阴不能涌泄也同一苦味而有从阳从阴苦寒苦热之不同与此条可互相参也太阳在泉热毒不生其味苦其治淡咸其谷王冰曰丑未岁气化也寒在地中与热味化故其岁物热毒不生水胜火味故当苦也太阳之气上奉太阴故其岁化生淡咸也太阴土气上生于天气远而高故甘之化薄而为淡也所以淡亦属甘甘之类也淡 天化也咸 地化也 黄也新校正云详注云味故当苦当作故味苦者不化传写误也吴昆曰太阳寒水在泉热毒遇寒则失其为热故不生水制火而火从水故味苦记曰水无当于五味淡者其初也书曰润下作咸咸者其终也故其治淡咸谷 者从司天之化谷 者从在泉之化张志聪曰火主化运火畏水制而火味反资从其地气故其味苦淡附于甘故所主之味淡寒马莳曰其谷之所生者 属土而 属水淡 为天气所生咸 为地气所生张介宾曰 黑黍也淡 属土天之所生咸 属水地之所化骥案太阳在泉其治淡咸是年上土下水寒湿内蕴淡属土即土之薄味以治其上咸属水为水之正味以治其下水土既平不兼间味六元纪太阴司天以苦燥之温之甚则发之泄之盖言湿宜燥寒宜温用苦者苦从火化用苦之阳也若寒湿既化为热又必有以发泄之两两参观其义可以互发厥阴在泉清毒不生其味甘其治酸苦其谷苍赤王冰曰寅申岁气化也温在地中与清殊性故其岁物清毒不生木胜其土故味甘少化也厥阴之气上合少阳所合之气既无乖忤故其治化酸与苦也酸苍地化也苦赤天化也气无胜克故不间气以甘化也吴昆曰厥阴风木在泉其气温清毒遇温则失其为清故不生木制土而土从木故味甘木治酸以相火司天故酸苦谷之苍赤其义同也马莳曰风气与火气相合则温在地中木胜其土故味甘者少化也气无乖忤故其岁化所治者酸苦酸属木而苦属火其谷之所生者苍赤苍属木而赤属火酸苍为地气所生苦赤为天气所生骥案厥阴在泉其治酸苦以是年上火下木风热为炎苦属火以治其上酸属木以治其下木火同德不兼间味六元纪少阳司天宜咸宜辛宜酸渗之泄之渍之发之咸从水化能胜火也辛从金化能平木也酸从木化能顺木火之性风火之相煽尤赖酸之收之渗之以利小便泄之以通大便渍之以解肌发之以出汗各有深义其气专其味正王冰曰厥阴少阳在泉之岁皆气化专一其味纯正然余岁悉上下有胜克之气故皆有间气间味矣吴昆曰厥阴在下则少阳在上木火相生气化专一而味纯正其他岁气上下胜制不能专一化纯而兼夫间味也正中也谓厥阴不从标本从中见少阳之火化而在泉之气味又从中见所主之苦热其气专其味正玉师曰阳明所至为清劲厥阴从中见之火化是以清毒不生故下文曰气专则辛化而俱治马莳曰气无胜克故不间气以甘化耳惟此厥阴在泉之岁气化专一味亦纯正少阴在泉寒毒不生其味辛其治辛苦甘其谷丹白王冰曰卯酉岁气化也热在地中与寒殊化故其岁药寒毒甚微火气烁金故味辛少化也故少阴阳明主天主地故其所治苦与辛甘苦丹为地气所育辛白为天气所生甘间气也所以间止克伐也张志聪曰少阴君火在泉是以寒毒不生金畏火制故其味辛少阴在下则阳明在上阳明之上燥气治之中见太阴阳明从中见湿土之化故所主之味辛苦甘兼从中见之土味也其谷主白丹者成熟马莳曰少阴之火上奉阳明故其岁化所治者辛苦甘辛属金苦属火而甘则间气所生也其谷之所生者白丹白属金而丹属水苦丹为地气所育辛白为天气所生辛白属金天之所化苦丹属火地之所生骥案少阴在泉其治辛苦甘以是年上火下金燥热交侵辛属金以治其上苦属火以治其下甘为间气之味六元纪阳明司天以咸以苦以辛汗之清之散之咸从水化治下之君火苦从火化治上之燥金辛从金化治本气之不及而火来乘之者以求其上下之平也岁半以下气过热故宜清岁半以上气过敛故宜散两条互观颇开用五味之法门也太阴在泉燥毒不生其味咸其气热其治甘咸其谷王冰曰辰戌岁气化也地中有湿与燥不同故干毒之物不生化也土制于水故味咸少化也太阴之气上承太阳故其岁化甘与咸也甘 地化也咸 天化也寒湿不为大忤故间气同而气热者应之吴昆曰太阴湿土在泉湿胜则失其为燥故不生土制水而水从土故味咸湿为阴其气为热升者为阳也土味甘以太阳寒水司天故甘咸谷之 亦上下之异也张志聪曰水畏土制其味咸太阴在下则太阳在上故其气热谓太阳之从本从标味从地化气从天化其所主之味甘咸其谷主 者成熟张介宾曰土克水故味咸者应之湿不远寒故气热之物不成骥案太阴在泉其治甘咸当云咸甘上水下土寒湿相合咸属水以治其上甘属土以治其下六元纪太阳司天苦以燥之湿以温之言土湿水寒之岁湿宜燥之寒宜温之必用苦者苦从火化治咸以热用苦之阳也各有意义化淳则咸守气专则辛化而俱治王冰曰淳和也化淳谓少阳在泉之岁也火来居水而反能化育是水咸自守不与火争化也气专谓厥阴在泉之岁也木居于水而复下化金不受害故辛复生化与咸俱王也唯此两岁上下之气无克伐之嫌故辛得与咸同应王而生化也余岁皆上下有胜克之变故其中间甘味兼化以缓其制抑余苦咸酸三味不同其生化也故天地之间药物辛甘者多也吴昆曰五行之用土主化水味咸水治于土者也故土化淳和则咸者守位无有过越气专者运与在泉同是太阴湿土己丑己未岁是也土盛则生金故与辛化而俱治张志聪曰此复申明五味所资其化气者因胜制而从之也化淳者谓阳明从中见湿土之化燥湿相合故其化淳一金从土化故味之咸者守而勿敢泛溢畏太阴之制也气专者厥阴从中见少阳之主气故味辛者与甘酸苦味俱主之盖辛受火制制则从火化也夫寒热燥湿在泉之六气也酸苦甘辛咸五运之五味也以燥湿之化淳则咸守相火之气专则辛化盖因地气制之而味归气化也玉师曰味归气化则从在泉之寒热燥湿而生长化收藏之气不能始终一致是以生化有浓薄成熟有多少马莳曰凡此诸气在泉惟少阳在泉之岁火来居泉而反能化育是水咸自守不与火争化乃化之至淳者也厥阴在泉之岁木居于水而复下化金不受害故辛复生化与咸俱王是气之至专者也上文厥阴在泉而曰其气专其味正正谓此耳张介宾曰六气惟太阴属土太阴司地土得位也故其化淳淳原也五味惟咸属水其性善泄淳土制之庶得其守也土气土位故曰气专土盛生金故与辛化而俱治俱治者谓辛与甘咸兼用为治也盖辛属金为土之子为水之母能调和于水土之间此即太阴在泉其治甘咸之间味也然太阴太阳相为上下皆当用之但太阴在泉辛化浓太阳在泉辛化薄耳骥案化淳气专二句当紧接上文太阴在泉张介宾之说为长又太阴在天为湿在地为土在本气为戊己戊为阳土属胃己为阴土属脾己土主升己土升则癸水乙木皆升戊土主降戊土降则金火皆降故交济水火升降金木其权总在于土土者水火金木之中气左旋则化木火右转则化金水实四象之父母也四象之中各含土气故其气专其化淳咸者在泉水味辛者阳明戊土之味太阴之中见阳明金亦水流湿火就燥同气相求之义也故曰补上下者从之治上下者逆之以所在寒热盛衰而调之王冰曰上谓司天下谓在泉司天地气太过则逆其味以治之司天地气不及则顺其味以和之从顺也吴昆曰补者补其不及治者治其太过上谓司天下谓在泉从之谓同其气逆之谓反其气也以其所见寒热虚实而调之以其所宜也张志聪曰上下谓司天在泉之气补助从顺也少阳在泉则厥阴司天当用苦酸之味以补之盖助其上下之气也治平治也逆反也如司天之气风淫所胜平以辛凉热淫所胜平以咸寒如诸气在泉寒淫于内治以甘热火淫于内治以咸冷谓淫胜之气又当反逆以平之故以所在之寒热盛衰而调之谓盛则治之衰则补之则上下之气和调矣张介宾曰此下皆言治法也补者补其不足治者治其有余上谓司天下谓在泉从之谓同其气如以辛补肺以甘补脾之类是逆之谓反其气如以苦治肺以酸治脾之类是当各以病之所在随其寒热盛衰之宜而调之也骥案司天主天令位在上司地主地化位在下以司天论君火相火寒水常为阳年司天风木湿土燥金常为阴年司天阳年太过阴年不及不及则补之有余则治之少阴司天君火太过平以咸寒少阳司天相火太过平以酸冷太阳司天寒水太过平以辛热所谓逆也厥阴司天清胜治以酸温太阴司天湿胜佐以甘辛阳明司天燥胜治以辛寒所谓从也六元正纪大论太阳司天之政气化营运先天王冰曰六步之气生长化成收藏皆先天时而应至也余岁先天同之也张志聪曰此统论六气之主岁而主时也主岁者司天在泉主时者主气客气六气虽各分部而司天之气又为一岁之主故曰凡此太阳司天之政气化营运先天子午寅申辰戌为六阳年气主太过丑未卯酉己亥为六阴年气主不及故曰运太过则其至先运不及则其至后张介宾曰气交变大论太过者先天不及者后天天气肃地气静寒临太虚阳气不令水土合德其谷玄 故岁宜苦以燥之温之新校正云详故岁宜苦以燥之温之九字当在避虚邪以安其正下错简在此吴昆曰寒水司天故肃湿土在泉故静玄应司天水色黄应在泉土色湿宜燥之寒宜温之而必用苦者类有寒热湿热惟苦能胜热而又燥之以胜湿温之以胜寒所谓调之正味而使上下合德也马莳曰六步之气生长化收藏皆先时而至故辰戌之岁宜用苦味以燥其湿土温其寒水骥案辰戌十年寒湿之岁见于气交而为民病陈无择有静顺汤用炮附片炮姜茯苓牛膝甘草防风诃子木瓜缪问解此方曰君附子以温太阳之经臣炮姜以煦太阴之阳茯苓牛膝导附子专达下焦甘草防风引炮姜上行脾土诃子酸能醒胃木瓜酸可入脾且敛摄肺金恐辛热无制也防风附片通行十二经合用而表里寒湿俱除矣此温燥之大法也必折其郁气先资其化源王冰曰化源谓九月迎而取之以补心火新校正云详水将胜也先于九月迎取其化源先泻肾之源也盖以水王十月故先于九月迎而取之泻水所以补火也吴昆曰郁气者如以上太阳寒水司天则火不得升明而自郁太阴湿土在泉则水不得流衍而自郁郁则病生折去也资其化源者资养其生化之源也如火失其养则资其木水失其养则资其金皆自其母气而资养之张志聪曰化源者谓五运为六气之生源折其郁气者折其致郁之气也如太征之岁太阳司天则火运受郁太羽之岁太阴在泉则水运受郁故当燥之以折太阴之土气温之以折太阳之寒邪六气同义马莳曰折其郁气者折其来胜之气以散其被胜之郁也本病篇辰戌之岁木气升之主降天柱胜而不前又遇庚辰庚戌金运先天中运胜之忽然不前又云辰戍之岁少阳降地主窒天玄胜之不入又遇丙辰丙戌水运太过先天降而不下故刺法论于木气不能升者刺足厥阴肝经之井穴大敦火欲降而不能入地者刺足少阴肾经之井穴涌泉足太阳膀胱经之合穴委中皆以折其郁气也资其化源者取其化源而泻之也太过年则泻不及年则补又按刺法论当取其化源是故太过取之不及资之太过取之次抑其郁取其运之化源令折郁气不及扶资以扶运气以避虚邪也资取之法出玄珠密语由是观之则太过之年当名曰取不及之年当名曰资今按本篇辰戌之纪当曰取而乃曰资丑未之纪当曰资而乃曰取此皆互言而不拘耳若阳明厥阴之纪皆名曰资少阳少阴之纪皆名曰取则正合于刺法篇之义矣张介宾曰折其郁气泻有余也资其化源补不足也抑其运气扶其不胜王冰曰太角岁脾不胜太征岁肺不胜太宫岁肾不胜太商岁肝不胜太羽岁心不胜岁之宜也如此然太阳司天五岁之气通宜先助心后扶肾气吴昆曰抑其运气扶其不胜者如太角是木木太过则土不胜宜抑木而培土张志聪曰如太角之岁风木淫胜则土受其制是当抑风木之胜扶其土之不胜如太征之岁火运太过则金气受其制是当抑其火之太过扶其金之不胜所谓和其运调其化无致暴过而生民疾也后少阳少阴岁同无使暴过而生其疾食岁谷以全其真避虚邪以安其正王冰曰木过则脾病生火过则肺病生土过则肾病生金过则肝病生水过则心病生天地之气过亦然也岁谷谓黄色黑色虚邪谓从冲后来之风也吴昆曰岁谷即土文玄 谷也其得岁气最浓故能全真虚邪者天之八风应时而至其后时至者谓之虚邪以其从虚方来故也张志聪曰岁谷者元 之谷感司天在泉之气而成熟食之以全天地之元真虚邪者谓反胜其间气之邪如太阳司天之岁初之气乃少阳相火而寒反胜之是寒邪淫胜其初气矣二之气乃阳明燥金而热反胜之是热邪淫制其二气矣四之气乃厥阴风木而清反胜之是燥邪制胜其四气矣五之气乃少阴君火而寒反胜之是热邪制胜其五气矣是谓四畏必谨察之马莳曰其谷玄黄者岁谷也虚邪者八风之虚邪贼风从后来冲入者也适气同异多少制之同寒湿者燥热化异寒湿者燥湿化王冰曰太宫太商太羽岁同寒湿宜治以燥热化太角太征岁异寒湿宜治以燥湿化也吴昆曰适遇也气谓司天在泉二气也同异太运与之同异也同则为天符为岁会为同天符同岁会为太乙天符异则为平多少制之者因气之多少制为药物亦因之而降杀也张志聪曰此论五运之气与司天在泉各有同异而气味之多少亦各有所制也适酌也酌其气之同异而制之也同寒湿者谓太羽太宫主运是与司天在泉之寒湿相同故当多用燥热之气味以制化盖用燥以制湿用热以化寒也如太征太角太商主运是与寒湿之气各异又当少用燥湿之气以化之盖用湿以滋燥热之气用燥以制风木之邪故同者多之异者少之王冰曰多谓燥热少谓燥湿气用少多随其岁也张志聪曰同者气盛故宜多异者气孤故少制之也用寒远寒用凉远凉用温远温用热远热食宜同法有假者反常反是者病所谓时也王冰曰时谓春夏秋冬及间气所在同则远之即虽其时若六气临御假寒热温凉以除疾病者则勿远之如太阳司天寒为病者假热以疗则热用不远夏余岁例同故曰有假反常也食同药法尔若无假反法则为病之媒非方制养生之道吴昆曰言用药物之寒者须远岁气之寒用药物之凉者须远岁气之凉温热亦然食宜同法者食谓饮食宜则兼居处衣服而言夫岁气也有假其性为反佐则反常法反是适以为病所谓时不可违也张志聪曰此论司天在泉及间气加临之六气各有寒热温凉之宜而又当无犯者也如太阳司天是当用热以温之而初之气乃少阳相火用事又当远此少阳之热而后可用热也如少阴在泉是当用寒以清之而四之气值太阳寒水用事又当远此太阳之寒而后可用寒也温凉同义药食同法所谓时与六位是也有假者反常是谓邪气反胜又不必远寒而远热矣如太阳寒水司天初之气乃少阳相火而天气反寒是当用热而不必远寒矣如少阴君火在泉四之气乃太阳寒水而天气反热是当用寒而不必远寒矣所谓天气反时则可根据时是也反是者皆为民病所谓加临之时气也此篇论调其正味以和气运之不和如以苦燥之温之所以治司天在泉之太过也折其郁气者折司天在泉之胜气也抑其运气者抑运气之太过也食岁谷以全其真者全天地之真气也避虚邪以安其正者安纪步之正气也适气同异者酌五运六气之异同也用寒远寒用热远热者谓上下左右之六气也假者反之逆治四时不正之气也盖天地阴阳之气有德化之祥有政令之章有胜复之作有变易之灾人居天地气交之中能和其运调其化使上下合德无相夺伦五运宜行勿乖其政安其屈伏以平为期庶暴过不生苛疾不起此圣人随时养生之大道也马莳曰假借而用之者特以邪胜其主则可反常以少犯之如夏寒甚则可以热犯热若寒不甚则不可犯也言用寒热温凉而无犯司气之寒热温凉者此治病之正法也内有假借反常之法者正以主气不足而客气胜之则借其寒热温凉之气以扶正气而应客气故虽犯之而无所禁耳张介宾曰假者反常谓气有假借而反乎常也如夏当热而反寒冬当寒而反热春秋亦然反者病以其违于时也骥案元珠密语补泻迎随纪水将胜也其用药即用甘以平之罚肾气之胜也用苦全之补心气之衰也母令食咸物佐肾气之衰也太阳为寒水之司气在人主表为心肺之阳统人身之营卫卫行脉外风能中之营行脉中寒能伤之仲景中风用桂枝汤伤寒用麻黄汤三因之治病在太阳之岁仲景之治病在太阳之经一标一本皆以温燥为主会而通之一而已矣阳明司天之政气化营运后天王冰曰六步之气生长化成庶务动静皆后天时而应余少岁同马莳曰此言阳明司天之政有主气又加以客气而天时民病治法因之也凡此阳明司天之政则卯酉之纪曰乙卯丁卯辛卯癸卯乙酉丁酉己酉辛酉癸酉皆主不及之岁天气急地气明阳专其令炎暑大行动燥以坚淳风乃治风燥横运流于气交多阳少阴云趋雨府湿化乃敷王冰曰雨府太阴之所在也吴昆曰燥金司天故急君火在泉故明雨府北极也张志聪曰金令在上故天气劲急君火在下故地气光明阳明在上君火在下故阳热盛而物燥坚主时之初气乃厥阴风木凡太过之岁客气胜而多从客气不及之岁客气弱而兼从主气是以淳风乃治张介宾曰阳专其令炎暑太行木亦无畏故淳风乃治金木之气并行则风燥横于岁运流于气交之际也多阳少阴火气胜也燥极而泽王冰曰燥气欲终则化为雨泽是谓三气之分也吴昆曰金生水之象也张志聪曰司天之燥金终三之气而交于四气之寒水湿土是以燥极而泽马莳曰燥极雨泽是为三气之分也张介宾曰燥气盛极化为雨泽皆火土合气于气交也雨府谓土浓湿聚之处其谷白丹王冰曰天地正气所化生也吴昆曰白应司天金色丹应在泉火色张志聪曰感司天在泉之气而成熟者所谓岁谷是也间谷命太者王冰曰命太者谓前文太角太商等气之化者间气化生故云间谷也新校正云按玄珠岁谷与间谷者何即在泉为岁谷及在泉之左右间者皆为岁谷其司天及运间而化者名间谷又别有一名间谷者是也化不及即反有所胜而生者故名间谷即邪气之化又名并化之谷也亦名间谷与王注颇异吴昆曰间谷间气谷也其岁谷则称白丹若玄若 若苍皆间谷也以其禀左间右间之气故称间谷命言也称也大者得气之浓故称之小者得气之薄不足言也张志聪曰阳明在上则左太阳右少阳阳明主少而太阳少阳主太故曰间谷命太者盖言在左右之太者为间谷也太阳之下是为厥阴少阳之下是为太阴感此四气而成者是谓间谷止言在上之太而不言在下之二气者盖数之始起于上而终于下故举此在上之大而在下之二气可知矣玉师曰不及之岁而曰间谷命太者则太过之岁又当云间谷命少者张介宾曰太气之有余也除正化岁谷之外则左右四间之化皆为间谷但太者得间气之浓故其所化独盛是为间谷少者得气之薄则无所成矣按太少间谷之义其说有二凡司天属太者在泉必为少司天属少者在泉必为太如卯酉年阳明司天少在上也少阴在泉太在下也命其太者则当以在泉之间气命其谷也左为太阴其色黄右为厥阴其色苍是苍黄二色者为本年之间谷此以上下言也本篇凡不及之岁则言间谷而太过之岁则无似又以胜制之气为间谷也如卯酉年金气不及则火胜木强其谷丹苍也乙亥年木气不及则金胜土强其谷白黄也丑未年土气不及则木胜水强其谷苍黑也亦皆命太之义故凡君火相火寒水司天之年正化有余则别无命太之间谷矣此以岁气言也总之岁候不齐凡在气之有余者便是太则所受必盛而五谷之成所以有浓薄之分也惟不以本年正化所出故皆可谓之间谷但当因气求之则善矣骥案卯酉十年阳明司天清热之气见于气交而为民病陈无择有审平汤方用天冬山萸白芍远志檀香白术生姜甘草缪问解此方曰金燥火烈治宜咸与苦辛咸以抑火辛苦以助金故君天冬苦平濡润化燥抑阳古人称其治血妄行能利小便为肺家专药有通上 下之功金不务德则肝必受戕萸肉补肝阳也白芍益肝阴也火位乎下势必炎上妙在远志辛以益肾能导君火下行紫檀寒以养营且制阳光上 又佐白术以致津生姜以散火甘草润肝泻心气味配合之妙有如此者故食岁谷以安其气食间谷以去其邪岁宜以寒以苦以辛汗之清之散之安其运化无使受邪折其郁气资其化源王冰曰化源谓六月迎而取之也新校正云按金王七月故逆于六月泻金气吴昆曰司天以白胜在泉以丹胜间谷之色有玄有有苍以色相间可济其偏倚是去邪也以上十岁阳明燥金司天少阴君火在泉咸能润燥苦能胜热辛能清燥热在表则汗之在里则清之抑郁则散之此调治法也安者顺其运而安之所谓升降浮沉则顺之是也阳明燥金司天则木郁而不得发生少阴君火在泉则金郁而不得审平须令其木气条达金气审平是折去其郁气也木病者养其水金病者养其土调其母气是资其生化之源也张志聪曰宜寒以清君火之热宜辛以润阳明之燥宜苦以泄内郁之火汗之以解在外之寒清之以消内入之邪散之以解冬温之气运气不及故宜安之无使邪胜折其司天在泉之气次资五运之化源马莳曰本病篇卯酉之年太阳升天主窒天芮胜之不前盖太阳在地三年此年升天作阳明左间遇天芮土司窒之不能升天又遇己酉己卯水欲升天土运抑之升之不前则阳明未迁正者及太阳未升天也故刺法论于水欲升而天芮窒抑之者刺足少阴之合穴涌泉又本病篇卯酉之岁太阴降地主窒地苍胜之不入又少阳未退位即太阴未得降也又遇丁酉丁卯木运承之降而不下故刺法篇土欲降而地苍窒抑之当刺足厥阴之井穴大敦足少阳之合穴阳陵泉资其化源盖金王七月故于六月迎而取之以泻金气张介宾曰去邪者有补偏救敝之义谓实者可用以泻虚者可用以补咸从水化治在泉之君火苦从火化治司天之燥金以辛者辛从金化本年火盛金衰同司天之气以求其平也然燥金司天则岁半之前气过于敛故宜汗之散之君火在泉则岁半之后气过于热故宜清之安者顺其运气而安之也以寒热轻重少多其制同热者多天化同清者多地化王冰曰少角少征岁同热用方多以天清之化治之少宫少商少羽岁同清用方多以地热之化治之火在地故同清者多地化金在天故同热者则多天化吴昆曰寒多者多其辛以汗之散之热多者多其咸苦以清之大运有与在泉少阴同热者则多用司天阳明清肃之化以治之大运有与司天阳明同清者则多用在泉少阴温热之化以治之张志聪曰如少征少角之运同少阴之热者多以天化之清凉以制之如少商少宫少羽之运同阳明之清者多以地化之火热以制之天化者燥金之清凉地化者在泉之火热按至真要大论风淫所胜平以清凉是风同热化当以清凉平之骥案玄珠密语金将胜也药即用苦平之罚金之胜酸全之补肝之衰勿食辛物佐金之胜阳明燥金化气在人主里外候肌肉内以候胃有在经在腑之不同在经仲景有桂枝汤葛根汤之例辛以汗之也有大青龙白虎之例清之散之也热入于府又有三承气之例苦寒下之也即此以寒以苦以辛汗之清之散之之义天有六气人有六经标本虽异其理同也与三因审平汤互发用凉远凉用热远热用寒远寒用温远温食宜同法有假者反之此其道也反是者乱天地之经扰阴阳之纪也吴昆曰上六句皆古语故结之曰此之谓也反之反古语六句治法也马莳曰司气有寒热温凉而人之药食亦有寒热温凉故用寒热温凉者宜远司气之寒热温凉而无犯之彼有假借而用之者正以主气不足客气胜之而行之耳若非假借之法则乱天地之经扰阴阳之纪者也张介宾曰假者反之谓当反而治之也反之者谓不知以上治法而反其用故足以乱天地之经纪少阳司天之政气化营运先天天气正地气扰新校正云详少阳司天太阴司地正得天地之正厥阴少阳司地各云得其正者以地主生荣为言也本或作天气正者少阳火之性用动躁云止义不通也吴昆曰司天少阳相火之政行于上阳得其位故曰天气正在泉厥阴风木之政行于下风动于地是地气扰张志聪曰寅申岁主太过六气皆先天时而至此申明天地阴阳之气交相感召所谓上下交互气交主之岁纪毕矣夫苍 丹素元之气化生地之五行地之五行上呈天之六气故曰寒暑燥湿风火天之阴阳也三阴三阳上奉之是三阴三阳在下而六气之在上也是以少阳之上火气治之中见厥阴厥阴之上风气治之中见少阴正中也厥阴司天而曰地气正者谓少阳在泉之气而亦行于中盖少阳为厥阴之中见也再按厥阴不从标本从中见少阳之化故凡此厥阴之政诸同正岁气化营运同天谓厥阴同少阳天气正地气正之诸岁而厥阴之气营运同少阳天气之正中盖以少阳司天则厥阴在中少阳在泉则地气在中少阳为厥阴之中见厥阴在泉则地气在中厥阴司天则天气亦在中谓厥阴从中见少阳之化也能明于司天在泉及左右间气再于上下气交中求之斯得运化之微妙厥阴在泉故地气扰盖厥阴所至为挠动为迎随行令之常也风乃暴举木偃沙飞炎火乃流阴行阳化雨乃时应火木同德王冰曰见明而大新校正云详六气惟少阳厥阴司天司地为上下通利无相胜克故言火木同德余岁皆有胜克故言合德张志聪曰风火之气也谓厥阴之气上行而从少阳之化故雨乃时应盖少阳所至为火生终为 溽此德化之常也张介宾曰此风木在泉相火司天之化太阴湿土主二之气与少阳并行于岁半之前故阴行阳化雨乃时应其谷丹苍其政严其令扰故风热参布云物沸腾太阴横流寒乃时至凉雨并起抑其运气赞所不胜必折其郁气先取化源王冰曰化源年之前十二月迎而取之新校正云详王注资取化源俱注云取其意有四等太阳司天取九月阳明司天取六月是二者先取在天之气也少阳司天取年前十二月太阳司天取九月是二者乃先时取在地之气也少阴司天取年前十二月厥阴司天取四月义不可解按玄珠之说则不然太阳阳明之月与王注合少阴少阳俱取三月太阴取五月厥阴取年前十二月玄珠之义可解王注之月疑有误也吴昆曰丹应少阳火色苍应厥阴木色运气太过则抑之无使其亢所不胜者则赞翼之无使受害郁气发邪必折去之然必先取其生邪之源迎而夺之是也张志聪曰感司天在泉之气而成熟者严者火之正扰者气之令风热参布者少阳厥阴之气交相参合而布于气交之中云物沸腾者地气上升也太阴横流凉雨并起者蒸溽而为雨也马莳曰抑其运气之太过赞其所直之不胜折其郁气者本病篇寅申之年阳明升天主窒天英胜之不前盖阳明在地三年至此年升天作少阳左间遇天英火司窒之故不能升又遇戊寅戊申火运先天而至则金欲升天火运抑之故刺法论金欲升而天英窒抑之当刺手太阴之经穴经渠本病篇寅申之岁少阴降地主窒地玄胜之不入又或遇丙申丙寅水运太过先天而至君火欲降水运承之降而不下故刺法论火欲降而地玄窒抑之降而不入当刺足少阴之井穴涌泉足太阳之合穴委中先取化源王注以为年前之十二月迎而取之王注与新校正皆名曰取盖未考刺法论中太过取之不及资之之义耳张介宾曰丹应司天苍应在泉暴过不生苛疾不起王冰曰苛重也新校正云详此不言食岁谷间谷者盖此岁天地气正上下通和故不言也吴昆曰如能行上法治则气无太过不及何暴过苛疾之有张志聪曰暴运不生苛疾不起暴者谓太宫太商之运气主太过而反受其郁故其过暴者为病甚故曰苛故岁宜咸辛宜酸渗之泄之渍之发之观气寒温以调其过同风热者多寒化异风热者少寒化王冰曰太角太征岁同风热以寒化多之太宫太商太羽岁异风热以凉调其过也吴昆曰少阳相火司天厥阴风木在泉咸从水化能胜火辛从金化能平木风火相扇是宜酸以收之利小便谓之渗利大便谓之泄行水谓之渍出汗谓之发寒者温之温者清之张志聪曰宜咸以制少阳之火宜辛以胜风木之邪厥阴从少阳之火化是子泄其母气矣故又宜用酸以补之渍者上古用汤液浸渍以取汗渗之泄之者以清火热之在中渍之发之者以散风邪之外袭马莳曰观其气有寒温者而调其病司天为热在泉为风即如壬寅壬申为太角戊寅戊申为太征乃同风热者宜多用寒化甲寅甲申为太宫庚寅庚申为太商丙寅丙申为太羽乃异风热者宜少用寒化张介宾曰观寒温之盛衰以调其有过骥案寅申十年相火司天风热之气见于气交而为民病陈无择有升明汤方用枣仁生熟各半车前仁紫檀香蔷薇青皮半夏生姜甘草缪问解此方曰风淫火胜之会用枣仁治心腹寒热邪气熟补肝阴生清胆热君之以泄少阳之火佐车前以泻肝家之热在天在泉一火一风全赖乎此紫檀寒能胜火咸足柔肝又上下维持之圣品也蔷薇阳明专药味苦性冷能清五藏客热合之青皮车前半夏生姜平肝和胃散逆止呕甘草缓肝之急能泻诸火平平数药无微不入理法兼备之方也用热远热用温远温用寒远寒用凉远凉食宜同法此其道也有假者反之反是者病之阶也张玉师曰按太阳司天太阴在泉则先云用寒远寒用凉远凉少阳司天厥阴在泉则先云用热远热用温远温盖言岁运寒热之药食当远此司天在泉远者勿犯也马莳曰天时有寒热温凉而人用药食亦有寒热温凉凡用寒热温凉者宜用远天时之寒热温凉而不可轻犯之也有假借而用之以主气不足临气胜之特假寒热温凉以资四正之气则可以偶犯之耳若非反假之法则与时相违病必生矣骥案元珠密语补泻迎随纪火将胜也其药用咸平之郁火之胜用辛全之补金之衰勿食其苦物佐火之胜也相火司天之气而少阳则其经也气为本经为标少阳在经主半表半里之分汗之伤表下之伤中故伤寒于少阳一经汗下俱禁仲景主和解之法以利其枢以少阳主枢故也柴胡泄半表之热黄芩泄半里之热姜夏之辛兼发参甘枣能平虚热亦与司气同也太阴司天之政气化营运后天王冰曰万物生长化成皆后天时而生成也阴专其政阳气退辟大风时起新校正云详此太阴之政但以言大风时起盖厥阴为初气居木位春气正风乃来故言大风起吴昆曰以太阴湿土司天故风木时来承制张介宾曰太阴司天以湿太阳在泉以寒故阴专其政阳气退辟土不及则风胜之故大风时起天气降下地气上腾原野昏雾白埃四起云奔南极寒雨数至物成于差夏王冰曰南极雨府也差夏谓立秋之后一十日也吴昆曰差夏夏后秋初也以太阳寒水在泉故藏气胜而物成于差夏张志聪曰天地之寒湿气交是以原野昏雾寒雨数至也差夏长夏之时秋之交也张介宾曰湿气下降寒气上腾故原野昏雾白埃四起司天主南面太阴居之故云奔南极雨湿多见于南方差参也夏尽入秋谓之差夏盖主气当湿土之时客气值少阳之令土气稍温故物成也民病寒湿腹满身 肿痞逆寒厥拘急湿寒合德黄黑埃昏流行气交王冰曰见而大明吴昆曰皆寒湿为病张志聪曰民病腹满诸经皆感寒湿之气而成寒湿合德是以黄黑埃昏流行气交马莳曰民病为寒湿为腹满为身 愤为 肿为痞逆为寒厥为拘急也惟寒湿合德故黄黑埃昏流行气交之际张介宾曰皆寒湿所化之病愤胀满也寒湿黄黑皆土水之化其政肃其令寂其谷 玄王冰曰正气所生成吴昆曰 应太阴土色玄应太太阳水色张志聪曰肃者土之政寂者水之令张介宾曰 应司天玄应在泉张志聪曰太阴之湿气凝于上太阳之寒气积于下寒水胜火则为冰雹即所谓火郁之发山川冰雪是也阳气在上为阴凝所胜则肃杀之气乃行此言上下阴阳之气也故阴凝于上寒积于下寒水胜火则为冰雹阳光不治杀气乃行王冰曰黄黑昏埃是谓杀气自北及西流行于东及南也吴昆曰杀气黑气也张介宾曰上湿下寒故如此杀气阴气也故有余宜高不及宜下有余宜晚不及宜早土之利气之化也民气亦从之间谷命其太也王冰曰以间气之大者言其谷也吴昆曰以寒气太过有余宜高宜晚能任其寒也不及宜下宜早不能任寒也高下所宜气化由之从顺也张志聪曰此言五方之地土各有高下浓薄之不同故岁气有余地土宜高浓岁气不及地土宜卑下盖太过之气宜缓不及之气宜先地土高浓气缓于出地之下者气易于升也气有余宜至之迟气不及宜至之早此地利之有高下气至之有早晏而民气亦从之愚按此论上下阴阳之气者谓天包乎地之外地土之有高下者地居乎天之中也气至之有早晏者气贯乎地之内也人气从之者人由乎气交之中也此当与五常政大论合看马莳曰凡种谷者有余之岁其土宜高不及之岁其土宜下高者宜晚下者宜早虽土之利实气之化也民气高下亦从之至于间谷则以在泉为太者之间气命之盖太阴为少寒水为太左间厥阴之色苍右间阳明之色白也张介宾曰凡岁谷色味坚脆各有气衰气盛之别民之强弱其气亦然必折其郁气而取化源王冰曰九月化源迎而取之以补益也吴昆曰取其化邪之过而夺之张志聪曰岁运不及故当益之邪气者即己所不胜之气也马莳曰必折其郁气者本病篇丑未之少阳升天主窍天蓬胜之不前又或遇太阴未迁正者即少阴升天辛丑辛未水运抑之故刺法论火欲升而天蓬窒抑之凡君火相火同刺包络之荣穴劳宫本病篇丑未之岁厥阴未降下遇乙丑乙未金运抑之降之未下故刺法论木欲降而地晶抑之降而不入当刺手太阴之井穴少商手阳明之合穴曲池取其化源者即于九月补之抑其岁气无使邪胜食岁谷以全其真食间谷以保其精故岁宜以苦燥之温之甚者发之泄之不发不泄则湿气外溢肉溃皮折而水血交流必赞其阳火令御甚寒王冰曰冬之分其用五步量气用之也吴昆曰燥能胜湿温能胜寒宜以苦燥者 平湿热也发泄发散渗泄也张志聪曰真精乃天一所生之真元即精与气耳故曰真曰精马莳曰抑其岁气无使邪胜食岁谷间谷以全真保精宜以苦者燥之温之甚者发之泄之若不发不泄则湿气外溢肉溃皮折而水血交流也又必赞其阳火以令御其盛寒之气张介宾曰岁谷即上文 玄谷也阳明之政以苦燥之温之苦从火化燥以治湿温以治寒也发之泄之发散可以逐寒渗泄可以去湿也岁气阴寒故当扶阳骥案丑未十年太阴司天之岁寒湿之气见于气交而为民病陈无择有备化汤方用附片生地茯苓覆盆子牛膝木瓜生姜甘草缪问解此方曰此寒湿合邪寒则太阳之气不行湿则太阴之气不运故君附子大热之品逐湿祛寒佐生地以制辛烈之性茯苓覆盆一渗一敛牛膝木瓜利关节加辛温之生姜以疏地黄之腻膈甘温之甘草以缓附子之妨阴谓非有制之师耶而于温燥发泄之治尤有合矣从气异同少多其判也王冰曰通言岁运之同异也吴昆曰是谓之无伐天和张志聪曰判者分也马莳曰从其气之异同以少多而判治之也同寒者以热化同湿者以燥化王冰曰少宫少商少羽岁同寒少宫岁又同湿湿过故宜燥寒过故宜热少角少征岁平和处之也吴昆曰言火运与在泉太阳同寒者以热化之品治之与司天同湿者以燥化之品治之也张介宾曰以上十年运之与气有与在泉同寒者当多用热化之品以治之如少商少羽岁是也有与司天同湿者当多用燥化之品以治之如少宫岁是也少角少征岁当稍从和平以处之也异者少之同者多之用凉远凉用寒远寒用温远温用热远热食宜同法假者反之此其道也反是者病也马莳曰异者则少用同者则多用天有寒热温凉而人之药食亦有寒热温凉用寒热温凉者宜远寒热温凉而无犯之或有假借而用之者特以主气不足临气胜之假其寒热温凉以资四正之气则可以偶犯之耳若非假反之法则与时相违病必生矣张介宾曰虽以热以燥各有分治然或少或多当因运气异同随其宜而酌之骥案元珠密语补泻迎随纪土将胜也其药用酸平之罚土之胜用咸全之补肾之衰勿食甘物佐土之胜也太阴为阴中之至阴乃湿土之司化其证多见虚寒仲景用理中温补而桂枝一法亦太阴表药虽未成厥逆而手足尚温亦有取乎四逆之治合之岁宜温燥发泄之令无不合也少阴司天之政气化营运先天地气肃天气明寒交暑热加燥新校正云详此云寒交暑者谓前岁终之气少阳今岁初之气太阳太阳寒交前岁少阳之暑也热加燥者少阴在上而阳明在下也吴昆曰阳明燥金在泉故地气肃少阴君火司天故天气明金寒而燥火暑而热交加上下交加也张志聪曰太过之岁气运皆先时而至马莳曰此言少阴司天之政有主气又加以客气而天时民病治法因之也张介宾曰金寒而燥火暑而热以下临上曰交以上临下曰加云驰雨府湿化乃行时雨乃降金火合德王冰曰见而大明吴昆曰此所谓燥极乃泽也张志聪曰云驰雨府湿化乃行时雨乃降即少阳临土雨乃涯之义张介宾曰此即阳明司天燥极而泽之义上火下金二气合德其政明其令切其谷丹白水火寒热持于气交而为病始也必抑其运气资其岁胜折其郁发先取化源王冰曰先于年前十二月迎而取之吴昆曰火明金切丹应司天火色白应在泉金色火太过则水来复运气太过必抑之使归于平岁气所胜必养之无伐其生折去其郁气发病者先取其化邪之源张志聪曰明者火之政切者金之令运气太过故当抑之而资其岁之所不胜郁发者谓五运之气郁极乃发也马莳曰抑其运气之有余资其岁气之所不胜折其郁发者本病篇子午之岁太阴升天主窒天冲胜之不前盖言太阴在地三年此年升天作少阴左间遇天冲窒之不前又或遇壬子水运先天而至升天不前故刺法论土欲升而天冲窒抑之当刺足太阴之俞穴太白又本病篇太阳降地主窒地阜胜之不入又或甲子甲午土运太过先天而至土运承之降而不入故刺法论水欲降而地阜窒抑之当刺足太阴之井穴隐白足阳明之合穴三里又先于前之十二月以迎取其化源无使暴过而生其病也无使暴过而生其病也故食岁谷以全真气食间谷以辟虚邪岁宜咸以软而调其上甚则以苦发之以酸收之而安其下甚则以苦泄之适气同异而多少之同天气者以寒清化同地气者以温热化王冰曰太角太征岁同天气宜以寒清治之太宫太商太羽岁同地气宜以温热治之化治也吴昆曰勿令邪气作实成病也岁气作实邪则间气为虚邪食间谷以辟虚邪所谓必同其气乃可平也上谓司天少阴君火也咸从水化故能调之甚君火甚也下在泉燥金也平其君火则金安也火热太甚非下之不去同异谓大运之气与司天在泉或同或异也因其同异而为制之多少大运与司天君火同气者以寒清之品治之大运与在泉燥金同气者以温热之品治之张志聪曰虚邪不正之邪也保其精则邪自辟矣马莳曰食岁谷以全其真间谷以避虚邪宜咸以软之而调其上甚则以苦发之以酸收之而安其下甚则以苦泄之又必适其气之同异而多少其制如壬子壬午之为太角戊子戊午之为太征岁同天气之热当以寒清之化治之甲子甲午之为太宫庚子庚午之为太商丙子丙午之为太羽岁同地气之寒当以温热之化治之张介宾曰五味之属如阴阳应象大论火生苦金匮真言论其味苦其类火是分五行之味苦从火化也故在本篇如太阳太阴阳明等症云以苦燥之温之及以苦发之者皆用苦之阳也又阴阳应象大论及至真要大论酸苦涌泄为阴是言气味之效苦从阴用也故本节云以苦泄之至真要大论湿司于地热反胜之治以苦冷湿化于天热反胜之治以苦寒者皆用苦之阴也再如宣明五气篇及五味论俱云苦走骨夫北方生寒在体为骨是骨本属阴而苦则走之岂非阴乎可见苦味一也而有从阴从阳苦热苦寒之不同何可不辨今有谓苦属火而讳其寒者有但知苦寒而忘其热者不明气味变通之理举此一篇则五味之性可类见矣又如藏气法时论粳米牛肉枣葵皆甘麦羊肉杏薤皆苦之类是于饮食常味之中又各有辨味变之理如此不得其精不足以言气味也言以上十年运之与气有与司天同热者当以寒清所化之品治之如太角太征岁是也有与在泉同寒者当以温热所化之品治之太羽太宫太商岁是也当各因其异同而制为之多少耳骥案子午十年少阴君火司天水火寒热之气见于气交而为民病陈无择有正阳汤方用当归川芎元参旋覆花白薇白芍桑皮甘草生姜缪问解此方曰热为火性寒属金体药当辛温以祛其寒酸苦以泄其热不致偏寒而偏热斯为得耳君当归味苦气温可升可降以补少阴之阴川芎味辛气温主一切血治风痰饮发有神功元参色走肾而味入心偕旋覆之咸以软坚白薇之咸以泄热此咸以调下之义白芍酸苦微寒主邪气而除血痹偕桑皮以泻肺火而散瘀血此酸以安下之义加生姜甘草一和一散而上热下清之病胥除矣用热远热用凉远凉用温远温用寒远寒食宜同法有假则反此其道也反是者病矣马莳曰天有寒热温凉而人之药食亦有寒热温凉故凡用寒热温凉者当远天之寒热温凉而无犯之或有假借而用之者特以主气不足临气胜之借其寒热温凉以资四正之气则可以偶犯之耳若非假借之法则与时相违病由是而作矣骥案元珠密语补泻迎随纪火将胜也其药用咸平之郁火之胜用辛全之补金之衰勿食其苦物佐火之胜也骥案君火其气少阴其经气为本经为标少阴为君火之化然有水火二藏邪从水化为阴其标也从火化为阳其本也从标治在回阳从本治在救阴仲景猪苓汤黄连阿胶汤病皆火化为阳故从本以撤热真武附子白通通脉茱萸等汤皆水化为阴故从标以驱寒从本则酸咸法从标则苦发法苦从火化亦能化燥厥阴司天之政气化营运后天诸同正岁气化营运同天王冰曰太过岁运化气行先天时不及岁化生成后天时同正气岁化生成与天二十四迟速同无先后新校正云详此注云同正岁与二十四气气同疑非恐是与大寒日交同气候同吴昆曰此句总释同正之义同天者其生长化收藏同于天时不先不后是也张志聪曰此言厥阴少阳标本之相合也少阳司天则天气正少阳在泉则地气正马莳曰此言厥阴司天之政有主气又加以客气而天时民病治法用之张介宾曰诸天正岁者其气正其生长化收藏皆与天气相合故曰营运同天天气扰地气正风生高远炎热从之云趋雨府湿化乃行风火同德其政挠其令速其谷苍丹间谷言太者必折其郁气资其化源王冰曰化源四月也迎而取之吴昆曰风性动扰火性严正火生土也风政扰挠火令急速苍应司天厥阴木色丹应在泉少阳火色玄 白三者间谷也大者气完故称之张志聪曰风气在天故风生高远少阳之气上与厥阴相合故炎热从之云趋雨府湿化乃行者从风火之胜制也风火同归于正故曰同德挠者风之政速者火之令也苍丹之谷感司天在泉之气而成熟者间谷者言左之少阴而下右之太阳而下感左右之间气而成马莳曰厥阴司天故天气扰相火在泉故地气正惟天气扰故风生高远惟地气正故炎热从之至于云趋雨府湿化乃行其谷苍丹苍为木而丹为火木司天而火司地乃天地正气所化也若间谷则以在泉为太者之间色命之盖厥阴为少寅申为太左间阳明之色白右间太阴之色黄也必折其郁气者本病篇己亥之岁升天作左间遇天蓬司水窒之不能上升又厥阴未迁正即少阴未得升天又辛巳辛亥水运抑之升之不前故刺法论水欲升而天蓬窒抑之刺包络之荣穴劳宫又本病篇己亥之岁阳明降地主窒地彤胜而不入盖言阳明在天三年至此年下降入地作少阳左间又遇地彤司火胜之不能入地又或遇太阴未退位即少阳未得降又癸巳癸亥火运抑之不下故刺法论金欲降而地彤窒抑之当刺心包络之井穴中冲手少阳之合穴天井于四月即迎而取之以资其化源张介宾曰风木司天故天气扰相火在泉土得温养故地气正木在上故风生高远火在下故炎热从上气得温故云雨作湿化行风政挠火令速成苍应司天丹应在泉本年厥阴司天则土郁少阳在泉则金郁郁气化源义见前又如本病篇己亥之岁君火升天主窒天蓬胜之不前阳明降地主窒地彤胜而不入故刺法论于火欲升而天蓬窒抑之当刺包络之荣金降而地彤窒抑之当刺心包络之所出手少阳之所入赞其运气无使邪胜岁宜以辛调上以咸调下畏火之气无妄犯之新校正云详此运何以不言适气同异少多之制者盖厥阴之政与少阳之政同六气分政为厥阴与少阳之政上下无克罚之异治化唯一故不再言同风热者多寒化异风热者少寒化也吴昆曰有余者折之不及者赞之辛从金化能平厥阴风木咸从水化能平少阳相火谓宜避少阳之热勿得更以热化犯之马莳曰厥阴为不及宜赞其运气无使邪胜司天为木以辛调之在泉为火以咸调之盖畏火之气无妄犯之也张介宾曰补其不足以抑有余也骥案己亥十年风燥火热之气见于气交而为民病陈无择有敷和汤用半夏茯苓生枣仁甘草五味干姜枳实青皮诃子大枣缪问解此方曰经言辛以调上咸以调下盖辛从金化能制厥阴咸从水化能平相火风火合邪病非一端用药非具卓识何从而措手哉此方之气寒热兼施其味则辛酸咸合用补虚泻实不过泻火平木而已半夏辛能润下合茯苓之淡渗祛湿除黄生枣仁能泻相火炙甘草能缓厥阴五味有除热之功加炮姜温上年未尽之寒枳实泻本年在中之湿青皮诃子合大枣醒胃悦脾则无邪不治矣用温远温用热远热用凉远凉用寒远寒食宜同法有假反常此其道也反是者病张志聪曰厥阴司气以温用温无犯少阳司气以热用热无犯食宜同法者药食并宜也马莳曰天有寒热温凉而人药食亦有寒热温凉故用寒热温凉者必远于天之寒热温凉而无犯之有假其法而用之者特以主气不足临气胜之借其寒热温凉以资四正之气故可偶犯之耳若非假借之法则病从兹生矣骥案元珠密语补泻迎随纪木将胜也其药即用辛平之郁木之胜用甘全之佐土之衰毋令食酸物佐木之胜也厥阴为阴之初尽即为阳之初生与少阳同为相火游行之部即为风木主化之经经属阴而藏不寒故多寒热杂错阴阳互见之证仲景热厥则清以白虎寒厥则温以四逆茱萸热利则有白头翁寒利则有白通四逆厥阴之病厥利二者而已至若寒热并用兼治久利蛔厥又有乌梅丸之例合之岁气辛调上咸调下之法无不相合也帝曰夫子言用寒远寒用热远热余未知其然也愿闻何谓远岐伯曰热无犯热寒无犯寒从者和逆者病不可不敬畏而远之所谓时兴六位也王冰曰四时气王之月药及食衣寒热温凉同者皆宜避之差四时同犯则以水济水以火助火病必生矣张志聪曰兴起也此总言一岁之中有应时而起之六位各主六十日零八十七刻半各有寒热温凉之四气皆宜远而无犯之如一之气天气尚寒是宜用热时值少阳相火司令又当远此一位而无犯也如二之气天气尚温是宜用凉时值太阳寒水司令又当远此一位而无犯也每岁之六气皆然从则和逆则病不可不敬畏而远之吴昆曰犯谓不应用而反用之也时谓四时六位谓六气张介宾曰远避忌之谓即无犯也用热者无犯司气之热用寒者无犯司气之寒是谓热无犯热寒无犯寒时谓四时即主气也位谓六步即客气也主客之气皆当敬畏不犯为从犯则为逆矣骥案犯寒热温凉舍时从证之义已见前帝曰温凉何如王冰曰温凉减于寒热可轻犯之乎马莳曰司气司天司地之气也司气之寒热温凉如辰戍太阳寒水司天太阴温土在泉之类则不可轻犯之间气者天地左右二间之气也至真要大论谓司天地者主岁主岁者纪岁司左右者为间气间气者纪步故天地左右二间之气客气与主气同则无犯之若客气与主气异则小犯之此四畏所在不可不察张介宾曰谓温凉稍次于寒热亦可犯否岐伯曰司气以热用热无犯司气以寒用寒无犯司气以凉用凉无犯司气以温用温无犯间气同其主无犯异其主则小犯之是谓四畏必谨察之帝曰善其犯者何如王冰曰须犯者吴昆曰司气谓六部主气用而无犯谓应用而无过用间气左间右间之客气小犯之不宜甚犯也马莳曰小犯者正以天气虽反仅可根据时及客胜其主如夏寒甚则可以热犯热若寒不甚则不可犯之但以平为期过则病生故不可过也何也邪客胜主不可不御故耳张介宾曰司气者司天司地之气也用热无犯等四句谓寒热温凉俱当避即有应用者亦无过用恐犯岁气也间气左右四间之客气主主气也同者同热同寒其气甚故不可犯异者主寒客热主热客寒其气分其邪不一故可因其势而小犯之上节言司气此节言间气如至真要大论主岁者纪岁间气者纪步也四畏寒热温凉也岐伯曰天气反时则可根据时王冰曰反甚为病则可根据时吴昆曰时谓主气主气合四时张志聪曰天气反时者如司气以热而天气反凉是当根据时而用温矣及胜其王则可犯王冰曰夏寒甚则可以热犯热寒气不甚则不可犯之张志聪曰如司气以热而寒反胜之又可用热而犯主气之热矣张介宾曰胜其主者客气太过也如夏而寒甚客水胜也冬而热胜客火胜也春凉秋温其气亦然故可以热犯热以寒犯寒以温犯温以凉犯凉而从其变乃所谓从治也以平为期而不可过王冰曰气平则止过则病生过而病生与犯同也吴昆曰过则反伤正气而为病也张志聪曰以气平为期不过用以伤司气之元真张介宾曰过则伤正气而增病是谓邪气反胜者王冰曰气动有胜是谓邪客胜于主不可不御也六步之气于六位中应寒反热应热反寒应温反凉应凉反温是谓六步之邪胜也差冬反温差夏反冷差秋反热差春反凉是谓四时之邪胜也胜则反其气以平之张志聪曰是谓邪气反胜者则可犯张介宾曰邪气反胜则非时而至如应热反寒应寒反热应温反凉应凉反温皆邪气反胜反胜者故当反其气以平之故曰无失天信无逆气宜无翼其胜无赞其复是谓至治王冰曰天信谓至时必定翼赞皆佐之谨守天信是谓至真妙理也张志聪曰天信谓气之应时而至者无差失而妄犯之六气各有所宜而不可逆有胜气又宜折之而无翼其胜有复气又当抑之而无赞其复调之正味使上下合德无相夺伦五运和平勿乖其政是谓至治张介宾曰客主气运至必应时天之信也不知时气失天信矣寒热温凉用之必当气之宜也不知逆从逆气宜矣翼其胜赞其复皆助邪也知而弗犯是谓至妙之治

　　卷五

　　六化下

　　至真要大论帝曰治之奈何岐伯曰诸气在泉风淫于内治以辛凉佐以苦甘以甘缓之以辛散之王冰曰风性喜温而恶清故治之以凉是以胜气治之也佐以苦随其所利也木苦急则以甘缓之苦抑之以辛散之藏气法时论肝苦急急食甘以缓之肝欲散急食辛以散之此之谓也食亦音饲己曰食他曰饲大法正味如此诸为方者不必尽用之但一佐二佐病已则止余气皆然吴昆曰不务德谓之淫风淫于内自外而入淫于内也风为木气金能胜之故治以辛凉辛过甚则恐伤其真气故佐之以苦甘苦胜辛甘益气也木性急故以甘缓之木喜条达故以辛散之骥案素问至真要大论风气大来木之胜也六元纪风病行于上风论风为百病之长善行而数变又有五藏之风左传秦和曰淫生六疾注淫过也气味声色所以养人然过则生害盖风为六气之一刘守真六气病谓风为厥阴风木乃肝之气也辛凉仲景有麻黄连翘汤白虎汤吴鞠通有银翘散桑菊饮皆辛凉解肌之例然李东垣有卒然昏愦不省人事之中风乃本气自病非外来之邪此由于酒色劳役七情口腹致伤藏气王安道谓之类风此风之变局非大剂参附不能挽回不以辛凉治也热淫于内治以咸寒佐以甘苦以酸收之以苦发之王冰曰热性恶寒故治以寒也热之大盛甚于表者以苦发之不尽复寒制之寒制不尽复苦发之以酸收之甚者再方微者一方可使必已时发时止亦以酸收之吴昆曰热为火气水能胜之故治之以咸寒佐之以甘甘胜咸所以防其过也必甘而苦者防咸之过而又以泻热气作实也热散于诸经以酸收之热结而不散以苦发之张志聪曰热乃火气水能胜之故宜治以咸寒佐以苦甘甘胜咸所以防咸之过苦能泄所以去热之实也酸乃木味火生于木以酸收之者收火归原也热郁于内而不解者以苦发之骥案素问热论评热论两篇论热尤详刘守真六气病谓手少阴君火之热乃真心小肠之气也仲景苦寒有黄连黄芩汤咸寒有黄连阿胶汤重则阳邪内陷少阴有急下三法用大承气汤皆寒咸苦甘之例是谓正治东垣有夏月中暑身形拘急疼痛心烦肌肤大热无汗谓为房室阴寒所遏阳气不得升越有大顺散之例此又热淫之变局也湿淫于内治以苦热佐以酸淡以苦燥之以淡泄之王冰曰湿与燥反故治以苦热佐以酸淡也燥除湿故以苦燥湿也淡利窍故以淡渗泄也藏气法时论脾苦湿急食苦以燥之灵枢经淡利窍也生气通天论味过于苦脾气不濡胃气乃浓明苦燥也新校正云按天元正纪大论下太阴其化下甘温吴昆曰湿为土气苦热从火化能燥湿者也故治以苦热酸从木化能制土者也故佐以酸然必酸淡者淡能利窍故也使酸而非淡则味浓滋湿非所宜矣湿热之湿以苦燥也湿濡而肿以淡泄之泄渗与汗也骥案杜桐峰湿论谓湿者天地间阴阳蒸润之气也伤则下先受之更喜侵于脾胃者以其同气相求也刘守真六气病足太阴湿土乃脾胃之气也证见虚寒理中可以温补而淡渗又有五苓散猪苓汤之例若手足自温未成厥逆亦有取乎四逆之治苦热淡泄此正治也火淫于内治以咸冷佐以苦辛以酸收之以苦发之王冰曰火气大行心腹心怒之所生也咸性柔软故以治之以酸收之大法候其须汗者以辛佐之不必要资苦味令其汗也欲柔软者以咸治之藏气法时论心欲软急食咸以软之心苦缓急食酸以收之此之谓也吴昆曰相火畏火也故治以咸冷苦能泻热辛能滋养既苦且辛则泻热而滋阴水矣以酸收之以苦发之其义详见上文热淫条下骥案少阳相火在经主半表半里仲景立小柴汤为和解之局若火结甚而为痞则有泻心诸汤旋覆代赭汤黄芩汤干姜黄芩黄连汤诸治所以散结除满皆苦寒清冷之例刘守真六气病少阳相火之热乃心包三焦之气故治有正法有变例刘宗浓火论凡动皆属火火不妄动随触而发人在气交之中多动少静火一妄动元气更伤故火证独多内经病机十九条而属火者五然火有君火相火君火可以轻伏可以水灭可以直折芩连之属可以制之相火则不可以水折当从其性而伏之若饮食劳倦内伤元气之火宜甘温之剂以除之阳亢阴微煎熬血液之火宜甘寒以降之若左肾真阴失守而火炽则地黄元参之类可以壮水制阳若右肾命门虚弱火衰则桂附之类可以消阴益火若胃虚过食冷物抑遏阳气于脾土之中则升麻葛根可以升散郁火然则治火之法多端未可一概也燥淫于内治以苦温佐以甘辛以苦下之王冰曰温利凉性故以苦治之下谓利之使不得也新校正云按藏气法时论肺苦气上逆急食苦以泄之用辛泻之酸补之又按下文司天燥淫所胜佐以酸辛此云甘辛者甘字疑当作酸天元正纪大论下酸热与苦温之治又异又云以酸收之而安其下甚则以苦泄之也吴昆曰燥为金气火能胜之故治以苦温苦温从火化故也甘辛亦温也燥而中寒者宜佐之燥热之燥以苦下之可也骥案素问病机十九条遗漏燥证为其兼风热之化但言风热而燥在其中刘守真于六气病补出诸涩枯涸干劲皮揭皆属于燥谓阳明燥金在肺与大肠之表也夫风能胜湿湿去则燥生燥兼热化热即火也易曰燥万物者莫叹乎火故喻昌补燥气论其方用甘润微寒而有清燥救肺之设叶桂亦有燥气化火之论主于辛凉甘润即经燥化于火热反胜之治以辛凉佐以苦甘也乃燥之胜气非燥之本气也沈目南燥病论燥令必以凉气感人肝木受邪而为燥故燥病属凉谓之次寒病与伤寒同类故此但云燥淫于内治以苦温沈明生燥论治燥之法以沸釜为喻血喻汤气喻火火猛汤沸当沃薪灭火犹芩连栀膏朴硝大黄大苦至寒等剂清降火邪若沸久将干又当添益新水胜火犹冬地参 归芍甘寒甘温之剂气血双补则燥得所润而火有所制也医垒元戎治燥方北方其脉迟寒燥也宜温热药治之如硫附桂姜之属吴溏温病条辨于燥门立桑菊饮沙参麦冬汤翘荷汤治胜气之燥立杏苏饮加味桂柴各半汤治本气之燥所谓秋燥之气轻则为燥重则为寒化气为湿复气为火故经有辛凉苦温之二法也寒淫于内治以甘热佐以苦辛以咸泻之以辛润之以苦坚之王冰曰以热治寒是为摧胜折其气用令不滋繁也苦辛之佐通事行之新校正云按藏气法时论肾苦燥急食辛以润之肾欲坚急食苦以坚之用苦补之咸泻之旧注引此在湿淫于内之下无义今移于此吴昆曰寒为水气甘从土化热从火化土能制水热能制寒故治以甘热苦而辛亦热品也故佐以苦辛伤寒内热者以咸泻之伤寒内燥者以辛润之伤寒内热见血者以苦坚之骥案太阳寒水之气在人主表为心肺之阳统一身之荣卫实寒水之所司刘守真六气病足太阳寒水乃肾与膀胱之气也仲景在太阳有麻桂之例甘热也入少阴有麻辛附子汤附子汤真武汤四逆白通等汤诸法亦甘热也有黄连阿胶汤有急下承气三证又苦寒也张会卿伤寒约法治分六端曰汗吐下温清补汗主温辛吐主发散下主咸寒清主苦寒温补主甘热于经旨适合盖太阳一经本寒标热对化为火水胜必克火论中之麻桂姜附治寒之本气正化之本病也白虎承气治寒之复气对化之标病也故曰不明胜复之理不可与言气化司天之气风淫所胜平以辛凉佐以苦甘以甘缓之以酸泻之王冰曰厥阴之气未为盛热故曰凉药平之夫气之用也积凉为寒积温为热以热少之则其温也以寒少之则其凉也以温多之则其热也以凉多之则其寒也各当其分则寒寒也温温也热热也凉凉也方书之用可不务乎故寒热温凉升降多少善为方者意必精通余气皆然从其制也新校正云按本论上文云上淫于下所胜平之外淫于内所胜治之故在泉曰治司天曰平也吴昆曰在泉言治司天言平平与治少异治有攻去之义平则调和之也风胜而平以辛凉金能平木也佐以苦甘则苦不至于燥急木性急故以甘缓之木气升而不降故以酸泻之张志聪曰按在泉之气曰淫于内而曰治司天之气曰所胜而曰平盖天气在外而地气在内也治者治其内而使之外平者平其上而使之下是以在泉曰以辛散之在司天曰以酸泻之马莳曰风淫所胜则平以辛凉佐以苦甘以甘缓之以酸泻之彼厥阴在泉者其法与此同而复有以辛散之之语耳无以酸泻之也骥案己亥岁半以上风化于天风为木气惟金能胜故治以辛凉辛从金化凉为金气也辛凉太过反伤金气故佐以苦甘苦能温金甘能益气也经曰肝苦急急食甘以缓之以酸泻之此生克胜复之理五营运大论天地之气胜复之作不形于诊六微旨大论气有胜复太过者气胜胜而复制则伤害甚不及者气衰衰而复克则败乱极胜复循环之理出乎天地之自然如木胜肝强必伤脾土肝胜不已燥必复之而肝亦病燥胜不已火必复之而肺亦病五藏互有盛衰人身自有虚实惟其有虚而复强者胜之有胜而复承者复之无衰无胜无胜无复其气和平焉得有病有胜则复无胜则否胜微复微胜甚复胜胜复之微甚实由变化之盛衰马元素辈假仲景之名而为伤寒铃法用运气之更迁拟主病之方治拘滞不通是不明天道生克胜复之理不足与言医道热淫所胜平以咸寒佐以苦甘以酸收之王冰曰热气已退时发动者是为心虚气散不敛以酸收之既以酸收亦兼寒助乃能殄除其源本矣热见太甚则以苦发之汗已便凉是邪气尽勿寒水之汗已犹热是邪气未尽则以酸收之已又热则复汗之已汗复热是藏虚也则补其心可矣法则合尔诸治热者亦未必得再三发三治况四变而反复者乎吴昆曰热胜而平以咸寒水能平火也佐以苦甘者苦泻而甘缓也以酸收之者收其浮热也张志聪曰此与在泉之治法相同但少以苦发之盖自下而上淫于内者宜从之而发散于外也骥案此子午岁半以上热化于天热为火气惟水能胜故治以咸寒咸寒太过反伤君火故以苦燥以甘补以酸收恐热越不敛阳气散乱也湿淫所胜平以苦热佐以酸辛以苦燥之以淡泄之王冰曰湿气所淫皆为肿满但除其湿肿满自衰因湿生病不肿不满者亦尔治之湿气在上以苦吐之湿气在下以苦泄之以淡渗之则皆燥也泄谓渗泄以利水道下小便为法然酸虽热亦用利小便去伏水也治湿之病不下小便非其法也新校正云按湿淫于内佐以酸淡此云酸辛者辛疑当作淡吴昆曰湿胜而平以苦热苦能燥湿湿得热而消也木能制土故佐以酸酸而辛则非敛聚之酸矣故宜佐之湿而热者以苦燥之湿而不热以淡渗之马莳曰湿淫所胜则平以苦热佐以酸辛以苦燥之以淡泄之彼太阴在泉者其法与此大同而止有佐以酸淡与此佐以酸辛者少异骥案丑未岁半以上湿化于天湿为土气惟燥能胜故治以苦热苦从木化用以制之辛酸并同者辛胜酸防酸之过也苦从火化火能助燥湿上甚而热治以苦温佐以甘辛以汗为故而止王冰曰身半以上湿气有余火气复郁郁湿相薄则以苦温甘辛药解表流汗而祛之故云以汗除病之故而已也吴昆曰金匮要略腰以下肿当利小便腰以上肿当发汗乃愈此皆治水湿之要法骥案湿郁于上而化热苦温欲其燥甘辛取其汗火淫所胜平以酸冷佐以苦甘以酸收之以苦发之以酸复之热淫同王冰曰同热淫义热亦如此法以酸复其木气也不复其气则淫气空虚招其损马莳曰火淫所胜则平以咸冷佐以苦甘以酸收之以苦发之以酸复之与上热淫所胜者同法盖上为君火而此为相火也又与彼少阳在泉者同法但无以酸复之之一语耳张介宾曰此与在泉热淫治同盖水能胜火故平以咸冷苦能泻火之实甘能缓火之急故佐以苦甘火盛而散越者以酸收之火郁而伏留者以苦发之然以发去火未免伤气故又当以酸复之而火热二气同治也骥案寅申岁半以上火化于天火即热气与热淫同此曰酸冷者酸能收逆气寒能胜热气也火郁则伏以苦发之而复以酸复之者恐发之过而伤气也燥淫所胜平以苦湿佐以酸辛以苦下之王冰曰制燥之胜必以苦湿是以火之气味也宜下必以苦宜补必以酸宜泻必以辛清甚生寒留而不去则以苦湿下之气有余则以辛泻之诸气同新校正云按上文燥淫于内治以苦温此云苦湿者湿当为温又注中湿字三并当作温又按六元正纪大论亦作苦小温吴昆曰燥淫而平以苦湿苦从火化胜燥故也苦而湿则燥得其润矣佐以酸辛者酸生液辛润燥也燥甚非攻下不除是宜以苦下之张志聪曰苦温能胜清金辛能润燥燥必内结故以酸苦泄之马莳曰燥淫所胜则平以苦温佐以酸辛以苦下之彼阳明在泉者其法与此大同但彼则佐以甘辛而此则佐以酸辛耳骥案卯酉岁半以上燥化于天燥为金气惟火能胜苦从火化故平以苦温酸泻木而补金辛泻金而补木故佐以酸辛燥兼热化燥万物者莫叹乎火苦能降火故以苦下之寒淫所胜平以辛热佐以甘苦以咸泻之王冰曰淫散止之不可过也新校正云按上文寒淫于内治以甘热佐以苦辛此云平以辛热佐以甘苦者此文为误又按六元正纪大论云太阳之政岁宜苦以燥之也吴昆曰寒淫而平以辛热者辛能散寒热能回阳也佐以苦甘者苦以济辛热甘以和辛热也伤寒入胃则为里热若是者以咸泻之张志聪曰夫淫于内则干涉于藏气故上文曰以辛润之以苦坚之此胜于外止宜平之泻之马莳曰寒淫所胜则平以辛热佐以苦甘以咸泻之彼太阳在泉者则复有以辛润之以苦坚之之二语耳张介宾曰辛热足以散寒苦甘可以胜水以咸泻之水之正味其泻以咸也骥案辰戌岁半以上寒化于天寒为水气惟热能胜热从火化也然阴病恶燥故以辛润辛从金化水之母也帝曰邪气反胜治之奈何岐伯曰风司于地清反胜之治以酸温佐以苦甘以辛平之王冰曰厥阴在泉则风司于地谓五寅岁五申岁邪气胜盛故先以酸泻佐以苦甘邪气退则正气虚故以辛温养而平之吴昆曰不能淫胜于他气胜己者为邪而反胜之治以酸温者酸为风木之向导温抑清气之反胜也苦胜燥而甘缓之故佐以苦甘辛能温清又能补木故以辛平之张志聪曰邪气反胜者不正之气反胜在泉主岁之气又当用胜邪之气味以平治之天气反时则可根据时此之谓也张介宾曰反胜者以天地气不足则间气乘虚为邪而反胜之骥案素问六节藏象论太过不及各有所胜又至而不至此为不及所不胜以薄之五营运大论气不及则己所不胜侮而乘之侮而受邪寡于畏也此清胜风寒胜热热胜湿寒胜火热胜燥热胜寒皆邪气也故曰反胜至真要大论必先五胜疏其邪气宝命全角论五胜更立五十难从所不胜来者为贼邪是谓邪气反胜也经曰邪之所凑其气必虚故先治其胜而后平之以复其正也热司于地寒反胜之治以甘热佐以苦辛其咸平之王冰曰少阴在泉则热司于地谓五卯五酉之岁也先泻其邪而后平其正气也吴昆曰甘与热皆阳治以甘热者扶热而抑寒也佐以苦辛者寒得苦而投遇辛而散也寒在外热在内怫热作实故以咸平之湿司于地热反胜之治以苦冷佐以咸甘以苦平之王冰曰太阴在泉则湿司于地谓五辰五戌岁也补泻之义余气皆同吴昆曰苦冷阴也治以苦冷者扶湿而抑热也佐以咸甘者热得甘而缓遇咸而软也犹有未解者则以苦平之火司于地寒反胜之治以甘热佐以苦辛以咸平之王冰曰少阳在泉则火司于地谓五己五亥岁也吴昆曰与热司天同不复详燥司于地热反胜之治以平寒佐以苦甘以酸平之以和为利王冰曰阳明在泉则燥司于地热反胜之谓五子五午岁也燥之性恶热亦畏寒故以冷热和平为方制也吴昆曰治以平寒者燥为惨杀之气不欲扶之但以平寒抑热耳佐以苦甘者苦能泻实热甘能泻虚热也热与燥皆能消人五气故以酸平之以和为和者戒过甚也寒司于地热反胜之治以咸冷佐以甘辛以苦平之王冰曰太阳在泉则寒司于地谓五丑五未岁也此六气方治与前淫胜法殊贯云治者泻客邪之胜气也云佐者皆所利所宜也云平者补已弱之正气也吴昆曰治以寒冷者扶寒气之不足抑热气之有余也佐以甘辛者甘以调寒热辛以行咸冷也以苦平之调其未尽之邪也帝曰其司天邪胜何如岐伯曰风化于天清反胜之治以酸温佐以甘苦王冰曰己亥岁也吴昆曰酸能为风化之向导温能平清气之反胜甘以和之苦以下之张志聪曰此论六气司天邪气反胜宜以所胜之气味平之马莳曰此言六气司天反为邪气所胜者而有治之之法张介宾曰言司天反胜骥案上言司地邪胜之治法此言司天邪胜之治法热化于天寒反胜之治以甘温佐以苦酸辛王冰曰子午岁也吴昆曰甘温能胜寒苦为反佐酸以养阴辛以散寒湿化于天热反胜之治以苦寒佐以苦酸王冰曰丑未岁也吴昆曰苦寒能祛热热胜则亡阴液故佐以苦酸火化于天寒反胜之治以甘热佐以苦辛王冰曰寅申岁也吴昆曰甘热能胜寒苦为反佐辛能散寒燥化于天热反胜之治以辛寒佐以苦甘王冰曰卯酉岁也吴昆曰辛能散热寒能胜热苦能下热甘能缓热寒化于天热反胜之治以咸冷佐以甘辛王冰曰辰戌岁也吴昆曰治以咸冷所以假其祛热苦以下热辛以散热帝曰六气相胜治之奈何岐伯曰厥阴之胜治以甘清佐以苦辛以酸泻之少阴之胜治以辛寒佐以苦咸以甘泻之太阴之胜治以咸热佐以辛甘以苦泻之少阳之胜治以辛寒佐以甘咸以甘泻之阳明之胜治以酸温佐以辛甘以苦泄之太阳之胜治以甘热佐以辛酸以咸泻之王冰曰六胜之至皆先归其不胜己者之故不胜者当先泻之以通其道次泻所胜之气令其退释也治诸胜而不泻遣之则盛气浸盛而内生诸病也新校正云详此为治皆先泻其不胜而后泻其来胜独太阳之胜治以甘热为异疑甘字苦之误也若云治以苦热则六胜之治皆一贯也吴昆曰木胜则土败治之以甘益土也治之以清平木也佐以苦辛散风热也木气作实以酸泻之热胜则乘金治之以辛散热也治之以寒平热也佐以苦咸下热也甘能缓火之急乃所以泻之土胜则湿胜治之以咸润下也治之以热燥湿也佐以辛甘利土气也湿土作实以苦泻之火胜乘金治以辛寒者辛能散火寒能抑火也佐以甘咸者甘缓火气之急速咸软火气之燥实也复言以甘泻之重甘泻也金胜则燥胜治之以酸润燥也治之以温平金也佐以辛甘散清也以苦泻之下燥实也太阳寒水也治之以甘益土以防水也治之以热扶阳而散寒也佐之以辛则甘不滞佐之以酸则热不燥寒气入里变热而作燥实则用咸以泻之张志聪曰治诸胜气寒者热之热者寒之温者清之清者温之散者收之抑者散之燥者润之急者缓之坚者软之脆者坚之衰者补之强者泻之各安其气则病气衰去此治之大体也骥案厥阴之胜风木气胜而土受制治以甘清者甘土味而清金气也土木相生木有制而土不克也苦以生土辛以平木故佐之木性条达以酸泻之少阴君火气胜而金受制辛为金味寒为水气金水相生则火有制而金不伤也故以治之佐以苦咸者苦从火化以助其辛咸从水化以助其寒火性急故以甘缓之太阴湿土气胜而水受制治以咸热者湿热则以咸化之湿寒则以热治之湿胜则土寒辛能温甘能补故佐以辛甘若湿胜而土实则以苦泻之土之正味其泻以苦也少阳相火气胜而金受制则治以辛寒泻之以甘与少阴同佐以甘咸与少阴异甘能泻火咸能泄热也阳明燥金气胜而木受制治以酸温者酸为木味温为火气木火相生则金有制而木不伤阳明有燥金之气有清金之气燥气有余则辛以散之清气不足则甘以滋之苦从火化能泄燥邪也太阳寒水气胜而心受制治以甘热者甘为土味热为火气火土相生则水有制而火不散辛能散寒酸收心气故佐以辛酸水之正味其泻以咸故以咸泻之帝曰六气之复何如岐伯曰厥阴之复治以酸寒佐以甘辛以酸泻之以甘缓之王冰曰不太缓之夏犹不已复从于胜故治以辛寒也新校正云按别本治以酸寒作治以辛寒也吴昆曰风木以升发为性治之以酸收之也治之以寒清之也佐以甘辛顺其升达之体也以酸泻之泻其有余也以甘缓之缓其太急也张介宾曰复者报复之义六气盛衰不常有所胜则有所复也王氏凡先有胜后必复新校正引玄珠正化对化之义云正司化令之实对司化令之虚对化胜而有复正化胜而不复反以王注为未然或又曰甲丙戊庚壬阳年太过有胜无复乙丁己辛癸阴年不及有胜必有复皆未达之言也夫胜复之道随气盛衰而见非有正对之分考之本经诸篇原无此言其于不及有复太过无复之说盖以气交变大论凡太过之运皆不言复惟不及之年则有之六元正纪大论所载六十年运气之纪亦惟不及之岁言复而太过之年则无似乎阳年太过有胜无复然五常正大论发生之纪不务其德则收气复赫曦之纪暴烈其政藏气乃复敦阜之纪大风迅至邪伤脾也坚成之纪收政暴变长气斯救流衍之纪政过则化气大举是皆以太过之岁为言由此观之则阳年未尝无复也惟是阴年气弱彼来胜我故子必起而报之故谓之复阳年气强无胜我者但以我胜彼故承乃从而制之然曰承曰复本一理也但相继而制者谓之承因胜而报者谓之复胜复相仍本无罅隙故经曰有胜则复无胜则否胜至则复无常数也又曰微者复微甚者复甚然则气之微甚尚不可以假借又何有阴阳正对复与不复之理哉故本论无分太过不及之年皆有淫胜反胜相胜之气可见阳年未必全胜而反者有之阴年未必全衰而淫胜者亦有之天地变化消长无穷但当随厥气几而察以方月之义庶得其妙若必因辞害意则失之远矣骥案复者子复母仇也酸木味寒水气木之正味其泻以酸木火相生宜治之以寒也木盛土衰甘补土辛制木故佐以辛甘也酸泻辛缓木之正治少阴之复治以咸寒佐以苦辛以甘泻之以酸收之辛苦发之以咸软之王冰曰不大发汗以寒攻之持至仲秋热内复结而为心热少气少力而不能起矣热伏不散归于骨矣吴昆曰君火以热为政治以咸寒用其所不胜也佐以苦辛苦降而辛散也火遇甘而缓是为泻之遇酸而敛是为收之结热得苦而散是为发之坚实得咸而解是为软之骥案咸水味寒水气水制火也发不远热故佐以苦辛甘酸泻火而敛浮热苦寒散火而解结热太阴之复治以苦热佐以酸辛以苦泻之燥之泄之王冰曰不燥泄之久而为身肿腹满关节不利 及伏兔沸满内作腰膝胫内 肿病吴昆曰太阴以湿为政治之以苦燥湿也治之以热 湿也佐以酸辛者酸从木化能平湿土之甘辛从金化能散湿土之滞以苦泻之夺之也湿胜不宜润故燥之湿胜不宜塞故泄之马莳曰太阴之复治以苦热佐以酸辛内用苦者所以泻之燥之泄之也骥案苦火味热火气苦泻土热燥湿也佐以酸辛者木能生火火不足则佐以酸金能生水火太过则佐以辛土位之主其泻以苦泻以夺其实燥以胜其湿泄以利其湿也少阳之复治以咸冷佐以苦辛以咸软之以酸收之辛苦发之发不远热无犯温凉少阴同法王冰曰不发汗以夺盛阳则热内淫于四肢而为解 不可名也谓热不甚谓寒不甚谓强不甚谓弱不甚不可以名言故谓之解粗医呼为鬼气恶病也久久不已则骨热髓涸齿干乃为骨热病也发汗夺阳故无留热故发汗者虽热生病夏月及瘥亦用热药以发之当春秋时纵火热胜亦不得以热药发汗汗不发而药热内甚助病为疟逆伐神灵故曰无犯温凉少阴气热为疗则同故云与少阴同法也数夺其汗则津竭涸故以酸收以咸润也新校正云按六元正纪大论发表不远热吴昆曰少阳相火也治以咸冷用其所不胜也佐以苦辛苦能降火辛能散火也因火而作坚实者以咸软之因火而伤阴气者以酸收之因火而郁怫者辛苦发之凡发表不远热但无犯温凉耳热甚于温所以不用温者徒能温中不能达表散邪反滋内热故也所以不用凉者本以阳明凉胜故少阳复之又犯其凉是违天也不可明矣少阴同骥案咸水味冷水气水能胜火也苦从火化火气虚则佐以苦辛从金化火气盛则佐以辛而又咸软以解热之结酸收以敛热之浮参少阴条阳明之复治以辛温佐以苦甘以苦泄之以苦下之以酸补之王冰曰泄谓渗泄汗及小便汤浴皆是也秋分前后则亦发之春有胜则根据胜法或不已亦汤渍和其中外也怒复之后其气皆虚故补之以安全其气余复治同吴昆曰阳明以清为政治以辛温用其所不胜也佐以苦甘苦胜燥甘胜急也以苦泄之涌之也以苦下之夺之也燥伤液酸生之是谓补之骥案辛金味温火气泻金以辛胜清以温也故治以辛温苦以制金甘以生金故佐以苦甘而又苦泄以开燥结酸补以敛津液下泄也太阳之复治以咸热佐以甘辛苦以坚之王冰曰不坚则寒气内变止而复发发而复止绵历年岁生大寒疾吴昆曰太阳寒水也治之以咸从治也治之以热正治也佐以甘辛用其散也以苦坚之用其守也张介宾曰寒水通于肾肾不坚则寒易起骥案咸水味热火气泻水以咸治咸以热也故治以咸热甘制水辛散寒故治以甘辛经曰肾欲坚急食苦以坚之治诸胜复寒者热之热者寒之温者清之清者温之散者收之抑者散之燥者润之急者缓之坚者软之脆者坚之衰者补之强者泻之各安其气必清必静则病气衰去归其所宗此治之大体也王冰曰太阳气寒少阴少阳气热厥阴气温阳明气清太阴气湿有复胜则各倍其气以调之故可使平也宗属也调不失理则余之气自归其所属少之气自安其所居胜复衰已则各补养而平定之必清必静无妄挠之则六气循环五神安泰若运气之寒热治之平之亦各归司天地气也吴昆曰宗主也言病气衰去归根据六气所主更无偏胜为患也张志聪曰五味六气之中辛甘发散为阳酸苦涌泄为阴咸味涌泄为阴淡味渗泄为阳六者或收或散或缓或急或燥或渴或软或坚有补有泻有逆有从各随五行六气之所宜安其胜复之气使之必清必静则病气得而各归其所主之本位此治之大体也马莳曰此总结言治之胜复之大体高者抑之下者举之有余折之不足补之佐以所利和以所宜必安其主客适其寒温同者逆之异者从之王冰曰高者抑之制其胜也下者举之济其弱也有余折之屈其锐也不足补之全其气也虽制胜扶弱而客主须安一气失所则矛盾更作榛棘互兴各伺其便不相得志内淫外并而危败之由作矣同谓寒热温清气相比和者异谓水火金木土不比和者气相得者则逆所胜之气以治之不相得者则顺所不胜气以治之治火胜负欲益者以其味欲泻者亦以其味胜与不胜皆折其气也何者以其性躁动也治热亦然张志聪曰高者抑之谓主气之逆于上也下者举之谓客气之乘于下也有余者胜气也不足者所不胜之气而为病也佐以所利者利其所欲也如肝欲散急食辛以散之是以厥阴之胜佐以辛心欲软急食咸以软之是以少阴之胜佐以咸脾欲缓急食甘以缓之是以太阴之胜佐以辛甘肺欲收急食酸以收之是以燥淫所胜佐以辛酸肾欲坚急食苦以坚之是以寒淫所胜佐以甘苦和其所宜者利其五味之所宜也如厥阴色青宜食甘少阴少阳色赤宜食酸太阴色黄宜食咸阳明色白宜食苦太阳色黑宜食辛安其主客者使各守其本位也适其寒温者治寒以热治热以寒治温以凉治凉以温也同者逆之谓气之相得者宜逆治如主客之同司火热热则当治以咸寒如同司寒水则当治以辛热温凉亦然此逆治之法也异者从之谓不相得者当从治之如寒水司天以临于二火主气之上客胜当从二火之热以治寒主胜当从司天之寒以治热余气皆然此平治异者之法也马莳曰大约病在高者则抑而下之病在下者则举而升之李东垣云高者抑之非高者固当抑也以其本下而失之太高故抑之而使下若本高何抑之有下者举之非下者固当举之也以其本高而失之太下故举而使之高若本下何举之有病为邪气有余则折之病为正气不足则补之佐以所利和以所宜必使主客各安而寒温相适寒热温清与民病之气相同者则逆而正治之不相得而异者从治之此其治主客之大体也帝曰治寒以热治热以寒气相得者逆之不相得者从之余以知之矣其于正味何如岐伯曰木位之主其泻以酸其补以辛王冰曰木位春分前六十一日初之气也吴昆曰主客气同为相得主客气异为不相得正味调摄六部主客之正味也张志聪曰此承上文而言四时主客之气各有本位之正味木位之主厥阴所主之位也此乃四时不易之定位故曰位如未至所主之时而阳春之气先至此气之盛也宜泻之以酸如至而未至此气之衰也宜补之以辛盖木性升酸则反其性而收之故为泻辛则助其发生之气故为补马莳曰木位之主气春分前六十一日为初之气张介宾曰五行化气补泻之味各有专主故曰正味此不特客主之气为然骥案主客之位运气皆有之运有五木火土金水五运分五气风暑湿燥寒木运之气为风顺布春令为初之运火运之气为暑顺布夏令为二之运土运之气为湿顺布长夏之令为三之运金运之气为燥顺布秋令为四之运水运之气为寒顺布冬令为五之运此五运之主位也六气之主位厥阴风木主春初之气少阴君火主夏二之气少阳相火主盛夏三之气太阴湿土主长夏四之气阳明燥金主秋五之气太阳寒水主冬六之气此六气之主位也天以五为制地以六为节四时常令年年相仍而不易故曰主木性升酸则反其性而收之故泻木喜达辛则助其气而发之故补火位之主其泻以甘其补以咸王冰曰君火之位春分之后六十一日二之气也相火之位夏至前后各三十日三之气也二火之气虽殊然其气用则一吴昆曰火有二春分后六十一日二之气也少阴君火主之大暑以后六十一日四之气也少阳相火主之张志聪曰二之气乃君火所主之位三之气乃相火所主之位如未至三月而暄热之气先至未至五月而炎暑之气先至此来气有余也宜泻之以甘盖从子而泄其母气也如至而不至此气之不及也宜补之以咸盖以水济火也王子律曰肾水不足则心悬如病饥水之不济也骥案火性速甘则反其性而缓之故曰泻火欲软咸则顺其性而软之故曰补土位之主其泻以苦其补以甘王冰曰土之位秋分前六十一日四之气也吴昆曰小满后六十一日三之气也太阴湿土主之张志聪曰土主于四之气如主气之时埃蒸注雨气之盛也宜苦以泄之泻其敦阜之气如化气不令风寒并兴主气之不足宜补之以甘盖气不足者补之以味也骥案土性湿苦则反其性而燥之故曰泻土欲缓甘则顺其性而缓之故曰补金位之主其泻以辛其补以酸王冰曰金之位秋分后六十一日五之气也吴昆曰秋分后六十一日五之气也阳明燥金主之张志聪曰五之气也未及时而清肃之气早至此气之盛也其泻宜辛以辛散之也如至秋深而暑热尚在气之不及也其补宜酸以酸收之也骥案金性收辛则反其性而散之故曰泻金欲收酸则顺其气而收之故曰补水位之主其泻以咸其补以苦王冰曰水之位冬至前后各三十日终之气也吴昆曰小雪以后六十一日终之气也太阳寒水主之张志聪曰终之气也如未及时而天气严寒冰雪霜雹气之盛也泻之以咸盖咸能泄下从其类而泻之也如已至而天气尚温此气之不及也宜补之以苦盖味苦阴寒而炎上作苦助太阳标本之味也所谓调之正味以平为期勿使四时不平之气而为民病也骥案水性凝咸则反其性而软之故曰泻水欲坚苦则顺其气而坚之故曰补厥阴之客以辛补之以酸泻之以甘缓之少阴之客以咸补之以甘泻之以咸收之王冰曰新校正云按藏气法时论心苦缓急食酸以收之心欲软急食咸以软之此云以咸收之者误也吴昆曰客者逐年更易如客之不常也其法以当年支后第三支起初之气如子年子后第三支是戌戌为寒水初气便以寒水为客以次推迁厥阴则二气也张志聪曰此加临之六气而有太过不及之正味也六气营运无有定位如宾客之外至故曰客常以正月朔日平旦视之张介宾曰客者客气之为病也后仿此骥案主客之位运气皆有主气已如上述所谓客气者加临之气也古圣仰观五天五气见苍天木气下临丁壬之方故识丁壬合化而生木丹天火气下临戊癸之方故识戊癸合化而为火 天之气下临甲己之方故识甲己合化而为土玄天水气下临丙辛之方故识丙辛合化而为水素天金气下临乙庚之方故识乙庚合化而为金此天气合化加临主气五位之客运也起以所化统主本中运为初运如甲己之年土运统之起初运土生金为二运余仿土运起之此言天干起运若地支起气例如子午少阴君火司天阳明燥金在泉气由下而升上故以下之阳明起之阳明二阳也二阳生三阳三阳太阳也太阳寒水为客初气即地之左间也三阳阳极生一阴一阴厥阴也厥阴为客二气即天之右间也余仿此法起例每岁司天在泉左右四间气者即六气分统上下本年司天统主上半年在泉统主下半年之统气也对主运主气言之故曰客太阴之客以甘补之以苦泻之以甘缓之少阳之客以咸补之以甘泻之以咸软之阳明之客以酸补之以辛泻之以苦泄之太阳之客以苦补之以咸泻之以苦坚之以辛润之开发腠理致津液通气也王冰曰客之部主各六十一日居无常所随脏迁移客胜则泻客而补主主胜则泻主而补客应随当缓当急以治之张志聪曰藏气法时论脾欲缓急食甘以缓之心欲软急食咸以软之肺苦气上逆急食苦以泄之肾欲坚急食苦以坚之肾苦燥急食辛以润之开腠理致津液通气也马莳曰太阴之客气以甘补之以苦泻之以甘缓之盖其补甘泻苦者与主气同而补之者正所以缓之也少阳之客气以咸补之以甘泻之与主气同而补之者正所以软之也阳明之客气以酸补之以辛泻之以苦泄之盖其酸补辛泻者与主气同而又必以苦泄之也太阳之客气以苦补之以咸泻之盖其苦补咸泻者与主气同而又必以苦坚之以辛润之也此皆所以开发腠理致其津液以通各经之气耳帝曰夫子言春秋气始于前冬夏气始于后余已知之矣然六气往复主岁不常也其补泻奈何王冰曰以分至分明六气分位则初气四气始于立春立秋前各一十五日为纪法三气六气始于立夏立冬后各一十五日为纪法由是四气前后之纪则三气六气之中正当二至日也故曰春秋气始于前冬夏气始于后也然以三百六十五日易一气一岁已往气则改新新气既来旧气复去所宜之味天地不同补泻之方应知先后故复以问之也吴昆曰主岁指司天在泉而言张志聪曰春秋之气始于前者言春在岁半以上之前秋在岁半以下之前夏冬之气在二气之后谓四时之主气也六气往复主岁不常者谓加临之客气六期环转无有常位也马莳曰此言六气主岁各有宜用之正味也岐伯曰上下所主随其攸利正其味则其要也左右同法大要曰少阳之主先咸后苦厥阴之主先酸后辛少阴之主先苦后甘佐以所利资以所生是谓得气王冰曰主谓主岁得谓得其性用也得其性用则舒卷由人不得性用则动生乖忤岂祛邪之可望乎适足以伐天真之妙气尔如是先后之味皆谓有病先泻之而后补之也吴昆曰此皆先泻而后补也利者升降浮沉各因其性而利之也生者标本与中各有所从生化之气也张志聪曰四时之主气前后交通得气之清静若受客胜以动之又不能循序而苛疾起是以上下所主及左右之间气当随其攸利正其味以调之乃其要也大要宜先泻而后补之盖以佐主气之所利资主气之所生是谓得四时之气生化而交通也特前章论客气之补泻先补而后泻者在客之本气而论也此复以先泻而后补者为四时之主气而言也张介宾曰司天在泉上下各有所主应补应泻但因所利而用之其要以正味为主也左右间气上者同于司天下者同于在泉故曰同法主谓主岁非客主之主也按此即六气补泻之正味六气胜至必当先去其有余后补其不足故诸味之用皆先泻而后补自补泻正味之外而复佐以所利兼其所宜也资以所生助其化源也是得六气之和平矣骥案六气司天在泉胜复主客之补泻不名一药而六味之酸苦辛甘咸淡四气之寒热温凉入各脏而分补泻者皆药也皆方也后人谓内经为无方之书是不知药物性味之所以然苟明性味便知用药便能处方余辑内经十二方注已备详之又谓古方不能治今病不知古今人同此经络脏腑古今药物之性味同此温凉寒热酸苦辛甘咸淡果能明于五藏之苦欲气味补泻之无差握其制方之根原医疗之本始安见其不能治病也欲明六气之胜复与补泻之权宜不可不于此篇三致意也兹将海藏汤液本草六气补泻法图于下方俾归简易庶读者一目了然而免繁难也图　图　图　图　图　图　

　　卷六

　　五方

　　素问金匮真言论东方青色其味酸其类草木王冰曰性柔脆而曲直吴昆曰洪范云木曰曲直曲直作酸张志聪曰天之五方气血入通于脏以养五脏之精肝之精气开窍于目而复通乎天气是天气通乎人而人气通乎天也其阴精藏于本脏本神篇五脏主藏精者也木曰曲直曲直作酸马莳曰东方甲乙木其色青吾人之肝属木故内入通于肝阴阳应象大论木生酸酸生肝故曰味酸肝性柔而能曲直故其类为草木张介宾曰东为木王之方肝为属木之脏故相通也青者木之色目者肝之窍木之精气藏于肝曰魂酸者木之味骥案杨上善云五方土地各异人食其土生病亦异疗方各别东方万物始生之方三命通会东方震位木号青龙其色青其味酸其性直其情和其畜鸡王冰曰以鸡为畜取巽言之易曰巽为鸡吴昆曰易曰巽为鸡巽东方木也其谷麦王冰曰五谷之长者麦故东方用之本草曰麦为五谷之长新校正云按五常政大论云其畜犬其谷麻马莳曰礼月令孟春仲春季春之月天子食麦与羊张介宾曰麦成最早故应东方春气南方赤色其味苦其类火王冰曰性炎上而燔灼吴昆曰火曰炎上炎上作苦张志聪曰心属火受南方之赤色入通于心而养精于内也邪气脏腑篇十二经脉三百六十五络其气血皆上于面而走空窍其别气走于耳而为听别气者心主之气也此篇以心气开窍于耳肾气开窍于二阴者谓五藏之气通于九窍九窍五藏皆通天气也炎上作苦火之味心气通于南方故与五行之火同类马莳曰南方丙丁火其色赤吾人之心属火故内通于心阴阳象应大论火生苦苦生心故曰其味苦心属火而上炎故曰其类火张介宾曰南方火王之方心为属火之脏其气相通赤者火之色耳者心之窍火之精气藏于心曰神阴阳应象大论心在窍为舌肾在窍为耳可见舌本属心耳则兼乎心肾也火之味苦骥案三命通会火属南方号朱雀名曰炎上其色赤其味苦其性急其情 淮南子地形训南方阳气之所积聚暑湿居之其畜羊王冰曰以羊为畜言其未也以土同王故通而言之新校正云按五常政大论其畜马马莳曰五常政大论其畜马而此曰羊者意以午未皆属南方耳其谷黍王冰曰黍色赤马莳曰黍色赤故曰其谷黍张介宾曰黍之色赤糯小米也五常政大论其谷黍中央黄色其味甘其类土王冰曰性安静而化造吴昆曰土爰稼穑稼穑作甘张志聪曰土旺四季居中央脾为土脏其气相通黄者土之色口者脾之窍土爰稼穑稼穑作甘脾属土故与五行之土同类马莳曰中央戊己土其色黄吾人之脾属土土爰稼穑稼穑作甘故其味甘脾性安静而统贯张介宾曰土旺四季位居中央脾为属土之脏其气相通黄者土之色口者脾之窍土之精气藏于脾曰意土之味甘骥案杨上善云中央为土故其气平湿中土之所生物色也淮南子地形训中央四道风气之所通三命通会土名曰稼穑其色黄其味甘其性浓重其畜牛王冰曰土旺四季故畜取丑牛又以牛色黄也张志聪曰牛色黄而属土故为脾畜马莳曰土旺四季而丑牛色黄故其畜牛张介宾曰牛属丑而色黄也易曰坤为牛其谷稷王冰曰色黄而味甘也马莳曰稷之色黄而其味甘故其谷稷张介宾曰稷小米也粳者为稷糯者为黍为五谷之长色黄属土西方白色其味辛其类金王冰曰性音声而坚劲吴昆曰金曰从革从革作辛张志聪曰肺属金故受西方之白色入通于肺鼻者肺之窍金曰从革从革作辛马莳曰西方庚辛金其色白吾人之肺属金故内入通于肺阴阳应象大论金生辛辛生肺故其味辛肺主声而坚劲故其类金张介宾曰西为金旺之方肺为属金之脏其气相通白者金之色鼻者肺之窍金之精气藏于肺曰魄金之味辛骥案淮南子地形训西方高土川谷出焉三命通会名曰从革其色白其味辛其性刚其情烈其畜马王冰曰畜马者取干也易曰干为马新校正云按五常政大论其畜鸡张志聪曰干为马肺属干金而主天马莳曰易以干为金干为马故其畜马其谷稻王冰曰稻坚白张志聪曰稻色白而秋成故为肺之谷马莳曰稻之性坚而色白故其谷稻张介宾曰稻坚而白故属金北方黑色其味咸其类水王冰曰性润下而渗灌吴昆曰水曰润下润下作咸张志聪曰肾属水故受北方之黑色肾在下故开窍于二阴夫脏真藏于内而五脏之气发于外见于色是以五方之色入通于脏以养五脏之精而藏气复外通于九窍其真精藏于内也水曰润下润下作咸马莳曰北方壬癸水其色黑吾人之肾属水故内入通于肾阴阳应象大论水生咸咸生肾故其味咸肾主水而性润故其类水张介宾曰北为水旺之方肾为属水之脏其气相通黑者水之色二便者肾之窍水之精气藏于肾曰志水之味咸也骥案杨上善云北方为冬为万物闭藏之方其地渐高如阴中之阴淮南子地形篇北方幽暗不明天地之所闭三命通会水属北方名润下其色黑其味咸其性聪明其情良善其畜彘王冰曰彘豕也张志聪曰彘豕也色黑而属亥马莳曰易曰坎为豕肾之所属在坎故其畜彘彘者豕也张介宾曰彘猪也易曰坎为豕其谷豆王冰曰豆黑色张志聪曰豆黑色而性沉故为水之谷马莳曰豆主黑色故其谷豆本草以豆之黑色者入药张介宾曰菽也黑者属水素问阴阳应象论东方生风王冰曰阳气上腾散为风也风者天之号令风为教始故生自东方张志聪曰风乃东方春生之气故主生风马莳曰东方主春阳气上升故东方生风张介宾曰风者天地之阳气东者日升之阳方故阳生于春春旺于东而东方生风骥案天地之间六合之内不离乎五天有六气风寒暑湿燥火然火暑同为一气六气亦五行也地有五行木火土金水然火有相火有君火五行犹六气也汉书艺文志五行者五常之形气也其说以支干岁时日月为本古之阴阳五行家以汉志五行志洪范大传为其嚆矢后世为其学人天下万事万物莫不以五行推之至于医学上通天文下察地纪人在上下气交之中其于阴阳五行生克胜复之理无不息息相通小儒等之星命卜筮占候之流排而去之史家列之方技轻而贱之是亦不知医之为道大也殊非通论素问玉机真藏论东方木也万物之所始生风生木王冰曰风鼓木荣则风生木也张志聪曰寅卯应木春气之所生也马莳曰风鼓则木荣故风生木木生酸王冰曰凡物之味酸者皆木气之所生也尚书洪范曲直作酸吴昆曰诸味入木变而为酸张志聪曰地之五行生阴之五味马莳曰木之性曲直作酸故木生酸张介宾曰洪范木曰曲直曲直作酸故凡物之味酸者皆木气之所化酸生肝王冰曰生谓生长也凡味之酸者皆先生长于肝吴昆曰酸味养肝张志聪曰阴之所生本在五味故酸生肝此言内之五脏外生筋骨皮肉皆收受四时五行之气味而相生故曰外内之应皆有表里也马莳曰人生之肝属木木性属酸故酸生肝张介宾曰酸先入肝在味为酸王冰曰酸可用收敛也吴昆曰木味酸张志聪曰木之味酸伤筋王冰曰过节也吴昆曰酸过其节必伤于筋张志聪曰能养我者亦能伤我马莳曰在味为酸酸木过则伤筋张介宾曰酸走筋过则伤筋而拘挛辛胜酸王冰曰辛金味故胜木酸张志聪曰辛胜酸金胜木也马莳曰惟西方味辛为能胜酸此皆金能克木故制其所胜者如此张介宾曰辛金味故胜木酸南方生热王冰曰阳气炎燥故生热吴昆曰南方以火王故生热张志聪曰南方主夏令故生热马莳曰南方阳气炎蒸故生热张介宾曰阳极于夏夏王于南故南方生热骥案玉机真藏论南方火也万物之所长热生火王冰曰钻燧改火惟热是生吴昆曰热极则生火故钻燧者热盛则火出张志聪曰火生热今以在天之热而生火正阴阳不测之变化张介宾曰热极则生火火生苦王冰曰凡物之味苦者皆火气之所生尚书洪范炎上作苦张志聪曰炎上作苦火生苦味也马莳曰热极则生火火性炎上其味作苦故火生苦张介宾曰洪范火曰炎上作苦故物之味苦者由火气之所化苦生心王冰曰凡味之苦者皆先生长于心吴昆曰苦味养心张志聪曰苦心之味味为阴脏亦为阴故味生脏马莳曰人心属火火性属苦故苦生心张介宾曰苦先入心在味为苦王冰曰苦可用燥泄也吴昆曰物由火变则味苦张志聪曰火之味也苦伤气王冰曰以火生也新校正云详此篇论所伤之旨其例有三东方云酸伤筋中央云湿伤肉甘伤肉是自伤者也南方云热伤气苦伤气北方云寒伤血咸伤血是伤己所胜也西方云热伤皮毛是被胜伤己辛伤皮毛是自伤者也凡此五方所伤有此三例不同太素则俱云自伤吴昆曰苦从火化故伤肺气张志聪曰苦乃火味故亦伤气马莳曰在味为苦苦太过则伤气张介宾曰苦从火化故伤肺气火克金也又如阳气性升苦味性降气为苦遏则不能舒伸故苦伤气咸胜苦王冰曰咸水味故胜火苦马莳曰惟北之咸为能胜苦此皆水能克火故制其所胜者如此张介宾曰气为苦伤而用咸胜此自五行相制之理若以辛助金而以甘泄苦亦是捷法盖气味以辛甘为阳酸苦咸为阴阴胜者制之以阳阳胜者制之以阴何非胜复之妙而其中宜否则在乎用之权变耳骥案张说亦精中央生湿王冰曰阳气盛薄阴气固升升薄相合故生湿也易义曰阳上薄阴阴能固之然后蒸而为雨明湿生于固阴之气也新校正云按杨上善曰六月四阳二阴合蒸以生湿气也吴昆曰中以土王土气为湿张志聪曰中央主土而溉灌四旁故生湿马莳曰中央主长夏长夏者六月建未之月也四阳尽见二阴已生阳气薄阴阴能固之蒸而为雨其湿遂生正合遁卦骥案玉机真藏论脾者土也孤脏以灌溉四旁者也湿生土王冰曰土湿则固明湿生也新校正云按杨上善云四阳二阴合而为湿蒸腐万物成土也张志聪曰在天为气在地成形以气而生形也马莳曰湿气薰蒸浊气下凝故湿生土张介宾曰湿润则土气王而万物生土生甘王冰曰凡物之味甘者皆土气之所生也尚书洪范稼穑作甘吴昆曰诸味入土变而为甘张志聪曰土主稼穑稼穑作甘马莳曰土气冲和故土生甘张介宾曰洪范稼穑作甘凡物之味甘者皆土气之所化甘生脾王冰曰凡物之甘者皆先生长于脾张志聪曰地食人以五味甘先入脾故主生脾马莳曰五脏唯脾属土甘味主之故甘生脾张介宾曰甘先入脾在味为甘王冰曰甘可用宽缓也吴昆曰土味甘张志聪曰土之味也甘伤肉王冰曰亦过节也新校正云五营运大论甘伤脾吴昆曰过于甘也张志聪曰味伤形也马莳曰在味为甘甘太过者则伤肉酸胜甘王冰曰酸木味故胜土甘马莳曰唯木味之酸为能胜甘此皆木能克土故制其所胜如此西方生燥王冰曰天气急切故生燥吴昆曰西方金主金气为燥张志聪曰西方主秋金之令故其气生燥马莳曰西方主秋生燥张介宾曰金王西方其气化燥骥案玉机真藏论西方者金也万物之所以收成燥生金王冰曰金燥有声则生金也张志聪曰因气而生形张介宾曰燥则刚劲金气所生金生辛王冰曰凡物之味辛者皆金气之所生也尚书洪范从革作辛吴昆曰诸味入金变而为辛张志聪曰因形而成味马莳曰金之性从革作辛凡物之味辛者皆金气之所生故金生辛辛生肺王冰曰凡味之辛者皆先生长于肺吴昆曰辛味养肺张志聪曰因味而生脏马莳曰人之五脏惟肺属金故辛生肺张介宾曰辛先入肺在味为辛王冰曰辛可用散润也吴昆曰物由金变则味辛张志聪曰金之味也辛伤皮毛王冰曰过而招损吴昆曰辛主发散故过于辛者伤乎皮毛张志聪曰气主皮毛辛散气故伤皮毛马莳曰在味为辛辛之过者则伤皮毛苦胜辛王冰曰苦火味故胜金辛张志聪曰火味胜金马莳曰惟火味之苦为能胜辛此皆火能克金故制其所胜者如此北方生寒王冰曰阴气凝冽故生寒也吴昆曰北方水王水气为寒张志聪曰北方主水故生寒马莳曰北方主冬冬时阴气凝冽张介宾曰水王北方其气化寒骥案玉机真藏论北方者水也万物之所以合藏寒生水王冰曰寒气盛凝变为水张志聪曰形生气而气生形也马莳曰寒则水气濡润故寒生水张介宾曰寒气阴润其化为水水生咸王冰曰凡物之味咸者皆水气之所生也尚书洪范润下作咸吴昆曰物从水变则寒张志聪曰水味咸故寒生于水马莳曰水性润下凡物之味咸者皆水气之所生故水生咸咸生肾王冰曰凡味之咸者皆先生长于肾吴昆曰咸味养肾马莳曰肾主水寒性属水张介宾曰咸先入于肾在味为咸王冰曰咸可用柔软也吴昆曰水味咸张志聪曰水之味也咸伤血王冰曰食咸而渴伤血可知新校正云太素血作骨张志聪曰咸走血过食咸则伤血马莳曰在味为咸咸之过则伤血张介宾曰咸从水化故伤心血水胜火也甘胜咸王冰曰甘土味故胜火咸新校正云详自前岐伯对曰至此与五行论同两注颇异当并用之张志聪曰甘为土味故能胜咸马莳曰惟五味之甘为能胜咸此皆土能克水故制其所胜者如此素问五营运论东方生风王冰曰东者日之初风者教之始天之使也所以发号施令故生自东方也景霁山昏苍埃际合崖谷若一岩岫之风也黄白昏埃晚空如堵独见天垂川泽之风也加以黄黑白埃承下山泽之猛风也吴昆曰此原东方生生之理明此者可以治肝可以治心马莳曰东方生风者天六入之风居东方地体中为生生之始也自风而生木酸肝筋心矣骥案尚书大传东方者动方也物之动也淮南子天文训东方木也其帝太 其佐句芒木生于寅壮于卯死于未三辰皆木也汉书震在东方为春为木木曰曲直田猎不宿饮食不享出入不节及有奸谋则木不曲直风生木王冰曰阳生风鼓草木敷荣故曰风生木也此和气之生化也木生酸王冰曰万物味酸者皆始自木气之生化也酸生肝王冰曰酸味入胃生养于肝脏张志聪曰五方生天之五气五气生地之五行而生五脏五脏生外之五体盖人秉天地五方之气味而生成者也张介宾曰此东方之生化也明此者可以治肝补心其味为酸王冰曰夫物之化之变而有酸味者皆木气之所成败也今东方之野生味多酸酸伤筋王冰曰酸泻肝气泻盛则伤其气灵枢经曰酸走筋筋病无多食酸以此尔走筋谓宣行其气速疾也血气肉骨同新校正云详注云灵枢经云乃是素问宣明五气篇之文按甲乙经以此为素问王云灵枢经者误也辛胜酸王冰曰辛金味故胜木之酸酸余则胜之以辛也吴昆曰此东方木气偏胜为病平以西方金令也南方生热王冰曰阳盛所生相火君火之政也太虚昏翳其若轻尘山川悉然热之气也大明不彰其色如丹郁热之气也若彤云暴升 然叶积乍盈乍缩崖谷之热也吴昆曰此原南方生生之理明此者可以治心可以生脾马莳曰南方生热者天六入之热居南方地体中为生长之始也自热而生火苦心血脾矣骥案礼记南方者夏夏之为言假也长之养之假之仁也淮南子天文训南方火也其帝炎帝其神祝融火生于寅壮于午死于戌三辰皆火也汉书离在南方为夏为火火曰炎上弃法律逐功臣杀太子以外家为妻则火不炎上热生火王冰曰热盛之气火运盛明故曰热生火火者阳盛之生化也热气施化则炎暑郁燠其为变极则燔灼销融火生苦王冰曰物之苦味者皆始自火之生化也甘物遇火体焦则苦苦从火化其可征也苦生心王冰曰苦物入胃化入于心张介宾曰此南方之生化也明此者可以治心补脾其味为苦王冰曰物之化之变而有苦味者皆火气之所合散也今南方之野生物多苦苦伤气王冰曰大凡如此尔苦之伤气以其燥也苦加以热则伤尤甚也何以明之饮酒气促多则喘急此其信也苦寒之物偏服岁久益火滋甚亦伤气也暂以方治乃同少火反生气也咸胜苦王冰曰酒得咸而解物理昭然火苦之胜制以水咸吴昆曰此南方火气偏胜为病平以北方水令也中央生湿王冰曰中央土也高山土湿泉出地中水源山隈云生岩谷则其象也土性内蕴动而为用则雨降云腾中央生湿不远信矣故历候记土润溽暑于六月谓是马莳曰天六入之湿居中央地体中为生化始自湿而生土甘脾肉骥案淮南子天文训中央土其帝黄帝其神后土土生于午壮于戌死于寅三辰皆土湿生土王冰曰湿气内蕴土体乃全湿则土生干则土死死则庶类凋丧生则万物滋荣此湿气之化尔湿气施化则土宅而云腾雨降其为变极则骤注土崩也土生甘王冰曰物之味甘者皆始自土之生化也甘生脾王冰曰甘物入胃先入于脾吴昆曰此原中央生生之理明此者可以治脾可以补肺张介宾曰此中央之生化其味为甘王冰曰物之化之变而有甘味者皆土化之所终始也今中原之地物味多甘淡甘伤脾王冰曰过节也新校正云按阴阳应象大论甘伤肉酸胜甘王冰曰甘余则制之以酸所以救脾气吴昆曰此中央土气偏胜为病平以东方木令也西方生燥王冰曰阳气已降阴气复升气爽风劲故生燥也夫岩谷青埃川源苍翠烟浮草木远望氤氲此金气所生燥之化也夜起白朦轻如微雾遐迩一色星月皎如此万物阴成亦金气所生白露之气也太虚埃昏气郁黄黑视不见远无风自行从阴之阳如云如雾此杀气也亦金气所生霜之气也山谷川泽浊昏如雾气郁蓬勃惨然戚然咫尺不分此杀气将用亦金气所生运之气也天雨大霖和气西起云卷阳曜太虚廓清燥生西方义可征也吴昆曰此原西方生生之理明此可以治肺可以保肾马莳曰西方生燥者天六入之燥居西方地体中生收之始也自燥而生金辛肺皮毛肾矣骥案淮南子天文训西方金也其神少昊其佐蓐收又金生于己壮于酉死于丑三辰皆金也汉书兑为西方为秋为金金曰从革好战攻轻百姓饰城郭侵边境则金不从革燥生金王冰曰气劲风切金鸣声远燥生之信视听可知此则燥化能令万物坚定也燥之施化于物如是其为变极则天地凄惨肃杀气行人悉畏之草木凋落金生辛王冰曰物之有辛味者皆始自金化之所成也辛生肺王冰曰辛物入胃先入于肺张介宾曰此西方之生化也明此者可以治肺补肾其味为辛王冰曰夫物之化之变而有辛味者皆金气之所离合也今西方之野草木多辛辛伤皮毛王冰曰过节也辛热又甚焉苦胜辛王冰曰苦火味故胜金之辛吴昆曰此西方金气偏胜为病平以南方火令也旧作热伤皮毛寒胜热昆僭改燥伤皮毛热胜燥北方生寒王冰曰阳气伏阴气升政布而大行故寒生也太虚澄净黑气浮空天色黯然高空之寒气也若气似散麻本末皆黑微见川泽之寒气也太虚清白空犹雪映遐迩一色山谷之寒气也太虚白昏火明不翳如雾雨气遐迩肃然北望色玄凝 夜落此水气所生寒之化也太虚凝阴白埃昏翳天地一色远视不分此寒湿凝结雪之将至也地裂水冰河渠干涸枯泽浮咸水敛土坚是土胜水水不得自清水所生寒之用也吴昆曰此原北方生生之理明此者可以治肾可以补肝马莳曰北方生寒者天六入之寒居北方地体中为生藏之始也自寒而生水咸肾骨肝矣骥案淮南子天文训北方水也其帝颛顼其佐玄冥水生于申壮于子死于辰三辰皆水也汉书坎在北方为冬为水水曰润下简宗庙不祷祠废祭祀逆天时则水不润下河图括地象西方为天门东方为地户天门无上地户无下孟康曰上方谓北与东也阳气所萌生故为上下方谓南与西也阴气所萌生故为下周礼高者为生下者为死物理论西北高东南下东西长南北短寒生水王冰曰寒资阴化水所由生此寒气之生化尔寒气施化则水冰雪 其为变极则水涸冰坚水生咸王冰曰物之有寒味者皆始自水化之所成结水泽枯涸卤咸乃蕃沧海味咸盐从水化则咸因水产其事炳然煎水味咸近而可见咸生肾王冰曰咸入于胃先归于肾张介宾曰此北方之生化也明此者可以治肾补肝其味为咸王冰曰夫物之化之变而有咸味者皆水化之所凝散也今北方川泽地多咸卤咸伤血王冰曰味过于咸则咽干引饮伤血之义断可知矣甘胜咸王冰曰渴饮甘泉咽干自已甘为土味故胜水咸吴昆曰此北方水气偏胜为病平以中央土令也骥案五行生五味诸家不详所以惟黄坤载谓木性升发直则升曲则郁郁而不升是以作酸金性收敛从则降革则滞而不降是以作辛金木能升降水火木直则肾水随木而左升金从则心火随金而右降木曲而不直故肾水润下而作咸金革而不从故心火炎上而作苦若交济水火升降金木其权总在于土土者水火金木之中气左旋则化木火右转则化金水实四象之父母不苦不咸不酸不辛是以作甘己土不升则水木下陷而作酸咸戊土不降则火金上逆而作苦辛缘土主五味四象之酸苦辛咸皆土气之中郁也四象各含土气土郁则传四脏而作诸味故调和五脏之原职在中宫也此说实发前人所未发宜参究素问五常政大论天不足西北左寒而右凉地不满东南右热而左温其故何也王冰曰面巽言也吴昆曰阳精降于下阴精奉于上阴阳交泰之理也左热而右温左寒而右凉五行奠位之理也张志聪曰天有阴阳地有阴阳故论天之五运而复论地之四方左寒右凉右热左温者从后天之卦象也盖后天之卦离南坎北震东兑西以天地开辟而后有四方也马莳曰此论天下之地势病体治法寿夭有自四方而合言之者有自一方而分言之者天之不满者西北其在正北则为左而其气寒正西则为右而其气凉地之不满者东南其在正东则为左而其气温正南则为右而其气热左右皆人坐西北面东南而言张介宾曰天不足西北故西北为天门地不满东南故东南为地户五常政大论所谓戊己分者奎璧角轸则天地之门户也义与此通此节以背干面巽而言干居西北则左为北右为西故左寒右凉巽居东南则右为南左为东故右热左温而四季之气应之也骥案素问异法方宜论东方之域天地之所始生也鱼盐之地海滨傍水民食鱼而嗜咸鱼者使人热中盐胜血南方者天地之所长养阳气之所盛处也其地下水土弱雾露之所聚也民嗜酸而食 致理而赤色此东温而南热也西方者金王之域沙石之所收引也民陵居而多风华食而脂肥邪不能伤其形体北方者天地所闭藏之域也其地陵居风寒冰冻民乐野处而乳食藏寒生满病此西凉而北寒也岐伯曰阴阳之气高下之理太少之异也王冰曰高下谓地形太少谓阴阳之气盛衰之异今中原地形西北方高东南方下西方凉北方寒东方温南方热气化犹然矣张志聪曰太少四象也东南方阳也阳者其精降于下故右热而左温王冰曰阳精下降故地气温而和之于下矣阳气生于东而盛于南故东方温而南方热气之多少明矣马莳曰伯言天气为阳西北方高东南方下而阳精下降故南热而东温历象新书星有极星北极高出于地三十六度常见不隐乡饮酒礼天地温浓之气始于西北而盛于东南张介宾曰阳气自上而降下东南方下故东方温而南方热阳始于东而盛于南也西北方阴也阴者其精奉于上故左寒而右凉王冰曰阴精奉上故地以寒而和之于上矣阴气生于西而盛于北故西方凉北方寒君面巽而言臣面干而对也新校正云详天地不足阴阳之说亦具阴阳应象大论中马莳曰地为阴东南方下西北方高而阴精上升故北寒而西凉历象新书南极下入于地三十六度常隐不见乡饮酒礼天气严凝之气始于东南而盛于西北故高寒下热张介宾曰阴气自下而奉上西北方高故西方凉而北方寒阴始于西而盛于北也骥案河图括地象西北为天门东南为地户天门无上地户无下孟康云上方谓北与东阳气之所萌生下方谓南与西阴气之所萌生周礼高者为生下者为死是以地有高下气有温凉高者气寒下者气热新校正云按六元正纪大论至高之地冬气常在至下之地春气常在张志聪曰精者即太乙所生精水也天气包乎下精气通乎天故阴阳应象论天有精地有形盖天为阳而精为阴阴阳上下之环转也故降精于下则阳气升上是以右热而左温阴精奉于上则阳气藏于下故左寒而右凉西北为高东南地陷故高者气寒下者气热骥案寒热温凉未可概论冬有非时之温夏有非时之寒春有非时之燥秋有非时之暖又春气西行秋气东行夏气北行冬气南行卑下之地春气常在高阜之地冬气常在天不足西北而多风地不满东南而多湿西北地浓安得人人皆实东南地薄安得人人皆虚久旱亢阳久雨亢阴阳盛人耐秋冬而不耐春夏喜阴寒而恶阳暄阴盛人耐春夏而不耐秋冬喜晴明而恶阴雨此又当别论也故适寒凉者胀之温热者疮下之则胀已汗之则疮已此腠理开闭之常太少之异耳王冰曰西北东南言其大也夫以气候验之中原地形所居者悉以居高则寒处下则热尝试观之高山多雪平川多雨高山多寒平川多热则高下寒热可征见矣中华之地凡有高下之大者东西南北各三分也其一者自汉蜀江南至海也二者自汉江北至平遥县三者自平遥北山北至蕃界北海也故南分大热中分寒热兼半北分大寒南北分外寒热尤极大热之分其寒微大寒之分其热微然其登陟极高山顶则南面北面寒热悬殊荣枯倍异也又东西高下之别亦三矣其一者自 源县西至沙洲二者自开封县西至源县三者自开封县东至沧海也故东分大温中分温凉兼半西分大凉大温之分其寒五分之二大凉之分其热五分之二温凉分外温凉尤极变为大暄大寒也约其大凡如此然九分之地寒极于东北热极于南西九分之地其中有高下不同地高处则湿下处则燥此寒热之中小异也若大而言之是则高下之有一也何者中原地形西高北高东下南下今百川满凑东之沧海则东南西北高下可知一为地形高下故寒热不同二则阴阳之气有少有多故表温凉之异尔今以气候验之乃春气西行秋气东行冬气南行夏气北行以中分校之自开封至 源气候正与历候同以东行校之自开封至沧海每一百里秋气至晚一日春气发早一日西行校之自 源县西至蕃界碛石其以南向及西北东南者每四十里春气发晚一日秋气至早一日北向及东北西南者每一十五里春气发晚一日秋气至早一日南行校之川形有北向及东北西南者每五百里新校正云按别本作十五里阳气行晚一日阴气行早一日南向及东南西北川每一十五里热气至早一日寒气至晚一日广平之地则每五十里阳气发早一日寒气至晚一日北行校之川形有南向及东南西北者每二十五里阳气行晚一日阴气行早一日北向及东北西南川每一十五里寒气至早一日热气至晚一日广平之地则每二十里热气至晚一日寒气至早一日大率如此然高处峻处冬气常在平处下处夏气常在观其雪零草茂则可知矣然地土固有弓形川蛇形川月形川地势不同生杀荣枯地同而天异凡此之类有离向丙向巽向乙向震向处则春气早至秋气晚至早晚校十五日有丁向坤向庚向兑向辛向干向坎向艮向处则秋气早至春气晚至早晚亦校二十日是所谓带山之地也审观向背气候可知寒凉之地腠理开少而闭多闭多则阳气不散故适寒凉腹心胀也湿热之地腠理开多而闭少开多则阳发散故往温热皮必疮也下之则中气不余故胀已汗之则阳气外泄故疮已吴昆曰之亦适也适寒凉之地则腠理闭密阳气不疏泄故作内胀地之寒凉大者胀甚寒凉小者胀微适温热之地则腠理疏扩阳气浮泄于表故作疮疡地之温热大者疮甚温热小者疮微下以治内汗以治外法之经也张志聪曰寒凉之方阴气上奉则阳气下藏故多胀所谓藏寒生满病也温热之方阴气下降则阳气上升故多疮所谓痛痒疮疡皆属于火也故下之则阴精降而阳气自升故胀者已汗乃阴液汗之则阴液升而阳气降故疮者愈马莳曰六元纪大论至高之地冬气常在阴气凝滞腹必成胀下之则胀已至下之地春气常在邪气易感体必生疮汗之则邪散故疮已张介宾曰虽为腠理开闭之常然寒热甚者病则甚微者病则微乃有大小之异耳骥案汗下之法内经不一其例素问热论未满三日者可汗而已其满三日者可泄而已阴阳应象大论因其轻而扬之其有邪者渍形以为汗其在皮者汗而发之其下者引而竭之中满者泻之于内其实者散而泻之汤液醪醴论开鬼门洁净府又身汗得后利实者活发腠理致津液通气诸凡言汗下者不胜枚举详见内经方方宜篇帝曰其于寿夭何如王冰曰言土地居人之寿夭岐伯曰阴精所奉其人寿阳精所降其人夭王冰曰阴精所奉高之地也阳精所降下之地也阴方之地阳不妄泄寒气外持邪不数中而正气坚守故寿延阳方之地阳气耗散发泄无度风湿数中真气倾竭故夭折即事验之今中原之境西北方众人寿东南方众人夭其中犹各有微甚尔此寿夭之大异也张志聪曰阴精阳精当知地有精而天有精盖在地为阴在天则为阳也张介宾曰阴精所奉之地谓崇高之处阳精所降之地谓污下之处骥案此言寿夭特天地之常理耳若以人事言则阴精阳精老子所谓二五之精妙合而凝者也二五者天数五地数五土生数五成数五故土为万物之母而水实为万物之原无阳则阴无以生故生人之本火在水之先也无阴则阳无以化故生人之本水济火之次也经所谓阳生阴长而火更为万物之父也是以维持一身长养百体者脏腑之精气主之充足脏腑固注元气者两肾主之其为两肾之用生生不尽上奉下降妙合而无间者此惟阴精阳精而已二精充足其人多寿二精衰弱其人多夭二精平调其人无病二精偏胜其人多病二精绝灭其人则死可见阴阳二精所以为先天之本后天之命二肾之根或寿或夭在乎人之自为天地不得而主之人为天地之心为三才之一其可不明寿夭之理而调理阴阳之二精乎帝曰善其病也治之奈何岐伯曰西北之气散而寒之东南之气收而温之所谓同病异治也王冰曰西方北方人皮肤腠理密人皆食热故宜散宜寒东方南方人皮肤疏腠理开人皆食冷故宜收宜温散谓温浴使中外条达收谓温中不解表也今土俗皆反之根据而疗之则反甚矣新校正云详分方为治亦具异法方宜论中吴昆曰西北气寒寒固于外热郁于内故宜散其外寒清其内热东南气热气泄于外寒生于内故宜收其外泄温其内寒若此者同谓之病治法异也故曰气寒气凉治以寒凉行水渍之气温气热治以温热强其内守必同其气可使平也假者反之王冰曰寒方以寒热方以热温方以温凉方以凉是正法也是同气也行水渍之是汤浸渍也平谓平调也若西方北方有冷病假热方温方以除之东方南方有热疾须凉方寒方以疗者则反上正法以取之吴昆曰病有阴阳药亦有阴阳其升降浮沉之间必同其气可使平也或假寒治寒假热治热此借之以为反治也张志聪曰西北之人病寒邪而假热者又当治以温热东南之人病热邪而假寒者又当治以寒凉所谓假者反之张玉师曰上节论四方之正气末句言四方之邪气张介宾曰天气地气有阴阳升降病治亦有阴阳升降用合气宜是同其气而病可平然西北未必无假热东南未必无假寒假者反治则西北有当热东南有当寒者矣然余备历南北还是热方多热病寒方多寒病又不可不知也骥案经言治病有逆从正反诸法其治热以寒温而行之治寒以热凉而行之治温以清冷而行之治清以温热而行之是固有逆者正治从者反治之法在惟病可正治者真形易见其应反治者假象难明兹先以寒热言之真寒则其脉沉或微弱而迟病皆寒象逆而治之至阳证似阴火极似水乃热极而反兼寒化而脉亦沉伏者是真热假寒即阳盛格阴也真热则其脉浮或滑大而数病皆热象逆而治之至阴证似阳水极似火乃寒极而反兼热化而脉且浮散者则真寒假热即阴盛格阳也假寒假热亦宜于反治故曰假者反之虚实真假可以类推帝曰善一州之气生化寿夭不同其故何也岐伯曰高下之理地势使然也崇高则阴气治之污下则阳气治之阳胜者先天阴胜者后天王冰曰先天谓先天时也后天谓后天时也悉言土地生荣枯落之先后也物既有之人亦如然张志聪曰此复论一方之气而亦有阴阳寒热之不同阳胜者四时之气先天时而至阴胜者四时之气后天时而至马莳曰高则阴气升之而治阴胜者则阴性迟而凡土地之人物荣枯皆后天而至所以其人多后天而寿也下则阳气降之而治阳胜者则阳性速而凡土地人物荣枯皆先天而治所以其人多先天而夭也张介宾曰观孙真人曰婴儿三岁以上十岁以下观其性气高下即可知其寿夭大略儿小时敏悟过人者多夭则项橐颜回之流是也小儿骨法成就威仪回转迟舒稍费人精神雕琢者寿其预知人意回旋速者亦夭则杨修孔融之流是也由此言之寿夭大略可知也亦由梅花蚤发不睹岁寒甘菊晚荣终于年事是知晚成者寿征也此即先天后天之义此地理之常生化之道也帝曰其有寿夭乎岐伯曰高者其气寿下者其气夭地之小大异也小者小异大者大异王冰曰大谓东南西北相远万里许也小谓居所高下相近二十里三十里或百里许也地形高下悬倍不相计者以近为小则十里二十里高下平慢气相接者以远为小则三百里二百里地气不同乃异也吴昆曰小者受气少大者受气多张志聪曰盖寒暑往来皆从地之出也此地理高下浓薄之分阴阳出入之常也生化之道者谓生长收化藏之气阳气治之气多生长阴气治之气多收藏徐振公曰此节论中土而兼于四方高者其气收藏故多寿下者其气发越故多夭一州之气有大小之异也高下之小者小异大者大异异谓寿夭之异故治病者必明天道地理阴阳更胜气之先后人之寿夭生化之期乃可以知人之形气矣王冰曰不明天地之气又阴阳之候则以寿为夭以夭为寿虽尽上圣救生之道毕经脉药石之妙犹未免市中之诬斥也吴昆曰形以阴言气以阳言也张志聪曰天道天之化运地理地之四方阴阳更胜者五运六气之有太过不及有淫胜郁复也气之先后者太过者先天不及者后天污下者先天高浓者后天也灵枢曰形与气相任则寿不相任则夭皮与肉相果则寿不相果则夭血气经络胜形则寿不胜形则夭形充而皮肤缓者则寿形充而皮肤怠者则夭平人血气胜形者寿病而形肉脱气胜形者死形胜气者危矣马莳曰西北阴胜而气后东南阳胜而气先张介宾曰不明天道则不知运气之变不明地理则不知方土之宜不明阴阳更胜则本末俱失不明气之先后则缓急倒施不明夭寿之期则中无确见而轻率招尤数者缺一不可因形以察人之外因气以知人之内而治病之道庶保万全

　　卷七

　　水谷

　　素问五脏别论篇水谷入口则胃实而肠虚王冰曰以未下也马莳曰实而不满者方其水谷入口之时上之为胃者实而下之为肠者尚虚及其时下下脘之后则下之为肠者实而上之为胃者已虚故一有所实 则不能有所满而必至于泻也故曰实而不满者以此彼五脏无水谷之出入特其精微之气焉耳故虽至于满而不至于有所实自不必有所泻也故曰满而不实者以此骥案胃巢也水谷巢聚之所也肠畅也通畅水谷之道也有大肠小肠之别灵枢海论胃者水谷之海师传篇六府者胃为之海广颏大颈张胸五谷乃容又平人绝谷篇胃大一尺五寸径五寸长二尺五寸受水谷三斗五升素问灵兰秘典篇小肠者受盛之官化物出焉大肠者传道之官变化出焉脾胃者仓廪之官五味出焉胃主受纳水谷故入口则胃实小肠上接于胃凡胃所纳之物皆受盛于小肠之中小肠中物至大肠精汁尽化变糟粕而出故胃实肠虚肠实胃虚实而不满满而不实也食下则肠实而胃虚王冰曰水谷下也故曰实而不满满而不实也五味入口藏于胃以养五藏气气口亦太阴也王冰曰气口在手鱼际之后同身寸之一寸气口之所候脉动者是手太阴脉气所行故言气口亦太阴也张志聪曰气口手太阴之两脉口五藏之气皆变见于气口故为五藏主盖水谷之清者荣于五藏水谷之浊者出于六府清中之清者荣于经脉清中之浊者复传化于肠胃膀胱此节论饮食入胃有气味清浊上下出入之分当知奇恒之府亦受清中之清者也马莳曰此即五味入口之语以明五气入鼻之义气口者右手之寸口脉即手太阴肺经太渊穴也此篇与经脉别论灵枢五色四时气篇皆名之曰气口灵枢终始篇名之曰脉口以脉气必会于此也六节藏象论灵枢禁服名之曰寸口以此部即太渊穴去鱼际仅一寸也其左手寸部则内经诸篇皆谓之人迎耳经脉别论谓气口成寸以决生死故帝问气口何以独为五藏主而可以决脉之动静气之盛衰人之死生有如是也伯言脉虽见于气口而实本之于脾胃也胃足阳明脾足太阴足阳明为六府之先足太阴为五藏之本胃主纳受凡水谷以是为市为六府之大源五味入口藏于胃而得脾以为之运化致五藏之气无不借以资养则是脾者足太阴也肺者手太阴也其气本相为流通而气口亦手太阴耳是以五脏六腑之气味皆出于胃变见于气口惟其出于胃变见于气口故凡胃脾积聚痰物其气口必大而滑凡胃脾之虚者其气口脉必虚张介宾曰气口之义其名有三手太阴肺经脉也肺主诸气气之盛衰见于此故曰气口肺朝百脉脉之大会聚于此故曰脉口脉出太渊其长一寸九分故曰寸口是名虽三而实则一愚按气口寸口脉口之义乃统两手而言非独指右手为气口也如经脉篇手太阴之脉入寸口上循鱼际又经者常不可见也其虚实也则以气口知之经筋篇手太阴之筋结于鱼行寸口外侧经脉别论权衡以平气口成寸以决死生平人气象论欲知寸口太过与不及小针解气口虚而当补盛而当泻本篇气口何以独为五藏主难经十二经皆有动脉独取寸口以决五脏六腑死生吉凶之法何谓也曰寸口者脉之大会五脏六府之所终始故取法于寸口诸如此者岂独指右手为言耶而王叔和未详经旨谓左为人迎右为气口左手寸口大迎以前右手寸口气口以前等说自晋及今以讹传讹莫可解救甚至以左候表以右候里无稽之言其谬为甚肝心居左岂不可为里肠胃在右岂不可为表如仲景为伤寒之主但曰大浮数滑动者此名阳也沉涩弱弦微者此名阴也又曰表有病脉当浮而大里有病脉当沉而细又如其上取寸口太阴脉也下取趺阳阳明脉也是皆阴阳表里之谓初未闻以左为人迎而候表右为气口而候里脉体自有阴阳诸经皆具表里凡今之习讹者但见左强便曰外感而攻其表但见右盛便曰内伤而攻其里焉知藏气有不齐脉候有禀赋或左脉素大于右或右脉素大于左孰者为常孰者为变或于偏弱中略见有力已隐虚中之实或于偏盛中稍觉无神便是实中之虚设不如此而欲以左右分表里岂左无里右无表乎故每致攻伐无过颠倒阴阳非为大失经旨而遗害于人不小无怪乎脉之日难也此不得不为辨正骥案灵枢五味篇水谷皆入于胃又谷始入于胃其精微者出于胃之两焦以溉五藏别出两行荣卫之道其大气之抟而不行者积于胸中名曰气海出于肺循喉咙故呼则出吸则入又胃五窍者闾门也上窍主纳水谷下窍入小肠旁窍入三焦膜油之中主行水之余沥中通脾一窍主化水谷上输肺一窍主布精汁故云五窍曰闾门其养五藏以此唐宋以后此事难知西人剖解只言形体吾乡唐容川先生发之有功医学不少是以五脏六腑之气味皆出于胃变见于气口王冰曰荣气之道内谷为实新校正云详此注出灵枢实作宝谷入于胃气传与肺精专者循肺气行于气口故云变见于气口也新校正云按全元起本出作入张志聪曰足太阴转输水谷之精而手太阴亦为胃以养五藏气是以五藏之气皆见于气口也马莳曰盖谷入于胃气传于肺而肺气行于气口故云变见于气口也玉机真藏论五藏者皆禀气于胃胃者五藏之本也藏气者不能自致于手太阴必因于胃气乃至于手太阴也张介宾曰人有四海而胃居其一是为水谷之海脏腑之属阳为府阴为藏胃属阳而为六府之本故云六府之大源然五味入口藏于胃以养五藏气故又曰胃为五脏六腑之海气口本属太阴而曰亦太阴者何也盖气口属肺手太阴也布行胃气则在于脾足太阴也营卫生会篇谷入于胃以传于肺五脏六腑皆以受气厥论脾为胃行其津液者也然则胃气必归于脾脾气必归于肺而后行其脏腑营卫所以气口虽为手太阴而实即足太阴之所归故曰气口亦太阴也是以五脏六腑之气味皆出于胃而变见于气口故胃为脏腑之大源然无不由脾达肺也骥案胃为五脏六腑之海五脏六腑皆禀气于胃胃五窍者为闾门故脏腑之气味皆出于胃也胃五窍中有一窍上输于肺以布精汁故能变见于气口故五气入鼻藏于心肺心肺有病而鼻为之不利也吴昆曰风暑湿燥寒天之五气也无形之气由鼻而入故不藏于胃而藏于肺凡心肺有病则鼻为气窍因之不利张志聪曰肺居上为阳肺乃心之盖而主气开窍于鼻故引藏象论而言味归阴而气归阳也道书鼻为天门口为地户马莳曰六节藏象论天食人以五气 焦香腥腐地食人以五味酸苦甘辛咸五气入鼻藏于心肺上使五色修明音声能彰五味入口藏于肠胃胃有所藏以养五气气和而生津液相成神乃自生故五味入口入于府五气入鼻入于藏然五藏惟心肺居于膈上受此五气故心肺有病而鼻为之不利矣张介宾曰气味之化在天为气在地为味上文言五味入口藏于胃者味为阴此言五气入鼻藏于心肺者气为阳也鼻为肺之窍故心肺有病而鼻为之不利观此两节曰味曰气皆出于胃而达于肺既达于肺亦必变见于气口故气口独为五藏主骥案经云上部法天天气通于肺肺开窍于鼻天食人以五气温凉寒热是也故心肺病而鼻不利素问经脉别论食气入胃散精于肝淫气于筋王冰曰肝养筋故胃散谷精之气入于肝则浸淫滋养于筋络矣吴昆曰精五谷之精张志聪曰肝者土之胜制则生化故散精于肝肝者筋其应故淫气于筋经曰谷入于胃脉道乃通血气乃行是荣卫气血皆水谷之所资生而水谷入胃各有淫散输转之道故又必先知经脉生始之原而后知病脉也骥案西医谓胃有肝膈大筋内经筋为肝之合食气入胃浊气归心淫精于脉王冰曰浊气谷气也心居胃上故谷气归心淫溢精微入于脉也何者心主脉吴昆曰浊气上焦氤氲之气也归于心则为血淫其精者于脉是为十二经也张志聪曰经曰受谷者浊胃之食气故曰浊气胃络上通于心故入胃之食气归于心子令母实也心气通于脉故淫精于脉伯高曰谷始入于胃其精微者先出于胃之两焦以溉五藏别出两行荣卫之道其大气之抟而不行者积于胸中命曰气海出于肺循喉咙而司呼吸又曰谷入于胃乃传之肺五脏六腑皆以受气所谓先出于胃之两焦者入胃之谷气先下淫于肝上归于心肺以养五藏气此章论经脉之道由水谷之精以养府脏腑藏之精淫于经脉气口成寸以决生死所谓五藏皆禀气于胃而至于手太阴也其别出两行之荣卫与宗气又当别论张介宾曰浊言食气之浓者也阴阳清浊篇受谷者浊受气者清是也骥案西医说胃之肝膈大筋循脊上通心窍心之合脉容川唐氏谓食者有形之阴质故主化汁变血胃与脾为表里胃得胆之健运肝胆疏利则化汁液浊非渣秽乃稠浓之意阴汁稠浓上归于心则化为血淫溢精汁而散行于脉管与西医出血管回血管之说同第西医言管中医言脉二而一也脉气流经经气归于肺肺朝百脉输精于皮毛王冰曰言脉气流运乃为大经经气归宗上朝于肺肺为华盖位复居高治节由之故受百脉之朝会也平人气象论藏真高于肺以行荣卫阴阳由此故肺朝百脉然乃布化精气输于皮毛吴昆曰言脉气流于诸经经气上归心肺肺居诸脏腑之上为百脉之所朝宗其精输之于皮毛也张志聪曰脉气者水谷之精气而行于经脉中也经大经也言入胃之谷气先淫气于脉百脉之经气总归于大经经气归于肺是以百脉之气皆朝会于肺也肺合皮毛故复输精于皮毛张介宾曰精淫于脉脉流于经经脉流通必由于气气主于肺故为百脉之朝会皮毛为肺之合故肺精输焉骥案容川唐氏谓脉淫流经者流行于各经络而回复有常也西医言心左房之血由出血管导行于周身心体跳动不休每一跳则周身之脉应之而跳血既行遍周身则转入回血管其色变紫以受炭气也紫血由回管递传复返颈会管得肺气呼吸则炭气出而紫色退复变为赤入心右房转至左房而又出矣以为脉气流经之证与谷入于胃脉道乃行水入于经其血乃成之旨略同毛脉合经行气于府王冰曰府谓气之所聚处也是谓气海在两乳间名曰膻中也吴昆曰毛属肺气脉属心血毛脉合其精则行气于玄府是为卫气玄府腠理也张志聪曰经云血独盛则淡渗皮肤生毫毛夫皮肤主气经脉主血毛脉合精者血气相合也六府为阳故先受气马莳曰肺曰毛心曰脉毛脉合经而精气行于府府者膻中也灵枢五味篇大气积于胸中邪客篇宗气积于胸中刺节真邪论宗气流于海者是也张介宾曰肺主毛心主脉肺藏气心生血一气一血称为父母二藏独居胸中故曰毛脉合精行气于府府者气聚之府也府精神明留于四藏气归于权衡王冰曰膻中之布气者分为三隧气下者走于气街上者走于息道宗气流于海积于胸中命曰气海如是分化乃四藏安定三焦平均中外上下各得其所吴昆曰玄府之气精明神气常留止于四藏四藏形之四藏一头角二耳目三口齿四胸中也气归于权衡言其平等而无低昂也张志聪曰府精神明者六府之津液相成而神乃自生也谷气入于胃淫精于脉乃传之肺肺气散精行气于府府精留于四藏以养五藏六气故曰谷入于胃乃传之肺五脏六腑皆以受气马莳曰膻中为府其精气宗气最为神明而司呼吸行经隧始行于手太阴肺经通于心肝脾肾之四藏而四藏之精皆其所留是气也平如权衡张介宾曰宗气积于肺神明出于心气盛则神王故气府之积为神明神王则藏安以故肺肝脾肾四藏无不赖神明之留以为主宰然后藏气咸得其平而归于权衡权衡平也故曰主明则下安主不明则十二官危权衡以平气口成寸以决死生王冰曰三世脉法皆以三部为寸关尺之分故中外高下气绪均平则气口之脉而成寸也夫气口者脉之大要会也百脉尽朝故以其分决死生也吴昆曰持权衡之法以取平于气口分其三部成其尺寸以决病之死生张志聪曰权衡平也言脉之浮沉出入阴阳和平故曰权衡以平气口手太阴之两脉口成寸者分尺为寸也言五脏六腑受气于谷淫精于脉变见于气口以决其生死马莳曰气口者手太阴经之太渊穴也与鱼际相去一寸又成寸口之名真可以诊吉凶而决死生也灵枢小针解篇以气口虚为当补气口盛则当泻则凡病皆以气口为主张介宾曰脏腑之气既得其平则必变见于气口而成寸尺也气口者脉之大会百脉俱朝于此故可以决其生死凡如上文所言者皆食气之所化而食气之化又必由于胃气故上文言食气入胃下文言饮入于胃也骥案食气入胃以下各节是言胃气淫肝归心流肺行府而留于四藏如权衡之平可于气口决死生也经曰水谷入口其味有五各注其海津液各走其道胃者水谷之海海之所行云气者天下也胃之所出气血者经隧也经隧者五脏六腑之大络也五谷入胃其糟粕津液宗气分为三隧宗气积于胸中出于喉咙以贯心肺而行呼吸此归心流肺之说也又荣气者泌其津液注之于肺化而为血以荣四末卫气者中焦之所出亦并胃中出上焦之后此所谓受气者泌糟粕生津液化为精微上注于肺脉乃化而为血以奉生身此淫肝流肺之说也又胃有五窍上通于肺有肝膈大筋胸膈大筋为通心肺肝之路心合脉肝合筋肺合皮毛言其外应也行气于府府三焦也三焦孤之府也故独言府周礼医师九藏心肝脾肺肾五者为正藏合胃膀胱大小肠为九藏疏引八十一难胃为水谷之府小肠为受盛之府大肠为行道之府膀胱为津滴三焦为孤府不入于藏故此曰四藏三焦少阳水中之阳是为相火属于肾中命门也命门即肾系由肾系下生连网油膜是为下焦中生板油为中焦上生膈膜为上焦其根源实出于肾肾上连肺金水相生肾主水而行水之府实为三焦三焦即人身膜油连肠胃及膀胱食入于胃由肠而下饮入于胃则胃之微管将水吸出散走膜膈即三焦也水由上焦历肝膜透肾系入下焦油膜以达膀胱故三焦者决渎之府水道出焉曰孤府者谓五藏各配一府而三焦司肾之决渎独成一府故此云气行于府留于四藏也气口即寸口脉口手太阴经脉内经与结喉两旁人迎对举张注已详别见扁仓传补注中权衡不差累黍故曰平气口无长短太过不及故曰成寸饮入于胃游溢精气上输于脾王冰曰水饮流下至于中焦水化精微上为云雾云雾散变乃注于脾灵枢经上焦如雾中焦如沤此之谓也吴昆曰游流行也溢涌溢也灵枢所谓中焦如沤是也精气饮之精气也输转输传运之名也张志聪曰入胃之饮精气上输于脾脾气散精上归于肺盖脾主为胃行其津液者也肺应天而主气故能通调水道而下输膀胱所谓地气升而为云天气降而为雨也马莳曰所食之谷其精微气游溢升腾上输于脾张介宾曰游浮游也溢涌溢也水饮入胃则其气化精微必先输运于脾是谓中焦如沤也骥案以上言食食本于地阴主化血之物以下言饮饮本于天阳主化气之物气乃水之所化凡饮水皆属化气之物礼经饮以养阳食以养阴是也饮主汤液醪醴言食统五谷五菜五果五肉言脾气散精上归于肺通调水道下输膀胱王冰曰水土合化上滋肺金金气通肾故调水道转注下焦膀胱禀化乃为溲矣灵枢经下焦如渎此之谓也吴昆曰脾虽具坤静之德而有干健之运既得水谷精气则散而升之上归于肺灵枢所谓上焦如雾是也肺虽为清虚之藏而有治节之司主行营卫通阴阳故能通调水道下输膀胱灵枢所谓下焦如渎是也马莳曰脾附于胃之右比胃为上故脾气散精上归于肺而肺行百脉通调水道下输膀胱张介宾曰脾乃散气上如云雾而归于肺是谓上焦如雾也肺气营运水随而注故肺能通调水道下输膀胱是谓水出高原下焦如渎也骥案五藏相使篇三焦者决渎之官水道出焉水道注见上行气于府条水精四布五经并行合于四时五藏阴阳揆度以为常也王冰曰从是水精布经气行筋骨成血气顺配合四时寒暑证符五藏阴阳揆度盈虚用为常道度量也以用也新校正云按一本云阴阳动静吴昆曰夫既上升下降由是水谷之精四散而布五经之气一机流行合于四时寒暑符于五藏阴阳揆度于造化盈虚则为常道也张志聪曰水精四布者气化则水行故四布于皮毛五经并行者通灌于五藏之经脉也平脉篇谷入于胃脉道乃行水入于经而血乃成故先论食而后论其饮焉五藏五行之气也揆度度数也总结上文而言经脉之道合于四时五行之次序阴阳出入之度数以为经脉之常马莳曰水精分布于四藏五藏并行乎水精真有合于四时五藏及古经阴阳揆度等篇之常义也按饮入于胃以下乃言饮而不言食李东垣脾胃论朱丹溪纂要书不考上文为食乃改为饮食入胃则于下输膀胱水精四布之义大背矣殊不知上文之食含有饮义而下文之饮必难以兼食也何诸医书皆宗李朱而不考经旨者皆缪矣张介宾曰水因气生气为水母凡肺气所及则水精布焉然水名虽一而清浊有厘清者为精清如雨露浊者为水水如江河故精归五藏水归膀胱而五经并行矣五经五藏之经络也若是则食饮精气皆得其滋养升降之宜故四时五藏皆合阴阳揆度以为常也素问评热病论岐伯曰人所以汗出者皆生于谷谷生于精王冰曰言谷气化为精精气胜乃为汗吴昆曰言谷气变化为阴精泄之于表为汗出耳张志聪曰汗生于水谷之精水谷之精由精气之所化故曰谷生于精夫汗之发源有二一出于水谷之精一出于肾藏之精而曰皆生于谷者言肾藏之精亦水谷之所生也马莳曰精气盛而谷气消谷气消而汗能自出张介宾曰谷气内盛则生精精气外达则为汗骥案灵枢痈疽篇肠胃受谷上焦出气以温分肉而养骨节通腠理通腠理即汗出也然谷有五五味篇谷味酸先走肝谷味苦先走心谷味甘先走脾谷味辛先走肺谷味咸先走肾谷有五味五味走五藏五藏生五汁经脉别论饮食饱甚汗出于胃惊而夺精汗出于心持重远行汗出于肾疾走恐惧汗出于肝摇体劳苦汗出于脾精五谷之精气又凿也对物之粗者言论语食不厌精离骚精琼靡以为 均训凿张注水谷之精其说为长金匮真言论东方味酸其谷麦生肝南方味苦其谷黍生心中央味甘其谷稷生脾西方味辛其谷稻生肺北方味咸其谷豆生肾今邪气交争于骨肉而得汗者是邪却而精胜也王冰曰言初汗也吴昆曰若果是精胜邪却则当能食不复发热张志聪曰交争于骨肉者邪气伏匿于骨肉之间至春时与正气交争而发为温病得汗是精气胜而邪当共并而出矣倪冲之曰胃主肉肾主骨谷精之汗出于胃血液之汗原于肾邪在肉者得水谷之汗而解邪在骨者得肾精之汗而后解马莳曰邪气交争而得汗是邪却而精胜也精胜则当能食而不复热复热者邪气也汗者精气也今汗出而辄复热者是邪胜也不能食者精无俾也王冰曰无俾言无可使为汗也谷不化则精不生精不化流故无可使吴昆曰俾使也精衰无以役使运化故不能食马莳曰是精气不能使之食也所以其寿可倾也张介宾曰惟精胜邪所以能汗邪从汗散则当能食不复热矣俾使也精阴气也五藏所以藏精藏气虚则不能使人饮食故曰精无俾也病而留者其寿可立而倾也王冰曰如是者若汗出疾速留着而不去则其人寿命立至倾危也新校正云详病而留者按王注病当作疾又按甲乙经作热而留者吴昆曰言病邪留而不去必至损命也张志聪曰此言水谷之精由肾藏精气之所化所谓谷生于精也夫肾为水藏受水谷之精而藏之其精气上与阳明相合戊癸合而化火火土之气消水谷之精微而复生此精是先后二天互相资生者也今汗出而邪留不去则热邪复伤其阴精矣精气受伤则不能与阳明合化而使之食是精气之生原并绝其寿命可立而倾也董帷园曰互相生长之道旋转如环张介宾曰病气留而不退则元气日败必致损命骥案汗出伤精是一死复热邪胜是二死不能食而精无俾俾说文益也是三死有三死无一生寿命之倾可立而待素问厥论篇岐伯曰酒入于胃则络脉满而经脉虚脾主为胃行津液者也阴气虚则阳气入阳气入则胃不和胃不和则精气竭精气竭则不营其四肢也王冰曰前阴为太阴阳明之所合故胃不和则精气竭也内精不足故四肢无气以营之吴昆曰此言酒之为患络与经不能两实故络脉满则经脉虚阴五藏之阴阳四肢之阳精气竭阴气竭也营充养也张志聪曰此言热厥之因因伤中焦所生之阴气也灵枢经饮酒者卫气先行皮肤先充络脉夫胃气者谷之悍气也酒亦水谷悍热之液故从卫气先行于皮肤从皮肤而充于络脉是不从脾气而行于络脉故络脉满而经脉虚也夫饮入于胃其津液上输于脾脾气散精于肺通调于经脉四布于皮毛是从经脉而行于络脉从络脉而散于皮肤自内而外也酒入于胃先行于皮肤先充于络脉是从皮肤而入于络脉反从外而内矣不从皮气通调于经脉则阴气虚矣悍热之气反从外而内则阳气入矣阳明乃燥热之府藉太阴中见之阴化阴气虚而阳热之气入内则胃气不和矣胃不和则所生之精气竭精气竭则不能营于四肢而为热厥矣马莳曰肾属足少阴者以欲而虚胃属足阳明者以酒而盛阴气虚则阳气入阳气入则胃气下陷而不和胃不和则脾气亦衰谷气不得化为精微之气而运之以行于四肢矣张介宾曰酒入于胃必归于脾湿热在脾则脾阴虚阳独亢而胃不和矣脾胃俱病则精气竭故不能营经络四肢骥案衍义引吕氏春秋仪狄造酒战国策帝女仪狄造酒进之于禹然本草已着酒名素问以酒为浆则自黄帝始非仪狄也医家用惟醪醴义详内经方汤液醪醴篇饮家所用惟取其味罔顾入药如何陶隐居云大寒凝海惟酒不冰明其性热药家多有以行其势人饮之使体弊神昏是其有毒故也陈藏器云通血脉润皮肤又云诸米酒有毒灵枢营卫生会篇人饮酒亦入胃酒者熟谷之液也其气悍以清经脉篇诸脉之浮而常见者皆络脉也脉度篇支而横者为络酒入于胃其气迅疾 悍外而皮肤络脉内而五藏阴阳无所不走其流弊如此此人必数醉若饱以入房气聚于脾中不得散酒气与谷气相薄热盛于中故热遍于身内热而若赤也夫酒气盛而 悍肾气有衰阳气独胜故手足为之热也王冰曰醉饱入房内亡精气中虚热入由是肾衰阳盛阴虚故热主于手足也吴昆曰 悍强暴也肾气阴气也张志聪曰夫饮酒数醉则悍热之气反从外而内而酒气聚于脾中饱以入房则谷食留于胃中脾气不能转输其精液而谷气聚于脾中矣气聚于中而不得散酒气与谷气交相侵薄则热盛于中中土之热灌于四旁故热遍于身入胃之饮食不能游溢精气下输膀胱故内热而溺赤夫肾为水藏受水谷之精而藏之酒气热盛而 悍则肾藏之精气日衰阴气衰于下而阳气独胜于中故手足为之热张兆璜曰寒厥因失其所藏之阳而致中气日损热厥因伤其所生之阴而致肾气日衰当知中下二焦互相资生者也张应略曰上古之人饮食有节起居有常不妄作劳今时之人以酒为浆以妄为常醉以入房是人所当调养者阴阳精气耳苟得其养可同归于生长之门苟失其养则为暴仆卒厥马莳曰醉饱以入房下气上争聚于脾中脾胃既受谷气又受酒气热盛于中故热遍于身自内形外也其内热以溺赤为验夫酒气本盛而 悍惟肾阴既衰胃阳独胜手足皆为之热者宜也张介宾曰数醉若饱入房者既伤其脾复伤其肾皆阴虚也故手足为热骥案酒既内外阴阳无所不走又饱以入房轻则致疾重则戕生史记仓公传御史成病痈疽得之酒且内死山跗病肺消瘅得之内死潘满如病少腹痛得之酒且内死赵章病 风得之酒死司空命妇出于病风入中得之接内济北王阿母病热厥得之饮酒大醉阳虚候病痹得之内成开方病HT 风得之数大醉公乘项处病牡疝得之内仓公治验凡二十一案凡得之酒色者多不治此肾气有衰阳气独盛所谓孤阴不生独阳不长不生不长亡可立待此酒色之所以垂戒万世也灵枢五癃津液别篇五谷之精液和合而为高者内渗入于骨空补益脑髓而下流于阴股张志聪曰此言精液之为髓也夫肾主藏精而主骨和合而高者五谷之液与肾藏之精相和合而渗入于骨空上行而高从骨空而补益脑髓复从髓空而下流阴股此精液淖注于骨而为髓先上益于脑而复下流故曰五谷之精液和合而为高者姚氏曰本经曰谷入气满淖泽注于骨骨属屈伸补益脑髓是谓液又曰肾者精之处也其华在发其充在骨是谷之液肾之精并注于骨而为髓髓者以脑为主故曰和合而高者马莳曰高当作膏此原水胀之所成也五谷精液和而成为膏者渗入于骨空之中及补益脑髓以下流于阴股张介宾曰此津液为精髓也膏脂膏也精液和合为膏以填补于骨空之中则为脑为髓为精为血故上至巅顶得以充实下流阴股得以交通骥案马注高当作膏素问腹中论热中消中不可服高梁芳草石药禁高梁是不合其心通评虚实论消痹甘肥贵人则高梁之疾也膏皆作高高膏通用王充论衡五谷之于人也食之皆饱稻梁之味甘而多腴故能和合精液为膏也骨空骨节交会之空隙处神气之所游行出入者也素问第六十篇内论各证之治法当取刺于骨空故以骨空名篇脑之为状形椭圆正中有沟分为左右两部色灰白充满于头盖之中下连脊髓为感觉运动之主宰中有汁浆又有脑筋西医之说知脑髓之作用而不知脑髓之来历所谓脑筋但言其去路而不知髓之来路所以无治髓之药不知背脊一路髓筋是髓入于脑之路内经明言肾藏精精生髓以肾气贯脊而生脊髓脊髓上循入脑为髓脑是脑非生髓之所乃聚髓之所髓之生既由于肾欲补脑者即从肾治又肝脉入脑交巅目系贯髓凡神魂晕迷风狂皆从肝治脑气通鼻可从肺治脑筋入心可从心治脑筋聚在胃又可从胃治是五谷之精补五藏五藏之系连于髓而胃尤为髓筋所聚故为高以补髓也脑髓之义采自吾乡唐氏书中又案经云脑髓骨脉胆女子胞此六者存于阴象于地名奇恒之府是脑髓骨三者三而一者也肾主骨骨中有髓肾系贯脊通于脊髓肾精足则入脊化髓上循入脑而为脑髓阴股肾之部故流阴股也灵枢论勇篇黄帝曰怯士之得酒怒不避勇士者何藏使然少俞曰酒者水谷之精熟谷之液也其气 悍其入于胃中则胃胀气上逆满于胸中肝浮胆横当是之时固比于勇士气衰则悔与勇士同类不知避之名曰酒悖也朱氏曰此复申明人之勇怯本于气之弱壮气之壮盛由胃府水谷之所生也酒者水谷之精熟谷之液其气 悍故能助气之充满而使肝胆浮横然酒散则气衰气衰则悔矣故善养乎气者饮食有节起居有常则形气充足暴喜伤阳暴怒伤阴和其喜怒则阴阳不相失形气壮盛虽遇烈风豪雨无由入其腠理而况四时之虚风乎倪氏曰气之敢勇本于心之端直肝之大坚胆之汁满是气生于形也气满胸中而使肝浮胆横是形本乎气也形不离乎气气不离乎形此天之性命所以立形定气以观人之寿夭者也高士宗曰怯士之得酒与勇士同类即虽方大怒肝肺举而气衰复下相同盖因酒因怒以壮其气酒散气衰则复怯矣故无暴其气此善养乎大勇者也马莳曰酒为水谷之精熟谷之液此语又见营卫生会篇张介宾曰酒为水谷之液血为水谷之精酒入中焦必求同类故先归血分凡饮酒者身面皆赤即其征也然血属阴而性和酒属阳而气悍血欲静而酒动之血欲藏而酒乱之血无气不行故血乱气亦乱气散血亦散扰乱一番而血气能无损者未之有也又若人之禀赋藏有阴阳而酒气之质亦有阴阳盖酒成于酿其性则热汁化于水其质则寒故阳藏得之则愈热阴藏得之则愈寒所以纵酒不节者无论阴阳均为害凡热盛而过饮者阳日胜则阴日消每成风瘅肿胀寒盛而过饮者热性去而寒质留多至伤肾败脾当其少壮则旋耗旋生固无所觉及乎中衰而力有不胜则酒孽为殃莫御矣然则酒悖之为害也所关于寿元者非细可不知节乎骥案说文酒就也所以就人性之善恶也一言造也言吉凶所起造也书曰民用大乱丧德亦罔非酒为行越小大邦用丧亦罔非酒为辜酒不及乱乱乃悖也怯而为勇勇乃悖也经云肝合胆胆中精之府西医言胆无能事只是化生胆汁胆汁循油膜入胃则饮食之物乃化是中焦精气全赖于胆故曰中精之府又曰胆者中正之官决断出焉西医言胆汁乃肝血所生中国旧说言胆司相火乃肝木所生之气究之有是气乃有是汁胆司中正是以不惧西医谓惧与不惧不关于胆而又不能另指一所如以汁论则胆汁多者其人不惧以气论则胆火旺者其人不惧太过者非中则失其正是以有敢于横暴之人不及亦非中亦失其正每存惧怯勇士出于天赋怯士惟酒使然故为恶为凶名为酒悖说胆本之吾乡唐容川先生今拉杂言之灵枢五味篇黄帝曰愿闻谷气有五味其入五藏分别奈何伯高曰胃者五脏六腑之海也水谷皆入于胃五脏六腑皆禀气于胃五味各走其所喜谷味酸先走肝谷味苦先走心谷味甘先走脾谷味辛先走肺谷味咸先走肾谷气津液已行营卫大通乃化糟粕以次传下任谷HT 曰此章论五脏六腑津液荣卫皆秉气于胃府水谷之所生养夫谷入于胃其味有五各归所喜津液各走其道谷气津液已行荣卫大通所化之糟粕乃传于小肠大肠循下焦而渗入膀胱也马莳曰此言五味各先走其所喜也肝喜酸心喜苦脾喜甘肺喜辛肾喜咸故谷气之五味各先走之其曰水谷入于胃五脏六腑皆禀气于胃即营卫生会篇所谓人受气于谷谷入于胃以传于肺五藏六府皆以受气也其曰谷气精液以行营卫大通乃化糟粕以次传下即营卫生会篇所谓水谷者常并居于胃中成糟粕而俱下于大肠而成下焦渗而俱下济泌别汁循下焦而渗入于膀胱也张介宾曰玉版篇胃者水谷气血之海也气味之正者莫如水谷水谷入胃以养五藏故脏腑者皆禀气于胃而胃五脏六腑之本五藏嗜欲不同各有所喜故五味之走亦各有所先然既有所先必有所后而生克佐使五藏皆有相涉矣至真要大论五味各有先入义与此同人受气于谷故谷气入于营卫其糟粕之质降为便溺以次传下而出于大肠膀胱之窍骥案水谷入胃各走所喜金匮真言论东方味酸其谷麦生肝南方味苦其谷黍生心中央味甘其谷稷生脾西方味辛其谷稻生肺北方味咸其谷豆生肾阴阳应象论酸生肝苦生心甘生脾辛生肺咸生肾五营运论肝味酸心味苦脾味甘肺味辛肾味咸此五方之味五常政大论敷和之纪谷麻升明之纪谷麦备化之纪谷稷审平之纪谷稻静顺之纪谷豆委和之纪稷稻其味酸辛伏明之纪豆稻其味苦辛卑监之纪豆麻其味酸甘从革之纪麻麦其味苦辛涸流之纪黍稷其味甘咸发生之纪麻稻其味酸甘辛赫曦之纪麦豆其味苦辛咸敦阜之纪稷麻其味口口坚成之纪稻黍其味辛酸苦流衍之纪豆稷其味酸苦甘此五岁之谷五谷具五味五味入五藏五方五岁各有攸宜也黄帝曰荣卫之行奈何伯高曰谷始入于胃其精微者先出于胃之两焦以溉五藏别出两行荣卫之道其大气之抟而不行者积于胸中命曰气海出于肺循喉咽故呼则出吸则入天地之精气其大数常出三入一故谷不入半日则衰一日则气少矣（抟音团）

　　任氏曰此言入胃水谷所生之精气先出于胃之两焦以溉五藏两焦上焦中焦也上焦出胃上口中焦亦并胃中故曰胃之两焦谷入于胃以传于肺五脏六腑皆以受气别出两行荣卫之道其清者为荣浊者为卫荣行脉中卫行脉外大气宗气也胸中膻中也其宗气之抟而不行者积于胸中命曰气海上出于肺循喉咽以司呼吸呼则气出吸则气入也天食人以五气地食人以五味谷入于胃化其精微有五气五味故为天地之精气五谷入于胃也其糟粕津液宗气分为三隧故其大数常出三入一盖所入者谷而所出者乃化糟粕以次传下其津液溉五藏而生荣卫其宗气积于胸中以司呼吸其所出有三者之隧道故谷不入半日则气衰一日则气少矣余伯荣曰按本篇言大气之抟而不行者积于胸中命曰气海出于肺循喉咽故呼则出吸则入此宗气之行于脉外也盖肺主皮毛人一呼则气出而八万四千毛窍皆阖一吸则气入而八万四千毛窍皆开此应呼吸而司开阖者也邪客篇宗气积于胸中出于喉咙以贯心脉而行呼吸此宗气之行脉中也一呼一吸脉行六寸昼夜一万三千五百息脉行八百十丈为一周此应呼吸而脉行循度环转者也故曰宗气流于海其下者注于气街其上者走于息道盖行于脉外者直下注于气街而充遍于皮毛也马莳曰此言谷化精微之气者为营气卫气大气以主三焦而气乃出多入少故谷不得不续用也胃纳谷气脾乃化之其精微之气先出于中焦升则行于上焦由肺而行于五脏六腑所以灌溉五藏也其降则中焦行于下焦而营气生其升则下焦致于上焦而卫气生别出两行营卫之道其大气即宗气之抟而不行者积于上焦即胸中又名膻中命曰气海上气海主出于肺循咽喉而出入之鼻中出气为呼则气从是出入气为吸则气从是入一呼脉行三寸一吸脉行三寸呼吸定息脉行六寸积至一昼一夜积行百八十丈矣但谷化之精气呼则出之天地之精气吸则入之其大数谷化之精气出之者三分则天地之精气入之者一分为其出多入少故人生半日不再用谷则谷化之精气衰至一日则气少故晁错曰民生一日不再食则饥者正此意也张介宾曰谷之精气先出于胃即中焦也而后至上下两焦以溉五藏之至也溉灌注也两行言清者入营营行脉中浊者入卫卫行脉外故营主血而濡于内卫主气而布于外以分营卫之道大气宗气也抟聚也循由也气海即上气海一名膻中居于膈上盖人有三气营气出于中焦卫气出于下焦宗气积于上焦出于肺由喉咙而为呼吸出入故曰气海人之呼吸通天地之精气以为吾身之真气故真气所受于天与谷气并而充身也然天地之气从吸而入谷食之气从呼而出总计出入大数则出者三分入止一分惟其出多入少故半日不食则谷化之气衰一日不食则谷化之气少矣知气为吾身之宝而得养气之玄者可以语道矣骥案此节统言人生之气化三焦通行上下营卫营运内外宗气斡旋于中上下内外中枢轮转不休平人无病经云胃五窍者闾门也上下两窍主消纳水谷旁窍入三焦油膜之中中窍通脾主营卫又一窍上输于肺司呼吸五窍之义已详前注兹云先出于胃胃主中焦之至也之两焦即上下两焦共为三焦难经三焦者水谷之道路气之所终始也故能主上下以溉五藏此精微之先出者也灵枢营卫生会篇清者为营浊者为卫营行脉中卫行脉外营周不休阴阳相贯如环无端故能营运内外此别出之道也气海宗气之所聚也灵枢海论膻中者为气之海其输上在于柱骨之上下气海有余则气满胸中 息面赤气海不足则气少不足以言又气海穴在脐下一寸半宛宛中为男子生气之海盖气海有两说一说丹田为气海一说膻中为气海以丹田为气海者以呼吸归根之地言也以膻中为气海者指气之出纳言所谓君主之官是也营卫三焦营运于上下内外之间而得宗气主持于其中故其晷刻度数不差累黍差则病甚则危素问平人气象论胃之大络名曰虚里贯膈络肺出于左乳下其动应衣脉宗气也盛喘数绝者则病在中结而横有积矣绝不至者死又曰其动应衣宗气泄也灵枢邪客篇宗气积于胸中出于喉咙以贯心脉而行呼吸之三者即三隧即人生气化之大原西医只从生理悟入所以不明气化不知出三入一之妙理而以死法治生人故于中国医学尚格格不能入也别详三焦营卫篇灵枢血络论新饮而液渗于络而未合和于血也故血出而汁别焉其不新饮者身中有水久则为肿张志聪曰此言络脉之血由水谷之津液注于皮肤肌腠渗于络与血和合而化赤者也痈疽章中焦出气如雾上注溪谷而渗孙脉津液和调变化赤而为血血和则孙脉先满溢乃注于络脉皆盈乃注于经脉阴阳已张因息乃行盖水谷入胃其津液随三焦出气以温肌肉充皮肤复渗于孙络与络脉之血和合变化而赤刺之血出清而半为汁也其不新饮者身中有水久则为肿盖言血乃水谷之津液所化若不新饮而出为汁者乃身中之水也按奇邪而不在经者谓皮肤之气血从别络而出于孙络皮肤与经脉缪处此节论津液注于皮肤渗于络脉与经脉之血和合是皮肤孙络又与经脉相通而皮肤络脉之气血所从来又有一道盖此篇假针以明阴阳血气之生始出入学人当于针刺之外细体认其义焉马莳曰血络而血出最清内有半清汁者何也正以新饮之际而液渗血络未得和合于血故血出而半为汁也有刺血络而发针乃肿者何也正以不新饮者身中有水久则为肿阴气积于阳分其气聚于血络之中故刺之时血尚未出而气乃先行所以发针而肿也张介宾曰新饮入胃未及变化而渗于络故血汁相半水在肌表而因于络阴气积于阳分也刺之血未出而气先行阴滞于阳而不易散也所以为肿灵枢玉版篇岐伯曰人之所受气者谷也谷之所注者胃也胃者水谷气血之海也海之所行云气者天下也胃之所出气血者经隧也经隧者五脏六腑之大络也张志聪曰此言胃府所生之气血如云气之布散于天下者从脏腑之经隧布于四末充于皮肤分肉之间不入于经俞者也大络者十二脏腑之经别也马莳曰试观海之行云气者本于气上为云而后云气行于天之下也胃之有气血本于谷气所化而后血气行十二经之隧也是经隧者诚为五脏六腑之大脉络耳张介宾曰人受气于谷谷气自外而入所以养胃气也胃气由中而发所以行谷气也二者相根据所归则一故水谷入胃化气化血以行于经隧之中是经隧为五脏六腑之大络也

　　卷八

　　五宜

　　素问五藏生成篇心欲苦王冰曰合火故也骥案周礼疾医五味注醯酒饴蜜姜盐之类疏谓醯即酸酒即苦饴蜜即甘姜即辛盐即咸此即五味酸苦辛咸甘注云攻其嬴养其不足者夏时病者则五味中食甘五谷中食稷以甘稷是土之合味土所克水是攻嬴也土生于火土是火之子食甘稷是子养母之道是养不足也嬴与不足皆病非其所欲此言欲者其本也食医凡和春多酸夏多苦秋多辛冬多咸调以滑甘言其本也疏夏多苦者南方火味苦属夏夏时调和食苦多于余味一分故云夏多苦秋多辛者金味属秋秋时调和食辛亦多于余味一分故云秋多辛春多酸者东方木味酸属春调和宜酸多于余味一分调以滑甘者中央土味甘属季夏金木水火非土不藏于五行土为尊于五味甘为上故甘总调四味滑者通利往来亦所以调和四味故云调以滑甘秋多辛者西方金味辛属秋秋时调和食辛多于余味一分故云秋多辛冬多咸者北方水味咸属冬冬时调和食咸亦多于余味一分故云冬多咸多即此言欲也儒理医理息息相通不通儒理不足言医肺欲辛王冰曰合金故也肝欲酸王冰曰合木故也脾欲甘王冰曰合土故也此五味之所合也王冰曰各随其欲而归凑之马莳曰此言五藏有所欲之味乃其所合者也合者所谓相宜也阴阳应象大论南方生热热生火火生苦苦生心西方生燥燥生金金生辛辛生肺东方生风风生木木生酸酸生肝中央生湿湿生土土生甘甘生脾北方生寒寒生水水生咸咸生肾故心之所欲惟苦肺之所欲惟辛肝之所欲惟酸脾之所欲惟甘肾之所欲惟咸此乃五藏之气合于五味故其所欲如此骥案五味所合谓五味合五藏也色味当五藏白当肺辛赤当心苦青当肝酸黄当脾甘黑当肾咸王冰曰各当其所应而为色味也吴昆曰当合也张志聪曰当承也值也谓色味之应五藏色外而味内也故曰白当肺辛言辛生肺而肺生白也此复结五藏死生之色生于五藏之神气五藏之神气生于五味也马莳曰此以五色五味配五藏也骥案尚书洪范传咸苦酸辛甘五行之味五行有声色气味独言味者以其切于民用也周礼疾医五色注谓面貌之青赤黄白黑也疏五方东方木色青南方火色赤中央土色黄西方金色白北方水色黑素问藏气法时论肝苦急急食甘以缓之王冰曰甘性和缓新校正云按全元起云肝苦急是气有余吴昆曰肝为将军之官志怒而急急则自伤而苦之矣张志聪曰肝主春生怒发之气马莳曰肝脉弦最苦在急急则肝病柔能治刚也骥案汤液本草肝苦急急食甘甘草心苦缓急食酸五味子脾苦湿急食苦白术肺苦气上逆急食苦诃子皮一作黄芩肾苦燥急食辛知母黄柏急有摧折之意缓之使遂其性心苦缓急食酸以收之王冰曰酸性收敛新校正云按全元起本云心苦缓是心气虚吴昆曰心以长养为令志喜而缓缓则心气散逸自伤其神矣马莳曰脉洪最苦在缓缓则心虚张介宾曰心藏神其志喜喜则气缓而心虚神散骥案心主神明喜敛收之使遂其性脾苦湿急食苦以燥之王冰曰苦性干燥吴昆曰脾以制水为事喜燥恶湿湿胜则伤脾土张志聪曰脾属阴土喜燥恶湿苦乃火味故宜食苦张二中曰喜燥者喜苦气以资生苦湿者恶所胜之乘侮马莳曰脾为太阴湿土最苦在湿湿则脾病张介宾曰脾以运化水谷制水为事湿胜则反伤脾土骥案脾主健运燥之使复其性肺苦气上逆急食苦以泄之王冰曰苦性宣泄肺用之新校正云按全元起云肺气上逆是其气有余吴昆曰肺为清虚之藏行降下之令若气上逆则肺苦之张介宾曰肺主气行治节之令气病则上逆于肺骥案肺为气主常则顺变则逆泄之则顺而不逆矣肾苦燥急食辛以润之开腠理致津液通气也王冰曰辛性津润也然腠理开津液达则肺气下流肾与肺通故云通气也吴昆曰肾者水藏喜润而恶燥若燥则失润泽之体而苦之辛者金之味能开腠理而泄其燥能治津液而使之润又能通气而令气化也马莳曰宜食辛者以润之如黄柏之类庶乎腠理自开津液自致五藏之气自相通也张介宾曰辛从金化水之母也其能开腠理致津液者以辛能通气也水中有真气惟辛能达之气至水亦至故可润肾之燥骥案肾藏精与志而主五液本润而恶燥故宜辛润肝欲散急食辛以散之王冰曰以藏气当散故以辛发散也阴阳应象大论辛肝发散为阳平人气象论藏真散于肝言其当发散也吴昆曰肝木喜条达而恶抑郁散之则条达张志聪曰肝气受邪则木郁而欲散马莳曰肝既有病则治之者当顺其性而治之故肝之所苦在急则其所欲在散味辛主散骥案汤液本草肝欲散急食辛以散之川芎以辛补之细辛以酸泻之芍药虚以生姜陈皮之类补之经曰虚则补其母水能生木肾乃肝之母肾水也苦以补肾地黄黄柏是也如无他证钱氏地黄丸主之实则白芍药泻之如无他证钱氏泻青丸主之实则泻其子心乃肝之子以甘草泻心又扶苏条达木之象也升发开展魂之用也辛散以解其郁即补也用辛补之酸泻之王冰曰辛味散故补酸味收故泻新校正云按全元起本云用酸补之辛泻之自为一义吴昆曰顺其性为补反其性为泻张志聪曰按岁运厥阴之胜以酸泻之少阴之胜以甘泻之太阴之胜以苦泻之又曰木位之主其泻以酸其补以辛火位之主其泻以苦其补以咸土位之主其泻以苦其补以甘金位之主其泻以辛其补以酸水位之主其泻以咸其补以苦五味阴阳之用辛甘发散为阳酸苦涌泄为阴淡味渗泄为阳六者或收或散或缓或急或燥或润或软或坚以所利而行之调其气使其平也夫肝病者厥阴之胜也邪盛则正虚故以辛之发散以散其木郁以辛之润以补其肝气以酸之泻以泻其余邪所谓以所利而行之调其气使其平也余藏准此马莳曰性欲散而辛能散此补之者所以用辛性苦急而酸能收此泻之者所以用酸张介宾曰木不能郁故欲以辛散之肝喜散而恶收故辛为补酸为泻此下五藏补泻之味与至真要大论主客正味义同心欲软急食咸以软之王冰曰以藏气好软故以咸柔软也平人气象论藏真通于心言其常欲柔软也吴昆曰万物之生心皆柔软故心欲软心病则刚燥宜食咸盖咸从水化故能济其刚燥使软也张志聪曰软叶软心为火藏心病则刚燥故宜食咸以软之马莳曰心欲软惟咸为能软坚骥案汤液本草心欲软急食咸以软之芒硝以咸补之泽泻以甘泻之人参黄 甘草虚以炒盐补之虚则补其母木能生火肝乃心之母肝木也以生姜补肝如无他证钱氏安神丸主之实则甘草泻之如无他证钱氏方中重则泻心汤轻则导赤散又心本和平邪热乘之则躁急软之而躁急坚劲之气得复其平以下交于肾得既济之道故为补用咸补之甘泻之王冰曰咸补取其柔软甘泻取其舒缓吴昆曰心火喜软而恶缓张志聪曰咸味下泄上涌而从水化能泄心气以下交涌水气以上济水火既济则心气自益火欲炎散以甘之发散而泻之马莳曰惟其所欲在软此咸之所以为补惟其所苦在缓此甘之所以为泻张介宾曰心火太过则为躁越故急宜食咸盖咸从水化能相济也故以咸软为补以甘缓为泻脾欲缓急食甘以缓之王冰曰甘性和缓顺其缓也吴昆曰脾以温浓冲和为德故欲缓病则失其缓张志聪曰土德和浓故欲缓马莳曰脾欲缓惟甘者能缓骥案汤液本草脾欲缓急食甘以缓之甘草以甘补之人参以苦泻之黄连虚则以甘草大枣之类补之如无他证钱氏益黄散主之心脾之母以炒盐补心实则以枳实泻之如无他证以泻黄散泻之肺乃脾之子以桑白皮消肺又土爰稼穑稼穑作甘故能补用苦泻之甘补之王冰曰苦泻取其坚燥甘补取其安缓吴昆曰脾喜甘而恶苦张志聪曰脾病则土郁故用苦味之涌泄以泻夺之以甘之缓补之金匮要略五藏病各有所得者愈五藏病各有所恶随其所不喜者为病是以顺其所欲之味为补马莳曰惟甘能缓此甘之所以为补惟苦性坚燥此苦之所以为泻张介宾曰脾贵充和温浓其性欲缓喜甘恶苦肺欲收急食酸以收之王冰曰以酸性收敛故也吴昆曰肺以收敛为德主秋令故欲收张志聪曰肺主秋收之令马莳曰肺欲收惟酸为能收骥案汤液本草肺欲收急食酸以收之白芍药以辛泻之桑白皮以酸补之五味子如无他证钱氏阿胶散补之脾乃肺之母以甘草补脾实则桑白皮泻之如无他证以泻白散泻之肾乃肺之子以泽泻泻之又肺主上焦敛肃之政酸则能敛肺受热邪辛则能泻不敛则气无所束是肺失其职也敛则其性遂而其职举矣故酸又能补用酸补之辛泻之王冰曰酸收敛故补辛发散故泻张志聪曰用酸收以补正辛散以泻邪马莳曰唯其所欲在收酸之所以为补所苦在散辛之所以为泻张介宾曰肺应秋气主收敛肺气宜聚不宜散肾欲坚急食苦以坚之王冰曰以苦性坚燥也吴昆曰肾以寒水为象坚劲为德张志聪曰肾体沉石德性坚凝病则失其常马莳曰肾欲坚惟苦为能坚骥案汤液本草肾欲坚急食苦以坚之知母以苦泻之黄柏以咸泻之泽泻虚则熟地黄柏补之肾本无实不可泻钱氏只有补肾地黄丸无泻肾之药肺乃肾之母以五味子补肾又肾非坚则无以补作强之职遇湿则软得冷则坚五味子遇咸则软得苦则坚坚即补也用苦补之咸泻之王冰曰苦补取其坚也咸泻取其软也软湿土制也故用泻之吴昆曰苦能坚之故谓补咸能软坚故谓泻张志聪曰以上论五藏之病而宜于药食者五味各有所宜马莳曰惟其所欲在苦苦之所以为补所苦在软咸之所以为泻张介宾曰肾主闭藏气贵周密故肾欲坚苦能坚故为补咸能软坚故为泻肝色青宜食肝粳米牛肉枣葵皆甘王冰曰肝性喜急故食甘物而取其宽缓也张志聪曰夫精明五色者气之华也肝色青则其气苦急故宜甘盖五味所以养五藏之气者也马莳曰东方甲乙木其色青肝属木故色亦青肝苦急惟甘为能缓故宜食甘凡粳米牛肉枣葵皆甘皆可食骥案粳米即稻稻粳谷通名 胜之云 稻秫稻三月种 稻四月种秫稻即并稻也孔子云食夫稻周官有稻人之职汉置稻田使者粳秫之别详见内经方集释汤液醪醴篇此当指秫稻言孙真人云糯米味甘脾之谷脾病宜食益气止泄食医心镜糯米饮食之主温中陈藏器云牛肉平消水肿除湿气补宫令人强筋骨壮健食医心镜牛肉一斤熟蒸以姜醋空心食周礼食医牛宜 注牛味甘平稻味苦甘苦相成故牛宜 本经大枣味甘平主安中养脾平胃气吴氏本草主调中益脾服食令人受气生津液葵有龙葵蜀葵此当是冬葵本经冬葵味甘寒主五藏六腑寒热羸瘦利小便久服坚骨长肌肉别录葵为百菜主其心伤人药性论滑平日华子久服坚筋骨秋葵即是种早者俗呼为葵菜唐本注此即常食者葵根也左传葵能卫其足者是HT 风七月烹葵及菽注菜名大茎小叶华紫黄色可茹肝宜食甘者中央土味于五行土为尊于五味甘为上周礼食医调以滑甘注姜 榆娩槁 髓以滑之枣栗饧饴以甘之又曰牛宜 稻也脾之谷牛土之肉肝食脾味土木无忤也金匮肝病宜先实脾心色赤宜食酸小豆新校正云甲乙经太素小豆作麻马莳曰南方丙丁火其色赤心属火故色亦赤心苦缓唯酸为能收之故宜食酸凡小豆犬肉李韭皆酸皆可食也骥案别录大小豆共贯犹葱薤义也大豆为黄卷小豆去烦热食疗去关节烦热令人心孔开绿赤者并可食此当是赤犬肉李韭皆酸王冰曰心性喜缓故食酸物而取其收敛也张志聪曰心志喜喜则气缓缓则心神懈驰故宜食小豆大李之酸以收养心气骥案周礼食医犬宜粱注犬味酸而温补绝伤轻身益气日华子酸补胃气壮阳补腰膝补虚劳益气力食医心镜脾胃冷弱和米盐豉煮浮肿小便涩少熟蒸空腹服气水鼓胀和米煮粥作羹 吃亦佳陶隐居别本注李类甚多有绿李黄李紫李生李水李并堪食味热甘美食医心镜李味酸主除固热调中黄帝云李不可和蜜食食之损五藏此当是酸者别录韭味辛微酸温归心安五藏说文菜名一种而久者故谓之韭一岁而三四割之其根不伤至冬培壅之先春而复生信乎一种而久者也菜中此物最温而益人宜常食之惟此菜殊辛臭不如葱薤熟即无气是养性所忌也黄帝云五月勿食又周礼七菹一日韭菹亦以韭为酸物心宜食酸者木火相生也肺色白宜食苦麦羊肉杏薤皆苦王冰曰肺苦气逆故食苦物而取其宣泄也吴昆曰肺苦气上逆急食苦以泄之张志聪曰肺色白其气主秋金之降令而苦上逆马莳曰西方庚辛金其色白肺亦属金故色亦白张介宾曰薤音械根白如小蒜尔雅翼云似韭非无实骥案图经麦有大麦小麦 麦荞麦别录小麦味甘微寒大麦味咸温微寒 麦味甘微寒荞麦味甘平寒羊肉周礼食医羊宜黍注羊味甘热黍味苦温甘苦相成别录味甘大热无毒唐本注病瘥后食之发热杀人本经杏核仁味苦温主咳逆土气别录实味酸不可多食伤筋骨食医心镜主气喘促胜金方治久患肺气喘急别录薤味辛苦温除寒热风寒食疗治风热食医心镱主赤白痢下皆肺主病也唯麦羊肉味不苦阙疑待考脾色黄宜食咸大豆豕肉栗藿皆咸王冰曰究斯甘食乃调和机关之义也肾为胃关脾与胃合故假咸柔软以利其关关利而胃气乃行胃行而脾气方化故应脾宜味与众不同也新校正云按上文肝苦急急食甘以缓之心苦缓急食酸以收之脾苦湿急食苦以燥之肺苦气上逆急食苦以泄之肾苦燥急食辛以润之此肝心肺肾食宜皆与前文合独脾食咸宜不用苦故王氏特注其义张志聪曰夫脾土之所以灌溉四藏者主上渗于心肺下泄于肝肾如脾苦湿则不能上渗土气敦阜则不能下泄经曰酸苦涌泄为阴咸味渗泄为阴故宜食苦者取其燥土气以涌渗于上宜食咸者取其行土气以渗泄于下马莳曰中央戊己土其色黄脾亦属土故色亦黄张介宾曰咸从水化其气入肾骥案衍义大豆有绿褐黑三种亦有大小两等别录味甘平逐水胀除胃中热蜀本注煮食之主温毒水肿日华子黑豆调中图经作豉极冷黄卷及酱皆平食了勿食猪肉必壅气致死食医心镜理胃中热去身肿豉和炒食极热煮食之及作豉及酱平本味甘不言咸咸者或如图经政和之说或煮及作豉酱以变其味如盐豉盐酱之类方能走肾也别录凡猪肉味苦不可久食食疗肉味苦微寒江猪平味酸周礼食医豕宜稷注 猪味酸牝猪味苦兹云咸者当别有服法栗别录味咸温主益气浓肠胃补肾气孟诜生食治腰脚炒食令气壅图经患风水气不宜食以其味咸也藿说文作HT之少也诗小雅皎皎白驹食我肠藿仪礼公食大夫礼牛藿注藿豆叶尔雅释草HT 鹿藿注今鹿豆也唐元稹诗野蔬充膳甘场藿本草未详肾色黑宜食辛黄黍鸡肉桃葱皆辛王冰曰肾性苦燥故食辛物而取其津润也吴昆曰肾苦燥急食辛张志聪曰肾色黑则其气喜润辛能开腠理致津液盖从革作辛能通母之化原也马莳曰北方壬癸水其色黑肾亦属水故其色亦黑张介宾曰黄黍即糯小米北方谓之黄米骥案黍有丹黍白黍黄黍多种别录味甘温无毒主益气补中孙真人曰黍肺之谷也肺病宜食今肾食者金水同源也鸡有多种性味不同丹雄鸡味甘微温主女人崩中漏下赤白沃白雄鸡味酸乌雄鸡微温黑雌鸡味甘黄雌鸡味酸甘平肾食当宜乌黑者桃实别录味酸多食令人有热桃核味苦甘平不言辛茎白皮味苦辛叶味苦辛平孙真人曰桃味辛肺病宜食葱实本经味辛温其茎白平可作汤图经有冬葱汉葱胡葱 葱凡四种辛散酸收甘缓苦坚咸软王冰曰皆自然之气也然辛味苦味匪唯坚散而已辛亦能润能散苦亦能燥能泄脾苦湿急食苦以燥之肺苦气上逆急食苦以泄之则其谓苦之燥泄也又曰肾苦燥急食辛以润之则其谓辛之濡润也吴昆曰此释五味之用张志聪曰此言发散涌泄之外而又有或收或缓或坚或软之性善用者随其所利而行之马莳曰以辛主散酸主收甘主缓苦主坚咸主软故耳张介宾曰总言五味之用药食皆然骥案此即总上五欲肝欲散急食辛肺欲收急食酸脾欲缓急食甘肾欲坚急食苦心欲软急食咸所谓五欲也毒药攻邪王冰曰药谓金玉土石草木菜果虫鱼鸟兽之类皆可以祛邪养正者也然辟邪安正惟毒乃能以其能然故通谓之毒药也新校正去按本草下药为佐使主治病以应地多毒不可久服欲除寒热邪气破积聚愈疾者本下经故云毒药攻邪张志聪曰本草上药为君主养命以应天无毒多服久服不伤人欲轻身益气不老延年者本上经中药为臣主养性以应人无毒有毒斟酌其宜欲遏病补虚羸者本中经下药为佐使主治病以应地多毒不可久服欲除寒热邪气破积聚愈疾者本下经马莳曰彼补正气者必有取于良药治邪气者必有取于毒药所以攻邪也五营运大论大毒治病十去其六常毒治病十去其七小毒治病十去其八此皆所谓毒药也又曰无毒治病十去其九所谓良药也张介宾曰药以治病因毒为能所谓毒者以气味之有偏也盖气味之正者谷食之属是也所以养人之正气气味之偏者药饵之属是也所以去人之邪气其为故也正以人之为病病在阴阳偏胜耳欲救其偏则为气味之偏者能之正者不及也凡可辟邪安正者均可称为药毒故曰毒药攻邪骥案凡药能治疾攻邪皆有毒周礼医师聚毒药以供医事注毒药药之辛苦者细辛苦参虽辛苦而无毒但有毒者多辛苦药中之有毒者谓巴豆野狼牙之类东洞吉益谓凡攻疾之具则药皆毒而疾医之司也又谓药毒也而病毒也药毒而攻病毒所以瞑眩书曰若药不瞑眩厥疾不瘳五谷为养王冰曰谓粳米小豆麦大豆黄黍也张志聪曰谓黍稷稻麦菽以供养五藏之气马莳曰粳米小豆麦大豆黄黍之五谷所以养此元气也张介宾曰养生气也骥案此即上大粳米小豆麦大豆黄黍之五谷也周礼疾医以五味五谷五药养其病注五谷麻黍稷麦豆也此根据月令五方之谷此五谷据养疾而食之非必入于药分素问金匮真言东方青其谷麦南方赤其谷黍西方白其谷稻中央黄其谷稷北方黑其谷豆此五谷又为麦黍稻稷豆五常政大论敷和谷麻升明谷麦备化谷稷审平谷稻静顺谷豆委和谷稷稻伏明谷豆稻卑监谷豆麻从革谷麻麦涸流谷黍稷发生谷麻稻赫曦谷麦豆敦阜谷稷麻坚成谷稻黍流衍谷豆稷灵枢五味篇五谷粳米甘麻酸大豆咸麦苦黄黍辛五果为助王冰曰谓桃李杏栗枣也张介宾曰助其养也骥案此即上文肝枣心李肺杏脾栗肾桃之五果灵枢五味篇五果枣甘李酸栗咸杏苦桃辛按之金匮真言五方果五常政大论五岁果亦互异李时珍曰木实曰果熟则可食干则可脯疾苦可以备药以五味五色应五藏五畜为益王冰曰谓牛羊豕犬鸡也张志聪曰补益五藏马莳曰益此元气张介宾曰益精血也骥案此五畜亦与金匮真言五常政大论不同灵枢五味篇五畜牛甘犬酸豕咸羊苦鸡辛五菜为充王冰曰谓葵藿薤葱韭也新校正云按五常政大论大毒治病十去其六常毒治病十去其七小毒治病十去其八无毒治病十去其九谷肉果菜食养尽之无使过之伤其正也张志聪曰充实于藏腑者也马莳曰充此元气张介宾曰实藏腑也骥案天中记五肉七菜胜掩鹑 蜀都赋五肉七菜胜掩腥臊此言菜肉令人补也李时珍曰凡草木之可茹者谓之菜五菜所以辅佐谷气疏通壅滞是以内则有训时医有方菜之于人补非小也灵枢五味篇五菜葵甘韭酸藿咸薤苦葱辛气味合而服之以补精益气王冰曰气为阳化味曰阴施气味合和则补益精气矣阴阳应象大论阳为气阴为味味归形形归气气归精精归化精食气形食味又曰形不足者温之以气精不足者补之以味由是则补精益气其义可知新校正云按孙思邈云精以食气气养精以荣色形以食味味养形以生力精顺五气以为灵也若食味不调则损形也是以圣人先用食禁以存性后制药物以防命气味温补以存精形此之谓和合而服之以补精益气也张志聪曰此总结上文而言谷肉果菜皆有五气五味宜和合而食之无使偏胜以补益精气如偏食焦苦之气味则增火化如偏食咸腐之物则增寒化经曰久而增气物化之常也气增而久夭之由也故宜气味和合而食之骥案李杲曰物有升降浮沉化生长收藏成以配四时春生夏浮秋收冬藏土居中化是以味薄者升而生气薄者降而收气浓者浮而长味浓者沉而藏气味平者化而成但言补之以辛甘温热及气味之薄者即助春夏之升浮即是泻秋冬收藏之药也在人之身肝心是矣但言补之以酸苦咸寒及气味之浓者即补秋冬之降沉便是泻春夏生长之药也在人之身肺肾是矣淡味之药渗即是升泄即为降佐使诸药者也明乎气味而合服之而补益之道得矣王好古曰辛散也而行之也横甘淡也而行之也上苦泄也而行之也下酸收也其性缩咸软也其性舒能知性味服食无不宜也此五者有辛酸甘苦咸各有所利或散或收或缓或急或坚或软四时五藏病随五味所宜也王冰曰用五味而调五藏配肝以甘心以酸脾以咸肺以苦肾以辛者各随其宜欲缓欲收欲软欲泄欲散欲坚而为用非以相生相养而为义也张志聪曰五者谓毒药谷畜菜果也言此五者皆有辛甘之发散有酸苦咸寒之涌泄又有辛散酸收苦坚咸软或随四时之宜散宜收或随五藏之所苦所欲各随其所利而行之此篇论案五藏以知间甚死生之期审贵贱以施针砭药食之别盖九候之病由五藏之所生马莳曰自毒药攻邪以下至此其间谷果畜菜五者各有五味各有散收缓急坚软之宜在因四时五藏之病随五味所宜以异用耳盖至是而藏气法时之义无余蕴矣张介宾曰此总结上文五藏之气四时之用各有所利然变出不常则四时五藏因病而药五味当随所宜也骥案王注配肝以甘者土木无忤也配心以酸者木生火也配脾以咸者水由地中行也配肺以苦者肺居膈上上部法天也配肾以辛者金水同源也此五藏五味与岁气时药之说别是一义故藏气法时与金匮真言五常政等篇所举五谷五畜互有不同素问宣明五气篇五味所入酸入肝王冰曰肝合木而味酸吴昆曰五味所入各以类从易所谓同气相求也张志聪曰胃者五藏六腑之海水谷皆入于胃五藏六腑皆禀气于胃五味各走所喜酸先走肝苦先走心甘先走脾辛先走肺咸先走肾谷气津液已行营卫大通乃化糟粕以次传下东方生风风生木木生酸酸生肝故味之酸者入肝以养肝气张介宾曰酸化从木骥案肝之本味酸与藏气法时食甘之义不同辛入肺王冰曰肺合金而味辛张志聪曰西方生燥燥生金金生辛辛生肺故味之辛者入肺以养肺气张介宾曰辛化从金骥案肺之本味辛与藏气法时食苦之义不同苦入心王冰曰心合火而味苦张志聪曰南方生热热生火火生苦苦生心故味之苦者入心以养心气张介宾曰苦化从火骥案心之本味苦与藏气法时食酸之义不同咸入肾王冰曰肾合水而味咸张志聪曰北方生寒寒生水水生咸咸生肾故味之咸者入肾以养肾气张介宾曰咸化从水骥案肾之本味咸与藏气法时食辛之义不同甘入脾王冰曰脾合土而味甘也新校正云按太素又云淡入胃张志聪曰中央生湿湿生土土生甘甘生脾故味之甘者入脾以养脾气张介宾曰甘化从土骥案脾之本味甘与藏气法时食咸之义不同是谓五入所谓五色者脾病者宜食 米饭牛肉葵枣张介宾曰此下言藏病所宜之味也脾属土甘入脾故宜用此甘物心病者宜食麦羊肉杏薤张志聪曰心属火苦入心故宜用此苦物肾病者宜食大豆黄卷猪肉栗藿张介宾曰大豆黄卷大豆芽也肾属水咸入肾故宜用此咸物肝病者宜食麻犬肉李韭张介宾曰肝属木酸入肝故宜用此酸物肺病者宜食黄黍鸡肉桃葱张介宾曰肺属金辛入肺故宜食用此辛物此五节与五藏生成论之五合宣明五气篇之五入者意同皆用本藏之味以治本藏之病也马莳曰此言五色与五味相宜而五藏之病各有所当用也黄色属土甘味属土脾亦属土故色之黄者宜甘而脾病者主脾气不足宜食谷果畜菜之甘者以益之赤色属火苦味属火心亦属火故色之赤者宜苦而心病者主心气不足宜食谷果畜菜之苦者以益之黑色属水咸味属水肾亦属水故色之黑者宜咸而肾病者主肾气不足宜食谷果畜菜之咸者以益之青色属木酸味属木肝亦属木故色之青者宜酸而肝病者主肝气不足宜食谷果畜菜之酸者以益之白色属金辛味属金肺亦属金故色之白者宜辛而肺病者主肺气不足宜食谷果畜菜之辛者以益之此即宣明五气论之所谓五入也余伯荣曰五谷为养五果为助五畜为益五菜为充气味合而服之以补精益气是以五色合五味而各有所宜也五藏内合五行外合五色五味入胃各归所喜津液各走其道以养五藏故五藏病者随五味所宜也肝色青宜食甘 米饭牛肉枣葵皆甘心色赤宜食酸犬肉麻李韭皆酸脾色黄宜食咸大豆豕肉栗藿皆咸肺色白宜食苦麦羊肉杏薤皆苦肾色黑宜食辛黄黍鸡肉桃葱皆辛马莳曰此言五藏宜食之味皆自其所苦者而治之也素问藏气法时论肝苦急急食甘以缓之心苦缓急食酸以收之脾苦湿急食苦以燥之肺苦气上逆急食苦以泄之肾苦燥急食辛以润之至末又云肝色青宜食甘粳米牛肉枣葵皆甘心色赤宜食酸小豆本经作麻犬肉李韭皆酸肺色白宜食苦麦羊肉杏薤皆苦脾色黄宜食咸大豆豕肉栗藿皆咸肾色黑宜食辛黄黍鸡肉桃葱皆辛夫前既曰脾苦湿急食苦以燥之而后乃云脾色黄宜食咸启元子云究斯宜食乃调机关之义也肾为胃关脾与胃合故假咸柔软以利其关关利而胃气乃行胃行而谷气方化故脾之味与各藏不同此节与素问同张志聪曰藏气法时论肝苦急急食甘以缓之心苦缓急食酸以收之脾苦湿急食苦以燥之肺苦气上逆急食苦以泄之肾苦燥急食辛以润之夫色者气之华也缓急燥湿藏气之不和也五藏有五气之苦故宜五味以调之用阴而和阳也愚按脾苦湿急食苦以燥之而又曰脾色黄宜食咸大豆豕肉栗藿皆咸盖脾为阴中之至阴而主湿土之气乃喜燥而恶寒湿者也故宜食苦以燥之然灌溉于四藏土气润湿而后乃流行故又宜食咸以润之是以玉机真藏论脾者土也孤藏以灌四旁者也其来如水之流者此谓太过病在外故宜急食苦以燥之如鸟之喙者此谓不及病在中谓如黔喙之属艮止而不行是以食咸以滋其润湿而灌溉也盖脾为土藏位居中央不得中和之气则有太过不及之分是以食味之有两宜也灵枢五音五味篇上征与右征同谷麦畜羊果杏手少阴藏心色赤味苦时夏马莳曰上征右征者火音之人也故五谷五畜五果之内其麦羊杏皆属火宜火音之人用此以调之也张介宾曰此下五条言五藏之里以合四时五色五味也张志聪曰此节以五谷五畜五果之五味调养五音之人及二十五变之人盖左右太少者从五音之所变也上征者手少阴之人也右征者左右上下手足三阳之人也上征与右征同者举一而概四也盖四变之人本于五音之所出是以五味调五音而四变之人亦调之以此五味也麦成于夏火之谷也巳午未会成火局羊乃火之畜也杏色赤而味苦心之果也经云五谷为养五果为助五畜为益夫味归形气归精是以五音之形及二十五变之形不足者当补之以味也上征者在气为手少阴在藏为心在色为赤在味为苦在时为夏此五音之所主也右征者以阴而变阳也仇汝霖曰按前后二篇并无针刺二字所谓调右手太阳上左足太阳下者即以此五味调之也列左右上下者分别二十五变之人使后学观形以知血气之盛虚非用五味之中而有上下之分也如用调左手太阳上右手太阳下总以麦谷羊畜调之也书不尽言言不尽意学人以意逆之则得之矣骥案此与上藏气法时论五味篇参照下同上羽与太羽同谷大豆畜彘果栗足少阴藏肾色黑味咸时冬马莳曰上羽太羽者水音之人也故五谷五畜五果之内其大豆彘栗属水宜水音之人用此以调之也张志聪曰上羽足少阴之人也太羽者二十五变之形也曰右征曰太羽经文错综其间者举一而左右少太总调之以此味也豆色黑性涩水之谷也彘乃亥畜水之畜也栗色黑味咸肾之果也上羽者在经气为足少阴在藏为肾在色为黑在味为咸在时为冬倪仲宣曰所言足少阴藏肾者谓大豆彘栗之味在经气调养足少阴在藏则调养肾也余藏同义上宫与太宫同谷稷畜牛果枣足太阴藏脾色黄味甘时季夏马莳曰上宫太宫者土音之人也故五谷五畜五果之内其稷牛枣皆属土宜土音之人用此以调之也张志聪曰上宫足太阴之人也太宫者变而为足阳明也稷色黄味甘土之谷也牛乃土之畜枣者脾之果也在气为足太阴在藏为脾在色为黄在味为甘在时为长夏上宫太宫加宫左宫少宫之人同调此谷畜之味也上商与右商同谷黍畜鸡果桃手太阴藏肺色白味辛时秋马莳曰上商右商者金音之人也故五谷五畜五果之内其黍鸡桃皆属金宜金音之人用此以调之也张志聪曰上商手太阴之人也右商四变之形也黍色白而收成金之谷也鸡属酉而鸣于巳酉丑时金之畜也桃色白而有毛肺之果也在气主手太阴在藏为肺在色为白在味为辛在时为秋上商右商少商太商左商之人同调此谷畜之味也上角与太角同谷麻畜犬果李足厥阴藏肝色青味酸时春马莳曰上角太角者木音之人也故五谷五畜五果之内其麻犬李皆属木宜木音之人用此以调之也张志聪曰上角足厥阴之人也太角四变之形也麻色青茎直木之谷也犬属戌而味酸厥阴之畜也李色青味涩肝之果也在经气主足厥阴在藏为肝在色为青在味为酸在时为春上角太角右角HT 角判角同调此谷果之味也仇汝霖曰调五音者补五藏调四变者补六腑灵枢九针篇五味酸入肝辛入肺苦入心甘入脾咸入肾淡入胃是谓五味骥案胃者五藏六腑之海也水谷皆入于胃五藏六腑皆禀气于胃五味各走其所喜谷气津液已行荣卫大通以次传下王子律曰淡附于甘故淡入胃

　　卷九

　　五过

　　素问生气通天论阴之所生本在五味阴之五宫伤在五味王冰曰所谓阴者五神藏也宫者五神之舍也言五藏所生本资于五味五味宣化各凑于本宫阴虽因五味以生亦因五味以损正为好而过节乃见伤也故下文曰吴昆曰言五味固足以养五藏亦足以伤五藏张志聪曰神气生于阴精五藏之精生于五味是以首论气而末论味藏象论五味入口藏于肠胃味有所藏以养五气气和而生津液相成神乃自生本神篇五藏主藏精者也不可伤伤则失守而阴虚阴虚则无气无气则死是以谨和五味长有天命盖精神气血皆由五味之所资生而资养者也五宫五藏神之所舍伤在五味者味有所偏胜也马莳曰此言五味能伤五藏而善养者慎之也阴阳应象大论酸生肝苦生心甘生脾辛生肺咸生肾则阴之所本五味阴者五藏皆属阴也手太阴肺手少阴心足太阴脾足少阴肾足厥阴肝然阴之五宫所伤亦在五味阴阳应象大论酸伤筋苦伤气甘伤肉辛伤皮毛咸伤血盖五味过节则五藏亦伤于五味也其曰伤气血者夫诸气皆属于肺而苦本入心何乃伤之正以水来乘火亦伤己之所胜也则五味信能伤五宫矣张介宾曰五宫五藏也六节藏象论地食人以五味夫味得地气故能生五藏之阴若五味不节则各有所克反伤其阴矣义如下文骥案阳为气阴为味故阴之伤在味五宫五神之舍王注是也黄庭经肝部之宫翠重里下有青童神公子心部之宫莲含华下有童子丹元家脾部之宫属戊己中有明童黄裳里肺部之宫似华盖下有童子坐玉阙肾部之宫玄阙元中有童子冥上玄又百谷之实土地精五味外美邪魔腥臭乱神明胎气零那能返老得还婴此五味伤五宫之明证是故味过于酸肝气以津脾气乃绝王冰曰酸多食之令人癃小便不利则肝多津液津液内溢则肝叶举肝叶举则脾经之气绝而不行何者木制土也吴昆曰木实则克土故脾绝马莳曰酸所以生肝木胜土亏脾气从兹而绝张介宾曰津液也酸从木化骥案过犹失也素问疏五过论谓医治病有过失又过谓过度灵枢五禁篇刺有五过故过有二义不当用而用之谓之过当用而用过度亦谓之过西山记秋肺旺肝弱则养肝食酸物五谷中豆五果中李子五畜中犬肉五菜中藿菜与医经同不可过也味过于咸大骨气劳短肌心气抑王冰曰咸多食之令人肌肤缩短又令心气抑滞而不行咸走血也大骨气劳咸归肾也吴昆曰咸入肾入骨能软缩诸物又咸从水化而走血水胜则火灭故心气抑张志聪曰大骨腰高之骨肾之府也马莳曰大骨者高骨也玉机真藏论亦谓之大骨肾气反伤大骨气劳水邪克火令人肌肉短缩心气抑滞张介宾曰咸入肾肾主骨骥案西山记四季脾旺肾弱养肾食咸物五谷中粟米五果中山药五畜中猪肉五菜中韭菜与医经同不可过也味过于甘心气喘满色黑肾气不衡王冰曰甘多食之令人心闷甘性滞缓故令气喘满而肾不平何者土抑水也衡平也吴昆曰甘性滞缓甘从土化土亢则害乎水张介宾曰土实则心气不能传之于子故喘满肾主水其色黑土亢则伤肾故色黑而肾气不平马莳曰甘所以生肉脾邪有余子来乘母从前来者为实邪而心气喘满且土往克水传其所胜黑色外见肾气不得其平张介宾曰甘入脾甘从土化土胜则水病骥案西山记春肝旺脾弱则养脾食甘物五谷中粳米五果中枣肉五畜中牛肉五菜中葵菜与医经同不可过也味过于苦脾气不濡胃气乃浓王冰曰苦性坚燥又能养脾胃故脾气不濡则胃气强浓吴昆曰苦性坚燥故脾气不濡胃喜燥故胃气强浓张志聪曰阳明络属心子母之气相通苦则母气盛而胃气强胃强则与脾阴相绝脾不为胃转输其津液而脾气不濡脾不转输故胃气乃浓马莳曰人之肠胃必有二层心气太过土气亦有余故胃乃作胀而反浓不能纳受水谷宜用清火收敛如芩连乌梅等今人不识此证以为饮食不进者多是胃气已弱仍用参术等类则胃邪益增饮食反减愈补愈胀病终不愈脉要精微论胃脉实则胀虚则泄所谓胀者正胃气乃浓之谓须于胃脉之实者验之若真虚则宜补耳张介宾曰濡者润也脾气不濡则胃气留滞故曰乃浓浓者胀满之谓五味论苦入于胃五谷之气皆不能胜苦苦入下脘三焦之道皆闭而不通故变呕者其义亦此骥案西山记冬肾旺心弱则养心食苦物五谷中小麦五果中橘子五畜中羊肉五菜中薤大致与医经同不可过也味过于辛筋脉沮弛精神乃央王冰曰沮润也弛缓也央久也辛性润散养于筋故令筋缓脉润精神长久何者辛补肝也藏气法是论肝欲散急时辛以散之用辛补之新校正云按此论味过所伤难作精神长久之解央乃殃也古文通用字多假借用者也吴昆曰央殃同张志聪曰沮遏抑也弛懈弛也辛甚则燥津液不能相成而精神乃受其殃也马莳曰辛所以生肺也味过于辛金邪克木筋脉阻弛精神至半而废央者中央也半之谓也四气调神论有未央绝灭则至半而绝此云精神乃央言精神仅可至半也诗小雅夜未央张介宾曰沮坏也弛纵也央殃同辛散气则精神耗伤故曰乃央骥案西山记夏心旺肺弱则养肺食辛物五谷中黄黍五果中桃子五畜中鸡肉五菜中葱菜与医经同不可过也黄庭篇四海者何也气血精髓也其要在乎戒五伤焉多乎咸则心伤矣多乎苦则肺伤矣多乎酸则脾伤矣多乎辛则肝伤矣多乎甘则肾伤矣是故谨和五味骨正筋柔气血以流腠理以密如是则骨气以精谨道如法长有天命王冰曰是所谓修养天真之至道也张志聪曰肾主藏精而主骨肝主藏血而主筋夫风客淫气则邪伤肝而精及之谨和五味则骨正筋柔而腠理以密是阳气生于阴精而为阴之外卫故曰阴者藏精而起亟也阳者卫外而为固也知阴阳内外之道无烦劳以伤其阳节五味以养其精谨能养调和法则阴阳和平长有天命张介宾曰在内者皆阴气为之主也然阴气在里腠理在外若不相及而此曰腠理以密者缘阴阳表里原自相根据不惟阳密足以固阴而阴强乃能壮阳也故如上文之邪因于外而为喘喝为痿厥为精亡为洞泄咳嗽等证此阳病之及于阴也又如烦劳大怒饮食起居之不节而为煎厥为形气绝为筋脉肠痔气逆骨坏等证是伤于阴者亦能病及外体阳分此阴之所以不可忽也素问五藏生成篇多食咸则脉凝泣而变色王冰曰心合脉其荣色咸益肾胜于心心不胜故脉凝泣而颜色变阳也吴昆曰泣与涩同张志聪曰此承上文而言太过之为害也五行有相生相制不可偏废如制之太过又有相贼之害马莳曰此以所主之所伤者言之心之所主者惟肾肾之味主咸张介宾曰咸从水化水能克火多食苦则皮槁而毛拔王冰曰肺合皮其荣毛苦益心胜于肺肺不胜故皮枯槁而毛拔去吴昆曰苦从火化皮毛为金张志聪曰多食苦是火味太过而伤肺马莳曰肺之所主者唯心故心之味主苦张介宾曰苦从火化火能克金多食辛则筋急而爪枯王冰曰肝合筋其荣爪辛益肺胜于肝肝不胜故筋急而爪干枯吴昆曰辛从金化筋与爪为木张志聪曰多食辛是金味太过而伤肝马莳曰肝之所主者惟肺故肺之味主辛多食辛肝为肺伤张介宾曰辛从金化金能克木多食酸则肉胝KT 而唇揭王冰曰脾合肉其荣唇酸益肝胜于脾脾不胜故肉胝KT 而唇皮揭举吴昆曰酸从木化肉与唇为土张志聪曰多食酸是木味太过而伤脾马莳曰脾之所主者惟肝故肝之味主酸多食酸则脾为肝伤张介宾曰胝皮浓也手足骈胝之谓多食甘则骨痛而发落王冰曰肾合骨其荣发甘益脾胜于肾肾不胜故骨痛而发堕落吴昆曰甘从土化骨发属肾水张志聪曰多食甘是土味太过而伤肾马莳曰肾之所主者惟脾故脾之味主甘多食甘则肾为脾伤张介宾曰甘从土化土能克水此五味之所伤也王冰曰五味入口输于肠胃而内养五藏各有所养有所欲欲则互有所伤吴昆曰五味各有所伤所谓阴之五宫伤在五味是张志聪曰五味所以养五藏者也藏有所胜则所不胜之藏受伤骥案五欲五苦详见五宜篇中然味各有偏不宜太过不宜太多用气不可稍乖用味尤当详审洪范水曰润下润下作咸火曰炎上炎上作苦木曰曲直曲直作酸金曰从革从革作辛土爰稼穑稼穑作甘苦者直行而泄辛者横行而散酸者束而收敛咸者止而软坚甘之一味可上可下土位居中而兼五行五藏无归专入太阳而通小便然草木乃有形无情之药各逞一性以为功人禀五行有神有情之体全以阴阳变化制伏相成相长以为之用能补偏救弊剂调得宜无过不及恰合乎中斯无增气偏胜之害而得和平长养之宜令无情以至有情皆用药者神明化裁之妙斯无过伤之足虑也素问宣明五气篇五味所禁辛走气气病无多食辛王冰曰病谓力少不自胜也吴昆曰辛阳也气亦阳也同气相求故辛走气辛主发散气弱者食之则气益虚耗矣故在所禁张志聪曰阴之所生本在五味阴之五宫伤在五味故禁多食肺主气辛入肺故走气张介宾曰辛能散气骥案五味篇辛入于胃其气走上焦上焦受气营诸阳故辛入而汗俱出咸走血血病无多食咸苦走骨骨病无多食苦新校正云按皇甫士安云咸先走肾此云走血者肾合三焦血脉虽属肝心而为中焦之道故咸入而走血也苦走心此云走骨者火水相济骨气通于心也吴昆曰咸阴也血亦阴也同气相求故咸走血血得咸则凝结而不流故血病禁咸苦阴也骨亦阴也气同则入故苦走骨骨得苦则阴益甚骨重而难举矣故骨病禁苦张志聪曰心主血润下作咸咸走血者水气上交心也肾主骨炎上作苦苦走骨者火气下交于肾也此与并于心则喜并于肾则恐之义相同盖心肾水火之气时相既济故所走互更其余三藏是本藏之味而走本藏所主之筋肉也马莳曰此言五藏之病各有禁食之味也灵枢五味篇酸走筋多食之令人癃咸走血多食之令人渴辛走气多食之令人洞心苦走骨多食之令人变呕甘走肉多食之令人愧心少俞之所答尤为详悉宜参看之张介宾曰血得咸则凝结不流也五味论咸与血相得则凝苦性沉降阴也骨属肾亦阴也骨得苦则沉阴益肾骨重难举矣故骨病禁苦九针论苦走血水化咸故走骨义亦当然骥案五味论咸入于胃其气上走中焦注于脉则血气走之血脉者中焦之道也苦入于胃五谷之气皆不能胜苦苦入下脘三焦之道皆闭而不通苦入而走骨故入而复出知其走骨也甘走肉肉病无多食甘酸走筋筋病无多食酸王冰曰是皆为行其气速故不欲多食多食则病甚故病者无食也吴昆曰甘土也肉亦土也相从以类故甘走肉肉得甘则病肤肿肉胀者滋甚矣故肉病禁甘酸木也筋亦木也以类相从故酸走筋筋得酸则病拘挛收引者益加矣故筋病无多食酸张志聪曰脾主肌肉甘为土味脾病而多食之则反伤其脾气肝合筋酸走肝筋病而多食之则反伤其肝气张介宾曰甘能缓中善生胀满故肉病者无多食甘五味论甘走肉多食之令人 心酸能收缩故在筋者无多食酸五味论酸走筋多食之令人癃骥案五味篇甘入于胃其气弱小不能上至于上焦而与谷留于胃中者令人柔润其气外通于肉故甘走肉酸入于胃其气涩以收上之两焦弗能出入也下注膀胱得酸则缩 约而不通水道不行阴者积筋之所终故走筋是谓五禁无令多食新校正云按太素五禁云肝病禁辛心病禁咸脾病禁酸肺病禁苦肾病禁甘名为五裁杨上善云口嗜而欲食之不可多也必自裁之命曰五裁张志聪曰五味所以养五藏之气者也病则气虚故无令多食盖少则补多则反伤其气骥案经云五味入胃各归所喜故久而增气物化之常也气增而久夭之由也与禁无多食义同灵枢五味篇五禁肝病禁辛心病禁咸脾病禁酸肾病禁甘肺病禁苦余氏曰五味五气有生有克有补有泻故五藏有病禁服胜克之味马莳曰此言五藏之味有五禁皆五行之相克者也金克木故肝病禁辛水克火故心病禁咸木克土故脾病禁酸土克水故肾病禁甘火克金故肺病禁苦此节当与素问宣明五气论之五禁灵枢九针论之五裁参看宣明五气篇辛走气气病无多食辛咸走血血病无多食咸苦走骨骨病无多食苦甘走肉肉病无多食甘酸走筋筋病无多食酸是谓五禁九针论病在筋无食酸病在气无食辛病在骨无食咸病在血无食苦病在肉无食甘张介宾曰辛味属金能克肝木咸味属水能克心火酸味属木能克脾土甘味属土能克肾水苦味属火能克肺金黄帝问于少俞曰五味入于口也各有所走各有所病酸走筋多食之令人癃咸走血多食之令人渴辛走气多食之令人洞心苦走骨多食之令人变呕甘走肉多食之令人 心余知其然也不知其何由愿闻其故任谷 曰五营运大论东方生风风生木木生酸酸生肝肝生筋南方生热热生火火生苦苦生心心生血是五藏本于五味之所生而生外合之筋骨血肉也是以五味入口而各有所走心主血肾主骨苦乃火之味咸乃水之味苦走骨而咸走血者阴阳水火之交济也肺主气故辛走散马莳曰癃小便不通洞心者心内空也 心者心内闷也少俞答曰酸入于胃其气涩以收上之两焦弗能出入也不出即留于胃中胃中和温则下注膀胱膀胱之胞薄以懦得酸则缩绻约而不通水道不行故癃阴者积筋之所终故酸入而走筋矣任氏曰五味阴阳之用辛甘发散为阳酸苦涌泄为阴咸味涌泄为阴淡味渗泄为阳六者或收或散或缓或急或燥或润或软或坚是发散涌泄之中而又有收散缓急之性矣上焦开发宣五谷味中焦出气如露以行水谷之精酸气收涩故弗能出于上之两焦不出则留于胃而溜于下焦注于膀胱矣膀胱为脬之室脬居于中故膀胱之体质脆薄以懦得酸则易于缩绻缩则纳而不通水道不行故为癃闭阴者前阴积筋者宗筋也宗筋者筋之主也酸入于宗筋故走筋也经筋章足厥阴之筋上循阴股结于阴器络诸筋其病阴股病转筋阴器不用伤于内则不起伤于寒则缩入伤于热则纵挺不收是足厥阴肝经主宗筋而外合于通体之筋马莳曰篇内言三焦者俱营卫生会篇之三焦膀胱为胞之室胞在其中阴器者乃一身之筋于此而终酸入则走筋其阴器亦有所约而小便不利矣岂特膀胱之在内者为然哉张介宾曰谓上中二焦涩结不舒也绻不分也约束也癃水不利也阴阳别论女子胞者气厥论胞移热于膀胱五音五味篇冲脉任脉皆起于胞下皆此胞字皆音包乃以子宫为言此节云膀胱之胞盖以溲脬为言胞音有二而字则相同恐人莫辨故在本篇特加膀胱二字以明此非子宫正欲辨其疑似后人不解但读为包反曰经语遂认膀胱与胞为二物故在类纂则曰膀胱者胞之室王安道则曰膀胱为津液之腑又有胞居膀胱之室之说甚属不经夫脬即膀胱膀胱即脬也焉得复有一物致资后学之疑阴者阴器也积筋者宗筋之所聚也肝主筋其味酸故内为膀胱之癃而外走肝经之筋也又宣明五气篇酸走筋筋病无多食酸骥案女子胞音包指子宫此膀胱之胞音抛以溲脬为言以子宫言者素问评热论胞脉属心而络于胞中月事不来者胞脉闭也奇病论胞络者系于肾痿论悲哀太甚则胞络绝金匮妇人妊娠篇胞胎阻以溲脬言者素问痹论胞痹者少腹膀胱按之内痛若沃以汤涩于小便上为清涕通评虚实论胞气不足灵枢水胀篇石瘕生于胞中此不可不辨也酸说文酢也关东谓酢曰酸书洪范木曰曲直曲直作酸曲直筋象周礼医师以酸养骨注酸木味木根立地中似骨筋附于骨故酸走筋黄帝曰咸走血多食之令人渴何也少俞曰咸入于胃其气上走中焦注于脉则血气走之血与咸相得则凝凝则胃中汁注之注之则胃中竭竭则咽路焦故舌本干而善渴血脉者中焦之道也故咸入而走血矣任氏曰中焦并胃中出上焦之后此所受气者泌糟粕蒸精液化其精微上注于肺脉乃化而为血咸入于胃其气上走中焦注于脉者咸性之上涌也注于脉则走于血气矣血者中焦之汁奉心神而化赤咸乃寒水之味故血与咸相得则凝凝则不行而胃中之汁悉注之胃中汁竭则咽路焦枯故舌本干而善渴血脉者中焦之道路咸气上走于中焦故走血王子方曰胃腑水谷之精汁化而为赤营于脉中人一呼一吸脉行六寸者血气之流行也呼吸不已气血之行无少停息故血凝则胃中之汁注之以资其流行马莳曰世俗宰牲加盐以凝血凝则血燥而胃中之汁注以润之由是胃中之汁竭竭则咽路枯焦故舌根干而善渴也张介宾曰血为水化咸亦属水骥案咸衔也北方味也广韵不淡也韵会盐味尔雅释音咸苦也咸之极必苦故以咸为苦也咸苦同化素问藏气法时论心欲软急食咸软之补之肾欲坚急食苦坚之补之两少阴同气故心食肾味肾食心味也周礼天官医师以咸养脉脉乃心之合苦化燥咸软坚故血气走而凝津液竭而渴也黄帝曰辛走气多食之令人洞心何也少俞曰辛入于胃其气走于上焦上焦者受气而营诸阳者也姜韭之气薰之营卫之气不时受之久留心下故洞心辛与气俱行故辛入而与汗俱出任氏曰上焦开发宣五谷味薰肤充身泽毛若雾露之溉是谓气辛走气故其气走于上焦上焦者受中焦之气而营诸表阳者也夫营卫之气生于中焦皆从上而出故姜韭之气上熏则营卫之气不时受之久留心下则为洞心辛与上焦之气俱行于表阳则开发皮腠而汗出俞伯荣曰辛气留于心下而上熏则为洞心与气俱行则与汁共并而出盖汗乃中焦水谷之液也王子方曰论五味而曰气者味之性也马莳曰此辛味之气惟此姜韭之气久留心下则物在心下而气薰于上焦上焦气辏心内似空故多食辛者必洞心也且此辛气与心中之气相得而俱行辛入则汗必出汗之出者以气之出也其心安得而不洞张介宾曰洞心心空也营诸阳营养阳分也辛味属阳故走上焦之气分过于辛则开窍而散故为洞心为汗出宣明五气篇辛走气气病无多食辛骥案辛有二义就辛之味言说文秋时万物成而熟金刚味辛辛痛则泣出徐注言万物初见断制故辛痛洪范金曰从革从革作辛白虎通金味所以辛者西方煞伤成物辛所以煞伤之也犹五味得辛乃委煞也周礼医师以辛养筋注辛金味金之缠合异物似筋人之筋缠合诸骨故以辛养之正韵苦辛取辛酸之意筋骨相缠金木无忤故辛能养筋酸能养骨也此断制收煞之义以辛味中之气言月令其日庚辛注辛之为言新也史记律书言万物之辛生也风土记元旦以葱蒜韭蓼蒿杂合而食之名五辛盘取迎新之意正字通壬癸继辛天道剥中有复秋德义中寓仁非偏属断制焦杀又经谓辛甘发散为阳此味中之气曰气走上焦曰辛与气俱行曰辛入而汗出属第二义即生新发散之谓也黄帝曰苦走骨多食之令人变呕何也少俞曰苦入于胃五谷之气皆不能胜苦苦入下脘三焦之道皆闭而不通故变呕齿者骨之所终也故苦入而走骨故入而复出知其走骨也任谷 曰炎上作苦君主之味也故五谷之气皆不能胜之苦性下泄故入于下脘三焦者少阳火也苦性寒故三焦之道皆闭塞不通则入胃之水谷不得通调布散故变而为呕也夫肾主骨肾为寒水之藏苦性寒故走骨同气相感也然苦乃火味故入于下而复出于上以其性下泄而上涌也余伯荣曰少阴之上君火主之标阳而本寒也炎上作苦而苦寒下泄此少阴之味也故能从本从标天食人以五气地食人以五味地之五行上呈天之六气是以味合五行气合三阴三阳之六气马莳曰苦入下脘则上中下焦之气闭而不通遂使五谷在胃者气味不和所以变而为呕齿者乃骨之所终故苦入则走骨走骨则走齿张介宾曰苦味性坚而沉故走骨入而复出其变为呕宣明五气篇苦走骨骨病无多食苦骥案苦说文大苦苓也诗采苦采苦传苦菜一名荼又谁谓荼苦月令苦菜秀苦菜与苦HT 无异嫩茎叶可食洪范火曰炎上炎上作苦苦火之味甘之对周礼医师以苦养气注火味火出入无形似气人所睹见似若有形搅之不得亦是无形故云似气而以苦养之也素问藏气法时论脾苦湿则食苦以燥之是苦能化燥土能生金则养气肺苦气上逆食苦以泄之苦能降火气有余则泄之不足则燥之亦养气之意肾欲坚则食苦以坚之苦性坚燥故肾之所欲三者不离乎燥与养气相合然燥之太过则三焦闭而不通故呕燥以坚肾肾之合骨齿乃骨之余故走骨黄帝曰甘走肉多食之令人 心何也少俞曰甘入于于胃其气弱小不能上至于上焦而与谷留于胃中者令人柔润者也胃柔则缓缓则蛊动蛊动则令人 心其气外通于肉故甘走肉任谷 曰稼穑作甘坤土之味也坤德柔顺故其气弱小太阴湿土主气故令人柔润柔者土之性润乃湿之气也夫虫乃阴类胃秉阳明燥热之气若胃柔而缓则虫动而上入于胃矣虫上食故人 心土气外主于肌肉故甘走肉马莳曰蛊当作虫虫因味甘食在而动虫动则心自闷所谓甘走肉者甘既属土土主于肉肉在于外甘味之气必走而聚之也内与外不相通其心安得而不闷张介宾曰闷甘入脾脾主肉故甘走肉宣明五气篇甘走肉肉病无多食甘骥案甘说文美也徐曰物之甘美也正韵甜也洪范稼穑作甘传甘味生于百谷月令中央土其味甘是甘为脾土之味脾欲缓急食甘肝苦急急食甘甘具和缓之性已见藏气法时论中周礼医师甘以养肉注甘土味土含载四者似肉疏谓金木水火非土不载如人之肉亦含载筋骨气脉故云似肉故以甘养之与此甘走肉义同和缓柔润则虫动史记仓公传薄吾病蛲瘕案病得之寒湿宛笃化为虫中藏经有伏蛔白肉肺胃赤弱蛔九种古有伏蛔白肉肺 膈赤蛲九种伤寒胃中冷必吐蛔夫胃寒则从湿化风木乘之蛔乃生横着曲直左右上下者虫病也药不中与也又传尸有六代虫又有肝劳热心劳热脾劳热肺劳热肾劳热皆有虫大抵诸虫皆因饮食不节或饥饱失宜或过飧腥脍炙爆其症眼眶鼻下青黑面痿黄脸上有几条血丝如蟹爪分明饮食不进肌肉不生此皆脾土和柔不健而虫生之候此言虫动 心相与吻合故附之详见慎柔五书暨仓公传注灵枢九针论五裁病在筋无食酸病在气无食辛病在骨无食咸病在血无食苦病在肉无食甘口嗜而欲食之不可多也必自裁也故曰五裁王子律曰裁者酌其适中而不可多也夫五味入口内养五藏外濡形身病则嗜食故宜裁之骥案此即气增而久夭之由也之意

　　卷十

　　药制

　　素问五常政大论上取下取内取外取以求其过能毒者以浓药不胜毒者以薄药王冰曰上取谓以药制有过之气也制而不顺则吐之下取谓以迅疾之药除下病攻之不去则下之内取谓食及以药内之审其寒热而调之外取谓熨药令所病气调适也当寒反热以冷调之当热反寒以温和之上盛不已吐而脱之下胜不已下而夺之谓求得气过之道也药浓薄谓气味浓薄者也新校正云按甲乙经胃浓色黑大骨肉肥者皆胜毒其瘦而薄胃者皆不胜毒又按异法方宜论西方之民陵居而多风水土刚强不衣而褐荐华食而脂肥故邪不能伤其形体其病生于内其治宜毒药吴昆曰察其面目口舌上取也问其二便通塞不取也切其脉之虚实内取也探其身之寒热外取也若其人胃浓色黑形大肉肥此能毒者宜治以浓药若其胃薄色浮形小肉瘦此不能毒者宜治以薄药张志聪曰上下谓司天在泉之气夫司天在泉之气升降于上下五运之气出入于外内各求其有过者取而治之此治岁运之法也徐振公曰能以大寒之药治热淫大热之药治寒病是能胜其毒者马莳曰凡治病者或取之上而吐之或取之下而下之或取之内而内消之或取之外而熨解之此上下内外皆就人身言皆求人身之有病者何在灵枢经论痛篇少俞曰胃寒色黑大骨及肥者皆胜毒故其瘦而薄皮者皆不胜毒骥案人身有上下内外证治亦有上下内外三焦之气所以通行上下者也营卫之气所以内外出入者也素问至真要大论气有高下证有内外补上治上制以缓缓则气味薄薄者则频而少服补中治下制以急急则气味浓浓者则频而多服阴阳应象大论高者因而越之下者引而竭之皆上取下取之法又从内之外者调其内从外之内者治其外从内之外而盛于外者先调其内而后治其外从外之内而盛于内者先调其外而后调其内外有轻扬汗发之制内有泄泻攻通之制此内取外取也凡药皆有毒周礼医师类聚毒药以供医事素问异法方宜篇西方之人邪不能伤其形体病生于内治宜毒药灵枢邪气脏腑病形篇阴阳形气俱不足调以甘药终始篇阴阳俱不足可将以甘药不可饮以至剂盖药味之甘而淡者和平无毒药之有毒者谓乖戾不和禀气之偏者也故气之毒者必热味之毒者必辛枝苗气薄而升以治上根须味浓而降以治下又郑注药之辛苦者恒多毒然苦参细辛虽辛苦而无毒有毒者谓巴豆野狼牙之类无毒者谓人参芎 之类变通运用存乎其人气反者病在上取之下病在下取之上病在中傍取之王冰曰下取谓寒逆于下而热攻于上不利于下气盈于上则温下以调之上取谓寒积于下温之不去阳藏不足则补其阳也傍取谓气并于左则药熨其右气并于右则熨其左以和之必随寒热为适凡是七者皆病无所逃动而必中斯为妙用矣吴昆曰反谓反其常候也治之者亦权其反而取之张介宾曰气反者本在此而标在彼也其病既反其治亦宜反张志聪曰至真要大论上胜而下俱病者以地名之下胜而上俱病者以天名之即此义也马莳曰上文上下内外皆正治也然有反气而治者骥案阴阳上下中外左右互为其根上为阳下为阴外为阳内为阴左为阳右为阴素问阴阳应象大论阳病治阴阴病治阳缪刺论左刺右右刺左清阳为天浊阴为地天气上为云地气下为雨雨出地气云出天气六微旨篇升已而降降者谓天降已而升升者谓地脉要精微论上部法天胸喉中事下部法地少腹腰股膝胫足中事易雷风相薄天地交泰水火既济山泽通气上下相通故气反者逆取之又脾主为胃行其津液建中央以运四旁又中外不相及则治主病皆经说治热以寒温而行之治寒以热凉而行之治温以清冷而行之治清以温热而行之王冰曰气性有刚柔形证有轻重方用有大小调治有寒温盛大则顺气性以取之小软则逆气性以伐之气殊则主必不容力倍则攻之必胜是则谓汤饮调气之制新校正云按至真要大论热因寒用寒因热用必伏其所主而先其所因其始则同其终则异可使破积可使溃坚可使气和可使必已者也吴昆曰治热以寒温而行之者寒药温服也治寒以热凉而行之者热药凉服也治温以清冷而行之者清药冷服也治清以温热而行之者温药热服也张介宾曰药以与病逆者恐不相投故从其气以行之假借之道也骥案寒热阴阳各有真假似是而非每至错乱如病患大热烦燥口渴舌躁似乎热病视其面色赤此戴阳也切其脉尺弱而无力寸关豁大而无伦此则阴盛于下逼阳于上假阳之症以苦寒之药从其性而折之顷刻平矣如人恶寒身不离复衣手足逆冷有似乎寒视其面色滞切其脉涩按之细数而无力此系假寒之症寒在皮肤热在骨髓以辛凉之剂温而行之一汗而愈仲景白通用胆汁五苓用桂明乎逆顺思过半矣刘河间曰夏热太甚林木流津冬寒太甚流水冰坚火极似水阴极似阳也故消之削之吐之下之补之泻之久新同法王冰曰量气盛虚而行其法病之新久无异道也张志聪曰消之削之内取外取也吐之下之上取下取也补之泻之补上补下治上治下也久者谓伏气之病新者感而即发也张介宾曰消以去滞削以攻坚上实者宜吐下实者宜下补因正之不足泻因邪之有余但此中用有缓急治有先后而病之久新同其法也骥案徐之才十剂宣可去壅姜橘之属推之瓜蒂散栀豉汤姜盐汤参芦藜芦之类皆宣也皆所以吐之也通可去滞通草防己之属推之五苓四苓琥珀海金砂桃仁红花五灵脂之类皆通也皆所以消之削之也泻可去闭葶苈大黄之属推之大小承气大柴胡十枣汤之类皆泻也皆所以下之泻之也补可扶弱人参羊肉之类推之四君四物八珍十全皆所以补之也和剂者本此帝曰病在中而不实不坚且聚且散奈何岐伯曰悉乎哉问也无积者求其藏虚则补之王冰曰随病所在命其藏以补之吴昆曰积者五脏所生聚而不散者不实不坚且聚且散则为无积张志聪曰此谓五运之气为病而有治之之法也病在中者根于中也不实不坚且聚且散者出入于外内也故敷和之纪其藏肝其病里急支满备化之纪其藏脾其病痞盖五运之气内合五藏故无积者当求其藏也藏气虚则补之马莳曰此言病有在中而聚散不常当审虚实兼药食和中外以治之张介宾曰积者有形之病有积在中则坚实不散今不实不坚且聚且散无积可知无积而病在中藏之虚也故当随病所在求其藏而补之骥案素问大积大聚衰其大半五十五难积者阴气聚者阳气气之所积名曰积气之所聚名曰聚积发有常处痛不离其部上下有终始左右有常处聚发无根本上下无留止痛无始处金匮五藏风寒积聚篇积者藏病终不移聚者府病发作有时展转痛移此不坚不实且聚且散是无积也无积是脏虚虚则当补之脏虚连读药以祛之食以随之王冰曰食以无毒之药随汤元以迫逐之使其尽也马莳曰食即谷肉果菜张介宾曰药以祛之去其病也食以随之养其气也骥案此承上补虚来邪之所凑其正必虚补正所以祛邪也如先天之阳虚当补命门桂附之类是也先天之阴虚宜补肾水地茱麦味之类是也后天之阳虚宜温胃以补气参 苓术之类后天之阴虚宜补心肝以养血归地芍药之类正盛而邪自祛矣如邪未去或少加祛邪之药而邪无不祛矣食即周礼食医食齐 春时羹齐 夏时酱齐 秋时饮齐 冬时此药食宜也参五宜篇行水渍之和其中外可使毕已王冰曰中外通和气无流碍则释然消散真气自平张志聪曰行水渍之以取汗和其中外使邪从外出可使毕已马莳曰用药之汤水以渍之则药食调其中而汤水治其外庶几中外和而病可已张介宾曰行水渍之通其经也若是则中外调和而病可已祛者非攻击之谓凡去病者皆可言祛渍资四切浸洗也骥案水渍法所以宣通形表散发邪气虚邪伤人当以汗解若人肌肤坚实腠理密致难于取汗素问阴阳应象大论其有邪者渍形以为汗玉机真藏论脾风可浴巢氏病源邪在表洗浴发汗本草衍义热汤助阳气行经络风冷气痹之人多以汤渍脚至膝上浓被使汗出朱真人治风疾掘坑令坐坑内热汤淋之良久以簟盖之汗出而愈许仁则桃柳等三物浴汤取汗李时珍治寒湿加艾煎汤治风虚加五枝按食物本草五枝桃柳桑柘槐也或五加煎汤薰洗为效更速皆取汗法圣济总录有因大饮中酒恐毒瓦斯内攻于藏者有服五石发动气攻于阳者皆以浴法治之圣惠治传尸骨蒸有沐浴方驱恶气千金方有沐浴方七首治客忤马通浴方本草治咳嗽生姜沐浴婴孺方治小儿不生肌肉又三岁不行五参浴汤小儿直诀治肥体体热用乌蛇白矾青黛天麻全蝎朱麝桃枝浴体博爱心鉴治痘疮顶陷有水扬汤经验后方小儿胗豆令速出酒沃沸胡荽喷一身百合病金匮有百合洗方卒死壮热又有矾石水煎渍脚中风千金有大戟洗方方氏家藏方用蛇床防风等八味淋渫水肿本草引韦宙独行方赤小豆煮烂汁渍膝以下神巧万全方樟柳赤豆麻黄桑白水气薰洗虚冷御医院方还童散外固壮阳气用丁香十四味水煎少腹以下淋浴又百花散用百花窠等五味水煎淋洗补元阳通血脉又施圆端效方治下元虚冷用椒目桂川乌细辛干姜水煎渫浴下部圣惠发背门已溃未溃毒瓦斯结聚当用药煮汤淋拓疮上散其热毒是水渍除汗法外有攻有补法各不同今 亮祗卿医事启源皇国亦有汤渍法见荣花物语余谓暖洗所以生阳宜澡洗而不澡洗使人阳气上行阴邪相害不当澡渫而澡渫使人湿侵皮肤热生肌体若用之得宜汗下攻补无不取效此承上补虚来当从虚边治帝曰有毒无毒服有约乎岐伯曰病有新久方有大小有毒无毒固宜常制矣大毒治病十去其六王冰曰下品药毒毒之大也吴昆曰此约其常制也勿使过之过之恐伤其正而生大患张志聪曰约规则也病有久新者谓病之能胜毒不能胜毒也方有大小者谓有可以浓药可以薄药也毒者有大寒大热及燥湿偏胜之毒瓦斯故止可攻疾中病即止过则伤正矣是以大毒之药治病病去其六即止后服马莳曰灵枢禁服篇约方犹约囊也囊满而弗约则输泄方成而弗约则神与弗俱伯言病有久者则方必大病有新者则方必小故药有大毒常毒小毒无毒之分则去病以六分七分八分九分而止当量其病之新故而制方大小以用之病重者宜大毒轻者宜小毒无毒者宜多有毒者宜少骥案神农本草名例下品一百二十种为佐使以应地多毒不可久服此属大毒常毒治病十去其七王冰曰中品药毒次于下也张志聪曰常毒治病病去其七即止骥案神农本草名例中品一百二十种为臣以应人有毒无毒斟酌其宜此属常毒小毒小毒治病十去其八王冰曰上品药毒毒之小也张志聪曰小毒治病病去其八即止之无毒治病十去其九王冰曰上品中品下品无毒药悉谓之平张志聪曰即无毒之药亦不可太过所谓久而增气物化之常也气增而久夭之由也张介宾曰治病之法药不及病则无济于事药过于病则反伤其正而生他患故当知约制而进止有度也骥案神农本草名例上品一百二十种为君以养天无毒多服此属无毒谷肉果菜食养尽之无使过之伤其正也王冰曰大毒之性烈其为伤也多少毒之性和其为伤也少常毒之性减大毒之性一等加小毒之性一等所伤可知也故至约必止之以待来证尔然无毒之药性虽平和久而多之则气偏胜则有偏绝久攻之则藏气偏弱既弱且困不可长也故十去其九而止服至约已则以五谷五肉五果五菜随五藏宜者食之已尽其余病药食兼行亦通也新校正云按藏气法时论毒药攻邪五谷为养五果为助五畜为益五菜为充张志聪曰药石治病谷肉食养使病尽去张介宾曰病以去其八九而有余未尽者但当以谷肉果菜饮食之类培养正气而余邪自尽骥案食养详五宜篇周礼食医和六食六饮六 百馐百酱八珍之齐食齐 春春多酸羹齐 夏夏多苦酱齐秋秋多辛饮齐 冬冬多咸凡会 食之宜牛宜 羊宜黍豕宜稷犬宜梁雁宜麦鱼宜 新林元圭食物摘要分水谷菜果鱼介禽兽八种孟铣食物本草因食医之义着书三卷张鼎补八十九种陈士良食性本草附以食医诸方及四时调养之法皆可参不尽行复如法王冰曰法谓前四约也余病不尽然再行之毒之大小至约而止必无过骥案长生秘典饮食之后解带摸腹伸腰徐行作喷以通其秘用呵以通其滞能令饮食下行方可就坐饱坐发痔曲腰而坐成中满醉后勿食冷饱余勿使卧食后勿怒怒后勿食冷热之物不宜互食尊生编饮以养阳食以养阴食宜常少亦勿令虚不饥强食不渴强饮则脾黄发胀朝勿令饥夜勿令饱淡食则多补五辛善助火调食法宁少毋食多宁饥毋食饱宁迟毋食速宁热毋食冷宁零毋食顿宁软毋食硬修养不如节劳服药不如忌口灵枢食饮者热无灼灼寒无沧沧寒温适中故气将持乃不致邪辟此可为食养法故并述之必先岁气无伐天和王冰曰岁有六气分主有南面北面之政先知此六气所在人脉至尺寸应之太阴所在其脉沉少阴所在其脉钩厥阴所在其脉弦太阳所在其脉大而长阳明所在其脉短而涩少阳所在其脉大而浮如是六脉则谓天和不识不知呼为寒热攻寒令热脉不变而热疾已生制热令寒脉如故而寒病又起欲求其适安可得乎夭枉之来率由于此吴昆曰岁气有偏胜人病因之用药者必明夫岁气不得更益其邪而伐其天和天和者天真冲和元气也张志聪曰必先知岁运之盛衰衰则补之盛则泻之补则从之泻则逆之无伐天运之中和张介宾曰五运有纪六气有序四时有令阴阳有节皆岁气也人气应之以生长收藏即天和也设不知岁气变迁而妄呼寒热则邪正盛衰无所辨未免于犯岁气伐天和矣夭枉之由此其为甚骥案岁气乃五运之岁太过不及之气例如甲己之年丙作首丙属火火生土土喜暖而恶寒宜温剂以助之乙庚之岁戊为头戊属土土生金金喜清而恶燥宜平剂以清之丙辛之年从庚起庚属金金生水水喜暖而寒则凝宜热剂以温之丁壬壬上顺行流壬上顺流之则为癸癸属水水生木木性寒而怕燥宜和剂以平之戊癸之年何方发甲寅之上好追求甲属木木生火火性本热而恶热宜凉剂以解之再参司天在泉之气应天为天符承岁为岁直及三合为治诸法五运六气推衍无遗又五运以甲己土运为尊六气以少阴君火为尊故以甲己土运为南政南面而行其令其余四运为北政以臣事之则面北而受令者也详见气运五岁六化诸篇此言必先岁气者如此年忽多淫雨民病多湿当用二术苦寒以燥之佐以风药风能胜湿此即必先岁气之谓也毋伐天和即春夏养阴秋冬养阳春夏禁用麻桂秋冬禁用石膏知母苓连芍药此即毋伐天和之谓也无盛盛无虚虚而遗人天殃王冰曰不察虚实但思攻击而盛者转盛虚者转虚万端之病从兹而甚真气日消病势日侵殃咎之来若天之与难可逃也悲夫吴昆曰盛盛虚虚则伐其天和马莳曰邪气实者而补之是谓盛盛又谓致邪正气虚而泻之是谓虚虚又谓失正斯则遗人以天殃而绝其长命张介宾曰邪气实者复助之盛其盛矣正气夺者复攻之虚其虚矣不知虚实妄施攻补虚者愈虚真气日消则病气日甚遗人天殃医之咎也骥案虚盛所包甚广如邪盛正虚正盛邪去阳盛阴虚阴盛阳虚肠实胃虚胃实肠虚或彼盛此虚或互盛互虚或以生而盛以克而虚或以补而盛以泻而虚或以泻而盛以补而虚不胜枚举要之虚实乃诸病之根本补泻为治疗之纲纪经曰邪之所凑其气必虚凡言虚者精气夺也凡气实者邪气胜也是故虚则受邪邪为实经曰邪气盛则实精气夺则虚倘邪重于本则以泻为补是泻中有补也本重于邪则以补为泻则补中有泻也运用合宜有何实实虚虚之足虑乎灵枢终始篇虚而泻之是谓重虚九针十二原篇五藏气已绝于内而用针者反实其外是谓重竭重竭重虚虚虚也八正神明论月满而补命曰重实重实盛盛也又十二难阳绝补阴阴绝补阳是谓实实虚虚损不足而益有余八十一难肺实肝虚用针者不补其肝而反重实其肺故曰实实虚虚义同无致邪无失正绝人长命王冰曰所谓伐天和也攻虚谓实是则致邪不识藏之虚斯为失正气既失则为死之由矣吴昆曰盛盛为致邪虚虚为失正张志聪曰邪则祛之正则养之张介宾曰盛其盛是致邪虚其虚是失正骥案邪正不两立致邪则失正失正则致邪运用不合则两失之经言邪有五从后来者为虚邪从前来者为实邪从所不胜来者为贼邪从所胜来者为微邪自病为正邪邪则干正正以祛邪故不两立也帝曰其久病者有气从不康病去而瘠奈何王冰曰从谓顺也吴昆曰气顺而犹不安康病已去而犹见瘦瘠张志聪曰此论人之形体亦由气运之所资养者也夫神去则机息气止则化绝神气之不可不调养也然而神气犹主人形体若器宇形与神俱而后可终其天年是形之不可不调养也气从者谓神气以调养不康而瘠谓身不康而形尚瘦也马莳曰此言人病而瘠者当顺化奉时以待之也帝问岁气有久病者气乃不康及病去而瘠岐伯曰昭乎哉圣人之问也化不可代时不可违王冰曰化谓造化也代大匠斫犹伤其手况造化之气人能以力代之乎夫生长收藏各应四时之化虽巧智者亦无能先时而致之明非人力所及由是观之则物之生长收藏化必待其时也物之成败理乱亦待其时也物既有之人亦宜然或言力必可致而能代造化违四时者妄也吴昆曰言化物必待天工人为不足以代也天时须顺之不得违之而助长以速其化也张志聪曰化谓五运之化气代更代也时谓六气之主时违逆也如敷和之纪其藏肝其养筋升明之纪其藏心其养血备化之纪其藏脾其养肉审平之纪其藏肺其养皮毛静顺之纪其藏肾其养骨髓是形之皮肉筋骨皆由化运之所资养不可更代者也又如春气养筋夏气养血脉长夏气养肌肉秋气养皮毛冬气养骨髓是形之皮肉筋骨又皆由四时气之所养而时不可违也马莳曰伯言天地有自然之化不可以人力代故无代化也人物有成败之时不可以私智违故无违时也张介宾曰化造化也凡造化之道衰王各有不同如木从春化火从夏化金从秋化水从冬化四时有不同之化以及五运六气各有所主皆不可以人力代也故曰化不可代人之藏气亦必随之而有衰王欲复藏气之亏不因时气不可也故曰时不可违不违时者如金水根于春夏木火基于秋冬藏气皆有化原设不预为之地则有时不易于复元或邪气乘虚再至虽有神手无如之何愚按此节诸注皆谓天地有自然之化人力不足以代之故曰化不可代然则当听之矣而下文曰养之和之者又将何所为乎谓非以人力而替天工者乎其说不然乎骥案经言不知年之所加气之盛衰虚实之所以起不可以为工王冰谓苍天布气不越乎五行人在气中岂不应乎天道所谓化不可代时不可违故当随运气阴阳之盛衰以为祛病养生之微旨此理固不可不知而实不可以偏执也缪仲醇曰五运六气者虚用也岁有是气至则算无是气至则不算既无是气焉用是药又况内外两因随时感受太过之运亦有不及之时不及之运亦多有余之患若专泥运气能无实实虚虚损不足而益有余乎又天气反常冬有时而温夏有时而寒春有时而燥秋有时而暖又春气西行秋气东行夏气北行秋气南行卑下之地春气常在高阜之境冬气常在西北多风东南多湿方土不齐其病各异西北气浓安能人人皆实东南气薄安能人人皆虚久旱则亢阳久雨则亢阴阳盛人耐秋冬不耐春夏阴盛人耐春夏不耐秋冬天气反常人禀异趣地域高下不同代化违时又当别论岐伯言之以明天气岁气立法之常医者通之以处天气岁气法外之变斯为完全而无流弊也夫经络不通血气以从复其不足与众齐同养之和之静以待时谨守其气无使倾移其形乃彰生气以长命曰圣王故大要曰无代化无违时必养必和待其来复此之谓也帝曰善王冰曰大要上古经法也引古之要旨以明时化之不可违不可以力代也吴昆曰大要上古书言为不可以代化工趋事不可以逆天时也易之复卦一阳生于五阴之下阳回之象也故化至而生气渐长谓之来复张志聪曰脉络者所以行气血而营阴阳血者神气也如经络以通血气以从复其神气之不足而与无病者之相同是神气已复但身不康健而形尚瘦瘠故当静养其神和调其气静以待时谨守其气无使倾移其形得时化之养渐乃彰着矣此气运养身之大要也马莳曰久病而不康及病去而瘠者其经络已通血气以顺当复其不足之藏而与足者同必养之和之而静以待时则形自彰而不瘠矣张介宾曰疾病既去而不求其复则元气由衰而瘠矣养者养以气味和者和以性情静以待时者预有修为而待时以复也如阳虚者喜春夏阴虚者喜秋冬病在肝者愈于夏病在心者愈于长夏病在脾者愈于秋病在肺者愈于冬病在肾者愈于春皆其义也谨守其气无使倾移则固有弗失日新可期是即撤消之道而生气可渐长矣大要上古书名此引古语以明化不可代时不可失不可不养不可不和以待其来复未有不复者矣来复之义即易之复卦一阳生于五阴之下阳气渐回则生意渐长同此理也六元正纪大论黄帝问曰妇人重身毒之何如岐伯曰有故无殒亦无殒也王冰曰故谓有大坚 瘕痛甚不堪则治以破积愈 之药是谓不救必乃尽死救之盖存其大也虽服毒不死也上无殒言母必全亦无殒言子亦不死也吴昆曰重平声重身怀孕也毒谓厉药也故下文所谓积聚急痛欲死之故必毒之始可生也马莳曰此言妊妇之用毒药者可用而不可过也妇人怀妊谓之重身然用毒药以治其病者正以内有其故则有病以当毒药其子必无殒也不惟子全而母亦无殒也张介宾曰重身孕妇也毒之谓峻利药也故如下文大积大聚之故有是故而用是药所谓有病则病受之故孕妇可无殒而胎气亦无殒也殒伤也骥案重身素问奇病论妇人重身九月而 重身妊娠也金匮妊娠篇妇人宿有 病经断未及三月而得漏下不止胎动则脐上为 痼害六月动者前三月经水时胎也下血者后断三月胚也所以血不止者以 不去也当下其 桂枝茯苓丸主之沈明宗谓其 不去阻害 胎之血不入于胎而漏下当下其 丹皮桃仁为胎所忌服一丸而渐磨不致动胎尤怡谓其不去则血不守血不守则胎终不安此丸下 之力颇轻且缓恐峻厉之药伤胎气也徐彬曰此丸用桂芍一阳一阴茯苓丹皮一气一血桃仁破恶血消 块而不嫌伤胎者病当之也消 方甚多惟此丸甚善帝曰愿闻其故何谓也岐伯曰大积大聚其可犯也衰其太半而止过者死王冰曰衰其太半不足以害生故衰太半则止其药若过禁待尽毒瓦斯内余无病可攻以当毒药毒攻不已则败损中和故过则死吴昆曰衰其太半而止则真气虽伤未至大坏过则真气无存故死张志聪曰此言胎孕积聚亦有阴阳寒热之分所当远寒而远热者也毒者大寒大热之药也娠妇始结胎之一月二月乃木气司养三月四月主火五月六月主土七月八月主金九月十月主水至太阳而五行已周阴阳水火分而成后天之形身矣然未生之前五行之气各有盛有虚有胜有郁宜以寒热温凉顺逆而调之设或有病而欲不远寒不远热亦无伤于胎气所谓有故无殒然亦无过之而致殒也即如大积大聚乃属脏腑之五行尚其可犯寒而犯热者也若过犯之则死寒热温凉是谓四畏可不慎诸此节大有关于治道学人宜细心体会又七月所生小儿能育而亦多长寿者盖七月乃肺藏司养肺属天而主气主血天一生水感天地之气而生故育九月十月乃少阴太阳所主皆感阴阳水火而生若夫八月乃阳明大肠主气感阳明之府气而生故虽生而不育张介宾曰身虽孕而有大积大聚非用毒药不能攻攻亦无害故可犯也然但宜衰其太半便当止药如上编大毒治病十去其六者是也若或过用则病未必尽而胎已受伤多致死矣骥案素问四时刺逆从论厥阴涩则病少腹积气少阴涩则病积溲血太阴涩则病积心腹时满阳明涩病积时善惊太阳涩则病积时善巅疾少阳涩则病积时善筋急目痛灵枢百病始生篇积之始生得寒乃生厥乃成积又汁沫与血相抟则并合凝聚不得散而积乃成当补则补当泻则泻五变篇邪气留止积聚乃伤邪气稍至蓄积留止大聚乃起金匮积聚篇病有积有聚积病终不移聚者展转痛移为可治又脉来细而附骨者积也寸口积在胸中微出寸口积在喉中关上积在脐旁上关上积在心中微下关积在少腹尺中积在气冲脉出左积在左脉出右积在右脉两出积在中各以其部处之前无积者求其藏虚则补之与此对勘其义始全素问至真要大论帝曰论言治寒以热治热以寒而方士不能废绳墨而更其道也有病热者寒之而热有病寒者热之而寒二者皆在新病复起奈何治王冰曰谓治之而病不衰退反因药寒热而随生寒热病之新者也亦有止而复发者亦有药在而除药去而发者亦有全不息者方士若废此绳墨则无更新之法欲根据标格则病势不除 之则阻彼凡情治之则药无能验心迷意惑无由通悟不知其道何恃而为因药病生新旧相对欲求其愈安可奈何吴昆曰寒之而热言寒之而热犹故热之而寒言热之而寒犹故马莳曰此言正治而病不愈以其不求之所属或专治王气或偏用五味也以寒治热而热病仍在以热治寒而寒病不去甚至新病复起者何也骥案寒热本乎阴阳治寒以热治热以寒凡药之热者本于夏长万物者也药之寒者本于冬杀万物者也元气虚极大虚必挟寒宜辛热以补之邪气盛满而至过极过者抑之宜苦寒以泻之要之温热之药宜补虚寒凉之药宜泻实倘不明虚实概以寒凉投之则阳气伤无阳则阴无以生无阴则阳无以化是以故病不去新病复起新病者阴阳相乖补偏救弊暂用其偏久病者阴阳渐弱扶元养正宜用其平久病而以重药投之吾恐其绝耳丹溪偏于补阴犹云实火可泻苓连之属虚火可补参 之属可以知寒热之用矣岐伯曰诸寒之而热者取之阴热之而寒者取之阳所谓求其属也王冰曰言益火之源以消阴翳壮水之主以制阳光故曰求其属也夫粗工褊浅学未精深以热攻寒以寒疗热治热未已而冷疾已生攻寒日深而热病更起热起而中寒尚在寒生而外热不除欲攻寒则惧热不前欲疗热则思寒又止进退交战危亟已臻岂知藏府之源有寒热凉温之主哉取心者不必齐以热取肾者不必齐以寒但益心之阳寒亦通行强肾之阴热之犹可观斯之故或治热以热治寒以寒万举万全孰知其意思方智极理尽辞穷呜呼人之死者岂谓命不谓方士愚昧而杀之耶吴昆曰王注所谓益与壮者求其所利而已初不胶于寒热之迹也张志聪曰此言用寒热之不应者更有治之之法也寒之不寒真阴不足热之不热真阳不足是以病不解而久用寒热偏胜之病反生故当求其属以衰之属类也谓五藏同类之水火寒热也取之阴取之阳者谓当补其阴而补其阳也夫以寒治热以热治寒此平治之法也补阴以胜热补阳以胜寒乃反佐之道也马莳曰人有五藏肾经属水为阴今寒之而仍热者当取之阴经所谓壮水之主以制阳光者是也心经属火为阳今热之而仍寒者当取之阳经所谓益火之源以消阴翳者是也此皆求之于本经之所属也骥案阴阳者虚名也水火者物理也寒热者天之淫气也水火者人之真元也淫气生疾以寒热药攻之真元致疾即以水火之真调之然不求其属投之不入先天水火原属同宫火以水为主水为火之原故取之阴者火中求水其精不竭取之阳者水中寻火其明不熄斯大寒大热之病得其平矣锦囊之论亦精帝曰善服寒而反热服热而反寒其故何也岐伯曰治其王气是以反也王冰曰物体有寒热气性有阴阳触王之气则强其用也夫肝气温和心气暑热肺气清凉肾气寒冽脾气兼病之故也春以清治肝而反温夏以冷治心而反热秋以温治肺而反清冬以热治肾而反寒盖由补益王气太甚也补王太甚则藏之寒热气自多矣吴昆曰春木夏火秋金冬水当其王时而欲反之是违天也故春不能使木之不温夏不能使火之不热秋不能使金之不凉冬不能使水之不寒故当其王气而治之则人不能以违天适以反之而已张志聪曰王去声此言气味之不可偏用者也夫四时有寒热温凉之气五藏有酸苦辛咸之味五味四气皆当和调而用之若偏用则有偏胜之患故偏用其寒则冬令之寒气王是以服热而反寒如偏用其热则夏令之热气王是以服寒而反热此用气之偏而不和者也如偏用其苦则苦走心而火气盛如偏用其咸则咸走肾而水气盛此用味之偏而不调者也凡物之五味以化生五气味久则增气气增则阴阳有偏胜偏绝之患矣马莳曰治其所属而病不愈者心主于夏而复补其王气则热太过而水不生故虽用寒药而热不去也肾主于冬而复补其王气则寒太过而火不生故虽用热药而寒不去也骥案反反治也本篇逆者正治从者反治从少从多观其事也李时珍春用药加辛温薄荷荆芥之属夏用药加辛热香薷生姜之属长夏用药加甘苦辛温人参二术黄柏之属秋用药加酸温芍药乌梅之属冬用药加苦寒黄芩知母之属是谓从从者反治也反治亦圣法惟不察微甚不辨多少治其王气与从者反治不同帝曰不治王而然者何也岐伯曰悉乎哉问也不治五味属也夫五味入胃各归所喜故酸先入肝苦先入心甘先入脾辛先入肺咸先入肾久而增气物化之常也气增而久夭之由也骥案药有君臣佐使逆从反正浓薄轻重畏恶相反君为主臣为辅佐为助使为用制方之原也逆则攻从则顺反则异正则宜治病之法也气浓为阳中之阳薄为阳中之阴味浓为阴中之阴薄为阴中之阳薄则疏通浓则滋泄畏者畏其制我恶者恶其异我畏恶之中亦可相成是在因病制方轻重多寡之间毋增气以致夭斯为上工灵枢脉度篇经脉为里支而横者为络络之别者为孙盛而血者疾诛之盛者泻之虚者饮药以补之张志聪曰此言脉度十六丈二尺止以经脉为数支而横者络脉孙络也夫经脉内荣于脏腑外络于形身浮而见于皮部者皆络脉也盛而血者邪盛于外血留于络脉故当疾诛之盛者邪客于外故当泻之虚者本虚于内故当饮药以补之盖言血气本于脏腑之所生也马莳曰此言经络孙络之义及有用针用药之法也经脉为里者如手太阴肺经自中府至少商乃直行之经在于里里者即上文所谓经隧也其支而横者即肺经有列缺穴横行手阳明大肠经者为络也其络之别者为孙犹有子而又生孙较之正络为尤盛也但曰络曰孙而血脉盛者急诛之急诛云者正以邪气盛者当泻之也若正气虚者则止饮药以补之耳骥案虚者饮补药亦须参合脉证盖脉有真假药有逆从先天阳虚补命门后天阳虚温胃气先天阴虚补肾水后天阴虚补心肝心为血之主肝为血之藏也六脉洪大有力是真阴不足六味地黄汤右寸洪大则加麦味如真阳不足假阳乘之则加桂味如弦数细数之类是如真阴真阳俱损当重用六味少加桂附以火济火之类是类既可从承乃可制火既制而阴易长矣况脉不微而洪大不缓而弦数近乎无胃气既补真阳以息假阳复借真火以保脾土此补肾中真阴真阳之至论也至于六脉浮大无力此中气不足荣血有亏养荣汤去陈皮六脉沉细无力又宜大补中州辛温鼓舞以行药力归脾汤之用木香十全汤之用肉桂是也古用姜枣亦是营运脾胃也六脉迟缓而甚微者急宜救阳轻则人参理中重则附子理中不得杂一阴分之药六脉细数久按无力此先后天之阴阳并亏也早服六味丸晚服养荣去陈皮或十全去川芎生地换熟地可也如两寸洪大两尺无力者八味加牛膝五味两尺无力两寸甚弱者补中汤至于加减宜忌妙有权衡如应十全汤而肺脉洪大则芎 应去而麦味宜加六脉无力则 术倍加止用当归勿参地芍至于地黄一汤熟地重可加至二三两山茱止可加至三四钱酸能掩诸药之长也此补法之大略临证时细酌之可耳灵枢论痛篇黄帝曰人之胜毒何以知之少俞曰胃浓色黑大骨及肥者皆胜毒故其瘦而薄胃者皆不胜毒也张志聪曰此复论少阴与阳明之相合也阳明居中土主受纳水谷藉少阴之气上升戊癸相合化火火土之气合而后能蒸泌水谷之精微是以胃浓色黑大骨及肥者少阴阳明之气并盛故皆能胜毒倪氏曰中下二焦互相资生然后筋骨强坚肌肉丰浓此注与素问厥论合看张介宾曰胃浓者藏坚色黑者表固骨大者体强肉肥者血盛故能胜峻毒之物若肉瘦而胃薄者气血本属不足安能胜毒也骥案胜毒不胜毒义已见前
