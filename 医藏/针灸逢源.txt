

　　针灸逢源 清 李学川

　　序

　　岁乙亥春三月余掩关养 邓尉山人李君三源过访出其所篡针灸逢源一书相质正余曰聋者与别宫征瞽者不可与辨黑白余虽尝涉猎岐黄书于方剂略识一二而于针灸则懵然无所知安敢强作解人哉李君曰不然夫道一而已自周礼有疾医疡医之分而医之内外始判然吾观古者以汤液治内以针灸治外理本同条而共贯事实相济以有成灵素详针灸而略汤液非毗外也长沙以后详汤液而略针灸非毗内也时世之淳浇民生之强弱使然也人身内而脏腑外而经络毛腠不过一气一血相为流贯故病有内有外有由外及内有由内达外循环无端息息相通知汤液而不知针灸是知人有脏腑而不知有经络毛腠也知针灸而不知汤液是知人有经络毛腠而不知有脏腑也病虽万变人只一身医者必离而二之可乎哉且医而不知针灸将不知脏腑经络之相为表里乎不知脏腑经络之相为表里则脉络之交会起止气血之生死出入又乌从而测之冒昧以施其技不几如思明者之掩其目思聪者之填其耳乎余之为此书非欲于前贤著作外拔赵帜而立赤帜也意在通内外两家之筏而使之左右逢源会归一致不至如断港绝潢者之适乎此而不适乎彼也子其为我校仇而存之余深韪其言晨窗展卷反复商榷条分缕析发凡起例始则探源灵素继则荟萃群言正经穴之谬讹补注疏之阙略本铜人聚英资生神应针灸之法而广其义于长沙河间东垣景岳审证之书因端竟委纲举目张不特习针科者可因证以考穴按穴以施治先洞悉乎致病之由而后巧施其针灸之术即习方书者亦可藉是以佐汤液之所不逮而上合乎灵素以暨长沙东垣内外相资针药并用之旨其有裨于医术者岂浅鲜哉余故乐得而序之时。

　　嘉庆丁丑岁春二月虞阳同学弟席亮丽农氏拜撰

　　续刻灵素序

　　昔者黄帝同岐伯少俞等六臣互相讨论开医学之源传灵枢素问即内经也灵枢所论者营卫血气之阳寒暑之推迁饮食居处之得失五运生制之胜复六气时序之逆顺察其脉色以明病所由生也然考其治病针灸最详自仲景圣着伤寒方论针灸亦有不可阙者如刺风池风府期门灸少阴厥阴之类嗣后名家踵起方书益盛而针灸亦兼及焉今医独事方药视针灸为小技而忽诸则灵素书虽存而知刺法者鲜矣(学川)不揣孤陋较灵素甲乙经穴之异同参伤寒杂病方书之辨论编为针灸逢源六卷所集灵素特揭经脉刺法诸篇以补医林传诵所阙其脏象脉要疾病诸论无针灸者置之弗录盖欲以别集合而读之也第学人检钞不便兹复采录灵素四十余篇并载集中大要与汪认庵类纂略同而注稍详今并授诸剞劂略述原委千卷端重望世之高明诲余不逮云尔。

　　道光壬午春闰三月李学川三源氏题于棣华草堂

　　凡例

　　一灵枢素问论脏腑经络表里相应详列 穴针法开医道之原第全经浩繁近有素灵类纂医经等读本皆删就简要兹集灵素经文揭针灸之要以便读者而注解从王氏马氏吴氏及张景岳类经参较而约取之。

　　一明堂针灸图三卷论人身 穴及灼灸禁忌传自黄帝之书至宋仁宗诏王维德考订针灸之法铸铜人为式分十二经主治有铜人针灸图三卷王叔雅资生经取三百六十穴背面颠末行分类别以穴属病并千金外台之法合而为一滑伯仁十四经发挥详具开阖流注交别之要通考六百五十有七穴今较正十二经左右六百一十八穴任督二脉五十二穴共计六百七十穴凡穴名三百六十有一又奇九十六穴凡穴名三十有五。

　　一针灸大成刻本其辞繁杂法有舛误学人难为考据兹集首录灵素兼采诸家较正铜人经穴参详论证治法编次为六卷较诸针灸大成略同而异。

　　一小儿体脆神怯肠胃柔弱针灸未可遽试汤液或不能投故赘推拿一法以资所不逮。

　　一兹集针灸证治悉本前书录就简要参合指归以期临症无误病情无乖古法集中节目章句不尽详书名姓氏者省文也间有附意处用按字别之第识见浅陋惟。

　　高明正教之

　　邓尉山人李学川识

　　卷一　灵枢经文

　　灵枢九针十二原篇

　　夫气之在脉也邪气在上。(贼风邪气之中人。高而在上。)浊气在中。(小针宁曰。水谷于胃。其精气上注于肺。独溜于肠胃。若寒温不适。饮食不节。病生于肠胃之间。此浊气在中也。)清气在下。(言清湿地气之中人。必在下而从足始。)故针陷脉。则邪气出。(诸经孔穴多在陷者之中。故刺各经陷脉。则经气行而邪气出。乃所以针阳邪之在上者。)针中脉。

　　则浊气出。(小针解曰。取之阳明合也。足三里穴刺之。可以清肠胃之留滞。○此下缺清气在下之义。或有所失。)针太深则邪气反沉。病益。(言浅病深刺之。则邪气从之入反沉。病益深也。)故曰皮肉筋脉。各有所处。病各有所宜。(经络疾病各有所处)各不同形各以任其所宜。(言九针各不同形。故其任用亦各有所宜也。)无实无虚。(无实实无虚虚也)损不足而益有余。是为甚病。病益甚。(反而为之。适所以增病。)取五脉者死。(五脉。五脏五 也。

　　也。若不知虚实而尽写之。令人羸败。 衰残也。)夺阴者死。(本输篇曰。尺脉动在五里。

　　五之禁也。言取尺之五里五往以夺之。则五脏之 气皆竭也。故曰夺阴者死。)夺阳者狂。(如上文取三阳之谓)针害毕矣。

　　刺之而气不至。无问其数。(必以气至为度也。)刺之而气至。乃去之。勿复针。(气至勿复有所宜也。)刺之要气至而有效效之信。若风之吹云。明乎若见苍天。刺之道毕矣。(刺以气为要以效为信。促其要则效。如风之吹云。邪气去。则正气见。故明乎若见苍天也。)五脏五 。五五二十五 。六腑六 。六六三十六 。( 穴之总名。五 。即各经井荥俞经合穴也。六腑复多一原穴。故各有六 。)经脉十二。络脉十五。凡二十七气以上下。(脏有五。腑有六。而复有手厥阴心主一经。是为十二经。十二经各有络脉。如手太阴别络在列缺之类。又有任脉之络曰屏翳督脉之络曰长强。脾之大络曰大包。共为十五络。总二十七气以通周身上下也。)所出为井。所溜为荥。(急流曰溜。)所注为 。(注灌溉也。)所行为经。所入为合。二十七气所行。皆在五 也。(按张景岳解井荥俞经合云。井如水源出井。其气正深。北方水也。荥小水也。脉气尚微。东方春也。 。输运也。脉由此而输。彼其气方盛。南方夏也。经者。脉气大行。正盛于此应长夏也。合者。脉气由此内行。归合于腑脏西方金也。合于本输水热穴等篇之旨。余如六十五难曰。井主春。合主冬。项氏曰井象水之泉荥象水之陂俞象水之窬。经象水之流合象水之归。与灵素经旨。不合。)节之交。三百六十五会。(络脉之渗灌诸节者也。)所言节者。神气之所游行出入也。非皮肉筋骨也。(节者。

　　即神气之所游行出入。以穴 为言也。)凡将用针。必先诊脉。视气之剧易。乃可以治也五脏之气。已绝于内。而用针者。反实。是谓重竭。重竭必死。其死也静。(脏气已绝于内。阴虚也。反实其外。误益阳也。益阳则愈损其阴是重竭也。阴竭必死死则静也)治之者。辄反其气。取腋与膺。(腋与膺皆脏脉所出。气绝于内而复取之。则致气于外。而阴愈竭矣。)五脏之气已绝于外。而用针者。反实其内。是谓逆厥。逆厥则必死。其死也躁。(脏气已绝于外阳虚也反实其内。误补阴也助阴则阳气愈竭。故致四逆而厥逆厥必死死必躁也。)治之者。反取四末。(四末为诸阳之本。气绝于外。而取其本。则阴气至而阳愈陷矣)四关主治五脏。五脏有疾。当取之十二原。(四关者。即两肘两膝乃周身骨节之大关也。故凡井荥俞原经合穴。皆手不过肘。足不过膝也。十二原者。本篇言肺原太渊。心原即心主俞太陵。肝原太冲脾原太白。肾原太 左右各二穴。并膏之原鸠尾。肓之原脖 。共为十二原穴。而脏腑表里之气。皆通于此。故可以治五脏之疾。及考六十六难。又有心原神门。胆原丘墟。胃原冲阳三焦原阳池。膀胱原京骨大阳原合谷小肠原腕骨。合共肺心主肝脾肾之原总为十二原。而膏之原肓之原。不在其中。)胀取三阳。(胃胆膀胱)飧泄取三阴。(脾。肝。肾

　　卷一　灵枢经文

　　灵枢本输篇

　　(输。 。俞。占通用。)春取络脉诸荥大经分肉之间甚者深取之。闲者浅取之。(春以少阳之令。将升未升。其气在中。故刺可深可浅。络脉十二经之大络。如列缺之类。诸荣。如鱼际之类)夏取诸 孙络肌肉皮肤之上。(夏以老阳之令。阳盛于仲。故宜浅刺诸 。如太渊之类。孙络详在后经脉篇中。)秋取诸合。(如尺泽之类)余如春法(秋以少阴之令。将降未降。其气在中。故亦宜中取于大经分肉之间。可浅可深也。)冬取诸井诸 之分。欲深而留之。(冬以老阴之令。阳气伏藏。诸井如少商之类诸 。谓脏腑之 。如肺 之类。其气深皆主冬气。故曰欲深而留之也。)此四时之序气之所处病之所舍藏之所宜(此节言经络浅深。兼诸 而分主四时也。宜与素问四时刺逆。从论参其义。)

　　卷一　灵枢经文

　　灵枢邪气脏腑病形篇

　　诸急者多寒。(紧急之脉多风寒。而气化从乎肝也。)缓者多热。(纵缓之脉多中絷而气化从乎脾胃也。)大者多气少血。(脉大为汤有余。气实血虚。而气化从乎心也。)小者血气皆少。(小者。近于微细。在阳为阳虚。在阴为阴弱。脉体属阴。而气化从乎肾也)滑者阳气盛。

　　微有热(滑脉为阳。从乎胃也。)涩者多血少气。微有寒。(涩为气滞。为血少。气血俱虚。

　　则阳气不足。故微有寒也。仲景曰。涩者荣气不足亦血少之谓而此曰多血必有误观下文刺涩者无令其血出血少可知矣。涩脉近毛。故气化从乎肺也)是故。刺急者。深内。而久留之。

　　刺缓者。浅内而疾发针。以去其热。刺大者。微泻其气。无出其血。刺滑者。疾发针而浅内之。以泻其阳气。而去其热。刺涩者。必中其脉随其逆顺而久留之。必先按而循之。已发针。疾按其 。无令其血出。以和其脉。诸小者阴阳形气俱不足。勿取以针。而调以甘药也。

　　荥输治外经。合治内府(荥俞气脉浮浅可治外经之病合则气脉深入。可治内府之病)胃合里。(胃足阳明也。三里为合。)大肠合于巨墟上廉。(大肠手阳明也合在曲池。其下俞则合于足阳明之巨墟上廉。)小肠合于巨墟下廉(小肠。手太阳也。合在小海。其下俞则合于足阳明之巨墟下廉。)三焦合入于委阳(三焦。手少阳也合在天井。其下俞则合于足太阳之委中。

　　)膀胱合入于委中央。(膀胱足太阳也委中为合。)胆合于阳陵泉。(胆。足少阳也。阳陵泉为合。)面热者。足阳明病。(其脉行于面。)鱼络血。手阳明病。(其脉行于手鱼之表)两跗上脉竖陷胃脉之病此胃脉也。兼下文手阳明而言。)大肠病者。肠中切痛而鸣濯濯。冬月重感于寒即泄。当脐而痛。不能久立。与胃同候。取巨墟上廉。(大肠属胃。故取足阳明之穴。)胃病者腹胀胃脘当心而痛。上支两胁。膈咽不通。食饮不下。取之三里也。小肠病者。小腹痛。

　　腰脊控睾(音高○阴丸也)而痛。时窘之后。当耳前热。若寒甚。若独肩上热甚。及手小指次指之间热。若脉陷者。此其候也。(其候则脉有陷者)手太阳病也。取之巨虚下廉。三焦病者。腹气满。小腹尤坚。不得小便。窘急。溢则水留即为胀候在足太阳之外大络。大络在太阳少阳之间。亦见于脉取委阳。膀胱病者。小腹偏肿而痛。以手按之即欲小便而不得。肩上热。若脉陷。(凡大杼等穴脉有陷者)及足小指外廉。及胫踝后皆热。若脉陷。(义如上)取委中央。胆病者善太息。口苦呕宿汁。心下澹澹。恐人将捕之嗌中 然(有声)数唾在足少阳之本末。亦视其脉之陷下者灸之。其寒热者。取阳陵泉。刺此者。必中气穴。(经气所。至)无中肉节。中气穴。则针游于巷。(巷。街也。气脉相通之义)中肉节。即皮肤痛。补泻反则病益笃。中筋。则筋缓邪气不出。与其真相搏乱而不去。反还内着。用针不审以顺为逆也。

　　卷一　灵枢经文

　　灵枢根结篇

　　太阳为开。(谓阳气发于外。为三阳之表也。)开折。则肉节渎。而暴病起矣。(折。损伤也。)渎者皮肉宛 而弱也。(消瘦干苦之谓。)阳明为阖。(谓阳气蓄于内。为三阳之里也。)阖折。则气无所止息。而痿疾起矣。无所止息者。真气稽留。(谓胃气不行。)邪气居之矣少阳为枢。(谓阳气在表里之间可出可入如枢机也。)枢折。即骨徭而不安于地。骨徭者。节缓而不收也。太阴为开。(居阴分之表也。)开折则仓廪无所输。(不营运也。)膈洞。(膈。隔塞。洞者。食不化。下嗌还出也。)厥阴为阖。(居阴分之里也。)阖折即气绝而喜悲。(肝伤。则肺气乘之也。)少阴为枢。(居阴。分之中也。)枢折。则脉有所结而不通。(下焦不通也。○素问。阴阳离合篇与此略同。)王公大人。血食之君。身体柔脆肌肉软弱。血气剽悍滑利。其刺之徐疾浅深多少者。气滑则浅则欲疾。以此观之。刺布衣者深以留之。刺大人者。微以徐之。此皆因气剽悍滑利也。形气不足。病气有余。是邪胜也。急泻之。形气有余。病气不足(正气衰也)急补之。形气不足。病气不足。此阴阳俱不足也。不可刺之刺之。则重不足。重不足。则阴阳俱竭。血气皆尽。五脏空虚筋骨髓枯。老者绝灭。壮者不复矣。形气有余病气有余。此谓阴阳俱有余也。急写其邪。调其虚实(既刺之后防其骤虚故宜调之也。)故曰有余者泻之。不足者补之。此之谓也。故曰刺不知逆顺。真邪相搏(补泻反施。乃为之逆。不知逆顺则真气与。邪气相搏病必甚也)满而补之。则阴阳四溢肠胃充郭肝肺内 阴阳相错。虚而泻之。则经脉空虚血气竭。

　　枯肠胃。HT 辟。皮肤薄者。毛腠夭 。子之死期。(HT 丑涉切畏怯也辟邪 不正也。薄着。

　　瘦而涩也夭短折也。)故曰用针之要。在于知调阴与阳。调阴与阳。精气乃光。合形与气。

　　使神内藏。故曰上工平气。中工乱脉。下工绝气危生。故曰下工。不可不慎也。必审五脏变化之病。五脉之应。经络之实虚。皮之柔粗而后取之也。

　　卷一　灵枢经文

　　灵枢寿天刚柔篇

　　阴中有阴。阳中有阳。审知阴阳。刺之有方。得病所始。刺之有理。谨度病端。与时相应。

　　内合于五脏六腑。外合于筋骨皮肤。是故内有阴阳外亦有阴阳。在内者。五脏为阴。六腑为阳。在外者。筋骨为阴。皮肤为阳。故曰病在阴之阴者(阴病在阴分)刺阴之荥输。(如手太阴经鱼际大渊也)病在阳之阳者。(阳病在阳分)刺阳之合(如手阳明经曲池也)病在阳之阴者。(阳病在阴分。)刺阴之经。(如手太阴经经渠。其气正盛。即阴中之阳也)病在阴之阳者。

　　(阴病在阳分)刺络脉。(如手阳明偏历也)故曰病在阳者。名曰风。病在阴者。名曰痹病阴阳俱病。命曰风痹。病有形而不痛者。阳之类也。(病浅在外。)无形而痛者阴之类也。(病深在内。)无形而痛者。其阳完(固也)而阴伤之也。急治其阴。无攻其阳。有形而不痛者。其阴完而阳伤之也。急治其阳。无攻其阴。(凡表里虚实其治皆然)阴阳俱动。(表里皆病)乍有形。乍无形。(往来不常)加以烦心。命曰阴胜其阳。(阴病甚于阳也。)此谓不表不里。其形不久。(若求其在表。而里亦病求其在里。而表亦病。此以阴阳并伤故曰不表不里治之为难。形将不久矣。)风寒伤形。忧恐忿怒伤气。气伤脏。乃病脏。寒伤形。乃应形。风伤筋脉。筋脉乃应。此形气内外之相应也 病九日者。三刺而已。病一月者。十刺而已。多少远近以此哀之。久痹不去身者。视其血络。尽出其血。

　　刺营者出血。刺卫者出气。刺寒痹者内热。(寒痹之留于经者。刺后使内热也)营之生病也。

　　寒热少气血上下行。卫之生病也。气痛时来时去。怫忾(音凯)贲响。(肠胃雷鸣。)风寒客于肠胃之中寒痹之为病也。留而不去。时痛而皮不仁。

　　刺布衣者。以火淬之。刺大人者。以药熨之。(此明上文刺寒痹者内 之法)

　　卷一　灵枢经文

　　灵枢官针篇

　　(官者，任也，任九针之所宜也)九针之宜。各有所为长短大小。各有所施也。病在皮肤无常处者取以 针于病所。肤白勿取。病在分肉间。取以圆针于病所。病在经络痼痹者。取以锋针。病在脉气少。当补之者。取之 针于井荥分输。病为大脓者。取以铍针。病痹气暴发者。取以圆利针。病痹气痛而不去者。取以毫针。病在中者。取以长针病水肿不能通关节者。取以大针。病在五脏固痹者。取以锋针。泻于井荥分输。取以四时。(前言病在经络痼痹。取以锋针者。止取经络。此则泻其井荥与俞也四时凡刺有十二节。以应十二经。一曰偶刺。偶刺者。以手直心若背直痛所。一刺前。一刺以治心痹。刺此者。傍针之也二曰报刺。(重刺也。)报刺者。刺痛无常处也。上下行者。直内无拔针。以左手随病所按之。乃出针。复刺之也。三曰 刺 刺者。刺傍之举之前后。 筋急。以治筋痹也。( 廓也。筋急者。必刺其傍数。举其针。或前或后。以 其气则筋痹可舒也。)四曰齐刺。齐刺者直入一。傍入二(三针齐用也。)以治寒气小深者。或曰三刺。三刺者治痹气小深者也。五曰扬刺。扬刺者。正内一傍内四。而浮之。以治寒气之博大者也。

　　(扬散也。中傍共五针。而用在浮泛以祛散寒气。)六曰直针刺。直针刺者。引皮乃刺之。(直入不深。)以治寒气之浅者也。七曰输刺。输刺者。直入直出。(输泻其邪。用其锐也。)稀发针而深之。(留之久也。)以治气盛而热者也。八曰短刺。短刺者刺骨痹。稍摇而深之。

　　(人之渐也。)致针骨所。以上下摩骨也。(摩迫切也。)九曰浮刺。浮刺者。傍入而浮之。以治肌急而寒者也。十曰阴刺。阴刺者。左右率(统也)刺之。以治寒厥。中寒厥。(刺)足踝后少阴也。(刺阴邪也。)十一曰傍针刺。傍针刺者。直刺傍刺各一。以治留痹久居者也。(正刺其经。傍刺其络。)十二曰赞刺。赞刺者。直入直出数发针而浅之出血。是为治痈肿也。(赞助也。数发针而浅之。以后助前可使之出血。)脉之所居深不见者。刺之微内针而久留之。以致其空脉气也。脉浅者勿刺按绝其脉乃刺之无含精出。独出其邪气耳。

　　凡刺有五。以应五脏。一曰半刺。半刺者。浅内而疾发针。无针伤肉。如拔毛状。以取皮气。此肺之应也。二曰豹文刺(言其多也。)豹文刺者。左右前后针之。中脉为故以取经络之血者。此心之应也。三曰关刺。关刺者。直刺左右。尽筋上以取筋痹。慎无出血。(血以养筋也。)此肝之应也。或曰渊刺。一曰岂刺。(渊刺。岂刺。皆古名。)四曰合谷刺。合谷刺者。左右鸡足针于分肉之间。以取肌痹。此脾之应也。(合谷刺者。言三四攒合如鸡足刺之。

　　邪在肉间。所以应脾。)五曰输刺。输刺者。直入直出。(义见前)深内之至骨。以取骨痹。

　　此肾之应也。

　　卷一　灵枢经文

　　灵枢终始篇

　　凡刺之道。气调而止。补阴泻阳。音气益彰耳目聪明。(此阴阳以表里言。正气在中。

　　故当补阴。邪自外入。故当泻阳。阳邪去而真气复。故音气益彰。耳目聪明也。)反此者。血气不行所谓气至而有效者。泻则益虚。虚者脉大如其故。而不坚也。(泻者欲其虚也。既泻之后。虽其脉大如旧。但得和软不坚。即其效也。)坚如其故者。适虽言故。病未去也。(脉坚如旧。虽言病去复旧。而病实未除也。)补则益实。实者脉大如其故。而益坚也。(补者欲其实实则脉坚。)夫如其故而不坚者。适虽言快。病未去也。(既补之后。而脉之大小如旧。虽言身体已快。病未除也。二节云大者。概指脉体进退而言也。)故补则实。泻则虚。痛虽不随针病必衰去。(补则脉坚。泻则脉不坚者。若或有痛。虽未随针即愈。亦必以渐而去矣。)必先通十二经脉之所生病。而后可得传于终始矣。(必治其病所从生。而后可得终始之义。

　　终始。即本末之谓。)故阴阳不相移。虚实不相倾。取之其经。(或阴或阳。无所改易。不相移也。虚者自虚。实者自实。亦不相伤。此则无所从生。而各病其病但求其经而取之。)凡刺之属。三刺至谷气。(义如下文)邪辟妄合。阴阳易居。逆顺相反沉浮异处。四时不得。稽留淫 。(六句言病变也。凡此者。皆须用针。治以三刺之法。则诸病可去也。)故一刺则阳邪出。(初刺之在于浅近。故可出阳分之邪。)再刺则阴邪出。(再刺之在于深远故可出阴分之邪。)三刺则谷气至。谷气至而止。所为谷气至者。已补而实。已泻而虚。故以知谷气至也。(三刺之在侯谷气。即元气也。止。出针也。盖邪气来也紧而疾。谷气来也。徐而和。

　　邪气去而后谷气至。故已补而实。则虚者坚已泻而虚。则坚者软是以知谷气之至也。)邪气独去者。阴与阳未能调。而病知愈也。故曰补则实。泻则虚。痛虽不随针。病必衰去矣。(谷气。至者。知邪气之去也。虽阴阳经气未见即调而病则已愈故上文曰补则实写则虚病必衰去。)阴盛而阳虚。(脉口盛也。)先补其阳。后泻其阴而和之。阴虚而阳盛。(人迎盛也。)先补其阴。后泻其阳而和之。(治病皆宜先顾正气。后治邪气) 三脉动于足大指之间。(三脉谓阳明经属兑至冲阳。厥阴经大敦至太冲。少阴经自涌泉以上太 。三者皆在足大指之后也。)必审其实虚。虚而泻之。是为重虚。重虚病益甚。凡刺此者。以指按之。脉动而实且疾者。

　　疾泻之。虚而徐者。则补之。反此者。病益甚。其动也。阳明在上。(在足跗上也。)厥阴在内。(在足跗内也。)少阴在下。(涌泉穴起于足心在足跗下也)补(当作刺)须一方实。深取之。稀按其 。以极出其邪气。(刺法惟二。则补泻而已。

　　一者因其方实。故深刺勿按其 。以出其邪气。此泻法也。)一方虚。浅刺之。以养其脉。疾按其。无使邪气得入。(一者。因其方虚。故浅刺以养血脉。疾按其穴。以拒邪气此补法也。)邪气来也紧而疾。谷气来也徐而和。(此虽言针下之气。然脉气之至亦如此。)脉实者。

　　深刺之。以泄其气。脉虚者。浅刺之。使精气无得出。以养其脉独出其邪气。刺诸痛者。其上重舌。刺舌柱(舌下之筋如柱者。)以铍针也。手屈而不伸者。其病在筋。伸而不屈者。其病在骨。

　　病生于头者。头重。生于手者。臂重。生于足者。足重。治病者。先刺其病所从生者也。春气在毛。夏气在皮肤。秋气在分肉。冬气在筋骨。(此言病气之中人。随时气而为浅深也。)刺此病者。各以其时为齐。(同剂。针曰砭齐。)故刺肥人者以秋冬之齐。刺瘦人者。以春夏之齐。痒痛者。阴也。痛而以手按之不得者。阴也。深刺之。病在上者。阳也。病在下者。

　　阴也。痒者。阳也。浅刺之。(邪之在表者。其气外发。或气往来行则流而为痒。)刺热厥者。二阴一阳。(补阴经二次。泻阳经一次。)刺寒厥者。二阳一阴。(补阳经二次。

　　泻阴经一次。)久病者。邪气入深。刺此病者。深内而久留之。间日而复刺之。必先调其。

　　左右。去其血脉。刺道毕矣。凡刺之法必察其形气形肉未脱。少气而脉又躁。躁厥者。必为缪刺之。散气可收。聚气可布。( 少气而形肉未脱。其脉躁急。其病躁而厥逆者。气虚于内。邪实于经也。所刺在络。其用轻浅。则精气之散者可收。邪气之聚者可散也。)深居静处。占神往来。闭户塞牖。魂魄不散专意一神。精气之分母闻人声。以收其精。必一其神。

　　令志在针。(言刺此者。必清必静。聚精会神。详察秋毫。令志在针。庶于虚实疑似之间无误也。)浅而留之。微而浮之。以移其神。气至乃休。(言气虚邪热之病。用针宜从容以移其神耳。)男内女外。坚拒勿出谨守勿内。是谓得气。(既刺之后。尤当戒慎男子忌内。女子忌外。忌外者。坚拒勿出忌内者。谨守勿内。则其邪气必去。正气必复。是为得气。)凡刺之禁。新内勿刺。新刺勿内。已醉勿刺。已刺勿醉。新怒勿刺已刺勿怒。新劳勿刺。已刺勿劳。

　　已饱勿刺。已刺勿饱。已饥勿刺已刺勿饥已渴勿刺。已刺勿渴。大惊大恐。必定其气乃刺之。乘车来者。卧而休之。如食顷乃刺之。步行来者坐而休之如行十里 乃刺之凡此十二禁者其脉乱气散逆其营卫经气不次因而刺之。则阳病入于阴。阴病出为阳。则邪气复生。粗工勿察。是为伐身。形体淫 。乃消脑髓。津液不化。脱其五味。是为失气也。

　　卷一　灵枢经文

　　灵枢经脉篇

　　肺手太阴之脉。起于中焦。(当胃中脘。在脐上四寸之分。)下络大肠。(络。联系也。

　　当任脉水分穴之分。凡在本经者。皆曰属。以此通彼者皆曰络。)还循胃口。(循。巡绕也。)上膈属肺。(膈膈膜也。人有膈膜居心肺之下。前齐鸠尾。后齐十一椎。周遭相着。所以遮隔浊气不使上熏心肺也。属者。所部之谓。)从肺系横出腋下。(肺系。喉咙也。腋下。中府之旁。)下循 内(天府侠白之次。)行少阴心主之前。(手之三阴。肺太阴在前心主厥阴在中。

　　心少阴在后也。)下肘中循臂内。(从尺泽穴。行孔最列缺经渠之次。)上骨下廉入寸口。(骨掌后高骨也。下廉。骨下侧也。寸口。即太渊穴处。)上鱼循鱼际。(手腕之前。肥肉隆起形如鱼者。统谓之鱼。鱼之后曰鱼际穴。)出大指之端。(端指尖也。手太阴经止于少商穴。)其支者从腕后。直出次指内廉出其端。(支者。如卞之有枝。此以正经之外。而复有旁通之络也从列缺穴直出次指之端。交少商穴而接手阳明经也。)是动则病肺胀满膨膨而喘咳。(动言变也。)缺盆中痛。(缺盆虽十二经之道路。而肺为尤近也。)甚则交两手而瞀。(音茂)此为臂厥。(瞀。木痛不仁也。)是主肺所生病者。(本篇凡在五脏则各言藏所生病。凡在六腑。则或言气。或言血。或脉。或筋。或骨。或津液。其所生病。本各有所主。)咳。上气喘渴烦心胸满。 臂内前廉痛。厥掌中热。(渴。当作喝。声粗急也。太阴之别直入掌中。故为痛厥掌热。)气盛有余。则肩背痛。风寒汗出中风。(风寒在表也。)小便数而欠。(邪伤其气也。)气虚则肩背痛。寒。少气不足以息。溺色变。(金衰则水涸也。)为此诸病。盛则泻之。虚则补之。热则疾之。(气至速也。)寒则留之。(气至迟也。)陷下则灸之。(阳气内衰。脉不起也。)不盛不虚。以经取之。(病有不因血气之虚实。而惟逆于经者。则当随经所在。或饮药。或刺灸以取之也。)盛者。寸口大三倍于人迎。虚者。则寸口反小于人迎也。(寸口主阴。故肺气盛者寸口大三倍于人迎。虚则反小也。人迎在结喉旁一寸五分。乃三阳脉气大肠手阳明之脉起于大指次指之端。(穴名商阳)循指上廉。(二间三间也。)出合谷两骨。(合谷在大指次指后歧骨间。)上入两筋之中。(阳 穴也。)循臂上廉入肘外廉。(行曲外前廉，(行肘 五里臂 穴处。)上肩，出 骨之前廉。(肩 巨骨穴处)上出于柱骨之会上。(肩背之上。颈项之根为天柱骨。六阳皆会于督脉之大椎。是为会上。)下入缺盆。络肺。下膈属大肠。(当脐旁天枢之分属于大肠。与肺为表里也。)其支者从缺盆上颈贯颊。(天鼎扶突穴处。)入下齿中。还出挟口交人中左之右右之左。(由人中而左右互交。)上挟鼻孔。(自禾 以交于迎香穴也。)是动则病齿痛颈肿。是主津液所生病者。(凡大肠之或泄或秘。皆津液所生之病。)目黄口干。衄喉痹。肩前 痛。大指次指痛不用。(手阳明之别者。合于宗脉。敌目黄。其他诸病。皆本经之脉所及。)气有余。则当脉所过者热肿。虚则寒栗不复。(不易温也。)为此诸病。盛则泻之虚则补之。热则疾之。寒则留之陷下则灸之。不盛不虚。以经取之。(义如前)盛者人迎大三倍于寸口。虚者人迎反小于寸口也。(人迎主阳。故手阳明脉候在人迎。)胃足阳明之脉。起于鼻之交 中。(其脉左右互交。 鼻根也。)旁纳太阳之脉。(纳入也。)下循鼻外。(即承泣四白巨 之分。)入上齿中。还出挟口环唇。下交承浆。(任脉穴名。)却循颐后下廉出大迎。(由地仓以下大迎也。)循颊车。上耳前。(下关穴也。)过客主人。(足少阳经穴名。)循发际。(头维穴也。)至额颅。(发际前督脉之神庭穴也。)其支者。从大迎前下人迎。(太经穴名。)循喉咙。入缺盆。下膈。属胃络脾。(此支自缺盆穴入内下膈当上脘中脘之分。属于胃与脾为表里也。)其直者从缺盆下乳内廉。(直下而外行者。从缺盆下行气户等穴。以至乳中乳根也。)下挟脐。(天枢等穴。)入气街中。(自外陵等穴。下入气街也。)其支者起于胃口。(下脘之分。)下循腹里。(过足少阴肓俞之外。)下至气街中而合。(与直者复合于气街之中。)以下。髀关。抵伏兔。下膝膑中。下循胫外廉。下足跗。入中指内间。(髀关伏兔。皆膝上穴名。自此由阴市诸穴。○。犊鼻巨虚冲阳等穴之次乃循内庭。

　　入中指内间而出厉兑。足阳明经止此。)其支者。下廉三寸。而别。下入中指外间。(其支自丰隆穴。别行入中指外间。)其支者。别跗上。入大指间出其端。(又其支自跗上冲阳穴次。别行入大指间斜出足厥阴行间之次。循大指出其端。而接足太阴经也) 是动则病洒洒振寒。(风之胜也。)善呻数欠。(胃之郁也。)颜黑。(土病则水无所畏故黑色反见于颜面)病至则恶人与火。(邪客阳明。则热甚也。)闻木声则惕然而惊。(土恶。木也。)心欲动。独闭户塞牖而处。(阴阳相薄。阳尽而阴盛。故欲独闭户而处也。)甚则欲上高而歌。(阳盛则四肢实也。)弃衣而走。(热盛于身也。)贲响。(肠胃雷鸣)腹胀。是为 厥。( 足胫也。阳明之脉所及。故为厥逆)是主血所生病者。(中焦受谷。变化而赤为血。故阳明之经主血所生病。)狂疟温淫。汗出鼽衄。口 唇胗颈肿喉痹。(阳明热胜则狂。风胜则疟。温气淫 。则汗出鼽衄。口 等症胗。疮也。)大腹水肿。(土病则不能制水也。)膝膑肿痛。循膺乳气街股伏兔外廉足跗上皆痛。中指不用。(皆阳明经脉之所及。)气盛。则身以前皆热其有余于胃。则消谷善饥。溺色黄。(此阳明实热。在经在脏之辨也。)气不足。则身以前皆寒栗。胃中寒。

　　则胀满。为此诸病(此阳属虚寒在经在脏之辨也。)盛则泻之虚则补之。热则疾之寒则留之陷下则灸之不盛不虚。以经取之。(义如前。)盛者人迎大三倍于寸口。虚者人迎反小于寸口也。(脉之盛衰见于人迎。)脾足太阴之脉。起于大指之端。(隐白穴。)循指内侧白肉际。过核骨后。上内踝前廉。

　　(行大都太白等穴。)上 内。循胫骨后。交出厥阴之前。(自漏谷上行地机阴陵泉。)上膝股内前廉。(股。大腿也。前廉。上侧也。当血海箕门之次。)入腹。属脾络胃。(自冲门穴人腹内行。当中脘。下脘之分。属脾络胃也。)上膈挟咽连舌本。散舌下。(自胃脘上行至咽。连舌本散舌下而终。)其支者复从胃别上膈。注心中。(足太阴外行者。由腹而上府舍腹结等穴。散于胸中。止于大包穴其内行而支者。自胃脘别上膈。注心中。而接手少阴经也。) 是动则病舌本强食则呕胃脘痛。腹胀善噫(噫嗳叹声。)得后与气则快然如衰。(脾气通也。)身体皆重。是主脾所生病者。舌本痛。体不能动摇。食不下。烦心。心下急痛。(太阴脉支者。上膈注心中。故为烦心心痛。)溏瘕泄。水闭黄胆。不能卧。(脾寒。则为溏泄。脾滞则为瘕。脾病不能制水。则为泄。为水闭。黄胆。不能卧。)强立。股膝内肿厥。足大指不用。为此诸病。(皆足太阴经脉之所及。)盛则泻之。虚则补之。热则疾之。寒则留之。陷下则灸之。不盛不虚以经取之。(义如前)盛者。寸口大三倍于人迎。虚者寸口仅小于人迎。(脉之盛衰候于气口。)心手少阴之脉。起于心中。出属心系。(必当五椎之下。其系有五。上系连肺。肺下系心。

　　心下三系。连脾肝肾。故心通五脏之气而为之主也。)下膈络小肠。(当脐上二寸下脘之分络小肠也。)具支者从心系上挟咽。系目系。(支者从。心系出任脉之外。上行挟咽。系目系。

　　合于内 。)其直者。复从心系却上肺。下出腋下。(直者经之正脉也。此自心系复上肺。由足少阳渊腋之次出腋下。上行极泉穴。手少阴经行于外者始此。)下循 内后廉(青灵穴也)行太阴心主之后。(手之三阴。少阴居太阴厥阴之后。)下肘内循臂内后廉。(少海灵道等穴。)抵掌后锐骨之端(神门穴也。)入掌内后廉。(少府穴。)循小指之内出其端。(少冲穴。手少阴经止此乃交小指。外侧而接手太阳经也。)是动则病嗌干心痛(本经支者从心系上挟咽也。)渴而欲饮(心火炎则心液耗也。)是为臂厥。是主心所生病者。目黄胁痛。(少阴之脉系目系。出腋下也。) 臂内后廉痛厥。掌中热痛。为此诸病。(皆手少阴经脉之所及。)盛则泻之。虚则补之。热则疾之寒则留之。陷下则灸之。不盛不虚。以经取之。(义如前。)盛者寸口大再倍于人迎。虚者寸口反小于人迎也。(脉之盛衰候在寸口。)小肠手太阳之脉。起于小指之端。(小指外侧少泽穴。)循手外侧。上腕。出踝中。(前谷后廉。(行手阳明少阳之外。)出肩解。(肩贞穴。)绕肩胛。( 俞天宗之处。)交肩上。(秉风。

　　曲垣等穴。左右交于两肩之上。会于督脉之大椎) 入缺盆络心。(行于内者。自缺盆由胸下行入膻中络心。)循咽下膈。抵胃属小肠。(当脐上二寸之分。属小肠也。)其支者从缺盆循颈上颊。(其支行于外者出缺盆抵颈中天窗穴。而上颊后天容穴。)至目锐 。却入耳中(由颧入听宫穴。手太阳经止此)。其支者别颊上 。抵鼻至目锐 。斜络于颧。(又其发自顾肩穴交目内 。而接足太阳经也。)是动则病嗌痛颔肿不可以顾肩似拔 似折。(肩 之痛如拔如折。)是主液所生病者。(小肠主沁别清浊。)耳聋目黄颊肿。颈颔肩 肘臂外后廉痛。

　　为此诸病。(皆小肠经脉之所及。)盛则泻之。虚则补之。热则疾之。寒则留之。陷下则灸之。不盛不虚。以经取之。(义如前。)盛者人迎大再倍于寸口虚者人迎反小于寸口也。(脉之盛衰候在人迎。)膀胱足太阳之脉。起于目内 。(睛明穴。)上额交巅。(由攒竹上额。历曲差五处等穴。自络却穴左右斜行。交于顶巅之百会穴。)其支者从巅至耳上角。(由百会旁行。过足少阳之曲鬓率谷。天冲浮白。窍阴。完骨穴处。)其直者。从巅入络脑。(自百会行通天络却玉枕。入络于脑中也。)还出别下项循肩膊内。挟脊抵腰中。(目脑复出别下。项。由天柱而下会于督脉之大椎陶道。却循肩膊内分四行而下此节言内两行夹脊两旁各去一寸半。自大杼行风门。及藏府诸。俞而抵腰中等穴也)入循膂。络肾属膀胱。(自腰中入膂络肾。前属膀胱。)其支者。

　　从腰中下挟脊。(历四 穴。)贯臀入 中。(贯医之会阳穴下行承扶殷门浮却委阳。人委中也。)其支者。从膊内左右。别下贯胛。挟脊内。(此支言肩膊内大杼下外两行也左右贯胛。

　　去脊各三寸别行历附分魄户膏肓等穴。下至秩边而过脾枢也。)过髀枢循髀外从后廉下合中。(过髀枢。会于足少阳之环跳。循髀外后廉。去承扶一寸五分之间下行。复与前之入中者相合。)以下贯 内。(由合阳以下承筋承山等穴。)出外踝之后。(昆仑仆参等穴。)循京骨。(即穴名)至小指外侧。(至阴穴也。足太阳经止此。乃交于小指之下。而接足少阴经也。)是动则病冲头痛。(邪气上冲而为头痛。)目似脱。项如拔。脊痛腰似折。髀不可以曲。 如结。疏如裂。是为踝厥。(足太阳筋结于外踝。)是主筋所生病者。(周身筋脉惟足太阳为多。凡为挛为弛。为反张戴眼之类。皆足太阳之水亏。而主筋所生病)痔疟。狂癫疾。(脉人肛。故为痔。经属表。故为疟。邪人于阳。故为狂癫疾。)头囟项痛。目黄。泪出。

　　鼽衄。项背腰尻 脚皆痛。小指不用。为此诸病。(皆足太阳经脉之所及)盛则泻之。虚则补之。热则疾之。寒则留之。陷下则灸之。不盛不虚。以经取之。(义如前)盛者人迎大再倍于寸口。虚者人迎反小于寸口也。(脉之盛衰候在人迎)肾足少阴之脉。起于小指之下。邪走足心。(涌泉穴。)出于然谷之下。循内踝之后。别入跟中。(太 大钟等穴。)以上 内。出 内廉。(自复溜交信。过足太阴之三阴交以上 内之筑。脊中。而后属于肾。前当关元中极之分络于膀胱。)其直者。从肾上贯肝膈。入肺中。循喉咙。挟舌本(直行者。从肓俞穴属肾处上行。循商曲。石关阴都。通谷诸穴。贯肝。上循幽门上膈历步廊人肺中。循神封灵墟神藏 中俞府上循喉咙。并人迎。挟舌本而终也。)其支者从肺出络心。注胸中。(其支自神藏之际。从肺络心注胸中。以上俞府诸穴。足少阴经止于此。而接手厥阴经也。)是动则病饥不欲食(肾虽阴藏。元阳所居。水中有火。为脾胃之母。阴动则阳衰阳衰则脾困故病虽饥而不欲食。)面如漆柴。(水色黑。阴邪色见于面故如漆。肾藏精。精衰则枯。故如柴。)咳唾则有血喝喝而喘。(真阴损及其母也。)坐而欲起。(阴虚不能静也。)目KT KT 如无所见(凡目多昏黑者必真水亏于肾也。)心如悬。若饥状。(心肾不交。则精神离散故。心如悬。阴虚则内馁故当告饥状。)气不足则善恐。心惕惕如人将捕之。(肾气怯也)是为骨厥。(厥逆在骨。)是主肾所生病者。口热舌干咽肿。上气嗌干及痛。烦心心痛。黄疽肠 。脊股内后廉痛。痿厥嗜卧。足下热而痛。为此诸病。(皆足少。阴经脉之所及。)盛则泻之。虚则补之热则疾之。寒则留之。陷下则灸之。不盛不虚。以经取之。(义如前。)灸则强食生肉。缓带披发。大杖重履而步。(味浓所以补精。节劳安静所以养气。

　　诸经不言此法。而唯肾经言之者。以真阴所在。精为元气之根也。)盛者寸口大再倍于人迎。虚者寸口反小于人迎也。(脉之盛衰候在寸口。)心主手厥阴心包络之脉。起于胸中。(心主者。心之所主也。心本手少阴。而复有手厥阴者心包络之经也。)出属心包络。(即包心之膜络也。)下膈历络三焦。(包络为心主之外卫。三焦中即中脘下即脐下之阴交穴。为三焦膜也。)其支者循胸出胁。下腋三寸。(天池穴)上抵腋下。(天泉穴。)循 内。行太阴少阴之间。(手之三阴厥阴在中也)入肘中下臂。行两筋之间。(入曲泽穴。至 门间使内关太陵也)入掌中。(劳宫穴。)循中指出其端。(中冲穴。手厥阴经止于此。)其支者别掌中。循小指次指出其端。(其支自劳宫别行无名指端而接手少阳经也。)是动则病手心热臂肘挛急腋肿。甚则胸胁支满心中 大动。(手厥阴出属心包络。循胸出胁故也 。动而不宁之貌。)面赤目黄。(心之华在面。目者心之使故也。)喜笑不休。(心在声为笑。)是主脉所生病者。(心主脉也。)烦心心痛。掌中热为此诸病。(脉起心胸入掌中也。)盛则泻之。虚则补之。热则疾之。寒则留之。陷下则灸之。不盛不虚。以经取之。(义如前。)盛者寸口大一倍于人迎。虚者寸口反小于人迎也。(脉之盛衰候在寸口。)三焦手少阳之脉起于小指次指之端。(关冲穴。)上出两指之间。(即小指次指之间。液门中渚穴也。)循手表腕。(阳池)出臂外两骨之间。(外关支沟等穴。)上贯肘。(天井)循 外。

　　上肩而交出足少阳之后。(循 外行手太阳之前。手阳明之后历清冷渊消泺 会上肩 过足少阳之肩并。自天 而交出足少阳之后也。)入缺盆。布膻中。散络心包。下膈循属三焦。(其内行者入缺盆复由足阳明之外。下布膻中。散络心包。相为表里。乃自上焦下膈。循中焦下行。并足太阳之正。入络膀胱以约下焦故足太阳经委阳穴。为三焦下辅俞也。)其支者。

　　从膻中上出缺盆。上项。系耳后。直上出耳上角。以屈下颊至 。(其支行于外者。自膻中上行出缺盆。循天 上项。会于督脉之大椎。循天牖。系耳后之翳风螈脉卢囟出角孙。过足少阳之悬厘颔厌。下行耳颊至 。会于手太阳颧 之分。)其支者从耳后入耳中出走耳前。

　　过客主人前交颊。至目锐 。(此支从耳后翳风入耳中。过手太阳之听宫。出走耳前之耳门。过足少阳之客主人。交颊。循和 。上丝竹空。至目锐 。会于瞳子 。而接足少阳经也。) 是动则病耳聋浑浑 (不明貌。)嗌肿喉痹。(三焦之脉上项系耳后。故为是病。)汗出目锐 痛。颊痛。耳后肩 肘臂外皆痛。小指次指不用。为此诸病。(三焦出气以温肌肉。充皮肤。故为汗出。)盛则泻之。虚则补之。热则疾之。寒则留之。陷下则灸之。不盛不虚。以经取之。(义如前。)盛者人迎大一倍于寸口。虚者人迎反小于寸口也。(脉之盛衰候在人迎)胆足少阳之脉。起于目锐 上抵头角。下耳后。(自瞳子 由听会客主人。上抵头角。循颔厌。下悬卢悬厘。入曲宾率谷历手少阳之角孙。外折下耳后。行天冲浮白窍阴有完骨外折。上行循本神。前至阳复内折上行。循临泣目窗正营承灵脑空。出风池而下行也。)循颈。行手少阳之前。至肩上。却交出手少阳之后。入缺盆。(目风池循颈。过手少阳之天牖。行少阳之前。下至肩上。

　　肩井。复交出手少阳之后。过督脉之大椎。会于手太阳之秉风。而前入于足阳明缺盆之外。

　　)其支者从耳后入耳中出走耳前。至目锐 后。(其支者。从耳后颞 间过手少阳之翳风。入耳中。过手太阳之听宫。出走耳前复自听会至目锐 后瞳子 之分)其支者别锐 。下大迎合于手少阳抵于 (共支者别自。目外 瞳子 下足阳明大迎之次由手少阳之丝竹和 而下抵于 也)下加颊车。下颈合缺盆。(其下于足阳明者。合于下关。乃自颊车下颈循本经之前与前之入缺盆者相合)以下胸中贯膈络肝属胆循胁里。出气街。绕毛际。横入髀厌中。(其内行者。由缺盆下胸当手厥阴天地之分贯膈足厥阴期门之分络肝。本经日月之分属胆。而相为表里乃循胁里由足厥阴之章门下行。出足阳明之气街绕毛际合于足厥阴以横入髀厌中之环跳穴也)其直者从缺盆下腋循胸。过季胁下合髀厌中。(其直下而行于外者从缺盆下腋循胸历渊腋辄筋日月。过季胁循京门带脉等穴下行。由居 入足太阳之上 中 下。 下行。复与前之入髀厌者相合)以下循髀阳。出膝外廉。下外辅骨之前。(由髀之外侧。行太阳阳明之中。历中渎阳关出膝外廉。自阳陵泉以下阳交等穴。)直下抵绝骨之端。(阳辅穴。)下出外踝之前。(下行悬钟)循足跗上。入小指次指之间。(循丘墟临泣等穴。乃入小指次指之间至窍阴穴。)其支者别跗上入大指之间。循大指歧骨内出其端。还贯爪甲。出三毛。(其支者自足跗上别行。入大指循歧骨内出大指端。还贯入爪甲。出三毛。而接足厥阴经也。)是动则病口苦。善太息。心胁痛。不能转侧。(足少阳之别。贯心循胁里也。)甚则面微有尘。体无膏泽。

　　(胆木为病。燥金胜之。故面微有尘体无膏泽。)足外反热。是为阳厥。(木病从火故为阳厥)是主骨所生病者。(胆病则失其刚。故病及于骨。)头痛颔痛。目锐 痛。缺盆中肿痛。腋下肿。马刀侠瘿。(马刀。瘰 也侠瘿侠颈之瘤属也。)汗出振寒疟。(少阳居三阳之中半表半里者也故阳胜则汗出风胜则振寒为疟)胸胁肋髀。膝外至胫绝骨外踝前。及诸节皆痛。小指次指不用。为此诸病。(皆足少阳经脉之所及。)盛则泻之。虚则补之。热则疾之。寒则留之。

　　陷下则灸之。不盛不虚以经取之(义如前)盛者人迎大一倍于寸口。虚者人迎反小于寸口也。(脉之盛衰候在人迎)肝足厥阴之脉。起于大指丛毛之际。(大敦穴)上循足跗上廉。(行间。太冲。)去内踝一寸。

　　(中封)上踝八寸交出太阴之后。上 内廉。(上踝过足太阴。之三阴交。历蠡沟中都复上一寸交出太阴之后。上 内廉。至膝关曲泉也)循股阴入毛中。过阴器。(循股内之阴包五里阴廉。上会于足太阴之冲门府舍。入阴毛。中之急脉。遂左右相交。环绕阴器。而会于任脉之曲骨)抵小腹挟胃。属肝络胆。(自阴上入小腹。会于任脉之中极关元。循章门至期门之所。挟胃属肝。下足少阳日月之所络胆也。)循喉咙之后。上入颃颡。连目系。上出额与督脉会于巅。(其内行而上者自胁肋间由足阳明人迎之外。循喉咙之后入颃颡。行足阳明大迎地仓四白之外内连目系。上出足少阳阳白之外临泣之里与督脉相会于顶巅之百会。)其支者从目系下颊里。环唇内。(此支者从前目系之分。下行任脉之外。本经之里。下颊里。交环于口唇之内。)其支者。复从肝别贯膈。上注肺。(又其支者。从前期门属肝所。行足太阴食窦之外。本经之里。别贯膈上注于肺。下行至中焦。挟中脘之分。复接于手太阴肺经以尽十二经之一周。终而复始也。) 是动则病腰痛不可以俯仰。(足厥阴支别者。与太阴少阳之脉。同结于腰髁下中 下 之间。故为腰痛。)丈夫 疝。妇人少腹肿。(足厥阴气逆则为睾肿卒疝妇人少腹肿。即疝病也。)甚则嗌干面尘脱色。是肝所生病者。胸满呕逆。飧泄狐疝。遗溺闭癃。(足厥阴经上行者。挟胃贯膈。下行者过阴器抵小腹也。)为此诸病。盛则泻之。虚则补之。热则疾之。寒则留之。陷下则灸之。不盛不虚。以经取之。(义如前)盛者寸口大一倍于人迎虚者寸口反小于人迎也。(脉之盛衰。候在寸口。)诸络脉皆不能经大节之间。必行绝道而出入复合于皮中其会皆见于外。(经脉。伏行。

　　分肉。必由溪谷大节之间。络脉行于阻绝之道。出入联系以相通。然络有大小。大络犹木之干。

　　行有出人。其十二大络生一百八十系络。系络生一百八十缠络。缠络生三万四千孙络。孙络犹木之枝散于肤腠。故其会皆见于外。)故诸刺络脉者。必刺其结上。甚血者。虽无结。急取之。以泻其邪而出其血。留之发为痹也。(此以血之所聚其结。粗突倍常。即常刺处也。若血聚已甚。虽无结络。亦急取之。以去其邪血。否则发为痹痛之病。)凡诊络脉。脉色青则寒且痛。赤则有热。胃中寒手鱼之络多青矣。胃中有热。鱼际络赤。其暴黑者。留久痹也。其有赤有黑有青者。寒热气也。其青短者。少气也。(视各经络脉之色以察病则鱼际尤为易见。)凡刺寒热者。皆多血络。必间日而一取之。血尽而止乃调其虚实。(此言邪气客于皮毛。未入于经而为寒热者病在血络。取候血尽则邪尽止针。而后因其虚实以调治之。)其小而短者少气甚者泻之则闷。(虚甚而泻。必致昏闷。)闷甚则仆。不得言。(运仆暴脱。不能出言。)闷则急坐之也。(须于初闷时急扶静坐。使得气转若偃卧则气滞恐致不救也。)手太阴之别。名曰列缺。起于腕上分间。并太阴之经。直入掌中。散入鱼际。其病实则手锐掌热。虚则欠KT 。(音去)小便遗数。取之去腕寸半。别走阳明也。

　　手少阴之别。名曰通里。去腕一寸别而上行。循经入于心中。系舌本。属目系。其实则支膈。虚则不能言。取之掌后一寸。别走太阳也。

　　手心主之别。名曰内关。去腕二寸。出于两筋之间。循经上系于心包。络心系。实则心虚则为头强。皆取之。手太阳之别。名曰支正。上腕五寸内注少阴。其别者上走肘。络肩。实则节弛肘废。虚则生疣。小者如指痂疥。取之所别也。(如指间痂疥之类。)手阳明之别。名曰偏历。去腕三寸。别入太阴。其别者上循臂。乘肩 。上曲颊偏齿。

　　其别者入耳合于宗脉。实则龋聋。虚则齿寒痹隔。取之所别也。

　　手少阳之别。名曰外关。去腕二寸外绕臂。注胸中。合心主。病实则肘挛。虚则不收。取之所别也。

　　足太阳之别。名曰飞扬。去踝七寸别走少阴。实则鼽窒头背痛。虚则鼽衄。取之所别也。

　　足少阳之别名曰光明。去踝五寸。别走厥阴。下络足跗。实则厥。虚则痿 。坐不能起足阳明之别。名曰丰隆。去踝八寸别走太阴其别者循胫骨外廉。上络头项。合诸经之气。下络喉嗌。其病气逆则喉痹瘁喑。实则狂癫。虚则足不收。胫枯。取之所别也。足太阴之别。

　　名曰公孙。去本节之后一寸。别走阳明。其别者入络肠胃。厥气上逆则霍乱实则肠中切痛。

　　虚则鼓胀。取之所别也。

　　足少阴之别名曰大钟。当踝后绕跟别走太阳。其别者。并经上走于心包。下外贯腰脊。

　　其病气逆则烦闷。实则闭癃。虚则腰痛取之所别也。

　　足厥阴之别。名曰蠡沟。去内踝五寸别走。少阳其别者循茎上睾结于茎。其病气逆则睾肿卒疝。实则挺长。虚则暴痒。取之所别也。

　　任脉之别。名曰尾翳。下鸠尾。散于腹。实则腹皮痛。虚则痒搔。取之。(尾翳误。任脉之络名屏翳即会阴穴。此任督冲三脉所起之处。由鸠尾下行散于腹也。)督脉之别。名曰长强。侠膂上项。散头上。下当肩胛左右别走太阳。人贯膂。实则脊强。虚则头重高摇之挟脊之有过者。取之所别也。

　　脾之大络。名曰大包。出渊液下三寸布胸胁。实则身尽痛。虚则百节尽皆纵。此脉若罗络之血者皆取脾之大络脉也。

　　凡此十五络者。实则必见虚则必下。视之不见。求之上下。人经不同。络脉异所别也。

　　络满经虚灸阴刺阳。经满络虚。刺阴灸阳(络主阳经主阴灸为补刺为泻。详在素问通评

　　卷一　灵枢经文

　　灵枢经水

　　足阳明。五脏六腑之海也。其脉大。血多。气盛。热壮。刺此者。不深弗散。不留不泻也。

　　足阳明刺深六分。留十呼。足太阳深五分。留七呼。足少阳深四分。留五呼。足太阴深一分留四呼。足少阴深二分。留三呼。足厥阴深一分留二呼。手之阴阳。其受气之道近。其气之来疾。其刺深者。皆无过二分其留皆无过一呼。其少长大小肥瘦。以心撩之命曰法天之常。

　　灸之一然。灸而过此者。得恶火。则骨枯。脉涩。刺而过此者。则脱气。

　　卷一　灵枢经文

　　灵枢脉度

　　手之六阳。从手至头。长五尺。五六三丈。手之六阴。从手至胸中三尺五寸。三六一丈八尺。五六三尺。合二丈一尺。足之六阳。从足上至头八尺。六八四丈八尺。足之六阴。从足至胸中六尺五寸。六六三丈六尺。五六三尺。合三丈九尺。跷脉从足至目七尺五寸。二七一丈四尺。二五一尺。合一丈五尺。督任脉各四尺五寸。二四八尺。二五一尺。合九尺。凡都合一十六丈二尺。此气之大经隧也。经脉为里。支而横者为络。络之别者为孙。盛而血者疾诛之。盛者泻之。虚者饮药以补之。

　　跷脉者。少阴之别。起于然骨之后。上内踝之上。直上循阴股入阴。上循胸里。入缺盆。上出人迎之前。入 。属目内 。合于太阳阳跷而上行。气并相还。则为濡目。气不营。则目不合。男子数其阳。女子数其阴。当数者为经。不当数者为络也。(男子以阳跷为经。阴跷为络。女子以阴跷为经。阳跷为络也。)

　　卷一　灵枢经文

　　灵枢四时气篇

　　飧泄(完谷不化也。)补三阴之上。补阴陵泉。皆久留之。热行乃止。转筋于阳。治其阳。转筋于阴。治其阴。皆卒刺之。(凡手足之外廉。皆属阳。经手足之内廉。皆属阴经。)徒 (水同)先取环谷下三寸。(有水无风。故曰徒水。环谷。无所。考或即环跳穴。今曰环谷下三寸。当作风市穴。)以铍针针之。间日一刺之。 尽乃止。饮闭药。(小便闭。须饮通闭之药以利其水。)着痹不去。久寒不已。卒取其三里。(温补胃气。则寒湿散。)肠中不便。取三。盛泻之。虚补之。(言大便不通者。由于邪气之盛。则泻之。由于正气之虚。则补之。)疠风者。素刺其肿上。已刺。以锐针针其处。按出其恶气。肿尽乃止。常食方食。无食他食。

　　(疠音癞即大风也。素问长刺节论骨空论皆有刺法。)腹中常鸣。气上冲胸。喘不能久立。邪在大肠。刺肓之原。(气海)巨虚上廉三里。小腹控睾。(音皋)引腰脊。上冲心。邪在小肠者。连睾系。属于脊。贯肝肺。络心系。气盛则厥逆。上冲肠胃。熏肝。散于肓。结于脐。故取之肓原以散之。(刺气海。散脐腹之结。)刺太阴以予之。(补肺经之虚。)取厥阴以下之。

　　(泻肝经之实。)取巨虚下廉以去之。(下巨虚。小肠之所属。)按其所过之经以调之。善呕。

　　呕有苦。长太息心中 。(心虚貌)恐人将捕之邪在胆。逆在胃。胆液泄。则口苦。胃气逆。则呕苦。故曰呕胆。取三里以下胃气逆。侧刺少阳血络以闭胆逆。(闭止也。)却调其虚实以去其邪。(其指胆胃两经。)饮食不下。膈塞不通。邪在胃脘。在上脘。则刺抑而下之。在下脘。则散而去之。小腹肿痛。不得小便。邪在三焦约。(三焦下输出于委阳并足太阳之正。入络膀胱约下焦也。)取之太阳大络。(飞扬)视其络脉。与厥阴小络结而血者。肿上。及胃脘。取三里。

　　卷一　灵枢经文

　　灵枢五邪篇

　　(此论五脏之邪)邪在肺则病皮肤痛。寒热。上气喘。汗出。咳动肩臂。(一作背)取之膺中外俞。(云门中府等穴。)背三节之旁。(肺俞○一本三节下有五节二字)以手疾按之。快然乃刺之。(按其处觉快爽者是穴。)取之缺盆中(胃经穴。)以越之。邪在肝。则两胁中痛。寒中。恶血在内。行善掣节。时脚肿。取之行间以引胁下。补三里以温胃中。取血脉以散恶血。(刺肝经血络外见者。)取耳间青脉以去其掣。(音彻)邪在脾胃。则病肌肉痛。阳气有余。阴气不足。则热中善饥。阳气不足。阴气有余。则寒中。肠鸣腹痛。阴阳俱有余。(脾胃之邪气皆盛。)若俱不足。(脾胃之正气皆虚)则有寒有热。皆调于三里。邪在肾。则病骨痛阴痹阴痹者。按之而不得。腹胀腰痛。大便难。肩背颈项痛。时眩。取之涌泉昆仑。视有血者尽取之。邪在心。则病心痛。喜悲。时眩仆。视有余不足。而调之其输也。(应补应泻。皆当取手厥阴俞太陵少阴俞神门)

　　卷一　灵枢经文

　　灵枢寒热病篇

　　(此主外感言)皮寒热者。不可附席。(邪在外。故畏于近席。)毛发焦。鼻槁腊。(音昔干也。)不得汗。取三阳之络。(太阳经飞扬穴。)以补手太阴。(太渊) 肌寒热者。肌痛。毛发焦而唇槁腊。不得汗。取三阳于下。以去其血者。(俱刺络穴。)补足太阴。以出其汗。(大都太白) 骨寒热者。病无所安汗注不休。齿未槁。取少阴之络。(大钟)齿已槁。死不治。骨厥亦然。(骨寒而厥。)身有所伤。血出多。及中风寒。若有所堕坠。四肢懈惰不收。名曰体惰。取其小腹脐下三结交。三结交者。阳明太阴也。脐下三寸关元也。

　　阳迎头痛。胸满不得息。取之人迎。(迎逆也。阳邪逆于阳经而为头痛胸满者。当刺足阳明人迎穴。)暴喑气梗。取扶突。与舌本出血。暴聋气蒙。耳目不明。取天牖。暴挛痫眩。足不任身。取天柱。暴瘅(热也)内逆。肝肺相搏。血溢鼻口。取天府。此为天牖五部。(总结上文五穴。天牖五部者举一穴以统前后上下而言也。)臂阳明有入 遍齿者名曰大迎。下齿龋取之臂。(商阳二间三间皆治齿痛。)恶寒补之不恶寒泻之。足太阳有入 遍齿者名曰角孙。上齿龋。取之在鼻与 前。方病之时其脉盛。盛则泻之。虚则补之。一曰取之出鼻外。(地仓巨 等穴。)足阳明有挟鼻入于面者。名曰悬颅属口对入系目本。视有过者取之。损有余。盖不足。反者益甚。其足太阳有通项入于脑者正属目本。名曰眼系。头目苦痛。取之在项中两筋间。(王枕穴)入脑乃别。阴跷阳跷。阴阳相交。阳入阴。阴出阳。交于目锐 。阳气盛。则 目。阴气盛则瞑目。热厥。(阳邪有余阴气不足)取足太阴(补)少阳。(泻)皆留之。寒厥。(阴邪有余阳气不足。)取足阳明(补)少阴。(泻)皆留之。(此言补脾胃二经以实四肢。泻水火二经以泄邪气。)舌纵。涎下。烦 。取足少阴。振寒洒洒。鼓颔。不得汗出。

　　腹胀。烦 。取手太阴。(此二节。皆兼寒热二厥言。)刺虚者。刺其去也。(乘其气之去而随之如候呼内针也。)刺实者。刺其来也。(乘其气之来而迎之。如候吸内针也。)五脏。身有五部。(言五脏在内要害系于外者有五。)伏兔一。腓二腓者。 也。背三。

　　五脏。病始头面者先取项太阳而汗出。病始足胫者。先取足阳明而汗出(此三节当与刺热篇参看)臂太阴可汗出。(取鱼际太渊)足阳明可汗出(取内庭陷谷)故取阴而汗出甚者。止之于阳。取阳而汗出甚者止之于阴。(阴阳平而汗自止也。当与热病篇热病而汗且出一节参看。)凡刺之害中而不去则精泄。(针已中病。即当去针。)不中而去则致气。(针未中病而去针邪气仍致。)精泄则病甚而 。(病益甚而 羸也。)致气则生为痈疽也。

　　卷一　灵枢经文

　　灵枢癫狂篇

　　癫疾始生。先不乐。(神志将乱。)头重痛。视举目赤。(厥气上行。)甚作极。已而烦心。

　　(躁急不宁。癫疾将作之兆。)候之于颜。(颜天庭也邪色必见于此。)取手太阳(支正小海)阳明(偏历温溜)太阴。(太渊列缺)血变而止。(泻去邪血必得其血色变而后止针)癫疾始作而引口啼呼喘悸者。候之手阳明太阳。(穴如前)左强者攻其右。右强者。攻其左。血变而止。(强坚强左右牵引。病多在络。故用缪刺之法。)癫疾始作。先反僵因而脊痛候之足太阳(取委阳飞扬仆参金门)阳明(三里解 )太阴。(隐白公孙)手太阳。(支正小海)血变而止。治癫疾者。常与之居。察其所当取之处。病至视之。有过者泻之。(刺出其血)置其血于瓠壶之中。

　　至其发时。血独动矣。不动。灸穷骨二十壮。穷骨者 骨也(瓠壶。瓠卢也。若前病发而瓠中之血不动者。乃可灸之)骨癫疾者。 齿诸 分肉皆满而骨居。汗出烦 。呕多沃沫。气下泄不治。(病深在骨其头齿诸穴分。肉之间。皆邪气壅闭故为胀满。形则 羸惟骨独居汗出于外。烦闷于内。以为危证。若呕多沃沫气泄于下者脾肾俱败必不可治)筋癫疾者。身蜷挛。(脉)急大。刺项大经之大杼脉呕多沃沫。气下泄不治。脉癫疾者。暴仆。四肢之脉皆胀而纵。(弛纵也。)脉满尽刺之出血。(脉满胀。当刺之)不满灸之。挟项太阳。(天柱大杼)灸带脉于腰(少阳经穴。)诸分肉本输。(诸经分肉之间及四肢之俞凡胀纵之所皆当取也)呕多沃沫。气下泄不治。癫疾者。疾发如狂者。死不治。(癫疾发于阴。狂病发于阳阳多有余故狂发无时其状疾而暴阴多不足故癫发有时其状静而徐此癫狂之辨也。今以癫疾而如狂者。阳邪盛极而阴之竭也。故死不治。○以上皆言癫病)狂始生。先自悲也。(神不足)喜忘(志伤)苦怒(肝乘脾)善恐(血不足)者得之忧饥。(致伤脏气)治之取手足太阴阳明。(肺经太渊列缺脾经隐白公孙大肠经偏历温溜。胃经三里解 。)血变而止。狂始发。少卧不饥。自高贤也。自辨智也。自尊贵也。善骂詈。日夜不休。治之取手阳明太阳太阴。(各经穴如前)舌下(廉泉)少阴。(心经神门)视之盛者皆取之。(其血脉盛。)不盛抟之也。(诸治皆然。)狂言惊。善笑。好歌乐妄行不休者。得之大恐。(恐伤志故病如上。)治之取手阳明太阳太阴。(各经穴如前。)狂。目妄见。耳妄闻。善呼者。少气之所生也。(气衰则神恍。故妄见妄闻而惊呼也。)治之取手太阳太阴阳明足太阴。(各经穴如前。)头两 。(义如骨癫疾者。)狂者多食。善见鬼神。善笑而不发于外者。得之有所大喜。(见鬼善暗笑。皆伤神所致。)治之取足太阴太阳阳明后取手太阴太阳阳明。(各经穴如前。)狂而新发。未应如此者。先取曲泉左右动脉。及盛者见血。有顷已。不已。以法取之。

　　灸骨 二十壮。(若狂病新起未有如上文五节之见症。宜先取足厥阴经曲泉穴左右。皆刺之及诸经之脉有盛者。皆出其血。病当自已。如不已。则当照前五节求法以取之。仍灸骨脉之长强穴。以上皆言狂病。)风逆。(风感于外厥气内逆。)暴四肢肿。身漯漯。(皮毛寒栗。)唏然时寒。(气咽抽息而噤也。)饥则烦。饱则善变。(寒变也。俗云嗳腹气。)取手太阴表里。(肺与大肠)足少阴阳明之经。肉清(音倩。寒冷也。)取荥。(鱼际二间。然谷内庭。)骨清取井经也。(少商经渠。

　　商阳阳 涌泉复溜厉兑解 。)厥逆为病也。足暴清。胸若将裂。肠若将以刀切之(懊 。痛楚也。)烦而不能食。(气逆于中也。)暖(身体温暖。)取足少阴。(马注筑实穴。)清(身体清冷。)取足阳明。清则补之。温则泻之。(张景岳曰。足少阴则涌泉然谷。足阳明则厉兑内庭解丰隆。皆主厥逆。)厥逆腹胀满。肠鸣。胸满不得息。取之下胸二胁。咳而动手者。(足厥阴之期门章门。)与背 。以手按之立快者是也。(又当取足大肠之肺俞膈俞○以上皆言厥逆之病。)内闭不得泄。(病在水脏。)刺足少阴(涌泉筑实)太阳。(委阳飞扬仆参金门等穴。

　　)与 上以长针。(督脉长强穴。长针。第八针也。义未详)气逆则取其太阴(脾经隐白公孙。

　　)阳明(胃经三里解 。)厥阴。(肝经期门章门。)甚取少阴阳明动者之经也。(谓察其所病之经而刺之也。)少气身漯漯也。言吸吸也。(气怯)骨酸体重。懈惰不能动。补足少阴。(此皆精虚不能化气当刺复溜穴。)短气。息短不属。动作气索。补足少阴。去血络也。(刺亦如上。但察有血络。则当去之。○以上皆言厥逆兼症也。后二节皆属气虚。不补手太阴而补足少阴者。阳根于阴气。化于精也治必求本。于此可见用针用药。其道皆然)

　　卷一　灵枢经文

　　灵枢热病篇

　　偏枯身偏不用而痛。言不变。志不乱。病在分腠之间。巨针取之。益其不足。损其有余。乃可复也。痱之为病也。身无痛者。四肢不收。(痱亦风属犹言废也。上节言身偏不用而痛。

　　此言身不知痛而四肢不收。此偏枯。痱病之辨也。○痱。肥沸二音。)智乱不甚。其言微知可治。(其言微有知者。神气未为全去。)甚则不能言。不可治也。(神失则无能为矣。)病先起于阳。后入于阴者先取其阳。后取其阴。浮而取之。(当刺其表也。若病始于阴直中脏也。多不可治。故不复言之。)风痉。(强直也。)身反折。(反张向后此风症在膀胱经也。)先取足太阳及 中。(京骨。及委中。)及血络出血。(又刺浮浅之络。皆出其血。)中有寒。取三里(若中气有寒。当取足阳明之三里温补胃气而风寒可除也。○此节本在后。)热病三日而气口静。人迎躁者。(病在三阳。)取之诸阳五十九刺。以泻其热而出其汗。

　　实其阴以补其不足者。(泻阳邪之实。仍补三阴之不足也。五十九刺法如下文。)身热甚。阴阳皆静者。勿刺也。其可刺者急取之。不汗出则泄。所谓勿刺者。有死征也。(阳症得阴脉故不宜刺若察其可刺者。当急取之。虽不汗出。则邪亦从而泄矣。此言勿刺者。以其脉症相反有死征也。下文皆然)热病七日八日。脉口动喘。而弦者。急刺之。汗且自出。浅刺手大指间(少商穴○弦一本作短。)热病七日八日。脉微小。(正气虚也。)病者溲血。口中干。(伤其阴也。)一日半而死。脉代者。一日死。(脉要精微论吴氏注。五来一止。七来一止。曰代脉)热病已得汗出。而脉尚躁。(气)喘。且复热。勿刺其肤。(刺则重伤其气)喘甚者死。热病七日八日。脉不躁。躁不散数。后三日中有汗。三日不汗。四日死。未曾汗者。勿腠刺之。(脉躁盛。为将汗之兆。入热病七日八日而脉犹不躁即有躁意。而力不散大。至不数疾皆正气衰微。不能鼓动。故当再俟三日。庶得有汗若三日不汗。又逾四日。阴阳不应期当死也。凡若此者。既不得汗。其气必虚故勿为肤腠之刺。)热病先肤痛。窒鼻。充面。取之皮。以第一针五十九。(邪在肤腠。肺经病也。当用 针以刺五十九穴之皮部。)苛疹鼻。索皮于肺。

　　不得索之火。火者心也。(苛疥也轸当作疹鼻上生疹。皆属于肺。求之于皮。即所以求于肺也属邪火烁金。治肺不应故泻心火以泄热。)热病先身涩倚而热。烦 。干唇口嗌。取之脉。以第一针五十九。肤胀口干。寒汗出。索脉于心。不得。索之水。水者肾也。(涩燥涩也。倚身无力也。兼之热而烦闷唇口与嗌俱干者。邪在血脉。心经病也。故当用 针以刺五十九穴之脉分。肤胀口干令汗出。亦皆脉病。求之于脉即所以求于心也。如刺此而不得效则当求之于水。水旺足以制火。而心热自退矣。)热病嗌干多饮善惊。卧不能起。取之肤肉。以第六针五十九。目 青。索肉于脾。不得。索之木。木者肝也。(邪在肤肉脾经病也。当用员利针以刺五十九穴之肉。分也，若目 青者。木气乘土。亦为脾病。求之于肉即所以求于脾也。

　　如刺此而不得。效则当补。其肝木。木能胜土而脾热当自平矣。)热病面青。(肝色。)脑痛。(厥阴肝经与督脉会于巅。)手足躁。(木病在四未。)取之筋间。(筋结之间。)以第四针于四逆。(用锋针泻其四逆等症。)筋 。(足不能行。)目浸。(泪出不收。)索筋于肝不得。索之金金者肺也。(此皆肝病。其合在筋。故但求之于筋。即所以求于肝也。如刺此而不得效则当补其肺金。金能胜木。而肝热可平矣。)热病数惊。螈 而狂取之脉以第四针。(锋针)急泻有余者癫疾毛发去索血于心不得索之水水者肾也。(此皆心经病也。若阳极阴虚而病癫疾发为血余。故毛发亦去。心主血脉。求之于血即所以求于心也。如刺此而不得效。当补肾水以制火。真阴自复矣。)热病身重骨痛耳聋而好瞑取之骨以第四针五十九刺骨病不食啮齿耳青索骨于肾不得索之土土者脾也。(肾经之病。故当用锋针以刺五十九穴之骨分。其不食者。阴邪盛也。啮齿。耳青皆为肾病肾属水。其合在骨。故但求之于骨。即所以求于肾也。

　　如刺此而不得效当补。脾气之肉分。则土能胜水。而肾邪可平矣。)热病不知所痛。耳聋不能自收口干阳热甚阴颇寒者。(阴胜之时)热在髓死不可治 热病头痛颞 目螈脉痛。(足少阳脉连目脉抽掣而痛。)善衄。(鼻血)厥热病也。(热逆于上。)取之以第三针。( 针也)视有余不足。热病体重肠中热取之以第四针于其 。(脾胃二经之俞太白陷谷)及下诸指间。(又如膀胱束骨。胆临泣。详在后。)索气于胃胳得气也。(胳当作络。阳明之络曰丰隆，别走太阴故取此可以得气。)热病挟脐急痛。(肾经所行)胸胁满。(脾经所行。)取之涌泉与阴陵泉取以第四针。针嗌里。(少阴太阴之脉俱上络咽嗌。即下支所谓廉泉也。)热病而汗且出。

　　及脉顺。可汗者取之鱼际太渊大都太白。泻之则热去。补之则汗出。汗出太甚取内踝上横脉。(三阴交。)以止之。(寒热病篇。臂太阴可汗出一节当参看。)热病已得汗。而脉尚躁盛。

　　此阴脉之极也。死其得汗而脉静者生。热病者。脉尚盛躁而不得汗者。此阳脉之极也。死脉盛躁。得汗。静者生。热病不可刺者有九。一曰汗不出。大颧发赤。哕者。死。(汗不得出。面戴阳者。皆阴不足也。岁属邪犯阳明胃虚甚也)二曰泄而腹满甚者。死。(脾衰)三曰目不明。热不已者。死。(目不明。脏腑之精气竭也。热不已。表里之阴气竭也。)四曰老人婴热而腹满者。死。(邪伤脾藏也。)五曰汗不出。呕下血者。死(邪盛阴伤也。)六曰舌本烂热不已者。死。(心肝脾肾之脉皆系于舌本。舌本烂。加之热不已。三阴俱损也)七曰咳而衄。(邪在肺。)汗不出。(或)出不至足者死。(真阴溃竭也。)八曰髓热者。死。(邪入最深。

　　乃为髓热肾气败竭也。)九曰热而痉者死。(热极生风)腰折螈 。(抽掣)齿噤 也。(牙关不开曰噤。切齿。曰 。皆痉之谓也。○ 音解。)所谓五十九刺者。两手外内侧各三。凡十二 。(六经井穴。)五指间各一。凡八 。足亦如是。(此言。本节之后各一穴也。如手经则太阳之后 。少阳之中渚。阳明之三间。少阴之少府。左右共八 也。足亦如是者。太阳之束骨。少阳之临泣。阳明之陷谷。太阴之太白。左右又共八穴也)头入发一寸旁三分各三。凡六 。(五处承光通天。)更入发三寸边五。凡十 。(自上星之次向后。去中三寸两边各五。即足少阳之临泣目窗正营。承灵脑空。左右共十穴也)耳前后。口下者各一。(听会完骨承浆。共五穴)项中一。(哑门)凡六 巅上一。(百会)囟会一。发际一。(前发际神庭后发际风府。凡二 。)廉泉一。风池二。天柱二。(按此篇热病五十九俞。与素问水热穴论热病五十九俞惟十八穴相合。其余皆异。然本篇所言者。多在四肢。盖以泻热之本也。水热穴论所言者。多随邪之所在。盖以泻热之标也当总求二篇之义。各随其宜而取用之。)气满胸中喘息取足太阴大指之端。(隐白)寒则留之。热则疾之。气下乃止。心疝暴痛。

　　取足廉痛不可及头。取(关冲)目中赤痛。从内 始取之阴跷。(照海穴)癃。取之阴跷。及三毛上。(肝经大敦。)及血络出血。(肾与膀胱为表里肝经行于少腹故当取此二经。若其有血络者皆刺出血。)男子如蛊。女子如 。身体腰脊如解。不欲饮食。先取涌泉见血。视跗上盛者。尽见血也。(蛊。如犯蛊毒胀闷也。马注 。疑当作疽类经注当作胎。如蛊如胎无是病而形相似也，身体腰脊如解。倦散不收也。跗上足面也。以阳明经为言。凡其盛者。皆当刺出其血。)

　　卷一　灵枢经文

　　灵枢厥病篇

　　厥头痛。面若肿起而烦心。取之足阳明太阴。(厥逆也。邪逆于经。上干头脑而为厥头痛也。足阳明之脉上行于面。其悍气上冲头者。循眼系入络脑。足太阴支者注心中。故以头痛而兼面肿烦心者。当取足阳明之解 。太阴之公孙也。)厥头痛。头脉痛。心悲善泣。视头动脉反盛者。刺尽去血后调足厥阴。(以肝脉会于巅也。○可刺曲泉穴。)厥头痛。贞贞(坚固貌。)头重而痛。泻头上五行。行五。(如上星至后顶及五处至玉枕临泣至脑空详在素问水热穴论)先取手少阴(神门)后取足少阴。(复溜穴。○此即泻南方以去火补北方以壮水也)厥头痛。意善忘。按之不得。(阳邪在头。无定所也。)取头面左右动脉。后取足太阴。(大都)厥头痛。项先痛腰脊为应。先取天柱。后取足太阳。(申脉。委中)厥头痛。头痛甚。耳前后脉涌有热。泻出其血。后取足少阳。

　　(耳之前后足少阳经也。○有热一本作有动脉)真头痛。头痛甚。脑尽痛。手足寒至节。死不治。(头为诸阳之会。四肢为诸阳之本。若头痛甚而遍尽于脑手足寒至节者则元阳败竭。

　　阴邪直淖髓海。故不可。治。)头痛不可取于 者。有所击堕。恶血在于内。若肉伤痛未已。

　　可则刺。不可远取也。(此非大经之病。但可刺去其痛处之血。不可远取荥俞)头痛不可刺者。大痹为恶。(风寒湿三气杂至。合成恶患。令人头痛不可刺也。)日作者。(犹有间止。)可令少愈。不可已。(不能全已。)头半寒痛。(偏头冷痛。)先取手少阳阳明。(刺丝竹空。中渚。合谷。)后取足少阳阳明(刺头临泣。足临泣。头维。)厥心痛。与背相控。善 。(音记狂也。)如从后触其心。伛偻者。肾心痛。(阴邪上冲。)先取京骨昆仑。发针不已。取然谷。(五脏道气上干于心而为痛者。谓之厥心痛。下仿此。)厥心痛。腹胀胸满。心尤痛甚。胃心痛也。(多由停滞。)取之大都太白。(胃与脾为表里。故当取此。)厥心痛。痛如以锥针刺其心。心痛甚者。脾心痛也。(寒逆中焦。)取之然谷太。(足太息。肝心痛也。(多由木火之郁病在血分。)取之行间太冲。厥心痛。卧若徒居。心痛间动作。痛益甚。色不变。肺心痛也。取之鱼际太渊。(徒空也。卧若徒居无倚傍也。间或动作则益甚者。气逆不舒。畏于动也。色不变不在血也。

　　是皆病在气分。故曰肺心痛也)真心痛。手足清至节。心痛甚。旦发夕死。夕发旦死。(邪气正犯心主也。)心痛不可刺者。中有盛聚。不可取于 。(或积或血。停聚于中。病在脏而不在经。)肠中有虫瘕。(结聚也。)及蛟 。(音回。蛔也。蛟即 属。)皆不可取以小针。(谓力小不能制也。)心肠痛 作痛。(难忍之状。)肿聚往来上下行。(肚腹肿起。或行无定处。

　　)痛有休止。(虫动则痛。静则不痛。)腹热喜渴。涎出者是蛟 也。(此皆虫瘕在肠胃中。为心腹痛也)以手聚按而坚持之。无令得移。以大针刺之。久持之虫不动。乃出针。(此即治虫瘕蛟 之法)HT 腹 痛。形中上者。(此重言症之如此。其形自中自上而渐升者即当以虫治之也○HT 音烹满也。)耳聋无闻取耳中。(即手太阳经听宫穴。○又取手少阳经关冲穴及足少阳经窍阴穴)耳鸣。取耳前动脉。(即手少阳经耳门穴。○又取手厥阴经中冲穴及足少阳经窍阴穴)足髀不可举。侧血中。(热)股胫淫泺。(似乎酸痛而无力也。)烦心。头痛。时呕时闷。眩已汗出。久则目眩。

　　悲已喜恐。短气不乐不出三年死也。

　　卷一　灵枢经文

　　灵枢杂病篇

　　厥。挟脊而痛至顶。头沉沉然目KT KT 然腰脊强取足太阳 中血络。厥。胸满面肿。唇漯。(肿起貌)暴言难。甚则不能言。取足阳明。(可刺解 冲阳陷谷)厥。气走喉而不能言。手足清。大便不利。取足少阴。(可刺涌泉。太 交信。)厥而腹响响然(寒气滞于脾也)多寒气。腹中谷谷(音斛水谷不分之声也)便溲难。取足太阴。(可刺大都太白三阴交阴陵泉府舍等痿厥为四未束 。乃疾解之日二(当刺四支之穴。每日二次。)不仁者。十日而知。无休。病已止。(此节连在后哕以草刺鼻之上。今从类。经分列。)嗌干。口中热如胶。取足少阴。(刺复溜穴。补肾水则火衰也。)膝中痛。取犊鼻。以员利针。发而间之(间。非止一次也。)喉痹不能言。取足阳明。(重者。当泻其下。刺三里。下廉。丰隆内庭厉兑。)能言。取手阳明。(轻者。但刺之上如合谷。阳 。偏历温溜扶突禾 等穴。)疟不渴。间日而作。取足阳明。(可刺陷谷。内庭。厉兑。○刺疟论曰。刺足太阳。)渴而日作。取手阳明。(可刺商阳。三间合谷。阳 大迎等穴。)齿痛不恶清饮取足阳明。(内庭厉兑。)恶清饮。取手阳明。(商阳三间。合谷偏历。)聋而不痛者。取足少阳。(客主人。)聋而痛者。取手阳明。(偏历。)衄而不止。 血流。取足太阳。(委中。) 血。取手太阳。(宛骨。)不已。刺宛骨下。(手少阴通里阴 神门)不已。刺 中出血。(即委中。鼻中出血曰衄。败血凝聚色紫黑者曰 。 血成流其去多也。下云 血。其聚而不流者也)中热而喘。取足少阴 中血络。(刺复溜穴。又刺足太阳)喜怒而不欲食。言益小。取足太阴。(宜刺公孙穴。)怒而多言。刺足少阴。(复溜穴。滋水以制火也○一作刺足少阳)痛。刺足阳明曲周动脉。(颊车)见血立已。不已。按人迎于经。立已。(人迎穴浅刺之○刺手太阳。(痛在颈侧。刺少泽。后 天窗。)小腹满大。上走胃。至心。淅淅身时寒热。小便不利。取足厥阴。(太中。)腹满。大便不利。腹大亦上走胸嗌。喘息喝喝然。取足少阴。(太 )腹满。食不化。腹响响然。不能大便。

　　取足太阴。(太白)心痛引腰脊。欲呕。(肾邪上逆)取足少阴。(太 )心痛腹胀。啬啬然。(涩滞貌。)大便不利。取足太阴。(太白)心痛引背。不得息。刺足少阴。不已。取手少阳。(足少阴之脉贯脊故痛引于背当刺大钟穴。手少阳之脉布膻中。故不得息。当刺支沟穴。)心痛引小腹满。上下无定处。便溲难。刺足厥阴。(太冲)心痛。但短气。不足以息。刺手太阴。(尺泽太渊。)心痛。当九节刺之。按已刺。按之立已。不已。上下求之。得之立已。(此总言刺心痛之法也九节指督脉之筋缩穴。宜先按之按已而刺刺后复按之其痛当立已。如不已。则上而手经下而足经。求得其故而刺之。则立已也。)气逆上刺膺中陷者。(膺窗)与下胸动脉。(膻中。)腹痛。刺脐左右动脉。已刺。按之立已。(如足阳明之天枢。足少阴之肓俞皆主腹痛)不已刺气街。(即气冲)已刺。按之立已。

　　哕(即呃逆也。)以草刺鼻。嚏。嚏而已。(嚏则气达)无息。而疾迎引之。立已。(闭口鼻之气。使之无息。乃迎其气而引散之勿令上逆。)大惊之。亦可已。(言以他事惊之，则亦可已○哕旧本岁马注岁疑作岁今从类经作哕。)

　　卷一　灵枢经文

　　灵枢周痹篇

　　众痹各在其处。更发更止。更居更起。以右应左。以左应右。非能周也。更发更休也。

　　(各在其处。谓随聚而发也不能周遍上下。但或左或右。更发更休。患无定所。故曰众痹。)刺此者。痛虽已止。必刺其处。勿令复起。(此言必刺其原痛之处也。)周痹者。在于血脉之中。随脉以上。随脉以下。不能左右各当其所。(能上能下。但随血脉而周遍于身。故曰周痹。)痛从上下者。先刺其下以过之。后刺其上以脱之。痛从下上者先刺其上以过之。后刺其下以脱之。(过者去之。之谓先去其标也。脱者拔绝之谓后拔其本也。)此风寒湿气客于外。

　　分肉之间。迫切而为沫。沫得寒则聚。聚则排分肉而分裂也。分裂则痛。(邪气客于肌表渐入分肉之间。则迫切津液而为汁沫。沫得寒。则聚而不散。故排裂肉理为痛)痛则神归之。

　　神归之则热。热则痛解。痛解则厥。厥则他痹发发则如是(痛则心注其处故神归之。神归即气归。故热热则寒散而痛暂解。其气尚逆而为厥。厥则三气随血脉以上下者。或痛从上而下。或痛从下而上。则彼之为痹。发于血脉之中非若众痹之左右移易也。)此内不在脏而外未发于皮独居分肉之间。真气不能周。(即一身之痛症)故命曰周痹。(周身气闭也。)故刺痹者。必先切侑其下之六经。(足六经也。)及大络之血结而不通。(宜泻之)及虚而脉陷。空者而调之。(宜补之。)熨而通之。(寒凝而气不周者宜之。)其螈坚转。(螈急转筋之谓)引而行之(针引其气而行之也。)

　　卷一　灵枢经文

　　灵枢海论

　　人亦有四海。十二经水。经水者。皆注于海。(四海者百川之宗)胃者。水谷之海。其输上在里。)冲脉者。为十二经之海。其输上在于大杼。下出于巨虚之上下廉。(此即血海也。冲脉起于胞中。其前行者。并足少阴之经侠脐上行。至胸中而散。其后行者上循背里。为经络之海。故其输。上在于足太阳之大杼。下在于足阳明之巨虚上下廉○水谷之海者。言水谷盛贮于此。营卫由之而化生也。血海者。言受纳诸经之灌注。精血于此而蓄藏也。)膻中者。为之海。其输上在于柱骨之上下。前在于人迎。(膻中胸中也宗气积于胸中。出于喉咙以贯心脉而行呼吸。故膻中谓之气海。气海。营运之输一在颃颡之后。即柱骨之上下谓督脉之喑门大椎也。一在颃颡之前。谓足阳明之人迎也。)脑为髓之海其输上在于其盖下在风府。(诸髓皆属于脑。脑为髓之海。盖脑盖骨也。即督脉之囟会风府。此皆髓海之上下输也。)气海有余者气满胸中 息。面赤。(邪气实也。)气海不足。则气少不足以言。(正气虚也。)血海有余。则常想其身大。怫然不知其所病。(怫怫郁也重滞不舒之貌)血海不足亦常想其身小。狭然不知其所病。(狭隘狭也。索然不广之貌。病在血者徐而不显故茫然不觉其所病。)水谷之海有余。则腹满。(水谷留滞于中。故腹为胀满。)水谷之海不足。则饥不受谷食。(胃虚则不能纳故虽饥不受谷食)髓海有余。则轻劲多力。自过其度。(骨髓充足之征。)髓海不足。

　　则脑转耳鸣。胫酸眩冒。目无所见。懈怠安卧。(髓为精类精衰则气去而诸症见矣。)审守其输。而调其虚实。无犯其害。顺者得复。逆者必败。(凡此四海。俱有顺逆顺者。知所养者也不知所养则逆矣。故审察其俞穴。如上文无犯其害无盛盛无虚虚也。)

　　卷一　灵枢经文

　　灵枢五乱

　　清气在阴。浊气在阳。营气顺脉卫气逆行。清浊相干乱于胸中。是谓大 。(清气属阳在阴则乱浊气属阴而降在阳则乱营气阴性精专行常顺脉卫气阳性剽悍昼当行阳。夜当行阴若卫气逆行则阴阳相犯乱于胸中而为 闷总由卫气之为乱耳。)故气乱于心。则烦心密嘿。俯首静伏。取手少阴心主之 。(神门大陵)乱于肺。则俯仰喘喝。接手以呼。取手太阴荥足少阴。(鱼际太 )乱于肠胃。则为霍乱。取足太阴阳明。(太白陷谷)不下者。取之三里(气乱于内者上则在心肺下则在肠胃也。)乱于臂胫则为四厥。取之先去血脉。(臂足之有血络者刺去其血。)后取其阳明少阳之荥 。(在臂取二间三间液门中渚。在足取内庭陷谷侠溪临泣。)乱于头。则为厥逆。头重眩仆。取之天柱大杼。(足太阳经穴。)不知取足太阳荥输。(通谷束骨○气乱于外者。下则在四肢上则在头也。)徐入徐出。谓之导气。补泻无形。谓之同精(凡行针补泻皆贵和缓故当徐入徐出导气复元而已。然补者导其正气泻者导其邪气总在保其精气故曰补泻无形。谓之同精)是非有余不足也。乱气之相逆也。(言此非为有余不足而设特以乱气相逆宜导治之如是耳。)

　　卷一　灵枢经文

　　灵枢逆顺肥瘦

　　年质壮大。血气充盈。肤革坚固。因加以邪。刺之者。深而留之。此肥人也。(气血正盛故与肥壮之人同其法)广肩腋项肉薄浓皮而黑色。唇临临然。(唇浓质浊之谓)其血黑以浊其气涩以迟。为人贪于取与刺此者。深而留之。多益其数也。(久留针)瘦人者。皮薄色少肉廉廉然。(薄也)薄唇轻言。(肉瘦气少)其血清气滑。易脱于气。

　　易损于血。刺此者。浅而疾之 刺常人。视其白黑。各为调之。(白者同瘦人。黑者同肥人当调其深浅之数也)端正敦浓者。其血气和调。(即常人之度)刺此者。无失常数也。(如经水篇足阳明刺深六分。留十呼之类)婴儿者。其肉脆。血少气弱。刺此者。以毫针浅刺而疾发针。日再可也。(若邪有未尽少阴之脉独下行何也。夫冲脉者。五脏六腑之海也。五脏六腑皆禀焉。其上者。出于颃颡。

　　于气街。循阴股内廉入 中。伏行 骨内。下至内踝之后属而别。其下者。并于少阴之经渗三阴。(自少阴以渗及肝脾二经所以下行也。)其前者。伏行出跗属下。(足掌属也。)循跗入大指间。渗诸络而温肌肉。(皆冲脉之气也。)故别络结。则跗上不动。不动则厥。厥则寒矣(若冲脉之络因邪而结。则跗上之经不动而为厥寒矣。足三阴脉从足走腹。而独有足少阴肾脉绕而下行者以冲脉与之并行故耳。)

　　卷一　灵枢经文

　　灵枢血络论

　　脉气盛而血虚者。刺之则脱气。脱气则仆。(苦泻其气则阴阳俱脱故为仆倒)血气俱盛。

　　气多者。其血滑。刺之则射。阳气蓄积。久留而不泻者。其血黑以浊故不能射。(阳气久留不泻阴血日枯。)新饮而液渗于络。未合和于血也。故血出而汁别焉(血汁相半。)其不新饮者。身中有水。久则为肿。阴气积于阳。其气因于络。故刺之血未出而气先行。故肿。(阴滞于阳而不易散)阴阳之气。其新相得而未和合。(血气初调。)因而泻之。则阴阳俱脱。表里相离。故脱色而苍苍然(衰危之色。)刺之血出多。色不变。而烦 者。刺络而虚(及)经。

　　虚经之属于阴者阴脱。故烦 阴阳相得。而合为痹者。此为内溢于经。外注于络如是者。阴阳俱有余。虽多出血。而弗能虚也。

　　热气因于针。则针热。热则肉着。于针。故坚焉。(肉着者。即针入而紧涩难穷坚不可

　　卷一　灵枢经文

　　灵枢淫邪发梦

　　阴气盛。则梦涉大水而恐惧。(以阴胜阳。故梦多阴象。)阳气盛则梦大火而燔 。(以阴。故梦多阳象。)阴阳俱盛。则梦相杀。(俱盛则争。)上盛则梦飞。(阳胜者。亲乎上也。

　　)下盛则梦堕。(阴胜者亲乎下也。)甚饥则梦取。(因不足也。)甚饱则梦予。(与同因有余也。)肝气盛。则梦怒。(肝在志为怒也。)肺气盛。则梦恐惧哭泣飞扬。(肺在志为忧。故梦恐惧哭泣肺主气故梦飞扬。)心气盛。则梦喜笑恐畏。(心在志为喜。在变动为忧也。)脾气盛。则梦歌乐。身体重不举。(脾在声为歌喜音乐主肌肉也。)肾气盛则梦腰脊两解不属。(腰为肾之腑。故若腰脊不相运属。)凡此十二盛者。至而泻之立已。(阳盛则有余于腑。阴盛则有余于脏但察其邪之所在。而以针泻之则已。)厥气客于心。则梦见丘山烟火。(厥之在人也谓其为阳。则本非阳盛。谓其为阴。则又非阴盛。盖以五脏隔绝精神散越故为妄梦。心属火故梦烟火。)客于肺则梦飞扬。见金铁之奇物(肺属金也。)客于肝。则梦山林树木。(肝属木也。)客于脾。则梦见丘陵大泽坏屋风雨(脾属士。其主湿也。)客于肾。则梦临渊。没居水中。(肾属水也。)客于膀胱。则梦游行。(膀胱属三阳之表也。)客于胃。则梦饮食。(胃为水谷之海也)客于大肠。则梦田野。(大肠为传导之官其曲折纳沃类田野也。)客于小肠则梦聚邑冲衢。(小肠为受盛之官。物之所聚。类邑衢也。)客于胆。则梦斗讼。自刳。(胆主决断其气刚也。)客于阴器则梦接内。(欲念之所注也)客于顶则梦斩首(恐怖之所及也。)客于胫。则梦行走而不能前。及居深地 苑中。(厥逆之邪在下也。)客于股肱。则梦礼节拜起。

　　(劳倦之所致也)客于胞 。则梦泄便。(胞溲脬也。 。大肠也。在前则梦泄在后则梦便。)凡此十五不足者至而补之。立已也。(当各随其经以针补之。)

　　卷一　灵枢经文

　　灵枢顺气一日分为四时

　　春生夏长。秋收冬藏。是气之常也。(皆以阳气为言。)人亦应之以一日分为四时朝则为日中为夏日入为秋。夜半为冬。(自子之后太阳从左而升。升则为阳自午之后太阳从右而降。降则为阴。大而一岁小而一日。无不皆然故一日亦分四时也。)朝则人气始生。病气衰。

　　故旦慧。日中人气长。长则胜邪。故安。夕则人气始衰。邪气始生。故加。夜半人气入藏。

　　邪气独居于身。故甚也。其时有反者。是不应四时之气。藏独主其病。是必以藏气之所不胜时者甚。(如脾病畏木之类。值其时口。故病必甚。)以其所胜时者起也。(如脾病喜火土。

　　肺病喜土金。肾病喜金水。肝病喜水木。心病喜木火。值其时日。故病当起。)人有五脏。五脏有五变。五变有五输。故五五二十五输。以应五时 病在脏者。取之井。(脏主冬。冬刺井。)病变于色者取之荥。(色主春。春刺荥。)病时间时甚者。取之输。(时主夏。夏刺俞)病变于音者。取之经。经满而血者。(音主长夏。长夏刺经。)病在胃及以饮食不节得病者。取之于合。故命曰味主合。(味主秋秋刺合○按本篇五时之刺。以应五俞。谓冬刺井春刺荥夏刺俞。长夏刺经秋刺合者以井应冬荥应春俞应夏。经应长夏。合应秋也。考他篇文义皆与此同及六十六难曰。井者。东方春也。万物之始生。合者北方冬也。阳气入藏。七十四难曰。经言春刺井夏刺。荥季夏刺俞。秋刺经冬刺合。与本篇不合。必难经之误也

　　卷一　灵枢经文

　　灵枢五变

　　人之有常病也。亦因其骨节皮肤腠理之不坚固者。邪之所舍也。故常为病也。

　　卷一　灵枢经文

　　灵枢论勇

　　大忍痛与不忍痛者。皮肤之薄浓。肌肉之坚脆。缓急之分也。非勇怯之谓也。

　　卷一　灵枢经文

　　灵枢论痛

　　人之骨强。筋弱。肉缓。皮肤浓者。耐痛。其于针石之痛。火 亦然。( 音泄。艾火烧灼。)坚肉薄皮者。不耐针石之痛。于火 亦然。

　　卷一　灵枢经文

　　灵枢背

　　背中大 。在杼骨之端。肺 在三焦之间。心 在五焦之间。膈 在七焦之间。肝 在之间。脾 在十一焦之间。肾 在十四焦之间。皆挟脊相去三寸所。则欲得而验之。按其处应在中而痛解。乃其 也。灸之则可。刺之则不可。气盛则泻之。虚则补之以火补者。毋吹其火。须自灭也。以火泻者。疾吹其火。传其艾。须其火灭也。

　　卷一　灵枢经文

　　灵枢逆顺

　　气之逆顺者。所以应天地阴阳四时五行也。脉之盛衰者。所以候血气之虚实有余不足也。刺之大约者。必明知病之可刺。与其未可刺。与其已。不可刺也。(已者言病既已也。)

　　卷一　灵枢经文

　　贼风篇

　　贼风邪气之伤人也。令人病焉。尝有所伤于湿气。藏于血脉之中。分肉之间。久留而不去。

　　若有所堕坠。恶血在内而不去。卒然喜怒不节饮食不适。寒温不时。腠理闭而不通。其开而遇风寒。则血气凝结。与故邪相袭。则为寒痹。其有热则汗出。汗出则受风。虽不遇贼风邪气。必有因加而发焉。

　　卷一　灵枢经文

　　灵枢卫气失常篇

　　卫气之留于腹中蓄积不行菀蕴不得常所。使人肢胁胃中满喘呼逆息者何以去之(卫气者。水谷之悍气也。循皮肤之中。分肉之间熏于肓膜散于胸腹。此卫气之常也。失其常则随邪内陷留于腹中。蓄积不行而菀蕴为病)其气积于胸中者上取之积于腹中者下取之上下皆满者旁取之(俱如下文)积于上泻大迎(足阳明经)天突(任脉)喉中。(即廉泉穴积于胸中病喘呼逆息。

　　故常泻之于上)积于下者泻三里气街(积于腹中。病胃中满故当泻其下。)上下皆满者。上下取之与季胁之下一寸。重者鸡足取之。(上下皆病胸中与腹中俱满。当取上五穴又旁取季胁之章门穴。其积重者。即积针以刺之如鸡足之状)诊视其脉大而弦急及绝不至者及腹皮急甚者。不可刺也。

　　何以知皮肉气血筋骨之病也。色起两眉薄泽者。病在皮。(其应主肺)唇色青黄赤白黑者。病在肌肉。(脾气通于唇)营气濡然者。病在血气。(营本无形。若肤腠之汗。肌肉之胀。二便之泄利。皆濡然之谓。其病在营则气血也。)目色青黄赤白黑者。病在筋。(目为肝窍肝主筋也。)耳焦枯受尘垢病在骨。(耳为肾窍肾主骨也)人年五十以上为老。二十以上为壮。十八以下为少。六岁以下为小。(此言人之老壮少小以年而别○以下之下。旧本上。)膏者。多气多气者热。热者耐寒。(膏者。油也。人有多膏者。其肉淖。粗理者身寒细理者身热。故能耐寒而多气皮缓故能纵腹垂腴也)肉者多血。多血则充形。充形则平。(人有多肉者。皮肉不相离。身体容大而寒热和平也)脂者。其血清。气滑少。故不能大此别于众人者也(脂者。骨中髓也多脂者肉坚。其血必清。气滑且少。故身形不大。而必能耐寒也。此言人之有膏有肉有脂其气血各有多少。若众人皮肉脂膏之不加多。各自称其身也。)

　　卷一　灵枢经文

　　灵枢玉版篇

　　病之生时。有喜怒不测饮食不节。阴气不足阳气有余营气不行。乃发为痈疽。阴阳不通两热相搏乃化为脓夫痈疽之生。脓血之成也积微之所生也(由微而积)以小治小者其功小。以大治大者多害。故其已成脓血者。其惟砭石铍锋之所取也。(言治痈脓。小针不适用。大针即可用砭与铍针锋针)诸病皆有逆顺腹胀身热脉大是一逆也(邪正盛。

　　)腹鸣而满四肢清(冷也)泄其脉大。是二逆也(此阴证得阳脉。)衄而不止。脉大是三逆也。(亦阴证得阳脉)咳。且溲血。脱形。其脉小劲是四逆也(正气已衰。)咳。脱形。身热。(正衰火盛。)脉小以疾(邪亦未衰)是谓五逆也如是者。不过十五日而死矣 其腹大胀四末清脱形。泄甚是一逆也腹胀便血其脉大时绝是二逆也(以阴证得阳脉。时绝者死脉也)咳溲血形肉脱。脉搏是三逆也(火盛水亏。)呕血胸满引背脉小而疾是四逆也(脉小带疾虚而火盛也)咳呕腹胀且飧泄(病已虚)其脉绝。是五逆也如是者。不过一时而死矣。工不察此者而刺之。是谓逆治。

　　人之所受气者。谷也。谷之所注者。胃也胃者。水谷气血之海也海之所行云气者。天下也胃之所出气血者。经隧也经隧者。五脏六腑之大络也迎而夺之而已矣上下有数乎。(问手足经也)迎之五里。中道而止五至而已。五往而脏之气尽矣。故五五二十五而竭其输矣此所谓夺其天气者也(五里手阳明经穴。阴气之所在也若迎而夺之则脏气败绝。必致中道而止且一脏之气。大约五至而已。针凡五往以夺之则一脏之气已尽。若夺至二十五至。则五脏之输气皆竭此所谓夺其天真之气也。)

　　卷一　灵枢经文

　　灵枢五禁

　　刺有五禁禁其不可刺也甲乙日自乘无刺头无发朦于耳内丙丁日自乘。无振埃于肩喉廉泉戊己日自乘四季。(戊己为手足四肢。合辰戌丑未之四季)无刺腹去爪泻水庚辛日自乘无刺关节与股膝。壬癸日自乘无刺足胫。是为五禁(此言天干应于人身。故凡天干目乘之日。皆无刺之发朦等名。见刺节真邪篇。)

　　卷一　灵枢经文

　　灵枢阴阳二十五人篇

　　(本篇云。二十五。人之形。血气之所生别。而阴阳和平之人不与。金木水火土。别其五色五形之人。各有其五。故名篇)形胜色色胜形者至其胜时年。加感则病行。失则忧矣。形色相得者。富贵大乐(形与色必有相得。如木形人苍色。火形人赤色。土形人黄色。金形人白色。水形人黑色也。人有形胜色者。如得木形而黄色现也。色胜形者如得木形而白色现也但此等之人。不以本形本色相见而有他色来见至其形色相胜之时。值有年忌相加。此感则病行。失则忧也)凡年忌下上之人犬忌常加(年忌者忌有常数也○下上义详全篇五行之人中)七岁十六岁二十五岁三十四岁四十三岁五十二岁六十一岁皆人之大忌不可不自安也。(年忌始于七岁。七为阳之少。九为阳之老。阳数极于九而极必变故自七岁以后凡遇九年皆为年忌)按其寸口人迎以调阴阳切(深也)循(察也)其经络之凝涩结而不通者。此于身皆为痛痹。

　　甚则不行。故凝涩凝涩者。致气以温之(留针)血和乃止。其结络者。脉结血不行决之乃行(开泄之谓)故曰。气有余于上者导而下之(刺其在下之穴。以引而下之。)气不足于上者。推而休之(刺其在上之穴。推转其针久留以待气)其稽留不至者。因而迎之(因气未来。当引之而使其必来。)必明于经隧。(经脉之道路)乃能持之寒与热争者。导而行之其宛陈血不结者。则而予之。(则度也)

　　卷一　灵枢经文

　　灵枢五音五味篇

　　冲脉任脉皆起于胞中。上循背里为经络之海。其浮而外者循腹右上行。会于咽喉。别而络唇口。血气盛则充肤热肉。血独盛则澹渗皮肤。生毫毛。妇人有余于气不足于血以其数脱血也冲任之脉不荣口唇。故须髭不生。

　　卷一　灵枢经文

　　灵枢行针篇

　　阴阳和调。而血气淖泽滑利。故针入而气出。疾而相逢也。多阴而少阳。其气沉而气往难。

　　失(营气主沉。卫气主浮。刺卫当浅。刺营当深。针入而气逆者特以宜浅反深。宜深反浅也

　　卷一　灵枢经文

　　灵枢上膈篇

　　气为上膈者。食饮入而还出。(因于气。则病在上。故食饮一入实时还出夫气有虚实实而气壅。则食无所容虚而气寒则食不得化。皆令食入即出也。)虫为下膈下膈者。食 时乃出(因于虫则病在下。下文详言之。)喜怒不适。食饮不节。寒温不时。则寒汁流于肠中。流于肠中则虫寒。虫寒则积聚守。于下管(脘同)则肠胃充廓。卫气不营。邪气居之。(凡疡胃气则阳虚而寒汁流于肠中。虫寒不行。则聚于下脘。而肠胃充满也。卫气脾气也脾气不能营运。

　　故邪得聚而居之)人食则虫上食虫上食。则下管虚下管虚则邪气胜之积聚以留留则痈(壅同)成痈成则下管约。(邪气乘虚留聚。以致壅于下脘要约不行。则亦因阳气之虚于下故食入周时复出也。)其痈在管内者。即而痛深其痈在外者。则痈外而痛深。痈上皮热。(管之内外。即言下脘也。邪伏于中。故热见于皮肉之上。)微按其痈视气所行。(察其气所必由。以刺之也)先浅刺其旁。稍内益深还而刺之。毋过三行。(先以泄其流行之邪。后刺其所病之正穴。以拔其积聚之本。但至再三而止不可过也。)察其浮沉。以为深浅。已刺必熨令热入中。日使热内。邪气益衰。大痈乃溃。(散也。)伍以参禁以除其内恬 无为。乃能行气。(几食息起居。必参伍宜否。守其禁以除内之再伤。又必恬 无为以养其气。则正气乃行。而邪气可散。盖膈症最为难愈。故当切戒如此)后以咸苦化。谷乃下矣(咸从水化。可以润下软坚。苦从火化。可以温胃。故皆能下谷也。○下膈一症。有食入周日复出而不止 时者。有不因虫壅。而下焦不通者矣。此篇特言虫壅者。盖亦下膈之一症耳。)

　　卷一　灵枢经文

　　灵枢忧恚无言

　　咽喉者。水谷之道也。喉咙者。气之所以上下者也。(人有二喉。一软一硬。软者居后是谓咽喉。硬者居前是谓喉咙。喉主天气。咽主地气。)会厌者。音声之户也。(喉间是薄膜周关会合。上连悬壅。咽喉入息之道得以不乱者。赖其遮厌。故谓之会厌。能开能阖声由以出故谓之户。)口唇者。音声之扇也。(唇启则声扬。故谓之扇。)舌者音声之机也(舌动则音生故谓之机。)悬雍垂者。音声之关也。(此即悬而下垂者俗谓之小舌。当气道之冲。为喉间要会。故谓之关)颃颡者。分气之所泄也。(颃颡。即颈中之喉颡当咽喉之上悬雍之后张口可见者也。颡前有窍。息通于鼻。故为分气之所泄。)横骨者。神气所使主发舌者也。(横骨。即喉上之软骨。下连心肺。故为神气所使。上连舌本故主举发舌机)故人之鼻洞涕出不收者颃颡不开。分气失也(鼻洞者。涕液流泄于鼻也。颃颡之窍不开则清气不行。清气不行则浊液聚而下出。由于分气之失职也。)是故厌小而疾薄。则发气疾。(速也)其开阖利。其出气易。

　　其厌大而浓。则开阖难。其气出迟。故重言也。(重言。言语謇涩之谓。)人卒然无音者。寒气客于厌则厌不能发发不能下。至其开阖。不致。(不能也。)故无音。(寒气客于会厌。则气道不利。既不能发纵而高。又不能低抑而下。开阖俱有不便。故卒然失音。○此下言刺法。)足之少阴。上系于舌络于横骨。终于会厌。两泻其血脉。(刺两足之太 穴。)浊气乃辟。(辟。开也。○观此节之义凡有虚劳而渐致失音者亦属肾经。其治当同此法。)会厌之脉。

　　上络任脉。取之天突其厌乃发也。(天突为阴维任脉之会。取治暴喑。)

　　卷一　灵枢经文

　　灵枢寒热篇

　　寒热瘰 在于颈腋者。此皆鼠 (有)寒热之毒瓦斯也留于脉而不去者也。(瘰 。一名鼠疮。生于颈腋间。乃阳明少阳两经之所属)鼠 之本。皆在于藏其末上出于颈腋之间。其浮于脉中。而未内着于肌肉而外为脓血者。易去也。从其本引其末。(此谓治法。去其致之之本。则外见之末自可引而衰也)审按其道以子之。(予与之针也。)徐往徐来以去之其小如脉者。(初起也。)一刺知。三刺而已。(骨空论日刺寒府)

　　卷一　灵枢经文

　　灵枢邪客篇

　　持针纵舍奈何。(纵言从缓。舍言弗用也。)必先明知十二经脉之本末皮肤之寒热。脉之盛衰滑涩。其脉滑而盛者病日进。虚而细者久以持。大以涩者为痛痹。(此言病气之盛。及元气之虚者。皆难取速效。当从缓治。以渐除之者也。)阴阳如一者病难治。(表里俱伤。血气皆败者。是为阴阳如一。刺之必反甚。当舍而勿刺也。)其本末尚热者病尚在。(胸腹脏腑为本。

　　经络四肢为末。尚热者。余邪未盖也。宜从缓治。)其热已衰者。其病亦去矣。(可舍针也。

　　)持其尺察其肉之坚脆。小大滑涩。(脉形。)寒温燥湿。(体气)因视目之五色以知五脏而决死生。(目为五脏六腑之精。)视其血脉。(视陷下与否。)察其色。(察血脉之五色。)以知其寒热痛痹(如是可以行持针纵舍之法。)持针之道。欲端以正。安以静。先知虚实而行疾徐。

　　左指执骨右手循之无与肉里。(针入必中其穴。故无与肉里。)泻欲端以正补必闭肤。辅针导气。邪得淫 。真气得居。(此持针纵舍之道也)肺心有邪。其气留于两肘。(在肺则尺泽。在心则少海之次。○留。当作流下同。)肝有邪。其气留于两腋。(期门渊腋等穴之次。)脾有邪。其气留于两筋。(脾与胃合。其脉皆自胫股上。出冲门气冲之间故邪气留于髀跨者。为脾经之病。)肾有邪。其气留于两 。(肾与膀胱为表里。其经皆出膝后阴谷委中之间。故邪气留于两 者。为肾经之病。)凡此八虚者。皆机关之室真气之所过。血络之所游。邪气恶血。固不得住留。住留则伤经络骨节机关。不得屈伸。故 挛也。(两肘两腋两髀两 。皆筋骨之隙。气血之所流注者。故曰八虚。正气居之则为用。邪气居之则伤经络机关。而屈伸不利。此八虚可候五脏也。机。枢机也。关。

　　要会处也。室。犹房室也)

　　卷一　灵枢经文

　　灵枢论疾诊尺

　　诊目痛。赤脉从上下者。太阳病。从下上者。阳明病。从外走内者。少阳病。

　　卷一　灵枢经文

　　灵枢刺节真邪篇

　　刺有五节。一曰振埃。二曰发朦。三曰去爪。四曰彻衣。五曰解惑。振埃者。刺外去阳病也气逆上喘喝坐伏。病恶埃烟。KT (古噎字)不得息。(皆阳邪在上之症。)取之天容(手太阳)其咳上气。穷 (音屈)胸痛者。取之廉泉。(任脉。)血变而止。发朦者。刺府输。去府病也。

　　(发朦。如去其蒙蔽也。)耳无所闻。目无所见。刺此者必于日中。(阳旺气行之时)刺其听宫中其眸子。(听宫手太阳脉也。与目相通。故能中其眸子。刺之而声应于耳。乃其穴也。)刺邪以手坚按其两鼻窍。而疾偃(卧)其声。必应于针也。

　　去爪者刺关节肢络也。(去爪。犹脱去余爪。故取关节肢骼可以去血道不通之病。)腰脊者。身之大关节也。肢胫者。人之管(键也)以趋翔也茎垂者。(前阴宗筋)身中之机。(可见命门元气盛衰)阴精之候。(精由此泄。)津液之道也。故饮食不节。喜怒不时。津液内溢。乃下流于睾。血道不通。日大不休。俯仰不便。趋翔不能。此病荥然有水。不上不下。铍石所取。形不可匿。常不得蔽。(不可蔽匿等症即 疝之类。常察在何经以取其关节肢络。)故命曰彻衣者。尽刺诸阳之奇输也。阴气不足则内热。阳气有余则外热。内热相搏。热于怀炭。外稿腊干。嗌燥。饮食不让美恶。取之天府(手太阴经。)大杼中膂(俱足太阳)以去其热。补足手太阴(大都太渊)以出其汗。热去汗稀。(此治伤寒。邪热之类也。)疾于彻衣。(言病除之速。有如彻去衣服也。)解惑者。尽知调阴阳补泻。有余不足。相倾移也。(解惑。犹解其迷惑故在尽知阴阳调其虚实。可以移易其病也。)大风在身。血脉偏虚。轻重不得。颠倒无常。甚于迷惑。(此即中风之类。)泻其有余。补其不足。阴阳平复。用针若此疾于解惑。

　　阴阳者。寒暑也。热则滋雨而在上。(地气上蒸)根核少汁。(物之气亦不在下而在上)人气在地冻水冰。(天地气寒。)人气在中。皮肤致。腠理闭。汗不出。血气强。肉间涩。当是之时。善行水者。不能往水。(水成冰。故不能使之往流。)善穿地者。不能凿冻。(地正冻故不能凿)善用针者。亦不能取四厥。(四肢厥逆。)血脉凝结。坚搏不往来者。亦未可即柔。故行水者。必待天温。冰释冻解。而水可行。地可穿也。人脉犹是也。治厥者。必先熨调和其经。掌与腋。肘与脚。项与脊。以调之。火气已通。血脉乃行。然后视其病脉淖泽者。刺而平之坚紧者。破而散之气下乃止。此所谓以解结者也。

　　上寒下热。(阳虚于上而实于下也。)先刺其顶太阳久留之。(大杼天柱等穴。留其针而补之。)已刺则熨项与肩胛。令热下合乃止此所谓推而上之者也。(刺后当温熨肩项之间。候其气至。上热与下相合。乃止其针。此推其下者而使之上也。)上热下寒。(阳实于上而虚于下也。)视其虚脉而陷之于经络者取之此所谓引而下之者也。(当视其虚陷之经取而补之。使其阳气下行而后止。此引而下之之谓也。)大热遍身。狂而妄见妄闻妄言。视足阳明及大络取之。虚者补之。血而实者泻之。因其偃卧。居其头前。以两手四指。挟按颈脉动。(即人迎大迎处)久持之。卷而切推。下至缺盆中而复止。如前。热去乃止。此所谓推而散之也。(三阳在头。故可独取人迎而推散其热也)真气者所受于天与谷气并而充身者也。(真气。即元气也)正气者。正风也。从一方来。

　　非实风。又非虚风也。(风得时之正者。是为正风故。又曰正气从一方来者谓正风实风。本同一方也。然正风之来徐而和实。风之来暴而烈。故与虚风对言也。)邪气者。虚风之。贼伤人也。其中人也深。不能自去。(从冲后来者为虚风。详九宫八风)正风者。其中人也浅。合而自去。其气来柔弱不能胜真气。故自去。(谓邪与正合而正胜之。故自去)虚邪之中人也。洒淅动形。起毫毛。而发腠理。其入深。内搏于骨。则为骨痹。搏于筋。则为筋挛。搏于脉中。则为血闭不通则为痈搏于肉。与卫气相搏。阳胜者则为热。阴胜者则为寒。寒则真气去。去则虚。虚则寒搏于皮肤之间。(阳胜则热阴胜则寒皆邪气也。独曰寒则真气去。盖气属阳。人以气为主。寒胜则阳虚。所重在气也。)其气外发。腠理开毫毛摇。气往来行则为痒。留而不去则痹。卫气不行则为不仁(邪之在表者。其气外发。或腠理开。则汗为不敛。

　　或毫毛动摇则毛悴而败。或气往来行。则流而为痒。或邪留不去。则痛而为痹。若卫气受伤。虚而不行。则不知痛痒。是谓不仁。)虚邪偏客于身半其入深。内居营卫。营卫稍衰。则真气去。邪气独留。发为偏枯。其邪气浅者。脉偏痛。虚邪之入于身也深。寒与热相搏。久留而内着。寒胜其热则骨疼肉枯。(伤于阳也)热胜其寒。则烂肉腐肌为脓。(伤于阴也。)内伤骨。内伤骨为骨蚀。(最深者。内伤于骨。是为骨蚀谓侵蚀及骨也。)有所疾前筋。筋屈不得伸。邪气居其间而不反发为筋溜。(言疾有始于筋者筋初着邪则筋屈不得伸。若久居其间而不退。则发为筋溜。有所流注而结聚于筋也即赘瘤之属下仿此。)有所结。气归之。卫气留之不得反。津液久留。合而为肠溜。(邪有所结。气必归之。故致卫气失常。留而不反则蓄积于中流注于肠胃之间。乃结为肠溜。)久者数岁乃成。以手按之柔。已有所结。气归之津液留之。邪气中之。凝结日以易甚。连以聚居为昔瘤。(其始按之虽柔。或上或下。已有所结。及其久也。气渐归之。津液留之。复中邪气。则易于日甚。乃结为昔瘤。昔瘤者。非一朝夕之谓)以手按之坚。有所结。深中骨气因于骨。骨与气并。日以益大。则为骨疽。(又有按之而坚者。其结日大。名为附骨疽也。)有所结。中于肉。宗气归之。邪留而不去。有热则化而为脓。无热则为肉疽。(宗大也。以阳明之气为言邪留为热。则溃腐肌肉故为脓。

　　无热则结为粉浆之属。聚而不散是为肉疽)凡此数气者。其发无常处。而有常名也。

　　卷一　灵枢经文

　　灵枢卫气行

　　岁有十二月。日有十二辰。子午为经。卯酉为纬。(天象定者为经动者为纬。子午当南北二极。居其所而不移。故为经。卯酉常东升西降。列宿周旋无已。故为纬。)天周二十八宿而一面七星。四七二十八星。(东方角亢氏房心尾箕。北方斗牛女虚危室壁西方奎娄胃昴毕觜参。南方井鬼。柳星张翼疹是为四七二十八星)房昴为纬。(房在卯昴在酉。)虚张为经。(虚在子。张在午。)是故房至毕为阳。(其位在卯辰巳午未申。)昴至心为阴。(其位在酉戌亥子丑寅)阳主昼阴主夜。故卫气之行。一日一夜五十周于身。昼日行于阳二十五周。(自足太阳经至手阳明经。详见下文。)夜行于阴二十五周。周于五岁(按经言自足少阴经而行手少阴经。手太阴经。足厥阴经。足太阴经。此独遣手厥阴经。当于他篇参详。○岁当作脏。谓天之阳主昼。人之阳主腑故卫气昼则行于阳分二十五周。天之阴主夜。人之阴主脏。故夜则周于五脏。)是故平旦阴尽。阳气出于目。(睛明穴。)目张则气上行于头。循项下足太阳循背下至小指之端。(至阴穴)其散者别于目锐 。下手太阳。下至手小指之间外侧。(少泽穴)其散者别于目锐 。(瞳子 。)下足少阳。注小指次指之间。(窍阴穴。)以上循手少阳之分侧。

　　下至小指(次指)之间。(关冲穴)别者以上至耳前。合于颔脉。(承泣颊车之分。)注足阳明以下行至跗上。入次指之间。(厉兑穴。)其散者从耳下。下手阳明入大指(次指)之间。入掌中。其至于足也。入足心。出内踝下行阴分复合于目。故为一周。

　　卷一　灵枢经文

　　灵枢九针篇

　　夫圣人之起天地之数也。一而九之。故以立九野。九而九之。九九八十一。以起黄钟数焉。

　　以针应数也。一者。天也。天者阳也。五脏之应天者肺。肺者。五脏六腑之盖也。皮者。肺之合也。人之阳也。故为之治针。必以大其头而锐其末。令母得深入而阳气出。(所用在浅。但欲出其阳邪耳。)二者。地也。人之所以应土者肉也。故为之治针。必筒其身而圆其末。令母得伤肉分。伤则气得竭。三者。人也。人之所以成生者。血脉也。故为之治针。必大其身而圆其末。令可以按脉勿陷以致其气。令邪气独出。(用在按脉致气以出其邪。勿得过深陷于血脉之分也。)四者。时也。时者。四时八风之客于经络之中。为瘤病者也。(瘤留也。)故为之治针。必筒其身而锋其末。令可以泻热出血而痼病竭五者。音也。音者。冬夏之分。分于子午。阴与阳别。寒与热争。两气相搏。合为痈脓者也。故为之治针。必令其末如剑锋。可以取大脓。六者。律也。律者。调阴阳四时。而合十二经脉。虚邪客于经络而为暴痹者也。故为之治针。必令尖如毛。(毫同)且圆且锐。中身微大以取暴气。七者。星也。星者。人之七窍。邪之所客于经而为痛痹。舍于经络者也。故为之治针。令尖如蚊虻喙。静以徐往。微以久留。正气因之。真邪俱往出针而养者也。(用在微细徐缓。渐散其邪。以养真气)八者风也。风者。人之股肱八节也。八正之虚风。八风伤人。内舍于骨解腰脊节腠理之间为深痹也。故为之治针。必长其身。锋其末。可以取深邪远痹。九者野也。野者。人之节解皮肤之间也。淫邪流溢于身如风水之状。而溜不能过于机关大节者也。故为之治针令小大如挺。其锋微圆以取大气之不能过于关节者也。(九针图在卷三)身形之应九野也。左足应立脊其日戊寅己丑。(此左足应艮宫东北方也。立春后。东北节气也。寅丑二日。东北日辰也。故其气皆应于艮宫。然乾坤艮巽。四隅之宫也震兑坎离四正之宫也。土王于四季。故四隅之宫皆应戊己。而四震之宫各有所王。后仿此。)左胁应春分。

　　其日乙卯。(此左胁应正宫。正东方也。春分后。正东节气也。乙卯日东方之正也。故其气皆相应。)左手应立夏。其日戊辰己巳(此左手应巽宫。东南方也。立夏后。东南节气也。戊辰己巳东南日辰也。故其气皆相应。)膺喉首头应夏至。其日丙午。(膺喉首头应离宫正南方也夏至后。正南节气也。丙午日。南方之正也。故其气皆相应。)右手应立秋。其日戊申己未。(此右手应坤宫。西南方也。立秋后。西南节气也。戊申己未。西南日辰也。故其气皆相应。)右胁应秋分。其日辛酉。(此右胁应兑宫。正西方也。秋分后正西节气也。辛酉日。

　　西方之正也故其气皆相应)右足应立冬。其日戊戌己亥。(此右足应干宫。西北方也。立冬后。西北节气也。戊戌己亥西北日辰也。故其气皆相应。)腰尻下窍应冬至。其日壬子(此腰尻下窍应坎宫。正北方也冬至后。正北节气也。壬子日。北方之正也。故其气皆相应)六腑膈下三脏应中州。其大禁大禁太乙所在之日。及诸戊己。(此膈下应中宫也膈下。腹中也。三脏。肝脾肾也。六腑三脏。俱在膈下腹中。故应中州其大禁者在太乙所在之日。及诸戊己日。

　　盖戊己属上。虽寄王于四季。而实为中宫之辰故其气应亦如太乙。即冬至居叶蛰宫四十六日。

　　立春居天留宫四十六日之类是也。○张景岳曰。九宫八风篇止言八宫。而不及中宫此节乃言中宫太乙所在之日意者于八宫太乙数中。几值四季土王用专之日。即中宫太乙之期也。惟博者正之。)凡此九者。(九宫)善候八正所在之处。(八正。即八方王气之所在。太乙之谓也。

　　九宫定则八正之气可候矣)所主左右上下。身体有痈肿者。欲治之。无以其所直之日溃治之。是谓天忌日也。(太乙所在天忌图在卷三。)

　　卷一　灵枢经文

　　灵枢痈疽篇

　　寒邪客于经络之中则血涩。血涩则不通。不通则卫气归之。不得复反故痈肿。(言其留聚不散也。)寒气化为热。热胜则腐肉。肉腐则为脓脓不泻则烂筋。筋烂则伤骨。骨伤则髓消。

　　不当骨空。不得泄泻。血枯空虚。则筋骨肌肉不相荣经脉败漏熏于五脏。脏伤故死矣。(痈毒由浅至深。伤脏则死如下文所云。)痈发于嗌中。名曰猛疽猛疽不治。化为脓脓不泻。塞咽半日死。其化为脓者。泻则合豕膏冷食三日已(猛疽言为害之急也。若脓已泻当服豕膏可以愈之即猪脂之练净者也。)发于颈。(前颈也。)名曰天疽。其痈大以赤黑(毒甚也。)不急治。则热气下入渊腋前伤任脉。内熏肝肺。熏肝肺。十余日而死矣。阳气大发(邪热之甚也。)消脑留项。名曰脑烁。其色不乐。(伤乎神也)项痛而如刺以针。(毒之锐也。)烦心者。

　　死不可治。(邪犯其脏。故不可治。)发于肩及 。名曰疵痈。其状赤黑。急治之。此令人汗出至足。不害五脏。痈发四五日。逞 之。(逞。疾也。 。艾炷也。)发于胁下赤坚者。名曰米疽。治之以砭石。欲细而长。疏砭之涂以豕膏六日已。勿裹之。其痈坚而不溃者为马刀挟缨。急治之。(此即瘰 也。挟缨经脉篇作侠瘿。)发于胸。名曰井疽。其状如大豆三四日起不早治下入腹不治。七日死矣。(发于胸者。能熏心肺。若不早治。而使之入腹。毒尤甚矣。故死期之速如此。)发于膺名曰甘疽。色青。其状如谷实栝蒌。(即栝蒌也。言痈所结聚。形如谷实之累累栝蒌之软而不溃。中有所蓄如子也。此症延绵难愈。盖即乳痈之属)发于胁。名曰败疵。败疵者。女子之病也。灸之。其病大痈脓。治之其中乃有生肉。大如赤小豆。锉 草根各一升。以水一斗六升煮之竭。为取三升。则强饮浓衣。坐于釜上。令汗出至足已。(葭芰也。 。连 也。二草之根。俱能解毒。故各用一升。大约古之一升得今之三合有零。以水一斗六升。煮取三升。手折数类此。)发于股胫。(大股也。)名曰股胫疽其状不甚变。(亦形不显也。)而痈脓搏骨。(言脓着于骨。今人所谓贴骨痈也。)不急治三十日死矣日死。在两股之内。不治十日而当死。(股阴。大股内侧也。当足太阴箕门血海。及足厥阴五里阴包之间。皆阴气所聚之处故不治则死。若两股俱病。则伤阴之极。其死尤速。)发于膝。名曰疵痈。其状大痈色不变。寒热如坚石。勿石石之者死。须其柔乃石之者生。(膝痈未成而石之者。伤其筋之府。故致于死。若柔则脓成矣。砭之无害也。)诸痈疽之发于节而相应者。不可治也。发于阳者百日死。发于阴者三十日死。(诸节者。神气之所游行出入也。皆不宜有痈毒之患。若其相应则发于上而应于下。发于左而应于右。其害尤甚。为不可治。然发于三阳之分者。毒浅在脏。其死稍缓。发于三阴之分者。毒深在脏。不能出一月也。

　　)发于胫。名曰兔啮。其状赤至骨。急治之。不治害人也。(兔啮如有所啮伤也。)发于内踝。名曰走缓。其状痈也。色不变。数石其输 (砭其所肿。之处也而止)其寒热不死 发于足上也。当急治。否则真阴日败。故逾三月而死。)发于足旁。名曰厉痈。其状不大。初如小指发急治之。去其黑者。不消辄益。(谓初如小指而不治。则日以益大也。)不治。百日死。发于足指。名曰脱痈。其状赤黑。死不治。不赤黑不死。不衰。急斩之。不则死矣。(痈发于足者。多为凶候。至于足指。皆六井所出。而痈色赤黑。其毒尤甚。若无衰退之状。则急当斩去其。指庶得保生。否则毒瓦斯连脏。必至死矣。)荥卫稽留于经脉之中。则血涩而不行。

　　不行则卫气从之而不通。壅遏而不得行。故热大热不止。热胜则肉腐。腐则为脓。然不能陷骨。髓不为焦枯。五脏不为伤。故命曰痈。(此辨痈之浮浅在表也)热气淳盛。下陷肌肤。筋髓枯。内连五脏。血气竭当其痈下筋骨良肉皆无余。故命曰疽(此言疽之毒深。故内连五脏。外败筋骨良肉也。)疽者。上之皮夭以坚上如牛领之皮。(言皮色黑黯不泽也。)痈者其皮上薄以泽此其候也。

　　续刻　灵枢经文(补遗)

　　邪气脏腑病形

　　(首节)身半以上者。邪中之也。(阳受风气)身半以下者。湿中之也。(阴受湿气)诸阳之会。皆在于阳。中于颊则下少阳。其中于膺背两胁。亦中其经(即三阳之经)中于阴者。常从臂 始。夫臂。其阴皮薄。其肉淖(音闹)泽。故俱受于风独伤于阴(臂 内廉曰阴。手足三阴之所行也)故邪入于阴经。则其脏气实。邪气入而不能客。故还之于腑。故中阳则溜于经。中阴则溜于腑。(如心之及。小肠此邪中三阴。亦有表症也)愁忧恐惧则伤心。形寒寒饮则伤肺。(肺合皮毛而畏寒。)以其两寒相感中外皆伤。故气逆而上行。(形寒伤外。饮寒伤内)有所堕坠恶血留内。若有所大怒。气上而不下。积于胁下则伤肝。有所击仆。若醉入房。汗出当风则伤脾有所用力举重若入房过度。汗出浴水则伤肾。(此言邪中五脏)

　　续刻　灵枢经文(补遗)

　　本神

　　(次官针篇之后)天之在我者德也。地之在我者气也。德流气薄而生者也。初(一作故)生之来谓之精。(精者者谓之魄。(魂为阳。魄为阴)所以任物者谓之心。心有所忆谓之意。(忆。思念也。心有所向而未定者曰意)意之所存谓之志。(专在于是曰志)因志而存变谓之思。(图谋以成此志曰思)惕思虑者则伤神。神伤则恐惧流淫而不止(怵恐。惕惊也。流淫。谓流泄淫溢)因悲哀动中者。竭绝而失生(悲哀甚则胞络绝。故致失生。竭者。绝之渐)喜乐者神惮散而不藏(神不能持而流荡)愁忧者。气闭塞而不行。盛怒者。迷惑而不治(怒则气逆。故昏迷惶惑而乱也)恐惧者神荡惮而不收(神为恐惧而散失)心怵惕思虑则伤神。神伤则恐惧自失。破 脱肉。毛悴色夭。死于冬。脾愁忧而不解则伤意。意伤则 乱。四肢不举。毛悴。色夭。死于春( 。音瞒。闷也。)肝悲哀动中则伤魂。魂伤则狂妄(马注作忘)不精。不精则不正。(精明失则。邪妄不正。)当人阴缩而挛筋。两胁骨不举。毛悴色夭。死于秋。肺喜乐。无极则伤魄。魄伤则狂。狂者意不存人。皮革焦。毛悴色夭。死于夏。肾盛怒而不止则伤志。志伤则喜忘其前言。腰脊不可以俯仰屈伸。毛悴色夭。死于季夏(怒。本肝志。而亦伤肾者。肝肾为子母。

　　气相通也)恐惧而不解则伤精。精伤则骨酸痿厥。精时自下(此亦言心肾受伤也)是故。五脏主藏精者也。不可伤。伤则失守而阴虚。阴虚则无气。无气则死矣。

　　肝藏血。血舍魂。肝气虚则恐。实则怒。脾藏营。营舍意。脾气虚则四肢不用。五脏不安。实则腹胀经溲不利(调经论。形有余。泾溲不利。同此)心藏脉。脉舍神。心气虚则悲。实则笑不休。肺藏气。气舍魄。肺气虚则鼻塞不利少气。实则喘喝(气促声粗)胸盈仰息(胀满也)肾藏精。精舍志。肾气虚则厥。实则胀。

　　续刻　灵枢经文(补遗)

　　营卫生会

　　(次脉度篇之后)营出于中焦。(胃之中脘)卫出于下焦(脐下一寸阴交为下焦)上焦出于胃上口。并咽以上贯膈而布胸中。(膻中之分)走腋。循太阴之分而行。还至阳明。上至舌。下足阳明。常与营俱行于阳二十五度。行于阴办二十五度。一周也。故五十度而复大会于太阴矣 中焦亦。并胃中。出上焦之后此所受气者。泌糟粕蒸津液。化其精微。上注于肺脉乃化而为血。以奉生身。

　　莫赀于此。故独得行于经隧。命曰营气。营卫者。精气也。血者神气也。故血之与气。异名同类焉。故夺血者无汗。夺汗者无血。下焦者。别回肠。(大肠)注于膀胱面渗入焉。故水谷者。常并居于胃中。成糟粕。而俱下于大肠而成下焦渗而俱下。济泌别汁。循下焦而渗入膀胱焉(其浊气下行为二便。清气升于上中二焦为卫气)上焦如雾中焦如沤下焦如渎。

　　续刻　灵枢经文(补遗)

　　胀论

　　(次五乱篇之后)其脉大坚以涩者胀也 夫胀者。皆属于脏腑之外。排脏腑而郭胸胁。胀皮肤故名曰胀。

　　营气循脉。卫气逆为脉胀。卫气并脉循分为肤胀(马注胀不在于营气。惟卫气逆行。并脉循分肉。始为脉胀而成肤胀)三里而泻。近者一下。远者三下。无问虚实。工在疾泻。(病近一次泻之。病远三次泻之。疾急也)心胀者。烦心短气卧不安。肺胀者虚满而喘咳。肝胀者。胁下满而痛引小腹。脾胀者善哕四肢烦 体重不能胜衣。卧不安。肾胀者。腹满引背。央央然腰髀痛。(此言五脏胀形)胃胀者。腹满。胃脘痛。鼻闻焦臭。妨于食。大便难。大肠胀者。肠鸣而痛濯濯。冬日重感于寒。则飧泄不化。小肠胀者。少腹 胀引腰而痛。膀胱胀者。少腹满而气癃。三焦胀者。气满于皮肤中。轻轻然而不坚。胆胀者。胁下痛胀。口中苦。善太息

　　续刻　灵枢经文(补遗)

　　五癃津液别

　　五谷之精液和合而为膏者。内渗入于骨空。补益脑髓而下流于阴股。阴阳不和。则使液溢而下流于阴。髓液皆减而下。下过度则虚虚故腰背痛而胫酸。阴阳气道不通。四海闭塞。三焦不泻。津液不化。水谷并于肠胃之中。别干回肠。留于下焦不得渗膀胱。则下焦胀。水溢则为水胀。此津液五别之逆顺也。

　　续刻　灵枢经文(补遗)

　　阴阳清浊

　　(次血络论之后)受谷者浊受气者清。清者注阴。浊者注阳。浊而清者上出于咽。清而浊者则下行。清浊相干。

　　命曰乱气 夫阴清而阳浊。浊者有清。清者有浊。别之奈何。曰气之大别。清者上注于肺。

　　浊者下走于胃。胃之清气上出于口。肺之浊气下注于经。内积于海。(气血诸海○本经俱言阳清阴浊。此言阴清阳浊。以脏阴而腑阳。脏清而腑浊也)手太阳独受阳之浊。手太阴独受阴之清。其清者上走空窍(耳目口鼻)其浊者下行诸经。诸阴皆清足太阴独受其浊。

　　续刻　灵枢经文(补遗)

　　本藏

　　(次五变篇之后)人之血气精神者。所以奉生而周于性命者也。经脉者。所以行血。气而营阴阳。濡筋骨。利关节者也。卫气者。所以温。分肉。充皮肤。肥腠理。司开阖者也。志意者。所以御精神。

　　收魂魄。适寒温。和喜怒者也。是故血和则经脉流行。营覆阴阳。筋骨劲强。关节清。利矣。卫气和则分肉解利。皮肤调柔。腠理致密矣。志意和则精神专直。魂魄不散。悔怒不起。

　　五脏不受邪矣。寒温和则六腑化谷。风痹不作。经脉通利。肢节得安矣。此人之常平也。五藏者。所以藏精神血气魂魄者也。六腑者。所以化水谷而行津液者也。此人之所以俱受于天

　　续刻　灵枢经文(补遗)

　　五色

　　明堂者鼻也。阙者眉间也。庭者颜也。蕃者颊侧也。蔽者耳门也。

　　风者百病之始也。厥逆者寒湿之起也常候阙中。薄泽为风。冲浊为痹。在地为厥。此其常也。

　　赤色出两颧。大如拇指者。病虽小愈必卒死。黑色出于庭。大如拇指。必不病而卒死。

　　续刻　灵枢经文(补遗)

　　水胀

　　(次逆顺篇之后)水始起也。目窠上微肿。如新卧起之状。其颈脉动。时咳。阴股间寒足胫肿。腹乃大。

　　其水已成矣。以手按其腹。随手而起。如裹水之状。此其侯也(五癃津液篇云。阴阳气道不通。

　　四海闭塞。三焦不泻津液不化。水谷并行肠胃之中。别于回肠留于下焦。不得入膀胱则下焦胀。水溢则为水胀)肤胀者。寒气客于皮肤之间。 然不坚。腹大身尽肿。皮浓。按其腹而不起。(病在气分)腹色不变。此其候也 鼓胀者。腹胀身皆大。大与肤胀等也。色苍黄。腹筋起。此其候也(以腹筋起为别。)肠覃者。寒气客于肠外。与卫气相搏气不得营。因有所系。癖而内着。恶气乃起。息内乃生其始生也。大如鸡卵。稍以益大。至其成。如怀子之状。久者离岁(越岁也)按之则坚。推之则移。月事以时下(病在肠外。故无妨于月事)石瘕生于胞中。寒气客于子门。子门闭塞。气不得通恶血当泻不泻。 以留止。日以益大。状如怀子。月事不以时下。皆生于女子。可导而下( 音丕。疑败之血也)

　　续刻　灵枢经文(补遗)

　　五味

　　(次五禁篇之后)酸入于胃。其气涩以收。上之两焦弗能出入也(涩结不舒)不出。即留于胃中。胃中和温。则下注膀胱。膀胱之胞。(音抛。溲脬。)薄以懦。得酸则缩。绻约而不通。水道不行故癃(绻。不分。约。束也)阴者(阴器)积筋之所终也。故酸入而走筋矣 咸入于胃。其气上走中焦。注于脉则血气走之。血与咸相得则凝凝则胃中汁注之。注之则胃中竭。竭则咽路焦。故舌本干而善渴。血脉者。中焦之道也。故咸入而走血矣 辛入于胃。其气走于上焦。上焦者。

　　受气而营诸阳者也。姜韭之气熏之。营卫之气不时受之。久留心下故洞心。(透心若空也)辛与气俱行。故辛入而与汗俱出。苦入于胃。五谷之气皆不能胜苦苦入下脘。三焦之道皆闭而不通。故变呕。(入而复去)齿者骨之所终也。故苦入而走骨(苦通于骨其气复从口齿而出)甘入于胃。其气弱小。不能上至于上焦。而与谷留于胃中者。令人柔润者也。胃柔则缓。缓则虫动。虫动则令人 心。其气外通于肉。故甘走肉。

　　续刻　灵枢经文(补遗)

　　百病始生

　　(次五音五味篇之后)忧思伤心重寒伤肺。忿怒伤肝。醉以入房汗出当风伤脾。用力过度若入房汗出则伤肾。

　　续刻　灵枢经文(补遗)

　　邪客篇

　　(首节)五谷入于胃也。其糟粕津液宗气。分为三隧(道也)故宗气积于胸中出于喉咙。以贯心脉而行呼吸焉营气者泌其津液。注之于脉。化以为血。以荣四末。内注五脏六腑。以应刻数焉。卫气者。出其悍气之剽疾。而先行于四末分肉皮肤之间而不休者也。昼日行于阳。夜行于阴。

　　常从足少阴之分间。行于五脏六腑。今厥气客于五脏六腑。则卫气独卫其外。行于阳不得入于阴。行于阳则阳气盛。阳气盛则阳跷陷。(受伤之谓)不得入于阴。阴虚故目不瞑。补其不足。(取照海)泻其有余。(取申脉)调其虚实以通其道而去其邪。饮以半夏汤一剂。阴阳已通。其卧立至(取流水五升。扬之万逼。火沸。置秫米一升。治半夏五合。徐炊令竭为一升半。去滓。饮汁一小杯。日三。稍益□知为度○秫米。糯小米也。甘粘微凉。能养营补阴。半夏辛温。能和胃散邪。除腹胀目不得瞑。故并用之。古量一升。合今之三合二勺)故其病新发者。覆杯则卧。汗出则已矣。久者三饮而已也。

　　续刻　灵枢经文(补遗)

　　大惑论

　　(次九针论之后)五脏六腑之精气。皆上注于目而为之精。精之窠为眼。骨之精为瞳子。(属肾)筋之精为黑眼。(属肝)血之精为络。(属心)其窠气之精为白眼。(属肺)肌肉之精为约束。(属脾)裹撷筋骨血气之精。而与脉并为系。上属于脑后出于项中。故邪中于项。因逢其身之虚。其入深。则随眼系以入于脑。入于脑。则脑转。脑转则引目系急。目系急则目眩以转矣。邪(斜同)其精。(睛同)其精所中不相比也则精散。精散则视岐。视岐见两物。目者心使也。心者神之舍也。故精神乱而不转。卒然见非常处。精神魂魄散不相得。故曰惑也 心有所喜。神有所恶。

　　卒然相感。则精气乱。视误故惑神移乃复。是故间者为迷。甚者为惑。

　　上气不足。下气有余。肠胃实而心肺虚。虚则营卫留于于下。(阳衰)久之不以时上。故善忘也。

　　精气并于脾。热气留于胃。胃热则消谷。谷消故善饥。胃气逆上则胃脘寒(不能营运。

　　则其中脘当寒)故不嗜食也(此言所以善饥而不嗜食也)卫气不得入于阴。常留于阳。留于阳则阳气满。阳气满则阳跷盛不得入于阴。则阴气虚。故目不瞑矣。卫气留于阴不得行于阳。留于阴。则阴气盛。阴气盛。则阴跷满不得入于阳则阳气虚。故目闭也。

　　夫卫气者。昼日常行于阳。夜行于阴。故阳气尽则卧。阴气尽则寤。故肠胃大。则卫气行留久。皮肤湿分肉不解则行迟留于阴也久。其气不精则欲瞑。故多卧矣。其肠胃小皮肤滑以缓。分肉解利。卫气之留于阳也久。故少瞑焉。

　　卷二　素问经文

　　素问生气通天论

　　阳气者。若天与曰。失其所。则折寿而不彰(日不明。则万物不彰。人无阳。则夭折不寿)故天运当以曰光明(日即阳也。阳即明也。)是故。阳因而上卫外者也(人以阳为卫)欲如运枢(昼夜五十度营运于身)起居如惊。神气乃浮(若于起居之时。烦扰如惊则神气浮散而不固○旧本欲如运枢上。有因于寒三字。今从吴注移在下)因于寒。体若燔炭。汗出而散。(伤于寒则为病热在表者汗以散之○旧本体若燔炭二句。在静则多言下。今从吴注移此)因于暑汗。烦则喘喝。静则多言(暑先入心。而热熏肺故多汗。烦则喘。大声呼喝。静者多言而无次)因于湿。首如裹(昏重也)湿热不攘(除也)大筋 (音软)短。小筋 (弛同)长 短为拘 长为痿(湿郁而热。大筋连于骨肉。受热则缩而短。故病拘挛。小筋络于骨外。得湿则引而长。故病痿弱)因于气。为肿(气道壅滞。故为浮肿)四维相代。阳气乃竭(四维。四肢也。相代。更迭而病也。竭尽也。二句总结上文)阳气者。烦劳则张。精绝。辟积于夏。使人煎厥(烦扰乎阳。则气张大而火炎。故令精绝。春令邪辟之气积至夏月火旺而精益亏。孤阳厥逆。故日煎厥○上文言阳气不固。外邪伤之。此下言起居不节。致伤阳气也)目肓不可以视。耳闭不可以听(肾之精为瞳子。耳为肾窍。精绝于内。故见证若此)溃溃乎若坏都 (音骨)乎不可止。(都防水堤也)阳气者。大怒则形气绝而血菀(音郁)于上。使人薄厥(阳气贵充和若大怒则伤形气。气达于旰。故血妄行。而菀积于上焦也相迫曰薄气逆曰厥。气血俱乱。故为薄厥)有伤于筋。纵其若不容(纵缓不收。若难为容止)汗出偏沮。(湿也)使人偏枯(身常汗出半边者。气血有所偏沮。久则营气不固。营气失守。故为偏枯。即半身不遂也)汗出见湿乃生痤痱(音锄沸○汗出则玄府辟若湿留肤腠。甚者为痤。微者为痱。痤小疖也。痱瘾疹也)高梁(膏粱同)之变足主大丁(疔同)受如持虚(足能也。膏梁美食。内多滞热其变能生大疔。感发最易。如持空器以受物也)劳汗当风。寒薄为 。(音渣)郁乃痤(形劳汗出。凄风寒气薄之。液凝于肤腠为 。即粉刺也。若郁而稍重乃或痤)阳气者。精则养神。柔则养筋(内化精微养于神。外为津液柔于筋)开阖不得。寒气从之。乃生大偻(音吕○开谓皮肤。发泄。阖谓玄府封闭。若为寒所袭阳气受伤。不能柔筋。形为偻俯矣)陷脉为 (音陋)留连肉腠(寒气自筋络而陷入脉中。发为疡 。留结腠理)俞气化薄。传为善畏。及为惊骇(寒气流于经俞气化薄于脏腑则为恐畏惊骇。此阳气被伤不能养神也)营气不从。逆于肉理。乃生痈肿(营行脉中。邪气陷脉则不顺而逆于肉理。血郁热聚。故为痈肿)魄汗未尽形弱而气荣。穴俞已闭。发为风疟(魄。

　　阴也。汗由阴液。故曰魄汗。汗出未止。形弱气消风寒。薄之。穴俞随闭。邪留为疟。以所病在风。故名风疟)故风者。百病之始也。清静则肉腠闭拒。虽有大风苛毒。弗之能害。此因时之序也(清静之道在因四时之气序。而为调摄)是以春伤于风邪气留连。乃为洞泄(风摇木胜。即病者为外感。若邪气留连日久。克制脾土。故为洞泄)夏伤于暑。秋为 疟(暑邪伏而不发。延至秋凉外束。则寒热交争而为 疟)秋伤于湿。上逆而咳。发为痿厥(湿土用事于长夏之未。故秋伤于湿也。然秋气通于肺。湿郁成热。则气逆而为咳嗽。湿伤筋。筋弛长则为痿。阳不能胜湿则为厥)冬伤于寒春必温病(冬伤寒邪不即病者寒毒藏于阴分。至春时阳气上升。则变为温病)四时之气更伤五脏(风暑寒湿迭相胜负。故四时之气。更伤五脏之和也。然五脏内隐阴气也惟内不守。而后骨邪得以犯之

　　卷二　素问经文

　　素问金匮真言论

　　平旦至日中天之阳。阳中之阳也。日中至黄昏。天之阳。阳中之阴也。合夜至鸡鸣。天之阴。

　　也。自酉时日入地中为夜。天之阴也。然于阴阳之中。复有阴阳如此)故人亦应之。夫言人之阴阳。则外为阳。内为阴。言人身之阴阳。则背为阳。腹为阴言人身之脏腑中阴阳。则脏者为阴腑者为阳。肝心脾肺肾五脏皆为阴。胆胃大肠小肠膀胱三焦。六腑皆为阳。故背为阳。阳中之阳心也。背为阳。阳中之阴肺也。腹为阴阴中之阴肾也。腹为阴。阴中之阳肝也腹为阴阴中之至阴脾也此皆阴阳表里内外雌雄相输应也故以应天之阴阳也。

　　卷二　素问经文

　　素问阴阳应象大论

　　阴阳者。天地之道也。(天生于动。地生于静)万物之纲纪(总之为纲周之为纪)变化之父母(物生谓之化。物极谓之变。皆阴阳之所生。故为父母)生杀之本始(本根本。始终始也)神明之府也(神。变化不测也。明。三光着象也。府所以藏物也。神明出于阴阳故阴阳为神明之府)治病必求于本(天地万物变化生杀而神明者皆本于阴阳。病所从生。皆不外阴阳二气。或本于阴。或本于阳。必求其故而施治也)故积阳为天。积阴为地。阴静阳躁阳生阴长阳杀阴藏(阳不独立。必得阴而后成。如阳和发生。雨露长养。是阳生阴长也。阴不自专。必因阳而后行。如寒列闭藏。风霜肃杀。是阳杀阴藏也)阳化气(阳动而散)阴成形(阴静而疑)寒极生热。热极生寒(阴极则阳生。阳极则阴生)寒气生浊。热气生清(寒气疑滞故生浊阴热气升散。故生清阳)清气在下。则生飧泄浊气在上。则生 胀(清阳陷于下而不能升。故为飧泄。

　　浊阴逆于上而不能降。故为 胀。由膻中不化气。胸膈满也)此阴阳反作。病之逆从也(阴阳相反。清浊易位。则为逆。顺则为从也)故清阳为天。浊阴为地。地气上为云。天气下为雨。雨出地气云出天气(天地者。阴阳之形体也。云雨者。天地之精气也。阴在下为精。即水也精升则化为气。阳在上者为气。即云也。气降则化为精。故又曰雨出地气。云出天气。出通也)故清阳出上窍浊阴出下窍(本乎天者亲上本乎地者亲下)清阳发腠理浊阴走五脏清阳实四肢浊阴归六腑(阳主外。阴主内)水为阴火为阳(人身之水火)阳为气阴为味(药食气味)味归形。形归气。气归精。精归化(形食味。故味归形。气生形。故形归气。精食气。故气归精。化生精故精归化)精食气形食味(气和精生。味和形长)化生精。气生形(精生于运化之神。

　　形生于无形之气○前言精归化者。未化之前由精为化也。此言化生精者。既化之后。由化生精也)味伤形。气伤精(味太过则偏胜故伤形气有余。便是火。故伤精)精化为气(元气由精而化)气伤于味(食伤则气怠)阴味出下窍(味有质故下流)阳气出上窍(气无形故上达)味浓者为阴薄为阴之阳。气浓者为阳薄为阳之阴(味为阴气为阳)味浓则泄。薄则通(味浓者能泄于下味薄者能通利)气薄则发泄。浓则发热(气薄者能发散。气浓者能发热)壮火之气衰少火之气壮(壮已必衰。少已必壮)壮火食气。气食少火。壮火散气。少火生气(火即气也。火壮则耗散元气。故壮火食气少火则生长元气。故气食少火)气味。辛甘发散为阳。酸苦涌泄为阴(此言正味之阴阳)阴胜则阳病。阳胜则阴病。阳胜则热。阴胜则寒(阴阳偏胜之为病)重寒则热。

　　重热则寒(物极则变)寒伤形。热伤气气伤痛。形伤肿。故先痛而后肿者。气伤形也(气先病而伤及于形)先肿而后痛者。形伤气也(形先病而伤及于气)风胜则动(振掉摇动之病)热胜则肿(丹毒痈肿之病)燥胜则干(津液枯涸。内外干涩之病)寒胜则浮(寒胜则阳气不运。故胀满虚浮)湿胜则濡泻(士不能制水。故为注泄○濡音如。湿滞也)喜怒伤气(言喜怒则悲忧恐同矣)寒暑伤形(言寒暑则燥湿风同矣)

　　卷二　素问经文

　　阴阳别论

　　二阳之病发心脾。有不得隐曲。女子不月(二阳。阳明也。胃与心。母子也。人之情欲。本内伤精外伤形。皆能病及于胃。此二阳之病。所以发心脾也。不得隐曲。阳道衰也。不月。

　　月事不下也○隐曲。隐蔽委曲之事。又俯首谓之隐鞠躬谓之曲)其传为风消。其传为息贲者。死不治(传。日久传变也。风木气也。消枯瘦也。肝木乘脾。而肌肉日见消谓。名曰风消。肺受火邪息气不利而奔迫。名曰息奔。由精亏于下。败及五脏。皆不治之证)三阳为病发寒热下为痈肿。及为痿厥 (三阳。太阳也。膀胱水化。小肠火化。故为病发寒热。火病则糜烂为痈。水病则凝结为肿。故或在下部为痈肿也。热胜则痿寒胜则厥。寒热争则 。

　　音渊。酸疼也)其传为索泽。其传为颓疝(膀胱小肠主津液。津枯而色泽消索○索泽吴氏改索睾。注曰索引也。睾肾丸也颓疝。肾丸大而不疼。言三阳为病。或传为痛引肾丸。或传为颓疝又曰痛者为火为小肠。不痛者为水为膀胱)一阳发病。少气善咳。善泄(一阳。少阳也。

　　三焦胆二经皆有相火。壮火食气伤肺。故少气善咳。大肠燥金受克。故善泄也)其传为心掣其传为膈(心为君火。而相火上炎。则同气相求。邪归于心。心动而若有所引。名曰心掣。

　　火结于内。上焦不行。下脘不通。隔塞于中。名曰隔也)二阳一阴发病。主惊骇背痛。善噫善欠。名曰风厥(二阳。胃大肠也。一阴。肝心主也。心主为火。肝为风。风火相搏。故惊骇。背痛者。手足阳明之筋皆爽脊也。噫嗳气也。欠呵欠也。是皆风火逆而为病。故名风厥○吴注作一阴发病)二阴一阳发病。善胀。心满善气(二阴心肾也。一阳。三焦胆也。心肾俱病。则水火不交。三焦病。则上下不行。故胀满善气善气。气逆也)三阳三阴发病。为偏枯痿易。四肢不举(三阳。小肠膀胱。三阴。脾肺也。小肠经行手主液膀胱经行足主筋。脾主四肢。肺主诸气。四经俱病如此。痿易者。痿弱变常也)

　　卷二　素问经文

　　素问灵兰秘典论

　　心者。君主之官也。神明出焉(心为一身之主)肺者相傅之官。治节出焉(肺与心皆居隔上。

　　故曰相傅。肺主气。气调则荣卫。脏腑无所不治。故曰治节出焉)肝者将军之官。谋肤出焉(肝性急而志怒。故为将军之官。木主发生故为谋肤所出)胆者中正之官。决断出焉(胆性刚直。为中正之官。主决断)膻中者。臣使之官。喜乐出焉(膻中亦名气海。主化气而承治节宣神明者也。是行君相之令。故曰臣使。然膻中气舒则喜乐。气不舒则悲愁故为喜乐所出。膻中。即包络也)脾胃者。仓廪之官。五味出焉(脾主运化。胃司受纳。故为仓廪之官。脾胃和则知五味。不和则诸物无味。故曰五味出焉)大肠者。传道之官。变化出焉(主出糟粕)小肠者。受盛之官。化物出焉(小肠居胃之下。受盛水谷。厘清浊而下降。故曰化物出焉)肾者。作强之官。伎(技同)巧出焉肾脏精。精盛形成。则作用强力。水能化。生万物。故出伎巧)三焦者。决渎之官。水道出焉(决。通也。渎水道也。上焦不治水溢高原。中焦不治。水停中脘。下焦不治。水蓄膀胱。三焦气治。则水道刺)膀胱者。州都之官。津液藏焉。气化则能出矣(三焦水液俱出膀胱是为都会之地。津液所藏。膀胱有下口而无上口。津液之入者为水。

　　水之化者由气。有化而入。而后有出。是谓气化则能出矣。入气不化。则水归大肠而为泄泻。出气不化。则闭塞下窍而为癃肿)凡此十二官者不得相失也。

　　卷二　素问经文

　　素问六节藏象论

　　天食人以五气(吴注风气入肝。暑气入心。湿气入脾。燥气入肺。寒气入肾。当其不亢不害。则能养人矣)地食人以五味(酸苦甘辛咸)五气入鼻。藏于心肺。上使五色修明。音声能彰(心肺得受天气。入通五脏。生五色而发音声)五味入口。藏于肠胃。味有所藏以养五气(酸入肝。苦入心甘入脾。辛入肺。咸入肾。五味各有所藏。五脏则以之养。而气从矣)气和而生津液相成。神乃自生(气得乎味。味以养气。为阴阳。和而化生津液。相以成精。精充而神自生矣)心者。生之本(心属阳。阳主生。万物系之以存亡)神之变也(心藏神变化由之)其华在面。其充在血脉(心主血脉。血足则面容光彩。脉络满盈)为阳中之太阳。通于夏气(心王于夏气合太阳)肺者气之本魄之处也(肺主气而藏魄其华在毛。其充在皮(肺主身之皮毛))为阳中之太阴。通于秋气(肺王于秋。以太阴之气而居阳分故为阳中之太阴)肾者。主蛰封藏之本(肾藏志主闭藏精之处也(藏精))其华在发(肾主脑髓)其充在骨(肾合骨也)为阴中之少阴。通于冬气(肾王于冬又为阴藏)肝者。罢(炎同)极之本(肝主筋。运动过劳。筋必罢极)魂之居也(肝藏魂)其华在爪。其充在筋(爪者筋之余)以生血气(肝属木主于春为发生之始)其味酸。其色苍。此为阳中之少阳。通于春气(肝位居东。故为阳)脾胃大肠小肠三焦膀胱者。仓廪之本。

　　(盛受水谷)营之居也(营出中焦)名曰器。能化糟粕转味而入出者也。其华在唇四白(唇者脾之荣)其充在肌肉(肌肉脾之合)其味甘。其色黄。此至阴之类通于土气(此总结六腑)凡十一脏取决于胆也(胆能通达阴阳。)

　　卷二　素问经文

　　素问五脏生成论

　　面黄目青。面黄目赤。面黄目白。面黄目黑者。皆不死也。(面黄为有胃气)面青目赤。

　　面赤目白。面青目黑。面黑目白。面赤目青。皆死也(无黄色。则胃气已绝)

　　卷二　素问经文

　　素问五脏别论

　　脑髓。骨脉胆。女子胞(子宫也)此六者。地气之所生也。皆藏于阴而象于地。故藏而不泻。

　　名曰奇恒之府(主藏蓄阴精。与他府之传化者为异)胃大肠小肠三焦膀胱。此五者。天气之所生也。其气象天。故泻而不藏。此受五脏浊气。名曰传化之府。此不能久留。输写者也(转输运动)魄门亦为五脏使水谷不得久藏(肺藏魄而主气。大肠通肺故肛门日魄门。使为之传送也)所谓五脏者。藏精气而不泻也。故满而不能实(精气质清。故有充满而无积实)六腑者。

　　传化物而不藏。故实而不能满也(水谷质浊。故实则传化。不能满也。)

　　卷二　素问经文

　　素问异法方宜论

　　一病而治各不同。皆愈者地势使然也故东方之域天地之所始生也。鱼盐之地海滨傍水其民食鱼。而嗜咸皆安其处美其食。鱼者使人热中。盐者胜血故其民皆黑色疏理。其病皆为痈疡。其治宜砭石(山海经曰高氏之山。有石如玉可以为针。即砭石也)故砭石者。亦从东方来。

　　(来起见也。)西方者。金玉之域沙石之处。天地之所收引也。其民陵居而多风。水土刚强。

　　其民不衣而褐荐。华食而脂肥。故邪不能伤其形体其病生于内。其治宜毒药故毒药者。亦从西方来北方者。天地所闭藏之域也。其地高陵居风寒冰冽。其民乐野处而乳食。藏寒生满病。其治宜灸 。(音泄艾火烧灼)故灸 者。亦从北方来。南方者。天地所长养阳之所盛处也。其地下水土弱。雾露之所聚也。其民嗜酸而食 (腐同)故其民皆致理而赤色。其病挛痹。

　　其治宜微针故九针者。亦从南方来。中央者。其地平以湿天地所以生万物也众。其民食杂而不劳。故其病多痿厥寒热其治宜导引按跷。(导引。谓摇筋骨动支节。按谓捏按皮肉跷谓捷举手足。)故导引按跷者。亦从中央出也。故圣人杂合以治。各得其所宜。故治所以异。而病皆愈者。得病之情知治之大体也。

　　卷二　素问经文

　　素问诊要经终论

　　正月二月天气始方地气始发人气在肝(方。正也。言天地气正发生其万物也。)三月四月。天气正方(阳气明盛)地气定发。(万物华而欲实)人气在脾。(季终土寄而王)五月六月天气盛。

　　(天阳赫盛)地气高。(地焰高升。)人气在头。(火性炎上。故人气在头)七月八月。阴气始杀人气在肺(阴气肃杀类合于金。故人气在肺。)九月十月。阴气始冰地气始闭。人气在心(随阳而入。故人气在心)十一十二月冰复地气合人气在肾。(阳气深复故人气在肾。夫气之变也。发土于木。长茂于土盛高而上肃杀于金。避寒于火伏藏于水。斯皆随顺阴阳。气之升沉也下文四李言气之浅深)故春刺散俞及与分理血出而止(散俞即诸经之散穴也)甚者传气间者环也。(传布散也。病甚者。宜久留待其传气。环周也病稍间者。但候其气行一周于身约二刻可止针也)夏刺络俞见血而止尽气闭环痛病必下。(夏宜宣泄。故必见血而止尽气谓去其邪血邪气也闭环谓去针闭穴须气行一周之顷也。凡有痛病必退下矣。)秋刺皮肤循理上下同法神变而止。(上言手经下言足经刺皆同法邪犹未深。故但察其脉气变易异于未刺之前可止针也脉者。神之变故曰神变)冬刺俞窍于分理。(孔穴之深者曰窍)甚者直下。(察邪所在而直取其深处)间者散下。(或左右。上下散布其针而稍宜缓也)春夏秋冬各有所刺法其所在。

　　卷二　素问经文

　　素问平人气象论

　　胃之大络。名曰虚里贯鬲络肺出于左乳下其动应衣脉宗气也。(此言胃之大络。其脉微动于左乳之下。似乎应衣。可验虚里之胃气)盛喘数绝者则病在中。(若虚里动甚而如喘或数急而兼断绝者由中气不守也)结而横有积矣(虚里之脉时一止或横格于指下。因胃气之积滞也)绝不至曰死。(虚里脉绝者必死)乳之下其动应衣宗气泄也(此言虚里之脉大动真有若与衣俱振者是宗气不固奇大泄于外中尽之候也○凡患阴虚劳怯则心下多有跳动及为惊悸慌张者是即虚里之动也但动之微者病尚微动之甚者病则甚亦可因此以察病之轻重夫杀入于胃以传于肺五脏六腑皆以传气是由胃气而上为宗气也气为水母气聚则水生是由肺气而下生肾水也今胃气传之肺而肾虚不能纳故宗气泄于上则肾水竭于下肾愈虚则气愈无所归气不归则阴愈虚矣故欲纳气归原者宜纯甘之剂填补真阴为法)

　　卷二　素问经文

　　素问藏气法时论

　　肝病者两胁下痛引少腹令人善怒(此肝之实邪也)虚则目KT KT 无所见耳无所闻善恐如人将捕之聪颊肿取血者(取其经血盛之处下仿此)心病者胸中痛胁支满胁下痛膺背肩胛间痛两臂内痛(此心经之实邪也)虚则胸腹大胁下与腰相引而痛取其经少阴太阳舌下血者(舌本下刺出血)其变病刺 中血者(变病谓病属少阴而症异者刺阴 穴血去则邪随而泻矣)脾病者身重善饥肉痿足不收行善螈脚下痛(比脾经之实邪也)虚则腹满肠鸣飧泄食不化取其经太阴阳明少阴血者(脾虚则失其健运之用而中气不治脾与胃为表里肾主水水能助湿伤脾也故当取足太阴阳明之经又取足少阴之血以为其寒实如脾心痛刺然谷太 之类)肺病者喘咳逆气肩背痛汗出(此肺经之实邪也)尻阴股膝髀 足皆痛(此病皆足少阴经以气陷下部而母病及子也故下文兼取足少阴以治之)虚则少气不能报息耳聋嗌干取其经太阴足太阳之外厥阴内血者(外言前内言后乃足少阴脉也视左右足脉凡少阴部分有血满异于常处者取而去之以泻其实)肾病者腹大胫肿喘咳身重寝汗出憎风(此肾经之实邪也)虚则胸中痛(肾脉注胸中也)大腹小腹痛(肾脉上自幽门下至横骨挟腹中行两旁各半寸循腹里也)清厥意不乐(四末之阳受气于胸腹胸腹病则阳气不宣于四末故清冷而四末厥逆胸中即膻中喜乐出焉故痛则意不乐也)取其经少阴太阳血者(凡刺之道自当虚补实泻然经络有血犹当先去血脉而后平其有余不足焉故五脏虚实之病治法如上)

　　卷二　素问经文

　　素问血气形志篇

　　夫人之常数太阳常多血少气少阳常少血多气阳明常多气多血(后天之数从太而少)少阴常少血多气厥阴常多血少气太阴常多气少血(先天之数白少而太)足太阳与少阴为表里少阳与厥阴为表里阳明与太阴为表里 手太阳与少阴为表里少阳与心主为表里阳明与太阴为表里 今知手足阴阳所苦凡治病必先去其血乃去其所苦伺之所欲(窥伺其欲散欲 欲缓欲收欲坚之意)然后泻有余补不足 形乐志苦病生于脉治之以灸刺(形乐身无劳也志苦心多虑也心主脉深思过虑则脉病矣当治经络故宜灸刺之)形乐志乐病生于肉治之以针石(饱食终日无所运用多伤于脾。

　　脾主肌肉病则或为卫气留或为脓血聚故当用针石以取之)形苦志乐病生于筋治之以熨引(劳则伤筋宜用药熨导引之法)形苦志苦病生于咽嗌治之以甘药(形苦志苦必多忧思忧伤肺思伤脾脾肺之脉上循咽嗌如人之悲忧过度则喉咙哽咽食饮难进思虑过度则上焦痞隔咽中核塞是也因损于藏当以甘药调之。)形数惊恐。经络不通。病生于不仁。治之以按摩醪药(不仁。顽痹 弱。也按摩者。导气行血也。醪药。药酒也○灵枢九针论同。)

　　卷二　素问经文

　　素问宝命全角论

　　凡刺之真。必先治神。(正气也。)五脏已定。九候已备后乃存针众脉不见众凶弗闻。外内相得。无以形先。可玩往来。乃施于人。人有虚实。五虚勿近。五实勿远。(虚病不利于针。

　　实邪最所当肘)至其当发。间不容 。(发出针也。 。瞬同。言针发有期或迟或速。在气机之顷不可以瞬息误也)手动若务。(动。用针也。务。专其务而心无二也。)针耀而匀。(耀。

　　精洁也匀。举措从容也。)静意视义。观适之变。(适至也变虚实之变也。观之以静。察变之道也)是谓冥冥。(幽隐也)莫知其形。(言血气之变。不形于外。惟明者能察有与无。)刺虚者须其实。(补虚须纳其气而实之。)刺实者须其虚。(泻实须泄其气而虚之)经气已至慎守勿失深浅在志。远近若一。如临深渊手如握虎神无营于众物。(详在针解篇)

　　卷二　素问经文

　　素问八正神明论

　　凡刺之法。必候日月星辰。四时八正之气。气定乃刺之。(气针者必察日之□□温。月之空满二十□□。□□□□水漏刻及四时正气八节之风义如下。□气定□□所宜也)是故。天温日明。(阳盛阴衰。)则人血淖液。而卫气污。故血易泻气易行。(血□液则易写。气□□易行)天寒日阴(阳衰阴胜)则人血凝泣。(□□)而虚气沉(虚则难写。沉则难行)月始生。则血气始精。卫气始行。(止□□□)月郭满。则血气实。肌肉坚。月郭空。则肌肉减。经□虚卫气去形独居。是以因天时而调血气也。是以天寒无刺。(营卫疑涩也。)天温无凝。(血气。易行也。)月生无泻(恐伐其生气)月满无补。(恐助其邪气)月郭空无治。(此以阴气虚邪不能去也。)故曰月生而泻。是为藏虚。(虚其虚也。)月满而补。血气扬溢。络有留血。命曰重实。(实其实也)月郭空而治。是为乱经。阴阳相错。真邪不别。沉以留止。(邪气沉留)外虚内乱。淫邪乃起。星辰者。所以制日月之行也。八正者。所以候八风之虚邪。以时至者也(四正四隅。谓之八正。即八宫也。八方之气以时而正。谓之八风。从所居之乡来者为实风。从所术之方来者。为虚风。实风主生长。虚风主杀害。察八正之位。则邪之伤人。虚实可知矣。

　　)四时者。所以分春秋冬夏之气所在。以时调之也。八正之虚邪。避之勿犯。(人身之气。分四时而调之。天地之气。候虚风而避之)以身之虚。而逢天之虚。两虚相感其气至骨入则伤五脏。(人之虚。血气虚也。天之虚如岁露论所云乘年之衰。逢月之空。失时之和。因为贼风所伤。是谓三虚是也以虚感虚故邪气。深入至骨而伤五脏。)工候救之。弗能伤也。故曰天忌不可不知也。(工能知而勿犯犯而能救。故可弗伤。凡太乙所居之乡。气有邪正虚实。

　　出乎天道。所当避忌。故曰天忌。详见九针论。有图在卷三。)写必用方。(正也。)方者以气方盛也。以月方满也。以日方温也以身方定也。以息方吸而内针。(气之来也)乃复候其方吸而转针。(此即先补真气也。)乃复候其方呼而徐引针。(引犹出也。)故曰泻必用方。其气易行焉。补必用员。(员。活也)员者。行也。行者。移也。(行者。行其气。移者。导其滞。凡正气不足。则营卫不行血气留滞故用员。以行之补之。)刺必中其营。(深人血脉。)复以吸排之也。(排。除去也。即下编候吸引针之谓。)故员与方非针也。(非针之形。言针之用也○按官能篇曰泻必用员补必用方详求其意灵枢言员者流利也用针员活而迎夺之。故可以泻。方即端正安静之谓。微留疾出。防护真气。故可以补。与本篇似乎相反。然方员义各有发明。不可执一也。)故养神者。必知形之肥瘦。荣卫血气之盛衰。血气者人之神。不可不谨养。(形者。神之体神者。形之用故欲养神者。不可不谨养其形。)

　　卷二　素问经文

　　素问离合真邪论

　　夫圣人之起度数。必应于天地。故天有宿度。(二十八宿三百六十五度)地有经水。人有经脉。(清渭。海湖汝渑淮漯江河济漳。以合人之十二经脉。)天地温和。则经水安静。天寒地冻。则经水凝泣。(不行也)天暑地热。则经水沸溢。(讥滥也)卒风暴起。则经水波涌而陇起。

　　(阴阳不和也。)夫邪之八于脉也。寒则血凝泣。暑则气淖泽。(皆由于寒热之变。)虚邪因而入客。亦如经水之得风也经之动脉。其至也。亦时陇起。其行于脉中。循循然。(其因虚而入客于经。亦如经水之得风。即血脉之得气也。故致经脉亦时陇起盖邪在脉中。随正气往来以为之动静耳。循循。随顺貌)至其寸口中手也。时大时小。大则邪至。小则平。其行无常处。(邪气随脉。必至寸口。有邪则陇起而大。无邪则平和而小。随其所在。而为形见。故行无常处。)在阴与阳。不可为度。从而察之。三部九候。卒然逢之。早遏其路。(遏者。制也。)吸则内针。无令气忤。(吸则气至刺实者去其逆气故令无忤。)静以久留。无令邪布。(前气未除。后气将至。故当静留其针。俟而泻之无令邪气复布也。)吸则转针。以得气为度。(邪气未泄。候病者再吸。乃搓转其针。以针下得气之故为度。)候呼引针。呼尽乃去。大气皆出。故命曰泻。(引。引退也○入气曰吸出气曰呼。呼尽则次其吸。吸至则不兼呼。此言泻法吸则内针。下言补法呼尽内针。可知泻法中原有先补之义)不足者补之。必先扪而循之。(先以左手扪摸循按者。欲得其穴也。)切而散之。(以指切捺其穴。欲其气之行散也。)推而按之。(再以指揉。按其肌肤。欲针道之流利也。)弹而怒之。(以指弹其穴。欲其意有所注。则气必随之。故脉络 满如怒起也。)抓(音爪)而下之。(用法如前。然后以左手爪甲掐其正穴。方下针也)通而取之。(下针之后。必候气通以取病邪)外引其门。以闭其神。(门穴门也此得气出针之法。)呼尽内针。静以久留以气至为故。如待所贵。不知日暮。(即静以久留候气至也。)其气以(已同至适而自护。(调适爱护。))候吸引针。气不得出。各在其处。(候吸引针则气充于内。)推阖其门。令神气存。大气留止。故命曰补。(推阖其门则气固于外。神气存留。故谓之补○呼尽内针以下。详言补法)

　　卷二　素问经文

　　素问通评虚实论

　　腹暴满。按之不下。取太阳经络者。胃之募也。(手太阳经之络。即任脉之中脘。中脘为手太阳少阳足阳明脉所生故云太阳经络者。胃之募也。)少阴俞。去脊椎三寸旁五。(又取肾俞穴脊椎。两旁共为三寸。各五 也。)用员利针。霍乱。刺俞旁五。(即肾俞旁志室穴各刺五)足阳明及上傍三。(又刺胃俞及脾俞之外意舍。各三 。)刺痫惊。脉五。(五脉如下支。

　　)针手太阴各五。(左右各五 。)刺经。(经渠)大阳五。(阳谷穴各五 。)刺手少阴经络旁者一。(手少阴之经灵道穴。在络穴通里之旁一。各一 也)足阳明一。(亦言经穴解 也。)上踝五寸刺三针。足少阳之络光明穴。各刺三 。

　　卷二　素问经文

　　素问刺热论

　　肝热病者。小便先黄。腹痛。多卧。身热。热争则狂言及惊。胁满痛。手足躁。不得安卧。

　　庚辛甚。甲乙大汗。气逆则庚辛死(庚辛属金。克肝木也。甲乙属木肝当王也。逆为邪胜藏也。)刺足厥阴少阳。(少阳为厥阴之表。故皆当刺之。)其逆则头痛员员。(靡定貌。)脉引冲头也 心热病者。先不乐。数日乃热热争则卒。心痛烦闷善呕。头痛面赤无汗。壬癸甚丙丁大汗。气逆则壬癸死。(壬癸属水。克心火也丙丁属火。心当王也。)刺手少阴太阳。(太阳为少阴之表故皆当刺之)脾热病者。先头重。颊痛。烦心。颜青。欲呕。身热。热争则腰痛。不可用俯仰。腹满泄。两颔痛。甲乙甚。戊己大汗。气逆则甲乙死。(甲乙属木。克脾土也。戊己属土。脾当王也。)刺足太阴阳明。(阳明为太阴之表故皆当刺之)肺热病者。先淅然厥起毫毛。恶风寒。舌上黄。身热。热争则喘咳。痛走胸膺背。不得太息。头痛不堪。

　　汗出而寒。丙丁甚。庚辛大汗。气逆则丙丁死。(丙丁属火。克肺金也。庚辛属金。肺当王也。)刺手太阴阳明。(肺大肠二经)出血如豆大立已。(取其络脉之盛者。)肾热病者。先腰痛。 酸苦渴数饮。身热。热争则项痛而强。 寒且酸。足下热不欲言。其逆则项痛员员。

　　澹澹然。(精神短少貌。)戊己甚。壬癸大汗。气逆则戊己死。(戊己属土克肾水也。壬癸属水。肾当下也。)刺足少阴太阳。(肾膀胱二经。)肝热病者。左颊先赤。心热病者。颜先赤。脾热病者。鼻先赤。肺热病者。右颊先赤。肾热病者。颐先赤。病虽未发。见赤色者刺之。名曰治未病。(赤色见于五部。则为病之先兆。当求其藏而预治之)热病从部所起者。至期而已。(至其王日如肝病则甲乙是也。)其刺之反者。三周而已。(反谓泻虚补实也。三周三日也。)重逆则死。(一误者。尚待三周。再误者。邪益深而正益敝故死。)诸治热病。以饮之寒水乃刺之。必寒衣之。居止寒处身寒而止也。(欲其阴气自内达表。热泄于外也。)热病先胸胁痛。手足躁。刺足少阳。补足太阴。(胸胁痛。丘虚主之。补足太阴者。当于井荥取也。)病甚者。为五十九刺。(见灵枢热病篇。)热病始手臂痛者。刺手阳明太阴。而汗出止。(商阳列缺等穴)热病始于头首者刺项太阳(天柱。)而汗出止。热病始于足胫者。刺足阳明而汗出止。(足阳明可汗出。当刺内庭陷谷。)热病先身重骨痛。耳聋。好瞑。刺足少阴。病甚为五十九刺。(刺足少阴者。据经无正主穴当取井荥耳。若其病甚。则当用五十九刺。)热病先眩冒而热。胸胁满。刺足少阴少阳。(头脑运转曰眩。眼目蒙昧曰冒。骨之充为脑。骨之精为瞳子皆主于肾。又足少阳之脉起目锐 。循胁里。皆为此症。故当在二经酌取之。亦热病气穴。三椎下间(魄户)主胸中热。四椎下间(膏肓俞)主鬲中热。五椎下间(神堂)主肝热。六椎下间(噫嘻)主脾热。七椎下间(膈关)主肾热。荣在 也。(此总言治热之藏俞也。独刺上之七节。主疗阳邪。椎。脊骨节也。荣。阴气也。 。尾 也。阳邪治在上。若刺下之七椎。则虚其阴。故戒之曰荣在 也。)项上三椎陷者中也(取脊骨之法。项骨三节之下陷者中穴名大椎由此而下数之。则循序可得矣)

　　卷二　素问经文

　　素问刺疟论

　　(疟有六经五脏之不同。刺法因之以异)足太阳之疟。令人腰痛头重。寒从背起先寒后热 然。热止汗出。难已。(刺委中。)足少阳之疟。令人身体解 。寒不甚。热不甚。恶见人。见人心惕惕然。热多汗出甚。(刺侠。)足阳明之疟。令人先寒洒淅。洒淅寒甚。久乃热热去汗出喜见日月光火气乃决然。(刺冲阳。)足太阴之疟。令人不乐。好太息。不嗜食。多寒热汗出。病至则善呕呕已乃衰。(刺隐白。太白。公孙。)足少阴之疟。令人呕吐甚多寒热热多寒少。欲开户牖而处。其病虽已。(宜刺太 。大钟经不言刺缺文)足厥阴之疟。令人腰痛。少腹满。小便不利如癃状。非癃也。数便意恐惧。气不足。腹中悒悒(刺太冲)肺疟者。令人心寒。寒甚热热间善惊。如有所见者(刺列缺合谷。)心疟者。令人烦心甚。欲得清水反寒多。不甚热。(刺神门。)肝疟者。令人色苍苍然。太息。其状若死者。(刺中封。)脾疟者。令人寒腹中痛热则肠中鸣鸣已汗出。(刺商丘。)肾疟者。令人洒洒寒。腰脊痛。宛转大便难。目 然。手足寒。(刺金门。太 。)胃疟者。令人且病。善饥而不能食。食而肢满腹大。(刺厉兑解 三里。太阴之商丘。)疟发身方热刺跗上动脉。(足阳明经冲阳。)开其孔出其血。立寒。疟方欲寒刺手足阳明大阴。(疟之将发未发。当随此四经之井俞而刺之)疟脉满大急刺背俞。用中针旁五 俞各一。适肥瘦出其血也。(满六急。阳邪之实也背为诸阳之府故当刺魄户。神堂噫嘻鬲关。魂门。等穴。水热穴论五脏俞旁五。以泻五脏之热与此大同。 。胁也。其穴旁间近胁。故曰旁五 俞。适肥瘦出血者。谓瘦者浅刺少出血。肥者深刺多出血也)疟脉小实急。灸胫少阴刺诸井。(脉小实急阴邪胜也。阴盛者生内寒。故当灸足少阴复溜以散寒。又刺足太阳至阴以补阳也)疟脉缓大虚。便宜用药。不宜用针。诸疟而脉不见。刺十指间出血。血去必已。

　　先视身之赤如小豆者尽取之(阳亢而脉反伏。故如是刺之以。泻阳)十二疟者。其发各不同时。察其病形。以知其何脉之病也。先其发时。如食顷而刺之。一刺则衰。二刺则知。三刺则已不已刺舌下两脉出血。(左金津右玉液)不已。刺 中盛经出血(委中)又刺项以下侠脊者必已。(大抒。风门。)舌下两脉者。廉泉也。(其穴在舌根下左右泉脉。故曰廉泉。)刺疟者。必先问其病之所先发者先刺之。先头痛及重者。刺头上(百会上星)及两额(员卢)两眉间(攒竹)出血。先项背痛者。(刺风池。风府。大杼。神道。)先腰脊痛者。刺 中出血。先手臂痛者。先刺手少阴(少冲。)阳明(商阳)十指间(各随其所病之经。先足胫酸痛者)刺足阳明。(厉兑。)十指间出血。(各因其邪居之所。泻其井穴。)风疟者。疟发则汗出恶风。刺三阳经背俞之血者。(足太阳经膀胱俞。胃俞。胆俞。刺浮络出血。) 酸痛甚。按之不可。(痛益甚也)名曰附髓病。(其邪深伏故名)以 针针绝骨出血立已。身体小痛。刺至阴诸阴之井无出血。间日一刺。(邪气微。故刺太阳至阴穴。与诸阴经井穴同法无令出血。但间日一刺之则邪气目泄矣)疟不渴。间日而作刺足太阳(邪在表也○杂病篇曰取足阳明)渴而间日作刺足少阳。(邪在表里之间。○杂病篇曰。渴而日作取手阳明。)温疟汗不出。为五十九刺。(先热后寒。汗不出表实也。故为五十九刺以泻表实。详见热病篇。水热穴论。)

　　卷二　素问经文

　　素问刺咳论

　　五脏六腑皆令人咳。非独肺也皮毛者。肺之合也皮毛先受邪气。邪气以从其合也。其寒饮食入胃从肺脉上至于肺。则肺寒。肺寒。则外内合邪。因而客之。则为肺咳。五脏各以其时受病。非其时。各传以与之 乘秋则肺先受邪。乘春。则肝先受之。乘夏则心先受之。乘至。

　　阴则脾先受之。乘冬则肾先受之。肺咳之状。咳而喘息有音。甚则唾血。(肺络逆也。)心咳之状。咳则心痛。喉仲介介如梗状。甚则咽肿喉痹。肝咳之状。咳则两胁下痛。甚则不可以转。转则两 下满。脾咳之状。咳则右 下痛。阴阴引肩背。甚则不可以动。动则咳剧。肾咳之状。咳则腰背相引而痛甚则咳涎。(肾为水藏。主涎饮也。)五脏之久咳。乃移于六腑脾咳不已。则胃受之。胃咳之状咳而呕。呕甚则长虫出。(蛔虫居肠胃之中。呕甚则随气而上出。)肝咳不已。则胆受之。胆咳之状。咳呕胆汁。(呕苦汁也)肺咳不已。则大肠受之大肠咳状。咳而遗失(甲乙经作遗矢。)心咳不已。则小肠受之。小肠咳状。咳而失气。气与咳俱失。(小肠之下。则大肠也大肠之气。于小肠之化。故咳则下奔失气。)肾咳不已。则膀胱受之。膀胱咳状。咳而遗溺。久咳不已则三焦受之。三焦咳状。咳而腹满不欲食饮。此皆聚于胃关于肺。使人多涕唾。而面浮肿气逆也。(阳明之脉起于鼻会。于面。出于口故令多涕唾而面浮肿。肺为脏腑之盖而主气。故令气逆)治藏者治其俞。(肺太渊。心神门。肝太冲。脾太白肾太 一作背上各藏之俞。误。)治府者。治其合。(胃三里胆阳陵泉。大肠曲池小肠小海。膀胱委中三焦天井)浮肿者治其经。(脉之所行者为经。如经渠阳 。解 商丘等穴是也。诸咳之浮肿气逆者。当各随其所病之经刺之。)

　　卷二　素问经文

　　素问卒痛论

　　(旧作举痛论。今从王氏吴氏)经脉流行不止。环周不休。寒气八经而稽迟，泣(音涩)而不行客于脉外则血少客于脉中则气不通故卒(音猝)然而痛。寒气客于脉外。则脉寒脉寒则缩蜷缩蜷则脉绌急。绌急则外引小络。故卒然而痛得炅则痛立止。(蜷。不伸也。绌。屈曲也。

　　炅。热也。此其痛或卒然而止者。胃气不得流通所致。故但得炅暖之气。其痛则立止也。)因重中于寒则痛久矣。(此或痛甚不休者。寒气重盛不易解散。故痛久)寒气客于经脉之中与炅气相搏则脉满。满则痛而不可按也。(薄摩荡也。阳气行于脉中而寒。袭之。则寒热相搏。留而不行则邪实于经故脉满此或痛甚不可按者也)寒气稽留。炅气从上则脉充大而血气乱。故痛甚不可按也。(炅气从上。阳主升也。寒邪遏之。则脉充于内而二气乱故其痛必甚此重明上文之意。)寒气客于肠胃之间膜原之下血不得散小络急引故痛。按之则血气散。故按之痛止。(膜。筋膜也。原肓之原也膜原之下皆有空虚之处。血不散而小络满。则急引而痛。按之则寒气可散。小络可缓。此按之而痛止者也)寒气客于侠脊之脉。则深按之不能及。

　　故按之无益也。(侠脊者。足太阳经也。其最深者。则伏冲伏膂之脉。按之不能及其处。此按之无益者也。)寒气客于冲脉。冲脉起于关元随腹直上。寒气客则脉不通。脉不通则气因之。故喘动应手矣。(冲脉并足少阴肾经。夹脐上行。会于咽喉。而肾脉上连于肺。若寒气客之。则脉不通。气亦逆也。此喘动应手。气为阳而主动也。)寒气客于背俞之脉则脉泣。脉泣则血虚。血虚则痛。其俞注于心。故相引而痛。按之则热气至。热气至则痛止矣。(背俞。五脏俞也。皆足太阳之脉。循膂当心入散。故寒气客之。则脉涩血虚。为心与背相引而痛。按之则热至而痛止者。正以血虚故耳。)寒气客于厥阴之脉。厥阴脉者络阴器。系于肝。

　　寒气客于脉中。则血泣脉急。故胁肋与少腹相引痛矣。(肝之脉循阴股入髦中。抵少腹布胁肋。故寒气客之。胁肋与少腹相引而痛。)厥气客于阴股。寒气上及少腹。血泣上下相引。(旧本在下相引。此从吴注。)故腹痛引阴股。(厥气。厥逆之气也。或腹痛引阴股者。以足三阴冲脉皆行于少腹阴股之间也。)寒气客于小肠膜原之间。络血之中。血泣不得注于大经。

　　血气稽留不得行。故宿昔而成积矣。(宿昔成积者。寒气凝结也)寒气客于五脏。厥逆上泄。

　　阴气竭。阳气未入。故卒然痛死不知人。气复反则生矣。(寒伤脏气。则气不得。降而厥逆。上泄。吐涌也。真阴暴竭。阳气未能遽入。卒然痛死。必待脏气复则生矣)寒气客于肠胃厥逆上出故痛而呕也。(肠胃。言六腑也。水谷之在六腑。必自上而下。乃其顺也。若寒气客之。则逆而上出。此痛而呕也。)寒气客于小肠。小肠不得成聚。故后泄腹痛矣。(小肠为丙火之腑。而寒邪胜之则阳气不化水谷不得停留。故腹痛而后泄也。)热气留于小肠。肠中痛。瘅热焦渴。则坚干不得出。故痛。而闭不通矣。(热留小肠。是阳藏阳病也。故腹痛而闭不通。)视其五色。黄赤为热白为寒。青黑为痛。(视面间分部。鼻谓之明堂。肺心肝脾之候也。其两旁。六腑肾藏之候也。黄赤色者火动于经。故为热白色者。阳气衰微血不上荣。

　　故为寒青黑色者血凝气滞。故为痛。)视其主病之脉。(视面间五色之所主。)坚而血。及陷下者。皆可扪而得也。(坚而血。谓邪之聚。络盛而起陷下。如沉伏之类。扪摸也。)百病生于气也。怒则气上。喜则气缓悲则气消恐则气下寒则气收。炅则气泄。惊则气乱劳则气耗。思则气结。九气不同。何病之生。(气之在人。和则为正气。不和则为邪气。)岐伯曰怒则气逆。甚则呕血。及飧泄。故气上矣。(怒动于肝。则气逆。而上。气逼血升。故呕血。肝木乘脾。故飧泄。○及飧泄。甲乙作食而气逆)喜则气和志达。荣卫通利。故气缓矣。

　　悲则心系急。肺布叶举。而上焦不通。荣卫不散。热气在中故气消矣。(悲生于心。并于肺。

　　故心系急。肺叶举。上焦不通。荣卫不散。致热伤气也。)恐则精却。却则上焦闭。闭则气还。还则下焦胀。故气不行矣。(却者退也。精却。则升降不交。故上焦闭。上焦闭。则气归于下。病为胀满而气不行。故曰恐则气下。○本神篇曰。喜乐者。神惮散而不藏。愁忧者。气闭塞而不行。恐惧者。神荡惮而不收。)寒则腠理闭气不行。故气收矣。(寒束于外。则表气不能宣达也。)炅则腠理开。荣卫通。汗大泄。故气泄矣。(阳从汗散故气亦泄)惊则心无所倚。神无所归。虑无所定故气乱矣。(血气分离)劳则喘息汗出。外内皆越故气耗矣。(阳动则散。)思则心有所存。神有所归。正气留而不行故气结矣。(思之无已。则系恋不释。

　　神留不散故气结也。)

　　卷二　素问经文

　　素问刺腰痛论

　　足太阳脉令人腰痛。引项脊尻背如重状。刺其 中。太阳正经出血。(刺委中及昆仑)春无见血。(肾水衰也。)少阳令人腰痛。如以针刺其皮中。循循然。(迟滞貌)不可以俯仰。不可以顾刺少阳成骨之端(阳关)出血。夏无见血。(肝木衰也。)阳明令人腰痛。不可以顾。顾如有见者。(见鬼怪也)善悲。(神不足也。阳明气衰而阴邪侮之。故症见若此。)刺 前三 。上下和之出血。(三里穴。并上廉下廉)秋无见血(脾土衰也)足少阴令人腰痛。痛引脊内廉。刺少阴于内踝上二 。(复溜)春无见血。(肾水衰也。)出血太多不可复也。厥阴之脉令人腰痛。腰中如张弓弩弦。刺厥阴之络。(旧本脉。)在 踵鱼腹之外。(蠡沟穴)其病令人善言。嘿嘿然不慧。(自多言语。又不能发声也)刺之三 (当三刺。其处下同)解脉令人腰痛。痛引肩。目KT KT 然。时遗溲刺解脉在膝筋肉分间。 外廉之横络(旧本脉)出血。血变而止。(解脉足太阳经之散行脉也当刺 中襟纹两筋间弩肉高起之处。若却之外廉有血络横见盛满而紫黑者刺出黑血。必候其血色变赤。乃止其针)解脉令人腰痛。如引带。常如折(音舌)腰状。善恐。刺解脉在 中。(委中穴)结络如黍米。刺之血射以黑。见赤血而已。(复言解脉者谓太阳支脉从腰中下挟脊贯 入 中者也故其痛若此。太阳之脉络肾故善恐。)同阴之脉令人腰痛。痛如小锤居其中。(痛而重也)怫然肿(肿突如怒起也。)刺同阴之脉在外踝上绝骨之端。

　　为三 。(阳辅穴足少阳之别络于厥阴并经下络足跗故曰同阴之脉)阳维之脉令人腰痛。痛上怫然肿。刺阳维之脉。脉与太阳合 下间。去地一尺所(承山穴。)衡络之脉令人腰痛。不可以俯仰。仰则恐仆。得之举重伤腰。衡络绝。恶血归之。刺之在 阳筋之间。上 数寸。衡居。(委阳殷门。二穴并居)为二 。出血。(衡。横也。足太阳之别络自腰中横出髀外后廉□下合于 中。故曰衡络)会阴之脉令人腰痛。痛上漯漯(音沓)然汗出。(邪在阴分)汗干令人欲饮(液亡也。)饮已欲走。(饮多则阴气下溢。故欲走也。)刺直阳之脉上三 在跷上 下五寸。横居视其盛者出血。(会阴任脉穴也。督由此行背。故令人腰痛。直阳。谓足太阳之脉侠脊而直行者其穴在阳跷之上 之下相去约五寸而横居须视其血络之盛者为的)飞阳之脉令人腰痛。痛上怫怫然。甚则悲以恐。刺飞阳之脉。与阴维之会。(飞阳。足太阳络穴。别走少阴者也阴维之会。即少阴之前。在内踝上五寸。筑宾穴也。)昌阳之脉令人腰痛。痛引膺。目KT KT 然甚则反折。舌卷不能言。(刺复溜。阴跷脉合于足太阳。故曰昌阳。)散脉令人腰痛而热。热甚生烦。腰下如有横。木居其中。甚则遗溲。刺散脉在膝前骨肉分间。络外廉束脉为三 。(王甚散脉。足太阴之别。其脉散股入腹。与少阴少阳结于腰髁下。□骨之下。后有大筋□束膝 之骨令其连属。取此筋骨系束之脉以去其病。是即地机穴三 。三刺也吴注散脉阳明别络之散行者类经注膝前骨肉分间。络外廉束脉。似指阳明经为散脉。但本篇独缺太阴刺法而下文有云上热刺足太阴者若与此相照应。○按地机穴治腰痛王氏注合)肉里之脉令人腰痛。不可以咳。咳则筋缩急。(肉里谓分肉之里。足少阳脉所行主筋膜者也。)刺肉里之脉为二 。在太阳之外。少阳绝骨之后。(阳辅穴。)腰痛侠脊而痛至头。KT KT 然。(凭伏貌)目KT KT 。欲僵仆刺足太阳 中出血腰痛上寒。刺足太阳。(京骨穴)阳明。(冲阳穴)腰痛上热。刺足厥阴。(大冲穴。○上寒上热。皆以上体言也。寒刺阳经去阳分之阴邪。热刺厥阴去阴中之风热也)不可以俯仰。刺足少阳。(丘虚穴。)中热而喘。刺足少阴。(太 穴。)刺 中出血。(委中穴。○按少阴之脉贯。肝鬲入肺中肾水不足以制火故中热而喘宜刺足少阴俞太 又刺 中者。即足太阳委中也。吴注作少阴之 水泉穴误)腰痛上寒不可顾刺足阳明。上热刺足太阴。(王注上寒阴市主之。不可顾。三里主之上热地机主之○阳明太阴之脉皆不可左右顾)大便难。刺足少阴。(涌泉穴)少腹满。刺足厥阴。(太冲穴)如折不可以俯仰。不可举。刺足太阳。(王注如折。束骨主之不可以俯仰。京骨昆仑主之。不可举。申脉仆参主之)引脊内廉。刺足少阴(王注复溜穴○吴注有上件如折不可以俯仰。不可举。而其痛又引及脊之内廉。足太阳络肾之脉痛也)腰痛引少腹控 不可以仰刺腰尻交者。两髁胂上发针立已。(王注此即下 穴足太阴厥阴少阳三脉。左右交结于中也。两髁脾谓腰髁骨下坚肉也盖腰髁下尻骨两旁有四骨空左右其八穴皆主腰痛。)

　　卷二　素问经文

　　素问刺要论

　　病有浮沉刺有浅深。各至其理。无过其道过之则内伤。不及则生外壅。壅则邪从之浅深不得。反为大贼内动五脏后生大病。故曰病有在毫毛腠理者。有在皮肤者。有在肌肉者。有在脉者。有在筋者。有在骨者。有在髓者。是故刺毫毛腠理无伤皮。皮伤则内动肺。肺动则秋病温疟。淅淅然寒栗。刺皮无伤肉。肉伤则内动脾。脾动则七十二日四季之月病腹胀。烦不嗜食。刺肉无伤脉。脉伤则内动心。心动则夏病心痛。刺脉无伤筋。筋伤则内动肝。肝动则春病热而筋弛。刺筋无伤骨。骨伤则内动肾。肾动则冬病胀腰痛。刺骨无伤髓。髓伤则消铄酸体解 然不去矣。(病解 者懈怠困弱。阴之虚也。阴虚则气虚气虚则不能举动是谓不去也○解。音懈。 。音迹。吴注音亦。)

　　卷二　素问经文

　　素问刺齐论

　　(齐者刺各有所宜也。)刺骨无伤筋者。针至筋而去不及骨也。(如病骨髓酸痛之类直当刺骨若针至筋分。不及于骨针至肉分。不及于筋是伤肉也。)刺肉无伤脉者至脉而去。不及肉也。(如病肌肤尽痛之类直宜刺肉若针至脉分。不及于肉是伤脉也)刺脉无伤皮者。至皮而去。不及脉也。(如病血脉不通诸症直当刺脉若针至皮分。不及于脉。是伤皮也○此四节言当深不深之为害也)所谓刺皮无伤肉者。病在皮中无伤肉也。(无过深中肉)刺肉无伤筋者。过肉中筋也。(病在肉。无过肉而伤筋。)刺筋无伤骨者。过筋中骨也。(病在筋。无过筋而伤骨○此三节。言不当深而深者之害也)此谓之反也。

　　卷二　素问经文

　　素问刺禁论

　　藏有要害。不可不察。肝生于左。肺藏于右心部于表。肾治于里。脾为之使。胃为之市。鬲肓之上。中有父母。(鬲膈膜。肓膈上无肉空处也阳气谓之父阴血谓之母。肺主气心主血父母之象也)七节之旁。中有小心(此言下部之第七节命门。相火也。相火代心君行事。故曰小心)从之有福。逆之有咎。刺中心。一日死。其动为噫。刺中肝五日死。其动为语。刺中肾。

　　六日死。其动为嚏(四时刺逆从论嚏字下有欠字。)刺中肺三日死。其动为咳。刺中脾。十日死其动为吞。(脾伤而引涎自救也)刺中胆。一日半死。其动为呕。刺跗上中大脉。血出不止死。刺面中溜脉。不幸为盲刺头中脑户入脑立死刺舌下中脉太过。血出不止为喑。刺足下布络中脉。血不出为肿。刺 中大脉。令人仆脱色。刺气街中脉。血不出为肿鼠仆刺脊间中髓为伛。(伛偻曲。而不伸也。)刺乳上中乳房。为肿根蚀。(谓生脓根而内蚀也。)刺缺盆中内陷。气泄。令人喘咳逆(中内陷。则过深而泄肺气)刺手鱼腹内陷为肿。无刺大醉。令人气乱。无刺大怒令人气逆。无刺大劳人。无刺新饱人。无刺大饥人。无刺大渴人。无刺大惊人。

　　刺阴股中大脉。血出不止死。刺客主人内陷中脉。为内漏。为聋。刺膝膑出液为跛。刺臂太阴脉出血多立死。刺足少阴脉重虚出血为舌难以言。刺膺中陷中肺。为喘逆仰息。刺肘中内陷(□泽)气归之为不屈伸。刺阴股下三寸内陷。令人遗溺。刺腋下胁间内陷。令人咳。刺少腹中膀胱。溺出令人少腹满。刺 肠内陷为肿。刺匡上(目眶也。)陷骨中脉。为漏为盲。刺关节中液出不得屈伸(筋失其润养也。)

　　卷二　素问经文

　　素问针解篇

　　刺虚则实之者。针下热也。气实乃热也。满而泄之者。针下寒也。气虚乃寒也。菀陈则除之者。出恶血也。(菀积陈久也言络脉中有积久恶血则宜除之。)邪盛则虚之者。出针勿按也。

　　(不按针孔以虚其在经之盛邪。)徐而疾则实者。徐出针而疾按之。(经气不泄。乃实之也)疾而徐则虚者。疾出针而徐按之。(邪气得泄。乃虚之也。)言实与虚者。寒(虚)温(实)气多少也。(气少为虚气多为实)若无若有者疾不可知也。(言针下气至疾速难知也)察后与先者。知病先后也。为虚与实者。工勿失其法。(勿失虚补实泻之法)若得若失者离其法也。(言不能守其法)虚实之要。九针最妙者为其各有所宜也。补泻之时者与气开阖相合也。(气至应时谓之开。已过未至谓之阖又若针下气来谓之开可以迎而泻之针下气去谓之阖。可以随而补之此皆针与气开阖相合之义○以上解灵枢九针十二原篇文)九针之名。各不同形者。针穷其所当补泻也。则实须其虚者。留针阴气隆至针下寒乃去针也。刺虚须其实者。阳气隆至针下热。乃去针也经气已至慎守勿失者勿更改也。浅深在志者。知病之内外也远近如一者深浅其候等也(四肢胸背之孔穴。虽有远近不同。其浅深。取气则一也。)如临深渊者。不敢堕也。手如握虎者。欲其壮也。(壮。持针坚而定也。)神无营于众物者静志观病患无左右视也。(以上解宝命全角论文。)义无邪下者。欲端以正也。必正其神者。欲瞻病患目制其神令气易行也。(下下针也。目者。神之窍。欲正病者之神。必瞻其目制彼精神。令无散越。则气为神使。脉道易行也。此即九针十二原篇正指直刺。无针左右。神在秋毫。属意病者。审视血脉。刺之无殆等文之义。)夫一天二地三人四时五音六律。七星。八风。九野。身形亦应之针各有所宜故曰九针。

　　人皮应天。(无物不包。天之象也)人肉应地。(温柔博浓。地之象也)人脉应人。(内营外卫人在气交之中之象)人筋应时(长短大小四时盈虚之象)人声应音。(清浊长短。五音之生也)人阴阳合气应律。(六阴六阳天地之气十二律之象也。)人齿面目应星(森罗布列星之象也。)人出入气应风(呼吸出入风之象也)人九窍三百六十五络。应野。(形骸周遍野之象也)故一针皮二针肉三针脉。四针筋五针骨。六针调阴阳。七针益精。八针除风。九针通九窍除三百六十五节气。此之谓各有所主也。(总结上文。)人心意应八风。(人之心意多变天之八风无常故相应)人气应天(气属阳而营运不息故应天)人发齿耳目五声应五音六律(发之多齿之列耳之聪目之明五声之抑扬清浊皆纷纷不乱各有条理。故应五音六律。)人阴阳脉血气应地(人阴阳脉血气之行于肉中。亦由经水之在土也。故应于地○自人心意应八风下复明上文不尽之意也)

　　卷二　素问经文

　　素问长刺节论

　　(长刺。长于刺者也。节论犹要论也。)刺家不诊。听病者言。在头头疾痛。为针之。刺至骨。病已止。(如言病在头而头疾痛。则为之针头。头痛已而后止其刺。)无伤骨肉及皮。皮者。道也。(无得妄为提按动摇。而伤骨分肉分皮分之真气)阴刺入一傍四。处治寒热。(吴注阴刺者不摇动也。入一傍四。谓刺百会一前后。两旁 又 各一也○阴刺疑误当是扬刺。)深专者。刺本藏(寒热之气深。而专于一藏者求其本藏而刺之)迫藏刺背。背输也。(所为刺本藏者谓迫近其藏而刺背。背者。俞之所在是也。)刺之迫藏。藏会。(刺俞之迫藏者。以其为藏气所会集也。)腹中寒热去而止。(以寒热去为期。)与刺之要。发针而浅出血(言凡与刺五脏俞者。不宜出血太多。要在发针浅而少出其血也。)治腐肿者。刺腐上视痈小大深浅刺。刺大者多血。小者深之。必端内针为故止。(为故。犹言为则。止。无他术之意。)病在少腹有积刺皮 以下。( 音括。骨端也。此指章门期门穴。)至少腹而止(如足阳明之天枢归来。足太阴之府舍冲门。足少阴之气穴四满。皆主奔豚积聚。)刺侠脊两旁四椎间(肓之原在脐下。故刺膏肓穴)刺两髂(音格) (居 穴季胁肋间。(京门穴)导(引也)腹中气热下。已。病在少腹腹痛不得大小便。病名曰疝。得之寒。(小腹间痛二便不行者为疝病。乃寒气之所致)刺少腹。(去肝肾。经之寒。)两股间。

　　(去阳明太阴之邪)刺腰髁骨间。刺而多之。尽炅病已。(凡腰中在后在侧之成片大骨皆曰髁骨。在后者。足太阳之所行。在侧者。足少阳之所行。凡此诸病皆非寒疝但察邪之所在。多取。其穴而刺之。俟其少腹尽热则病已矣)病在筋。筋挛节痛。不可以行。名曰筋痹。刺筋上为故。刺分肉间。不可中骨也。筋炅病已止。病在肌肤。肌肤尽痛。名曰肌痹。伤于寒湿。刺大分小分。(大肉之分。小肉之分。)多发针而深之。以热为故。无伤筋骨。伤筋骨。

　　痈发若变。(气沉而不散。则痈发而变其常)诸分尽热。病已。止。病在骨。骨重不可举骨髓酸痛。寒气至。名曰骨痹。深者刺无伤。脉肉为故。其道大分小分。(刺入之道)骨热病已止。

　　病在诸阳脉且寒且热。诸分且寒且热。名曰狂。刺之虚脉。视分尽热。病已。止(刺诸经之脉之虚。视虚脉分间尽热则阳气流布不并于一而为狂矣。)病初发。岁一发不治。月一发不治。月四五发。名曰癫病。刺诸分诸脉。其无寒者。以针调之。病已止。(癫仆之病。痫是也。刺诸分诸脉者调其大小寒热迟疾陷下也)病风且寒且热。炅汗出。(寒去独热。而汗出也。)一日数过。先刺诸分理络脉。汗出且寒且热。(既汗而复汗出者。邪盛也)三日一刺。百日而已。病大风。骨节重。须眉堕。名曰大风。刺肌肉为故。汗出百日(泄卫中之怫热)刺骨髓汗出百日。(泄营中之怫热)凡二百日。须眉生而止针。(怫热屏退。阴气内复。故多汗出须眉生也。)

　　卷二　素问经文

　　素问皮部论

　　欲知皮部以经脉为纪者。阳主外。阴主内。诸经皆然。其色多青则痛。多黑则痹。黄赤则热。多白则寒。五色皆见。则寒热也。络盛则入客于经。(络中之邪既盛。则入客于经脉)凡十二经络脉者。皮之部也。(浮络见于皮。)是故百病之始生也。必先于皮毛。邪中之。则腠理开开则入客于络脉。留而不去。传入于经。留而不去。传入于腑。廪(舍也)于肠胃。邪之始入于皮也。 (淅同)然起毫毛。开腠理。其入于络也。则络脉盛。色变。其入客于络也。则感虚。(经气虚乃感也)乃陷下。(脉陷下也)其留于筋骨之间寒多则筋挛骨痛。热多则筋弛骨消。肉烁 破毛直而败。皮者。脉之部也。邪客于皮。则腠理开。开则邪入客于络脉。络脉满。则注于经脉。经脉满。则入舍于府藏也。故皮者有分部。不与。而生大病也。(言邪客皮部。则壅滞经气。不及而生大病。)

　　卷二　素问经文

　　素问气穴论

　　(经曰气穴三百六十五。以应一岁。○人身孔穴皆气所居故曰气穴。)背与心相控而痛。所治天突与十椎。(中枢)及上纪(中脘)上纪者。胃脘也下纪者。关元也。(中脘胃之募也。为手太阳少阳足阳明所生。任脉之会关元。小肠募也。为足三阴任脉之会。故曰上纪下纪。)背胸邪系阴阳左右如此。其病。前后痛涩。胸胁痛而不得息。不得卧。

　　上气。短气。偏痛脉满起。斜出尻脉络胸胁。支心贯鬲。上肩。加天突。斜下肩。交十椎下。(此详言上文背与心相控而痛者。悉由任督二脉之为病也任在前督在后。其在下者斜出尻脉。在上者络胸胁支心贯鬲上肩加天突左右斜下肩交十椎下。所以当刺天突中枢中脘关元等穴。○吴注删以上八十七字。新校正疑其为骨空论文脱误于此。)肉之大会为谷。肉之小会为 。肉分之间。 谷之会。以行荣卫。以会大气。邪溢气壅。脉。(留于骨节之间。津液所凑之处。必为败烂。此皆气壅脉热所致)积寒留舍荣卫不居卷肉缩筋。肋肘不得伸。内为骨痹。外为不仁命曰不足。(阳气不足)大寒留于 谷也 谷三百六十五穴会。亦应一岁。(人身骨节三百六十五。而 谷穴俞应之。故曰穴会。亦应一岁之数)其小痹淫溢。循脉往来。微针所及与法相同。(小痹。邪之微者。)孙络之脉别经者。其血盛而当泻者。亦三百六十五脉。并注于络。传注十二络脉。非独十四络脉也。(孙络之多。皆传注于十二经之大络。非独十四络穴也。)内解泻于中者十脉。(解。解散也。泻。泻去其实也。中者。五脏也。络虽十二。而分属于五脏左右各五。故云解写于中者十脉。)

　　卷二　素问经文

　　素问骨空论

　　(骨空髓孔也。)风者百病之始生也风从外入令人振寒汗出头痛身重恶寒治在风府调其阴阳。不足则补。

　　气不足)有余则泻。(邪气有余)大风颈项痛刺风府。大风汗出灸噫嘻。在侠脊旁三寸所厌之。令病者呼噫嘻。噫嘻应手。从风憎风刺眉头。(攒竹。)失枕在肩上横骨间。(缺盆)折使榆臂。齐肘正灸脊中。(榆。当作揄。引也谓使病者引臂下齐肘端以度脊中。乃其当灸之处盖即督脉阳关穴也。) 络季胁。引少腹而痛胀。刺噫嘻。( 。侠脊两旁空软处)腰痛不可以转摇。急引阴卵。刺八 与痛上。八 在腰尻分间。鼠 寒热。(瘰 。一名鼠 。盖以寒热之毒留于经脉所致。)还刺寒府寒府在附膝外解营。(膝膑最寒。故名寒府营窟也。鼠 在颈腋之间病由肝胆。取足少阳经阳关穴)取膝上外者。使之拜。取足心者。使之跪。

　　任脉为病。男子内结七疝。(寒水筋血气狐 。)女子带下瘕聚。(带下白赤带也。瘕聚气痛不常之名。)冲脉为病。逆气里急。(气有余则逆。血不足则急。)督脉为病。脊强反折。督脉者。起于少腹以下骨中央。女子入系廷孔。其孔。溺孔之端也。(阴廷之孔。)其络循阴器。合篡间。(二阴之间)绕篡后。(肛门之后)别绕臀。至少阴。与巨阳中络者合少阴。(中行之络)上股内后廉。贯脊属肾。与太阳起于目内 。上额。交巅上。入络脑。还出别下项。

　　循肩膊内。侠脊抵腰中。入循膂。络肾。其男子循茎下至篡。与女子等。(此督脉并太阳之经者也。)其少腹直上者。贯齐(脐同)中央上贯心。入喉。上颐环唇。上系两目之下中央。(此督脉并于任脉者也。)此生病。从少腹上冲心而痛。不得前后为冲疝。其女子不孕癃痔遗溺。嗌干。(冲督任三脉。一原而三歧。冲脉起于胞中。病故不孕。督脉系廷孔。循阴器。

　　合篡间绕篡后故为癃为痔。冲脉并于少阴。故遗溺。少阴之脉。循喉咙。故嗌干。)督脉生病治督脉。治在骨上。(曲骨穴。)甚者在齐下营。(阴交穴。)其上气有音者。治其喉中央。

　　在缺盆中者。(天突穴。)其病上冲喉者治其渐。渐者上侠颐也。(阳明之脉。由侠颐之大迎穴。渐上颐面故名侠颐为渐也。)蹇膝伸不屈治其楗。(膝痛偃□能伸而不能屈。取辅骨上。

　　横骨下为楗。楗股骨也。)坐而膝痛。治其机。(侠髋为机)立而暑解。(热蓄骨解。)治其骸关。(注见下。)膝痛痛及拇指。(足小拇指)治其 。坐而膝痛如物隐者。(邪所着。如物隐伏其中。)治其关。(膝解为骼关膝之节解也膝之外侧上骨为连核。下骨为辅。辅骨之上为上为关也。)膝痛不可屈伸。治其背内。(太阳经气穴。)连 若折。治阳明中俞 。(阳明经井荥俞原经合穴中取其所宜。)若别治巨阳少阴荥。(若 痛支别者。宜治足太阳通谷穴足少阴然谷穴)淫泺胫酸不能久立。(淫泺。似乎酸痛而无力也。)治少阳之维。在外踝上五寸。(光明穴。○按经脉之交者为维少阳之维。是阳交穴。当在外踝上七寸。)灸寒热之法。先灸项大椎以年为壮数。(如患人之年数)次灸橛骨。(即尾穷。)以年为壮数。

　　视背俞陷者灸之。(察其。诸俞陷下宜灸者。)举臂肩上陷者灸之。(肩 穴。)两季胁之间灸之。(京门穴)外踝上绝骨之端灸之。(阳辅穴)足小指次指间灸之。(侠 穴。) 下陷脉灸之(承山穴。)外踝后灸之。(昆仑穴。)缺盆骨上切之。坚痛如筋者灸之。(此乃肉间结核也。)膺中陷骨间灸之。(天突穴。)掌束骨下灸之。(阴 穴。)齐下关元三寸灸之(关元穴。)毛际动脉灸之(气街穴)膝下三寸分间灸之。(三里穴。)足阳明跗上动脉灸之。(冲阳穴)巅上一灸之。(百会穴)犬所啮之处灸之三壮。即以犬伤病法灸之。(言犬伤令人寒热。古有灸法。故云然也。)几当灸二十九处。(总结上文)伤食灸之(伤食寒热。如上文灸之。)不已者。必视其经之过于阳者数刺其俞而药之。(刺以泻其阳。药以和其阴)

　　卷二　素问经文

　　素问水热穴论

　　(水俞五十七穴。热俞五十九穴详于此篇)肾何以能聚水而生病。肾者。胃之关也。关门不利。故聚水而从其类也(胃纳水谷。肾主前阴利水。后阴利谷。是胃之关也关闭。则水积下焦以肾属水而从之也。)上下溢于皮肤。故为肿。 肿者聚水而生病也。(脾主肌肉。寒水侮之故反聚水而为肌肤浮肿。)肾者牝藏也地气上者。属于肾而生水液也。故曰至阴。(牝。阴也。)勇而劳甚。则肾汗出。肾汗出。逢于风。内不得入于脏腑。外不得越于皮肤。客于玄府。行于皮里传为 肿。本之于肾。名曰风水。(此则。因水因风也。)所谓玄府者汗空也。(孔同)肾 五十七穴积阴之所聚也。水所从出入也。尻上五行。行五者。此肾 。(督脉所发。长强腰俞命门悬枢脊中。次两旁白环俞中KT 俞。膀胱俞小肠俞大肠俞。又次两旁。秩边胞肓志室肓门胃仓。其二十五穴。皆在下焦而主水。故皆曰肾俞。)故水病下为 肿大腹。上为喘呼不得卧者标本俱病。故肺为喘呼。肾为水肿。肺为逆不得卧。分为相输。俱受(病)者水气之所留也。(水病则气虚。气病则水虚)伏兔上各二行行五者。此肾之街也。(少阴。脉气所发横骨大赫气穴四满中注阳明脉气所发。气街归来水道大巨外陵左右共二十穴。街往来道也。)三阴之所交结于脚也。(足太阴经有三阴交穴。)踝上各一行行六穴。此肾脉之下行也。名曰太冲。(踝上各一行。独指足少阴经。行六穴。大钟照海复溜交信筑宾阴谷。左右十二穴也。肾之大络。并冲脉下行于足而盛□□曰太冲。)凡五十七穴。皆藏之阴络。(肾经支络)水之所客也。春者木始治。肝气始生。肝气急。其风疾。经脉常深。其气少不能深入。故取络脉分肉间。夏者火始治。心气始生脉瘦气弱阳气流溢。热熏分腠内至于经。故取盛经分腠绝肤而病去者。邪居浅也。所谓盛经者。阳脉也。秋者金始治肺将收杀。金将胜火。阳气在合阴气所胜。湿气及体。阴气未盛。未能深入。故取俞以泻阴邪取合以虚阳邪。阳气始衰故取于合。冬者水始治肾方闭。阳气衰少阴气坚盛。巨阳伏沉。阳脉乃去。故取井以下阴逆。取荥以实阳气。故曰冬取井荥。春不鼽衄。此之谓也治热病五十九俞。头上五行。行五者以越诸阳之热逆也。(中行督脉之上星囟会前顶百会后顶也。次两旁。足太阳之五处承光通大络却玉枕也又次两旁。足少阳之临泣目窗正营承临脑空也。五行共二十五穴。散越热气之逆于上者。)大杼(足太阳经)膺俞(手太阴中府穴。)缺盆(足阳明经)背俞(足太阳风门穴。一名热府。)此八者以泻胸中之热也气街二里巨虚上下廉。(俱足阳明经。)此八者以泻胃中之热也云门(手太阴经。) 骨(即肩穴。)委中(足太阳经。)髓空。(督脉腰俞穴。)此八者以泻四肢之热也。(此八者止有七穴。

　　)五脏俞傍五。(魄户。神堂。魂门意舍志室。)此十者以泻五脏之热也。凡此五十九穴者。(当为五十八穴。)皆热之左右也。人伤于寒而传为热者。夫寒甚则生热也。(寒盛于表在表之阳不得宣越。故令生热也○又热病五十九穴。见灵枢热病篇。)

　　卷二　素问经文

　　素问调经论

　　(经经隧也)夫心藏神。肺藏气肝藏血。脾藏肉。肾藏志。而各成形。志意通调。内连骨髓而成身形五脏。五脏之道。皆出于经隧。以行血气。血气不和。百病乃变化而生。是故守经隧焉。(五脏在内经隧在外。脉道相通。故但守经。隧则可以治五脏之病。)神有余。则笑不休。神不足。则悲。(阳胜则神王。故多喜而笑。阳衰则阴惨乘之。故多忧而悲。)血气未并。(正气未与邪并。)五脏安定。邪客于形。洒淅起于毫毛未入于经络也。故命曰神之微。(此以浮浅微邪在脉之表。神之微也。)神有余。则泻其小络之血勿之深斥。无中其大经。神气乃平。(小络。孙络也。斥刺也)神不足者。视其虚络按而致之。刺而利之无出其血。无泄其气。以通其经神气乃平。(以按摩致气于其虚络。又刺而利之。补不足以行其滞也)刺微者。按摩勿释。着针勿斥。移气于不足。神气乃得复。(微邪在心经之表。当按摩勿释。欲散其外也。着针勿斥。母伤其内也。)气有余。则喘咳上气。不足。则息利少气。血气未并。五脏安定。

　　皮肤微病。命曰白气微泄。(肺主皮肤。其色白。微邪客之。故命曰白气微泄。)气有余则写其经隧无伤其经。无出其血。无泄其气。(有余尚尔。不足可知)不足则补其经隧。无出其气。刺微者。按摩勿释。出针视之曰我将深之。适人必革。精气自伏。邪气散乱。无所休息。

　　气泄腠理。真气乃相得。(先行按摩之法。欲经隧之气不滞。次出针视之曰。我将深之欲其恐惧而精神内伏也。然针之至人。必变革前说。而刺仍浅也。如是则精气潜伏。邪气散乱无所止息而泄于外。真气得其所矣。)血有余则怒。不足则恐。血气未并。五脏安定。孙络外溢。则经有留血。(此肝经之表邪也。但察其孙络之脉有外溢者。则大经之内有留止瘀血)血有余。则泻其盛经。出其血(泻)不足则视其虚经。内针其脉中。久留而视脉大疾出其针。无令血泄。(补虚之法。必留针候气视其脉渐大。是气已至则当连出针矣。)刺留血者。视其血络。刺出其血。无令恶血得入于经。以成其疾。形有余。则腹胀泾溲不利。(脾湿胜。则气壅不行。)不足。则四肢不用。(脾主四肢。虚则不用)血气未并。五脏安定。肌肉蠕(音软)动命曰微风。(脾土畏风木风主动肌肉间如虫行动。故命曰微风。)形有余。则泻其阳经。(刺足阳明经解 穴胃为脾之阳也)不足则补其阳络。(刺足阳明络丰隆穴。)刺微者取分肉间。无中其经。无伤其络。卫气得复。邪气乃索。(散也。)志有余。则腹胀飧泄。(水化寒。

　　寒气在腹故尔。)不足则厥。(阴虚则阳胜。故厥逆上冲。)血气未并。五脏安定。骨节有动。(邪未入藏。而薄于骨。故但于骨节之间有鼓动之状)志有余。则泻然谷血者。(血。出血也)不足。则补其复溜。(皆足少阴经穴)刺未并者即取之。无中其经。邪所乃能立虚。(即其邪居之所取之。故无中其经穴。则邪自能去。)气血以并。(阴阳不和自为并一也。)阴阳相倾。(倾倾陷也。)气乱于卫血逆于经血气离居一实一虚。(血气不相营合也。)血并于阴。(是为重阴。)气并于阳。(是为重阳)故为惊狂。(病癫狂也。)血并于阳。(表寒)气并于阴。(里寒)乃为炅(炯同)中。(热中也)血并于上。气并于下。心烦惋善怒。(血为阴并于鬲上。则阴邪抑心。故烦惋气为阳。并于鬲下。则火动于肝。故善怒)血并于下。气并于上。乱而喜忘(血并于下。则阴气不升。气并于上。则阳气不降。阴阳离散。故神乱而喜忘。)血气者。喜温而恶寒。寒则泣不能流。温则消而去之。(此言血气并病之由也。)故气之所并为血虚。血之所并为气虚。(言气并于阳血并于阴也。)有者为实。无者为虚。故气并则无血。血并则无气。血与气相失。故为虚焉。络(□络)之与孙络。俱输于经。血与气并。则为实焉。血之与气。并走于上。则为大厥厥则暴死。(无阳则死。)气复反则生。不反则死。夫阴与阳。皆有俞会。(经穴有俞有会。)阳注于阴阴满之外阴阳匀平。以充其形。九候若一。命曰平人夫邪之生也。或生于阴。或生于阳其生于阳者。得之风雨寒暑。其生于阴者。得之饮食居处。阴阳喜怒。风雨之伤人也。先客于皮肤。传入于孙脉孙脉满。则传入于络脉络脉满。则输于大经脉血气与邪并客于分腠之间。其脉坚大。故曰实实者外坚充满。不可按之。按之则痛。寒湿之中人也。皮肤不收。(肌肤虚浮不收敛也。)肌肉坚紧。荣血涩。卫气去。故曰虚。虚者聂辟。气不足。按之则气足以温之。故快然而不痛。(言语轻小曰聂。足弱不能行曰辟。)阴之生实者。喜怒不节。则阴气上逆。上逆则下虚下虚则阳气走之。(凑之也。)故曰实矣。阴之生虚者。喜则气下悲则气消。消则脉虚空。因寒饮食。寒气熏满。则血泣气去。故曰虚矣。

　　(此内伤之生虚也。若饮食过度留滞不消虽亦内伤。此为虚中挟实也。)阳虚则外寒。阴虚则内热。阳盛则外热。阴盛则内寒。(义如下文。)阳受气于上焦。以温皮肤分肉之间。今寒气在外。则上焦不通上焦不通。则寒气独留于外。故寒栗。(此明阳虚则外寒也。)有所劳倦。

　　形(阴)气衰少。谷气不盛。上焦不行。下脘不通胃气热热气熏胸中。故内热(此明阴虚生内热也)上焦不通利则皮肤致密腠理闭塞。玄府不通。卫气不得泄越故外热(上焦之气。主阳分也。故外伤寒邪。则上焦不通肌表闭塞卫气郁聚无所流行而为外热此明阳盛则外热外感症也。)厥气上逆寒气积于胸中而不泻不泻则温气去寒独留(留)则血凝泣。凝(泣)则脉不通。其脉盛大以涩故中寒(厥气寒厥之气也。寒留中焦阳气。乃去故经脉凝滞。此明阴盛生内寒内伤症也。)阴与阳并血气以并。病形以成刺之奈何刺此者取之经隧取血于营取气于卫用形哉。因四时多少高下。(凡刺必用其形之长短肥瘦大小为法又当因天之四时寒暑温凉消息多少者如以月生死为 数也高下者如春俞在颈项夏俞在胸胁秋俞在肩背冬俞在腰股也)血气以并病。形以成阴阳相倾补泻奈何。泻实者气盛乃内针(因病患之吸气而入针)针与气俱内(气内则神人不欲乱其真也)以开其门。如利其户。针与气俱出(候病患之呼气而出针)精气不伤邪气乃下外门不闭以出其疾。摇大其道如利其路。是为大泻必切而出大气乃屈(行上文之法。

　　又必切中其疾。而后出针则大邪之气屈伏。真气亦无攒也)补虚奈何。持针勿置。以定其意候呼内针气出针入。针空四塞。精无从去(针下气实则真气聚而不散也)方实。而疾出针。气入针出(方其气至而针下实当即候吸出针也)热不得还闭塞其门邪气布散。精气乃得存。(热针下之气热也)动气候时。近气不失。远气乃来是谓追之(追而济之是补法)五脏者。故得六府与为表里经络支节各生虚实其病所居随而调之。(脏腑相为表里。故为十二经经络各生支节。故为三百六十五节。气脉贯通故皆合于五脏其间各生虚实则病有所在。调之之义如下文)病在脉。调之血。(脉者血之府。)病在血。调之络(血和。则孙脉先满溢。乃注于络脉。故血病者。当调络也。)病在气。调之卫(卫主阳气)病在肉调之分肉(随所在而取于分肉之间)病在筋调之筋燔针劫刺其下。及与急者病在骨。调之骨淬针药熨(燔针者。内针之后以火燔之暖淬针者用火先赤其针而后刺不但暖也若寒毒固结非此不可。今名火针。即此药熨者。以辛热之药熨而散之。病有浅深故用分微甚耳。)病不知所痛两跷为上(湿痹为患当取足太阳之申脉)身形有痛。九候莫病则缪刺之(病不在经而在络。当刺络脉也。)痛在于左而右脉病者。巨刺之。(刺大经也。)必谨察其九候(诸经之九候。)针道备矣。

　　卷二　素问经文

　　素问缪刺论

　　(缪刺者。左病刺右。右病刺左。身病刺四肢缪其病处也所以行缪刺者。络病而经不病故也)夫邪之客于形也。必先舍于皮毛。留而不去。入舍于孙络留而不去。入舍于络脉留而不去入舍于经脉内连五脏散于肠外。阴阳俱感五脏乃伤。此邪之从皮毛而入极于五脏之次也如此则治其经焉。(不用缪刺之法)今邪客于皮毛入舍于孙络。留而不去。闭塞不通。不得入于经流溢于大络而生奇病也夫邪客大络者。左注右。右注左上下左右与经相干。而布于四末其气无常处。不入于经俞命曰缪刺。其与巨刺何以别之曰。邪客于经左盛则右病右盛则左病亦有移易者左痛未已而右脉先病如此者必巨刺之必中其经非络脉也(右病右反病。左病。左反病也)故络病者其痛于经脉缪处故命曰缪刺(缪处者与经脉常行之处差缪也)邪客于足少阴之络令人卒心痛暴胀胸胁支满无积者刺然骨之前(然谷穴)出血如食顷而已(食顷。一饭顷也)不已。左取右。右取左(此正缪刺也余准此)又令人嗌痛不可内食。无故善怒。气上走贲。上刺涌泉。

　　(嗌痛在中者左右各刺三 痛在一边者在左取右在右取左贲鬲也)嗌中肿。不能内唾时不能出唾者刺然谷出血立已(令人嗌痛不可内食句至此旧本在邪客于足少阳第一节之下。)邪客于手少阳之络令人喉痹舌卷口干心烦臂外廉痛手不及头刺关冲 邪客于足厥阴之络令人卒疝暴痛刺大敦。邪客于足太阳之络令人头项肩痛刺至阴立已不已。刺外踝下三 。(金门京骨。通谷。)又令人拘挛背急。引胁而痛刺之从项始数脊椎侠脊疾按之应手如痛刺之。(此不拘穴俞而刺谓之应痛穴。○令人拘挛背急句至此旧本在邪客于足太阴一节之下)邪客于手阳明之络令人气满胸中喘息而支 胸中热刺商阳 又令人耳聋时不闻音刺商阳立闻(手阳明之别者入耳。)不已。刺关冲(旧作中指爪甲上以心主之脉出耳后合少阳完骨之下故刺手厥阴之井中冲穴。吴氏改小指次指以手少阳之络从耳后入耳中故刺手少阳井关冲穴)其不时闻者不可刺也(时或有闻者尚为可治。其不时关者络气已绝故不刺)耳中生风者(如风声者虽聋犹有所闻)亦刺之。如此数。(令人耳聋句至此。旧本在人有所堕坠节之下)邪客于臂掌之间。(手厥阴经。)不可得屈。刺其踝后(本节踝后内关穴也。)先以指按之痛。乃刺之。(此以应痛为 不拘穴法)以月生死为 数。邪客于足阳跷之脉。令人目痛从内 始。刺申脉 人有所堕坠。恶血留内。腹中满胀。不得前后先饮利药(利瘀血也。)此上伤厥阴之脉。下伤少阴之络。刺然骨之前血脉出血(即少阴络)刺足跗上动脉(王氏吴氏为冲阳穴。以腹满胀故刺之张氏作足厥阴之俞太冲穴亦安)不已刺大敦。见血立已。善悲惊不乐刺如上方。凡痹往来。行无常处者在分肉间痛。刺之以月生死为数(言用针者随气盛衰以为 数也)针过其日数则脱气。不及日数则气不泻。左刺右。右刺左病已。止。不已。复刺之如法。月生一日一 。二日二 。渐多之。十五日十五 十六日十四 。渐少之。邪客于足阳明之络。令人鼽衄。上齿寒。刺厉兑。邪客于足少阳之络。令人胁痛不得息咳而汗出。刺窍阴。不得息立已。汗出立止咳者温衣饮食一日已。不已。复刺如法。又令人留于枢中痛髀不可举。刺环跳寒则久留针。以月死生为数。立已(令人留于枢中痛句至此旧本在邪客于足太阳次节之下)邪客于足太阴之络。令人腰痛引少腹控 。不可以仰息。刺腰尻之解。两胂之上。是腰俞。以月死生为 数。发针立已(王注腰俞左右即足太阳经下 穴吴氏去是腰俞三字。注为脾俞穴○按腰痛论曰腰痛引少腹控 不可以仰。刺腰尻交者两髁胂上。又骨空论曰。腰痛不可以转摇。急引阴卵。刺八与痛上八 在腰尻分间。此言是腰俞。即指足太阳经上次中下 穴也。详见刺腰痛论)治诸经之所过者不病。则缪刺之。(经不病。则邪在络。故主缪刺)耳聋。刺手阳明。(商阳合谷。阳 。偏历)不已刺其通脉。出耳前者。(听会)齿龋(痛也)刺手阳明。(穴如上。)不已。刺其脉入齿中者。立已。(手阳明脉入下齿中。故刺龈交穴)邪客于五脏之间(五脏络也)其病也。脉引而痛时来时止。视其病。缪刺之于手足爪甲上。(但视病处。各取其井而缪刺之)视其脉。出其血间日一刺。一刺不已五刺已。缪传引上齿。齿唇寒痛。视其手背脉血者去之(足阳明病。则齿唇热痛。今下齿而引及上齿。是手阳明病故齿唇寒痛取手阳明之络有血者先去之)足阳明中指爪甲上(此足阳明支脉所出也一作厉兑穴。)手大指次指爪甲上。(商阳)各一 。立已 邪客于手足少阴。太阴。足阳明之络。此五络皆会于耳中。上络左角。五络俱竭。令人身脉皆动而形无知也其状若尸或曰尸厥。刺阴白涌泉厉兑各一 。后刺少商中冲神门不已。以竹管吹其两耳。 其左角之发方一寸燔治饮以美酒一杯不能饮者。灌之立已。

　　凡刺之数。先视其经脉。切而从之审其虚实而调之不调者经刺之。(必中其经非络脉也)有痛而经不病者缪刺之(身有痛处。而其经脉所至之分不皆病者是为络病非经病也)因视其皮部有血络者尽取之。(泄络中之结邪也。)此缪刺之数也。(数。节目也)

　　卷二　素问经文

　　素问四时刺逆从论

　　春者。天气始开。地气始泄。冻解冰释水行经通。故人气在脉(即经脉也)夏者。经满气溢入孙络。孙络受血。皮肤充实(人气在孙络。)长夏者经络皆盛。内溢肌中。(人气在肌肉中。)秋者天气始收。腠理闭塞。皮肤引急(人气在皮肤)冬者盖藏血气在中。内着骨髓。通于五脏(人气在骨髓中。)是故。邪气者常随四时之气血而入客也。至其变化。不可为度然必从其经气辟除其邪。除其邪。则乱气不生。春刺络脉血气外溢。令人少气。(春刺夏分。气未至而误刺之故少气)春刺肌肉血气环逆。令人上气(木旺则土虚复。刺肌肉是为重虚。血气环周皆逆不相营运故上气)春刺筋骨血气内着令人腹胀(春气发越。而复深取筋骨。以伤其阴故血气内着而腹胀)夏刺经脉。血气乃竭。令人解 。(气不在经脉而误刺之故血气内竭形迹困倦)夏刺肌肉。血气内却令人善恐(长夏未至而先夺其气血气却弱。故令善恐)夏刺筋骨。血气上逆。令人善怒(夏刺冬分。则阴虚于内阳胜于外。故血气逆而为怒)秋刺经脉血气上逆。令人善忘(心主脉误刺经脉则心气虚故善忘)秋刺络脉气不卫外令人卧不欲动(气已去络而复刺之则气虚不能卫外故卧不欲动)秋刺筋骨血气内散令人寒栗。(气未至筋骨而误刺之则血气内散而中气虚故寒栗)冬刺经脉血气皆脱。令人目不明(气未至而先夺之故血气脱而目不明也)冬刺络脉。内气外泄留为大痹(当阳气伏藏之时刺其阳分。则阳气外泄经脉□滞是生大痹。)冬刺肌肉。阳气竭绝令人善忘(冬时而刺夏分。则阳气竭绝阳气者精则养神。阳虚则神衰。故善忘。)凡此四时刺者。大逆之病。不可不从也。反之则生乱气相淫病焉。(刺失四时。是为大逆。此时气之不可不从也。若反常法。必生乱气。互相淫 为病矣)凡刺不知四时之经。病之所生以从为逆。正气内乱。与精相搏。(从。顺也。搏。邪正相迫也。)必审九候。正气不乱精气不转。(九候各有其部。所以审明病之所在从而刺之。庶正气不乱。精气不致转变矣

　　卷二　素问经文

　　素问方盛衰论

　　肺气虚。则使人梦见白物。(金色曰。)见人斩血籍籍。(虚者必怯。籍籍惊惕也。)得其时则梦见兵战。(时。金旺之时也。)肾气虚。则使人梦见舟船溺人(肾合水。)得其时。则梦伏水中。若有畏恐。(时水旺之时也。)肝气虚。则梦见菌香生草。(肝合木。)得其时。则梦伏树下不敢起。(虽得木旺之时。而肝气本虚。故梦伏而不敢起。)心气虚。则梦救火阳物。(心合火。阳物。即属火之类。)得其时。则梦燔灼。(时。火旺之时也。)脾气虚。则梦饮食不足。(仓廪空虚也。)得其时。则梦筑垣盖屋。(时。土旺之时也)此皆五脏气虚。阳气有余。

　　阴气不足。(凡人阳气不足。阴气有余。则当昼而寐。若阳气有余。阴气不足。则当夕而梦。所以为厥为梦者。皆阳不附阴之所致。)合之五诊。(察五脏见症。)调之阴阳。以在经脉。(和阴阳。在十二经脉以求之也。○梦魂颠到变化异常。惟邪正衰旺之分耳。阳旺则吉。

　　阴旺则凶。)

　　续刻　素问经文(补遗)

　　脉要精微论

　　(次诊要经终论之后)夫脉者血之府也(营行脉中故为血府府聚也)长则气治(气充和也)短则气病(气不足也)数则烦心(内热)大则病进(邪盛)上盛则气高。下盛则气胀。代则气衰(动而中止曰代。为真气衰乏)细则气少(减于常脉为细)涩则心痛。(脉往来难曰涩。涩为血少。为 郁。故心痛也)浑浑(浊乱不明)革至(如皮革之坚)如涌泉。(其来 无序但出不返)病进而色弊。(言必病进色弊)绵绵其去如弦绝死(脉微而又如弦之断绝者。真气绝无故死)夫精明(见于目)五色者。(显于面)气之华也。赤欲如白裹朱。不欲如赭白欲如鹅羽。不欲如盐。青欲如苍璧之泽。不欲如蓝。黄欲如罗裹雄黄。不欲如黄土。黑欲如重漆色不欲如地苍。(皆欲其润泽。恶其枯槁)五色精微象见其寿不久也。(言精气化作色。相毕见于外更无藏蓄。是真气脱也。故寿不久)夫精明者。所以视万物。别黑白。审短长。(若)以(视也)长为短。以白为黑。如是则精衰矣(精衰则神散)夫五脏者。身之强也(藏气充。则形体强健)头者精明之府(脏腑之精气。皆上升于头。)头倾(低垂)视深。(目陷无光也)精神将夺矣。(夺失也)背者。胸中之府。背曲肩随。府将坏矣(此亦脏腑之失强)腰者肾之府。转摇不能。肾将惫矣。膝者筋之府。(维络关节者。膝 之筋为最)屈伸不能行则偻附。筋将惫矣。(偻曲身。附。附物而行。惫。坏也)骨者髓之府。不能久立。行则振掉。骨将惫矣(髓不充于骨也)得强则生失强则死。

　　续刻　素问经文(补遗)

　　平人气象论

　　(首节)人一呼脉再动。一吸脉亦再动。呼吸定息脉五动。闰以太息。命曰平人。平人者不病也(呼。出气也。吸。入气也。定息将复呼吸之际也。闰余也)人一呼脉一动。一吸脉一动。曰少气(十四难以为离经脉。正气衰也)人一呼脉三动。一吸脉三动而躁。尺热(身有热。)曰病温。尺不热。脉滑曰病风(气有余也)脉涩曰痹(血不足也)人一呼脉四动以上曰死(一呼四至曰脱精)脉绝不至曰死(元气已竭)乍疏乍数曰死(阴阳败乱。)

　　续刻　素问经文(补遗)

　　玉机真藏论

　　春脉者肝也。东方木也。万物之所以始生也。故其气来 (软同)弱轻虚而滑。端直以长故曰弦。(端正也)反此者病。其气来实而强。此谓太过病在外。其气来不实而微。此谓不及。病在中(外病多有余。内病多不足)太过则令人善怒。(旧本忘。从吴氏改怒。)忽忽眩(目转)冒(昏昧)而癫疾。其不及。则令人胸痛引背。下则两胁 满。(吴注作痛)夏脉者心也。南方火也万物之所以盛长也。故其气来盛去衰。故曰钩。(钩义如木之垂枝。即洪脉也)反此者病。

　　其气来盛去亦盛。此为太过病在外。其气来不盛去反盛。此谓不及。病在中(脉自骨肉之分出于皮肤之际谓之来。自皮肤之际还于骨肉之分谓之去)太过则令人身热而肤痛(热不得泄越)为浸淫(浸渍而淫。蒸热不已也)其不及则令人烦心。上见咳唾下为气泄(心虚不能自安。故烦。虚阳乘肺则咳乘脾则唾。下陷则为后阴气失也)秋脉者肺也。西方金也万物之所以收成也。故其气来轻虚以浮。来急去散故曰浮(未至沉下故来急去散。即毛也)反此者病。其气来毛而中央坚两旁虚。此谓太过。病在外。其气来毛而微。此谓不及。病在中。太过则令人逆气而背痛。愠愠然(悲伤不乐之貌)其不及。则令人喘。呼吸少气而咳。上气见血。及闻病音(喘息则喉下有声也○旧本下闻病音。今从吴氏改及)冬脉者肾也。北方水也。万物之所以合藏也。故其气来沉以搏。故曰营(搏言伏鼓也沉伏而鼓。是营守乎中之意故曰营○扁鹊曰。

　　盛冬水凝如石脉之来沉濡而滑。故曰石)反此者病。其气来如弹石者。(坚强之象)此谓太过。病在外其去如数者(类于数。疾)此谓不及。病在中。太过则令人解 (四体懈怠)脊脉痛而少气不欲言(肾之精气伤)其不及。则令人心悬如病饥(肾水不能济心火) 中清(冷也)脊中痛。少腹满。小便变 脾脉者土也孤藏以灌四旁者也(脾居中央。贯通肝心肺肾)善者不可得见恶者可见(脾无病。则灌溉周而四藏安故善者不可见恶者即病脉也)其来如水之流者(散而无踪)此谓太过病在外。如鸟之喙者(坚锐而不和○喙音海 也)此谓不及病在中。太过则令人四肢不举(湿胜)其不及则令人九窍不通名曰重强(藏气皆不和顺)脉从四时。谓之可治(从顺也)脉弱以滑。是有胃气。命曰易治。取之以时(合于时令)形气相失。谓之难治(偏胜则生克贼)色夭不泽谓之难已(气血皆坏)脉实以坚。谓之益甚(邪盛)脉逆四时为不可治所谓逆四时者。春得肺脉。夏得肾脉。秋得心脉冬得脾脉。其至皆悬绝。沉涩者。命曰逆四时(悬。脉来悬异绝阴阳偏绝。无复冲和之气。但见真藏脉来也。沉为绝阳涩之时脉反沉涩。秋冬收藏之时脉反浮大与四时相失。亦名曰逆四时)病热脉静(阳症阴脉)泄而脉大(真气衰。邪益进)病在中脉实坚(宜不及而反实坚。是真藏形也)病在外脉不坚者(宜太过而反不实坚是真阳不足以鼓也)皆难治。

　　脉盛(心实)皮热(肺)腹胀(脾)前后不通(肾)闷瞀(肝)此谓五实(邪气实也○瞀音务。又音茂)脉细(心虚)皮寒(肺)气少(肝)泄利前后(肾)饮食不入(脾)此谓五虚酱粥入胃。泄注止则虚者活(土气犹存。虚可回也)身汗(表邪解)得后利(里邪去)则实者活。

　　续刻　素问经文(补遗)

　　三部九候论

　　(吴氏作决死生论)形盛脉细。少气不足以息者危(外有余而中不足)形瘦脉大。胸中多气者死(阳有余而阴不足。故脉反大而多气喘满也)参伍不调者病(言于三部九候。或有一二不调为愆和有病)三部九候皆相失者死(以天人言上中下。谓之三才。以人身言上中下谓之三部。三部而各分其三谓之三候三候有天有地有人。合为九候也○上古诊脉。不独寸口于诸经之动脉皆诊之。

　　如本篇云。上部天。两额之动脉。以候头角之气。上部地。两颊之动脉。以候口齿之气。上部人。耳前之动脉。以候耳目之气。中部天手太阴也。取寸口以侯肺。中部地。手阳明也。

　　取合谷以候胸中之气。中部人。手少。阴也。取神门以候心。下部天。足厥。阴也。取太冲以候肝。下部地。足少阴也。取太 以候肾。下部人。足太阴也。取其门之动脉。又取跗上之冲阳。以候脾胃之气。此三部九候是也。十八难曰。三部者。寸阙尺也。九候者。浮中沉也。乃单以寸口而分三部九候之诊。后世言脉者皆宗之)察九候独小者病(九候之中。一部独小。下同)独大者病。独疾者病。独迟者病。独热者病独寒者病。独陷下者病(陷下。沉伏也)形肉已脱(脾气大坏)九候虽调犹死。七诊虽见(谓独小独大独疾独迟独寒独热独陷下也)九候皆从者不死(从。顺也。脉顺四时之令。及合诸经之体者是也)

　　续刻　素问经文(补遗)

　　经脉别论

　　食气入胃。散精于肝。淫气于筋(精。精华也。胃家散布干肝。浸淫滋养于筋也)食气入胃。

　　浊气归心淫精于脉(心主血脉。故食气之浓者归心。精气浸淫于脉也)脉气流经。经气归于肺。肺朝百脉输精于皮毛(脉流于经。必由于气。气主于肺。故肺为百脉之朝宗。其精气输之于皮毛也)毛脉合精。行气于府(毛属肺。脉属心。合一气一血之精。行气于府。言气聚膻中也)府精神明留于四藏气归于权衡(宗气积于肺。神明出于心。气盛则神旺。故气府之精为神明。肺肝脾肾四藏无不赖神明之留以为主宰。然后藏气感得其平。而归于权衡矣。权衡平也)权衡以平。气口成寸。以决死生(持权衡之法。气口分其三部。成其尺寸。百脉俱朝于此。

　　故可以决死生)饮入于胃。游溢精气。上输于脾(水饮入胃。则其气化精微必先输送于脾。是谓中焦如沤也)脾气散精。上归于肺(脾得水谷精气。则散而升之。上如云雾而归肺是谓上焦如雾也)通调水道。下输膀胱(肺气营运水随而注。故能通调水道。下输膀胱。是谓下焦如渎也)水精四布。五经并行(水因气生。而清浊有分。清者为精。浊者为水。故精归五脏水归膀胱。)

　　续刻　素问经文(补遗)

　　宣明五气论

　　(次藏气生时论之后)五气所病。心为噫(嗳气也。心脾胃皆有是证。由火之郁。而气有不得舒伸也)肺为咳(肺属金。故邪击之有声也)肝为语(问答之声曰语。象木之仗条委曲也)脾为吞(象土包含。为物所归)肾为欠(呵欠)为嚏。(音帝。喷嚏也。阳未尽而阴引之故欠。阳欲达而阴。发之故嚏。故凡阳盛者不欠。下虚者无嚏)胃为气逆。为哕(呃逆)为恐。(胃中寒。为哕。土实伤水。故肾为恐)大肠小肠为泄。(泄利)下焦溢为水(下焦为分注之所。气窒不泻。则溢于肌肉而为水)膀胱不利为癃不约为遗溺(邪实膀胱。气不通利。则谓之癃。若下焦不能约束膀胱以固津液。则为遗溺)胆为怒(怒。肝忘也。而胆亦然者。肝取决于胆也)是为五病 五精所并(聚也)精气并于心则喜。并于肺则悲并于肝则忧并于脾则畏并于肾则恐(五脏精气各有所藏。若合而并于一藏则邪气实之。各显其志如此)是谓五并。虚而相并者也(言藏气有不足。则胜气得相并也)五脏所恶。心恶热肺恶寒。肝恶风脾恶湿肾恶燥是谓五恶 五脏化液。心为汗(血之余也)肺为涕(涕出于鼻)肝为泪(泪出于目)脾为涎(涎出于口)肾为唾(唾出于舌下廉泉二窍。

　　足少阴肾脉循喉咙挟舌本也)是谓五液 五味所禁辛走气气病无。多食辛(辛散则气益虚耗)咸走血。血病无多食咸(血得咸则凝结不流)苦走骨。骨病无多食苦(苦味沉降故走骨○九针论曰。苦走血。火化苦也。咸走骨水化咸也)甘走肉肉病无多食甘(甘能生胀)酸走筋。筋病无多食酸(酸能收缩。在筋则病拘挛。又令人癃也)是谓五禁无令多食。

　　续刻　素问经文(补遗)

　　通评虚实论

　　(首节)邪气盛则实。精气夺则虚 气虚者。肺虚也。气逆者。足寒也(气逆不行。则无以及于四肢。阳虚于下故足寒)非其时则生当其时则死。余脏皆如此(心肝脾肾各有衰旺之时。例皆同也。吴注时当旺之时也。如夏月人皆气虚。冬月人皆足寒。皆非肺旺之时。故生。若当秋而气虚。则金衰于当旺时也。故死○类经注曰。以肺虚而遇秋冬。非相贼之时故生。若当春则金木不和。病必甚。当夏则金虚受克。病必死也。于义似通)所谓重实者。言大热病。气热脉满。是谓重实(证脉皆热)经络皆实是寸脉急而尺缓。(吴注作紧)滑则从(阳气胜也)涩则逆也(阴邪胜)络气不足经气有余者。脉口热而尺寒也。秋冬为逆(阳虚者畏阴胜之时)春夏为从。

　　治主病者(义见下文)经虚络满者。尺热满。脉口寒涩也。此春夏死。秋冬生也(阴虚者。畏阳盛之时)络满经虚。灸阴刺阳。经满络虚。刺阴灸阳(此正以络主阳。经主阴。灸所以补。

　　刺所以泻也)脉气上虚尺虚(甲乙经作脉虚气虚尺虚。吴注同)是谓重虚所谓气虚者。言无常也(上虚为气虚故言语轻微)尺虚者。行步 然(尺虚为阴虚故行步 然怯弱也。)乳子而病热(阳证)脉悬小者何如(悬绝而小阴脉也)曰。手足温则生。寒则死 乳子中风热喘为则生(阴气无伤)脉浮则死 肠 下脓血何如(赤白并下)脉悬绝则死。滑大则生(滑为阴血。

　　大为阳气)癫疾何如。脉搏大滑。久自已(气血俱有余)脉小坚实。死不治(肝之真藏脉也)癫疾之脉。虚则可治(言邪气微)实则死(言邪气气盛)消瘅虚实何如(消中而热善饮善食也)脉实大。(血气尚盛)病久可治。脉悬小坚。病久不可治。

　　续刻　素问经文(补遗)

　　腹中论

　　(次卒痛论之后)有病心腹满。旦食则不能暮食(朝宽暮急。病在营血)名为鼓胀(虚大而急亦名蛊胀)治之以鸡矢醴。一剂知。二剂已(鸡矢之性。消积下气。一剂可知其效。二剂则已其病○用羯鸡矢一升。研细炒微焦。入无灰酒三碗煎至一半。用布滤取汁。五更热饮则腹鸣辰巳时行二三次。皆黑水也。次日觉足面渐有绉纹。又饮一次。而病愈矣)有病胸胁支满者。妨于食病至。则先闻腥臊臭(肺气腥肝气臊)出清液(清冷臭液)先唾血(肝不能藏血)四支清(脾虚则阳气不行于四末)目眩(肝虚)时时前后血(阴失其守)病名血枯。此得之年少时。有所大脱血。若醉入房。中气竭。肝伤。故月事衰少 不来也。以四乌 骨。

　　一茹。二物并合之。丸以雀卵。大如小豆。以五丸为后饭(先药后饭也)饮以鲍鱼汁利肠中(乌 鱼骨涩物也 茹即蔺茹。味苦。气芳。雀卵益元阳。鲍鱼味浓益阴。)病有少腹盛。上下左右皆有根。病名曰伏梁(难经伏梁为心之积与此不同)裹大脓血。居肠胃之外。不可治。治之每切按之致死(切按之。谓过于妄攻也)此下则因阴。必下脓血。上则迫胃脘。生鬲侠。胃脘内痈(内溃之痈)此久病也难治。居脐上为逆居脐下为从。勿动亟夺(言勿得动胃气行大便而数。夺之也。)人有身体髀股 皆肿。环脐而痛病名伏梁。此风根也(风毒根于中也)其气溢于大肠而着于肓。肓之原在脐下。故环脐而痛也。不可动之。动之为水溺涩之病(言不可下之而动其便)何以知怀子之且生也(生者。无后患之意)身有病而无邪脉也(如有呕恶头痛诸症而脉不病。若经闭知其为胎气也)

　　续刻　素问经文(补遗)

　　风论

　　(次刺腰痛论之后)风者善行而数变。腠理开则洒然寒。闭则热而闷。其寒也则衰食饮(寒则胃气凝滞)其热也则消肌肉(热则津液燥涸)故使人 (音突)栗而不能食。名曰寒热( 栗。犹战栗也)风气与阳明入胃循脉而上至目内 。其人肥则风气不得外泄。则为热中而目黄(风内郁故热中)人瘦则外泄而寒。则为寒中而泣出(腠理疏故寒中)风气与太阳俱入。行诸脉俞。散于分肉之间。与卫气相干。其道不利。故使肌肉愤 而有疡(愤 。肿起也。疡痈毒也)卫气有所凝而不行。故其肉有不仁也(顽痹不知痛痒)疠者。有荣气热 。(腐同)其气不清。故使鼻柱坏而色败。皮肤疡溃。风寒客于脉而不去。名曰疠风(溃破也)风中五脏六腑之俞。亦为脏腑之风。各入其门户。所中则为偏风(即偏枯也)风气循风府而上。则为脑风风入系头(眼系在脑后)则为目风眼寒。饮酒中风。则为漏风(或多汗。常不可单衣。食则汗出。甚则身汗喘息。恶风衣常濡口干善渴。不能劳事)入房汗。出中风。则为内风(风乘虚犯。令人遗精咳血。寝汗骨蒸)新沐中风。则为首风(头面多汗恶风当先风一日则病甚。头痛不可以出纳。至其风日则病少愈)久风人中。则为肠风飧泄(传入肠胃。热则下血。寒则泄泻)外在腠理。则为泄风(多汗。汗出泄衣上。口中干。上渍其风。不能劳事。身体尽痛则寒)故风者百病之长也。至其变化。

　　乃为他病。无常方(所也)然致有风气也。肺风之状。多汗恶风。色 然白。时咳短气昼日则差。(瘥同)暮则甚。诊在眉上其色白( 。音烹上声)心风之状。多汗恶风焦绝。善怒吓。赤色。病甚则言不可快。诊在口。其色赤(焦。喉舌燥也。绝唇口裂也。心脉侠咽喉而主舌。

　　故见此诸症)肝风之状。多汗恶风。善悲。色微苍。嗌干善怒。时憎女子(肝衰则恶色)诊在目下。其色青。脾风之状。多汗。恶风。身体怠堕(惰同)四肢不欲动。色薄微黄不嗜食诊在鼻上。其色黄肾风之状。多汗恶风。面疣然浮肿。脊痛不能正立(骨衰)其色 (音壹)隐曲不胀。食寒则泄。诊形瘦而腹大。

　　续刻　素问经文(补遗)

　　痹论

　　风寒湿三气杂至合而为痹也(壅闭经络。血气不行而病为痹)共风气胜者为行痹(走注历节疼痛之类)寒气胜者为痛痹(阴寒之气乘于肌肉筋骨阳气不行故痛)湿气胜者为着痹也(着于一处。或为疼痛或为顽木。湿从土化。病在肌肉)以冬过此者为骨痹(冬主骨。此指风寒湿也)以春遇此者为筋痹(春主筋)以夏遇此者为脉痹(夏主脉)以至阴遇此者为肌痹(长夏主肌肉)以秋遇此者为皮痹(秋主皮)五脏皆有合。病久而不去者。内舍于其合也 肺痹者。烦满喘而呕(肺脉循胃口)心痹者。脉不通烦则心下鼓。暴上气而喘。嗌干善噫厥气上则恐(肾水上逆故令恐)肝痹者夜卧则惊多饮数小便上为引如怀(上下牵引。腹大如有所怀)肾痹者。善胀。尻以代踵(足不能伸也)春以代头。(头不能举也)脾痹者。四肢解(懈同)惰。发咳呕汁。上为大塞。(隔塞)肠痹者。数饮而出不得。中气喘争。时发飧泄(下焦气闭。水液混于大肠)胞痹者少腹膀胱。按之内痛。若沃以汤。涩于小便。上为清涕(胞。同脬。膀胱也○脬音抛)六腑亦各有俞风寒湿气中其俞。而食饮应之。循俞而入。各舍其府也 痛者寒气多也。有寒故痛也。其不痛不仁者病久入深。荣卫之行涩。经络时疏。故不痛(旧本不通)皮肤不营。故为不仁(无营血充养)其寒者。阳气少。阴气多。与病相益故寒也(寒从中生)其热者。阳气多。阴气少。病气胜。阳遇阴(甲乙经改阳乘阴)故为痹热(阳盛逢阴。则阴不能胜阳)其多汗而濡者。此其逢湿甚也。阳气少阴气盛两气相感故汗出而濡也 痹在于骨则重。在于脉。则血凝而不流。在于筋。则屈不伸。在于肉则不仁在于皮则寒。故具此五者。则不痛也(具备有之也)凡痹之类逢寒则急(急旧本虫误)逢热则纵。

　　续刻　素问经文(补遗)

　　痿论

　　肺热叶焦。则皮毛虚弱急薄。着则生痿 也。(热乘肺金。在内为叶焦。在外则皮毛虚弱而为急薄。若热气留着不去而及于筋脉骨肉。则病痿 ○ 。音璧。足弱不能行也)心气热则下脉。(足三阴)厥而上。上则下脉虚虚则生脉痿枢折挈。胫纵而不任地也(枢纽关节之处。

　　如折而不能提挈。又足胫纵弛而不能任地)肝气热。则胆泄口苦。筋膜干筋膜干则筋急而挛。发为筋痿(血液干燥)脾气热则胃干而渴。肌肉不仁。发为肉痿(肉不知痛痒)肾气热。则腰脊不举。骨枯而髓减。发为骨痿 肺者。藏之长也。为心之盖也。有所失亡。所求不得。则发肺鸣。鸣则肺热叶焦(肺志不伸。则气郁生火。故发喘鸣而叶焦)故曰五脏因肺热叶焦。发为痿 (气无所主)悲哀太甚。则胞络绝(胞之络脉属心)胞络绝则阳气内动。发为心下崩。数泄血也(心血下崩)故本病曰(古经篇名)大经空虚。发为肌痹。传为脉痿(血失则大绝空虚。

　　无以灌渗肌肉。发为肌肉顽痹。传变而为脉痿也)思想无穷所愿不得。意淫于外。(伤脾)入房太甚。宗筋弛纵发为筋痿。及为白淫(白淫。浊带也)生于肝使内也(房劳○肝吴注改疾)有渐于湿(渐近也)以水为事(有事于卑湿之所)若有所留(水湿留着)居处相湿。肌肉濡渍痹而不仁。发为肉痿得之湿地也(病生于脾)有所远行劳倦。逢大热而渴。渴则阳气内伐(内戕真阴)内伐则热舍于肾。肾者。水藏也今水不胜火。则骨枯而髓虚故足不任身。发为骨痿。生于大热也 治痿者。独取阳明何也阳明者。五脏六腑之海。主闰(润同)宗筋(阴毛横骨上下之竖筋)宗筋主束骨而利机关也冲脉者经脉之海也(受十二经之血)主渗灌 谷。与阳明合于宗筋阴阳总宗筋之会。会于气街。而阳明为之长皆属于带脉而络于督脉。故阳明虚。则宗筋纵带脉不引(不能收引)故足痿不用也。

　　续刻　素问经文(补遗)

　　厥论

　　阳气衰于下。则为寒厥。阴气衰于下则为热厥(阳足三阳脉。阴盛阳衰。则阴起于下。

　　故寒厥必从五指至膝上寒。阴足三阴脉。阳盛阴虚。则阳乘阴位。故热厥必足下热)寒厥何失而然也。前阴者宗筋之所聚。太阴阳明之所合也。春夏则阳气多而阴气少。秋冬则阴气盛。而阳气衰此人者质壮。以秋冬夺于所用(多欲夺阴)下气上争不能复(阳搏阴激。身半以下之气亦引而上争。不能复归其经)精气溢下(阴精下泄)邪气因从之而上也(阳虚则阴胜为邪)气因于中(气即精气邪气。皆出内而生也○此句吴注在上文前阴者之上)阳气衰不能渗营其经络。

　　阳气日损阴气独在。故手足为之寒也(四肢为诸阳之本)热厥何如而然也。酒入于胃。则络脉满而经脉虚脾主为胃行其津液者也阴气虚。则阳气入(湿热在脾。则阴虚阳亢)阳气入。则胃不和。胃不和则精气竭。精气竭。则不营其四肢也(脾胃俱病。不生精气。营。充养也)此人必数醉。若饱以入房(伤其脾肾)气聚于脾中不得散。酒气与谷气相搏。热盛于中。故热遍于身。内热而溺赤也。夫酒气盛而 悍。肾气日衰。阳气独胜。故手足为之热也。

　　续刻　素问经文(补遗)

　　病能论

　　人病胃脘痈者。当候胃脉。沉细者气逆(阳明多气多血。脉当洪大。若见沉细。气逆于常也)逆者人迎甚盛。甚盛则热(胃气逆而人迎盛。所谓人迎三盛。病在阳明是也)人迎者胃脉也(谓结喉旁动脉。今作左手关前脉)逆而盛。则热聚于胃口而不行。故胃脘为痈也。

　　有病怒狂者。名曰阳厥。治之夺其食即已。夫食入于阴长气于阳。故夺其食即已。使之服以生铁洛为饮。夫生铁洛者下气疾也(寒而镇重。故下气速。又怒为肝志。是木欲。实金当平有病身热懈惰(湿热伤筋)汗出如浴(热蒸于肌肤)恶风少气(卫虚)病名曰酒风(即风论中漏风也)以泽泻术各十分。麋 五分。合以三指撮(约其数为煎剂)为后饭(泽泻渗利。湿热。白术燥湿止汗。麋 即薇 一名无心草。一名吴风草。苦平微寒。治风湿。)

　　续刻　素问经文(补遗)

　　奇病论

　　人有重身(怀孕)九月而喑。(失音)胞之络脉绝也(为胎阻绝)胞络者系于肾少阴之脉贯肾系舌本。故不能言。(系。根系也)无治也当十月复(十月子生少阴之脉通则言复矣。)病胁下满。气逆。二三岁不已。名曰息积(喘粗息难也)此不妨于食不可灸刺(喘者忌灸。恐助火邪。病不在经。故不可刺)积(累也)为导引服药药不能独治也(导引以开其滞。药饵以利其气。所以然者治之不易)人有病头痛。以数岁不已。当有所犯。大寒内至骨髓(凡身之骨髓皆是)髓者以脑为主脑逆故令头痛。齿亦痛。病名曰厥逆(寒气逆于上。)有病口甘者。此五气之溢也(五味之气上溢)名曰脾瘅(热也)夫五味入口。藏于胃。脾为之行其精气。津液在脾。故令人口甘也。此肥美之所发也此人必数食甘美而多肥也肥者令人内热。甘者令人中满。故其气上溢传为消渴(饮水善消。而渴不已)治之以兰。(香草)除陈气也。

　　有病口苦者。名为胆瘅。夫肝者中之将也。取决于胆咽为之使(胆脉挟咽)此人者。数谋虑不决。故胆虚气上溢而口为之苦。治之以胆募俞。(日月。胆俞左右各两穴○吴注作胆嘘气上溢凡谋虑不决者必嘘出其气之意。)有癃者。一日数十溲。此不足也身热如炭颈膺如格(拒也)人迎躁盛。喘息。气逆。此有余也。太阴脉细如发者。此不足也病在太阴(日数十溲脉细。是脾气不足)其盛在胃(人迎三盛病在阳明也)颇在肺(喘息气逆)病名曰厥。(逆也)死不治。此所谓得五有余。二不足也(如上文)外得五有余。内得二不足。此其身不表不里(表里相为违逆)亦正死明矣。

　　人生而有病癫疾者。病名为胎病。此得之在母腹时。其母有所大惊。气上而不下。精气并居。故令子发为癫疾也(旧作巅。吴注改癫。)

　　续刻　素问经文(补遗)

　　刺志论

　　(吴注作虚实要论○次刺禁论之后)气实形实气虚形虚。此其常也。反此者病。谷盛气盛。谷虚气虚此其常也。反此者病。

　　(谷。纳谷也)脉实血实脉虚血虚此其常也。反此者病 气盛身寒。此谓反也。气虚身热此谓反也。谷入多而气少。此谓反也。谷不入而气多。此谓反也。脉盛(阳实)血少(阴虚)此谓反也。脉少(阳虚)血多(阴虚)此谓反也。气盛身寒。得之伤寒(寒伤形)气虚身热得之伤暑(暑伤气)谷入多而气少者。得之有所脱血。湿居下也(气不生长)谷入少而气多者。邪在胃及肺也。脉小血多者。饮中热也(或酒或饮。中于热也)脉大血少者。脉(中)有风气水浆不入。此之谓也(此释上文反者为病之词)夫实者气入也(邪实)虚者。气出也(正气漏泄)气实者。热也(阳盛)气虚者寒也(阳虚)入实者。右手开针空也(凡刺实。持针摇大其道是也)入虚者。左手闭针空也(凡刺虚。以手推阖其门是也○此用针补泻法)

　　续刻　素问经文(补遗)

　　五营运大论

　　(次四时刺逆从论之后)东方生风风生木。木生酸。酸生肝肝生筋筋生心(此原东方生生之理)其在天为玄。在人为道。在地为化。化生五味。道生智。玄生神。化生气(气由化生。物因气化)神在天为风。在地为木。在体为筋。在气为柔(得木化者。其气柔软)在藏为肝。其性为暄(音萱温暖也)其德为和。其用为动。其色为苍(浅青色)其化为荣(物色荣美)其虫毛(毛虫得木气)其政为散。其令宣发其变摧拉(风气刚强是木之变。摧拉。折坏也)其眚(灾也)为陨(坠落也)其味为酸。其志为怒(此东方之生化)怒伤肝。悲胜怒(悲忧为肺之志)风伤肝。燥胜风(金气胜木)酸伤筋辛胜酸(此东方木气偏胜为病。平以西方金令也)南方生热热生火。火生苦。苦生心。心生血血生脾(此原南方生生之理)其在天为热在地为火。在体为脉。在气为息(心主血脉)在藏为心。其性为暑其德为显(明)其用为躁(动)其色为赤。其化为茂(万物茂盛)其虫羽(火性飞越)其政为明。其令郁蒸其变炎烁(炎烁焦枯是火之变)其眚燔 (焚烧)其味为苦。其志为喜(此南方之生化)喜伤心。恐胜喜热伤气寒胜热。苦伤气。咸胜苦(此南方火气偏胜为病。平以北方水令也)中央生湿湿。生土。土生甘。甘生脾脾生肉。肉生肺(此原中央生生之理)其在天为湿。

　　在地为土。在体为肉。在气为充(土气充实)在藏为脾。其性静坚(土养万物)其德为濡。其用为化其色为黄其化为盈(万物充盈)其虫 。(露体也)其政为谧(音密静也)其令云雨其变动注(风动而注。湿胜而兼风木之化。亢承之理也)其眚淫溃(淫雨崩溃)其味为甘。其志为思(此中央之生化)思伤脾怒胜思湿伤肉。风胜湿甘伤脾。酸胜甘(此中央土气偏胜为病。平以东方木令也)西方生燥燥生金。金生辛。辛生肺。肺生皮毛。皮毛生肾(此原西方生生之理)其在天为燥。在地为金。在体为皮毛。在气为成(金白坚成)在藏为肺。其性为凉。其德为清。其用为固。其色为白。其化为敛(万物收敛)其虫介(皮甲坚固)其政为劲(金体刚劲)其令雾露其变肃杀其青苍落(色苍败落。肃杀之令太过也)其味为辛。其志为忧(此西方之生化也)忧伤肺。喜胜忧燥伤皮毛。热胜燥(旧本热伤皮毛。寒胜热。吴注改此)辛伤皮毛。苦胜辛(此西方金气偏胜为病。平以南方火令也)北方生寒寒生水。水生咸咸生肾。肾生骨髓。髓生肝(此原北方生生之理)其在天为寒在地为水。在体为骨。在气为坚。在藏为肾其性为懔(战栗)其德为寒。其用为藏(旧本阙藏字)其色为黑其化为肃。其虫鳞。其政为静。其令霰(音线)雪(旧本阙二字。吴注补霰。雪。一作闭塞)其变凝冽(寒凝严冽)其眚冰雹(音泊)其味为咸其志为恐(此北方之生化也)恐伤肾。思胜恐寒伤血。燥胜寒。咸伤血。甘胜咸(此北方水气偏胜为病。平以中央土令也)五气更立。各有所先(应运之气)非其位则邪(木居火位。金居木位之类)当其位则正(本位)气相得则微(子居母位。母居子位)不相得则甚(胜已者与已所胜者)气有余则制已所胜。而侮所不胜(如木既克土。而反侮金之类)其不及。则已所不胜。侮而乘之。已所胜。轻而侮之(如金既克木。而土反麦木之类)侮反受邪(始于侮彼求胜终则已反受邪)侮而受邪寡于畏也(畏。

　　谓克制也。五行之气。必有所畏惮。乃能守位。即六微旨大论承制之义)

　　续刻　素问经文(补遗)

　　六微旨大论

　　相火之下。水气承之。水位之下。土气承之。土位之下。风气承之。风位之下。金气承之。金位之下。火气承之。君火之下。阴精承之(六气各专一令。专令者常太过。故各有所承。以制其太过。不使亢甚为害也)亢则害。承乃制(六气亢甚而过其常。则必害作。承气乃生于下。制之使不过也)制则生化(言有所制。则无亢害而生生化化○旧作制生则化)外列盛衰(即损益彰矣之意)害则败乱。生化大病(若一于亢害。必致于败乱。而生化之原。由此大病矣)非其位则邪(岁不与本长逢会)当其位则正(如下文木运临卯)邪则变甚正则微 木运临卯(丁卯岁)火运临午(戊午岁)土运临四季(甲辰甲戌己丑己未岁)金运临酉(乙酉岁)水运临子(丙子岁)所谓岁会。气之平也(天干之化运。与地支之主岁相合。为岁会。气平者。物生脉应。无先后也)土运之岁。上见太阴(己丑己未岁上。谓司天也)火运之岁上见少阳(戊寅戊申)少阴(戊子戊午)金运之岁。上见阳明(乙卯乙酉)木运之岁。上见厥阴(丁巳丁亥)水运之岁。上见太阳(丙辰丙戌)天与之会也。故曰天符(司天与运气符会○以上己丑己未戊午乙酉。乃天符岁会相同。又为太乙天符。即天元纪所谓三合为治。一者天会二者岁会三者运会是也)

　　续刻　素问经文(补遗)

　　六元正纪大论

　　春气西行夏气北行。秋气东行。冬气南行(近东者先受春气。渐次及西近南者。先受夏气。

　　渐次及北。近西者先受秋气。渐次及东。近北者先受冬气渐次及南)故春气始于下(由下而升)秋气始于上(由上而降)故至高之地冬气常在(高山之巅夏月凝雪)至下之地春气常在(卑下之泽。冬月草生)发表不远热。攻里不远寒(发表利用热。夏月发表不远热也。攻里利用寒。冬月攻里不远寒也。以发表攻里之品。不留于中而有所宜也)不发不攻寒热内贼。其病益甚(不以发攻而犯寒犯热。故病益甚。若无病而犯寒犯热。则生寒生热)木郁达之(郁。怫也。木性发达。治则升之令其条达)火郁发之(火性发越。治则散之令其发越)土郁夺之(土性疏通。故宜夺之)金郁泄之(金性清利。故宜泄之)水郁折之(水性就下。故折之令其无冲逆也)然调其气。过者折之以其畏也。所谓泻之(上文详其。五郁之治。因言既治之必调其气。而复有过而不调者。则折之以其所畏折之之义。即所谓泻之也。畏者。木畏酸。火畏甘。土畏苦。金畏辛。水畏咸也。)

　　续刻　素问经文(补遗)

　　至真要大论

　　六气分治司天地者。其至何如。曰。厥阴司天(巳亥之年)其化以风(木气化风)少阴司天(子午之年)其化以热(少阴君火化热)太阴司天(丑未之年)其化以湿(土气化湿)少阳司天(寅申之年)其化以火(少阳相火也其化畏火)阳明司天(卯酉之年)其化以燥(金气化燥)太阳司天(辰戊之年)其化以寒(水气化寒)以所临藏位命其病者也(王注肝木位东。心火位南。脾土位中央及四维。肺金位西。肾水位北。是五脏定位然五运即六气所至。气相得则和不相得则病故先以六气所临。后言五脏之病也)地化奈何(地化在泉之化也。)曰。司天同候(言天气既迁。地气用事。因藏位而命其病。皆与司天候法同)间气皆然(间气用事。因藏位而命其病。皆与司天候法同)司左司右者。是谓间气也(岁有六气。以一气司天。一气在泉。余四气一为司天左间。一为右间。一为在泉左间。一为右间也。五营运大论。左右者。诸上见厥阴。左少阴右太阳。见少阴。左太阴。右厥阴。见太阴。左少阳。右少阴。见少阳。左阳明。右太阴。见阳明。左太阳右少阳。见太阳。左厥阴。右阳明。所谓面北而命其位 厥阴在上。则少阳在下。左阳明。右太阴。少阴在上。则阳明在下。左太阳。右少阳。太阴在上。则太阳在下。左厥阴。右阳明。少阳在上。则厥阴在下。左少阴。右太阳。阳明在上。则少阴在下。左太阴。右厥阴。太阳在上。则太阴在下。左少阳。右少阴。所谓面南而命其位○上主司天。位在南。故面北而言其左右。左主西言右主东言下主在泉。位在北故面南而言其左右。左主东言。右主西言。上下异而左右殊也)诸气在泉。风淫于内(言自外而淫于内也)治以辛凉(金胜木气)佐以苦甘(辛过甚。恐伤其气故佐以苦胜辛。甘益气也)以甘缓之。以辛散之(木性急故宜甘缓辛散)热淫于内。治以咸寒(君火之气。水能胜之)佐以甘苦(甘胜咸苦泻热)以酸收之。以苦发之(热盛于经宜酸收。热结于内宜苦发)湿淫于内。治以苦热(湿为土气。苦热从火化。能燥湿也)佐以酸淡(酸能制土。

　　淡能利窍)以苦燥之以淡泄之(湿热宜苦燥。湿濡而肿宜淡泄。泄。渗与汗也)火淫于内。治以咸冷。佐以苦辛(吴注相火。畏火也。故以咸苦辛泻热而滋阴水)以酸收之。以苦发之(义与上文热淫条同)燥淫。于内治以苦温(燥为金气。苦温从火化。所以胜金气)佐以甘辛(木受金伤。宜甘缓辛散)以苦下之(燥结邪实宜以苦下之)寒淫于内。治以甘热(寒为水气。甘从土化热从火化。所以制水胜寒)佐以苦辛(苦而辛。亦热品也)以咸泻之(水之正味。咸泻之也)以辛润之。以苦坚之(肾苦燥。急食辛以润之。肾欲坚急食苦以坚之。即此之义)司天之气风淫所胜。平以辛凉。佐以苦甘。以甘缓之。以酸泻之(木气升而不降。故以)热淫所胜。平以咸寒。佐以苦甘。以酸收之(收其浮热。)湿淫所胜。平以苦热佐以酸辛(酸而辛。则非饮矣)以苦燥之。以淡泄之。湿上甚而热。治以苦温(燥湿)佐以甘(益土)辛(散滞)以汗为故而止(得汗则湿外泄)燥淫所胜。平以苦湿(苦而湿。则燥得其润)佐以酸(生液)辛。(润燥)以苦下之(燥甚非攻下不除)寒淫所胜平以辛(散寒)热(回阳)佐以苦甘(济和辛热)以咸泻之(伤寒大胃则为里热者。宜以咸泻之○李频湖曰。司天主上半年。天气司之。故六淫谓之所胜。上淫于下也。故曰平之在泉主下半年。地气司之。故六淫谓之于内。外淫于内也。故曰治之。当其时反得胜已之气者。谓之反胜六气之胜。何以征之如燥胜则地干。暑胜则地热风胜则地动。湿胜则地泥。寒胜则地裂。火胜则地固是也)春不沉夏不弦。冬不涩秋不数。是为四塞(春弦。夏数秋涩。冬沉。脉之常也。若春至沉脉。尽去。夏至弦脉尽去。冬至涩脉尽去秋至数脉尽去。已虽专王。而绝去其母气矣。是谓四塞五脏不相交通也)参见曰病。复见曰病。未去而去曰病去而不去曰病(一部之中参见诸脉状。此乘侮交至也既见于本部复见于他部。此淫气太过也。未去而去为本气不足。来气有余。

　　去而不去为本气有余。来气不足)反者死(反谓春脉涩。夏脉沉。秋脉数。冬脉缓。反见胜已之脉。故死)诸风掉眩。皆属于肝(风类不一。故曰诸风掉摇。眩运也)诸寒收引皆属于肾(收敛。引急也。肾主寒水之化。凡阳气不达。则营卫凝聚。形体拘挛)诸气 (音愤)郁皆属于肺( 。喘急。郁不畅也)诸湿肿满。皆属于脾(肿者。肿于外。满者。满于中。痞胀是也)诸热瞀螈(抽掣)皆属于火。诸痛痒疮。皆属于心(热甚则疮痛热微则疮痒心属火化热。故疮疡属于心也)诸厥固泄皆属于下(厥。逆也。固溲便闭也。泄。溲便不禁也。下谓肾也。肾居五脏下。兼水火之司阴精衰则火独治而有热厥。命门衰。则水独治而有寒厥。肾开窍于二阴。其水亏火盛。

　　则精液干枯为热结。阴虚则无气。致清浊不化为寒闭。肾家水衰。则火迫注遗为热泄。命门火衰。则阳虚失禁为寒泄)诸痿(萎同)喘呕皆属于上(肺主气。肺热叶。焦则手足无以受气。

　　故有筋痿肉痿脉痿骨痿诸症。息气急曰喘。病在肺。声逆上曰。呕病在胃口故皆上焦之病)诸禁鼓栗如丧神守。皆属于火(禁作噤切牙也。鼓。鼓颔也栗战也。神能御形谓之神守禁鼓栗而神不能支持。如丧失神守。皆火之病。若心火亢极。反兼水化制之。故为寒栗者火之实也若阴胜则为寒。寒则真气去。去则虚。虚则寒搏于皮肤之间者。火之虚也○疟气之发。阳并于阴。则阴实而阳虚。阳明虚。则寒栗鼓喘。又伤寒将解。其人本虚。邪与正争而为战汗故凡战栗者。皆阴阳之争也)诸痉项强皆属于湿(痉。风强病也。此湿甚而兼风木之化)诸逆冲上皆属于火(火性炎上)诸胀腹大。皆属于热(热气内盛者。在肺则胀于上。在脾胃则胀于中。在肝肾则胀于下。此以火邪所至。乃为烦满也)诸躁狂越皆属于火(躁。烦躁。狂狂乱。越乘越也。火入于肺则烦。火入于肾则躁。然气交变大论曰。岁水太过寒气流行□害心火。身热烦心。阴厥谑妄之类。是为阴盛发躁成无已曰。虽躁欲坐井中。但欲水。不得入口是也)诸暴强直皆属于风(暴猝也。强直筋病强劲也)诸病有声(肠鸣)鼓之如鼓(鼓胀)皆属于热(为阳气所逆。故属于热)诸病 肿疼酸惊骇皆属于火(浮肿者。阳实于外。火在经也。疼酸者。

　　火甚制金不能平木。木实作酸也。惊骇者。君火甚也)诸转反戾。水液混浊。皆属于热(木胜协火。则筋引急。或偏引之。则为转为反而乖戾于常。水液。小便也)诸病水液澄澈清冷。

　　皆属于寒(水液。上下所出水液也)诸呕吐酸(火炎上也)暴注下迫皆属于热(肠胃热。则传化失常。故猝暴注泄。下迫。后重里急迫痛也。)寒者热之。热者寒之(此正治也)微者逆之。甚者从之 逆者正治(以寒治热。以热治寒逆其病者。谓之正治)从者反治(以寒治寒。以热治热从其病者。谓之反治)从少从多。观其事也(从少。谓一同而二异从多。谓二同而一异)热因寒用(热药冷服)寒因热用(寒药热服)塞因塞用(如下气虚乏。中焦气壅。欲散满则益虚其下。补下则满甚于中。而先攻其满。药入或减。药过依然乃不知少服则资壅。多服则宣通。疏启其中。峻补其下。下虚既实。中满自除)通因通用(如大热内蓄。注泄不止。以寒下之寒积久泄以热下之)必伏其所主。而先其所因(以上四治必隐伏其所主。而先求其病之由。是为反治也)论言治寒以热治热以寒。而方士不能废绳墨而更其道也。有病热者。寒之而热(言以苦寒治热。而热如故)有病寒者。热之而寒(言以辛热治寒。而寒如故)二者皆在新病复起。奈何治日。诸寒之而热者。取之阴(补阴以配其阳。则阴气复而热自退)热之而寒者。取之阳(补水中之火。则阳气复而寒自消)所谓求其属也服寒而反热服热而反寒。其故何也。曰。治其旺气。是以反也(如治火旺用苦寒降阴则火愈盛。如治阴旺。用辛温耗气。则寒愈盛此皆专治旺气。故其病反如此)不治旺而然者何也。曰。不治五味属也。夫五味入胃。各归所喜攻。酸先入肝。苦先入心。甘先入脾。辛先入肺。咸先入肾。久而增气。物化之常也。气增而久。夭之由也(五味各入其所属如偏用久而增气此物化之常。气增。不已。则藏有偏胜而有偏绝矣。如生气通天论曰。味过于酸。肝气以津。脾气乃绝味过于咸大骨气劳。短肌心气抑。味过于甘。心气喘满色黑。肾气不衡。

　　味过于苦。脾气不濡胃气乃浓味过于辛筋脉阻。)

　　卷三　群书汇粹

　　标本阴阳

　　(素问)子午之岁。上见少阴。丑未之岁。上见太阴。寅申之岁。上见少阳。卯酉之岁。上见阳明。

　　辰戌之岁。上见太阳。巳亥之岁。上见厥阴。(此即三阴三阳之应地支也。是为六气上者言司天。如子午之岁上见少阴司天是也十二年皆然)少阴所谓标也。厥阴所谓终也(标首也终尽也。六十年阴阳之序始于子午。故少阴谓标尽于巳亥故厥阴谓终)厥阴之上。风气主之。少阴之上。热气主之。太阴之上。湿气主之。少阳之上。相火主之。阳明之上。燥气主之。

　　太少阴湿化太阴。火化少阳燥化阳明寒化太阳。故六气谓本三阴三阳谓标也。然此六者。皆天元一气之所化。一分为六。故曰六元。)少阳之上。火气治之。中见厥阴(此以下。言三阴三阳各有表里其气相通。故各有互根之中明之上。燥气治之。中见太阴(阳明之本燥。故燥气在上与太阴为表里。故中见太阴是以燥金而兼湿土之化也)太阳之上。寒气治之。中见少阴(太阳之本寒。故寒气在上。与少阴为表里。故中见少阴。是以寒水而兼君火之化也)厥阴之上。风气治之中见少阳(厥阴之本风。故风气在上与少阳为表里故中见少阳是以风木而兼相火之化也)少阴之上。热气治之。中见太阳(少阴之本热。故热气在上与太阳为表里故中见太阳。是以君火而兼寒水之化也)太阴之上。湿气治之。中见阳明(太阴之本湿。故湿气在上。与阳明为表里。故中见阳明。是以湿土而兼燥金之化也)所谓本也。本之下。中之见也。见之下气之标也(此言三阴三阳为六气之标而兼见于标本之间者是阴阳表里之相合。而互为中见之气也)本标不同。气应异象。

　　上中下本标中气图　

　　六经之气以风寒热湿火燥为本。三阴三阳为标。本标之中见者为中气。中气者。如少阳厥阴为表里。

　　阳明太阴为表里。太阳少阴为表里。表里相通则彼此互为中气。

　　百病之起。多生于本。六气之用。则有生于标者。有生于中气者。太阳寒水。本寒标热。少阴君火本热标寒其治或从本。或从标。审寒热而异施也。少阳相火。从火化为本。太阴湿土从湿化为本。其治但从火湿之本。不从少阳太阴之标也。阳明燥金。金从燥化。燥为本。阳明为标厥阴风木。木从风化。风为本厥阴为标。其治不从标本而从乎中中者中见之气也。盖阳于中。是以风木从相火之中气为治。亦以二经标本之气不合。故从中见之气以定治耳。

　　卷三　群书汇粹

　　人肖天地

　　(此事难知集)天地之形如卵。横卧于东南西北者。自然之势也。血气营运。故始于手太阴。终于足厥阴。

　　坠者。有所凭根据否)曰。大气举之也(大气太虚之元气也)是地如卵黄在其中矣。又曰。地者。所以载生成之形类也。易曰。坤浓载物德合无疆。信乎天之包地。形如卵焉。故人首之上为天之天。足之下为地之天。人之浮于地之上。如地之浮于太虚之中也。地之西。始于寅。

　　终于丑。血之东。根于辛纳于乙。相随往来不息。独缺于干巽为天地之门户也启元子云。戊土属干。己土属巽。遁甲曰。六戊为天门六己为地户。此之谓也。经云天地者万物之上下。

　　左右者阴阳之道路。气血者父母也。父母者天地也。血气周流于十二经。总包六子于其中。

　　六气五行是也。无形者包有形。而天总包地也天左行而西气随之。百川并进而东。血随之脏腑应天本标中气图　

　　脏腑经络之标本本藏府为本居里。十二经为标居表。表里相络者为中气居中。所谓相络者。乃表里互相维络。如足太阳膀胱经络于肾。足少阴肾经亦络于膀胱也。余仿此。

　　卷三　群书汇粹

　　井荥阴阳配合五行刚柔

　　(类经)本输篇曰。肺出于少商为井木心出于中冲为井木。肝出于大敦为井木。脾出于隐白为井木。

　　肾出于涌泉为井木。此五脏之井皆始于木也。又曰。膀胱出于至阴为井金。胆出于窍阴为井金。胃出于厉兑为井金。三焦出于关冲为井金。小肠出于少泽为井金。大肠出于商阳为井金。此六腑之井皆始于金也。此灵枢发各经金木之理。而未具五行生合之义。及难经乃始分析五行刚柔。而滑伯仁又详注阴井木生阴荥火阴荥火生阴 土。阴 土生阴经金。阴经金生阴合水。阳井金生阳荥水阳荥水生阳 木。阳 木生阳经火。阳经火生阳合土也又如阴井乙木。阳井庚金。是乙与庚合也。阴荥丁火。阳荥壬水。是丁与壬合也。阳 甲木。阴 巳土是甲与巳合也。阳经丙火。阴经辛金。是丙与辛合也阳合戊土。阴合癸水。是戊与癸合也。庚为阳金。故曰阳井庚者。乙之刚也。乙为阴木。故曰阴井乙者。庚之柔也此其生发象四时潮宗合河海。上下有相生之义。阴阳有相配之理。盖其上法天时。中合人事。而下应地理者乎

　　卷三　群书汇粹

　　十二原解

　　九针十二原篇云。肺之原出于太渊。心之原出于太陵肝之原出于太冲。脾之原出于太白。肾之原出于太 。膏之原出于鸠尾肓之原出于脖(音勃) (恶平声脖 脐也)凡此十二原者。主治五脏六腑之有疾者也。本输篇乃以太渊太陵太冲太白太 等五原。为五脏之 。六腑则膀胱之束骨为 。京骨为原。胆之临泣为 。丘墟为原。胃之陷谷为 。冲阳为原。三焦之中渚为 。阳池为原。小肠之后 为 。腕骨为原。大肠之三间为 。合谷为原又曰心出于中冲。溜于劳宫。注于太陵。行于间使。入于曲泽。手少阴也(中冲以下皆手心主经穴本篇指为手少阴而少阴经 别无载者)邪客篇帝曰。手少阴之脉独无 何也。岐伯曰。诸邪之在于心者。皆在于心之包络。包络者。心主之脉也。故独无 焉。帝曰。少阴独无 者不病乎岐伯曰。其外经病而藏不病。故独取其经于掌后锐骨之端(即神门穴。手少阴 )其余脉出入屈折。行之徐疾。皆如手少阴心主之脉行也。故王氏注气穴论藏 五十穴。亦惟有心主井 。

　　而无心经之五 。维独缪刺篇曰少阴锐骨之端各一病。王氏注谓神门穴。为手少阴之 者。

　　○前三篇之说各有不同。在九针十二原篇。止言五脏之原左右各二。而复有膏之原。肓之原。共为十二原。在本输篇则以前篇五脏之原为五 。复有六腑之原。而无膏肓之原且手少阴之脉独无 。而以手厥阴之 代之。在邪客篇则明指手少阴之 在掌后锐骨之端而亦皆无少阴井荥经合并膏肓等原。难经亦然。及查甲乙经乃云。少冲者木也。少阴脉所出为井。少府者火也。少阴脉所溜为荥。神门者土也。少阴脉所注为 。灵道者金也。少阴脉所行为经。

　　少海者水也。少阴脉所入为合。而十二经之井荥始全矣。然详求 原之义。如九针十二原篇及本输篇所云。则阴经之原即 也。阳经虽有 原之分。而 过于原亦为同气。故阳经治原即所以治 也。阴经治 。即所以治原也。六十六难曰。十二经皆以 为原者何也。然五脏者。三焦之所行。气之所留止也。又曰。原者三焦之尊号也。故所止辄为原。五脏六腑之有病者。皆取其原也。及考之顺气一日分为四时篇。则曰原独不应五时以经合之以应其数。

　　然则 可合原。经亦可合原矣。盖 在原之前。经在原之后。穴邻脉近。故其气数皆相应也。

　　阳经井荥 原经合图　阴经井荥 经合图　

　　卷三　群书汇粹

　　论子午流注法

　　(徐氏书今较正)子午流注者。谓刚柔相配。阴阳相合。气血循环。时穴开阖也。子时一刻乃一阳之生。

　　午时一刻乃一阴之生。子午为阴阳之消息也。流者往也。注者住也。天干有十。经有十二。甲胆乙肝丙小肠。丁心戊胃。己脾。庚大肠。辛肺壬膀胱癸肾。余两经三焦包络也。三焦乃阳气之父包络乃阴血之母。三焦寄于丙。包络寄于丁。以类从也(旧本三焦寄于壬。包络寄于癸。误)每经之中。有井荥 经合。以配金水木火土是。故阴井木而阳井金。阴荥火而阳荥水。阴 土而阳 木。阴经金而阳经火。阴合水而阳合土。经中有返本还元者乃十二经出入之门也。阳经有原。遇 穴并过之。阴经无原。以 穴代为之。是以甲出丘墟。乙出太冲。又按千金云六阴经亦有原穴。乙中都。丁通里内关(旧本包络内关寄于癸。误)巳公孙。辛列缺。癸水泉是也。故阳日气先行而血后随也。阴日血先行而气后随也。得时为之开。失时为之阖。阳干注府。甲丙戊庚壬而重见者。气纳三焦。阴干注藏乙丁己辛癸而重见者。血纳包络。如甲日。甲戌时开在胆井。至戊寅时正当胃 。而又并过胆原。至甲申时重见甲。是以气纳三焦荥穴。阳荥属水。甲属木。是以水生木。谓甲合还元化木。又如乙日乙酉时开在肝井至己丑时当脾之 并过肝原。至乙未时重见乙。是以血纳包络荥穴。阴荥属火。乙属木。是以木生火也。余仿此。俱以子午相生。阴阳相济。阳日无阴时。阴日无阳时。故甲与己合。

　　乙与庚合。丙与辛合。丁与壬合戊与癸合也。何以甲与己合。盖中央戊己属土。畏东方甲乙之木所克。戊乃阳为兄。己属阴为妹。戊兄遂将己妹嫁与木家与甲为妻。庶得阴阳和合而不相伤。所以甲与己合。其余皆然。此所谓子午之法也。

　　阳干子午流注图　阴干子午流注图　上阳图法。以胆小肠胃大肠膀胱挨去如胆井窍阴。至小肠荥前谷。胃 陷谷。大肠经阳。

　　第三次胃井厉兑。大肠荥二间。膀胱 束骨。胆经阳辅。小肠合小海。第四次大肠并商阳。

　　膀胱荥通谷。胆 临泣。小肠经阳谷胃合三里。第五次膀胱井至阴。胆荥侠 小肠 后 。

　　胃经解 。大肠合曲池。以上各阳经原穴。俱于 穴并过之。重遇阳干气纳三焦○阴图以肝心脾肺肾挨次输数如阳图通转。各阴经原穴即 也。亦于 穴并过之。重遇阴干。血纳包络

　　卷三　群书汇粹

　　逐日按时流注穴

　　甲日乙丑时(肝荥行间○从涌泉至此。肾水生肝木。井木生荥火也)丁卯(心俞神门。并过肾原太溪) 己巳(脾经商丘) 辛未(肺合尺泽) 癸酉(与前癸亥时重遇阴干血纳包络井中冲阴井属木。癸水生木) 甲戌(胆井窍阴引气行)乙日丙子(小肠荥前谷) 戊寅(胃俞陷谷。并过胆原丘墟) 庚辰(大肠经阳溪) 壬午(膀胱敦引血行) 丁亥(心荥少府)丙日己丑(脾俞太白并过肝原太冲) 辛卯(肺经经渠) 癸巳(肾合阴谷) 乙未(与前乙酉时重遇阴干。血纳包络荥劳宫。阴荥属火乙木生火) 丙申(小肠井少泽引气行) 戊戌(胃荥内丁日庚子(大肠俞三间并过小肠原宛骨又过三焦原阳池返本还原) 壬寅(膀胱经昆仑)甲辰冲引血行) 己酉(脾荥大都) 辛亥(肺俞太渊。并过心原神门。又过□络原太陵。返本还原戊日癸丑(肾经复溜) 乙卯(肝合曲泉) 丁巳(与前丁未时重遇阴干。血纳包络俞太陵。阴己日甲子(胆经阳辅) 丙寅(小肠合小□) 戊辰(与前戊午时重遇阳干。气纳三焦经支经火生戊土) 己巳(脾并隐白引血行) 辛未(肺荥鱼际) 癸酉(肾俞太 并过□原太白)庚日丁丑(心合少海) 己卯(与前己巳时重遇阴干。血纳包络经间使阴经属金。己土生金)庚辰(大肠并商阳引气行) 壬午(膀胱荣通谷) 甲申(胆俞临泣并过大肠原合谷) 丙戌(小肠经阳谷)辛日戊子(胃合三里) 庚寅(与前庚辰时重遇阳干。气纳三焦合天井。阳合属土。生庚金)辛卯(肺并。少商引血行) 癸巳(肾荥然谷) 乙未(肝俞太冲并过肺原太渊) 丁酉(心经灵壬日辛丑(与前辛卯时重遇阴干。血纳包络合曲泽。阴合属水。辛金生水) 壬寅(膀胱并至阴引气行) 甲辰(胆荥侠 ) 丙午(小肠俞后 并过膀胱原京骨) 戊申(胃经解 ) 庚戌(癸日壬子(与前壬寅时重遇阳干。气纳三焦并关冲。阳井金。生壬水) 癸亥(肾并涌泉引血行)

　　卷三　群书汇粹

　　流注开阖

　　(医学入门)人每日一身周流六十六穴。每时周流五穴。(除六原穴乃过经之所)相生相合者为开则刺之。相克者为阖则不刺 阳生阴死阴生阳死。如甲木死于午。生于亥。乙木死于亥。生于午。丙火生于寅。死于酉。丁火生于酉。死于寅。戊土生于寅。死于酉。己土生于酉。死于寅。庚金生于巳。死于子。辛金生于子。死于巳。壬水生于申。死于卯。癸水生于卯。死于申凡值生我我生及相合者。乃气血生旺之时。故可辨虚实刺之。克我我克。及阖闭时穴。气血衰绝。非气行未至。即气行已过不得妄引邪气。坏乱真气也。

　　卷三　群书汇粹

　　流注时日

　　阳日阳时阳穴。阴日阴时阴穴。阳以阴为阖。阴以阳为阖。阖者闭也。闭则以本时天干与某穴相合者针之阳日遇阴时。阴日遇阳时。则前穴已闭。取其合穴针之合者。甲与己合化土。

　　乙与庚合化金。丙与辛合化水。丁与壬合化木。戊与癸合化火。五门十变。此之谓也其所以然者。阳日注腑则气先至而血后行。阴日注藏则血先至而气后行顺阴阳者。所以或曰阳日阳时已过。阴日阴时已过。遇有急疾奈何。曰夫妻子母互用。必适其病为贵耳。

　　妻闭则针其夫。夫闭则针其妻。子闭则针其母。母闭则针其子。必穴与病相宜。乃可针也。

　　用穴则先主而后客。用时则弃主而从宾假如甲日胆经为主。他穴为客。针必先主后客。其甲戍等时主穴不开。则针客穴。

　　按日起时。循经寻穴。时上有穴穴上有时。分明实落。不必数上衍数。此所以宁守子午而舍尔灵龟也。

　　(按徐氏灵龟飞腾针法。乃无稽之说。故此不录。所可宗者惟八脉交会八穴也)

　　卷三　群书汇粹

　　八脉交会八穴

　　公孙二穴父通 冲脉内关二穴母通阴维脉(合于心胸胃)后 二穴夫通 督脉由脉二穴妻通阳跷脉(合于目内 颈项耳肩膊小肠膀胱)临泣二穴男通 带脉外关二穴女通阳维脉(合于目锐 耳后颊颈肩)列缺二穴主通 任脉照海二穴客通阴跷脉(合于肺系咽喉胸膈)(按此八穴乃通奇经八脉。参交互注犹十二经之有井荥俞经合也其治病主客相应之法详见卷五)

　　卷三　群书汇粹

　　十二经纳天干歌

　　(诸府配阳诸藏配阴)甲胆乙肝丙小肠。丁心戊胃己脾乡庚属大肠辛属肺壬属膀胱癸肾藏。三焦阳府须归丙。

　　包络包络附心主。安得云癸。且二藏表里皆相火也。今改正之。

　　卷三　群书汇粹

　　子午流注逐日按时定穴歌

　　甲日戌时胆窍阴。丙子时中前谷荥。戊寅陷谷阳明 。返本丘墟木在寅庚辰经注阳 穴。壬午膀胱委中寻。甲申时纳三焦水。荥合天干取液门乙日酉时肝大敦。丁亥时荥少府心己丑太白太冲穴。辛卯经渠是肺经。癸巳肾官阴谷合。乙未劳宫火穴荥。丙日申时少怿当。戊戌内庭医胀康。庚子时在三间 。本原腕骨可祛黄。三焦寄有阳池穴。返本还原慎莫忘(三焦阳池旧本在壬日下。误)壬寅经火昆仑上。甲辰阳陵泉合长。丙午时受三焦 。中渚之中仔细详丁日未时心少冲。己酉大都脾土逢。辛亥太渊神门穴。包络太陵寄丁宫。此是寄宫真的(包络太陵旧本在癸日下误)癸丑复溜肾水通乙卯肝经曲泉合。丁己包络太陵中 戊日午时厉兑先。庚申荥穴二间迁。壬戍膀胱寻束骨。冲阳土穴必还原。甲子胆经阳辅是。丙寅小海穴安然戊辰气纳三焦脉。经穴支沟刺必痊己日巳时隐白始。辛未时中鱼际取。癸酉太 太白原。乙亥中封内踝比。丁丑时合少海己卯间使包络止。庚日辰时商阳居。壬午膀胱通谷之甲申。临泣为 木。合谷金原返本归。

　　丙戌小肠阳谷火。戊子时居三里宜。庚寅气纳三焦合。天井之中不用疑辛日卯时少商木癸巳然谷何须忖。乙未太冲原太渊。丁酉心经灵道引。己亥脾合阴陵泉丑曲泽包络准土日寅时起至阴。甲辰胆脉侠 寻。丙午小肠后 。本原京骨亦同斟戊申时至解 胃庚戌大肠曲池临壬子气纳三焦位。井穴关冲一片金癸日亥时井涌泉。乙丑行间穴定然。丁卯 穴神门是本寻肾水太 原。己巳商丘内踝穴。辛未肺经尺泽连癸酉中冲包络纳。流传后学莫忘言。

　　卷三　群书汇粹

　　十二经病井荥经合补泻

　　(针灸聚英今较正)手太阴肺属辛金(辛日乙未时血行本原太渊)补虚(又丁日辛亥时)太渊为 土(土生金为母经曰虚则补其母)泻实(用甲日辛未时)尺泽为合水(金生水为子。经曰实则泻其子)手阳明大肠属庚金(庚日甲申时。气行木原合谷)补(用壬日庚戌时)曲池为合土 泻(用戊日庚申时)二间为荥水足阳明胃属戊土(戊日壬戌时。气行本原冲阳)补(用壬日戊申时)解 为经火 泻(用戊日戊午时)厉兑为井金足太阴脾属巳土(己日癸酉时血行本原太白)补(用丁日己酉时)大都为荥火 泻(用甲日己巳时)商丘为经金手少阴心属丁火(丁日辛亥时血行本原神门)补(用丁日丁未时)少冲为井木 泻(又甲日丁卯时)神门为 土手太阳小肠属丙火(丁日庚子时。气行本原宛骨)补(用壬日丙午时)后 为 木 泻(用己日丙寅时)小海为合土足太阳膀胱属壬水(壬日丙午时。气行本原京骨)补(用壬日壬寅时)至阴为井金 泻(用戊日壬戌时)束骨为 土足少阴肾属癸水(甲日丁卯时。血行本原太 )补(用戊日癸丑时)复溜为经金 泻(用癸日癸亥时)涌泉为井木手厥阴心包络(寄丁)属相火(丁日辛亥时。血行本原太陵)补(用甲日癸酉时)中冲为井木 泻(又戊日丁巳时)太陵为 土手少阳三焦(寄丙)属相火(丁日庚子时。气行本原阳池)补(用丁日丙午时)中渚为 木 泻(用辛日庚寅时)天井为合土足少阳胆属甲木(乙日戊寅时。气行本原丘墟)补(用壬日甲辰时)侠 为荥水 泻(用己日甲子时)阳辅为经火足厥阴肝属乙木(丙日乙丑时。血行木原太冲)补(用戊日乙卯时)曲泉为合水 泻(用甲日乙丑时)行间为荥火(按脏腑各有五行生合之义。并荥俞经合各有气血流注日时。今合为一法。则学人易晓如。心病虚者补其肝木。实者泻。其脾土。是亦补母泻子之谓。又如心虚者。取少海之水。

　　所以伐其胜也。心实者。取少府之火。所以泄其实也。余藏皆同论治者。当于此会而通之)

　　卷三　群书汇粹

　　子母补泻迎随

　　六十九难曰虚者补其母。实者泻其子。当先补之。然后泻之(此以别经为子母也。母。

　　生我之经。如肝虚则补肾。经也母气实。则生之益力。子。我生之经如。肝实则泻心经也。子气衰。则食其母益甚)不虚不实。以经取之者。是正经自生病。不中他邪也。当自取其经。故言以经取之(即于本经取所当刺之穴。不必补母泻子也)七十五难曰。东方实。西方虚。泻南方。补北方。何谓也。然金木水火土。当更相平(言金克木。木克土。循环相制。不令一藏独盛而生病也)东方木也。西方金也。木欲实。金当平之。火欲实。水当平之。土欲实。木当平之。金欲实。火当平之。水欲实。土当平之。东方者肝也。则知肝实。西方者肺也。则知肺虚。泻南方火。补北方水。火者木之子也。木者木之母也。水胜火。(泻火者。一则以夺木之气。一则以去金之克。补水者。一则以益金之气。一则以制火之光。故曰水胜火)子能令母实。母能令子虚。故泻火补水。欲令金得平木也(母能令子实。子能令母虚。乃五行之生化。即虚者补母。实者泻子之义。今言子能令母实。

　　母能令子虚者。用针之子夺也)经曰。不能治其虚。何问其余。此之谓也(虚指肺虚而言也)七十二难曰。所谓迎随者。知营卫之流行。经脉之往来。也随其逆顺而取之故曰迎随(迎者针锋逆其来处为泻。随者针锋顺其往处为补。)

　　卷三　群书汇粹

　　泻南方补北方论

　　(HT 洄集)王安道曰。夫子能令母实。母能令子虚。以常情观之。则曰心火实。致肝木亦实。此子能令。法当泻心补脾。则肝肺皆平矣。越人则不然。其子能令母实。子谓火。母谓水。固与常情无异。其母能令子虚。母谓水。子谓木。则与常情不同矣。故曰水者木之母也子能令母实。

　　一句言病因也。母能令子虚一句言治法也。盖火为木之子。子助其母。使之过分而为(病矣水为本之毋若补水之虚)使力可胜火。火势退而木势亦退。此则母能虚子之义所谓不治之治也(此虚谓抑其过而欲虚之也)水胜火三字。此越人寓意处。虽泻火补水并言。而其要又在于补水耳。然水不虚而火独暴旺者。固不必补水也若先因水虚而致火旺者。不补水可乎。且夫肝之实也。其因有二心助肝。肝实之一因也肺不能制肝。肝实之二因也。肺之虚也。其因亦有二。心克肺。肺虚之一因也。脾受肝克而不能生肺。肺虚之二因也。今补水而泻火。火退则木气削。又金不受克而制木。东方不实矣。金气得平。又土不受克而生金。西方不虚矣。

　　若以虚则补母言之。肺虚则当补脾。岂知肝势正盛。克土之深。虽每日补脾。安能敌其正盛之势哉。纵使土能生金。金受火克。亦所得不偿所失矣。此所以不补土而补水也。或疑木旺补水。恐水生木而木愈旺。殊不知木已旺矣。何待生乎况水之虚。虽峻补尚不能复其本气。

　　安有余力生木哉。若能生木。则能胜火矣。泻火补水。使金得平木正所谓能治其虚不补土。

　　不补金乃泻火补水。使金自平。此法之巧而妙者。苟不能晓此法。而不能治此虚。则不须问其他。必是无能之人矣。

　　卷三　群书汇粹

　　奇经八脉总论

　　(本草刚目)人身有经脉络脉直行曰经。旁行曰络。经凡十二手之三阴三阳足之三阴三阳是也。络凡十五。乃十二经各有一别络。而脾又有一大络。并任督二络为十五络也。其二十七气。相随上下。如泉之流。如日月之行。不得休息。阴脉营于五脏。阳脉营于六腑。阴阳相贯如环无端。

　　其流溢之气入于奇经。转相灌溉。内温脏腑。外濡腠理。奇经凡八脉。不拘制于十二正经。

　　无表里配合。故谓之奇。盖正经犹沟渠。奇经犹河泽。正经之脉隆盛。则溢于奇经。故秦越人比之天雨降下。沟渠溢满。滂沛妄行。流于河泽。此灵素未发之旨也。

　　(八脉)阳维起于诸阳之会。由外踝而上行于卫分。阴维起于诸阴之交。由内踝而上行于营分。所以为一身之纲维也。阳跷起于跟中。循外踝上行于身之左右。阴跷起于跟中。循内踝上行于身之左右。所以使机关之跷捷也。督脉起于会阴。循背而行于身之后。为阳脉之总督故曰阳脉之海。任脉起于会阴。循腹而行于身之前。为阴脉之承任。故曰阴脉之海。冲脉起于会阴。夹脐而行。直冲于上。为诸脉之冲要故曰十二经脉之海。带脉则横围于腰。状如束带。所以总约诸脉者也。是故阳维主一身之表。阴维主一身之里。以乾坤言也。阳跷主一身左右之阳。阴跷主一身左右之阴。以东西言也。督主身后之阳。任冲主身前之阴。以南北言也。带脉横束诸脉。以六合言也。故医而知此八脉。则十二经十五络之大旨得矣。

　　卷三　群书汇粹

　　络脉论

　　(医门法律)经有十二。络亦有十二。络者兜络之义。即十二经之外城也。复有胃之大络。脾之大络。及奇经之大络。则又外城之通界皇华出入之总途也。故又曰络有十五焉。十二经生十二络。十二络生一百八十系络。系络生一百八十缠络。缠络生三万四千孙络。自内而生出者。愈多则愈小。稍大者在俞穴肌肉间。营气所主外廓。徭是出诸皮毛方为小络。方为卫气所主。故外邪从卫而入。不遽入于营。亦以络脉缠绊之也。至络中邪盛则入于营矣。故曰络盛则入于经。以营行经脉之中故也。然风寒六淫外邪无形易入。络脉不能禁止。而盛则入于经矣。若营气自内所生诸病。为血为气。为痰饮。为积聚。种种有情势不能出于络外。故经盛入络。络盛返经。留连不已。是以有取于砭射以决出其络中之邪难经以阳跷阴跷脾之大络。共为十五络。遂为后世定名。昌谓阳跷阴跷二络之名原误。

　　当是共指奇经为一大络也。盖十二经各有一络。共十二络矣。此外有胃之一大络。由胃下直贯膈肓统络诸络脉于上复有脾之一大络。徭脾外横贯胁腹。统络诸络脉于中。复有奇经之一大络。徭奇经环贯诸经之络于周身上下。盖十二络以络其经。三大络以络其络也。尝推奇经之义督脉督诸阳而行于背。任脉任诸阴而行于前。不相络也。冲脉直冲于胸中。带脉横束于腰际。不相络也。阳跷阴跷同起于足跟。一循外踝。一循内踝。并行而斗其捷。全无相络之意。

　　阳维阴维。一起于诸阳之会。一起于诸阴之交。名虽曰维。乃是阳自维其阳。阴自维其阴。

　　非交相维络也。设阳跷阴跷可言二络。则阳维阴维更可言二络矣。督任冲带俱可共言八络矣。难经云奇经之脉。如沟渠满溢。流于深湖。故圣人不能图。是则奇经明等之络夫岂有江河大经之水。拟诸沟渠者哉。又云人脉隆盛。入于八脉而不环周。故十二经亦不能拘之溢蓄不能环流灌溉诸经者也。全是经盛入络。故溢蓄止在于络。不能环溉诸经也。然则奇经共为一大络。夫复何疑。

　　卷三　群书汇粹

　　周身经络部位歌

　　(类经)脉络周身十四经。六经表里督和任。阴阳手足经皆六督总诸阳任总阴。诸阳行外阴行里。四肢腹背皆如此。督由脊骨过龈交。脐腹中行任脉是。足太阳经小指藏从跟入 会尻旁。上行夹脊行分四前系。睛明脉最长。少阳四指端前起。外踝阳关环跳里。从胁贯肩行曲 。耳前耳后连 尾。大指次指足阳明。三里天枢贯乳行。腹第三行通上齿。环唇侠鼻目颧迎。足有三阴内联廉。厥中少后太交前。肾出足心从内踝。侠任胸腹上廉泉。太厥两阴皆足拇。内侧外侧非相联。太阴内侧冲门去腹四行兮挨次编。厥阴毛际循阴器。斜络期门乳肋间。手外三阳谁在上。阳明食指肩 向。颊中钻入下牙床。相逢鼻外迎香旁。三焦名指阳明后。贴耳周回眉竹凑。太阳小指行下低。肩后盘旋耳颧遘。还有三阴行臂内。太阴大指肩前配厥从中指腋连胸。极泉小内心经位。手足三阳俱上头。三阴穴止乳胸游。唯有厥阴由颡后。上巅会督下任流。经脉从来皆直行络从本部络他经。经凡十四络十六请君切记须分明。

　　经脉篇止十五络。平人气象论曰。胃之大络名曰虚里贯膈络肺。出于左乳下。其动应衣。是共十六络也。

　　卷三　群书汇粹

　　手太阴肺经穴分寸歌

　　(从胸至手。左右二十二穴)肺起中府三肋间上行寸六抵云门腋(下)三(寸)动脉求天府。侠白肘端五寸论尺泽肘中约纹是。孔最腕上七寸取。列缺去腕一寸半。经渠寸口陷中主。太渊掌后横纹头。鱼际节后散脉里。少商大指内侧端。相离爪甲如非耳。

　　卷三　群书汇粹

　　手阳明大肠经穴分寸歌

　　(从手至头。左右四十穴)商阳食指内侧边。二间来寻本节前三间节后陷中取。合谷虎口岐骨联。阳 腕中上侧是偏历曲池曲肘纹头尽。肘 大骨外廉中肘上三寸寻五里。臂 下一寸空。肩 肩端两骨罅。巨骨肩尖义骨中。天鼎颈中缺盆上。扶空颊下一寸详。禾 水沟旁五分。鼻孔半寸号迎香。

　　卷三　群书汇粹

　　足阳明胃经穴分寸歌

　　(从头至足。左右九十穴)胃之经兮足阳明。承泣目下七分寻承下三分名四白。巨 鼻孔旁八分。地仓挟吻四分近。大寸半真。水突筋前直迎下。气舍喉下一寸乘缺盆舍下横骨陷。气户璇玑四寸旁库房屋翳及膺窗。乳中(乳)根穴寸六量。(自库房至乳根左右十穴。各去一寸六分)不容巨阙旁二寸。再下寸五承满屯。(承)满下一寸梁门起。关门太乙滑肉门。天枢须认脐旁是。枢下一寸取外陵。

　　下至大巨水道穴。归来气街一寸凭(自梁门以下至气街左右二十穴。各去一寸)髀关膝上尺有二。伏兔膝上六寸登。阴市膝上方三寸。梁丘离膝二寸称。犊鼻膝膑寻陷中。膝下三寸三里兴。里下三寸上廉穴。再下二寸条口应。下廉条下一寸是。踝上八寸觅丰隆。解 足腕陷中的。 下寸半冲阳通。陷谷庭后还二寸。内庭次指外陷中。厉兑大次指端上。去爪如韭井

　　卷三　群书汇粹

　　足太阴脾经穴分寸歌

　　(从足至腹。左右四十二穴)大指内侧脾隐白。节后陷中求大都。太白内侧核骨下。节后一寸公孙呼。商丘内踝微前陷。

　　踝上三寸三阴交。再上三寸漏谷是。膝下五寸地机朝。膝下内侧阴陵泉。血海膝膑上内廉。

　　箕门穴在鱼腹上。动脉应手越筋间冲门横骨两端动。府舍再上七分看。腹结府舍上三寸。(腹结穴在冲门上三寸七分。大横下一寸三分)大横脐旁三寸半。腹哀巨阙旁六寸。食窦乳边寸半算。天 胸乡周荣贯相去一寸六分同(自食窦至周荣左右八穴。各去一寸六分开中六寸)大包腋下有六寸。季胁中间大络通。

　　卷三　群书汇粹

　　手少阴心经穴分寸歌

　　(从胸至手。左右十八穴)少阴心起极泉穴。腋下筋间动引胸青灵肘上三寸取。少海屈肘五分供。灵道掌后一寸半。

　　通里腕后一寸踪。阴 腕后方半寸。神门掌后锐骨隆。少府小指本节末。小指内侧取少冲。

　　卷三　群书汇粹

　　手太阳小肠经穴分寸歌

　　(从手至头。左右三十八穴)小指端外为少泽。前谷节前看外侧。节后横纹取后 。腕骨腕前骨陷侧。阳谷锐骨下陷处。

　　腕上一寸名养老支正腕后量五寸。小海肘端五分好。肩贞肩端后陷中。 大骨下陷考。天宗肩大骨下陷。秉风肩上举有空。曲垣肩中曲胛里。外 胛上一寸从。(肩)中 大椎旁二寸。天窗颊下动脉详。天容耳下曲颊后。颧 面 锐骨量。听宫耳内如珠子。俱属小肠手太阳。

　　卷三　群书汇粹

　　足太阳膀胱经穴分寸歌

　　(从头至足。灵枢经脉篇马氏注止有一百二十六穴。今较正得左右一百三十四穴)足太阳兮膀胱经。目 内角始睛明。眉头陷中取攒竹。额下眉冲动脉轻。曲差神庭旁寸半。

　　五处挨排列上星(上星旁一寸半)承(光)通(天)络却玉枕穴。后循一寸五分行。天柱项后发际内。大筋外廉之陷中。自此脊中开二寸。第一大杼二风门。三椎肺 厥阴四心五督六膈七论。肝九胆十脾十一胃 十二椎下扪。十三三焦十四肾气海 在十五究。大肠 当十六椎。关元穴十七记。十八椎下小肠 。十九椎边号膀胱。中膂内 二十椎。白环二十一椎当。上次与中下 腰 骨下八空昭(十六椎至十八椎处侠脊高起之骨名腰 骨)会阳阴尾尻骨旁。

　　背部二行诸穴了。又开脊中三寸半。第二椎下为附分。三椎魄户四膏肓。五椎之下神堂欣。

　　噫嘻六椎膈关七。魂门第九阳纲十。十一意舍脾相应。十二胃仓穴推循。十三肓门正坐取十四志室不须论。十九胞肓 秩边。背部三行诸穴匀。承扶臀下阴纹处。下行六寸是殷门。浮斜上殷一寸。委阳还下并殷门。委中膝。 约纹里。 下三寸寻合阳。承筋脚跟上七寸。

　　穴在 肠之中央。承山腿肚分肉间。外踝七寸上飞扬。跗阳外踝上三寸。昆仑外跟陷中详。

　　跟下仆参拱足取。阳跷(即申脉)踝下五分张。金门申脉下一寸。京骨外侧大骨当。束骨本节后陷中。通谷节前陷中量。至阴井出小指端。外侧爪甲角之旁。

　　卷三　群书汇粹

　　足少阴肾经穴分寸歌

　　(从足至腹。左右五十四穴)足掌心中是涌泉。然谷内踝一寸前。太 踝后跟骨上。大钟跟后踵中边。水泉太 下一寸。

　　照海踝下四分真。复溜踝上计二寸交信隔筋二寸匀。筑宾内踝上 分。阴谷膝下曲膝间横骨大赫并气穴四满中注五穴连。上行相去皆一寸。肓 脐旁半寸眠商曲肓 上二寸。旧云一寸误相传。石关阴都通谷会。三穴上行一寸群。幽门再上一寸半以上开中止五分。步廊神封灵墟起。神藏 中到 府。每穴相离一寸六。(分)开中二寸挨排取。

　　卷三　群书汇粹

　　手厥阴心包络经穴分寸歌

　　(从胸至手。左右十八穴)心包络起天池间。乳上一寸腋下三。(寸)腋下二寸天泉穴。曲泽肘内横纹弯。 门去腕后五寸。间使腕后三寸量。内关去腕正二寸。太陵掌后横纹详。劳宫屈拳名指取中指之末中冲良。

　　卷三　群书汇粹

　　手少阳三焦经穴分寸歌

　　(从手至头。左右四十六穴)名指外侧起关冲。液门小次指陷中。中渚液门上一寸。阳池手表腕上空。外关腕后二寸陷。

　　腕后三寸开支沟。会宗腕后内三寸。三阳(络)支(沟)上一寸求四渎肘前五寸取。天井肘上一寸端。井上一寸清冷渊。消泺对腋臂外看。 会肩前三寸下。肩 上陷中安。天 缺盆起肉上。天牖耳后一寸观。翳风耳后尖骨陷。螈脉耳本青络充。颅息亦寻青络脉。角孙发际耳廓通。耳门耳缺陷中取。和 耳前动脉融。丝竹空居眉后陷。三焦经穴此为终。

　　卷三　群书汇粹

　　足少阳胆经穴分寸歌

　　(从头至足。左右八十八穴)足少阳起瞳子 。目外 旁五分循。耳前陷中听会穴上行一寸客主人。颔厌曲角上廉系。悬颅正在太阳端悬厘曲角下廉会。曲鬓耳上发际安。率谷耳上发寸半。天冲耳后发际量。浮白发际一寸摸。窍阴空在枕骨旁。完骨耳后发四分。本神(神)庭旁三寸现。阳白眉上方一寸。

　　发上五分临泣献临后寸半目窗穴。正营承灵又三寸。(各去寸半)脑空耳后枕骨下。风池哑门(任脉穴名)旁陷中。肩井肩上陷中按。渊液腋下三寸通。辄筋向前平两乳。日月期门(肝经穴)下五分。京门监骨腰间便。带脉肋下寸八分。五枢带脉下三寸。维道章下五三逢(章门下五寸三分)居 章(门)下八寸三。(分)环跳髀枢宛中容。风市垂手中指末。膝上五寸中渎供。膝上二寸阳关穴。阳陵膝下一寸从。阳交外踝上七寸。踝上六寸外丘留。踝上五寸光明别。阳辅踝上四寸收。踝上三寸悬钟会。丘墟踝前陷中酸。临泣丘墟下三寸。地五会去临五分。侠 正在岐骨陷。窍阴小次指外端。

　　卷三　群书汇粹

　　足厥阴肝经穴分寸歌

　　(从足至腹。左右二十八穴)大指外侧名大敦。行间两指缝中存。太冲本节后二寸踝前一寸号中封。蠡沟踝上五寸是。中都踝上七寸中。膝关犊鼻(胃经穴)下二寸。曲泉曲膝尽横纹。阴包股内有槽处。(膝上四寸)五里冲下三寸看。(五里在胃经气冲穴下三寸)阴廉气冲下二寸。急脉毛际系睾丸。章门下脘旁六寸。期门乳下二肋端。

　　卷三　群书汇粹

　　任脉穴分寸歌

　　(腹部中行凡二十四穴)任脉会阴两阴间。曲骨毛际陷中扪。中极脐下四寸取三寸关元二石门。气海脐下一寸半。阴交脐下一寸论。脐之中央号神阙。脐上一寸水分源。下脘建里中(脘)上脘。各离一寸次第班。巨阙脐上六寸半。鸠尾蔽骨下五分。中庭膻(中)下寸六取。膻中正在两乳间。膻上一寸六分起。玉堂紫宫华盖关(自膻中至华盖四穴各去一寸六分。共得四寸八分)璇玑膻上。六寸四(分○旧云五寸八。误)玑上寸六天突是。廉泉颔下骨尖会。唇下宛中承浆已。

　　卷三　群书汇粹

　　督脉穴分寸歌

　　(凡二十八穴。起于长强。循背至头此歌自上及下者顺也)督脉龈交唇内乡。兑端正在唇中央。水沟鼻下沟中索。素 宜向鼻端详。前后发际尺二寸。

　　发上五分神庭当。发上一寸上星位二寸陷中囟会方。前顶发上三寸半。百会顶中号三阳。后顶强间至脑户。相去各是寸半量。(自百会至脑户共四寸五分)后发一寸风府穴。哑门发上五分藏。项下脊骨二十一。分为三假论短长。每椎一寸四分一。(厘)上之七节如是镶。大椎第一节上是。一椎之下陶道知。第三椎下体柱穴。五椎神道不须疑。灵台六(椎)下至阳七(上七节自大椎穴至此。共九寸八分七厘)筋缩九椎十中枢。十一脊中穴所在。十三椎下悬枢都。命门十四居脐后。(中七节每椎一寸六分一厘。共一尺一寸二分七厘)十六椎下阳关当。二十一节腰 定。脊尾骨端是长强(下七节每椎一寸二分六厘共八寸八分二厘)(以上十四经穴分寸歌。出于徐氏滑氏及灵枢经脉篇马元台注王肯堂经络考等书今较正)

　　卷三　群书汇粹

　　内景赋

　　(类经)尝计夫人生根本兮。由乎元气。表里阴阳兮。升降沉浮。出入营运兮。周而复始。神机气立兮。生化无休。经络兮行乎肌表。脏腑兮通于咽喉。喉在前。其形坚健。咽在后。其质和柔。喉通呼吸之气。气行五脏。咽为饮食之道。六腑源头。气食兮何能不乱。主宰者会厌分流。从此兮下咽入膈。脏腑兮阴阳不侔。五脏者。肺为华盖而上连喉管。肺之下心包所护。而君主可求此即膻中。宗气所从。膈膜周蔽。清虚上宫。脾居膈下。中州胃同。膜联胃左运化乃功。肝叶障于脾后。胆府附于叶东。两肾又居脊下腰间有脉相通。主闭蛰封藏之本。为二阴天一之宗。此属喉之前窍精神须赖气充。又如六腑。阳明胃先。熟腐水谷。胃脘通咽。上口称为贲门。谷气从而散宣。输脾经而达肺。诚脏腑之大源。历幽门之下口。联小肠而盘旋。再小肠之下际。有阑门者在焉。此沁别之关隘。厘清浊于后前。大肠接其右导渣。秽于大便。膀胱无上窍。由渗泄而通泉。羡二阴之和畅。皆气化之自然。再详夫脏腑略备。三焦未言。号孤独之府擅总司之权。体三才而定位。法六合而象天。上焦如雾兮。霭氤氲之天气。中焦如沤兮。化营血之新鲜。下焦如渎兮主宣通乎壅滞。此所以上焦主内。而不出。下焦主出而如川。又总诸藏之所居。隔高低之非类。求脉气之往来。果何如而相济。以心主之为君。

　　朝诸经之维系。是故怒动于心。肝从而炽。欲念方萌。肾经精沸。构难释之苦思。枯脾中之生意。肺脉涩而气沉。为悲忧于心内。惟脉络有以相通。故气得从心而至。虽诸藏之归心。

　　实上系之联肺。肺气何生。根从脾胃。赖水谷于敖仓。化精微而为气。气旺则精盈。精盈则气盛。此是化源根。坎里藏真命。虽内景之缘由。尚根苗之当究。既云两肾之前。又曰膀胱之后。出大肠之上左。居小肠之下右。其中果何所藏。蓄坎离之交妒。为生气之海。为元阳之窦辟精血于子宫。司人生之夭寿。称命门者是也。号天根者非谬。使能知地下有雷声。方悟得春光弥宇宙。

　　卷三　群书汇粹

　　标幽赋

　　(针经指南)拯救之法。妙用者针。察岁时于天道。定形气于予心。春夏瘦而刺浅。秋冬肥而刺深(春气在毛。夏气在皮。秋气在分肉。冬气在骨髓。故春夏及瘦人皆刺浅秋冬及肥人皆刺深若有针入而气逆者。失其浅深之宜也)不穷经络阴阳。多逢刺禁。既论脏腑虚实。须向经寻。原夫起自中焦。水初下漏。太阴为始。至厥阴而方终。穴出云门。抵期门而最后(人之气脉周流。每日寅时从中焦肺经起。交至肝经期门穴而终)正经十二别络走三百余支(各经有横络孙络散走三百余支脉)正侧仰伏。气血有六百余候。手足三阳手走头而头走足。手足三阴。足走腹而胸走手。要识迎随。须明逆顺。况夫阴阳。气血多少为最。厥阴太阳少气多血。太阴少阴少血多气。而又气多血少者少阳之分。气盛血多者。阳明之位。先详多少之宜。次察应至之气。轻滑慢而未来。沉涩紧而已至(言入针之后。值轻浮滑虚慢迟。乃真气未来。沉重涩滞紧实是正气以来)既至也。量寒热而留疾。(留住也疾速也)未至也。据虚实而候气。气之至也。如鱼吞钩饵之沉浮。气未至也。如闲处幽堂之深邃。气速至而速效。气迟至而不治。

　　观夫九针之法。毫针最微七星上应。众穴支持。本形金也。有蠲邪扶正之道。(其体象金)短长水也有决凝开滞之机。(其流通象水)定刺象木。或斜或正。(其劲直象木)口藏比火。进阳补羸。(其气温象火)循机扪塞以象土。(其填补象土)实应五行而可知。然是三寸六分。包含妙理。虽细拟于毫发。同贯多岐。可平五脏之寒温。能调六腑之虚实。拘挛闭塞。追八邪而去矣。(手足拘挛。气血不通之症先追散。八风之邪)寒热痹痛。开四关而已之。(寒痹热痹痛风之类。针两肘两膝之穴)凡刺者。使本神朝而后入。既刺也。使本神定而气随。神不朝而勿刺神已定而可施。定脚处。取气血为主意。下手处。认水木是根基。(言用针必先认五行子母相生)天地人。三才也。涌泉同璇玑百会。(百会应天。璇玑应人。涌泉应地)上中下。三部也。大包与天枢地机。(上部大包中部天枢下部地机)阳跷阳维并督带。(此四脉属阳)主肩背腰腿在表之病。阴跷阴维任冲脉(此四脉属阴)去心腹胁肋在里之疑。(疑疾也)二陵(阴阳陵泉)二跷(照海申脉)二交(足太阴经三阴交足少阳经阳交)似续而交五大(续接续。五大。五体也)两间(二间三间)两商(少商商阳)两井。(天井肩井)相根据而别两支大抵取穴之法。必有分寸。先审自意。次观肉分。或伸屈而得之。或平直而安定。在阳部。筋骨之侧。陷下为真。在阴分 之间动脉相应。取五穴用一穴而必端。取三经用一经而可正。头部与肩部详分。督脉与任脉易定。明标与本论刺深刺浅之经住痛移疼。取相交相贯之径。(如手太阴列缺交于阳明之络。足阳明丰隆别走太阴之类)岂不闻脏腑病而求(章)门(气)海 募之微。经络滞。而求原别交会之道。(各经之原。及阳别阴交。八会诸穴)更穷四根三结。根据标本而刺无不痊(四根。诸经根于四肢。即井穴也。三结即太阴结于大包。少阴结于廉泉。厥阴结于玉堂也)但用八法五门。分主客而针无不效(详见前)八脉始终连八会。本是纪纲。十二经络十二原。是为枢要。(详见后)一日取六十六穴之法。方见幽微。(阳干注府三十六穴阴干注藏三十穴)一时取十二经脉之原。始知要妙。(十二经之原歌。云。甲出丘墟乙太冲。丙居宛。

　　骨阳池同丁出神门太陵过戊当胃脉波阳通。己出太白庚合谷。辛原本注太渊空壬归京骨是原穴。癸出太 跟骨中。)原夫补泻之法。非呼吸而在手指。(义见宝命全角。离合真邪等论)速效之功。要支正而识本经。(如心病取小肠经穴之类)交经缪刺。左有病而右畔取。写络远针。头有病而脚上针。巨刺与缪刺各异。微针与妙针难传。观部分而知经络之虚实。视沉浮而辨脏腑之寒温且夫先令针耀而虑针损。次藏口内而欲针温。目无外视。手如握虎。心无内慕。如待贵人。左手重而多按。欲令气散。右手轻而徐入。不痛之因空心恐怯。直力侧而多晕。背目沉掐。坐卧平而弗昏推于十干十变。知孔穴之开阖。(详见前)论其五行五脏。察日时之旺衰。(得五行。生者旺。受五行克者衰。如心之病得甲乙之日时者生旺。遇壬癸之日时者克衰。余仿此)伏如横弩。应若发机。(言血气未应。针则伏如横弩。血气既应针则退如发机)阴交阳别而定血晕。(任脉阴交脾经三阴交。膀胱经飞扬。皆主血病)阴跷阳维而下胎衣。(肾经照海。三焦经外关)痹厥偏枯。迎随俾经络接续。漏崩带下。温补使气血根据归。静以久留。停针待之必准者取照海治喉中之闭塞端的处。用大钟治心内之呆痴。大抵疼痛实泻。痒麻虚补。体重节痛而俞居。心下痞满而井主。心胀咽痛。刺太冲而必除。脾冷胃疼。泻公孙而立愈。胸满刺内关。胁痛针飞虎。(三焦经支沟穴)筋挛骨痛补魂门。体热劳嗽泻魄户。头风头痛。刺申脉与金门。(足太阳经)眼痒眼疼。泻光明到地五。(足少阳经)泻阴 止盗后。(辰巳二时)太阴生而疾温。离左酉南。(未申二时)月朔死而速冷。(月死生数。望前谓之生。望后谓之死。以一月而比一日。午前谓之生。无泻午后谓之死无补)循扪弹努。留吸母而坚长。(循扪皆摩也。弹弩者。着力之意留吸坚长。须待热至也母者虚则补其母也)爪下伸提疾呼子而嘘短(爪下者掐穴令气血散。然后下针也。伸。即提也施针轻浮之谓疾呼嘘短。去之速也。子者实则泻其子也)动退空歇迎夺右而泻凉(用针摇动而退伸提空歇以候气行。此谓泻法)推内进搓。随济左而补暖(推。推转。进针犹搓线之状。慢慢转针。此谓补法)慎之大患危疾。色脉不顺而莫针寒热风冷。饥饱醉劳而切忌。望不补而晦不泻。弦不夺而朔不济。(如非急症。不可犯此日忌)精其心而穷其法。无灸艾而坏其皮。正其理而求其源。免投针而失其位。避灸处。和四肢四十有七禁刺处除六 二十有二。(禁针歌有二十五穴)昔高皇抱疾未瘥。李氏刺巨阙而后苏。太子暴死为厥。越人针维会而复醒。(秦越人过虢。虢太子死未半日。越人诊其脉曰。太子之病为尸厥。脉乱。故形如死也。乃使弟子子阳砺针砥石。以取外三阳五会即任脉中极穴。一名玉泉也。盖手之三阳脉维于玉泉。又足三阴任脉之会。故曰维会)肩井曲池。甄权刺臂痛而即射。悬钟环跳。华佗刺 足而立行。秋夫针腰目而鬼免沉 。王纂针交俞而妖精立出(续齐谐记。徐秋夫疗腰痛鬼。缚茅作人。为针腰目二处○交俞未详)取肝俞与命门。使瞽者见秋毫之末。刺少阳之交别。俾聋夫听夏蚋之声(交谓手足少阳二脉之交会。翳风角孙禾 穴也。别谓手少阳之别外关也)嗟夫。去圣逾远。此道渐坠。或不得意而散其学。或幸其能而犯禁忌。愚庸智浅。难契于元微。至道渊深。得之者有几。

　　(窦汉卿标幽赋旧有杨继洲注。其未详处。窃以已见附之)

　　卷三　群书汇粹

　　百症赋

　　(针灸聚英)百症 穴。再三用心。囟会连于玉枕。头风疗以金针。悬颅颔厌之中。偏头痛止。强间丰隆之际。头痛难禁。原夫面肿虚浮。须仗水沟前顶。耳聋气闭。全凭听会翳风。面上虫行有验。迎香可取耳中蝉噪有声。听会堪攻。目眩兮。支正飞扬。目黄兮。阳纲胆 。攀睛攻少泽肝之所。泪出刺临泣头维之处。眼中漠漠。即寻攒竹三间。目视KT KT 。急取养老天柱。雀目肥气。睛明行间而细推。项强伤寒。温溜期门而主之。廉泉中冲。舌下肿痛堪取。天府合谷。鼻中衄血宜追。耳门丝竹空。治牙疼于顷刻。颊车地仓穴。正口 于片时。喉痛兮。液门鱼际可疗。转筋兮。金门丘墟所医。阳谷侠 。颔肿口噤并治。少商曲泽。血虚口渴同施。通天去鼻内无闻之苦。复溜祛舌干口燥之悲。哑门关冲。舌缓不语为要紧。天鼎间使。失音嗫嚅之休迟。太冲泻唇 以速愈。承浆住牙疼而即移。项强多恶风束骨相连于天柱。热病汗不出。大都更接于经渠。且如两臂顽麻。少海就旁于三里半身不遂。阳陵远达于曲池。建里内关。扫尽胸中之苦闷。听宫脾 。祛残心下之悲凄。久知胁肋疼痛。气户华盖有灵。腹内肠鸣。下脘陷谷能平。胸胁支满何疗。章门不用细寻。膈疼蓄饮难禁。膻中巨阙宜取。痞满更加噎塞。中府意舍所行。胸膈停留瘀血。肾 巨 有征。胸满项强。神藏璇玑已试。背连腰痛。白环委中曾经。脊强兮。水道筋缩。目眩兮颧 大迎。 病非颅息不愈。脐风须然谷方醒委阳天池。腋肿针而立散。后 环跳。腿疼刺之即轻梦魇不宁。厉兑相谐于隐白。发狂奔走。上脘同起于神门惊悸怔忡。取阳交(一作阳 )解 勿误。反张悲哭。仗天冲大横须精。癫疾必身柱本神之令。发热仗少冲曲池之津。岁热时行陶道复求肺 理。(一作中膂俞)风痫常发。神道还须心 宁湿寒湿热下 定。厥寒厥热涌泉清。寒栗恶寒。二间疏通阴 善。烦心呕吐。幽门开彻玉堂明。行间涌泉。主消渴之肾竭。阴陵水分。去水肿之脐盈痨瘵传尸。趋魄户膏肓之路。中邪霍乱。寻阴谷三里之程。治疸消黄。谐后 劳宫而看。倦言嗜卧。往通里大钟而行。咳嗽连声。肺 须迎天突穴。小便赤涩。兑端独泻太阳经(心与小肠火盛者刺手少阴俞神门。在掌后兑骨端。又刺手太阳腕骨阳谷)刺长强与承山。善主肠风新下血。针三阴(交)与气海。专司白浊久遗精。且如肓 横骨(皆肾经穴)泻五淋之久积阴 后治盗汗之多出。脾虚谷以不消。脾 膀胱 觅。胃冷食而难化。魂门胃 堪责。鼻痔必取龈交。瘿气须求浮白。大敦照海。患寒疝而善蠲。五里臂 。生 疮而能治。至阴屋翳。疗痒疾之疼多。肩 阳 消瘾风之热极。妇人经事改常。自有地机血海。女子少气漏血。不无交信合阳。带下产崩。冲门气冲宜审。月潮违限。天枢水泉细详。肩并乳痈而极效。商丘痔漏而最良。脱肛趋百会尾 之所。(大成作尾翳误)无子搜阴交石关之乡(石关足少阴经)中脘主乎积痢。外丘收乎大肠。寒疟兮。商阳太 验。 癖兮冲门血海强夫医乃人之司命。非智士而莫为。针又理之元微。须至人之指教。先究其病源后攻其穴道。随手见功。应针取效。

　　卷三　群书汇粹

　　玉龙赋

　　(针灸聚英)夫参博以为约。要辑简而舍繁。总玉龙以成赋。信金针而讨论。原夫卒暴中风。顶门百会。

　　乳根俞府疗气嗽痰哮。风市阴市。驱腿脚之乏力。阴陵阳陵。除膝肿之难熬。二白医痔妙。

　　间使治疟高硕敦去疝气。膏肓补虚劳。天井医瘰 瘾疹。神门治癫痫呆痴。咳嗽风痰。太渊列缺宜刺。 羸喘促。璇玑气海当知。期门大敦能治坚 疝气。劳宫太陵可疗心闷疮痍。心悸虚烦刺三里。时疫 疟寻后溪。绝骨三里(三)阴交香港脚宜此。睛明太阳鱼尾。目症凭兹。

　　老者便多。命门兼肾 着艾。妇人乳肿。少泽于太阳可推。身柱蠲嗽能除膂痛。至阳却疸。

　　善治神疲。长强承山灸痔最妙。丰隆肺 。痰嗽称奇。风门主感冒寒邪之嗽天枢理内伤脾泄之危。风池绝骨而疗乎伛偻。人中曲池可治其仆痿。期门刺伤寒未解。经不再传。鸠尾针癫痫已发。慎其妄施。阴交水道三里。蛊胀宜刺。(一灸水分)商丘解 丘墟。脚痛堪追。尺泽理筋急不用。腕骨疗手腕难移。肩脊痛兮。五枢兼于背缝。(在肩端骨。直腋缝尖针二寸)肘挛疼兮。尺泽合于曲池风湿搏于两肩。肩 可疗。壅热盛乎三焦。关冲最宜。手臂红肿。中渚液门要辨脾虚黄胆。腕骨中脘何疑。伤寒无汗。攻复溜宜泻。伤寒有汗。取合谷当随。欲调饱满之气逆。三里可胜。要起六脉之沉匿。复溜称奇。照海支沟。通大便之秘。内庭临泣理小腹之 。天突膻中医喘嗽。地仓颊车疗口 。迎香攻鼻窒为最。肩井除臂痛难擎二间治牙疼。中魁理翻胃而即愈。百劳止虚汗。通里疗心惊而即瘥。大小骨空。治眼烂能止冷泪。

　　左右太阳。医目疼善除血翳。心 肾 。治腰肾虚乏之梦遗。人中委中。除背脊痛闪之难制太昆仑申脉。最疗足肿之 涌泉关元丰隆。为治尸劳之例。印堂可治惊搐神庭专理头风。

　　太陵人中频泻。口气全除。带脉关元多灸。肾败堪攻。腿脚重疼。针髋骨膝关膝眼。行步艰楚。灸三里中封太冲。取内关与照海。医腹疼之块。搐迎香于鼻内。消眼热之红。肚痛秘结。太陵合外关于支沟腿风湿痛。居 兼环跳于委中。上脘中脘。治九种之心痛。赤带白带。

　　求中极之异同又若心虚热壅。少冲明于济夺。目昏血溢。肝 辨其实虚。慕心传之妙法。究用针之疾徐。或值挫闪疼痛。此为难拟 穴。辑管见以便读。幸高明无哂诸。

　　卷三　群书汇粹

　　通元指要赋

　　(卫生宝鉴)必欲治病。莫如用针。巧运神机之妙。功开圣理之深。外取砭针。能蠲邪而扶正。中含水火。善回阳而倒阴原夫络别支殊。经交错综。或沟池 谷以歧异。或山海丘陵而隙共斯流派以难揆。在条纲而有统。理繁而昧。纵补泻以何功。法捷而明。自迎随而得用。且如行步难移。太冲最奇。人中除脊膂之强痛。神门去心性之呆痴。风伤项急。始求于风府。头晕目眩。

　　要觅于风池。耳闭须听会而治也。眼痛则合谷以推之胸结身黄取涌泉而即可。脑昏目赤。泻攒竹以偏宜。两肘拘挛。仗曲池而平扫。四肢懈惰。凭照海以消除。牙齿痛。吕细堪治(吕细经外穴名又太 。别名)头项强承浆可保。太白宣导于气冲(脾家真土。能生肺金)阴陵开通于水道(阴陵泉真水。能滋济万物)腹膨而胀。夺内庭兮休迟。筋转而疼。泻承山而在早。

　　大抵脚腕痛昆仑可愈。股膝疼阴市能医。痫发癫狂兮。凭后溪而疗理。疟生寒热兮仗间使以扶持。期门刺胸满血膨而可已。劳宫退胃翻心痛亦何疑。稽夫大敦治七疝之偏坠王公谓此。

　　三里却五劳之羸瘦。华佗言之。腕骨祛黄。然谷泻肾。行问治膝肿目疾。尺泽去肘疼。筋紧。目昏不见。二间宜求鼻窒无闻。迎香可引。肩井除两臂不任。丝竹疗头疼难忍。咳嗽寒痰。列缺堪治。眵 冷泪临泣尤准。髋骨将腿痛以祛残(髋骨经外奇穴。梁丘穴两旁。杨氏注。髋骨二穴在委中上三寸脾枢中。误)肾 把腰疼而泻尽。越人治尸厥于维会。随手而苏(见标幽赋)文伯泻死胎于阴交。应针而陨(宋时徐文伯视妇人临产危症。乃子死腹中。刺足三阴交。又刺太冲效)圣人察麻与痛。分实与虚实则自外而入也。虚则自内而出诸。故济母而裨其不足夺子而平其有余。观二十七之经络。一一明辨据四百四十病症。件件皆除。故得使夭枉都无。跻斯民于寿域几微已判。彰往古之元书。又闻心胸病。求掌后之太陵。肩背痛。责肘前之三里。冷痹肾败取足阳明之土。(三里)连脐腹痛。泻足少阴之水。(阴谷)脊间心后者。

　　针中渚而立痊。胁下肋边者。刺阳陵而即止。头项痛。拟后溪以安然。腰脚疼。在委中而已矣。

　　卷三　群书汇粹

　　席弘赋

　　(针灸大全)凡欲行针须审穴。要明补泻迎随诀。胸背左右不相同。呼吸阴阳男女别。气刺两乳求太渊。未应之时泻列缺列缺头疼及偏正。重泻太渊无不应。耳聋气否听会针。迎香穴泻功如神。谁知天突治喉风。虚喘须寻三里中。手连肩脊痛难忍。合谷针时及太冲。曲池两手不如意合谷下针宜仔细。心疼手颤少海间。若要除根觅阴市。但患伤寒两耳聋。耳门听会疾如风。五般肘痛寻尺泽。冷渊针后却收功。手足上下针三里。食癖气块凭此取。鸠尾能治五般痫。若下涌泉人不死。胃中有积刺璇玑。三里功多人不知。阴陵泉治心胸满。针到承山饮食思。大抒若连长强寻。

　　小肠气痛即行针。委中专治腰间痛。脚膝肿时寻至阴。气滞腰疼不能立。横骨大都堪救急。

　　气海专能治五淋。更针三里随呼吸。睛明治眼未效时。合谷光明安可缺。人中治癫功最高。

　　水肿水分气海消。冷嗽先宜补合谷。却须针泻三阴交。牙疼腰痛并咽痹。二间阳 疾怎逃。

　　更有三间肾俞妙。善除肩背浮风劳。若针肩井须三里。不刺之时气未调。最是阳陵泉一穴。

　　膝间疼痛用针烧。脚疼膝肿针三里。悬钟二陵三阴交。更向太冲须引气。指头麻木自轻飘。转筋承山昆仑刺。鱼际目眩立便消。肚疼须是公孙妙。内关相应必然瘳。冷风冷痹疾难愈。环跳腰(足太阳经八 )针与烧。伤寒二日寻风府。呕吐还须上脘疗。妇人心痛丰隆穴(大成作心俞) 瘕 癖三里高。小便不禁关元好。大便秘涩大敦烧。髋骨腿疼三里泻。复溜气滞便离腰。若逢七疝小腹痛。照海阴交曲泉针。仍不应时求气海。关元同泻效如神。小肠气结痛连脐。速泻阴交莫再迟。良久涌泉针取气。此中玄妙少人知。小儿脱肛患多时。先灸百会次尾(大成作鸠尾误)久患伤寒肩背痛。但针中渚得其宜。肩上痛连脐不休。手中三里便须求。下针麻重即须泻。得气之时不用留。咽喉最急先百会。太冲照海及阴交。噎不住时气海灸。

　　定泻三里一时消。逼针泻气须令吸。若补随呼气自调。

　　卷三　群书汇粹

　　杂病穴法歌

　　(医学入门)杂病随宜选杂穴。仍兼原合与八法。经络交会别论详。脏腑俞募当谨始。根结标本理元微。四关三部识其处。伤寒一日刺风府。阴阳分经次第取(伤寒一日太阳经取风府。在表刺三阳经穴在里刺三阴经穴。过经未汗刺期门三里惟阴症宜灸关元穴)汗吐下法非有他。合谷内关阴交杵(汗法刺合谷。行九九数。搓数十次。得汗。行泻法汗止身温出针。如汗不止针阴市复溜合谷○吐法刺内关补之提气上行。又推战一次病患多呼几次即吐。如吐不止。补足三里○下法刺三阴交。行六阴数毕。口鼻闭气吞鼓腹中。将泻。插一下即泻如泄不止刺合谷行九阳数)一切风寒暑湿邪头疼发热外关起。头面耳目口鼻病。曲池合谷为之主。偏正头疼。左右针列缺太渊不用补头风目眩项捩(音列)强申脉金门手三里。赤眼迎香(鼻内)出血奇(头)临泣太冲合谷侣。(俱泻)耳聋侠溪与金门。合谷针之能听语。鼻塞鼻渊并鼻痔。合谷太冲随手取。口噤 斜流涎多。地仓颊车仍可举。口舌生疮舌下窍。三棱刺血非粗卤。(刺舌下两边筋)舌裂出血刺内关。太冲(三)阴交走上部。舌上生苔合谷当。手三里治舌风舞。牙风面肿颊车神。合谷临泣泻不数。二陵(手太陵。足阳陵)二跷阴阳交。(三阴交阳交)头项手足互相与。两井两商二三间。手上诸风得其所。手指连肩相引疼。合谷太冲能救苦。手三里治肩连脊间心后称中渚。冷嗽只宜补合谷。三阴交泻实时住。霍乱中脘可刺深。三里内庭泻几许。心痛翻胃针劳宫。少泽上中二脘侣。心疼手颤少海求。两足拘挛阴市睹。太渊列缺穴相连。能祛气痛刺两乳。胁痛只须阳陵泉。公孙内关腹痛止。六经疟疾素问详。又刺指端舌下紫。(危氏刺手十指。及舌下紫肿筋出血)痢疾合谷三里宜(邪干气分为白痢。针此)甚者必须兼中膂。(邪干血分为赤痢。针小肠俞)心胸痞满阴陵泉。针到承山饮食美。泄泻肚胀诸般疾。三里内庭功无比。水肿水分与复溜(一云泻水分。先用小针。次用太针。以鸡翎管透之水出浊者死清者生急服紧皮丸敛之若脚肿欲放水者。于复溜穴取之○水分针不及灸)胀满中脘三里揣。腰痛环跳委中神。若连背痛昆仑武。腰腿俱疼髋骨升(旧本腕骨。误)三里降下随拜跪。腰连脚痛怎主医。环跳行间与风市。脚膝诸痛取行间。三里申脉金门侈。脚若转筋眼发花。然谷承山法自古。两足难移先悬钟。条口后针能步履。膝下酸麻补太 。仆参内庭盘跟楚(脚盘痛刺内庭脚跟痛刺仆参)脚连胁腋痛难当。环跳阳陵泉内杵。冷风湿痹针环跳。阳陵三里烧针尾(用燔针。知痛即止。)七疝大敦与太冲。男妇五淋血海通。大便虚秘补支沟。泻足三里效可拟。热秘气秘先长强。大敦阳陵堪调护。小便不通阴陵泉。三里泻下溺如注。内伤食积针三里。璇玑相应块亦消。脾病气血先合谷。后取三阴(交)针用烧。一切内伤内关穴。痰火积块退烦潮。吐血尺泽功无比。衄血上星与禾 。喘息列缺足三里。呕噎阴交不可饶。劳宫能治五般痫。更刺涌泉疾若挑。神门专治心痴呆。人中间使祛癫妖。尸厥鬼迷百会穴。更针隐白与神门(缪刺论又以竹管吹两耳)妇人经闭泻合谷。三里至阴催孕妊。(虚者更补合谷)死胎胞衣不得下。阴交照海内关寻。(泻)小儿惊风少商穴。人中涌泉刺莫深。痈疽初起审其穴。只刺阳经不刺阴(详见卷五)伤寒流注分手足。太冲内庭可浮沉。

　　卷三　群书汇粹

　　孙真人针十三鬼穴歌

　　百邪癫狂所谓病。针有十三穴须认。凡针之体先鬼宫次针鬼信无不应。一一从头逐一求。男从左起女从右一针人中鬼宫停。左边下针右出针(入三分)第二手大指甲下(少商)穴名鬼信三分深。三针足大指甲下(隐白)名曰鬼垒刺二分四针掌上太陵穴针入五分为鬼心五针申脉为鬼路。火针三分七 第六却寻大椎上。入发一寸名鬼枕(风府穴。入二分)七刺耳垂下八分(颊车穴。入五分)名曰鬼床针要温八针承浆名鬼市。从左出右君须记(入三分)九针劳宫为鬼窟(入二分○一作间使义同)十针上星名鬼堂。(入二分)十一阴下缝三壮(男会阴穴)女玉门头为鬼藏(可入三分)十二曲池名鬼腿火针仍要七 (入五分)十三舌下中央缝。金针出血名鬼封(横安针一枚于口。令舌不动刺出血甚效)手足两边相对刺若逢孤穴只单通此是先师真妙诀狂猖恶鬼走无踪。

　　男先针左女先针右。单日为阳。双日为阴阳日阳时针右转。阴日阴时针左转。

　　卷三　群书汇粹

　　症治要穴歌

　　(集古增新共二十八首)伤寒过经犹未解。须向期门穴上针。忽然气喘攻胸膈。三里泻多须用心。

　　无汗伤寒泻复溜。汗多合谷亦宜求(泻)若还六脉皆微细。针下补多脉易浮。

　　时行邪疟最难禁。有汗噫嘻与侠溪。腰痛太 血 妙冲阳厉兑太冲齐。

　　疟疾间使大椎良。后溪合谷与膏肓。更加三里悬钟穴，疟发脾寒即便康。

　　中暑人中百会搜阳明合谷内庭求热伤肺气膈胸满。列缺气海中极收。

　　中风合谷大肠原八脉之中申脉援。三里肩井并环跳。委中风市阳陵泉。

　　口噤先须申脉详(阳跷脉与后溪相应)颊车合谷与承浆。 斜添入地仓穴(宜针透颊车)不瘫痪阳 并曲池。肩 合谷外中渚。行间申脉昆仑穴。三里阳陵风市推。

　　五痫百会内关(通阴维脉与公孙应)稽。鬼腿(曲池穴)神门与后溪。鸠尾。心 刺灸得上星通里愈痴迷。

　　哮喘先教中脘寻。肺 天突中府临。气海三里俱称妙列缺针之病不侵。

　　痨瘵传尸灸四花。膏肓肺 实堪夸。大椎穴并三椎骨(身柱穴)鬼眼功多用勿差。

　　蛊胀应知照海灵(照海通阴跷脉。与列缺应)行间气海与三阴。(交)水沟三里内庭稳。分九种心痛及脾疼。曲泽太陵三里寻。上中脘与冲阳穴。内关公孙主客针。

　　腹中 痛刺冲阳。三里胃 太白良。支沟章门去闭结。内关气海商丘当。

　　太陵穴治发痧凶。列缺委中天府松。百会百劳十宣妙。何愁痧病结心胸。

　　后溪穴刺治头风。百会风池丝竹空。合谷上星足三里。化痰利气中脘通。

　　外障先针小骨空。睛明合谷太阳中。后溪主穴休忘却。攒竹风池尽可通。

　　鼻窒迎香列缺寻(列缺通任脉与照海应)上星风府太渊针。若言舌肿廉泉妙玉液金津傍舌心(左金津。右玉液在舌下两旁紫纹上针出血)。

　　牙疼颊。车外关称。合谷太 然谷应 耳翳风并耳门。暴聋听会窍阴增(耳生疮出浓水臂痛少泽与外关。肩 合谷曲池间。握物拘挛曲泽当。中渚腕骨少海兼。

　　四肢浮肿阴陵泉。合谷中都中渚先。行间内庭曲池穴。三阴交与液门连。

　　腿疼环跳及委中。临泣阳陵泉可通。最好大钟并京骨。支沟阳辅病堪攻。

　　穿跟风痛刺商丘。丘墟解 三里求。申脉行间昆仑穴。照海临泣病堪休。

　　膝风太白与丰隆。膝眼梁丘针可通。并有膝关足三里。阴阳陵泉及委中。

　　腰痛委中 穴宜。昆仑束骨白环随。太 原穴飞扬络。中脉如针病即除。

　　七疝奔豚首大敦。章门照海要讨论。归来然谷太冲穴。气海关元与阑门。

　　妇人带下经不调。气海白环(赤白带下可刺之)中极烧。肾 关元并照海。间使穴其三阴交。

　　妇人临产若艰难。一泻三阴交即安。合谷独阴(在足第二指下横纹中)挨次取。胜教方术服仙丹。

　　卷三　群书汇粹

　　补泻雪心歌

　　(聚英)行针补泻分寒热。泻寒泻热须分别。捻指向外泻之方。捻指向内补之诀。补左须当大指前。

　　补右大指往后拽(旧本泻左泻右误)泻左次指向前搓。泻右大指往上拽(旧本补左补右。误)如何补泻有两般。盖是经从两边发补泻又要识迎随(经络之逆顺)随则为补迎为泻。古人补泻左右分。今人乃为男女别。男女经脉一般生。昼夜循环无暂歇。两手阳经从上头。阴经胸走手指辄。两足阳经头走足。阴经上走腹中结。随则针头随经行。迎则针头迎经夺。更有补泻定呼吸。吸泻呼补真奇绝。补则呼出却入针。循摩针用三飞法(循摩。旧本HT 。声按道家演法必从泥丸宫运祖气HT 的一声HT 声是也针家不用此法。故易之。三飞法见下)气至出针吸气入。疾而一退急扪穴。泻则吸气方入针。伸提气令通身达(伸提气令旧本HT 声祖气)气至出针呼气入。徐而三退穴开捺。此诀出自梓桑君。我今授汝心已雪。正是补泻元中元。莫向人前轻

　　卷三　群书汇粹

　　泻诀补诀

　　(神应经)陈宏刚曰。取穴既正。左手大指掐其穴。右手置针于宋上。令患人咳嗽一声。随咳内针至分寸。候数穴针毕。停少时。用右手大指及食指持针。细细动摇。进退搓捻其针。如手颤之状。谓之催气。约行五六次。觉针下气紧。却用泻法。如针左边。用右手大指食指持针。大指向前。食指向后。以针头轻提往左转。如有数针。俱根据此法。俱转毕。仍用右手大指食指持针。以食指连搓。三下谓之飞。仍轻提往左转。略退针半分许。谓之三飞一退根据此法行至五六次。觉针下沉紧。是气至极矣。再轻提往左转一二次。如针右边。以左手大指。食指持针。大指向前。食指向后。根据前法连搓三下。轻提针头向右转。是针右边泻法。欲出针时令病人咳嗽一声。随咳出针。此为泻法凡人有疾。皆邪气所凑。虽病患瘦弱。不可专行补法。经曰。邪之所凑。其气必虚。如患赤目等疾。明见其为邪热所致。可专行泻法。其余诸疾只宜平补平泻。须先泻后补谓之先泻邪气。后补真气。此乃先师不传之秘诀也。如人有疾。根据前用手法。催气取气。泻之既毕。却行补法令病患吸气一口。随吸转针。如针左边捻针头向右边。用右手大指。食指持针。食指向前。大指向后。仍捻针深入一二分使真气深入肌肉之分。如针右边。捻针头转向左边。用左手大指食指持针。食指向前大指向后。仍捻针深入一二分。如有数穴。根据此法行之既毕。停少时于针头上轻弹三下如此三次。仍用左手大指食指持针以大指连搓三下谓之飞。将针深进一二分。以针头向左边。谓之一进三飞。根据此法行至五六次。觉针下沉紧。或针下气热。是气至足矣。令病患吸气一口。随吸出针。急以手按其穴(按补泻散见于宝命。八正。离合。真邪。针解等篇。又有并合流注迎随诸法。而大成书中有烧山火。透天凉青龙白虎等名。皆失经义○内经针。即刺也。俗以针在穴中良久者谓针。针至穴即去者谓刺。非也)。

　　卷三　群书汇粹

　　用针咒

　　天灵节荣愿保长生太玄之一。守其真形。五脏神君。各保安宁神针一下。万毒潜形。急急如律令摄。

　　凡针默念咒一遍。吹气在针上。想针如火龙。从病患心腹中出。其病速愈。

　　卷三　群书汇粹

　　制针法

　　本草云。马衔铁无毒。日华子云。古旧 者好或作医工针○柔铁即熟铁有毒。故用马衔则无之属皆是也。若用金针更佳。

　　卷三　群书汇粹

　　煮针方

　　先将铁丝于火中 红。次截之。或二寸。或三寸。或五寸。长短不拘。次以蟾酥涂针上。仍入火中微 不可令红。取起照前涂酥 三次。至第三次乘热插入腊肉皮之里肉之外。将后药先以水二碗煎沸。次入针肉在内。煮至水干。倾出待冷。将针取出。于黄土中插。百余下以去火毒。色明方佳。次以铜丝缠上。其针尖要磨圆。不可用尖刃。

　　麝香(五分) 胆矾 石斛(各一钱) 穿山甲 当归尾 朱砂 没药 川芎 广郁金 细辛(各三钱) 沉香 甘草(各五钱) 磁石(一两能引诸药入铁内)上药同针入水。用瓷罐煮半日。洗择之。

　　又方

　　巴豆(去壳) 乌头(各一两) 麻黄(五钱) 木鳖子(切片) 乌梅(各十个)。

　　石药同针入水如前煮法(原方有硫黄五钱。硫黄损铁。故去之)

　　卷三　群书汇粹

　　九针图（灵枢）

　　九针图一　

　　一曰 针 头大末锐取法于巾针至末寸半渐锐之长一寸六分主热在头身用之金鉴曰 者锐也欲浅刺不令深入

　　二曰员针 其身卵其锋取法于絮针长一寸六分主治分肉间气满

　　三曰 针 其身大其末员取法于黍粟之锐长三寸半主按脉取气令邪气出

　　四曰锋针 其身锋其末取法于絮针长一寸六分主痈热出血用之 金鉴曰。刃三隅其上去八分下留八分

　　五曰铍针 其末如敛锋广二分半长四寸主取大痈脓又名敛针也。铍音批 同

　　九针图二　

　　六曰员利针 尖如KT 且员且锐微大其末反小其身取法于KT 针长一寸六分主取痈痹

　　七曰毫针 尖如蚊虻喙取法于毫毛长一寸六分主寒热痛痹在络

　　八曰长针 长其身锋其末取法于綦针长七寸主取深邪远痹大成曰今之名跳针是也

　　九曰大针 其锋微员取法于锋针长四寸主取大气不出关节解肌排毒用之金鉴曰形如铤相而且巨

　　按类经注曰。巾针絮针綦针等制必古针名也。大成第一 计注曰箭头针也第四锋针注曰三棱针也其针式皆与灵枢不同意亦相通第九大针

　　针注曰。一名燔针调经论注燔针者内针之后以火燔之暖耳粹针者用火先赤其针而后刺

　　卷三　群书汇粹

　　第二次止痛方

　　乳香 没药 当归 花乳石(各五钱可加甘草三钱)。

　　上药同针煮半日。取出。用皂角水洗。再于犬肉内煮一日。仍用瓦屑打磨净端直(今以细砂皮先在木上打光然后磨针亦得)。

　　再用松子油涂之。长近人气。

　　卷三　群书汇粹

　　暖针法

　　素问遗篇注云。用圆利针。长针。未刺之时。先口内温针暖而用之。又曰毫针于人近体暖针至温方刺。

　　旧云。口体温针。欲针入经络。气得温而易行也。今或投针于热汤中。亦此意耳。口温与体温微有不同。口温者。针头虽热而柄尚寒。不若着身温之。则针通身皆热矣。

　　王节斋曰。近有温针者。乃楚人之法。其法针穴上。以香白芷作圆饼套针上。以艾灸之。多以取效(此即调经论燔针也。可以治筋寒病)然古者针则不灸。灸则不针。夫针而加灸。灸而且针乃后人俗法。此行于山野贫贱之人。经络受风寒者或有效。只是温针通气而已。于血宜行。于疾无与也古针法最妙。但恐不得其精而误用之则危拙见于顷刻。惟灸得穴。有益无害。

　　卷三　群书汇粹

　　火针法

　　火针即淬针。频以麻油蘸其针。灯上烧令通红。用方有效。若不红不能去病。反损于人。烧时令针头低下恐油热伤手。先令他人烧针。医者临时用之。以免手热。先以墨点穴。使针时无差。火针甚难。须有临阵之将心。方可行针。先以左手按穴。右手用针。切忌太深。恐伤经络。太浅不能去病。惟消息取中耳。凡行火针。必先安慰病患。勿令惊惧。与灸略同而疼无几时。一针之后。速便出针不可久留。即以左手速按针孔则能止痛。人身诸处皆可行火针。惟面上忌之。火针不宜针香港脚。反加肿痛。宜破痈疽发背溃脓在内。外面皮无头者。但按毒上软处以溃脓。其阔大者。按头尾及中以墨点记宜下三针。决破出脓。凡针肿上不可按之。即以手指从两旁捺之。令脓随手而出。或肿大脓多。针时须侧身回避。恐脓射出汗身也。

　　卷三　群书汇粹

　　孙真人雷火针法

　　治闪挫诸骨间痛。及寒湿气而畏刺者。用沉香木香乳香茵陈羌活。干姜穿山甲各三钱。

　　麝香少许艾叶二两以绵纸半尺。先铺艾茵于上次将药末掺之。卷极紧收用。按定痛穴。以笔点记。外用纸六七层隔穴。将卷艾药取太阳真火。用圆珠火镜皆可。燃红按穴上。良久取起剪去灰。再烧再按。九次即愈。其法灸一火。念咒一遍先捻火在手。念咒曰。雷霆官将。火德星君。药奏奇功。方得三界六腑之神。针藏烈焰。炼成于仙。都九转之门。蠲除痛患。扫荡妖氛。吾奉南斗。六星。太上老君急急如律令。咒毕即以雷火针按穴灸之。务要诚敬。勿令妇女鸡犬见。

　　卷三　群书汇粹

　　太乙针法

　　艾绒(二两) 桃树皮 乳香 没药 硫黄 雄黄 穿山甲 川乌 草乌(各一钱) 麝香(三分)。

　　上药为末用绵纸一层药一层卷紧或用线扎。灸时用红布衬于痛处。将此针在火上烧着灸之。如雷火针法。

　　卷三　群书汇粹

　　艾叶

　　本草云。艾味苦。气微温。阴中之阳。无毒。主灸百病。三月三日。五月五日。采曝干。陈久者良。辟恶杀鬼。又采艾之法五月五日。灼艾有效。制艾先要如法。令干燥。入石臼捣细。筛去尘屑。取洁白为上。须令焙大燥。则灸有力。火易燃。如润无功。图经云。旧不着所出。但云生田野间。今随处有之，惟蕲州所产。叶浓而干高。气味最胜用之尤妙 丹溪曰。

　　艾性至热。入火灸则上行。入药服则下行。

　　卷三　群书汇粹

　　艾炷大小先后

　　明堂曰。灸炷下广三分。若不三分。则火气不达。病不愈则是灸炷欲大。惟头与四肢欲小耳。又曰。艾炷根据小箸头作其病脉粗细。状如细线。但令当脉灸之。雀粪大炷亦能愈疾。如腹胀疝瘕。 癖伏梁气等。须大艾炷。短剧曰。腹背烂烧。四肢但去风邪而已不宜大炷。如巨阙鸠尾。当脉上灸之。不过四五壮。艾炷宜小。若艾炷大而复灸多。其人永无心力。头上灸多令人失精神。背脚灸多令人血脉枯竭。四肢细而无力 外台云。人年三十以上灸头不灸三里。令人气上冲目。明堂云。先灸上。后灸下先灸少后灸多皆宜审之 资生云。凡灸当先阳后阴言从头向左而渐下。次从头向右而渐下。

　　卷三　群书汇粹

　　壮数多少灸法

　　千金云。凡言壮数者若丁壮。病根深笃。可倍于方数。老少羸弱。可减半。扁鹊灸法。

　　有至三五百壮千壮。此亦太过。曹氏灸法。有百壮五十壮。短剧诸方亦然惟明堂云针入六分。灸三壮。更无余治故后人无准。惟以病之轻重而增损之凡灸头项止于七壮。积至七七壮止 灸法坐点穴则坐灸。卧点穴则卧灸。立点穴则立灸须得身体平直毋令倾侧。若倾侧穴不正。徒破好肉耳。

　　卷三　群书汇粹

　　艾灸补泻

　　图翼云。灸法有二报三报。以至连年不绝者。前后相催其效尤速或自三壮五壮。以至百壮千壮者。由渐而增也凡以火补者。勿吹其火。必待其从容彻底自灭。灸毕即可用膏贴之。以养火气。若欲报者直待报毕。贴之可也。以火泻者。可吹其火。传其艾宜于迅速须待灸。疮溃发然后贴膏。此补泻之法也然用火之法。惟阳虚多寒经络凝滞者为宜。若诊其脉数口干咽痛。面赤内热等症。俱不宜灸也。

　　卷三　群书汇粹

　　灸疮要法

　　资生云凡着艾得疮发。所患即瘥。若不发。其病不愈。甲乙经云。灸疮不发者。故履底炙令热熨之。三日即发今人用赤皮葱三五茎去青。于溏灰中煨热拍破。热熨疮上十余遍。其疮三月遂发。又以生麻油渍之而发。亦有用皂角煎汤。候冷频点之。而亦有恐血气衰不发。服四物汤滋养血气。不可一概论也。有复灸一二壮遂发有食热炙之物如烧鱼煎豆腐羊肉之类而发在人以意取助不可顺其自然。

　　卷三　群书汇粹

　　灸后调摄法

　　宝鉴云灸后不可就饮茶。恐解火气。及食恐滞经气。宜停一二时须得静室卧。平心定气。戒色欲劳怒。饥饱寒热食忌生冷瓜果。惟食清。淡养胃之物。使气血流通。艾火逐出病气。若食浓味醇酒。致生痰涎。阻滞病气矣。鲜鱼鸡羊虽能发火。可施于初灸旬日之内。不可加于半月之后。今人不知恬养。虽灸何益。故因灸而反致害者有之。

　　卷三　群书汇粹

　　洗灸疮

　　古人灸艾炷大。便用洗法。以赤皮葱薄荷煎汤温洗疮周遭。约一时久。驱逐风邪于疮口出。

　　更令经脉往来不涩自然疾愈。若灸火。退痂后。用东南桃枝青嫩皮。煎汤温洗。能护疮中诸风。若疮黑烂加胡荽煎洗。若疼不可忍加黄连煎神效○如不应灸而误灸之。灸疮痛不可忍。

　　以致飞肉成片。名曰飞蝶。宜用大黄芒硝煎浓汁。频洗灸处。痛仍不止。可将此药吃一二杯。即除矣。

　　卷三　群书汇粹

　　贴灸疮

　　古人贴灸疮不用膏药。要得脓出多而疾除。资生云春用柳絮。夏用竹膜。秋用新绵。冬用兔腹下白细毛或猫腹毛。今人多以膏药贴之亦取其便。不可速易。若膏药不坏久贴之可也。若速易疮亦速愈。恐病根不尽除也。

　　卷三　群书汇粹

　　灸疮膏方

　　白芷 川芎 黄连 薄荷 金星草 乳香 当归 黄芩 葱白 淡竹叶上药各等分。用香麻油煎膏。临好用铅粉炒热收。

　　又方

　　生地 元参 黄 当归 川芎 防风 乳香 葱白 各等分如前法煎。

　　卷三　群书汇粹

　　治误针伤络血不止方

　　花蕊石 赤石脂 乳香 没药 儿茶 血竭 自然铜 血余灰 白HT 藤黄上药各等分为细末掺上即愈。

　　卷三　群书汇粹

　　治折针法

　　一用灵磁石引其肉中针即出。

　　一用青蛙眼珠捣烂涂之针即出。

　　一将原针穴边复下一针补之针即出。

　　一用硫黄研细水调涂上以纸花贴之觉痒时。针即出。

　　一用象牙屑碾细水和涂上。针即出。

　　一用双杏仁捣烂用鲜猪脂调匀。贴针疮上。针即出。

　　一用蝼蛄脑子。捣烂涂上。针即出。

　　倘因折针经络有伤。脓血不止。用黄 当归木香沉香乳香肉桂。别研绿豆粉糊丸。每服

　　卷三　群书汇粹

　　禁针穴歌

　　禁针穴道要先明。脑户囟会及神庭。络却玉枕角孙穴。颅息承泣随承灵。神道灵台膻中忌。水分神阙并会阴。横骨气冲手五里。箕门承筋及青灵。会宗乳中犊鼻里。厥阴急脉须丁宁(共三十五穴)刺中五脏胆皆死冲阳血出投幽冥。孕妇不宜针合谷。三阴交内亦同论。石门针灸应须忌。女子终身无妊娠。外有云门并鸠尾。缺盆肩井客主人。针若深时。多晕倒。急补三里可平神。要知天突低头取。背部诸 切莫深。

　　卷三　群书汇粹

　　禁灸穴歌

　　禁灸之穴四十七。承光哑门风府逆。睛明攒竹下迎香。天柱素 上临泣。脑户耳门 脉通。

　　禾颧 丝竹空。头维下关人迎等。肩贞天牖心 同。乳中脊中白环 。鸠尾渊液和周荣。

　　腹哀少商并鱼际。经渠天府及中冲。阳池阳关地五会。漏谷阴陵条口逢殷门申脉承扶上。伏兔髀关连委中阴市下行寻犊鼻。诸穴休将艾火攻。

　　卷三　群书汇粹

　　逐日人神所在歌

　　人神之法将何起。一日先从足大指。二日外踝三股内。四在腰髀五口里。六手七居内踝次八腕九尻十腰背。十一鼻柱二发际。十三牙齿皆相类十四胃脘五遍身。六胸十七气冲寻。十八股内十九足二十外踝须分明。廿一在手小指间。廿二外踝三足肝(廿三日在足并肝经)廿四手阳明勿错。廿五足阳明一般。廿六在胸廿七膝。廿八阴中勿相逼廿九元来膝胫前。三十足趺须记得。

　　卷三　群书汇粹

　　四季避忌日

　　春甲乙 夏丙丁 四季戊己 秋庚辛 冬壬癸太乙即八极也。故太乙立于中宫而斗建其外。然后可以朝八风。占吉凶。所谓北辰北极。天之枢纽者以此。

　　卷三　群书汇粹

　　太乙所在天忌歌

　　太乙所在天忌图　

　　灵枢九宫八风篇。以八节分八宫而称为太乙所居者正合月建之序盖。月建所在之方。实时令所主之位。人身之气无不应之。故凡针灸家当知避忌者。恐伤其王气耳。

　　立春艮上起天留。己丑戊寅左足求春分震位仓门定左胁东。方乙卯投。立夏戊辰与己巳。巽宫阴洛左手愁。夏至上天丙午日。离宫膺至喉首头。立秋哀委当右手。己未戊申坤上游。秋分仓果西方兑。辛酉还从右胁谋。立冬右足加新洛。戊戌己亥干位收。冬至坎方临叶蛰。壬子腰尻下窍流。五脏六腑并脐腹。招摇戊巳应中州。

　　卷三　群书汇粹

　　针灸不拘三伏

　　(裴子言医)针灸诸病。从未有以时令拘也。而世俗专泥于伏暑之月。不思病之感也。有浅有深。其治疗也。有缓有急。岂可概至伏暑之月而后针且灸。耶考诸素问灵枢以及月令禁忌等书不见有伏暑始宜针灸之说。不知世俗何所据而云然。但一岁之中最不可犯者。独在冬至前后旬余日。

　　盖此时正在剥极复生。阴盛阳微之候。君子于此。自宜深潜玩密。保护微阳。而不便有所泄易谓先王以至日闭关。商旅不行后不省方。素问谓蛰虫周密。君子居室。去寒就温。无泄皮肤。皆此义也。当此之际。则又考诸针灸禁忌。有太乙人神。周身血忌。逐年尻神。逐日人神男忌除女忌破。男忌戌。女忌巳之类。医者不能知此避忌。反致气怯神伤其病难瘳。理固然也。但卒仆痰厥。唇疔喉痹等急症宜即用针灸治疗。若论忌神少缓。恐至不救。薛立斋治疔患。适值望日针之其症。乃愈。大抵尻神日忌遇有急症。亦不可拖泥也。

　　九宫尻神图　

　　此尻神禁忌。一岁起坤。二岁至震逐年顺飞九宫周而复始。行年到处。所主伤败。切忌针灸若误犯之。

　　恐变生他病。

　　卷三　群书汇粹

　　问疑

　　(针灸大成)问用针浑是泻而无补。古人用之所以导气治之以有余之病也。今人鲜用之。或知其无补而不用欤抑元气禀赋之薄而不用欤或斫丧之多而用针无益欤。抑不善用而不用欤。经曰。阳不足者。温之以气。精不足者。补之以味。针乃砭石所制。既无气。又无味。破皮损肉。发窍于身。气皆从窍出矣。何得为补。经曰。气血阴阳俱不足。勿取以针。和以甘药是也。又曰。形气不足。病气不足。此阴阳皆不足也。不可刺之刺之重竭其气老者绝灭壮者不复矣。若此谓者。皆是有泻而无补也。

　　问病有在气分者有在血分者不知针家亦分气与血否。曰气分血分之病。针家亦所当知。

　　病在气分。游行不定。病在血分。沉着不移以积块言之腹中或上或下或有或无者。是气分也。或在两胁或在心下。或在脐上下左右一定不移以渐而长者。是血分也。以病风言之或左手移于右手。右足移于左足移动不常者气分也或常在左足或偏在右手。着而不走者。血分也。凡病莫不皆然须知在气分者上有病下取之下有病上。取之在左取右在右取左在血分者。随其血之所在。应病取之。苟或血病泻气。气病泻血。是谓诛伐无过咎将谁归问皮肉筋。骨脉病。咎曰。百病所起皆始于荣卫然后淫于皮肉筋脉。故经言是动脉者气也。所生病者血也。先为是动而后所生病也。由此推之则知皮肉经脉亦是后所生之病耳。刺法但举荣卫逆顺。则皮骨肉筋之治在其中矣。

　　问呼吸之理。答曰此乃调和阴阳法也。故经言呼者因阳出。吸者随阴入。虽此呼吸分阴阳。

　　实由一气而为体。盖呼则出其气。吸则入其气。欲补之时。气出针入。气入针出。欲泻之时气入入针。气出出针。呼而不过三口。是外随三焦之阳。吸而不过五口。是内迎五脏之阴。

　　先呼而后吸者。为阳中之阴。先吸而后呼者。为阴中之阳。乃各随其病气阴阳寒热而用之。

　　问针入几分留几呼。答曰。不如是之相拘。盖肌肉有浅深。病去有迟速。若肌肉浓实处则可深。浅薄处则宜浅病去则速出针。病滞则久留针。

　　问补泻有不在井荣 经合者多如何。答曰。如睛明瞳子 治目疼。听宫丝竹空听会治耳聋。迎香治鼻病。地仓治口 。风池头维治头项古人亦有不系井荣俞经合者如此。盖以其病在上。取问经穴流注。病在各经络。按时补泻能去病否。答曰病着于经。其经自有虚实补虚泻实亦自溪东垣有一剂愈者。有至数十剂而愈者。今人用一针不愈。则不再针矣。且病非独出于一经一络者。其发必有六气之兼感。标本之差殊。或一针以愈其标而本未尽除。或独取其本。而标尚复作必数针方绝其病之邻也。

　　问内经治病。汤液少而针灸多。何也。答曰。古者劳不至倦。逸不至流。食不肥鲜以戕其内。衣不蕴热以伤其外。起居有节。寒暑知避。恬澹虚无。精神内守。病安从生。虽有贼风虚邪。不能深入。不过凑于皮肤经滞气郁而已以针行气。以灸散郁。则病随已。何待汤液耶今者道德日衰以酒为浆。以妄为常。纵欲以竭其精。多虑以散其真。不知持满不解御神。务快其心。过于逸乐。起居无节。寒暑不避故病多从内生。外邪亦易中也经曰针刺治其外汤液治其内。病既属内非汤液则不能济也和缓以后。方药甚行而针灸兼用。固由世不古若今非昔比。亦丛针法之不精。传授之未得耳。非古用针灸之多。今用针灸之少。亦非汤液之宜于今而不宜于古也。

　　不可遽执四时俱宜针灸之说贼及天和也。

　　卷三　群书汇粹

　　审经辨证论

　　(经络考)张嗣泉曰。脏腑阴阳各有其经。四肢筋骨各有所主。明其部以定经。循其流以寻源。舍此而欲知病之所在。犹适燕而南行。岂不逾劳而逾远哉方书云。不读十二经络开口动手便错。诚确论也。世人以经络为针灸家书。皆懵然罔究。妄举妄谭。即如头痛一症左右分经前后异位。同一腹痛也。而有中脘当脐少腹之分。同一害眼也。而有大 小 黑珠白珠。上下胞之异。在肺而用心药。则肺病不去。而复损心经在血而用气药。则气反伤。而血病益滋。东垣曰。伤寒邪在太阳经。误用葛根汤。则引邪入阳明。是葛根乃阳明经药。非太阳经药也。即此而推。其夭于药者不知其几矣。仁人君子。慎勿轻议。当留心于此焉。

　　卷三　群书汇粹

　　病同人异论

　　(医学源流)天下有同此一病。而治此则效。治彼则不效。且不惟无效而反有害者。则以病同而人异也。

　　夫七情六淫之感。而受感者。或气体有强弱。质性有阴阳。生长有南北。性情有刚柔。筋骨有坚脆。肢体有劳逸。年力有老少。奉养有膏梁藜藿之殊心境有忧劳和乐之别。更加天时有寒暖受病有深浅之各异。一概施治则病情虽中。而气体相反。利害亦相反矣。故医必细审其人之种种不同。而后轻重缓急。大小先后之法因之而定。内经言之极详。即针灸外科治法尽然。故凡治病者。皆当细审也。

　　卷三　群书汇粹

　　治法

　　(慎疾刍言)凡病只服煎药而愈者。惟外感之症为然。其余诸症。则必用丸散膏丹。针灸砭镰。浸洗熨。蒸提按摩等法。因病施治。乃今之医者既乏资本。又惜功夫古方不考手法无传。写一通治煎方其技已毕而病家不辞远涉不惜重聘。亦只求得一煎方。已大满其愿。古昔圣人穷思极想。制造治病诸法。全不一问。如此而欲愈大症痼疾。无是理也。所以今人患轻浅之病。犹有服煎药而愈者。若久病大症。不过迁延岁月。必无愈理也。故为医者。必广求治法。以应病者之求。至尝用之药。一时不能即合者。亦当豫为修制。以待急用所谓工欲善其事。必先利其器。奈何事救人之术。而全无救人之具也。

　　卷四　经穴考正

　　骨度

　　(古数如左。然骨有大者则太过。小者则不及。此亦言其则耳)头之大骨围二尺六寸。(头骨谓之髑髅。男子自项及耳并脑后共八片。惟蔡州人多一共九片脑后横一缝当正直下至发际别有一直缝。女人头骨六片亦脑后一横缝。当正直下则无缝也)发所覆者。颅至项一尺二寸。(覆者。言前发际至后项发际也。)发以下至颐长一尺。两颧相去七寸。(目下高骨曰颧)耳前当耳门者。广一尺三寸。耳后当完骨者广九寸。(完骨。耳后发际高骨也。左右相去广九寸。○以上头部前后之尺寸)结喉以下至缺盆中长四寸。(缺盆。天突穴处也。)缺盆以下至 长九寸。( 鸠尾也。)以下至天枢长八寸 天枢以下至横骨长六寸半(当作五寸。横骨阴毛中曲骨也)横骨横长六寸半。(一曰七寸半。)胸围四尺五寸。(乳之间为胸。胸前横骨三条左右肋骨各十二条。

　　八长四短。女人多檠夫骨二条。左右各十四条。)腰围四尺二寸。(平脐周遭曰腰。人之肥瘦不同。腰之大小亦异。四尺二寸。以中人之大略言也。)两乳之间广九寸半。两髀之间广六寸半。(此当两股之中。横骨两头之处。俗名髀缝。○以上胸腹部)角以下至柱骨长一尺。(头侧大骨曰角颈项根曰柱骨。)行腋中不见者长四寸。(自柱骨通腋中。不见之处也。)腋以下至季胁长一尺二寸(自腋至胁下尽处也)季胁以下至髀枢长六寸。(足股曰髀。髀上外侧骨缝曰枢。此运动之机也。○以上头身侧部。)项发以下至背骨长三寸半。(自后发际以至大椎项骨三节处。灵枢作二寸半。图翼作三寸半。今根据折法为三寸。)膂骨以下至尾 二十一节长三尺。(膂骨脊骨也。脊骨外小而内巨。共二十四节。今云二十一节者。除项骨三节不在内也。男子尾 骨尖。女子尾 骨平。○以上头背部)肩至肘长一尺七寸。肘至腕长一尺二寸半。(臂掌之节曰腕。)腕至中指本节长四寸。本节至其末长四寸半。(指之后节曰本节。其末。指端也○手之大指三节。两节在外。本节在掌食指中指无名指小指俱四节。三节在外。本节在掌。其节节交接处皆有碎骨筋膜联系足趾同)横骨上廉下至内辅之上廉长一尺八寸。(骨际曰廉膝旁之骨内曰内辅外曰外辅。)内辅之上廉以下至下廉长三寸半 内辅下廉下至内踝长一尺三寸。(踝。髁骨也)内踝以下至地长三寸。

　　(自横骨至此皆内侧。以下皆外侧)髀枢下至膝中长一尺九寸。(膝中。言膝外侧骨缝之次。)膝以下至外踝长一尺六寸 外踝以下至京骨长三寸。(京骨。足小指本节后大骨下赤白肉际也)京骨以下至地长一寸。膝 以下至跗属长一尺二寸。(膝在前 在后跗属者凡两踝前后胫掌所交之处。皆为跗之属也。)跗属以下。至地长三寸。足长一尺二寸。广四寸半。(足。足掌也。广阔也○以下四肢部)

　　卷四　经穴考正

　　头部折法

　　前发际至后发际。折为一尺二寸如人前发际不明者。取眉心直上行三寸。后发际不明者。取大椎上行三寸。(详见骨度)前后俱不明者。眉心起至大椎。共折作一尺八寸。头部直寸法根据此。横寸法。以眼内 角至外 角。此为一寸(按足太阳经曲差开督脉神庭一寸半。足少阳经本神开曲差一寸半。足阳明经头维开本神一寸半。自神庭至头维共得四寸半。皆以头之大骨围二尺六寸折法取之 眼内 角至外 角为一寸。不能皆合)

　　卷四　经穴考正

　　背部折法

　　大椎穴至尾 骨。共计二十一节。通折三尺(项骨三节不在数)上七椎各一寸四分一厘。

　　共九寸八分七厘。中七椎各一寸六分一厘。共一尺一寸二分七厘。下七椎各一寸二分六厘。共八寸八分二厘。总共二尺九寸九分六厘。不足四厘者。有零未尽也。背部直寸法根据此 横寸根据中指同身寸法。脊骨内阔一寸。第二行夹脊一寸半。三行夹脊三寸。脊骨左右各半寸未算也。凡夹脊一寸半者。当作去中二寸。(大杼等穴并根据此法)凡夹脊三寸者当作去中三寸半。(附分等穴。并根据此法)

　　卷四　经穴考正

　　胸腹部折法

　　仰人部位图　伏人部位图　天突宛中至膻中折为八寸。下行一寸六分为中庭共得九寸六分。(一作八寸四分。误)上蔽骨尖下至脐心。折为八寸人无蔽骨者。取岐骨下至脐共折九寸。脐心下至毛际曲骨穴折为五寸。胸腹直寸法根据此 横寸法用两乳相去折为八寸。

　　(按骨度篇。两乳间广。九寸半。详较针灸书。足厥阴经期门在乳旁一寸半。章门去中六寸。得两乳为九寸之数而足阳明经乳根。去中四寸。足少阳经带脉去中七寸半。得两乳间为八寸之数。故各经开中寸法以两乳间。横折八寸约取之)

　　卷四　经穴考正

　　中指同身寸法

　　以男左女右手大指中指圆曲交接如环取中指中节横文两头尽处比为一寸。凡手臂(一作足字。误)尺寸及背腹横寸。无折法之处皆根据此法。

　　中指同身寸图　

　　卷四　经穴考正

　　同身寸说

　　(类经图翼)同身寸者。谓同于人身之尺寸也人之长短肥瘦各自不同。而穴之横直尺寸亦不能一。如今以其当。如标幽赋曰。取五穴用一穴而必端。取三经用一经而可正。盖谓并邻经而正一经联邻穴而正一穴。譬之切字之法。上用一音。下用一韵。而夹其声于中。则其经穴之情。自无所遁矣。故头必因于头。腹必因于腹。背必因于背。手足必因于手足。总其长短大小而折中之。庶得谓之同身寸法。

　　卷四　经穴考正

　　周身骨部名目

　　巅(顶巅也) 脑(头中髓也) 囟(音信。脑盖骨也。婴儿脑骨未合。软而跳动之处。谓之囟门) 额颅(囟前为发际。发际前为额颅) 颜(额上曰颜。说文曰。眉目之间也) (音遏鼻梁。亦名下极即山根也) (音拙目下为 ) 颞 (颞。柔涉切。 音如耳前动处盖即俗所云)颔(音含。腮下也) 目系(目内深处脉也) 目内 (目内角也) 目锐 (目外角也) 人中(唇之上。鼻之下也) 齿牙(前小者曰齿。后大者曰牙) 舌本(舌根也) 咽(所以通饮食。居喉之后) 喉(所以通呼吸居咽之前) 嗌(音益喉也) 会厌(在喉间。为音声启闭之户)肺系(喉咙也) 颃颡(颃音杭咽颡也) 颈项(头茎之侧曰颈头茎之后曰项。又脑后曰项)天柱骨(肩骨上际。颈骨之根也。) 肩解(膂上两角为肩解) 肩胛(胛音甲。肩解下成片骨也亦名肩膊) 巨骨(膺上横骨) 膺(音英胸前为膺。一曰胸两旁高处为膺) 胸中(两乳之间也) 膈(膈膜也。膈上。宗气之所聚是为膻中) 腋(胁之上际) 季胁(胁下尽处短小之肋) (音区腋之下胁之上也) 鸠尾(蔽心骨也) (音吉干。即鸠尾别名) KT 中(KT 音杪季胁下两旁空软处也) 脊骨(脊音即椎骨也) 胂(音申。膂内曰胂夹脊。肉也) 膂(吕同脊骨曰吕象形也又曰夹脊两旁肉也) 骨( 音鱼。端也。肩端之骨) 腰骨(尻上横骨也)腰髁(髁苦瓦反即腰 骨。自十六椎而下。侠脊附着之处也) 腹(脐之上下皆曰腹。脐下为少腹) 毛际(曲骨两旁为毛际其动脉即足阳明之气冲也) 胪(闾卢二音。皮也。又腹前曰胪)睾(音高。阴丸也) 篡(初贯。切屏翳两筋间为篡篡内深处为下极) 下极(两阴之间。屏翳处也。即会阴穴) 臀(音屯。机后为臀尻旁大肉也) 机(侠腰髋骨两旁为机) 髋(音宽。

　　尻臀也。一曰两股间) 尻(开高切。尾 骨也亦名穷骨) 肛(音工。俗音纲。大肠门也) (音猱肩膊下内侧对腋处高起 白肉也) 肘(手臂中节也。一曰自曲池以上为脉) 臂(肘之上下皆名为臂。一曰自曲池以下为臂) 腕(臂掌之交也) 兑骨(手外髁也) 寸口(开前后两手动脉。皆曰寸口) 阙(手掌后动脉高起处曰关) 鱼际(手腕之前其肥肉隆起处形如鱼者统谓之鱼寸之前鱼之后。曰鱼际穴) 大指次指(谓大指之次指即食指也。足同) 小指次指(谓小指之次指即无名指也。足同) 髀(音彼股也。一曰股骨) 髀关(伏兔上交纹处) 髀厌(捷骨之下为髀厌。即髀枢中也) 髀枢(捷骨之下。髀之上。曰髀枢当环跳穴) 股(大腿也) 伏兔(髀前膝下起肉处) 膑(音频膝盖骨也) (音国。膝后曲处) 辅骨(膝下内外侧大骨也)成骨(膝外廉之骨独起者) (音篆一名腓肠下腿肚也) 腓肠(腓。音肥足肚也) 骨(音杭足胫骨也) (音干足胫骨也) 胫(形去声足茎骨也) 绝骨(外髁上尖骨也) (音窘筋肉结聚之处也。直音云。肠中脂王氏曰肘膝后肉如块者。) 髁骨(髁音科。足跗后两旁圆骨内曰内踝。外曰外髁。一作踝骨。俗名孤拐骨。手宛两旁圆骨。亦名髁骨。) 跗(附甫二音足面也) 内筋(内踝上大筋。在大阴后上踝二寸所) 足岐骨(大指本节后曰岐骨) 跟骨(跟音根。足根也) 骨(一作核骨。足大指本节后内侧圆骨也) 踵(足根也) (音□。足根也。又与 通用) 三毛(足大指爪甲后为三毛。毛后横纹为聚毛)。

　　卷四　经穴考正

　　十二经络次序

　　(十四经发挥)十二经络始于手太阴。其支者从。腕后出次指端而交于手阳明。手阳明之支者。从缺盆上挟口鼻而交于足阳明。足阳明之支者。从跗上出大指端而交于足太阴。足太阴之支者。从胃别上膈。注心中而交于手少阴。手少阴无支者。直自本经少冲穴而交于手太阳。手太阳之支者别颊上至目内 而交于足太阳。足太阳之支者。从膊内左右别下合 中。下至小指外侧端而交于足少阴。足少阴之支者。从肺出注胸中而交于手厥阴。手厥阴之支者。从掌中循小指次指出其端而交于手少阳。手少阳之支者。从耳后出目锐 而交于足少阳。足少阳之支者。从跗上入大指爪甲出三毛而交于足厥阴。足厥阴。之支者从肝别贯膈上注肺入喉咙之后。上额循巅行督脉络阴器。过毛中行任脉。入缺盆下注肺中而复交于手太阴也。

　　按人一呼脉行三寸。呼吸定息脉行六寸。一日一夜凡一万三千五百息。脉行八百一十丈每刻一百三十五息每时八刻计一千八十息脉行六十四丈八尺。营卫四周于身。十二时九十六刻计一万二千九百六十息。脉行七百七十七丈六尺为四十八周身。刻之余分得五百四十息。脉行三十二丈四尺为二周于身。总之为五十度周身。八百一十丈脉合一万三千五百息也。故五十营篇曰。二百七十息。气行十六丈二尺一周于身。此经脉之常度也。而子午流注针灸等书因人身经脉之行始于水下一刻遂以寅时定为肺经。以十二时挨配十二经而为之歌曰。肺寅大卯胃辰宫。脾巳心午小未中膀申肾酉心包戌。亥三子胆丑肝通继后张世贤熊宗立复为分时注释殊不知纪漏者以寅初一刻为始。而经脉营运之度起于肺经。亦以寅初一刻为纪。故首言水下一刻。而一刻之中气脉凡半周于身矣。焉得有大肠属卯时。胃属辰时等次也。且如手三阴脉长三尺五寸。

　　足三阳脉长八尺，手少阴厥阴左右俱止十八穴足太阳左右一百三十四穴此其长短多寡大相悬绝安得按时分发其失经旨远矣。

　　卷四　经穴考正

　　手太阴肺经穴考

　　(左右二十二穴)手太阴经穴图　中府(一名膺俞) 在云门下一寸六分乳上三肋间动脉应手陷中。旁开华盖(任脉穴名)六寸。仰取之。肺之募手足太阴之会。(针三分灸五壮)治肺急胸满。少气不得卧。

　　云门 在巨骨下。侠胃经气户旁二寸。间中六寸。动脉应手陷中。举臂取之。(针三分。灸五壮。)治四肢热不已。咳逆短气。喉痹瘿气。臂痛不举。

　　天府 在臂 内廉。腋下三寸动脉陷中。点墨于鼻尖凑到臂处是穴。(针四分禁灸灸之令人气通。)治恶语善忘。衄血喘息 疟寒热目眩瘿气。

　　侠白 在天府下。肘中约纹上去五寸动脉中。手太阴之别。(针三分。灸五壮。)治心痛气短。

　　尺泽 在肘中约纹上。屈肘横纹两筋间动脉陷中。肺脉所入为合。实则泻之(针三分。

　　灸五壮。)治心烦气短喉痹口干。咳血小便数。肩痛四肢肿。善嚏悲哭。小儿慢惊风。

　　孔最 在腕上七寸。上骨下骨间陷中。侧取之。手太阴 。(同隙针三分灸五壮)治肘臂痛屈伸难咳逆吐血。失音咽痛。

　　列缺 在腕后侧上一寸五分。两手交叉当食指末处筋骨罅中。手太阴之络。别走阳明。人有寸关尺三部脉不见。而见于列缺阳 。谓之反关脉。此经脉虚而络脉满也。千金翼谓阳脉逆。反大于寸口三倍者即此。(针二分。灸七壮。)治寒热疟。偏风头痛。惊痫口噤。咳嗽下牙疼。

　　经渠 在寸口陷中动脉应手。肺脉所行为经。(针二分禁灸)治胸背拘急。喉痹咳逆。心痛呕吐。热病汗不出。

　　太渊 在掌后内侧横纹头动脉中。肺脉所注为俞。(阴经俞即原下仿此)虚则补之脉会太渊。

　　每日平旦寅时。气血从此始。故曰寸口者脉之大会。(针二分。灸三壮)治胸痹气逆。哕呕咳嗽。心痛咽干。目生白翳。

　　鱼际 在大指本节后内侧白肉际陷中。肺脉所溜为荥(针二分禁灸。)治喑哑喉燥。心烦目眩。

　　少商 在大指内侧。去爪甲角如韭叶许肺脉所出为井。(针一分。出血泄诸藏之热禁灸)治颔肿喉痹。 疟振寒。

　　卷四　经穴考正

　　手阳明大肠经穴考

　　(左右共四十穴)手阳明经穴图　商阳(一名绝阳) 在食指内侧。去爪甲角如韭叶许大肠脉所出为井。(针一分。灸三壮。)治耳鸣聋。寒热 疟。

　　二间(一名间谷) 在食指本节前内侧陷中大肠脉所溜为荥。实则泻之。(针三分灸三壮)治喉痹鼽衄。曰疾齿痛。

　　三间(一名少谷) 在食指本节后内侧陷中大肠脉所注为俞。(针三分。灸三壮。)治下齿龋痛。肠鸣洞泄。

　　合谷(一名虎口) 在食指大指岐骨间陷中。握拳取之。大肠脉所过为原虚实皆拔之。(针三分灸三壮○孕妇禁针。昔有徐文伯泻足太阴经三阴交而补合谷胎遂落盖因血衰气旺也)治中风筋急伤寒头痛。目翳风疹。唇吻不收。

　　阳 (一名中魁) 在手腕中上侧两筋间陷中张大指次指取之。大肠脉所行为经。(针三分灸三壮)治热病烦心目翳赤烂。耳鸣惊掣。肘臂不举。

　　偏历 在手腕后三寸手阳明络。别走太阴(针三分灸三壮。)治寒热癫疾多言。耳鸣鼻衄喉痹齿痛。肩臂酸疼。

　　温溜(一名逆注一名池头) 在宛后五寸六寸间。手阳明 (针三分。灸三壮)治肠鸣腹痛。伤寒哕逆。鬲中气闭口舌肿痛。

　　下廉 在辅骨下。温溜上二寸五分。去上廉一寸辅锐肉分(针五分灸三壮。)治痹痛乳痈。癖小肠气。

　　上廉 在三里下一寸其分独抵阳明之会外斜。(针五分灸五壮)治手臂不仁。胸痛喘息肠鸣小便难。

　　三里(一名手三里) 在曲池下二寸锐肉之端。按之肉起。(针三分灸三壮)治偏风下牙疼颔肿瘰 。

　　曲池 在肘外辅骨屈肘横纹头曲骨之中。以手拱胸取之。大肠脉所入为合。虚则补之。

　　(针七分。灸七壮)治螈 癫疾皮肤痂疥伤寒余热不尽。妇人经脉不通肘 在肘大骨外廉陷中。与手少阳经天井穴并。相去一寸四分。(灸三壮针三分)治肘节风痹。臂痛不举。

　　五里 在肘上三寸。行向里大脉中央。一云在天府穴下五寸。(灸七壮禁针。)治气逆瘰。

　　臂 在肩 下一寸。两筋两骨罅陷中。举臂取之(一曰平手取之)手足太阳阳杂之会。

　　七壮。针三分。不宜深。)治瘰 臂痛(按肩至肘长一尺七寸。肩 下一寸句上。旧有肘上七寸肉端七字。误故删之)。

　　肩 (一名中肩井。一名偏肩) 在膊(音博)骨头肩端上两骨罅陷中举臂取之有空。手太阳明阳跷之会。(针八分。灸五壮)治中风瘫痪。肩臂痛不能向头。泄精憔悴。瘿气瘰 。

　　巨骨 在肩尖上行两叉骨罅中。手阳明阳跷之会。(针四分。灸五壮)治胸中有瘀血。肩臂不得屈仰。

　　天鼎 在颈中缺盆上直扶突后一寸(针三分。灸三壮)治暴喑气哽。喉痹嗌肿。不得食。

　　扶突(一名水穴) 在颈。当曲颊下一寸。人迎穴后一寸半。开中三寸。仰取之(针三分。灸三壮)治咳嗽上气。喉中如水鸡声。外禾 (一名长 ) 在鼻孔下夹水沟旁五分(针三分。禁灸)治鼻塞鼽衄。

　　迎香 在禾 上一寸鼻孔旁五分手足阳明之会(针三分。禁灸)治鼻有息肉。面痒浮肿。

　　卷四　经穴考正

　　足阳明胃经穴考

　　(左右共九十穴)足阳明经穴图　(按此一经自承泣穴出大迎循颊车上至额颅一本头维穴起误)。

　　承泣(一名面 。一名鼠穴。)在目下七分。上直瞳子陷中。足阳明阳跷任脉之会。(禁针灸。一曰针三分。)治冷泪出。昏夜无见。

　　四白 在目下一寸颧空骨内。直瞳子。正视取之(针三分不宜深禁灸)治目赤生翳。

　　巨 侠鼻孔旁八分直瞳子。足阳明阳跷之会。由此入上齿中复出循地仓。(针三分。灸地仓(一名会维) 侠口吻旁四分外许。近下有脉微动是穴。若久患风其脉亦有不动者。

　　手足阳明阳跷任脉之会。(针三分半。灸七壮)治口 不语饮水漏落。

　　大迎(一名髓孔) 在曲颔前一寸二分骨陷中动脉。(针三分灸三壮)治风痉口噤。唇吻动。牙疼颊肿。寒热瘰 。

　　颊车(一名机关。一名曲牙) 在耳下八分曲颊端。开口有空。(针四分灸七壮)治牙关不下关 在足少阳经客主人下。从颊车上行耳前动脉下廉。合口有空开口则闭闭口取之。

　　足阳明少阳之会。(针三分。铜人注。禁灸)治 耳出脓。偏风口 。牙车脱臼。

　　头维 在额角入发际督脉神庭旁四寸半。足阳明少阳之会(针三分。没皮针向下。禁灸。)治头目痛泪出。

　　人迎(一名天五会) 在颈下。侠结喉旁一寸五分大动脉应手。伸头取之足阳明少阳之会。(针四分。过深发人。禁灸)治吐逆霍乱。喘呼不得息。

　　水突(一名水门) 在颈大筋前。直入迎下。气舍上内贴气喉(针三分灸三壮)治咳逆上气。咽喉痈肿喘息不得卧。

　　气舍 在颈大箸前结喉下一寸许。夹任脉天突边陷中。贴骨尖上有缺处。(针三分。灸三壮)治喉痹。哽咽瘿瘤。

　　缺盆(一名天盖) 在肩上横骨陷中。为五脏六腑之道。(针三分。深则令人逆息孕妇禁针。灸三壮)治息贲胸满水肿。瘰 喉痹。伤寒胸热。

　　气户 在巨骨下。夹足少阴 府旁二寸。任脉璇玑旁各开四寸陷中。仰取之。(针三分。灸五壮)治咳逆上气。胸背痛不得息。

　　库房 在气户下一寸六分华盖旁四寸陷中。仰取之(针三分灸五壮)治胸胁满。咳逆上气。唾脓血浊沫。

　　屋翳 在库房下一寸六分。紫官旁四寸陷中。仰取之。(针三分。灸五壮)治唾脓血浊沫。身肿皮肤痛。

　　膺窗 在屋翳下一寸六分。玉堂旁四寸陷中。仰取之。(针四分。灸五壮。)治胸满不得卧。肠鸣注泄。乳痈寒热。

　　乳中 当乳之中。气府论注曰。刺灸之生蚀疮。疮中有清汁脓血者可治。疮中有息肉。

　　乳根 在乳中下一寸六分。去中各四寸陷中仰取之。(又妇人屈乳头齐处是穴○针三分灸三壮)治胸下满。膈气噎病。乳痛霍乱。居家必用方凡病久得咳逆。于乳下一指许男左女右。

　　灸三壮即瘥。不瘥则不可治。

　　不容 在第四肋端足少阴幽门旁一寸五分。去中各二寸。与巨阙平(针五分灸三壮)治腹满 癖。胸背引痛。

　　(按不容夹幽门旁一寸五分。诸书皆同。详考幽门去中五分自不容至气冲左右二十四穴合去中各二寸大成以不容至滑肉门左右十二穴另为去中三寸误)。

　　承满 在不容下一去半。(旧本一寸。误)上脘旁二寸。(针三分灸五壮)治肠鸣腹胀食饮梁门 在承满下一寸。中脘旁二寸(针三分。灸五壮。)治胸胁积气大肠滑泄。

　　关门 在梁门下一寸。建里旁二寸。(针八分。灸五壮)治积气肠鸣泄利不欲食侠脐急痛太乙 在关门下一寸。下脘旁二寸。(针八分。灸五壮)治癫狂吐舌。

　　滑肉门 在太乙下一寸水分。旁二寸。(针八分。灸五壮)治癫狂呕逆舌强。

　　天枢(一名长溪。一名谷悬) 在骨肉门下一寸。脐旁二寸。去足少阴肓 一寸五分陷中。大上冲心。呕吐霍乱。女人 瘕漏下。

　　外陵 在天枢下一寸。阴交旁二寸。(针五分。灸五壮)治腹胀痛。心下如悬。下引脐痛。

　　大巨(一名腋门) 在外陵下一寸石门旁二寸。(针五分灸五壮)治小腹胀满。小便难 疝。

　　水道 在大巨下一寸。(旧本三寸)去中各二寸。(针六分。灸五壮)治小腹胀痛引阴胞中归来(一名溪穴) 在水道下一寸。(旧本二寸)旁开中行二寸。(针八分。灸五壮。)(按水道穴与足少阳五枢穴平当脐下三寸之旁。又归来穴在气冲上一寸。当脐下四寸之旁。其上下各去一寸也。诸书云水道在大巨下三寸归来在水道下二寸。皆误。)气冲(一名气街) 在归来下一寸。旁开中行二寸。腿肚中有肉核。名曰鼠溪。直上一寸脉应手宛宛中。(与脐下五寸曲骨平)冲脉所起(灸三壮禁针)治腹满不得正卧。 疝贲豚妇人月水不利娠妊子上冲心。

　　髀关 在膝上一尺二寸许伏兔后交纹中。(针六分。禁灸)治腰痛膝寒痿痹股内筋急。

　　伏兔 在膝上六寸起肉间。正跪坐而取之。中行左右各三指按捺上有肉起如兔之状。故名伏兔(针五分禁灸)治膝冷不得温风痹香港脚。

　　阴市(一名阴鼎) 在膝上三寸伏兔下陷中。拜而取之。(针三分。禁灸)治腰膝寒。痿痹不屈伸寒疝。小腹满痛。

　　梁丘 在膝上二寸。两筋间。足阳明 。(针三分。灸三壮。)治膝痛冷痹。

　　渎鼻 在膝盖骨下。 骨上。陷中形如牛鼻故名(刺犊鼻出液为跛又禁灸)治风邪湿肿。

　　若膝膑肿溃者不可治。不溃者可疗犊鼻坚硬。勿便攻先用洗慰。而后微刺之。

　　三里(即下陵。一名足三里) 在膝眼下三寸。 骨外侧大筋内宛宛中。极重按之。则跗脉止矣。胃脉所入为合。(针八分灸止百壮。)治胃中寒。脏气虚。腹胀腰痛。蛊毒 癖。中风寒湿。香港脚。噎隔哮喘等症。

　　上巨墟(一名上廉) 在三里下三寸。两筋骨罅中。举足取之(针三分。灸七壮。)治偏风香港脚。侠脐腹痛。

　　条口 在上巨墟下二寸举足取之(针五分。灸三壮)治足麻酸寒。

　　下巨墟(一名下廉) 在条口下一寸两筋骨罅中举足取之(针三分。灸七壮。)治偏风腿痿足不履地。毛焦肉脱。女子乳痈丰隆 在外踝上八寸。 骨外廉陷中。足阳明络别□大阴(针三分。灸三壮。)治喉痹不能言风逆癫狂。胸痛如刺大小便难。

　　解 在足腕上陷中胃脉所行为经。虚则补之(针三分。灸三壮)治厥气上冲。目眩头痛。癫疾悲惊。 肿腹胀。大便下。重转筋霍乱。

　　冲阳(一名曾原。即所谓趺阳也) 在解 下一寸半。足 上高胃问动脉。去陷谷二寸胃过为原。虚实皆拔之(针三分。灸三壮○刺禁论曰刺跗上中大脉血出不止死即此跗脚面也)治口眼 齿龋跗肿腹坚大。发寒热。

　　陷谷 在足大指之次指外间本节后陷中去内庭二寸。胃脉所注为俞。(针五分灸三壮)治面目浮肿水病善噫肠鸣腹痛振寒 疟。

　　内庭 在足大指之次指本节前外间陷中。胃脉所溜为荣。(针三分灸三壮)治四肢厥逆。

　　恶闻人声。振寒咽痛。口 鼻衄上齿龋。赤白痢。疟不嗜食腹胀痞满。(患左灸右。患右灸左。

　　觉腹中响是其效也)妇人食蛊。行经头晕。小腹痛疾俱妙。

　　厉兑 在足大指之次指端。去爪甲如韭叶许。胃脉所出为井实则泻之(针一分。灸一壮。)治尸厥气绝状如中恶。水肿心腹满。热病汗不出。寒疟齿龋。面肿喉痹。膝膑肿痛。

　　卷四　经穴考正

　　足太阴脾经穴考

　　(左右四十二穴)足太阴经穴图　隐白 在足大指内侧去爪甲角如韭叶。脾脉所出为井(针一分。灸二壮。)治腹胀暴泄。

　　衄血尸厥。妇人月事过时不止。小儿客忤惊风。

　　大都 在足大指本节后内侧骨缝赤白肉际陷中。脾脉所溜为荣。虚则补之。(针三分。

　　灸三壮)治伤寒手足逆冷。腹满呕吐。

　　太白 在足大指后内踝前。核骨下陷中。脾脉所注为俞。(针三分。灸三壮。)治身热烦满。腹胀呕吐。泻痢脓血。腰痛大便难。霍乱转筋腹中切痛。

　　公孙 在足大指内侧。本节后一寸。内踝前陷中。正坐合足掌取之。足太阴络别走阳明(针四分灸三壮)治痰壅胸膈寒疟不食。心疼积块。妇人气蛊。

　　商丘 在足内踝骨下微前陷中。前有中封(厥阴)后有照海(少阴)此穴居中。脾脉所行为经。

　　实则泻之(针三分灸三壮)治腹胀肠鸣。善太息。脾积痞气黄胆寒疟。阴股内痛。狐疝走引小腹痛。

　　三阴交 在内踝上除踝三寸。骨下陷中。足三阴之交会。(针三分灸三壮)治心腹胀满。

　　四肢不举。 癖疝气。膝内廉痛。女人赤白带下。月水不调。经脉闭塞泻之立通。故妊妇禁针漏谷(一名太阴络) 在内踝上六寸。夹 骨下陷中(针三分禁灸)治肠鸣腹胀 癖冷气。

　　饮食不为肌肤。膝痹脚冷。

　　地机(一名脾舍) 在膝下五寸。内侧夹辅骨下陷中。与漏谷相去五寸。伸足取之。足太阴(针三分灸三壮)治腰痛不可俯仰。溏泄水肿。小便不利。女子 瘕。

　　阴陵泉 在膝下内侧辅骨下陷中。屈膝横纹头取之。脾脉所入为合。(针五分禁灸)治腹胀满不嗜食。飧泄疝瘕小便不利。

　　血海(一名百虫窠) 在膝膑上一寸。内廉白肉际陷中(针五分。灸五壮)治一切血疾。诸疮痛痒。

　　箕门 在鱼腹上越两筋间阴股内廉。动脉应手。一大股上起筋间。(灸三壮禁针)治小便不通遗溺。鼠鼷肿痛。

　　冲门(一名上慈宫) 在府舍下七分(大成作一寸。误)上去大横五寸横骨两端约纹中。动脉去中各三寸半。(自冲门至腹哀。左右十穴大成作去中四寸半。误。)足太阴厥阴之会。(针七分。灸三壮。)治腹寒积聚。淫泺。阴疝。妊娠冲心。

　　府舍 在腹结下三寸。去中各三寸半。足太阴厥阴阴维之会。甲乙经曰。此脉上下入腹。络胸。结心肺。从胁上至肩。此足太阴 三阴阳明支别。(针七分。灸五壮。)治疝癖腹满。厥气霍乱。

　　腹结(一名肠窟) 在大横下一寸三分。去中各三寸半(针七分灸五壮)治咳逆。绕脐腹痛泻痢。

　　大横 在腹哀下六寸半。(旧云三寸半。误)平脐去中各三寸半。足太阴阴维之会。(针七分。灸五壮。)治大风逆气。多寒洞痢。

　　腹哀 在日月下一寸半。足太阴阴维之会。(针三分禁灸)治寒中热不化便脓血腹痛。

　　(按日月在期门下五分分寸歌曰腹哀期下方二寸。巨阙旁六寸也。图翼作去中三寸半误。)食窦 在天溪下一寸六分。从腹哀上行三寸五分。去膻中各六寸。举臂取之。(针四分。灸五壮。)治胸胁支满。膈有水声。

　　天溪 在胸乡下一寸六分。去中各六寸。仰取之。(针四分。灸五壮)治胸满上气。喉中有声。妇人乳肿。

　　胸乡 在周荣下一寸六分。去中各六寸。仰取之。(针四分。灸五壮)治胸胁支满。引背痛不得卧。

　　周荣 在手太阴中府下一寸六分。乳上三寸二分旁去中各六寸仰取之(针四分)治胸满不得俯仰。食不下咳逆。

　　大包 在足少阳渊液下三寸从周荣外斜下行布胸胁中出九肋间脾之大络总统阴阳诸络由脾灌溉五脏。(针三分灸三壮)治喘气胸胁痛。

　　卷四　经穴考正

　　手少阴心经穴考

　　(左右一十八穴)手少阴经穴图　极泉 在臂内腋下筋间。动脉入胸。(针三分。灸七壮)治臂肘厥寒心胁满痛干呕烦渴目青灵 在肘上三寸伸肘举臂取之(灸三壮甲乙经无此穴)治目黄胁痛。肩臂不举。

　　少海(一名曲节) 在肘内廉节后大骨外去肘端五分。屈肘向头取之。心脉所入为合(针五分。灸三壮)治寒热齿痛。目眩发狂。呕吐涎沫。瘰 。肘腋胁痛。

　　灵道 在掌后一寸五分。心脉所行为经。(针三分。灸三壮)治心痛干呕。螈 暴喑。

　　通里 在腕侧后一寸陷中。手少阴络。别走太阳。(针三分灸三壮)治热病面热无汗懊心悸喉痹肘臂痛。妇人经血过多崩漏阴 在掌后脉中。去腕五分。当小指后。手少阴 。(针三分。灸三壮)治鼻衄吐血。

　　洒淅恶寒厥逆心痛。霍乱胸满。

　　神门(一名兑冲。一名中都) 在掌后锐骨端陷中当小指后。心脉所注为俞实则泻之。(针三分。灸七壮。炷如小麦)治惊悸怔忡痴呆狂笑疟疾心烦大小五痫。

　　少府 在小指本节后。外侧骨缝中直掌中劳宫穴心脉所溜为荣。(针二分灸七壮)治烦满胸中痛臂肘腋挛急疟久不愈阴挺出痒痛遗尿偏坠小便不利。

　　少冲(一名经始) 在手小指内侧去爪甲角如韭叶心脉所出为井虚则补之(针一分灸一壮)治热病烦满心胸胁痛痰气悲惊 臂内后廉痛。

　　卷四　经穴考正

　　手太阳小肠经穴考

　　(左右三十八穴)手太阳经穴图　少泽(一名小吉) 在手小指外侧。去爪甲角一分陷中小肠脉所出为井。(针一分。灸一壮)治心烦咳嗽。疟寒热汗不出。喉痹舌强。妇人乳肿。

　　前谷 在小指外侧本节前陷中。小肠脉所溜为荥(针一分。灸三壮)治热病汗不出。 疟癫疾。颈项颊肿引耳后。

　　后溪 在小指外侧本节后。拳尖起骨下陷中。握拳取之。小肠脉所注为俞。虚则补之。

　　(针一分。灸一壮)治疟疾癫痫目翳鼻衄。耳聋胸满。项强臂肘挛急。

　　腕骨 在手掌外侧腕前起骨下陷中。有岐骨罅缝小肠脉所过为原。虚实皆拔之。(针二分灸三壮)治热病汗不出胁下痛。颈项肿寒热耳鸣。目出冷泪生翳。臂腕五指之病疟疾烦闷。惊阳谷 在手外侧腕中。锐骨下陷中。小肠脉所行为经。(针二分。灸三壮)治寒热齿痛。

　　耳鸣耳聋。癫疾狂走。

　　养老 在手外侧锐骨上一空。腕后一寸许陷中。手太阳 (针三分。灸三壮)治肩臂酸疼手不能自上下。

　　支正 在腕后外廉五寸。手太阳络。别走少阴。(针三分。灸三壮)治四肢弱。肘臂不能屈伸。十指痛不握。

　　小海 在肘外大骨外。去肘端五分陷中屈肘向头取之。小肠脉所入为合。实则泻之。(针二分。灸三壮)治颈项肘臂。痛齿龈肿五痫螈 。

　　肩贞 在肩曲腋下大骨旁。两骨解罅间。肩 穴后陷中。(针五分。灸三壮)治耳鸣耳聋。缺盆肩中热痛。

　　在手少阳经肩 后。大骨下胛上廉陷中。举臂取之。手足太阳阳维阳跷之会。

　　(针八分。灸三壮)治臂酸无力肩痛引胛。

　　天宗 在秉风后肩大骨下陷中。(针五分。灸三壮)治肩臂酸疼。

　　秉风 在肩上手少阳经天 外。小 骨后。举臂有空手太阳阳明手足少阳之会。(针五分。灸三壮)治肩痛不可举。

　　曲垣 在肩中央曲胛陷中按之应手痛。(针五分。灸三壮)治肩臂热痛拘急。

　　肩外 在肩胛上廉。旁开脊中三寸陷中。与大杼穴平。(针六分。灸三壮)治肩胛痛。

　　肩中 在肩胛内廉大椎旁二寸陷中。(针三分。灸七壮)治咳嗽上气唾血寒热。目视不明。

　　天窗(一名窗笼) 在颈大筋前曲颊下手阳明经扶突后。动脉应手陷中。(针三分。灸三壮)治颈痛不能回顾颊肿耳聋。喉痛暴喑。

　　天容 在耳下曲颊后。(针一分。灸三壮)治喉痹。咽中如梗。瘿气颈痈。

　　颧 (一名兑端) 在面HT 骨下廉锐骨端陷中。手太阳少阳之会。(针二分禁灸)治口 面赤。眼 动齿痛。

　　听宫(一名多所闻) 在耳中珠子。大如赤小豆。手太阳少阳足少阳之会。(针三分。灸三壮)治失音癫疾耳聋蝉鸣。

　　卷四　经穴考正

　　足太阳膀胱经穴考

　　(左右一百三十四穴)足太阳经穴图　睛明(一名泪孔) 在目内 头外一分宛宛中。手足太阳足阳明阴阳跷之会。(针一分半雀目者。可久留针。然后速出针。禁灸)治目内 痛。攀睛 肉泪出 痒白翳疳眼。

　　攒竹(一名始光。一名员柱。一名光明) 在眉头陷中。(针三分。禁灸)治泪出目眩。瞳子痒眼中赤痛脸 动。不得卧。

　　眉冲 在直眉头上神庭曲差之间。发际微动脉是穴(针三分禁灸○类经无此穴)治头痛鼻曲差(一名鼻冲) 在神庭旁一寸五分入发际(针二分。灸三壮)治目不明。鼽衄鼻塞。顶痛心烦。

　　五处 在曲差后五分夹上星旁一寸半。(针三分。灸三壮)治脊强反折。螈 癫疾。目眩承光 在五处后一寸半。(针三分禁灸)治风眩呕吐。心烦目翳。鼻塞口 。

　　通天(一名天臼) 在承光后一寸半一曰夹百会旁一寸五分。(针五分。灸三壮)治头眩鼻衄鼻痔。(左臭灸右。右臭灸左。两鼻臭左右灸之。去一块如朽骨鼻气自愈)。

　　络却(一名强阳。一名脑盖) 在通天后一寸半。(灸三壮。禁针)治头旋耳鸣。青盲内障。

　　玉枕 在络却后一寸半。起肉枕骨上入发际三寸。(针三分灸三壮一曰禁针)治目痛如脱鼻塞不闻香臭。

　　(按通天在百会旁百会脑户相去四寸半而甲乙经有玉枕在络却后七分。夹脑户旁一寸三分之说其数不合○头横骨为枕)。

　　天柱 在项后发际大筋外廉陷中。(针五分。禁灸)治头眩脑痛。

　　大杼 在项后第一椎下两旁去脊中二寸气府论注曰。督脉别络手足太阳三脉之会。(针三分。灸五壮)治伤寒汗不出。背腰脊痛。项强目眩。 疟癫疾。

　　(按背部第二行诸穴。一本去脊一寸半脊骨左右各得五分则大杼穴起至白环俞皆去脊中二寸矣。)风门(一名热府) 在二椎下两旁开脊中二寸。足太阳督脉之会。(针五分。灸五壮)治易感风寒。咳嗽痰血。多嚏鼽衄。痈疽发背。

　　肺 在三椎下两旁开脊中二寸又以手搭背。左取右。右取左。当中指末处(针三分。

　　灸三壮○刺中肺。三日死其动为咳)治内伤外感。咳嗽吐血。肺痈肺痿。背偻如龟。

　　厥阴 在四椎下两旁开脊中二寸。(针三分。灸三壮○此即心包络俞甲乙无此穴)治咳逆心痛呕吐烦闷。

　　心 在五椎下两旁开脊中二寸。(针三分○刺中心一日死其动为噫甲乙经曰禁灸故世医谓可针不可灸明堂曰。灸三壮。千金方言风中心急灸心俞百壮服续命汤。又吐逆不得食者灸百壮当权其缓急可也)治中风偃卧不得。心气闷乱。健忘悲泣。

　　督 在六椎下两旁开脊中二寸。(灸三壮○类经无此穴)治寒热心痛。

　　膈 在七椎下两旁开脊中二寸。(针三分。灸三壮。止百壮)此为血之会。治诸血证。

　　及胸胁心痛。吐食反胃。腹胀 癖。

　　肝 在九椎下两旁开脊中二寸(针三分。灸七壮○刺中肝五日死其动为穴)治吐血目暗胁满疝气。

　　胆 在十椎下两旁。开脊中二寸。(针三分灸三壮止二七壮○刺中胆一日半死其动为呕)治口苦咽干。酒疸目黄。

　　脾 在十一椎下两旁开脊中二寸。(针三分。灸三壮○刺中脾十日死其动为吞)治内伤脾胃吐泻痰疟。积块黄胆。小儿慢风胃 在十二椎下两旁。开脊中二寸(针三分灸随年壮)治食后头眩黄胆疟痢。

　　三焦 在十三椎下两旁。开脊中二寸。(针三分。灸五壮)治胸腹胀满。饮食不消。

　　肾 在十四椎下两旁。开脊中二寸前与脐平。(针三分。灸随年壮○刺中肾六日死其动为嚏)治虚劳羸瘦。耳聋腰痛。梦遗精滑。脚膝拘急。妇人赤白带下。

　　气海 在十五椎下两旁开脊中二寸。(针三分灸五壮○甲乙经无此穴)治腰痛痔漏大肠 在十六椎下两旁。开脊中二寸。(针三分灸三壮)治大小便难。腰痛腹胀。绕脐切痛。

　　关元 在十七椎下两旁。开脊中二寸。(针三分灸三壮○类经无此穴)治小便难。妇人瘕聚。

　　小肠 在十八椎下两旁。开脊中二寸。(针三分。灸三壮)治淋沥遗尿。五痔便血。

　　膀胱 在十九椎下两旁开脊中二寸。(针三分。灸七壮)治腰脊腹痛。小便赤遗溺。

　　中膂 (一名脊内 ) 在二十椎下两旁。开脊中二寸。伸起肉间。(针三分。灸三壮)治肾虚消渴。腰脊强。

　　白环 在二十一椎下两旁开脊中二寸。(针五分禁灸)治腰脊痛不得卧。疝痛。大小便不利。

　　上 在腰髁下一寸。夹十八椎下脊旁第一空陷中。足太阳少阳之络。(针三分。灸七壮)治腰痛。次中下 穴同。

　　次 在十九椎下脊旁第二空陷中。(针三分。灸七壮。)中 在二十椎下脊旁第三空陷中。(针二分。灸三壮。)下 在二十一椎下脊旁第四空陷中。(针二分。一云二寸。灸三壮○白环俞与八 穴。有以针向外斜入四五寸者。非古法也)素问曰。足厥阴支别者。与太阴少阳结于腰髁下。侠脊第三第四骨空中其穴即中 下 也。

　　会阳(一名利机) 在阴尾尻骨两旁去中五分。(针二分灸五壮)治便血久痔。

　　附分 在第二椎下。附项内廉两旁开脊中三寸半。手足太阳之会(针三分。一曰针八分灸五壮)治肩背拘急颈痛不得回顾。

　　(按此自大杼别脉其支者。从肩膊内循行第二椎以下○背部第三行附分穴起至秩边穴皆去脊三寸。脊骨左右各得五分。则去脊中三寸半矣)魄户 在三椎下两旁间脊中三寸半。(针五分。灸五壮)治虚劳肺痿。三尸走疰。

　　膏肓 在四椎下一分。五椎上二分两旁开脊中三寸半。正坐曲脊伸两手以臂着膝前。

　　令正直。手大指与膝头齐。以物支肘。无令臂动。乃从胛骨上角。摸至胛角下头。其间当有四肋三间。根据胛骨之际相去如容侧指许按其中一间空处觉牵引肩中酸疼是穴。(灸百壮止五百壮)治上气咳逆。痰火噎隔。梦遗。痼冷。虚劳诸病。灸后当气下KT KT 然如水流。若停痰宿疾。亦必下也。如病患已困。不能正坐。侧卧挽上臂令前。取穴灸之。觉气壅盛。可灸气海足神堂 在五椎下两旁。开脊中三寸半陷中。(针三分。灸五壮)治脊强不可俯仰。寒热气逆。

　　噫嘻 在六椎下两旁开脊中三寸半。甲乙经曰。以手重按之。病患呼噫嘻是穴盖因其痛也(针六分。灸二七壮)治疟疾。胸腹胀。劳损不得卧。

　　膈关 在七椎下两旁开脊中三寸半陷。中正坐开肩取之。(针五分。灸三壮。)治背痛恶寒脊强。饮食不下。

　　魂门 在九椎下两旁开脊中三寸半陷中。(针五分。灸三壮)治尸厥走疰。胸背连心痛。

　　食不下。腹中雷鸣。

　　阳纲 在十椎下两旁。开脊中三寸半陷中。(针五分。灸三壮)治肠鸣腹痛。身热小便涩。

　　意舍 在十一椎下两旁。开脊中三寸半。(针五分。灸七壮。)治腹胀呕吐消渴目黄。

　　胃仓 在十二椎下两旁开脊中三寸半。(针五分。灸七壮。)治腹满水肿。食不下。背脊痛。

　　肓门 在十三椎下两旁。开脊中三寸半。(针五分。灸三十壮。)治心下痛。大便坚。妇人乳疾。

　　志室 在十四椎下两旁开脊中三寸半陷中。(针五分。灸三壮。)治背脊强。小便淋沥失精。

　　胞肓 在十九椎下两旁。开脊中三寸半陷中。伏而取之。(针五分。灸五壮。)治腰脊痛腹坚肠鸣。

　　秩边 在二十一椎下两旁。开脊中三寸半陷中。伏而取之(针五分灸三壮)治五痔腰痛。

　　小便赤。

　　承扶(一名肉 。一名阴关。一名皮部) 在尻臀下阴股上约纹中。(针七分。灸三壮)治腰脊相引如解。久痔臀肿。

　　殷门 在承扶直下六寸。 上两筋之间。(针七分)治腰脊不可俯仰。恶血流注。外股肿。

　　浮 在殷门外循斜上寸许。当委阳上一寸。屈膝得之。(针五分。灸三壮)治霍乱转筋。髀枢不仁。

　　委阳 在承扶下六寸。足太阳别络。(针七分。灸三壮)治飞尸遁疰痿厥。小便淋沥。

　　(按委阳穴在足太阳之前。少阳之后。出于 中外廉两筋间与殷门穴并。)委中(一名血 ) 在 中央约纹动脉陷中伏卧取之膀胱脉所入为合。(针五分。禁灸)治热病汗不出。大风发眉落。腰脊背痛。遗溺。小腹坚风痹髀枢膝痛。

　　合阳 在膝 约纹下三寸(针六分。灸五壮)治腰脊强。引腹痛。阴股热。 酸肿。寒疝偏坠。女子崩带。

　　承筋(一名 肠一名直肠) 在 肠中央陷中。胫后从脚跟上七寸(灸三壮禁针)治 酸脚跟痛。五痔大便闭。

　　承山(一名鱼腹一名肉柱一名肠山) 在腿肚下分肉间陷中。(针三分。灸五壮)治霍乱转筋痔肿便血。

　　飞扬(一名厥阳) 在足外踝略后。量上七寸陷中。足太阳络别走少阴(针三分灸三壮)治痔痛脚酸。癫疾寒疟。

　　跗阳 在足外踝上三寸筋骨之间。太阳前少阳后阳跷脉之 。(针五分灸三壮)治霍乱转筋。髀枢股 痛。

　　昆仑 在足外踝后五分。跟骨上陷中。细动脉应手膀胱脉所行为经。(针三分。灸三壮)治腿足 肿。鼽衄头痛。产难胞衣不下。小儿发痫螈 。

　　仆参(一名安邪) 在足跟骨下陷中。拱足取之。(针三分。灸七壮)治足跟痛。霍乱转筋吐逆。尸厥癫痫。身体反折。

　　中脉(即阳跷) 在足外踝下五分陷中容爪甲许白肉际阳跷脉所生。(针三分灸三壮)治风眩牙疼昼发之痫 酸腰脚痛。妇人气血痛。

　　金门(一名梁关) 在足外踝下一寸。足太阳 。阳维别属(针一分。灸三壮)治霍乱转筋。尸厥癫痫。疝气膝 酸。小儿张口摇头身反。

　　京骨 在足外侧。小指本节后大骨下。(此骨本名京骨)赤白肉际陷中。膀胱脉所过为原。虚实皆拔之。(针三分。灸七壮)治腰痛项强。 疟寒热鼽衄目眩内 赤烂。

　　束骨 在足小指外侧赤白肉际陷中。膀胱脉所注为 。实则泻之。(针三分。灸三壮)治肠 痔疟目眩惊痫。发背痈□项强不可回顾。

　　通谷 在足小指外侧本节前陷中。膀胱脉所溜为荣(针二分。灸三壮)治头项痛。目KT KT鼽衄善惊。留饮胸满。

　　至阴 在足小指外侧。去爪甲角如韭叶。膀胱脉所出为井。虚则补之。(针二分。灸三壮)治目生翳。胸胁痛寒疟汗不出。小便不利。

　　卷四　经穴考正

　　足少阴肾经穴考

　　(左右五十四穴)足少阴经穴图　涌泉(一名地冲) 在足心。屈足卷指宛宛中。肾脉所出为井。实则泻之。(针三分不宜出血灸三壮)治风痫热厥。心痛喉痹。疝气贲豚。血淋气痛。

　　然谷(一名龙渊一名然骨) 在足内踝前起大骨下陷中。肾脉所溜为荥。(针三分。不宜出血。灸三壮)治咳血喉痹。少气烦满。寒疝温疟跗肿痿厥男子遗精。妇人阴挺出。

　　太 (一名吕细) 在足内踝后五分。跟骨上动脉陷中。肾脉所注为俞(针三分灸三壮)治久疟咳逆。呕吐善噫。牙疼咽肿。溺黄消瘅大便难。

　　大钟 在足跟后踵中。大骨上两筋间。足少阴络。别走太阳。(针二分。灸三壮)治胸胀喘息。便难腰脊痛。舌干善惊恐。食噎不得下。

　　水泉 在足内踝下。当太 下一寸是穴。足少阴 。(针四分灸五壮)治目不能远视。女子月事不来。腹痛小便淋阴挺出。

　　照海 在足内踝下四分微前高骨陷中前后有筋。上有踝骨。下有软骨。其穴居中。阴跷脉所生。(针三分。灸七壮)治咽干呕吐四肢懈惰。嗜卧善悲。久疟卒疝。腹痛淋病。阴挺出。月水不调。

　　复溜(一名伏白。一名昌阳) 在足内踝后五分。除踝量上二寸前傍骨陷中是伏溜。后傍筋是交信两穴只隔一筋。肾脉所行为经。虚则补之。(针三分灸五壮)治舌干涎出。足痿 寒。腹鸣水肿。五淋盗汗。齿龋脉微细。

　　交信 在足内踝上二寸少阴前。太阴后廉筋骨间从此斜外上行。过足太阴之三阴交。循筑宾。阴跷脉之 。(针四分。灸五壮)治五淋 疝。漏经阴挺。

　　筑宾 在足内踝后上 分中。阴维之 。(针三分灸五壮)治小儿胎疝。癫疾吐舌。呕吐涎沫。足 痛。

　　阴谷 在膝下内辅骨后。大筋下。小筋上。按之应手。屈膝乃得之。肾脉所入为合。(针四分。灸三壮)治舌纵涎下。腹胀满。股内廉痛。妇人漏下不止。

　　横骨(一名曲骨端。一名下极) 在大赫下一寸。去脐旁之肓 五寸。阴上横骨中。宛曲如仰月。当任脉曲骨旁五分足少阴冲脉之会。(灸三壮禁针)治小便不通。阴器下纵引痛。

　　(按少腹下尖不可概用腹中分寸太阴经冲门至阳明经气冲一寸五分。气冲至横骨一寸五分。

　　横骨至任脉曲骨五分。此左右各三行。以三寸五分。通针折量方准○自横骨至幽门左右二十二穴铜人千金皆云去。中一寸五分。大成分为横骨至肓俞各去中一寸商曲至幽门。各去中一寸半。详考甲乙经灵枢素问注图翼经络考等书皆作去中五分。)大赫(一名阴维。一名阴关) 在气穴下一寸中极旁五分。足少阴冲脉之会。(针三分。

　　灸五壮)治虚劳失精。阴器上缩。茎中痛女人赤带。

　　气穴(一名胞门。一名子户) 在四满下一寸。关元旁五分。足少阴冲脉之会(针三分灸三壮)治奔豚痛。妇人经不调。

　　四满(一名髓府) 在中注下一寸。石门旁五分。足少阴冲脉之会。(针三分。灸三壮)治积聚疝瘕。脐下痛。女人恶血 痛。

　　中注 在肓 下一寸。阴交旁五分。足少阴冲脉之会。(针五分。灸五壮)治小腹热大便坚燥。女子月事不调。

　　肓 在商曲下二寸。(旧本一寸误)脐旁五分足少阴冲脉之会。(针一寸。灸五壮)治腹痛寒疝大便燥。

　　商曲 在石关下一寸下脘旁五分足少阴冲脉之会(针五分。灸三壮)治腹中积聚。时切痛不嗜食。

　　石关 在阴都下一寸。建里旁五分。足少阴冲脉之会。(针五分。灸三壮)治哕噫呕逆气淋小便黄。大便燥闭。妇人无子或恶血上冲腹痛。

　　阴都(一名食宫) 在通谷下一寸中脘旁五分。足少阴冲脉之会。(针三分。灸三壮)治寒热疟。气抢胁下热痛。

　　通谷 在幽门下一寸。(当作一寸半)上脘旁五分足少阴冲脉之会。(针五分灸五壮)治口暴喑。积饮 癖胸满食不化。

　　幽门(一名上门)在巨阙旁五分。步廊下一寸六分。足少阴冲脉之会。(针五分灸五壮)治胸中引痛。心下烦闷。小腹胀满。女子心痛逆气。

　　步廊 在神封下一寸六分陷中。中庭旁二寸仰取之。(针三分。灸五壮)治胸胁满痛。咳逆喘息。呕吐不食。

　　神封 在灵墟下一寸六分。膻中旁二寸。仰取之。(针三分。灸五壮)治胸满不得息。乳痈洒淅恶寒。

　　灵墟 在神藏下一寸六分。玉堂旁二寸。仰取之。(针三分。灸五壮)治胸胁满痛。呕吐咳逆。

　　神藏 在 中下一寸六分陷中。紫宫旁二寸。仰取之。(针四分。灸五壮)治咳逆不得息。呕吐不嗜食。

　　中 在俞府下一寸六分。华盖旁二寸。仰取之。(针三分灸五壮)治咳逆多唾。胸胁支满。

　　俞府 在巨骨下璇玑旁二寸陷中。仰取之。(针三分。灸五壮)治咳逆上气。呕吐不食。

　　胸中痛。

　　卷四　经穴考正

　　手厥阴心包络经穴考

　　(左右十八穴)手厥阴经穴图　天池(一名天会) 在腋下三寸。乳上一寸。直腋撅肋间有动脉。去中六寸所。手厥阴足少阳之会。(针三分。灸三壮)治胸膈烦满。热病汗不出腋肿寒热疟。

　　天泉(一名天湿) 在曲腋下二寸。举臂取之。(针六分。灸三壮)治胸胁支满。咳逆膺臂间痛。

　　曲泽 在肘内廉大筋内侧横纹中动脉。心包络脉所入为合。(针三分。灸三壮)治心痛善惊。身热烦渴。臂肘摇动逆气呕吐。

　　门 在掌后去腕五寸手厥阴 。(针三分。灸五壮)治衄血心痛呕哕间使 在掌后去腕三寸。两筋间陷中。心包络脉所行为经。(针三分。灸五壮)治伤寒结胸。

　　疟疾口渴中风气塞霍乱干呕。妇人月水不调小儿客忤。如瘰 不愈。患左灸右。患右灸左。

　　内关 在掌后去腕二寸两筋间对外关穴。手厥阴络。则走少阳(针五分灸五壮)治心暴痛。支满。肘挛。疟疾气块。

　　太陵 在掌后骨下横纹两筋间陷中。心包络脉所注为俞。实则泻之。(针五分。灸三壮)治热病汗不出。心悬如饥惊恐悲泣。头痛目赤喉痹呕血。肘臂挛痛。小便如血 疮疥癣。

　　劳宫(一名五里。一名掌中) 在掌中央动脉。屈无名指尖尽处是穴心包络脉所溜为荥。

　　(针三分。灸三壮)治中风悲笑不休。痰火胸痛衄血烦渴。口疮鹅掌风。

　　中冲 在手中指端去爪甲如韭叶。心包络脉所出为井。虚则补之。(针一分。灸一壮)治热病汗不出。心痛烦满舌强。

　　卷四　经穴考正

　　手少阳三焦经穴考

　　(左右四十六穴)手少阳经穴图　关冲 在手小指次指外侧。去爪甲角如韭叶。三焦脉所出为井。(针一分。灸三壮)治喉痹口干。头痛霍乱。胸中气噎。不食肘臂痛不能举。

　　液门 在小指次指两岐骨间陷中。握拳取之。三焦脉所溜为荥。(针三分。灸三壮)治惊悸妄言。寒厥。臂痛不得上下。 疟寒热。头痛目赤。耳暴聋。咽外肿。牙龈痛。

　　中渚 在无名指本节后陷中。液门上一寸。三焦脉所注为俞。虚则补之。(针二分。灸三壮)治肘臂五指不得屈伸。目眩生翳。耳聋咽肿。

　　阳池(一名别阳) 在手表腕上陷中自本节后直对腕中三焦脉所过为原。虚实皆拔之。(针二分禁灸)治消渴烦闷。寒热疟。或因折伤捉物不得。

　　外关 在腕后二寸两骨间。手少阳络。别走心主(针三分。灸三壮)治耳聋浑 无闻五指痛不能握肘臂不得屈伸。

　　支沟(一名飞虎) 在腕后三寸两骨间陷中三焦脉所行为经(针三分。灸七壮)治热病汗不出。肩臂酸重。霍乱呕吐。暴喑卒心痛产后血晕不省人事。

　　会宗 在脘后三寸空中(一曰空中一寸)手少阳 (针三分灸五壮一曰禁针)治五痫耳聋。

　　(按支满会宗皆腕后三寸。但支沟穴在外关斜向臂侧会宗穴在外关直上一寸之空中为别。)三阳络(一名通门) 在臂上大交脉支沟上一寸(针一分。灸五壮)治暴喑耳聋。嗜卧四肢不欲动。

　　四渎 在肘前五寸外廉陷中。(针六分。灸三壮)治暴气耳聋下齿龋痛。

　　天井 在肘外大骨尖后肘上一寸两筋间陷中屈肘拱胸取之三焦脉所入为合实则泻之(针二分。灸三壮)治咳嗽上气寒热凄凄不得卧清冷渊 在肘上二寸。伸肘举臂取之(针三分。灸三壮)治诸痹痛肩背肘 不能举。

　　消泺 在肩下臂外肘上分肉间(针五分灸五壮)治风痹颈项强寒热头痛。

　　会(一名 ) 在臂前廉。去肩端三寸宛宛中。手少阳阳维之会(针五分。灸五壮)治臂酸痛无力。项瘿气瘤寒热。

　　肩 在肩端 上陷中斜举臂取之。(针七分。灸三壮)治臂肩痛不能举。

　　大 在肩缺盆中上毖骨际陷中。按缺盆陷处上有空起肉上是穴。手足少阳阳维之会(针八分。灸三壮)治肩臂酸。缺盆痛。颈项急。胸中烦满。

　　天牖 在筋大筋外发际中。上斜夹耳后一寸。当手太阳天容穴后。足太阳天柱穴前。足少阳完骨穴下是也(针一分。禁灸)治暴聋目不明。头风面肿项强。

　　翳风 在耳后尖角陷中。按之引耳中。手足少阳之会。(针三分。灸七壮俱令咬钱口开取穴)治耳聋口眼 斜脱颔颊肿瘰 。

　　螈脉(一名资脉) 在耳本后鸡足青络脉中。(针一分。灸三壮)治头风耳鸣。小儿惊痫螈颅息 在耳后上间青络脉中。(灸三壮。禁针)治耳鸣喘息。小儿呕吐。螈 发痫。身热头痛。

　　角孙 在耳廓中间发际下开口有空。手足少阳手太阳之会。(针三分灸三壮)治目生翳。

　　齿龈肿。不能嚼。

　　耳门 在耳前起肉当耳缺处陷中(针三分灸三壮)治耳聋 耳浓出。齿龋唇吻强。

　　和 在耳前锐发下横动脉中。手足少阳。手太阳之会。(针三分。灸三壮)治头痛耳鸣。颈肿。螈 口 。

　　丝竹空(一名目□) 在眉后陷中。足少阳脉气所发。(针三分。禁灸)治目眩视物KT KT 风痫戴眼。拳毛倒睫偏正头风。

　　卷四　经穴考正

　　足少阳胆经穴考

　　(左右八十八穴)足少阳经穴图　瞳子 (一名太阳。一名前关) 在目外 旁五分。手足少阳手太阳之会。(针三分。灸三壮)治目痒翳膜青盲远视KT KT 泪出多眵。

　　听会(一名听河。一名后关) 在耳前陷中。客主人下一寸动脉宛宛中。去耳珠下开口有空。(针三分。灸三壮)治耳聋耳鸣。牙车脱臼。齿痛口 斜。

　　客主人(一名上关) 在耳前起骨上。开口有空本输篇曰。刺之 不能欠。手足少阳足阳明之会。(针一分。不得深灸三壮)治口眼偏斜。耳鸣耳聋。

　　颔厌 在耳前曲角颞 上廉。(图翼曰脑空之上)手足少阳足阳明之会。(针三分。过深令人耳聋灸三壮)治偏头痛。目眩耳鸣悬颅 在耳前曲骨上颞 之中。寒热病篇曰。足阳明有挟鼻入于面者。名曰悬颅足少阳阳明之会。(针三分。禁深灸三壮)治牙齿疼。头偏痛引目热病汗不出。

　　悬厘 在耳前曲角上颞 下廉。手足少阳阳明之会。(针三分。灸三壮)治面肿头偏痛。

　　目锐 赤。

　　曲鬓(一名曲发) 在耳上入发际曲隅陷中。鼓颔有空。足少阳太阳之会。(针三分。灸三壮)治颔颊肿。引牙车不得开颈项不能回顾。头角痛为巅风。目眇。

　　率谷 在耳上入发际一寸半陷中嚼牙取之足少阳太阳之会(针三分灸三壮)治脑两角痛。

　　胃膈寒痰呕吐。酒风皮肤肿。

　　天冲 在耳后三分许。入发际二寸。足少阳太阳之会(针三分。灸三壮)治癫疾风痉。牙龈肿。惊恐头痛。

　　浮白 在耳后入发际一寸。足少阳太阳之会。(针三分灸三壮)治耳聋耳鸣齿痛喉痹。项瘿咳逆。胸满不得息。

　　窍阴(一名枕骨) 在耳后完骨上。枕骨下动摇有空。足少阳太阳之会(针三分。灸三壮)治四肢转筋。头项痛引耳。目痛舌强喉痹。

　　完骨 在耳后入发际四分。足少阳太阳之会。(针三分。灸三壮)治头风耳后痛齿龋喉痹。

　　本神 在神庭旁三寸。横直耳上入发际四分。足少阳阳维之会。(针三分灸七壮)治惊痫吐沫。项强急痛目眩。

　　阳白 在眉上一寸直瞳子。甲乙曰。足少阳阳明阳维之会。(针二分。灸三壮)治目昏多眵。

　　临泣 在目上入发际五分陷中。正睛取之。足少阳太阳阳维之会。(针三分。禁灸)治目眩生翳。惊痫反视。

　　目窗(一名至荣) 在临泣后一寸半。(别本一寸。误)足少阳阳维之会(针三分灸五壮)治头目眩痛。远视不明。

　　止营 在目窗后一寸半(别本一寸误)足少阳阳维之会(针三分灸三壮)治目眩头偏痛。齿龋唇吻急。

　　承灵 在正营后一寸半。足少阳阳维之会。(灸五壮禁针)治脑风头痛。恶风鼻窒。

　　脑空(一名颞 ) 在承灵后一寸半。夹玉枕骨下陷中。(耳后微高者名为枕骨。足太阳少阳之筋结于此)足少阳阳维之会。(针四分灸五壮)治头痛不可忍。项强不得顾。目瞑心悸。发即心乱。

　　风池 在耳后脑空下发际陷中。大筋外廉。按之引耳。足少阳阳维之会(针七分。灸七壮)治偏正头痛。伤寒热病汗不出。 疟颈项痛。目眩赤痛泪出。耳聋腰背痛。

　　肩井(一名膊井) 在缺盆上大骨前一寸半。以三指按取当中指下陷中。手足少阳足阳明阳维之会。连五脏气(针五分。若过深。令人闷倒急补三里灸三壮。孕妇禁针)治中风气塞。头项臂痛。妇人难产。手足厥逆。

　　渊液(一名泉液) 在腋下三寸宛宛中。举臂取之。(针三分。禁灸)治寒热马刀疡。胸满臂不举。

　　辄筋 在腋下三寸。复前行一寸着胁。侧卧屈上足取之(针六分)治胸中暴满不得卧太息多唾。

　　日月(一名神光) 在期门下五分。第三肋端横直蔽骨旁。胆之募。足太阴少阳阳维之会。(针七分。灸五壮)治太息善悲。小腹热呕宿汁。

　　京门(一名气俞。一名气府) 在监骨腰中。季肋本夹脊侧卧屈上足。伸下足举臂取之。

　　一云脐上五分。旁开九寸半肾之募(针三分。灸三壮)治寒热腹胀。肠鸣洞泄。水道不利。腰髀引痛。

　　带脉 在季胁下一寸八分陷中。脐上二分。旁开七寸半。(两乳间横折八寸取之。○古以两乳相去为九寸半故又云带脉在脐旁八寸半)足少阳带脉之会(针六分。灸五壮)治腰腹纵如囊水状。疝气偏坠。妇人带下。

　　五枢 在带脉下三寸。夹水道旁五寸半陷中。(水道在脐下三寸旁开。二寸五枢开中七寸半)足少阳带脉之会。(针一寸灸五壮)治 癖小腹痛。寒疝卵上入腹。妇人赤白带下。

　　维道(一名外枢) 在章门下五寸三分。(当脐下三寸三分。旁开六寸)足少阳带脉之会。

　　(针八分。灸三壮)治呕逆不嗜食。

　　居 在章门下八寸三分。监骨上陷中足少阳阳跷之会。(针八分。灸三壮)治腰引小腹痛。肩臂不得举。

　　环跳 在髀枢中砚子骨下宛宛中侧卧伸下足屈上足取之。足少阳太阳之会。(针二寸。

　　灸五壮)治冷风湿痹不仁。腰股膝痛。不得转侧。

　　风市 在膝上。外侧两筋间。舒手着腿中指尽处陷中(针五分灸五壮)治中风腿膝无力浑身瘙痒麻痹。

　　中渎 在髀骨外膝上外廉五寸分肉间陷中足少阳络。别走厥阴。(针五分。灸五壮)治寒气客于分肉间攻痛筋痹不仁。

　　阳关(一名阳陵) 在阳陵泉上三寸陷中(针五分。禁灸)治膝痛不可屈伸。

　　阳陵泉 在膝下一寸 外廉尖骨前陷中。蹲坐取之。胆脉所入为合。又为筋之会筋病治此。(针六分灸七壮)治足膝冷痹无血色。半身不遂。香港脚筋挛。

　　阳交(一名别阳。一名足 ) 在足外踝上七寸。内斜属三阳分肉间。阳维之 。(针六分。灸三壮)治胸满喉痹。膝痛足不收。寒厥惊狂面肿。

　　外丘 在外踝上六寸外斜。(旧本踝上七寸。误)足少阳所生。(针二分。灸三壮)治胸满颈项痛。

　　光明 在外踝上五寸。足少阳络。别走厥阴(针六分灸五壮)治淫泺胫 痛。不能久立。

　　热病汗不出。卒狂啮颊。

　　阳辅(一名分肉) 在外踝骨上四寸。绝骨端如前三分。去丘墟七寸筋肉分间。胆脉所行为经实则泻之。使火虚而木自平。(针五分灸三壮)治腰溶溶如水浸。膝下肿。百节酸痿痹马刀挟瘿汗出振寒疟。

　　悬钟(一名绝骨) 在外踝上三寸动脉中。寻摸尖骨者乃是绝骨两分间。为足三阳之大络。按之阳明脉绝乃取之。为髓之会。(针六分。灸五壮)治心腹胀。胃热不食。喉痹颈项痛。虚劳咳逆。香港脚膝 痛。

　　丘墟 在外踝下如前陷中去临泣三寸胆脉所过为原。虚实皆拔之。(针五分。灸三壮)治胸胁满痛。不得息。久疟振寒目生翳膜。腋下肿。腿 髀枢酸痛。转筋卒疝小腹坚。

　　临泣 在足小指次指本节后足跗间陷中。去侠溪一寸五分。胆脉所注为俞。(针二分。

　　禁灸)治胸胁支满。腋下马刀。(千金方灸百壮)目眩心痛。 疟曰西发者。(一云木有余者宜泻此。)地五会 在足小指次指本节后陷中。去侠溪一寸(针一分禁灸)治腋痛乳痈。内损吐血。

　　侠溪 在足小指次指本节。前岐骨陷中胆脉所溜为荥。虚则补之。(针三分。灸三壮)治寒热病汗不出。曰外 赤。胸痛耳聋。

　　窍阴 在足小指次指外侧。去爪甲角如韭叶。胆脉所出为井。(针一分。灸三壮)治胁痛咳逆不得息。手足烦热。喉痹舌强头痛耳聋。

　　卷四　经穴考正

　　足厥阴肝经穴考

　　(左右二十八穴)足厥阴经穴图　大敦 在足大指端去爪甲后如韭叶。及三毛中肝脉所出为井。(针二分。灸三壮)治五淋七疝。腹胀遗溺。阴挺出。血崩不止。

　　行间 在大指本节前岐骨缝间。上下有筋。前后有小骨尖。其穴正居陷中。有动脉应手。肝脉所溜为荥实则泻之。(针六分灸三壮)治呕逆咳血。瞑不欲视。胸痛肥气 疟寒疝。妇人崩漏小儿惊风。

　　太冲 在大指本节后二寸许。有络横连至地五会二寸骨罅间动脉应手陷中肝脉所注为俞(针三分灸三壮)治虚劳浮肿呕血嗌干 酸引小腹痛腋下马刀疡淋病 疝。女人漏血。

　　中封(一名悬泉) 在内踝前一寸贴大筋后宛宛中肝脉所行为经。(针四分。灸三壮)治疟五淋。寒疝足冷。痿厥筋挛阴卵。入腹相引痛。

　　蠡沟(一名交仪) 在内踝上五寸足厥阴络别走。少阳。(针二分。灸三壮)治疝痛小腹满数噫。恐悸少气足胫寒酸。月经不调。

　　中都(一名中 ) 在内踝上七寸当 骨中。与少阴经相直足厥阴 。(针三分。灸五壮)治疝。小腹痛胫寒。

　　膝关 在犊鼻下二寸旁陷中。(针四分。灸五壮)治膝内廉痛引膑。不可屈伸。

　　曲泉 在膝内辅骨下大筋上小筋下陷中。屈膝横纹头取之。肝脉所入为合。虚则补之。

　　(针六分。灸三壮)治 疝。阴股痛。小便难女人血瘕。阴痒。阴挺出。

　　阴包 在膝上四寸股内廉两筋间蜷足取之看膝内廉有槽者中足厥阴别走者。(针六分。

　　灸三壮)治小便难。遗溺月水不调。

　　五里 在足阳明气冲下三寸阴股中动脉应手处。(针六分。灸五壮)治热闭不得溺。风劳嗜卧。

　　阴廉 在羊矢下斜里三分直上去气冲二寸动脉陷中(针八分灸三壮○羊矢在阴旁股内缝中。皮肉间有核如羊矢状故名)治经不调。未有孕者。

　　急脉 在阴毛中。阴上两旁各开二寸半。按之隐指坚然。甚按则痛引上下此厥阴之大络通行其中。故曰厥阴急脉即睾之系也。病疝小腹痛者。可灸之(禁刺○气府论王氏注有此穴甲乙经以下诸书无之。)章门(一名长平。一名胁 ) 在脐上二寸旁开中行各六寸。侧卧屈上足伸下足。以肘尖尽处。动脉是穴。脾之募。脏之会。脏病治此。又足厥阴少阳之会。(针六分。灸日七壮至百壮)治肠鸣食不化胸胁痛不得卧积聚痞块。多灸左边肾积灸两边小儿 疝灸三壮愈。

　　(按章门直季胁肋端为的。旧本章门下有大横外三字误○章门之开中六寸。期门之开中五寸半寸法以两乳间折为八寸取之。)期门 在乳旁一寸半直下又一寸半。第二肋端缝中。平乳根穴。(旧云不容旁一寸半。

　　误)肝之募足厥阴太阴阴维之会。(针四分。灸五壮)治胸中烦热。奔豚上下目青而呕。霍乱泻痢。

　　喘不得卧。伤寒心切痛热入血室。

　　卷四　经穴考正

　　奇经八脉

　　任脉(腹中行共二十四穴)督脉(背中行共二十八穴)冲脉(属足少阴经左右二十二穴)带脉(属足少阳经左右六穴)阳跷脉(属足太阳阳明少阳手太阳阳明五经左右二十二穴)阴跷脉(属足少阴太阳二经左右八穴)阳维脉(属手足太阳少阳督脉五经共三十穴)阴维脉(属足少阴太阴厥阴任脉四经共十二穴)任脉者。起于中极之下。以上毛际。循腹里上关元。至咽喉上颐循面入目(骨空论)。

　　卷四　经穴考正

　　任脉穴考

　　(腹中行二十四穴)任脉穴图　会阴(一名屏翳) 在大便前小便后两阴之间。任督冲三脉所起。任由此而行腹督由此而行背。冲由此而行足少阴之分。(灸三壮禁针。一云卒死者针一寸补之如溺死者。令人倒驼出水。针之尿屎出即活)治阴汗阴中诸病。

　　曲骨 在横骨上。中极下一寸。毛际陷中。动脉应手。任脉足厥阴之会(针八分灸七壮)治失精虚冷。小腹胀满。淋癃 疝。妇人赤白中极(一名玉泉。一名气原) 在脐下四寸。膀胱之募。足三阴任脉之会。(针八分灸五壮。

　　至百壮)治冷气时上冲心。脐下结块。水肿疝瘕失精无子。产后恶露不行。血积成块。子门肿痛。转脬(音抛)不得尿。

　　关元(一名次门。一名下纪) 在脐下三寸小肠之募足三阴阳明任脉之会。(针八分。灸百壮○孕妇禁针针令堕胎如不应更针昆仑立堕)治积冷诸虚。脐下绞痛。遗精白浊。五淋七疝妇人带下月经不通。

　　石门(一名利机一名精露。一名丹田。一名命门) 在脐下二寸三焦之募(针六分。灸二七壮妇女禁针灸。犯之绝孕)治小腹绞痛。气淋血淋。卒疝水肿。妇人血结成块。崩中漏下。

　　气海(一名脖HT 。一名下肓) 在脐下一寸半。宛宛中肓之原为男子生气之海(针八分灸七壮多灸令生子)治脐下冷气阳脱欲死阴症卵缩四肢厥冷。奔豚七疝妇人带下小儿遗尿囟门不合。

　　阴交(一名横户。一名少关) 在脐下一寸。当膀胱上际。任冲少阴之会。(针八分。灸三七壮)治疝痛阴汗。奔豚上腹。妇人阴痒。血崩带下。

　　神关(一名气舍) 在当脐中(禁针。针之脐中恶疡溃尿出者死灸止百壮。用炒盐纳脐中上加浓姜一片盖定。方着艾炷或以川椒。代盐亦可)治水肿鼓胀肠鸣泄泻。小儿风痫脱肛。

　　水分(一名风水。一名中守) 在脐上一寸。当小肠下口。至是而沁别清浊。水液入膀胱渣滓入大肠。故曰水分(针八分。水病禁针。针之水尽即死灸七壮。止四百壮)治绕脐痛。水病腹坚。肠鸣泄泻。小儿囟陷。

　　下脘 在建里下一寸脐上二寸当胃下口。小肠上口。足太阴任脉之会(针八分。灸二七壮。)治痞块连脐。羸瘦翻胃。

　　建里 在中腕下一寸脐上三寸(针五分。灸五壮)治腹胀身肿。心痛呕逆。

　　中脘(一名太仓一名胃募。一名上纪) 在上脘下一寸蔽骨尖下四寸。脐上亦四寸胃之募。腑之会。腑病治此。(针八分灸二七壮)治气喘腹胀。心脾痛。面黄温疟霍乱翻胃。

　　上脘 在巨阙下。一寸半脐上五寸。(针八分灸二七壮)治腹中痛雷鸣心痛惊悸。身热黄疸奔豚伏梁。

　　(按旧本上脘在巨阙下一寸图翼曰当作一寸半正合蔽骨尖至脐八寸之数也)。

　　巨阙 在鸠尾下一寸。心之募。(针六分灸七壮)治胸满短气九种心痛。痰饮咳嗽。霍乱尸厥。

　　鸠尾(一名尾翳。一名 ) 在岐骨下一寸五分。(中庭下五分)任脉别络膏之原也(禁针灸。一曰针三分。若针取气多令人夭明堂曰灸三壮)治心惊悸癫痫狂病。

　　(按鸠尾在蔽骨下五分。甲乙经曰人无蔽骨者从岐骨际下行一寸半与岐骨下五分为蔽骨蔽骨至脐共得八寸之数相合旧本作岐骨下一寸误。)中庭 在膻中下一寸六分陷中(针三分灸三壮)治胸胁支满。噎塞吐食。

　　膻中(一名上气海。一名元儿) 在玉堂下一寸六分两乳间陷中。仰而取之。为气之会。

　　气病治此(灸七壮禁针)治上气咳逆痰喘哮嗽。喉鸣隔食肺痈瘿气。

　　玉堂(一名玉英) 在紫宫下一寸六分陷中。仰而取之。(针三分灸五壮)治胸膺痛不得息呕吐寒痰。

　　紫宫 在华盖下一寸六分。陷中仰而取之(针三分。灸五壮)治胸胁支满。膺痛咳逆上气烦心吐血。

　　华盖 在璇玑下一寸六分。陷中仰而取之(针三分灸五壮)治咳逆哮嗽喘急上气。喉痹胸胁满痛。

　　璇玑 在天突下一寸六分陷中仰而取之。(针三分。灸五壮)治胸胁满。咳逆上气。喘不能言。喉痹咽肿水饮不下。

　　(按中庭至天突七穴折法其计九寸六分。每穴相去各得一寸六分图翼作华盖在璇玑下一寸璇玑在天突下一寸皆误。)天突(一名天瞿。一名玉户) 在颈结喉下三寸宛宛中。阴维任脉之会。(针五分。一曰低头取之针当直下不得低手。灸三壮功不及针)治上气咳逆。咽肿哮喘。舌下急身寒热。

　　廉泉(一名舌本。一名本池) 在颔下结喉上中央。仰而取之。阴维任脉之会。(针三分。灸三壮)治咳嗽喘息。舌下肿。舌根缩。舌纵涎出。口疮。

　　承浆(一名悬浆。一名天池) 在颐前唇棱下宛宛中开口取之(针三分。灸七壮)治偏风口眼斜。暴喑。不能言口齿生疮。

　　督脉者起于长强。循背而行。以总督阳经也(骨空论曰督脉起于少腹以下骨中央。女子人系廷孔故又言冲任与督脉同起于会阴。)

　　卷四　经穴考正

　　督脉穴考

　　(背中行二十八穴)督脉穴图　

　　督脉者起于长强。循背而行。以总督阳经也（骨空论目督脉起于少腹以下骨中央。女子人系廷孔故又言冲任与督脉同起于会阴。

　　长强(一名气之阴 一名□骨。灵枢谓之穷骨一名骨 ) 在脊 骨端下三分。伏地取之。督脉之HT 。别走任脉(针三分灸三十壮)治肠风久痔。下部疳蚀。狂病惊痫。小儿。囟陷。灸尾翠骨七壮。治脱肛神良。千金作龟尾。即穷骨也腰 (一名背解。一名腰柱。一名腰户。一名髓空) 在二十一椎下。宛宛中。HT 身以腹挺地。两手相重支额。纵四体取之(针八分。灸七壮。至三七壮)治腰脊痛足痹不仁。温疟汗不出。妇人经闭溺赤。

　　阳关 在十六椎下。坐而取之(针五分灸三壮)治膝痛。筋挛不行命门(一名属 。一名精宫) 在十四椎下与脐相对伏而取之或正立用杖拄地量至脐以墨点记乃用度脊间平点处是穴(针五分。灸三壮)治头疼身热如火腰痛骨蒸。

　　悬枢 在十三椎下伏而取之。(针三分。灸三壮)治腰脊强腹中积气上下行。

　　脊中(一名神宗。一名脊俞) 在十一椎下俯而取之。(针五分禁灸灸令人偻)治风痫癫邪。五痔积聚下痢小儿脱肛可灸三壮。

　　中枢 在十椎下俯而取之(针五分。禁灸。)(按中枢穴诸书皆无。据气穴论曰背与心相控而痛所治天突与十椎及上纪又气府论督脉气所发二十八穴王注中枢在十椎下脊间故图翼有中枢穴也)。

　　筋缩 在九椎下俯而取之。(针五分。灸三壮。)治癫痫惊狂脊强目上视。

　　至阳 在七椎下俯而取之。(针五分灸三壮。)治腰脊痛。胃中寒。羸瘦身黄寒热胫酸。

　　灵台 在六椎下俯而取之。(甲乙经无此穴出气府论注)治气喘不得卧。火到即愈。(灸三壮。)神道 在五椎下俯而取之。(灸五壮禁针)治伤寒头痛。往来 疟。悲愁健忘惊悸。

　　身柱 在三椎下俯而取之(针五分灸五壮至二七壮)治腰脊痛癫狂怒欲杀人。螈 身热。

　　妄言见鬼。

　　陶道 在一椎下。俯而取之。足太阳督脉之会。(针五分。灸五壮)治 疟寒热洒淅脊强头重目瞑。恍惚不乐。

　　大椎(一名百劳) 在脊骨第一椎上陷中一曰平肩手足三阳督脉之会。(针五分。灸髓年壮)治五劳七伤乏力 疟肺胀胁满背膊拘急。

　　哑门(一名喑门。一名舌厌。一名舌横) 在项后入发际五分。宛宛中仰头取之督脉阳维之会。入系舌本。(针三分。不可深禁灸灸令人哑)治重舌不语。衄血寒热。脊强反折。螈 癫疾风府(一名舌本) 在项后发际上一寸。大筋内宛宛中疾言其肉立起。言休其肉立下。足太阳阳维督脉之会(针三分禁灸灸之失音)治中风舌缓不语。振寒汗出半身不遂。头痛项急。鼻衄咽痛狂欲自杀。

　　脑户(一名会额) 在枕骨上强间后一寸半。足太阳督脉之会(针脑户入脑立死灸令人哑)。

　　强间(一名大羽) 在后顶后一寸半。(当作百会后三寸○针二分。灸五壮)治头痛项强。

　　目眩脑旋烦心。

　　后顶(一名交冲) 在百会后一寸半枕骨上。(针二分灸五壮)治项强急。额颅上痛。恶风目眩。

　　百会(一名三阳五会。一名巅上。一名天满) 在顶中央容豆许去前发际五寸后发际七寸直两耳尖上居中是穴(针二分。灸七壮)治头风鼻塞。中风口噤。心神恍惚。惊悸健忘 疟脱肛小儿夜啼。

　　前顶 在囟会后一寸半骨间陷中。(针一分。灸三壮)治头风目眩。面赤肿。鼻多清涕。

　　囟会 在上星后一寸陷中。(针二分。灸二七壮小儿八岁以下禁针缘囟门未合。针之不幸令人夭)治脑虚冷痛。头皮肿。

　　上星(一名神堂) 在直鼻上入发际一寸。（针三分。灸五壮不宜多）治头风头皮肿。鼻塞臭涕出血 疟。寒热汗不出。目眩睛痛不能远视。以细针宣泄诸阳热气。无令上冲头目。

　　神庭 在直鼻上入发际五分(如发际不明者取以眉心上三寸五分)足太阳督脉之会。(灸七壮禁针。针令发狂疾目失明)治发狂登高妄走风痫目上视。泪出鼻渊。惊悸不得安寝。

　　素 (一名面王) 在鼻柱上端准头。(针一分禁灸)治鼻中息肉不消。多涕。 衄血酒酢风。

　　水沟(一名人中) 在鼻柱下沟中央陷中。手足阳明督脉之会。(针三分灸三壮)治中风口噤。恶邪鬼击。癫痫瘟疫消渴多饮。水气遍身肿。

　　兑端 在上唇端手阳明脉气所发。(针二分。灸三壮。炷如麦大)治癫痫吐沫。消渴鼻衄。口臭齿龈痛。

　　龈交 在唇内上龈缝中。任督足阳明之会。(针三分。灸三壮)治鼻中息肉。牙疳肿痛目赤多泪眵头额痛面生疮癣。

　　冲脉穴图　冲脉者起于气街(足阳明经)并少阴之经侠脐上行至胸中而散。(骨空论)其右腹也。行乎幽门。通谷阴都石关。商曲。肓俞。中注。四满。气穴。大赫。横骨(左右二十二穴)。

　　难经曰。冲脉并足阳明之经上行。奇经考曰足阳明去腹中行二寸少阴去腹中行五分冲脉行于二经之间也。

　　带脉穴图　带脉者。起于季胁回身一周。

　　带脉为病。腰腹纵。溶溶如囊水之壮。(溶溶缓慢貌)妇人小腹痛。里急后重。螈 。月事不调。赤白带下(明堂)。

　　足少阴之正至 中。别走太阳而合上。至肾当十四椎出属带脉。直者系舌本。复出于项。合于太阳(经别篇)。

　　其脉气所发。正名带脉。以其回身一周如 带然。又与足少阳会于五枢维道。(左右六穴)阳跷脉穴图　阳跷脉者。起于跟中。循外踝。上行入风池。

　　阳跷为病。阴缓而阳急(难经)。

　　阳跷所发之穴。生于申脉。以附阳为 。本于仆参。与足少阳会于居 。又与手阳明会于肩及巨骨。又与手足太阳阳维会于 俞又与手足阳明会于地仓巨 又与任脉足阳明会于承泣。又与手足太阳足阳明阴跷会于睛明。(左右二十二穴)阴跷脉穴图　阴跷脉者。起于跟中。循内踝上行。至咽喉交贯冲脉。

　　阴跷为病。阳缓而阴急。(难经)阴跷在内踝。病即其脉急。当从内踝以上急。外踝以上缓阳跷在外踝。病即其脉急。当从外踝以下急。内踝以上缓。(脉经)两足跷脉长七尺五寸。而阴跷所生在照海。以交信为 。(脉度○左右八穴)阳维脉穴图　阳维脉者维于阳其脉起于诸阳之会。与阴维皆维络于身。若阳不能杂于阳则溶溶不能自收持 阳维为病苦寒热。(难经)其脉气所发别于金门以阳交为 。与手太阳及阳跷会于 俞。又与手少阳会于 会。又与手足少阳会于天 。又与手足少阳足阳明会于肩井。其在头也。与足少阳会于阳白。上与本神及临泣目窗。上至正营承灵。循于脑空。下至风池。其与督脉会。则在风府及哑门(其三十穴)。

　　阴维脉穴图　阴维脉者维于阴。其脉起于诸阴之交。若阴不能维于阴。则怅然失志。阴维为病苦心痛。(难经)其脉气所发者阴维之 名曰筑宾与足太阴会于大横腹哀。又与足太阴厥阴会于府舍(在大横下四寸三分)期门。又与任脉会于天突廉泉(共十二穴)

　　卷四　经穴考正

　　十二经主客原络

　　手太阴肺经原穴太渊主 手阳明大肠络穴偏历客手阳明大肠原穴合谷主 手太阴肺经络穴列缺客足太阴脾经原穴太白主 足阳明胃经络穴丰隆客足阳明胃经原穴冲阳主 足太阴脾经络穴公孙客手少阴心经原穴神门主 手太阳小肠络穴支正客手太阳小肠原穴腕骨主 手少阴心经络穴通里客足少阴肾经原穴太 主 足太阳膀胱络穴飞扬客足太阳膀胱原穴京骨主 足少阴肾经络穴大钟客手少阳三焦原穴阳池主 手厥阴心包络穴内关客手厥阴心包原穴太陵主 手少阳三焦络穴外关客足厥阴肝经原穴太冲主 足少阳胆经络穴光明客足少阳胆经原穴丘墟主 足厥阴肝经络穴蠡沟客难经曰三焦行于诸阳。故置一 名曰原。凡治病必随各经主客刺之。主者。原穴也。客者。络穴也。如肺经有病。可刺本经太渊原穴。复刺大肠偏历络穴。余仿此。

　　卷四　经穴考正

　　藏腑募穴

　　中府(肺募) 巨关(心募) 期门(肝募) 章门(脾募) 京门(肾募) 日月(胆募) 中脘(胃募) 天枢(大肠募) 关元(小肠募) 石门(三焦募) 中极(膀胱募)东垣曰。凡治腹之募。皆为原气不足。从阴引阳也。若六淫客邪。及上热下寒。筋骨皮肉血脉之病。错取于胃之合。及诸腹之募者必危。

　　卷四　经穴考正

　　脏腑穴

　　肺 (三椎下) 心 (五椎下) 肝 (九椎下) 脾 (十一椎下) 肾 (十四椎下) 厥阴(四椎下) 胆 (十椎下) 胃 (十二椎下) 三焦 (十三椎下) 大肠 (十六椎下) 小肠(十八椎下) 膀胱 (十九椎下)东垣曰。天外风寒之邪乘中而外入。在人之背上腑 脏 。是人之受天外风邪。亦有二说。中于阳则流于经。此病始于外寒。终归外热。故治风寒之邪。治其各脏之 。

　　(募作膜。肉间膜系为藏气结聚之所。故募在阴也。 犹委输之输。六阴六阳之气由之转输传。送故 在阳也)

　　卷四　经穴考正

　　八会

　　腑会中脘(胃募也。六腑取禀于胃。故曰腑会)脏会章门(脾募也。五脏皆禀于脾。故曰脏会)筋会阳陵泉(足少阳之筋结于此肝主筋。胆为之合。故曰筋会。)髓会悬钟(诸髓皆属于骨。故曰髓会。人能健步。以髓会绝骨也。)血会膈 (谷气由膈达于上焦化精微为血之处。故曰血会。)骨会大椎(肩脊之骨会于此。故曰骨会。肩能任重。以骨会大椎也。)脉会太渊(平旦脉会于此。故曰寸口者。脉之大会。)气会膻中。(此为三焦宗气所居是为上气海。故曰气会。)难经曰热病在内者。取会之气穴。

　　卷四　经穴考正

　　九门

　　飞门(唇也) 户门(齿也) 吸门(会厌也) 贲门(胃之上口) 幽门(太仓下口) 阑门(小肠下口) 魄门(肛门也○以上难经名曰七冲门) 命门(精血之门。居前阴中) 气门(溲溺之门。居前阴中。由气化而出。故曰气门。)

　　卷四　经穴考正

　　经外奇穴考

　　(其九十八穴)印堂一穴 在鼻柱上两眉间陷中。(针一分。灸五壮)治小儿惊痫鼻准二穴 在鼻柱尖上治鼻上生酒酢风。针出血。

　　内迎香二穴 在鼻孔中。治目热暴痛。用芦管子搐出血最效。

　　鱼腰二穴 在眉中间治眼生垂帘翳膜(针入一分。沿皮向两旁)。

　　鱼尾二穴 在目外 头(针一分)治目疾。

　　太阳二穴 在眉后陷中。太阳紫脉上。治眼红肿痛连头上其法用帛一条紧缠其项颈。或以手紧纽其领令紫脉见即于紫脉上刺出血睛中二穴 在眼黑珠正中。取穴之法先用布搭目外。以冷水淋一刻。方将三棱针于目外角离黑珠一分许。刺入半分之微。然后入金针约(数)分深旁入。自上层转拨向瞳神轻轻而下斜插。定目角。即能见物。一饭顷出针轻扶偃卧。仍用青布搭目外再以冷水淋(三日夜)止初针盘膝正坐。将箸一把两手握于胸前宁心正视其穴易得。一切内障年久不能视物。顷刻光明。

　　神秘穴也。凡学针人眼者。先试内障羊眼能针羊眼复明。方针人眼。不可造次。

　　聚泉一穴 在舌上当舌中。吐出舌取之。有直缝。是穴(灸七壮)治哮喘久嗽。用生姜切片如钱浓。搭舌上。艾灸以清茶连生姜细嚼咽下。又治舌胎舌强。小针刺出血愈。

　　海泉一穴 在舌下中央脉上。治消渴。针出血。

　　左金津右玉液二穴 在舌下两旁紫脉上。卷舌取之。治舌本肿痛。重舌喉痹。刺出血。

　　十宣十穴 在手十指头上去爪甲一分每指各一穴治乳鹅。针出血。立效八邪八穴 一名大都。在两手大指次指虎口赤白肉际握拳取之治头风牙痛一名上都在食指中指本节岐骨间。握拳取之。一名中都在中指无名指本节岐骨间。一名下都。在无名指小指本节岐骨间。俱治手臂红肿(针一分。灸五壮。)大骨空二穴 在手大指中节上。屈指当骨尖治目久痛。及生翳膜内障。(灸七壮禁针)小骨空二穴 在手小拇指第二节上屈指当骨尖治手节疼。目痛泪出(灸七壮)。

　　五虎四穴 在手食指及无名指第二节骨尖上握拳取之治五指拘挛(灸五壮)。

　　中魁二穴 在手中指第二节骨尖上屈指取之治五噎反胃(灸七壮)中泉二穴 在手背腕中当阳 阳池间陷中。治心痛及腹中诸气疼(灸二七壮)。

　　龙元二穴 在两手掌后。其法用稻草量自手中。指头至掌第一横纹。折为四分乃复自横纹比量向臂。当草尽处两筋间是穴。治牙疼。(灸七壮。)高骨二穴(此即手髓孔穴) 在掌后寸部前五分(针一寸半灸七壮)又脚髓孔二穴 在足外踝后一寸。俱治手足痿痹半身不遂。

　　二白四穴 在掌后横纹直上四寸一手有二穴一穴在筋内两筋间当间使后一寸。一穴在筋外。与筋内之穴相并。治痔漏。

　　肩柱骨二穴 在肩端起骨尖上治瘰 及手不能举动(灸七壮)肘尖二穴 在两肘骨尖上治瘰 可灸七七壮。

　　千金翼曰治肠痈。屈两肘尖头骨。各灸百壮。下脓血者愈。

　　夹脊二穴 取法令病患合面卧伸两手着身。以绳横牵两肘尖当绳下脊间。用墨点记。两旁各开一寸半是穴。治霍乱转筋(灸百壮)。

　　内踝尖二穴 在足内踝骨。尖上治下 牙疼。脚内廉转筋(灸七壮)外踝尖二穴 在足外踝骨尖上治脚外廉转筋。寒湿香港脚。(灸七壮。)髋骨四穴 在足阳明梁丘穴两旁。各开一寸五分。两足共四穴治腿痛(灸七壮。)膝眼四穴 在膝头骨下两旁陷中(针五分禁灸)治膝冷痛不已。

　　八风八穴 在足五指岐骨间。俱治脚背红肿(针一分灸五壮)。

　　鬼眼四穴 在手大拇指。去爪甲角如韭叶两指并起用帛缚之。当两指岐缝中。治鬼魅狐惑慌惚振惊。

　　又二穴在两足大指。取穴亦如在手者。治一切急魇暴绝。兼治五痫。正发时灸此四穴甚效。

　　鬼眼二穴 在两腰眼宛宛中。治痨瘵(灸法见卷五传尸劳)。

　　(按千金翼云治腰痛灸腰目 在尻上约左右又云在肾俞下三寸夹脊两旁各一寸半。以指按陷中。主治消渴。又胜玉歇曰腰痛中空穴最奇。似皆指此穴)。

　　两乳二穴 在乳头下一指许。与乳头相直。骨间陷中妇人以乳头垂下到处是穴男左女右灸一处。艾灶如小麦大治呃逆立止灸三壮不止者不可治。

　　阑门二穴 在曲骨旁三寸动脉中。治七疝奔豚。千金翼云在横骨旁三寸。治 卵偏大。

　　灸泉阴百壮即此(一日。针一寸)囊底一穴 在阴囊十字纹中。治肾脏风疮。小肠疝气(灸七壮艾灶如鼠粪)。

　　子宫子户二穴 子宫在关元穴左边开中二寸。千金翼治妇人不孕漏胎腹痛灸胞门五十壮即此子户在关元穴右边开中二寸。千金翼治子死腹中胞衣不下。针入胞门一寸即此。

　　(按足少阴经气穴。一名胞门。一名子户。此在关元左右也大成有子宫二穴在中极旁三寸误)。

　　独阴二穴 在足第二趾下横纹中。治干呕吐红小肠疝气。死胎胎衣不下(灸五壮)。

　　金鉴灸难产穴作足小指至阴。

　　卷五　证治参详

　　中风门

　　(有补遗)中风风邪入脏。以致气塞涎壅。不语昏危百会 风池 大椎 肩井 曲池 间使 足三里凡觉心中愦乱。神思不怡。或手足顽麻。将有中风之候。速针灸以上穴。

　　中风卒倒不醒神阙 用净盐炒干。纳于脐中令满。上加浓姜一片灸百壮。至五百壮姜焦则易之。或以川椒代盐。或用椒于下。上盖以盐。再盖以姜。灸之亦佳。

　　丹田 气海 二穴俱连命门。实为生气之海。经脉之本灸之皆有大效。

　　目戴上 足太阳之证。目上视。上视之甚而定直不动者。名戴眼也。

　　神庭 丝竹空 人中(景岳全书曰治目睛直视)脊骨三椎。并五椎上各灸七壮。齐下火立效背反张 风气乘虚入于诸阳之经。则腰脊反折挛急如角弓之状。一名角弓反张也。

　　百会 神门 间使 太冲 仆参 又法针 哑门 风府口噤 手三阳之筋结入于颔颊。足阳明之筋上夹于口。风寒乘虚而入。其筋则挛。故令牙关急而口噤也。

　　人中 承浆 颊车 合谷口眼 斜 此由邪犯阳明少阳经络水沟 承浆 颊车(针向地仓) 地仓(针向颊车) 听会 客主人 合谷凡口 向右者。是左脉中风而缓也。宜灸左 陷中二七壮。艾炷如麦粒。 向左者。是右脉中风而缓也。宜灸右 陷中二七壮。

　　喑哑 心受风。故舌强不语。风寒客于会厌。故卒然无音。又有肾脉不上循喉咙挟舌本。则不能言。此肾虚热痰。

　　灵道 鱼际 阴谷 复溜 丰隆中风无汗恶寒 针至阴(出血) 昆仑 阳跷中风有汗恶风 针风府 (以上二症太阳经中风也)中风无汗。身热不恶寒。中风有汗。身热不恶风针陷谷。去阳明之贼 针厉兑。泻阳明经之实热。(以上二症阳明经中风也)中风无汗身凉。针隐白。去太阴经之贼也。(此症太阴经中风也)中风有汗无热。针太 (此症少阴经中风也)中风六症混淆。系之于少阳厥阴。或肢节挛痛。或木不仁者。厥阴之井大敦。针以通其经。少阳经之绝骨。灸以引其热也。

　　凡国中风跌倒。卒暴昏沉。痰涎壅滞。牙关紧闭者。急以针刺手指上十二井穴。去恶血。又治一切暴死恶候。及绞肠痧症少商二穴 商阳二穴 中冲二穴 关冲二穴 少冲二穴 少泽二穴瘫痪 此由将息失宜。心火暴甚。肾水虚不能制之。则阴虚阳实。而热气怫郁。心神昏冒。筋骨不用。而卒倒无知也。

　　肩井 肩 曲池 阳 合谷 中渚 风市 阳陵泉 阳辅 昆仑 足三里半身不遂 此由气血不周。一名偏枯是也。或但手不举口不能言。而无他症者。此中经也。各随其经络俞穴而针灸之。兼用药补血养筋。方能有效。

　　百会 肩井 肩 曲池 手三里 列缺 风市 绝骨 足三里以上穴。先针无病手足。后针有病手足。

　　卷五　证治参详

　　痉病

　　(一名 病)痉者。强也。千金云。太阳。中风。重感寒湿则变痉。盖太阳中风。身必多汗。或衣被不更。

　　寒湿内袭。或重感天时之寒。地气之湿。因而变痉。风挟寒则血涩无汗为刚痉。风挟湿。则液出有汗为柔痉。亦有血虚筋脉无所荣养而成痉者。筋急而缩为螈。筋弛而缓为纵。伸缩不已为螈 。俗谓之搐搦是也。(有补遗)百会 风池 曲池 合谷 复溜 昆仑 太冲

　　卷五　证治参详

　　痫病

　　(有补遗)羊痫 目上窜。作羊声。(即心痫也)马痫 张口摇头。身体反折(按古五痫之名无马痫。别录有马痫而无犬痫。一云心痫目瞪吐舌。仿佛马鸣马属火。亦属心也)。

　　鸡痫 张口前仆提住即醒(即肺痫也一云惊跳反折手 其声如鸡。又巽为鸡属木。金克木也)。

　　犬痫 反折上窜。其声如犬(犬属木即肝痫也)牛痫 直视腹满。声如牛吼(即脾痫也)。

　　猪痫 吐涎沫如绵。作猪声(即肾痫也○以上痫症。大率痰热惊三者所致)。

　　百会 神庭 上星 风府 风池 丝竹空 神门 肺俞(一本心俞。误) 巨阙 鸠尾上脘 神阙 阳陵泉 阳辅发于昼者阳跷 发于夜者阴跷按痫病仆时身软或作六畜声。若中风中寒之类。则仆地无声醒时无涎沫。亦不复发。痉病虽时发时止。必身体强直。反张如弓为辨。

　　卷五　证治参详

　　癫狂

　　(癫即痴病有补遗)癫多喜。病在心脾包络。时作时止。常昏倦。阴主静也。狂多怒。病在肝胆胃经。少卧而不饥。逾坑上屋者。阳盛则四肢实也。

　　人中(治笑哭) 间使 神门(治痴呆) 后溪 申脉 下巨墟(治狂) 冲阳(男灸此癫狂并治) 骨 (灸二十壮治癫)两手足大指左右相并。用绳缚定。艾炷灸两指歧缝中七壮须甲肉四处着火。病者哀告我自去为效。

　　又孙真人十三鬼穴(挨次针之。如偏穴男先。针左女先针右)人中 少商 隐白 太陵 申脉 风府 颊车 承浆 劳宫 上星 会阴 曲池 舌下中缝(横箸一枚于口。令舌不动。刺出血效)大成曰凡男妇或歌或笑。或哭或吟。或多言。或久默。或朝夕嗔怒。或昼夜妄行。或口眼俱斜。或披头跣足。或裸形露体或言见鬼神。如此之类。乃飞虫向导妖孽狂鬼百邪侵害也。欲治之时。先要愉悦。书符。定神。祷神。然后行针。

　　愉悦 谓病家敬信医人。医人诚心疗治。两相喜悦。邪鬼方除。若主恶砭石。不可以言治。医贪货财。不足以言德。

　　书符 先用朱砂书太乙灵符二道。一道烧灰。酒调。病患服。一道贴于病患房内。书符时。念小天罡咒。

　　念咒 先取气一口。次念天罡大神。日月常轮上朝金关下覆昆仑。贪野狼。巨门禄存文曲。廉真武曲破军辅弼。大周天界。细入微尘玄黄正气速赴我身所有凶神恶杀。速赴我魁之下。毋动毋作。急急如律令。

　　太乙灵符　定神 谓医与病患。各正自己之神。

　　祷神 谓临针之时。闭目存想一会针法。心思神农黄帝。孙韦真人。俨然在前。密言从吾针后。病不许复。乃掐穴咒曰。大哉干元威通神天金针到处。万病如拈吾奉 太上老君急急如律令。

　　卷五　证治参详

　　尸厥

　　(有补遗)尸厥 阴阳逆也。其状如瓦。犹微有息而不恒脉尚动而形无知也。脉沉大而滑。身温而汗此为入府。气复自愈。若唇青身冷此为入藏即死手冷过肘足冷过膝者死指甲青黑者死。

　　人中(针入至齿) 百会 间使 列缺 期门 巨阙 气海 金门 厉兑 大都 隐白大敦一尸厥卒忤中恶等证在乳后三寸。男左女右灸之。

　　五邪治法 人虚即神游失守使鬼神外干令人暴亡肝虚者见白尸鬼。

　　丘墟(刺三分。得气则补。留三呼。腹中鸣者可治) 肝俞(刺三分得气气留补)心虚者见黑尸鬼阳池(刺三分。留一呼。次进一分。留三呼。徐出扪穴) 心俞(刺三分。得气留补即苏)脾虚者见青尸鬼冲阳(刺三分。得气则补留三呼徐出扪穴) 脾俞(刺三分。留二呼。气至徐徐退针即苏)肺虚者见赤尸鬼合谷(刺三分。得气则补留三呼退一分。徐出针) 肺俞(刺一分半。得气留补徐徐出针)肾虚者见黄尸鬼京骨(刺一分半。留三呼。进三分。留一呼。徐出扪穴) 肾俞(刺三分。得气则补留三呼徐出扪穴)张景岳曰凡犯尸鬼暴厥。不省人事。若四肢虽冷无气。但觉目有神采。心腹尚温口中无涎。

　　舌不卷。囊不缩。汗不出。及未过一时者。尚可刺之。复苏刺法用毫针。先以口含针。令温暖而刺之。则经脉之气无拒逆也。

　　卷五　证治参详

　　伤寒热病门

　　(有补遗)头痛身热风池 风府 上星 攒竹 悬颅 商阳 鱼际 神道 期门 足三里 陷谷 太 (一名吕细)汗不出腕骨 阳谷 合谷(泻) 复溜(补)汗出寒热风池 五处 攒竹 上脘 少商 合谷(补) 复溜(泻)热无度汗不出 陷谷(泄阳明之热)大烦热昼夜不息刺十指间出血谓之八关大刺恶寒 后溪喘 三间结胸 藏气闭而不流布也。按之痛为小结不按自痛为大结。

　　肺俞 期门热入血室谵语期门腹胀三里 内庭发狂 此阳明胃经邪热炽盛燥火郁结于中所致。

　　百会 合谷 间使 足三里 复溜郁冒 郁为气不舒冒为神不清。即昏迷也。

　　关冲 少泽 窍阴 至阴厥 三阴三阳之脉。俱相接于手足。阴主寒阳主热阳气内陷。不与阴气相顺接则手足厥冷也。

　　支沟 内庭 太 大都 行间 若脉绝者 间使 气海 复溜余热不尽曲池 间使 合谷 后溪过经不解 期门发黄 阳明瘀热在里。身必发黄。大率温热之黄如橘色寒湿之黄如熏色。

　　外关 腕骨 申脉 涌泉小便不利 邪蓄于内。津液不行也。

　　阴谷 阴陵泉 关元(寒郁不通者。用炒热盐熨关元) 石门(阴寒甚小便不利囊缩腹痛欲死者灸石门)大便秘塞章门 照海

　　卷五　证治参详

　　瘟疫

　　瘟疫六七日不解。以致热入血室。发黄身如烟熏。目如金色。口燥而热结砭刺曲池出恶血。或用锋针刺肘中曲泽之大络。使邪毒随恶血而出。极效。

　　大头瘟 因风热时邪。凡憎寒发热。咽喉肿痛头目面部肿及于耳。结块则止。不散必出脓而后愈。外科有时毒证即此也。甚至项肩俱肿。状如虾蟆。故又名虾蟆瘟也。(有补遗)大迎 曲池 合谷

　　卷五　证治参详

　　疟疾

　　(证治详见刺疟论篇此特通用刺灸要穴)痰疟寒热合谷 曲池 后溪久疟热多寒少间使 太 丘墟(治振寒)久疟不食公孙 内庭 商丘(治呕)疟由寒湿饮食伤脾若久不愈。黄瘦无力者。灸脾 (七壮)凡治疟先针。而后灸大椎(三七壮。一日三壮愈)又灸三椎骨脊上(三壮)

　　卷五　证治参详

　　暑病

　　(有补遗)中暑 暑乃天之气。所以中手少阴心经。初病即渴其脉虚弱。

　　人中 中脘 气海 曲池 合谷 中冲 三里 内庭暑郁中焦。腹痛上下攻绞。不得吐泻。用生熟水调白矾三钱。少顷。探吐去其暑毒。如胸背四肢发红点者。以菜油灯火遍淬之。

　　卷五　证治参详

　　痧症

　　黑痧腹痛头疼。发热恶寒。腰背强痛。白痧腹痛吐泻。四肢厥冷。十指甲黑。不得睡卧。黑白痧头疼发汗。口渴泄泻。恶寒肢冷。不得睡卧。或肠鸣腹响。名绞肠痧也。

　　百劳 列缺 十宣 委中(以上刺痧通用) 天府(黑痧兼刺之) 太陵 大敦(白痧兼刺之) 窍阴(黑白痧兼刺之) 中脘 丹田(治小腹绞痛)又痧有青筋紫筋。或现于数处或现于一处。必用针刺放去其毒血。或有误饮热汤。则青紫筋反隐而不现即放之毒血不流。此当急饮冷水以解之。然后再放而血流。再刮而痧出。或有痧毒方发。而为食物积滞所阻。此当先消食积而再放刮。或有痧毒方发。兼遇恼怒气逆。则愈作胀。此当先用破气药以顺之。而再放刮。则痧可渐消也。若刮已到。放已尽。而不愈。则是痧毒惟在肠胃肝脾肾二阴经络。必须据症用药。

　　放痧有十头顶心(百会穴) 印堂 两太阳穴 喉中两旁 舌下两旁 两乳 两手十指头(十宣穴)两臂弯 两腿弯 两足十指头

　　卷五　证治参详

　　霍乱

　　霍乱挥霍撩乱也邪在上焦则吐。在下焦则泻。在中焦则吐泻交作。此湿霍乱易治。若不能吐利。邪不得出。壅遏正气。关格阴阳也。至于舌卷阳缩入腹者不治。又霍乱为胃气反逆。误犯谷食米饮必死。

　　关冲 支沟 委中 承山 三阴交 公孙 太白 太 (吐泻神效) 夹脊穴吐泻不止者 中脘 天枢 气海(或针或灸立愈)霍乱将死者。以细白干盐填满脐中。艾灸七壮。立苏。

　　卷五　证治参详

　　恶心呕吐

　　(哕病见补遗)恶心 胃口有邪。见饮食便生畏恶。心下欲吐不吐。若寒气恶心者呕清水。痰火恶心呕酸水。烦渴。

　　胃俞 幽门 中脘 商丘呕吐 吐属太阳。有物无声。乃血病也。呕属阳明。有物有声。气血俱病也。

　　太渊 太陵 两乳穴(即乳根灸三壮) 中脘 气海 足三里 通谷

　　卷五　证治参详

　　翻胃噎隔

　　(有补遗)翻胃 上焦吐者气上冲胸。食已即吐。中焦吐者胸中痞闷。或先痛后吐或先吐后痛。下焦吐者。朝食暮吐暮食朝吐四肢冷小便清。大便不通。或饮食后两日吐者。脾绝胃枯。不可治也。

　　隔俞 脾俞 上脘 中脘(各灸二七壮) 天枢 气海 三里 太白噎病 忧噎胸中痞满。气逆时。呕食不下思噎。心悸善忘。气噎心下痞噎哕不食。胸背痛。

　　劳噎。气上膈。支满背痛食噎。食急胸痛。不得喘息。噎是神思间病。惟内观静养者可治。

　　天突 胃俞 中脘 气海 三里 膏肓俞 脾俞(思噎更效) 膻中(治气噎) 膈俞(治劳噎)

　　卷五　证治参详

　　三消

　　三消证。三焦受病也。上消属肺大渴引饮。以上焦之津液枯涸。名曰膈消。亦曰消渴中消属胃。多食善饥而曰渐消瘦。名曰消中。亦曰消谷。下消属肾。烦躁引饮。面黑耳焦。溺如膏。名曰肾消亦曰内消。是皆心胃之火上炎。真阴不足也。

　　承浆 金津 玉液 肾俞

　　卷五　证治参详

　　咳嗽哮喘门

　　咳嗽 有声无痰曰咳伤于肺气也。有痰无声曰嗽。动于脾湿也。有声有痰。名曰咳嗽因伤肺气。复动脾湿也。

　　天突 膻中 乳根(三壮) 风门 肺俞 经渠 列缺 鱼际 前谷 三里咳逆 因喘咳以至气逆。咳嗽之甚者也。

　　肺俞 肺募 太陵 三里 行间

　　卷五　证治参详

　　一法刺期门

　　风劳百病 风劳初起。原因咳嗽鼻塞。久则风邪传里。渐变成劳在表令人自汗。在里令人内热。在肺咳嗽在肝吐血。在脾体瘦。在肾遗精。

　　肩井(灸二百壮)哮 哮病有五。水哮饮。水则发。气哮怒气所感。痰饮壅满则发。咸哮多食咸味则发乳哮小儿初生便哮。酒哮醉酒行房所致。饮酒则发(水哮。乳哮。酒哮。俱难治)天突 华盖 胆中 俞府 三里 肩中俞(治风哮)又法以线一条套颈上垂下至鸠尾尖截断。牵往后脊中线头尽处是穴(灸七壮效)小儿咸哮 男左女右手小指尖上。用小艾炷灸七壮。无不除根。

　　喘 凡喘促而喉中如水鸡声者谓之哮。气急而连续不能以息者谓之喘。

　　气喘不能卧。风冷久嗽。六椎下灵台(灸三壮愈)诸喘气急 七椎下至阳(灸三壮)

　　卷五　证治参详

　　虚劳门

　　(有补遗)骨蒸寒热 蒸上则见喘咳痰血。唇焦面红。耳鸣目眩。肺痿肺痈。蒸中则见腹肋胀痛。

　　体倦肉瘦。多食而饥。蒸下则见遗精淋浊。泻泄燥急。腰疼脚瘦。阴茎自强。

　　肺俞 膏肓俞 足三里四花穴 令病患平身正立用草一条纳长三四尺。一头与足中指端(一作大指)比齐。顺脚心至后跟贴肉直上。比至曲瞅大纹截断。次令病患正坐。解发分顶。却将此草自鼻尖量从头正中。循项背贴肉垂下。至草尽处用墨点记。又取短草一条双折。按定鼻柱根左右分开至两口角截断如人字样。展直取中。横加于背脊墨点上。两边草尽处为第一次应灸二穴。即五椎心俞。心主血故灸之。随年纪多灸一壮。累效(如人三十岁灸三十一壮)又取前所量足之草中折。

　　正按结喉上。其草两头垂脊间。至尽处以墨点记。次以前所量短草亦如前法横加于墨点上。

　　两边草尽处为第二次应灸二穴。即七椎膈俞。HT 曰血会膈俞。盖骨蒸劳热。血虚火旺故灸之崔知悌立四花穴法。而不指穴名。为粗工吉也。如妇人缠足者。以草自右膊肩 穴起。伸手贴肉量至中指头截断。以代量足之法 凡男妇五五劳七伤肌肉削瘦。盗汗潮热。烦躁咳嗽吐血等证。初灸七壮或二七壮。三七壮。再灸膏肓二穴。

　　(按类经图翼云四花上二穴。近五椎心俞。下二穴近九椎肝俞。而根据其法度之。未合大成云。上二穴膈俞下二穴胆俞。根据其法度之亦不合。今与资生灸劳穴等法较正如上)骨热不可治。前板齿干燥。

　　灸骨会大椎真气不足灸气海 足三里注夏羸瘦 凡在夏初。而患头疼足软。体热食少者。名曰注夏(一作疰夏)大椎 肺俞 膈俞 胃俞 中脘 传尸劳(有补遗)第一代虫伤心 灸心俞。并上下如四花样。

　　(按四花穴。又有上下二穴之法。取心俞当点记五椎下。次用草一条双折按定鼻柱。根分开。比至两口角截断如人字样。展直取中。横放点处其左右草尽处即心俞二穴。又以此草取中。点贴直放点处。上下草尽处亦为二穴合心俞共灸四穴如灸肺俞点记三椎下为法余仿此)第二代 灸肺俞。四穴如前第三代 灸肝俞。四穴如前第四代 灸厥阴俞。四穴如前第五代 灸肾俞。四穴如前第六代 灸三焦俞。四穴如前此症五日轻。五日重。轻日其虫大醉方可灸又须请普庵咒镇念之。

　　一凡取痨虫。可于三椎骨上一穴。并膏肓俞二穴。各灸七壮然后以饮食调理。方下取虫药。

　　一灸腰眼穴法。于癸亥日二更后。将交夜半。乃六神皆聚之时。令病患解衣。举手向上。略转后些。则腰间有微陷是穴。正身直立。用墨点记。然后上床合面而卧。各灸七壮。或九壮十一壮。其虫必从吐泻中而出。烧 远弃之。可免传染。此比四花等穴尤易取效。

　　卷五　证治参详

　　失血

　　咳血吐血(有补遗)间使 列缺 太渊 鱼际 神门 百劳 风门 肺俞 肝俞 脾俞 乳根 上脘 三里

　　卷五　证治参详

　　肺痿肺痈

　　(有补遗)肺痿 咳嗽上气喘急。口中反有浊唾涎沫。为肺痿之病。

　　肺俞(灸三壮) 气户 太渊肺痈 咳嗽吐臭痰。胸中隐隐痛。自汗喘急。呼吸不利。便是肺痈之候。

　　尺泽 太渊 列缺 少商 合谷 间使 太陵 支沟 肺俞(灸三壮) 库房按金匮云。热在上焦者。因咳为肺痿。肺痿之病。从亡津液得之。为阴虚之症。如咳久肺瘪。

　　喉哑声嘶咯血多不可治肺痈由感受风寒。停留肺中。蕴发为热。或挟湿热痰涎蒸淫肺窍。以致血为凝滞。变成痈脓治法大忌温补。凡初受风寒咳嗽。即见上气喘急。将成肺痿肺痈之候。可施以灸法。若肺痿热已深肺痈脓已成。吐出如米粥者皆不宜灸。灸则助邪伤肺。反为害矣。

　　卷五　证治参详

　　头面病

　　头痛 风寒客于经络。令人振寒头痛。身重恶寒脑痛连两额属太阳 头额痛连目齿属阳明 头额痛连耳根属少阳 太阳穴痛属脾虚 巅顶痛属肾 目系痛属肝(有补遗)百会 天柱(真头痛速灸此三穴) 风池 风府 前顶 上星 攒竹 后溪 腕骨 少海解溪丝竹空 中渚 合谷 头维 头临泣 足临泣(丝竹空下治偏头痛○以上诸穴当验邪所从来择用之)醉头风 口吐清涎。眩晕。或三四五日不省人事。不进饮食。此痰饮停于胃脘。药宜利气化痰。

　　印堂 攒竹 风门 膻中 中脘 头旋(有补遗)百会 络却 目窗 风池 侠溪 丰隆 解 甲脉 至阴头肿 一名发颐。肿在耳前后(详见卷六大头瘟)曲池 大迎 曲差 完骨面肿作痒迎香 合谷 陷谷(面目壅肿刺出血愈) 厉兑

　　卷五　证治参详

　　目病(有补遗)

　　目赤肿痛 赤热时气流行或素有目疾。及痰火盛。元气虚者则传染为累。

　　上星 睛明 攒竹 风池 合谷 三间 太阳 目窗 百会 前顶 丝竹空大 痛 少泽小 痛 关冲睛痛欲出十指缝中(刺出血) 内关 内庭足太阳有通项入于脑者。正属目本。名曰眼系。凡头目苦痛。取睛明、玉枕。

　　怕热羞明 皆由火燥血热。若目不赤痛。但畏明者。乃肝血亏。不能运精华以敌阳光之故。

　　行间眼红肿涩烂沿睛明 二间 三间 合谷 光明风目眶烂头维 颧目眶赤烂(俗名为赤瞎)刺目眶外出血。以泻湿热。

　　眼生翳膜 翳自热生。如碎米者易散。梅花瓣者难消。其有赤眼。与之凉药过多。又涤以水。血为之凝。翳不能去治宜发物。使其邪动。翳膜乃浮。辅以退翳之药。则能自去。此症受病已深。未可一时针愈。须如法三四次刺之。

　　睛明 太阳 翳风 瞳子 光明 合谷 命门 肝俞 临泣(治白翳) 攒竹 液门后溪(治赤翳)又凡胡椒。韭菜根。橘叶。菊叶之类。皆可杵烂为丸。用绵裹塞鼻中触之。过夜则星自落。

　　眼生倒睫拳毛 目病之人脾受风邪。则弦紧而外皮松。令毛倒睫。频频拭擦。毛渐侵睛。扫成云翳。药治无效。当用手扳将内眶向外。以针刺出血愈。

　　青盲无所见商阳(左取右右取左) 肝俞雀目不能夜视 此肝虚也。盖木旺于寅。绝于申。酉戌时木气衰甚遇夜始生至卯稍盛。

　　是以晚暗而晓复明也。

　　肝俞(灸七壮又刺后穴不宜出血) 睛明 光明 临泣 三阴交迎风冷泪 此由醉后当风。或暴赤眼痛不忌房事恣食热物所致。

　　头维 睛明 临泣 攒竹 风池 液门 合谷 腕骨 后溪妇人经行与男子交。感秽气冲上头目。亦成此证。

　　三阴交眼睑 动头维 攒竹偷针眼 眼内 生小块。须视其背上有细红点如疮以针刺破即瘥。此以解太阳之郁热也。

　　卷五　证治参详

　　耳病

　　(有补遗)耳聋 亦名重听有从外不能达者。其病在经。有从内不能通者。其病在脏。

　　新聋多热。取少阳阳明 久聋多虚。补足少阴。

　　液门 中渚 外关 翳风 耳门 后溪 听宫 听会 合谷 侠溪耳鸣 此乃痰火上升。壅闭听户。或因脑怒而得者。少阳之火客于耳也。鸣不甚。其脉细者多虚。

　　耳门 听会 听宫 前谷 腕骨 阳谷 络 肾俞耳 生疮形似赤肉。又耳出恶水曰 。

　　听宫 翳风 耳门 合谷 下关

　　卷五　证治参详

　　鼻病

　　(有补遗)鼻塞不闻香臭 鼻司呼吸。往来不息。或因风寒闭腠理。则鼻塞不利。火郁清道。则香臭不知。或生息肉而阻塞气道。谓之鼻 。此阳明热滞留结也。

　　百会 风府 百劳 上星 水沟 迎香 通天鼻痔息肉通天 囟会(各灸七壮效)鼻渊又名脑漏 郁热重者。时流浊涕而多臭气。谓之鼻渊。热微者。鼻流清涕。谓之鼽上星 风府 曲差 人中 合谷 鼻衄上星 风府(血由此而入脑。注鼻灸三壮立止) 二间 合谷 隐白又用蒜一头捣如泥。作饼如钱大。一分浓贴脚心。左衄贴右。右衄贴左。两孔俱出。左右俱贴即止。

　　卷五　证治参详

　　舌病

　　(有补遗)舌肿难言 七情所郁。及心经热壅。则舌肿不得息。

　　金津 玉液 廉泉 少商 行间千金曰。舌肿满口溢。如吹猪胞。气息不得通。须臾不治杀人。刺舌两边大脉出血(勿刺中央)原病式曰热结于舌中。舌为之肿名木舌胀。木者强而不柔和也。尝治一妇人木舌胀。其舌满口，以 针锐而小者砭之五七度三日方平。针所出血几盈斗。一方用蒲黄末掺之。

　　小儿重舌 刺行间舌强 中风痰滞。每有此症。

　　哑门 三间 中冲 行间舌缓 治同上舌上黄 鱼际

　　卷五　证治参详

　　咽喉病

　　(有补遗)喉痹(俗作喉闭。闭壅也) 此症先两日胸膈气紧出气短促。蓦然喉痛。手足厥冷气闭。

　　少商(将患者臂以手将下十来次取油发绳扎大拇指使血聚于指刺出血喉痹即解男先针左女先针右) 曲池 合谷 三间 关冲 风府 天突 丰隆 隐白 窍阴一凡咽喉肿痛闭塞水粒不下者。兼以三棱针刺手大指背头节上。甲根下排刺三针。

　　双乳鹅 热气上行。肿于喉之两旁为双鹅。肿于一边为单鹅。此其形必圆突如乳。乃痈疽之类。结于喉间。故多致出毒。或宜刺出其血。并刺后穴。若毒未甚脓未成者。治之自可消散。若生于咽下者。难治(咽在喉之后)金津 玉液 少商单乳鹅海泉(在舌下中央脉上○一作廉泉，误)

　　卷五　证治参详

　　齿牙病

　　(有补遗)上 牙疼 足阳明病人中 太渊 冲阳 吕细(在内踝尖上。灸二七壮)下 牙疼 手阳明病承浆 颊车 三间 合谷 列缺(旧名龙元)一治牙痛。于耳前鬓发尖内有动脉处。随病左右。用小艾炷灸五七壮。神效。不必贴膏如发再灸。即可断根。

　　齿龋 齿腐也内经注。齿痛也。

　　承浆 劳宫(各灸一壮) 小海 阳谷 少海 合谷 二间 厉兑牙床腐烂。齿牙脱落名曰走马牙疳。乃热毒蕴积所致。

　　针穴同前 宜服清胃泻火之药。又用黄连五倍子煎水鸡毛洗口中。

　　龈痛 齿根肉曰龈角孙 小海肾虚牙疼出血颊车 合谷 足三里 太

　　卷五　证治参详

　　手足病

　　风痹(有补遗)外关 天井 少海 尺泽 曲池 合谷 委中 阳辅肩臂痛肩 天井 尺泽 少海 曲池 三里 合谷 外关 中渚手指拘挛阳谷 (一法灸膝眼穴)腋肘痛或肿小海 尺泽 间使 太陵腿叉风(腿膝酸疼是也)环跳 风市 阳陵泉一凡膝以上病灸环跳 风市膝以下病 灸 犊鼻 膝关 阳陵泉 三里足踝以上病灸 绝骨 昆仑 三阴交足踝以下病灸 申脉 照海膝风肿痛(即鹤膝风。有补遗)阳陵泉 阳辅 临泣 梁丘 膝眼 足三里 膝关 委中 阴陵泉 商丘 太冲 中封香港脚○此因风寒暑湿所浸或饮酒浓味损伤脾胃湿热下注肝肾而成。其病先从气冲穴隐核痛起湿胜者筋脉弛纵浮肿。但重而不上升。四肢俱寒。治宜辛温发散继以分利祛湿。热胜者筋脉蜷缩。枯细不肿四肢俱热有时上冲。治以清火降热其湿热分争湿胜则憎寒热胜则壮热有兼头疼身痛状类伤寒者但初起于脚膝热肿或屈弱不能动移为异耳。

　　凡香港脚上攻胸膈喘急呕吐不止。自汗脉短。促者死入心则恍惚小腹痹胀左寸乍大乍小者死入肾则腰脚肿小便闭额黑胸满。左尺绝者死。若见危候而脉未绝者以附子为末。津调涂涌泉穴。

　　一法刺 肩井 三里 太冲神应经治香港脚 一风市(灸五十壮) 二伏兔(刺) 三犊鼻(五十壮) 四膝眼 五三里(百壮) 六上廉 七下廉(百壮) 八绝骨寒湿香港脚解 (灸七壮效)转筋转筋在手十指者。灸手踝骨上七壮转筋在胫骨者。灸膝下廉筋上三壮腹胀转筋者灸脐上一寸十四壮脚转筋 承山 脚踝上(内筋急灸内踝外筋急灸外踝)痿 筋骨软弱。不痛不痒曰痿，足弱不能行曰 。由五内虚耗。血脉筋骨肌肉痿弱。无力以运所致。状与柔风香港脚相类。彼因风寒邪实。故作肿痛。痿属血气之虚。但不任用而无痛楚。不可混同风治(有补遗)环跳(停针待气二时方可) 中渎 三里足不能行三里 三阴交 复溜 行间穿跟草鞋风昆仑 丘墟 商丘 照海

　　卷五　证治参详

　　腰痛

　　(有补遗)腰重痛不可忍。转侧起卧不便。脚膝挛痹。屈伸不利。灸两脚曲 两纹头。四处一齐灸各三壮用两人两边同吹至火灭。若午时灸了。至晚或脏腑鸣。或行一二次愈。

　　腰痛不可俯仰。令患人正立以竹杖拄地。平脐点记。乃用度脊中。灸随年壮。灸讫藏竹。勿令人知。

　　凡腰痛不能立者须刺 人中凡腰痛身之前。刺足阳明原(冲阳)身之后。刺足太阳原(京骨)身之侧刺足少阳原(丘墟)通治腰痛穴肾俞 白环俞 腰俞 委中 昆仑

　　卷五　证治参详

　　心胸胃脘腹痛门

　　心痛 心痛在岐骨陷中。胸痛则横满膈间。胃脘痛在。心之下。(有补遗)曲泽 内关 太陵 神门 中脘诸心痛者。皆少阴厥气上冲也。有热厥心痛者。甚则烦躁而吐。额自汗出知为热也。其脉洪大。当灸太 昆仑各三壮。谓表里俱泻之。热病汗不出。引热下行。表汗通身出者愈也。

　　又心痛针 涌泉 太冲胸胁痛(有补遗)支沟 天井 太陵 期门 三里 章门 丘墟 阳辅 行间腋下痛或肿阳辅 丘墟 临泣胃脘痛 胃之上口曰贲门。与心相连。故胃脘。当心而痛。亦由痰食积气郁遏清阳浊阴不降。阻碍道路而为痛其或满胀。或呕吐噎气吞酸不能食。或大便难或泻痢不止。或面浮面黄。

　　本病与客邪杂见也。

　　内关 膈俞 胃俞 商丘腹痛(有补遗)内关 膈俞 脾俞 肾俞 中脘 三里 陷谷 太白 商丘 行间绕脐痛天枢 气海 水分小腹胀满痛阴交 气海(凡脐下三十六疾小腹痛甚欲死者。灸之即生) 三里 内庭 太白 大敦中封阴寒腹痛欲死 人有房事之后。或起居犯寒。致脐腹痛极者。急用大附子为末。唾和作饼如钱浓。置脐上以大艾炷灸之。如仓卒难得大附。即用生姜或葱白头切片代之。若药饼焦。或以津唾和之。或另换之。宜待灸至汗出体温而止。或更于气海丹田关元各灸二七壮。使阳气内通。逼寒外出。手足温脉息起。则阴消而阳复矣。

　　卷五　证治参详

　　中蛊

　　(有补遗)五蛊毒注 中恶不能食中脘 照海凡人饮食后忽然腹中不快。或烦躁如狂。心腹搅痛欲吐不吐。蓦然仆晕。面目青黑。四肢逆冷。涎唾沉水或嚼生豆而不知腥。或嚼生矾不涩者。是中蛊也。

　　卷五　证治参详

　　积聚门

　　(有补遗)胁下积气期门 章门 尺泽(治肺积) 行间(治肝积)伏梁 环脐而痛中脘贲豚气 从少腹起。气上冲胸腹痛肾俞 章门 气海 关元 中极痞块 气壅塞为痞。凡人饮食无节。以致阳明胃气一有所逆。则阴寒之气得以乘之。而脾不及化则胃络所出之道以渐留滞。结成痞块。必在肠胃之外。膈膜之间。故宜用灸以拔其结络之根。

　　上脘 中脘 通谷 期门 (灸积块在上者) 肾俞 天枢 章门 气海 关元 中极(灸积块在下者) 脾俞 梁门 (灸诸痞块)。

　　凡灸宜先上而后下。皆先灸七壮。或十四壮以后渐次增加。多灸为妙。以上诸穴择宜用之。

　　然有不可按穴者。如痞之最坚处。或头或尾。或突或动处。但察其脉络所由者。皆当灸之。

　　火力所到。则其坚聚之气。自然以渐解散。第灸痞之法。非一次便能必效须择其要处。至再至三。连次陆续灸之。无有不愈者。

　　一治痞须灸痞根。在脊骨十三椎下当中点记。两旁各开三寸半。以指揣摸觉微有动脉。

　　此即痞根也。多灸左边。或左右俱灸。或患左灸右。患右灸左。皆效 长桑君针积块 瘕法。先于块中针之。甚者又于块头一针。块尾一针。讫以艾灸之立应(块头二七壮。块中三七壮块尾七壮)。

　　卷五　证治参详

　　黄胆

　　(有补遗)黄胆发浮百劳 膏肓俞 腕骨 中脘 三里 阴陵泉(治酒疸) 丹田(治色疸)遍身面目俱黄。小便黄赤或不利。

　　脾俞 然谷 涌泉 (并以上各穴选用)脾疸 口甘病脾俞 阴陵泉胆疸 口苦病胆俞 日月 阳陵泉

　　卷五　证治参详

　　肿胀门

　　(有补遗)水肿 阳水先肿上体肩背手膊手三阳经。阴水先肿下体腰腹胫 足三阴经。肿属脾。胀。肿则阳气犹行。如单胀而不肿者名蛊胀。为木横克土难治。肿胀朝宽暮急为血虚。暮宽朝急为气血两虚。肿胀由心腹而散四肢者吉。由四肢而入心腹者危。男自下而上。女自上而下者。皆难治。

　　胃俞 肾俞 神阙 水分 (以上宜灸) 水沟 足三里 解 公孙 阴陵泉 复溜中封 曲泉 (以上随宜灸刺)单腹胀脾俞 水分 公孙 复溜 行间血鼓脾俞 肾俞 足三里 复溜 行间

　　卷五　证治参详

　　泻痢

　　胃泄色黄。饮食不化。胃俞。

　　脾泄腹胀满泄注。食即呕吐逆。

　　脾俞大肠泄色白。食已窘迫。肠鸣切痛。

　　大肠俞小肠泄。溲涩。便脓血。少腹痛。

　　小肠俞大瘕泄。腹痛。里急后重。数至圊而不能便茎中痛。(瘕结也)天枢 水分 (以上名为五泄)肾泄五更溏泄久而不愈。

　　气海 关元洞泄不止 肾俞 中脘中气虚寒腹痛泻痢 天枢 神阙水泄有渴引饮者。是热在膈上。水多入。则下膈入胃中。胃中本无热。不胜其水。名曰水恣。故使米谷一时下。此证当灸大椎二五壮立已。如用药宜车前子擂。丸白术茯苓之类。及五苓散。可选用之。又诸泻痢入胃。名曰溢饮。渴能饮水。水下复泻而又渴此无药症。当灸大椎。

　　卷五　证治参详

　　疝气

　　(有补遗)疝属肝经。湿热痰瘀乘虚下流作病。又因外寒所郁气不得通筋脉收引则痛或酒色无节。

　　浊气流入下部。或劳碌。或遇寒。发作有时。或有形结于小腹不能顿消。乃湿热为标。肾虚为本。其证或有形如瓜或有声如蛙。有小腹痛连睾丸者。有痛在下部一边者。湿热须分多少而治。受热则挺纵不收。受寒则牵引作痛。受湿则肿胀下坠肝俞 气海 关元 中极 三阴交 外陵(在脐左右各开一寸五分灸疝立效永不再发)归来 大敦 行间 太冲 阑门(一名泉阴)。

　　一法关元旁三寸青脉上灸七壮即愈(左患灸右右患灸左)。

　　一法令病患合口以草横量两口角为一折照此再加二折屈成三角如△字样以上角安脐中两角安脐下两旁当下两角处是穴左患灸右。右患灸左。左右俱患两穴俱灸。艾炷如麦粒。灸十四壮。或三七壮。神效。

　　阴头肿痛不可忍者。卒疝也。妇人阴中痛。皆刺大敦行间。

　　卷五　证治参详

　　二阴病

　　遗精 梦交而出精者。谓之梦遗。无梦而泄精者。谓之滑精。

　　膏肓俞 肾俞 中极(以上灸随年壮) 三阴交 曲泉(兼膝胫冷痛者效) 中封又精宫二穴。在十四椎下旁开中三寸灸七壮效。

　　白浊肾俞 关元 中极阳痿 此乃肾与膀胱虚寒之症。

　　肾俞 气海 (多灸妙)小便不禁 此常常出而不觉也。盖膀胱火邪妄动。水不得宁故不禁而频来。宜补肾膀阴血。

　　泻火邪为主。有睡中遗溺此为虚证。婴儿脬气未固。老人下元不足。皆有此患。但小儿挟热者多老人挟寒者多。不可不辨。

　　气海(小儿遗溺灸亦效) 关元 阴陵泉 大敦五淋 气淋小便涩常有余沥 石淋茎中痛。溺如砂石(又名砂淋) 血淋溺血。遇热即发。膏淋便出如膏。劳淋劳倦即发。痛引气冲(有补遗)。

　　间使 气海 关元 石门 阴陵泉一用白盐炒热填满脐中。艾炷灸七壮。或灸三阴交即愈。

　　小便闭癃 闭不通也。癃。即淋沥也。

　　小肠俞 阴交(当膀胱之上□故灸此) 阴陵泉大便秘结章门 太白 照海脾虚不大便三阴交(灸三十壮) 商丘脱肛 此由气血虚而下陷脐中(灸随年壮) 长强(三壮) 水分(灸百壮。治洞泄脱肛)若兼湿热者宜用五倍子明矾各三钱研末水二碗煎沸。热洗立收。脱肛三五寸者。洗过。

　　再用赤石脂为末以油纸托上。四围皆掺之妙。

　　便血 病在胃与大肠。故名肠风亦名藏毒。粪前者谓之近血。粪后者谓之远血。皆由湿热下注也。

　　中脘 气海(凡血脱。色白饮食少进。脉濡弱。手足冷灸此二穴妙。)一凡便血诸治不效者。但取脊骨中与脐相平。按高凸之处觉酸疼者灸七壮即止。如复发再灸七壮。永可除根。至于衄血一切血症百治不效者。经灸永不再发。

　　一法于脊间二十椎下。灸随年壮。

　　痔漏 痔疾若破。谓之。痔漏大便秘涩必作大痛。

　　二白(在掌后四寸) 长强 承山 复溜 商丘又灸十四椎下各开一寸治肠风诸痔效。

　　卷五　证治参详

　　腋气

　　胎生腋气先用快刀剃去腋毛净。乃用好定粉水调搽腋下六七日后。看有一点黑者必有孔如针大或如簪尖即气窍也。用艾炷如米大者。灸三四壮愈。

　　卷五　证治参详

　　痈疽门

　　(有补遗)凡疮疡可灸刺者。须分经络部分血气多少。俞穴远近。或刺或灸泄其邪气。若从背出者当从太阳经(至阴通谷束骨昆仑委中)五穴选用。从鬓出者当从少阳经(窍阴侠溪临泣阳辅阳陵泉)五穴选用从髭出者。当从阳明经(厉兑内庭陷谷冲阳解 )五穴选用。从脑而出者。初觉脑痛不可忍且欲生疮也。当灸刺绝骨脉浮者。从太阳经根据前选用。脉长者。从阳明经根据前选用。

　　脉弦者。从少阳经根据前选用 井主心下满。疮青色。荣主身热。疮赤色。俞主体重节痛。疮黄色。经主咳嗽寒热疮白色。合主气逆而泄疮黑色。随经病而有此症者。或宜灸宜刺以泄邪气。

　　凡疮疡已觉微漫肿硬。皮色不变。脉沉不痛者。当外灸之。引邪气出而方止。如已有脓水者。不可灸。当浅刺之。浅者亦不灸。

　　隔蒜灸法 用大蒜头去皮。切三分浓片安疮上以艾炷于隔蒜灸之。每五壮换一蒜片。或三五十壮。或一二百壮。如痛者灸至不痛不痛者灸至痛(痛者为良肉不痛者为毒瓦斯初灸知痛而后反不痛者毒瓦斯深重多灸为妙先不痛而后觉痛毒瓦斯轻泄)如疮大用蒜捣烂摊患处。将艾铺上烧之蒜。败再换。治痈疽初起。或痛或不痛。或麻木等症。或阴毒紫白色不起发。不痛不作脓者。尤宜多灸。仍服托里之剂。如灸后仍不痛。或不作脓。不起发者不治。此气血虚也背疽漫肿无头者。用湿纸贴肿处。一点先干处。乃是疮头。以前法灸之。凡用蒜取其辛而散。用艾炷取其火力能透。灸后疮溃。以膏贴之自愈。

　　附子饼灸法 溃疡气血俱虚不能收敛。或因风寒袭之。血气不能营运生肌。用炮附子去皮脐研末。以唾津和为饼置疮口上将艾炷于饼上灸之。每日灸数壮。但令微热。勿令痛如饼干再用唾津调和。视疮口活润为度。或用炮附子去皮脐。切三分浓片如前灸法。兼服大补气血之药至肉平为度。若疮久成漏内有脓管者。灸数日后仍用针头散蚀腐之。(方见景岳全书)骑竹马灸穴法 以男左女右手臂竖起。用薄篾一条。自臂腕中横纹起。贴肉量至中指。齐肉尽处截断为则。次另用篾量中。指取定同身寸二寸。然后用木凳两条。摆开约四五尺。将大竹杠一条。两头搁在凳上。令病患脱衣。正身骑在竹杠中。足不着地。使人扶定勿令伛偻(古令病患骑竹杠。使两人扛起。不若用凳搁稳也)将前量臂之篾一头定着竹杠。从尾 骨贴脊直上至篾尽处点记然后取同身寸篾。折中横安点处。两头尽处是穴灸七壮。或五七壮。此二穴乃心脉所过之处。凡痈疽恶疮。皆心火留滞之毒。灸则心火流通。而毒自散矣。

　　发背肩井 骑竹马穴项上偏枕风门(灸二七壮)疔疮 初如粟米次如赤豆。顶凹坚硬或痛痒麻木。或寒热头痛。

　　(面口)合谷 (手上)曲池 (背上)肩井 委中 三里凡疔用隔蒜灸法。甚则以蒜膏遍涂四围。只露毒顶。用艾着肉灸之。以爆为度。如不爆者难愈。更宜多灸至百壮无不愈者。

　　疔疮初发。必用铍针刺入疮心四五分。挑断疔根。令出恶血。针入疔根坚硬如铁者为顺。绵软而不知痛者为逆。生项以上者属三阳经。不宜灸。火日生疔亦禁灸。若初起失治。或房劳遗精。及食椒酒鸡鱼猪首等发物。以致毒瓦斯内攻。走黄不住。疮必塌陷按经寻之。有一芒刺直竖。乃是疔苗。急用针刺出恶血。即在刺处用艾灸三壮。以宣余毒。

　　乳痈 乳房红肿热痛。十四日成脓 乳疽初起寒热往来。乳房坚硬木痛。月余成脓。

　　(乳房属足阳明胃经。乳头属足厥阴肝经。男子房劳恚怒伤于肝肾。妇人胎产忧郁损于肝脾。皆能致之○ 热痛甚者。并宜隔蒜灸。)乳岩 郁闷则脾气阻。肝气逆。遂成隐核。不痛不痒。一二载始溃。或五六年后方见外肿紫黑。内渐溃烂。亦有数载方溃而陷下者皆曰乳岩。最难治疗。

　　肩 灵道(各灸二七壮) 温溜(大人二七壮。小人七壮) 足三里 条口(治痈) 下巨墟(各灸二七壮) 足临泣。

　　胃痈 生于左者曰胃口疽生于右者曰胃口痈。

　　曲池(灸三七壮) 内关(七壮)肾痈 自肾俞穴起。

　　会阳(灸二七壮)肠痈 小腹重强按之痛。小便如淋。汗出恶寒。身皮甲错。腹皮急如肿状。脉洪数者脓已成。若大便脓血为直肠痈。易治。或绕脐生疮。或脐间出脓为盘肠痈。难治(一方用生菜油日几服。有效。以其利肠解毒也。)大肠俞 陷谷 太白千金方屈两肘正肘头锐骨。灸百壮。下脓血而安(大阳脉合曲池。小肠脉合小海。故灸此。)流注 生于四肢关节。或胸腹腰臀。初发漫肿不红 用葱头细切杵烂。炒热敷患处。冷则用热物熨之多熨为妙。或铺艾灸之亦效。若热痛渐至透红一点。即宜用针开破出脓。

　　蜣螂蛀(一名僵螂蛀) 手指骨节坚肿形如蝉肚不红不肿。屈伸艰难日久方知木痛。此体虚人由湿痰寒气凝滞而成。初宜服六君子汤。外以阳燧锭于坚处灸之自消若失治而坚肿渐烂脓如清水。溃久则不能收功。

　　阳燧锭蟾酥(末) 朱砂(末) 川乌(末) 草乌(各五分末) 直僵蚕(一条末)用硫黄(一两五钱)置杓内微火烊化次入前药末搅匀再入麝香(二分)冰片(一分)搅匀即倾入湿瓷盆内速荡转成片俟冷收瓷罐内用时取甜瓜子大一块红枣肉粘于灸处用灯草蘸油点火淬药锭上灸五壮或七壮。九壮候起小 用线针串破出黄水须贴万应膏其毒即消 如风气痛用箸子于骨缝中按之酸痛处以墨点记灸之。

　　卷五　证治参详

　　瘰

　　瘰 者。结核是也。或在耳前后连及颐颔下至缺盆。皆为瘰 或在胸及胸之侧。下连两胁。皆为马刀。手足少阳主之。此经多气少血。故多坚而少软脓白而稀如泔水状。又独形而小者为结核。续断链接者为瘰 。形长如蛤者为马刀。

　　(此本膏粱火热之变。有因虚劳气郁所致。治宜补形气。调经脉。不必溃发。但令热气散。其疮自消)肩 曲池 合谷(手阳明) 支沟 天井(手少阳) 少海(手少阴) 天池(手厥阴) 大足三里( 疮出于颊下。取足阳明) 渊液 阳辅 足临泣 太冲(腋肿马刀痈。取足少阳厥阴)以上凡毒深者灸后。再二三次报之愈。

　　初生时。男左女右灸风池。亦效。

　　一灸瘰 。用独蒜切如钱浓片。先从后发核上灸起。至初发母核而止。多灸自效。灸后可服煎药一剂。用牙皂七个。僵蚕七条。栝蒌一个连皮子切碎。五味子一岁一粒。以水二钟煎熟外加生大黄(三五)钱量人虚实用之。一服即消。

　　一治瘰 不问已溃未溃。灸肘尖穴。以手仰置肩上微举起。则肘骨尖自见。即是灸处。灸七壮。三次疮自除。在左灸左。在右灸右。

　　卷五　证治参详

　　瘤赘

　　瘤者。留也。若怒动肝火。血涸而筋挛者。自筋肿起。按之如筋。久而或有赤缕。名曰筋瘤。若劳役火动。阴血沸腾外邪所搏而为肿者。自肌肉肿起。久而有赤缕。或皮俱赤者。名曰血瘤。若郁结伤脾。肌肉消薄。外邪所搏而为肿者。自肌肉肿起。按之实软。名曰肉瘤。若劳伤肺气。腠理不密。外邪所搏而壅肿者。自皮肤肿起。按之浮软。名曰气瘤。(一云有时牵痛者)若劳伤肾水不能荣骨而为肿者。自骨肿起。按之坚硬。名曰骨瘤(一名石瘿)五瘤之外。又惟粉瘤为最多。盖腠理津沫偶有所滞。聚而不散。则渐以成瘤是亦粉刺之属。但有浅深耳。深者在皮里。渐大成瘤也。向一人于眼皮下沿生一小瘤。初如米粒。渐大如豆。用钻针三四枚。翻转眼皮刺其膜。少少出血。如此二三次。其瘤日缩。竟得渐消。又一人于手臂上生一瘤。渐大如龙眼。其人用小艾于瘤上灸七壮。竟尔渐消不长。或隔蒜灸之。凡有生此物者。当以上二法酌宜用之。大都筋病宜灸。血病宜刺。或有以萝菔子南星朴硝之类敷而治之。

　　亦可暂消。若欲拔根。无如前法。

　　瘿瘤 颈瘤曰瘿。瘤气赤瘤。丹 。皆热胜气也。

　　风池(灸百壮) 大椎 天突(一切瘿瘤初起灸大妙) 肩 (男左灸十八壮。右灸十七壮右灸十八壮左灸十七壮) 气舍 会 云门 天府 疣痣(疣。音由赘也。痣。音志黑子也当疣上灸三壮即消。亦有只灸一壮。以水滴之自去者。

　　又灸手中指节宛宛中。疣痣皆效。

　　卷五　证治参详

　　瘾疹疥癣

　　瘾疹皮肤枯燥 风气相搏则生瘾疹。身体瘙痒。凡人汗出不可当风露卧。及浴后出早。

　　使人身振寒热。以生风疹也。

　　肩 曲池 合谷 曲泽 手三里 环跳疥疮 癣疮曲池 合谷 间使 太陵 足三里 委中 百虫窠 行间

　　卷五　证治参详

　　疠风

　　(有补遗)疠风 俗称大麻风。湿热在内。而为风鼓之。则肌肉生虫。白屑重叠。瘙痒顽麻甚则眉落鼻柱崩坏。不可为矣。须令病患断酒戒色。清心寡欲。忌食发风动气荤腥盐酱炙爆生冷之物。止食淡饭白粥白煮时菜而已。愈后亦须守禁。否则再发不救。

　　承浆(灸七壮。灸疮愈再灸。以疏阳明任脉。则风热息。而虫不生矣) 委中(刺出血二三合) 黑紫 搭上(刺出恶血)。

　　若毒在外者。刺遍身患处。及两臂腿腕。两手足指缝。各出血。隔一二日更刺之血赤为度。

　　卷五　证治参详

　　毒虫邪狗咬伤

　　蛇蝎蜈蚣咬伤。中毒痛极者。急用艾火于伤处灸之。拔散毒瓦斯即安。或用蒜片贴肉灸之。毒甚者灸五十壮。服紫金丹更妙。

　　邪狗咬伤(有补遗)孙真人曰。春末夏初。犬多发狂。被其咬者。无出于灸。即就咬处牙迹上灸之。一日灸三壮。灸至一百二十日乃止。宜常食炙韭菜。永不再发。

　　一法。速用艾火灸咬处三十五壮。甚者灸百壮。

　　卷五　证治参详

　　妇人病门

　　经不调气海 三阴交间使(治结块) 中极(治漏下) 照海(经不行)血崩 此证多因血热。而兼气不能收摄所致。亦有上焦壅塞。气不疏通而血暴崩于下者肾俞 气海 关元 中极(俱灸妙) 三阴交赤白带间使 肾俞 白环俞 气海 关元 中极 三阴交不孕子宫(关元穴左边去。中二寸) 中极阴挺 妇人阴中突出一物。长五六寸或生一物牵引腰腹痛甚。不思饮食。是名阴挺。又名疝。

　　曲泉 太冲 照海转胞 脐下急痛。小便不通是也。

　　关元(灸二七壮) 阴陵泉若胎漏尿出。名曰遗尿 治同上。

　　难产合谷 三阴交 昆仑一法横逆难产。急于右足小指尖头灸三壮立产(一作至阴穴○艾炷如小麦)。

　　一凡难产。横生死胎。皆取太冲。

　　子鞠不能下。

　　合谷 三阴交 至阴(三棱针出血横者即转直) 巨阙(令正坐用人抱头抱腰微偃针入六分。

　　留七呼得气即泻昏闷者立苏 一云子手掬母心生下儿手有针痕子顶母心向前。人中有针痕。

　　向后枕骨下有针痕可验按十四经发挥曰凡人心下有膈膜前齐鸠尾。后齐十一椎周遭着脊。

　　所以遮膈浊气不使上熏心肺是心在膈上也况儿在腹中。有衣胞裹之。岂能破膈掬心哉。)胎衣不下。

　　肩井(产下厥逆者。针五分。若觉闷乱者再针足三里) 中极 三阴交。

　　产后恶露不止。

　　气海 中极 三阴交血块痛气海 三阴交乳汁不通。

　　膻中(灸) 少泽欲断产。

　　脐下二寸三分(灸三壮) 一法灸右足内踝上一寸。

　　卷五　证治参详

　　小儿病门

　　面部五位图　

　　面部诊候 左腮为肝右腮为肺额上为心鼻为脾颏为肾若色赤者热也随症治之

　　目部诊候 目部赤色者心实热淡红者心虚热青者肝实热淡青者肝虚热黄者脾实热微黄者脾虚热白而混者肺实热。

　　目无睛光者肾虚也。

　　卷五　证治参详

　　额上三指诊候

　　小儿半岁之间有病。以名中食三指按额前眉上发际之下。儿头在左举右手头在右举左手。食指为上中指为中。名指为下。若三指俱热。感受风邪。鼻塞气粗。三指俱冷。感受风寒。藏冷吐泻。若食中二指热。上热下冷。名中二指热。夹惊之候食指热胸膈气满。乳食不消。

　　卷五　证治参详

　　食指三关脉色

　　孩子未至三岁。看虎口三关(从虎口上食指第一节为风关第二节为气关第三节为命关即寅卯辰三关也左手之纹应心肝。右手之纹应脾肺)若脉见风关易治交气关难治。交命关为死症。又当辨其色。如兽惊三关必青。水惊三关必黑。(黑一作赤)人惊三关必赤(赤一作黑)若紫色主泻痢。黄色是雷惊。三关脉通度。乃极惊之症必死。有纹或青或红如线直者。是乳食伤脾。左右一样者。是惊积齐发。

　　纹有三条。白主肺伤风痰或 声。青主伤寒及嗽。红主泄泻。有黑相兼主下痢。红多白痢。黑多赤痢。有紫相兼。虎口脉纹乱。乃气不和也。盖脉纹见有五色。由其病甚。色能加变。至于纯黑者不可治矣。

　　手掌推拿图　

　　脾肺心肝四脏俱推上为补推下为泻何肾与四脏相反盖四脏居上而肾居下肾虚则推四脏之气往下以滋肾故门推下补肾水混浊则小便闭赤一往上提疏通水道而小便自清故曰推上为清小便

　　水底捞月图　

　　推三关迟六腑运八卦男女俱在左手人以女属右手独不思右掌按以八卦则震居西兑居东艮居干而坤居巽岂后天八卦之定理而为女子之推拿遂变其位置耶

　　儿眼翻上者将大指甲在小天心向掌心下掐即平

　　儿眼翻下者将大指甲在小天心向总筋上掐即平

　　手背推拿图　

　　卷五　证治参详

　　推拿杂病要穴

　　印堂治一切惊风不语 颊车治牙关紧瞳子 治眼闭 迎香治口眼俱闭。

　　少海治惊风(俱宜以掐代针) 推外关间使。止转筋吐泻。

　　掐阳池止头痛。清补肾水开大小便闭塞。又能发汗。

　　掐总筋过天河水。清心经治口疮潮热。夜啼。四肢常掣掐外劳宫。治遍身潮热。肚起青筋揉之效。

　　揉劳宫动心火发汗。不可轻用。

　　后溪推上为泻。主利小便。推下为补肾。

　　腕骨穴止泻。往下推拂。

　　合骨穴在虎口上两骨合缝处。定惊。两手各一焦。

　　中廉治筋抽。掐之即揉 解 内吊惊往后仰揉掐之。膝上鬼眼穴若身后仰。掐住身即正。(此即膝眼共四穴)委中治惊时往前仆。向下掐住便直。

　　仆参治脚掣跳口咬 左转揉之止吐。右转揉之止泻。又惊。又吐。又泻。掐此穴及脚中趾效。

　　大敦。惊来若急拿之。或鞋带穴对拿(鞋带穴。一作仆参夏氏曰即昆仑穴灸三壮。治小儿发痫螈 )涌泉治惊吐泻。掐之男左转揉之止吐。右转揉之止泻。左转不揉主吐。右转不揉主泻。

　　卷五　证治参详

　　推惊总法

　　推法。开天门二十四下(从眉心推上发际)分阴阳九下(用两大指推从眉心。分推至太阳。此不论寒热虚实皆用)如感寒。在太阳上重揉发汗。体弱感寒亦揉太阳发汗。并揉太阴以留汗。使发汗在皮里膜外之间。庶免汗失亡阳。更加虚弱之□(女则揉太阴发汗。揉太阳止汗)随向天庭。眉心。山根。准头。人中承浆。各穴掐一下以代针法。男在左手三关推上三十。退六腑五六十。以应之又将我两手握儿左手掌向上。于总筋穴分推六七下。又在左手掌上运八卦从艮宫推往坎宫二三十回。曲儿左手小指重揉外劳宫名曰黄蜂入洞三十下即于五指节。逐一揉两次。在左脚委中穴往下捋三十下。以上男女各推左手左脚。即用元宵灯少定之○定惊元宵灯火。囟门。眉心脐心。脐输。(脐周遭六焦如HT 样)少商。合骨。鞋带。各穴共十五焦(用灯心蘸清油点火。根据次淬之。)以上推法用葱姜煎汁浸染医人大指根据次推之。至于别穴。看症再加揉法。

　　卷五　证治参详

　　幼科杂病

　　(有补遗)胎寒者。胎有寒而下地复感寒。于半日一日内通面皆青如靛染。口不吮乳。四肢必冷。

　　先有啼声。后复不啼而昏迷者是也。观儿两眼鼻准无黄色。口不吹嘘。定是胎寒。先于向导威灵二穴对拿紧。并将昆仑穴拿紧。其声稍出。即用元宵灯火十五焦断之(法见前)或声不出。亦用此穴。则声必出。乳必吸青色必渐退矣。然此症须防作吐。胎寒者。脏腑皆寒。胃寒不能纳故必吐。用人参(一分)桔梗(一钱)白术霍香(各五分)水煎服。自愈。亦有发于二三日之间(者胎)有寒而外无感冒也。

　　胎热者。面色深红而燥。如满口热气。或舌肿而红紫目内红赤。或大便秘结。小便短赤。此皆胎热也。如牙龈肿硬不能吸乳。用银簪于牙上下合骨处刺破出血乳自能吸。随用连翘木通(各一钱)甘草(五分)水煎服。

　　胎惊风 惊与风。名异而症同。小儿初生。面青口噤。手足抽掣身热背强。是胎惊风症也。

　　若目直窜视最为难治。宜先拿精威二穴。并昆仑穴。少顷即曲儿小指重揉外劳宫。随用元宵灯火定之脐风 婴儿出世。剪落脐带时。风由脐入腹。风性急速。三朝之内便见。七朝之外则非是矣。脐风初发。吸乳必较前稍松。两眼角挨眉心处忽有黄色。宜急治之，治之最易。黄色到鼻治之仍易到人中承浆。治之稍难。口不撮而微有吹嘘犹可治也。至唇口收束锁紧舌头强直。不治矣。一见眼角及人中有黄色。而唇不撮累者。曲儿小指揉外劳宫。即用灯火于囟门眉心人中承浆两手少商各穴一焦。脐轮六焦。未落带于带口火燃。既落带。于落处一焦。共十三焦风便止而黄即退矣。

　　急惊风 小儿急惊。因闻大声。或惊而发搐。搐止如故。此热生于心。身热。面赤。引饮。口中气热。二便黄赤。甚则发搐盖热甚生风。阳盛而阴虚也。宜利惊丸。

　　身热而不抽昏迷无知。是心热也。治宜用半夏。陈皮桔梗。甘草连翘。木通。各等分。

　　煎服。

　　利惊丸天竹黄(二钱) 轻粉 青黛(各一钱) 黑牵牛(炒五钱)为末。蜜丸豌豆大。每岁服一丸。薄荷汤下。

　　慢惊(一名慢症) 小儿慢惊或因病后药饵伤损脾胃或由汁久亡阴。吐久伤胃。泻久绝脾而成。故曰慢脾之症。其候昏睡露睛。两目无神而多漂泥。咽喉有牵踞之声。四肢厥冷螈 。大便泻青。而小便清利。此脾虚也。有见儿眼翻手掣握拳。形状似惊。以惊名之。即或推或拿。或火。亦无惊可疗。无风可祛。无痰可除。无热可解。其实惟脾间枯痰。虚热往来耳。治宜六君子汤之类发搐 惊痫发搐。男则目左视无声。右视有声。女则右视无声左视有声。相胜故也。

　　男则握拳拇指叉入食指中为顺。于外为逆。女则叉入食指中为逆于外为顺。

　　伤风发搐。口中气热。呵欠烦闷手足动摇。

　　伤食发搐。身温多睡。或吐不思食。

　　百日内发搐。真者不过二三次必死。假者频发不死。真者内生惊痫。假者外伤风冷。血气未实不能胜任故发搐。

　　惊痫生死 如惊痰筑不省人事。手不抽掣时。把精威二穴对拿紧。不咬齿。不摇头。不直视。亦无挣声之状。将儿向我。以我两手骑儿背。大指握前。以第二两指并狠狠揉肺俞二穴声虽不出。一挣一挣。恰似有声无音之状。此乃肺被痰筑。如钟磬中塞实。即重扣亦不响。定是活症。急灸肺俞穴各三壮若发惊拿醒便知人事。如儿身体不肥。痰不甚盛。不省人事。张目视人者。在精威二穴对拿紧。不知痛。竟无挣声之状。惟咬齿摇头。此肺经已绝。治之无益。

　　惊痫先惊怖啼叫乃发。

　　后顶上旋毛中(一名泥丸穴) 耳后青络(各灸三壮)。

　　风痫先屈食指如数物乃发。

　　丝竹空(针) 神庭 百会 神阙(灸)瘰 风热毒邪与血气相搏。郁结成核如贯珠于耳项之间。肿硬白色而有根者。便是瘰。

　　或溃烂成恶毒用灯火焦法如瘰在左则焦左边瘰在右则焦右边。前自颈上耳脚下起。离六分地一点一点。直下乳次过腋。环至肺俞穴至颈上耳后止。在瘰上周遭亦焦第二次。照原路空处补之便愈。若只有核而摇得动者。不是瘰 。初起红肿。便是痈疽不可作瘰 治。

　　霍乱昆仑 水分 天枢吐乳汁中庭(灸一壮)口中转屎 因母食寒凉所致。

　　中脘(灸七壮)胁下满。泻痢。体重不收。 癖积聚。腹痛。不嗜食 疟寒热或腹胀引背。食饮多。渐渐黄瘦者。十一椎下各开一寸五分灸七壮。黄胆灸三壮(当是脾俞二穴)。

　　肚大青筋。坚如铁石。于脐之上下左右。离五分地。各灸二壮。即消。

　　疳眼 由饥饱失调。致食积伤脾腹大面黄。午后发热日久发稀作泻。泻甚则渴。但见白珠红色。渐生翳膜遮满黑珠。突起如黑豆。如香菇之状。是疳眼也。(有补遗)合谷(各灸一壮)鸡胸(一名龟胸) 由咳嗽喘促肺气胀满。攻于胸膈。渐成此症。

　　中府 膻中 灵道 足三里龟背(一名鳖背) 由客风吹背。传入于髓。故背突如龟。或咳嗽久而肺虚致肾无所生。

　　肾主骨。风寒乘虚而入于骨。髓精血不能流通。故骨弓而驼。

　　肩中俞(治咳嗽者) 膏肓俞 肾俞癖气久不消。

　　章门(三壮) 脐后脊中(即命门灸三壮○治疟母神效)秋深冷痢。

　　脐下三寸(灸七壮或随年壮)。

　　脱肛泻血。秋深不效。

　　用姜片置脐上。艾灸三壮千金曰。灸随年壮。

　　龟尾(即长强穴。灸三壮。)脱肛乃肺气下陷。兼用补中益气汤数帖效。久不瘥者灸百会阴肿。

　　昆仑(灸三壮)

　　卷五　证治参详

　　戒逆针灸

　　(无病而先针灸曰逆。)小儿初生无病。不可针灸如逆针灸。则动其五脏。因恐成痫河洛关中。土地多寒。儿每成。生儿三日。多逆灸以防之吴蜀地温。无此疾也。今人不分南北。灸之多有害者不若任其自然。免致夭横也。

　　卷五　证治参详

　　徐氏八法证治

　　一凡治病先取公孙为主。次取各穴应之。

　　九种心疼。一切冷气 太陵 中脘 隐白痰涎隔闷胸中隐痛 劳宫 间使 膻中气隔五噎。饮食不下 膻中 三里 太白脐腹胀满。食不消化 天枢 水分 内庭胁肋下痛。起止艰难 支沟 章门 阳陵泉泄泻不止。里急后重 下脘 天枢 照海胸中刺痛。隐隐不乐 内关 太陵 中两胁胀满。气攻疼痛 章门 阳陵泉 绝骨中满不快翻胃吐食 中魁 中脘 太白胃脘停痰口吐清水 巨阙 中脘 厉兑胃脘停食疼刺不已 中脘 三里 解呕吐痰涎眩晕 膻中 中魁 丰隆心疟令人心内怔忡 百劳 心俞 神门脾疟令人怕寒腹痛 脾俞 三里 商丘肝疟令人色苍苍。恶寒发热。 肝俞 绝骨 中封肺疟令人心寒怕惊 列缺 合谷 肺俞肾疟令人洒热。腰脊强痛。 肾俞 大钟 申脉疟疾大热不退。 间使 百劳 绝骨疟疾先寒后热。 后溪 曲池 劳宫疟疾先热后寒。 百劳 曲池 绝骨疟疾心胸疼痛。 内关 太陵 上脘疟疾头痛眩晕吐痰不已 列缺 合谷 中脘疟疾骨节酸疼 百劳 魄户 然谷疟疾口渴不已 人中 间使 关冲胃疟令人善饥不能食 胃俞 厉兑 大都胆疟令人恶寒怕惊卧不安 胆俞 期门 临泣黄胆四肢俱肿。汗出染衣。

　　百劳 腕骨 至阳 中脘 足三里黄胆。遍身皮肤面目小便俱黄。

　　百劳 至阳 脾俞 腕骨 三里 隐白谷疸。食毕则心眩怫郁。遍体发黄。

　　至阳 胃俞 腕骨 阴谷 三里 内庭酒疸。身目俱黄。心中痛。面发赤斑。小便赤黄。

　　胆俞 至阳 腕骨 委中女劳疸。身目俱黄。发热恶寒。小便不利。

　　至阳 肾俞 关元 然谷(以上诸症俱足太阴经公孙为主)一凡治病先取内关为主。次取各穴应之。

　　中满不快。胃脘伤寒。 太陵 胆中 中脘 三里中焦痞满。两胁刺痛。 支沟 胆中 章门脾胃虚冷。呕吐不已。 中脘 气海 内庭 公孙脾胃气虚。心腹胀满。 水分 气海 三里 太白胁肋下疼。心脘刺痛。 气海 阳陵泉 行间痞块不散。心中闷痛。 太陵 中脘 三阴交食 不散。人渐羸瘦。 腕骨 脾俞 公孙食积血瘕。胸中隐痛。 胃俞 气海 行间五积气块。血积血癖。 膈俞 肝俞 大敦 照海脏腑虚冷。两胁疼痛。 支沟 通里 章门 阳陵泉风壅气滞。心腹刺痛。 风门 膻中 劳宫 三里大肠虚冷。脱肛不收。 百会 命门 长强 承山大便艰难。用力脱肛。 百会 支沟 照海脏毒肿痛便血。 膈俞 肝俞 长强 承山痔疾肿痛。 长强 合阳 委中五痫口中吐沫。 后溪 神门 心俞 鬼眼心性呆痴悲泣不已。 通里 后溪 神门 大钟心惊发狂。不识亲疏。 少冲 十宣 心俞 中脘健忘易失。言语不纪。 通里 少冲 心俞心气虚损。或歌或笑。 灵道 通里 心俞心中惊悸。言语错乱。 少海 少府 后溪 心俞心中虚惕。神思不安。 通里 心俞 胆俞 乳根心惊。中风不省人事。 百会 中冲 大敦心藏诸虚。怔忡惊悸。 通里 阴 心俞心虚胆寒。四体颤掉。 通里 胆俞 临泣(以上诸症俱手厥阴经内关为主)一凡治病先取后溪为主。次取各穴应之。

　　手足挛急。屈伸艰难。

　　曲池 尺泽 合谷 阳陵泉 行间手足俱颤。不能握物行步。 曲池 阳 腕骨 阳陵泉 绝骨 太冲 公孙颈项强痛。不能回顾。 风府 风池 承浆两腮颊痛红肿。 大迎 颊车 合谷咽喉闭塞。水粒不下。 商阳 十宣 天突 照海双鹅风。喉闭不通。 少商 十宣 金津 玉液单鹅风。喉中肿痛。 关冲 合谷 天突偏正头风。两额角痛。

　　临泣 丝竹空 太阳紫脉 合谷 列缺两眉角痛。 头维 横竹 阳白 印堂 合谷头目昏沉。太阳痛。 头维 太阳紫脉 合谷头项拘急。引肩背痛。 百会 承浆 肩井 中渚醉头风。呕吐不止。恶闻人言。

　　百劳 合谷 列缺 涌泉眼赤肿。冲风泪下。 临泣 攒竹 合谷 小骨空破伤风因他事触发。浑身发热项强。

　　太阳紫脉 合谷 十宣 大敦 行间(以上诸症。俱手太阳经后溪为主。)一凡治病先取申脉为主。次取各穴应之。

　　腰背强。不可俯仰。 膏肓俞 腰俞 委中肢节烦痛牵引腰脚。 肩 曲池 阳陵 昆仑中风不省人事。

　　百会 印堂 合谷 大敦 中冲中风不语。 前顶 哑门 人中 合谷 少商中风半身瘫痪。 手三里 合谷 腕骨 风市 绝骨 三阴交 行间中风偏枯。疼痛无时肩 曲池 太渊 三里 绝骨 昆仑中风四肢麻痹不仁。

　　肘 上廉 鱼际 风市 膝关 三阴交中风手足瘙痒不能握物。

　　会 合谷 腕骨 风市 阳陵 行间中风口眼 斜。牵连不已 人中 合谷 太渊 十宣 童子 颊车(针入一分。沿皮向下透地仓穴。 右写左 左写右)中风口噤不开。言语謇涩。

　　颊车 地仓 人中 合谷中风角弓反张。眼目盲视。 百会 百劳 合谷曲池 十宣 阳陵泉 行间腰脊项背疼痛。 人中 肩井 肾俞 委中腰痛起止艰难。 膏肓 肾俞 委中 然谷手臂背生毒。名附骨疸。 天府 曲池 委中手背生毒。名附筋发背。

　　合谷 液门 中渚 外关足背生毒。名曰发背。 委中 内庭 侠溪 行间鬓髭发毒。 太阳 合谷 外关 太项脑攻疮。 强间 百劳 合谷 委中背胛生痈。 曲池 液门 外关 内关 十宣 委中 侠溪(以上诸症俱足太阳经申脉为主)一凡治病。先取临泣为主。次取各穴应之。

　　足跗肿痛久不能消。 行间 申脉手足麻痹不知痛痒。

　　曲池 合谷 中渚 太陵 三里 太冲两手颤掉不能握物。 曲泽 合谷 中渚 腕骨手指拘挛。伸缩疼痛。 手十指节握拳指尖(艾炷如小麦灸五壮)尺泽 阳 中渚足指拘挛筋紧不开。 足十指节握拳指尖(艾炷如小麦灸五壮)阳陵泉 丘墟 公孙足底发热。名曰湿热 合谷 京骨 涌泉足外踝红肿。名穿踝风 丘墟 昆仑 照海足跗发热。五指节痛 冲阳 侠溪 足十宣两手发热。五指疼痛 阳池 合谷 液门两膝红肿疼痛。名鹤膝风。

　　风市 膝关 阳陵泉 行间手腕骨痛。名绕髁风 腕骨 太陵 太渊臂膊痛连肩背。 肩井 曲池 中渚腰胯疼痛。寒疝之类 五枢 委中 三阴交腿胯疼痛。名腿叉风 环跳 委中 阳陵泉白虎历节风疼痛。 肩井 曲池 三里 合谷 委中 行间 天应(遇痛处针。强针出血)走注风游走四肢痛 天应 曲池 三里 委中浮风浑身瘙痒 百会 百劳 曲池 命门 太阳紫脉 风市 委中 血海 水分 气海头项红肿强痛。 风池 风府 承浆 肩井肾虚腰痛。兴动艰难。 脊中 肾俞 委中闪挫腰痛。 脊中 肾俞 腰俞 委中虚损湿滞腰痛。行动无力。 刺穴如前。

　　诸虚百损。四肢无力。 百劳 膏肓俞 关元 尺泽 阳 中渚 足三里胁下肝积气块刺痛。

　　支沟 太陵 中脘 章门 阳陵泉(以上诸症。俱足少阳经临泣为主。)一凡治病先取外关为主次取各穴应之。

　　臂膊红肿肢节疼痛 肩 肘 腕骨手指节痛不能伸屈 合谷 腕骨 阳谷 五虎足指节痛不能行步 昆仑 内庭 太冲足内踝红肿痛(名绕踝风) 丘墟 临泣 昆仑 太五脏结热。吐血不已。

　　膈俞 心俞 肺俞 脾俞 肝俞 肾俞六腑结热血妄行不已 膈俞 胆俞 胃俞 三焦俞 大肠俞 小肠俞 膀胱俞鼻衄不止 少泽 膈俞 心俞 涌泉吐血。昏晕不省人事。 膈俞 肝俞 通里 大敦虚损气逆。吐血不已。 膏肓 膈俞 肝俞 丹田吐血衄血。阳乘于阴。血热妄行。

　　膈俞 肝俞 中冲 三里 三阴交血寒亦吐阴乘于阳名心肺二经呕血。

　　少商 神门 肺俞 心俞 膈俞 三阴交舌强难言。及生白胎。 关冲 中冲 承浆 聚泉重舌肿胀热极难言。 十宣 海泉 金津 玉液舌吐不收。名曰阳强。 少冲 神门 兑端 涌泉舌缩难言。名曰阴强。 海泉 心俞 膻中口内生疮。名枯曹风。 兑端 承浆 支满 十宣唇吻裂破出血干痛。 关冲 少商 承浆项生瘰 。绕颈起核。名曰蟠蛇 。

　　风池 缺盆 天井 肘尖 十宣瘰 延生胸前连腋下者。名瓜藤 。

　　肩井 膻中 支沟 太陵 阳陵泉左耳根肿核者名蜂窝 。

　　翳风 颊车 合谷 后溪右耳根肿核者名惠袋 。 翳风 肘尖 后溪耳根红肿痛 翳风。 颊车 合谷颈项红肿不消。名曰项疽。 风府 肩井 承浆目生翳膜。隐涩难开。 睛明 鱼尾 合谷 肝俞风沿烂眼。迎风冷泪。 攒竹 丝竹 二间 小骨空目风肿痛。 肉攀睛。 睛明 攒竹 和 肘尖 合谷 十宣 列缺 肝俞 委中照海牙齿两颔肿痛。 人中 合谷 吕细上 牙疼。及牙关不开。

　　颊车 太渊 合谷 吕细下 牙疼。颊项红肿痛。

　　承浆 阳 颊车 太耳聋气痞疼痛。 听会 翳风 肾俞 三里耳鸣或痒或痛。 客主人 听会 合谷目暴赤肿疼痛。 攒竹 迎香 合谷雷头风晕。呕吐痰涎。 百会 风门 太渊 中脘肾虚头痛。头重不举。 百会 列缺 肾俞 太痰厥头晕。头目昏沉。 百会 肝俞 大敦头项痛。名曰正头风。

　　百会 上星 脑空 合谷 涌泉(以上诸症俱手少阳经外关为主)一凡治病先取列缺为主。次取各穴应之。

　　鼻流臭涕名鼻渊。

　　百会 上星 迎香 曲差 风门鼻生息肉。闭塞不通。 迎香 上星 印堂 风门鼻塞不知香臭。 上星 迎香 风门鼻流清涕。腠理不密。喷嚏不止。

　　肺俞 太渊 神门 三里伤风。面赤发热头疼 合谷 曲池 通里 绝骨伤风感寒。咳嗽胸满。 风府 风门 合谷 膻中咳嗽寒痰。胸膈闭痛。 肺俞 膻中 三里久嗽不愈。咳唾血痰。 太渊 风门 膻中哮喘气促。痰气壅盛。 府 膻中 三里 丰隆哮喘气满。肺胀不得卧。

　　风门 中府 府 膻中 太渊 三里吼喘胸膈急痛。 肺俞 天突 中 三里腹中肠痛。下痢不已 天枢 内庭 三阴交腹中寒痛。泄泻不止 中脘 天枢 关元 三阴交赤白痢疾。腹中冷痛。

　　天枢 气海 外陵 水道 三里 三阴交胸前两乳红肿痛。 少泽 太陵 膻中乳痈肿痛。小儿吹乳。 少泽 中府 膻中 大敦妇女积痛。败血不止。 膈俞 肝俞 肾俞 三阴交妇人血沥。乳汁不通。 关冲 少泽太陵 膻中乳头生疮名妒(音石)乳。 肩井 乳根 少泽胸中噎塞痛。 太陵 内关 膻中 三里口内生疮臭秽人中 承浆 金津 玉液 合谷 十宣口气冲人。臭不可近。

　　少冲 通里 金津 玉液 人中 十宣三焦极热。舌上生疮。 关冲 外关 金津 玉液 人中 地仓 迎香冒暑大热霍乱吐泻。 百劳 中脘 合谷 曲池 十宣 委中 三里中暑。身热小便不利。 百劳 中脘 气海 阴谷 阴陵泉 委中小儿急惊风手足搐搦。 百会 印堂 人中 中冲 合谷 太冲 大敦小儿慢脾风。目直视。手足搐。口吐沫。

　　百会 上星 人中 脾俞 大敦消渴等症 胃府虚。斗食不能充饥。(消脾)肾藏竭。饮百杯不能止渴。(消肾)及房劳不称心意。(消中)此谓三消也。乃土燥水消。不能克化故成此病。

　　人中 关冲 脾俞 中脘 足三里 公孙(治食不充饥)照海(治饮不止渴) 太 (治房劳不称心)(以上诸症。俱手太阴经列缺为主。)一凡治病先取照海为主。次取各穴应之。

　　小便淋涩不通。 关冲 合谷 阴陵泉 三阴交小腹冷痛小便频数。 肾俞 气海 关元 三阴交膀胱七疝。奔豚等症。 太陵 章门 丹田 阑门 三阴交 大敦 涌泉偏坠木肾。肿大如升。 阑门 归来 曲泉 大敦 膀胱俞 三阴交 然谷 肾囊(横纹可灸七壮)。

　　乳弦疝气冲心痛 带脉 大敦 涌泉 太小便淋血不止。阴器痛 阴谷 三阴交 涌泉遗精白浊小便频数。 白环俞 关元 太 三阴交夜梦鬼交。遗精不禁。 心俞 肾俞 膏肓俞 中极 然谷老人虚损。手足转筋不能举动。

　　尺泽 合谷 阳陵泉 承山 临泣 太冲霍乱吐泻。手足转筋。 尺泽 曲池 腕骨 三里 阳陵泉 承山 京骨寒湿香港脚。发热大痛。 委中 三阴交 太冲肾虚香港脚红肿大热不退。

　　血海 三阴交 气冲 委中 太 公孙干香港脚。膝头及内踝五指疼痛。

　　阴陵泉 三阴交 膝关 委中 绝骨浑身胀满。浮肿生水。 合谷 曲池 气海 三里 三阴交 内庭 行间单腹蛊胀。气喘不息。 膻中 气海 水分 三里 三阴交 行间胸腹胀大如盆。 膻中 中脘 水分 三阴交面目四肢。浮肿不退。 人中 合谷 曲池 三里 三阴交 临泣妇人脾气。水血气石蛊病。 膻中 气海 支沟 三里 三阴交 水分(水) 行间(血)公孙(气) 内庭(石)女人血分单腹气喘。

　　膻中 下脘 气海 三里 行间女人血气劳倦五心烦热。肢体皆痛。头目昏沉。

　　百会 膏肓俞 肾俞 曲池 合谷 绝骨妇人虚损形瘦。赤白带下。

　　百劳 肾俞 关元 三阴交女人子宫。久冷。不受胎孕。 中极 子宫 三阴交经水正行。头晕小腹痛。 合谷 阳交 内庭室女月水不调。脐腹疼痛。 肾俞 关元 三阴交妇人产难。 合谷 三阴交 独阴难产胎衣不下合谷 三阴交 巨阙 独阴产后脐腹痛恶露不已。

　　膏肓俞 水分 关元 三阴交大便不通。

　　阴陵泉 三阴交 申脉 太(以上诸症俱足少阴经照海为主)

　　卷五　证治参详

　　八脉交会八穴歌

　　(有图见卷三○以下李仙槎着)公孙为父通冲脉。内关母与阴维接。四经会合胃心胸。心脾有病治堪适。

　　头面颈项四肢风。后溪申脉当详核。二穴督脉阳跷通。兼属夫妻自和悦。

　　临泣称男带脉连。外关女与阳维一。气贯耳颊肩颈目。四肢风痛病如失。

　　若遇喉风藏病凶。客寻照海主列缺。列缺原来任脉通。阴跷照海本同辙。

　　卷五　证治参详

　　八穴主客证治歌

　　九种心疼延闷。结胸翻胃难停。胎衣不下血迷心法泻公孙立应。积块坚横胁抢。心胸痞胀肠鸣。伤寒不解病深沉。疟疾内关可定手足背腰疼痛。中风不语痫癫。头眩眼肿项腮牵且向后溪穴针。痈毒四肢麻木。耳聋身肿绵延。头疼鼻衄泪涟涟申脉针时可痊。

　　中风手足不举。腿疼胁胀拘挛。头风咽肿项腮连。临泣亟须针砭 肢节肿疼膝冷。背胯内外筋牵。伤寒盗汗热难捐主客外关有验。

　　痔疟便肿泄痢。吐红溺血咳痰。死胎不下膈中寒列缺并医噎咽 喉塞便淋酒积昏迷临产艰难膈中气核并心烦照海行针可散。

　　卷六　论治补遗

　　中风论

　　寸口脉浮而缓。浮则为风。缓则为虚。营缓则为亡血卫缓则为中风。邪气中经络脉空虚。

　　贼邪不泻。或左或右。邪气反缓。正气即急。正气引邪。 僻不遂。邪在于络肌肤不仁。邪在于经。即重不胜。邪入于府即不识人。邪入于藏。舌即难言。口吐涎 寸口脉浮而紧。紧则为寒。浮则为风。寒风相搏。邪在皮肤。则身痒而瘾疹。心气不足。邪气入中。则胸满而短气。(金匮原文从医宗金鉴)喻嘉言曰。伤寒症太阳经之中风者。乃风寒暑湿之风。自外而入者也。真中风之风。乃人身自有之风。平素蕴蓄。而一旦内出者也。素问云。阳之气。以天地之疾风名之可见真中风之病。乃人之数扰其阳所致。数扰其阳惟房室一事为最。房室过勤。纵阴不走而阳气则已动。

　　动而不已。必渐积于空 之所。而手微麻。足或微瘅。舌或微蹇风信已至。而扰其阳者方未已。一旦乘虚横发。与大块噫气。林木振响黄沙蔽天。白浪翻海者初无少异矣。其人安得不卒倒乎。迨至卒倒。而世医方引风寒暑湿之风为治一误再误。外风入而与内风交煽。任凭躯伟体坚。经年不能少减。而成废人者比比。甚有不旬日而告毙矣。可胜悲哉。大法风既自内而生。还须自内而熄欲自内而熄。何物是熄风之药。养血乎。风亦与之俱养补气乎。风亦与之俱补。实腠理乎。风亦与之俱实。将何所取耶养血补气。自不可少。而实腠理之药。断不可用进而求之于法。然后不患于无药也。盖天地间之风得雨则熄。所以素问又曰。阳之汗。

　　以天地之雨名之。以雨治风。不言治而治在其中。以故内风之人。腠理断不可实。实则汗不能出也。气血不可不补。虚则不足供汗之用也。要使元气足以拒风于腠理之间。务如大病退后之人。饮汤则汗。食粥则汗。如此旬日以听风之自熄然后为当其妙全在助阳而通血脉。不取驱风散邪为义。与荆防柴葛之轻药绝不相干。世传以羌防等药发散一食顷者此但可治偶感之风耳。以治内风。不去百分之一岂有经年累积之风。而取办一药。且仅攻皮肤之理哉。中风病多见于富贵之人。而贫贱绝少。贫贱之人。非无房室也。以其劳苦奔走。身中之气时为蒸动。才有微风。便从汗解。而富贵之人。身既安逸。内风已炽。尚图乘风纳凉沐泉饮水。

　　以解其热。致阳气愈遏不舒。加以浓酒浓味之热挟郁阳而为□痰闭塞经络一旦卒然而中漫不知病所由来古今成方虽多。辨症全不清切盍观平人饮醇食爆。积至无算。全不见其热者阳气有权。嘿为运出耳。阳气遏郁无权。势必转蒸饮食之物为痰。痰与风相结。迨发之时。其体盛之人病反加重。盖体盛则阳多。阳多则风与痰俱多也孰知其风为本。而痰为标耶。孰知其阳气为本。而风痰为标耶。风痰为标。可汗可吐而或者见其昏迷舌蹇。以为邪入心藏。用牛黄清心之类。驱风散痰。致阳气愈遏。而成不治甚多。夫阳遏在内之人。脏腑有如火烙。平素喜生冷。临病又投金石。覆辙相寻。明哲罔悟。亦独何耶。阳气为本。势必绝欲而不更扰其阳。病根始拔。然而阳气素动。习惯渐近自然。多不乐于安养。风痰才得少息。往往思及欲事。略一举动。复从本及末。蔓而难图矣。古今无人深论及此惟善保生者。见体中痰多风炽。无俟病发。预为绝欲可矣。

　　按中风者。乃为风邪所中。卒倒无知之症。西北气寒有之。东南无。中风者。此惟中气虚惫。

　　故肝风内煽。东垣主虚是也。虚则无根之火发焉。逆上之痰生焉。河间主火。丹溪主痰是也。其卒倒痰壅。皆与真中风相似。故曰类中。但无六经形症为异耳。如牙关紧闭。两手握固者。乃邪气闭塞于外。元气犹存。宜与开关利窍治法。至若口开为心绝。眼闭为肝绝手撒为脾绝。遗尿为肾绝。鼻鼾为肺绝。此五脏气脱也。心绝者。不过一时死。更有发直头摇。吐沫面赤。汗出如珠者。皆不治矣。间有中气者。为七情所伤。气厥无痰。宜用苏合香丸灌之。

　　卷六　论治补遗

　　风湿

　　风者百病之长。其变无常。其中人也。风则上先受之。湿则下先受之。俱从太阳膀胱经而入。风伤其卫。湿流关节邪相搏击。故显汗出恶风。短气发热。头痛骨节烦疼。身重微肿等症。此固宜从汗解。第取汗贵徐不贵骤。骤则风去湿存。徐则风湿俱去也。其有不可发汗者缘风湿相搏。多夹阳虚。阳虚即不可汗。但可用辛热气壮之药。扶阳逐湿而已。凡见短气。虽为邪阻其正。当虑胸中阳虚。凡见汗出微喘。虽为肺气感邪。当虑真阳欲脱。

　　卷六　论治补遗

　　痉病

　　病者身热足寒。颈项强急恶寒。时头热。面赤目赤。头摇口噤背反张者。痉病也。(详在金匮)外感六淫之邪。由太阳而传六经。邪不尽传即不已。故三阳三阴皆足致痉。如太阳之传阳明。项背KT KT 。少阳之颈项强。是知三阳皆有痉矣。海藏谓三阳太阴皆病痉。独不及少阴厥阴。云背反张属太阳。低头视下。手足牵引。肘膝相构。属阳明。或左或右一目牵斜。一手搐搦属少阳。发热。脉沉细。腹痛。属太阴。以防风当归汤治太阳阳明发汗过多而致痉者。以柴胡加防风汤治少阳汗后不解。寒热往来而成痉者。虽不及少阴厥阴。然其制附子散。桂心白术汤。附子防风散。意原有在。观其白术汤下云。上解三阳。下解太阴。一种苦心无非谓传入少阴厥阴必成死证耳。讵知传经之邪。如风雨之来。而画地以限其不至。岂可得乎。灵枢谓足少阴之经筋循脊内。侠膂。上至项与足太阳筋合。其病在此。为主痫螈及痉。在外阳病者不能俯。在内阴病者不能仰。是则足少阴之藏。与足太阳之府。两相联系。而以不能俯者。知为太阳主外。不能仰者。知为少阴主内。其辨精矣。仲景之以头强脊强不能俯者。指为太阳之痉。原以该三阳也。而其以身蜷足蜷不能仰者。指为少阴之痉以该三阴也。痉证之属三阴者。及阳症阴脉者。皆不可救。其证目正圆。及戴眼者。不治。所以仲景但论三阳治法。而不及三阴也。

　　小儿之体脆神怯。不耐外感壮热。多成痉病。后世妄以惊风立名。实则指痉病之头摇手劲者。为惊风之抽掣。指痉病之卒口噤脚挛急者。为惊风之搐搦。指痉病之背反张者。为惊风之角弓反张。妄投镇惊之药勾引外邪深入脏腑。千中千死。又如新产妇人血舍空虚。外风袭入而成痉病。仲景谓新产亡血虚多汗出。喜中风。故为病痉。宜从血舍驱风。若称产后惊风。

　　妄投汤药亦千中千死也。

　　卷六　论治补遗

　　痫病

　　(即风癫)风癫者。由气血虚。邪入于阴经故也。又人在胎。其母卒大惊。精气并居。令子发痫。

　　其发则仆地吐涎沫。无所觉是也。

　　卷六　论治补遗

　　癫狂痴呆

　　凡狂病多因于火。此或以谋为失志。或以思虑郁结。屈无所伸。怒无所泄以致肝胆气逆。木火合邪。是诚东方实症也。此其邪乘于心。则为神魂不守。邪乘于胃。则为暴横刚强。故当以治火为先。而或痰或气。察其甚而兼治之。

　　癫病多由痰气。凡气有所逆。痰有所滞。皆能壅闭经络。格塞心窍。故发则旋晕僵仆口眼相引。目睛上视。手足搐搦。腰脊强直。食顷乃苏。此其条病条已者。正由气之条逆条顺也。

　　故当察痰察气因其甚者而先治之。

　　凡平素无痰。而或以郁结不遂。思疑惊恐。而渐致痴呆。言辞颠倒。举动不经。或多汗。或善愁其症则千奇万状无所不至。脉必或弦或数或大或小。变易不常。此其逆气在心。有可愈者。有不可愈者。在乎胃气元气之强弱。待时而复非可急也。

　　小儿无狂症。惟病癫者常有之。凡小儿之病。有从胎气而得者。有从生后受惊而得者。

　　盖小儿神气尚弱。惊则肝胆夺气。而神不守舍。舍空则正气不能主。而痰邪足以乱之。故凡治小儿之惊痫。必须先审正气然后察其病邪。酌宜治之。

　　邪热攻心则自笑。用

　　止笑散

　　。

　　黄连 生地 麦冬 犀角 丹砂 甘草 水煎。和童便服。

　　笑不休。心火盛也。用

　　金花汤

　　。

　　黄连 黄芩 黄柏 栀子(炒) 制半夏水煎。和竹沥姜汁服。

　　卷六　论治补遗

　　厥症辨

　　李惺庵曰暴死者卒然而倒其因甚多详于诸症今复类举者欲仓卒之际辨症显然耳如暴仆口噤吐涎身温体暖脉虚者中风也二陈汤加天麻钩藤如腹痛额黑手足收引脉来沉迟无气以息中寒也急灸关元服理中四逆汤有本于阴虚复遇暑途饥困劳役暴仆昏绝者此暑邪乘虚而犯神明之府生脉散加香薷如有痰声者名曰痰厥此虚阳载痰上升也四君子加竹沥姜汁不可用二陈燥痰之剂如行立之间暴眩仆绝喉无痰声身无邪热者此阴虚而阳暴绝也独参汤如暴怒卒倒身冷无涎污者名曰气厥四磨汤重者姜汤调苏合香丸如食后着寒着气而暴死者名曰食厥二陈汤探吐之小儿多有此症有大怒载血瘀于心胸而暴死者名曰血升宜逐瘀行血妇人产后经行偶着恚怒多有之如感臭秽瘴毒暴死者名曰中恶视膝腕内有红筋刺出紫血或刺十指头出血候醒以藿香正气散调之或探丧入庙或入无人之室或造天地坛场归来暴绝面赤不语者名口尸厥进药即死宜移病患东首焚香北面礼拜更宜醋炭熏鼻有伤寒新瘥与妇人交忽患少腹急痛外肾搐缩而黑喘急冷汗自出名曰脱元有因大吐大泻后卒然四肢厥冷不省人事名曰脱阳俱宜急以葱白紧缚放脐上以艾火灸之使热气入腹后以参附姜汤救之汗止喘息为可治迟则无及矣有男女交接而死者男子名走阳女子名脱阴男虽死阳事犹然不倒女虽死阴户犹然不闭有梦中脱泄死者其阳必举阴必泄尸容尚带喜笑为可证也皆在不救。

　　卷六　论治补遗

　　伤寒论

　　太阳病。头痛至七日以上自愈者。以行其经尽故也。若欲再作经者。针足阳明。使经不传则愈。(七日。太阳一经行尽之期而日再作经者。太阳过经不解。复病阳明而为并病也。当刺足阳明之厉兑陷谷冲阳等穴。如太阳病脉浮头痛。刺宛骨京骨。头疼恶寒发热。刺合谷。以解太阳之余邪也。)太阳病。初服桂枝汤。反烦不解者。先刺风池风府。却与桂枝汤则愈。(风邪不仅在卫。而在太阳之经。故刺之以解其结。)阳明病。(脉长。身热目疼。鼻干。不得卧。)下血谵语者。此为热入血室。但头汗出者。刺期门。(阳明热盛。侵及血室。血室不藏。溢出前阴故下血。刺期门。则中焦营气之结滞易散。)妇人中风。发热恶寒。经水适来。得之七八日热除而脉迟胸胁下满。如结胸状。谵语者。此为热入血室也。当刺期门。随其实而泻之。(热入血室属阳明经男女皆有之。)太阳少阳并病脉弦。头项强痛。或眩冒。时如结胸。心下痞硬。当刺大椎肺俞肝俞。(肺主气。肝主血。此调其气血也。)慎不可发汗。发汗则谵语若谵语不止。当刺期门。

　　少阴病。(脉沉口燥舌干而渴。)吐利。手足不逆冷反发热者不死。脉不至者灸少阴七壮。(灸太 复溜。能还大脉。若太 脉绝则死矣。)伤寒六七日。脉微。手足厥冷。烦躁。灸厥阴厥不还者死。(按聚英云。伤寒。烦躁者灸厥阴俞。即太冲穴。)病者手足厥冷。言我不结胸。小腹满。按之痛者。此冷结在膀胱关元也。(灸关元穴。)下利。手足逆冷无脉者灸之。(少阴经太 。任脉气海丹田。各灸七壮。可救万一。)不温。若脉不还。反微喘者死。 下利后。脉绝。手足厥逆。 时脉还手足温者生。脉不还者死。

　　伤寒腹满。谵语。寸口脉浮而紧。此肝乘脾也。名曰纵。刺期门。伤寒发汗。啬啬恶寒。大渴欲饮水。其腹必满。此肝乘肺也。名曰横刺期门。(肝乘脾曰纵者。放纵不收克其所胜。

　　其病难愈。肝乘肺曰横者。木反乘金。横犯其所不胜。其病易安。刺期门。皆所以泄肝之盛气也)

　　卷六　论治补遗

　　伤寒温病热病说

　　伤寒以病因而为病名者也。温病热病。以天时与病形而为病名者也。由三者皆起于感寒。或者通以伤寒称之。夫伤寒即发于天令寒冷之时。而寒邪在表。闭其腠理。有恶风恶寒之症者。因风寒在表表气受伤也。温病热病。后发于天令暄。热之时怫热自内达外。郁其腠理。无寒在表。故无恶风恶寒之症。其有恶风恶寒之症者。重有风寒新中。而表气亦受伤故也。伤寒汗下不愈而经者亦温病也温病之脉行在诸经随其经之所在而取之。

　　卷六　论治补遗

　　大头瘟

　　大头瘟者。足阳明邪热太甚。恣实少阳相火而为之炽。多在少阳。或在阳明。或传太阳。视其肿势在何部分。随经取之。湿热为肿。火盛则痛。此邪见于头。多在两耳前后。以先出为主病也。治之不宜药速。速则过其病。所谓上热未除。中寒复生。况头乃空虚之部分。邪着空虚。无所不至。治法当先缓而后急先缓者。用药性味俱缓。更缓服。以浸渍无形之邪也。

　　后急者。谓缓剂已泻。邪入于中。是到阴部染于有形质之所。若不速去。则损阴也。此却为客邪当急去之也。假令少阳阳明为病少阳为邪出于耳前后也。阳明为邪者。首大肿也。先以黄芩黄连甘草。通炒过。煎汤少少不住服。或剂毕。再用大黄煨。鼠粘子炒香。煎成去滓。纳芒硝。俱各等分。亦时时呷之。得微利。及邪气已。只服前药。如不已。再根据前次第服之。

　　取大便利。邪气即止。如阳明渴者。加石膏。少阳渴者。加栝蒌根。阳明行经。升麻芍药葛根太阳行经羌活防风之类。

　　卷六　论治补遗

　　暑风

　　中暑卒倒无知名曰暑风。大率有虚实两途。实者痰之实也平素积痰。充满经络。一旦感召暑湿。痰阻其气。卒倒流涎。此湿 合病。最剧者也。宜先吐其痰后清其暑。犹易为也虚者阳之虚也。平素阳气衰微不振。阴寒久已用事。一旦感召盛暑。邪凑其虚。此湿 病之得自虚寒者也。宜回阳药中。兼清其暑。最难为也。

　　按金匮中热中 皆暑病之称而病有不同洁古曰中暑者阴症中热者。阳症以中暑由任性纳凉。

　　阳气为阴邪。所遏其病发热头痛。恶寒。无汗。(身形拘急酸疼。宜解表佐以清暑。中热由日中)劳役身冒暑热。头痛壮热。大渴引饮。烦躁汗泄。懒动。及腹痛水泻恶心。此热伤(气。肺与大肠受之。宜凉解暑毒)今以卒倒手足搐搦名暑风。乃夏月火盛灼金。致木旺生风脾土受邪。不可以风药误治。手足逆冷名暑厥大概时令之火。郁极于内不得伸越所致。入门曰暑厥。即暑 病兼手足厥冷也。

　　卷六　论治补遗

　　呕吐哕

　　灵枢口问篇岐伯曰。谷入于胃。胃气上注于肺。今有故寒气与新谷气。俱还入于胃。

　　新故相乱。真邪相攻。气并相逆。复出于胃。故为哕。○肺主为哕。取手太阴(太渊)足少阴。(俞府石关)呕即吐之类。但吐而无物者曰呕呕而有物者曰吐。腹胀嗳气曰噫。噫者饱食之息。即嗳气也呃呃连声曰哕。今以呃逆名之。中焦呃逆。其声轻而短。水谷为病也。下焦呃逆其声恶而长。虚邪相搏也。

　　卷六　论治补遗

　　噎隔

　　噎枯在上。咽喉壅塞。饮虽可入。食不能下。隔枯在下胸臆痞闷。食虽可入。至胃复出。或食下而眼白口开。气不能顺。或食入而当心刺痛。须臾吐出。食出痛止。

　　五隔五噎由喜怒太过。七情伤于脾胃。郁而生痰。痰与气搏。升而不降。饮食不下。盖留于咽嗌者。则成五噎。结于胃膈者。则为五隔。(思忧喜怒悲)其病令人胸膈痞闷。呕逆噎塞。

　　妨碍饮食。治法宜调阴阳。化痰下气。阴阳平匀。气顺痰下。则病无由作矣。

　　按七情所伤。痰与气搏。故食不下若瘀血阻碍。则食下作痛。或反胃而吐出。总由脾胃虚伤。血液枯槁。不能运化五谷。膈间受病。故通名为膈也。

　　卷六　论治补遗

　　虚痨

　　积虚成损。积损成痨。经年不愈。谓之久虚。有五劳六极七伤之分。五劳应五脏。曲运神机则劳心尽力谋虑则劳肝。意外过思则劳脾。预事而忧则劳肺。矜持志节则劳肾。六极应六腑。血极则面枯发落。善忘筋极则拘挛转筋。爪黯甲痛。肉极则体瘦肉削。倦怠嗜卧。气极则喘嗽少气皮枯毛焦。骨极则面垢齿浮腰酸脊痛。精极则目暗耳鸣。遗溺茎弱。七伤者。推原劳极之由。如久视伤血。久卧伤气。久坐伤肉。久立伤骨。久行伤筋。房劳思虑伤心肾。心主血。肾主精。精竭血燥。气衰火旺蒸疰日久。则痨生焉。

　　痨瘵既久。元气必伤。热毒痰瘀变幻生虫。在肝为毛虫。食人筋膜在心为羽虫。食人血脉在脾为裸虫。食人肌肉。在肺为介虫。食人肤膏。在肾为鳞虫。食人骨髓。其症蒸热咳嗽。胸闷背痛。两目不明。四肢无力。腰膝酸疼。卧不能寐。或面色 白。或两颊时红。常怀忿怒。梦与鬼交。若虫蚀肺系。咯血吐痰。喉疮声哑。思食无厌。皮枯毛落。良可悲悯。惟补虚扶元。杀虫以绝其根。纵不获生。可绝其传疰也 验病法。用乳香焚熏病者之手。令其仰掌以帛覆之。熏之良久。手背生毛。长至寸许。白而黄者可治。红者则难。青黑者死。若熏之良久无毛者。非传尸也初服

　　黑虎丹

　　 下诸痨虫。从大便中出。

　　真牛黄。阿魏(各一钱)真雷丸。南木香(各五钱)雄鸡肫皮(洗净炙干二钱)共研细末。用使君子(去壳)研末二两。加前药七钱。将飞罗白面打糊丸如梧子大听用。

　　次服

　　小红丸

　　锦纹大黄(为末一两)加前药末七钱。炼蜜丸如黍米大。外用朱砂为衣。听用。

　　三服

　　打虫化积丸

　　大黄(为末五两五钱)槟榔(三两)黑丑(头末三两五钱) 用面糊丸如梧子大。听用。

　　初服起。于四更时。用砂糖水化吞黑虎丹。若壮盛者服二钱五分虚弱者服二钱。二次五更时服小红丸。白糖水化吞。如壮盛者服四十丸。虚弱者服三十五丸。三次天明服化积丸。用片糖化水吞之。壮盛者服三钱五分。虚弱者服三钱。虫下为验。视其虫黄白者治。青黑者不治。如无虫。过二三日再服。至若收功常服地黄丸补其血气。如服后泻不止者。宜服异功散。

　　卷六　论治补遗

　　咳血吐血

　　咳血少痰。亦名干嗽。嗽血多痰。随嗽而出。此皆肺受热邪也。吐血者。逐口吐出。呕血者。骤然上出。咯血与咳血相似。然失血于口。有咽喉之异。盖咽为胃之上窍。喉为肺之上窍。呕血咯血出于咽。咳血嗽血出于喉。而血动之由。惟火惟气耳。火盛则血逼而妄行。气逆则血乱而妄行。凡偶有所伤。而根本未摇者易治。若元气大虚。真阴不守。乃为劳损之症。

　　凡失血等症。见喘满咳嗽。及左右腔膈间有隐隐胀痛者。病在肺。胸膈膻中之间。觉有牵痛如缕如丝或懊 嘈杂。有不可名状者。病在心主包络。胸腹膨膨。不知饥饱。食饮无味。多涎沫者。病在脾 胁肋牵痛。或躁扰喘息不宁。往来寒热者。病在肝 气短似喘。声哑不出。骨蒸盗汗。咽干喉痛。动气忡忡者。病在肾。大呕大吐。烦渴头痛。大热不得卧者。病在胃。肺病宜清降。不宜升浮心病宜养营。不宜耗散。脾病宜温中。不宜酸寒肝病或宜疏利。

　　或宜甘缓不宜秘滞。肾病宜壮水。宜滋阴。不宜香燥克伐。胃病或宜大泻。或宜大补。当察兼证虚实而治之。

　　卷六　论治补遗

　　肺痿肺痈

　　肺痿之病。或从汗出。或从呕吐。或从消渴。小便利数或从便难。又被快药下利重亡津液。

　　故得之。寸口脉数。其人咳。口中反有浊唾涎沫。若口中辟辟燥。咳即胸中隐隐痛。脉滑数为肺痈。咳吐脓血。脉数虚者为肺痿。数实者为肺痈。

　　肺痿者。其积渐已非一日。其寒热不止一端。总由胃中津液不输于肺。肺失所养。转枯转燥。然后成之于是肺火日炽。肺热日深。肺中小管日窒咳声以渐不扬。胸中脂膜日干。咳痰艰于上出。行动数武。气即喘鸣。大要生胃津。润肺燥下逆气。开积痰。止浊唾。补真气以通肺之小管散火热以复肺之清肃。然肺虽燥而多不渴。勿以其不渴而用燥热之药。肺痿咳唾。

　　咽燥欲饮水者自愈。肺痿六脉沉涩而急。或细数无神。脉口皮肤枯干而气息粗者死。

　　寸口脉浮而数。浮则为风。数则为热浮则汗出数则畏寒。风中于卫。呼气不入。热过于营。

　　吸而不出。风伤皮毛。热伤血脉。风舍于肺。其人则咳。口干喘满。咽燥不渴。时唾浊沫时时振寒。热之所过。血为之凝滞蓄结痈脓。吐如米粥。始萌可救脓成则死。(金匮原文作脉微而数。)肺痈由五脏蕴崇之火。与胃中停蓄之热。上乘乎肺肺受火热熏灼。即血为之凝。血凝。

　　即痰为之裹。遂成小痈所结之形日长。则肺日胀而胁骨日昂。乃至咳声频并。浊痰如胶。发热畏寒。日晡尤甚。面红鼻燥。胸生甲错。金匮治法最精。全在未成脓之先。今人误作虚劳治之。迨至血化。为脓。肺叶朽坏。倾囊吐出。始识其症。嗟无及矣间有痈小气壮胃强善食。其脓不从口出。或顺趣肛门。或旁穿胁肋。仍可得生。然不过十中二三耳。

　　肺痈初起。疑似未真。用生大豆绞浆饮之。不觉腥气者是也咳则胸胁微痛。痛在右畔肺之长叶。而坐卧得宁。形色如常。便溺自调者可治。若溃后大热不止。时时恶寒。胸中隐痛。痛在左畔肺之短叶。此金气虚。溃后再难平复。而喘汗面赤。脓痰腥秽不已者难治。若喘鸣不休。咯吐脓血 臭异常。正气大败。而不知痛。不得卧。爪甲紫而带弯。手掌如枯树皮。颧红唇反。声哑鼻煽者不治。金匮论脉滑数为肺痈。滑数者。已成之脉。又云微而数。微数者初起之因也。大抵初起脉不宜数大。溃后忌短涩。脉缓滑面白者生脉弦急。面赤者死。(微当作浮)

　　卷六　论治补遗

　　头痛

　　头为天象六腑清阳之气。五脏精华之血。皆会于此。天气六淫之邪。人气五。贼之逆皆能相害或蒙蔽其清明。或壅遏其经隧。与正气相搏。郁而成热脉涩而痛。若邪气稽留脉满而气血乱。则痛乃甚。此实痛也。寒湿所侵真气虚弱。虽不相搏成热。然邪客于脉外。则血涩脉寒。卷缩紧急。引小络而痛。得温则痛减此虚痛也。因风痛者抽掣恶风。因热痛者。烦心恶热。因湿痛者。头重。天阴转甚。因痰痛者。昏重。愦愦欲吐。因寒痛者绌急而恶寒战栗。气虚痛者。恶劳动。其脉大血虚痛者。善惊惕其脉芤头痛自有多因。而古方每用风药者。高巅之上惟风可到。味之薄者。阴中之阳。自地升天者也。在风寒湿者。固为正用。即虚与热者。亦假引经。

　　医书多分头痛头风为二门。然一病也。浅而暴者名头痛。深而久者名头风。头风必害眼者。经所谓东风生于春。病在肝。目者肝之窍。肝风动。则邪害空窍也。

　　久头痛而略感风寒便发。须重绵包裹者。此属郁热。盖本热而标寒也。因其本有郁热。

　　毛窍长疏。故风寒易入。□□内热。闭逆为痛。惟泻火凉血。佐以辛温散表。

　　头痛虽各经皆有火证。阳明为最。正以阳明胃火盛于头面。而直达头维故其痛必甚。脉必洪。多内热口渴。其或头脑振振痛而兼脉绝无表邪者。必火邪也。白虎汤加生地麦冬木通泽泻。他经则芍药花粉芩连知 龙胆栀子择用之。但治火不宜佐以升散。盖外邪之火。可散而去。内郁之火。得升愈炽矣。

　　卷六　论治补遗

　　头旋

　　头眩目花。身转耳聋。如立舟车之上。起则欲倒。此虚极乘寒也。或七情郁而生痰动火。随气上厥。此七情致虚也。酒色过度。肾虚不能纳气归元。使气逆奔而上。此气虚也。吐衄崩后。或产后失血。脾虚不能收摄营气。使诸血失道妄行。此血虚眩晕也。

　　一有每遇风寒。即发眩晕不省。冷汗时流者。名曰郁冒。亦名血厥。妇人多有之。宜

　　白薇汤

　　。

　　白薇 当归(各一两) 人参 甘草(各一钱)分为五服水煎

　　止眩汤

　　 治头眩疼。恐畏胸满。

　　茯神(一钱) 远志 防风 细辛 白术 前胡 人参 桂心 熟地 甘菊(各七分) 枳壳(五分)

　　清阳汤

　　 治目眩梦斗。恐惧色变。此属胆虚。

　　防风(一钱) 人参(七分) 细辛 川芎 甘草 茯苓 独活 前胡(各五分)

　　卷六　论治补遗

　　目疾

　　张子和曰。圣人虽言目得血而能视。然血亦有太过不及也。太过则目壅塞而发痛。不及。则目耗竭而失明故少年之人多太过。年老之人多不及。但年老之人间有太过者。不可不察也。

　　夫目之内 。足太阳经所起。血多气少。目之锐 。足少阳经。血少气多。目之上纲。手太阳经。亦血多气少。目之下纲。足阳明经。血气俱多然阳明经起于目两旁交额之中。与太阳少阳俱会于目惟足厥阴经连于目系而已。故血太过者太阳阳明之实也。血不及者。厥阴之虚也。刺太阳阳明出血则愈明。刺少阳出血则愈昏。要知无使太过不及。以血养目而已。凡血太多则溢。太少则枯。人热则血行疾而多。寒则血行迟而少。此常理也目者。肝之外候也肝主血。在五行属木。木之为物。太茂则蔽密。太衰则枯瘁矣。夫目五轮。乃五脏六腑之精华。宗脉之所聚。其白睛属肺曰气轮。两胞属脾曰肉轮。两 属心曰血输。瞳神属肾曰水轮。

　　乌珠属肝曰风轮。气轮病赤。火乘肺也。肉轮赤肿。火乘脾也。黑水(即瞳神)神光(即乌珠)被翳。火乘肝与肾也。赤脉贯目涩痛。心火甚也。凡目暴赤肿痛。羞明隐涩。泪出不止。暴寒目瞒。皆大热之所为也。(此言目病皆因火邪。然有阴虚冷泪昏眇脱阳等症)外障者。乃睛外为云翳所遮。多由赤痛而成或为攀睛。或为 肉。治以宽中开郁。顺气清痰。滋阴降火。

　　补肾疏风为主。外视其翳色从何经来而刺之。盖目之为病。肝热则昏暗。心热则烦痛。风湿则痒。血少则涩。肾虚则睛损。甚则陷突。微则翳膜矣。

　　内障之病。无眵泪痛痒羞明。紧涩之症。但有如薄纱笼者。有如雾露中者。有如见黑花者。

　　有如见飞蝇者。有如见悬珠者。然其二目光明同于无病者。最难分别。惟目珠不动。微可辨耳。徐彦纯曰。内障乃瞳神黑小。神光昏昧也。纲目谓。其有翳在黑睛内遮瞳子。龙木论曰。有脑脂流下作翳。有肝风冲上作翳。(此足太阳厥阴之邪)刺天柱风府通里太冲等穴。又有用金针于黑眼内拨去云翳。能使顷刻复明。夫目属肝。肝主怒。怒则火动生痰。痰火阻隔肝胆脉道。则通光之窍遂蔽。是以二目昏朦如烟如雾。目既昏花。逾生郁闷。故云久病生郁。

　　久郁生病。不达此理者。惟以补肝肾药投之。其肝胆脉道之邪气。逾甚逾蔽。致目日昏。必究其肝肾果无邪而虚。则以补剂投之。倘正气虚而邪气有余。先驱其邪气。而后补其正气。

　　斯无助邪害正之弊。(无论内症外疡目疾善类先要以内科恚中揣摩盖此涉猎在陷症时以免胸中无把握)眼之为病。在府为表。当除风散热在脏为里。当养血安神暴发者为表易治。久病者为里难疗。如男子先伤左目。而右目屡发定不可保女先伤右目而左目屡发亦不能救。必须观人老少壮弱为主。先将难易预定。如瞳神凸凹者不治。青绿白色者不治。纯黑者不治。睛少光彩者不治。此老人及血衰之症。若翳障如半月之状亦难治之。若睛圆不损。不论星多少。翳浓薄。皆可治之。翳怕光滑。星怕在瞳神。总宜翳障轻薄。星点细小。若遇翳障未尽。

　　不可用刀割。盖目得血而能视。刀割则伤血翳膜。生自肝火。不可以火灸。惟服药于先。兼用点药。则病渐退而不复发也。

　　凡眼上午不疼下午大痛。是虚热也。上午大痛。下午不疼是实热也。眼泪多者是虚热。

　　少者是实热也。

　　眼有翳膜渐渐遮睛不痛不疼。冷也有疼痛者。热也。

　　眼内膜翳。带白色。冷也。眼膜带红色者。热也。

　　眼淡白红者是虚热也。

　　卷六　论治补遗

　　太元真人进还睛丸表

　　伏以医有神圣巧工之妙人不可不知。药有温凉寒热之性医不可不辨昔黄帝尝百药而制本草。

　　叔和察六脉而烛病原。所以扶世道而救民命者良有在也上古之人。咸臻寿考。况世之最贵者。莫贵于人人之最贵者。莫贵于目。夫目者。五脏六腑之精华。百骸九窍之至宝。洞观万物。朗视四方。皎洁如珠。包含天地。内连肝胆。外应睛瞳。窍虽开于肝门。瞳乃属于肾藏。

　　肾属北方壬癸水。心属南方丙丁火。心肾不和水火交战。则血气停留不散胆损肝虚。定然眼中受病。凡疗眼疾须补肾元。次修肝木肝乃肾之苗。肾乃肝之本。修肝则神魂安静。补肾则精魄安和。眼目自然明朗。譬如种木当在修根。根壮则枝叶茂盛。根损则花叶凋零。且如黑睛属肾。肾虚则眼泪下流。窍门通肝。肝风则冷泪常出。白睛属肺。肺热则赤脉系白轮。

　　上下睑属脾。脾风则拳毛倒睫。大小 属心心热则攀睛 肉。眼有五轮。外应五行木火土金水内应五脏肝心脾肺肾。五轮者。风血肉气水八廓者天地水火风雷山泽目有病患须究根源勿用庸医。妄行钩割。夫人好施丹药。脾胃损伤终夜忧思精神耗惫或胆中受热。或肺上受寒或食五辛太多或纵七情过甚。或观星望月。或近火冲烟。故使三焦受热。致令两目失明。或迎风多泪。或视物如烟。或观空中如云雾或视太阳如浊水。五脏虚耗。夜梦鬼交。眼前如见黑花绕乱黑轮常如白雾昏 。臣窃悯之。陛下戒之。今按本草制成仙方。能养性安神。搜风明目。却热除邪。修肝补肾虽远年内障而可明。治近日赤肿而即去。药共二十九味。名曰还睛丸修之奇异。有君臣佐使之功制不寻常。有蒸炮锉炼之妙不问老幼阴阳。即见光明清白恭惟皇帝陛下修凝道德摄养精神。端居九重之中。明鉴万里之外。固不赖于此药。亦可保于未然伏愿普颁百姓。请尝试之。俯赐群臣。必臻捷效。臣无任瞻天仰圣。激切诚虔之至。谨录其方。随表拜进以闻。

　　还睛丸方

　　人参 茯苓 山药(各一两五钱) 熟地 生地 麦冬(去心焙) 天冬(去心焙各三两)犀角(锉细末) 防风(各八钱) 川芎 黄连 五味子 甘草(炒各七钱) 杏仁 石斛 枸杞子牛膝(酒洗炒) 羚羊角 菊花 菟丝子 青箱子 蒺藜(杵去刺炒) 枳壳 草决明 肉苁蓉杜仲(酒洗炒) 当归(酒洗) 黄柏(酒洗炒各一两) 知母(酒炒二两)(上为细末。炼蜜为丸如桐子大。每服四五十丸。空心盐汤下○一方无后五味名固本还睛丸。)

　　卷六　论治补遗

　　耳病

　　肾开窍于耳。而能听声者肺也。因肺主气。一身之气贯于耳也。凡治耳聋。必先调气开郁宗脉虚。而风邪乘之。气否不宣。是为风聋。内必作痒。或兼头痛。厥气搏于耳。是为厥聋。否塞不通。必兼眩晕。劳伤血气。淫欲斫丧。憔悴昏愦。是为劳聋。有能将息得宜。其聋自轻。如日就疲劳。则为久聋。浓味动胃火。左右俱聋。忿怒动胆火。则左聋。色欲动相火。则右聋。

　　耳疮属三焦经。若发热炊痛。风热所致。若内热痒痛。兼肝经血。热也。

　　耵耳者风热搏之。津液结塞成核。能令暴聋。宜四物加羌活防风柴胡黄芩。连翘玄参。

　　耳由气郁生痰。内火攻冲。生疮形似赤肉。或出脓水。宜二陈加玄参花粉黄芩山栀连翘蔓荆子柴胡。

　　耳衄。耳中出血也。左关脉弦数者。为少阳经火。宜柴胡清肝散尺脉或躁或弱者。少阴经虚。宜六味地黄丸。

　　卷六　论治补遗

　　鼻病

　　鼻受天气。故曰天牝。乃宗气之道心肺之门户。心肺有病。则气息不利。其经络所至。

　　专属阳明。自山根以上。则连太阳督脉以通于脑风寒外感。则气壅热郁。清浊溷乱。热微鼻流清涕为鼽。热重鼻流浊涕为渊。或流臭黄水。又名脑漏。胃中食积热痰流注肺中。令浊气凝结而生息肉。塞滞鼻中。又名鼻 。(音瓮)外感者。治宜辛散。内火上炎。治宜清凉。又鼽渊疮痔久不愈者。非心血亏。则肾水少。养血。而火自降。补肾而金自清。鼻塞久者。亦有内伤肺胃。清气不能上升。非尽外感也。

　　衄血必自山根以上睛明之次而来。冲脉为十二经之血海。附于阳明。大抵七情劳伤。阴虚火动。血从经络直犯清道而出于鼻治宜甘平以养真阴。

　　防风汤

　　 治鼻病在标者。

　　防风 川芎 黄芩 桔梗 甘草 大力子外风加羌活荆芥薄荷细辛辛夷白芷内火加山栀连翘花粉元参桑皮。

　　卷六　论治补遗

　　舌病

　　心脉系乎舌本。肝脉系乎舌旁。故舌病。皆心肝二经之所主也。脾壅则血上泛。心热则舌裂成疮或因风寒所中。则舌卷缩而不能言。或房劳过多。则舌长寸许而不收。或七情所郁。则舌肿满而不消。其舌根肿胀者谓之重舌(有生如小舌者)舌肿而不柔和者谓之木舌。起时即宜急治。迟则必死。有不能言语。舌出过唇患者不时弄舌。名曰弄舌喉风症。此因五脏蕴积风热。或劳役过度而生。如患木舌者。以自手拔舌。舌即不收。须用针刺少商穴及手足少阴少阳井。以探生死。血出者易治。黄水出者难治。如肿不消者。亦难治也。用青鱼胆汁搅吐其痰。宜。

　　枳壳 牛蒡 黄芩 连翘 山栀 射干 苏子 金银花 胆星 青皮 防风 生地 犀角黄连 木通(等)水煎服 又有一种木舌。舌胀满口。痰涎极多。宜以朴硝紫雪白盐各五分。用竹沥调敷。方中可加大黄芒硝。下后即好大半。以消痰润肺理气之药治之而愈。舌吐出不收以冰片少许点之。又黄连人参白芍柴胡菖蒲煎服。

　　卷六　论治补遗

　　咽喉病

　　喉痹所属诸经。少阳阳明厥阴少阴。而少阳厥阴为木火之藏。固多热症。阳明为水谷之胃气直透咽喉。火为最盛。察其以情志郁怒而起者。多属少阳厥阴。以口腹肥。甘辛热而致者。多属阳明。宜以实火论治。至若少阴之脉络于横骨终于会厌。系于舌本。凡阴火逆冲于上。多为喉痹。若少阴之实火。自有火症火脉。少阴之虚火亦多内热口渴。又有格阳喉痹者。由火不归元。无根之火客于咽喉上热下寒六脉微弱。腹不喜冷。即其候也。

　　喉痹病。大概痰火所致。急者吐痰后。复下之。又甚者以针刺出血。后用药吐下。内经曰火郁发之。发散也。吐痰出血。亦发散之端也。

　　急喉痹。其声如鼾。有如痰在喉中响者。此为肺绝之候速宜人参汤。和竹沥姜汁下。若服之早者十全七八。迟则不救。

　　凡火浮于上。结于头面咽喉者。最宜清降不可升散。盖火得升愈炽。

　　缠喉风症。热结咽喉。满片红肿。肿绕于外。痛而且麻且痒。多不成脓。亦不必出血但使火降。其肿自消一边发者轻两边发者重男子延至结喉女子至胸膛。治也。

　　喉 症满喉生疮红痛。久不能愈此阴虚火炎。若疮破或烂。宜用吹药。

　　喉瘤由肺经郁热。兼多语损气而成。形如圆眼。红丝相里。或单或双。生于喉旁。或醇酒炙爆。或怒气喊叫。犯之则痛。忌用针刀。宜服

　　益气清金汤

　　。

　　浙贝母 麦冬(各去心) 牛蒡子(炒研各一钱五分) 桔梗(三钱) 黄芩(二钱) 白茯苓陈皮 栀子 薄荷 人参(另煎) 甘草(各一钱) 紫苏(五分) 竹叶(三十片)水煎食远服。

　　锁喉风症不肿不痛痰涎壅塞而喉窍紧闭若气喘目直视头汗如珠不可治也 或痰多以万年青根(即千年蓝)捣汁和醋搅去痰涎或用土牛膝。取汁亦可。

　　壁钱散

　　五六月取有子壁钱七个老 蛛两个发扎好用明矾七分溶化以扎好之壁钱入溶矾粘足灯火炙透研细凡热痛喉症用吹最效。

　　卷六　论治补遗

　　齿牙病

　　齿牙者。肾之标。统属足少阴经。齿根肉曰龈。东垣曰上龈隶于坤土。足阳明之脉贯络也。止而不动。下龈嚼物。动而不休。手阳明之脉贯络也。上 痛。喜寒饮而恶热。取足阳明也。下 痛。喜热饮而恶冷。取手阳明也。

　　牙床肿痛。齿痛摇动。或黑烂脱落。世人皆作肾虚治。不知此属阳明湿热症也。盖齿虽。而生于牙床。上下床属阳明。大肠与胃。犹木生于土也肠胃伤于美酒浓味膏粱甘滑之物。

　　以致湿热上攻。则牙床不清。而为肿为痛。或出血或生虫。由是齿不得安。而动摇黑烂脱落也。治宜泻阳明之湿热。则牙床清而齿固矣。

　　卷六　论治补遗

　　骨槽风

　　耳前腮颊痛引筋骨。寒热如疟。牙关紧闭不能进食。不待腐溃而齿便脱落。此风毒窜入骨槽所致。初则坚硬难消。宜用生姜片热颊车穴。艾灸二七壮。针刺齿龈以泄其毒。以冰硼元明粉为散吹搽。内服降火化痰消肿之剂久则疮口难合非参 归芍补托兼肉桂麦冬桔梗白术之类不能破结敛肌若腐肿不消。虚热不退形焦体削者。不治。

　　卷六　论治补遗

　　痹病

　　风寒湿三气杂合。则壅闭经络。血气不得通行而为痹。凡人气行脉外。血行脉内。气虚则麻血虚则木。麻木不已则偏枯痿废。经曰营气虚。则不仁卫气虚则不用。营卫俱虚。则不仁且湿痹者。湿邪痹其身中之阳气也。利其小便。则阳气通行无碍。而关节之。痹并解矣。

　　设小。反欲得被盖向火者。又当微汗以通其阳也。

　　酒湿痹症口眼 斜。舌强肢废。浑似中风。当泻湿毒。从微汗微下之法。

　　皮痹者。邪在皮肤瘾疹风疮搔之不痛。宜疏风养血。故皮肤枯燥者。由血虚风邪也。肿

　　卷六　论治补遗

　　痛风

　　痛风即痛痹也。又经言热胜则痛湿胜则肿。大率血热沸腾。或涉冷。坐湿当风热血得寒。污块。或肿如匏。或痛如掣。以其痛循历节甚如虎咬。名曰白虎历节风上体痛。宜祛风豁痰。散热微汗。下体痛。宜流湿行气。和血舒风。阴虚则脉弦散。而重在宜详辨。如年高举动则筋痛者。是血不能养筋。名曰筋枯。难治。

　　卷六　论治补遗

　　鹤膝风

　　鹤膝风乃亏损足三阴经。风邪乘虚而入以致内热食减。肢体挛痛。膝骨日大而上下肌肉枯细若伤于肝肾者六味地黄汤为主。若见症口干头晕。并用补中益气汤。饮食少。胸膨胀大便泄。并用六君子汤若欲作脓或溃后十全大补汤。佐以大防风汤初起须用葱熨可以内消脓水清稀。肌肉不生。并用八珍十全大补汤。脐腹冷疼脚膝无力。头晕吐痰。小便频数。并用八味丸古方治小儿鹤膝风用六味加鹿茸牛膝共八味不治其风。其意最善小儿非必为风寒湿所痹。多因先天所禀肾气衰薄阴寒凝聚于腰膝而不解。从外可知其内也。故以六味丸补肾中之水以鹿茸补肾中之火。以牛膝引至骨节而壮裹撷之筋。此治本不治标之法也 凡肘膝肿痛。臂 细小者名鹤膝。风以其象鹤膝之形。而名之也或止两膝肿大 腿枯细不能屈伸俗谓之鼓槌风总由风寒湿三气流注之为病肿痛者必有邪滞枯细者。必因血虚。凡治此者必以养血为主。有风者兼散风有寒湿者兼去寒湿由邪郁成热者。宜滋阴清火有痢。后而成者此。以泻痢亡阴。尤宜补肾。

　　如肿硬不痛而色白者此不愈也。

　　屈膝散

　　 治鹤膝何首乌(男便浸晒) 天花粉 荆芥穗 鹿茸(各五钱) 苦参(女便浸晒) 防风 薏苡仁 牛膝(各一钱)肥皂核肉(一两)共为粗末。每用三钱。同冷饭团四两。牯猪油六钱。粘米。绿豆。各一撮。水四碗。煎至一碗。分作三次温服。

　　熨药方

　　 治寒湿痹痛。麻木不仁。

　　川乌 草乌 荜茇 甘松 山柰(各五钱)上为粗末。炒热。布包熨痛处。

　　一治腿膝背腰胸腹诸痛。用川椒(为末)水姜(切碎等分)葱(三茎)盐(一撮)小麦麸面(四五合)微火炒热布包熨患处亦效。

　　卷六　论治补遗

　　痿

　　丹溪曰。内经谓诸痿起于肺热。又谓治痿独取阳明。盖肺金体燥而主气。畏火者也。脾土性湿而主四肢。畏木者也。若嗜欲无节。则水失所养。火寡于畏而侮所胜。肺得火邪而热矣。

　　肺受热则金失所养。木寡于畏而侮所胜脾得木邪而伤矣。肺热则不能管摄一身脾伤则四肢不能为用。而诸痿作矣。泻南方则肺金清而东方不实何脾伤之有补北方则心火降而西方不虚。

　　何肺热之有。故阳明实则宗筋润能束骨而利机关矣。

　　天产属阳。浓味发热。凡病痿者。必淡泊食味。至于食少肌瘦。或泄泻者。虽有内热必以芳香甘温先复胃气为主则饮食进而痿弱自健。若拘于寒凉。谷气益衰。四末益枯矣。

　　湿热痿者雨湿浸淫。邪气蒸脾。流于四肢。自觉足胫逆气上腾。或四肢酸软肿痛。或足指麻木顽痒。小便赤涩脉来沉濡而数此皆湿热在下之故。所谓湿热不攘大筋 短。小筋弛长 短为拘。弛长为痿也。宜升阳燥湿禁用填补之剂。

　　湿痰痿者肥盛之人湿痰内停。客于经脉。使腰膝麻痹。四肢痿弱。脉来沉滑。此膏粱酒湿之故。宜燥脾行痰。

　　气虚痿者。因饥饿劳倦。百骸溪谷皆失所养。故宗筋弛纵骨节空虚。凡人病后手足痿弱者。

　　皆属气虚所谓脾既病不能为胃行其津液四肢不得禀水谷气而不用也宜补中益气。治痿独取阳明此为气虚者立法也。

　　阴虚痿者酒色过度。下焦肝肾之火燔灼筋骨。自觉两足极热上冲腿膝酸弱痿软。行步艰难脉来涩弱。或左脉虽大。按之无力宜补养肝肾。

　　血虚痿者。凡产后失血后。面色痿黄。手足无力。不能行动者也。宜滋养营血往往用养血药而痿如故者。脾虚不能生血也。

　　血瘀痿者。四肢痛而不能运动。致脉涩而芤者宜养血行瘀。

　　食积痿者。饮食太过。升降失常。脾气不得运于四肢手足软弱或腹膨胀痛或恶心嗳气。宜消导食积。然后补脾。

　　痢后脚软胫疼。或膝肿者。此下多亡阴所致宜补脾兼升。举之剂间有痢后兜涩太早积瘀不清。下注隧道而成痿者。此又当行气逐瘀。与前症迥异矣。

　　卷六　论治补遗

　　腰痛

　　腰为肾府。肾与膀胱为表里。在经属太阳。在脏属肾气。诸脉皆贯于肾。而络于腰脊。故腰痛悠悠不止乏力酸软者肾虚也。遇阴雨久坐。则冷痛沉重者。湿也。遇寒而痛。足冷背强者。寒也。遇热而痛者热也。郁怒而痛者气滞也。忧愁思虑而痛者气虚也。劳动则痛者肝肾衰也。风痛则牵连左右。脚膝强急。挫闪痛者。举身不能俯仰转侧。瘀血作痛。昼轻夜重。便黑溺清。(刺委中)。肾着腰痛身重。腰冷如冰。亦由湿也。

　　跌扑伤而腰痛者此伤在筋骨。而血脉凝滞也。用酒糟葱姜捣烂罨之最效。

　　卷六　论治补遗

　　腰痛

　　俗以身痛呼为箭风者。因其人卫气虚腠理不密。贼风乘虚而入客于经络营卫不通。则痛处按之用针挑出形如羊毛。此即闭塞结硬之络脉也而挑时暂快。过则依然。治法或燃麻油灯淬之或用艾叶温散或用白芥子为末调敷。或用金银花内服取效。

　　卷六　论治补遗

　　心痛

　　五脏之滞。皆为心痛。肾心痛者。多由阴邪上冲。故善螈如从后触其心。胃心痛者。多由停滞。故胸腹胀满。脾心痛者。多由寒逆中焦。故其痛甚。肝心痛者。多由木火之郁。病在血分。故色苍苍如死状。肺心痛者。多由上焦不清。病在气分。故动作则病益甚。(以上刺法见灵枢厥病篇)知其在气则顺之。在血则行之。郁则开之滞则逐之。火多实则或散或清之。

　　寒多虚。则或温或补之。得其本。可随手而应也。真心痛者。不可治。(金匮要略心痛章沈氏注曰五脏胃府心痛并痰虫食积即为九痛)外台九种心痛之名一虫二注。三气四悸。五食六饮七冷。八热。九去来痛。

　　心痛有上中下三焦之别上焦痛者。在膈上。内经所谓胃脘当心而痛。时人以此为心痛非也。中焦痛者。在中脘。脾胃间病也。下焦痛者。在脐下肝肾大小肠病也。

　　卷六　论治补遗

　　胸胁痛

　　胸中引胁下空痛者。肝虚。也引小腹痛者肾虚也引背胛臂廉皆痛者心火盛也。引胁肋髀外皆痛者。肝木实也。又有痰结停饮血瘀气滞者。此皆实症也。惟作劳之人。胸痛引背。食少倦怠。遇劳频发。此为脾肺虚宜培元气若怯弱咳嗽痛引胸中云门中府者防肺痈之患。

　　卷六　论治补遗

　　腹痛

　　腹痛有三部。大腹痛者属太阴脾。当脐痛者。属少阴肾。小腹痛者。属厥阴肝。及冲任大小肠。各有七情之发六气之害 暴伤饮食。则胃脘先痛。而后入腹。暴触怒气则两胁先痛而后入腹。血积上焦。脾火熏蒸。则痛从腹而攻上血积下部。胃气下陷。则痛从腹而下坠。伤于寒者。痛无间断。得热则缓。伤于热者。痛作有时。得寒则减。因饥而痛者。过饥即痛。得食则止。因食而痛者。多食则痛。得便乃安。吞酸腹痛。为痰郁中焦。痞闷腹痛。为气搏中州。火痛肠内雷鸣。充斥无定。痛处觉热。心烦口渴。虫痛肚大青筋。饥即咬啮。痛必吐水。

　　痛定能食。气虚痛者。痛必喜按。呼吸短浅。血虚痛者。痛如芒刺。牵引不宁。

　　肠痈痛者。腹重而痛。身皮甲错。绕脐生疮小便如淋。

　　疝气痛者。大腹胀。小腹急。下引睾丸。上冲而痛。痧症痛者。或大吐。或大泻。上下。厥冷转筋。阴毒痛者。爪甲青。面唇黑。厥逆呕吐。身冷欲绝。积聚痛者。有形可按。痢妇人腹痛。多有关于经水胎孕者。宜先审之。

　　卷六　论治补遗

　　蛊毒

　　闽广之人。有于端午日午时捉虺蛇蜈蚣虾蟆三物同贮一器。任其自相食啖俟一物独存。

　　毒于饮食中啖之。少则待以岁月。食尽五脏而后死。死则流毒于旁人。亦成此病。多则数日即死。其症心腹绞痛。如有虫咬。吐下恶血。如猪肝烂肉。若不早治。百无一生。此之谓蛊病。一中毒不论年之远近。但取煮熟鸡子。插金银簪于内口含鸡子一食顷。簪卵俱黑者是毒。否则非也。

　　国中毒方 青木香(一两)水煎一碗空心吃之可吐。如不吐。至三服必吐。

　　不拘新久中毒方。雄黄 朱砂(各五钱研细) 藜芦(一钱○吃此药不可吃酒凡人参沙参元参细辛赤白芍吃藜芦前后俱忌吃) 巴豆(去壳细皮及油用霜三分)共为末。蜜丸梧子大。

　　每服(五分)空心姜汤下。后当泻去恶物。如烦闷。吃生鸭血。或煮鸭汤饮之。即愈。

　　卷六　论治补遗

　　积聚

　　(亦名 瘕)积者。五脏所生。其始发有常处。其痛不离其部上下有所终始。左右有所穷处。聚者六府所成。其始发无根本。上下无所留止。其痛无常处 肝积名肥气在左胁下如覆杯 肺积名息奔。在石胁下如覆杯。久则喘咳 心积名伏梁。起脐上大如臂。上至心下。久则令人烦心 脾积名痞气。在胃脘。腹大如盘。久则饮食不能充肌肤 肾积名奔豚。(冲脉为病)发于少腹。

　　上至心。下若豚状。上下无时。久则喘逆。骨痿少气。

　　夫 者坚也。积在腹内。或肠胃之间。推之不动。名曰 瘕者假也。其结聚浮假而痛。

　　推移乃动。名曰瘕。 癖者。在腹内。近脐左右各有一条筋脉急痛。名曰 。僻在两肋之间。有时而痛。名曰癖。若在小腹而牵引腰胁为疝瘕。

　　卷六　论治补遗

　　黄胆

　　黄病多属太阴湿土。脾不能胜湿复挟火热则郁而生黄古有五疸之名。曰黄汗曰黄胆。曰谷疸浴。热留皮肤。此属表症。黄胆身面眼目指甲皆黄。善饥溺黄因湿热蒸郁。邪留胃中病属里症。谷疸不能食。食已头眩腹胀心烦。因大饥过饱。病属中焦酒疸心胸懊 。欲吐不食目黄鼻燥。面发赤斑。足胫满溺赤因大醉当风。毒留清道。病属上焦脉浮洪者。先吐之沉弦者先下之其水谷之精气。为湿热所瘀而不行变成黑疸。面黑目青肤粗燥。其脉微弱者不治。色疸额黑头汗手足心热。曰反恶寒小便自。利大便黑。此由房劳伤肾所致病属下焦若多渴者难治。(夏月湿热相蒸多有发黄之候热多其色明亮湿多其色黯晦)

　　卷六　论治补遗

　　肿胀

　　云枢水胀篇曰肤胀鼓胀可刺耶。岐伯曰。先泻其胀之血络后调其经(再)刺去其血络也。

　　河间论五水灸法云夫有风水皮水石水黄汗推各脏以论之风合归肝皮合归肺黄汗归脾石合归肾风水脉浮必恶风皮水脉亦浮按下没指石水脉沉腹满不喘黄汗脉沉迟发热而多涎。久而不愈必致痈脓水肿脉浮带数即是虚寒潜止其间久必沉伏沉伏则阳虚阴实为水必矣要知水脉必沉是也论曰脉出者死与病不相应也唇黑则伤肝缺盆盈平则伤心脐出则伤脾足心平则伤肾背平则伤肺皆不可治。

　　风水灸肝井(大敦)赤水灸心荥(少府)黄汗灸脾俞(太白)皮水灸肺经(经渠)石水灸肾合(阴谷)歌曰十般鼓胀要先知切忌脐高凸四围腹上青筋休用药阴囊无缝不堪医背平如板终难治掌上无纹有限时五谷不消十日死肚光如鼓效应迟痰多气短皆无药十个当知九个危。

　　气肿从来不可医肚光如鼓甚跷蹊按之如石弹之响泄气方能见效奇

　　卷六　论治补遗

　　疝气

　　肝所生病为狐疝(详见下)足阳明之筋病 疝腹筋急。( 音颓○即子和所谓血疝)黄脉之至也。大而虚(脾受肝邪)积气在腹中有厥气名曰厥疝。女子同法(巢氏曰厥逆心痛饮食不下名厥疝)厥阴所谓 疝。妇人。少腹肿也。( 同 阴病也)脾传之肾。病名疝瘕。少腹冤热而痛出白(即筋疝)厥阴之阴盛。脉道不通为 癃疝(李士材曰。内有脓血小便不通)任脉为病。男子内结七疝。女子带下瘕聚。督脉生病。从少腹上冲心而痛。不得前后为冲疝。

　　寒疝囊冷结硬如石。阴茎不举控睾丸痛。此坐卧湿地。寒月涉水冒雨。或劳碌热极。坐卧砖石而得。宜温经散寒 水疝肾囊肿痛阴汗时出。或肿如水晶。或痒而搔出黄水。或小腹按之作水声。此醉酒行房或过劳汗出。寒湿乘虚袭入下部而得宜利水除湿。有漏针去水者。人多不得其法。筋疝阴茎肿胀。或溃或痛。或里急筋缩。或茎中痛。痛极则痒或挺纵不收。或白物随溲而下。此房劳及邪术所致。宜清火解毒 血疝。状如黄瓜在小腹两旁横骨之端。俗云便痈。此醉饱劳碌。使内。气血流入脬囊。结成痈脓。宜和血消瘀。气疝上连肾区。下及阴囊。或因怒哭。则气郁而胀。胀罢则气散。宜散气疏肝。小儿有此俗名偏气。惟灸筑实穴可消。狐疝状如仰瓦卧则入小腹。行立则出小腹入囊而胀痛与狐之昼出穴而溺。夜入穴而不溺相类此脾气下陷。宜升阳降阴 疝。阴囊肿硬。如升。如斗不痛不痒。此地气卑湿所生。宜导湿利水。一云 疝最大而坚冲气犯心即能杀人。(凡治 疝。非断房事浓味不效)女子阴户突出。亦皆疝类。但不名疝而名瘕。乃热则不禁固也。宜以苦坚之。

　　七疝为病。若非劳役过度。即是远行涉水。热血得寒而凝滞于小肠膀胱之分。或湿乘虚而流入于足厥阴之经宜驱逐本经之湿热稍安即加培养更慎酒色浓味为佳。

　　卷六　论治补遗

　　淋病

　　淋症所感不一或因房劳。或因忿怒。或因醇酒浓味。房劳者。阴虚火动也。忿怒者。气动生来。而痛不可忍者。初则热淋血淋。宜散热利小便。久则煎熬水液。如浊如膏。如砂如石也。宜开抑。行气。破血滋阴。

　　凡小肠有气。小便胀。小肠有血。小便涩。小肠有热。小便痛。禁用补气之剂。

　　膀胱为津液之府。气化则出。寒邪客于胞中。则气不化而成淋。必先寒栗而后溲便涩数中肿痛。盖冷气入胞。与正气相争。寒气胜。则战寒而作淋。宜散寒扶正。(淋病大率心肾气郁清浊相干。热蓄膀胱所致。冷气滞于膀胱而作淋者。甚少。)虚淋者。肾虚精败也。童子精未盛。而御女。老人阴已痿而思色。则精不出而内败。茎中涩痛成淋者。惟金匮肾气汤可救。若精已竭而复耗之。则大小便牵引而痛。

　　卷六　论治补遗

　　痈疸

　　痈疸症有五善七恶。不可不辨。凡饮食知味。动息自宁。一善也。便利调匀。或微干涩善也。脓溃肿消。水鲜不臭。三善也。神彩精明。语声清亮。肌肉好恶分明。四善也体气和平。五善也。七恶者。烦躁时嗽。腹痛渴甚。眼角向鼻泻痢溺如淋。一恶也。气息绵绵。脉病相反脓血。既泄肿 尤甚脓色臭败。痛不可近。二恶也。目视不正黑睛紧小三恶也。短气嗜卧面青唇黑。未溃肉黑而陷四恶也。肩背四肢不便已溃青黑筋腐骨黑。五恶也。食不下服药呕。气噎痰塞身冷自汗。六恶也。声嘶色败。唇鼻青赤面目四肢浮肿七恶也。

　　痈浅而大也热胜血则为痈脓也。疽深而恶也。

　　疡。有头小疮也。疹浮小瘾疹也(热胜于阴为疮疡湿滞于血为瘾疹)

　　卷六　论治补遗

　　疔疮

　　疔。火证也。形小根深。发无定处。如火焰疔多生唇口及手掌指节间。初生一点红黄小。

　　痛兼麻痒。此心经毒火也。紫焰疔多生筋骨间。初生紫 。次日破流血水。此肝经毒火也。

　　黄鼓疔多生颧腮眠胞。黄 麻痒。此脾经毒火也白刃疔多生鼻孔两手。白 顶硬。根突痒痛。易腐易陷。重则腮损。此肺经毒火也。黑 疔多生耳窍牙缝。胸腹腰间。黑斑紫 。顽硬如钉。痛彻骨髓。重则手足紫。软陷孔深。此肾经毒火也。又有红丝疔发于手掌。及骨节间。初起小疮。渐发红丝。上攻手膊。急用针于红丝尽处砭断出血。寻至初起疮上挑破。用蟾酥条。又有暗疔腋下先坚肿无头次肿阴囊睾丸。 热疼痛。又有内疔先发寒热。腹痛数日间。忽然肿起一块。暗疔内疔不用挑法。用蟾酥丸三丸。葱白三寸裹药。黄酒送下。盖卧出汗。少时无汗。系毒热滞结。仍用汗下法毒热随解。又有羊毛疔。身发寒热。前心后心有红点如疹形。先将紫黑斑点用衣针挑出如羊毛状。前后共挑数处。实时汗出而愈。

　　(有因竹木刺戳伤。或瓷铁锋擦碎。溃而痛甚。时流秽水。肉色紫黯身发寒热。此本阴虚所致治以酸甘敛阴补虚。或咸苦制火泄热。宜参考溃疡门治法。若误作疔治。蔓延不效。反为大害。)

　　卷六　论治补遗

　　流注(附骨疽)

　　真气不足。邪留于肌肉致气血凝聚为患。名曰流注初发漫肿无头。皮色不变。俱宜用葱熨法(见卷五)皮肉不热者。可用雷火针 发在肉浓处易愈。发在骨节及空处。难疗。

　　益气养营汤

　　 治怀抱抑郁。气血损伤。四肢颈项等处患肿。不问软硬赤白。或痛或不痛。未成者自消已成者自溃。

　　人参 黄 (盐水炒) 当归 川芎 熟地 芍药(炒) 贝母 茯苓 香附 陈皮(各一钱) 白术(二钱) 柴胡(六分) 甘草 桔梗(各五分) 姜口干。加五味子麦冬 往来寒热。加地骨皮 肌肉迟生。加白蔹官桂。

　　木香流气饮

　　 治流注肢节疼痛。或因暴怒胸膈不利。或湿痰所致者(一名方脉流气饮)。

　　当归 川芎 白芍(炒) 茯苓 黄 甘草 紫苏 乌药 青皮 半夏(制) 桔梗 防风枳实(炒) 陈皮(各一钱) 木香 大腹皮 槟榔 枳壳(各五分) 姜(三片) 枣(二枚)水煎服 小便秘。加泽泻 下部加牛膝。

　　疮科流气饮

　　 治流注。及一切恚怒气结肿硬。或风寒湿毒搏于经络。致成肿块。或漫肿木闷无头。

　　即前方去青皮枳实半夏腹皮姜枣。加人参官桂浓朴白芷 流注初发。加羌活独活 痛。

　　加乳香没药。

　　保安万灵丹

　　 治风湿流注。阴疽。鹤膝风。瘫病。遍身走痛。视人老壮。病势缓急量用(用葱汁调敷患处。亦效。

　　茅山苍术(八两) 麻黄 羌活 荆芥 防风 细辛 川乌 草乌(汤泡去皮) 石斛 川芎当归 全蝎(酒洗) 甘草 何首乌 天麻(各一两) 雄黄(六钱) 为细末。炼蜜为丸。朱砂为衣。用葱白九根煎汤下三钱。盖被出汗。痈未成即消。已成即高肿溃脓。如无表里相兼症。不必发散。用温酒下。

　　散瘀葛根汤

　　 治闪跌瘀血凝滞。

　　葛根 川芎 半夏(制) 桔梗 防风 羌活 升麻(各八分) 细辛 香附 甘草 红花苏叶 白芷(各六分) 葱(三根) 姜(三片)水煎服。

　　通经导滞汤

　　 治产后有瘀血流注关节。

　　当归 熟地 赤芍 川芎 枳壳(炒) 紫苏 香附 陈皮 丹皮 红花 牛膝(各一钱)独活 甘草(各五分) 水煎。入酒一钟服。

　　托里透脓汤

　　人参 白术 穿山甲(炒) 白芷(各一钱) 黄 (三钱) 当归(二钱) 升麻 甘草节(各五分炒) 皂角刺(一钱五分) 水煎。病在上部。先饮煮酒一钟。后服药。病在下部。先服药。后饮酒。病在中部。药内兑酒半钟服。

　　大防风汤

　　 治足三阴亏损。寒邪内侵。患鹤膝。附骨疽流注遍身痛。或肿而不痛。不问已溃未溃。宜用此汤。

　　人参 白术 防风 羌活 熟地 杜仲(各二钱) 附子(制) 黄 牛膝 白芍(各一钱) 川芎(一钱半) 甘草(炙) 官桂(各五分○一方有当归姜无官桂。)以上方对症择用。一服至三四五服。量病轻重。

　　前症若因脾气虚。湿滞于肉理。但肿而肌色不变。宜六君子加芎归 芍肉桂等。若伤寒汗后余邪发肿者。宜人参败毒散小柴胡汤之类 凡流注症轻者。服药即。消。症重者必溃。将溃时。宜服托里透脓汤。若溃而不敛者。宜人参养营汤之类。补气血为主。

　　骨疽。乃流注之败症也。如用凉药。则内伤其脾外冰其血。肌肉不生。气血不旺而逾滞。宜健脾补肾。脾生血。肾主骨。肾实则骨有生气。而疽不附骨矣。

　　卷六　论治补遗

　　厉风

　　脾主肌肉。肺主皮毛。胃与大肠二经。为脾肺之腑。内受湿热。气浊血虚。外感酷烈暴气。初起白屑云头。紫黑疙瘩。麻木不仁。久至四肢拳挛。肌肉腐败。热毒盛。故面上起油光风热生虫。传历脏腑。虫食肝眉落。食脾鼻崩。食肺声哑。食心足底穿。(一云脚底先痛或穿者毒在肾)食肾耳鸣啾啾。或耳弦生疮。或遍身如针刺。皮痒如虫行。又看其疙瘩与疮。上体先见或多者。气受病。下体先见或多者。血受病。上下皆然气血两病。古人谓大风疾。三因五死。三因者一曰风毒二曰湿毒。三曰传染。五死者。一曰皮死麻木不仁。二曰脉死血溃成脓三曰肉死。割切不痛。四曰筋死。手足纵缓。五曰骨死。鼻梁崩坏。与夫眉落眼昏唇翻声哑。甚可畏也。所以然者由邪正交攻。气血沸腾。而湿痰死血充满于经络之中。故生虫生疮。痛痒麻木也。宜清湿热。祛风邪。以苦参汤地黄酒并主之。

　　苦参汤

　　苦参(一钱半) 生地(二钱) 黄柏(五分) 当归秦艽赤芍丹参牛蒡子白蒺藜丹皮银花川贝母(各一钱)甘菊花(三钱)水煎服。

　　地黄酒

　　生地(二两)黄柏苦参丹参萆 菊花金银花丹皮赤芍当归杞子蔓荆子赤茯苓(各一两)秦艽独活灵仙(各五钱)桑枝(一两五钱)乌梢蛇(去头尾一条)上煮好酒退火七日用。

　　凡治厉风之法以清荣卫为主其汗宜频发血宜频刺皆清营卫之捷法也其乌梢蛇能搜骨随之毒不可早食早食则引毒入髓反致不救。

　　仙传治疠风丹

　　胡麻仁 牛蒡子 蔓荆子 枸杞子 苦参(各五钱) 栝蒌根 白蒺黎 皂角刺(各三钱)以上皆炒研为末每药末一两五钱拌轻粉(二钱)黄精末(一两)每日午时及临卧时各服一钱用防风(五钱)前汤下至五六日后牙缝出臭涎身疼如醉候出臭粪为度不可过剂。

　　紫白癜风 由血虚不能充润经络毒邪 伤气分也 桑枝(十斤)茺蔚草穗(三斤)煎膏温酒服。

　　外用雄黄硫黄黄丹南星枯矾密陀僧等分研末姜醮擦之擦后渐黑再擦则愈或用白茄子切破一头醮之擦之。

　　解邪狗毒方

　　邪狗之形。尾反垂。舌伸色黑。若其触人。即不咬破亦有毒矣。急用斑猫(七个去头。

　　翅足。酒洗。以糯米一撮水淘趁潮。同斑猫于铜杓内炒。以米黄为度去米研碎酒下) (又方)辰各研细末加原麝香(一分酒调下)一煎滑石(三钱)并甘草木通灯心汤送下。老少虚弱者。

　　分作腥油腻。及鸡鸭蛋。百日内要忌房事。如不忌。男女俱伤。自后小红赤豆。茄子狗肉。终身

　　卷六　论治补遗

　　小儿内外疳症

　　凡小儿疳在内目肿腹胀泻痢青白体瘦羸弱疳在外鼻下赤烂频揉鼻耳或肢体生疮鼻疮用兰香散诸疮用白粉散。

　　肝疳一名筋疳白膜遮睛或泻血面瘦。

　　心疳面黄颊赤身体壮热。

　　脾疳一名肥疳体黄瘦削皮肤干涩疮疥腹大嗜土。

　　肾疳一名骨疳肢体瘦削皮肤疮疥喜卧湿地。

　　肺疳一名气疳喘嗽气促口鼻生疮。

　　若患潮热。当先补肝后泻心若误下之皆能成疳其初病者为热疳久病者为冷疳冷热相兼者津液短少者皆因大病亏损脾胃内亡津液所致当固脾胃为主早为施治则不变败症也。

　　小儿疳眼无论肥瘦(肥疳大便如豆腐渣。瘦疳大便如栗硬燥)但见白珠先带黄兼白色睡起后微红生眵怕亮不睁(音净不悦视也)上下眼胞频频眨动黑珠上有膜圈堆起白晕晕内一黑一白便是疳眼乃食积发热既久致伤肝经竟治其疳目病自愈。用鸡肝。药忌食油面灸膊等物若疳眼声哑者将危矣。

　　兰香散

　　 治鼻疳赤烂。

　　兰香叶(即省头草。二钱烧灰) 铜青 轻粉(各五分)为末敷之。

　　白粉散

　　 治诸疳疮。

　　海螵蛸(三分) 白芨(二分) 粉(一分)为末先用浆水洗拭敷之。

　　鸡肝药

　　 治疳积疳眼。

　　芦甘石(六钱童便 七次) 朱砂(五钱水飞不见火) 雄黄(二钱) 滑石(六钱水飞)(一两五钱 ) 海螵蛸(四钱 去壳) 赤石脂(三钱 ) 冰片(三分) 石为末用鸡肝不落水。竹刀切上开下连。每鸡肝一具。入药五分。陈酒米泔各半钟。饭上蒸熟。食之开瞽复明一云小儿每岁服药一分。

　　又方 用鸡肝(一具不落水酒洗)同黄蜡(一钱)顿熟。去蜡吃。

　　卷六　论治补遗

　　鸡胸龟背

　　鸡胸由咳嗽肺胀故渐胸膈突起一曰肝火乘于肺膈也用

　　宽气化痰丸

　　杏仁 百合 天门冬 桑白皮 木通 石膏 葶苈子(各五钱) 大黄(三分) 为末蜜丸龟背由肾虚风入骨髓精血不能流通所致用

　　松蕊丹

　　松花 防风 枳壳 独活(各一两) 麻黄 前胡 大黄 桂心(各五钱) 为末蜜丸黍米大每服二十丸粥饮下 外以龟尿点脊中缝即愈(以龟安在荷叶上用镜照之其尿自出或以猪发戳鼻

　　卷六　论治补遗

　　辟小儿惊风论治

　　喻嘉言曰小儿初生。以及童幼。肌肉筋骨脏腑血脉俱未充长则阴不足。阳实有余。不比七尺之躯阴阳交盛也惟阴不足阳有余。故身内易于生热。热盛则生痰生风生惊。亦所时有。热痰风惊四字难呼节去二字曰惊风(如遇怪异形声。骤然跌仆皆生惊怖。其候面青粪青。多烦多哭。神识昏迷撞钟放钗。全然不闻)后人不解遂以其头摇手劲也而曰抽掣以其卒口噤。脚挛急。目邪心乱也。而曰搐搦。以其脊强背反也。而曰角弓反张。不知小儿之腠理未蜜。易于感冒风寒。风寒中人必先入太阳经太阳之脉起于目内 。上额交巅入脑。还出别下项。夹脊抵腰中。是以病则筋脉牵强。因筋脉牵强。生出抽掣等不通各名。而用金石药镇坠外邪深入脏腑难痊。间有体坚症轻而愈者。遂以为奇方可传误矣。又方书有云小儿八岁以前无伤寒。

　　以助惊风之说。不思小儿不耐伤寒。初传太阳经。早已身强多汗。筋脉牵动人事昏沉。势已极于本经。药又乱投。不能待其传经解散。耳岂可言小儿无伤寒也况小儿易于外感。易于发热。伤寒为更多世所称为惊风者即是也。小儿伤寒。要在三日内即愈为贵若待其经。尽而解必不能耐矣又刚痉无汗。柔痉有汗小儿刚痉少柔痉多人见。其汗出不止神昏不醒遂名之曰慢惊风而用参 术附药闭其腠理热邪不得外越亦为大害所以凡治小儿之热但当攻其出表不当固其入里仲景原有桂枝法若舍而不用从事东垣内伤为治又误矣(伤寒论曰太阳病项背强。KT KT汗出恶风者桂枝加葛根汤)。

　　吴又可曰小儿时疫入所难窥担误者多又其神气怯弱筋骨柔脆一染时疫延挨失治即便二目上吊惊搐发痉十指钩曲甚则角弓反张故多误认为慢惊风也。

　　以上可见小儿伤寒当解肌而从轻剂时疫用药与大人仿佛若误治必变痉也。

　　卷六　论治补遗

　　小儿热病痘疹谬治辨

　　徐灵胎曰小儿之疾热与痰二端而已盖纯阳之体日抱怀中衣服加暖又襁褓之类皆用火烘。

　　内外至胀闷啼哭又强之食乳以止其啼从此胸高气塞目瞪手搐即指为惊风其实非惊乃饱胀欲死耳此时告其父母令减衣停乳则必大愠谓虚羸若此反令其冻馁无不唾骂医者亦不明此理非用刚燥之药即用参 滋补至痰结气凝之后则无可救疗余见极多教之适其寒温停其乳食以清米饮养其胃气稍用消痰顺气之药调之能听从者十愈八九其有不明此理反目为狂言者百无一生至于痘科尤属怪诞痘为小儿之所必不免非恶疾也。当天气温和之时死者绝少若大寒大暑其元气虚而稠密者间有不治其始欲透发其后欲浆满皆顿精血为之乃未发以前即用大黄石膏数两以遏其生发之机而败其元气又方中多用蚯蚓蛴螬之类增其毒而倒其胃此等恶物即令医者自服之亦必胃绝肠裂而死况孩提乎凡用此等药者必预决此儿死于何日十不失一其父母翻盛称其眼力不爽孰知其即死于彼所用之药也或有元气充实幸而不死者遂以为非此等大药不能挽回而人人传布奉为神方矣更可异者强壮之年医者黄芩麦芽俱不敢用以为克伐孩提之子则石膏大黄成两成斤毫不顾虑忍心害理至此而极无奈呼天抢地以告人而人不信也又有造为螳螂子之说者割开颐内取出血痰此法起于明末海滨妖妇骗财之法惟苏松二处盛行割死者甚众盖小儿有痰火者吃乳数日必或大或小人因信之不知颐内空虚之处。人人有此。割去复生并非病也。不然何以普天下之小儿从未有患螳螂子而死者。独苏松有此病耶此亦一害故并及之。

　　
