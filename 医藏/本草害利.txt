

　　本草害利 清 凌奂

　　自序

　　古人有三不朽，曰立德，其次立功，又次立言。余何人也，岂敢妄发言哉！敢于功德自夸耶？从幼年来，体弱多病，思阅方书，因从书贾购得吾郡良医乌镇逸林僧所遗医书甚伙。自轩歧仲圣逮今诸家注论，靡不收采，略得心领神会。遂弃诸子业，从我郡吴古年夫子游，将历代名医着述书籍，探本穷源，随时就正，读破万卷，讲论偏见错谬之处，或自昏黄达旦。先生年届古稀，日逐临症，得有余暇，犹不辞倦，且谆谆训曰：医关性命，不可苟且，一病有一经所发，若察脉辨证，尤宜加谨，恐失之毫厘，谬于千里也。先生袖出一帙曰：本草分队。取其用药如用兵之意，盖脏腑，即地理也，处方如布阵也，用药如用兵将也。病本在于何经，即以君药主将标于何经。为臣使之药，即所以添兵弁。识得地理，布成阵势，一鼓而战，即能殄灭贼氛，即所谓病退也。然后调摄得宜，起居如常，即兵家善后事宜，民得安居乐业也。苟调度不精，一或失机，一败涂地，即用药不审，草菅人命也。

　　奈近时医者，一到病家，不先看脉审证，遂听病家自述病情，随即写药数味，曰：某汤主治。粗知大略，用某药能除某病，如此治病，则仁人必深虑而痛恨之。虽业医临症，有望闻问切四诊之说，然望是观其气色，如经云：青欲如苍碧之泽，不欲如蓝也。闻是听其声音清浊高低，即宫商角征羽五者，属五脏也。问是问其老少男女，平素劳逸喜恶，起患何时，始得何病，曾服何药，问病源也。切是最要之事，诊得浮沉迟数滑涩大小长短诸脉，见于左右寸关尺部，辨明虚实表里寒热。何证发于何经，应用寒热温凉之药，定方进药，君臣佐使，配合得宜，如汤沃雪，诸恙若失，方能起死回生，岂有害哉！凡药有利必有害，但知其利，不知其害，如冲锋于前，罔顾其后也。余业是道，二十余年，遇证则慎思明辨，然后下笔，补偏救弊，贻误者少。审识药品出产形状，亲尝气味，使药肆中不敢伪充而误人耳。

　　先生之分队一书，尚未刊行于世。遂集各家本草，补入药之害于病者，逐一加注，更曰《本草害利》，欲求时下同道，知药利必有害，断不可粗知大略，辨证不明，信手下笔，枉折人命。用是不揣固陋，集古今名医之说，删繁就简，撰述成书，以付剞劂，公诸同好，并就正于海内明眼，亦慎疾之一端云尔。

　　咸丰壬戌年，吴兴凌奂晓五自序。

　　心部药队〔补心猛将〕

　　北五味

　　〔害〕酸咸为多，能敛肺气。气为卫。若邪风在表，痧疹初发，一切停饮，肺家有实热者，皆当禁服之。恐闭其邪气，多致劳嗽虚热，盖收补之骤也。

　　〔利〕性温，五味具备，酸咸为多。收肺而疗咳定喘，补肾而壮水涩精，酸收而心守其液，故为补心猛将。肝肾同源，又为补肝猛将。

　　〔修治〕八月采实阴干，凡用蜜浸焙干，入补药熟用，入嗽药生用。肺寒气逆，与干姜同用。按五味酸敛，如劳损久咳，肺气耗散，非此不能收其耗散之金。

　　心部药队〔补心猛将〕

　　酸枣仁

　　〔害〕凡肝胆心脾有实热邪者，勿用，以其收敛故也。

　　〔利〕性平能补益肝胆，酸收而心守其液，乃固表虚有汗，肝旺而血归其经，用疗彻夜无眠。

　　〔修治〕八月采实阴干，四十日成。生用疗热好眠。炒香熟用，疗胆虚不寐、烦渴、虚汗等症。自汗为阳虚，盗汗为阴虚，敛虚即所以治盗汗也，非敛阳虚自汗也。

　　心部药队〔补心猛将〕

　　柏子仁

　　〔害〕仁体多油辛润，且滑肠，泄泻者勿服。膈间多痰，及阳道数举，肾家有热，暑湿作泻，法在咸禁。

　　〔利〕甘辛香平，入心养神，入肾定志安神，定悸壮水，强阳，润血而容颜美少，补虚而耳目聪明。

　　〔修治〕九月采子，蒸曝春 ，取仁，酒浸一宿，晒干炒研去油用，油透者，勿入药。

　　心部药队〔补心猛将〕

　　远志肉

　　〔害〕此无补性，虚而挟滞者；同养血、补气药用，交通心肾、资其宣导、臻于太和。

　　不可多用、独用。纯虚无滞者，误服之，令人空洞悬心痛。凡心经有实火，应用黄连、生地者，禁与参、术等补阳气药同用也。

　　〔利〕性温、苦泄辛散、定心气、止惊益智、补肾气，强志益精，善疗痈毒，敷服皆可。

　　〔修治〕四月采根叶，阴干去心，否则令人烦闷。甘草汤浸焙干，或盐水炒、或姜汁炒、或用炭。附小草：益精补阴气，止虚损遗泄，交通心肾，调平水火之功。

　　心部药队〔补心猛将〕

　　丹参

　　〔害〕虽能补血，长于行血。设经早期，或无血经阻，及血少不能养胎，而胎不安，与产后血已畅者，皆不可犯，犯之，则成崩漏之患。凡温热病，邪在气分，而误用之，则反引邪入营，不可不慎之。久服多眼赤，故应性热。本经云微寒，恐谬也。孕妇无故，及阴虚之人忌用。

　　〔利〕苦、微寒、入心主血，去瘀生新，安神养阴，安生胎，落死胎，胎前产后，带下崩中需之。

　　〔修治〕北方产者良，五月采根曝干，猪心血拌炒，或酒炒用。

　　心部药队〔补心猛将〕

　　龙眼肉

　　〔利〕甘平，补心虚而长智，悦胃气以培脾，除倦忘与怔忡，能安神而熟寐。道家服龙眼肉，细嚼千余，待满口津生，和津 而咽，此即服玉泉之法也。

　　〔修治〕七月实熟，白露后，方可采摘，晒干，焙。生者，沸汤瀹过，食不动脾。其核去黑壳研末，止金疮出血。

　　心部药队〔补心猛将〕

　　麦门冬

　　〔害〕性润动脾，便滑者忌。

　　〔害〕性寒而润，寒多人禁服。凡虚寒泄泻，及痘疮虚寒作泄，产后虚寒泄泻者，咸忌之。

　　徐洄溪批叶按虚劳咳嗽部云：麦冬能闭肺窍，遂致失音。愚谓咳嗽，因于湿者，湿为重浊之邪，以麦冬能腻隔，势必湿热壅滞、肺失清肃。肺为声音门户，金实则无声也。

　　〔利〕甘、微寒、清心泻热、滋燥金而清水源。又为凉三焦次将，地黄车前为使，脉气欲绝者，加五味子、人参，三味合名生脉散，补中元气不足。（盖心主脉，肺朝百脉，补肺清心，则气充脉复）。

　　〔修治〕浙产甚良，四月初采根栽，夏至前一日取根晒干，收之抽心用，不尔令人烦。

　　近时多连心用。恐滑肠，用米炒黄。宁心，用辰砂少许拌。入丸散须瓦焙熟，即于风中吹冷，如此三四次，即易燥而不损药力。（麦冬之功，在润燥，非在滋阴。盖肺热而喜润，故曰：清金保肺，肺与大肠相表里。故曰：滑肠、泄泻者忌用。）

　　心部药队〔补心猛将〕

　　当归

　　〔害〕气味辛温，虽能补血活血，终是行血走血之性，故能滑肠。其气与胃气不相宜，故肠胃薄弱，泄泻溏薄，以及一切脾胃病，恶食不思食，及食不消者，并禁用。即在胎前产后亦忌。辛温发散，甚于麻黄细辛，气虚血弱有热者，犯之发痉。恶榈茹湿面，畏菖蒲、海藻、生姜。

　　〔利〕甘辛温去瘀生新，舒筋养营，温中润肠。心主血，肝藏血，脾统血，归为血药，故入三经。头止血，尾破血，全和血。能引诸血归经故名。归尾，一称归须。

　　〔修治〕二月采根阴干，头尾圆多紫色，肥润气香，里白不油者良，以秦产马尾归最胜，力柔善补，川产力刚善攻，他处 头当归，只宜发散药耳。本病用酒炒，如吐血，须醋炒，或用酒炒黑。有痰，用姜汁炒。凡晒干乘热纸封瓮收之不蛀。

　　按当归炒极黑，能治血 血痢，炒焦则味苦，苦则涩血也。

　　心部药队〔补心次将〕

　　白芍药

　　〔害〕酸寒收敛，凡胃弱中寒作泄，腹中冷痛，及胃中觉冷等症，当禁。伤寒病在上焦之阳结忌用，血虚有热者宜之。产后酒炒用，又曰产后忌用。

　　丹溪曰：以其酸寒，伐生发之气也。必不得已，酒炒用之可耳。时珍曰：产后肝血已虚，不可更泻也。恶芒硝、石斛，畏硝石、鳖甲、小蓟，反藜芦。

　　案：肝脏病患者，不宜大量长期服用。朱颜注。

　　〔利〕苦酸微寒，敛肺而凉血，制肝以安脾。心主血，凉血故补心，酸收而守其液也。

　　及一切血病。同白术补脾，同参 补气，同归地补血，同川芎泻肝，同甘草名芍药甘草汤，止腹痛。盖腹痛，因营气不从，逆于肉里故也。

　　〔修治〕八九月取根晒干，用竹刀刮去皮并头，锉切细，蜜水拌蒸。今多生用单瓣花者入药。用酒炒制寒，醋炒行血。下痢后重不炒用。多服则损人目。汗多人服之，亦损元气，夭人，为其淡而渗也。中寒者勿服。

　　心部药队〔补心次将〕

　　茯苓神

　　〔害〕功专行水伐肾。病患肾虚，小便自利或不禁，虚寒精滑及阴亏而小便不利者，皆勿妄投。茯苓赤筋，若误服之，令人瞳子并黑睛点小兼盲目。二茯俱恶白蔹，畏地榆、秦艽、鳖甲，忌米醋酸物、雄黄等。马蔺为使。

　　〔利〕味甘平淡，治与茯苓同功。入心之用居多，交心肾而安神、定志、开心、益智，疗心虚惊悸，多恚善忘。

　　〔修治〕捣细，于水盆中搅浊，浮者滤去之，曝干切用。须于二八月采取阴干。凡用去心。宁心用辰砂拌。

　　按《神农本草经》止言茯苓，《别录》始分茯神。茯神中守，而茯苓下利，白者入肺、膀胱气分，赤者入心、小肠。

　　茯苓木，又名黄松节，即茯神中心。松节散，乳香木瓜汤，治一切筋挛疼痛。乳香能伸筋，木瓜舒筋也。

　　茯神心木，宁心神，疗诸筋挛缩，偏风 斜，心掣健忘。

　　心部药队〔补心次将〕

　　猪心血

　　〔害〕宰猪惊气入心，绝气归肝，俱不可多食。

　　〔利〕用作补心药之向导，盖取以心归心，以血导血之意。

　　〔修治〕用竹刀将猪心剖开取出，拌炒补心药丹参之类。

　　心部药队〔补心次将〕

　　琥珀

　　〔害〕淡渗伤阴，凡阴虚内热，火炎水亏者，勿服。若血少而小便不利者，服之反致燥急之苦。

　　〔利〕甘平入心、肝、肺、膀胱四经，安神而鬼魅不侵。色赤入血分，故能消瘀血、破症瘕、生肌。能清肺而利小便。甘淡上行，能使肺气下降，而通膀胱，故能治五淋。又能散瘀血，而生新血，去翳障而能明目。经曰：脾气散精，上归于肺，通调水道，下输膀胱。凡淡渗药，皆上行而后下降，琥珀脂入土而成宝，故能通塞以宁心定魂，以燥脾土之功。

　　〔修治〕松脂入土年久结成。入地亦能结成。以手心摩热拾芥者真，以柏子仁入瓦锅同煎半日，捣末。

　　心部药队〔补心次将〕

　　淮小麦

　　〔害〕小麦寒气全在皮，故面去皮则热，热则壅滞动气发渴助湿，令人体浮，皆其害也。

　　凡大人脾胃有湿热，及小儿食积肝胀，皆不宜服。然北人以之代饭，常御而不为患者，此其地势高燥，无湿热重蒸之毒。故面性温平，其功不减于稻粟耳。东南卑湿，春多雨水，其湿热之气，郁于内，故食之过多，每能发病也。夏月虐痢人，尤不宜食。

　　〔利〕甘微寒，养心除烦，利溲止血，止渴收汗。浮小麦涩敛、凉心、止虚汗盗汗，治骨蒸劳热。麸皮与浮麦同性，止汗之功稍逊。醋拌蒸，熨腰脚折伤，风湿痹痛，胃腹滞气。能散血止痛。面筋甘凉，解热和中。

　　面甘温，补虚养气，助五脏、浓肠胃，北方者良。《素问》云：麦属火、心之谷也。

　　〔修治〕秋种冬长，春秀夏实，具四时中和之气。四月采，新麦性热，陈麦平和。浮麦，即水淘浮起者，焙用。

　　心部药队〔补心次将〕

　　合欢皮

　　〔害〕气味平和，与病无忤。

　　〔利〕甘平安五脏，和心志，令人欢乐无忧，和血止痛，明目消肿，续筋骨，长肌肉，杀虫，和调心脾，得酒良。

　　〔修治〕采无时不拘，去粗皮炒用，入煎为末，熬膏外治并妙。

　　心部药队〔补心次将〕

　　龙角

　　〔害〕同龙骨，见肝部。

　　〔利〕辟邪治心病。

　　〔修治〕亦同。

　　心部药队〔泻心猛将〕

　　牛黄

　　〔害〕小儿伤乳作泻，脾胃虚寒者忌之。东垣云：牛黄入肝，治筋，中风入藏者，用以入骨追风。若中府中经者，误用之反引风入骨，如油入面，莫之能出，为害非轻。有平素积虚，而一时骤脱者，景岳以非风名之，尤忌用之。

　　〔利〕苦甘凉，泻心主之热，摄肝脏之魂，利痰凉惊，通窍辟邪，治中风入脏，惊痫口噤，能入筋骨以搜风，得丹皮菖蒲良，人参为使。

　　心部药队〔泻心猛将〕

　　石菖蒲

　　〔害〕辛香偏燥而散，阴血不足者，禁之。精滑汗多者，忌用。若多用独用，亦耗气血而为殃。犯铁器，令人吐逆。恶麻黄，忌饴糖、羊肉、铁器，惟秦艽为使。

　　〔利〕芳香利窍，辛温达气，宣五脏，开心孔，利九窍，明耳目，发声音，去湿除风，逐痰消结，开胃宽中，疗噤口毒痢。口噤虽是脾虚，亦有热闭胸隔所致。用山药、木香皆失，唯参苓白术散加菖蒲，胸次一开，自然思食。芳香利窍，心开智长，为心脾胃之良药。能佐地黄、天冬之属，资其宣导。鲜菖蒲汁稍凉，而功胜于干者。

　　〔修治〕二八月采，生水石间，不沾土，根瘦，节密，一寸九节者佳。去毛微炒。按菖蒲捣汁冲用，为斩关夺门之将，于痰火实者宜之。

　　心部药队〔泻心猛将〕

　　黄连

　　〔害〕虚寒为病大忌。凡病患血少气虚，脾胃薄弱，血不足以致惊悸不眠，兼烦热躁渴；及产后不卧，血虚发热，泄泻腹痛；小儿痘疮，阳虚作泄，行浆后泄泻；老人脾胃虚寒作泻，虚人天明飧泄，病名肾泄；真阴不足，内热烦躁诸症；法咸忌之。犯之使人危殆。久服黄连、苦参，反热从火化也。盖炎上作苦，味苦必燥，燥则热矣。且苦寒沉阴，肃杀伐伤生和之气也。恶菊花、元参、僵蚕、白藓皮。畏款冬、牛膝。忌猪肉，令人泄泻。黄芩、龙骨为使，胜乌头解巴豆毒。

　　〔利〕大苦大寒，泻心肝火而燥湿，与官桂同行，能使心肾交于顷刻。

　　海藏曰：泻心实泻脾也，实则泻其子，或用甘草以调其苦，或加人参以节制之。

　　〔修治〕本经心火生用，肝火胆汁炒；上焦火酒炒；中焦火姜炒；下焦火盐水炒，或童便炒；食积火土炒；湿热在气分，吴萸汤炒；在血分醋炒。点目，人乳浸亦可。二八月采根曝干。川中种连色黄，软毛无硬刺，味微苦而薄，服之无效。六七月根紧，始堪采。雅州连细长弯曲，微黄无毛有硬刺；马湖连色黑细绣花针头硬刺，形如鸡爪，此二种最佳。按黄连苦燥，血虚有热不可用者，入心恐助心火也。

　　心部药队〔泻心猛将〕

　　木通

　　古名通草

　　〔害〕苦降淡渗利窍。凡精滑不固，梦遗及阳虚气弱，内无湿热者均忌，妊娠尤忌。

　　〔利〕辛甘淡平，入心肺小肠膀胱，泻湿热，降心火，清肺热，化津液，下通大小肠，导诸湿热由小便出。通血脉，下乳行经，催生坠胎。防己苦寒，泻血分湿热；木通甘淡，泻气分湿热。君火为邪，宜用木通；相火为邪，宜用泽泻；利水虽同，所用各别。又治胸中烦热，大渴引饮，淋沥不通，脾热好眠。

　　〔修治〕正二月采枝阴干，洗切片用，又与琥珀同功，但能泄热，不能通瘀。

　　心部药队〔泻心猛将〕

　　辰砂

　　〔害〕镇养心神，但宜生使，若经伏火，及一切烹炼，则毒等砒 ，服之必毙，戒之。

　　独用多用，令人呆闷。畏盐水，恶磁石，忌一切血。若火炼，则有毒，服饵常杀人。须细水飞三次。

　　〔利〕甘凉、体阳性阴，泻心经热邪，镇心定惊，辟邪，清肝明目，祛风，解毒。胎毒痘毒宜之，色赤属火，性反凉者，离中虚有阴也。味甘者，火中有土也。

　　〔修治〕辰产明如箭镞者良，研末。

　　心部药队〔泻心猛将〕

　　犀角

　　〔害〕大寒之性，非大热者不可滥用。凡痘疮气虚，无火热者，不宜用。伤寒斑疹，阴症发躁，因阴寒在内，逼其浮阳外越，失守之火，聚于胸中，上冲咽嗌，故面赤、手温、烦呕，喜饮凉物，下食良久后出；惟脉沉细、足冷，虽渴而饮水不多，且复吐出，为异于阳症耳，不宜误用。犀角凉剂，孕妇服之，能消胎气。忌盐，升麻为使。

　　〔利〕苦酸咸寒凉心、泻肝、清胃中大热，祛风、利痰，凉血、辟邪解毒、明目、定惊，治吐血下血畜血，发狂发斑，痘疮黑陷，消痈化脓。又云：犀食百草之毒，故能解毒。

　　〔修治〕犀角有黑白二种，以西番生犀黑者，锉屑绵包，或磨汁，用入丸散，乌而光润者良。角尖尤胜。鹿取茸，犀取角尖，现成器物，多已被蒸煮，不堪入药。入汤剂当以绵薄纸裹，于怀中蒸燥乘热捣之，应手如粉，又云：人气粉犀。

　　心部药队〔泻心次将〕

　　山栀仁

　　〔害〕禀苦寒之性，虑伤胃气而伤血，凡脾胃虚弱，及血虚发热者忌之。能泻有余之火，心肺无邪热者忌。心腹痛不因火者尤忌。小便不通，由于膀胱虚无气以化，而非热结小肠者亦不可用。疮疡因气血虚，不能收敛，则为久冷败疮，非温暖补益之剂则不愈。所谓既溃之后，一毫寒药不可用是也。世人每以治血，不知血得寒则凝，反为败症。

　　〔利〕苦寒，清心肺脾胃，治胸中懊 而安眠卧。疏脐下血滞而利小便。泻三焦之火，使屈曲下行。

　　栀皮苦寒性减，而清肤热之用长。

　　〔修治〕九月采实曝干，洗去黄浆，生用吐胃中邪热，当以伤寒类方参看，炒黑止血，姜汁炒止烦呕，内热用仁，表热用皮。苦寒之品，宜于实热者，盖伐生气故也。

　　心部药队〔泻心次将〕

　　连翘

　　〔害〕清而无补之品，痈疽溃后勿服，火热由于虚者勿服。苦寒碍胃，多饵即减食，脾胃薄弱，易作泄者勿服。

　　〔利〕苦寒，入心包、胆、三焦、大肠，手少阴主药也。除心经客热、阳明湿热、散诸经血凝气聚，利水通经。诸痛疡疮，皆属心火，故为疮家圣药。翘心更苦寒，泻心火尤胜。温热入心营，非此不能治。

　　〔修治〕八月采取阴干，手搓用之。按连翘除血热，山栀治火郁，虽同入血分，治法两途。

　　心部药队〔泻心次将〕

　　通草

　　〔害〕其气寒降，中寒者勿服，虚脱人及孕妇均忌。

　　〔利〕色白气寒，体轻味淡，故入肺经，引热下行，味淡而升，故入胃经，通气上达，而下乳汁。凡利小便，必先上清心火，而后能下行也。阴窍涩而不利，水肿闭而不行，用之立通，故名之。

　　〔修治〕采茎肥大围数寸者，取茎中瓤正白用。

　　心部药队〔泻心次将〕

　　车前子叶

　　〔害〕其性冷利，专走下窍。虽有开水窍以固精窍之功，若遇内伤劳倦，阳气下陷之病，肾虚脱者，皆在禁例。

　　〔利〕甘寒清心，利膀胱小水，以解湿热。催生止泻，明目益精，男女阴中有二窍，一窍通精，乃命门真阳之火；一窍通水、乃膀胱湿热之水。二窍不并开，水窍开，则湿热外泄，相火常宁。精窍常闭，久久精足，则目明。服固精药，久服此，行房即有子。

　　车前叶，凉血去热通淋。

　　〔修治〕五月采取，洗去泥沙晒干，炒过用。入丸散，酒浸一夜，蒸焙研。使叶，勿使茎蕊。

　　心部药队〔泻心次将〕

　　竹卷心

　　〔害〕竹性寒凉，胃寒呕吐，及感寒挟食作吐者，忌用。竹能损胃气，故虚人食笋，甚不相宜。

　　〔利〕辛淡甘寒，入心、肺、肾。清心涤烦热，止嗽化痰涎。卷心者佳，竹叶力减。然药力薄弱，不可持以为君，不过借此佐使耳。

　　〔修治〕淡竹为上，甘竹次之，须用生长甫及一年者，为嫩而有力。

　　仲景治伤寒解后，气逆欲吐，用以竹叶石膏汤，去其三阳之余热，假其辛寒，以散风热也。

　　心部药队〔泻心次将〕

　　灯心

　　〔害〕性专通利，虚脱人不宜用，中寒小便不禁勿服。

　　〔利〕淡平清心，泻小肠而利水，烧灰吹喉痹，涂乳止夜啼。

　　〔修治〕入药宜用生，干剥，取生草宁心，辰砂拌用，入丸散，以梗粉浆染过，晒干研末，入水澄之，浮者是灯心。

　　心部药队〔泻心次将〕

　　莲子心

　　一名莲薏

　　〔害〕莲子性涩，大便燥者勿服。生食过多，微动气胀。

　　〔利〕莲子中青心，苦寒，清心去热。莲子甘平而涩，入心、脾、肾，能交水火，媾心肾而靖君相之火邪，浓肠胃而收泻痢之滑脱。频用能涩精，多服令人喜。古方治心肾不交，劳伤白浊，有莲子清心饮。补心肾有瑞莲丸。

　　心部药队〔泻心次将〕

　　石莲子

　　〔害〕沉阴之物，无湿热而虚寒者勿服。

　　〔利〕苦寒清心，除烦，开胃进食，去湿热，专治噤口痢，淋浊症需之。

　　〔修治〕八九月采坚黑如石者，破房得之。堕水入泥者更良。今肆中多以广中树上木实伪充，其味大苦，不堪入药，真者其味甘，味淡微苦，杵碎用。

　　心部药队〔泻心次将〕

　　安息香

　　〔害〕病非关邪恶气侵犯者，勿用。

　　〔利〕辛香苦平入心经，研服行血下气，安神，蛊毒可消。心经主藏神，神昏则邪侵之，心主血，血滞则气不宣快，安神行血故治也。

　　〔修治〕安息，国名也。或云辟邪安息诸邪，故名。出西番，树名辟邪，其脂结成状若桃胶，秋月采之，烧之能集鼠者真。

　　心部药队〔泻心次将〕

　　乳香

　　一名薰陆香

　　〔害〕辛香善窜，疮疽己溃勿服，及诸疮脓多勿敷。

　　〔利〕辛温入心，通行十二经，活血舒筋，和气治痢，托里生肌，定诸经之痛，解诸疮之毒，护心，外宣毒瓦斯，是有奇功也。产难斫伤，亦治癫狂，能祛风散瘀。

　　〔修治〕出诸番，圆大如乳头，明透者良，性粘难研，水沸过用钵坐热水中，以灯心同研则易细。今松脂枫脂中亦有此状者，市人或以伪之。

　　心部药队〔泻心次将〕

　　金银箔

　　〔害〕生金解毒恶而有毒。不炼，服之杀人，且难解。畏水银锡。

　　〔利〕辛平，入心、肝，安镇灵台，免于神魂飘荡。辟除恶祟，搜其脏腑伏邪。金制木，故能治惊痫风热，肝胆之病皆需之。又催生亦用之。银用足纹，功亦相仿。丸散用箔为衣。误吞金银，食炒熟连长韭菜，能裹住金银从大便而出。元丝银有硝毒害人。

　　〔修治〕凡使金银铜铁，只可悬煎于药铫中，借气以生药力而已，勿入药服，能消人脂。

　　入药金银用箔，或用簪环首饰，凡使银箔，须辨铜箔。

　　心部药队〔泻心次将〕

　　山豆根

　　〔害〕大苦大寒，脾胃所恶。食少而泻者，切勿沾唇，虚人亦忌。

　　〔利〕苦寒泻心火，以保肺金，去大肠风热，解咽喉痛蛊毒，消诸肿疮疡，喘满热咳，泻热解毒，治热极所致之病。

　　〔修治〕苗蔓如豆，经冬不凋，八月采根曝干。

　　心部药队〔泻心次将〕

　　天竺黄

　　〔害〕性寒凉，久用亦能寒中。

　　〔利〕甘寒入心经，祛风痰、解风热、镇心肝、安五脏、泻热豁痰、利窍养心。治大人中风不语，小儿客忤惊痫。其气味与竹沥同功而性稍和缓，无寒滑之患。

　　〔修治〕生南海镛竹中，此是竹内所生，如黄土着竹成片，片如竹节者真。此竹极大，又名天竹，津气结成，其内有黄。本草作天竺者非。采无时。

　　心部药队〔泻心次将〕

　　黄丹

　　一名铅丹

　　〔害〕性味沉阴能损阳，铅粉主治略同。内服虽能消疳、逐积、杀虫，然其性冷善走，如脾胃虚弱者，不宜用，妊妇亦忌。

　　〔利〕咸寒，镇心安魂，堕痰、消积、杀虫，治惊疳、疟痢，外用解热拔毒，止痛生肌长肉。凡使燥湿、坠痰、解热，但宜外用。

　　〔修治〕黑铅加硝、黄、盐，矾炼成。凡用水漂净炒紫色，出火毒。

　　心部药队〔泻心次将〕

　　象牙

　　〔害〕苦寒之极，不利脾胃，凡疳症、脾弱、目病、血虚者，不宜多服。

　　〔利〕甘苦凉，清心肾之火，疗风痫惊悸，骨蒸痰热疮毒，锉屑煎服，气和味平，于藏府无逆。象肉壅肿，以刀刺之，半日即合。治金疮不合者，用其皮灰亦可。熬膏入散，为合金疮之要药，长肌肉之神丹。诸铁及杂物入肉，刮牙屑和水敷之立出，诸物刺咽，磨水服之亦出。

　　〔修治〕出西番，象每脱牙，自埋藏之，昆仑诸国人以木牙潜易取焉。

　　心部药队〔泻心次将〕

　　真珠

　　〔害〕珠体最坚，研不细能损人脏府，病不由火热者勿用。

　　〔利〕甘咸寒，水精所蕴，入心肝二经，镇心安魂，坠痰明目，治聋、惊、热、痘、疔，下死胎胞衣，拔毒收口生肌。

　　〔修治〕河蚌感月而胎。取新洁未钻织者，人乳浸三日，研粉极细如飞面用。心肝藏神魂，大抵宝气多能镇心安魂，泻火定惊。如金箔、琥珀、真珠、龙齿之类，亦借其神气也。

　　心部药队〔泻心次将〕

　　赤小豆

　　〔害〕最渗津液，久服令人枯燥，肌瘦身重。凡水肿胀满，总属脾虚，当杂补脾胃药中用之，病已即去，勿过剂也。

　　〔利〕甘酸平，入心小肠，性下行而通，行水散血，去虫止渴，行津液，清气分，涤烦蒸，通乳汁，胎产最要，除痢疾，止呕吐，脾胃最宜。

　　治有形之病，消胀散肿，凡疮疽溃烂几绝者，为末敷，无不立效。鸡子青调涂，性粘，干则难揭，入苎根末，则不粘。未溃者箍之，则四敛中起，已溃者敷之就瘥。相想子苦平，研服，能治心腹邪气，风痰瘴疟及蛊毒。

　　〔修治〕深秋八月采，以紧小而赤黯色者入药，其稍大而鲜红淡红色者，并不治病。今肆中半粒黑者，是相思子，一名红豆，有毒。

　　心部药队〔泻心次将〕

　　郁金

　　〔害〕今医用此开郁，罕效。如真阴虚火亢吐血，不关火炎，搏血妄行溢出上焦，不关肺肝，气逆以伤肝吐血者，不宜用也。近日郁症，多属血虚，用破血之药开郁，不能开而阴已先败，致不救者多矣。今市中所用者，多是姜黄，并有以蓬术伪之者，俱峻削性烈，病挟虚者大忌。

　　〔利〕苦辛微甘，气寒，人心及包络、肺、肝四经。开血积气壅，生肌定痛，本入血分之气药。其治吐血衄血，妇人经脉逆行者。血属火炎，此能降气，气降即火降。而性入血，故能导血归经，解肝郁，泻火凉血破瘀。

　　〔修治〕有川产、广产，其根体锐圆如蝉腹，外黄内赤，去皮火干，色鲜微香，折之光明艳彻，苦中带甘者乃真，敲碎入煎，或磨汁冲。

　　心部药队〔泻心次将〕

　　白茅根

　　〔害〕吐血因于虚寒者，非其所宜。因寒发哕，中寒呕吐湿痰，停饮发热，并不宜服。

　　〔利〕甘寒，入心、脾、胃、小肠四经，凉金定喘，平血逆，清血瘀，利水湿，疗淋沥崩中。

　　茅花止血，茅针溃痈，一针溃一孔。能泻火消瘀，凉血止哕。

　　〔修治〕三月采针，四月采花，六月掘根，去毛用。

　　心部药队〔泻心次将〕

　　人中黄

　　〔害〕苦寒之极，不利于脾胃虚寒，伤寒温疫，非阳明实热者，不宜用。痘疮非火热郁滞，因而紫黑干陷倒靥者，不宜用。

　　〔利〕苦寒入心（一作胃），清痰火，消食积，大解五脏实热，治阳毒发狂，清痘疮血热，解百毒，敷疔肿。金汁主治同人中黄而功胜，泻实热。

　　〔修治〕用竹筒刮去青皮，纳甘草末于中，紧塞其孔，冬月浸粪缸中，至春取出，洗悬风处，阴干取末。制金汁法：棕皮绵纸，上铺黄土淋粪，滤汁入新瓮，碗覆埋土中一年，清若泉水，全无秽气，胜于人中黄，年久弥佳。

　　肝部药队〔补肝猛将〕

　　枸杞子

　　〔害〕虽为益阴除热之要药，若脾胃虚弱，时泄泻者勿入。须先理脾胃，俟泻止用之。

　　须同山药、莲肉、车前、茯苓相兼，则无润肠之患。故云，脾滑者勿用。

　　〔利〕甘微温，滋肝益肾，填精坚骨，助阳，养营，补虚劳，强筋、明目、除烦、止渴、利大小肠，故又为温大肠猛将。

　　〔修治〕九月采子，酒润一夜，捣烂入药。或用炭。以甘州河西所产，红润少核者佳。

　　肝部药队〔补肝猛将〕

　　乌梅

　　〔害〕病有当发表者，大忌酸收，误食必为害非浅，食梅则津液泄者，水生木也。津液泄则伤肾，肾属水，外为齿，故多食损齿伤筋，蚀脾胃，令人发膈上痰热。

　　〔利〕酸涩而温，补肝胆，入肺脾血分，定久嗽，定渴，敛肺之勋，止血痢，涩肠之力。

　　清音去痰涎，安蛔理痰热，消酒毒，蚀恶肉。疽愈后，有肉突起，乌梅烧敷。一日减半，二日而平，真奇方也。肝以酸为泻，而又以本味，为补肝胆猛将。

　　〔修治〕去核微炒，或蒸熟。

　　肝部药队〔补肝猛将〕

　　白梅

　　〔害〕按《素问》云：味过于酸，肝气以津。又云：酸走筋，筋病，无多食酸。虽能生津泄肝，然酸味敛束，违其所喜也，不宜多食。齿痛及病当发散者，咸忌之。

　　〔利〕乌梅白梅，所主诸病皆取其酸收之义，功用略同。牙闭擦龈，涎出便开，刀伤出血，研敷即止。

　　〔修治〕青梅熏黑为乌梅，盐煮为白梅，亦曰霜梅。安吉者肉浓多脂最佳。五月采实，火干，过食而齿 ，嚼胡桃肉解之。

　　熟者笮汁晒干，收为梅酱，夏月渴，调水饮之。

　　肝部药队〔补肝次将〕

　　山茱萸肉

　　〔害〕凡命门火炽，强阳不痿者忌之。膀胱热结，小便不利者，法当清利，此药味酸，主敛，不宜用。阴虚湿热，不宜用。即用当与黄柏同加，恶桔梗、防风、防己。

　　〔利〕酸涩微温，固精秘气，补肝、胆、肾，强阴助阳事，暖腰膝，缩小便，闭遗泄。

　　还耳聪而已其响。调月事而节过多。蓼实为使。

　　〔修治〕五月采实阴干，以酒润去核，缓火熬干方用，核能滑精不可服。

　　肝部药队〔补肝次将〕

　　菟丝子

　　〔害〕其性温燥偏补，凝正阳之气，能助人筋脉。肾家多火，强阳不痿，大便燥结者忌之。

　　〔利〕甘辛温，入肝、肾、脾，续绝伤，益气力，强阴茎，坚筋骨。溺有余沥，寒精自出，劳损口苦渴，煎汤任意饮之。寒血为积，为调元上品，得酒良，山药松枝为使。

　　〔修治〕九月采实曝干，凡用以温水淘去沙，酒浸一宿，曝干捣之，不尽者再浸捣，须臾悉作饼，焙干用。

　　肝部药队〔补肝次将〕

　　何首乌

　　〔害〕此为益血之物，相恶与莱菔同食，令人须发早白。忌与附子、仙茅、姜、桂等诸燥热药同用，若犯铁器损人。

　　〔利〕苦甘涩微温，入肝肾，收精气，补真阴，强筋益髓，壮阳事，为滋补良药。养血祛风，虚劳瘦、痿弱、瘰 ，补肝，疟家要药，补益肝肾，调和气血，涩气化虚痰。白云苓为使。

　　〔修治〕秋冬取根，大者如拳，竹刀刮皮，米泔浸一夜，切片，用黑大豆拌蒸晒干，如此九蒸九晒乃用。或生用。

　　肝部药队〔补肝次将〕

　　沙苑蒺藜

　　〔害〕性能固精，若阳道数举，媾精难出者勿服，反成淋浊。

　　〔利〕甘温，补肾益肝，强阴益精，虚劳腰痛，遗精带下。

　　〔修治〕以酒拌蒸，或盐水炒用。今肆中所卖者，俱是花草子，真者绝无。出潼关，状如肾子带绿色。

　　肝部药队〔补肝次将〕

　　鳖甲

　　〔害〕其性阴寒，肝虚无热者忌用。鳖肉凉血补阴，阴冷而难消，脾虚者大忌。恶矾石，忌苋菜、鸡子。

　　〔利〕咸寒平属阴，色青入肝，补阴退热而散结，治厥阴血分之病。劳瘦骨蒸寒热温疟母，及经阻难产，肠痈疮肿，惊痫斑痘，元气虚羸，邪陷中焦，鳖甲能益阴热。鳖色青治皆肝症，龟色黑，主治皆肾症。同归补阴，实有分别。龟板以自败，大者为佳。鳖肉凉血补阴，亦治疟痢，加生姜砂糖，煮作羹食，名鳖糖汤。鳖血如用柴胡加入数匙，而不过表。

　　〔修治〕色绿，九肋九重七雨者为上。醋炙或酒炙黄，或生用。刮白，除其腥气，恐有倒胃之弊。治劳，童便炙亦可，熬膏良。

　　肝部药队〔补肝次将〕

　　龙骨

　　〔害〕其性涩而收敛，凡泄利肠 ，及女子漏下、崩中、溺血等症，皆血热积滞而为患，法当通利疏泄，不可便用止涩之剂，恐积滞瘀血在内，反能为害。惟久病虚脱者，不在所忌。

　　畏石羔、川椒、鱼腥及铁器。

　　〔利〕甘涩平，入心、肾、肝、大肠经，能收敛浮越之正气，涩肠益肾固精，安魂镇惊，辟邪解毒，治多梦纷纭，敛汗收脱，缩小便，生肌肉，得人参、牛黄良。

　　〔修治〕查近世之修治方法，但 赤为粉。亦有生用者，或酒浸一宿，焙干研粉，水飞三次用。如急用以酒煮焙干，或云凡入药须水飞晒干，每斤用黑豆一斗，蒸一伏时晒干用，否则着人肠胃，晚年作热也。

　　肝部药队〔补肝次将〕

　　龙齿

　　尤能定惊，镇心安魂。龙潜藏于水，气入肾藏中。骨主肾病，故又益肾也。肝藏魂，能变化，魂飞不定者，治之以龙齿。

　　肝部药队〔补肝次将〕

　　金毛狗脊

　　〔害〕其性温燥，肾虚有热，小水不利，或短涩赤黄，口苦舌干，皆忌之。恶败酱莎草。

　　〔利〕苦平，入肝肾二经，强筋壮骨，治男子腰脚软疼，女人关节不利，萆 为使。毛名金毛狮子，止金疮血出良。

　　〔修治〕二八月采根曝干，火燎去须，切细。子，酒浸一夜，蒸三时取出晒干用，一名扶筋。

　　肝部药队〔补肝次将〕

　　川续断

　　〔害〕禁与苦寒药同用，以治血病，及与大辛热药用于胎前。另有一种草茅根，形如续断，误服令人筋软，恶雷丸。

　　〔利〕味苦辛微温，补肝肾，通血脉，理筋骨，主劳伤，暖子宫，缩小便，止遗泄，破瘀血，腰痛、胎漏、崩带、肠风、血痢痔毒，又主金疮折跌，止痛生肌，痈肿宜收，胎产莫缺。

　　地黄为使。

　　〔修治〕川产良，状如鸡脚，皮黄皱节，节断者真。七八月采根，去向里硬筋，酒浸伏时，焙干入药。

　　肝部药队〔补肝次将〕

　　冬瓜子

　　瓜一名白瓜

　　〔害〕瓜性冷利，凡脏府有热者宜之。冷者食之瘦人，若虚寒肾冷，久病滑泄者勿食，令人反胃，须起霜食之，乃佳。

　　〔利〕甘平，补肝明目，清肺润痰。瓜，其性寒泻热，甘益脾，利二便，止消渴，消水肿，散热毒痈肿。皮，甘寒益脾，以皮行皮，故通二便，能消水肿，泻热毒，止消渴。叶，治消渴、疟疾、寒热。

　　〔修治〕七八月采，待霜降后取之，收藏弥年，可作菜，果入药。漆、麝香及糯米触之，必烂。其子在瓤中成列、剖取去瓤，曝干用。凡药中所用瓜子，皆冬瓜子也。

　　肝部药队〔补肝次将〕

　　鸡

　　〔害〕性热动风，凡热病初愈，痈疽未溃，素有风痰人，咸忌之。年久老鸡，脑有大毒，食之能发疔。中其毒发疔者，以玉枢丹解之。冠血性温，痘疮虚寒者得之，固可资其起发，倘因血热而干枯焦黑者，误用能更转剧。世人屡用冠血、桑蠹虫发痘，而不分寒热者，误也。

　　鸡有五色。黑鸡白首者，六指者，四距者，鸡死足不伸者，阉鸡能啼者，并不宜食，食之害人。

　　〔利〕甘温，属巽属木，补虚温中动风，煮汁性滑而濡。乌骨鸡，甘平属水，能益肝肾，退热补虚，治肝肾血分之病。

　　鸡冠居清高之分，其血乃精华所聚。雄而丹者属阳，故治中恶惊忤，热血沥口涂吹鼻，本乎天者亲上，故涂口眼 斜。

　　鸡子甘平，镇心安五脏，益气补血，散热定惊，止嗽止痢，多食令人滞闷。

　　哺鸡蛋壳，主伤寒劳复，研敷下疳，麻油调搽痘毒神效。

　　凤凰衣，主久咳结气失音。鸡屎白微寒，下气消积，通利大小便。内经用治蛊胀，合米炒治症，醋和涂蚯蚓蜈蚣咬毒。

　　鸡肫皮，一名鸡内金，一名 （音皮鸱），甘平性涩，鸡之脾也。消水杀虫，除热止烦，通小肠膀胱，治泻痢，便数，遗溺，溺血，崩带，肠风，膈消，反胃，小儿食疟。男用雌，女用雄。

　　鸡肠治遗溺，小便数不禁。

　　鸡肝治肝虚目暗，治气噎食不消。

　　四月勿食抱鸡肉，令人作痈成漏，男女虚乏。小儿五岁以下，食鸡生蛔。鸡肉不可合胡蒜、芥李、犬肝、犬肾及兔食之，恐泄痢。同鱼汁食成心瘕，同鲤鱼食成痈疖，同獭肉食成遁口，同生葱食成虫痔，同糯米食生蛔。

　　〔修治〕鸡虽属木，分而配之，则丹雄鸡得离火阳明之象，白雄鸡得庚金太白之象，故辟邪恶者宜之。乌雄鸡属木，乌雌鸡属水，故胎产宜之。黄雌鸡属土，故脾胃宜之。而乌骨者，又得水木之精气，故虚热者宜之。反毛鸡治反胃，各从其类也。

　　肝部药队〔补肝次将〕

　　牛筋

　　〔害〕老病及自死牛，食之损人。

　　〔利〕甘温，补肝，强筋，益气力，续绝伤，鹿筋同功。

　　〔修治〕腊月收采，风干用，鲜者力胜。

　　肝部药队〔补肝次将〕

　　羊肝

　　〔害〕羊食毒草，凡疮家及痼疾者食之即发，宜忌之。反半夏、菖蒲。

　　〔利〕色青，补肝而明目。胆，苦寒，点风泪眼，赤障白翳。羊肉热属火，补虚劳益气力。

　　壮阳道，开胃，健力，强阴，通气，发疮。肺，通肺气，止咳嗽，利小便；肾，益精助阳。

　　，除翻胃；角，明目杀虫；血，主产后血运闷绝，生饮一杯即活。中金银、丹石、砒硫一切诸毒，生饮即解也。

　　〔修治〕以竹刀切片用，忌铜器及醋。

　　肝部药队〔补肝次将〕

　　吐铁

　　〔害〕海味咸寒，中寒者忌。

　　〔利〕甘酸咸寒，补肝肾，益精髓，明耳目。

　　〔修治〕产宁波鄞县南田者，大而多脂，为第一。为海错上品，一名麦螺，一名梅螺，用盐卤腌，或用甜酒酿，可带出远，不入煎剂。闽中者，肉 无脂膏，不中食。

　　肝部药队〔补肝次将〕

　　血余胶

　　〔害〕发灰走血分而带散，其主诸血证者，是血见灰则止，乃治标之义。若仗其补益，未必能也。经熬 成末后，气味不佳，胃弱者勿服。

　　〔利〕苦温平，入肝肾，兼补阴消瘀，能去心窍之血。治诸血病，吐衄血痢，血淋崩带。

　　父发与蛋黄同煎，治小儿惊热。已发与川椒共 ，令本体乌头，胎发尤良。入芎归汤，宜用妇人头发，产妇本发尤妙。

　　〔修治〕将发以皂荚水洗净入罐固 存性。

　　肝部药队〔补肝次将〕

　　五加皮

　　〔害〕下部无风寒湿邪而有火，及肝肾虚而有火者，勿服。恶元参、蛇皮。

　　〔利〕辛，顺气而化痰；苦，坚肾而益精；温，祛风而胜湿。疗筋骨之拘挛，逐皮肤之瘀血，治阴痿囊湿，女子阴痒，明目缩便，愈疮疗疝，酿尤良，远志为使。

　　〔修治〕十月采根，剥皮阴干，煮根茎酿酒饮益人。

　　肝部药队〔补肝次将〕

　　海螵蛸

　　一名乌贼骨

　　〔害〕气味咸温，血病多热者勿服，恶附子、白芨、白蔹。

　　〔利〕咸走血，温和血，入肝肾血分，通血脉，去寒湿，治血枯，止肠风崩漏，涩久虚泻痢，腹痛环脐，阴蚀肿痛。肉，酸平，益气强志，通月经。

　　〔修治〕出东海，亦名墨鱼。取骨鱼卤浸，炙黄或漂淡用。

　　肝部药队〔补肝次将〕

　　桑寄生

　　〔害〕杂树上者，气性不同，恐反有害。

　　寇宗 云：向有求此于吴中诸邑，采不得，以他木寄生服之，逾月而毙，可不慎哉。

　　〔利〕苦，坚肾，助筋骨，而固齿长发；甘，益血，止崩漏，而下乳安胎，舒筋络而利关节，和血脉而除痹痛。

　　〔修治〕三月采根枝茎叶，铜刀细切，阴干用，勿见火。

　　肝部药队〔补肝次将〕

　　紫石英

　　〔害〕石药终燥，只可暂用。妇人绝孕，由阴虚火旺，不能摄受精气者，忌用。

　　〔利〕甘辛温、润以去燥回枯，重以镇宁心神，养肝血不足，血海虚，不孕者宜之，暖子宫之要药。白石英甘辛微温，润以去燥，利小便、实大肠、治肺痿、吐脓、咳逆、上气。十剂曰：润可去燥枯，二英之属是也。润药颇多，而徐之才取二紫白石英为润剂，存其意可也。石英五色，各入五脏。俱畏附子、恶黄连。

　　〔修治〕紫石英色淡，莹彻五棱，火 醋淬七次，研末水飞，白石英如水晶者良。

　　肝部药队〔泻肝猛将〕

　　左顾牡蛎

　　〔害〕凡病虚而多热宜之，虚而有寒者忌之。肾虚无火，精寒自出者非宜。恶吴萸、细辛、麻黄。

　　〔利〕咸以软坚化痰，涩以收脱，微寒以清热，补水、利湿、止渴，海水化咸，潜伏不动，故体用皆阴，为肝肾血分之药，用左者以平肝也。贝母为使，得蛇床、远志、牛膝、甘草良。

　　〔修治〕盐水煮一伏时， 粉或生用。

　　肝部药队〔泻肝猛将〕

　　海蛤蜊壳

　　〔害〕蛤粉善消痰积血块，然脾胃虚寒者宜少用，或加益脾胃药同用为宜。

　　肉气味虽冷，与服丹石人相反，食之令腹结痛，凡使海蛤，勿用游波，虫骨相似只是面上无光，误饵令人狂走，欲投水如鬼祟，惟醋能解之。

　　〔利〕与牡蛎同功，肉咸冷，止渴解酒。大抵海属咸寒，功用略同。江湖蛤蚌，但能清热利湿，不能软坚。蜀漆为使。畏狗胆、甘遂、芫花。

　　〔修治〕四五月淘沙取之，炭 火研成粉，或生捣碎。

　　肝部药队〔泻肝猛将〕

　　木瓜

　　〔害〕下部腰膝无力，由于精血真阴不足者不宜用。其味酸涩，伤食脾胃未虚，积滞多者不宜用。愚谓性温必燥，肾恶燥，故久服损齿及骨。针经云：多食之，令人癃（闭溺者为癃），忌铁器。

　　〔利〕酸涩而温，和脾理胃，敛肺伐肝，气脱能收，气滞能和，故筋急能舒，筋缓能利，攻湿痹，治香港脚，但酸收能闭小便，须与车前子同用。

　　〔修治〕八月采实，切片晒干入药。宣州瓜陈生者良。

　　桃仁〔害〕性善破血，散而不收，泻而无补，过用之及用之不得其当，能使血下不止，损伤真阴。凡经闭不通，由于血虚，而不由于瘀滞；产后腹痛，由于血虚空痛，而不由于留血结块；大便不通，由于津液不足，而不由于血燥闭结；误用之大伤阴气。双仁有毒，不可用。桃枭，其功专于辟邪去瘀，病值虚者忌，与桃仁用同。桃花攻决为用，但可施于气实有余之症，若无故而因除百病、美颜色诸谬说而服之，为害不少。耗人阴血，损元气。勿用千叶花，令人鼻衄不止、目黄。藏器乃言，食之患淋。

　　桃叶苦平，杀虫发汗，采嫩者，名桃心。入药尤胜。

　　桃子辛酸甘热、微毒，多食令人有热痈疖。

　　〔利〕桃仁苦甘平，入肝大肠两经。破诸经血瘀，润大肠血燥，肌有血凝，而燥痒堪除；热入血结，而狂言可止。香附为使。

　　〔修治〕桃仁，去皮尖炒黄用。或麸炒，或烧存性。润燥活血，宜汤浸。行血宜连皮尖生用。以六七月采桃核，敲碎取仁阴干，采之千叶者，勿用。以绢袋盛，悬檐下阴干用。桃枭，是桃实在树经冬者，正月采之，实者良，酒拌蒸焙干去核用。主辟邪祛祟。桃为五木之精，故能解邪杀鬼，亦可杀虫。桃花苦平，峻利通攻，泻痰饮滞血，下宿水，疗风狂。

　　黄帝书云：食桃饱，入水浴，令人成淋，及寒热病。桃实多食，令人膨胀，及生痈疖，有损无益。与鳖肉同食，患心痛。服术人，忌食之。

　　肝部药队〔泻肝猛将〕

　　青橘皮

　　〔害〕性最酷烈，善破胁下小腹之滞气，然误服之，立损真气，为害不浅。凡欲施用，必与补脾药同用，庶免遗患，必不可单用也。肝脾气虚者，概勿施用。辛能发汗，气虚及有汗者，禁用。

　　〔利〕苦辛温，色青气烈，入肝胆气分，疏肝泻肺，引诸药至厥阴之分，下饮食入太阴之仓。最能发汗。柴胡疏气，青皮平下焦肝气，皮能达皮，辛能发汗，故又为泻三焦猛将。破滞气，愈低愈效，削坚积，愈下愈良。

　　〔修治〕八月采，青橘皮乃橘之未黄而青色者，薄而光，其气芳烈。今人多以小柑、小柚、小橙伪之，不可不慎辨之。入药以汤浸去瓤，切片醋炒少用。

　　肝部药队〔泻肝猛将〕

　　蓬莪术

　　〔害〕凡经事先期，及一切血热为病忌之。若崩中淋露，皆应补气血，凉血清热则愈。

　　一切辛走之药，法当所禁，虚人服之，积未去而真气已竭，兼以参术，或庶几耳。

　　〔利〕辛苦，而辛入肝经，治气中之血，破血行气，消瘀止痛。若须用与健脾、补元之药同用，无损耳。得酒醋良。

　　〔修治〕根如生姜，莪生根下，似卵不齐，坚硬难捣。九月采，削去粗皮，蒸熟曝干。

　　入气分，灰火煨透，乘热捣之，入血分醋酒磨。

　　肝部药队〔泻肝猛将〕

　　沉香

　　〔害〕凡冷气逆气，气郁气结，殊为要药。然而中气虚、气不归元、气虚下陷，忌之。

　　心经有实邪者，忌之。非命门真火衰者，不宜入下焦药用，阴亏火旺者，切勿沾唇。

　　〔利〕性沉燥辛温，平肝降气，调中气而胃开，补下焦而肾暖，理家痰涎，故入肾、命门，暖精助阳行气，去肌肤水肿，通大肠虚闭，治小便气淋。

　　〔修治〕待燥碾碎，若入剂，惟磨汁，临时冲入。须要色黑不枯，硬重沉于水，油熟者为上，半沉者次之。不可见火，嚼之香甜者性平，辛辣者性热，入丸散以纸裹置怀中。

　　肝部药队〔泻肝次将〕

　　香附

　　〔害〕性燥、苦温之品，而能耗血散气，气虚血弱服之，恐损气而耗血，愈致其疾。凡月事先期，因于血热，法当凉血，勿用此药。误犯则愈先期矣。

　　〔利〕气香，味辛能散，微苦能降，微甘能和，乃血中气药，通行十二经八脉气分。又为入金木之宫，开郁化气，发表消痰药也。统领诸药，随用得宜，乃气病之总司，女科之主帅，故胎产神良。得童便、醋、芎 、苍术良。

　　〔修治〕二八月采根下子，阴干火燎去毛，以水洗净，石上磨去皮须。生用上行胸膈，外达皮肤，或磨汁。熟则下走肝肾，外彻腰足。润燥补虚，童便浸炒；入血分盐水炒；行经络酒浸炒；消积聚醋炒；制燥蜜炒；化痰姜汁炒；入肾气盐炒；炒黑止血。故统治三焦，勿犯铁器，稻草煮之，味不苦。

　　肝部药队〔泻肝次将〕

　　木香

　　〔害〕香燥而偏于阳，肺虚有热者，血枯而燥者忌之。元气虚脱，及阴虚内热诸病肿痛，属火者皆禁用。丹溪曰：味辛气升，若阴火冲上者，反取火邪。

　　〔利〕辛苦温三焦气分之药，泄肺气，疏肝气，和脾气，开诸郁，温中而治心疼。生用理气，煨熟止泻，以其降气开郁，故又为泻三焦猛将。畏火。

　　〔修治〕冬月采根，晒干为药，以其形如枯骨，味苦粘牙者良。凡入理气药，只生用，不见火，或磨汁。若实肠止泻，宜面裹。东垣用黄连制，亦有蒸用。

　　肝部药队〔泻肝次将〕

　　延胡索

　　〔害〕辛温，走而不守，经事先期，虚而崩漏，产后虚运，均忌之。

　　〔利〕辛苦而温，入心包、肺、脾、肝，能行血中气滞，气中血滞，调经脉，利产后暴血上冲，折伤积血，疗疝舒筋，理通身诸痛，止肠痛心疼，为活血利气之药也。

　　〔修治〕立夏掘取，今多出浙江笕桥。根如半夏，黄色而坚。产东阳者，粒头细，生用破血，炒用调血，酒炒行血，醋炒止血。

　　肝部药队〔泻肝次将〕

　　柴胡

　　〔害〕柴胡为阴，必阴气不舒，致阳气不达者，乃为恰对。若阴已虚者，阳方无倚而欲越，更用升阳发散，是速其毙矣。故凡元气下脱，病属虚，而气升者，忌之。呕吐及阴虚发热，火炽炎上，不因血凝气阻为寒热者，近此正如砒鸩之毒也。疟非少阳经者勿用。治疟必用柴胡，其说误解。恶皂角，畏女菀、藜芦。

　　〔利〕苦微寒，入肝、胆、三焦、心包四经，为少阳表药，故治疟发表和里退热，主清阳上行；解郁调经，宣畅气血，主阳气下陷。治上焦肝气，前胡半夏为使；行三焦胆经，黄芩为佐；行心包肝经，黄连为佐。

　　〔修治〕二月八月采得，去须及头，用铜刀削去赤薄皮少许，以粗布拭净，切用。勿令犯火，立使无效也。酒炒则升，蜜炒则和。按柴胡有二种：色白黄而大者，为银胡，以劳疟骨蒸虚劳疳热；色微黑者，以解表发散。本经无分别，但用银州者为最，则知其优于升散，而非除虚热之药明矣，衍义所载甚详，故表而分之。

　　〔附录一〕李中梓云：柴胡，少阳经半表半里之药。病在太阳者，服之太早，则引贼入门；病在阴经者，复用柴胡，则重伤其表。世俗不知柴胡之用，每遇伤寒传经未明，以柴胡汤为不汗不吐不下，可以藏拙，辄混用之，杀人不可胜数矣。劳证惟在肝经者用之。若气虚者不过些小助参，非用柴胡退热也。若遇劳证，便用柴胡，不死安待。惟此一味，贻祸极多，表而出之。

　　〔附录二〕温病忌用柴胡论（山阳丁寿昌撰）温病四时皆有而春令尤甚。经云：冬伤于寒春必病温。

　　凡冬令受寒，即时发者为伤寒；不即时发，留连于经络，至春则寒化为热而为病温。伤寒者，伤于寒也，是为阴伤阳，当助其阳，治以辛温。温病者，伤于温也。是为阳伤阴，当救其阴，治以甘寒。凡温病初起或外感风寒，如荆防薄杏之类不妨少用，而佐以甘寒之品，清热养阴。外感本轻，而身热不退、或初起脉洪、口中作渴，则是温病而非伤寒。一切辛温解表之药，皆不可用。轻者用桑菊饮，重者用银翘散，温病夹有斑疹者用犀角地黄汤，口渴脉洪壮热日甚者用白虎汤，脉虚者加人参，舌有芒刺、身热脉沉、神昏谵语、六七日不大解者用大小调胃承气汤。视人之强弱，病之缓急，酌量用之。此在淮阴吴鞠通先生所撰《温病条辨》中言之最悉。医家但留心此书，按症服药，自无差谬。《温病条辨》中力戒温病不可用辛温发表，而柴胡为尤甚，何也？柴胡入足少阳，为发表升阳之剂。温病初起，在太阳，而本病则在阳明，用柴胡则引入少阳，谓之诛伐无过。且当春少阳司令之际，人多病温。温病者，阳伤阴也。当救其阴，而反以柴胡升少阳之气，益助其阳，阳火上腾，则阴水下涸。是以柴胡下咽，则大汗神昏，遂成不治之症。汗者阴液。汗能亡阳，亦能亡阴。无汗而强发其汗，伤阴而重亡其阴。温病用柴胡，杀人不旋踵。余目击心伤，因撰此论以示人。惟愿留心斯道者，不吝改过。普发慈心，少用一剂柴胡即多活一人性命。即不得已而用表散，柴胡之外，药品尚多，治以辛凉，佐以甘寒，庶不至重伤其阴，致变他症。有病之家，亦宜慎重。凡药用柴胡及辛温发表重剂，皆弃而不用，亦保安性命之一道也。

　　〔附录三〕案：柴胡之有副作用，与不同品种之有毒性，近年来屡有报道。如《煤矿医学》（３４）２５，１９８０，载柴胡注射液过敏回应报告。《中华内科杂志》（８１２）１３０１９７９，药物不良回应的综合报道中，亦载柴胡注射液之毒性回应。又如《黑龙江医药》１５：４８，１９７８，谈到大叶柴胡有毒，曾引起死亡事故。黑龙江祖国医学研究所，曾有大叶柴胡毒性之探讨，记载有三例因严重中毒而死亡。特附录于此，提起有关方面注意。

　　肝部药队〔泻肝次将〕

　　芎

　　〔害〕其性辛散，走泄真气。上行头目，下行血海。凡病气升痰喘，虚火上炎、呕吐、咳逆、自汗，易汗、盗汗，咽干口燥，骨蒸发热，作渴烦躁，及气弱人均不宜用。单服久服，令人暴亡，亦泄其真气使然也。畏黄连、硝石，恶黄 、山茱萸。

　　〔利〕辛温升浮，入心胞、肝、胆、三焦。润肝燥，补肝虚，乃血中气药。升清阳而开诸郁，为搜风散瘀止痛调经。小者名抚芎，止痢开郁，为上升辛散之力也。白芷为使，伏雌黄。

　　〔修治〕八月根下始结，乃可掘取曝干。凡用以川中大块，里色白不油，嚼之微辛甘者佳，酒炒。其苗作菜颇香，俗呼香芹菜。余西北道上曾食之。

　　肝部药队〔泻肝次将〕

　　金铃子

　　一名苦楝子

　　〔害〕苦寒，若脾胃虚寒者，大忌。

　　〔利〕苦寒，能导小肠膀胱之热，因引心包相火下行，通利小便，为疝气要药。亦治伤寒热厥腹痛，疗疮疥，杀三虫。茴香为使。根皮微寒，杀诸虫，通大肠，采无时。

　　〔修治〕苦楝子，以川中者为良。十二月采得，熬干酒拌，蒸软去皮核，取肉用。凡使肉不使核，使核不使肉，如使核，捣碎用。近惟酒炒，亦有去肉取皮用，则苦寒性减。子如小铃，熟则黄色，故名金铃子。

　　肝部药队〔泻肝次将〕

　　赤芍药

　　〔害〕赤芍破血，凡一切血虚病，及泄泻产后，恶露已行，少腹痛已止，痈疽已溃，并不宜服。恶芒硝、石斛、鳖甲，畏龟甲、小蓟。反藜芦。

　　〔利〕苦酸微寒，泻肝火，专行恶血，兼利小肠。治腹痛、胁痛、坚积、血痹、疝瘕、经闭、肠风痈肿、目赤。能于土中泻木，赤散邪，能行血中之滞，雷丸为使。

　　〔修治〕分栽时，根气味全浓，八九月掘取，切片酒炒，单瓣红芍药入药。

　　肝部药队〔泻肝次将〕

　　栝蒌

　　一名瓜蒌

　　〔害〕寒胃滑肠，胃虚少食，脾虚泄泻，勿投。畏牛膝、干漆，恶干姜，反乌头。

　　〔利〕苦甘，润肺疏肝，滑肠凉脾，为治肺热咳嗽要药。清上焦之火，使痰气下降，止一切血热，又能荡涤胸中郁热垢腻，生津，止渴，清咽良剂，亦能治结胸，为脾热之主药。

　　〔修治〕九月采取，栝圆黄皮浓蒂小，蒌则形长赤皮蒂粗。阴人服蒌，阳人服栝，并去壳皮革膜及油。土瓜蒌，功用相仿，惟实热壅滞者宜之。稍挟虚切勿妄投。去油捣霜，润肺之性减，而凉脾之功胜，利水泻热，行血堕胎。

　　肝部药队〔泻肝次将〕

　　白蒺藜

　　〔害〕细审其质性，不过泻气破血之品。故能堕胎。古方俱用以为补肾者，乃误传也。

　　愚按补肾者，系潼关蒺藜，今肆中所用，盖不分也。

　　〔利〕苦辛而温，泻肺疏肝，散风胜湿，破血催生，通乳闭，消症瘕。

　　〔修治〕七八月采子，酒炒研，去刺用。

　　肝部药队〔泻肝次将〕

　　佛手柑

　　〔害〕单用多用，亦损正气。

　　〔利〕辛苦温、性中和，理上焦肺气而平呕，健中州脾运而进食，疏气平肝，除痰止嗽。

　　〔修治〕去白或炒，鲜者尤佳。产闽广，古方枸椽，或蒸露用。

　　肝部药队〔泻肝次将〕

　　钩藤

　　〔害〕但性稍寒，无火者勿服。除惊痫、眩晕，平息肝风相火之外，他无所长。凡病风温，邪未入营，尚在上中二焦卫分者，误服之恐致昏谵。以其轻扬入肝，未免激动肝阳上升，升则浊邪上蒙清窍故也。

　　〔利〕甘寒，舒筋，除眩晕，心热、烦躁，下气宽中，治小儿惊痫、客忤胎风，祛肝风而不燥，庶几和中。今去梗，纯用钩，功加倍。

　　〔修治〕三月采，有刺类钓钩，古方多用皮，久煎则无力。俟他药煎就，方入钩藤，三沸即起，颇得力也。时珍曰：苦寒过服，恐伤胃中生发之气，反取火邪。亦久服黄连，反从火化之义也。

　　肝部药队〔泻肝次将〕

　　合欢皮

　　（见心部）

　　肝部药队〔泻肝次将〕

　　血竭

　　一名麒麟竭

　　〔害〕善收疮口，却能引脓，性急，不可多用，无瘀积者忌之。

　　〔利〕甘咸平，性急色赤，入心肝血分，散瘀生新，除血痛，治金疮折跌，疮口不合，止痛生肌。

　　〔修治〕出南番，磨之透甲，烧之有赤汁涌出，久而灰不变色者真。嚼之不烂，如蜡为上。

　　假者，是海母血，味大咸，有腥气。须另研作粉筛过。若同众药捣，则化尘飞也。

　　肝部药队〔泻肝次将〕

　　玫瑰花

　　〔害〕毕竟伐气之品，妇人血枯气上逆者，不可多用。

　　〔利〕甘苦平，香而不散，色紫入肝，能引血中之气，肝病用之多效。

　　肝部药队〔泻肝次将〕

　　木蝴蝶

　　〔害〕气味淡薄，与病无害。

　　〔利〕治肝气，诸书不载，近多用之。盖取木喜疏，蝴蝶善动之意尔。

　　〔修治〕形如皂荚，里多白瓤，剖开取出，如蝴蝶状。每张有子一粒，又名千张纸，钱塘赵学敏，己采入本草纲目拾遗。

　　肝部药队〔泻肝次将〕

　　铁落

　　〔害〕辛平有毒，《素问》治阳气太盛，病狂妄善怒者，用生铁落，正取伐木之义。《本草》载大清服法，言服铁伤肺者，余疑肝字为准。畏磁石皂荚。

　　〔利〕辛平，镇心平肝，定惊疗狂，消痈解毒。铁屑、铁精、铁锈、铁华，大抵借金气以平木坠下解毒，无他义也。铁砂，消水肿黄胆，散瘿瘤，重以镇坠，能伤气，肝肾气虚者，忌用。

　　〔修治〕 砧上打落者，名铁落，即铁屑。如尘飞起者，名铁精。器物生衣者，名铁华。

　　针砂，是作针家磨 细末也。须真钢砂乃堪用，人多以柔铁砂杂和之，飞为粉，人莫能辨。

　　肝部药队〔泻肝次将〕

　　铜绿

　　一名铜青

　　〔害〕服之捐血，味酸平有微毒。

　　〔利〕酸平，色青入肝，内科吐风痰之聚，外科止金疮之血，女科理血气之痛，眼科主风热之疼，善杀虫疗疳。

　　〔修治〕以醋制铜刮用。

　　肝部药队〔泻肝次将〕

　　绿矾

　　一名皂矾

　　〔害〕绿矾矾红，虽能消食肉坚积，然能令人作泻，胃弱人不宜多用。服此者，终身忌食荞麦，犯之立毙。

　　〔利〕酸涌、凉散、涩收、燥湿化痰，解毒杀虫，利便，消食积，散喉痹。主治同白矾。

　　赤名绛矾，能入血分，伐肝木，燥脾湿。同苍术、酒曲、醋和为丸，酒下，治木来克土，心腹中满，或黄肿如土色者，名伐木丸，乃上清金蓬头祖师传方。

　　〔修治〕皂矾，以其可染皂色故名，深青莹洁者良。

　　肝部药队〔泻肝次将〕

　　泽兰

　　〔害〕性虽和缓，终是破血之品，无瘀者勿轻用。

　　〔利〕苦泄热，甘和血，辛散郁，香舒脾，微温行血，入肝脾，通九窍，利关节，化宿血，通月经，消症瘕，散水肿，消蛊，气味和平。入血海，攻击稽留，其消水肿者，乃血化之水，非脾虚停湿之水也。防己为使。

　　〔修治〕三月采苗阴干，古方泽兰丸甚多。近今禀赋渐薄，不可常用也。

　　肝部药队〔泻肝次将〕

　　明天麻

　　〔害〕凡病患觉津液衰少，口干舌燥，咽干作痛，大便闭涩，火炎头晕，血虚头痛及无风者，忌用。

　　〔利〕辛温，入肝经气分，通血脉，疏痰气，治诸风掉眩，头旋眼黑，语言不遂，风湿诸痹，小儿惊痫。子名还筒子，定风补虚，功同天麻。

　　〔修治〕三四月采苗，七八月采根，根类王瓜茎，名赤箭，明亮实者佳。湿纸包，于糠火中煨熟取出，切片酒浸一宿，焙干用。

　　肝部药队〔泻肝次将〕

　　花蕊石

　　一名花乳石

　　〔害〕大损阴血，凡虚劳吐血，多由火炎迫血上行，当用滋降阴火者，不宜服。无瘀血停积，胸膈不板痛者，亦忌之。

　　〔利〕酸涩气平，专入肝经血分，能化瘀血为水，止金疮出血，下死胎胞衣，恶血化则胞胎无阻。

　　〔修治〕出陕华诸郡，体坚色黄，采得，罐固济顶，火 过，出火毒，研细，水飞，晒干用。

　　肝部药队〔泻肝次将〕

　　青蒙石

　　〔害〕其功消积滞，坠痰涎，诚为要药。然攻击太过，性复沉坠，凡积滞症结，脾胃壮实者可用。如虚弱者忌用。小儿惊痰，食积实热，初发者可用，虚寒久病者忌之。王隐君制滚痰丸法，谓百病皆生于痰，虚实寒热概用，殊为未妥。不知痰有二因：因于脾胃不能运化，积滞生痰，或多食酒面湿热之物，以致胶固稠粘，咯吐难出者用之，豁痰利窍，除热泄结，应如桴鼓；因于阴虚火炎，煎熬津液，凝结为痰，或发热声哑，痰血杂出者，如误服之，则阴愈虚，阳火反炽，痰热未退，而脾胃先为败矣。前人立方，不能无弊，在后人善于简择耳。

　　〔利〕甘咸平，入肺胃大肠，能平肝下气，化顽痰痞结，行食积停留。

　　〔修治〕出江北诸山，有青白二种，以坚细青黑，中有白星点者为佳。用坩锅一个，以蒙石打碎，入硝石等分拌匀，炭火簇定， 至消尽，其石色如金为度，取出如无金星者，不入药。研末水飞，去火毒，晒干用。

　　肝部药队〔泻肝次将〕

　　蜈蚣

　　〔害〕惟有毒，善走窜。凡小儿慢惊风，口噤不语，大人温疟，非烟瘴气所发，心腹积聚，非虫结蛇瘕，便毒成脓将溃，咸忌用之。畏蜘蛛、蜒蚰、鸡矢、桑皮、戎盐。

　　〔利〕辛温，入肝经，善走能散。治脐风撮口、惊痫、瘰 、去风杀虫，堕胎，疮疥蛇症，瘴疟。

　　〔修治〕七八月采，取赤足黑头者，火炙，去头足尾甲，将薄荷叶火煨用。

　　肝部药队〔泻肝次将〕

　　蝎

　　〔害〕有毒，此乃风药。凡似中风，及小儿慢脾风，病属于虚者，法咸禁之。

　　〔利〕甘辛，色青属木，故治诸风眩晕、惊痫搐掣、口眼 斜、疟疾、风疮、耳聋、带疝、厥阴风木之病。

　　〔修治〕采无时，青州形紧小者良，全用，谓之全蝎。去足焙尾，名蝎稍。其力尤紧。

　　肝部药队〔泻肝次将〕

　　水蛭

　　一名马蟥

　　〔害〕有毒，破瘀血之药尽多，奚必用此难制之物，戒之可耳。用时，须 烟出。畏石灰白盐。

　　〔利〕咸苦平，治恶血积聚，能通经堕胎。赤白丹肿，瘰 结核，肿毒初起，入竹筒中，令咂病处有功。

　　〔修治〕五六月采，以水中马蟥啮人，腹中有血者，曝干为佳。当展其身令长，腹中有子者去之。性最难死，虽以火炙经年，得水犹活。必炒枯黄入药，诸小者不堪用。

　　肝部药队〔泻肝次将〕

　　虻虫

　　〔害〕有毒，专啖牛马之血，逐瘀甚疾。伤寒发黄，脉沉细，少腹 ，如小便不利者，为无血也。症非蓄血不宜用。若瘀未结者，尤不宜用也。女子月水不通，由于脾胃薄弱，肝血枯竭，而非血结闭塞者，不宜用，孕妇腹中有瘕聚，不宜用。凡病气血虚甚者，形质瘦损，非气足之人，实有蓄血者，勿可妄投。恶麻黄。

　　〔利〕苦寒，攻血，遍行经络，堕胎只在须臾。色青入肝，泻血破瘀。

　　〔修治〕五月蜚虫啖马牛血者，伺其腹满，掩取干之，去翅足，炒熟用。

　　肝部药队〔泻肝次将〕

　　猪肝

　　〔害〕《延寿书》云：猪临宰绝气归肝，不可多食，必伤人，饵药人不可食。合鱼 食，生痈疽，合鲤鱼肠子食，伤人神。

　　〔利〕苦入肝，诸药中用为向导，泻肝明目。治小儿惊痫，打击青肿，炙贴。作膳常食，有损无益。

　　〔修治〕用时以竹刀切片。

　　肝部药队〔泻肝次将〕

　　穿山甲

　　一名鲮鱼

　　〔害〕性猛善窜，用宜斟酌。痈疽已溃，痘疮挟虚，元气不足，不能起者，不宜用。

　　〔利〕咸寒有毒，专能行散，通经络，达病所，入肝胃二经。治风湿冷痹，通经下乳，消肿溃痈，为外科要药。

　　〔修治〕深山大谷皆有，如龟而小，如鲤有足尾，甲力更胜。或生用，或酥炙、醋炙、童便炙、油煎、土炒、蛤粉炒，当各随本方制用。

　　肝部药队〔泻肝次将〕

　　王不留行

　　〔害〕其性行而不住，失血后，崩漏家及孕妇，并忌之。

　　〔利〕甘苦平，入阳明冲任之经，走血分，通血脉，利便通经，催生下乳汁，止金疮痈疡疔毒。

　　〔修治〕花如铃铎，实如灯笼，子壳五棱，取苗子蒸，浆水浸，焙用。

　　肝部药队〔凉肝猛将〕

　　龙胆草

　　〔害〕苦寒，大损胃气，无实火者忌之。虽能除实热，泄肝胆，然胃虚血少者，不可轻试。

　　凡病脾胃两虚，虚而有热者，皆忌服。亦勿空腹服，令人溺不禁，以其泄太甚故也。

　　〔利〕大苦大寒，沉阴下行，入肝胆而泻火，兼入膀胱肾经，除下焦湿热，能明目。柴胡为主，龙胆为使，目疾要药。若目疾初起，宜发散，忌用寒凉；治小儿客忤惊疳，忌地黄。赤小豆，贯众为使。

　　〔修治〕二、八月，十二月，采得阴干，甘草汤浸一宿，漉出曝干用，或酒浸炒。

　　肝部药队〔凉肝猛将〕

　　胡黄连

　　〔害〕性味苦寒之极，设使阴血不足，真精耗竭，而脾阴胃气俱弱，切勿妄投。须与健脾胃等药同用，乃可无弊，慎之。忌畏恶，俱同黄连。

　　〔利〕苦寒，入胃肝胆三经，主虚家骨蒸，初起可用。久痢，胃气实可用。医小儿疳积惊痫，其性味功用，似黄连。

　　〔修治〕不拘时月收采，折之尘出如烟者真。

　　肝部药队〔凉肝次将〕

　　羚羊角

　　〔害〕性寒，能伐生生之气，凡肝心二经有热者，宜之。无火热勿用。

　　〔利〕苦咸，泻心肝肺邪热，下气降火，解毒散血，祛风舒筋。故能明目去障，治惊痫搐搦，亦治狂越僻谬梦魇，伤寒，伏热，气逆食噎不通。羚之性灵而精在角，故又辟邪，散瘀血而疗痘疮，解诸毒也。

　　〔修治〕出西地，似羊而大，角有节，最坚劲，能碎金石，明亮而不黑者良，多两角，一角者更胜。镑片绵包，或磨汁用，入丸散须要不拆原对，绳缚，铁锉锉细，捣筛更研万遍入药，免刮人肠。

　　肝部药队〔凉肝次将〕

　　夏枯草

　　〔害〕久服亦伤胃家。

　　〔利〕辛苦微寒，缓肝火，解内热，散结气，治瘰 、鼠 、瘿瘤、乳痈、乳岩，目珠夜痛，能散厥阴之郁火故也。土瓜为使，伏汞砂。

　　〔修治〕此草夏至后即枯，四月采，晒干用。

　　肝部药队〔凉肝次将〕

　　石决明

　　〔害〕多服令人寒中。永不得食山龟，令人丧目。

　　〔利〕咸凉，坠肺肝风热而明目，内服疗青盲内障，外点散赤膜外障，除目疾及肝火外，他用甚稀。亦治骨蒸劳热，通淋。

　　〔修治〕采无时，七孔九孔者佳。或 研，或生捣，或盐水煮用。

　　肝部药队〔凉肝次将〕

　　青蒿

　　〔害〕苦寒之药，多与胃家不利。凡产后气虚内寒作泻，及饮食停滞泄泻勿用。产后脾胃薄弱，忌与归地同用。雷公曰：使子勿使叶，使根勿使茎，子叶根茎四件若同使，翻然成痼疾。

　　〔利〕苦寒入肝胆肾，治三焦，清暑，治骨蒸劳瘦，骨间伏热，杀鬼疰传尸。苦寒之药，多与胃家不和。惟青蒿芬芳袭脾，宜于血虚有热之人，取其不犯中和之气耳。

　　〔修治〕四五月采茎叶，八九月采子，蒿梗功用相同，晒干入药，或熬膏，或蒸露。

　　肝部药队〔凉肝次将〕

　　菊花

　　〔害〕苦寒之品，非胃家所宜。《牧竖闲谈》云：真菊延龄，野菊泄人。故丹溪曰：野菊服之，大伤胃气是也。

　　〔利〕甘苦微寒，补益金水，善制风木，去胸中之热，祛头目之风，白术、枸杞、地骨皮、桑白皮为使。

　　〔修治〕滁州菊，单瓣色白味甘者为上。杭州黄白茶菊，微苦者次之。其余苦菊，单不入药，或炒黑，或煨炭，或生用。九月采摘曝干。野菊苦辛惨烈有小毒，调中破血，治痈肿疔毒，连茎叶捣，敷服皆效。

　　肝部药队〔凉肝次将〕

　　青黛

　　〔害〕性凉，中寒者勿使，即阴虚有热者，亦不宜用。解毒治火，固其所长，古方多有用于诸血证者。使非血分实热而病，由于阴虚内热，阳无所附，火空上炎，发为吐衄咯血唾血等证，用之非宜，愈增其病，宜详辨之。

　　〔利〕咸寒清肝火，解郁结，治中下焦蓄蕴风热，吐血，理幼稚惊疳，敷热毒恶肿。染靛功同。

　　〔修治〕真者从波斯国来，不可得也。今用干靛花，取娇碧者，每斤淘取一两亦佳，内多石灰，故须淘净。

　　肝部药队〔凉肝次将〕

　　芦荟

　　〔害〕苦寒之性，脾胃虚者犯之，洞泄不止。故凡小儿脾胃虚弱，不思食，及泄泻者，禁用。

　　〔利〕大苦大寒，功专清热杀虫，凉肝明目，镇心除烦，治惊痫，敷 齿湿癣。

　　〔修治〕出波斯国，状似黑锡，乃树脂也。采之不拘时月，味苦色绿者真。

　　密蒙花〔利〕甘微寒，润肝燥，治目中赤脉，青盲云翳（音义，眼疾也），赤肿眵眼，小儿疳气攻眼。善疗眼疾，外无他用也。

　　〔修治〕产蜀中，树高丈余，叶冬不凋，其花繁密蒙茸，故名。二三月采花，拣净酒润焙用。

　　肝部药队〔温肝猛将〕

　　肉桂

　　〔害〕其气大热，偏胜阳气，表里俱达。和营气，散表邪，出汗，实腠理，则桂枝为长。

　　故仲景以治冬月伤风寒，病邪在表者。肉桂、桂心实一物也，只去皮耳，此则走里行血，除寒、破血、平肝，入右肾命门，补相火不足。然大忌于血崩，血淋，尿血，阴虚，吐血，咯血，鼻衄，齿衄，汗血，小便因热不利，大便因热燥结，肝热咳嗽，肺热，气不下行，每上见热症，下见足冷，产后去血过多，产后血虚发热，小产后血虚寒热，阴虚五心烦热，似中风，口眼歪斜，失音不语，语言蹇涩，手足偏枯，中暑昏晕，中热腹痛，妇人阴虚，少腹痛，一切温病，热头疼，口渴，阳症发斑发狂，小儿痧疹，腹疼作泻，痘疮血热，干枯黑陷，妇人血热，经行先期，妇人阴虚内热经闭，妇人阴虚，寒热往来，口苦舌干，妇人血热，经行作痛，男妇阴虚，内热外寒，中暑泻利，暴注如火，一切滞下纯血，由于心经伏热，肠风下血，脏毒便血，阳厥似阴，梦遗精滑，虚阳数举，脱阴目盲等三十余症，法并忌之。误投则祸不旋踵。谨察病因，用舍在断，行其所明，无行其所疑，其慎毋尝试也。忌生葱、石脂。

　　〔利〕甘辛大热大温，气浓纯阳，入肝肾血分，补命门相火之不足。益阳消阴，治痼冷、沉寒、平肝、降气、引火归元，益火救元阳，温中扶脾胃，通血脉，下焦腹痛能除，奔豚疝瘕立效。宣通百药，善堕胞胎，得人参、甘草、麦冬良。

　　〔修治〕去粗皮用，或研末冲入药煎，勿令泄气，或用米糁捣和为丸，先吞，或用枣肉糊丸，如前法吞，随症施用。去肉外皮，为桂心，枝小气薄者，为桂枝。又有一种观宾桂，今书官桂，但能温里和营。

　　肝部药队〔温肝猛将〕

　　桂枝

　　〔害〕同前。

　　〔利〕甘辛而温，入肺膀胱，温经通脉，发汗解肌，无汗能发，有汗能止。亦治手足痛风、胁风，为手臂之引经，故列于温肝。用桂枝发汗，乃调其营，则卫自和，风邪无容，遂自汗而解。故用治风寒、咳嗽有奇功，非桂能发汗也。汗多用桂枝者，调和营卫，则邪从汗解，而汗自止，非若麻黄之开腠理发汗也。肉桂在下，主治下焦，桂心在中，主治中焦，桂枝在上，主治上焦。

　　〔修治〕桂之气味最薄者为桂枝，亦称桂木，或密炙用。

　　肝部药队〔温肝猛将〕

　　吴茱萸

　　〔害〕阳厥似阴，手足虽逆冷，而口多渴喜饮水，大小便闭结，小便或通，亦赤涩短少，此火极似水。《内经》谓"诸噤鼓栗，如丧神守，皆属于火"是也。此与桂、附、干姜之类同禁忌。呕吐咳逆上气，非风寒外邪，及冷痰宿水所致者不宜用。腹痛属血虚有火者不宜用。

　　小肠疝气，非骤感寒邪，及初发一二次不宜用。霍乱转筋，由于脾胃虚弱，冒暑所致，非寒湿生冷干犯肠胃者不宜用。一切阴虚之症，及五脏六腑有热无寒之人，法所咸忌。损气动火，昏目发疮，非寒滞有湿者勿用。即有寒湿者，亦宜酌量少用。

　　〔利〕辛苦大热，疏肝燥脾，温中下气，除湿解郁，去痰杀虫，逐寒。主厥阴头疼，呕逆吞酸，痞满噎膈食积，泻痢血痹，阴疝奔豚 瘕，治阴寒攻心痛，香港脚水肿，所谓冲脉为病，逆气里急，又为温膀胱之猛将也。恶丹参硝石，畏紫石英。蓼实为使。

　　〔修治〕九月九日采实，开口陈久者良，阴干须滚汤泡去苦烈汁七次，始可焙用。治疝盐水炒，治血醋炒，止呕姜汁炒，疏肝胃黄连木香汁炒。

　　肝部药队〔温肝猛将〕

　　细辛

　　〔害〕其性升燥发散，凡病内热及火升炎上，上盛下虚，气虚有汗，血虚头痛，阴虚咳嗽，法皆禁用。即入风药，亦不可过五分，服过一钱，使人闷绝，因其气浓而性烈耳。双叶者，服之害人。恶黄 、野狼毒、山茱萸，忌生菜，畏硝石、滑石。反藜芦。

　　〔利〕辛温香燥，善开窍，散风寒，入心肺肾三经，能行心下水停，宣通游风浮热，口疮喉痹，利九窍。

　　〔修治〕二八月采根纯阳，切去头子，以瓜水浸一宿，曝用。北产华阴者，细而香最佳。

　　南产者，名土细辛，稍大而不香，又名马辛。

　　肝部药队〔温肝猛将〕

　　胡椒

　　〔害〕辛热之物。如血分有热者，与夫阴虚发热，咳嗽吐血，咽干口渴，热气暴冲，目昏口臭，齿浮鼻衄，肠风脏毒，痔漏泄 等症，切勿轻饵，误服能令诸症即时剧作，慎之。世人因其快膈，嗜之者众，然损肺走气，动火动血，损齿昏目，发疮痔脏毒，必阴气至足者方可用。

　　〔利〕辛热，入脾、胃、肝、大肠四经，温中下气，快膈消痰，治寒痰食积。盖此药犹如附桂，使与阴虚火衰，必与归地同用，则无偏胜之弊也。毕澄茄，即胡椒之大者。

　　〔修治〕五月采收，曝干乃皱。

　　肝部药队〔温肝猛将〕

　　骨碎补

　　一名猴姜，又名申姜

　　〔害〕勿与风药同用，以其苦坚肾，肾藏恶燥，再加风药温燥，反伤血液，是为太过。

　　〔利〕苦温，入肝肾二经，主骨碎折伤，去瘀生新，治肾虚泄泻，耳鸣牙痛。

　　〔修治〕冬采根，以铜刀刮去黄毛，细切蜜拌，蒸后晒干用。急用只焙干，不蒸亦得也。

　　肝部药队〔温肝次将〕

　　菟丝子

　　（见前补肝部）

　　肝部药队〔温肝次将〕

　　艾叶

　　〔害〕纯阳香燥，凡血燥生热者，禁用。与炙火，亦大损阴血，虚者宜慎。胎动不安，由于热而不由于寒；妊娠下利脓血，由于暑湿；肠胃热甚，而非单湿为病；崩中由于血虚内热；经事先期，由于血热；吐衄血由于血虚；火旺由于鬼击中恶；霍乱转筋，不由于寒邪，而由于脾胃虚弱凝滞，或于暑湿所致；不孕由于血虚，而不由风冷袭入子宫者，法并忌用。

　　〔利〕生温熟热，辛可利窍，苦能舒通，入肺、脾、肝、肾四经，气血交理。安胎气，暖子宫，故妇科带下调经多需之。理血痢肠风，治崩吐衄，外用灸除百病，陈者良。醋香附为使。

　　〔修治〕三月三日，五月五日，采叶干曝，揉捣如绵，谓之熟艾，陈久者可用。蕲州艾为上，煎服宜鲜者。生用，或烧成炭。入女科丸，醋煮捣成饼子烘干，再捣为末用。

　　肝部药队〔温肝次将〕

　　山茱萸

　　（见本脏补部）

　　肝部药队〔温肝次将〕

　　茴香

　　〔害〕其性温燥，能昏目发疮，若胃肾多火，阳道数举，得热则吐者，均戒。大茴香，性热功用略同。

　　〔利〕辛温香，入胃、肝、肾、膀胱四经，主腹痛疝气，平霍乱血逆，得酒良。

　　〔修治〕八九月采实阴干，小如粟米者，谓之小茴香，力薄，酒炒黄用。自番舶来者，实大如柏，裂成八瓣，一核大如豆，黄褐色，有仁，味更甜，俗呼舶茴香，又曰八角茴香，又名大茴香，入下焦药，盐水炒用。

　　脾部药队〔补脾猛将〕

　　白术

　　〔害〕五脏皆阴，世人但知补脾，此指脾为湿土之脏，术能燥湿，湿去则脾健，故曰补也。

　　不知脾无湿邪者用之，反燥脾家津液，是损脾阴也，何补之有？此最易误，故特表而出之。

　　凡血少、精不足，内热骨蒸口干唇燥，咳嗽吐痰吐血，齿衄鼻衄咽塞，便秘滞下者咸宜忌之。肝肾有筑筑动气者勿服。术性燥而闭气，刘涓子痈疽论云：溃疡忌白术，以其燥肾闭气，而反生脓作痛也。

　　〔利〕苦甘温，健脾进食，消谷补中，化胃中痰水，理心下急满，利腰脐血结，祛周身湿痹，君枳实以消痞，佐黄芩以安胎。茯苓为使。

　　〔修治〕野术、于潜术、仙居术为胜。台产术力薄，只可调理常病，若生死关头，断难恃以为治。江西术，与浙江野术相似，苦劣不堪用。陈壁土炒，或人乳拌蒸，糯米泔浸。

　　脾部药队〔补脾猛将〕

　　黄精

　　〔害〕生用，则刺人咽喉。

　　〔利〕甘平，入脾，补中益气，安五脏，润心肺，填精髓，助筋骨，除风湿，杀下三尸虫。

　　似玉竹而稍大，故俗呼玉竹黄精。又一种似白芨，俗呼白芨黄精，又名山生姜，则恐非真者。溪水洗净，九蒸九晒用。

　　脾部药队〔补脾次将〕

　　山药

　　一名薯蓣

　　〔害〕忌同面食。

　　〔利〕甘平，入脾、肺、肠胃四经，益气强阴，治虚损劳伤心脾，长肌安神，清其虚热，除泻利，止遗精。

　　〔修治〕洗净，切片晒干，或炒黄用。入脾胃土炒，入肾盐水炒。

　　脾部药队〔补脾次将〕

　　白扁豆

　　〔害〕多食壅气，患寒热者不可食，盖邪疟未尽，及伤寒外邪方炽，不可服此补益之物耳。

　　如脾胃虚及伤食，劳倦，发寒热者，不忌。

　　〔利〕甘温，补脾胃，降浊升清，消暑除湿，止渴止泻，专治中宫之病。衣，清皮肤之湿热。叶，利暑湿。

　　〔修治〕炒研，或生用，或去皮炒。时珍曰：凡用取硬壳扁豆子，连皮炒熟入药。

　　脾部药队〔补脾次将〕

　　薏苡仁

　　一名米仁

　　〔害〕此除湿燥脾之药，凡病患大便燥结，小水短少，因寒转筋，脾虚无湿者忌。妊妇禁用。

　　〔利〕甘淡微寒，入胃土胜水，淡渗湿泻水，故能健脾。香港脚疝气，泄痢热淋，益土所以生金，故补肺清热，治肺痈、肺痿、咳吐脓血等症。

　　〔修治〕凡使每一两，以糯米一两同炒熟，去糯米用。亦有更以盐汤煮过者，或炒，或生用。

　　脾部药队〔补脾次将〕

　　大枣

　　〔害〕虽能补中而益气，然味过于甘，甘令人满，脾必病也。故中满勿服。凡风痰、痰热及齿痛，俱非所宜。小儿疳病亦禁。生者尤为不利，多食致寒热。热渴膨胀，动脏腑，损脾元，助湿热。凡形羸瘦者，不可食。杀乌附毒。忌葱鱼同食。

　　〔利〕甘平，调中益气，滋脾土，润心肺，和营卫，缓阴血，生津液，悦颜色，和百药。

　　红枣，功用相仿，差不及尔。

　　〔修治〕擘去核用，青州枣，核细形大，多膏甚甜特佳。晒。晋州枣，肥大甘美，次之。

　　频食生虫损齿，贻害多矣。红枣益脾胃，余者止可充食。入和解药，姜汁炒香，入醒胃药，但去核炒香糊丸，药蒸透，乘热去皮核捣烂。

　　脾部药队〔补脾次将〕

　　甘草

　　〔害〕甘，令人中满。有湿之人，若误用之，令成肿胀。故凡诸湿肿满胀病，及呕家酒家，咸不宜服。

　　〔利〕甘平，入心肺脾胃。生用气平，补脾胃不足，而泻心火；炙用气温，补三焦元气。

　　若入和剂则补益，入汗剂则解肌，入凉剂则泻邪热，入峻剂则缓正气。姜附加之，恐其潜上；硝黄加之，恐其峻下；皆缓之之意，稍止茎中作痛，节医毒肿诸疮。

　　〔修治〕以大径寸，而结紧断文者为佳，谓之粉草。细者名统草，补中炙用宜大者，泻火生用宜细者。白术、苦参、干漆为使。恶远志，反大戟、芫花、甘遂、海藻，然亦有并用者。

　　胡洽治痰癖，十枣汤加甘草。东垣治结核，与海藻同用。丹溪治劳瘵，与芫花同行。非妙达精微者，不能知此理也。余疑远志与甘草相恶，必误载，以远志用甘草水浸用可知。

　　脾部药队〔补脾次将〕

　　枳实

　　〔害〕惟专消导，破气损真。丹溪云：泻痰，有冲墙倒壁之力，其为勇悍之气可知。凡中气虚弱，劳倦伤脾发为痞满者，法当调中益气，则食自化，痞自消，若再用此破气，是速其毙也。胀满，非实邪结于中下焦，手不可按，七八日不更衣者，必不可用。挟热下利，亦非燥粪留结者，必不可用。伤食停积，多因脾胃虚，不能运化所致，慎勿妄投。如元气壮实，有积滞者，不得已用一二剂，病已即去之。若不识病之虚实，一概施用，损人真气，为厉不浅。误投，虽多服参 补剂，亦难挽其克削之害也。故特表以为戒。孕妇尤忌。

　　〔利〕苦酸微寒，入肺、脾、胃、肝、大肠五经。破积有雷厉风行之势，泻痰有推墙倒壁之威。解伤寒结胸，除心下急痞。按枳实枳壳，性效不同。

　　〔修治〕皮浓而小者为枳实，完大者为枳壳，皆以翻肚如盆口状，陈者为良。采破，除核，微炙令干，切片，小麦麸炒焦去麸用。

　　脾部药队〔补脾次将〕

　　莱菔子

　　〔害〕莱菔惟专下气，复能耗血，久食涩营卫，白人须发。服地黄首乌者，不可食。子，消痰下气更速。凡虚弱者服之，气难布息。

　　〔利〕辛温，入肺、脾、胃，长于利气。炒熟下气定喘，消食除膨。生研堪吐风痰。醋调能消肿毒。治痰之功，有以冲墙倒壁为喻者。误服参 ，此能消之。

　　莱菔辛甘平，生食宣气，熟食降气，宽中消食，化痰散瘀。叶（亦称菜）辛苦温，功用略同，亦甚消伐，檐上过冬经霜者，治喉痹黄胆有神功。烟薰垂死，嚼汁咽下。

　　〔修治〕煮食过多，停滞成溢饮，生则噫气，熟则泄气，多食渗人血，白须发，非独因其下气，涩营卫也。

　　脾部药队〔泻脾次将〕

　　六神曲

　　〔害〕辛温燥烈之品。凡脾阴虚，胃火盛者，不宜用。能落胎，孕妇不宜用。近今药肆中，多酒药曲，其性酷烈，伤人脏腑，断不可服。

　　〔利〕甘平温，入脾胃二经。健脾消谷，食停腹痛无虞，下气行痰，泄利反胃有藉，亦能损胎。

　　〔修治〕六月六日，五月五日，以白曲百斤，青蒿、苍耳、野蓼，各取自然汁三升，杏仁泥、赤小豆末各三升，以配青龙、白虎、朱雀、玄武、勾陈、腾蛇六神，通和作饼，麻叶或楮叶包裹，如造酱黄蒸法，待生黄衣，晒干收之，陈久者良。研细炒黄。建神曲力胜，出福建泉州，范志吴一飞所造百草曲，每块重不过两，曲中大麦，囫囵不碎，劈取咬之，口中觉清香者真。炒研末服。如其麦粒淡无气味者，伪品也。近今各地用酒曲入诸药草及毒药造成，其性酷烈，断不可用。

　　脾部药队〔泻脾次将〕

　　麦芽

　　〔害〕有积消积，无积消人元气，堕胎。

　　〔利〕甘咸温，入脾胃二经。熟腐五谷，消导而无停；营运三焦，宣通而不滞。快脾宽肠，和中下气，散结祛痰，尤善通乳，亦催生而坠胎。

　　〔修治〕今以大麦发芽，炒焦用。古方麦芽，实 麦为芽耳。

　　脾部药队〔泻脾次将〕

　　山查

　　〔害〕性能克伐，化饮食，若胃家无食积，及脾虚不能运化，不思食者服之，反致克伐脾胃生发之气，令人嘈烦易饥。如脾胃虚，兼有积滞者，当以补气药同施，亦不宜过用也。《物类相感志》云：煮老鸡硬肉，入山查数颗即易烂，其消食克伐之力，则愈彰矣。凡服人参不相宜者，服山查即解。一补气，一破气也。又能损齿，齿龋人尤不宜也。

　　〔利〕酸甘微温，入脾胃二经。健脾行气，消食磨积，化痰散瘀，善去肉食腥膻油腻之积，与麦芽之消谷积者不同。佐以茴香治疝气，砂糖调服，治儿枕痛，发小儿痘疹，行乳食停留，炒成炭，则健脾消食之功良，而酸收之性减。

　　〔修治〕九月霜降后，取熟者去核，晒干炒用。

　　脾部药队〔泻脾次将〕

　　枳壳

　　〔害〕泄肺走大肠，而能损至高之气，肺气虚弱者忌之。脾胃虚，中宫不运，而痰壅喘急者忌之。咳嗽不因于风寒入肺而气壅者服之，反能增剧。咳嗽由阴虚火炎者服之，立致危殆。

　　〔利〕苦微寒，入肺、脾、胃、肝、大肠五经，破至高之气，除咳逆停痰，助传导之官，消水留胀满，兼能清膀胱，枳实性急，枳壳性缓，俱可磨汁用，而力更迅。

　　〔修治〕去瓤切片，麸皮炒用。

　　脾部药队〔泻脾次将〕

　　大腹皮

　　〔害〕性与槟榔相似，病患稍涉虚者，概不可用。

　　〔利〕辛微温，泄脾下气，宽胸行水，通大小肠，治水肿、香港脚、痞胀、痰膈、瘴疟。

　　〔修治〕去子洗净，如绒，用其子，近今肆中，伪充槟榔入药。孙思邈曰：“鸩鸟多栖槟榔树上，凡用槟榔大腹子皮，宜先以酒洗，以大豆汁再洗过，晒干入灰火烧煨，切用。

　　脾部药队〔泻脾次将〕

　　浓朴

　　〔害〕辛温大热，性专消导，散而不收，脱人元气，略无补益之功。故凡呕吐不因寒痰冷积，而由于胃虚火气炎上；腹痛因于血虚脾阴不足，而非停滞所致；泄泻因于火热暴注，而非积寒伤冷；腹满因于中气不足，气不归元，而非气实壅滞；中风由于阴虚火炎，猝致僵仆，而非西北真中风；寒邪伤寒发热头痛，而无痞寒胀满之候；小儿吐泻乳食，将成慢惊；大人气虚血槁，延为膈症；老人脾虚不能运化，偶有停积；娠妇恶阻，水谷不入，娠妇胎气升眩晕，娠妇伤食停冷，娠妇腹痛泻痢，娠妇伤寒伤风，产后血虚腹痛，产后中满作喘，产后泄泻反胃；以上诸症，法所咸忌。若误投之，轻病变重，重病必危。不究其源一概滥用，虽一时未见其害，而清纯冲和之气，默为之耗，娠妇服之，大损胎元，可不慎哉。恶硝石泽泻，忌豆。

　　〔利〕苦降能泻实满，辛温能散湿满。入脾胃二经，平胃气，调中，消痰，化食，行结水，破宿血，散风寒，调胸腹而止痛，杀脏虫，治反胃，呕逆喘咳，泻利冷痛共主，乃结者散之之药也。干姜为使。

　　〔修治〕七八月采之，味甘美，取皮阴干，姜汁炒，刮去粗皮，用生姜汁炒炙，或浸炒用。

　　味苦，不以姜制，则棘喉舌。梓州龙州者为上，皮极鳞皱而紫色多润，味辛者佳。薄而白者，不堪入药。

　　脾部药队〔泻脾次将〕

　　使君子

　　〔害〕无虫积者勿食，凡小儿泄泻，是暑气所伤者，禁与肉果、诃子等涩热药同用。服使君子后，亦忌食热物热茶，犯之即作泄泻。

　　〔利〕甘温，入脾胃二经。杀虫消积，治五疳、便浊、泻痢 疮。为小儿科要药。

　　〔修治〕出岭南州郡。七月采子壳，生用或蒸熟食，或以壳煎汤咽下，或云七生七煨合服。

　　脾部药队〔泻脾次将〕

　　白芷

　　〔害〕燥能耗血，散能损气，有虚火者忌。凡呕吐因于火者禁用。漏下赤白，由阴虚火炽，血热所致者勿用。痈疽已溃，宜渐减。

　　〔利〕辛温，入肺、脾、大肠三经。通窍发汗，除湿散风，皮肤燥痒，风热为病；及血崩血闭，肠风痔 ，湿热为病；尤治头风齿痛，目泪眉疼宜之。

　　〔修治〕二八月采根曝干，以黄泽者为佳。洗刮寸截，以锻石拌匀晒收，为其易蛀并欲色白，入药微焙切片用，勿用四条一处生者，名丧公藤，又勿用马兰根。

　　脾部药队〔泻脾次将〕

　　鸡内金

　　〔害〕同麦芽。

　　〔利〕甘平性涩，入脾去烦热，消水谷，通大小肠，治遗溺便数。

　　〔修治〕剖取，不可落水，去宿食，瓦上炙入药。男用雌，女用雄。

　　脾部药队〔泻脾次将〕

　　橘皮

　　〔害〕气味辛温，能耗真气。凡中气虚，气不归元，忌与耗气药同用。胃虚有火呕吐，不宜与温热香燥药同用。阴虚咳嗽生痰，不宜与半夏、南星等同用。

　　化州陈皮，消伐太峻，不宜滥用。

　　〔利〕苦辛温，入肺、脾、胃三经。止嗽定呕清痰，理气和中妙品。留白补胃偏宜，去白疏通专掌。化州陈皮，苦能泄气，又能燥湿，辛能散气，温能和气，同补气药则补，同泻药则泻，同升药则升，同降药则降。

　　橘络辛温，宣气通络，治络用为引经，酒炒用。橘红以皮行皮，兼能治表寒。橘皮性温，柑柚皮性冷。

　　〔修治〕广东新会皮为胜，陈久者良，故名陈皮。福建产者名建皮，力薄。浙江衢州出者名衢皮，更次矣。去白名橘红，痰嗽童便浸晒，痰积姜汁拌，入下焦盐水炒济，和蜜炙。去红曰橘白，疏通滞气，盐水炒用。化州陈皮，消痰甚灵，真者绝少，无非柚皮而已。橘皮下气行痰，橘肉生痰聚气，一物也，而相反如此。橘皮纹细，色红而薄，内多筋络，其味苦辛。

　　柑皮纹粗色黄而浓，内多白膜，其味辛甘。柚皮最浓而虚，纹更粗色黄，内多膜无筋，其味甘多辛少。但以此别之，则不差矣。柑皮犹可用，柚皮则悬绝矣。

　　脾部药队〔泻脾次将〕

　　槟榔

　　〔害〕能坠诸气，至于下极，气虚下陷者，所当远避。如脾胃虚，虽有积滞者不宜用。

　　下利非后重者不宜用。心腹痛无留结及非虫积者勿用。疟非山岚瘴气者不宜用。凡病属阴阳两虚，中气不足，而非肠胃壅滞，宿食胀满者，悉在所忌。多食亦发热。岭南多瘴，以槟榔代茶，损泄真气，所以居人多病少寿。

　　〔利〕苦辛温，入脾、胃、大肠三经。降至高之气，疏后重之急，攻痰癖，去肿胀，消食积而治疟，疗香港脚而杀虫，辛能破气，苦能杀虫。

　　〔修治〕浸透切片，近时方药，亦有以火煨焙用。然出生白槟榔，须本境可得，若他处者，必经煮薰，安得生者耶？

　　脾部药队〔凉脾猛将〕

　　大黄

　　〔害〕经曰：实则泻之。此大苦大寒峻利之性，猛烈之气，长驱直捣，一往直前，苟非血分热结，六脉沉实者，切勿轻与推荡。大黄乃血分之药，病在气分，及胃寒血虚，并胎产而用之者，是为诛伐无过矣。凡病血闭由于血枯，而不由于热积；寒热由于阴虚，而不由于血积；症瘕由于脾胃虚弱，而不由于积滞停留；便秘由于血瘀、血燥、肠燥，而不由于饮食停滞；女子少腹痛，由于厥阴血虚，而不由于经阻老血，瘀结滞下者不宜用。初起即属胃虚，当以补养胃气，清消湿热为本，而不可妄加推荡，当谨慎分别。若轻发误投，损伤胃气，多至危殆，戒之戒之！〔利〕大苦大寒，入脾、胃、心、肝、大肠五经。泻有形积滞，水食痰结者宜之。有拨乱反正之功，得峻快将军之名。清血分实热，血瘀血逆者宜之。

　　仲圣泻心汤，治心气不足而吐衄，乃心气不足而包络肝胆与胃之邪火有余，虽曰泻心，实泻经血中伏火也。又心下痞满，按之濡者，用大黄黄连泻心汤，亦泻脾胃湿热，非泻心也。病发于阴，下之则痞满，乃寒伤营血，邪气乘虚结于上焦。胃之上脘当心，故曰泻心，实泻胃也。病发于阳，下之则结胸，乃热邪陷入血分，亦在上脘，大陷胸汤丸皆用大黄，亦泻脾胃血分之邪。若结胸在气分，只用小陷胸汤，痞满在气分，只用半夏泻心汤。

　　〔修治〕川产如锦纹者良。洗切片，浸取汁，冲入药。制用酒浸，或酒拌蒸，则性缓而能上行。邪热之在上者，借酒行之，以成勋也。生熟之力不同，生用更峻。欲取通利者，不得骤进谷食。大黄得谷食，不能通利也。

　　脾部药队〔凉脾猛将〕

　　黄芩

　　〔害〕凡苦寒性燥，功能除热，而非补益之品。但无湿者，如脾肺虚热，及中寒作泄，中寒腹痛，肝肾虚水肿，血枯经闭，肺受寒邪喘嗽，及血虚胎不安，阴虚淋漏皆忌。胎前若非实热而服之，因损胎元矣。

　　〔利〕苦寒，中虚而大者曰枯芩，泻肺火，清肌表之热，并理目赤，疔痈。坚实而细者曰条芩，即子芩，泻大肠火，治 痢腹痛，兼可安胎，亦治上焦风热湿热，利水。二芩俱兼入脾经，苦能燥湿，泄热下气也。轻飘者上行，坚重者下降，不可不别也。柴胡退热不及黄芩，柴胡苦以发之，散火之标，黄芩寒以胜热，折火之本。

　　若饮食受寒，腹中痛，及饮水心下悸，小便不利，而脉不数者，是里无热也。

　　〔修治〕得酒炒则上行，得猪肝汁炒，除肝胆火，得柴胡退寒热，得芍药治下痢，得桑白皮泻肺火，皆取苦寒泻有余之邪。

　　脾部药队〔凉脾猛将〕

　　栝蒌

　　（见肝部泻将）

　　脾部药队〔凉脾次将〕

　　川黄柏

　　〔害〕固能除热益阴，然阴阳两虚之人，病兼脾胃薄弱，饮食少进，及食不消，或兼泄泻，或呕恶冷物，及好热食，肾虚天明作泻，上热下寒，小便不禁，少腹冷痛，子宫寒冷，血虚不孕，阳虚发热，瘀血停滞，产后血虚发热，金疮发热，痈疽溃后发热，伤食发热，阴虚小水不利，痘后脾虚，小水不利，血虚不得眠，血虚烦躁，脾阳不足作泄等症，法并忌服。必尺脉洪大，按之有力方用之。苦虚火误服，有寒中之变。

　　〔利〕苦寒，入脾、肾、膀胱、大肠四经。统凉三焦，泻龙火而救水，利膀胱之湿热。

　　佐以苍术，理足膝之痹痛。渍以蜜水，嗽口舌之生疮。

　　〔修治〕川产肉浓色深者良。生用降实火，炒黑止崩带。酒制治上，蜜制治中（蜜炙，庶不伤胃），盐制治下。

　　脾部药队〔凉脾次将〕

　　山栀子

　　（见心部泻将）

　　脾部药队〔凉脾次将〕

　　知母

　　〔害〕伤胃滑肠，令人作泻，凡阳痿及易举易泄，脾弱，饮食不消化，胃虚不思食，肾虚溏泄等症，法并禁用。士材云：苦寒肃杀，非长养万物者也。世以其滋阴，用治虚损，则如水益深矣。

　　〔利〕辛苦寒滑，清肺热，泻肾火之有余，入二经气分。润肾燥滋阴，消痰定嗽，止渴除烦，兼能安胎，利二便，消肿，为凉脾胃大肠之品。知母须，其根也，力薄而苦寒性减。

　　〔修治〕二八月采根，凡用拣肥润里白者，去毛切，得酒良。上行酒浸焙干，下行盐水拌焙。忌铁。

　　脾部药队〔凉脾次将〕

　　净银花

　　〔害〕其气寒凉，凡虚寒体及脾胃薄弱者勿服。恐有寒中腹痛，便溏泄泻之患。痈疽溃后宜少用。经谓寒则血涩，不易收敛也。

　　〔利〕甘平，入脾肺，解热化毒，疗风养血，除利宽膨。净银花性加凉而解热化毒之力更胜。忍冬藤，甘寒无毒，祛风解毒，而舒筋结。

　　〔修治〕四月采花阴干，不拘时采。藤干者不及生者力速，酿酒、代茶、熬膏并妙，蒸露尤佳。

　　脾部药队〔凉脾次将〕

　　武夷茶

　　〔害〕寒胃消脂。酒后饮茶，引入膀胱肾经，能令人腰脚膀胱冷痛。患瘕疝水肿拘挛，空心尤忌多食。发黄消瘦，使人不睡，多成饮症。

　　〔利〕苦甘微寒，入心、肺、脾三经。下气消食，去痰热，除烦渴，清头目，利小便，解炙爆油腻之毒，消痔漏等疮。

　　武夷茶，消食偏长，饮之宜热。冷则聚痰。与榧肉同食，令人身重。

　　〔修治〕三四月采，焙干，芽尖入药。

　　脾部药队〔温脾猛将〕

　　制附子

　　〔害〕大热纯阳，其性浮多沉少。若内真热，而外假寒，阴虚内热，血液衰少，伤寒，温疫，热霍乱，阳厥等症，投之靡不立毙。谨列其害于后。医师令命，宜深凿之，亦人之大幸也。凡病患一见内热口燥，咽干口渴，渴欲引饮，咳嗽痰多，烦燥，五心烦热，恶寒，阴虚内热外寒，虚火上攻齿痛，脾阴不足，以致饮食无味，小便黄赤短涩及不利，大便不通或燥结，腹内觉热闷，喜饮冷浆及鲜果，畏火及日光，兼畏人声及木声，及虚阳易兴，梦泄不止，产后发热，产后血行不止，及恶疮臭秽，小产憎寒壮热，中暑厥晕，阴虚头晕，中暑暴泄，利下如火，赤白带下，小儿中暑伤食作泄，小便短赤，口渴思饮，血虚腹痛，按之即止，火炎欲呕，外类反胃而恶热焦烦，得寒暂止，中热腹中绞痛，中暑霍乱吐泻，或干霍乱，或久疟寒热并盛，或赤白浊，赤白淋，尿血便血，血崩，吐衄，齿衄，舌上出血，目昏神短，耳鸣，盗汗，汗血，多汗，恶热，老人精绝阳痿，少年纵欲伤精，以致阴精失守，妇人血枯无子，血枯经闭，肾虚小便余沥，血虚大便燥结，阴虚口苦，舌干，心经有热，梦寐纷纭，下部湿热，行履重滞，湿热痿痹，湿热作泻，湿热香港脚，小儿急惊内热，痘疮干焦黑陷，痘疮火闭不出，痘疮皮薄娇红，痘疮因热切牙，痘疮挟热下利，痘疮余毒生痈，中风僵仆不语，口眼歪斜，语言蹇涩，半身不遂，中风痰多神昏，一切痈疽未溃，金疮失血发痉，血虚头痛，偏头风痛，以上男女内外小儿约数十症，属阴虚及诸火热，无关阳弱，亦非阴寒，法所均忌。倘误犯之，轻变为重，重者必死。临症施治，宜谨审之！世徒见其投之阳虚之侯，服之功效甚捷，而不知其用之阴虚如上诸病，亦复下咽莫救，枉害人命，可不慎诸。

　　好古云：用附子以补火，必防涸水，若阴虚之人，久服补阳之药，则虚阳易炽，真阴愈耗，精血日枯，而气无所附丽，遂成不救者多。

　　〔利〕甘辛热，入脾肾，通行诸经。补元阳，益气力，坚筋骨。治心腹冷痛，寒湿痿 ，足膝瘫痪，坚瘕症积。能坠胎，热而善走，益火之源，以消阴翳。禀雄壮之质，有斩关之能；引补气药，以追散失之元阳；引补血药，以养不足之真阴；引发散药，以驱在表之风寒；引温运药，以逐在里之冷湿。退阴益阳，祛寒湿之要药也。生附子，毒紧功烈。附子尖，宣吐风痰，其性锐达。制川乌，性稍缓于附子。生川乌，毒紧功烈。制天雄，辛热入肺肾二经，除寒湿痿 ，强阳壮筋骨。生用则发散，熟用则峻补，生用须如阴制之法，去皮脐入药。

　　〔修治〕十一月播种，春苗生，九月采根者乃佳。初种之小者为乌头；附乌头旁而生为附子；又左右附而偶生者，为鬲子；附而长者，为天雄；阳而尖者为天锥附；附而上出者为侧子；附而散生者，为漏蓝子；皆脉络连贯，如子附母，而附子以贵，故专附名也。川产为胜，土人以盐腌之，则减其性。陕西出者名西附，体坚而外皮光洁；四川出者名川附，体松而外皮多细块，以皮黑体圆底平，八角顶大者良。煎甘草汤，浸令透，然后切片，慢火炒黄，而干放泥地上出火毒。有用水浸、面裹、煨令发折，则虽熟而毒仍未去，非法之善者。有用黑豆煮者，有用甘草、盐水、姜汁、童便煮者，恐煮之气味煎出，其力尤薄。且制之不过欲去其毒性耳，若用童便，是反抑其阳刚之性矣。尤非法之善者。惟用甘草汤泡浸，则毒解而力不减，尤为尽善矣。市医淡漂用之，是徒用附子之名尔。

　　脾部药队〔温脾猛将〕

　　干姜

　　〔害〕性大辛，辛能僭上，亦能散气动血，损阴伤目。凡阴虚内热，咳嗽吐血，表虚有热汗出，自汗盗汗，脏毒痛漏下血，因热呕恶，火热腹痛，法并忌用。孕妇尤忌。痈疽人多食，则生恶肉突出。八九月多食姜，至春多患眼损寿，减筋力。又云秋不食姜，令人泻气。

　　〔利〕辛热，宣肺气，燥脾湿，温经逐寒，开胃扶脾，消食去滞，理翻胃腹痛，具消痰破血之功，除积胀瘕症，有下气温中之效。

　　炮姜干姜本辛，泡之则苦，大热大燥，守而不移，非若附子行而不守也。除胃冷，祛寒湿，能去脏腑沉寒痼冷，能止血。所谓止血者，血虚则热，热则妄行，炒黑则能引补血药入阴分，血得补则阴生热退，此阳生阴长之义。且黑为水色，故血不妄行也。能去恶血，生新血。

　　血寒者多用，血热者宜少用，不过三四分，为向导而已。引附子，则入肾能通脉回阳，多用则耗散元气。生则逐寒邪而发表，炮则除胃冷而守中。

　　〔修治〕九月采母姜，晒干姜，白净结实者良。如惧其散，炒黄用，或炒微黑。市医将干姜泡淡用之，殊属可笑。干姜炮黑，为炮姜，一名黑姜。

　　脾部药队〔温脾猛将〕

　　巴豆霜

　　〔害〕元素曰：巴豆乃斩关夺门之将，不可滥用。郁滞虽开，真阴随损。从正曰：伤寒风湿，痘疮，产后用之，下膈不死亦危。观二公之言，则巴豆之为害，可畏也。此禀火烈之气，触人肌肤，无有不灼烂。试以少许，轻擦完好之肌，须臾即发出一泡。况肠胃柔脆之质，下咽徐徐而走，无论下后耗真阴，及脏腑被其熏灼，能免溃烂之患耶？凡一切汤剂丸散，切勿妄投。即不得已急症，欲借其开通道路之力，亦须炒熟，压令油极净，入少许，中病即止。

　　〔利〕辛热，入肺、脾、胃、大小肠五经。荡五脏，涤六腑，几于煎肠刮胃，攻坚积，破痰癖，真可斩关夺门；气血与食，一攻而殆尽；痰虫及水，倾倒而无遗；立坠胎儿，善拔疔毒。

　　〔修治〕八月采，阴干去心皮，此物不去膜则伤胃，不去心则作呕，或用壳、用仁、用油、生用、炒用、醋炙，烧存性用。压去油，名巴豆霜，如去心、去膜油、生用、炒用，为急治水谷道路之剂。炒去烟令紫黑用，为缓治消坚磨积，可以止泻也。

　　脾部药队〔温脾猛将〕

　　肉豆蔻

　　〔害〕香燥偏阳，大肠素有火热，及中暑热泄暴注，肠风下血，胃火齿痛，及温热积滞方盛，泻利初起，皆不宜服，多服则泄气。

　　〔利〕辛温，入肺、脾、胃、大肠四经。功专温中，亦能下气，脾得补而善运，气自下也。

　　又能涩大肠，止虚泻冷痢。

　　〔修治〕六七月采，出岭南，似草蔻，外有绉纹，内有斑纹，糯米粉裹，或面煨熟，须去油净，忌铁。

　　脾部药队〔温脾猛将〕

　　草果

　　〔害〕辛热破气，若疟不由于岚瘴，气不实、邪不盛者，并忌。市医不审病源，用以截痰疟，则成气虚膨胀者，比比矣。

　　〔利〕辛温，入脾胃二经，破瘴厉之疟，消痰食之愆，气猛而浊，用宜慎之。

　　〔修治〕形如诃子，皮黑浓而棱密，子粗而辛臭，面裹煨熟，取仁用，忌铁。

　　脾部药队〔温脾猛将〕

　　草豆蔻

　　〔害〕辛燥犯血，阴不足者远之。凡疟不由瘴气，心胃痛由于火而不由于寒，泄泻暴注口渴，而由于暑气湿热，法咸忌之。

　　〔利〕辛温，入肺、脾、胃三经。散寒止心腹痛，下气驱逆满之 ，开胃而理霍乱吐泻，攻坚而破噎膈症瘕。辛能破滞，香能达脾，温能散寒。

　　〔修治〕形如龙眼而微长，皮黄白，薄而棱峭。仁辛香，气和，去膜微炒用。滇广所产名草果，闽产名草豆蔻也。气异而功用亦别矣。

　　脾部药队〔温脾猛将〕

　　苍术

　　〔害〕辛温燥烈，大便燥结多汗者忌用。余与白术禁例同。

　　〔利〕苦辛温，入脾胃二经。燥湿消痰，发汗解郁，除山岚瘴气，弭灾 恶疾。

　　〔修治〕出茅山，坚小有朱砂点者良。糯米泔浸焙干，同芝麻炒，以制其燥。本草经不分苍白。陶隐居分两种施用。

　　脾部药队〔温脾猛将〕

　　胡椒

　　（见肝部）

　　脾部药队〔温脾次将〕

　　木香

　　（见肝部）

　　脾部药队〔温脾次将〕

　　煨姜

　　〔害〕见前干姜条。

　　〔利〕辛温燥散未甚，止呕和中，温脾胃最平安。并枣用，宜煨姜。

　　〔修治〕取生姜洗净，用粗纸包裹，浸湿入火灰中，煨熟切片入药。

　　脾部药队〔温脾次将〕

　　乌药

　　〔害〕辛温，散气之品。病属气血虚，而内热者忌之。时医多以香附同用，治女子一切气病。然有虚实寒热，冷气暴气，用之固宜；虚气热气，用之贻害。故妇人月事先期，小便短赤，及咳嗽、内热、口渴、口干、舌苦，不得眠，一切阴虚内热之病，皆不宜服。

　　〔利〕入肺、脾、胃、膀胱，通温三焦，辛温芳馥，下气温中，治膀胱冷气攻冲，胸腹积停为痛，天行疫瘴，鬼犯虫伤。

　　〔修治〕八月采，根有车毂纹，形如连珠，天台者香白，不及南海之力大，酒浸一宿炒，亦有研用者。

　　脾部药队〔温脾次将〕

　　藿香

　　〔害〕芳烈升阳，虽能止呕，治吐逆，若胃热作呕，法并禁用。中焦火盛，及阴虚火旺，温病热病，阳明胃家邪实，作呕作胀并禁。

　　〔利〕辛微温，温中开胃，行气止呕，禀清和芳烈之气，治心腹绞痛，霍乱吐泻，为脾肺达气要药。梗达气为长，而芳烈逊之。

　　〔修治〕出交广，方茎有节叶，微似茄叶，古惟用叶。今枝梗亦用，因叶多伪也。六七月采，晒干，乃芬香。

　　脾部药队〔温脾次将〕

　　益智仁

　　〔害〕其气芳香，惟性本燥热，病属血燥有热，而崩带遗浊者，皆当忌之。凡呕吐由于热，而不因于寒；气逆由于怒，而不由于虚；小便余沥，由于水涸精亏内热，而不由于肾气虚寒；泄泻由于湿火暴注，而不由于气虚肠滑；法并忌用。

　　〔利〕补肾扶脾胃，温中进饮食，摄涎唾，缩小便，安心神，止遗浊。辛能开散，使郁结宣通，行阳退阴之药也。

　　〔修治〕出岭南，形如枣核，取仁盐水炒。五六月熟，其子如笔头，两头尖，长七八分。

　　脾部药队〔温脾次将〕

　　砂仁

　　〔害〕辛窜性燥，血虚火炎者勿用。胎妇多服耗气，必致难产。凡腹痛属火，泄泻得之暑热；胎动由于血热；滞下由于湿热；上气咳逆，由于火冲迫肺，而不由于寒气所滞；皆须详察鉴别。误则有损无益，宜慎之。

　　〔利〕芳香归脾，辛能润肾，下气化食，治心疼欲呕，开脾胃要药，和中气正品。若肾气不归元，非此向导不济，胎喜疏利，故主之。阳春砂仁，即缩砂仁，其性同，而长于开胃。砂仁壳力缓。

　　〔修治〕出岭南，七八月采，炒去衣，研入药。

　　脾部药队〔温脾次将〕

　　白蔻仁

　　〔害〕辛热燥烈，流行三焦，凡呕吐不因于寒及阳虚者，皆不得入。如火升作呕，因热腹痛气虚诸症，法咸忌用。

　　〔利〕辛温，入脾胃，通温三焦，宽中气滞，温中除吐逆，开胃消饮食，治疟症，除目翳。

　　蔻壳力稍逊。

　　〔修治〕番舶来者良，去衣微焙研细用。

　　脾部药队〔温脾次将〕

　　米谷

　　甘平，得天地中和之气，平和五脏，补益气血，除烦清热，利便止渴，是无害于病症。

　　惟患霍乱之后，忌粥及米饭。有早中晚者，得金气，多性凉，尤能清热。

　　北粳凉，南粳温，赤粳热，白粳凉，新粳热，陈粳凉， 糯温，陈廪平。

　　除霍乱症外，余皆有益于人，而无损也。

　　脾部药队〔温脾次将〕

　　焦谷芽

　　甘温消食，与麦芽同功，而性不损元。温中偏长，为消食建脾，开胃和中之要药。生谷芽，长于开胃。

　　脾部药队〔温脾次将〕

　　蜀椒

　　〔害〕纯阳之气，虽除寒湿，散风邪，然肺胃素有火热，或咳嗽生痰，或大肠积热下血，咸不宜用。凡泄泻由于火热暴注，而非积寒虚冷者忌之。阴痿脚弱，由于精血耗竭，而非命门火衰虚冷所致者，不宜入下焦药用。一切阴虚阳盛，火热冲上，头目肿痛，齿浮口疮，衄血耳聋，咽痛舌赤，消渴、肺痿、咳嗽、咯血、吐血等症，法所咸忌。阴虚火旺之人，在所大忌。

　　诜曰：五月食椒，损气伤心，令人多忘。

　　别录曰：大热多食，令人乏气喘促。闭口椒有毒，能杀人。

　　〔利〕辛热，入脾、肺、右肾、命门，温脾胃而击三焦之冷滞，补元阳而荡六腑之沉寒。

　　燥湿发汗，消食除胀；治肾气上逆，能导火归元；止呕吐泻利，消痰饮水肿，通血脉而消痿痹，行肢节而健机关，破症瘕，安蛔虫，虫闻椒即伏。

　　椒禀纯阳之性，乃除寒湿，散风邪，温脾胃，暖命门之要药。

　　椒目苦辛少毒，善消水胀肿满定喘，可塞耳聋。塞耳聋者，通关补肾之功也。

　　〔修治〕蜀产，肉浓皮皱，为川椒，比秦椒略小。去目及闭口者，微炒去汗，捣去里面黄壳，取红用，名椒红，得盐良。中其毒者，用凉水麻仁浆解之。

　　秦椒，俗名花椒。比川椒味短，纹低，禁忌俱同川椒。

　　肺部药队〔补肺猛将〕

　　黄

　　〔害〕按黄 极滞胃口，胸胃不宽，肠胃有积滞者勿用。实表，有表邪及表旺者勿用。助气，气实者勿用。病患多怒，则肝气不和勿服。能补阳，阳盛阴虚，上焦热甚，下焦虚寒者均忌。恐升气于表，而里愈虚耳。痘疮血分热者禁用。

　　〔利〕甘微温，补脾胃三焦而实肺，生用固表敛汗，熟用益气补中。

　　〔修治〕八月采根，阴干。达表生用或酒炒，补气水炙捶扁，以蜜水涂炙数次，以熟为度。

　　亦有以盐水汤润透熟切用。产山西沁州绵上者，温补。陕西同州白水 ，凉补。味甘，柔软如绵，能令人肥。今人多以苜蓿根假作黄 。折皮亦似绵，颇能乱真。但坚而脆，俗呼土黄，能令人瘦，用者宜审。

　　丹溪云：肥白而多汗者为宜，若面黑形实而瘦者服之，令胸满。

　　肺部药队〔补肺猛将〕

　　人参

　　〔害〕助气、闭气、属阳，阳旺则阴愈消，凡酒色过度，损伤肺胃真阴，阴虚火动，肺有火热，咳嗽吐痰，吐血衄血，齿衄内热，骨蒸劳瘵，均在禁例。实表，表有邪者伤寒始作，形症未定，而邪热方炽，痧痘斑毒初发欲出，但闷热而不见点者，若误投之，以截阻其路，皆实实之害，非药可解。经云：实实虚虚，损不足，补有余。如是者医杀之耳，可不慎哉。

　　〔利〕甘温微苦，大补肺中元气，其性主气，凡脏腑之气虚者，皆能补之，生津除烦，聪明耳目，安精神，定魂魄，止惊悸，通血脉，气壮而胃自开，气和而食自化。

　　参条，一名小参，条参味性同而力薄，补气生津，横行手臂，指臂无力者，服之有效。

　　参须，力更薄于参条。

　　参芦性宣涌吐，亦有补性。

　　太子参，即孩儿参，功媲大参。

　　高丽参，功仿大参，性稍寒。

　　东洋参，功同大参，其性温，以种硫黄故也。

　　苦参，苦寒损气败血，性与参反，服之有害，今人用以代茶叶，暗受其损。

　　〔修治〕得火薰则软，或饭锅内蒸软，乘热软时，用铜刀切片，连汤炖透，冲入诸煎剂汤和服。独参汤加入陈皮数分，或佛手柑玫瑰花之类亦可用。炖汤服，则不滞气也。按秋冬采者坚实，春夏采者虚软。治劳金汁拌浸，或用淡秋石拌入药。入参惟纳新器中与细辛相间，收之密封，可经年不坏。

　　肺部药队〔补肺次将〕

　　潞党参

　　〔害〕同人参。

　　〔利〕甘平，补中气，和脾胃，补肺，益气升津，微虚者宜之。

　　〔修治〕八月上旬采根，竹刀刮曝干，勿令见风。上党（即今潞州）所出者良。

　　肺部药队〔补肺次将〕

　　西洋参

　　〔害〕其性苦寒，脏寒者服之，反作腹痛。郁火服之，火不透发，反生寒热。

　　北沙参〔害〕脏腑无实热，寒客肺中作嗽者，犯之成劫。

　　〔利〕苦微寒。人参甘温体重，专益肺气，补阳而生阴。沙参甘寒体轻，专清肺热，补阴而制阳。

　　南沙参。功同北沙参，而力稍逊。

　　〔修治〕八九月采根，白实长大者良。南参色稍黄，形稍瘦，小而短。近因有一种味带辣者，不可用，产亳州。

　　肺部药队〔补肺次将〕

　　百合

　　〔害〕善通二便，中寒下陷者勿服。

　　〔利〕甘微寒，保肺止咳，清心安精，又补大肠，肺与大肠相表里也。

　　〔修治〕一茎直上，四向生叶，似短竹叶而阔，茎端五六月开大白花者佳。

　　五月开红花者，名山丹，其根微苦，食之不甚良，是不及白花也。山丹者，主治疮肿惊邪，女人崩中。二月八月采根阴干，近道山谷处处有之。

　　肺部药队〔补肺次将〕

　　燕窝

　　〔害〕海味多寒，寒哮冷嗽不宜用，食之恐增病。

　　〔利〕甘淡平润，大养肺阴，化痰止嗽，补而能清，治肺气不能清肃下行之症。又能开胃气，已劳痢。可入煎，或单煎汁服。若以煮粥，或鸡汁煮，则乱其清气补阴之本性矣。用冰糖煎则甘温矣，能助肺气清肃下行也。

　　燕窝脚，又名燕窝根，色红紫，名血燕，功用相仿。性重能达下，微咸能润下，治噎膈甚效。

　　〔修治〕闽漳海边，近生番处，燕衔小鱼，粘之于石，久而成窝。又云燕衔麒麟菜嫩芽成窝。有乌、白、红三色，乌色最下，红色最难得，能益小儿痘疹，白色能愈痰疾，色如糙米者最佳。入煎药，须用陈久者良。先用清水浸透胖开，用小钳 去毛，洁净，更换清水养好，仍将原燕浸水，澄清去脚煎服。如用毛燕窝，须入锻石坛内收燥，研细，在风口筛簸，则毛吹净，再用钳拣去毛管，如粉、则煎服。如用毛燕燕根燕屑入煎，须用棉包，或绢包好入煎，则无毛。恐毛不净，碍肺为患。

　　假燕窝无边无毛，色白，或微有边毛，甚有白如银丝者，皆伪为之。

　　肺部药队〔补肺次将〕

　　阿胶

　　〔害〕胶性粘腻，胃弱作呕吐者勿服。脾虚食不消者，亦忌之。

　　〔利〕甘咸平，清肺养肝，滋肾补阴，止血去瘀，除风化痰。

　　驴皮主风，善理风淫。取其乌色属水，以制热则息风之义。润燥定喘，利大小肠，调经安胎，又兼治利，伤暑伏热成痢者必用。妊娠血痢尤宜。大抵补血与液，为肺、大肠要药。

　　乌驴皮胶。功用略同。

　　黄明胶，即牛皮胶。甘平补阴，润燥活血，功同阿胶，可以权代。补虚用牛皮胶，去风用驴皮胶，同葱白煮服，可通大肠，痈疽初起，酒炖分服四两，则毒不内攻。

　　〔修治〕山东东阿县，东北六十里有阿井。自十月至二三月，收取乌驴皮。用野狼溪河纯阳水，浸四五日透，去毛洗刮洁净，入铜锅内，用阿井至阴之水熬煮，时时搅之，恒添水至极烂。提去浮面渣秽，待极清熬成膏，对光明透照，如琥珀色或光如壁漆黑色气味清香，并无皮臭臊气，夏月亦不温软，陈者良，此真阿胶也。

　　驴皮胶，取乌驴皮，浸消熬胶。黄明胶，用黄牛皮，浸消熬膏。其气浊臭，而不清香。

　　今市中胶物，制作不精，故不堪用。今方法用面炒成珠，化痰，蛤粉炒止血，蒲黄炒或童便和化，以解其气。如真阿胶，得趋下至静之性，凡血热则沸郁妄行，诸见血症，遇此即止。

　　故用水溶化为佳。炒珠，恐乱其性也。井乃济水所注，取井水煮胶，用搅浊水则清，故人服之，下膈疏痰止呕，盖济水清而重，其性趋下，故治瘀浊及上逆之痰也。

　　肺部药队〔补肺次将〕

　　怀山药

　　（见脾部）

　　肺部药队〔补肺次将〕

　　诃子

　　〔害〕苦涩性温，却又泄气，病患气虚，咳痢初起者勿服。凡咳嗽因于肺经实热，泄泻因于湿热所致，气喘因于火逆冲上，带下因于虚热，而不因于虚寒，及肠 初发，湿热正盛，小便不禁，因于肾家虚火，法并忌之。至于带下本于湿热，喘嗽实由肺火，用之立致杀人，宜当深戒其弊。

　　〔利〕酸涩苦温，敛肺金而止咳喘，固大肠而已泄利，利咽喉而通津液，下食积而除满膨。

　　〔修治〕岭南皆有，而广州最盛。七八月采子，六棱者佳。波斯舶上来者，六棱黑色，肉浓者良，酒浸后蒸一伏时，刀削去皮肉，锉焙用，用核则去肉，生用清金，煨熟固肠。

　　肺部药队〔补肺次将〕

　　麦冬

　　（见心部）

　　肺部药队〔补肺次将〕

　　冰糖

　　〔害〕甘能满中，中满者勿服。多食助热损齿，生长虫，发疳 ，如出斑疹，误食腻膈壅气，毒不能出，遂致气逆闷迷。沙糖与鲫鱼同食，则成疳虫，与葵子同食，生流 ，与笋同食，不消成症，身重不能行。今医家用作汤下小儿丸散，殊为未当。赤糖其性较白糖更温，生胃火、助湿、损齿、生虫，多食令人心痛。

　　〔利〕白沙糖甘温，蔗寒，糖经煎炼则变温，补脾缓肝，润肺和中，消痰治嗽，凝结作饼块如石者，为石蜜。轻白如霜者，为糖霜。坚白如冰者，为冰糖。赤砂糖，功用相仿，和中独长。甘蔗汁甘寒和中，而下逆气，助脾而利大肠，亦能除热消渴，治噎膈酒毒，稍通小便。

　　肺部药队〔泻肺猛将〕

　　葶苈

　　〔害〕虽为泻肺，利小便，治肿满之要药，然味苦大寒，性峻走而不守，泄肺而易伤胃，不宜于脾胃虚弱，及真阴不足者。凡肿满由于脾虚不能制水，水气泛滥，小便不通由于膀胱虚无气化者，法所咸忌。犯之，轻病重，重病危，须慎之。敷头疮，药气入脑杀人，有甜苦二种，苦者力峻，甜者稍缓，更宜大枣辅之，气虚人误服之，祸不旋踵。

　　〔利〕苦辛寒，入肺、心、脾、膀胱四经，疏肺下气，消痰平喘，而理胀通经利水。

　　〔修治〕立夏后采实，阴干，以糯米相合，微焙，待米熟，去米捣用，或酒炒。

　　肺部药队〔泻肺猛将〕

　　麻黄

　　〔害〕其性轻扬善散，发表最速，若表虚自汗，饮食劳倦杂病；自汗肺虚有热，多痰咳嗽，以致鼻塞；痘疮倒靥，不因寒邪所郁，而因热甚；虚人伤风，气虚、发喘，阴虚火炎，以致眩晕头痛；南方类中风瘫痪，及平日阳虚，腠理不密之人，皆禁用。汗多亡阳，能损人寿，戒之戒之！春深夏日，以至秋初，法同禁。惟冬月在表，真有寒邪伤营见证者宜之。若非冬月，或无寒邪，或寒邪在里，或风伤于卫等症，虽发热恶寒，不头痛身痛而拘急，六脉不浮紧者，皆不可用。虽可汗之症，亦不宜过剂。汗为心液，过汗则心血为之动，或亡阳，或血溢，而成大患。

　　中牟产麻黄，地冬不积雪，其性热可知。

　　〔利〕苦辛温，入心、肺、膀胱、大肠四经。专司冬令寒邪，头疼身热脊强，去营中寒邪，泄卫中风热，轻可去实，为发散第一药。麻黄乃太阳经药，兼入肺经，肺主皮毛。葛根乃阳明经药，兼入脾经，脾主肌肉。二药皆轻扬升发，而所入不同，疮家用生麻黄，与甘草等分，或配犀角地黄汤，或配竹叶石膏汤，或配大生地，能令人不出汗，使脓水走多，其愈乃速。误用者，熟地解之，一两解一钱。麻黄根节，能止汗，其性走表，能引诸药至卫，而固腠理。

　　〔修治〕今荥阳中牟者为胜，立秋后收茎阴干，其根皮色黄赤近尺者用之，折去节根，水煎十余沸，以竹片掠去上沫，沫令人烦。或用醋泡，或蜜炙则和，亦有生用，须煎去沫。

　　肺部药队〔泻肺猛将〕

　　白芥子

　　〔害〕辛热泄气，昏目动火伤精。经云：辛走气，气病无多食辛，多食则筋急爪枯。即此类也。凡肺经有热，与阴虚火炎，咳嗽生痰，气虚久咳者，法在所忌。切勿误投。茎叶动风，动气，有疮疡，痔疾，便血者忌。

　　芥叶久食则积温成热，辛散太甚，耗人真元，昏目发疮。同兔肉食，成恶邪病，同鲫鱼食，发水肿。

　　陆金云：望梅生津，食芥坠泪，为肝木受病也。大叶者良，细叶有毛者害人。

　　〔利〕辛温，入肺胃二经，通行经络，发汗散寒，利气疏痰，温中消冷滞，辟邪伏祟魔。

　　酒服治反胃，醋涂散痈疽，痰在皮里膜外者，非白芥子不能达。

　　〔修治〕四月收子，晒干入药。

　　肺部药队〔泻肺猛将〕

　　苦桔梗

　　〔害〕毕竟升药，凡病气逆上升，不得下降，若下焦阴虚而浮，及邪在下焦者，攻补下焦药中勿入。误用之，定致喘逆变端。病属上焦实症，而下焦无病者，须与甘草同用。

　　〔利〕苦辛平，色白属金，入肺气分，泻热兼入手少阴心，足阳明胃二经，开提气血，泻火散寒邪，清利头目喉咽，开胸膈滞气，肺火郁于大肠，宜此开之，舟楫之剂，引诸药上至高之分以成功，风症郁热肺经，皆不可缺。凡痰壅喘促，鼻寒目赤，喉痹咽痛，齿痛口疮，干咳胸痛肠鸣，皆宜苦梗开之。

　　甜桔梗，一名荠 ，又名空沙参。寒而利肺，甘而解毒。

　　〔修治〕二月采根曝干，荠 苗甘，桔梗苗苦，本经无分别。苦梗米泔水浸一夜，切片微炒用。古法每桔梗四两，用生百合二两五钱，捣膏投水中，浸一伏时，滤出，缓火熬令干用。

　　升麻〔害〕性主升发，凡下元肝肾不足，若用此升之，则下元愈虚。若阴虚火动，咳嗽多痰，气逆呕吐，惊悸怔忡，癫狂等症，及小儿斑疹痘疮，见标之后，法咸忌之。误用多致殆。吐血鼻衄者误服血随气升，涌出不止。

　　〔利〕甘辛微苦，入脾、胃、大肠、肺四经。表散风邪，升散火郁，能升阳气于至阴之下，引清气上行。凡气虚下陷者，须其升提阳气，阳气升，故能杀精鬼，辟瘴而解百药毒，治寒热下痢脱肛，崩中带下，透痘疹，阴虚火升者，忌用。

　　〔修治〕蜀川者为胜。二八月采根，晒干刮去粗皮，用黄精自然汁浸一宿曝干。去须及头芦锉蒸，再曝用，如嫌过升，蜜水炒或醋炒用。

　　肺部药队〔泻肺猛将〕

　　陈胆星

　　〔害〕按南星辛而不守，燥而有毒，与半夏之性同，而烈则过矣。非西北人真中风者勿服。

　　阴虚燥痰大忌。半夏治湿痰，南星治风痰，是其异矣。

　　〔利〕辛温，入肝、脾、肺三经之药。风痰麻痹堪医，破血行胎可虑，生南星毒紧而功更烈。古人用生南星、生附、生乌、皆四钱五钱，非识力精到者，不可轻试。得防风则不麻，得牛胆则燥性减，故名胆星。即仗制法缓其性。得火炮则缓，治风痰有效。

　　〔修治〕九月采根，似芋而圆扁，阴干，须用一两以上者佳，必以温汤洗净，仍以白矾汤或入皂角汁浸三日夜，日日换水，曝干用。若熟用者，须于黄土地掘一小坑，深五六寸，以炭火烧赤，以好酒沃之，按南星于内，瓦盆覆定。灰泥固济一夜取出用，急用即火湿纸包于灰火中炮裂。一法，治风热痰，以酒浸一宿，桑柴火蒸之，常洒酒入甑内，令气猛，一伏时取出，竹刀切开，不麻舌为熟，如未熟再蒸，至不麻乃止。脾虚多痰，则以生姜渣和黄泥包南星，煨熟去泥焙用。造胆星法：以南星生研为末，腊月取黄牛胆汁和剂，纳入胆中，系悬风处干之，年久者弥佳。

　　肺部药队〔泻肺次将〕

　　紫苏

　　〔害〕其味辛温，纯阳之草，凡病气虚表虚者，及由阴虚寒热，火炎头疼，火升作呕，慎勿投之。俗喜其芳香，旦暮资食，不知泄真元之气，若脾胃寒人，多致滑泄，往往不觉。古称芳草致豪贵之疾，此类是也。

　　〔利〕辛温入肺、脾、胃三经。温中发表，解散风寒，宽中利气，又解鱼蟹毒，梗能下气安胎，子可消痰定喘。

　　〔修治〕夏采茎，秋采子，五六月连根采收。以火煨其根阴干，则经久叶不落。九月半枯时收子，子炒研用，宣通风毒则单用。茎去节尤良。

　　肺部药队〔泻肺次将〕

　　牛蒡子

　　〔害〕其性冷而滑利，痘家惟宜血热便闭之症，若气虚色白，大便自利，或泄泻者，切勿妄投。痧疹不忌，泄泻用之不妨，痈疽已溃，非便闭亦不宜服。

　　〔利〕辛苦而寒，泻热散结除风，宣肺气，清咽喉，理痰嗽，通行诸经，开毛窍除热毒，散诸肿疮疡为痘疹要药。

　　〔修治〕七月采子，十月采根。凡用子，拣净以酒拌蒸，待有白霜重出，以布拭去，焙干捣粉。用根，以竹刀刮去土，生布拭了，捣绞取汁用。

　　肺部药队〔泻肺次将〕

　　杏仁

　　〔害〕性温有毒，而沉坠降止，散肺经风寒滞气殊效，第有湿痰者勿服，以其性润，阴虚咳嗽便闭，肺家虚有热痰者忌。风寒外邪，非壅逆肺分，咳嗽气急者不得用。双仁者有毒杀人。

　　〔利〕苦甘辛温，泻肺气之逆，而平喘咳，润大肠之燥，面通气秘，散肺经风寒滞气，故能解肌涤烦热，而降气行痰。余功消积，消狗肉，制锡毒。

　　巴旦杏仁（即甜杏仁）甘平温，止咳下气，消心腹逆闷。

　　〔修治〕南苦杏，北甜杏，皆五月采之。凡用汤浸去皮尖炒黄，或用面麸炒过研，治风寒肺病药中，亦有连皮尖用者，取其发散也。千金云：杏仁作汤，如白沫不解者，食之令气壅身热，汤浸隔宿者，动冷气。

　　肺部药队〔泻肺次将〕

　　前胡

　　〔害〕此散有余邪热实痰之药，不可施之少血气虚之病。凡阴虚火炽，煎熬真阴，凝结为痰，而发咳嗽，真虚而气不归元，以致胸胁逆满，头疼不因于痰，而由阴血虚，内热心烦，外现寒热，而非实热，与外感者均忌。

　　〔利〕苦甘辛寒，入肺、脾、肝、膀胱四经。宣散风寒而解表，下气降火以消痰。前胡主降，柴胡上升，性有不同。前胡治风痰，与半夏治湿痰，贝母治燥痰者各别。

　　肺部药队〔泻肺次将〕

　　紫苑

　　〔害〕辛散性滑，暂用之品，阴虚肺热者，不宜专用及多用。即用亦须天冬、百部、麦冬、桑皮等药参用，则无害。

　　〔利〕苦能下气，辛温润肺益金，故保肺治吐血，为下气化痰润肺，治血痰劳嗽圣药。

　　能开喉痹，取恶涎，虽入至高善于下趋，使气化及于州都之府，小便自利。然性温，阴虚肺热者，不宜多用。如独用，须地黄、麦冬共济，根作节紫色润软者良。白者名女苑，入气分。

　　〔修治〕二三月采根，阴干去头及上，用东流水洗净，以蜜浸一宿，焙干用。一两用蜜二分。

　　肺部药队〔泻肺次将〕

　　桑白皮

　　〔害〕甘寒泻肺，肺中有水气，及肺火有余者宜之。性不纯良，不宜多用，肺虚无火而小便自利者，及因风寒而发咳嗽者勿服。桑根见地上者，名马额，有毒杀人。

　　〔利〕甘辛而寒，泻肺金之有余，止咳定喘，疏小肠之闭滞，逐水宽膨、消肿，治肤胀，散瘀血，主降气，能止渴下气清痰。

　　〔修治〕采无时，凡使采十年以上，向东畔嫩根，铜刀刮去青黄薄皮一重。取里白皮切焙干用，或蜜炙入药，其皮中涎勿去之，但药力俱在其上也。忌铁及铅。

　　肺部药队〔泻肺次将〕

　　僵蚕

　　〔害〕其功长于祛风化痰，散有余之邪。凡中风口噤，小儿惊悸夜啼，由于心虚，神魂不宁，血虚经络劲急所致，而无外邪为病者忌之。女子崩中，产后余痛，非风寒客入者，亦忌之。今世治小儿惊风，不问虚实，一概混施，误甚。

　　〔利〕咸辛平宣，入肺脾肝。气味俱薄，轻浮而升，得清化之气，故能去风化痰，散结行经，治中风失音，头风齿痛，喉痹咽肿，丹毒瘙痒等风热为病。消瘰 ，拔疔毒，下乳汁，灭瘢痕，治男子阴痒，女子崩淋。血病因风热乘肝者宜之，血虚勿用也。即蚕之病风者，用以治风，殆取其气相感欤。

　　蚕蛹炒食，治风及劳瘦，为末饮服，治小儿疳瘦，长肌肉，退热，除蛔虫，敷恶疮。

　　蚕茧甘温，能泻膀胱相火，引清气上潮于口，止消渴。一名蚕蛾，烧灰酒服，治痈肿无头次日即破。又疗诸疮及下血崩淋。煮取汁饮，止渴反胃，除蛔虫。

　　蚕蜕（一名马明退）甘平无毒，治诸血症，疗喉痹风癫，解诸药及虫毒，妇人难产断产皆需之。

　　原蚕蛾 气热性淫，固精强阳。

　　原蚕沙 甘辛温，蚕属火，其性燥，燥能胜风去湿，主疗风湿之病。淘净晒干，炒黄浸酒，治支节不遂，皮肤顽痹，腰脚冷痛，冷血瘀血诸病。

　　缫丝汤 能抑心火，而治消渴。

　　茧中蛹汁 于茧甏下收之，茧卤汁，治百虫入内， 蚀瘙疥。

　　白肚蚕及乌烂死蚕 敷赤白游丹，斩蚀疮有根。

　　〔修治〕四月收采，凡使僵蚕，不拘早晚，但用白色条直者佳。先以糯米泔浸一日，待蚕桑涎出，如蜗涎浮水上，然后洒出。微火焙干，以布拭净黄肉毛并黑口甲了，用入丸散，捣筛如粉入药。

　　肺部药队〔泻肺次将〕

　　竹茹

　　〔害〕竹性寒凉。胃寒呕吐，及感寒挟食作吐者忌用。

　　〔利〕甘辛淡寒，入心、肺、胃，疏气逆而平呕吐噎膈，清血热而疗吐衄崩中。

　　淡竹茹为上，甘竹皮次之，凡用竹茹、叶、沥，须生长甫及一年者，为嫩而有力。刮去青皮，用第二层为鲜竹茹。入平呕逆药，姜汁炒用。

　　肺部药队〔泻肺次将〕

　　川贝母

　　〔害〕凡风寒湿滞诸痰并禁用贝母。故云能入肺治燥，非脾家所喜也。及食积痰火作嗽，湿痰在胃，恶心欲吐，痰饮作寒热，脾胃湿痰作眩晕，及痰厥头痛，中恶吐呕，胃寒作泄，法以辛温燥热之药，如南星、半夏、天麻、二术、茯苓之类治之者。

　　〔利〕苦辛微寒，消痰润肺，涤热清心，故能解郁结，咳嗽，上气，吐血，咯血，肺痈，肺痿，喉痹。

　　淅贝，一名象贝，体坚味苦，去时感风痰。

　　川贝化虚痰，土贝形大味苦，治外科化痰毒。应用有别，俱去心。

　　〔修治〕八月采根，根有瓣子黄白色，形如聚贝子，名曰贝母。曝干。先于柳木灰中炮黄，擘去内口鼻中有米许大者心一颗后，糯米拌炒，待米黄，去米用。

　　肺部药队〔凉肺猛将〕

　　石膏

　　〔害〕本解实热，祛暑气，散邪热，止渴除烦之要药。极能寒胃。温热病多兼阳明，若头痛，遍身骨痛而不渴，不引饮者，邪在太阳，未传阳明，不当用。七八日来邪已结里，内有燥屎，往来寒热，宜下之，勿用。暑气兼湿作泄，脾胃弱者勿用。疟邪不在阳明则不渴，亦不宜用。产后寒热，由于血虚，或由恶露未尽；骨蒸劳热，由于脾胃虚寒，阴精不足，而不由于外感者，并勿误用。伤寒阴盛格阳，内寒外热，便青舌黑，属寒者，误投之，不可救也。

　　宜详察之，黄色者令人淋。

　　〔利〕寒能清热降火，辛能发汗解肌，甘能缓脾生津止渴。清肺胃之热，故又为斑疹之要品。

　　煨石膏。经火则寒性减，而不甚伤胃。

　　〔修治〕有软硬二种，软石膏大块生于石中，作层如压扁米糕形，每层浓数寸，有红白二色，红者不可服，莹白者良。研细甘草水飞净。因其寒胃，用火 ，则不甚伤胃，但用之甚少，则难见功，冰糖拌过，则不妨脾胃矣。

　　肺部药队〔凉肺猛将〕

　　黄芩

　　（见脾部）

　　肺部药队〔凉肺猛将〕

　　竹沥

　　〔害〕寒，滑肠，有寒痰、湿痰及饮食生痰者，勿用。

　　〔利〕甘辛淡寒，若热痰在皮里膜外者，直达以宣通，痰在经络四肢者，屈曲而搜剔，开失音不语，舒肢体挛蜷、风痱等证〔修治〕伐取淡竹，俗谓之光竹，须生长甫及一年者嫩而有力，多汁而甘，去枝叶，截去节，对劈开，架砖上，中间火炙，两头用磁盆承取。

　　肺部药队〔凉肺猛将〕

　　马兜铃

　　〔害〕肺虚挟寒者，畏之如螫。凡咳嗽由于肺家虚寒，或寒痰作喘者，勿服。汤剂中用之，多作吐，故能吐蛊毒。

　　〔利〕苦寒，清肺涤痰，平喘定咳。土青木香。辛苦冷，治鬼疰积聚，涂诸毒，热毒热肿，不可多服，吐利不止。

　　〔修治〕七八月采，如大枣状，实如铃。去叶及蔓，以生绢袋盛，于东屋角畔，待干，劈开去草膜，取净子焙用，采根曝干用。

　　肺部药队〔凉肺猛将〕

　　山慈菇

　　〔害〕寒凉之品，不得过服。

　　〔利〕甘辛寒，入肺、胃二经。泻热。痈疽疔毒酒煎服。瘰 疮痍醋拌涂，治毒蛇狂犬之伤，敷粉滓斑点之面。

　　〔修治〕四月初苗枯即掘取，叶如蒜，根如慈菇及小蒜，迟则苗腐难寻，去毛壳，今人俱称毛茹菇。

　　肺部药队〔凉肺次将〕

　　西洋参

　　（见前补阵）

　　肺部药队〔凉肺次将〕

　　元参

　　〔害〕苦寒性滑，血少目昏，停饮寒热支满，血虚腹疼，脾虚泄泻者，并不宜服。

　　〔利〕苦咸寒，壮肾水以制心火，清肺金，善泻无根浮游之火，兼能明目滋阴，色黑味咸，肾家要药。

　　〔修治〕三八月采根曝干，或蒸过晒干用。勿犯铜器，饵之噎人喉，丧人目。

　　肺部药队〔凉肺次将〕

　　山栀

　　（见心部）

　　肺部药队〔凉肺次将〕

　　天花粉

　　〔害〕纯阴之品，脾胃虚寒者，忌之。

　　〔利〕苦寒，入心、肺、脾、胃四经。清痰解热能使血不为瘀。

　　〔修治〕秋冬采根，去皮、寸切、水浸。逐日换水，四五日取出捣泥，以绢衣滤汁，澄粉晒干用。今惟去皮切片曝干用。

　　肺部药队〔凉肺次将〕

　　天门冬

　　〔害〕大寒而苦，不利脾胃，虚而泄泻恶食者，大非所宜。阴虚精竭之病，全赖脾胃气强，能纳能消，以滋精气。若脾胃先困，后天源绝，丸饵虽佳。总仗于食，汤液虽妙，终属于饮。又以苦寒损其胃气，致泄泻恶食，则危殆矣。若脾胃虚寒人，单饵既久，必病肠滑，反成痼疾。以此物性寒而润，能利大肠故也。

　　〔利〕甘寒，保肺润燥，补肾养阴，肺肾虚热之要药也。

　　〔修治〕二三七八月采根，蒸剥去皮，四破去心，必须曝于日中，或火烘干用。

　　肺部药队〔凉肺次将〕

　　地骨皮

　　〔害〕中寒者勿用。

　　〔利〕甘淡而寒，凉血清三焦，降肺中伏火，除肝肾虚热，治在表无定之风邪，主传尸有汗之骨蒸。去风邪者，肝有热则风自内生，热退则风息，与外感之风不同。能退内潮，人所知也。能退外潮，人实不知。病感风寒，散而未尽，作潮往来，非柴葛所能治，惟用地骨皮走表又走里之药，消其浮游之邪，服之未有不愈者。故以青蒿佐之。地骨皮退热，屡有奇功，尽扶精气充足，而邪火自退。何得以芩、连、知、柏之苦寒，而伤元气哉。

　　鲜地骨皮汁。治吐血尿血。

　　天精草。苦甘凉，清上焦心肺客邪，代茶止消渴。

　　〔修治〕冬采根，春夏采叶茎实，凡使根，掘得，以东流水浸刷去土，捶去心，以熟甘草汤浸一宿，焙干用。

　　肺部药队〔凉肺次将〕

　　知母

　　（见脾部）

　　肺部药队〔凉肺次将〕

　　麦冬

　　（见心部）

　　肺部药队〔凉肺次将〕

　　薄荷

　　〔害〕辛香伐气，多服损肺伤心，虚者远之。凡病新瘥勿服，以表气虚也，令人虚汗不止。

　　，咳嗽由肺虚寒客而无热症者勿服。阴虚人发热勿服，恐出汗则易竭其津液也。及血虚头疼，小儿身热，由于伤食疳积者禁用。每见小儿多食薄荷糕者，汗多体弱，瘦弱人久食之动消渴病。

　　〔利〕辛温（一作凉），入肺肝，芳香开气，发汗解表，能下气，故消食，治猫咬与蛇伤，伤寒舌苔，和蜜擦之。

　　〔修治〕处处有之，苏产为胜，夏秋采茎叶曝干。

　　肺部药队〔凉肺次将〕

　　海浮石

　　〔害〕大寒润下。咳逆由于虚气上冲者勿用。痰饮由于脾胃元虚者忌之。多服损人血气。

　　〔利〕咸寒，入肺。清金降火，能润下，止浊淋，化积块止痰，消瘿瘤结核。

　　〔修治〕浮石，乃水沫结成，色白体轻，海中者味咸，入药为良。

　　肺部药队〔温肺猛将〕

　　麻黄

　　（见前）

　　肺部药队〔温肺猛将〕

　　天南星

　　（见前）

　　肺部药队〔温肺猛将〕

　　五味子

　　（见心部）

　　肺部药队〔温肺次将〕

　　苏梗

　　（见前）

　　肺部药队〔温肺次将〕

　　款冬花

　　〔害〕古今方用为治嗽要药。以其辛温散而能降，于肺无忤，无分寒热虚实，皆可酌而施用。

　　〔利〕辛温，化痰而咳喘何忧，清肺则痈痿有赖。

　　〔修治〕十一月采花蕊，未舒者佳，阴干，或蜜水炒用。

　　肺部药队〔温肺次将〕

　　制半夏

　　〔害〕其性燥而辛温有毒。虽能祛湿分水实脾，及开寒湿气郁结痰，而其所忌者，惟阴虚血少，津液不足诸病，故古人有立禁者，谓血家渴家汗家是也。故凡一切吐血、衄血、齿衄、舌上出血、金疮，产后失血过多，尿血、便血、肾水真阴不足发渴，阳虚自汗，阴虚盗汗，内热烦燥出汗诸症，皆当禁者也，三禁之外，应忌者尚多。兹更详列于后：凡咳嗽由于阴虚，而不由于湿痰寒饮；呕吐由于火动胃热，而不由于寒湿痰壅；饮食不化，由于脾阴不足，不由于脾湿少运；呕哕眩悸，由于胃弱，不由于寒湿痰饮；霍乱腹胀，由于邪热客中焦，不由于寒湿食滞；咽痛由于阴虚火炎，不由于伤寒；少阴病邪热不解气喘，由于气虚，不由于风寒所郁；头痛由于血虚，不由于痰厥；不寐由于心经血少，不由于病后胆虚；如上诸症，法所同禁。其误最易而难明者，医以其能去痰也，故凡见咳嗽，莫不先投。殊不知咳嗽吐痰，寒热骨蒸，皆阴虚肺热，津液不足之候，误服则损其津液，而肺家愈燥，阴气愈虚，浓痰愈结，必致声嗄而死。若合参术，祸不旋踵，盖以其本为脾胃药，而非肺肾药也。寒湿痰饮作咳，属胃者固宜，然亦百之一二。其阴虚火炽，煎熬真阴，津液化为结痰，以致喉痒发咳者，往往由之。故凡痰中带血，口渴咽干，阴虚咳嗽者，大忌。服之又有似中风痰壅失音偏枯拘挛及二便闭涩，血虚腹痛，于法并忌。犯之过多，则非药可救。孕妇服之，能损胎，若与参术并行，但有开胃之功，亦不损胎。

　　〔利〕辛温，化痰，入肺、脾、胃。消痰燥湿，开胃健脾，宣通阴阳，和胃安卧，能坠胎。

　　宋制半夏，性和而力亦逊。

　　戈制半夏，内有参附，治真中风，寒湿痰饮，立见奇功。近有仙露半夏。得七七仙露之气，用之甚可通和阴阳，若阴虚火炽，切勿妄投。生姜半夏曲，治浅近诸痰。

　　〔修治〕八月采根，曝干，浸七日，逐日换水，沥去涎切片，姜汁拌炒，以黄牛肉汁炼膏，即霞天膏，和半夏末为曲，名霞天曲。治沉 痼疾。造曲法，草庵七日，待生黄衣，悬挂风处，愈久愈佳。

　　肺部药队〔温肺次将〕

　　生姜

　　〔害〕见脾部温阵，干姜条下。

　　〔利〕辛温，入肺胃，发表发汗，开胃止呕，破血滞痰凝，平气胀腹痛。

　　中风，中气，中暑，中毒，中恶，霍乱，一切猝暴之症，用姜汁和童便服。

　　姜汁能开痰，童便能引火下行。

　　姜皮 辛凉，和脾行水，肿家必用。

　　〔修治〕九月采，曝干，白净结实者良。去皮则热，留皮则冷。古方以姜茶饮治痢，热痢留皮，冷痢去皮，或用蜜炙。

　　肺部药队〔温肺次将〕

　　烟

　　〔害〕火气薰灼，最烁肺阴，耗血损年，卫生者宜远之。今人患喉风咽痛，嗽血失音之症甚多，未必不由嗜烟所致。

　　〔利〕辛温，入肺，行气辟邪，治风寒湿痹，滞气停痰，山岚瘴雾，为宣散之品，烟管中水能解毒。

　　烟油杀虫最捷，诸虫咬伤涂之病失。

　　〔修治〕六月采为伏片，七月采者，则滋膏足而辛甚。南人用油窨 为丝烧吸，北人惟将烟片搓碎，纳烟筒中烧吸其气。

　　肾部药队〔补肾猛将〕

　　大熟地

　　〔害〕按熟地乃阴滞不行之药，大为脾胃之病所不宜。凡胸膈多痰，气道不利，升降窒塞，药宜通而不宜滞，汤液中应避地黄，故用宜斟酌。胃虚气弱之人，过服归地，必致痞闷食减，病安能愈。

　　〔利〕甘微温，补脾、肝、肾，养血滋阴，为壮水之主药。

　　〔修治〕二八月采根，拣取肥地黄沉水者数十斤，洗去沙土，略晒干，别以拣下瘦小者数十斤，捣绞取汁，投石器中，浸漉令浃入柳木甑，放瓦锅上，蒸一日，晒几日，令极干，又晒又蒸，如是九次，锅内倘有淋下地黄余汁，亦必拌晒，使汁尽而干。其地黄光黑如漆，味甘如饴，须瓷器收之，以其脂柔喜润也。盖熟地性泥，得之香窜砂仁，合和五脏冲和之气，归宿丹田，故用好酒入砂仁末在内，拌蒸晾九蒸九晾乃止，入药为良。今肆中多用水煎，必得酒炒，砂仁末拌捣用。

　　肾部药队〔补肾猛将〕

　　枸杞子

　　（见肝部补阵）

　　肾部药队〔补肾猛将〕

　　淫羊藿

　　〔害〕虚阳易举，梦遗不止，溺赤口干者并忌。若误服之，则病强中淋浊之患。

　　〔利〕辛温，入肾。补大肠、三焦，强筋骨，起阳事衰，利小便，除茎中痛。

　　〔修治〕五月采叶茎晒干，根亦可用，每一斤用羊脂四两拌抄，待尽为度。

　　别名仙灵脾，千两金，弃杖草，皆矜其功力也。

　　肾部药队〔补肾猛将〕

　　北五味

　　（见心部补阵）

　　肾部药队〔补肾次将〕

　　干地黄

　　〔害〕性寒而润，阴虚咳嗽，内热骨蒸，或吐血等候，一见脾虚泄泻，胃虚食少，或天明肾泄，产后泄泻，产后不实，俱禁用。凡产后恶食作泻，恶露作痛，虽见发热不可用，误用则泻不止。凡见此症，宜多加炮姜、桂心、人参，必自愈。忌铁铜器、葱、蒜、萝卜、诸血，令人肾消，荣卫涩，发须白。

　　〔利〕甘寒，入心、肝、肾、小肠，去瘀生新，补阴凉血，养阴退阳。

　　〔修治〕二八月采根曝干，以怀庆肥大而短，糯体细皮，菊花心者佳。大生地，亦称原生地，小生地力薄于大生地。

　　姜汁浸，则不泥膈；酒制，则不妨脾。

　　肾部药队〔补肾次将〕

　　巴戟天

　　〔害〕与淫羊藿同。凡病相火炽盛，思欲不得，溺赤口苦，目昏目痛，烦躁口渴，大便燥闭，法咸忌之。

　　〔利〕甘温，入肾。安五脏以益精，强筋骨而起阴。

　　〔修治〕二八月采根，打去心阴干，以连珠多肉浓者为胜。用酒浸一宿，锉焙入药。

　　肾部药队〔补肾次将〕

　　何首乌

　　（见肝部补阵）

　　肾部药队〔补肾次将〕

　　杜仲

　　〔害〕肾虽虚，而火炽者不用。

　　〔利〕甘辛温，入肝肾。强筋壮骨，益肾添精，治腰膝疼痛，利遍体机关，亦治阴下湿痒，小便淋沥。

　　〔修治〕二、五、六、九月采皮，凡使削去粗皮锉，或酥炙、酒炙、蜜炙、盐酒炒、姜汁炒、断丝用。产湖广，湖南者佳。色黄，皮薄，肉浓，如色黑、皮浓、肉薄，不堪用。

　　肾部药队〔补肾次将〕

　　龟板

　　〔害〕新刮之甲有毒，不宜频使，妊妇不宜用。病患虚而无热者，不宜用。凡入丸散，须研极细，不尔留滞肠胃，能变症瘕。

　　〔利〕咸寒至阴，属金与水，补心增智慧，益肾阴，治阴虚血弱，劳热骨蒸等症。又能固大肠，止泻利。龟胶补阴之力更胜。

　　龟鹿皆长年，龟首藏向腹能通任脉，取下甲以补肾，补血，皆阴也。鹿鼻反向尾，能通督脉，取上角以补火，补气，皆阳也。

　　〔修治〕采无时，以自败大者力胜，得阴气更全也。酥炙，或酒炙，醋炙，猪脂炙，灰用。

　　龟板洗净，捶碎水浸三日，用桑柴火熬成胶名龟胶，合鹿角胶，一阴一阳，名龟鹿二仙胶。

　　治真元亏损，精气枯竭，瘦弱少气，目视不明，梦遗泄精，腰腿无力。此能大补精髓，益气养神。

　　龟尿走窍，透骨染须发，治哑声。取龟尿法，以镜照之，龟见其影，则淫发而尿出，今人或以猪棕、松毛刺其鼻，溺亦出。

　　肾部药队〔补肾次将〕

　　女贞子

　　〔害〕纯阴至静之品，若虚寒人服之，则腹痛作泻。

　　〔利〕苦甘凉，益肝肾，补中，黑须发，明目，养精神。

　　〔修治〕立冬后采取，阴干，去梗叶，酒浸一日夜，袋擦去皮，蒸透晒干用。

　　肾部药队〔补肾次将〕

　　黑大豆

　　〔害〕小儿以豆与猪肉同食，必壅气致死，十有八九。如十岁以上，则无害也。服萆麻子者，终身忌炒豆，犯之胀满致死。服浓朴者亦忌之，最能动气故也。

　　〔利〕甘平，补心肾而明目，活血散风，除热解毒，能消水肿，可稀痘疮。

　　黑豆之小者，曰马料豆，盐水煮食，尤能补肾。料豆之皮，曰 豆衣，补肾凉血止汗，亦称黑豆衣。

　　〔修治〕九月采取大豆荚，用生豆。炒食极热，煮食甚寒，作豉极冷，造酱及生黄卷则平，牛食之则温，马食之冷，一体之中，用之数变。

　　肾部药队〔补肾次将〕

　　胖海参

　　〔害〕海味咸温，血病多热者勿用。

　　〔修治〕辽海产者良，胶州所出，生北海咸水中，色又黑，以滋肾水，从其类也。有刺者名刺参，无刺者名光参。以水瀹胖，剖开去肚中杂泥沙用。

　　肾部药队〔泻肾猛将〕

　　猪苓

　　〔害〕淡渗利湿，引水有功，多用能亡津液，久服必损肾气，昏人眼目，无湿证者勿服。

　　〔利〕甘淡平，入肾、膀胱二经。分消水肿，淡渗湿痰，利水诸药，无如此快。

　　〔修治〕是枫树下苓，其皮黑色，肉白而实者佳。二八月采阴干，铜刀削去粗皮，薄切。

　　肾部药队〔泻肾次将〕

　　泽泻

　　〔害〕扁鹊云：多服令人眼昏，凡病患无湿无饮，而阴虚及肾气乏绝，阳衰精自流，肾气不固，精滑目痛，虚寒作泄等症，法咸禁用。以其淡渗利水，久服则降令太过，清气不升，真阴潜耗，安得不病目耶？〔利〕甘咸微寒，通肾膀胱水道，善去胞胎，能止泄精。

　　〔修治〕八月采根，不计多少，细锉酒浸一宿，取出曝干，任用。

　　肾部药队〔泻肾次将〕

　　知母

　　（见脾部）

　　肾部药队〔泻肾次将〕

　　赤茯苓

　　〔害〕见心部补阵茯神条下。

　　〔利〕甘淡平，泻肾小肠膀胱湿热，功同茯苓而稍逊，利水偏长。

　　〔修治〕大山山谷大松下附根而生，二八月采，掘取阴干。凡用皮去心，捣细，于水盆中搅浊，浮者滤去之，此是茯苓赤筋，若误服饵，令人瞳子并黑睛点小，兼盲目。

　　肾部药队〔泻肾次将〕

　　生米仁

　　（见脾部）

　　肾部药队〔凉肾猛将〕

　　朴硝、芒硝

　　〔害〕生于卤地，刮取煎炼，在底者为朴硝，在上为芒硝，有牙者为马牙硝。置风日中，消尽水气，清白如粉，为风化硝。若经甘草水 过，即元明粉。究其功用，无坚不磨，无结不散，无热不荡，无积不推，可谓直往无前，无留碍之性也。非邪结下焦，坚实不可按者不用，恐误伐下焦真阴故也。病不由于邪热深固，闭结难通，断勿轻投。至于血涸津液枯竭，以致大肠燥结，阴虚精乏以致大热，骨蒸火炎于上，以致头痛、目昏、口渴、耳聋、咽痛、吐血、衄血、虚极类实等症，切戒勿施，庶免虚虚之咎。

　　〔利〕咸辛微寒，泻肾火，治阳强，能荡三焦肠胃实热，大泻下泄，与大黄功同。破血攻痰，软坚消食，又能通经堕胎。

　　〔修治〕采无时，青白者佳，黄者损人，赤者杀人。

　　元明粉功缓力少轻，明目清燥，推陈致新。朴硝，即皮硝。朴硝在下最粗而浊，芒硝在上质稍清，元明粉再经甘草水煎炼，尤为精粹。

　　肾部药队〔凉肾猛将〕

　　苦参

　　〔害〕虽能泄肾中之热，除湿热生虫为厉，然气味苦寒，能损肾气，肝肾虚而无热者勿服。

　　火衰精冷，真元不足，及年高之人，皆不宜服。

　　沈括《梦溪笔谈》云：久用苦参擦牙，遂病腰痛，由其气伤肾故也。

　　〔利〕苦寒，入肾。除热祛湿，治痈肿疮疡，肠 下血，兼能利水，固齿明目，祛风杀虫。

　　苦参子，一名鸦胆子。治肠风下血，能清肝明目，功同槐实。

　　〔修治〕八月采子，十月采根，曝干，糯米浓泔一宿，其腥秽气并浮在水面上，须重重淘过，即蒸三时，取晒切用。

　　肾部药队〔凉肾次将〕

　　鲜生地

　　〔害〕大寒凉润，必燥结有实火者，方可用。否则恐寒中，余同干地黄。

　　〔利〕苦寒微甘，大泻心肾实火，平血逆，除大热。

　　〔修治〕掘取鲜根洗净，竹刀切片，或捣汁用。

　　肾部药队〔凉肾次将〕

　　牡丹皮

　　〔害〕气香而浊，极易作呕，胃弱服之即吐，凉血通瘀，故胃气虚寒，妇人血崩，经行过期不净，并妊娠者并忌之。若无瘀而血热妄行，及血虚而无外感者，皆不可用。

　　〔利〕苦辛微寒，入手足少阴厥阴血分，凉血去瘀生新，泻血中伏火，退无汗骨蒸。

　　治相火之功，胜于黄柏。红花者利，白花者补，宜分别之。

　　〔修治〕牡丹惟取白红单瓣者入药。二八月采根阴干，以铜刀劈破去骨，肉浓者佳。锉如大豆许，用酒细拌蒸干用，或切片酒炒用。

　　肾部药队〔凉肾次将〕

　　知母

　　（见脾部）

　　肾部药队〔凉肾次将〕

　　滑石

　　〔害〕性沉重降，能泄上气令下行，本利窍清暑之药。若病患脾虚下陷，及阴精不足内热，以致小水短少赤涩或不利，烦渴身热，由于阴虚火炽水涸者，皆禁用。脾肾俱虚者，虽作泄勿服。伤寒病当发表者，尤忌。表有邪，得此渗泄重降之品，必愈陷入里，而成败症矣。

　　〔利〕甘淡寒，入肺、脾、肾、膀胱四经。利小便，行积滞，宣九窍之闭，通六腑之结。

　　滑石利窍，非独小便也。上能利毛窍，下能利精窍，为荡热燥湿之剂，故清暑需之。

　　〔修治〕采无时。凡用滑石，白而润者良。先以刀刮净研粉，以丹皮同煮一伏时，去牡丹皮，取滑石，以东流水淘过，晒干用。惟青黑绿色有毒，不入药，用能杀人。

　　肾部药队〔温肾猛将〕

　　破故纸

　　一名补骨脂

　　〔害〕此性燥助火，凡病阴虚火动，阳道妄举，梦遗尿血，小便短涩，及目赤口苦舌干，大便燥结，内热作渴，火升嘈杂，湿热成痿，以致骨乏无力者，皆忌服。能堕胎。孕妇忌。

　　〔利〕辛温，入肾大肠。兴阳事，止肾泄，固精气，止腰疼。暖则水脏固，壮火益水之要药也。

　　〔修治〕出南番者色赤，岭南者色黑。九月采，以酒浸一宿滤出。以东流水浸三日夜，蒸之三时，干用。一法以盐同炒过，曝干用。又有童便人乳浸，或胡桃肉拌用等法。

　　肾部药队〔温肾猛将〕

　　鹿茸

　　〔害〕升阳性热，阴虚而阳浮越者，目击误用而血脱于上以陨者多人矣。而不可嗅之，有虫恐入鼻颡伤脑。肾虚有火者，不宜用，以其偏于补阳也。上焦有痰热，胃家有火者亦勿用，凡吐血下血，俱阴虚火炽者，概不可服。

　　〔利〕甘咸温，入肾。健骨生齿，强志益气，治肢体酸疼，腰脊软痛，虚劳仙剂，崩漏神丹。

　　〔修治〕鹿角初生长二三寸，分岐如鞍，红如玛瑙，破之如朽木者良。太嫩者血气未足无力。猎人得鹿，絷之取茸，然后毙鹿，以血未散也。最难得不破未出血者。四月五月解角时，取阴干，酥涂灼去毛微炙，不涂酥则伤茸，亦有酒炙者。

　　肾部药队〔温肾猛将〕

　　鹿角

　　〔害〕同鹿茸〔利〕咸温，补肾生精髓，强筋骨，壮腰膝，止崩中与衄血，除腹痛而安胎。

　　生角散热行血，消肿毒，逐恶血。

　　熬膏炼霜，则专于滋补。

　　肉甘温，补中强五脏，通脉益气力。

　　鹿肾气有余，足于精者也。

　　茸较佳于角，肉有益于脾。

　　〔修治〕七月采角，以鹿年久者，其角更好，煮以为胶，入药弥佳。造胶霜法：取新角寸截，河水浸七日刮净，桑火煮七日，入醋少许，取角捣成霜用，其汁加无灰酒熬成胶用。

　　肾部药队〔温肾猛将〕

　　麋茸麋角

　　功用与鹿相仿，而温性差减。鹿补右肾，精气不足者宜之。麋补左肾，血液不足者宜之。

　　〔修治〕鹿角坚而麋角大，鹿角单而麋角双。凡用麋角，可五寸截之。中破、炭火烧过，捣末，水和成团，以绢袋三五重盛之，再 再和，如此五度，以牛乳和，再烧过研用。

　　肾部药队〔温肾次将〕

　　山茱萸

　　（见肝部）

　　肾部药队〔温肾次将〕

　　菟丝子

　　（同上）

　　肾部药队〔温肾次将〕

　　大茴香

　　（同上）

　　肾部药队〔温肾次将〕

　　艾叶

　　（同上）

　　胃部药队〔补胃猛将〕

　　白术

　　（见脾部）

　　胃部药队〔补胃猛将〕

　　绵

　　（见肺部）

　　胃部药队〔补胃猛将〕

　　大枣

　　（见脾部）

　　胃部药队〔补胃次将〕

　　白扁豆

　　（见脾部）

　　胃部药队〔补胃次将〕

　　怀山药

　　（同上）

　　胃部药队〔补胃次将〕

　　炙甘草

　　（同上）

　　胃部药队〔补胃次将〕

　　龙眼肉

　　（同上）

　　胃部药队〔补胃次将〕

　　红枣

　　（见脾部）

　　胃部药队〔泻胃猛将〕

　　石菖蒲

　　（见心部）

　　胃部药队〔泻胃猛将〕

　　枳实

　　（见脾部）

　　胃部药队〔泻胃猛将〕

　　雷丸

　　〔害〕赤色者能杀人，细拣去用。杀虫之外，无他长，能令人阴痿。

　　〔利〕苦寒，入胃、大肠二经。杀脏腑诸虫，除婴儿百病，有虫者宜之。

　　〔修治〕竹之余气，得霹雳而生，故名之。大小如栗，竹刀刮去黑皮，甘草水浸一宿，酒拌蒸或炮。

　　胃部药队〔泻胃猛将〕

　　白芥子

　　（见肺部）

　　胃部药队〔泻胃猛将〕

　　莱菔子

　　（见脾部）

　　胃部药队〔泻胃猛将〕

　　六神曲

　　（同上）

　　胃部药队〔泻胃次将〕

　　苏梗

　　（见肺部）

　　胃部药队〔泻胃次将〕

　　枳壳

　　（见脾部）

　　胃部药队〔泻胃次将〕

　　蔓荆子

　　〔害〕头痛目痛，不因风邪，而于血虚有火者忌之。胃虚人不可服，恐生痰疾。

　　〔利〕苦辛平，入胃、肝、胆、膀胱四经。搜头风，除湿痹。

　　〔修治〕六、七、八月采子，去蒂子下白膜一重，用酒浸一伏时，蒸之三时，熬干用，寻常只去膜，打碎用之。

　　胃部药队〔泻胃次将〕

　　麦芽

　　（见脾部）

　　胃部药队〔凉胃猛将〕

　　石膏

　　（见肺部）

　　胃部药队〔凉胃猛将〕

　　犀角

　　（见心部）

　　胃部药队〔凉胃次将〕

　　天花粉

　　（见肺部）

　　胃部药队〔凉胃次将〕

　　葛根

　　〔害〕伤寒头痛，兼项强腰脊痛，及遍身骨疼者，是太阳病也。邪未入阳明，故无渴症，不宜服。误服则邪气反引入阳明，为引盗入门也。斑疹已见红点，不宜用，恐表虚反增斑烂也。五劳七伤，上盛下虚之人，暑月虽有脾胃病，亦不宜服，当用亦宜少用，多则反伤胃气，以其升散太过也。夏月表虚汗多尤忌。

　　葛根风药也。风药皆燥，本经言其生津止渴，生乃升字笔误，非葛根独能止渴，以其升胃气入肺，能生津尔。设非清阳下陷，而火炎津耗之渴，误服此药，则火借风威，燎原莫遏。即非阴虚火炎之证，凡胃津不足而渴者，亦当忌之。

　　张司农《治暑全书》序云：柴胡劫肝阴，葛根竭胃汁。二语可谓开千古之群蒙也。故凡汗多勿用，前人已论及之。无汗亦勿用。

　　愚谓阳明胃经多血之所，火病燥热，无汗烦渴，胃液已伤，汗乃血液所化，夺汗则无血之戒，用者审之。

　　〔利〕甘辛平，入胃、大肠二经。轻宣解肌，发汗升阳，生用能堕胎，蒸熟散郁火，化酒毒，止血痢。能舞胃气上行，治虚泻之圣药。

　　鲜葛根汁大寒，治温病火热，吐衄诸血。

　　葛花，解酒毒尤良，酒毒湿甚而为毒也。

　　葛壳（即子也）甘平。治下痢，解酒毒。叶，止金疮血出。蔓，消痈肿喉痹。

　　〔修治〕五月采根曝干。生用或蒸热用，以入土深者为佳。今人多作粉食。七月采花晒干，八、九月采子曝干，冬月掘取生根，捣烂入水中，揉出澄粉，名玉露霜。

　　胃部药队〔凉胃次将〕

　　香薷

　　〔害〕辛散，乃夏月解表之药。表无所感，而中热为病，何假于此。误则损人表气，故无表邪者戒之。其性温热，暑寒宜用，若暑热宜清凉，误服之，反成大害。有处高堂大厦，纳凉太过，饮冷太过，阳气为阴邪所遏，反中入内，遂病头痛恶寒，烦燥口渴，吐泻霍乱宜用之。以发越阳气，散邪和脾则愈。若饮食不节，劳役斫丧之人，伤暑汗出如雨，烦躁喘促，或泻或吐者，乃内伤之症，宜从东垣清暑益气汤。不吐泻者，宜人参白虎，桂苓甘露饮之类，以泻火益元。若用香薷，是重虚其表，而益其热矣。

　　〔利〕辛微温，入肺、胃二经。理暑气、霍乱、腹痛。乘凉饮冷，阳气为阴邪所遏云云，则愈。若劳役受暑用之，则大误矣。

　　〔修治〕八、九月开花着穗时采得。去根留叶，锉，曝干，勿令犯火，陈久者佳。宜待冷服，如热服作泻。经所谓治温以清凉而行之也。

　　胃部药队〔凉胃次将〕

　　石斛

　　〔害〕长于清胃除热，惟胃肾有虚热者宜之。虚而无火者，不得混用。长、虚、味大苦者，名木斛，服之损胃。

　　〔利〕甘淡微寒，清胃除虚热，补肾涩元气，疗脚膝。

　　川石斛，少逊鲜石斛，性加寒，尤退虚热，虚证宜干，实证宜鲜。

　　〔修治〕蜀中者为胜。七、八月采茎阴干，以桑皮沃之。色金、形如蚱蜢髀者佳。金石斛，凡使去根头用，酒浸一宿曝干，以酥拌蒸之五时，徐徐焙干用，入补药乃效。或熬膏用。

　　胃部药队〔凉胃次将〕

　　川萆

　　〔害〕若下部无湿，阴虚火炽，以致溺有余沥，茎中痛，乃真阴不足之候也，无湿肾虚腰痛，并不宜服，以肾恶燥故也。

　　〔利〕甘平，入胃、肝、膀胱三经。主风寒湿痹，既可除膀胱宿水，又能止失溺便频。

　　祛风湿，补下元。小便频，茎内痛，必火府热闭，只就小肠，火府愈加燥竭，因强忍房事，有瘀腐壅于小肠，故痛，此与淋症不同，宜盐水炒萆 一两煎服，以葱汤频洗谷道，即愈。

　　肾受土邪，则水衰，肝挟相火，来复母仇，得萆 渗湿，则土安其位，水不受侮矣。

　　拨，土茯苓，形虽不同，而主治之功不相远矣。除湿祛风，厘清去浊，化毒除恶疮，又能补下焦，忌茗醋。

　　〔修治〕二、八月采根，利刀切片，曝干用。

　　胃部药队〔凉胃次将〕

　　知母

　　（见脾部）

　　胃部药队〔凉胃次将〕

　　芦根

　　〔害〕性味寒凉，因寒霍乱作胀，因寒反胃呕吐，勿服。

　　〔利〕甘寒，清烦热，亮喉咙，治烦渴呕逆，噎膈反胃。利小肠笋性更佳，解河豚毒。

　　〔修治〕二、八月掘取肥浓根，晒干，去须节并赤黄皮，用逆水中鲜者力逊，或捣汁取用。

　　胃部药队〔凉胃次将〕

　　竹叶

　　（见心部）

　　胃部药队〔温胃猛将〕

　　高良姜

　　〔害〕如胃火作呕，伤暑霍乱，火热注泻，心虚作痛，咸忌之。以其辛热性燥，故虚寒人须与参术同行，若单用多用，犯冲和之气也。

　　〔利〕辛温热，入脾、胃、肝三经。温胃去噎膈，疗心腹之疼痛，下气除邪，攻岚瘴之疟疾。治心脾疼，多用良姜，寒者用之二钱，热者用四五分。于清火剂中，取其辛温下气，止痛有神耳。

　　〔修治〕出岭南高州，二、三月采根，炒过入药，亦有同吴茱萸、东壁土拌炒过用者。

　　红豆蔻温肺散寒，醒脾燥湿，消食解酒。禁忌制用同上。

　　胃部药队〔温胃猛将〕

　　干姜

　　（见脾部）

　　胃部药队〔温胃猛将〕

　　益智仁

　　（同上）

　　胃部药队〔温胃猛将〕

　　肉豆蔻

　　（同上）

　　胃部药队〔温胃猛将〕

　　草果

　　（同上）

　　胃部药队〔温胃猛将〕

　　丁香

　　〔害〕辛热而燥，一切有火热症者忌之。非属虚寒，概勿施用。

　　〔利〕辛温，入肺、胃、肾三经。温脾胃而止呕呃，理壅滞而消胀满，除 齿疳，发灰白痘。

　　〔修治〕八月采子曝干，方中多用雌者，为母丁香，即鸡舌香。若用雄者，颗小为丁香，须出去丁，盖乳子发人背痈也。不可见火。

　　胃部药队〔温胃猛将〕

　　木香

　　（见肝部）

　　胃部药队〔温胃猛将〕

　　胡椒

　　（见肝部）

　　胃部药队〔温胃猛将〕

　　辛夷

　　〔害〕辛香走窜之性，气虚人偶感风寒而鼻塞者，禁之。头脑痛，属血虚火炽，及齿痛属胃火者，服之转甚。毛射入肺中，令人咳。

　　〔利〕入肺胃二经。宣散上焦风热，辛温开窍，鼻塞与昏冒咸宜。清阳解肌，壮热与憎寒并选。

　　味薄而散，能助胃中清气，上达高巅头面九窍，皆归治平也。

　　〔修治〕九月采实，曝，去心及外皮毛，入药微焙。

　　胃部药队〔温胃次将〕

　　藿香

　　（见脾部）

　　胃部药队〔温胃次将〕

　　砂仁

　　（同上）

　　胃部药队〔温胃次将〕

　　白叩仁

　　（同上）

　　胃部药队〔温胃次将〕

　　制半夏

　　（见肺部）

　　胃部药队〔温胃次将〕

　　乌药

　　（见脾部）

　　胃部药队〔温胃次将〕

　　开口川椒

　　（见脾部）

　　胃部药队〔温胃次将〕

　　煨姜

　　（见脾部）

　　胃部药队〔温胃次将〕

　　浓朴

　　（见脾部）

　　膀胱部药队

　　补膀胱猛次将，药性略与补肾之药性同，盖肾气化，则小便自行矣。

　　膀胱部药队〔泻膀胱猛将〕

　　羌活、独活

　　〔害〕此风药也。为祛风、散寒、除湿之要品。若血虚头痛，遍身疼痛，骨痛，因而作寒热者，俱属内伤症，二活皆是风药，能燥血，均忌。误用必反剧。

　　〔利〕皆苦辛平，治风寒湿痹，筋骨挛肿，头痛眩掉，颈项难伸。

　　本入手足太阳表里引经，又入足厥阴气分，小无不入，大无不通，故既散肌表八风之邪，兼理周身百节之痛。中国者为独活，色黄气缓，可理伏风。西羌者为羌活，色紫气雄，可理游风，羌性猛，独性缓。

　　独活不摇风而治风，浮萍不沉水而利水，因其所胜而为制也。

　　〔修治〕二八月采根，曝干去皮，或焙用。

　　膀胱部药队〔泻膀胱猛将〕

　　麻黄

　　（见肺部）

　　膀胱部药队〔泻膀胱猛将〕

　　汉防己

　　〔害〕下焦血分湿热之要药。然其性悍气猛，走窜决防，苦伤胃。凡胃虚阴虚，自汗盗汗，口苦舌干，肾虚小水不利，及胎前产后血虚，虽有下焦湿热，慎勿用之。

　　东垣云：防己大苦大寒，泻血中湿热，亦瞑眩之药也，服之使人心身烦乱，饮食减少。

　　若虚人用防己，其害有三：谷食已亏，复泄大便，则重亡其血，此不可用，其害一也；如人大渴引饮，是热在上焦肺经气分，而防己乃下焦血分药，此不可用之者，其害二也；外伤风寒邪传肺经气分而小便黄赤，乃至不通，此上焦气病，禁用血药，此不可用者，其害三也。大抵上焦湿热者，皆不可用也。

　　〔利〕苦辛寒，入膀胱，亦通行十二经。祛下焦血分之湿热，通二便，木防己用治风症。

　　〔修治〕二八月采阴干，以车前草根相对蒸半日，晒干用。今惟去皮锉，酒洗晒干用。

　　膀胱部药队〔泻膀胱猛将〕

　　木通

　　（见心部）

　　膀胱部药队〔泻膀胱猛将〕

　　葶苈

　　（见肺部）

　　膀胱部药队〔泻膀胱猛将〕

　　猪苓

　　（见肾部）

　　膀胱部药队〔泻膀胱次将〕

　　独活

　　（见前）

　　膀胱部药队〔泻膀胱次将〕

　　防风

　　〔害〕升浮之性，易动肝木。若似中风，产后血晕痉急诸病，头痛因于血虚不因于风寒，泄泻不因于寒湿，及二便闭涩，小儿脾虚发搐，慢惊脾风，气升作呕，火升作嗽，阴虚盗汗，阳虚自汗等病，法所同忌。能泻肺实，误服泻人上焦元气。叉头者，令人发狂，叉尾者，发人痼疾。

　　〔利〕甘辛温，入肺膀胱二经。治大风恶风，风邪周痹，头面浮风，眼赤，多泪，能防御外风，故名。卑贱之职，随所引而至，乃风药中之润剂也。

　　〔修治〕青州黄润者良，软芦糯体。登州莱阳次之，关东者性硬，不佳。十二月采根，曝干切用。

　　膀胱部药队〔泻膀胱次将〕

　　蒲黄

　　〔害〕性滑动血，一切劳伤发热，阴虚内热无瘀血者，禁用。瘀因寒滞者忌投，多食令人自利，极能虚人。

　　〔利〕甘平，生用行血，炒黑止血，入东方血海，兼入州都，故又能利小便。

　　〔修治〕凡使勿用松黄并黄蒿。真蒲黄须隔三重纸，焙令色黄，蒸半日，却再焙干用之妙。

　　此即香蒲花中蕊屑，汤成入药。生，滑破血，炒，涩止血。

　　膀胱部药队〔泻膀胱次将〕

　　川楝子

　　（见肝部）

　　膀胱部药队〔泻膀胱次将〕

　　前胡

　　（见肺部）

　　膀胱部药队〔泻膀胱次将〕

　　本

　　〔害〕气雄上升，能耗血液。凡温病头痛，发热口渴，或骨疼，及伤寒发于春夏，阳证头疼，产后血虚火炎，皆不宜服。

　　〔利〕辛温，理大肠、小肠、膀胱寒湿，治风家巅顶作痛，女人阴肿疝疼。

　　膀胱部药队〔泻膀胱次将〕

　　泽泻

　　（见肾部）

　　膀胱部药队〔泻膀胱次将〕

　　葱白

　　〔害〕发散之品，病患表虚易汗者，勿食。病已得汗，勿再进。多食葱，令人神昏，损发须，虚气上冲。同蜜食，下利，壅气杀人，名甜砒霜。同枣食，令人病。正月食生葱，令人面上起游风。

　　〔利〕辛散轻平，入肺、胃、肝、膀胱。发汗解肌，通上下阳气，气通则血活，故治诸血。

　　通气则解毒，故杀诸毒。宣风湿，利耳鸣，通二便，宣解用白须，通窍用青葱管。

　　〔修治〕大管冬葱入药为良，葱白连须用，采无时。

　　膀胱部药队〔泻膀胱次将〕

　　甘遂

　　〔害〕其性阴毒。虽善下水除湿，然能耗损真阴，亏竭津液。元气虚人，除伤寒水结胸不得不用外，其余水肿鼓胀，小便频多，脾阴不足，土虚不能制水，以致水气泛滥者皆不宜用。

　　河间云：诸湿肿满，皆属脾土，法应补脾实土，兼利小便，而反用甘遂下之，是重虚其本也。水既暂去，复肿，必死矣。必察病属湿热有饮有水，而元气尚壮，乃可一施，不然多致不起，戒之须慎。

　　〔利〕苦甘寒，泻肾、膀胱及隧道水湿，逐留饮水胀，攻痞结疝瘕。

　　仲景治心下留饮，与甘草同行，取其相反以立功。凡水胀，以甘遂涂腹绕脐，内服甘草汤，其肿便消。二物相反，而感应如神。

　　〔修治〕二、八月采根阴干，用东流水浸去黑水，面裹煨熟用，以去其毒，入丸散，捣为末。

　　膀胱部药队〔凉膀胱猛将〕

　　龙胆草

　　（见肝部）

　　膀胱部药队〔凉膀胱次将〕

　　车前子

　　（见心部）

　　膀胱部药队〔凉膀胱次将〕

　　绵茵陈

　　〔害〕按茵陈虽为黄胆主药，须分阴黄阳黄，阳黄宜茵陈，阴黄宜温补。若用茵陈，多致不救，蓄血发黄，不可误用。

　　〔利〕苦寒，入膀胱。除湿热，利小肠。铃子茵陈，山阴茵陈，力俱峻。

　　〔修治〕五、七月采茎阴干，去根细锉，勿令犯火。

　　膀胱部药队〔凉膀胱次将〕

　　海金沙

　　〔害〕淡渗无补，小便下利及诸淋，由于肾水亏真阴不足者，勿服。

　　〔利〕苦寒，入小肠膀胱。除湿热，消肿满，清血分，利水道。惟热在太阳经血分者宜之。

　　〔修治〕七月收其全料，于日中曝小干，以纸衬承，以杖击之，有细沙落纸上，且暴且击，以尽为度。其沙及草，皆可入药。

　　膀胱部药队〔凉膀胱次将〕

　　黄柏

　　（见脾部）

　　膀胱部药队〔温膀胱猛将〕

　　淡吴萸

　　（见肝部）

　　膀胱部药队〔温膀胱次将〕

　　乌药

　　（见脾部）

　　膀胱部药队〔温膀胱次将〕

　　茴香

　　（见肝部）

　　胆部药队〔补胆猛将〕

　　乌梅

　　（见肝部）

　　胆部药队〔补胆次将〕

　　枣仁

　　（见心部）

　　胆部药队〔泻胆猛将〕

　　桔梗

　　（见肺部）

　　胆部药队〔泻胆猛将〕

　　青皮

　　（见肝部）

　　胆部药队〔泻胆猛将〕

　　香附

　　（见肝部）

　　胆部药队〔泻胆次将〕

　　秦艽

　　〔害〕泄散疏利之品，凡下部虚寒，小便不禁，大便滑者勿服。

　　〔利〕苦寒平，入胃、肝、胆、大小肠五经。祛风活络，养血舒筋，退热退黄，利湿通淋。

　　〔修治〕二八月采根，曝干用，形作罗纹相交，长大白左纹者良。

　　胆部药队〔泻胆次将〕

　　川芎

　　（见肝部）

　　胆部药队〔泻胆次将〕

　　火麻仁

　　〔害〕多食损血脉，滑精气，痿阳事。妇人多食，即发带疾，以其滑利下行，走而不守也。

　　肠滑者尤忌。

　　〔利〕甘平，入脾胃，润五脏，通大肠，滑利下行，走而不守，宣风利关节，催生疗难产。

　　〔修治〕七月七日采，良。九月采入土者损人，极难去壳。裹沸汤中待冷，悬井中一夜，晒干就新瓦上，去壳用。

　　麻仁一物，询之药肆所备，每每误用，须分别书之。润燥通肠闭，催生，则用火麻仁，即大麻仁。如滋阴养肝，则用黑芝麻。又一种四方棱而小者，名巨胜子，味苦，平肝明目。又一种大胡麻，名胡麻仁，一名壁虱胡麻，一名亚麻，能祛风湿、疮癣、疥癞。又小胡麻，一名三角胡麻，即茺蔚子，一名益母子，通经活血，平肝祛风。用者宜审。

　　胆部药队〔泻胆次将〕

　　升麻

　　（见肺部）

　　胆部药队〔泻胆次将〕

　　紫草茸

　　〔害〕苦寒性滑，通利九窍，痘疮家气虚，脾胃弱，泄泻不思食，小便清白者，俱禁用。

　　痘疹若出而红活及白陷，大肠利者，切宜忌之。

　　〔利〕苦寒，入心包、肝、大小肠四经。凉血和血，通大小肠，宣发痘疹，清解疮疡。

　　〔修治〕二月采根阴干，其根头有白毛如茸，未花时采，则根色鲜明。去头，并两畔髭，以石压扁，曝干细锉用。

　　胆部药队〔泻大肠次将〕

　　秦艽

　　（见胆部）

　　胆部药队〔泻大肠次将〕

　　旋复花

　　〔害〕走散之药。病患涉虚者，不宜多服。冷利大肠，虚寒人禁用。

　　〔利〕味咸微温，兼苦，入肺、肝、大肠三经。咸能软坚，能祛老痰结积，温能解散，咸可润下，故治风气湿痹，大肠燥结，又能通脉。草名金沸，功用相仿。

　　〔修治〕六月至九月采花，去蕊并壳及蒂子，蒸晒干用。有细毛，恐射肺，令人嗽，须用绢包好，入煎剂。

　　胆部药队〔泻大肠次将〕

　　郁李仁

　　〔害〕性专下降，善导大肠燥结，利周身水气。然下后令人津液亏损，燥结愈甚，乃治标急救之药。津液不足者，慎勿轻投。

　　〔利〕味苦甘、辛平，入脾、大肠二经。润燥行水，下气破血，得酒入胆，治不寐。

　　〔修治〕五月采核，捣碎取仁，先以汤浸去皮尖，用生蜜浸一宿，漉出阴干，研如膏用。

　　胆部药队〔泻大肠次将〕

　　杏仁

　　（见肺部）

　　胆部药队〔泻大肠次将〕

　　大腹皮

　　（见脾部）

　　胆部药队〔泻大肠次将〕

　　白芷

　　（见脾部）

　　胆部药队〔凉大肠猛将〕

　　黄芩

　　（见脾部）

　　胆部药队〔凉大肠猛将〕

　　黄柏

　　（同上）

　　胆部药队〔凉大肠次将〕

　　梨子

　　〔害〕寒冷凉中，肺寒咳嗽，脾家泄泻，腹痛冷积，寒痰痰饮，妇人产后，小儿痘后，胃冷呕吐，西北真中风证，及金疮，法咸忌之。经云：形寒饮冷则伤肺，此之谓也。又云：寒则血凝泣，多食成冷痢。

　　〔利〕味酸甘寒，入心、肺、脾、肝、大肠五经。外宣风气，内涤狂烦，消痰醒酒，人知清火消痰，不知散风之妙。生食可清六腑之热，熟食可滋五脏之阴，虚火宜熟，实火宜生，梨汁润肠清痰止嗽。治痰嗽，宜加入姜汁蜜水。

　　〔修治〕七月采，今北人每于树上包裹，过冬乃摘，亦妙。

　　胆部药队〔凉大肠次将〕

　　地榆炭

　　〔害〕性寒而下行，凡脾胃虚寒作泄，法并禁用。白痢久而胃弱，胎产虚寒，泄泻血崩，脾虚作泄等症，亦在禁例。

　　〔利〕味苦寒，入肝、大肠二经。止血痢肠风，除带下五漏，善主下焦血症，兼去湿热。

　　〔修治〕二八月采，似柳根，外黑里红，取上截切片炒黑用。

　　胆部药队〔凉大肠次将〕

　　槐角

　　（见胆部）

　　胆部药队〔凉大肠次将〕

　　知母

　　（见脾部）

　　胆部药队〔凉大肠次将〕

　　连翘

　　（见心部）

　　胆部药队〔温大肠猛将〕

　　胡椒

　　（见肝部）

　　胆部药队〔温大肠猛将〕

　　破故纸

　　（见肾部）

　　胆部药队〔温大肠猛将〕

　　枸杞子

　　（见肝部）

　　胆部药队〔温大肠次将〕

　　当归

　　（见心部）

　　小肠部药队〔补小肠猛将〕

　　生地

　　（见肾部）

　　小肠部药队〔泻小肠猛将〕

　　木通

　　（见心部）

　　小肠部药队〔泻小肠次将〕

　　瞿麦

　　〔害〕善下逐，性猛利，能坠胎，孕妇忌。胎前产后，一切虚人患小水不利者禁用。水肿蛊胀脾虚者，并忌之。小肠无火热者，忌服。

　　〔利〕味苦寒，入小肠膀胱二经。利水破血，出刺坠胎，八正散用为利小便之主药。若心经虽热，而小肠虚者忌用。恐心热未除，而小肠复病矣。当求其属以衰之。

　　〔修治〕七月采，凡使只用蕊壳，不用茎叶，若一时同使，即空心令人气噎，小便不禁也。

　　用时以竹沥浸一伏时，漉晒。

　　小肠部药队〔泻小肠次将〕

　　海金沙

　　（见膀胱部）

　　小肠部药队〔泻小肠次将〕

　　川楝子

　　（见肝部）

　　小肠部药队〔泻小肠次将〕

　　薏苡仁

　　（见脾部）

　　小肠部药队〔泻小肠次将〕

　　赤芍

　　（见肝部）

　　小肠部药队〔泻小肠次将〕

　　茯苓

　　（见肾部）

　　小肠部药队〔泻小肠次将〕

　　灯芯

　　（见心部）

　　三焦部药队〔补三焦猛将〕

　　淫羊藿

　　（见肾部）

　　三焦部药队〔补三焦猛将〕

　　嫩黄

　　（见肺部）

　　三焦部药队〔泻三焦猛将〕

　　青皮

　　（见肝部）

　　三焦部药队〔泻三焦猛将〕

　　木香

　　（见肝部）

　　三焦部药队〔泻三焦次将〕

　　柴胡

　　（见肝部）

　　三焦部药队〔泻三焦次将〕

　　香附

　　（见肝部）

　　三焦部药队〔凉三焦次将〕

　　栀子

　　（见心部）

　　三焦部药队〔凉三焦次将〕

　　麦冬

　　（见心部）

　　三焦部药队〔凉三焦次将〕

　　川黄柏

　　（见脾部）

　　三焦部药队〔凉三焦次将〕

　　地骨皮

　　（见肺部）

　　三焦部药队〔凉三焦次将〕

　　青蒿子

　　（见肝部）

　　三焦部药队〔凉三焦次将〕

　　连翘

　　（见心部）

　　三焦部药队〔温三焦次将〕

　　台乌药

　　（见脾部）

　　三焦部药队〔温三焦次将〕

　　白蔻仁

　　（见脾部）

　　三焦部药队〔温三焦次将〕

　　紫衣胡桃

　　〔害〕动风痰，助肾火，肺家有痰热，命门火炽，阴虚吐衄等症，皆不宜施。多食动风生痰，伤肺，脱人眉，令人恶心吐水吐食物，同酒食，多令人咯血。

　　〔利〕味甘热而润，入肺、肝、肾三经。温肺补肾，而通命门，峻补下焦。润肠胃，悦肌肤，兼胡粉而白发变黑，佐补骨而治痿强阴。又云：能解虚弱幼儿痰喘，服人参胡桃汤，喘即定，连皮服，盖皮有敛汗之功也。

　　但用一味，空腹时连皮食之，最能固精。

　　〔修治〕秋冬熟时采之，沤烂皮肉，取核为果。

　　
