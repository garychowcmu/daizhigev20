

　　证治汇补 清 李用粹

　　徐序

　　陶隐居曰。余宅身幽岭。迄将十载。虽每植德施工。多止一时之设。可以传芳远裔者。莫过于撰述。故隐居于修真之余。撰药总诀肘后方本草三书。唐司马子微所称阐幽前秘。击蒙后学人也。自炎帝尝草。轩皇作经。降及后代。莫不有书。故世得其济。民无夭札。是则阐幽击蒙。端赖于撰述矣。苟无传书。虽善息脉如俞跗。善处方如桐君。亦惟自神其伎耳。将何以广其传。以共济群生哉。上海李惺 先生。才敏识精。以其余学。傍究医术。息脉处方。有验精良。博采轩岐以来诸书。条贯辨晰。标奇举要。集为一编。命之曰证治汇补。予读而嘉之。以为越人淳于。虽神奇难遇。今可以探之枕笥而得矣。扁鹊传曰。人之所病。病疾多。而医之所病。病道少。病疾多者。言病其疾之症多也。病道少者。言病其治疗之道少也。拙工抵滞。不能旁通。是以病道少也。兹书别为八门。统以十事。参伍错综。应变无穷。何患其道少乎。钟律至微也。昔人以辨症切脉比之。兵法至变也。昔人以制方用药比之。兹书十事之中。始于病因。终于方剂。临症施治。燎然于心目。

　　又何患其微且变乎。甚矣。惺 之施博而功大也。苏子瞻云。蜀有学医人费之谚。太仓公对诏问。曰。臣意心不精脉。时时失之。不能全也。太仓公医之圣而至于神者也。心偶不精。犹或失之。况今之为医者乎。吾愿读是书者。用心必精。毋驰于名。毋惊于利。学之万全。而后用之。不然。必费人矣。可不惧哉。

　　康熙辛未七月昆山弟徐秉义书

　　自序

　　夫书以载道。非博无由考其详。学以穷理。非约不能操其要。神明于博约之间。而精一之道坦然昭着矣。

　　岐俞之学。自皇古而递至兴朝。从庙堂而数夫草泽。千载群书。真足充栋。不患乎书不博。而患用书者骛博也。不患乎说不约。而患立说者拘约也。何则。索隐之材。驾前哲而攻已成之论。庸常之质。守一家而泥偶效之方。所以异学争鸣。同人互驳。求其贯通素难出入缓和者。几罕觏矣。予也谬叨家学。上参三坟之典。下考往哲之书。审其异同。穷其辨论。始知古人立说。适所以相济而非相悖也。如仲景治冬寒。而河间发明温暑。洁古理脾胃。而东垣发明内伤。子和攻痰饮。而丹溪发明阴虚。此六家者。古今称为医学之宗。

　　迨夫冬寒之论。至王安道而中寒伤寒始明。温暑之论。至巢元方而热病中暑方晰。内伤之论。得罗谦甫而劳伤食伤乃别。痰饮之中。分湿痰燥痰。其帮助于隐君。阴虚之中。分真阴真阳。其论创自叔和。乃知古人立说。各有一长。取其所长。合为全璧。先圣后圣。其揆一也。然广征万卷。恐多岐亡羊。专执一说。是守株待兔。不若内遵经旨。外律诸家者为当耳。于是不揣孤陋。取古人书而汇集之。删其繁而存其要。补其缺而正其偏。每症列成一章。每章分为数节。其间首述灵素。示尊经也。下注书目。传道统也。冠以大意。提纲领也。赘以管见。补遗略也。稿凡三易。辑成数卷。颜其端曰证治汇补。盖欲以汇合古人之精意。而补古人之未备也。大概此集编次法。即为临症审治法。先以病因。详标本也。次以外候。察病状也。次条目。审经络也。次辨症。决疑似也。次脉象。凭折衷也。次治法。调虚实也。次劫法。垂奇方也。次用药。HT 入门也。续以附症。

　　博学问也。终以方剂。与绳墨也。每症之中。首尾编次。皆列为十事。如是而大纲毕备。条理井然。合其章句。

　　前后相贯。分其节目。次第成章。庶几流览诵读。无太繁太简之弊。俾贤智者。俯而就之。即不及者。亦 而致之。是或继往开来之一助耳。但病机变化。诚难尽于纸上陈言。证治玄融。岂易罄夫心中妙理。予才末学。兹集少文。是知规矩不足尽匠氏之巧。够率无以喻射者之智。彼临机应变。必俟神圣通心。举错合宜。

　　方为化工在手。斯实望于世之君子。

　　时康熙丁卯孟冬上浣申江李用粹修之氏题于杏花春雨书屋

　　凡例

　　一、杂症刻本甚多。然繁者连篇累牍。虽详于议论。而有汗漫之失。简者短歌叶韵。虽便于记诵。而多缺略之文。兹集汇合群书。采其至言。摘其要句。故节目多而不繁。法则备而不简。是幼学必读之书。亦壮行不磨之范。

　　一、病机症状。变化多端。赖昔贤经历验过。各着简策。昭兹来学。故诸书之中。各有一得。而良法美意。存乎其中。此集录其紧要。断章取义。所以有摘一二句者。有留一二法者。其余文无当者。则删而不录。

　　一、古今着书立说者。或垂心法。或载新论。或立奇方。是皆有功于来学。岂可没其声称。故每句每段每方之下。必注明出处。传述渊源。间有未备。而余僭增一二以发明之。其下则注汇补二字。

　　一、医书之有灵素。犹儒家之五经也。故每章必首述经文。间有经中论症论法。支节分岐者。则亦编入因症条内。盖取其条目井井。一览了然。易于分辨也。

　　一、每症章中。各题大意。病因病状。详列脉法治法。虽有种种段落。但取文理贯通。互相接续。俾读者明白显易。便于记诵。抑且启其文思。非好为割裂也。

　　一、古来诸方。先辈或编为类方。或详为考论。虽有各刻。然究意尚未全备。盖方名繁杂也。兹集所选。但存至当至正者。故附方特少。盖欲就乎正之途以示后世耳。然熟玩诸法。则正中有奇。奇中有正。加减变化。存乎其人。善将将者。亦不嫌其少矣。

　　一、用药之法。诸家书中。某症系某方。加减某药。然以一方而垂加减之法。则症候未备。莫若以一症而垂加减之法。则取舍必详。故兹集每章另立用药之规。载备用之品。是法丹溪之意以立言耳。

　　一、病有七事。曰病因。曰见症。曰脉象。曰经络。曰治法。曰用方。曰选药。兹集务欲辨明症候。审量治法。故证治独详。

　　一、脉法为投治之本。故每章列证以后。先载脉之顺逆吉凶。以为学人入门之法。至于脉之体状。另有专本刊行。

　　一、伤寒传变。方法最严。另有特本。以俟续刻。此集不载。

　　卷之一　提纲门

　　中风

　　大意风者。百病之始也。又曰。百病之长也。善行而数变。（内经）大法有四。曰偏枯。半身不遂也。曰风痱。四肢不举也。曰风 。卒倒不语也。曰风痹。遍身疼痛也。（岐伯）四症为风家纲领。故首列之。

　　内因人之元气强壮。荣卫和平。腠理致密。外邪焉能为害。惟七情饮食。劳伤色欲。致真元耗散。荣卫空疏。邪乘虚入。（用和）所以气虚之人。肝木不平而内风易作。（汇补）

　　外候为卒中昏倒。为窜视 斜。为搐搦反张。为骨痛筋急。入经瘫痪。入络肤顽。（入门）暴喑暴昧。语言蹇涩。痰涎壅盛。皆中风之候也。（医鉴）随其经络脏腑俞穴而调之。所谓虚之所在。邪必凑之。（汇补）

　　中脏中脏者。内滞九窍。故昏沉不语。唇缓痰壅。耳聋鼻塞。目合不开。大小便闭。（机要）乃邪滞三阴里分。为闭症。

　　实者三生饮以疏上窍。三化汤以利下窍。虚人中脏。见脱症者。急宜大补参、附、 、术之类。（东垣）

　　中腑中腑者。外着四肢。故手足不随。拘急不仁。或中身前。或中身侧。痿不能动。有六经形症。头疼发热。恶风恶寒。面见五色。脉浮而弦。或痰涎壅盛。喘声不息。然目犹能视。口犹能言。大小便不闭。仍中腑也。（机要）乃邪着三阳表分。宜发汗以泄其邪。小续命汤主之。（东垣）

　　中经中经者。外无六经形症。内无便溺阻格。但半身不遂。语言蹇涩。（丹溪）若兼口眼歪斜。痰涎不利。乃邪着于血脉之中。宜养血舒筋。大秦艽汤主之。

　　按。中脏中腑中血脉。论病之浅深也。是以发明云。中血脉则歪口眼。中腑则肢节废。中脏则性命危。凡中腑之后。幸而得生。若不戒酒色。避风寒。病必复中。中必在脏。由浅入深。虽有仓扁。亦难措手也。

　　卒倒不语卒倒不语为风 。即中脏症也。（汇补）咽中噫噫。舌强难言。俗称急中风。乃其候耳。发汗。身软者生。汗不出。

　　身硬唇干者死。视其鼻人中左右上下。白者可治。一赤一黑。吐沫者死。（医贯）以涤痰汤、八味顺气散主之。

　　大汗出。六君子汤加黄 主之。

　　半身不遂半身不遂为偏枯。即中经症也。（汇补）因虚邪偏客于身半。内居荣卫。荣卫衰。真气去。邪气独留。发为偏枯。

　　（灵枢）在左为瘫。在右为痪。瘫者。坦也。筋脉弛纵。坦然不收。痪者。涣也。气血涣散。筋骨不用。（医贯）其在左者。属死血少血。在右者。属痰壅气虚。（丹溪）未尝必指于风而后能也。但兼风者。其身必痛。纯属虚者。其身不痛。（入门）外症。言不变。志不乱。病在分腠之间。益其不足。损其有余。乃可复也。（灵枢）以理断之。左半虽主血。

　　非气以通之。则不流。右半虽主气。非血以丽之。则易散。气血左右。不可执泥其治。一偏之病者。法当从阴引阳。从阳引阴。从左引右。从右引左。溉其未枯。旁枝自茂。大概男子在右易治。在左难治。女人在左易治。

　　在右难治。（喻嘉言）

　　四肢不举四肢不举为风痱。即中经脉也。（汇补）舌强不能言。足痿不能行。（河间）轻者。志不乱。言微知。易治。甚则不能言者。难治。（灵枢）分而言之。有湿痰内滞者。痰火流注者。有肾肝阴虚者。有命门火衰者。有血衰气虚者。（病机）

　　遍身疼痛遍身疼痛。即风痹症也。（汇补）外症。一臂不遂时。复转移一臂。（灵枢）四肢肌肉。不为我用。似偏枯而多痛者是也。（三锡）因风寒湿气错合而成。寒胜则血凝而不流。故筋骨掣痛。为痛痹。湿胜则血濡而不和。故重着不行。为着痹。风胜则气纵而不收。故走注疼痛。为行痹。三气兼并。血滞而气不通。故周身疼痛。为周痹。久风入中。腠理不营。故肌肉不仁。为顽痹。腰项不能俯仰。手足不能屈伸。（医贯）其邪在经隧而痛者。易治。若举动即痛者。是无血以养筋。名曰筋枯。不治。（丹溪）

　　口眼歪斜手足阳明之脉。挟口环唇。手足太阳之脉。抵目两 。（灵枢）风邪入经。邪气反缓。正气反急。牵引口眼。歪斜或左或右。（大全）

　　口噤不开手三阳之筋。结于颔颊。足阳明之筋。挟于唇口。风邪乘之则筋挛。故令牙关急而口噤。宜破棺散揩齿数遍。牙热自开。

　　失音不语脾脉连舌本。心脉系舌本。肾脉循喉咙夹舌本。故心脾受风。则舌强难言。肾虚脉萎。则口喑不语。二者虚实各不同也。又有风中会厌者。痰塞喉中者。痰迷心窍者。口噤不开者。若风气入脏。见绝症而难言者危。

　　筋脉螈螈者。筋脉急而缩。 者。筋脉缓而伸。或伸或缩。动摇不止。（纲目）螈属肝经风热血燥。或肝火妄动耗血。

　　属肝经血气不足。或肝火汗多亡血。以致手足抽搐不已。（立斋）所谓血枯木旺而生风也。

　　十指麻木大经小络。贯串一身。谓之脉。脉布四肢。络联百节。脉者血之隧道。筋者血所荣养。脉皆起于手足指端。筋皆会于手足肢节。故血气衰耗。痰涎凝滞。而作麻木。宜神效黄 汤。或补中、六君。俱加钩藤、竹沥、姜汁。（汇补）

　　预防中风平人手指麻木。不时眩晕。乃中风先兆。须预防之。宜慎起居。节饮食。远房帏。调情志。更以十全大补汤加羌活常服。自愈。若古法。用天麻、 、愈风等汤。开其玄府。漏其真液。适所以招风取中。预防云乎哉。（准绳）

　　辨真中风凡中暑中寒中湿。痰厥气厥。食厥热厥。虚晕。皆卒倒不语。但风必有歪斜搐搦。或偏枯之症为异。（入门）就诸类症之中。惟中气与中风尤相似。但中气身冷脉沉无痰涎。中风身温脉浮有痰涎也。（汇补）

　　辨闭脱症凡卒仆暴厥。须分闭脱。牙关紧闭。两手握固。即是闭症。其病易治。如口开鼾睡。小便自遗。即是脱症。其病难治。（准绳）闭者。邪气闭塞于外。元气犹然在内。但与开关利气。则邪自散。故治易。脱者。元气泄于外。邪气混于内。虽与峻补。而脏已伤残。故治难。诸症皆然。不独中风也。（汇补）

　　死候心绝口开。肺绝鼾睡。脾绝手撒。肝绝眼闭。肾绝遗尿。肉脱筋痛。发直头摇。吐沫直视。面赤如妆。汗出如珠。

　　吐血下血。皆为不治。（正传）若见一二症。尚可救疗。如口开者。不过一时死。（汇补）

　　脉法中风脉浮滑兼痰气。其或沉滑。勿以风治。大法。浮迟沉缓者。吉。洪大急疾者。凶。又脾脉独缓而无力者。亦难治。

　　总治风症皆痰为患。宜化痰为先。初得之即当顺气。日久即当活血。（丹溪）盖风本于热。热胜则风动。宜以静胜其燥。养血是也。（机要）故治风先治血。血行风自灭。（伊芳川）其虚者又当培脾滋肾。脾土旺而血自生。脾气运而痰自化。肾水足而热自除。肾气固而痰归经也。（汇补）

　　审汗下法其病气实而中腑中脏者。不可失其通塞。或一气之微汗。或一旬之通利。（心法）但须少汗。亦须少下。多汗则虚其卫。多下则损其荣。（机要）

　　审探吐法痰涎壅盛。不能言者。皆当用吐。一吐不已。则再吐。然亦有气血虚而不可吐者。（心法）若一旦尽去其痰。则手足骨节皆枯。反成痿废。慎之。（仲景）

　　禁服丹剂古方有用丹剂者。为风入骨髓。不能遽出。故用龙、麝、牛、雄、珀、珠之类。辛香走窜。为斩关夺门之将。原为中脏之闭症设。若施于气虚脱绝之人。反掌杀人。如油入面。莫之能出。（发明）

　　利便宜戒有阳虚自汗。津液外亡。因而小便短少者。若概用利药。使荣卫枯竭。无以制火。烦热愈甚。当俟热退汗止。

　　小便自行。（发明）

　　通导宜慎中脏之症。因风痰闭塞脏腑。每多幽道不通。诚宜开导。然有气衰血弱。不能润泽致燥者。又当养血。（汇补）

　　救卒中法卒中昏倒。不知人事。牙关紧闭。涎潮壅塞。急以大指掐人中。候醒。用通顶散吹鼻。即提起头发。有嚏可治。

　　无嚏不治。如口噤不开。以白盐梅蘸僵蚕擦之。如风痰顽结。诸药不入者。稀涎散吐之。如风邪闭固。服药不入者。防 汤熏之。脉虚自汗。并见前脱症者。参橘汤。或参 膏。加竹沥、姜汁灌之。再灸丹田气海二三十壮。亦有得活者。（汇补）

　　用药总法古法。中血脉。用大秦艽汤。中腑。用小续命汤。中脏。用三化汤。又闭症。用三生饮。脱症。用参附汤。

　　大概顺气化痰为主。二陈汤加乌药、枳壳、竹沥、姜汁。有六经症。再为加减。如无汗拘急。加羌活、防风。有汗体痛。加芍药、桂枝。恶寒身热。加柴胡、黄芩。头痛目瞀。加川芎、蔓荆。口眼歪斜。加全蝎、天麻。头眩烘热。加甘菊、细茶。风痰壅盛。加南星、贝母。恍惚谵语。加菖蒲、远志、茯神、枣仁。手足抽搐。亦加僵蚕、天麻。筋急。

　　加木瓜。筋挛。加钩藤。在臂。加桂枝。在足。加牛膝。如风邪渐退。痰饮渐消。但半身不遂者。审是血虚。用二陈合四物汤。气虚。用二陈合四君子汤。俱加秦艽、续断、竹沥、姜汁。其四肢不举。属湿痰者。三一承气汤泻之。属虚弱者。十全大补汤补之。其大便不通。属痰实者。三化汤利之。属津涸者。四物麻仁汤润之。久而真气渐复。邪气未除者。更用羌活愈风汤。史国公及长春浸酒等方。若中之轻者。自醒能言能食。惟身体不遂。或手足挛蜷 曳者。亦用前浸酒二方。常服自愈。以上诸法。以疏风化痰为君。以补养气血为佐。以报使舒筋为使。乃治真中风邪之剂也。若脾肾二经虚而中者。当滋化源。脾虚食少痰多者。六君子汤。中气倦怠而痰多者。补中益气汤。加茯苓、半夏。心脾气虚而难言者。归脾汤。肾阴不足而难言者。六味地黄汤。肾经喑痱者。地黄饮子。肝经血燥而拳蜷者。加味逍遥散。若病状虽减。而未能复元者。审其肝脾肾三家。何经气虚血虚。阴虚阳虚。以六味、七味、八味丸、归脾丸、还少丹、虎潜丸服之。再以四君、六君、八珍、十全大补、补中益气、归脾等汤。日服无间。纵有虚风。潜消默夺矣。

　　中风选方通神散 治中风痰涎壅塞。用此吐之。

　　白僵蚕七枚。焙研为末。生姜汁调服。立吐风痰。少时。再用七枚。根据法再吐。仍用煨熟大黄。含津咽下。若口不开者。用僵蚕煎汁。以竹管灌入鼻中。男左女右。

　　稀涎散 治中风痰壅。用此吐痰。（一方无江子）

　　江子仁（六粒） 猪牙皂（三钱切片） 明矾（一两）

　　先将矾化开。入二味和匀。待矾枯为末。每用一字。吹鼻内。则涎流口开。若痰涎塞喉者。以五分。灯心汤调灌探吐。

　　破棺散 治中风切牙。无门下药。（五月五日午时合）

　　南星（半钱） 龙脑（二分半）

　　为末。频揩左右两傍大牙。令牙热自开。然后用药。

　　一法。用乌梅肉揉南星、细辛末。以中指蘸擦牙。自开。又用香油加麝香一二分灌之。或姜汁亦可。

　　开关散（宝鉴） 治中风痰盛。用此通关窍。

　　白僵蚕（炒去丝） 枯白矾（各等分）

　　为末。每服三钱。生姜蜜水调灌下。

　　涤痰汤 治中风痰迷心窍。舌强不语。中脏症。

　　胆星（姜制） 半夏（制各二钱五分） 枳实（麸炒） 茯苓（各二钱） 橘红（钱半） 菖蒲人参（各一钱） 竹茹（七分） 甘草（五分）

　　加木香三分。生姜五片。水煎。

　　三化汤（洁古） 治中脏。风痰瘀塞脏腑。大便不通。人壮实者。

　　浓朴（姜炒） 枳实 大黄 羌活（各等分）

　　每服一两。水一升。煎半。终日服之。利下为度。

　　滋润汤 治中脏便燥。人虚血少。不任前下药者。用此润之。

　　当归（二钱） 杏仁（钱半） 桃仁 橘红 枳壳 浓朴（一钱） 苏子（钱） 牛膝（钱半）

　　水煎。调白蜜三匙服。

　　三生饮（易简） 治中脏闭症。口噤喉塞。两手握固。卒然昏倒。

　　南星（一两） 川乌（去皮） 生附（各五钱） 木香（二钱半）

　　每用半两。姜十片煎服。如遗尿手撒。口开鼾睡。为不治。用前药亦有得生者。夫三生饮乃行经络治寒痰之圣药。有斩关夺旗之功。每服必用人参两许驾驱其邪。而补助正气。否则适足以取败耳。

　　防 蒸汗法（叔征） 治卒中风邪。药不能入口者。

　　防风 黄 （等分）

　　煮汤令沸。盆盛病患榻下。关闭门户。令药气熏蒸口鼻。盖以无形之气。透开有形之窍也。

　　小续命汤（千金） 治中风不省人事。半身不遂。口眼 斜。手足战掉。言语蹇涩。肢体顽麻。精神昏乱。头目眩重。痰涎壅盛。筋脉拘挛。及香港脚缓弱。

　　麻黄（去节） 川芎 杏仁 甘草（炙） 人参 黄芩 芍药 防己（各一两） 桂枝（一两） 防风（两半） 附子（炮五钱）

　　加生姜煎。热服取汗。如恍惚。加茯苓。如骨节疼痛。素有热。去附子。倍加芍药。烦燥大便闭。去附子。倍芍药。加竹沥。大便利。素有寒。去黄芩。加白术、附子。骨节冷痛。加辣桂、附子。呕逆腹胀。加人参、半夏。自汗。去麻黄。加芍药。大便结热。去附子。加枳壳、大黄。痰多。加南星炮切数片。风虚。加当归。渴。加栝蒌根。身疼痛。加秦艽。喘急。加炒桑皮。

　　大秦艽汤（洁古） 治中经。邪在血脉中。口喑肢废。风邪散见。不拘一经者。

　　秦艽 石膏（各二两） 甘草 川芎 当归 芍药 羌活 独活 防风 黄芩 白术 白芷 茯苓 生地 熟地（各一两） 细辛（五钱）

　　每服一两。水煎。

　　乌药顺气散 治男妇一切风气。攻注四肢。骨节疼痛。遍身顽痹。卒中瘫痪。言语蹇涩。先服此药。以疏气道。

　　乌药 橘红 麻黄（各二钱） 川芎（一钱） 枳壳（炒） 白芷 桔梗 僵蚕（炒各一钱） 干姜（五分） 甘草（三分）

　　加姜枣。如一身俱麻。加人参、白术、当归、门冬。手足瘫痪。筋骨疼痛。加防风、羌活、天麻、当归、威灵仙、乳香、没药。腰痛。加杜仲、小茴香。手足拘挛。加木瓜、石斛。手足浮肿。加牛膝、五加皮、独活。湿气。

　　加苍术、白术、槟榔。左瘫右痪。加当归、天麻。如二三年不能行。合和独活寄生汤。如妇人血风。加防风、荆芥、薄荷。口眼 斜。加防风、荆芥、姜炒黄连、羌活、竹沥、姜汁。

　　活络丹 治中经。口眼歪斜。半身不遂。及风痹手足挛蜷。筋脉不舒。因风寒湿气。流滞经络。故周身疼痛。

　　或脚心腰腿一点作痛。邪气壅甚。诸轻剂不效者。用此。

　　南星（炮） 川乌 草乌 地龙（各六两） 乳香 没药（另研各三两）

　　为末。酒糊丸。梧子大。每服二十丸。空心酒下。

　　愚按。二乌虽走经络。然性太刚。不若用海风藤、灵仙等。为稳当也。（神效活络丹出心法可同看）

　　增补省风汤（和剂） 治口眼歪斜。痰涎壅塞。壮实人风邪盛者。

　　半夏 防风 全蝎 胆星 甘草 白附 川乌 木香三一承气汤（宣明） 治膏粱之人。湿痰滞于脾经。四肢不举。属邪实症。

　　大黄 芒硝 浓朴 枳实（各五钱） 甘草（一两）

　　姜三片。煎后纳硝。煎二沸。服之。令微利。

　　愈风汤（洁古） 治中风后真气渐复。邪气未尽。用此以养正化邪。

　　羌活 甘草 防风 黄 蔓荆 川芎 骨皮 人参 知母 薄荷 甘菊 细辛枳壳 大黄 白芷 枸杞 防己 当归 杜仲 秦艽 柴胡 半夏 浓朴 前胡（各二两）

　　茯苓 黄芩（各三两） 生地 苍术 石膏 芍药（各四两） 肉桂（一两）

　　每服一两。姜水煎。按此方从小续命汤变化而来。用药繁杂。学人不可执守。若病久正虚邪未去者。

　　当随人见症。以前药加减。或一气之微汗。或一旬之通利。渐次见功。诚不可出其范围者也。是在用之得宜。姑录之以存其法。

　　正舌散（圣惠） 治中风舌本强硬。语言不正。

　　蝎梢（去毒二钱半） 茯苓 薄荷（各一两）

　　为末。每服一二钱。温酒调服。或擦牙颊间亦好。

　　转舌膏 治中风螈 。舌塞不语。

　　即凉膈散加石菖蒲、远志。为末。蜜丸如弹子大。朱砂为衣。每服一丸。薄荷汤化开。食后或临卧服。

　　史国公浸酒方 治四肢瘫痪。半身不遂。及风寒湿痹。麻木疼痛。

　　当归 虎骨（酒浸酥炙） 羌活 鳖甲（炙） 萆 防风 秦艽 牛膝（各二两） 枸杞（五两） 松节 蚕砂（各二两） 茄根（八两蒸）

　　绢袋盛药。入酒内。蒸好窨服。

　　长春浸酒方白术（炒一两） 白茯苓 人参 当归 虎胫骨 川椒 肉苁蓉 枸杞 砂仁（各五钱） 干姜（二钱） 陈皮 川芎独活 麻黄（各一两） 五加皮（五钱） 牛膝（三钱） 浓朴 白芷 香附（各一两） 乌药（五钱） 枳壳（二钱） 何首乌 川乌 草乌（各五钱） 生地 白芍 熟地 羌活 官桂 半夏 天门冬 麦门冬 苍术 破故纸 五味茴香 防风 沉香 细辛 甘草（各一两） 酥油 红枣 蜂蜜 核桃仁（各八两）

　　上绢袋盛之。用烧酒一大缸。浸三日。放锅中重汤煮三个时取出。掘坑埋一二日。出火毒。每日清晨服一二钟。饮酒将尽。渣晒干为末。烧酒打糊为丸。如梧子大。每服三十丸。空心酒下。

　　秦艽升麻汤（宝鉴） 治风寒客冒。口眼歪斜。恶见风寒。四肢拘急。脉浮而紧。

　　升麻 干葛 甘草（炙） 人参（各半两） 秦艽 白芷 防风 桂枝（各三钱） 芍药（半两）

　　水煎。加葱白三茎。

　　归脾汤（济生） 治心脾两虚。不能调气摄血。健忘盗汗。不寐惊悸。食少体倦。心脾作痛。

　　人参 白术 茯神 枣仁（炒各二钱半） 远志（一钱） 当归（一钱） 木香 甘草（炙各五分） 黄 桂圆（各二钱半） 生姜（五片）

　　水煎。薛立斋加丹皮、山栀各一钱。名加味归脾汤。

　　加味逍遥散（立斋） 治肝脾两虚。血少火旺。

　　当归 白芍（酒炒） 茯苓 白术（炒各一钱） 柴胡（五分） 丹皮 甘草（炙） 山栀（炒各八分）

　　水煎服。

　　人参养荣汤（和剂） 治脾肺气虚。发热恶寒。面黄肌瘦。倦怠少食。作泄泻者。

　　人参（一两） 白芍（钱半） 陈皮 黄 （蜜炙） 桂心 当归 白术 炙草（各一钱） 熟地 茯苓 五味（各七分半） 远志（五分） 姜、枣煎。

　　六味地黄丸（仲景） 治肾水不足。发热伤渴。咳嗽痰喘。溺淋癃闭。燥结头眩。耳聋齿痛舌痛。腰膝痿软。足跟作痛。自汗盗汗。失血烦躁。

　　熟地（八两） 萸肉 山药（各四两） 丹皮 泽泻 茯苓（各三两）

　　蜜丸。加门冬、五味。名凉八味丸。能保肺滋肾。

　　七味地黄丸 治肾水不足。虚火上炎。发热作渴。口舌生疮。或牙龈溃烂。喉咽作痛。或形体憔悴。寝汗发热。

　　即六味地黄丸加肉桂。

　　八味丸（仲景） 治命门火衰。不能生土。以致脾胃虚衰。饮食少思。大便不通。脐腹疼痛。夜多漩溺。或阴极格阳。内真寒而外假热。

　　即七味地黄丸加附子一两。

　　还少丹（杨氏） 治脾肾虚寒。饮食少思。发热盗汗。遗精白浊。真气衰损。肌体瘦弱。

　　怀熟地 甘枸杞（各二两） 苁蓉（酒净） 远志 茴香 巴戟（酒浸去心）

　　山药（各一两五钱） 菖蒲 山萸 牛膝（酒浸） 杜仲（姜汁酒炒） 楮实 五味子 茯苓（各一两）

　　为末。枣肉和蜜为丸。温酒或盐汤下。

　　虎潜丸（丹溪） 治肾阴不足。筋骨痿软。不能步履。

　　黄柏（四两） 知母 熟地（各二两） 虎骨（酥炙） 锁阳 当归（各一两） 陈皮（七钱半） 白芍（一两半）

　　牛膝（三两半） 龟板（四两）

　　为末。煮羯羊肉丸。盐汤下。冬月加干姜半两。

　　天王补心丹 治心血不足。神志不宁。津液枯竭。健忘怔忡。大便不利。口舌生疮。

　　人参 茯苓 玄参 丹麦 远志 桔梗（各五钱） 五味 当归 麦门冬 天门冬 枣仁 柏子仁（各一两） 生地（四两）

　　为末。炼蜜丸。朱砂为衣。一方。加黄连二两酒洗。

　　四物汤 治血虚。风中血脉。及偏枯在左者。

　　熟地 当归 白芍 川芎挟瘀血。加桃仁、红花、竹沥、姜汁。煎服。

　　参附汤 治中脏脱症。手撒气喘。遗尿不禁。（方见泄泻）

　　二陈汤 治中风痰盛。顺气化痰。此方生之。随症加减。（方见痰症）

　　四君子汤 治气虚卒中自汗。及偏枯在右者。

　　人参 白术 茯苓 甘草六君子汤 即四君子汤加半夏、陈皮。

　　虚甚者。加黄 、钩藤。痰多。加竹沥、姜汁。

　　八珍汤 治气血两虚。恶寒发热。烦燥作渴。大便不实。饮食少进。小腹胀病。眩晕昏愦。及气血虚。

　　即四君四物合方。薛院使于四君四物中。加竹沥、姜汁、钩藤。流行经络。取效颇捷。

　　十全大补汤 治虚羸之人。血气不充。四肢不举。属正虚者。

　　即八珍汤加黄 、肉桂。

　　补中益气汤（东垣） 调理脾胃。升举下陷。病后扶元胜邪。功难尽述。

　　黄 人参 甘草 当归 橘皮 升麻 柴胡 白术加生姜、大枣。水煎。

　　卷之一　提纲门

　　似中风

　　中风之有真假。限南北而分治者。不过曰病有标本。初无二途。如百病中。俱有因有证。盖因为本。而病为标。古人尚论。仅言其证。三贤析论。并道其因。缘西北土地高寒。风气刚猛。真气空虚。卒为所中。名曰真中。

　　已列前幅。颇详审矣。若夫大江以南。两浙八闽。及滇南鬼方之域。天地之风气既殊。人之禀质亦异。且肥人气居于表。瘦人阴亏于内。肥人多痰。瘦人多火。煎熬津液。凝结壅蔽。以致气道不利。蓄积成热。热极生风。亦致僵仆。故曰类中。似与前论稍异。殊不知三贤虽各出一见。开示后学。其言似异。其旨实同。河间以将息失宜。水不制火。丹溪以东南卑下。湿热生痰。痰热生风。东垣以气虚卒倒。力主培补。究竟真中者亦由气体虚弱。荣卫失调。然后感于外邪。其因火因气因湿者。亦未必绝无外邪侵侮而作也。若夫外邪侵侮。则因火因气因湿。各自为症。又何暇为歪僻瘫痪。暴仆暴喑之候乎。乃知古今一理。幸毋岐为二途可也。

　　火中风自火出。（易经）故火病多因热生。俗云风者。言末而忘其本也。良由将息失宜。五志过极。心火暴甚。肾水虚衰。不能制之。则阴虚阳实。热气怫郁而卒倒无知。轻者筋脉虽挛。发过自醒。重者阴气暴绝。阳气后竭而死。故痰涎者。瘫痪者。口噤者。筋急者。皆为风热之症也。其阴虚者。地黄汤。阴阳两虚者。地黄饮子。若风火相煽。忽然昏冒。脉洪大。发热恶寒者。防风通圣散。不恶寒反恶热而烦躁者。此风热内郁。宜泻青丸。面赤昏闷。心神不爽。此心火太旺。牛黄清心丸。若胸闷烦渴。便闭脉大。此火热内盛。宜滚痰丸。（微论）若发热面赤。脉弦大而虚。足暖者。此肝血虚而肝火旺。宜加味逍遥散。（立斋）均一火。中有虚实不同如此。可不详辨哉。

　　痰中东南之人。气温地湿。多湿土生痰。痰生热。热生风。所谓亢则害。承乃制也。故凡卒然麻眩。舌本强直。痰涎有声。四肢不举。脉象洪滑者。悉属于湿热。重者不醒为痰中。轻者自醒为痰厥。宜导痰汤主之。（丹溪）醒后见虚症者。清燥汤主之。（东垣）又有酒湿痹症。口 眼斜。舌强肢废。浑似中风。当泻湿毒。从微汗微下之法。

　　（元戎）其脉滑数。或沉弦而数。口角流涎。偏枯口噤者。皆痰热在内。上溢于阳明也。筋挛急者。痰凝不利也。

　　筋反纵者。血液衰耗也。然筋挛易愈。筋痿难复。（立斋）

　　气中恚怒太过。逆气上升。每多卒厥。有类暴中。牙关紧闭。身冷脉沉。口无痰沫。此为中气。与中风身温脉浮。口多涎沫为异耳。若作风治则误。宜八味顺气散。（许学士）重者竹沥姜汁。调苏合香丸。经言。无故而喑。脉不至者。不治自愈。谓气暴逆也。气复则已。此乃轻症。若重者。亦见五绝。死。（汇补）少壮之人。真水未竭。适因怒动肝火。火畏水而不能上升。所以身凉无痰涎。其须臾自醒者。水旺足以制火也。此名中气。衰老之人。真水已竭。适因怒动肝火。火寡于畏。得以上升。所以身温有痰涎。其多不能治者。水竭无以降火也。此名中痰。

　　然少壮亦有不治者。男子色欲过度。女人胎产经后。血弱水亏。忿怒动火。阳无所附。则随火而发越。可不谅其根本乎。（绳山）

　　食中饮食醉饱之后。或感风寒。或着恼怒。食填太阴。胃气不行。须臾厥逆。昏迷不醒。口喑肢废。绝似中风。但气口急盛。或沉伏。非比中风。左脉浮盛。若作中风中气治之。必死。宜盐汤探吐。吐不出者死。吐后无别症者。

　　平胃散调理。（杂着）大抵忽然仆倒。不可即断是风。须审其曾着怒气否。曾用饮食否。若系饮食前后感气而发者。藿香正气散。（茭山）

　　情志神伤于思虑则肉脱。意伤于忧愁则肢废。魂伤于悲哀则筋挛。魄伤于喜乐则皮槁。志伤于盛怒则腰脊难以俯仰也。（经文）此情志所伤。而有似于中腑中经之风症。宜调荣养血。不可用风药。昔有孀妇。十指蜷挛。掌重莫举。肌肤疮驳。风药杂进。绝不奏效。竟以舒郁结调气血药而愈者。不可不知。（立斋）

　　似中风选方地黄饮子（宣明）治舌痿不能言。足痿不能行。肾弱气厥。不至舌下。

　　熟地 巴戟（去心） 山茱萸（去核） 肉苁蓉（酒浸焙） 石斛 附子（炮）

　　五味子 白茯苓 菖蒲 远志（炮去心） 官桂 麦门冬（去心各等分）

　　为末。每服三钱。生姜五片。枣一枚。薄荷七分。水一盏。煎服。

　　防风通圣散（河间） 治中风。风热之剂。

　　防风 川芎 当归 芍药 大黄 薄荷 麻黄 连翘 芒硝（各四分） 石膏 黄芩 桔梗（各八分）

　　滑石（二钱四分） 甘草（一钱） 荆芥（三分） 白术（炒三分） 栀子（三分）

　　为粗末。加生姜三片。水煎服。自利。去硝黄。自汗。去麻黄。

　　解利伤寒两感。每两加益元散一两。葱白十茎。豆豉一撮。姜五片。水煎。

　　牛黄清心丸（和剂）

　　白芍药 麦门冬 黄芩 当归 防风 白术 柴胡 桔梗 川芎 茯苓 杏仁（麸炒各一两二钱） 神曲蒲黄 人参（各二两半） 羚羊角 麝香 龙脑 肉桂 大豆黄卷（碎炒） 阿胶（炒各一两七钱半） 白蔹 干姜（炮各七钱半） 牛黄（研一两二钱） 犀角（二两） 雄黄（研飞八钱） 山药（七两） 甘草（五两） 金箔（一千二百片内四百片为衣） 大枣（一百枚蒸捣）

　　各为末。炼蜜和枣膏为丸。每丸重一钱。金箔为衣。温水化下。

　　导痰汤（济生）

　　半夏（四两） 南星（炮） 枳实（麸炒） 赤茯苓 橘红（各一两） 甘草（炙五钱）

　　每服四钱。水一盏。姜十片。煎服。

　　清燥汤（东垣）

　　黄 （钱半） 黄连 苍术 白术（各一钱） 陈皮（五分） 五味子（九粒） 人参 白茯苓 升麻（各三分） 当归（一钱二分） 泽泻（五分） 柴胡 麦冬 生地 神曲（炒） 猪苓 黄柏（酒炒） 甘草（炙各二分）

　　每服半两。水煎。

　　八味顺气散人参 白术 陈皮 茯苓 青皮 白芷 乌药（各一两） 炙草（五钱）

　　为末。每服三钱。水煎。

　　苏合香丸 治中风中气。牙紧不省。及邪祟症。

　　白术 青木香 乌犀角 香附（炒） 朱砂（研水飞） 诃黎勒（煨去皮）

　　檀香 安息香（另末酒熬膏） 沉香 麝香（研） 丁香 荜茇（各二两）

　　龙脑（研） 苏合香油（入安息香膏内） 薰陆香（别研一两）

　　为末。入安息香膏。加炼蜜。丸如桐子大。每服四丸。水下。

　　平胃散（方见暑症） 藿香正气散（方见霍乱） 滚痰丸（方见痰症） 泻青丸（方见火症）

　　卷之一　提纲门

　　伤风

　　大意虚邪贼风。阳先受之。伤于风者。上先受之。（经文） 盖肺主皮毛。脾主肌肉。气卫于外。风邪不能为害。惟脾虚而肌肉不充。肺虚而玄府不闭。则风乘虚入。（微论）

　　病因更衣脱帽。沐浴当风。皮毛之间。卒然受邪。内舍于肺者。外因也。衣被过浓。上焦壅热。内热生风。似乎伤风者。内因也。肺家素有痰热。复受风邪束缚。内火不得舒泄。谓之寒暄。此表里两因之实症也。有平昔元气虚弱。表疏腠松。略有不谨。即显风症者。此表里两因之虚症也。（汇补）

　　见症轻者。咳嗽有痰。咽干声重。鼻燥作痒。或流清涕。腹胀额闷。口燥喉痛。重者。头痛项强。肢节烦疼。憎寒壮热。

　　头眩呕吐。心烦潮热。自汗恶风。亦有无汗而恶风者。（汇补）

　　伤风伤暖辨外风所伤。鼻流清涕。咳嗽清痰。舌无胎膜。内热生风。鼻流浊涕。咳嗽稠痰。舌有红点。其余诸症。则相似也。

　　（汇补）

　　伤风伤寒辨风循经络。亦有六经传变。其初起头疼身热与伤寒同。但伤风必鼻塞流涕。且多恶风。居暖室之中。则坦然自如。伤寒恶寒。虽近烈火。仍复怕寒。又伤风在表者。有汗而手足微烦。伤寒在表者。无汗而手足微冷。

　　伤风在里。肺热而皮肤发疹。伤寒在里。胃热而肌肉发斑。皆各异也。（汇补）

　　脉法左寸关浮弦有力者。伤风也。右寸关洪滑有力者。伤暖也。右寸关濡弱无力者。兼虚也。（汇补）

　　总治有汗当实表。无汗当疏邪。内热当清火。实表不可大补。疏邪不可太峻。清火不可太凉。若肺虚伤风者。先与祛邪。遂即养正。先后缓急。不可偏废。（士材）

　　大汗宜禁伤风症。腠理疏泄。但宜轻扬之剂彻越其邪。不可与伤寒家大汗之药。恐蹈亡阳之戒。（汇补）

　　久虚宜补如虚人伤风。屡感屡发。形气病气俱虚者。又当补中。而佐以和解。倘专泥发散。恐脾气益虚。腠理益疏。邪乘虚入。病反增剧也。（立斋）

　　用药总法主以二陈汤。加桔梗、前胡、苏叶、桑皮、杏仁。身热。加柴胡、黄芩。体痛。加羌活、防风。头痛。加川芎。胸满。加枳壳。痰多。加金沸草。气逆。加苏子。内热。加玄参。咳嗽。加栝蒌。若三时伤风。重者冲和汤。冬月伤风。

　　重者桂枝汤。凡表症恶风。身热自汗自利。当用药中加桂枝。其效尤捷也。体虚易于伤风。不时感冒者。补中益气汤。

　　加桔梗、茯苓、半夏。（汇补）

　　【附胃风】胃风者。饮食之后。乘风取凉所致。其症饮食不下。形瘦腹大。恶风头汗。膈塞不通。右关脉弦缓带浮者是也。宜胃风汤主之。（类案）

　　伤风选方川芎饮 治感冒风邪。胸满头疼。咳嗽吐痰。憎寒壮热。状似伤寒。脉浮而缓。

　　川芎 苏叶 枳壳 桔梗 陈皮 前胡 半夏 茯苓 木香去川芎。加人参。即名苏参饮。

　　川芎茶调散 川芎 甘草 羌活 荆芥 薄荷 防风 白芷桂枝汤 太阳伤风。脉浮缓。恶风。发热自汗。鼻鸣干呕。或下利等症。

　　桂枝 甘草 白芍药枣、姜煎服。覆之。令微汗。

　　香苏饮 主四时感冒风邪。头疼发热。

　　紫苏 香附 陈皮 甘草姜、葱水煎。

　　胃风汤（方见痢疾）

　　卷之一　提纲门

　　中寒

　　大意寒气客于五脏。厥逆上出。阴气竭。阳气未入。故卒然痛死不知人。气复返则、生矣。（内经）

　　病因中寒之症。不拘冬夏。或外中天地之寒。或内受饮食之冷。元阳既虚。肤腠空豁。寒邪直入三阴之经。其病骤发。非若伤寒之内有郁热。与邪相拒。循经渐入之缓也。（安道）

　　见证其症卒然战栗。面青切牙。吐泻腹痛。或四肢冰冷。或手足挛蜷。或昏迷僵直。身凉不热。或有微热而不渴。

　　倦于言动者是也。

　　中分三阴寒中太阴。则中脘疼痛。寒中少阴。则脐腹疼痛。寒中厥阴。则小腹至阴疼痛。（机要）

　　死症如环口唇青。冷过肘膝。舌缩囊卷。脉绝者。须臾即死。又中寒。无汗者吉。有汗者死。（入门）凡跌扑斗殴。轻生投水而中寒。以及房欲劳力。涉水而中寒者。皆难治。（缵论）

　　脉法中寒脉沉缓者。属太阴。沉细。属少阴。沉迟。属厥阴。（仲景）紧涩者。为寒邪外中。代散者。为阳气内脱。（汇补）

　　总治阳虚阴盛。宜温中散寒。补暖下元。则阳气来复。而寒邪自消。（汇补）

　　急救治仓卒之际。难分经络。急煎姜汁。热酒和匀灌下。更用葱饼熨脐轮。灸关元气海二三十壮。脉渐渐应手。四肢微暖者生。若脉不还者死。脉暴出者亦死。

　　冻死人。用硫黄、半夏、皂角各一字。加麝香末。填脐中。放葱饼于上。以熨斗盛火熨之。葱烂再易。得暖气入腹渐醒为度。或以灰炒暖。盛囊中。熨心头。冷即易。数次后。若眼开。始进酒浆。或米饮。不醒者以艾炙门牙缝。候喊声出。即可救矣。若不先温其心。即用火烘。冷与火搏。必死。又冻僵人未醒。勿以热汤灌之。（濒湖）

　　用药主以理中汤。加半夏、苍术、浓朴、陈皮、木香。如腹痛。加吴茱萸。呕吐。加藿香。卵缩无脉。加人参、附子。

　　肢节痛。加桂枝。足膝冷。加肉桂。若阴极发躁。烦扰不宁。口虽渴而不咽水。面虽赤而两足寒。脉虽数而重按空豁者。将前药煎好。浸水中。冷服之。不拒格矣。若不知此。误以口渴面赤烦躁。认是阳症。妄投寒凉者死。盖周身无根之火得水击而走散也。设倥偬之时。不敢擅用参、附。先以二陈加苍白二术、浓朴、炮姜、吴茱煎服。

　　则吐利止而痛自除。尤为稳当。然后审元气虚实而调之。庶无瘥谬也。

　　【附外感阴毒】阴毒者受天地杀厉之气。入三阴经而成病。比中寒稍轻。其症头痛恶寒。面目青黑。咽喉疼痛。身如被杖。

　　手足清冷。短气不得息。四五日可治。六七日不可治。宜用发表之剂。升麻鳖甲汤去蜀椒雄黄主之。（仲景）

　　【附内伤真阴】内伤真阴症。因房劳伤肾。生冷伤脾。内既伏阴。外又感寒。比之中寒更重。亦有伤寒阳症。过服凉药而变成者。其症五六日后。渐见精神恍惚。身倦懒言。头额手背。冷汗时出。舌上生胎。淡黑冷滑。心下结硬如石。

　　四肢寒冷如冰。唇青甲黑。鼻如烟煤。腹痛吐利。咽痛睛疼。身如被杖。囊缩舌卷。宜温经之剂。回阳散、返阴丹。并外灸丹田气海两穴数壮。（活人书）

　　中寒选方理中汤 治气虚中寒。腹痛吐泻。厥冷倒仆。脉沉迟者。

　　干姜（炮） 白术（各二钱半） 甘草（一钱）

　　水煎服。阴躁者。水中浸冷服之。加参、附。名参附理中汤。

　　四逆汤 治中寒厥冷。脉细。舌卷囊缩。

　　附子（制一枚） 干姜（一两半） 人参（二两） 甘草（二两）

　　水三升。煎升三合。分三服。

　　三建汤 治中寒六脉不到。而太 冲阳尚未绝者。

　　川乌 附子 天雄（等分）

　　生姜。水煎。

　　五积散（和剂） 治中寒轻症。未离于表。头疼身痛。恶寒。腹痛吐泻。脉迟者。

　　白芷 茯苓 半夏 当归 川芎 甘草肉桂 芍药（各三两） 枳壳（炒） 麻黄（去根节） 陈皮（各六两） 桔梗（二两）

　　浓朴（姜炒） 干姜（各四两） 苍术（二十四两）

　　每服四钱。水一盏。姜三片。葱三茎。煎七分服。

　　麻附细辛汤（仲景） 治寒中少阴。脉沉细。足冷。反发热而恶寒者。

　　麻黄 细辛（各四钱） 附子（二钱半）

　　水煎。

　　升麻鳖甲汤去蜀椒雄黄方（仲景） 治外感天地毒瓦斯。入阴经而发病者。

　　甘草 桂枝 升麻 当归 鳖甲水煎。温服。覆取微汗为度。

　　回阳散用附子二枚。炮制为末。生姜酒和匀调服。

　　返阴丹硫黄（五两） 附子 干姜 桂心（各半两） 硝石 玄精石（各二两）

　　为末。糊丸。艾汤下。

　　卷之一　提纲门

　　暑症

　　大意暑之为气。在天为热。在地为火。在人脏为心。故暑者。相火行令也。夏月人感之。自口齿而入。伤心胞络之经。（贾元良）

　　内因有素虚卫弱。纵暑中伤者。必兼内伤之病。有素壮盛。暑气偶侵者。必兼外感之形。故自袭暑气而言。曰中暑。自被日逼而言。曰中 。（入门）

　　外候因于暑。汗烦喘渴。静则多言。体若燔炭。汗出而散。（内经）暑之中人。先着心胞。则为头疼身热。自汗心烦。口渴面垢而已。余症皆后传变。入肝则眩晕顽麻。入脾则昏睡不觉。入肺则喘嗽痿蹶。入肾则消渴烦躁。其暑邪归心。则神昏卒倒也。（入门）

　　中暑中暑者。深居密室。先受暑气。又为房室之阴寒所遏。静而得之。伤心脾二经。外症汗退场门渴。背微恶寒。身热头痛。面垢烦躁。其脉弦细芤迟。又有心烦浮热而扪之似无。洒淅无汗。或微有冷汗。小便已则洒然毛耸。手足逆冷。小有劳。身即发热。此乃时令之火郁极于内。心胞之阳不行于外。则荣卫之开阖不调。所以腠理开则洒然寒。腠理闭则热而闷也。宜清解暑热为主。香薷饮、六和汤。加干葛。（汇补）

　　中中 者。由劳役辛苦于田野道途。动而得之。伤足太阳膀胱经。重者昏迷卒倒。轻者头疼恶热。发热烦躁。

　　扪之肌肤大热。唇干舌赤。前板齿燥。大渴引饮。汗雨大泄。无气以动。无气以言。脉洪大浮数而虚豁。此天暑外伤。疏泄肺气。宜清热养津为主。人参白虎汤。加麦冬、花粉。（汇补）

　　伤暑伤暑者。禀质素弱。不任外邪。故略感即病。比中暑稍轻。当分三法治之。若日间发热。夜分乃凉。自汗倦怠。

　　食少脉虚。此暑伤元气。宜清暑益气汤。若头胀眩晕。周身烦躁。肤如针刺。或兼赤肿。此暑伤肉分。宜六和汤。若咳嗽烦渴。寒热盗汗。脉数不减。此暑伤肺经。宜甘桔汤。加黄芩、山栀、麦门冬、丹皮、贝母。（汇补）

　　冒暑冒暑者。禀气充实。但不辞辛苦。暑热冒于肌表。而复传于里以成暑病也。其候腹痛水泻。小便短赤。口渴欲饮。恶心呕吐。有时眩晕。心烦躁热。胃与大肠受之。（绳墨）宜胃苓散。加藿香。或六一散。又有内伤饮食。外着暑气而成暑湿伤脾之病者。其候腹痛作泻。泻下黄糜。口渴溺热。宜理脾清暑。平胃散。加连、通、曲、泻。

　　（汇补）

　　伏暑伏暑者。久而藏伏三焦肠胃之间。热伤气而不伤形。旬月莫觉。变出寒热不定。体倦神昏。头重潮热。甚或霍乱吐泻。膨胀中满。疟痢斑黄。腹痛下血等症。消暑丸主之。亦有夏月晒衣。遽藏箱柜。炎蒸未退。虽移他时。偶尔开视。体惫之人。亦能染之。不可不知。（汇补）

　　暑风暑风由冲斥道途。中暑热极。火盛金衰。木旺生风。脾土受邪。故卒然昏倒。手足搐搦。内扰神舍。志识不清。

　　而瞀闷无知。宜清时令之火。则金清而木有制。开郁闷之痰。则神安而气自宁。慎勿以风药误治。（良方）连薷饮。加薄荷、荆芥。若其人先有痰热在内。外又感暑而成昏冒者。可用吐法。盖吐中有发越之义也。（汇补）

　　暑厥暑厥者。即暑 病兼手足厥冷。与伤寒发厥义同。（入门）大概兼恶寒发热而渐厥者。为心脾中暑症。不恶寒。但恶热而渐厥者。为膀胱中 症。若夫但恶寒不发热而渐厥者。又为夏月感寒阴症。不与暑 症同类也。（汇补）

　　绞肠痧绞肠痧者。暑郁中焦。腹痛连心。上下攻绞。不得吐泻。或手足皆冷。乃肠绞缩腹。须臾杀人。急用生熟水调白矾三钱。少顷探吐。去其暑毒即安。或刺委中穴。及指爪甲。令出血。如胸背四肢发红点者。以菜油灯火遍之。（汇补）

　　暑病脉法脉虚身热。得之伤暑。（内经）或浮大而散。或弦细芤迟。（杂着）夫暑 之症。与夏月热病往往相似。但暑脉或洪或虚。重按无力。热病脉盛弦长。重按有力。即或有热病发于阴经。其脉沉小。非若暑脉之见于浮分也。（汇补）

　　暑病治法暑乃六淫中无形之火。大率以五行中有形之水制之。（奇效良方）中暑宜解暑和中。中 宜泻火益元。伤暑宜补元气。冒暑宜清利二便。（汇补）

　　治暑三禁若发汗。则恶寒愈甚。若温针。则发热愈甚。若下之。则淋涩愈甚。（仲景）

　　中 救法道途卒倒。急扶阴凉干处。掬道上热土。放脐间。拨开作窍。令人尿其中。后用姜蒜嚼烂。以滚水童便送下。

　　不可灌凉水。入腹即死。外用布蘸沸汤。摩心腹脐下。（入门）

　　杂症宜辨夏月出汗太过。则津液伤。筋骨失养。或痛或渴。不可便作暑治。即卒倒不省。亦有气郁生痰而厥者。有劳役色欲并伤而厥者。有食滞太阴清浊痞隔而厥者。岂可尽作暑症。如果冲斥道途。劳役而中。身热脉虚。

　　方可以暑风暑厥治之。（三锡）

　　用药总法暑症主以香薷饮。呕恶。加半夏、藿香。身热。加黄芩。口渴。加干葛。若舌干口燥。去半夏。用花粉、麦冬。燥甚者。用石膏、知母。若腹痛胸满呕吐者。不用石膏、知母、花粉、黄芩、麦冬。宜枳壳、木香。若饱胀而兼泻。又不可用枳壳。宜浓朴代之。凡夏月泻泄。干葛为要药。暑火泻者。加黄连。泻而胀者。加苍术、浓朴。泻而虚者。加白术、芍药。暑食泻者。加神曲、煨木香。暑湿泻者。加苍术、木通、泽泻。并加干葛为佐。小便赤涩。须加木通、泽泻。烦躁。加山栀、辰砂。烦呕。用竹茹。暑症初起。汗多面赤者。不可即用黄 固表。恐滞邪气也。暑清则汗自止。惟日久面色枯白。脉虚自汗。方可以参 敛之。暑症初起。脉细或迟者。多有暑湿痰食壅滞而致。不可即用参、术、姜、桂。但当疏理中气。脉自起耳。惟舌色唇色淡白灰黯者。方可用温散之剂。至于虚人着暑。病气元气俱虚者。宜用生脉散、清暑益气汤、十味香薷饮。切不可过投克伐寒凉。设或太过。变现阴寒症者。宜用理中汤温之。乃舍时从症法也。大抵心脾中暑。可饮鲜藿香汤。膀胱中 。可饮西瓜汁。以上诸法。皆治暑之方。若在暑月而内挟劳役生冷。外挟风露寒湿者。详列后条。（汇补）

　　【附疰夏】天地五行。更迭衰旺。人之脏气亦应之。四月属巳。五月属午。为火。火太旺则金衰。六月属未为土。土火交旺则水衰。（丹溪）金水两衰。不能滋生。所以童男少女虚弱之人。每遇春夏之交。日长暴暖。患头眩眼黑。或头胀痛。身倦脚软。身热食少。心烦躁扰。自汗盗汗。名曰疰夏。此皆时令之火为患。非纳凉受暑而病也。久而不治。乃劳怯之根。宜滋化源。使脾土转生肺金。肺金转生肾水。乃为根本之治。（立斋）

　　【附煎厥说】人身肾与膀胱。竭绝于巳午之际。（孙真人）故倦怠欲睡。痿弱无力。尔时即宜补益。（汇补）若或劳役犯房。精血内耗。阴火沸腾。致目盲不明。耳闭不聪。举动懒倦。失其常度。五心烦热。如火燔灼。名曰煎厥。（内经）此亦虚弱之症。所以古人夏月必独宿远酒色者。良有意也。

　　【附湿温】湿温者。亦外感病中之一症也。因先伤湿而又伤暑。湿与热搏。病在心脾二经。其症恶寒壮热。头目痛。胸腹满。口虽渴而不能饮冷。多汗妄言。不省人事。两胫逆冷。其脉寸濡而弱。尺小而急者是也。宜茯苓二术汤加减。不可汗下。误汗。则不能言。耳聋呕恶。身变赤色。不知痛处者。名曰重 。死。误下。则头汗喘急。二便不止者。亦死。（伤寒书）

　　暑症选方香藿饮 治暑症。头胀身热。呕恶吐利。心烦口渴。

　　香薷（二斤） 白扁豆（炒半斤） 浓朴（姜炒半斤）

　　每服三钱。煎后。沉冷服。 加黄连。名黄连香薷饮。 加陈皮、人参、白术、黄 、木瓜、甘草。名十味香薷饮。

　　六和汤（澹寮） 治伏暑霍乱吐泻。或寒热。或痢疾。

　　香薷（二钱） 砂仁 半夏 杏仁 人参 甘草（各五钱） 赤苓 藿香 扁豆（姜炒） 浓朴（姜炒） 木瓜（一钱） 生姜（五片） 枣（一枚）

　　水煎服。

　　消暑丸（和剂） 治伏暑。口渴引饮。脾胃不调。

　　半夏 生甘草 茯苓为末。姜汁煮糊丸。桐子大。每服五十丸。热汤下。

　　清暑益气汤（东垣） 治脾胃不足。伤暑伏暑之症。

　　黄 （一钱） 苍术（一钱） 升麻（一钱） 人参（七分） 白术（五分） 陈皮（五分） 神曲（五分） 泽泻（五分） 甘草（二分） 黄柏（三分盐炒） 葛根（三分） 青皮（二分） 当归（二分） 麦冬（四分） 五味子（五粒）

　　水二盏。煎一半。温服。

　　生脉散（孙真人） 治元气不足。脾胃衰弱。脉虚无力之暑症。并治疰夏之疾。

　　人参 麦门冬 北五味水一钟。煎服。

　　六味地黄丸（仲景） 肾水不足人。夏月宜常服之。以壮水之主而制阳光。（方见中风）

　　平胃散 治夏月暑食伤脾诸症。

　　茅山苍术 紫浓朴 陈皮 甘草为末。砂仁汤下。 此方亦可红糖丸。小儿夏月每晨服一丸。代肥儿丸方。

　　胃苓散 健脾利水。为水泻要药。

　　即五苓散合平胃散。

　　大顺散（和剂） 治避暑着寒。生冷伤脾。呕吐霍乱。

　　甘草 干姜 杏仁 肉桂为末。每服二钱。水煎。温服。如烦躁。井花水调服。

　　理中汤 治服暑药过度寒凉。伤脾变阴寒症者。（方见中寒）

　　升阳汤 治夏月感寒症。

　　羌活 藿香 苍术 苏叶 浓朴 陈皮 干葛 生姜清燥汤（方见似中风） 补中益气汤（方见中风） 冷香饮子（方见霍乱）

　　人参白虎汤（仲景） 治中 。大热大渴大汗。烦躁喘促。

　　石膏（半熟三钱） 知母（一钱半） 甘草（五分） 人参（一钱） 粳米（一撮） 竹叶（十片）

　　水煎服。

　　益元散（河间） 治冒暑。口渴溺涩。自汗身热。

　　滑石（水飞六两） 甘草（一两）

　　为末。每服三钱。白汤调下。此方一名天水散。又名六一散。加薄荷。名鸡苏散。加青黛。名碧玉散。

　　加辰砂。名辰砂益元散。

　　辰砂五苓散（金匮） 治水泻烦躁。口渴溺赤。

　　猪苓（七钱半） 泽泻（一两二钱） 茯苓（七钱半） 白术（七钱半） 肉桂（五钱） 辰砂（五钱）

　　为末。灯心汤调方寸匕服。

　　卷之一　提纲门

　　湿症

　　湿症大意诸痉强直。积饮痞满。霍乱吐下。体重跗肿。肉如泥。按之不起。皆属湿土之气。地之湿气。感则害人皮肉筋脉。因于湿。首如裹。湿热不攘。大筋 短。小筋弛长。 短为拘。弛长为痿。（经文）

　　湿病内因天之湿。雨雾是也。天本乎气。故先中肌表荣卫。地之湿。水泥是也。地本乎形。故先伤皮肉筋骨血脉。饮食之湿。酒饮乳酪是也。胃为水谷之海。故伤乎脾胃。有汗液之湿。汗液亦气化也。止感乎外。人气之湿。太阴湿土所化也。乃动于中。（准绳）大抵居湿涉水。汗雨沾衣。皆湿从外受者也。若嗜饮酒面。多食瓜果。皆湿从内伤者也。（医鉴）

　　中湿外候有脾胃素弱。内蓄痰饮。外触水湿。相搏而上冲。重者令人涎潮壅塞。颈强 斜。半身不遂。与中风相似。但脉沉缓沉细沉涩之不同。（准绳）且湿气伤人。在上则头重目黄。鼻塞声重。在中则痞闷不舒。在下则足胫跗肿。在经络则日晡发热。在肌肉则肿满如泥。在肢节则屈伸强硬。在隧道则重着不移。在皮肤则顽麻。

　　在气血则倦怠。在肺为喘满咳嗽。在脾为痰涎肿胀。在肝为胁满 疝。在肾为腰疼阴汗。入腑则泄泻肠鸣。呕吐淋浊。入脏则昏迷不省。直视郑声。又湿家为病。一身尽痛。身如熏黄。身重如板夹为异耳。（汇补）

　　湿挟寒热湿症之发。必挟寒挟热。大概溺赤口渴。为湿热。多患于黑瘦膏粱之人。溺清不渴。为寒湿。多患于肥白淡薄之躯。（汇补）

　　湿分内外东南卑下。山泽蒸气。湿从外入。自下而上。初宜汗散。久宜渗泄。西北地高。外燥内湿。不得宣越。从内发外。

　　初宜利便。久宜健脾。然南北方土虽异。其内外所感相似者有之。不可执一施治。（汇补）

　　湿症脉法脉浮而缓。濡而小者。皆外湿。沉而缓。细而微者。皆内湿。又迟缓为寒湿。洪缓为湿热。弦缓为风湿。（汇补）

　　湿症总治势轻者。宜燥湿。势重者。宜利便。在外宜微汗。在内宜渗泄。所贵乎上下分消其湿。（入门）凡风药可以胜湿。

　　泄小便可以引湿。通大便可以逐湿。吐痰涎可以祛湿。湿而有热。苦寒之剂燥之。湿而有寒。辛热之剂除之。（时珍）

　　湿宜健脾脾虚多中湿。（陈无择）脾本喜燥恶湿者也。惟脾土衰弱。失健运之堤防。湿气停聚不化。使 胀四肢。渍透皮肉。喘满上逆。昏不知人。故治湿不知理脾。非其治也。（汇补）

　　湿宜利水湿乃津液之属。随气化而出者也。清浊不分。则湿气内聚。故治湿以利小便为上。（汇补）

　　湿宜风药湿淫所胜。助风以平之。（经文）有阳气不升。湿邪内陷者。当用升阳风药以辅佐之。不可过服淡渗。重竭其气。（东垣）

　　治湿禁戒凡湿家。不可大下。下之。额汗出。微喘或哕。小便利者。死。不利不止者。亦死。（伤寒论）

　　用药总法主以四苓散。在上。加紫苏、防风微汗之。在中。加苍术、半夏、浓朴燥之。在下。加防己、木通利之。挟风。加羌活、独活、 本、防己散之。挟寒。加干姜、肉桂、椒目、附子温之。挟热。加黄连、黄芩、山栀、黄柏清之。（景明）

　　病气实。元气虚者。苍白术同用之。病气元气俱实者。宜通利之。五子五皮饮、导水丸、舟车丸是也。病气元气俱虚者。

　　培补之。六君子汤、金匮肾气丸是也。

　　【附风湿】伤湿又兼风。名曰风湿。因汗出当风。久坐湿地所致。其症头汗面黄。遍身重着。骨节烦疼发热。至日晡转剧。不呕不渴。恶风不欲近衣。身有微汗。小便不利。大便亦难。脉浮虚而涩。症与伤寒相似。但脉不同耳。宜微解之。不可大汗。当用羌活胜湿汤。若解表后。自汗多而身仍疼重者。防己黄 汤。（伤寒书）

　　【附寒湿】伤湿又兼寒。名曰寒湿。因先受湿气。又伤生冷。其症头汗身痛。遍身拘急。不能转侧。近之则痛剧。遍身无汗。小便不利。症与风湿相似。但大便转泄耳。宜渗湿汤主之。带表。五积交加散。里寒。附子理中汤。寒多浮肿者。术附汤。（伤寒书）

　　【附湿痹】伤湿而兼风寒。名曰湿痹。其症头痛脊强。恶寒发热。关节疼痛而烦。皮肤麻木。重着不移。脉沉而细。（仲景）

　　宜新制蠲痹汤主之。

　　【附湿热】湿者土之气。土者火之子。湿病多自热生。盖火热能生湿土也。（良方）故六气之中。湿热为病。十居八九。（丹溪）

　　凡为疸为黄。为肿为胀。为痞为泻。为淋为浊。为带下。体重肿痛。为脓疮。痢疾后重。皆湿热所致也。当分治之。如湿胜者。宜清其湿。热胜者。宜清其热。夫湿胜其热。不可以热治而用寒药。使湿愈重。热胜湿者。不可以湿治而用燥药。使热愈甚也。然则初受湿者。当以利水为要。使湿不致成热也。久而湿化为热者。当以清热为要。使热不致蒸湿也。（汇补）

　　湿症选方四苓散 治湿气在中。清浊混乱。小便短少。大便溏泻。

　　白术（一钱） 茯苓 泽泻（各一钱半） 猪苓（一钱）

　　水煎服。

　　平胃散 治不服水土。脾胃胀泻。（方见暑症）

　　除湿汤 治脾虚停湿。腰脚重肿。大便泻。小便涩。

　　半夏 浓朴 苍术（炒各二两） 藿香 陈皮 茯苓（各一两） 甘草（七钱） 白术（生用一两）

　　为末。每服四钱。姜汤下。

　　清热渗湿汤 治湿病兼热。口渴。小便少而黄浊。

　　黄连 赤茯苓 泽泻 黄柏（各一钱） 苍术 白术（各一钱半） 甘草（五分）

　　水煎服。

　　和剂渗湿汤 治湿病兼寒。口不渴。小便短少而不黄。胸腹满。食不化。

　　苍术 白术 甘草（炙各一两） 茯苓 干姜（炮各二两） 橘红 丁香（各二钱半）

　　每服四钱。生姜一片。煎服。

　　六君子汤 治湿症脾虚。病气元气俱虚者。（方见中风）

　　金匮肾气丸 治脾肾虚而湿不化者。

　　地黄 山药 山茱萸 茯苓 丹皮 泽泻 附子 桂枝导水丸（河间） 治湿热。通二便。必高燥之地。湿热之病。强实之人。若柔弱之躯。淡素之家。寒湿之病。必不可服。

　　大黄（二两） 黄芩（一两） 滑石 牵牛（各四两）

　　水丸。绿豆大。温汤下二十丸。

　　舟车丸（河间） 治湿胜气实。内胀外肿。大便后重。小便赤涩。

　　牵牛（头末四两） 大戟 甘遂 芫花 大黄（各二两） 青皮 陈皮 木香 槟榔（各半两） 轻粉（一钱）

　　取蛊。加芜荑半两为末。水丸麻子大。空心服三丸。如不行。加二丸。至快利为度。

　　羌活胜湿汤（东垣） 治外感湿气。头身重痛。

　　羌活 独活 本 防风（各一钱） 甘草（五分） 川芎（二分） 蔓荆子（三分）

　　水煎。

　　防己黄 汤（仲景） 治风湿自汗。身疼而重。脉浮。

　　防已（一钱） 白术（七分半） 黄 （一钱二分） 甘草（五分）

　　姜四片。枣一枚。水煎服。

　　卷之一　提纲门

　　燥症

　　燥症大意诸涩枯涸。干劲皴揭。皆属于燥。（经文）燥万物者。莫 乎火。（易经）火气一 。五液皆枯。故燥之为病。血液衰少。而又气血不能通畅。（原病式）

　　燥症内因燥者。阳明金气所化。金受火制。木旺风生。风火相合。胜湿损津。（原病式）亦有天时久晴。黄埃蔽空。风热怫郁而成者。此属外邪。（六要）其内因所致者。病端不一。有减气而枯。有减血而枯。（好古）或大病而攻伐太过。或吐泻而津液顿亡。或饥饿劳倦。损伤胃液。或思虑劳神。心血耗散。或房劳太过。肾水干枯。或金石刚剂。预求峻补。或膏粱浓味。炙爆太多。皆能助火烁阴而为燥。（良方）总之。金为水源。金受火克。不能生水而源绝于上。则无以荣肤泽毛。而诸燥作矣。（六要）

　　燥症外候在外则皮肤皴揭。在上则咽鼻焦干。在中则水液衰少而烦渴。在下则肠胃枯涸而便难。（良方）

　　燥病变症风燥。由肝血不能荣筋。故筋痛爪裂。火燥。由脾多伏火。故唇揭便秘。血燥。由心血失散。故头多白屑。发脱须落。虚燥。由肾阴虚涸。故小便数。咽干喉肿。此皆燥之初因也。濡润自愈。若不加啬养。使真水涸竭。为消渴噎膈。为痿痹经闭。为干咳声哑。筋脉劲强。口噤拳挛。筋缓不收。而千 竞起。虽欲静摄。则燎原不可遏矣。（汇补）

　　燥症脉法脉紧而涩。或浮而弦。或芤而虚。皆属燥症。（正传）

　　燥症治法治燥须先清热。清热须先养血。养血须先滋阴。（绳墨）宜甘寒之品。滋润荣卫。甘能生血。寒能胜热。阴得滋而火杀。液得润而燥除。故曰。莫治风。莫治燥。治得火时风燥了。（子和）

　　虚燥宜补若病后曾服汗下药。及吐后产后。老年瘦羸人。见诸燥症。脉细涩或洪数者。俱属血液不足。当濡润之。纵欲人发燥者。多肾虚。以肾主五液也。（汇补）

　　燥症禁戒切忌香燥动火。及发汗渗湿利便通导之药。（入门）损伤津液。至于苦寒辛凉。亦逐末而忘本。世多此弊。其燥愈增。（汇补）

　　燥症用药主以四物汤加减。如皮肤皴揭。加秦艽、防风。咽鼻焦干。加知母、黄芩。烦渴。加麦冬、花粉。便难。加麻仁、牛膝。痰燥。加贝母、栝蒌。血燥。加天冬、熟地。火燥。壮实者。用清凉饮子以治上焦之燥。用脾约麻仁丸以治中下之燥。虚燥。在肾经者。用地黄汤丸。加天麦冬。在肝脾经者。用加味逍遥散。加麦冬。或枯梗。或生地。随症加减。不可胶泥其说也。

　　燥症选方清凉饮子 治上焦积热。口舌咽干鼻燥。

　　黄芩 黄连 薄荷 玄参 当归 芍药（各一钱半） 甘草（一钱）

　　便燥。加大黄。水煎服。

　　脾约麻仁丸（和剂） 治脾家伏火。血液燥。大便闭结。

　　浓朴 枳实 芍药（各二两） 大黄（蒸四两） 杏仁 麻仁（各一两半）

　　蜜丸。温水下。

　　地黄汤 加味逍遥散 四物汤（三方俱见中风）

　　大补地黄丸 治下焦虚火。精血枯燥。因而便闭。

　　熟地（四两） 当归 山药 枸杞（各三两） 知母 黄柏（各二两） 山萸肉 白芍药（二两） 生地（二两五钱） 肉苁蓉 玄参（各一两半）

　　炼蜜丸。盐汤下。

　　新制通幽汤 治幽门不通。大便闭结。上冲吸门。呕食不下。肠燥胃闭。将成噎塞之症。

　　当归 红花 桃仁 韭汁 香附 牡丹皮 苏子 桔梗 陈皮水煎。磨槟榔五分。调和服。

　　朱砂芦荟丸 治大便不通。

　　朱砂（研如飞面五钱） 真芦荟（研细七钱）

　　滴好酒少许为丸。每服一钱二分。好酒服。朝服暮通。暮服朝通。须天晴时修合。

　　卷之一　提纲门

　　火症

　　大意火乃天地间真阳之气。天非此火。不能生物。人非此火。不能有生。故凡腐熟五谷。化精气神。皆赖此真阳之火。名曰少火。及情窦既开。动过乎静。动始阳生。动极阳亢。亢则火爆。偏胜而病者。皆亢阳之火。名曰壮火。（汇补）壮火食气。少火生气。（内经）所以少火之火。无物不生。壮火之火。无物不耗。可见火与元气。势不两立。一胜则一负。故曰。火为元气之贼。（东垣）

　　内因恚怒则火起于肝。忧思则火起于脾。醉饱则火起于胃。房劳则火起于肾。悲哀则火起于肺。过喜则火起于心。心为君主。自焚则死矣。（内经）

　　外候诸痛疮疡。诸腹胀大。诸病有声。鼓之如鼓。诸呕吐酸。暴注下迫。皆属于热。诸热瞀螈。诸逆冲上。诸躁狂越。

　　诸禁鼓栗。如丧神守。诸病 肿。疼酸惊骇。诸转反戾。水液混浊。皆属于火。（内经）言属热者。君火之病。属火者。相火之症。不可不辨。

　　火分各经掉眩螈 。胁痛目赤。肝火动也。悲笑谵妄。口舌疮疡。心火动也。腹胀有声。口臭唇肿。脾火动也。喘咳烦闷。

　　鼻塞鼽衄。肺火动也。梦遗精浊。躁扰牙宣。肾火动也。目黄口苦。耳鸣胀痛。胆火动也。多作腹痛。血淋溺浊。

　　小肠火也。呕吐嘈杂。面浮龈肿。胃家火也。暴泻黄赤。便结不通。大肠火也。癃闭淋沥。遗溺混浊。膀胱火也。

　　喉痹昏昧。头眩格食。三焦火也。阳事频举。不交精泄。命门火也。（六要）大概属肝者。诸风之火。属脾胃者。诸湿痰火。属心肺者。诸热实火。属肾者。诸虚阴火。散于各经。浮游之火。入气分。无根之火。入血分。消阴伏火。

　　故曰。诸病寻痰火。痰火生异症。（入门）

　　火升有三气从左边起者。肝火也。气从脐下起者。阴火也。气从涌泉穴起者。虚之甚也。（丹溪）要知上升之气。自肝而出。中抉相火。自觉冷者。非真冷也。乃火极似水耳。（原病式）

　　虚火有五有劳倦内伤。身热无力。为气虚火者。有失血之后。阴分转剧。为血虚火者。有遇事烦冗。心火焦灼。为阳强病者。有房室过度。肾水不足。阳光上亢。为阴虚火者。有老弱病后。吐泻脱元。上热下寒。为阳虚火者。（汇补）

　　郁火有三有平素内热。外感风寒。腠理闭塞而为郁热者。有恚怒不发。谋虑不遂。肝风屈曲而为郁火者。有胃虚食冷。抑遏阳气于脾土之中。四肢发热。扪之烙手而为火郁症者。（汇补）

　　虚实分辨大约实火之热。日夜无间。口渴能饮。大便坚闭。虚火之热。向夜潮热。口燥不饮。大便不闭。（入门）然实火亦有日晡潮热者。如外感阳明里症是也。虚火亦有昼夜俱热者。如气血两虚之症也。实火亦有大便泄泻者。如暑湿气食之症也。虚火亦有大便干燥者。如产后病后及老弱血枯便燥是也。当合兼症脉息辨之。

　　（汇补）

　　脉法脉浮虚数为虚火。脉沉实数为实火。各随部位以断何经之火。（汇补）

　　死候卒病暴死。皆属于火。（内经）盖因喜怒悲恐惊五者。偶有过中。心火暴甚。肾水不能救之。则阳亢阴竭。卒然不省。故曰。五志之火动极。不治。（丹溪）

　　又有多谋多怒多欲之人。厥阳之火。无时不动。既已有病。尚尔不息。煎熬真阴。渐致危殆。阴虚则惫。阴绝则死。盖一水不能胜五火也。（丹溪）

　　火宜静养火之为物。静则退藏。动则亢上。不拘五脏六腑十二经中。动皆属火。当恬惮虚无。镇之以静。使道心常为一身之主。而人心听命焉。彼诸火者。将寂然不动。何酷烈暴悍之有。（六要）

　　总治火之性不同。在心者位尊丽上。主宰一身。谓之君火。在肾肝者。感心而动。代君行令。谓之相火。君火正治。

　　相火反治。故虚火补之。实火泻之。郁火发之。浮火敛之。又曰。降有余之火。在于破气。降不足之火。在于滋阴。（汇补）

　　分治心火者。譬诸柴薪之火。可以湿伏。可以水灭。可以直折。宜苦寒凉剂。逆其性而正治之。所谓热淫所胜。治以咸寒也。三黄汤、当归六黄汤、天王补心丹之类。命门火者。譬诸亢龙之火。遇雨则焚。得湿则燔。人身阳虚之火。不可以寒凉直折。宜辛温之品。随其性以反佐之。所谓据其窟穴而招之也。八味丸、附子理中汤之类。肝火者。譬诸雷电之火。郁蒸愈发。阴湿愈炎。或出地而上升。或与龙而并见。人身肝家之火。挟气郁者。宜顺气以导之。所谓气降则火自降也。挟血燥者。宜养血以濡润之。所谓肝气为阳为火。肝血为阴为水也。逍遥散之类。挟湿热者。宜清湿以解之。所谓湿病多自热生。热去而湿自除也。左金丸、当归芦荟丸之类。挟脾虚者。宜培脾以调肝火。所谓木来侮土。则当培土以泻水也。六君子加黄连、白芍之类。肝自虚者。宜补肝以胜其火。所谓肝气太旺。肝亦自伤。则当敦土以培木也。六君子加当归、白芍。挟肾虚者。宜滋肾以抑肝。所谓乙癸同源。肾肝同治也。地黄汤加当归、白芍。或加柴胡、山栀之类。肾火者。譬诸灯烛之火。

　　得水则燥。添火则竭。惟以膏油加之。则光明不绝。人身下焦阴火上炎。得苦寒之品则真水愈虚。宜滋其精液。所谓壮水之主以制阳光也。地黄丸加麦冬、五味之类。脾火者。譬诸红炉之火。得湿则灭。得木则烟。

　　以灰覆之则温暖长存。人身脾家之火。得苦寒之剂。则食少泻多。得恼怒之气。则面青口苦。故劳倦伤脾发热者。宜培补中气。养其化源。所谓甘温能除大热也。补中益气加减。生冷滞脾发热者。宜升阳开胃。佐以舒脾。所谓火郁发之也。（火郁汤）

　　用药总法大率肝火用柴胡、赤芍。胆火用柴胡、胆草。心火用黄连、连翘。肺火用黄芩、山栀。脾火用黄连、白芍。肾火用黄柏、知母。大肠火用条芩、大黄。小肠火用木通、灯心。胃火加石膏、花粉。膀胱火用山栀、泽泻。三焦火用玄参、山栀。此皆治热淫邪胜实火之药也。若稍涉虚者。不拘此法。凡君火炽盛。尺寸脉俱大。用诸寒药直折其火转甚者。须用姜汁炒药。或酒制炒。则火自伏。此寒因热用之法也。凡相火炽盛。两尺俱大。寸脉反静者。不可用寒凉。惟黄柏同肉桂并用。随其性而下行。使心肾之火交于顷刻。然左尺脉独大者。不可用黄柏。右尺脉独大者。不可用肉桂。又两手尺寸脉不大。但微无力。或浮数无伦者。亦不可用黄柏。虽有烦燥火盛。乃虚阳发露。宜用肉桂、附子同诸补药。煎成冷服。则无拒格之患。此热因寒用之法也。如误用寒药者死。凡火症左尺脉微细者。宜地黄汤丸。加麦冬、五味。右尺脉微细者。八味地黄汤丸。左关肝脉无力者。

　　宜逍遥散。或加人参、麦冬、生地、陈皮。右关脾脉无力者。宜补中益气汤。加白芍、丹皮、麦冬。左寸心脉无力者。宜归脾汤。右寸肺脉无力者。宜生脉散。其出入加减。于各方中与病合宜者采用之。凡火过盛。必缓之以生甘草。童便降火甚速。火症见血者宜之。人中白降龙雷之火。阴虚者宜丸药中用之。火起脐下。小腹唧唧有声者。阴火也。败龟板主之。火从足底涌泉穴起。用附子末津调抹足心下。加蓖麻子尤验。

　　火症选方三黄汤（东垣） 治膏粱醇酒太过。积热上中二焦。变诸火症。

　　黄连 黄芩 黄柏（各一钱） 炒山栀 玄参（各八两） 知母（一钱半） 石膏（二钱） 甘草（七分）

　　灯心水煎服。

　　单用前四味。名解毒汤。为丸。名栀子金花丸。去栀子。又名三补丸。一名三黄丸。

　　泻白散（钱氏） 治肺火实盛。

　　桑白皮（炒） 地骨皮（各一两） 甘草（炒五钱）

　　王海藏加黄芩、山栀。

　　泻青丸 治肝火实盛生风之症。

　　当归（焙秤） 川芎 山栀 龙胆草（焙秤） 羌活 防风 大黄（煨）

　　各等分。末之。蜜丸鸡豆大。每服一丸。煎竹叶汤同砂糖温水化下。

　　清胃散 治胃火。

　　生地（三分） 当归（三分） 丹皮（五分） 黄连（三分） 升麻（一钱）

　　加连翘、甘草、赤芍药。水煎。

　　回令丸（丹溪） 治肝火。

　　黄连（六两） 吴茱萸（一两）

　　为末。粥丸。

　　导赤散（钱氏） 治小肠火。

　　生地 木通 甘草（等分）

　　为末。每用三钱。入竹叶七片。煎服。

　　泻心汤（钱氏） 治心火。

　　黄连一味。酒炒。加大黄、黄芩、名三黄泻心汤。

　　凉膈散 治火郁上焦。

　　大黄 朴硝（各五钱） 甘草 连翘 栀子 黄芩 薄荷（各一两半）

　　为末。每服一两。水二盏。竹叶七片。煎服。

　　白虎汤（方见发热）

　　黑奴丸 治热毒发斑。烦燥大渴倍常。时行热病。六七日未得汗。脉洪大而数。面赤目胀。身痛大热。狂躁欲走。又五六日已上不解。热在胸中。口噤不能言。为坏伤寒病。医所不治。弃为死人。精魂已竭。心下才暖。拨开其口。灌药下咽即活。

　　黄芩 釜底煤 芒硝 麻黄 灶突墨 梁上尘 小麦奴（各一两） 大黄（一两二钱）

　　为末。蜜丸如弹子大。新汲水化下。饮尽当足寒汗出乃瘥。若时顷不汗出。再服一丸。见微利。若不大渴。

　　不可与此药。以上诸方。皆治实火之剂。

　　大补阴丸 治下焦相火。

　　黄柏一味。炒褐色。粥丸。或水丸。

　　坎离丸（丹溪） 一名滋肾丸。治相火上炎。

　　黄柏 知母 肉桂逍遥散（易简） 治肝脾二经血虚火症。

　　当归 白芍药 白术 白茯苓 柴胡（各一钱） 甘草（五分）

　　水煎。薛立斋加牡丹皮、山栀。名加味逍遥散。古方逍遥散。即前方。中无牡丹皮、山栀。有薄荷、陈皮、地骨皮。

　　地黄汤 治肾虚火症。用此壮水之主以制阳光。（方见中风）

　　上渴足冷者。方中加肉桂、五味子。上渴足暖者。加麦冬、五味。

　　四物汤 治血虚火症。

　　四君子汤 治气虚火症。

　　补中益气汤 治元气下陷。阴火上炎。

　　十全大补汤 治火症气血两虚者。

　　人参养荣汤 治心脾肾三经俱虚火症。（五方俱见中风）

　　火郁汤（东垣）治火郁于中。不得舒散。因内伤生冷。抑遏阳气于脾土中而发热者。

　　升麻 葛根 白芍药 柴胡（各一钱） 甘草 防风（各五分）

　　加独活。名升阳散火汤。每服三四钱。水二盏。加连须葱白三寸。煎服。

　　防风通圣散（河间） 治郁火症。因内有积热。外为风寒所束而发热者。

　　防风 川芎 当归 赤芍药 连翘 薄荷 麻黄 大黄 芒硝（各半两） 桔梗 石膏 黄芩（各一两） 白术 山栀荆芥（各二钱半） 滑石（三两） 甘草（二两）

　　上为末。每服二钱。水一盏。姜三片。煎服。又名双解散。

　　卷之二　内因门

　　气症

　　大意气者。氤氲浩大之元气。当其和平之时。源出中焦。总统乎肺。（原病式）在外则护卫皮毛。充实腠理。在内则导引血脉。升降阴阳。周流一身。营运不息。（指掌）脏腑之所以相养相生者。皆此气也。盛则盈。衰则虚。顺则平。

　　逆则病。（绳墨）

　　内因百病皆生于气也。怒则气生。喜则气缓。悲则气消。恐则气下。寒则气收。热则气滞。惊则气乱。劳则气耗。思则气结。忧则气沉。（内经）凡七情之交攻。五志之间发。乖戾失常。清者遽变而为浊。行者抑遏而反止。营运渐远。肺失主持。气乃病焉。（原病式）

　　外候气之为病。生痰动火。升降无穷。燔灼中外。稽留血液。为积为聚。为肿为毒。为疮为疡。为呕为咳。为痞塞。为关格。为胀满。为喘呼。为淋沥。为便闭。（绳墨）为胸胁胀疼。为周身刺痛。久则凝结不散。或如梅核。窒碍于咽喉之间。咯咽不下。或如积块。攻冲于心腹之内。发则痛绝。（汇补）

　　脉法下手脉沉。便知是气。沉极则伏。涩弱难治。（玄要）大凡气病轻者。肺脉独沉。重者。六脉俱沉。又气病轻者。肝脉独弦。重者。脾脉亦弦也。（汇补）

　　女人多气男子属阳。得气易散。女子属阴。得气多郁。故男子气病少。女子气病多。（正传）况娇养纵妒。性偏见鄙。或孀媳婢外家。志念不伸。恚愤疑忌。抑郁无聊。皆足致病。（汇补）

　　七情病异喜怒惊恐。属心胆肾经。病则耗散正气。为怔忡失志。精伤痿厥。不足之病。怒忧思悲。属肺脾肝经。病则郁结邪气。为颠狂噎膈。肿胀疼痛。有余之病。（玉册）

　　五志相胜五志所伤。以所胜者平之。悲可以治怒。以怆恻苦楚之言感之。怒可以治思。以污辱欺罔之言触之。思可以治恐。以虑彼忘此之言夺之。恐可以治喜以迫遽危亡之言怖之。喜可以治悲以谑浪亵狎之言娱之。

　　凡此法者。必诡诈谲怪。无所不至。然后可以动其耳目。易其视听也。又热可以治寒。寒可以治热。逸可以治劳。习可以治惊。若徒事汤药。失所务矣。（子和）

　　气症总治调气之法。结者散之。散者收之。损者益之。逸者行之。上之下之。摩之浴之。薄之劫之。开之发之。气虚者掣引之。（素问）滞者导之。郁者扬之。热者清之。寒者温之。偏热偏寒者。反佐而行之。挟湿者。淡以渗之。挟虚者。

　　补而养之。（六要）虚甚者。补敛之。浮越者。镇坠之。（汇补）

　　气病变火气本属阳。亢则成火。（六要）气有余。便是火也。（原病式）故滞气逆气上气。皆气得炎上之化。有升无降。蒸熏清道。甚至上焦不纳。中焦不化。下焦不渗。宜清降气道。（化气丸加黄连山栀）若概用辛香燥热之剂。是以火济火矣。

　　（丹溪）

　　气病成痰有寻常外冒四气。内着七情。或偏食浓味。致清浊相干。噫气少食。或痞或痛。此属气也。然有屡用辛温。暂开复结。愈劫愈滞。蔓延日久。为吞酸。为嘈杂。此乃气生痰之症也。若徒用香燥。则津液枯涸。痰凝血瘀。结成窠囊。为痛为呕。乃反胃噎膈之渐也。惟当平补调疏。使脾胃清和。则气道健行。痞塞自解。（六要）

　　气兼痰火气与痰火。同出异名。三者凑合。重则卒暴眩仆。轻则胀痛痞塞。故治气者。不治其火则气不降。不治其痰则气不行。故清痰降火。为治气之关节也。（汇补）

　　辛香暂用辛香之剂。但治初起。郁结之气。借此暂行开发。稍久气郁成热。便宜辛凉以折之。最忌香燥助火。如明知伤冷受寒而病者。方敢温散。亦暂法也。（丹溪）

　　气病和血气主煦之。血主濡之。（难经）一切气病用气药不效者。乃气滞而血不能波澜也。宜少佐芎、归活血。血气流通而愈。乃屡验者。故妇人宜调血以理气。男子宜调气以养血。（医鉴）

　　气虚补脾气因于中。（内经）故中州为元气之母。俗云气无补法者。此为气实人言也。如脾虚正气不行。邪着为病。当调理中州。复健运之职。则浊气降而痞满除。如不补气。气何由行。（丹溪）六君子汤加减之。

　　气虚和肝上升之气。自肝而出。（原病式）故性躁多怒之人。肝木必旺。肝旺则乘脾。宜用伐肝之药。然克削太过。肝木未平。而脾土先受其害。脾益虚矣。（准绳）况造物之理。太刚则折。肝气过旺。肝亦自伤。不但脾虚。而肝亦虚矣。

　　所以气病久而肝脾两虚者。宜调脾和肝。逍遥散出入治之。（汇补）

　　气虚补肾肺为主气之标。肾为主气之本。肾虚气不归元。冲脉之火。主冲清道。为喘呼。为呃忒。为呕哕。为不得卧下。

　　皆当从下焦补敛之法。不知者泛用调气破气。而终不下降者。气之所藏。无以收敛也。必佐以补肾。而气始归元。（入门）气喘。用观音应梦散。呃逆。用桂附理中汤。卧不下。用八味丸。大凡纳气归元。用砂仁、补骨脂、五味、胡桃肉之类。

　　气症用药主以宽中散。胸满。加苏梗、枳壳。心下满。加枳实。腹胀。加浓朴、大腹皮。胁痛。加柴胡、橘叶。腹痛。加乌药、枳壳。小腹痛。加青皮。郁气。加抚芎、苍术。怒气。加木香、沉香。挟冷。加干姜、肉桂。挟热。加姜炒山栀。

　　挟虚。加人参。实满。加大黄。大约青皮破肝气。多用损真元之气。枳壳泻滞气。过服泻至高之气。香附散郁气。须制过。木香调诸气。兼泻肺。橘红专泻。陈皮兼补。浓朴平胃气。前胡下气推陈。沉香降诸气。乌药、川芎、紫苏。俱能散浊气从汗而散。槟榔、大腹皮。能使浊气下行而去后重。有积者宜之。莱菔子、苏子、杏仁。下气润燥。肺气滞于大肠者宜之。豆蔻、沉香、丁香、檀香。辛热能散滞气。暴郁者宜用。稍久成火者忌用。须以姜炒山栀从治之。

　　以上皆疏肝有余气病要药。若兼痰火。兼积滞。兼血有余不足。各随加减。调气用木香。然木香性温上升。

　　如郁气不舒。固宜用之。若阴火上冲。胸喉似有气滞而非气者。则不可用木香以助火。当加黄柏、知母。少佐枳壳。血虚气滞。四物汤加香附、陈皮。阴虚气滞。地黄汤加沉香、石斛、砂仁。阳虚气滞。四逆汤加肉桂、补骨脂。气虚气滞。六君子汤加益智、苏梗。肥人气滞必挟痰。以二陈汤加香附、枳壳。燥以开之。甚者。加苍术、白芥子。瘦人气滞必挟火。宜苏子、山栀、归、芍。降以润之。妇人性执属阴。易于动气。痞闷胀满而痛。上凑心胸。或攻筑胁肋。腹中结块。月水不调。或眩晕呕吐。往来寒热。一切气候。正气天香散、四七汤酌用之。如气不升降。痰涎壅盛者。苏子降气汤。气不归元。以补骨脂为主。取其壮肾气以收浊气归就膀胱。使气化而出也。或白术亦可。以其能和胃。胃和则气自归元。此为脾肾两虚者立法也。若肺肾两虚。气不归元。喘促不卧者。宜五味子、胡桃、人参之类。气郁久则中气伤。不宜克伐。宜归脾逍遥二方。佐以抚芎、香附、枳壳以舒郁。胎产同法。

　　气症选方宽中散 统治气症。

　　白豆蔻（二两） 甘草（炙五两） 木香（三两） 浓朴（一斤） 砂仁（三两） 丁香 青皮 陈皮（各四两） 香附（三两）

　　为末。每服二钱。生姜水煎服。脾胃虚人。不可多用。当以六君子兼之。

　　四磨汤 治怒忧悲思。气滞于中。

　　乌药 枳壳 槟榔 沉香四件。各磨半小杯。温服。和。一法。以二陈汤同用。或煎或磨入同服。更效。济生方中所载。内有人参。无枳壳。

　　正气天香散（河间） 治九气。

　　乌药（三两） 香附（八两） 陈皮 紫苏 干姜（各一两）

　　为末。每服一钱。淡盐汤调。

　　苏子降气汤（和剂） 治虚阳上攻。气不升降。痰涎壅盛。

　　苏子（二钱半） 浓朴（一钱） 陈皮（一钱） 半夏（二钱半） 前胡（二钱） 沉香（七分） 甘草（一钱）

　　生姜水煎服。虚冷人加肉桂五分。当归、黄 各一钱。

　　一法。去肉桂。加桑白皮、白术。治哮喘嗽症。愚意哮喘嗽症初起。不宜用白术。当以茯苓代之。若久而易感常发者。丸方中竟用白术以治痰之源。

　　忿气饮 治忿怒太过。肝气上升。肺气不能降者。

　　紫苏 半夏 青皮 陈皮 大腹皮 赤苓 桑皮 白芍药 木通 甘草四七汤（和剂） 治七情结成痰涎。状如破絮梅核。在咽喉之间。或中脘痞满。气不舒快。痰涎壅盛。上下喘息。或呃逆恶心。兼治忧思过度。小便白浊者。以此药下青州白丸子。最效。

　　浓朴（九分） 茯苓（一钱二分） 半夏（一钱半） 紫苏（六分）

　　生姜。水煎服。治妇人恶阻。大效。

　　木香化滞汤 治气食湿面。结于中脘。腹内微痛。心下痞。不思食。

　　枳实（五分） 柴胡（四分） 木香（三分） 陈皮（五分） 甘草（一分） 半夏草豆蔻（五分） 当归（二分） 红花（一分） 生姜流气饮子 治心胸痞满。膨胀呕吐。面目四肢浮肿。二便闭塞。及忧思太过。郁结成疾。又治香港脚肿痛。上喘作胀。大便不通。及气攻肩背胸胁。走注疼痛。

　　苏叶 青皮 当归 芍药 乌药 茯苓 桔梗 半夏 川芎 黄 枳实（各一钱） 甘草陈皮 木香 大腹皮 槟榔 防风 枳壳（各五分）

　　生姜、枣子。水煎服。

　　木香流气饮（和剂） 治清浊不分。膨胀浮肿。二便不利。口苦咽干。但此方药味太多。似难执定。用者因时制宜可也。

　　半夏（制二两） 青皮 浓朴（制） 紫苏 香附（炒） 甘草（炙各二斤） 陈皮（二斤） 肉桂 蓬术（煨） 丁香槟榔 麦门冬（去心） 木香 草果（各六两） 木通（八两） 藿香 白芷 赤苓 白术 木瓜 人参 石菖蒲（各四两） 大腹皮（制六两）

　　每服四钱。姜枣。水煎服。

　　四炒枳壳丸 治气血内滞。胸腹膨胀。

　　枳壳一斤。分四分。以苍术、茴香、莱菔子、干漆。各炒一分。令焦。拣去四味。止用枳壳。为末。将原四味煎汁。

　　打糊丸如桐子大。每服五十丸。白汤下。

　　推气散 平肝降气。

　　枳壳 肉桂 芍药 青皮燔葱散（和剂） 治冷气不行。攻刺心腹。

　　延胡索（三两） 肉桂 干姜（炮二两） 苍术（炒八两） 甘草（炙八两） 砂仁丁皮 槟榔（各四两） 三棱（煨） 蓬术（煨） 茯苓 青皮（各六两）

　　为末。每服二钱。葱白煎服。

　　盐煎散 治冷气攻冲。胸胁刺痛。及脾胃虚冷。呕吐泻利。

　　砂仁 甘草 茯苓 草果 肉果 川芎 茴香 澄茄 麦芽 槟榔 良姜 枳壳 浓朴 陈皮 羌活 苍术入盐少许。煎服。

　　栀子解郁方 治气有余便是火之症。此药能解五脏结气。益少阴阴血。

　　栀子一味。炒黑为末。以姜汁入汤同煎。饮之。

　　凡郁热症药中。加姜炒山栀。其义实出于此。

　　沉香化气丸 治气郁久而成热。便闭不通。用此润下之。

　　坚大黄 黄芩 沉香 人参 白术为末。入竹沥、姜汁少许。为丸。淡姜汤下一钱。

　　越鞠丸（丹溪） 治气郁久病。用此开郁清解。

　　茅山苍术（米泔炒） 抚芎 香附（各二两） 山栀（炒） 神曲（各一两五钱）

　　为末。滴水丸如绿豆大。白汤下百粒。

　　以上诸方。治气家有余实症。若虚弱者。以后法治之。

　　四君子汤 治气症脾胃虚而食少泻多。脉虚濡。不可克削破气者。

　　六君子汤 治气症脉虚。属脾虚挟痰者。（二方俱见中风）

　　生脉散 治气虚脉虚。（方见暑症）

　　归脾汤 治喜恐惊劳。气散于内。并治房劳后着气。厥逆不省。少顷复醒。而脉虚细者。用此养元。不可服破气药。

　　补中益气汤 治劳倦后着气。或久病后气逆不通。用此补气而气自行。（二方俱见中风）

　　观音应梦散（夷坚志） 治气虚脉弱。喘呼不卧者。

　　人参（一寸） 胡桃（二枚）

　　水煎服。一方。加五味子、杏仁。

　　理中汤 治中风虚寒。馁弱不振。虚胀虚泻。胸腹胀满。按之濡而不硬者。（方见中寒）

　　八味丸 治气虚属房劳伤肾。真火不能生脾土。因而腹胀足肿。腰痛溺短者。（方见中风）

　　养正丹（和剂） 治上盛下虚。气升不降。元阳亏损。气短身羸。及中风涎潮。不省人事。伤寒阴盛。自汗唇青。

　　妇人血气久冷。

　　水银 黑锡（去渣净秤与水银结砂子） 朱砂（研） 硫黄（研各一两）

　　用铁盏一只。火上熔黑铅成汁。下水银。以柳条搅。次下朱砂搅。令不见星。放下少时。方入硫黄末。急搅成汁。和匀。如有焰起。以醋洒之。候冷取出。研极细。煮糯米糊丸绿豆大。每服三十丸。盐汤枣汤任下。

　　卷之二　内因门

　　血症

　　大意血者。水谷之精气也。（玉机）饮食入胃。取汁变化。生于脾。总统于心。藏于肝。宣布于肺。施泄于肾。（内经）

　　和调五脏。洒陈六腑。其入于脉也。源源而来。灌溉一身。（玉机）目得血而能视。耳得血而能听。手得血而能摄。掌得血而能握。足得血而能步。脏得之而能液。腑得之而能气。（内经）是以出入升降之道。濡润宣通者。皆血之使然也。生化旺则诸经由此而长养。衰耗竭则百脉由此而空虚。（玉机）

　　内因天地之道。阳常有余。阴常不足。故人身精血难成而易亏。（丹溪）女子二七而经行。七七而经断。男子二八而精通。八八而精竭。（内经）可见阴气之成。止供三十年之运用。已先亏矣。况人之情欲无涯。（丹溪）喜怒不节。起居不时。饮食自倍。荣血乱行。内停则为蓄血。外溢则为渗血。（汇补）

　　外候妄行于上则吐衄。衰涸于内则虚劳。流渗于下则便血。热蓄膀胱则溺血。渗入肠间为痔血。阴虚阳搏为崩中。湿蒸热瘀为血痢。热极腐化为脓血。火极似水。色紫黑。热胜于阴。为疮疡。湿滞于血。为瘾疹。热极沸腾。为发斑。蓄在上。令人喜忘。蓄在下。令人如狂。堕恐跌仆。则瘀恶凝结。内滞痰污。则 瘕积块。（玉机）

　　血分经来从肺而溢于鼻者为衄。从胃而逆于口者为吐。从肾而夹于唾者为咯。从嗽而来于肺者为咳。又痰涎血出于脾。牙宣出于肾。舌衄出于心。（绳墨）肌衄出于心肺。 血出于膀胱。（汇补）

　　血分轻重大概血病于内。瘀则易治。干则难医。血走于外。下流为顺。上溢为逆。凡血症身无潮热者轻。有潮热者重。

　　如九窍出血。而兼身热不能卧者死。惟妇人产后瘀血妄行。九窍出血。有用逐瘀之药而生者。不可遽断其必死。若无故卒然暴厥。九窍出血者。死。久病之人。忽然上下见血。亦死。所谓阳络伤则血外溢。阴络伤则血内溢也。（汇补）

　　血症脉法脉者。血之府也。注于脉。少则涩。盛则滑。充则实。衰则虚。虚甚则微细。此其常也。若失血而脉反洪大中空者。即为芤脉。盖阴血既亏。阳无所根据。浮散于外。故见此象。所以产后失血后。恒得芤大之脉。设不明辨。误用寒凉则谬。（叔承）故崔氏曰。诸症失血。皆见芤脉。随其上下。以验所出。又尺脉滑而疾者。亦为血虚。肝脉弦而紧。症兼胁痛者。有瘀血。大凡失血脉滑小沉弱者生。实大急数者死。（脉经）

　　总治血症有四。曰虚。曰瘀。曰热。曰寒。治血之法有五。曰补。曰下。曰破。曰凉。曰温是也。血虚者。其症朝凉暮热。手足心热。皮肤干涩甲错。唇白。女子月事。前后不调。脉细无力。法宜补之。血瘀者。其症在上则烦躁。漱水不咽。在下则如狂谵语。发黄。舌黑。小腹满。小便自长。大便黑而少。法宜下之。在女子则经停腹痛。产后小腹胀痛。手不可按。法宜破之。血热者。其症吐衄咳咯溺血。午后发热。女子月事先期而来。脉弦而数。法宜凉之。血寒者。其症麻木疲软。皮肤不泽。手足清冷。心腹怕寒。腹有块痛。得热则止。在女子则月事后期而痛。

　　脉细而缓。法宜温之。又有吐衄便血。久而不止。因血不能附气失于归经者。当温脾肾二经。脾虚不统摄者。用姜、附以温中焦。肾虚不归经者。用桂、附以温命门。皆温之之法也。（六要）

　　调气气血者。同出而异名也。故血随气行。气行则行。气止则止。气温则滑。气寒则凝。凡凉血必先清气。气凉则血自归经。（入门）活血必先顺气。气降而血自下行。温血必先温气。气暖而血自运动。养血必先养气。气旺而血自滋生。（汇补）

　　血虚补气阳生则阴长。血脱则益气。（仲景）凡上下血溢。大出不止者。宜甘补之品。急补元气。（三锡）盖血病每以胃药收功。胃气一复。其血自止。（入门）昧者不知调理脾胃之法。概用滋阴。致食少泻多。皆地黄纯阴泥膈之故也。（三锡）

　　血气所本脾为后天之本。三阴之首也。脾气健则元气旺而阴自固。肾为先天之本。三阴之蒂也。肾水足则龙火潜而阴亦宁。故血症有脾虚者。当补脾以统其血。有肾虚者。当壮水以制其阳。有肾中阳虚者。当益火以引其归。能于三法而寻绎之。其调摄血门一道。思过半矣。（汇补）

　　血家禁戒亡血家不可发汗。汗之则筋脉失养。变为筋惕肉 。甚者必发 。（仲景）宜养荣以救之。（汇补）

　　血症用药常法。以四物汤为主。血瘀。加桃仁、红花、苏木、丹皮。血滞。加玄胡索、香附、蒲黄、牛膝。血溢。加藕节、柏叶、小蓟汁、童便、茅花、京墨汁。血崩。加续断、荆芥穗、阿胶、艾叶。便血。加地榆、槐角、阿胶。血痛在肢节。

　　加乳香、没药。在心腹。加蒲黄、五灵脂。血虚。加枸杞、苁蓉。血燥。加乳酪、蜂蜜。血热。加天冬、生地。血寒。

　　加干姜、肉桂。活血。加韭汁、牛膝。养血。加丹参、秦艽。其间审择采用以为佐使。存乎其人。至于君主之方。当遵虚实大法。实热者。犀角地黄汤。虚热者。四生丸、生地黄散。虚寒者。建中汤、理中汤。细而分之。血症肝虚者。逍遥散。肺虚者。麦冬饮子。肾虚者。地黄汤。心虚者。归脾汤。脾虚者。异功散。若再进而五脏兼病者。又当推而互之。

　　肾虚而肺家有火者。地黄汤。加麦冬、山栀、贝母、沙参。肾虚而肺气衰耗者。地黄汤加麦冬、五味。肺脉虚甚者。再加人参。肾虚而下焦寒冷者。地黄汤加肉桂、五味。脾虚而元气下陷者。补中益气汤。脾虚而荣卫两弱者。人参养荣汤。脾肾两虚。上焦有热者。清宁膏。脾肾两虚。下焦阴寒者。八味丸。脾肾两虚。中下二焦俱寒者。理中汤加肉桂、补骨脂。夫血症而用炮姜、肉桂、附子、理中、建中、八味者。因外有假热。内有真寒。孤阳浮露。血不能藏。故用温剂以吸血归元。乃变病变法也。（汇补）

　　血症选方四物汤 统治血症。（方见中风）

　　丹溪方 治一切火载血而上升之症。

　　四物汤加山栀、童便、姜汁。或用韭汁、童便。相和服之。

　　犀角地黄汤（活人） 治上焦实热血溢之症。

　　犀角 白芍药（各一钱） 生地黄（四钱） 丹皮（一钱半）

　　水煎服。一方。有黄芩、黄连、大黄。无芍药、丹皮。

　　四生丸 治火症上焦吐衄。

　　生荷叶 生柏叶 生艾叶 生地黄（各等分）

　　捣为丸。鸡子大。每服一丸。水煎服。

　　生地黄饮子 治虚热血症。

　　生地 熟地 黄芩 地骨皮 天门冬 白芍药 甘草 银柴胡 麦门冬 黄 （各等分）

　　水煎。

　　理中汤 治血症久不止。属中焦脾胃虚寒不能统血者。（方见中寒）

　　建中汤（仲景） 治脾虚肝旺。中气衰馁而失血。症属虚寒者。

　　肉桂 甘草（炙各一钱半） 芍药（三钱） 大枣（二枚） 胶饴（半合） 生姜（一钱半）

　　水煎服。 加当归、白术人参。以治血家虚寒症。

　　逍遥散 治肝虚内热血症。（方见火症）

　　麦冬饮子 治肺虚内热血症。

　　麦冬 黄 当归 生地 人参 五味子 阿胶 挟痰。加贝母。

　　水煎服。

　　地黄汤 治肾家阴虚血症。

　　归脾汤 治劳心过度血症。（二方俱见中风）

　　异功散 治脾虚血症。食少泻多者。

　　人参 白术 茯苓（各一钱半） 甘草 陈皮（各七分） 姜（三片） 枣（二枚）

　　即六君子汤减去半夏。以血家忌用半夏也。

　　生脉散 能养脾保肺。随所见症。或与地黄汤同用。或与异功散合用。（方见暑症）

　　补中益气汤 治失血久而元气下陷者。

　　人参养荣汤 治血症心肝脾三经荣卫两虚者。（二方俱见中风）

　　清宁膏 治血家脾肺肾三经俱虚。不可寒凉又不可温燥者。

　　葳蕤 橘红 百合 贝母 甘草 桔梗 龙眼 薏苡仁 麦门冬 石斛 生地 白术河水煎膏。空心。滚汤化下五匙。此方亦可作煎剂服。如病患胸膈不宽。食少作胀者。减去生地。如咳痰不清。嗽甚见血者。减去白术。

　　八味丸 治血病上热下寒。两足清冷。尺脉微细者。（方见中风）

　　卷之二　内因门

　　痰症

　　大意痰属湿。津液所化。（杂着）行则为液。聚则为痰。流则为津。止则为涎。（绳墨）百病中多有兼痰者。（丹溪）

　　内因人之气道。贵乎清顺。则津液流通。何痰之有。若外为风暑燥湿之侵。内为惊怒忧思之扰。饮食劳倦。酒色无节。荣卫不清。气血浊败。熏蒸津液。痰乃生焉。（汇补）

　　外候痰之为物。随气升降。无处不到。为喘为嗽。为呕为泻。为眩晕心嘈。为怔忡惊悸。为寒热肿痛。为痞满膈塞。

　　或胸胁辘辘如雷鸣。或浑身习习如虫行。或身中结核。不红不肿。或颈项成块。似 非 。或塞于咽喉。状若梅核。或出于咯吐。形若桃胶。或胸臆间如有二气交纽。或背心中常作一点冰冷。或皮间赤肿如火。或心下寒痛如冰。或一肢肿硬麻木。或胁梢癖积成形。或骨节刺痛无常。或腰腿酸刺无形。或吐冷涎绿水黑汁。或梦烟火剑戟丛生。或大小便脓。或关格不通。或走马喉痹。或齿痛耳鸣。以至劳瘵癫痫。失音瘫痪。

　　妇人经闭带下。小儿惊风搐搦。甚或无端见鬼。似祟非祟。悉属痰候。（王隐君）

　　痰分五脏生于脾。多腹痛膨胀。或二便不通。名曰清痰。或四肢倦怠。或久泻积垢。或淋浊带淫。名曰湿痰。若挟食积痰血。内成窠囊癖块。外为痞满坚硬。又名食痰。留于胃脘。多吞酸嘈杂。呕吐少食。噎膈嗳气。名曰郁痰。或上冲头面烘热。或眉棱鼻 作痛。名曰火痰。若因饮酒。干呕嗳气。腹痛作泻。名曰酒痰。升于肺。则塞窍鼾睡。喘息有声。名曰中痰。若略有感冒。便发哮嗽。呀呷有声。名曰伏痰。若咽干鼻燥。咳嗽喉痛。名曰燥痰。久之凝结胸臆。稠粘难咯。名曰老痰。七情过多。痰滞咽喉。咯之不出。咽之不下。胸胁痞满。名曰气痰。迷于心为心痛惊悸。怔忡恍惚。梦寐奇怪。妄言见祟。癫狂痫喑。名曰惊痰。动于肝。多眩晕头风。眼目 动。耳叶搔痒。左瘫右痪。麻木蜷跛。名曰风痰。停于膈上。一臂不遂。时复转移一臂。蓄于胁下。胁痛干呕。寒热往来。名曰痰饮。聚于肾。多胫膝酸软。腰背强痛。骨节冷痹。牵连隐痛。名曰寒痰。又名虚痰。（入门）

　　痰病分辨痰症初起。停留中焦。头痛寒热。类外感表症。久则停于脾肺。潮咳夜重。类内伤阴火。又痰饮流注。肢节疼痛。类风家痹症。但痰病胸满食减。肌色如故。脉滑或细为异。（入门）

　　痰症察色昔肥今瘦者。痰也。眼胞目下。如烟熏黑者。痰也。目睛微定。临时转动者。亦痰也。眼黑而行步呻吟。举动艰难。遍身疼痛者。痰入骨也。眼黑而面带土色。四肢痿痹。屈伸不便者。风湿痰也。（汇补）

　　痰分形色新而轻者。形色清白稀薄。咯之易出。气味亦淡。久而重者。黄浊稠粘。咯之难出。渐成恶味。（入门）但伤风者。

　　痰必清薄而上有浮沫小泡。伤热者。痰必浓浓而难化。内虚者。痰亦清薄而易于化水。又味甜者属脾热。

　　味腥者属肺热。味咸者属肾虚。味苦者属胆热。色青者属肝风。色黑者属肾水。大抵黑色为肾虚水泛。气不归元。色红为火盛凌金。血不及变。所以红痰必劳损病症居多。最宜慎重。（汇补）

　　痰症脉法左右关上滑大者。膈上有痰。又关脉洪者。痰随火动。关脉伏者。痰因气滞。若痰症得涩脉者。卒难得开。必费调理。有病患一臂不遂。时复转移一臂。其脉沉细者。非风也。必有痰饮在上焦。

　　痰似杂症痰饮变生诸症。形似种种杂病。不当为诸杂病牵掣作名。且以治痰为先。痰饮消则诸症愈。如头风眉棱角痛。累用风剂不效。投痰药收功。如赤眼羞明涩痛。与以凉药弗瘳。畀痰剂获效。凡此之类。不一而足。散在各症。不能繁引。智者悟之。（三锡）

　　痰症总治热痰则清之。湿痰则燥之。风痰则散之。郁痰则开之。顽痰则软之。食痰则消之。在胸臆者吐之。在肠胃者下之。（节斋）此为实人立法也。若肺虚有痰者。宜保肺以滋其津液。脾虚有痰者。宜培脾以化其痰涎。肾虚有痰者。宜补肾以引其归藏。（汇补）

　　痰兼火治有因热而生痰者。有因痰而生热者。故痰即有形之火。火即无形之痰。（绳山）然究而论之。痰之未病。即身中真阴也。火之未病。即身中真阳也。苟不能平调。六欲七情。交相为害。偏胜浮越。痰得火而沸腾。火得痰而煽炽。或升于心肺。或留于脾胃。或渗于经络。或散于四肢。或滞于皮肤。或溢于咽喉。种种不同。治者欲清痰之标。必先顾其本。欲辨火微甚。须明气盛衰。盖元气盛者火必实。元气虚者火必虚。能调元气之盛衰。而痰火相安于无事矣。（汇补）

　　痰兼气治痰之在内者。为涎为饮。为癖为积。攻冲胀痛。皆属气滞。（时珍）然有二种之分。痰随气升者。导痰先须顺气。

　　（严氏）积痰阻气者。顺气须先逐痰。（玉机）可见逐痰理气。各审先后。有理气而痰自顺者。治其微也。有逐痰而气方畅者。治其甚也。（徐春甫）

　　痰分燥湿痰之外出者。为咳为咯。皆属于肺。为嗽为吐。皆属于脾。亦有二者之分。从嗽吐来者为湿痰。因脾为湿土。

　　喜温燥而恶寒湿。故二陈、二术为要药。从咳咯来者为燥痰。因肺为燥金。喜清润而恶温燥。故二母、二冬、桔梗为要药。二者易治。鲜不危殆。（汇补）

　　痰兼脾肺脾肺二家。往往病则俱病者。因脾为生痰之源。肺为贮痰之器。脏气恒相通也。故外症既现咳嗽稠痰。喉干鼻燥之肺病。又现心嘈倒饱。食少泻多之脾虚。此时若以燥药补脾。则碍肺。以润药利肺。则碍脾。当斟酌于二者之中。拣去苦寒香燥。务以平调为主。泽及脾胃。而肺痰自平。不必专用清肺化痰诸药。盖脾有生肺之功。肺无扶脾之力也。（汇补）宜异功散。加苡仁、麦冬、石斛、桔梗、山药、扁豆、莲心之属。

　　虚痰补脾痰之动。出于脾。（丹溪）凡衰弱之人。脾虚不运。清浊停留。津液凝滞。变为痰饮者。其痰清晨愈多。其色稀白。

　　其味亦淡。宜实脾养胃。使脾胃调和。饮食运化。而痰自不生。故治痰不知理脾。失其治也。（汇补）

　　虚痰补肾痰之源。出于肾。故劳损之人。肾中火衰。不能收摄邪水。冷痰上泛者。宜益火之原。或肾热阴虚。不能配制阳火。咸痰上溢者。宜壮水之主。（汇补）

　　虚痰忌吐痰之在身。如木之津。如鱼之涎。遍身上下。无处不到。（节斋）故虚痰上溢者。宜补气行痰。若过用吐药。则无以滋养经络。变为肾枯骨痿。（仲景）

　　虚痰忌下虚弱之人。中焦有痰而生病者。胃气亦赖所养。卒不可攻。攻尽则愈虚。（丹溪）所以治痰用利药过多。中气受伤。而痰反易生。（汇补）

　　痰症用药主以二陈汤。取半夏燥脾湿。橘红利滞气。茯苓渗湿和中。甘草益胃缓中。盖湿渗则脾健。气利则中清。而痰自化也。后人不知古人精微。谬谓药燥。而以贝母代之。殊失立法之义。夫贝母乃心肺二经药。性能疗郁。亡血家肺中有郁火。及产乳余症消渴。阴虚咳嗽之人。忌用燥剂。姑以贝母代之。非半夏所长。若风痰。

　　肝脉弦。面青。四肢满闷。便溺秘涩。心多燥怒。水煮金花丸、川芎防风丸。热痰。心脉洪。面赤燥热。心痛。唇口干燥。多喜笑。小黄丸、小柴胡汤。加半夏。湿痰。脾脉缓。面黄。体倦沉重。嗜卧。腹胀食不消。白术丸、局方防己丸。气痰。肺脉涩。面白。气上喘促。洒淅寒热。悲愁不乐。人参逍遥散、观音应梦散。食积痰。加山楂、神曲、麦芽、枳实。甚者必攻之。久病虚者。加参、术。兼补以运之。酒痰。用栝蒌、青黛。蜜丸噙化之。如酒积痰。白龙丸。脉滑数。或弦急。症兼口干面赤。心烦嘈杂等火症者。二陈加芩、连、山栀。便秘者。加玄明粉。不已者。滚痰丸。盖痰火盛于上焦。非滚痰丸不可。脉濡缓。身体倦怠觉重者。属湿痰。宜二陈、二术、羌活、防风。气虚。加参、术。若多郁悒人胃中湿痰。或周身走痛。饱闷恶心者。坠痰丸、小胃丹。脉沉滞。或滑。或结涩。兼恶心饱闷。或刺痛。属郁气挟痰。宜开郁行气。七气汤、越鞠丸。脉浮滑。见于右关。或两手关前浮大而实。时常恶心。吐清水。痞塞者。就欲吐时。以探吐之。后以小胃丹徐服。痰在膈上咽下。泻亦不去。必用吐法。胶固稠浊。非吐不可也。又痰在经络中。亦有吐法。吐中有发散之意。须先升提其气。后乃吐之。如防风、川芎、桔梗、芽茶、韭汁之类。其吐药亦有数种。瓜蒂吐热痰。蒜白吐寒痰。乌尖吐湿痰。莱菔子吐气痰。藜芦吐风痰。常山吐疟痰。参芦吐虚痰。必俟清明时。于不通风处。以布勒紧其肚。乃可吐之。若脉涩年高虚人。不可用吐法也。有人坐处。率吐痰满地。其痰不甚稠粘。此气虚不摄而吐沫也。不可用利药。宜六君子加益智以摄之。若面有红赤光者。乃阴火上炎。又当用滋阴药。地黄汤加麦冬、五味。凡人身中有块。不痒不痛。或作麻木。乃败痰失道。宜随处用药消之。外以生姜时擦之。亦不必治。若有痛处。按之无血色。坚硬如石。破之无脓。或出清水。或如乳汁。此属虚症。急于益气养荣汤中。加星、半以和气血。则已成者。使化脓速破为良。其轻而未成者。必自内消。切忌刀针之类。脾家湿热生痰上逆者。治火为先。白术、枳实、黄芩、石膏之类。痰挟瘀血。结成窠囊。膈间胀闷。诸药不效者。由浓味积热。肠胃枯涸。又加怫郁。胃脘之血。为痰浊所滞。日积月累。渐成噎膈反胃。

　　若用燥剂。其结愈甚。惟竹沥、姜汁、韭汁。可以治之。日进三五杯。后用养血健脾药。一法。用神术丸。大效。痰在肠胃。可下者。枳实、大黄、芒硝之属。痰在胁下。非白芥子不能达。痰在四肢。非竹沥、姜汁不能行。在皮里膜外。亦必用之二味。在阴虚有痰。大获奇效。痰在膈上。颠狂健忘。噎膈反胃。阴虚劳嗽。半身不遂。必加竹沥。盖竹沥能养血清金润燥也。又痰阴流入四肢。令人肩背酸痛。两手软痹。医误以为风。则非矣。宜导痰汤加姜黄、木香。痰入经络成结核者。用夏枯草。人实者。用海藻、昆布。阴血不足。相火上炎。肺受火凌。津液凝滞。生痰不生血者。当润剂中。加麦冬、地黄之属滋其阴。使上逆之火得返其家。而痰自息。投以二陈。立见危殆。瘦人多此症。有热在肺经而不在脾胃。致使咽喉干燥。稠痰凝结。咯不出。咽不下。当用节斋化痰丸。涤痰润燥。开结降火为上。但五液皆本于肾。肾虚无以制火。则火炎上。又当滋阴补肾以治本。尝治老年男妇。一切燥痰噎膈不舒。大便干燥。或痰结喉中咯不出。悉用清化膏以培肾壮水。兼噙化痰丸以治标。其效甚速。气虚有痰饮。肾气丸补而逐之。凡尺脉浮大。按之则涩。气短有痰。小便赤涩。足跟作痛。皆肾虚不能行。浊气泛上而为痰也。肾气丸屡验。若脉沉濡。清气不升。致浊液不降成痰者。二陈汤加枳、术、升麻。若脉细滑兼缓。痰清薄。身倦怠。肢酸软。此脾气虚而不能运化有痰也。六君子加姜汁、木香。若脉浮濡。

　　易于伤风痰嗽。此肺气虚不能清化而有痰也。六君子加桔梗。若脾经气滞而痰中有血者。异功散加麦冬、白芍药。肝经血热而痰中有血者。加味逍遥散。肝肾阴虚而痰中有血者。六味丸。若过服寒凉之剂唾血者。四君子汤。

　　痰症选方二陈汤（和剂） 统治痰饮之症。谓其健脾燥湿。化气和中也。

　　陈皮 半夏（各五两） 白茯苓（三两） 甘草（一两半）

　　为剂。每服四钱。水一盏。姜五片。煎六分服。加南星、枳壳。名导痰汤。加南星、黄芩、黄连。名润下丸。以盐水拌煮诸药。故名润下。治痰热症。

　　新制润下丸 降痰极效。

　　陈皮（四两以盐水拌煮透晒干为末） 炙甘草（一两）

　　水酒糊丸绿豆大。清茶下。

　　半夏丸 治肺热咳嗽生痰。

　　栝蒌仁 熟半夏（等分）

　　各为末。和匀。淡姜汤丸。

　　神术丸 治膏粱郁结。胃槁肠燥。凝痰不顺。将成噎膈者。

　　茅山苍术（五钱） 生芝麻（五钱水研） 大枣（十五枚水煮）

　　以术为末。捣二味为丸。加真广皮五钱。更效。

　　四制化痰丸 治肥人因醇酒浓味。肺胃上口有痰生火者。

　　半夏一斤。分作四分。一分用生姜、黄连煮。一分用知母、贝母煮。一分用人参、杏仁煮。一分用桔梗、桑皮煮。

　　各拣去余药。单用半夏为末。水糊丸。

　　汝言化痰丸 治肺家老痰在于喉中。咯之不出。咽之不下者。

　　栝蒌 杏仁 海粉 桔梗 连翘 五倍子 香附 蛤粉 瓦楞子 风化硝以姜汁少许。和竹沥捣入药。加蜜丸。噙化。或作小丸。清茶下。

　　抑痰丸 治痰结胸喉。用此顺降。功与化痰丸相似。而药味简要。可摘入煎剂中用之。

　　栝蒌仁（一两） 贝母（六钱） 半夏（三两）

　　以蒸饼丸如麻子大。每服百丸。淡姜汤下。

　　黄栝蒌丸 治食积痰饮。胸膈胀闷。吐痰如胶。或五更发咳之症。

　　栝蒌 半夏 山楂 神曲等分为末。以栝蒌水丸。竹沥和淡姜汤下。

　　搜风化痰丸（丹溪） 治风痰。半身不遂。歪斜蜷挛。颠狂眩晕之症。

　　胆南星（二两） 僵蚕（一两） 白矾（一两） 天麻（一两） 荆芥（一两） 白附子 陈皮 辰砂（各五钱） 半夏（一两）

　　上为末。姜汁丸。以辰砂为衣。每服四十丸。淡姜汤下。瘫痪症。酒下。

　　稀涎散 治风痰壅盛。不语。（方见中风）

　　千缗汤（大全）

　　半夏（七个） 皂角（去弦皮） 甘草（各一寸） 生姜（如指大）

　　水煎。

　　黄芩利膈丸 治热痰。眩晕。嘈杂。吞酸。呕吐。咯痰青黄色者。

　　生黄芩 炒黄芩（各一两） 半夏 泽泻 黄连（各五钱） 南星 枳壳 陈皮（各三钱） 白术（二钱）

　　蒸饼丸。

　　星半蛤粉丸 治湿痰。倦怠痿弱。泻利肿胀。上为咳嗽。下为白浊之症。

　　南星 半夏 苍术（九蒸洗） 白术（各一两） 蛤粉（二两） 橘皮（一两半）

　　神曲糊为丸。姜汤下。

　　中和丸 治湿热气痰。

　　苍术 黄芩 半夏 香附姜桂丸（洁古） 治寒痰。

　　南星 半夏 官桂（各三两）

　　为末。蒸饼丸如桐子大。每服五十丸。姜汤下。

　　枳术丸 治脾虚食积生痰。（方见伤食）

　　六君子汤 治气虚挟痰之症。（方见中风）

　　茯苓丸 治中脘停痰伏饮。手臂一肢麻木不举。不可作风症虚症治者。此方主之。

　　半夏（二两） 茯苓（一两） 风化硝（二钱五分） 枳壳（五钱）

　　姜汁、竹沥和糊丸。

　　控涎丹 治痰涎在心膈上下。使人胸背手足颈项腰胁引痛。有似瘫痪者。

　　甘遂（去心） 大戟（去皮） 白芥子（各等分）

　　小胃丹 上取胸膈之痰。下利肠胃之痰。胃弱者戒之。

　　甘遂（面裹水浸半日煮晒） 大戟（长流水煮） 芫花（醋拌瓦器内炒各五钱） 大黄（酒蒸拌一两五钱） 黄柏（炒三两）

　　粥丸。此方与坠痰丸。俱为脾家湿痰臌胀之剂。可与沉香化气丸相间服。则不伤元气而胀渐平。

　　坠痰丸 治湿痰在脾胃成胀满者。用此下之。

　　黑牵牛 枳实 白矾 朴硝 枳壳 牙皂萝卜汁丸。每服五十丸。鸡鸣时服。初则有粪。后则有痰。元气实者。每日一服。元气虚者。间一日服。以大腹和软平复为度。

　　滚痰丸（王隐君） 治一切壮实人痰滞肠胃。变成诸般奇怪之症。

　　大黄（略蒸） 黄芩（各八两） 青礞石（以焰硝同 黄金色） 沉香 百药煎（各五钱）

　　上为末。滴水丸如桐子大。每服三十丸。清晨白汤下。服后仰卧片时。使药气少停膈上。然后下行。妊妇忌用。

　　瓜蒂散 痰在膈上。用此吐之。

　　瓜蒂（七枚） 赤小豆（七粒） 甘草（三分）

　　为末。每服一钱。或五分。空心。以齑汁或豆豉汤下。鹅翎探吐。令快为度。

　　润字丸 开结润肠。通痰去垢。亦可为外感家秘结症。代承气汤功用。

　　橘红（一两） 杏仁（二两） 牙皂（一两） 前胡 天花粉 枳实 山楂肉（各二两） 甘草（三钱） 槟榔（七钱） 半夏（一两） 生地黄（十二两）

　　水发丸。空心。白滚汤下二三钱。

　　白龙丸 治酒积有痰。

　　半夏 滑石 茯苓 白矾（等分）

　　神曲糊丸。

　　卷之二　内因门

　　饮症

　　大意太阴所致为积饮。因而大饮则气逆。形寒饮冷则伤肺。（内经）

　　内因水者。阴物也。积水不散。留而为饮。有愤郁而停者。有困乏而停者。有思虑而停者。有痛饮而停者。有因热而伤冷者。（子和）揆其所由。皆因气郁中州。水浆入胃。不能运化。随脏腑虚处而留着焉。（汇补）

　　外候大抵停水则生湿。停酒则生热。湿则成痞。热则发躁。其变现也。或形寒饮冷而得。则类外感症。或困乏忧思而得。则似内伤症。或流于四肢。则似风家痹症。或流于关节。则似跌扑伤症。其他五脏六腑所受。见症各出。（汇补）

　　饮分各经在心则怔忡眩晕。在肺则喘急咳嗽。在脾则短气痞闷。在肝则胁满嚏痛。在肾则脐下悸动。（金匮）在上则面浮。在下则跗肿。在胃中则胸满口渴。而水入即吐。在经络则一臂不遂。而复移一臂。在肠间则雷鸣泄泻。或为溺结。与癃闭相似。在阳分不去。久则化气。与黄肿相似。在阴分不去。久则成形。与积块相似。在左胁者。形同肥气。在右胁者。形同息贲。（汇补）

　　饮分六症夫饮一也。而分五饮六症。皆因形而定名也。痰饮水停肠胃。辘辘有声。令人暴肥暴瘦。悬饮水流胁下。咳唾引痛。悬悬思水。溢饮水流四肢。身体重痛。支饮水停膈上。KT 逆倚息短气。留饮水停心下。背冷如掌大。

　　或短气怔忡。四肢历节疼痛。胁痛引缺盆。咳嗽转甚。伏饮水停膈满。呕吐喘咳。发热恶寒。腰背痛。身惕HT而泪出。（仲景）

　　饮与痰分饮者。蓄水之名。自外而入。痰者。肠胃之液。自内而生。其初各别。其后同归。故积饮不散。亦能变痰。是饮为痰之渐。痰为饮之化也。若其外出。则饮形清稀。痰形稠浊。又不同也。（汇补）

　　停饮脉法脉偏弦者。饮也。又脉浮而细滑者。伤饮。又沉而弦者。悬饮内痛。（要略）

　　停饮总治停饮之初。挟寒挟气者俱多。故症现寒热者。汗之。在胁肋四肢者。分利之。在胸膈者。吐之。在肠胃者。下之。

　　（入门）若挟虚症者。补之温之。（汇补）

　　初宜分消凡大饮之后。当风着寒。水气凝结不运。外有表症。内有饮症者。果当温散。然或发汗太过。阳气空虚。水饮仍未解散。致心下悸。头眩筋惕。身 动振振欲擗地者。又当温之。不可再行分消也。（汇补）

　　次宜调养若血气亏乏之人。痰饮客于中焦。以致四肢百骸胸腹。发为诸病者。宜导去痰饮。随即补元气。不可专任汗吐渗下之法。（汇补）

　　虚宜温中更有脾虚之人。每遇饮后。即觉停滞于中。肠鸣于内。甚或作泻。屡用分利不效者。法当温理中焦。（汇补）

　　久宜暖肾久有肾虚不能纳气归元。则积饮于外。或泛于上焦为涎沫。或停于心下为怔忡。或留于脐腹。筑筑然动气者。均宜益火之剂。（汇补）

　　饮症用药汗以香苏饮。吐以二陈汤。分利以四苓散。下以蠲饮枳实丸。凡前五饮症。元气稍旺者。三花神佑丸、控涎丹逐之。元气稍虚者。五饮汤。虚甚者。六君子汤。虚寒者。理中汤。下焦肾阴虚者。六味丸。肾家阳虚者。八味丸。外感夹饮。发汗过多致虚症者。真武汤。

　　饮症选方香苏饮 治外感风寒。内停水饮。用此发汗。（方见伤风）

　　二陈汤 治停饮胃口。恶心欲吐。怔忡口渴。服此探吐。（方见痰症）

　　四苓散 凡饮停肠内。或泄泻。或小便不利。以此渗利之。（方见湿症）

　　三花神佑丸 一切湿热。积成痰饮。变生体麻肢痹。走注疼痛。风痰涎嗽。气壅不行。

　　甘遂 大戟 芫花（各五钱） 黑牵牛（二两） 大黄（一两） 轻粉（一两）

　　滴水丸小豆大。先服三丸。后二丸。以利为度。

　　控涎丹 治痰饮在膈。胸背手足颈项腰胁引痛。似风症者。（方见痰症）

　　蠲饮枳实丸 逐痰消饮。导滞清膈。

　　枳实 半夏 陈皮 黑丑（各三两）

　　炊饼丸。姜汤下。

　　青木香丸 治胸膈噎塞。气滞不行。肠中水声。呕吐痰沫。不思饮食。服此宽中利膈。

　　黑牵牛（二十四两取头末十二两） 木香（三两） 补骨脂 荜澄茄（各四两） 槟榔（二两）

　　清水丸绿豆大。每服三十丸。茶汤下。气滞湿痰留饮。大效。

　　十枣汤（仲景） 治悬饮内痛。直达水气结聚之处。

　　芫花 甘遂 大戟为末。枣子十枚。煮汤去枣。调药末。强壮者服五分。平旦服之。不下。加五分。以利为度。虚人勿服。

　　五饮汤（海藏） 治五饮留滞心胸胁下。

　　旋复花 人参 陈皮 枳实 白术 茯苓 浓朴 半夏 泽泻 猪苓 前胡 桂心 白芍药 炙甘草（各等分）

　　生姜。水煎服。

　　泽泻汤（仲景） 治饮水太过。肠胃不能传送。

　　泽泻（五两） 白术（二两）

　　水煮服。

　　六君子汤 治脾胃虚弱。遇饮停留。成胀满吐呕泻利者。（见前中风）

　　理中汤 治脾家大虚。挟寒。停饮不化者。（方见中寒）

　　真武汤（仲景） 外寒挟水症。发汗过多。心下悸。头眩筋惕。身 动振振欲擗地者。

　　茯苓（三钱） 白术（二钱） 芍药 生姜（各三钱） 附子（八分）

　　水煎。温服。

　　八味丸 治肾经阳虚。不能制水。水饮停留。或泛为痰。或浸为肿。或动为悸。（方见中风）

　　卷之二　内因门

　　伤食

　　大意饮食自倍。肠胃乃伤。（内经）一或有伤。脾胃便损。饮食减少。元气渐惫。（杂着）

　　内因有过食生冷瓜果鱼腥寒物者。有过食辛辣炙爆酒面热物者。有壮实人恣食大嚼者。有虚弱人贪食不化者。（指掌）有饮食不调之后。加之劳力。劳力过度之后。继以不调者。（安道）

　　外候令人腹胀气逆。胸膈痞塞。咽酸噫气。如败卵臭。或呕逆恶心。欲吐不吐。恶闻食气。或胃口作痛。或手按腹疼。或泄泻黄白而绞痛尤甚。或憎寒壮热头疼。似外感疟疾。但外感则身多疼痛。左脉浮盛。伤食则身无疼痛。右脉滑大。（汇补）亦有旧谷未消。新谷遽入。脾气虚弱。经宿不化者。（巢氏）其有热者。令人吞酸。其无热者。令人噫臭。（吴 ）

　　脉法气口紧盛伤于食。（内经）右关浮滑。或沉滑。按之有力者。宿食不消。（脉经）凡人上部有脉。下部无脉。当问其胸满恶心欲吐欲呕者。此食填胸中。气不下降。故尺部无脉。乃天道不能下济之象。探吐自愈。如胸中无食。又不欲吐。而尺无脉者。此根本已废。短期迫矣。又停食脉沉滑。伤冷硬物。宜温以克之。脉洪数。伤辛热物。宜苦以胜之。脉缓滑。伤腥咸物。宜甘以胜之。脉弦紧。伤酸硬物。宜辛以胜之。脉洪滑。伤甜烂物。宜酸以胜之。脉微迟。伤冷物。且有积聚痰涎。宜温剂和之。若见单伏者。主食不化。且有外寒凝滞。宜辛温发之。（汇补）

　　治法在上者。未入于胃。乃可吐之。在中者。消导之。在下者。已入于胃。宜下之。（玉册）然皆不可过剂。恐损元气也。

　　（汇补）

　　峻剂宜戒肠胃为市。所伤食物。过在中焦。设用破气之剂。徒损上焦清气。峻烈之品。复伤下焦阴血。皆谓之诛伐无过。惟当顺气化痰。助脾腐化。更视元气何如。所伤何物。徐徐消导。润而去之。滞去之后。犹当补养脾胃。以复健运之常。若概用牵牛、巴、黄。损伤脾气。潜耗津液。积聚转固。而药之余毒留于肠胃。渐变呕吐肿泄痿黄。即或临时痊可。而暗夺其纪者多矣。（汇补）

　　挟寒挟热其有身受寒气。口伤生冷而暴病者。初时便宜辛温开导。盖食得寒则凝。得热则化也。稍久寒郁成热。当兼一二辛凉降火之味。（丹溪）所以伤食之人。腹痛日久。时作时止。口干唇燥。小便短赤。大便干结。亦有泄泻黄糜。肛门如火者。皆湿中生热之症。反以苦寒取效。可见伤食亦有挟寒挟热之异。犹之外感有寒实结胸热实结胸之别。故凡临症之顷。大宜审察。（汇补）

　　伤食成痞食伤之后。物滞虽消。元气受损。或已经攻下而脾阴受伤。至高之气乘虚下陷而为蓄满痞塞者。宜理脾胃。和气血。治以辛发升散之剂。则痞结自解。不可再用枳、朴等类。重损中州。（入门）

　　脾虚甘补平人饮食入胃。脾能运之。故随食随化。病患饮食入胃。脾勿能运。则食反磨脾。故有食入即痛者。不可与伤食同治。致变不测。但补脾胃。其食自化。（汇补）

　　肾虚温补饮食虽入中焦。其变化精微。实赖少火上蒸。中年之后。大病之余。元阳亏损。不能熟腐。因而衰馁。易于停食。作痞作痛。为呕为泻。宜补火以生土。譬之锅底加薪。水谷尽熟也。（玉机）

　　胃枯平补又有专事清虚。素食粗 。肠胃无以滋养。久久枯涩。易于停食。治者不求其本。喜攻速效。妄用辛香燥热。

　　徒快一时。变生噎膈臌胀。背痈嗽脓等症。若早知胃枯。但与平补。久而自效。（汇补）

　　用药食填上焦。宜单盐汤。或二陈汤加桔梗芦吐之。吐后。以二陈加香砂和之。食停在中。保和丸主之。肉食伤。

　　加草果、山楂。面伤。加神曲、莱菔。水果伤。加肉桂。豆粉伤。加杏仁。瓜 伤。加糯米。糯米伤。加酒曲。饭食伤。

　　加陈六安茶。炙 伤。加淡豆豉。外着暴寒。加苏叶、干葛。内伤生冷。加干姜、桂枝。挟气滞。加木香、乌药、枳壳、槟榔。挟寒湿。加苍术、浓朴。久而挟郁热。加姜汁炒山栀。郁热便秘者。加大黄。挟热便泻者。加黄连炭。如初起自吐者。二陈加藿香、豆蔻、浓朴、砂仁。自泻者。二陈加白芍、木香、木通、神曲。吐下未净者。枳术丸消之。吐下已虚者。六君子补之。至于伤食感寒腹痛。有用备急丸攻下者。有用理中汤温补者。虚实之间。最当详辨。

　　久病不运化者。以六君子加谷芽、益智、砂仁之类。

　　凡伤食。必问所食何物。寒者热者。是喜食而太过耶。当助脾消导。或乘饥困而食之耶。当补中益气。是气恼后得食。或食后着气耶。当舒气解郁。兼以消化。若病后。疮溃后。产妇高年。凡有食滞。只宜补益消化。若概用攻下。立见倾危。凡左脉微弱。右脉弦滑。或弦大。形气俱虚。又兼饥馁。骤得饮食。食而过节者。此不足中有余也。以受伤言不足。以停滞言有余也。故标本当审缓急。更有物停气伤。宜消补兼行者。有物停气不甚伤。当消导独行者。有既停滞。不能自化。但须补脾使之营运。不必消导者。当临时消息。不可一偏。

　　至如枳术丸。虽曰消导。固有补益之功存乎其间。和中最妙。其他如木香分气丸、枳实消导丸、大枳壳丸。

　　虽无补益。然施于有余实症。无不获效。但不可视为常法。若所滞之物。非枳术丸等所能去者。安可泥常而不通变。则备急丸、煮黄丸、感应丸、瓜蒂散等。东垣丹溪亦未常委之勿用也。（安常）

　　【附恶食】恶食非止一端。有胸中痰滞者。宜导痰以助脾。有伤食恶食者。宜消化以助脾。有病久胃虚者。宜参术以健脾。（汇补）

　　【附不能食】不能食有虚有实。实则心下痞满。恶心口苦。宜消导。虚则倦怠。面色痿黄。必心下软和。宜异功散加砂仁。

　　有虚痰者。六君子汤。用补脾不效者。宜二神丸。虚则补其母也。若善饥不能食。属胃热。脉洪而虚者。异功散加竹茹、黄连。脉洪而实者。人参白虎汤治之。（汇补）

　　伤食选方保和丸（丹溪） 治食积酒积。

　　山楂肉（二两） 半夏 橘红 神曲 大麦芽 白茯苓（各二两） 黄连 莱菔子 连翘（各五钱）

　　末之。滴水丸。白汤下。加白术。名大安丸。

　　枳术丸（洁古） 消食强胃。治痞宽胸。

　　枳实（一两） 白术（二两）

　　末之。荷叶裹烧饭为丸。陈茶姜汤任下。

　　三黄枳实丸 治食郁成热。腹胀便秘壮实者。

　　大黄 黄连 黄芩 白术 陈皮 枳实 神曲各等分。末糊丸。姜汤下。以利为度。

　　枳实导滞丸 行湿热之物。去积滞闷痛。

　　大黄（十两） 神曲（五两） 枳实（五两） 茯苓 黄芩 白术 黄连（各二两半） 甘草（一两） 泽泻（二两）

　　炊饮丸。

　　和中丸 治胃虚食滞。厌厌不食。大便或秘或溏。

　　浓朴（一两） 白术（一两二钱） 半夏（一两） 陈皮（八钱） 木香（二钱半） 甘草（三钱） 枳实（三钱）

　　姜汁糊丸。桐子大。每服三四十丸。白汤下。

　　备急丸 治胃停生冷。心腹急痛。手不可按。右寸关脉紧盛者。

　　大黄 干姜 巴豆（各等分）

　　末之。蜜丸如豆大。姜汤下三丸。得吐利为度。此方并治中恶客忤。心腹胀痛。卒如刀刺。气急口噤卒死者。以暖水下。或不下。捧起头。得下咽。须臾便瘥。再与三丸。以腹中鸣转。得吐下。即愈。

　　感应丸 化积化滞。不动脏腑。

　　丁香 木香 肉果 干姜（各一两） 杏仁（一百四十粒） 百草霜（二两） 巴豆（去皮膜七十粒）

　　同研入药内和匀。加糯米糊。入药杵千余下。丸如莱菔子大。每服十丸。食滞。陈皮汤。气滞。茴香汤。呕吐。

　　生姜汤下。

　　大枳壳丸 治一切酒食伤胃。胸膈闷痛。饮食不下。两胁刺痛。呕逆恶心。

　　蓬术 浓朴 人参 青皮 黑牵牛 枳壳 茯苓 木香（各一两） 大黄（二两） 陈皮 白术（各一两） 槟榔 半夏神曲（各三两） 三棱 麦芽（各一两）

　　姜汁糊丸。

　　资生丸（缪仲淳） 健脾开胃。消食止泻。调和脏腑。醉饱之后服之。大能消食。

　　白术（三两） 人参（三两） 茯苓（一两半） 陈皮（二两） 山楂肉（二两） 神曲（二两） 黄连（姜汁炒）

　　豆蔻 泽泻（各三钱） 桔梗 炙甘草 藿香（各五钱） 白扁豆（一两） 莲肉（一两） 薏苡仁（三两） 山药 麦芽芡实（各一两半）

　　炼蜜为丸。每丸重二钱。每服一丸。醉饱后。细嚼。淡姜汤下。

　　大健脾丸白术（三两） 广皮（一两） 黄连（八钱） 木香（七钱半） 人参（一两半） 山药肉果（各一两） 甘草（七钱） 山楂肉 神曲 砂仁 谷芽（炒各一两） 茯苓（二两）

　　为末。蒸饼丸。如绿豆大。空心。午后陈皮汤下五十丸。

　　平胃散 人参白虎汤（二方俱见暑症） 理中汤（方见中寒）

　　二神丸补骨脂（炒四两） 肉果（二两生用）

　　为末。枣子五十枚。生姜四两。同切片。煮烂。去姜取枣。剥去皮核。以肉研入药。和丸桐子大。每服三四十丸。

　　二陈汤 瓜蒂散（二方俱见痰症） 异功散（方见血症） 六君子汤（方见中风）

　　卷之二　内因门

　　伤酒

　　大意酒之为物。气热而质湿。（内经）气味俱阳。阴寒之时。少饮能御邪助神。壮气活血。恣饮则生痰益火。耗气损精。令暴病暴死。世人认为痰厥中脏。而不知酒色自戕之所致也。（三锡）

　　内因酒入于胃。则络脉满而经脉虚。酒气与谷气相抟。热盛于中。故热遍于身。内热而溺赤也。（内经）

　　外症轻者。头痛眩晕。呕吐痰逆。神昏烦乱。胸满恶心。饮食减少。小便不利。（医鉴）甚者。大醉之后。忽然战栗。手足厥冷。不省人事。名曰酒厥。（汇补）

　　酒伤各经酒循经络。留着为患。入肺则多嚏多痰。入心则多笑多言。入肝则善怒有力。入脾则思睡。入肾则思淫。及其久也。伤肺则变咳嗽消渴。伤心则变怔忡不寐。伤脾则变痞满疸胀。伤肝则变胁痛吐血。伤肾则变腰软阳痿。此五脏之受病也。又酒后汗多者。胃受之。酒后面青者。胆受之。酒后多溺者。小肠受之。酒后溺赤者。膀胱受之。酒后积利者。大肠受之。数者皆能成病。惟胃与小肠受酒者。汗多则从表而泄。溺多则从便而出。所以善饮不醉而变病亦少也。（说约）

　　酒毒损肺成痈酒毒留于肺者。缘肺为清虚之脏。酒多则损其清虚之体。由是稠痰浊火。熏灼其间。轻则外为鼻 准赤。

　　内为咳嗽痰火。重则肺叶受伤。为胸痛胁胀。咳唾脓血。痰出腥秽。肺痈溃烂。宜化痰清肺。庶可保全。（汇补）

　　酒毒传胆成痈酒毒传于胆者。缘酒性清洌。不随浊秽下行。惟喜渗入。从胃至胆。胆为清净之腑。同气相求者也。其次虽入小肠膀胱。化溺而出。然酷烈之性。惟胆受之。故湿热郁于经隧。为环跳疼痛。久成痈肿。宜清彻之剂。和解少阳之邪。或冀免焉。（喻嘉言）

　　酒湿成疸醉卧卑湿之处。或食乳面等物。寒湿外郁。束其湿热。无从发泄。而成痞胀酒疸。初则两目小便俱黄。后则遍身牙爪亦然。速宜分解湿热。久则难治。（汇补）

　　酒湿成痹好酒之人。湿热内积。生痰动火。往往发为口眼歪斜。舌强肢废。混似风中血脉。宜解酒除湿。消痰清火。不可以风药误治。（汇补）

　　脉法脉浮而数为伤酒。若挟宿食。必兼滑数。

　　治法当初醉昏妄时。治宜发汗。醒后则热去湿留。莫如利便。乃上下分消其湿热也。（兰台秘藏）若传于五内。则宜本病药中。兼去湿热。盖酒之形质可化。而湿热之气终久不变。非若他症。六淫七情。传变不齐。（说约）

　　伤酒忌下酒性纯阳。最耗元气。若复下之。徒损津液。反生痰火。元气消烁。卒成虚损。所以慎下。（兰台秘藏）

　　用药初宜汗以二陈汤。加干葛、苏叶、黄芩。继宜渗以四芩散。加干葛、山栀、花粉。其有他症。俱以二方酌用。如哕呕。加竹茹、生姜。痰盛。如黄芩、贝母。胸满。加浓朴、枳壳。腹痛。加木香、砂仁。泄黄。加芍药、黄芩。酒癖块痛。加蓬术、木香。小便不利。调益元散。东垣治中酒。制葛花解酲汤。其方多用辛热之味。盖为饮酒时。食冷物太过。郁其毒于胃中。吐而烦躁不宁者设也。非酒家常用之药。昧者不知。但遇饮酒致病。必曰解酲汤最效。

　　殊失立方本旨。盖葛花、葛根。乃阳明经轻扬之药。酒客恶心懊 。头痛如破。乃毒在阳明经。用此药顺其性而扬之。使毒从毫毛而出。非葛根能解酒毒也。若酒病传于肺脾肝胆肾者。则葛根又何与乎。（汇补）

　　赵以德云。饮酒人发热者。用枝距子最效。此药一名鸡距。一名枳 。一名木蜜。俗呼癞汉指头。北人名烂瓜。江南谓之白石树。杭人货卖。名蜜屈五。又称蜜金钩。诗所云枸是也。树形似白杨。其子着枝端。如小指屈曲相连。春生秋熟味如锡蜜。以此木作屋。则一室之酒皆淡。其意可思。凡酒伤各经者。俱宜加用。中酒呕恶头痛。脉弦大。或弦滑。以二陈汤。加姜炒黄连、山栀、苏叶、干葛。煎成。加姜汁热服。酒积痛泄黄沫者。

　　以酒蒸大黄作丸服。或用香连丸。加大黄最效。其余调摄。六君子汤、半夏茯苓汤。或理中汤。俱加干葛。或缩脾饮。随人虚实选用。

　　伤酒选方二陈汤（方见痰症） 四苓散（方见湿症） 理中汤（方见中寒） 益元散（方见暑症）

　　葛花解酲汤（东垣） 治酒食太过。呕吐恶心。胸闷溺涩。

　　赤苓（一钱半） 葛花（五钱） 白术（二钱） 人参 橘皮 猪苓（各一钱半） 木香（五分） 神曲 泽泻（各一钱） 豆蔻 砂仁 青皮（各一钱） 生姜（七片）

　　末之。每服三钱。白汤调下。

　　半夏茯苓汤（和剂）

　　半夏 茯苓（各二钱五分） 生姜（五片）

　　水煎服。

　　缩脾饮（和剂） 治恶心烦渴。

　　砂仁 乌梅肉 草果（煨去壳） 炙甘草（各四两） 干葛 白扁豆（炒各二两）

　　每服四钱。水一碗。煎八分服。

　　丹溪方 治酒积作痢。下血不止。成藏毒。病脉滑而有力。见内热实症者。

　　苍术 枳壳（各一钱） 当归 槐花（各一钱半） 地榆 干葛（各二钱） 炙甘草（三分） 黄连（五分）

　　水煎。食前服。戒酒可愈。

　　附简易法 酒后发厥。四肢俱冷。不省。先以姜汤灌下。然后服药。不可即投寒剂。凡大醉不省。用生熟汤浸身。则汤皆酒气而苏。烧酒醉死。急以新汲水浸其发。又以青布浸湿贴胸背。仍以盐调井水细细灌之。至苏乃已。

　　伤酒食停滞不快。以盐花擦牙。温汤漱下。实时通快。酒积作痛。以官料酒药炒研。空心。汤调下二钱。

　　三服可效。

　　益脾丸 古云。服此饮酒不醉。亦好事之说。备之参考。

　　葛花（二两） 小豆花（一两） 绿豆花（一两） 木香（二钱五分） 草豆蔻（一两）

　　蜜丸。夜饮。津下五丸。

　　脾气虚衰。色欲伤肾。每每饮酒不化。精神潦倒异常。呕泻不食者。竟以独参汤浓煎呷之。

　　卷之二　内因门

　　郁症

　　大意气血冲和。百病不生。一有怫郁。百病生焉。（丹溪）郁者。结聚而不得发越也。当升不升。当降不降。当变化不得变化。（医鉴）故有病久而生郁者。亦有郁久而生病者。或服药杂乱而成者。

　　内因郁乃滞而不通之义。或七情之抑遏。或寒暑之交侵。而为九气怫郁之候。或雨雪之浸淫。或酒食之积聚。

　　而为留饮湿郁之候。（汇补）其因有六。气血湿热痰食是也。然气郁则生湿。湿郁则成热。热郁则成痰。痰郁而血不行。血郁而食不化。六者。又相因也。（丹溪）

　　外症气郁胸满胁痛。噫气腹胀。痰郁胸满喘促。起卧倦怠。血郁能食肢倦。溺淋便赤。食郁嗳酸作胀。恶食痞硬。

　　湿郁关节重痛。首如物蒙。遇阴则甚。热郁目蒙溺涩。口干烦躁。遇暖便发。（戴氏）

　　五脏郁症有本气自郁而生病者。心郁昏昧健忘。肝郁胁胀嗳气。脾郁中满不食。肺郁干咳无痰。肾郁腰胀淋浊。不能久立。胆郁口苦晡热。怔忡不宁。（汇补）

　　七情郁症七情不快。郁久成病。或为虚怯。或为噎膈。或为痞满。或为腹胀。或为胁痛。女子则经闭堕胎。带下崩中。可见百病兼郁如此。（何氏）

　　脉法郁脉多沉。在上见于寸。在中见于关。在下见于尺。又郁脉或结或促或代。盖血气食积痰饮。一有留滞于其间。脉必因之而止矣。（脉经）

　　总治郁病虽多。皆因气不周流。法当顺气为先。开提为次。至于降火化痰消积。犹当分多少治之。（汇补）

　　郁宜调中治郁之法。多以调中为要者。无他。盖脾胃居中。心肺在上。肾肝处下。四脏所受之邪。过于中者。中气常先受之。况乎饮食不节。寒暑不调。停痰积饮。而脾胃亦先受伤。所以中焦致郁恒多也。治宜开发运动。鼓舞中州。则三阴三阳之郁。不攻自解矣。（汇补）

　　郁分五行五行之理。木性条达。火性发扬。土性冲和。金性清肃。水性流通。一有怫郁。失其性矣。（滑氏）故木郁达之。火郁发之。土郁夺之。金郁泄之。水郁折之。然调其气。过者折之。以其畏也。所谓泻之。（内经）

　　木郁治法胁胀满。目赤暴痛。此木郁也。治宜达之。达者。通畅之义。如怒动肝气。火因上炎。治以苦寒辛散而不愈者。则用升发之品。加厥阴报使之药以从治之。又如久风入中为飧泄。及清气在下为飧泄者。则用轻扬之剂举而升之。又如木实为病。脉弦而急。用降气苦寒不愈者。则吐以提之。使木气舒畅。则痛自止。此皆达之之法也。

　　火郁治法咳嗽痰喘。风疹潮热。此火郁也。治宜发之。发者。汗之也。升举之也。如腠理外闭。邪热怫郁。则解表取汗以散之。又如生冷抑遏。火郁于内。非苦寒降沉之剂可治。则用升浮之品。佐以甘温。顺其性而从治之。势穷则止。此皆发之之义也。

　　土郁治法食滞中焦。痰凝脾藏。热壅肠胃。皆土郁也。治宜夺之。夺者。攻下也。劫而衰之也。如邪热入胃。用咸寒以攻下之。如中满腹胀。湿热内甚。其人壮实者。则亦攻下之。其或势甚而不能顿除者。则劫夺其势而使之衰。

　　又如湿热为痢。非轻剂可已。或行或通。以致其平。皆夺之之义也。

　　金郁治法癃闭气喘。胀满不眠。皆金郁也。治宜泄之。泄者。渗泄而利小便。疏通其气也。如肺受火烁。化令不行。致水源郁而渗道闭者。宜清肃金化。滋以利之。又如肺气 郁。胸满仰息不得卧下。非利肺气不足以疏通之。

　　此皆泄之之法也。

　　水郁治法水肿胀满。二便阻隔。皆水郁也。治宜折之。折者。制御之也。伐而挫之也。渐杀其势也。如胀满之病。水气浸淫而渗道以塞。乃土弱不能制水。当实脾土。资运化。使能制水而不敢泛滥。则渗道自通。或病势方锐。非上法所能遽制。则用泄水之药。伐而挫之。或动大便。或利小水。或发表汗。三法酌举迭用。以渐平之。此皆折之之义也。

　　调气总法五郁之治。各有其法。然邪气之客。正气必损。故必调平正气。以复其常于治郁之后。苟调其气而尚未平复。则当益其所不胜以制之。如木郁不已。当清肺金。火郁不已。当滋肾水。水郁不已。当补脾土。金郁不已。

　　当引火归源。土郁不已。当养肝调气。此皆以其所畏而治之。即过者折之之理也。（汇补）

　　用药主以二陈汤。加香附、抚芎。如湿郁。加苍术、白芷。热郁。加黄芩、山栀。痰郁。加枳实、贝母。血郁。加桃仁、红花。食郁。加山楂、麦芽。气郁。加枳、朴、乌药、木香。盖气血痰食之病。多有兼郁者。故必以开郁药佐之。古方越鞠丸。是得治法之要也。（汇补）若夫思虑成郁。用归脾汤。恚怒成郁。用逍遥散。俱加山栀。盖郁则气涩血耗。故用当归随参补血。白芍随术解郁。复用炒黑山栀。取其味清气浮。能升能降。以解五脏热。益少阴血。若不早治。劳瘵之由也。（入门）

　　【附失精脱营】饮食居处。暴乐暴苦。始乐后苦。皆伤精气。病从内生。其先富后贫而病。曰失精。先贵后贱而病。曰脱营。外症身渐瘦。无精神。（钱氏）又有郁结在脾。不思饮食。午后发热。酉戌时退。或烦闷渴呕。或坐卧如痴。喜向暗处。妇人经少。男子溺涩。皆郁病也。更有失名利之士。有志恢图。过于劳倦。形气衰少。谷气不盛。上焦不行。

　　下脘不通。胃气热。热气熏胸中。因而内热。亦郁病也。宜归脾汤随症调之。（入门）

　　郁症选方越鞠丸（丹溪） 一名芎术丸。统治诸郁。

　　香附 苍术 抚芎（各二两） 山栀 神曲（各一两半）

　　为末。水泛成丸。如绿豆大。白汤下百粒。

　　气郁汤 治郁怒。气滞胸膈不行。胀满嗳气作酸。

　　香附 苍术 橘红 半夏（各一钱半） 贝母 茯苓 抚芎 山栀 苏子 甘草 木香 槟榔（各五分）

　　水煎。加姜五片。如胁膈痛。此血滞也。参血郁汤。

　　湿郁汤 治湿气熏蒸。身重倦卧疼痛。天阴则发。

　　苍术（三钱） 白术 香附 橘红 羌活 独活 抚芎 半夏 浓朴 茯苓（各一钱） 生姜（三片） 甘草（五分）

　　水煎服。

　　血郁汤 治挫闷跌仆。身有痛处。胸膈不宽。大便黑色。

　　香附（二钱） 丹皮 苏木 山楂 桃仁 赤曲 穿山甲 降香 通草 麦芽（各一钱） 红花（七分）

　　水酒煎。入姜汁半盏。和匀服。

　　火郁汤 治火郁于中。四肢发热。五心烦闷。皮肤尽赤。

　　连翘 薄荷 黄芩 山栀 干葛 柴胡 升麻 芍药水煎服。

　　保和丸 治食郁吞酸。腹满噫臭。身热便硬。（方见伤食）

　　润下丸 治痰郁肠胃。脉滑而沉。变生百病。

　　南星（一两） 半夏（三两） 黄芩 黄连（各一两） 橘红（五钱） 白矾（三两）

　　姜汁竹沥和丸。

　　逍遥散（方见火症） 归脾汤（方见中风） 二陈汤（方见痰症）

　　卷之二　内因门

　　脾胃

　　大意脾胃者。仓廪之官。五味出焉。（经文）脾胃盛则善食而肥。多食不伤。过时不饥。脾胃衰则少食而瘦。多食易伤。过时易饥。或虽肥而四肢不举。此脾实而邪气亦盛也。或善食而四肢削瘦。此脾强而邪火旺也。脾胃盛衰可见也。（东垣）

　　内因胃可纳受。脾主消导。一纳一消。营运不息。生化气液。（指掌）乃传于脏腑。故胃为五脏之本。六腑之大源也。

　　（经文）若饮食饥饱。寒暑不调。则伤胃。胃伤则不能纳。忧思恚怒。劳役过度。则伤脾。脾伤则不能化。二者俱伤。纳化皆难。而恶心胀满。面黄倦怠。食不消化等症作矣。（汇补）

　　外症胃病则气短精神少而生大热。有时显火上行。独燎其面。脾病则怠惰嗜卧。四肢不收。肠鸣泄泻。脾胃既病。下流乘肾。土来克水。则骨乏无力。是为骨蚀。令人骨髓空虚。足不能履地。（东垣）气血精神。由此而日亏。

　　脏腑脉络。由此而日损。肌肉形体。由此而日削。（指掌）

　　受病分辨饮食劳倦。则伤脾胃。（经文）故有劳倦受伤者。有饮食受伤者。有劳倦后继以食伤者。有食伤后加以劳倦者。大抵劳役伤脾者。心口按之不痛。饮食伤脾者。心口按之刺痛。（谦甫）又食伤。则其症初寒。后变郁热者多。劳倦。则其症初热。后变虚寒者多。故经曰。始受热中。末传寒中。即是谓欤。

　　变病分辨脾属阴。主湿化。胃属阳。主火化。伤在脾者。阴不能配阳而胃阳独旺。则为湿热之病。如痈肿疮疡。食 黄疸。消渴肉痿。噎膈痰火。食少之类是也。伤在胃者。阳不能配阴而脾阴独滞。则为寒湿之病。如身重肢麻。

　　面黄浮肿。痞胀噫气。倦怠积块。泻利之类是也。又不能食者病在胃。能食而下能化者病在脾。（汇补）

　　四肢不用脾病而四肢不用者。以四肢皆禀气于胃。而不能自至其经。必因于脾乃得禀也。今脾病不能为胃行其津液。四肢不得禀水谷之气。脉道不利。筋骨肌肉皆无气以生。故不用焉。（经文）

　　头足浮肿四肢属脾。眼胞上下亦属脾。脾衰则清气不化。浊液不输。水湿停留。故头足浮肿。（东垣）

　　九窍不利凡人饮食入胃。先行阳道。阳气升浮。散满皮肤。充塞巅顶。则九窍通利。病患饮食入胃。先行阴道。阴气降沉。遽觉流于脐下。辄欲小便。当脐有动气。隐隐若痛状。是真气谷气不能上升。故九窍不利也。（东垣）

　　食后嗜卧身重脾旺则饮食运动。脾衰则运动迟难。故凡食入后。精神困倦。沉沉欲睡者。脾气馁而不能运动也。至于身重。亦属脾湿。或因内受。或从外袭。俱当健脾分利。若无湿气。止属脾虚。并宜补益中气。升腾下陷。大禁渗利。（汇补）

　　脉法脾气受伤者。脉浮大而无力。胃气受伤者。脉沉弱而难寻。此皆不足之脉。易于寻按者也。更有脉大饱闷有似食滞。误用克伐疏利。而郁闷转甚者。此乃脾虚而现假象。即洪大之脉阴必伤。坚强之脉胃必损也。

　　宜温理黄宫。发育自治。若再用攻伐。变患蜂起矣。（汇补）

　　脾气变现脾附于胃之外。形如马刀。闻声则动。动则磨食。以健运为体。喜燥而恶湿。其味甘。其臭香。其色黄。其声歌。

　　其液涎。有病则五者变现发露于外。（六要）

　　瘥剧日期脾病者。愈于庚辛。加于甲乙。甲乙不死。持于丙丁。起于戊己。日 慧。日出甚。下晡静。（经文）

　　治法脾之合肉也。其荣唇也。损于脾则肌肉削瘦。饮食不能为肌肤。故宜调其饮食。适其寒温。脾欲缓。急食甘以缓之。以甘补之。以苦泻之。（经文）

　　脾虚升阳阴精所奉其人寿。阳精所降其人夭。（内经）奉者。脾胃和。谷气升。行春夏之令。故人寿。降者。脾胃不和。壳气下流。行秋冬之令。故人夭。升降之理。所关甚钜。所以脾虚久病。宜升阳扶胃药中。每寓升发之品。（汇补）

　　脾虚补肾脾肾交通。则水谷自化。（杨仁斋）若房劳过度。下焦阳虚。不能上蒸脾土。熟腐五谷。致饮食少进。胸膈痞塞。或不食而胀。或食而呕吐。或食而不化。大便溏泄。用补脾不效者。当责之少火不足。以火能生土故也。其症必兼肾泄遗精。宜八味丸或四神丸治之。（汇补）

　　胃症补心有前富后贫。身心悲苦。或锐志功名。或劳神会计。气散血耗。皆令心主不足。无以生长胃气。由是饮食减少。肌肉瘦减。宜补养心脏。盖脾为己土。以坎中之火为母。胃为戊土。以离宫之火为母。所以补胃必兼补心也。其症每多惊悸怔忡。健忘不寐。宜归脾汤加益智仁。寒症见者。加炮姜。（汇补）

　　用药总法凡养胃必用参、术。健脾必用枳、术。健者。运也。动也。脾气不运。而助其健运也。与天行健之义同。故七情郁结。饥饱失常。膏粱浓味。酿成痰火。使脾胃不和。必用枳、术二味。若饮食伤脾。用二陈四君之类。劳倦伤脾。

　　用补中建中之类。各以见症有余不足加减。补火生土。以八味丸、理中汤。补下焦阴火。以归脾汤、人参养荣汤。补心火。寸关滑数无力。恶心口渴。不喜饮食。胃有虚火也。二陈汤加姜炒黄连、枳、术。后加人参。气口缓弱。或迟而无力。或虚大无神。呕吐不食。胃有虚寒也。必过服寒凉生冷所致。宜香砂六君子加浓朴、苍术。甚者加炮姜。气口滑实。呕吐不食。体浓多郁。属湿痰。仍宜吐之。吐定。以二陈、二术、香附、川芎。开郁行气。气口脉芤。胸间作胀。口中血腥臭。或胃脘痛。面痿黄。乃胃有死血。加韭汁。后以越鞠丸加血郁药。倍山栀。凡过食炙爆浓味多怒人。有此症。若四肢倦怠。饮食不进。乃脾虚也。以参、术、白芍补脾。山楂、麦芽健运。关脉沉缓。能食不化。停滞心下。痞满嗳气。咽酸噫臭。乃脾弱食滞也。宜二陈、枳、术、山楂、麦芽。后用补剂。平时食不消化。枳术丸最效。随症加减。痰。加半夏。火。加黄连。寒。加砂仁。久病后。吐泻后。食不消化。

　　脉涩或弦。重取无力。属脾阴血少。津液不能濡润。以致转运失常。宜养血润燥健脾。若四肢倦怠。面黄手心热。脉大无力。宜补中益气汤。久病不食。或食不消化。或过服克伐。致损脾胃。六君子汤。脾胃两伤。

　　纳化皆难。或吐或泻。面色痿黄。倦怠乏力。参苓白术散。衰年久病。脾胃不和。食少不磨。或吐或泻。补脾药中。加砂仁、肉果、补骨脂等。温暖下焦。或用八味丸以补命门。皆虚则补其母也。所以健脾不应者。用之屡效。浅见者去桂、附。即不效。肥人体倦。脾胃不和。食少饱闷。胃中有湿痰也。宜燥之。二陈、二术、香附、浓朴。

　　少加枳实。气下坠不行。加升、柴。丹溪谓升柴二陈二术汤。能使大便顺而小便长。盖为湿痰滞于中。致清阳不升。浊阴不降。痞塞填闷。以致二便阻塞。甚至小水不通者设。二术燥脾湿。二陈化痰气。升、柴引清气上升。清气一升。浊气自降。郁结开通。津液四布。湿流燥润。而小便长矣。瘦人脾胃不和。传化失常。大便干燥。口中燥渴。心下饱闷。多属血虚。宜健脾养血。忌渗涌分利。以白术、白芍、陈皮、甘草、麦芽、浓朴、姜炒黄连、当归、麦冬之类。如中焦湿热太盛。即是有余。须五苓平胃之类。削其敦阜之土。若病久。或禀赋怯弱。

　　生冷油腻伤脾。而虚闷痞满不食者。必以白术为君。茯苓、陈皮、香、砂和中药为佐。若喜食而运化迟者。以枳术加神曲、山楂、二陈、谷芽之类。砂仁、白蔻。气味辛香。俱能快膈开胃。但恐积湿成热。故无火者宜之。如胃弱面青。面白淡黄。手冷脉缓者。稍加二味于参、苓、术、草中。最效。今人不知其性。动言白蔻太克。岂知杨仁斋云。虚人脾胃弱而痰食交滞成疟者。加白豆蔻使元气运动。而脾胃流通。寒热自解。且东垣于补中调中诸方。尚用草豆蔻之辛烈者。何惮白豆蔻之辛平乎。又食入倦怠迷闷。辄欲小便者。此元气下陷。

　　补中益气汤倍升、柴。膈间痞闷不食。面惨脉沉。此是气郁。当从郁治。不可填补。凡补脾胃药中。须入补心药。盖火能生土也。即古方用益智仁之意。

　　脾胃选方二陈汤（方见痰症） 六君子汤 八味丸 补中益气汤（三方俱见中风） 枳术丸（方见伤食） 平胃散（方见暑症） 小建中汤（方见劳倦）

　　参苓白术散 治脾胃虚弱。食少不进。呕吐泻利。或大病后。扶脾助胃。极效。

　　人参 白术 茯苓 山药 扁豆（姜炒各一两半） 甘草桔梗 薏苡仁 莲肉（各一两）

　　末之。每服二钱。枣汤下。张三锡加麦芽一两。砂仁三钱。山楂五钱。为丸屡效。有痰。加半夏八钱。若脾弱多燥结者。以前本方入猪肚中。缝紧煮烂。捣丸服。

　　健脾丸 如无他症。但食后不能传化。因而食少者用之。

　　人参 白术（各四两） 山楂肉（一两半） 麦芽 橘皮（各一两）

　　或再加砂仁。或木香、荷叶煮陈谷芽。米粥为丸。如四肢倦怠。面色痿黄。口淡食少。耳鸣。本方加炙甘草五钱。茯苓二两。便泻。加山药、扁豆、莲肉、肉果。如有湿痰。加半夏一两。胆星一两半。蛤粉、赤苓各一两。以神曲糊丸。如有火。嘈杂恶心。加炒山栀一两。黄连五钱。水泛丸。如多郁。心下不舒。食少倦怠。妇女多有此症。去人参。加香附五两。川芎一两半。神曲糊丸。如血少肠胃枯涩。口干便秘。皮肤枯燥。食不能运。妇人经血衰少。淡白色。加当归、白芍各二两。抚芎、麦冬、柏子仁各一两。建糖丸。

　　治中汤 治脾胃不和。中满呕逆。恶心泄泻。

　　人参 干姜 白术（各一钱） 陈皮 青皮 甘草（各七分）

　　水煎。

　　枳缩二陈汤即二陈汤加枳壳、砂仁。

　　浓朴温中汤 治脾胃着寒。停食。

　　陈皮 浓朴 干姜 茯苓（各八分） 甘草 木香（各五分）

　　水煎。

　　人参开胃汤 治脾虚停食。

　　人参 白术 茯苓 甘草 陈皮 半夏 神曲 麦芽 砂仁 浓朴 丁香 藿香 莲肉 生姜 枣肉水煎。

　　七味白术散 治脾胃虚而伏火。

　　人参 白术 茯苓 甘草 干葛 藿香 木香椒术养脾丸 治脾胃虚而着湿。

　　人参 白术 茯苓 甘草 川椒 麦芽 苍术 干姜 砂仁实脾饮（济生） 治脾虚挟寒湿肿胀。

　　白术 茯苓 浓朴 木香 木瓜 草果 干姜 大腹皮 附子（炮各一两） 甘草（炙五钱）

　　每服四钱。水一钟。姜三片。枣一枚。煎服。

　　卷之二　内因门

　　劳倦

　　大意人受水谷之气以生。所谓清气营气元气卫气春升之气。皆胃气之别名也。若劳役过度。胃气本弱。则元气不能自生。诸病生焉。（东垣）

　　内因劳力过度。起居不时。皆损其气。气衰则火旺。火旺则乘其脾土。脾既病。胃不能独行其津液。故亦从而病焉。脾胃俱病。纳化皆难。（东垣）形气衰少。谷气不盛。上焦不行。下脘不通。而胃气热。热气熏胸中。故内热。（内经）

　　外候中气不足。下流肝肾。阴火独旺。上乘土位。故发热头疼。营卫失守。故恶风恶寒。气短而烦。气高而喘。口不知味。怠惰嗜卧。四肢不收。自汗不敛。无气以动。无气以言。（东垣）

　　症似阳明有体虚怯弱之人。饥困劳役之后。肌肤壮热。燥渴引饮。目赤面红。谵语闷乱。或日晡转甚。或昼夜不息。症虽有余。脉实不足。洪大空虚。重按全无。经曰。脉虚则血虚。血虚则发热。证似白虎。而脉不长实为异。（准绳）

　　症似伤风有劳役辛苦。肾中阴火沸腾。或脱衣。或沐浴。歇息凉处。其阴火不行。还归皮肤。腠理极虚。无阳以护。被风与阴凉所遏。以此表虚。不任风寒。与外感恶风相似。但气息短促。懒于言语。困倦无力有别。（准绳）

　　始受热中火与元气。势不两立。一胜则一负。脾胃气衰。元气不足而心火独盛。心火者。阴火也。起于下焦。其系系于心。心不主令。相火代之。上乘阳分。为头痛。为口渴。为烦躁。为肌热。脉洪大无力。名曰热中。（准绳）

　　末传寒中人之元气。根据胃为养。脾胃久虚。阳气衰少。心腹两胁隔噎不通。腰脊皆痛。足不任地。骨乏无力。两丸清冷。

　　或涎唾。或清涕。或多溺。或多汗。不渴不泻。脉盛大以涩。名曰寒中。（准绳）

　　脉法平人脉大为劳。脉虚极亦为劳。劳之为病。其脉弦大。手足烦热。（金匮）右寸气口脉急大而数。时一代而涩。（此饮食失节劳役太过太虚之脉也）右关脉大而数。数中显缓。时一代也。（此饮食失节劳役病之轻脉也）右关胃脉损弱。则隐而不见。但内显脾脉之大数微缓。时一代。（此饮食失节寒热失所之脉也）内伤劳役。豁大不禁。若损胃气。隐而难寻）

　　治法治以辛甘温剂。补中升阳。甘寒泻火。则愈。大忌苦寒。损伤脾胃。所谓劳者温之。损者益之是也。（东垣）

　　治忌克伐苟内伤不足之病。误认外感而反泻之。是虚其虚也。盖内伤脾胃。乃伤其气。外感风寒。乃伤其形。伤其形者有余。有余可泻。伤其气者不足。不足当补。故汗之吐之下之克之之类。皆泻也。温之和之养之调之之类。皆补也。当补而泻。祸如反掌。（医贯）

　　内外伤辨夫劳倦内伤而认作外感者。因有恶风恶寒发热头疼之症也。殊不知外感寒热。齐作无间。内伤寒热。间作不齐。外感头疼。如破如裂。内伤头痛。时作时止。外感恶寒。虽近烈火不除。内伤恶寒。得就温暖即解。外感恶风。不耐一切风寒。内伤恶风。偏恶些少贼风。外感发热。无有休歇。直待汗下方退。内伤发热。昼夜不常。或自袒裸便凉。外感筋骨疼痛。不自支持。便着床褥。内伤四肢不收。无力倦怠而已。间有气衰火旺。变为骨消筋缓者。然非初病即显是症也。内伤神思昏怠。言语懒倦。先重而后轻。外感神思猛壮。语言强健。

　　先轻而后重。内伤手心热而手背不热。外感手背热而手心不热。内伤症显在口。故口不知味。外感症显在鼻。故鼻息不利。内伤从内而出。故右脉洪大。外感从外而入。故左脉浮盛。

　　用药主以补中益气汤。挟外邪。随六经见症治之。挟痰。加半夏、茯苓、姜汁。头痛。加蔓荆。头眩。加天麻。巅痛。

　　加本、细辛。心下痞。加黄连。腹痛。加芍药。脐下痛。加熟地。便滞。加归梢。腹胀。加枳实、浓朴。胸中滞气。

　　加青皮。至于似阳明症者。当归补血汤。夏月劳役内伤。兼冒暑气。汗泄脉虚者。清暑益气汤。

　　劳倦选方补中益气汤（方见中风）

　　加白芍药、五味子。名调中益气汤。加半夏、神曲、黄柏、草豆蔻。名升阳顺气汤。

　　小建中汤 治脾胃劳伤。肝木太过。及阳气不足诸病。

　　桂枝 甘草 生姜（各三两） 芍药（六两） 大枣（二枚） 饴糖（一斤）

　　加黄 。名黄 建中汤。

　　理中汤 治脾胃虚寒。大理中焦。兼益元阳。所谓大虚必挟寒也。（方见中寒）

　　补中宁嗽汤 治内伤中气。胃弱恶食。或食不生肉。不长气力。常常微热。怯冷神疲。或带痰嗽。

　　白术（炒一钱半） 茯苓（一钱） 半夏（八分） 干葛（七分） 陈皮（八分） 山楂（一钱） 人参（一钱） 砂仁（五分） 炙甘草（三分）

　　加姜枣煎。

　　人参养卫汤 治劳役辛苦。用力过多。以致内伤发热。

　　人参 白术（炒） 麦门冬（各二钱去心） 黄 （蜜炒） 陈皮（各一钱半） 五味子（十粒研） 炙甘草（七分）

　　加姜枣煎。食前服。如劳倦甚者。加熟附子五分。

　　白雪糕 养元气。健脾胃。生肌肉。润皮肤。益血秘精。安神定智。壮筋力。养精神。进饮食。功同参苓白术散。

　　白茯苓 怀山药 芡实仁 莲肉（去心皮各四两共为末） 陈仓米（半升） 白砂糖（斤半）

　　先将药米二末。用麻布袋盛放甑内。蒸极熟。取出。入白砂糖。同搅匀。印饼晒干。男妇小儿。任意取食。

　　卷之二　内因门

　　虚损

　　大意虚者。血气之空虚也。损者。脏腑之损坏也。（绳墨）大抵七情五脏之火飞越。男女声色之欲过度。是皆虚损之所致也。（正传）

　　内因由足三阴虚损。当炎夏金衰水涸。不能啬养。至冬月火气潜藏。时亲帏 。或精血未满。而早年斫丧。或气血方长。而劳心亏损。皆能致之。（立斋）

　　外候外症食少体倦。潮热自汗。身热咳嗽。腰协作痛。男子则遗精寝汗。女人必带漏经枯。素问云。二阳之病发心脾。有不得隐曲。女子则不月。此之谓也。（汇补）

　　外因新损感寒损阳。自上而下。一损于肺。则皮聚毛落。二损于心。则血脉不荣。三损于胃。则饮食不为肌肤。感热伤阴。自下而上。一损于肾。则骨痿不起。二损于肝。则筋缓不收。三损于脾。则饮食不能消化。（难经）

　　内因久虚积虚成损。积损成劳。经年不愈。谓之久虚。有五劳六极七伤之分。五劳应五脏。曲运神机则劳心。尽力谋虑则劳肝。意外过思则劳脾。预事而忧则劳肺。矜持志节则劳肾。六极应六腑。血极则面枯咽肿。发堕善忘。筋极则拘挛转筋。爪黯甲痛。肉极则体瘦肉削。倦怠嗜卧。气极则喘嗽少气。皮枯毛焦。骨极则面垢齿浮。腰酸脊痛。精极则目暗耳鸣。遗浊茎弱。七伤者。推原劳极之由。如久视伤血。久卧伤气。久坐伤肉。久立伤骨。久行伤筋。房劳思虑伤心肾。（入门）

　　辨因凡阴阳亏损。皆因水火不济。（入门）真阴内亏。虚火炎灼。肺金受伤。无以生肾水。肾水枯竭。无以济心火。心火一旺。肾火从之。而梦遗精脱之病作。肺气一虚。则腠理疏豁。而盗汗自汗之病生。火动其血。血随火升。

　　而咳嗽吐红之症起。（指掌）

　　辨症虚损之症。因名以责实。不过气虚血虚阴虚之异耳。凡脾肺不足。皆气虚也。心肝不足。皆血虚也。肾水不足。即阴虚也。（指掌）故心肺损而色惫汗多为阳虚。肾肝损而形痿汗多为阴虚。（机要）

　　脉法虚脉多弦。弦大无力为血虚。弦微无力为气虚。沉微为气虚甚。沉涩为血虚甚。寸微尺大。为血虚有火。浮急中空。为血脱气孤。（汇补）

　　治法阳有余而阴不足。则当补阴。阴有余而阳不足。则当补阳。（子和）损其肺者。益其气。损其心者。补其营血。损其脾者。调其饮食。适其寒温。损其肝者。缓其中。损其肾者。益其精。（难经）

　　用药气虚主以补中益气汤。血虚主以四物汤。气血俱虚。主以归脾汤。阳虚主以黄 建中汤。阴虚主以六味地黄汤。阴阳俱虚。主以八味丸。

　　虚损选方补中益气汤 四物汤 六君子汤 归脾汤 还少丹 四君子汤 八珍汤 人参养荣汤十全大补汤 六味丸 八味丸（以上方俱见中风） 逍遥散（方见火症） 建中汤（方见血症）

　　琼玉膏 治劳虚干咳。

　　生地黄（洗净十斤石器内杵烂取自然汁忌铁器） 人参（十二两） 白茯苓（去皮三十五两） 白沙蜜（五斤煎去沫） 沉香（五钱） 琥珀（五钱）

　　仙曰。今予所制此方。加沉香、琥珀二物。其功效异于世传之方。右以参、苓、香、珀。俱为细末。先将地黄汁与白蜜搅匀。用密绢滤去渣。入药末搅匀。入瓷瓶。用绵纸十数层。加箬封扎瓶口。入砂锅内。以长流水浸没瓶颈。用桑柴火煮三昼夜。取出。换油纸扎口。以蜡封固。悬井中一日。取起。仍煮半日。白汤点服。

　　龟鹿二仙胶 大补精髓。益气养神。

　　鹿角（血取者十斤） 龟板（自败者五斤） 枸杞子（三十两） 人参（十五两）

　　用铅坛如法熬膏。初服酒化一钱五分。渐加至三钱。空心下。

　　补天大造丸 补诸虚百损。五劳七伤。阴精干涸。阳事痿弱。能生精养血。益气安神。顺畅三焦。培填五脏。

　　聪耳明目。益智宁神。乌须黑发。固齿牢牙。润肌肤。壮筋骨。除腰痛。健步履。却诸疾。不寒不燥。诚补养之圣药也。

　　紫河车（一具长流水洗净用乌铅匣拌蜂蜜八两藏入匣中仍将匣口烙没隔水煮一炷香候冷开出石臼中捣烂拌入诸药末中捶千下烘脆重磨） 嫩鹿茸（酥炙二两） 虎胫骨（酥炙二两） 大龟板（酥炙二两） 怀生地（九蒸九晒八两） 怀山药（四两） 泽泻（去毛三两） 白茯苓（去皮乳汁拌晒干三次三两） 牡丹皮（去骨酒洗三两） 山茱萸（酒洗去核四两） 天门冬（去心三两） 麦门冬（去心三两） 辽五味（三两） 枸杞子（四两） 补骨脂（盐酒炒二两） 当归身（酒洗四两） 菟丝子（酒煮三两） 怀牛膝（去芦酒洗三两） 川杜仲（去皮酒炒三两） 肉苁蓉（酒浸三两）

　　上磨细末。入炼蜜为丸。如梧子大。每服百丸。空心。温酒下。盐汤亦可。加人参尤捷。

　　金液五精丸（医圣） 能补虚助阳。壮神气。暖丹田。增颜色。和五脏。润六腑。除烦热。治淋浊。消积块。暖子宫。

　　秋石（十两金精） 白茯苓（去皮二两木精） 莲肉（去心八两水精） 川椒（去目二两炒火精） 小茴香（五两盐酒炒土精）

　　上为末。酒糊为丸。梧子大。每服二十丸。空心。酒或椒盐汤下。以干物压之。

　　凤髓膏（医鉴）

　　人参（四两） 山药（四两） 白茯苓（去皮四两） 胡桃肉（四两） 杏仁（去皮尖四两） 酥油（四两） 白沙蜜（一斤）

　　上将人参三味为细末。次将桃杏仁捣一处。再将油蜜化开。瓷器内搅匀。竹叶封固。大锅内五七分水煮沸成膏。每服三钱。好酒下。

　　接命膏人乳（二盏） 甜梨汁（一盏）

　　上二味。倾入锡银旋中。入汤锅内顿滚。有黄沫起。开青路为度。每日五更后服。能消痰补虚。其功不能尽述。

　　卷之二　内因门

　　痨瘵

　　大意男子之痨。起于伤精。女子之痨。起于经闭。童儿之痨。得于母胎。（指掌）未有不因气体虚弱。劳伤心肾而得之。以心主血。肾主精。精竭血燥。气衰火旺。蒸疰日久。则痨生焉。（心法）

　　内因嗜欲无节。起居不时。七情六欲之火。时动于中。饮食劳倦之过。屡伤乎体。渐而至于真水枯竭。阴火上炎。

　　而发蒸蒸之躁热。（正传）

　　外候睡中盗汗。午后发热。烦躁咳嗽。倦怠无力。饮食少进。痰涎带血。咯唾吐衄。肌肉削瘦。（杂着）

　　蒸分上下蒸上则见喘咳痰血。唇焦面红。耳鸣目眩。肺痿肺痈。蒸中则见腹肋胀痛。四肢倦怠。多食而饥。善食而瘦。

　　蒸下则见遗精淋浊。泄泻燥结。腰疼脚酸。阴茎自强。（入门）

　　痨有阴阳阳病口干舌疮。咽痛声哑。能嗜滋味。五心烦疼。小便黄赤。大便燥结。阴病胃逆恶心。饮食难化。痰涎白色。

　　四肢懈惰。小便常多。大便溏泄。又有嗽痰。仰卧不得者。必阴阳俱病也。（汇补）

　　五脏传变凡阴病阳病。日久皆能传变。男子自肾传心肺肝脾。女子自心传肺肝脾肾。五脏复传六腑而死。亦有始终只传一经者。有专着心肾不传者。大要以脉为症验。（入门）

　　五脏形症如精滑胫酸。腰背拘急。邪在肾也。惊悸不寐。自汗心烦。邪在心也。嗽痰咳血。皮枯声嘶。邪在肺也。胁痛善怒。颈项结核。邪在肝也。泄泻食少。腹胀嗜卧。邪在脾也。（丹溪）

　　病宜静养经曰。静则神藏。躁则消亡。欲延生者。心神宜恬静而无躁扰。饮食宜适中而无过伤。风寒暑湿之宜避。行立坐卧之有常。绝欲以养精。内观以养神。毋劳怒以耗气。则真阴之水自充。五内之火常熄。而痊安可期。

　　惟其嗜欲无节。使神散而精竭。血涸而气亡。发热不休。形骸骨立。则难为力矣。（指掌）

　　死候大抵虚痨之病。两颧赤者死。喉哑失音者死。大肉脱尽者死。泄泻不食者死。一边眠者死。咳吐白血者死。

　　气促难眠者死。浊溺精脱者死。面目黧黑者死。下部忽发痈肿者死。病后复患痔漏者死。参 不受补者死。喉痛不能药者死。（医统）

　　脉法痨脉或弦或大。大而无力为阳虚。甚则脉细。弦而无力为阴虚。甚则脉数。又大者易治。血气未衰。可敛而正也。弦者难治。气血已耗。滋补殊难也。尺脉洪大为阴衰火旺。左脉微细。右脉劲紧。为正虚邪盛。必死。如脉细而数。濡而散者。皆在不治。男子久病。气口脉弱则死。强则生。女人久病。人迎脉强则生。弱则死。（汇补）

　　治法万病莫难于治痨。若不究其源本。或投以大寒之药。或疗以大热之剂。殊不知大寒则愈虚其中。大热则愈竭其内。滋阴降火。是澄其源也。消痰和血。是洁其流也。（十药神书）向后势穷力竭。莫可如何。惟壮水丸以填阴。异功散以培脾。庶不失中和正治。（汇补）

　　脾肾分治夫人之虚。不属于气。即属于血。五脏六腑。莫能外焉。以水为万化之源。无形之本。土为万物之母。有象之基。二脏安和。一身皆治。故救肾者。必本乎阴血。血主濡之。血属阴。主下陷。虚则上升。当敛而抑。救脾者。必本乎阳气。气主煦之。气为阳。主上升。虚则下陷。当升而举。（必读）故邵氏曰。死生之机。升降而已。（汇补）

　　脾肾合治孙真人云。补脾不若补肾。许学士云。补肾不如补脾。以二脏为生人之根蒂。有相赞之功能。故脾安则土能生金。金为水源。水安其位。不挟肝上泛而凌土。故曰。脾安则肾愈安也。设以甘寒补肾。其人减食。又恐不利于脾。以辛温扶脾。其人阴伤。又恐愈耗其水。两者并衡。而较重于脾者。以脾土上交于心。下交于肾故也。（必读）

　　肺脾审治如扶脾保肺。两不可缺。然脾喜温燥。肺喜清润。保肺则碍脾。补脾则碍肺。惟燥热而甚。能食不泻者。润肺为先。而补脾之药亦不可缓。倘虚羸而甚。食少泻多。虽喘嗽不宁。但宜补脾。而清润之品。则宜戒矣。以脾有生肺之能。肺无扶脾之力。故补脾之法。尤要于保肺也。（微论）

　　治宜甘温虚者。必补以人参之甘温。此阳生阴长。血脱益气之义也。自好古肺热伤肺。节斋服参必死之说。印定后人眼目。甘用苦寒。喜行清润。直至上呕下泻。犹不悔悟。不知肺脉实者。上焦伏热。非参所宜。肺脉虚者。金气大伤。非参不保。前哲有言曰。土旺而金生。勿拘拘于保肺。水壮而火熄。毋汲汲于清心。信夫。（必读）

　　治禁苦寒近世治痨。专以四物加知、柏。不知四物皆阴。行秋冬之令。非所以生万物者也。且血药常滞。非痰多食少者所宜。血药常润。久用必致滑肠。况知柏苦寒。能泻实火。名曰滋阴。其实燥而损血。名曰降火。其实苦先入心。久而增气。反能助火。至其败胃。所不待言。（必读）

　　用药心虚。主以归脾汤。脾虚。主以补中益气汤。肺虚。主以生脉散。肝虚。主以逍遥散。肾虚。主以地黄汤。随症加减。若肺脾兼病。主以清宁膏。肝肾俱虚。主以生熟地黄丸。心肾俱虚。主以人参养荣汤。气血俱虚。主以八珍汤。阴阳俱虚。主以十补丸。脾肾俱虚者。滋肾之中。佐以砂仁、沉香。扶脾之中。主以五味、肉桂。随时活法可耳。

　　【附传尸痨】痨瘵既久。其气必伤。伤则不能运化精微。痰瘀稽留。而变幻生虫。（医鉴）在肝为毛虫。食人筋膜。在心为羽虫。食人血脉。在脾为 虫。食人肌肉。在肺为介虫。食人肤膏。在肾为鳞虫。食人骨髓。（正传）其症蒸热咳嗽。

　　胸闷背痛。两目不明。四肢无力。腰膝酸疼。卧不能寐。或面色脱白。或两颊时红。常怀怒忿。梦与鬼交。虽分五脏见症。然皆统归于肺。所谓膏肓之内。针药所不及也。若虫蚀肺系。咯血吐痰。喉疮声哑。思食无厌。皮枯毛落。患至于此。良可悲悯。惟补虚扶元。杀虫以绝其根。纵不获生。亦可杜其传疰耳。（汇补）

　　取痨虫法 用秘传黑虎丹三方。次第服之。取下恶物。以烈火烧之。藏之深坑。食葱粥将息。以复元气。

　　视其虫黄白者可治。青黑者不治。凡用药随脏腑见症。于滋补药中。加青蒿、百部、乌梅、朱砂之类。（汇补）

　　【附风痨】风痨者。初起原因咳嗽鼻塞。久则风邪传里。耗气损血。渐变成痨。在表令人自汗。在里令人内热。在肺咳嗽。在肝吐血。在脾体瘦。在肾泄精。此症载在灵枢。汉唐以来。俱未论及。后世医工。认为内伤积损。辄投峻补。闭住风邪。内热愈炽。以致不治。惟罗谦甫主以秦艽鳖甲散。吴参黄集柴前梅连散。二公可谓发前人所未发矣。（汇补）

　　【附郁痨】郁痨者。童男少女。孀妇师尼。思想不得。气结于中。并留于内。阻住经脉关要之地。气血不得流通。精神无以生长。气阻。则积阳为热而骨蒸。血阻。则积阴为寒而倦怠。初起宜逍遥散。合生地黄丸。久则旧血不去。

　　新血不生。气涩血枯。变为干血痨症。肌肤甲错。面目黧黑。咳嗽困倦。遍身黄肿。月事不行。宜消其瘀血。神应丸主之。此即仲景大黄 虫丸、百痨丸二方变化而来。世人遇五痨羸瘦。用滋阴而不效。每坐以待毙。

　　乌足以知仲景妙用哉。但大肉已脱。大便自利者。又当禁用。（汇补）

　　痨瘵选方归脾汤 补中益气汤 地黄汤 养荣汤 八珍汤（以上方俱见中风） 生脉散（方见暑症） 逍遥散（方见火症）

　　清宁膏 润肺不伤脾。补脾不碍肺。凡痨嗽吐血极效。

　　生地（十两） 麦冬（十两） 橘红（三两） 桔梗（二两） 薏苡仁（八两） 川贝母（二两）

　　龙眼肉（八两） 苏州薄荷叶末（五钱）

　　用水煎膏。将薏仁、贝母、薄荷为末。拌入膏中。噙化。缓缓咽下。

　　拯阴汤 治阴虚火动。皮寒骨热。食少痰多。咳嗽倦怠。焦烦短气。

　　生地（姜炒上） 归身（中） 麦冬（中） 白芍（中） 五味（下） 人参 炙甘草（下） 莲肉（上不去衣） 薏仁（中） 橘红（中） 丹皮（中）

　　水煎。徐徐呷之。肺脉重按有力者。去人参。有血。加阿胶、童便。热盛。加地骨皮。泄泻。减归、地。加山药、茯苓。倦甚。加人参三钱。咳者。燥痰也。加贝母、桑皮。嗽者。湿痰也。加半夏、茯苓。不寐。加枣仁。汗多亦用。

　　拯阳汤 治劳伤气耗。倦怠懒言。动作喘乏。表热自汗。心烦。遍身作痛。

　　人参（上） 黄 （上） 肉桂（下） 当归（中酒炒） 白术（中） 甘草（下酒炒） 橘红（中） 五味（下）

　　姜枣水煎服。如烦热口干。加生地。气浮心乱。加丹参、枣仁。咳嗽。加麦冬。挟湿。加茯苓、苍术。

　　脉沉迟。加熟附。脉实数。去桂。加生地。胸闷。倍橘皮。加桔梗。痰多。加半夏、茯苓。泄泻。加升、柴。口渴。加干葛。夏月去肉桂。冬月加干姜。

　　补肝散生地 熟地 当归 白芍药 石斛 丹皮 柴胡 甘草十补丸 即桂附八味丸。加鹿茸、五味子各三两。

　　秘传黑虎丹（初服） 下诸般痨虫。从大便中出。视其虫黄白者可治。青黑者不治。

　　真牛黄（一钱） 真阿魏（一钱） 南木香（五钱） 真雷丸（五钱） 鸡肫皮（用线鸡肫皮洗净焙干二钱）

　　将药研细末。用使君子去壳研末二两。加前药七钱。将飞罗白面打糊丸。如梧子大。听用。

　　小红丸（次服）

　　锦纹大黄一两。加前药末七钱。炼蜜丸。如黍米大。外用朱砂为衣。听用。

　　打虫化积丸（三服）

　　大黄（为末五两五钱） 槟榔（三两） 黑丑（头末三两五钱）

　　三味用面糊丸。如梧子大。听用。

　　初服起于四更时。用砂糖水化吞黑虎丹。若壮盛者服二钱五分。虚弱者服二钱。二次五更时。服小红丸。白糖水化吞。如壮盛者服四十丸。虚弱者服三十五丸。三次天明。服化积丸。用片糖化水吞之。壮盛者服三钱五分。虚弱者服三钱。虫下为验。如无虫。过二三日再服。至若收功保后。常服河车地黄丸。补其血气而收全功。如服后泻不止者。宜服异功散。

　　秦艽鳖甲散 治风痨骨蒸壮热。肌肉削瘦。脉弦数者。

　　秦艽 知母 当归（各五钱） 鳖甲（一两） 柴胡（一两） 乌梅（一枚）

　　青蒿（五叶） 地骨皮（一两）

　　神应丸 治干血痨病。用此推陈致新。然后调理。此方惟少男室女孀妇可用。若男女交接者禁用。

　　大黄（四两醋炙） 鳖甲 桃仁（各一两） 当归 生地（各八钱） 黄芩 人参 甘草（各三钱）

　　用韭汁糊为丸。每丸六钱。朱砂为衣。经闭。红花酒下。骨蒸。地骨皮。咳嗽。桑白皮。俱用童便煎下。择除破日。空心。面东服。少顷。饮酒一杯。至午后。当利一二行为验。啜温粥碗许。忌荤冷油腻物。此药只可一服。

　　病深者一月后再服除根。不可多服。

　　灸痨虫法 用癸亥日。灸两腰眼低陷中之穴。每穴灸艾七炷。十一炷尤妙。先隔一日点穴。方睡至半夜子时。一交癸亥日期。便灸。其虫俱从大便中出。即用火焚之。并埋之深坑中。

　　卷之二　内因门

　　虫病

　　大意虫得木之气乃生。得雨之气乃化。故非厥阴风木之气不生。非太阴湿土之气不化。（子和）湿热之虫。脏腑虚则侵蚀。（丹溪）

　　内因诸虫皆因杂食生冷甘肥油腻。节宣不时。腐败停滞。以致中脘勿运。酿成湿热。随五行之气。变化而为诸般奇怪之形。若腐草为萤之义也。（汇补）

　　外候凡虫症眼眶鼻下。必带青色。面上痿黄。或生白斑。或见赤丝。唇疮如粟。或红而肿。或缓而痛。饮食减少。肌肉不生。睡卧不安。肠鸣腹痛。口吐清水。目无睛光。甚则沉沉寒热。肚大青筋。或为鬼胎血鳖。（汇补）

　　虫分九种一曰伏虫。长四寸许。为群虫之长。二曰蛔虫。长一尺许。轻则呕吐腹痛。多则贯心杀人。三曰白虫。长五寸余。母子相生。其形转大。至四五尺则杀人。四曰肉虫。状若烂杏。令人烦满。五曰肺虫。其状如蚕。令人咳嗽声嘶。六曰 虫。状如虾蟆。令人呕吐。七曰弱虫。状如瓜瓣。令人多睡。八曰赤虫。状如生肉。令人肠鸣。九曰蛲虫。状如菜虫。形至微细。居洞肠间。令人痔痢。又有三尸虫。状如犬马尾。薄筋。根据脾而居。乃有头尾。皆长三寸。（医统）

　　脉法脉洪而大。为脾家湿热。及好食茶叶生米草纸怪异等物。当困倦少食。今反饮食如常。形健不渴。悉属虫症。脉沉实者生。虚大者死。（类案）

　　治法体实之人。虫攻脏内。心腹 痛。在上用吐法。在下用攻法。体虚之人。先宜调补元气。然后用王道药。佐以一二杀虫之品。或追虫之后。继以温补。不然则虫去而气亦随散矣。（入门）

　　治宜引导虫之所居。必脏脾胃深处。药之所过。仅在中流。虫闻气而避之。安能攻取。故必用甘甜辛香之物。啖咽津液。引虫头向上。然后用药。大抵上半月虫头向上。用药易效。下半月虫头向下。用药不应。（汇补）

　　用药主以二陈汤。加槟榔、木香、鹤虱、雷丸、苦楝根、使君子等。如体实可吐者。用樟木屑煎汤吐之。可下者。追虫丸下之。体虚宜调养者。用化虫丸治之。若在上中二焦。攻痛呕吐者。所服药中。加花椒、乌梅。治之尤当。

　　虫病选方秘方 治诸般痞积。面色痿黄。肌体羸瘦。四肢无力。及食生冷壁泥茶炭咸辣等物。

　　青皮 陈皮 三棱 莪术 香附 槟榔 藿香（各一钱） 益智（五分） 官桂（四分） 桔梗（八分） 大黄（一钱五分） 甘草（三分）

　　水煎。露一宿。五更空心温服。不得须少饮食。不然则药力减而虫不行矣。

　　追虫丸黑牵牛（取头末） 槟榔（各八两） 雷丸 皂角 南木香（各二两）

　　蜜丸。

　　化虫丸鹤虱 槟榔 苦楝根 胡粉（各一两） 白矾（二钱五分） 芜荑 使君子（各五分）

　　蜜丸服。

　　遇仙丹 治虫症如神。

　　白黑丑（头末二两） 槟榔（一两） 三棱 蓬术（各五钱） 牙皂（三钱）

　　为末。糖拌。小儿一钱。大人三钱。糖汤送下。空心服。是日绝食。待虫下行。然后用薄粥汤。

　　治寸白虫 于每月初三日前。先炙猪肉一块。置口中。咀嚼其津而勿咽。使诸虫闻香争咂。如箭攻攒。却以槟榔细末一两。取石榴东引根煎汤调服三钱。

　　卷之三　外体门

　　发热

　　大意经曰。阴虚则发热。此一端也。其他除外感客邪之外。有劳力劳色。气郁火郁。伤食伤酒。挟瘀挟痰。疮毒虚烦。皆能发热。宜熟辨之。（汇补）

　　内因阴虚而阳气偏胜则发热。阳虚而下陷阴中亦发热。（东垣）

　　外候五脏发热。各有其状。以手扪之。轻举则热。重按不热。是热在皮毛血脉间也。重按则热。轻举不热。是热在筋骨间也。轻手重手俱不热。不轻不重乃热者。是热在肌肉间也。肺热者。热在皮肤。日西尤甚。洒淅喘咳。

　　心热者。热在血脉。日中则甚。心烦掌热。脾热者。热在肌肉。遇夜尤甚。倦怠嗜卧。肝热者。热在筋肉。寅卯则甚。筋缓善怒。肾热者。热蒸在骨。夜半尤甚。骨蒸如苏。（东垣）

　　郁火发热郁火发热。左关弦数有力。或缓弱有力。肌肉如火。筋骨如烧。扪之烙手。或昼夜不减。或夜分即热。天明暂缓。其热必手足四肢更甚。缘脾主四末。热伏地中故也。此症亦有因血虚而得者。亦有胃虚过食生冷。阴覆乎阳。郁遏阳气于脾土之中者。宜用火郁发之之法。火郁汤主之。（准绳）

　　阳郁发热阳郁发热。由劳役饥饱失宜。其潮热宛类瘵疾。日出气暄则热。天阴夜凉即缓。六脉弦数。宜补中益气汤加地骨皮。或逍遥散。（汇补）

　　骨蒸发热四肢蒸灼如火者。必阴气虚阳气盛。四肢者。诸阳之本也。两阳相搏而阴气虚少。少水不能灭盛火。而阳独治。独治者。不能生长也。独胜则止耳。如炙如火者。当肉烁也。（素问）外候口干体瘦。食少懒倦。遇夜尤甚。

　　平旦不觉。宜秦艽鳖甲散主之。（汇补）

　　内伤发热内伤饥饿劳倦发热。六脉微弱。或右手大三倍于左手。按之无力。懒言自汗。浑身酸软。甚至肌肤壮热。目赤面红。谵语烦渴。日夜不息。身不恶寒。为血虚发热。虽像白虎汤症。而脉不长实。宜当归补血汤。（准绳）轻者头眩倦惰。饮食无味。恶寒发热。时作时止。下午乃发。手心热而手背不热。所谓阳虚下陷发热也。轻者三发即止。南人呼为劳发者即此。又饮食失节。劳役过度。一切火症。悉属内真寒而外假热。故肚腹频喜手按。口畏冷物。乃形气病气俱不足也。补中益气汤大剂服之。甚者加附子。若因热而汗下之。立危。（汇补）

　　阳虚发热有肾虚水冷。火不归经。游行于外而发热者。自汗。不任风寒。烦渴引饮。不能下咽。面目俱赤。舌生芒刺。两唇黑裂。喉间如火。两足如烙。痰涎壅盛。喘息不宁。脉浮洪大。按之微弱。宜用八味丸导龙入海。所谓踞其窟宅而招之。即益火之原以消阴翳也。（汇补）

　　阴虚发热有劳心好色。内伤真阴。阴血既伤。阳气独盛。发热不止。向晚更甚。或饮食如常。头胀时作。脉洪数无力。视其舌。大而色赤者阴虚也。当滋真阴。宜地黄汤。若久而盗汗遗精。咳嗽毛枯。宜三才丸补水以匹火。是亦壮水之主以镇阳光之义耳。（汇补）

　　血虚发热一切吐衄便血。产后崩漏。血虚不能配阳。阳亢发热者。治宜养血。然亦有阳虚而阴走者。不可徒事滋阴。

　　所以有脱血益气。阳生阴长之法。使无形生出有形来。此千古传心之法。尝见庸流专执四物以争长。此未明大易之义也。（汇补）

　　痰症发热痰症发热。向夜大作。天明渐止。必兼胸膈不快。恶心不食。肢倦体瘦。盖痰滞中宫。阻碍升降。故恶心痞闷。

　　血无所滋。故夜分转甚。津液不化而体瘦。气血阻滞而倦怠。均宜健脾化痰。宽中清火。则痰利而热除矣。

　　如果实痰为患。滚痰化痰二丸。皆可选用。（汇补）

　　伤食发热伤食发热。必气口紧盛。或沉伏。头疼呕恶。噫气吞酸。胸口饱闷。或胀或痛。手不可按。蒸蒸然热。明知其热在内也。消导则已。（指掌）若兼左脉弦急。又是伤食夹寒。先宜解表。然后消导。如不愈。后变口舌干燥心下硬痛等症。当急攻之。大柴胡汤、枳术丸。（汇补）

　　瘀血发热瘀血发热。必脉涩。漱水不咽。或痰涎呕恶。或两足厥冷。或胸胁小腹急结。或吐红鼻衄。均宜桃仁承气汤下之。（仁斋）

　　疮毒发热疮毒发热。饮食如故。日晡寒热。拘急倦怠。脉数而急。须问有无痛处。以验其疮毒之候。治先发散。然后和血。（六要）

　　作止分辨夫外感寒热。齐作无间。内伤寒热。间作不齐。此特论其常耳。（东垣）然外感初起似疟状。发亦作止不时。此邪气尚浅。而未能混淆正气。故乍离乍合。脉必至数有力。仍当解散。更有内伤劳倦。似阳明白虎。发热昼夜不减。此气血两虚。故亦齐作无间。脉必重按无力。仍当温补。（汇补）

　　昼夜热辨昼则发热。夜则安静。是阳气偏胜于阳分也。昼则安静。夜则发热。是阳气下陷于阴中也。昼则发热烦躁。

　　夜亦发热烦躁。是重阳无阴也。（东垣）更有昼热阳虚。口中无味。病责之胃。宜甘温补气。暮热阴虚。口中有味。病责之肾。宜甘寒滋阴。（汇补）

　　三焦热辨热在上焦。咽干口糜。热在中焦。心烦口渴。热在下焦。便闭溺赤。（入门）

　　虚实热辨胸闷而恶心引饮便实者。实热也。胸爽而少食自汗短气者。虚热也。（入门）

　　表里热辨有表症而身热者。外感表热也。无表症而身热者。内伤里热也。（汇补）

　　气血热辨气分虚热者。用甘温以除热。盖大热在上。大寒必伏于内。用甘温以助地气。使真气旺而邪火自熄。血分虚热者。用甘寒以胜热。盖阴火浮于外。必真阴竭于内。用甘寒以补肾。使真水充而虚焰潜灭也。（汇补）

　　假热有二如大热而甚。寒之不寒。是无水也。热去复来。昼见夜伏。夜见昼止。时节而动。是无火也。热动复止。倏忽往来。时作时止。是无水也。当助其肾。又寒之不寒。责肾之虚。寒之不久。责肾之少。方有治热以寒。寒之而谷食不入。此为气不疏通。壅而为是也。（玄珠）有病热脉数。按之不鼓击于指下者。此阴盛格阳。内真寒而外假热。阴症似阳也。病热忽寒。手足俱冷。按之脉来鼓击于指下有力者。此阳盛拒阴。外假寒而内实热。阳症似阴也。（伤寒书）

　　汇补曰。发热真假。幽显难明。苟不力辨。则刹那生死。能不畏哉。如上所说。深悉玄奥。真化工笔也。然究其参稽之力。非洞晓易义。不能道其只字。要知阴阳虽备于内经。而变化莫详乎羲画。若是则太少刚柔。阴阳动静。乌可不究乎哉。既明太少刚柔。阴阳动静。方知阳中有阴。阴中有阳。一切真假逆顺。五脏幽显。无难推测矣。故医易曰。病治脉药。须识动中有静。声色气味。当知柔里藏刚。知刚柔阴阳之运用。

　　而医中之玄妙。思过及半矣。

　　脉法浮大无力为虚热。沉实有力为实热。病热有火者生。心脉洪大是也。无火者死。心脉细沉是也。脉盛。汗出不解者死。脉虚。身热不止者死。身有热。脉涩脉静者。皆难治。

　　治法小热之气。凉以和之。大热之气。寒以取之。实热之气。下以折之。虚热之气。温以从之。郁热之气。因其势而发之。假热之气。求其属而衰之。（汇补）

　　用药内伤劳役气虚。补中益气汤。肝经郁火发热。逍遥散。血虚发热。四物汤。阴虚发热。六味丸。阳虚发热。八味丸。郁火发热者。火郁汤。瘀血发热者。当归复元汤。伤食发热者。平胃合二陈小柴胡汤。

　　发热选方补中益气汤 六味丸 八味丸 四物汤（四方俱见中风） 逍遥散 火郁汤（二方俱见火症） 秦艽鳖甲散（方见痨瘵） 桃仁承气汤（见血症） 二陈汤 滚痰丸 化痰丸（三方俱见痰症） 平胃散（方见暑症） 枳术丸（方见伤食）

　　当归补血汤黄 （三钱） 当归（一钱） 枣（二枚）

　　当归复元汤柴胡（八分） 当归 穿山甲 花粉（各一钱） 甘草 红花（各七分） 桃仁（钱半） 酒浸大黄（三钱） 加青皮（七分）

　　小柴胡汤人参 柴胡（各一钱） 黄芩（五分） 半夏（七分） 甘草（七分）

　　加姜、枣。

　　大柴胡汤即小柴胡汤加大黄、枳壳、浓朴。

　　白虎汤石膏（三钱） 知母 花粉（各一钱半） 甘草（一钱）

　　加竹叶。粳米。

　　卷之三　外体门

　　恶寒

　　大意发热恶寒者。发于阳也。无热恶寒者。发于阴也。（仲景）夜寒者。阴气旺于阴分。昼寒者。阴气上溢阳中。重阴者。昼夜俱寒。（东垣）

　　内因阳虚则外寒。阴盛则内寒。（内经）此第言阴阳正虚之病。他如风寒暑湿痰火郁瘀痈疮。一切邪气怫郁于表。表中之阳气不能发越。皆令恶寒。（汇补）

　　外候恶寒者。虽居密室帏幕之中。猛火近热之处。仍觉憎寒拘急。甚则毫毛毕直。鼓颔战栗。非若恶风之候。见风则凛凛畏惧。无风则坦然自适也。（汇补）

　　阳虚恶寒阳虚恶寒。以阳气能温分肉而充皮毛。肥腠理而司阖辟。（内经）内伤房欲。火衰恶寒。即热之不热。是无火也。其症必兼蜷卧足冷。 自汗。两尺沉细。（汇补）

　　劳倦恶寒劳倦恶寒。脉必缓弱。或气口虚大无力。兼见倦怠。手心独热。此劳倦过度。脾胃不足。卫阳下陷。宜补中益气汤。甚加桂、附以行参、 之力。（东垣）

　　肺火恶寒肺受火克。毛窍常疏。不能固腠理而洒淅恶寒者。必兼咳嗽咽干。治宜清金润肺。（汇补）

　　痰饮恶寒痰饮恶寒。由痰滞上焦。荣卫阻滞。抑遏清道。不能固密腠理而恶寒。肥人多有此症。脉滑或沉。周身沉重。

　　胸满食减。肌肉如故。（汇补）

　　伤酒恶寒伤酒恶寒。因饮酒太过。热郁在内。不得宣越而恶寒者。症兼口渴昏眩。（六要）

　　伤食恶寒伤食恶寒。由饮食过度。宿食内停。或食冷物所致。脉必沉滑。恶心头痛。饱闷咽酸。宜从消导。食化而寒自已。（六要）

　　疮毒恶寒有背恶寒。脉弦数。寒热兼作。乃疮毒之候。审其有无痛处。随部分经用药。大抵恶寒之候。除气虚阳虚外。

　　均宜发越。以辛散之。（六要）

　　郁火恶寒有素病虚热。忽觉恶寒。须臾战栗。如丧神守。此火郁清道。抑遏阳气于脾土。不得外越。故手足厥冷。乃火极似水。热极反兼水化。自觉其寒。非真寒也。外症口苦溺赤脉数。宜升阳散火汤。（河间）

　　内外恶寒辨外感恶寒。虽近烈火不除。内伤恶寒。稍就温暖即止。（东垣）

　　脉法表虚者浮濡。火郁者沉数。阳衰者细迟。痰饮者滑数。大抵脉来无力而恶寒者虚症。脉来有力而恶寒者。

　　非外感。即内郁也。以见症参之。（汇补）

　　治法阳虚者。益火之原。表虚者。固卫之失。脾虚者。补其中。火郁者。治其内。痰宜吐下。食宜消导。酒宜分越。（汇补）

　　用药卫不和而恶寒者。调中益气汤。脾胃弱。补中益气汤。阳虚。四君子加黄 、炮姜、肉桂、附子。表虚。黄 建中汤。浊痰滞膈。先用姜茶探吐。后用通圣散加减。肺火。甘桔汤加酒芩、门冬、山栀。恶寒久不已。服诸药不效者。亦宜解郁。大抵恶寒之症。种种不同。然世人以背恶寒属太阳经。此经气郁而不行。或浊痰阻滞经络。

　　药中必加羌活以散太阳之邪。

　　【附产后恶寒】产后。气血两虚恶寒者。腹中不和。脉虚大无力。八珍汤。若小腹胀痛。是恶露。心下饱闷。是食滞。乳中胀痛。

　　是蒸乳。四者皆令恶寒。宜详辨之。（汇补）

　　【附呻欠】足阳明之脉。是动则病振振寒。善伸数欠。欠者阳引而上。阴引而下。阴阳相引。俗名呵欠。（汇补）

　　恶寒选方补中益气汤 四君子汤（二方俱见中风） 调中益气汤 黄 建中汤（二方俱见劳倦） 升阳散火汤（即火郁汤）

　　防风通圣散（二方俱见火症） 升麻葛根汤（方见伤暑）

　　甘桔汤 治肺受火克。洒淅恶寒。

　　甘草 桔梗加酒芩、山栀、麦冬、五味、枣仁。水煎。

　　黄 葛根汤 治酒郁。内热恶寒。

　　黄 （一两） 葛根（五钱）

　　煎服。大汗而愈。

　　如痰湿恶寒。宜苦参、赤小豆各一钱。为末。蜜水调服探吐。吐后。以苍术、川芎、南星、黄芩糊丸。白汤下。冬月去芩加姜汁为丸。

　　卷之三　外体门

　　汗病

　　大意汗乃心液。在内为血。在外为汗。肾复主液。在内为液。在外亦为汗。故自汗必由心肾虚而得之。（医圣）

　　内因自汗者。卫气不固。荣血渗泄。（医鉴）饮食饱甚。汗出于胃。惊而夺精。汗出于心。持重远行。汗出于肾。疾走恐惧。汗出于肝。摇体劳苦。汗出于脾。（素问）

　　外候阳虚自汗必恶寒。火热自汗必躁热。伤湿自汗。困倦身重。天阴转甚。声如瓮出。伤风自汗。头疼身热。咳嗽烦闷。鼻塞流涕。伤暑自汗。身热口渴。烦躁面垢。痰症自汗。头眩呕逆。胸满吐痰。心虚自汗。怔忡恍惚。肝热自汗。口苦多眠。肾虚自汗。潮热咳嗽。脾虚自汗。倦怠少食。（汇补）

　　汗分冷热自汗有冷有热。阴虚阳凑者。发热自汗。汗出必热。阳虚阴凑者。厥冷自汗。汗出必冷。然有火邪亢极。反兼水化而汗冷者。又有相火出于肾中。挟水化而汗冷者。不可不审。（汇补）

　　汗多亡阳气虚则外寒。虽见热中。蒸蒸为汗。终传大寒。（经文）此因汗多亡阳。重虚其表。阳虚极矣。故为寒中。凡病甚虚极之人。多有头面汗出淋漓。口鼻皆冷。手足青色。气促不止。急欲温补以追欲绝之阳。并外用扑法。亦有生者。迟则不及矣。（汇补）

　　脉法浮而濡者为汗。在寸为自汗。在尺为盗汗。自汗之脉微而弱。为阳衰。盗汗之脉细而涩。为阴弱。（汇补）

　　治法阳虚自汗。宜补肺。然有扶阳而不愈者。乃表虚汗无以外卫也。当敛表以实之。心虚自汗。宜安神。然有补心而不愈者。乃血虚而汗无以退藏也。当养血以调之。汗出于脾。湿气盛也。当燥之。然有补脾胜湿而不愈者。乃火气蒸腾也。当先清其热。汗出于肾。阳加阴也。当清之。然有凉血养血而不愈者。乃相火作汗也。

　　当滋其阴。肝主疏泄而自汗者。当调血清火。胃经气热而自汗。宜导痰通滞。此治杂病自汗之法也。若夫伤风伤湿而汗者。当发汗以解外。温病热病而自汗者。当寒凉以清中。又非前法并论也。（汇补）

　　治分五脏肺虚者。护其皮毛。脾虚者。壮其中气。心虚者。益其血脉。肝虚者。禁其疏泄。肾虚者。固其封藏。五脏之内。

　　酌其宜温宜清宜燥宜润而用之。惟存乎临症之顷也。（汇补）

　　死症津脱者。腠理开。汗大泄。（灵枢）凡汗出发润。汗出如油。汗出如珠。汗多喘满。汗雨淋漓。皆不治也。（汇补）

　　用药阳虚。用建中汤、参附汤。表虚。用桂枝加 术汤。心虚。用归脾汤。肝火。用逍遥散。肾虚。用地黄安肾丸。相火。用当归六黄汤。湿胜。用羌活胜湿汤。痰病。用理气降痰汤。凡虚症服诸药汗不止者。重加枣仁。有微热者。

　　加石斛。劳役气虚。寒热倦怠。少食自汗。脉虚大。或沉细。补中益气汤。去升、柴。加五味、麻黄根。火气上蒸。胃湿作汗者。凉膈散。湿热自汗。卫气虚弱。不任风寒者。调卫汤。痰实膈滞。寒热自汗。能食便秘。脉实者。大柴胡汤下之。大抵气热汗出。多是有余之症。

　　【附盗汗】盗汗者。睡则出汗。醒则渐收。因阴气空虚。睡则卫气乘虚陷入阴中。表无护卫。荣中之火。独旺于外。蒸热而汗。醒则气周于表而汗止。此症多见于虚劳之人。阴气损伤。宜养荣清热。若大病之后。新产之余。及久出盗汗不止。则阳气亦虚。宜补气固阳。固阳能生阴。气为水母。甘温化气。阴液斯敛。若拘泥济阴。乌能卫外。故表而出之。（汇补）

　　【附头汗】头汗者。以六阳之脉。上循于头。三阴之经。至颈而还。阴虚阳浮。故汗出头颈。不能周身。有相火迫其肾水上行心之分野者。有阳气失所根据附飞越于高巅者。有寒湿相搏者。有瘀血内蓄者。若关格小便不通而头汗者。难治。及阳脱唇舌口鼻清冷而头汗者。亦不治。（医统）

　　【附饮食汗】饮食汗者。因正气空虚。反为饮食 悍之气所胜。故食入汗出。久不已。则心气耗散。令人消渴偏枯。宜安胃汤敛之。（医统）又饮酒中风。头面多汗。食则汗甚。常不可单衣。身常濡。口干善渴。名曰漏风。盖头为诸阳之会。酒性亦阳。所以饮必见面。醉后阳气升头。毛窍亦开。当风坐卧。风邪入之。故多汗。宜实表。（汇补）

　　【附心汗】心汗者。圆圆一片。只在心膛。因忧思惊恐以伤其心。宜敛神益气。归脾汤主之。或用猪心一具。带血破开。

　　入人参、当归末一两。煮熟。去药食之。仍以艾煎汤。调茯苓末一钱服。

　　【附阴汗】酒色过度。每多阴汗。用六味地黄汤。加山栀、柴胡。有房劳汗出中风。下体多汗。不能劳事。十味锉散。加黄柏。（汇补）

　　汗病选方黄 建中汤 治阳虚自汗。

　　黄 桂枝（各一钱半） 白芍（三钱） 甘草（一钱）

　　生姜、饴。水煎。

　　当归六黄汤 治阴虚盗汗。

　　当归 生地 熟地 黄柏 黄芩 黄连（各一钱） 黄 （二钱）

　　水煎。

　　玉屏风散 治虚炎自汗。

　　防风 黄 （各一钱） 白术（一钱）

　　水煎。

　　实表散（澹寮） 治腠虚冷汗。

　　附子（炮） 肉苁蓉 细辛 五味子（各一钱）

　　与黄 建中汤合用。加小麦。水煎。

　　羌活胜湿汤 治湿胜自汗。

　　炙甘草（三钱） 黄 （一钱） 生草（五分） 黄芩（生） 炒黄芩（各三分） 人参（三钱） 川芎 本 防风（各三分） 独活（二分） 升麻 柴胡（各五分） 细辛 蔓荆（各三分） 薄荷（一分）

　　水煎服。

　　理气降痰汤 治痰病自汗。

　　桔梗 枳壳 橘红 半夏 茯苓 香附 贝母（各一钱二分） 甘草 桂枝（各五分）

　　防己黄 汤（仲景）

　　防己（五分） 黄 （钱半） 白术（七分） 甘草（五分）

　　姜、枣水煎。

　　安胃汤黄连 五味子 乌梅肉 生甘草（各五分） 熟甘草（三分） 升麻梢（二分）

　　水煎。

　　归脾汤（方见中风）

　　封脐法 用五倍、明矾为末。津液调封脐中。一宿即止。女人津唾更佳。

　　扑粉法 用牡蛎、白术、麦麸、麻黄根、 本、糯米、防风、白芷等末。绢包。周身扑之。

　　快捷方式法 用青桑叶一味。乘露采。焙干为末。二钱。空心。温米汤饮下。

　　卷之三　外体门

　　疟疾

　　大意夏伤于暑。秋成 疟。（经文） 者。疟之总名也。因其有战寒壮热暴疟酷疟之义。故名。大抵无痰不成疟。外感四气。内动七情。饮食饥饱。房室劳伤。皆能致之。其中气凝滞。鼓动痰涎。则一也。（汇补）

　　内因夏时伏阴在内。阳浮于外。真气消烁。其汗大出。人多烦渴。或过食生冷瓜果。或坐卧阴地取凉。致肤腠闭密。邪留于胃。聚而成痰。至秋阳气收肃。阴气下移。中州之痰气愈加壅滞。胃气行至其所。与之相遇。而寒热作焉。阴阳之气。更相胜负。故卫气行过。与邪暂离。故有时汗解。及邪卫复集。病必再作。此阴阳之升降。

　　邪正之合离也。（汇补）

　　外候其寒也。欠伸毛悚。鼓颔战栗。汤火不能温。其热也。头疼脊痛。烦躁饮冷。冰水不能寒。或先寒后热。或先热后寒。或寒热多少。或单热单寒。（大全）

　　三阳经疟太阳之疟。腰背头项俱疼。先寒后热。热止汗出。阳明之疟。目痛鼻干舌燥。寒甚乃热。热甚而汗出。喜见火日光。少阳之疟。口苦胁痛而呕。寒热往来。身体解 。（入门）

　　三阴经疟少阴之疟。寒少热多。呕吐独甚。舌干口燥。欲闭户牖而处。太阴之疟。惨然太息。腹满恶食。病至善呕。呕已乃衰。厥阴之疟。腰痛小腹满。小便数而不利。恐惧不足。腹中悒悒。（指掌）

　　风疟凡疟皆生于风。风疟者。因避暑乘凉。汗出当风。闭其毛孔。热不得泄越而作。所谓夏暑汗不出。秋成风疟。

　　其症烦燥头疼。恶寒自汗。先热后寒。治宜发汗。（汇补）

　　寒疟纳凉之风寒。沐浴之水寒。先伏于腠中。因秋风凉肃而发。其症腰背头项疼痛。先寒后热。治当大汗。（汇补）

　　暑疟暑疟者。其症大汗大烦大喘大渴。静则多言。体若燔炭。汗出而散。单热微寒。宜清暑解表。（汇补）

　　湿疟外着雨露。内停水湿。发则一身尽痛。手足沉重。呕逆胀满。名曰湿疟。宜解表除湿。（汇补）

　　温疟冬中风寒。藏于骨髓。及遇大暑。腠理发泄。邪气与汗皆出。故先热后寒。名曰温疟。宜和解。热多小柴胡。寒多加桂枝。（汇补）

　　瘴疟瘴疟者。山溪蒸毒。湿热蒸熏。邪郁中焦。发时迷闷。甚则狂妄。乍寒乍热。乍有乍无。一身沉重。不习水土者。

　　恒多患之。甚则血瘀于心。涎聚于脾。亦有口喑不能言者。宜先吐其痰。后利大肠。凉膈散。或小柴胡加大黄、木香。轻者藿香正气散。（汇补）

　　疫疟一方长幼。病皆相似。此因天时寒热不正。邪气乘虚袭入所致。宜随时令施治。此司天运气之所宜考也。（汇补）

　　鬼疟鬼疟因卒感尸疰客忤。寒热日作。梦寐不详。多生恐怖。言动异常。俗云。夜发为鬼疟者非也。宜祛邪禁压法。或平胃散。加桃仁、雄黄。（方考）

　　瘅疟瘅疟者。肺素有热。腠理开发。风寒舍于皮肤之内。分肉之间。发则阳气盛。其气不及于阴。故但热而不寒。

　　（素问）今人素有火症。复挟饮食与痰。每多热而不寒。均宜消导清火。

　　痰疟痰疟因夏月多食瓜果油面。郁结成痰。热多寒少。头疼肉跳。吐食呕沫。甚则昏迷卒倒。寸口脉浮大者。吐之。关脉弦滑者。化之。若胸满热多。大便燥实。大柴胡汤下之。（汇补）

　　食疟食疟一名胃疟。因饮食失节。饥饱不常。谷气乖乱。荣卫失所。寒已复热。热已复寒。寒热交并。噫气恶食。食则吐逆。胸满腹胀。食在膈上。探吐之。食停未化。消克之。食已消。疏解之。（汇补）

　　虚疟元气本虚。感邪患疟。饮食少进。四肢乏力。自汗不止。倦怠嗜卧。微有表症者。人参养胃汤为主。久而不已。

　　但宜养正。六君子加柴胡、干葛。不可用劫夺法。转成他症。又有入房感寒成疟者。昼则寒甚。夜则发热。服药不得汗者。用苍、芎、桃、柳煎汤。浸足至膝。内服补剂。其汗必行。又有虚极之人。疟发之时。寒不成寒。热不成热。气急神扬。精神恍惚。六脉豁大。此元气衰脱。将有大汗昏晕之虞。宜防之。（汇补）

　　劳疟劳役过度。荣卫空虚。其症发热恶寒。寒中有热。热中有寒。或发于昼。或发于夜。遇小劳便发。必气虚多汗。

　　饮食少进。又血虚午后发热至晚微汗乃解。此似疟非疟也。若误投疟治。必危。久而成瘵。舍补奚为。（汇补）

　　疟母凡疟经年不瘥。谓之老疟。或食积痰涎瘀血结成痞块。藏于腹胁。作胀且痛。令人多汗。乃疟母也。此荣卫虚损。邪气留着。宜养正气。终当自化。设误为攻削。必至中满。慎之。（汇补）

　　为热为寒人身之中。卫气居外。营血居内。阳邪与荣争。而邪火发于外。则为热。阴邪与卫争。而正气退于内。则为寒。

　　表邪多则寒多。里邪多则热多。表里相半。寒热相争。诸疟惟劳伤食积痰火。则寒已复热。热已复寒。谓之寒热相并。（入门）外有瘅疟。但热不寒者。乃邪并于表。则阳盛阴虚。阴虚生内热。阳盛生外热。而中外皆热也。牝疟。但寒不热者。乃邪并于里。则阴盛阳虚。肠虚生外寒。阴盛生内寒。而中外皆寒者。一定之则也。（汇补）

　　阳分阴分大抵一日一发。及午后发者。邪在阳分。易已。间日发。及午后夜间发者。邪在阴分。难已。若间一日。连二日发。或日夜各一发者。为阴阳俱病。（杂着）阴分多而阳分少。则其发日远。阳分多而阴分少。则其发日近。甚则内外失守。真邪不分。休作无时也。（汇补）

　　连发间发受病重者。邪气内薄于阴分。阴为脏。其邪深。横连募原。募原者五脏空穴之总名。在背为阳为募。在腹为阴为原。其道远。其气深。邪内居之。不能与正气并行。故间日蓄积乃发。（入门）其有三日一发者。乃三阴经疟。其病更深。发于子午卯酉者。少阴经也。辰戌丑未者。太阴经也。寅申巳亥者。厥阴经也。（丹溪）

　　日轻日重时日支干之衰旺。每于人身有相关。盖甲丙戊庚壬。天时之阳也。乙丁己辛癸。天时之阴也。疟久食减。胃中之正气已孤。而邪去未尽。是以值阳日助正。而邪不能胜正则轻。值阴日助邪。而正不能胜邪则重。（汇补）

　　日发夜发受病轻者。邪气外舍于阳分。阳为腑。其邪浅。客于腠理。与卫气并行。故一日一发。发有昼夜之殊。因卫气昼行于阳。夜行于阴。此气得阳而外出。故发于日间。荣卫昼行背与脊故也。得阴而内薄。故发于暮夜。荣卫夜行胸与腹也。

　　移早移晏邪气客于风府。循膂而下。卫气一日一夜。大会于风府。其明日下一节。故其作也晏。其出于风府。日下一节。二十五日下至 骨。二十六日入于脊内。注于伏膂之内。其气上行。九日出于缺盆之中。其气日高。故作日益早也。（内经）所以正气胜而外出。则移早。为轻。邪气胜而入内。则移晚。为重。（汇补）

　　脉法疟脉自弦。弦数多热。弦迟多寒。弦虚宜补。弦紧宜汗。弦而浮大可吐。弦而实紧可下。微弱为虚。代散则死。

　　如六脉迟缓者。将自愈。

　　治法无汗须发汗。散邪为主。有汗当敛汗。扶正为先。（心法）邪疟及新发者。可汗吐下。虚疟及久病者。宜补气血。

　　稍久而正虚邪滞者。宜一补一发。若深入于阴分者。宜先升后汗。至如邪乘虚入。则宜以发散祛其客邪。

　　然后扶培胃气。痰食气滞。则先以消导散其壅滞。然后渐补脾元。（汇补）

　　避其锐气方其盛时。必毁。因其衰也。事必大昌。（内经）凡疟方发之时。不可服药。须于未发两时之先。否则药病交争。

　　转深为害。（汇补）

　　截宜权变数发之后。曾经汗解。可商截法。久则中气愈虚。病邪愈深。设或脉尚紧盛。邪气方锐。未可轻截。恐补住邪气。变生他患。（汇补）

　　截后宜补截而不愈。不可再截。恐损其气。宜分昼发夜发。寒热多少。以和解之。久则脾气虚衰。须服养脾祛痰之药。

　　脾气一盛。自然平复。（大全）

　　疟病死症凡疟至吐泻不食。肿胀归腹者。不治。亦有峻补参、 而获生者。亦仅百中之一二也。（汇补）

　　用药主以二陈汤。合柴胡汤。因寒。加羌活、苏叶。因暑。加黄连、香薷。因湿。加苍术、浓朴。因瘴。加菖蒲、藿香。

　　因食。加山楂、麦芽。因痰。加枳实、胆星。头疼。加川芎。胸满。加枳壳。口渴。加知母。甚加石膏。去半夏。呕吐。

　　加藿香。大抵外感寒多。非草果、浓朴不能温散。热多。非柴胡、黄芩不能清解。阳疟无汗。须用苍术、葛根。阴疟无汗。须用升麻、柴胡。阳疟多汗。敛以参、术、黄 。阴疟多汗。敛以归、芍、乌梅。阳疟三四发后不愈者。截以不二饮。阴疟数十发不愈者。提以补中益气汤。加白蔻仁以分邪正而疟自止。脾虚多热者。清脾饮。胃虚多寒者。人参养胃汤。其间日发。连两日发者。八珍汤大补气血。若微寒微热不能遽除。是正气已虚。邪气亦尽。加柴胡、黄芩鳖甲。于补荣卫药中。寻当自愈。

　　疟疾选方清脾饮（简易） 治疟疾热多寒少。口渴溺赤。脉弦数者。脉滑有力。用苍术。脉濡无力。用白术。

　　青皮 浓朴（姜炒） 草果 柴胡 黄芩 茯苓 半夏 甘草（炙各七分） 姜 枣不二饮 治疟在阳分。三四发后。人壮可截者。

　　柴胡 黄芩 常山 知母 芍药 槟榔 青皮 甘草水酒各一碗煎。露一宿。五更时服。忌热茶汤饭一日。

　　驱疟散（和剂） 治疟疾热少寒多。自汗肢冷。脉弦迟者。

　　前胡 柴胡（各八分） 桂心 桔梗 浓朴 半夏（各六分） 黄 干葛 甘草（各四分） 姜 枣人参养胃汤 治虚疟食少诸症。

　　草果 人参 茯苓（各五分） 甘草 橘红（各八分） 浓朴 苍术 半夏（各一钱） 藿香（五分）

　　寒多。加干姜、桂枝。热多。加柴胡、黄芩、生姜、乌梅。水煎。

　　芎归鳖甲汤 治劳疟表虚里损。真元未复。疾虽暂可。少劳复作。

　　川芎 当归 鳖甲 茯苓 青皮 陈皮半夏 芍药（等分）

　　生姜、乌梅煎。

　　四兽饮即六君子汤加草果、乌梅、生姜、大枣。

　　黄 鳖甲汤黄 （中） 鳖甲（下） 何首乌（上） 陈皮（下）

　　柴胡养阴汤柴胡（上） 当归（中） 陈皮（中） 知母（下）

　　疟母丸青皮 桃仁 红花 神曲（各五钱） 三棱 蓬术 海粉（各七钱） 鳖甲（醋制一两） 香附（醋炒八钱） 麦芽（五钱）

　　神曲糊丸。以补药送下。

　　小柴胡汤（仲景） 治疟往来寒热。

　　柴胡 黄芩 半夏 人参（各一钱） 甘草（五分）

　　姜枣煎。加丹皮、山栀。名加味小柴胡汤。加石膏、知母。名柴胡白虎汤。

　　藿香正气散（方见似中风） 补中益气汤 八珍汤 六君子汤（三方俱见中风） 平胃散（方见暑症）

　　卷之三　外体门

　　斑疹

　　大意斑属三焦无根之火。疹属心脾湿热之火。其上侵于肺。则一也。（入门）

　　内因热则伤血。血热不散。里实表虚。出于皮肤而为斑也。（明理论）

　　外候斑势掀发微肿。有色痕而无头粒。小者如芝麻。大者如芡实。轻者如星布。重者如锦纹。其赤色者。胃热也。

　　紫黑者。胃烂也。（例略）或有青蓝色者。见则不治。要知赤斑。半死半生。黑斑。九死一生。（正传）针头稠密者凶。

　　喘促自汗者死。气实足暖者易治。气怯足冷者难医。自胸腹散四肢者可治。自四肢入于腹者不治。将发之先。先自吐泻者吉。既发之后。久泻不止者凶。（汇补）

　　外感发斑有伤寒发斑。有时气发斑。有阳毒发斑。有温毒发斑。四症之中。温毒为重。皆因热邪在表。不当下而下之。

　　乘虚入胃。或热邪在里。胃热不泄。二者皆能发斑也。（三因）初起。必有头疼身热之表症。先宜辛凉彻其表。

　　后用寒凉清其中。（入门）

　　内伤发斑内伤发斑。轻如蚊迹。多在手足。初起无头疼身热表症。（入门）乃劳役过度。胃气虚极。一身之火。游行于外。

　　或他症汗吐下后。中气虚乏。余邪无所归附。散于肌表。宜补宜降。不可妄行凉药。大建中汤。（指掌）

　　阴症发斑阴症发斑。亦出胸背手足。但稀少而淡红。如蚊迹之状。此名阴斑。终不似阳斑之红显。因肾气太虚。阴盛于下。迫其无根之火。聚于胸中。上熏肺分而为斑。若误作热症而用凉药者。非。宜调中汤温胃。其火自降。

　　而斑自退。（指掌）

　　发疹内因疹属热与痰在肺。发则痒 不仁。多兼风湿之殊。（心法）

　　发疹外候疹有豆粒。或如粟米。或如蚊迹。或随出随没。或没而又出。红靥隐密皮肤。不透出者。为瘾疹。颗粒显透皮肤为痧疹。初起必兼鼻塞流涕。声重咳嗽。头疼胸闷。发热自汗。更有风邪拥肺。气急鼻煽。咳不能卧。先用润肺利邪之品。后变潮热。而头不疼。胸已快。惟咳嗽气急如故。此因本气素虚。肺邪虽解。而阴火乘旺也。

　　脉大者。宜滋阴清肺。断不可误投参、 酸敛。以致不救。（汇补）

　　赤白瘾疹赤疹因热。燥气乘之。稍凉则消。白疹因寒。冷气折之。稍暖则消。似白似赤。微黄隐于肌肉之间。四肢重着。

　　此脾经风热挟湿也。多因沐后感风。与汗出解衣而得。（入门）

　　脉法斑疹郁热。或伏或绝。或细或散。斑疹热盛。阳浮而数。阴实而大。大率洪数有力者生。沉小无力者死。

　　治法疹宜凉解。斑宜清火。痒者祛风。痛者清热。（绳墨）又斑疹并出者。不可纯用风药。恐变痰嗽渴呕疮疡。（汇补）

　　用药外感斑势未透。升麻玄参汤发之。已透。人参化斑汤清之。内伤发斑。调中益气汤敛之。风热发疹。消风百解散散之。疹毒未解。鼠粘子汤清之。脾家风湿发疹。用黄瓜水调伏龙肝散服。

　　外治法凡斑欲出未透。用干葛、蝉蜕、苏叶煎汤揩之。或葱白擦。或姜汁喷。使斑势掀发为度。

　　又法 痧疹发不出。气急鼻煽者。用芫荽捣烂。同酒浆研匀。热揩头面胸背。盖暖自愈。内服西河柳。阴干。

　　大剂与之。名曰独胜散。

　　斑疹选方人参化斑汤 治外感阳实发斑。势如锦纹。

　　人参（一钱） 知母（二钱） 石膏（五钱） 甘草（一钱） 粳米（一撮）

　　水煎。

　　升麻玄参汤 治外感热甚发斑。隐隐未透。

　　升麻 玄参 干葛 甘草（等分）

　　水煎。

　　调中益气汤 治内伤胃气虚而邪火为斑。

　　黄 人参 甘草 当归 白术（各五分） 白芍 柴胡 升麻（各三分） 橘皮 五味（三粒）

　　水煎服。

　　调中汤 治阴斑。

　　苍术 陈皮 砂仁 藿香 甘草 芍药 桔梗 半夏（各八分） 白芷 羌活 川芎 麻黄 桂枝 枳壳（各七分）

　　水姜煎。

　　大建中汤 治阴虚阳气衰而浮越为斑。

　　黄 当归 桂心 芍药（各二钱） 人参 甘草（各一钱） 半夏 附子（各五分） 生姜 枣子水煎。

　　消风百解散 治风热不散。郁于皮肤而为斑。

　　荆芥 防风 白芷 羌活 陈皮 川芎 蝉蜕 苍术 柴胡 甘草（各等分）

　　生姜、葱白。水煎。

　　鼠粘子汤 治疹发不彻。无里症者。

　　鼠粘子（上） 荆芥穗（中） 甘草（下） 防风（下）

　　防风通圣散 治瘾疹热甚。状如斑形。稠密不消。用此清表彻里。（方见火症）

　　【附妊妇斑疹】妊妇发斑。先用透解。次用清热。不可泥胎孕。执用养血。盖血药凝滞。斑毒不能外透。每致缠绵变症。若已透而内热未消。恐热侵胎元。宜护胎涂脐法。（汇补）

　　妊妇发疹。宜清肺透表。亦不可用血药以治疹邪。亦不可用燥药以助疹热。（汇补）

　　涂脐护胎法 治妊妇外感发斑已透。热未止。恐热入子宫。用此涂之。

　　以井底泥涂脐以下二寸余。以绵护之。良久再易。

　　卷之三　外体门

　　黄病

　　大意中央黄色。入通于脾。（内经）故黄胆多属太阴湿土脾不能胜湿。复挟火热。则郁而生黄。（必读）

　　内因发黄譬如 曲相似。多因饮食劳倦。致伤脾土。不能运化。湿热内蓄。无由发泄。流于脾肉。遍于四肢。凡郁郁不得志之人。多生此病。（指掌）是脾虚为本。湿热为标。当于标本缓急审之。（三锡）

　　外候湿热熏蒸。土气洋溢。面目爪甲身体俱黄。外则肌肉微肿。一身尽痛。内则胸腹满闷。嗳气不舒。日晡潮热。

　　四肢倦怠。大便去而不快。小便赤而短少。或溺出沾衣。犹如柏染。（汇补）

　　疸分干湿干黄热胜。色黄而明。大便燥结。湿黄湿胜。色黄而晦。大便润利。（入门）

　　疸分阴阳诸疸发于阴经。必呕恶。发于阳经。必寒热。（汇补）

　　疸分难易疸症口渴。其病难治。疸而不渴。其病易治。又焦黄难治。淡黄易治。其壮年气盛。脉大。易治。老人气弱。脉微。

　　难治。（汇补）

　　黄汗黄汗者。汗出染衣。色如熏黄。身肿且痛。虽发热而不渴。暮则烦躁不眠。因脾热汗出。入水澡浴。为风所闭。

　　热留皮肤所致。属表症。宜解热湿。和其荣。用丁香 鼻法。 去黄水。自愈。（汇补）

　　黄胆黄胆者。小溺面目牙齿指甲肢体皆黄。食已善饥。安卧懒动。憎寒壮热。日晡转甚。因脏腑不和。水谷相并。

　　湿热蒸郁。邪留胃中。复为风热所搏。结滞不散。内蒸外郁。病属里症。便闭者。攻之。溺涩者。利之。二便利者。

　　清解之。（汇补）

　　谷疸谷疸者。发寒热。不能食。食已头眩。腹胀不安。心烦怫郁。右关脉滑。因胃热大饥。因而过食。停滞中脘。病属中焦。宜先去水谷之积滞。次解脾胃之郁热。（汇补）

　　酒疸心胸懊 。欲吐不食。腹如水状。足心热。足胫满。小便黄。眼黄鼻燥。面发赤斑。因大醉当风。毒留清道。病属上焦。脉浮洪者。当探吐。设或误下。邪陷肾中。变成黑疸。面黑目青。如啖蒜齑。大便黑。肤粗燥。其脉微弱者。

　　不治。（汇补）

　　女劳疸女劳疸者。黄如灰色。额黑头汗。手足心热。薄暮不发热。日反恶寒。小腹急满。小便不利。大便时溏。腹胀如水状。类黑疸。因过于劳伤。又于大热之中。犯房入水所致。病属下焦。非水气也。宜培脾肾。若腹满多渴者。

　　难治。（汇补）

　　虚黄虚黄口淡怔忡。耳鸣脚软。怠惰无力。寒热微作。小便浊涩。皮肤虽黄。而爪甲如常。此劳倦太过。气血俱虚。

　　不可妄用凉药。宜调中培土。若面色青黄。小便自利。谓之木胜于土。中走于外。又宜培脾抑肝。（汇补）

　　阴黄阴黄者。四肢清冷。自汗泄利。小便清白。身不发热。脉沉而迟。乃脾肾虚损所致。宜温补。亦有过服寒凉。变成阴症。身目俱黄。肤冷胃疼。眼涩不开。大便自利者。茵陈附子干姜汤。（汇补）

　　疸兼杂症黄胆初起。多兼杂症。如风症色黄带青。寒症色黄带黯。暑症色黄带赤。瘀血发黄。喜忘如狂。溺清便黑。食积发黄。恶食噫气。胸满腹胀。又有瘀热入心发黄者。有痰火入肺发黄者。不拘外感内伤。怫郁不舒。皆能成疸。（入门）

　　死症凡疸以十八日为期。治之十日以上为瘥。如寸口近掌处无脉。口鼻皆冷。泄利呕哕。胃气已脱者死。环口黧黑。汗出如油。脾气已绝者死。面见黑色。摇头直视者死。疸毒冲心。如狂喘满。腹胀气短者死。脉微小有神。小便利而不渴者生。口渴者死。其云十八日为期者。此指真黄而言。若脾虚面黄。不在此例。（汇补）

　　脉法五疸实热。脉必洪数。虚小微涩。症属虚弱。脉浮可吐。脉沉可下。脉洪泄利而渴者死。脉小泄利不渴者生。

　　入腹胀满。脉弦硬者凶。（汇补）

　　治法疸病总以清热导湿为主。若病久脾胃衰薄者。当补中。（必读）

　　治禁苦寒疸属脾胃。不可骤用凉药伤胃。必佐以甘温。君以淡渗。则湿易除。而热易解。若纯用苦寒。重伤脾肾。轻则呕哕下利。重则喘满腹胀。（汇补）

　　久宜温补疸属虚损。宜温补肾肝。真阳之气一升。而邪火自敛。若疸用茵陈。必利小便。枯竭肝津肾水。则强病幸痊。

　　而雀目肿胀又作。（入门）若面黄而黑。下有遗溺者。不治。（汇补）

　　用药主以胃苓汤。茯苓渗湿汤。溺涩。加木通。食积。加山楂。属虚者。培脾。用四君子汤。补肾。八味丸。阴黄。理中汤。平肝。建中汤。

　　验死生法用二指重按病患胸前膻中穴。二指左右分开。中间有血色者。可治。无血色者。不治。

　　黄病选方茯苓渗湿汤 治湿热发黄。口渴溺涩。少食少卧。

　　茵陈（七分） 茯苓（六分） 泽泻 猪苓 白术 苍术 陈皮 黄连 山栀 秦艽 防己 葛根（各四分） 灯心草水煎。

　　胃苓汤 治脾胃不和。倦怠食少。

　　苍术（中） 浓朴（中） 陈皮（上） 甘草（下） 泽泻（中） 茯苓（上）

　　猪苓（下）

　　加味五苓散 治寒湿发黄。

　　白术（上） 茯苓（上） 猪苓（下） 泽泻（中） 肉桂（下） 茵陈（中） 干姜（中） 浓朴理中丸 治阴黄为病。（方见中寒）

　　黄 建中汤 治虚黄。（方见汗病）

　　加味四君子汤 治女劳疸。

　　即四君子加黄 、白芍、扁豆。水煎。

　　茵陈干姜附子汤（宝鉴） 治寒湿虚黄。

　　附子（三钱炮） 干姜（二钱炮） 茵陈（一钱二分） 茯苓（五分） 草豆蔻（一钱煨） 枳壳 半夏 泽泻（各五分） 白术（四分） 陈皮（三分）

　　水煎。

　　补中益气汤 加茵陈、栀子、猪苓、泽泻、黄连、滑石、赤苓。

　　地黄丸 加苍术、白术、茵陈、酒炒黄柏。

　　汤丸二药。早晚兼进。又当服绿矾丸更效。二方皆治虚疸。

　　针砂丸（秘方） 治黄胆积块。久而不愈。

　　猪苓 泽泻 白术 赤苓（各五钱） 苍术 砂仁 香附 浓朴（各二两） 三棱 莪术 乌药 茵陈 草果 针砂（醋炒七次各一两） 木香 青皮 陈皮（各七钱）

　　上为末。老酒打糊丸。梧子大。每服七十丸。忌食鸡、鱼。

　　硝石矾石散 治女劳疸。

　　硝石 矾石（各炒研等分）

　　为末。大麦粥汁调服二钱。一方。用滑石。不用硝石。

　　治方 用生姜二斤。捣烂煎汤。于无风处洗浴。令遍身汗出如雨。后用高良姜根捣汁服之。令其或吐或下。行一二次即愈。又方。用大芫荽捣汁酒服。三朝即愈。又方。用绿矾不拘多少。炒至白色。为末。煮枣肉丸。如樱桃大。每服七丸。早午晚各一服。黄酒送下。忌醋生冷发物。或有虫。即吐出。如神。

　　卷之三　外体门

　　水肿

　　大意诸湿肿满。皆属于脾。（内经）脾主水谷。虚而失运。水湿停留。大经小络。尽皆浊腐。津液与血。悉化为水。故面目四肢浮肿。（汇补）

　　内因人身真水火。消化万物以养身。（入门）故水则肾主之。土则火生之。惟肾虚不能行水。脾虚不能制水。故肾水泛滥。反得浸渍脾土。是以三焦停滞。经络壅塞。水渗于皮肤。注于肌肉而为肿。（心法）

　　外候水始起也。目窠下微肿。如新卧起状。颈脉动时咳。阴股间寒。足胫肿。腹乃大。以手按其腹。随手而起。如裹水之状。皮薄而光。（针经）

　　阳水阴水若遍身肿。皮色黄赤。烦渴溺涩。大便闭。脉沉数。此为阳水。若遍身肿。皮色青白。不渴。大便溏。小便少不涩。

　　此属阴水。（丹溪）阳水外因涉水冒雨。或兼风寒暑气。先肿上体。肩背手面。手之三阳经。阴水内因冷水酒茶。或兼劳欲房色。先肿下体。腰腹胫 。足之三阴经。（入门）

　　气肿水肿皮浓色苍。四肢削瘦。胸腹痞满。自上而下者。多属气。皮薄色嫩。肿有分界。自下而上者。多属水。又按之不成凹而即起者气也。按之成凹不即起者湿也。（入门）

　　风肿瘀肿风肿走注疼痛。皮粗麻木。即痛风身肿是也。瘀肿皮肤光亮。现赤痕血缕。乃血化为水也。（入门）

　　风水石水风水面浮身肿。自汗恶风。脉浮体重。骨节疼痛。不渴。宜表散。石水腹满不喘。其脉沉。宜利便。（准绳）

　　水分血分妇人身肿。有水分血分之殊。水分者。中州停湿。心下坚大。病发于上。先水肿而后经断。治在中焦。血分者。

　　血结胞门。脐下胀。病发于下。先经断而后水肿。治在下焦。且血分之病。小腹硬痛。手不可按。而水道清长。

　　与脾虚之候。大腹柔软。水道涩滞者各别。宜破瘀之剂。若属怀孕。亦有气遏水道而肿者。但宜顺气安胎。

　　俟产而肿自消。（汇补）

　　喘胀相因先喘后肿。此肺不化气。水流为肿。治在肺。先肿后喘者。乃脾不运化。水泛为喘。治在脾。（杂着）治肺宜清金降气。而行水次之。治脾宜实脾理湿。而降气兼之。（汇补）

　　肺肾相传脾病则肺金失养。不但肺气孤危。且浊气上升。喘急咳嗽者有之。必土实而后肺金清肃。以滋化源。又脾病则津液不化。不特肾精损削。且湿热下注。足跗浮肿者有之。必土强而后肾水收摄。以归隧道。（入门）

　　脉法脉洪大者。易治。微细者。难治。又脉乍出者。死。（脉经）

　　治法大法。宜调中健脾。脾气实。自能升降营运。则水湿自除。此治其本也。（丹溪）

　　分治六法治水之法。行其所无事。随表里寒热上下。因其势而利导之。故宜汗。宜下。宜渗。宜清。宜燥。宜温。六者之中。

　　变化莫拘。（汇补）

　　治分阴阳阳水。宜辛寒散结行气。苦寒泻火燥湿。阴水。宜苦温燥脾胜湿。辛热导气扶阳。（入门）

　　治分汗渗身有热者。可汗。身无热者。可利。肌肤痛者。可汗。溺赤涩者。可利。腰上肿者。可汗。腰下肿者。可利。所谓开鬼门。洁净府。上下分消之也。（汇补）

　　湿热宜清湿者土之气。土者火之子。故湿每生热。热亦成湿。母子相感。气之变也。故湿热太盛。火势乘脾而肿者。宜清心火。降肺金。俾肝木有制。脾无贼邪之患。清浊营运。湿热气化。而渗道又且开通。其败浊之气。清者复回而为气为血为津液。浊者在上为汗。在下为溺以渐去矣。（丹溪）

　　寒湿宜温水虽制于脾。实则统于肾。肾本水藏。元阳寓焉。命门火衰。不能自制阴寒。温养脾土。则阴不从阳精化为水。故水肿有属火衰者。外症肢体肿胀。手足并冷。饮食难化。大便泄泻。呼吸气冷。此真阳衰败。脾肺肾俱虚。（立斋）法当暖中州。温下焦。俾少火生气。上蒸脾土。元阳复而阴翳消。三焦有所禀命。决渎得宜。水道自通。（必读）

　　阴虚宜补肾者。胃之关。关门不利。聚水生病。故水肿有属阴虚者。肺金不降而浮肿。其症腹大脐肿。腰痛足硬。小水短涩。咳嗽有痰。不得卧倒。面赤口渴。但饮食知味。大便反燥。此水附龙起。相火溢水故也。宜滋阴补肾。兼以保肺化气。（准绳）

　　邪实当攻有外触怒气。内伤饮食而肿者。盍肝常有余。触怒则益旺而伤脾。脾愈不足。伤食则不运而生湿。湿热太盛。郁极而发。上达于头。下流于足。中满于身之前后。浮肿如匏。坚实如石。寒冷如冰。坐卧不得者。最难论治。本当利便。然内而膀胱。外而阴囊。相连紧急。阻塞道路。苦无一线之通。病何由去。必开其大便。以逐其水。随下而随补。则邪去而正无损。渐为调理。庶可得生。（寓意章）

　　渗忌太过治湿当利小便。虽为常法。然执此一说以治虚症。往往多死。盖脾气虚败。愈下愈虚。虽劫效目前。而正气阴损。（丹溪）

　　水肿禁法水肿初起。其势方锐。最忌甘温助湿作满之药。尤戒针刺。犯之流水而死。当绝酒色。却盐酱。戒忿怒。以全太和。否则不治。（入门）

　　水肿死症先腹胀而后散于四肢者。可治。先肢肿而后归于腹者。难治。若唇黑耳焦。人中胀满。背平肉硬。赤肿如绯。

　　腹多青筋。阴囊无纵。五谷不化。大便滑泻者。俱危。又面黧黑者。肝绝。掌无纹者。心绝。神阙突者。脾绝。缺盆平者。肺绝。涌泉平者。肾绝。断绝饮食者。死。胃气已亡也。又股间出水者。死。脾伤KT 破也。（汇补）

　　水肿用药主以四苓散。加苍术、木香、陈皮、浓朴、枳壳、姜皮。阳水。加黄芩、山栀、防己。阴水。加椒目、干姜、肉桂。

　　肿在上。加苏叶、防风汗之。肿在下。加木通、木瓜利之。中满。加腹皮、浓朴泄之。便溺闭。加牵牛下之。肺气喘。

　　加葶苈泻之。气下陷。升柴提之。脾虚羸弱。加人参、白术补之。脉实便实者。用牵牛、甘遂、大戟、芫花泻之。脾肾两虚者。用金匮肾气丸救之。阳衰水冷者。术附汤主之。阴虚水溢者。地黄汤加门冬、五味主之。血瘀成水者。椒仁丸主之。虚弱泻利脬肿者。四君加减治之。

　　【附肺胀身肿】肺主皮毛。风邪入肺。不得宣通。肺胀叶举。不能通调水道。下输膀胱。亦能作肿。其症眼胞先肿。初起即喘急不卧。小腹无恙。宜清肺葶苈丸主之。

　　清肺葶苈丸葶苈（隔纸炒） 贝母（煨黄色） 木通（各一两） 杏仁 防己（各二两）

　　为末。枣肉丸。每服五十丸。桑白皮汤下。

　　水肿选方加减胃苓汤 统治水肿。随症虚实寒热加减用之。

　　苍术 茯苓 大腹皮 猪苓 陈皮 泽泻 浓朴 砂仁 桑皮水煎。加生姜皮三分。实滞。减去白术。虚寒。加肉桂。

　　金匮肾气丸 治脾肾两败。水溢于外。土囚于中而成水肿。（方见湿症）

　　复元丹（三因） 治脾肾俱虚。发为水肿。四肢浮。心腹坚。小便不通。

　　附子（炮） 南木香（煨） 茴香（炒） 川椒（炒） 浓朴（炒） 独活 白术（炒） 桂心 陈皮 吴萸（炒各一两） 泽泻（半两） 肉豆蔻槟榔（各半两）

　　为末。糊丸桐子大。每服五十丸。紫苏汤下。

　　实脾散（济生） 治阴水发肿。

　　白术 茯苓 木香 浓朴（姜炒） 炮姜 陈皮 大腹皮 草果 木瓜（去穣） 附子（炮各一两） 甘草（五钱炙）

　　加姜、枣。水煎。

　　四将军汤 人壮病实。便闭可下者。先攻后补。

　　甘遂（下） 大戟（下） 苦葶苈（中） 大黄（上）

　　水煎服。待大便行二三次后。用实脾调气丸白术（上） 陈皮（中） 人参（中） 神曲（下）

　　水丸。米饮送下二钱。

　　牵牛散 治脾湿太过。遍身浮肿。喘不得卧。腹胀如鼓。大便不溏。小便涩滞。

　　黑牵牛 白牵牛（各一两半生半炒） 大豆（一合） 白术（五钱） 甘遂（二钱五分）

　　为末。米饮调下三钱。以利为度。

　　琥珀丸（秘方）

　　沉香（镑） 木香 乳香（箬上炙） 没药（各三钱箬上炙） 琥珀（一钱半研） 白丑（六钱生用）

　　黑丑（一钱六分去头末一半生用一半用牙皂水浸） 槟榔（一两一半生一半用牙皂煎汁浸焙熟）

　　上为末。牙皂水打糊为丸。每服二钱七分。砂糖汤下一服。稍行其水。即服补剂二三帖。再下琥珀丸一服。又去水后。仍复补剂二三帖。以行尽水为度。

　　椒仁丸 治水气太盛。泛滥皮肉。挟血化瘀而成水肿。

　　椒仁 甘遂 续随子 附子 郁李仁 黑牵牛 五灵脂 当归 吴萸 延胡索（各五钱） 芫花（一钱） 石膏青（十枚） 斑蝥（十个） 胆矾 人言（各一钱）

　　上末之。糊丸如豌豆大。每服一丸。虚者人参汤下。

　　快捷方式方 用大戟、牵牛各一两。大枣二斤同煮。去药食枣。又法。用田鸡和黄瓜煮食亦好。

　　外治法 用商陆根打烂。入麝香少许。贴脐中。外以绵裹暖。引水下行。又用蝼蛄劈作四块。分上下左右烘脆。研末和入药中。术家以此称奇。终非正法。又法。用田螺、大蒜、车前草研为膏。作大饼。敷于脐上。

　　使从便旋出。数日可愈。

　　卷之三　外体门

　　破伤风

　　大意破伤风由伤处着邪。传播经络。荣卫不得宣通。怫郁之气。遍行身体。热盛生风而成风象。（医统）

　　内因破碎小恙。视为寻常。卒遇风邪。渐变恶候。有因疮口未合。失于调理。而为风邪所乘者。有因白基易长。疮口遽合。不得宣泄。热极生风者。或因淋洗过多。或因艾火灼灸。热毒妄行。乘虚内攻者。（汇补）

　　外候凡金疮伤处。胀闷无汗者。中风也。边出黄水者。中水也。并欲作 。其在表也。振寒善欠。摇头斜视。角弓反张。筋脉挛急。为中寒也。寒热更作。涎唾稠粘者。为入里也。舌强惊惕。口噤切牙。胸臆满塞。便浊秘涩。为入阴也。身凉自汗。伤处反陷者。毒瓦斯内走也。（汇补）

　　破伤重症初虽在表。旋即入里。非若伤寒郁热不解而传里也。但伤寒气血未耗。邪入少缓。此症气血外亡。内已空虚。邪入甚速。比伤寒更重。（汇补）

　　死症若头面青黑。须臾数发。汗雨如珠。脉散无根。为入脏者死。又痛不在伤处。而在经络者死。又服发汗药后。

　　前症不退。伤处不高。渐醒渐昏。时发时止。口噤不开。声音不出者。终为死候。（汇补）

　　脉法浮而无力者。太阳也。长而有力者。阳明也。弦小而急者。少阳也。（医统）

　　治法治分汗下和解三法。初见表症。宜辛热治风。冲开结滞。邪在半表里。宜和解兼以祛风邪。传里症。宜寒凉下其郁热。若伤处出血过多者。又不可专执汗下。以致荣血愈亏。宜滋阴养血。仍用按摩引导。勿令口噤。（汇补）

　　用药表症无汗。羌活防风汤。表虚自汗。白术防风汤。半表半里症。寒热不止者。小柴胡加蝉蜕、荆芥。里症便秘者。大芎黄汤。里症搐搦者。江漂丸。表里盛者。防风通圣散。荣血虚者。当归地黄汤。入阴分者。其毒内走。用万灵丹发汗。令风邪外出。次以玉真散贴患上。得脓为效。如伤处不起发。外症不退者。危。

　　破伤风选方羌活防风汤 治破伤风表症无汗。脉浮数紧者。

　　羌活 防风 川芎 当归 芍药 本（各八分）

　　甘草（八分） 细辛 地榆（各四分）

　　热盛。加芩、连四分。便闭。加大黄一钱二分。自汗多。加白术一钱。

　　九味羌活汤 治表里见症。

　　羌活 防风 苍术（各八分） 细辛（五分） 川芎 白芷 生地 黄芩 甘草（各六分）

　　白术防风汤 治服药已过。脏腑已和。自汗多者。

　　白术 黄 （各一钱） 防风（二钱）

　　水煎。

　　小柴胡汤（方见疟症） 防风通圣散（方见火症）

　　大芎黄汤 治破伤风脏腑秘。小便赤。自汗不休。知无寒也。用此下之。

　　川芎（一钱） 黄芩（二钱半） 羌活（一钱半） 大黄（三钱）

　　水煎。

　　江漂丸 治破伤风惊而发搐。脏腑秘热在里者。

　　江漂（炒） 左盘龙 僵蚕（野鸭粪炒各五钱） 雄黄（水飞一钱） 蜈蚣（一对）

　　加巴霜五钱。烧饭为丸。朱砂为衣。丸桐子大。每服二十丸。未下再进。以利为度。

　　当归地黄汤即四物汤加秦艽、钩藤、天麻、防风。

　　玉真丹 治破伤风牙关紧急。角弓反张。甚则切牙缩舌。

　　南星 防风 白芷 天麻 羌活 白附子等分为末。每服二钱。热酒调服。更敷伤处。甚者三钱。童便调服。虽内有瘀血昏死。心腹尚温者亦效。若为风犬所咬。便用漱口水洗净。搭伤处亦效。

　　万灵丹 治疮毒初起。脉沉实。及服汗药后。毒瓦斯在里不尽者。

　　朱砂 盐花（各一钱五分） 雄黄 明矾（生用） 枫香（各二钱） 赤石脂黄丹 琥珀 轻粉（各一钱五分） 麝香 片脑（各一钱） 巴豆（去壳水煮十沸） 蓖麻子（另研各四十九个）

　　上为末。用巴豆、蓖麻子膏。和药为丸。如和不就。加炼蜜就成膏。收瓷器内。如用时。旋丸芡实大。每服一丸。井花水下。或汤亦得。忌热物半日。

　　卷之三　外体门

　　疠风

　　大意疠风乃天地间杀物之风。燥金之气也。客于人身。故疮而不脓。燥而不湿。荣卫之行涩。令人麻木不仁。毛脱眉落。最为酷烈。常见患此者。忽略懈怠。不知绝味断欲。终成无救。深为惜哉。（汇补）

　　内因疠风古称曰癞。多由血热得寒所致。或夏月劳甚。入水澡浴。或冬月醉后踢冰。湿热郁于内而不散。风邪客于外而不行。内外怫热。（丹溪）久之则血浊气乱。淫气与卫气相干。不得施化。气不得施。血为之聚。血聚则肌肉败烂。（指掌）经所谓热胜血肉腐是也。（丹溪）亦有疮痈后。不守禁忌使然者。亦有饮酒浓味。热极生风者。是虚为本。而热为标也。（三锡）

　　外候湿热甚则生风。风胜则生虫。如腐草为萤之义。（三锡）内既有虫。外必有应。忽然皮毛脱落。肌肉浮紫。食肝则眉落。食脾则鼻崩。食肺则声哑。食心则足穿。食肾则耳鸣。或耳弦生疮。或遍身针刺。状如虫行。肌肉疙瘩。溃烂生疮。皆其外现者也。（汇补）气受之。则在上。血受之。则在下。气血俱受。则上下俱有。（丹溪）

　　治归阳明此症皆归重于手足阳明二经者。以阳明为气血俱多之乡。胃与大肠主之。肺脾二经之府也。脾主肌肉。

　　肺主皮毛。腑病及脏。而皮毛肌肉应之。况肠胃为市。无物不包。无物不受。故热毒于中而形于外也。治者。

　　必先取阳明而及于太阴。乃本而标之之义。（丹溪）

　　治法治法。必先杀其虫。泻其火。然后生血凉血。祛风导滞。降阳升阴。皆为治法之急务也。（丹溪）

　　疠风选方附姑苏黄氏滇南传归大风神方 是方外父端木黄公。万里寻亲时。土司高松筠念其徒步间关。特出异方赠之。

　　转授之余。余亦何敢私秘。刊之以公天下云耳。

　　风病主方苦参（酒洗） 草胡麻（淘净捣末） 白蒺藜（去刺各六两） 防风 荆芥穗 真甘菊（各三两）

　　为末。米糊丸如桐子大。每服三钱。空心。药酒下。如在头面。加后药。

　　僵蚕（三两） 蝉蜕（酒洗） 本（酒洗各一两） 川芎 薄荷 牛蒡（各二两）

　　如在手部。加 羌活（酒洗） 风藤（酒洗各二两） 升麻（五钱） 如在足部。加 牛膝（酒洗） 薏仁（各二两） 木瓜 防己 石斛（各一两） 如在遍身。加 白藓皮 海桐皮（各一两） 五加皮（三两） 山慈菇（二两） 秦艽（一两） 如见口眼歪斜。加 密蒙花 青葙子 决明子（各一两五钱） 竹节白附子（姜汁炒七钱） 如 肿血热者。加 黄芩（二两） 黄连（酒浸一两） 黄柏（一两） 玄参 连翘（各二两） 山栀（一两） 犀角（镑） 羚羊角（镑各一两） 丹皮（二两） 如顽痹冷麻。加 大附子 川乌 草乌 两头尖（各一两俱姜汁面煨） 石菖蒲（一两） 桂枝（五钱） 如肥人有湿痰者。加 苍术（炒） 白术（炒） 半夏（各二两） 天麻（酒煨三两） 草（九蒸九晒四两） 萆 （一两） 如血虚者及女人。加 当归（酒洗） 生地（各四两） 白芍（酒炒） 川芎（各二两）

　　如病深重壮实者。用四桂散。半月一服。服二三次即止。

　　大黄（一两半） 白牵牛（头末） 槟榔 皂角刺（净末各一两）

　　上为末。每服三钱。糖酒送下。小儿每岁一分。下二三次。用米汤补之。

　　风病省麻换肌收功丸方当归（酒洗） 枸杞（各四两） 草胡麻 甘菊 苦参 白蒺藜（炒） 白藓皮（各三两） 五加皮 何首乌（人乳蒸） 明天麻（酒煨） 乌梢蛇（净肉） 白花蛇（净肉各二两）

　　嫩桑枝捣汁煎膏为丸。如梧子大。每服三钱。空心。药酒下。

　　药酒仙方白藓皮 地骨皮 乌梢蛇 白花蛇 白蒺藜（炒去刺各五钱） 草胡麻（打碎一两）

　　何首乌 荆芥穗 甘菊（各四钱） 风藤（三钱） 皂角刺（二钱）

　　无灰酒一埕。入药在内。封固。隔水煮熟。窨七日。开饮。

　　风病临浴服丸药 七日一服。

　　苍耳苗（洗晒） 紫背萍（净晒） 乌梢蛇（净肉）

　　等分为末。用新鲜皂角刺煎膏为丸。如梧子大。每服七八十丸。药酒送下。

　　风病浴汤方 七日一浴。

　　桑枝 槐枝 桃枝 苍耳苗 鲜地骨皮 野蔷薇根 紫背萍七味不拘多少。煎汤浸浴竟日。择明亮无风处浴。

　　风病擦药秘方 治风症肿热。或如云头。或如癣。或成块。或斑疹不穿烂者。

　　真 油（二两煎滚黑色去楂） 大枫子（净肉一两捣） 桃仁（五钱去皮） 杏仁（五钱去皮尖） 水银（一钱五分研三味内） 以上四味。候油冷未冻。调和 轻粉（一钱半） 樟脑（一钱） 牛黄（一分） 冰片（一分） 麝香（半分）

　　以上五味研细。候油冻。捣和合好。埋土中一日夜。去火气。用指蘸擦患处。一日擦二次。十日见效。

　　风病遍身穿烂敷药方油（六两煎法如前） 芝麻（三合炒焦研） 大枫子（肉六两研） 桃仁（一两去皮） 水银（三钱研） 杏仁（一两去皮尖）

　　以上五味。候油未冻。调和 乳香 没药（各一钱箬上炙） 樟脑面（二钱） 牛黄（三分）

　　冰片（二分） 麝香（一分） 以上七味研细。候油冻捣和。埋土中如前用。

　　【附鹅掌风方】先以麻油四两煎微滚。入黄蜡再煎。以无黄沫为度。取起。入轻粉一钱五分。黄丹、朱砂各一钱。敷手心患处。以火熏之。即愈。

　　又方 先以桐油涂在手上。将鸽粪熏之。以一炷香时。如此三日。立效。

　　卷之三　外体门

　　痹症

　　大意风寒湿三气杂至。合而为痹。其风气胜者为行痹。寒气胜者为痛痹。湿气胜者为着痹。（内经）行痹者。痛无定处。俗名流火。亦曰走注。今呼为鬼箭也。痛痹者。痛有定处。即今之痛风也。着痹者。即今之麻木不仁也。

　　闭塞不通谓之痹。或痛痒麻痹。或手足缓弱。与痿相类。但痿症不痛。痹症多痛。四肢肌肉不为我用。为异耳。（汇补）

　　内因由元精内虚。而三气所袭。不能随时祛散。流注经络。久而成痹。（医鉴）以春遇此为筋痹。以夏遇此为脉痹。

　　以秋遇此为皮痹。以至阴六月遇此为肌痹。以冬遇此为骨痹。各因其时。重感于风寒湿也。（经文）

　　外候大抵痹之为病。在骨则重而不举。在脉则血凝不流。在筋则屈而不伸。在肉则四肢不仁。在皮则顽不自觉。遇寒则急。遇热则纵。烦满喘呕者。是痹客于肺。烦心上气。嗌干善噫。厥胀满者。是痹客于心。多饮数小便。小腹满如怀妊。夜卧则惊者。是痹客于肝。善胀。尻以代踵。脊以代头者。是痹客于肾。四肢懈怠。发咳呕沫。上为大塞者。是痹客于脾。（入门）

　　脾分上下风湿多侵于上。肩背麻木。手腕硬痛。寒湿多侵于下。脚腿木重。足膝疼酸。上下俱得。身如板夹。脚如石坠。（汇补）

　　痹久成痿虚之所在。邪必凑之。邪入皮肤血脉。轻者易治。留连筋骨。久而不痛不仁者难治。（汇补）其不痛不仁者。病久入深。荣卫之行涩。经络时疏。故不痛。皮肤不荣。故不仁。（内经）

　　总治治当辨其所感。注于何部。分其表里。须从偏胜者为主。（大全）风宜疏散。寒宜温经。湿宜清燥。审虚实标本治之。有余则发散攻邪。不足则补养气血。若不痛。但麻痹不仁。与痿同治。（汇补）

　　分治治行痹。散风为主。御寒利湿。仍不可废。参以补血之剂。乃治风先治血。血行风自灭也。治痛痹。散寒为主。

　　疏风燥湿。仍不可缺。大抵参以补火之剂。非大辛大温。不能释其凝寒之害也。治着痹。利湿为主。祛风解寒。亦不可缺参以补气之剂。盖土强可以胜湿。而气足自无顽麻也。（必读）

　　治分始末初起强硬作痛。宜祛风化痰。沉重者。宜流湿行气。久则须分气血虚实。痰瘀多少治之。（汇补）

　　脉法脉涩而紧为痹。脉大而涩为痹。脉来急为痹。（严氏）

　　用药主以四物汤。加羌活、防风、秦艽、红花、姜黄等。风胜。加白芷。湿胜。加苍术、南星。热胜。加黄柏。寒胜。

　　加独活、肉桂。上体。加桂枝、威灵仙。下体。加牛膝、防己、萆 、木通、黄柏。初起发表。用升阳散湿汤。调理。

　　用当归拈痛汤。久而元气虚弱。用补中益气汤。

　　按湿热痰火。郁气死血。留经络四肢。悉能为麻为痹。或痛或痒。轻而新者。可以缓治。久而重者。必加川乌、附子。祛逐痰湿。壮气行经。断不可少。大便阻滞。必用大黄。昧者畏其峻利。多致狐疑。不知邪毒流满经络。

　　非川乌、附子。岂能散结燥热。结滞肠胃。非大黄岂能润燥。要在合宜耳。故筋痹。即风痹也。游行不定。上下左右。随其虚邪。与血气相搏于关节。或赤或肿。筋脉弛纵者。防风汤。脉痹。即热痹也。脏腑移热。复遇外邪。

　　客于经络。留而不行。故为 痹。肌肉热极。唇口反裂。皮肤色变。升麻汤。肌痹。即湿痹着痹也。留而不移。汗多四肢缓弱。皮肤不仁。精神昏塞。俗名麻木。宜茯苓川芎汤。皮痹者。邪在皮毛。瘾疹风疮。搔之不痛。宜疏风养血。骨痹。即寒痹痛痹也。痛苦切心。四肢挛急。关节浮肿。宜加减五积散。周痹者。周身俱痛。宜蠲痹汤。

　　血痹者。邪入阴分。若被风吹。骨弱劳疲汗出。卧则摇动。宜当归汤。支饮者。手足麻痹。臂痛不举。多睡眩冒。

　　忍尿不便。膝冷成痹。茯苓汤。（汇补）

　　痹症选方防风汤（河间） 治风胜为行痹。上下行走掣痛。

　　防风 当归 赤苓 杏仁（各一钱） 黄芩 秦艽 葛根（各二钱） 羌活（八分） 桂枝 甘草（各五分）

　　加姜。水煎。入酒半杯服。

　　茯苓汤 治寒胜为痛痹。肿痛拘挛。无汗。

　　赤苓（一钱半） 桑皮 防风（各一钱） 官桂（五分） 川芎（一钱二分） 芍药 麻黄（各一钱） 姜 枣茯苓川芎汤 治着痹。四肢重着。流注于经。拘挛浮肿。

　　即上茯苓汤。加苍术、炙草、大枣。温服。欲出汗。以温粥投之。

　　升麻汤（河间） 治湿痹。肌肉热极。体上如鼠走。唇口反纵。皮肤色变。兼治诸风热。

　　升麻 茯苓 人参 防风 犀角（镑） 羚羊角（镑）

　　羌活（各一钱） 官桂（三分） 生姜 竹沥五痹汤 治三气客于肌体。手足缓弱。麻痹不仁。

　　片姜黄 羌活 白术 防己（各一钱） 甘草（五分） 生姜症在上下。分食前食后。热服。

　　茯苓汤 治多饮停蓄。手足麻痹。多睡眩冒。

　　即二陈汤加枳实、桔梗。

　　蠲痹汤 治周痹。及手足冷痹。脚腿沉重。背项拘急。

　　赤芍 当归 黄 姜黄 羌活（各一钱半） 甘草（五分）

　　姜枣煎。

　　当归汤当归（二钱） 赤芍（一钱五分） 独活 防风 赤苓 黄芩 秦艽（各一钱） 甘草（六分） 桂心（三分） 生姜羌活汤 治白虎历节风毒。攻注骨节疼痛。发作不定。

　　羌活 附子 秦艽 桂心 木香 川芎 当归 牛膝 桃仁 骨碎补 生姜虎骨散 治白虎肢节痛。发则痛不可忍。

　　虎骨 甘草 全蝎（去毒各五钱） 麝香（一分） 天麻 防风 牛膝 僵蚕 当归 乳香 桂心 白花蛇（酒浸取肉各二两）

　　每服三钱。豆淋酒下。

　　续断丸 治风湿流注。四肢浮肿。肌肉麻痹。

　　当归 续断 萆 （各一两） 川芎（七钱半） 乳香（五钱） 天麻 防风 附子（各一两） 没药（五钱）

　　蜜丸。温酒下。

　　卷之三　外体门

　　痛风

　　大意痛风即内经痛痹也。因气血亏损。湿痰浊血。流滞经络。注而为病。或客四肢。或客腰背百节。走痛攻刺。如风之善动。故曰痛风。（汇补）

　　内因热盛则痛。湿胜则肿。（经文）大率痰火多痛。风湿多肿。内因六欲七情。或病后亡津。血热沸腾。亦必外感六淫。而后骨节钻痛。久则手足蜷挛。外因涉冷坐湿当风。亦必血热而凝滞污浊。所以作痛。甚则身体块瘰。

　　痛必夜甚者。血行于阴也。（丹溪）

　　外候轻则骨节疼痛。走注四肢。难以转移。肢节或红或肿。甚则遍体瘰块。或肿如匏。或痛如掣。昼静夜剧。以其痛循历节。曰历节风。甚如虎咬。曰白虎风。（丹溪）

　　痛分肥瘦瘦人多阴虚火旺。血不荣筋。肥人多风湿生痰。流注经络。（丹溪）

　　上下昼夜上体。宜祛风豁痰。散热微汗。下体。宜流湿行气。和血舒风。阴虚则脉弦散。而重在夜。阳虚则脉虚大。而重在昼。（三锡）

　　脉法分辨寸口脉沉而弦。或六脉涩小。皆为痛风。因火作痛。口干燥渴。脉来洪数。因湿作痛。恶心肿满。脉必沉滑。湿热相兼者。身重而痛。脉必沉濡而带数急。血虚痛者。四肢软弱。而痛甚于夜。脉来芤大无力。血瘀痛者。隐隐然痛在一处而不移。脉现涩滞。（汇补）

　　证候分辨凡流走不定。久则变成风毒。痛入骨髓。不移其处。或痛处肿热。或浑身壮热。若劳役而痛者。元气虚也。恼怒而痛者。肝火盛也。阴寒而痛者。湿郁也。饮食失宜而痛者。脾郁也。大约按之痛甚者。邪气实。按之痛缓者。正气虚。又肿满重着者。湿也。面红掣痛汗黄者。风也。肩背头项不可回顾者。风入太阳而气郁也。小便数而欠呻者。肺气郁热也。臂髀腰脚骨热肿痛。行步艰难者。湿热成痹也。面赤尿赤者。暑湿相搏也。结阳肢肿。大便秘结者。热毒流注也。肢节掣痛。小筋急痹者。寒也。初起眩晕。自汗。肢节胸胁刺痛者。气也。痛从背起至胸胁者。思虑伤心也。初起胸满呕吐者。食积也。髀枢左右一点痛起。延至膝 肿大。恶寒。夜剧者。

　　痰也。四肢历节走痛。气短脉沉者。留饮也。遍身痒痛如虫啮。遇痒即食。不致频啮者。虫也。亦有气血两虚。

　　阴火作痛者。既属虚症。而似实症。最宜详辨。（汇补）

　　痢后作痛有血痢兜早。恶血留于经络作痛者。此瘀血也。有痢久两脚酸软疼痛。或膝肿如鼓捶。此亡阴也。血瘀逐瘀。阴虚补阴。切不可兼用风药。反燥其血。若足膝枯细而肿大者。名鹤膝风症。（汇补）

　　痛风禁忌肉属阳。性能助火。如素多痰火而痛者。因少水不能灭盛火。若食浓味。必加燥渴。上为痞闷。下必遗溺。故禁之。

　　治分始末初起因风湿热者。当流动机关。不可遽补。病久则宜消瘀血。养新血。兼理痰火。则血自活。气自和。痛无不愈。久不止者。间用升降之剂。或专主补脾。如久病及亡血产后。俱不可纯用风药燥血。如年高举动则筋痛者。是血不能养筋。名曰筋枯。难治。（汇补）

　　用药主以四物汤。加秦艽、桑枝、红花、桂枝。上痛。加羌活、灵仙。下痛。加萆 、防己、木通、牛膝。湿痰。加南星、半夏。血瘀。加桃仁、红花、牛膝。湿热。加苍术、黄柏。气虚。加参、 。血虚。加龟板、牛膝。如周身关节痛。

　　逢阴寒则发者。为湿郁。用二陈汤。加苍术、白术。风毒痛。用败毒散治之。鹤膝风。用大防风汤。

　　【附鬼箭辨】俗以遍身作痛。呼为鬼箭。夫鬼神无形。乌能有箭。所以然者。其人卫气空虚。腠理不密。贼风乘虚而入。客于经络。荣卫不通则痛。南人称为鬼箭。北人称为羊毛疔。就其痛处按之。用针挑出。形如羊毛。故名。南人亦就此毛为箭。其实闭塞结硬之络脉也。若真以为箭为疔。不亦冤乎。世之治此者。或挑以泄其气。或燃麻油灯以粹之。或用艾叶温散。锻石炒熨。或用白芥子调之外敷。或用金银花内服取效。从无一定之方。

　　尝见挑时暂快。过则依然。甚至挑断络脉。终成痿废。良可惜哉。（汇补）

　　痛风选方丹溪方 治气血两虚。浊痰阴火痛风。

　　人参 山药 海石 南星（各二两） 白术 熟地 黄柏（酒炒） 龟板（炙各二两） 干姜（炮） 锁阳（各五钱）

　　酒糊丸。

　　丹溪曰。肢节肿痛。痛属火。肿属湿。盖为阴寒所郁而发动于经络之中。湿热流注于肢节之内。先宜微汗以散之。

　　麻黄（上） 赤芍（上） 防风（中） 荆芥（中） 羌活（中） 独活（中） 白芷（中）

　　桔梗（中） 葛根（中） 川芎（中） 甘草（下） 归尾（下） 升麻（下）

　　妇人。加酒红花。肿甚。加槟榔、腹皮、泽泻。更加没药一钱定痛。尤妙。下焦。加酒炒黄柏。脉涩滞。有瘀血者。加桃仁、红花、川芎、当归。甚者。加大黄微利之。

　　加味二妙丸 治两足湿热疼痛。或如火燎。从足跗热气。渐至腰胯。或麻痹痿软。

　　苍术（上） 黄柏（中） 牛膝（下） 归尾（下） 防己（下） 萆 （下） 龟板（下）

　　酒糊丸。

　　蠲痹汤 治风痰湿火。郁于四肢。手足顽痹。

　　黄 羌活 赤芍 姜黄 当归（各一钱半） 甘草（五分）

　　姜枣煎。

　　大防风汤人参（上） 附子（下） 白术（上） 羌活（上） 川芎（中） 防风（上） 甘草（上） 牛膝（下） 当归（上） 黄 （上） 白芍（上） 杜仲（上） 生地 生姜附俗用鬼箭方用木龙藤子。名鬼馒头。焙干酒服。或用羌活、防风、木瓜、钩藤。同煎服。

　　又用五灵脂、红花。酒煎服。亦妙。

　　卷之三　外体门

　　麻木

　　大意荣血虚则不仁。卫气虚则不用。不用不仁。即麻木之类欤。（汇补）

　　内因麻木因荣卫之行涩。经络凝滞所致。其症多见于手足者。以经脉皆起于指端。四末行远。气血罕到故也。

　　若兼虚火。则肌肉 动。不可误作风治。（汇补）

　　外候麻者。非痒非痛。或四肢。或周身。唧唧然不知痛痒。如绳扎缚初松之状。（正传）在手多兼风湿。在足多兼寒湿。（汇补）木者。不痒不痛。按之不知。搔之不觉。如木之浓。常木为瘀血。间木为湿痰。（入门）死血者。只在一处。

　　不肿不痛。但紫黑色而木。湿痰走注。有核肿起。白色不变。（绳墨）

　　麻木分辨麻犹痹也。虽不知痛痒。尚觉气微流行。木则非惟不知痛痒。气亦不觉流行。（入门）

　　麻痹有分痿属血虚。木属气虚。二者均谓之痹。皆不足病也。其症不痛。惟风寒湿三气杂至为痹者。乃有余之病。故多痛。有气血俱虚。但麻而不木者。有虚而感湿。麻木兼作者。有因虚而风寒湿三气乘之。周身掣痛。麻木并作者。古称之曰周痹。（正传）

　　十指麻木手足乃胃土之末。十指麻木。乃胃中有食积湿痰死血所致。亦有气血大虚而得者。最宜力辨。（丹溪）

　　舌本麻木心脾肝肾四脏之络。皆合舌本。故脾肾亏。湿痰风火乘间而入。均使舌本麻木。（汇补）

　　半身麻木左右者。阴阳之道路。左半手足麻木者。责风邪与血少。右半手足麻木者。责气虚与湿痰。（汇补）

　　眩晕麻木有遍身麻木。随即眩晕不省。良久方苏者。其症有三。或风中于外。或痰动于中。或心虚所致。盖心之所养者血。所藏者神。气虚则营运不到。而血亦罕至。由是心失所养而成昏晕。（汇补）

　　脉法脉浮而濡。属气虚。关前得之。麻在上。关后得之。麻在下。脉涩而芤。死血为木。不知痛痒。（医鉴）

　　治法治宜祛风理气。养血清痰。（绳墨）初病。不可骤用参、 、归、地。恐气血凝滞。邪郁经络不散。若久而纯属正虚者。又当大补荣卫。（汇补）

　　用药麻。以四君子加黄 、天麻、陈皮、香附。木。用四物加红花、牛膝、桃仁、丹皮。以行死血。痰。用二陈加苍术、竹沥、姜汁、白芥子。以行湿痰。或挟风邪者。五积散主之。（汇补）

　　麻木选方补气和中升阳汤 治闭目则浑身麻木。开目渐退。昼减夜甚。此气不行故也。 即补中益气汤苍术 草豆蔻 泽泻 茯苓 黄柏 白芍 佛耳草 生甘草气不运。加木香。

　　人参益气汤 治两手麻木。四肢困倦。怠惰嗜卧。热伤元气者。

　　人参 黄 白芍 升麻 柴胡 五味子 生甘草 炙甘草水煎。热服。

　　神效黄 汤人参 黄 （各二钱） 白芍（一钱） 蔓荆子（二分） 甘草（一钱） 陈皮（五分）

　　卷之三　外体门

　　病

　　大意诸痉强直。皆属于湿。（经文）湿属太阴脾土。土太过反兼风化制之。然兼化者。虚象。而实非风也。大率属气血虚弱。有火有痰。（丹溪）故身如角弓。四肢强直曰 。

　　内因人之筋。各随经络退出于身。血气内虚。筋无所养。故邪得以入之。（三因）然虽外因风寒湿气。内因六欲七情。皆必挟痰火而后发。（入门）

　　外候外症身热足冷。颈项强急。恶寒面赤。手足搐搦。目脉赤。独头摇。卒口噤。背反张者。太阳经 也。若偏在左眼左手搐搦者。少阳经 也。（伤寒书）

　　分刚柔发热恶寒。搐搦无汗者。刚 也。不热恶寒。厥冷汗出者。柔 也。大抵刚 。必先伤寒。而后伤湿。柔 。必先伤湿。而后伤风也。（汇补）

　　分阴阳阳极则为刚。多类风 。宜清热化痰祛风。阴极则为柔。多类厥症。宜温补化痰降火。（汇补）

　　分风痰痰火发时昏冒不醒。口眼歪斜。手足搐搦。左右摇动者。风痰也。若发热面赤。喘嗽生痰者。痰火也。大段由淡火内炽。风热外煽。相搏而成也。（汇补）

　　诸病变太阳病。发汗过多则 。风病。下之亦 。复发汗。必拘急。疮家虽身痛。不可汗。汗之则 。产后血虚。腠理不密。风邪搏之则 。原其所由。皆属气血两亏。不足之症。宜参、术浓煎。佐以竹沥、姜汁。时时啜之。如不应。换以十全大补汤。（汇补）

　　虚 非风有绝无风邪。而筋脉挛急。角弓反张者。此气血虚极。不能养筋也。（正传）凡老年气血衰少。夜着风寒。脚腿筋急者。亦血虚也。气虚者。补中益气汤。加竹沥。或六君子汤。加黄 、附子。血虚者。四物汤。加羌、防。或大秦艽汤。

　　 痫有别病发身软。时醒者。为痫。身强直。角弓反张。不醒者。为 。（玉机）

　　死症病口张目瞪。昏冒无知者。难治。又戴眼反折。手足螈 。汗出如油。或反张离席一掌者。死。小儿离席一指者。死。（医统）

　　脉法病之脉。上下弦急紧。浮盛为风。洪滑为痰。虚濡为虚。急实者为刚 。沉细者为阴 。伏弦者危。凡 脉如雨溅出指外者。死。（汇补）

　　治法惟宜补血降火。敦土平木。清痰去湿。随症而用。（刘纯）暴起多属痰火。久必是血虚。

　　风药宜禁病虚为本。痰为标。切不可纯用风药。故血药在所必加。盖血虚则火旺。火旺则风生。风胜则燥作。能滋其阴。则风自息。而燥自除。（入门）

　　补剂当施阳气者。精则养神。柔则养筋。故气虚筋惕。当用参、 以补之。手得血而能握。足得血而能步。故血虚筋惕。

　　当用归、地以润之。（汇补）

　　用药主以如圣饮。加竹沥、姜汁。有汗。加白术、桂枝。无汗。加苍术、麻黄。或加干葛。痰多。加贝母、栝蒌、枳实、苏子。火盛。加山栀、门冬、花粉。去羌、防、柴、芍、芷、半、乌药。如口噤切牙。大便实者。加大黄。气虚。加人参、黄 。血虚。加熟地、黄 。产后去血过多成 者。同治。养筋。加秦艽、钩藤、续断。行血。加牛膝、独活、木瓜。

　　 病选方如圣饮 治刚柔二 。螈 同治。

　　羌活（上） 黄芩（中） 川芎（中） 白芷（中） 柴胡（中） 芍药（中） 人参（中） 当归（中） 甘草（下） 半夏（下） 乌药（中）

　　当归补血汤 治去血过多。筋无血养。令人四肢挛急。口噤如 。

　　黄 （上） 当归（中） 羌活（下） 防风（下） 甘草（下）

　　水煎。

　　防风当归饮 治发汗过多。发热头摇。口噤反张。祛风养血。

　　防风 当归 川芎 生地等分。水煎。

　　举卿古拜散 治新产血虚发 。汗后中风。

　　荆芥穗不拘多少。微炒为末。每服三五钱。以大豆黄卷炒。以热酒汰之。去黄。用汁调下。其效如神。

　　卷之四　上窍门

　　眩晕

　　大意诸脉皆系于目。脏腑筋骨之精。与脉并为系。上属于脑。后出于项中。故邪气中于项。因逢其身之虚。其入深者。随目系而入于脑。则脑转。脑转则引目系急而眩矣。（经文）

　　内因诸风掉眩。皆属肝木。（内经）以肝上连目系而应于风。故眩为肝风。然亦有因火。因痰。因虚。因暑。因湿者。（汇补）

　　外候其状目暗耳鸣。如立舟车之上。起则欲倒。不省人事。盖眩者。言视物皆黑。晕者。言视物皆转。二者兼有。方曰眩晕。若甚而良久方醒者。又名郁冒。谓如以物冒其首。不知人事也。（汇补）

　　眩分虚实虚者。内外之邪。乘虚入表而上攻。实者。内外之邪。郁痰上结而下虚。（入门）

　　湿痰眩晕肥白人湿痰滞于上。阴火起于下。痰挟虚火。上冲头目。邪正相煽。故忽然眼黑生花。所谓无痰不作眩也。（丹溪）

　　肝火眩晕黑瘦人肾水亏少。肝枯木动。复挟相火。上踞高巅而眩晕。谓风胜则地动。火得风而旋焰也。（丹溪）

　　肾虚眩晕人身阴阳。相抱而不离。故阳欲上脱。阴下吸之。若淫梦过度。肾家不能纳气归原。使诸气逆奔而上。此眩晕出于肾虚也。（直指）

　　血虚眩晕血为气配。气之所丽。以血为荣。凡吐衄崩漏产后亡阴。肝家不能收摄荣气。使诸血失道妄行。此眩晕生于血虚也。（直指）

　　脾虚眩晕脾为中州。升腾心肺之阳。堤防肾肝之阴。若劳役过度。汗多亡阳。元气下陷。清阳不升者。此眩晕出于中气不足也。（刘纯）

　　气郁眩晕七情所感。脏气不平。郁而生涎。结而为饮。随气上逆。令人眩晕。必寸口脉沉。眉棱骨痛为异。若火动其痰。

　　必兼眩晕嘈杂。欲作吐状。（汇补）

　　停饮眩晕中气不运。水停心下。心火畏水。不敢下行。扰乱于上。头目眩晕。怔忡心悸。或吐涎沫。宜泻水利便。使心火下交。其眩自已。（汇补）

　　外感眩晕外邪所感者。风则项强自汗。寒则拘挛掣痛。暑则烦闷口渴。湿则重着吐逆。此四气乘虚而眩晕也。（心法）

　　晨昏眩晕有早起眩晕。须臾自定。日以为常。谓之晨晕。此阳虚也。有日晡眩晕。得卧少可。谓之昏晕。此阴虚也。（绳墨）

　　死症凡眩晕言乱。汗多下利。时时自冒。卧亦旋转者。虚极不治。（入门）

　　脉法肝脉溢大必眩。若风浮寒紧。湿细暑虚。痰弦而滑。瘀芤而涩。数大火邪。濡大虚极。

　　治法先理痰气。次随症治。（举要）外邪和解清痰火。内虚本固标自移。（入门）

　　用药外邪痰火。主以二陈汤。加天麻、蔓荆等。挟风。加荆、防。挟寒。加 本、细辛。挟暑。加香薷、藿香。挟湿。

　　加苍术、浓朴。挟火。加山栀、黄芩。气虚。主以四君子汤。气陷。主以补中益气汤。血虚。主以人参养荣汤。肾虚。

　　主以鹿茸肾气丸。阳气久虚。遇寒必冒者。桂附八味丸。相火妄动。遇劳必眩者。加减逍遥散。

　　丹药禁用世有所谓气不归源。而用丹药镇坠。沉香降气。误人极矣。盖金石助火。香窜散气。多致飞越之祸。岂能镇其不归之气耶。

　　【附郁冒症】郁冒者。由肾气大亏。每遇风寒。即发眩冒。不仁不省。冷汗时流。宜十全大补汤主之。

　　【附肝厥症】肝厥之症。状如痫疾。僵仆不醒。醒则呕吐。头眩发热。宜二陈汤。加柴胡、枳壳、甘菊、钩藤、干葛、山栀、生姜。

　　【附头重症】湿气在上。头重如山。有似眩状。宜红豆散搐鼻内。

　　眩晕选方二陈汤 统治头眩。属风寒湿痰。诸有余之疾。（方见痰症）

　　四君子汤 治头眩。属脾弱气虚。诸不足之症。

　　补中益气汤 治头眩。属脾气下陷。清汤不朝于巅顶。（二方俱见中风）

　　人参养荣汤 治头眩。属脾肝血虚。荣气不充于三阴。

　　即十全大补汤。去川芎。加陈皮、远志、五味子。

　　鹿茸肾气丸 治眩晕。属肾气衰弱。不能纳气归原。

　　即六味丸加鹿茸、菟丝子、石斛、巴戟、龟板。

　　桂附八味丸 治眩晕。属阳气孤浮。引火归原。（方见中风）

　　加减逍遥散 治头眩。属气血不足。肝肾相火兼郁者。

　　当归 白术 白芍 茯苓 柴胡 丹皮 熟地 黄柏 炙甘草或加山栀、薄荷。舒郁尤捷。

　　卷之四　上窍门

　　头痛

　　大意头为天象。六腑清阳之气。五脏精华之血。皆会于此。惟经气上逆。干犯清道。不得营运。则壅遏为痛。（微论）

　　内因自外入者。风寒暑湿之邪。自内发者。气血痰郁之异。（玉机）或蔽覆其清明。或瘀塞其经络。与气相搏。脉满而痛。（汇补）

　　外候头脑痛连两额属太阳。头额痛连目齿属阳明。头角痛连耳根属少阳。太阳穴痛属脾虚。巅顶痛属肾。目系痛属肝。（汇补）

　　痛分内外外感头痛。如破如裂。无有休歇。内伤头痛。其势稍缓。时作时止。（入门）

　　痛分诸因因风痛者。抽掣恶风。因热痛者。烦心恶热。因湿痛者。头重而天阴转甚。因寒痛者。绌急而恶寒战栗。因痰痛者。昏重而眩晕欲吐。因食痛者。噫酸发热而恶食。气虚痛者。九窍不利。恶劳动。其脉大。血虚痛者。鱼尾上攻。恶惊惕。其脉芤。肾厥痛者。下虚上实。其脉举之则弦。按之则坚。气逆痛者。心头换痛。其症胸腹胀满。

　　呕吐酸水。（汇补）

　　厥头痛症厥头痛者。所犯大寒。内至骨髓。髓以脑为主。胸中寒邪。故厥逆而头齿皆痛。

　　真头痛症真头痛者。引脑及巅。陷入泥丸大痛。手足青冷至节者。旦发夕死。夕发旦死。（用和）外灸百会穴。内进参附汤。亦有生者。

　　脉法寸口紧盛。或短或弦或浮。皆主头痛。又浮弦为风。浮洪为火。细濡为湿。滑大为痰。短涩为虚。

　　治法高巅之上。惟风可到。（东垣）古方治头痛。每用风药者。取其味轻。阴中之阳。自地升天者也。在风寒湿者。固为正用。即虚与热者。亦可假此引经。（必读）

　　郁热当清头痛多主于痰。甚必兼火。（丹溪）有久痛而感寒便发。外用重绵包裹者。此属郁热。盖本热而标寒也。因其本有郁热。毛窍常开。风寒易入。束其内火。闭逆为痛。惟泻火凉血。佐以辛凉散表。（玉纶）

　　寒湿当取湿热头痛。心烦重滞。病在隔中。过在手太阳少阴。寒湿头痛。气上而不下。头痛巅疾。下虚上实。过在手少阴巨阳。甚则入肾。偏头痛者。先取手少阳阳明。后取足少阳阳明。（准绳）

　　用药头痛。若属外邪痰火诸有余者。主以二陈汤。风。加羌活、防风。寒。加细辛、 本。湿。加苍术、白芷。火。加山栀、酒芩。郁热。加酒浸大黄、细辛、芽茶。风热。加天麻、蔓荆。又太阳加 本。阳明加白芷。少阳加柴胡。太阴加苍术。少阴加细辛。厥阴加吴萸。此六经引经药也。若属气虚者。顺气和中汤。加天麻、川芎。血虚者。四物汤。加薄荷、甘菊。风热。用清空膏。风痰。用玉壶丸。痰火。用石膏散。寒湿。用芎辛汤。痰厥。用白术半夏天麻汤。肾厥。

　　用玉真来复丹。肝虚。用生熟地黄丸。肝火。用逍遥散。

　　快捷方式法治风虚半边头痛者。用白芷二钱。黄牛脑一个。川芎三钱。入瓷器内。酒煮食之。任量一醉。睡后即愈。 治寒湿头痛。用白凤仙一株捣烂。火酒浸。露七夕。去渣。饮酒效。 治血气虚而头痛。憎风恶寒。用盐披草纸上。于痛处以热熨斗熨之。冷即再熨。以平为度。 热郁脑中而痛者。以硝石为末。吹入鼻中。即止。 气郁偏头痛。用蓖麻同乳香、食盐捣。贴太阳穴。即止。凡外感头目闷痛甚者。用葱叶插入鼻内一二寸。觉气通。即减。

　　【附眉棱痛】眉棱者。目系之所过。上属于脑。外挟风寒。内成郁热。上攻头脑。下注目睛。则眉骨作痛。又有肝火壅热者。

　　有风痰上攻者。有湿气内郁者。（必读）有肝经血虚。见光则痛者。有肝经伤饮。昼静夜剧身重者。若妇人经行将尽。不能安养。或以针指劳神。致令眉骨酸痛者。专以益阴养血。（汇补）

　　【附脑痛】头脑作痛。犹如刀劈。动辄眩晕。脑后抽掣跳动。举发无时。此肝经痰火。名曰厥疾。厥者。逆也。恚怒太过。气与血俱逆于高巅。而胆穴又络于脑。宜清痰降火。以芩、连、花粉、胆草、大黄、芦荟、丹皮、赤芍之类。调猪胆汁服之。若虚弱人患此。宜逍遥散加川芎、生地主之。

　　用药肝虚。主以生熟地黄丸。血虚。主以加味逍遥散。湿痰。主以导痰汤。风热。主以上清散。此症失治。多致伤目。

　　或两耳出脓。则危矣。

　　头痛选方二陈汤 统治头痛（方见痰症）

　　顺气和中汤 治气虚头痛。

　　即补中益气汤加芍药、川芎、蔓荆、细辛。

　　加味四物汤 治血虚头痛。

　　即四物汤加甘菊、蔓荆。

　　清空膏 治风热头痛。

　　羌活 防风（各一两） 柴胡（七钱） 川芎（五钱） 甘草（五钱） 黄芩（酒炒三两） 黄连（炒二两）

　　末之。每服二钱。清茶下。

　　玉壶丸（和剂） 治风痰头痛。胸膈满。食不下。咳嗽呕吐痰涎。

　　南星 半夏（各一两） 天麻（半两） 白面（三两）

　　水滴丸。每服三十丸。姜汤下。

　　石膏散 治痰火头痛。

　　川芎（下） 石膏（上） 黄芩（中） 白芷（下）

　　水煎。

　　芎辛散 治寒湿头痛。

　　川芎 细辛（各一钱半） 苍术 甘草 干姜（各一钱）

　　半夏白术天麻汤 治痰厥头痛。

　　天麻 白术 半夏（各一钱） 人参 苍术 陈皮 黄 泽泻 茯苓（各五分） 神曲 麦芽（各七分） 干姜（三分） 黄柏（二分）

　　水煎。

　　玉真丸（本事） 治肾厥头痛。

　　硫黄（二两） 石膏（ ） 半夏 硝石（研各一两）

　　虚甚者。去石膏。加钟乳粉一两。生姜糊丸。姜汤下。外灸关元百壮。

　　来复丹（和剂） 治上盛下虚。

　　硝石（同硫黄研） 玄精石 硫黄（各一两） 五灵脂（水澄去砂） 青皮 陈皮（各二两）

　　为末。醋糊丸。米饮下。

　　生熟地黄丸 治肝虚头痛。

　　生地 熟地（上） 天麻 川芎 茯苓（下） 当归 白芍 黑豆 石斛 玄参 地骨皮（中）

　　蜜丸。

　　祛风清上散（统旨） 治风热上攻。

　　酒芩（二钱） 白芷（一钱半） 防风 柴胡 川芎 荆芥 羌活（各一钱） 甘草（五分）

　　水煎。

　　黑锡丹（和剂） 治真头痛。

　　沉香 附子 葫芦巴 肉桂（各五钱） 茴香 破故纸 金铃子 肉果 木香（各一两） 黑锡 硫黄（炒成珠各三两）

　　一方。有阳起石半两。巴戟天一两。酒煮。面糊丸。姜汤下。

　　羌活黑附汤（东垣） 治寒厥头痛。

　　麻黄 羌活 防风 苍术（各一钱） 升麻（二分） 甘草（二分） 附子（一分） 白芷（三分）

　　水煎。

　　彻清膏蔓荆 细辛 薄荷 川芎 本 甘草川芎茶调散（玄珠）

　　薄荷（三钱） 川芎（一两） 荆芥（四钱） 白芷（五钱） 细芽茶（三钱） 黄芩（二两酒炒）

　　头顶痛及脑痛。加细辛、 本、蔓荆子各一钱。每服二三钱。清茶下。

　　卷之四　上窍门

　　面病

　　大意头面者。诸阳之会也。十二经络。皆上于面而走空窍。（经文）所以面病俱属三阳之经。（汇补）

　　面痛面痛皆属于热。但暴病多实。久病多虚。饮食妨碍。皆因膏粱风毒。食卧少安。无非胃虚有火。（汇补）

　　面肿面肿曰风。（内经）因食后冒风。风热相搏。上攻头面。能食者。为风虚。更兼麻木。不食者。为风热。必见红赤。

　　（入门）

　　面浮劳力过度。饮食失节。脾气输化不及。肺金传布失度。故眼下肿如卧蚕状。将有水肿之虞。若脉浮虚无力。

　　是脾气不足。宜培脾实土。沉实有力。是肺气不顺。当降气泻水。（汇补）

　　面热面寒手足阳明经气盛。则身已前皆热。（入门）手足阳明经气虚。则身已前皆寒。（灵枢）故风热上冲。则面独热。寒湿上逆。则面反不能耐寒。（入门）

　　面疮风渍皮肤。痰客脏腑。则面 黯。脾受湿热。肺受风邪。则面疮疡。或痛痒。或红肿。或如粟米。或变五色。又有肺受火邪。咳嗽脓血。面生红疮者。乃肾水不升。肺火独旺也。（汇补）

　　治法高者抑之。客者散之。血热者宜凉。气虚者宜补。不可专任苦寒降火。若清火补气而不效者。又当开郁。

　　用药胃火。清胃散。加黄芩、山栀。风邪。葛根汤。加薄荷、荆芥。调脾。六君子汤。加升麻、干葛。

　　【附颊 】如肿连齿根者。胃火也。肿及两颐者。胆邪也。仍以能食为风虚。不食为风热。（入门）若湿热为肿。火盛为痛。

　　两耳前后俱肿者。名曰发颐。甘桔汤加薄荷、荆芥、连翘、防风、黄芩、牛蒡主之。

　　面病选方清胃散（方见火症） 六君子汤（方见中风） 甘桔汤（方见恶寒）

　　卷之四　上窍门

　　头风

　　大意头风。即首风也。新浴中风。即为首风。（内经）头风与头痛无异。浅而近者名头痛。深而远者名头风。（绳墨）

　　内因因风寒入于脑髓也。盖头为诸阳之会。必其人素有痰火。或栉沐取凉。或醉饱仰卧。贼风入脑。致令郁热闷痛。妇人多患此者。因无巾帻以遇风寒也。（入门）

　　外候其状头汗恶风。当先一日则病甚。头痛不可以出内。至其风日则病稍愈。（内经）有头皮浮顽不自觉者。有口舌不知味者。或耳鸣。或目痛。或眉棱之间。有一处不若吾体。皆其渐也。（入门）

　　头风偏正正头风者。满头皆痛。甚则项强。身体拘急。常兼左右。偏头风但在半边。在左多血虚有火。或风热。在右多气虚痰郁。或风湿。（汇补）

　　头风分辨血虚者。朝轻夕重。气虚者。朝重夕轻。风热痛者。遇热则发。风湿痛者。阴雨则甚。湿痰痛者。绵密无间。眩晕吐逆。火郁痛者。喜暖畏光。面赤口渴。（汇补）

　　头风瞎眼木生于春。病在肝。目者肝之窍。肝风动则邪害孔窍也。故有年久头风。便燥目赤眩晕者。乃肺金乘肝。气郁血壅而然。宜清上彻下之法。（入门）世人不知此理。专行苦寒。使火无发越。上攻于目。或专行辛散。使血耗火炎。上瘀于目。宜乎头风之必害眼也。（汇补）

　　治法宜凉血泻火为主。佐以辛温散表从治。外感发者。散风而邪自去。内伤发者。养血而风自除。（汇补）

　　用药痰主二陈汤。加苍术、南星。热。加酒芩、连、栀。血主四物。倍川芎、荆芥。风。加防风、甘菊。欲辛散。少加细辛、薄荷。以开上焦火郁。欲清彻。少加酒大黄。以清上利下。

　　【附雷头风】内郁痰火。外束风热。故头痛而起核。或脑响如雷鸣。宜清震汤主之。盖雷者震也。震仰盂。用青荷叶者。象震之形与色也。势重者。先用探吐攻下之法。次用清痰降火之剂。（汇补）

　　【附大头风】冒天地不正之气。邪伏经络。上攻清道。故头大如斗。甚则溃裂出脓。治以消毒饮。更视三阳经部分而分治之。俟大便结。然后议下。此先缓后急之法也。设或便未结而遽行之。未有不暗伤元气。邪走内地。而变端百出矣。（汇补）

　　头风选方二陈汤 治头风湿痰有余之症。（方见痰症）

　　四物汤 治头风血虚不足之症。（方见中风）

　　透顶散 治头风脑寒。

　　细辛（三茎） 瓜蒂（七枚） 丁香（三粒） 糯米（七粒） 脑子 麝（各豆大一粒）

　　为末。随左右头风搐鼻内。良久。出涎升许。即愈。

　　川芎散 治头风郁热。

　　青黛（二钱五分） 蔓荆 川芎（各一钱二分） 郁金 芒硝（各一钱） 石膏（一钱三分） 细辛根（七分） 薄荷（二钱） 红豆（一粒）

　　上为末。搐病患鼻内。

　　快捷方式法 偏正头风。用蓖麻子五钱。去壳。大枣十五枚。共打研如泥。用箸卷之。去箸纳鼻中。良久取下。清浊涕即止。此治痰涎邪气郁于头而成病者。如火郁而成者。用莱菔汁。仰卧注鼻中。左痛注右。右痛注左。又方。用白芥子五钱。蓖麻子五粒。川芎、白芷末各一钱。同捣成膏。贴患处。其痛即减。

　　清震方（保命） 治雷头风病。

　　升麻 苍术（各四两） 荷叶（一片）

　　水煎。

　　新制方 治雷头风病。能清上导下。

　　半夏（一两） 大黄（二两） 天麻 黄芩（各六钱） 薄荷（三钱） 甘草（三钱）

　　水泛丸。临卧。清茶吞二钱。以痰利为度。

　　消毒饮（东垣） 治大头风病。

　　黄芩 黄连（各半两） 人参 橘红 玄参 甘草（各二钱） 连翘 大力子 桔梗 板蓝根 马屁勃（各一钱） 白僵蚕 升麻 防风 薄荷 当归（各二钱）

　　便闭。加大黄一钱微利之。

　　卷之四　上窍门

　　目疾

　　大意诸脉皆属于目。目得血而能视。又曰。五脏六腑之精。皆会于目而谓之睛。（内经）太过则壅塞发痛。不及则耗竭失明。（子和）

　　内因（表因）风中脑户。湿渍头上。冷灌睛中。或久处烟火。或醉后失枕。或飞冒砂尘。或撞刺扑损。皆伤目之标。（里因）过食炙爆生冷。五辛酒面。湿热浸渍。或房室损精。劳役伤气。泣涕伤血。极视伤神。郁怒动火。皆伤目之本。（入门）

　　外候目不因火则不痛。如白轮变赤。火乘肺也。肉输赤肿。火乘脾也。黑珠五色花翳。肾虚火也。神光青睛被翳。

　　肝虚火也。赤脉贯目涩痛。心火自盛也。（子和）肝热则多肿。心热则多眵。火盛则多痛。水化则多泪。血虚则多酸。气虚则多涩。精竭则眼昏。神竭则眼黑。风胜则痒。热胜则胀。湿胜则烂。（绳墨）

　　目分五轮目之五轮。乃脏腑之精华。宗筋之所聚。（子和）其白属肺。曰气轮。乌珠属肝。曰风轮。两 属心。曰血轮。两胞属脾。曰肉轮。瞳神属肾。曰水轮。（入门）

　　目分八廓干为天廓。位两边白睛中间。震为雷廓。位白睛上截小 。兑为泽廓。位白睛下截向大 。坤为地廓。属上下两胞。离为火廓。位大小 。巽为风廓。位乌珠。艮为白廓。位神光。坎为水廓。位瞳子。（入门）

　　目分经络目之内 。太阳经之所起。目之锐 。少阳经也。目之上纲。太阳经也。目之下纲。阳明经也。足厥阴经。连于目系而已。（子和）

　　目分阴阳瞳子黑眼法于阴。白眼赤脉法于阳。故阴阳合德而精明也。（内经）小儿水在上。火在下。故目明。老人火在上。水在下。故目昏。（子和）

　　远视近视能远视不能近视者。属心虚。阳气不足。阴气有余也。能近视不能远视者。属肾虚。阳气有余。阴气不足也。（汇补）

　　阴虚阳虚肝血不足。眼昏生花。久视无力。肾水欠盈。神光短少。看一成二。俱属阴虚。当壮水之主。以镇阳光。脾胃不足。九窍不利。目生白翳。阴火不足。手足麻木。两目紧小。俱属阳虚。宜益火之原。以消阴翳。（汇补）

　　脉法寸脉洪数。心火也。关脉弦数。肝实也。尺脉浮数。阴火也。若浮濡无力。为气虚。微细无力。为阳虚。不可作火治。

　　治法在腑为表。当除散风热。在脏为里。当养血安神。暴发者。在表易治。久病者。在里难痊。（机要）

　　初宜发散在内汤药。用平寒辛凉以散火。在外点洗。用辛热辛凉以散邪。若泛用苦寒之药以阻逆之。则郁火内攻。

　　不得散矣。（玉纶）

　　久忌点洗点药莫要于冰片。而冰片大辛大温。若久用之。致积热入目而成昏暗障翳。又或妄用凉茶。冷水挹洗。致令眼瞎。（玉纶）

　　治分虚热实火气有余者。散有余之火。在破气。虚火血不足者。降不足之火。在养阴。（入门）

　　用药初起宜祛风散热。四物加干葛、防风、甘菊、荆芥、胆草、山栀、芩、连、蒺藜、密蒙、连翘、蔓荆等。随症加减。

　　久病宜养血滋阴。四物加枸杞、石斛、五味、菟丝子、蒺藜、参、 、山萸、山药、丹皮、麦门冬等。随病施治。又当以各经报使之药佐之。亦有过服寒凉。以致阳虚。其火转甚。则当温补从治。其火自降。目亦自明。此虽百中一二之症。然亦宜谛审也。

　　【附偷针眼】凡眼内 头。忽结皮 。三五日便生浓汁。俗呼为偷针。此由热气客于 间。搏激津液所成。（巢氏）视其上。即有细红疮点。以针头破之。即瘥。乃解太阳经之客邪也。（医统）

　　【附雀目眼】雀目乃肝虚之候。盖水生于亥。旺于寅。绝于申。至于酉戌之时。木气衰甚。遇亥始生。至日出于卯。木气稍盛。是以晚暗而晓复明也。宜四物汤补肝肾之不足。否则多变黄胀而死。

　　一法。用苍术入猪肝内煮食即愈。

　　【附倒睫拳毛】睑属脾。脾受风则拳毛倒睫。（医统）两目紧急。皮缩之所致也。（东垣）用手扳出内睑向外。速以三棱针出血。

　　以左手爪甲迎其针锋立愈。或用石燕子一对。大者一雌一雄。磨水点搽眼内。先以镊子摘去拳毛。次用点药。眼当以黄连水洗。

　　目疾选方清风养血汤 治眼目赤肿疼痛。属外因邪实者。

　　荆芥 蔓荆 甘菊 防风 川芎 连翘 山栀 当归 黄芩 甘草益阴肾气丸 治目暗不明。属肝肾虚衰。

　　即六味丸去泽泻。加当归、白芍、五味、枸杞、柴胡。

　　冲和养胃汤 治内障。元气虚弱。心火与三焦俱盛。饮食失节。形体劳役。不得休息者。

　　黄 （一钱半） 人参 炙草 当归（各一两） 白术（五钱） 防风（五钱） 黄连 黄芩 柴胡（各七钱） 干姜（一钱） 五味（二钱） 白芍（酒炒六钱） 茯苓（三钱） 升麻 葛根（各一两） 羌活（一两五钱）

　　上锉一两。水煎。

　　羊肝丸 治内外障翳。青盲肿痛。 肉侵睛。流泪羞明。

　　黄连（一两） 菊花 当归 川芎 防风 荆芥 羌活 薄荷（各三钱） 生地（五钱） 白乳 羊肝上为末。用生羊肝丸。每服三十丸。白汤下。

　　燥脾丸 治两眼弦烂。湿气所淫。

　　苍术 防风 半夏 羌活 甘草 陈皮 白芷 柴胡 升麻养肝丸 治肝血不足。

　　当归 川芎 车前子 枳实 白芍 蕤仁（各等分）

　　蜜丸。

　　明目地黄丸即地黄丸加当归、川芎、石斛、麦冬。

　　快捷方式法 治眼中云翳。

　　冬青叶（七个） 五倍子（三钱）

　　水煎一碗。乘热将舌尖蘸入水中。良久其翳自落。

　　治两目风湿燥痛弦烂者。用皮硝（一两） 铜绿 明矾 甘菊 侧柏（各三钱） 桑白皮（五钱）

　　水五碗。煎二碗。洗眼及眉棱骨两太阳。涕出即爽。如 肉侵睛。用腊月雄猪胆入马牙硝于内。将风吹干为末。入脑麝点之。

　　卷之四　上窍门

　　耳病

　　大意北方黑色。入通于肾。开窍于耳。（内经）分新旧治之。新聋多热。少阳阳明火盛也。旧聋多虚。少阴肾气不足也。

　　（汇补）

　　内因肾通乎耳。所主者精。精盛则肾气充足。耳闻耳聪。（心法）若疲劳过度。精气先虚。四气得以外入。七情得以内伤。遂致聋 耳鸣。（大全）

　　外候肾气充盛则耳聪。肾气虚败则耳聋。肾气不足则耳鸣。肾气结热则耳脓。（绳墨）

　　风聋耳者宗脉之所附。宗脉虚而风邪乘之。使经气否而不宣。是为风聋。内必作痒。或兼头痛。（丹溪）

　　厥聋十二经络上络于耳。其阴阳诸经。适有交并。则脏气逆而为厥。厥气搏于耳。是谓厥聋。痞塞不通。必兼眩晕。（丹溪）

　　劳聋劳役伤于血气。淫欲耗其真元。憔悴力疲。昏昏愦愦。是谓劳聋。有能将息得宜。则其聋自轻。如日就劳伤。

　　则为久聋。（心法）

　　虚聋虚聋由渐而成。必有兼症可辨。如面颊黧黑者。精脱。少气咽干者。肺虚。目KT 善恐者。肝虚。心神恍惚。惊悸烦躁者。心虚。四肢懒倦。眩晕少食者。脾虚。（汇补）

　　脉法脉证以肾为主。迟濡为虚。洪动为火。浮大为风。沉涩为气。数实为热。滑利为痰。（入门）

　　治法肾窍于耳。而能听声者。肺也。因肺主气。一身之气贯于耳故也。凡治耳聋。必先调气开郁。（入门）其次。风为之疏散。热为之清利。虚为之补养。郁为之开导。然后以通耳调气安肾之剂治之。（汇补）

　　聋分左右浓味动胃火。则左右俱聋。忿怒动胆火。则左聋。色欲动相火。则右聋。（入门）

　　用药风聋。用清神散。加羌活、防风、细辛、独活。气郁。用二陈汤。加香附、菖蒲、乌药、青皮。劳聋。用补中益气汤。加菖蒲、远志。虚聋。用八珍汤。加菖蒲、远志。精耗。用六味丸。加枸杞、五味。虚炎。用八味丸。加磁石、龟胶。肝胆实火。用小柴胡。加芎、归、山栀。脾胃实火。用清胃散。加黄芩、山栀。肾虚阴火。用地黄汤。加黄柏、知母。

　　【附耳鸣】耳鸣是痰火上升。壅闭听户。有渐聋之机焉。大抵因痰火在上。又因恼怒而得。怒则气上。少阳之火客于耳也。若肾虚而鸣者。其鸣不甚。当具劳怯之状。（杂着）

　　【附耳痛】如虫走者风痛。干痛者风热。湿痛者风湿。微痛者虚火。（入门）又有耳后攻击作痛作肿。此是少阳经之湿火。（绳墨）

　　外用蛇蜕烧灰存性为末。吹入以治风。或用枯矾末吹入治风湿。或青箬烧灰吹之亦效。重者内服凉膈散。其肾胆二经火动者。实用小柴胡。虚用逍遥散。

　　【附脓耳】热气乘虚。随脉入耳。聚热不散。脓汁时出。为之脓耳。（心法）

　　治宜蔓荆子散。外用轻粉、明矾、黄丹、龙骨、麝香、蚌粉为末。绵缠竹拭耳。或用白矾、胭脂、麝香各一钱。为末吹之。

　　【附停耳】停耳由气郁生痰。内火攻冲。形似赤肉。或兼脓汁溃烂。（绳墨）

　　治宜二陈加玄参、花粉、黄芩、山栀、连翘、柴胡、蔓荆。

　　【附耵耳】人耳间有津液。轻则不能为害。若风热搏之。津液结塞成核。能令暴聋。为之耵耳。（丹溪）

　　治宜四物加羌活、防风、柴胡、黄芩、连翘、玄参等。外用生猪油、地龙、釜墨等分。研细末。以葱汁和捏如枣核。薄绵裹入耳。令润则挑出。

　　【附耳衄】耳中出血为耳衄。左关脉来弦数者。为少阳经火。尺脉或躁或弱者。少阴经虚。

　　少阳经火。宜柴胡清肝散。少阴经虚。用六味地黄丸。外治用龙骨末吹入。

　　【附耳痒】寻常耳痒。有风有火。易于调治。甚有耳痒不歇。挑剔出血。不能住手。此肾藏风毒上攻于耳。宜透水丹治之。并戒酒色膏粱浓味。

　　耳病选方清神散 治风热上攻于耳。

　　甘菊 羌活 荆芥 木通 川芎 防风 木香 菖蒲 僵蚕 甘草二陈汤 治气逆壅闭于耳。（方见痰症）

　　补中益气汤 治阳虚气陷耳聋。

　　四物汤 治阴虚血弱耳聋。

　　六味地黄丸 治耳聋属精气虚脱。

　　八味丸 治耳聋属元阳虚脱。（以上四方俱见中风）

　　龙荟丸 治热盛痰火耳聋。

　　当归 胆草 黄连 黄芩 黄柏 芦荟 大黄 青黛 木香 麝香益肾散磁石 巴戟 沉香 菖蒲 川椒猪肾一枚。和以葱白炒盐并药。用湿纸裹煨。白汤下。

　　凉膈散栀子 连翘 薄荷 黄芩 甘草 赤芍 大黄 桔梗治久聋快捷方式法用酒一斗。入故铁十斤。煮一炷香。投磁石三两。研末浸酒中。三日。令病患醉饮。复以绵裹磁石一块内耳中。覆头一卧。酒醒即愈。又治虚症。

　　又方。用斑蝥三枚。炒巴豆去心皮二两。入麝香少许。丸如枣核大。绵裹塞耳中。以微响黄水出为度。（此治实聋）

　　卷之四　上窍门

　　鼻病

　　大意肺脏位高体脆。性恶寒。又畏热。鼻为肺窍。若心肺有病。则气息不利。（丹溪）

　　内因人身水升火降。荣卫调和。则鼻司呼吸。往来不息。苟或寒伤皮毛。则鼻塞不利。火郁清道。则香臭不知。（入门）

　　外候有新久之别。新者偶感风寒。鼻塞便发。乃肺伏火邪。郁甚则喜热恶寒。故略感冒而亦发。又有不待外感。

　　时常鼻塞干燥者。乃肺有痰火也。（入门）

　　鼻涕外候鼻乃清气出入之道。塞则气壅热郁。清浊混乱。为鼽为渊。鼽者鼻流清涕。热微。渊者鼻流清涕。热重。间有属寒者。必涕清不臭。但觉腥秽。宜辛温填补。禁用凉剂。但郁热者多。脑寒者少。须审别施治。（汇补）

　　鼻 外候好饮热酒。血热入肺。复被风寒外郁。则血凝于内。赤见于外而为鼻 之候。得热愈红。得冷则紫。或有不好饮而病此者。乃肺风血热也。（丹溪）

　　鼻酸外候鼻内酸痛。壅塞不利。由肺气空虚。火邪内攻。有制于肺也。（绳墨）又有气虚人每遇严寒。感寒鼻酸。此气虚而易于招寒。内火不得泄越。相搏作酸。常服辛辣物则暂止者。以辛能发散故也。（汇补）

　　鼻痛外候因风邪入鼻。与正气相搏。或痰火冲肺。或胃火上攻。俱令鼻梁作痛。（绳墨）

　　鼻痔外候胃中食积热痰。流注肺中。令浊气凝结而生 肉。（丹溪）其形如枣。塞滞鼻中。气息不利。香臭不知。甚者又名鼻 。（入门）

　　脉法左寸浮缓。为伤风鼻塞。右寸浮洪。为肺火鼻 。

　　鼻病治标鼻病。除伤风发散之外。皆由火热所致。俱用清金降火之法。（绳墨）

　　鼻病治本凡鼽渊疮痔久不愈者。非心血亏。则肾水少。养血则阴生而火自降。补肾则水升而金自清。又鼻塞久不愈者。亦有内伤肺胃。清气不能上升。非尽外感也。（入门）

　　用药主以防风汤。外风。加羌活、荆芥、薄荷、细辛、辛夷、白芷。内火。加山栀、连翘、花粉、桔梗、元参、桑皮。

　　内外兼病。用双解散。内热过盛。用凉膈散。清气不升。补中益气汤。肾真不朝。六味丸。

　　【附脑砂】胆移热于脑。鼻流浊涕。或时出黄水。甚者脑亦作痛。俗名脑砂。此是虫食脑中。

　　用丝瓜藤近根五尺。烧灰存性。为末。酒调服。外用白牛尾毛、橙叶。焙干各等分为末。吹鼻内。若虚寒者。

　　川乌散主之。

　　鼻病选方防风汤 统治鼻病在标者。

　　防风 川芎 黄芩 桔梗 甘草 大力子防风通圣散治表清热。用此以双解。（见火症）

　　凉膈散 清火导热。

　　栀子 连翘 薄荷 黄芩 甘草 赤芍大黄 芒硝地黄煎 滋阴清火。用此以养真。

　　地黄汁（二合） 麦冬汁（三合） 生姜汁（一合） 川芎（二钱）

　　加盐花煎膏。

　　加味四物汤 治鼻 。

　　四物汤加陈皮、红花、酒芩、苍耳。加好酒数滴。调入五灵脂末服之。

　　快捷方式方用凌霄花、山栀等分为末。每茶调服二钱。日再服。夜卧用凌霄花、朴硝为末。酒调涂。或凌霄花末和密陀僧。用唾调敷。又方。用狗头骨烧灰。加 砂少许为末。吹入鼻中。 肉自化。又用地栗粉入冰片少许点入。

　　清肺散（秘方） 治鼻中作痒。清晨打嚏。至午方住。明日亦然。屡效。

　　桑白皮 枯黄芩（各一钱酒炒） 生甘草（三分） 辛夷花（一钱） 苦桔梗（一钱） 凤凰壳（一个 临吃调）

　　水二钟。加灯心十二茎。煎服。

　　卷之四　上窍门

　　口病

　　大意中央黄色。入通于脾。开窍于口。藏精于脾。（内经）故口之为病。乃脾热也。（绳墨）

　　内因味入于口。藏精于脾胃。运化津液以养五脏。若五味过偏。则五脏之气亦偏。而诸病生焉。（大全）

　　外候肝热则口酸。心热则口苦。脾热则口甘。肺热则口辛。肾热则口咸。胃热则口淡。（正传）此脏气偏胜为病也。

　　亦有谋虑不决。肝移热于胆而口苦者。有脾胃气弱。木乘土位而口酸者。有膀胱移热于小肠。膈肠不便。

　　上为口糜。而生疮溃烂者。（内经）有热积心胸之间。脾气凝滞。不能运化。浊气熏蒸而口臭者。此脏气移热为病也。（汇补）

　　口疮赤白口疮虽由脾热所使然。亦当分赤白二种。白者肺热。赤者心热。赤白相兼者心肺俱热。不独脾家病也。（汇补）

　　脉法脉洪数为实火。浮大为虚火。

　　治法五脏之气。皆统于脾。凡七情六欲五味。皆能致病。治当因病而求之。（绳墨）若服凉药而不愈者。此中焦元气不足。虚火炎上。又当温补。

　　用药心热口苦。黄连泻心汤。肝热口酸。柴胡清肝汤。脾热口臭。清胃汤。肺热口辛。泻白散。肾热口咸。滋肾丸。如谋虑不决。胆虚口苦。用逍遥散为君。柴胡、胆草为使。如中气不足。木乘土位口苦。用四君子为君。芍药、柴胡为佐。如膀胱移热。口烂溺涩。用导赤散专治下而口病亦愈。如中土虚寒。胃阳浮上。用理中汤温补其中而上焦自安。如下焦火炎。用八味丸温暖丹田而火焰炎自熄。

　　【附唇病】唇属于脾。经合于胃。脾胃受邪。则唇为之病。（大全）风胜则动。寒胜则缩。燥胜则干。热胜则裂。气郁则生疮。

　　血少则无色。脾冷则紫。脾败则黑。脾寒则青。脾虚则白。脾衰则黄。脾实则红。（绳墨）若唇口肿起。白皮皱裂。

　　名曰茧唇。（类要）宜养血调脾。凡茧唇紧小。不能开合。难进饮食。不治则死。（折衷）

　　唇动。用消风散。唇缩。用理中汤。唇干。用三黄丸。唇裂。用凉膈散。唇肿。用苡仁汤。唇疮既久。血虚火炎者。

　　当滋补。无任苦寒。

　　【附舌病】心脉系舌根。脾络系舌傍。肝脉络舌本。肾液出舌端。虽分布五脏。而心脾实主之。故二脏不和。变生诸症。

　　（玉策）中风痰则舌卷难言。伤七情则舌肿难食。三焦蕴热。则舌胎燥而咽干。心脾热炽。则舌粗重而口苦。

　　（绳墨）气虚则麻纵。阴火则点黑。湿痰则肿胀。郁热则衄血。心火则生疮。脾热则干涩。胃热则舌本强直。肝热则舌卷且缩。肺热则舌燥而咽门声哑。肾热则津竭而舌心干焦。（汇补）

　　治法舌属火。其性炎上。治舌之法。当降火滋阴为要。（绳墨）风痰。用二陈加南星、竹沥。郁痰。用二陈加香附、青皮。

　　三焦郁热。凉膈散。心脾郁热。三黄丸。思虑伤脾。血耗火动。归脾汤。郁怒伤肝。血虚火盛。逍遥散。肾虚阴火。

　　津竭舌干者。滋肾丸。

　　【附啮舌】心脾之虚。恒通于舌。阳明之经。直入齿缝。故邪入心脾。则舌自挺。邪入阳明。则口自噤。一挺一噤。故令嚼舌。治宜清其风火。则病自愈。

　　口病选方黄连泻心汤 治心热口苦。

　　大黄 黄芩 黄连加生地、甘草、木通。

　　柴胡清肝饮 治肝火口酸。

　　柴胡 黄芩 黄连 山栀 当归 川芎 生地 升麻 丹皮 甘草加味清胃散 治脾热口臭。

　　黄连 生地 升麻 丹皮 当归加芍药、山栀。

　　加味泻白散 治肺热口辛。

　　桑皮 地骨皮 甘草 粳米加片芩、知母、麦冬、桔梗、姜枣。

　　滋肾丸 治肾虚火炎。

　　肉桂（二钱） 知母 黄柏（各二两）

　　凉膈散 三黄丸逍遥散 治肝胆虚火。

　　导赤散 治膀胱移热小肠而口疮。（以上四方俱见火症）

　　理中汤 治中焦虚寒。邪火偏旺之假象（方见中寒）

　　八味丸 治肾虚水冷。火不归经之假象。（方见中风）

　　消风散（宝鉴） 治受风唇动。

　　川芎 羌活 防风 茯苓 白僵蚕 藿香 荆芥 甘草 蝉蜕（各二两） 浓朴 陈皮（各五钱）

　　为末。每服二钱。清水下。

　　薏苡仁汤赤小豆 薏苡仁 防己（各三钱） 甘草（一钱）

　　水煎。

　　白术散 治脾胃虚火。

　　人参 藿香 白术 茯苓 甘草 干葛 木香外治口疮法用黄柏蜜浸含之。 口臭。香薷含之。一方。用蔷薇浓煎汁含之。夏用叶。冬用根。日三次。夜一次。

　　外治舌病法舌肿出外。以蓖麻油拈纸烧烟熏之。舌外不收。以冰片糁之。舌衄不止。以槐花末糁之。

　　冰柏丸片脑 薄荷 黄柏 硼砂（各等分）

　　蜜丸含。 又方加青黛少许为末。吹入口中。

　　绿袍散（方见齿症）

　　卷之四　上窍门

　　齿病

　　大意齿者。骨之余。髓之所养。故齿属肾。上下龈属阳明。凡动摇豁脱。或大痛或不痛。或出血或不出血。如欲脱之状者。皆属肾病。其虫疳龈肿。溃烂秽臭而不动者。皆属阳明。或兼诸经错杂之邪。（医贯）

　　内因若阳明膏粱之变。湿热上攻。则牙床不清。而为肿为痛。或出血。或生虫而黑烂脱落。（玉纶）若肾虚作痛者。

　　遇劳即发。午后更甚。口渴面黧。倦怠遗精。此皆脾肾虚热之症。（医贯）

　　外候精完则齿坚。肾衰则齿豁。虚热则齿动。髓溢则齿长。（入门）肾虚牙疼。其齿浮。血虚牙疼。其齿痒。火热牙疼。

　　其齿燥。虫蚀牙疼。其齿黑。风热牙疼。其齿肿。湿热牙疼。其齿木。（绳墨）又有风热相搏。吸风即痛者。寒气犯脑。头项连齿者。痰热毒瓦斯。注痛咳嗽者。血搏齿间。钻刺掣痛者。（入门）

　　齿痛寒热足阳明胃之脉。贯络于齿上龈。手阳明太阳之脉。贯络于齿下龈。手阳明恶寒饮而喜热饮。足阳明恶热饮而喜冷冻饮料。故齿痛有恶寒恶热之不同。（正传）恶寒饮者。外吸风寒所致。恶热饮者。内生风热使然。（汇补）

　　脉法尺脉虚大者肾虚。洪数者阴火。关脉浮弦者风热。洪滑者痰火。

　　治法齿根宣露动摇者。肾元虚也。治宜滋肾。恶寒热而口臭者。阳明热也。治宜清胃。（正传）

　　用药阳明经病。治以清胃散。加干葛、石膏、黄芩、连翘、花粉、山栀。如胃火盛。倍加石膏。大肠实。加大黄。挟痰。

　　加贝母。挟风。加防风。酒毒。加干葛。虫蚀。加槟榔。龈痒。加白芷。龈烂。加胆草。若劳倦而胃虚齿浮。补中益气汤。肾虚。地黄汤加元参、补骨脂。阳虚豁落。加续断、枸杞、茴香。阴虚浮动。加知、柏、地骨皮、生地。外用敷药绿袍散。或香盐散。

　　【附走马牙疳】牙床腐烂。一时脱落。因湿热毒瓦斯。蕴积既久。一时齐发。势莫可遏。患此病者。十难一治。惟初发之时。急服泻胃清火之药。外以疳药敷之。庶可保全。

　　【附齿蚀】凡饮食不洁。臭腐之气。淹积日久。由是热盛生风。风胜生虫。蛀食齿中。根有黑点。蚀尽一齿。又度其余。甚至疳 。皆其种类。宜清彻肠胃以治其本。擦牙诛虫以理其标。

　　齿病选方清胃散 统治阳明经齿痛。

　　黄连 生地（各二分） 升麻 丹皮（各五分） 当归 芍药（各三分）

　　一方 用 生地 丹皮 山栀 知母 玄参 黄芩 石膏 升麻 干葛 甘草六味汤 统治少阴经齿痛。

　　补中益气汤（方见中风）

　　独活散 治风牙。吸风痛甚。走注不定。

　　独活 羌活 川芎 防风（各五分） 细辛 荆芥 薄荷 生地（各一钱）

　　每服三钱。水煎。

　　白芷散 治寒牙痛连脑户。动摇肉脱。

　　麻黄 草蔻（各一钱半） 黄 桂枝（各二钱半） 吴萸 白芷（各四分） 本（三分） 羌活（八分） 当归熟地（各五分） 升麻（一钱）

　　末之。以水漱口。用此擦齿。

　　化痰汤 治痰热毒瓦斯。攻注齿痛。

　　贝母 枳实 黄芩 黄连 花粉 桔梗 元参 升麻 甘草外用二陈汤。加细辛、姜黄、荜茇等分。煎汤浸舌取涎。

　　细辛散 治风蛀牙虫。

　　荆芥 细辛 砂仁 白芷 川椒 鹤虱 牙皂 荜茇为末。擦患处。

　　犀角地黄汤 治风热挟瘀血。搏结齿间。瘀而作痛。

　　犀角 丹皮 生地 白芍绿袍散黄柏（四两） 炙草（二两） 青黛（一两）

　　为末敷用。

　　地黄丸 固齿益肾。

　　白茯苓 人参 山茱萸（各四两） 枸杞（三两） 生地（五斤取汁） 蜜（一斤） 酥（少许）

　　以前四味。用好酒一斗。煎至三升。去渣。入地黄汁、蜜、酥。同煎至可丸。丸如小豆大。每服二十丸。温酒下。

　　日三服。

　　外治法 因寒作痛。得热饮稍宽者。用干姜、荜茇、细辛作汤漱之。因火作痛。得寒饮稍停者。用石膏、朴硝、牙皂、荆芥作汤漱之。虫蚀作痛者。用苦参煎汤。日漱三升。痛已止。齿衄。用烧盐、金墨。研匀擦之。

　　牙寒痛。用胡椒、荜茇为君。细辛、石膏为佐。研末擦之。或用橄榄细嚼。即愈。

　　卷之四　上窍门

　　咽喉

　　大意一阴一阳结。谓之喉痹。（内经）一阴。肝与心胞也。一阳。胆与三焦也。四经皆有相火。并络于咽喉。（王冰）气热则内结。结甚则肿胀。胀甚则痹。痹甚不通而痰塞以死矣。（子和）

　　内因因胸膈素有痰涎。或饮酒过度。或忿怒失常。或房事不节。火动其痰。涌塞于咽嗌之间。以致内外肿痛。水浆不入。（医鉴）

　　外候热气上行。结于喉之两傍。近外作肿。形如筋头。是谓乳蛾。有双单之分。其比乳蛾差小。名闭喉。热结于舌下。复生小舌。名子舌。热结于中。舌为之肿。名木舌。热结咽喉。肿绕于外。且麻且痒。肿而赤大者。名缠喉风。

　　毒聚于内。涎唾稠涌。但发寒热者。名塞喉风。喉闭暴发暴死者。名走马喉风。（子和）此症卒然失音。不省人事。痰壅口噤闷塞而死。与诸卒中相似。但必先有喉痛。为辨耳。

　　喉与咽分喉痹谓喉中呼吸不通。语言不出。乃天气闭塞也。咽痛谓咽嗌不能纳唾。饮食不入。乃地气闭塞也。（类要）

　　表与里分属表者。必兼恶寒。且寸脉弱小于关尺。乃寒闭于外。热郁于内。宜辛凉发散。切忌酸寒。属里者。身无寒热。

　　而寸脉滑实于关尺。乃热积于内。壅滞生痰。宜苦寒折伏。及涌吐之法。（汇补）

　　虚与实异实火因过食煎炒。热毒蕴积。胸膈不利。烦渴便闭。虚火因七情劳欲。气虚火炎。咽膈干燥。二便如常。（入门）

　　阴与阳分阳虚者。两寸浮大。遇劳益甚。此肺脾气怯。不能堤防下焦。须培补中宫。阴虚者。两尺洪数。日晡转甚。此肾肝阴虚。不能制御龙雷。必滋养癸水。

　　脉法两寸浮洪而溢者。喉痹也。两尺微细无力者。虚火也。若微甚而伏者。死。浮大而涩者。亦死。

　　治法治实之法。先宜发散。次用清凉。或涌导痰涎。或针刺出血。治虚之法。须遵内经从治之旨。徐徐频与。（正传）

　　禁用寒凉若专用芩、连、栀、柏之类而正治之。则上热未除。中寒复起。毒瓦斯乘虚入腹。变为败症。（正传）

　　死症如胸前高起。上喘下泄。手足指甲青紫。七日以后。全不入食。口如鱼口者死。又急喉痹症。声如鼾睡。此为肺绝者死。用人参、竹沥、姜汁。或可救其万一。（丹溪）

　　吹喉法凡见咽喉干痛。喉咙作肿。饮不可咽。舌不可吞。水浆难入。入则或从鼻孔出者。先用薄荷、冰片、玄明粉、硼砂、青黛、牛黄、朴硝、僵蚕等。研末吹入喉中。坠痰清火。

　　引吐法凡喉风肿痛。痰涎壅盛。非风痰上壅。即痰火内煽。且火者痰之本。痰者火之标。先涌其痰。乃清其火。用白矾与巴豆同枯过。去巴豆。以矾为末。同皂角末。入醋调。用鹅翎探吐。吐后以甘桔汤调之。如牙关紧急。不省人事。不能入药者。吹入鼻中。

　　熏鼻法痹者。闭也。咽喉闭结。汤药不通。有形之物。已难下咽。必取无形之气。从鼻而入。用巴豆压油纸上。取油纸。

　　拈成条子。点灯吹灭。以烟熏鼻。使口鼻流涎。牙关自开。（类案）

　　刺喉法乳蛾诸症在关上者。必有血泡。用喉针或笔管点破即宽。在关下不见者。难治。用芦管削尖。令病患含水一口。从鼻孔放管进击一下。血出甚妙。

　　刺少商穴法穴在手大指内侧。去爪甲后如韭叶。男左女右取之。刺入三分许。以手自臂勒至刺处出血。即愈。

　　火刺法喉痈肿甚必当刺。用巴豆油涂纸上。拈条点火。才烟起即吹灭。令患人张口带火刺于喉间。俄顷即吐出紫血而宽。

　　用药主以甘桔汤。加薄荷、荆芥、防风、黄芩、玄参、牛蒡、竹茹等。咳嗽。加贝母、陈皮。发渴。加花粉、麦冬。唾血。加紫菀。呕恶。加半夏。胸满。加枳壳。便闭。加大黄。痰甚。加石膏。火甚。加黄连。卒闭暴死。用解毒雄黄丸。

　　此皆治实火法也。若属虚者。当从权为主。古人有用人参、附子、肉桂、僵蚕。但理其下而上自安。此求本之治也。大抵血虚。用四物汤。气虚。用补中汤。肝火。用逍遥散。肾虚。用地黄汤。兼佐治标之药。有命门火衰。龙浮咽嗌者。

　　惟八味丸最力。而寒凉之药。毫不可用也。

　　【附伏气】伏气者。名肾伤寒。谓非时暴寒。伏于少阴。寒邪抑郁。内格阳气。始初不病。旬日乃发。上行于咽门经会之处。寒热相搏。而成咽痛。脉息微弱。后必下利。当以辛热药攻其本病。顺其阴阳。则水升火降。而咽痛自已。

　　用甘桔桂半汤主之。（伤寒）

　　【附疫气】有司天运气过亢。其年乡村染患相似者。此时气乘虚蕴蓄上焦。发作寒热。变为喉痛。俗名虾蟆瘟。又曰鸬瘟。此症甚恶。切忌胆矾酸寒。郁遏阳气。硝黄攻下。引邪入里。须用辛凉甘苦。表里双解之品。普济消毒饮主之。

　　咽喉选方桔梗汤 统治咽喉诸病。

　　牛蒡 玄参 升麻 桔梗 犀角 黄芩 木通 甘草清热化痰丸 治痰火咽痛。

　　贝母 花粉 枳壳 桔梗 黄芩 黄连 玄参 甘草四物汤 治血虚火动咽痛。

　　四君子汤 治气虚火动咽痛。

　　地黄汤 治相火上炎咽痛。

　　桂附八味丸 治龙火上越咽痛。（以上四方俱见中风）

　　逍遥散 治肝火上炎咽痛。（方见火症）

　　普济消毒饮（方见头风）

　　解毒雄黄丸 治急喉痹虽死尤可救活。

　　雄黄 郁金（各一两） 巴豆（十四粒）

　　加僵蚕二钱半、芒硝五钱。醋糊丸。清茶下。

　　半夏桂甘汤 治肾伤寒病。

　　半夏 桂枝 桔梗 甘草附子煎 治脏寒咽闭不利。

　　大附子一片。蜜涂炙黄。每含一片咽汁。甘味尽则易之。

　　快捷方式法（秘方） 治喉痹乳蛾。

　　用鲜杜牛膝根一握、艾叶七片。捣和。入乳汗。灌入鼻中。须臾痰涎从口鼻而出。立效。此名天名精。又名蚵 草。抽梗开花如小野菊。结子如蒿子相似。最黏人衣。狐气更甚。名鹤虱。即此草也。

　　治喉急风秘方用蜘蛛七个。先将明矾五钱研末。放在铁刀头上。列蜘蛛在矾内。刀下以炭火熔矾。俟矾枯。共研细末。

　　藏入小瓷瓶中。每用一字。吹入喉中。吐出稠痰即愈。

　　鱼骨鲠喉 用橄榄或肉或核。磨水咽下。又方。用朴硝煎汤饮之即出。或威灵仙亦可。

　　卷之五　胸膈门

　　咳嗽

　　大意五脏六腑。皆令人咳。非独肺也。（内经）而其要皆主于肺。盖肺主气而声从此出。故咳之原。皆聚于胃而及于肺者。情关子母也。（汇补）

　　内因肺居至高。主持诸气。体之至清至轻者也。外因六淫。内因七情。肺金受伤。咳嗽之病从兹作矣。（指掌）其火郁咳者。有声无痰。咳必连声。湿痰咳者。咳动有痰。痰出嗽止。食积痰嗽。面色青黄。五更转甚。吐痰如胶。瘀血嗽者。胸中窒碍。喉间腥气。或带黑血。胃火嗽者。口渴善饥。面赤脸热。午前尤甚。阴虚嗽者。五心烦热。气从下升。午重夜甚。劳伤嗽者。干咳无痰。喉痒声哑。痰中见血。停水嗽者。胸满头汗。怔忡吐涎。水逆不入。肺胀嗽者。喘急气粗。或左或右。则眠不得。有嗽久而成肺痈肺痿者。必云门中府引痛。咯吐脓血。腥秽异常。

　　外因咳谓无痰而有声。肺气伤而不清也。嗽谓无声而有痰。脾湿动而生痰也。咳嗽谓有声有痰。因伤肺气复动脾湿也。（机要）但风伤肺者。咳则鼻塞声重。口干喉痒。语未竟而咳。寒伤肺者。咳则胸紧干哑。凄怆怯寒。

　　或遇寒则发。暑乘肺者。咳则口燥鼻干。面赤心烦。声嘶吐沫。湿乘肺者。咳则身重首蒙。自汗溺涩。骨节烦疼。（入门）此皆暴病感邪。必兼头疼身热表症。

　　五脏劳咳疲极伤肝。咳而左胁引痛。劳神伤心。咳而咽干咯血。劳力伤脾。咳而气短无力。叫呼伤肺。咳而呕吐白沫。

　　口燥声嘶。房劳伤肾。咳而腰背引痛。寒热夜发。（汇补）

　　脉法咳必先审肺脉虚实。实者浮大有力。若沉而滑。则痰气盛也。虚者弦大无力。若沉细带数。则火郁极也。

　　（入门）久咳虚羸。脉弱者生。实牢大数者死。浮软者生。沉紧匿者死。

　　治分肺脾因咳而有痰者。咳为重。治在肺。因痰而致嗽者。痰为重。治在脾。

　　治分内外治表者。药不宜静。静则留连不解。变生他病。忌寒凉收敛。当以辛甘散邪。内虚者。药不宜动。动则虚火不宁。燥痒愈甚。忌辛香燥热。当以甘寒润肺。（必读）

　　治分四时春气上升。润肺抑肝。夏火炎上。清金降火。秋湿热甚。清热泻湿。冬风寒重。解表行痰。（杂着）以上虽分四时。

　　临症又当从权。

　　治分新久新咳有痰者。属外感。随时解散。无痰者。是火热。只宜清之。久咳有痰者。燥脾化痰。无痰者。清金降火。盖外感久则郁热。内伤久则火炎。俱宜开郁润燥。（入门）今人但知肺主皮毛。一遇外感风寒。疏散之外。牢不可破。殊不知久则传里。变为郁咳。遂成痨瘵。多由不分内外所因新久之异。夫形寒饮冷。新咳痰稠。固宜温寒散湿。若夫气动火炎。久咳无痰。当清热润燥。而温寒散湿之剂。又在所禁矣。常见痨症之发。每由咳嗽。

　　治者不究其源。印定伤风。屡用辛温。发热自汗。食少便稠。卒成不救者有之。（汇补）

　　火忌发散有肺伏火邪。腠理不闭。风邪易乘。遇感频发者。当兼清火。若数行解散。则重亡津液。邪蕴而为肺疽肺痈。

　　不可不慎。（立斋）

　　邪忌补涩肺为娇脏。易寒易热。虽参、 、术、草。甘温平补。惟气虚最宜。若肺热有火。及风寒初盛者。不可骤用。至于乌梅、栗壳、兜铃、五倍。尤不可遽进。恐致缠绵不已。（汇补）

　　肾虚滋肾咳嗽烦冤。肾气之逆。以肾为藏气之脏也。凡咳嗽动引百骸。自觉从脐下逆奔而上者。乃肾虚气不归原。

　　宜所服药中。加补骨脂五味子以敛之。（入门）

　　脾虚补脾脾为黄婆。交媾水火。会合金木者也。久咳曾经泻肺。及房劳饥饱。以致脾肺虚而饮食少者。只理脾而咳自止。（类经）

　　死候咳嗽面白。咽疮失音者死。上气喘急。面肿抬肩。身热不眠者危。脉滑手足温者生。脉涩四肢寒者死。咳而呕。腹满泄泻。脉弦急欲绝者死。咳而脱形。身热脉小坚急以疾为逆。嗽而加汗者死。嗽而下泄上喘者死。（汇补）

　　用药有余咳嗽。主以二陈汤。风。加羌活、防风、前胡、紫苏。寒。加麻黄、杏仁、葱白、金沸草。热。加黄芩、山栀、桑皮。湿。加苍术、防己、赤茯苓。食积嗽者。加山楂、枳壳。气滞咳者。加苏子、桔梗。不足咳嗽。主以二冬二母汤。

　　火咳。加款冬、玄参、黄芩。痰嗽。加栝蒌、桑皮、苏子。郁。加苦梗、紫菀、枇杷叶。劳嗽。加参、 、芍药。见血。

　　加阿胶、紫菀。滋阴。加丹皮、黄柏。若夫脾泄者。以异功散。加石斛、五味、百合、苡仁。肾虚者。以六味汤。加麦冬、五味、枇杷叶。水寒射肺成咳者。五苓散。痰火入肺成咳。面浮者。粉黛散。肺中有虫者。润肺丸。大抵肺位最高。

　　针石不能及。药饵不能到。惟桔梗能载诸药入肺。须临卧时细细咽下。方能入肺。

　　【附肺痿】久嗽肺虚。寒热往来。皮毛枯燥。声音不清。或嗽血线。口中有浊唾涎沫。脉数而虚。为肺痿之病。因津液重亡。火炎金燥。如草木亢旱而枝叶萎落也。治宜养血润肺。养气清金。初用二地二冬汤以滋阴。后用门冬清肺饮以收功。（丹溪）

　　【附肺痈】久咳不已。浊吐腥臭。咳则胸中隐隐痛。口中辟辟燥。脉实滑数。大小便涩数。振寒吐沫。右胁拒按。为肺痈之病。因风寒内郁。痰火上凑。邪气结聚。蕴蓄成痈。若风邪内结者。小青龙汤。火邪内灼者。二冬汤。痰火郁结者。葶苈大枣泻肺汤。溃后收敛疮口。用团参饮子。若入风者。不治。面赤脉浮大者。亦不治。若觉胸膺有窍。口中所咳脓血。与窍相应而出者。当大补气血。佐以排脓之品。（汇补）

　　【附肺胀】肺胀者。动则喘满。气急息重。或左或右。不得眠者是也。如痰挟瘀血碍气。宜养血以流动乎气。降火以清利其痰。用四物汤。加桃仁、枳壳、陈皮、栝蒌、竹沥。又风寒郁于肺中。不得发越。喘嗽胀闷者。宜发汗以祛邪。

　　利肺以顺气。用麻黄越婢加半夏汤。有停水不化。肺气不得下降者。其症水入即吐。宜四苓散。加葶苈、桔梗、桑皮、石膏。有肾虚水枯。肺金不敢下降而胀者。其症干咳烦冤。宜六味丸。加麦冬、五味。又有气散而胀者。宜补肺。气逆而胀者。宜降气。当参虚实而施治。若肺胀壅遏。不得眠卧。喘急鼻煽者。难治。（汇补）

　　【附胸痹】胸痹者。胸中痛引背。喘息咳唾。短气。寸脉沉迟。关上紧数。宜栝蒌半夏薤白汤主之。（准绳）

　　【附痰火】有好色作劳之人。相火炽盛。气不归元。腾空而上入于肺叶空隙之间。膜原之内。聚痰凑沫。喘咳烦冤。日续一日。久久渐成熟路。只俟肾气一动。喘嗽俱发。外症咸痰稠浊。夜卧不眠。或两颐红赤。垒垒发块。或胸背有疮。如粟如米。皆其验也。治宜清心静养。保肺滋肾。若暴发而痰出如泉。声响如锯。面赤舌胀。喉硬目突者死。（喻嘉言）

　　咳嗽选方二陈汤 治风寒湿痰食积。气滞咳嗽。（方见痰症）

　　粉黛散 治痰火入肺。肺气上逆。咳而不卧。面浮气促。

　　真蚌粉新瓦上 红。入青黛少许。用淡 水。滴麻油数点。调服二钱。

　　润肺丸 治肺中有虫。久嗽不已。渐变痨瘵。

　　百部 桑皮（各二两） 楝根（三两五钱） 明矾（一两半） 使君子（一两） 鹤虱（一两）

　　黄连（五钱） 甘草（五钱）

　　丸如黍米大。米饮下七八十丸。临卧服。上半月用之。

　　琼玉膏 治肺虚久嗽。气散失音。干咳无痰。或见血线。（方见虚劳）

　　清宁膏 治咳嗽属火炎热郁。气衰不足者。

　　生地 麦冬（各十两） 龙眼肉 薏苡仁（各八两） 橘红（三两） 桔梗甘草 贝母（各二两） 薄荷（五钱）

　　煎成膏。将苡仁、贝母、簿荷为细末。调入膏中服。

　　异功散 治咳嗽属土不生金。病兼少食泄泻者。（方见血症）

　　六味丸 治咳嗽属水衰火炎。病因房劳酒色者。（方见中风）

　　加味二冬汤 治咳嗽属火盛水亏。痰涎腥秽。将成痈痿者。

　　天冬 麦冬（各一钱半） 生地 熟地（各二钱） 款冬 桔梗贝母 紫菀 茯苓 甘草 沙参 栝蒌霜（各一钱）

　　水煎。

　　门冬清肺饮 治劳伤气虚。火旺咳嗽。

　　即生麦散加 紫菀（一钱半） 当归（三分） 黄 白芍 甘草（各一钱）

　　水煎。

　　劫劳散 治心肾俱虚。发咳二三声。无痰。遇夜即热。热已即冷。时有盗汗。四肢倦怠。体瘦食少。夜卧恍惚。

　　或有血丝者。

　　白芍 茯芩 当归 贝母 黄 （各一钱） 甘草（五分）

　　熟地（二钱） 枣仁（一钱半） 阿胶（蛤粉炒一钱二分）

　　合生脉散同煎。

　　团参饮子 治久嗽肺虚。

　　紫团参 紫菀茸（各三钱） 款冬花（二钱） 乌梅（一枚）

　　水煎。

　　肺痈方 治肺痈未成即消。已成即溃。已溃即愈。

　　桔梗 金银花 黄 白芨（各一钱） 陈皮 甘草（各一钱二分）

　　苡仁（五钱） 贝母（一钱半） 甜葶苈（八分）

　　水姜煎服。初起加防风。去黄 。溃后加人参。久不敛。加合欢皮。

　　越婢加半夏汤 治肺胀因感风寒。不能发散而成者。

　　麻黄（六两） 石膏（八两） 生姜（三两） 甘草（一两） 半夏（八两） 大枣（十五枚）

　　水煎。去麻黄沫。后入诸药。再煎服。

　　泻白散（方见火症）

　　参苏饮加减 治冬寒咳嗽。属风寒外束者。

　　橘红 半夏 桔梗 前胡（各一钱） 枳壳 杏仁 苏叶（各八分）

　　身热。加柴芩。痰多。加金沸草。

　　快捷方式方 治久嗽不止。

　　款冬花二两。于无风处烧之。以笔管吸烟咽下。即用美膳压下。

　　劫嗽方 治肺气耗散。久咳失音。用此劫之。

　　诃子 五味子 风化硝 五倍子（各等分） 甘草（减半）

　　水煎服。稳卧。

　　卷之五　胸膈门

　　喘病

　　大意诸病喘满。皆属于热。（内经）故病寒则气衰而息微。病热则气盛而息粗。（河间）盛则为喘。减则为枯。（华佗）盛者肺中之火邪盛也。减者肺中之元气衰也。（汇补）

　　内因肺居五脏之上。升降往来。无过不及。或六淫七情之所伤。或食饱碍气之为病。由是呼吸之气。不得宣畅而生喘。（汇补）

　　外候气喘者。呼吸急促。无痰而有声。痰喘者。喘动有痰而有声。火喘者。乍进乍退。得食则减。食已大发。水喘者。

　　辘辘有声。怔忡浮肿。此有余之喘也。气虚喘者。呼吸急促。不能接续。胃虚喘者。抬肩撷肚。饮食不进。阴虚喘者。气从脐下直冲清道。此不足之喘也。（汇补）

　　喘分虚实虚者。气乏身凉。冷痰如冰。实者。气壮胸满。身热便硬。（入门）

　　短气分辨若夫少气不足以息。呼吸不相接续。出多入少。名曰气短。气短者。气微力弱。非若喘症之气粗奔迫也。（汇补）

　　死候发汗如油。汗出如珠。抬肩撷肚。直视谵语。鼻煽口开。及胸前高起。脉络散张。手足厥冷。脉散及数者死。

　　（入门）

　　脉法脉滑手足温者生。脉涩四肢寒者死。脉宜浮迟。不宜急数。（脉经）上气脉数。身热不得卧者死。上气面浮。脉浮大者死。右寸脉实而紧。为肺感寒邪。亦有六脉沉伏者。并宜发散。则热退喘止。（汇补）

　　治法外邪则散之。气郁则开之。痰则豁之。火则清之。停饮者吐之。脾虚者温之。气虚而火入于肺者。补气为先。

　　阴虚而火来乘金者。壮水为亟。水寒火不归经者。导龙入海。肾虚水邪泛溢者。逐水下流。（汇补）

　　用药主以二陈汤。加桔梗、枳壳、苏子等。寒郁。加麻黄、杏仁。风痰。加南星。火痰。加黄连、山栀。水气。加猪苓、泽泻。胃虚。四君子汤。肾经阴虚。六味地黄汤。阳虚。安肾丸。妇人产后。及跌扑损伤。瘀血入肺喘者。二味参苏饮。

　　脾肾两虚。观音应梦散。或参胡汤、八味丸。凡喘盛。不可用苦寒。以火盛故也。

　　喘病选方二陈汤 统治喘病。为其能顺气和中化痰也。（方见痰症）

　　安肾丸 治肾虚水涸。气孤阳浮致喘者。

　　肉桂（五两） 破故纸 山药 石斛 白术 茯苓肉苁蓉 萆 巴戟 蒺藜 桃仁（各十五两） 川乌（炮去皮脐五两）

　　蜜丸。空心。温酒或盐汤服。

　　二味参苏饮 治产后瘀血入肺。咳嗽喘急。

　　人参（一两） 苏木（二两）

　　若口鼻气急黑色者。加附子救之。如愈后。即服六君子汤为妙。

　　三拗汤 治风寒郁闭。喘促不得息。

　　麻黄（一钱） 杏仁（七粒） 甘草（五分）

　　水煎。热服取汗。

　　应梦散 治肾气烦冤。喘促不得卧。

　　人参（一两） 胡桃肉（二枚连衣） 生姜（五片） 大枣（二枚）

　　水煎。临卧服。

　　千缗汤 治风痰上喘。

　　半夏（七枚） 皂荚（一寸） 甘草（一寸）

　　合导痰汤同煎更效。

　　苏子降喘汤苏子（炒捣碎） 杏仁 桑皮 前胡 橘皮 半夏 桔梗（各一钱） 甘草（四分）

　　水煎。

　　五味子汤 治胃虚喘促。脉伏而数者。

　　五味子（二钱） 人参 麦冬 杏仁 陈皮（各二钱半） 生姜（三片） 大枣（三枚）

　　水煎服。

　　四君子汤 治胃虚气弱。水气上乘作喘。（方见中风）

　　参胡汤 治喘急随绝者。余屡用之有效。功不可尽述。

　　人参（二钱） 胡桃肉（二枚不去衣膈）

　　水煎服。

　　八味丸（方见中风） 越婢加半夏汤（方见咳嗽）

　　华盖散 治风寒致哮。

　　麻黄 紫苏 杏仁 桑皮 赤茯苓 橘红 甘草加姜煎。

　　参苏温肺汤人参 肉桂 甘草 木香 五味 陈皮 半夏 桑皮 白术 紫苏（各五钱） 茯苓（三分）

　　冬月加麻黄。

　　劫法椒目研极细末。姜汤调下二钱。未效再服。俟喘止后。分痰分火治之。

　　卷之五　胸膈门

　　哮病

　　大意哮即痰喘之久而常发者。因内有壅塞之气。外有非时之感。膈有胶固之痰。三者相合。闭拒气道。抟击有声。发为哮病。（汇补）

　　内因皮毛者。肺之合也。（内经）肺经素有火邪。毛窍常疏。故风邪易入。调之寒包热。（玉册）由痰火郁于内。风寒束于外。或因坐卧寒湿。或因酸咸过度。或因积火熏蒸。病根深入。难以卒除。（介宾）

　　外候哮与喘相类。但不似喘开口出气之多。而有呀呷之音。呷者口开。呀者口闭。开口闭口。尽有痰声。呷呀二音。合成哮字。以痰结喉间。与气相击故也。（必读）

　　哮喘分辨哮以声响言。喘以气息言。又喘促而喉中如水鸡声者。调之哮。气促而连续不能以息者。谓之喘。（正传）

　　治法或温散肺寒。或疏利膈热。或发汗祛邪。或探吐痰涎。（汇补）避风寒。节浓味。禁用凉剂。恐风邪难解。禁用热剂。恐痰火易升。理气疏风。勿忘根本。为善也。（类经）

　　治分虚实实邪为哮。固宜祛散。然亦有体弱质薄之人。及曾经发散。屡用攻劫。转致脉虚形减者。治当调补之中。兼以清肺利气。（汇补）

　　治分肺脾哮虽肺病。而肺金以脾土为母。故肺中之浊痰。亦以脾中之湿热为母。俾脾气混浊。则上输浊液。尽变稠痰。肺家安能清净。所以清脾之法。尤要于清肺也。（汇补）

　　用药主以二陈汤。加前胡、紫苏、枳壳、桔梗、杏仁、桑皮。温散用细辛。清火用石膏。发散加麻黄。探土用瓜蒂。发汗用华盖散。

　　哮症发于初冬者。有二症。一属中外皆寒。乃东垣参苏温肺汤。劫寒痰之捷法也。一属寒包热。乃仲景越婢半夏汤。发散之法是也。此症古人有先于八九月未寒之时。用大承气汤下其蓄热。至冬寒之时。无热可包。而哮不作者。然第可施于北方壮实之人。如体虚屡劫。变为脉虚不足者。六君子汤。加桑皮、桔梗。

　　哮病选方二陈汤（方见痰症） 参苏温肺汤（方见喘病） 越婢半夏汤（方见咳嗽）

　　五虎汤 痰哮用之如神。但为劫剂。不宜久服。虚人自汗。禁用。

　　麻黄 杏仁 石膏 甘草 桑皮 细辛 生姜白果汤 治哮喘痰盛。

　　半夏 麻黄 款冬花 桑皮 甘草（各三钱） 白果（二十一个）

　　黄芩 杏仁（各一钱五分） 苏子（二钱） 御米壳（一钱）

　　水煎。分二服。

　　大承气汤大黄 芒硝 枳实 浓朴（各等分）

　　水煎。入硝。一二沸。去渣服。

　　快捷方式方用萝卜汁、生梨汁、藕汁、姜汁等分。入酒煮熟。埋土中。去火毒。不拘时服。

　　治小儿哮症。用海螵蛸刮屑。研细末。以糖蘸吃立愈。服后发者再服。

　　治顽痰哮喘。用青皮一枚。劈开去穣。入江子一枚。麻线扎定。火上烧尽烟。存性为末。生姜汁和酒呷之。

　　治风痰致哮。用鸡子略损壳。浸尿中三四日夜。煮食之。

　　治哮秘方人言一钱绢包。和川黄连三钱。煮水干为度。后用石中黄三钱、鹅儿不食草三钱、江西淡豆豉一两。研为丸。如绿豆大。每服五丸。温白滚汤下。

　　卷之五　胸膈门

　　吐血

　　大意心主血而不能藏。夜则复归于肝。肝藏血而不能主。昼则听命于心。心为君。肝为相。君火一动。相火从之。

　　相火一动。六经之火从之。火动则血随以动。火升则血随以升。（指掌）

　　内因或四气伤于外。七情动于中。及饮食房欲。坠闪劳损。（三锡）六经受伤。血液流并。聚于胸臆两胁之间。乘火而升。（指掌）从胃脘而越出。（入门）其伤重者。夹背而上。如潮涌至。势不可遏。（指掌）

　　外候积热肺胃者。必胸满脉实。大怒气逆者。必面青脉弦。阳虚而血外走。必虚冷恶寒。阴虚而火上亢。必喘咳哄热。劳心不能主血。必烦心躁闷。劳力不能摄血。必自汗倦怠。郁结伤脾。忧恚少食。劳伤肺气。久咳无痰。

　　气虚不统者。其血散漫。积瘀停蓄者。其血成块。热郁在上者。血必紫。虚炎下起者。血必鲜。感寒泣血。血白黑点。肺生痈疽。血必兼脓。先痰带血者。痰火积热。先血兼痰者。阴虚火猖。饮食饱闷而吐血。必食伤胃脘而不运。饮酒过醉而吐血。必酒伤清道而妄行。（汇补）

　　血分浮沉吐血水内。浮者。肺血也。沉者。肝血也。半浮半沉者。心血也。色赤如太阳之红者。肾血也。各随见症而参之。

　　（摘玄）

　　血分顺逆凡血上越为呕吐者。皆逆。其治难。后变下行为恶利者。为顺。其治易。（东垣）

　　血分阴阳血症身热多渴。脉大者。是火邪胜也。其治难。身凉不渴。脉静者。是正气复也。其治易。

　　危症若心肺脉破。血如涌泉。口鼻俱流。气促汗冷者危。

　　脉法脉得诸濡弱为亡血。芤为失血。涩为少血。牢为蓄血。大抵沉弱滑小者生。实大弦牢者死。关尺之脉弦细如循刀刃者死。

　　治血大法凡血越上窍。皆阳盛阴虚。有升无降。俱宜补阴抑阳。气降而血自归经。（纂要）

　　虚中实法若大醉大饱大怒大劳之后。忽然吐血者。宜降气。不宜降火。宜行血。不宜止血。宜补肝。不宜伐肝。（经疏）

　　虚中虚法如素有虚损病根。而时常见血者。宜甘寒凉血。辛平行气。酸敛止塞其源。甘温收补其后。（入门）

　　服童便法凡血症服寒凉药。则百不一生。饮溲溺则百不一死。（褚澄）盖溲溺降火滋阴。又能消瘀血而止吐衄也。

　　见黑止法血热则行冷则凝。见黑则止。理之必然。（神书）故止血之药。必用炒黑。乃水能制火也。（汇补）

　　瘀血宜消血不可单行单止。盖血来未多。必有瘀于胸膈。当先消瘀。而佐以润下之品。使败血下行。乃服止血药以固其根。用补血药以还其元。（指掌）

　　血虚宜补若吐久不止。当用温补以健理脾胃。使脾和则能裹血也。若暴吐不止。当用参、术。以急固元阳。血脱益气。

　　阳生阴长之理也。（医贯）

　　势急从治凡吐血太甚。势难遏止。此火性急速。如泛用凉药。反增搏击。宜辛味从治。用炒黑干姜末童便调服之。（六要）

　　血家治禁劳伤误用寒凉。则胸满膈痛。血愈郁矣。阴火误用燥热。则血愈枯竭。痨瘵成矣。坠堕闪锉。气逆气郁。误行补涩。则瘀蓄于胃。心下胀满。食入即吐。名曰血逆。瘀蓄于脾。大腹膨胀。渐成鼓满。名曰血蛊。（汇补）

　　用药主以四物汤去川芎。消瘀。加丹皮、茶花、韭汁、童便。清热。加玄参、黄芩、麦冬。降气。加苏子、枇杷叶。行血。加牛膝、丹参。止涩。加蒲黄、牛膝、藕节。通导。加大黄、桃仁。此常法也。若暴吐不止。气随血脱者。则四物等汤所不及。当以独参汤追其元阳。若真阴失守。血随火沸。则参、附等药。尤不相宜。当以地黄汤加五味子滋其化源。如肾中阳虚。下寒上热。宜八味丸以引火归源。此阴阳虚实之机。最宜审察。如久吐不止。加白芨末服之。古人亦有用猪羊肺蘸食之者。

　　吐衄咳咯血辨吐血出于胃。吐行浊道。衄血出于经。衄行清道。喉与咽二者不同也。盖经者走。经之血走而不守。随气而行。火性急速。故随经直犯清道而出于鼻。其不出于鼻者。则挟火凌金渗入肺窍。而出于咽为咳咯也。胃者守营之血。守而不走。存于胃中。胃气有伤。不能摄血。故令人呕吐。从喉而出于口也。（汇补）

　　【附衄血】肺开窍于鼻。能为衄血。然肺经多气少血。惟冲任二脉。为血之海。附于阳明。阳明之经。上交鼻额。又为多血少气之乡。所以火起冲任。血流阳明。此衄血又属胃经也。大抵劳伤元气。阴虚火动。逆于肺而衄者。宜凉血散气。逆于胃而衄者。宜清胃生脉。如六脉弦细而涩。面色枯白不泽者。此脱血大虚而挟寒。宜甘温补血。如六脉洪大而虚。面赤心动善惊者。此心火上炎而血溢。宜甘寒凉血。有下虚上盛而衄者。当辛温以补命门。有上焦积热而衄者。当寒凉以泻心肺。衄后眩晕者。十全大补汤。流而不止者。用百草霜。或人中末。或胎发灰。或莱菔汁。或山栀末。或葱汁吹滴鼻内。再以韭根、葱白。捣如枣核大。塞鼻中。或用茅根烧烟酒醋吸气。或用湿纸搭顶门。或用大蒜捣贴足心。皆法之验而可试者。（汇补）

　　【附呕血】经云。怒则气逆。甚则呕血。宜抑怒以全阴。否则五志之火动极。不治。四物汤去川芎。加丹皮、韭汁、童便、青皮、香附、郁金、山茶花治之。若六脉弦急。血菀于上。名曰薄厥。六郁汤治之。又有胸中气塞。便吐紫黑血块者。此为痰血。宜消瘀解毒。不可止涩。变生别病。壮实者。用釜底抽薪法。（汇补）

　　【附咳血】咳血者。火乘金位。肺络受伤。（指掌）热壅于肺则咳血。久嗽损肺。亦能咳血。壅于肺者易治。不过清之而已。

　　损于肺者难治。久成痨瘵。宜甘桔汤。加阿胶、黄芩、贝母、麦冬、茯苓、丹皮、生地、款冬、沙参主之。或天门冬丸。

　　（汇补）

　　【附咯血】咯血属肾。或成疙瘩。或如红丝。在痰中唾中。咳咯而出。（东垣）多因心气虚耗。不能主血。血不归经。停留于内。得咯而出。其症面色痿黄。五心烦热。（立斋）此是肺肾有伤。治宜滋阴降火。生地黄散主之。（入门）

　　【附唾血】唾中带血。属在肾经。亦有瘀血内积。肺气壅遏。不能下降者。脉坚强者死。软滑者生。清唾汤主之。（汇补）

　　【附痰涎血】痰中带血。多属脾经。须分痰血先后施治。先见血而后嗽痰者。此相火上炎。煎熬成痰。降火为主。若用消痰。则血溢而不止。其先痰嗽而后见血者。是积热生痰。载血上行。清痰为要。若用血药。则痰滞而不行。（汇补）

　　【附齿衄】有血从齿缝牙龈中出者。名曰齿衄。属阳明少阴二经症。从阳明者。龈肉腐烂。痛甚口臭。齿不动摇。由好饮及膏粱积热所致。从少阴者。齿浮动脱落。口不臭。由好色火旺水亏所致。其属阳明者。服清胃散。热甚者。承气汤。外敷石膏散。属少阴者。六味丸。加黄柏、骨碎补。阳虚者。八味丸。外敷雄鼠骨散。或青盐炒香附擦之。外治用烧盐、釜墨二物研匀。临卧擦牙漱口亦佳。（汇补）

　　【附肌衄】有皮毛节次出血。少间不出。即皮胀如鼓。口鼻眼目俱皆胀合。名曰脉溢。以姜汁和水。各一二盏饮之。（类案）

　　【附 血】有膝腕后委中穴。搔之血出不止。谓之 血。此肾与膀胱虚热也。

　　吐血选方四物汤 统治血症。

　　归脾汤 收功调补者用之。

　　六味丸 阴虚火动者用之。

　　八味丸 阳虚水泛者用之。（以上四方俱见中风）

　　理中汤 阳虚阴走者用之。（方见中寒）

　　独参汤 血脱益气者用之。

　　人参分量随定。须拣上等者。清水浓煎顿服。

　　犀角地黄汤 上病疗下之方。

　　当归 丹皮 犀角（各一钱） 生地（四钱）

　　一方用大黄、黄芩、黄连。

　　门冬饮子 治气虚不能摄血。

　　麦冬 五味子 人参 当归 黄 生地水煎。

　　生地黄散 清上滋下之方。

　　生地 熟地 枸杞 地骨皮 天冬 白芍 甘草 黄芩 黄天门冬丸天冬 阿胶 甘草 贝母 茯苓 杏仁炼蜜丸。

　　四生丸生荷叶 生艾叶 生柏叶 生地等分。捣烂。每服一钱。水煎。

　　清胃散 治阳明胃火。

　　黄连 生地 当归（各三分） 升麻（一钱） 丹皮（五分）

　　水煎。冷服。

　　三黄补血汤 阳生阴长之方。

　　熟地（二钱） 生地（三钱） 黄 丹皮 川芎 升麻（各一钱） 当归 柴胡（各一钱五分） 白芍（五钱）

　　清唾汤 治唾中带血。随唾而出。

　　知母 贝母 桔梗 黄柏 熟地 玄参 远志 天冬 麦冬（各等分） 炮姜（减半）

　　水煎。

　　又方 用芦根汁、藕节汁、梨汁和童便饮之。

　　卷之五　胸膈门

　　呃逆

　　大意内经有咳逆而无呃逆。大率由痰闭于上。火动于下。上注于肺。直冲清道而作声也。有阴阳之分。虚实之别。寒热之异。不可一概混治。要知胃实则噫。胃虚则哕。（汇补）

　　内因有久病胃虚者。有伤寒失下者。有痰结于上。火起于下。痰火相搏者。有胃弱阴虚。木挟火势。上凌胃土者。

　　有过服寒凉。胃寒而得者。有水停食郁。气逆而得者。有恚怒郁热者。有单衣着寒者。（汇补）

　　外候火呃。呃声大响。乍发乍止。燥渴便难。脉数有力。寒呃。朝宽暮急。连续不已。手足清冷。脉迟无力。痰呃。呼吸不利。呃有痰声。脉滑有力。虚呃。气不接续。呃气转大。脉虚无力。瘀呃。心胸刺痛。水下即呃。脉芤沉涩。（汇补）

　　呃逆上下中焦呃逆。其声轻而短。水谷为病也。下焦呃逆。其声恶而长。虚邪相搏也。（子昆）

　　呃逆虚实不足因内伤脾胃。及大病后胃弱。多面青肢冷便软。有余因外感胃热。及大怒大饱。多面红肢热便闭。虚者难治。实者易愈。如寻常无别症。忽然发呃者。属气逆与痰滞。（入门）

　　呃逆危症伤寒及滞下后。老人。虚人。妇人产后。多有呃症者。皆病深之候也。（三因）若额上出汗。连声不绝者危。（医鉴）

　　脉法浮而缓者易治。大而散者难治。结促者可治。脉代者难治。又左关弦者为木乘土。右寸数者为火刑金。俱不治。

　　治法治当降气化痰和胃为主。随其所感而用药。气逆者。疏导之。食停者。消化之。痰滞者。涌吐之。热郁者。清下之。血瘀者。破导之。若汗吐下后。服凉药过多者。当温补。阴火上冲者。当平补。虚而挟热者。当凉补。（汇补）

　　温补宜审局方概用丁、附、姜、桂。温暖助火。不辨寒热。其间气实痰滞。当用开导者。若执一治之。损不足而益有余。宜乎呃逆之必死也。（丹溪）

　　用药主以二陈汤。平人气呃。加枳壳、莱菔子。食呃。加山楂、麦芽。痰火。加山栀、黄连。水气。加猪苓、泽泻。胃虚。加人参、白术。胃寒。加丁香、炮姜。伤寒失下。主以承气汤。顽痰可吐。主以瓜蒂散。气不归原。主以八味丸。

　　古方用柿蒂者。取其苦温能降滞气也。

　　呃逆选方陈皮汤 治痰气作呃。

　　陈皮（四钱） 生姜（八钱）

　　水煎服。

　　橘皮竹茹汤 治虚热痰呃。

　　陈皮 竹茹（各二钱） 大枣（三枚） 生姜（八分） 人参（一钱） 甘草（一钱）

　　柿钱散（洁古） 治虚寒作呃。

　　柿蒂 丁香 人参（各等分）

　　水煎。

　　丁香柿蒂散 治寒气作呃。

　　丁香 蒂 青皮 陈皮（各等分）

　　水煎。

　　木香调气散 治气郁气逆作呃。（方见反胃）

　　理中汤 治虚寒作呃（方见中寒）

　　参附汤 治大汗大吐大泻后。厥冷呃忒腹痛。

　　人参（一两） 附子（炮五钱）

　　姜枣煎。

　　大补阴丸大补丸 治阴火上炎作呃。（二方俱见火症）

　　大柴胡汤（方见发热） 苏子降气汤（方见气症） 凉膈散（方见火症）

　　三方皆治地道不通。因而呃逆。及火郁为患者。

　　外治法 或以纸拈鼻嚏而止。或以诈冤盗贼而止。或鼻闻食香调气而止。皆抑之骇之。而使气下也。此治气逆之法。若夫虚寒呃逆。用乳香、硫黄、艾叶各三钱为末。好酒一钟。煎数沸。乘热使病患鼻嗅其气。

　　甚者灸期门穴于乳下动处。男左女右三七壮。再不止者。灸脐下丹田二三十壮。间有活者。

　　卷之五　胸膈门

　　呕吐

　　大意呕吐哕俱属脾胃虚弱。或寒热所侵。或饮食所伤。致气上逆而食不得下也。（东垣）

　　内因有内伤饮食。填塞太阴。新谷入胃。气不宣通而吐者。有久病气虚。胃气衰微。闻食则呕者。有胃中有热。食入即吐者。有胃中有寒。食久方吐者。有风邪在胃。翻翻不定。郁成酸水。全不入食者。有暑邪犯胃。心烦口渴。腹痛泄泻而呕者。有胃中有脓。腥臊熏臭而呕者。有胃中有虫。作痛吐水。得食暂止者。有胃中停水。心下怔忡。口渴欲饮。水入即吐者。有胃中有痰。恶心头眩。中脘躁扰。食入即吐者。（汇补）

　　外候挟寒。则喜热恶寒。肢冷脉小。挟热。则喜冷恶热。躁渴脉洪。气滞者。胀满不通。痰饮者。遇冷即发。呕苦。知邪在胆。吐酸。识火入肝。呕涎水。虽属痰饮。尚疑虫症。吐酸腐。无非食滞。更防火患。吐清水。是土之卑监。吐绿水。是木之发生。黑水从胃底翻出。臭水是肠中逆来。（汇补）

　　吐分三焦上焦吐者。从于气。气者。天之阳也。脉浮而洪。头晕不已。气上冲胸。食已即吐。渴欲饮水。当降气和中。中焦吐者。从于积。有阴有阳。气食相假。脉浮而弦。胸中痞闷。或先痛后吐。或先吐后痛。当祛积和气。下焦吐者。

　　从于寒。地道也。脉大而迟。四肢清冷。朝食暮吐。暮食朝吐。小便清利。大便不通。当通其闭塞。温其寒气。（洁古）

　　呕吐哕辨呕属阳明。气血居多之乡。故有声有物。气血俱病也。吐属太阴多血少气之所。故有物无声。血病也。哕属少阳。多气少血之部。故有声有物。气病也。（东垣）

　　呕哕微甚干呕即哕之微。哕即干呕之甚。呕声轻小而短。哕声重大而长。呕为轻。哕为重。（溯洄）故曰。木陈者其叶落。

　　病深者其声哕。（经文）

　　死症吐如青菜汁者死。船晕大吐不止。渴欲饮水者危。惟童便饮之最效。女子肝气大实。久吐不已者死。呕而脉弱。小便复利。身有微热。见厥者死。

　　脉法寸口脉微者。胃寒。趺阳脉浮者。胃虚。阳紧阴数为吐。阳浮而数亦为吐。寸紧尺涩。胸满而吐。紧而滑者吐逆。紧而涩者难治。寸口脉紧而芤为噎。关上脉数为吐。寸口脉微数则血不足。胸中冷故吐。又有呕吐太甚。胸气不能降。而尺脉不至者。（汇补）

　　治法古方以半夏、生姜、橘皮为呕家圣药。独东垣云。生姜止呕。但治表实气壅。若胃虚谷气不行。惟当补胃调中。推扬谷气而已。若吐而诸药不效。必加镇重以坠之。吐而中气久虚。必借谷食以和之。（必读）

　　呕吐忌下凡呕吐者。切不可下。逆之故也。（丹溪）惟兼胸满腹胀者。视其何部不利。然后利之。（大全）

　　阴虚成呕诸阳气浮。无所根据纵。呕咳上气。此阴虚成呕。不独胃家为病。所谓无阴则呕也。地黄汤加石斛、沉香治之。（汇补）

　　【附漏气走哺】先吐后泻。身热腹闷。名曰漏气。漏气者。上焦伤风也。二便不通。气逆不续。名曰走哺。走哺者。下焦实热也。

　　（准绳）

　　【附食痹】食痹者。食已则心下痛。吐出乃止。此因胃脘痰饮恶血留滞于中所致。薤白半夏汤治之。（汇补）

　　用药主以二陈汤。加藿香、浓朴。因食者。必嗳气吞酸。加枳实、山楂、麦芽。因气者。必痞满不舒。加枳壳、苏梗、浓朴。胃热者。必呕苦吐酸。加黄连、姜炒山栀。胃寒者。必呕冷不食。加炮姜、益智。湿痰者。必呕绿水痰涎。加苍术、香附。虫痛者。必吐清水。能食加楝根、使君。气虚挟热合四君子。气虚挟寒合理中汤。或入糯米共煎。或用伏龙肝水煎。或煎好调代赭石末服。

　　呕吐选方二陈汤 治呕吐诸症。为能安胃气降逆气也。（方见痰症）

　　六君子汤 治胃气衰微呕吐。（方见中风）

　　理中汤 治胃气虚寒呕吐。（方见中寒）

　　竹茹汤 治胃热火炎呕吐。

　　橘皮 半夏（各三钱） 甘草 竹茹（各一钱） 山栀（七分） 枇杷叶（二片） 姜 枣左金丸 治肝火上逆呕吐。

　　黄连 吴茱萸（各等分）

　　末之。粥丸。煎白术陈皮汤下。

　　小半夏汤 治胃实呕吐。

　　半夏 生姜（各三钱）

　　加橘皮。名橘皮半夏汤。

　　大半夏汤 治胃虚呕吐。

　　半夏（五钱） 人参（三钱） 白蜜（三钱）

　　水扬二百四十遍煎。

　　半夏生姜大黄汤 治邪实呕吐。便闭可下者。

　　半夏（二两） 生姜（两半） 大黄（二两）

　　水煎。分三服。

　　红豆丸 治胃气久虚。大寒呕吐。

　　丁香 胡椒 砂仁 红豆（各二十粒）

　　姜汁糊丸。以大枣去核填药。面裹煨熟。细嚼白滚汤下。

　　麦冬汤 治漏气。因上焦伤风。邪着不舒。闷而呕吐。

　　麦冬 芦根 竹茹 白术（各五两） 甘草（三两） 茯苓（三两）

　　人参 陈皮 葳蕤（各三两） 生姜（五片） 陈皮（一撮）

　　水煎。分服。

　　人参汤 治走哺。由大小便不通。下焦实热。

　　人参 黄芩 知母 萎蕤（各三两） 芦根 竹茹 白术 山栀 陈皮（各半两） 石膏（一两）

　　每服四钱。水煎。

　　旋复代赭汤 治呕吐不已。真气逆而不降。用此镇坠。

　　旋复花（三钱） 代赭石（一钱研）

　　用旋复花煎。调赭石末服。

　　卷之五　胸膈门

　　痞满

　　大意痞与否同。不通泰之谓也。气血痰积。皆能成之。觉满闷痞塞。按之不痛。由脾弱勿能运化。故内经谓太阴所至为痞膈中满。（汇补）

　　内因痞由阴伏阳蓄。气血不运而成。处心下。位中央。填满痞塞。皆湿土之为病也。（心法）

　　外候否与胀满不同。胀满则内胀而外亦有形。痞满则内觉满塞而外无形迹。（汇补）

　　痞分虚实虚痞不食。大便利。实痞能食。大便闭。虚痞以芍药、陈皮和之。实痞以浓朴、枳实消之。（汇补）

　　痞满分治有饮食痰积不运为痞者。六君子加山楂、谷芽。有湿热太甚。土来心下为痞者。分消上下。与湿同治。或黄连泻心汤。不因误下。邪气乘虚为痞者。宜理脾胃。兼以血药调之。有阴火上炎。痞闷嗳气者。宜降火。有肝气不伸。膈有稠痰。两寸关脉弦滑带涩者。当先吐而后舒郁。有中虚不运如饥如刺者。益气温中。有内伤劳役。清气下陷。浊气犯上者。补中益气。兼清湿热。有悲哀多郁。痰挟痰血。结成窠囊者。宜逐瘀行气。有食后感寒。饮食不消。或食冷物成痞者。宜温中化滞。（汇补）

　　痞分肥瘦肥人心下痞。湿痰也。二陈二术。有火加芩、连。实者去白术。或滚痰丸。瘦人心下痞。乃郁热也。宜枳实、黄连以导之。葛根、升麻以发之。（汇补）

　　脉法胸痞脉滑。为有痰结。弦伏中虚。微涩气劣。沉涩血郁。（举要）

　　治法大抵心下痞闷。必是脾胃受亏。浊气挟痰。不能运化为患。初宜舒郁化痰降火。二陈、越鞠、芩连之类。久之固中气。参、术、苓、草之类。佐以他药。有痰治痰。有火清火。郁则兼化。若妄用克伐。祸不旋踵。又痞同湿治。

　　惟宜上下分消其气。如果有内实之症。庶可疏导。（汇补）

　　用药主以二陈汤去甘草。加人参、白术、枳实、浓朴、黄芩、黄连、泽泻等。如饮食痰积。去参、术。加山楂、麦芽、莱菔子、青皮。湿热太甚。去参术。加苍术、黄柏。中虚不运者。加山楂、麦芽助化之。肥人湿痰。

　　宜苍术、半夏、茯苓、滑石消之。瘦人湿热。宜枳实、黄连导之。升麻、葛根发之。若大病后。元气未复而痞满短气。及误服利剂为虚痞者。宜补中益气汤。加陈皮、枳实。

　　痞满选方浓朴温中汤 治脾胃气虚。心腹胀满。疼痛时止时作者。

　　浓朴 陈皮 茯苓 草豆蔻 甘草 木香 干姜 如不应。加参、术。

　　黄连泻心汤黄连 浓朴 干姜（各五分） 甘草（三分） 人参 半夏 生姜（各一钱）

　　水煎。

　　东垣失笑丸 治右关脉弦。心下虚痞。恶食懒倦。开胃进食。

　　黄连 枳实（各五钱） 麦芽（二钱） 干姜 甘草 白术 茯苓 人参 半夏曲（各三钱） 浓朴（四钱）

　　蒸饼丸服。

　　木香顺气丸（汤） 治心腹满闷。药稍辛散。初病无火最宜。

　　木香 益智 陈皮 苍术 草豆蔻 浓朴 青皮 茯苓 泽泻 半夏 干姜 茱萸 当归 人参 升麻 柴胡消痞丸 治心下痞块。或痛或黄肿。肌瘦腹大。作胀。气积食积。

　　苍术（四两） 浓朴（四钱） 青皮（二钱） 陈皮 山楂 枳实（各二两）

　　三棱 莪术 槟榔 草果 针砂（各五钱） 砂仁 木香（各七钱） 小茴 甘草 香附 乌药（各一两）

　　上为末。酒糊丸。如黄豆大。每服十五丸。姜汤下。

　　卷之五　胸膈门

　　噎膈

　　大意三阳结谓之膈。（内经） 三阳者。大小肠膀胱也。小肠热结则血脉燥。大肠热结则便闭。膀胱热结则津液涸。

　　三阳既结。便闭不通。火反上行。所以噎食不下。（子和）

　　内因膈有拒格意。因忧郁失志。及膏粱浓味。醇酒淫欲而动脾胃肝肾之火。致令血液衰耗。胃脘枯槁。气郁成火。液凝为痰。痰火固结。妨碍道路。饮食难进。噎膈所由成也。（汇补）

　　外候噎枯在上。咽喉壅塞。饮虽可入。食不能下。膈枯在下。胸臆否闷。食虽可入。至胃复出。或食下而眼白口开。

　　气不能顺。或食入而当心刺痛。须臾吐出。食出痛止。（绳墨）

　　噎分五种有气滞者。有血瘀者。有火炎者。有痰凝者。有食积者，虽分五种。总归七情之变。由气郁为火。火旺血枯。津液成痰。痰壅而食不化也。若咽下塞住不宽。项背转侧欠伸不得。似乎膈噎之症。饮食不下，心胃作疼。此痰凝血瘀。更有痰气结核在咽臆间。咯吐不出。饮食不下。此七情所致。不可用润剂。以二陈加香附、砂仁、栝蒌、苏子、枳壳、浓朴、黄连、生姜开之。有因色欲过度。阴火上炎。遂成膈气。宜作死血治。二陈加当归、桃仁、香附、砂仁、白术、沉香、韭汁、姜汁治之。（汇补）

　　噎属七情怒气所致。食则气逆不下。劳气所致。为咽噎喘促。思气所致。为中痞。三焦闭塞。咽噎不利。（针经）大抵此症乃神思间病。惟内观静养。庶几得之。（鸡峰）

　　噎与膈分噎乃阴气不得下降。六腑之所生。属阳与气。膈为阳气不能上出。五脏之所生。属阴与血。然皆由阴中伏阳而作也。（东垣）

　　脉法数而无力为血虚。缓而无力为气虚。弦滑有力为痰。数实有力为热。又血虚者。左脉无力。气虚者。右脉无力。痰凝者。寸关沉滑而大。气滞者。寸关沉伏而涩。火气冲逆者。脉来数大。瘀血积滞者。脉来芤涩。小弱而涩者。反胃。紧滑而革者。噎膈。

　　治法治宜养血生津。清痰降火。顺气调脾。抑肝开郁。

　　治养虚实若健脾理痰。恐燥剂妨于津液。用养血生津。恐润剂碍于中州。审其阴伤火旺。以养血为亟。脾伤阴盛。以温补为先。更有忧恚盘礴。火郁闭结。神不大衰。脉犹有力。当以仓公河间法下之。关扃自通。若膈间痰盛者。先微微涌出。然后治下。药势易行。或蜜盐下导亦可。（必读）

　　治在肺肾夫阴血根于肾。阳气运于肺。胃中之气血。皆藉此滋生也。故有气衰不能运化生痰者。亦有血衰不能滋肾生火者。当养金水二脏。使阴血滋润。津液生而噎膈渐开也。（汇补）

　　治宜调补咽噎闭塞。胸膈满闷。似属气滞。然有服耗气药过多。中气不运而致者。当补气大便燥热。结如羊屎。似属血热。然有服利药过多。血液衰耗而致者。当补血。（玉机）

　　治禁香燥治宜益阴养胃为主。辛香开导为暂。若概以辛散燥热之药。以火济火。重耗津液。久则大便闭结。幽门不通。上冲吸门。而噎膈转甚矣。（汇补）

　　治禁泥滞尝见多郁之人。气结胸臆。聚而成痰。胶固上焦。道路窄狭。不能宽转。又或好酒之徒。湿中生火。火复生痰。

　　痰火交煎。胶结不开。阻塞清道。渐觉涩痛。若以血槁治。投以滋润之品。血未必润。反助其痰。病何由愈。惟黑瘦之人。真阴素虚。常觉内热。又不嗜酒。或过服香燥热药。当以血槁治之。（汇补）

　　死症年满六旬者难治。粪如羊屎者不治。大吐白沫者不治。胸腹嘈痛如刀割者死。不绝酒色及忧恚者危。

　　用药主以二陈汤。加白术、枳壳。清痰。加竹沥、姜汁。降火。加竹茹、山栀。开郁。加香附、抚芎。抑肝。加青皮、白芍。如咽嗌阻格。此为血少。加当归、韭汁。如胸臆满闷。此为气逆。加诃子、昆布。食下心痛。吐出乃止。

　　此胃中血瘀也。加韭汁、姜汁以润之。腹硬而大便闭结。食反上奔。此下焦实热也，加大黄、桃仁以下之。

　　有虫。加驴尿。有火。加童便。如血少瘦弱。本方合四物汤。气虚倦怠。本方合四君子。加竹沥、姜汁、童便。

　　乳酪之类。凡膈病初起。郁结太过。血液未枯者。当以沉香、木香、豆蔻等开提之。不可徒用滋补。及久病胃伤。

　　津液已涸者。当以白蜜、芦根、当归、白芍养之。不可徒事香燥。此先后之序也。

　　【附梅核气】梅核气者。痰气窒塞于咽喉之间。咯之不出。咽之不下。状如梅核。此因湿热内郁。痰气凝结。治宜开郁顺气消痰。加味二陈主之。一方。用韭汁一杯、姜汁半杯、牛乳半杯。和匀。细细温服。得下咽。渐加之。

　　噎膈选方五汁饮芦根汁 生姜汁 韭汁 沉香汁 竹沥 和匀。重汤煮服。

　　七圣汤半夏 黄连 白蔻 人参 茯苓 竹茹（各等分） 生姜水煎。

　　涌痰汤甘草 桔梗 瓜蒂（各一钱） 枳壳 陈皮（各五分）

　　水煎。饮尽探吐。

　　滋阴清膈散 滋血润肠汤（二方见反胃）

　　噎膈仙方白硼砂一钱半、真青黛一钱、乌角沉香二钱。共为细末。听用。再用白马尿一斤、（如反胃者用黑驴尿）

　　白萝卜一斤取汁、生姜半斤取汁。共于铜锅内熬成膏。每服用膏三茶匙。加前末药七厘。白汤调下。一日三服。当日可以通关能食。诚神验仙方也。

　　卷之五　胸膈门

　　反胃

　　大意王太仆曰。食入反出。是谓无火。张洁古曰。下焦吐者因于寒。合是两说而并衡之。其为真火衰微。不能腐熟水谷则一也。（汇补）

　　内因病由悲愤气结。思虑伤脾。或先富后贫之失精。或先贵后贱之脱营。抑郁无聊。而寄情诗酒。或艳冶当前。

　　而纵饮高歌。皆能酿成痰火。妨碍饷道而食反出。（汇补）

　　外候或食已则吐。或再食则吐。或朝食暮吐。或暮食朝吐。心胸痞闷。往来寒热。或大便不实。或嗳腐噫酸。（丹溪）

　　反胃分辨有损伤胃气而吐者。有脾不运化而吐者。有中焦积热者。有下焦虚寒者。脉大有力。当作热治。脉小无力。

　　当作寒医。色之黄白而枯者为虚寒。色之红赤而泽者为实热。（士材）

　　脉法趺阳脉浮而涩。虚而微。弦而迟。小而滑者。均为反胃。右尺濡弱者。亦成反胃。

　　治法治宜开胃顺气以调上。培脾扶土以和中。壮火回阳以温下。其他如化痰抑肝镇坠诸药。酌而用之。

　　用药主以二陈汤。加藿香、蔻仁、木香、砂仁、香附、苏梗。消食。加神曲、麦芽。助脾。加人参、白术。抑肝。加沉香、白芍。温中。加炮姜、益智。壮火。加肉桂、丁香。甚用附子理中汤。或八味丸。反胃。用伏龙肝水煎药以补土。

　　糯米汁以泽脾。代赭以镇逆。乌铭以抑肝。若服药初愈者。切不便与粥。复伤胃家。惟以人参五钱、陈皮一钱、老黄米一两。作汤细啜。旬日之后。方可食粥。否则仓廪未固。卒至不救。

　　反胃选方二陈汤（方见痰症） 理中汤（方见中寒） 八味丸 六君子汤（二方见中风）

　　木香调气散白豆蔻 丁香 木香（各二钱） 檀香（一钱半） 藿香（八分） 砂仁（四钱） 甘草（八分）

　　为末。每服二钱。加盐少许。沸汤下。

　　滋血润肠汤（统旨） 治血枯。及死血在膈。饮食不下反出。便燥。

　　当归（三钱） 白芍 生地（各一钱半） 红花 桃仁 大黄（煨） 枳壳（各一钱）

　　水煎。入韭汁服。

　　滋阴清膈散 治阴火上冲而食反出。

　　当归 白芍 黄柏 黄连（各一钱半） 黄芩 山栀 生地（各一钱） 甘草（三分）

　　水煎。入童便、竹沥服。

　　九伯饼 治反胃饮食不下。下即吐痰涎。

　　南星（姜汁制炮七次） 人参（各三钱） 半夏（姜汁洗七次） 枯矾 枳实（麸炒七次） 浓朴（姜炒）

　　甘草（各五钱） 木香（四钱） 豆豉（一两）

　　为末。老米打糊为饼。如钱大。瓦上焙干。露过。每服一饼。细嚼。以姜煎平胃散下。此方加阿魏三钱神效。

　　附子散用大附一只。坐砖上。四面着火。渐逼干。淬入姜汁中。又根据前火逼干。复淬之。约姜汁尽碗许。捣为末。将粟米饮下一钱。

　　金桃酒 治反胃吐酸。

　　古铜四钱。敲如米大。再入核桃肉一斤。与前同研烂。用烧酒一斤。和铜挑匀。入瓶内。封口。隔水慢火煮一时。取出埋地下一二时。每日空心服一盏。如病重者。午后再服。

　　卷之五　胸膈门

　　吞酸

　　大意诸呕吐酸。皆属于火。（内经）酸者木之味。由火盛制金。不能平木。肝火自甚。故为酸也。（原病式）

　　内因有湿热在胃上口。饮食入胃。被湿热郁遏。食不得化。（戴氏。）以致清气不升。浊气不降。清浊相干。气逆于内。

　　故欲吐复入。是为吞酸。（方氏）

　　外候素有湿热。因外感风寒。或食生冷。则内热愈郁。酸味刺心。欲吐不吐。胸中无奈。（入门）或吐出酸水。令上下齿牙酸涩。不能相对。（发明）是为吐酸。

　　吞吐各别吐酸者。吐出酸水。平时津液上升之气。郁滞清道。湿中生热。故从火化。遂作酸味。如谷肉在器。得热则易酸也。吞酸者。郁滞日久。不能自涌而出。伏于肺胃之间。咯不得上。咽不得下。（指掌）

　　本热标寒肌表遇风寒。则湿热愈郁。而酸味入心。肌肤得温暧。则腠理开发。或得香热汤丸。则津液流通。郁热得行。

　　亦可暂解。盖标寒而本热也。河间言热者。言其本也。东垣言寒者。言其标也。（指掌）

　　酸分寒热大凡积滞中焦。久郁成熟。则本从火化。因而作酸者。酸之热也。若客寒犯胃。顷刻成酸。本无郁热。因寒所化者。酸之寒也。（汇补）

　　脉法弦滑为痰滞于内。浮紧为寒束于外。沉迟为中气寒。洪数为火气盛。（医鉴）

　　治法初因标寒。宜暂与辛温反佐以开发之。久成郁热。宜以寒凉清解。或分利之。结散热去。则气自通和。酸亦自已也。（入门）

　　气实宜疏吞酸为中气不舒。痰涎郁滞。须先用开发疏畅之品。不宜食粘滑油腻。令气不宣畅。宜入清虚淡蔬。使气道通利也。（丹溪）

　　酸久成噎吞酸。小疾也。然可暂不可久。久而不愈。为膈噎反胃之渐也。若脉两关俱弦者。尤宜慎防。以木来凌土故耳。

　　（汇补）

　　用药主以二陈汤。加吴萸、黄连。顺其性而抑之。佐以山栀、苍术、茯苓。以行湿热。如食不化。平胃散加香附、神曲、枳实等。如朝食甘美。至晚心腹刺酸吐出者。此血虚火盛。宜加归、芎。若劳役过度。及病后气虚。食入吞酸。

　　稍顷乃止。此胃弱难化。宜加参、术。

　　【附吐清水】吐清水者。其因有五。身受寒气。口食生冷而作者。胃寒也。食少而吐清水者。火虚也。食后而吐清水者。宿食也。胸膈间辘辘有声者。痰饮也。心腹间时时作痛者。虫也。宜辨而治之。（汇补。）

　　吞酸选方茱连丸 治吞酸吐水。更兼胸胁病者。每服二十丸。妙。

　　黄连（一两） 黄芩 陈皮 吴茱萸（各五钱） 苍术（七钱） 神曲糊丸。白汤服。

　　二陈汤（方见痰症） 六君子汤（方见中风） 平胃散（方见暑症） 越鞠丸（方见气症）

　　卷之五　胸膈门

　　嘈杂

　　大意嘈杂者。痰因火动。乃噎膈反胃之渐也。（丹溪）

　　病因恣食无节。蓄积痰饮。滞于中宫。故为嘈杂。此嘈杂之属于痰也。若夫大病后。每于夜分。心嘈如饥。殊难容忍。此阴虚血少。或阳气下陷。阴火沸腾。此嘈杂之属于气血虚而有火也。（汇补）

　　外候嘈杂者。似饥非饥。似痛非痛。有若热辣不宁之状。（医鉴）若五更嘈者。思虑伤血。（丹溪）

　　脉法右寸关紧而滑。痰火内郁。两寸弦滑。胸有留饮。右关弦急。木乘土位。欲作反胃噎隔。若终岁嘈者。其寿必夭。以叹万物者火也。（汇补）

　　治法治宜开郁行气。兼以清痰降火。（绳墨）血分稍亏者。宜补接真阴。不可纯用辛香燥热之剂。

　　治各有别有痰因火动者。脉滑而数。治痰为先。治火次之。有食郁作热者。脉数而大。治火为先。开导次之。有因湿痰者。脉沉而滑。宜豁痰。有因气郁者。脉沉而涩。宜开郁。（汇补）

　　用药主以二陈汤。加黄连、山栀、苍术、枳壳。久而不愈。属血虚脾弱。用当归、山药、茯苓、陈皮、甘草、黄连、生地、贝母、桔梗。平调自愈。

　　【附嗳气】病因积滞蕴蓄。冲逆于上。故嗳发大声。（绳墨）食罢嗳出腐气者实也。不因饮食而常嗳者虚也。（入门）

　　嘈杂选方二陈汤 加姜炒黄连、山栀、半夏。治痰症嘈杂。（方见痰症）

　　三补丸 合二陈汤。加香附、抚芎。（方见火症）

　　越鞠丸 加枳壳、桔梗、黄连。（方见郁症）

　　枳术丸 加二陈汤、神曲、山楂、麦芽。（方见伤食）

　　逍遥散 治肝肾火郁嘈杂。（方见火症）

　　归脾汤 治思虑血亏嘈杂。（方见中风）

　　卷之五　胸膈门

　　恶心

　　大意一见饮食。便发畏恶。谓之恶心。

　　内因恶心非心经病。由胃口有虚有热有痰也。（丹溪）

　　外候恶心者。无声无物。心下欲吐不吐。兀兀不宁。如畏舟车之状。（戴氏）

　　恶心分辨胃有寒气恶心者。呕清水。不渴脉迟。胃有痰火恶心者。呕酸水。烦渴脉洪。（指掌）

　　治法治宜开胃理气。挟寒温散。挟热清降。挟痰开导。挟虚调补。（汇补）

　　用药主以二陈汤。加黄连、山栀、竹茹、藿香等。伤食。加山楂、麦芽。挟气。加桔梗、枳壳。

　　胃弱主以六君子汤。胃寒主以理中汤。

　　恶心选方二陈汤（方见痰症） 六君子汤（方见中风） 温胆汤（方见惊悸怔忡） 归脾汤（方见中风）

　　卷之五　胸膈门

　　消渴

　　大意二阳结。谓之消渴。（内经）二阳者。手阳明大肠。主津液。足阳明胃。主血气。津血不足。发为消渴。（入门）

　　内因水之本在肾。末在肺。（内经）真水不竭。何渴之有。人惟酒色是耽。辛热太过。或以甘肥爆炙适其口。或以丹砂玉石济其私。于是火炎上熏。津液干枯而病生焉。

　　外候上消者。心也。多饮少食。大便如常。溺多而频。中消者。脾也。善渴善饥。能食而瘦。溺赤便闭。下消者。肾也。精枯髓竭。引水自救。随即溺下。稠浊如膏。（医鉴）

　　三消移热上消于心。移热于肺。中消于脾。移热于胃。下消于肾。移热于膀胱。传染既久。肠胃合消。五脏干燥。（辨疑）故上轻中重下危。（入门）

　　三消传变凡消病火炎日久。气血凝滞。能食者。末传脑疽背痈。不能食者。末传噎膈鼓胀。皆不治之症也。（总录）

　　死症上消心火亢极。肺金受囚。饮一溲二者死。中消胃阳独旺。脾阴困败。下利而厥。食已善饥者死。下消肾阴枯涸。邪火煎熬。精溺时泄。如油如脂者死。

　　脉法胃脉浮数者消谷。肺脉滑数者消渴。大率数大者生。细微者死。沉小者生。牢实者死。

　　治法治宜补肾水。泻心火。除肠胃燥热。济身中津液。使道路散而不结。津液生而不枯。气血利而不涩。则病自已矣。（玉机）

　　血分气分气分渴者。因外感传里。或过食香燥。热耗津液。喜饮冷水。当与寒凉渗利以清其热。热去则阴生。而渴自止。血分渴者。因内伤劳役。精神耗散。胃气不升。或病后亡津。或余热在肺。口干作渴。喜饮热汤。当与甘温酸剂以滋其阴。阴生则燥除而渴自止。（入门）

　　治宜滋补初起宜养肺清心。久病宜滋肾养脾。盖五脏之津液。皆本乎肾。故肾缓则气上升而肺润。肾冷则气不升而肺枯。故肾气丸为消渴良方也。又五脏之精华。悉运乎脾。脾旺则心肾相交。脾健而津液自化。故参苓白术散为收功神药也。（汇补）

　　治无太峻如上消中消。治之太急。久成中满之症。所谓上热未除。中寒复起也。

　　用药上消初起。人参竹叶汤。久则麦冬饮子。中消初起。加减甘露饮。久则钱氏白术散。下消初起。生地饮子。久则小八味丸。若心肾不交。水下火上。无以蒸气而消者。桂附八味丸。若脾胃虚衰。不能交媾水火。变化津液而渴者。参苓白术散。夏月伏暑心胞。患消渴者。香薷散主之。其他如缲丝汤、天花粉、芦根汁、淡竹叶、麦冬、知母、牛乳。皆消渴之神药也。不可不审。

　　消渴选方人参竹叶汤 治上消属实者。

　　人参 淡竹叶 炙甘草 麦门冬 栀子 黄连 黄芩麦冬饮子 治上消属虚者。

　　人参 麦门冬 五味子 茯神 生地 干葛 炙甘草 花粉 知母（各等分） 竹叶（十四片）

　　水煎服生津甘露饮（加减） 治中消属实。

　　石膏（二钱半） 甘草 升麻 人参（各一钱） 知母（二钱） 桔梗 山栀（各一钱） 兰叶 麦冬当归（各五分） 白豆蔻 白芷 连翘（各一钱） 黄连 木香 藿香（各三分） 柴胡（三分）

　　为末。浸饼捏作饼子。晒干。每服杵碎二钱末。随津咽下。此方制治之缓。不惟不成中满。亦不作痈疽下消矣。

　　钱氏白术散 治中消属虚者。

　　人参 白术 茯苓 藿香 甘草（各一两） 干葛（二两）

　　桔梗（五钱） 白蜜（十匙）

　　生地黄饮子 治下焦虚炎者。

　　人参 生地 熟地 麦冬 天冬 石斛 五味子 枇杷叶 甘草 茯苓磁石荠 丸 治强中消渴。不交精泄者。

　　荠 大豆 茯苓 磁石 玄参 石斛 花粉 地骨皮 鹿茸（各一两）

　　沉香 人参（各五钱） 熟地（四两）

　　猪肾一具。煮烂。捣和蜜丸。空心盐汤下。

　　加味地黄丸即六味丸加麦冬、五味。

　　一方 水梨取汁。和蜜熬成。不时调服。或藕汁亦妙。

　　一方 消渴能食。防其将生痈疽。用忍冬不拘根茎花叶。酒浸火煨晒干。入甘草、花粉为末。蜜丸服。

　　卷之五　胸膈门

　　癫狂

　　大意重阴者癫。重阳者狂。（越人）多喜为癫。多怒为狂。（王太仆）然喜属心。怒属肝。二经皆火有余之地。

　　大都谋为不遂。郁抑不得志者恒多。（入门）且癫症在腑。痰流胞络。故时发时止。狂症在脏。痰伏心络。故发而不止。（汇补）

　　内因狂由痰火胶固心胸。阳邪充极。故猖狂刚暴。若有神灵所附。癫由心血不足。求望高远。抑郁不遂而成。虽有轻重之分。然皆心神耗散。不能制其痰火而然也。

　　外候狂病初发。少卧而不饥。自高贤也。自辨智也。自贵倨也。好笑好歌。妄行不休。甚则弃衣而走。登高而歌。逾垣上屋。杀人。不畏水火。骂詈不避亲疏。癫病始发。意不乐。语言有头无尾。秽洁不知。如有所见。经年不逾。

　　俗呼心风。有狂之意。不如狂之甚。（衍义）

　　总治二症之因。或大怒而动肝火。或大惊而动心火。或痰为火升。升而不降。壅塞心窍。神明不得出入。主宰失其号令。心反为痰火所役。一时发越。逾垣上屋。持刀杀人。裸体骂詈。不避亲疏。飞奔疾走。涉水如陆。此肝气太旺。木来乘心。名之曰狂。又谓之大癫。法当抑肝。镇心降龙丹主之。若抚掌大笑。言出不伦。左顾右盼。

　　如见神鬼。片时正性复明。深为赧悔。少顷态状如故者。此膈上顽痰。汛滥洋溢。塞其道路。心为之碍。痰少降则正性复明。痰复升则又举发。名之曰癫。法当利肺安心。安神滚痰丸主之。（指掌）

　　五志相胜五志之火。郁而成痰。为癫为狂。宜以人事制之。如喜伤心者。以怒解之。以恐胜之。忧伤肺者。以喜胜之。以怒解之。（准绳）

　　醉饱致狂有大醉过饱。膏粱浓味。填塞胸中发狂者。先用盐汤探吐。后随症施治。（节斋）

　　刚剂发狂有服金石丹剂发癫狂者。此药性刚烈。热气 悍。治宜清热解毒。如三黄石膏汤。加黄连、甘草、青黛、板蓝根。或紫金锭。（微义）

　　外感发狂此阳明胃经邪热炽盛。燥火郁结于中。大便闭者下之。（金匮）

　　恚怒致狂阳气最宜畅达。若暴怒所折。则志怫郁而不伸。或事有难决。则气抑逆而不疏。少阳胆木挟三焦相火而上。故令人发怒如狂。治宜夺食自已。夫食入于阴。长气于阳。夺其食者。不使助火也。更服铁落饮者。取铁性沉重。能坠热开结。平肝降火。乃金能制木也。（汇补）

　　痰食致狂有忧愤沉郁。痰食交结胸中。以致狂歌痛哭。裸裎妄骂。瞪视默默。脉得沉坚而结。须涌去积痰裹血。清彻上膈始愈。（汝言）

　　癫因心火有心经蓄热。发作不常。或时烦躁。鼻眼觉有热气。不能自由。有类心风。稍定复作。宜清心汤。加菖蒲。或芩、连、花粉、茯神、麦冬、丹参、远志、牛黄之类。

　　血迷似癫有妇人月水崩漏过多。血气迷心。或产后恶露上冲。而言语错乱。神志不宁者。此血虚神耗也。宜宁神定志。但不可纯服补心敛神药。宜清魂散。或举卿古拜散主之。（良方）

　　癫狂似祟有视听言动俱妄。甚则能言平生未见闻事。及五色神鬼。此乃气血虚极。神光不足。或挟痰火。壅闭神明。

　　非真有祟也。宜随症治之。（汇补）

　　死症癫发如狂者不治。气下泄者不治。如狂不治者。由心之阳。不胜其阴气之逆。神明散乱。阳气暴绝。故发如狂。犹灯将绝而复明也。下泄不治者。癫本邪入于阴。阴气填塞于上。则气亦逆奔而上。今气下泄。将见肾气虚脱故也。又神脱目瞪如愚者。不治。（汇补）

　　脉法脉大坚实者癫狂。脉大滑实者自已。沉小急疾者死。又癫狂脉虚者可治。实则死。

　　用药狂主二陈汤。加黄连、枳实、栝蒌、胆星、黄芩等。如便实火盛。加大黄下之。痰迷心窍。控涎丹吐之。癫亦主二陈汤。加当归、生地、茯神、远志、枣仁、黄连、胆星、天麻等。风痰。加全蝎、白附子。心经蓄热。用牛黄清心丸。因惊而得者。抱胆丸。思虑伤心者。归脾汤。兼用酒服天地膏。因七情郁痰为热者。用郁金七两、明矾三两为末。

　　薄荷汤泛丸。每服二钱。菖蒲姜汤下。

　　【附中邪】血气者。心之神也。神既衰乏。邪因而袭。理或有之。若悲哭呻吟。为邪所凭者。主以定志丸。或烧蚕蜕故纸。

　　酒调下。或用秦承祖灸鬼法。（丹溪）

　　【附心风】心风一症。精神恍惚。喜怒不常。言语或时错乱。有癫之意。不如癫之甚。亦痰气所谓也。宜星香散。加菖蒲、人参、竹沥、姜汁。（微论）

　　癫狂选方牛黄泻心汤 治心经邪实。狂言妄语。心神不安。

　　片脑（另研） 牛黄（另研） 朱砂（另研各一钱半） 生大黄（一两）

　　末之。每服三钱。生姜、蜜水调服。

　　灵苑方 治癫狂失神。宜助心气。

　　朱砂（一两） 枣仁（六钱炒研） 滴乳香（六钱另研）

　　上作一服。温酒下。以醉为度。勿令吐。服后便令熟睡。待其自醒。则神魂安矣。万一惊触。不可复治。

　　神应丹朱砂不拘多少。研细末飞过。猪心血和得所。蒸饼。裹蒸熟。取出。丸如桐子大。每服一丸。食后临卧。人参汤下。

　　苦参丸 治狂邪大叫。

　　苦参不拘多少。为末。蜜丸桐子大。薄荷汤下。每服五十丸。

　　大黄一物汤大黄四两。酒浸一宿。煎分三服。必数日后。方可与食。但得宁静。方为吉兆。不可见其瘦弱减食。便以饮食温药补之。犯必再发。

　　降龙丹 抑肝镇心。

　　黑铅（一两 开投水银一两不住手炒至成粉为度名曰银粉） 朱砂（五钱） 蛇含石（五钱火 ） 金箔 银箔（各五十片） 研细。丸如芡实大。每服三丸。茯神汤磨化下。

　　安神滚痰丸礞石（一两） 风化硝（一两） 朱砂（一两） 沉香（五钱） 珍珠（五钱）

　　末之。煎天麻膏为丸。如芡实大。每服三丸。姜汁、竹沥下。

　　抱胆丸水银（二两） 朱砂（一两） 乳香（一两） 黑铅（一两半）

　　将铅入铫内。下水银结成砂子。次下乳香、朱砂。乘热研匀。丸如芡实大。每服一丸。空心。井花水下。

　　清魂散泽兰叶 人参（各二钱半） 川芎（五钱） 荆芥穗（一两） 甘草（二钱）

　　上为细末。每服二钱。用温酒热汤各半盏。或入童便调。急灌之。下咽眼即开。气定即醒。

　　举卿古拜散 治妇人胎前产后中风。

　　荆芥穗焙燥为末。每服一钱。豆淋汤调服。

　　卷之五　胸膈门

　　痫病

　　大意痫病有阴有阳。大率属痰与热惊三者而已。不必分五等。（汇补）

　　内因或因母腹受惊。或因卒然闻惊而得。惊则神出舍空。痰涎乘间而归之。或因饮食失节。脾胃亏损。积为痰饮。以致涎潮上涌。均能发痫。大抵肥人多痰。瘦人多火。总不外因惊而得。（汇补）

　　外候发则昏不知人。眩仆倒地。甚而螈 抽掣。手足搐搦。口眼相引。目睛上视。胸背强直。叫吼吐沫。食顷乃醒。（三因）

　　五痫病状病久必归五脏。肺痫。反折上窜。有类羊叫。心痫。目瞪吐舌。仿佛马鸣。脾痫。直视腹满。声如牛吼。肝痫。

　　惊跳反折。掣 。宛如鸡鸣。肾痫。直视如尸。吐沫。绝类猪叫犬吠。此五痫病状。偶类之耳。其实痰火惊三者。闭其孔窍。鼓动涎潮。乱其主宰故也。（汇补）

　　痫分阴阳先身热掣 。惊啼叫喊。而后发。脉浮洪者。为阳痫。病属六腑。易治。先身冷。无惊掣啼叫而病发。脉沉者。为阴痫。病在五脏。难治。阳痫痰热客于心胃。闻惊而作。若痰热甚者。虽不闻惊。亦作也。宜用寒凉。阴痫亦本于痰热。因用寒凉太过。损伤脾胃。变而成阴。法当燥湿温补祛痰。（汇补）

　　痫与卒中 病辨三症相因。但痫病仆时。口作六畜声。将醒时吐涎沫。醒后复发。有连日发者。有一日三五发者。若中风中寒中暑之类。则仆地无声。醒时无涎沫。亦不复发。惟 病。虽时发时止。然身体强直。反张如弓。不似痫病身软作声也。（汇补）

　　死候病后发痫者不治。神脱目瞪如愚者亦不治。发时遗尿者死。

　　脉法脉虚弦为惊。又为风痫。

　　治法用药大率行痰而兼清心降火。寻痰寻火。分多少治之。先以二陈加栝蒌、南星、黄连探吐。吐后服朱砂安神丸。

　　以降南方之火。当归龙荟丸以平东方之木。但化痰必先顺气。顺气必先调中。顽痰胶固。非辛温何以佐其开导之功。故用之。（入门）

　　痫病选方朱砂安神丸（方见惊悸） 泻青丸（方见火症） 加减通圣散（方见似中风）

　　葶苈苦酒汤 治痫病发时项强直视。不省人事。肝经热盛。或有切牙者。

　　苦酒（半斤） 葶苈（一合） 生艾汁（半斤） 煎作三服。吐后。泻青丸下之。

　　导赤散 治痫症切牙者。（方见火症）

　　粉黛汤轻粉 代赭石 白矾（各等分）

　　发过。米饮调下。

　　杨氏五痫丸 治颠痫潮发。不论新久。

　　白附子（炮五钱） 半夏 皂角（各二两） 白矾（生用） 乌蛇（酒浸各一两） 白僵蚕（一两半） 全蝎（二钱） 朱砂（二钱半） 蜈蚣（条半） 麝香（三字） 雄黄（一钱半）

　　为末。姜汁煮面糊丸。每服三十丸。食后姜汤下。

　　三痫丸 治一切惊痫。

　　荆芥穗（二两） 白矾（二两半半生半熟）

　　朱砂为衣。

　　当归龙荟丸（钱氏）

　　当归 龙胆草 栀子仁 黄连 黄柏 黄芩芦荟 青黛 木香 麝香共研细末。炼蜜为丸。如小豆大。每服二三十丸。生姜汤下。

　　卷之五　胸膈门

　　惊悸怔仲

　　大意大率惊悸属痰与火。怔忡属血虚有火。（丹溪）

　　内因人之所主者心。心之所养者血。心血一虚。神气失守。神去则舍空。舍空则郁而停痰。痰居心位。此惊悸之所以肇端也。（汇补）

　　外候惊悸者。忽然若有惊。惕惕然心中不宁。其动也有时。怔忡者。心中惕惕然。动摇不静。其作也无时。（正传）

　　肝胆心虚或因怒伤肝。或因惊入胆。母令子虚。而心血为之不足。或富贵汲汲。贫贱戚戚。忧思过度。或遇事烦冗。则心君亦为之不宁。皆致惊悸怔忡之症。其脉弦者是也。（汇补）

　　郁痰或耳闻大声。目见异物。遇险临危。触事丧志。大惊大恐。心为之忤。以致心虚停痰。使人有惕惕之状。甚则心跳欲厥。其脉滑者是也。（汇补）

　　停饮有停饮水气乘心者。则胸中漉漉有声。虚气流动。水既上乘。心火恶之。故筑筑跳动。使人有怏怏之状。其脉偏弦。（汇补）

　　气虚有阳气内虚。心下空豁。状若惊悸。右脉大而无力者是也。（汇补）

　　血虚有阴气内虚。虚火妄动。心悸体瘦。五心烦热。面赤唇燥。左脉微弱。或虚大无力者是也。（汇补）

　　痰结有膏粱浓味。积成痰饮。口不作干。肌肤润泽如故。忽然惊惕而作悸。其脉弦滑有力者是也。（汇补）

　　气郁有郁悒之人。气郁生涎。涎与气搏。心神不宁。脉必沉结或弦者是也。（汇补）

　　阴火有阴火上冲。头晕眼花。耳鸣齿落。或腹中作声。怔忡不已者。宜滋阴抑火。加养心之剂。久服不愈。为无根失守之火。脉必空豁。宜温补方愈。（汇补）

　　脉法寸口脉动而弱。动为惊。弱为悸。惊者其脉止而复来。其人目睛不转。不能呼气。（必读）

　　治法痰则豁痰定惊。饮则逐水蠲饮。血虚者。调养心血。气虚者。和平心气。痰结者。降下之。气郁者。舒畅之。阴火上炎者。治其肾而心悸自已。若外物卒惊。宜行镇重。又惊者平之。所谓平者。平昔所见所闻。使之习熟。自然不惊也。（汇补）

　　用药主以安神丸。心虚甚者。加茯神、人参。神不宁者。加柏子、枣仁、远志。痰。加贝母、南星、半夏、石菖蒲。或用吐法。

　　水饮。宜用小半夏茯苓汤。气虚。用参、 。血虚。用四物。肾虚。用地黄汤。阳虚。用八味丸。痰结。用温胆汤。

　　或滚痰丸。气郁。用四七汤【附卑 】有胸中痞塞。不欲饮食。心中常有所歉。爱居暗室。或倚门见人。即惊避无地。似失志状。此为卑 之病。由心血不足者。人参养荣汤。脾胃不和者。六君子汤。加益智、远志治之。

　　【附失志】有所求不遂。或过纵自悔。嘘嗟夜语。若有所失。宜温胆汤。加人参、柏子仁为丸。辰砂为衣。日进三次。

　　惊悸怔忡选方朱砂安神丸 治心乱烦热。胸中气乱。兀兀欲吐。膈上伏热。

　　黄连（一两半） 朱砂（一两） 生地 归身（各一两） 炙甘草（五钱）

　　末之。汤浸蒸饼丸。如黍米大。每服十五丸。津咽下。

　　镇心丸 治心血不足。怔忡多梦。如堕崖谷。

　　枣仁（二钱半） 车前子 白茯苓 麦冬 五味 茯神肉桂（各一两五钱） 熟地 龙齿 天冬 远志 山药（各一两五钱） 人参 朱砂（为衣各一两半）

　　蜜丸梧子大。每服三钱。空心米汤下。

　　定志丸远志（一两） 菖蒲（二两） 茯神 茯苓（各三两） 人参（一两） 龙齿（一两）

　　蜜丸。辰砂为衣。米汤下三钱。

　　琥珀养心丹 治心跳善惊。

　　琥珀（二钱半） 龙齿（ 另研一两） 远志 石菖蒲 茯神 人参枣仁（各五钱） 生地 归身（各七钱） 黄连（三钱） 柏子仁（五钱） 朱砂（三钱另研）

　　牛黄（一钱另研）

　　末之。猪心血为丸。如黍米大。金箔为衣。灯心汤下五钱。

　　归脾汤（方见中风） 四七汤（方见气症） 天王补心丹（方见中风）

　　温胆汤（千金）

　　半夏 枳实 竹茹 橘皮 甘草 白茯苓每服一钱至四钱。加姜枣煎服。心虚。加人参、酸枣仁。心内烦热。加黄连、麦门冬。口燥舌干。去半夏加麦门冬、五味子、天花粉。表热未消。加柴胡。内虚大便自利。去枳实、加白术。内热心烦。加栀子。

　　卷之五　胸膈门

　　健忘

　　大意健忘由精神短少。神志不交。亦有天禀不足者。亦有属痰者。（汇补）

　　内因忧思过度。损伤心胞。以致神舍不宁。遇事多忘。又思伤脾。神不归脾。亦令转盼遗忘。若求望高远。所愿不遂。悉属心神耗散。

　　外候健忘者。陡然而忘其事也。为事有始无终。言谈不知首尾。

　　健忘因心肾不交心不下交于肾。浊火乱其神明。肾不上交于心。精气伏而不用。火居上则搏而为痰。水居下则因而生躁。

　　故补肾而使之时上。养心而使之时下。则神气清明。志意合治矣。（必读）

　　治法当养心血。调脾土。佐以宁神定志之品。

　　用药大抵思虑过度。病在心脾者。归脾汤。挟痰。加竹沥、姜汁。精神短少者。人参养荣汤。痰迷心窍者。导痰汤送寿星丸。心肾不交。神志不宁者。朱雀丸。禀赋不足。神志虚扰者。大圣枕中方。

　　【附惊恐】惊因触于外事。内动其心。心动则神摇。恐因内歉其志。志歉则精却。故经云。惊则心无所根据。神无所归。虑无所定。故气乱矣。恐则精却。却则上焦闭。闭则气不还。气不还则下焦胀。故气不行矣。治之之法。惊则安其神。恐则定其志。心以神为主。阳为用。肾以志为主。阴为用。阳则气也。火也。阴则精也。水也。及乎水火既济。全在阴精上奉以安其神。阳气下藏以定其志。（汇补）

　　健忘选方归脾汤 治思虑过度。劳伤心脾。健忘怔忡。

　　人参 茯苓 黄 枣仁 白术 当归 远志 木香 炙甘草 龙眼肉 宁志膏 人参 枣仁（各一两） 辰砂（五钱） 乳香（二钱半）

　　蜜丸。弹子大。薄荷汤下一丸。

　　人参养荣汤 治精神衰倦短少。（方见中风）

　　导痰汤（方见似中风）

　　寿星丸 治痰迷心窍健忘。

　　南星（一斤掘坑深二尺炭五斤坑内烧红扫净酒浇南星下坑急盖密一宿焙） 琥珀（四两另研） 朱砂（一两水飞一半为衣）

　　猪心血三个。姜汁打糊为丸。每服三钱。人参汤下。

　　朱雀丸 治心肾不交。

　　沉香（一两） 茯苓（四两）

　　蜜丸豆大。每服三十丸。参汤下。

　　柏子养心丹柏子仁（去壳炒二两） 枸杞（三两） 麦冬 茯神（各一两） 熟地 甘草（五钱）

　　玄参（二两） 当归（五钱） 石菖蒲（五钱）

　　蜜丸。临卧服。

　　大圣枕中方龟甲 龙骨 远志 菖蒲（各等分）

　　为末。酒服方寸匕。日三服。令人大聪大明。

　　定志丸 治恍惚多忘。

　　还志 人参（各一两） 菖蒲（二两） 茯神（三两）

　　蜜丸。辰砂为衣。如梧子大。每服三十丸。米汤下。

　　天王补心丹（方见中风）

　　二丹丸 治健忘。开心志。

　　丹参 天冬 熟地（各半两） 茯神 甘草 麦冬（各一两） 远志 菖蒲 朱砂（为衣各五钱） 蜜丸。

　　卷之六　腹胁门

　　心痛

　　大意心为君主。义不受邪。其厥心痛者。因内外犯心之胞络。或他脏邪犯心之支脉。非真心痛也。谓之厥者。诸痛皆气逆上冲。又痛极则发厥。然厥痛亦甚少。今人所患。大半是胃脘作痛耳。（汇补）

　　内因其络与府之受邪。皆因怵惕思虑。伤神耗血。是以受如持虚。而方论复分曰痰。曰食。曰热。曰气。曰血。曰悸。

　　曰虫。曰疰。曰饮者。亦常见之候。均宜力辨。（汇补）

　　痰痛肺郁痰火。忧恚则发。（入门）心膈大痛。攻走胸背。发厥呕吐。（丹溪）嘈杂不宁。如饥如饱。怏怏欲吐。吐则稍宽。此皆痰火为患也。（指掌）

　　食痛因气而食。卒然发痛。心胸高起。按之愈痛。腹胀嗳气。不能饮食。（机要）痛时如有物阻碍。累累不得下。（指掌）

　　大便或闭。久而注闷。（机要）

　　热痛纵酒嗜辛。蓄热在胃。偶遇寒气。热郁而发。大便不通。面带阳色。痛必作止不常。甚则躁渴吐酸。额上有汗。

　　（指掌） 手足温暧。或身虽热而手足寒。谓之热厥。（汇补）

　　寒痛如身受寒气。口伤冷物。因而心痛。面冷唇白。口吐清水。手足厥逆。遍身冷汗。便溺清利。口和不渴。气微力弱。痛必绵绵不已。（机要）欲近暖处。得热则缓。此因寒作痛也。（指掌）

　　气痛因恼怒而发。痛时隐隐闷结。胸臆相引。得嗳觉宽。为忧郁所致。（指掌）甚则痛连胁肋。呕逆恶心。吐不得出。

　　坐卧不安。奔走狂叫。均宜枳壳、木香。以开其气。（汇补）

　　血痛若跌扑损伤，或平日喜食热物。以致死血留于胃口。时痛时止。或饮汤水。下咽即呃。（心法）痛时从上而下。

　　自闻唧唧有声。搔抓无措。眠卧不稳。心下如刮。上连胸臆。乃积血不消。为火所载。非虫症也。（指掌）又有妇人经行未尽。偶触恚怒。气郁不行。血亦留积。上攻心痛而成薄厥者。轻则开导。重则攻下。（汇补）

　　悸痛内因七情。心气耗散。心血不荣。轻则怔忡惊悸。似痛非痛。（入门）肢体懒怠。或欲揉按。（指掌）重则两目赤黄。

　　手足青冷。亦真心痛之亚欤。（入门）

　　虫痛湿热生虫。上攻于心。痛发难当。痛定能食。饥则呕沫。（入门）痛极如咬。时吐清水。或青黄绿水涎沫。面清白而少光彩。（指掌） 或乍青乍赤。（脉经）或兼见白斑。又有蛔虫作痛。因胃气虚寒。入膈攻心而吐蛔者。宜安蛔为主。用香油葱汁呷之。或花椒、乌梅入药同煎。

　　疰痛卒感恶忤尸疰。素虚之人。挟肾经阴气上攻。神昏卒倒。痛则引背。伛偻素实之人。挟肾经阴火上冲。心痛彻背。（入门）昏愦妄言。（汇补）

　　饮痛水停心下。心火畏水。不能自安。惕惕然引痛。或如针刺。恶心烦闷。时吐黄水。按之有声。（汇补）

　　死症有心痛者。卒然大痛。如有刀割。汗出不休。舌强难言。手足青至节。旦发夕死。夕发旦死。（医统）

　　心痛分辨心痛在岐骨陷处。胸痛则横满胸间。胃脘痛在心之下。（准绳）

　　脉法心痛者。脉必急。痛甚者。脉必伏。又热则数。痰则滑。瘀则涩。虚则濡。外寒则紧。内寒则迟。沉细者生。弦长者死。

　　大凡痛甚者。脉必伏。且有厥冷昏闷自汗寒热之症。切不可疑为虚寒。即投温补。宜究病因而施治。方为无失。

　　治法久病无寒。新病无热。初病宜温宜散。久痛宜补宜和。（机要）

　　治分寒热外因寒气郁遏元阳。初宜温散。久则寒郁成热。治宜清解。内因郁气者。始终是热。只宜苦寒泻火。辛热行气为向导也。（入门）

　　治分虚实心痛满闷拒按便闭者。宜利。痛随利减。所谓通则不痛也，如病后羸弱。食少体虚。因劳忍饥而发。手按痛缓者。治宜温补。然喜按属虚。拒按属实。乃论其常耳。往往有阴寒凝结。亦令胀闷难按。必当温散。无任寒凉。（汇补）

　　急救法凡心腹痛。仓卒无药。急以盐置刀头。烧红。淬入水中。温和饮之。探吐。若痛攻走腰背。欲呕诸药不效者。二陈加苍术、川芎、山栀探吐之。或用明矾三钱为末。以生熟水调服。探吐痰涎。亦愈。（汇补）

　　用药主以二陈汤。痰加枳实、南星。食加山楂、麦芽。热加黄连、山栀。寒加干姜、浓朴。气加乌药、木香、香附。瘀加韭汁、桃仁、延胡索。虫加槟榔、楝根。疰加沉香、木香。虚加干姜、炒盐。饮加猪苓、灯心。便闭久结。加玄明粉。

　　古方治九种心痛。痰用导痰汤。食用保和丸。热用清中汤。寒用温胃汤。气用调气汤。血用手拈散。悸用妙香散。虫用万应丸。疰用苏合香丸。属虚者。加味归脾汤。认证投之。无不捷效。

　　【附胃脘痛】内因 胃之上口曰贲门。与心相连。故胃脘当心而痛。亦由清痰食积郁于中。七情九气触于内。是以清阳不升。浊阴不降。妨碍道路而为痛耳。（正传）

　　外候或满或胀。或呕或吐。或噎气。或吞酸。或不能食。或大便难。或泻痢不止。或面浮面黄。本病与客邪必参杂而见也。（必读）

　　治法大率气食居多。不可骤用补剂。盖补之则气不通而痛愈甚。（医鉴）若曾服攻击之品。愈后复发。屡发屡攻。渐至脉来浮大空虚者。又当培补。盖脾得补而气自运。痛自缓。此虚实之分也。（汇补）

　　用药 用药与心痛相仿。但有食积满痛者。用大柴胡汤攻下之。余参心痛用药。如克伐过多而痛者。宜六君子汤加木香。（汇补）

　　【附胸痛】胸中引胁下空痛者。肝虚也。引小腹病痛者。肾虚也。引背膊臂廉皆痛者。心火盛也。引胁肋髀外皆痛者。

　　胆木实也。有痰结者。有停饮者。有血瘀者。有气滞者。此皆实症也。惟作劳之人。胸痛引背。食少倦怠。遇劳频发。此为脾肺俱虚。宜培补元气。若夫怯弱咳嗽。引痛胸中云门中府者。须防肺痈之患。（汇补）

　　心痛选方二陈汤 统治心痛诸症。（方见痰症）

　　导痰汤 治痰痛心痛。

　　即二陈汤加枳实、胆星。

　　海蛤丸（丹溪） 治痰饮心痛。

　　海蛤烧为末。研极细。过数日。火毒散。用之。栝蒌仁带瓤同研。以蛤粉入栝蒌内。干湿得所为丸。每服五十丸。

　　保和丸 治食积心痛。（方见伤食）

　　清中汤（统旨） 治火症心痛。

　　黄连 山栀（各一钱） 陈皮 茯苓（各一钱半） 半夏（一钱） 甘草（七分）

　　草豆蔻（五分） 生姜（一片）

　　水煎。

　　术桂汤（东垣） 治寒湿所客。身体沉重。胃脘心痛。面痿黄。

　　桂枝 草豆蔻 半夏 炒曲（各五分） 白术（八分） 陈皮（一钱） 炙甘草（二分）

　　水煎服。

　　温胃汤（东垣） 治服寒药过多。致脾胃虚弱。胃脘作痛。

　　白蔻仁（三分） 益智仁 砂仁 浓朴 甘草 干姜姜黄（各二分） 人参（三分） 陈皮（七分）

　　水煎服。

　　调气汤 治气逆心痛。

　　香附（上） 乌药（中） 陈皮（中） 青皮（下） 砂仁（下） 甘草（下） 木香（下） 藿香（中）

　　水煎服。

　　手拈散（奇效） 治血瘀心痛。

　　延胡索 五灵脂 没药 草果（等分）

　　为末。每服三钱。热酒调下。

　　失笑散 治妇人心痛气刺不可忍。

　　五灵脂（净好者） 蒲黄（等分）

　　为末。每服二钱。用醋一勺熬成膏。再入水一盏。煎七分服。

　　妙香散（良方） 治心虚悸痛。精神恍惚。

　　人参 茯苓 茯神 山药 远志 黄 （各一钱）

　　桔梗 甘草（各五分） 木香（二分） 辰砂（三分） 麝香（一分）

　　为末。每服。温酒调下。

　　万应丸 治虫积心痛。

　　黑牵牛 大黄 槟榔（各八两） 雷丸 木香（各一两） 沉香（五钱） 糊丸。

　　苏合香丸 治疰心痛。（方见似中风）

　　归脾汤 治虚心痛。（方见中风）

　　大柴胡汤 治心脾胃脘积热。壅滞作痛而便闭者。

　　连理汤即理中汤加黄连。

　　一法。用香附醋炒为末。高良姜略炒为末。俱各收贮。因寒作痛者。用良姜二钱、香附一钱。因气心痛者。香附二钱、良姜一钱。和匀。以热米饮。和姜汁一匙。盐一捻。调服即止。

　　治九种心疼（家秘）

　　木香 生矾 胡椒（各一两） 共为末。捣黑枣肉为丸。每服一钱。姜汤下。地腊日合。

　　又方玄胡索 荔枝核（等分）

　　焙燥为末。每样一钱二分。砂糖汤下。

　　卷之六　腹胁门

　　腹痛

　　大意腹痛有三部。大腹痛者。属太阴脾。当脐痛者。属少阴肾。小腹痛者。属厥阴肝及冲任大小肠。各有五贼之变。七情之发。六气之害。五运之邪。（必读）

　　内因大腹痛。多食积寒邪。脐腹痛。多积热痰火。小腹痛。多瘀血及溺涩。（入门）

　　外候腹痛乃脾家受病。或受有形而痛。或受无形而痛。盖暴伤饮食。则胃脘先痛而后入腹。暴触怒气。则两胁先痛而后入腹。血积上焦。脾火熏蒸。则痛从腹而攻上。血积下部。胃气下陷。则痛从腹而下坠。伤于寒者。

　　痛无间断。得热则缓。伤于热者。痛作有时。得寒则减。因饥而痛者。过饥即痛。得食则止。因食而痛者。多食则痛。得便乃安。吞酸腹痛。为痰郁中焦。痞闷腹痛。为气搏中州。火痛肠内雷鸣。冲斥无定。痛处觉热。心烦口渴。虫痛肚大青筋。饥即咬啮。痛必吐水。痛定能食。气虚痛者。痛必喜按。呼吸短浅。血虚痛者。痛如芒刺。

　　牵引不宁。（汇补）

　　腹痛分辨痛而胀闷者多实。痛不胀闷者多虚。拒按者为实。可按者为虚。喜寒者多实。爱热者多虚。饱则甚者多实。

　　饥即闷者多虚。脉强气粗者多实。脉虚气少者多虚。新病年壮者多实。久病年高者多虚。补而不效者多实。攻而愈剧者多虚。病在经者脉多弦。大病在脏者脉多沉微。（必读）

　　死候脐下忽大痛。人中黑色者死。（丹溪）此中恶客忤也。（入门）

　　腹痛别症肠痈痛者。腹重而痛。身皮甲错。绕脐生疮。小便如淋。疝气痛者。大腹胀。小腹急。下引睾丸。上冲而痛。痧症痛者。或大吐。或大泻。上下绞痛。厥冷转筋。阴毒痛者。爪甲青。面唇黑。厥逆呕吐。身冷欲绝。积聚痛者。有形可按。痢疾痛者。后重逼迫。至于妇人腹痛。多有关于经水胎孕者。宜先审之。（汇补）

　　治法凡痛多属血涩气滞。宜甘以缓之。寒宜辛温消散。热宜苦寒清解。虚宜甘温调理。实宜辛寒推荡。在上者吐之。在下者利之。随其乘侮胜复。俱以开胃调脾为主。（汇补）

　　补法宜审表虚痛者。阳不足也。非温经不可。里虚痛者。阴不足也。非养荣不可。上虚痛者。脾胃伤也。非调补中州不可。下虚痛者。肝肾败也。非温补命门不可。临症之顷。最宜审谛。（汇补）

　　急救法或用炒盐。或姜渣。或麸皮炒热。绢包熨痛处。冷则再炒再熨。以愈为度。或用吐法亦可。

　　 用药主以二陈汤。加香附、苏梗等。寒加肉桂、木香。热加黄连、芍药。痰加枳实、苍术。食加山楂、麦芽。血瘀加归尾、玄胡索、桃仁、红花。气滞加浓朴、枳壳。虫加槟榔、使君子。气虚加人参、白术，大实大满者。以大黄、槟榔下之。大寒大虚者。以理中建中温之。血虚痛者。炮姜、芍药和之。

　　【附腹中窄狭】腹属坤土。位居中央。升心肺之阳。降肾肝之阴。情志不药。湿热交旺。腹中自觉窄狭。神昏性躁。饮食减少。

　　乃湿热痰火横格中州。以致升降失常者。比比然也。（汇补）

　　肥人多湿痰。宜二陈汤加苍术、香附。瘦人多湿火。宜二陈汤加黄连、苍术。虚人气血虚弱。宜六君子汤加芎、归。

　　【附小腹痛】小腹为至阴之位。厥阴所属。有沉寒下虚。有积热内郁。或忿怒所至。或房劳损伤。俾中上二焦清纯之气。

　　下陷于至极之地。郁久不舒。痛连阴器。久则元气愈虚。不能归复本位。所以痛无止耳。然肝主疏泄。不利峻补。总宜调和血气为主。（汇补）

　　气滞用四磨汤。血瘀用手拈散。寒郁以二陈汤。加干姜、吴萸、苍术、浓朴。热郁以四逆散。加黄连、山栀、香附、黄芩。沉寒以理中汤。加附子、肉桂、吴茱、茴香。气陷以二陈汤。加升麻、柴胡、干姜、当归。若醉饱行房。小腹胀痛。用当归、芍药、川芎、柴胡、青皮、吴萸、甘草之类。

　　腹痛选方二陈汤 统治腹痛诸症。（方见痰症）

　　大承气汤 治实满腹痛。（方见发热）

　　理中汤 治虚寒腹痛。（方见中寒）

　　建中汤 治腹痛喜按。（方见血症）

　　六君子汤 治腹痛泄利。（方见中风）

　　四逆散 治热郁腹痛。

　　柴胡 枳壳 芍药（等分） 甘草（减半）

　　水煎服。

　　顺气散 治气郁腹痛。

　　香附（上） 木香（下） 槟榔（下） 青皮（中） 陈皮（中） 浓朴（中）

　　苍术（上） 枳壳（中） 砂仁（上） 甘草（下）

　　生姜。水煎服。

　　加味平胃散 治酒积腹痛。以宽气为主。

　　即平胃散加干葛、香附、木香、槟榔。

　　加味枳术丸（正传） 治清痰食积酒积茶积肉积在胃脘。当心作痛。及痞满恶心。嘈杂嗳气。吞酸呕吐。脾疼等症。

　　白术（三两土炒） 枳实（麸炒） 苍术（米汁浸三宿炒） 猪苓（去黑皮） 麦芽曲（炒黄） 神曲（炒黄）

　　半夏（各一两） 泽泻（去毛） 赤茯苓 川芎 黄连（土炒） 白螺壳（ 七钱）

　　砂仁 炒豆蔻 黄芩（土炒） 青皮 莱菔子 干生姜（各五钱）

　　陈皮 香附 栝篓仁 浓朴（姜炒） 槟榔（各二钱） 木香甘草（各二钱） 吞酸。加吴萸。（汤泡寒月五钱热月二钱半） 久病虚者。加人参、扁豆、石莲肉各五钱。时常口吐清水。加滑石一两牡蛎五钱。

　　上为末。青荷叶泡汤。浸晚粳米。研粉作糊丸桐子大。每服五十丸。米清饮下。

　　卷之六　腹胁门

　　霍乱

　　大意霍乱者。腹中卒痛。上下奔迫。（三因）手足抽掣而挥霍。眼目旋转而撩乱也。（参黄）

　　内因盖因饮食不节。寒温不调。伤于中脏。停积胃脘。外为风寒暑湿相干。以致浊邪壅滞。脾土不运。阴阳反戾。

　　升降失宜而成此症。（大全）

　　外候心腹卒痛。呕吐下利。憎寒壮热。头痛眩晕。先心痛则先吐。先腹痛则先泻。心腹俱痛。吐泻俱作。甚则转筋。

　　入腹则毙。（三因）

　　寒症因寒腹痛者。腹痛吐泻。口和不渴。四肢清凉。此症发于秋后者较多。然当三伏时。亦有挟寒而病者。乃因暑求凉。过吞生冷。填塞至阴。抑遏肝气故也。宜用辛温芳香之品。（汇补）

　　暑症因暑霍乱者。口渴心烦。吐泻清水。自汗面白。出言懒怯。此症发于暑月者恒多。然在秋冬亦有之。因冒伏藏之暑而患者。宜甘寒清胃治之。（汇补）

　　吐泻分别邪在胃腑则吐。邪在脾脏则泻。脾胃两伤。吐泻兼作。（巢氏）

　　转筋暴吐暴泻。津液顿亡。宗筋失养。致令挛缩。轻者仅在手足。重者必及遍体。（三因）

　　寒热分辨因寒者。不烦少渴。或吐利后。乃见烦渴。以津液外亡也。因暑者。大烦大渴。吐利清水。未吐利前。预见烦渴。

　　以暑邪内扰故也。（汇补）

　　禁与谷食凡霍乱后。切不可即与谷食。恐中气未清。反助邪气。必待吐泻过一二时。饥甚。方可渐与米饮。若遽进饮食。下咽立毙矣。慎之。（汇补）

　　脉法脉微而涩。或代而散。或隐而伏。或大而虚。或结促代。皆不可断为必死。大率脉来洪滑者生。微涩渐迟者死。（汇补）

　　治法霍乱乃湿土兼风木为害。治宜疏风散寒。利湿降火。（入门）如邪气实在上者。宜吐。已经吐利而未透者。仍宜再吐以提其气。惟吐利不止。元气耗散。病势危笃。或大渴喜冷而不能咽。或恶寒逆冷。或发热烦躁欲去衣被。此阴盛格阳。不可误认热症。妄投凉药。宜四逆理中汤冷服。（汇补）

　　干霍乱症干霍乱者。忽然心腹胀满。绞刺疼痛。欲吐不吐。欲利不利。状若神根据。顷刻之间。忽然闷绝。（三因）此由脾土郁极。不得发越。以致火热内扰。不可过攻以伤脾。过热以助火。过寒以拒格。惟用反佐之法。然后郁可开。

　　火可散。古方用炒盐调童便服之探吐。此降火行血。开郁疏利。均得之矣。（必读）

　　此症俗云痧痛。用开口花椒七粒。或绿豆。阴阳水一盏吞服。或生矾三钱研末。阴阳水调服碗许。或麻皮蘸油刮臂膊上。或视膝腕内有红筋刺出紫血。或刺十指头出血。立愈。若转筋不止。用木瓜盐汤顿煎饮之。外仍用热汤浸足。（汇补）

　　死症湿霍乱病。大喘大渴大躁大汗。遗尿者死。舌卷囊缩。转筋入腹者死。干霍乱病。上不得吐。下不得泻。所伤之物不得出。壅闭正气。关格阴阳者死。（汇补）

　　急救法转筋者。男子以手挽其阴。女子以手牵乳近两旁。后以盐填脐中。灸艾不计壮数。虽已死而胸中有热气者立苏。研生蒜涂脚掌心。虽昏危入腹者亦效。再以大蓼一握。煎汤洗之。心腹卒痛。以盐斤许炒热。纸包纱护。顿其胸腹。频以火熨。觉热气透入即苏。（汇补）

　　用药主以藿香正气散。挟暑。加香薷、扁豆。挟寒。加浓朴、官桂。挟食。加山楂、麦芽。挟气。加苏梗、枳壳。胸满。

　　加枳实。转筋。加木瓜。小便不利。合五苓散。烦渴不宁。调益元散加姜汁。此皆分利之法也。又当引清气上升。浊气下降。吐泻未彻者。二陈汤加苍术、防风探吐。以提其气。如吐涌不止。二陈汤加木瓜、槟榔。以降其气。不可纯用凉药。恐伤中气。不可遽用补药。闭塞邪气。惟吐泻既久。汗出肢冷脉脱者。用理中四逆等汤。冷香饮子之类。煎好冷服。

　　霍乱选方藿香正气散 能分理中焦。治不服水土。吐泻腹痛。恶心胸满。

　　大腹皮 白芷 茯苓 苏梗 藿香（各一钱） 浓朴白术 陈皮 桔梗 半夏（各五分） 甘草（三分）

　　水煎。加姜、枣服。

　　六和汤 益元散（二方见暑症） 理中汤（方见中寒）

　　人参汤 治寒湿霍乱。吐泻久而脉虚者。

　　人参 浓朴 广皮（各一钱） 木香 干姜（各五分） 加桂心、半夏。

　　加味建中汤 治寒湿霍乱转筋之症。

　　桂枝 白芍 甘草 柴胡 木瓜 饴糖 生姜 大枣水煎去渣。入饴二匙服。

　　吴茱萸汤 治转筋入腹。腹痛欲死。

　　吴茱萸 木瓜 食盐（各一钱）

　　先炒令极焦。水煎温服。

　　冷香饮子 治寒湿霍乱。因伤肉面瓜果停物而致者。

　　草果仁（三钱） 附子 橘红（各一钱） 甘草 生姜水煎冷服。

　　人参白术散 治霍乱后。饮食不入。

　　人参（七分） 白术（一钱） 茯苓（一钱） 甘草 木香（各四分） 藿香（八分） 干葛（五分）

　　加姜汁。水煎。

　　暑霍乱症。用丝瓜叶二片、霜梅一个。捣烂。和冷水服。仍以新汲水浸足。

　　卷之六　腹胁门

　　积聚

　　大意积聚 瘕。皆太阴湿土之气。名虽不同。大要不出痰与食积死血而已。气则不能成形也。（玉册）

　　内因积之始生。因起居不时。忧恚过度。饮食失节。脾胃亏损。邪正相搏。结于腹中。或因内伤外感气郁误补而致。（汇补）

　　外候或恶寒潮热。或痞满呕吐。或走注疼痛。或腹满泄泻。或眩晕嘈杂。胁肋攻冲。（吴球）

　　左右有别旧说以积块在中为痰饮。在右为食积。在左为死血。此大概之论。不可拘执也。常有胃家食积而病发于中者。亦有气与食积相假而积留于左者。（汇补）

　　积聚不同积属阴。五脏所主。发有常处。痛不离部。聚属阳。六腑所成。发无定所。痛无常处。（难经）

　　 瘕各别者。征也。以其有所征验也。腹中坚硬。按之应手。不能移动。瘕者。假也。假物而成蠢动之形。如血鳖之类。

　　中虽硬而聚散无常。且有活性。故或上或下。或左或右。 因伤食。瘕是血生。二症多见于脐下。（汇补）

　　 癖痞异在腹内。贴近脐旁。左右一条。筋脉急痛。有时而见。癖居两肋。有时而痛。外不可见。痞居心下。满闷壅塞。

　　按之不痛。而无形迹。（汇补）

　　脉法大率实大坚强者生。虚弱沉细者死。又沉而附骨者积脉也。

　　积聚分治食积。气口紧盛。或弦急。或中或右。硬痛不移。呕吐饱胀。或作寒热身痛。痰积。脉来沉滑。忽时眩晕麻木。恶心痞塞。嘈杂。虫积。口吐清水。或时吐虫。或偏嗜一物。脉来乍大乍小。面生白斑。唇红能食。时痛时止。血积。

　　因打扑闪肭。血瘀成块。或妇人产后不月。多有是症。盖月事正临产后虚弱。适感寒气。寒气客于子门。血凝成块。多在小腹。发则痛楚万倍。面色不泽。（汇补）

　　五脏积名肝积曰肥气。在右胁下。如覆杯。有头足。如龟鳖状。久不愈。令人呕逆。或胸胁痛引小腹。足寒转筋。肺积曰息奔。在右胁下。大如覆杯。久不愈。令人洒洒寒热。呕逆喘咳。发肺痈。心积曰伏梁。起脐上。大如臂。上至心。

　　久不已。令人烦心。身体胫股皆肿。环脐而痛。脾积曰痞气。在胃脘。覆大如盘。久不愈。令人四肢不收。发黄疸。饮食不为肌肤。心背彻痛。肾积曰奔豚。发于小腹。上至心。如豚奔走状。久不愈。令人喘逆骨痿少气。（汇补）

　　养正壮实人无积。虚人则有之。皆因脾胃虚衰。气血俱伤。七情悒郁。痰挟血液凝结而成。若徒用磨坚破积之药。只损真气。积虽去而体已备。虽或临时通快。药过依然。气愈耗而积愈大。惟当渐磨熔化。攻补兼施。若去积及半。即宜纯与甘温调养。使脾土健运。则破残余积。不攻自走。所谓养正积自除之谓也。（汇补）

　　治法大法。咸以软之。坚以削之。惟行气开郁为主。或以所恶者攻之。或以所喜者诱之。则易愈。（汇补）

　　治分国中末初起正气尚强。邪气尚浅。则任受攻。中则受病渐久。邪气较深。正气较弱。任受且攻且补。末则邪气侵凌。

　　正气消残。则任受补。（洁古）又初起为寒。宜辛温消导。久则郁热。宜辛寒推荡。（汇补）

　　用药主以二陈汤。随症加减。消痰。加南星、枳壳、海石。去食。加山楂、神曲、草果。追虫。加槟榔、使君子、楝树根、花椒。破瘀。加桃仁、红花、赤芍、玄胡索、归尾。导饮。加茯苓、泽泻。顺气。加香附、砂仁。开郁。加木香、白豆蔻。温散。加肉桂、沉香。削坚。加三棱、蓬术。滋阴。加鳖甲、知母。化热。加黄连、山栀。平胃。加苍术、浓朴。疏肝。加青皮、柴胡。补气。加人参、白术。养血。加当归、川芎。又积属阴。参攻积丸。聚属阳。兼行气散结。

　　加麦芽、神曲、山楂、枳实、浓朴。瘕加川芎、当归、丹皮、乌药、玄胡、桃仁、红花、海石。痞加黄连、枳实、浓朴、山楂、栝蒌。癖加肉桂、玄胡。若久病患虚。法须六君归脾理中等汤大补。若在皮里膜外者。用抚芎、香附等开之。

　　仍须断浓味。

　　积聚选方新制阴阳攻积散 治积聚 瘕 癖蛊血痰食。不问阴阳。皆效。

　　吴茱萸（泡） 干姜（炒） 官桂 川乌（泡各一两） 黄连（炒） 半夏橘红 茯苓 槟榔 浓朴 枳实 菖蒲玄胡索 人参 沉香 琥珀（另研） 桔梗（各八钱） 巴霜（五钱另研）

　　末之。皂角水煎汁泛丸绿豆大。每服八分。渐加一钱五分。姜汤送下。

　　遇仙丹 治血积气积痰癖。肢节肿痛。一切有余湿热痰火。痰涎壅滞。脉滑实有力者。

　　白牵牛（头末四两半生牛炒） 白槟榔（一两） 茵陈（六钱） 蓬术 三棱（各五钱俱醋炒）

　　牙皂（五钱炙去皮弦）

　　一方。加沉香一两。末之。醋糊丸绿豆大。每服三钱。五更凉茶下。天明看所去之物。有积去积。

　　有虫去虫。小儿减半。孕妇勿服。

　　济阴丸 治经候不调。 癖积块刺痛。

　　香附（一斤醋浸炒） 莪术 当归（各四两俱酒浸）

　　末之。醋糊丸。醋汤下。

　　三圣膏 贴积。

　　用未化锻石十两。筛过极细。炒红。将好醋熬成膏。入大黄末一两。再入肉桂末五钱。略炒。

　　搅匀。浓摊烘。

　　热贴之。

　　琥珀膏用大黄、朴硝各一两为末。以大蒜捣膏贴之。

　　黄蜀葵根煎汤 治小腹有块。曾服涩药止经。因而血滞成块。入人参、白术、青皮、陈皮、甘草、牛膝煎膏。入研细桃仁、玄明粉少许。热饮之。二服当见块下。病重者。补接之后。加减调理。或再行一度。去块一二次。

　　去葵根、玄明粉。

　　积块 用海石、三棱、莪术、香附。俱醋炒。桃仁、红花、五灵脂之类为丸。石咸、白术汤下。

　　六君子汤 归脾汤（二方见中风） 理中汤（方见中寒）

　　卷之六　腹胁门

　　胀满

　　大意诸湿肿满。皆属于脾。（内经）专主土败木贼。湿留气滞为病。（正传）

　　内因由七情内伤。六淫外侵。饮食失节。房劳致虚。脾土之阴受伤。转运之官失职。胃虽纳谷。脾不运化。故阳自升而阴自降。乃成天地不交之否。清浊相混。隧道壅塞。郁而不行。气留血涩。湿气内停。遂成胀满。（丹溪）

　　外候夫胀者。皆在于脏腑之外。排脏腑而攻胸胁。胀皮肤。故命曰胀。（内经）外虽坚满。中空无物。有似于鼓。（格致余论）击之有声。按之有形。（绳墨）色苍黄。腹筋起。心腹胀满。旦食则不能暮食。（内经）

　　胀分新久凡诸实症。或六淫外客。或饮食内伤。阳邪急速。其至必暴。每成于数日之间。若是虚症。或情志多劳。或酒色过度。日积月累。其来有渐。每成于经月之后。（必读）

　　胀分虚实腹胀坚硬。按之而痛者。为实。按之不坚不痛者。为虚。先胀于内。而后肿于外者。为实。先肿于外。而后胀于内者。为虚。小便黄赤。大便闭结。为实。小便清白。大便溏泄。为虚。脉滑数有力为实。弦浮微细为虚。色红气粗为实。色枯气短为虚。（微论）

　　胀分朝暮朝宽暮急为血虚。朝急暮宽为气虚。朝暮皆急。气血俱虚。（入门）

　　胀分脏腑心胀烦心。肝胀胁痛。脾胀呕哕。肺胀喘咳。肾胀腰痛。胆胀口苦。胃胀胃脘痛。大肠胀肠鸣飧泄。小肠胀小腹引腰痛。膀胱胀小便癃闭。三焦胀气满皮肤。（入门）

　　胀分诸症气胀者。七情郁结。胸腹满闷。四肢多瘦。食胀者。谷食不化。痞满醋心。不能暮食。虫胀者。腹痛能食。善吃茶叶盐土等物。积胀者。痞块有形。心腹坚硬。水胀者。停饮肠鸣。怔忡喘息。瘀胀者。跌扑产后。大便黑色。虚胀者。腹柔软而食入倒饱。更有单腹胀者。腹大而四肢极瘦。此由胀满既久。气血结聚。不能释散。俗名曰蛊。

　　其病更重。（汇补）

　　脉法关上脉弦为胀。又迟而滑。盛而紧。大坚以涩者。皆胀也。又虚为虚胀。牢为实胀。浮而大者易治。细而微者难治。（汇补）

　　治法实者。下之消之。直清阳明。虚者。温之升之。调补脾肾。其有不大满不大虚者。先以清利疏导。继以补中调摄。惟有标实而本虚者。泻之不可。补之无益。最难调治。宜却盐味。以防助邪。断妄想。以保母气。（必读）

　　寒胀宜温脏寒生胀满。胃中寒则胀满。（经文）盖脾为阴中之至阴。同湿土之化。运精微而制水谷者也。脾湿有余。无阳以化。聚而不散。因成胀满者。宜以辛热药治之。（东垣）

　　热胀宜清诸腹胀大。皆属于热。（经文）因湿热之气。不得施化。壅滞于中而成胀满者。宜以苦寒药治之。若脾气不宣。

　　郁而成火。吞酸吐酸。渐成胀满者。用药宜刚中带柔。连理汤主之。（喻嘉言）

　　实胀宜下腹坚惧按。舌黄脉牢者。此实邪有余。法宜推荡。所谓下之则胀已是也。（汇补）

　　虚胀宜补脾虚之人。偶因气滞。误用克伐。致中气散乱不收。故水气横决而作胀。此脾虚不能统摄。法宜补土理中。

　　浊阴自化。

　　肝胀宜调肝旺而胀者。虽当伐肝。然本性太过。肝亦自伤。不可过用克伐。宜扶脾疏肝。两法并用。使木性条达。不郁土中。则胀自已。（准绳）

　　肾虚宜温常见作劳好色之人。脾肾交虚。浊邪横溢。外为肿胀者。当收摄肾气。使水无泛滥之虞。此益火之源以消阴翳。金匮肾气丸主之。（直斋）

　　治无速效凡胀初起是气。久则成水。治比水肿更难。盖水肿饮食如常。鼓胀饮食减少。病根深固。三五年而后成。治肿惟补中行气足矣。治胀必补中行湿。兼以消积。不责速效。乃可万全。（入门）

　　胀当大补俗云。气无补法者。以痞闷壅塞。似难于补。不思正虚不运。邪着为病。不补其气。则气何由行。（凡溪）

　　治无峻攻医者不察。病起于虚。急于取效。病者苦于胀急。喜行利药。以求一时之快。不知稍宽一日。胀愈甚。病愈增。

　　正愈伤。冀其再下。不可得矣。（丹溪）

　　死症腹胀不食者死。腹胀身热者死。腹胀寒热如疟者死。腹大胀。四末清。脱形泄甚为逆。腹胀便血。脉大如绝者死。腹胀时喘。汗出厥逆者死。胸膛胀满。脐关突出者死。（汇补）

　　用药主以二陈汤。加浓朴、木香、苏梗、大腹皮。去甘草。肥人多湿。加苍术、木通、瘦人多火。加芩、连、山栀。食积加山楂、神曲。蓄血加桃仁、莪术。郁气加香附、抚芎。怒气加柴胡、青皮。内寒凝滞者。加木香、炮姜。外寒郁束者。加升、葛、苍术。便闭实热。加大黄。溺短湿结。加木香、泽泻。凡腹胀初起。宜行气疏导之剂。加木香、槟榔、陈皮、青皮、枳壳、浓朴等。久而挟虚。宜补脾调气。如六君子加苏梗、砂仁等。虚而挟寒。宜温补。如理中汤加肉桂等。若脾肾俱虚。少火不能扶脾者。宜补肾。然补肾有两法。能食而胸膈舒畅者。金匮肾气丸。不食而胸膈满闷者。复元丹主之。惟大实大满坚硬而按之痛者。量其元气下之。三花神佑丸、导气丸等。下后仍宜调补脾胃。

　　【附虫蛊胀】虫蛊由湿热既久。血化为虫。肚腹胀大。按之有块。形如稍瓜。四肢削瘦。腹虽痛而唇色红。能饮食。脉滑数者。乃为蛊症。宜积块丸下之。（准绳）

　　胀满选方六君子汤 治气虚中满。（方见中风）

　　连理汤 治脾虚肝郁。吞酸腹胀。（方见泄泻）

　　胃苓汤 治脾湿腹胀面黄。身浮溺涩。（方见暑症）

　　肾气丸（金匮） 治脾肾两虚。肿胀。腹濡而胸不硬者。（方见湿症）

　　补中益气汤（方见中风）

　　调中汤（方见斑疹）

　　复元丹（三因） 治脾肾俱虚。发为肿胀。心腹坚满。小便不通。两目下肿。

　　附子（炮二两） 南木香（煨） 茴香（炒） 川椒（炒出汗） 浓朴 独活白术（炒） 陈皮 桂心 吴茱萸（炒各一两） 泽泻（一两半） 肉豆蔻（煨） 槟榔（各半两）

　　为末。糊丸。紫苏汤下。

　　导气丸 治诸腹胀大。痞塞不通。大便虚秘。形气病气俱实者。

　　青皮（水蛭炒） 莪术（虻虫炒） 三棱（干漆炒） 槟榔（斑蝥炒） 吴萸（牵牛炒） 赤芍（川椒炒） 菖蒲（桃仁炒） 黄芩（大黄炒） 浓朴（干姜炒） 山楂肉（草果炒）

　　以上同炒药熟。去水蛭等不用。为末。酒糊丸。如梧子大。每服五丸至七丸。空心。紫苏汤下。

　　中满分消丸（东垣） 治中满热胀。

　　黄芩（炒） 黄连（炒各五钱） 姜黄 白术 人参 炙甘草猪苓（各一钱） 白茯苓 干生姜 砂仁（各二钱） 枳实（炒） 半夏（各五钱）

　　浓朴（炒一两） 知母（炒四钱） 泽泻 陈皮（各三钱）

　　为末。汤浸蒸饼为丸。每服百丸。

　　中满分消汤（东垣） 治寒胀。

　　吴茱萸 浓朴 草豆蔻 黄柏（各五分） 益智仁 半夏茯苓 木香 升麻（各三分） 人参 青皮 当归黄连 泽泻 生姜 麻黄（不去节） 柴胡梢 干姜 川乌 荜澄茄（各二分）

　　水煎。热服。

　　广术溃坚汤（东垣） 治中满腹胀有积。

　　浓朴（姜炒五分） 升麻 红花 甘草 吴茱萸（汤泡各二分） 黄芩益智 草豆蔻 当归（各五分） 黄连（三分） 半夏（七分） 广术（煨三分）

　　柴胡 泽泻 陈皮 神曲（炒） 青皮（各三分）

　　渴。加葛根四分。水煎。

　　保安丸 治症结内积。上抢心痛。脐腹痛。

　　大黄（三两） 附子（五钱） 干姜（一两） 鳖甲（一两五钱）

　　为末。先用醋一升。煮四五合。和药丸。空心服下。取积为度。

　　鸡矢醴（素问） 治湿热胀满。

　　羯鸡矢八合。炒微焦。无灰好酒二碗。煎至碗半，滤取汁。五更热饮。则鸡鸣辰巳时行二三次黑水。次日足有绉纹。又饮一次。渐绉至膝上而愈。

　　积块丸京三棱 莪术 自然铜 蛇含石 雄黄（各二钱） 蜈蚣（一钱一分）

　　木香（一钱半） 铁粉 辰砂 沉香（八分） 冰片（五分） 芦荟 天竺黄 阿魏 全蝎（各四钱）

　　炼猪胆汁为丸。每服八分。重者一钱。五更。酒送下。

　　肿满外治法用水蓼花、皮硝、牙皂、大黄各五钱。生姜十片。葱、蒜各七枚。莱菔子三钱。栀子五钱。捣烂作一大膏药。贴脐腹上。外用绵絮裹暖。

　　又法方士用商陆根打烂。入麝香少许。贴脐中。外以绵絮裹暖。引水下行。

　　又有用蝼蛄捣碎服法，每称神奇。

　　又法。以田螺、大蒜、车前草。和研为膏。作大饼敷于脐上。使从便旋出。

　　又法。用大戟、牵牛各一两。大枣二升。入锅内煮。去药食枣。即愈。

　　铺脐药饼真轻粉二钱、巴豆四两、生硫黄一钱。研匀成饼。先以新绵铺脐上。次铺药饼。外以帛紧束之。如人行十里许。即下水。待行三五度。即去药。以温粥补之。一饼可治十人。

　　卷之六　腹胁门

　　胁痛

　　大意足厥阴肝经之络。令人胁痛。（内经）然亦有少阳胆经病者。亦有肝乘脾经者。有肝侮肺经者。有肝肾同治者。当推原之。（汇补）

　　内因因暴怒伤触。悲哀气结。饮食过度。风冷外侵。跌仆伤形。叫呼伤气。或痰积流注。或瘀血相搏。皆能为痛。

　　（医鉴）至于湿热郁火。劳役房色而病者。间亦有之。（汇补）

　　外候胁痛宜分左右。辨虚实。左胁痛者。肝受邪也。右胁痛者。肝邪入肺也。左右胁胀痛者。气滞也。左右胁注痛有声者。痰饮也。左胁下有块作痛。夜甚者。死血也。右胁下有块作痛。饱闷者。食积也。咳嗽引痛。喘急发热者。痰结也。时作时止。暴发痛甚者。火郁也。满闷惧按。烦躁多怒者。肝实也。耳目 HT 。爪枯善恐者。肝虚也。

　　隐隐微痛。连及腰胯。空软喜按者。肾虚也。胁痛咳嗽腥臭。面赤唾痰者。肺气伤也。胁内支满。目眩。前后下血者。肝血伤也。两胁搐急。腰腿疼痛。不能转侧者。湿热郁也。胸右近胁一点刺痛。内热咳嗽者。肺痈也。当须防之。（汇补）

　　危候虚甚成损。胁下常有一点痛不止者。此因酒色太过。名干胁痛。大危。（入门）

　　胁痛成积凡胁痛年久不已者。乃痰瘀结成积块。肝积肥气在左。肺积息贲在右。发作有时。虽皆肝木有余。肺积郁。不可峻攻。（汇补）

　　脉法脉双弦者。肝气有余。两胁作痛。（脉经）弦而紧细者。怒气也。弦而沉涩者。郁滞也。大抵弦涩者顺。洪大者逆。

　　若弦急欲绝。胁下如刀刺。状如飞尸者。不治。（汇补）

　　治法治宜伐肝泻火为要。不可骤用补气之剂。虽因于气虚者。亦宜补泻兼施（玉策）胁者。肝胆之区。肝为尽阴。

　　喜条达而恶凝滞。胆无别窍。喜升发而恶抑郁。故凡木郁不舒。而气无所泄。火无所越。胀甚惧按者。又当疏散升发以达之。不可过用降气。致木愈郁而痛愈甚也。（汇补）

　　用药主以二陈汤。加柴胡。青皮。气加香附、枳壳。火加胆草、芍药。痰加南星、苍术。食加枳实、山楂。瘀加桃仁、红花。肝火旺者。左金丸。木气盛者。当归龙荟丸。如气血俱虚。脉细紧。或弦大。多从劳役怒气得者。用八珍汤加木香、青皮、桂心少许。劳役太过。肝伤乘脾者。补中益气汤加芍药。或建中汤与六君子合用。房色太过。肾肝两伤者。地黄汤加芍药、当归。有膈间停痰宿食。或挟恚怒。抑其肝气。不得上达。两胁大痛。面青或黑。脉代者。用盐汤探吐。得吐则生。不吐则死。（汇补）

　　胁痛选方柴胡疏肝散（统旨）

　　柴胡 陈皮 枳壳（各一钱） 芍药 川芎（各八分） 香附（三钱二分）

　　甘草（四分） 生姜（一片）

　　水煎。

　　左金丸 治肝火作痛。

　　黄连（六两） 吴茱萸（一两）

　　为末。水丸。

　　加味柴胡汤（良方） 治伤寒少阳症胁痛。

　　柴胡 黄芩（各二钱） 牡蛎 半夏 枳壳 甘草（各一钱）

　　姜、枣。水煎服。

　　枳壳煮散（本事） 治悲怒内郁。风寒外束。肝气受伤。两胁骨疼。筋脉急。腰脚重。两股筋急酸痛。渐至脊背。

　　腰急。此方主之。

　　枳壳（麸炒四两先煎） 细辛 川芎 桔梗 防风（各二两） 葛根（一两半） 甘草（一两）

　　为粗末。每服四钱。姜、枣、水同煎。空心服。

　　控涎丹 治痰痛。

　　甘遂 大戟 白芥子香橘汤（良方） 治七情气滞。中脘不快。腹胁胀痛。

　　香附（炒） 橘红 半夏（各三钱） 炙甘草（一钱） 生姜（三片） 红枣（三枚）

　　水煎。食远服。

　　推气散（济生） 治气痛。

　　枳壳 桂心 姜黄（各五分） 甘草（三分）

　　姜、枣。水煎。

　　桃仁承气汤 治血瘀。（方见血症）

　　当归龙荟丸 泻肝火痛。

　　当归 胆草 山栀 黄连 黄芩 黄柏（各一两）

　　大黄 芦荟 青黛（各五钱） 木香（二钱半） 麝香（五分）

　　一方有青皮、柴胡。痛甚者。以姜汁吞下。

　　八珍汤 治虚症胁痛。（方见中风）

　　外治法或用白芥子水研敷患处。或用吴茱萸研细。醋调敷。或用韭菜打烂醋拌。放在痛处。以熨斗火熨之。

　　卷之六　腹胁门

　　腰痛

　　大意腰为肾府。乃精气所藏。有生之根蒂也。假令作强伎巧之官。谨其闭蛰封藏之本。则州都之地。真气布护。

　　虽六气苛毒。勿之能害。惟以欲竭其精。以耗散其真。则肾气虚伤。膀胱之府安能独足。所以作痛。（必读）

　　内因诸经皆贯于肾。而络于腰脊。肾气一虚。凡冲风冒湿。伤冷蓄热。血涩气滞。水积堕伤。与夫失志作劳。并能患此。（心法）

　　外候悠悠不止。乏力酸软者。房欲伤肾也。体骨如脱。四肢倦怠者。劳力伤气也。面黧腰胀。不能久立者。失志伤心。血脉不舒也。腹满肉痹。不能饮食者。忧思伤脾。胃气不行也。胁腰胀闷。筋弛白淫者。郁怒伤肝。肾肝同系也。冷痛沉重。阴雨则发者。湿也。足冷背强。洒淅拘急者。寒也。牵连左右无常。脚膝强急难舒者。风也。举身不能俯仰。动摇不能转侧者。挫也。有形作痛。皮肉青白者。痰也。无形作痛。胀满连腹者。气也。便闭溺赤。

　　烦躁口渴者。膏粱积热也。昼轻夜重。便黑溺清者。跌损血瘀也。（汇补）

　　死候腰者。肾之外候。转摇不能。肾将惫矣。（内经） 痛甚。面上忽见红点。人中黑者死。（丹溪）

　　脉法腰痛之脉。必沉而弦。沉弦而紧者寒。沉弦而浮者风。沉弦而濡细者湿。沉弦而急实为闪肭。（刘三点）芤涩者瘀血。滑伏者痰气。虚豁者肾虚。（汇补）

　　治法治惟补肾为先。而后随邪之所见者以施治。标急则治标。本急则治本。初痛宜疏邪滞。理经隧。久痛宜补真元。养血气。（汇补）

　　治禁凡诸痛本虚标热。寒凉不可峻用。必用温散之药。又不可纯用参、 大补。大补则气旺不通而痛愈甚。（心法）

　　用药主以归芎汤。加桑寄生、杜仲、续断等。肾虚。加生熟地、枸杞、牛膝。虚火。加黄柏、知母。瘀血。加桃仁、红花。痰涎。

　　加苍术、半夏。跌损。加猴姜、玄胡索。气滞。加香附、枳壳。风寒。加威灵仙、羌活。风湿。加五加皮、海桐皮。

　　湿热。加苍术、黄柏。风加独活、防风。寒加干姜、肉桂。湿加萆 、防己。凡腰痛久不愈。古方多用肉桂者。取其性达下焦。辛温开导也。又虚腰痛多用磁石者。取其引肺金之气下达肾中。可使大气周流也。（汇补）

　　【附肾着】肾着腰痛。腰冷如冰。身重不渴。小便自利。饮食如故。腰以下冷重如带五千钱。多因作劳汗出。衣裳湿冷。

　　久久得之。治宜流湿为主。兼以温暖之药散之。肾着汤。（医统）

　　腰痛选方芎归汤 统治腰痛。

　　当归 川芎独活寄生汤（宝鉴） 养荣血。祛外邪。

　　独活 桑寄生 杜仲 牛膝 细辛 秦艽茯苓 桂心 防风 川芎 人参（各一钱五分） 甘草当归 熟地（各一钱） 生姜（五片）

　　水煎服。

　　调荣活络散 治瘀血腰痛。通经络。

　　大黄 当归梢 牛膝 杏仁（各二钱） 赤芍 红花羌活 桃仁（各一钱） 川芎 桂枝（各三分） 香附（一钱半）

　　水煎服。

　　无比山药丸（子和） 补肾气。益诸虚。

　　熟地 赤石脂（ ） 山萸肉 白茯苓 泽泻 巴戟肉牛膝（各一两） 杜仲（姜炒） 山药 肉苁蓉（酒浸） 菟丝子（各三两）

　　加萆 、骨碎补、续断、木瓜、破故纸、桂心、鹿角、青盐等。炼蜜为丸。空心。温酒盐汤任下。

　　青娥丸（直指） 补肾强腰。乌须壮脚。

　　杜仲（四两生姜片炒） 破故纸（四两炒）

　　末之。以胡桃三十枚。取肉捣和。入蜜为丸。梧子大。每服五十丸。调气散下。

　　补阴丸（丹溪）

　　黄柏（酒炒） 龟板（酒炙） 知母 侧柏叶 枸杞子 五味子杜仲（姜炒） 砂仁（各等分） 甘草（减半）

　　为末。猪脊髓加地黄膏为丸。

　　立安散（奇效） 暖肾添精。治五积腰痛。健脚膝。

　　牛膝（酒浸） 杜仲（姜炒） 木瓜 破故纸 川续断（各一两） 萆 （二两）

　　炼蜜丸。盐汤下。

　　牛膝酒（三因） 治湿热腰痛。

　　地骨皮 五加皮 薏苡仁（各一两） 海桐皮（二两） 川芎（一两） 生地（十两）

　　甘草 牛膝 羌活（各一两）

　　以好酒一斗。浸二七日。夏七日。每服一杯。日三四次。令酒气不绝为佳。一方。入炒杜仲一两。

　　二妙丸黄柏 苍术摩腰膏（丹溪） 治寒湿腰痛。虚者亦宜。

　　乌头尖 附子尖 南星（各二钱半） 樟脑 丁香 干姜吴茱萸（各一钱半） 雄砂（一钱） 麝（五粒）

　　为末。蜜丸。龙眼大。用时。以姜汁化开如粥。布上。火烘热。摩腰上。外用绵衣缚定。二日一丸。十丸即效。

　　肾着汤干姜 茯苓（各四两） 甘草 白术（或苍术各二两）

　　凡腰痛不能立者。须刺人中穴。又瘀血作痛者。刺委中穴以行血滞。如肾虚作痛。药中加猪脊髓。丸服。

　　又法。用猪腰子一具剖开。入青盐三钱、杜仲末五钱。煮烂。空心服。

　　卷之七　腰膝门

　　痿

　　大意肺热叶焦。五脏因而受之。发为痿 。（内经）肺主诸气。畏火者也。脾主四肢。畏木者也。嗜欲无节。则水失所养。火寡于畏。而侮所胜。肺得火邪则热矣。肺既受热。则金失所养。木寡于畏。而侮所胜。脾得木邪而伤矣。

　　肺伤则不能管摄一身。脾伤则四肢不能为用。而诸痿作矣。（丹溪）

　　内因诸痿有皮脉筋肉骨五痿之名。应乎五脏。肺主皮毛。脾主肌肉。心主血脉。肝主筋膜。肾主骨髓。惟喜怒劳色。五内虚耗。使皮肤血脉肌肉筋膜骨髓。无以运养。故致痿 。（汇补）

　　外候皮痿者。色枯毛落。喘呼不已。肺受热也。脉痿者。色赤脉溢。胫纵不任地。心受热也。筋痿者。色苍口苦。爪枯筋挛。肝受热也。肉痿者。色黄肉 。肌痹不仁。脾受热也。骨痿者。色黑耳焦。腰膝难举。肾受热也。（汇补）

　　脉法痿属肺热。传于五脏。其脉多浮而大。或尺脉虚弱。或缓涩而紧。（玄要）

　　痿挟标症内热成痿。此论病之本也。若有感发。必因所挟而致。有湿热者。有湿痰者。有气虚者。有血虚者。有阴虚者。

　　有死血者。有食积妨碍升降道路者。当明辨之。

　　湿热痿湿热痿者。雨湿浸淫。邪气蒸脾。流于四肢。自觉足胫逆气上腾。或四肢酸软肿痛。或足指麻木顽养。小便赤涩。脉来沉濡而数。此皆湿热在下之故。所谓湿热不攘。大筋 短。小筋弛长。 短为拘。弛长为痿也。宜升阳燥湿。禁用填补之剂。（汇补）

　　湿痰痿湿痰痿者。肥盛之人。血气不能运动其痰。致湿痰内停。客于经脉。使腰膝麻痹。四肢痿弱。脉来沉滑。此膏粱酒湿之故。所谓土太过。令人四肢不举是也。宜燥脾行痰。（汇补）

　　气虚痿气虚痿者。因饥饿劳倦。胃气一虚。肺气先绝。百骸溪谷。皆失所养。故宗筋弛纵。骨节空虚。凡人病后手足痿弱者。皆属气虚。所谓脾既病。不能为胃行其津液。四肢不得禀水谷气而不用也。宜补中益气。（汇补）

　　血虚痿血虚痿者。凡产后失血后。面色痿黄。手足无力。不能行动者也。宜滋养荣血。然血生于脾。往往用养血药。

　　而痿如故者。脾虚不能生血也。能补其脾。则血自旺。而痿自愈矣。（汇补）

　　阴虚痿阴虚痿者。酒色过度。下焦肝肾之火。燔灼筋骨。自觉两足极热。上冲腿膝。酸弱痿软。行步艰难。不能久立。

　　脉来涩弱。或左脉虽大。按之无力。宜峻补精血。以扶肝肾。（汇补）

　　血瘀痿血瘀痿者。产后恶露未尽。流于腰膝。或跌扑损伤。积血不消。四肢痛而不能运动。致脉涩而芤者。宜养血行瘀。（汇补）

　　食积痿食积痿者。饮食太过。妨碍道路。升降失常。脾气不得运于四肢。手足软弱。或腹膨胀痛。或恶心嗳气。右手脉洪弦滑者。宜运脾消导。从食积治。俟食消积化。然后补脾。（汇补）

　　痢后痿痢后脚软胫疼。或膝肿者。此下多亡阴所致。宜补脾兼升举之剂。若作风治。则反燥其阴而痿难愈。间有痢后兜涩太早。积瘀不清。下注隧道经络而成痿者。此又当行气逐瘀。与前症迥异矣。（汇补）

　　痿症总辨痿与柔风香港脚相似。但彼因邪实而痛。痿属内虚而不痛。（三因方）其痿症亦有作痛者。必挟火挟痰挟湿挟瘀而起。切不可混同风治。（汇补）

　　治法治痿独取阳明。因阳明经为水谷之海。主化津液。变气血。以渗灌溪谷。而润筋脉者也。况阳明之经。合于宗筋。会于气街。属于带脉。而络于督脉。故阳明虚则五脏无所禀。不能行血气。濡筋骨。利关节。则宗筋弛纵。带脉不引而为痿。故古人治痿。首重阳明。此为气虚者立法也。其专重肾肝。因肾主骨而藏精。肝主筋而藏血。故肾肝虚。则精血竭。精血竭。则内火消烁筋骨为痿。治当补养肾肝。此为阴虚者立法也。善治者辨其孰为气虚。孰为阴虚。合宜而用。至于七情六欲。所挟多端。或行痰瘀。或清湿热。泻实补虚。是在神而明之。（汇补）

　　肺热禁温剂若肺金壅塞。阳气不能下达。两足畏冷。重绵裹蔽而外跗仍热。小便涩数者。宜清肺和胃。若认阳虚。妄投刚剂。其痿必甚。（六要）

　　胃虚禁寒剂至于食少肌瘦。或泄泻者。虽有内热血虚之症。必以芳香甘温之品。先复胃气为主。盖胃为万物之母。资生气血之乡。饮食进而痿弱自健。若拘于泻南补北之说。久任寒凉。则谷气益衰。四末益枯矣。（汇补）

　　痰热禁浓味脾胃虚症。诚宜藉五味以养之。若湿痰湿热成痿者。必须严戒浓味。以免生痰。盖天产属阳。膏粱发热。若不淡泊。难以安全。可见虚症与实症不同。非但用药各别。即服食亦异也。（汇补）

　　死候骨痿久卧。不能起于床者死。

　　用药血分虚者。主以四物汤。加牛膝、秦艽、杜仲、独活。有火者。加黄柏、知母。有瘀血者。加桃仁、红花、丹皮、牛膝、玄胡索等。气虚者。用四君子汤。虚热者。补气和中汤。肾虚者。地黄丸。或丹溪补阴丸。虚热者。虎潜丸。虚寒者。还少丹加鹿茸。食积成痿者。二陈汤。加神曲、山楂、麦芽、枳实。湿痰痿者。二陈二术。加竹沥、姜汁。痰火痿者。二陈汤。加黄芩、山栀。或黄柏。竹沥。湿热痿者。东垣健步丸、清燥汤。膏粱壅热者。承气汤。

　　【附鹤膝风】鹤膝风乃调摄失宜。亏损足三阴经。风邪乘虚而入。以致肌肉日瘦。内热食减。肢体挛痛。久则膝大而腿细。若伤于脾胃者。补中益气汤为主。伤于肝肾者。六味地黄汤为主。若欲作脓或溃后。十全大补汤为主。

　　皆佐以大防风汤。初起须用葱熨。可以内消。若见症口干头晕。并用补中益气汤。饮食少。胸膨胀。大便泄。

　　并用六君子汤。热来复去。有时而动。脓水清稀。肌肉不生。并用八珍十全大补汤。脐腹冷疼。脚膝无力。头晕吐痰。小便频数。并用八味丸。（立斋）

　　【附阴痿】肾乃坎象。水火具焉。阴阳交济。伎巧生焉。故有房劳太甚。宗筋弛纵。发为阴痿者。乃命门火衰。譬之严冬。

　　百卉凋残也。亦有思想无穷。气郁心肾而为阴痿者。乃下焦火郁。譬如炎暑。而草木下垂也。火衰者。桂附八味丸。火郁者。知柏六味丸。如肾经火郁而阴痿者。合服知柏清火坚肾之品。立见其效。须临症审察。不可偏认为火衰也。（汇补）

　　【附解 】解 者。脊脉痛而少气懒言。（内经）形迹懈怠。筋脉弛解。坐行不任。尺脉缓涩。此即痿类也。（医统）

　　痿 选方虎潜丸龟板 黄柏（各四两） 知母 熟地（各二两） 牛膝（三两半） 白芍（一两半）

　　锁阳（一两） 陈皮（七钱） 当归 虎胫骨（各一两）

　　冬月加干姜五钱。末之。羊肉为丸。盐汤下。加附子。治痿 如神。

　　清燥汤（东垣） 治湿热成痿。

　　人参（三分） 黄 （一钱半） 苍术 白术（各一钱） 陈皮（五分） 泽泻（五分）

　　茯苓 升麻（各三分） 当归（一钱二分） 生地 黄柏 柴胡麦门冬 甘草 神曲 猪苓（各二分） 黄连（一钱）

　　水煎服。

　　补气和中汤即补中益气汤加苍术、黄柏、白芍、茯苓。

　　东垣健步丸 治湿热痿症。

　　羌活 柴胡（各五钱） 防风（三钱） 川乌（一钱） 滑石（炒半两） 泽泻（三钱）

　　防己（酒洗一两） 苦参（酒洗一钱） 肉桂 甘草（炙） 栝蒌根（酒制各半两）

　　为末。酒糊丸。每服煎愈风汤下。

　　神龟滋阴丸 治足痿。

　　龟板（四两酒炙） 黄柏 知母（炒各二两） 枸杞子 五味子 锁阳（各一两） 干姜（半两）

　　末之。猪脊髓为丸。

　　小丹（玄珠） 去风释冷。补劳益血。强筋壮骨。添精固髓。活血驻颜。安神益智。种子温经。延年益寿。

　　熟地 肉苁蓉（各六两酒洗） 五味子 菟丝子（各五两酒浸） 柏子仁 天门冬（去心）

　　蛇床子（炒） 覆盆子 巴戟（酒浸去心） 石斛（各三两） 续断 泽泻人参 山药 远志（炒去心） 山茱 菖蒲 桂心白茯苓 杜仲（炒去丝各二两） 天雄（炮去皮脐一两）

　　炼蜜丸。温酒下。

　　换骨丹 治风症。兼治鹤膝风。

　　防风 牛膝 当归 虎骨（酥炙各一两） 枸杞（二两） 羌活独活 龟板 秦艽 萆 松节 蚕砂（各一两） 茄根（洗二两） 苍术（四两）

　　或酒浸。或为末。或酒糊丸。俱可服。

　　大防风汤 治足三阴虚。外邪乘虚而入。成鹤膝风症。或附骨疽肿痛或不痛者。

　　川芎（一钱半） 肉桂 黄 （各五分） 白芍 附子 牛膝（各一钱）

　　白术 羌活 人参 防风（各二钱） 杜仲 熟地 炙甘草（各五分）

　　水煎服。三五剂后。再服调补之药。

　　愈风汤（方见中风）

　　卷之七　腰膝门

　　疝气

　　大意疝本湿热痰瘀。乘虚下流。复加外寒所束。经脉收引。相抟而痛。丹溪专主于肝。与肾绝无干涉。以肝主筋下环阴器故也。然究竟肾主下焦。肾气若旺。客邪乌能停滞。故疝症必以肾虚为本。湿热为标。至于外寒。

　　则稍末耳。（汇补）

　　内因因醉饱远行。房劳忿怒。激发五志之火。或涉水处湿。冲风冒雨。外着阴冷之邪。湿热得寒。内收血隧。或乘虚下聚。流于肝经。肝性急速。火复暴烈。郁极而发。（丹溪）揆其大端。有痰饮食积死血水气郁结之实者。有气虚血虚阴虚陷伏之虚者。（汇补）

　　外候有痛在睾丸者。痛连小腹者。痛在五枢穴边者。或无形。或无声。或有形如瓜。或有声如蛙。（丹溪）或攻刺腰胁或游走胸腹。或绕脐痛。或抢心痛。（入门）小腹急疾。小便频并。升于上。为呕为吐。坠于下。为肿为胀。（绳墨）

　　疝分七种七疝者。寒水筋气血狐 也。寒疝囊冷。结硬如石。阴茎不举。胫痛引丸。此坐卧湿地。寒月涉水冒雨。或劳碌热极。坐卧砖石。或风冷处使内过劳而得。宜温经散寒。水疝肾囊肿痛。阴汗时出。或肿如水晶。或发痒而搔流黄水。或小腹按之作水声。此醉酒行房。或汗出过风。寒湿之气。聚于囊中而得。宜利水除湿。筋疝阴囊肿胀。或溃或痛。或筋缩里急。或挺纵不收。或茎中痛极作养。或白物随溲下流。此房术丹药积郁不散所致。宜清火解毒。血疝状如黄瓜。在小腹两傍横骨之端。俗云便毒。或睾丸偏大。阴分作痛。甚则血溢气聚。流入脬囊。结成痈肿。此醉饱入房。或扑损积怒。血流隧道所致。宜和血消瘀。气疝上连肾俞。下及阴囊。遇恚怒悲哀。则气滞而胀。胀罢则散。或劳役坐马。摩击睾丸。致令肿胀。此肝气怫郁所致。宜散气疏肝。

　　小儿每患此。俗名偏气。因父精怯弱。强力入房。乃胎病。惟灸筑宾穴可消。狐疝状如仰瓦。在小腹。立则出囊而肿胀疼痛。卧则归腹而闷苦皆消。上下无定。如狐之昼出夜入。此脾气下陷所致。宜升阳降阴。今人带钩钳者是也。 疝阴囊肿硬。如升如斗。不痛不痒。此感地气卑湿所生。故江淮之间。湫溏之处。多有此疾。宜导湿利水。若暴发而疼痛者。必兼前六症。宜参治之。又有得于有生之初。父子相传。习以为常。此禀先天之气。非三因所致之疾。不可治也。（子和）若在女子。则前阴突出。后阴痔核。亦皆疝类。但不名疝而名瘕。故经云。任脉为病。男子内结七疝。女子带下 瘕。（汇补）

　　疝病分辨疝必睾丸先痛。次连小腹。次攻胸胁。有自下而上之象。若小肠气者。脐傍钓痛。连及腰脊。膀胱气者。肿胀溺涩。手按有声。肾气胀者。脐下绕身。撮急引痛。或连胯内。三症之发。必从腹而下及睾丸。有自上而下之象。其偏坠木肾者。惟睾丸为病。而无攻冲诸症。（汇补）

　　疝分寒热疝病本热标寒。言热者。言其本。言寒者。论其标。大要热多者。遇热即发。二便赤涩。小便肛门俱热。外肾累垂。玉茎挺出。寒多者。遇寒即发。二便清利。小腹腰胁清冷。外肾紧缩。玉茎痿软。（入门）又寒多则痛。热多则肿。湿多重坠。然虚疝亦下坠。不可不知也。（汇补）

　　内外虚实大抵外遇寒邪。必兼头疼寒热。内郁湿热。必带阴囊红肿。劳伤肝脾者。兼下血黄瘦。劳伤肝肾者。必腰酸遗浊。上下而痛者。多邪气之冲逆。下坠而痛者。多元气之下陷。（汇补）

　　疝分左右睾丸有两。左属水。水生肝木。木生心火。三部皆司血。统纳左之血者肝也。右属火。火生脾土。土生肺金。三部皆司气。统纳右之气者肺也。故诸寒收引。则血泣而归肝。下注于左丸。诸气 郁。则湿聚而归肺。下注于右丸。其患左者。痛多肿少。患右者。痛少肿多。（准绳）

　　疝分气积疝痛无形。走注不定者。七情四气内搏而然。疝痛有形。不移其处者。痰瘀食积下聚而成。（汇补）

　　疝久成积凡疝久则成积。盘附脐之上下左右。为 为瘕。作痛不已。或变 癖。或发奔豚。（汇补）

　　脉法肝脉大急而沉为疝。寸脉弦紧为寒疝。趺阳脉虚迟。亦为寒疝。疝脉牢急者生。弱急者死。

　　治法外寒束热者。开散外寒。疏通内热。祛逐肝经之湿热。消导下焦之瘀血。以寒因热用之法。立方处治。则邪易伏而病易除。（正传）若寒积下焦者。非大热之剂则不能愈。（谦甫）如热郁肝经者。非渗利之品则不能痊。

　　（汇补）

　　治禁预补诸疝皆属于肝。肝欲散。急食辛以散之。此疾虽因虚而得。然不可虚而骤补。所谓邪之所凑。其气必虚。留而不去。其病为实。故必先涤去所蓄之邪。然后议补。（本事方）

　　温散疝因阴邪凑肾。寒气上攻。小腹结块。下坠睾丸。坚紧如石。得暖渐消。得寒愈胀。其气并入前后腰脐各道筋中。上攻入胃。则大呕大吐。战栗畏寒。此下焦地气上冲。宜以参、附、姜、桂大剂。非寻常郁热比也。（汇补）

　　补虚有劳役而发者。其脉不甚沉紧。而豁大无力。其痛不甚猖獗。而重坠牵引。羸瘦少气。呕吐少食。泻利胸满。

　　洒淅寒热者。当以参、术、桂、附为君。略以疏导药佐之。若泛用克伐。必变攻胃冲心而死。（汇补）

　　危症疝久虚甚。上为吐逆。下有遗精者危。切牙战栗。冷汗反张者凶。（入门）

　　用药主以二陈汤。寒疝。加肉桂、小茴、玄胡、香附、吴萸、川椒。水疝。猪苓、泽泻、苍术、防己。筋疝。

　　黄柏、山栀、赤芍、甘草、胆草、大豆。血疝。赤芍、玄胡、归尾、香附、丹皮、牛膝。气疝。青皮、香附、枳实、木香、乌药、橘核、川楝。狐疝。柴胡、升麻、干葛、苍术。 疝。或得于胎元。或经年久病者。不必治之。

　　如遇外感而发。痛甚者。参前六法治之。瘀加桃仁。痰加海石。郁加木香。虚加故纸。红肿加山栀、赤芍。冰冷加吴茱、干姜。积湿过多。阴汗如雨。倍苍术。加白芷。

　　湿郁成熟。皮宽燥痒。加木通、泽泻。中焦虚疝脉濡者。四君子加川楝。下焦虚疝脉沉细者。八味茴香丸。或八珍汤加肉桂。至于湿热为病。俱宜泻南补北。不可妄用刚剂。如乌头、附子之类。

　　【附木肾】木肾者。外肾坚硬顽痹。不痛不痒。阴茎不垂。常如麻木。便溺之时。闷胀不顺。此肾家虚惫。阴阳不交。水火不济。而沉细痼冷。凝滞其间。未可纯用燥药。当行温散温利以逐其邪。俾水火交媾。荣卫流行。如寒回春谷。自然得愈。间有跌扑惊恐。痰气瘀滞者。当消瘀行气。佐以温散之品（汇补）

　　【附偏坠】睾丸坠肿。有大小左右不同。在左因怒气伤肝。外寒内郁。在右因肾气虚损。湿痰食积。皆使真气不升。客邪下陷。宜温中行气为君。升阳疏散为辅。不可泥引而竭之之法。（汇补）

　　【附白液】有纵情酒色。而平素多火者。初起 疝。服利湿降气却疝之药。后每遇劳欲。疝必随发。发必寒热。小腹不仁。隐隐痛连腰胁。阴囊肿大。毫毛之间。俱出白液。如米泔水。大注而下。头眩倦怠。静卧则身热渐缓。囊肿渐缩。缩则干硬如荔枝状。直至皱起白皮。揭去一层。方得和软。若遇劳伤。其发如故。治宜六味丸。加柴胡、黄柏、白芍、当归、山栀。（汇补）

　　【附阴挺】阴茎挺纵不收。为强中之症。由多服壮阳之品。或受金石丹毒。遂使阳旺阴衰。相火无制。得泄稍软。殊不知愈泄而阴愈伤。愈伤而茎愈强。治宜助阴抑阳。地黄汤。加牛膝、知、柏之风。（汇补）

　　【附肾囊风】是症乃肝经风湿。作痒不已。喜浴热汤。甚则疙瘩顽麻。破流脂水。宜蛇床子汤熏洗。或吴茱萸汤更妙。（汇补）

　　疝气选方蒺藜丸（宝鉴）

　　蒺藜（炒去尖） 乌头（炮去脐） 山栀（各等分）

　　每服三钱。为末。水煎服。

　　论曰。疝由湿热。因寒郁而作。故用栀子以降湿热。乌头以破滞气。况二物皆下焦之药。而乌头为栀子所引。其性急速。不容胃中停留。直趋下焦故也。又按之痛止者属虚。须加肉桂。以姜汁丸服。其效尤速。

　　三因燔葱散 治一切寒疝作痛。

　　川芎 当归 枳壳 浓朴 官桂 青皮干姜 茴香 茯苓 川楝 麦芽 神曲三棱 蓬术 熟地 白芍 人参上细切。每服五钱。葱白三茎。盐少许。水煎。

　　沉香桂附丸（宝鉴） 治中气虚弱。真火不足。脏腑积冷。腹胁痛。手足冷。便利无度。喜热物熨者。

　　沉香 肉桂 附子 川乌（炮） 良姜（炒） 茱萸 茴香（炒各一两）

　　为末。醋和丸。米饮下。

　　治 疝不痛。如升斗。俗名气胞者。或灸大敦穴。

　　苍术 神曲 白芷 山楂 川芎 栀子 半夏 南星入姜煎。或加海藻、昆布。必须断酒薄味寡欲。

　　马兰花丸 治七疝。及妇人阴 。小儿偏坠。

　　马兰花（醋炒） 川楝子 橘核 海藻 海带 昆布（俱酒净）

　　桃仁（各一两） 浓朴 枳实 玄胡 肉桂（各二钱）

　　当归四逆汤（宝鉴） 治疝气属阴寒者。

　　当归（七分） 附子 官桂 茴香 柴胡（各五分） 芍药（四分）

　　玄胡 川楝 茯苓（各三分） 泽泻（二钱）

　　水煎。

　　补肾汤 治疝气属虚。遇劳即发者。

　　沉香（三分） 人参 茯苓 附子 黄 白术木瓜（各一钱半） 川芎 甘草（各三分） 羌活 苏叶（各一钱）

　　姜、枣。呕吐。加半夏。

　　济生葵子汤 治膀胱湿热。腹胀溺涩者。

　　赤苓 猪苓 葵子 枳实 瞿麦 车前木通 黄芩 滑石 甘草（各等分）

　　姜煎。

　　五苓散 治疝气卒痛。小便涩。

　　即五苓加川楝。

　　疝痛急救方 气上冲。心下如有筑塞。痛甚欲死。手足冷者。

　　用硫黄不拘多少。溶化投水中。去毒。研细。入荔枝核炒黄。陈皮为末。各等分。饭丸桐子大。每服四五丸。

　　酒下。其痛立止。甚者。不过六丸。不可多服。

　　偏坠初起。用穿山甲、茴香为末。酒调下。以干物压之。外用牡蛎、良姜 末。唾津调涂患处。须臾如火热。痛即安。睾丸痛甚。用荔枝核、乳香、没药为细末。调入顺气治疝药中。或另用长流水调服。

　　肾气方茴香 破故纸 吴萸 胡芦巴莱菔子汁丸。盐汤下。

　　食积下流疝枳实 山楂 青皮 茱萸 茴香 香附 姜汁死血下流疝玄胡 桃仁 山楂 归尾 川芎 栀子 姜汁寒湿下流疝肉桂 吴萸 小茴 羌活 紫苏 浓朴 青皮 柴胡痰饮下流疝苍术 南星 半夏 海石 山栀 山楂橘核 青皮 姜汁湿热下流疝楝实 泽泻 猪苓 木通 滑石 山栀 橘核 黄柏 青皮虚人疝人参 白术 补骨脂 肉桂 附子 当归 川芎 黄 柴胡快捷方式方寒疝自汗欲死。用丹参末一两。热酒调下二钱。

　　又方 用仙人对坐草、青木香捣汁。和酒少许服之。

　　又方 治块物上冲者。用牡蛎六两。盐泥封固。火 二两。干姜一两焙为末。和匀。水调敷患处。小水大利。即缓。

　　外治法治疝气阴囊如斗者。

　　木鳖子七粒。皂角二条煨黄。玄胡五钱。川椒一合去目炒。共为末。以烧酒调如稀粥。涂在肾囊上。外以绵纸包裹。再以布包缚。随缩随收。一时即愈。

　　秘法外洗经霜楮树叶半斤。水煮滚。置阔口大坛内。乘热坐熏其囊。温则倾出洗之。每日三次。其效甚速。

　　五叶汤 洗疝痛。

　　枇杷叶 野紫苏 椒叶 苍耳叶 水晶葡萄叶煎汤熏洗。

　　卷之七　腰膝门

　　香港脚

　　大意伤于湿者。下先受之。（经文）故香港脚之疾。实水湿所为也。（发明） 然有挟痰挟火气虚血虚之不同。（汇补）

　　内因由脾肾虚弱。劳碌犯房。为风寒暑湿所侵。或乳酪醇酒。饮食浓味。损伤脾胃。湿热下注肾肝而成。（医鉴）

　　外候初起其势甚微。惟先从气冲穴隐核痛起。及两足屈弱。转筋掣急。或缓纵不随。或膝膑枯槁。或足胫红肿。

　　其上升也。小腹不仁。心烦胸闷。痰壅气逆。闻食即呕。或泻或闭。胸中忡悸。不欲见光。错乱妄语。精神昏愦。

　　恶寒发热。头疼身痛。状若伤寒。但初起必先足胫掀赤红肿。膝膑软弱顽麻为异。平复之后。或一旬或半月。复作如故。足胫肿大。脚如虫行。上走腰背心腹。（汇补）

　　病分南北北方地高。陵居土燥。多酒面 酪。湿从内生。南方地卑。川泽土润。多山岚瘴气。邪从外感。然北方虽无卑地。亦有践雨冒露之外显。南方纵无 酪。亦有鱼腥瓜果之内湿。可见内外之湿。南北俱有。宜随症而辨。

　　不可以地限之也。（汇补）

　　病分干湿湿香港脚者。筋脉弛而浮肿。或生 疮之类。但肿重而不上升。此属湿胜。宜利湿疏风。干香港脚者。筋脉蜷缩。

　　枯细不肿。因他病而发。有时上冲。此以热胜。宜凉血清火。（汇补）

　　病分寒热感湿热而发。必四肢俱热。感寒湿而发。必四肢俱寒。（汇补）

　　人分肥瘦肥人多湿痰生热。瘦人多血虚有火。必先有内因。然后邪从外入。故化痰清热。因人而施。（汇补）

　　病分表里湿热上干三阳。则寒热头痛。呕恶不食。身痛且重。湿热流注三阴。则胸满怔忡。遍身转筋。二便闭涩。（入门）

　　脉症总辨自汗走注。脉浮弦为风胜。无汗挛急。脉沉涩为寒胜。肿满重着。脉濡细为湿胜。烦渴便赤。脉洪数为暑胜。

　　膏粱之火下乘者。顽痹不仁。脉沉有力。肾肝之阴不充者。软缓少力。脉亦空虚。（三因方）

　　香港脚死症凡香港脚致上攻胸膈。呕吐不止。喘急抬肩。自汗淋漓。乍寒乍热。脉短促者死。入心则兼恍惚谬妄。眠卧不安。小腹痹胀。左寸乍大乍小乍有乍无者死。入肾则腰脚皆肿。小便不通。呻吟额黑。气冲胸满。左尺绝者死。若见症虽危。脉未绝者。宜分虚实救之。虚者四物汤加黄柏。以附子末津调涂涌泉穴。若气实者。用五子五皮散、薏苡仁散。或用槟榔末三钱童便调下。如上气喘促。初起有表邪者。疏散之。小青龙汤加槟榔。

　　实者五子五皮饮。或用苏叶、桑皮、前胡、杏仁、生姜。若已经攻泄分利。致不得眠。及上气喘促者。属虚。八味汤大剂冷服。脾胃虚者。参、术补之。初起攻胃呕逆。二陈平胃汤加木瓜。小便不通。实者五苓加木瓜。虚者八味丸加车前、牛膝。（汇补）

　　香港脚病戒恚怒则烦心。大语则伤肺。纵欲则伤肾。醉饱则伤脾。犯之均使病发。古称壅疾。宜疏通气道为先。凡甘湿补剂。及药汤淋洗。恐邪入经络。皆在所禁。（汇补）

　　治分诸症湿多宜利湿。热多宜清热。上升者兼降。下陷者兼升。表症兼发散。里症兼攻下。不可太过。亦不可不及。太过则损脾。不及则病不去。（汇补）

　　用药香港脚俱属湿热。初宜辛凉发散。继宜分利二便。与湿同治。用二术以祛湿。知、柏、芩、栀以清热。归、芍以调血。

　　木瓜、槟榔以行气。羌独活以利关节。兼散风湿。木通、防己、牛膝以引药下行。且消肿除湿。气虚肥白者。用养气。瘦人血燥者。用滋阴。若湿痰湿热瘀血。壅滞经络者。非肉桂、草乌、附子辛温。不能开结行经。但不可单用多用。须以黄柏辛凉佐之可耳。大率气在下。用苍术、防风、升麻、羌活。以提其湿。冲上。用黄柏、独活、防己、木瓜。以降其热。赤肿为血热。用赤芍、苦参、黄芩、萆 清之。黄白为寒湿。用干姜、肉桂、浓朴、苍术温之。实热便闭者。大黄、槟榔微下之。食积下注者。神曲、麦芽、苍术、半夏消之。脾虚滑泄。山药、苡仁补之。至于表症宜汗。麻黄左经汤。里症宜下。泽泻散。表里双解。大黄左经汤。理气。大腹皮散。调血。薏苡仁酒。入肾欲死。牛膝散加大黄救之。入心欲死。八味丸救之。外用附子末。津调涂涌泉穴。引势下行。故治分先后。不可初起遽补。久虚反攻。以致实实虚虚。

　　【附湿火】有肾火挟湿。溢于皮肉。红肿如云痕在足胫之间。按之热且痛者。湿火也。甚则红势自足而起。渐行至股上。而入腹升心者不治。宜预防之。二妙丸。有外感瘟疫症患脚痛者。俗呼绝足伤寒。（汇补）

　　【附附骨疽】环跳穴（在胯眼） 及腿根彻痛不已。外皮如故。脉沉数滑者。防生附骨疽。乃毒瓦斯着骨。人多误为湿热。及至脓成。气血大亏。已不可救。不知鹤膝风与附骨疽。惟肾虚者多患之。因真气虚弱。邪得深入。若真气壮实。外邪焉能为害。前人用附子以温肾。又能行药势散寒邪也。亦有体虚之人。夏秋露卧。为冷气所袭。寒热伏结。多成此症。不能转动。乍寒乍热而无汗。按之痛应骨者是也。若经久不消。阴极生阳。寒化为热。则为脓溃。若被贼风所伤。患处不甚热而洒淅恶寒。不时汗出。熨之痛少止。须大防风汤及火龙膏贴之。设用寒凉。必成废疾。或挛曲偏枯。或痿弱不起。坚硬如石为石疽。皮肉俱腐为缓疽。大抵下部道远。非桂、附不能直达。况肾主骨。而臀以下俱属肾。舍桂、附不可。（薛氏）

　　【附脚心痛】脚心痛多属虚劳。不可用克药。宜大圣散补养气血。

　　香港脚选方大圣散川芎 当归 人参 黄 麦冬 炙甘草 茯苓 木香入木瓜末一钱。酒调服。仍用草乌、川椒、白芷煎汤洗。

　　麻黄左经汤 治香港脚初起。有表症。可发散者。

　　麻黄 干葛 细辛 苍术 茯苓 防己桂枝 羌活 防风 甘草加味泽泻汤 治香港脚传里。有实症。可攻者。

　　泽泻 赤苓（中） 枳壳 木通（上） 猪苓 槟榔 牵牛加赤芍、陈皮。 水煎。

　　大黄左经汤 治香港脚兼表里者。

　　大黄 细辛 茯苓 防己 羌活 黄芩前胡 枳壳 浓朴 甘草 杏仁 姜 枣大腹皮散 治香港脚上冲。胸腹满闷。肢节心烦。

　　腹皮 苏梗 木通 桑皮 乌药 木瓜半夏 赤芍 青皮 独活 枳壳 姜 葱薏苡仁酒 治香港脚虚软无力。时常顽木作痛。

　　薏仁 牛滕 海桐皮 五加皮 防风 萆当归 杜仲 白芍 地骨皮 灵仙牛膝散 治香港脚入肾。小便闷痛。气喘面黑欲绝者。

　　牛膝（二两） 桂心（八钱） 当归（一两） 朴硝（五钱） 小茴 木瓜（各七钱）

　　八味丸 治肾气入心。小腹不仁。上冲喘急。呕吐自汗之危症。（方见中风）

　　大防风汤 健步丸（二方见痿症）

　　杉木汤 治香港脚入肝。左胁有块。痞塞欲绝者。

　　杉木节（一升） 橘叶（一升或皮） 槟榔（七枚） 童便（三升）

　　共煮一升。分二服。得快利。停后服。

　　二妙丸苍术 黄柏加牛膝。名潜行散。

　　火龙膏生姜（八两取汁） 乳香 没药（各五钱） 麝香（一钱） 牛胶（二两切片）

　　先将姜汁、牛胶溶化。方下乳香、没药调匀。待少温。下麝香。即成膏矣。

　　羌活导滞汤 治香港脚初发。一身尽痛。或肢节肿痛。便溺阻隔。先以此汤导之。后用当归拈痛汤。

　　羌活 独活 防己 归尾 枳实 大黄当归拈痛汤当归 白术 苍术 黄芩 羌活 防风泽泻 猪苓 茵陈 干葛 苦参 人参 知母 升麻 甘草治湿热香港脚方紫苏 黄柏 芍药 木瓜 泽泻 木通枳壳 槟榔 苍术 甘草 香附 羌活 防己痛。加木香。肿甚。加腹皮。发热。加大黄、黄芩。

　　简便方 治香港脚上冲。腹胀满闷。

　　用威灵仙末。酒调下二钱。痛减一分。则药亦减一分，或灸风市肩 曲池三穴。或七壮。或五十壮。甚验。

　　又方 用甘遂末。调敷红肿处。内服浓甘草汤。即散。又方用蓖麻叶蒸捣裹之。一日二三易。即消。

　　洗法川椒 葱头 生姜煎汤洗之。单治湿热而成者。

　　卷之七　腰膝门

　　厥症

　　大意世以卒然昏冒。不省人事为厥。方书以手足厥冷为厥。厥者。气逆也。凡移热移寒。或伏热深而战栗。或虚寒甚而发躁。皆谓之厥。不独手足厥冷而已也。（汇补）

　　内因人身气血。灌注经脉。刻刻流行。绵绵不绝。凡一昼夜。当五十营于身。或外因六淫。内因七情。气血痰食。皆能阻遏营运之机。致阴阳二气不相接续。而厥作焉。（汇补）

　　外候卒然仆倒。手足冰冷。面色不泽。或昏冒不知。牙关紧闭。或六脉沉伏。状若中风。而无痰声搐搦之异。（汇补）

　　阳厥阳厥者。外感六淫。初起头疼身热。口干脉数。后变四肢乍冷乍凉。有似阴症。但寒不过肘膝。冷不过一时。

　　大便闭结。目溺俱赤。此热邪入里。气血不得宣通。所谓阳极发厥。火极似水也。宜清凉攻下之剂。不可误作阴症治。四逆散主之。（汇补）

　　阴厥阴厥者。素有内寒。或食凉物。或中寒威。或因病后湿利。自汗变出。身寒厥冷。蜷卧不渴。面青溺白。脉沉细迟。忽然烦躁不宁。欲坐卧泥水井中。此阴极发躁。阴症似阳也。宜温经散寒。四逆汤主之。（汇补）

　　热厥阴气衰于下。则为热厥。（内经）因数醉入房。湿热下陷。酒气 悍。肾水日衰。阳气独盛。阴水渐涸。令人发厥。

　　宜壮水之主。亦有平人手足常热。冬不加绵。非壮也。乃三阴交虚。急断酒色。培养真阴。不尔成痿。酒客辈有此者。防生痈疽。（汇补）

　　寒厥阳气衰于下。则为寒厥。（内经）因多欲夺精。元阳亏损。不能充沛经络。阳气损衰。阴气独在。阳衰于下。令人手足厥冷。（入门）宜益火之原。若久病及平昔真阳虚惫。脉沉细不鼓而肢冷者。此非纯寒。乃虚极也。（汇补）

　　煎厥阳气者。烦劳则张。精绝。辟积于夏。使人煎厥。（内经）夫阳气者。所以卫外而为固也。夏月劳役犯房。扰乱阳气。水亏火亢。孤阳浮越。热气并逼。如煎如熬。故视听俱失。乃肾膀胱并损也。宜滋肾保肺。（汇补）

　　薄厥阳气者。大怒则形气绝而血菀于上。使人薄厥。（内经）夫苍天之气清静。则志意治。气血顺利。因恚怒动气。

　　载血上行。积于心胸。谓之薄厥。言阴阳相薄。气血奔迫。宜消瘀降气。（入门）

　　痰厥不因恚怒。忽然气闷痰升。肢冷吐涎。喉中有声。为之痰厥。脉必沉滑。宜导痰顺气。又气实多怒之人。忽大吐发厥者。乃痰闭于上。火起于下。先行探吐。后用导痰。（汇补）

　　食厥因饮食醉饱后。或感风寒。或着气恼。食填胸中。胃气不行。忽然厥逆。口不能言。肢不能举。若作中风中气治之必危。宜先以姜盐汤探吐。后以和中理气化痰药调之。（杂着）

　　气厥经云。暴怒伤阴。暴喜伤阳。忧愁不已。气多厥逆。卒尔倒仆。手足冰冷。口无涎沫。但出冷气。气不相续。其脉沉弦或伏。为中气症。与中风身温多痰涎者大。异。宜顺气和中。如乌药顺气散、木香流气饮之类。（许学士）

　　血厥有平素无痰。忽然如尸。目闭口噤。或微知人事。恶闻人声。状如眩晕。移时方醒。此汗多亡阳。阴血衰少。阳并于上。名曰血郁。（医贯）宜养血调脾。又曰郁冒。凡妇人经后。虚人房劳。多有此症。又有吐血过多。上渴下厥。冷过腰膝。入腹即死。或狂言错语。皆阳气妄行。阴无所根据。气血相离之故。须大蒜捣烂。 于脚心。或热手频擦涌泉穴。须用八珍汤加肉桂。（汇补）

　　尸厥尸厥即中恶。因冒犯不正之气。如登冢入庙。吊死问丧。飞尸鬼击。卒厥客忤之类。忽然手足厥冷。肌肤栗起。头面青黑。精神不守。或错言妄语。牙口俱噤。昏晕不知。（丹溪）此正虚邪入之症。用韭汁灌鼻中。或苏合香丸同姜汁调灌。或醋炭熏法。然后用药。（汇补）

　　蛔厥蛔厥者。其人素有食蛔在胃。又犯寒伤胃。或饥不得食。蛔求食而上攻。或外感症不应发汗而妄发其汗。

　　以致胃气虚寒。虫上入膈。舌干口燥。漱水不咽。烦躁昏乱。手足逆冷。不醒人事。甚至吐蛔。宜理中安蛔汤。

　　勿用甘草。勿食甜物。盖蛔得甘则动。得苦则安。得酸则静。亦有食填太阴。往往痛而吐蛔者。以温中化滞丸主之。（汇补）

　　厥分虚实厥有多端。须分阴阳虚实。如未厥前吐泻不渴。身凉蜷卧。及已发而脉迟。口出涎沫者。阴厥也。如未厥前便秘溺涩。口渴身热烦躁。及已发而脉数大。口中反干燥者。阳厥也。若厥而口噤牙闭者。实厥也。厥而口张自汗者。虚厥也。（汇补）

　　死症厥症身温汗出。入腑者吉。身冷唇青。入脏者凶。如手冷过肘。足冷过膝者死。指甲青黑者死。（绳墨）或醒或未醒。或初病或久病。忽吐出紫红色者死。如口开手撒。五脏绝症已见一二。惟大剂参、附。兼灸气海丹田。

　　间有活者。（汇补）

　　脉法寸脉沉大而滑。为痰气食厥诸有余之症。微濡而弦。为阴阳虚厥诸不足之症。大小无常。为尸厥。沉细无力。为蛔厥。（汇补）

　　治法治当降痰益气。温中健脾。热厥补阴。寒厥补阳。（汇补）

　　用药热厥。地黄汤。寒厥。桂附八味丸。煎厥。黄 人参汤加麦冬、五味。或地黄汤。薄厥。八味顺气散加减。痰厥。

　　温胆汤加竹沥、姜汁。尸厥。平胃散加木香、檀香。食厥。二陈汤加山楂、麦芽、砂仁、枳实。在上者吐之。蛔厥。理中汤加乌梅、花椒。气厥。乌药顺气散。血厥。加味八珍汤。阳厥。四逆散、白虎汤。阴厥。四逆汤、五味子汤。

　　【附急救法】男女涎潮于心。卒然中倒。当扶入暖室。正东端坐。作醋炭熏之。令醋气入鼻。其涎自退。轻者即醒。重者亦知人事。惟不可一点汤水入喉。使痰系心包。必成废人。初厥用生半夏末。或细辛、皂角、石菖蒲末。吹鼻取嚏。有嚏可治。（汇补）

　　【附暴死总断】按暴死者。卒然而倒。其因甚多。详于诸症。今复类举者。欲仓卒之际。辨症显然耳。如暴仆口噤。吐涎身温体暖脉虚者。中风也。二陈汤加天麻、钩藤。如腹痛额黑。手足收引。脉来沉迟。无气以息。中寒也。理中四逆汤。更灸开元。有本于阴虚。复遇暑途饥困劳役。暴仆昏绝者。此暑邪乘虚而犯神明之府。生脉散加香薷。

　　如有痰声者。名曰痰厥。此虚阳载痰上升也。四君子如竹沥、姜汁。切不可用二陈燥痰之剂。如行立之间。

　　暴眩仆绝。喉无痰声。身无邪热者。此阴虚而阳暴绝也。独参汤。如暴怒卒倒。身冷无涎污者。名曰气厥。六磨汤。如食后着寒着气而暴死者。名曰食厥。二陈汤探吐之。小儿多有此症。有大怒载血。瘀于心胸而暴死者。名曰血升。宜逐瘀行血。妇人产后经行。偶着恚怒多有之。如感臭秽瘴毒暴死者。名曰中恶。宜醋炭熏鼻。候醒。以藿香正气散调之。

　　或探丧入庙。或无人之室。或造天地坛场归来。暴绝面赤不语者。名曰尸厥。进药即死者。宜移患人东首。焚香北面礼拜。更行醋炭熏鼻。有伤寒新瘥。与妇人交。忽患小腹急痛。外肾搐缩面黑喘急冷汗自出名曰脱元有因大吐大泻后。卒然四肢厥冷。不省人事。名曰脱阳。俱宜急以葱白紧缚。切去两头。先用一头烧热放脐上。以熨斗熨之。使热气入腹。

　　后以参、附、姜汤救之。汗止喘息为可治。迟则无及矣。有男女交接而死。男子名走阳。女子名脱阴。男虽死。阳事犹然不倒。女虽死。阴户犹然不闭。有梦中脱泄死者。其阳必举。阴必泄。尸容尚带喜笑。为可证也。皆在不救。（汇补）

　　厥症选方五味子汤即生脉散加杏仁、陈皮、姜枣。

　　黄 人参汤黄 人参 白术 陈皮 甘草 当归 麦冬 五味 生地 黄柏 熟地 天冬八味顺气散即四君子汤加青皮、乌药、陈皮、香附。去白芷。

　　加味温胆汤即二陈汤加竹茹、枳实、山栀、黄芩。

　　加味平胃散即平胃散加木香、檀香、乌药、砂仁。

　　卷之八　下窍门

　　泄泻

　　大意湿胜则濡泻。（内经）脾土受湿。不能渗化。致伤阑门元气。不能分别水谷。并入大肠而泄泻。（指掌）泄者。大便溏薄。泻者。大便直下。略分轻重。总属脾虚。（汇补）

　　内因胃气和平。饮食入胃。精气则输于脾。归于肺。行于百脉而成营卫。若饮食起居内外之邪。伤于脾胃。传化失节。清浊不分。上升精华之气。反下降而为泄泻矣。（机要）

　　外候泄分五种。如脾泄。饮食不和。色黄。胃泄。腹胀注下。食则呕吐。大肠泄。食已窘迫。色白。肠鸣切痛。小肠泄。

　　溲涩。便脓血。小腹痛。大瘕泄。里急后重。数至圊而不能便。茎中痛。（难经）又有飧泄、肠垢、鸭溏、濡泄、滑泄之名。

　　飧泄者。湿兼风也。故恶风自汗。完谷不化。肠鸣脉弦。肠垢者。湿兼暑也，故稠粘垢秽。小水赤涩。烦渴脉数。

　　鸭溏者。湿兼寒也。故澄彻清冷。俨如鸭粪。溺白脉迟。濡泄者。湿邪自甚也。故泻多清水。肠鸣身重。溺短脉沉。滑泄者。湿胜气虚也。故所下不禁。大孔如竹筒。直出不止。又食积泄者。泻下腐臭。噫气作酸也。痰泄者。

　　或多或少。胸闷泻沫。火泄者。暴注下迫。焦黄秽臭。气泄者。腹常痞满。去不通泰。虚泻者。困倦无力。食减微溏。必兼体瘦。 泻者。停蓄饮食。数日一泻。必兼腹胀。肾泄者。五更腹痛。微响乃泄。必兼足冷。肝泄者。忿怒所伤。厥而面青。必兼胁满。交肠泻者。大小便易位而出。直肠泻者。饮食入口。少顷即泻。（汇补）

　　泻分久暴暴注下迫。食不及化。是无水也。溏泄日久。止发无恒。是无火也。（太仆）

　　腹痛分辨泻不腹痛者。湿也。泻白腹痛者。寒也。痛一阵。泻一阵。泄复涩滞者。火也。痛一阵。泻一阵。泻后痛减者。食也。腹中胀痛。泻不减者。肝气也。腹中绞痛。暴泻烦渴者。霍乱也。腹中绞痛。下无休时。去如蟹渤者。气食交并也。腹中觉冷。隐隐微痛。下如稠饮者。痰也。（戴氏）

　　寒热分辨热者。小便赤涩。烦渴。肛门热。谷食腐化。或虽不化。而色变焦黄。身能动作。手足温暧。寒者。小便清白。不渴。腹中冷。完谷不化。色亦不变。变亦白色。身懒动作。饮食不下。手足清冷。（河间）

　　肠鸣分辨湿多成五泻。肠走若雷奔。此寒湿之患。然亦有火势攻冲。抟击水气而鸣者。必兼腹痛。暴注下迫。肛门涩滞。小水色黄。非若湿症之腹不痛也。（汇补）

　　完谷分辨完谷不化。其因有四。曰气虚。曰胃寒。曰胃火。曰胃风。夫气虚胃寒。固不能传化矣。火者。火性急速。传运失常。即邪热不杀谷也。至于胃风者。肝风传脾。脾受其克。不能变化。名为飧泄。乃五泄之一也。（医统）

　　泄泻死症脉细。皮寒。少气。泄利前后。饮食不入。是谓五虚者死。其浆粥入胃。泄注止。则虚者活。（素问）

　　脉法泻脉自沉。沉迟寒侵。沉数火热。沉缓湿邪。沉虚滑脱。凡泄注沉缓弱小者生。浮大弦数者死。（汇补）

　　治法凡泻皆兼湿。初宜分理中焦。次则分利下焦。继以风药燥湿。久则升举元气。滑脱不禁。然后涩之。其间风胜。兼以解表。寒胜。兼以温中。虚弱补益。食积消导。湿则淡渗。火则清凉。痰则涌吐。陷则升提。随症而用。不拘次序。（汇补）

　　治审虚实下积如稠脓者。消化为上。去薄而小便短少者。利水为捷。若小便如常。不必再利。惟燥脾而已。如兼口渴。

　　则利水与燥脾。皆不可用。但审溺赤为有热。如溺短而色不变。则补益无疑也。（汇补）

　　郁结当开忧思太过。脾气结而不能升举。陷入下焦而泄泻者。宜开郁结。使气升而谷自化。（汇补）

　　郁热当清有肺热闭锢。咳嗽胸满。误服参、术。使肺中之热。回奔大肠而泻者。当先清肺金。然后和脾。（汇补）

　　泄泻忌用补虚不可纯用甘温。太甘则生湿。清热不可纯用苦寒。太苦则伤脾。兜涩不可太早。恐留滞余邪。淡渗不可太多。恐津枯阳陷。（必读）

　　用药主以茯苓、白术。加陈皮、半夏。湿加猪苓、泽泻。火加黄连、白芍。寒加炮姜、益智。风加防风、苍术。食加枳实、浓朴。食积加楂肉、麦芽。气虚加人参、黄 。气陷加升麻、柴胡。泄久脾虚。饮食难化。加参、 、神曲、麦芽、干姜。泄久肠滑。加肉果、诃子、木香。有夏月暴注水泄。用香薷散、益元散。有肾脾两虚。每朝五更洞泻。用四神丸、浆水散。有经年脾泻。用桂香丸、椒附丸。有痰积肺中。魄门不禁。用二陈加防风、桔梗探吐。有肺热移肠。下为肠癖。用黄芩、地骨皮、阿胶、百合、兜铃、甘草。有酒积作泻者。五更腹鸣作痛。泻下黄赤。此酒湿入脏所致。非肾虚者比也。宜四苓、葛花。或金匮泽泻汤加萆 之类。凡煎泻药。用甘澜水者。取其不助湿而益脾胃也。

　　（汇补）

　　泄泻选方白术茯苓汤 统治泄泻。

　　白术 茯苓 甘草胃苓汤即五苓合平胃散益元散（方见暑症） 理中汤（方见中寒）

　　香薷饮 治夏月暑泻（方见暑症）

　　四苓散 治清浊不分。因作泄泻。

　　茯苓 猪苓 白术 泽泻加桂。名五苓散。

　　白术散白术 芍药（各三钱） 炮姜（五钱） 甘草（二两）

　　每服二钱。水煎。

　　桂枝汤桂枝 白芍 白术（各五钱） 炙草（二钱）

　　每服五钱。水煎。

　　术附汤白术 附子 甘草连理汤即理中加茯苓、黄连。

　　五味子散 治肾虚人感阴气。而每泄于五更者。

　　五味（二两） 吴萸（五钱）

　　炒研末。每服二钱。陈米饮下。加补骨、肉果。名四神丸。

　　参附汤人参（一两） 附子（五钱）

　　每服五钱。加姜十片煎。

　　二神丸 治脾肾虚泄。五更肠鸣。

　　补骨脂（四两） 肉豆蔻（二两）

　　加五味子二两。吴茱萸五钱。名四神丸。

　　四柱散 济生治脏腑虚冷。真阳耗散。脐腹冷痛泄泻。

　　茯苓 附子 人参 木香（各一两）

　　每服三钱。姜五片。加肉果、诃子。名六柱散。活人方有白术。无诃子。

　　浆水散（洁古） 治脾土阴寒。水泻清冷。

　　半夏（二两） 良姜（二钱半） 干姜 肉桂 甘草 附子（各五钱）

　　为末。每服三钱。

　　椒朴丸（魏氏）

　　益智 川椒（炒） 浓朴 陈皮 白姜 茴香（炒各等分）

　　上用青盐。于银石器内。以水浸干药。用火煮干。焙燥为末。酒糊丸。盐汤下。

　　椒附丸 治肾脏虚寒。大便久泻。

　　椒红（炒） 熟附 鹿茸（焙） 桑螵蛸（炙） 山药 山萸 龙骨（ ）

　　桂香丸（三因） 治脏腑虚寒。为风寒所迫。冷滑注下。老人虚人。危笃。累效。

　　附子 肉豆蔻 茯苓（各一两） 桂心 干姜 木香（各半两） 丁香（二钱半）

　　为末。面糊丸。米饮下五十丸。

　　戊己丸（和剂） 治脾胃不足。湿热下乘而泄。

　　黄连 吴萸 白芍（各等分）

　　为末。面糊丸。如梧子大。米饮下。

　　温六丸（丹溪） 治湿热气滞。用为向导。上可治吞酸。下可治自利。

　　六一散（七两） 干姜（一两）

　　末之。粥丸。一方。去干姜。加吴萸二两。名参萸丸。

　　节斋泄利方白术 茯苓 半夏 陈皮 甘草 砂仁 神曲 麦芽

　　卷之八　下窍门

　　痢疾

　　大意饮食不节。起居不时。阴受之则入五脏。闭塞滞下。为飧泄肠癖。（内经）滞下者。谓气食滞于下焦。肠癖者。谓湿热积于肠中。即今之痢疾也。（汇补）故曰。无积不成痢。痢乃湿热食积三者。（杂着）

　　内因生冷油腻。留滞于内。湿蒸热瘀。伏而不作。偶为调摄失宜。风寒暑湿。干触秽浊。故为此疾。（指掌）其多发于夏秋者。因脾主长夏。脾感酷暑。肺金亦病。至秋阳气收敛。火气下降。肺传大肠。并迫而为病也。（医统）

　　外候或脓或血。或脓血相杂。或纯肠垢。或无糟粕。或糟粕相杂。虽有痛不痛大痛之分。然皆里急后重。逼迫恼人。（丹溪）若初起有恶寒发热。头疼身痛者。带表症也。初起有心烦口渴。腹痛呕吐者。里实症也。（汇补）

　　分寒热痢起夏秋。湿热交蒸。本乎天也。因热求凉。过吞生冷。由于人也。气壮而伤于天者。郁热为多。气弱而伤于人者。阴寒为甚。湿土寄旺四时。或从火化。则阳土有余。而湿热为病。或从水化。则阴土不足。而寒湿为病。（必读）

　　辨虚实胀满恶食。急痛惧按者。实也。烦渴引饮。喜冷畏热者。热也。脉强而实者。实也。脉数而滑者。热也。外此无非虚寒矣。其相似之际。最当审察。如口渴而喜冷者。为热。口渴而喜热者。为寒。腹痛而胀闷者。为实。腹痛而喜按者。为虚。溺短而赤涩者。为热。溺短而清白者。为寒。后重而新病为实。后重而久病为虚。脉大而沉实为实。脉大而浮洪亦虚。（必读）

　　辨五色湿热之积。干于血分则赤。干于气分则白。赤白兼见。气血俱病也。纯下清血者。伤风也。色如豆汁者。伤湿也。淡黄挟白者。食积也。微红焦黄者。热毒也。紫黑血丝者。瘀血也。杂下散血者。损伤也。如鱼脑者。脾失运而陈积不腐也。如冻胶者。肠胃冷而真液下脱也。如白脓者。虚而挟热。津液努责而结也。如屋漏水尘腐色者。元气弱极也。如鸡肝色者。百脉皆伤也。（汇补）

　　辨寒热世俗多以白为寒。赤为热。似矣。然白色亦有属热者。如谷食腐熟而成脓也。赤色赤有属寒者。因血瘀凝泣而入肠也。不可以赤白为准。但当以脉辨之。（医统）

　　积分新旧旧积者。湿热食积也。当推荡。新积者。下后又生也。当调补。不可轻攻。脾运而积自化。若因虚而痢。虽旧积亦不可下。虚回而痢自止。丹溪有先用参术。补完胃气而后下者。亦一时之权宜也。（汇补）

　　邪分逆顺先水泻。后便脓。此脾传肾之贼邪。为逆。难愈。先脓血。后水泻。此肾传脾之微邪。为顺。易愈。（丹溪）

　　里急分辨里急而不及更衣者。火也。火性急速。能燥物也。里急而频见更衣者。虚也。元气滑脱。不禁固也。（汇补）

　　后重分辨邪迫而后重者。至圊积减。未几复作。此大肠经积滞。不能宣通也。虚滑而复重者。至圊不减。后反加甚。此肺脾气降。不能发升也。（医统）

　　身热分辨初痢身热脉浮者。可解表。初痢身热脉沉者。可攻下。久痢身热脉虚者。正虚可治。久痢身热脉大者。邪盛难医。（汇补）

　　腹痛分辨痢疾腹痛。乃肺金之气郁在大肠。宜苦梗开之。丹溪后随症用药。因积滞者。腹必胀满。血虚者。痛必喜按。

　　又有虚寒作痛者。必久痢见之。（汇补）

　　色黑分辨下痢色黑有三。黑而焦色者。热极反见水化也。黑而有光如漆者。瘀血也。黑如尘腐者。乃死症耳。（汇补）

　　呕逆分辨痢而呕者。胃气不和也。心法有胃中火逆而呕者。有毒瓦斯上攻而呕者。有胃虚而呕者。有肝旺而呕者。大率久痢见之为逆。（汇补）

　　气滞痢七情乖乱。气不宣通。郁滞肠间。触发积物。去如蟹渤。拘急独甚。必兼胸宇不宽。首宜化气。（汇补）

　　食积痢饮食过多。脾胃不运。生冷失调。湿热乃成。痢下黄色。或如鱼脑。腹痛胀满。不嗜饮食。宜消导。（汇补）

　　时疫痢有一方一家之内。上下传染。长幼相似。是疫毒痢也。

　　当察运气之相胜。以发散疫邪。（大全）不可用克导攻下之剂。

　　瘀血痢凡饱食疾走。极力叫号。跌仆受伤。郁怒不泄。以及妇人经行产后。误吞生冷。恶血不行。凝滞于内。侵入肠间而成痢疾。纯下紫黑恶血。脉现芤细结促。治当祛瘀。（汇补）

　　噤口痢痢而能食。知胃未病。有脾家湿热。熏蒸清道而成噤口者。亦有脾胃素虚者。亦有误服利药。犯其胃气者。

　　亦有服涩剂太早者。如胃弱气陷。绝不思食。则难治矣。如大虚大热者。以人参同姜炒黄连煎汤。时时呷之。或单用石莲肉炒香煎服。外用田螺捣烂。入麝一分。纳入脐中。引热下行。（汇补）

　　休息痢屡止屡发。经年不愈。名曰休息。多因兜涩太早。积热未清所致。亦有调理失宜。亦有过服寒凉。亦有元气下陷。亦有肾虚不固。均能患此。（医统）

　　虚滑痢劳役过度。中州衰损。四肢困倦。谷食难化。下痢糟粕。腹中微痛。但有虚坐。并无努责。六脉沉伏。或应指模糊。治宜调补。不可以常例治之。亦有痢久不愈而变成者。治法相同。如再用寒凉行气。则恶寒厥逆自汗昏沉等症立见矣。须大剂辛温之品补之。

　　阴虚痢有素患阴虚。偶感寒邪。腹痛下痢。里急后重。赤白稠浊。或见红水。发热夜甚。烦渴不宁。胸中似饥。得食则胀。治以清解热邪。兼滋阴血。庶可保全。设用凉血攻积补气破气治之。必死。如白芍、生地、丹皮、山药、甘、桔、阿胶、石莲、赤苓、陈皮、风、米、泽泻之类。（寓意草）

　　蛲虫痢胃弱肠虚。则蛲虫下乘。或痛或痒。从谷道中出。其形极细。乃九虫之一也。宜清热杀虫。（医统）

　　虫疰痢痢下黑色。形如鸡肝。口燥大渴。五内切痛。由服金石汤丸。逼损真阴。其血自百脉经络而来。难治。（医统）

　　痢分轻重凡痢身不热者轻。身热者重。能食者轻。不能食者重。绝不食者死。（汇补）

　　疟痢前后疟痢二症。同因暑邪饮食失宜。致有疟后发痢者。由汗多亡阳。元气下陷。后重里急。似痢非痢也。亦有痢后发疟者。因下多亡阴。荣卫失调。寒热交争。似疟非疟也。俱不可纯用攻剂。若疟痢兼发者。内有积滞。外受风寒。可双解之。（医统）

　　死症下痢纯血者死。如尘腐色者死。如屋漏水者死。如鱼脑如猪肝者。半死半生。气短呃逆者死。唇若涂朱者死。大孔如竹筒者死。身热脉弦者。半生半死。脉细。皮寒。气少。泄痢前后。饮食不入。五虚者死。直肠自下者死。久痢。忽大下结粪者死。小儿出痘。即发痢者死。妇人新产。即发痢者亦死。（汇补）

　　脉法肠癖下脓血脉沉小滑利者吉。浮洪弦数者凶。又洪弦者重。浮大者未止。微弱者自愈。虽发热不死。惟弦急者难治。（汇补）

　　治法和血则便脓自愈。行气则后重自除。（内经）后重则宜下。腹痛则宜和。身重则除湿。脉弦则祛风。（东垣）因于湿热者。去其湿热。因于积滞者。去其积滞。因于气者调之。因于血者和之。新感而实者。可以通因通用。久病而虚者。可以塞因塞用。（必读）

　　初痢忌涩初痢之法。化滞清热。直候积消毒散。脾胃已和。气血将复。方可调补。不可遽用肉蔻、诃子、白术辈。以补住湿热。不可妄投粟壳、龙骨、乌梅等。以秘涩肠胃。恐邪得补而愈甚。腹痛欲死。变症百出。日久延迁而未已也。

　　（心法）

　　久痢忌攻气本下陷。而再行其气。后重不益甚乎。中本虚衰。而复攻其积。元气不愈竭乎。湿热伤血者。自宜调血。若过行推荡。血不转伤乎。津亡作渴者。自宜止泄。若但与渗利。津不转耗乎。（必读）

　　痢有汗法初起发热恶寒。头疼身痛。表症见者。即宜发散。所谓风邪内结者。汗之是也。（医统）

　　痢有补法脉来微弱者可补。形色虚薄者可补。病后而痢者可补。因攻而剧者可补。（必读）

　　痢久补脾久痢体虚气弱滑脱。徒知止涩。竟难奏效。殊不知元气下陷。当用升提补气。如参、 、白术、升麻之属。自能渐愈。甚者灸气海天枢百会穴。（医统）如食少者。专调脾胃。饮食进而气血和。盖痢以胃气为本也。（入门）

　　痢久补肾肾为胃关。开窍于二阴。未有久痢而肾不虚。故治痢不知补肾。非其治也。盖病在火衰。土位无母。设非桂、附大补命门。以复肾中之阳。以救脾家之母。则门户何由而固。真元何由而复。（士材）

　　用药主以保和丸。赤痢。加川芎、当归。白痢。加苍术。腹痛。加当归、芍药。后重。倍槟榔、枳壳。小水赤涩。加茯苓、木通。肛门热痛。加大黄、朴硝。此通导之法。凡实热者用之。若赤痢久而血虚者。四物汤。加阿胶、陈皮、白术、甘草。白痢久而气虚者。四君子汤。加黄 、扁豆、木香、砂仁。痢久而后重不去。此元气下陷。补中益气汤。

　　痢久而积滞不化。为脾气不运。六君子汤。中焦寒者。理中汤。下焦虚者。四神丸。此温补之法。凡虚寒者用之。若血瘀痢者。用当归、桃仁、赤芍、枳壳、甘草、黄芩、香附、陈皮、肉桂。若食积痢者。用化滞汤。加山楂、枳壳、木香、砂仁。此疏利之法。凡内伤气食者宜之。若时疫痢者。用防风汤。加羌活、白芷、柴胡、川芎。此发散之例。凡外感风寒者用之。若噤口痢者。香连丸。同石莲肉、竹茹、枇杷叶、苍术。徐徐呷下。此清解之例。凡虚热者宜之。若秽尽气虚。用芍药汤。加参、 、苓、术、诃黎、粟壳、乌梅、肉果、香椿皮。此兜涩之剂。凡滑脱者宜之。若阳邪陷入阴中。脉沉数有力。肌肤晦黑者。初则升散。用人参败毒散。后则升补。用补中益气汤。服药时外宜坐殿肛门。

　　努力忍便。直待药势已行。皮间汗润而止。务使内陷之邪。提之转从表出。所以挽其不趋之势也。凡初痢腹痛。不可骤用参术。虽胃气虚弱。亦当禁之。

　　痢疾选方保和丸（方见伤食） 理中汤（方见中寒）

　　芍药汤 治下痢脓血。里急后重诸症。

　　芍药（二两） 当归 黄连 黄芩（各半两） 大黄（三钱） 肉桂（二钱五分）

　　槟榔 甘草（各三钱） 木香（一钱）

　　每服五钱。水煎。加枳壳。名导气汤。

　　化滞汤 治下痢因于食积气滞者。

　　青皮 陈皮 浓朴 枳实 黄芩 黄连当归 芍药（各二钱） 木香（五分） 槟榔（八分） 滑石（三分） 甘草（四分）

　　加味平胃散 治下痢因于湿蒸热郁者。

　　苍术 陈皮 甘草 黄芩 黄连 槟榔茯苓 木香 泽泻 木通加味防风汤 治下痢困于风邪时疫者。必有表症。乃可用之。

　　麻黄 防风 苍术 川芎 本 羌活白芷 桔梗 芍药 甘草香连丸（直指） 统治痢疾初起。乃和平之剂。

　　黄连（十两） 木香（四两）

　　末之。醋糊丸。淡姜汤下。（随症加入）

　　芩术汤 统治痢疾积去调理之剂。

　　白术（一两） 黄芩（七钱） 甘草（三钱）

　　每服三钱。水煎。

　　黄芩汤。

　　黄芩（二钱） 芍药（一钱半） 甘草（五分）

　　真人养脏汤（和剂） 治痢久脾肾俱虚。肠胃不固。经年不愈者。

　　人参 白术 当归（各六钱） 白芍 木香（各一两六钱） 甘草肉桂（各八钱） 肉果（半两） 粟壳（蜜炙三两半） 诃子（一两二钱）

　　每服四钱。水煎。久病。加附子。

　　四神丸 治下焦不固。下痢不止。（方见泄泻）

　　卫生汤即异功散 加山药、苡仁、泽泻、黄连。

　　钱氏白术散 治脾虚泄痢肌热。

　　即四君子加木香藿香、干葛。

　　四君子汤 治白痢久而不愈。属气虚者。

　　六君子汤 治痢久而积滞不减。脾气不运者。

　　补中益气汤 治痢久而后重不去。属脾气下陷者。（方俱见中风）

　　胃风汤 治中焦虚寒。下痢不止。

　　人参 白术 茯苓 当归 芍药 川芎（各等分） 肉桂（减半）

　　水煎。一方。加干葛。

　　四物汤 治赤痢久而不愈。属血虚者。（方见中风）

　　卷之八　下窍门

　　便血

　　大意结阴者。便血一升。再结二升。三结三升。（内经）盖因邪犯五脏。内伤三阴。或循经之阳血。阻结不和。漏泄于外。或居络之阴血。着留不运。僻裂而出。（准绳）

　　内因皆由七情六淫。饮食不节。起居不时。或坐卧湿地。或醉饱行房。或生冷停寒。或酒面积热。触动脏腑。以致荣血失道。渗入大肠。（入门）

　　外候纯下清血者。风也。色如烟尘者。湿也。色黯者。寒也。鲜红者。热也。糟粕相混者。食积也。遇劳频发者。内伤元气也。后重便减者。湿毒蕴滞也。后重便增者。脾元下陷也。跌伤便黑者。瘀也。先吐后便者。顺也。（汇补）

　　粪前粪后先血后便。此近血。也由手阳明随经入肠渗透而出也。先便后血。此远血也。由足阳明随经入胃。淫溢而下也。（准绳）

　　挟寒挟热富贵之人。酒色浓味。藜藿之人。劳役忧思。均致热积于中。风生于内。血溢流走。尽属于热。惟病久真气渐虚。或过服凉药。脾胃伤损。然后可用温补。（原病式）

　　脉法尺脉芤涩。关脉微缓。俱为便血。脉小留连者生。数疾浮大者死。右关沉紧。是饮食伤脾。不能摄血而下走也。右寸浮洪。是积热肺经。下传大肠而便血也。（汇补）

　　治法大要初起当清解肠胃之湿热。久则调和中焦之气血。服凉药不愈者。必佐以辛味。服辛味不愈者。必治以温中。（医统）下陷既久。升提可用。（汇补）益精气血气。皆生于谷气。胃气一复。血自循轨。（入门）

　　用药主以四物汤。风加荆芥、防风。湿加苍术、秦艽。热加槐角、芩、连。寒加木香、干姜。气加香附、枳壳。瘀加桃仁、韭汁。久虚者。加参、 、术、草。下陷者。加升麻、柴胡。虚热者。加阿胶、生地。虚寒者。加附子、炮姜。古方。阴结用平胃地榆汤。（汇补）

　　【附肠风】肠风者。自外感而得。邪气内客。随感随见。（戴氏）属足阳明经。（卮言）或外风从肠胃经络而入客。或内风因肝木过旺而下乘。故曰肠风。风有以动之也。外症腹中有痛。所下清血纯血。当先解肠胃之风邪。次分内外以调理。内风用胃风汤。外风用槐角丸。（准绳）

　　【附脏毒】脏毒者。自内伤而得。蕴积毒瓦斯。血色浊黯。久而始见。（戴氏）属大肠经积热。久而生湿。湿从而下流也。（卮言）

　　外症腹内略疼。浊血兼脓。或肛门肿胀。或肠头突出。或大便难通。先以拔毒疏利之剂。逐出恶血。然后以凉血祛风之剂。兼助胃气。（准绳）二黄柏叶主之。或用干柿烧灰。每朝米饮调下。以其能消宿血。解热毒。且健脾敛肺故也。（汇补）

　　【附肠癖】肠癖者。原因胃风飧泄。久则湿热成癖。注于大肠。传于少阴。名曰肠癖。俗呼血箭。因其便血唧出。有似于箭也。又有如节。四散漏下。（入门）有恒发于长夏者。因湿热令行。客气盛而主气弱。故肠癖之病甚也。宜升阳防风汤。加炒柏、酒芩、当归、陈皮主之。（准绳）

　　【附蛊毒】脏腑败坏。下血如猪肝。如烂肉。心腹绞痛。涎唾沉水。嚼豆不腥者。中盅也。（准绳）在膈者。以胆矾溶化。升麻煎汤探吐。在下者。以郁金为末。米饮调下。取泻后。以平胃散将养之。（入门）

　　【附血痔】血痔者。湿毒留于脏腑。注于大肠。既有病根。复遇劳思饮酒。后即下血。由内热而妄行也。宜四物汤。加芩、柏、槐花治之。如年高气弱。或误用攻下。血来不止者。四君子主之。劳役即发。觉重坠者。补中益气。加黄芩、槐花。又有脓汁浊液化生虫物。蠹食肛门。傍生小窍。滴血淋沥。射如血线。当以芜荑、艾叶、楝根等物化虫可耳。外以血竭末敷之。或以鳗鲤骨。烧烟熏亦效。（汇补）

　　便血选方胃风汤（方见痢疾）

　　黄连汤（洁古）

　　黄连 当归（各五钱） 炙草（二钱半）

　　每服五钱。水煎加大黄一钱。芍药五钱。淡桂五分。名芍药黄连汤。水煎。调木香、槟榔末五钱。

　　胶艾汤（和剂）

　　即四物汤 加阿胶、艾叶、甘草。

　　平胃地榆汤（谦甫） 治阴结便血。

　　即异功散加炮姜、附子、苍术、浓朴、神曲、益智、升麻、干葛、当归、白芍、姜、枣。

　　槐花丸 治肠风痔血。

　　槐角 地榆 黄芩 当归 防风 枳壳加秦艽、升麻。

　　黄连阿胶丸黄连（三两） 阿胶（一两） 茯苓（二两）

　　以连、苓为末。水煮阿胶膏为丸。空心米饮下。

　　黄土汤（金匮）

　　甘草 白术 黄芩 阿胶 熟地 附子（炮各二两） 伏龙肝半升煮。分服。

　　三黄补血汤黄 （一钱半） 生地（二钱） 熟地 川芎（各一钱） 芍药 丹皮 柴胡 升麻（各五分）

　　柏叶散 治脏毒。

　　侧柏叶（二两） 黄芩（一两半） 大黄（五钱）

　　米饮下。

　　升阳防风汤（东垣） 治肠风。

　　苍术（酒浸炒四钱） 白术 茯苓 芍药（各一钱） 防风（二钱）

　　理物汤即理中四物汤合用。

　　四物汤 六君子汤 补中益气汤 四君子汤（四方俱见中风） 理中汤（方见中寒）

　　棕灰散败棕 存性。每服二钱。或酒或米饮下。

　　卷之八　下窍门

　　溺血

　　大意胞移热于膀胱。则溺血。（内经）是溺血未有不本于热者。但有各藏虚实之不同耳。（汇补）

　　内因或肺气有伤。妄行之血。随气化而下降。胞中或脾经湿热内陷之邪。乘所胜而下传水府。或肝伤血枯。或肾虚火动。或思虑劳心。或劳力伤脾。或小肠结热。或心胞伏暑。俱使热乘下焦。血随火溢。（汇补）

　　外候全无疼痛。血从精窍而出。非若血淋茎痛。血随溺窍而出也。（汇补）

　　治法暴热实火。宜甘寒清火。房劳虚损。宜滋阴补肾。此病日久中枯。非清心静养。不可治也。（汇补）

　　用药实热。用导赤散。加山栀、黄芩、淡竹叶、赤苓。煎成调滑石末饮之。虚热。宜四物汤。加生地、茯苓、山栀、牛膝、麦冬。煎成调发灰饮之。久不止者。胶艾四物汤。虚甚者。鹿角秋石丸。阻塞不通。加冬葵子、生蒲黄以化之。

　　（汇补）

　　溺血选方导赤散生地 木通 甘草胶艾汤（方见便血）

　　小蓟饮小蓟 山栀 当归 生地 滑石 甘草 蒲黄 通草 淡竹叶 加冬葵子鹿角胶丸鹿角 熟地 发灰茅根汁为丸。盐汤下。

　　卷之八　下窍门

　　便浊

　　大意水液混浊。皆属于热。（内经）故赤白浊。皆因湿热浊气。渗入膀胱而为病。（入门）

　　内因其因有二。肥人多湿热。瘦人多肾虚。（丹溪）肾虚者。因思想过度。嗜欲无节。肾水虚少。膀胱火盛。小便去涩。

　　所以成浊。（医鉴）湿热者。因脾胃湿热。中焦不清。下流膀胱。故便溲混浊。（正传）又有思虑劳心者。房欲伤肾者。脾虚下陷者。脾移热于肾者。下元虚冷者。湿痰流注者。有属虚劳者。有因伏暑者。（汇补）

　　外候小溺浊涩。茎中大痛。其状漩面如油。光彩不定。漩脚下澄。凝如膏糊。（心法）若初起先有消渴善饮。而后下便见浊者。即下消症也。（汇补）

　　浊分气血血虚而热甚者。则为赤浊。心与小肠主之。气虚热微者。则为白浊。肺与大肠主之。（正传）

　　浊分虚实大约窍端结盖者。为多火。不结盖者。为兼湿。小水赤涩而痛。或浊带赤色者。为小肠湿热。小水不涩不痛。

　　而所下色白。或渗利转甚者。为脾气下陷。茎中痛痒。而发寒热。或有结痛者。为毒邪所侵。（汇补）

　　浊分精溺要知浊出精窍。淋出溺道。由败精瘀腐者。十常六七。由湿热流注。与脾虚而下陷者。十中二三。（汇补）

　　脉法两尺洪数。为阴火不宁。左寸短小。为心虚不摄。右脉大而涩。按之无力。或微细。或沉紧而涩。皆为虚。尺脉虚浮。急疾者难治。迟者易治。（汇补）

　　治法赤者当清心泻火。白者当滋阴补肾。使水火既济。阴阳叶和。精气自固。（正传）若属湿痰者。宜燥中宫之湿。

　　属虚滑者。宜提下陷之气。甚有色欲太过。阳虚生寒者。当壮火锁阳。此虽仅见。亦宜审也。（汇补）

　　治禁不可纯用寒凉伤血。不可纯用热药助火。盖寒则坚凝。热则流通。均非当理。但宜清上固下。（入门）其必佐以甘淡者。以甘能化气。淡能利窍。若用涩剂。则邪无从出。反增胀闷。（汇补）

　　用药阴虚火动。主以地黄汤。去山萸。加萆 、黄柏。心虚火动。主以清心莲子饮。湿痰下注。主以苍白二陈汤。湿热不清。主以四苓散。中气下陷。主以补中益气汤。下元虚冷。主以八味地黄汤。若暑月冒热便浊者。辰砂六一散。

　　【附精浊】精浊者。因败精流于溺窍。滞而难出。故注中如刀割火灼。而溺自清。惟窍端时有秽物。如疮脓目眵。淋漓不断。与便溺绝不相混。此心肾二经火起精溢。故败精流出。而为白浊。虚滑者。血不及变。而为赤浊。宜滋阴药中。如牛膝、冬葵子、萆 。去其败精。然后分治。挟寒者。脉迟无力。溺色清白。挟热者。口渴便黄。脉滑数有力。寒者。萆 厘清饮。热者。清心莲子饮。

　　便浊选方地黄加减汤 治阴虚火动便浊。

　　即地黄汤 加知母、黄柏、麦冬。

　　清心莲子饮 治心虚便浊有热。

　　茯苓 黄 石莲子（各七钱半） 地骨皮 麦冬 人参（各一钱半）

　　远志 菖蒲 车前 黄芩 炙草（各一钱）

　　水煎。加辰砂调服。

　　苍白二陈汤 治湿痰下注便浊。

　　苍术 白术 半夏 茯苓 陈皮（各八分） 甘草（四分）

　　一方。加升、柴各三分。

　　加味四苓散 治湿热不清便浊。

　　茯苓 白术 猪苓 泽泻（各等分）

　　加山栀、麦冬、木通、黄芩。水煎。

　　加减八味丸 治下元虚冷便浊。

　　即桂附八味丸。去茯苓、泽泻。加菟丝、五味子。

　　萆 厘清饮萆 菖蒲 益智 乌药（各等分）

　　每服四钱。水煎。入盐一捻服。

　　珍珠粉丸 治阴虚火旺而白浊。

　　真蛤粉（四两） 黄柏（四两）

　　水丸。酒下。

　　小菟丝丸 治虚劳遗浊。

　　石莲肉 山药（各二两） 茯苓（一两） 菟丝（五两）

　　为末。山药糊丸。盐酒下。

　　辰砂六一散（方见暑症） 水陆二仙丹（方见遗精） 补中益气汤（方见中风）

　　卷之八　下窍门

　　遗精

　　大意遗精之主宰在心。精之藏制在肾。凡人酒色过度。思虑无穷。（直指）致真元下渗。虚火流行。精气滑脱（指掌）

　　内因有思想无穷。相火妄动而精走者。有用心过度。心不摄肾而失精者。有饮酒浓味。痰火湿热。扰动精府者。

　　有淫欲太过。闭藏失职。精窍清脱者。有脾虚下陷者。有肝火炽强者。（汇补）

　　外候其为证状。亦复不同。或小便后。出多不可禁者。或不小便而自出者。或茎中痛痒常欲如小便者。（丹溪）或睡中无梦。流出不自觉者。大抵夜睡而自遗者轻。昼觉而自遗重。（汇补）

　　五脏遗精五脏各有精。肾则受而藏之。故遗精之病。五脏皆有。不独肾也。如心病而遗者。必血脉空虚。本纵不收。肺病而遗者。必皮革毛焦。喘急不利。脾病而遗者。必色黄肉脱。四肢懈惰。肝病而遗者。色青筋痿。肾病而遗者。色黑髓枯。更当以六脉参详。昭然可辨。若肾脏自病者。专治其肾。如他脏移病者。则他脏与肾两治之。（汇补）

　　脉法遗精之脉。当验于尺。结芤动紧。二症之的。微涩阴伤。洪数火逼。（紫虚）

　　治法治宜抑火清心。安脾实肾。则水火既济。坎离协议。何病之有。（玉策）

　　用药心火妄动者。茯神汤。心肾不交者。炒香散。脾胃湿热者。二陈汤。加苍术、黄柏、升麻、柴胡。肾元不固者。

　　山药丸。加牡蛎、龙骨、鹿茸、韭子。脾气下陷者。补中益气汤。肝火炽盛者。加味逍遥散。（汇补）

　　【附梦遗】昼之所思。为夜之所见。凡男女性淫者。则心肝与肾之相火。无时不动。故劳怯之症。多梦鬼交。（正传）盖心藏神。肝藏魂。梦中所主之心。即心之神也。所见之形。即肝之魂也。所泄之精。即肾之精也。故心为君。肾为相。未有君火动。而相火不随之者。（指掌）所以寐则神游于外。魂化为形。神魂相感。俾君相二火。吸撮三焦之气。尽趋阴窍而跃出。（准绳）故治此病者。当先求其心。非君不能动其相。非相不能使其精。故宁心益肾为要药也。（绳墨）若寡欲之人。亦患此者。当作脾湿治。盖脾湿则气化不清。而分注于膀胱者。亦混浊而稠浓。由是扰动阴火。精随火泄。（指掌）治宜定志丸、珍珠丸、水陆二仙丹之类。

　　【附鬼交】鬼魅相感者。其状不欲见人。如有人晤对。时独言笑悲泣。脉来乍大乍小。乍有乍无。及脉绵绵不知度数。

　　而颜色不常。乃其候也。（必读）治以苏合香丸。或朱砂、雄黄、麝香、鬼箭、虎骨之类。或灸鬼哭穴二三十壮良瘥。（汇补）

　　遗精选方茯苓汤 治欲火太盛。君火妄动而遗精。

　　茯苓 远志 枣仁 菖蒲 人参 茯神黄连 生地 当归 甘草妙香散（荆公） 治心虚神弱。不能摄肾而精遗。

　　龙骨 益智 人参（各一两） 茯苓 远志 茯神（各五钱）

　　朱砂 甘草（各二钱）

　　为末。每服二钱。空心温酒下。

　　山药丸（子和） 治肾气虚脱。腰痛体瘦。目暗耳鸣而遗精者。

　　赤石脂（ ） 茯神 山萸肉 熟地 巴戟 牛膝泽泻（各一两） 杜仲 菟丝子 山药（各三两） 五味（六两） 肉苁蓉（四两）

　　为末。炼蜜丸。空心。温酒或盐汤下。

　　二陈汤 治膏粱太过。脾胃湿热遗精。（方见痰症）

　　补中益气汤 治脾元下陷。精气不统而精遗。

　　加味逍遥散 治肝火妄动。疏泄太过而精遗。（二方俱见中风）

　　水陆二仙丹 治相火动而精遗。以致烦躁者。与补阴药同用。

　　金樱子入粗袋。擦去刺。捣碎。水浸二宿。滤去渣。又将汁澄清。入锅熬成膏。芡实去壳为末。入金樱膏内。

　　和为丸。如梧子大。每服百丸。淡盐汤下。

　　珍珠粉丸（洁古） 治虚热遗精。

　　黄柏（瓦上炒） 真蛤粉（各一斤）

　　为末。滴水丸。温酒下。

　　内补鹿茸丸（宝鉴） 治虚寒遗精。

　　鹿茸（酥炙） 菟丝 白蒺藜 沙蒺藜 肉苁蓉 紫菀蛇床子（酒浸蒸） 黄 桑螵蛸 阳起石 附子 肉桂（各等分）

　　为末。蜜丸。温酒下。

　　卷之八　下窍门

　　癃闭

　　大意膀胱者。州都之官。津液藏焉。气化则能出矣。故膀胱不利为癃。三焦者。决渎之官。水道出焉。故三焦实则闭癃。（内经）癃与闭。二症也。暴病为溺闭。小便点滴。内急。胀满而难通。久病为溺癃。欲解不解。屡出而短少。（必读）

　　内因有心肾不交。阴阳不通。而内外关格者。有热结下焦。壅塞胞内。而气道涩滞者。有肺中伏热。不能生水。而气化不施者。有脾经湿热。清气郁滞。而浊气不降者。有痰涎阻结。气道不通者。有久病多汗。津液枯耗者。

　　有肝经忿怒。气闭不通者。有脾虚气弱。通调失宜者。（汇补）

　　外候凡人鼻色黄。小便必难。热微则小便难而仅有。热甚则小便闭而绝无。（入门）小便胀满。气急上逆。心腹俱闷。叫痛欲死。（巢氏）甚有肺气壅极。横行脐中。小肠为之突出。外肾为之挺长。（寓意草）

　　脉法脉紧而滑直者。不得小便也。又尺脉或浮或涩或缓。皆小便难。溺有余沥也。右寸关滑实者。痰滞上焦。细微者。中气不运。左尺脉洪数者。热结下焦。虚浮者。肾气不足。（汇补）

　　治法一身之气关于肺。肺清则气行。肺浊则气壅。故小便不通。由肺气不能宣布者居多。宜清金降气为主。并参他症治之。若肺燥不能生水。当滋肾涤热。夫滋肾涤热。名为正治。清金润燥。名为隔二之治。燥脾健胃。

　　名为隔三之治。又有水液只渗大肠。小肠因而燥竭者。分利而已。有气滞不通。水道因而闭塞者。顺气为急。实热者。非咸寒则阳无以化。虚寒者。非温补则阴无以生。痰闭者。吐提可法。瘀血者。疏导兼行。脾虚气陷者。升提中气。下焦阳虚者。温补命门。（汇补）

　　用药肺气受热。清肺饮。膀胱热结。八正散。气滞于内者。利气散。阴虚者。地黄汤。阳虚者。八味丸。脾虚不运者。

　　补中益气汤。气虚不化者。六君子汤。血瘀者。牛膝汤。痰闭者。导痰汤。先服后吐。又有因小便不通。过服寒凉渗利诸剂。致气闭于下。寒郁于中。阴翳否隔。不能气化而不通者。用干姜、升麻。煎服而愈。于此可悟夫天地升降之道。阴阳消长之理。故志之。（汇补）

　　【附转胞】转脬者。胞系转戾。脐下并急而痛。小便不通者是也。（巢氏）凡强忍小便而疾走。或饱食大怒而入房。使水气逆上。并迫于胞。故屈戾而不舒张也。治以甘遂末。水调。敷脐下。内饮甘草汤。其药汁至脐。二药相反。胞必自转。小便自通。或用甘遂末一钱。猪苓汤下即愈。若妊妇小便不通。因胎肥压胞。宜升举其胎。胞转而水道自利。不可专用淡渗。宜补中益气汤探吐以提其气。或外用稳婆手托法。亦可。（汇补）

　　【附胞痹】胞痹者。小腹膀胱。按之内痛。若沃以汤。涩于小便。上为清涕。（内经）盖因风寒湿气客于胞中。则气不能化。

　　故胞满而小便不通。其为清涕者。以膀胱之脉。络脑而下贯鼻中。宜散胞中之邪。调下焦之气。肾沥汤主之。（医统）

　　【附关格】关格者。脉名也。左手人迎脉。大于右手四倍。曰关。关者。热在下焦。必下绝小便。右手气口脉。大于左手四倍。曰格。格者。寒在上焦。必上为呕逆。若脉象既关且格。必小便不通。旦夕之间。陡增呕恶。此因浊邪壅塞。

　　三焦正气不得升降。所以关应下而小便闭。格应上而生吐呕。阴阳闭绝。一日即死。最为危候。宜二陈汤加防风、桔梗芦探吐。若吐不出。以二陈汤加槟榔、大黄、枳壳、浓朴、木香、木通、杏仁、泽泻降之。古法。治虚人关格。有用补中益气汤加槟榔者。若上不得吐。下不得通。愦愦无奈。头汗不止者死。至于寻常腹痛二便不通而呕吐。其脉沉静不紧盛倍大者。非关格也。乃痰食之症。宜二陈汤加白芥子、山楂、枳实、青皮治之。（汇补）

　　癃闭选方清肺饮（东垣） 治肺热口渴。小便不通。

　　茯苓 黄芩 桑皮 麦冬 车前 山栀 木通（等分）

　　水煎。

　　八正散（宝鉴） 治膀胱热郁。小便不行。

　　瞿麦 蓄 车前 滑石 甘草 山栀木通 大黄（等分）

　　每服二钱。加灯心。水煎。

　　导赤散 治心经客热溺闭。

　　生地 木通 甘草 加连翘、黄连。

　　五苓散 治清浊混行于大肠。致泄泻小便不通者。

　　白术 茯苓 猪苓 泽泻 肉桂利气散 治气壅小便不通。

　　枳壳 陈皮 木通 甘草通闭散 可与前方合用。

　　香附 陈皮 赤苓牛膝汤 治血瘀小便不通。

　　牛膝 归尾 黄芩 加琥珀末少许。

　　地黄汤 治阴虚小便不通。（方见中风）

　　即地黄汤去萸肉。加麦冬、牛膝、车前。

　　肾气丸（金匮） 治阳虚小便不通。（方见湿症）

　　补中益气汤 六君子汤（二方俱见中风） 导痰汤（方见似中风）

　　外治法葱头二十茎。紫苏二两。煎汤熏洗外肾小腹。或以盐炒热。绢包熨脐上下。或姜渣、枳壳亦可。或葱饼灸脐亦效。 又法。取田螺泥涂脐中。法见淋症。加麝香一二厘。或盐半匙填脐中扎紧更效。又法。独颗蒜一枚。栀子三十。盐花少许。研烂摊纸上。贴脐。甚者连阴囊涂之。即通。又小便不通欲死者。用桃枝、柳枝、木通、枯矾、旱莲子、汉椒各一两、葱白一握。灯心一束。细锉。入水三斗煎。耗一半。用瓷瓶盛汁。熏外肾。周遭以被围绕。不得入风。冷则换汁。再熏即通。（一方无旱莲子）

　　卷之八　下窍门

　　遗溺

　　大意三焦者。中渎之府。水道出焉。属膀胱。是孤之府也。故上焦脉虚则不约。下焦则遗溺。（内经）

　　内因水潴于膀胱。而泄于小肠。若心肾亏损。阳气衰冷。传送失度。必具遗尿之患。（大全）又有挟热者。因膀胱火邪妄动。水不得宁。故不禁而频来。（王纶）可见遗尿一症。有寒有热之不同也。（汇补）

　　外候色白者。虚寒也。色赤者。虚热也。（戴氏）大抵患热者。频数而绝少。寒者。不觉而恒多。（汇补）

　　脉法尺中脉虚。小便不禁。凡遗溺者。脉当沉滑而反浮大。其色当黑而反现黄。此土克水为逆。不治。（汇补）

　　治法上焦虚者。宜补肺气。下焦虚者。宜固膀胱。挟寒者。壮命门阳气。兼以固涩之剂。挟热者。补肾膀阴血。佐以泻火之品。（汇补）

　　睡中遗尿睡则遗尿。此为虚症。所以婴儿脬气未固。老人下元不足。皆有此患。但小儿挟热者多。老人挟寒者多。不可不辨。（六要）

　　用药虚寒。主以四君子汤。加益智、山药、五味、破故纸、肉桂、升麻。虚热。主以四物汤。加丹皮、山栀、黄柏、知母、麦冬、桔梗。如欲止涩。加牡蛎、赤石脂、桑螵蛸、鸡 。久不愈。属下元虚极。十全大补汤、补中益气汤、缩泉丸、秘元丹、肾气丸等。加减选用。（汇补）

　　遗溺选方家韭子丸（三因）治肾寒。阳气不能闭藏而遗尿。

　　家韭子 鹿角 肉苁蓉 熟地 当归 菟丝子巴戟 杜仲 石斛 肉桂 山萸肉 干姜桑螵蛸散 治心不摄肾遗尿。

　　桑螵蛸（盐炒） 远志 龙骨 菖蒲 人参 茯神 龟甲 当归（等分）

　　为末。参汤服。

　　又方桑螵蛸 鹿茸（酥炙） 黄 （各三两） 牡蛎 人参 赤石脂 杜仲（各二两）

　　为末。米饮调下。

　　秘真丹（河间） 能固精止溺。

　　龙骨（三两） 砂仁（一两） 诃子（十枚） 灵砂（二两）

　　加味逍遥散 治肝火疏泄。

　　补中益气汤 治脾气不升。（二方俱见中风）

　　卷之八　下窍门

　　淋病

　　大意滴沥涩痛谓之淋。急满不通谓之闭。五淋之别。虽有气砂血膏劳之异。然皆肾虚而膀胱生热也。（心法）

　　内因由膏粱浓味。郁遏成疾。致脾土受害。不能化精微。别清浊。使肺金无助。而水道不清。渐成淋病。或用心过度。房欲无节。以致水火不交。心肾气郁。遂使阴阳乖格。清浊相干。蓄于下焦膀胱。而水道涩焉。（正传）

　　外候小便涩痛。欲去不去。不去又来。滴沥不断。甚则闷塞。（入门）

　　淋病分辨气淋涩滞。余沥不断。血淋溺血。遇热则发。石淋茎痛。溺有砂石。又名砂淋。膏淋稠浊。凝如膏糊。又名肉淋。

　　劳淋遇劳即发。痛引气冲。又名虚淋。（汇补）

　　五淋微甚淋虽五。总属于热。（丹溪）初为热淋。重为血淋。久则煎熬水液。或凝块如血。或稠浊如膏。或火烁而成砂石。

　　（绳墨）此即煮海为盐之义也。（医方考）

　　虚淋宜审淋有虚实。不可不辨。如气淋脐下妨闷。诚为气滞。法当疏利。若气虚不运者。又宜补中。血淋腹硬茎痛。知为死血。法当去瘀。然血虚血冷者。又当补肾。惟膏淋有精溺混浊之异。非滋阴不效。劳淋有脾肾困败之状。非养正不除。（汇补）

　　脉法少阴脉沉数。妇人为阴疮。男子为气淋。凡淋症盛大而坚者生。虚微而涩者死。（汇补）

　　治法治淋之法。在渴与不渴。热在气分。渴而小便不利者。肺中伏热。火不能降。宜气薄淡渗之药。清金泻火以滋水之上源。热在血分。不渴而小便不利者。肾膀无阴而阳气不化。宜气味俱阴之药。除热泻秘。以滋水之下源。（入门）

　　淋症忌补凡寸肠有气。小便胀。小肠有血。小便涩。小肠有热。小便痛。禁用补气之剂。盖气得补而愈胀。血得补而愈涩。热得补而愈盛。水窦不行。加之谷道不通。未有见其能生也。（医统）

　　淋病治禁淋病发汗者死。轻者必便血。为重亡津液也。又淋症口渴多汗者。不可轻用淡渗。（仲景）

　　用药膀胱热结。用五淋散。肺脾气燥。用清肺饮。下焦阴虚。滋肾丸。下焦阳虚。肾气丸。脾经湿痰。二陈汤。加苍术、泽泻、升麻、萆 。肝经气滞。逍遥散。加黄柏、泽泻、山栀、青皮。大抵淋病茎痛。必用甘草梢。溺赤。用淡竹叶。有瘀。用牛膝。有热。用木通。行气。用青皮、木香、开郁。用琥珀、郁金。此东垣法也。血淋。用三生益元散。气淋。用木香汤。膏淋。用萆 厘清饮。砂淋。用石苇散。劳淋。用清心连子饮。又有积久淋病。用前法不效者。以补中益气汤升提阳气。（汇补）

　　【附冷淋】膀胱为津液之腑。气化则出。今寒邪客于胞中。则气不化而成淋。必先寒栗。而后溲便涩数。窍中肿痛。盖冷气入胞。与正气相争。寒气胜。则战寒而作淋。正气胜。则战寒而得便。治宜散寒扶正。用四君加茴香、木香、益智、肉桂、木通、泽泻主之。（医统）

　　【附虚淋】虚淋者。肾虚精败也。童子精未盛而御女。老人阴已痿而思色。则精不出而内败。茎中涩痛成淋者。惟金匮肾气汤可救。若精已竭而复耗之。则大小便牵引而痛。愈痛则愈便。愈便则愈痛。宜倍加桂、附。以滋化源。不可误用知柏淡渗等剂。既泻其阳。复耗其阴也。（立斋）

　　【附小便频数】有先因大便燥热。水液只走小肠。小便频数。不计度数。茎中热痛。大便愈燥。甚则浑身壮热。烦燥思水。此皆贪酒嗜色。或过食辛热荤秽。使热毒腐瘀。随虚注入小肠。故便时亦痛。与淋涩痛者不同。宜萆 盐炒煎服。仍以葱汤频洗谷道。令水液转入大肠。而便数自已。（杨仁斋）

　　淋病选方五淋散 治淋因膀胱热结。

　　茵陈 淡竹叶（各一钱） 木通 滑石 甘草（各一钱半） 山栀 赤芍 赤苓（各二钱）

　　清肺饮 治淋因肺脾气燥。

　　茯苓 黄芩 桑皮 麦冬 山栀 泽泻 木通 车前滋肾丸 治膀胱阴虚溺淋。

　　黄柏 知母（各二两） 肉桂（二钱）

　　麦冬汤服。

　　瞿麦汤 治心经蕴热。小便淋痛。

　　瞿麦（七钱半） 冬瓜子 茅根（各五钱） 黄芩（六钱） 木通（二钱半） 滑石（二两研）

　　冬葵子（二两） 竹叶（一把）

　　为末。分三剂水煎。入滑石末。调匀服。

　　琥珀散 治五淋溺痛。脓血相杂。

　　琥珀 海金砂 没药 蒲黄（等分）

　　为末。每服三钱。通草汤下。

　　立效散 治小便淋闭作痛。有时尿血。

　　瞿麦穗 山栀 甘草（各三钱）

　　水煎。

　　牛膝膏 治死血作淋。

　　桃仁 归尾（各一两） 牛膝（四两） 赤芍 生地（各一两半） 川芎（五钱）

　　锉片。水十五钟。煎二钟。入麝少许。分四次服。

　　木香汤木香 木通 槟榔 茴香 赤芍 青皮 陈皮 泽泻 甘草草豆饮 治砂石淋。

　　黑大豆一百粒。生甘草水煎。入滑石末一钱服。

　　石苇散石苇 冬葵子 瞿麦 滑石 车前六味丸 治阴虚热淋。

　　八味丸 治阳虚膀胱溺淋。（二方俱见中风） 补中益气汤（方见中风） 清心莲子饮 萆厘清饮（二方俱见便溺）

　　二陈汤 治脾胃湿痰下注而淋。（方见痰症）

　　逍遥散 治肝经热郁气滞。（方见火症）

　　三生益元散即六一散加生柏叶、藕节、车前同捣汁各一杯。调服。

　　快捷方式方 治五淋。

　　车前子为末。牛膝汤下。

　　外治法治热淋痛甚。或不通者。

　　猪胆一枚。去汁少许。入麝香三厘。以阴茎纳其中。外线兜住。于内良久。即愈。

　　治血淋胀痛藕节汁。调发灰每服二钱。或用大蒜淡豆豉和。纸包煨熟。露一夜。新水下。

　　治热淋不通者田螺十五枚。水养。待螺吐出泥。澄去清水。以泥入腻粉半钱调涂脐上。尿立通。将螺放之。如杀害之。则不效。

　　卷之八　下窍门

　　秘结

　　大意肾主五液。故肾实则津液足而大便润。肾虚则津液竭而大便秘。（正传）虽有热燥、风燥、火燥、气血虚燥、阴结阳结之不同。要皆血虚所致。大约燥属肾。结属脾。须当分辨。（汇补）

　　内因或房劳过度。饮食失节。或恣饮酒浆。多食辛辣。饮食之火。起于脾胃。淫欲之火。起于命门。以致火盛水亏。

　　传送失常。渐成燥结之症。（正传）

　　外候胃实而秘者。善饮食。小便赤。胃虚而秘者。不能食。小便清。热秘者。面赤身热。六脉数实。或口疮喜冷。冷秘者。面白或黑。六脉沉迟。或溺清喜热。气秘者。气不升降。谷气不行。则多噫。风秘者。风抟肺脏。传于大肠。则筋枯。（汇补）

　　病久变膈有津液干枯。三脘俱燥。初则幽门不通。渐至上冲吸门。拒格饮食。变为噎膈。此即三阳结。谓之膈也。（汇补）

　　脉法脉多沉伏。阳结沉数。阴结沉迟。风燥脉浮。血燥脉洪。老人虚人。脉雀啄者不治。（脉诀）

　　治法如少阴不得大便。以辛润之。太阴不得大便。以苦泄之。阳结者清之。阴结者温之。气滞者疏导之。津少者滋润之。大抵以养血清热为先。急攻通下为次。（汇补）

　　峻剂宜戒如老人津液干枯。妇人产后亡血。反发汗利便。病后气血未复。皆令秘结。治宜滋养气血。不可概用牵牛、巴豆之类。损其津液。燥结愈甚。复下复结。遂成不救。（秘藏）或变肺痿。咳唾脓血。或饮食不进而死。（汇补）

　　发汗宜戒血虚脉大。发热便燥者。慎不可发汗。汗之则重亡津液。（正传）所谓燥者濡之。养血之义也。（汇补）

　　用药主以四物汤。加杏仁、枳壳。热加条芩、黄连。风加防风、麻仁。寒加木香、肉蔻。血少加桃仁、红花。气滞加槟榔、浓朴。老人虚人。病后汗多。不可用通法者。皆宜胆导蜜导法。壮实人可下者。承气汤。冷闭。用酱生姜导之。

　　久虚者。煮猪血脏汤加酥食之。血仍润血。脏仍润脏。此良法也。（汇补）

　　【附脾约】有平素津液燥结之人。因患伤寒热病。邪热未至于胃。津液先已消烁。故胃强脾弱。水饮不能四布。但输膀胱。致小便数而大便难者。用脾约丸以开结。若邪传至阳明腑症而秘结。自有承气汤法。不在此例。（汇补）

　　【附阴结】阴结者。阴寒固结。肠胃血气凝滞而秘结也。外症不渴不食。肢冷身凉。大便硬闭。脉沉而迟。宜四物合附子汤。如久不大便而脉反微涩者。黄 建中汤。

　　秘结选方导滞通幽汤 统治便燥之病属少阴者。

　　当归 生地 熟地 桃仁 升麻 大黄 红花大承气汤 统治便结之病属太阴者。

　　大黄 芒硝 枳实 浓朴脾约丸（和剂） 治气滞血热便结。

　　浓朴 芍药 枳实（各二两） 大黄（四两） 麻仁（二两另研） 杏仁（一两半）

　　炼蜜丸。温水下。通利即止。

　　润肠丸（东垣） 治风秘症。

　　羌活 归梢 大黄（各五钱） 麻仁 桃仁（各一两）

　　仁另研。蜜丸。白汤下。

　　麻仁丸 治气滞血凝之症。

　　麻仁 桃仁 杏仁 郁李仁 大黄 枳实 浓朴 当归 芍药去枳朴。加生熟地、升麻。名润燥汤。

　　五仁丸（得效）

　　桃仁 杏仁（各一两） 柏子仁（五钱） 松子仁（一钱半） 郁李仁（五钱） 陈皮（四两）

　　蜜丸。米饮下。

　　苁蓉丸（济生） 治津少血虚之症。

　　肉苁蓉（二两） 沉香（一两另研）

　　为末。麻仁汁打糊丸。米饮下。

　　益血丹（海藏） 治亡血便燥。

　　当归 熟地（等分）

　　蜜丸。弹子大。细嚼。酒下。

　　黄 汤 治老人便涩。

　　黄 陈皮（各五钱）

　　为末。每三钱。用麻仁一合。研烂。投水一杯。取浆去渣。煎候乳起。入白蜜一大匙。再煎令沸。调药。空心服。

　　秘甚者两服愈。

　　通导法用猪胆去汁少许。入醋在内。将芦管相接缚定。纳谷道中。以手捻之。胆汁入内即通。

　　或用白蜜炼成。入盐、皂荚、麝香少许。捻如指大。入谷道。待欲便时乃去。

　　火熨法用大黄一两、巴豆五钱为末。葱白十枚。酒曲和成饼。加麝香三分。贴脐上。布护火熨。觉腹中响甚。去之。

　　快捷方式方用白蜜化汤。入玄明粉三钱。空心服。如血热便燥者。加当归五钱煎服。

　　又法。取麻仁、苏子合研细。入水再研。取汁煮粥。啜之。一法。用菠菜取自然汁饮之。

　　卷之八　下窍门

　　脱肛

　　大意肺与大肠。相为表里。故肺热则肛藏。肺虚则肛脱。（心法）

　　内因肠风痔漏。久服寒凉。坐努下脱。久痢久泄。里急后重。窘迫下脱。男子房欲过度。产妇用力太早。小儿叫号伤气。俱有此症。（医鉴）

　　外候因气血空虚。不能内守。肛门无力收摄。以致或大或小。块物外坠。有似去白之卵黄。故曰脱肛。（绳墨）

　　治法病之虚实。入者为实。出者为虚。（难经）肛门脱出。非虚而何。治须温肺脏。补肠胃。耐心久服。渐见收缩也。

　　（汇补）

　　死症如元气大脱。饮食不进。气逆肿喘者。不治。（类案）

　　用药主以补中益气汤。挟热。加黄芩、槐花。挟寒。加木香、炮姜。止涩。加赤石脂、禹余粮。兜住。加诃子、椿皮。

　　外用香荆散浴之即收。或五倍为末。托而上之。或用葱头汤熏洗。又有肛门燥涩。大便努责而下脱者。此属内热。

　　用收肛散治之。（汇补）

　　脱肛选方补中益气汤 统治脱肛。

　　人参 白术 当归 黄 升麻 柴胡 广皮 炙草 姜 枣快捷方式方蓖麻子捣烂。酒调敷病患头顶正心。少顷即收。收即洗去。又方。用熊胆三分、儿茶三分、冰片一分。共为末。入人乳调涂肛上。热汁下而自愈。

　　
