

　　伤寒六书 明 陶华

　　伤寒琐言序

　　医之为道，何道也？曰：君子之道也。苟非存心有恒者，可轻议哉！何则？夫药之性，能生人亦能杀人。盖操之不得其要，则反生为杀矣。惟君子则然，心不苟，故其为业必精。及其临病，必详以审，故能化悲痛为欢忻。小人之性忍以贪，贪则惟利是图，忍则轻忽视人命。逮及临病，则夸以略，不察病之虚实，辄投瞑眩之药，不杀人也几希。吾固为君子之道也。予晚年得子，方逾弱冠，柔软多病，习懒不能自强，必非能受此道者。日夜痛心，惧夫吾殁之后，有病委之庸医，足可以伤生灭性。孟子云：不孝有三，无后为大。有子多病，不传以济生之道，一旦夭扎，祖宗之祀事绝矣，岂为人父之道哉！某今年七十有七，衰迈殊甚，桑榆之日，岂能久照。日夜用心，以辑成《伤寒明理续编》，论法虽略备，非有师承口诀，不能融会贯通于心。又着《琐言》一卷，文虽鄙俚，然言简意到。其中包括仲景不传之妙，皆世所未尝闻见，剖露肺肝以罄其蕴奥，实升高之梯阶。当宝之如珠玉，潜心玩绎搜索，以尽厥旨。有疑辄问，不可因循，务期日进高远。司马温公曰，达则为良相，不达则为良医，岂非君子之道乎？汝宜服膺此训，敬慎而行之，他日倘能以斯道济人，亦君子也。若存心不古，以吾言为妄谬，反以斯道杀人，负吾之用心，非吾之子也。

　　正统十年乙丑中元日余杭节 道人陶华书

　　明理续论序

　　昔朱肱奉议着《伤寒百问》，书成经进，授医博士。其书付监刊行。道遇豫章名医宋道方因就质之，宋为指驳数十条，肱罔然自失。由是书监不刊，事见《续易简方》。双钟李知先又为《歌括》、《八韵》二书，吾乡先辈例以为活人之书。（按：《魏志·佗传》云出书一卷，此书可以活人，则活人之名所由始，而仲景《伤寒论》是也。）朱、李二公虽知有仲景之书，不能臻其 奥，未足以充活人之名。正统改元，余游京师，遇临江刘志善先生，授书一卷，指摘《百问》亦数十条。携以南归，呈之松江赵景元先生。奉议之书，固未尽善，而刘公所驳，似为大阙，后人无议为也。且仲景之书，流传既久，鱼鲁实多，微辞奥旨之互见。残简断篇之后，先朱公既未知其文，又不知其证候。然自汉魏以来，高人逸士所着，不传于今者，何可胜数。因出示诸书，曰郭白云《伤寒补亡》、庞安常《卒病论》、韩 和《微旨》、杨仁斋《伤寒类书》、王实《证治》，常器之、杨大授，凡此数种，皆有功于仲景，而东南医流所未见也。景元亦自编一书，曰《伤寒类例》，久未之成，不以示人。庚寅冬，予病，足不出户庭数月，因观成无己《明理论》只五十证，辩究详明。惜其未备，于是乃集所见所闻，比类附例，斟酌而损益之，遂成一书，名曰《明理续论》，姑以自备遗亡，非敢传诸人也。虽朱公《百问》积平生之勤，尚不免后人之纷纭言之，予实何人，仍以数月而有所成。盖赖古人之成训，有以启发之。初学医之士，或有所得焉，当有知予心者。乃记其所由于卷首云。

　　刻陶节《伤寒六书》序

　　尝闻治身犹治兵。治兵者，必精孙吴之韬略，然后能侦虚实，谙奇正，而施攻守之方，治身者，必洞岐黄之奥旨，然后能察寒热，知标本，而施调剂之法。如舍昔人之着述而谈医，犹舍孙吴之兵法而贾勇也，鲜有济矣。予观昔人之着，惟伤寒最详。但说愈详，而施之者愈溷。经候何以传变，阴阳何以运递，愚者暗于临证，智者逞于创奇。不知张仲景、郭白云诸君尽生平之力，而笔之于书，岂无所见。惟执一说而不究大全，斯妙义当前而莫睹矣。予少好医道，尝叹疾之有伤寒，犹兵之有侵轶也，呼吸存亡，瞬息生死。因博求古今伤寒书，得陶氏节 六集，如所云明理论、家秘、琐言与杀车槌、一提金、截江网者。凿乎通天地，和阴阳，调血脉，分营卫，即虚邪贼风，防之有法，临证施之，毫发不爽。诚回生之精义，仁寿之妙道也。故梓之以广其传焉。

　　时万历壬子岁夏月朔日太医院学生李存济题

　　伤寒琐言卷之一

　　辩张仲景伤寒论

　　客有过予而问之曰：甚矣，伤寒之深奥，桂枝、麻黄二汤之难用也，服之而愈者，才一二；不愈而变重者，尝八九。仲景立法之大贤也，何其方之难凭，有如此哉！今人畏而不用，以参苏饮、和解散等平和之剂而代之，然亦未见其妙也。子盍与我言之。予曰：吁，难言也，请以经语证之。

　　经曰：冬气严寒，万类潜藏，君子固密，则不伤于寒。触冒之者，乃名伤寒耳。其伤于四时皆能为病，以伤寒为毒者，以其最成杀厉之气也。中而即病，名曰伤寒；不即病者，其寒毒藏于肌肤，至春变为温病，至夏变为暑病。暑病者，热极重于温也。以此言之，伤寒者，乃冬时感寒即病之名。桂枝、麻黄二汤，为当时之伤寒设，与过时之温暑者，有何预焉？夫受病之原则同，亦可均谓之伤寒。所发之时既异，治之则不可混也。请略陈之。夫春温、夏热、秋凉、冬寒者，四时之正气也，以成生长收藏之用。风亦因四时之气，而成温凉寒热也。若气候严寒，风亦凛冽。天道和煦，风亦温暖。冬时坎水用事，天令闭藏，水冰地冻，风与寒相因，而成杀厉之气。人触冒之，腠理郁塞，乃有恶风恶寒之证。其余时月，则无此证也。仲景固知伤寒乃冬时杀厉之气所成，非比他病可缓，故其为言特详于此书而略于杂病也。倘能因名以求其实，则思过半矣。不幸此书传世久远，遗帙颇多。晋太医令王叔和得于散亡之余，诠次流传，其功博矣。惜乎以己论混经，未免穿凿附会。成无己氏因之，顺文注释，并无缺疑正误之言，以致将冬时伤寒之方，通解温暑，遗祸至今而未已也。温暑必别有方，今皆失而无征也。我朝宋景濂学士尝叹《伤寒论》非全书，得其旨哉！盖伤寒之国中人，必先入表。表者何？即足太阳寒水之经。此经行身之后，自头贯脊，乃有头疼脊强，恶寒之证。在他经，则无此证矣。况此经乃一身之纲维，为诸阳之主气，犹四通八达之衢，治之一差，其变有不可胜言者矣。故宜此二汤发散表中寒邪，经曰辛甘发散为阳者是也。若以此汤通治春温夏热之病，则误之甚矣。曰：伤寒发于冬时，已闻命矣。邪之在表，为太阳经也。一经而有二药之分又何耶？曰：在经虽一，然则有荣卫之分焉。寒则伤荣，证乃恶寒发热而无汗，脉浮紧。盖浮为在表，紧为伤寒，有寒则见，无寒则不见也。当用麻黄汤轻扬之剂发而去之，寒邪退而汗出表和而愈矣。曰：紧脉固为矣。脉之缓者，亦用桂枝汤又何耶？曰：风则伤卫，卫伤则自汗。缘太阳受风，不能卫护，腠理疏而汗泄，所以脉见浮缓也。脉虽浮缓，其受寒则一，故亦宜桂枝辛温之药解散寒邪，腠理闭而汗止表和而愈。又有荣卫俱伤者，二汤又难用也，故复设大青龙汤。然此药难用，非庸俗得而识也。曰：温暑既无方法，治之则将奈何？脉证与伤寒有何分别？曰：温暑虽殊，亦冬时感受寒邪而不即散，在人身中伏藏，历二三时之久，天道大变，寒化为热。人在气交之中，亦随天地之气而化。观仲景以即病之伤寒与温暑时令为之名，岂无异哉！治之之方，亦必随时以用辛凉苦寒矣。安得概用冬时治寒辛温之方乎？今无其方者，盖散亡之也。经既称变为温，变为热，则已改易冬时之寒为温热矣，方亦不容不随时改更也。夫温病欲出，值天时和煦，自内达表，脉反见于右关不浮紧而微数。曰，恶寒否乎？曰：伤寒自冬月风寒而成，外则有恶寒恶风之证。既名为温，则无此证矣。曰：然则子之言何所据乎？曰：据乎经耳。经曰：太阳病，发热、不恶寒而渴者，温病也。不恶寒则病非因外来，渴则明其自内达表。曰：春夏之病，亦有头疼恶寒、脉浮紧者何也？曰：此非冬时所受之寒，乃冒非时暴寒之气耳。或温暑将发，又受暴寒，虽有恶寒脉浮之证，未若冬时之甚也，宜辛凉之药通其内外而解之，断不可用桂枝之剂矣。曰：温热与伤寒治之不同，既闻命矣。敢问伤寒之在三阳则为热邪，既传三阴则为阴证矣，法以热治，固其宜也。三阴篇以四逆散凉药以治四逆，大承气汤以治少阴，其故又何耶？呜呼，此盖叔和以残缺之经作全书诠次，将传经阴证与直中阴经之阴证混同立论，所以遗祸至今而未已也。姑略陈之。盖风寒之国中人也无常，或入于阴，或入于阳，皆无定体，非但始太阳终厥阴也。或自太阳始，日传一经，六日至厥阴，邪气衰不传而愈者，亦有不罢再传者，或有间经而传者，或有传二三经而止者，或有终始只在一经者，或有越经而传者，或有初入太阳，不作郁热便入少阴而成真阴证者，或有直中阴经而成寒证者，缘经无明文，后人有妄治之失。若夫自三阳传次三阴之阴证，外虽有厥逆，内则热邪耳。若不发热，四肢便厥冷而恶寒者，此则直中阴经之寒证也。自叔和立说之混，使后人蒙害者伙矣。夫太阳受邪，行尽三阳气分，传次三阴血分，则热入深矣。热入既深，表虽厥冷，真热邪也。经云：亢则害，承乃制。热极反兼寒化也。若先热后厥者，传经之阴证也。经云：厥深热亦深，厥微热亦微是也。故宜四逆散、承气汤，看微甚而治之。如其初病便厥，但寒无热，此则直中阴经之寒证也，急宜四逆辈以温之。经云：发热恶寒者，发于阳也；无热恶寒者，发于阴也。尚何疑哉！又有日传二经为两感者，传经未终而毙矣。病有标本，治有逆从，岂可概论之乎？曰：阴证之不同，已闻命矣。尝读刘守真书云：伤寒无阴证，人伤于寒则为热病，热病乃汗病也。造化汗液，皆阳气也。遍考《内经》、《灵枢》诸篇，并无寒证，乃杂病也，叔和误入之耳。守真高明之士，亦私淑仲景者，而议论之异又何耶？曰：虽守真之明达，盖亦因《伤寒论》以桂枝、麻黄汤通治寒暑之误而有是说。故叮咛云：天道温热之时，用桂枝汤必加凉药于其中，免致黄生斑出之患。若知此汤自与冬时即病之伤寒设，不与过时之温暑设，则无此论矣。观其晚年悟道，着《病机气宜保命集》，其中羌活汤辛凉之药，以治非时伤寒，其妙如神，足可补仲景之遗亡，何其高哉！夫《内经》言伤寒即为热病而无寒者，语其常也。仲景之论有寒有热者，言其变也。合常与变而无遗者也。所谓道并行而不悖，而反相为用也。此其所以为医家万世之准绳标的也欤。客唯而退，遂请着其说于上云。

　　伤寒琐言卷之一

　　治伤寒用药大略

　　凡证有头疼恶寒，皆是伤寒，无则皆否也，何则？盖伤寒则恶寒，伤食则恶食，理固然也，但在冬时恶寒为甚。盖冬时为正伤寒，天气严凝，风寒猛烈，触冒之者，恶寒殊甚。其余时月，虽有恶寒亦微，未若冬时之恶寒为甚也。虽四时皆有伤寒，治之不可一概论也。冬时气寒，腠理微密，非辛甘温不可，故以桂枝等汤以治之。然风与寒常相因。寒则伤荣，恶寒头痛，脉浮紧而无汗，则用麻黄汤开发腠理以散邪，得汗即愈。风则伤卫，头痛恶风，脉浮缓而自汗，则用桂枝汤充塞腠理以散邪，汗止即愈。经云辛甘发散为阳者是也。若夫荣卫俱伤，又非此二汤所以治也，须大青龙汤。然此汤大峻，又非庸俗所可拟也。予亦有代之者。盖冬时为正伤寒，天气严凝，风寒猛烈，触冒之者，必宜用辛温散之。

　　其非冬时亦有恶寒头疼之证，皆宜辛凉之剂通表里，和之则愈矣。若以冬时所用桂枝辛温之药通治之，则杀人多矣。曰：辛凉者何？羌活冲和汤是也。兼能代大青龙汤，为至稳。呜呼，一方可代三方，危险之药如坦夷，其神乎？但庸俗辈所未知也。过此则少阳阳明二经，在乎半表半里，肌肉之间，脉亦不浮不沉。外证在阳明，则有目疼鼻干，不得眠之证，脉似洪而长，以葛根汤、解肌汤、升麻汤之类治之。在少阳，则胸胁痛而耳聋，脉见弦数，以小柴胡汤加减而和之。（本方有加减法。）

　　此二经不从标本从乎中治。余尝以小柴胡汤加葛根、芍药治少阳阳明合病如拾芥，但不使世俗知此奇妙耳。过此不已，则传阳明之本。为入里。大便作实，其外证悉罢，谓无头痛恶寒也。脉见沉实不浮，谵语恶寒，六七日不大便，口燥咽干而渴，轻则大柴胡汤，重则三乙承气汤选用。或曰：邪既入里而作实，无非大黄苦寒之药除下之，何其用方之杂 也？余曰：传来非一，治之乃殊耳。病有三焦俱伤者，则痞、满、燥、实俱全矣，则宜大承气汤，浓朴苦寒以去痞，枳实苦寒以泄满，芒硝咸寒以润燥软坚，大黄苦寒以泄实去热，病斯愈矣。邪在中焦，则有燥、实、坚三证，故用调胃承气汤，以甘草和中，芒硝润燥，大黄泄实，不用枳实、浓朴以伤上焦虚无氤氲轻清之元气，调胃之名，于此立矣。上焦受伤，则为痞、实，用小承气汤，枳实、浓朴除痞，大黄以泄实，去芒硝则不伤下焦血分之真阴，谓不伐其根也。若夫大柴胡汤，则有表邪尚未除而里证又急，不得不下，只得以此汤通表里而缓治之。犹有老弱及血气两虚之人，不宜用此。三阳之邪在里为患，春、夏、秋有不头痛恶寒而反渴者，此则温病也。暑病亦然，比之温病，犹加热也，治宜加减小柴胡汤。盖此汤春可治温，夏宜治暑，秋能润肺。又宜升麻葛根汤、解肌汤、败毒散。中暑而渴者，小柴胡石膏汤、人参白虎汤，看渴微甚而用之，无不效。经曰：发热不恶寒而渴者，温病也。

　　若夫阴证，则别有法，不在此例矣。

　　伤寒琐言卷之一

　　伤寒言证不言病

　　夫伤寒言证不言病者，厥有旨哉！证之一字，有明证、见证、对证之义存焉。如妇以证奸，赃以证盗，刃以证杀，不容辞而无所逃其情矣。且人之心、肝、脾、肺、肾在人身中，藏而不见者。

　　若夫口、鼻、舌、耳、目则露而共见者也，五脏受病，人焉能知之？盖有诸中，必形诸外。肝有病则目不能视，心有病则舌不能言，脾有病则口不知味，肺有病则鼻不闻香，肾有病则耳不听声，以此言之，则证亦亲切矣。况风寒之中人，受之必有经络部分，一或伤之，本经之证见矣。更能以脉参之，庶无差忒矣。吾故曰伤寒言证耳。如太阳伤寒，为表之表，其经行身之后，从头下至足，则头项痛，腰脊强之证见于项背也。恶寒证亦在表。盖伤寒恶寒，伤风恶风。太阳为寒水之经，凡见恶寒便为在表，最为的当。传至阳明之经，则不恶寒，便不宜发表。如有一毫头痛恶寒，尚在太阳，便是表证未罢，不可攻里。故戒曰：发表不开，不可攻里。此事不明，杀人至速。又曰：凡呕者，不可下。经曰：呕多，虽有阳明证，不可攻，攻之为逆。心下硬者，不可下。切宜仔细。阳明经为表之里，其经行身之前，夹鼻络于目，故目痛，鼻干不眠。少阳经行身之侧，为半表半里，始于目锐 ，循胁络于耳，交于膻中两乳正中，故胸胁痛而耳聋。此三经病之易见，盖如此盒饭诊脉以参之。若太阳经则有二证，一为伤寒，一为伤风。脉浮紧，恶寒无汗，为伤寒。脉浮为在表，紧为有寒。表受寒邪而未入里，宜麻黄汤辛甘温之剂以发之。（冬用正药，三时用羌活汤。）此皆有恶寒头痛，为在太阳之表，尚未传入里，通宜发而散之。若在阳明则脉微洪而长，按之皮肤之下，肌肉之间，此非表非里而为在经。或渴，用葛根汤以解肌。少阳经则脉弦数，不浮不沉，在乎半表半里之间，宜小柴胡汤以和之。（有加减法。）此二经者，不从标本从乎中治也。中之下即肌肉之下，筋骨之间也。脉按之沉数有力，则为热入阳明之本，宜大柴胡汤、三承气汤，看燥结微甚而下之。前之所云恶寒头痛俱通治。脉不浮而沉实有力，此为表证罢而里证具，宜泄去其胃中实热而愈矣。若老弱产虚，或带表证必须下者，皆用大柴胡汤。脉若沉迟，微弱无力，则又为阴证也，宜温而不宜下也，谨之。

　　伤寒琐言卷之一

　　厥分寒热辩

　　或曰：人之手足，乃胃土之末，凡脾胃有热，手足必热，脾胃有寒，手足必冷，理之常也。惟伤寒乃有厥深热亦深，厥微热亦微之论，何邪？曰：胃寒则手足冷，胃热则手足热，此病之常也。

　　若夫极则变，不可以常道拘也。盖亢则害，承乃制。火气亢极，反兼水化，故有此象耳。阴阳反复，病之逆从，未可以常理论也。凡经言厥逆，厥冷，厥寒，手足寒冷等，皆变文耳，不可以论轻重。

　　若言四肢则有异也，亦未可纯为寒证。若厥冷直至臂胫以上，则为真寒无疑矣，急用姜、附等药温之，少缓则难疗矣。谓其寒上过乎肘，下过乎膝，非内有真寒达于四肢而何？然更当与脉并所兼之证参之，庶乎其无误也。凡看伤寒，不可以厥逆便断为寒，必须以脉兼证参之，方知端的。如手足厥逆，兼之以腹痛腹满，泄利清白，小便亦清，口不渴，恶寒战栗，面如刀刮，皆寒证也。若腹痛后重，泄利稠粘，小便赤涩，渴而好饮，皆热证也。宜详审之。

　　伤寒琐言卷之一

　　伤寒用浮中沉三脉法

　　夫伤寒治之得其纲领，不难也。若求之多岐，则支离破碎而难矣。何谓也？脉证与理而已。予尝以浮、中、沉三脉详而治之，无所遁其情也。既云伤寒，则寒邪自外入内而伤之也。其入则有浅深次第，自表达里，以此推之而不难也。若夫风寒之初入，必先太阳寒水之经，此经本寒标热，便有恶风恶寒，头疼脊强之证。寒郁皮毛，是为表证。若在他经，则无此证矣。脉若浮紧，无汗，为伤寒，以麻黄汤发之，得汗为解。浮缓，有汗，为伤风，用桂枝汤散邪，止汗为解。若无头痛恶寒，脉又不浮，此为表证罢而在中。中者何？表里之间也，乃阳明少阳之分，脉不浮不沉，在乎肌肉之间，谓皮肤之下也。然亦有二焉。若微洪而长，即阳明脉也，外证目痛，鼻干不得眠，用葛根汤以解肌；脉弦而数，少阳脉也，其证胸胁痛而耳聋，如见此证此脉，以小柴胡汤和之。盖阳明少阳不从标本从乎中治也。过此则邪入里为热实，脉不浮而沉，沉则以指按至筋骨之间方是。若脉来沉实有力，外证则不恶风寒而反恶热，谵语大渴，六七日不大便，明其热入里而肠胃燥实也，轻则大柴胡汤下之，重则三承气汤选用，大便通而热愈矣。

　　若脉来沉迟无力，此为阴证，盒饭看外证如何，轻则理中汤，重则姜附四逆汤以温之。今将浮、中、沉三脉列图于后，可熟玩之。

　　伤寒以脉大、浮、数、动、滑为阳，沉、涩、弱、弦、微为阴。然脉理精深，初学未能识察。

　　予谓伤寒之中人，由浅入深，先自皮肤肌肉，次入肠胃筋骨，以浮、中、沉三脉候之，似乎无所遁乎其情矣。列为三图，图下就注证治之法，则阴阳表里易见，使因脉以知证，缘证以明治，以此达彼，由粗入精，亦可以为初学之阶梯也。欲究其至极，必须潜心熟玩仲景之书，庶几可以入道矣。

　　伤寒琐言卷之一　伤寒用浮中沉三脉法

　　浮

　　浮，初排指于皮肤之上，轻手按之便得，曰浮。此为寒邪初入足太阳经，病在表之标，可发而去之。虽然，治之则有二焉：寒伤荣则无汗恶寒，用麻黄汤；风伤卫则有汗恶风，用桂枝汤。一通一塞，不可同也。

　　浮紧有力，无汗恶寒，头痛项背强，发热，此为伤寒在表，宜发散，冬时用麻黄汤，余三时皆用羌活冲和汤。有渴，加石膏、知母；无渴，不用加。

　　浮缓无力，有汗恶风，头疼项强，发热，此为伤风在表，冬时用桂枝汤，余三时皆用加减冲和汤。腹痛，小建中汤；痛甚，桂枝加大黄汤。

　　伤寒琐言卷之一　伤寒用浮中沉三脉法

　　中

　　中，按至皮肤之下，肌肉之间，略重按之乃得，谓之半表半里证也。然亦有二焉，盖少阳阳明二经不从标本从乎中也。

　　长而有力，此为阳明证，有头疼眼眶痛，鼻干不得眠，发热无汗，葛根汤、解肌汤。若渴而有汗不解，或经汗过不解而渴，白虎汤，或加人参；无汗不渴，并不可服，则为大忌。

　　弦而数，此为少阳经，其证胸胁痛而耳聋，或往来寒热而呕，俱用小柴胡汤。（有加减法。）

　　若两经合病，则脉弦而长，此汤加葛根、芍药。

　　伤寒琐言卷之一　伤寒用浮中沉三脉法

　　沉

　　沉，重手按至肌肉之下，筋骨之间方得，此为沉脉。亦有二焉，阴阳寒热在沉脉中分。若沉而有力，则为阳，为热；沉而无力，则为阴，为寒也。

　　沉数有力，则为阳明之本，表解热入于里，恶寒头痛悉除，反觉恶热，欲揭衣被，扬手掷足，谵语狂躁，口燥咽干，五六日不大便，轻则大柴胡汤，重则三承气汤选用。

　　沉迟无力，为寒，外证无热，不渴，反怕风寒，或面上恶寒甚如刀刮，或腹满胀痛，泄利，小便清白，或大小腹痛，皆为阴证，轻则理中汤，重则四逆姜附汤。

　　伤寒至沉脉方分阴阳，仔细体认，下药不可造次，倘有差失，咎将归己。凡诊脉须分三部九候，每部必先浮诊三候，轻轻手在皮肤之上，候脉来三动是也。中诊三候，沉诊三候，三而三之而成九候。然后知病之浅深表里，以为处治之标的，岂可忽略于脉而欲求病之所在乎？明脉识证，辩名定经，得乎心而应乎手，如此而治，有枉死者，吾不信也。若脉证不明，处方无法，狂妄行医，视人命如草芥，他日不受天殃，吾亦不信也。

　　伤寒琐言卷之一

　　伤寒传足不传手经辩

　　伤寒传足不传手经者，俗医之谬论也，岂有是哉！人禀天地之气以生，请以天地间可证者言之。

　　盈天地至大而营运者，莫如元气与水。且以有形论之，则江河湖海，溪涧沟浍，以为行水潴水之道焉。人之充满一身，无非血气，亦有十二经脉，大小络脉，血海，以为行血停血之隧道。风行水动，气行血流，皆自然之理也。夫人之气，自平旦会于膻中，朝行手太阴肺经，以次分布诸经，行尽周天三百六十五度，在人则行三百六十五骨节，明日寅时复会于手太阴也。血亦随气流布营运不息，荣卫一身腠理，司开阖，维持纲纪，以为一身动静，云为之主。所以一脉愆和则百脉皆病，理固然而不得不然也。彼云传足不传手者，何所据乎？请备言其所由。盖伤寒者，乃冬时感寒即病之名也。冬乃坎水用事，其气严寒凛冽，水冰地冻，在时则足太阳少阴正司其令，触冒之者，则二经受病。其次则足少阳厥阴继冬而司春令，而亦受伤，何也？盖风木之令起于大寒节，正当十二月中，至春分后方行温令，故风寒亦能伤之。足阳明太阴，中土也，与冬时无预而亦伤之，何也？紫阳朱子曰：土无定位，无成名，无专气，寄旺于四季，能终始万物，则四时寒热温凉之气皆能伤之也。况表邪传里，必归于脾胃而成燥粪，用承气汤以除去之，胃气和矣。手之六经，主于夏秋，故不伤之。足之六经，盖受伤之分境界也。若言伤足不伤手则可，以为传足不传手则不可也。

　　况风寒之中人，先入荣卫，昼夜循环，无所不至，岂间断于手经哉！经云：两感于寒者，六日死。

　　若三阴三阳，五脏六腑皆受病，荣卫不行，脏腑不通，则死矣，岂虚言哉！尝观《此事难知》曰：伤寒至五六日间，渐变神昏不语，或睡中独语一二句，目赤唇焦，舌干不饮水，稀粥与之则咽，不与则不思，六脉沉数而不洪，心下不痞，腹中不满，大小便如常，或传之十日以来，形如醉人，此热传手少阴心经也。然未知自何经而来。答曰：本太阳伤风，风为阳邪，阳邪伤卫，阴血自燥，热蓄膀胱，壬病逆于丙，丙丁兄妹，由是传心，心火自上而逼肺，所以神昏也，栀子黄芩黄连汤。若在丙者，导赤散。在丁者，泻心汤。若脉浮沉俱有力者，是丙丁中俱有热也，可导赤、泻心各半服之宜矣。此膀胱传丙，足传手经也。又谓之腑传脏也，下又传上也，表传里也。壬传丁者，乃坎传离也，名曰经传。气逆而喘者，非肺经乎？如谓不然，何仲景桂枝、麻黄二汤乃心肺药也，请试思之。

　　伤寒琐言卷之一

　　结胸解

　　结胸之证，尝见俗医不问曾下与未下，但见心胸满闷，便与枳桔汤，便呼为结胸，盖本朱奉议之说也。有频频与之，反成真结胸者。殊不知结胸乃下早而成，未曾下者，非结胸也。乃表邪传至胸中，未入于腑，证虽满闷，尚为在表，正属少阳部分，为半表半里之间，只消小柴胡加枳壳以治。

　　如未效，则以本方对小陷胸汤，一服豁然，其妙如神。秘之，不与俗人言之耳。若因下早而成者，方用陷胸汤丸，分浅深从缓而治之，不宜太峻，上焦乃清道至高之分，若过下则伤元气也，慎之。尝读仲景《伤寒论》结胸条云：病发于阳而反下之，热入因作结胸。病发于阴而反下之，因作痞满。所以成结胸者，以下太早故也。及成氏注释曰：发热恶寒者，发于阳也。无热恶寒者，发于阴也。再三熟玩，不能不致疑于其间。盖无热恶寒者，寒邪直中阴经之真寒证也，非阳经传至阴经之病也。若误下之，不死则危矣，岂可以泻心汤寒热相参之药治之而愈乎？岂反轻如结胸者乎？详此恐言荣卫阴阳也。风属阳，阳邪伤卫，头疼发热，微盗汗出，反恶风者，当服桂枝汤止汗散邪。医者不达而下之，卫气重伤，胸中结硬。经又云：结胸证，脉浮大者，不可下，下之即死。结胸证悉具而烦躁者，亦死。盖卫出上焦，清道受伤，不为不重也，故用陷胸汤峻利之药以下之。寒为阴，阴邪伤荣，当以麻黄汤发表。

　　误下之而成痞满，宜泻心汤以理痞。盖荣出中焦，黄连能泻心下之痞。邪下于膈，不犯清道，则元气不伤，故轻于结胸耳。若阴经自中之寒，以泻心汤理之而愈者，则吾不信也。夫以药验证，愚见如此，然未敢以为必当，候明哲证之。

　　伤寒琐言卷之一

　　伤寒寒热论

　　赵嗣真曰：《明理论》云，往来寒热者，邪正之分争也。邪气之入者，正气不与之争，则但热而无寒。若邪正分争，于是寒热作也。盖以寒邪为阴，热邪为阳。里分为阴，表分为阳。邪之客于表也，为寒邪与阳争，则为寒矣。邪之入于里也，为热邪与阴争，则为热矣。若邪在半表半里之间，外与阳争而为寒，内与阴争而为热，表里之不拘，内外之无定。由是寒热且往且来，日有至于三五发，甚者十数发也。若以阴阳二气相胜，阳不足则先寒后热，阴不足则先热后寒。此则论杂病阴阳二气自相乘胜然也，非可以语伤寒。斯论为精切，深合仲景之意。盖不惟释疑，活人书而已也。又按：河间言恶寒为寒在表，或身热恶寒为热在皮肤，寒在骨髓者，皆误也。而《活人书》亦以此为表里言之。故赵氏曰：详仲景论，只分皮肤骨髓而不曰表里者，盖以皮、脉、肉、筋、骨五者，《素问》以为五脏之合，主于外而充于身者也。惟曰脏曰腑，方可言表里。可见皮肤即骨髓之上，外部浮浅之分；骨髓即皮肤之下，内部深沉之分，与经络属表，脏腑属里之例不同。况仲景出此例证于太阳篇首，其为表证明矣。是知虚弱素寒之人，感邪发热，热邪浮浅，不胜沉寒，故外怯而欲得近衣，此所谓热在皮肤寒在骨髓，药用辛温。至于壮盛素热之人，或酒客辈，感邪之初，寒未变热，阴邪闭其伏热，阴凝于外，热蓄于内，故内烦而不得近衣，此所谓寒在皮肤热在骨髓，药用温凉必矣。一发之余，表解里和，此仲景不言之妙。若以皮肤为表，骨髓为里，则麻黄汤证骨节疼痛，其可名为有表，复为有里之证耶？然仲景《伤寒》一书，人但知为方家之祖，而未解作秦汉文本观，故于大经大法之意反有疑似。而后世赖其余泽者，往往类辑伤寒方论，其间失其本义及穿凿者亦有之，矧以杂病为论，但引其例者乎？

　　伤寒琐言卷之一

　　论伤寒少阴病发热而反用药不同

　　赵嗣真曰：详仲景发汗汤剂，各轻重不同。如麻黄汤、桂枝汤、青龙、各半、越婢等汤，各有差等。至于少阴发汗二汤，虽同用麻黄、附子，亦有加减轻重之别。故以加细辛为重，加甘草为轻，辛散甘缓之义也。其第一证以少阴本无热，今发热，故曰反也。其发热，为邪在表而当汗，又兼脉沉属阴而当温，故以附子温经，麻黄散寒，而热须汗解，故加细辛，是汗剂之重者。第二证既无里寒之可温，又无里热之可下，求其所以用麻黄、附子之义，则是脉亦沉，方可名曰少阴病，身亦发热，方可行发表药。又得之二三日，病尚浅，比之前证亦稍轻，故不重言脉证而但曰微发汗，所以去细辛，加甘草，是汗剂之轻者。使脉不沉，身不热，又无他证，是无病患也，又何药焉？仲景本分作两证，以别汗剂之轻重。《活人书》却与第二证中除去无证两字，改作尝见。

　　少阴热无阳证者，如经云心中烦不得眠，或咽疮声不出者，或咳而呕渴，或口燥咽干，或腹胀不大便，数证皆是也，夫岂麻黄附子甘草汤发汗剂所可治耶。抑又有闻焉，麻黄附子细辛汤为治少阴病之脉沉，反发热者用也，而仲景又有四逆汤治太阳病之发热，反脉沉者，均为之反也。仲景云：病发热头痛，脉反沉，若不瘥，身体疼痛者，当救其里，宜四逆汤。此证出太阳篇。又云：少阴病，始得之，反发热，脉沉者，麻黄附子细辛汤。此证出少阴篇。切详太阳病，发热头痛，法当脉浮，今反沉；少阴脉沉，法当无热，今反热，仲景于此两证各言反者，谓反常也。盖太阳病脉似少阴，少阴病证似太阳，所以谓之反，而治之当异也。今深究其旨，均是脉沉发热，以其有头痛，故谓太阳病。阳证当浮脉，今反不能浮者，以里虚久寒，正气衰微所致。又身体疼痛，故宜救里，使正气内强，逼邪外出，而干姜、生附子亦能出汗而解。假使里不虚寒，则当见脉浮，而正属太阳麻黄证也。

　　均是脉沉发热，以其无头疼，故名少阴病。阴病当无热，今反热，寒邪在表，未传在里，但皮肤腠理郁闭为热，如在里无热，故用麻黄、细辛以发表间之热，附子以温少阴之经。假使寒邪入里，则外必无热，当见吐痢厥逆等证，而正属少阴四逆汤证也。由此观之，表邪浮浅，发热之反犹轻，正气衰微，脉沉之反为重。此四逆为剂，不为不重于麻黄附子细辛汤也。又可见熟附配麻黄，发中有补，生附配干姜，补中有发，仲景之旨微矣。嗟夫，常病用常法，夫谁不知。设有证变者，或脉变者，往往疑似参差，夫欲以常法例治之，惑矣。如仲景所论太阳少阴两证，脉沉发热虽同，而受病与用药自别。此实证治之奇异，医法之玄微，故并及之耳。

　　伤寒琐言卷之一

　　论伤寒两感

　　赵嗣真曰：仲景论两感为必死之证，而复以治有先后发表攻里之说继之者，盖不忍坐视而欲觊其万一之可活也。《活人书》云宜先救里以四逆汤，后救表以桂枝汤。殊不知仲景云太阳与少阴俱病，则头疼，为太阳邪盛于表；口干而渴，为少阴邪盛于里也。阳明与太阴俱病，则身热谵语，为阳明邪盛于表；不欲食，腹满，为太阴邪盛于里也。少阳与厥阴俱病，则耳聋，为少阳邪盛于表；囊缩，为厥阴邪盛于里也。三阳之头疼，身热，耳聋，救表也，不可汗乎？三阴之腹满，咽干口渴，囊缩而厥，救里也，不可下乎？《活人书》引下利，身疼痛虚寒救里之例，而欲施于烦渴，腹满，谵语，囊缩热实之证，然乎？否乎？盖仲景所谓发表者，葛根麻黄汤是也。所谓救里者，调胃承气汤是也。《活人书》却谓救里则是四逆，救表则是桂枝。今以救为攻，岂不相悖？若用四逆汤，是以火济火，而腹满，囊缩等证何由而除？脏腑何由而通？荣卫何由而行？六日死者，可立而待也。吁，两感病故为不治之证矣，然用药之法，助正除邪之理，学人不可素无一定之法于胸中也。

　　伤寒琐言卷之一

　　伤寒合病并病论

　　赵嗣真曰：愚尝疑合病、并病之难明也久矣，因始释之。合病者，二阳经或三阳经同受病，病之不传者也。并病者，一阳经先病，又过一经，病之传者也。且如太阳阳明并病一证，若并而未尽，是传未过，尚有表证，仲景所谓太阳证不罢，面色赤，阳气怫郁在表，不得发越，烦躁短气是也，犹当汗之，麻黄桂枝各半汤。若并之已尽，是为传过，仲景所谓太阳证罢，潮热，手足汗出，大便硬而谵语者是也，法当下之，以承气汤。是知传则入腑，不传则不入腑。所以仲景论太阳阳明合病，只出三证如前，于太阳阳明并病，则言其有传变如此也。又三阳互相合病，皆自下利，仲景太阳阳明合病，则主于葛根汤；太阳少阳合病，主以黄芩汤；少阳阳明合病，主以承气汤。至于太阳少阳并病，其证头项强痛，目眩，如结胸，心下痞硬，当刺大椎、肺俞、肝俞，不可汗下。

　　太阳阳明并病，已见上论。但三阳合病，仲景无背强恶寒语句。虽别有口燥渴，心烦，背微恶寒者，乃属太阳证而非三阳合病也。三阳若与三阴合病，即是两感，所以三阴无合病例也。

　　伤寒琐言卷之一

　　伤寒变温热病论

　　赵嗣真曰：按仲景论，谓冬月冒寒，伏藏于肌肤而未即病，因春温气所变则为热。夫变者，改易之义也。至此则伏寒各随春夏之气改变为温，为热。既变之后，不得复言其为寒也。所以仲景云温病不恶寒者，其理可见矣。《活人书》发于温病曰阳热未盛，为寒所制。岂有伏寒既已变而为温，尚可言寒能制其阳热邪？又于热病曰阳热已盛，寒不能制。亦不当复言其为寒也。盖是春夏阳热已变，其伏寒即非有寒能制其阳热尔。外有寒邪能折阳热者，乃是时行寒疾，仲景所谓春分以后，秋分节前，天有暴寒，为时行寒疾是也。三月四月，其时阳气尚弱，为寒所折，病热则轻。五月六月，阳气已盛，为寒所折，病热则重。七月八月，阳气已衰，为寒所折，病热亦微。是知时行寒疾与温热二病，所论阳气盛衰，时月则同。至于论暴寒之寒，与伏寒已变之寒，自是相违。名不正则言不顺矣。仲景又云其病与温及暑病相似，但治有殊耳，要在辩其病源。寒、热、温三者之殊，则用药之冷热判然矣。赵氏为《活人书》释疑曰：《活人书》之可疑者甚多，仲景论亦有可疑者。如白虎汤，仲景既云表不解者不可与之，白虎加人参汤证，一曰恶风，一曰恶寒，岂非表不解而复用白虎何耶？盖恶风曰微，则但见于背而不至甚于恶寒；曰时时，则时或乍寒而不常，是表证已轻，非若前证脉浮紧，发热无汗全不解者。此则加之大热大渴，所以用白虎而无疑也。又曰：仲景论太阳病，得之八九日，如疟状，发热恶寒，热多寒少，其人不呕，清便欲自可，一日二三度发，脉微缓者，为欲愈；若脉微而恶寒者，此阴阳俱虚，不可更发汗，更下，更吐也；面色反有赤色者，未欲解也，以其不能得小汗出，其身必痒，宜桂枝麻黄各半汤。仲景之意，盖以得病之八九日，如疟状，发热恶寒，热多寒少十六字为自初至今之证，下文乃是以后拟病防变之辞，当分三截看。若其人不呕，清便欲自可，一日二三度发，脉浮缓，为欲愈。此一节，乃表和无病。而脉微者，邪气微缓也，阴阳同等，脉证皆向安之兆，可不待汗而欲自愈。若脉微而恶寒者，此阴阳俱虚，不可更汗，更下，更吐之。此一节，宜温之。若面色反有赤色者，未欲解也，以其不能得小汗出，其身必痒，宜桂枝麻黄各半汤。此一节，必待汗而愈也。《活人书》不详文意，却将其人不呕，清便欲自可九字本是愈之证，反以他证各半汤汗之。又将不可汗、吐、下证及各半汤证语句，并脱略而不言。取此证而用彼药，汗其所不当汗，何也？若是，可见仲景文法多如此，学人必须反复详玩，熟观其意，其例自见，则治不差。故赵氏嗣真曰：仲景之书，一字不同，则治隔霄壤。读之者可不于片言只字以求其意欤。

　　伤寒琐言卷之一

　　温病辩

　　问曰：伤寒温病何以脉辩？答曰：温病于冬时感寒所得也，至春变为温病耳。伤寒汗下不愈而过经，其证尚在而不除者，亦温病也。经曰：温病之脉行在诸经，不知何经之动，随其经之所在而取之。

　　如太阳证，头疼恶寒，汗下后过经不愈，诊得尺寸俱浮者，太阳病温也。

　　如身热目疼，汗下后过经不愈，诊得尺寸俱长者，阳明病温也。

　　如胸胁痛，汗下后过经不愈，诊得尺寸俱弦者，少阳病温也。

　　如腹满嗌干，诊得尺寸俱沉细，过经不愈，太阴病温也。

　　如口燥舌干而渴，诊得尺寸俱沉，过经不愈者，少阴温病也。

　　如烦满囊缩，诊得尺寸俱微缓，过经不愈者，厥阴病温也。

　　是故随其经而取之，随其证而治之。如发斑，乃温毒也。

　　治温大抵不宜发汗，过时而发，不在表也。已经汗下，亦不在表也。经曰：不恶寒而反渴者，温病也。明其热自内达外，无表证明矣。

　　凡看伤寒，且要识各经中死证、死脉亲切，须一一理会过，免致临病疑惑。但见死证，便以脉参之，如果有疑，切莫下药。虽至亲浼，亦不可治，倘有差失，咎将归于己矣。

　　伤寒琐言卷之一　杂病诸病方法（前引）

　　死生脉候

　　阳病热证不退，反似阴脉，凶。汗后热退，阴脉，瘥。阴阳诸证，脉平，吉。伤寒咳逆上气，脉散者，凶。脉浮而滑，身汗如油，喘息不休，水浆不入，身体不仁，乍静乍喘者，死。汗出发润，喘不休者，肺先绝也。阳反独留，体如烟熏，直视摇头，心先绝也。唇吻反青，四肢 汗出，肝先绝也。环口黧黑，虚汗发黄，脾先绝也。三部紧盛，大汗出不解者，死。阴阳尺寸俱虚，热不止者，死。身热喘粗，见阳脉而燥者，死。汗后微热不解，未可言死，如转索者，即日死也。谵语微热，脉浮大，手足温，欲汗出，脉暴出者，死也。阴衰欲绝而阳暴独胜，则脉出，一日阴气先绝，阳气后竭，死。逆冷，脉沉细者，一日死。

　　死证虽多，至于危极处，无过死也。

　　凡看伤寒，初学后生，不可轻易治之，治其病之可晓者，缺其不可晓者。胸中证不明白，有一毫疑惑，不可强治，故君子不强其所不能。若不量力，私于亲故，或见利而动，轻易玩弄，视人命如草芥，非君子之用心也。谨而敬慎，毋怠毋忽。

　　初得伤寒一二日，头痛恶寒皆除，便觉胸中连脐腹注闷疼痛，脉沉有力，坐卧不安，上气喘促，不候他证，便可用下药。若头项强痛，恶寒发热，每日如此，不可以日数多少，病尚在太阳经，正宜发汗，要在随所见者，表里而治之，不必拘于日数也。若烦渴欲饮水，由内水消竭，欲得外水自救耳。大渴欲饮一升，只与一半，常令不足，不可过饮。若过饮水，重则为水结之证，射于肺为喘，为咳；留于胃为嗌，为哕；溢于脾为肿；蓄于下焦为癃，皆饮水之过也。病若经十余日以上，有下证者，只宜大柴胡汤，恐承气太峻。盖伤寒过经则正气多虚故也。

　　病七八日，未得汗，大便闭，发黄生斑，谵语而渴，越婢桃仁汤主之。

　　病八九日，已经汗下，脉尚洪数，两目如火，五心烦热，狂叫欲走，三黄石膏汤主之。

　　病五六日，但头汗出，身无汗，际颈而还，小便自利，渴饮水浆，此瘀血证也，宜犀角地黄汤、桃仁承气汤。看上下虚实，用犀角地黄汤治上，桃仁承气汤治中，抵当汤、丸治下也。

　　病六七日，别无刑克证候，忽然冒昧不知人事，六脉俱静，或至无脉，此欲汗，勿攻之。如久旱将雨，六合阴晦，雨后庶物皆苏，换阳之吉兆也。

　　夫今人治伤寒一二日间，不问属虚属实，便用桂枝汤之类以汗之。三五日后，不问在表在里，便以承气汤之类以下之，多致内外俱虚，诸变蜂起。大抵病患虚实表里不同，所以邪之传变有异，岂可以日数为准。盖有即传者，有传一二经而止者，有始终只在一经者，不必拘始太阳终厥阴也。

　　伤寒无出于仲景书，但文本深奥，非浅学可仿佛。况其残缺颇多，晋人作全书诠次，其中不可晓处，十有四五。苟未能统之有宗，会之有元，未易窥测，临病之际不能无惑。必须破的而后用，又恐病危有所不逮，既不可不救，又不可失之苟且。今备此数事，以备缓急之用，非博雅通医之所尚。（以上略引东垣先生引举。）

　　伤寒琐言卷之一

　　阴证

　　初病无热，便四肢厥冷，或胸腹中满，或呕吐，腹满痛，下利，脉细无力，此自阴经受寒，即真阴证，非从阳经传来，便宜温之，不宜少缓。经云：发热恶寒者，发于阳也。无热恶寒者，发于阴也。治宜四逆汤。

　　凡腹满腹痛，皆是阴证，只有微甚不同，治难一概。腹痛不大便，桂枝芍药汤。

　　腹痛甚，桂枝大黄汤。若自利腹痛，小便清白，盒饭温，理中、四逆，看微甚用。轻者五积散，重者四逆汤。

　　无脉者，通脉四逆汤，使阴退而阳复也。

　　阴毒病手足指甲皆青，脉沉细而急者，四逆汤；无脉者，通脉四逆汤、阴毒甘草汤，脐中葱熨，气海、关元着艾，可灸二三百壮，仍用温和补气之药通其内外，以复阳气。若俱不效，死证也。

　　凡伤寒，阴证难看。凡看伤寒，惟阴证最难识。自然阴证，人皆可晓，及至反常则不能矣。如身不发热，手足厥冷，好静沉默，不渴，泄利腹痛，脉沉细，人共知为阴证矣。至于发热面赤，烦躁不安，揭去衣被，饮冷脉大，人皆不识，认作阳证，误投寒药，死者多矣。必须凭脉下药，至为切当。不问浮沉大小，但指下无力，按至筋骨全无力者，必有伏阴，不可与凉剂，急与五积散一服，通解表里之寒，随手而愈。但更有沉寒之甚，须用姜、附以退之，秘之勿泄。脉虽洪大，按之无力者，重按全无，便是阴证。

　　凡治伤寒，尺脉弱而无力者，切忌汗下，宜小柴胡汤和解之。阳毒伤寒，服药不效，斑烂皮肤，手足皮俱脱，身如涂朱，眼珠如火，燥渴欲死，脉洪大而有力，昏不知人，宜三黄石膏汤主之。

　　凡看伤寒，须问病患有何疼痛处，所苦所欲，饮食大便，并服过何药。问有吐蛔者，虽有大热，忌下凉药，犯之必死。盖胃中有寒，则蛔上入膈，大凶之兆，急用炮干姜理中汤加乌梅二个煎服。

　　蛔安，却以小柴胡汤退热。盖蛔性闻酸则静，见苦则安故也。

　　凡看伤寒，有口沃白沫，或唾多流冷涎，俱是有寒，吴茱萸汤、理中、真武汤之类，看轻重用，切忌凉药。杂病亦然。或用甘温药补元气，四君子汤加附子一片。血虚，用仲景八味丸。

　　伤寒琐言卷之一

　　伤暑

　　伤暑与伤寒俱有热，若误作伤寒治之则不可。盖寒伤形，热伤气。伤寒则外恶寒而脉浮紧，伤暑则不恶寒而脉虚，此为异耳。经云：脉盛身寒，得之伤寒。脉虚身热，得之伤暑。

　　治宜小柴胡汤，渴加知母、石膏，或人参白虎汤；天久淫雨，湿令大行，苍术白虎汤。若元气素弱而伤之重者，清暑益气汤治之。

　　伤寒琐言卷之一

　　急下急温

　　凡言急下，盖病热已迫，将有变也，非若他病，尚可少缓。如少阴属肾水，主口燥咽干而渴，乃热邪内炎，肾水将绝，故当急下以救将绝之水。如腹胀不大便，土胜水也，亦当急下。阳明属土，汗多热盛，急下以存津液。腹满痛以为土实，急当下之。热病目不明，热不已者，死。目睛不明，肾水已竭，不能照物，则已危矣，须急下之。少阴急温有二证，内寒已甚，阳和之气欲绝，宜急温之无疑也。

　　少阴病，得之二三日，口燥咽干，急下之，大承气汤。

　　少阴病，自利欲绝，青色，心下必痛，口燥咽干，急下之，大承气汤。

　　少阴病，六七日，腹胀不大便，急下之，大承气汤。

　　阳明病，发热汗多，胃汁干，急下之，大承气汤；汗出不解，腹满痛，急下之，大承气汤。

　　少阴病，脉沉微，急温之，四逆汤。

　　伤寒琐言卷之一

　　诸方

　　羌活冲和汤 治太阳无汗，发热头痛，恶寒脊强，脉浮紧。又治非冬时天有暴寒中人，亦头痛，恶寒发热，通宜此汤治之。（以代麻黄汤用，太阳经之神药也。）

　　羌活（钱半） 防风（一钱） 苍术（钱半） 黄芩（一钱） 川芎（一钱） 白芷（一钱）

　　甘草（一钱） 生地黄（一钱） 细辛（五分，不可多）

　　上水二钟，煎至八分，热服，温被盖覆取微汗。湿土司天，加苍术一钱半；天久淫雨，亦加。

　　如渴，加石膏三钱，知母一钱；不渴，不加。

　　太阳伤风，有汗，脉浮缓。

　　羌活（一钱） 防风（一钱半） 白术（一钱半） 黄芩（一钱） 白芷（一钱） 甘草（一钱） 生地黄（钱半） 川芎（五分）

　　上如前煎法。若一服汗还未止，加黄 一钱五分，芍药一钱。仍未止，以小柴胡加桂枝、芍药各一钱。

　　葛根汤 治太阳病，项背强急，无汗恶风，脉带弦浮而发热。又治太阳与阳明合病，必自利，此汤并主之。

　　葛根（一钱） 甘草（二钱） 麻黄（二钱，去节，汤泡二次）

　　上水二钟，姜四片，枣二枚，煎服，微覆取汗。

　　解肌汤 治瘟病天行，头痛壮热，春感青邪，发热而渴，不恶寒。

　　葛根（二钱） 桂枝（二钱） 黄芩（一钱） 芍药（一钱） 麻黄（一钱五分） 甘草（一钱）

　　上水二钟，枣二枚，煎服。如不解，再取汗。

　　独活散 治伤风、温热等病。

　　羌活 独活 枳壳 防风 黄芩 麻黄（汤泡二次） 人参 甘菊花 甘草（炙） 茯苓 蔓荆子细辛（各一钱） 石膏（二钱）

　　上水二钟，生姜三片，薄荷五叶，同前煎法。

　　败毒散 治伤风，温疫，风湿，头目昏眩，四肢疼痛，憎寒壮热，项强，目睛疼，寻常风眩拘急。

　　羌活 独活 前胡 柴胡 川芎 枳壳 桔梗 茯苓 人参 甘草上各等分，水二钟，如常煎服。

　　六神通解散麻黄（二两） 甘草（一两五钱） 黄芩（二两） 石膏（二两） 滑石（二两） 苍术（四两）

　　治时行，三日前，加葱白、香豉，煎服而汗之，立效。中病即止，不可尽剂。

　　小柴胡汤 治太阳病，十日已去，脉细而嗜卧，外虽已解，设胸满痛，与服之；若脉浮者，麻黄汤。伤寒五六日，中风，来往寒热，胸胁苦痛，默默不欲食，心烦喜呕，或烦而不呕，或渴，或腹中痛，或胁下痞硬，或心下悸，小便不利，或不渴，身有微热者，此汤主之。血气弱，腠理开，邪气因入，与正气相搏，结于胸下，邪正分争，往来寒热，休作有时，默默不欲食，脏腑相连，其痛必下，邪高痛下，致使呕也，此汤主之。服柴胡汤已，渴者，属阳明，以法治之。伤寒五六日，身热恶风，头项强，胁下满，手足温而渴者，此汤主之。伤寒，阳脉涩，阴脉弦，腹中急痛，先与小建中汤不瘥者，此汤主之。太阳病，过经十余日，发汗、吐、下后四五日，阳证仍在者，先与小柴胡汤；呕不止，心下郁，微烦者，为未解也，与大柴胡汤下之则愈。妇人中风七八日，续得寒热，发作有时，经水适断者，此为热入血室，其血必结，致使如疟状，此汤主之。伤寒五六日，头汗出，微恶寒，手足冷，心下满，不欲食，大便硬，脉细者，为阳微结，必有表，复有里；脉沉，亦里也。汗出为阳微，假令仍纯阴结，不得复有外证，悉入在里。此为半在表，半在里也。脉虽沉紧，不得为少阴病。所以然者，阴不得有汗也，今头汗出，故知非少阴也，可与服此汤。设不了，得尿而解。伤寒五六日，呕而发热者，柴胡汤证具而以他药下之，柴胡证在者，复与小柴胡汤。虽下之，不为逆，必蒸蒸而振却发热，汗出而解，若心下满而腹痛者，此为结胸也，大陷胸汤主之。但满而不痛者，此为痞气，柴胡不中与之，宜半夏泻心汤。（以上属太阳经。）阳明病，发潮热，大便溏，小便自可，胸胁不利者，与此汤服之。阳明病，胁下硬满，不大便而呕，舌上白苔者，可与服之，上焦得通，津液得下，胃气因和， 然汗出而解。阳明中风，脉弦浮大而短气，腹部满，胁下及心痛，久按之，气不通，鼻干不得卧，一身及目悉黄，小便难，有潮热，时时哕，身前后肿，刺之少瘥，外不解，病过十日，脉续浮者，此汤主之。（以上属阳明经。）太阳病不解，转入少阳，胁下满，干呕不能食，往来寒热，尚未吐下，脉沉紧者，此汤主之。若已吐下后，发汗温针，谵语，小柴胡汤证罢，此为坏证，知犯何逆，以法治之。（以上属少阳经。）呕而发热，宜服此汤。伤寒已后更发热，此汤主之。若脉浮者，以汗解之。（属阳易瘥后劳复脉证。）

　　黄芩（一两半。若腹中痛，去芩，加芍药一两半；若心下悸，小便不利，去芩，加茯苓一两）

　　人参（一两半。若不渴，外有微热者，去参，加桂枝一两半，温覆得微汗，愈；若咳嗽者，去参，加五味子一两五分） 大枣（六枚，若胁下痞硬，去枣，加牡蛎二两或一两） 半夏（一两，汤泡。

　　若胸烦不呕者，去半夏、人参，加栝蒌实一枚，用四分之一） 柴胡（四两，去芦） 甘草（一两半）

　　上每服七八钱，生姜四片，枣三枚，水一钟，煎服。

　　升麻汤 治伤寒中风，头痛，憎寒壮热，肢体疼痛，发热恶寒，鼻中干不得卧。兼治寒暄不时，人多疾疫，乍寒脱着，及暴热之顷，忽然变寒，身体疼痛，头重如石。

　　升麻 甘草 芍药 葛根（各等分）

　　上每服七八钱，煎如常法。若老人，去芍药，加柴胡、茯苓、人参各一钱。

　　五积散 治阴经伤冷，脾胃不和，感冒寒邪。

　　茯苓（四两） 肉桂 人参 川芎（各二两） 浓朴 半夏 芍药 当归 麻黄 干姜（各三两）

　　甘草（二两） 枳壳（五两，炒） 桔梗（十二两） 陈皮（八两） 苍术（二十四两） 白芷（四两）

　　上十六味，除枳壳、肉桂、陈皮外，其余并一处，生捣为粗末，用酒拌匀，晒干，分作六分，大锅属性武火炒，令黄色，不得焦，摊冷，入枳壳、肉桂、陈皮一处和匀，每服五钱，水二钟，姜三片，煎一钟服。

　　三黄石膏汤 有伤寒发热，脉大，如滑数，表里皆实，阳盛怫郁。医者不达，已发其汗，病势不退，又复下之，大便遂频，小便不利，五心烦热，两目如火，鼻干面赤，舌燥齿黄，大渴，过经已成坏证。亦有错治诸温而成此证者。又八九日，已经汗下，脉洪数，身体壮热，拘急沉重，欲治其内，由表未解；欲发其表，则里证又急，趑趄不能措手，待毙而已。殊不知热在三焦，闭涩经络，津液枯涸，荣卫不通，遂成此证耳。

　　石膏（两半） 黄芩 黄连 黄柏（各七钱） 豉（二合） 麻黄（五分） 栀子（三十个）

　　上每服一两，水二钟，煎服。未中病再服，其效如神。伤寒已经汗、吐、下误治后三焦生热，脉复洪数，谵语不休，昼夜喘息，鼻加衄血，病势不解，身目俱黄，狂叫欲走，三黄石膏汤主之。

　　阳毒伤寒，皮肤斑烂，身如凝血，两目如火，十指皮俱脱，烦渴，躁急不宁，庸医不识，莫能措手，命在须臾，三黄石膏汤主之。

　　妇人血风证，因崩漏大脱血，或前后去血，因而涸燥，其热未除，循衣摸床，撮空闭目，不省人事，扬手掷足，摇动不宁，错语失神，脉弦浮而虚，内有燥热之极，气粗鼻干而不润，上下运燥，此为难治。宜服：生地黄黄连汤 治男子去血多者有此证，其妙不可胜言也。

　　川芎 生地黄 川归（各七钱） 赤芍药 栀子 黄芩 黄连（各三钱） 防风（一两）

　　上每服五钱，水煎，清饮，徐徐呷之。脉实，可再加大黄下之。大承气汤，气药也，自外而之内者用之。生地黄黄连汤，血药也，自内而之外者用之。气血合病，循衣摸空，治同。自气而之血，血而复之气者，大承气汤下之。自血而之气，气而复之血者，生地黄黄连汤主之。二者俱不大便。

　　此是承气汤对子，又与三黄石膏汤相表里，是皆三焦胞络虚火之用也。病既危急，只得以此汤降血中之火耳。不但妇人用之，男子去血过多而有此证者，皆宜服之，无不效。予故表而出之。

　　伤寒脉浮，当汗，麻黄汤。若脉在筋骨之间，半表半里，当和解，小柴胡汤；在筋骨之间，当下，承气汤。若又在筋骨之下，谓之阴证矣，其法理中，当用附子之类。

　　伤寒头略痛，发热，耳聋胁痛，或往来寒热如疟，此方治之，名：和解散柴胡（二钱） 黄芩（一钱） 人参（一钱） 半夏（一钱） 甘草（一钱）

　　上水二钟，生姜三片，枣子二枚，煎八分，不拘时服。如呕逆，加姜九片，陈皮一钱。如头痛恶寒，加羌活、防风各一钱。寒热间作，加桂枝等药各一钱。夏月中暑，发热头痛，加黄连一钱。春天温病时行，加生地黄、川升麻一钱。疟疾，或先寒后热，先热后寒，加川常山、尖槟榔半钱，各要未发时煎服。伤寒，恶寒，头项强，发热，前方冲和汤内去细辛、苍术，加白术二钱。

　　伤寒家秘的本卷之二

　　伤寒总论

　　治伤寒业擅专门，诚为重寄。论死生易如反掌，利莫苟图。杂证缓可取方，伤寒专在活法。原伤寒有《活人书》、《明理论》、《指掌图》、《伤寒论》。其中有论缺方者，有方失论者，有脉无证者，有证无法者，非仲景之全书。缘其历年已久，遗失颇多。王叔和以断简残篇而补方造论，成无己顺文注释而集成全书，所以遗祸至今而未已也。较今庸俗治伤寒一二日，不问属虚属实，而便用麻黄、桂枝之类汗之；三四日，不问在经在腑，而便用柴胡之类和之；五六日，不问在表在里，而便用承气之类下之，以致内外俱虚，变证蜂起。大抵病患表里虚实不同，邪之传变有异，岂可以日数为准。盖风寒国中人无常，或入于阴，或入于阳，事无定体，非但始太阳终厥阴论也。或有自太阳始，日传一经，六日传至厥阴，邪气衰不传而愈者，或有不罢再传者，或有即传者，或有间经而传者，或有传至二三经而止者，或有始终只在一经者，或有越经而传者，或有初入太阳不作郁热，便入少阴而成真阴证者，或有直中阴经而成寒证者，或有证变者，或有脉变者，或有取证不取脉者，或有取脉不取证者，缘经无明文，后人有妄治之失。况前人立法之差，使后人蒙害者多矣。夫麻黄、桂枝二汤，仲景立治冬时正伤寒之方，今人通治非时暴寒温暑之误。

　　又将传经阴证与直中阴经之阴证混同立论，岂为善乎。暴寒温暑必有别方，直中传阴必有活法，今皆忘失而无征也。古人之书，引领后进，书不尽意，意不尽言，说其大概，虽博古而通今，皆在得其传受，须活泼泼地。且活法者，如珠走盘，但见太阳证者，宜直攻太阳，但见少阴，直攻少阴，此活法也。仲景又云：日数虽多，但有表证而脉浮者，尤宜汗之。日数虽少，但有里证而脉沉者，尤宜下之。此先贤之确论也。切不可执定一二日发表，三四日和解，五六日方下。此庸医执死法也。

　　务俾审脉验证，辩名定经，一一亲切无疑，方可下手。真知其为表邪而汗之，真知其为里邪而下之，真知其为直中而温之。如此而汗，如彼而下，又如彼而温，桂枝、承气授之不差，姜附、理中发而必当。投剂少差，死证立见，可不深思而熟虑哉！仲景取方立论甚严，曰可温，曰可汗，曰少与，曰急下。与夫先温其里，乃攻其表；先解其表，乃攻其里。得其纲领者，不难也。如附应声，如影随形，见病者则目识心通，见医人则接谈无虑。不得其传者，实难也。见病者举手无措，见医人则汗颜缄默。此犹绣麒麟耳，正谓名节虚隆而实德则病矣。嗟夫，常病用常法，谁人不知。设有感冒非时暴寒而误认作正伤寒者，有劳力感寒而误认作真伤寒者，有杂证类伤风而误认作伤寒治者，有直中阴经真寒证而误认作传经之热证者，有温热病而误认作正伤寒治者，有暑证而误认作伤寒治者，有如狂而认作发狂者，有血证发黄而误认湿热发黄者，有蚊迹而认作发斑者，有动阴血而认作鼻衄者，有谵语而认作狂言者，有独语而认作郑声者，有女劳复而认作阴阳易者，有短气而认作发喘者，有痞满而认作结胸者，有心下硬痛，下利纯清水而俗呼为漏底者，有哕而误认干呕者，有并病而认作合病者，有正阳明腑病而认作阳明经病者，有太阳证无脉而便认死证者，有里恶寒而认作表恶寒者，有表热而误作里热者，有阴发躁而认作阳证者，有少阴病发热而认作太阳证者，有标本全不晓者，此几件终世不相认者，比比然乎。胸中若不证脉讲明，论方得法，但同庸俗，一概妄治，此杀人不用刃耳。非惟救人功大，亦且阴骘匪轻。吾老矣，伤寒专科，实得仲景先师厥旨，虽无万全之功，十中可生八九。曾着有书，不能尽心刻骨，因今老迈，后恐继业者不得其传，有玷名行，遂将一生所蓄肺腑语句，并家秘不传之妙，及一提金、杀车槌法，逐一语录于后。论注证而证注脉，脉注法而法注方。再三叮咛吾后子孙，不必集闲方而睹别论，别繁乱而莫知其源。必须熟记，久则自然精贯。不与庸医伍，不使时医笑可也。尔宜珍藏受授，谨之慎之，毋怠毋忽，故戒。

　　伤寒家秘的本卷之二

　　伤寒秘要脉证指法（与琐言大略同）

　　伤寒治法，得其纲领者，如拾芥。若求之多岐，则支离破碎，如涉海问津矣。

　　盖脉证与理而已。伤寒之脉，以浮、大、动、数、滑为阳，沉、涩、弱、弦、微为阴。然脉理精深，今人何能到此田地耶。夫脉者，非血非气，乃营行之道路，实先天后天之大造，无所穷尽。叔和脉云指下难明者，真言也。今人夸诞通晓者，但能言而不能行也。吾老专以浮、中、沉三脉候而治之，察其阴阳表里，虚实寒热，如见其肺肝然，无所逃其情矣。既云伤寒，则寒邪自外入内而伤之，其入则有浅深次第，自表达里，先入皮肤肌肉，次入筋骨肠胃，以此推之而不难也。原风寒初入，或先太阳寒水之经，此经本寒标热，便有恶风恶寒，头疼发热。盖寒郁皮毛，是为表证。若在他经，则无此证矣。脉若浮紧，无汗，为伤寒，用麻黄汤发之，得汗为解。脉若浮缓，有汗，为伤风，用桂枝汤以散邪，汗止为解。若无头疼恶寒，脉又不浮，此为表证罢而在中。中者，即半表半里之间也，乃阳明少阳之分，脉又不浮不沉，在乎肌骨之间，谓皮肤之下。然则有二焉：若微洪而长，阳明脉也，外证则目痛鼻干，不眠，用葛根以解肌；脉弦而数，少阳脉也，其证胸胁痛而耳聋，寒热，呕而口苦，如见此证此脉，便以小柴胡和之。盖阳明少阳二经，不从标本从乎中也。

　　过此邪入里为热实，脉不浮而沉，沉则按之筋骨之间方是。若是脉来沉实有力，外证则不恶风寒而反恶热，谵语大渴，或潮热自汗，或扬手掷足，揭去衣被，五六日不大便，明其热入里而肠胃燥实也，轻则大柴胡汤，重则三承气汤选用，大便通而热愈矣。若脉来沉迟无力，此为直中阴经真寒证之阴脉，其证无头痛，无身热，初起怕寒，手足厥冷，或战栗蜷卧，不渴，兼之腹痛，呕吐泄泻，或口出涎沫，面如刀刮者，乃阴经自中之寒，不从阳经传入，故不在传经热证治例，更当看外证如何，轻则理中汤，重则姜附四逆以温之。其中紧要关节，吾再表而出之。太阳者，阳证之表。阳明者，阳证之里。少阳者，二阳三阴之间。太阴、少阴、厥阴又居于里，总而谓之阴证。然三阴俱是沉脉，妙在指下有力无力中分。有力者，为阳，为实，为热；无力者，为阴，为虚，为寒，最为切当。其三阳经证，前论已云，不再多录。夫三阴传经热证，脉虽开明，论尤未详，重加订证。如腹满咽干，属太阴；舌干口燥，属少阴；烦满囊缩，属厥阴。此三者，俱是阳经传入阴经之热证。脉见沉实有力，急当攻里，下之。如其下后利不止，身疼痛，脉反沉细无力，又当救里，温之。此权变之法也。

　　三阴传经热证，与其三阴直中寒证，脉虽沉，而有力无力所别，证有异而治各不同，是其大法也欤。前云正阳明病，本经风盛气实，脉亦沉实有力者，因邪热传入胃腑而有燥屎。此一节，指腑病属里而言也，实证治之奇功，指法之玄妙。秘之，不与俗人言之耳。

　　今将浮、中、沉三脉列为三图，图下就注证治之法，使因脉以知证，缘证以明治，以此达彼，犹粗入精，亦可以为后人之宗也。

　　伤寒家秘的本卷之二

　　论浮脉形法主病

　　浮，初排指于皮肤之上，轻手按之便得，曰浮。此为寒邪初入太阳阳经，病在表之标，可发而去之。虽然，治之则有二焉：寒伤荣则无汗恶寒，用麻黄汤；风伤卫则自汗恶风，用桂枝汤。一通一塞，不可同也。

　　浮紧有力，无汗恶寒，头项痛，腰脊强，发热，此为伤寒在表，宜发散，冬时麻黄汤，春、夏、秋皆用羌活冲和汤。

　　浮缓，有汗恶风，头项痛，腰脊强，发热，此为伤风在表，冬时用桂枝汤，余三时用加减冲和汤。腹痛，小建中汤；痛甚者，桂枝大黄汤。

　　伤寒家秘的本卷之二

　　论中脉形状指法主病

　　中，按至皮肤之下，肌骨之间，略重按之乃得，谓之半表半里证也。然亦有二焉，盖阳明少阳二经不从标本从乎中也。

　　长而有力，即微洪脉也，此为阳明在经，其证微有头疼眼眶痛，鼻干不得眠，发热无汗，用葛根解肌汤。若渴而有汗不解，或经汗过渴不解者，用白虎汤加人参。无渴，不可服此药，为大忌。

　　弦而数，此为少阳经脉，其证胸胁痛而耳聋，寒热，呕而口苦，俱用小柴胡汤。（本方自有加减法。）或两经合病，则脉弦而长，此汤加葛根、芍药。缘胆无出入，有三禁，只宜和解表里。

　　伤寒家秘的本卷之二

　　论沉脉形状指法主病

　　沉，重手按至肌肉之下，筋骨之间，此为沉脉。亦有二焉，阴阳寒热在沉脉中分，无人知此，实秘诀耶。

　　沉数有力，则为阳明之本，表证解而热入于里，恶寒头疼悉除，反觉怕热，欲揭衣被，扬手掷足，谵语狂妄，燥渴，或潮热自汗，五六日不大便，轻则大柴胡汤，重则三承气选用。

　　沉迟无力，为寒，外证无头疼，无身热，不渴，初起怕寒，厥冷蜷卧，兼或腹痛吐泻，或战栗，面如刀刮，或口吐白沫冷涎，皆是阴经自中真寒证，轻则理中汤，重则姜附四逆汤温之。

　　伤寒至沉脉方分阴阳，仔细体认，下药不可造次，倘有差失，咎将归己。凡诊脉须分三部九候，每部必先浮诊三候，轻手于皮肤之上，候三动也。中诊三候，略重指于皮肤之下，肌肉之上，候三动也。沉诊三候，重手于肌肉之下，筋骨之上，候三动也。三三而成九候。然后知病之浅深表里，以为处治之标的，岂可忽略于脉而欲求病之所在乎？切脉谓之巧，得心应指，自然神效，有枉死者，此吾所不信也。若不明脉识证，狂妄行医，视人命如草芥，他日若不受天殃，吾亦不信也。

　　伤寒家秘的本卷之二

　　辩脉虽浮亦有可下者脉虽沉亦有可汗者

　　夫脉浮当汗，脉沉当下，固其宜也。其脉虽浮亦有可下者，谓邪热入腑，大便难也。大便不难，岂敢下乎？其脉虽沉亦有可汗者，谓少阴病，身有热也。假若身不发热，岂敢汗乎？此取证不取脉也。

　　伤寒家秘的本卷之二

　　论风伤卫气寒伤荣血辩

　　盖风则伤卫气，寒则伤荣血者，缘气本属阳，风属阳，阳则从阳，故伤卫气。阳主开泄，皆令自汗，故用桂枝汤辛甘温之剂以实表。血本属阴，寒属阴，阴则从阴，故伤荣血。阴主闭藏，皆令无汗，故用麻黄汤轻扬之剂以发表。正所谓水流湿而火就燥，云从龙而风从虎，各从其类者是也。

　　伤寒家秘的本卷之二

　　用药寒温辩

　　夫发表之药用温，攻里之药用寒，温里之药用热者，表既有邪，则为阳虚阴盛，温之，乃所以为阳，阳有所助而长，则阴邪所由以消，故用辛甘温之剂。发散为阳，此指发表之药用温者明矣。里既有邪，则为阴虚阳盛，寒之，乃所以助阴而抑阳，阳受其抑则微，而真阴所由以长，故用酸苦之剂。泻涌为阴，此指攻里之药用寒者明矣。阴经自受寒邪，则为脏病，主阳不足而阴有余，故用辛热之剂以助阳抑阴，此指温经之药用热者明矣。表有邪不汗之，其邪何从而去？里有邪不下之，其邪何从而出？脏有寒不温之，其寒何从而除？此三者，所谓用药寒温辩也。

　　伤寒家秘的本卷之二

　　正伤寒及温暑暴寒劳力感冒时疫治各不同论

　　夫伤寒二字，盖冬时天气严寒，以水冰地冻而成杀厉之气，人触犯之，实时病者，为正伤寒，乃有恶寒，头疼发热之证，故用麻黄、桂枝发散表中寒邪，自然热退身凉，有何变证？如或头疼恶寒表证皆除，而反见谵语怕热，燥渴大便闭者，以法下之，大便通而热愈，有何怪证？其余春、夏、秋三时，虽有恶寒身热，头疼，亦微，即为感冒非时暴寒之轻，非比冬时气正伤寒为重也。如冬感寒不即病，伏藏于肌肤，至春夏时，其伏寒各随时气改变为温，为热者，因温暑将发，又受暴寒，故春变为温病。既变之后，不得复言其为寒矣。所以仲景有云发热，不恶寒而渴者，其理可见温病也。暑病亦然，比之温病，尤加热也。不恶寒则病非外来，渴则明其热自内达表，无表证明矣。治温暑大抵不宜发汗，过时而发不在表也。其伏寒至夏，又感暴寒，变为暑病。暑病者，即热病也，取夏火当权而言暑字。缘其温暑二证，从冬时伏寒所化，总曰伤寒，所发之时既异，治之不可混也。

　　若言四时俱是正伤寒者，非也。此三者，皆用辛凉之剂以解之。若将冬时正伤寒之药通治之，定杀人矣。辛凉者，羌活冲和汤是也。兼能代大青龙汤，治伤寒见风，伤风见寒，为至稳。一方可代三方，危险之药如坦夷，其神乎哉！世俗皆所未知也。若表解而里证具者，亦以法下之无惑。又伤寒汗下后过经不愈者，亦温病也。已经汗下，亦不在表也，随病制宜。凡有辛苦劳役之人，有患头疼，恶寒身热，加之骨腿酸疼，微渴自汗，脉虽浮大而无力，此为劳力感寒，用补中益气兼辛温之剂为良。

　　经云温能除大热，正此谓也。若当和解者，即以小柴胡加减和之。下证见者，即以本方加大黄微利之，切勿过用猛烈，其害非细。若初病无身热，无头疼，便就怕寒厥冷，腹痛，呕吐泄泻，脉来沉迟无力，此为直中寒证，宜温之而不宜汗下也。疫疠者，皆时行不正之气，老幼传染相同者是也。缘人不近秽气，免伤真气。若近秽气，有伤真气，故病相传染。正如墙壁固，贼人不敢入，正气盛，邪气不敢侵。正气既虚，邪得乘机而入，与前温暑治又不同。表证见者，人参败毒散。半表半里证者，小柴胡。里证具者，大柴胡下之。无以脉诊，以平为期。与其疟痢等证，亦时疫也，照常法例治之。

　　伤寒家秘的本卷之二

　　两感伤寒误治论（与琐言同）

　　伤寒两感者，阴阳双传也，虽为必死之证，犹有可救之理。盖用药先后，发表攻里，本自不同。

　　《活人书》先救里以四逆汤，后攻表以桂枝汤。殊不知仲景云：太阳与少阴病，头疼恶寒，邪在表；口干而渴，邪在里。阳明与太阴病，身热目痛，邪在表；不欲食，腹满，邪在里。少阳与厥阴病，耳聋胁痛，寒热而呕，邪在表；烦满囊缩，邪在里。三阳之头痛，身热，耳聋胁痛，恶寒而呕，在表者，已自不可下之。其三阴之腹满，口渴，囊缩谵语，在里者，可不下乎？《活人书》引下利身疼痛，虚寒救里之例，而欲施治于烦满囊缩，实热之证，可乎？盖仲景所谓发表者，葛根、麻黄是也。攻里者，调胃承气是也。《活人书》却谓救里则是四逆，攻表则是桂枝。

　　今以救为攻，岂不相悖？若用四逆，是火济火，而腹满，囊缩等证何由而除？脏腑何由而通？荣卫何由而行？故死者，可立而待也。学人岂可执一定之法于胸中乎？

　　伤寒家秘的本卷之二

　　伤寒合病并病论

　　合病并病，世所难明，若非得其精专，焉能识此证哉！合病者，两经或三经齐病不传者，为合病。并病者，一经先病未尽，又过一经之传者，为并病。若并而未尽，是传未过，尚有表证，法当汗之。若并之已尽，是为传过，法当下之。是知传则入腑，不传不入腑，言其有传受如此也。三阳互相合病，皆自下利，太阳阳明合病，主葛根汤；太阳少阳合病，主黄芩汤；少阳阳明合病，主承气汤。三阳合病无表证者，俱可下。但三阳经合病，仲景无背恶寒语句。虽则有口燥渴，心烦，背微恶寒者，乃属太阳证而非三阳合病也。三阳若与三阴合病，即是两感，所以三阴无合并例也。

　　伤寒家秘的本卷之二

　　伤寒少阴证似太阳太阳脉似少阴为反用药不同论

　　盖太阳病脉似少阴，少阴病证似太阳，所以谓之反，而治当异也。今深究其旨，均自脉沉发热，以其有头疼，故为太阳病，脉当浮，今反脉不浮而沉者，以里虚久寒，正气衰微所致。今身体疼痛，故宜救里，使正气内强，逼邪外出，而干姜、生附亦能出汗而解。假使里不虚寒，则见脉浮，而正属太阳麻黄证也。均自脉沉发热，以其无头疼，故名少阴病，当无热，今反寒邪在表，但皮肤郁闭而为热，而在里无热，故用麻黄、细辛以发表间之热，附子以温少阴之经。假使寒邪在里，则外必无热，当见吐利厥逆等证，而属正少阴四逆汤证也。以此观之，表邪浮浅，发热之反尤轻，正气衰微，脉沉之反为重。此四逆为剂，不为不重于麻黄附子细辛汤也。可见熟附配麻黄，发中有补；生附配干姜，补中有发。所谓太阳少阴，脉沉发热虽同，而受病有无头疼与用药自别，故并言之耳。

　　若误治之，其死必矣。

　　伤寒家秘的本卷之二

　　伤寒阴阳寒热二厥辩

　　阴阳二厥，治之一差，死证立判。夫阳厥者，先自三阳经气分，因感寒邪，起于头疼发热，恶寒，已后传进三阳血分，变出四肢厥冷，乍温，大便燥实，谵语发渴，扬手掷足，不恶寒反怕热，脉沉有力，此见传经热证，谓之阳厥。阳极发厥者，即阳证似阴，外虽有厥冷，内有热邪耳。盖因大便结实，失下，使血气不通，故手足乍冷乍温也。如火炼金，热极金反化水。水寒极而成冰，反能载物。厥微热亦微，四逆散；厥深热亦深，大承气。正谓亢则害其物，承乃制其极也。若医人不识，疑是阴厥，复进热药，如抱薪救火矣。夫阴厥者，因三阴经血分自受寒邪，初病无身热，无头疼，就便恶寒，四肢厥冷，直至臂胫以上，过乎肘膝不温，引衣蜷卧，不渴，兼或腹痛吐泻，或战栗，面如刀刮，口吐涎沫，脉沉迟无力。此为阴经直中真阴寒证，不从阳经传入，谓之阴厥也，轻则理中汤，重则四逆汤温之，勿令误也。

　　伤寒家秘的本卷之二

　　伤寒结胸痞满辩（详见琐言中）

　　伤寒结胸者，今人不分曾下与未下，便呼为结胸，便与枳桔汤，反成真结胸者有之。殊不知乃因下早而成，未经下者，非结胸也，乃表邪传至胸中，未入于腑者，虽满闷，尚为在表，正属少阳部分，只消小柴胡加枳、桔以治其闷。如未效，则以本方对小陷胸汤，一服豁然，其妙如神。秘之，莫与俗人言之耳。若因下早而成者，方可用陷胸汤，分浅深从缓而治之，不宜太峻，此乃清道至高之分，若过下之，则伤元气也。太阳证，发热恶寒，头疼无汗，此寒伤荣血，当服麻黄汤发散。医者不达而误下之，荣血重伤而成痞满。太阳证，头疼恶寒，发热自汗，此风伤卫气，当服桂枝汤散邪实表。医者不达而误下之，卫气重伤而成结胸。盖言荣卫，阴阳也。

　　若言寒热阴阳证者，则误之甚矣。治法又录于后条。

　　伤寒家秘的本卷之二

　　伤寒伏阴脉大论用药之误

　　夫病身不热，头不疼，初起怕寒，四肢厥冷，腹痛呕吐，泄泻，蜷卧，沉默不渴，脉来沉迟无力，人皆共知为阴证必矣。至于发热面赤，烦躁，揭去衣被，脉大，人皆不识，认作阳证，误投寒药，死者多矣。殊不知阴证不分热与不热，须凭脉下药，至为切当。不问脉之浮沉大小，但指下无力，重按全无，便是伏阴，不可与凉药，服之必死，急与五积散一服，通解表里之寒，随手而愈。

　　若内有沉寒，必须姜、附以温之，切忌发泄。脉虽洪大，按之无力，重按全无者，阴脉也。若将伏阴之证而误作热证，用凉药治之，则渴愈盛而燥愈急，岂得生乎？此取脉不取证也。

　　伤寒家秘的本卷之二

　　伤寒伏脉辩

　　夫头疼发热，恶寒，或一手无脉，两手全无者，庸俗以为阳证得阴脉，便呼为死证不治。殊不知此因寒邪不得发越，便为阴伏，故脉伏必有邪汗也，当攻之。又有伤寒病至六七日以来，别无刑克证候，或昏沉冒昧，不知人事，六脉俱静，或至无脉，此欲正汗也，勿攻之。此二者，便如久旱将雨，六合阴晦，雨后庶物皆苏，换阳之吉兆。正所谓欲雨则天郁热，晴霁天乃反凉，理可见也。

　　当攻者，发汗，冬用麻黄汤，三时用羌活冲和汤。勿攻者，止汗，五味子汤。各有治法，当谨记之。

　　伤寒家秘的本卷之二

　　伤寒言证不言病论（详见琐言中）

　　言证不言病者，深有理哉！夫证之一字，有明证、见证、对证之义存。且如妇证奸而赃证盗，刃证杀而病对证，不得辞而无逃其情矣。人之心、肝、脾、肺、肾，藏而不见，若夫耳、目、口、鼻、舌，则露而共见者也。五脏受病，人焉知之？盖有诸中，必形诸外。

　　肝病则目不能视，心病舌不能言，脾病口不知味，肺病则鼻不闻香臭，肾病则耳不听声，以此言之，其证最亲切矣。其太阳经受病，证出头疼身热，恶寒。一或伤之，本经之证见矣。将此首经论之，余经不言可知，吾故曰伤寒言证不言病耳。

　　伤寒家秘的本卷之二

　　伤寒传足不传手经论（详见琐言中）

　　传足不传手者，此庸俗之谬论也，岂有是哉！人之充满一身，无非血气所养，昼夜循环，营运不息，岂有只行足而不行手乎？况风寒之中人，先入荣卫，吾故明其所由。盖伤寒者，乃冬时感寒即病之名。冬乃坎水用事，其气严凝凛冽，水冰地冻，在时则足太阳少阴正司其令，触冒之者，则二经受病。其次则足少阳厥阴继冬而施春令，而亦受伤者，盖风木之令起于大寒节，正当十二月，至春分后方行温令，故风寒亦能伤之。足阳明太阴，中土也，与冬时无预而亦受伤者，土无定位，无成名，无专气，寄旺于四时，终始于万物，则四时寒热温凉之气皆能伤之也。况表邪传里，必归于胃而为燥屎，用承气汤下之，胃气和矣。手之六经，主于夏秋，故不伤也。足之六经，盖受伤之方分境界也。若言伤足不伤手则可，以为传足不传手则不可也。设或不传，气逆作喘，何经而来？如谓不然，仲景设有桂枝、麻黄，乃肺经药也，岂虚言哉？

　　伤寒家秘的本卷之二

　　急下急温论（与琐言互看）

　　急下，急温者，盖病势危笃，将有变也，非若常病可缓。如少阴口燥舌干而渴，因邪热内消，肾水将绝，固当急下，以救肾家将绝之水。少阴病，自利纯清水，心下硬痛，口燥渴者，急下之。

　　少阴病，腹胀硬痛，或绕脐痛，不大便，土胜水也，急下之。阳明汗多热盛，恐胃汁干，急下以存津液。阳明病，腹满痛，为土实，急下之。热病目不明，热不止者，多死。目睛不明，肾水已竭，不能照物，则已危矣，急宜下之。五者俱大承气汤。少阴急温有二证：内寒已盛，阳和之气欲绝，急温之；少阴膈上有寒饮，干呕，不可吐，急温之，四逆汤。此急救之功也。

　　伤寒家秘的本卷之二

　　伤寒标本论

　　夫伤寒标本不明，如瞽者夜行，无路可见也。原标者，病之稍末；本者，病之根本。先受病为本，次受病为标。标本相传，先以治其急者，此良法也。假如先起头痛恶寒，就为本，已后发热，就为标，此受病之标本也。将此一件推之，余皆仿此。又脉之标本者，假如浮沉为本，虚实为标，此脉之标本也。

　　伤寒家秘的本卷之二

　　治伤寒看证法则

　　凡看伤寒，先观两目，或赤或黄。赤为阳毒，六脉洪大有力，燥渴者，轻则三黄石膏汤，重则大承气。黄为疸证，如小水不利，或赤，兼小腹胀满，不痛，渴而大便实，脉来沉实有力者，为湿热发黄，轻则茵陈五苓散，重则茵陈汤，分利小水，清白为愈，黄自退矣。劫法开在杀车槌方前。

　　次看口舌有无苔状。如见滑白色者，邪未入里，属半表半里证，宜小柴胡和解。舌上黄苔者，胃腑有邪热也，宜下之，调胃承气汤。大便燥实，脉沉有力而大渴者，方可下。便不实，脉不沉，微渴者，未可下，尤宜小柴胡汤。舌上黑苔生芒刺者，是肾水克于心火，十有九死，急用大承气下之无疑矣，此邪热已极也。劫法开在杀车槌方前。

　　已后以手按其心胸至小腹，有无痛处。若按之当心下硬痛，手不可近，燥渴谵语，大便实，脉来沉实有力，为结胸证，急用大陷胸汤加枳、桔下之，量元气虚实，宜从缓治。若按心胸虽满闷，不痛，尚为在表，未入乎腑，乃邪气填乎胸中，只消小柴胡加枳、桔以治其闷。如未效，本方对小陷胸一服，如神。若按之当心下胀满而不痛者，宜泻心汤加枳、桔，是痞满也。以手按之小腹若痛，而小水自利，大便黑，兼或身黄，谵妄燥渴，脉沉实者，为蓄血，桃仁承气，下尽黑物则愈。若按之小腹胀满，不硬痛，小水不利，即溺涩也，五苓散加减利之。不可大利，恐耗竭津液也。若按小腹绕脐硬痛，渴而小水短赤，大便实者，有燥屎也，大承气下之。劫法备开杀车槌方前。

　　再后问其大小便通利若何，有何痛处，及服过何药，方知端的。务使一一明白，证脉相对，庶得下药无差。

　　凡看伤寒，若见吐蛔者，虽有大热，忌下凉药，犯之必死。盖胃中有寒，则蛔上膈，大凶之兆，人皆未知，急用炮干姜理中汤一服，加乌梅二个，花椒十粒，服后待蛔定，却以小柴胡退热。盖蛔闻酸则静，见苦则安矣。

　　凡治伤寒，若烦渴欲饮水者，因内水消竭，欲得外水自救，大渴欲饮一升，正可与一碗，常令不足，不可太过。若恣饮过量，使水停心下，则为水结胸等证。射于肺为喘，为咳；留于胃为噎，为哕；溢于皮肤为肿；蓄于下焦为癃；渗于肠间则为利下，皆饮水多之过也。又不可不与，又不可强与。经云：若还不饮非其治，强饮须教别病生。正此谓也。

　　凡治伤寒，若经十余日以上，尚有表证宜汗者，与羌活冲和汤微汗之。十余日，若有里证宜下者，可与大柴胡汤下之。盖伤寒过经，正气多虚，恐麻黄、承气太峻，误用麻黄令人亡阳，误用承气令人不禁，故有此戒。若表证尚未除，而里证又急，不得不下者，只得以大柴胡通表里而缓治之。

　　又老弱又血气两虚之人，有下证者，亦用大柴胡下之，不伤元气。如其年壮力盛者，不在禁例，从病制宜。

　　凡治伤寒，尺脉弱而无力者，切忌汗下；寸脉弱而无力者，切忌发吐，俱宜小柴胡和之。

　　凡治伤寒，若汗下后不可便用参、 大补，宜小柴胡加减和之。若大补，使邪气得补而热愈盛，复变生他证矣。所谓治伤寒无补法也。如曾经汗下后果是虚弱之甚，脉见无力者，方可用甘温之剂补之，此为良法。其劳力感寒之证，不在禁补之例，看消息用之。

　　凡治伤暑，与伤寒俱有热，若误治之，害矣。伤寒则外恶寒而脉浮紧，伤暑则不恶寒而脉虚，此为不同治。经云：脉盛身寒，得之伤寒；脉虚身热，得之伤暑。治宜小柴胡汤加石膏、知母，或人参白虎汤。天久淫雨，湿令大行，苍术白虎汤。若元气素弱而伤重者，用清暑益气汤治之。

　　伤寒家秘的本卷之二

　　伤寒表里见证治例活法

　　凡治伤寒，若见头痛，恶寒发热，腰项脊强，脉浮者，即是表证，不拘日数多少，便用解表药无疑。

　　凡治伤寒，若见耳聋，胁痛寒热，呕而口苦，脉见弦数者，即是半表半里证，不拘日数多少，便用和解药无疑。

　　凡治伤寒，若头疼恶寒悉除，及见怕热，燥渴谵语，揭去衣被，扬手掷足，发狂斑黄，或潮热自汗，大便不通，小水短赤，或胸中连脐腹注闷疼痛，脉沉有力，或上气喘促，即是传里热证，不拘日数多少，便用通利下药无疑。

　　凡治伤寒，若见初病起无头疼，无身热，就便怕寒，四肢厥冷，或腹痛吐泻，或口吐白沫，或流冷涎，或战栗，面如刀刮，引衣蜷卧，不渴，脉来沉迟无力，即是直中阴经真寒证，急用热药温之无疑。要在随所见证表里而治之，切莫乱投汤剂，不可拘于日数。若非深得仲景之意，岂能至此耶？

　　伤寒家秘的本卷之二

　　三阴无传经论

　　凡伤寒，邪热自三阳传至三阴脏腑，入里为尽，无所复传，故言无传经也。如再传者，足传手经也。

　　伤寒家秘的本卷之二

　　发热

　　翕翕发热为表热，是风寒客于皮肤，怫郁于外，表热而里不热也。无汗，脉浮紧，宜发表；有汗，脉浮缓，宜解肌。蒸蒸发热者，为里热，是阳邪入陷于阴中，里热而表不热也。脉沉实而渴者，宜下之。若表热未罢，邪气传里，里未作实，则表里俱热，脉必弦数，宜和解。少阴脉沉，反发热者，是未离于表也，麻黄附子细辛汤。如发热烦渴，小便赤，脉浮大者，此为表里俱见，五苓散利之。其阴阳俱虚，热不止者，汗下后复大热，脉躁乱者，下利热不止者，皆死也。

　　伤寒家秘的本卷之二

　　头痛

　　头痛者，寒邪入足太阳经，上攻于头，此表证也。头痛，脉浮紧，无汗恶寒，可发汗。头痛，脉浮缓，有汗恶寒，宜解肌，照前时令用药。阳明病，不恶寒反恶热，五六日不大便，胃实燥渴，热气上攻于头目，脉实者，调胃承气下之。少阳头痛者，小柴胡和之。湿家鼻塞头痛者，瓜蒂散搐鼻，黄水出即愈。痰涎头痛，胸满寒热者，瓜蒂散吐之。厥阴干呕吐涎沫，头痛者，吴茱萸汤主之。三阳虽有头疼，不若太阳专主也。三阴无头痛，惟厥阴有头痛者，是脉系络于顶巅也。若痛连于胸，手足俱青，为真头痛，必死矣。

　　伤寒家秘的本卷之二

　　项强

　　项强者，太阳感邪，表证也。无汗，脉浮紧，宜发汗，葛根汤；有汗，脉浮缓，宜解肌，桂枝汤。结胸项强，大陷胸汤。寒湿项强，则成 ，例载后条。

　　伤寒家秘的本卷之二

　　恶寒

　　恶寒者，乃寒邪客于荣卫，则洒淅恶寒。维一切属表，尚在腑，阴阳所分。若发热恶寒，兼之头疼脊强，脉浮紧者，邪入太阳，表证也，宜汗之，照时令用药。若无热恶寒，体倦，脉沉迟无力者，寒邪入足少阴，里证也，宜温之，四逆汤。经云：发热恶寒，发于阳。无热恶寒，发于阴。或有下证悉具而微恶寒者，大柴胡下之。其少阴病，恶寒而蜷，手足厥冷，烦躁，脉不至者，死也。

　　伤寒家秘的本卷之二

　　恶风

　　恶风者，风邪伤卫，腠理不密，由是恶风，悉属于阳，非比恶寒，乃有阴阳之别者。有汗恶风，脉浮缓者，当解肌，随时用药。恶风发热，兼喘者，羌活冲和汤。若发汗太过，卫虚亡阳，遂漏不止，恶风，脉浮者，桂枝汤加术、附。恶风，小便难，四肢拘急，难以屈伸者，同上。若风湿恶风，不欲去衣，骨节痛，汗出短气，小便不利，身微肿者，甘草附子汤。汗后七八日不解，表里俱热，时时恶风，大渴，舌干燥而烦者，人参白虎汤主之。

　　伤寒家秘的本卷之二

　　背恶寒

　　背恶寒者，阳气不足。阳气不足者，阴气盛。阴气盛者，口中和，附子汤。阳气内陷者，口干燥，白虎汤。二者俱背恶寒，宜审治之。

　　伤寒家秘的本卷之二

　　寒热

　　往来寒热者，阴阳相胜，邪正分争也，属少阳半表半里证。盖阳不足，则阴邪出表而与之争，故阴胜而为寒。阴不足，则阳邪入里而与之争，故阳胜而为热。邪居表多，则多寒。邪居里多，则多热。邪在半表半里，则寒热相半，乍往乍来而间作也。小柴胡专主往来寒热，寒多者，加桂；热多者，加大黄，是其大法也。太阳证，八九日，如疟状，一日二三度发，不呕，清便，脉浮缓者，为自愈；不浮缓，为未愈，柴胡桂姜汤。病至十余日，热结在里，大渴，大便实，往来寒热，大柴胡汤。若往来寒热，胸胁满而不痛者，半表半里证，未入乎腑，小柴胡加枳、桔。妇人中风，七八日，续得寒热，发作有时，经水适断，为热入血室，亦用小柴胡治之。

　　伤寒家秘的本卷之二

　　潮热

　　潮热者，属正阳明胃腑，旺于未申，一日一发，日晡而作，如潮水之有信也，专主胃中实热，燥粪使然，宜下之。如热不潮，大便不实而脉浮，表证尚在者，未可与承气汤；候大便硬而燥渴，与夫自汗谵语，潮热者，急当下之无疑矣。

　　伤寒家秘的本卷之二

　　似疟

　　似疟者，一名疟状，作止有时，非若寒热往来之无定也。太阳证，似疟，脉浮洪，桂枝汤；不呕，清便，一日二三发，属厥阴，脉浮缓，囊不缩，为自愈；如脉不浮，及面赤色有热者，以其不能得小汗，身必痒，用桂麻各半汤。阳明似疟，烦热汗出，日晡发热，脉浮，桂枝汤；脉实者，承气汤。热入血室，其血必结，如疟者，小柴胡汤；热多寒少，尺脉迟者，建中汤；候尺脉不迟，小柴胡和之。湿疟脉和平，身无寒但热，骨节烦疼，时呕，白虎汤加桂；渴者，小柴胡加栝蒌根汤。

　　治各有异也。

　　伤寒家秘的本卷之二

　　无汗

　　无汗者，寒邪中经，腠理固密，津液内渗而无汗也。风、暑、湿皆令有汗，惟寒邪独不汗出。太阳证，无汗者，冬用麻黄汤，春秋羌活冲和汤，夏月神术汤。项背强KT KT 、无汗者，葛根汤。阳明无汗而喘者，麻黄汤。脉弱无力，难作汗者，血虚也，黄 建中加术附汤。刚无汗，自有本条。若夫当汗之证，与麻黄汤二三剂，汗不出者，此为难治矣。

　　伤寒家秘的本卷之二

　　自汗

　　自汗者，卫为邪干，不能固密，腠理疏而汗出，为有表里虚实之分。若恶风寒，自汗出者，皆因太阳表证未解，冬用桂枝汤，余月加减冲和汤。若汗后恶风寒，皆为表虚，汗不止，黄 建中汤。

　　与夫太阳证，发汗，遂漏不止，为亡阳，术附汤。若自汗出，不恶风寒，则为表证罢而里证实也，承气汤下之。若小便自利，汗出者，津液少也，急下之。汗出而渴，小便难者，五苓散利之。后或汗出如油，贯珠不流，喘而不休者，卫气绝矣，皆不治也。

　　伤寒家秘的本卷之二

　　头汗

　　头汗者，邪搏诸阳之者，则汗见于头，至颈而还也。若遍身自汗出，谓之热越。今热不得越而阳气上腾，津液上凑，故汗出于头。夫里虚不可下，内涸不可汗，既头有汗，不可再汗也。其或实热在内，小便利而大便黑，为蓄血，头汗出者，轻则犀角地黄汤，重则桃仁承气汤选用。热入血室，有半表里证，头汗出者，小柴胡汤。发黄，头汗出，小便难，渴引水浆者，湿也，轻则茵陈五苓散，重则茵陈大黄汤。水结胸，心下怔忡，满而微热，头汗，与其误下湿家，额上汗出而喘，小便难，大便利者，亦阳脱也。

　　伤寒家秘的本卷之二

　　手足汗

　　手足汗者，手足乃诸阳之本，热聚于胃腑，则津液旁达于四肢也。蕴热，则燥屎谵语，手足汗出者，大承气汤下之。挟寒，则水谷不分，手足汗出者，理中汤温之。是有承气理中之不同也。

　　伤寒家秘的本卷之二

　　盗汗

　　盗汗者，睡中则出而醒则止矣。缘邪在半表半里，故知胆有热也，专主小柴胡为当矣。

　　伤寒家秘的本卷之二

　　烦热

　　烦热者，不经汗、吐、下则为烦热，与发热有异也。经曰：病患烦热，汗出则解。如未作膈实，但当和解微热而已。若心下满而烦，则有吐下之殊也。先烦而悸者，为实；先悸而烦者，为虚。虚谓心中欲呕、欲吐之貌。阳明病，心烦喜呕，壮热往来，心下悸，小便不利，小柴胡加茯苓汤。发汗后解，半日许脉浮数者，可更发汗，桂枝汤。汗后昼烦夜静，不呕渴，无表证，脉微沉，干姜附子汤。大汗后六七日不大便，烦而不解，腹满痛者，有燥屎也，大承气汤下之。止汗，下后心下痞满，气上冲头，身振摇而烦者，茯苓白术汤为要也。

　　伤寒家秘的本卷之二

　　烦躁

　　烦为扰乱而烦，躁为愤怒而躁，谓先烦渐生躁也。有阴阳虚寒之别。心热则烦，阳实阴虚，肾热则躁，阴实阳虚。烦为热轻，躁为热重。所谓烦躁者，先发烦而渐至躁。所谓躁烦者，先发躁而复发烦也。太阳中风，不得汗，烦躁者，此邪在表而烦躁也，羌活冲和汤。大便不通，六七日，绕脐痛，烦躁发作有时而渴者，此为燥屎，乃邪气在里而烦躁也，大承气汤。太阳不得汗，医以火劫取汗，火热入胃，此劫令烦躁也，小柴胡加牡蛎汤。阳微发汗，躁不眠，与大下后复发汗，昼日不得眠，至夜安静，身无热，干姜附子汤。汗下后病不解，烦躁者，茯苓四逆汤。俱谓阳虚烦躁也。

　　又有不烦便作躁闷者，此为阴盛拒阳也，欲于泥水井中卧，饮水不得入口者是也，四逆汤。其结胸烦躁悉具，及吐利四逆而烦躁，下利厥逆而烦躁，恶寒蜷卧，脉不出而烦躁，皆为不治也。

　　伤寒家秘的本卷之二

　　懊

　　懊 者，郁闷不舒之貌。盖表证误下，正气内虚，阳邪内陷于心胸之间，重则为结胸也。邪在心胸，则宜吐。热结胃腑，则宜下。发汗、吐、下后虚烦不得眠，懊 者，与夫短气烦躁，心下渴，胸中懊 者，用栀子豉汤。阳明病，下后懊 而烦，胃中有燥屎，承气汤下之。

　　阳明无汗，小便不利，心懊 者，必发黄，茵陈汤利之。舌上白苔，饥不食，虚烦不眠，头汗出，懊者，栀子豉汤也。

　　伤寒家秘的本卷之二

　　身体痛

　　身体痛者，虽曰太阳表邪未解，又有温经发汗不同。如发热恶寒，头疼身体痛，脉浮紧者，表未解也，冬月麻黄汤，余月羌活冲和汤汗之。或下利脉沉，身痛如被杖者，为阴寒证，宜四逆汤温之。发汗后身痛，脉沉迟，桂枝芍药人参汤。下利烦满，身疼痛，先温其里，四逆汤，后攻其表，桂枝汤。一身尽痛，发热面黄，七八日，热结在里，有瘀血也，桃仁承气汤下之。如身重痛者，属阳明，有风也，葛根汤主治之。

　　伤寒家秘的本卷之二

　　拘急

　　拘急者，手足不能自如，屈伸不便，如蜷卧恶风之貌。四肢诸阳之本，因发汗亡阳，阳虚而有此证。自汗，脉浮，小便数，心烦恶寒，足挛拳急，芍药甘草汤。太阳病，发汗，遂漏不止，恶风，小便难，拘急者，桂枝加附子汤。吐利后汗出发热，恶寒拘急，手足厥冷者，四逆汤温之也。

　　伤寒家秘的本卷之二

　　咳嗽

　　咳者，俗呼为嗽，肺为邪气逆不下，有肺寒而咳，有停饮而咳，有半表半里而咳，各治不同。

　　太阳病，身热咳嗽，干呕，微喘而利，小青龙汤。身凉咳嗽，干呕而利，心下满引胁痛，十枣汤。

　　四肢重痛，腹疼下利，咳嗽，或呕，真武汤。少阴病，咳嗽四逆，腹痛下利，或悸，四逆散加五味子、干姜。少阳病，往来寒热，胸满痛，满而咳，小柴胡汤。咳而呕满喘急，大半夏汤也。

　　伤寒家秘的本卷之二

　　喘

　　喘者，有邪在表而喘，有邪在里而喘，有水气而喘。在表者，心腹濡而不坚，外证无汗，法当汗之。在里者，心腹胀满，外证有汗，法当下之。水气喘者，心下怔忡，青龙去麻黄加杏仁汤。太阳阳明合病，脉促，有汗而喘者，葛根黄芩汤治之。经云：喘而汗出，宜利之。汗不出而喘，宜发之。其或直视谵语，汗出如油，喘而不休，死证也。

　　伤寒家秘的本卷之二

　　气逆

　　气逆者，气自腹中时逆上冲也。因太阳病下之，表邪乘虚传里，里不受邪，则气逆上行而邪在表也，当汗之，桂枝汤；不上冲者，勿与之。厥阴客热上冲，此热在里而气上也，大柴胡汤下之。

　　病缓虚羸少气，气逆上冲欲吐者，竹叶石膏汤。有动气，因发汗而气上，李根汤。二者皆正气虚而邪气逆也。

　　伤寒家秘的本卷之二

　　短气

　　短气者，呼吸不相接续也。大抵心腹胀满而短气者，邪在里而为实，宜下之，承气汤。心腹濡满而短气者，邪在表而为虚也，宜解之，桂枝汤。食少饮多，水停心下，短气者，小半夏汤。风湿相搏，汗出短气，小便不利，恶风不欲去衣，邪气在表，甘草附子汤。太阳证，误下之，短气，懊 烦躁，为结胸者，大陷胸汤治也。

　　伤寒家秘的本卷之二

　　口干

　　口干者，邪热聚胃，消耗津液，故少阴证，口燥咽干，急下之。口干漱水不欲咽者，若见表证，鼻衄，为邪热在经。缘阳明血气俱多，经中热甚，迫血妄行，犀角地黄汤。口干，身大热，背恶寒者，人参白虎汤。若无表证，加之胸腹满，如狂者，又为蓄血证，桃仁承气汤。少阳口干，小柴胡和之也。

　　伤寒家秘的本卷之二

　　渴

　　渴者，里有热也，津液为热所耗。伤寒传至厥阴为消渴者，谓饮水多而小便少，乃热能消水也。

　　脉浮而渴，属太阳，小青龙去半夏，加天花粉。有汗而渴，属阳明，人参白虎汤；便实者，宜当下之。脉沉而渴，属少阴，大承气汤。至于厥阴，又热之极矣，俱当下之无疑矣。太阳无汗喜渴，忌白虎，宜小柴胡汤。阳明汗多而渴，戒五苓，宜竹叶石膏汤。先呕后渴，此为欲解，当与水解。先渴后呕，为水停心下，赤茯苓汤。小便不利而渴，五苓散。发黄头汗出，小水不利而渴者，茵陈五苓散。中暑脉虚，身热而渴者，白虎汤为要也。

　　伤寒家秘的本卷之二

　　胸胁满

　　胸满者，膈间气塞满闷也，非心下满。胁满者，胁肋下胀满也，非腹中满。盖表邪传里，必先胸以至心腹入胃，是以胸满多带表证，宜微汗。惟胁满多带半表半里，小柴胡加枳、桔和之。胸中痰实者，涌之。如胸中结实，燥渴，大便秘者，下之，大陷胸汤可也。

　　伤寒家秘的本卷之二

　　结胸

　　结胸者，盖太阳证，自汗，当服桂枝汤而误用承气下之而成结胸。不按自痛，连脐腹边，手不可近者，大结胸，大陷胸汤。按之方痛，心下硬，小结胸，小陷胸汤。懊 烦渴，心下痛者，热结胸，少与大陷胸汤。懊 满闷，身无热者，寒结胸，三物白汤。心下怔怔，头汗出，无大热，为水结胸，小半夏茯苓汤。若未经下者，非结胸也，属半表半里证，宜小柴胡枳、桔以和之。已经下者，为结胸也。结胸，脉浮大者，未可下，犹带表证。若结胸证，烦躁悉具者，必死矣。

　　伤寒家秘的本卷之二

　　痞

　　痞者，因太阳证当服麻黄汤而误用承气下之，而成痞满。此因虚邪留滞，若欲下之，必待表证罢而后可，宜小柴胡加枳桔汤。若恶寒汗出，痞满者，附子泻心汤。服后小便不利者，五苓散。表未解，心下妨闷者，曰支结，柴胡桂枝汤。表未解而数下之，遂协热而利，心下痞硬，为表里俱病，桂枝人参汤为当也。

　　伤寒家秘的本卷之二

　　腹满

　　腹满者，邪入太阴脾土也。当痛，为里实，须下之，承气汤；时减者，为里虚，当温之，理中汤。若表解内不消，非大满，犹生寒热，亦未可下，是邪全未入腑。若大满大实，坚有燥屎，虽日数少，亦当下之，谓邪已入腑也。太阳证，误下，因时腹满而痛，桂枝加芍药汤；痛甚者，桂枝加大黄汤。阳明病，发热腹满，微喘口干，不大便，小柴胡汤；哕而小便难，加茯苓。

　　三阳合病，腹满，身重难转侧，谵语，口中不仁，小柴胡汤。太阴腹满，吐，食不下，枳实理中汤。

　　少阴咽干腹满，不大便，急下之，大承气汤。下利腹满，身痛，先温其里，四逆汤，后解其表，桂枝汤。汗后腹满，当温，浓朴半夏生姜人参汤。吐后腹满，少与调胃承气汤。下后腹满，栀子豉汤。

　　腹满大抵阳热为邪，则腹满而咽干。阴寒为邪，则腹满而吐利，食不下。若曾经吐、汗、下后腹满者，治各不同也。

　　伤寒家秘的本卷之二

　　腹痛

　　腹痛者，缘邪气与正气相搏，则为腹痛。如阳邪传里而痛者，其痛不常，当以辛温之剂和之，小建中汤。阴寒在内而腹痛者，则痛无休时，尝欲作利也，以热剂温之，附子理中汤。有燥屎宿食而痛者，则烦而不大便，腹满而硬痛也，大承气下之。少阴下利清谷，脉欲绝，腹痛者，通脉四逆汤；兼小便不利者，真武汤。实痛而关脉实者，桂枝大黄汤。经云诸痛为实，则痛随利减之法也。

　　伤寒家秘的本卷之二

　　小腹满

　　小腹满者，脐下满也。若胸满，心下满，腹中满，皆为邪气而非物。今小腹满，则为有物而非气。若小便利者，则为蓄血之形。小便不利，此乃溺涩之证。渗利之剂，宜分两途。太阳病不解，热结膀胱，其人如狂，小腹急满结痛者，桃仁承气汤，下尽黑物则愈。太阴身黄，脉沉，小腹满，小水不利者，五苓散利之，小便清白为愈。病患素有痞气，连在脐旁，痛引入阴筋者，名脏结，死也。

　　伤寒家秘的本卷之二

　　呕吐

　　呕者，声物俱有而旋出。吐者，无声有物而顿出。有声无物，为干呕也。较之轻重，则呕甚于吐矣。盖表邪传里，里气上逆，则为呕也。大抵邪在半表半里，则多呕，及里热而呕者，俱用小柴胡汤。故经云：呕多，虽有阳明证，不可攻，攻之为逆。若太阳少阳合病而呕者，黄芩加半夏汤。太阳阳明合病，当自利，若不利而呕者，葛根半夏汤。三阳发热而呕，俱用小柴胡汤。先呕后渴，此为欲解，当与水解。先渴后呕，为水停心下，赤茯苓汤。若阳明证，发热汗出，心烦痞硬，下利呕吐，大柴胡汤。若胃冷，脉沉迟，不食，小便利者，半夏理中汤加姜汁。利而见厥逆者，难治，以其虚寒之甚也。

　　伤寒家秘的本卷之二

　　干呕

　　干呕者，空呕而无物出也。大抵热在胃脘，与谷气并，热气上熏，心下痞结，则有此证。太阳汗出干呕，桂枝汤，主自汗也。少阴下利干呕，姜附汤，主下利也。厥阴吐涎沫干呕，吴茱萸汤，主涎沫也。邪去呕自止。又有水气二证：太阳表不解，心下有水气，身热干呕者，微喘或自利，小青龙汤；不发热只恶寒，胁痛，咳而利，干呕者，亦水气也，十枣汤。膈上有寒饮，干呕者，属少阴，四逆汤也。

　　伤寒家秘的本卷之二

　　哕

　　哕即干呕之甚者，非比干呕，则有声浊恶而长，皆有声而无物也。盖因胃气本虚，因汗下太过，或恣饮冷水，水寒相搏，虚逆而成也。又有热气拥郁，上下不得通而哕者，轻则和解疏利，重则温散。哕而腹满，大便不利，先用半夏生姜汤，次用小承气；小便不利者，猪苓汤。哕不止者，干姜橘皮汤。温病有热，暴饮冷水作哕，茅根干葛汤。哕家，若不尿而哕者，则病笃矣。

　　伤寒家秘的本卷之二

　　咳逆

　　咳逆者，俗谓吃忒是也，才发声于咽喉则遽止，轧然连续数声，然而短促不长，古谓之哕，非也。哕与干呕无异，但其声浊恶而长，比之吃忒，大有径庭矣。若将吃忒紊为哕与咳逆，误人多矣。

　　若便实，脉本有力者，少与承气汤微利之。因当下失下，热气入胸干肺故耳。若便软，脉来无力，泻心汤。因胃气而冲逆故耳。

　　脉微者，难也。

　　伤寒家秘的本卷之二

　　下利

　　下利者，伤寒下利多属于热。热邪传里，里虚协热，亦为下利。三阳下利身热，太阴下利手足温，少阴厥阴下利身凉无热，此其大概耳。夫自利清谷，不渴，小便色白，微寒，厥冷恶寒，脉沉迟无力，此皆寒证也。若渴欲饮水，溺色如常，泄下黄赤，发热后重，此皆热证也。寒者，理中、四逆汤；热者，小柴胡、猪苓汤。寒因直中阴经，热因风邪入胃，水来伤土，故令暴下。或温或攻，或固下焦，或利小便，随证施治，但不宜发汗耳。若汗之，便邪气内攻，复泄其津液，胃气转虚，必成胀满也。太阳阳明合病，下利，葛根汤。太阳少阴合病，下利干呕，脉实者，承气汤。太阳表未解，数下之，遂协热利，心下痞者，桂枝人参汤。太阴自利，不渴，与夫厥逆，无脉而利者，四逆汤。少阴咽痛，下利，胸满心烦者，猪肤甘桔汤。渴而自利纯清水，心下硬痛，口干燥者，此不可温，急用大承气汤下之无疑矣。伤寒，续得下利清谷，身疼痛者，急当救里，四逆汤；清便自调，急当救表，桂枝汤。下利谵语，脉沉有力，为有燥屎，急当下之，大承气汤。肠鸣腹痛，下利，脉沉迟无力，急当温之，小建中汤。

　　寒毒下利而戴阳者，下虚也，附子理中汤。若夫下利谵语，目直视，下利厥冷，躁不眠，下利发热，厥而自汗，下利厥冷，无脉，灸之不温，脉不至者，下利一日十数行，脉反实者，皆为不治也。

　　伤寒家秘的本卷之二

　　热入血室

　　热入血室者，冲脉为血之海，即血室也。男女均有此血气，亦均有此冲脉。得热血必妄行，在男子则为下血谵语，因邪热传入正阳明腑；在妇人则为寒热似疟，邪乃随经而入，皆为热入血室。太阳不解，热结膀胱，其人如狂而血自下者，愈；不愈，用桂枝汤。阳明下血谵语，胸满如结胸，夜则如见鬼，此为热入血室，小柴胡汤。下焦蓄血，其人如狂，小腹急结，小便自利，大便黑，与夫下利，无表里证，脉数不解，消谷易饥，多日不大便，此为瘀血，桃仁承气汤。少阴病，下利脓血，或腹满，下如鱼脑者，桃花汤主之。

　　伤寒家秘的本卷之二

　　四逆

　　四逆者，手足厥冷不温，谓之四逆。邪在表，则手足热。邪在半表里，则手足温。至于邪传少阴，则手足冷逆也。然自热而致温，由温而致厥，乃传经之邪，轻则四逆散，重则承气汤下之。若初起得病便厥者，轻则理中汤，重则四逆汤温之。此为阴经受邪，乃阳不足而阴有余也。若或恶寒厥逆，蜷卧烦躁，吐利而脉不至者，皆恶候也。

　　伤寒家秘的本卷之二

　　不大便

　　不大便者，因发汗，利小便过多，耗损津液，以致肠胃干燥。盖邪热传入正阳明，里证最多，惟见发渴谵语，脉实，狂妄，潮热自汗，小水赤，或心腹胀满硬痛，急用三承气汤，选而下之，大便通而热愈矣。倘脉浮，表证尚在，或带呕者，知邪未全入腑，尤在半表里间，尚用小柴胡和之。候大便硬实，不得不下者，只得以大柴胡下之。若阳明汗多，或已经发汗，利小便而大便不通者，此津液枯竭，宜蜜导通之。

　　伤寒家秘的本卷之二

　　谵语

　　谵语者，经云：邪气盛则实，精气夺则虚，故实则谵语，虚则郑声。胃中实热，上乘于心，心为热冒，则神识昏迷，妄有所见而言也，轻则睡中呢喃，重则不睡亦语。有谵语者，有独语者，有语言不休者，有言乱者，此数者，见其热之轻重也。大抵热入于胃，水涸粪燥，必发谵语，为实也。

　　有被火劫取汗而谵语者，有亡阳谵语者，有下利清谷，不渴，谵语者，此为虚也。或脉来沉实，洪数有力，大便不通，小水赤，燥渴，谵语狂妄，腹中胀满硬痛，或潮热自汗，或下利纯清水，心腹硬痛者，皆里证，邪热燥屎也，俱大承气下之。下后利不止，与夫喘满气逆而上奔，自利气脱而下夺，皆为逆也。其三阳合病，脉实，身重难转，口中不仁，面垢遗尿，白虎汤。或大便结，大热干呕，错语呻吟不眠，犀角解毒汤。初得病无热，狂言，烦躁不安，精采不与人相当，与五苓散三钱，以新汲水探吐；一法用桂苓汤。狂言，漱水不欲咽，大便黑，小水不利，身黄胀满，此因当下失下，是瘀血谵语，桃仁承气，下尽黑物则愈。妇人经水适来适断，续得寒热，此为热入血室谵语，小柴胡汤。阳明证，喜忘，如狂者，亦瘀血也，照前桃仁承气，下尽黑物则愈矣。

　　伤寒家秘的本卷之二

　　郑声

　　郑声者，如郑卫之音，谓不正也。盖汗下后，若病久本音失而正气虚，则语散不知高下，乃精气夺之候。其脉微细，大小便自利，小柴胡汤也。

　　伤寒家秘的本卷之二

　　小便不通

　　小便不利者，邪气聚于下焦，结而不散，甚则小腹硬满而痛，此小便不通也。大抵有所不利者，行之，取其渗利也。若引饮过多，下焦多热，或中湿发黄，水饮停滞，皆以利小便为先。惟汗后亡津液，胃中干，与阳明汗多者，则以利小便为戒。设或小水不利，而见头汗出者，乃阳脱关格之病笃矣。引饮过多，小便不利，下焦蓄热，浮者，五苓散；沉脉，猪苓汤。太阳病，身黄，脉沉，小腹硬，小水不利者，知无血也，与阳明无汗，小便不利，心中懊 者，必发黄，茵陈五苓散，黄自退而小便清矣。

　　伤寒家秘的本卷之二

　　小便难

　　小便难者，阴虚也，阳必凑之，由膀胱受热，故小便赤涩而不能流利也。又有虽不大便五六日，而小便少者，但初硬后溏不定，或硬攻之，必溏。候小便多，屎定硬，方可攻之。乃胃中水谷少，便虽通而不多，如猪苓汤可也。

　　伤寒家秘的本卷之二

　　小便自利

　　小便自利者，为津液偏渗，大便必硬，宜药下之。太阴当发身黄，其小便自利者，则湿热内泄，不能发黄。惟血证，小腹急而如狂，小水自利者，肾与膀胱虚而不能约制水液，桃仁承气下之。若自汗，小便数者，虽有表证，不可用桂枝，谓其走津液也。若误服之得厥者，以甘草干姜为治也。

　　伤寒家秘的本卷之二

　　舌苔

　　舌上白苔者，以丹田有热，胸中有寒，谓其寒邪初传入里也，小柴胡汤。舌乃心之苗，色应南方火，邪在表，则未生苔。邪入里，津液结搏，则舌上生苔而滑。热气渐深，其舌苔燥而涩。热聚于胃，其苔为之黄矣，宜承气汤下之。若舌上黑色苔者，则热已深，病势已笃。经曰：热病，口中干，舌黑者，乃肾水刑于心火也。脉浮，阴阳俱紧，口中气出，舌中干燥，蜷卧足冷，鼻中涕出，舌上滑苔，勿妄治也。到七八日以来，微发热，手足温者，此为欲解也。及或大发热者，难治。设有恶寒者，小柴胡加干姜服之。

　　伤寒家秘的本卷之二

　　脏结

　　脏结者，脏气闭结而不复流布也。外证如结胸状，但欲食，腹满如故，下利，舌上白苔者为异。其脉寸浮关沉紧，痛引阴筋，脐腹胀痛者，难治也。

　　伤寒家秘的本卷之二

　　咽痛

　　咽喉不利而痛，或成疮，不纳谷食，皆邪热毒瓦斯上冲而痛，甘桔苦酒汤。咽喉不利，吐脓血，手足厥冷不止者，难治，升麻六物汤主之。

　　伤寒家秘的本卷之二

　　头眩

　　头眩者，少阳半表里之间，表邪传里，表中阳虚，故头眩。又有汗下后而眩冒者，亦阳虚所致。

　　少阴下利止，时头眩，时时自冒，此虚极而脱也。太阳病，若下之，因复发汗，以此表里俱虚，其人必冒，冒家汗自出而愈。阳明病，头眩，不恶寒，能食而饮，茯苓白术甘草生姜汤。少阳证，目眩，小柴胡汤。太阳病，发汗后汗出不解，心下悸，头眩，身 筋惕，振擗地者，真武汤。吐、汗、下后虚而脉沉数，心下痞，胁痛，气冲咽喉不得息，身振摇，筋肉惕，久则成痿，茯苓白术桂枝甘草汤是也。

　　伤寒家秘的本卷之二

　　鼻衄

　　鼻衄者，经络热盛，迫血妄行于鼻者，为衄也。是虽热盛，邪犹在经，然亦不可发汗。经曰以桂枝、麻黄治衄，非治衄也，乃欲散经中邪气耳。其衄血固欲解，若衄不止而头面汗出，其身无汗，及发热，汗不至足者，难治。太阳证，衄血，及服桂枝汤后致衄者，为欲解，犀角地黄汤。无汗而衄，脉浮紧，再与麻黄汤。有汗而衄，脉浮缓，再与桂枝汤。节 曰：此二者，盖为脉浮而设也。

　　若衄而成流者，不须服药，少刻自解。若点滴不成流者，必用服药无疑。经曰：夺血者无汗，夺汗者无血。俗人以血为红汗，厥有旨哉！衄家不可大汗，汗之必额上陷，脉紧，目直视不能 ，不眠，芍药地黄汤。阳明漱水不欲咽，犀角地黄汤。衄而烦渴欲水，水入即吐，先服五苓散，次服竹叶石膏汤。若少阴但厥无汗，强发之，必动其血，或从口、鼻、耳、目中出，名下厥上竭，为难治，当归四逆汤是也。

　　伤寒家秘的本卷之二

　　吐血

　　吐血者，诸阳受热，其邪在表，当汗不汗，致使热毒入脏，积蓄于内，遂成吐血。凡见眼闭目红，神昏语短，眩冒迷忘，烦躁漱水，惊狂谵语，鼻衄唾红，背冷足寒，四肢厥逆，胸腹急满，大便黑，小便数，皆瘀血证也。虽有多般，不必悉具，但见一二，便作血证主张。初得此证，急宜治之。服桂枝汤吐者，其后必吐脓血，犀角地黄汤。血热者，黄连阿胶汤也。

　　伤寒家秘的本卷之二

　　心悸

　　心悸者，筑筑然动，怔怔忡忡，不能自安是也。有气虚，有停饮。其气虚者，阳气内弱，心中空虚而为悸。又有汗下后正气虚而亦悸，与气虚而悸又甚，皆须定治其气也。其停饮者，由饮水过多，水停心下，心火恶水，不能自安，虽有余邪，必先治悸与水也。如小便利而悸者，茯苓桂枝白术汤。小便少者，必里急，猪苓汤为要也。

　　伤寒家秘的本卷之二

　　发黄

　　发黄者，湿热交并，民多病瘅者，单阳而无阴也。太阴脾土，湿热所蒸，色见于外，必发黄。

　　湿气胜，则如熏黄而晦。热气胜，则如橘黄而明。伤寒发黄，热势已极，且与蓄血大抵相类。但小便不利，大便实者，为发黄，轻则五苓散，重则茵陈汤。小便不利，大便黑者，为蓄血，轻则犀角地黄汤，重则桃仁承气汤。湿家为病，一身尽痛，发热，身如熏黄，小便不利者，五苓散；小便自利，无黄者，术附汤；身烦疼者，麻黄汤加苍术。若夫形如烟煤，摇头直视，环口黎黑，举体发黄者，此皆真脏绝也。

　　伤寒家秘的本卷之二

　　发斑

　　发斑者，大热则伤血，热不散，里实表虚，热乘虚出于皮肤而为斑也，轻则如疹子，甚则如锦纹。或本属阳，误投热药，或当汗不汗，当下不下，或汗下未解，皆能致此。有两证：一曰温毒，即冬时触寒，至春而发，汗下不解，邪气不散，故发斑也；一曰热病，即冬时温暖，感乖厉气，遇春暄热而发也。慎不可发汗，若汗之，重令开泄，更增斑烂也。然而斑之方萌，与蚊迹相类。发斑多见于胸腹，蚊迹只见于手足。阳脉洪大，病患昏愦，先红后赤者，斑也。脉不洪大，病患自静，先红后黄者，蚊迹也。其或大便自利，或短气，燥屎不通，黑斑如果实者，卢医不能施其巧矣。凡汗下不解，足冷耳聋，烦闷咳呕，便是发斑之候。温毒发斑，咳而心闷，下利呕吐，下部并口有疮者，黄连橘皮汤。阳毒，斑如锦纹，面赤咽痛，脉洪大，不知人者，三黄石膏汤；便实燥渴者，调胃承气下之。发斑通用升麻犀角汤；热多者，玄参升麻黄连一物汤治也。

　　伤寒家秘的本卷之二

　　发狂

　　发狂者，重阳而狂，热毒所深，并入于心，遂使神不宁志不定。始得少卧不饥，谵语妄笑；甚则登高而歌，弃衣而走，逾垣上屋，骂詈不避亲疏，皆独阳亢盛，不大下之，何能止也？若因当汗不汗，瘀热在里，下焦蓄血如狂者，小便必自利，大便黑，虽时如狂，未至于狂耳，须桃仁承气下之。重阳即阳毒，脉洪大，面赤咽痛，潮热，发斑如锦纹，或下利黄赤，阳毒升麻汤；不效者，三黄石膏汤；大便实者，调胃承气汤下之。太阳病不解，热结膀胱，其人如狂而血下者，愈。若外不解，与桂枝汤。外已解，但小腹急结，与夫脉沉，身黄，唇燥漱水，小水自利者，亦是血证，如狂轻则犀角地黄汤，重则桃仁承气下之。若狂言直视，便溺自遗，与汗后大热，脉躁，狂言，不能食，此为虑也。

　　伤寒家秘的本卷之二

　　肉筋惕

　　肉 筋惕者，非常常有之。阳气者，精则养神，柔则养筋。发汗过多，津液涸少，阳气偏枯，筋肉失所养，故惕惕然动， 然跳也，非温经助阳之药，何有愈乎？故设真武汤以救之。因汗、吐、下后表里俱虚，有此证者，逆之甚也。

　　伤寒家秘的本卷之二

　　怫郁

　　怫郁者，乃阳气蒸越，形于头面体肤之间，聚而不散也。其证有分别：如大便硬而气短燥渴者，实也，大柴胡；汗下后有此证，饮水而哕者，胃虚也，桂枝人参汤加茯苓。初得病，发汗不彻，并于阳明，续自微汗出，面色赤者，阳气怫郁也，解肌汤；或汗不彻，其脉浮紧者，与麻黄汤；或小便不利，时有微热，大便乍难，怫郁不得卧，此有燥屎作实也，承气汤下之是也。

　　伤寒家秘的本卷之二

　　瘥后昏沉

　　瘥后昏沉，或半月以来，或十余日终不惺惺，错语少神，或寒热似疟，或潮热，此因发汗不尽，余热在心包络间故也，知母麻黄汤微汗之。若胃口有热，虚烦而呕者，竹叶石膏汤加生姜治也。

　　伤寒家秘的本卷之二

　　劳复食复

　　病新瘥后，因劳动再发，为劳复。缘其血气未平，余热未尽，一或劳之，热气遂还于经络而复发也，小柴胡汤加减治之。表者，汗之；里者，下之。病新瘥后而多食复发者，为食复。缘土虚不能胜谷气，如水浸墙壁，水退土尚未坚，合其损谷则愈，轻则消化，重则吐下。如关脉实，大热燥渴，谵语，腹痛大便实，急下之，不可缓也。

　　伤寒家秘的本卷之二

　　动气

　　动气者，脏气不调，筑筑然跳动，随所主而形见于脐之左右上下也。其人先有痞气，而后感于伤寒。医人不知患有痞积在内，妄施汗、下、吐法，致动其气，故曰动气。凡汗、吐、下，岂可轻举之乎！可见伤寒所以看外证为当者，盖不在脉之可见，必待问证之可得。又有真气内虚，水结不散，气与之搏，即发奔豚，以其走动冲突如奔豚，皆不宜汗下，通用理中去白术，加桂。缘白术燥肾闭气，故去之；桂能泄奔豚，故加之。然而独不言当脐有动气者。脾为中州，以行津液，妄施汗下，必先动脾气，是以不言而喻也。左右上下，尚不宜汗下，何况中州之气，岂敢轻动之乎！

　　伤寒家秘的本卷之二

　　伤寒霍乱

　　霍乱者，上吐下利，挥霍扰乱也，乃邪气饮食所伤。邪在中焦，既吐且利。邪在上焦，吐而不利。邪在下焦，利而不吐。俱用正气散加半夏、生姜汁治之。如吐利不止者，理中汤。如其上下不通，腹痛甚而头疼发热者，桂枝大黄汤。此为干霍乱，死者多因其所伤之邪不得出，拥塞正气，阴阳隔绝，先用吐法也。

　　伤寒家秘的本卷之二

　　不仁

　　不仁者，谓不柔和，痛痒不知，针火不知是也。诸虚乘寒，为郁冒不仁。血气虚弱，不能周流于一身，于是正气为邪气所伏，故肢体顽麻不仁，厥如死尸，用桂麻各半汤；不愈者，补中益气汤入姜汁。设或身体如油汗不休，喘而直视，水浆不入者，此为命绝也。

　　伤寒家秘的本卷之二

　　阴阳易

　　阴阳易者，如换易之易，以其邪毒之气而交相易换也。男子病新瘥，妇人与之交，动淫欲而反得病者，妇人病新瘥，男子与之交，动淫欲而反得病者，其候身重气乏，小便绞痛，头不能举，足不能移，四肢拘急，百节解散，眼中生花，热气冲胸。在男子则阴肿，入小腹攻刺；在妇人则里急连腰，胯重引腹内痛。若手足挛拳，其脉离经者，皆不治也。其不因易而自病复发，为之女劳复，通用逍遥散之加减治也。

　　伤寒家秘的本卷之二

　　不眠

　　不得眠者，阳盛阴虚，则昼夜不得眠。盖夜以阴为主，阴气盛，则目闭而卧安。若为阳所胜，故终夜烦扰而不得宁，所谓阴虚则与夜争也。汗出鼻干，不得卧者，邪在表，干葛解肌汤。若胃有燥屎，大热错语，及大汗，胃中干，不得眠者，邪在里也，用大承气下之。胃不和则卧不安，故宜彻热和胃也。若汗下后虚烦不得眠，栀子豉汤。咳而呕，心烦闷不眠者，水气也，猪苓汤。下后复热，昼日烦躁，夜则安静，无大热者，干姜附子汤。吐下后心中懊 不眠者，栀子豉汤。阳胜阴，狂言不眠，乱梦，心烦乏气者，酸枣汤。阴胜阳，则惊悸昏沉，大热干呕，错语呻吟，不眠者，犀角地黄汤治之。汗出，脉虚不眠者，小建中汤主也。

　　伤寒家秘的本卷之二

　　多眠

　　夫卫气者，昼则行阳，夜则行阴。行阳则寤，行阴则寐。阳气虚，阴气盛，则目瞑，故多眠，乃邪传于阴而不在阳也。昏昏闭目者，阴自阖也。默默不言者，阴至静也。太阳病十余日，脉浮细，嗜卧者，外已解，神将复也。设胸满胁痛，鼻干，不得汗，嗜眠者，风热内攻，不干乎表，故热气伏于里，则喜睡。不得汗者，小柴胡汤。脉浮者，羌活冲和汤，冬用麻黄汤。少阴病，但欲寐，尺寸俱沉细者，四逆汤。少阴病，欲吐不吐，欲呕不呕，心烦多寐，五六日，自利而渴，小便白者，四逆汤；若复烦热不得卧者，不治。三阳合病，欲眠，目合则汗，谵语者，则有热也，小柴胡汤。其胃热者，亦卧也，犀角解毒汤。风温、狐惑亦有此证，开在后条。

　　伤寒家秘的本卷之二

　　狐惑

　　狐惑者，犹豫不决，进退之义也。有湿 ，皆虫证。腹中有热，食入无多，肠胃空虚，三虫求食而食人五脏。其候四肢沉重，恶闻食气，默默欲眠，目闭，舌白齿晦，面目间赤、白、黑色变易无常。虫食下部为狐，下唇有疮，其咽干。虫食脏为惑，其声哑。二者通用黄连犀角地黄汤加桃仁，越人望而畏之。厥阴消渴，气上冲心，饥不欲食，食即吐蛔。既曰胃寒，复有消渴。盖热在上焦，而中下焦则但寒而无热。又有大便实证，并用理中汤加大黄，蜜少许，微利之。

　　伤寒家秘的本卷之二

　　百合

　　百合者，百脉一宗，举皆受病，所谓无复经络传次也。大病虚劳之后，脏腑不平，变成此证。

　　似寒无寒，似热无热，欲食不食，欲坐不坐，欲行不行，口苦便赤，药入即吐利，其脉微数，每尿则头痛者，六十日愈；不头痛，但淅然恶寒者，四十日愈。若尿快然，头眩者，二十日愈。俱用百合知母地黄汤也。

　　伤寒家秘的本卷之二

　　蛔厥

　　蛔厥者，厥阴病患素有寒，妄发其汗，或汗后身热，又复汗之，以致胃中虚冷，饥不能食，食即吐蛔，乍静乍烦，蛔或上或止。蛔闻食即出也，治法在前。

　　伤寒家秘的本卷之二

　　伤风见寒伤寒见风

　　热盛而烦，手足自温，脉浮而紧，此伤风见寒也。不烦少热，四肢微厥，脉浮而缓，此伤寒见风也。二者为荣卫俱病，法虽用大青龙汤，此汤峻险，不可轻用，须风寒俱盛，又加烦躁，方可与之，不若羌活冲和汤为神药也。

　　伤寒家秘的本卷之二

　　者，先太阳中风，重感于寒，无汗为刚 ；中风，重感于湿，有汗为柔 。俱身热足寒，颈项强急，恶寒，头面赤，目脉赤，独头摇，卒口噤，背反张，手足挛搐，皆 病也。伤风头痛，常自汗出而呕，若汗之，必发 。大发湿家汗，亦作 。新瘥血虚，汗出当风，亦成 。若脉沉而迟，或紧，或散于指外者，皆死证也。有汗，加减冲和汤；无汗者，羌活冲和汤；口噤切牙者，大承气汤下之。

　　伤寒家秘的本卷之二

　　螈

　　螈 者， 则急而缩， 则缓而伸。热则生风，风主乎动，故筋脉相引而伸缩。伤寒至此证，可谓死矣，能以去风涤热之剂，间有生者，是其幸也。治法 病同。

　　伤寒家秘的本卷之二

　　风温

　　风温，尺寸俱浮，素伤于风，因时伤热，风与热搏，即为风温。其外证四肢不收，身热自汗，头疼喘息，发渴昏睡，或体重不仁。慎不可汗，汗之则谵语躁扰，目乱无睛光，病在少阴、厥阴二经，葳蕤汤、小柴胡选用。未醒者，柴胡桂枝汤。发汗复身灼热，知母葛根汤；渴者，栝蒌根汤。

　　脉浮身重，防己汤。误汗风温，防己黄 汤也。

　　伤寒家秘的本卷之二

　　湿温

　　湿温，寸濡而弱，尺小而急，素伤于湿，因时中暑，湿与热搏，即为湿温。其状胸腹满，目痛，壮热妄言，自汗，两胫疼，倦怠恶寒。若发其汗，使人不能言，耳聋，不知痛处，其身青，面色变，是医杀人耳。湿温在太阴，苍术白虎汤加桂。湿气胜，一身尽痛，发热身黄，小便不利，大便尽快，五苓散加茵陈。脏虚自利，附子理中汤也。

　　伤寒家秘的本卷之二

　　风湿中湿

　　风湿，脉沉，先伤湿而后伤风也。其证肢体肿痛，不能转侧，额上微汗，恶寒不欲去衣，大便难，小便利，热至日晡而剧，治法但微解肌。若正发汗，则风去湿在，非徒无益，而又害之，羌活冲和汤。咽渴，小便不利者，五苓散。外不热，内不渴，小便利，术附汤。缓弱昏迷，腹满身重，自汗失音，下利不禁，白虎汤加白术，去甘草。身肿痛，微喘恶风，杏仁汤。热而烦渴者，小柴胡加天花粉。若误下之，小便必不利，五苓散。

　　中湿，小便不利，一身尽痛，身黄，大便快，茵陈五苓散。大小便俱利，无黄者，术附汤。身痛鼻塞，小建中汤加黄芩也。

　　伤寒家秘的本卷之二

　　温毒中

　　温毒者，冬月感寒毒异气，至春始发也。表证未罢，毒瓦斯未散，故有发斑之候。心下烦闷，呕吐咳嗽，后必下利，寸脉洪数，尺脉实大，为病则重，以阳气盛故耳，通用玄参升麻汤也。

　　中暑，脉虚而伏，身热面垢，自汗烦躁，大渴毛耸，背恶寒，昏倦身不痛，与伤寒诸证大不同矣。内外俱热，口燥烦渴，四肢微冷而不痛，用白虎汤。痰逆恶寒，橘皮汤。热闷不恶寒，竹叶石膏汤。头痛，恶心烦躁，五苓散。中暑用小柴胡加香薷最良。脉迟，洒然毛耸，口齿燥，人参白虎汤。霍乱烦躁，大渴腹痛，厥冷转筋，黄连香薷汤治为要也，须顿冷服之。如热服，反为吐泻矣。

　　伤寒家秘的本卷之二

　　战栗

　　战栗者，阴阳相争，故身为之战摇也。邪与正气外争，为战，内与正气争，为栗。正胜邪，得汗而解，邪胜正，遂成寒证矣。在表者，羌活冲和汤。在内者，人参理中汤。

　　此阴经自中之真寒者用之，传经战栗者，大柴胡汤治之是也。

　　杀车槌法卷之三

　　吾专伤寒，深明奥旨，脉正则道合，神机用药，则随手取应。的本、续论，全备发明，杀车槌法，世之罕有，永为养生之宝矣。今将秘验三十七方、就注三十七槌法、二十条煎法、二十条劫病并制解法，名杀车槌也。实为我肺腑不传之妙，我后子孙，一字不可轻露，莫与俗人言，莫使庸医见尔。宜谨慎珍藏，毋违我之至嘱也。

　　杀车槌法卷之三

　　劫病法

　　一伤寒，发狂奔走，人难制伏，先于病患处生火一盆，用醋一碗，倾于火上，其烟冲鼻入内即安，方可察其阳狂阴躁亲切，用药无差。若初起头疼，发热恶寒方除，已后登高而歌，弃衣而走，逾垣上屋，骂詈叫喊，大渴欲死，脉来有力，乃因邪热传里，阳盛发狂，当用寒药下之，此为阳狂。

　　凡见舌卷囊缩者，不治。若病起无头疼，身微热，面赤戴阳，烦躁，脉来沉微无力，欲坐卧于泥水中，乃因寒极而发躁，即阴证似阳，当用热药温之，此为阴躁。凡见厥冷，下利谵语者，不治。医者不看脉，以虚阳上膈而躁，误为实热，反与凉药，使渴盛燥急，则气消成大害矣。须详脉来有力无力，此为良法。

　　一伤寒，腹中痛甚，将凉水一盏，与病患饮之，其痛稍可者，属热痛，当用凉药清之。清之不已，而或绕脐硬痛，大便结实，烦渴，属燥屎痛，急用寒药下之。若食积痛，同治法。若小腹硬痛，小水自利，大便黑，身目黄者，属蓄血痛，亦用寒剂加行血药，下尽黑物则愈。此三者，皆痛随利减之法也。若饮水愈加作痛，属寒痛，当用温药和之。和之不已，而或四肢厥冷，腹痛，呕吐泻利，急用热药救之。须详脉来有力无力，此为良法。

　　一伤寒，直中阴经真寒证，甚重而无脉，或吐泻脱元而无脉，将好酒姜汁各半盏，与病患服之，其脉来者，可治。当察其脉用药，不拘脉浮沉大小，但指下出见者，生。如用此法脉不至者，必死。又当问病患有何疼痛处，若有痛证，要知痛甚者，脉必伏，宜随病制宜。如无痛证，用此法而脉至者，此为吉兆。尤当问病患，若平素原无正取脉，须用覆手取之，脉必见也，此属反关脉，诊法与正取法同。若平素正取有脉，后因病诊之无脉者，亦当覆手取之。取之而脉出者，阴阳错乱也，宜和合阴阳。如覆取正取俱无脉者，必死矣。此为良法。

　　一伤寒，舌上生苔，不拘滑白黄黑，俱用井水浸青布片，于舌上洗净后，用生姜片子时时浸水刮之，其苔自退。凡见舌生黑苔芒刺者，必死。此热毒入深，十有九死，是肾水克心火也。若发黄者，用生姜时时周身擦之，其黄自退。若心胸胁下有邪气结实，满闷硬痛，又法用生姜一斤，捣渣去汁，炒微燥带润，用绢包于患处，款款熨之。稍可，又将渣和均前汁，炒干再熨，许久豁然宽快。

　　俱为良法。

　　一伤寒．鼻衄成流，久不止者，将山栀炒黑色，为细末，吹入鼻内，外将水纸搭于鼻冲，其血自止。若点滴不成流者，其邪在经未解，照后秘方用药，不在此法。

　　一伤寒，热邪传里，服转药后，盐炒麸皮一升，将绢包于病患腹上，款款熨之，使药气得热则行，大便易通矣。

　　一伤寒，吐血不止，用韭汁磨京墨呷下，其血见黑必止。如无韭汁，用鸡子清亦可。正谓赤属火而黑属水也。

　　一伤寒，直中阴经真寒证，或阴毒证，身如被杖，腹中绞痛，呕逆沉重，不知人事，四体坚冷如石，手指甲唇青，药不得入口，六脉沉细，或无脉欲绝者，将葱缚一握，切去根叶，取白三寸许，捣如饼，先用麝香半分，填于脐中，后放葱饼脐上，以火熨之，连换二三饼。稍醒，灌入生姜汁，煎服回阳救急汤。如不醒，再灸关元、气海二三十壮，使热气通其内，逼邪出于外，以复阳气。如用此法手足不温，汗不出，不省人事者，必死也。此为良法。

　　一伤寒，热病，热邪传里，亢极无解，用黄连煎水一盏，放井中顿冷，浸青布搭在胸中，徐徐换之，待热势稍退即除，不可久渍，夏天用此法，冬天不宜用。

　　一伤寒，服药转吐出不纳者，随用竹管重捺内关，后将生姜自然汁半盏，热饮，其吐即止。大凡服寒药热饮，热药寒饮，中和之剂温和服之。如要取汗，虽辛甘之剂，亦宜热服。如要止汗，虽辛甘温之剂，亦宜温服。此为良法。

　　一中风，痰厥昏迷，卒倒不省人事，欲绝者，先用皂荚末捻纸烧烟，冲入鼻中，有嚏可治。随用吐痰法，将皂荚末五分，半夏、白矾各三分，为细末，姜汁调服探吐．后服导痰汤加减治之。无嚏不可治。此为良法。

　　一治干霍乱，不得吐者，用滚汤一碗，入皂荚末三分，盐一撮调服探吐，莫与米汤，设若与之，即死，是谷气反助邪气也。

　　一中寒，卒倒昏迷不省者，先用热酒、姜汁各半盏灌入，稍醒后，服加味理中饮为效。如不饮酒人，只用姜汁灌之，根据法调治。此证冬月甚有之，余月几希矣。

　　杀车槌法卷之三

　　制药法

　　一用附子，去皮脐，先将盐水、姜汁各半盏，用沙锅煮七沸，后入黄连、甘草各半两，再加童便半盏，再煮七沸。住火良久，捞起入瓷器盛贮，伏地气一昼夜，取出晒干，以备后用，庶无毒害。

　　顶圆脐正，一两一枚者，佳。此为良法。

　　一用川大黄，须锦纹者，佳。锉成饮片，用酒拌均，燥干，以备后用，不伤阴血。如年壮实热者，生用，不须制之。此为良法。

　　一用麻黄，去节，先滚醋汤略浸片时，捞起，以备后用，庶免太发。如冬月严寒，腠理致密，当生用者，不须制之。此为良法。

　　一用茱萸，将盐水拌均，炒燥，以备后用，庶无小毒。此为良法。

　　杀车槌法卷之三

　　解药法

　　一用附子后身目红者，乃附毒之过，用萝卜捣水，滤汁二大盏，入黄连、甘草各半两，犀角三钱，煎至八分，饮之，以解附毒，其红即除。如解迟，必血从耳、目、口、鼻出者，必死。无萝卜，用萝卜子捣水取汁亦可。此为良法。如无萝卜子，用澄清泥浆水亦可也。

　　一用大黄后泻利不止者，用乌梅二个，炒粳米一撮，干姜三钱，人参、炒白术各半两，生附子皮一钱半，甘草一钱，升麻少许，灯心一握，水二大钟，去滓后入炒陈壁土一匙调服即止，取土气以助胃气也。此为良法。

　　一用麻黄后汗出不止者，将病患发披水盆中，足露出外，用炒糯米半升，龙骨、牡蛎、 本、防风各一两，研为细末，周身扑之，随后秘方用药，免致亡阳而死。为良法。

　　杀车槌法卷之三

　　煎药法

　　一用发汗药，先煎麻黄一二沸，后入余药同煎。

　　一用止汗药，先煎桂枝一二沸，后入余药同煎。

　　一用和解药，先煎柴胡一二沸，后入余药同煎。

　　一用下药，先煎滚水，入枳实一二沸，后入余药同煎。

　　一用温药，先煎干姜一二沸，后入余药同煎。

　　一用行血药，先煎桃仁一二沸，后入余药同煎。

　　一用利水药，先煎猪苓一二沸，后入余药同煎。

　　一用止泻药，先煎炒白术一二沸，后入余药同煎。

　　一用消渴药，先煎天花粉一二沸，后入余药同煎。

　　一用止痛药，先煎白芍药一二沸，后入余药同煎。

　　一用发黄药，先煎茵陈一二沸，后入余药同煎。

　　一用发斑药，先煎青黛一二沸，后入余药同煎。

　　一用发狂药，先煎石膏一二沸，后入余药同煎。

　　一用呕吐药，先煎半夏一二沸，后入余药同煎。

　　一用劳力感寒药，先煎黄 一二沸，后入余药同煎。

　　一用感冒伤寒药，先煎羌活一二沸，后入余药同煎。

　　一用暑证药，先煎香薷一二沸，后入余药同煎。

　　一用风病药，先煎防风一二沸，后入余药同煎。

　　一用腹如雷鸣药，先煎煨生姜一二沸，后入余药同煎。

　　一用湿证药，先煎苍术一二沸，后入余药同煎。

　　杀车槌法卷之三

　　秘用三十七方就注三十七槌法

　　升麻发表汤（即麻黄汤，自有加减法。） 治冬月正伤寒，头痛发热，恶寒脊强，脉浮紧，无汗，为表证。此足太阳膀胱经受邪，当发汗。以头如斧劈，身如火炽者，宜用此汤。

　　麻黄 桂枝 甘草 杏仁 升麻 川芎 防风 白芷 羌活本经发热恶寒，头痛，无汗而喘者，本方加干葛，去升麻。本经发热恶寒，身体痛者，本方加苍术、芍药，去杏仁。本经恶寒发热，身痒面赤者，以其不得小汗出故也，本方去白芷、杏仁，加柴胡、芍药。本经头痛，发热恶寒，胸中饱闷者，本方加枳壳、桔梗。本经感寒深重，服汤不作汗者，宜再服，至二三剂而汗不出者，死。本经汗后不解者，宜再服，量证轻重，用麻黄、升麻，分多寡为当。

　　水二钟，姜三片，葱白二茎，槌法，加江西豆豉一撮煎之。热服，取汗如神，宜浓被覆首。凡中病即止，不得多服，多则反加别病矣。

　　疏邪实表汤（即桂枝汤，自有加减法。） 治冬月正伤风，头痛发热，恶寒脊强，脉浮缓，自汗，为表证。此足太阳膀胱经受邪，当实表散邪。无汗者，不可服。

　　桂枝 赤芍药 甘草 防风 川芎 羌活 白术如汗不止，加黄 ；喘，加柴胡、杏仁；胸中饱闷，加枳壳、桔梗。

　　水二钟，姜三片，枣二枚，槌法，加胶饴二匙煎之。温服。

　　羌活冲和汤（以代桂枝、麻黄、青龙、各半等汤。此太阳经之神药也。） 治春、夏、秋非时感冒暴寒，头痛发热，恶寒脊强，无汗，脉浮紧。此足太阳膀胱经受邪，是表证，宜发散，不与冬时正伤寒同治法。此汤非独治三时暴寒，春可治温，夏可治热，秋可治湿，治杂证亦有神也。秘之，不与庸俗知此奇妙耳。本方自有加减法，备开于后。

　　羌活（一钱半） 防风（一钱） 苍术（一钱半） 黄芩（一钱） 川芎（一钱） 白芷（一钱） 甘草（一钱） 生地黄（二钱） 细辛（五分，不可多）

　　如胸中饱闷，加枳壳、桔梗，去生地黄。夏月，本方加石膏、知母，名神术汤。如服此汤后不作汗，本方加苏叶。喘而恶寒身热，本方加杏仁、生地黄。汗后不解，宜再服。汗下兼行，加大黄，釜底抽薪之法。其春、夏、秋感冒非时伤风，亦有头痛，恶寒身热，脉浮缓，自汗，宜实表，本方去苍术，加白术。汗不止，加黄 ，即加减冲和汤。再不止，以小柴胡加桂枝、芍药一钱，如神。

　　水二钟，姜三片，枣二枚，煎至一钟，槌法，加葱白捣汁五匙，入药再煎一二沸。如发汗，用热服；止汗，用温服。

　　柴葛解肌汤（即葛根汤，本汤自有加减法。） 治足阳明胃经受证，目疼鼻干，不眠，头疼眼眶痛，脉来微洪。宜解肌，属阳明经病。其正阳明腑病，别有治法。

　　柴胡 干葛 甘草 黄芩 芍药 羌活 白芷 桔梗本经无汗，恶寒甚者，去黄芩，加麻黄。冬月宜加，春宜少，夏秋去之，加苏叶。本经有汗而渴者，治法开在如神白虎汤下。

　　水二钟，姜三片，枣二枚，槌法，加石膏末一钱，煎之热服。

　　柴胡双解饮（即小柴胡汤，本方自有加减法。） 治足少阳胆经受证，耳聋胁痛，寒热，呕而口苦，脉来弦数。属半表半里，宜和解。此经胆无出入，有三禁，不可汗、下、吐也，只有小柴胡一汤，随病加减，再无别汤。

　　柴胡 黄芩 半夏 甘草 人参 陈皮 芍药本经证，小便不利者，加茯苓。本经呕者，入姜汁、竹茹。胁痛，加青皮。痰多，加栝蒌仁、贝母。寒热似疟者，加桂枝。渴者，加天花粉、知母。齿燥无津液，加石膏。嗽者，加五味、金沸草。坏证，加鳖甲。本经证，心下饱闷，未经下者，非结胸，乃表邪传至胸中，未入乎腑，证虽满闷，尚为在表，只消小柴胡加枳、桔。未效，就以本方对小陷胸加枳、桔，一服豁然，其妙如神。秘之，不与俗人言之耳。虚烦类伤寒证，本方加竹叶、炒粳米。本经与阳明合病，本方加葛根、芍药，如拾芥。妇人热入血室，加当归、红花。男子热入血室，加生地黄。老妇人伤寒，无表证，其热胜者，本方加大黄；甚者，加芒硝。

　　水二钟，姜一片，枣二枚，槌法，入生艾汁三匙，煎之温服。

　　桂枝大黄汤（即桂枝汤内加大黄，本方自有加减法。） 治足太阴脾经受证，腹满而痛，咽干而渴，手足温，脉来沉而有力。此因邪热从阳经传入阴经也。

　　桂枝 赤芍药 甘草 大黄 枳实 柴胡本经腹满，不恶寒而喘者，加大腹皮，去甘草。

　　水二钟，姜一片，枣二枚，煎之，临服槌法，入槟榔磨水二匙，热服。

　　加味理中饮（即理中汤，本方自有加减法。） 治足太阴脾经受证，自利不渴，手足温，身无热，脉来沉而无力。此属脏寒。

　　干姜 白术 人参 甘草 肉桂 陈皮 茯苓厥阴消渴，气上冲心，饥不欲食，食即吐蛔，腹痛，大便实者，本方加大黄、蜜少许利之。本经腹濡满，时减者，根据本方去甘草。本经呕吐者，入半夏、姜汁。本经蜷卧沉重，利不止，少加附子。利后身体痛者，急温之，加附子。自利腹痛者，入木香磨姜汁，调服和之。

　　水二钟，姜一片，枣二枚，煎之。临服槌法，入炒陈壁土一匙调服，取土气以助胃气。

　　茵陈将军汤（即茵陈汤，本方自有加减法。） 治足太阴脾经，腹满，身目发黄，小水不利，大便实，发渴，或头汗至颈而还，脉来沉重者，宜用。

　　大黄 茵陈 山栀 甘草 浓朴 黄芩 枳实大便自调者，去大黄、浓朴，加大腹皮利小便，清为效。

　　水二钟，姜一片，槌法。加灯心一握，煎之热服。

　　导赤散（即五苓散，本方自有加减法。） 治小水不利，小腹满，或下焦蓄热，或引饮过多，或小水短赤而渴，脉沉数者，以利小便为先。惟汗后亡津液，与阳明汗多者，则以利小便为戒。

　　茯苓 猪苓 泽泻 桂枝 白术 甘草 滑石 山栀中湿身目黄者，加茵陈。水结胸证，加木通、灯心。如小水不利而见头汗出者，乃阳脱也。得病起无热，但谵语，烦躁不安，精采不与人相当，此汤治之。

　　水二钟，姜一片，灯心二十茎，槌法。入盐二字调服。

　　六乙顺气汤（以代大承气、小承气、调胃承气、大柴胡、三乙承气汤、大陷胸等汤之神药也，举世无人知此奇妙耳。秘之，莫与俗人言。本方自有加减法备开。） 此汤治伤寒热邪传里，大便结实，口燥咽干，怕热谵语，揭衣狂妄，扬手掷足，斑黄阳厥，潮热自汗，胸腹满硬，绕脐疼痛等证，悉皆治之，效不尽述。

　　大黄 枳实 黄芩 浓朴 甘草 柴胡 芒硝 芍药潮热自汗，谵语发渴，扬手掷足，揭去衣被，狂妄斑黄，大便实者，俱属正阳明胃腑病，根据本方。口燥咽干，大便实者，属少阴，根据本方。下利纯清，心下硬痛而渴者，属少阴，根据本方。怕热发渴，谵妄，手足乍冷乍温，大便实者，阳厥证，属厥阴，根据本方。舌卷囊缩者，难治，须急下之。

　　谵语发渴，大便实，绕脐硬痛者，有燥屎，根据本方。热病目不明，谓神水已竭，不能照物，病已笃矣，惟宜急下，根据本方。目中不了了，即目不明也。转屎气者，谓下泄也，有燥屎焉，当下之，根据本方。如更衣者，止后服，不必尽剂。不更衣者，宜再少与。大便通者，愈。结胸证，心下硬痛，手不可近，燥渴谵语，大便实者，根据本方去甘草，加甘遂、桔梗。

　　凡伤寒过经，及老弱并血气两虚之人，或妇人产后有下证，或有下后不解，或有表证尚未除而里证又急，不得不下者，用此汤去芒硝下之，则吉。盖恐转药硝性燥急，故有此戒。大凡伤寒邪热传里结实，须看热气浅深用药。今之庸医与俗医，不分当急下，可少与，宜微和胃气之论，一概用大黄、芒硝，乱投汤剂下之，因兹枉死者，多矣。余谓伤寒之邪，传来非一，治之则殊耳。病有三焦俱伤者，则痞、满、燥、实、坚全俱，宜大承气汤，浓朴苦温以去痞，枳实苦寒以泄满，芒硝咸寒以润燥软坚，大黄苦寒以泄实去热，病斯愈矣。邪在中焦，则有燥、实、坚三证，故用调胃承气汤，以甘草和中，芒硝润燥，大黄泄实，不用枳、朴，恐伤上焦虚无氤氲之元气，调胃之名自此然矣。

　　上焦受伤，则痞而实，用小承气汤，枳实、浓朴之能除痞，大黄之泄实，去芒硝，不伤下焦血分之真阴，谓不伐其根本也。若夫大柴胡汤，则有表证尚未除而里证又急，不得不下者，只得以此汤通表里而缓治之。犹有老弱及血气两虚之人，亦宜用此。故经云，转药孰紧？有芒硝者，紧也。大承气最紧，小承气次之，调胃承气又次之，大柴胡又次之。其大柴胡加大黄，小柴胡加芒硝，方为转药，盖为病轻者设也。仲景又云，荡涤伤寒热积，皆用汤液，切禁丸药，不可不知也。

　　上，先将水二钟，滚三沸后入药，煎至八分，槌法，临时服入铁锈水三匙调服立效，取铁性沉重之义，最能坠热开结，有神。此千金不传之秘，若非吾之子孙承继，焉肯泄露玄机，故戒耳。

　　如神白虎汤（即白虎汤，本方自有加减法。） 治身热，渴而有汗不解，或经汗过渴不解，脉来微洪，宜用。

　　石膏 知母 甘草 人参 山栀 麦门冬 五味子心烦者，加竹茹一团。如大渴心烦，背恶寒者，根据本方去山栀，加天花粉。无渴，不可服此药，为大忌。

　　水二钟，枣一枚，姜一片，槌法，加淡竹叶十片，煎之热服。

　　三黄石膏汤 此汤治阳毒发斑，身黄如涂朱，眼珠如火，狂叫欲走，六脉洪大，燥渴欲死，鼻干面赤，齿黄。过经不解，已成坏证，表里皆热，欲发其汗，病热不退，又复下之，大便遂频，小便不利。亦有错治温证而成此证者，又八九日，已经汗下后脉洪数，身壮热，拘急沉重，欲治其内，由表未解，欲发其表，则里证又急，趑趄不能措手，待毙而已。殊不知热在三焦，闭塞经络，津液荣卫不通，遂成此证。又治汗下后三焦生热，脉洪，谵语不休，昼夜喘息，鼻时加衄，身目俱黄，狂叫欲走者，通用此汤治之，有神，人所不识。

　　石膏（一两半） 黄芩 黄连 黄柏（各七钱） 山栀（三十个） 麻黄（五分） 香豉（二合）

　　水二钟，姜三片，枣一枚，槌法。入细茶一撮，煎之热服。

　　三黄巨胜汤 此汤治阳毒发斑。狂乱妄言，大渴叫喊，目赤，脉数，大便燥实不通，上气喘急，舌卷囊缩难治者，权以此汤劫之，三黄石膏汤内去麻黄、豆豉，加大黄、芒硝是也。

　　水二钟，姜一片，枣二枚，煎之，槌法。临服入泥浆清水二匙，调服即安。

　　冲和灵宝饮 治两感伤寒。起于头痛，恶寒发热，口燥舌干，以阳先受病多者，以此汤探之，中病即愈。

　　羌活 防风 川芎 生地黄 细辛 黄芩 柴胡 甘草 干葛 白芷 石膏水二钟，煨生姜三片，枣二枚，槌法。入黑豆一撮，煎之温服，取微汗为愈。

　　如不愈，表证多而甚急者，方可用麻黄、葛根，为解表。如里证多而甚急者，先以调胃承气，为攻里是也。

　　如以阴经自中病，发热下利，身疼痛，脉沉细无力，不渴，蜷卧昏重者，又当先救里，温之，回阳救急汤。是分表里寒热而治，此其权变大法也欤。古云，两感虽为死证，犹有可救之理，及用药先后，寒热之剂。若发表攻里一误，则枉死者，多矣。良可痛哉！深可惜哉！予将不传之妙，秘验之方，尽吐露，非惟救人有功，亦且阴骘匪轻。谨之慎之，毋怠毋忽。

　　桃仁承气对子（即桃仁承气汤，本方自有加减法。） 治热邪传里，热蓄膀胱，其人如狂，小水自利，大便黑，小腹满痛，身目黄，谵语燥渴，为蓄血证，脉沉有力，宜此汤，下尽黑物则愈。

　　未服前而血自下者，为欲愈，不宜服。

　　桃仁 桂枝 芒硝 大黄 芍药 柴胡 青皮 当归 甘草 枳实水二钟，姜三片，煎之。临服槌法，入苏木煎汁三匙调服。

　　消斑青黛饮 治邪热传里，里实表虚，血热不散，热气乘于皮肤而为斑也。轻则如疹子，重则如锦纹，重甚则斑烂皮肤。或本属阳，误投热药，或当下不下，或下后未解，皆能致此，不可发汗，重令开泄，更加斑烂也。然而斑之方萌，与蚊迹相类，发斑多见于胸腹，蚊迹只在于手足。阳脉洪大，病患昏愦，先红后赤者，斑也。脉不洪大，病患自静，先红后黄者，蚊迹也。其或大便自利，怫郁气短，燥屎不通，又如果靥者，卢医复生，不能施其巧矣。凡汗下不解，足冷耳聋，烦闷咳呕，便是发斑之候。

　　黄连 甘草 石膏 知母 柴胡 玄参 生地黄 山栀 犀角 青黛 人参大便实者，去人参，加大黄。

　　上，水二钟，姜一片，枣二枚，煎之。槌法，临服入苦酒一匙调服。

　　生地芩连汤 此汤治鼻衄成流，久不止者，或热毒入深，吐血不止者，宜用。

　　黄芩 山栀 桔梗 甘草 生地黄 柴胡 川芎 芍药 犀角（如无，升麻代之。）

　　外用劫法，水纸搭于鼻冲。如去血过多，错语失神，撮空闭目，不知人事者，同治法。

　　水二钟，枣二枚，煎至八分。槌法，临服入茅根捣汁磨京墨调饮。如无茅根，以藕捣汁亦可。

　　加味犀角地黄汤 此汤治烦躁，漱水不下咽者，属上焦有瘀血，宜用。

　　犀角 生地黄 牡丹皮 芍药 甘草 桔梗 陈皮 红花 当归水二钟，姜二片，煎之，临服槌法，入生藕节捣汁三匙温服。

　　回阳救急汤（即四逆汤，本方自有加减法。） 治寒邪直中阴经真寒证，初病起，无身热，无头疼，只恶寒，四肢厥冷，战栗腹疼，吐泻不渴，引衣自盖，蜷卧沉重，或手指甲唇青，或口吐涎沫，或至无脉，或脉来沉迟而无力者，宜用。

　　熟附子 干姜 人参 甘草 白术 肉桂 陈皮 五味子 茯苓 半夏或呕吐涎沫，或有小腹痛，加盐炒茱萸。无脉者，加猪胆汁一匙。泄泻不止，加升麻、黄 。

　　呕吐不止，加姜汁。

　　水二钟，姜三片，煎之。临服入麝香三厘调服。中病以手足温和即止，不得多服，多则反加别病矣。如后止可用前理中饮加减治之无妨。

　　回阳反本汤 此汤治阴盛格阳，阴极发躁，微渴面赤，欲坐卧于泥水井中，脉来无力，或脉全无欲绝者，宜用。

　　熟附子 干姜 甘草 人参 麦门冬 五味子 腊茶 陈皮面戴阳者，下虚也，加葱七茎，黄连少许，用澄清泥浆水一钟，煎之。临服入蜜五匙，顿冷服之，取汗为效。

　　柴胡百合汤 此汤治瘥后昏沉发热，渴而错语失神，及百合、劳复等证。

　　柴胡 人参 黄芩 甘草 知母 百合 生地黄 陈皮渴，加天花粉。胸中烦躁，加山栀。有微头疼，加羌活、川芎。呕吐，入姜汁炒半夏。胸中饱闷，加枳壳、桔梗。食复者，加枳实、黄连；甚重，大便实者，加大黄。胸中虚烦，加竹茹、竹叶。

　　瘥后干呕，错语失神，呻吟睡不安者，加黄连、犀角。咳喘者，加杏仁。百合，宜加麻、连。心中惊惕，为血少，加当归、茯苓、远志。虚汗者，加黄 。脾倦，加白术。腹如雷鸣，加煨生姜。劳复时热不除，加葶苈、乌梅、生艾汁。

　　水二钟，枣一枚，姜三片，槌法，醋煮鳖甲，煎之温服。

　　如圣饮 治刚柔二 。头摇口噤，身反张，手足挛搐，头面赤，项强急，与螈 同治法。

　　羌活 防风 川芎 白芷 柴胡 芍药 甘草 当归 乌药 半夏 黄芩有汗是柔 ，加白术、桂枝。无汗是刚 ，加麻黄、苍术。口噤切牙者，如大便实，用大黄利之。

　　水二钟，姜三片，煎之，临服入姜汁、竹沥，温服。

　　温经益元汤 治因汗后大虚，头眩，振振欲擗地，并肉 筋惕，及因发汗太多，卫虚亡阳，汗不止，或下后利不止，身疼痛者，并皆治之。

　　熟地黄 人参 白术 黄 甘草 白芍药 当归 生地黄 白茯苓 陈皮 肉桂 附子如饱闷，加枳壳，去地黄。如瘦人，去芍药。有热，去附子。利不止，加炒白术、升麻、陈壁土，去当归、地黄。呕者，加姜汁制半夏。渴者，加天花粉。汗后恶风寒，属表虚，去附子、肉桂、生地黄，加桂枝、胶饴。

　　水二钟，姜三片，枣一枚，槌法，加糯米一撮，煎之温服。

　　逍遥汤 治有患伤寒，瘥后血气未平，劳动助热，复还于经络。因与妇人交接，淫欲而复发，不易有病者，谓之劳复。因交接，淫欲而无病患反得病者，谓之阴阳易。予曾见舌出数寸而死者，多矣。此证最难治，必宜此汤。

　　人参 知母 竹青（如卵缩腹痛，倍加） 黄连 甘草 滑石 生地黄 韭根 柴胡 犀角水二钟，枣二枚，姜三片，煎之。槌法，临服入烧 裆末一钱半调服。有粘汗出为效，不粘汗出再服。以小水利，阴头肿即愈。

　　升阳散火汤 此汤治有患人叉手抹胸，寻衣摸床，谵语昏沉，不醒人事。俗医不识，见病便呼为风证，而因风药误人死者，多矣。殊不知肝热乘于肺金，元气虚不能自主持，名曰撮空证。小便利者，可治；小便不利者，不可治。

　　人参 当归 柴胡 芍药 黄芩 甘草 白术 麦门冬 陈皮 茯神有痰者，加姜汁炒半夏。大便燥实，谵语发渴，加大黄。泄漏者，加升麻、炒白术。

　　水二钟，姜三片，枣二枚。槌法，入金首饰，煎之热服。

　　再造散 治患头疼发热，项脊强，恶寒无汗，用发汗药二三剂，汗不出者。庸医不识此证，不论时令，遂以麻黄重药，及火劫取汗，误人死者，多矣。殊不知阳虚不能作汗，故有此证，名曰无阳证。

　　黄 人参 桂枝 甘草 熟附 细辛 羌活 防风 川芎 煨生姜夏月，加黄芩、石膏，冬月，不必加。

　　水二钟，枣二枚，煎至一钟。槌法，再加炒芍药一撮，煎三沸，温服。

　　黄龙汤 治有患心下硬痛，下利纯清水，谵语发渴，身热。庸医不识此证，但见下利，便呼为漏底伤寒，而便用热药止之，就如抱薪救火，误人死者，多矣。殊不知此因热邪传里，胃中燥屎结实，此利非内寒而利，乃日逐饮汤药而利也，宜急下之，名曰结热利证。身有热者，宜用此汤；身无热者，用前六乙顺气汤。

　　大黄 芒硝 枳实 浓朴 甘草 人参 当归年老气血虚者，去芒硝。

　　水二钟，姜三片，枣子二枚，煎之。后再加桔梗，煎一沸，热服为度。

　　调荣养卫汤（即补中益气汤。） 治有患头疼，身热恶寒，微渴， 然汗出，身作痛，脚腿酸疼，无力沉倦，脉空浮而无力。庸医不识，因见头疼，恶寒发热，便呼为正伤寒，而大发其汗，所以轻变重而害人者，多矣。殊不知劳力内伤气血，外感寒邪，宜少辛甘温之剂则愈，名曰劳力感寒证。故经云：劳者温之，损者温之。温能除大热，正此谓也。有下证者，大柴胡下之则缓。

　　人参 黄 当归 生地黄 川芎 柴胡 陈皮 甘草 细辛 羌活 防风 白术元气不足者，加升麻少许，须知元气不足者，至阴之下求其升。口渴，加天花粉、知母。喘嗽，加杏仁，去升麻。汗不止，加芍药，去升麻、细辛。胸中烦热，加山栀、竹茹。干呕者，加姜汁炒半夏。胸中饱闷，加枳壳、桔梗，去生地黄、甘草、黄 、白术少许。痰盛者，加栝蒌仁、贝母，去防风、细辛。腹痛，去 、术，加芍药、干姜和之。其因血郁内伤有痛处，或大便黑，加桃仁、红花，去芍、辛、羌、防、黄 、白术；太甚者，加大黄，下尽瘀血则愈，后撮本方去大黄调理。

　　水二钟，姜三片，枣二枚，槌法。入葱白一茎，煎之温服。

　　导赤各半汤 治患伤寒后心下不硬，腹中不满，大小便如常，身无寒热，渐变神昏不语，或睡中独语一二句，目赤唇焦，舌干不饮水，稀粥与之则咽，不与则不思，形如醉人。庸医不识，而误人者，多矣。殊不知热传手阴心也，心火上而逼肺，所以神昏，名越经证。

　　黄连 黄芩 甘草 犀角 麦门冬 滑石 山栀 茯神 知母 人参水二钟，姜、枣煎之。槌法，加灯心一握，煎沸，热服。

　　益元汤 治有患身热头疼全无，不烦便作躁闷，面赤，饮水不得入口。庸医不识，呼为热证，而用凉药，误死者，多矣。殊不知元气虚弱，是无根虚火泛上，名曰戴阳证。

　　熟附 甘草 干姜 人参 五味 麦门冬 黄连 知母 葱 艾水二钟，姜一片，枣二枚，煎之。临服槌法，入童便三匙，顿冷服。

　　桂苓饮 治有患初得病无热，谵语烦躁不安，精采不与人相当。庸医不识，呼为狂发，误用下药死者，多矣。殊不知此因热结膀胱，名曰如狂证。

　　猪苓 泽泻 桂枝 甘草 白术 知母 黄柏 山栀 叶水二钟，姜三片，煎至一钟。槌法，再加滑石末一钱，煎三沸，温服，取微汗为效。

　　当归活血汤 治有患无头疼，无恶寒，止则身热发渴，小水利，大便黑，口出无伦语。庸医不识，呼为热证，而用凉剂误人，多矣。殊不知内传心脾二经，使人昏迷沉重，故名挟血如见祟。

　　当归 赤芍药 甘草 红花 桂心 干姜 枳壳 生地黄 人参 柴胡 桃仁泥服三帖后去桃仁、红花、干姜、桂心，加白术、茯苓。

　　水二钟，姜一片，煎之。槌法，入酒三匙调服。

　　加味导痰汤 治有患憎寒壮热，头痛，昏沉迷闷，上气喘急，口出涎沫。庸医不识，皆为伤寒治之，误人多矣。殊不知此因内伤七情，以致痰迷心窍，神不守舍，神出舍空，空则痰生也，名曰挟痰如鬼祟。痰证类伤寒，与此同治法。

　　茯苓 半夏 南星 枳实 黄芩 白术 陈皮 甘草 桔梗 黄连 栝蒌仁 人参年力壮盛，先用吐痰法，次服此汤。

　　水二钟，姜三片，枣二枚，煎之。临服槌法，入竹沥、姜汁，温服。

　　加减调中饮 治食积类伤寒，头疼，发热恶寒，气口脉紧盛，但身不痛，此与为异耳。经云：饮食自倍，肠胃乃伤，轻则消化，重则吐下。此良法也。

　　苍术 浓朴 陈皮 甘草 白术 山楂 神曲 枳实 草果 黄连 干姜腹中痛，加桃仁；痛甚，大便实热，加大黄下之，去山楂、草果、神曲、干姜。心中兀兀欲吐者，与干霍乱同，吐法用滚水一碗，入盐一撮，皂荚末五分探吐。

　　水二钟，姜一片，煎之。槌法，临服入木香磨取汁，调饮即效。

　　加减续命汤 治香港脚类伤寒，头疼，身热恶寒，肢节痛，便秘呕逆，脚软屈弱，不能转动，但起于脚膝耳，禁用补剂及淋洗。

　　防风 芍药 白术 川芎 防己 桂枝 甘草 麻黄 苍术 羌活暑中三阳，所患必热，脉来数，去桂枝、麻黄，加黄芩、黄柏、柴胡。寒中三阴，所患必冷，脉来迟，加附子。起于湿者，脉来弱，加牛膝、木瓜。起于风者，脉来浮，加独活。元气虚，加人参少许。大便实者，加大黄。

　　水二钟，枣二枚，姜一片，灯心二十茎，煎之，槌法，入姜汁调之，温服。

　　芩连消毒汤 治天行大头病，发热恶寒，头项肿痛，脉洪，取作痰火治之。其喉痹者，亦照此方治之。

　　柴胡 甘草 桔梗 川芎 黄芩 荆芥 黄连 防风 羌活 枳壳 连翘 射干 白芷先加大黄利去一二次，后根据本方去大黄，加人参、当归调理。

　　水二钟，姜三片，煎至一钟，鼠粘子一撮，再煎一沸，槌法，入竹沥、姜汁，调服。

　　六神通解散 治时行，三月后谓之晚发，头痛，身热恶寒，脉洪数，先用冲和汤，不愈，后服此汤。

　　麻黄 甘草 黄芩 石膏 滑石 苍术 川芎 羌活 细辛水二钟，姜三片，槌法，入豆豉一撮，葱白二茎，煎之，热服取汗，中病即止。

　　伤寒一提金卷之四

　　一提金启蒙

　　余谓初学医者，先熟药性，次明经络，再识病名，然后讲解脉理，以证其所生病。证脉相同，药无不应。病家云发热恶寒，头项痛，腰脊强，则知病在太阳经也。身热目痛，鼻干不得眠，则知病在阳明经也。胸胁痛，耳聋，口苦舌干，往来寒热而呕，则知病在少阳经也。腹满咽干，手足自温，或自利不渴，或腹满时痛，则知病在太阴经也。引衣蜷卧，恶寒，或舌干口燥，则知病在少阴经也。烦满囊缩，则知病在厥阴经也。潮热自汗，谵语发渴，不恶寒反恶热，揭去衣被，扬手掷足，或发斑黄，狂乱，五六日不大便，则知病在正阳明，胃腑病也。设若脉证不明，误用麻黄，令人汗多亡阳；误用承气，令人大便不禁；误用姜、附，令人失血发狂。正为寒凉耗其胃气，辛热损其汗液，燥热助其邪热。庸医杀人，莫此为甚。伤寒之邪，实无定体，或入阳经气分，则太阳为首，其脉必浮，轻手便得。或入阴经血分，则少阴为先，其脉必沉，重手方得。浮而有力无力，是知表之虚实。沉而有力无力，是知里之寒热。中而有力无力，是知表里缓急。

　　脉有浮沉虚实，证乃传变不常。治之之法，先分表里寒热、阴阳虚实、标本。先病为本，次病为标，先以治其急者，此为上工。问证以知其外，察脉以知其内，全在活法二字，不可拘于日数。但见太阳证在，直攻太阳。但见少阴证在，直攻少阴。但见真寒，直救真寒。但见三证具，便作主张，不必悉具，当如何处治，此为活法。若同而异者，明之。似是而非者，辩之。在表者，汗之、散之。

　　在里者，利之、下之。在上者，因而越之。下陷者，升而举之。从乎中者，和解之。直中阴经者，温补之。若解表不开，不可攻里，日数虽多，但有表证而脉浮者，尚宜发散。此事不明，攻之为逆。

　　经云：一逆尚引日，再逆促命期。若表证解而里证具者，不可攻表，日数虽少，但有里热证而脉沉实者，急当下之。此事不明，祸如反掌。经云：邪热未除，复加燥热，抱薪救火矣。

　　如直中阴经真寒证，然无热，恶寒不渴，急宜温补，切禁寒凉。此事不明，杀人甚速。经云：非徒无益，而反害之。阴证似阳者，温之。阳证似阴者，下之。阳毒者，分轻重下之。阴毒者，分缓急温之。阳狂者，下之。阴厥者，温之。湿热发黄者，利之、下之。血证发黄者，清之、下之。发斑者，清之、下之。谵语者，下之、温之。痞满者，消之、泻之。结胸者，解之、下之。太阳证似少阴者，温之。少阴证似太阳者，汗之。衄血者，解之、止之。发喘者，汗之、下之。咳嗽者，利之、解之。正伤寒者，大汗之、大下之。感冒暴寒者，微汗之、微下之。劳力感寒者，温散之。温极病者，微解之、大下之。此经常之大法也。有病一经，已用热药，而又用寒药，如少阴证用白虎汤、四逆散寒药者，少阴证用四逆汤、真武汤热药者，庸俗狐疑，讵能措手哉！呜呼，能察伤寒之证名，而得伤寒之方脉如此亲切，乃为良医。是知寒药治少阴，乃传经热证也。是知热药治少阴，乃直中阴经之寒证也。辩名定经，明脉识证，验证用药。真知在表而汗，真知在里而下，真知直中阴经而温。如此而汗，如彼而下，又如彼而温。辛热之剂，投之不差，寒凉之药，用之必当，病奚逃乎？须分轻重缓急，老少虚实，久病新发，妇人胎产，室女经水。大凡有胎产而伤寒者，不与男子伤寒同治法。无胎产者，治相同。妇女经水适断、适来，寒热似疟者，即是热入血室，但当和解表里。久病者，过经不解，坏证也。新发者，始病也。老者，血气衰。少者，血气壮。缓者，病之轻。急者，病之重。寒药热服，热药凉服，其中和之剂，温而服之。战汗分为四证，要知邪正盛衰。类伤寒四证，照常法则治之。虽云发蒙，实登仲景之梯阶也。余虽专伤寒科，必出乎庸俗夸诞之医万万。且余一生所蓄肺腑家秘，语句方法，俱已备载发挥。窥我门墙者，虽有多人，然片言不繁之要，不得再四经自讲明，故述启蒙、捷法、脉要、贯珠数，一一开注，明白所示。自宜谨慎深密，勿授受于非人，毋轻泄于浇薄，莫负我之用心耳。

　　伤寒一提金卷之四　一提金六经证治捷法

　　太阳经见证法

　　头项痛，腰脊强，发热恶寒，恶心，是足太阳膀胱经受证。假如先起恶寒者，本病。已后发热者，标病。若有一毫头痛，恶寒身热，不拘日数多少，便宜发散，自然热退身凉，有何变证？

　　伤寒一提金卷之四　一提金六经证治捷法

　　辩证法

　　表虚自汗者，为风伤卫气，宜实表。表实无汗者，为寒伤荣血，宜发表。

　　伤寒一提金卷之四　一提金六经证治捷法

　　诊脉法

　　脉浮紧有力，为伤寒。脉浮缓无力，为伤风。

　　伤寒一提金卷之四　一提金六经证治捷法

　　用药法

　　冬月正伤寒，用升阳发表汤。（即加减麻黄汤。）冬月伤风，用疏邪实表汤。（即加减桂枝汤。）

　　春秋无汗，用羌活冲和汤发表；有汗，用加减冲和汤实表。夏月无汗，用神术汤；有汗，用前加减冲和汤。

　　伤寒一提金卷之四　一提金六经证治捷法

　　阳明经见证法

　　目痛，鼻干不眠，微恶寒，是足阳明胃经受证。假如先起目痛，恶寒身热者，阳明经本病。已后潮热自汗，谵语发渴，大便实者，正阳明胃腑标病。本宜解肌，标宜急下，只看消息用之。

　　伤寒一提金卷之四　一提金六经证治捷法

　　辩证法

　　目痛鼻干，微恶寒，身热，病在经。潮热自汗，谵语发渴，便实，不恶寒，病在腑。

　　伤寒一提金卷之四　一提金六经证治捷法

　　诊脉法

　　脉见微洪，为经病。脉见沉数，为腑病。

　　伤寒一提金卷之四　一提金六经证治捷法

　　用药法

　　微恶寒，自然目眶痛，鼻干不眠者，用柴葛解肌汤。（即加减葛根解肌汤。）渴而有汗不解者，如神白虎汤。（即加减白虎汤。）潮热自汗，谵语发渴，揭去衣被，扬手掷足，斑黄狂乱，不恶寒反恶热，大便实者，轻则大柴胡汤，重则三承气选用，俱在秘方六乙顺气汤内，加减治之。

　　伤寒一提金卷之四　一提金六经证治捷法

　　少阳经见证法

　　耳聋胁痛，寒热，呕而口苦，是足少阳胆经受证。假如先起恶寒身热，耳聋胁痛者，本病。已后呕而舌干口苦者，标病。缘胆无出入，病在半表半里之间，只宜小柴胡一汤加减，和解表里治之，再无别汤。（本方自有加减法。）此经有三禁，不可汗、下、吐也。若治之得法，有何坏证？常须识此，宜当审焉。

　　伤寒一提金卷之四　一提金六经证治捷法

　　辩证法

　　耳聋胁痛，寒热，呕而口苦舌干，便属半表半里证，不从标本从乎中治。

　　伤寒一提金卷之四　一提金六经证治捷法

　　诊脉法

　　脉见弦数，本经证。

　　伤寒一提金卷之四　一提金六经证治捷法

　　用药法

　　耳聋胁痛，寒热，呕而口苦舌干者，用柴胡双解饮。（即加减小柴胡汤。）

　　伤寒一提金卷之四　一提金六经证治捷法

　　太阴经见证法

　　腹满自利，津不到咽，手足温者，是足太阴脾经受证。假如先起腹满咽干者，本病。已后身目黄，标病。内有寒热所分，不可混治，临病之际，用在得宜。

　　伤寒一提金卷之四　一提金六经证治捷法

　　辩证法

　　腹满咽干，发黄者，属腑热。自利不渴，或呕吐者，属脏寒。

　　伤寒一提金卷之四　一提金六经证治捷法

　　诊脉法

　　脉见沉而有力，宜当下。脉见沉而无力，宜当温。

　　伤寒一提金卷之四　一提金六经证治捷法

　　用药法

　　腹满咽干，手足温，腹痛者，桂枝大黄汤。（即加减桂枝汤。）身目黄者，茵陈大黄汤。（即加减茵陈汤。）自利不渴，或呕吐者，加味理中饮。（即加减理中汤。）重则回阳救急汤。（即加减四逆汤。）

　　伤寒一提金卷之四　一提金六经证治捷法

　　少阴经见证法

　　舌干口燥，是足少阴肾经受证。假如先起舌干口燥者，本病。已后谵语，大便实者，标病。至阴经则难拘定法，或可温而或可下。阴分直中者，寒证。传经者，热证。是其发前人之所未发也。

　　伤寒一提金卷之四　一提金六经证治捷法

　　辩证法

　　大要口燥舌干，渴而谵语，大便实者，知其热。须详呕吐，泻利不渴，或恶寒腹痛者，别其寒。

　　伤寒一提金卷之四　一提金六经证治捷法

　　诊脉法

　　脉见沉实有力，宜当下。脉见沉迟无力，宜当温。

　　伤寒一提金卷之四　一提金六经证治捷法

　　用药法

　　口燥咽干，渴而谵语，大便实，或绕脐硬痛，或下利纯清水，心下硬痛者，俱是邪热燥屎使然，急用六乙顺气汤，分轻重下之。（即承气汤，有加减法。）无热恶寒，厥冷蜷卧，不渴，或腹痛呕吐，泻利沉重，或阴毒手指甲唇青，呕逆绞痛，身如被杖，面如刀刮，战栗者，俱是寒邪中里使然，急用回阳救急汤温之。（即四逆汤，有加减法。）

　　伤寒一提金卷之四　一提金六经证治捷法

　　厥阴经见证法

　　烦满囊卷者，是足厥阴肝经受证。假如先起消渴烦满者，本病。已后舌卷囊缩者，标病。亦有寒热两端，不可概作热治。

　　伤寒一提金卷之四　一提金六经证治捷法

　　辩证法

　　烦满囊卷，消渴者，属热。口吐涎沫，不渴，厥冷者，属寒。似疟不呕，清便，必自愈。

　　伤寒一提金卷之四　一提金六经证治捷法

　　诊脉法

　　脉沉实者，宜当下。脉沉迟者，宜当温。脉浮缓者，病自愈。

　　伤寒一提金卷之四　一提金六经证治捷法

　　用药法

　　消渴烦满，舌卷囊缩，大便实，手足乍冷乍温者，急用六乙顺气汤下之。（即承气汤，有加减法。）口吐涎沫，或四肢厥冷不温，过乎肘膝，不渴，小腹绞痛，呕逆者，急用茱萸四逆汤温之。

　　（即回阳救急汤，自有加减法。）

　　伤寒一提金卷之四

　　一提金脉要

　　或人问曰：治伤寒先明脉证，脉证不明，取方无法，脉证既明，工中之甲。夫脉之一字，实先天后天之造化。何为先天？何为后天？何为脉也？答曰：人之阴阳，即为先天。人之气血，即为后天。脉者，非血非气，乃血气之先，即营行之道路。又问曰：既知先后天之脉理，须明持脉之要，曰举曰按曰寻三字。若此不明，则阴阳表里虚实，何以别之。持脉者轻手循之，曰举。重手取之，曰按。不轻不重，委曲求之，曰寻。初持轻手候之，脉见皮肤之间便得，曰浮，是太阳经脉也。有力者，主寒邪在表，无汗为寒伤荣血，表实者，宜汗之。无力者，主风邪在表，有汗为风伤卫气，表虚者，宜实之。脉附于肌肉之下，筋骨之间而得，曰沉，是三阴经脉也。其三阴俱是沉脉，妙在指下有力无力中分。有力者，主热邪在里，为里实，宜下之。无力者，主寒邪中里，为里虚，宜温之。不轻不重，中而取之乃得，其脉应于血肉之间，阴阳相半。若见微洪，是阳明经脉也，主邪在表多里少，宜解肌。若见弦数，是少阳经脉也，主邪在半表半里，宜和解。前之所云阴阳表里、虚实寒热，俱在浮、中、沉三脉有力无力中分。有力者，为阳，为实，为热。无力者，为阴，为虚，为寒。若浮、沉、中之不见，则委曲而求之，若隐若见，则阴阳伏匿之脉也，三部皆然。或曰：君之了然，非庸俗所能识也。其三脉中，有进退焉，有伏脉焉，有可解不可解焉，有歇至焉，有燥乱焉，请备言其所由。答曰：脉大者，为病进，大则邪气胜而正气无权。

　　脉缓者，为邪退，缓则胃气和而邪气无权。何谓伏脉？一手无脉，曰单伏。两手无脉，曰双伏。若病初起头痛，发热恶寒而脉伏者，缘阴邪陷于阳中，不得发越，此欲汗而当攻之，使邪气退而正气复，脉自至而病自除。如欲雨则天郁热，晴霁天乃反凉之可见也。若七八日以来，别无刑克证候，或昏冒不知人事，或脉全无者，此欲汗而勿攻之。如六合阴晦，雨后庶物皆苏，换阳之吉兆也。何谓可解不可解？脉浮缓，在表者，以汗解之。脉沉实，在里者，以下解之。脉沉迟，在里者，以温解之。且夫浮汗，沉下而温，固其宜也。然浮宜下，沉宜汗，其故又何耶？答曰：浮而下者，因大便难也。设使大便不难，岂敢下乎！沉而汗者，因表有热也。设使身不发热，岂敢汗乎！何谓歇至？如寒邪直中阴经，温之而断续者，为歇至。何谓燥乱？因汗下后脉当静，今反盛者，曰燥乱，大凶之兆也。然则，君子言有所据乎？吁，难言也，此出经常大法之格语也。客欣然起而谢曰：予虽白首无穷，生平仰慕，不意邂逅，幸获开予茅塞。正谓鼷鼠而发千钧之弩，甚所不当，可谓切而磋，琢而磨者也。较今庸俗，实醯鸡坎蛙，不知瓮外之有天，井外之有海耳。

　　感君发明于后，岂非再来人乎！遂笔录以示之。

　　伤寒一提金卷之四

　　一提金贯珠数

　　交霜降至春分，冬月发者，为正伤寒。表证见者，用辛热之药大发汗。里证见者，用寒凉之药急攻下。此与非时伤寒不同治。方论开的本槌法中，不再录。

　　交春分至夏至前，有头疼发热，不恶寒而渴者，为温病，用辛凉之药微解肌，不可大发汗。里证见者，用寒凉之药急攻下。若误下之，未必为害，误汗之，变不可言，当须识此。三月后得此证者，为晚发，治法同表证，不与冬时正伤寒同治法，里证治相同。方论开在的本槌法中，不再录。

　　交夏至后，有头疼发热，不恶寒而渴，此名温病，愈加热者，名热病，只用辛凉之药微解肌，不宜大发汗。里证见者，只用大寒之药急攻下。表证不与正伤寒同治法，里证治相同。方论开在的本槌法中，不再录。

　　交秋至霜降前，有头疼发热，不恶寒，身体痛，小便短者，名温病，亦用辛凉之药加燥剂以解肌，亦不宜大发汗。里证见者，用寒凉药急攻下。表证不与正伤寒同治法，里证治相同。方论开在的本槌法中，不再录。

　　其春、夏、秋三时，有患头疼身热，亦有恶寒者，即是感冒非时暴寒之轻，非比冬时正伤寒之重，俱用辛凉之剂小发汗。若里证见者，用寒凉之药急攻下。表证不与正伤寒同治法，里证治相同。

　　方论开在的本槌法中，不再录。

　　其四时，有患头疼，发热恶寒，身体倦痛，骨腿酸疼，自汗出，口微渴，脉空浮大而无力，名劳力感寒证，当用温凉之剂温经散寒，切禁大发汗。里证见者，中和之剂加转药微下之，不可急攻利。方论开在的本槌法中，不再录。

　　其四时，有患头疼，身热恶寒，老幼相传者，名时疫证，用辛凉之药微解表。里证见者，急攻下。从病制宜，不与正伤寒同治法。方论开在的本槌法中，不再录。

　　若先起头疼，发热恶寒，已后传里，头疼恶寒皆除，而反怕热，发渴谵语，或潮热自汗，大便不通，或揭去衣被，扬手掷足，或发斑黄，狂乱，此为阳经自表传入阴经之热证，俱当攻里，下之。设或当下失下，而变出手足乍冷乍温者，因阳极发厥，即阳证似阴，名阳厥，急当下之。又有失于汗下，或本阳证，误投热药，使热毒入深，阳气独盛，阴气暴绝，登高而歌，弃衣而走，骂詈叫喊，燥渴欲死，面赤眼红，身发斑黄，或下利赤黄，六脉大，名阳毒发斑证，用酸苦之药，令阴气复而大汗解矣。如大便实者，又当大寒之药下之。此与发狂不同治。

　　方论开在的本槌法中，不再录。

　　若初病起无头疼，无身热，就便怕寒厥冷，腹痛呕吐，泻利不渴，蜷卧沉重，战栗，脉沉细，此为直中阴经真寒证，不从阳经传来，当用热药温之。如寒极而手足厥冷，过乎肘膝者，因寒极发厥，名阴厥，急当救里，温之。此与阳厥不同治。又有初病起，外感寒邪，内伤生冷，内既伏阴，内外皆寒，或本真阴，误投凉药，使阴气独盛，阳气暴绝，以致病起手足厥冷，腰背强重，头眼眶痛，呕吐烦闷，下利腹痛，身如被杖，六脉沉细，渴饮不下。已后毒瓦斯渐深，入腹攻心，咽喉不利，腹痛转甚，心下胀满，结硬如石，燥渴欲死，冷汗不止，或时郑声，指甲面色青黑，速灸关元、气海，须服大热之剂温之，此名阴毒，令阳气复而大汗解矣。

　　若夏月大发热，头疼燥渴，背恶寒，微汗，脉虚无力，口齿燥者，名中暑，用寒凉之剂清之。

　　方论开在杂证中，不再录。

　　若病患身微热，烦躁，面赤戴阳，欲坐卧于泥水井中，脉来沉细无力，此阴发躁，名阴躁，当用辛热之药温之，不宜凉剂。误用之，其躁急渴甚，必死矣。若病患身冷，脉沉细而疾，虽烦躁，不欲倾水入口者，此名阴盛格阳，亦用大热之剂温之。方论开在的本槌法中，不再录。

　　一伤寒，失于汗下，使热邪传里，燥渴谵语，小水自利，大便黑，小腹硬痛，或身黄，是下焦蓄血如狂证。此与阳狂不同治，宜下尽黑物则愈。方论开在的本槌法中，不再录。

　　一伤寒，初得病与表热，但狂言烦躁不安，精采不与人相当。此因热结膀胱，其人如狂，太阳经之里证也，自有太阳经之里药治，不与阳狂同治法。方论开在的本槌法中，不再录。

　　一伤寒，小水不利，大便实，小腹满，燥渴谵语，怕热，身目黄，此名湿热发黄，轻则疏利，重则大下。此与血证发黄不同治。方论开在的本槌法中，不再录。

　　一伤寒，失于汗下，血热不散，故成发斑，大抵不宜发汗，轻则化之，重则下之。起于胸腹，先红后赤者，曰发斑。起于手足，先红后黄者，曰蚊迹。临病之际，宜详审焉。方论开在的本槌法中，不再录。

　　一伤寒，少阴证，恶寒发热，无头疼，误以大发汗，使血从耳、目、口、鼻中出者、名阴血，多不治。此与鼻衄阳血不同治。方论开在的本槌法中，不再录。

　　一伤寒，太阳证，发热恶寒，头痛，或微喘，鼻中出血者，为衄血，名阳血，须分点滴成流。

　　此与阴血不同治。方论开在的本槌法中，不再录。

　　一伤寒，失于汗下，邪热传里，使水涸粪燥，大便不通，必发谵语，或心下硬痛，下利纯清水，燥渴，口出无伦语，亦谵语，凡此皆实，当寒凉之剂下之。又有汗多亡阳，或下后利不止，身疼痛，或自利清谷，谵语者，凡此皆虚，当辛热之剂温之。此与狂言不相类。方论开在的本槌法中，不再录。

　　一伤寒，余热不除，蕴在心包，使精神短少，冒昧昏沉，睡中言语一二句者，名独语，宜凉剂清之。此与谵语不相类。方论开在的本槌法中，不再录。

　　一伤寒，因汗下后正气虚而本音失，则郑重语散不知高下，大小便自利，手足冷，名郑声，宜中和之剂治之。此与独语不相类。方论开在的本槌法中，不再录。

　　一伤寒，瘥后交接淫欲，无病患反得病者，名阴阳易，宜清凉解毒之剂治之。此与女劳复不相类。方论开在的本槌法中，不再录。

　　一伤寒，瘥后交接淫乐，不因易自病后发者，名女劳复。与前阴阳易同治法。方论开在的本槌法中，不再录。

　　一伤寒，失于汗下，或因汗下后虚，令人气逆不相接续者，名短气，分虚实治之。此与喘证不相类。方论开在的本槌法中，不再录。

　　一伤寒，失于汗下，或因饮水过多，令人抬肩撷肚，气逆上者，名发喘，分表里水气治之。此与短气不相类。方论开在的本槌法中，不再录。

　　一伤寒，麻黄汤证，误下之，心下满闷不痛者，名痞气，分虚实治之。此与结胸不相类。方论开在的本槌法中，不再录。

　　一伤寒，桂枝汤证，误下之，心下满硬而痛，名结胸，分缓急治之。此与痞满不相类。方论开在的本槌法中，不再录。

　　一伤寒证，病一阳经，或三阳经同病不传者，名合病，分在经过经治之。此与并病不相类。方论开在的本槌法中，不再录。

　　一伤寒证，一阳经先病未尽，又过一经之传者，名并病，分在经在腑治之。此与合病不相类。

　　方论开在的本槌法中，不再录。

　　一伤寒，或汗下太过，或恣饮冷水，水寒相搏，虚逆，声浊恶而长，名哕。此与干呕不相类。

　　轻则和解疏利，重则温散。方论开在的本槌法中，不再录。

　　一伤寒，热在胃口，与谷气并，热气上熏，无物，名干呕，分实热水气治之。此与哕证不相类。

　　方论开在的本槌法中，不再录。

　　一伤寒，有头疼，发热恶寒，脉沉，此名太阳脉似少阴，当辛温之剂散之。与少阴证不相类。

　　方论开在的本槌法中，不再录。

　　一伤寒，无头疼，止则发热恶寒，脉沉，此名少阴证似太阳，当辛温之剂散之。与太阳证不相类。方论开在的本槌法中，不再录。

　　一伤寒，头疼，恶寒身热者，名表热，以辛散之。与里热不相类。方论开在的本槌法中，不再录。

　　一伤寒，无头疼，无恶寒反怕热，燥渴口苦，舌干谵语，大便实，名里热。此与表热不相类。

　　方论开在的本槌法中，不再录。

　　一伤寒，头疼，身热恶寒者，名表恶寒，当辛甘散之。此与里恶寒不相类。方论开在的本槌法中，不再录。

　　一伤寒，无头疼，无身热而恶寒，厥冷蜷卧，不渴，或吐泻腹痛，战栗者，名里恶寒，当辛热之剂温之。此与表恶寒不相类。方论开在的本槌法中，不再录。

　　伤寒证脉药截江网卷之五

　　伤寒

　　伤寒之病，非比杂科，乃大方脉之首务也。其间脉理精深，艮震无常，死生反掌，甚所难明。

　　苟或有称治伤寒者，未免羊质虎皮，然则名节虚隆，而实德则病矣。余早年盲学，昏昏如蝇触牖，后得汉长沙张仲景先师治法，所得石函遗着，名曰《遗芳嘉秘》，玩而诵之，以开茅塞，手足舞蹈，不自知也。数试数验，岂不珍重哉！第恐吾老，子亦犹前之昏学，临病无措，故将遗旨，应手得心诀法，纂以成集，名曰《伤寒证脉药截江网》，存与朝夕备览，以看省己之愚。原夫伤寒之脉，浮、大、动、数、滑为阳，沉、涩、弱、弦、微为阴。其弦、紧、浮、滑、沉、涩六者，为残贼之脉，故诸脉作病。春弦，夏洪，秋毛，冬石，土缓，为四季之正脉。浮、沉、迟、数为客主。

　　左为人迎，右为气口。呼出心肺为阳，吸入肾肝为阴。一呼一吸为一息。寸口为阳，尺泽为阴，中为关界。阳主气，阴主血；血为荣，气为卫；寒则伤荣，风则伤卫；理自然也。所谓伤寒之病，从浅入深，先以皮肤肌肉，次入筋骨肠胃，专以浮、中、沉、迟、数辩其阴阳寒热及表里虚实而断之矣。

　　诸浮为在表，轻手于皮肤之上便得之，曰浮。略重指于皮肤之下，肌肉之上，阴阳各半得之，曰中，证属半表半里。诸沉为在里，重手于肌肉之下，筋骨之间方得之，曰沉，属阴。诸迟为在脏，属寒。

　　诸数为在腑，属热。阴阳、寒热、虚实，用在有力无力中分。有力者，为阳，为热，为实。无力者，为阴，为寒，为虚。杂病以弦为阳，伤寒以弦为阴。杂病以缓为弱，伤寒以缓为和。伤寒以大为病进，以缓为邪退。缓为胃脉，有胃气曰生，无胃气曰死。伤寒病中有神脉，如脉中有力，即为有神。

　　神者，气血之先也。两手无脉，曰双伏，一手无脉，曰单伏，必有正汗也。寸口阳脉中，或见沉细者，但无力者，为阳中伏阴。尺部阴脉中，或见沉数者，为阴中伏阳。寸口数大有力，为重阳；尺部微而无力，为重阴。寸口细微如丝，为脱阳；尺部细微无力，为脱阴。寸脉浮而有力，主寒邪表实，宜汗。浮而无力，主风邪表虚，宜实。尺脉沉而有力，主阳邪在里，为实，宜下；无力，主阴邪在里，为虚，宜温。寸脉弱而无力，切忌发汗。尺脉弱而无力，切忌汗下。初按来疾去迟，名曰内虚外实；去疾来迟，名曰内实外虚。尺寸俱同，名曰缓。缓者，和而生也。汗下后脉静者，生；燥乱身热者，死，乃邪气胜也。温之后脉来歇止者，正气脱而不复生也。纯弦之脉，名曰负。负者，死。按之解索，名曰阴阳离。离者，死。阴病见阳脉者生，阳病见阴脉者死。

　　伤寒证脉药截江网卷之五

　　伤寒标本论治

　　病之有标本，犹草之有根苗。拔茅须连其茹，治病必求其本。标本不明，处方何据？所谓瞑目夜行，无途路而可见矣。原夫六气为本，三阴三阳经为标。病气为本，脏腑经络受病为标。先受病为本，次受病为标。且如尺寸俱浮者，太阳受病也。其经标本，膀胱、小肠也。膀胱寒水为本，其脉循脊上连风府，故头疼脊强。小肠为标，主发热。其正冬月时，在本者麻黄汤，在标者桂枝汤，余月改用冲和汤也。尺寸俱长者，阳明受病也。其经标本，大肠与胃也。大肠为标，燥金为本，大肠与肺为表里。但发热，解肌汤。本脉络鼻循目，故目痛鼻干，不眠，虚则汗解，实则大柴胡、承气选用。尺寸俱弦者，少阳受病也。其经标本，三焦与胆也。三焦相火，本也，游行乎一身，故微热。

　　足胆，标也，其脉循胁络耳，故耳聋胁痛，寒热，呕而口苦。缘胆无出入之路，故从中治证，用小柴胡和解散而愈。其经有三禁，汗、下、吐是也。尺寸俱沉者，太阴受病也。其经标本，肺与脾也。

　　肺标，脉循咽。脾本，湿土。故腹满咽干，当得本治，宜泄，大柴胡、承气也。尺寸俱微沉者，少阴受病也。其经标本，心与肾。君火为本，心苗舌，故舌燥。标肾，脉循肺，主口干，故口干舌燥。

　　故在标者，因身冷，治主姜附也。在本者，宜下，三乙承气，看微甚而用之。尺寸俱微缓，厥阴受病也。其经标本，肝与心包络也。风木为本，下循阴器，故囊缩；标心包络，系舌，故舌卷。大抵温之，四逆辈。其四经并前三经中，若有阳分传来者，下之，庶不误也。

　　伤寒证脉药截江网卷之五

　　论伤寒正治逆治反攻寒热辩

　　寒热真假，不可不知，正治逆治，岂可不辨！假如热病服寒药热不退，后用热药而热方退；假如寒病服热药而寒不退，后用寒药而寒方退者，此为从治也。从治者，反攻也。治热病以寒药而愈，治寒病以热而愈者，逆治也。逆治者，正治也。且反攻之法，人亦难晓者，多。

　　如寒病服寒药而愈者，此阳极变阴，热极反得水化也。热病服热药而愈者，此阴极变阳，寒极反得火化也。盖物极则反也。

　　伤寒证脉药截江网卷之五

　　论伤寒用药法则

　　标本逆从之既明，五剂之药须用识。且如，表汗用麻黄，无葱白不发。吐痰用瓜蒂，无豆豉不涌。去实热用大黄，无枳实不通。温经用附子，无干姜不热，甚则以泥清水加葱白煎之。竹沥，无姜汁不能行经络。蜜导，无皂角不能通秘结。非半夏、姜汁，不能止呕吐。非人参、竹叶，不能止虚烦。非小柴胡，不能和解表里。非五苓散，不能通利小便。非天花粉、干葛，不能消渴解肌。非人参、麦门冬、五味，不能生脉补元。非犀角、地黄，不能止上焦之吐衄。非桃仁承气，不能破下焦之瘀血。非黄 、桂枝，不能实表间虚汗。非茯苓、白术，不能去湿助脾。非茵陈，不能除黄胆。

　　非承气，不能制定发狂。非枳、桔，不能除痞满。非陷胸，不能开结胸。非羌活冲和，不能治四时之感冒身疼。非人参败毒，不能治春瘟。非四逆，不能救阴厥。非人参白虎，不能化斑。非理中、乌梅，不能治蛔厥。非桂枝、麻黄，不能除冬月之恶寒，热随汗解。

　　非姜附汤，不能止阴寒之泄利。非大柴胡，不能去实热之妄言。阴阳咳嗽，上气喘急，用加减小青龙，分表里而可汗下。此伤寒用药之大法也。

　　伤寒证脉药截江网卷之五

　　伤寒统论受病之由

　　夫伤寒者，冬时天气严寒，水冰地冻，而成杀厉之气，正乃肾与膀胱坎水用事，体虚触冒之人，中而即病，曰伤寒；不即病者，乃寒毒藏于肌肤。此因肾水涸竭，春木无以发生，热不能发泄，藏郁于内，遇感而发，至春变为温病，至夏变为热病，热病重于温病也。虽曰伤寒，实为热病。非时行之气，春应暖而反寒，夏应热而反凉，秋应凉而反热，冬应寒而反温，此非其时而有其气，是一岁之中，长幼病皆相似者也。是时行不正之气，非暴厉之气。暴厉者，疫病也。疫病者，乃春分至秋分前，天有暴寒，皆为时行之寒疫也。又有四时之正气者，春气温和，夏气暑热，秋气清凉，冬气凛冽，此四时之正气也。然正气亦能为病，春伤于风，夏必飧泄；夏伤于暑，秋必疟痢；秋伤于湿，冬必咳嗽；冬伤于寒，春必温病，总曰伤寒。病自外而入，或入于阳，或入于阴，非但始于太阳，终于厥阴。或有太阳伤者，或有传至一二经而止者，或有始终只在一经者，或有越经而传者，或有入太阳不作郁热，便入少阴而成阴证者，或有直中阴经而成寒证者，缘经无明文，故多妄治。若三阳传至三阴之阴证，外虽有厥冷，内有热邪耳。若不发热，四肢便厥，恶寒者，此是直中阴经之阴证也。盖先起三阳气分，传入三阴血分，则热深厥亦深矣。此亢则害，承乃制者欤，热极反兼寒化也。先热后厥者，传经阴证也，故宜四逆散、大承气，看微甚而下之。如初病无热便厥者，此直中阴经之寒证也，宜四逆汤温之。

　　伤寒证脉药截江网卷之五

　　伤寒无阴证辩

　　伤寒无阴证，人伤于寒，则为病热，热病乃汗病也。造化汗液，皆阳气也。冬时肾水用事，为伤寒者，其风伤于荣卫，使人毫毛毕直，皮肤闭而为热。初入太阳膀胱受证，头疼，恶寒发热，腰脊强直，按至皮肤之上，下手便得，脉来浮紧有力，无汗，为伤寒表证。寒则伤荣血，冬用麻黄汤，开发腠理，表汗除邪。脉来浮缓无力，有汗怕风，为伤风。风则伤卫气，冬用桂枝汤，充塞腠理，止汗散邪。其余月时，虽无恶寒，为重也。治三时感寒，无汗，以羌活冲和去地黄，加紫苏、藿香，以发散之；有汗，用加减羌活汤。如用桔梗汤止汗退邪，必加凉药于中，免斑出黄生之患，此谓无伐天和也。若将冬时正伤寒之药，通治非时暴感寒热，定为害矣。

　　伤寒证脉药截江网卷之五

　　论伤寒难拘日数辩

　　假如一日至十三日，若有一毫头痛恶寒者，每日如此，不论日数多少，尚有表证未解，还用微汗，不可攻里。若攻下之，则为结胸等证。

　　一二日，恶寒皆除，便觉胸中满闷疼痛，大便闭，渴而不恶寒反怕热，热入里也，大柴胡、承气下之，切不可拘于日数并始太阳终厥阴之论也。

　　二三日，邪传阳明胃，身热目痛，鼻干不眠，按至皮肤之下，肌肉之间，脉来微洪而长者，属半表半里。渴而无汗，葛根汤；渴而有汗，人参白虎汤；微微恶寒者，桂枝汤。若无头疼恶寒而反怕热，便闭燥渴，狂言谵语，揭去衣被，扬手掷足者，此为热邪传入阳明之本。脉来沉数有力，正宜承气汤下之，泄去胃中实热燥屎而愈也。

　　三四日，邪传少阳胆，胸胁痛而耳聋，寒热，呕而口苦，按至半阴半阳及脉来弦数者，是半表半里也。缘胆无出入之路，用小柴胡。其经有三禁，汗、下、吐也。盖阳明与少阳二经，不从标本从乎中治也。中者，半表半里，两阳交中，名曰少阳也。

　　四五日，邪传太阴脾，腹满咽干，口燥而渴，按至筋骨之间，脉来沉而有力者，桂枝大黄汤。若不渴，自利，身无热，脉来沉缓无力者，四逆汤温之也。

　　五六日，邪传少阴肾，舌干口燥，重指按至筋骨之间，脉来沉而有力者，正用大柴胡、承气下之。若发渴，自利清水不多，腹胀者，亦当下之。俱是阳邪传入阴经之阴证也。若有一时初起，不入太阳，竟入太阴，无头疼身热，便见四肢厥冷，怕寒，或腹痛自利，小便清白，脉沉无力，或脉全无者，此是直中阴经之阴证也，非是三阳传来，急用附子理中汤温之。脉沉有二，阴阳、寒热、虚实，用在有力无力中分。有力为热，无力为寒。又有少阴太阳二证相并，脉沉无力，当无热，今反有热，如不头痛者，阴证反阳也，麻黄细辛汤。身发热，脉当浮大，今反沉细，若有头痛者，阳证反阴也，四逆汤主之。

　　六七日，邪传厥阴肝，烦渴囊缩，舌卷耳聋，身不热，大便闭，按至筋骨之间，脉实弦而有力，正用承气下之。此邪从三阳传入三阴，外有厥冷，内有邪热耳。如脉微而无力，腹痛自利，不渴，四肢厥冷，怕寒者，真阴寒证也，附子理中汤温之。口中出沫流涎者，亦寒也，茱萸理中汤主之。

　　伤寒证脉药截江网卷之五

　　伤寒阳厥阴厥辩

　　阳厥，脉沉而有力，腹痛后重，大便稠粘，小便赤涩，或大便不通，必是先热后发厥也。其四肢虽冷，上不过肘，下不过膝，此热深阳厥也，承气汤下之。

　　阴厥，脉沉而无力，口不渴，四肢痛甚，及大便泄利，小便清白，而身怕寒，面如刀刮，四肢厥冷，上过乎肘，下过乎膝，此阴厥也，四逆汤治之。两阳交尽，名曰厥阴也。大抵三阴无传经，胃实热可下也。又有伤寒两感者，病为巨阳老阴也。

　　伤寒证脉药截江网卷之五

　　看伤寒识证内外须知

　　大抵伤寒先须识证，察得阴阳表里、虚实寒热亲切，更审汗、吐、下、温、和解之法治之，庶无差误。先看两目，次看口舌，后以手按其心胸至小腹有无痛满用药。如目皆黄，必为欲愈之病也。

　　眼胞忽陷，目睛直视，必难治也。开目欲见人，属阳，闭目不欲见人，属阴。目睛不明，神水已竭，不能照物者，亦难治也。

　　次看口舌，上有白苔者，为热。见黄苔者，为热甚。见黑苔及生芒刺者，必死。

　　后按其心胸，有痛而满闷者，亦未经下之，为表邪尚在少阳部分，只用小柴胡汤加枳壳、桔梗为的。如按其心下满痛甚者，已经下矣，为结胸，正用陷胸汤，看微甚而用之。陷胸宜从缓治。结胸证，烦躁悉具者，死也。

　　如小腹觉有硬痛，当按其痛处，更问其小便通利若何。如通，则知蓄血下焦，宜破瘀血，用桃仁承气汤，下尽黑物为好。如小便不通，则知津液留结，宜五苓散加木通、山栀治之。

　　但觉发热恶寒，头痛，腰脊强，脉浮，不拘日数，即是太阳表证。浮紧有力，无汗，为伤寒，宜发汗；浮缓无力，有汗，为伤风，宜实表。

　　但见肢痛，咽干而渴，身无热，手足温，脉沉有力，明是热邪传来太阴里证，宜当下之。如肢痛，自利不渴，恶寒，手足厥冷，脉沉无力，此是太阴自受寒也，宜当温之。

　　但见口燥咽干而渴，妄语怕热，大便闭，或微利清水而大渴，脉沉有力，明是热邪传来少阴里证，不拘日数，即宜下之。如肢痛，泄利呕吐，怕寒，手足厥冷，不渴，脉沉无力，此是少阴直中自受，内寒阴证，急用温之。

　　但见舌卷囊缩而渴，身不热，外虽四肢厥冷，内有实热，脉来沉缓有力，或大便闭实，明是热邪传来厥阴之证，即宜下之。如肢痛，泄利呕吐，不渴，怕寒，四肢厥冷，小便清利，脉微无力，此是厥阴自中，其寒证也，急宜温之。俱照前六经中用药。

　　其一切燥渴，大便闭，发狂谵语，腹满微厥，斑血证，脉来有力者，俱是从三阳邪热传入三阴里证，宜当下之，轻重用药无疑。如寒，当急温之，不可缓也。有伤寒一日传二经，为两感，三日传尽，必死；再传，止于六日。夫两感发于表者，麻黄葛根汤也；攻里者，调胃承气汤也。如未尽善，须问病者有无痛处。大小便通利，若胸痛者，为结胸；不痛者，为痞气，乃因下早而成也。未经下者，非结胸也。乃表邪传至胸中，证虽满闷，尚有表邪，未及乎腑，正属少阳部分，用小柴胡汤加枳壳以治之。如未效，以本方加小陷胸汤，服之而愈。痛甚者，大陷胸汤下之。

　　伤寒证脉药截江网卷之五

　　论伤寒传足不传手之误

　　伤寒传足不传手，此谬言也。人之一身，无非血气，且风行水动，气行血流，昼夜循环而营运不息，岂有不传手经哉！何所据也？冬月肾水用事，天气严寒，则足少阴、太阳正司，受伤二经最多。其次是少阳、厥阴肝胆，继冬而施春令。盖风木起于大寒之节，即正当十二月中，至春分方行温令，故风寒伤之。足阳明、太阴、脾胃中土，中土无定位，无成名，寄旺于四时，寒热之气，皆能传也，其邪亦归于胃。其手之经，主于夏秋，故不伤也。若言伤足不伤手，正理也。若言传足不传手，非理也。

　　伤寒证脉药截江网卷之五

　　论伤寒六经变正法

　　夫六经传变所由，必须紧记诵，不释手可也。且如郑声者，手足郑重，冷而为虚也。谵语有虚有实，虚则失血亡阳，实则内热便闭。脾约者，大便硬而小便利，水谷不化，脏寒也。久利不止，曰肠癖。伤寒十三日不好，曰过经。吐长蛔，曰蛔厥。阴厥发躁，曰阴躁。手足冷者，为之厥。指头微寒，情之纵。汗、吐、下、温不好，曰坏证。又若何为逆？逆而有四，或变为温疟，或变为风湿，或变为温毒，或变为温疫，此四者是也。发汗出不止，曰漏风，亦为亡阳。大下损血，为亡阳。阳证汗出不止，曰亡阳。大衄取汗，发狂者，曰亡阳。大抵皆无汗，其有汗者，曰亡阳。三月至夏方发，为晚发。

　　冬感寒而春发者，曰温病。非时暴寒伏于少阴之经，咽痛下利，名曰肾伤寒。发汗后身灼热者，曰风温，名中 。感四时不正之气，老幼相似者，为疫疠。病瘥后必发者，曰劳复。病瘥后多食而发者，曰食复。病瘥后发热者，曰遗热。吐利交作，曰霍乱。鼻中出血，曰衄。逆咳者，曰嗽。干呕者，曰哕。大便挟寒下利，曰肠垢。大便坚硬，曰硬。心振寒而动，曰悸。渴饮水而吐，曰水逆。

　　心中恼乱不安而闷者，曰 懊。皮肤不知痒痛者，曰不仁。振握而动，曰肉 筋惕。脐下有动气，曰奔豚。上有吐者，曰涌之。下利者，曰泄之。手足挛搐者，曰螈 。四肢风病，曰末疾。厥而下利，当不食，反能食者，曰除中。三阴无合病。三阳俱病者，曰合病。二阳先病，后一阳自病，曰并病。凑泄之所，曰腠曰理。妇人之中二，曰理也。

　　伤寒证脉药截江网卷之五

　　论伤寒见证识病法

　　伤寒之病，从表入里，里必达外，见证之由，所属必相审，治庶无误也。且如头痛项强者，太阳证也。头摇者，里病也。头汗者，里有瘀血，必发黄也。面戴阳者，下虚也。面惨不光，伤寒也。

　　面光不惨，伤风也。面上乍黑乍白，唇口生疮，狐惑也。面如锦纹者，阳毒也。口难言，血少也。

　　舌上有白苔、黄苔，内热也。或黑者，热极也。鼻燥，漱水不下，或目瞑，溺血也。目睛黄，小肠热也。 懊者，胃虚也。喜恶如狂，蓄血也。肉 筋惕，汗下虚也。身如被杖，阴毒也。一身尽痛，多眠，或微肿难转者，风湿也。身目俱黄，湿热疸病也。身如虫行，表虚也。背恶寒，阴胜寒也。不眠，因汗下多而神虚也。坐而伏者，短气也。下利清谷，内寒也。咽中生疮，上实下虚也。舌上生刺，热盛也。利者，热盛也。叉手冒心，因汗多而血虚也。腹满手足温者，邪入太阴也。舌卷囊缩，邪入厥阴也。

　　伤寒证脉药截江网卷之五

　　论伤寒有证见之必死法

　　夫伤寒死证，一一须明，生死不明，将何措手？非惟有干名节，亦且投药无用。且赤斑者，五死五生。黑斑者，十死一生。阳证见阴脉者，死。发少阳汗连厥阴血者，厥竭而死。发左右动气汗者，死。发风湿者，死。发阴阳毒，过六七日死。大发湿家汗，成 热而 者，死。发热，发少阳汗，谵语者，死。发温家汗，为重 者，死。两感伤寒者，死。有汗不为汗衰，为阴阳交者，死。

　　结胸证悉具，烦躁者，死。狂言不食者，死。发厥肌冷而发躁无时得安者，曰脏厥而死。结胸，舌上生苔，为脏结者，死。咳逆不止者，死。舌卷囊缩者，死。少阴吐利，烦躁四逆者，死。结胸证，烦躁悉具者，死。少阳与阳明合病，下利，脉长大，名曰负，负者，死。目乱无神气，目无精者，死。男子病新瘥，妇人与之交，曰阳易。妇人病新瘥，男子与之交，曰阴易。男子阴肿，小腹痛，妇人里急连腰股，眼昏，四肢拘急，为女劳复者，死。厥利，本不能食，反能食，为除中者，死。

　　伤寒七八日，大发热，汗出不止如贯珠，此本气衰者，死。爪甲青，为阳衰者，死。循衣摸床，喘而不休，卫气绝者，死。柔汗为冷汗出，发黄者，乃脾绝也，死。唇吻反青，乃肝绝也，死。环口黎黑，脉绝也，死。直视摇头，心绝也，死。面黑遗尿，肾绝也，死。声如鼻鼾，肺绝也，死。身体如僵，正气脱也，死。喘而不休，邪气胜也，死。水浆不下，胃气绝也，死。形体不仁，荣卫不行也，死。

　　乍静乍乱者，死也。

　　伤寒证脉药截江网卷之五

　　论妇人伤寒与男子不同治法

　　且夫天地阴阳，各有分位，伤寒杂病，岂无各科，男妇何可同治也。男子调气为主，女子养血为先。女子血蓄，则血室不蓄，二气和平。一有凝结，水火相刑。凡气口紧盛者，即宜下。人迎紧盛者，即宜汗。但妇人左关浮紧者，不可下，当发汗，以救血室。荣卫得和，津液得行，浃然汗出而解。凡妇人经水适断，昼则明了，暮则谵语，如见鬼状，此为热入血室。无犯胃气及上中二焦，言无犯胃气者，谓不可下也，以小柴胡汤主之。若行阳迟则热入胃，令津液燥，中焦、上焦不荣，成血结胸，须针期门可也。但妇人伤寒，发热恶寒，四肢拘急，口燥舌干，经脉凝滞不得往来，以桂枝红花汤。

　　若伤寒，口燥咽干，不思饮食，以黄芩芍药汤。

　　若伤寒，喘急烦躁，战而作寒，阴阳俱虚，不可下也，以小柴胡汤。

　　若伤寒，经水适来，邪乘虚而入，昼则明了，暮则谵语，如见鬼状，此为热入血室，无犯上中二焦胃气者，宜小柴胡汤。

　　若伤寒，瘥后犹有余热不去，谓之遗热，宜地黄汤主之。

　　伤寒证脉药截江网卷之五

　　论妊妇伤寒又与前证有易法

　　《黄帝内经》曰：有故无殒也。大积大聚，其可犯也。损其大半而止，过则杀也。且妊妇伤寒，保胎宜阿胶散。大抵妊妇伤寒，仲景无治法，最宜避忌，诸药不可以寻常例视之。凡妊妇用安胎饮，散寒邪以白术汤。

　　妊妇憎寒壮热，宜发其汗，以芍药汤。妊妇或中时行，洒淅寒热，作寒振栗而悸，如哕者，宜苏木汤。妊妇伤热，默默欲眠，不欲食，胁下痛，呕逆痰气，及产后病伤风，热入胞宫，寒热如疟，并经水适来适断，病后劳复，饮热不解，以黄龙汤。妊妇头目眩疼，壮热心躁，以旋覆花汤。妊妇发斑，以栀子大青汤。

　　伤寒证脉药截江网卷之五

　　论产后伤寒与胎前有别法

　　且产妇始生，气血俱虚，外失卫护，内无主持，最宜调养。设受风寒，岂能救治，故与胎前不同。且产后十数日不解，头痛恶寒，时时有热，心下坚，干呕汗出，以阳旦汤。

　　产后亡津液，大便多秘，或谵语烦躁，宜服神功丸。产妇头疼身热，兼腹内拘急疼痛，以桂心牡蛎汤。产妇伤风，发热，面赤而喘，头痛，以竹叶防风汤。

　　伤寒明理续论卷之六

　　伤寒三阴三阳脉证论

　　伤寒汗、下、温之法，最不可轻据脉以验证，问证而对脉。太阳者，阳证之表也。阳明者，阳证之里也。少阳者，二阳三阴之间。太阴、少阴、厥阴，又居于里，总谓之阴证也。发于外，则太阳为之首。发于内，则少阴为之先。太阳恶寒而少阴亦恶寒，但太阳之脉多浮，少阴之脉沉细，与其他证状亦自异也。发热恶寒，身体疼痛，或自汗，或无汗，是为表证，可汗。不恶寒反恶热，口燥咽干，壮热腹满，小便如常而大便秘结，是为里证，可下。厥冷囊卷，自利烦躁而无身热头疼，是为阴证，可温。浮、洪、紧、数，此表病之脉。沉、实、滑、数，此里病之脉。微、细、缓、弱，此阴病之脉。在表者，邪传于荣卫之间。在里者，邪入于胃腑之内。

　　胃腑之下，少阳居焉。若传之阴，则为邪气入脏矣。荣与卫俱为表也，亦均可汗也。然有汗者，为伤风。风伤卫气，则以桂枝助阳而汗之轻。无汗者，为伤寒。寒伤荣气，则以麻黄汤助阳而汗之重。

　　荣卫固为表也，胃腑亦可以为表也。然以腑脏而分表里，则在腑为之表，在脏为之里。胃取诸腑，可以表言。若合荣卫腑脏而分之，则表者荣卫之所行，里者胃腑之所主，而脏，则又深于里者矣。

　　审脉问证，辩名定经。真知其为表邪，则汗之。真知其为里邪，则下之。真知其为阴证，则温之。

　　表有邪，则为阳虚。阴经受邪，则为脏病，而温里之药热。如此而汗，如彼而下，又如彼而温，桂枝、承气投之不差，姜附、理中发而必中。大抵治伤寒有法，投剂少差，死生立见。古人处方立论，曰可汗，曰可下，曰可温，曰和解，曰少与，曰急下，与夫先温其里，乃发其表；先解其表，乃攻其里，谓知奇者，若网在纲，有条不紊。论至于此，则知古人之立论甚严，而汗、下、温之法，亦不可轻也，信矣。经曰：伤寒六七日，目中不了了，无表证，脉虽浮，亦有可下者。少阴病二三日，无里证，亦有可汗者。阴证四逆，法当用温，而四逆散性寒，岂可用哉！曰医在九流之中，非圆机之士，不足为语也。脉虽浮而亦可下者，无表证，谓六七日不大便。借使大便不难，其敢轻下之乎？少阴病亦有发汗者，少阴本无热，反发热而表犹未解，故用温药微取其汗也。借使身不发热，其敢轻汗之乎？四逆汤用姜、附，四逆散用枳、柴，一寒一热，病主四逆，固不侔矣。

　　然传经之邪，与阴经受邪，初病便厥者不同。四逆散用药寒，主先阳后阴也。四逆汤用药热，主阳不足而阴有余也。若张氏之论日数，多则曰日数虽多，但有表证而脉浮者，犹可发汗；日数虽少，若有里证而脉沉实者，即须下之。此日数之不可拘也。至如阳极发厥，阴极发躁，阴证似阳，阳证似阴，差之毫厘，谬以千里，可不深思而熟虑也哉！

　　伤寒明理续论卷之六

　　阴阳虚实用药寒温辩

　　《伤寒》一书，所谓阴阳虚盛，则精微之义，不无辩析于其间。四十八难曰：病之虚实，出者为虚，入者为实。盖表之真阳既虚，故阴邪以盛，出而乘阳，是以脉浮于外，其病在表，法当汗之。

　　当其阴邪出表，脉浮于外之时，不可自惑以为阳脉盛也。里之真阴既虚，故阳邪以盛，入而乘阴，是以脉入于内，其病在里，法当下之。当其阳邪入里，脉实于内之时，不可自惑以为阴脉盛也。是说非古人之立言也，盖使人知如此之为阴盛，则抑阴而助阳；如彼之为阳盛，则抑阳而助阴。阴盛，则邪出于外者，发表之药当性温，以助阳气，如桂枝汤之类是也。阳盛，则邪入于内者，攻里之药当性寒，以抑阳气，如承气汤之类是也。或曰：阴出而乘于外，是阳之不足也。阳病，则当有以发表而汗之，何哉？是大不然，阴邪传于外，不汗之，则邪何由而去？桂枝之性温，温之，乃所以助阳，阳有所助而长，则阴邪之所由以消，辛甘发散为阳者，此也。张氏所谓承气入胃，阴盛乃亡者，正恐阴盛出外，而误以承气下之，安得而不亡。

　　或者有阳入而乘于内，是阴之不足也。阴病，则当有以温养而下之，何哉？是又不然，阳邪入于内，不下之，则邪从何而出？承气之性寒，寒之，乃所以抑阳，阳受其抑则微，而真阴之所由以长，酸苦涌泄为阴者，此也。张氏所谓桂枝下咽，阳盛则毙，正恐阳盛入内，而误以桂枝汗之，又安得而不死。观古人发表之药多温，攻里之药多寒，则知阴阳虚实之意微，非只于汗下设矣，所以为用药寒温设也。

　　伤寒明理续论卷之六

　　六经用药格法

　　太阳属膀胱寒水，非发汗不能愈，亦有桂枝、麻黄以助阳祛邪。此膀胱寒水之经，有标本之作。

　　风寒初客，仍在表，宜用辛温之剂以发散之。若无头痛恶寒，或非冬时，皆不可用。

　　阳明属胃，非通泄不能痊，必用大黄、芒硝以疏利阳热。此言表证已罢，头痛恶寒已除，则热归阳明之本矣，宜承气汤寒剂以泄热。若恶寒未除，则为表，寒邪尚在，不可下也。冬时亦宜用，不可拘忌。

　　少阳属胆，无出入之道，柴胡、半夏能利能汗，消解血热，黄芩佐之。

　　太阴脾土，惟恶寒湿，非干姜、白术不能燥湿也。

　　少阴肾水，惟恶寒燥，非附子不能温润。

　　厥阴肝木，藏血荣筋，非芍药、甘草不能滋养。此用药经常之道也。

　　伤寒明理续论卷之六

　　阴阳虚盛用药寒温辩

　　夫伤寒发表攻里之药，寒热殊途，用之一差，死生反掌。所以越人、仲景深致意于其间也。《难经》云：伤寒阳虚阴盛，汗之则愈，下之则死。阳盛阴虚，汗之则死，下之则愈。且寒邪之伤人也，有浅深焉。浅者，汗之；深者，下之。此古今不易之定法也。方其风寒初客皮毛之间，阴气乃盛，闭塞腠理，身中阳气已虚，不能御卫，遂有恶风恶寒之证见焉。当此之时，只宜桂枝汤辛甘温之药，助阳抑阴而发之。阴邪既散，表气冲和而愈。经云辛甘发散为阳者是也。不知用此而反以承气汤苦寒之药下之，表里俱伤，不亡何待？表邪既罢，寒作为热，阳陷入深而盛于里，则津液消耗，肠胃燥涩，而脏腑之真阴虚矣。阴气既虚，即谵妄狂躁，烦渴恶热之病而作也。当此之时，宜用承气汤苦寒之剂，扶阴抑阳而泄去热气，阳邪即退，胃中真阴来复，里气和平而愈。《内经》所谓酸苦涌泄为阴者是也。不知用此，乃以桂枝辛热之药助邪伐正，安有不毙者乎？所以仲景云：桂枝下咽，阳盛则毙；承气入胃，阴盛乃亡。良以此夫。呜呼，此论诚为伤寒汗下之枢机乎？俗医不能达此为妙，昧于阴阳虚盛之道，悖逆此理而不杀人也，几希。经云发表不远热，攻里不远寒，岂虚语哉！

　　伤寒明理续论卷之六

　　三阴三阳脉证

　　经云：尺寸俱浮者，太阳受病也。当一二日发，以其脉上连风府，故头项痛，腰脊强。伤寒，则发热恶寒。伤风，则鼻塞恶风。然伤风有汗，伤寒无汗。

　　尺寸俱长者，阳明受病也。当二三日发，以其脉夹鼻络于目，故身热目疼，鼻干不得卧。又曰不恶寒而作渴，皆为在经。不恶寒反恶热，自汗出，大便难。

　　尺寸俱弦者，少阳受病也。当三四日发，以其脉循胁络于耳，故胸胁痛而耳聋，口苦咽干，目眩，往来寒热而呕。此三经受病，未入于腑者，可汗而已。

　　尺寸俱沉细者，太阴受病也。当四五日发，以其脉布胃中络于嗌，故腹满而咽干，或腹痛手足温，自利不渴。

　　尺寸俱沉者，少阴受病也。当五六日发，以其脉贯肾络于肺，系舌本，故口燥舌干而渴，恶寒，口中和，默默欲寐，时时腹痛，又咽痛三证。

　　尺寸俱微缓者，厥阴受病也。当六七日发，以其脉循阴器络于肝，故烦满而囊缩，唇青舌卷，筋急，或渴，不欲食，即吐蛔。此三经皆受病也，已入于腑者，可下而已。此皆自阳经传来者，故宜下而去之。非若阴经自中之寒，此则为真阴证矣，当用四逆汤辈温之。

　　伤寒明理续论卷之六

　　汗下温正法

　　太阳伤风，自汗恶风，桂枝汤。伤寒，无汗恶寒，麻黄汤。

　　阳明不恶寒反恶热，自汗者，大便难，大柴胡汤、小承气汤。汗不止者，胃汁干，急下之，大承气汤。无汗恶寒，升麻葛根汤。有汗脉迟，微恶寒，为表未解，桂枝汤。无汗脉浮而喘，麻黄汤。

　　少阳证，病属小柴胡汤。

　　太阴自利不渴，为脏寒，理中汤、四逆汤。胸中胀满，枳实理中丸。胀满脉浮，桂枝汤。胀满时痛，桂枝加芍药汤；痛甚，桂枝加大黄汤。

　　少阴脉沉，口不干，舌不燥，背恶寒，小便清白，四逆汤。始得病，脉沉，反发热，麻黄附子细辛汤。口燥咽干而渴，急下之，大承气汤。六经中，惟此一经难治，大要以口燥而渴，知其热，脉沉而迟，别其寒。

　　厥阴脉微浮，为欲愈；不浮，为未愈，小建中汤。脉浮缓，如疟状，桂枝麻黄各半汤。脉沉短者，囊必缩，为毒瓦斯入脏，承气汤下之；利不止者，四逆汤。

　　伤寒明理续论卷之六

　　伤风见寒伤寒见风脉证

　　热盛而烦，手足自温，脉浮而紧．此伤风见寒脉也。不烦少热，四肢微厥，脉浮而缓，此伤寒见风脉也。二者为荣卫俱病，法用大青龙汤。然不可轻用，须风寒俱盛，又加烦躁，方可与之。一法以桂枝、麻黄汤尤稳，今改羌活汤。

　　伤寒明理续论卷之六

　　三阳合病

　　本太阳病，若汗，若下，若利小便，无津液，胃中燥，转属阳明，是为脾约。

　　若恶寒，用升麻葛根。不恶寒反恶热，大便难，白虎汤。谵语者，调胃承气汤下之。喘而胸满者，不可下，麻黄汤。

　　太阳少阳，头项强急，胁下硬满，目眩，往来寒热，小柴胡汤。

　　少阳阳明，本少阳病，因为发汗，利小便后胃中燥，大便难，属调胃承气汤。

　　正阳阳明，乃本经风盛气实也，大柴胡汤、大小承气汤选用之。

　　三阳合病，腹满身重，谵语遗尿，口中不仁，属白虎汤。口干舌燥，不仁，背恶寒，同太阳阳明、少阳阳明、正阳阳明无表证者，俱可下。惟恶寒者，为太阳阳明合病，未过经，为属表，可发汗，桂枝麻黄各半汤。盖在经则汗，过经则下也。

　　伤寒明理续论卷之六

　　太阳阳明并病

　　本太阳病，发汗，则汗出不彻，因转属阳明，续自微汗出，不恶寒，是并归阳明也。太阳证尚在，桂枝麻黄各半汤，太阳证也。大小承气汤，阳明证也。

　　伤寒明理续论卷之六

　　春温变热

　　温热病者，冬时感寒，偶不即发，寒毒藏于肌肤，至春变为温病，夏变为暑病。暑病者，热又甚于温也。温病，发于春三月夏至前是也。发热咳嗽，头疼身痛，口燥渴，脉浮弦。热甚者，小柴胡汤。热微者，升麻葛根汤、解肌汤。微热不渴，小柴胡加桂枝；渴者，加五味；渴者，去半夏，加栝蒌、人参。脉实烦渴者，大柴胡汤微利之，以其脉实，必大便难也。虚烦者，竹叶石膏汤，然用羌活汤解之为当；渴，加知母、石膏。

　　夏月热病，发热头疼，身体痛重，不恶寒而恶热，其脉洪，不可温，宜羌活汤；渴，加知母、石膏。三月至夏，谓之晚发，栀子升麻汤。有少阳证者，小柴胡汤。更于前方内选用。若春夏有恶风恶寒，类伤寒证者，盖当时暴中风寒之气新病，即非冬时受寒，通用羌活汤治之。

　　伤寒明理续论卷之六

　　者，先太阳中风，重感寒湿所致。经曰：身热足寒，颈项强急，恶寒，时时头热，面赤目赤，独头面摇，卒口噤，背反张者， 病也，桂枝加栝蒌汤主之。伤风头痛，常自汗出而呕者，若汗之，必发 。大发湿家汗，亦作 。新产血虚，汗出伤风，亦作 。若其脉沉弦而迟，或带紧，或散于指外，皆恶候也。

　　发热无汗，恶寒，为刚 ，葛根汤或麻黄葛根汤。发热有汗，不恶寒，为柔 ，桂枝加葛根汤、桂枝栝蒌葛根汤。二 通用小续命汤，刚 为阳，去附子；柔 为阴，去麻黄。刚 ，胸满，口噤切牙，脚挛，卧不着席，大承气汤下之。柔 ，桂心白术汤、附子防风汤、白术散、桂枝煮散选用。

　　伤寒明理续论卷之六

　　风温湿温

　　风温，尺寸俱浮，素伤于风，因而伤热，风与热搏，即为风温。其外证四肢不收，身热自汗，头疼喘息，发渴昏睡，或体重不仁。慎勿发汗，汗之，则谵语烦躁，目无精彩，病在少阴、厥阴二经，葳蕤汤、人参败毒散、葛根龙胆汤、小柴胡汤选用。未醒者，柴胡桂枝汤。

　　发汗已，身灼热，知母葛根汤；渴甚，栝蒌根汤。脉浮身重，汗出，汉防己汤。

　　误汗风温，防己黄 汤。

　　湿温，寸濡而弱，尺小而急，素伤于湿，因而中暑，湿与热搏，即为湿温。其状胸腹满，目痛，壮热妄言，自汗，两胫逆冷挛急，恶寒。若发其汗，使人不能言，耳聋，不知痛处，其身青而色变，医杀人耳。

　　湿温在太阴经，用白虎苍术汤加桂枝。湿胜，则一身尽痛，发热身黄，小便不利，大便反快，五苓散加茵陈。脏腑虚，自利甚，理中汤、术附汤。

　　伤寒明理续论卷之六

　　风湿中湿

　　风湿，脉浮，先伤湿而后伤风也。其证肢体肿痛，不能转侧，额上微汗，恶寒不欲去衣，大便难，小便利，热至日晡西而剧，治法但微解肌。若正发汗，则风去湿在，非徒无益，而又害之。解肌用麻黄杏子薏苡甘草汤、白术防己黄 汤。不呕不渴，脉浮虚者，桂枝附子汤。湿多身痛，小便自利，甘草附子汤。烦渴，小便不利，五苓散。外不热，内不渴，小便自利，术附汤。缓弱昏迷，腹满身重，自汗失音，下利不禁，白通汤加白术，去甘草。身肿痛，微喘恶风，杏仁汤、人参败毒散通用。热而烦渴者，小柴胡加栝蒌。若误下之，小便必不利，可五苓散。

　　中湿，小便不利，大便自利，甘草附子汤、五苓散。大小便皆利，则与术附汤。身体痛，或鼻塞，小建中汤加黄 。

　　伤寒明理续论卷之六

　　温毒中

　　温毒者，冬月感寒毒异气，至春始发也。表证未罢，毒瓦斯不散，故有发斑之证。心下烦闷，呕逆咳嗽，后必下利，寸脉洪数，尺脉实大，为病则重，以阳气盛故耳。治法通用玄参升麻汤、黑膏主之。详见发斑条中。

　　中暑，脉虚而伏，身热背恶寒，面垢自汗，烦躁大渴，毛耸恶寒，昏昏倦怠而身不痛，与伤寒诸证不同矣。内外俱热，口燥烦渴，四肢微冷而身不痛，用白虎汤。痰逆恶寒，橘皮汤。热闷不恶寒，竹叶石膏汤。头痛，恶心烦躁，心下不快，小便不利，五苓散下消暑丸。中暑用小柴胡汤良。脉芤迟，腠理开，洒然毛耸，口齿燥，白虎加人参汤。霍乱，烦躁大渴，腹痛，四肢冷，脚转筋，以黄连香薷汤。

　　伤寒明理续论卷之六

　　发热

　　夫翕翕然而热者，表热也。有蒸蒸而热者，里热也。其属表者，风寒客于皮肤，邪气怫郁于外，表热而里不热也。其属里者，阳气下陷，入于阴中，里热甚而达表也。其在半表半里者，以表热未罢，邪气传里，里未作实，则表里俱热，而但轻于纯在里也。太阴、厥阴皆不发热。惟少阴反有发热之证，或其脉沉，或下利，手足冷为异耳。虽然，伤寒发热，病之常也。脉阴阳俱虚，热不止者，汗后复发热，脉燥疾，下利者，皆不易治，其可例视之乎？太阳病，发热头疼，恶寒有汗，桂枝汤；恶寒无汗，麻黄汤。

　　伤寒六七日，目中不了了，无表里证，大便难，身微热，此为实，急下之，大承气汤；脉浮数者，大柴胡汤。

　　阳明病，发热汗出，脉浮数实者，调胃承气汤；脉浮，桂枝汤；汗多者，胃汁干，急下之，大承气汤。

　　中风，发热，六七日不解而烦，有表里证，渴欲饮水，水入即吐，名曰水逆，五苓散；脉浮而大，其人发热烦渴，小便赤，表里俱见，五苓散。

　　少阳发热，脉弦细而呕，小柴胡汤。

　　少阴反发热，有二病：脉沉者，麻黄附子细辛汤；下利厥逆，里寒外热，脉不出者，通脉四逆汤。

　　脉浮，热甚，反灸之，因火而动，必咽燥吐血，四逆汤。脉浮大迟，表热里寒，下利清谷，四逆汤；发热，口干鼻燥，能食者，黄芩汤。脉浮，发热，无汗而渴，表未解也，小柴胡汤加人参栝蒌汤；壮热，头痛，心中烦者，栀子黄芩汤。

　　汗下后有热，大汗则损气，损气则阳微，故脉虚而恶寒。大下则伤血，血伤则阴弱，故脉涩而发热。误汗，误下皆有此耳。且阴以阳为主，阳以阴为根，下之，亡阴矣。阴无所主，邪气搏之，血虚乃发热也。

　　太阳病，发汗，遂发热恶寒，小柴胡汤；蒸蒸而热者，属胃，调胃承气汤。

　　下后阴弱而发热，是为内热，葶苈苦酒汤。若脉浮，则汗之，麻黄汤；脉实，则下之，大柴胡汤。大下后身热不去，心中结痛者，未欲解，栀子豉汤。发汗，又复下之，恶寒发热，无休止时，小建中汤。

　　伤寒，以丸药下之，身热不去，微烦者，栀子干姜汤。下后身热不去，心中结痛者，栀子豉汤。

　　瘥后劳复，发热，小柴胡汤；脉浮者，当汗解，柴胡桂枝汤；脉沉者，当下解，调胃承气汤。

　　下利，腹反痞满者，生姜泻心汤；小便不利，麦门冬汤。

　　食复，发热，栀子豉汤加大黄。病后虚羸，微热不去者，竹叶石膏汤。

　　伤寒明理续论卷之六

　　头痛

　　大凡头痛属三阳，乃邪气上攻也。太阳专主头痛，阳明、少阳亦有之。三阴络上不过头，惟厥阴循喉咙之后，上连目，系顶巅，故有头痛干呕，吐涎沫之证，却无身热，亦与阳证不同。虽然，风湿在少阴，湿温在太阴，其经从足走至胸中而还，及头痛过于阴毒，是又不可拘也。若两感于寒，太阳、少阴俱病，则头痛口干，烦满而渴，与夫头痛极甚，又连于胸，手足寒者，则为真头痛，不可治矣。

　　太阳病，头痛发热，恶寒无汗，麻黄汤；有汗，桂枝汤。已发汗，未发汗，头痛如破者，葛根葱白汤。太阳病，下之，脉细数者，头痛未止，连须葱白汤。

　　阳明头痛，不恶寒反恶热，六七日不大便，胃实，气攻于上也，少与调胃承气汤。少阳头痛，脉弦，发热，小柴胡汤。

　　湿家头痛，鼻塞，瓜蒂末纳鼻中，黄水出立愈。痰涎头痛，胸满寒热，脉紧，瓜蒂散吐之。

　　厥阴头痛，干呕吐涎沫，吴茱萸汤。头痛，壮热心烦，栀子黄芩汤。天行、劳复头痛，四肢痛，葱头汤。

　　伤寒明理续论卷之六

　　项强

　　项背强者，太阳表邪也，发散则解。结胸项强，有下之证。寒湿项强，则成 ，见本条，临病宜审。

　　太阳病，项强，无汗恶风，为表实，葛根汤；项背强，发热，汗出恶风，为表虚，桂枝加葛根。

　　误下太阴，结胸，项强，大陷胸丸。一法频与理中丸。若损甚者，兼与四逆汤。

　　项强，胁下满，身热恶风，手足温而渴，小柴胡汤。

　　阴毒，初得病，项背强，咽痛，心腹痛，短气，厥逆吐利，身如被杖，附子汤、阴毒甘草汤、正阳汤。天明复作热，至晚则腰痛，头项强，身重，葛根生姜豉汤。

　　伤寒明理续论卷之六

　　恶风

　　恶风者，见风则怯，密室之中，无所恶也。风伤卫气，卫虚，则腠理不密，由是而恶矣，悉属于阳，非比恶寒，有阴阳之别。若无汗而恶寒者，为伤寒，当发其汗。汗出而恶风者，则为中风，当解其肌，不可更发汗。若里证甚而恶风未罢者，尤当先解其表。三阳风湿，皆有此证，不可不辩。

　　太阳中风，阳浮阴弱，恶风自汗，发热鼻鸣，干呕，桂枝汤。头痛发热，身疼腰痛，骨节疼，恶风无汗而喘，麻黄汤。

　　发汗太过，卫虚亡阳，遂漏不止而恶风者，法当用温，桂枝附子汤。

　　小便难，四肢微急，难以屈伸，治与上同。

　　若吐、若下后七八日不解，表里俱热，时恶风，大渴，舌干燥而烦，白虎加人参汤。

　　汗不止，必恶风，烦躁不得卧，先防风白术牡蛎汤，次小建中汤。

　　风湿，恶风不欲去衣，骨节烦疼，不得屈伸，汗出短气，小便不利，或身微肿，甘草附子汤。

　　脉浮身重，汗出恶风，防己黄 汤。

　　伤寒明理续论卷之六

　　恶寒

　　恶寒者，不见风亦恶寒，身虽热亦不欲去衣被。其风寒客于荣卫，阴气上入阳中，则洒淅而恶寒也。经曰：发热恶寒者，发于阳也。无热恶寒者，发于阴也。谓如或已发热，或未发热，必先恶寒，而继之以发热，此则发于阳也。若初病恶寒而倦，脉沉细而紧，此则为热发于阴也。在阳则发汗，在阴则温里。或下证悉具而微恶寒者，是表犹未解，当先解表，而后攻里。若少阴病，恶寒而倦，手足厥冷，自利烦躁，脉不至者，又为不治之证。

　　太阳病，发热，或未发热，恶寒有汗，桂枝汤；无汗，麻黄汤。

　　病发热恶寒，热多寒少，脉微弱者，无阳也，不可发汗，越婢汤。

　　阳明病固宜下，微恶寒者，系与太阳合病，在经，属表，可发汗，麻黄汤。若脉迟汗多，微恶寒者，表未解也，虽阳明证，可桂枝汤。

　　少阳病，头汗出，微恶寒，柴胡桂枝汤。

　　发热，汗出后恶寒而呕，但心下痞者，五苓散。发汗后恶寒者，虚也，芍药附子甘草汤。

　　恶寒，脉微而复利，正亡血也，四逆汤加人参。汗后恶寒，脉细数浮迟，呕不止，理中丸。

　　大下后复发汗，心下痞而恶寒，表未解也，当先解表，桂枝汤，后攻痞，三黄泻心汤。

　　太阳病，下后脉促胸满者，桂枝去芍药。若微恶寒者，桂枝加芍药附子汤。

　　少阴病，脉沉细，恶寒者，四逆汤。若下利，恶寒而倦，手足温者，小建中汤。若恶寒而倦，时时自烦，不欲浓衣，大柴胡汤。

　　亡血家不可发汗，汗之则寒栗而振，小柴胡汤、芍药汤。

　　脉弱者不可发汗，汗之，则寒栗不能自还，当归四逆汤。

　　伤寒明理续论卷之六

　　背恶寒

　　背为阳，腹为阴。背恶寒，阳不足也。阳不足，则阴气盛。阴气盛者，口中和。阳气内陷者，口干燥，附子、白虎宜加详审。

　　口中和，背恶寒者，属少阴，附子汤及灸气海。阳气内陷，口干燥，背恶寒，白虎汤。

　　伤寒明理续论卷之六

　　寒热

　　寒热往来者，阴阳相胜，邪正相争而作也。盖阳不足，则阴邪出于表而与之争，故阴胜而为寒。阴不足，则阳邪入于里而与之争，故阳胜而为热。邪居表多，则多寒。邪居里多，则多热。邪在半表半里，则寒热相半，乍往乍来而间作也。小柴胡汤专主寒热，寒多者，加桂；热多者，加大黄，是大法也。

　　太阳病八九日，如疟状，发热恶寒，热多寒少，不呕，清便自可，一日二三度发，桂枝麻黄各半汤；脉微缓者，不可汗，宜越婢汤。

　　病至十余日，热结在里，往来寒热，大柴胡汤。心烦发呕，胸膈满，不欲食，寒热往来，小柴胡汤。

　　汗下后不呕不渴，头汗出，胸膈满，小便不利，寒热往来，柴胡桂姜汤。

　　热多寒少，尺脉迟者，荣血不足，黄 建中汤。脉浮大，寒热往来，宜祛邪。

　　凡妇人中风七八日，续得寒热，发作有时，经水适断，为热入血室，小柴胡汤。

　　伤寒明理续论卷之六

　　潮热

　　潮热，属阳明，阳明旺于未申，一日一发，日晡而作也。邪入胃腑，为可下之证。设或脉浮而紧，潮热而利，或小便难，大便溏者，热未入腑，犹带表邪，先当和解其外。如小便利，大便硬，方可攻之。若潮热于寅卯，寅卯则属少阳，潮于巳午，则属太阳，是又不可不辩。

　　病患烦热，汗出则解，又如疟状，日晡潮热，脉实，可下，小承气汤或大柴胡；脉虚者，不可下，桂枝汤。

　　阳明病，潮热，大便微硬者，大承气汤。阳明病，脉浮而紧，必潮热，发作有时，但脉浮者，必盗汗出，柴胡桂枝汤。

　　腹满，不大便，潮热，小承气汤微利之。

　　伤寒明理续论卷之六

　　似疟

　　似疟，一名疟状，作止有时，非若寒热往来无定也。

　　太阳似疟，脉浮洪，桂枝汤；清便自可，不呕，一日二三度发，桂枝麻黄各半汤。

　　阳明似疟，烦热汗出，日晡发热，脉浮，桂枝汤；脉实，承气汤。

　　妇人热入血室，其血必结，亦如疟状，小柴胡汤。

　　热多寒少，阳乘阴也。若尺脉迟，为血少，先以黄 建中汤养其荣卫。脉不迟，却以小柴胡汤、桂枝汤、越婢汤选用之。

　　厥阴脉浮缓，囊不缩，必发热恶寒，似疟，为欲愈，桂枝麻黄各半汤。

　　温疟，其脉如平，身无寒但热，骨节烦疼，时呕，白虎汤加桂；渴者，柴胡加人参栝蒌汤。

　　伤寒明理续论卷之六

　　无汗

　　无汗，寒邪中经，腠理闭密，津液内渗而无汗也。若风、暑、湿干之，则自汗出矣。当汗之证，与麻黄汤三剂而不得汗者，此又不可疗也。

　　太阳当热，无汗头痛，麻黄汤。项背强，兀兀无汗，葛根汤。刚 ，发热恶寒，无汗，葛根汤或小续命汤。

　　脉浮发热，无汗，表不解者，麻黄汤；汗不止，白虎汤。渴欲饮水，无表证者，白虎加人参。

　　阳明反无汗，脉浮而喘者，麻黄汤。若无汗，小便不利，心中懊 ，身必发黄，五苓散加茵陈。

　　伤寒明理续论卷之六

　　自汗

　　卫气者，所以肥腠理而固津液者也。卫为邪所干，不能卫护于外，由是而汗出焉。且自汗者，有表里虚实之分。若自汗出，恶风寒，为表未解，当解肌，以致汗泄恶风，与汗后恶寒，皆为表虚，必用温剂。若汗出，不恶风寒，则为表解里未和，从下之。设或汗出发润，如油如珠，凝而不流，皆不可治也。

　　太阳中风，自汗，脉浮缓，桂枝汤。汗出而渴，小便难，五苓散；不渴者，茯苓甘草汤。自汗出，小便难，而用桂枝，惟加芍药、甘草。自汗出，小便不数，心烦微恶寒，脚挛急，桂枝附子。

　　阳明汗多而渴，发热谵语，大便硬，调胃承气汤。

　　太阳病，发汗，遂漏不止，恶风寒，桂枝附子汤。若小便自利而汗出，为津液少，不可攻利，宜蜜导煎通之。若汗多者，胃汁干，急下之，大承气汤。

　　汗多而渴，勿用五苓散。汗不止，无他证者，温粉扑之。

　　服桂枝汤，大汗出，烦渴不解，脉洪大者，白虎加人参。下后不可更用桂枝汤。若汗而喘，无大热者，麻黄杏仁甘草石膏汤。

　　伤寒明理续论卷之六

　　头汗

　　诸阳经络循于头，三阴则至项而还。头汗者，邪搏诸阳，则汗见于头也。若遍身汗者，为之热越。今热不得越而阳气上腾，津液上凑，故但头汗耳。夫里虚则不可下，内涸则不宜汗。头汗之证，更不可再汗也。其或瘀血在里，与夫热入血室，虚烦水结，皆令头汗。此为热郁于内而上达，或吐或下，以祛其邪。设或小便不利，内外关格而头汗，则为阳脱。误下湿家，额上汗出而喘，小便难，小便利，亦为阳脱。二者皆不疗矣。《百问》：表实里虚。故头汗不可下。

　　发黄，头汗及项而止，小便难，引水浆，此湿也，茵陈蒿、茵陈五苓散。

　　心结胸，心忪满，无大热，头汗出，半夏茯苓汤。

　　谵语头汗，是为血热，属阳明，用承气汤。若心中懊 而头汗者，栀子豉汤。

　　半表半里，有柴胡证，并小柴胡汤。热寒往来，微恶寒，为表。胁下满，大便坚，为里。

　　伤寒明理续论卷之六

　　手足汗

　　四肢者，诸阳之本，热聚于胃，则津液旁达于手足也。蕴热，则躁烦谵语，挟寒，则水谷不分。

　　是又承气、理中之不同。

　　阳明病，手足 汗出，谵语，大便难，与承气汤。阳明中寒，不能食，小便不利，手足汗出，大便初硬后溏，水谷不分，与理中汤。一法用猪苓汤。

　　伤寒明理续论卷之六

　　盗汗

　　盗汗者，睡着则汗出，觉则便不出矣。杂病责于阳虚，伤寒责在半表半里，故知胆有热也。

　　阳明病，脉浮紧，潮热盗汗，柴胡桂枝汤。脉浮大，欲眠，目合则汗，小柴胡汤，又柴胡桂枝汤。

　　伤寒明理续论卷之六

　　烦热

　　邪热传里，不经发汗、吐、下则为烦热，与发热似同而异。经曰：病患烦热，汗出则解。如未作膈热，但当和解微热而已。若心下满而烦，则有吐下之异，宜别其证之虚实而为剂之轻重也。先烦而悸者，为实。先悸而烦者，为虚。虚烦而心中欲呕吐郁闷之状。

　　太阳病，心烦自汗，小便数者，不可与桂枝汤，宜芍药甘草汤。服桂枝汤后，出汗后烦渴者，脉洪大，白虎加人参汤。

　　阳明病，心烦喜呕，壮热往来，心下悸，小便不利，小柴胡汤加茯苓。伤寒二三日，心中悸而烦，小建中汤。

　　发汗后解，半日许复烦，脉浮数者，可更发汗，桂枝汤。

　　衄而烦渴者，饮则吐水，五苓散；不愈，竹叶石膏汤。

　　下后昼烦夜静，不渴不呕，无表证，脉微沉，干姜附子汤。若懊 ，栀子豆豉汤。

　　若发汗，若下之，病仍不解而烦躁者，茯苓四逆。大下后六七日不大便，不解，腹满痛者，有燥屎，大承气汤。吐、汗、下后虚烦，心下痞满，气上冲胸，头眩，身为振摇，茯苓桂枝白术甘草汤。

　　肾伤寒，表里无热，但烦愦，不欲见光明，有时腹痛，其脉沉细，四逆汤。

　　伤寒明理续论卷之六

　　烦躁

　　烦为扰乱而躁为愤怒，躁为先烦而渐至躁也。伤寒烦躁，则有阴阳虚实之别。心热则烦，阳实阴虚。肾热则躁，阴实阳虚。烦则热之轻，躁则热之甚也。有邪在里而烦躁者，有不烦便作躁闷者，此为阳盛隔阴，欲于泥水中卧，饮水不得入口也。

　　其或结胸证具而烦躁，吐利四逆而烦躁，下利发热，厥逆，烦躁不得眠，恶寒燥挛，脉不出而躁者，皆为不可治也。

　　太阳中风，脉浮紧，热而恶寒，身疼痛，不汗出而烦躁，大青龙汤。得病二三日，脉弱，无太阳证，柴胡汤。

　　证烦躁，心下硬，能食，小承气汤微和之。心中悸而烦躁者，小建中汤。

　　恶风自汗，脉濡弱而烦躁者，皆用此法。

　　但发热六七日，渴欲饮水者，五苓散。无热，但狂言烦躁者，五苓散，水调服探吐之。

　　阳明病，不大便，绕脐痛，烦躁，承气汤下之。

　　少阳吐利厥逆，烦躁欲死，吴茱萸汤。

　　厥逆，脉沉自利，烦躁不得眠，黄连鸡子汤、黄连阿胶汤。

　　下后复发汗，昼则烦躁不得眠，夜而安静，不呕不渴，无表证，脉沉微，身无大热，干姜附子汤。发汗，若下之，病仍在不去，烦躁者，茯苓四逆汤。

　　阴极发躁，或阴毒火邪，投热药反剧者，不可用凉药，躁甚仍与热剂，用四逆汤辈。

　　伤寒明理续论卷之六

　　懊

　　懊 者，心中懊懊 ，郁闷不舒之貌。盖由表证误下，正气内虚，阳邪内陷，结于心胸之间，甚则为结胸也。邪在心胸则宜吐，热结胃腑则宜下，不可拘也。发汗、吐、下之后虚烦不得眠，甚则反复颠倒，心中懊 ，栀子豉汤。舌上白苔，饥不能食，虚烦不眠，头汗懊 ，上同。

　　短气烦躁，咽硬，胸中懊 ，大陷胸汤。阳明病，下之后懊 而烦，中有燥屎，宜承气汤。阳明无汗，小便不利，心中懊 者，必发黄，宜茵陈蒿汤。

　　伤寒明理续论卷之六

　　身痛

　　身痛，太阳表证也。虽曰表邪未解，而有发汗温经先后之不同。自利脉沉，为阴病。身痛，其身重者，属乎阳明，为有风也。又有阳邪内行，不荣于表，是又不可不知。

　　太阳身痛，脉浮紧，无汗，麻黄汤；或尺脉迟，为无血，先用小建中汤，候尺脉浮，却用麻黄汤。

　　下利脉沉，身痛，宜四逆汤辈。

　　发汗后身痛，脉沉迟，桂枝芍药人参汤。一身尽痛，发热面黄，七八日后结热在里，乃攻其表。

　　温里，四逆汤；攻表，桂枝汤。

　　霍乱后身痛不休，桂枝汤。湿家身疼痛，不可发汗，发汗则成 ，葛根桂枝汤。

　　凡中湿身痛，有本条。

　　伤寒明理续论卷之六

　　四肢拘急

　　拘急者，手足不能自如，屈伸不便，如蜷卧恶风之貌。四肢者，诸阳之本。盖因发汗亡阳，阳虚，是有其证也。

　　伤寒，脉浮，自汗出，小便数，心烦恶寒，脚挛急，芍药甘草汤；小便难者，桂枝加附子。

　　太阳病，发汗，遂不止，恶风，小便难，四肢微急，难以屈伸，桂枝加附子汤。

　　吐利汗出，发热恶寒，四肢拘急，手足厥冷，四逆汤。

　　伤寒明理续论卷之六

　　咳嗽

　　咳者，謦咳，俗谓之嗽。肺主气，肺为邪所乘，气逆而不下也，故令咳嗽。有肺寒而咳者，有停饮而咳者，有邪在半表半里而咳者，治各不同。其水咳三证，不可不辩，小青龙，太阳之表水也；十枣汤，太阳之里水也；真武汤，水证之水气也。盖水与表寒相合而咳，则小青龙，当汗之。水与里寒相合而咳，则真武汤，温之。里癖合水动肺而嗽，十枣汤，所以下之也。

　　太阳病，身热咳嗽，干呕，喘而利，小青龙汤。（有加减法。）恶寒身痛，只根据本方。身凉咳嗽，干呕微利，心下痞满，引胁下痛，十枣汤。四肢痛重，腹痛下利，咳嗽，或呕，真武汤。（有加减之法。）

　　少阳病，寒热往来，胸胁硬满而痛，咳嗽，小柴胡汤。（有加减之法。）

　　少阴咳嗽，四逆汤。腹痛下利，咳嗽，中满而呕，大半夏汤。

　　伤寒明理续论卷之六

　　喘

　　伤寒发喘，有邪在表者，有邪在里者，有水气者。在表者，心腹濡而不坚，外证无汗，法当汗之。在里者，心腹胀满，外证有汗，法当下之。其水气者，心下怔忡，是以有青龙汤之证。或注喘，汗出而喘，宜发之。虽然，喘特病之常也。其或直视谵语，汗出发润，身汗如油，皆不可治。

　　太阳病，无汗而喘，麻黄汤。

　　阳明病，汗出，不恶寒，短气腹满，潮热而喘，小承气汤。

　　太阳阳明合病，喘而胸满，不可下，宜麻黄汤。

　　误下太阳，利不止，脉促，有汗而喘，葛根麻黄黄芩汤；无汗而喘，麻黄杏仁甘草石膏汤。

　　水气喘咳，乃太阳汗后饮水多而水停心下，小青龙汤去麻黄，加杏仁；小腹痛者，去麻黄，加茯苓。阴病喘促者，反阴丹。

　　伤寒明理续论卷之六

　　气逆

　　气逆者，气自腹中时时上冲也。盖因太阳病，下之，表邪乘虚传里，里不受邪，则气逆上行，仍在表也，当复汗之。厥阴客热，气上冲心，此热在里而气上也。若病如虚羸少气，气逆欲吐者，又动气发汗而气上冲者，此正气虚而气逆也，当根据法调治之。脉沉紧者，不可汗。

　　太阳病，下之后其气上冲者，可与桂枝汤；不上冲者，不可与之。病如桂枝证，头不痛，项不强，寸脉浮微，胸中痞硬，气上冲咽喉不得息，此为胸中寒，瓜蒂散吐之；脉微者，不可吐。吐则心口逆满，气上冲胸，起则头眩，脉沉紧，发汗则动经，身为振摇，茯苓白术桂枝甘草汤。

　　动气，发汗，气上冲者，李根汤。病后虚羸少气，气逆，吐者，竹叶石膏汤。

　　伤寒明理续论卷之六

　　短气

　　短气者，呼吸短促而不能相续也。《千金方》云少气不足以息也。《金匮要略》曰：短气不足以息者，实。大抵心腹胀满而短气者，邪在里而为实。心腹濡满而气短者，邪在表而为虚。又有停水心下，亦令短气，随证攻治，无不愈矣。

　　短气潮热，腹满而喘，此为外欲解而里欲实，大柴胡汤，小承气汤。

　　风湿相搏，汗出短气，小便不利，恶风不欲去衣，其邪在表，甘草附子汤。

　　食少饮多，水停心下，短气，小半夏汤。

　　身凉干呕，短气汗出，不恶寒，此表解里有水，十枣汤。

　　误下太阳，短气烦躁，心中懊 ，便为结胸，大陷胸汤及丸。

　　伤寒明理续论卷之六

　　口干

　　邪热聚于胃腑，消耗津液，故口干、热而渴也。经曰少阴病，故口燥咽干者，急下之。若不口燥咽干而渴，脉沉者，急温之。又有漱水不下咽者，若见表证，必衄，为邪热在经也。以血气俱多，经中热甚、迫血妄行而作衄者，无表证，加之胸腹满而如狂者，又为蓄血在内者。

　　阳明口燥咽干，无大热，背微恶寒，烦渴，白虎加人参汤。

　　少阳口燥咽干，小柴胡汤。

　　少阴口燥咽干而渴，急下之，用承气汤。

　　阳明病，口燥欲漱水不咽者，必衄，黄芩芍药汤；漱水不咽，发狂，轻者犀角地黄汤，甚者抵当汤。

　　伤寒明理续论卷之六

　　渴

　　渴者，里有热也。津液为热所耗，故令渴也。伤寒六七日，传至厥阴，为消渴者，渴饮水多而小便少，乃热能消水也。朱氏曰：脉浮而渴，属太阳；有汗而渴，属阳明；自利而渴，属少阴。至于厥阴，则又热之极矣。太阳无汗，若渴，忌白虎，宜柴胡汤。阳明多汗而渴，戒五苓，宜竹叶石膏汤。若先呕后渴，则为欲解，当与之水。先渴后呕，则为水停，属赤茯苓汤。当从此议，勿令误也。

　　太阳病，发渴，脉浮，表不解，心下有水气，小青龙汤去半夏，加栝蒌。服桂枝汤，汗出后烦渴甚者，白虎加人参汤。小便不利而渴，五苓散。身热恶风，手足温，胁满而渴，小柴胡去半夏，加栝蒌。

　　阳明发渴，则有汗，胁下硬，不大便而呕，舌上白苔，小柴胡汤加减同用。若汗少，小便不利，脉浮而渴，五苓散；渴而饮水呕者，同。

　　发黄，头汗出，小便不利，渴饮水浆，茵陈蒿汤、茵陈五苓散。

　　少阳发汗，则自利，咳而呕，引水饮，猪苓汤。

　　下利，渴欲饮水，白头翁汤。下利，脉数而渴者，自愈；不愈，必下清血，宜黄芩散。

　　病患脉微细，欲吐不吐，心烦但寐，小便白，下利而渴，四逆汤。

　　伤寒明理续论卷之六

　　阳毒

　　大热大渴，黑奴丸。中暑，发渴，白虎加人参汤。

　　伤寒明理续论卷之六

　　胸胁满痛

　　胸满者，胸膈间气塞闭也，非心下满。胁满者，胁肋下气填胀满也，非腹中满。盖邪自表传里，必先自胸胁以至心腹而入胃，是以胸满多带表证，宜发汗。胁满者，多在半表半里之间，宜和解。至于邪结胸中而为实者，又须涌吐之也。

　　太阳病，下后脉促，胸满，桂枝去芍药汤。病在于胃气，芍药入荣，故去之。

　　阳明病，喘而胸满，犹带表证，不可下，与麻黄汤、麻黄杏仁甘草石膏汤。

　　胸胁俱满，或胁下硬痛，或呕吐，舌上白苔，或不大便，并属小柴胡汤。

　　伤寒五七日，往来寒热，胸胁若满，默默不饮食，心烦喜呕，或胁下痞硬，柴胡加牡蛎汤。

　　伤寒七八日，下之，胸满烦惊，小便不利，谵语，一身尽痛，不可转侧，柴胡加龙骨牡蛎汤；胸中痰实，瓜蒂散吐之。胸膈不快，填满闭塞，唇青手冷，脉细沉，少情绪，或腹痛，此名太阴。

　　伤寒明理续论卷之六

　　结胸

　　经曰：病发于阳而反下之，热入因作结胸。注曰：发热恶寒者，发于阳也。外证项强，心下满硬而痛是也。此为实邪在里，法当下之。若脉浮大，若表证，若水气填，不可下。亦有不因下而心下硬满者。经曰：病患手足厥，脉乍紧，邪结胸中，心满而烦，饥不欲食；当吐之。

　　是则病在胸中也。经曰：阳明病，心下硬满，不可下，下之，利不止而死。是则邪气自表传里，留于心下，未全为实，法当吐之，故有此戒。其或结胸证具而烦躁者，不治。

　　结胸，寸脉浮，关尺皆沉紧，宜下。若脉浮大，或有表证，先用小柴胡汤，表已解，下之。大结胸，不按而痛连脐腹，痛硬不可近，大陷胸汤；或太峻，用丸。

　　小结胸，按之而痛，心下硬，小陷胸汤。热实结胸，懊 烦渴，心下痛，少与大陷胸汤。寒实结胸，无热证，三物白散、枳实理中丸。

　　伤寒明理续论卷之六

　　痞

　　经曰：病发于阴而反下之，因作痞。注云：无热恶寒者，发于阴也。轻于结胸者，心下满而不痛，按之则濡，是其虚邪留滞，故但满而不痛也，惟枳、桔最良。

　　欲攻之，只从表证解而后可。

　　痞者，关脉多沉，枳实理中丸、半夏泻心汤。关脉沉者，三黄汤泻其肝。若恶寒者，附子泻心汤。服此汤痞不去，烦渴，小便不利，五苓散。

　　下后复汗，心下痞而恶寒，表不解，不可攻痞，先与桂枝汤；表解，乃攻痞，三黄汤。

　　表未解而心下妨闷，曰支结，柴胡桂枝汤；胸胁满而微结，小柴胡汤加干姜、牡蛎。表证未罢，因攻之，协热而利，心下硬，为表里俱病，桂枝人参汤。

　　下利，心下痞硬，干噎食臭，腹鸣，甘草泻心汤、生姜泻心汤。治法通用桂枝人参汤。若下利不止，则治下焦，赤石脂禹余粮汤。又不止，只利小便，五苓散。

　　发热不解，呕吐不利，心下痞硬，大柴胡汤。吐、汗、下后噎气痞硬，旋覆代赭汤。

　　若咳逆气虚，用四逆汤。胃寒，先宜理中丸，后用旋覆代赭汤。

　　伤寒明理续论卷之六

　　腹满

　　脾为中央之土，所以腹满多属太阴也。常病者，为里实，从下之。时减者，为里虚，当温之。若解表内不消，非大满，尤生寒热，未可下，是邪全未入腑。若大满大实，兼有燥屎，虽得之四五日，亦为可下，谓邪已入腑也。大抵阳热为邪，则腹满而咽干，阴寒为邪，则腹满而吐利，食不下。若虽经吐下后而腹满者，治法又各不同，是又不可不知也。

　　太阳误下，因时腹满而痛，桂枝加附子汤；痛甚，桂枝加大黄汤。

　　阳明发热，腹满微喘，口苦咽干，或不大便，谵语者，小柴胡汤；哕而小便难，加茯苓。

　　三阳合病，腹满，身重难以转侧，谵语，口中不仁，小柴胡汤；有汗，白虎汤。

　　太阴腹满，吐，食不下，枳桔理中丸。

　　少阴病六七日，腹胀满，不大便，急下之，大承气汤。

　　腹满痛者，脾不胜水，水与气搏皮肉之间，肠中漉漉有声，小半夏茯苓汤加桂枝。

　　下利腹满，身疼痛，先温其里，四逆汤；后攻其表，桂枝汤。

　　发汗后腹满，当温，浓朴半夏生姜人参汤。吐后腹满，当下，少与调胃承气汤。

　　下后腹满，宜栀子浓朴汤。腹胀满者，阴阳不和，桔梗半夏汤。

　　伤寒明理续论卷之六

　　腹痛

　　邪气入里，与正气相搏，则为腹痛。盖阳邪传里而痛者，其痛不常，当以辛温之剂和之。阴寒在内而痛者，则痛无休时，欲作利也，当以热剂温之。有燥屎宿食为痛者，则烦而不大便，腹满而痛也，则后用下。经曰：诸痛为实，痛随利减。此皆为里证，而所治各不同矣，又当随证施治。

　　伤寒四五日，腹中痛，若转气不趣小腹者，此欲自利也，四逆汤。

　　少阴腹痛、四逆，或咳或悸，或小便不利，或泻利下重，并四逆散。

　　下利清谷，脉微欲绝，通脉四逆汤；腹痛，小便不利，真武汤。

　　胸中热，胃中有邪气，腹痛，欲呕吐者，黄连汤。

　　大便实痛者，关脉实，腹满不大便，桂枝加大黄汤、大小承气汤选用之。

　　伤寒明理续论卷之六

　　小腹满

　　小腹满者，脐下满是也。若胸满，心下满，腹满，皆为邪气而非物。今小腹满，皆为有物而非气。小便利者，则为蓄血之形。小便不利者，乃是溺涩之证。渗利之剂，宜分两途。

　　经曰：病患素有痞气，连在脐旁，痛引小腹，入阴筋者，名脏结也，死。

　　太阳病不解，热结膀胱，其人如狂，小便急结，桃仁承气汤。

　　太阳病六七日，表证在，脉微沉，不结胸，发狂，小腹硬满，小便自利，抵当汤。

　　太阳病，目黄，脉沉结，小腹硬，小便不利者，五苓散。

　　阴阳易，小腹痛，烧 散。

　　病者手足厥冷，真武汤；不结胸，小腹满，按之痛者，此冷结在膀胱关元，宜灸关元穴。

　　伤寒明理续论卷之六

　　呕吐

　　呕者，声物俱出者也。吐者，无声而但出物者也。故仲景复言干以别之，则呕为有物明矣。干，犹空也，但空呕而无所出耳。然呕吐俱有物出，较之轻重，则呕甚于吐。盖表邪传里，里气上逆，故呕吐而水谷不下也。有胃热，脉弦数，口舌烦渴。有胃寒，脉弦迟，逆冷不食，小便利。有水气，先渴后呕，膈间怔忡。有脓血，喉中腥，奔逆上冲，不须治之，呕脓尽自愈。是四者，不可不辩。大抵邪半在表，半在里，则多呕吐。及其里热而呕吐者，亦有之。

　　故经曰：呕多，虽有阳明证，不可攻之，为其气逆未收敛为实也。设或呕而脉弱，小便复利，身惟热而见厥者，难治，以其虚寒甚也。

　　太阳少阳合病，自利而呕，黄芩加半夏生姜汤。

　　太阳阳明合病，当自利；若不利，但呕，葛根加半夏汤。

　　伤寒，胸中热，胃中有邪气，腹痛，气逆欲呕吐者，黄连汤。

　　太阳病，发热汗出，心下烦郁，痞硬不利，呕吐，大柴胡汤。

　　三阳发热而呕逆，小柴胡汤，呕而渴者，猪苓汤、五苓散。

　　先呕后渴，此为欲解，宜与水解。先渴后呕而水停心下，赤茯苓汤。

　　少阴病，又吐，但欲寐，五六日，自利而渴，小便色白，四逆汤加生姜。

　　少气，或咳或悸，身痛自利，真武汤去附子，加生姜。膈上寒饮，干呕，吐涎沫，四逆汤。

　　若吐利，手足厥冷，烦躁甚者，吴茱萸汤。

　　食谷欲呕者，属阳明也，上同。得汤反剧者，属上焦，橘皮汤，小柴胡汤。似呕，似哕，似喘，心下愦愦，大橘皮汤。

　　汗下后关脉迟缓而吐，为胃寒，理中丸。瘥后虚烦呕吐，竹叶石膏汤加生姜汁。屡经汗下，寒气膈塞，食入即吐，干姜黄芩黄连人参汤。

　　汗后水药不入口者，四逆、半夏茯苓汤。《金匮要略》曰：诸呕吐，谷不下，半夏汤。呕吐，脉滑数，或洪，发热，茅根汤。

　　伤寒明理续论卷之六

　　干呕

　　干呕者，呕而无物出也。大抵热在胃脘，与谷气并，热气上熏，心下痞结，则有此证。太阳汗出干呕，桂枝汤，主自汗也。少阴下利干呕，姜附汤，主下利也。厥阴吐沫干呕，吴茱萸汤，主涎沫也。邪去，则吐自止矣。若有水气二证，又当以表里别之。

　　伤寒表不解而心下有水气，干呕，身热微喘，或自利，小青龙汤主之。

　　不发热，不恶寒，肋痛，咳而利，干呕者，十枣汤下之。

　　自汗头痛，干呕，桂枝汤。

　　少阴下利干呕，脉微，白通汤；下利不止，干呕而烦，厥逆无脉，白通加猪胆汁汤。

　　恶寒外热，脉微欲绝，干呕，通脉四逆汤。

　　膈上有寒饮，干呕，亦属少阴，四逆汤。

　　干呕，吐痰沫，头痛，吴茱萸汤。得此汤反剧者，与小柴胡汤。干呕自利，黄芩汤、半夏生姜汤。

　　太阳中风，阳浮阴弱，自汗恶风寒，发热鼻鸣，干呕者，桂枝汤。干呕，哕，若手足厥者，橘皮汤。

　　伤寒明理续论卷之六

　　咳逆哕

　　夫咳逆者，俗谓之吃忒是也。才发声于喉间则遽止，HT HT 然连续数声，然而短促不长。古人谓之哕者，非也。哕与干呕无异，但其声浊恶而长，然皆有声而无物。病至于哕，则危，难治矣。大抵KT 近于哕。KT 者，但胸间气塞不得下通，哕则恶浊之声达于外矣。盖因胃气本虚，汗下太过，或复饮水，水寒相搏，虚逆而成。经曰：阳脉浮，则为气KT 。又曰：脉滑，则为哕。此为医咎，责虚取实之过也。又有热气拥郁，上下气不得通而哕者，轻则和解之，通利之，甚则温散之。设若不尿，腹满而哕者，咳逆、脉散而无伦者，虽神医不能措手，与伤寒咳而气逆者又不同也。

　　若将吃忒紊于哕与咳而气逆，则误人多矣。临病之际，宜明辩之。

　　咳嗽，大便少，与大承气汤下之。盖由热气冲膈肝肺故耳。若便软，泻心汤，胃气虚而冲脉逆也。若脉散者，不治。咳逆潮热，小柴胡加橘皮生姜汤。

　　厥逆不止，乌苓汤；有寒者，羌活附子散。

　　伤寒表不解，心下有水气，干呕，发热而咳，或KT ，小青龙汤去麻黄，加附子。

　　寸口脉浮大，医反下之，为逆，又饮冷水，令汗大出，水得寒气，冷必相搏，其人即KT ，豆蔻汤。

　　哕而腹满，大便不利，先宜半夏生姜汤，次用承气汤；小便不利，猪苓汤。

　　阳明中风，脉浮弦，小便难，潮热而哕，小柴胡汤加茯苓。

　　呕哕，手足冷逆，小橘皮汤。若胸满虚烦，大橘皮汤；胃气寒者，吴茱萸理中汤、温中汤。

　　《金匮要略》曰：哕逆者，橘皮竹茹汤主之。哕不止者，橘皮干姜汤、半夏生姜汤、退阴散子，宜消息用之。

　　温病热未除，重被暴寒入胃，蕴结不散，变哕，梓皮饮子。温病有热，饮水暴冷，作哕，茅根葛根汤。温病胃冷，变哕，茅根橘皮汤。温病有热，饮水暴冷，枇杷茅根汤。

　　伤寒明理续论卷之六

　　下利

　　伤寒表邪传里，里虚助热，则自下利。又有不应下而便攻之，内虚协热，亦为下利，要当别其阴阳。三阳下利身热，太阴下利手足温，少阴、厥阴下利身凉无热，此大概也。自利清谷，不渴，小便色白，微寒，厥冷，恶寒，凡此皆寒。渴欲饮水，溺色如常，泄下赤黄，发热后重，凡此皆热。盖因风邪入胃，水来侮土，故令暴下。或温或攻，或清下焦，或利小便，随证施治，但不宜发汗耳。邪气内攻，复泄其津液，胃气转虚，必成胀满。若夫下利谵语而目直视，下利厥躁不得眠，下利发热，厥而自汗，下利厥冷，无脉，灸之不温而脉不出，下利日数十行，其脉反实，皆为不治之证，五者最忌者也。

　　太阳阳明合病，下利，头目痛，鼻干，脉浮，葛根汤。

　　太阳少阳合病，下利，头痛胸满，干呕，脉浮弦，黄芩汤；呕甚，加半夏、生姜。

　　少阳阳明合病，下利，身热，胸胁满，干呕，往来寒热，脉长大而弦，弦而为负，负者死；长大不弦为顺，大承气汤下之。滑而数，为有宿食，亦从下之。

　　太阳病未解而欲下之，遂协热而利，心下痞硬，表里不解者，桂枝人参汤。

　　太阴自利，不渴，四逆汤、理中汤、术附汤。

　　少阴下利，不渴，肾虚，饮水自救，脉微者，白通汤；厥逆无脉者，白通加猪胆汁汤、四逆汤。

　　少阴下利，渴而呕，心烦不得眠者，猪苓汤。少阴下利，咽痛胸满，心烦者，猪肤汤。

　　自利清水，心下必痛，口中干燥，此不可温，宜用下，大承气汤。

　　伤寒，医下之，续得下利清谷，身痛者，急当救里，宜四逆汤；清便自调，急当救表，宜桂枝汤。

　　胃热，利白腹垢，脐下必热，便下垢腻赤黄，或渴，黄芩汤、白头翁、柏皮汤通用之，白虎汤。

　　胃寒，利白鸭溏，脐下必冷，腹胀满，便中清白，或清谷，四逆汤、理中汤。寒毒下利，面戴阳者，下虚也。下利谵语，有燥屎也；脉不微细，小承气汤。

　　尺脉弦，肠鸣泄利，腹痛者，冷痛也，小建中汤。三部平，心硬而下利者，肠胃积结也，宜下之，大承气汤。

　　下利，脉滑，当有所去，下之乃愈，大承气汤。下利，脉大者，虚也，以其强下之故也。设脉浮革，因尔肠鸣者，当归四逆汤。

　　下利瘥后至其年月复发者，以病不尽故也，宜下之，大承气汤。

　　伤寒明理续论卷之六

　　便脓血

　　冲脉为血之海，即血室也。男女均有此血气，均有此冲脉。冲之得热，血必妄行。在男子，则为下血谵语；在妇人，则为寒热似疟。皆为热入血室，逼血下行，则血热而利也。挟血之脉，乍涩乍数，或伏或沉。血热交并，则脉洪盛。大抵男多于左手，女多于右手见之。又有阴寒为病，下利便脓血者，乃下焦虚寒，肠胃坚固，清浊不分而利下脓血也。二者一为挟血，一为阴寒，临病宜精别焉。

　　太阳病不解，热结膀胱，其人如狂而血自下者，愈；不愈，用桂枝汤、《明理论》抵当汤。

　　阳明病，下血谵语，胸胁满如结胸，夜则见鬼，此为热入血室，小柴胡汤。

　　少阴病，下利便脓血者，桃花汤。

　　腹满身热，下如鱼脑，曰湿毒，桃花汤、地榆散、黄连阿胶汤。

　　下后无表里证，脉数不解散，消谷易饥，多日不大便，此为瘀血，桃仁承气汤、抵当汤，或小柴胡汤加桃仁、大黄。

　　下焦蓄血，其人如狂，小腹急结，小便必利，抵当丸。

　　伤寒明理续论卷之六

　　四逆

　　手足不温，谓之四逆。邪在表，则手足热，邪在表里之间，则手足温。至于邪传少阴，则手足有逆冷之证，与厥阴又相远也。然自热而至温，自温而至厥，乃传经之邪，轻则四逆散，重则承气汤下之。非若得病，手足便逆而不温者，四逆汤温之，则为阴经受邪，而阳气不足也。其或吐利烦躁，厥逆蜷卧，皆属少阴，又为不治之证。

　　少阴病，四逆，其人或咳或悸，或小便不利，或腹中痛满，或利下重，并四逆散。初病以来，厥冷四逆，即四逆汤。

　　手足逆冷，大便闭，小便赤，或大便黑色，脉沉而滑，此为阳证，以白虎汤；甚者，大承气汤。

　　伤寒明理续论卷之六

　　厥逆

　　阳气伏藏，阴气越出，阴阳不相顺接，所以厥也。若先热而后厥者，乃热邪伏于内也。先厥而后热者，乃阴退而阳得复也。

　　若始得病便厥者，是阳不足而阴胜也。热伏于内者，其脉沉而数，狂言发渴，露手扬衣，躁不得眠，或大便闭。初便厥者，其脉沉迟而弱，醒醒而静，恶寒引衣，或下利清谷也。其或恶寒蜷卧，烦躁下利，不知人，皆为恶候，故曰逆也。

　　先发热而后厥者，扬手掷足，烦躁饮水，畏热头汗，大便闭，小便赤，怫郁昏悸，当下失下，血气不通，所以谓热深则厥深者，此也，大柴胡汤、小承气选而用之。

　　初病便厥，足挛恶寒，引衣自盖，不渴，大小便自利，默默而惶惶，诸四逆选用之。

　　伤寒，厥而心下悸者，宜先治悸，茯苓桂甘汤；后治厥，四逆汤。吐利厥逆，烦躁欲死者，吴茱萸汤、当归四逆汤，仍灸太溪。

　　伤寒明理续论卷之六

　　不大便

　　不大便，谓大便难也。皆因发汗，利小便，耗其津液，以致肠胃干燥，而转属阳明里者多矣。

　　其小便自数者，则为津液偏胜，故使大便亦难也。若下，若发汗，小便数，大便硬者，与承气汤和之，谓津液内竭也。又有不宜便下者，至于脉浮，脉虚，恶寒，此尤带表邪，乃不可下。其呕吐，为邪未入腑，虽有阳明证，不可攻之。小便清者，知其邪不在里，仍在表也。大便难，小便少，不转矢气，此内无燥屎也，但初硬后溏尔。阳明脉浮，或经发汗，小便自利，不大便者，亦津液内竭，宜蜜导煎通之。经曰：其脉浮而数，能食，不大便，此为实，名曰阳结也，宜大柴胡汤。若不了了，得屎而解。其脉沉而迟，不能食，身体重，大便反难，名曰阴结也，宜金液丹。

　　伤寒，不大便六七日，头痛有热者，小承气汤。

　　病患不大便六七日，绕脐烦躁，发作有时者，此为屎硬不得大便，小承气汤。

　　夫病阳明者，下之则硬；汗多极，发其汗则亦硬，并小柴胡汤。

　　阳明病，胁下硬满，不大便而呕，舌上白苔，小柴胡汤。

　　少阴病六七日，腹胀不大便，急下之，大承气汤。

　　若发汗，若利小便，津液内竭，大便自难者，不可攻之；无阴阳，强大便者，下之，必清谷胀满，并用蜜导煎。

　　伤寒明理续论卷之六

　　谵语（郑声附）

　　经曰：邪气盛则实，精气夺则虚。故实则谵语，虚则郑声。伤寒，胃中热盛，上乘于心，心为热冒，则神识昏迷，妄有所见而言也，轻者睡中呢喃，重者不睡亦语。亦有谵语者，有独语者，有语言不休者，有言乱者，凡此见其热之轻重也。大抵热入于胃，水涸屎燥，必发谵语。又有被火劫者，有亡阳者，名各不同。但气短者死，脉自和则愈。或喘满，气逆而上奔，自利柔脱而夺下，皆为逆也。

　　谵语者，脉洪数，大便闭，小便赤，手足温，与调胃承气汤。胃实谵语，身热汗多，便难，或潮热，诸承气汤选用之。

　　发汗多，亡阳谵语，身自和，不可下，柴胡桂枝汤。下利谵语，为有燥屎，脉不微细，小承气汤；利不止者，不治。

　　三阳合病，谵语者，脉滑实，身重难以转侧，口中不仁，面垢遗尿，不可汗下，与白虎汤。

　　伤寒，大热干呕，呻吟错语，不得眠，犀角解毒汤。

　　得病无热，但狂言，烦躁不安，精采不与人相当，与五苓散二钱，以新汲水吐之则愈。一法用猪苓汤。

　　瘀血狂言谵语，漱水，大便黑色，小便多，身黄腹满，此为当汗不汗，蓄热在里，轻者犀角地黄汤，甚者桃仁承气汤、抵当丸。

　　妇人热入血室，昼静夜谵，如见鬼状，小柴胡汤。

　　阳明病，其人喜忘，必有瘀血，抵当丸。

　　郑声者，重语也。又为不正之音也。伤寒郑声，如郑卫之音，不正也。盖因汗后，若病患本音失而正气虚，则郑重，语不知高下，乃精气夺之候也。其脉微细，二便利，用小柴胡汤。

　　伤寒明理续论卷之六

　　小便不利（小便难附）

　　邪气聚于下焦，结而不散，甚则小腹硬满而痛，此小便所以不通。大抵有所不利者行之，所以渗泄也。若饮水过多，下焦蓄热，或中湿发黄，水饮停留，皆以利小便为先。惟汗后亡津液，胃汁干，与阳明汗多者，则以利小便为戒。设或小便不利而见头汗者，乃为阳脱关格之疾矣。

　　饮水过多，下焦蓄血热，小便不利，脉浮者，用五苓散；脉沉者，猪苓汤。

　　太阳病，身黄，脉沉者，猪苓汤。太阳病，身黄，脉沉结，小腹硬，小便不利者，为亡血也，五苓加茵陈。呕而发热，胸满，心下怔忡，小便不利者，为亡血也，五苓加茵陈、茯苓。

　　少阴病，四逆，或小便不利，四逆散加茯苓。

　　阳明病，无汗，小便不利，心下懊 者，身必发黄，五苓散加茵陈。

　　经曰：虚则小便难。阴虚者，阳必凑之，由膀胱受热，致小便赤涩而不流利也。又曰：虽不大便也，六七日而小便少者，但初硬后溏未定，或硬攻之，必溏。候小便多，屎定硬，方可攻之。乃胃中水谷不别，虽通而不能也。

　　阳明中风，脉浮弦大，身黄鼻干，气短腹满，潮热时哕，胸胁痛，小便难，小柴胡加茯苓。

　　太阳病，小便利者，以饮水多，必有心下悸，茯苓白术甘草汤；小便少者，必里急，猪苓汤。

　　伤寒明理续论卷之六

　　小便自利（小便数遗溺附）

　　小便自利者，为津液漏渗，大便必硬，宜以药微下之。其阳明自汗者，复发其汗，使津液内竭，屎虽硬，尤不可攻，纵使大便难，蜜导煎导之。太阴当发身黄，其小便自利者，则湿热内泄，不能发黄。惟血证，则腹急而如狂。肾与膀胱虚，则不能约制水液，二者皆小便自利。若肾与膀胱虚而挟热，热则水道涩，则小便不快，故涩淋而数起也。若自汗而小便数者，虽有表证，又不可用桂枝，谓亡走津液也。

　　太阳病，小便自利，以饮水多，心下悸，茯苓桂枝、茯苓甘草汤。

　　太阳自汗，四肢拘急，心烦，微恶寒，脚挛急，小便数，误服桂枝汤，得之便厥，与甘草干姜汤、甘草芍药汤。

　　脉浮自汗，小便数，胃不和，谵语者，少与调胃承气汤。

　　阳明脉浮而涩，浮则胃气强，涩则小便数，浮涩相搏，大便则难，其脾为约，宜麻仁汤。

　　少阴四逆，小便自利，或色白，为虚寒，四逆汤，或真武汤去茯苓。既吐且利，小便复利而大汗出，下利清谷，内寒外热，脉浮欲绝者，四逆汤。

　　伤寒明理续论卷之六

　　舌上白苔（脏结附）

　　经曰：舌上如苔者，以丹田有热，胸中有寒。谓寒气初传入里也。舌乃心之苗，法应南方火，色本红，乃邪气在表，舌则无苔。又邪气在里，津液结搏，则舌上生苔而滑。热气渐深，其舌苔燥而涩。热聚于胃，其舌苔为之黄矣。若间黑色，则热已深，病已极笃。经曰：凡热病，口干舌黑者死。乃肾水刑于心火也。

　　脉阴阳俱紧，口中气出，唇口干燥，蜷卧足冷，鼻中涕出，舌上滑苔者，勿妄治也。到七八日以来，其人微发热，手足温者，此为欲解。或七八日以上，反大发热者，此为难治。设使恶寒者，必欲呕也，小柴胡汤加生姜。腹内痛者，必欲利也，理中汤。

　　太阳误下，胃中空虚，客热动膈，懊 ，舌苔，栀子豉汤。

　　少阳病，胁下硬满，不大便而呕，舌上白苔，小柴胡汤。

　　阳明病，舌上生苔，五苓散；舌黄者，当下之。《金匮要略》曰：舌黄未下者，下之黄自去。

　　脏结者，脏气秘结而不流布也。一息不运，机缄穷，一毫不续，霄壤判，脏其可结乎？外证如结胸状，但欲食如故，时时下利为异耳。其脉寸浮关沉而紧，阴筋引脐腹俱痛是也。病患胁下素有痞，连脏结，无阳证，不往来寒热，其人反静，舌上苔滑者，不可攻也，刺关元，灸之亦可，仍与小柴胡汤加生姜。

　　伤寒明理续论卷之六

　　咽痛

　　咽喉不利，或痛或痒，不可纳食，皆毒瓦斯上冲所致。经曰：太阳病，下之，脉紧者，必咽痛，以太阳之邪搏于少阴也。少阴之脉循喉咙，夹舌本。

　　少阴咽痛，脉浮迟，厥冷，或吐利，亦属少阴，并不可汗下，用桔梗汤、猪肤汤；甚者，半夏散、通脉四逆汤去芍药，加桔梗；汗不止， 本、温粉扑之；咽中生疮，不能言语，声不出者，苦酒汤。

　　若伤寒六七日，大下后寸脉沉迟，尺脉不至，咽喉不利，唾血脓，手足厥，利不止者，难治，宜麻黄升麻汤。

　　肾伤寒一证，乃非时暴寒伏于少阳之经，头痛腰痛，脉微弱，初咽痛以伤寒，后必下利。咽痛，半夏桂枝汤；（即半夏散。）利，四逆汤。

　　阳毒咽痛，见发斑条。咽中闭塞，乌扇汤。口疮赤烂，蜜浸黄柏噙。咽痛甚者，升麻六物汤。

　　伤寒明理续论卷之六

　　头眩

　　少阳居表里之间，表邪传里，表中阳虚，故头眩也。又有发汗、吐、下后而眩者，亦阳虚所致也。若少阴病，下利止而头眩，时自冒者，此虚极而脱。而风家亦有眩者，风主运动故也。其或诸逆，发汗剧者，言乱目眩而死也。

　　太阳病，若下之，因复发汗，以此表里俱虚，其人必眩冒，冒家汗自出而愈。

　　阳明病，但头眩，不恶寒，故能食而咳，茯苓白术甘草桂枝汤。

　　少阳之为病，口苦咽干，目眩，小柴胡汤。

　　太阳病，发汗，汗出不解，其人仍发热，心下悸，头眩，身 动，振振欲擗地，真武汤。

　　吐、汗、下后虚烦，脉微沉紧，心下癖，胁下痛，气上冲咽喉，眩冒身摇，筋脉动惕，久而成痿，茯苓桂枝白术甘草汤；痿，用栝蒌汤。

　　伤寒明理续论卷之六

　　鼻衄

　　经络热盛，迫血妄行，出于鼻者，为衄血也。是虽热，其邪尤在经，然亦不可发汗。经曰以桂枝、麻黄治衄，非治衄也，乃欲散其经中邪气耳。衄血故为欲解，若衄不止而头汗出，其身无汗，及发热，汗不至足者，又为恶证，当明辩之。

　　太阳证衄血及服桂枝汤后致衄者，为欲解也，属犀角地黄汤；衄不止。茅花汤。无汗能食者，即欲衄，黄芩汤。

　　衄家不可发汗，汗出必额上陷，脉紧急，直视不能 ，不得眠，芍药地黄汤。

　　阳明病，渴欲漱水不咽者必衄，黄芩芍药汤。

　　不因下而自利加衄者，麻黄升麻汤。脉浮大，欲发热，下利，鼻衄干呕者，黄芩芍药。衄，烦而后渴欲饮水，水入即吐，先服五苓散，次服竹叶石膏汤。

　　少阴病，但厥无汗，强发之，必动其血，或从口鼻，或自目出，名下厥上竭，为难治，当归四逆汤，仍灸太溪、三阴交、涌泉。一法用黑锡丹。

　　伤寒明理续论卷之六

　　吐血

　　诸阳受热，其邪在表，当汗不汗，致使热毒入脏，积瘀于内，遂成吐血。凡见眼闭目红，神昏语短，眩冒迷妄，烦躁漱水，狂惊谵语，鼻衄唾红，背冷足寒，四肢厥逆，胸腹急满，大便黑利，小便频数，皆瘀血证也。不必悉具，但见一二，便作血证主张。

　　初得此病，急宜用药。至于陆续不已，经数时而腹痛者，此又难于料理也。

　　经曰：服桂枝汤吐者，其后必吐脓血，犀角地黄汤。大下后寸脉沉迟，尺脉不至，咽喉不利，唾脓血者，麻黄升麻汤。此有两证，一阳毒，一阴毒。阳毒用升麻汤，阴毒用甘桔汤加半夏、生姜。

　　血热者，黄连阿胶汤、地榆柏皮汤、三黄泻心汤。

　　脉浮，发热，反灸之，必咽燥吐血，救逆汤。

　　咽喉闭塞，不可发汗，发汗则吐血，气欲绝，手足厥冷，蜷卧不能自温，当归四逆汤。

　　伤寒明理续论卷之六

　　心悸

　　心悸者，筑筑然动，怔忡不能自安者是也。其证有二，一者气虚，一者停饮。

　　其气虚者，阳气内弱，心中空虚而为悸。又有汗下之后正气内虚，亦令人悸，与气虚而悸者，则又甚也，法当定其气悸也。其停饮者，由饮水过多，停留心下，心火畏水，不能自安而为悸也。治法必先分水、气，虽有余邪，亦先治悸，免使水气散走而成他证也。

　　伤寒二三日，心中悸而烦，小建中汤。经云：先烦而悸者，此为热；先悸而烦者，此为虚。故宜建中汤。

　　太阳病，小便利者，以饮水多，故心下悸，茯苓桂枝白术甘草汤；小便少者，必里急，猪苓汤。

　　阳明病，壮热来往，心下悸，小便不利，心烦喜呕，小柴胡汤。

　　太阳病，发汗过多，其人叉手自冒，心下悸欲得按者，桂枝甘草汤。

　　发汗后其人脐下悸，欲作奔豚，茯苓桂枝白术甘草汤。

　　太阳病，发汗不解，仍发热，心下悸，头眩，肌体 动，振振欲擗地，真武汤。

　　少阳病，耳聋目赤，胸满而烦，妄加汗下，则悸而惊，与小建中汤；有热者，小柴胡汤。

　　少阴病，四逆，其人或悸，四逆散加桂枝；心下有水气，厥而悸，当先治水，茯苓甘草汤。不然，水入胃中，必不利也。

　　伤寒，脉结代，心动悸，炙甘草汤。

　　伤寒明理续论卷之六

　　发黄

　　《内经》曰：湿热相交，民多病瘅。瘅者，单阳而无阴也。太阴脾土为湿热所蒸，则虽见于外，必发身黄。湿气胜，则如熏黄而晦。热气胜，则如橘黄而明。伤寒至于发黄，热势已极，且与蓄血大抵相类。小便不利，为发黄。小便自利，为蓄血也。设或寸口无脉，鼻出冷气，与夫形如烟熏，摇头直视，环口黧黑，举体发黄，是皆真脏气绝也。

　　伤寒，瘀血在里，身必发黄，麻黄连翘赤小豆汤。

　　太阳中湿，发黄身热，头痛目黄，汗出，湿在里，五苓散、栀子柏皮汤。

　　湿家之为病，一分尽痛，发热，身虽如似熏黄，小便不利，五苓散；小便自利，术附汤；身烦痛，麻黄汤加苍术；脉浮身重，汗出恶风，防己黄 汤。

　　阳明病，脉迟，食难用饱，饱则微烦头眩，必小便难，此欲作谷疸。虽下之，腹满如鼓，谷疸汤、五苓散加茵陈。

　　阳明伤寒，发黄易饥，短气腹满，鼻干咽燥，心胁痛，小便难，潮热咳嗽，头眩嗜卧，脉弦浮大，小柴胡汤加茯苓。

　　血证发黄，如狂，小便多，大便黑，犀角地黄汤、桃仁承气汤、抵当汤选用之。

　　黄胆，脉浮滑紧数，头面汗出，渴饮水浆，小便不利，茵陈蒿汤调五苓散。

　　初发黄，以瓜蒂末口噙水搐鼻中，黄水出，愈。

　　伤寒明理续论卷之六

　　发狂

　　《难经》曰：重阴者癫，重阳者狂。伤寒热毒在胃，并入于心，遂使神不宁而志不定也，故发狂。始则少卧不饥，妄语妄笑，甚则登高而歌，弃衣而走，逾垣上屋，皆独阳亢极，热之所致，非大下之，不能止也。亦有当汗不汗，瘀热在里，下焦蓄血如狂者，小便不利，时如狂未至于狂耳。

　　若夫狂言直视，便溺自遗，其与汗后大热，脉燥，狂言不食，又为可虑也。

　　重阳即阳毒，脉数实，狂走错语，烦躁干呕，面赤咽痛，潮热发狂，或下利黄赤，阳毒升麻黄芩汤。

　　时行热病，发狂，黑奴丸。

　　经曰：太阳病不解，热结膀胱，其人如狂而血自下者，愈；若外不解，与桂枝汤；外已解，但小腹急结，桃仁承气汤。

　　血证如狂，脉微，身黄，唇燥漱水，无寒热，小腹满，小便不利，大便黑，犀角地黄汤；甚者，桃仁承气汤、抵当丸，取下黑物为效。

　　伤寒明理续论卷之六

　　筋惕肉

　　《内经》曰：阳气者，精则养神，柔则养筋。发汗过多，津液枯少，阳气偏虚，筋肉失所养，故惕然而跳， 然而动，非温经助阳，不可也。张氏故特设真武汤以救之。或因发汗、吐、下后表里俱虚而有此状者，此又逆之甚矣。

　　太阳病，发汗不解，发热，心悸头眩，身 欲擗地，真武汤。

　　发汗过多，或虚弱人微发汗，或伤风自汗，妄用大青龙汤，便有厥逆，筋惕肉之证，并属真武汤；羸者，去芍药；有热者，去附子。应发而腹中左右有动气者，并不可汗。汗之，则筋惕肉 ，或头眩，汗出不止，其候最逆，先宜防风白术牡蛎汤，次服小建中汤，十救一二。

　　吐下之后心下逆满，气上冲胸，起则头眩，脉沉紧，身振摇者，茯苓桂枝白术甘草汤；久而成痿者，通用。心下痞满者，枳桔汤加茯苓、甘草。

　　伤寒明理续论卷之六

　　多眠汗下（附霍乱）

　　夫卫气者，昼行于阳，夜行于阴。行阳则寤，行阴则寐。阳气虚，阴气盛，则目瞑，故多眠，乃邪气传于阴而不在阳也。昏昏闭目，阴自阖也。默默不言者，阴主静也。经曰：太阳病，十日已去，脉浮细，嗜卧者，外已解也。鼻干不得汗，嗜卧者，风热内攻，不干乎表，故热气伏于里，则喜睡也。三阳合病，但欲眠睡，目合则汗，谵则有热也。见盗汗，其胃热，亦嗜卧也。风温、狐惑亦有是证，又当辩之。

　　太阳病十日，脉浮细，嗜卧者，外虽已解。设胸满、胁痛、鼻干、不得汗者，小柴胡汤；脉但浮者，麻黄汤。

　　少阴病，但欲寐，尺寸俱沉细者，四逆汤。少阴病，欲吐不吐，心烦多寐，尺寸俱沉细者，四逆汤。少阴病，欲吐不吐，心烦多寐，五六日，自利而渴，小便白者，则止矣。

　　其湿霍乱死者少，干霍乱死者多。若上不得吐，下不得利，所伤之物不得出泄，壅闭正气，阴阳悬隔，喘胀而死。《素问》：食饮有节，起居有常，安得有霍乱也？霍乱，头痛发热，身疼痛，热多欲饮水，五苓散；寒多不饮水者，理中汤。

　　吐利汗出，脉微，恶寒，手足厥冷，拘急，四逆汤。腹满而痛，四肢拘急，转筋下利，理中汤加附子、官桂。加减详见本方。

　　吐利止，身痛不休，桂枝汤。既吐且利，小便复利而大汗出，下利清谷，内寒外热，脉微欲绝者，四逆汤。吐利止，但汗出而厥，四肢拘急不解，脉微欲绝者，通脉四逆加猪胆汁。

　　伤寒明理续论卷之六

　　阴阳易阴阳交

　　凡男子阳易，妇人阴易者，病新瘥而动淫欲也。其候身重气乏，小腹绞痛，头不能举，足不能行，四肢拘急，百节解散，眼中生花，手足拳挛，其脉离经，皆不可治。或荣卫精髓竭，翕翕少气，手足不能举者而死。吁，外伤六气，内伤七情，其为害若是耶。烧 散、 鼠屎汤、竹皮汤、干姜汤、青竹茹汤、当归白术汤宜选用之。

　　阴阳交者，温病不得发汗，汗之复生大热，狂言不食，其脉燥疾是也，皆不治。若脉浮数，表证尤在，可再汗之。若脉沉实，则为胃实，又从汗下之。后复热者，同此法。再汗用桂枝汤，再下用承气汤。

　　伤寒明理续论卷之六

　　怫郁

　　怫郁者，阳气蒸越，形于头面体肤之间，聚赤而不散。其证则有异焉：大便硬而气短者，实也；汗下后而得哕者，虚也。当详究之。

　　太阳初得病，发汗不彻，并于阳明，续自微汗出，面色赤者，阳气怫郁也，解肌汤；或汗久不彻，其脉浮紧，与麻黄汤。

　　小便不利，时有微热，大便乍难，怫郁不得卧，此燥屎里实也，承气汤主之。

　　汗下后虚热，又复下之，其人怫郁，复与之水，因而成哕。此胃中寒也，桂枝人参汤加茯苓。

　　伤寒明理续论卷之六

　　螈

　　螈 者， 则急而缩， 则缓而伸。热则生风，风主动，故筋脉相引而伸缩。伤寒至于螈 ，可谓危矣，能以祛风荡热之剂减其大势，间有可治者。治法与 同。

　　伤寒明理续论卷之六

　　战栗

　　战栗者，阴阳争战，故身为之摇也。邪气外与正气争，则为战。邪气内与正气争，则为栗。战者正气胜，故有得汗而解者。栗则不战而但鼓颔，遂成寒逆。此阴气内热，正不胜邪，宜姜附四逆汤加灼艾以御之。经曰：阴中干邪，必内栗也。又云：邪中下焦阴气为栗。足膝逆冷，便溺妄出，皆此类耳。方在恶寒条，四逆汤、甘草干姜汤。若复躁而不得卧者，不治。

　　伤寒明理续论卷之六

　　时行两感

　　时行者，春应暖而反大寒，夏应热而反大凉，秋应凉而反大热，冬应寒而反大温，此非其时而有其气。是以一岁之中，长幼之病多相似者，此实时行之气。春感寒邪在肝，升麻葛根解肌汤。夏感寒邪在心，调中益气汤、射香汤、半夏桂枝甘草汤。秋感湿邪在肺，白虎加苍术；发黄，茵陈五苓散。冬感寒邪在肾，名曰冬温，栝蒌汤。温疫通用人参败毒散、升麻葛根汤。从春分以后至秋分节前，天有暴寒者，皆为时行寒疫，宜用辛温药发散。

　　伤寒两感，半属于阴，半属于阳，脏腑俱受病。一日太阳、少阴俱病，则头疼口干，烦满而渴。

　　二日阳明、太阴受病，则腹满身热，不欲食，谵语。三日少阳、厥阴俱病，则耳聋，囊缩而厥，水浆不入口，不知人者，六七日死，长沙无治法。但凡两感病俱作，治有先后，发表攻里，本自不同。后人以意消息，谓如下利不止，身体疼痛，当先救里，与四逆汤；清便自调，与桂枝汤。然治有先后之说。

　　太阳先受病，在表，先解表。少阴先受病，在里，先救里。先表者，里不可缓也。先里者，表亦不可缓也。此通权变之论也。

　　伤寒明理续论卷之六

　　不得眠

　　阳盛阴虚，则昼夜不得眠。盖夜以阴为主，阴气盛，则目闭而卧安。若阴为阳所胜，故终夜烦扰而不得眠也。所谓阴虚则夜争者是也。汗出鼻干，不得卧，则邪在表也。若胃有燥屎与大热错语，及大汗，胃中汁干而不得卧，则为邪在里也。胃不和则卧不得安，故宜散热和胃。若汗、吐、下后虚烦不得眠，又从栀子豉汤以涌之。至于少阴病，热烦于内而不得眠，又宜扶阴散热。若瘥后不得眠者，则热气与诸阳相并，阴气未复也。有汗下太过，阳气暴虚而不得眠者，若无热证，又宜姜附汤以退阴复阳也。此又不可不知。

　　太阳病二三日，不能卧，但欲起，心下结，脉微弱者，此本有寒，今反下之，若利止，必结胸；未止，三四日复下，必协热而利。结胸，理中丸。协热而利，白头翁汤。

　　少阴利下，咳而呕渴，心烦不得眠者，猪苓汤，此停水也；若二三日心烦不得眠，黄连阿胶汤。

　　病患小便不利，大便乍难乍易，时有微热，喘冒不能卧者，有燥屎也，大承气汤。

　　下之后复发汗，昼则烦躁不得眠，夜则安静，不呕不渴，无表里证，脉沉微，身无大热者，干姜附子汤。

　　吐、下、汗后心中懊 ，虚烦不得眠，栀子豉汤。阳胜阴，则狂言乱梦，心烦乏气者，酸枣汤。

　　阴胜阳，则惊悸昏沉，大热干呕，呻吟错语，不得眠，犀角解毒汤。

　　中风，汗出，脉濡而弱，厥而且寒，躁不得眠，小建中汤；烦躁，竹叶石膏汤。

　　瘥后饮酒，烦恶干呕，口燥，呻吟错语，不得眠，犀角解毒汤。

　　伤寒明理续论卷之六

　　发斑

　　大热则伤血，血热不散，里实表虚，热气乘虚出于皮肤而为斑也，轻则为疹子，甚则为锦纹。

　　或病本属阳，误投热药，或当汗不汗，当下不下，或汗下未解，皆能致此。大抵有两证：一者温毒，即春时发，汗下不解，邪气不散，故发斑也；一者热病，即冬时温暖，乖戾之气，遇春暄热而发斑也。不可误汗，若发其汗，重令开泄，更加斑烂也。然而斑之方萌，如蚊迹类焉。发斑多见于胸腹，蚊迹只在于手足。阳脉洪大，病患昏愦，先红后赤者，斑也。脉不洪大，病患自静，先红后黄者，蚊迹也。其或大便自利，怫郁气短，燥屎不通，又如果实靥者，虽卢扁复生，亦不能施其巧。凡汗下不解，烦闷，咳嗽呕吐，足冷不温，便是发斑之候。

　　温毒发斑，黑膏主之；渴而心闷，下利呕吐，下部有疮，或口疮，黄连橘皮汤、葛根汤、橘皮汤。

　　阳毒发斑，狂癫妄言，面赤咽痛，身斑如锦，下利赤黄，升麻汤、麦奴丸；有下证，调胃承气汤。

　　时气发斑，大青四物汤、猪胆鸡子汤。

　　发斑通用升麻汤、犀角地黄汤；热多者，玄参升麻汤、黄连一物汤、青木香一物汤。

　　凡赤斑五死一生，黑斑不救。

　　伤寒明理续论卷之六

　　动气

　　动气者，脏气不调，筑筑跳动，随脏所主而形见于脐之左右上下也。《难经》各脏载之。又有真气内虚，水结不散，气与相搏，即发奔豚。以其从气冲突如豚之奔，皆不宜汗下。然而独不言脾，当脐之有动气者，脾为中州，以行津液，妄施汗下，必先动脾，是以不言而喻也。左右上下，不宜汗下，何况中州之气，其敢轻动之乎？伤寒所以看外证为当者，盖不在脉之可见，必待问之可得。发汗、下，其可轻举哉！动气通用理中汤去白术，加桂。白术燥肾闭气，故去之，桂泄奔豚，加之。一法，用柴胡桂枝汤亦良。二方当看有热无热。

　　动气在左，发汗则头眩，汗下不止，筋惕肉 ，为逆，先宜防风白术牡蛎汤；汗止，与建中汤。

　　动气在右，发汗则衄而渴，心若烦，饮则吐，先宜五苓散，后与竹叶石膏汤。

　　动气在上，发汗则气上冲心，桃根汤。动气在下，发汗则心中大烦，骨节疼痛，目晕，食入即吐，先宜大橘皮汤，后与小建中汤。

　　动气在左，不可下，下之，则腹满拘急，身虽热，反欲拳，先宜甘草干姜汤，后与小建中汤。

　　动气在右，下之，则津液竭，咽干鼻燥，头眩心悸，宜竹叶石膏汤。

　　动气在下，下之，则腹满清谷，心痞头眩，宜甘草泻心汤。

　　伤寒明理续论卷之六

　　蛔厥狐惑

　　蛔厥属厥阴，病患素有寒，妄发其汗，或汗后身有热，又复汗之，以致胃中虚冷，饥不欲食，食即吐蛔，而乍静乍烦者，蛔或上而或下也。虫闻食臭必出，所以食即吐虫也。蛔厥，先用理中丸，次用乌梅丸。若误下之，利不止，用四逆汤。

　　狐惑、湿 ，皆虫证也。盖腹中有热，入食无多，肠胃空虚，故三虫求食而食人之五脏也。其候四肢沉重，恶闻食气，默默欲眠，目不能闭，啮齿晦面，眉间赤、白、黑色变易无常。虫食下部为狐，下唇有疮，其咽干。虫食其脏为惑，上唇有疮，其声哑。治 通用桃仁汤、黄连犀角汤、雄黄锐散。无阳者，用金液丹。厥阴为病，消渴，气上冲心，饥不欲食，食即吐蛔，曰胃寒，复有消渴之证。盖热在上焦，而中焦则但寒无热矣。又有大便难一证，并用理中汤加大黄，入蜜少许微利之。

　　伤寒明理续论卷之六

　　百合病

　　百合者，百脉一宗，举身皆受病，无复所谓经络传次也。大病虚劳之后，脏腑不平，变而成此。其状似寒无寒，似热无热，欲食不食，欲卧不卧，欲行不行，口苦便赤，药入即吐利也。其脉微数，每尿则头痛，六十日愈；头痛者，但淅淅然恶寒者，四十日愈；若尿则快然，但头眩者，二十日愈。百合知母汤、百合地黄汤、滑石代赭汤、鸡子汤、百合洗方，可选用之。

　　伤寒明理续论卷之六

　　不仁

　　不仁，谓不柔和也。经曰：诸虚承寒，则为郁冒不仁。盖其血气虚少，不能周流于身，是为邪气所伏，故肌体顽麻不知痛痒，寒过厥如尸，而郁且冒也。设或脉浮而洪，身汗如油，喘而不休，水浆不下，形体不仁，又此为命绝也。

　　经曰：少阴脉不至，肾气微、精血少，寒气上奔，血结心下，阳气退下，热归阴股，与阴相动，人之身不仁，此为尸厥。以郁冒不仁为可刺之而得痊者，实神医之诊也。甘草干姜汤、桂枝芍药汤加干姜、桂枝麻黄各半汤，宜消息选用之。

　　伤寒明理续论卷之六

　　霍乱

　　霍乱者，上吐下利，挥霍而撩乱者是也。邪在上焦，吐而不利。邪在下焦，则利而不吐。邪在中焦，既吐且利。然胃气为邪气所伤，阴阳乖隔，遂上吐而利也，乃谓霍乱。其余但称吐利者，有以异也。故以干霍乱死者多，湿霍乱死者少。吐利则所伤之物得以泄出，胃中水谷尽也。

　　伤寒明理续论卷之六

　　瘥后昏沉

　　伤寒瘥后半月以来，十余日终不惺惺，错语少神，或寒热似疟，或潮热颊赤，医以风温治之，非也，是由发汗不透，寒热在心包络间也。

　　瘥后昏沉不醒，知母麻黄汤取微汗；胃脘有热，虚烦而呕，竹叶石膏汤加生姜；呕吐不已，膈上有寒，理中丸。

　　瘥后从腰以下有水，牡蛎泽泻散。瘥后日暮微烦，以其病方瘥，强与谷食不消也，损谷则愈矣。

　　伤寒明理续论卷之六　伤寒四证类玄（出《指掌图》）

　　痰证

　　外证憎寒壮热，恶风自汗，胸满，气上冲咽不得息，但身不疼，项不强。若涎多者，亦隐隐头疼。脉有寸浮者，亦有寸伏者，以意参之，柴胡半夏汤、金沸草散、大半夏汤。气上冲者，瓜蒂散吐之。

　　伤寒明理续论卷之六　伤寒四证类玄（出《指掌图》）

　　伤食

　　亦头疼恶寒，身热，但左手脉平和，右手脉紧盛，知为食也，大橘皮汤、二陈汤。心腹满痛，大柴胡汤下之；胸满呕吐，瓜蒂散吐之。

　　伤寒明理续论卷之六　伤寒四证类玄（出《指掌图》）

　　虚烦

　　诸虚烦热与伤寒相似，但不恶寒，头不疼，身不痛为异耳。表既虚，不可汗；里不实，不可下。叔和云：虚烦有热，不可攻。

　　伤寒明理续论卷之六　伤寒四证类玄（出《指掌图》）

　　香港脚

　　伤寒传足不传手，所以寒湿之气发于足，则类伤寒。其证头疼身热，肢节痛，大便秘，或呕，但初病时起于脚膝屈弱，不能移动为异耳。感于寒，所患必冷，越婢、小续命汤入生姜汁最妙。感于暑，所患是热，小续命去附子，减桂一半。脚肿，木瓜散、槟榔散。大便秘，脾约丸。

　　伤寒明理续论卷之六　伤寒四证类玄（出《指掌图》）

　　小便自利

　　太阳身黄，小盒饭不利，今反自利，其人如狂，血证也，抵当汤。

　　伤寒有热，小腹满，应小便不利，今反自利，为有血也，抵当丸下之。尿血，延胡索汤：延胡索、朴硝二两，为末，每服四钱。水一盏，煎八分，温服。

　　阳明自汗，应小便不利而反自利，津液内竭也。屎虽硬，不可攻，宜蜜导煎、猪胆汁法。

　　少阴四逆，小便自利，虚寒也，四逆汤及真武汤去茯苓；小便秘或赤，知内有热也；小便自利，其人如狂，小腹满，知不为热，乃蓄血也。若阳明津竭自利，与夫少阴自利，乃胞寒不禁，可不温乎？

　　伤寒明理续论卷之六　伤寒四证类玄（出《指掌图》）

　　热入血室

　　妇人中风，发热恶寒，经水适来，得之七八日，热除，脉迟，身凉，胸胁满如结胸状，谵语者，此为热入血室，当刺期门，随其实而泻之。

　　妇人伤寒，发热，经水适来，昼日明了，暮则谵语如见鬼状，此为热入血室，无犯胃气及上中二焦，必自愈。

　　妇人中风七八日，续得寒热发作，经水适断，此为热入血室，其血必结，故如疟状，小柴胡汤。

　　阳明下血谵语，此为热入血室。但头汗出者，刺期门，随其实而泻之， 然汗出而愈。

　　妇人热入血室，有二经水适来。二条不言药者，盖以经血方来，热气乘虚而入，经血止，则热亦出矣，故不可用汗下药犯其胃气及上中焦。如其胸满谵语，此内实也，刺期门以泻之。若经水适断，续得寒热，其血必结，故用小柴胡汤。若阳明热入血室，此男子失血之证，但当刺以泻热也。

　　
