

　　本草备要 清 汪昂

　　陈序

　　医学始于《内经》，药品始于《本经》，药性之于医，特其一端耳，而生杀反掌匪细，故也同雷。而下考其性，正其用，广其数，详其义，历数十百家，宜亦无余蕴矣，然皆偏有所长。求其词句雅炼、意旨赅明、不简不繁、体裁合节者，则未之数见也。

　　汪子庵，予之至交也。少长宫墙，逾壮厌薄制举，遂自逸以老，然经史百家靡不殚究，而于岐黄之书为尤嗜，盖以刀圭家鲜能探注，而养生者又不可以不知也。

　　予交庵久，尊酒论文之暇，辄及医旨，殆于其间有玄解乎？近以本草一帙示予，盖会蕞诸家，而手自裁定者也，名曰备要，征序于予，予知非以予言为重，以予稍解此中意旨耳。

　　夫本草，大者莫如《纲目》，谓其类多而难穷也；小本莫如《汤液》，又未免失之稍略。即余小刻医学五种，其一为《本草十剂》，盖推徐氏之说而扩充之，但与《方解》相表里，而于婴儿、疡科药则未之及。兹本精于搜逸，严于树裁，于《汤液》则补其阙略，于《纲目》则汰其繁芜，益以《经疏》诸书。使义类昭着，文约而指博，以云备要， 其然乎。是书行世，则从来诸家别刻，皆可废览矣。嗟乎，使 庵得行其志，将跻民生于仁寿，其见诸事功者，曷止如是。今伏处衡茅，仅着方书以寄意，然其 博济之心，则一也，是 庵之为庵也夫。

　　眷同学弟陈丰拜撰

　　童序

　　乙已夏，武林武蝶生先生，言及新安汪 庵《本草备要》、《医方集解》二书简要易明，乡僻无医之所与不知医之人，读之了然。且卷帙无多，行李便于携带其中。医方无不神效，历试历验，洵为有济于世之书。惜坊本舛讹漶漫，几至不能卒读。如能重订锓行，亦造福不小。京江包松溪、包美东、包子 诸君子闻之欣然，愿为重刊，而蝶翁遂以仇校自任，于是松溪诸君 金开雕。雕既成，有谓方书中精详而罕传者颇多，此书浅略，且已遍行海内，家有其书，何必多此一举？此盖泥于海盐吴遵程之说。不知吴氏之《成方切用》、《本草从新》即因汪氏书而推展之，良足补所未备，然例以先河后海之义，则汪氏安可忽者。拟俟此书工竣，即续刊吴氏之书，以与汪氏书相辅而行，此特先河之义也。噫嘻，医岂易言哉！病情万变，治不一端。近之浅学急求速化，往往钞撮汤头，药性编写为歌诀，人挟一册，率尔悬壶，以性命为尝试。曾有友人偶患肠风，以柿干烧灰，饮服而愈。医者惊为奇方，纪而录之，不知即载在《本草备要》柿干注内，则是医家于此二书罕有涉其浅而领其略也，遑问其他。今之重梓是书，正以其浅而易明，略而知要，以便于人人之用耳。若夫高材敏达之士，欲广究医理之奥，则最古之《内经》、《难经》、《神农本草经》，最博之《千金》、《外台》诸书俱在，原不以浅略域之也。抑闻之，行远自迩，登高自卑，苟由此而寻源竟委，以游灏博而归于精微。为三折肱之良医，登一世于仁寿，是二书者，又未必非梯航之一助云。

　　道光二十五年仲冬月童濂叙于扬州

　　自序

　　医学之要，莫先于切脉，脉候不真，则虚实莫辨、攻补妄施，鲜不夭人寿命者。其次，则当明药性，如病在某经当用某药，或有因此经而旁达他经者。是以补母泻子，扶弱抑强，义有多端，指不一定。自非兼贯博通，析微洞奥，不但呼应不灵，或反致邪失正。先正云：用药如用兵，诚不可以不慎也。古今着本草者，无虑数百家，其中精且详者，莫如李氏《纲目》，考究渊博，指示周明，所以嘉惠斯人之心，良方切至。第卷帙浩繁，卒难究殚，舟车之上，携取为难，备则备矣，而未能要也。他如《主治》、《指掌》、《药性歌赋》，聊以便初学之诵习，要则要矣，而未能备也。近如《蒙筌》、《经疏》，世称善本。《蒙筌》附类，颇着精义，然文拘对偶，辞太繁缛，而阙略尚多；《经疏》发明主治之理，制方参互之义，又着简误，以究其失，可谓尽善，然未暇详地道、明制治、辨真伪，解处偶有付会，常品时多芟黜，均为千虑之一失。余非岐黄家，而喜读其书，三余之暇，特为诸家本草，由博返约，取适用者凡四百品，汇为小帙。某药入某经、治某病，必为明其气味、形色所以主治之由，间附古人畏恶兼施、制防互济、用药深远之意，而以土产、修治、畏恶附于后，以十剂宣、通、补、泻冠于前，既着其功，亦明其过，使人开卷了然，庶几用之不致舛误。以去备则已备矣，以去要则又要矣。通敏之士，由此而究图焉，医学之精微，可以思过半矣。题曰本草备要，用以就正于宗工焉！

　　休宁 庵汪昂题于延禧堂

　　增补本草备要自序

　　言之可贵而足以垂后者，必性命之文也，其次则经济之文也。余于理学，既无所窥，又六经四子之书，灿如星日，即汉疏宋注，且有遗讥，况余愚瞽凡民，安敢以管蠡仰测高深也哉！性命之文，吾无及矣。若经济之文，必须见诸实事，方能载诸简编。余少困棘闱，壮谢制举，长甘蓬 ，终鲜通荣，经济之文，吾无望焉耳！至于词章诗赋，月露风云，纵极精工，无裨实用。扬子所谓雕虫篆刻，壮夫不为，不其然乎！窃谓医药之书，虽无当于文章巨丽之观，然能起人沉 ，益人神智，弱可令壮，郁可使宽。无关道脉，而能有助刚大之形躯；不系政刑，而实有裨生成之大德。言不堕绮语之障，用有当施济之仁，群居饱食之余，或可以愧小慧而胜犹贤也乎！是用寄意此中，思以寿世。初则谓医学与堪舆不同，堪舆当有秘奥，天机不欲轻泄。若医集所以济生救疾，自应无微不阐，无隐不彰，恣意极言，不遣余蕴。

　　及泛览诸书，惟《灵素》、《难经》、仲景、叔和，奥衍宏深，不易究殚。自唐宋而下，名家百氏方书，非不灿陈，而义蕴殊少诠释。如本草第言治某病某病，而不明所以主治之由；医方第云用某药某药，而不明所以当用之理。千书一律，开卷茫如，即间有辨析病源、训解药性者，率说焉而不详，语焉而不畅，医理虽云深造，文本多欠通明，难以豁观者之心目。

　　良用怃然，不揣固陋，爰采诸家之长，辑为《本草备要》、《医方集解》二篇，理法全宗古人，体裁更为创制。本草则字笺句释，仿传注之详明。医疗则诠证释方，兼百家之论辨。书分两帙，用实相资。要令不知医之人，读之了然，庶裨实用。两书甫出，幸海内名贤颇垂鉴许。今本草原刻，字已漫灭，特再加厘订，用酬世好。抑世尚有议余药味之简者，余惟歌赋汤液，药仅二百四十种，拙集广至四百种，不为少矣。如食物仅可充口腹，僻药非治所常需者，安能尽录？盖既取其备，又欲其要，应如是止也。兹因重梓，更增备而可用者约六十品，聊以厌言者之口，仍不碍携者之艰。苟小道之可观，倘不至致远之恐泥也乎！

　　康熙甲戌岁阳月

　　休宁八十老人 庵汪昂书于延禧堂

　　本草备要凡例

　　（一）注本草者，当先注病证。不然，病之未明，药于何有？从前作者罕明斯义，第云某药入某经治某病而已。浅术视之，盖茫如也。唯李氏《纲目》裒集诸家，附着论说，间及病源；《经疏》因之释药而兼释病，补前人之未备，作后学之指南。兹集祖述二书，更加增订，药性病情，互相阐发，以便资用。若每处皆释，则重复烦琐，反生厌渎，故前后间见，或因药论辨，读者汇观而统会之可也。

　　（一）药品主治，诸家析言者少，统言者多。如治痰之药，有治燥痰者，有治湿痰者，诸书第以除痰概之；头痛之药，有治内伤头痛者，有治外感头痛者，诸书唯言治头痛而已。

　　此皆相反之证，未可混施。举此二端，其余可以类推矣！又每药之下，止言某病宜用，而不言某病忌用，均属阙略。兹集并加详注，庶无贻误。

　　（一）每药先辨其气味形色，次着其所入经络，乃为发明其功用之中，不能逐款细注，读者谅之。

　　（一）徐之才曰：药有宣（上升下行曰宣）、通、补、泻、涩、滑、燥、湿（湿即润也）、轻、重十种，是药之大体，而《本经》不言，后人未述。凡用药者审而详之，则靡所遗失矣。今为分阐以冠于诸药之首（此十剂也。陶宏景加寒、热二剂，兹不俱述。然本集燥剂，即陶氏之热剂，通剂乃徐氏之燥剂，而寒剂则多寓于泻剂也）。

　　（一）药品主治，已注明入某脏某腑者，则不更言入某经络，以重复无用也。

　　（一）药品稍近遐僻者，必详其地道形色。如习知习见之药，则不加详注。

　　（一）阴阳、升降、浮沉，已详于药性总义中，故每品之下，不加重注。

　　（一）主治要义及诸家名论用……病症用……药名汤头用……顶上十剂用……（一）药内，间附古方，便人施用。如方药俱全者，则于方名加……如有方无药者，则方名不用……（一）药目次第，每药稍从其类，以便查阅。

　　（一）先哲名言，有言以人重者、有人以言重者，须当仍其名氏，庶乎后学知所禀承，或者或非，有可裁断矣。奈何医集之中，率掠古人之言，混入已作，使读者苍黄莫辨，泾渭难分，习俗移人，贤者不免。甚有合数人之言，砌掇成篇，首尾欠贯，词意多乖。以故医学每鲜佳编，良深慨息。本集采用诸家，悉存原名，使可考据。间有删节数句者，以限于尺幅也；有增改数句数字者，务畅其文义也。亦有录其言而未悉其名氏者，以藏书既寡，目力不充，难于尽考也。或时附入鄙见，必加“昂按”二字，以听时贤之论定。其间旁搜远讨，义图贯通，取要删繁，词归雅饬，庶几豁观者之心目云耳。

　　（一）是书篇章虽约，多有补《纲目》、《经疏》之所未备者，故曰备也。

　　（一）药有气味、形色、经络、主治、功用、禁忌数端，《药性歌赋》虽便记诵，然限于字句，又须用韵，是以不能详括。兹集文无一定，药小者语简，药大者词繁，然皆各为杼轴， 炼成章，使人可以诵读。

　　（一）《本草》一书，读之率欲睡欲卧，以每药之下，所注者不过脏腑、经络、甘酸苦涩、寒热温平、升降浮沉、病候、主治而已。未尝阐发其理，使读之者有义味可咀嚼也。

　　即如《证类》诸本，采集颇广，又以众说繁芜，观者罔所折衷也。是编主治之理，务令详明，取用之宜，期于确切。言畅意晰，字少义多，作者颇费匠心，读者幸毋忽视。

　　（一）是书之作，不专为医林而设。盖以疾 人所时有，脱或处僻小之区，遇庸劣之手，脉候欠审，用药乖方，而无简便方书与之较证，鲜有不受其误者。是以特着此编，兼辑《医方集解》一书相辅而行。篇章虽约，词旨详明，携带不难，简阅甚便。倘能人置一本，附之箧笥，以备缓急，亦卫生之一助。有识之士，当不以愚言为狂谬也。

　　（一）昂自壮立之年，便弃制举，蹉跎世变，念着书作诗，无当人意，只堪复瓿，难以垂远。然禽鹿视息，无所表见，窃用疚心，故疲精瘁神，着辑方书数种，以为有当于民生日用之实。且集诸家大成，贯穿笺释，或可有功前贤，嘉惠来世。易世之后，倘有嗜吾书而为重梓者，庶能传之久远，此区区立言之意也。

　　（一）是书之作，因阅过伯龄《围棋四子谱》而师其意。章围棋之谱，自唐宋至今，千有余载。然必如伯龄之谱，有议论，有变换，而后围棋之妙显。本草自《本经》而下，不啻数百千家，然率言其气味主治，而无义味可寻。必须为之字笺句释，明体辨用，而后药性之功全。盖士生千载之后，贵能取前人之言，寸衡铢称，抉髓抡精，庶几有集成之益，无缺略之讥也。故拙着《内经》、《本草》、《方解》、《汤头》数书，皆另为体裁，别开径路，以发前贤未竟之旨，启后人便易之门。窃谓于医学颇有阐微廓清之力，读者倘能鉴别，斯不虚老人之苦心焉耳！

　　药性总义

　　凡药酸属木入肝、苦属火入心、甘属土入脾、辛属金入肺、咸属水入肾，此五味之义也。

　　凡药青属木入肝、赤属火入心、黄属土入脾、白属金入肺、黑属水入肾，此五色之义也。

　　凡药酸者能涩能收、苦者能泻能燥能坚、甘者能补能和能缓、辛者能散能润能横行、咸者能下能软坚、淡者能利窍能渗泄，此五味之用也。

　　凡药寒、热、温、凉，气也；酸、苦、甘、辛、咸，味也。气为阳，味为阴。气浓者阳中之阳，薄者阳中之阴；味浓者阴中之阴，薄者阴中之阳。气薄则发泄（发散），浓则发热（温燥），味浓则泄（降泻），薄则通（利窍渗湿）。辛甘发散为阳，酸苦涌泄为阴，咸味涌泄为阴，淡味渗泄为阳。轻清升浮为阳，重浊沉降为阴。阳气出上窍，阴味出下窍。清阳发腠理，浊阴走五脏。清阳实四肢，浊阴归六腑。此阴阳之义也。

　　凡药轻虚者浮而升，重实者沉而降。味薄者升而生（象春），气薄者降而收（象秋），气浓者浮而长（象夏），味浓者沉而藏（象冬），味平者化而成（象土）。气浓味薄者浮而升，味浓气薄者沉而降，气味俱浓者能浮能沉，气味俱薄者可升可降。酸咸无升，辛甘无降，寒无浮，热无沉，此升降浮沉之义也（李时珍曰：升者引之以咸寒，则沉而直达下焦；沉者引之以酒，则浮而上至巅顶。一物之中，有根升梢降、生升熟降者，是升降在物亦在人也）。

　　凡药根之在土中者，半身以上则上升，半身以下则下降（以生苗者为根，以入土者为梢。上焦用根，下焦用梢，半身以上用头，中焦用身，半身以下用梢。虽一药而根、梢各别，用之或差，服亦罔效）。药之为枝者达四肢，为皮者达皮肤，为心、为干者内行脏腑。质之轻者上入心、肺，重者下入肝、肾。中空者发表，内实者攻里。枯燥者入气分，润泽者入血分。此上下内外，各以其类相从也。

　　凡药色青、味酸、气臊、性属木者，皆入足厥阴肝、足少阳胆经（肝与胆相表里，胆为甲木，肝为乙木）；色赤、味苦、气焦、性属火者，皆入手少阴心，手太阳小肠经（心与小肠相表里，小肠为丙火，心为丁火）；色黄、味甘、气香、性属土者，皆入足太阴脾、足阳明胃经（脾与胃相表里，胃为戊土，脾为己土）；色白、味辛、气腥、性属金者，皆入手太阴肺、手阳明大肠经（肺与大肠相表里，大肠为庚金，肺为辛金）；色黑、味咸、气腐、性属水者，皆入足少阴肾、足太阳膀胱经（肾与膀胱相表里，膀胱为壬水，肾为癸水，凡一脏配一腑，腑皆属阳，故为甲、丙、戊、庚、壬；脏皆属阴，故为乙、丁、己、辛、癸也）。

　　十二经中，惟手厥阴心包、手少阳三焦经无所主，其经通于足厥阴、少阳。厥阴主血，诸药入肝经血分者，并入心包；少阳主气，诸药入胆经气分者，并入三焦。命门相火，散行于胆、三焦、心包络，故入命门者，并入三焦。此诸药入诸经之部分也。

　　药有相须者，同类而不可离也（如黄柏、知母、破故纸、胡桃之类）；相使者，我之佐使也；相恶者，夺我之能也；相畏者，受彼之制也；相反者，两不可合也；相杀者，制彼之毒也，此异同之义也。

　　肝苦急（血燥苦急），急食甘以缓之；肝欲散（木喜条达），急食辛以散之；以辛补之，以酸泻之（以散为补，以敛为泻）。心苦缓（缓则散逸），急食酸以收之；心欲软，急食咸以软之；以咸补之（按：水能克火，然心以下交于肾为补，取既济之义也），以甘泻之。脾苦湿，急食苦以燥之；脾欲缓（舒和），急食甘以缓之；以甘补之，以苦泻之。肺苦气上逆（火旺克金），急食苦以泻之；肺欲收，急食酸以收之；以酸补之，以辛泄之。肾苦燥，急食辛以润之；肾欲坚（坚固则无狂荡之患），急食苦以坚之；以苦补之，以咸泻之。此五脏补泻之义也。

　　风淫于内，治以辛凉，佐以苦甘，以甘缓之，以辛散之（风属木，辛为金，金能胜木，故治以辛凉。过辛恐伤真气，故佐以苦甘，苦胜辛，甘益气也。木性急，故以甘缓之。木喜条达，故以辛散之）。热淫于内，治以咸寒，佐以苦甘，以酸收之，以苦发之（水胜火，故治以咸寒。甘胜咸，佐之所以防其过，必甘苦者，防咸之过，而又以泻热气佐实也。热淫故以酸收之，热结故以苦发之），湿淫于内，治以苦热，佐以酸淡，以苦燥之，以淡泄之（湿为土气，苦热皆能燥湿，淡能利窍渗湿，用酸者，木能制土也）。火淫于内，治以咸冷，佐以苦辛，以酸收之，以苦发之（相火畏火也，故治以咸冷。辛能滋润，酸能收敛，苦能泄热，或从其性而升发之也）。燥淫于内，治以苦温，佐以甘辛，以苦下之（燥属金，苦属火，火能胜金，故治以苦温。甘能缓，辛能润，苦能下，故以为佐也）。寒淫于内，治以甘热，佐以苦辛，以咸泻之，以辛润之，以苦坚之（土能制水，热能胜寒，故治以甘热。苦而辛，亦热品也。伤寒内热者，以咸泻之。内燥者，以辛润之。苦能泻热而坚肾，泻中有补也）。此六淫主治各有所宜，故药性宜明而施用贵审也。

　　人之五脏应五行，金、木、水、火、土，子母相生。经曰：虚则补其母，实则泻其子。

　　又曰：子能令母实。如肾为肝母，心为肝子，故入肝者，并入肾与心；肝为心母，脾为心子，故入心者，并入肝与脾；心为脾母，肺为脾子，故入脾者，并入心与肺；脾为肺母，肾为肺子，故入肺者，并入脾与肾；肺为肾母，肝为肾子，故入肾者，并入肺与肝。此五行相生，子母相应之义也。

　　酸伤筋（敛则筋缩），辛胜酸；苦伤气（苦能泻气），咸胜苦；甘伤肉，酸胜甘；辛伤皮毛（疏散腠理），苦胜辛；咸伤血（咸能渗泄），甘胜咸。此五行相克之义也。

　　酸走筋，筋病毋多食酸，筋得酸，则拘挛收引益甚也。苦走骨，骨病毋多食苦；骨得苦，则阴益甚重而难举也。甘走肉，肉病毋多食甘，肉得甘，则壅气胪肿益甚也。辛走气，气病毋多食辛，气得辛，则散而益虚也。咸走血，血病毋多食咸，血得咸，则凝涩而口渴也（咸能渗泄津液）。此五病之所禁也。

　　多食咸，则脉凝泣（涩同）而变色（脉即血也，心合脉，水克水）。多食苦，则皮槁而毛拔（肺合皮毛，火克金）。多食辛，则筋急而爪枯（肝合筋，爪者筋之余。为金克木，按肝喜散，故辛能补肝，惟多则为害）。多食酸，则肉胝 而唇揭（脾合肉，其华在唇，水克土，胝音支，皮浓也）。多食甘，则骨痛而发落（肾合骨，其华在发，土克水）。此五味之所伤也。

　　药之为物，各有形、性、气、质。其入诸经，有因形相类者（如连翘似心而入心，荔枝核似睾丸而入肾之类）；有因性相从者（如属木者入肝，属水者入肾；润者走血分，燥者入气分；本天者亲上，本地者亲下之类）；有因气相求者（如气香入脾，气焦入心之类）；有因质相同者（如药之头入头，干入身，枝入肢，皮行皮。又如红花、苏木，汁似血而入血之类），自然之理，可以意得也。

　　药有以形名者，人参、狗脊之类是也；有以色名者，黄连、黑参之类是也；有以气名者， 、香薷之类是也；有以味名者，甘草、苦参之类是也；有以质名者，石膏、石脂、归身、归尾之类是也；有以时名者，夏枯、款冬之类是也；有以能名者，何首乌、骨碎补之类是也。

　　凡药火制四， 、煨、炙、炒也；水制三，浸、泡、洗也；水火共制二，蒸、煮也。

　　酒制升提，姜制温散；入盐走肾而软坚，用醋注肝而收敛；童便制，除劣性而降下；米泔制，去燥性而和中；乳制润枯生血，蜜制甘缓益元；陈壁土制，借土气以补中州；面裹曲制，抑酷性勿伤上膈；黑豆、甘草汤渍，并解毒致令平和；羊酥、猪脂涂烧，咸渗骨容易脆断；去穣者免胀，去心者除烦，此制治各有所宜也。

　　药之为用，或地道不真，则美恶迥别；或市肆饰伪，则气味全乖；或收采非时，则良异质；或头尾误用，则呼应不灵；或制治不精，则功力大减。用者不察，顾归咎于药之罔功。譬之兵不精练，思以荡寇克敌，适以复众舆尸也。治疗之家，其可忽诸！《千金》云：凡药须治择熬泡毕，然后秤用。不得生秤，湿润药皆先增分两，燥乃秤之。

　　草部

　　黄

　　补气，固表，泻火甘温。生用固表，无汗能发，有汗能止（丹溪云：黄 大补阳虚自汗，若表虚有邪，发汗不出者，服此又能自汗。朱震亨，号丹溪，着《本草补遗》）。温分肉，实腠理，泻阴火，解肌热。炙用补中，益元气，温三焦，壮脾胃（脾胃一虚，土不能生金，则肺气先绝。脾胃缓和，则肺气旺而肌表固实。补中即所以固表也）。生血生肌（气能生血、血充则肉长，经曰：血生肉），排脓内托，疮痈圣药（毒瓦斯化则成脓，补气故能内托。痈疽不能成脓者，死不治，毒瓦斯盛而元气衰也，痘症亦然）。痘症不起，阳虚无热者宜之（新安汪机治痘症虚寒不起，用四君子汤加黄 、紫草多效，间有枯萎而死者，自咎用药之不精，思之至忘寝食，忽悟曰：白术燥湿，茯苓渗水，宜痘浆之不行也。乃减去二味，加官桂、糯米，以助其力，因名保元汤。人参、白术、茯苓、甘草，名四君子汤。王好古曰：黄 实卫气，是表药；益脾胃，是中州药；治伤寒尺脉不至，补肾元，是里药。甄权谓：其补肾者，气为水母也。日华谓：其止崩带者，气盛则无陷下之忧也。《蒙筌》曰：补气药多，补血药亦从而补气，补血药多，补气药亦从而补血。益气汤虽加当归，因势寡，功被参、 所据；补血汤数倍于当归，亦从当归所引而补血。黄 一两、当归二钱，名补血汤。气药多而云补血者，气能生血，又有当归为引也。表旺者不宜用，阴虚者宜少用，恐升气于表，而里愈虚矣。汪机，号石山，着《本草会编》。王好古，号海藏，着《汤液本草》。甄权，着《药性论》。日华，着《大明本草》。陈嘉谟，着《本草蒙筌》）。为补药之长，故名耆（俗作 ）。

　　皮黄肉白，坚实者良。入补中药槌扁，蜜炙。达表生用（或曰，补肾及治崩带淋浊，宜盐水浸炒。昂按：此说非也。前症用黄 ，非欲抑黄 使入肾也。取其补中升气，则肾受荫，而带浊崩淋自止。即日华：气盛自无陷下之忧也。有上病而下取，有下病而上取，补彼经而益及此经者，此类是也）。茯苓为使。恶龟甲、白鲜皮。畏防风（东垣曰：黄 得防风，其功益大，乃相畏而更以相使也。李东垣，着《用药法篆》）。

　　草部

　　甘草

　　有补有泻，能表能里，可升可降味甘。生用气平，补脾胃不足而泻心火（火急甚者，必以此缓之）。炙用气温，补三焦元气而散表寒。入和剂则补益，入汗剂则解肌（解退肌表之热），入凉剂则泻邪热（白虎汤、泻心汤之类），入峻剂则缓正气（姜、附加之，恐其僭上；硝、黄加之，恐其峻下，皆缓之之意），入润剂则养阴血（炙甘草汤之类）。能协和诸药，使之不争。生肌止痛（土主肌肉，甘能缓痛），通行十二经，解百药毒（凡解毒药，并须冷冻饮料，热则不效。小儿初生，拭去口中恶血，绵渍汁令咂之，能解胎毒），故有国老之称。中满证忌之（甘令人满。亦有生用为泻者，以其能引诸药至于满所。经云：以甘补之，以甘泻之是已。故《别录》、甄权并云除满，脾健运则满除也。仲景冶痞满，有甘草泻心汤。又甘草得茯苓，则不资满，而反泄满。

　　陶宏景，着《明医别录》，发明药性）。

　　大而结者良。补中炙用，泻火生用，达茎中（肾茎）用梢（梢止茎中痛，淋浊证用之）。

　　白术、苦参、干漆为使。恶远志。反大戟、芫花、甘遂、海藻。然亦有并用者（胡洽治痰癖，十枣汤加甘草；东垣治结核，与海藻同用；丹溪治劳瘵，莲心饮与芫花同行，非妙达精微者，不知此理。十枣汤，芫花、甘遂、大戟等分，枣十枚，仲景诒伤寒表已解，心下有水气、喘咳之剂。时珍曰：甘草外赤中黄，色兼坤离，味浓气薄，资全土德。协和群品，有元老之功，普治百邪，得王道之化。赞帝力而人不知，参神功而己不与，可谓药中之良相也。昂按：甘草之功用如是。故仲景有甘草汤、甘草芍药汤、甘草茯苓汤、炙甘草汤，以及桂枝、麻黄、葛根、青龙、理中、四逆、调胃、建中、柴胡、白虎等汤，无不重用甘草，赞助成功。

　　即如后人益气、补中、泻火、解毒诸剂，皆倚甘草为君，必须重用，方能见效，此古法也。

　　奈何时师每用甘草不过二三分而止，不知始自何人，相习成风，牢不可破，殊属可笑。附记于此，以正其失）。

　　草部

　　人参

　　大补元气，泻火生甘苦微凉（甘补阳，微苦微寒，又能补阴），熟甘温。大补肺中元气（东坦曰：肺主气，肺气旺，则四脏之气皆旺，精自生而形自盛。十剂曰补可去弱，人参羊肉之属是也。人参补气，羊肉补形），泻火（得升麻补上焦，泻肺火；得茯苓补下焦，泻肾火；得麦冬泻火而生脉；得黄 、甘草，乃甘温退大热。东垣曰：参、 、甘草，泻火之圣药，合用名黄汤。按烦劳则虚而生热，得甘温以益元气，而邪热自退，故亦谓之泻），益土（健脾）、生金（补肺）。明目，开心益智，添精神，定惊悸（邪火退，正气旺，则心肝宁而惊悸定），除烦渴（泻火故除烦、生津故止渴），通血脉（气行则血行，贺汝瞻曰：生脉散用之者，以其通经活血，则脉自生也，古方解散药、行表药多用之，皆取其通经而走表也），破坚积（气运则积化），消痰水（气旺则痰行水消）。

　　治虚劳内伤（伤于七情、六欲、饮食、作劳为内伤；伤于风寒、暑、湿为外感。如内伤发热，时热时止；外感发热，热甚无休。内伤恶寒，得暖便解；外感恶寒，絮火不除。内伤头痛，乍痛乍歇；外感头痛，连痛无停。内伤则手心热，外感则手背热。内伤则口淡无味，外感则鼻塞不通。内伤则气口脉盛，多属不足，宜温、宜补、宜和；外感则人迎脉盛，多属有余，宜汗、宜吐、宜下。盖左人迎主表，右气口主里也！昂按：东垣辨内伤外感最详，恐人以治外感者治内伤也。今人缘东垣之言，凡外伤风寒发热咳嗽者，概不轻易表散，每用润肺退热药，间附秦艽、苏梗、柴胡、前胡一二味，而羌活、防风等绝不敢用。不思秦艽阳明药，柴胡少阳药，于太阳有何涉乎？以致风寒久郁，嗽热不止，变成虚损，杀人多矣。此又以内伤治外感之误也，附此正之），发热自汗（自汗属阳虚，盗汗属阴虚，亦有过服参、而汗反盛者，以阳盛阴虚，阳愈补而阴愈亏也，又宜清热养血，而汗自止），多梦纷纭，呕哕反胃，虚咳喘促（《蒙筌》曰：歌有肺热还伤肺之句，惟言寒热，不辨虚实，若肺中实热者忌之，虚热者服之何害？又曰：诸痛无补法，不用参 。若久病虚痛，何尝忌此耶），疟痢滑泻（始痢宜下，久痢宜补，治疟意同。丹溪曰：叶先生患痢，后甚逼迫，正合承气证，予曰气口脉虚，形虽实而面黄白，必过饱伤胃，与参、术、陈、芍十余帖，三日后胃气稍完，再与承气汤二帖而安。又曰：补未至而下，则病者不能当；补已至而弗下，则药反添药。匪急匪徐，其间间不容发，噫，微哉！昂按：此先补后下法之变者也，非胸有定见者，不可轻用，然后学亦宜知之。大承气汤，大黄、芒硝、枳实、浓朴），淋沥胀满（《发明》云：胸胁逆满，由中气不足作胀者宜补之，而胀自除，经所谓塞因塞用也。俗医泥于作饱不敢用，不知少服反滋壅，多服则宣通，补之，正所以导之也。皇甫嵩，着《本草发明》），中暑、中风及一切血证（东垣曰：古人治大吐血，脉芤洪者，并用人参。脱血者先益其气，盖血不自生，须得生阳气之药乃生，阳生则阴长之义也。若单用补血药，血无由而生矣。凡虚劳吐血，能受补者易治，不能受补者难治）。

　　黄润紧实，似人形者良。去芦用。补剂用熟，泻火用生。炼膏服，能回元气于无何有之乡（有火者，天冬膏对服）。参生时背阳向阴，不喜风日，宜焙用，忌铁。茯苓为使。畏五灵脂。恶皂荚、黑豆、紫石英、人溲、咸卤。反藜芦（言闻曰：东垣理脾胃，泻阴火，交泰丸内用人参、皂荚，是恶而不恶也；古方疗月闭，四物汤加人参、五灵脂，是畏而不畏也。

　　又疗痰在胸膈、人参藜芦同用，而取其涌越，是激其怒性也。非洞奥达权者不能知）。

　　人参芦能涌吐痰涎，体虚人用之，以代瓜蒂（丹溪曰：人参入手太阴、补阳中之阴。

　　芦反能泻太阴之阳，亦犹麻黄根、苗不同。痰在膈，在经络，非吐不可，吐中就有发散之义。

　　一妇性躁味浓，暑月因怒而病呃，作则举身跳动，昏不知人。其人形气俱实，乃痰因怒郁，气不得降，非吐不可。以参芦半两，逆流水煎服，吐顽痰数碗，大汗昏睡而安）。

　　草部

　　沙参

　　补阴，泻肺火甘苦微寒。味淡体轻，专补肺气，清肺养肝，兼益脾肾（脾为肺母，肾为肺子）。久嗽肺痿，金受火克者宜之，寒客肺中作嗽者勿服（人参补五脏之阳，沙参补五脏之阴，肺热者用之，以代人参）。

　　似人参而体轻松，白实者良，生沙地者长大，生黄土者瘦小。畏防己。反黎芦（北地真者难得。郑奠一曰：能疗胸痹、心腹痛、邪热结，去皮肤游风、疥癣、恶疮、疝气、崩带）。

　　草部

　　丹参

　　补心，生血，去瘀气平而降（《本经》：微寒。宏景曰：性应热）。味苦色赤，入心与包络。破宿血，生新血（瘀去然后新生），安生胎（养血），堕死胎（去瘀），调经脉（风寒湿热，袭伤营血，则经水不调。先期属热，后期属寒。又有血虚、血瘀、气滞、痰阻之不同。大抵妇人之病，首重调经，经调则百病散），除烦热，功兼四物（一味丹参散，功同四物汤），为女科要药。

　　治冷热劳，骨节痛，风痹不随（手足缓散，不随人用。经曰：足受血而能步、掌受血而能握），肠鸣腹痛，崩带症瘕（音“征加”。症者有块可征，瘕者假也，移动聚散无常，皆血病），血虚血瘀之候。又治目赤、疝痛、疮疥、肿毒，排脓生肌（郑奠一曰：丹参养神定志，通利血脉，实有神验）。畏咸水，忌醋。反藜芦。

　　草部

　　元参

　　补水，泻无根之火苦咸微寒。色黑入肾。能壮水以制火，散无根浮游之火（肾水受寒，真阴失守，孤阳无根，发为火病），益精明目，利咽喉，通二便。

　　治骨蒸传尸，伤寒阳毒发斑（亦有阴证发斑者），懊 （郁闷不舒），烦渴，温疟洒洒，喉痹咽痛（本肾药而治上焦火证，壮水以制火也。肾脉贯肝膈，入肺中。循喉咙，系舌本。肾虚则相火上炎，此喉痹、咽肿、咳嗽、吐血之所由来也。潮热骨蒸，亦本于此。此与黄能治下焦带浊崩淋同义），瘰疠结核（寒散火，咸软坚），痈疽鼠 （音漏）。脾虚泄泻者忌用。蒸过焙用，勿犯铜器。恶黄 、山茱萸、姜、枣。反藜芦。

　　草部

　　白术

　　补脾燥湿苦燥湿（经曰：脾苦湿，急食苦以燥之），甘补脾，温和中。在血补血，在气补气（同血药则补血，同气药则补气），无汗能发，有汗能止（湿从汗出，湿去汗止。止汗同 、芍之类，发汗加辛散之味）。燥湿则能利小便，生津液（既燥湿而又生津何也？汪机曰：脾恶湿，湿胜则气不得施化，津何由生？用白术以除其湿，则气得周流，而津液生矣），止泄泻（凡水泻，湿也。腹痛肠鸣而泻，火也。水火相激则肠鸣。痛甚而泻，泻而痛减者食也。完谷不化气虚也。在伤寒下利，则为邪热不杀谷也。久泻名脾泄，肾虚而命火衰，不能生土也。有积痰壅滞，肺气不能下降，大肠虚而作泻者宜豁痰。有伤风泄泻者宜散风。如脾虚湿泻者宜白术。凡治泻，丸散优于汤剂），消痰水肿满，黄胆湿痹。补脾则能进饮食，祛劳倦（脾主四肢，虚则四肢倦怠），止肌热（脾主肌肉），化症癖（同枳实则消痞，一消一补，名枳术丸、荷叶烧饭为丸，脾运则积化也）。和中则能已呕吐，定痛安胎（同黄 则安胎，黄芩除胃热，白术补脾，亦除胃热，利腰脐间血。盖胎气系于脾，脾虚则蒂无所附，故易落。利腰脐血者，湿除则血气流行也）。血燥无湿者禁用。能生脓作痛，溃疡忌之（补气故也，凡胀满者忌用，白术闭气，然亦有塞因塞用者）。

　　肥白者出浙地，名云头术；燥白者出宣歙，名狗头术，差胜于浙。用糯米泔浸（借谷气以和脾），陈壁土炒（借土气以助脾），或蜜水炒，人乳拌用（润以制其燥，《千金方》曰：有人病牙齿退场门，艰于饮食者，名髓溢，单用白术愈）。

　　草部

　　苍术

　　补脾燥湿，宣，升阳散郁甘温辛烈。燥胃强脾，发汗除湿，能升发胃中阳气（东垣曰：雄壮上行，能除湿，下安太阴，使邪气不传入脾），止吐泻，逐痰水（许叔微云：苍术能治水饮之 囊，盖燥脾以去湿，崇土以填科。日用苍术一斤，大枣五十枚，去皮捣，麻油半两，水二盏研，滤汁和丸，名神术丸。丹溪曰：实脾土，燥脾湿，洵是治痰之本），消肿满，辟恶气（辟一切岚瘴、邪恶、鬼气。暑湿月，焚之佳。《夷坚志》曰：有士人游西湖，遇一女子，明艳动人，重币求之不得。又五年重寻旧游，怅然空返，忽遇女子，士欣然并行，过旅馆，留半岁，将议偕逝。

　　女曰：向自君去，忆念之苦，感疾而亡，今非人也，但君浸阴气深，当暴泻，宜服平胃散，以补安精血。士惊惋曰：药味皆平，何得取效？女曰：中有苍术除邪气，乃为上品也）。散风寒湿，为治痿要药（阳明虚则宗筋纵弛，带脉不引故痿蹶。苍术阳明经药。经曰：治痿独取阳明。合黄柏为二妙散，加牛膝名三妙散）。又能总解痰、火、气、血、湿、食六郁（丹溪曰：诸郁皆因传化失常，气不得升降。病在中焦，将欲升之，必先降之，将欲降之，必先升之。越鞠丸用苍术、香附。苍术能径入诸经，疏泄阳明之湿，通行敛涩，香附乃阴中快气之药，一升一降，故郁散而平），及脾湿下流，肠风带浊（带浊赤者湿伤血分，从心、小肠来。白者湿伤气分，从肺、大肠来。并有寒热二证，亦有因痰而带浊者，宜二陈加二术、升，柴）。燥结多汗者忌用（南阳文氏值乱，逃往壶山，饥，因有人教以饵术，遂不饥。数十年后归家，颜色更少，气力转健。术一名山精，一名山姜。《导仙录》曰：子欲长生，当服山精，子欲轻翔，当服山姜。昂按：苍术善发汗，安能长远服食？文氏仙录之说，要亦方书夸张之言也）。

　　出茅山坚小有朱砂点者良。糯米泔浸焙干，同芝麻炒，以制其燥。

　　二术皆防风、地榆为使，主治略同，第有止汗发汗之异。古文本草不分苍、白，陶隐君（即宏景）言有两种，始各施用。

　　草部

　　葳蕤

　　平补而润，去风湿甘平。补中益气，润心肺，悦颜色，除烦渴。

　　治风淫湿毒，目痛 烂（风湿），寒热 疟（ ，诗廉切，亦疟也），中风暴热，不能动摇，头痛腰痛（凡头痛不止者属外感，宜发散。乍痛乍止者属内伤，宜补虚。又有偏头痛者，左属风与血虚，右属痰热与气虚，腰痛亦有肾虚、气滞、痰积、血瘀、风寒、湿热之不同。凡挟虚、挟风湿者，宜葳蕤），茎寒自汗，一切不足之证。用代参、 ，不寒不燥，大有殊功（昂按：葳蕤温润甘平，中和之品。若蜜制作丸，服之数斤，自有殊功。与服何首乌、地黄者，同一理也。若仅加数分于煎剂，以为可代参、 ，则失之远矣。大抵此药性缓，久服方能见功。而所主者，多风湿、虚劳之症。故 仙以之服食，南阳用治风温，《千金》、《外台》亦间用之，未尝恃之重剂也。若急虚之证，必须参、 ，方能复脉回阳，斯时即用葳蕤斤许，亦不能敌参、 数分也。时医因李时珍有可代参、 之语，凡遇虚证，辄加用之，曾何益于病者之分毫哉？拙着《方解》：欲采葳蕤古方可以入补剂者，终不可得，则古人之罕用，亦可见矣）。

　　似黄精而差小，黄白多须（二药功用相近，而葳蕤更胜），竹刀刮去皮、节，蜜水或酒浸蒸用。畏咸卤（陶宏景曰：《本经》有女萎无葳蕤，《别录》有葳蕤无女蕤。功用正同，疑名异尔）。

　　草部

　　黄精

　　平补而润甘平。补中益气，安五脏，益脾胃，润心肺，填精髓，助筋骨，除风湿，下三虫。以其得坤土之精粹，久服不饥（气满则不饥。脂川有人虐使婢，婢逃入山，拔草根食之甚美，久食不饥。夜宿树下，见草动疑为虎，上树避之，及晓而下，凌空若飞鸟。家人采薪见之，告其主，设网捕不得。或曰：此岂有仙骨？不过服食灵药耳。遂设酒馔于路，果来食之，食讫遂不能去，擒而询之，指所食之草，乃黄精也）。

　　俗名山生姜，九蒸九晒用（仙家以为芝草之类，服之长生）。

　　草部

　　狗脊

　　平补肝肾苦坚肾，甘益血（能强汗），温养气。治失溺不节（肾虚），脚弱、腰痛、寒湿。

　　周痹（经曰：内不在脏腑，而外未发于皮，独居分肉之间，真气不能周，命曰周痹）。

　　除风虚，强机关，利俯仰（滋肾益肝，则骨健而筋强）。

　　有黄毛如狗形，故曰金毛狗脊。去毛，切，酒拌蒸。萆 为使。熬膏良。

　　草部

　　石斛

　　平补肝肾甘淡入脾，而除虚热，咸平入肾，而涩元气。益精，强阴，暖水脏，平胃气，补虚劳，壮筋骨。

　　疗风痹脚弱，发热自汗，梦遗滑精，囊涩余沥（雷 曰：石斛镇髓。昂按：石斛石生之草，体瘦无汁，味淡难出。置之煎剂，猝难见功，必须熬膏，用之为良）。

　　光泽如金钗，股短而中实，生石上者良，名金钗石斛。长而虚者名水斛，不堪用。去头、根，酒浸用。恶巴豆。畏僵蚕。细锉水浸，熬膏更良。

　　草部

　　远志

　　补心肾苦泄热，温壮气，辛散郁。主手少阴（心），能通肾气上达于心。强志益智，补精壮阳，聪耳明目，利九窍，长肌肉，助筋骨。

　　治迷惑善忘，惊悸梦泄（能交心肾。时珍曰：远志入足少阴肾经，非心经药也。强志益精，故治健忘。盖精与志，皆藏于肾，肾精不足，则志气衰，不能上通于心，故健忘梦泄也），肾积奔豚，一切痈疽（酒煎服。《经疏》曰：痈疽皆属七情忧郁恼怒而得，远志辛能散郁。昂按：辛能散郁者多矣，何独远志？《三因》云：盖亦补肾之力耳。缪希雍着《本草经疏》）。

　　去心，甘草水浸一宿用。畏真珠、藜芦，得茯苓、龙骨良。

　　草部

　　石菖蒲

　　宣，通窍，补心辛苦而温，芳香而散。补肝益心，开心孔，利九窍，明耳目，发音声。去湿逐风，除痰消积，开胃宽中。

　　疗噤口毒痢（杨土瀛曰：噤口虽属脾虚，亦热闭胸膈所致。用木香失之温，山药失之闭，唯参苓白术散加菖蒲，米饮下，胸次一开，自然思食。菖蒲黍米酸酒，治一切风），风痹惊痫，崩带胎漏，消肿止痛，解毒杀虫（李士材曰：《仙经》称为水草之精英，神仙之灵药，用泔浸饭上蒸之，借谷气而臻于中和，真有殊常之效。又曰：芳香利窍，心脾良药，能佐地黄、天冬之属，资其宣导，若多用、独用，亦耗气血而为殃。李士材，着《药性解》、《本草通玄》）。

　　根瘦节密，一寸九节者良。去皮，微炒用。秦艽为使。恶麻黄。忌饴糖、羊肉、铁器。

　　草部

　　牛膝

　　补肝肾，泻恶血苦酸而平。足厥阴、少阴经药（肝肾），能引诸药下行。酒蒸则甘酸而温，益肝肾，强筋骨（肝主筋，肾主骨），治腰膝骨痛，足痿筋挛（下行故理足，补肝则筋舒，血行则痛止），阴痿失溺（筋衰则阴痿，肾虚则失溺），久疟下痢，伤中少气（以土皆补肝肾之功）。

　　生用，则散恶血，破症结（血行则结散），治心腹诸痛，淋痛尿血（热蓄膀胱、便涩而痛曰淋。气淋便涩余沥，劳淋房劳即发，冷淋寒战后溲，膏淋便出如膏，石淋精结成石，尿血即血淋也。鲜色者，心与小肠实热；色瘀者，肾与膀胱虚冷。张子和曰：石淋乃肝经移热于胞中，日久熬煎成石，非肾与小肠病也。大法治淋宜通气、清心、平火、利湿。不宜用补，恐湿热得补增剧也。牛膝，淋证要药，血淋尤宜用之，杜牛膝亦可。又有中气不足致小便不利者，宜补中益气，经所谓气化则能出是也，忌用淋药通之），经闭产难（下行之效，误用堕胎），喉痹齿痛（引火下行），痈肿恶疮，金疮伤折（以上皆散恶血之功），出竹木刺（捣烂罨之即出；纵疮口合，刺犹自出）。然性下行而滑窍，梦遗失精及脾虚下陷，因而腿膝肿痛者禁用。

　　出西川及怀庆府，长大肥润者良。下行生用，入滋补药酒浸蒸。恶龟甲。畏白前。忌羊肉。

　　草部

　　甘菊花

　　祛风温，补肺肾，明目味兼甘苦，性禀平和，备受四气（冬苗、春叶、夏蕊、秋花），饱经霜露，得金、水之精居多。能益金、水二脏（肺肾），以制火而平木（心肝）。木平则风息，火降则热除。故能养目血，去翳膜（与枸杞相对蜜丸久服，永无目疾）。治头目眩晕（风热），散湿痹游风。

　　以单瓣味甘者入药（花小味苦者，名苦薏，非真菊也。《牧署闲谈》云：真菊延龄，野菊泻人）。术、枸杞、地骨皮为使。黄者入阴分，白者入阳分。紫者入血分。可药可饵，可酿可枕，《仙经》重之。

　　草部

　　五味子

　　补肺肾，涩精气。

　　性温。五味俱备（皮甘、肉酸，核中苦辛，都有咸味）酸咸为多，故专收敛肺气而滋肾水（气为水母。经曰：肺欲收，急食酸以收之。王好古曰：入手太阴血分、足少阴气分）。

　　益气生津（肺主气，敛故能益，益气故能生津。夏月宜常服，以泻火而益金），补虚明目，强阴涩精（仲景八味丸，加之补肾。盖内核似肾，象形之义）退热敛汗，止呕住泻，宁嗽定喘（感风寒而喘嗽者当表散，宜羌、防、苏、桔；痰壅气逆而喘嗽者当清降，宜二陈及苏子降气汤；水气逆而喘嗽者，宜小青龙半夏茯苓汤；气虚病久而喘嗽者，宜人参五味）除烦渴，消水肿，解酒毒，收耗散之气，瞳子散大。嗽初起脉数有实火者忌用（丹溪曰：五味收肺气，非除热乎，补肾非暧火脏乎？乃火热嗽必用之药，寇氏所谓食之多虚热者，收补之骤也。闵守泉每晨吞北五味三十粒，固精气，益五脏）。

　　北产紫黑者良。入滋补药蜜浸蒸，入劳嗽药生用，俱槌碎核。南产色红而枯，若风寒在肺宜南者。苁蓉为使。恶葳蕤。熬膏良。

　　草部

　　天门冬

　　泻肺火，补肾水，润燥痰甘苦大寒，入手太阴（肺）气分，清金降火，益水之上源（肺为肾母），下通足少阴肾（苦能坚肾，寒能去肾家湿热，故亦治骨痿）。滋肾润燥，止渴消痰（《蒙筌》曰：肾主津液，燥则凝而为痰，得润剂则痰化，所谓治痰之本也），泽肌肤，利二便。

　　治肺痿肿痈（肺痿者，属于风寒咳嗽，短气鼻塞胸胀，久而成痿，有寒痿、热痿二证。

　　肺痈者，热毒蕴结，咳吐脓血，胸中隐痛。痿重而痈稍轻。治痿宜养血、补气、保肺、清火；治痈宜泻热、豁痰、开提、升散。痈为邪实，痿为正虚，不可误治），吐脓吐血（苦泄血滞，甘益元气，寒止血妄行），痰嗽喘促，消渴嗌干（烦渴引饮，多食善饥，为消渴，由火盛津枯），足下热痛，虚劳骨蒸，阴虚有火之证。然性冷利，胃虚无热及泻者忌用。

　　取肥大明亮者，去心皮，酒蒸。地黄、贝母为使，恶鲤鱼。二冬熬膏并良（天冬滋阴助元消肾痰，麦冬清心降火止肺咳）。

　　草部

　　麦门冬

　　补肺，清心，泻热，润燥甘微苦寒。清心润肺（东垣曰：入手太阴气分），强阴益精，泻热除烦（微寒能泻肺火，火退则金清，金旺则水生，阴得水养，则火降心宁而精益），消痰止嗽（午前嗽多属胃火，宜芩、连、栀、柏、知母、石膏；午后嗽及日轻夜重者，多属阴虚，宜五味、麦冬、知母、四物），行水生津（肺清则水道下行，故治浮肿；火降则肾气上腾，故又治消渴）。

　　治呕吐（胃火上冲则呕，宜麦冬。又有因寒、因食、因痰、因虚之不同），痿蹶（手足缓纵曰痿蹶。阳明湿热上蒸于肺，故肺热叶焦，发为痿蹶。《经疏》曰：麦冬实足阳明胃经之正药），客热虚劳，脉绝短气（同人参、五味，名生脉散。盖心主脉，肺朝百脉，补肺清心，则气充而脉复。又有脉绝将死者，服此能复生之。夏月火旺灼金，服之尤宜。东垣曰：人参甘寒，泻火热而益元气；麦冬苦寒，滋燥金而清水源；五味酸温，泻丙火而补庚金，益五脏之气也。丙火小肠，庚金大肠，并主津液），肺痿吐脓，血热妄行，经枯乳闭。明目悦颜（益水清火）。但性寒而泄，气弱胃寒人禁用。

　　肥大者良，去心用。入滋补药酒浸（制其寒）。地黄、车前为使。恶款冬花、苦参、青葙、木耳。

　　草部

　　款冬花

　　润肺，泻热，止嗽辛温纯阳。泻热润肺，消痰除烦。定惊明目。

　　治咳逆上气，喘渴（肺虚挟火），喉痹，肺痿肺痈，咳吐脓血。为治嗽要药（烧烟以筒吸之亦良。百合、款冬等分蜜丸，名百花膏，治咳嗽痰血。凡阴虚劳嗽，通用款冬、紫菀、百部、百合、沙参、生地、麦冬、五味、知、柏、芩、芍。如内热骨蒸，加丹皮、地骨。若嗽而复泻者，为肺移热于大肠，脏腑俱病。嗽而发热不止者，为阴虚火炎，皆难治），寒热虚实，皆可施用（《本草汇》曰：隆冬独秀，先春开放，得肾之体，先肝之用，故为温肺理嗽之最。大抵咳必因寒，寒为冬气，入肺为逆。款冬非肺家专药，乃使肺邪从肾顺流而出。

　　肺恶寒。郭佩兰，着《本草汇》）。十一、二月开花如黄菊，微见花、未舒者良（生河北关中，世多以枇杷蕊伪之）。拣净花，甘草水浸一宿，曝用。得紫菀良。杏仁为使。恶皂荚、硝石、玄参。畏黄 、贝母、连翘、麻黄、青葙、辛夷（虽畏贝母，得之反良）。

　　草部

　　紫菀

　　润肺，泻火辛温润肺，苦温下气。补虚调中，消痰止渴。

　　治寒热结气，咳逆上气，咳吐脓血（专治血痰，为血劳圣药），肺经虚热，小儿惊痫（亦虚而有热）。能开喉痹，取恶涎，然辛散性滑，不宜多用独用（《本草汇》云：苦能达下，辛可益金，故吐血保肺，收为上剂。虽入至高善于达下，使气化及于州都，小便自利，人所不知。李士材曰：辛而不燥，润而不寒，补而不滞，诚金玉君子，非多用独用，不能速效。州都，膀胱也）。

　　根作节、紫色润软者良（人多以车前、旋复根伪之，误服误人）。去头须蜜水浸，焙用。

　　款冬为使。恶天雄、瞿麦、 本、远志。畏茵陈。白者名菀（时珍曰：紫入血分，白入气分）。

　　草部

　　旋复花

　　一名金沸草

　　泻、下气，消痰咸能软坚，苦辛能下气行水，温能通血脉。入肺、大肠经。消痰结坚痞，唾如胶漆，噫气不除（噫，于介切，俗作嗳。胸中气不畅，故嗳以通之，属不足。亦有挟痰挟火者，属有余。仲景治汗、吐、下后，痞硬噫气，有代赭旋复汤），大肠水肿，去头目风。然走散之药，冷利大肠，虚者慎用。

　　类金钱菊，去皮带蕊壳蒸用，根能续筋（筋断者，捣汁滴伤处，用滓敷其上，半月不开，筋自续矣）。

　　草部

　　百部

　　润肺，杀虫甘苦微温。能润肺，治肺热咳嗽（苦能泻热）。有小毒，杀蛔、蛲、蝇、虱，一切树木蛀虫（触烟即死）。

　　治骨蒸传尸，疳积疥癣（皆有虫。时珍曰：百部亦天冬之类，故皆治肺而杀虫，但天冬寒，热嗽宜之；百部温，寒嗽宜之）。

　　根多成百故名。取肥实者，竹刀劈去心皮，酒浸焙用。

　　草部

　　桔梗

　　宣通气血，泻火散寒，载药上浮苦辛而平。色白属金，入肺（气分）泻热，兼入手少阴心、足阳明胃经。开提气血，表散寒邪，清利头目咽喉，开胸膈滞气。

　　凡痰壅喘促、鼻塞（肺气不利）目赤、喉痹咽痛（两少阴火）、齿痛（阳明风热）口疮、肺痈干咳（火郁在肺）、胸膈刺痛（火郁上焦）、下痢腹痛、腹满肠鸣（肺火郁于大肠），并宜苦梗以开之。为诸药舟楫，载之上浮，能引苦泄峻下之剂。至于至高之分成功（既上行而又能下气何也？肺主气，肺金清，浊气自下行耳），养血排脓，补内漏（故治肺痈。时珍曰：枳桔汤治胸中痞满不痛，取其通肺利膈下气也。甘桔汤通治咽喉口舌诸病，取其苦辛散寒、甘平除热也。宋仁宗加荆芥、防风、连翘，遂名如圣汤。王好古加味甘桔汤，失音加诃子，声不出加半夏，上气加陈皮，涎嗽加知母、贝母，咳渴加五味，酒毒加葛根，少气加人参，呕加半夏、生姜，吐脓血加紫菀，肺痿加阿胶，胸膈不利加枳壳，痞满加枳实，目赤加栀子、大黄，面肿加茯苓，肤痛加黄 ，发斑加荆、防，疫毒加牛蒡、大黄，不得眠加栀子。昂按：观海藏所加，则用药之大较，亦可识矣）。

　　去浮皮，泔浸微炒用。畏龙胆、白芨。忌猪肉。

　　草部

　　荠

　　补，和中，解毒寒利肺，甘解毒（能解百药及蛇虫毒，在诸药中，毒皆自解）。和中止嗽，治消渴强中（渴症下消，茎长兴盛，不交精出，名强中。消渴之后，发为痈疽），痈肿疔毒。

　　似人参而体虚无心，似桔梗而味甘不苦（奸贾多用以乱人参。时珍曰：荠 即甜桔梗）。

　　草部

　　马兜铃

　　泻肺，下气体轻而虚。熟则四开象肺，故入肺。寒能清肺热。苦辛能降肺气（时珍曰：钱乙补肺阿胶散用之，非取其补肺，取其清热降气，则肺自安也。其中阿胶糯米，乃补肺之正药。昂按：清热降气，泻之即所以补之，若专一于补，适以助火而益嗽也）。

　　治痰嗽喘促，血痔 疮，大肠经热（ ，漏也，音闾，亦音漏。痔属大肠，大肠与肺为表里。肺移热于大肠，故肠风痔 ，清脏热则腑热亦清矣。《千金》单服治水肿，以能泻肺行水也），亦可吐蛊（汤剂中用之，多作吐）。

　　蔓生，实如铃，去筋膜，取子用。

　　草部

　　白前

　　泻肺，降气，下痰辛甘微寒。长于降气下痰止嗽，治肺气壅实，胸膈逆满。虚者禁用。

　　似牛膝、粗长坚直易断者，白前也；短小柔软能弯者，白薇也（近道多有，形色颇同，以此别之）。去头须，甘草水浸一伏时（即一昼夜），焙用。忌羊肉。

　　草部

　　白芨

　　涩，补肺，逐瘀生新味苦而辛，性涩而收。得秋金之令，入肺止吐血，（《摘玄》云：试血法，吐水内浮者肺血也，沉者肝血也，半浮沉者心血也。各随所见，以羊肺、肝、心蘸白芨末，日日服之佳），肺损者能复生之（以有形生有形也。人之五脏，惟肺叶损坏者，可以复生。台州狱吏悯一重囚，囚感之曰：吾七犯死罪，遭刑拷，肺皆损伤。得一方，用白芨末米饮日服，其效如神。后囚凌迟，剖开胸，见肺开窍穴数十，皆白芨填补，色犹不变也）。

　　治跌打折骨（酒服二钱），汤火灼伤（油调末敷），恶疮痈肿，败疽死肌。去腐逐瘀生新，除面上 （ 音千，去声，面黑气。 音炮，面疮也），涂手足皴裂，令人肌滑。

　　紫石英为使。畏杏仁。反乌头。

　　草部

　　半夏

　　燥湿痰，润肾燥，宣通阴阳辛温有毒，体滑性燥，能走能散，能燥能润。和胃健脾（去湿），补肝（辛散）润肾，除湿化痰，发表开郁，下逆气，止烦呕，发音声，利水道（燥去湿，故利水；辛通气，能化液，故润燥。丹溪谓：二陈汤能使大便润而小便长），救暴卒（葛生曰：凡遇五绝之病，用半夏末吹入鼻中即活，盖取其能作嚏也。五绝，谓缢死、溺死、压死、魇死、产死也）。

　　治咳逆头眩（火炎痰升则眩），痰厥头痛，眉棱骨痛（风热与痰），咽痛（成无己曰：半夏辛散，行水气而润肾燥。又局方半硫丸，治老人虚秘，皆取其润滑也。俗以半夏、南星为性燥误矣，湿去则土燥，痰涎不生，非二物之性燥也。古方用治咽痛、喉痹、吐血，非禁剂也。二物亦能散血，故破伤、扑打皆主之。惟阴虚劳损，则非湿热之邪，而用利窍行湿之药，是重竭其津液，医之罪也，岂药之咎哉。《甲乙经》用治之眠，是果性燥者乎！半夏、硫黄等分，生姜糊丸，名半硫丸）胸胀（仲景小陷胸汤用之），伤寒寒热（故小柴胡汤用之），痰疟不眠（《素问》曰：胃不和，则卧不安。半夏能和胃气而通阴阳。《灵枢》曰：阳气满，不得入于阴，阴气虚，故目不得瞑，饮以半夏汤，阴阳既通，其卧立安。又有喘嗽不得眠者。

　　左不得眠属肝胀，宜清肝；右不得眠属肺胀，宜清肺），反胃吐食（痰膈），散痞除瘿（瘿多属痰），消肿止汗（胜湿）。孕妇忌之（王好古曰：肾主五液，化为五湿，本经为唾、入肝为泪、入心为汗、入肺为涕、入脾为痰。痰者因咳而动，脾之湿也，半夏泄痰之际，不能治痰之本，治本者治肾也。咳无形，痰有形，无形则润，有形则燥，所以为流脾湿而润肾燥之剂也。俗以半夏为肺药非也，止呕为足阳明，除痰为足太阴。柴胡为之使，故柴胡汤用之。虽云止呕，亦助柴、芩主寒热往来，是又为足少阳也。时珍曰：脾无湿不生痰，故脾为生痰之源，肺为贮痰之器。按：有声无痰曰咳，盖伤于肺气；有痰无声曰嗽，盖动于脾湿也；有声有痰曰咳嗽，或因火、因风、因寒、因湿、因虚劳、因食积，宜分证论治。大法治嗽，当以治痰为先，而治痰又以顺气为主。宜以半夏、南星燥其湿，枳壳、橘红利其气，肺虚加温敛之味，肺热加凉泻之剂。赵继宗曰：二陈治痰，世医执之，内有半夏，其性燥烈，若风、寒、湿、食诸痰则相宜，至于劳痰、失血诸痰，用之反能燥血液而加病。按古有三禁，血家、汗家、渴家忌之，然亦间有用之者。俗以半夏专为除痰，而半夏之功用，不复见知于世矣。小柴胡汤、半夏泻心汤，皆用半夏，岂为除痰乎？火结为痰，气顺则火降而痰消）。

　　圆白而大，陈久者良，浸七日，逐日换水，沥去涎，切片，姜汁拌（性畏生姜，用之以制其毒，得姜而功愈彰）。柴胡、射干为使。畏生姜、秦皮、龟甲、雄黄。忌羊肉、海藻、饴糖。恶皂角。反乌头（合陈皮、茯苓、甘草、名二陈汤，为治痰之总剂。寒痰佐以干姜、芥子，热痰佐以黄芩、栝蒌，湿痰佐以苍术、茯苓，风痰佐以南星、前胡，痞痰佐以枳实、白术。更看痰之所在，加导引药，惟燥痰非半夏所司也）。

　　韩飞霞造曲十法（一姜汁浸造，名生姜曲，治浅近诸痰。一矾水煮透，兼姜糊造，名矾曲，矾最能却水，治清水痰。一煮皂角汁，炼膏，和半夏末为曲，或加南星，或加麝香，名皂角曲，治风痰开经络。一用白芥子等分，或三分之一，竹沥和成，略加曲糊，名竹沥曲，治皮里膜外结核隐显之痰。一麻油浸半夏三五日，炒干为末，曲糊造成。油以润燥，名麻油曲，治虚热劳咳之痰。一用腊月黄牛胆汁，略加热蜜和造，名牛胆曲，治癫痫风痰。一用香附、苍术、抚芎等分，熬膏，和半夏末作曲，名开郁曲，治郁痰；一用芒硝居半夏十分之三，煮透为末，煎大黄膏和成，名硝磺曲，治中风、卒厥、伤寒宜下由于痰者。一用海粉一两、雄黄一两、半夏二两，为末炼蜜和造，名海粉曲，治积痰沉痼；一用黄牛肉煎汁炼膏，即霞天膏，和半夏末为曲，名霞天曲，治沉 痼痰，功效最烈）。以上并照造曲法，草庵七日，待生黄衣晒干，悬挂风处，愈久愈良。

　　草部

　　天南星

　　燥湿，宣，祛风痰味辛而苦，能治风散血（《是斋方》：南星、防风等分为末，治破伤风、刀伤、扑伤如神，名玉真散。破伤风者，药敷疮口，温酒调下二钱；打伤至死，童便调灌二钱，连进三服必活）；气温而燥，能胜湿除痰；性紧而毒，能攻积拔肿，补肝风虚（凡味辛而散者，皆能补肝，木喜条达故也），为肝、脾、肺三经之药。

　　治惊痫风眩（丹溪曰：无痰不作眩），身强口噤，喉痹舌疮，结核疝瘕，痈毒疥癣，蛇虫咬毒（调末箍之），破结下气，利水堕胎，性更烈于半夏（与半夏皆燥而毒，故堕胎。半夏辛而能守，南星辛而不守。然古安胎方中，亦有用半夏者）。阴虚燥痰禁用。

　　根似半夏而大，形如虎掌，故一名虎掌。以矾汤或皂角汁浸三昼夜，曝用；或酒浸一宿，蒸，竹刀切开，至不麻乃止；或姜渣、黄泥和包，煨熟用。造曲法与半夏同。造胆星法：腊月取黄牛胆汁，和南星末纳入胆中，风干，年久者弥佳。畏附子、干姜、防风（得防风则不麻，火炮则毒性缓，得牛胆则不燥，且胆有益肝胆之功）。

　　草部

　　贝母

　　宣，散结，泻热，润肺，清火微寒，苦泻心火，辛散肺郁（入肺经气分，心火降则肺气宁。《诗》曰：言采其虻。虻即贝母也。取其解郁）。润心肺，清虚痰。

　　治虚劳烦热，咳嗽上气，吐血咯血，肺痿肺痈，喉痹（君相之火）目眩（火热上攻），淋沥（小肠邪热，心与小肠相表里，肺为气化之源）瘿瘤（化痰），乳闭产难。功专散结除热，敷恶疮（唐时有人膊上生疮如人面，能饮酒食物，亦无他苦。遍投诸药悉受之，至贝母。

　　疮乃颦眉，灌之数日，成痂而愈），敛疮口（火降邪散，疮口自敛，非贝母性收敛也。俗以半夏燥毒，代以贝母，不知贝母寒润，主肺家燥痰，半夏温燥，主脾家湿痰，设或误用，贻误非浅。故凡风、寒、湿、食诸痰，贝母非所宜也，宜用半夏、南星）。

　　川产开瓣者良，独颗无瓣者不堪用。去心，糯米拌炒黄，捣用。浓朴、白薇为使。畏秦艽。反乌头。

　　草部

　　栝楼仁

　　俗作瓜蒌

　　泻火，润肺，滑肠，止血，治热痰甘补肺（本草苦），寒润下。能清上焦之火，使痰气下降，为治嗽要药（肺受火逼，失下降之令，故生痰作嗽）。又能荡涤胸中郁热垢腻，生津止渴（丹溪曰：消渴神药），清咽利肠（通大便。《是斋方》：焙研酒调或米饮下，治小便不通），通乳消肿。

　　治结胸胸痹（仲景小陷胸汤用之。又云：少阳证口渴者，小柴胡汤，以此易半夏），酒黄热痢，二便不通。炒香酒服，止一切血（寒降火），泻者忌用。

　　实圆长如熟柿子，扁多脂，去油用。枸杞为使，畏牛膝、干漆。恶干姜。反乌头。

　　草部

　　天花粉

　　泻火，润燥，治热酸能生津，甘不伤胃，微苦微寒。降火润燥，滑痰解渴（古方多用治消渴），生肌排脓，消肿，行水通经，止小便利，（膀胱热解，则水行而小便不数）。

　　治热狂时疾，胃热疸黄，口燥唇干，肿毒发背，乳痈疮痔。脾胃虚寒者禁用。

　　即栝蒌根，畏恶同。澄粉食，大宜虚热人。

　　草部

　　夏枯草

　　补阳，散结，消瘿辛苦微寒，气禀纯阳。补肝血，缓肝火，解内热，散结气。

　　治瘿 湿痹，目珠夜痛（楼全善曰：目珠连目本，即目系也。夜痛及点苦寒药更甚者，夜与寒皆阴也，夏枯气禀纯阳；补厥阴血脉，故治此如神，以阳和阴也。按目白珠属阳，故昼痛，点苦寒药则效；黑珠属阴，故夜痛，点苦寒药反剧）。

　　冬至生，夏至枯，故名，用茎叶。

　　草部

　　海藻

　　泻热，软坚痰，消瘿瘤咸润下而软坚，寒行水以泄热。故消瘿瘤、桔核、阴 之坚聚（腹痛曰疝，丸痛曰 ，音颓），痰饮香港脚水肿之湿热。消宿食，治五膈。

　　山东海有大叶马尾二种，亦作海菜食，洗去咸水用（昂按：其用在咸，似不宜过洗）。

　　反甘草（东垣治瘰 、马刀、海藻、甘草并用，盖激之以溃坚也）。

　　草部

　　海带

　　下水消瘿，功同海藻。似海藻而粗，柔弱而长。

　　草部

　　昆布

　　功同海藻而少滑，性雄。治水肿瘿瘤，阴 膈噎（含之咽汁）。

　　出登莱者，搓如绳索；出闽越者，大叶如菜。洗去咸味用。

　　草部

　　独活

　　宣，搜风，去湿辛苦微温。气缓善搜，入足少阴（肾）气分，以理伏风。

　　治本经伤风头痛，头晕目眩（宜与细辛同用），风热齿痛（文潞公《药准》用独活、地黄等分为末，每服三钱），痉痫湿痹（项背强直，手足反张曰痉；湿流关节，痛而烦曰湿痹。

　　风胜湿，故二活兼能去湿），奔豚疝瘕（肾积曰奔豚，风寒湿客于肾家所致。瘕疝亦然）。有风不动，无风反摇，又名独摇草（故治风）。

　　《本经》云：独活一名羌活。古方惟用独活，后人云是一类二种，遂分用。以形虚大有臼如鬼眼，节疏色黄者为独活；色紫节密，气猛烈者为羌活。并出蜀汉。又云自西羌来者名羌活（故名胡王使者，今采诸家所分经络、主治各证，以便施用）。

　　草部

　　羌活

　　宣，搜风，发表，胜湿辛苦性湿，气雄而散，味薄上升。入足太阳（膀胱）以理游风，兼入足少阴、厥阴（肾、肝）气分。泻肝气，搜肝风，小无不入，大无不通。

　　治风湿相搏，本经头痛（同川芎，治太阳、少阴头痛。凡头痛多用风药者，以巅顶之上，唯风药可到也），督脉为病，脊强而厥（督脉并太阳经），刚痉柔痉（脊强而厥，即痉证也。

　　伤寒无汗为刚痉；伤风有汗为柔痉。亦有血虚发痉者。大约风证宜二活，血虚忌用），中风不语（按：古人治中风，多主外感，率用续命、愈风等汤以发表，用三化汤、麻仁丸以攻里。至河间出，如云中风非外来之风，良由心火暴甚，肾水虚衰。东垣则以为本气自病。丹溪以为湿生痰、痰生热、热生风。世人复分北方风劲、质浓，为真中；南方地卑、质弱，为类中。不思岐伯云：中风大法有四。一偏枯，半身不遂也；二风痱，四肢不收也；三风 ，奄忽不知人也；四风痹，诸风类痹状也。风证尽矣，何尝有真中、类中之说乎？此证皆由气血亏虚，医者不知养血益气以固本，徒用乌、附、羌、独以驱风，命曰虚虚，误人多矣。真中定重于类中。焉有类中既属内伤，真中单属外感乎！河间、东垣皆北人，安能尽舍北人而专治南病乎），头旋目赤（目赤要药）。散肌表八风之邪，利周身百节之痛，为却乱反正之主药。若血虚头痛、遍身痛者（此属内证），二活并禁用。

　　草部

　　防风

　　宣，发表，胜湿辛苦性温，升浮为阳。搜肝泻肺，散头目滞气、经络留湿。

　　主上部见血（用之为使，亦能治崩），上焦风邪，头痛目眩，脊痛项强，周身尽痛，太阳（膀胱）经证（徐之才曰：得葱白，能行周身）。又行脾胃二经，为去风胜湿之要药（凡风药皆能胜湿。东垣曰：卒伍卑贱之职，随所引而止，乃风药中润剂。若补脾胃，非此引用不能行），散目赤、疮疡。若血虚痉急、头痛不因风寒（内伤头痛）、泄泻不因寒湿、火升发嗽、阴虚盗汗、阳虚自汗者并禁用（同黄 、芍药，又能实表止汗；合黄 、白术，名玉屏风散，固表圣药。黄 得防风而功益大，取其相畏而相使也）。

　　黄润者良。上部用身，下部用梢。畏萆 。恶干姜、白蔹、芫花。杀附子毒。

　　草部

　　本

　　宣，去风寒湿辛温雄壮，为太阳经（膀胱）风药，寒郁本经、头痛连脑者必用之（凡巅顶痛，宜 本、防风、酒炒升、柴）。治督脉为病，脊强而厥（督脉并太阳经贯脊）；又能下行去湿，治妇人疝瘕，阴寒肿痛，腹中急痛（皆太阳寒湿），胃风泄泻（夏英公病泄，医以虚治不效。霍翁曰：此风客于胃也，饮以 本汤而愈。盖 本能除风湿耳），粉刺酒 （音查，和白芷作面脂良）。

　　根紫色似芎 而轻虚，气香味麻。

　　草部

　　葛根

　　轻，宣，解肌，升阳，散火辛甘性平，轻扬升发。入阴阳经，能鼓胃气上行，生津止渴（风药多燥，葛根独能止渴者，以能升胃气、入肺而生津耳）。兼入脾经，开腠发汗，解肌退热（脾主肌肉）。为治脾胃虚弱泄泻之圣药（经曰：清气在下，则生飧泄。葛根能升阳明清气）。

　　疗伤寒中风，阳明头痛（张元素曰：头痛如破，乃阳明中风，可用葛根葱白汤；若太阳初病，未入阳明而头痛者，不可便服升葛汤发之，反引邪气入阳明也。仲景治太阳、阳明合病，桂枝汤加葛根麻黄；又有葛根黄芩黄连解肌汤，是用以断太阳入阳明之路，非太阳药也）。血痢温疟（丹溪曰：治疟无汗要有汗，散邪为主，带补；有汗要无汗，扶正为主，带散。

　　若阳疟有汗，加参、 、白术以敛之，无汗加芩、葛、苍术以发之），肠风痘疹（能发痘疹。

　　丹溪曰：凡斑疹已见红点，不可更服升葛汤，恐表虚反增斑烂也）。

　　又能起阴气，散郁火，解酒毒（葛花尤良），利二便，杀百药毒。多用反伤胃气（升散太过）。

　　生葛汁大寒，解温病大热，吐衄诸血。

　　草部

　　升麻

　　轻，宣，升阳，解毒甘辛微苦。足阳明、太阴（胃、脾）引经药（参、 上行，须此引之），亦入手阳明、太阴（大肠、肺）。表散风邪（引葱白，散手阳明风邪；同葛根，能发阳明之汗；引石膏，止阳明头痛齿痛），升发火郁，能升阳气于至阴之下。引甘温之药上行，以补卫气之散而实其表（柴胡引少阳清气上行，升麻引阳明清气上行，故补中汤用为佐使。若下元虚者，用此升之。则下元愈虚，又当慎用）。

　　治时气毒疠，头痛（阳明头痛，痛连齿颊）寒热，肺痿吐脓，下痢后重（后重者，气滞也。气滞于中，必上行而后能下降。有病大小便秘者，用通利药而罔效，重加升麻而反通。

　　丹溪曰：气升则水自降。经曰：地气上为云，天气下为雨。天地不交，则万物不通也），久泄（经曰：清气在下，则生飧泄）脱肛，崩中带下（能缓带脉之缩急），足寒阴痿，目赤口疮，痘疮（升葛汤，初发热时可用，痘出后气弱或泄泻者可少用，否则见点之后，必不可用，为其解散也）斑疹（成朵如锦纹者为斑，隐隐见红点者为疹。盖胃热失下，冲入少阳，则助相火而成斑，冲入少阴，则助君火而成疹），风热疮痈。解百药毒，吐蛊毒，杀精鬼（性阳、气升、味甘故也）。阴虚火动者忌用（朱肱《活人书》言瘀血入里吐衄血者，犀角地黄汤，乃阳明圣药，如无犀角，代以升麻。二药性味相远，何以为代？盖以升麻能引诸药同入阳明也。朱二允曰：升麻性升，犀角性降，用犀角止血，乃借其下降之气，清心肝之火，使血下行归经耳。倘误用升麻，血随气升，不愈涌出不止乎？古方未可尽泥也）。

　　里白外黑，紧实者良，名鬼脸升麻，去须芦用（或有参、 补剂，须用升、柴，而又恐其太升发者，升麻、柴胡并用，蜜水炒之。别有一种绿升麻，缪仲醇用治滞下，每每有验）。

　　草部

　　白芷

　　宣，发表，祛风，散湿辛散风，温除湿，芳香通窍而表汗。行手足阳明（大肠、胃），入手太阴（肺，色白味辛，故入肺），而为阳明主药（阳明之脉营于面，故治头面诸疾）。治阳明头目昏痛（杨吉老方，白芷汤泡四、五遍，蜜丸弹子大，名都梁丸。每服一丸，荆芥点醋茶嚼下。杨吉老，名介，治王定国病时在都梁，因以名丸），眉棱骨痛（风热与痰，同酒浸黄芩为末，茶下）牙痛（上龈属足阳明，下龈属手阳明，二经风热）鼻渊（肺主鼻，风热乘肺，上烁于脑，故鼻多浊涕而渊。经曰：脑渗为涕，宜同细辛、辛夷治之），目痒泪出，面 （干去声，面黑气）瘢疵（可作面脂），皮肤燥痒，三经风热之病。及血崩血闭，肠风痔 ，痈疽疮疡，三经湿热之病。

　　活血排脓（肠有败脓血，淋露腥秽，致脐腹冷痛，须此排之），生肌止痛，解砒毒、蛇伤（先以绳扎伤处，酒调下白芷末五钱。种白芷，能辟蛇）。又治产后伤风，血虚头痛（自鱼尾上攻，多在日晚，宜四物加辛、芷。如气虚头痛，多在清晨，宜芎、 倍参、 。保寿堂治正、偏头痛，白芷、川芎各三钱，搽牛脑上，加酒顿熟，热食尽醉，其病如失。鱼尾，目之上角）。然其性升散，血热有虚火者禁用。

　　色白、气香者佳，或微炒用。当归为使。恶旋复花。

　　草部

　　细辛

　　宣散风湿，补肝润肾辛温散风邪，故诸风痹痛、咳嗽上气、头痛脊强者宜之（专治少阴头痛，独活为使）。

　　辛散浮热，故口疮喉痹（少阴火）、鼻渊齿蛊者（虫蚀脓烂）宜之。辛益肝胆，故胆虚惊痫，风眼泪下者宜之。水停心下则肾燥，细辛之辛，能行水气以润之（肾燥者，心亦燥，火屈于水故燥也。经曰：肾苦燥，急食辛以润之）。虽手少阴（心）引经，乃足少阴（肾）本药，能通精气，利九窍，故耳聋鼻 （音瓮，鼻塞不闻香臭也。风寒入脑，故气不宣通。寒宜表，热宜清，有息肉者，为末吹鼻）、倒睫便涩者宜之。散结温经，破痰下乳，行血发汗（能发少阴之汗。仲景治少阴证反发热，麻黄附子细辛汤，乃治邪在里之表剂）。然味浓性烈不可过用（不可过一钱，多则气不通，闷绝而死，虽而无伤可验，开平狱尝治此，不可不知）。

　　味极辛，产华阴者真（杜蘅、鬼督邮、徐长卿皆可乱之），拣去双叶者用。恶黄 、山茱。畏硝石、滑石。反藜芦。

　　草部

　　柴胡

　　宣，发表和里，退热升阳苦平微寒，味薄气升为阳。主阳气下陷，能引清气上行，而平少阳、厥阴之邪热（肝、胆、心包、三焦相火。时珍曰：行少阳，黄芩为佐；行厥阴，黄连为佐），宣畅气血，散结调经（昂按：人第知柴胡能发表，而不知柴胡最能和里。故劳药、血药，往往用之。补中益气汤，逍遥散，皆用柴胡，取其和中，皆非解表）。为足少阳（胆）表药（胆为清净之府，无出无入，其经在半表半里，法当和解，小柴胡汤之属是也。若病在太阳，服之太早，则引贼入门；若病入阴经，复服柴胡，则重虚其表。最宜详慎）。

　　治伤寒邪热（仲景有大、小柴胡汤），痰热结实，虚劳肌热（寇宗 曰：柴胡，《本经》并无一字治劳，《药性论》、《日华子》皆言补劳伤，医家执而用之，贻误无穷。时珍曰：劳有五，若劳在肝、胆、心、心包有热，则柴胡乃手足厥阴、少阳必用之药；劳在脾胃有热，或阳气下陷，则柴胡为升清退热必用之药。惟劳在肺肾者，不可用耳，寇氏一概摈斥，殊非通论。昂按：杨氏秦艽扶羸汤，治肺痿成劳，咳嗽声嗄，体虚自汗，用柴胡为君，则肺劳亦有用之者矣。《药性论》甄权着），呕吐心烦（邪在半表半里，则多呕吐），诸疟寒热（东垣曰：诸疟以柴胡为君，佐以引经之药。李士材曰：疟非少阳经慎用。喻嘉言曰：疟发必有寒有热，盖外邪伏于半表半里，适在少阳所主之界。入与阴争，阳胜则热；出与阳争，阴胜则寒。既纯热无寒，为瘅疟温疟，纯寒无热，为牝疟，要皆自少阳而造其极偏。补偏救弊，亦必返还少阳之界，使阴阳协和而后愈也。谓少阳而兼他经则有之，谓他经而不涉少阳，则不成其为疟矣，脉纵屡迁，而弦之一字，实贯彻之也。昂按：疟之不离少阳。犹咳之不离于肺也。谈薮云：张知阁久病疟，热时如火，年余骨立。医用茸，附诸药，热益甚。孙琳投以小柴胡汤，三服脱然。琳曰：此名劳疟，热从髓出，加以刚剂，气血愈亏。热有在皮肤、在脏腑、在骨髓，在骨髓者，非柴胡不可，若得银柴胡，只须一服，南方者力减，故三服乃效也。时珍曰：观此则得用药之妙的矣。昂按：据孙氏之说，是柴胡亦能退骨蒸也），头眩目赤，胸痞胁痛（凡胁痛，多是肝木有余，宜小柴胡汤加青皮、川芎、白芍。又左胁痛，宜活血行气；右胁痛，宜消食行痰），口苦耳聋（皆肝胆之邪），妇人热入血室（冲为血海，即血室也，男女皆有之。柴胡在脏主血，在经主气），胎前产后诸热，小儿痘疹，五疳羸热，散十二经疮疽，血凝气聚，功同连翘（连翘治血热，柴胡治气热，为少异）。阴虚，火炎气升者禁用。

　　银州者根长尺余，微白，治劳疳良。北产者如前胡而软者良，南产者强硬不堪用。外感生用，内伤升气酒炒用根，中及下降用梢，有汗、咳者蜜水炒。前胡、半夏为使。恶皂角。

　　草部

　　前胡

　　宣，解表，泻，下气，治风痰辛以畅肺解风寒，甘以悦脾理胸腹，苦泻厥阴（肝）之热，寒散太阳（膀胱）之邪（微寒，一云微温）。性阴而降，功专下气，气下则火降而痰消（气有余便是火，火则生痰）。能除实热。

　　治痰热哮喘，咳嗽呕逆，痞膈霍乱，小儿疳气，有推陈致新之绩。明目安胎。无外感者忌用（按：柴胡、前胡均是风药。但柴胡性升、前胡性降，为不同。肝胆经风痰，非前胡不能除）。

　　皮白肉黑，味甘、气香者良。半夏为使。恶皂角。忌火。

　　草部

　　麻黄

　　轻，发汗辛温微苦（僧继洪曰：中牟产麻黄，地冬不积雪，性热，故过服泄真气）。入足太阳（膀胱），兼走手少阴、阳明（心、大肠）而为肺家专药。能发汗解肌，去营中寒邪、卫中风热。

　　调血脉，通九窍，开毛孔。

　　治中风伤寒（中，犹伤也），头痛温疟，咳逆上气（风寒郁于肺经。经曰：诸气 郁，皆属于肺），痰哮气喘（哮证宜泻肺气，虽用麻黄，而不出汗，本草未载），赤黑斑毒（胃热。

　　一曰斑证，表虚不得再汗，非便闭亦不可下，只宜清解其热），毒风疹痹，皮肉不仁，目赤肿痛，水肿风肿。过剂则汗多云阳，夏月禁用（汗者心之液，过汗则心血为之动摇，乃骁悍之剂。丹溪以人参、麻黄同用，亦攻补法也。东垣曰：十剂曰轻可去实，葛根、麻黄之属是也。邪客皮毛，腠理闭拒，营卫不行，故谓之实，二药轻清，故可去之。时珍曰：麻黄太阳经药，兼入肺经，肺主皮毛；葛根阳明经药，兼入脾经，脾主肌肉。二药皆轻扬发散，而所入不同。王好古曰：麻黄治卫实，桂枝治卫虚，虽皆太阳经药，其实营卫药也。心主营为血，肺主卫为气。故麻黄为手太阴之剂，桂枝为手少阴心之剂。时珍曰：仲景治伤寒，无汗用麻黄，有汗用桂枝，未有究其精微者。津液为汗，汗即血也，在营则为血，在卫则为汗。寒伤营，营血内涩。不能外通于卫，卫气闭固，津液不行，故无汗发热而恶寒；风伤卫，卫气外滞，不能内护于营，营气虚弱，津液不固，故有汗发热而恶风。然风寒皆由皮毛而入，皮毛肺之合也，盖皮毛外闭，则邪热内攻，故用麻黄、甘草同桂枝，引出营分之邪，达之肌表；佐以杏仁，泄肺而和气。汗后无大热而喘者加石膏。《活人书》，夏至后加石膏知母，皆泄肺火之药，是麻黄汤虽太阳发汗重剂，实散肺经火郁之药。腠理不密，则津液外泄，而肺气虚，虚则补其母，故用桂枝同甘草，外散风邪以救表，内伐肝木以防脾；佐以芍药，泄木而固脾；使以姜、枣，行脾之津液而和营卫。下后微喘者，加浓朴、杏仁，以利肺气也。汗后脉沉迟者加人参，以益肺气也。《活人书》，加黄芩为阳旦汤，以泻肺热也。是桂枝汤虽太阳解肌轻剂，实为理脾救肺之药也。诸家皆以麻黄桂枝为肺经药，谓伤寒传足不传手者误也。桂能平肝）。

　　发汗用茎去节，煮十余沸，掠去浮沫，或用醋汤略泡。

　　备用，亦有用蜜炒者（庶免太发），止汗用根节（无时出汗为自汗，属阳虚；梦中出汗为盗汗，属阴虚。用麻黄根、蛤粉、粟米等分为末，袋盛扑之佳。时珍曰：麻黄发汗，驶不能御；根节止汗，效如影响，物理不可测如此。自汗有风湿、伤风、风温，气虚、血虚、脾虚、阴虚、胃热、痰饮、中暑、亡阳、柔痉等证，皆可加用。盖其性能行周身肌表，引诸药至卫分而固腠理。汗虽为心液，然五脏亦各有汗。经曰：饮食饱甚，汗出于胃；惊而夺精，汗出于心；持重远行，汗出于肾；疾走恐惧，汗出于肝；摇体劳苦，汗出于脾）。浓朴、白薇为使。恶辛夷、石膏。

　　草部

　　荆芥

　　一名假苏

　　轻，宣，发表，祛风，理血辛苦而温，芳香而散。入肝经气分，兼行血分。其性升浮能发汗（又云：止冷汗、虚汗），散风湿，清头目，利咽喉。治伤寒头痛，中风口噤，身强项直，口面 斜，目中黑花。

　　其气温散，能助脾消食（气香入脾），通利血脉。治吐衄肠风，崩中血痢，产风血运（产后去血过多，腹内空虚，则自生风。故常有崩运之患，不待外风袭之也。荆芥最能散血中之风，华佗愈风散，荆芥三钱，微焙为末，豆淋酒调服，或童便服，诸家云甚效），瘰 疮肿。清热散瘀，破结解毒（结散热清，则血凉而毒解，为风病、血病、疮家圣药）。荆芥功本治风，又兼治血者，以其入风木之脏，即是藏血之地也。李士材曰：风在皮里膜外，荆芥主之，非若防风能入骨肉也。

　　连穗用（穗在于巅，故善升发），治血炒黑用（凡血药用山栀、干姜、地榆、棕榈、五灵脂等，皆应炒黑者，以黑胜红也）。反鱼蟹、河豚、驴肉。

　　草部

　　连翘

　　轻，宣，散结，泻火微寒升浮。形似心（实以莲房有瓣），苦入心，故入手少阴，厥阴（心、心包）气分而泻火，兼除手、足少阳（三焦、胆），手阳明经（大肠）气分湿热。散诸经血凝、气聚（营气壅遏，卫气郁滞，遂成疮肿），利水通经，杀虫止痛，消肿排脓（皆结者散之。凡肿而痛者为实邪，肿而不痛为虚邪，肿而赤者为结热，肿而不赤为留气停痰），为十二经疮家圣药（经曰：诸疮痛痒皆属心火）。

　　草部

　　紫苏

　　宣，发表，散寒味辛入气分，色紫入血分。香温散寒，通心利肺，开胃益脾（气香入胃），发汗解肌，和血下气，宽中消痰，祛风定喘，止痛安胎，利大、小肠，解鱼、蟹毒。多服泄人真气（时珍曰：同陈皮、砂仁，行气安胎；同霍香、乌药，温中止痛；同香附、麻黄，发热解肌；同芎、当归，和血散血；同桔梗、枳壳，利膈宽肠；同卜子、杏仁，消痰定喘；同木瓜、浓朴，散温解暑治霍乱香港脚）。

　　气香者良。宜橘皮。忌鲤鱼。

　　苏子与叶同功。润心肺，尤能下气定喘，止嗽消痰，利膈宽肠，温中开郁（有苏子降气汤）。

　　苏梗下气稍缓，虚者宜之（叶发汗散寒、梗顺气安胎，子降气开郁、消痰定喘。表弱气虚者忌用叶，肠滑气虚者忌用子），炒、研用。

　　草部

　　薄荷

　　轻，宣，散风热辛能散，凉能清（本经温，盖体温而用凉也），升浮能发汗。搜肝气而抑肺盛，消散风热，清利头目。

　　治头痛头风，中风失音，痰嗽口气，语涩舌胎（含漱），眼耳咽喉，口齿诸病（辛香通窍，而散风热），皮肤瘾疹，瘰 疮疥，惊热（凡小儿治惊药，俱宜薄荷汤调），骨蒸。破血止痢（能治血痢。血痢病在凝滞，辛能散，凉能清）。虚人不宜多服（能发汗疏表，夏月多服，泄人元气）。

　　苏产气芳者良（薄荷，猫之酒也；犬，虎之酒也；蜈蚣，鸡之酒也；桑椹，鸠之酒也；莽草，鱼之酒也，食之皆醉。被猫伤者，薄荷汁涂之）。

　　草部

　　鸡苏

　　一名水苏，一名龙脑薄荷

　　轻，宣，散热，理血辛而微温。清肺下气理血，辟恶而消谷。

　　治头风目眩，肺痿血痢，吐衄崩淋，喉腥口臭，邪热诸病（《局方》有龙脑鸡苏丸）。

　　方茎中虚，似苏叶而微长，密齿面皱，气甚辛烈。

　　草部

　　木贼

　　轻，发汗，退目翳温微甘苦。中空轻扬，与麻黄同形、性；亦能发汗解肌，升散火郁、风湿，入足厥阴，少阳血分。益肝胆。

　　治目疾，退翳膜（翳乃肝邪郁遏，不能上通于目），及疝痛脱肛，肠风痔 ，赤痢崩中诸血病。

　　草部

　　浮萍

　　轻，发汗，利湿辛散轻浮。入肺经，达皮肤，能发扬邪汗（丹溪曰：浮萍发汗，甚于麻黄），止瘙痒、消渴（捣汁服）生于水，又能下水气，利小便。

　　治一切风湿瘫痪（浮萍一味，蜜丸酒服，治三十六种风；浓煮汁浴，治恶疾疮癞遍身）。

　　烧烟辟蚊。

　　紫背者良。

　　草部

　　苍耳子

　　一名 耳，即诗卷耳

　　轻，发汗，散风湿甘苦性温。善发汗散风湿，上通脑顶，下行足膝，外达皮肤。

　　治头痛目暗，齿痛鼻渊，肢挛痹痛，瘰 疮疥（采根叶熬，名万应膏），遍身瘙痒（作浴汤佳）。

　　去刺，酒拌蒸。忌猪肉（《圣惠方》云：叶捣汁，治产后痢）。

　　草部

　　天麻

　　宣，祛风辛温，入肝经气分。益气强阴，通血脉，强筋力，疏痰气。

　　治诸风眩掉，头旋眼黑，语言不遂，风湿 （音顽）痹，小儿惊痫（诸风掉眩，皆属肝木。肝病不能荣筋，故见前症。天麻入厥阴而治诸疾，肝气和平，诸疾自瘳）。血液衰少及类中风者忌用（风药能燥血故也。昂按：风药中须兼养血药，制其燥也。养血药或兼搜风药，宣其滞也。古云；治风先治血，血行风自灭）。

　　根类黄瓜，茎名赤箭，有风不动，无风反摇，一名定风草。明亮坚实者佳，湿纸包煨熟，切片，酒浸一宿焙用。

　　草部

　　秦艽

　　宣，去寒湿苦燥湿，辛散风。去肠胃之热，益肝胆之气，养血荣筋（风药中润剂，散药中补剂）。

　　治风寒湿痹（经曰：风寒湿三气杂至，合而为痹。风胜为行痹，寒胜为痛痹，湿胜为着痹。痹在于骨则体重，在脉则血涩，在筋则拘挛，在肉则不仁，在皮则寒），通身挛急，（血不荣筋），虚劳骨蒸（时珍曰：手足阳阴经药，兼入肝胆。阳明有湿，则手足酸痛寒热，有热则日晡潮热骨蒸。《圣惠方》治急劳烦热，秦艽、柴胡各一两，甘草五钱，为末，每服三钱。治小儿骨蒸潮热食减瘦弱，秦艽、炙甘草各一两，每服一二钱，钱乙加薄荷五钱），疸黄酒毒，肠风泻血，口噤牙痛（齿下龈属手阳明大肠经。张洁古曰：秦艽能去下牙痛，及本经风湿）。湿胜风淫之证，利大小便（牛乳点服，兼治黄胆，烦渴便赤）。

　　形作罗纹相交，长大黄白左纹者良。菖蒲为使，畏牛乳。

　　草部

　　草

　　宣，去风湿苦辛。生寒，熟温。

　　治肝肾风气，四肢麻痹，筋骨冷痛，腰膝无力，风湿疮疡。若痹痛由脾肾两虚、阴血不足，不由风湿而得者，忌服（风药能燥血）。

　　江东人呼猪为 ，其草似猪咏臭，故名（唐成讷有进 表。宋张咏进 表云：其草金棱银线，素茎紫 ，对节而生，颇同苍耳。臣吃百服，眼目清明，即至千服，须发乌黑，筋力轻健，效验多端）。以五月五日、六月六日、七月七日、九月九日采者尤佳。去粗茎，留枝叶花实，酒拌蒸晒九次，蜜丸，甚益元气（ 辛苦气寒，故必蒸晒九次加以酒蜜，则苦寒之阴浊尽去，而清香之美味见矣。数不至九，阴浊未尽，则不能透骨搜风而却病也）。捣汁熬膏，以甘草、生地煎膏，炼蜜三味收之，酒调服尤妙。

　　草部

　　威灵仙

　　宣，行气，祛风辛泄气，咸泄水（《本草》苦，元素甘），气温属木。其性善走，能宣疏五脏，通行十二经络。

　　治中风痛风，头风顽痹（湿热流于肢节之间，肿属湿，痛属热，汗多属风，麻属气虚，木属湿痰死血。十指麻木，亦是胃中有湿痰死血，脾主四肢故也。痛风当分新久，新痛属寒，宜辛温药；久痛属热，宜清凉药。河间所谓暴病非热，久病非寒是也。大法宜顺气、清痰、搜风、散湿、养血、去瘀为要。威灵仙传曰：一人手足不遂数十年，遇新罗僧曰，得一药可治，入山求之，乃威灵仙也，服之而愈），症瘕积聚，痰水宿脓，黄胆浮肿，大小肠秘，风湿痰气，一切冷痛。性极快利，积 不痊者，服之有捷效。然疏泄真气，弱者慎用。和砂仁、沙糖、醋煎，治诸骨哽。

　　根丛须数百条，长者二尺余，色深黑，俗名铁脚威灵仙。忌茗、面汤。

　　草部

　　钓藤钩

　　宣，除风热，定惊甘微苦寒。除心热，平肝风。

　　治大人头旋目眩，小儿惊啼螈 （音炽纵。筋急而缩为螈，筋缓而弛为 ，伸缩不已为螈，俗谓之搐搦是也），客忤胎风，发斑疹。主肝风相火之病，风静火息，则诸证自除（相火散行于胆、三焦、心包）。

　　有刺，类钓钩。藤细多钩者良（纯用钩，其功加倍）。久煎则无力。

　　草部

　　茵芋

　　宣，去风湿辛苦微温，有小毒。

　　治风湿拘挛痹痛（时珍曰：古方治风痫，有茵芋丸；治风痹，有茵芋酒；治产后风，有茵芋膏。风湿诸证多用之。茵芋、石南、莽草，皆治风妙品，近世罕知。莽草辛温有毒，治头风痈肿乳痈疝瘕。苏颂曰：古方风湿诸酒多用之，今人取叶煎汤热含，治牙虫喉痹甚效。

　　甄权曰：不入汤）。

　　茎赤，叶如石榴而短浓，茎炙用。

　　草部

　　当归

　　补血，润燥，滑肠甘温和血，辛温散内，苦温助心、散寒（诸血属心，凡通脉者，必先补心，当归苦温助心）。入心、肝、脾（心生血，肝藏血，脾统血），为血中之气药。

　　治虚劳寒热，咳逆上气（血和则气降），温疟（厥阴肝邪） 痢（便血曰 ），头痛腰痛，心腹诸痛（散寒和气），风痉无汗（痉音擎上声。身强项直，角弓反张曰痉。无汗为刚痉，有汗为柔痉。当归辛散风，温和血。产后亦有发痉者，以脱血无以养筋也，宜十全大补汤），痿痹症瘕（筋骨缓纵，足不任地曰痿；风寒湿客于肌肉、血脉曰痹；血凝气聚，按之坚硬曰症；虽坚硬而聚散无常曰瘕，尚未至症也），痈疽疮疡，冲脉为病，气逆里急，带脉为病，腹痛腰溶溶如坐水中（冲脉起于肾下，出于气街，挟脐上行，至胸中，上颃颡，渗诸阳，灌诸经，下行入足，渗三阴，灌诸络，为十二经脉之海，主血。带脉横围于腰如束带，总约诸脉），及妇人诸不足，一切血证，阴虚而阳无所附者。

　　润肠胃，泽皮肤，养血生肌（血旺则肉长），排脓止痛（血和则痛止）。然滑大肠，泻者忌用（当归为君，白芍为臣，地黄为佐，芎 为使，名四物汤。治血之总剂，血虚佐以人参、黄；血热佐以条芩、栀、连；血积佐以大黄、牵牛。昂按：血属阴，四物能养阴，阴得其养，则血自生，非四物能生血也。若气虚血弱之人，当用人参，取阳旺生阴血之义。多有过服四物阴滞之药，而反致害者）。使气血各有所归，故名（血滞能通，血虚能补，血枯能润，血乱能抚，盖其辛温能行气分，使气调而血和也。东垣曰：头，止血而上行；身，养血而中守；尾，破血而下流；全，活血而不走。雷 、海藏并曰：头，破血。时珍曰：治上用头，治中用身，治下用尾，通治全用。一定之理也）。

　　川产力刚善攻，秦产力柔善补。以秦产头园尾多肥润气香者良，名马尾当归；尾粗坚枯者，名 头当归，只宜发散用。治血酒制，有痰姜制（昂按：当归非治痰药，姜制亦臆说耳）。畏菖蒲、海藻、生姜。恶湿面。

　　草部

　　芎

　　补血润燥，宣，行气搜风辛温升浮。为少阳（胆）引经，入手、足厥阴（心包、肝）气分，乃血中气药。助清阳而开诸郁（丹溪曰：气升则郁自降，为通阴阳血气之使），润肝燥而补肝虚（肝以泻为补，所谓辛以散之，辛以补之），上行头目，下行血海（冲脉），搜风散瘀，止痛调经。

　　治风湿在头，血虚头痛（能引血下行，头痛必用之。加各引经药，太阳羌活，阳明白芷，少阳柴胡，太阴苍术，少阴细辛，厥阴吴茱萸。丹溪曰：诸经气郁，亦能头痛），腹痛胁痛，气郁血郁，湿泻血痢，寒痹筋挛，目泪多涕（肝热），风木为病（诸风掉眩，皆属肝木）。

　　及痈疽疮疡（痈从六腑生，疽从五脏生，皆阴阳相滞而成。气为阳，血为阴，血行脉中，气行脉外，相并周流。寒湿搏之，则凝滞而行迟，为不及；火热搏之，则沸腾而行速，为太过；气郁邪入血中，为阴滞于阳；血郁邪入气中，为阳滞于阴，致生恶毒，然百病皆由此起也。芎、归能和血行气而通阴阳），男妇一切血证。然香窜辛散，能走泄真气，单服久服，令人暴亡（单服则脏有偏胜，久服则过剂生邪，故有此失。若有配合节制，则不至此矣。昂按：芍、地酸寒为阴，芎、归辛温为阳，故四物取其相济以行血药之滞耳。川芎辛散，岂能生血者乎？治法云：验胎法，妇人过经三月，用川芎末，空心热汤调服一匙，腹中微动者是胎，不动者是经闭）。

　　蜀产为川芎，秦产为西芎，江南为抚芎。以川产大块、里白不油、辛甘者胜，白芷为使。畏黄连、硝石、滑石。恶黄 、山茱萸。

　　草部

　　白芍药

　　补血，泻肝，涩，敛阴苦酸微寒，入肝脾血分，为手、足太阴（肺脾）行经药。泻肝火（酸敛汗，肝以敛为泻，以散为补），安脾肺，固腠理（肺主皮毛，脾主肌肉。肝木不克土，则脾安。土旺能生金，则肺安。脾和肺安，则腠理固矣），和血脉，收阴气，敛逆气（酸主收敛），散恶血，利小便（敛阴生津，小便自利，非通行之谓也），缓中止痛（东垣曰：经曰损其肝者，缓其中，即调血也）益气除烦，敛汗安胎，补劳退热。

　　治泻痢后重（能除胃中湿热），脾虚腹痛（泻痢俱太阴病，不可缺此，寒泻冷痛忌用。

　　虞天民曰：白芍不惟治血虚，大能行气。古方治腹痛，用白芍四钱，甘草二钱，名芍药甘草汤。盖腹痛因营气不从，逆于肉里，白芍能行营气，甘草能敛逆气，又痛为肝木克脾土，白芍能伐肝故也。天民又曰：白芍只治血虚腹痛，余不治，以其酸寒收敛，无温散之功也），心痞胁痛（胁者，肝胆二经往来之道。其火上冲，则胃脘痛，横行则两胁痛。白芍能理中泻肝），肺胀喘噫（嗳同），痈肿疝瘕。其收降之体，又能入血海（冲脉为血海，男女皆有之），而至厥阴（肝）。治鼻衄（鼻血曰衄，音女六切）目涩，肝血不足（退火益阴，肝血自足），妇人胎产，及一切血病。又曰产后忌用（丹溪曰：以其酸寒伐生发之气也，必不得已，酒炒用之可耳。时珍曰：产后肝血已虚，不可更泻也。寇氏曰：减芍药以避中寒。微寒如芍药，古人犹谆谆告诫，况大苦大寒，可肆行而莫之忌耶？同白术补脾，同参、 补气，同归、地补血，同芎 泻肝，同甘草止腹痛，同黄连止泻痢，同防风发痘症，同姜、枣温经散湿）。

　　赤芍药主治略同，尤能泻肝火，散恶血，治腹痛坚积，血痹疝瘕（邪聚外肾为疝，腹内为瘕），经闭肠风，痈肿目赤（皆散泻之功）。

　　白补而收，赤散而泻。白益脾，能于土中泻木；赤散邪，能行血中之滞。产后俱忌用。

　　赤白各随花色，单瓣者入药。酒炒用（制其寒），妇人血分醋炒，下痢后重不炒。恶芒硝、石斛。畏鳖甲、小蓟。反藜芦。

　　草部

　　生地黄

　　大泻火甘苦大寒，入心肾。泻丙火（小肠为丙火，心与小肠相表里，导赤散与木通同用），清燥金（胃、大肠火），消瘀通经，平诸血逆。治吐衄崩中（唾血者，血随唾出；咯血者，随痰咯出，或带血丝，出肾经及肺经。自两胁逆上吐出者，属肝经。衄血者，血溢于脑，从鼻而出；咳血者，咳出痰内有血，并属肺经。吐出呕出成盆成碗者，属胃经。经漏不止曰崩，血热则妄行，宜以此凉之。虚人忌用，用于干地黄可也），伤寒阳强，痘症大热（痘症用之甚多，本草未载）。多服损胃。

　　生掘鲜者，捣汁饮之，或用酒制，则不伤胃。生则寒，干则凉，热则温（故分为三条，以便施用）。

　　草部

　　干地黄

　　补阴，凉血甘苦而寒，沉阴而降。入手足少阴（心、肾）、厥阴（心包、肝），及手太阳经（小肠）。

　　滋阴退阳，生血凉血。

　　治血虚发热（经曰：阴虚生内热），劳伤咳嗽（咳嗽阴虚者，地黄丸为要药，亦能除痰。

　　丹溪曰：久病阴火上升，津液生痰不生血，宜补血以制相火，其痰自除），痿痹惊悸（有触而心动曰惊，无惊而自动曰悸，即怔忡也。有因心虚火动者，有因肝虚胆怯者，有因水停心下者，火畏水故悸也。地黄能交心肾而益肝胆，亦能行水，故治之）。吐衄尿血（痛为血淋，不痛为尿血。由心、肾气结，或忧思、房劳所致，多属虚寒，不可专作热治）血晕崩（经曰：阴虚阳搏谓之崩），足下热痛，折跌绝筋（生地一斤，瓜姜糟一斤，生姜四两，炒熟，伤折处，冷则易之。又生地汁三分，酒一升半，煮服，下扑损瘀血），填骨髓，长肌肉，利大小便，调经安胎，又能杀虫。治心腹急痛（《海上方》：捣汁和面作 饪食，能利出虫，忌用盐。《本草汇》曰：丹溪云气病补血，虽不中病，亦无害也。不知血药属阴，其性凝滞，若胃虚气弱之人，过服归地等剂，反致痞闷，饮食减少，变证百出，至死不悟，岂不惜哉！大抵血虚，固不可专补其气，而气虚亦不可徒补其血也。凡劳病，阳虚宜四君补气；阴虚宜四物补血；阴阳俱虚者，宜合用，名八珍汤）。

　　江浙生者，南方阳气力微；北方生者，纯阴力大，以怀庆肥大菊花心者良。酒制则上行外行，姜制则不泥膈。恶贝母。畏芜荑。忌莱菔、葱、蒜、铜铁器。得酒、门冬、丹皮、当归良。

　　草部

　　熟地黄

　　平补肝肾，养血滋阴甘而微温。入手足少阴、厥阴经。滋肾水，补真阴，填骨髓，生精血，聪耳明目（耳为肾窍，目为肝窍。目得血而能视。耳得血而能聪），黑发乌髭。治劳伤风痹，胎产百病，为补血之上剂（丹溪曰：产前当清热养血为主，产后宜大补气血为主，虽有杂证，从未治之。

　　昂按：丹溪产后大补气血一语，诚至当不易之论。后人不善用之，多有风寒未解，瘀血未尽，妄施峻补，反致大害者，不可不察。王硕云：男子多阴虚，宜熟地；女子多血热，宜生地）。

　　以好酒拌砂仁末，浸蒸晒九次用（地黄性寒，得酒与火与日则温。性泥，得砂仁则和气，且能引入丹田。六味丸用之为君，尺脉弱者加桂、附，所谓益火之原，以消阴翳也。尺脉旺者加知、柏，所谓壮水之主，以制阳光也）。

　　草部

　　何首乌

　　平补肝肾，涩精苦坚肾，温补肝，甘益血，涩收敛精气。添精益髓，养血祛风（治风先治血，血活则风散），强筋骨，乌髭发（故名首乌），令人有子，为滋补良药。气血太和，则劳瘦风虚、崩带疮痔、瘰 痈肿诸病自已（营血调则痈肿消。赤者，外科呼为疮帚）止恶疟（益阴补肝，疟疾要药，而本草不言治疟。时珍曰：不寒不燥功在地黄、天冬诸药之上）。

　　有赤、白二种。夜则藤交，一名六藤，有阴阳交合之象。赤雄入血分，白雌入气分。以大如拳、五瓣者良，三百年者大如栲栳，服之成地仙。凡使赤、白各半泔浸，竹刀刮皮切片，用黑豆与首乌拌匀，铺柳甑，入砂锅，九蒸九晒用。茯苓为使。忌诸血、无鳞鱼、莱菔、葱、蒜、铁器（唐时有何首乌者，祖名能嗣，父名延秀。能嗣五十八，尚无妻子，服此药七日，而思人道，娶妻连生数子。延秀服之，寿百六十岁。首乌又服之，寿百三十岁，发犹乌黑，李翱为立何首乌传。然流传虽久，服者尚少。明嘉靖初，方士邵应节进七宝美髯丹，世宗服之，连生皇子，遂盛行于世。方用赤、何首乌各一斤，黑豆拌，九蒸晒。茯苓半斤，乳拌。当归、枸杞、菟丝各半斤，俱酒浸。牛膝半斤，酒浸。同首乌第七次蒸至第九次。破故纸四两，黑芝麻炒，蜜丸。并忌铁器。昂按：地黄、何首乌皆君药也，故六味丸以地黄为君，七宝丹以何首乌为君，各有配合，未可同类而共施也。即有加减，当各依本方随病而施损益。今人多以何首乌加入地黄丸中，合两方而为一方，是一药二君，安所适从乎？失制方之本义也）。

　　草部

　　牡丹皮

　　泻伏火而补血辛甘寒微。入手足少阴（心、肾）、厥阴（心包、肝）。泻血中伏火（色丹故入血分。时珍曰：伏火即阴火也，阴火即相火也。世人专以黄柏治相火，不知丹皮之功更胜，故仲景肾气丸用之），和血、凉血而生血（血热则枯，凉则生），破积血（积瘀不去则新血不生），通经脉。

　　为吐衄必用之药（血属阴本静，因相火所逼，故越出上窍）。治中风，五劳，惊痫螈（筋脉伸缩抽掣为螈 。或手足抽掣，口眼 斜，卒然眩仆，吐涎身软，时发时止为痫。皆阴虚血热，风火相搏，痰随火涌所致），除烦热，疗痈疮（凉血），下胞胎，退无汗之骨蒸（张元素曰：丹皮治无汗之骨蒸，地骨皮治有汗之骨蒸。神不足者手少阴，志不足者足少阴，故仲景肾气丸用丹皮，治神志不足也。按《内经》曰：水之精为志，故肾藏志。火之精为神，故心藏神）。

　　单瓣花红者入药，肉浓者佳。酒拌蒸用。畏贝母、菟丝、大黄。忌蒜、胡荽、伏砒（时珍曰：花白者补，赤者利，人所罕悟，宜分别之）

　　草部

　　续断

　　补肝肾，理筋骨苦温补肾、辛温补肝。能宣通血脉而理筋骨。主伤中，补不足（《经疏》曰：味甘故然）暖子宫，缩小便，破瘀血。

　　治腰痛胎漏（怀妊沥血），崩带遗精，肠风血痢（《是斋方》：平胃散一两，川续断二钱半，每服二钱，米饮下，治时痢亦验），痈痔肿毒。又主金疮折跌（以功命名），止痛生肌。

　　女科外科，需为上剂。川产良。状如鸡脚，皮黄皱节节断者真。去向里硬筋，酒浸用。地黄为使。

　　草部

　　骨碎补

　　补肾，治折伤苦温补肾，故治耳鸣（耳鸣必由肾虚），及肾虚久泻（研末，入猪肾煨熟，空心食之。

　　肾主二便，久泻多属肾虚，不可专责脾胃也）。肾主骨，故治折伤（以功命名，粥和敷伤处。

　　经曰：肾者胃之关也。前阴利水，后阴利谷），牙痛（炒黑为末，擦牙，咽下亦良）。又入厥阴（心包，肝），能破血止血（入血行伤，故治折伤，粥和末裹伤处）。

　　根似姜而扁长，去毛用，或蜜拌蒸。

　　草部

　　益母草

　　一名茺蔚

　　通行瘀血，生新血辛微苦寒。入手、足厥阴（心包、肝）。消水行血，去瘀生新，调经解毒（瘀血去则经调）。

　　治血风血晕，血痛血淋，胎痛产难，崩中带下（带脉横于腰间，病生于此，故名为带。

　　赤属血，白属气。气虚者，补中益气而兼升降。血虚者，养血滋阴而兼调气）。为经产良药，消疔肿乳痈（亦取其散瘀解毒），通大小便。然辛散之药，瞳子散大者忌服。

　　益母子主治略同，调经益精，明目（血滞病目者则宜之）活血，顺气逐风（气行则血行，血活则风散），行中有补。治心烦头痛（血虚血热之候），胎产带崩，令人有子（有补阴之功。

　　时珍曰：益母根茎花叶实，皆可同用。若治疮肿胎产，消水行血，则宜并用；若治血分风热，明目调经，用子为良。盖根茎花叶专于行，子则行中有补也。《产宝》济阴返魂丹，小暑端午或六月六日，采益母茎叶花实，为末蜜丸，治胎产百病。《近效方》：捣汁熬膏亦良）。忌铁。子微炒用。

　　草部

　　泽兰

　　通、行血，消水苦泄热，甘和血，辛散郁，香舒脾。入足太阴、厥阴（脾、肝）。通九窍，利关节，养血气，长肌肉，破宿血，调月经，消症瘕，散水肿（防己为使）。

　　治产后血沥腰痛（瘀行未尽），吐血鼻血，目痛头风，痈毒扑损。补而不滞，行而不峻，为女科要药（古方泽兰丸甚多）。

　　时珍曰：兰草、泽兰，一类二种，俱生下湿。紫茎素枝，赤节绿叶，叶对节生，有细齿。但以茎圆节长、叶光有歧者为兰草；茎微方节短、叶有毛者为泽兰。嫩时并可 （音那）而佩之，《楚辞》所谓纫秋兰以为佩是也（朱文公《离骚辨证》云：必花叶俱香，燥湿不变，方可刈佩。今之兰蕙，花虽香而叶无气，质弱易萎，不可刈佩），吴人呼为香草，俗名孩儿菊（夏日采，置发中，则发不 ，浸油涂发，去垢香泽，故名泽兰）。兰草走气分，故能利水道，除痰癖，杀蛊辟恶，而为消渴良药（经曰：数食肥甘，传为消渴，治之以兰，除陈气也）。泽兰走血分，故能消水肿，涂痈毒，破瘀除症，而为妇人要药。以为今之山兰者误矣。

　　防己为使（寇宗 、朱丹溪并以兰草为山兰之叶，李时珍考众说以讥之。按别本云：兰叶甘寒，清肺开胃，消痰利水，解郁调经，闽产者力胜。闽产为胜，则是建兰矣。李士材云：兰叶禀金水之气，故入肺脏，东垣方中尝用之。《内经》所谓治之以兰除陈气者是也，余屡验之。李时珍又谓东垣所用乃兰草也。其集诸家之言曰：陈遁斋《闲览》云楚骚之兰，或以为都梁香，或以为泽兰，或以为猗兰，当以泽兰为正，今之所种如麦门冬者名幽兰，非真兰也，故陈止斋着盗兰说以讥之。既名幽兰，正合骚经矣。方虚谷《订兰说》言古之兰草即今之千金草，俗名孩儿菊者；今之所谓兰，其叶如茅者，根名土续断，因花馥郁，故得兰名。杨升庵曰：世以如蒲萱者为兰，九畹之受诬也久矣。又吴草庐《有兰说》曰：兰为医经上品，有根有茎，草之植者也。今所谓兰无枝无茎，因黄山谷称之，世遂谬指为离骚之兰。寇氏本草溺于流俗，反疑归说为非。夫医经为实用岂可诬哉？今之兰果可以利水杀虫而除痰癖乎？其种盛于闽，朱子闽人，岂不识其土产而辨析若此。世俗至今，犹以非兰为兰，何其惑之甚也。

　　昂按：朱子辨兰，援《离骚》纫 以为证，窃谓纫 亦骚人风致之词耳。如所云饮木兰之坠露，餐秋菊之落英，岂真露可饮而英可餐乎？又云制芰荷以为衣，集芙蓉以为裳，岂真芰荷可衣芙蓉可裳乎？宋儒释经执泥，恐未可为定论也。第骚经既言秋兰，则非春兰明矣。本经既言泽兰，则非山兰明矣。是《离骚》之秋兰，当属本经之泽兰无疑也。然《离骚》不尝曰春兰兮秋菊乎？不又曰结幽兰而延伫乎？不又曰疏石兰以为芳乎？若秋兰既属之泽兰，将所谓春兰幽兰石兰者，又不得为山兰，当是何等之兰乎？且山兰为花中最上之品，古今评者，列之梅、菊之前今反屈，于孩儿菊之下，以为盗袭其名，世间至贱之草皆收入本草，独山兰清芬佳品，摈弃不录，何其不幸若斯之甚也！本草杀虫之药良多，皆未必有验，至于行水消痰，固山兰之叶力所优为者也。盖李时珍、陈、方、吴、杨辈，皆泥定陈藏器以泽兰、兰草为一类二种，遂并骚经而疑之。崇泽兰而黜山兰，遂令兰草无复有用之者。不思若以为一类，则《本经》兰草一条，已属重出，何以《本经》兰草反列之上品，而泽兰止为中品乎？况一入气分，一入血分，迥然不同也。又骚经言兰者凡五，除木兰人所共识，其余春兰、秋兰、幽兰、石兰若皆以为孩儿菊，是不特一类二种，且四种一类矣。而以为九畹之受诬，岂理也哉？盖《本经》言泽兰，所以别乎山也；言兰草，明用叶而不用其花也；骚经言秋兰，所以别乎春也；言石兰，所以别乎泽也。愚谓秋兰当属泽兰，而春兰、石兰定是山兰。其曰幽兰，则山兰之别名，以其生于深山穷谷故也。寇氏、朱氏之论，又安可全非也，姑附愚说，以咨多识之士）。

　　草部

　　白薇

　　泻血热苦咸而寒，阴阳、冲、任之药。利阴气，下水气。

　　主中风身热支满，忽忽不知人（阴虚火旺，则内热主风。火气焚灼，故身热支满。痰随火涌，故不知人），血厥（汗出过多血少，阳气独上，气塞不行而厥，妇人尤多。此证宜白薇汤，白薇、当归各一两，参五钱，甘草钱半，每服五钱）热淋，温疟洒洒，寒热酸痛（寒热作，则营气不能内营，故酸痛），妇人伤中淋露（血热。千金白薇散治胎前产后遗尿不知时，白薇、芍药等分，酒调服。丹溪曰：此即河间所谓热甚廷孔郁结，神无所依，不能收禁之意也。廷孔，女人溺孔也），产虚烦呕（仲景安中益气竹皮丸用之。《经疏》曰：古方调经种子，往往用之。盖不孕缘于血热血少，而其源起于真阴不足，阳胜而内热，故营血日枯也。

　　益阴清热，则血自生旺而有子矣，须佐以归、地、芍药、杜仲、苁蓉等药）。

　　似牛膝而短小柔软。去须酒洗用。恶大黄、大戟、山茱、姜、枣。

　　草部

　　艾叶

　　宣，理气血，燥，逐寒湿苦辛。生温，熟热。纯阳之性，能回垂绝之元阳。通十二经，走三阴（太、少、厥），理气血，逐寒湿，暖子宫，止诸血，温中开郁，调经安胎（胎动腰痛下血，胶艾汤良，阿胶、艾叶煎服，亦治虚痢）。

　　治吐衄崩带（治带要药），腹痛冷痢，霍乱转筋（皆理气血、逐寒湿之效），杀蛇治癣（醋煎，外科有用干艾作汤，投白矾二三钱，洗疮，然后敷药者。盖人血气冷，必假艾力以佐阳，而艾性又能杀虫也）。以之灸（音九）火，能透诸经而治百病。血热为病者禁用（灸火则气下行，入药则热上冲，不可过剂。丹田气弱，脐腹冷者，以熟艾装袋，兜脐腹甚妙。寒湿香港脚，亦宜以此夹入袜内）。

　　陈者良，揉捣如绵，谓之熟艾，灸火用。妇人丸散，醋煮捣饼，再为末用（入茯苓数片同研，则易细）。煎服宜鲜者，苦酒（醋也）、香附为使（艾附丸，调妇人诸病。宋时重汤阴艾，自明成化来，则以蕲州艾为胜。云灸酒坛，一灸便透。《蒙筌》、《发明》，并以野艾为真蕲艾，虽香实非艾种）。

　　草部

　　延胡索

　　宣，活血，利气辛苦而温。入手足太阴（肺、脾）、厥阴（心包、肝）经。能行血中气滞，气中血滞，通小便，除风痹。

　　治气凝血结，上下内外诸痛（通则不痛），症瘕崩淋，月候不调（气血不和，因而凝滞，不以时至），产后血晕，暴血上冲，折伤积血，疝气危急，为活血、利气第一药。然辛温走而不守（独用力迅，宜兼补气血药），通经坠胎，血热、气虚者禁用。

　　根如半夏。肉黄、小而坚者良。酒炒行血，醋炒止血，生用破血，炒用调血。

　　草部

　　红花

　　古名红兰花

　　通，行血，润燥辛苦甘温。入肺经而破瘀血、活血（瘀行则血活。有热结于中、暴吐紫黑血者，吐出为好。吐未尽，加桃仁、红花行之。大抵鲜血宜止，瘀血宜行），润燥，消肿止痛（凡血热血瘀，则作肿作痛）。

　　治经闭便难，血运口噤，胎死腹中（非活血行血不能下），痘疮血热（本草不言治痘），喉痹不通。又能入心经，生新血（须兼补益药为佐使）。俗用染红，并作胭脂（胭脂活血解毒。痘疔挑破，以油胭脂敷之良）。少用养血，多则行血，过用能使血行不止而毙（血生于心包，藏于肝，属于冲、任。红花汁与相类，故治血病。有产妇血闷而死，名医陆氏以红花敷十斤煮汤，寝妇于上而熏之，汤冷再加，半日而苏。《金匮》有红兰花酒，云治妇人六十二种风）。

　　草部

　　茜草

　　通，行血色赤入营，气温行滞，味酸走肝，而咸走血（《本经》苦寒），入厥阴（心包、肝）血分。

　　能行血止血（能行故能止。消瘀通经，又能止吐崩尿血），消瘀通经（酒煎一两，通经甚效）。

　　治风痹黄胆（疸有五：黄胆、谷疸、酒疸、黄汗疸、女劳疸。此盖蓄血发黄，不专于温热者也。女劳疸必属肾虚，亦不可以湿热例治。当用四物、知、柏壮其水，参、术培其气，随证而加利湿清热药），崩运扑损，痔 疮疖。血少者忌用。根可染绛，忌铁。

　　草部

　　紫草

　　泻血热，滑肠甘咸气寒。入厥阴（心包、肝）血分。凉血活血，利九窍，通二便（咸寒性滑）。

　　治心腹邪气（即热也），水肿五痘， 癣恶疮（血热所致）及痘疮血热毒盛、二便闭涩者（血热则毒闭，得紫草凉之，则血行而毒出。大便利者忌之。《活幼心书》云：紫草性寒，小儿脾实者可用，脾虚者反能作泻。古方惟用茸，取其初得阳气，以类触类，用发痘疮。今人不达此理，一概用之误矣）。泻者忌用。

　　去头须，酒洗。

　　草部

　　凌霄花

　　一名紫葳

　　泻血热甘酸而寒。入厥阴（心包、肝）血分。能去血中伏火，破血去瘀。

　　生产乳余疾，崩带症瘕，肠结（不大便）血闭，淋 风痒，血热生风之证。女科多用，孕妇忌之（《本经》云：养胎。《经疏》云：破血之药，非所宜也。肺痈有用之为君药者。凌霄花为末，和密陀僧唾调，敷酒 甚验）。

　　藤生，花开五瓣，黄赤有点，不可近鼻，嗅之伤脑。

　　草部

　　大小蓟

　　泻，凉血甘温（《大明》曰凉）。皆能破血下气，行而带补。治吐衄肠痈，女子赤白浊，安胎（凉血之功）。

　　小蓟力微，能破瘀生新，保精养血，退热补虚，不能如大蓟之消痈毒（丹溪曰：小蓟治下焦结热血淋。《本事方》：一人冷气入阴囊，肿满疼痛，煎大蓟汁服，立瘥）。

　　两蓟相似，花如髻。大蓟茎高而叶皱，小蓟茎低而叶不皱，皆用根。

　　草部

　　三七

　　一名山漆

　　泻，散瘀，定痛甘苦微温。散血定痛。

　　治吐血衄血，血痢血崩，目赤痈肿（醋磨涂即散，已破者为末掺之）。为金疮杖疮要药（杖时先服一二钱，则血不冲心；杖后敷之，去瘀消肿易愈。大抵阳明、厥阴血分之药，故治血病）。

　　此药近时始出，军中恃之。从广西山洞来者，略似白芨、地黄，有节，味微甘，颇似人参。以末掺猪血中，血化为水者真（近出一种，叶似菊艾，而劲浓有岐尖，茎有赤棱，夏秋开黄花，蕊如金丝，盘纽可爱，而气不香，根大如牛蒡，味甘极。《易繁衍》云是三七，治金疮折伤血病甚效，与南中来者不同）。

　　草部

　　地榆

　　涩，止血苦酸微寒。性沉而涩（本草未尝言涩，然能收汗止血，皆酸敛之功也），入下焦，除血热。

　　治吐衄崩中（血虚禁用），肠风（血鲜者为肠风，随感而见也；血瘀者为脏毒，积久而发也。粪前为近血，出肠、胃；粪后为远血，出肺、肝）血痢（苏颂曰：古方断下多用之。

　　寇宗 曰：虚寒泻痢，及初起者忌用。苏颂，着《本草图科》）。

　　似柳根，外黑里红。取上截，炒黑用。梢皮行血。得发良。恶麦冬。

　　草部

　　蒲黄

　　生滑行血，炒涩止血甘平。厥阴（心包、肝）血分药。生用性滑，行血消瘀，通经脉，利小便，祛心、腹、膀胱寒、热（同五灵脂，治心腹血气痛，名失笑散）。

　　疗扑打损伤，疮疖诸肿（一妇舌胀满口，以蒲黄频掺，比晓乃愈。宋度宗舌胀满口，御医用蒲黄、干姜末等分，搽之愈。时珍曰：观此则蒲黄之凉血、活血可知矣。盖舌为心苗，心包相火。乃其臣使，得干姜，是阴阳相济也）。

　　炒黑性涩，止一切血，崩带泄精。

　　香蒲，花中蕊屑，汤成入药。

　　草部

　　卷柏

　　生用破血，炙用止血生用辛平，破血通经，治症瘕淋结。炙用辛温，止血，治肠风脱肛。

　　生石上，拳挛如鸡足，俗呼万年松。凡使盐水煮半日，井水煮半日，焙用。

　　草部

　　茹

　　泻，破血辛寒，有小毒。蚀恶肉，排脓血，杀疥虫，除热痹，破症瘕（《内经》同乌贼骨。治妇人血枯）。

　　根如莱菔，皮黄肉白，叶长微阔，折之有汁，结实如豆，一颗三粒。甘草为使。

　　草部

　　庵子

　　泻，行水，散血苦辛微寒（《别录》微温）。入肝经血分。行水散血，散中有补。

　　治阳痿经涩，腰、膝、骨节重痛，产后血气作痛，闪锉折伤（扑打方多用之）。能制蛇（见之则烂）。

　　叶似菊而薄，茎似艾而粗。薏苡为使。

　　草部

　　郁金

　　宣，行气解郁，泻，泄血破瘀辛苦气寒。纯阳之品，其性轻扬上行，入心及包络，兼入肺经。凉心热，散肝郁，下气破血（行滞气，亦不损正气。破瘀血，亦能生新血）。

　　治吐衄尿血，妇人经脉逆行（经不下行，上为吐衄诸症。用郁金末，加韭汁、姜汁、童便服，其血自清。痰中带血者，加竹沥），血气诸痛，产后败血攻心，癫狂失心（癫多喜笑，尚知畏惧，证属不足；狂多忿怒，人莫能制，证属有余。此病多因惊忧、瘀血塞于心窍所致。郁金七两，白矾三两，米糊丸服，名白金丸。郁金入心散恶血，明矾化顽痰故也），痘毒入心（郁金一两，甘草二钱半，煮干焙研末，冰片五分，每用一钱，加猪血五、七滴，新汲水下。治斑痘始有白泡，忽搐入腹，紫黑无脓），下蛊毒（同升麻服，不吐则下）。

　　出川广，体锐圆如蝉肚，外黄内赤，色鲜微香，味苦带甘者真（市人多以姜黄伪之）。

　　草部

　　姜黄

　　泻，破血，行气苦辛（《本草》大寒。藏器、《大明》曰热）色黄，入脾兼入肝经。理血中之气，下气破血，除风消肿，功力烈于郁金。

　　治气胀血积，产后败血攻心，通月经，疗扑损。片子者能入手臂，治风寒湿痹（血虚臂痛者勿用。时珍曰：入臂治痛，其兼理血中之气可知）。

　　出川广（陈藏器曰：郁金苦寒色赤，姜黄辛温色黄）术味苦色青，三物不同，所用各别。

　　《经疏》曰：姜黄主治，介乎三棱、郁金之间。时珍曰：姜黄、郁金、莪术、形状不同，大略相近。但郁金入心，专治血；姜黄入脾，兼治血中之气；术入肝，治气中之血，稍为不同。今时以扁如干姜者，为片子姜黄。圆如蝉腹者，为蝉肚郁金，并可染色，术形虽似郁金，而色不黄也）。

　　草部

　　蓬莪术

　　泻，破血，行气，消积辛苦气温。入肝经血分。破气中之血（能通肝经聚血），消瘀通经，开胃化食，解毒止痛。

　　治心腹诸痛，冷气吐酸，奔豚 癖（酒、醋磨服。 ，音贤，小腹积。 癖多见于男子，症瘕多见于妇人。莪术香烈，行气通窍，同三棱用，治积聚诸气良。按：五积，心积曰伏梁，起脐上至心下；肝积曰肥气，在左胁；肺积曰息贲，在右胁；脾积曰痞气，在胃脘右侧；肾积曰奔豚，在小腹上至心下。治之不宜专用下药，恐损真气，宜于破血行气药中，加补脾胃药。气旺方能磨积，正旺则邪自消也。经曰：大积大聚，其可犯也，哀其大半而止，过者死。东垣五积方，用三棱、莪术，皆兼人参赞助成功。按治积诸药，神曲、麦芽化谷食，莱菔化面食， 砂、阿魏、山查化肉食，紫苏化鱼、蟹毒，葛花、枳 消酒积，麝香消酒积、果积，芫花、牵牛、大戟行水饮，三棱、莪术、鳖甲消症瘕，木香、槟榔行气滞，礞石、蛤粉功痰积，巴豆攻冷积，大黄、芒硝攻热积，雄黄、腻粉攻涎积，虻虫、水蛭攻血积）。

　　虽为泄剂，亦能益气（王好古曰：故治气短不能接续。大小七香丸、积香丸、诸汤散中多用之）。

　　根如生姜，莪生根下，似卵不齐，坚硬难捣。灰火煨透，乘热捣之（入气分），或醋磨酒磨，或煮熟用（入血分）。

　　草部

　　荆三棱

　　泻，行气，破血，消积苦平。色白属金（皮黑肉白），入肺金血分，破血中之气（亦通肝经聚血），兼入脾经。

　　散一切血瘀、气结，疮硬食停，老块坚积（乃坚者削之。从血药则治血，从气药则治气。须辅以健脾补气药良。昔有人患症瘕死，遗言开腹取之，得病块如石。文理五色，削成刀柄。

　　因砍三棱，柄消成水，乃知此药可疗症瘕），消肿止痛，通乳堕胎。功近香附而力峻，虚者慎用。

　　色黄体重，若鲫鱼而小者良。醋浸、炒，或面裹、煨。

　　草部

　　白茅根

　　泻火，补中，止血，止哕甘寒。入手少阴（心），足太阴、阳明（脾胃）。补中益气，除伏热，消瘀血，利小便，解酒毒。

　　治吐、衄诸血（心肝火旺，逼血上行，则吐血；肺火盛，则衄血。茅根甘和血，寒凉血，引火下降，故治之。扑损瘀血，捣汁服。名茅花汤。亦治鼻衄产淋），血闭寒热（血瘀则闭，闭则寒热作矣），淋沥崩中（血热则崩），伤寒哕逆（即呃逆。《说文》曰：哕，气牾也。

　　东垣作干呕之甚者，未是），肺热喘急，内热烦渴，黄胆水肿（清火行水。时珍曰：良药也，世人以微而忽之，惟事苦寒之剂，伤冲和之气，乌足知此哉）。

　　茅针，溃痈疖（酒煮服。一针溃一孔，二针溃二孔），口疮之神药。角蒿。

　　草部

　　芦根

　　泻热，止呕甘益胃，寒降火。

　　治呕哕反胃（胃热火升，则呕逆，食不下。《金匮》方：芦根煎服），消渴客热，伤寒内热，止小便数（肺为水之上源，脾气散精，上归于肺，始能通调水道，下输膀胱。肾为水脏，而主二便，三经有热。则小便数，甚至不能少忍，火性急速故也。芦中空，故入心肺，清上焦热，热解则肺之气化行，而小便复其常道矣）。能解鱼、蟹、河豚毒。

　　取迸水肥浓者，去须、节用。

　　草部

　　苎根

　　泻热，散瘀甘寒而滑。补阴破瘀，解热润燥。

　　治天行热疾，大渴大狂，胎动下血，诸淋血淋，捣贴赤游丹毒，痈疽发背，金疮折伤（止血易痂），鸡鱼骨哽（捣如龙眼。鸡骨，鸡汤下，鱼骨，鱼汤下）。汁能化血为水。

　　苎皮与产妇作枕，止血运；安腹上，止产后腹痛（散瘀之功）沤苎汁，疗消渴。

　　草部

　　蔷薇根

　　泻湿热苦涩而冷。入胃、大肠经。除风热、湿热，生肌杀虫。

　　治泄痢消渴，牙痛口糜（煎汁含漱），遗尿好眠，痈疽疮癣。

　　花有黄、白、红、紫数色，以黄心、白色、粉红者入药。

　　子，名营实，酸温。主治略同（《千金》曰：蔷薇根，角蒿，口疮之神药。角蒿所在多有，开淡红紫花，角微弯，长二寸许，辛苦有小毒。治恶疮有虫，及口齿疮）。

　　草部

　　芭蕉根

　　泻热味甘大寒。治天行热狂，烦闷消渴，产后血胀（并捣汁服），涂痈肿结热（为末，油调敷。霜后者佳）。

　　草部

　　大黄

　　大泻血分湿热，下有形积滞大苦大寒。入足太阴（脾），手足阳明、厥阴（大肠、胃、心包、肝）血分。其性浮而不沉，其用走而不守。若酒浸，亦能引至高之分（仲景太阳门调胃承气汤，大黄注曰酒浸；阳明门大承气汤，大黄注曰酒洗；少阳阳明小承气汤，大黄不用酒制，皆有分别。东垣曰：邪气在上，非酒不至。若用生者，则遗至高之邪热。病愈后，或目赤、喉痹、头痛、膈上热疾生也）。用以荡涤肠胃，下燥结而除瘀热。

　　治伤寒时疾，发热谵语（大肠有燥粪，故谵语，宜下之。谵，音占），温热瘴疟，下痢赤白，腹痛里急，黄胆水肿，症瘕积聚（积久成形谓之积，属阴；聚散无常谓之聚，属阳。

　　积多是血或食或痰，聚多是气），留饮宿食，心腹痞满，二便不通（皆土郁，夺之），吐血衄血，血闭血枯，损伤积血，一切实热，血中伏火。行水除痰，蚀脓消肿，能推陈致新。然伤元气而耗阴血（下多亡阴），若病在气分，胃虚、血弱人禁用（病在气分而用之，是为诛伐无过。东垣曰：能推陈致新，如定祸乱以致太平，所以有将军之号。时珍曰：仲景泻心汤，治心气不足吐衄血者，用大黄。黄连、黄芩，乃泻心包、肝、脾、胃四经血中之伏火也。又治心下痞满按之软者，用大黄、黄连泻心汤，亦泻脾胃之湿热，非泻心也。病发于阴，而反下之，则痞满。乃寒伤营血，邪结上焦，胃之上脘当心，故曰泻心。经曰：太阴所至，为痞满。又曰：浊气在上，则生 胀是已。病发于阳，而反下之，则结胸。乃热邪陷入血分，亦在上脘，故大陷胸汤、丸皆用大黄，亦泻脾胃血分之邪，而降其浊气也。若结胸在气分，只用小陷胸汤；痞满在气分，只用半夏泻心汤。或问心气不足而吐衄，何以不补心而反泻心？丹溪曰：少阴不足，亢阳无辅，致阴血妄行，故用大黄泻其亢甚之火。又心本不足，肝、肺各受火邪而病作，故用黄芩救肺、黄连救肝。肺者阴之主，肝者心之母，血之合也，肺、肝火退，则血归经而自安矣。寇宗 曰：以苦泄其热，就以苦补其心，盖一举而两得之。李士材曰：古人用大黄治虚劳吐衄，意甚深微。盖浊阴不降，则清阳不生，瘀血不去，则新血不生也）。

　　川产锦纹者良。有酒浸、酒蒸、生、熟之不同。生用更峻。黄芩为使（欲取通利者，不得骤进谷食，大黄得谷食，便不能通利耳。《夷坚志》：汤，火伤者，捣生大黄，醋调敷，止痛无瘢）。

　　草部

　　黄芩

　　泻火，除湿苦入心，寒胜热。泻中焦实火，除脾家湿热。

　　治 痢腹痛（便血曰 ，寒痛忌用。凡腹痛有寒热、虚实、食积，瘀血、痰湿之不同。

　　寒宜温，热宜清，虚宜补，实宜下，食宜消导，瘀血宜行散，痰湿宜化痰利湿。痛时手不可按者为实痛，按之痛止者为虚痛），寒热往来（邪在少阳），黄胆五淋，血闭（实热在血分）气逆，痈疽疮疡，及诸失血。消痰（丹溪以黄芩降痰，假其降火也。按痰因火动，当先降火）利水，解渴安胎（胎孕宜清热凉血，血不妄行则胎安），养阴退阳，补膀胱水。

　　酒炒则上行，泻肺火，利胸中气（肺主气，热伤气，泻热所以保肺）。治上焦之风热、湿热（丹溪曰：黄芩上、中二焦药），火嗽喉腥（五臭，肺为腥），目赤肿痛。过服损胃。血虚、寒中者禁用（得柴胡退寒热，得芍药治痢，得浓朴、黄连止腹痛，得桑皮泻肺火，得白术安胎之圣药。时珍曰：仲景治少阳证小柴胡汤，太阳少阳合病下利黄芩汤，少阳证下后心满泻心汤，并用之。盖黄连苦寒，入心泻热，除脾家湿热，使胃火不流入肺，不致刑金，即所以保肺也。肺虚不宜者，苦寒伤土，损其母也。少阳证虽在半表半里，而心膈痞满，实兼心、肺上焦之邪。心烦喜呕，默默不欲食，又兼脾、胃中焦之证，故用黄芩以治手，足少阳相火，黄芩亦少阳药也。杨士瀛曰：柴胡退热，不及黄芩。时珍曰：柴胡乃苦以发之，散火之标也；黄芩乃寒能胜热，折火之本也。东垣治肺热，身如火燎，烦燥引饮。而昼盛者，宜一味黄芩汤，以泻肺经气分之火，黄芩一两煎服。《本事方》用治崩中、暴下）。

　　黄明者良。中虚名枯芩，即片芩，泻肺火，清肌表之热。内实名条芩，即子芩，泻大肠火，补膀胱水。上行酒炒。泻肝，胆火，猪胆汁炒。山茱萸、龙骨为使。畏丹皮、丹砂。

　　草部

　　黄连

　　泻火，燥湿大苦大寒。入心泻火（王海藏曰：泻心，实泻脾也。实则泻其子），镇肝凉血（凡治血，防风为上部之使，黄连为中部之使，地榆为下部之使），燥湿开郁，解渴（单用能治消渴）除烦，益肝胆，浓肠胃，消心瘀（能去心窍恶血），止盗汗（凉心）。

　　治肠 泻痢（便血曰 ，有脏连丸。湿热郁而为痢，黄连治痢要药。噤口者，热壅上焦，同人参煎汤呷之，但得下咽便好。喻嘉言曰：下痢，必先汗解其外，后调其内。首用辛凉以解表，次用苦寒以攻里。《机要》云：后重宜下，腹痛宜和，身重宜除湿，脉弦宜去风，风邪内结宜汗，身冷自汗宜温，脓血稠粘宜重剂以竭之。下痢，赤属血分，白属气分。戴氏曰：俗谓赤热、白寒者，非也。通作湿热处治，但有新久、虚实之分），痞满（燥湿开郁。

　　张仲景治九种心下痞，五等泻心汤皆用之）腹痛（清热），心痛伏梁（心积），目痛 伤（人乳浸点或合归、芍等分，煎汤热洗，散热活血），痈疽疮疥（诸痛痒疮，皆属心火），酒毒胎毒（小儿初生，合甘草为末，蜜调令咽之），明目（《传信方》：羊肝一具，黄连一两，捣丸，名羊肝丸，凡是目疾皆治）定惊（镇肝），止汗解毒，除疳（同猪肝蒸为丸）杀蛔（蛔得苦则伏）。虚寒为病者禁用（久服黄连、苦参反热，从火化也。昂按：炎上作苦，味苦必燥，燥则热矣，旦苦寒沉阴肃杀，伐伤生和之气也。韩 曰：黄连与肉桂同行，能交心肾于顷刻。

　　时珍曰：治痢用香连丸，姜连丸用黄连、干姜，姜黄散用黄连、生姜，左金丸用黄连、吴茱萸，治口疮用黄连、细辛，止下血用黄连、大蒜，一阴一阳，寒因热用，热因寒用，最得制方之妙）。出宜州者粗肥，出四川者瘦小。状类鹰爪、连珠者良。去毛。治心火生用，虚火醋炒，肝、胆火猪胆汁炒，上焦火酒炒（有吞酸嘈杂等证，亦有吐酸者名酢心，宜黄连。吴茱萸降火开郁。酢，音醋），中焦火姜汁炒，下焦火盐水或童便炒，食积火黄士炒，治湿热在气分，吴茱萸汤炒，在血分干漆水炒，点眼赤人乳浸（时珍曰：诸法不独为之引导，盖辛热制其寒苦，咸寒制其燥性，用者详之）。黄芩龙骨为使。恶菊花、玄参、僵蚕、白鲜皮。

　　畏款冬、牛膝。忌猪肉（时珍曰：方有脏连丸、黄连猪肚丸，岂忌肉而不忌脏腑乎？）。杀乌头、巴豆毒。（黄连泻心火，佐以龙胆泻肝、胆火，白芍泻脾火，石膏泻胃火，知母泻肾火，黄柏泻膀胱火，木通泻小肠火。黄芩泻肺火，栀子佐之；泻大肠火，黄连佐之；柴胡泻肝胆火，黄连佐之；泻三焦火，黄芩佐之。郑奠一曰：兀兀欲吐，用黄连数分甚效）。

　　草部

　　胡黄连

　　泻热，疗惊疳苦寒。去心热，益肝胆，浓肠胃。

　　治骨蒸劳热，五心（心窝、左右手心、足心）烦热，三消（渴而多饮为上消，肺热也。

　　心移热于肺，传为膈消是也。多食善饥为中消，胃热也，痹成为消中是也。渴而小便数有膏为下消，肾热而水亏也）五痔（牝痔、牡痔、脉痔、肠痔、血痔、湿热下流伤血分，无所施泄，则逼肛门而为痔肿），温疟泻痢，女人胎蒸，消果子积，为小儿惊疳良药（朱二允曰：解吃烟毒，合茶服之甚效）。性味功用同黄连，故名。

　　出波斯国，今秦陇、南海亦有之。心黑外黄，折之尘出如烟者真。畏、恶同黄连。

　　草部

　　苦参

　　泻火，燥湿，补阴苦燥湿，寒胜热。沉阴主肾。补阴益精，养肝胆，安五脏（湿热去则血气和平，而五脏自安）利九窍，生津止渴，明目止泪（泪为肝热）。

　　治温病血痢（纯下清血者，风伤肝也，宜散风凉血；下如豆汁者，湿伤脾也，宜清热渗湿），肠风溺赤，黄胆酒毒。热生风，湿生虫，又能祛风、逐水、杀虫，治大肠疥癞。然大苦大寒，肝、肾虚而无热者勿服（张从正曰：凡药皆毒也，虽苦参、甘草，不可不谓之毒，久服必偏胜为患。经曰：五味入胃，各归其所喜攻，久而增气，物化之常也。气增而久，夭之由也。王冰注曰：气增不已，则脏有偏胜，偏胜则脏有偏绝，故令人暴夭。《笔谈》曰：久用苦参擦牙，遂病腰痛，由其气伤肾也。经又曰：大毒治病，十去其六；常毒治病，十去其七；小毒治病，十去其八；无毒治病，十去其九。谷肉果菜，食养尽之，无使过之，伤其正也。按：人参补脾，沙参补肺，紫参补肝，丹参补心，玄参补肾。苦参不在五参之内，然名参者皆补也。药能医病，不能养人，食能养人，不能医病）。

　　糯米泔浸去腥气，蒸用。玄参为使。恶贝母，菟丝子、漏芦。反藜芦（苦参一两，或酒煎，或醋煮，能吐天行时毒）。

　　草部

　　知母

　　泻火补水，润燥滑肠辛苦寒滑。上清肺金而泻火（泻胃热、膀胱邪热、肾命相火），下润肾燥而滋阴，入二经气分（黄柏入二经血分，故二药必相须而行）。消痰定嗽，止渴安胎（莫非清火之用）。

　　治伤寒烦热，蓐劳（产劳）骨蒸（退有汗之骨蒸），燥渴虚烦，久疟下痢（治嗽者，清肺火也。治渴者，清胃热也。退骨蒸者，泻肾火也），利二便，消浮肿（小便利则肿消。东垣曰：热在上焦气分，结秘而渴，乃肺中伏热，不能生水，膀胱绝其化源。宜用渗湿之药，泻火清金，滋水之化源。热在下焦血分，便闭而不渴，乃真水不足，膀胱干涸，无阴则阳无以化。宜用黄柏、知母大苦寒之药，滋肾与膀胱之阴。而阳自化，小便自通。丹溪曰：小便不通，有热有湿，有气结于下，宜清、宜燥、宜升。又有隔二隔三之治：如肺不燥，但膀胱热，宜泻膀胱，此正治；如因肺热不能生水，则清肺，此隔二之治；如因脾湿不运而精不上升，故肺不能生水，则燥胃健脾，此隔三之治。泻膀胱，黄柏、知母之类；清肺，车前、茯苓之类；燥脾，二术之类。昂按：凡病皆有隔二隔三之治，不独便闭也）。然苦寒伤胃而滑肠，多服令人泻（李士材曰：苦寒肃杀，非长养万物者也。世以其滋阴，施之虚损之人，则如水益深矣，特表出以为戒）。

　　得酒良。上行酒浸，下行盐水拌。忌铁。

　　草部

　　龙胆草

　　泻肝胆火，下焦湿热大苦大寒，沉阴下行。益肝胆而泻火（相火寄于肝胆，有泻无补，泻其邪热，即所以补火也），兼入膀胱、肾经。除下焦之湿热，与防己同功。酒浸亦能外行、上行。

　　治骨间寒热（肾主骨），惊痫邪气（肝经风火），时气温热，热痢疸黄、寒湿香港脚（足伤湿热，则成香港脚。肿而痛者，为湿香港脚，宜清热利湿搜风。又有挛缩枯细，痛而不肿者，名干香港脚，宜养血润燥），咽喉风热，赤睛 肉（泻肝胆火，能明目。元素曰：柴胡为主，龙胆为使，目疾要药。昂按：若目疾初起，宜发散，忌用寒凉），痈疽疮疥。过服损胃。

　　甘草水浸一宿，曝用。小豆、贯众为使。忌地黄。

　　草部

　　青黛

　　泻肝，散郁火咸寒，色青泻肝。散五脏郁火，解中、下焦蓄蕴风热（《衍义》曰：一妇患脐、腹、二阴遍生湿疮，热痒而痛，出黄汁，二便涩。用鳗鲡、松脂、黄丹之类涂之，热痛愈甚。其妇嗜酒，喜食鱼、虾发风之物。乃用马齿苋四两研烂，入青黛一两和涂，热痛皆去，仍服八正散而愈。此中、下焦蓄蕴风热。毒瓦斯若不出，当作肠风、内痔。妇不能禁酒物，果仍发痔）。

　　治伤寒发斑，吐咯血痢（阴虚火炎者忌用。合杏仁研，置柿饼中煨食，名圣饼子，治咯血）。小儿惊痫，疳热丹热，敷痈疮、蛇犬毒。

　　即靛花。取娇碧者，水飞净用（内多锻石，故须淘净）。

　　草部

　　大青

　　泻心胃热毒微苦咸，大寒。解心胃热毒。

　　治伤寒，时疾热狂，阳毒发斑（热甚伤血，里实表虚，则发斑。轻如疹子，重如锦纹。

　　紫黑者，热极而胃烂也，多死。《活人书》：治赤斑烦痛，有犀角大青汤），黄胆热痢，丹毒喉痹。

　　处处有之。高二三尺，茎圆叶长，叶对节生，八月开小红花成簇，实大如椒，色赤。用茎叶。

　　草部

　　牵牛

　　大泻气分湿热辛热有毒，属火善走。入肺经，泻气分之湿热（肺主气，火能平金而泄肺），能达右肾命门，走精隧，通下焦郁遏。及大肠风秘、气秘，利大小便，逐水消痰，杀虫堕胎。

　　治水肿喘满 癖气块。若湿、热在血分、胃弱气虚人禁用（东垣曰：牵牛苦寒误矣，其味辛辣，久嚼猛烈雄壮，所谓苦寒安在哉？乃泻气之药，比诸辛药泄气尤甚。若湿从下受，下焦主血，血中之湿，宜苦寒之味。而反用辛热之药，泄上焦之气，是血病泻气，使气血俱损也。王好古曰：以气药引，则入气；以大黄引，则入血。时珍曰：一妇肠结，年几六十，服养血润燥药，则泥结，服硝黄药，则若罔知。如此三十余年。其人体肥膏梁而多郁，日吐酸痰乃宽。此乃三焦气滞，有升无降，津液皆化为痰，不能下润肠腑，非血燥也。润剂留滞，硝、黄入血，不能入气，故无效。用牵牛为末，皂角膏丸，才服便通。外甥素多酒色病，二便不通，胀痛呻吟七昼夜，用通利药不效。予言此乃湿热之邪在精道，壅隧路，病在二阴之间。故前阻小便，后阻大便，病不在大肠、膀胱也。用楝实、茴香、穿山甲诸药，倍牵牛，三服而平。东垣补下焦阳虚天真丹，用牵牛盐水炒黑，佐沉香、杜仲、肉桂、破故纸诸药，深得补泻兼施之妙）。

　　有黑、白二种，黑者（亦名黑丑）力速。取子淘去浮者，舂去皮用。得木香、干姜良（此药汉前未入本草，故仲景方中无此。《别录》始载之，宋后始多用者）。

　　草部

　　防己

　　通，行水，泻下焦血分湿热大苦大寒（《本经》）平，《别录》温）。太阳（膀胱）经药。能行十二经，通腠理，利九窍，泻下焦血分湿热，为疗风水之要药。

　　治肺气喘嗽（水湿），热气诸痫（降气下痰），湿症香港脚（足伤寒湿为香港脚。寒湿郁而为热，湿则肿，热则痛。防己为主药。湿加苡仁、苍术、木瓜、木通，热加芩、柏，风加羌活、萆，痰加竹沥、南星，痛加香附、木香，活血加四物，大便秘加桃仁、红花，小便秘加牛膝、泽泻，痛连臂加桂枝、威灵仙，痛连胁加胆草。又有足跟痛者，属肾虚。不与香港脚同论），水肿风肿，痈肿恶疮。或湿热流入十二经，致二阴不通者，非此不可。然性险而健，阴虚及湿热在上焦气分者禁用（《十剂》曰：通可去滞，通草防己之属是也。通草即木通，是徐之才亦以行水者，为通与燥剂无以别矣。木通甘淡，泻气分湿热；防己苦寒，泻血分湿热。本集以行水为通剂，改热药为燥剂）。

　　出汉中，根大而虚通，心有花纹，色黄，名汉防己；黑点黄腥木强者，名木防己，不佳（陈藏器曰：治风用木防己，治水用汉防己）。酒洗用。恶细辛。畏萆 。

　　草部

　　葶苈

　　大泻气秘，通，行水辛苦大寒。属火性急，大能下气，行膀胱水。肿中水气 急者，非此不能除。破积聚症结，伏留热气，消肿除痰，止嗽定喘（水湿泛溢，为肿胀，为痰嗽，为喘满）通经利便。久服令人虚（《十剂》曰：泄可去闭，葶苈、大黄之属是也。大黄泄阴分血闭，葶苈泄阳分气闭，气味俱浓，不减大黄。然有甜、苦二种，甜者性缓，苦者性急，泄肺而伤胃，宜大枣辅之。仲景有葶苈大枣泻肺汤，治肺气喘急不得卧。昂按：辅以大枣，补土所以制水）。

　　子如黍米，微长色黄。合糯米微炒，去米用。得酒良。榆皮为使。

　　草部

　　甘遂

　　大通，泻经隧水湿苦寒有毒。能泻肾经及隧道水湿，直达水气所结之处，以攻决为用，为下水之圣药（仲景大陷肠汤用之）。

　　主十二种水，大腹肿满（名水蛊。喻嘉言曰：肾为水谷之海，五脏六腑之源。脾不能散胃之水精于肺，而病于中；肺不能通胃之水道于膀胱，而病于上。肾不能司胃之关，时其输泄，而病于下，以致积水浸淫，无所底止。肾者，胃之关也。前阴利水，后阴利谷。王好古曰：水者，脾肺肾三经所主。有五脏六腑十二经之部分，上头面，中四肢，下腰脚，外皮肤，中肌肉，内筋骨。脉有尺寸之殊，浮沉之别，不可轻泻药，当知病在何经何脏，方可用之。

　　按：水肿有痰裹食和瘀血、致清不升浊不降而成者，有湿热相生、隧道阻塞而成者；有燥热冲击、秘结不通而成者，证属有余。有服寒凉伤饮食、中气虚衰而成者；有大病后正气衰惫而成者，有小便不通、水液妄行、脾莫能制而成者，证属不足。宜分别治之。然其源多由中气不足而起。丹溪曰：水病当以健脾为主，使脾实而气运，则水自行。宜参、苓为君，视所挟证加减，苟徒用利水药，多致不救），瘕疝积聚，留饮宿食，痰迷癫痫。虚者忌用。

　　皮赤肉白，根作连珠。重实者良。面裹煨熟用（或用甘草、荠 汁浸三日，其水如墨，以清为度，再面裹煨）。瓜蒂为使。恶远志。反甘草（张仲景治心下留饮，与甘草同用，取其相反以立功也。有治水肿及肿毒者，以甘遂末敷肿处，浓煎甘草汤服之，其肿立消，二物相反，感应如此）。

　　草部

　　大戟

　　大泻，通脏腑水湿苦寒有毒。能泻脏腑水湿，行血发汗，利大小便。

　　治十二种水，腹满急痛，积聚症瘕，颈腋痈肿，风毒脚肿，通经堕胎。误服损真气（时珍曰：痰涎为物，随气升降，无处不到。入心则迷，成癫痫；入肺则塞窍，为咳喘背冷；入肝则胁痛干呕，寒热往来；入经络则麻痹疼痛；入筋骨则牵引隐痛；入皮肉则瘰 痈肿。陈无择并以控涎丹主之，殊有奇效，此乃治痰之本。痰之本，水也，湿也，得气与火。则结为痰。大戟能泄脏腑水湿，甘遂能行经络水湿，白芥子能散皮里膜外痰气，惟善用者能收奇功也。又曰：钱仲阳谓肾为真水，有补无泻。复云痘症变黑归肾者，用百祥膏下之，非泻肾也，泻其腑，则脏自不实。腑者，膀胱也。百祥惟大戟一味，能行膀腕之水故也。窍谓非独泻腑，乃肾邪实而泻肝也。实则泻其子，大戟浸水青绿，肝胆之色也。痘症毒盛火炽，则水益涸，风挟火势，则土受亏，故津液内竭，不能化脓，而成黑陷之证，泻其风火之毒，所以救肾扶脾也。昂按：泻心乃所以补心，泻肾即所以救肾，邪热退，则真阴复矣。《机要》用大戟一两，枣三枚，同煮焙干，去戟，用枣丸服，名枣变百祥丸）。

　　杭产紫者为上，北产白者伤人。浆水煮，去骨用。得大枣则不损脾。畏菖蒲。反甘草。

　　草部

　　商陆

　　大通，行水苦寒有毒（诸家辛酸，时珍苦寒）。沉阴下行，与大戟、甘遂同功。

　　疗水肿胀满（肿属脾，胀属肝。肿则阳气犹行，如单胀而不肿者名臌胀，为木横克土，难治。肿胀朝宽暮急为血虚，朝暮俱急为气血两虚。肿胀由心腹而散四肢者吉，由四肢而入心腹者危。男自下而上，女自上而下，皆难治）。瘕疝痈肿。喉痹不通，（薄切醋炒，涂喉中良），湿热也病。泻蛊毒，敷恶疮，堕胎孕，令人见鬼神。

　　取花白者根（赤者伤人，只堪贴脐，入麝三分捣贴，小便利则，肿消），黑豆汤浸蒸用。

　　得蒜良。

　　草部

　　芫花

　　大通，行水苦寒有毒。去水饮痰癖。

　　疗五水在五脏、皮肤，胀满喘急，痛引胸胁，咳嗽瘴疟（五水者，风水、皮水、正水、石水、黄汗也。水积胸中，坚满如石，名石水。汗如柏汁，名黄汗，久不愈必致痈脓。时珍曰：仲景治伤寒太阳证，表未解，心下有水而咳，干呕发热，或喘或利者，小青龙汤主之。

　　表已解，有时头痛，汗出恶寒，心下有水，干呕，痛引两胁，或喘或嗽者，十枣汤主之。盖青龙散表邪，使水从汗出，《内经》所谓开鬼门也；十枣逐里邪，使水从两便出，《内经》所谓洁净府、去陈 法也。十枣汤：芫花、甘遂、大戟等分，枣十枚）。

　　叶似柳，二月开花紫碧色，叶生花落。陈久者良。醋煮过，水浸曝用。根疗疥，可毒鱼。反甘草（斗讼者，取叶擦皮肤，辄作赤肿，假伤以诬人）。

　　草部

　　荛花

　　大通，行水辛散结、苦泄热，行水捷药，主治略同芫花。

　　草部

　　泽漆

　　通，行水辛苦微寒。消痰退热，止嗽杀虫，利大、小肠。治大腹水肿，益丈夫阴气。

　　生平泽，叶园黄绿，颇类猫睛，一名猫儿眼睛草。茎中有白汁，黏人（时珍曰：《别录》云是大戟苗，非也。功相类耳）。

　　草部

　　常山

　　宣，吐痰，截疟，通，行水辛苦而寒，有毒。能引吐行水，祛老痰积饮（痰有六：风痰、寒痰、湿痰、热痰、食痰、气痰也。饮有五，流于肺为支饮，于肝为悬饮，于心为伏饮，于经络为溢饮，于肠胃为痰饮也。常山力能吐之，下之），专治诸疟。然悍暴能损真气，弱者慎用（时珍曰：常山蜀漆，韧痰截疟，须在发散表邪及提出阳分之后用之。疟有经疟、脏疟、风、寒、暑、湿、痰、食、瘴、鬼之别，须分阴、阳、虚、实，不可概论。常山蜀漆，得甘草则吐，得大黄则利，得乌梅、穿山甲则入肝，得小麦、竹叶则入心，得秫米、麻黄则入肺，得龙骨、附子则入肾，得草果、槟榔则入脾。盖无痰不作疟，一物之功，亦在驱逐痰水而已。李士材曰：常山发吐，唯生用、多用为然。与甘草同用亦必吐。若酒浸炒透，但用钱许，每见奇功，未见其或吐也。世人泥于雷 老人久病忌服之说，使良药见疑，沉 难起，抑何愚也。常山吐疟痰，瓜蒂吐热痰，乌附尖吐湿痰，莱菔子吐气痰，藜芦吐风痰）。

　　鸡骨者良。酒浸蒸或炒用。栝蒌为使。忌葱、茗。茎叶名蜀漆，功用略同（古方有蜀漆散，取其苗性轻扬，发散上焦邪结）。甘草水拌蒸。

　　草部

　　藜芦

　　宣，引吐辛寒至苦，有毒。

　　入口即吐，善通顶，令人嚏，风痫证多用之（张子和曰：一妇病风痫，初一、二年一作，后渐日作，甚至一日数作，求死而已。值岁大饥，采百草食，见野草若葱，采蒸饱食，觉不安，吐胶涎数日，约一二斗，汗出如洗，甚昏困，后遂轻健如常人。以所食葱访人，乃憨葱苗，即藜芦是矣。时珍曰：和王妃年七十，中风不省，牙关紧闭。先考太医吏目月池翁诊视，药不得入。不获已，打去一齿，浓煎藜芦汤灌之，少顷噫气，遂吐痰而苏。药不瞑眩，厥疾不瘳，诚然）。

　　取根去头。用黄连为使。反细辛、芍药、诸参。恶大黄。畏葱白（吐者、服葱汤即止）。

　　草部

　　木通

　　古名通草

　　轻，通，行水，泻小肠火甘淡轻虚。上通心包，降心火，清肺热（心火降。则肺热清矣），化津液（肺为水源，肺热清，则津液化，水道通），下通大、小肠，膀胱，导诸湿热由小便出（故导赤散用之。

　　凡利小便者，多不利大便，以小水愈通，大便愈燥也。木通能入大肠，兼通大便），通利九窍，血脉关节。

　　治胸中烦热，遍身拘痛（杨仁斋云：遍身隐热、疼痛拘急、足冷，皆伏热伤血。血属于心，宜木通以通心窍，则经络流行也），大渴引饮（中焦火），淋沥不通（下焦火，心与小肠相表里，心移热于小肠，则淋秘），水肿浮大（利小便），耳聋（泄肾火，通窍）目眩，口燥舌干（舌为心苗），喉痹咽痛（火炎上焦），鼻 （热壅清道，则气窒不通）失音（清金），脾热好眠（脾主四肢，倦则好眠。心为脾母，心热清，脾热亦除），除烦退热，止痛排脓，破血催生，行经下乳（火不亢于内，气顺血行，故经调有准，乳汁循常）。汗多者禁用（东垣曰：肺受热邪，津液气化之源绝，则寒水断流；膀胱受湿热，癃闭约束，则小便不通，宜此治之。寒水，太阳膀胱也。朱二允曰：火在上则口燥，眼赤、鼻干，在中则心烦、呕哕、浮肿，在下则淋秘、足肿，必借此甘平之性，泻诸经之火，火退则小便自利，便利则诸经火邪，皆从小水而下降矣。君火宜木通，相火宜泽泻，利水虽同，所用各别）。

　　藤有细孔，两头皆通（故通窍）。

　　草部

　　通草

　　古名通脱木

　　轻、通、利水、退热色白气寒，体轻味淡。气寒则降，故入肺经，引热下行而利小便；味淡则升，故入胃经，通气上达而下乳汁。治五淋水肿，目昏耳聋，鼻塞失音（淡通窍，寒降火，利肺气），退热催生。

　　草部

　　泽泻

　　通，利水，泻膀胱火甘淡微咸。入膀胱，利小便，泻肾经之火邪，功专利湿行水。

　　治消渴痰饮，呕吐泻痢，肿胀水痞，香港脚疝痛，淋沥阴汗（阴间有汗），尿血泄精（既利水而又止泄精，何也？此乃湿热为病。不为虚滑者言也，虚滑则当用补涩之药），湿热之病。

　　湿热既除，则清气上行。又能养五脏，益气力，起阴气，补虚损，止头旋，有聪耳、明目之功（脾胃有湿热，则头重耳鸣目昏。渗去其湿，则热亦随去，土乃得令，而精气上行。

　　故《本经》列之上品，云聪耳明目，而六味丸用之，今人多以昏目疑之）。多服昏目（小便过利，而肾水虚故也。眼中有水，属膀胱，过利则水涸而火生。张仲景八味丸用泽泻，寇宗谓其接引桂附入肾经。李时珍曰：非接引也，乃取其泻膀胱之邪气也。古人用补药，必兼泻邪，邪去则补药得力，一阖一辟，此乃玄妙。后人不知此理，专一于补，必致偏胜之患矣。

　　王履曰：地黄、山茱、茯苓、丹皮，皆肾经药，桂、附右肾命门之药，何待接引乎？钱仲阳谓：肾为真水，有补无泻。或云脾虚肾旺，故泻肾扶脾，不知肾之真水不可泻，泻其伏留之邪耳！脾喜燥，肾恶燥，故兼补为难。易老云：去脬中留垢，以其微咸能泻伏水故也。昂按：六味丸有熟地之温，丹皮之凉，山药之涩，茯苓之渗，山茱之收，泽泻之泻。补肾而兼补脾，有补而必有泻，相和相济，以成平补之功，乃平淡之神奇，所以为古今不易之良方也。即有加减，或加紫河车一具，或五味、麦冬、杜仲、牛膝之类，不过一二味，极三四味而止。今人或疑泽泻之泻而减之，多拣本草补药，恣意加入，有补无泻。且客倍于主，责成不专，而六味之功，且退处于虚位，失制方配合之本旨矣，此近世庸师之误也）。

　　盐水拌，或酒浸用。忌铁。

　　草部

　　车前草

　　通，行水，泻热，凉血甘寒。凉血去热，止吐衄，消瘕瘀，明目通淋（凡利水之剂，多损于目。惟此能解肝与小肠之热，湿热退而目清矣。雷 曰：使叶，勿使茎、蕊）。

　　子，甘寒。清肺、肝风热，渗膀胱湿热，利小便而不走气，与茯苓同功，强阴益精，令人有子（肾有二窍，车前子能利水窍而固精窍。精盛则有子，五子衍宗丸用之，枸杞、菟丝各八两，五味、复盆各四两，车前二两，蜜丸。惯遗泄者，车前易莲子。时珍曰：人服食，须佐他药，如六味丸之用泽泻可也，若单用则过泻）。治湿痹五淋，暑湿泻痢（欧阳文忠患暴下，国医不能愈。夫人云：市有药，三文一贴甚效。公不肯服，夫人杂他药进之，一服而愈。问其方，乃车前子为末，米饮下二钱。一云此药利水而不动气，水道利则清浊分，谷脏自止矣），目赤障翳（能除肝热），催生下胎。

　　酒蒸捣饼，焙研（酒蒸捣饼，入滋补药。炒研，入利水泄泻药）。

　　草部

　　灯草

　　轻，通，利水，清热甘淡而寒。降心火（心能入心），清肺热，利小肠（心与小肠相表里，心火清则肺热小肠亦清，而热从小便出矣），通气止血。

　　治五淋水肿，烧灰吹喉痹，涂乳止夜啼，擦癣最良（缚成把，擦摩极痒时，虫从草出，浮水可见，十余次则能断也）。

　　草部

　　瞿麦

　　通，利水，破血苦寒。降心火，利小肠，逐膀胱邪热，为治淋要药（故八正散用之。五淋大抵皆属湿热，热淋宜八正及山栀、滑石之类；血淋宜小蓟、牛膝；膏肾虚淋宜补肾，不可独泻；老人气虚者，宜参、术兼木通、山栀；亦有痰滞中焦作淋者，宜行痰兼通利药，最忌发汗，汗之必便血）。破血利窍，决痈消肿，明目去翳，通经堕胎。性利善下，虚者慎用（寇宗 曰：心经虽有热，而小肠虚者服之，则心热未清，而小肠别作病矣）。

　　花大如钱，红白斑斓，色甚斌媚，俗呼洛阳花。用蕊、壳。丹皮为使。恶螵蛸（产后淋当去血，瞿麦、蒲黄皆为要药）。

　　草部

　　蓄

　　一名扁竹

　　通淋苦平。杀虫疥，利小便。治黄胆热淋，蛔咬腹痛，虫蚀下部（煮服）。

　　叶细如竹，弱茎蔓引，促节有粉，三月开红花。

　　草部

　　天仙藤

　　通，活血，消肿苦温。疏气活血。治风劳腹痛，妊娠水肿（有天仙藤散，专治水肿）。

　　叶似葛，圆而小，有白毛，根有须，四时不凋（一云即青木香藤）。

　　草部

　　地肤子

　　通，利水，补阴甘苦气寒。益精强阴，入膀胱，除虚热，利小便而通淋（时珍曰：无阴则阳无以化，亦犹东垣治小便不通，用知、柏滋肾之意。王节斋曰：小便不禁或频数，古方多以为寒，而用温涩之药。殊不知属热者多，盖膀胱火邪妄动，水不得宁，故不能禁而频数也。故老人多频数，是膀胱血少，阳火偏旺也。治法当补膀胱阴血，泻火邪为主，而佐以收涩之剂，如牡蛎、山茱、五味之类，不可独用。病本属热，故宜泻火。因水不足，故火动而致便数，小便既多，水益虚矣，故宜补血。补血泻火，治其本也。收之涩之，治其标也）。

　　治 疝，散恶疮（煎汤，洗疮疥良）。叶作浴汤，去皮肤风热丹肿，洗眼除雀盲涩痛。

　　叶如蒿，茎赤，子类蚕砂。恶螵蛸。

　　草部

　　石韦

　　通淋，补劳甘苦微寒。清肺金以滋化源（凡行水之药，必皆能先清肺火），通膀胱而利水道。益精气，补五劳（利湿清热之功。高阳生对宣帝治劳伤，用石韦计）。治淋崩发背（炒末，冷调，酒服）。

　　生石阴，柔韧如皮，背有黄毛。去毛，微炙用。杏仁、滑石、射干为使，得菖蒲良。生古瓦上者名瓦韦，治淋。

　　草部

　　海金砂

　　通淋，泻湿热甘寒淡渗。除小肠、膀胱血分湿热。

　　治肿满、五淋、茎痛。得栀子、牙硝、硼砂，治伤寒热狂（大热利小便，此釜底抽薪之义也）。

　　茎细如线，引竹木上。叶级皱处，有砂黄赤色。忌火。

　　草部

　　茵陈

　　通，利湿热，治诸黄苦燥湿，寒胜热。入足太阳（膀胱）经。发汗利水，以泄太阴、阳明（脾、胃）之湿热。

　　为治黄胆之君药（脾胃有湿热则发黄，黄者，脾之色也。热甚者，身如桔色，汗如柏汁。亦有寒湿发黄、身熏黄而色暗。大抵治以茵陈为主，阳黄加大黄、栀子，阴黄加附子、干姜，各随寒热治之）。又治伤寒时疾，狂热瘴疟，头痛头旋，女人瘕疝（皆湿热为病）。

　　草部

　　香薷

　　宣，通，利湿，清暑辛散皮肤之蒸，温解心腹之凝结。属金、水而主肺，为清暑之主药。肺气清，则小便行而热降（暑必兼湿，治暑必兼利湿，若无湿，但为干热，非暑也）。

　　治呕逆水肿（熬膏服，小便利则消）、香港脚口气（煎汤含敷）。单服治霍乱转筋（时珍曰：暑月乘凉饮冷，致阳气为阴邪所遏，反中入内，遂病头痛，发热恶寒，烦躁口渴，吐泻霍乱，宜用之，以发越阳气、散暑和脾则愈。若饮食不节、劳役作伤之人，伤暑大热大渴，汗出如雨，烦躁喘促，或泻或吐者，乃内伤之证。宜用清暑益气汤、人参白虎汤之类，以泻火益元可也。若用香薷，是重虚其表，而济之热矣。盖香薷乃夏月解表之药，如冬月之用麻黄，气虚者尤不宜多服，今人谓能解暑，概用代茶，误矣！李士材曰：香薷为夏月发汗之药，其性温热，只宜于中暑之人，若中热者误服之，反成大害，世所未知。按洁古云：中暑为阴证、为不足，中热为阳证、为有余。经曰：气盛身寒，得之伤寒；气虚身热，得之伤暑。故中暑宜温散，中热宜清凉。身寒“寒”字，当“热”字看，伤寒必病热）。陈者胜（宜冷冻饮料，热服令人泻）。

　　草部

　　青蒿

　　泻热，补劳苦寒。得春木少阳之令最早（二月生苗），故入少阳、厥阴（肝胆）血分。

　　治骨蒸劳热（童便捣汁，取汁熬膏），蓐劳虚热（凡苦寒之药，多伤胃气。惟青蒿芳香入脾，独宜于血虚有热之人，以其不犯胃气也），风毒热黄，久疟久痢，瘙疥恶疮，鬼气尸疰（时珍曰：《月令通纂》言伏内庚日，采蒿悬门庭，可辟邪。冬至元旦，各服一钱亦良，则青蒿之治鬼疰，盖亦有所伏也），补中明目。

　　童便浸叶用，熬膏亦良。使子勿使叶，使根勿使茎。

　　草部

　　附子

　　大燥，回阳，补肾命火，逐风寒湿辛甘有毒，大热纯阳。其性浮而不沉，其用走而不守，通行十二经，无所不至。能引补气药以复散之元阳，引补血药以滋不足之真阴，引发散药开腠理，以逐在表之风寒（同干姜、桂枝，温经散寒发汗），引温暖药达下焦，以祛在里之寒湿（能引火下行，亦有津调贴足心者。入八味丸内，亦从地黄等补阴）。

　　治三阴伤寒（吴绶曰：附子阴证要药。凡伤寒传变三阴，中寒夹阴，身虽大热，而脉沉细者；或厥阴腹痛，甚则唇青、囊缩者，急须用之。若待阴极阳竭而用之，已迟矣。东垣治阴盛格阳，伤寒面赤目赤，烦渴引饮，脉七八至。但按之则散，用姜附汤加人参，投半斤，得汗而愈，此神圣之妙也），中寒中风（卒中曰中，渐伤曰伤。轻为感冒，重则为伤，又重则为中），气厥痰厥（虚寒而厥者宜之。如伤寒阳盛格阴，身冷脉伏，热厥似寒者，误投立毙，宜承气、白虎等汤），咳逆（风寒）呕哕（胃寒），膈噎（膈噎，多由气血虚、胃冷、胃槁而成。饮可下而食不可下，槁在吸门，喉间之厌会也。食下胃脘痛，须臾吐出，槁在贲门，胃之上口也，此上焦，名噎。食下良久吐出，槁在幽门，胃之下口也，此中焦，名膈。朝食暮吐，槁在阑门，大、小肠下口也，此下焦，名反胃。又有痰饮、食积、瘀血壅塞胃口者。

　　如寒痰胃冷，则宜姜、附、参、术；胃槁者，当滋润，宜四物牛羊乳，血瘀者加韭汁。当与韭汁、牛乳二条参看论治），脾泄（命火不足），冷痢寒泻，霍乱转筋（脾虚，寒客中焦为霍乱。寒客下焦肝肾为转筋。热霍乱者禁用），拘挛风痹，症瘕积聚，督脉为病，脊强而厥，小儿慢惊，痘疮灰白，痈疽不敛，一切沉寒痼冷之证（经曰：阴盛主内寒，阳虚生外寒）。

　　助阳退阴，杀邪辟鬼（本草未载），通经堕胎（凡阴证用姜、附药，宜冷服，热因寒用也。

　　盖阴寒在下，虚阳上浮。治之以寒，则阴益盛，治之以热，则拒格不纳。用热药冷冻饮料，下嗌之后，冷体既消，热性便发，情且不违，而致大益，此反治之妙也。又有寒药热饮治热证者，此寒因热用，义亦相同也。经曰：正者正治，反者反治。如用寒治热，用热治寒，此正治也。

　　或以寒治寒，以热治热，此反治也。经所谓必伏其所主，而先其所因。盖借寒药、热药为反佐，以作向导也，亦曰从治。王好古曰：用附子以补火，必防涸水。如阴虚之人，久服补阳之药，则虚阳益炽，真阴愈耗，精血日枯，而气无所附丽，遂成不救者多矣）。

　　母为乌头，附生者为附子，连生者为侧子，细长者为天雄，两岐者为乌喙。五物同出异名。

　　附子以西川彰明赤水产者为最，皮黑体圆、底平八角、重一两以上者良（或云二两者更胜，然难得）。生用发散，熟用峻补（赵嗣真曰：仲景麻黄附子细辛汤，熟附配麻黄，发中有补；四逆汤生附配干姜，补中有发，其旨微矣。丹溪曰：乌附行经，仲景八味丸用为少阴向导，后世因以为补药，误矣！附子走而不守，取其健悍走下，以行地黄之滞耳。相习用为风及补药，杀人多矣。昂按：附子味甘气热，峻补元阳。阳微欲绝者、回生起死，非此不为功，故仲景四逆、真武、白通诸汤多用之。其有功于生民甚大，况古人日用常方，用之最多，本非禁剂。丹溪乃仅以为行经之药，而云用作补药多致杀人，言亦过矣。盖丹溪法重滋阴，故每訾阳药，亦其偏也。王节斋曰：气虚用四君子汤，血虚用四物汤，虚甚者俱宜加熟附。盖四君、四物，皆平和宽缓之剂，须得附子健悍之性行之，方能成功。附子热药，本不可轻用，但当病，则虽暑热时月，亦可用也）。水浸，面裹煨，令发坼，乘热切片，炒黄，去火毒用。又法，甘草二钱，盐水、姜汁、童便各半盏，煮熟用（今人用黑豆煮亦佳）。畏人参、黄 、甘草、防风、犀角、绿豆、童便。反贝母、半夏、栝蒌、白芨、白蔹。中其毒者，黄连、犀角、甘草煎汤解之，黄土水亦可解。

　　乌头功同附子而稍缓。附子性重峻，温脾逐寒；乌头性轻疏，温脾逐风。寒疾宜附子，风疾宜乌头。

　　乌附尖吐风痰，治癫痫，取其锋锐，直达病所（丹溪治许白云，屡用瓜蒂、栀子、苦参、藜芦等剂，吐之不透。后用附子尖和浆水与之，始得大吐胶痰数碗）。

　　天雄补下焦命门阳虚（寇宗 、张元素皆曰补上焦。丹溪曰：可为下部之佐。时珍曰：其尖皆向下生，故下行。然补下乃所以盖上也，若上焦阳虚，则属心、肺之分，当用参、，不当用雄、附矣），治风寒湿痹，为风家主药，发汗又能止阴汗。

　　侧子散侧旁生，宜于发散四肢，充达皮毛，治手足风湿诸痹。

　　草部

　　草乌头

　　大燥，开顽痰辛苦大热。搜风胜湿，开顽痰。治顽疮，以毒攻毒，颇胜川乌。然至毒，无所酿制，不可轻投。

　　野生，状类川乌，亦名乌喙。姜汁炒，或豆腐煮用。熬膏，名射罔，敷箭射兽，见面立死。

　　草部

　　白附子

　　燥，祛风湿，治面疾辛甘有毒，大热纯阳。阳明经药，能引药势上行，治面上百病（阳明之脉萦于面，白附能去头面游风。作面脂，消斑疵）。补肝虚，祛风痰，治心痛血痹，诸风冷气，中风失音，阴下湿痒。

　　根如草乌之小者，长寸许，皱纹有节，炮用（陶宏景曰：此药久绝，无复真者，今惟凉州生）。

　　草部

　　破故纸

　　一名补骨脂

　　燥，补命火辛苦大温。入心包、命门。补相火以通君火，暖丹田，壮元阳，缩小便（亦治遗尿）。

　　治五劳七伤（五脏之劳，七情之伤），腰膝冷痛，肾冷精流，肾虚泄泻（肾虚则命门火衰，不能熏蒸脾胃，脾胃虚寒，迟于运化，致饮食减少，腹胀肠鸣，呕涎泄泻，如鼎釜之下无火，物终不熟，故补命门相火即所以补脾。破故纸四两，五味三两，肉蔻二两，吴茱一两，姜煮枣丸，名四神丸，治五更泄泻），妇人血气（妇人之血脱气陷，亦犹男子之肾冷精流）堕胎。

　　出南番者色赤，岭南者色绿。酒浸蒸用，亦有童便乳浸、盐水炒者。得胡桃、胡麻良。

　　恶甘草（唐郑相国方：破故纸十两，酒浸蒸为末，胡桃肉二十两，去皮烂研，蜜和，每日酒调一匙，或水调服。白飞霞曰：破故纸属火，坚固元阳；胡桃属水，润燥养血，有水火相生之妙。忌芸薹、羊血。加杜仲，名青娥丸。云薹，油菜也）。

　　草部

　　肉苁蓉

　　补肾命，滑肠甘酸咸温。入肾经血分。补命门相火，滋润五脏。益髓强筋。

　　治五劳七伤，绝阳不兴，绝阴不产，腰膝冷痛，崩带遗精，峻补精血（时珍曰：补而不峻，故有苁蓉之号）。骤用恐妨心，滑大便。

　　长大如臂，重至斤许。有松子鳞甲者良。酒浸一宿，刷去浮甲，劈破，除内筋膜。酒蒸半日。又酥炙用。忌铁（苏恭曰：今日所用，多草苁蓉功力稍劣）。

　　草部

　　锁阳

　　补阳，滑肠甘温补阴。益精兴阳，润燥养筋（强筋故能兴阳）。治痿弱，滑大便（便燥者啖之，可代苁蓉，煮粥弥佳）。

　　鳞甲栉比，状类男阳。酥炙。

　　草部

　　巴戟天

　　补肾，祛风甘辛微温。入肾经血分、强阴益精，治五劳七伤；辛温散风湿，治风气、香港脚、水肿。

　　根如连珠。击破中紫而鲜洁者，伪也。中虽紫，微有白糁粉色而理小暗者，真也。蜀产佳（山 根似巴戟，但色白，人或醋煮以乱之）。去心，酒浸焙用。复盆子为使。恶丹参。

　　草部

　　胡卢巴

　　燥，补肾命，除寒湿苦温纯阳。入右肾命门。暖丹田，壮元阳。

　　治肾脏虚冷，阳气不能归元（同附子、硫黄），瘕疝冷气（同茴香、巴戟、川乌、川楝、吴茱萸），寒湿香港脚。

　　出岭南番舶者良，云是番莱菔子。酒浸曝，或蒸，或炒。

　　草部

　　仙茅

　　燥，补肾命辛热有小毒。助命火，益阳道，明耳目，补虚劳。

　　治失溺无子，心腹冷气不能食（温胃），腰脚冷痹不能行（暧筋骨）。相火盛者忌服。

　　叶如茅而略阔，根如小指，黄白多涎。竹刀去皮，切，糯米泔浸，去赤汁，出毒用。忌铁（唐，婆罗门始进此方，当时盛传，服之多效。照前制，阴干，蜜丸，酒服。禁牛乳、牛肉。许真君书曰：甘能养肉，苦能养气，咸能养骨，酸能养筋，滑能养肤，和苦酒服之必效）。

　　草部

　　淫羊藿

　　一名仙灵脾

　　补肾命辛香甘温。入肝肾。补命门（时珍曰：手足阳明、三焦、命门药），益精气，坚筋骨，利小便。

　　治绝阳不兴，绝阴不产，冷风劳气，四肢不仁（手足麻木）。

　　一名仙灵脾。北部有羊，一日百合，食此藿所致，故名。去枝，羊脂拌炒。山药为使。

　　得酒良。

　　草部

　　蛇床子

　　补肾命，去风湿辛苦而温。强阳益阴，补肾祛寒，祛风燥湿。

　　治痿囊湿，女子阴痛阴痒（湿生虫，同矾煎汤洗），子脏虚寒，产门不闭（炒热熨之），肾命之病。及腰酸体痛，带下脱肛，喉痹齿痛，湿癣恶疮（杀虫止痒），风湿诸病。煎汤浴，止风痒（时珍曰：肾命、三焦气分之药，不独补助男子，而且有益妇人，世人舍此而求补药于远域，岂非贵耳贱目乎？）。

　　似小茴而细。微妙，杀毒则不辣（以地黄汁拌蒸三遍佳）。恶丹皮、贝母、巴豆。

　　草部

　　菟丝子

　　平补三阴甘辛和平。凝正阳之气，入足三阴（脾、肝、肾）。强阴益精，温而不燥，不助相火。

　　治五劳七伤，精寒淋沥，口苦燥渴（脾虚肾燥而生内热，菟丝益阴清热）。祛风明目，补卫气，助筋脉，益气力，肥健人（补肝肾之效。《老学庵笔记》：予族弟，少服菟丝子凡数年，饮食倍常，血气充盛。忽因浴见背肿，随视随长，乃大疽也。适值金银花开，饮至数斤，肿遂消。菟丝过服，尚能作疽，以此知金石药，不可不戒。昂按：此人或感他毒，未可尽归咎于菟丝也）。

　　无根，蔓延草上，子黄如黍粒。得酒良。淘去泥沙，酒浸一宿，曝干捣末。山药为使。

　　草部

　　复盆子

　　平补肝肾甘酸微温。益肾脏而固精，补肝虚而明目，起阳痿，缩小便（寇氏曰：服之当复其溺器，故名），泽肌肤，乌髭发（榨汁涂发不白），女子多孕。

　　同蜜为膏，治肺气虚寒（李士材曰：强肾无燥热之偏，固精无凝涩之害，金玉之品也）。

　　状如复盆，故名。去蒂，淘净捣饼，用时酒拌蒸。叶绞汁，滴目中，出目弦虫，除肤赤，收湿止泪。

　　草部

　　蒺藜子

　　平补肝肾苦温补肾，辛温泻肺气而散肝风，益精明目（肝以散为补，凡补肝药，皆能明目）。

　　治虚劳腰痛，遗精带下，咳逆肺痿，乳闭症瘕，痔漏阴 （音颓），肾、肝、肺三经之病，催生堕胎（刺蒺藜主恶血，故能破症下胎）。

　　沙苑蒺藜 绿色似肾（故补肾）。炒用（亦可代茶）。

　　刺蒺藜 三角有刺。去刺，酒拌蒸（风家宜刺蒺藜，补肾则沙苑者为优）。余功略同（瑞竹堂方：齿牙打动者，蒺藜根烧灰敷之）。

　　草部

　　使君子

　　补脾，杀虫，消积甘温。健脾胃，除虚热，杀脏虫。

　　治五疳便浊，泻痢疮癣，为小儿诸病要药（《经疏》曰：五疳便浊，泻痢腹虫，皆由脾胃虚弱，因而乳停食滞、湿热瘀塞而成。脾胃健，则积滞消，湿热散，水道利，而前证尽除矣。时珍曰：凡能杀虫之药，多是苦辛，独使君子、榧子，甘而杀虫。每月上旬，虫头向上，中旬头横，下旬向下。《道藏》云：初一至初五，虫头向上。凡有虫病者，每月上旬，空心食数枚，虫皆死而出也。按：地黄、胡麻皆杀虫）。

　　出闽蜀，五瓣有 ，内仁如榧。亦可煨食，久则油，不可用。忌饮热茶，犯之作泻。

　　草部

　　益智子

　　燥脾肾，补心肾辛热。本脾药，兼入心、肾。主君相二火，补心气、命门、三焦之不足（心为脾母，补火故能生土），能涩精固气（《本草》未载）。又能开发郁结，使气宣通（味辛能散），温中进食，摄涎唾（胃冷则涎涌），缩小便（肾与膀胱相表里，益智辛温固肾。盐水炒，同乌药等分，酒煮山药糊丸，盐汤下，名缩泉丸）。

　　治呕吐泄泻，客寒犯胃，冷气腹痛，崩带泄精（涩精固气。因热而崩浊者禁用）。

　　出岭南，形如枣核，用仁。

　　草部

　　砂仁

　　即缩砂

　　宣，行气，调中辛温香窜。补肺益肾，和胃醒脾，快气调中，通行结滞。

　　治腹痛痞胀（痞滞，有伤寒下早里虚邪入而痞者；有食壅痰塞而痞者；有脾虚气弱而痞者。须分虚实治之，不宜专用利气药，恐变为鼓胀。鼓胀，内胀而外有形；痞胀，惟觉痞闷而已，皆太阴为病也），噎膈呕吐，上气咳嗽，赤白泻利（湿热积滞，客于大肠，砂仁亦入大小肠经），霍乱转筋，奔豚崩带。祛痰逐冷，消食醒酒，止痛安胎（气行则痛止，气顺则胎安），散咽喉口齿浮热，化铜铁骨鲠（王好古曰：得檀香、豆蔻入肺，得人参、益智入脾，得黄柏、茯苓入肾，得赤石脂入大、小肠。《医通》曰：辛能润肾燥，引诸药归宿丹田，地黄用之拌蒸，亦取其能达下也。《经疏》曰：肾虚气不归元，用为向导。殆胜桂、附热药为害）。

　　出岭南，研用。

　　草部

　　白豆蔻

　　宣，行气，暖胃辛热。流行三焦，温暖脾胃（三焦利，脾胃运，则诸证自平矣）而为肺家本药（肺主气）。

　　散滞气，消酒积，除寒燥湿，化食宽膨。

　　治脾虚疟疾，感寒腹痛，吐逆反胃（肺胃火盛及气虚者禁用），白睛翳膜（白睛属肺，能散肺滞），太阳经目 红筋（太阳脉起目 ）。

　　番舶者良，研细用。

　　草部

　　肉豆蔻

　　一名肉果

　　燥脾，涩肠辛温气香。理脾暖胃，下气调中，逐冷祛痰，消食解酒。

　　治积冷心腹胀痛（挟痰、挟食者并宜之），中恶吐沫，小儿吐逆，乳食不下。又能涩大肠，止虚泻冷痢（初起忌用）。

　　出岭南。似草蔻，外有皱纹，内有斑纹。糯米粉裹，煨熟用。忌铁。

　　草部

　　草豆蔻

　　一名草果

　　燥湿祛痰，除痰截疟辛热香散。暖胃健脾，破气开郁，燥湿祛寒，除痰化食。

　　治瘴疠寒疟（佐常山能截疟。或与知母同用，取其一阴一阳，治寒热瘴疟。盖草果治太阴独胜之寒，知母治阳明独胜之火），寒客胃痛（散滞气，利膈痰，因滞因寒者多效），霍乱泻痢，噎膈反胃，痞满吐酸，痰饮积聚。解口臭气、酒毒、鱼肉毒（故食料用之）。过剂助脾热，耗气损目。

　　闽产名草蔻，如龙眼而微长，皮黄白、薄而棱峭，仁如砂仁，而辛香气和。滇广所产名草果，如诃子，皮黑、浓而棱密，子粗而辛臭，虽是一物，微有不同。面裹，煨熟，取仁用。忌铁。

　　草部

　　香附

　　一名莎草根

　　宣，调气开郁性平气香，味辛能散，微苦能降，微甘能和。乃血中气药，通行十二经。八脉气分，主一切气（人身以气为主，气盛则强，虚则衰，顺则平，逆则病，绝则死矣。经曰：怒则气上，恐则气下，喜则气缓，悲则气消，惊则气乱，思则气结，劳则气耗，此七情之气也。以香附为君，随证而加升降消补之药。《素问》中仍有寒则气收，热则气泄，名九气）。利三焦，解六郁（痰郁、火郁、气郁、血郁、湿郁、食郁），止诸痛（通则不痛）。

　　治多怒多忧，痰饮痞满，胸肿腹胀，饮食积聚，霍乱吐泻，肾气香港脚，痈疽疮疡（血凝气滞所致。香附一味末服，名独胜丸，治痈疽由郁怒得者。如疮初作，以此代茶。溃后亦宜服之。大凡疮疽喜服香药，行气通血，最忌臭秽不洁触之。故古人治疡，多用五香连翘饮。

　　康祖左乳病痈，又臆间生核，痛楚半载。祷张王梦授以方，姜汁制香附为末，每服二钱，米饮下，遂愈），吐血便血，崩中带下，月候不调（气为血配，血因气行。经成块者，气之凝；将行而痛，气之滞；行后作痛，气血俱虚也；色淡亦虚也，色紫，气之热；色黑则热之甚也；错经者，气之乱；肥人痰多而经阻，气不运也。香附阴中快气之药，气顺则血和畅，然须辅以凉血补气之药。丹溪曰：能引血药至气分而生血，此正阳生阴长之义），胎产百病。

　　能推陈致新，故诸书皆云益气（行中有补。丹溪曰：天行健运不怠，所以生生无穷，即此理耳。时珍曰：凡人病则气滞而馁，香附为气分君药。臣以参、 佐以甘草，治虚怯甚速也）。

　　去毛用。生则上行胸膈，外达皮肤；熟则下走肝肾，旁彻腰膝。童便浸炒，则入血分而补虚；盐水浸炒，则入血分而润燥（或蜜水炒）；青盐炒，则补肾气；酒浸炒，则行经络；醋浸炒，则消积聚（且敛其散）；姜汁炒，则化痰饮；炒黑又能止血。忌铁（时珍曰：得参、术则补气，得归、地则补血，得木香则散滞和中，得檀香则理气醒脾，得沉香则升降诸气，得芎 、苍术则总解诸郁，得栀子、黄连则清降火热，得茯神则交济心肾，得茴香、破故纸则引气归元，得浓朴、半夏则决壅消胀，得紫苏、葱白则发汗散邪，得三棱、莪术则消积磨块；得艾叶则治血气，暖子宫。乃气病之总司，女科之仙药也。大抵妇人多郁，气行则郁解，故服之尤效，非宜于妇人，不宜于男子也。李士材曰：乃治标之剂，惟气实血未大虚者宜之，不然恐损气而燥血，愈致其疾矣。世俗泥于女科仙药之一语，惜未有发明及此者）。

　　草部

　　木香

　　宣，行气辛苦而温。三焦气分之药，能升降诸气，泄肺气，疏肝气，和脾气（怒则肝气上，肺气调，则金能制木而肝平，木不克土而脾和）。

　　治一切气痛，九种心痛（皆属胃脘，曰寒痛、热痛、气痛、血痛、湿痛、痰痛、食痛、蛔痛、悸痛。盖君心不易受邪，真心痛者，手足冷过腕节，朝发夕死），呕逆反胃，霍乱泻痢，后重（同槟榔用。刘河间曰：痢疾行血则脓血自愈，调气则后重自除）癃闭，痰壅气结，癖症块，肿毒虫毒，冲脉为病，气逆里急。杀鬼物，御瘴雾，去腋臭，宽大肠，消食安胎（气逆则胎不安）。过服损真气（丹溪曰：味辛气升，若阴火冲上者，反助火邪，当用黄柏知母，少以木香佐之。王好古曰：《本草》主气劣、气不足，补也；通壅导气，破也；安胎健脾胃，补也；除痰癖症块，破也，不同如此。汪机曰：与补药为佐则补，与泻药为君则泻。

　　李时珍曰：诸气 郁，皆属于肺，上焦气滞用之者，金郁泄之也；中气不运，皆属于脾，中焦气滞用之者，脾胃喜芳香也；大肠气滞则后重，膀胱气不化则癃闭，肝气郁则为痛，下焦气滞用之者，塞者通之也）。

　　番舶上耒，形如枯骨，味苦粘舌者良，名青木香（今所用者，皆广木香、土木香）。磨汁用。东垣用黄连制，亦有蒸用，面裹煨用者（煨用实肠止泻）。畏火。

　　草部

　　藿香

　　宣，去恶气辛甘微温。入手足太阴（肺、脾）。快气和中，开胃止呕（胃弱、胃热而呕者忌用），去恶气，进饮食。

　　治霍乱吐泻，心腹绞痛，肺虚有寒，上焦壅热（能理脾、肺之气。古方有藿香正气散，正气通畅，则邪逆自除）。

　　出交广，方茎有节，叶微似茄汁。古惟用叶，今枝、茎亦用之，因叶多伪也。

　　草部

　　茴香

　　古作怀香

　　燥，补肾命门，治寒疝大茴辛热。入肾膀胱。暖丹田，补命门，开胃下食，调中止呕。

　　疗小肠冷气， 疝阴肿（疝有七种，气、血、寒、水、筋、狐、 也。肝经病，不属肾经，以厥阴肝脉络阴器也。多因寒湿所致，亦有挟虚者，当加参、术于温散药中），干湿脚气。多食损目发疮。

　　小茴辛平，理气开胃，亦治寒疝。食料宜之。

　　大如麦粒，轻而有细棱者名大茴，出宁夏，他处小者名小茴。自番舶来，实八瓣者，名八角茴香。炒黄用，得酒良。得盐则入肾，发肾邪，故治阴疝（受病于肝，见证于肾。大、小茴各一两，为末，猪脬一个，连尿入药，酒煮烂，为丸服）。

　　草部

　　甘松香

　　宣，理气醒脾甘温芳香。理诸气，开脾郁。

　　治腹卒然满痛，风疳齿 ，香港脚膝浮。煎汤淋洗。

　　出凉州及黔蜀。叶如茅，用根（根极繁密）。

　　草部

　　山柰

　　宣，温中，辟恶辛温。暖中辟恶。

　　治心腹冷痛，寒湿霍乱，风虫牙痛。

　　生广中，据叶皆如生姜，入合诸香用。

　　草部

　　高良姜

　　宣，燥，暖胃散寒辛热。暖胃散寒，消食醒酒。

　　治胃脘冷痛（凡心口一点痛，俗言心气痛，非也。乃胃脘有滞或有虫，及因怒、因寒而起。以良姜酒洗七次，香附醋洗七次，焙研。因寒者，姜二钱，附一钱；因怒者，附二钱，姜一钱；寒怒兼者，每钱半，米饮加姜汁一匙，盐少许服。初梁绲患心脾痛，梦神授此方，二味等分服，后入各炒方用），霍乱泻痢，吐恶噎膈，瘴疟冷癖。肺胃热者忌之。

　　出岭南高州。

　　子，名红豆蔻，温肺散寒，醒脾燥湿，消食解酒（东垣脾胃药中常用之）。并东壁土炒用。

　　草部

　　荜茇

　　茇、一作拨

　　燥，除胃冷，散浮热辛热除胃冷，温中下气，消食祛痰。

　　治水泻气痢（牛乳点服），虚冷肠鸣（亦入大肠经），冷痰恶心，呕吐酸水， 癖阴疝。

　　辛散阳明之浮热，治头痛（偏头痛者，口含温水，随左右以末吹一字入鼻效）、牙痛（寒痛宜干姜、荜茇、细辛，热痛宜石膏、牙硝，风痛宜皂角、僵蚕、蜂房、二乌，虫痛宜锻石、雄黄），鼻渊。多服泄真气，动脾肺之火，损目。

　　出南番，岭南亦有。类椹子而长，青色，去挺用头。醋浸。刮净皮粟，免伤人肺。

　　草部

　　烟草

　　新增

　　宣，行气，辟寒辛温有毒。

　　治风寒湿痹，滞气停痰，山岚瘴雾。其气入口，不循常度，顷刻而周一身，令人通体俱快，醒能使醉，醉能使醒，饥能使饱，饱能使饥。

　　人以代酒代茗，终身不厌（故一名相思草）。然火气熏灼，耗血损年，人自不觉耳。闽产者佳（烟筒中水，能解蛇毒）。

　　草部

　　金银花

　　泻热，解毒甘寒入肺。散热解毒（清热即是解毒），补虚（凡物甘者皆补）疗风，养血止渴（丹溪曰：痈疽安后发渴，黄 六一汤吞忍冬丸切当。忍冬养血，黄 补气，渴何由作）。

　　治痈疽疥癣，杨梅恶疮，肠 血痢，五种尸疰。

　　经冬不凋，名忍冬（又名左缠藤）。花叶同功，花香尤佳，酿酒代茶。熬膏并妙（忍冬酒，治痈疽发背一切恶毒，初起便服奇效。干者亦可，惟不及生者力速。忍冬五两，甘草二两，水二碗、煎至一碗，再入酒一碗略煎，分三服，一日一夜吃尽。重者日二剂，服至大、小肠通利，则药力到。忍冬丸，照前分两，酒煮晒干，同甘草为末，以所煮余酒打糊为丸。

　　陈藏器曰：热毒血痢，浓煎服之。为末，糖调常服，能稀痘）。

　　草部

　　蒲公英

　　一名黄花地丁

　　泻热，解毒甘平。花黄，属土，入太阴、阳明（脾、胃）。化热毒，解食毒，消肿核。

　　专治乳痈（乳头属厥阴，乳房属阳明。同忍冬煎，入少酒服，捣敷亦良）疔毒，亦为通淋妙品（诸家不言治淋，试之甚验）。擦牙、乌髭发（瑞竹堂有还少丹，方取其通肾。东垣曰：苦寒肾经君药），白汁涂恶刺（凡螳螂诸虫，盛夏孕育，游诸物上，必遗精汁，干久则有毒。人手触之成疾，名狐尿刺。惨痛不眠，百疗难效，取汁浓涂即愈，千金方极言其功）。

　　叶如莴苣，花如单瓣菊花，四时有花，花罢飞絮，断之茎中有白汁（郑方升曰：一茎两花，高尺许者，掘下数尺，根大如拳，旁有人形拱抱。捣汁酒服，治噎膈如神）。

　　草部

　　紫花地丁

　　泻热，解毒辛苦而寒。

　　治痈疽发背，疔肿瘰 ，无名肿毒。

　　叶如柳而细，夏开紫花结角，生平地者起茎，生沟壑者起蔓。

　　草部

　　杜牛膝

　　一名天名精，一名地菘

　　泻热，吐痰，破血，解毒甘寒微毒。能破血（一妇产后，口渴气喘，面赤有斑，大便泄，小便秘。用行血、利水药不效，用牛膝浓煎膏饮，下血一桶，小便通而愈），能止血吐痰，除热解毒杀虫。

　　治乳蛾喉痹，砂淋血淋（《良方》曰：浓煎，加乳、麝少许，神效），小儿牙关紧闭，急慢惊风（不省人事者，绞汁入好酒灌之即苏。以醋拌渣，敷项下）。服汁，吐疟痰（惊风服之，亦取其吐痰）。漱汁，止牙痛。捣之，敷蛇、虫螫毒。

　　根白如短牛膝。地黄为使（煎汤洗痔，渣塞患处良）。

　　草部

　　鹤虱

　　泻，杀虫苦辛，有小毒。杀五脏虫，治蛔啮腹痛（面白唇红，时发时止者，为虫痛，肥肉汁调末服）。

　　《沈存中笔记》云：是杜牛膝子（或曰非也，别是一种）。最黏人衣。有狐气，炒热则香。

　　草部

　　山豆根

　　泻热，解毒苦寒。泻心火以保金气，去肺，大肠之风热（心火降，则不灼肺而金清。肺与大肠相表里，肺金清，则大肠亦清），消肿止痛。

　　治喉痈喉风，龈肿齿痛（含之咽汁），喘满热咳，腹痛下痢，五痔诸疮。解诸药毒，敷秃疮、蛇狗蜘蛛伤，疗人、马急黄（血热极所致）。

　　苗蔓如豆，经冬不凋。

　　草部

　　牛蒡子

　　一名鼠粘子，一名恶实

　　泻热，解毒辛平。润肺解热，散结除风，利咽膈，理痰嗽，消斑疹，利二便，行十二经。散诸肿疮疡之毒，利腰膝凝滞之气（性冷而滑利，痘症虚寒泄泻者忌服）。

　　实如葡萄而褐色，酒拌蒸，待有霜，拭去用。根苦寒。竹刀刮净，绞汁，蜜和服，治中风，汗出乃愈。捣和猪脂，贴疮肿及翻花疮（肉翻出如花状）。

　　草部

　　山慈菇

　　泻热，解毒甘微辛，有小毒。功专清热散结。

　　治痈疮疔肿，瘰 结核（醋磨涂）。解诸毒、虫毒、蛇、虫、狂犬伤。

　　根与慈菇、小蒜相类，去毛壳用（玉枢丹中用之。《广笔记》云：出处州遂昌县洪山，无毛，云真者有毛，误也）。

　　草部

　　漏芦

　　泻热，解毒咸软坚，苦下泄，寒胜热。入胃、大肠，通肺、小肠。散热解毒，通经下乳，排脓止血，生肌杀虫。

　　治遗精尿血，痈疽发背（古方以漏芦汤为称首），及预解时行痘疹毒（取其寒胜热，又能入阳明故也）。

　　出闽中，茎如油麻，枯黑如漆者真。甘草拌蒸。连翘为使。

　　草部

　　贯众

　　泻热，解毒味苦微寒，有毒，而能解邪热之毒。

　　治崩中带下，产后血气胀痛，破症瘕，发斑痘（王海藏快斑散用之），化骨哽（能软坚），杀三虫。

　　根似狗脊而大。汁能制三黄，化五金，伏钟乳、结砂、制汞，解毒软坚（以此浸水缸中，日饮其水，能辟时疾）。

　　草部

　　射干

　　泻火，解毒，散血，消痰苦寒有毒。能泻实火，火降则血散肿消，而痰结自解，故能消心、脾老血，行太阴（肺、脾）、厥阴（肝）之积痰。

　　治喉痹、咽痛，为要药（擂汁醋和，噙之引涎。《千金方》：治喉痹，有乌扇膏），治结核瘕疝，便毒疟母（鳖甲煎丸，治疟母用之，皆取其降厥阴相火也）。通经闭，利大肠，镇肝明目。

　　扁竹花根也（叶横铺，如乌羽及扇，故一名乌扇，乌 ），泔水浸一日， 竹叶煮半日用。

　　草部

　　续随子

　　一名千金子

　　泻，行水，破血，解毒辛温有毒，行水破血。

　　治症瘕痰饮，冷气胀满，蛊毒鬼疰。利大、小肠，下恶滞物，涂疥癣疮（玉枢丹用之，治百病多效。《经疏》曰：乃以毒治毒之功）。

　　去壳，取色白者，压去油用（时珍曰：续随子、大戟、泽漆、甘遂，茎叶相似，主疗亦相似，长于利水，用之得法，皆要药也）。

　　草部

　　马蔺子

　　一名蠡实

　　泻湿热，解毒甘平。

　　治寒疝喉痹，痈肿疮疖，妇人血气烦闷，血运崩带。利大、小肠。久服令人泻。

　　丛生，叶似薤而长浓，结角子如麻大，赤色有棱。炒用。治疝用醋拌。根、叶同功。

　　草部

　　蓖麻子

　　泻，通窍，拔毒，出有形滞物辛苦有毒。性善收，亦善走，能开通诸窍、经络。

　　治偏风不遂， 斜（捣饼。左贴右，右贴左，即止）口噤，鼻窒耳聋（捣烂绵裹，塞耳塞鼻），喉痹舌胀（油作纸，燃烟熏）。能利水气，治水症浮肿（研服。当下青黄水，壮人只可五粒）能出有形滞物。治针刺入肉（捣敷伤处，频看，刺出即去药，恐努出好肉），竹木骨哽（蓖麻子一两，凝水石二两，研匀。以一捻置舌根，噙咽，自然不见），胞胎不下（蓖麻一粒，巴豆一粒，麝香一分，贴脐中并足心，胎下即去之。若子肠挺出者，捣膏涂顶心，即收）。能追脓拔毒，敷瘰 恶疮，外用屡奏奇功（鹈鹕油，能引药气入内。蓖麻油，能拔气出外，故诸膏多用之）。然有热毒，气味颇近巴豆，内服不可轻率（去皮，黄连水浸，每晨用浸水吞一粒至三四粒，治大风疥癞）。

　　形如牛蜱，黄褐有斑。盐水煮，去皮研，或用油。忌铁（食蓖麻，一生不得食炒豆，犯之胀死）。

　　草部

　　白头翁

　　泻热，凉血苦坚肾，寒凉血。入阳明（胃，大肠）血分。

　　治热毒血痢（仲景治热痢，有白头翁汤合黄连、黄柏、秦皮。东垣曰：骨欲坚，急食苦以坚之。痢则下焦虚，故以纯苦之剂坚之），温疟寒热，齿痛骨痛（肾主齿骨，龈属阳明），鼻衄秃疮，瘰 疝瘕，血痔偏坠（捣敷患处）。明目消疣。

　　有风反静，无风则摇，近根外有白茸。得酒良。

　　草部

　　王瓜

　　即土瓜根

　　泻热，利水，行血苦寒。泻热利水。治天行热疾，黄胆消渴（捣汁饮），便数带下，月闭瘀血。利大、小肠，排脓消肿，下乳（通乳药多用之，单服亦可）堕胎。

　　根如栝蒌之小者，味如山药，根、子通用（《经疏》曰：主治略似栝蒌。伤寒发斑，用王瓜捣汁，和伏龙肝末服，甚效）。

　　草部

　　王不留行

　　通，行血甘苦而平。其性行而不住，能走血分、通血脉，乃阳明、冲、任之药（阳明多气多血）。

　　除风去痹，止血定痛，通经利便，下乳（俗云：穿山甲、王不留行妇人服之乳长流）催生。治金疮（止血）痈疮（散血），出竹、木刺。孕妇忌之。

　　花如铃铎，实如灯笼，子壳五棱。取苗子蒸，浆水浸用。

　　草部

　　冬葵子

　　滑肠，利窍甘寒淡滑。润燥利窍，通营卫，滋气脉，行津液，利二便，消水肿（用榆皮等分煎服），通关格，下乳滑胎。

　　秋葵复种，经冬至春作子者，名冬葵子。根、叶同功。春葵子亦滑，不堪入药。

　　蜀葵花，赤者治赤带，白者治白带，赤者治血燥，白者治气燥。亦治血淋、关格，皆取其寒润滑利之功也。

　　草部

　　白藓皮

　　通，祛风湿气寒善行，味苦性燥（行水故燥）。入脾、胃除湿热，兼入膀胱、小肠。行水道，通关节，利九窍。

　　为诸黄、风痹之要药（一味白藓皮汤，治产后风。时珍曰：世医止施之疮科，浅矣）。

　　兼治风疮疥癣，女子阴中肿痛（湿热乘虚客肾与膀胱所致）。

　　根黄白而心实。取皮用。恶桑螵蛸、桔梗、茯苓、萆 。

　　草部

　　萆

　　通，祛风湿，补下焦甘苦性平。入足阳明、厥阴（胃、肝）。祛风去湿，以固下焦（阳明主肉，属湿。厥阴主筋，属风），补肝虚（去风），坚筋骨（风湿去，则筋骨坚），益精明目。

　　治风寒湿痹，腰痛久冷，关节老血，膀胱宿水，阴痿失溺，茎痛遗浊，痔 恶疮（诸病皆阳明湿热流入下焦，萆 能除浊厘清，古方有萆 厘清饮。史国信云：若欲兴阳，先滋筋力。若欲便清，先分肝火。《万金护命方》云：凡人小便频数、便时痛不可忍者，此疾必因大肠秘热不通，水液只就小肠，大肠愈加干竭，甚则身热心躁，思水，即重证也。此疾本因贪酒色，或过食辛热、荤腻之物，积有热毒，腐物、瘀血，乘虚流入小肠，故便时作痛也。

　　此便数而痛，与淋证涩而痛不同，宜用萆 一两，盐水炒，为末，每服二三钱，使水道转入大肠，仍以葱汤频洗谷道，令气得通，则便数及痛自减也。肾有二窍，淋证出于溺窍，浊证出于精窍）。

　　有黄、白二种，黄长、 （音硬），白虚、软，软者良。薏苡为使。畏大黄、柴胡、前胡。忌茗、醋（时珍曰：萆 、菝 、土茯苓，形不同而主治不甚相远，岂一类数种乎？萆根细长、浅白，菝 根作块而黄）。

　　草部

　　土茯苓

　　通，祛湿热，补脾胃甘淡而平。阳明（胃、大肠）主药，健脾胃，祛风湿，脾胃健则营卫从，风湿除则筋骨利。利小便，止泻泄。

　　治筋骨拘挛，杨梅疮毒（杨梅疮，古方不载。明正德间起于岭表，其证多属阳明，厥阴而兼及他经。盖相火寄于厥阴、肌肉属于阳明故也。医用轻粉劫剂，其性燥烈。入阳明劫去痰涎，从口齿出，疮即干愈。然毒瓦斯窜入经络、筋骨，血液枯槁，筋失所养，变为拘挛、痈、漏，竟致废痼。土茯苓能制轻粉之毒，去阳明湿热。用一两为君，苡仁、金银花、防风、木通、木瓜、白藓皮各五分，皂角子四分，气虚加人参七分，血虚加当归七分，名搜风解毒汤），瘰 疮肿（湿郁而为热，营卫不和，则生疮肿。经曰：湿气害人，皮肉筋胀是也。

　　土茯苓淡能渗，甘能补，患脓疥者，煎汤代茶，甚妙）。

　　大如鸭子，连缀而生，俗名冷饭团。有赤、白二种，白者良。可食良，亦可生啖。忌茶。

　　草部

　　白蔹

　　泻火，散结苦能泄，辛能散，甘能缓，寒能除热。杀火毒，散结气，生肌止痛。

　　治痈疽疮肿，面上 疮，金疮扑损（箭镞不出者，同丹皮或半夏为末，酒服），敛疮方多用之（故名，每与白芨相须），搽冻耳（同黄柏末油调）。

　　蔓赤，枝有五叶，根如卵而长，三五枝同窠，皮乌肉白。一种赤蔹，功用皆用（郑奠一曰：能治温疟血痢，肠风痔 ，赤白带下）。

　　草部

　　预知子

　　补劳，泻热苦寒。补五劳七伤。

　　治 癖气块，天行温疾，蛇虫咬毒。杀虫疗蛊（缀衣领中，凡遇蛊毒，则闻其声而预知之，故名），利便催生。

　　藤生，子如皂角，褐色光润。出蜀中，云亦难得。

　　草部

　　旱莲草

　　一名鲤肠，又名金陵草

　　补肾甘咸，汁黑。补肾止血，黑发乌髭（《千金》云：当及时多收，其效甚速。《经疏》云：性凉不益脾胃，故《千金方》金陵煎丸用姜汁和剂）。

　　苗如旋复，实似莲房，断之有计，须臾而黑。熬膏良。

　　草部

　　刘寄奴草

　　泻，破血，止血苦温。破血通经，除症下胀，止金疮血。多服令人吐利。

　　一茎直上，叶尖长、糙涩，花白芯黄，如小菊花，有白絮如苦 絮，子细长亦似苦 子。茎、叶、花、子皆可用（刘裕，小字寄奴。微时，曾射一蛇，明日，见童子林中捣药，问之，答曰：吾王为刘寄奴所伤，合药敷之。裕曰：王何不杀之？童曰：寄奴，王者，不可杀也。叱之不见，乃收药回。每遇金疮，敷之立愈）。

　　草部

　　马鞭草

　　泻，破血，消胀，杀虫味苦微寒。破血通经，杀虫消胀。

　　治气血症瘕，痈疮阴肿（捣汁涂敷）。

　　墟陌甚多。方茎，叶似益母对生，夏、秋开细紫花，穗如车前草，类蓬蒿而细，根白而小。

　　用苗、叶。

　　草部

　　谷精草

　　轻，明目辛温轻浮。上行阳明（胃），兼入厥阴（肝）。明目退翳之功在菊花之上。亦治喉痹齿痛，阳明风热。

　　收谷后，荒田中生。叶似嫩秧，花如白星（小儿雀盲者，羯羊肝一具，不洗，竹刀割开，入谷精煮熟食之。或作丸，茶下）。

　　草部

　　青葙子

　　一名草决明

　　泻肝，明目味苦微寒。入厥阴（肝）。祛风热，镇肝明目。治青盲障翳，虫疥恶疮。瞳子散大者忌服（能助相火）。

　　类鸡冠而穗尖长。

　　草部

　　决明子

　　泻肝，明目甘苦咸平。入肝经，除风热。治一切目疾，故有决明之名。又曰：益肾精（瞳子神光属肾。日华曰：明目甚于黑豆，作枕治头风）。

　　状如马蹄决明。捣碎煎。恶大麻仁。

　　草部

　　蓼实

　　宣，温中辛温。温中明目，耐风寒，下水气（时珍曰：古人种蓼为蔬，收子入药，今为酒曲用其汁耳。以香蓼、青蓼、紫蓼为良）。

　　有香蓼、青蓼、紫蓼、赤蓼、木蓼、水蓼、马蓼。

　　草部

　　马勃

　　轻，解热，外用敷疮辛平轻虚。清肺解热（东垣普济消毒饮中用之），散血止嗽。

　　治喉痹咽痛（吹喉中良，或加白矾，或硝扫喉，取吐痰愈），鼻衄失音，外用敷诸疮良。

　　生湿地朽木上。状如肺肝，紫色虚软，弹之粉出，取粉用。

　　草部

　　木鳖子

　　泻热，外用治疮苦温微甘。有小毒，利大肠。

　　治泻痢疳积，瘰 疮痔，乳痈蚌毒。消肿追毒，生肌除 （音旱，黑斑），专入外科。

　　核扁如鳖，绿色。拣去油者，能毒狗。

　　木部

　　茯苓

　　补心脾，通，行水甘温益脾助阳，淡渗利窍除湿。色白入肺泻热，而下通膀胱（能通心气于肾，使热从小便出，然必其上行入肺，能清化源，而后能下降利水也），宁心益气，调营理卫，定魄安魂（营主血，卫主气，肺藏魄，肝藏魂）。

　　治忧恚惊悸（心肝不足），心下结痛，寒热烦满，口焦舌干（口为脾窍，舌为心苗。火下降则热除），咳逆（肺火）呕哕（胃火），膈中痰水（脾虚），水肿淋沥，泄泻（渗湿）遗精（益心肾。若虚寒遗溺、泄精者，又当用温热之剂峻补其下。忌用茯苓淡渗之药）。小便结者能通，多者能止（湿除则便自止），生津止渴（湿热去则津生），退热安胎。

　　松根灵气结成，以大块、坚白者良。去皮，乳拌蒸，多拌良。

　　白者入肺、膀胱气分，赤者入心、小肠气分（时珍曰：白入气，赤入血），补心脾白胜，利湿热赤胜。恶白蔹。畏地榆、秦艽、龟甲、雄黄。忌醋。

　　皮，专能行水，治水肿肤胀（以皮行皮之义，五皮散用之。凡肿而烦渴，便秘溺赤，属阳水，宜五皮散、疏凿饮；不烦渴，大便溏，小便数，属阴水，宜实脾饮、流气饮。腰以上肿，宜汗；腰以下肿，宜利小便）。

　　木部

　　茯神

　　补心主治略同茯苓，但茯苓入脾，肾之用多，茯神入心之用多。开心益智，安魂养神。疗风眩心虚，健忘多恚。

　　即茯苓抱根生者（昂按：以其抱心，故能补心也）。去皮及中木用。

　　茯神心木，名黄松节。疗诸筋挛缩，偏风 斜，心掣健忘（心木一两，乳香一钱，石器炒研，名松节散。每服二钱，木瓜汤下，治一切筋挛疼痛。乳香能伸筋，木瓜能舒筋也）。

　　木部

　　琥珀

　　通，行水，散瘀，安神甘平。以脂入土而成实，故能通塞以宁心。安魂魄，疗癫邪（从镇坠药，则安心神）。

　　色赤入手少阴、足厥阴（心、肝）血分，故能消瘀血，破症瘕，生肌肉，合金疮（从辛温药、则破血生肌）。其味甘淡上行，能使肺气下降而通膀胱（经曰：饮食入胃，游溢精气。上输于脾，脾气散精，上归于肺，通调水道，下输膀胱。凡渗药皆上行而后下降），故能治五淋，利小便，燥脾土（从淡渗药，则利窍行水。然石药终燥，若血少而小便不利者，仅致燥急之苦），又能明目磨翳。

　　松脂入土，年日久结成，或云枫脂结成。以摩热拾芥者真（市人多煮鸡子及青鱼枕伪之。摩呵亦能拾芥，宜辨）。用柏子仁末，入瓦锅同煮半日，捣末用。

　　木部

　　松节

　　燥湿，去风松之骨也，坚劲不凋，故取其苦温之性，以治骨节间之风湿（丹溪曰：能燥血中之湿）。

　　杵碎浸酒良（史国公药酒中用之）。

　　松脂 苦甘性燥。祛风去湿，化毒杀虫，生肌止痛。养生家炼之服食，今熬膏多用之（龋齿有孔，松脂 塞，虫即从脂出）。

　　松毛 酿酒（煮汁代水），亦治风痹香港脚。

　　木部

　　柏子仁

　　补心脾，润肝肾辛甘而润。其气清香，能透心肾而悦脾（昂按：凡补脾药多燥，此润药而香能舒脾，燥脾药中兼用最良）。养心气，润肾燥，助脾滋肝（王好古曰：肝经气分药），益智宁神（养心），聪耳明目（甘益血，香通窍），益血止汗（心生血，汗为心液），除风湿。愈惊痫，泽皮肤，辟鬼魅。

　　炒研去油，油透者勿用。畏菊花。

　　木部

　　侧柏叶

　　补阴，凉血苦涩微寒（《本草》微温）。养阴滋肺而燥土最清血分，为补阴要药。

　　止吐衄崩淋，肠风尿（血）痢（血），一切血证，去冷风湿痹，历节风痛（肢节大痛，昼静夜剧，名白虎历节风。亦风寒湿所致）。涂汤火伤（捣烂水调涂），生肌杀虫，炙罨冻疮，汁乌髭发。

　　取侧者（丹溪曰：多得月令之气，随月建方取），或炒或生用。桂、牡蛎为使。恶菊花。

　　宜酒（万木皆向阳，柏独四指，受金之正气，坚劲不凋，多寿之木，故元旦饮椒柏酒以辟邪）。

　　木部

　　肉桂

　　大燥，补肾命火辛甘大热，气浓纯阳。入肝、肾血分（平肝、补肾），补命门相火之不足（两肾中间，先天祖气，乃真火也。人非此火，不能有生，无此真阳之火，则无以蒸糟粕而化精微，脾胃衰败，气尽而亡矣），益阳消阴。治痼冷沉寒，能发汗疏通血脉，宣导百药（辛则善散，热则通行）。去营卫风寒，表虚自汗（阳虚），腹中冷痛，咳逆结气（咳逆亦由气不归元，桂能引火，归宿丹田）。

　　木得桂而枯（削桂钉木根，其木即死），又能抑肝风而扶脾土（肝木盛则克土，辛散肝风，甘益脾土），从治目赤肿痛（以热攻热，名曰从治），及脾虚恶食（命火不足），湿盛泄泻（土为木克，不能防水。古行水方中，亦多用桂，如五苓散、滋肾丸之类），补劳明目，通经堕胎（辛热能动血故也）。

　　出岭南桂州者良（州因桂名）。色紫肉浓，味辛甘者，为肉桂（入肝、肾、命门）。去粗皮用（其毒在皮），去里外皮，当中心者，为桂心（入心），枝上嫩皮，为桂枝（入肺、膀胱及手足）。得人参、甘草、麦冬良。忌生葱、石脂（本草有菌桂、筒桂、牡桂、版桂之殊。

　　今用者亦罕分别，惟以肉浓气香者良）。

　　木部

　　桂心

　　燥，补阳，活血苦入心，辛走血。能引血、化汗、化脓，内托痈、疽、痘疮（同丁香，治痘疮灰塌），益精明目，消瘀生肌，补劳伤，暖腰膝，续筋骨。

　　治风痹症瘕，噎膈腹满，腹内冷痛，九种心痛（一虫、二疰、三风、四悸、五食、六饮、七冷、八热、九去来痛，皆邪乘于手少阴之络，邪正相激，故令心痛）。

　　木部

　　桂枝

　　轻，解肌，调营卫辛甘而温，气薄升浮。入太阴肺、太阳膀胱经。温经通脉，发汗解肌（能利肺气。经曰：辛甘发散为阳）。

　　治伤风头痛（无汗能发），中风自汗（有汗能止。中，犹伤也，古文通用，自汗属阳虚。

　　桂枝为君，芍药，甘草为佐。加姜、枣名桂枝汤，能和营实表），调和营卫，使邪从汗出，而汗自止。亦治手足痛风、胁风（痛风有风痰、风湿、湿痰、瘀血、气虚、血虚之异。

　　桂枝用作引经。胁风属肝，桂能平肝。东垣曰：桂枝横行手臂，以其为枝也。又曰：气薄则发泄，桂枝上行而解表。气浓则发热，肉桂下行而补肾。王好古曰：或问桂枝止烦出汗，仲景治伤寒发汗，数处皆用桂枝汤。又曰无汗不得用桂枝，汗多者桂枝甘草汤，此又能闭汗也，二义相通否乎？曰：仲景云太阳病发热汗出者，此为营弱卫强。阴虚，阳必凑之，故以桂枝发其汗，此乃调其营气，则卫气自和，风邪无所容，遂自汗而解，非若麻黄能开腠理，发出其汗也。汗多用桂枝者，以之调和营卫，则邪从汗出，而汗自止，非桂枝能闭汗孔也，亦惟有汗者宜之。若伤寒无汗，则当以发汗为主，而不独调其营卫矣！故曰无汗不得服桂枝，有汗不得服麻黄也。《伤寒例》曰：桂枝下咽，阳盛则毙；承气入胃，阴盛则亡）。

　　木部

　　枸杞子

　　平补而润甘平（《本草》苦寒）。润肺清肝，滋肾益气，生精助阳，补虚劳，强筋骨（肝主筋，肾主骨），去风明目（目为肝窍，瞳子属肾），利大小肠。治嗌干消渴（昂按：古谚有云，出家千里，勿食枸杞。其色赤属火，能补精壮阳。然气味甘寒而性润，仍是补水之药，所以能滋肾、益肝、明目而治消渴也）。

　　南方树高数尺，北方并是大树。以甘州所产、红润少核者良。酒浸捣用。根名地骨皮（见下）。

　　叶，名天精草，苦甘而凉。清上焦心、肺客热，代茶止消渴（时珍曰：皆三焦气分之药）。

　　木部

　　地骨皮

　　泻热凉血，补正气甘淡而寒。降肺中伏火，泻肝、肾虚热，能凉血而补正气。

　　内治五内邪热（热淫于内，治以甘寒。地骨一斤，生地五斤，酒煮服，治带下），吐血尿血（捣鲜汁服），咳嗽消渴（清肺）。外治肌热虚汗，上除头风痛（能除风者，肝、肾同治也。

　　肝有热，则自生风，与外感之风不同，热退则风自息），中平胸胁痛（清肝），下利大、小肠。疗在表无定之风邪，传尸，有汗之骨蒸（李东垣曰：地为阴，骨为里，皮为表。地骨皮泻肾火，牡丹皮泻包络火，总治热在外，无汗而骨蒸。知母泻肾火，治热在内有汗而骨蒸。

　　四物汤加二皮，治妇人骨蒸。朱二允曰：能退内潮，人所知也；能退外潮，人实不知。病或风寒散而未尽，作潮往来，非柴、葛所能治，用地骨皮走表又走里之药，消其浮游之邪，服之未有不愈者，特表明之。时珍曰：枸杞、地骨，甘寒平补，使精气充足，则邪火自退。世人多用苦寒，以芩、连降上焦，知、柏降下焦，致伤元气惜哉！予尝青蒿佐地骨退热，累有殊功）。

　　甘草水浸一宿用（肠滑者，忌枸杞子。中寒者，忌地骨皮。掘鲜者同鲜小蓟煎浓汁，浸下疳甚效）。

　　木部

　　山茱萸

　　补肝肾，涩精气辛温酸涩。补肾温肝（入二经气分）。固精秘气，强阴助阳，安五脏，通九窍（《圣济》云：如何涩剂以通九窍？《经疏》云：精气充则九窍通利。昂按：山茱萸通九窍，古今疑之，得《经疏》一言，而意旨豁然。始叹前人识见深远，不易测识，多有如此类者，即《经疏》一语而扩充之，实可发医人之慧悟也），暖腰膝，缩小便。

　　治风寒湿痹（温肝故能逐风），鼻塞目黄（肝虚邪客，则目黄），耳鸣耳聋（肾虚则耳鸣耳聋，皆固精通窍之功。王好古曰：滑则气脱，涩剂所以收之，仲景八味丸用之为君，其性味可知矣。昂按：《别录》、甄权皆云能发汗，恐属误文。酸剂敛涩，何以反发？仲景亦安取发汗之药为君乎？李士材曰：酸属东方，而功多在北方者，乙癸同源也。肝为乙木，肾为癸水），去核（核能滑精）用。恶桔梗、防风、防己。

　　木部

　　酸枣仁

　　补而润，敛汗，宁心甘酸而润（凡仁皆润）。专补肝胆。炒熟酸温而香，亦能醒脾（故归脾汤用之）。助阴气，坚筋骨，除烦止渴（敛阴生津），敛汗（《经疏》曰：凡服固表药，而汗不止者，用枣仁炒研，同生地、白芍、五味，麦冬、竹叶、龙眼肉煎服多效。汗为心液故也）宁心（心君易动，皆由胆怯所致。经曰：凡十一官皆取决于胆也）。

　　疗胆虚不眠（温胆汤中或用之。肝虚则胆也虚，肝不藏魂，故不寐。血不归脾，卧亦不安。《金匮》治虚劳烦不眠，用酸枣仁汤。枣仁二升，甘草一两炙，知母、茯苓、芎 各二两，深师加生姜二两，此补肝之剂。经曰：卧则血归于肝。苏颂曰：一方加桂一两，二方枣仁并生用，治不得眠，岂得以煮过便为熟乎？），酸痹久泻（酸收涩，香舒脾）。

　　生用酸平，疗胆热好眠（时珍曰：今人专以为心家药，殊昧此理。昂按：胆热必有心烦口苦之证，何以反能好眠乎？温胆汤治不眠，用二陈加竹茹、枳实，二味皆凉药，乃以凉肺、胃之热，非以温胆经之寒也。其以温胆名汤者，以胆欲不寒不燥，当温为候耳。胆热好眠四字，不能无疑也）。

　　炒，研用。恶防己。

　　木部

　　杜仲

　　补腰膝甘温能补，微辛能润。色紫入肝经气分。润肝燥，补肝虚。子能令母实，故兼补肾。肝充则筋健，肾充则骨强，能使筋骨相着（皮中有丝，有筋骨相着之象）。

　　治腰膝酸痛（经曰：腰者肾之府，转移不能，肾将惫矣；膝者筋之府，屈伸不能，筋将惫矣。一少年新娶，得脚软病，且痛甚，作香港脚治，不效。孙林曰：此肾虚也。用杜仲一两，半酒半水煎服，六日全愈。按：腰痛不已者，属肾虚；痛有定处，属死血；往来走痛，属痰；腰冷身重、遇寒即发，属寒湿；或痛或止，属湿热，而其原多本于肾虚，以腰者肾之府也），阴下湿痒，小便余沥，胎漏（怀孕沥血）胎坠（惯坠胎者，受孕一、两月，用杜仲八两，糯米煎汤浸透，炒断丝，续断二两，酒浸，山药六两，为糊丸，或枣肉为丸，米饮下。

　　二药大补肾气，托住胎元，则胎不坠）。

　　出汉中。浓润者良。去粗皮锉，或酥炙、酒炙、蜜炙，盐酒炒、姜汁炒，断丝用。恶黑参。

　　木部

　　女贞子

　　平补肝肾甘苦而平。少阴之精，隆冬不雕。益肝肾，安五脏，强腰膝，明耳目，乌髭发，补风虚，除百病（女贞酒蒸，晒干，二十两，桑椹干十两，旱莲草十两，蜜丸，治虚损百病。如四月即捣桑椹汁，七月即捣旱莲汁，和药，不必用蜜。时珍曰：女贞子上品妙药，古方罕用何哉）。

　　女贞、冬青，《本草》作二种，实一物也。冬至采佳。酒蒸用（近人放蜡虫于此树）。

　　木部

　　楮实

　　平，补，助阳甘寒。助阳气，起阴痿，补虚劳，壮筋骨，明目充肌（时珍曰：《别录》、《大明》皆云楮实大补益，而《修真秘书》又云久服令人骨痿，《济生秘览》治骨哽用楮实煎汤，岂非软骨之征乎？《本草发明》甚言其功，而云今补药中罕用，惜未之察耳）。

　　取子浸去浮者，酒蒸用。

　　楮皮善行水。治水肿气满（皮可为纸。楮汁和白芨飞面，调糊接纸，永不解脱）。

　　木部

　　桑白皮

　　泻肺，行水，十剂作燥，以其行水也甘辛而寒。泻肺火（罗谦甫曰：是泻肺中火邪，非泻肺气也。火与元气不两立，火去则气得安矣，故《本经》又云益气。东垣曰：甘，固元气之不足而补虚。辛，泻肺气之有余而止嗽。然性不纯良，不宜多用。钱乙泻白散，桑皮、地骨各一两，甘草五钱，每服二钱，入粳米百粒煎。时珍曰：桑皮、地骨，皆能泻火从小便出。甘草泻火缓中，粳米清肺养血，乃泻肺诸方之准绳也。一妇，鼻久不闻香臭，后因他疾，缪仲醇为处方，每服桑皮至七八钱，服久而鼻塞忽通），利二便，散瘀血，下气行水，止嗽清痰（《发明》曰：肺中有水，则生痰而作嗽，除水气，正所以泻火邪，实则泻其子也。火退气宁，则补益在其中矣。《十剂》曰：燥可去湿，桑白皮、赤小豆之类是也）。

　　治肺热喘满，唾血热渴，水肿胪胀。肺气虚及风寒作嗽者慎用。为线可缝金疮。

　　刮去外皮，取白用（如恐其泻气，用蜜炙之）。续断，桂心为使。忌铁。

　　桑乃箕星之精。其木利关节，养津液，行水（《录验》方：枝皮细 ，酿酒服良）祛风（桑枝一升，细锉，炒香，水三升，熬至二升，一日服尽，名桑枝煎，治风气、香港脚、口渴）。其火拔引毒瓦斯，祛风寒湿痹（凡痈疽不起，瘀肉不腐，瘰 、流注、 顽、恶疮不愈，用桑木片扎成小把，燃火，吹息，灸患处。内服补托药良）。煎补药，熬诸膏，宜用桑柴，内亦宜桑枝搅。

　　桑椹甘凉。色黑入肾而补水。利五脏关节，安魂镇神，聪耳明目。生津止渴（炼膏，治服金石药热渴），利水消肿，解酒乌髭。晒干为末，蜜丸良。取极熟者，沪汁熬膏，入蜜炼稠，点汤和酒并妙。入烧酒经年愈佳（每日汤点服，亦治瘰 ，名文武膏，以椹名文武实也）。

　　桑叶甘寒。手、足阳明（大肠、胃）之药，凉血（刀斧伤者，为末干贴之妙）燥湿，去风明目（采经霜者，煎汤洗眼，去风泪。洗手足，去风痹。桑叶、黑芝麻等分，蜜丸，名扶桑丸，除湿去风，乌须明目。以五月五日，六月六日，立冬日，采者佳。一老人年八十四，夜能细书，询之云得一奇方，每年九月二十三日，桑叶洗目一次，永绝昏暗）。末服止盗汗（严州有僧，每就枕，汗出遍身，比旦，衣被皆透，二十年不能疗。监寺教采带露桑叶，焙干为末，空心米饮下二钱，数日而愈），代茶止消渴。

　　木部

　　桑寄生

　　补筋骨，散风湿苦坚肾，助筋骨而固齿、长发（齿者骨之余，发者血之余）。甘益血，止崩漏而下乳、安胎（三症皆由血虚）。外科散疮疡，追风湿。

　　他树多寄生，以桑上采者为真，杂树恐反有害。茎、叶并用。忌火。

　　木部

　　栀子

　　泻心、肺、三焦之火苦寒。轻飘象肺，色赤入心，泻心、肺之邪热，使之屈曲下行，从小便出（海藏曰：或用为利小便药，非利小便，乃肺清则化行，而膀胱津液之府，得此气化而出也），而三焦之郁火以解，热厥（厥有寒、热二证）心痛以平（丹溪曰：治心痛，当分新久。若初起因寒、因食，宜当温散。久则郁而成热，若用温剂，不助痛添病乎？古方多用栀子为君，热药为之响导，则邪易伏。此病虽日久，不食不死，若痛止恣食，病必再作也），吐衄、血淋、血痢之病以息（最清胃脘之血。炒黑末服，吹鼻治衄。《本草汇》曰：治实火之血，顺气为先，气行则血自归经；治虚火之血，养正为先，气壮则自能摄血。丹溪曰：治血不可单行、单止，亦不可纯用寒药。气逆为火，顺气即是降火）。治心烦懊 不眠（仲景用栀子豉汤。王好古曰：烦者气也，燥者血也，故用栀子治肺烦，香豉治肾燥。亦用作吐药，以邪在上焦，吐之邪散，经所谓其高者因而越之也。按：栀豉汤，吐虚烦客热；瓜蒂散，吐痰食宿寒），五黄（古方多用栀子、茵陈）五淋，亡血津枯，口渴目赤，紫癜白癞， 疮疡（皮腠，肺所主故也）。

　　生用泻火，炒黑止血，姜汁炒止烦呕。内热用仁，表热用皮。

　　木部

　　猪苓

　　通，行水苦泄滞，淡利窍，甘助阳。入膀胱、肾经。升而能降，开腠发汗，利便行水，与茯苓同而不补。

　　治伤寒、温疫大热，（《经疏曰：大热利小便，亦分消之意），懊 消渴，肿胀淋浊，泻痢疟（疟多由暑，暑必兼湿。经曰：夏伤于暑，秋必 疟）。然耗津液，多服损肾昏目（肾水不足则目昏。仲景五苓散，猪苓、茯苓、泽泻、白术、桂，为治水之总剂。昂按：经曰：膀胱者，州都之官，津液藏焉，气化则能出矣。用肉桂辛热引入膀胱，所以化其气也。除桂名四苓散。《资生经》曰：五苓散能生津液，亦通大便。曾世荣治惊风，亦用五苓散。白茯苓安心神，泽泻导小便，小肠利而心气平，木得桂而枯，能抑肝而风自止，可谓善用五苓者矣）。

　　多生枫树下，块如猪屎故名（马屎曰通，猪屎曰苓。苓即屎也，古字通用）。肉白而实者良。去皮用。

　　木部

　　黄柏

　　泻相火，补肾水苦寒微辛，沉阴下降。泻膀胱相火（足太阳引经药），补肾水不足，坚肾润燥（《发明》曰：非真能补也。肾苦燥，急食辛以润之，肾欲坚，急食苦以坚之也，相火退而肾固，则无狂荡之患矣。按：肾本属水，虚则热矣；心本属火，虚则寒矣），除湿清热。

　　疗下焦虚，骨蒸劳热（阴虚生内热），诸痿瘫痪（热胜则伤血，血不荣筋，则软短而为拘。湿胜则伤筋，筋不束骨，则弛长而为痿。合苍术名二妙散，清热利湿，为治痿要药。或兼气虚、血虚、脾虚、肾虚、湿痰、死血者，当随证加治），目赤耳鸣（肾火），消渴便闭，黄胆水肿（王善夫病便闭，腹坚如石，腿裂出水，饮食不下，治以利小便药，遍服不效。东垣曰：此奉养太过，膏梁积热，损伤肾水，致膀胱干涸，小便不化，火又逆上，而为呕哕，《难经》所谓关则不得小便，格则吐逆者。《内经》所谓无阴则阳无以化也。遂处以北方大苦寒之剂，黄柏、知母各一两，酒洗焙研，桂一钱为引，名滋肾丸，每服二百丸，未几，前阴如刀刺火烧，溺出床下成流，肿胀遂消）。水泻热痢，痔血肠风，漏下赤白（皆湿热为病），诸疮痛痒，头疮（研末敷之）口疮（蜜炒研含。凡口疮用凉药不效者，乃中气不足，虚火上炎。宜用反治之法，参、术、甘草补上之虚，干姜散火之际。甚者加附子，或噙官桂，引火归元），杀虫安蛔。久服伤胃，尺脉弱者禁用（若虚火上炎，服此苦寒之剂，有寒中之变。

　　时珍曰：知母佐黄柏，滋阴降火，有金水相生之义。古云黄柏无知母，犹水母之无虾也。盖黄柏能制命门、膀胱阴中之火，知母能清肺金、滋肾水之化源。丹溪曰：君火者，人火也，心火也。可以水灭，可以直折，黄连之属，可以制之。相火者，天火也，龙雷之火也。阴火也，不可以水湿制之，当从其性而伏之，惟黄柏之属，可以降之。按：火有虚火、实火、燥火、湿火、郁火、相火之异。虚火宜补，实火宜泻，燥火宜滋润，郁火宜升发。湿火由湿郁为热，多病 肿。经所谓诸腹胀大，皆属于热；诸病 肿，皆属于火是也。宜利湿清热而兼补脾。相火寄于肝肾，乃龙雷之火，非苦寒所能胜，宜滋阴养血，壮水之主，以制阳光。又按：诸病之中，火证为多，有本经自病者，如忿怒生肝火，焦思生心火之类是也；有子母相克者，如金火克肺金，肝木克脾火之类是也；有脏腑相移者，如肺火咳嗽，久则移热于大肠而泄泻，心火烦焦，久则移热于小肠，而为淋闭之类是也。又有别经相移者，有数经合病者，当从其重者而治之）。

　　川产、肉浓色深者良。生用降实火，蜜炙则不伤胃，炒黑能止崩带。酒制治上，蜜制治中，盐制治下（又末乳调，能涂冻疮）。

　　木部

　　枳实、枳壳

　　泻，破气，行痰。枳实小，枳壳大苦酸微寒。其功皆能破气。气行则痰行喘止，痞胀消（脾无积血；心下不痞；浊气在上，则生腹胀。东垣曰：枳实治下而主血，枳壳治上而主气），痛刺息，后重除。

　　治胸痹结胸，食积五膈，痰癖症结，呕逆咳嗽，水肿胁胀（肝郁），泻痢淋闭，痔肿肠风。除风去痹（辛散风），开胃健脾。所主略同，但枳实利胸膈，枳壳宽肠胃。枳实力猛（大、小承气汤皆用之。丹溪曰：枳实泻痰，能冲墙倒壁），枳壳力缓为少异。孕妇及气虚人忌用（按：《本草》壳、实皆云明目。思之不得其解，然目疾方中多用之，岂以其破浊气？即能升清气乎？《本经》又言枳实益气，想亦同此理也。故浓朴调中，亦有益气明目之文。王好古曰：枳实佐以参、术、干姜则益气，佐以硝、黄、牵牛则破气，此本经所以言益气，而复言消痞也。张元素曰：枳壳泄肺、走大肠，多用损胸中至高之气。昔湖阳公主难产，方士进瘦胎饮，用枳壳四两，甘草三两，五月后日服一钱。张洁古改以枳术名束胎丸。寇宗 明其不然，盖孕妇全赖血气以养胎，血气充实，胎乃易生。彼公主奉养太过，气实有余，故可服之，若概施则误矣。时珍曰：八九月胎，气盛壅滞，用枳壳、苏梗以顺气，胎前无滞，则产后无虚也。气弱者，大非所宜矣）。

　　皮浓而小为枳实，壳薄虚大为枳壳。陈者良。麸炒用（时珍曰：壳、实上世未分，魏、晋始分用。洁古、东垣，始分壳治上，实治下。海藏始分壳主气，实主血。然仲景治上焦胸痹、痞满用枳实；诸方治下血、痢、痔、肠秘、后重用枳壳，则实不独治下，而壳不独治高也。盖自飞门至魄门，皆肺主之，三焦相通，一气而已。飞门，口也。魄门，即肛门）。

　　木部

　　浓朴

　　泻，下气，散满苦降能泻实满，辛温能散湿满（王好古曰：《别录》言浓朴温中益气，消痰下气。果泄气乎？益气乎？益与枳实、大黄同用，则泻实满，所谓消痰下气是也；与橘皮、苍术同用，则除湿满，所谓温中益气是也。与解利药同用，则治伤寒头痛；与泻利药同用，则浓肠胃。

　　大抵味苦性温，用苦则泻，用温则补也。同大黄、枳实，即承气汤。同橘皮、苍术，即平胃散。按：胀满症多不同，清、补贵得其宜。气虚宜补气，血虚宜补血，食积宜消导，瘀滞宜行痰，挟热宜清热，湿盛宜利湿，寒郁者散寒，怒郁者行气，蓄血者消瘀，不宜专用行散药。

　　亦有服参、 而胀反甚者，以挟食、挟血、挟热、挟寒，不可概作脾虚气弱治也）。入足太阴、阳明（脾、胃）。平胃调中（佐苍术为平胃散。平湿土之太过，以致于中和），消痰化食，浓肠胃，行结水，破宿血，杀脏虫。

　　治反胃呕逆，喘咳泻痢，冷痛霍乱。误服脱人元气，孕妇忌之。

　　榛树皮也，肉浓、紫润者良。去粗皮，姜汁炙，或醋炒用。干姜为使。恶泽泻、硝石。

　　忌豆，犯之动气。

　　木部

　　槟榔

　　泻气，行水，破胀，攻坚苦温破滞，辛温散邪。泻胸中至高之气，使之下行。性如铁石，能坠诸药至于极下。攻坚去胀，消食行痰，下水除风，杀虫醒酒。

　　治痰癖症结，瘴疠疟痢，水肿香港脚（香港脚冲心，尤须用之，童便、姜汁温酒调服）。治大、小便气秘，里急后重（同木香用，木香能利气）。过服则损真气（岭南多瘴，以槟榔代茶，其功有四：醒能使醉，醉能使醒，饥能使饱，饱能使饥。然泄脏气，无瘴之地忌用）。

　　鸡心尖长，破之作锦纹者良（程星海曰：阴毛生虱，也鲜良方，以槟榔煎水洗，即除。

　　又方，以心红擦之亦好）。

　　木部

　　大腹皮

　　泻，下气，通，行水辛泄肺、温和脾。下气行水，通大、小肠。

　　治水肿香港脚，痞胀痰膈，瘴疟霍乱。气虚者忌用。

　　子，似槟榔，腹大形扁（故与槟榔同功）。取皮，酒洗，黑豆汤再洗。煨用（鸠鸟多栖其树，故宜洗净）。

　　木部

　　槐实

　　即槐角

　　泻风热，凉大肠苦寒纯阴。入肝经气分。疏风热，润肝燥，凉大肠。

　　治烦闷风眩，痔血肠风（粪前有血名外痔，粪后有血名内痔，谷道 肉名举痔，头上有孔名痔 ，疮内有虫名虫痔。大法用槐角、地榆、生地以凉血，芩、连、栀、柏以清热。防风、秦艽以祛风湿，芎、归、人参以和血生血，枳壳以宽肠，升麻以升提。治肠风略同，不宜专用寒凉，须兼补剂收功），阴疮湿痒，明目止泪（清肝，泪为肝热），固齿乌髭（十月上已采，渍牛胆中，阴干百日。食后吞一枚，明目补脑，发白还黑，肠风痔血，尤宜服之），杀虫（根、皮皆能洗痔）堕胎。

　　去单子及五子者，铜槌槌碎，牛乳拌蒸（槐乃虚星之精）。

　　槐花苦凉，入肝、大肠血分而凉血（血凉则阴自足）。治风热目赤，赤白泄痢，五痔肠风，吐崩诸血（舌上无故出血如线者，名血衄，炒研掺之）。陈者良。

　　木部

　　苦楝子

　　一名金铃子

　　泻湿热，治疝，杀虫苦寒有小毒。能入肝舒筋，能导小肠、膀胱之热，因引心包相火下行，通利小便。

　　为疝气要药。亦治伤寒热狂、热厥，腹痛心痛。杀三虫，疗疡疥（《夷坚志》：消渴症有虫、耗其津液者，取根、皮浓煎，加少麝服，下其虫而渴自止）。脾胃虚寒忌之。

　　川产良。酒蒸（寒因热用）。去皮取肉、去核用。用核则槌碎，浆水煮一伏时去肉用。

　　茴香为使。

　　木部

　　蔓荆子

　　轻宣，散上部风热辛苦微寒、轻浮升散。入足太阳、阳明、厥阴（膀胱、胃、肝）经。搜风凉血，通利九窍。

　　治湿痹拘挛，头痛脑鸣（太阳脉络于脑），目赤齿痛（齿虽属肾，为骨之余。而上龈属足阳明，下龈属手阳明。阳明风热上攻，则动摇肿痛），头面风虚之证。明目固齿，长发泽肌。

　　去膜，打碎用，亦有酒蒸、炒用者。恶石膏、乌头。

　　木部

　　石南叶

　　宣，去风，补肾辛散风、苦坚肾。补内伤阴衰，利筋骨皮毛，为治肾虚、脚弱、风痹要药。妇人不可久服，令思男（时珍曰：今人绝不知用，盖为《药性论》有令人阴痿之说也。不知此药能令肾强，人或借此纵欲，以致痿弱，归咎于药，良可慨也。昂按：石南补阴祛风则有之，然味辛不热，不助相火，亦未闻淫邪方中用石南者，《别录》思男之说，殆不可信）。

　　关中者佳。炙用。

　　木部

　　辛夷

　　即木笔花

　　宣散上焦风热辛温轻浮。入肺、胃气分，能助胃中清阳上行，通于头脑。温中解肌，通九窍，利关节。

　　主治鼻渊鼻塞（肺主鼻。胆移热于脑，则鼻多浊涕而渊，风寒客于脑则鼻塞。经曰：脑渗为涕。王冰曰：胆液不澄，则为浊涕，如泉不已，故曰鼻渊），及头痛面 （音旱，黑斑。

　　可作面脂），目眩齿痛，九窍风热之病。然性走窜，气虚火盛者忌服（时珍曰：肺开窍于鼻，阳明胃脉环鼻上行。脑为元神之府，鼻为命门之窍。人之中气不足，清阳不升，则头为之倾，九窍为之不利。吾乡金正希先生尝语余曰：人之记性，皆在脑中。小儿善忘者，脑未满也；老人健忘者，脑渐空也。凡人外见一物，必有一形影留于脑中。昂按：今人每记忆往事，必闭目上瞪而思索之，此即凝神于脑之意也。不经先生道破，人皆习焉而不察矣。李时珍曰：脑为元气之府，其于此义，殆暗符欤）。

　　去外皮毛（毛射肺，令人咳），微炒用。芎 为使。恶石脂。畏黄 、菖蒲、石膏。

　　木部

　　郁李仁

　　润燥，泻气，破血辛苦而甘。入脾经气分。性降下气行水，破血润燥。

　　治水肿癃急，大肠气滞，关格不通。用酒能入胆，治悸、目张不眠（一妇因大恐而病，愈后目张不瞑。钱乙曰：目系内连肝胆，恐则气结，胆横不下。郁李润能散结，随酒入胆，结去胆下，而目瞑矣）。然治标之剂，多服渗人津液。

　　去皮、尖，蜜浸研。

　　木部

　　金樱子

　　涩精，固肠酸涩。入脾、肺、肾三经。固精秘气。

　　治梦泄遗精（和芡实为丸，名水陆丹），泄痢便数（丹溪曰：经络隧道，以通畅为平和，而昧者以涩性为快，熬膏食之，自作不靖，咎将谁执李时珍曰：无故而食，以恣欲则不可。

　　若精气不固者，服之何害）。

　　似榴而小，黄赤有刺。取半黄，（熟则纯甘）去刺核用。熬膏亦良（《笔谈》云：熬膏则甘，全失涩味）。

　　木部

　　诃子

　　涩肠，敛肺，泻气苦以泄气消痰，酸以敛肺降火（东垣曰：肺苦气上逆，急食苦以泄之，以酸补之。诃子苦重泄气，酸轻不能补肺，故嗽药中不用），涩以收脱止泻，温以开胃调中。

　　治冷气腹胀，膈气呕逆，痰嗽喘急（肺挟痰水，或被火伤，故宜苦酸以敛之），泻痢脱肛，肠风崩带（皆取其酸涩），开音止渴（肺敛则音开，火降则渴止。古方有诃子清音汤）。

　　然苦多酸少，虽涩肠而泄气，气虚及嗽痢初起者，忌服（同乌梅、倍子，则收敛；同陈皮、浓朴，则下气。得人参，治肺虚寒嗽；得陈皮、砂仁，治冷气腹胀。佐白术、莲子，治虚寒久泻；佐樗皮，治肠癖便血。同蛇床、五味、山茱、续断、杜仲，治虚寒带下）。

　　从番舶来，番名诃黎勒。岭南亦有。六棱黑色，肉浓者良。酒蒸一伏时，去核取肉用，用肉则去核。生用清金行气，煨熟温胃固肠（海鱼放涎凝滑，船不能行，投诃子汤，寻化为水，其化痰可知）。

　　木部

　　乌药

　　宣，顺气辛温香窜，上入脾、肺，下通肾经。能疏胸腹邪逆之气。

　　一切病之属气者皆可治。气顺则风散，故用以治中气、中风（厥逆、痰壅、口噤、脉伏，身温为中风，身冷为中气。又有痰为中风，无痰为中气。《局方》治此，亦用乌药顺气散。许学士云：暴怒伤阴，暴喜伤阳，忧愁不已，气多厥逆。往往得中气之证，不可作中风治），及膀胱冷气，小便频数，反胃吐食，宿食不消，泻痢霍乱，女人血凝气滞。小儿蛔蛔，外如疮疖疥疠，皆成于血逆，理气亦可治之。疗猫、犬百病。气虚、气热者忌用（时珍曰：四磨汤治七情郁结上气喘急者，降中兼收，泻中兼补也。方用人参、乌药、沉香、槟榔，各浓磨汁七分合煎。缩泉丸，用同益智、等分为丸，治虚寒便数者，取其通阳明、少阴也）。

　　根有车毂纹、形如连珠者良。酒浸一宿用（亦有 研用者）。

　　木部

　　五加皮

　　宣，去风湿，补，壮筋骨辛顺气而化痰，苦坚骨而益精，温祛风而胜湿。逐肌肤之瘀血，疗筋骨之拘挛（肾得其养，则妄水去而骨壮；肝得其养，则邪风去而筋强）。

　　治五缓虚羸（五脏筋脉缓纵。《千金方》补云：五月五日采茎，七月七日采叶，九月九日采根，合为末，治五劳）阴痿囊湿，女子阴痒（湿生虫），小儿脚弱，明目愈疮。酿酒尤良（王纶曰：风病饮酒，能生痰火，惟五加浸酒益人）。

　　茎青，节白，花赤，皮黄，根黑，上应五车之精。芬香、五叶者佳。远志为使。恶玄参。

　　木部

　　椿樗白皮

　　涩肠，燥湿苦燥湿，寒胜热，涩收敛。入血分而涩血。去肺、胃之陈痰。治湿热为病，泄泻久痢，崩带肠风，梦遗便数，有断下之功（痢疾滞气未尽者勿遽用，勉强固涩，必变他证），去疳、樗皮尤良（时珍曰：椿皮入血气而性涩；樗皮入气分而胜利。凡血分受病不足者宜椿皮；气分受病有郁者宜樗皮。《乾坤生意》治疮肿下药，用樗皮水研，服汁取利，是其验矣。昂按：樗皮止泻痢，终是涩剂。寇氏曰：一妇年四十余，耽饮无度，多食鱼蟹，积毒在脏，日夜二三十泻，便与脓血杂下，大肠连肛门甚痛。用止血痢药不效，用肠风药益甚，盖肠风有血无脓也。服热药，腹愈痛，血愈下。服冷药，注泻食减。服温平药，则若不知，年余待毙。或教服人参散，樗皮、人参各一两为末，空心温酒或米饮下二钱，遂愈。昂按：此方仍是作痢疾治）香者为椿，肌实而赤嫩，其苗可茹；臭者为樗，肌虚而白，主治略同。根东引者良。去粗皮，或醋炙、蜜炙用。忌肉面。

　　木部

　　榆白皮

　　滑，利窍甘滑下降。入大、小肠、膀胱经。行经脉、利诸窍，通二便，渗湿热，滑胎产（或胎死腹中，服汁可下），下有形留着之物。治五淋肿满（《备急方》：捣屑作粥食，小便利差）喘咳不眠（嵇康《养生论》：榆令人瞑），疗疥癣秃疮，消赤肿妒乳（乳痈汁不出，内结成肿，名妒乳。和陈醋滓调，日六七易效。《十剂》曰：滑可去着，冬葵子、榆白皮之属是也）。

　　有赤白二种，去粗皮，取白用（采皮为面，荒年当粮可食。香剂以之调和，粘滑胜于胶漆）。

　　木部

　　秦皮

　　涩而补，明目苦寒，色青，性涩。补肝胆而益肾。以能平木（能除肝热）故治目疾（洗目赤，退翳膜）惊痫。以其收涩而寒，故治崩带下痢（仲景白头翁汤用之）。以其涩而补下焦，故能益精有子（时珍曰：天道贵啬，惟收涩故能补。今人只知治目一节，几于废弃，良为可婉）。出西土。皮有白点、渍水碧色、书纸不脱者真。大戟为使。恶吴茱萸。

　　木部

　　海桐皮

　　宣，祛风湿苦温（《经疏》云：应兼辛）。入血分。祛风、去湿、杀虫，能行经络达病所。治风蹶顽痹，腰膝疼痛（《传信方》：海桐、薏苡各二两，芎 、羌活、地骨皮、五加皮各二两，甘草五钱，生地七两，酒二斗浸，此方不得增减。早、中、晚饮，常令醺醺），疳 疥癣，目赤（煎洗）牙虫（煎服，或含漱）。出广南。皮白坚韧，作索不烂。

　　木部

　　蕤仁

　　亦名白

　　补，明目甘温（《别录》微寒）。入心、肝、脾三经。消风散热，益水生光（三经皆血脏也。血得其养，则目疾平。凡目病在表，当疏风清热。在里属肾虚、血少、神劳，宜补肾养血安神。

　　远视为肾水亏，近视为火不足）。

　　治目赤肿痛， 烂泪出，亦治心腹邪热，结气痰痞（今人惟用疗眼。陈藏器曰：生治足睡，熟治不眠）。丛生有刺，实如五味，圆扁有纹，紫赤可食。取仁浸，去皮、尖，研用。

　　木部

　　密蒙花

　　润肝，明目甘而微寒。入肝经气血分。润肝燥。治目中赤脉、青盲肤翳，赤肿眵（音鸱。眼脂）泪，小儿疳气攻眼。产蜀中。叶冬不雕，其花繁密蒙茸，故名。拣净，酒浸一缩，候干，蜜拌蒸，晒三次。

　　木部

　　芙蓉花

　　泻，凉血，解毒辛平、性滑涎粘。清肺凉血，散热止痛，消肿排脓。治一切痈疽肿毒有殊功（用芙蓉花，或叶、或皮、或根，生捣或干研末，蜜调涂四围，中间留头，干则频换。初起者即觉清凉，痛止肿消。已成者即脓出，已溃者则易敛。疡科秘其名为清凉膏、清露散、铁箍散，皆此物也。或加赤小豆末，或苍耳烧存性为末，加入亦妙）。

　　木部

　　山茶花

　　泻，凉血甘微辛寒。色赤，入血分。治吐衄肠风。麻油调末，涂汤火伤。用红者为末，入童便、姜汁、酒调服，可代郁金。

　　木部

　　木槿

　　泻热苦凉。活血润燥。治肠风泻血，痢后热渴。作饮服，令人得睡。川产者治癣疮（癣疮有虫，用川槿皮肥皂水浸，时时搽之，或浸汁磨雄黄尤妙）。用根、皮。

　　木部

　　杉木

　　宣，散肿胀辛温。去恶气，散风毒。治香港脚肿痛，心腹胀满，洗毒疮（柳子浓纂《救死方》云：得香港脚夜半痞绝，胁块如石，昏困且死。郑洵美传杉木汤，食顷大下，块散气通。用杉木节一升，橘叶一升，无叶以皮代，大腹槟榔七枚，连子槌碎，童便三升煮，分二服。若一服得快利，即停后服）。有赤、白二种，赤、油斑如野鸡者，作棺尤贵。性直，烧炭最发火药。

　　木部

　　乌臼木

　　泻热毒苦凉、性沉而降。利水通肠，功胜大戟。疗疔肿，解砒毒（极能泻下。凡患肿毒，中砒毒者，不拘根、皮、枝、叶，捣汁多饮，得大利即愈。虚人忌用）。

　　子，可作烛。

　　木部

　　水杨柳

　　宣，行气血苦平。痘疮顶陷，浆滞不起者，用枝煎汤浴之（此因气凝血滞，或风寒外束而热，得此暖气透达，浆随暖而行，再用助气血药更效）。

　　枝，煎汁，治黄胆。

　　木部

　　皂角

　　通关窍，搜风辛咸性燥，气浮而散。入肺、大肠经。金胜木，燥胜风，故兼入肝。搜风泄热，吹之导之，则通上、下关窍，而涌吐痰涎，搐鼻立作喷嚏。

　　治中风口噤，胸痹喉痹（凡中风不省人事，口噤不能进药。急提头发，手掐人中，用皂角末或半夏末吹入鼻中，有嚏者生，无嚏者肺气已绝，死。或用稀涎散吐之，皂角末一两，白矾五钱，每用一钱，温水调灌。或加藜芦、少麝，鹅翎探喉，令微吐稀涎，再用药治。年老、气虚人忌用）。服之则除湿去垢（最去油腻，刮人肠胃），消痰破坚（取中段，汤泡服，治老人风秘），杀虫下胎。治风湿风癞，痰喘肿满，坚症囊结（厥阴肝脉络阴器。寒客肝经，则为囊结）。涂之则散肿消毒，煎膏贴一切痹痛。合苍术焚之，辟瘟疫湿气。一种小如猪牙，一种长而枯燥，一种肥浓多脂。多脂者良。去粗皮、子弦。或蜜炙、酥炙，绞汁烧灰用。柏实为使，恶麦冬。畏人参、苦参（性能消铁，不结荚者，凿树一孔，八铁封之，则结荚矣。

　　锤碾见之，久则成孔，故此木不能烧爨）。

　　皂角刺辛温。搜风杀虫，功同皂荚。但其锋锐，能直达患处，溃散痈疽。治痈毒妒乳，风厉恶疮（痈，同癞。疠乃营气热附，风寒客于脉而不去。经曰：脉风成为疠。脉与营皆血也。蒸晒为末，大黄汤调下）胎衣不下。痈疽已溃者禁用，孕妇忌之。

　　皂角子通大便燥结。 存性用（汪机曰：其性得湿则滑。李时珍曰：亦辛以润之之义，非得湿则滑也）。

　　木部

　　肥皂荚

　　泻热毒辛温。除风湿，去垢腻（故澡身，盥面用之），疗无名肿毒有奇功（不拘奇疡恶毒，用生肥皂去子、弦及筋捣烂，酽醋和敷立愈，不愈再敷奇验。此方方书未载，若贫人，僻地仓卒无药者，用之甚便，故特着之。《集成》曰：生肥皂火 存性，生油，腻粉调敷诸恶疮）。

　　木部

　　棕榈

　　涩，止血苦能泄热，涩可收脱，烧黑能止血（红见黑则止，不可烧过。棕榈、侧柏、卷柏烧存性，饭丸，止远年下血。亦可煎服）。治吐衄下痢，崩带肠风，失血过多者，初起未可遽用。

　　年久败棕尤良。（与发灰同用更良）。

　　木部

　　茶

　　泻热，清神，消食苦甘微寒。下气消食，去痰热，除烦渴，清头目（得春初生发之气，故多整肃上膈之功。《汤液》云：茶苦寒下行，如何是清头目？《蒙鉴》曰：热下降，则上自清矣），醒昏睡（清神），解酒食、油腻、烧炙之毒，利大、小便。多饮消脂（最能去油）、寒胃（故浓茶能引吐。《千金》疗卒头痛如破，非中冷、中风。由痰、厥气上冲所致，名厥头痛，单煮茶恣饮取吐，直吐出胆汁乃已，渴而即瘥）。酒后饮茶，引入膀胱、肾经，患瘕疝水肿，空心亦忌之（与姜等分浓煎，名姜茶饮，治赤白痢。茶助阴，姜助阳，使寒热平调。并能消暑、解酒、食毒）。陈、细者良，粗者损人。

　　木部

　　吴茱萸

　　燥，去风寒湿，宣，下气开郁辛苦大热，有小毒。入足太阴（脾）血分，少阴、厥阴（肾、肝）气分（其气燥，故专入肝而旁及脾、肾）。润肝燥脾，温中下气，除湿解郁，去痰杀虫，开腠理，逐风寒。

　　治厥阴头痛（仲景用吴茱萸汤），阴毒腹痛（痛在小腹），呕逆吞酸（俗名醋心。亦有吐酸者，宜降火清痰，用吴萸作响导。蔡中丞苦痰饮，率十日一发，头痛背寒，呕酸不食。得一方，茯苓、吴萸汤泡七次，等分，蜜丸，名吴仙丹。前、后痰方无此者），痞满噎膈（胃冷）。食积泻痢，血痹阴疝，痔疾肠风，香港脚水肿，口舌生疮（为末，醋调贴足心，过夜便愈，能引热下行），冲脉为病，气逆里急（宜此主之）。性虽热，而能引热下行（段成式言：椒性善下，吴萸性上，似不尽然。寇宗 曰：此物下气甚速。东垣曰：浊阴不降，厥气上逆，膈塞胀满，非吴萸不可治也。昂按：吴萸辛热，故性上。气味俱浓，故善降），利大肠壅气（故治肠风痔痢），下产后余血（故产后必用之）。然走气动火，昏目发疮，血虚有火者禁用。

　　陈者良。泡去苦烈汁用（须泡数次）。止呕，黄连水炒。治疝，盐水炒。治血，醋炒。恶丹参、硝石。

　　木部

　　川椒

　　宣，散寒湿，燥，补火辛热纯阳。入肺，发汗散寒，治风寒咳嗽。入脾，暖胃燥湿，消食除胀，治心腹冷痛、吐泻 痢、痰饮水肿（《千金方》有人冷气入阴囊肿满，生椒择净，帛裹着丸囊，浓半寸，须臾热气大通，日再易，取消瘥。梅师用桂末涂亦良）；入右肾命门，补火，治肾气上逆（能下行导火归元。每日吞三十粒，大能温补下焦），阳衰溲数、阴汗泄精（下焦虚寒）。坚齿明目，破血通经，除症安蛔（虫见椒则伏。仲景蛔厥乌梅丸用之。凡虫嚼腹痛者，面白唇红，时发时止）。杀鬼疰、虫、鱼毒（最杀劳虫。危氏神授丸。川椒炒出汗，为末，米饮下三钱。

　　有人病传尸劳，遇异人传此方，服至二斤，吐出虫如蛇而安）。肺、胃素热者忌服（丹溪曰：食椒既久，则火自水中生，多被其毒也）。秦产名秦椒，俗名花椒，实稍大；蜀产肉浓皮皱为川椒。闭口者杀人，微炒去汗，捣，去里面黄壳，取红用（名椒红）。得盐良（入肾）。使杏仁。畏款冬、防风、附子、雄黄、麻仁、凉水（椒乃玉衡星之精，辟疫伏邪，故岁旦饮椒柏酒）。

　　子，名椒目，苦辛。专行水道，不行谷道。能治水臌，除胀定喘，及肾虚耳鸣。

　　木部

　　胡椒

　　燥，快膈，消痰辛热纯阳。暖胃快膈，下气消痰。治寒痰食积，肠滑冷痢，阴毒腹痛，胃寒吐水，牙齿浮热作痛（合荜茇散之）。杀一切鱼、肉、鳖、蕈（音寻，上声）毒。食料宜之，嗜之者众。

　　多食损肺，走气动火，发疮、痔、脏毒，齿痛目昏。

　　毕澄茄一类二种，主治略同。

　　木部

　　苏木

　　泻，行血，解表甘咸辛凉。入三阴血分。行血去瘀，发散表里风气（宜与防风同用）。治产后血晕（《肘后方》：煮汁服。《海藏方》：加乳香，酒服），胀满欲死，血痛血瘕，经闭气壅，痈肿朴伤，排脓止痛。多破血，少和血。出苏方国，交、爱亦有。忌铁。

　　木部

　　沉香

　　重，宣，调气，补阳辛苦性温。诸木皆浮，而沉香独沉，故能下气而坠痰涎（怒则气上，能平则下气）。能降亦能升，气香入脾，故能理诸气而调中（东垣曰：上至天，下至泉，用为使，最相宜）。

　　其色黑、体阳，故入右肾命门，暖精助阳。行气不伤气，温中不助火。

　　治心腹疼痛，噤口毒痢，症癖邪恶，冷风麻痹，气痢气淋。色黑、沉水者良。香甜者性平，辛辣者热。入汤剂，磨汁用；入丸散，纸裹置怀中，待燥碾之。忌火（鹧鸪斑者，名黄沉；如牛角黑者，名黑沉；咀之软、削之卷者，名黄腊沉，甚难得；浮者，名栈香；半沉者，名煎香；鸡骨香虽沉而心空，并不堪用）。

　　木部

　　檀香

　　宣，理气辛温。调脾肺，利胸膈，去邪恶，能引胃气上升，进饮食，为理气要药（《内典》云：旃檀涂身，能除热恼。昂按：内兴欲念，亦称热恼。盖诸香多助淫火，惟檀香不然，故释氏焚之。道书又以檀为俗香，不可以供上真）。

　　木部

　　紫檀

　　重，和血咸寒。血分之药。和荣气，消肿毒，敷金疮，止血定痛。

　　木部

　　降真香

　　焚之能降诸真，故名

　　宣，辟恶、止血、生肌辛温。辟恶气怪异，疗伤折金疮，止血定痛，消肿生肌（周崇逐寇被伤，血出不止，敷花芯石散，不效。军士李高，用紫金藤散敷之，血止痛定，明日结痂无瘢，曾救万人。紫金藤，即降真香之最佳者也）。

　　木部

　　丁香

　　燥，暖胃，补肾辛温纯阳。泄肺温胃，大能疗肾，壮阳事，暖阴户。治胃冷壅胀，呕哕呃逆（丹溪曰：人之阴气，以胃为养。土伤则木挟相火，直冲清道而上作咳逆。古人以为胃寒，用丁香、柿蒂，不能清痰利气，惟助火而已。按：呃逆有痰阻、气滞、食塞，不得升降者；有火郁下焦者；有伤寒汗、吐，下后，中气大虚者；有阳明内热失下者；有痢疾大下，胃虚而阴火上冲者。时珍曰：当视虚实阴阳，或泄热，或降气，或温，或补，或吐，或下，可也。古方单用柿蒂，取其苦温降气。《济生》加丁香、生姜，取其开郁散痰。盖从治之法，亦尝有收效者矣。朱氏但执以寒治热，矫枉之过矣） 癖奔豚，腹痛口臭（丹溪曰：脾有郁火，溢入肺中，浊气上行，发为口气，治以丁香，是扬汤止沸耳，唯香薷甚捷），脑疳齿 ，痘疮胃虚灰白不发。热证忌用。有雌、雄二种（雌即鸡舌香，力大。若用雄，去丁盖乳子）。畏郁金火。

　　木部

　　乳香

　　一名熏陆香

　　宣，活血，伸筋香窜入心，苦温补肾，辛温通十二经。能去风伸筋（筋不伸者，敷药加用），活血调气，托里护心（香彻疮孔，能使毒瓦斯外出，不致内攻），生肌止痛。治心腹诸痛，口噤耳聋，痈疽疮肿，产难折伤（皆取其活血止痛）。亦治癫狂（以能去风散瘀。灵苑辰砂散，辰砂一两，乳香、枣仁各五钱，酒下。恣饮沉醉，听睡一二日勿动，惊醒则不可治。《本事》加人参一两，名宁志膏）。出诸番。如乳头、明透者良（市人多以枫香伪之）。性粘难研，水飞过，用钵坐热水中研之，或用灯心同研则易细。

　　木部

　　没药

　　宣，散瘀，定痛苦平（《经疏》云：应兼辛）。入十二经。散结气，通滞血，消肿定痛生肌（寇宗 曰：血滞则气壅，气壅则经络满急，故肿且痛），补心胆虚，肝血不足（推陈致新，能生好血）。

　　治金疮杖疮（血肉受伤，故瘀而发热作痛），恶疮痔漏，翳晕目赤（肝经血热），产后血气痛，破症堕胎（乳香活血，没药散血，皆能消肿止痛生肌，故每兼用。疮疽已溃者忌用，脓多者勿敷）。出诸南番。赤色、类于琥珀者良。主治与乳香同。

　　木部

　　枫脂香

　　即白胶香

　　宣，调气血苦平。活血解毒，止痛生肌。治血衄咯血，齿痛风疹，痈疽金疮。外科要药。色白微黄，能乱乳香，功颇相近。

　　木部

　　冰片

　　一名龙脑香

　　宣，通窃，散火辛温。香窜善走能散，先入肺，传于心脾而透骨，通诸窍，散郁火。治惊痫痰迷（东垣曰：风病在骨髓者宜之。若在血脉肌肉，反能引风入骨，如油入面），目赤肤翳（乳调日点数次。王节斋曰：冰片大辛热，用之点眼，取其拔出火邪。盖火郁发之，从治法也。世人误以为寒，而常用之。遂致积热害目，故云眼不点不瞎者，此也），耳聋鼻息（鼻中息肉，点之自入，皆通窍之功），喉痹舌出（散火），骨痛齿痛（治骨），痘陷（猪心血作引，酒服或紫草汤服，引入心经能发之）产难，三虫五痔（王纶曰：世人误以为寒，不知辛散性甚，似乎凉耳。诸香皆属阳，岂有香之至者，而反寒乎？昂幼时曾问家叔建侯公云：姜性何如？叔曰：体热而用凉。盖味辛者多热，然辛热必借辛以散之，风热散则凉矣。此即本草所云冰片性寒之义，向未有发明之者，附记于此）。出南番，云是老杉脂。以白如冰、作梅花片者良（以杉木炭养之则不耗，今人多以樟脑升打乱之）。

　　木部

　　樟脑

　　宣，通窍，除湿辛热香窜，能于水中发火（置水中焰益炽）。通关利滞，除湿杀虫。置鞋中去香港脚（《集要》曰：和乌头为末，醋丸弹子大，置足心，微火烘之，汗出为效）熏衣箧，辟疰虫。以樟木切片，浸水煎成。升打得法，能乱冰片。

　　木部

　　苏合香

　　宣，通窍，辟恶甘温走窜。通窍开郁，辟一切不正之气，杀精鬼。出诸番。合众香之汁煎成。以筋挑起，悬丝不断者真。

　　木部

　　血竭

　　补，和血，敛疮甘咸。色赤入血分。补心包、肝血不足，专除血痛，散瘀生新，为和血之圣药。治内伤血聚，金疮折跌，疮口不合，止痛生肌。性急，不可多使，引脓（血竭单入血分、乳香、没药兼入气分，皆木脂也）。出南番。色赤，以染透指甲者为真（假者是海母血，味大咸，有腥气）。单碾用（同众药捣，则作尘飞）。

　　木部

　　阿魏

　　泻，消积，杀虫辛平（一日温）。入脾胃。消肉积，杀细虫，去臭气（谚曰：黄芩无假，阿魏无真。刘纯曰：阿魏无真却有真，臭而止臭是为珍），解蕈菜，自死牛马肉毒。治心腹冷痛、疟痢（疟痢多由积滞而起），传尸、疳劳疰虫。出西番。木脂熬成，极臭。试取少许，安铜器一宿，沾处白如银，汞者真（人多以胡蒜白赝之）。用钵研细，热酒器上熏过入药。

　　木部

　　芦荟

　　泻热，杀虫大苦大寒。功专清热杀虫，凉肝明目，镇心除烦。治小儿惊痫五疳，敷 齿湿癣（甘草末和敷），吹鼻杀脑疳，除鼻痒。小儿脾胃虚寒作泻者勿服。出波斯国。木脂也，味苦、色绿者真。

　　木部

　　胡桐泪

　　泻热，杀虫苦能杀虫，咸能入胃软坚，大寒能除热。治咽喉热痛（磨扫取涎），齿 风疳，瘰 结核（苏颂曰：古方稀用，今口齿家，多用为要药）。出凉肃。乃胡桐脂，入土得斥卤之气结成，如小石片，木泪状如膏油。

　　木部

　　芜夷

　　宣，散风湿，泻，消积，杀虫辛散满，苦杀虫，温燥湿化食（诸虫皆因湿而生，气食皆因寒而滞）。祛五脏、皮肤、肢节风湿，心腹积冷，症痛鳖瘕（《直指方》云：嗜酒人，血入于酒为酒鳖；多气人，血入于气为气鳖；虚劳人，败血杂痰为血鳖。如虫之行，上侵人咽，下蚀人肛，或附胁背，或隐胸腹。惟用芜夷炒，兼暖胃、理气、益血之药，乃可杀之），痔 疮癣，小儿惊疳冷痢（得诃子、豆蔻良），胃中有虫，食即作痛（和面炒黄为末，米饮下）。形类榆荚。陈久、气膻者良。

　　木部

　　没石子

　　涩精，外用染须苦温入肾。须精固气，收阴汗，乌须发。出大食诸番。颗小、纹细者佳。炒研用，虫食成孔者拣去。忌铜、铁器。

　　木部

　　卫矛

　　一名鬼箭羽

　　泻，破血苦寒（时珍曰：酸涩）。破陈血，通经落胎，杀虫祛祟。干有三羽，叶似野茶。酥炙用。

　　木部

　　漆

　　泻，破血，消积，杀虫辛温有毒。功专行血杀虫，削年深坚结之积滞（丹溪曰：漆性急而飞补，用之中节，积滞去后，补性内行，人不知也），破日久凝结之瘀血（能化瘀血为水），续筋骨绝伤（损伤必有瘀血停滞）。治传尸劳瘵，瘕疝蛔虫。炒令烟尽入药，或烧存性，用半夏为使。畏川椒、紫苏、鸡子、蟹（漆得蟹而成水）。

　　木部

　　巴豆

　　大燥，大泻辛热有大毒。生猛而熟少缓。可升可降，能止能行，开窍宣滞，去脏腑沉寒，最为斩关夺门之将。破痰癖血瘕，气痞食积，生冷硬物所伤，大腹水肿，泻痢惊痫，口 耳聋，牙痛喉痹（缠喉急痹，缓治则死。用解毒丸，雄黄一两，郁金一钱，巴豆十四粒，去皮油，为丸。每服五分，津咽下。雄黄破结气，郁金散恶血，巴豆下稠涎，然系厉剂，不可轻用。或用纸拈蘸巴豆油，燃火刺喉；或捣巴豆，绵裹，随左、右纳鼻中，吐出恶涎，紫血即宽。鼻虽小，生疮无碍）。其毒性又能解毒、杀虫，疗疮疡、蛇蝎诸毒。峻用大可劫病，微用亦可和中。通经烂胎（巴豆禀火烈之气，烂人肌肉。试以少许擦皮肤，即发一泡，况肠胃耶，不可轻用。王好古曰：去心、皮膜、油，生用，为急治水谷道路之剂。炒去烟、令紫黑用。为缓治消坚磨积之剂。可以通畅，可以止泻，世所不知也。时珍曰：一妇年六十余，溏泻五载，犯生冷油腻肉食，即作痛，服升涩药，泻反甚，脉沉而滑，此乃脾胃久伤，积冷凝滞。法当以热下之。用腊匮巴豆丸五十粒，服二日，不利而愈。自是每用治泻痢，愈者近百人）。一名刚子（雷 曰：紧小、色黄者为巴，三棱、色黑者为豆，小而两头尖者为刚子。刚子杀人。时珍曰：此说殊乖。盖紧小者为雌，有棱及两头尖者是雄，雄者更峻耳。用之得宜，皆有功力。不去膜则伤胃，不去心则作呕。《藏器》法连白膜服）。或用谷、用仁、用油、生用、炒用、醋煮烧存性用。研去油，名巴豆霜。芫花为使。畏大黄、黄连、凉水（中其毒者，以此解之，或黑豆、绿豆汁亦佳）。得火良。

　　巴豆油作纸拈燃火，吹息，或熏鼻，或刺喉，能行恶涎恶血。治中风中恶，痰厥气厥，喉痹不通，一切急病（大黄、巴豆，同为峻下之剂。但大黄性寒，腑病多热者宜之。巴豆性热，脏病多寒者宜之。故仲景治伤寒传里多热者，多用大黄；东垣治五积属脏者，多用巴豆。与大黄同服，反不泻人）。

　　木部

　　大风子

　　燥痰，外用治疮辛热有毒。取油治疮癣疥癞，有杀虫劫毒之功（丹溪曰：粗工治大风病，佐以大风油，殊不知此物性热，有燥痰之功而伤血，至有病将愈而先失明者）。出南番。子中有仁，白色，久则油黄，不可用。入丸药，压去油。

　　木部

　　荆沥

　　宣通经络，滑痰泻热甘平。除风热，化痰涎，开经络，行血气。治中风失音，惊痫痰迷，眩晕烦闷，消渴热痢，为去风化痰妙药。气虚、食少者忌之（《延年秘录》云：热多用竹沥，寒多用荆沥。丹溪曰：虚痰用竹沥，实痰用荆沥，并宜姜汁助送，则不凝滞）。

　　牡荆俗名黄荆，截取尺余，架砖上，中间火炙，两头承取汁用。

　　木部

　　竹沥

　　泻火，滑痰，润燥甘寒而滑。消风降火，润燥行痰，养血益阴（竹之有沥，犹人之有血也。故能补阴清火）。利窍明目。

　　治中风口噤，痰迷大热，风痉癫狂，烦闷（《产乳》方：妊娠苦烦名子烦，竹沥不限多少细服。梅师加茯苓煎）消渴，血虚自汗。然寒胃滑肠、有寒湿者勿服（《经疏》曰：中风要药。凡中风未有不因阴虚火旺、痰热壅结所致，如果外来风邪，安得复用此寒滑之药治之哉！丹溪曰：痰在经络、四肢、皮里、膜外者，非此不能达行。又曰：味甘性缓，能除阴虚之有大热者。寒而能补，胎后不碍虚，胎前不损子。世人因本草大寒二字，弃而不用，然人食笋，至老未有因寒而病者。沥，即笋之液也，又假火而成，何寒如此之甚耶？治法云：竹沥和米煮粥，能治反胃）。竹类甚多，淡行肉薄，节间有粉，多汁而甘，最良； 竹坚而节促，皮白如霜；苦竹本粗叶大，笋味苦。入药，惟此三种，功用略同。竹茹即刮取青皮。竹沥如取荆沥法。姜汁为使（姜能除痰，且济其寒）。

　　笋尖发痘疮（《本草》未载。昂按：笋蕨多食，皆能燥血，故笋有刮肠篦之名。惟同肉煮食，则无害也）。

　　木部

　　竹茹

　　泻上焦烦热，凉血甘而微寒。开胃土之郁，清肺金之燥，凉血除热。治上焦烦热（皮入肺，主上焦。温胆汤用之），温气寒热，噎膈呕逆（胃热），吐血衄血（清肺凉胃，齿血不止，浸醋含之），肺痿惊痫（散肝火），崩中胎动（凉胎气）。

　　木部

　　淡竹叶

　　泻上焦烦热辛淡甘寒。凉心暖脾，消痰止渴。除上焦风邪烦热（叶生竹上，故治上焦。仲景治伤寒发热、大渴，有竹叶石膏汤。乃假其辛寒，以散阳明之邪热也），咳逆喘促，呕哕吐血，中风失音，小儿惊痫。竹生一年以上者，嫩而有力。

　　木部

　　天竹黄

　　泻热，豁痰，凉心甘而微寒。凉心经，去风热，利窍豁痰，镇肝明目。功同竹沥，而性和缓，无寒滑之患。治大人中风不语，小儿客忤惊痫为尤宜。出南海。大竹之津气结成（即竹内黄粉），片片如竹节者真。

　　木部

　　雷丸

　　泻，消积，杀虫苦寒有小毒。入胃、大肠经。功专消积杀虫（杨 得异疾，每发语，腹中有小声应之，久渐声大。有道士曰：此应声虫也，但读本草，取不应者治之。读至雷丸，不应，服之而愈）。竹之余气，得霹雳而生，故名。大小如栗，竹刀刮去黑皮。甘草水浸一宿，酒拌蒸，或炮用。浓朴、芫花为使。恶葛根。

　　木部

　　赤柽柳

　　一名西河柳

　　宣，解毒能使疹毒外出。末服四钱，治痧疹不出，喘嗽闷乱。沙糖调服，治疹后痢。

　　果部

　　大枣

　　补脾胃，润心肺，和百药甘油。脾经血分药。补中益气，滋脾土，润心肺，调营卫，缓阴血，生津液，悦颜色，通九窍，助十二经，和百药。伤寒及补剂加用之，以发脾胃升腾之气。多食损齿（齿属肾，土克水），中满证忌之（甘令人满。大建中汤心下痞者，减饧、枣与甘草同例。成无己曰：仲景治奔豚用大枣者，滋脾土以平肾气也。治水饮胁痛，有十枣汤，益脾土以胜妄水也）。

　　北产肥润者良（昂按：金华南枣，更胜于北，徽宁所产，亦有佳者）。杀乌、附毒。忌葱、鱼同食。

　　果部

　　桃仁

　　泻，破血，润燥苦平微甘（孙思邈辛，孟诜温。孙思邈，着《千金方》，孟诜，着《食疗本草》）厥阴（心包、肝）血分药。苦以泄血滞，甘以缓肝气新血（成无己曰：肝者，血之源，血聚，则肝气燥。肝苦急，宜急食甘以缓之）。通大肠血秘。

　　治热入血室（冲脉），血燥血痞，损伤积血。血痢经闭，咳逆上气（血和则气降），皮肤血热，燥痒蓄血，发热如狂（仲景治膀胱蓄血，有桃仁承气汤即调胃承气汤加桃仁、桂枝。

　　抵当汤，用桃仁、大黄、虻虫、水蛭。水蛭，即马蟥。蛭食血之虫，能通肝经聚血，性最难死。虽炙为末，得水即活，若入腹中，生子为患，田泥和水饮下之。虻虫即蚊虫，因其食血，故用以治血）。血不足者禁用。行血连皮、尖生用，润燥去皮、尖炒用，俱研碎，或烧存性用。双仁者有毒，不可食。香附为使。

　　桃花苦平。下宿水，除痰饮，消积聚，利二便，疗风狂（范纯佑女，丧夫发狂，夜断窗，登桃树食花几尽，自是遂愈。以能泻痰饮、滞血也）。

　　桃叶能发汗（凡伤寒、风痹发汗不出，以火 地，用水洒之，铺干桃叶浓二三寸，席卧，温复取大汗，敷粉极燥，即瘥。麦麸、蚕沙，皆可如此法用。桃为五木之精，其枝、叶、花、仁，并能辟邪。《食医心镜》桃仁煮粥，治鬼证咳嗽。生桃食多生痈疖）。

　　果部

　　杏仁

　　泻肺，解肌，润燥，下气辛苦甘温而利。泻肺解肌（能发汗），除风散寒，降气行痰，润燥消积（索面、豆粉，近之则烂），通大肠气秘。治时行头痛，上焦风燥，咳逆上气（杏仁炒研，蜜和为丸，含咽），烦热喘促。有小毒，能杀虫治疮，制狗毒（可毒狗，消狗肉积）、 毒。肺虚而咳者禁用（东垣曰：杏仁下喘治气，桃仁疗狂治血，俱治大便秘。当分气血，昼便难属阳气，夜便难属阴血。妇人便秘，不可过泄。脉浮属气，用杏仁、陈皮；脉沉属血，用桃仁、陈皮。肺与大肠相表里，贲门上主往来，魄门下主收闭，为气之通道，故并用陈皮佐之。贲门胃之上口，魄门，即肛门。杏仁、紫菀，并能解肺郁，利小便）。去皮、尖，炒研，发散连皮、尖研。双仁者杀人。得火良。恶黄 、黄芩、葛根。

　　果部

　　乌梅

　　涩肠，敛肺酸涩而温。脾、肺血分之果，敛肺（肺欲收，急食酸以收之）涩肠，涌痰消肿，清热解毒，生津止渴，醒酒杀虫。

　　治久咳泻痢（梁庄肃公血痢，陈应之用乌梅、胡黄连、灶下土等分为末，茶调服而愈。

　　曾鲁公血痢百余日，国医不能疗，应之用盐梅肉研烂，合腊茶入醋服，一啜而安）。瘴疟（诸症初起者，皆禁用）霍乱，吐逆反胃，劳热骨蒸（皆取其酸收），安蛔厥（蛔虫上攻而眩仆。

　　虫得酸则伏，仲景有蛔厥乌梅丸），去黑痣，蚀恶肉（痈疮后生恶肉，烧梅存性，研末敷之）。

　　多食损齿伤筋（经曰：酸走筋，筋病无多食酸）。

　　白梅功用略同。治痰厥僵仆，牙关紧闭（取肉揩擦牙龈，涎出即开。盖酸先入筋，齿软则易开。若用铁器撬开，恐伤其齿），惊痫喉痹，敷乳痈肿毒，刺入肉中（嚼烂罨之即出。

　　疮中 肉。捣饼贴之即收）。

　　青梅薰黑为乌梅（稻灰汁淋蒸，则不蠹。孟诜云：乌梅十颗，汤煮去核，纳肛中，通大便），盐渍为白梅（时珍曰：梅、花于冬，而实于夏，得木之全气，故最酸。胆为甲木，肝为乙木。人舌下有四窍，两通胆液，故食酸则津生。食梅齿 者，嚼胡桃即解。衣生霉点者，梅叶煎汤洗之。捣洗葛衣亦佳）。

　　果部

　　栗

　　补肾咸温。浓肠胃，补肾气（寇宗 曰：小儿不可多食。生则难化，熟则滞气。能解羊膻）。

　　果部

　　陈皮

　　能燥能宣，有补有泻，可升可降辛能散，苦能燥、能泻，温能补、能和。同补药则补，泻药则泻，升药则升，降药则降。为脾、肺气分之药（脾为气母，肺为气龠。凡补药涩药，必佐陈皮以利气）。调中快膈，导滞消痰（大法治痰，以健脾顺气为主。洁古曰：陈皮、枳壳利其气，而痰自下），利水破症，宣通五脏，统治百病，皆取其理气燥湿之功（人身以气为主，气顺湿除，则百病散。《金匮》云：能解鱼毒、食毒）。多服久服，损人元气。入补养药则留白，入下气消痰药则去白（《圣济》云：不去白，反生痰）。

　　去白名橘红，兼能除寒发表（皮能发散皮肤）。核治疝痛。叶散乳痈（皆能入厥阴，行肝气，消肿散毒。腰肾冷痛，橘核炒酒服良。《十剂》曰：宣可去壅，生姜橘皮之属是也。《泊宅编》曰：莫强中，食已辄胸满不下，百治不效。偶家人合橘皮汤，尝之似有味，连日饮之。一日坐厅事，觉胸中有物坠下，目瞪汗濡，大惊扶归，腹疼痛，下数块如铁弹，臭不可闻，自此胸次廓然。盖脾之冷积也，半年服药不知，功乃在橘皮。方用橘皮一斤，甘草、盐各四两，煮干点服，名二贤散。蒸饼丸，名润下丸。治痰特有验。世医惟知半夏、南星、枳壳、茯苓之属，何足语此哉！丹溪曰：治痰，利药过多则脾虚，痰易生而反多。又曰：胃气亦赖痰以养，不可攻尽，攻尽则虚而愈剧）。广中陈久者良，故名陈皮（陈则烈气消，无燥散之患。半夏亦然，故同用名二陈汤）。治痰咳，童便浸晒。治痰积，姜汁炒。治下焦，盐水炒。去核、皮，炒用。

　　果部

　　青皮

　　泻肝，破气，散积辛苦而温，色青气烈。入肝胆气分。疏肝泻肺（柴胡疏上焦肝气，青皮平下焦肝气。凡泻气药，皆云泻肺），破滞削坚，除痰消痞。治肝气郁积，胁痛多怒，久疟结癖（入肝散邪，入脾除痰，疟家必用之品，故清脾饮以之为君），疟痛乳肿（丹溪曰：乳房属阳阴，乳头属厥阴。乳母或因忿怒郁闷，浓味酿积，致厥阴之气不行，故窍不得出。阳明之血腾沸，故热甚而化脓。亦因其子有滞痰膈热，含乳而睡，嘘气致生结核者，初起便须忍痛揉软，吮令汁透，自可消散。治法以青皮疏肝滞，石膏清胃热，甘草节行浊血，瓜蒌消肿导毒。或加没药、橘叶、金银花、蒲公英、皂角刺、当归，佐以少酒，若于肿处灸三五壮尤捷。久则凹陷，名乳癌，不可治矣）。最能发汗（皮能达皮，辛善发散），有汗及气虚人禁用（陈皮升浮，入脾、肺治高；青皮沉降，入肝、胆治低。炒之以醋，所谓肝欲散，急食辛以散之，以酸泄之，以苦降之也）。橘之青而未黄者。醋炒用（古方无用者，宋以后始与陈皮分用）。

　　果部

　　柿干

　　润肺，涩肠，宁嗽甘平性涩（生柿性寒）。脾、肺血分之药。健脾涩汤，润肺宁嗽，而消宿血。治肺痿热咳，咯血反胃（有人三世病反胃，得一方，柿干同干饭日日食，不饮水，遂愈），肠风痔漏（肺与大肠相表里，脏清则腑热亦除。《泊宅编》：柿干烧灰饮，服二钱，治下血）。忌蟹。

　　柿霜乃其精液。生津化痰，清上焦心、肺之热为尤佳。治咽喉口舌疮痈。

　　柿蒂止呃逆（古方单用，取其苦温降气。《济生》加丁香、生姜，取其开郁散痰，亦从治之法。《产宝》云：产后呃逆、烦乱。柿饼一个，煮汁热饮）。

　　果部

　　木瓜

　　补，和脾，舒筋，涩，敛肺酸涩而温。入脾、肺血分。敛肺和胃，理脾伐肝，化食（酸能敛，敛则化，与山查同）止渴（酸能生津），气脱能收，气滞能和，调营卫，利筋骨，去湿热，消水胀。

　　治霍乱转筋（夏月暑湿，邪伤脾胃。阳不升，阴不降，则挥霍撩乱，上吐下泻，甚则肝木乘脾，而筋为之转也。《食疗》云：煮汁饮良。时珍曰：肝虽主筋，而转筋则因风寒湿热，袭伤脾胃所致。转筋必起于足腓，腓，音肥，足肚也，腓及宗筋，皆属阳明。木瓜治转筋，取其理筋以伐肝也。土病则金衰而木盛，故用酸温以收脾肺之耗散，而借其走筋以平肝邪，乃土中泻木以助金也。陶宏景曰：凡转筋呼木瓜名，写木瓜字，皆愈），泻痢香港脚（脾主四肢。或寒湿伤于足络，或胃受湿热之物，上输于脾，下流至足，则成香港脚。恶寒发热，状类伤寒，第胫肿掣痛为异耳。宜利湿清热，忌用补剂及淋洗。昔有患足痹者，趁舟见舟中一袋，以足倚之，比及登岸，足已善步矣，询袋中何物，乃木瓜也），腰足无力。多食损齿、骨，病癃闭（酸收太甚。郑奠一曰：木瓜乃酸涩之品，世用治水肿、腹胀，误矣！有大僚舟过金陵，爱其芬馥，购数百颗置之舟中，举舟人皆病溺不得出，医以通利药罔效。迎予视之，闻四面皆木瓜香，笑谓诸人曰：彻去此物，溺即出矣，不必用药也。于是尽投江中，顷之，溺皆如旧）。陈者良（香薷饮用之，取其和脾去湿，补肺生金）。忌铁。

　　果部

　　山查

　　查，古字作楂

　　泻滞气，消积，散瘀，化痰酸甘咸温。健脾行气，散瘀化痰，消食磨积（消油腻、腥膻之积，与麦芽消壳积者不同。凡煮老鸡硬肉，投数枚则易烂，其消肉积可知）。发小儿痘疹，止儿枕作痛（恶露积于太阴，少腹作痛，名几枕痛。沙糖调服）。多食令人嘈烦易饥，反伐脾胃生发之气（破泄太过，中气受伤，凡服人参不相宜者，服山楂即解。一补气，一破气也）。有大、小二种，小者入药，一名棠球子。去皮、核用（一云核亦有力，化食磨积）。

　　果部

　　梨

　　润肠，泻火，清热甘微酸寒。润肺凉心，消痰降火，止渴解酒，利大小肠。治伤寒发热，热嗽痰喘，中风失音（捣汁频服。《圣惠方》梨汁煮粥，治小儿心脏风热昏躁）。切片，贴汤火伤。多食冷利。脾虚泄泻及乳妇、血虚人忌之（生者清六腑之热，熟者滋五脏之阴。实火宜生，虚火宜熟。《泊宅编》有仕宦病消渴，医谓不过三十日死。亟弃官归，途遇一医，令致北梨二担，食尽则瘥。宦如其言，食及五六十枚而病愈。杨吉老介医木甚着，一士有疾，厌厌不聊，往谒之。杨曰：汝证热已极，气血全消，三年当以疽死，不可为也。士不乐而退，闻茅山一道士，医术通神，但不肯以技自名。乃衣僮仆之服，诣山拜之，愿执役席下，道士喜留，只事左右，历两月久。觉其与常隶别，扣所从来，再拜谢过，始以实告。道士笑曰：世间那有医不得的病，试诊脉。又笑曰：吾亦无药与汝，便可下山买好梨，日食一颗，梨尽取干者泡汤，和滓食之，疾自当平。士人如戒，经一岁复见吉老，颜貌腴泽，脉息和平。惊曰：君必遇异人，士人以告。杨衣冠焚香，望茅山设拜。盖自咎其学之未至也）。捣汁用，熬膏亦良（加姜汁、蜂蜜佳。清痰止嗽。与莱菔相间收藏则不烂，或削梨蒂扦莱菔上）。

　　果部

　　枇杷叶

　　泻肺降火苦平。清肺和胃而降气，气下则火降痰消（气有余便是火，火则生痰）。治热咳、呕逆、口渴（时珍曰：火降痰顺，则逆者不逆，呕者不呕，咳者不咳，渴者不渴矣。一妇肺热久嗽，身如火炙，肌瘦将成劳。以枇杷叶、款冬花、紫菀、杏仁、桑皮、木通等分，大黄减半，蜜丸樱桃大。食后、夜卧各含化一丸，未终剂而愈）。叶湿重一两，干重三钱为气足，拭净毛（毛射肺，令人咳）。治胃病，姜汁炙；治肺病，蜜炙。

　　果部

　　橄榄

　　宣，清肺甘涩而温。肺、胃之果，清咽生津，除烦醒酒，解河豚毒（投入煮佳）及鱼骨鲠（如无橄榄，以核磨水服。橄榄木作舟楫，鱼拨即浮出，物之相畏有如此者）。

　　核，烧灰，敷疰疳良。

　　果部

　　白果

　　一名银杏

　　涩，敛肺，去痰甘苦而温。性涩而收。熟食温肺益气（色白属金，故入肺），定痰哮，敛喘嗽，缩小便，止带浊。生食降痰解酒，消毒杀虫（花夜开，人不得见，性阴，有小毒，故能消毒杀虫）。

　　多食则收涩太过，令人壅气胪胀，小儿发惊动疳（食千枚者死）。

　　浆，泽手面，浣油腻（时珍曰：去痰浊之功，可以类推）。

　　果部

　　石榴皮

　　涩肠，外用染须酸涩而温。能涩肠，止泻痢下血（ 末服），崩带脱肛（泻痢至于脱肛者，以石榴皮、陈壁土加明矾少许，浓煎熏洗，再用五倍子炒研、敷托而止之）。浸水，汁黑如墨，乌须方绿云油中用之。勿犯铁器（《客座新闻》云：一人患腹胀，夏成诊曰：饮食如常，非水肿蛊胀，乃湿热生虫之象也。以石榴、椿树东引根皮、槟榔各五钱，空心服，腹大痛，泻虫长丈余，遂愈）。

　　果部

　　枳子

　　一名木蜜

　　润，解酒甘平。止渴除烦，润五脏，解酒毒（葛根解酒毒，而发散不如枳 。屋外有枳 树，屋内酿酒多不佳。赵以得治酒毒、房劳病热者，加葛根于补气血药中，一贴微汗，反解怠，热如故。知气血虚，不禁葛根之散也，必得枳 方可，偶得干者加入即愈。《东坡集》曰：杨颖臣病消渴，日饮水数斗，饭亦倍进，小便频数，服消渴药，日甚。延张肱诊之，笑曰：君几误死，取麝香当门子，以酒濡作十许丸，枳 子煎汤吞之遂愈。问其故，肱曰：消渴消中，皆脾弱肾败、土不制水而成。今颖臣脾脉极热，肾脉不衰，当由酒果过度，积热在脾，所以多食多饮，饮多溲不得不多，非消非渴也。麝香坏酒果，枳 能胜酒，故假二物以去其酒果之毒也。雷 曰：凡使麝香，用当门子尤妙）。

　　俗名鸡距，以实拳曲如鸡距。蜀呼为棘枸。经霜黄赤，甚甘。其叶入酒，酒化为水。

　　果部

　　胡桃

　　补命门，肉润，皮涩味甘气热。皮涩（皮敛肺定喘，固肾涩精。今药中罕用，昂谓若用之，当胜金樱、莲须也）肉润，皮汁青黑，属水入肾。通命门，利三焦，温肺润肠，补气养血。佐补骨脂，一木一火，大补下焦（胡桃属木，破故纸属火，有木火相生之妙。古云：黄柏无知母，破故纸无胡桃，犹水母之无虾也。时珍曰：三焦者，无气之别使；命门者，三焦之本原。命门指所居之府而言，为藏精、系胞之物；三焦指所治之部而名，为出纳、腐熟之司。一为体，一为用也。其体非脂非肉，白膜裹之，在脊骨第七节两肾中央，系着于脊，下通二肾，上通心、肺贯脑。为生命之源，相火之生，精气之府，人物皆有之。生人生物，皆由此出。《内经》所谓七节之旁，中有小心是也。《难经》误以右肾为命门。高阳生承谬脉诀，至朱肱、陈言、戴起宗始辟之。夫肾命相通，藏精而恶燥，胡桃颇类其状。汁青黑，故入北方，佐破故纸，润燥而调血，使精气内充，血脉通利，诸疾自除矣。男女交媾，皆禀此命火而结胎。人之穷通寿夭，皆根于此），三焦通利，故上而虚寒喘嗽（能温肺化痰。洪迈有痰疾，晚对上谕以胡桃三枚、姜三片，卧时嚼服，即饮汤，复嚼姜、桃如前数，静卧必愈。迈如旨服，旦而痰消嗽止。洪辑幼子病痰喘，梦观音令服人参胡桃汤，服之而愈。明日剥去皮，喘复作，仍连皮用，信宿而瘳。盖皮能敛肺也。胡桃、葱白、姜、茶等分，捣煎，能发汗散寒），下而腰脚虚痛（能补肾），内而心腹诸痛，外而疮肿诸毒（能调中和营），皆可除也。然动风痰，助肾火（连皮同烧细嚼三枚，能久战），有痰火积热者，少服。油者有毒，故杀虫治疮。壳外青皮，压油乌髭发。润燥养血去皮用，敛涩连皮用。

　　果部

　　龙眼肉

　　补心脾甘温归脾。益脾长智（一名益智），养心补血（心为脾母），故归脾汤用之。治思虑劳心脾，及汤风下血（心生血，脾统血。思虑过多，则心脾伤而血耗，致有健忘、怔忡、惊悸诸病。归脾汤能引血归脾而生补之。肠风亦由血不归脾而妄行）。

　　果部

　　荔枝核

　　宣散寒湿甘涩而温。入肝肾。散滞气，辟寒邪。治胃脘痛，妇人血气痛（ 存性五钱，香附一两，为末，每服二钱，盐汤或米饮下，名蠲痛散。单服、醋汤下，亦效）。其实双结，核似睾丸（睾音皋，肾子也）故治 疝卵肿，有述类象形之义（ 存性，酒调服，加茴香、青皮，各炒为末，酒服亦良）。壳发痘疮，烧存性用。荔枝连壳 研，止呃逆（生荔枝多食则醉，以壳浸水解之。此即食物不消，还以本物解之之义）。

　　果部

　　榧实

　　润肺甘涩。润肺（《本草》未尝言润，然润剂也。故寇氏云：多食润肠）杀虫（有虫积者，宜上旬日日食之，食一斤，虫乃绝）。

　　果部

　　海松子

　　润燥甘温。润肺温胃，散水除风。治咳嗽（松子一两，胡桃二两，炼蜜和服，治肺燥咳嗽）虚秘（同柏子仁、麻仁，溶蜡为丸，名三仁丸）。出辽东云南，松须五鬣。

　　果部

　　落花生

　　补脾润肺辛能润肺，香能舒脾。果中佳品，出闽广。藤生花，落地而结实，故名（按：落花生《本草》未收，本无当医药之用，然能益脾润肺，实佳果也。因世人谤之者多，附见于此，明其有利无害也）。炒食。

　　果部

　　莲子

　　补脾，涩肠，固精甘温而涩，脾之果也。脾者黄宫，故能交水火而媾心肾，安靖上下君、相火邪（古方治心肾不交、劳伤白浊，有莲子清心饮，补心肾有瑞莲丸）。益十二经脉血气，涩精气，浓肠胃，除寒热。治脾泄久痢，白浊梦遗，女人崩带及诸血病。大便燥者勿服。去心、皮，蒸熟焙干用。得茯苓、山药、白术、枸杞良。

　　黑而沉水者为石莲，清心除烦，开胃进食，专治噤口痢、淋浊诸证（石莲入水则沉，入卤则浮。煎盐人以之试卤，莲浮至顶，卤乃可煎。落田野中者，百年不坏，人得食之，发黑不老。肆中石莲，产广中树上，其味大苦，不宜入药）。

　　莲心为末，米饮下，疗产后血竭。

　　果部

　　莲蕊须

　　涩精甘温而涩。精心通肾，益血固精，乌须黑发，止梦泄遗精，吐崩诸血。略与莲子同功。

　　果部

　　藕

　　凉血散瘀涩平。解热毒，消瘀血，止吐、衄、淋、痢一切血证（和生地汁、童便服良）。藕生甘寒，凉血散瘀（宋大官作血 ，误落藕皮，血遂涣散不凝。一人病血淋，痛胀欲死，李时珍以发灰二钱，藕汁调服，三日而愈。《梅师方》：产后余血上冲，煮汁服），止渴除烦（《圣惠方》：藕汁，蜜和服，治时气烦渴），解酒毒、蟹毒（捣烂，热酒调服）。煮熟甘温，益胃补心（多孔象心），止泻（能实大肠）止怒，久服令人欢（益心之效）。生捣，罨金疮伤折；熟捣，涂坼裂冻疮（《肘后方》：卒中毒箭者，藕汁饮，多多益善。孟诜曰：产后忌生冷，独藕不忌，为能散瘀血也）澄粉亦佳，安神益胃。

　　果部

　　荷叶

　　轻宣，升阳，散瘀苦平。其色青，其形仰，其中空，其象震（震仰盂），感少阳甲胆之气。烧饭合药，裨助脾，胃而升发阳气（洁古枳术丸，用荷叶烧饭为丸），痘疮倒 者，用此发之（僵蚕等分为末，胡荽汤下。闻人规曰：胜于人牙、龙脑）。能散瘀血，留好血。治吐、衄、崩、淋，损伤产瘀（熬香末服），一切血证，洗肾囊风（东垣曰：雷头风症，头面疙瘩肿痛，憎寒恶热，状如伤寒，病在三阳，不可过用寒药重剂，诛罚无过，处清震汤治之。荷叶一枚，升麻、苍术各五钱，煎服。郑奠一曰：荷叶研末，酒服三钱，治遗精极验）。

　　果部

　　芡实

　　一名鸡头子

　　补脾，涩精甘涩。固肾益精，补脾去湿。治泄泻带浊，小便不禁，梦遗滑精（同金樱膏为丸，名水陆二仙丹），腰漆瘀痛（吴子野曰：人之食芡，必枚啮而细嚼之，使华液流通，转相灌溉，其功胜于乳石也。《经验后方》：煮熟研膏，合粳米煮粥食，益精气）。蒸熟捣粉用，涩精药或连壳用（李惟熙曰：菱寒而芡暖，菱花背日，芡花向日）。

　　果部

　　甘蔗

　　补脾，润燥甘寒。和中助脾，除热润燥，止渴（治消渴）消痰，解酒毒，利二便（《外台方》：嚼咽或捣汁，治发热口干便涩）。治呕哕反胃（《梅师方》：蔗汁、姜汁和服），大便燥结（蔗汁熬之，名石蜜，即白霜糖。唐大历间，有邹和尚始传造法，性味甘温，补脾缓肝，润肺和中，消痰治嗽，多食助热损齿生虫。紫沙糖功用略同）。

　　果部

　　荸荠

　　一名凫茈，一名乌芋，一名地栗

　　补中，泻热，消食甘微寒滑。益气安中，开胃消食（饭后宜食之），除胸中实热。治五种噎膈（五膈，忧膈、恚膈、气膈、热膈、寒膈。噎亦五种，气噎、食噎、劳噎、忧噎、思噎），消渴黄胆，血证蛊毒（末服辟蛊），能毁铜（汪机曰：食铜钱，食之则钱化。可见为消坚削积之物，故能开五膈，消宿食，治误吞铜也）。

　　果部

　　菱

　　俗名菱角，一名芰

　　泻，解暑，止渴甘寒。安中消暑，止渴解酒。有两角、三角、四角、老嫩之殊（《武陵记》以三角、四角者为芰，两角者为菱。菱花随月而转，犹葵花之向日）。

　　果部

　　西瓜

　　泻暑甘寒。解暑除烦，利便醒酒，名天生白虎汤（西瓜、甜瓜，皆属生冷，多食伤脾助湿。

　　《卫生歌》云：瓜、桃生冷宜少食，免致成疟痢。瓜性寒，曝之尤寒。《稽食赋》云：瓜、曝则寒，油煎则冷，物性之异也）。

　　谷菜部

　　粳米

　　粳，硬也

　　补脾清肺甘凉。得天地中和之气，和胃补中，色白入肺。除烦清热，煮汁止渴（仲景白虎汤、桃花汤、竹叶石膏汤，并用之以清热、补不足。张文潜《粥记》：粥能畅胃气，生津液，每晨空腹食之，所补不细。昂按：今人终日食粥，不知其妙。迨病中食之，觉与脏腑相宜，迥非他物之所能及也）。粳，乃稻之总名，有早、中、晚三收。晚者得金气多，性凉，尤能清热（北粳凉，南粳温，白粳凉，红粳温，新米食之动气）。

　　陈廪米冲淡可以养胃，煮汁煎药，亦取其调肠胃、利小便、去湿热，除烦渴之功（《集成》云：陈米饭扎作团，火 存性，麻油，腻粉调，敷一切恶疮、百药不效者）。

　　谷菜部

　　糯米

　　糯，懦也。《本草》名稻米。按：《诗》，黍、稷、稻、粱、禾、麻、菽、麦，名八

　　此稻与禾所以有异乎。

　　补温脾肺甘温。补脾、肺虚寒，坚大便，缩小便，收自汗（同龙骨、牡蛎为粉，能扑汗），发痘疮（解毒化脓）。然性粘滞，病患及小儿忌之（糯米酿酒则热，熬饧尤甚。饧即饴糖，润肺和脾，化痰止嗽。仲景建中汤用之，取其甘以补脾缓中。多食发湿热、动痰火、损齿）。

　　谷菜部

　　谷芽

　　健脾消食甘温。开胃快脾，下气和中，消食化积。炒用。

　　谷菜部

　　大麦芽

　　开胃健脾，行气消积咸温。能助胃气上行，而资健运，补脾宽肠，和中下气，消食除胀，散结祛痰（咸能软坚），化一切米、面、果、食积，通乳下胎（《外台方》：麦芽一升、蜜一升服，下胎神验。

　　薛立斋治一妇人，丧子乳胀，几欲成痈，单用麦芽一二两炒，煎服立消，其破血散气如此。

　　《良方》云：神曲亦下胎，皆不可轻用）。久服消肾气（王好古曰：麦芽，神曲，胃虚人宜服之，以伐戊己，腐熟水谷。李时珍曰：无积而服之，消人元气。与白术诸药，消补兼施，则无害也。胃为戊土，脾为己土）。炒用。豆蔻、砂仁、乌梅、木瓜、芍药、五味为使。

　　谷菜部

　　小麦

　　补味甘微寒。养心除烦，利溲止血（李时珍曰：《素问》麦属火，心之谷也；郑玄谓属木；许慎谓属金；《别录》云养肝，与郑说合；孙思邈云养心，与《素问》合，当以《素问》为准。按：麦，秋种夏熟，备受四时之气。南方地暖下湿，不如北产者良。张仲景治妇人脏躁证，悲伤欲绝，状若神灵，用甘麦大枣汤。大枣十枚，小麦一升，甘草一两，每服一两，亦补脾气。《圣惠方》：小麦饭治烦热。少睡，多渴）。

　　面粉甘温。补虚养气，助五脏，浓肠胃，然能壅气作渴，助湿发热。陈者良（寒食日，纸袋盛，悬风处，名寒食面，年久不热，入药尤良）。

　　浮小麦（即水淘浮起者）咸凉。止虚汗盗汗，劳热骨蒸（汗为心液，麦为心谷，浮者无肉，故能凉心。麦麸同功）。

　　麦麸醋拌蒸，能散血止痛，熨腰脚折伤，风湿痹痛，寒湿香港脚，互易至汗出良（麦之凉，全在皮，故面去皮即热，凡疮疡痘疮溃烂不能着席者，用麦麸装褥卧，性凉而软，诚妙法也）。

　　谷菜部

　　稷

　　补、和中甘平。益气和中，宣脾利胃（陶宏景曰：稷米，人亦不识。书记多云黍与稷相似，又注：黍米云 米。与黍米相似，而粒殊大，食之不宜，人发旧病。《诗》云：黍稷稻粱，禾麻菽麦，此八谷也。俗犹不能辨证，况芝英乎？按：黍、稷辨者颇多，皆无确义。李时珍曰：稷、黍一类二种。粘者为黍，不粘者为稷。昂谓：诗人既云八谷，何必取一类者强分二种？是仍为七谷矣。盖 、稷同音，故世妄谓 为稷，不知 乃黍类似粟，而粒大疏散，乃北方下谷，南土全无，北人亦不之重，安能度越粳、糯而高踞八谷之上乎？陶氏所说，因是 黍，所以疑也。若稷当属高硕如芦，世之所谓芦稷者，实既香美，性复中和，干又高硕，所以能为五谷之长，而先王以之名官也。况 黍所生不遍，而芦稷薄海蕃滋，《本草》乃指芦稷为蜀黍，其名义亦不伦矣。此实从来之误，敢为正之，以质明者。又芦稷最能和中，煎汤温服，治霍乱吐泻如神。昂尝病中啾唧，经两月，有友人见招，饮以芦稷烧酒一醉，而积病畅然，性之中和，又可见矣）。

　　谷菜部

　　粟

　　补肾甘咸微寒。养肾益气。治胃热消渴，止霍乱，利二便（《千金方》粟米粉水丸，梧子大，煮七枚，纳醋中，细吞之，治反胃吐食）。即粱米。有青、黄、赤、白、黑诸色，陈者良。

　　谷菜部

　　荞麦

　　泻，利肠，下气甘寒。降气，宽肠胃沉积（孟诜曰：能炼五脏垢秽。昂按：亦解酒积），泄痢带浊，敷痘疮溃烂，汤火灼伤。脾胃虚寒人勿服。

　　谷菜部

　　黑大豆

　　补肾，解毒甘寒色黑。属水似肾，肾之谷也（豆有五色，各入五脏），故能补肾镇心（肾水足，则心火宁），明目（肾水足则目明），利水下气（古方治水肿，每单用，或加他药），散热祛风（炒热酒沃，饮其汁，治产后中风危笃及妊娠腰痛，兼能发表。《千金》云：一以去风，一以消血结），活血（《产书》云：熬令烟绝，酒淋服，下产后余血）解毒（苏颂曰：古称大豆解百药毒，试之不然，又加甘草，其验乃奇），消肿止痛，捣涂一切肿毒，煮食稀痘疮。紧小者良（小者名马料豆。每晨盐水吞，或盐水煮食，补肾）。畏五参、龙胆、猪肉。忌浓朴（犯之动气），得前胡、杏仁、牡蛎、石蜜、诸胆汁良。

　　谷菜部

　　赤小豆

　　通，行水，散血。十剂作燥甘酸（思邈：咸冷）。色赤，心之谷也。性下行，通小肠，利小便（心与小肠相表里），行水散血，消肿排脓，清热解毒。治泻痢香港脚（昔有患香港脚者，用袋盛赤小豆，朝夕践踏之，遂愈。同鲤鱼煮汁食，能消水肿，煮粥亦佳），敷一切疮疽（鸡子白调末箍之，性极粘，干则难揭，入苎根末则不粘。宋仁宗患 腮，道士赞能，取赤小豆四十九粒咒之，杂他药敷之而愈。中贵任承亮亲见，后任自患恶疮，付永投以药立愈。问之：赤小豆也。承亮始悟道士之咒伪也。后过豫章，见医治胁疽甚捷，任曰：莫非赤小豆耶？医惊拜曰：用此活三十余口，愿勿复宣），止渴解酒，通乳下胎。然渗津液，久服令人枯瘦（《十剂》曰：燥可去湿，桑白皮、赤小豆之属是也。按：二药未可言燥，盖取其行水之功，然以木通，防己为通剂，通、燥二义似重。故本集改热药为燥剂，而以行水为通剂）。

　　谷菜部

　　绿豆

　　泻热解毒甘寒。行十二经，清热解毒（一切草木、金石、砒霜毒皆治之），利小便，止消渴，治泻痢，连皮用（其凉在皮）。

　　粉，扑痘疮溃烂良（一市民诵观音经甚诚，出行折一足，哀叫菩萨，梦僧授一方，绿豆粉新铫炒紫色，井水调，浓敷纸贴，杉木扎定，其效如神）。

　　谷菜部

　　白扁豆

　　补脾，除湿，消暑甘温腥香。色白微黄，脾之谷也。调脾暖胃，通利三焦，降浊升清，消暑除湿（能消脾胃之暑），止渴止泻，专治中宫之病（土强湿去，正气自旺）。解酒毒，河豚毒（《备急方》：新汲水调末服，能解砒毒）。多食壅气，子粗圆、色白者入药，连皮炒，研用，亦有浸去皮及生用者。

　　谷菜部

　　淡豆豉

　　宣，解表，除烦苦泄肺、寒胜热（陈藏器曰：豆性生平，炒熟、热煮食寒，作豉冷）。发汗解肌，调中下气。治伤寒头痛，烦躁满闷，懊 不眠，发斑呕逆（凡伤寒呕逆烦闷，宜引吐，不宜用下药以逆之。淡豉合栀子，名栀子豉汤，能吐虚烦），血痢温疟（时珍曰：黑豆性平，作豉则温，既经蒸 ，故能升能散。得葱则发汗，得盐则能吐，得酒能治风，得薤则治痢，得蒜则止血，炒熟又能止汗。孟诜治盗汗，炒香渍酒服。《肘后》：合葱白煎，名葱豉汤，用代麻黄汤，通治伤寒，发表，亦治酒病）。

　　造淡豉法，用黑大豆水浸一宿，淘净蒸熟，摊匀，蒿复，候上黄衣，取晒，簸净，水拌，干湿得所，安瓮中，筑实。桑叶浓盖，泥封。晒七日取出，曝一时，又水拌入瓮。如此七次，再蒸，去火气，瓮收用。

　　谷菜部

　　刀豆

　　宣，下气甘平。温中止呃（ 存性服），胜于柿蒂。

　　谷菜部

　　胡麻

　　即芝麻，一名巨胜子，种出大宛，故曰胡麻

　　补肝肾，润五脏，清肠甘平。补肺气、益肝肾，润五脏，填精髓，坚筋骨，明耳目，耐饥渴（可以辟谷，但滑肠，与白术并用为胜），乌髭发，利大小肠，逐风湿气（刘河间曰：麻木谷而治风。又云：治风先治血，血活则风散，胡麻入肝益血，故风药中不可阙也。郑奠一用鳖虱胡麻，佐苦参、蒺藜，治大疯疥癞，屡有愈者），凉血解毒。生嚼敷小儿头疮。

　　麻油滑胎疗疮，熬膏多用之（凉血解毒，止痛生肌）。

　　皮肉俱黑者良（入肾） 栗色者名鳖虱胡麻更佳，九蒸九晒，可以服食（陶宏景曰：八谷之中，惟此为良。昂按：若云自大宛来，则非八谷之麻，明矣。又按：月令仲秋之月，天子以犬尝麻，则其为八谷之麻又可见矣。种出大宛之说，何以称焉，岂白者产中原、黑者产大宛乎？）

　　谷菜部

　　大麻仁

　　大麻，即作布之麻，俗作火麻

　　润燥滑肠甘平滑利。脾、胃、大肠之药，缓脾润燥。治阳明病、胃热汗多而便难（三者皆燥也，汗出愈多，则津枯而大便愈燥。张仲景治脾约有麻仁丸。成无己曰：脾欲缓，急食甘以缓之，麻仁之甘，以缓脾润燥。张子和曰：诸燥皆三阳病），破积血，利小便，通乳催生。又木谷也，亦能治风。极难去壳，帛裹置沸汤，待冷，悬井中一夜，晒干，就新瓦上 去壳，捣用。畏茯芩、白薇、牡蛎。

　　谷菜部

　　薏苡仁

　　补脾胃，通，行水甘淡。微寒而属土，阳明（胃）药也。甘益胃，土胜水。淡渗湿。泻水所以益土，故健脾。治水肿湿痹，香港脚疝气，泄痢热淋。益土所以生金，故补肺清热（色白入肺，微寒清热），治肺痿肺痛，咳吐脓血（以猪肺沾苡仁米服）。扶土所以抑木，故治风热筋急拘挛（厥阴风木主筋，然治筋骨之病，以阳明为末。阳明主润宗筋，宗筋主束骨而利机关者也。阳明虚则宗筋纵驰，故经曰：治痿独取阳明，又曰：肺热叶焦，发为痿 。盖肺者相传之官，治节出焉，阳明湿热上蒸于肺，则肺热叶焦，气无所主而失其治节，故痿 。薏苡理脾，而兼清热补肺，筋寒则急，热则缩，湿则纵。然寒湿久留，亦变为热。又有热气熏蒸，水液不行，久而成湿者。薏苡去湿要药，因寒因热，皆可用也。《衍义》云：因寒筋急者不可用，恐不然）。但其力和缓，用之须倍于他药。杀蛔堕胎，炒熟微研。

　　谷菜部

　　御米壳

　　即罂粟壳

　　涩肠，敛肺，固肾酸涩微寒。敛肺涩肠而固肾。治久嗽泻痢，遗精脱肛，心腹筋骨诸痛（东垣曰：收涩固气，能入肾，故治骨病尤宜），嗽、痢初起者忌用（丹溪曰：此是收后药，要先除病根）。一名丽春花，红黄紫白，艳丽可爱。凡使壳，洗去蒂及筋膜，取薄皮。醋炒或蜜炒用（性紧涩，不制多令人吐逆）。得醋、乌梅、陈皮良。罂中有米极细，甘寒润燥，煮粥食，治反胃（加参尤佳）。

　　谷菜部

　　神曲

　　宣，行气，化痰，消食辛散气，甘调中，温开胃。化水谷，消积滞（《医余》云：有伤粽子成积，用曲末少加木香，盐汤下，数日口中闻酒香，积遂散）。治痰逆症结，泻痢胀满。回乳（炒研，酒服二钱，日二）下胎（产后血晕，末服亦良），亦治目病（《启微集》云：生用，能发其生气；熟用，能敛其暴气）。造曲法，以五月五日，六月六日，用白面百斤，赤豆末、杏仁泥、青蒿、苍耳、红蓼汁各三升，以配青龙、白虎、朱雀、玄武、 蛇、勾陈六神，通和作饼， 生黄衣，晒收。陈者良。炒用。

　　谷菜部

　　红曲

　　宣，破血，燥，消食甘温色赤。入营而破血，燥胃消食，活血和血。治赤白下痢，跌打损伤，产后恶露不尽（李时珍曰：人之水谷入胃，中焦湿热熏蒸，游溢精气，化为营血，此造化自然之妙也。红曲以白米饭杂曲面母，湿热蒸 ，即变为真红，此人窥造化之巧者也。故治脾胃营血，得同气相求之理）。红入米心、陈久者良（昂按：红曲温燥，能腐生物使熟。故鱼肉 用之，不特取其色也）。

　　谷菜部

　　醋

　　一名苦酒

　　散瘀，敛气，消痈肿酸温。散瘀解毒，下气消食（食敛缩则消矣），开胃气（令人嗜食，《本草》未载），散水气。治心腹血气痛（磨木香服），产后血晕（以火淬醋，使闻其气），症结痰癖，疸黄痈肿（外科敷药多用之，取其敛壅热、散瘀解毒。昂按：贝母性散而敛疮口，盖能散，所以能敛。

　　醋性酸收而散痈肿，盖消则内散，溃则外散，收处即是散处，两者一义也）口舌生疮（含漱），损伤积血（面和，涂能散之），谷、鱼、肉、菜、蕈、诸虫毒。多食伤筋（收缩太过。酒、醋无所不入，故制药多用之）。米造、陈久者良（寇宗 曰：食酸则齿软者，齿属肾，酸属肝，木气强水气弱故也）。

　　谷菜部

　　酒

　　宣，行药势辛者能散，苦者能降，甘者居中而缓，浓者热而毒，淡者利小便。用为响导，可以通行一身之表，引药至极高之分。热饮伤肺，温饮和中。少饮则和血行气，壮神御寒，遣兴消愁，辟邪逐秽，暖水藏，行药势。过饮则伤神耗血（亦能乱血，故饮之身面俱赤），损胃灼精，动火生痰，发怒助欲（酒是色媒人），致生湿热诸病（过饮则相火昌炎，肺金受灼，致生痰嗽。脾因火而困怠，胃因火而呕吐，心因火而昏狂，肝因火而善怒，胆因火而忘惧，肾因火而精枯，以致吐血、消渴、劳伤、蛊膈、痈疽、失明，为害无穷。汪颖曰：人知戒早饮，而不知夜饮更甚。醉饱就床，热壅三焦，伤心损目，夜气收敛，酒以发之，乱其清明，劳其脾胃，停湿动火，因而致病者多矣。朱子云：以醉为节可也）。醇而无灰，陈久者良。畏枳 、葛花、赤豆花、绿豆粉、咸卤（得咸则解，水制火也）。

　　谷菜部

　　韭

　　补阳，散瘀辛温微酸。肝之菜也，入血分而行气。归心益胃，助肾补阳（一名土钟乳，言温补也），除胃热，充肺气，散瘀血，逐停痰。治吐衄损伤，一切血病（捣汁童便和服），噎膈反胃（能消瘀血停痰在胃口，治反胃及胃脘痛。丹溪曰：有食热物及郁怒，致死血留胃口作痛者，宜加韭汁、桔梗入药，开提气血；有肾气上攻，致心痛者，宜韭汁和五苓散为丸，空心茴香汤下。治反胃宜用牛乳加韭汁、姜汁，细细温服。盖韭汁散瘀，姜汁下气消痰和胃，牛乳解热润燥补虚也。《单方总录》曰：食不得入，是有火也；食久反出，是无火也。治法虽有寒、热、虚、实之别，要以安其胃气为本。使阴阳升降平均，呕逆自顺而愈矣），解药毒，食毒，狂犬、蛇、虫毒。多食昏神，忌蜜、牛肉（昂按：今人多以韭炒牛肉，其味甚佳，未见作害。经曰：毒药攻邪，五谷为养，五畜为益，五菜为充，五果为助，气味合而服之，以补精益气。五菜，韭、薤、葱、葵、藿也；五果，桃、李、枣、杏、栗也）。

　　韭子辛甘而温，补肝肾，助命门，暖腰膝。治筋痿遗尿，泄精溺血，白带白淫（经曰：足厥阴病则遗尿。思想无穷，入房太甚，发为筋痿及白淫。韭子同龙骨、桑螵蛸，能治诸病，以其入厥阴补肝、肾、命门。命门者，藏精之府也）。蒸、曝、炒，研用（烧烟熏牙虫）。

　　谷菜部

　　葱

　　轻，发表和里，宣，通阳活血生辛散，熟甘温（陶宏景曰：白冷青热，伤寒汤中不得用青），外实中空，肺之菜也。

　　肺主皮毛，其合阳明（大肠）。故发汗解肌，以通上下阳气（仲景白通汤、通脉四逆汤并加之，以通脉回阳），益目睛（白睛属肺），利耳鸣，通二便（时珍曰：葱管吹盐入玉茎中，治小便不通，及转脬危急者极效）。治伤寒头痛，时疾热狂，阴毒腹痛（阴证厥逆，用葱白安脐上熨之）。气通则血活（气为血帅），故治吐血衄血，便血痢血（《食医心镜》：葱煮粥食，治赤白痢，薤粥亦良），折伤血出（火煨研封，止痛无瘢），乳痈风痹，通乳安胎（妇人妊娠伤寒，葱白一物汤，发汗而安胎，加生姜亦佳。《删繁方》：合香豉、阿胶，治胎动）。通气故能解毒，杀药毒、鱼肉毒、蚯蚓毒、 犬毒。诸物皆宜，故曰菜伯，又曰和事草。取白连须用，亦有用青者。同蜜食杀人，同枣食令人病（《百一方》：患外痔者，先用木鳖煎汤熏洗，以青葱涎对蜜调敷，其凉如冰。《独行方》：水病足肿，煮汤渍之，日三五度佳）。

　　谷菜部

　　大蒜

　　张骞使西域，始得种入中国，故一名葫

　　宣，通窍，辟恶辛温。开胃健脾，通五脏，达诸窍（凡极臭极香之物，皆能通窍），去寒湿，解暑气，辟瘟疫，消痈肿（捣烂，麻油调敷），破症积，化肉食，杀蛇虫蛊毒。治中暑不醒（捣，和地浆温服），鼻衄不止（捣，贴足心，能引热下行），关格不通（捣，纳肛中，能通幽门）。

　　敷脐能达下焦，消水，利大、小便。切片，灼艾，灸（音九）一切痈疽，恶疮肿核。独头者尤良（李迅曰：痈疽着灸，胜于诸药。缘热毒中膈，上下不通，必得毒瓦斯发泄，然后解散。

　　初起便用独头大蒜，切片灸之，三壮一易，百壮为率。但头项以上，切不可灸，恐引气上，更生大祸也。史源曰：有灸至八百壮者，约艾一筛，初坏肉不痛，直灸到好肉方痛。至夜，火满背高阜，头孔百数，则毒外出，否则内逼五脏而危矣。《纲目》曰：《精要》谓头上毒不得灸，此言过矣。头为诸阳所聚，艾宜小如椒粒，炷宜三五壮而已。又按：李东垣灸元好问脑疽，艾大如两核许，灸至百壮，始觉痛而痊。由是推之，头毒若不痛者，艾大壮多，亦无妨也）。然其气熏臭，多食生痰动火，散气耗血，损目昏神（五荤皆然，而蒜尤甚。《楞严经》云：五荤熟食发淫，生啖增恚，故释氏戒之。释家以大蒜、小蒜、兴渠、慈葱、 葱为五荤。慈葱，冬葱也； 葱，山葱也；兴渠，西域菜，云即中国之荽。道家以韭、薤、蒜、胡荽、芸苔为五荤。芸苔，油菜也）。忌蜜。

　　谷菜部

　　薤

　　一名 子， 音叫

　　滑，利窍，助阳辛苦滑温。调中助阳，散血生肌，泄下焦大肠气滞。治泄痢下重（王好古曰：下重者，气滞也，四逆散加此以泄滞。按：下重亦有气虚、血虚、火热、风燥之不同），胸痹刺痛（仲景用栝蒌薤白白酒汤），肺气喘急。安胎利产，涂汤、火伤（和蜜捣用。《肘后方》：中恶卒死者，用薤汁灌鼻中，韭汁亦可）。叶似韭而中空，根如蒜。取白用。忌牛肉（其叶光滑，露亦难贮，故云薤露）。

　　谷菜部

　　胡荽

　　宣，发痘疹，辟恶气辛温香窜。内通心脾，外达四肢。辟一切不正之气，痧疹、痘疮不出。煎酒喷之（心脾之气，得芳香而营运，含喷遍身，勿 头面。痘疹家悬挂，辟邪恶，胡荽久食，令人多忘，病患不宜食胡荽、黄花菜）。

　　谷菜部

　　生姜

　　宣，散寒发表，止呕开痰辛温。行阳分而祛寒发表，宣肺气而解郁调中，畅胃口而开痰下食。治伤寒头痛，伤风鼻塞（辛能入肺，通气散寒），咳逆呕哕（有声有物为呕，有声无物为哕，有物无声为吐。

　　其证或因寒、因热、因食、因痰，气逆上冲而然。生姜能散逆气，呕家圣药。东垣曰：辛热生姜之类治呕吐，但治上焦气壅表实之病，若胃虚谷气不行、胸闭塞而呕者，惟宜益胃、推扬谷气而已，勿作表实用辛药泻之。丹溪曰：阴分咳嗽者，多属阴虚，宜用贝母，勿用生姜，以其辛散也。昂按：人特知陈皮、生姜能止呕，不知亦有发呕之时。以其性上升，如胃热者非所宜也。藿香亦然），胸壅痰膈，寒痛湿泻。消水气，行血痹（产后血上冲心及污秽不尽，煎服亦良），通神明，去秽恶，救暴卒（凡中风、中气、中暑、中恶、暴卒等症，姜汁和童便饮效。姜汁开痰，童便降火也），疗狐臭（姜汁频涂），搽冻耳（熬膏涂）。杀半夏、南星、菌蕈、野禽毒（野禽多食半夏，故有毒，生姜能解之），辟雾露山岚瘴气（早行含之）。捣汁，和黄明胶熬，贴风湿痹痛。久食兼酒，则患目发痔（积热使然），疮痈人忌食。

　　姜皮辛凉，和脾行水。治浮肿胀满（以皮行皮，五皮散用之。成无己曰：姜、枣辛甘，能行脾胃之津液而和营卫，不专于发散也。东垣曰：夜不食姜者，夜主阁而姜主辟也；秋不食姜者，秋主收而姜主散也。妊妇多食，令儿歧指，象形也）。

　　秦椒为使。恶黄连、黄芩、夜明砂（槽姜纳入蝉蜕，虽老无筋）。

　　谷菜部

　　干姜、黑姜

　　燥，回阳，宣，通脉生用辛温，逐寒邪而发表。炮则辛苦大热，除胃冷而守中（辛则散，炮则稍苦，故止而不移，非若附子走而不守）。温经止血（炮黑止吐衄诸血，红见黑则止也），定呕消痰，去脏腑沉寒痼冷。能去恶生新，使阳生阴长，故吐衄下血，有阴无阳者宜之。亦能引血药入气分而生血，故血虚发热、产后大热者宜之（此非有余之热，乃阴虚生内热也，忌用表药寒药。

　　干姜能入肺，利气；能入肝，引血药生血，故与补阴药同用。乃热因热用，从治之法，故亦治目睛久赤）。引以黑附，能入肾而祛寒湿，能回脉绝无阳（仲景四逆、白通、姜附汤，皆用之）。同五味利肺气而治寒嗽（肺恶寒）。燥脾湿而补脾（脾恶湿），通心助阳而补心气（苦入心），开五脏六腑，通四肢关节，宣诸脉络。治冷痹寒痞，反胃下利。多用损阴耗气，孕妇忌之（辛热能动血。王好古曰：服干姜以治中者必僭上，宜大枣辅之。东垣曰：宜甘草以缓之）。母姜晒干者为干姜，炮黑为黑姜。

　　谷菜部

　　山药

　　古名薯蓣

　　补脾肺，涩精气色白入肺，味甘归脾。入脾、肺二经，补其不足，清其虚热（阴不足则内热，补阴故能清热）。固肠胃，润皮毛，化痰涎，止泻痢（渗湿故化痰止泻。《百一方》：山药半生半炒，米饮下。治噤口痢）。肺为肾母，故又益肾强阴，治虚损劳伤（王履云：八味丸用之以强阴）；脾为心子，故又益心气（子能令母实），治健忘遗精（昂按：山药性涩，故治遗精泄泻，而诸家俱未言涩）。生捣，敷痈疮，消肿硬（山药能消热肿，益补其气，则邪滞自行。丹溪云：补阳气生者，能消肿硬是也）。色白而坚者入药。

　　谷菜部

　　百合

　　润肺止嗽甘平。润肺宁心，清热止嗽，益气调中，止涕泪（涕泪，肺肝热也。经曰：肺为涕，肝为泪，心为汗，脾为涎，肾为唾），利二便。治浮肿胪胀，痞满寒热，疮肿乳痈，伤寒百合病（行住坐卧不安，如有鬼神状。苏颂曰：病名百合，而用百合治之，不识其义。李士材曰：亦清心安神之效耳。朱二允曰：久嗽之人，肺气必虚，虚则宜敛。百合之甘敛，胜于五味之酸收）。花白者入药。

　　谷菜部

　　莱菔

　　俗作萝卜

　　宣，行气，化痰，消食辛甘属土。生食升气，熟食降气。宽中化痰，散瘀消食（丹溪曰：气升则食自降）。治吐血衄血，咳嗽吞酸，利二便，解酒毒，制面毒、豆腐积（昔有人病，梦红裳女子引入宫殿，小姑歌云：五灵楼阁晓玲珑，天府由来是此中，惆怅闷怀言不尽，一丸莱菔火吾宫。一道士云：此犯大麦毒也。女子心神，小姑脾神。《医经》：莱菔制面毒，遂以药并莱菔治之，果愈。腐浆见莱菔则难收）。生捣治噤口痢，止消渴，涂跌打汤火伤。多食渗血，故白人髭发（服何首乌、地黄者忌之，生姜能制其毒。夏月食其菜数斤，秋不患痢，冬月以菜叶摊屋瓦上，任霜雪打压，至春收之，煎汤饮，治痢得效。有人避难入石洞中，贼烧烟熏之，口含莱菔一块，烟不能毒。嚼汁濡水饮之亦可。王荆公患偏头痛，捣莱菔汁，仰卧，左痛注右鼻，右痛注左鼻，或两鼻齐注，数十年之患。二注而愈）。

　　莱菔子辛入肺，甘走脾，长于利气。生能升，熟能降。升则吐风痰，散风寒，宽胸膈，发疮疹；降则定痰喘咳嗽，调下痢后重，止内痛（皆利气之功。丹溪曰：莱菔子治痰，有冲墙倒壁之功。《食医心境》研汤煎服，治气嗽痰喘吐脓血）。炒用。

　　谷菜部

　　白芥子

　　宣，利气，豁痰辛温入肺。通行经络，温中开胃，发汗散寒，利气豁痰，消肿止痛（痰行则肿消，气行则痛止。为末醋调敷，消痈肿）。治咳嗽反胃，痹木香港脚，筋骨诸病（痰阻气滞）。久嗽肺虚人禁用（丹溪曰：痰在胁下及皮里膜外，非此不能达行。古方控涎丹用之，正此义。韩 三子养亲汤，白芥子主痰，下气宽中；紫苏子主气，定喘止嗽；莱菔子主食，开痞降气。各微炒研，看病所主为君。治老人痰嗽、喘满、懒食）北产者良。煎汤不可过熟，熟则力减。

　　芥菜子豁痰利气，主治略同。

　　谷菜部

　　蔓菁子

　　即芜菁

　　泻热，利水，明目苦辛。泻热解毒，利水明目（古方治目，用之最多）。治黄胆（捣服）腹胀（捣研滤汁饮，或吐或利，腹中自宽，得汗愈），症瘕积聚，小儿血痢（蜜和汁服），一切疮疽（凡痈疽捣敷皆良。醋调敷秃疮，盐捣敷乳痈。冬取根用），敷蜘蛛咬毒（陈藏器曰：蔓菁园中无蜘蛛。李时珍曰：蔓菁子可升可降，能汗能吐能下，能利小便，明目解毒，其功甚伟，世罕知用，何哉？）。根，捣敷阴囊肿大如斗；末服解酒毒；和芸苔（油菜也）根捣汁，鸡子清调，涂诸热毒（单盐捣，不用芸薹亦可）。

　　谷菜部

　　芸薹

　　宣，散血，消肿辛温。散血消肿，捣贴乳痈丹毒（孙思邈曰：捣贴丹毒，随手即消，其效如神），动疾发疮。即油菜（道家五荤之一）。

　　子，与叶同功，治产难。

　　谷菜部

　　马齿苋

　　一名九头狮子草

　　泻热，散血酸寒。散血解毒，祛风杀虫。治诸淋疳痢（《海上方》：捣汁，和鸡子白服，治赤白痢），血癖恶疮（多年恶疮，敷两三遍即瘥。烧灰煎膏，涂秃疮湿癣），小儿丹毒（捣汁饮，以滓涂之），利肠滑产。叶如马齿，有大、小二种，小者入药。性至难燥，去茎用（亦忌鱼、鳖同食）。

　　谷菜部

　　甜瓜蒂

　　宣，涌，吐。与淡豆豉、赤小豆，并为吐药苦寒。阳明（胃）吐药，能吐风热痰涎，上隔宿食（吐去上焦之邪，经所谓其高者因而越之。在上者涌之，木郁达之是也。越以瓜蒂、淡豉之苦，涌以赤小豆之酸，吐去上焦有形之物，则木得舒畅，天地交而万物通矣。当吐而胃弱者，代以参芦。朱丹溪曰：吐中就有发散之义。张子和曰：诸汗法，古方多有之，惟以吐发汗，世罕知之。故予尝曰：吐法兼汗以此夫。昂按：汗、吐、下、和，乃治疗之四法。仲景瓜蒂散、栀豉汤，并是吐药。子和治病，用吐尤多。丹溪治许白云大吐二十余日，治小便不通，亦用吐法，甚至用四物、四君以引吐，成法具在。今人惟知汗、下、和，而吐法绝置不用。遇邪在上焦及当吐者，不行涌越，致结塞而成坏证。轻病致重，重病致死者多矣！时医皆弃古法，枉人性命，可痛也夫），治风眩头痛，懊 不眠，癫痫喉痹，头目湿气，水肿黄胆（或合赤小豆煎，或吹鼻中，取出黄水），湿热诸病。上部无实邪者禁用（能损胃耗气，语曰：大吐亡阳，大下亡阴。凡取吐者，须天气清明，巳午以前，令病患隔夜勿食，卒病者不拘。《类编》云：一女子病 喘不止，遇道人教取瓜蒂七枚为末，调服其汁，即吐痰如胶粘，三进而病如扫）。

　　谷菜部

　　冬瓜

　　又名白瓜

　　泻热，补脾寒泻热，甘益脾。利二便，消水肿（冬瓜任吃效），止消渴（苗、叶皆治消渴），散热毒痈肿（切片敷之。丹溪曰：冬瓜性急而走，久病阴虚者忌之。昂按：冬瓜日食常物，于诸瓜中尤觉宜人，且味甘而不辛，何以见其性急而走乎？）。

　　子，补肝明目（凡药中所用瓜子，皆冬瓜子也）。

　　谷菜部

　　丝瓜

　　泻热凉血，宣通经络甘平（苏颂曰冷）。凉血解毒，除风化痰，通经络，行血脉（老者筋络贯穿，象人经络，故可借其气以引之），消浮肿，稀痘疮（出不快者，烧存性，入朱砂，蜜水调服）。治肠风崩漏，疝痔痈疽，滑肠下乳。

　　谷菜部

　　茄根

　　泻，散血，消肿散血消肿。煮汁渍冻疮（史国公药酒，用白茄根为君。茄根以马尿浸三日，晒炒为末，点牙即落）。

　　茄子甘寒，散血宽肠，动风发病。

　　金石水土部

　　金

　　重，镇心肝，定郁悸辛平有毒（生金屑，服之杀人。昂按：金性至刚重坠，与血肉之体不相宜，故服之致死，非其性有毒也。人被金银灼者，并不溃烂，无毒可知矣。精金粹玉，世之宝器，岂有毒瓦斯哉？）。金制木，重镇怯，故镇心肝，安魂魄（虽云重坠，亦借其宝气也。古方有红雪、紫雪，皆并金银煮汁，亦假其气耳）。治惊痫风热，肝胆之病（肝经风热，则为惊痫失志，魂魄飞扬。肝属木而畏金，与心为子母之脏，故其病同源一治）。丸散用箔为衣，煎剂加入药煮。畏铅、水银（遇铅则碎，五金皆畏水银）。

　　金石水土部

　　银

　　功用略同。

　　金石水土部

　　铜绿

　　即铜青

　　宣，去风痰酸平微毒。治风烂泪眼，恶疮疳疮，妇人血气心痛，吐风痰，合金疮，止血杀虫（治皆肝胆之病，亦金胜木之义）。用醋制，铜刮用。

　　金石水土部

　　自然铜

　　重，续筋骨辛平。主折伤，续筋骨，散瘀止痛（折伤必有死血瘀滞经络，然须审虚实，佐以养血、补气、温经之药。铜非 不可用，火毒、金毒相煽，复挟香药，热毒内攻，虽有接骨之功，必多燥散之祸，用者慎之）。产铜坑中。火 、醋淬七次，细研，甘草水飞用（昔有饲折翅雁者，雁飞去，故治折伤）。

　　金石水土部

　　铅

　　重，坠痰，解毒甘寒属肾。禀壬癸之气，水中之金，金丹之母，八石之祖（丹灶家必用之）。安神解毒，坠痰杀虫，乌须（制为梳，以梳须）明目。

　　铅丹（即黄丹，用黑铅加硝、黄、盐、矾炼成）咸寒沉重，味兼盐、矾。内用坠痰去怯，消积杀虫，治惊疳疟痢。外用解热拔毒，去瘀长肉，熬膏必用之药（用水漂去盐硝砂石，微火炒紫色，摊地上，去火毒用）。

　　铅粉主治略同（亦名胡粉锡粉。李时珍曰：铅粉亦可代铅丹熬膏，然未经盐矾火 。又有豆粉、蛤粉杂之，只入气分，不能入血分也）。

　　金石水土部

　　铁

　　重，坠痰，镇惊辛平重坠。镇心平肝，定惊疗狂，消痈解毒。诸药多忌之（李时珍曰：补肾药尤忌之）。

　　畏磁石、皂荚（皂荚木作薪，则斧裂）。

　　时，砧上打落者名铁落（《素问》用治怒狂），如尘飞起者名铁精，器物生衣者名铁锈，盐、醋浸出者名铁华（李时珍曰：大抵借金气以平木、坠下解毒，无他义也）。

　　针砂消水肿黄胆，散瘿瘤，乌髭发（乌须方多用之）。

　　金石水土部

　　密陀僧

　　重，镇惊，劫痰，消积辛咸小毒。感银铅之气而结。坠痰镇惊，止血散肿，消积杀虫，疗肿毒，愈冻疮（用桐油调敷），解狐臭（油调搽腋。以馒头蒸热劈开，掺末夹腋下亦佳），染髭须。出银坑难得，今用者乃倾银 底。入药煮一伏时。

　　金石水土部

　　丹砂

　　重，镇心，定惊，泻热体阳性阴（内含阴汞），味甘而凉，色赤属火（性反惊者，离中虚有阴也。味不苦而甘者，火中有土也）。泻心经邪热（心经血分主药），镇心清肝，明目发汗（汗为心液），定惊祛风，辟邪（胡玉少卿多恶梦，遇推官胡用之，胡曰：昔常患此，有道士教戴灵砂而验。逐解髻中绛囊授之，即夕无梦）解毒（胎毒、痘毒宜之），止渴安胎（《博救方》：水煮一两，研，酒服，能下死胎。李时珍曰：同远志、龙骨之类养心气；同丹参、当归之类养心血；同地黄、枸杞之类养肾；同浓朴，川椒之类养脾；同南星、川乌之类祛风。多服反令人痴呆）。

　　辰产，明如箭镞者良（名箭镞砂）。细研，水飞三次用（生用无毒，火炼则有毒，服饵常杀人）。恶磁石。畏盐水。忌一切血（郑康成注《周礼》，以丹砂、雄黄、石胆、矾石、磁石为五毒，古人用以攻疡）。

　　金石水土部

　　水银

　　重，外用杀虫辛寒，阴毒。功专杀虫。治疮疥虮虱（性滑重，且入肉。头疮切不可用，恐入经络，令人筋骨拘挛），解金、银、铜、锡毒（能杀五金），堕胎绝孕。从丹砂烧 而出。畏磁石、砒霜。得铅则凝，得硫则结，并枣肉入唾研则碎。散失在地者，以花椒、茶末收之。

　　金石水土部

　　轻粉

　　燥，劫痰涎，外用杀虫辛冷（时珍曰：燥有毒）。杀虫治疮，劫痰消积（能消涎积。十枣汤加大黄、牵牛、轻粉，名三化神 散），善入经络，螈 药多用之。不可过服常用（时珍曰：水银阴毒，用火丹砂而出。再加盐、矾，炼为轻粉。轻扬燥烈，走而不守，今人用治杨梅毒疮。虽能劫风痰湿热从牙龈出，邪郁暂解，然毒瓦斯窜入经络，筋骨血液耗亡，筋失所养，变为筋挛骨痛。

　　痈肿疳漏，遂成废痼，贻害无穷。上下齿龈，属手足阳明肠胃经。毒瓦斯循经上行，至齿龈薄嫩之处而出）。土茯苓、黄连、黑铅、铁浆、陈酱能制其毒。

　　金石水土部

　　空青

　　重，明目甘酸而寒。益肝明目，通窍利水。产铜坑中。大块、中空有水者良。

　　金石水土部

　　云母

　　补中甘平属金，色白入肺。下气补中，坚肌续绝。治劳伤疟痢，疮肿痈疽（同黄丹熬膏贴之。《千金翼》：用敷金疮。青城山人康道丰，有云母粉方，能治百病）。有五色，以色白光莹者为上。古人亦有炼服者（云母入火，经时不焦，入土不腐，故云服之长生）。使泽泻。

　　恶羊肉。

　　金石水土部

　　石膏

　　体重，泻火气，轻，解肌甘辛而淡，体重而降。足阳明经（胃）大寒之药。色白入肺，兼入三焦（诸经气分之药）。

　　寒能清热降火，辛能发汗解肌，甘能缓脾益气，生津止渴。治伤寒郁结无汗，阳明头痛，发热恶寒，日晡潮热。肌肉壮热（经云：阳盛生外热），小便赤浊，大渴引饮，中暑自汗（能发汗，又能止自汗），舌焦（胎浓无津）牙痛（阳明经热，为末擦牙固齿）。又胃主肌肉，肺主皮毛，为发斑、发疹之要品（色赤如锦纹者为斑，隐隐见红点者为疹，斑重而疹轻。率由胃热，然亦有阴阳二证，阳证宜用石膏。又有内伤阴证见斑疹者，微红而稀少，此胃气极虚，逼其无根之火游行于外，当补益气血，使中有主，则气不外游，血不外散，若作热治，死生反掌，医者宜审），但用之甚少，则难见功（白虎汤以之为君，或自一两加至四两，竹叶、麦冬、知母、粳米，亦加四倍，甚者加芩、连、柏，名三黄石膏汤，虚者加人参，名人参白虎汤）。然能寒胃，胃弱血虚及病邪未入阳明者禁用（成无己解大青龙汤曰：风、阳邪伤卫，寒，阴邪伤营，营卫阴阳俱伤，则非轻剂所能独散，必须重轻之剂同散之，乃得阴阳之邪俱去，营卫俱和，石膏乃重剂，而又专达肌表也。质重气轻，又成氏以桂麻为轻剂，石膏为重剂也。东垣曰：石膏足阳明药，仲景用治伤寒阳明证，身热、目痛、鼻开、不得卧，邪在阳明，肺受火制，故用辛寒以清肺气，所以有白虎之名，肺主西方也。按：阳明主肌肉，故身热；脉交额中，故目痛；脉起于鼻，循鼻外，金燥，故鼻干；胃不和，则卧不安，故不得卧。

　　然亦有阴虚发热，及脾胃虚劳，伤寒阴盛格阳、内寒外热、类白虎汤证、误投之不可救也。

　　按阴盛格阳，阳盛格阴二证，至为难辨，盖阴盛极而格阳于外，外热而内寒；阳盛极而格阴于外，外冷而内热。经所谓重阴必阳，重阳必阴，重寒则热，重热则寒是也。当于小便分之，便清者，外虽燥热，而中实寒；便赤者，外虽厥冷，而内实热也。再看口中之燥润，及舌苔之浅深，胎黄、黑者为热，宜白虎汤；然亦有舌黑属寒者，舌无芒刺，口有津液也，急宜温之，误投寒剂即死矣）。亦名寒水石（时珍曰：古方所用寒水石是凝水石，唐、宋诸方用寒水石即石膏。凝水石乃盐精渗入土中，年久结成，清莹有棱，入水即化。辛咸大寒，治时气热盛，口渴水肿）莹白者良。研细，甘草水飞用。近人因其寒，或用火 ，则不伤胃，味淡难出。若入煎剂，须先煮数十沸，鸡子为使。忌巴豆、铁。

　　金石水土部

　　滑石

　　滑，利窍，通，行水，体重，泻火气，轻，解肌滑利窍，淡渗湿，甘益气，补脾胃，寒泻热，降心火。色白入肺，上开腠理而发表（肺主皮毛），下走膀胱而行水，通六腑九窍津液，为足太阳经（膀胱）本药。治中暑积热，呕吐烦渴，黄胆水肿，香港脚淋闭（偏主石淋），水泻热痢（六一散加红曲治赤痢，加干姜治白痢），吐血衄血，诸疮肿毒，为荡热除湿之要剂。消暑散结通乳滑胎（时珍曰：滑石利窍，不独小便也。上开腠理而发表，是除上、中之湿热。下利便溺而行水，是除中，下之湿热。

　　热去则三焦宁而表里和，湿去则阑门通而阴阳利矣。阑门分别清浊，乃小肠之下口。河间益元散，通治上下表里诸病，盖是此意。益元散，一名天水散，一名六一散，取天一生水，地六成之之义。滑石六钱，甘草一钱，或加辰砂。滑石治渴，非实止渴，资其利窍，渗去湿热，则脾胃中和而渴自止耳。若无湿、小便利而渴者，内有燥热，宜滋润，或误服此，则愈亡其津液而渴转甚矣，故王好古以为至燥之剂）。白而润者良。石苇为使。宜甘草（走泄之性，宜甘草以和之）。

　　金石水土部

　　朴硝、芒硝

　　朴硝，即皮硝

　　大泻，润燥，软坚辛能润燥，咸能软坚，苦能下泄，大寒能除热。朴硝酷涩性急，芒硝经炼稍缓。能荡涤三焦、肠、胃实热，推陈致新（按：致新则泻亦有补，与大黄同。盖邪气不除，则正气不能复也）。治阳强之病，伤寒（经曰：人之伤于寒也必病热，盖寒郁而为热也）疫痢，积聚结癖，留血停痰，黄胆淋闭，瘰 疮肿，目赤障翳。通经堕胎（丰城尉家有猫，子死腹中，啼叫欲绝，医以硝灌之，死子即下。后有一牛，亦用此法得活。本用治人，治畜亦验《经疏》曰：硝者消也，五金八石，皆能消之，况脏腑之积聚乎？其直往无前之性，所谓无坚不破，无热不荡者也。病非热邪深固、闭结不通，不可轻投，恐误伐下焦真阴故也。成无己曰：热淫于内，治以咸寒，气坚者以咸软之，热盛者以寒消之，故仲景大陷胸汤、大承气汤、调胃承气汤，皆用芒硝以软坚、去实热。结不至坚者，不可用也。佐之以苦，故用大黄相须为使。

　　许誉卿曰：芒硝消散，破结软坚。大黄推荡，走而不守，故二药相须，同为峻下之剂。王好古曰：本草言芒硝堕胎，然妊娠伤寒可下者，兼用大黄以润燥，软坚泻热，而母子相安。经曰：有故无殒，亦无殒也，此之谓欤。谓药自病当之，故母与胎俱无患也）。硝能柔五金，化七十二种石为水。生于卤地，刮取煎炼。在底者，为朴硝；在上有芒者，为芒硝；有牙者，为马牙硝；置风日中，消尽水气，轻白如粉，为风化硝。大黄为使（《本经》、《别录》：朴硝、硝石虽分二种，而气味、主治略同。后人辨论纷然，究无定指。李时珍曰：朴硝下降，属水性寒；硝石为造炮，焰硝上升，属火性温。昂按：世人用硝，从未有取其上升而温者，李氏之说，恐非确论）。

　　金石水土部

　　元明粉

　　泻热，润燥，软坚辛甘而冷。去胃中之实热，荡肠中之宿垢。润燥破结，消肿明目（血热去，则肿消而目明。昂按：泻痢不止，用大黄元明粉以推荡之，而泻痢反止。盖宿垢不净，疾终不除，经所谓通因通用也）。朴硝煎化用莱菔煮，再用甘草煎，入罐火 ，以去其咸寒之性，阴中有阳，性稍和缓。大抵用代朴硝，若胃虚无实热者禁用。俱忌苦参。

　　金石水土部

　　太阴玄精石

　　泻热，补阴太阴之精，咸寒而降。治上盛下虚，救阴助阳，有扶危拯逆之功（正阳丹，用治伤寒壮热。来复丹，用治伏暑热泻）。出解池、通泰积盐处，咸卤所结，青白莹彻，片皆六棱者良。今世用者，多是绛石。

　　金石水土部

　　赤石脂

　　重，涩，固大小肠甘而温，故益气生肌而调中。酸而涩，故收湿（《独行方》： 末，治小儿脐中汁出、赤肿）止血而固下（《经疏》云：大、小肠下后虚脱，非涩剂无以固之。其他涩药轻浮，不能达下，惟赤石脂体重而涩，直入下焦阴分，故为久痢、泄癖要药。仲景桃花汤用之，加干姜、粳米）。疗肠癖泄痢，崩带遗精，痈痔溃疡，收口长肉，催生下胞（《经疏》云：能去恶血，恶血化，则胞胎无阻。东垣云：胞胎不出，涩剂可以下之。又云：固肠、胃有收敛之能，下胎衣无推荡之峻）。细腻粘舌者良。赤入血分，白入气分（五色石脂入五脏）。研粉，水飞用。恶芫花。畏大黄。

　　金石水土部

　　禹余粮

　　重，涩固下甘平性涩。手、足阳明（大肠、胃）血分重剂。治咳逆下痢，血闭（症瘕）血崩，能固下（李先知云：下焦有病患难会，须用余粮、赤石脂），又能催生。石中黄粉，生于池泽。

　　无砂者良。牡丹为使。

　　金石水土部

　　浮石

　　一名海石

　　泻火，软坚咸润下，寒降火。色白体轻，入肺清其上源（肺为水之上源）。止渴止嗽，通淋软坚，除上焦痰热，消瘿瘤结核（顽痰所结，咸能软坚。俞琰《席上腐谈》云：肝属木，当浮而反沉；肺属金，当沉而反浮何也？以肝实而肺虚也。故石入水则沉，而南海有沉水之香，虚实之反如此）。水沫日久结成，海中者味咸更良。

　　金石水土部

　　硼砂

　　润，生津，去痰热甘微咸凉。色白质轻，故除上焦胸膈之痰热，生津止嗽。治喉痹、口齿诸病（初觉喉中肿痛，含化咽津，则不成痹）。能金而去垢腻，故治噎膈积块，结核 肉，目翳骨哽（碱能软坚，含之咽汁）。出西番者，白如明矾，出南番者，黄如桃胶。能制汞、哑铜（硼砂、砂，并可作金银焊）。

　　金石水土部

　　砂

　　泻，消肉积咸苦辛热，有毒。消食破瘀。治噎膈症瘕，去目翳 肉，暖子宫，助阳道（性大热，能烂五金。《本草》称其能化人心为血，亦甚言不可多服耳。凡煮硬肉，投少许即易烂，故治噎膈、症瘕、肉积有殊功。《鸡峰方》云：人之脏腑，多因触冒成病，而脾胃最易受触。饮食过多，则停滞难化。冷热不调，则呕吐泻痢，而膏梁者为尤甚。口腹不节，须用消化药。

　　或言饮食既伤于前，难以毒药反攻其后，不使 砂、巴豆等，只用曲、柏之类。不知古今立方用药，各有主对。曲、柏只能消化米谷，如伤肉食，则非 砂、阿魏不能治也；如伤鱼、蟹，须用橘叶、紫苏、生姜；伤菜果，须用丁香、桂心；伤水饮，须用牵牛、芫花，必审所伤之因，对用其药，则无不愈。其间多少，则随患人气血以增损之而已。又有虚人沉积，不可直取，当以蜡匮其药，盖蜡能久留肠胃，又不伤气，能消磨至尽也。又有脾虚饮食迟化者，正宜助养脾胃，自能消磨，更不须用消导药耳。病久积而成症瘕者，须用三棱、鳖甲之类。寒冷成积者，轻则附子、浓朴；重则矾石、硫黄。瘀血结块者，则用大黄、桃仁之类，用者详之）。出西戎。乃卤液结成，状如盐块，置冷湿处即化。白净者良。水飞过，醋煮，干如霜用（畏醋）。忌羊血。

　　金石水土部

　　磁石

　　重，补肾辛咸。色黑属水，能引肺金之气入肾。补肾益精，除烦祛热，通耳明目（耳为肾窍，肾水足，则目明）。治羸弱周痹，骨节酸痛（肾主骨），惊痫（重镇怯）肿核（咸软坚），误吞针铁（末服），止金疮血（《十剂》曰：重可去怯，磁石、铁粉之属是也。《经疏》云：石药皆有毒，独磁石冲和，无悍猛之气。又能补肾益精，然体重渍酒优于丸散。时珍曰：一士病目渐生翳，珍以羌活胜湿汤加减，而以磁朱丸佐之，两月而愈。盖磁石入肾，镇养真阴，使神水不外移；朱砂入心，镇养心血，使邪火不上侵；佐以神曲，消化滞气，温养脾胃生发之气，乃道家黄婆媒合婴 之理。方见孙真人《千金方》，但云明目，而未发出用药微义也。

　　黄婆，脾也； 女，心也；婴儿，肾也）。色黑，能吸铁者真。火 醋淬，碾末，水飞，或醋煮三日夜用。柴胡为使。杀铁消金。恶牡丹。

　　金石水土部

　　礞石

　　重，泻痰甘威有毒，体重沉坠。色青入肝，制以硝石，能平肝下气，为治惊利痰之圣药（吐痰在水上，以石末掺之，痰即随下。王隐君有礞石滚痰丸，能治百病。礞石、焰硝各二两， 研，水飞净一两，大黄酒蒸八两，黄芩酒洗八两，沉香五钱，为末，水丸，量虚实服。时珍曰：风木太过，来制脾土，气不运化，积滞生痰，壅寒上、中二焦，变生诸证。礞石重坠，硝性疏快，使痰积通利，诸证自除）。气弱脾虚者禁用。坚细青黑，中有白星点。硝石、礞石等分，打碎拌匀，入坩锅 至硝尽、石色如金为度。如无金星者不入药。研末水飞，去硝毒用。

　　金石水土部

　　代赭石

　　重，镇虚逆，养阴血苦寒。养血气，平血热，入肝与心包，专治二经血分之病，吐衄崩带，胎动产难，小儿慢惊（赭石半钱，冬瓜仁汤调服），金疮长肉（仲景治伤寒汗吐下后，心下痞硬、噫气，用代赭旋复汤。取其重以镇虚逆，赤以养阴血也。今人用治膈噎甚效）。 红醋淬，水飞用。

　　干姜为使。畏雄、附。

　　金石水土部

　　花蕊石

　　涩，止血酸涩气平。专入肝经血分。能化瘀血为水，止金疮出血（刮末敷之即合，仍不作脓。《局方》治损伤诸血，胎产恶血、血晕，有花蕊石散），下死胎胞衣（恶血化则胞胎无阻）。出陕华代地。体坚色黄。 研，水飞用。

　　金石水土部

　　炉甘石

　　燥温，治目疾甘温。阳明胃经药。受金、银之气，金胜木，燥胜湿，故止血消肿，收湿除烂，退赤去翳，为目疾要药。产金银坑中，金银之苗也。状如羊脂，松似石脂，能点赤铜为黄（今之黄铜，皆其所点也）。 红、童便淬七次，研粉，水飞用。

　　金石水土部

　　阳起石

　　重，补肾命咸温。补右肾命门。治阴痿精乏，子宫虚冷，腰膝冷痹，水肿症瘕（寇宗 曰：凡石药冷热皆有毒，宜酌用。按：经曰，石药发癫，芳草发狂。芳草之气美，石药之气悍。二者相遇，恐内伤脾）。出齐州阳起山，云母根也。虽大雪遍境，此山独无。以云头、雨脚鹭鸶毛、色白滋润者良（真者难得）。火 、醋淬七次，研粉，水飞用。亦有用烧酒、樟脑升炼取粉者。桑螵蛸为使。恶泽泻、菌桂。畏菟丝子。忌羊血。

　　金石水土部

　　钟乳

　　补阳甘温。阳明（胃）气分药。木石之精。强阴益阳，通百节，利九窍，补虚劳，下乳汁。

　　服之令人阳气暴充，饮食倍进，形体壮盛。然其性 悍，须命门真火衰者可偶用之。若借以恣欲，多服、久服，不免淋浊痈疽之患。出洞穴中，石液凝成，下垂如冰柱。通中轻薄、如鹅翎管、碎之如爪甲光明者真。炼合各如本方，蛇床为使。恶牡丹、紫石英。忌参、术、羊肉、葱、蒜、胡荽。

　　金石水土部

　　白石英

　　重，润肺甘辛微温。肺、大肠经气分之药。润以去燥，利小便，实大肠。治肺痿吐脓，咳逆上气。但系石类，祗可暂用（《十剂》曰：湿可去枯，白石英、紫石英之属是也。湿，即润也。

　　按：润药颇多，石药终燥，而徐之才取二石英为润剂，存其意可取）。白如水晶者良。

　　金石水土部

　　紫石英

　　重，镇心，润，补肝甘平。性温而补，重以去怯，湿以去枯。入心、肝血分，故心神不安，肝血不足，女子血海虚寒不孕者宜之（冲为血海，任主胞胎。《经疏》云：女子系胞于肾及心包络，虚则风寒乘之，故不孕。紫石英辛温，走二经，散风寒，镇下焦，为暖子宫之要药）。色深紫莹彻，五棱。火 、醋淬七次，研末水飞用。二英俱畏附子。恶黄连（石英五色，各入五脏）。

　　金石水土部

　　雄黄

　　重，解毒，杀虫辛温有毒。得正阳之气，入肝经气分。搜肝强脾，散百节大风，杀百毒，辟鬼魅。治惊痫痰涎，头痛眩晕，暑疟 痢，泄泻积聚（虞雍公道中冒暑，泄痢连月，梦至仙居，延之坐。壁中有词云：暑毒在脾，湿气连脚，不泄则痢，不痢则疟。独炼雄黄，蒸饼和药，甘草作汤，食之安乐。别作治疗，医家大错。如方服之遂愈）。又能化血为水，燥湿杀虫，治劳疳疮疥蛇伤。赤似鸡冠，明彻不臭，重三五两者良。醋浸，入莱菔汁煮，干用。生山阴者名雌黄，功用略同。劣者名熏黄，烧之则臭，只堪熏疮疥，杀虫虱。

　　金石水土部

　　石硫黄

　　燥，补阳，杀虫味酸有毒。大热纯阳（硫黄阳精极热，与大黄极寒，并号将军），补命门真火不足。性虽热而疏利大肠，与燥涩者不同（热药多秘，惟硫黄暖而能通；寒药多泄，惟黄连肥汤而止泻），若阳气暴绝，阳毒伤寒，久患寒泻，脾胃虚寒，命欲垂尽者用之，亦救危妙药也。治寒痹冷癖，足寒无力，老人虚秘（《局方》用半硫丸），妇人阴蚀，小儿慢惊。暖精壮阳，杀虫疗疮，辟鬼魅，化五金，能干汞（王好古曰：太白丹、来复丹皆用硫黄佐以硝石：至阳佐以至阳，与仲景白通汤佐以人尿、猪胆汁意同。所以治内伤生冷，外冒暑湿、霍乱诸病。能除扦格之寒，兼有伏阳，不得不尔。如无伏阳，只是阴虚，更不必以阴药佐之。《夷坚志》云：唐与正亦知医，能以意治病。吴巡检病不得溲，卧则微通，立则不能涓滴，遍用通药不效。唐问其平日自制黑锡丹常服，因悟曰：此必结砂时，硫飞去，铅不死，铅砂入膀胱，卧则偏重犹可溲，立则正塞水道故不通。取金液丹三百粒，分十服，瞿麦汤下，铅得硫则化，水道遂通。家母舅童时亦病溺涩，服通淋药罔效，老医黄五聚视之曰：此乃外皮窍小，故溺时艰难，非淋症也。以牛骨作楔，塞于皮端，窍渐展开，勿药而愈。使重服通利药，得不更变他证乎？乃知医理非一端也。硫能化铅为水，修炼家尊之为金液丹）。番舶者良（难得）。

　　取色黄坚如石者，以莱菔剜空，入硫合定，糠火煨熟，去其臭气，以紫背浮萍煮过，消其火毒，以皂荚汤淘其黑浆。一法绢袋盛，酒煮三日夜。一法入猪大肠烂煮三时用。畏细辛、诸血、醋。

　　土硫黄辛热、腥臭，只可入疮药，不可服饵。

　　金石水土部

　　石蟹

　　重，泻，明目咸寒。治青盲目翳，天行热疾，解一切金石药毒。醋磨，敷痈肿。出南海。身全是蟹，而质石也。细研，水飞用。

　　金石水土部

　　无名异

　　重，和血，行伤咸入血，甘补血。治金疮折伤，痈疽肿毒（醋磨涂），止痛生肌（人受杖时，须服三五钱，不甚痛伤）。生川广。小黑石子也，一包数百枚。

　　金石水土部

　　石

　　重，燥，祛寒积辛热，有大毒。治坚癖痼冷，寒湿风痹（苏恭曰：攻寒冷之病最良。《别录》曰：不炼服，杀人。此石生于山无雪，入水不冰。时珍曰：性气与砒石相近。《博物志》言：鹳伏卵时，取此石暖足。谬也）。有疮、白数种，火烧但解散，不能脱其坚。置水不冻者真。恶羊血。

　　金石水土部

　　砒石

　　大燥，劫痰辛苦而咸。大热大毒，砒霜尤烈。专能燥痰，可作吐药。疗风痰在胸膈，截疟除哮。外用蚀败肉，杀虫枯痔。出信州，故名信石，衡州次之。锡之苗也（故锡壶亦云有毒）。生者名砒黄，炼者名砒霜。畏绿豆、冷水、羊血。

　　金石水土部

　　石灰

　　重，燥湿，止血，生肌辛温性烈。能坚物散血，定痛生肌，止金疮血（腊月用黄牛胆汁和，纳胆中，阴干用），杀疮虫（有人脚肚生一疮，久遂成漏，百药不效，自度必死。一村人见之曰：此鳝漏也。以锻石温泡、熏洗、觉痒即是也。洗不数次，遂愈）蚀恶肉，无瘢疵（和药点痣）解酒酸（酒家多用之，然有灰之酒伤人），内用止泻痢、崩带，收阴挺（阴肉挺出，亦名阴菌，或产后玉门不闭。熬黄水泡，澄清暖洗）、脱肛，消积聚、结核。风化者良。

　　圹灰，火毒已出，主顽疮、脓水淋漓，敛口尤妙。

　　金石水土部

　　白矾

　　涩，燥湿，坠痰酸咸而寒，性涩而收。燥湿追涎，化痰坠浊，解毒生津，除风杀虫，止血定痛，通大、小便，蚀恶肉，生好肉，除痼热在骨髓（髓为热所劫则空，故骨痿而齿浮）。治惊痫黄胆，血痛喉痹，齿痛风眼，鼻中息肉，崩带脱肛，阴蚀阴挺（阴肉挺出，肝经之火），疔肿痈疽，瘰疥癣，虎、犬、蛇、虫咬伤（时珍曰：能吐风，热痰涎，取其酸苦涌泄也；治诸血痛、阴挺、脱肛、疮疡，取其酸涩而收也；治风眼、痰饮、泄痢、崩滞，取其收而燥湿也；治喉痹、痈蛊、蛇伤，取其解毒也）。多服损心、肺，伤骨（寇宗 曰：劫水故也。书纸上，水不能濡，故知其性劫水也。李迅曰：凡发背，当服蜡矾丸以护膜，防毒瓦斯内攻。矾一两，黄蜡七钱，溶化和丸。每服十丸，渐加至二十丸，日服百丸则有力。此药护膜托里、解毒化脓功甚大。以白矾、芽茶捣末冷水服，解一切毒）。取洁白光莹者， 用。又法以火 地，酒水于上、取矾布地，以盘复之。四面灰拥一日夜，矾飞盘上，扫收之，为矾精。未尽者更如前法。再以陈苦酒（醋也）化之，名矾华。七日可用，百日弥佳。甘草为使。畏麻黄。恶牡蛎（生用解毒， 用生肌）。

　　金石水土部

　　胆矾

　　一名石胆

　　宣，吐风痰，涩，敛咳逆酸涩辛寒。入少阳胆经。性敛而能上行，涌吐风、热痰诞，发散风木相火。治喉痹（醋调咽，吐痰诞立效）咳逆，痉痫崩淋。能杀虫，治牙虫、疮毒、阴蚀。产铜坑中，乃铜之精液（故能入肝、胆治风木）。磨铁作铜色者真，形似空青鸭嘴色为上（市人多以醋揉青矾伪之）。畏桂、芫花、辛夷、白薇。

　　金石水土部

　　皂矾

　　一名绿矾

　　涩，燥湿，化痰酸涌涩收。燥湿化痰、解毒杀虫之功与石矾同，而力差缓。主治略同白矾，利小便，消食积（同健脾消食药为丸），散喉痹（醋调咽汁。时珍曰：胀满、黄肿、疟痢、疳疾方往往用之。其源则自仲景用矾石硝石治女劳黄胆方中变化而来）。深青莹净者良。 赤用（ 赤名绛矾，能入血分，伐肝木，燥脾湿。张三丰治肿满，有伐木丸。苍术二斤，米泔浸，黄酒，面曲四两炒，绛矾一斤，醋拌晒干，入瓶。火 为末，醋糊丸，酒下。或去皂矾乃铜之精液，用醋制以平肝，胜于针铁。不必忌盐，后亦不发。多服令人泻）。

　　金石水土部

　　青盐

　　即戎盐

　　补肾，泻血热甘咸而寒。入肾经，助水脏，平血热。治目痛赤涩，吐血溺血，齿舌出血，坚骨固齿（擦牙良），明目乌须。余同食盐，出西羌。不假煎炼，方棱明莹色青者良。

　　金石水土部

　　食盐

　　泻热，润燥，补心，通二便，宣，引吐咸甘辛寒。咸润下，故通大、小便；咸走血而寒胜热，故治目赤痈肿，血热热疾；咸补心，故治心虚（以水制火，取既济之义，故补心药用盐炒。一人病笑不休，用盐 赤煎沸，饮之而瘳。经曰：神有余则笑不休。神，心火也。用盐，水制火也。一妇病此半年，张子和亦用此法而愈）；咸入肾而主骨（故补肾药用盐汤下），故坚肌骨，治骨病齿痛（擦牙亦佳，清火固齿。齿缝出血，夜以盐浓敷龈上，沥涎尽乃卧。或问咸能软坚，何以坚肌骨，不知骨消筋缓，皆因湿热，热淫于内，治以咸寒，譬如生肉易溃，得盐性咸寒，则能坚久不坏也）；咸润燥而辛泄肺（煎盐用皂角收，故味微辛）故治痰饮喘逆（《本经》：治喘逆。惟哮症忌之）；咸软坚，故治结核积聚。又能涌吐醒酒（水胜火），解毒（火热即毒也，能散火凉血）杀虫（浙西将军蚓毒，每夕蚓鸣于体，一僧教以盐汤浸身，数次而愈），定痛止痒（体如虫行，风热也，盐汤浴三四次佳。亦治一切风气。凡汤火伤，急以盐生掺之，护肉不坏，再用药敷）。

　　多食伤肺、走血、渗津发渴（《经曰》：咸走血，血病毋多食咸。食咸则口干者，为能渗胃中津液也），凡血病哮喘、水肿、消渴人为大忌（盐品颇多，江淮南北盐生于海；山西解州盐生于池；四川、云南盐生于井；戎盐生于土；光明盐或生于阶州山崖，或产于五原盐池。

　　状若水晶，不假煎炼，一名水晶盐；石盐生于石；木盐生于树；蓬盐生于草，造化之妙，诚难穷矣）。

　　金石水土部

　　急流水

　　通性速而趋，下通二便，风痹药宜之（昔有病小便闭者，众不能瘥。张子和易以急流之水，煎前药一饮而溲。时珍曰：天下之水，灭火濡枯则同。至于性从地变，质与物迁者，未尝同也）。

　　金石水土部

　　逆流回澜水

　　宣性逆而倒上，中风、卒厥宣痰饮之药宜之。

　　金石水土部

　　甘澜水

　　补用流水以瓢扬万遍，亦曰劳水。水性咸而重，劳之则甘而轻。仲景用煎伤寒劳伤等药，取其不助肾气而益脾胃也。

　　金石水土部

　　井泉水

　　补将旦首汲，曰井华水；出瓮未放，曰无根水，无时初出，曰新汲水。解热闷烦渴（凡热病不可解者，新汲水浸青色衣服互熨之炒。心闷汗出，新汲水蜜和饮炒），煎补阴之药宜之（井以有地脉山泉者为上；从江湖渗来者次之；其城市近沟渠污秽者，咸而有碱。煮粥煎茶，味各有异，以之入药，其可无择乎？）。

　　金石水土部

　　百沸汤

　　宣，助阳气助阳气，行经络（汪颖曰：汤须百沸者佳。寇宗 曰：患风冷气痹，人以汤淋脚至膝，浓复取汗，然别有药，特假阳气而行耳。四时暴泻痢，四肢、脐、腹冷，坐深汤中，浸至腹上，生阳之药，无速于此。张从正曰：凡伤风寒、酒食，初起无病，便饮太和汤。或酸荠水揉肚探吐，汗出即已。昂按：感冒风寒，而以热汤澡浴，亦发散之一法。故《内经》亦有可汤熨、可浴及摩之、浴之之文。《备急方》治心腹卒胀痛，欲死，煮热汤以渍手足，冷即易之）。

　　金石水土部

　　阴阳水

　　一名生熟水

　　宣、和阴阳治霍乱吐泻有神功（阴阳不和而交争，故上吐下泻。而霍乱饮此辄定者，分其阴阳，使和平也。按：霍乱有寒、热二证，药中能治此者甚多，然未尝分别言之。仓卒患此，脉候未审，慎勿轻投偏热、寒之剂。曾见有霍乱服姜汤而立毙者，唯饮阴阳水为最稳。霍乱邪在上焦则吐，邪在下焦则泻，邪在中焦则吐泻兼作，此湿霍乱，症轻易治。又有心腹绞痛、不得吐泻者，名干霍乱，俗名绞肠痧，其死甚速。古方用盐熬热，童便调饮，极为得治。勿与谷食，即米汤下咽亦死）。以沸汤半钟，井水半钟和服。

　　金石水土部

　　黄荠水

　　宣，涌，吐酸咸，吐痰饮、宿食。酸苦涌泄为阴也。

　　金石水土部

　　露水

　　润肺甘平。止消渴，宜煎润肺之药。秋露造酒最清冽，百花上露，令人好颜色（霜杀物，露滋物，性随时异也。露能解暑，故白露降则处暑矣。疟必由于暑，故治疟药，露一宿服）。

　　金石水土部

　　腊雪水

　　泻热甘寒。治时行瘟疫，宜煎伤寒、火 （音谒，伤暑）之药，抹痱良。

　　金石水土部

　　冰

　　泻热甘寒。太阴之精，水极似土。伤寒阳毒热甚昏迷者，以一块置膻中（两乳中间）良。解烧酒毒（陈藏器曰：盛夏食冰，与气候相反，冷热相激，却致诸疾。宋徽宗食冰太过，病脾疾，国医不效。杨介进大理中丸，上曰：服之屡矣。介曰：病因食冰，臣请以冰煎此药，治受病之源也，果愈）。

　　金石水土部

　　地浆

　　泻热，解毒甘寒。治泻痢冷、热、赤、白，腹内热毒绞痛。解一切鱼肉、菜、果、药物、诸菌毒（菌，音郡，生朽木湿地上。亦名蕈，音寻，上声），及虫蜞入腹（如误食马蟥蜞入腹，生子为患，用地浆下之），中 （暑热）卒死者（取道上热土围脐，令人尿脐中，以热土大蒜等分，捣水去渣，灌之即活）。以新水沃黄土搅浊，再澄清用（凡跌打损伤，取净土蒸热，以布裹更互熨之，勿大热，恐破肉。虽瘀血凝积，气绝欲死者亦活。宋神宗皇子病螈 ，国医不能治。钱乙进黄土汤而愈。帝问其故，对曰：以土伏水，水得其平，风自止矣）。

　　金石水土部

　　孩儿茶

　　泻热，生津，涩，收湿苦涩、清上膈热，化痰生津，止血收湿，定痛生肌。涂金疮口疮（硼砂等分），阴疳痔肿。出南番，云是细茶末。纳竹筒，埋土中，日久取出，捣汁熬成。块小、润泽者上，大而枯者次之。

　　金石水土部

　　百草霜

　　轻，止血，消积辛温。止血（鼻衄者，水调涂之。红见黑则止，水克火也）消积。治诸血病，伤寒阳毒、发斑，疸膈疟痢，咽喉、口舌、白秃、诸疮（时珍曰：皆兼取火化从治之法）。灶突上烟煤。

　　金石水土部

　　墨

　　辛温。止血生肌。飞丝、尘芒入目，浓磨点之；点鼻止衄；猪胆汁磨，涂诸痈肿（醋磨亦可）。酒磨服，治胞不下。

　　金石水土部

　　伏龙肝

　　重，调中，止血，燥湿，消肿辛温。调中止血、去湿消肿。治咳逆反胃，吐衄崩带，尿血遗精，肠风痈肿（醋调涂），脐疮（研敷）丹毒（腊月猪脂或鸡子白调敷），催生下胎（《博救方》子死腹中，水调三钱服，其土当儿头上戴出）。斧心多年黄土，一云灶额内火气，积久结成如石，外赤中黄。研细，水飞用。

　　金石水土部

　　碱

　　一作碱

　　泻，磨积，去垢辛苦涩温。消食磨积，去垢除痰。治反胃噎膈，点痣、 、疣、赘（与矿灰等分，用小麦杆灰，煎干为末。挑破痣，三点即瘥）。发面，浣衣用之。取蓼蒿之属，浸晒烧灰，以原水淋汁，每百斤入粉面二三斤，则凝定如石。

　　禽兽部

　　鸡

　　补属巽属木（故动风）。其肉甘温，补虚温中（日华曰：黑雌鸡补产后虚劳。马益卿曰：妊妇宜食牡鸡，取阳精之全于天也。崔行功曰：妇人产死，多是富贵扰攘，致产妇惊乱故耳。

　　屏人静产，更烂煮牡鸡汁作粳米粥与食，自然无恙。鸡汁性滑而濡，不食其肉，恐难化也。

　　俗家每产后即食鸡啖卵，壮者幸无事，弱者因而致疾矣。龚云林曰：四五年老母鸡，取汤煮粥食，能固胎）。

　　鸡冠居清高之分，其血乃精华所聚，雄而丹者属阳。故治中恶惊忤（以热血 口、涂面、吹鼻良）；本乎天者亲上，故涂口眼 斜。用老者取其阳气充足也。能食百虫，故治蜈蚣、蚯蚓、蜘蛛咬毒。

　　鸡子甘平。镇心，安五脏，益气补血，清咽开音，散热定惊，止嗽止痢（醋煮食，治赤、白久痢），利产安胎（胞衣不下者，吞卵黄二三枚，解发刺喉，令吐即下）。多食令人滞闷。

　　哺雏蛋壳细研，麻油调，搽痘毒神效。

　　鸡肫皮（一名鸡内金，一名 ，音皮鸱）甘平性涩。鸡之脾也。能消水谷，除热止烦，通小肠、膀胱。治泻痢便数，遗溺溺血，崩带肠风，膈消反胃，小儿食疟。男用雌，女用雄。

　　鸡矢醴微寒，下气消积，利大、小便。《内经》用治膨胀（腊月取雄鸡屎白收之。醋和，涂蚯蚓、蜈蚣咬毒；合米炒，治米症）。

　　禽兽部

　　乌骨鸡

　　补虚劳甘平。鸡属木，而骨黑者属水，得水木之精气，故能益肝肾，退热补虚。治虚劳消渴，下痢噤口（煮汁益胃），带下崩中，肝、肾血分之病。鬼击卒死者，用其血涂心下效（《睽车志》：夏侯弘捉得一小鬼，问：所持何物？曰：杀人以此矛戟，中心腹者，无不辄死。弘曰：治此有方否？鬼曰：以乌鸡敷之即瘥）。骨肉俱黑者良，舌黑者骨肉俱黑。男用雌，女用雄（女科有乌鸡丸，治百病）。

　　禽兽部

　　鸭

　　补阴甘冷。入肺、肾血分，滋阴补虚，除蒸止嗽，利水道，治热痢。白毛乌骨者，为虚劳圣药，取金肃水寒之象也（葛可久有白凤膏）。老者良。酒或童便煮。热血解金、银、丹石、砒霜诸毒及中恶、溺死者。

　　卵甘咸微寒。能滋阴，除心腹膈热。盐藏，食良。

　　禽兽部

　　五灵脂

　　宣，行血，止痛甘温纯阴，气味俱浓。入肝经血分。通利血脉，散血和血，血闭能通（生用），经多能止（炒用）。治血痹血积，血眼血痢，肠风崩中，一切血病（《图经》云：血晕者，半炒半生，末服一钱），心腹血气，一切诸痛。又能除风化痰，杀虫消积（诸痛皆属于木，诸虫皆生于风），治惊、疳、疟、疝，蛇、蝎、蜈蚣伤。血虚无瘀者忌用（五灵脂一两，雄黄五钱，酒调服，滓敷患处，治毒蛇咬伤。李仲南曰：五灵脂治崩中，非正治之药。乃去风之剂，冲、任经虚，被风袭伤营血，以致崩中暴下，与荆芥、防风治崩义同。方悟古人识见深远如此。

　　时珍曰：此亦一说，但未及肝虚血滞，亦自生风之意。按：冲为血海，任主胞胎。任脉通，冲脉盛，则月事以时下，无崩漏之患，且易有子）。北地鸟名，寒号虫矢也（即曷旦鸟。夜鸣求旦。夏月毛采五色，鸣曰凤凰不如我。冬月毛落，忽寒而号，曰得过且过。高士奇曰：月令仲冬之月， 不鸣，似与寒号之名未协）。黑色气甚臊恶。糖心润泽者真。研末酒飞，去砂石用。行血宜生，止血宜炒。恶人参。

　　禽兽部

　　夜明砂

　　一名天鼠矢

　　泻，散血，明目辛寒。肝经血分药。活血消积，治目盲障翳（加石决明猪肝煎，名决明夜灵散，治鸡盲眼）疟 （音奇。小儿鬼）惊疳（蝙蝠及矢，并治惊、疳、疟、痫、厥阴之病），血气腹痛（《经疏》曰：辛能散内外滞气，寒能除血热气壅，明目之外，余皆可略。吴鹤皋曰：古人每用虻虫、水蛭治血积，以其善吮血耳。若天鼠矢，乃食蚊而化者也，当亦可以攻血积，《本草》称其下死胎，则其能攻血块也何疑）。同鳖甲烧烟辟蚊。蝙蝠矢也，食蚊，砂皆蚊眼，故治目疾。淘净焙用。恶白薇、白蔹。

　　禽兽部

　　猪肉

　　脏腑引经水畜，咸寒。

　　心血，用作补心药之向导，盖取以心归心、以血导血之意（《延寿丹书》曰：猪临杀，惊气入心，绝气入肝，皆不可多食）。

　　尾血，和龙脑（冰片），治痘疮倒 （能发之，时珍曰：取其动而不息，亦有用心血者）。

　　肝，主藏血，补血药用之，入肝明目（雄者良。同夜明砂作丸，治雀目。雀目者，夜不能睹，湿痰及肝火盛也）。

　　肺，补肺，治肺虚咳嗽（咳血者，蘸薏仁末食）。

　　肚，入胃健脾（仲景治消渴，有黄连猪肚丸。用雄猪肚一枚，入黄连末五两，栝蒌根、白粱米各四两，知母三两，麦冬二两，缝定蒸熟，丸如梧子大，每服三十丸，米饮下。《直指方》：治小儿疳热，黄连五两，入猪肝蒸烂，饭丸，米饮下，仍服调血清心药佐之。且曰：小儿之病，非疳即热，常须识此）。

　　肾，咸冷而通肾。治腰痛耳聋（日华曰：补水脏，暖腰膝。又曰：久食令人少子。孟诜曰：久食令人肾虚。李时珍韪之，谓其咸冷能泻肾气也。昂按：枸杞、玄参、知母、黄柏，性皆寒而能补肾。猪肾乃肉食，何独泻肾若斯之酷也？古今补腰肾药，用猪肾者颇多，未见作害。大抵诸家食忌，不可尽信。《琐碎录》：猪肾一对，童便二分，酒一分，瓦罐煨，五更食之，治劳瘵，一月愈。《经验后方》：猪肾、枸杞叶、豉汁，入葱、椒、盐作羹，治阴痿羸瘦）。

　　肠，入大肠，治肠风血痢（《奇效方》：治脏毒，有脏连丸）。

　　胆汁，苦入心、寒胜热、滑润燥。泻肝胆之疳，沐发光泽。醋和，灌谷道，治大便不通（仲景治阳明证内无热者，便虽秘，勿攻。故用胆汁外导之法，不欲以苦寒伤胃腑也。成无已曰：仲景治厥逆无脉，用白通汤加猪胆汁。盖阳气大虚，阴气内胜，纯与阳药，恐阴气格拒不得入。故加猪胆汁，苦入心而通脉，寒补肝而和阴，不致格拒也。昂按：此即热因寒用之义）。浴初生小儿，永无疮疥。

　　猪脬（亦作胞），治遗溺疝气，用作引经。

　　猪脂，甘寒。凉血润燥，行水散风，解毒（《千金方》：凡中恶及牛肉毒、百兽肝毒，服猪脂一斤，佳）杀虫（故疮药多用之），利肠（能通大便，退诸黄）滑产。煎膏药，主诸疮（腊月者佳。古方用之最多，治咳嗽亦用之）。

　　猪蹄，煮汤，通乳汁（加通草二两，佳），洗败疮。

　　悬蹄甲，治寒热痰喘，痘疮入目，五痔肠痈（古人有用左甲者，有用后甲者）。

　　猪肉反黄连、乌梅、桔梗，犯之泻痢（时珍曰：方有脏连丸、黄连猪肚丸，岂忌肉而不忌脏腑乎？昂按：《别录》云，猪肉闭血脉，弱筋骨，虚人肌，不可久食。陶弘景曰：猪为用最多，唯肉不可食。孙思邈曰：久食令人少子，发宿病、筋骨碎痛之气。孟诜曰：久食杀药、动风、发疾。韩 曰：凡肉皆补，惟猪肉无补。李时珍曰：南猪味浓汁浓，其毒尤甚，若将为大禁者然。然今人终日食肉，内滋外腴，子孙蕃衍，未见为害若斯之甚也。又云：合黄豆、荞麦、葵菜、生姜、胡荽、吴茱、牛肉、羊肝、龟、鳖、鲫鱼、鸡子食之，皆有忌。

　　然肴馔中合食者多，未见丝毫作害也。大抵肉能补肉，其味隽永，食之润肠胃，生精液，丰肌体，泽皮肤，固其所也。惟多食，则助热生痰、动风作湿，伤风寒及病初愈人为大忌耳。

　　先王教民，畜牧养彘为先，岂故为是以厉民欤？明太祖释家字之义，亦曰无豕不成家。诸家之说，稽之于古则无征，试之于人则不验，徒令食忌不足取信于后世而已。伤寒忌之者，以其补肌固表，油腻缠粘，风邪不能解散也。病初愈忌之者，以肠胃久枯，难受肥浓浓味也。

　　又按：猪肉生痰，惟风痰、湿痰、寒痰忌之。如老人燥痰干咳，更须肥浓以滋润之，不可执泥于猪肉生痰之说也）。

　　禽兽部

　　犬肉

　　补虚寒酸而咸温。暖脾益胃，脾胃暖则腰肾受荫矣。补虚寒，助阳事（两肾、阴茎尤胜）。黄者补脾，黑者补肾。畏杏仁。忌蒜（道家以为地厌。黄犬血，酒服二碗，治肠痈）。

　　禽兽部

　　羊肉

　　补虚劳甘热属火。补虚劳，益气血，壮阳道，开胃健力，通气发疮（仲景治虚羸蓐劳，有当归羊血汤。《十剂》曰：补可去弱，人参、羊肉之属是也。东垣曰：人参补气，羊肉补形。凡味同羊肉者，皆补血虚，阳生则阴长也）。

　　羊肝，苦寒（苏颂曰温）色青。补肝而明目（肝以泻为补。羊肝丸，治目疾加黄连）。

　　胆，苦寒。点风泪眼，赤障白翳（腊月入蜜胆中，纸套笼住，悬檐下，待霜出，扫取点眼。又入蜜胆中蒸之，候干，研为膏，每含少许，或点之。名二百味草花膏，以羊食百草，蜂采百花也。时珍曰：肝窍开于目，胆汁减则目暗。目者，肝之外候，胆之精华也，故诸胆皆治目病）。

　　胫骨，入肾而补骨。烧灰擦牙良（时珍曰：羊胫骨灰可以磨镜，羊头骨可以消铁。误吞铜钱者，胫骨三钱，米饮下）。

　　禽兽部

　　羊血

　　解金银、丹石、砒硫一切诸毒。

　　乳，甘温。补肺肾虚，润胃脘、大肠之燥。治反胃消渴，口疮舌肿（含漱），蜘蛛咬伤（有浑身生丝者，饮之瘥）。

　　肉、肝，青 羊良；胆，青羯羊良；乳，白 羊良。骨 用。反半夏、菖蒲。忌铜器（牡羊曰 、曰羝，去势曰羯。子曰羔，羔五月曰 ）。

　　禽兽部

　　牛肉

　　补脾土甘温属土。安中补脾，益气止渴（倒仓法，用牡黄牛肉二十斤，洗净，煮为糜，滤去渣，熬成琥珀色。前一晚不食，至日，空腹坐密室，取汁每饮一钟。少时又饮，积数十钟，身体觉痛。如病在上则吐，在下则利，在中则吐而利，利后必渴，即饮已溺数碗，以涤余垢。

　　饥倦先与米饮，二日与淡粥，次与浓粥软饭，将养一月沉 悉安矣。须断房事半年，牛肉五年。丹溪曰：牛坤土，黄中色，肉、胃药，液、无形之物也！积聚既久，回薄肠胃曲折之处，岂铢两丸散所能窥犯乎！肉液充满流行，无处不到，如洪水泛涨，一切凝滞，皆顺流而去矣。此方传于西域异人，中年后行一二次，亦却疾养寿之一助也。王纶曰：牛肉补中，非吐下药，借补为泻，因泻为补，亦奇方也。丹溪治林德方咳而咯血，调肺壅非吐不可，血耗非补不可，惟倒仓二法兼备，服之而愈。又治萧伯善便浊滑精，亦用倒仓法而愈。又治许文懿公病心痛，用燥药、灵丹、艾灸杂治，数年不效，自分为弃人。丹溪先以防风通圣散下其积滞，而病稍起，思食。然两足难移，次年行倒仓法，节节应手，复生子，活十四年。又临海林兄久嗽吐红，发热消瘦，众以为瘵，百方不应。丹溪脉之，两手弦数，日轻夜重，计无所出。时冬月也，以倒仓法而安，仍次年生子）。

　　牛乳，味甘微寒。润肠胃，解热毒，补虚劳，治反胃噎膈（胃槁胃冷，脾不磨食，故气逆而成反胃。气血不足，其本也；曰痰饮，曰食积，其标也。胃槁者，滋血生津；胃冷者，温中调气。东垣曰：上焦吐者由乎气，治在和中而降气；中焦吐者由乎积，治在行气而消积；下焦吐者由乎寒，治在温中而散寒。丹溪曰：反胃噎膈，大便燥结，宜牛、羊乳时时咽之，兼服四物汤为上策。不可服人乳，人乳有五味之毒，七情之火也。昂按：噎膈不通，服香燥药取快一时，破气而燥血，是速其死也。不如少服药，饮牛乳加韭汁、或姜汁、或陈酒为佳。江南臬司多患噤口痢，粒米不进，郑奠一令服牛乳，久之亦瘥）。

　　白水牛喉，治反胃吐食，肠结不通（除两头，去脂膜，醋浸炙末，每服二钱，陈米饮下）。酥、酪、醍、醐，皆牛羊乳所作，滋润滑泽，宜于血热枯燥之人。牛胆，纳锻石于内，悬挂风处百日，治金疮良。

　　禽兽部

　　牛黄

　　泻热，利痰，凉惊甘凉。牛有病，在心、肝、胆之间凝结成黄，故还以治心、肝、胆之病（《经疏》云：牛食百草，其精华凝结成黄，犹人之有内丹。故能散火、消痰、解毒，为世神物。或云牛病乃生黄者，非也）。清心解热，利痰凉惊，通窍辟邪。治中风入脏，惊痫口噤（心热则火自生焰，肝热则木自生风，风火相搏，胶痰上壅，遂致中风不语。东垣曰：中脏宜之。若中腑及血脉者用之，反能引风入骨，如油入面。按：中风中脏者重，多滞九窍；中腑稍轻，多着四肢。若外无六经形证，内无便溺阻隔，为中经络，为又轻。初宜顺气开痰，次宜养血活血，不宜专用风药。大抵五脏皆有风，而犯肝者为多。肝属风木而主筋，肝病不能营筋，故有舌强口噤， 斜、瘫痪、不遂、不仁等症。若口开为心绝；手散为脾绝；眼合为肝绝；遗尿为肾绝；吐沫鼻衄为肺绝；发直头摇、面赤如妆、汗缀如珠者，皆不治。若只见一二症，犹有可治者），小儿百病（皆胎毒、痰热所生。儿初生时未食乳，用三五厘，合黄连、甘草末蜜调，令咂之良），发痘堕胎（善通窍）。牛有黄，必多吼唤，以盆水承之，伺其吐出迫喝即堕水，名生黄，如鸡子黄大，重叠可揭。轻虚、气香者良（观此则非病乃生黄矣）。杀死，角中得者名角黄，心中者名心黄，肝、胆中者名肝、胆黄。成块成粒，总不及生者。但磨指甲上，黄透指甲者为真（骆驼黄极易得，能乱真）。得牡丹、菖蒲良（聪耳明目），人参为使。

　　恶龙骨、龙胆、地黄、常山。

　　禽兽部

　　白马溺

　　泻，杀虫，消症辛寒。杀虫，破症积，治反胃，（祖台之志怪云：昔有人与奴皆患心腹痛病，奴死，剖之得一鳖，尚活。以诸药投口中，不死。有人乘白马观之，马溺坠鳖而鳖缩，遂以灌之，即化成水。主乃服马溺而愈）。

　　禽兽部

　　驴溺

　　泻，杀虫辛寒。杀虫，治反胃噎膈（须热饮之。张文仲《备急方》曰：昔患反胃，奉敕调治，竟不能疗。一卫士云：服驴屎极验。遂服二合，只吐一半，再服二合，食粥便定。宫中患反胃者五六人，同服之俱瘥）。

　　禽兽部

　　阿胶

　　平补而润甘平。清肺养肝，滋肾益气（肺主气，肾纳气），和血补阴（肝主血，血属阴），除风化痰，润燥定喘，利大、小肠。治虚劳咳嗽，肺痿吐脓，吐血衄血，血淋血痔，肠风下痢（伤暑伏热成痢者，必用之。妊娠血痢尤宜），腰酸骨痛，血痛血枯，经水不调，崩带胎动（或妊娠下血，酒煎服）。痈疽、肿毒及一切风病、泻者忌用（大抵补血与液，为肺、大肠要药。

　　寇宗 曰：驴皮煎胶，取其发散皮肤之外。用乌者，取其属水以制热则生风之义，故又治风也。陈自明曰：补虚用牛皮胶，去风用驴皮胶。杨士瀛曰：小儿惊风后，瞳人不正者，以阿胶倍人参服，最良。阿胶育神，人参益气也。按：阿井乃济水伏流，其性趋下，用搅浊水则清。故治瘀浊及逆上之痰也）。用黑驴皮、阿井水煎成（苏颂曰：《本经》阿胶亦用牛皮，见二胶可通用。牛皮胶制作不精，故不堪用），以黑光带绿色、夏月不软者真。锉炒成珠，或面炒、蛤粉炒（去痰）、蒲黄炒（止血），酒化、水化，童便和用。得火良。山药为使。畏大黄。

　　禽兽部

　　黄明胶

　　即牛皮胶

　　补虚甘平。功与阿胶相近，亦可代用。同葱白煮粥，通大便（李时珍曰：真阿胶难得，牛皮胶亦可权用。其性味皆平补，宜于虚热之人。张仲景治泻痢，阿胶与黄胶、黄蜡并用。陈藏器曰：诸胶皆能疗风补虚止泄，驴皮主风为最。《经验方》云：痈疽初起，酒顿黄明胶四两，服尽，毒不内攻。《唐氏方》：加穿山甲四片，烧存性用。昂谓：此方若验，胜于服蜡矾丸也）。

　　禽兽部

　　虎骨

　　宣，去风，健骨味辛微热。虎属金而制木，故啸则风生。追风健骨，定痛辟邪。治风痹拘挛疼痛，惊悸颠痫，犬咬骨哽（为末，水服，犬咬敷患处）。以头骨、胫骨良（虎虽死，犹立不仆，其气力皆在前胫。时珍曰：凡辟邪疰，治惊痫，瘟疟、头风，当用头骨。治手足风，当用胫骨。

　　治腰脊风，当用脊骨，各从其类也）。

　　虎肚，治反胃（取生者，存滓秽勿洗，新瓦固 存性，为末。入平胃散一两，每服三钱，效。昂按：虎肚丸宜于食膈，若寒膈、气膈、血膈、痰膈，恐难见功）。

　　虎睛为散，竹沥下，治小儿惊痫夜啼。

　　禽兽部

　　犀角

　　泻心、胃大热苦酸咸寒。凉心泻肝，清胃中大热，祛风利痰，辟邪解毒。治伤寒时疫，发黄发斑（伤寒下早，热乘虚入胃则发斑；下迟，热留胃中亦发斑），吐血下血，蓄血谵狂，痘疮黑陷，消痈化脓，定惊明目。妊妇忌之（能消胎气。时珍曰：五脏六腑，皆禀气于胃。风邪热毒，必先干之，饮食药物，必先入胃。角，犀之精华所聚，足阳明胃药也。故能入阳明，解一切毒，疗一切血，及惊、狂、斑、痘之证。《抱朴子》云：犀食百草之毒及棘，故能解毒。饮食有毒，以角搅之，则生白沫）。乌而光润者胜，角尖尤胜（鹿取茸，犀取尖，其精气尽在是也）。现成器物，多被蒸煮，不堪入药。入汤剂磨汁用，人丸散锉细。纸裹纳怀中，待热捣之立碎（《归田录》云：人气粉犀）。升麻为使。忌盐。

　　禽兽部

　　羚羊角

　　泻心、肝火苦咸微寒。羊属火，而羚羊属木，入足厥阴（肝）、手太阴、少阴（肺、心）经。目为肝窍，此能清肝，故明目去障。肝主风，其合在筋，此能祛风舒筋，故治惊痫搐搦，骨痛筋挛；肝藏魂，心主神明，此能泻心、肝邪热，故治狂越僻谬，梦魇惊骇；肝主血，此能散血，故治瘀滞恶血，血痢肿毒；相火寄于肝胆，在志为怒，（经曰：大怒则形气绝，而血菀于上），此能下气降火，故治伤寒伏热，烦懑气逆，食噎不通；羚之性灵，而精在角，故又辟邪而解诸毒（昂按：痘科多用以清肝火，而《本草》不言治痘）。似羊而大，角有节、最坚劲、能碎金刚石与貘骨（貘，音麦，能食铁）。夜宿防患，以角挂树而栖（角有挂纹者真。一边有节而疏，乃山驴、山羊，非羚也）。多两角。一角者胜。锉研极细，或磨用。

　　禽兽部

　　鹿茸

　　大补阳虚甘温（一云咸热）纯阳。生精补髓，养血助阳，强筋健骨。治腰肾虚冷（《百一方》：鹿角屑熬黄为末，酒服，主腰脊虚冷刺痛），四肢酸痛，头眩眼黑，崩带遗精，一切虚损劳伤。惟脉沉细、相火衰者宜之。鹿角初生，长二三寸，分歧如鞍，红如玛瑙。破之如朽木者良（太嫩者，血气未足，无力）。酥涂微炙用（不酥涂则伤茸），或酒炙。不可嗅之，有虫恐入鼻颡（猎人得鹿，絷之取茸，然后毙鹿，以血未散故也。最难得不破，未出血者。沈存中《笔谈》云：凡含血之物，血易长，筋次之，骨最难长。故人二十岁，骨髓方坚，麋、鹿角无两月长至二十余斤，凡骨之长，无速于此，草木亦不及之。头为诸阳之会，钟于茸角，岂与凡血比哉！鹿阳兽，喜居山；麋阴兽，喜居泽，麋似鹿，色青而大。皆性淫，一牡辄交十余牝。麋补阴，鹿补阳，故冬至麋角解，夏至鹿角解也。麋、鹿茸角，罕能分别。雷 曰：鹿角胜麋角。孟诜、苏恭、苏颂，并云麋茸、麋胶胜于鹿。时珍曰：鹿补右肾精气，麋补左肾血液）。

　　鹿角咸温。生用则散热行血，消肿（醋磨，涂肿毒。为末，酒服，治折伤。《医余》曰：有 疮赤肿而痛，用黄连凉药久不愈者，却当用温药，如鹿角灰、发灰、乳香之类，此阴阳寒暑往来之理也）辟邪，治梦与鬼交（酒服一撮，鬼精即出。能逐阴中邪气恶血）。炼霜熬膏，则专于滋补（时珍曰：鹿仍仙兽，纯阳多寿，能通督脉。又食良草，故其角、肉食之，有益无损。鹿，一名斑龙，西蜀道士尝货斑龙丸，歌曰：尾闾不禁沧海竭，九转灵丹都漫说，惟有斑龙顶上珠，能补玉堂门下穴。盖用鹿茸与胶、霜也）。造胶、霜法，取新角寸截，河水浸七日，刮净，桑火煮七日，入醋少许，取角捣成霜用，其汁加无灰酒熬成膏用。畏大黄（鹿 ，鹿相交之精也。设法取之，大补虚劳）。

　　禽兽部

　　麝香

　　宣，通窍辛温香窜。开经络，通诸窍，透肌骨，暖水脏。治卒中诸风、诸气、诸血、诸痛，痰厥惊痫（严用和云：中风不醒者，以麝香清油灌之，先通其关。东垣曰：风病在骨髓者宜之。

　　若在肌肉用之，反引风入骨，如油入面。时珍曰：严氏言风病必先用，东垣谓必不可用，皆非通论。若经络壅闭，孔窍不利者，安得不用为引导以开通之耶！但不可过耳。昂按：据李氏之言，似乃以严说为长。《广利方》中恶客忤垂死，麝香一钱，醋和灌之），症瘕瘴疟，鼻窒耳聋，目翳阴冷。辟邪解毒，杀虫堕胎。坏果败酒，故治果积、酒积（东垣曰：麝香入脾治肉，牛黄入肝治筋，冰片入肾治骨）。研用。凡使麝香，用当门子尤妙。忌蒜。不可近鼻，防虫入脑（麝见人捕之，则自剔出其香，为生香尤难得。其香聚处，草木皆黄。市人或搀荔枝核伪之）。

　　禽兽部

　　熊胆

　　泻热苦寒。凉心平肝，明目杀虫。治惊痫五痔（涂之取瘥）。通明者佳。性善辟尘。扑尘水上，投胆少许，则豁然而开。

　　禽兽部

　　象皮

　　外用，敛金疮象肉壅肿，以刀刺之，半日即合。治金疮不合者，用其皮灰，亦可以熬膏入散。

　　象胆亦能辟尘，与熊胆同功。

　　禽兽部

　　獭肝

　　补肝肾，杀传尸甘咸而温。益阴补虚，杀虫止嗽，治传尸鬼疰有神功（尸疰、鬼疰乃五疰之一，变动有三十三种，乃至九十九种。其症使人寒热，沉沉默默，不知病之所苦，而无处不恶，死后传入，乃至灭门。古方有獭肝丸。獭肝烘干，炙为末。水服二钱，日三次，以瘥为度）。诸肝皆有叶数，惟獭肝一月一叶，其间又有退叶，须于獭身取下，不尔多伪（吴鹤皋曰：獭阴物，昼伏夜出，故治鬼疰。昂谓：不然，缘其肝独异于他兽也）。

　　禽兽部

　　皮

　　泻，凉血苦平。治肠风泻血，五痔（烧末，油调敷，水服亦佳）阴肿。脂滴耳中治聋。胆点痘后风眼。似鼠而圆大，褐色，攒毛，外刺如栗房。 黑存性用。

　　禽兽部

　　兔矢

　　一名明月砂

　　宣，明目，杀虫杀虫明目，治痨瘵五疳，痘后生翳。

　　兔肝泻肝热，故能明目。

　　兔肉治消渴（《海上方》：澄汁冷冻饮料），小儿食之稀痘疮（陶弘景曰：孕妇食之，令儿缺唇。保寿堂兔血丸，令小儿永不出痘，虽出亦稀。腊八日取生兔刺血，和荞麦面，加雄黄四五分，和丸，如绿豆大。初生小儿，乳汁送下二三丸，遍身发出红点，此其验也）。

　　禽兽部

　　鼠矢

　　宣，调阴阳甘而微寒。治伤寒劳复发热，男子阴易腹痛（妇人伤寒初愈，即与交接，毒中男人，名阴易。若女人与伤寒男子交者，名阳易。《活人》有鼠矢汤）。两头尖者，为雄鼠屎。

　　鼠胆明目。汁滴耳中，治二十年老聋（陶弘景曰：鼠胆随死辄消，不易得也）。

　　鼠肉治儿疳鼠 （河间曰：鼠性善穿，而治疮 ，因其性为用也）。

　　鳞介鱼虫部

　　龙骨

　　涩，泻，固肠，镇惊甘涩微寒。入手、足少阴（心、肾）、手阳明（大肠）、足厥阴（肝）经。能收敛浮越之正气，涩肠益肾，安魂镇惊，辟邪解毒。治多梦纷纭，惊痫疟痢，吐衄崩带，遗精脱肛。利大、小肠，固精止汗，定喘（气不归元则喘）敛疮，皆涩以止脱之义（《十剂》曰：涩可去脱。牡蛎、龙骨之属是也）。白地锦纹、舐之粘舌者良（人或以古矿灰伪之）。酒浸一宿，水飞三度用，或酒煮、酥炙、火 ，亦有生用者。又云水飞，晒干，黑豆蒸过用（否则着人肠胃，晚年作热）。忌鱼及铁。畏石膏、川椒、得人参、牛黄良（许洪云：牛黄恶龙骨，而龙骨得牛黄更良，有以制伏也）。

　　鳞介鱼虫部

　　龙齿

　　涩，镇惊涩凉。镇心安魂。治大人痉癫狂热，小儿五惊十二痫（《卫生宝鉴》曰：龙齿安魂，虎睛定魄。龙属木，主肝，肝藏魂。虎属金，主肺，肺藏魄也）。治同龙骨。

　　鳞介鱼虫部

　　鲤鱼

　　通，行水甘平。下水气，利小便。治咳逆上气，香港脚黄胆，妊娠水肿（古方治水肿，有鲤鱼汤、鲤鱼粥。刘河间曰：鲤之治水，鸭之利水，所谓因其气相感也）。

　　鲤鱼骨烧灰，疗鱼骨哽。

　　鳞介鱼虫部

　　鲫鱼

　　补土和胃甘温。诸鱼属火，独鲫属土。土能制水，故有和胃、实肠、行水之功（作 食，治香港脚及上气）。忌麦冬、芥菜、沙糖、猪肝。

　　鳞介鱼虫部

　　石首鱼

　　补，调胃甘平。开胃消食，治暴痢腹胀（《菽园杂记》曰：痢疾最忌油腻、生冷，惟白鲞相宜。

　　以其无脂不腻，而能消宿食、理肠胃也）。即干白鱼鲞，首中有石，故名（石治石淋。昂按：今人多以石首鱼鳔合破故纸等药为丸，名鱼鳔丸，云暖精种子。而《本草》全未之及，何也）。

　　鳞介鱼虫部

　　青鱼胆

　　泻热，治目疾苦寒色青。入肝胆。治目疾，点眼消赤肿障翳，咽津吐喉痹痰涎，涂火热疮，疗鱼骨哽。腊月收，阴干。

　　鳞介鱼虫部

　　鳢鱼胆

　　泻热凡胆皆苦，惟鳢鱼胆甘（昂按：味终带苦）。喉痹将死者，点入即瘥，病深者水调灌之。

　　俗名乌鱼，即七星鱼（首有七星，夜朝北斗，道家谓之水厌。雁为天厌，犬为地厌。《卫生》歌云：雁行有序犬有义，黑鱼拱北知臣礼，人无礼义反食之，天地鬼神皆不喜。杨拱《医方摘要》云：除夕黄昏时，取大黑鳢鱼一尾，小者二三尾，煮汤浴儿，遍身七窃俱到，能免出痘。不可嫌腥，而以清水洗去也。如不信，留一手或一足不洗，遇出痘时，不洗处痘必多。此乃异人所传，不可轻易。《食医心镜》：鳢鱼一斤以上，和冬瓜、葱白作羹，治十种水气）。

　　鳞介鱼虫部

　　鳝鱼

　　宣，去风甘温。补五脏，除风湿。

　　尾血，疗口眼 斜（少和麝香，左 涂右，右 涂左，正即洗去。《千金》云：鳖血、鸡冠血和伏龙肝，并治口 ），滴耳治耳痛，滴鼻治鼻衄，点目治痘后生翳（时珍曰：鳝善穿穴，与蛇同性。故能走经络，疗风邪及诸窍之病。风中血脉，用血主之，从其类也）。

　　鳞介鱼虫部

　　鳗鲡

　　补虚，杀虫甘平。去风杀虫（按：虫由风生，故风字从虫）。治骨蒸劳瘵，湿痹风瘙，阴户蚀痒（皆有虫。张鼎云：其骨烧烟，蚊化为水，熏竹木，辟蛀虫；置衣箱，辟诸蠹），补虚损（有病瘵者，相染已死数人。乃取病者钉之棺中，弃于流水，永绝传染。渔人异之，开视，见一女子尚活。取置渔舍，多食鳗鲡，病愈，遂以为妻。《圣惠方》：鳗鲡淡炙食，治诸虫，心痛多吐，冷气上攻满闷）。

　　鳞介鱼虫部

　　蚺蛇胆

　　泻热、明目、护心蚺（音髯）禀己土之气，胆属甲乙风木，气寒有小毒，其味苦而带甘。凉血明目，疗疳杀虫，主厥阴、太阴（肝木、脾土）之病。

　　肉，极腴美，主治略同。

　　取胆粟许，置水上，旋行极速者真（胆上旬近头，中旬近心，下旬近尾。能护心止痛，受杖时噙之，杖多不死）。

　　鳞介鱼虫部

　　白花蛇

　　宣，祛风湿甘咸而温。蛇善行数蜕，如风之善行数变，花蛇又食石南（食石南藤花、叶。石南辛苦，治风），故能内走脏腑，外彻皮肤，透骨搜风，截惊定搐。治风湿瘫痪，大风疥癞（《开宝本草》云：治中风口眼 斜，半身不遂。《经疏》云：前症定缘阴虚、血少、内热而发，与得之风湿者殊。料白花蛇非所宜也，宜辨。凡服蛇酒药，切忌见风）。出蕲州。龙头虎口，黑质白花，胁有二十四方胜纹，腹有念珠斑。尾有佛指甲，虽死而眼光不枯。他产则否。头、尾有毒，各去三寸，亦有单用头尾者。酒浸三日，去尽皮、骨，大蛇一条只得净肉四两。

　　鳞介鱼虫部

　　乌梢蛇

　　宣，去风湿功用同白花蛇，而性善无毒。不吃物。眼光至死不枯。以尾细能穿百钱者佳。重七钱至一两者为上，十两至一镒者中，大者力减。去头与皮、骨，酒煮或酥炙用。

　　鳞介鱼虫部

　　蛇蜕

　　轻，宣，去风毒甘咸无毒（甄权：有毒）。性灵而能辟恶，故治鬼魅蛊毒；性窜而善去风，故治惊痫风疟，重舌（《圣惠方》：烧末敷）喉风；性毒而能杀虫，故治疥癣恶疮，疔肿痔漏；属皮而性善蜕，故治皮肤疮疡，产难目翳。用白色如银者，皂荚水洗净。或酒、或醋、或蜜浸，炙黄用，或烧存性，或盐泥固 ，各随本方。

　　鳞介鱼虫部

　　海狗肾

　　一名腽肭脐

　　补肾，助阳甘咸大热。补肾助阳，治虚损劳伤，阴痿精冷，功近苁蓉、锁阳。出西番，今东海亦有之。似狗而鱼尾。置器中长年湿润，腊月浸水不冻。置睡犬旁，犬惊跳者为真（或曰：连脐取下故名脐，或曰：乃腽肭兽之脐也。昂按：两名不类，恐一是海鱼之肾。一是山兽之脐也。《纲目》以此条入兽部）。

　　鳞介鱼虫部

　　穿山甲

　　一名鲛鲤

　　宣，通经络咸寒善窜（喜穿山），专能行散，通经络，达病所（某处病，用某处之甲，更良），入厥阴、阳明（肝、胃）。治风湿冷痹。通经下乳，消肿溃痈，止痛排脓，和伤发痘（元气虚者慎用）。风、疟、疮科为要药（以其穴山寓水，故能出入阴阳，贯穿经络，达于营分，以破邪结，故用为使），以其食蚁，又治蚁 （漏也，音闾，亦音漏。有妇人项下忽肿一块，渐延至颈，偶刺破，出水一碗，疮久不合。有道人曰：此蚁漏也，缘饭中偶食蚁得之。用穿山甲烧，存性为末，敷之立愈。刘伯温《多能鄙事》云：油笼渗漏，刮甲里肉 投入，自至漏处补住。《永州记》云：不可于堤岸杀之。恐血入土，则岸堤渗漏。观此二说，其性之善窜可知矣）。痈疡已溃者忌服。如鳖而短，似鲤有足。尾甲力更胜。或生或烧，酥炙，醋炙。

　　童便，油煎，土炒，随方用。

　　鳞介鱼虫部

　　海螵蛸

　　一名乌贼骨

　　宣，通血脉咸走血、温和血。入肝、肾血分。通血脉，祛寒湿，治血枯（《内经》：血枯，治之以乌骨），血瘕，血崩血闭，腹痛环脐，阴蚀肿痛（烧末，酒服），疟痢疳虫，目翳泪出，耳出脓（性能燥脓收水。为末，加麝少许掺入），厥阴、少阴（肝、肾）经病。出东海，亦名墨鱼（腹中有墨，书字逾年乃灭。常吐黑水，自罩其身，人即于黑水处取之）。取鱼骨，卤浸、炙黄用。恶附子、白芨、白蔹。能淡盐。

　　鳞介鱼虫部

　　龟板

　　补阴，益血甘平至阴，属金与水。补心益肾，滋阴资智（性灵，故资智、通心、益肾以滋阴）。治阴血不足，劳热骨蒸，腰脚酸痛，久泻久痢（能益大肠），久嗽 疟（老疟也。或经数年，中有痞块，名疟母），症瘕崩漏，五痔产难（为末酒服，或加芎、归、 发），阴虚血弱之症（益阴清热，故治之。时珍曰：龟、鹿皆灵而寿。龟首常藏向腹，能通任脉，故取其甲，以补精、补肾、补血，以养阴也。鹿首常还向尾，能通督脉。故取其角，以补命、补精、补气，以养阳也。昂按：《本草》有鹿胶而不及龟胶，然板不如胶，诚良药也。合鹿胶，一阴一阳，名龟鹿二仙膏）。大者良。上、下甲皆可用。酥炙或酒炙、猪脂炙， 灰用。洗净槌碎，水浸三日用。桑柴熬膏良（自死败龟尤良，得阴气更全也）。恶人参。

　　龟尿走窍透骨，染须发，治哑聋（以镜照之，龟见其影，则淫发而尿出。或以猪鬃松毛刺其鼻，尿亦出）。

　　鳞介鱼虫部

　　鳖甲

　　补阴，退热咸平属阴，色青入肝。治劳瘦骨蒸，往来寒热，温疟疟母（疟必暑邪。类多阴虚之人，疟久不愈，元气虚羸，邪陷中焦，则结为疟母。鳖甲能益阴、除热而散结，故为治疟要药），腰痛胁坚，血瘕痔核（咸能软坚），经阻产难，肠痈疮肿，惊痫斑痘，厥阴血分之病（时珍曰：介虫阴类，故皆补阴。或曰：木物属金与土，故入脾、肺而治诸症）。色绿九肋。重七两者为上。醋炙。若治劳，童便炙，亦可熬膏。

　　鳖肉凉血补阴，亦治疟痢（煮作羹食，加生姜、沙糖，不用盐、酱，名鳖糖汤）。恶矾石。忌苋菜、鸡子（鳖色青，故走肝、益肾而退热；龟色黑，故通心、入肾而滋阴。阴性虽同，所用略别）。

　　鳖胆味辣，可代椒解腥。

　　鳞介鱼虫部

　　蟹

　　泻，散血咸寒。除热解结，散血通经，续筋骨（筋绝伤者，取蟹黄、足髓，熬纳疮中，筋即续生。骨节脱离者，生捣，热酒调服，渣涂半日，骨内谷谷有声即好），涂漆疮（能败漆）。然寒胃动风。

　　蟹爪堕胎（产难及子死腹中者，服蟹爪汤即出。其螯烧烟，能集鼠于庭。中蟹毒者，捣藕节，热酒调服。腌蟹，中入蒜则不沙）。

　　鳞介鱼虫部

　　虾

　　补阳甘温。托痘疮。下浮汁，吐风痰（中风症，以虾半斤，入姜、葱、酱料水煮，先吃虾，次吃汁，以鹅翎探引，吐出痰涎，随证用药），壮阳道。

　　鳞介鱼虫部

　　牡蛎

　　涩肠，补水，软坚咸以软坚，化痰，消瘰 结核，老血瘕疝；涩以收脱，治遗精崩带，止嗽敛汗（或同麻黄根、糯米为粉扑身，或加入煎剂）固大、小肠；微寒以清热补水，治虚劳烦热，温疟赤痢，利湿止渴，为肝、肾血分之药（王好古曰：以柴胡引之，去胁下硬；茶引之，消颈核；大黄引之，消股间肿；以地黄为使，益精收涩，止大小便利；以贝母为使，消积结）。盐水煮一伏时， 粉用。亦有生用者，贝母为使。恶麻黄、辛夷、吴茱萸。得甘草、牛膝、远志、蛇床子良（海气化成，纯雄无雌，故名牡）。

　　鳞介鱼虫部

　　蛤粉

　　涩蛤蜊壳 为粉。与牡蛎同功（海藏曰：肾经血分药。宋徽宗宠妃病痰嗽，面肿不寐，李防御治之，三日不效，当诛，李技穷忧泣，忽闻市人卖嗽药，一文一帖，吃了今夜得睡，色淡碧，李市之。恐药猛悍，先自试，觉无害，共并三帖为一以进，妃服之，是夕寝安嗽止，面肿亦消。帝大悦，赐直万金。李不知其方，惧得罪。伺得市人，重价求之，乃蚌壳研粉，少加青黛也。以淡荠水，加麻油数滴，调服。《圣惠方》：白蚬壳研粉，米饮调，治咳嗽不止）。

　　肉，咸冷，止渴解酒（牡蛎、蛤蜊、海蛤、文蛤，并出海中，大抵海物咸寒，功用略同。江湖蛤蚌，无咸水浸渍，但能清热利湿，不能软坚）。

　　文蛤。背有花纹，兼能除烦渴，利小便。

　　鳞介鱼虫部

　　瓦楞子

　　即蚶壳

　　泻，消症，散痰甘咸。消血块，散痰积（ 红、醋淬三次，为末，醋膏丸，治一切气血症瘕）。

　　鳞介鱼虫部

　　田螺

　　泻热味甘大寒。利湿清热，止渴（消渴）醒酒，利大、小便（能引热下行。熊彦诚病前后不通，腹胀如鼓，众医莫措。遇一异人曰：此易耳，奉施一药。即脱靴入水，探得一大螺，曰：事济矣。以盐和壳捣碎，帛系脐下一寸三分，曾未安席，砉然暴下。归访异人，无所见矣。

　　董守约以香港脚攻注，或教捶数螺系两股，便觉冷气趋下至足，即而亦安）。治香港脚黄胆，噤口毒痢（用螺少加麝，捣饼烘热，贴脐下，引热下行，自然思食），目热赤痛（入盐花，取汁点之），搽痔疮狐臭。

　　鳞介鱼虫部

　　石决明

　　泻风热，明目咸平。除肺、肝风热，青盲内障，水飞点目外障。亦治骨蒸劳热。通五淋（能清肺、肝故也，古方多用治疡疽），解酒酸（为末，投热酒中，即解）。如蚌而扁，唯一片无对，七孔、九孔者良。盐水煮一伏时，或面裹煨熟，研粉极细，水飞用。恶旋复花。

　　鳞介鱼虫部

　　真珠

　　泻热，定惊甘咸性寒。感月而胎（语云：上巳有风梨有蠹，中秋无月蚌无胎），水精所孕。水能制火，入心、肝二经。镇心安魂（肝藏魂。昂按：虽云泻热，亦借其宝气也。大抵宝物多能镇心安魂，如金箔、琥珀、真珠之类。龙齿安魂，亦假其神气也），坠痰拔毒，收口生肌。治惊热痘疗，下死胎胞衣（珠末一两，苦酒服），涂面好颜色，点目去翳膜，绵裹塞耳治聋。

　　取新洁未经钻缀者，乳浸三日，研粉极细用（不细伤人脏腑。陆佃曰：蛤蚌无阴阳牝牡，须雀化成，故能生珠，专一于阴阳也）。

　　鳞介鱼虫部

　　蛤蚧

　　补肺润肾，定喘止嗽咸平。补肺润肾，益精助阳。治渴通淋，定喘止嗽，肺痿咯血，气虚、血竭者宜之（能补肺、益水源。李时珍曰：补肺止渴，功同人参。益气扶羸，功同羊肉。《经疏》曰：咳嗽由风寒外邪者不宜用）。出广南。首如蟾蜍，背绿色，斑点如绵纹。雄为蛤（鸣声亦然，因声而名），皮粗口大，身小尾粗；雌为蚧，皮细口尖，身大尾小。雌雄相呼，屡日乃交，两两相抱，捕者擘之，虽死不开。房术用之甚效，不论牝牡者，只可入杂药。口含少许，奔走不喘者真。药力在尾（见人捕之，辄自啮断其尾，尾不全者不效）。凡使去头足（雷 曰：其毒在眼，用须去眼），洗去鳞内不净及肉、毛，酥炙，或蜜炙、或酒浸焙用。

　　鳞介鱼虫部

　　蜂蜜

　　亦名石蜜、岩蜜

　　补中，润燥，滑肠草木精英，合露气以酿成。生性凉，能清热；熟性温，能补中。甘而和，故解毒。柔而滑，故润燥。甘缓可以去急，故止心腹、肌肉、疮疡诸痛；甘缓可以和中，故能调营卫，通三焦，除众病，和百药（故丸药多用之），而与甘草同功。止嗽治痢（解毒润肠，最治痢疾。

　　姜汁和服甚佳），明目悦颜。同薤白捣，涂汤火伤。煎炼成胶，通大便秘（乘热纳谷道中，名蜜煎导）。然能滑肠，泄泻与中满者忌用之。以白如膏者良（汪颖曰：蜜以花为主。闽广蜜热，川蜜温，西蜜凉。安宣州有黄连蜜，味小苦，点目热良。西京有梨花蜜，色白如脂）。

　　用银、石器，每蜜一斤入水四两，桑火慢熬，掠出浮沫，至滴水成珠用。忌葱、鲜莴苣同食（昂按：生葱同蜜食杀人，而莴苣蜜渍点茶者颇多，未见作害，岂腌过则无患乎？抑药忌亦有不尽然者乎？）。

　　黄蜡，甘温。止痛生肌，疗下痢（蜜质柔性润，故滑肠胃；蜡质坚性涩，故止泻痢），续绝伤（按：蜜、蜡皆蜂所酿成，而蜜味至甘，蜡味至淡。故今人言无味者，谓之嚼蜡）。

　　鳞介鱼虫部

　　露蜂房

　　宣，解毒，杀虫甘平有毒。治惊痫螈 ，附骨痈疽，根在脏腑（和蛇蜕、乱发、烧灰酒服。按：附骨疽不破，附骨成脓，故名。不知者，误作贼风治。附骨疽痛处发热，四体乍热乍寒，小便赤，大便秘而无汗，泻热发散则消。贼风痛处不热，亦不发寒热，觉身冷，欲得热熨则小宽，时有汗，宜风药治之），涂瘰 成 （音漏。炙研，猪脂和涂），止风、虫牙痛（煎水含嗽。时珍曰：阳明药也，取其以毒攻毒，兼杀虫之功耳），敷小儿重舌（烧灰酒和敷舌下，日数次），起阴痿（烧灰敷阴上）。取悬于树、受风露者，炙用（治痈肿，醋调涂。洗疮，煎用）。

　　鳞介鱼虫部

　　僵蚕

　　轻，宣，去风，化痰辛咸微温。僵而不腐，得清化之气，故能治风化痰，散结行经（蚕病风作僵，故因以治风，能散相火逆结之痰）。其气味俱薄，轻浮而升，入肺、肝、胃三经。治中风失音，头风齿痛，喉痹咽肿（炒为末，姜汤调下一钱，当吐出顽痰），丹毒瘙痒（皆风热为病），瘰 结核，痰疟血病，崩中带下（风热乘肝），小儿惊疳，肤如鳞甲（由气血不足，亦名胎垢，煎汤浴之）。下乳汁，灭瘢痕。苦诸症由于血虚而无风寒客邪者勿用。以头蚕色白条直者良。

　　糯米泔浸一日，待桑涎浮出，漉起焙干，拭净肉、毛、口、甲，捣用。恶桑螵蛸、茯苓、茯神、桔梗、萆 。

　　蚕茧，甘温。能泻膀胱相火，引清气上朝于口，止消渴（蚕与马，并属午，为离，主心。作茧退藏之际，故缲丝汤饮之，能抑心火而治消渴）。痈疽无头者，烧灰酒服（服一枚出一头，二枚出二头）。

　　雄蚕蛾，气热性淫，主固精强阳，交接不倦（蚕退纸烧存性，入麝少许，蜜和，敷走马牙疳，加白矾尤妙。《百一方》：蚕纸烧灰，酒水任下，能治邪祟、发狂、悲泣）。

　　鳞介鱼虫部

　　原蚕砂

　　燥湿，去风蚕食而不饮，属火性燥，燥能去风胜湿（经曰：燥胜风，燥属金，风属木也）其沙辛甘而温。炒黄浸酒，治风湿为病，支节不随，皮肤顽痹，腰脚冷痛，冷血瘀血（史国公药酒中用之）。炒热，熨患处亦良（寇宗 曰：醇酒三升，拌蚕沙五升，蒸热铺暖室席上，令患冷风气痹人以患处就卧，浓复取汗。不愈，间日再作，须防昏闷）。麻油调敷，治烂弦风眼（目上下胞属脾。脾有风湿，则虫生弦烂。又新瓦炙，为末，少加雄黄，麻油调敷，治蛇串疮。

　　有人食乌梢蛇，浑身变黑，渐生鳞甲，见者惊缩。郑奠一令日服晚蚕沙五钱，尽一二斗，久之乃退）。晚蚕矢也，淘净晒干。

　　鳞介鱼虫部

　　桑螵蛸

　　补肾甘咸。入肝、肾、命门，益精气而固肾。治虚损阴痿，梦遗白浊，血崩腰痛，伤中疝瘕（肝肾不足），通五淋，缩小便（能通故能缩。肾与膀胱相表里，肾得所养，气化则能出，故能通；肾气既固，则水道安常，故又能止也。寇宗 治便数，有桑螵蛸散，桑螵蛸、茯神、远志、菖蒲、人参、当归、龙骨、鳖甲醋炙，各一两，为末。卧时，人参汤下二钱，能补心安神，亦治健忘）。炙，饲小儿，止夜尿。螳螂卵也。桑树产者为好（房长寸许，有子如蛆，芒种后齐出，故仲夏螳螂生也。如用他树者，以桑皮佐之，桑皮善行水，能引达肾经）。炙黄，或醋煮汤泡，煨用。畏旋复花（螳螂能出箭镞，螳螂一个，巴豆半个，研敷伤处。微痒且忍，极痒乃撼拔之。以黄连贯众汤洗，锻石敷之。《杨氏方》：用蜣螂，镞出后，敷生肌散。螳螂、蜣螂，皆治惊风，今人罕用。蜣螂兼治腹痛、便秘、下痢、脱肛、疮疽、虫痔）。

　　鳞介鱼虫部

　　蝉蜕

　　轻，散风热蝉乃土木余气所化，饮风露而不食。其气清虚而味甘寒，故除风热；其体轻浮，故发痘疹；其性善蜕，故退目翳，催生下胞；其蜕为壳，故治皮肤疮疡瘾疹（与薄荷等分，为末，酒调服）；其声清响，故治中风失音；又昼鸣夜息，故止小儿夜啼，蝉类甚多，惟大而色黑者入药，洗去泥土、翅、足，浆水煮，晒干用（攻毒生用）。

　　蚱蝉，治小儿惊痫夜啼，杀疳去热，出胎下胞（时珍曰：治皮肤疮疡风热，当用蝉蜕；治脏腑经络，当用蝉身。各从其类也）。

　　鳞介鱼虫部

　　五倍子

　　涩，敛肺咸酸。其性涩，能敛肺；其气寒，能降火。生津化痰，止嗽止血，敛汗（郑赞寰曰：焙研极细，以自己漱口水调敷脐上，治盗汗如神）解酒，疗消渴泄痢，疮癣五痔，下血脱肛，脓水湿烂，子肠坠下，散热毒，消目肿（煎水洗之），敛疮口（热散，疮口自敛）其色黑，能染须（丹溪曰：倍子属金与水，噙之善收顽痰，解热毒。黄昏咳嗽，乃火浮肺中，不宜用凉药，宜五倍、五味，敛而降之。《医学纲目》云：王元圭虚而滑精，屡与加味四物汤，吞河间秘真丸及珍珠粉丸，不止。后用五倍子一两，茯苓二两，丸服遂愈。此则倍子敛涩之功，敏于龙骨、蛤粉也。昂按：凡用秘涩药，能通而后能秘。此方用茯苓倍于五倍，一泻一收，是以能尽其妙也）。嗽由外感，泻非虚脱者禁用。生盐肤木上，乃小虫食汁，遗种结球于叶间（故主治之证，与盐肤子叶同功）。

　　五倍子壳，轻脆而中虚，可以染皂，或生或炒用。

　　鳞介鱼虫部

　　白蜡

　　外用生肌甘温属金。生肌止血（郑赞寰曰：汪御章年十六，常患尿血，屡医不效。予以白蜡加入冲血滋肾药中，遂愈），定痛补虚，续筋接骨，外科要药。

　　鳞介鱼虫部

　　斑蝥

　　大泻，以毒攻毒辛寒有毒。外用蚀死肌，敷疥癣恶疮；内用破石淋，拔瘰 疔肿（杨登甫云：瘰 之毒，莫不有根。大抵治以斑蝥、地胆为主，制度如法，能令其根从小便出，如粉片血块烂肉，此其验也。以木通、滑石、灯心辈导之。斑蝥捕得，屁射出，臭不可闻。故奔走下窍，直至精溺之处，能下败物，痛不可当，用须斟酌），下 犬毒（九死一生之候，急用斑蝥七枚，去头、翅、足，糯米炒黄，为末酒煎，空心下，取下小狗三四十枚，如数少再服。又方，糯米一勺，斑蝥二十一枚，分三次，炒至青烟为度。去蝥，取米为粉，冷水入清油少许，空心下。取利下毒物，如不利再进。愈后，忌闻钟鼓声，复发则不可治。服之肚痛急者，用靛汁或黄连水解之），溃肉（肌肉近之则烂）堕胎。豆叶上虫，黄黑斑文。去头、足，糯米炒熟，生用则吐泻，人亦有用米取气不取质者。畏巴豆、丹参。恶甘草、豆花（斑蝥、芫青、葛上亭长、地胆四虫，形色不同，功略相近。食芫花为芫青，青绿色尤毒，春生；食葛花为亭长，黑身赤头，夏生；食豆花为斑蝥，斑色，秋生；冬入地为地胆，黑头赤尾。陶隐居曰：乃一物而四时变化者。苏恭曰：非也，皆极毒，须慎用）。

　　鳞介鱼虫部

　　蝎

　　宣，去风辛甘有毒。色青属木，故治诸风眩掉（皆属肝木），惊痫搐掣，口眼 斜（白附、僵蚕、全蝎等分为末，名牵正散。酒服二钱，甚效），疟疾风疮，耳聋带疝，厥阴风木之病（东垣曰：凡疝气带下，皆属于风。蝎乃治风要药，俱宜加而用之。汪机曰：破伤风，宜以全蝎、防风为主）。类中风、慢脾惊属虚者忌用。全用去足，焙，或用尾，尾力尤紧。形紧小者良（人被螫者，涂蜗牛即解）。

　　鳞介鱼虫部

　　蜈蚣

　　宣，去风辛温有毒。入厥阴肝经。善走能散，治脐风撮口（炙末，猪乳调服），惊痫瘰 ，蛇症（能制蛇）疮甲（趾甲内恶肉突出，俗名鸡眼睛，蜈蚣焙研敷之，以南星末醋调，敷四围），杀虫（古方治嗽多生用之）堕胎。取赤足黑头者，火炙，去头、足、尾、甲，将荷叶火煨用，或酒炙。畏蜘蛛、蜒蚰（不敢过所行之路，触着即死）、鸡屎、桑皮、盐（中其毒者，以桑汁、盐、蒜涂之。被咬者，捕蜘蛛置咬处，自吸其毒，蜘蛛死，放水中，吐而活之）。

　　鳞介鱼虫部

　　蟾蜍

　　即癞虾蟆

　　泻，疗疳，拔毒蟾，土精而应月魄，辛凉微毒，入阳明胃。发汗退热，除湿杀虫，治疮疽发背（未成者，用活蟾蜍系疮上。半日，蟾必昏愦，置水中救其命。再易一个，三易则毒散矣。势重者，剖蟾蜍合疮上，不久必臭不可闻，如此二三易，其肿自愈），小儿劳瘦疳疾。

　　蟾酥，辛温大毒。助阳气，治疔肿发背，小儿疳疾脑疳（即蟾蜍眉间白汁，能烂人肌肉，惟疔疳或合他药服一二厘，取其以毒攻毒。脑疳乳和滴鼻中。外科多用之。蟾蜍肪涂玉，刻之如蜡。肪音方，脂也）。

　　鳞介鱼虫部

　　白颈蚯蚓

　　泻热，利水蚓，土德而星应轸水。味性咸寒，故能清热；下行故能利水。治温病大热狂言，大腹黄疸，肾风香港脚（苏颂曰：香港脚必须用之为使）。白颈者，乃老蚯蚓。治大热，捣汁井水调下。

　　入药或晒干为末，或盐化为水，或微炙，或烧灰，各随本方（中其毒者，盐水解之。张将军病蚯蚓咬毒，每夕蚓鸣于体，浓煎盐水浸身，数过而愈）。

　　蚯蚓泥（即蚯蚓屎），甘寒，泻热解毒。治赤白久痢，敷小儿阴囊热肿，肿腮丹毒。

　　鳞介鱼虫部

　　五谷虫

　　即粪蛆

　　泻热，疗疳寒。治热病谵（音占，妄语）妄，毒痢作吐，小儿疳积疳疮。漂净晒干，或炒，或 ，为末用。

　　人部

　　发

　　一名血余

　　补，和血发者血之余。味苦微寒，入足少阴、厥阴（肾、肝）。补阴消瘀，通关格，利二便。治诸血疾（能去心窍之血，故亦治惊痫），血痢血淋，舌血（ 末，茅根汤服）鼻血（烧灰吹鼻），转胞不通（烧灰，服），小儿惊热（合鸡子黄，煎为汁服，鸡子能去风痰）。

　　合诸药煎膏，凉血去瘀长肉（发属心，禀火气而上生；眉属肝，禀木气而侧生；须属肾，禀水气而下生。或曰发属肝，禀木气而直生；眉属金，禀金气而横生，金无余气，故短而不长，至老金气钝，则眉长矣。昂按：肺主皮毛，毛亦短而不长者也，何以独无所属乎？毛既为肺之合，自当属肺、属金。眉当属肝、属木，以其侧生象木枝也。此乃臆说，附质明者。经曰：肾者，精之处也，其华在发。王冰注曰：肾主髓，脑者，髓之海，发者。脑之华，脑髓减，则发素。时珍曰：发入土，千年不朽；以火 之，凝为血质；煎炼至枯，复有液出；误吞入腹，化为症虫； 炼服食，使发不白，故《本经》有自还神化之称。陈藏器曰：生人发挂果树上，则乌鸟不敢来。又人逃走，取其发于纬车上缚之，则迷乱不知所适，此皆神化。《子母秘录》：乱发烧灰，亦治尸疰。猪脂调涂小儿燕口，即两角生疮也。宋丞相王郇公，小腹切痛，备治不效。用附子、硫黄、五夜叉丸之类，亦不瘥。张驸马取妇人油头发，烧灰研筛，酒服二钱，其痛立止。《内经》：脑为髓海，冲为血海，命门为精海，丹田为气海，胃为水谷之海）。皂荚水洗净， 罐固 存性用。胎发尤良，补衰涸。

　　头垢，治淋及噎膈劳复。

　　人部

　　人牙

　　宣，发痘咸温有毒。治痘疮倒 （《痘疹论》：出不快而黑陷者， 猪血调下一钱；服凉药而血涩倒陷者，麝香酒调服。时珍曰：欲其窜入肾经，发出毒瓦斯，盖劫剂也。若伏毒在心，不省人事，气虚色白、痒塌无脓，及热痱紫泡之证，只宜补虚解毒。苟误服此，则郁闷声哑，反成不救）。 退火毒，研用。

　　人部

　　人乳

　　补虚，润燥甘咸。润五脏，补血液，止消渴，泽皮肤，治风火证（昂按：老人便秘，人乳最良）。

　　本血所化，目得血而能视，用点赤涩多泪（热者，黄连浸点）。然性寒滑，脏寒胃弱人不宜多服（时珍曰：人乳无定性。其人和平，饮食冲淡，其乳必平。其人躁暴，饮酒食辛，或有火病，其乳必热。又有孕之乳，为忌乳，最有毒，小儿食之吐泻，成疳魃之病，内亦损胎。

　　昂按：乳乃阴血所化，生于脾胃，摄于冲任。未受孕则下为月水，既受孕则留而养胎，已产则变赤为白，上为乳汁，以食小儿，乃造化之玄微也。服之益气血，补脑髓，乃谓以人养人也。然能滑肠、湿脾、腻膈，天设之以为小儿，非壮者所当常服。唯制为粉，则有益无损，又须旋用，久则油膻。须用一妇人之乳为佳，乳杂则其气杂。乳粉、参末等分蜜丸，名参乳丸，大补气血）。取年少无病妇人乳、白而稠者，如儿食良。黄赤清色、气腥秽者，并不堪用。或曝晒、用茯苓粉收，或水顿、取粉尤良。取粉法，小锅烧水滚，用银瓢如碗大（锡瓢亦可）。倾乳少许入瓢，浮滚水上顿，再浮冷水上立干，刮取粉用，再顿再刮，如摊粉皮法。

　　人部

　　紫河车

　　即胞衣，一名混沌皮

　　大补气血甘咸性温。本人之血气所生，故能大补气血，治一切虚劳损极（虚损：一损肺，皮槁毛落；二损心，血脉衰少；三损脾，肌肉消脱；四损肝，筋缓不收；五损肾，骨痿不起。六极，曰气极、血极、筋极、肌极、骨极、精极），恍惚失志癫痫。以初胎及无病妇人者良。有胎毒者害人（以银器插入，焙煮，不黑则无毒）。长流水洗极净，酒蒸焙干研末。或煮烂捣碎入药（如新瓦炙者，反损其精汁），亦可调和煮食（李时珍曰：崔行功《小儿方》云：胞衣宜藏天德月德吉方，深埋紧筑。若为猪、狗食，令儿癫狂；蝼蚁食，令儿疮癣；鸟雀食，令儿恶死；弃火中，令儿疮烂；近社庙、井、灶、街巷，皆有所忌。此亦铜山西崩，洛钟东应，自然之理。今人以之炮炙入药，虽曰以人补人，然食其同类，独不犯崔氏之戒乎？以故本集如天灵盖等，概不入录）。

　　人部

　　童便

　　一名还元水。饮自己溺，名轮回酒

　　平，泻火，补阴，散瘀血咸寒（时珍曰温）。能引肺火下行从膀胱出，乃其旧路，降火滋阴甚速。润肺散瘀（咸走血），治肺痿失音，吐衄损伤（凡跌打损伤、血闷欲死者，擘开口以热尿灌之，下咽即醒。

　　一切金疮受杖，并宜用之，不伤脏腑。若用他药，恐无瘀者，反致误人矣），胞胎不下（皆散瘀之功）。凡产后血晕，败血入肺，阴虚久嗽，火蒸如燎者，惟此可以治之（晋褚澄《劳极论》曰：降火甚速，降血甚神。饮溲溺百无一死，服寒凉药百无一生）取十二岁以下童子（少知识，无相火），不食荤、腥、酸、咸者佳。去头尾，取中间一节清沏如水者，用当热饮。热则真气尚存，其行自速，冷则惟有咸寒之性。入姜汁（行痰）、韭汁（散痰）更好。

　　冬月用汤温之（李士材曰：炼成秋石，真元之气渐失，不及童便多矣。《普济方》：治目赤肿痛，用自己小便，乘热抹洗，即闭目少顷。此以真气退其邪热也）。

　　人部

　　秋石

　　补肾水，润三焦咸温。滋肾水，润三焦，养丹田，安五脏，退骨蒸，软坚块。治虚劳咳嗽，白浊遗精，为滋阴降火之圣药。若煎炼失道，多服误服，反生燥喝之患（咸能走血，且经 炼，中寓暖气，使虚阳妄作，则真水愈亏。）《蒙筌》曰：每月取童便，每缸用石膏七钱，桑条搅澄，倾去清液，如此二三次，乃入秋露水搅澄（故名秋石）如此数次，滓秽净，咸味减，以重纸铺灰上晒干，刮去在下重浊，取轻清者为秋石。世医不取秋时，杂收人溺，以皂荚水澄晒为阴炼，火 为阳炼，尽失于道，安能应病？况经火炼，性却变温耶（秋石再研入罐，铁盏盖定，盐泥固济升打，升起盏上者名秋冰。味淡而香，乃秋石之精英也。《保寿堂方》：用童男童女小便，各炼成秋石，其色如雪，和匀加乳汁，日晒夜露，取日精月华，干即加乳。待四十九日足，收贮配药。《摘玄》曰：肿胀忌盐，只以秋石拌饮食佳）。

　　人部

　　人中黄

　　泻热甘寒入胃。清痰火，消食积，大解五脏实热。治天行热狂，痘疮血热，黑陷不起。纳甘草末于竹筒中，紧塞其孔，冬月浸粪缸中。至春取出洗，悬风处阴干，取甘草用（亦有用皂荚末者，竹须削去青皮）。一云即粪缸多年黄 ， 存性用。

　　人部

　　粪清

　　一名金汁

　　泻火热主治同人中黄。用棕皮棉纸，上铺黄土，淋粪滤汁，入新瓮，碗复埋土中一年，清若泉水，全无秽气用。年久者弥佳（野间残粪下土，筛敷痈疽，如冰着背）。

　　人部

　　人中白

　　泻火咸平。降火散瘀，治肺瘀鼻衄（刮人中白，新瓦火上逼干，调服即止），劳热消渴，痘疮倒陷，牙疳口疮。即溺 ， 研用（以蒙馆童子便桶、山中老僧溺器刮下者，尤佳）。

　　
