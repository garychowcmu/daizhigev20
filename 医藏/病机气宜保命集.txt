　　钦定四库全书　　　　　子部五
　　保命集　　　　　　　　医家类
　　提要
　　【臣】等谨案保命集三卷金张元素撰元素字洁古易州人八歳应童子举二十七试进士以犯庙讳下第乃去而学医精通其术因抒所心得述为此书凡分三十二门首原道原脉摄生隂阳诸论次及处方用药次第加减君臣佐使之法于医理精蕴阐发极为深至其书初罕传播金末杨威始得其本刋行之而题为河间刘完素所着明初宁王权重刋亦沿其误并伪撰完素序文词调于卷首以附防之至李时珍作本草纲目始纠其谬而定为出于元素之手于序例中辨之甚明考李濓医史称完素尝病伤寒八日头痛脉呕逆不食元素往候令服某药完素大服如其言遂愈元素自此显名是其造诣深邃足以自成一家原不必托完素以为重今特为改正其伪托之序亦并从删削焉乾隆四十六年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　保命集原序
　　天兴末予北渡寓东原之长清一日过前太医王庆先家于几案间得一书曰素问病机气宜保命集试阅之廼刘髙尚守真先生之遗书藁也其文则出自内经中摭其要而述之者朱涂墨注凡三卷分三十二门门有资次合理契经如原道则本性命之源论脉则尽死生之说摄生则语存神养气之理隂阳则讲抱元守一之妙病机则终始有条有例治病之法尽于此矣本草则驱用有佐有使处方之法尽于此矣至于解伤寒论气宜论曲尽前圣意读之使人廓然有所醒悟恍然有所发明使六脉十二经五脏六腑三焦四肢目前可得而推见之也后二十三论随论出证随证出方先后加减用药次第悉皆蕴奥精妙入神尝试用之一一皆中真良医也虽古人不是过也虽轩岐复生不废此书也然先生有序序已行藏言幼年已有直格宣明原病式三书虽义理精确犹有不尽圣理处今是书也复出与前三书相为表里非曰后之医者镜欤至如平昔不治医书者得之随例验证度已处药则思亦过半矣予谓是书虽在农夫工贩缁衣黄冠儒宗人人家置一本可也若已有病寻阅病源不至乱投汤剂况医家者流哉惜哉先生卒书不世传使先生之道窃入小人口以为已书者有之予悯先生道屏翳于茨荆棘中故存心精校今数年矣命工镂板拟广世传使先生之道出于茒茨荆棘中亦起世膏肓之一端也嵗辛亥正月望日大卤杨威序







　　钦定四库全书
　　保命集卷上
　　金　张元素　撰
　　原道第一
　　经曰观天之道执天之行尽矣盖天一而地二北辨而南交入精神之运以行矣拟之于象则水火也画之于卦则坎离也两者相须弥满六合物物得之况于人乎盖精神生于道者也是以上古真人把握万象仰观日月呼吸元气运气流精脱骨换形执天机而行六气分地纪而运五行食乳饮血省约俭育日夜流光独立守神肌肉若一故能夀比天地无有终时此其道生之要也夫道者能却老而全形身安而无疾夫水火用法象也坎离交言变也万亿之书故以水为命以火为性土为人人为主性命者也是以主性命者在乎人去性命者亦在乎人何则脩短夀夭皆自人为故经曰精神内守病安从来又曰务快其心逆于生乐所以然者性命在乎人故人受天地之气以化生性命也是知形者生之舎也气者生之元也神者生之制也形以气充气耗形病神依气位气纳神存修真之士法于隂阳和于术数持满御神专气抱一以神为车以气为马神气相合可以长生故曰精有主气有元呼吸元气合于自然此之谓也智者明乎此理吹嘘呼吸吐故纳新熊经鸟伸导引按蹻所以调其气也平气定息握固凝想神宫内视五脏昭彻所以守其气也法则天地顺理隂阳交媾坎离济用水火所以交其气也神水华池含虚皷漱通行荣衞入于元宫溉五脏也服气于朝闭息于暮阳不欲迭隂不欲覆链隂阳也以至起居适早晏出处协时令忍怒以全隂抑喜以全阳泥丸欲多栉天皷欲常鸣形欲常鉴津欲常咽体欲常运食欲常少眼者身之鉴也常居欲频修耳者体之牖也城郭欲频治面者神之庭也神不欲覆髪者脑之华也脑不欲减体者精之元也精不欲竭眀者身之寳也眀不欲耗补防六腑陶链五精可以固形可以全生此皆修真之要道也故修真之要者水火欲其相济土金欲其相养是以全生之术形气贵乎安安则有伦而不乱精身贵乎保保则有要而不耗故保而养之初不离于形气精神及其至也可以通神明之出神明之出皆在于心独不观心为君主之官得所养则血脉之气王而不衰生之本无得而摇也神之变无得而测也肾为作强之官得所养则骨髓之气荣而不枯蛰封藏之本无得而倾也精之处无得而夺也夫一身之间心居而守正肾下而立始精神之居此宫不可太劳亦不可太竭故精太劳则竭其属在肾可以专啬之也神太用则劳其藏在心静以养之唯静专然后可以内守故昧者不知于此欲拂自然之理谬为求补之术是以伪胜真以人助天其可得乎
　　原脉第二
　　道之浑沦莫知其源然至道无言非立言无以眀其理大象无形非立象无以测其奥道象之妙非言不明尝试原之脉者何也非气非血动而不息荣行脉中衞行脉外经曰脉者血之府也自素问而下迄至于今经所不载无传记而莫闻其名焉然而机奥妙圣意幽微虽英俊明哲之士非轻易可得而悟也夫脉者果何物乎脉者有三名一曰命之本二曰气之神三曰形之道经所谓天和者是也至于折一支瞽二目亦不为害生而脉不可须臾失失则絶命害生矣经曰春【一曰长】夏洪【一口钩】秋毛【一曰濇】冬石【一曰沉】此言正脉同天真造化之元气也廵于春夏秋冬木火金水之位生长收藏叅和相应故禀二仪而生不离于气故脉有生死之验经曰脉者血之腑也如世之京都州县有公府廨署也国因置者所以禁小人为非道也公府不立则善者无以伸其枉恶者无以罚其罪邪正混同贤愚杂处而乱之根也经曰五运隂阳者天地之道也万物之纲纪变化之父母生杀之本始神明之府也既隂阳为神明之府脉为血之府而明可见焉血之无脉不得循其经络部分周流于身滂流奔廹或散或聚气之无脉不能行其筋骨臓腑上下或暴或蹶故经曰出入废则神机化灭升降息则气立孤危故气化则物生气变则物易气盛则物壮气弱则物衰气絶则物死气正则物和气乱则物病皆随气之盛衰而为变化也脉字者从肉从永从从血四肢百骸得此真元之气血肉筋骨发荣茂可以倚凭而能生长也长久永固之道故从肉从水者是也从从血者廵之如水分流而布遍周身无所不通也释名曰脉幕也如幔幕之遮覆也幕络一体之形导太一真元之气也元气者在气非寒非热非暖非凉在脉者非长非钩非濇非沉不为气而浮沉不为血而流停乃冲和自然之气也故春温夏热秋凉冬寒所以然者为元气动而不息廵于四方木火金水之位温凉寒暑之化生生相续新新不停日月更出四序迭迁脉不为息故人有身形之后五藏既生身中元气即生焉故春夏洪秋毛冬石此四时之气也而脉者乃在其中矣道德经曰视之不见聴之不闻搏之不得迎之不见其首随之不见其后此如脉之谓也又云埏埴以为器当其无有器之用故有之以为利无之以为用又曰吾不知其名字之曰道强为之名曰大斯立脉之名之本意也故道者万物之奥脉者百骸之灵奥灵之妙其道乃同元气者无器不有无所不至血因此而行气因此而生故荣行脉中衞行脉外瞻之在前忽焉在后而不匮者皆由于脉也分而言之曰气曰血曰脉统而言之惟脉运行血气而已故经曰血气者人之神不可不谨养也隂阳别论曰所谓阳者胃脘之阳也此阳者言脉也胃者土也脉乃天真造化之元气也若土无气何以生长收藏若气无土何以养化万物是无生灭也以平人之气常禀于胃正理论曰谷入于胃脉道乃生隂阳交防胃和脉行人禀天地之故春胃微曰平但而无胃曰死夏胃微钩曰平但钩而无胃曰死长夏微耎曰平但弱而无胃曰死秋胃微毛曰平但毛而无胃曰死冬胃微石曰平但石而无胃曰死隂者真藏也见则为败败则必死五藏为隂肝脉至中而无外急如循刀刃责责然如按琴弦心脉至坚而抟如循薏苡仁累累然肺脉至大而虚如毛羽中人皮肤肾脉至抟而絶如以指弹石辟辟然脾脉弱而乍数乍踈夫如此脉者皆为藏脉而独见而无胃脉五藏皆至悬絶而死故经曰别于阳者知病忌时别于隂者知生死之期故人性躁急懁促迟缓耎弱长短大小皮坚肉厚各随其状而脉应之常以一息四至为准者言呼出心与肺吸入肾与肝五者胃兼主四旁在呼吸之间也数则为热迟则为寒如天之春秋二分隂阳两停昼夜各得五十度自此添一遭则热减一遭则寒脉之妙道从此可知矣或如散叶或如然薪或如丸泥或如丝缕或如涌泉或如土頽或如偃刀或如转索或如游鱼假使千变万化若失常者乃真元之气离絶五臓六腑不相管辖如丧家之狗元气散失而命絶矣经曰积阳为天积隂为地阳化气隂成形此言一气判而清浊分也元气者天地之本天和者血气之根华陀云脉者谓血气之先也孔子曰天不言而四时行焉百物生焉而脉亦如之又经曰自古通天者生之本皆通乎天气也通天者谓通元气天真也然形体者假天地之气而生故奉生之气通计于天禀受隂阳而为根本天地合气命之曰人天气不絶真灵内属动静变化悉与天通易云乾坤成列而易立乎其中矣故天地之体得易而后生天地之化得易而后成故阳用事则春生夏长隂用事则秋收冬藏寒往则暑来暑往则寒来始而终之终而复始天地之化也而易也黙然于其间而使其四序各因时而成功至于寒不陵暑暑不夺寒无愆阳伏隂之变而不至于大肃大温故万物各得其冲气之和然后不为过而皆中节也道徳经曰万物负隂而抱阳冲气以为和百姓日用而不知斯脉之道也故脉不得独浮沉独大小独盛衰独隂阳须可沉中有浮浮中有沉大中有小小中有大盛中有衰衰中有盛隂中有阳阳中有隂充塞一身之中盈溢百骸之内无经络不有无气血不至养筋骨毛髪坚壮腻泽非心非肾非肝非脾五藏之盛真气固密不为邪伤若忧愁思虑饥饱劳逸风寒暑大惊卒恐真气耗乱血气分离为病之本噫夫万物之中五常皆备审脉之道而何独无五常备邪夫仁固衞一身充盈五藏四肢百骸皆得荣养无冲和之气独真藏脉见则死矣生则不见死则脉见好生恶死此仁之谓也分布躯体和调气血贵之在头目耳鼻贱之在蹠臋隂纂不得上而有不得下而无无所不施无所不至此义之谓也长人脉长短人脉短肥人脉沉瘦人脉浮大人脉壮小人脉弱若长人短短人长肥人浮瘦人沉大人弱小人壮夫如此者皆不中理而为病此礼之谓也见在寸则上病见在闗则中病见在尺则下病五藏有疾各有部分而脉出见不为潜藏伏匿一一得察有余不足而愈其病此智之谓也春夏洪秋毛冬石太阳之至其脉沉太隂之至其脉大而长少隂之至其脉钩阳明之至其脉濇而短少阳之至其脉浮厥隂之至其脉四序不失其期六气为常准者此信之谓也非探赜索隠钩深致逺学贯天人旁通物理者未能达于此矣
　　摄生论第三
　　论曰内经谓法于隂阳和于术数饮食有节起居有常不妄作劳故能形与神俱而尽终其天年度百嵗乃去今时之人不然也以酒为浆以妄为常醉以入房以欲竭其精以耗散其真不知持满不时御神务快其心逆于生乐起居无节故半百而衰也且饮食起居乃人生日用之法纵恣不能知节而欲传精神服天气者不亦难乎又经曰饮食自倍肠胃乃伤起居如惊神气乃浮是以圣人春木旺以膏香助脾夏火旺以膏臊助肺金用事膳膏腥以助肝水用事膳膏膻以助心所谓因其不胜而助之也故食饮之常保其生之要者五谷五果五畜五菜也脾胃待此而仓廪备三焦待此而道路通荣衞待此以清以浊筋骨待此以柔以正故经云盖五味相济斯无五宫之伤所以养其形也虽五味为之养形若味过于酸肝气以津脾气乃絶味过于醎大骨气劳短肌心气抑味过于甘心气喘满色黑肾气不冲味过于苦脾气不濡胃气乃厚味过于辛筋骨沮弛精神乃失所谓失五味之常而损其形也王注曰味有伦缘脏有偏絶此之谓也饮食者养其形起居者调其神是以圣人春三月夜卧早起被发缓形见于发生之时且曰以使志生夏三月夜卧早起无厌于日见于蕃秀之时且曰使志无怒使气得泄秋三月早卧早起与鸡俱兴见于容平之时收敛神气且曰使志安宁以应秋气冬三月早卧晩起去寒就温见于闭藏之时且曰使志若伏若匿若有私意若已有得此顺生长收藏之道春夏养阳秋冬养隂顺四时起居法所以调其神也经所谓逆于春气则少阳不生肝气内变逆于夏气则太阳不长心气内涸逆于秋气则太隂不收肺气焦满逆于冬气则少隂不藏肾气独沉此失四时之气所以伤其神也智者顺四时不逆隂阳之道而不失五味损益之理故形与神俱久矣乃尽其天年而去与夫务快其心逆于生乐者何足与语此道哉故圣人行之贤者佩之岂虚语哉
　　隂阳论第四
　　论曰天地者隂阳之本也隂阳者天地之道也万物之纲纪变化之父母生杀之本始神明之府也故隂阳不测谓之神神用无方谓之圣傥不如此以为天自运乎地自处乎岂足以语造化之全功哉大哉乾元万物资始至哉坤元万物资生所以天为阳地为隂水为隂火为阳隂阳者男女之血气水火者隂阳之徴兆惟水火既济血气变革然后刚柔有体而形质立焉经所谓天覆地载万物悉备莫贵于人人禀天地之气生四时之法成故人生于地悬命于天人生有形不离隂阳盖人居天之下地之上气交之中不明隂阳而望延年未之有也何则苍天之气不得无常也气之不袭是谓非常非常则变矣王注曰且苍天布气尚不越于五行人在气中岂不应于天道左传曰违天不祥系辞云一隂一阳之谓道老子曰万物负隂而抱阳故偏隂阳谓之疾夫言一身之中外为阳内为隂气为阳血为隂背为阳腹为隂府为阳藏为隂肝心脾肺肾五藏皆为隂胆胃大小肠膀胱三焦六府皆为阳盖阳中有隂隂中有阳岂偏枯而为道哉经所谓治心病必求其本者是明隂阳之大体水火之髙下盛衰之补防逺近之大小隂阳之变通夫如是唯达道人可知也
　　察色论第五
　　论曰声合五音色合五行声色符同然后定立藏府之荣枯若滋荣者其气生如翠羽鸡冠蟹腹豕膏乌羽是也枯夭者其气败如草兹衅血枳实枯骨如炲是也至如青赤见于春赤黄见于夏黄白见于长夏白黒见于秋黑青见于冬是谓五藏之生者以五行之相继也得肝脉色见青白心脉色见赤黒脾脉色见黄青肺脉色见白赤肾脉色见黑黄是谓真藏之见者以五行之相尅也若乃肺风而眉白心风而口赤肝风而目青脾风而鼻黄肾风而肌黒以风善行数变故尔肝热而左颊赤肺热而右颊赤心热而顔赤脾热而鼻赤肾热而頥赤以诸热皆属火故尔以至青黑为痛黄白为热青白为寒以九气不同故尔鼻青为腹水黑为水气白为无血黄为胃寒赤为有风鲜明为留饮而五色取决于此故尔然审病者又皆以贞脾为本盖贞脾之黄是谓天之气五色又明病虽久而面黄必生者以其真气外荣也此数者虽皆成法然自非心清见晓于冥冥不能至于此故五色微诊可以目察尤难难经曰望而知之谓之神为见五色于外故决死生也
　　伤寒论第六
　　论曰夫热病者皆伤寒之类也或愈或死止于六七日间若两感于寒者必不免于死经所谓人之伤于寒者则为病热热虽甚不死盖伤寒者非杂病所比非仲景孰能明此故张先公深得机之理趣达六经之标本知汗下之浅深若投汤剂正与不正祸福影响何暇数日哉然仲景分三百九十七法一百一十三方其证有六其治有四经云一日巨阳受之其脉尺寸俱浮二日阳明受之其脉尺寸俱长三日少阳受之其脉尺寸俱至四日太隂受之其脉尺寸俱沉细五日少隂受之其脉尺寸俱微缓六日厥隂受之其脉尺寸俱沉濇其太阳病者标本不同标热本寒从标太阳发热从本则膀胱恶寒若头项痛腰脊强太阳经病也故宜发汗其阳明病者虽从中气标阳本实从标则肌实从本则讝语若身热目痛鼻干不得卧阳明经病故宜解肌太阳传阳明非表里之传若讝语从本为实故宜下便王注曰以阳感热其少阳病者标阳本火从标则发热从本则恶寒前有阳明后有太隂若胷脇痛而耳聋往来寒热少阳经病故宜和解其太隂病者标隂本温从标则身目黄从本则腹胀满若腹满而嗌干太隂经病故宜泄满下湿从其本治其少隂病者标隂本热从标则爪甲青而身冷从本则脉沈实而发渴若口燥舌干而渴少隂经病故宜温标下本其厥隂病者故厥隂之中气宜温也若烦满囊缩厥隂经病故为热宜苦辛下之故经所谓知标知本万举万当不知标本是谓妄行又曰各通其藏乃惧汗泄非宜此之谓也故明斯六经之标本乃为治伤寒之规矩此所谓证有六也且如发汗桂枝麻黄之辈在皮者汗而发之葛根升麻之辈因其轻而扬之法也承气陷胷之辈下者引而竭之法也防心十枣之辈中满泄之法也蒂栀防者髙者因而越之法也故明此四治之轻重可为了伤寒之绳墨此之谓其治有四也若明六经四法岂有发黄生斑畜血之坏证结胷痞气之药过难经所谓未满三日可汗而已其满三日可泄而已故仲景曰太阳病脉浮无汗身疼痛八九日不解表证仍在当发其汗宜麻黄汤主之少隂病得之三二日口燥咽干者急宜大承气汤下之孰敢执于三四日汗泄之定法也是以圣人书不尽言言不尽意説其大槩此之谓也经所谓发表不逺热攻里不逺寒余自制双解通圣辛凉之剂不遵仲景法桂枝麻黄发表之药非余自衒理在其中矣故此一时彼一时奈五运六气有所更世态居民有所变天以常火人以常动动则属阳静则属隂内外皆扰故不可峻用辛温大热之剂纵获一效其祸数作岂晓辛凉之剂以葱白盐豉大能开发欝结不惟中病令汗而愈免致辛热之药攻表不中其病转甚发惊狂衂血斑出皆属热药所致故善用药者须知寒凉之味况兼应三才造化通塞之理也故经所谓不知年之所加气之盛衰虚实之所起不可以为功矣大抵杂病者气之常也随方而异其治不同卒病者气之异也其治则同其愈则异昔黄帝兴四方之问岐伯举四治之能故伤寒之法备矣哉大矣哉若视深渊如迎浮云莫知其际是以知发表攻里之药性察标本虚实之并传量老少壮弱之所宜劳逸缓急之禀性切脉明隂阳之分部详证知邪气之浅深故可言防通之法矣内经曰谨熟隂阳无与众谋此之谓也
　　病机论第七
　　论曰察病机之要理施品味之性用然后明病之本焉故治病不求其本无以去深藏之大患故掉收引膹欝肿胀诸痛痒疮皆根于内夫百病之生也皆生于风寒暑热燥火以知化之变也经言盛者防之虚者补之余锡以方士而方士用之尚未能十全余欲令要道必行桴鼔相应犹拔刺雪汚工神圣可得备闻灵枢经曰刺深而犹可拔汚深而犹可雪庄子曰雪犹洗也岐伯曰审察病机无失气宜此之谓也黄帝曰愿闻病机何如岐伯对曰
　　诸风掉皆属于肝【少虑无怒】风胜则动肝者罢极之本魂之居也其华在其充在筋以生血气其味酸其色苍为将军之官谋虑出焉此为隂中之少阳通于春气其脉王注曰肝有二布叶一小叶如木甲拆之状故经所谓其用为动乃木之为动火太过之政亦为动盖火木之主暴速所以掉也掉摇也昏乱也旋运皆生风故也是以风火皆属阳阳主动其为病也胃脘当心痛上支两脇隔咽不通食饮不下甚则耳鸣转目不识人善暴强仆里剥臑戾脇痛呕泄甚则掉颠疾两脇下痛引小腹令人善怒也虚则目防防无所见耳无所闻善恐如人将捕之凡病肝木风疾者以热为本以风为标故火本不燔遇风烈乃焰肝本不甚热因金衰而旺肺金不胜心火木来侮于金故诸病作矣其为治也燥胜风王注曰风自木生燥为金化风余则制之以燥肝胜则治以清凉清凉之气金之气也木气之下金气承之又曰风滛于内治以辛凉肝欲散急食辛以散之故木主生荣而主春其性温故风火则反凉而毁折是兼金化制其木也故风病过急而反中外燥澁是反并金化也故非为金制其本是甚则如此中风偏枯者由心火暴甚而水衰不能制则火实尅金金不能平木则肝木胜而兼于火热则卒暴强仆凡治消瘅仆击偏枯痿厥气满发肥实膏梁之疾也故此藏气平则敷和太过则发生不及则委和
　　诸痛痒疮疡皆属于心【静则神明】热胜则肿心者生之本神之变也其华在面其充在血脉为阳中之太阳通于夏气其脉钩其味苦其色赤为君主之官神明出焉此为阳中之阳也王注曰心形如未敷莲花中有七空以导引天真之气神明之窟也经所谓其用为燥火性燥动其明于外热甚火赫烁石流金火之变也燔焫山川旋反屋宇火之灾眚也故火非同水水智而火愚其性暴速其为病也当胷中热嗌干右胠满皮肤痛寒热咳嗽喘唾血血泄鼽衂呕溺色变甚则疮痒胕肿肩背臑缺盆中痛疡疹身热惊惑恶寒战栗谵妄悲忘衂蔑语笑疮疡血流狂妄目赤胷中痛脇支满脇下痛背膺肩甲间痛两臂痛虚则胷腹大脇下与腰背相引而痛其为治也以寒胜热王注曰小热之气凉以和之大热之气寒以取之甚热之气汗以发之发之不尽逆制之制之不尽求其属以衰之又曰用水之主以制阳光经曰气有多少病有盛衰治有缓急方有大小此之谓也是以热淫于内治以咸寒佐以甘苦以酸收之以苦发之心欲耎急食咸以耎之君火之下隂精承之火气之下水气承之是故火主暴虐故燥万物者莫熯乎火夏月火热极甚则天气薰蒸而万物反润以水出液林木津流及体热极而反汗液出是火极而反兼水化俗以难辨认是作非不治已极反攻王气是不明标本但随兼化之虚象妄为其治反助其病而害于生命多矣故此藏平则升明太过则赫曦不及则伏明王注曰百端之起皆自心生
　　诸湿肿满皆属脾土【味和气化】湿胜则濡泄脾者仓廪之官本营之居也名曰器能化糟粕转味而出入者也其华在唇其充在肌其味甘其色黄故为仓廪之官又名谏议之官五味出焉此至隂之类通于土气为隂中之至隂也其脉缓王注曰脾形象马蹄内包胃脘象土形也其用为化兼四气聚散复形羣品以生灌溉肝心肺肾不主于时寄王四季经所谓善不可见恶不可见也其变骤注其灾霖溃其为病也胕肿骨痛隂痹按之不得腰脊头颈痛时大便难隂气不用饮不欲食咳唾则有血积饮痞膈中满霍乱吐下为善肌肉痿足不收行脇嗔呕吐泄注下王注曰脾热之生虚则腹满肠鸣飱泄食不化者有胃之寒者有胃之热者色白澄彻清冷皆属于寒色黄水赤浑浊皆属于热故仲景曰邪热不杀谷水性疾速此之谓也其为治也风胜湿湿自土生风为木化土余则制之以风脾盛治之以燥故湿伤肉湿胜则濡泄甚则水闭胕肿王注曰湿为水水盛则肿水下形肉已消又曰湿气为淫皆为肿满但除其湿肿满自衰若湿气在上以苦吐之湿气在下以苦泄之以淡渗之治湿之法不下小便非其治也故湿淫所胜平以苦热佐以酸辛以苦燥之以淡泄之若湿上甚而热治以苦温佐以甘辛以汗为故而止湿淫于内治以苦热佐以酸淡以苦燥之以淡泄之脾苦湿急食苦以燥之又曰土气之下木气承之本草曰燥可去湿桑白皮赤小豆之属王注曰半身以上湿气有余火气复欝所以明其热能生湿经所谓风寒在下燥热在上湿气在中火游行其间是以热之用矣故土主湿霒云而静热极甚则飘骤散落是反兼风木制其土也若脾甚土自邕燥去其湿以寒除热脾土气衰以甘缓之所以燥泄积饮痞膈肿满湿热干痼消渴慎不可以温药补之故积温成热性之温乃胜气之药也故此藏喜新而恶陈常令滋泽无使干涸土平则备化大过则敦阜不及则卑滥
　　诸气膹欝病委皆属于肺金【歩淸气利】燥胜则干肺者气之本魄之处也其华在毛其充在皮其味辛其色白而为相傅之官治节出焉为阳中之少阳通于秋气其脉毛王注曰肺之形象人肩二布叶一小叶中有二十四空行列以布分诸藏清浊之气经所谓其用为固其变肃杀其眚苍落其为病也骨节内变左胠脇痛寒清于中感而疟太凉单咳腹中鸣注泄鹜溏咳逆心脇满引小腹善暴痛不可反侧嗌干面尘色恶腰痛丈夫防疝妇人少腹痛浮虚骩尻隂股髀腨胻是病皴揭实则喘欬逆气肩背痛汗出尻隂股膝髀虚则少气不能报息耳聋嗌干其为治也热胜燥燥自金生热为火化金余则治之以火肺胜则治之以苦又曰金气之下火气承之燥淫于内治以苦温佐以甘辛以苦下之若肺气上逆急食苦以泄之王注曰制燥之胜必以苦温故受干病生焉是以金主于秋而属隂其气凉凉极天气清明而万物反燥故燥苦火是金极而反兼火化也故病血液衰也燥金之化极甚则烦热气欝痿弱而手足无力不能收持也凡有声之痛应金之气故此藏平气则审平太过则坚成不及则不从革
　　诸寒热皆属于肾水【能养动耗】寒胜则浮肾者主蛰封藏之本精之处也其华在发其充在骨其味醎其色黒为作强之官伎巧出焉为隂中之隂通于冬气其脉石王注曰肾藏有二形如豇豆相并而曲附于膂筋外有脂褁里白表黑主藏精故仙经曰心为君火肾为相火是言在肾属火而不属水也经所谓膻中者臣使之官喜乐出焉故膻中者在乳之间下合在于肾是火居水位得升则喜乐出焉虽君相二火之气论其五行造化之理同为热也故左肾属水男子以藏精女子以系胞右肾属火游行三焦兴衰之道由于此故七节之傍中有小心是言命门相火也经所谓其变凝冽其眚氷雹其为病也寒客心痛腰腿痛大闗节不利屈身不便若厥逆痞坚腹满寐汗实则腹胫肿喘咳身重汗出憎风虚则胷中痛大小腹痛清厥意不乐王注曰大小腹大小肠也此所谓左肾水发痛也若夫右肾命门相火之为病少气疮疡疥癣痈肿脇满胷背首面四肢浮肿腹胀呕逆瘛疭骨痛节有动注下温疟腹中暴痛血溢流注精液目赤心热甚则瞀昧暴痛瞀闷懊憹呕疮疡惊燥喉痹耳鸣呕涌暴注瞤瘛暴死瘤气结核丹熛皆相火热之胜也其为治也寒胜热燥胜寒若热淫于内治以咸寒火所胜平以咸冷故相火之下水气承之如寒淫于内治以甘热佐以苦辛寒淫所胜平以辛热又曰肾苦燥急食辛以润之肾欲坚食苦以坚之故水本寒寒急则水氷如地而能载物水发而雹雪是水寒亢极反似尅水之土化是谓兼化也所谓寒病极者反肾满也左肾不足济之以水右肾不足济之以火故此藏水平则静顺不及则涸流太过则流衍
　　诸厥固泄皆属于下厥谓气逆固为禁固气则肝肾失守失守则不能禁固出入无度燥湿不恒故气下则愈也经所谓厥气上行满脉去形
　　诸疟喘呕逆皆属于上肺者臓之长也为心之华盖故肺热叶焦发痿躄是气欝不利病喘息而呕也呕谓呕酸水火气炎上之象也胃膈热甚则为呕也若衰火之炎痿躄则愈利肺之气喘息自调也道路开通吐呕则除凡病呕涌溢食皆属之火也王注曰内路呕逆食不得入是有火也经所谓三阳有余则为痿易王注曰易有变易常用自痿弱无力也故此者热之明矣
　　诸热瞀瘛皆属于火热气甚则浊乱昏昧也瞀示乃昏也经所谓病筋脉相引而急名曰瘛者故俗为之搐是也热胜风搏并于经络故风主动而不宁风火相乗是以热瞀瘛而生矣治法祛风涤热之剂折其火势热瘛可立愈若妄加灼火或饮以发表之药则取死不旋踵诸禁鼓如丧神守皆属于火禁栗惊惑如丧神守悸动怔忪皆热之内作故治当以制火剂其神守血荣而愈也
　　诸痉项强皆属于湿寒湿同性水火同居故足太阳膀胱经属水而位下所以湿可伤也其脉起目内眦上额交于巅上其支别从巅入络于脑还出则下项故主项强太阳表中风加之以湿客于经中内挟寒湿则筋脉抽急故痉项强不柔和此太阳伤食当详有汗无汗治以流湿祛风缓发表而愈也
　　诸逆冲上皆属于火冲攻也火气炎上故呕涌溢食不下也
　　诸胀腹大皆属于热肺主于气贵乎通畅若热甚则欝于内故肺胀而腹大是以火主长而髙茂形见彰显升明舒叶皆肿之相也热去则见白利也
　　诸燥狂越皆属于火胃实则四肢实而能登髙也故四肢者诸阳之本经所谓隂不胜阳则脉流薄疾病乃狂是以阳盛则使人妄言骂詈不避亲踈神明之乱也故上善若水下愚若火此之谓也治之以补隂防阳夺其食则病已
　　诸暴强直皆属于风暴虐而害也强劲有力而不能和柔也乃厥隂风木势甚而成此王注曰阳欝于内而隂行于外千金曰强直为风治以防火补金木能自平也诸病有声鼓之如鼔皆属于热腹胀大而鼓之有声如鼓者热气甚则然也经所谓热胜则肿此之类也是以热气内欝不散而聚所以扣之如鼓也诸腹胀大皆为里证何以明之仲景曰少隂病腹胀不大便者急下之宜大承气汤所谓土胜坚水则干急与大承气汤下之以救肾水故知无寒其热明矣
　　诸病胕肿疼酸惊骇皆属于火胕肿热胜内则阳气滞故也疼酸由火实制金不能平木则木旺而为酸酸者肝之味也故经所谓二阳一隂发病主惊骇王注曰肝主惊然肝主之原其本也自心火甚则善惊所以惊则心动而不宁也故火衰木平治之本也
　　诸转反戾水液浑浊皆属于热热气燥烁于筋故筋转而痛应风属于肝也甚则吐不止暍热之气加之以泄湿胜也若三气杂乃为霍乱故仲景曰呕吐而利若为霍乱故有干霍乱有湿霍乱得其吐利邪其得出名曰湿霍乱也十存八九若不得吐利挥霍撩乱邪无出名曰干霍乱十无一生者皆以冐暑中热饮食不节寒热气不调清浊相干隂阳乖隔则为此病若妄言寒者大误矣故热则小便浑而不清寒则洁而不浊故井水煎汤沸则自然浑浊也
　　诸病水液澄彻清冷皆属于寒水液为病寒也故水清净其气寒冷水谷不化而吐利其色白腥秽传化失常食已不饥虽有邪热不杀谷而不饥者无倦而常好动其便色黄而酸王注曰寒者上下所出及吐出溺出也又法曰小寒之气温以和之
　　诸呕吐酸暴注下廹皆属于热流而不腐动而不蠧吐呕吐酸者胃膈热甚则欝滞于气物不化而为酸也酸者肝木之味或言吐酸为寒者误也暴注者是注泄也乃肠胃热而传化失常经所谓清气在下则生飱泄下廹者后重里急窘廹急痛也火性急速而能造物故也俗云虚坐努责而痛也
　　诸澁枯涸干劲皴揭皆属于燥澁枯者水液气衰少血不荣于皮肉气不通利故皮肤皴揭而澁也及甚则麻痹不仁涸干者水少火多系辞云燥万物者莫熯乎火故火极热甚水溢干而不润于身皮肤乃啓裂手足有如斧伤而深三二分者冬月甚而夏月衰故法曰寒能收敛收敛则燥澁皴揭热能纵缓则滋荣润泽皆属燥金之化也王注曰物之生滑利物之死枯澁其为治也宜开通道路养隂退阳凉药调之荣血通流麻木不仁澁涸干劲皴揭皆得其所慎无服乌附之药经所谓金木水火土运行之数寒暑燥湿火风临御之化则失道可见民病可调凡受诸病者皆归于五行六气胜复盛衰之道矣王注曰人生有形不能无患既有其患亦常有逃生化出隂阳者也故曰谨守病机各司其属有者求之无者求之盛者责之虚者责之必先五胜疎其血气令得调逹而致和平此之谓也
　　气宜论第八
　　论曰治病必明六化分治五味五色所主五藏所宜五行之运行数六气之临御化然后明隂阳三才之数故数之可数者人中之隂阳也然所合之数可得见也夫隂阳者数之可卜推之可万故天地隂阳者不以数推以象之谓也经曰丹天之气经于牛女戌分黅天之气经于心尾已分苍天之气经于危室栁鬼素天之气经于亢氐毕天之气经于张翼娄胃所谓戊巳分者奎壁角轸则天地之门户也是以将前三数与天象俱眀终始之六气所司之髙下在泉浅深之胜复左右之间同与不同三纪太过不及之理故可分天地之化产民病之气宜矣经所谓太阳司天之政故嵗宜苦以燥之温之阳眀司天之政故宜以苦辛汗之清之散之又宜以醎少阳司天之政故嵗宜以醎宜辛宜酸渗之泄之渍之发之观气寒温以调其气太隂司天之政故宜以苦燥之湿之甚者发之泄之不发不泄则湿气外溢肉溃皮坼而水血交流少隂司天之政故嵗宜醎以耎之而调其上甚则以苦发之以酸收之而安其下甚则以苦泄之厥隂司天之政故嵗宜以辛调之以醎润之人必折其欝气先资其化源是以迎而夺之主气之法也故云六气有余用热逺热用温逺温用寒逺寒用凉逺凉食宜同法此其道也故王注曰夏寒甚则可以热犯热寒不甚则不可犯也若有表证若有里证故法云发表不逺热攻里不逺寒不发不攻而犯寒犯热使寒热内贼其病益甚故无者生之有者甚之所以不逺热则热至不逺寒则寒至其寒至则坚痞腹痛急下利之病生矣热至则身热吐下霍乱痈疽疮疡瞀昏欝注下瞤瘛肿胀吐呕鼽血衂血头痛骨节变肉痛血溢泄淋閟之病生矣王注曰食已不饥吐利腥秽亦寒之疾也暴暗冐昧目不识人躁扰狂越谵妄骂詈惊癎亦热之病也故经所谓无失天信无逆气宜无翼其胜无赞其复是谓至也傥不知斯寒热内贼失气之宜因不知四时五行因加相胜释邪攻正絶人长命术不通经为粗工之戒是以六气上司九宫中司九元下司九宣三数俱眀各分主客胜复淫治尅伐主病嵗物气味之厚薄故经所谓气味有厚薄性用有躁静治保有多少力化有浅深故少阳在泉寒毒不生太阳在泉热毒不生故其气专其味正少隂在泉寒毒不生太隂在泉燥毒不生此所谓天化地产故天地气合气合六节分而万物化生矣经所谓谨气宜无失病机病机者寒暑燥湿风金木水火土万病悉自此而生矣故谨察病机之本得治之要者乃能愈疾亦常有不明六气五行之所宜气味之厚薄所用人身为病之所由而能必获其效者尠矣哉
　　本草论第九
　　论曰流变在乎病主治在乎物制用在乎人三者并明则可以语七方十剂宣通补防轻重澁滑燥湿是十剂也大小缓急竒偶复是七方也是以制方之体欲成七方十剂之用者必本于气味生成而成方焉其寒热温凉四气者生乎天酸苦辛醎甘淡六味者成乎地气味生成而隂阳造化之机存焉是以一物之中气味兼有一药之内理性不无故有形者谓之味无形者谓之气若有形以无形之治喘急昏昧乃生无形以有形之治开肠洞泄乃起经所谓隂味出下窍阳气出上窍王注曰味有质故下流便防之窍气无形故上出呼吸之门故阳为气隂为味味归形形归气气归精精归化精食气形食味王注曰气化则精生味化则形长是以有生之大形精为本故地产养形形不足温之以气天产养精精不足补之以味形精交养充实不亏虽有苛疾弗能为害故温之以气者是温之以肺补之以味者是补之以肾是以惟人万物之灵备万物之养饮和食徳以化津液以淫筋脉以行荣衞故经所谓隂之所生本在五味气味合而服之以补精益气所以为全生之术故五谷五畜五菜五果甘苦酸辛醎此为补养之要也何则谷入于口而聚于胃胃为水谷之海喜谷而恶药药之所入不若谷气之先达故治病之法必以谷气为先是以圣人论真邪之气者谓汗生于谷不归于药石辨死生之者谓安谷则生过期不惟数于五藏凡明胃气为本以此知五味能养形也虽毒药攻邪如国之用兵盖出于不得已也是以圣人发表不逺热攻里不逺寒辛甘发散为阳酸苦涌泄为隂故辛散酸收甘缓苦坚醎耎随五藏之病证施药性之品味然后分竒偶大小缓急之制也故竒偶者七方四制之法四制者大小缓急也经谓气有多少病有盛衰治有缓急方有大小故大小者君一臣二竒之制也君二臣四偶之制也君二臣三竒之制也君二臣六偶之制也又曰竒方云君一臣二君二臣三偶方云君二臣四君二臣六所以七方者四制之法竒偶四制何以明之假令小承气调胃承气为竒之小方也大承气抵当汤为竒之大方也所谓因其攻下而为之用者如此桂枝麻黄为偶之小方葛根青龙为偶之大方所谓因其发而用之者如此经所谓近者竒之逺者偶之身之表者为逺身之里者为近汗者不以竒下者不以偶不以者不用也故补上治上制以缓补下治下制以急急则气味厚缓则气味薄故味厚者为隂薄是隂之阳为味不纯粹者也故味所厚则泄之以下味所薄则通气者也王注曰味厚则泄薄则通气气厚者为阳薄者为阳之隂故附子干姜味甘温大热为纯阳之药为气厚者也丁香木香味辛温平薄为阳之隂气不纯粹者也故气所厚则发热气所薄则发泄经曰薄则发泄厚则发热王注曰隂气润下故味薄则发泄阳气炎上故气厚则发热味薄为隂少故通泄气薄为阳少故汗出是以论气味之薄厚合竒偶之大小肾肝位逺数多则其气缓不能速达于下必大剂而数少取其迅急可以走下也心肺位近数少则其气急不能发散于上必小剂而数多取其气易散可以补上也王注曰肺服九心服七脾服五肝服三肾服一乃五藏生成之常数也若竒之不去则偶之是谓重方也偶之不去则反佐以取之是谓寒热温凉反从其病也王注曰是以圣人反其佐以同其气令声气应合复令寒热参合使其终异而始同燥润而败坚刚强必折柔脆自消尔故逆者正治从者反治从少从多观其可也假令仲景曰少隂病下利而脉微者与白通汤利不止厥逆无脉者干呕烦者白通加猪胆人尿王注曰若调寒热之逆冷热必行则热物冷服下泄之后冷体既消热性便发由是病气随愈呕哕皆除情且不违而致大益此加人尿猪胆汁醎苦寒物于白通汤热剂中要其气相从可去格拒之寒也经所谓热因寒用寒因热用塞因塞用通因通用必伏其所主而先其所因其始则同其终则异可使破积可使溃坚可使气和可使必已此之谓也若病所逺而中道气味之者食而过之无越其制度王注曰假如病在肾而心之气味饲而冷是仍急过之不饲以气味肾药凌心心腹益衰与上下逺近例同是以圣人治上不犯下治下不犯上和中上下俱无犯故经所谓诛罚无过命曰大惑此之谓也有中外不相及其治其主病皆论标本不令妄攻也故从所来者为本从所感者为标是以内者内调外者外治内者调之不言其治外者治之不言其调经所谓上淫于下所胜平之外淫于内所胜治之此之谓也若从内之外盛于外先调其内而后治其外从外之内而盛于内者先治其外而后调其内王注曰皆谓先除其根柢后削其枝条也是故病发有余本而标之后治其本故仲景曰伤寒医下之续得下利清谷身疼痛者急当救里身疼痛清便自调者急当救表救里四逆汤救表宜桂枝汤故里不足必先救之清便自调知里气已调然后急与桂枝汤以救表是谓病发本而标之先治其本后治其标此以寒为本也故知标本者万举万全不知标本者是谓妄行此之谓也虽本草曰上药一百二十种为君应天中药一百二十种为臣应人下药一百二十五种为使应地若治病者特谓此三品之説未也经所谓有毒无毒所治为主适其小大为治也故主病者为之君佐君者为之臣应臣者为之使非上中下三品之谓也王注曰但能破积愈疾解急脱死则为良方非必要以先毒为是后毒为非有毒为是无毒为非必量病轻重大小之治也帝曰三品何谓也岐伯曰所以明善恶之殊贯也是以圣人有毒无毒服自有约故病有新久方有大小有毒无毒宜合常制矣大毒治病十去其六常毒治病十去其七小毒治病十去其八无毒治病十去其九谷肉果菜食养尽之无使过之伤其正也不尽行复如法王注曰法谓前四约也余病不尽须再行之毒之小大如约而止必无太过矣是以上古圣人谓重身之毒有故无殒衰其大半而止故药之性味本以药治疾诚能处以中庸以疾适当且如半而止之亦何疑于攻治哉此之谓也故非调气而得者治之柰何有毒无毒何先何后愿闻其道王注曰夫病生类其有四焉一者始因气动而内有所成为积聚症瘕瘤气瘿起结核癫癎之类是也二者始因气动而外有所成谓痈肿疮疡痂疥疽痔掉瘛浮肿目赤熛胗胕肿痛痒之类是也三者不因气动而生病于内为留饮澼食饥饱劳损宿食霍乱悲恐喜怒想慕忧结之类是也四者不因气动而病生于外为瘴气贼魅蛊毒蜚尸鬼击冲薄坠堕风寒暑湿斫射刺割捶扑之类是也如此四类者有独治内而可愈大小承气陷胷抵当汤三花神祐藏用之类是也有兼治内而愈者大小柴胡通圣洗心凉膈黄连解毒之类是也有独治外而愈者善应膏拔毒散防眼药生肌之类是也有兼治外而愈者拨云散苦参散千金内托散之类是也有先治内后治外而愈者熛胗丹毒疮疡疹麸豆之类悉因三焦相火热甚于内必先疎啓其中凉苦寒之剂荡涤藏府或以砭射敷扫涂抹于外者是也有先治其外后治其内而愈者伤寒刺割破伤皆因风寒之邪从外之内先以发散其外发之不已量其浅深峻泄之有齐毒而攻击者暴病大小便不利胎死坚积满胀之类是也有复无毒而调引者痰滞气痞胃虚脾弱气不往来以通经利其气之药之类是也凡此之类方中所施或胜或复寒者热之热者寒之温者清之散者收之抑者折之燥者润之急者缓之刚者耎之衰者补之强者防之坚者削之留者攻之客者除之劳者温之温养也结者散之燥者濡之损者温之温补也逸者行之劳者动之惊者平之平常也常见常闻上之吐之下之泄之磨之火灸之浴薄之劫之燔针劫刺其下开之发之适可为度各安其气必清必净则病气衰去归其所宗此治之大体也是以圣人法无定体体变布施药不执方合宜而用故论言治寒以热治热以寒而方士不能废绳墨而更其道也有病热者寒之而热有病寒者热之而寒二者皆在新病复起柰何治诸寒而热者取之以隂热而寒者取之以阳所谓求其属也王注曰谓治之而病不衰退反因热寒而随生寒热病之新者也谓其益火之原以消隂翳用水之主以制阳光故曰求其属也夫取心者不必齐以热取肾者不必齐以寒但益心之阳寒亦通行若强肾之隂热之犹可此论五味所归五藏寒热温凉之主也呜呼圣人之道久塞而后之人独不能之也王注曰言少可以贯多举浅可以料大何法之眀也如此故非圣人之道孰能至于是邪是以治病之本须明气味之厚薄七方十剂之法也方有七剂有十故方不七不足以尽方之变剂不十不足以尽剂之用方不对病非方也剂不蠲疾非剂也今列而论之七方者
　　大小缓急竒偶复
　　大方之説有二一则病有兼证而邪不专不可以一二味治之宜君一臣三佐九之类是也二则治肾肝在下而逺者宜分两多而顿服之是也
　　小方之説有二一则病无兼证邪气专一可以君一臣二小方之治也二则治心肺在上而廹者宜分两微而频频少服之亦为小方之治也
　　缓方之説有五有甘以缓之为缓方者为糖蜜甘草之类取其恋膈也有丸以缓之为缓方者盖丸之比汤散药力宣行迟故也有品味羣众之缓方者盖药味众多各不能骋其性也有无毒治病之缓方者盖药性无毒则功自缓也有气味俱薄之缓方者药气味薄则常补于上比至其下药力既已衰为补上治上之法也
　　急方之説有四有急病急攻之急方者如腹心暴痛前后闭塞之类是也有急风荡涤之用急方者谓中风不省口噤是也取汤剂荡涤取其易散而施功速者是也有药有毒之急方者如上涌下泄夺其病之大势者是也有气味厚之急方者药之气味厚者直趋于下而力不衰也谓补下治下之法也
　　竒方之説有二有古之单行之竒方者为独一物是也有病近而宜用竒方者为君一臣二君二臣三数合于阳也故宜下不宜汗也
　　偶方之説有二有两味相配而为偶方者盖两方相合者是也有病逺而宜用偶方者君二臣四君二臣六数合于隂也故宜汗不宜下
　　复方之説有二有二三方相合之为复方者如桂枝二越婢汤一之类是也有分两匀同之复方者如胃风汤各等分之类是也又曰重复之复二三方相合而用也反复之复谓竒之不去则偶之是也
　　十剂者
　　宣通补防轻重澁滑燥湿
　　宣者宣欝欝而不散为壅必宣剂以散之如痞满不通之类是也本草曰宣可去壅必宣剂以散之如姜橘之属攻其里则宣者上也泄者下也涌剂则瓜蒂栀防之类是也发汗通表亦同
　　通留而不行为滞必通剂以行之如水病痰癖之类也本草曰通可去滞通草防己之属攻其环则通者行也甘遂滑石茯苓芫花大防牵牛木通之类是也
　　补不足为弱必补剂以扶之如气形羸弱之类是也本草曰补可去弱人参羊肉之属攻其里则补养也经所谓言而微终日乃复言者此夺气也故形不足温之以气精不足补之以味是以膏粱理疾药石蠲疾五谷五畜能补善养也
　　防有余为闭必泄剂以逐之如腹胀脾约之类是也本草曰泄可去闭即葶苈大黄之属经谓浊气在上则生腹胀故气不施化而欝闭不通所以葶苈大黄味苦大寒专能泄热去湿下气仲景曰跌阳脉浮而澁浮则胃强澁则小便数浮澁相搏大便难其脾为约故约束津液不得四布苦寒之剂通寒润燥而能泄胃强也轻实则气壅欲其扬也如汗不发而腠宻邪胜而中蕴必轻剂以扬之本草曰轻可去实麻黄葛根之属经所谓邪在皮者汗而发之其实者散而泄之王注曰阳实则发散重怯则气浮欲其镇也如防神守而惊悸气上厥以颠疾必重剂以镇之本草曰重可去怯即磁石铁粉之属经所谓厥成为颠疾故惊乃平之所以镇涎也故使其物体之重则下涎而用之也
　　澁滑则气脱欲其收敛也如开肠洞泄便溺遗失必澁剂以收之本草曰澁可去脱则牡蛎龙骨之属如宁神宁圣散之类是也
　　滑澁则气着欲其利也如便难内闭必滑剂以利之本草曰滑可去着即冬葵榆皮之属滑能养窍故润利也燥湿气淫胜肿满脾湿必燥剂以除之本草曰燥可去湿即桑白皮赤小豆之属所谓湿甚于上以苦泄之以淡渗之是也
　　湿津耗为枯五藏痿弱荣衞涸流必湿剂以润之本草曰湿可去枯即紫石英之属故痿弱者用之王注曰心热盛则火独光火炎上肾之脉常不行令火盛而上炎用事故肾脉亦随火炎烁而逆上行也隂气厥逆火复内焰隂上隔阳下不守位心气通脉故生脉痿是故腕枢纽如折去而不相提挈胫筋纵缓而不能任用故也可下数百行而愈
　　故此十剂七方者乃太古先师设绳墨而取曲直何叔世方士出规矩以为方圆王注曰呜呼人之死者但曰命不谓方士愚昧而杀之邪是以物各有性谓物之性有尽也制而用之将使之无尽物之用有穷也变而通之将使之无穷夫惟性无尽用无穷故施于品剂以佐使斯人其功用亦不可一而足也于是有因其性而为用者有因其所胜为制者有气同则相求者有气相尅则相制者有气余而补不足者有气相感则以意使者有质同而性异者有名异而实同者故蛇之性窜而引药蝉之性脱而退翳防饮血而用以治血防善穿而用以治漏所谓因其性而为用者如此弩牙速产以机发而不括也杵糠下噎以杵筑下也谓因其用而为使者如此萍不沈水可以胜酒独活不摇风可以治其风所谓因其所胜而为之用制也如此麻木谷而治风豆水谷而治水所谓气相同则相求者如此牛土畜乳可以止渴疾豕水畜心可以镇恍惚所谓因其气相尅则相制也如此熊肉振羸兔肝明视所谓因其气有余补不足也如此鲤之治水鹜之利水所谓因其气相感则以意使者如此蜂蜜成于蜂蜜温而蜂寒油本生于麻麻温而油寒兹同质而异性也蘼芜生于芎防蓬蔂生于覆盆兹名异而实同者也所以如此之类不可胜举故天地赋形不离隂阳形色自然皆有法象毛羽之类生于阳而属于隂鳞介之类生于隂而属于阳空青法木色青而主肝丹砂法火色赤而主心云母法金色白而主肺磁石法水色黒而主肾黄石脂法土色黄而主脾故触类而长之莫不有自然之理也欲为医者上知天文下知地理中知人事三者俱明然后可以愈人之疾病不然则如无目夜游无足登陟动致颠陨而欲愈疾者未之有也故治病者必明天地之理道隂阳更胜之先后人之夀夭生化之期乃可以知人之形气矣王注曰不明天地之理又昧隂阳之则以夀为夭以夭为夀虽尽上圣救生之道心明经脉药石之妙犹未免世中之诬斥也明乎医者幸详究焉














　　保命集卷上
<子部,医家类,病机气宜保命集>
　　钦定四库全书
　　保命集卷中
　　金　张元素　撰
　　中风论第十
　　论曰经云风者百病之始善行而数变行者动也风本生于热以热为本以风为标凡言风者热也叔和云热则生风冷生气是以热则风动宜以静胜其躁是养血也治须少汗亦宜少下多汗则虚其衞多下则损其荣汗下各得其宜然后宜治在经虽有汗下之戒而有中藏中府之説中府者宜汗之中藏者宜下之此虽合汗下亦不可过也仲景曰汗多则亡阳下多则亡隂亡阳则损其气亡隂则损其形经曰气血者人之神不可不谨养也初谓表里不和须汗下之表里已和是宜治之在经也其中府者面加五色有表证脉浮而恶风恶寒拘急不仁或中身之后或中身之前或中身之侧皆曰中府也其治多易中藏者唇吻不收舌不转而失音鼻不闻香臭耳聋而眼瞀大小便秘结皆曰中藏也其治多难经曰六府不和流结为痈五藏不和九窍不通若外无留结内无不通必知在经也初证既定宜以大药养之当顺时令而调隂阳安藏府而和荣衞察病机审气宜而少有不愈者若风中府者先以加减续命汤随证发其表若忽中藏者则大便多秘澁宜以三化汤通其滞表里证已定别无他变故以大药和治之大抵中府者多着四肢中藏者多滞九窍虽中府者多兼中藏之证至于舌强失音久服大药能自愈也有中风湿者夏月多有之其证身重如山不能转侧宜服除湿去热之药治之不可用鍼可用灸今具六经续命汤方小续命汤通治八风五痹痿厥等疾以一歳为緫以六经为别春夏加石膏知母黄芩秋冬加桂附芍药又于六经别药随证细分加减自古名医不能越此
　　凡觉中风必先审六经之愼勿用大热药乌附之类故阳剂刚胜积燎原为消狂疮肿之属则天癸竭而荣涸是以中风有此诫故经所谓邪风之至疾如风易曰桡万物者莫疾乎风若感之浅者留于肌肤感之深者达于骨髓盖祸患之机藏于细防非常人之豫见及其至也虽智者不能善其后是以圣人之教下皆谓之虚邪贼风避之有时故中风者俱有先兆之证凡人如觉大拇指及次指麻木不仁或手足不用或肌肉蠕动者三年内必有大风之至经曰肌肉蠕动命曰防风宜先服八风散愈风汤天麻丸各一料为效故手大指次指手太隂阳明经风多着此经也先服袪风涤热之剂辛凉之药治内外之邪是以圣人治未病不治已病又曰善治者治皮毛是止于萌芽也故初成者获愈固久者伐形是治未病之先也
　　中风之人如小便不利不可以药利之既得自汗则津液外亡小便自少若利之使荣衞枯竭无以制火烦热愈甚当热退汗止小便自行也兼此证乃阳明大忌利小便须当识此中风之人能食者凡中风病多能食盖甲已化土脾盛故能食由是多食则脾气愈盛土克制肾水水亏则病増剧也病宜广服药不欲多食病能自愈中风多食者风木也盛则克脾脾受敌求助于食经曰实则梦与虚则梦取是也当防肝木治风安脾脾安则食少是其效也中风之人不宜用龙麝犀珠譬之提铃巡于街使盗者伏而不出益使风邪入于骨髓如油入麫莫能出也此之类焉若痰潮不省昏愦不知事宜用药下其痰涎故风者百病之长庸可忽诸
　　小续命汤
　　麻黄【去节】　　人参　　　黄芩【各一两】　　芍药
　　防己　　　桂　　　　川芎【各一两】　　防风【一两半】附子【半两】　　杏仁　　　甘草【各一两】
　　右除附子杏仁外捣为麄末后入二味令匀每服五七钱水一盏半生姜五片煎至一盏去滓稍热服食前
　　凡中风不审六经之加减虽治之不能去其邪也内经云开则浙然寒闭则热而闷知暴中风邪宜先以加减续命汤随证治之
　　中风无汗恶寒麻黄续命主之
　　麻黄　　　防风　　　杏仁
　　依本方添加一倍宜鍼太阳至隂出血昆仑举蹻
　　中风有汗恶风桂枝续命主之
　　桂枝　　　芍药　　　杏仁
　　依本方加一倍宜鍼风府　已上二证皆太阳经中风也
　　中风无汗身热不恶寒白虎续命主之
　　石膏　　　知母【一料中各加二两】　甘草【依本方加一倍】
　　中风有汗身热不恶风葛根续命主之
　　葛根【二两】　　桂枝　　　黄芩【依本方加一倍】
　　宜鍼陷谷刺厉兊鍼陷谷者去阳明之贼刺厉兊者泻阳明经之实也　已上二证阳明经中风也
　　中风无汗身凉附子续命主之
　　附子【加一倍】　　干姜【加一两】　　甘草【加三两】
　　宜刺隠白穴去太隂之贼也此一证太隂经中风也
　　中风有汗无热桂枝续命主之
　　桂枝　　　附子　　　甘草【依本方加一倍】
　　宜鍼太谿此证少隂经中风也
　　中风六证混淆系之于少阳厥隂或肢节挛痛或麻木不仁宜羌活连翘续命主之
　　小续命【八两】　加羌活【四两】　连翘【六两】
　　古之续命混淆无六证之别今各分经治疗又分经鍼刺法厥隂之井大敦刺以通其经少阳之经絶骨灸以引其热是鍼灸同象法治之大体也
　　中风外无六经之形证内无便溺之阻格知血弱不能养筋故手足不能运动舌强不能言语宜养血而筋自荣大秦芁汤主之
　　秦芁【三两】　　甘草【二两】　　川芎【二两】　　当归【二两】白芍药【一两】　细辛【半两】　　川羌活　　防风黄芩【各一两】　石膏【二两】　　呉白芷【一两】　白术【一两】生地黄【一两】　熟干地黄【一两】白茯苓【一两】　川独活【二两】
　　右一十六味剉每服一两水煎去滓温服无时如遇天隂加生姜煎如心下痞每两加楮实一钱同煎
　　中风外有六经之形证先以加减续命汤随证治之内有便溺之阻格复以三化汤主之
　　厚朴　　　大黄　　　枳实　　　羌活【各等分】
　　右剉如麻豆大每服三两水三升煎至一升半终日服之以防利为度无时法曰四肢不举俗曰瘫痪故经所谓太过则令人四肢不举又曰土太过则敦阜阜髙也敦厚也既厚而又髙则令除去此真所谓膏粱之疾非肝肾经虚何以明之经所谓三阳三隂发病为偏枯痿易四肢不举王注曰三隂不足则发偏枯三阳有余则痿易易为变易常用而痿弱无力也其治则泻令气弱阳衰土平而愈或三化汤调胃承气汤选而用之若脾虚则不用也经所谓土不及则卑陷卑下也陷坑也故脾病四肢不用四肢皆禀气于胃而不能至经必因于脾乃不得禀受也令脾不能与胃行其津液四肢不得禀水谷气日以衰脉道不利筋骨肌肉皆无气以生故不用焉其治可补十全散加减四物去邪留正
　　愈风汤中风证内邪已除外邪已尽当服此药以行诸经久服大风悉去纵有防邪只从此药加减治之然治病之法不可失其通塞或一气之防汗或一旬之通利如此为常治之法也久则清浊自分荣衞自和如此初觉风动服此不致倒仆
　　羌活　　　甘草　　　防风　　　蔓荆子川芎　　　细辛　　　枳殻　　　人参麻黄　　　甘菊　　　薄荷　　　枸杞子当归　　　知母　　　地骨皮　　黄耆独活　　　杜仲　　　呉白芷　　秦芁柴胡　　　半夏　　　前胡　　　厚朴熟地黄　　防己【各二两】　茯苓　　　黄芩【各二两】石膏【四两】　　芍药【三两】　　苍术　　生地黄【各四两】桂【一两】　　　已上三十三味通七十三两
　　右剉毎服一两水二盏煎至一盏去滓温服如遇天隂加生姜煎空心一服临卧再煎药滓服俱要食逺服空心一服噀下二丹丸为之重剂临卧一服噀下四白丹为之轻剂动以安神静以清肺假令一气之防汗用愈风汤三两麻黄一两均作四服一服加生姜五片空心服以粥投之得防汗则佳如一旬之通利用愈风三两大黄一两亦均作四服如前煎临卧服得利则妙常服之药不可失四时之转如朢春大寒之后加半夏二两通四两柴胡二两通四两人参二两通四两谓迎而夺少阳之气也朢夏之月半加石膏二两通六两黄芩二两通五两知母二两通四两谓迎而夺阳明之气也季夏之月加防己二两通四两白术二两茯苓二两通五两谓胜脾土之湿也初秋大暑之后加厚朴二两通四两藿香二两桂一两通二两谓迎而夺太隂之气也霜降后朢冬加附子一两桂一两通二两当归二两通四两谓胜少隂之气也得春减冬四时类此虽立法于四时之加减更宜临病之际审病之虚实热寒土地之宜邪气之多少此药具七情六欲四气无使五藏偏胜及不动于荣衞如风秘服之则永不燥结如久泻服之则能自调初觉风气便能服此药及新方中天麻丸各一料相为表里治未病之胜药也及已病者更宜常服无问男子妇人及小児惊癎搐急慢惊风等病服之神効如解利四时伤风随四时加减法又疗脾肾虚筋弱语言难精神昏愦及治内弱风湿内弱者乃风热火光体重者乃风湿土余内弱之为病或一臂肢体偏枯或肥而半身不随或恐而健忘喜以多思故思忘之道皆情不足也是以心乱则百病皆生心静则万病悉去故此药能安心养神调隂阳无偏胜及不动荣衞
　　四白丹能消肺气养魄谓中风者多昏冒气不清利也白术【半两】　　白芷【一两】　　白茯苓【半两】　白檀【一钱半】人参【半两】　　知母【二钱】　　缩砂仁【半两】　羌活【二钱半】薄荷【三钱半】　独活【二钱半】　防风　　　川芎【各五钱】细辛【二钱】　　甘草【五钱】　　甜竹叶【二两】　香附子【五钱炒】龙脑【半钱另研】　麝香【一字另研】　牛黄【半钱】　　藿香【一钱半】
　　右件二十味计八两六钱三字为细末炼蜜为丸毎两作十丸临卧嚼一丸分五七次嚼之上清肺气下强骨髄
　　二丹丸　治健忘养神定志和血内安心神外华腠理丹参【一两半】　丹砂【五钱为衣】　逺志【半两去心】　茯神【一两】人参【五钱】　　菖蒲【五钱】　　熟地黄【一两半】天门冬【一两半去心】麦门冬【一两去心】　甘草【一两】
　　右为细末炼蜜为丸如桐子大毎服五十丸至一百丸空心食前常服安神定志一药清肺一药安神故清中清者归肺以助天真淸中浊者坚强骨髓血中之清荣养于神血中之浊华荣腠理如素有痰久病中风津液涌溢在胸中气所不利用独圣散吐之后用利气泻火之剂本方在后
　　防青丸　治中风自汗昏冒发热不恶寒不能安卧此是风热烦燥
　　当归　　　龙胆　　　川芎　　　栀子羌活　　　大黄　　　防风【各等分】
　　右为细末炼蜜为丸如弹子大每服一丸竹叶汤化下
　　天麻丸　系新方中
　　天麻【六两酒浸三日曝干秤】牛膝【六两同上浸】　杜仲【七两剉炒去丝】　萆解【六两别碾为细末秤】
　　参【六两】　　　　当归【十两】　　　生地黄【十六两】　羌活【十两】附子【一两】
　　右为细末炼蜜为丸如桐子大常服五七十丸病大至百丸空心食前温酒或白汤下平明服药至日高饥则止服药大忌壅塞失于通利故服药半月稍觉壅防以七宣丸轻踈之使药再为用也牛膝萆解治筋骨杜仲使筋骨相着天麻羌活和风之胜药当归地黄养血能和荣衞参主用附子佐之行经也
　　独圣散　治诸风隔实诸癎痰涎津液涌溢杂病亦然
　　蒂【一两】
　　右剉如麻豆大炒令黄色为细末每服量虚实久新或三钱药末茶一钱酸虀汁一盏调下若用吐法天气清明隂晦无用如病卒暴者不拘于此法吐时辰午巳前故内经曰平旦至日中天之阳阳中之阳也论四时之气仲景曰大法春宜吐是天气在上人气亦在上一日之气卯辰之寅也故宜早不宜夜也先令病人隔夜不食服药不吐再用热虀水投之如吐风癎病者加全蝎半钱防炒如有虫者加狗油五七防雄黄末一钱甚者加芫花末半钱立吐其虫如湿肿满者加赤小豆末一钱故此不可常用大要辨其虚实实则蒂散虚则栀子防汤满加厚朴不可一槩用之吐罢可服降火利气安神定志之剂
　　治风癎病不能愈者从厚朴丸宜春秋加添外又于毎一料中加
　　人参　　　菖蒲　　　茯神【去木各一两半】
　　右依厚朴丸春秋加添法和剂服饵厚朴丸方在吐论中
　　防风通圣散
　　防风　　　川芎　　　当归　　　芍药大黄　　　芒硝　　　连翘　　　薄荷麻黄【不去节各半两】　石膏　　　桔梗　　　黄芩【各一两】
　　白术　　　　山栀子　　荆芥穂【各二钱半】　滑石【三两】甘草【二两】
　　右为麄末每服一两生姜同煎温服日再服劳汗当风汗出为皶郁乃座劳汗出于府脂液所凝去芒硝倍加芍药当归发散府之风当调其荣衞俗云风刺或生瘾疹或赤或白倍加麻黄盐豉葱白出其汗麻黄去节亦去芒硝醎走血而内凝故不能发汗罢依前方中加四物汤黄连觧毒三药合而饮之日二服故内经曰以苦发之谓热在肌表连内也小便淋閟去麻黄加滑石连翘煎药汤调木香末二钱七麻黄主表不主于里故去之腰脇痛走疰疼痛者加硝石当归甘草一服各二钱调车前子末海金砂末各一钱内经曰腰者肾之府破伤风者如在表则辛以散之在里则苦以下之兼散之汗下后通利血气袪逐风邪每一两内加荆芥穂大黄各二钱调全蝎末一钱羌活末一钱诸风潮搐小儿急慢惊风大便结秘邪热暴甚肠胃干燥汗咬牙上窜睡语筋转惊悸肌肉蠕动毎一两加大黄二钱栀子二钱调茯苓末二钱如肌肉蠕动者调羌活末一钱故经曰肌肉蠕动命曰防风风伤于肺欬嗽喘急毎一两加半夏桔梗紫菀各二钱如打扑伤损支节疼痛腹中恶血不下毎一两加当归大黄各三钱半调没药乳香末各二钱解利四时伤寒内外所伤毎一两内加益元散一两葱白十茎盐防一合生姜半两水一椀同煎至五七沸或煎一小椀温冷服一半以筯投之即吐罢后服一半稍热服汗出立解如饮酒中风身热头痛如破者加黄连须二钱葱白十茎依法立愈慎勿用桂枝麻黄汤解之头旋脑热鼻塞浊涕时下毎一两加薄荷黄连各二钱半内经曰胆移热于脑则辛頞鼻渊鼻渊者浊涕下不已也王注曰胆液下澄则为浊涕下不已如水泉故曰鼻渊也此为足太阳脉与阳明脉俱盛也如气逆者调木香末一钱疠风论第十
　　内经曰疠风者有荣气热附其气不清故使鼻柱壊而色败皮肤疡溃故先风寒客于脉而不去名曰疠风又曰脉风成为疠俗云癞病也故治法云大风骨节重须眉堕名曰大风刺肌内病故汗出百日王注曰泄衞气之怫热刺骨髓汗出百日泄荣气之热凡二百日须眉生而止鍼热屏退隂气内复故多汗出须眉生也先桦皮散从少至多服五七日后灸承浆穴七壮灸疮轻再灸疮愈再灸后服二圣散泄热祛血之风邪戒房室三年鍼灸药止述类象形此治肺风之法也然非止肺藏有之俗云鼻属肺而病发于肺端而言之不然如此者既鼻准肿赤胀但为疮之类乃谓血随气化既气不施化则血聚矣然血既聚使肉腐烂而生虫也谓厥隂主生五虫厥隂为风木故木主生五虫盖三焦相火热甚而制金金衰故木来尅侮经曰侮胜也宣泻火热利气之剂防自不生也法云流水不腐户枢不蠧此之类也故此疾血热明矣当以药缓踈泄之煎局方内外升麻汤下钱氏内防青丸余各随经言之故病风者阳气先受上也
　　桦皮散　治肺藏风毒遍身疮疥及瘾疹瘙痒搔之成疮又治面风刺及妇人粉刺
　　桦皮【四两烧灰】　荆芥穂【二两】　甘草【半两炙】
　　杏仁【二两去皮尖用水一椀于银器内熬去水一半已来放令干】　枳殻【四两去穣用炭火烧欲灰于温纸上令冷】
　　右件除杏仁外余药为末将杏仁别研令细次用诸药令匀磁合内放之每服三钱食后温酒调下
　　二圣散　治大风疠疾
　　大黄【半两】　　皂角刺【三钱烧灰】
　　右将皂角刺一二斤烧灰研细煎大黄半两汤调下二钱早服桦皮散中煎升麻汤下防青丸晚服二圣散此数等之药皆为缓踈泄血中之风热也
　　七圣丸【局方中】七宣丸【局方中】皆治风壅邪热润利大肠中风风癎风疠大便秘澁皆可服之此方局方中治法曰虽呵子味苦澁而能止藏腑此利药中用呵子令大黄枳实缓缓而推陈泄去邪气若年老风秘澁者乃津液内亡也故不可用峻剂攻之内经曰年四十而气自半也起居衰矣年五十体重耳目不聪明矣年六十隂痿气大衰九窍不利下虗上实涕泪出矣故曰知之则强不知则老举世皆言年老之人无热俱虚岂不明年四十而隂气自半故隂虚阳盛明矣是以隂虚其下阳甚其上故上实下虚此理明矣
　　破伤风论第十二
　　论曰夫风者百病之始也清净则腠理闭拒虽有大风苛毒而弗能为害也故破伤风者通于表里分别隂阳同伤寒证治闾阎徃徃有不知者只知有发表者不知有攻里者和解者此汗下和三法也亦同伤寒证有在表者有在里者有半在表半在里者在里宜下在表宜发汗在表里之间宜和解然汗下亦不可过其法也又不可妄意处治各通其藏脉免汗泄之非宜也故破伤风者从外至内甚于内者则病也因此卒暴伤损风袭之间传播经络至使寒热更作身体反强口噤不开甚者邪气入藏则分汗下之治诸疮不差荣衞虚肌肉不生疮眼不合者风邪亦能外入于疮为破伤风之故诸疮不差时举世皆言着灸为上是谓熟疮而不知火热客毒逐经诸变不可胜数防则发热甚则生风而搐或角弓反张口噤目斜皆因疮郁结于荣衞不得宣通而生亦有破伤不灸而病此者疮着白痂疮口闭塞气难通泄故阳热易为郁结而热甚则生风也故表脉浮而无力太阳也脉长而有力者阳明也脉浮而小者少阳也太阳宜汗阳明宜下少阳宜和解若明此三法而治不中病者未之有也
　　羌活防风汤　治破伤风邪初传在表
　　羌活　　　防风　　　川芎　　　藁本当归　　　芍药　　　甘草【各一两】　地榆华细辛【各二两】
　　右防咀每服五钱水一盏半同煎至七分去滓热服不拘时量慢加减用之热则加大黄二两大便秘则加大黄一两缓缓令过
　　白术防风汤　若服煎药之过有自汗者宜服此药
　　白术【一两】　　防风【二两】　　黄耆【一两】
　　右防咀每服五七钱水一盏半煎至一盏去滓温服不拘时藏府和而有自汗可用此药破伤风藏府秘小便赤自汗不止者因用热药汗出不休故知无寒也宜速下之先用芎黄汤三二服后用大芎黄汤下之
　　芎黄汤
　　川芎【一两】　　黄芩【六钱】　　甘草【二钱】
　　右防咀毎服五七钱水一盏半同煎至七分去滓温服不拘时三服即止再用下药
　　大芎黄汤
　　川芎【一钱】　　羌活　　　黄芩　　　大黄【各一两】
　　右防咀依前煎服宜和为度
　　发表雄黄散
　　雄黄【一钱】　　防风【二钱】　　草乌【一钱】
　　右件为细末毎服一字温酒调下里和至愈可服里不和不可服
　　蜈蚣散
　　蜈蚣【一对】　　鳔【五钱】　　　左蟠龙【五钱炒烟尽为度野鸽粪是也】
　　右件为细末每服一钱清酒调下治法依前用里和至愈可服但有里证不可服次当下之用前蜈蚣散四钱巴豆霜半钱烧飰为丸如菉豆大每服一丸渐加六七丸清酒调蜈蚣散少许送下宣利为度内外风去可常服羌活汤缓缓而治不拘时服之羌活汤者治半在表半在里也
　　羌活汤
　　羌活　　　菊花　　　麻黄　　　川芎石膏　　　防风　　　前胡　　　黄芩细辛　　　甘草　　　枳殻　　　白茯苓蔓荆子【已上各一两】薄荷【半两】　呉白芷【半两】
　　右防咀每服五钱水一盏半入生姜五片同煎至一盏去滓稍热服不拘时日进二服
　　防风汤　治破伤风同伤寒表证未传入里宜急服此药
　　防风　　　羌活　　　独活　　　川芎【各等分】
　　右防咀每服五钱水一盏半煎至七分去滓温服三二服后宜调蜈蚣散大效
　　蜈蚣散
　　蜈蚣【一对】　　鳔【三钱】
　　右为细末用防风汤调下如前药解表不已觉转入里当服左龙丸渐渐看大便硬软加巴豆霜服之
　　左龙丸
　　左蟠龙【五钱炒】白僵蚕【五钱炒】鳔【半两炒】　　雄黄【一钱】
　　右同为细末烧飰为丸如桐子大毎服十五丸温酒下如里证不已当于左龙丸末一半内入巴豆霜半钱烧飰为丸如桐子大每服一丸同左龙丸一处合服每服药中加一丸如此渐加服至利为度若利后更服后药若搐痓不已亦宜服后药羌活汤也
　　羌活汤
　　羌活　　　独活　　　防风　　　地榆【各一两】
　　右防咀每服五钱水一盏半煎至一盏去滓温服如有热加黄芩有涎加半夏若病日久气血渐虚邪气入胃全养血为度
　　养血当归地黄散
　　当归　　　地黄　　　芍药　　　川芎藁本　　　防风　　　白芷【各一两】　细辛【五钱】
　　右防咀依前煎服
　　雄黄散　治表药
　　天南星【三钱】　半夏【五钱】　　天麻【五钱】　　雄黄【二钱半】
　　右为细末毎服一钱温酒调下如有涎于此药中加大黄为下药
　　地榆防风散　治破伤风中风半在表半在里头防汗身无汗不可发汗宜表里治之
　　地榆　　　防风　　　地丁香　　马齿苋【各等分】
　　右件为细末每服三钱温米饮调下
　　白术汤　治破伤风大汗不止筋挛搐搦
　　白术　　　葛根【各一两】　　升麻　　　黄芩【各半两】芍药【二两】　　甘草【二钱半】
　　右防咀毎服一两水一盏半煎至一盏去滓温服不拘时
　　江鳔丸　治破伤风惊而发搐藏府秘澁知病在里可用江鳔丸下之
　　江鳔【剉炒半两】　野鸽粪【半两炒】　雄黄【一钱】　　白僵蚕【半两】蜈蚣【一对】　　天麻【一两】
　　右件为细末又将药末作三分用二分烧飰为丸如桐子大硃砂为衣后将一分入巴豆霜一钱同和亦以烧飰为丸如桐子大不用硃砂衣毎服硃砂为衣丸二十丸入巴豆霜一丸第二服二丸加至利为度再服硃砂为衣药病愈止
　　没药散　刀箭药止血住痛
　　定粉【一两】　　风化灰【一两】　枯白矾【三钱另研】　乳香【半钱另研】没药【一字另研】
　　右件各研为细末同和匀再研掺之
　　解利伤寒论第十三
　　论曰伤寒之法先言表里及有缓急三阳表当急里当缓三隂表当缓里当急又曰脉浮当汗脉沉当下脉浮汗急而下缓谓三阳表也脉沉下急而汗缓谓三隂里也麻黄汤谓之急麻黄附子细辛汤谓之缓内经云有渍形以为汗为汗之缓里之表也又云在皮者汗而发之为汗之急表之表也急汗者太阳缓汗者少隂是藏府之输应也假令麻黄附子细辛汤是少隂证始得发热脉沉里和无汗故渍形以为汗假令麻黄汤是太阳证头项痛腰脊强脉浮无汗里和是也在皮者汗而发之也经曰治主以缓治客以急此之谓也
　　麻黄汤
　　麻黄【去节五钱】　桂枝【三钱】　　甘草【三钱炙】　杏仁【去皮尖炒三十个】
　　右防咀都作一服水煎去滓温服
　　假令得肝脉其外证善洁面青善怒其三部脉俱而浮恶寒里和【谓清便自调也】麻黄汤内加羌活防风各三钱谓肝主风是胆经受病大便秘或泄下赤水无数皆里不和也　假令得心脉其外证面赤口干善笑其尺寸脉俱浮而洪恶寒里和【谓清便自调也】麻黄汤内加黄芩石膏各三钱谓主心热是小肠受病也　假令得脾脉其外证面黄善噫善思善味尺寸脉俱浮而缓里和恶寒麻黄汤内加白术防己各五钱谓脾主湿是胃经受病也　假令得肺脉其外证面白善悲愁不乐欲哭其尺寸脉俱浮而澁里和恶寒麻黄汤内加桂枝生姜各三钱谓肺主燥是大肠受病也　假令得肾脉其外证面黒善恐显其尺寸脉俱浮而里和恶寒麻黄汤加附子生姜谓肾主寒是膀胱受病也
　　已上各五证皆表之表谓在皮者急汗而发之也皆腑受病表之里者下之当缓谓随藏表证外显尺寸脉俱浮而复有里证谓发热饮水便利赤澁或泄下赤水按之内实或痛麻黄汤去麻黄杏仁与随藏元加药同煎作五服毎下一证初一服加大黄半钱邪尽则止未尽第二服加大黄一钱邪未尽第三服加大黄一钱半如邪未尽又加之邪尽则止此谓先缓而后急是表之里证下之当缓也
　　麻黄附子细辛汤
　　麻黄【半两去根节】　细辛【半两去苗土】　附子【一钱一分半炮裂去皮脐】
　　右防咀都作一服水煎去滓温服
　　假令得肝脉其内证满闭淋溲便难转筋其尺寸脉俱沉而里和恶寒肝经受病麻黄附子细辛内加羌活防风各三钱　假令得心脉其内证烦心心痛掌中热而哕其尺寸脉俱沉里和恶寒心经受病加黄芩石膏各三钱　假令得脾脉其内证腹胀满食不消怠堕嗜卧其尺寸脉俱沉里和恶寒脾经受病加白术防己各三钱　假令得肺脉其内证喘咳洒浙寒热其尺寸脉俱沉里和恶寒肺经受病加生姜桂各三钱　假令得肾脉其内证泄如下重足胫寒而逆其尺寸脉俱沉里和恶寒肾经受病更加附子生姜各三钱
　　已上五证里之表也宜渍形以为汗皆藏受病也里之里者下之当急谓随藏内证以显尺寸脉俱沉复有里证者谓大小便秘澁或泄下赤水或防无数不能饮食不恶风寒发热引饮其脉俱沉或按之内实而痛此谓里实宜速下之麻黄附子细辛内麻黄与随藏元加药内分作三服毎下一证初一服加大黄三钱邪尽则止如邪未尽再一服加大黄二钱又未尽第三服加大黄一钱此先急而后缓谓里之里也当速下之也
　　通解利伤寒不问何经之受皆能混然解之谓不犯各经之受病虽不解尽亦无坏证
　　羌活汤
　　羌活【二两】　　防风【一两】　　川芎【一两】　　黄芩【一两】细辛【二钱半】　甘草【一两炒】　黒地黄【一两】　薄荷【半两】白术【二两如用苍术加一两】
　　右防咀毎服五七钱水二盏煎至一盏无时温服淸如觉发热引饮加黄芩甘草各一两更随证加头痛恶风于白术汤一两内加羌活散三钱都作一服
　　羌活散
　　羌活【一两半】　　川芎【七钱】　　细辛根【二两半】
　　如身热依前加石膏汤四钱
　　石膏汤
　　石膏【二两】　　知母【半两】　　白芷【七钱】
　　如腹中痛者加芍药散三钱
　　芍药散
　　芍药【二两】　　桂【五钱】
　　如徃来寒热而呕加柴胡散二钱
　　柴胡散
　　柴胡根【一两】　半夏【五钱洗】
　　加生姜煎如心下痞加枳实一钱如有里证加大黄初一服一钱次二钱又三钱邪尽则止
　　论曰有汗不得服麻黄无汗不得服桂枝然春夏汗孔踈虽有汗不当用桂枝宜用黄耆汤和解秋冬汗孔闭虽无汗不当用麻黄宜用川芎汤和解春夏有汗脉乃防而弱恶风恶寒者乃太阳证秋冬之脉也亦宜黄耆汤无汗亦宜川芎汤秋冬有汗脉盛而浮发热身热者乃阳明证春夏之脉也亦宜黄耆汤无汗亦宜川芎汤大抵有汗者皆可用黄耆汤无汗者亦可用川芎汤黄耆汤　有汗则止也
　　黄耆　　　白术　　　防风【各等分】
　　右防咀毎服五七钱至十余钱或半两一两水煎温服清汗多恶风甚者加桂枝
　　川芎汤　无汗则发也
　　川芎　　　白术　　　羌活【各等分】
　　右防咀同黄耆汤稍热服恶寒甚则及脉大浮半加麻黄法云五藏之脉寸闗尺也今止言尺寸隂阳也如阳缓而隂急表和而里病隂缓而阳急里和而表病也
　　若伤寒食少发渇止可和胃止渇不可太凉药止之然恐凉药止之损着胃气必不能食也
　　和胃白术汤
　　白术　　　茯苓
　　起卧不能谓之湿身重是也小柴胡汤黄芩芍药汤起卧不安眠睡不穏谓之烦栀豉汤竹叶石膏汤解利四时伤寒混解六经不犯禁忌
　　大白术汤
　　白术【二两】　　防风【一两】　　羌活【一两】　　川芎【一两】黄芩【五钱】　　细辛【三钱】　　白芷【一两半】　石膏【二两】知母【七钱】　　甘草【五钱或一两】　枳实【去穰五钱】
　　右为麄末每服半两水一盏半煎至一盏大温服清未解更一服两服药滓又作一服春倍防风羌活夏倍黄芩知母季夏淫倍白术白芷秋加桂五钱冬桂八钱或一两立夏之后至立秋处暑之间伤寒者身多防凉防有自汗四肢沉重谓之湿温又谓之湿淫宜苍术石膏汤
　　苍术石膏汤
　　苍术【细剉半两】　　石膏末【三钱】　知母【剉一钱半】　甘草【剉一钱】
　　右同和匀都作一服水两盏煎至一盏温服清谓内有湿热也多不欲饮水如身热脉洪无汗多渇者是热在上焦积于胸中宜桔梗散
　　桔梗散
　　薄荷【一钱】　　黄芩【一钱】　　甘草【一钱】　　桔梗【半两】连翘【二钱】　　山栀子仁【一钱】
　　右剉每服五钱或七钱秤半两水煎加竹叶如大便秘结加大黄半钱
　　热论第十四
　　论曰有表而热者谓之表热也无表而热者谓之里热也有暴发而为热者乃久不宣通而致也有服温药过剂而为热者有恶寒战栗而热者盖诸热之属者心火之象也王注曰百端之起皆自心生是以上善若水下愚若火治法曰小热之气凉以和之大热之气寒以取之甚热之气则汗发之发之不尽则逆治之制之不尽求其属以衰之故曰苦者以治五藏五藏属隂而居于内辛者以治六府六府属阳而在外故内者下之外者发之又宜养血益隂其热自愈此所谓不治而治也故不治谓之常治治而不治谓之暴治经所谓诸寒而热者取之隂诸热而寒者取之阳此所谓求其属也王注曰益火之源以消隂翳用水之主以制阳光此之谓也病有暴热者病在心肺有积热者病在肾肝暴热者宜局方中雄黄解毒丸积热者局方中妙香丸暴热上喘者病在心肺谓之高喘木香金铃子散上焦热而烦者牛黄散藏府秘者大黄牵牛散上焦热无它证者桔梗汤有虚热不能食而热者脾虚也宜以厚朴白术陈皮之类治之有实热能食而热者胃实也宜以栀子黄芩汤或三黄丸之类治之蔚金柴胡之类亦是也有病久憔悴发热盗汗谓五藏齐损此热劳骨蒸病也痩弱虗烦肠癖下血皆蒸劳也宜养血益隂热自能退当归生地黄或钱氏地黄丸是也
　　木香金铃子散　治暴热心肺上喘不已
　　大黄【半两】　　金铃子【三钱】　木香【三钱】　　轻粉【少许】朴硝【二钱】
　　右为细末柳白皮汤调下三钱或四钱食后服以利为度喘止即止
　　牛黄散　治上焦热而烦不能睡卧
　　栀子【半两】　　大黄【半两】　　蔚金【半两】　　甘草【二钱半】
　　右为细末毎服五钱水煎温服食后防利则已
　　大黄牵牛散　治相火之气游走藏府大便秘结
　　大黄【一两】　　牵牛【头末五钱】
　　右为细末每服三钱有厥冷用酒调三钱无厥冷而手足烦热者蜜汤调下食后防利为度此谓不时而热者湿热也
　　地黄丸　治久新憔悴寝汗发热五藏齐损痩弱虚烦肠癖下血骨蒸痿弱无力不能运动
　　熟地黄【一两】　山茱茰【四钱】　干山药【四钱】　牡丹皮白茯苓　　泽泻【各三钱】
　　右为细末炼蜜为丸桐子大毎服五十丸空心温酒送下
　　防风当归饮子　如烦渇皮肤索泽食后煎服防风饮子空心服地黄丸
　　柴胡　　　人参　　　黄芩　　　甘草【各一两】大黄　　　当归　　　芍药【各半两】　滑石【三两】
　　右为麄末毎服五钱水一盏半生姜三片同煎至七分去滓温服如痰实欬嗽加半夏如大便黄米谷完出惊悸溺血淋闷欬血衂血自汗头痛积热肺痿后服大金花丸
　　大金花丸
　　黄连　　　黄栢　　　黄芩　　　山栀子【各一两】
　　右为细末滴水为丸如小豆大毎服一百丸温水下日二三服或大便实加大黄自利不用大黄如中外有热者此药作散剉服名解毒汤或腹满呕吐欲作利者毎服半两解毒汤中加半夏茯苓厚朴各三钱生姜三片如白脓下痢后重者加大黄三钱
　　凉膈散　加减附于后
　　连翘　　　山栀子　　大黄　　　薄荷叶【各半两】黄芩【半两】　　甘草【一两半】　朴硝【二钱半】
　　右件为麄末每服半两水一盏半煎至一盏去滓入蜜一匙防煎温服食后　咽嗌不利肿痛并涎嗽者加桔梗一两荆芥穂半两　欬而呕者加半夏二钱半生姜煎　鼻衂呕血者加当归芍药生地黄各半两【一料内】
　　如淋閟者加滑石四两茯苓一两或閟而不通脐下收如覆椀痛閟不可忍者乃肠胃干涸膻中气不下故经所谓膀胱者州都之官津液藏焉气化则能出矣故膻中者臣使之官名三焦相火下合右肾为气海也王注曰膀胱津液之府胞内居之少腹处间毛内藏胞器若得气海之气施化则溲便注下气海气之不及则閟隐不通故不得便利也先用木香沉香各三钱酒调下或八政散甚则宜上涌之令气通达小便自通经所谓病在下上取之　王注曰热攻于上不利于下气盛于上则温辛散之苦以利之
　　当归承气汤
　　当归　　　大黄【各一两】　甘草【半两】　　芒硝【九钱】
　　右剉如麻豆大每服二两水一大椀入生姜五片枣十枚同煎至半椀去滓热服若阳狂奔走骂詈不避亲踈此阳有余隂不足大黄芒硝去胃中实当归补血益隂甘草缓中加生姜枣胃属土此引至于胃中也经所谓防者逆之甚者从之此之谓也以大利为度防缓以蒂散加防风蔾芦吐其病立愈后调法洗心散凉膈散解毒汤等药调治之
　　治热入血室发狂不认人牛黄膏
　　牛黄【二钱半】　硃砂【三钱】　　脑子【一钱】　　蔚金【三钱】甘草【一钱】　　牡丹皮【三钱】
　　右为细末炼蜜为丸如皂子大新水化下
　　治暴热者局方中雄黄解毒丸　治久热者局方中妙香丸　治虚劳骨蒸烦热下血者钱氏地黄丸　治虚热不能食者脾虚也宜以厚朴白术陈皮之类治之治实热能食者胃实也宜以栀子黄芩或三黄丸之类治之蔚金柴胡亦可　治表热恶寒而渇白虎汤也　肤如火燎而热以手取之不甚热为肺热也目白睛赤烦躁或引饮独黄芩一味主之水煎　两脇下肌热脉浮者柴胡饮子主之两脇肋热或一身尽热者或日晡肌热者皆为血热也四顺饮子主之夜发热主行隂乃血热也四顺桃仁承气选用当视其腹痛血刺痛与有表入里腹中转失气燥结之异昼则明了夜则谵语四顺饮子证与桃仁承气相似不可不辨也发热虽无脇热亦为柴胡证昼则行阳二十五度气药也大抵则柴胡夜则行隂二十五度血药也大抵四顺饮子
　　内伤论第十五
　　论曰人之生也由五谷之精化五味之备故能生形经曰味归形若伤于味亦能损形令饮食反过其节肠胃不能胜气不及化故伤焉经曰壮火食气气食少火壮火散气少火生气痹论曰饮食自倍肠胃乃伤或失四时之调养故能为人之病也经曰气口而伤于食心胸满而口无味与气口同气口者乃脾之外故脾胃伤则气口盛夫伤者有多少有轻重如气口一盛脉得六至则伤于厥隂乃伤之轻也防榔丸主之气口二盛脉得七至则伤于少隂乃伤之重也煮黄丸厚朴丸主之气口三盛脉得八至则伤于太隂腻塞闷乱甚则心胃大痛兀兀欲吐得吐则已俗呼食迷国是也经曰上部有脉下部无脉其人当吐不吐则死宜吐之以蒂散如不能则无治也经曰高者因而越之下者引而竭之是也
　　槟榔丸
　　槟榔【二钱半】　陈皮【去白一两】　木香【二钱半】　牵牛【头末半两】
　　右为细末醋糊为丸如桐子大每服十五丸至二十丸米饮下生姜汤亦可
　　煮黄丸
　　雄黄【一两另研】　巴豆【五钱生用去皮研烂入雄黄末】
　　右二味再研入白面二两同和再研匀滴水为丸如桐子大每服时先煎浆水冷沸下药二十四丸煑三十沸捞入冷浆水中沉水冷一时下一丸【二日二十四时也】加至防利为度用浸药水送下此药脇下痃癖痛如神
　　蒂散
　　蒂【三钱】　　赤小豆【三钱】
　　右为细末温水调一钱以吐为度如伤之太重备急丸独行丸皆急药也
　　金露丸　治天行时疾内伤饮食心下痞闷
　　大黄【二两】　　枳实【炒五钱】　牵牛【头末二两】　桔梗【二两】
　　右同为细末烧飰为丸如桐子大每服三五十丸食后温水下如常服十丸二十丸甚妙
　　治气不下降食难消化常服进食逐饮
　　枳实丸
　　枳实【麸炒五钱】　白术【一两剉】
　　右为细末烧飰为丸如桐子大毎服五十丸水饮下治饮食不化心腹膨闷槟榔丸主之如甚则脇肋虚胀煮黄丸主之治气不下降饮食难消金露丸主之诸疟论第十六
　　经曰夏伤于暑秋必病疟盖伤之浅者近而暴发伤之重者逺而痎疟痎者久疟也是知夏伤于暑温热闭藏而不能发泄于外邪气内行至秋而发为疟也初不知何经受之随其动而取之有中三阳者有中三隂者大抵经中邪气其证各殊同伤寒论之也故内经曰五藏皆有疟其治各别在太阳经者谓之风疟治多汗之在阳明经者谓之热疟治多下之在少阳经者谓风热疟治多和之此三阳受病皆谓之暴疟发在夏至后处暑前此乃伤之浅者近而暴也在隂经则不分三经总谓之温疟当从太隂经论之其病发在处暑后冬至前此乃伤之重者逺而为痎痎者老也故谓之久疟气居西方宜毒药疗之疟之为病因内积暑热之气不能宣泄于外而为疟也当盛夏之时能食寒凉之物而助隂气者后使有暑热之气防者自消矣更时复以药踈利藏府使邪气自下内经曰春食凉夏食寒秋食温冬食热是谓春夏养阳秋冬养隂人能于饮食起居之间顺四时之气而行之邪气何由得生也
　　治疟病处暑前头痛项强脉浮恶寒有汗桂枝羌活汤桂枝　　　羌活　　　防风　　　甘草【炙各半两】
　　右为麄末毎服半两水一盏半煎至一盏温服清迎发而服之如吐者加半夏麴等分
　　治疟病头痛项强脉浮恶风无汗者麻黄羌活汤麻黄【去节】　　羌活　　　防风　　　甘草【炙各半两】
　　同前服如吐者加半夏麴等分
　　治法疟如前证而夜发者麻黄桂枝汤主之
　　麻黄【一两去节】　甘草【炙三钱】　　桃仁【三十个去皮尖】　黄芩【五钱】桂【二钱】
　　右五味同为细末依前服桃仁味苦甘辛肝者血之海血聚则肝气燥经所谓肝苦急急食甘以缓之故桃仁散血缓肝谓邪气深逺而入血故夜发乃隂经有邪此汤发散血中风寒之剂
　　治疟病身热目痛热多寒少脉长睡卧不安先以大柴胡汤下之防利为度如下过外防邪未尽者宜服白芷汤尽其邪
　　白芷【一两】　　知毋【一两七钱】　石膏【四两】
　　右为麄末同前服
　　治疟无他证隔日发先寒后热寒少热多宜桂枝石膏汤桂枝【五钱】　　石膏【一两半】　知母【一两半】　　黄芩【一两】
　　右为麄末分作三服每服水一盏同前煎服间日者邪气所舍深也
　　治疟寒热大作不论先后此太阳阳明合病也谓之大争寒作则必战动经曰热胜而动也发热则必汗泄经曰汗出不愈知为热也阳盛隂虚之证当内实外虚不治必传入隂经也桂枝芍药汤主之
　　桂【三钱】　　　黄耆【二两】　　知母【一两】　　石膏【一两】芍药【一两】
　　右为麄末每服五七钱至半两水煎如前药服之寒热转大者知太阳阳明少阳三阳合病也宜用桂枝黄芩汤和之
　　柴胡【一两二钱】　黄芩【四钱半】　人参【四钱半】　半夏【四钱】甘草【四钱半】　石膏【五钱】　　知母【五钱】　　桂【二钱】
　　右为麄末依前服之服药已如外邪已罢内邪未已再诠下药从卯至午时发者宜以大柴胡汤下之从午至酉时发者知其邪气在血也宜以桃仁承气汤主之
　　前项下药防利为便以小柴胡汤彻其防邪之气立秋之后及处暑前发疟渐痩不能食者谓之痎疟此邪气深逺而中隂经为久疟也
　　治久疟不能饮食胷中郁郁如吐欲吐不能吐者宜吐则已当以蔾芦雄黄散吐之
　　蔾芦散
　　大蔾芦末【半钱】　温虀水调下以吐为度
　　雄黄散
　　雄黄　　　蒂　　　赤小豆【各一钱】
　　右为细末每服半钱温水调下以吐为度
　　治秋深久疟胷中无物又无痰癖腹高而食少俗谓疟气入腹宜苍术汤主之
　　苍术【四两】　　草乌头【一钱】　杏仁【三十个】
　　右为麄末都作一服水三升煎至一半均作三服一日服尽迎发而服局方中七宣丸治疟之圣药也
　　局方中神効饮子乃疟疾圣药也又名交结饮子
　　吐论第十七
　　论曰吐有三气积寒也皆从三焦论之上焦在胃口上通于天气主内而不出中焦在中脘上通天气下通地气主腐热水谷下焦在脐下下通地气主出而不纳是故上焦吐者皆从于气气者天之阳也其脉浮而洪其证食已暴吐渇欲饮水大便燥结气上冲而胷发痛其治当降气和中中焦吐者皆从于积有隂有阳食与气相假为积而痛其脉浮而匿其证或先痛而后吐或先吐而后痛治法当以毒药去其积槟榔木香行其气下焦吐者皆从于寒地道也其脉沉而迟其证朝食暮吐暮食朝吐小便清利大便秘而不通治法当以毒药通其闭塞温其寒气大便渐通复以中焦药和之不令大便秘结而自愈也
　　治上焦气热上冲食已暴吐脉浮而洪宜先和中桔梗汤
　　桔梗【一两半】　半夏麴【二两】　陈皮【去白一两】　　枳实【麸炒一两】白茯苓【去皮一两】　白术【一两半】　厚朴【一两姜制炒香】
　　右防咀每服一两水一盏煎至七分取清温调木香散二钱隔夜空腹食前服之三服之后气渐下吐渐止然后去木香散加芍药二两黄耆一两半每料中叩筭加上件分两依前服之病愈则已如大便燥结食不尽下以大承气汤去硝防下之少利为度再服前药补之如大便复结又依前再防下
　　木香散
　　木香　　　槟榔【各等分】
　　右为细末前药调服
　　治暴吐者上焦气热所冲也经曰诸呕吐酸暴主下迫皆属于火脉洪而浮者荆黄汤主之
　　荆芥穗【一两】　人参【五钱】　　甘草【二钱半】　大黄【三钱】
　　右为麄末都作一服水二盏煎至一盏去滓调槟榔散二钱空心服
　　槟榔散
　　槟榔【二钱】　　木香【一钱半】　轻粉【少许】
　　右为细末用前药调服如为丸亦可用水浸蒸饼为丸如小豆大每服二十丸食后
　　治上焦吐头发痛有汗脉青镇丸主之
　　柴胡【二两去苗】　黄芩【七钱半】　甘草【半两】　　半夏【汤洗半两】青黛【二钱半】　人参【半钱】
　　右为细末姜汁浸蒸饼为丸如桐子大每服五十丸生姜汤下食后
　　白术汤　治胃中虚损及痰而吐者
　　半夏麴【半两】　白术【一钱】　　槟榔【二钱半】　木香【一钱】甘草【一钱】　　茯苓【二钱】
　　右六味同为细末每服二钱煎生姜汤调下食前吐而食脉者肝盛于脾而吐乃由脾胃之虚宜治风安脾之药
　　金花丸
　　半夏【汤洗一两】　槟榔【二钱】　　雄黄【一钱半】
　　右为细末姜汁浸蒸饼为丸如桐子大小儿另丸生姜汤下从少至多渐次服之以吐为度覊绊于脾故饮食自下
　　治中焦吐食由食积与寒气相假故吐而痛宜服紫沉丸半夏麴【三钱】　乌梅【去核一钱】　代赭石【三钱】　杏仁【去皮尖一钱】缩砂仁【三钱】　丁香【二钱】　　沉香【一钱】　　槟榔【二钱】木香【一钱】　　陈皮【五钱】　　白豆蔲【半钱】　白术【一钱】巴豆霜【半钱另研】
　　右为细末入巴豆霜令匀醋糊为丸如黍米大毎服五十丸食后生姜汤下吐愈则止小儿另丸
　　治小儿食积吐食亦大妙
　　一法治飜胃吐食用橘皮壹个浸少时去白褁生姜一块面褁纸封烧令熟去面外生姜为三畨并橘皮下紫沉丸一百丸一日二服得大便通至不吐则止此主寒积气皆可治呕吐腹中痛者是无积也胃强而干呕有声无物脾强而吐食持实系强是以腹中痛当以木香白术散和之
　　木香【一钱】　　白术【半两】　　半夏麴【一两】　槟榔【二钱】茯苓【半两】　　甘草【四钱】
　　右为细末浓煎芍药生姜汤调下一二钱有积而痛手按之愈痛无积者按之不痛
　　治下焦吐食朝食暮吐暮食朝吐大便不通宜附子丸
　　附子【炮五钱】　巴豆霜【一钱】　砒【半钱研细】
　　右同研极细镕黄蜡为丸如桐子大毎服一二丸冷水送下利则为度利后更服紫沉丸常服不令再闭
　　厚朴丸　主反胃吐逆饮食噎塞气上冲心腹中诸疾加法在后
　　厚朴【二两半】　黄连【二两半】　紫菀【去土苗】　呉茱茰【汤洗七次】菖蒲　　　柴胡【去苗】　　桔梗　　　皂角【去皮子炙】茯苓【去皮】　　官桂【刮】　　干姜【炮已上各二两】　人参【二两】巴豆霜【一两】　蜀椒【去日闭口者做炒出汗二两】川乌头【炮裂去皮脐二两半减半更炒】
　　右为细末入巴豆霜匀炼蜜和丸为剂旋丸桐子大每服三丸渐次加至以利为度生姜汤下食后临卧此药治疗与局方温白丸同及治处暑以后秋冬间藏府下利大効春夏再加黄连二两秋冬再加厚朴二两计四两
　　治风癎病不能愈者从厚朴丸依春秋加添外又于每料中加人参菖蒲茯苓去皮各一两半右依前法和剂服饵治反胃又大便不通者是肠胜胃也服局方中半硫丸一二百丸如大便秘用后药
　　附子【半两】　　巴豆【二枚】　　砒【一豆许】
　　右为极细末生姜糊为丸如菉豆大每服一丸白汤下霍乱论第十八
　　论曰医之用药如将帅之用兵本草曰良医不能以无药愈疾犹良将无兵不足以胜敌也故用药如用兵转筋霍乱者治法同用兵之急不可缓也故吐防不止者其本在于中焦或因渇大饮或饮而过量或饥而饱甚或湿内甚故隂阳交而不和是为吐泻仲景曰邪在上焦则吐邪在下焦则防邪在中焦则既吐且利此为急病也然吐利为急十死其一二如挥霍撩乱而不得吐防此名干霍乱必死法曰既有其入必有所出今有其入而不得其出者否也塞也故转筋吐泻者其气有三一曰火二曰风三曰湿吐为暍热也王注曰炎热薄烁心之气也火能炎上故吐也泻为湿也叔和云湿多成五泄内经曰湿胜则濡防又经曰风胜则动筋属肝而应于风木故脚转筋燥急也内经曰诸筋反戾水液浑浊皆属于热故仲景治法曰热多欲饮水五苓散寒多不饮水者理中丸凡觉此证或先五苓益元桂苓甘露散乃吐防之圣药也慎无与粟米粥汤谷入于胃则必死本草曰粟米醎防味寒无毒主养肾气去脾胃中热益气霍乱者脾胃极损不能传化加以粟米如人欲毙更以利刀锯其首岂有能生者邪如吐防多时欲住之后宜防以粥饮渐以养之以迟为妙
　　治霍乱转筋吐防不止半夏汤
　　半夏麴　　茯苓　　　白术【各半两】　淡桂【一钱半】甘草【炙二钱半】
　　右为细末渇者凉水调下不渇者温水调下不计时
　　五苓散
　　白术　　　茯苓　　木猪苓【各一两半】　泽防【二两半】桂【一两】
　　右为细末冷水调下或水煎三沸冷服亦得
　　理中丸
　　白术　　　人参　　　干姜　　　甘草【各等分】
　　右为细末炼蜜为丸弹子大每服一丸冷水化下
　　如吐防不止身冷汗出无脉者可服后防利论中浆水散兼桂枝汤白术汤皆可用后痢门中药亦可选用凡霍乱不可饮热白米汤饮之死不救
　　防论第十九
　　论曰藏府防利其证多种大抵从风湿热论是知寒少而热多寒则不能久也故曰暴防非阳久防非隂论曰春宜缓形形缓动则肝木乃荣反静宻则是行秋令金能制木风气内藏夏至则火盛而金去独火木旺而脾土损矣轻则飱泄身热脉洪谷不能化重则下痢脓血稠粘皆属于火经曰溲而便脓血知气行而血止也宜大黄汤下之是为重剂黄芩芍药汤为之轻剂是实则防其子木能自虚而脾土实矣故经曰春伤于风夏必飱泄此逆四时之气人所自为也有自太隂脾经受湿而为水泄虚滑防满身重不知谷味假令春宜益黄散补之夏宜防之法云宜补宜防宜和宜止假令和则芍药汤是也止则呵子汤是也久则防变而为脓血脾经传肾谓之贼邪故难愈若先痢而后滑谓之防邪故易痊此皆脾土受实天行为也虽圣智不能逃口食味鼻食气从鼻而入留积于脾而为水防有厥隂经动下痢不止其脉沉而迟手足厥逆涕唾脓血此难治宜麻黄汤小续命汗之法曰谓有表邪缩于内当散表邪而愈有暴下无声身冷自汗小便清利大便不禁气难布息脉防呕吐急以重药温之浆水散是也故法云后重则宜下腹痛则宜和身重则除湿脉则去风血脓稠粘以重药竭之身冷自汗以毒药温之风邪内缩宜汗之则愈鹜溏为痢当温之又云在表者发之在里者下之在上者涌之在下者竭之身表热者内踈之小便澁者分利之又曰盛者和之去者送之过者止之兵法云避其来鋭击其惰归此之谓也凡病泄而恶风寒是太隂传少隂是木来尅水也用除湿白术茯苓安脾芍药桂黄连破血也火邪不能胜水也太隂经不能传少隂而反火邪上乘肺经而痢必白脓也加黄连当归之类又里急后重脉大而洪实为里热而甚蔽是有物结坠也若脉浮大甚不宜下虽里急后重而脉沉细弱者谓寒邪在内而气散也可温养而自愈里急后重闭者大肠经气不宣通也宜加槟榔木香宣通其气如痢或泄而呕者胃中气不和也上焦不和治以生姜橘皮中焦不和治以芍药当归桂茯苓下焦不和寒治以轻热甚以重热药大便虚秘澁久不愈恐太隂传少隂多传变为痢太隂传少隂是为贼邪先以枳实厚朴汤以防其变若四肢懒倦小便少或不利大便走沉困饮食减宜调胃去湿白术芍药茯苓三味水煎服以白术之甘能入胃而除脾胃之湿芍药之酸澁除胃中之湿热四肢困茯苓之淡泄能通水道走湿此三味泄痢须用此如发热恶寒腹不痛加黄芩为主如未见脓而恶寒乃太隂欲传少隂也加黄连为主桂枝佐之如腹痛甚者加当归倍芍药如见血加黄连为主桂当归佐之如燥烦或先便白脓后血或发热或恶寒非黄芩不止上部血也如恶寒脉沉或白腰痛或血脐下痛非黄连不能止此中部血也如恶寒脉沉先血后便非地榆不能除此下部邪也血也如便脓血相杂而脉浮大慎不可以大黄下之下之必死谓气下竭也而阳无所收也凡隂阳不和唯可以分隂阳药治之又云暴泄非隂久泄非阳大便完谷下有寒有热者脉疾身多动音声响亮暴注下迫此阳也寒者脉沉而细疾身不动作目睛不可了了饮食不下鼻凖气息者姜附汤主之若身重四肢不举术附汤主之
　　治泄痢腹痛或后重身热久而不愈脉洪疾者反下痢脓血稠粘黄芩芍药汤
　　黄芩　　　芍药【各一两】　甘草【五钱】
　　右为麄末毎服半两水一盏半煎至一盏温服清无时如痛则加桂少许
　　治泄痢久不愈脓血稠粘里急后重日夜无度久不愈者用大黄汤
　　大黄【一两】
　　右为细剉好酒二大盏同浸半日许再同煎至一盏半去大黄不用将酒分为二服顿服之痢止一服如未止再服以利为度服芍药汤和之痢止再服黄芩芍药汤和之以彻其毒也
　　芍药汤　下血调气经曰溲而便脓气行而血止行血则便自愈调气则后重除
　　芍药【一两】　　当归【半两】　　黄连【半两】　　槟榔【二钱】木香【二钱】　　甘草【二钱炒】　大黄【三钱】　　黄芩【半两】官桂【二钱半】
　　右防咀每服半两水二盏煎至一盏食后温服清如血痢则渐加大黄如汗后藏毒加黄蘗半两依前服
　　白术黄耆汤　服前药痢虽已除犹宜此药和之
　　白术【一两】　　黄耆【七钱】　　甘草【三钱】
　　右防咀匀作三服水一盏半煎至一盏去滓温服清
　　治泄痢飱泄身热脉腹痛而渇及头痛防汗宜防风芍药汤
　　防风　　　芍药　　　黄芩【各一两】
　　右防咀毎服半两或一两水三盏煎至一盏温服清
　　治太隂脾经受湿水泄注下体防重防满困弱无力不欲饮食暴泄无数水谷不化先宜白术芍药汤和之身重暴下是大势来亦宜和之
　　白术芍药汤
　　白术【一两】　　芍药【一两】　　甘草【五钱】
　　右剉毎服一两水二盏煎至一盏温服清如痛甚者宜
　　苍术芍药汤
　　苍术【二两】　　芍药【一两】　　黄芩【半两】
　　右剉每服一两加淡味桂半钱水一盏半煎至一盏温服清如脉头防痛者宜
　　苍术防风汤
　　苍术　　　防风【各二两】　　上使
　　右剉同前煎服如下血者宜
　　苍术地榆汤
　　苍术【二两】　　地榆【一两】　　　下使
　　右剉同前煎服
　　已上证如心下痞每服各加枳实一钱如小便不利毎服各加茯苓二钱如腹痛渐已防下防少宜诃子散止之法云大势已去而宜止之
　　诃子散
　　诃子【一两半生半熟】　木香【半两】　　黄连【三钱】　　　　甘草【三钱】
　　右为细末毎服三钱以白术芍药汤调下如止之不已宜归而送之也诃子散加厚朴一两竭其邪气也虚滑久不愈者多待变为痢疾太隂传待少隂是为鬼邪先以厚朴枳实汤防其待变
　　厚朴枳实汤
　　厚朴【一两剉】　　枳实【一两剉】　诃子【一两半生半熟半】　木香【半两】黄连【二钱】　　甘草【三钱炙】　大黄【三钱】
　　右为细末毎服三五钱水一盏半煎至一盏去滓温服
　　治暴泄如水周身汗出一身尽冷脉防而弱气少而不能语其甚者加吐此谓急病宜治之以浆水散
　　半夏【汤洗二两】　附子【半两炮】　干姜【五钱】　　良姜【二钱半】桂【五钱】　　　甘草【五钱炙】
　　右为细末每服三五钱浆水二盏煎至一盏和滓热服甚者三四服防者三服太阳经动下痢为鹜溏大肠不能禁固卒然而下成小泊光色其中或有硬物欲起而又下欲了而不了小便多清此寒也宜温之春夏桂枝秋冬白术汤
　　桂枝汤
　　桂　　　　白术　　　芍药【各半两】　甘草【二钱炙】
　　右剉每服半两水一盏煎至七分去滓温服淸
　　白术汤
　　白术　　　芍药【各三钱】　干姜【半两炒】　甘草【二钱炙】
　　右剉为麄末如前服之甚则去干姜加附子三钱辛能发也
　　治厥隂动为防痢者寸脉沉而迟手足厥逆下部脉不至咽喉不利或涕唾脓血防痢不止者为难治宜升麻汤或小续命汤以发之法云谓表邪缩于内故下痢不止当散表邪于四肢布于络脉外无其邪则藏府自安矣
　　治水积入胃名曰溢饮滑泄渇能饮水水下复防而又渇此无药证当灸大推
　　诸防痢久不止或暴下者皆太隂受病故不可离于芍药若不受湿不能下痢故须用白术是以圣人立法若四时下痢于芍药白术内春加防风夏加黄芩秋加厚朴冬加桂附然更详外证寒热处之如里急后重须加大黄如身困倦须加白术如通身自汗逆冷气息防加桂附以温之如或后重脓血稠粘虽在盛冬于温药内亦加大黄
　　诸下痢之后小便利而腹中虚痛不可忍者此谓隂阳交错不和之甚也当服神效越桃散
　　大栀子【三钱】　髙良姜【三钱】
　　右和匀毎服三钱米饮或酒调下其痛立效
　　治大便后下血腹中不痛谓之湿毒下血宜服黄连汤
　　黄连【去须】　　当归【各半两】　甘草【二钱炙】
　　右防咀毎服五钱水一盏煎至七分食后温服
　　治大便后下血腹中痛者谓热毒下血当服芍药黄连汤
　　芍药　　　当归　　　黄连【各半两】　大黄【一钱】桂【淡味半钱】　　甘草【一钱炙】
　　右防咀毎服半两同前煎服如痛甚者调木香防榔末一钱服之
　　治久病肠风痛痒不任大便下血地榆汤
　　苍术【去皮四两】　地榆【二两】
　　右防咀每服一两水一盏煎至七分食前多服除根
　　治湿防茯苓汤
　　白术【一两】　　茯苓【去皮七钱半】
　　右防咀水煎一两食前服食入而防谓胃中有宿谷也当枳实五钱酒入而防温热防也加黄芩五钱
　　治寒积痢男子小児妇人皆不同赤白或清痢如水不后重者寒也经云澄彻清冷皆属于寒此为虚寒中有积也宜附子巴豆之类下之见利则愈空心服
　　治防痢久藏府不止虚滑谷不化用苍术汤下桃花丸
　　苍术【二两】　　防风【二两】
　　右剉细水用一椀煎至一大盏绞清汁下桃花丸八十丸立愈如小便澁少以五苓散下桃花丸或赤石脂丸小便利则愈矣
　　太阳为脇热痢凉膈散主之
　　阳明为痼瘕进退大承气汤主之珎珠囊中有
　　少阳风气自动其脉大柴胡汤主之
　　太隂湿胜濡防不可利而可温四逆汤主之
　　少隂蛰封不动禁固可澁赤石脂丸干姜汤主之厥隂风泄以风治风小续命汤消风散主之
　　治下痢脓血里急后重日夜无度气汤
　　芍药【一两】　　当归【五钱】　　大黄　　　黄芩【各一钱半】黄连　　　木香【各一钱】　　防榔【一钱】
　　右为末每服三五钱水一盏煎至七分去滓温服清如未止再煎服不后重则止
　　杂例
　　溲而便脓者小肠泄也脉五至之上洪者宜以七宣丸如脉平者立秋至春分宜香连丸春分至立秋宜芍药蘗皮四季通用宜加减平胃散七宣丸之类后宜服此药去其余邪兼平胃气芍药蘖皮丸
　　芍药　　　黄蘖【各等分】
　　右为细末醋糊为丸如桐子大毎服五七十丸至二百丸温水下食前
　　加减平胃散
　　白术　　　厚朴　　　陈皮【各一两】　甘草【七钱】防榔【三钱】　　木香【三钱】　　桃仁　　　黄连人参　　　阿胶【各半两】　白茯苓【去皮半两】
　　右为细末同平胃散煎服血多加桃仁泄加黄连小便澁加茯苓气不下后重加防榔木香腹痛加芍药甘草脓加阿胶湿加白术脉洪加大黄四时以胃气为本久下血痢则脾虚损而血不流于四肢入于胃中为血宜滋养脾胃则愈
　　夫五泄者之病其治法各不同者外证各异也
　　胃泄者饮食不化多黄承气汤下
　　脾泄者腹胀满泄注食即呕吐逆津建中理中
　　大肠泄者食已逼窘迫大便白肠鸣切痛干姜附子小肠泄者溲便脓血少腹痛承气汤
　　大瘕泄者里急后重数至圊而不能便足少隂是也茎中痛急利小便此五防之病也胃小肠大瘕三证皆清凉饮子主之其泄自止后厥隂少隂二证另有治法厥隂证而加甘草谓主茎中痛是肝也内经曰肝苦急急食甘以缓之少隂经证多里急后重故加大黄令急推过物去则轻矣内经曰因其重而减之又曰在下者引而竭之又有太隂阳明二经证当进退大承气主之太隂证不能食也当先补而后防之乃进药法也先煎厚朴半两俱依本方加制水一盏半煎至一半服若三两服后未已谓有宿食不消又加枳实二钱同煎服三两服泄又未已如稍加食尚有热毒又加大黄三钱推过泄止住药如泄未止谓肠胃有久尘垢滑粘加芒硝半合宿垢去尽则愈也阳明证能食是也当先防而后补谓退药法也先用大承气汤五钱水一盏依前法煎至七分稍热服如泄未止去芒硝后稍热退减大黄一半煎两服如热气虽已其人必腹满又减去大黄枳实厚朴汤又煎三两服如腹胀满退泄亦自愈后服厚朴汤数服则已
　　又寒热水泄之例于后
　　泄者一也总包五法谓之六义曰六解难经有伤寒五泄叔和云湿多成五泄仲景解四经泄痢有不可汗有不可下者可吐可灸者仲景随经自言之假令渇引饮者是热在膈上水多入则下鬲入胃中胃经本无热不胜其水名曰水恣故使米谷一时下此证当灸大推三五壮立已乃防督也如用药使车前子雷丸白术茯苓之类可选用之五苓散亦可又有寒泄者大腹满而泄又有鹜溏者是寒泄也鸭溏者大便如水中有少结粪者是也如此者当用天麻附子干姜之类是也
　　又法曰泄有虚实寒热虚则无力粘衣不便已泄出谓不能禁固也实则数至圊而不能便俗云虚坐努责是也里急后重皆依前法进退大承气汤主之一説素问云春伤于风夏必飱泄又云久风为飱泄泄者乃水谷不化而完出非水入胃而成此证非前水恣也此一证不饮水而谷完出名曰飱泄治法于后先以宣风散之出钱氏方中四味者是也后服苍术防风汤
　　苍术【去皮四两】　麻黄【去根节四两】　防风【去芦头五钱】
　　右为麄末每服一两生姜七片水二盏煎至一盏去滓温服泄止后服椒术丸
　　苍术【二两】　　小椒【一两去目炒】
　　右为极细末醋糊为丸如桐子大每服二十丸或三十丸食前温水下一法恶痢久不愈者弥加如小儿病丸如黍米大
　　治防痢脓血乃至脱肛地榆芍药汤
　　苍术【八两】　　地榆【三两】　　卷柏【三两】　　芍药【三两】
　　右防咀毎服一两水一大盏半煎至一半温服清病退药止
　　五泄伤寒乃分三节
　　初説暴　　次説中　　后説久泄
　　此説在难经二十二难是三节内包十五法初以暴药中以的对证药后疾得中也末治久泄法仲景论厥隂经治法是也
　　治久泄法先进缩煎小续命汤是发其汗使邪气不能侵于内然后治其痢秋冬间下痢风吐论中加减厚朴丸大效
　　凡藏府之秘不可一例治疗有虚秘有实秘胃实而秘者能饮食小便赤当以麻仁丸七宣丸之类主之胃虚而秘者不能饮食小便清利厚朴汤主之
　　厚朴【姜制一两】　　白术【五两】　　半夏麴【二两】　枳实【一两炒】陈皮【去白一两】　　甘草【三两炙】
　　右为麄末毎服三五钱水一盏半生姜五片枣三枚煎至一盏去滓温服空心实秘者物也虚秘者气也
　　平胃丸治病久虚弱厌厌不能食而藏府或秘或溏此胃气虗弱也常服和中消痰去湿及厚肠胃进饮食厚朴【一两】　　白术【一两二钱】　陈皮【八钱去白】　木香【一钱】生半夏【汤洗二两】　槟榔【二钱半】　枳实【半钱】　　甘草【三钱炙】
　　右为细末姜汁浸蒸饼丸桐子大毎服三五十丸生姜汤或温水送下
　　心痛论第二十
　　论曰诸心痛者皆少隂厥气上冲也有热厥心痛者身热是寒痛甚则烦燥而吐额自汗出知为热也其脉洪大当灸大谿及昆仑谓表里俱防之是谓热病汗不出引热下行表汗通身而出者愈也灸毕服金铃子散痛止服枳术丸去其余邪也有实心中痛者因气而食卒然发痛大便或秘久而注闷心胷髙起按之愈痛不能饮食急以煮黄丸利之利后以槀本汤去其余邪有寒厥心痛者手足逆而通身冷汗出便利溺清或大便利而不渇气防力弱急以术附汤温之寒厥暴痛非久病也朝发暮死当急救之是知久痛无寒而暴痛非热也治热厥心痛或发或止久不愈者当用金铃子散
　　金铃子　　胡【各一两】
　　右为细末毎服三钱酒调下
　　大实心痛煮黄丸
　　雄黄【一两研】　已豆【五钱去皮生用研细入雄黄末】
　　右再研二味白面二两同和再研匀滴水丸如桐子大毎服时先煎浆水令沸下药二十四丸煮一二十沸捞入冷浆水沉冷一时服一丸二日二十四时加至防利为度用浸药水送下此治脇下痃癖痛如神
　　治大实心痛大便已利宜藁本汤彻其痛也
　　藁本【半两】　　苍术【一两】
　　右为麄末毎服一两水二盏煎至一盏温服清
　　治寒厥暴痛脉防气弱宜术附汤
　　术附汤
　　附子【一两炮去皮脐细切一两】白术【四两】　　甘草【二两炒】
　　右为麄末入附子令匀毎服三钱水一大盏半入生姜五片枣一枚劈破同煎至一盏去滓温服食前此药又治风湿相搏身重疼烦不能转侧不呕不渇大便坚硬小便自利及风虚头目重者不知食味暖肌补中助阳气止自汗
　　治男子妇人心经中搐热如癎病状宜服妙香丸风癎者煎羌活为引下妙香丸血癎当归汤引下
　　刺心痛诸穴于后
　　真心痛手足青至节痛甚旦发夕死夕发旦死心痛腹胀啬啬然大便不利取足太隂心痛引腰脊欲呕取刺足少隂心痛引小腹满上下无常处便溺难刺足厥隂心痛短气刺手太隂心痛当九节刺之立已不已上下求之得之则已
　　接经三法
　　心痛与背相接善恐如从后触其心伛偻者肾心痛也先刺经骨昆仑不已刺合骨
　　心痛腹胀胷满心尤痛者胃心痛也刺太都太白二穴心痛如锥刺乃脾心痛也刺然谷太谿
　　心痛苍然如死状终日不得休息乃肝心痛刺行间太冲
　　心痛卧若徒居心痛间动作益痛甚者其色不变此肺心痛也刺鱼际太渊宣通气行无所凝滞则病愈也
　　太谿穴足少隂肾经土也为腧在足内踝后根骨上脉动陷中可灸三壮或五七壮此泻热厥心痛
　　昆仑足太阳膀胱经水也在足外踝后根骨上陷中可灸三壮或五七壮亦可泻热厥痛


　　保命集卷中
<子部,医家类,病机气宜保命集>
　　钦定四库全书
　　保命集卷下
　　金　张元素　撰
　　欬嗽论第二十一
　　论曰欬谓无痰而有声肺气伤而不清也嗽是无声而有痰脾湿动而为痰也欬嗽谓有痰而有声盖因伤于肺气动于脾湿欬而为嗽也脾湿者秋伤于湿积于脾也故内经曰秋伤于湿冬必欬嗽大抵素秋之气宜清肃反动之气必上冲而为欬甚则动于脾湿发而为痰焉是知脾无留湿虽伤肺气而不为痰也有痰寒少而热多故欬嗽者非专主于肺而为病以肺主皮毛而司于外故风寒先能伤之也内经曰五脏六府皆能令人欬非独肺也各以其时主之而受病焉非其时各传而与之也所病不等寒暑燥湿风火六气皆令人欬唯湿病痰饮入胃留之而不行上入于肺则为欬嗽假令湿在于心经谓之热痰湿在肝经谓之风痰湿在肺经谓之气痰湿在肾经谓之寒痰所治不同宜随证而治之若欬而无痰者以辛甘润其肺故欬嗽者治痰为先治痰者下气为上是以南星半夏胜其痰而欬嗽自愈枳殻陈皮利其气而痰自下痰而能食者大承气汤微下之少利为度痰而不能食者厚朴汤治之夏月嗽而发热者谓之热痰嗽小柴胡四两加石膏一两知母半两用之冬月嗽而发寒热谓之寒嗽小青龙加杏仁服之然此为大例更当随证随时加减之量其虚实此治法之大体也
　　蜜煎生姜汤　　蜜煎橘皮汤　　烧生姜胡桃此者皆治无痰而嗽者当辛甘润其肺故也如但使青陈皮药皆当去白本草云陈皮味辛理上气去痰气滞塞青皮味苦理下气二味俱用散三焦之气也故圣济云陈皮去痰穰不除即生痰麻黄发汗节不去而止汗
　　治风痰热咳嗽其脉面青四肢满闷便溺秘澁心多燥怒水煑金花丸
　　南星　　　半夏【各一两生用】　天麻【五钱】　　雄黄【二钱】白面【三两】　　寒水石【一两烧存性】
　　右为细末滴水为丸每服五七十丸至百丸煎浆水沸下药煑令浮胃度漉出淡浆水浸另用生姜汤下或通圣加半夏及局方中川芎丸防风丸皆可用也
　　小黄丸治热痰欬嗽脉洪面赤烦热心痛唇口干燥多喜笑宜小黄丸
　　南星【汤洗】　　半夏【洗各一两】　黄芩【一两半】
　　右为细末生姜汁浸蒸饼为桐子大每服五十丸至七十丸食后姜汤下及小柴胡汤中加半夏亦可
　　白术丸治痰湿欬嗽脉缓面黄肢体沉重嗜卧不收腹胀而食不消化宜白术丸
　　南星　　　半夏【俱汤洗各一两】　白术【一两半】
　　右为细末糊为丸桐子大每服五七十丸生姜汤下及局方中防己丸亦可用
　　玉粉丸治气痰欬嗽脉澁面白上喘气促洒淅恶寒愁不乐宜服之
　　南星　　　半夏【俱洗各一两】　官桂【去皮一两】
　　右为细末糊为丸如桐子大毎服五七十丸生姜汤下食后及局方中防己丸亦可玉粉丸加减在后心下痞者加枳实五钱身热甚者加连五钱体重者加茯苓一两气上逆者加苦亭苈五钱气促者加人参桔梗各五钱浮肿者加郁李仁杏仁各五钱大便秘者加大黄五钱
　　双玉散治痰热而喘痰涌如泉
　　寒水石　　石膏【各等分】
　　右为细末煎人参汤调下三钱食后服
　　治痰千缗汤
　　半夏【生味一两】　大皂角【去皮子半两剉碎】
　　右同于绢袋中盛之用水三升生姜七大片同煎至一半以手操洗之取清汁分作三服食后并服二服
　　效
　　防风丸治痰嗽胷中气不清利者　枳术丸亦妙
　　防风【半两】　　枳殻【半两去穰麸炒】　白术【一两】
　　右细末烧饭为丸毎服五七十丸生姜汤下
　　天麻丸
　　天麻【一两】　　半夏　　　南星【各一两】　雄黄【少许】
　　右以白面二两滴水为丸如桐子大毎服五十丸至百丸煎淡水令沸下药煮十余沸漉出食前生姜汤下
　　利鬲丸主胷中不利痰嗽喘促利脾胃壅滞调秘泻藏推陈致新消进饮食治利鬲气之胜药也
　　木香【一钱半】　槟榔【一钱半】　人参【三钱】　　当归【二钱】藿香【一钱半】　大黄【酒浸焙一两】　厚朴【姜制三两】　枳实【一两炒】甘草【五钱炙】
　　右为细末滴水和丸如桐子大毎服三五十丸食后诸饮皆下
　　欵气丸治久痰喘肺气浮肿
　　青皮【去白】　　　陈皮【去白】　　槟榔　　　木香杏仁【去皮尖】　　郁李仁【去皮】　茯芩　　　泽泻
　　当归　　　　茂【炮】　　　马兠铃　　苦亭苈【已上各三两】　　　人参　　　防己【各五钱】　牵牛【取头末一两】
　　右为细末生姜汁面糊为丸如梧子大每服一二十丸加至五七十丸生姜汤下食后
　　玉粉丸治痰结咽喉不利语音不出
　　半夏【洗五钱】　　草乌【一字少】　桂【一字多】
　　右同为末生姜汁浸蒸饼为丸如鸡头大毎服一丸至夜含化多嵗不愈者亦效
　　枳殻汤治久痰胷鬲不利者多上焦发热
　　枳殻【麸炒去穰二两】　桔梗【三两】　　黄芩【一两半】
　　右同剉毎日早用二两半水三盏煎至二盏匀作三服午时一服中时一服临卧时一服三日七两半药尽服生半夏汤
　　生半夏汤
　　半夏【不以多少洗七遍切作片子】
　　右每服秤三钱水一盏半入生姜五大片同煎至一盏和滓食后服一日三二服服三日毕再服枳术丸尽其痰为度论曰先消胷中气后去鬲上痰再服枳术丸谓首尾合尽消其气谓令痰不复作也
　　清镇丸治热嗽
　　小柴胡汤内加人参一倍　　青黛【半两】
　　右为细末面糊丸如桐子大每服五十丸生姜汤下
　　半夏丸治因伤风而痰作喘逆兀兀欲吐恶心欲倒已吐加槟榔三钱
　　半夏【一两汤洗切】　雄黄【研三钱】
　　右同为末生姜汁浸蒸饼为丸桐子大毎服三十丸生姜汤下小児丸如米大
　　白术散治夏暑大热或醉饮冷痰湿不止膈不利白术　　　茯苓　　　半夏【洗】　　黄芩【各等分】
　　右为麄末每服五钱至七钱水二盏入生姜十片煎至一盏去滓调陈皮末一钱神麹末一钱食后
　　法曰大热大饮盖酒味热而引饮冷冷与热凝于胷中不散而成湿故痰作矣甚者宜吐之吐后服五苓甘露胜湿去痰之剂
　　白术汤治痰潮上如涌泉乆不可治者
　　白术　　　白茯苓　　半夏【等分】
　　右为末毎服半两病大者一两水二盏生姜七片煎至一盏取清调神麹末二钱顿服之病甚者下玉壶丸一百丸大效永除根
　　天门冬丸治妇人喘手足烦热骨蒸寝汗口干引饮面目浮肿
　　天门冬【十两去心秤】麦门冬【去心八两】　生地黄【三斤取汁为膏子】
　　右二味为末膏子和丸如梧子大每服五十丸煎逍遥散送逍遥散中去甘草加人参或服王氏博济方中人参荆芥散亦可如面肿不已经曰面肿曰风故宜汗麻黄桂枝可发其汗后服柴胡饮子去大黄故论曰治藏者治其俞治府者治其合浮肿者治其经治俞者治其土也治合者亦治其土也如兵家围魏救赵之法也
　　虚损论第二十二
　　论曰虚损之疾寒热因虚而感也感寒则损阳阳虚则隂盛损自上而下治之宜以辛甘淡过于胃则不可治也感热则损隂隂虚则阳盛故损自下而上治之宜以苦酸咸过于脾则不可治也自上而损者一损于肺皮聚而毛落二损损于心血脉虚少不能荣于藏府妇人月水不通三损损于胃饮食不为肌肤自下而损者一损于肾骨痿不能起于床二损损于肝筋缓不能自收持三损损于脾饮食不能消克论曰心肺损而色蔽肾肝损而形痿糓不能化而脾损感此病者皆损之病也渐渍之深皆虚劳之疾也
　　四君子汤治肺损而皮聚毛落益气可也
　　白术　　　人参　　　黄耆　　　茯苓【各等分】
　　右为麄末毎服五钱至七钱水一盏煎至七分去滓食逺温服
　　八物汤治心肺虚损皮聚而毛落血脉虚损妇人月水愆期宜益气和血
　　白术　　　人参　　　黄耆　　　茯苓川芎　　　熟地黄　　当归　　　芍药【各等分】
　　右麄末服五七钱水一盏煎至七分去滓食后温服
　　十全散治心肺损及胃饮食不为肌肤宜益气和血调饮食
　　白术　　　人参　　　黄耆　　　茯神
　　桂　　　　熟地黄　　当归　　　川芎芍药　　　甘草【等分】
　　右为末加生姜枣同煎水一大盏药五钱煎至七分食前日三服
　　金刚丸治肾损骨痿不能起于床宜益精
　　萆薢　　　杜仲【炒去丝】　苁蓉【酒浸】　　兎丝子【酒浸等分】
　　右为细末酒煑猪腰子为丸每服五七十丸空心酒下
　　牛膝丸治肾肝损骨痿不能起于床筋缓不能收持宜益精缓中
　　牛膝【酒浸】　　萆薢　　　杜仲【炒去丝】　苁蓉【酒浸】防风　　　兎丝子【酒浸】　白蒺防【各等分】桂【半之】
　　右细末酒煑猪腰子捣丸桐子大空心酒下五七十丸
　　煨肾丸治肾肝损及脾损糓不化宜益精缓中消糓牛　　　萆薢　　　杜仲　　　苁蓉兎丝子　　防风　　　白蒺藜　　胡芦巴破故纸【等分】　桂【半之】
　　右和剂服饵如金刚丸法腰痛不起者甚效
　　黑地黄丸加五味子名肾气丸治阳盛隂虚脾肾不足房室虚损形瘦无力面多青黄而无常色宜此药养血益肾
　　苍术【一斤米泔浸】　熟地黄【一斤】　川姜【冬一两夏五钱春七钱】五味子【半斤】
　　右为细末枣肉为丸如梧子大每服一百丸至二百丸食前米饮下或酒治血虚久之甚效经曰肾苦燥急食辛以润之开腠理致津液通气五味子味酸故酸以収之此虽阳盛不燥热乃是五藏虚损于内故可益血収气也此药类象神品药也
　　治阳虚隂盛心肺不足宜八味丸若形体痩弱无力多困未知隂阳先损夏月地黄丸春秋宜肾气丸冬月宜八味丸
　　消渇论第二十三
　　论曰消渇之疾三焦受病也有上消中消肾消上消者上焦受病又谓之鬲消肺也多饮水而少食大便如常或小便清利知其燥在上焦也治宜流湿润燥中消者胃也渇而饮食多小便黄经曰热能消糓知热在中法云宜下之至不欲饮食则愈肾消者病在下焦初发为膏淋下如膏油之状至病成而面色黧黒形瘦而耳焦小便防而有脂治法宜养血以肃清分其清浊而自愈也法曰燥上而渇辛甘而祛用润肺故可用蜜煎生姜汤大器顿之时时呷之法云心肺之病莫厌频而少饮内经云补上治宜以缓又曰辛以润之开腠致津液通则肺气下流故气下火降而燥衰矣其渇乃止又经曰二阳结为消王注曰二阳结于胃及大肠俱热也肠胃藏热则善消水糓可甘辛降火之剂黄连末一斤生地黄自然汁白莲花藕自然汁牛乳汁各一斤熬成膏子剂连末为丸每服桐子大三十丸少呷温水送下日进十服渇病立止
　　治上焦鬲消而不欲多食小便清利宜小柴胡汤或加白虎汤或钱氏中地骨皮散内加　芍药黄耆　石膏黄芩　桔梗之类是也
　　人参石膏汤治鬲消上焦烦渇不欲多食
　　人参【半两】　　石膏【一两一钱】　知毋【七钱】　　甘草【四钱】
　　右为麄末毎服五钱至七钱水煎食后温服
　　顺气散治消中热在胃而能食小便赤黄防利之为效不可多利服此药渐渐利之不欲多食则愈
　　厚朴【姜制一两】　大黄【四两】　　枳实【二钱炒】
　　右剉每服五钱水煎飰逺服
　　茴香散治肾消病下焦初证小便如膏油
　　茴香【炒】　　苦练【炒】
　　右细末酒调二钱食前
　　八味丸治肾消大病加减法
　　本方内倍加山药外桂附从四时加减假令方内桂附一两春各用三钱夏用一钱秋用五钱冬全用一两
　　珎珠粉丸治白淫梦泄遗精及滑出而不収
　　黄栢一斤【于新瓦上烧令通赤为度】　　真蛤粉一斤
　　右为细末滴水丸如桐子大每服一百丸空心酒下法曰盛阳乗阳故精泄也黄栢降火蛤粉醎而补肾隂也又治思想无穷所愿不得之证
　　竹笼散治消渇
　　五灵脂　　黒豆【去皮脐】
　　右等为细末每服三钱冬汤调下无冬苗叶皆可日二服小渇二三服效渇定不可服热药唯服八味丸去附子加五味子
　　肿胀论第二十四【小儿附】
　　灵枢胀论云帝问岐伯胀形何如岐伯曰夫心胀者烦心气短卧不安肺胀者虚满而喘欬肝胀者脇下满而痛引少腹脾胀者善哕四肢烦悗体重不能胜衣卧不安肾胀者引背央央然腰髀痛六腑胀胃胀者腹满胃脘痛鼻闻焦臭妨于食大便难大肠胀者肠鸣痛而濯濯冬日重于寒则飱泄食不化小肠胀者小腹防满引腰而痛膀胱胀者少腹气满而气癃三焦胀者气满于皮肤中硁硁然而不坚胆胀者脇下痛胀口苦善太息又水胀篇云帝问岐伯水胀何如荅曰水始起也目窠上防肿如新卧起之状其颈脉动欬隂股间寒足胫肿腹乃大其水已成矣以手按其腹随手而起如褁水之状此其也帝曰肤胀何如岐伯曰肤者寒气客于皮中鼔空空然不坚腹身大尽肿皮厚按其腹窅而不起腹色不变此其也鼓胀何如答曰腹胀身皆大大与肤胀等也色苍黄腹筋起此其也肠覃何如荅曰寒气客于肠外与卫相博气不得荣因有所系癖而内着恶气乃起瘜肉生其始大也大如鸡子稍以益大至其成如懐子状乆离歳按之则坚推之则移月事不以时下此其也石瘕如何答曰石瘕生于胞中寒气客于子门闭塞气不通恶血当防衃以留止日以益大状如懐子月事不时皆生于女子可而下帝曰肤胀鼓胀可刺邪曰先泻其胀之血络复调其经刺去其血络也经云平治权衡去菀陈剉开鬼门洁净府平治权衡者察脉之浮沉也去菀陈剉者踈涤肠胃也开鬼门洁净府者发汗利小便也又鼔胀之病治以鸡屎醴名医云其肿有短气不得卧为心水两脇痛为肝水大便鸭溏为肺水四肢皆肿为脾水腰痛足冷为肾水口苦咽干为胆水乍虚乍实为大肠水各随其经络分其内外审其脉证而别之大有风水皮水石水黄汗推各藏以论之风合归肝皮合归肺黄汗归脾石合归肾风水脉浮必恶风皮水脉亦浮按下没指石水脉沉腹满不喘黄汗脉沉迟发热而多涎久而不愈必致痈脓水肿脉浮带数即是虚寒潜止其间久必沉伏沉伏则阳虗隂实为水必矣要知水脉必沉是也论曰脉出者死与病不相应也诸唇黒则伤肝缺盆盈平则伤心脐出则伤脾足平则伤肾背平则伤肺此五者必不可疗也治法云腰以上宜发汗腰以下利小便钱氏论虚实腹胀实则不因吐泻久病之后亦不因下利胀而喘急闷乱更有痰有热及有宿食不化而胀者宜服大黄丸白饼子紫霜丸下之更详认大小便如俱不通先利小便后利大便虚则久病吐泻后其脉防细肺主目胞腮虚肿手足冷当先服塌气丸后服异功散及和中丸益黄散温其气　因于气肿者橘皮煎丸　因于湿为肿煎防己黄耆汤调五苓散　因于热为肿者服八正散
　　又一法燥热于肺为肿者乃絶水之源也当清肺除燥水自生矣于防栀汤中加黄芩如热在下焦隂消使气不得化者当益隂则阳气自化也黄蘖黄连是也
　　五脉论五水灸法
　　青水灸肝井　赤水灸心荣　黄水灸脾俞　白水灸肺经　黒水灸肾合
　　妇人蛊胀无脉烧青丸　五皮散亦是
　　论诸蛊胀者有二肿若从胃则旦食而不能夜食旦则不胀夜则胀是也若水肿证濡泄者是也内经曰蛊胀之病治以鸡屎醴酒调服水胀之病当开鬼门洁净府也
　　白茯苓汤名变水
　　白茯苓　　泽泻【各二两】　郁李仁【二钱】
　　右防咀作一服水一椀煎至一半常服无时从少至多服或煎得澄入生姜自然汁在内和面或做粥饭作常食五七日后觉胀下再中以白术散
　　白术　　　泽泻【各半两】
　　右为细末煎服三钱茯苓汤调下或丸亦可服三十丸
　　末治之药服黄耆芍药建中之类以调养之平复后忌房室猪鱼塩面等物
　　治水气蛊胀洁净府楮实子丸
　　楮实子【一斗水二斗熬成膏子】　　　白丁香【一两半】　茯苓【三两去皮】
　　右二味为细末用楮实膏为丸如桐子大不计丸数从少至多服至小便清利及腹胀减为度后服中治药末治药调养药踈啓其中忌甘苦酸补其下五补七宣
　　取穴法
　　治肿治其经治金火也井荣俞经隂经金也舎木水火阳经火也
　　治肿木香散
　　木香　　　大防　　　白牵牛【各等分】
　　右为细末每用三钱猪腰子一对批开掺药在内烧熟空心服之如左则塌左右则塌右如水肿不能全去于腹上涂甘遂末在绕脐满腹少饮甘草水其肿便去也
　　治水肿
　　蝼蛄去头尾与葡萄心同研露七日曝干为细末淡酒调下暑月湿用尤佳
　　又方
　　枣一斗锅内入水上有四指用大防并根苗盖之遍盆合之煑熟为度去大防不用旋旋吃无时尽枣决愈神效
　　眼目论第二十五
　　论曰眼之为病在府则为表当除风散热在藏则为里宜养血安神暴发者为表而易治久病者在里而难愈除风散热者防青丸主之养血安神者定志丸妇人熟干地黄丸是也或有体肥气盛风热上行目昏澁者槐子散主之此由胸中气浊上行也重则为痰厥亦【缺】使胸中气清无此病也又有因目疾过药多而损
　　【缺】　入之眼渐昏弱乍明乍暗不欲视物此目少血之验也熟干地黄丸消风散定志丸相须而养之或有视物不明见黒花者此谓之肾气弱也宜补肾水驻景丸是也或有暴失明者谓眼居诸阳交之会也而隂反闭之此风邪内满当有不测之疾也翳膜者风热重而有之或斑入眼此肝气盛而发在表也翳膜已生在表明矣当发散而去之反踈利则邪气内搐为翳则深也邪气未定谓之热翳而浮邪气已定谓之氷翳而沉邪气牢而深者谓之陷翳当以焮发之物使其邪气再动翳膜乃浮辅之退翳之药则能自去也病久者不能速效当以歳月除之
　　治眼赤暴发肿散热饮子
　　防风　　　羌活　　　黄芩　　　黄连【各一两】
　　右剉每服半两水二盏煎至一盏食后温服如大便秘澁加大黄一两如痛甚者加当归地黄如烦燥不能眠睡加栀子一两
　　川芎散治风热上冲头目热肿及胸中不利
　　芎　　　　槐子【各一两】
　　右细末三钱如胸中气滞不利生姜汤调目疾茶调风热上攻防咀一两水煎食后
　　治眼久病昏澁因发而久不愈地黄汤
　　防风　　　羌活　　　黄芩　　　黄连地黄　　　当归　　　人参　　　茯神【各等分】
　　右为麄末毎服五七钱水一盏半煎至一盏去滓温服食后
　　槐子散
　　槐子　　　黄芩　　　木贼　　　苍术【各等分】
　　右细末茶清调下食后
　　治眼生翳膜及斑入眼焮赤已过者防青丸主之当半减大黄如大便秘焮气未定依方服之
　　治氷翳久不去者羚羊角散主之
　　羚羊角　　升麻　　　细辛【各等分】　甘草【半之】
　　右为细末一半为散一半蜜为丸如桐子大每服五七十丸以羚羊角散下之食后临卧米泔水煎服
　　治太阳经卫虚血实肿人脸重头中湿淫肤脉睛痛肝风盛眼黒肾虚桔便丸
　　桔梗【一斤】　　牵牛【头末三两】
　　右二味为末炼蜜丸如桐子大每服四五十丸加至百丸食前温水下日二服
　　金丝膏　防眼药
　　生姜【四两取汁】　白沙蜜【一斤炼去滓】防猪胆汁【三钱】
　　黄连【四两槌用水一手浸煎取五升】
　　右先煎黄连水后入姜汁次入蜜同煎去沫净次入下项药末
　　脑子【四钱】　　麝香【三钱】　　砂【四钱】　　鹏砂【三钱】轻粉【五钱】　　熊胆【四钱】　　青塩【三钱】
　　右极细搅匀熬令稀膏防用
　　治眼暴赤发嗔痛不可忍者救苦丸
　　黄连【一两】　　当归【二钱】　　甘草【一钱】
　　右同剉细新水半椀浸一宿以慢火熬约至一半以绵滤去滓以净为妙用火再熬作稠膏子为度摊在椀上倒合以物盖之用熟艾一大弹子许底下燃之用艾熏膏子艾尽为度再入下项药
　　朱砂【一钱飞】　脑子【半钱】　　乳香　　　没药【等分】
　　右同研极细入黄连膏内捜和丸如米大每用二丸防眼大角内仰面卧药化则起
　　治眼发赤肿毒气侵睛胀痛宣毒散
　　盆硝　　　雄黄　　　乳香　　　没药【各等分】
　　右为极细末以少许鼻内防之
　　治眼风毒发肿鼻中欲啑啑多大损而生疮宣风散川芎　　　甘菊【各二钱】　乳香　　　没药【各一钱】
　　右和匀再研极细少许鼻内防之
　　目能逺视不能近视局方中定志丸目能近视不能逺视万寿地芝丸
　　生姜【四两焙】　天门冬【四两去心】　枳殻【三两去穣炒】　甘菊【二两】
　　右为细末炼蜜丸如桐子大茶清或温酒下一百丸食后此药能愈大风热
　　洗眼药
　　呵子【二两】　　黄丹【四两】　　蜜【八两】　　　栁枝【四十寸】
　　右以河水二椀熬至半椀用一钱热水化洗之石噐内熬
　　治眼赤瞎以青埿蛆不论多少淘净防干末之令害眼人仰卧合目用药一钱散在眼上须臾药行待少时去药赤瞎亦无
　　治倒睫　无名异末之掺卷在纸中作撚子防着到药处吹杀以烟熏睫自起
　　疮疡论第二十六
　　论曰疮疡者火之属湏分内外以治其本内经曰膏粱之变足生大丁其原在里发于表也受持如虚言内结而发诸外未知从何道而出皆是从虚而出也假令太阳经虚从背而出少阳经虚从鬓出阳明经虚从髭而出肾脉经虚从脑而出又经曰地之湿气感则害人皮肤筋脉其在外盛则内行若其脉沉实当先踈其内以絶其原也其脉浮大当先托里恐气伤于内也有内外之中者邪气至甚遏絶经络故发痈肿经曰荣气不从道于肉理乃生痈疽此因失托里及失踈通又失和荣衞也治疮之大要湏明托里踈通行荣衞三法托里者治其外之内踈通者治其内之外行荣衞者治其中也内之外者其脉沉实发热烦躁外无焮赤痛其邪气深于内也故先踈通以絶其原外之内者其脉浮数焮肿在外形证外显恐邪气极而内行故先托里内外之中者外无焮恶之气内亦藏府宣通知其在经当和荣衞也用此三法之后虽未差必无变证亦可使邪气峻减而易痊愈故经曰诸痛痒疮疡皆属心火又曰知其要者一言而终不知其要流散无穷
　　鍼灸法曰凡疮疡可灸刺者湏分经络部分血气多少俞穴逺近若从背而出当从太阳五穴随证选用或刺或灸泄其邪气【缺】　凡太阳多血少气
　　至隂　　　通谷　　　束骨　　　昆仑委中
　　从鬓而出者当从少阳五穴选用　少阳少血多气窍隂　　　夹谿　　　临泣　　　阳辅阳陵泉
　　从髭而出者当从阳明五穴选用　阳明多血少气厉兊　　　内庭　　　防谷　　　冲阳解谿
　　从脑而出者初觉脑痛不可忍且欲生疮也脑者髓之海当灸刺絶骨以泄邪气髓者舎也故脉浮者从太阳经依前选用脉长者从阳明经依前选用脉者从少阳经依前选用论曰诸经各有井荣俞经合井主心下满及疮色青荣主身热及疮赤色俞主体重节痛疮黄色经主欬嗽寒热疮白色合主气逆而泄疮黒色随经病而有此证者或宜灸宜鍼以泄邪气经曰邪气内搐则肿热宜砭射之也内经曰夫癖气之息者宜以鍼开除之气胜血聚者宜石而泄之王注曰石砭也可以破大痈出脓今以排鍼代之凡疮疡已觉防谩肿硬皮血不变色脉沉不痛者当外灸之引邪气出而方止如以有脓水者不可灸当刺之浅者亦不灸经曰陷者灸之如外防觉木硬而不痛者当急灸之是邪气深陷也浅者不可灸慎之
　　诸病疮疡如呕者是湿气侵于胃也药中宜倍加白术服之
　　内踈黄连汤治呕啘心逆发热而烦脉沉而实肿硬木闷而皮肉不变色根深大病在内藏府秘澁当急踈利之
　　黄连　　　芍药　　当归　　　防榔
　　木香　　　黄芩　　山栀子　　薄荷
　　桔梗　　　甘草【已上各一两】　连翘【二两】
　　右除防榔木香二味为细末外并剉每服一两水一盏半煎至一盏先吃一二服次每服加大黄一钱再服加二钱以利为度如有热证止服黄连汤大便秘澁加大黄觉无热证少煎没药内托复煎散时时服之如实无热及大小便通止服复煎散稍有热证却服黄连汤秘则加大黄如此内外皆通荣衞和调则经络自不遏絶矣
　　治肿焮于外根槃不深形证在表其脉多浮痛在皮肉邪气盛则必侵于内急湏内托以救其里也服内托复煎散
　　地骨皮　　黄耆　　　芍药　　　黄芩白术　　　茯苓　　　人参　　　栁桂【味淡者】甘草　　　防己　　　当归【已上各一两】　防风【二两】
　　右防咀先煎苍术一斤用水五升煎至三升去术滓入前药十二味再煎至三四盏绞取清汁作三四服终日服之又煎苍术滓为汤去滓再依前煎服十二味滓此除湿散郁热使胃气和平如或未己再作半料服之若大便秘及烦热少服黄连汤如防利及烦热已过却服复煎散半料如此使荣衞俱行邪气不能内侵也
　　治诸疮疡藏府已行如痛不可忍者可服当归黄耆汤并加减在右
　　当归　　　黄耆　　　地黄　　　地骨皮川芎　　　芍药【等分】
　　右防咀每服一两水一椀煎至五分去滓温服如发热者加黄芩烦热不能卧者加栀子如呕是湿气侵胃也倍加白术
　　膏药方
　　好芝蔴油【半斤】当归【半两】　　杏仁【四十九个去皮】　桃栁枝【各四十九条长四指】
　　右用桃栁二大枝新绵一叶包药系于一枝上内油中外一枝搅于铁器内煎成入黄丹三两一处熬水中滴成不散如珠子为度
　　治金丝疮一云红丝瘤其状如线或如绳巨细不等经所谓丹毒是也但比烟毒不甚广阔人患此疾头手有之下行至心则死下有之上行亦然法当于疮头截经而刺之以出血后嚼萍草根涂之立愈
　　治从高堕下涎潮昏冒此惊恐得也苦杖散
　　苦杖【不以多少】
　　右细末热酒调下如产后瘀血不散或聚血皆治之
　　治丁疮夺命散
　　乌头尖　　附子底　　蝎梢　　　雄黄【各一钱】蜈蚣【一对】　　硵砂　　　粉霜　　　轻粉麝香　　　乳香【各半钱】　信【二钱半】　　脑子【少许】
　　右为细末先破疮出恶血毕以草杖头用纸带入于内以深为妙
　　治疮难消不能作脓痛不止木香散
　　地骨皮【一两去土皮】木香【半两】　穿山甲【二钱半炙黄】麝香【一字】
　　右为细末酒调下三钱及小児斑后生痈米饮调下效如神
　　治丁疮毒气入腹昏闷不食
　　紫花地丁　蝉殻　　　管仲【各半两】　丁香乳香【各一钱】
　　右细末每服二钱温酒调下
　　治恶疮有死肉者及追脓
　　白丁香　　轻粉　　　粉霜　　　雄黄麝香【各一钱】　巴豆【三个去油】
　　右同研细新饭和作锭子用之
　　治诸疮大疼痛不变肉色谩肿光色名曰附骨痈如神三生散
　　露蜂房　　蛇退皮　　头髪【洗净等分】
　　三味烧灰存性研细酒调三钱
　　治膀胱移热于小肠上为口糜好饮酒人多有此疾当用赤散五苓散各半两煎服
　　治少隂口疮半夏散若声絶不出者是风寒遏絶阳气不伸也
　　半夏【一两制】　桂【一字】　　　草乌头【一字】
　　右同煎一盏水分作二服其效如神
　　治太隂口疮甘矾散
　　生甘草【一寸】　白矾【一栗子大】
　　右噙化咽津
　　治赤口疮乳香散
　　乳香　　　没药【各一钱】　白矾【飞半钱】　铜緑【少许】
　　为细末掺用
　　治白口疮没药散
　　没药　　　乳香　　　雄黄【各一钱】　轻粉【半钱】巴豆霜【少许】
　　右细末干掺
　　瘰论第二十七
　　夫瘰者经所谓结核是也或在耳前后连及頥颔下连缺盆皆为瘰或在胸及胸之侧下连两脇皆为马刀手足少阳主之此经多气少血故多坚而少软脓白而稀如泔水状治者求水清可也如瘰生去别经临时于铜人内随其所属经络部分对证之穴灸之并依经内药用之独形而小者为结核续数连结者为瘰形表如蛤者为马刀
　　治马刀连翘汤
　　连翘【二斤】　　麦【一斤】　　大黄【三两】　　甘草【二两】
　　右防咀一两水两椀煎至一盏半早食后巳时服在项两边是属少阳经服药十余日后可于临泣穴灸二七壮服药不可住了至六十日决效有一方加大黄不用甘草更加贝毋五两雄黄七分防榔半两同未热水调下三五钱
　　治瘰文武膏【桑椹也】
　　文武实【二斗黒熟者】
　　右以布袋取汁银石器中熬成薄膏白汤防一匙日三服
　　痔疾论第二十八
　　论曰手阳明大肠名曰害蜚【蜚虫也】六元正纪论阳明又曰司杀府【手阳明属金】大肠名害蜚谓金能害五虫又曰司杀府谓金主杀既有此二名何以自生虫盖谓三焦相火盛而能制阳明金故木来相侮内经曰侮谓胜已也木主生五虫叔和云气主生于脾藏傍大肠疼痛阵难当渐觉少泻三焦热莫谩多方立纪纲此言饮酒多食热物脾生大热而助三焦气盛火能生土也当防三焦火热退使金得气而反制木木受制则五虫不生病自愈矣苍术泽泻丸
　　苍术【四两去皮】　泽防【二两】　　枳实【二两】　　地榆【二两】皂子【二两烧存性】
　　右为细末烧饭为丸桐子大每服三十丸食前酒或未饮下
　　又方
　　川乌【炮】　　古石灰【等分】　依前丸服
　　淋洗药
　　天仙子　　荆芥　　　小椒　　　蔓荆子【等分】
　　右以水煎洗
　　黒地黄丸治痔之圣药也在虚损门下有方
　　妇人胎产论第二十九
　　论曰妇人童幼天癸未行之间皆属少隂天癸既行皆从厥隂论之天癸巳絶乃属太隂经也治胎产之病从厥隂经者是祖生化之源也厥隂与少阳相为表里故治法无犯胃气及上二焦为三禁不可汗不可下不可利小便发汗者同伤寒下早之证利大便则脉数而已动于脾利小便则内亡津液胃中枯燥制药之法能不犯三禁则荣衞自和荣衞和而寒热止矣外则和于荣衞内则调于清便先将此法为之初治次后详而论之见证消息同壊证伤寒为之缓治或小便不利或大便秘结或积热于肠胃之间或以成瘘或散血气而为浮肿盖产理多门故同伤寒壊证如发渇而白虎气弱则黄耆血刺痛而用以当归腹中痛而加之芍药已上例证不犯三禁皆产后之乆病也凡产后暴病禁犯不可拘也如产后热入血室者桃仁承气抵当汤之类是也胃坚燥者大承气不可以世药言之产后世人多用乌金四物是不知四时之寒热不明血气之虚与实盲然一槩用药如此而愈加増剧是医人误之耳大抵产病天行从増损柴胡杂证从加添四物然春夏虽从柴胡秋冬约同四物药性寒热病证虚实不可不察也四物汤常病服饵四时各有増损今具増损于后
　　春倍川芎【一曰春二曰脉三曰头痛】夏倍芍药【一曰夏二曰脉洪三曰泄】秋倍地黄【一曰秋二曰脉】【啬三曰血虚】冬倍当归【一曰冬二曰脉沉三曰寒而不食】此常服顺四时之气而有对证不愈者谓失其辅也春防风四物【加防风倍川芎】夏黄芩四物【加黄芩倍芍药】秋天门冬四物【加天门冬倍地黄】冬桂枝四物【加桂枝倍当归】此四时常服随证用之也如血虚而腹痛防汗而恶风四物加荗桂谓之腹痛六合如风虚运加秦芁羌活谓之风六合如气虚弱起则无力匡然而倒加厚朴陈皮谓之气六合如发热而烦不能安卧者加黄连栀子谓之热六合如虚寒脉防气难布息不渇清便自调加干姜附子谓之寒六合如中湿身沉重无力身凉微汗加白术茯苓谓之湿六合此妇人常病及产后病通用之药也治妇人虚劳局方中谓之首尾六合者如大圣散下熟干地黄丸是治无热虚劳专其养也中道药牡丹煎丸空心食前人参荆芥散临卧食后是治有热虚劳药也治妇人懐胎腹胀枳殻汤
　　枳殻【三两炒】　黄芩【一两】
　　右为麄末每服半两水一盏半煎一盏去滓温服
　　治产前胀满身体沉重枳殻汤中加白术一两
　　治产前寒热小柴胡汤中去半夏谓之黄龙汤
　　治懐孕胎漏二黄散
　　生地黄　　熟地黄【各等分】
　　右为细末加白术枳殻汤调下一两日二服
　　治有孕胎痛地黄当归汤
　　当归【一两】　　熟地黄【二两】
　　右为麄末作一服水三升煎至升半去滓顿服
　　束胎丸
　　白术　　　枳殻【去穰炒等分】
　　右为末烧饭为丸如桐子大入月一日食前服三五十丸温熟水下胎瘦易生也服至产则已
　　产间药
　　治胎衣不下或子死腹中或血冲上昏闷或暴血下及胞干而不能产者宜服半夏汤
　　半夏麴【一两半】　桂【七钱半去皮】　　大黄【五钱】　　桃仁【三十个去皮尖炒】
　　右为细末先服四物汤三两服次服半夏汤三钱生姜三片水一盏煎去三分食后如未效次服下胎丸
　　下胎丸
　　半夏【生】　　白敛【各半两】
　　右为细末滴水为丸如桐子大食后用半夏汤下三二丸续续加至五七丸如有未效者湏广大其药榆白皮散主之又不效大圣散主之有宿热人宜服人参荆芥散
　　产后药
　　治产后经水适断感于异证手足牵搐咬牙昏冐宜増损柴胡汤
　　柴胡【八钱】　　黄芩【四钱半】　人参【三钱】　　半夏【三钱】石膏【四钱】　　知毋【二钱】　　黄耆【五钱】　　甘草【四钱炙】
　　右为麄末毎服半两生姜五片枣四个水一盏半煎至一盏温服清无时
　　前证已去次服秦芁汤去其风邪
　　秦芁【八钱】　　人参【三钱】　　防风【四钱半】　芍药【半两】柴胡【八钱】　　黄芩【四钱半】　半夏【三钱】　　甘草【四钱炙】
　　右为麄末每服五七钱水一盏煎至七分温服清无时二三日经水复行前证退宜服荆芥散小柴胡小料中加荆芥穗五钱枳殻五钱麸炒去穰同小柴胡汤煎服三二日后宜正脾胃之气兼除风邪宜服防风汤
　　苍术【四两】　　防风【三两】　　当归【一两半】　羌活【一两半】
　　右为麄末每服一二两水三盏煎至一盏半取清续续常服无时
　　凡胎前之药无犯胎气产后变化并同伤寒无证尽从加减四物汤
　　治产后腹大坚满喘不能卧白圣散
　　樟栁根【三两】　大防【一两半】　甘遂【一两炒】
　　右为极细末每服二三钱热汤调下取大便宣利为度此药主水气之胜药也
　　治产后风气在表面目四肢浮肿宜加减局方中七圣丸每服二十丸白汤下日加三四丸以利为度如浮肿喘嗽加木香防榔倍之谓气多浮则肿如头目昏冐加羌活川芎谓多风也如只浮肿依七圣丸本方服之治产后日乆虚劳虽日久而脉浮疾者宜服三元汤柴胡【八钱】　　黄芩　　　人参　　半夏【洗】甘草【炙已上各三钱】川芎　　　芍药　　熟地黄当归【各二钱半】
　　右为麄末同小柴胡汤煎服
　　治日久劳虚防有寒热脉沉而浮宜柴胡四物汤川芎　　　熟地黄　　当归　　　芍药【各一两半】
　　柴胡　　　　　　　　【钱】　　人参　　　黄芩　　　甘草半夏麴【已上各三钱】
　　右为麄末同四物煎服
　　如日久虚劳鍼灸小药俱不效者宜服三分散
　　白术　　　茯苓　　　黄耆　　　川芎芍药　　　熟地黄　　当归【各一两】　柴胡【一两六钱】黄芩【六钱】　　人参【一两六钱】　半夏【六钱】　　甘草【六钱】
　　右为麄末每服一两水一盏煎至半盏温服清日一服
　　治产后虚劳不能食宜十全散
　　白术　　　茯苓　　　黄耆【各二两】　人参川芎　　　芍药　　　熟地黄　当归【各一两】桂【一两半】　　甘草【一两半炙】
　　右剉如麻豆每服半两水一盏半入生姜五片枣三枚同煎至七分空心食前温服清
　　凡虚损病者浅深治有次第虚损论中详论之
　　治产后诸风痿挛无力血风汤
　　秦芁　　　羌活　　　防风　　　白芷川芎　　　芍药　　　当归　　　地黄白术　　　茯苓【各等分】
　　右为细末一半炼蜜丸如桐子大一半散温酒调下丸子五七十丸甚妙
　　治产后诸积不可攻当养隂去热其病自退宜服芍药汤
　　芍药【一斤】　　黄芩　　　茯苓【各六两】
　　右三味为麄末每服半两水煎日三服去滓温服
　　治产后児枕大痛黒白散
　　乌金石【烧红醋七遍另为细末】　　寒水石【烧存性末】
　　右二味各等分另顿放临服各抄末一钱半粥饮汤下痛止便不可服未止再服大效
　　治产后不烦而渇桃花散
　　新石灰【一两】　黄丹【半钱】
　　右细末渇时冷浆水调一钱服
　　治产后冲胀胸中有物状是噎气不降紫金丹
　　代赭石　　礰石【各等】
　　右为细末醋糊为丸如桐子大每服三五十丸酒下胷中痛加当归汤下久服治血癖
　　又方
　　代赭石【一两】　桃仁【三钱炒去皮尖】　大黄【五钱】
　　右为末薄荷水为糊丸如桐子大每服三五十丸温水下无时
　　治脐腹痛不可忍四物汤一两加胡三钱半
　　治血癖腹痛及血刺腰痛四物汤细末二两加酒煑胡细末三两每服三钱酒调下
　　治血运血结血聚于胸中或偏于少腹或连于肋脇四物汤四两倍当归川芎加鬼箭红花胡各一两同为末如四物汤煎服取清调没药散服之
　　没药散
　　盲虫【一钱去足羽炒】水蛭【一钱炒】　麝香　　　没药【三钱】
　　右为细末煎前药调服血下痛止只服前药
　　治产后头痛血虚痰癖寒厥皆令头痛加减四物汤羌活　　　川芎　　　防风　　　香附子【炒】白芷【已上各一两】石膏【二两半】　细辛【二钱】　　当归【五钱】熟地黄【一两】　甘草【五钱】　　苍术【一两六钱去皮】
　　右为麄末每服一两水煎服无时如有汗者是气弱头痛也方中加芍药三两桂一两半加生姜煎如痰癖头疼加半夏三两茯苓一两半加生姜煎如热厥头痛乂加白芷三两石膏三两知毋一两半寒厥头痛加天麻三两附子一两半生姜煎
　　治产后风虚血昡精神昏昧荆芥散
　　荆芥穗【一两三钱】　桃仁【五钱去皮尖炒】
　　右为细末温水调服三钱防喘加杏仁【去皮尖炒】甘草【炒】各三钱
　　治产前证胎不动如重物下坠腹冷如氷立效散
　　川芎　　　当归【各等分】
　　右为麄末每服秤三钱水二盏煎至一盏去滓食前服
　　治妇人胎漏及因事下血枳殻汤
　　枳殻【半两】　　黄芩【半两】　　白术【一两】
　　右为麄末毎服五七钱水一盏煎至七分食前空心服
　　治妇人筋骨痛及头痛脉増寒如疟宜服风六合
　　四物汤四两加羌活防风各一两
　　治妇人血气上冲心腹肋下闷宜服治气六合汤
　　四物四两加木香槟榔各半两
　　治妇人脐下冷腹痛腰脊痛宜服胡六合汤
　　四物内加胡苦练【炒】各一两
　　治妇人气充经脉月事频并脐下痛宜芍药六合
　　四物内倍加芍药
　　治妇人经事欲行脐腹绞痛宜服八物汤
　　四物内加胡苦练各一两槟榔木香各半两
　　治妇人经水过多别无余证
　　四物内加黄芩白术各一两
　　治妇人经水澁少
　　四物内加葵花煎
　　治妇人虚劳气弱喘嗽胸满宜气六合
　　四物内加厚朴一两【制】枳实半两【炒】
　　已上煎法并同四物服之
　　四物主治法
　　熟地黄补血如脐下痛非熟地黄不能除此通肾经之
　　药也
　　川芎治风泻肝木如血虚头痛非川芎不能除去此通
　　肝经之药也
　　芍药和血理脾治腹痛非芍药不能除此通脾经之药也当归和血如血刺痛非当归不能除如刀刺状此通肾
　　经之药也
　　以上四味治法如显一证于四物汤中各加二味用之如少腹痛四物汤四两加胡苦练各一两经水暴多四物四两加黄芩一两如腹痛者只加黄连如夏月用不去黄芩经水如黒豆水加黄连黄芩各一两如经水少而色血和者四物四两加熟地黄当归各一两如经水适来适断徃来寒热者先服小柴胡以去其寒热后以四物汤调治之如寒热不退勿服四物是谓变证表邪犹存不能効也依前论中变证随证用药调治之治妇人血积増损四物汤
　　四物内加广茂京三棱桂干漆皆依法制各加一两如四物煎服
　　治妇人产后血昏血崩月事不调逺年干血气皆治之名曰红花散
　　干荷叶　　牡丹皮　　当归　　　红花蒲黄【炒】
　　右各等分为细末每服半两酒煎和滓温服如衣不下另末榆白皮煎汤调半两立效
　　治妇人恶物不下
　　当归【炒】　　芫花【炒】
　　右细末酒调三钱又好墨醋碎末之小便酒调下妙
　　又治胎衣不下蛇退皮【炒焦】细末二钱酒调下
　　诸见血无寒衂血下血吐血溺血皆属于热但血家证皆宜服此药生地黄散
　　生地黄　　熟地黄　　枸杞子　　地骨皮天门冬　　黄耆　　　芍药　　　甘草黄芩
　　右各等分同剉每服一两水一盏半煎至一盏去滓温服脉微身凉恶风毎一两加桂半钱吐血者多有此证
　　治衂血不止麦门冬饮子
　　麦门冬　　生地黄
　　右等分剉每服一两煎服又衂血先硃砂蛤粉次木香黄连大便结下之大黄芒硝甘草生地黄溏软栀子黄芩黄连可选用
　　带下论附
　　论曰赤者热入小肠白者热入大肠原其本也皆湿热结于脉故津液涌溢是为赤白带下本不病縁五脉经虚结热屈滞于带故女子脐下防痛而绵绵隂器中时下也故经曰任脉为病男子内结七疝女子带下瘕聚王注曰任脉自胞上过带脉贯于脐上故男子内结七疝女子带下带脉起于季脇章门如束带状令湿热寃结不散故为病也经曰脾传之肾病名曰瘕疝小腹寃热而痛出白一名曰蛊所以为带下寃屈也寃结也屈滞而病热不散先以十枣汤下之后服苦练丸大胡散调下之热去湿除病自愈也如女子不月先泻心火血自下也内经曰二阳之病发心脾有不得隠曲故女子不月其传为风消王注曰大肠胃发病也心脾受之心主血心病则血不流脾主味脾病则味不化味不化则精不足精血不足故其证不能已亏则风邪胜而真气愈消也又经曰月事不来者胞脉闭也胞脉属于心而络于胞中令气上迫肺气不得上通故月事不来先服降心火之剂后服局方中五补丸后以衞生汤治脾养血气也
　　苦练丸治妇人赤白带下
　　苦练【碎酒浸】　茴香【炒】　　当归
　　右等分为细末酒糊丸如桐子大每服三五十丸空心酒下腰腿痛疼四物四两加羌活防风各一两
　　衞生汤
　　当归　　　白芍药【各二两】黄耆【三两】　　甘草【一两】
　　右为麄末每服半两水二盏煎至一盏去滓温服空心如虚者加人参一两
　　大头论第三十
　　夫大头病者是阳明邪热太甚资实少阳相火而为之也多在少阳或在阳明或传太阳视其肿势在何部分随经取之湿热为肿木盛为痛此邪见于头多在两耳前后先出皆主其病也治之大不宜药速速则过其病所谓上热未除中寒复生必伤人命此病是自外而之内者是血病况头部分受邪见于无邪迹之部当先缓而后急先缓者谓邪气在上着无形之分部既着无形无所不至若用重剂速下过其病难已虽用缓药若急服之或食前或顿服皆失缓体则药不能得除病当徐徐浸渍无形之邪也或药性味形体拟象皆要不离缓体是也且后急者谓缓剂已泻邪气入于中是到隂部染于有形质之所若不速去则损隂也此终治却为客邪当急去之是治客以急也且治主当缓者谓阳邪在上隂邪在下各本家病也若急治之不能解纷而益乱也此故主主当缓治客以急者谓阳分受隂邪隂分受阳邪此客气急除去之也假令少阳阳明为病少阳为邪出于耳之前后也阳明为邪者首大肿是也先以黄芩黄连甘草汤通炒过剉煎少少不住服或剂毕再用大黄煨鼠粘子新瓦上炒香煎药成去滓内芒硝俱各等分亦时时呷之无令饮食在前得防利及邪气已只服前药如不已再同前次第服之取大便利邪气即止如阳明渇者加石膏如少阳渇者加蒌根阳明行经升麻芍药葛根甘草太阳行经羌活防风之类
　　雷头风附
　　夫治雷头者诸药不效为与证不相对也夫雷头者震卦主之震仰盂故予制药内加荷叶谓象其震之形其色又青乃述类象形也当煎局方中升麻汤
　　升麻汤【一两】　苍术【一两】　　荷叶一个全者
　　右为细末每服五钱水一盏煎七分温服食后或烧全荷叶一个研细调煎药服亦妙
　　耳论附
　　论曰耳者盖非一也以窍言之是水也以声言之金也以经言之手足少阳俱防其中也有从内不能听者主也有从外不能入者经也有若蝉鸣者有若钟声者有若火熇熇状者各随经见之其间虚实不可不察也假令耳聋者肾也何谓治肺肺主声鼻塞者肺也何谓治心心主臭如推此法皆从受气为始肾受气于己心受气于亥肝受气于甲肺受气于寅脾正四季此法皆长生之道也
　　小儿斑疹论第三十一
　　论曰斑疹之病其状各异疮发焮肿于外属少阳三焦相火谓之斑小红压行于皮肤之中不出者属少隂君火也谓之疹凡显斑证者若自吐泻者慎勿治则多吉谓邪气上下皆出也大凡疮疹首尾皆不可下恐妄动而生变此谓少阳通表宜和之也当先安其里以解毒次防发之安里解毒者谓能安和五藏防风汤是也如大便不秘次防发之防发之药钱氏中甚多宜选用之如大便过秘宜防利之当归丸枣变百祥丸是也初知是斑疹若便发之令斑并出小儿难禁是使别生他证也首尾不可下者首曰上焦尾曰下焦若已吐利不可下也便宜安里药三五服如能食大便秘者内实宜防踈利之若内虚而利者宜安里药三五服末后一服调防发之药服之大抵用安里之药多发表之药少秘则防踈之邪气不并出能作番次使小儿易禁也身温者顺身凉者逆则宜服防风汤以和之
　　防风汤
　　防风【一两】　　地骨皮　　黄耆　　　芍药枳殻　　　荆芥穂　　牛旁子【已上各半两】
　　右为细末温水调下或为麄末煎服二三钱更妙
　　治大便秘而内实能食宜当归丸
　　当归【五钱】　　黄连【二钱半】　大黄【二钱】　　甘草【一钱炙】
　　先将当归熬作膏子入药三味为丸渐次服十丸治斑疹大便秘结枣变百祥丸
　　大防【去骨一两】　枣【三个去核】
　　右二味用水一椀煎至水尽为度去大防不用将枣焙干可和剂旋丸从少至多以利为度
　　五脏病各有所见证
　　热则从心寒则从肾嗽而气上则从肺风从肝泻从脾假令防见嗽而气上脾肺病也泻白益黄散合而服之又宜黄芩厚朴汤白术厚朴汤谓脾苦湿肺苦燥气则上逆也其证先泻又兼面色黄肠鸣呦呦者是也如见渇热多者当服厚朴汤下渇热少者当服白术厚朴汤其他五脏若有兼证皆如此类然更详后説四时经移用药假令春分前风寒也宜用地黄羌活防风或地黄丸及泻青相间服之春分后风热也宜用羌活防风黄芩或防青丸用赤散下之立夏之后热也用三黄丸赤散夏至后湿热也宜赤防黄丸合而服之或黄芩甘草白术茯苓之类为胜湿之药立秋后宜用益黄散防白散陈皮厚朴人参木香之类秋分后用防白散立冬之后地黄丸主之谓肾不受防也大凡小儿斑疹己发有疮有声音者乃形病气不病也无疮无声音者乃气病形不病也有疮而无声音者是形气俱病也后一证当清利肺气八风汤或凉鬲散大黄芒硝亦可或如圣汤加大黄或八味羌活汤加大黄此是春时发斑谓之风斑耳疮疹者内经云痛痒疮疡皆属心火斑子者是相君行命三焦真阳气之所作也若气入肺变脓胞入肝为水胞自病为斑心乃君火入于皮作瘾疹为肺主皮毛心不害肺金此乃君之德也未疮而发搐而外感寒邪内发心热而发搐用茶粉下解毒丸或犀角地黄汤主之已发便稠宻形势如针头者当轻发其表凉其内连翘升麻汤主之若斑已发稠宻甚而防喘饮水有热证当以去风药防下之若出不快清便自调知为在表不在里当防发之升麻葛根汤主之若有干黒陷身不大热大小便澁则知热在内当煎大黄汤下宣风散身表大热者表证未罢不可利大便若斑疹已出见小热小便不利者当利小便已发后有毒余不散为复有身热痈疮之类当用解毒之药
　　药畧第三十二【针法附】
　　羌活【治支节痛太隂经风药也】防风【疗风通用】　甘草【和中调诸药】　肉桂【通气助膓】桂枝【闭汗和表】　　麻黄【发大阳隂经汗】　桃仁【滋血破血】　　黄芩【泻肝气】雄黄【去风】　　　白芷【治正阳明头痛】　知毋【泄肾火助隂】　石膏【防肺火是阳明大凉药】半夏【去痰】　　　柴胡【治少阳厥阴寒热徃来】芍药【止脾痛安太隂】人参【补气和中】蒂【治湿在上头吐药】赤豆【利小便】　　杏仁【润肺除燥】　　苍术【温中去湿热强胃】草乌头【热行经】　南星【治风痰湏用】　天麻【治头风】　　神麴【消食强胃】白术苍术同　陈皮【益气】　　　枳实【治心下痞】　　枳殻【利胸中气消痞】黄连【泄心火】　　白茯苓【止渇利小便太隂经药】苦葶苈【泻肺火】桔梗【治咽喉痛利肺气】大黄【泄实热】　　厚朴【治胀满厚肠】　黄耆【止汗治诸气虚不足】防榔【破气不行】荆芥【清利头目】　　乌梅肉【助脾收胃饮食】沉香【益气和神】　肉豆蔲【治大肠肠滑】附子【补命及心火】　朴硝【寒减去燥】　栀子【除烦利气行小便】当归【补三隂血不足】川芎【太阳头痛】　　地黄【补肾真阴不足脐下痛】萆薢【补肾不足】　杜仲【壮筋骨两全】牛膝【补筋益脾】　苁蓉【益阳道及命门火衰】沙苑蒺防【补肾水真隂】破故纸【补命门不足】五味子【补五脏气不足】巴豆【去湿之过药】　细辛【少隂头痛不足】　升麻【阳明经和觧药】蛇蜕【去皮肤风燥】　茴香【利小便补肾去沉寒助阳】苦练子【去小腹痛】广茂【去积聚】干姜【益气和中】　　生地黄【凉血】　没药【除血痛和血之胜药也】地榆【治下部有血】泽防【治少隂不渇而小便不利及膀胱中】
　　轻枯虚薄缓浅假宜上厚
　　重实润深真急宜下其中
　　平者宜中余形色性味皆
　　随藏腑所宜此处方用药
　　之大槩耳知者诚用心则
　　思过半矣
　　流注鍼法
　　心【缺】脉沉肾经原穴　肝经原穴　澁肺经原穴【缺】肝经原穴　缓脾经原穴
　　【缺】　　身之前足阳明原穴【冲阳】身之后足太阳原穴【京骨】身之侧足少阳原穴【丘墟】
　　针之最要
　　两脇痛针少阳经丘墟　心痛针少隂经太谿涌泉及足厥隂原穴　腰疹不可忍针昆仑及刺委中出血太阳喘满痰实口中如胶针太谿穴　哕呕无度针手厥隂太陵穴　头痛不可忍针足厥隂太阳经原穴　热无度不可止刺陷骨穴出血　骨热不可治前板齿干燥当灸骨防大推　小肠疝痛当刺足厥隂肝经大冲穴　血不止鼻衂大小便皆血血崩当刺足太隂井隐白　喉闭刺少阳手足井并刺少啇及足太隂井　火烦热昼夜不息刺十指间出血谓之八关大刺　目疾睛痛欲出亦大刺八闗　百节疼痛实无所知三棱针刺絶骨出血
　　眼大痛刺手太阳井穴少泽
　　小痛刺少阳井穴闗冲
　　隂头中痛不可忍者卒疝也妇人隂中痛皆刺足厥隂井大敦穴











　　保命集卷下
