

　　叶天士医案精华 清 叶天士

　　中风

　　今年风木司天。春夏阳升之候。兼因平昔怒劳忧思。以致五志气火交并于上。肝胆内风鼓动盘旋。上盛则下虚。故足膝无力。肝木内风壮火。乘袭胃土。

　　胃主肌肉。脉络应肢。绕出环口。故唇舌麻木。肢节如痿。固为中厥之萌。观河间内火召风之论。都以苦降辛泄。少佐微酸。最合经旨。折其上腾之威。使清空诸窍。毋使浊痰壮火蒙蔽。乃用药之权衡也。至于颐养工夫。寒暄保摄。尤当加意于药饵之先。

　　金石斛 化橘红 北秦皮 草决明 冬桑叶 白蒺藜 嫩钩藤 生白芍又 前议苦辛酸降一法。肝风胃阳已折其上引之威。故诸症亦觉小愈。虽曰治标。正合岁气节候而设。思夏至一阴来复。高年本病。预宜持护。自来中厥。最防于暴寒骤加。致身中阴阳两不接续耳。议得摄纳肝肾真气。补益上虚本病。

　　九制熟地 肉苁蓉 生虎胫骨 淮牛膝 制首乌 川萆 川石斛 赤白茯苓 柏子霜 黑 豆皮立冬后三日。诊得左脉小弦动数。右手和平略虚。问得春夏平安。交秋后有头晕。左目流泪。足痿无力。不能行走。舌生红剌。微咳有痰。此皆今年天气大热已久。热则真气泄越。虚则内风再旋。经言痿生大热。热耗津液。而舌剌咳嗽流泪者。风阳升于上也。上则下焦无气矣。故补肝肾以摄纳肾气为要。而清上安下。其在甘凉不伤脾胃者宜之。

　　制首乌 杞子 天冬 茺蔚子 黄甘菊 黑 豆皮 茯苓 川石斛 虎骨胶离愁菀结。都系情志中自病。恰逢冬温。阳气不潜。初交春令。阳已勃然变化。内风游行扰络。阳但上冒。阴不下吸。清窍为蒙。状如中厥。舌喑不言。刘河间谓将息失宜。火盛水衰。风自内起。其实阴虚阳亢为病也。既不按法论病设治。

　　至惊蛰雷鸣。身即汗泄。春分气暖。而昼夜寤不肯寐。甚至焦烦。迥异于平时。何一非阳气独激使然耶。夫肝风内扰。阳明最当其冲犯。病中暴食。以内风消烁。

　　求助于食。今胃脉不复。气愈不振。不司束筋骨以利机关。致鼻准光亮。肌肉浮肿。考古人虚风。首推侯氏黑散。务以填实肠胃空隙。庶几内风可息。奈何医者不曰清火豁痰。即曰腻补。或杂风药。内因之恙。岂有形质可攻。偏寒偏热。皆非至理。

　　生牡蛎 生白芍 炒生地 菊花炭 炙甘草 南枣肉嗔怒动阳。恰值春木司升。厥阴内风乘阳明脉络之虚。上凌咽喉。环绕耳后清空之地。升腾太过。脂液无以营养四末。而指节为之麻木。是皆痱中根萌。

　　所谓下虚上实。多致巅顶之疾。夫情志变蒸之热。阅方书无芩连苦降。羌防辛散之理。肝为刚脏。非柔润不能调和也。

　　鲜生地 元参心 桑叶 丹皮 羚羊角 连翘心脉濡无热。厥后右肢偏痿。口 舌歪。声音不出。此阴风湿晦中于脾络。加以寒滞汤药。蔽其清阳。致清气无由展舒。法宗古人星附六君子汤。益气仍能攻风祛痰。若曰风中廉泉。乃任脉为病。与太阴脾络有间矣。

　　人参 茯苓 新会皮 香附汁 南星姜汁炒 竹节白附子姜汁炒痛从腿肢筋骨。上又腰腹。贯于心胸。若平日经来带下。其症亦至。此素禀阴亏。冲任奇脉空旷。凡春交。地中阳气升举。虚人气动随升。络血失养。诸气横逆。面赤如赭。饥不欲食。耳失聪。寤不成寐。阳浮脉络交空显然。先和阳治络。

　　细生地 生白芍 生鳖甲 生龟甲 生虎骨 糯稻根 滋肾丸脉弦小数。形体日瘦。口舌麋碎。肩背掣痛。肢节麻木。肤腠瘙痒。目眩晕。耳鸣。已有数年。此属操持积劳。阳升内风旋动。烁筋损液。古谓壮火食气。皆阳气之化。先拟清血分中热。继当养血。熄其内风。安静勿劳。不致痿厥。

　　生地 元参 天冬 丹参 犀角 羚羊角 连翘 竹叶心年岁壮盛。腕有气瘕。嗳噫震动。气降乃平。流痰未愈。睾丸肿硬。今人夜将寐。少腹气冲至心。竟夕但寤不寐。头眩目花。耳内风雷。四肢麻痹。肌腠如剌如虫行。此属操持怒劳。内损乎肝。致少阳上聚为瘕。厥阴下结为疝。冲脉不静。脉中气逆混扰。气燥热化。风阳交动。营液日耗。变乱种种。总是肝风之害。非攻消温补能治。惟以静养。勿加怒势。半年可望有成。

　　阿胶 细生地 天冬 茯神 陈小麦 南枣肉头痛神烦。忽然而至。五行之速。莫如风火。然有虚实内外之因。非徒发散苦寒为事矣。如向有肝病。目疾丧明。是阴气久伤体质。今厥阴风木司天。春深发泄。阳气暴张。即外感而论。正内经冬不藏精。春病必温。育阴可使热清。大忌发散。盖阴根久伤。表之再伤。阳劫阴液。仲景谓一逆尚引日。再逆促命期矣。余前主阿胶鸡子黄汤。佐地冬壮水。芍甘培土。亟和其厥阳冲逆之威。咸味入阴。

　　甘缓其急。与内经肝病三法恰合。今已入夏三日。虚阳倏上。烦躁头痛。当大滋肾母以苏肝子。补胃阴以杜木火乘侮。旬日不致反复。经月可望全好。

　　人参 熟地 麦冬 天冬 龟胶 阿胶 五味 茯神此痿厥也。盖厥阴风旋。阳冒神迷则为厥。阳明络空。四末不用而为痿厥。

　　午后黄昏。乃厥阴阳明旺时。病机发现矣。凡此皆属络病。金匮篇中有之。仲景云。诸厥宜下。下之利不止者死。明示下降之药。皆可止厥。但不可硝黄再伤阴阳耳。但积年沉 。非旦夕速效可知矣。

　　活鳖甲 真阿胶 方诸水 鲜生地 元参 青黛平昔肠红。阴络久伤。左胁下宿瘕。肝家风气易结。形瘦面青。阴虚阳气易冒。血络不得凝静。诸阳一并。遂为厥。冲气自下犯胃为呃。症似蓄血为狂。奈脉细劲。咽喉皆痛。真阴枯槁之象。水液无有。风木大震。此刚剂强镇。不能息其厥冒耳。

　　生鸡子黄 真阿胶 淡菜 龟板 热童便脉上左部稍振。水亏。木中风动。左牙痛。盖风从内旋。乃阳之化风。只以春深地气上升之候。多升少降。无非下元不司收纳。虚症何疑。况因目恙。频用韭子烟熏。查本草药性。辛辣升腾助阳。孙真人于遗浊用之。藉其升阳以涵阴。更无漏泄耳。今痱中八日。声音渐振者。乃精气略有宁静。里窍略有灵机。是顺境也。乃不明此理。仍用辛以泄气。加人参亦是清散上焦之药。以肝肾藏虚在于至阴。若再投辛以伤其阴。必致虚症峰起。焉望其向安。倘必以上有火热。古称实火宜清。虚火宜补。温养柔和。与温热刚燥迥异。幸勿疑讶。

　　生地 川斛 麦冬 茯神 阿胶 女贞子脉左细数而劲。右数大而虚。此肾精肝血内亏。水不涵木。阳挟内风。暴起莫制。指臂拘挛。口目 邪在左。盖肝风阳气从左而升。冲气撞心。消渴晕厥。仲景列于厥阴篇中。凡肝属阴木。必犯胃之阳土。饮食热气入胃。引动肝肠。即病发矣。此恙已六七年。阴损已极。必屏绝俗扰。怡悦情怀。然后滋养堪固其阴。必有小效。无期速功。

　　炒松熟地 陈阿胶 大淡菜 萸肉 五味 芡实 金樱子粉右痪。舌喑。足痱。头重。面载阳。呵欠。微呃。诊脉小濡而缓。此肾纳失司。肝风震突。但病起耳后暴肿。必兼温热客气。清上轻扬。肿势颇减。七日以来。当阴阳经气一小周天。不必以时邪引病为惑。昔河间宣明方论中。谓舌强难言。其咎在乎舌下经脉不主流动。以肾脉萦及舌本耳。其主地黄饮子。取意浊药清投。

　　机关渐灵。并无碍乎上气痰热。仿此法。

　　熟地 肉苁蓉 远志 川石斛 茯神 枸杞子 牛膝 石菖蒲年前肝风眩晕。主以凉血分利阳熄风。一年未发。今岁正月春寒。非比天暖开绁。此番病发。必因劳恐触动情志。至于呕逆。微冷倏热。交丑寅。渐作耳鸣咽痹。食纳久留脘中。想少阳木火盛于寅。胆脉贯耳。犯逆之威。必向阳明。而后上凭诸窍。脉右涩大。胃逆不降。食味不甘。而脘中逆乱。熏蒸日炽。营血内耗。无以养心。斯寝不肯寐。心摇荡漾。有难以鸣状之象。今头重脘痹。全是上为木火升腾。阻遏清阳。前方滋清。血药居多。必不奏功。今议汤剂。方以苦降其逆。辛通其痹。然汤宜小其制度。以久病体虚。初春若此。冬藏未为坚固可知。其丸剂。界以局方龙荟丸。暂服半月再议。

　　连翘 黑栀皮 羚羊角 鲜菊叶 紫菀 郁金 大杏仁 土栝蒌皮 鲜菖蒲根粤东地卑多湿。阳气多绁。宦游十载。恰已五旬。中年二气。不及壮盛坚固。

　　眩晕汗出。乃阳不潜藏。变化内风。扰动虚灵所致。内经藏象谓肾为根本。左右有二。盖一阴一阳。互相交纽。水中有火。为生生化育。惟藏蓄不露。斯永年无病。

　　而肝为肾子。母气既衰。水不生木。肝属风藏。内风乘龙雷相火。迅速飞腾。陡升莫制。每虑仆中之累。是皆内因之症。自述热起脊背。直至巅顶。清之补之无效。

　　未免藏阴内乏。阳气独升之旨。古人以肾藏内寓真阳。非温不纳。肝藏内寄相火。非清不宁。用药之法。填实精气。以固其下。佐咸味以达之。兼气重以镇之。介类以潜之。酸味以收之。复入滋清以凉肝。引之导之。浮阳内风。勿令鼓动。

　　熟地 北五味子 萸肉 磁石 青盐 琐阳 龟板 茯神 湘莲 天门冬 猪脊筋张石顽治春榜赵明远。平时六脉微弱。己酉九月。患类中风。经岁不痊。邀石顽诊之。其左手三部。弦大而坚。知为肾藏阴伤。壮火食气之候。且人迎斜内向寸。又谓三阳经满溢入阳维之脉。是不能无颠仆不仁之虑。右手三部浮缓。

　　而气口以上微滑。乃痰沫壅塞于鬲之象。以清阳之位。而为痰气占据。未免侵及心主。是以神识不清。语言错误也。或者以其神识不清。言语错误。口角常有微涎。目晴恒不易转。以为邪滞经络。而用祛风导痰之药。殊不知此本肾气不能上通于心。心藏虚热生风之症。良非燥药所宜。或者以其小便清利倍常。以为肾虚而用八味壮火之剂。殊不知此症虽虚。而虚阳伏于肝藏。所以阳事易举。饮食易饥。又非益火补阴药所宜。或者以其向患休息久痢。大便后。常有痰红渍沫。而用补中益气。殊不知脾气陷于下焦者。可用升举之法。此阴血久利之余疾。有何清气在可升发乎。若用升柴升动肝肾虚阳。鼓激鬲上痰饮。能保其不为喘胀逆满之患乎。是升举药不宜轻服也。今举河间地黄饮子。助其肾。

　　通其心。一举而两得之。但不能薄滋味。远房室。则药虽应病。终无益于治疗也。

　　惟智者善为调摄为第一义。

　　熟地 巴戟天 苁蓉 山萸肉 茯苓 薄荷 淡熟川附 肉桂 五味子 麦冬 川石斛 远志 鲜石菖蒲

　　虚劳

　　阳外泄为汗。阴下注则遗。二气造偏。阴虚热胜。脑为髓海。腹是至阴。皆阳乘于阴。然阳气有余。益见阴弱。无以交恋其阳。因病致偏。偏久致损。坐功运气。

　　阴阳未协。损不肯复。颇为可虑。今深秋入冬。天气收肃。阳气泄越。入暮灼热。总是阴精损伤而为消烁耳。

　　川石斛 炒知母 女贞子 茯神 糯稻根 小黑 豆皮又 暮夜热炽。阴虚何疑。但从前表散。致卫阳疏泄。穿山甲钻筋流利。后至经络气血劫撤。内损不复。卫阳藩篱交空。斯时亦可撑半壁矣。失此机宜。秋收冬藏主令。其在封固蛰藏耳。张季明谓元无所归则热灼。亦是。

　　人参 河车 熟地 五味 莲肉 山药 茯苓今年长夏久热。伤损真阴。深秋天气收肃。奈身中泄越已甚。吸短精浊。消渴眩晕。见症都是肝肾。脉由阴渐损及阳明胃络。纳谷减。肢无力。越人所云。阴伤及阳。最难充复。诚治病易。治损难耳。

　　人参 天冬 生地 茯神 女贞 远志脉数垂入尺泽穴中。此阴精未充早泄。阳失潜藏。汗出吸短。龙相内灼。升腾面目。肺受熏蒸。嚏涕交作。兼之胃弱少谷。精浊下注。溺管疼痛。肝阳吸其肾阴。善怒多郁。显然肾虚如绘。议有情之属以填精。仿古滑涩互施法。

　　牛骨髓 猪脊髓 羊脊髓 麋角胶 熟地 人参 萸肉 五味 芡实 湖莲 山药茯神 金樱膏 胶髓丸此少壮精气未旺。致奇脉网维失护。经云形不足者。温之以气。精不足者。

　　补之以味。今纳谷如昔。血肉充养。补之以味。莫若以饮食补之。

　　牛骨髓 羊骨髓 猪骨髓 茯神 枸杞 当归 湖莲 芡实据说热自左升。直至耳前后胀。视面色油亮。足心灼热。每午后入暮皆然。

　　上午用茶调散。宣通上焦郁热。不应。此肝肾阴火乘窍。即因男子精亏。阳不下交。经言。以滋填阴药。必佐介属重镇。试以安寝。竟夜乃安。参阳动阴静至理。

　　熟地 龟板 萸肉 五味 茯苓 磁石 黄柏 知母 猪脊髓丸有形血液。从破伤而损。神气无以拥护。当此冬令藏阳。阳微畏寒。奇脉少津。乏气贯布。行步欹斜。健忘若愦。何一非精气内夺之征。将交大雪。纯阴无阳。

　　冬至一阳来复也。见此离散之态。平素不受暖补。是气元长旺。今乃精衰气竭之象。又不拘乎此例也。

　　人参 鹿茸 归身 炒杞子 茯苓 沙苑阴精走泄于下。阳气郁冒于上。太冲脉衰。厥气上冲。陡然痫厥。阴阳既失交偶。因随阳掀旋。阳从汗泄矣。宜远房帷。独居静室。医治之法。从阴引阳。大封大固。以蛰藏为要。百日可效。经年可以复元。

　　淡苁蓉 五味 远志 茯神 芡实 建莲 生羊腰子劳怯。形色夺。肌肉消。食减便滑。兼呛痰喉痛。知医理者。再无清喉凉肺滋阴矣。病患述心事操持病加。显然内损。关系脏真。冬寒藏阳。人身之阳。升腾失交。收藏失司。岂见病治病。肤浅之见识。据说食进超时。必有痛泄。经言。食至小肠。变化屈曲。肠间有阻。常有诸矣。凡汤药气升。宜丸剂疏补。资生丸食后服。

　　人参 坎气 茯苓 黑壳建莲 五味 芡实 山药浆丸虚劳三年。形神大衰。食减无味。大便溏泻。寒起背肢。热从心炽。每咳。必百脉动掣。间或胁肋攻触。种种见症。都是病深传遍。前议四君子汤以养脾胃冲和。加入桑叶丹皮。利少阳木火。使土少侵。服已不应。想人身中二气致偏则病。

　　今脉症乃损伤已极。草木焉得振顿。见病治病。谅元裨益。益气少灵。理从营议。

　　食少滑泄。非滋腻所宜。暂用景岳理阴煎法。参入镇逆固摄。若不胃苏知味。实难拟法。

　　人参 秋石 山药 茯苓 河车胶丸春深地气升。阳气动。有奔驰饥饱。即是劳伤。内经劳者温之。夫劳则形体震动。阳气先伤。此温字乃温养之义。非温热竞进之谓。劳伤久不撤消为损。内经有损者益之文。益者补益也。凡补药气皆温。味皆甘。培生其初阳。是劳损主治法则。春病入秋不愈。议从中治。据述晨起未纳水谷。其咳必甚。胃药坐镇中宫为宜。

　　麦冬 人参 甘草 粳米 大枣脉左小右虚。背微寒。肌微冷。痰多微呕。食减不甘。此胃阳已弱。卫气不得拥护。时作微寒微热之状。小便短赤。大便微溏。非实邪矣。当创建中气以维营卫。东垣云。骨为卫之本。营乃脾之源。偏热偏寒。犹非正治。

　　人参 归身米拌炒 桂枝木 白芍炒焦 南枣劳伤阳气。不肯复元。秋冬之交。余宗东垣甘温为法。原得小效。众楚交咻。

　　柴葛枳朴是饵。二气散越。交纽失固。闪气疼痛。脘中痞结。皆清阳凋丧。无攻痛成法。唯以和补。使营卫之行。冀其少缓神苏而已。

　　人参 当归 炒白芍 桂心 炙草 茯神久客劳伤。气分痹阻。则上焦清空诸窍不利。初病在气。久则入血。身痛目黄。食减形瘦。由病患及乎元虚。攻补未能除病。思人身左升属肝。右降属肺。当两和气血。使升降得宜。若再延挨。必瘀滞日甚。结为腑聚矣。

　　旋复花汤加桃仁归须蒌皮症见失血咳嗽。继而暮热不止。经水仍来。六七年已不孕育。乃肝肾冲任皆损。二气不交。延为劳怯。治以摄固。包举其泄越。

　　鲜河车胶 黄柏 熟地 淡苁蓉 五味 茯神 蜜丸诊脉数。左略大。右腰牵绊。足痿。五更盗汗即醒。有梦情欲则遗。自病半年。

　　脊椎六七节骨形凸出。自述书斋坐卧受湿。若六淫致病。新邪自解。验色脉推病。是先天禀赋原怯。未经充旺。肝血肾精受戕。致奇经八脉中乏运用之力。乃筋骨间病。内应精血之损伤也。

　　人参 鹿茸 杞子 当归 舶茴香 紫衣胡桃肉 生雄羊内肾幼年成婚太早。精气未充先泄。上年泄泻。继加痰嗽。纳食较少。形肌日瘦。

　　今秋深喉痛。是肾精内乏。阴中龙雷闪烁无制。当此秋令肃降。藏职失司。明岁谷雨。万花开遍。此病危矣。

　　秋石拌人参 生紫石英 紫衣胡桃肉 茯神 女贞实 五味子男子思念未遂。阴火内燔。五液日夺。但孤阳升腾。熏蒸上窍。已失交泰之义。此非外来之症。凡阴精残惫。务在胃旺。纳谷生阴。今咽喉耳鼻诸窍。久遭阴火之逼。寒凉清解。仅调六气中之火。而脏真阴火。乃闪电迅速莫遏。清凉必不却病。良由精血内空。草木药饵。不能生精充液耳。

　　猪脊髓 阿胶 川斛 天冬 生地

　　咳嗽

　　秋令天气下降。上焦先受燥化。其咳症最多。屡进肺药无功。按经云。久咳不已。则三焦受之。是不专于理肺可知矣。六旬又三。形体虽充。而真气渐衰。古人于有年久嗽。都从脾肾子母相生主治。更有咳久。气多发泄。亦必益气甘补敛摄。实至理也。兹议摄纳下焦于早服。而纯甘清燥暮进。填实在下。清肃在上。

　　凡药味苦辛宜忌。为伤胃泄气预防也。

　　早服 水制熟地 白云苓乳蒸 五味子 建莲 淮山药 车前子 淮牛膝紫衣胡桃肉霜 上为末用蒸熟猪脊髓去膜捣丸开水送下晚服 真北沙参 生黄 薄皮 麦冬 生白扁豆 生甘草 南枣肉 上淡水煎汁滤清收膏临成加真柿霜收开水化服昨议上焦肺病。百日未痊。形肌消烁。悉由热化。久热无有不伤阴液。拟咸补如阿胶鸡子黄。复入芩连苦寒。自上清气热以补下。虽为暂服之方。原非峻克之剂。细思手经之病。原无剧入足经之理。但人身气机。合乎天地自然。肺气从右而降。肝气从左而升。肺病主降日迟。肝横司升日速。咳呛未已。乃肝胆木反刑金之兆。试言及久寐寤醒。左常似闪烁。嘈杂如饥。及至进食。未觉胃中安适。此肝阳化风。旋扰不息。致呛无卒期。即倏热之来。升至左颊。其左升太过。足为明验。倘升之不已。入春肝木司权。防有失血之累。故左右为阴阳之道路。阴阳既造其偏以致病。所以清寒滋阴。不能奏其速功。

　　阿胶 鸡子黄 生地 天冬 女贞实 糯稻根须向来阳气不充。得温补每每奏效。近因劳烦。令阳气弛张。致风温过肺卫以扰心营。欲咳心中先痒。痰中偶带血点。不必过投沉降清散。以辛甘凉。理上燥。清络热。疏食安闲。旬日可安。

　　冬桑叶 玉竹 大沙参 甜杏仁 生甘草 苡仁 糯米汤煎外受风温郁遏。内因肝胆阳升莫制。斯皆肺失清肃。咳痰不解。经月来犹觉气壅不降。进食颇少。大便不爽。津液已久乏上供。腑中之气亦不宣畅。议养胃阴以和阳。不得泛泛治咳。

　　麦冬 沙参 玉竹 生白芍 扁豆 茯苓冬季温邪咳嗽。是水亏热气内侵。交惊蛰节嗽减。用六味加阿胶麦冬秋石。金水同治。是泻阳益阴方法。为调体治病兼方。近旬日前。咳嗽复作。纳食不甘。询知夜坐劳形。当暮春地气主升。夜坐达旦。身中阳气亦有升无降。最有失血之虑。况体丰肌柔。气易泄越。当暂停诵读。数日可愈。

　　桑叶 甜杏仁 大沙参 生甘草 玉竹 青蔗浆脉右劲。因疥疮频以热汤沐浴。卫疏易伤冷热。皮毛内应乎肺。咳嗽气塞痰多。久则食不甘。便燥结。胃津日耗。不司供肺。况秋冬天降。燥气上加。渐至老年痰火之象。此清气热以润燥。理势宜然。倘畏虚。日投滞补。益就枯燥矣。

　　霜桑叶 甜杏仁 麦冬 玉竹 白沙参 天花粉 甘蔗浆 甜梨汁形瘦色苍。体质偏热。而五液不充。冬月温暖。真气少藏。其少阴肾脏。先已习习风生。乃阳动之化。不以育阴驱热。以却温气。泛泛乎辛散。为暴感风寒之治。过辛泄肺。肺气散斯咳不已。苦味沉降。胃口戕而肾关伤。致食减气怯。行动数武。气欲喘急。封藏纳固之司渐失。内损显然。非见病攻病矣。静养百日。犹冀其安。

　　麦冬 甜沙参 生甘草 南枣肉 青蔗浆久咳三年。痰多食少。身动必息鸣如喘。诊脉左搏数。右小数。自觉内火燔燎。乃五液内耗。阳少制伏。非实火也。常以琼玉膏滋水益气。暂用汤药。总以勿损胃为上。治嗽之药。谅无益于体病。

　　北沙参 白扁豆 炒麦冬 茯神 川石斛 花粉寡居烦劳。脉右搏左涩。气燥在上。血液暗亏。由思郁致五志烦煎。固非温热补涩之症。晨咳吐涎。姑从胃治。以血海亦隶阳明耳。

　　生白扁豆 玉竹 大沙参 茯神 经霜柔叶 苡仁 用白糯米淘滤清入滚水泡一沸取清汤煎药又 本虚在下。情怀悒郁。则五志之阳。上熏为咳。固非实火。但久郁必气结血涸。延成干血劳病。经候涩少愆期。已属明征。当培肝肾之阴以治本。清养肺胃气热以理标。刚热之补。畏其劫阴。非法也。

　　生扁豆 北沙参 茯神 炙草 南枣肉丸方 熟地黄砂仁末拌炒 鹿角霜 当归小茴香拌炒 淮牛膝盐水炒炭 云茯苓 紫石英醋 水飞 青盐 另熬生羊肉胶和丸今年春季时疫。大半皆有咳嗽咽喉之患。乃邪自上干。肺气先伤耳。近日身动气喘。声音渐不扬。着左眠卧。左胁上有牵掣之状。此肝肾阴亏。冲气上触。

　　冬藏失司。渐有侧眠音哑至矣。劳伤致损。非清邪治咳之病。

　　六味丸加淡秋石阿胶麦冬蜜丸脉左弱右搏。久有虚损。交春不复。夜卧着枕。气冲咳甚。即行走亦气短喘促。此乃下元根蒂已薄。冬藏不固。春升生气浅少。急当固纳摄下。世俗每以辛凉理嗽。每致不救矣。

　　水制熟地 五味 湖莲 芡实 茯神 青盐 羊肉肾久有痛经。气血不甚流畅。骤加暴怒。肝阳逆行。乘肺则咳。病家云。少腹冲气上干。其咳乃作。则知清润肺药。非中窍之法。今寒热之余。咳不声扬。但胁中拘急。不饥不纳。乃左升右降。不司旋转。而胃中遂失下行为顺之旨。古人以肝病易于犯胃。然则肝用宜泄。胃腑宜通。为定例矣。

　　桑叶 丹皮 钩藤 茯苓 半夏 广皮 威喜丸气郁单胀。中空无物。卧则气塞。浊饮上冲。渐有不得安卧之象。问其起病之由。多是恼怒动肝。为肝木郁伤脾土。脾失健运。气阻成胀。延及百日正气愈虚。浊更坚凝。逆走攻肺。上咳。气逆欲喘。脘中蕴热。咳出脓血。病根固在肝脾。今已传及肺部。丹溪曰。养金制木。脾无贼邪之害。滋水制火。肺得清化之权。目下至要。务在顺气。胸中开爽。寝食不废。便可从容论治。不然。春分节近。更属难调矣。先用宣通上焦法。

　　紫菀 杏仁 蒌皮 郁金 浓朴 大腹皮 桑皮 茯苓皮 黑山栀肾精下损。致阴气上乘。浮阳上灼。咽喉痛痹。有喉宣发现。咳嗽喘促。是下焦元海不司收纳。冲脉之气上冲所致。故日进润剂。望其咳减。为庸医之良法。

　　实酿病之祸阶。现下胃弱便溏。则非治嗽可疗矣。劳怯不复。当以固真纳气。培扶胃口。希冀加谷则吉。

　　人参 茯苓 芡实 坎 湘莲子 秋石 五味子 胡桃凡忧愁思虑之内伤不足。必先上损心肺。心主营。肺主卫。二气既亏。不耐烦劳。易于受邪。惟养正则邪自除。无麻桂大劫散之理。故内伤必取法乎东垣。

　　今血止脉 。形倦不食。呛咳不已。吐痰若粘涎。皆土败金枯之象。急与甘缓补法。

　　生黄 炒白芍 炙草 饴糖 南枣

　　失音

　　秋凉燥气咳嗽。初病皮毛凛凛。冬月失音。至夏未愈。而纳食颇安。想屡经暴冷暴暖之伤。未必是二气之馁。仿金实无声议治。

　　麻黄 杏仁 石膏 生甘草 射干 苡仁劳损。气喘失音。全属下元无力。真气不得上注。纷纷清热治肺。致食减便溏。改投热药。又是劫液。宜乎喉痛神疲矣。用补足三阴方法。

　　熟地 五味 炒山药 芡实 茯苓 建莲肉肺象空悬。气窒声音不出。舌乃心苗。热灼则舌本不展。以唇口肺家之病。

　　乃辛热酒毒之痹。主以轻扬为治。乃无质之病。

　　羚羊角 连翘心 竹叶心 野赤豆皮 川贝母 金银花 威喜丸

　　肺痿

　　溃疡流脓经年。脉细色夺。声嘶食减。咳嗽喉中梗痛。皆漏损脂液。阴失内守。阳失外卫。肺痿之 。谅难全好。

　　人参 黄 苡仁 炙草 归身 白芨肺痿顿吐涎沫。食物不下。并不渴饮。岂是实火。津液荡尽。二便日少。宗仲景甘药理胃。乃虚则补母。仍佐宣通脘间之捍格。

　　人参 麦冬 熟半夏 生甘草 白粳米 南枣肉劳烦经营。阳气弛张。即冬温外因咳嗽。亦是气泄邪侵。辛以散邪。苦以降逆。希冀嗽止。而肺欲辛。过辛则正气散失。音不能扬。色消吐涎喉痹。是肺痿难治矣。仿内经气味过辛。主以甘缓。

　　北沙参 炒麦冬 饴糖 南枣凡外热入肺而咳嗽者。可用表散药。若内伤累及于肺而致咳者。必从内伤治。汗之则泄阳气。肺痿音低。显然药误。

　　黄 黄精 枣仁 白芨病患述上年五月住直隶白沟河。北方不比南地。湿蒸则热。夜坐仍凉。想是时寒热。亦是轻邪。医用滚痰丸下夺。表邪闭结不出。肺痿音哑喉瘪。咽物艰难。仿徐之才轻可去实。用有气无味之药。

　　射干 生甘草 大力子 麻黄炙 蝉衣 囫囵滑石 连皮杏仁

　　呃逆

　　脉微弱。面亮载阳。呃逆胁痛。自利。先曾寒热下利。加以劳烦伤阳。高年岂宜反复。乃欲脱之象。三焦俱有见症。议从中治。

　　人参 附子 丁香皮 柿蒂 茯苓 生干姜食伤肠胃。复病呕吐。发呃下利。诊两脉微涩。是阳气欲尽。浊阴冲逆。阅方虽有姜附之理阳。反杂入 归。呆钝牵制。后方代赭重坠。又混表药。总属不解。

　　今事危至急。舍理阳驱阴无别法。

　　人参 茯苓 丁香 柿蒂 炮附子 干姜 吴萸脉搏劲。舌干赤。嗳气不展。状如呃忒。缘频吐胃伤。诸经之气上逆。填胸聚脘。出入机逆。周行脉痹。肌肉着席而痛转加。平昔辛香燥药不受。先议治肺经。

　　以肺主一身之气化耳。

　　枇杷叶汁 杏仁 桔梗 枳实

　　吐血

　　积瘀在络。动络血逆。今年六月初。时令暴热。热气吸入。首先犯肺。气热血涌。强降其血。血药皆属呆滞。而清空热气。仍蒙闭于头髓空灵之所。诸窍闭塞。

　　鼻窒 肉。出纳之气。都从口出。显然肺气郁蒸。致脑髓热蒸。脂液自下。古称烁物消物莫如火。但清寒直泄中下。清空之病仍然。议以气分轻扬。无取外散。专事内通。医工遇此法。则每每忽而失察。

　　连翘 牛蒡子 通草 桑叶 鲜荷叶汁 青菊花叶 生石膏以毒药熏疮。火气逼射肺金。遂令咳呛痰血。咽干胸闷。诊脉尺浮。下焦阴气不藏。最虑病延及下。即有虚损之患。姑以轻药。暂渐清上焦。以解火气。

　　杏仁 绿豆皮 冬瓜子 苡仁 川贝 兜铃脉数涩小结。痰血经年屡发。仍能纳食应酬。此非精血损怯。由乎五志过动。相火内起肝胆。操持郁勃。皆令动灼。致络血上渗混痰火。必静养数月方安。

　　否则木火劫烁。胃伤减食。病由是日加矣。

　　丹皮 薄荷梗 菊花叶 黑栀 淡黄芩 生白芍 郁金 川贝虚不肯复谓之损。纳食不充肌肤。卧眠不能着左。遇节令痰必带血。脉左细右劲数。是从肝肾阴血之伤。延及气分。倘能节劳安逸。仅能带病永年。损症五六年。无攻病之理。脏属阴。议平补足三阴法。

　　人参 山药 熟地 天冬 五味 女贞内经分上下失血为阴络阳络。是腑络取胃。脏络论脾。今饮食甚少。柔腻姑缓。上下交病。治在中焦。其午火升烦嗽。亦因血去阳伤。以胃药从中镇补。使生气自充也。

　　人参 茯苓 白术 炙草 扁豆 白芍 山药向有失血。是真阴不旺。夏至阴生。伏天阳越于表。阴伏于里。理宜然矣。无如心神易动。暗吸肾阴。络脉聚血。阳触乃溢。阴伏不固。随阳奔腾。自述下有冲突逆气。血涌如泉。盖任脉为担任之职。失其担任。冲阳上冲莫制。皆肾精肝血不主内守。阳翔为血溢。阳坠为阴遗。腰痛足胫畏冷。何一非精夺下损现症。经言精不足者。补之以味。药味宜取质静填补。重着归下。莫见血以投凉。勿因嗽以理肺。若此治法。元海得以立基。冲阳不来犯上。然损非旬日可复。须寒暑更迁。凝然不动。自日遂安适。调摄未暇缕悉也。

　　人参 炒熟地 鲜河车胶 茯苓 炒黑枸杞子 北五味 沙苑 紫石英早晨未进饮食。咳逆自中焦上冲。有欲呕之象。虚里左胁呼吸牵引震动。

　　背部四肢寒冷。入暮心腹热灼。而舌上干辣。夫阳虚外生寒。阴虚生内热。阳属腑气。主乎外卫。阴属脏真。主乎内营。由络血大去。新血未充。谷味精华。不得四布。知味容纳。而健运未能自然。胁右少舒。全系胃络。下焦阴精损伤。中焦胃阳不振。夏至初阴不主来复。交节络血再动。总是既损难以骤复之征。大意下焦阴阳宜潜宜固。中焦营卫宜守宜行。用药大旨如此。至于潜心涤虑。勿扰情志。

　　再于子午。参以静功。俾水火交。阴阳偶。是药饵以外工夫。皆培植生气之助。幸留意焉。

　　养营汤去黄 远志操持怫郁。五志中阳动极。失血咳呛有年。皆由性情内起之病。草木难以奏安。今形色与脉。日现衰惫。系乎生气克削。虑春半以后。地气升。阳气泄。久病伤损。里真少聚。冬春天冷主藏。总以摄补足三阴脏。扶持带病延年。就是人工克尽矣。

　　人参 炒白芍 熟地炭 五味 建莲 炙草脉坚。形瘦久咳。失血有年。食物厌恶。夜寝不适。固以培本为要。所服七味八味汤丸。乃肝肾从阴引阳法。服之不效。此液亏不受桂附之刚。当温养摄纳其下。兼与益胃津以供肺。

　　早服 熟地 柏子仁 杞子 五味 胡桃肉 牛膝 苁蓉 茯苓 蜜丸晚服 人参 麦冬 五味 炙草 茯苓 山药 鲜莲子半月前恰春分。阳气正升。因情志之动。厥阳上燔。致咳震动络中。遂令失血。虽得血止。诊右脉长大透寸部。食物不欲纳。寐中呻吟呓语。由至阴损及阳明。精气神不相交合矣。议敛摄神气法。

　　人参 茯神 五味 炙草 枣仁 龙骨 金箔血大去。则络脉皆空。其伤损已非一腑一脏之间矣。秋分寒露。天气令降。

　　身中气反升越。明明里不肯收摄。虚象何疑。今诊脉弱濡涩。肢节微冷。气伤上逆。若烟雾迷离。熏灼喉底。故作呛逆。大旨以上焦宜降宜通。下焦宜封宜固。得安谷崇土。再商后法。

　　人参 炒黑杞子 炒黑牛漆 茯神 炒山药 生苡仁忧思怫郁。五志气火内燔。加以烟辛泄肺。酒热戕胃。精华营液。为热蒸化败浊。经云。阳络伤则血外溢。盖胃络受伤。阳明气血颇富。犹勉强延磨岁月。至于阳明脉络日衰。斯背先发冷。右胁酸痛。而咳吐不已。胃土愈惫。肝木益横。厥阳愈逆。秽浊气味。无有非自下泛上。大凡左升属肝。右降属肺。由中焦胃土既困。致有升无降。壅阻交迫。所以着左卧眠。遏其升逆之威。且烦蒸热灼。并无口渴饮水之状。病情全在血络。清热滋阴之治。力量不能入络。兹定清养胃阴为主另进通络之方。肝胆厥阳少和。冀其涎少胁通。积久沉 。调之非易。

　　桑叶 丹皮 苡仁 苏子 钩藤 郁金 降香 桃仁有年冬藏失司。似乎外感热炽。辛散苦寒。是有余实症治法。自春入夏。大气开泄。日见恹恹衰倦。呼吸喉息有声。胁肋窒板欲痛。咯呛紫血。络脉不和。议以辛补通调。不致寒凝燥结。冀免关格上下交阻之累。

　　柏子仁 细生地 当归须 桃仁 降香 茯神先有骨痛鼓栗。每至旬日必吐血碗许。自冬入夏皆然。近仅可仰卧。着右则咳逆不已。据说因怒劳致病。都是阳气过动。而消渴舌翳。仍纳谷如昔。姑以两和厥阴阳明之阳。非徒泛泛见血见嗽为治。

　　石膏 熟地 麦冬 知母 牛膝脉数左坚。当夏四月。阳气方张。陡然嗔怒。肝阳勃升。络血上涌。虽得血止。

　　而咳逆欲呕。眠卧不得欹左。此肝阳左升太过。木失水涵。阴亏则生热。是皆本体阴阳迭偏。非客邪实火可清可降之比。最宜恬澹无为。安静幽闲。经年不反。

　　可望转偏就和。但图药治。难减损怯矣。经云。胃咳之状。咳逆而呕。木犯胃土贯膈。即至冲咽入肺。肺衰。木反刑金。从内经甘缓以制其急。

　　米炒麦冬 糯稻根须 女贞子 茯神 生甘草 南枣肉血去胃伤。当从中治。况五年前劳怒而得病。肝木无不克土。医者温补竞进。气壅为胀。至夜咽干无寐。食物不思。杳不知味。为呕为咳。全是胃阳升逆。经云。胃不利则卧不安。而阳不潜降。似属浊气胶痰有形之物。阻挠升降而然。古人有二虚一实。当先治实。以开一面之文。余从胃病为主。制肝救中。理气清膈。

　　乃不足中有余。圆通之治。此机勿得乱治。

　　人参 枳实 半夏 杏仁 甘草 竹茹 生姜 大枣脉左弦。右小濡。据病源起于忧郁。郁勃久而化热。蒸迫脉络。血为上溢。凝结成块者。离络留而为瘀也。血后纳食如昔。是腑络所贮颇富。况腑以通为用。

　　血逆气亦上并。漉漉有声。皆火气旋动。非有形质之物。凡血病五脏六腑皆有。

　　是症当清阳之络为要。致于病发。当治其因。又不必拘执其常也。

　　枇杷叶 苡仁 茯苓 苏子 桑叶 丹皮 炒桃仁 降香末诊脉左手平和。尺中微动。右手三部。关前动数。尺脉带数。夜卧不寐。咳呛有血。昼日咳呛无血。但行走微微喘促。夫阴阳互为枢纽。隆冬天气藏纳。缘心烦劳神。五志皆动。阳不潜伏。当欲寐之时。气机下潜。触其阳气之升。冲脉升动。

　　络中之血未得宁静。随咳呛溢于上窍。至于步趋言谈。亦助其动搏气火。此咳呛喘息失血。同是一原之恙。当静以制动。投药益水生金以制君相之火。然食味宜远辛辣热燥。凡上实者必下虚。薄味清肃上焦。正谓安下。令其藏纳也。愚见约方。参末俟裁。

　　生扁豆 麦冬 川斛 上阿胶 小根生地 真北沙参脉细小如无。素多郁怒。经来即病。冬患胃痛。随有咯血不止。寒战面赤。惊惕头摇。显是肝阳变风。络血沸起。四肢逆冷。真气衰微。内经有肝病暴变之文。

　　势岂轻渺。议用景岳镇阴煎法。制其阳逆。仍是就下之义。

　　熟地灰 牛膝炭 肉桂 茯神 生白芍 童便水寒外加。惊气内迫。阴疟三年。继患嗽血。迄今七年。未有愈期。询及血来紫块。仍能知味安谷。参其疟伤惊伤。必是肝络凝瘀。得怒劳必发。勿与酒色伤损。乱投滋阴腻浊之药。恐胃气日减。致病渐剧。

　　桃仁 鳖甲 川桂枝 归须 大黄 茺蔚子色苍肉瘦。形象尖长。木火之质。阴液最难充旺。春间咳嗽。虽系风温外邪。

　　但既属阴亏。冬藏先已不固。因咳逆震动。浮阳上胃。清空自阻。用药宜取沉静质重。填阴镇阳方是。阅方辛气居半。与磁石相阻。苁蓉阴中之阳。亦非收摄。不效宜矣。

　　大熟地 灵磁石 萸肉 五味子 牡丹皮 云茯苓 阿胶 怀山药 泽泻 龟板胁膈左右。懊 不舒。呕逆带血。凡人脏腑之外。必有脉络拘绊。络中乃聚血之地。中年操持。皆令耗血。血不和气。气攻入络。病状难以自明。宣通血分以和络。俾不致瘀着。可免噎膈反胃。

　　新绛 青葱管 橘叶 桃仁 栝蒌仁 钩藤频年发失血症。嗽甚痰出。继以呕嗳。日晡寒热。夜深汗泄。据述医见血。投以郁金姜黄韭汁制大黄逐瘀下走。希图血止。此是有余治法。夫人禀阴阳。偏则致病。自内损伤。即是不足。脉左动数。尺不附骨。明明肾精肝血内夺。弱阴无能交恋其阳。冲阳上逆。吸气不入。是以咳嗽气升。旋必呕嗳浊涎粘沫。内经谓五脏六腑皆令人咳。奈何今人以咳治肺。见痰降浊清热。损者更损。殆不复藏阴府阳消长之机。杂药徒伐胃气。经年累月。已非暴病。填实下隙。须藉有情之属。

　　人参 紫衣胡桃 紫石英 茯神 五味子 山萸肉 河车胶 秋石诊脉左数微弦。寸尺关虚数。阅五年前病原。左胁映背胀痛。不能卧席。曾吐瘀血。凝块紫色。显然肝郁成热。热迫气逆血瘀。虽经调理全愈。而体质中肝阴不充。肝阳已动。凡人身之气。左升主肝。右降主肺。今升多降少。阴不和阳。胃中津液。乏上供涵肺之用。此燥痒咳呛。吐出水沫。合乎经旨肝病吐涎沫矣。肝木必犯胃土。纳谷最少。而肢软少力。非嗽药可以愈病。此皆肝阳逆乘。实系肝阴不足。仲圣云。见肝之病。先理脾胃。俾土浓不为木克。原有生金功能。据述凡食鸡子。病必加剧。则知呆滞凝涩之药。皆与病体未合。

　　北沙参 生扁豆 麦冬 玉竹 桑叶 生甘草 蔗浆脉右弦左濡。秋凉宿饮。上泛咳呛。入夜着枕欲寐。气冲胃脘。心悸震动。必欲起坐。仲景论脉篇。弦为饮。背寒为饮。当治饮。不当治咳。饮属阴邪。乘暮夜窃发。金匮法中每以通阳涤饮。与世俗仅以肺药疏降迥异。用小青龙减麻辛法。

　　桂枝 五味子 干姜 茯苓 白芍 炙草 半夏

　　衄血

　　从前衄血。都以养阴益气而愈。知非实热。皆劳役伤胃以致阴血之动也。

　　今壮年肌肉不充。身动气促如喘。口中腻涎浊沫。竟是肾精损伤。收纳失职之象。急急保养。远戒酒色。犹可向安。

　　熟地 人参 萸肉 湖莲 芡实 补骨脂 山药粉丸行走多动阳。酒湿多变热。热气上升。犯冒清窍。头蒙 胀。衄血成流。上腐疡。久必漏卮。世俗通套。每用犀角地黄。然酒性先入胆。次及胃。酒客性恶甜腻。从苦降定议。以苦能却湿也。

　　桑叶 苦丁茶 连翘 荷叶边 丹皮 射干病患述遇春季失血。烦劳必有衄血。凡冬天大气藏伏。壮年自能聚精汇神。不加保养。春半阳生升发。反为发病根机。是皆身中精气之薄。胃旺安纳。能自接饮静养。则神乃藏。

　　熟地 萸肉 山药 芡实 湘莲 茯苓 金樱子 五味子 青龙骨

　　便血

　　脉左虚涩。右缓大。尾闾痛连脊骨。便后有血。自觉惶惶欲晕。兼之纳谷最少。明是中下交损。八脉全亏。早进青囊斑龙丸。峻补玉堂关元。暮服归脾膏。涵养营阴。守之经年。形体自固。

　　鹿茸 鹿角霜 鹿角胶 柏子仁 熟地 韭子 菟丝子 赤白茯苓 补骨脂脉小。泻血有二十年。经云。阴络伤。血内溢。自病起十六载。不得孕育。述心中痛坠血下。不论粪前粪后。且脊椎腰尻酸楚。而经水仍至。跗膝常冷。而骨髓热灼。由阴液损伤。伤及阳不固密。阅频年服药。归 杂入凉肝。焉是遵古治病。

　　议从奇经升固一法。

　　鹿茸 鹿角霜 枸杞子 归身 紫石英 沙苑 生杜仲 炒大茴 补骨脂 禹余粮石 蒸饼浆丸入暮腹痛鸣响。睾丸久已偏坠。春正下血。经月颜色鲜明。此痛决非伤于积聚。乃营损寒乘。木来侮土。致十四载之缠绵。调养培土以甘。泄木散郁宜辛。

　　节口戒欲。百天可效。

　　人参 炒当归 炒白芍 肉桂 炮姜 茯苓 炙草 南枣脉小左数。便实下血。乃肝络热腾。血不自宁。医投参 归桂。甘辛温暖。昧于相火寄藏肝胆。火焰风翔。上蒙清空。鼻塞头晕。呛咳不已。一误再误。遗患中厥。夫下虚则上实。阴伤阳浮。此乃一定至理。

　　连翘心 竹叶心 鲜生地 元参 丹皮 川斛又 下血阴伤走泄。虚阳上升。头为清窍。参 术桂。辛甘助上。致鼻塞耳聋。用清上五六日。右脉已小。左仍细数。乃阴亏本象。下愈虚则上愈实。议以滋水制火之方。

　　生地 元参 天冬 川斛 茯神 炒牛膝年前痰饮哮喘。不得安卧。以辛温通阳劫饮而愈。知脾阳内弱。运气失职。

　　水谷气蒸。饮邪由湿而成。湿属阴。久郁化热。热入络。血必自下。但体质仍属阳虚。凡肠红成方。每多苦寒。若脏连之类。于体未合。毋欲速也。

　　生于术 茯苓 泽泻 地榆炭 桑叶 丹皮脉缓濡弱。阳气不足。过饮湿胜。大便溏滑。似乎不禁。便后血色红紫。兼有成块而下。论理是少阴肾脏失司固摄。而阳明胃脉。但开无合矣。从来治腑。以通为补。与治脏补法迥异。先拟暖胃通阳一法。

　　生茅术 人参 茯苓 新会皮 浓朴 炮附子 炮姜炭 地榆炭嗔怒动肝。络血乃下。按之痛减为虚。夫肝木上升。必犯胃口。遂胀欲呕。清阳下陷。门户失藏。致里急便血。参术炮姜。辛甘温暖。乃太阴脾药。焉能和及肝胃。丹溪云。上升之气。自肝而出。自觉冷者。非真冷也。

　　驻车丸寒热如疟。便血不已。左胁有块。攻逆不已而作痛。脉弦数兼涩。弦则为风。

　　数则为热。涩则气结。此肝脾之气悒郁不宣。胸中阳和抑而成火。故神明不清。

　　肝之应为风。肝气动则风从之。故表见寒热也。人身左半。肝肾主之。肝风自逆。

　　故左胁攻楚有块也。肝为藏血之地。肝伤则血不守。且以风淫热胜。盖为亡血之由也。

　　生首乌 黄连 柴胡 黄芩 知母 枳实 浓朴患溺血症。已三月矣。前用升补法不应。右脉涩无神。左关独弦。茎中作痛。

　　下多血块形色憔悴。又多嗳气。据脉论症。乃肝脾积热也。肝热则阴火不宁。而阴血自动。以血为肝脏所藏。而三焦之火。又寄养于肝也。故溺血。茎中作痛。脾热则湿气内壅。而生气不伸。以脾为湿土之化。而三焦之气。又营运于脾也。故时时嗳气。形色憔悴。法当益肝之阴。则火自平。利脾之湿。则气自和。

　　生地 白芍 萆 丹皮 甘草 车前稚年泻血。是饮食不调。热蒸于络。为肠胃之病。肛痔亦由湿热内蒸而致。

　　热甚则阴液不充。风热上升故干呛。法当与甘寒之剂。俾金水同出一源。况肺热必移大肠。肾开窍于二阴也。

　　鲜生地 地骨皮 麦门冬 金银花 豆皮 肥知母伤寒蓄血。都是邪入于里。内经谓阴络伤。血乃下溢。阴为脏病。阴气从下走泄。阳气失恋上冒。遂令神识昏狂。乃脱症也。况在立冬大节之交关。阅医药。

　　今朝所服。犹是羌防菖根。前此柴防服之屡屡。身中阴阳。遭此魔障劫尽。焉有安逸之理。虽急急收拾散越。恐未稳追返耳。

　　人参 茯神 禹余粮 木瓜 五味 小麦

　　哮喘

　　先寒后热。不饥不食。继浮肿喘呛。俯不能仰。仰卧不安。古人以先喘后胀治肺。先胀后喘治脾。今由气分 郁。以致水道阻塞。大便溏泻。仍不爽利。其肺气不降。二肠交阻。水谷蒸腐之湿横趋脉络。肿由渐加。岂乱医可效。粗述大略。

　　与高明论证。至肺位最高。主气。为手太阴脏。其脏体恶寒喜热。宣辛则通。微苦则降。若药气味重浊。直入中下。非宣肺方法矣。故手经与足经大异。当世不分手足经混治者。特表及之。

　　麻黄 苡仁 茯苓 杏仁 甘草色痿腠疏阳虚体质。平昔喜进膏粱。上焦易壅。中宫少运。浓味凝聚蒸痰。

　　频年咳嗽。但内伤失和。薄味自可清肃。医用皂荚搜攒。肺伤气泄。喷嚏不已。而沉锢胶浊。仍处胸背募俞之间。玉屏风散之固卫。六君子汤之健脾理痰。多是守剂。不令宣通。独小青龙汤。彻饮以就太阳。初服喘缓。得宣通之意。夫太阳但开。所欠通补阳明一段工夫。不得其阖。暂开复痹矣。且喘病之因。在肺为实。在肾为虚。此病细诊色脉。是上实下虚。以致耳聋鸣响。治下之法。壮水源以熄内风为主。而胸次清阳少旋。浊痰阻气妨食。于卧时继以清肃上中二焦。小剂守常调理。百日图功。至于接应世务。自宜节省。勿在药理中也。

　　熟地 萸肉 龟甲心 阿胶 牛膝 茯苓 远志 五味 磁石 秋石脉细尺垂。形瘦食少。身动即气促喘急。大凡气出不爽而喘为肺病。客感居多。今动则阳化。由乎阴弱失纳。乃吸气入而为喘。肾病何辞。治法惟以收摄固真。上病当实下焦。宗肾气方法意。

　　熟地 萸肉 五味 补骨脂 胡桃肉 牛膝 茯苓 山药 车前子 蜜丸望八大年。因冬温内侵。遂至痰嗽暮甚。诊脉大而动搏。察色形枯汗泄。吸音颇促。似属痰阻。此乃元海根微。不司藏纳。神衰呓语。阳从汗出。最有昏脱之变。古人老年痰嗽喘症。都从脾肾主治。今温邪扰攘。上中二焦留热。虽无温之理。然摄固下真以治根本。所谓阳根于阴。岂可不为讲究。

　　熟地炭 胡桃肉 牛膝炭 车前子 云茯苓 青铅疮毒内攻。所进水谷不化。蒸变湿邪。渍于经隧之间。不能由肠而下。膀胱不利。浊上壅遏。肺气不降。喘满不堪着枕。三焦闭塞。渐不可治。议用中满分消之法。必得小便通利。可以援救。

　　葶苈 苦杏仁 桑皮 浓朴 猪苓 通草 大腹皮 茯苓皮 泽泻老年冬季喘嗽。是元海不主收摄。卫阳升举。饮邪上泛。阻遏流行。喘嗽愈甚。阅古都主八味肾气。温养坎中之阳。收纳散失之真。不主消痰清肺。意谓非因六气所致。奈体质不受桂附。年前议进柔阳通摄。若以创建上中之阳。乃心脾甘温之剂。与下焦不纳无关。

　　紫衣胡桃肉 茯苓 补骨脂 鹿茸 肉苁蓉 五味子 远志肉 青盐 柏子霜 蜜丸

　　痰饮

　　昔肥今瘦为饮。仲景云。脉沉而弦。是为饮家。男子向老。下元先亏。气不收摄。则痰饮上泛。饮与气涌。斯为咳矣。今医见嗽。辄以清肺降气消痰。久而不效。

　　更与滋阴。不明痰饮。皆属浊阴之化。滋则堆砌。助浊滞气。试述着枕咳呛一端。

　　知身体卧着。上气不平。必下冲上逆。其痰饮伏于至阴之界。肾脏络病无疑。形寒畏风。阳气微弱。而藩篱疏撤。仲景有要言不烦。曰。饮邪必用温药和之。更分外饮治脾。内饮治肾。不读圣经。焉知此理。

　　桂苓甘术汤脉弦右濡。阳微恶寒。饮浊上干。咳吐涎沫。且食减胃衰。寒疝窃踞。阴浊见症。岂止一端。喻嘉言谓浊阴上加于天。非离照当空。氛雾焉得退避。反以地黄五味。阴药附和其阴。阴霾冲逆肆虐。饮邪滔天莫制。议以仲景熟附配生姜法。

　　扫群阴以驱饮邪。维阳气以立基本。况尊年尤宜急护真阳为主。

　　人参 茯苓 熟附子 生姜汁 南枣十二月间。诊得阳微浊饮。上干为咳。不能卧。曾用小青龙汤。减去麻黄细辛。服后已得着枕而卧。想更医接用。不明治饮方法。交惊蛰阳气发泄。病势更炽。顷诊脉来濡弱无神。痰饮咳逆未已。谅非前法可效。宗仲景真武汤法。以熟附配生姜。通阳逐饮立法。

　　真武汤去白术加人参脉弦右涩。面亮舌白。口干不喜饮。头重岑岑然。胸脘痹塞而痛。得嗳气稍舒。酒客谷少中虚。痰饮聚蓄。当此夏令。地气上升。饮邪挟气。上阻清空。遂令前症之来。金匮云。脉弦为饮。色鲜明者为留饮。口干不欲饮水者。此为饮邪未去故也。况 汗出。岂是风寒。春夏温邪。辛温发散为大禁。自云身体空飘。年已六旬有四。辛散以泄其阳。不亦左乎。

　　半夏 姜汁 川连 吴萸 茯苓 枳实 竹沥远客路途。风寒外受。热气内蒸。痰饮日聚于脏之外。脉络之中。凡遇风冷。

　　或曝烈日。或劳碌身体。心事不宁。扰动络中宿饮。饮泛气逆咳嗽。气塞喉底。胸膈不思食物。着枕呛吐稠痰。气降自愈。病名哮喘伏饮。治当得宜。除根不速。到老年仍受其累耳。

　　小青龙汤去细辛冬温。阳不潜伏。伏饮上泛。仲景云。脉沉属饮。面色鲜明为饮。饮家咳甚。当治其饮。不当治咳。缘年高下焦根蒂已虚。因温暖气泄。不主收藏。饮邪上扰乘肺。肺气不降。一身之气交阻。熏灼不休。络血上涌。经云。不得卧。卧则喘甚痹塞。

　　乃肺气之逆乱也。若以见病图病。昧于色诊候气。必致由咳变幻。腹肿胀满。渐不可挽。明眼医者。勿得忽为泛泛可也。兹就管见。略述大意。议开太阳。以使饮浊下趋。仍无碍于冬温。从仲景小青龙越脾合法。

　　杏仁 茯苓 苡仁 炒半夏 桂枝木 石膏 白芍 炙草伏饮阴浊上干。因春地气主升而发。呕吐不饥。自然脾胃受伤。六君子宣补。方法未尝不妙。今诊得吸气甚微。小溲晨通暮癃。足跗浮肿。其腑中之气开阖失司。最虑中满。夫太阳司开。阳明司阖。浊阴弥漫。通腑即是通阳。仿仲景开太阳一法。

　　牡蛎 泽泻 防己 茯苓 五味 干姜夏至节。两关脉弦长。五火燔燎。而肝阳胃阳尤甚。动怒抽掣为肝病。食辛香浓味。即病至。胃病使然。痰火根深。非顷刻可除。惟静养勿恚忿。薄味以清里。

　　此病发之势必缓。由渐加功议药。乃近理治法。

　　羚羊角 犀角 川连 郁金 山栀 北秦皮 牛黄 胆星 橘红 生石膏寒水石 金箔 方诸水法丸竹叶灯心汤送下病起痰饮。渐为咳嗽外寒。遇劳倦即发。发必胸膈气胀。吐出稀涎浊沫。病退则痰浓。气降乃已。凡饮邪皆阴浊凝聚。两年之久。渐渐腹中痞闷妨食。肛门尻骨。坐则无恙。行动站立。时时气坠。若欲大便。显系肾虚不能收摄。惑于在前见痰治嗽。苟非辛解。即属寒降。乃致养成锢疾。

　　肾气汤加紫衣胡桃 沉香汁

　　痞

　　日前议用辛润下气以治肺痹。谓上焦不行。则下脘不通。古称痞闷多属气分之郁也。两番大便。胸次稍舒。而未为全爽。此岂有形之滞。乃气郁必热。陈腐粘凝胶聚。故脘腹热气下注。隐然微痛。法当用仲景栀子豉汤。解其陈腐郁热。暮卧另进白金丸一钱。盖热必生痰。气阻痰滞。一汤一丸。以有形无形之各异也。

　　黑山栀 郁金 香豉 桃仁 杏仁 栝蒌皮 降香 白金丸面垢油亮。目 黄。头胀如束。胸脘痞闷。此暑湿热气内伏。因劳倦正气泄越而发。既非暴受风寒。发散取汗。徒伤阳气。按胀形濡涩。岂是表症。凡伤寒必究六经。伏气须明三焦。论症参脉。壮年已非有余之质。当以劳倦损伤伏邪例延医。

　　滑石 黄芩 浓朴 醋炒半夏 杏仁 蔻仁 竹叶因惊而得。邪遂入肝。故厥后热。神色昏狂。诊得面青舌白。微呕渴饮。胸次按之而痛。此属痞结。乃在里之症。宗仲景以泻心汤为法。

　　川连 半夏 干姜 黄芩 人参 枳实疟母用针是泄。肝胆结邪。瘦人疟热伤阴。梦遗五心烦热。亦近理有诸。继患脘膈痞闷。不饥。大便不爽。食减。乃气滞于上与前病两歧。焉得用滋阴凝滞之药。思必病后饮食无忌。中焦清浊不和所致。

　　杏仁 土栝蒌 桔梗 半夏 黑山栀 枳实 香附汁精气内损。是皆脏病。萸地甘酸。未为背谬。缘清阳先伤于上。柔阴之药。反碍阳气之旋运。食减中痞。显然明白。病患食姜稍舒者。得辛以助阳之用也。至于黄 麦冬枣仁。更蒙上焦。斯为背谬。姑议辛甘理阳可效。

　　桂枝汤去芍加茯苓

　　疝

　　按七疝治法。最详子和。其旨辛香以泄肝。得气疏泄。而病缓矣。按法调理不愈。七味导引。纳肾益气。升举脾阳。而坠气仍然。艾灸蒸脐。原得小安。内经任脉为病。男子内结七疝。女子带下瘕聚。同为奇经主之。故疏泄诸方。能治气实。

　　参术升补。仅治中虚下陷。与元海奇经中病无补。壮岁至老。病根不辍。下焦日衰。可知升阳一法。体症颇合。衰年仅可撑持。勿使病加可矣。

　　生鹿茸 鹿角霜 当归 生菟丝子 沙蒺藜 川桂枝尖肝病。络虚气聚。少腹滞胀。前用河间金铃子散。加牡蛎橘叶。合咸辛苦胜法。小效。加食。述饥则胁腹鸣盛。而浊气下泄颇安。乃络虚不足中之有余。形质瘦怯。不可纯攻。

　　桃仁 当归梢 炒小茴 橘核 郁李仁 南山楂 葱白汁丸脉右弦左涩。当脐痛连少腹。已属凝聚有形。呕吐黄浊。大便欲解不通。若患处有漉漉声。痛势稍减。惟外着体不转移。其痛更加。此属肝气疝瘕。辛香流气。所称通则不痛耳。

　　炒桃仁 炒橘核 金铃子 炒延胡 韭白汁 两头尖 小茴 青皮疝结少腹。按之坚。凡过饥必冲突至脘。吐酸 胀。述病从怒劳而得。内应乎肝。肝逆犯胃。饥则胃弱肝乘。上嗳下泄气则减。

　　肉桂 真橘核 青木香 小茴 穿山甲 粗桂枝 李根白皮七疝在肝。内经谓冲脉为病。但冲脉隶于阳明。肝木必乘克胃土。胃翻涌逆。致吐蛔呕吐。汤饮不入。呃忒不止。皆逆乱无已。为脏厥危 矣。肝体本刚。相火内寄。一派热燥药饵。以刚济刚。竟有缺折之虞。欲泄其浊。拟用朱南阳法。

　　韭白根 两头尖 金铃子 延胡 归须 肉桂心痛自肾囊。渐踞少腹之左。夫厥阴之脉绕乎阴器。操持谋虑。都主伤肝。一气结聚。变幻形象而痛。病名曰疝。疝分有七暴疝多寒。久疝多热。泄气痛缓。宣通可以却病。只因下焦乃深远之乡。气热湿郁。概可知矣。

　　川连 小茴 黑山栀 橘核 川楝子 青木香 郁李仁 冬葵子疟母十年。沉痼宿 。药不能效。夫疟邪既久。邪与气血两凝。结聚络脉。药难入络耳。疟不离乎肝胆。疝不外乎肝病。七疝子和分部大着。虚质不可专以辛香。下坠为甚。议有情温通。以培生气。

　　鹿茸 大茴香 穿山甲 当归 水安息香 炮黑川乌 全蝎脉沉痰多。手体赤疮。宿疝在下。右胁气坠少腹。前议控涎丹逐痹未应。想久聚湿热沉痼。非皮膜经脉之壅。用浚川丸四十粒。匀二服。间日一进。竟通腑聚。惟通腑宣壅。粘痰既下。其疝仍聚于右。且盛于寒天冬月。卧安必有声。自能行走。劳动必有形。直坠阴囊。久病急攻无效。议辛甘化风方法。古人以疝为肝病。十居八九。

　　当归 鹿角 桂枝 肉桂 小香茴 川芎 炙草 茯苓 生姜 羊肉胶丸男子结疝。在内经则曰冲任为病。子和统论疏肝。今疝未愈。脐右腹高突硬起。乃由疝渐至瘕聚肠覃之属。夫肠覃者。寒气客于大肠。与胃气相搏大肠与肺表里。传送肺气。寒则气凝不行。清气散而浊气结为瘕。迁延日久。如怀胎妊。按之坚。推之移。气病而血不病也。

　　穿山甲 椒目 桂枝 川楝子 小茴香 茯苓 麝香 白芥子高年疝症。是下元虚气冷凝 。结聚攻坠。乃沉痼之疾。药难取效。暖气助阳鼓动。俾阴邪浊气稍解。不过临时小安耳。病在肝肾。道路纡远。药必从咽入胃。由胃入肠。始达病所。而上中无病之处。必受疝药攻克之累。倘胃减妨食。何以救疗。夫阴浊盘踞成形。例取纯阳气雄之药。昔胡大封翁高年宿疝。用十全大补不效。喻氏驳其半阴半阳非法。议以姜附为丸。参苓为衣。喉间知有参苓。

　　过胃始露猛烈之威灵。恰攻病所。此议甚正。

　　生炮附子 淡干姜 大茴香炒 研为细末真水安息香捣为小丸以人参末为衣

　　积聚

　　骑射驰骤。寒暑劳形。皆令阳气受伤。三年来。右胸胁形高微突。初病胀痛无形。久则形坚似梗。是初为气结在经。久则血伤入络。盖经络系于脏腑外廓。

　　犹堪勉强支撑。但气钝血滞。日渐瘀痹。而延 瘕。怒劳努力。气血交乱。病必旋发。故寒温消克。理气逐血。总之未能讲究络病工夫。考仲景于劳伤血痹诸法。

　　其通络方法。每取虫蚁。迅速飞走诸灵。俾飞者升。走者降。血无凝着。气可宣通。

　　与攻积除坚。徒入脏腑者有间。录法备参末议。

　　蜣螂虫 虫 当归须 桃仁 川郁金 川芎 生香附 煨木香 生牡蛎 夏枯草病后食物失和。肠中变化传导失职。气滞酿湿。郁而成热。六腑滞浊为之聚。昔洁古东垣辈。于肠胃病每取丸剂缓攻。当仿之。

　　川连 芦荟 鸡肫皮 煨木香 小青皮 莱菔子 南山楂 紫浓朴 蒸饼为小丸嗔怒强食。肝木犯土。腹痛。突如有形。缓则泯然无迹。气下鸣响。皆木火余威。乃瘕疝之属。攻伐消导。必变腹满。以虚中挟滞。最难速功。近日痛泻。恐延秋痢。

　　丁香 浓朴 茯苓 炒白芍 广皮 煨益智仁据述泻血五日。血止即患咳呛。左胁下有形如梗。身动行走。必眩晕欲仆。

　　春夏减食。秋冬稍加。交冬人迎脉络结瘿。诊脉虚。左关尺数。此肝肾精血。因惊恐忧劳所伤。阳失阴恋。络中空隙。阳化内风。鼓动不息。日就消烁。不肯复。为郁劳之症。四旬以外生气已浅。非治病可却。春夏。身中真气。不耐发泄可知。屏绝家务。关怀颐养。望其病缓。

　　石决明 女贞实 杞子 黑芝麻 桑叶 阿胶 寄生 柏子仁 茯苓 炒当归宿瘕在胁下。亦与肥气相类。自述因嗔怒。盖肝之积也。久郁气血不通。肝藏内寄相火。时当夏令。泛潮苦雨。脾胃受湿。自必困倦。肝木横克脾土。胀势日满。所受湿邪。漫无出路。蒸于肠胃。粘脓积滞。利不肯爽。中焦不和。寤不得逸。症属难治。且议分消。

　　白术 浓朴 茯苓 猪苓 茵 通草病始足胫。乃自下焦肝肾起病。其形不肿。则非六气湿邪。当从内损门痿推求。萸地滋滞。久服胃伤。食减呕逆。皆因浊味滞气而然。经年不复。损者愈损。脏真不能充沛。奇经八脉不司其用。经云。冲脉为病。男子内结七疝。女子带下瘕聚。夫冲脉即血海。男子藏精。女子系胞。今精沥内结有形。是精窒气结。亦犹女子之瘕聚也。凡七疝治法。后人每宗张子和。但彼悉用辛热。与今之精窒气结迥殊。久病形消肉脱。议以精血有情。涵养生气。

　　用鲜河车水煮捣烂入山药 建莲 丸如桐子大清晨人参汤送下据述左胁痛引胸博虚里穴中。按之有形。纳食不得顺下。频怒劳烦。气逆血郁。五旬以外。精力向衰。延久最虑噎膈。议宣通气血。药取辛润勿投香燥即有瘀浊凝留。亦可下趋。

　　当归尾 京墨汁 桃仁泥 延胡索 五灵脂 老薤白

　　痹

　　病者长夏霉天奔走。内踝重坠发斑。下焦痛起。继而筋掣。及于腰窝左臂。

　　经云。伤于湿者。下先受之。夫下焦奇脉不流行。内踝重着。阴维受邪。久必化热烁血。风动内舍乎肝胆。所谓少阳行身之侧也。诊得右脉缓。左脉实。湿热混处血络之中。搜逐甚难。此由湿痹之症。失治。延为痿废沉 矣。三年病根。非仓猝迅攻。姑进先通营络。参之奇经为治。考古圣治痿痹独取阳明。惟通则溜邪可拔耳。

　　鹿角霜 生白术 桂枝 茯苓 抚芎 归须 白蒺藜 黄菊花四肢经隧之中。遇天冷阴晦。疼痛拘挛。痈疽疡溃脓。其病不发。疡愈。病复至。抑且时常衄鼽。经以风寒湿三气。合而为痹。然经年累月。外邪留着。气血皆伤。其化为败瘀凝痰。混处经络。盖有诸矣。倘失其治。年多气衰。延至废弃沉 。

　　当归须 干地龙 穿山甲 白芥子 小抚芎 生白蒺藜 酒水各半泛丸从来痹症。每以风寒湿三气杂感主治。召恙之不同。由乎暑 外加之湿热。水谷内蕴之湿热。外来之邪。着于经络。内受之邪。着于腑络。故辛解汗出。热痛不减。余以急清阳明。而致小愈。病中复反者。口鼻复吸暑热也。是病后宜薄味。使阳明气爽。斯清阳流行不息。肢节脉络舒通。而痿痹之根尽拔。至若温补而图速效。又非壮盛所宜。

　　人参 茯苓 半夏 广皮 生于术 枳实 川连 泽泻 竹沥姜汁泛丸风湿肿痹。举世皆以客邪宜散。愈治愈剧。不明先因劳倦内伤也。盖邪之所凑。其气必虚。参术益气。佐以风药。气壮托出其邪。痛斯止矣。病患自云。手足如堕如无。讵非阳微不及行乎四末乎。此皆误治。致参药过费耳。

　　人参 生于术 黄 归身 肉桂 炙草 煨姜 南枣风湿客邪留于经络。上下四肢。流走而痛。邪行触犯。不拘一处。古称周痹。

　　且数十年之久。岂区区汤散可效。凡新邪宜急散。宿邪宜缓攻。

　　蜣螂虫 全蝎 地龙 穿山甲 蜂房 川乌 麝香 乳香 以无灰酒煮黑大豆泛丸左脉弦大。面赤痰多。大便不爽。此劳怒动肝。令阳气不交于阴。阳维阳二脉无血营养。内风烁筋。跗HT 痹痛。暮夜为甚者。厥阴旺时也。病在脉络。

　　金斛 晚蚕沙 汉防己 黄柏 半夏 萆 大槟榔汁冬月温暖。真气未得潜藏。邪乘内虚而伏。因惊蛰节。春阳内动。伏气乃发。

　　初受风寒。已从热化。兼以夜坐不眠。身中阳气。亦为泄越。医者但执风寒湿三邪合成为痹。不晓病随时变之理。羌防葛根。再泄其阳。必致增剧矣。焉望痛缓。

　　议用仲景木防己汤法。

　　木防己 石膏 桂枝 片姜黄 杏仁 桑皮烦劳郁勃之阳。变现热气内风。内经以热淫风消。必用甘寒。前议谓酒客不喜甘味。且痰多食少。亦忌甘腻滋滞。用清少阳胆热者。酒气先入肝胆也。酒汁湿着。肠胃受之。理肠以通胃。胃肠气机流行。食加。滑泄颇腻。今者气热。当午上冒。经络痹痛。亦减于平日主以和阳甘寒。宣通经脉佐之。

　　童桑 羚羊角 天门冬 枸杞子 白蒺藜 丹皮 茯苓 霍山斛 共熬膏辛香走窜。宣通经隧壅结气分之湿。有却病之能。无补虚之益。大凡药饵。

　　先由中宫以布诸经。中焦为营气之本。营气失养。转旋自钝。然攻病必藉药气之偏。朝夕更改。岂是去疾务尽之道。另于暮夜进营养一帖。

　　人参 茯苓 桂枝木 炙草 当归 炒白芍 南枣周礼采毒药。以供医事。盖因顽钝沉痼着于驱壳。非脏腑虚损。故必以有毒攻拔。使邪不留存。凝着气血。乃效。既效矣。经云。大毒治病。十去其五。当此只宜爱护身体。勿劳情志。便是全功道理。愚人必曰。以药除根。不知天地之气有胜有复。人身亦然。谷饮养生。可御一生。药饵偏胜。岂可久服。不观方士炼服金石丹药。疽发而死者比比。

　　何首乌 黑芝麻 桑枝 桂枝汤泛丸用养肝血熄风方。右指仍麻。行走则屈伸不舒。戌亥必心热烦蒸。想前法不效。杞归辛温。阳动风亦动矣。议去辛用咸。若疑虑途次疟邪未尽。致脉络留滞。兼以通逐。缓攻亦妙。

　　熟地 龟胶 阿胶 秋石 天冬 麦冬 五味 茯神 密丸晨服桃仁 穿山甲 干地龙抚芎 归须 丹皮 红花 沙苑 香附汁丸夜服背痛得按摩愈痛。吐涎沫。短气腹满。小腹坚。小便不通。大便自利。下体麻木。不得移动。不食不寐。烦则汗出。病机多端。无缕治成法。思冷浊窃踞。阳微不行。为痞塞之象。二气既乖。岂可忽略。引仲景少阴例。急进通阳为要。议用白通加人尿猪胆汁汤。

　　去须葱白 淡干姜 生炮附子 人尿猪胆汁调下脉弦右大。弦则为饮。大则胃阳已虚。缘操持萦思。积劳阳虚。致不饥不食。

　　勉纳食物不运。 怒兼以夜卧不安。多寤少寐恍惚中心 懊。忽而腹鸣气震。

　　四肢筋骱。痿弱无力。起病时晨必寒痉。足跗微冷。按是脉症有年。阳虚为本。而痰饮气逆。因虚而聚。夫虚则生寒。实则生热寝食不安。将及半载。已交四之气中。长夏湿土乘侮脾胃。虑及肌肿腹胀。故周身束筋利机。阳明胃脉是赖。阅医药。气血淆混。寒热互投。不以阴阳偏着。调理宜乎不应。议通补理胃阳为主。疏肝为辅。气宣阳苏。何虑痰浊之蒙昧。以茯苓饮法减术。合薛氏星附六君子意。

　　人参 茯苓 香附 苏梗 白附 半夏 姜汁 陈皮周身掣痛。头不可转。手不能握。足不能运。两脉浮虚。浮虽风象。而内虚者。

　　脉亦浮而无力。以脉参症。当是劳倦伤中。阳明不治之候。阳明者。五脏六腑之海。主束筋骨而利机关。阳明不治。则气血不荣。十二经络无所禀受而不用矣。

　　卫中空虚。营行不利。相搏而痛。有由然也。法当大补阳明气血。不与风寒湿所致成痹者同治。

　　人参 黄 归身 甘草 桂枝木 秦艽 白术长夏湿痹。经脉流行气钝。兼以下元脉络已虚。痿弱不能走趋。脊膂常似酸楚。大便或结或溏。都属肝肾奇经为病。盖必佐宣通脉络为正治法。倘徒呆补。夏季后必滋湿扰。须为预理。

　　肉苁蓉 小茴香 巴戟天 归身 远志 鹿角霜 桑椹子 生茅术 茯苓 熟地金毛狗脊 煎膏和丸脉微而涩。微为阳气虚。涩为阴血伤。去冬已下肢独冷。步趋无力。高年内乏藏纳之司。入夏身动加喘。肉腠麻痹若虫行。此真阳失蛰。胃阳失护。生生意少。岂攻病药石所宜。喻嘉言先生所谓大封大固。莫令真阳泄尽而暴脱。皆为此也。录严氏三因方。

　　人参 白术 附子据述缘季秋外邪变疟。延及百日始愈。凡秋疟。是夏月暑湿热内伏。新凉外触。引动伏邪而发。俗医但知柴葛解肌。暑湿伤在气分。因药动血。血伤挛痹。

　　筋热则弛。筋寒则急。遂至酿成痿痹难效症。

　　当归身 桑寄生 生虎骨 枸杞子 川抚芎 沙苑蒺藜血伤骤加惊恐。气郁热升风旋。清神受蒙为厥。凡厥皆隶厥阴。今左股麻痹。忽爽忽迷。皆肝胆中相火内风。未得宁静。病延数日。左脉小濡。热胜。津液暗伤。不宜纯与攻涤苦寒。经旨以肝为刚脏。与胃腑对待。柔缓濡润。阳和液复。可免痫症。

　　鲜生地 石菖蒲 柏子仁 阿胶 天冬 茯神偏枯症。风论云。邪中五脏六腑之俞穴。各入门户为病。则四肢不举。然阳主左而阴主右也。又云。汗出偏沮。使人偏枯。此外感之邪。或营卫皆虚。邪乘虚入。或虚风内动。皆有之。医者治之。当补正以逐邪。未可逐邪而罔顾本元。然治之之法。以阳明为主。

　　生 白芍 当归 防风 续断 萆 蚕砂 橘红 虎骨 秦艽

　　痿

　　下焦痿 。先有遗泄湿疡。频进渗利。阴阳更伤。虽有参 术。养脾肺以益气。未能救下。即如畏冷阳微。几日饭后吐食。乃胃阳顿衰。应乎外阳失职。但下焦之病。多属精血受伤。两投柔剂温通之补。以肾脏恶燥。久病宜通任瞀。通摄兼施。亦与古贤四斤金刚健步诸法互参。至于胃药。必须另用。夫胃腑主乎气。

　　气得下行为顺。东垣有升阳益胃之条。似乎相悖。然芩连非苦降之气味乎。凡吐后一二日。暂停下焦血分药。即用扶阳理胃二日。俾中下两固。经旨谓阳明之脉。束筋骨以利机关。谅本病必有合矣。

　　鹿茸 淡苁蓉 当归 杞子 补骨脂 巴戟尖 牛膝 柏子仁 茯苓 川斛长夏湿热。经脉流行气钝。兼以下元络脉已虚。痿弱不耐步趋。常似酸楚。

　　大便或结或溏。都属肝肾为病。然益下必佐宣通脉络。乃正治之法。徜徒呆补。

　　恐季夏后湿热还扰。须为预理。

　　鹿角霜 当归 生茅术 熟地 茯苓 桑椹子 苁蓉 巴戟 远志 小茴 金毛狗脊酒蒸水熬膏和丸淡盐汤送下痿 在下。肝肾病多。但素饮必有湿热。热瘀湿滞。气血不行。筋缩。肌肉不仁。体质重者难移。无非湿邪之深沉也。若论阳虚。不该大发疮痍。但久病非速攻。莫计效迟。方可愈疾。

　　细生地 咸苁蓉 当归须 牛膝 黄柏 生刺藜 川斛 萆色苍脉实。体质坚壮。虽年逾四旬。气元充旺。询知平日喜啖酒醴甘肥。此酿成湿火。蕴结下焦。今少腹微肿硬。二便带涩。自觉少腹气胀下冲。两足沉重。

　　艰于步履。腿股皮中甚热。即内经所云。湿热不攘。大筋 短。小筋弛长。 短为拘。弛长为痿也。更述曾因熬炼膏药。中有 虫蜈蚣等物。吸受秽浊毒瓦斯。未始非与湿热纠蓄。沉伏下焦。前议苦辛寒燥。兹再佐以搜逐络隧。然此病从口而入。必茹素戒饮一二年之久。

　　绵茵 黄柏 川萆 茯苓皮 金铃子 穿山甲 大槟榔汁金疮去血。乃经脉营络之伤。若损及脏腑。倏忽莫救。后此嗔怒动肝。属五志中阳气逆。迸与客邪化火两途。苦辛泄气。频服既多。阳遂发泄。形虽若丰盈。

　　而收藏固摄失职。少腹约束。阳道不举。背脊喜靠。步履无力。皆是痿弱症端。渐至痿废。议以通纳之法。专事涵养生真。冀下元之阳。八脉之气。收者收。通者通。

　　庶乎近理。

　　鹿角霜 淡苁蓉干 生菟丝粉 生杜仲粉 归身 五味 大茴香 远志 家韭子覆盆子 云茯苓 蒜汁泛丸五旬又四。阳气日薄。阳明脉络空乏。不司束筋骨。以流利机关。肩痛痹麻。

　　头目如蒙。行动痿弱无力。此下虚上实。络热内风沸起。当入夏阳升为甚。燥湿利痰。必不应病。议清营热。以熄内风。

　　犀角 鲜生地 元参心 连翘心 冬桑叶 丹皮 钩藤 明天麻勉强摇精。致阳缩囊纵。不但形质伛偻。肛门脐窍。皆为收引。咽喉牵绊。自此食物渐渐减少。由精血之伤有形。最难自复。少厥两阴。脉循喉咙。开窍于二阴。既遭损伤。其气不及充注于八脉。见症皆拘束之状。上年进柔剂阳药。服后头巅经脉皆胀。耳窍愈鸣。想是藏阴宜静。试以乘舆身怖。必加局促不安。宜乎升阳之动药不灵矣。夫少阴内藏。原有温蒸诸法。厥阴相火内寄。恶寒喜凉。仿丹溪潜阳法。仍候高明定议。

　　元武板 知母 茯苓 秋石 生地 阿胶 远志炭 柏子仁又 交四之气。热胜元虚。则气候不耐久坐。舌心腐碎。吸短。气似不接续。中焦喜按。始得畅安。目胞欲垂难舒。四肢微冷失和。从前调理见长。每以温养足三阴。兼进血气充形之品。病减。今当长夏脾胃主气。气泄中虚。最防客气之侵。是质重之补宜缓。而养胃生津。宁神敛液。仍不可少。俟秋深天气下降。仍用前法为稳。拟逐日调理方法。

　　人参 麦冬 知母 天冬 茯神 甘草 川斛 建莲当夏季反复变幻。因天地气机大泄。体气久虚。无以主持。故见病治病则无功。而安中纳下。每每获效。入秋常服附子七味丸颇安。秋分节。天气降。地气收。缘火热气伤。虚体未能收肃。是以肢节时寒。头巅欲冷。无非病久诸气皆馁。

　　斯外卫之阳少护。液髓暗枯。则血脉不营。而阴乏内守。凡此皆生气之渐鲜也。

　　急当温养益气。填补元形。使秋令助其收藏。预为来春生发之用。按内经有四气调神法。即今投药。亦当宗此旨。

　　鹿胎 熟地 五味子 麦冬 人乳粉 苁蓉 黄狗肾 柏子仁 青盐交冬宜藏。老年下虚。二气少续。忽然右痪舌喑。面亮戴阳。呵欠吸气短。欲呛。此非外来客邪。皆根本先怯。平昔眩晕。肝藏虚风显然。水不生木。坎中真阳内寓。必温理其下。凡阳主乎通。阴主乎摄。扶过七日。少阳主气再振。望其偏废延永。倘攻风劫痰之治。非本气自病法则。

　　人参 熟附 远志 茯神 鲜菖蒲捣汁冲高年液涸风动。酒湿气蒸。足趾曾经腐疡。经年来或麻痹。或牵掣。不能转侧。已成筋骨之痿。兼之火升眩晕。头面清窍。常似不爽。大便艰涩。四五日始一更衣。阳气不能潜伏。阴液日就枯槁。老来痿 。原无复元之法。诊得脉数动疾。

　　温燥之补。无益反害。仿丹溪虎潜之制。稍为加减。冀得津液少存。亦安闲永年之算。非攻病也。

　　大生地 淡天冬 肉苁蓉 淮牛膝 生白芍 虎骨胶 柏子仁 肥知母 川黄柏

　　痉厥

　　经云。烦劳则张。精绝辟积于夏。令人煎厥。夫劳动阳气弛张。则阴精不司留恋。其阳虽有若无。故曰绝。积之既久。逢夏季阳正开泄。五志火动风生。若煎熬者然。斯为晕厥耳。治法以清心益肾。使肝胆相火内风。不为暴起。然必薄味。

　　静养为稳。

　　连翘心 元参心 竹叶心 知母 细生地 生白芍肾厥。由背脊而升。发时手足逆冷。口吐涎沫。喉如刀刺。盖足少阴经脉上循喉咙。挟舌本。阴浊自下上犯。必循经而至。仿许学士椒附意。通阳以泄浊阴耳。

　　炮附子 淡干姜 川椒 胡卢巴 半夏 茯苓 姜汁泛丸脐上心下热炽。咽喉间陈腐气。遂神昏仆厥。经时汗出而醒。病来口涌血沫。乃膻中热拥。以致心窍受蒙。若非芳香清透。不能宣通络中瘀痹。

　　天竹黄 丹参 郁金 云茯神 石菖蒲 生乌犀角 麝香 冰片 野赤豆皮煎汤泛丸竹叶汤送下食后服厥属肝病。几番病发。都因经水适来。夫血海贮聚既下。斯冲脉空乏。而风阳交动。厥之暴至之因由也。咸寒濡润。亦和阳泄内风之义。治之未应。下焦独冷。喉呛胸痹。思冲脉乃阳明所属。阳明虚则失阖。厥气上犯莫遏。内经治肝不应。当取阳明。制其侮也。暂用通补入腑。取乎腑以通为补。

　　小半夏汤加白糯米诸厥皆隶厥阴。疝瘕。心热胁胀。中消便难。乃肝阳内风。妄动消烁。犯及阳明矣。经言。治肝不应。当取阳明。肝胃一脏一腑相对。不耐温补者。是肝用太过。

　　肝体不及也。

　　九孔石决明 淮小麦 清阿胶 细生地 天冬 茯苓脉左动如数。右小濡弱。病起嗔怒。即寒热汗出心悸。继而神魂自觉散越。

　　夫肝脏藏魂。因怒则诸阳皆动。所见病源。无非阳动变化内风为厥。故凡属厥症。多隶厥阴肝病。考内经治肝。不外辛以理之酸以治之。甘以缓急。今精采散失。镇固收摄。犹虑弗及。而方书泄肝平肝抑肝方法尽多。至于补法。多以子母相生为治。此病全以肝肾下焦主治为正。所服医药。并无师古之方。未识何见。

　　阿胶 鸡子黄 人参 生地 金箔冷自足上贯于心。初起周身麻木。今则口鼻皆是冷气。病起惊恐。内伤肝肾为厥。冲脉隶于肝肾。二脏失藏。冲气沸乱。其脉由至阴而上。故多冷耳。

　　淡苁蓉 熟地炭 五味子 紫石英 茯苓 牛膝

　　癫痫

　　平昔操持。身心皆动。悲忧惊恐。情志内伤。渐渐神志恍惚。有似癫痫。其病不在一脏矣。医药中七情致损。二千年来。从未有一方包罗者。然约旨总以阴阳迭偏为定评。凡动皆阳。当宗静以生阴是议。阳乘于络。阴脉不安。敛镇摄固。

　　久进可效。家务见闻。必宜屏绝。百日为期。

　　人参 廉珠 茯神 枣仁 炙草 生龙骨 萸肉 五味

　　三消

　　肌肉瘦减。善饥渴饮。此久久烦劳。壮盛不觉。体衰病发。皆内因之症。自心营肺卫之伤。渐损及乎中下。按脉。偏于左搏。营络虚热。故苦寒莫制其热。甘补无济其虚。是中上消之病。

　　犀角 鲜生地 元参心 鲜白沙参 麦冬 柿霜 生甘草 鲜地骨皮渴饮频饥。溲溺混浊。此属肾消。阴精内耗。阳气上燔。舌碎绛赤。乃阴不上承。非客热也。此乃脏液无存。岂是平常小恙。

　　熟地 萸肉 山药 茯神 牛膝 车前浊饮不解。经谓之膈消。即上消症也。言心移热于肺。火刑金象。致病之由。

　　操心太过。刻不宁静。当却尽思虑。遣怀于栽花种竹之间。庶几用药有效。

　　生地 天冬 枣仁 人参 柏子仁 知母 金石斛 生草 元参善食而饥。乃瘅成消中。膏粱蕴热过也。禁芳草药石。药石发癫。芳草发狂耳。自应清胃。淡薄蔬食。庶可获愈。

　　蒌皮 枳壳 川连 郁金 金石斛 连翘 焦神面

　　郁

　　因悒郁动肝致病。久则延及脾胃中伤。不纳不知味。火风变动。气横为痛为胀。疏泄失职。便秘忽泻。情志之郁。药虽霍然。数年久病。而兼形瘦液枯。若再香燥劫夺。必致格拒中满。与辛润少佐和阳。

　　柏子仁 归须 桃仁 生白芍 小川连 川楝子因抑郁悲泣。致肝阳内动。阳气变化火风。有形有声。贯膈冲咽。自觉冷者非真寒也。内经以五志过极皆火。但非六气外来。芩连之属。不能制伏。固当柔缓以濡之。合乎肝为刚脏。济之以柔。亦和法也。

　　生地 天冬 阿胶 茯神 川斛 牡蛎 小麦 人中白 熬膏郁勃日久。五志气火上升。胃气逆则脘闷不饥。肝阳上僭。风火凌窍。必旋晕咽痹。自发冷者非真寒也。皆气痹不通之象。病能篇以诸禁鼓栗属火。丹溪谓上升之气。从肝胆相火。非无据矣。

　　生地 阿胶 玄参 丹皮 川斛 豆皮郁损心阳。阳坠入阴。为淋浊。由情志内伤。即为阴虚致病。见症乱治。最为庸劣。心藏神。神耗如愦。诸窍失司。非偏寒偏热药治。必得开爽。冀有向安。服药以草木功能。恐不能令其欢悦。

　　人参 桔梗 乌药 木香 天冬 夜服白金丸情怀悒郁。五志热蒸。痰聚阻气。脘中窄隘不舒。胀及背部。上焦清阳欲结。

　　治肺以展气化。怡以恰悦开怀。莫令郁痹绵延。

　　鲜枇杷叶 杏仁 栝蒌皮 郁金 半夏 茯苓 姜汁 竹沥老年情志不适。郁则少火变壮火。知饥。脘中不爽。口舌糜烂。心脾营损。木火劫烁精华。饥肉日消。惟怡悦开爽。内起郁热可平。但执清火苦寒。非调情志内郁热矣。

　　金石斛 连翘心 炒丹皮 经霜桑叶 川贝 茯苓病起忧虑上损。两年调理。几经反复。今夏胸心右胁之间。常有不舒之象。

　　此气血内郁少展。支脉中必有痰食气阻。是宣通流畅脉络。夏季宜进商矣。

　　天竺黄 茯神 郁金 橘红 远志 石菖蒲 丹参 琥珀 竹沥法丸情志连遭郁勃。脏阴中热内蒸。舌绛赤糜干燥。心动悸。若饥。食不加餐。内伤情怀起病。务以宽怀解释。热在至阴。咸补苦泻。是为医药。

　　鸡子黄 清阿胶 生地 知母 川连 黄柏惊惶忿怒。都主肝阳上冒。血沸气滞瘀浊。宜宣通以就下。因误投止塞。旧瘀不清。新血入瘀络中。匝月屡屡反复。究竟肝胆气血皆郁。仍宜条达宣扬。漏肠在肛。得体中稍健设法。

　　旋复花 新绛 青葱管 炒桃仁 柏子仁客邸怀抱不舒。肝胆郁遏。升降失度。气坠精开为遗泄。地萸龙牡钝涩。气药者更郁。理气和肝获效。未经调理全功。当今冬令温舒。收藏之气未坚。失血之后。胸中隐隐不畅。未可凝阴。只宜降气和血。

　　钩藤钩 降香 米仁 郁金 茯苓 杜苏子 丹皮 炒桃仁

　　肿胀

　　初因面肿。邪干阳位。气壅不通。二便皆少。桂附不应。即与导滞。滞属有质。

　　湿热无形。入肺为喘。乘脾为胀。六腑开阖皆废。便不通爽。溺短混浊。时或点滴。

　　视其舌绛口渴。腑病背胀。脏病腹满。更兼倚倒左右。肿胀随着处为甚。其湿热布散三焦。明眼难以决胜矣。经云。从上之下者治其上。又云。从上之下而甚于下者。必先治其上。而后治其下。此症逆乱纷更。全无头绪。皆不辨有形无形之误。姑以清肃上焦为先。

　　飞滑石 大杏仁 生苡仁 白通草 鲜枇杷叶 茯苓皮 淡豆豉 黑山栀壳诊脉右大而缓。左手小数促。冬季寒热身痛。汗出即解。自劳役饥饱嗔怒之后。病势日加。面浮足肿。呼吸皆喘。目泪鼻衄。卧着气冲欲起。食纳留中不运。

　　时序交夏。脾胃主候。睹色脉情形。中满胀病日来矣。盖此症属劳倦致损。初病即在脾胃。东垣云。胃为卫之本。脾乃营之源。脏腑受病。营卫二气。昼夜循环失度。为寒为热。原非疟邪半表半里之症。斯时若有明眼。必投建中而愈。经言。劳者温之。损者益之。建中甘温。令脾胃清阳自立。中原砥定。无事更迁。仲景亦谓男子脉大为劳。则知内经东垣仲景垂训。真规矩准绳至法。且汗泄积劳。都是阳伤。医药辛走劫阳。苦寒败胃。病患自述。饮蔗即中脘不舒。顷之少腹急痛。便稀。其胃阳为辛苦大伤。明甚。又述咳频冲气。必自下上逆。夫冲脉隶于阳明。胃阳伤极。中乏坐镇之真气冲脉动则诸脉皆动。浊阴散漫上布。此卧着欲起矣。

　　愚非遥指其脉。正合内经浊气在上。则生 胀。太阴所至。为腹胀相符也。有昔见痰休治痰。见血休治血。当以病因传变推求。故辨论若此。

　　浓朴 杏仁 人参 茯苓 蜜煨姜 南枣壮盛年岁。形消色夺。诊脉右小促。左小弦劲。病起上年秋季。脘中卒痛。有形梗突。病后陡遇惊触。渐次食减不适。食入不运。停留上脘。腹形胀满。甚则胁肋皆胀。四肢不暖。暮夜渐温。大便旬日始通。便后必带血出。清早未食。自按脐上气海。有瘕形甚小。按之微痛。身动饮水。

　　寂然无踪。天气稍冷。爪甲色紫。细推病属肝脾。气血不通。则为郁遏。久则阳微痹结。上下不行。

　　有若否卦之义。阅医药或消或补。总不见效者。未知通阳之奥耳。

　　薤白 桂枝 栝蒌仁 生姜 半夏 茯苓平昔湿痰阻气为喘。兹因过食停滞。阴脏之阳不运。阳腑之气不通。二便不爽。跗肿腹满。诊脉沉弦是由水寒痰滞。阻遏气分。上下皆不通调。当从三焦分治。顷见案头一方。用菟丝子升少阴。吴茱萸泄厥阴。不知作何解释。不敢附和。仍用河间分消定议。

　　大杏仁 莱菔子 猪苓 泽泻 葶苈子 浓朴 桑白皮 广皮 细木通两年初秋发疡。脉络气血。不为流行。而腹满重坠。卧则颇安。脐左动气。卧则尤甚。吐冷沫。常觉冷气。身麻语塞。肝风日炽。疏泄失职。经以肝病吐涎沫。木侮土位。自多 胀。丹溪云。自觉冷者。非真冷也。两次溃疡之后。刚燥热药。似难进商。议以宣通肝胃为治。有年久恙。贵乎平淡矣。

　　云茯苓 三角胡麻 浓橘红 嫩钩藤 熟半夏 白旋复花脉微而迟。色衰萎黄。蟹为介属。咸寒沉降。凡阳气不足者。食之损阳。其致病之由。自试二次矣。久利久泄。古云无不伤肾。今浮肿渐起自下。是水失火而败。若非暖下。徒见泻泄有红。为脾胃湿热。必致中满败坏。

　　生茅术 熟地炭 熟附子 淡干姜 茯苓 车前子脉左弦右浮涩。始因脘痛贯胁。继则腹大高凸。纳食减少难进。二便艰涩不爽。此乃有年操持。萦虑太甚。肝木怫郁。脾土自困。清浊混淆。胀势乃成。盖脏真日纳。腑阳不运。考古治胀名家。必以通阳为务。若滋阴柔药。微加桂附。凝阴浊。岂是良法。议用局方禹粮丸。暖其水脏。攻其秽浊。俟有小效。兼进通阳刚补。是为虚症内伤。胀满治法。至于攻泻劫夺。都为有形而设。与无形气伤之症不同也。

　　禹余粮丸今年长夏久热。热胜阳气外泄。水谷运迟。湿自内起。渐渐浮肿。自下及上至于喘咳。不能卧息。都是浊水凝痰。阻遏肺气下降之司。但小溲不利。太阳亦不通调。此虽阳虚症若肾气汤中萸地之酸腻。力难下行矣。

　　茯苓 桂枝木 杏仁 生白芍 干姜 五味 生牡蛎 泽泻向有宿痞。夏至节一阴来复。连次梦遗。遂腹形坚大。二便或通或闭。是时右膝痈肿溃疡。未必非湿热留阻经络所致。诊脉左小弱。右缓大。面色清减。鼻准明亮。纳食必腹胀愈加。四肢恶冷。热自里升。甚则衄血牙宣。全是身中气血交结。固非积聚停水之胀。考古人于胀症以厘清气血为主。止痛务在宣通。要知攻下皆为通腑。温补乃护阳以宣通。今者单单腹胀。当以脾胃为病薮。太阴不运。阳明愈钝。议以缓攻一法。

　　川桂枝 熟大黄 生白芍 浓朴 枳实 淡生干姜患风三月。周身流走作肿。手不能握。足不能履。诊其脉。浮大而数。发热口干。此阴虚生内热。热胜则风生。况风性善行。火热得之。愈增其势。伤于筋脉。则纵缓不收。逆于肉理。则攻肿为楚也。

　　生地 黄芩 黄连 红花 羌活左胁有形。渐次腹大。每投攻下泄夺。大便得泻。胀必少减。继则仍然不通。

　　频频攻下。希图暂缓。病中胀浮下部。加针刺。以扶水之出。肿消。病仍不去。病患六年。久已断想此病之愈。要知此病初由肝气不和。气聚成瘕。屡发攻泻。脾胃反伤。古云脐突伤脾。今之所苦。二便欲出。痛如刀刺。盖气胀。久下再夺其血。血液枯。气愈结矣。宣通宜以利窍润剂。

　　琥珀屑 麝香 大黑豆皮 杜牛膝由夏季目黄神倦。渐至中焦胀满。延至霜降。上吐瘀血。下便污浊。按脉弱细不调。视色神采不振。兼以呼吸带喘。素有寒疾气逆。其宿饮之蓄。已非一日。

　　当夏三月。脾胃主令。天气热。地气升。人身气泄。加以饥饱劳役。而遂减食胀满。

　　是皆病于中。绵延上下矣。夫六腑以通为用。不但腑不用事。其间经脉络脉中。

　　气血皆令不行。气壅血瘀。胀势愈加。古人治胀病专以宣通为法。而有阴阳之殊。后之攻劫宣通。如神佑舟车禹功等方。值此久病淹淹。何敢轻试。议以专通三焦之阳气。驱其锢蔽之浊阴。温补兼进。若不阳气渐苏。难以拟投。引用仲景白通汤。

　　去须葱白 干姜 猪胆汁 淡附子

　　遗精

　　神伤于上。精败于下。心肾不交。久伤精气。不复谓之损。内经治五脏之损。

　　治各不同。越人有上损从阳。下损从阴之议。然必纳谷资生。俾胃后天得振。始望精气生于谷食。自上秋至今日甚。乃里真无藏。当春令泄越。生气不至。渐欲离散。从来精血有形。药饵焉能骤然充长。攻病方法。都主客邪。以偏治偏。阅古东垣丹溪辈。于损不肯复者。首宜大进参术。多至数斤。谓有形精血难生。无形元气须急固耳。况上下交损。当治其中。若得中苏加谷。继参入摄纳填精敛神之属。方今春木大泄。万花尽放。人身应之。此一月中急挽勿懈矣。

　　参术膏 米饮调送一月来。虽经反复。参脉症色形。生阳颇有根蒂。近食蚕豆滞气。腹中微膨。

　　食后口味酸浊。是久卧重着。脾阳运动之机尚少而火升心烦。动气汗出。遗精虽减于昔。未得平复。总是内损已深。若调治合宜。只要精气复得一分。便减一分病象。长夏脾胃主令。培土助纳为要。而精气散越。乃兼摄固之法。刻下味酸微膨。补脾少佐疏胃。宜晚进。其早上另制补摄丸剂。益脏真以招纳散失之气。

　　人参 茯苓 白术 炙草 广皮 麦冬 五味 神曲 麦芽 炒黄柏 晚服人参 桑螵蛸 白龙骨 淡苁蓉 五味 芡实 茯神 枣仁 金箔 金樱膏丸 早服肌肉松柔。脉小如数。常有梦遗。阴精不固。上年冬令过温。温则腠理反疏。

　　阳动不藏。诸气皆升。络血随气上溢。见症如头面热。目下肉 。心悸怔忡。四肢汗出。两足附肿。常冷不温。走动数武。即吸短欲喘。何一非少阴肾气失纳。阳浮不肯潜伏之征。况多梦纷扰。由精伤及神气。法当味浓填精。质重镇神。佐酸以收之。甘以缓之。勿因血以投凉。莫见下寒。辄进燥热。恪守禁忌以安之。经年冀有成功。所虑壮年志虑未纯。贻忧反复。

　　水制熟地 人参秋石拌 白龙骨 炒杞子 五味 炒山药 茯神 牛膝炭遗泄。有梦属心。无梦属肾。据述气火下溜。即如溺出之状。茎管中痛。热气上冲。咽喉巅顶掀胀。语言皆怯。此任脉不摄。冲脉气逆。治法。引之导之。摄以固之。现下便溏食少。勿投沉阴腻滞之药。

　　砂仁炒熟地 炒黑远志肉 炒莲须 元武版 白龙骨 锁阳 茯苓 杜芡实 金樱子熬膏为丸

　　淋浊

　　由淋痛。渐变赤白浊。少年患此。多有欲心暗动。精离本宫。腐败凝阻溺窍而成。乃有形精血之伤。三年久病。形消肉减。其损伤已非一脏一腑。然补精充髓。必佐宣通为是。自能潜心安养。尚堪带病延年。

　　熟地 王麋角 苁蓉 远志 赤苓 牛膝阴精上承者寿。阳火下陷者危。血淋久而成形窒痛。烦心。心火直升。老人阴精已惫。五液化成。败浊阻窍不通。欲泄必痛。得泄痛减。即痛则不通。痛随利缓之理。故知柏六味。及归脾逍遥之属。愈治愈剧。其守补升补滋浊涩药。决不中病。用琥珀痛减。乃通血利窍之意。然非久进之方。以不伤阴阳之通润立方。

　　生地 益母草 女贞子 阿胶 琥珀 豆皮败精宿于精关。宿腐因溺强出。新者又瘀在里。经年累月。精与血并皆枯槁。势必竭绝成劳不治。医药当以任督冲带调理。亦如女人之崩漏带下。医者但知八正厘清。以湿热治。亦有地黄汤益阴泄阳。总不能走入奇经。

　　鹿茸 龟甲 当归 杞子 茯苓 小茴 鲍鱼案牍神耗。过动天君。阳隧直升直降。水火不交。阴精变为腐浊。精浊与便浊异路。故宣利清解无功。数月久延。其病伤已在任督。凡八脉奇经。医每弃置不论。考孙真人九法专究其事。欲涵阴精不漏。意在升固八脉之气。录法参末。

　　鹿茸 人参 生菟丝子 补骨脂 韭子 舶茴香 覆盆子 茯苓 胡桃肉 柏子霜 蒸饼为丸用甘露饮。淋浊已止。而头晕左肢麻木。胃脘腹中饥则欲痛。咽喉中似有物粘着。咳咯咽痛不解。诊脉左劲右濡。据症是水弱木失滋涵。肝阳化风。过膈绕咽达巅。木乘胃土。阳明脉衰。不司束筋骨以利机关。脘腹中痛。得食则缓者。

　　胃虚求助也。今壮年有此。已属痱中根萌。养肝肾之液以熄虚风。补胃土以充络脉。务在守常。勿图速效。可望全好。

　　制首乌 苁蓉 天冬 杞子 柏子霜 茯神 菊花炭 青盐 红枣肉丸早服 晚服猪肚丸方丹溪谓五淋症湿热阻窍居多。三年前曾有是病。月前举发。竟有血块窒塞。尿大痛不能溺出。想房劳强忍。败精离位。变成污浊瘀腐。且少腹坚满。大便秘涩。脏气无权。腑气不用。考濒湖发明篇中。有外甥柳乔之病。与此适符。今仿其义。参入朱南阳法。

　　两头尖 川楝子 韭白 小茴 桂枝 归尾 冲入杜牛膝根汁肝主筋。肾主骨。阴器者。宗筋之所聚。男子天癸未至。强通其精。异时必有难名之病。今患腰酸痛。宗筋短缩。大便结涩。小便淋沥。足腿消烁。饬肉拘挛。无非肝亏肾损所致。按脉沉细而兼微数。乃精不营筋。又有伏火。内经所谓发为筋痿。及为白淫者是也。治宜滋肾舒肝。使精血渐充。则筋骨亦渐和柔。但幻症日久。非一朝一夕之功。幸弗期速效。

　　熟地 归身 牛膝 肉桂 黄柏 线鱼胶 续断 钩勾久劳郁勃。夏季尿血。延及白露。溺出痛涩。血凝成块。阻着尿管。夫淋症。方书列于肝胆部。为湿热阻其宣化气机。故治法苦辛泄肝。淡渗通竭。施于壮实颇效。今望八老翁。上焦必惫。况加精血自败。化为瘀浊。真气日衰。机窍日闭。诊候之际。病患自述。梦寐若有交接。未尝遗泄。心阳自动。相火随之。然清心安肾等法。未能速效。暂以清营通瘀宣窍之剂。

　　天冬 生蒲黄 龙胆草 龟板 生地 阿胶 丹皮 焦黄柏男子血淋成块。尿出痛。医治一年罔效。夫淋属肝经郁火。湿热皆有是病。

　　思少壮情欲勉强。必致败精凝窍。精腐变瘀。理固有诸。用虎杖散法。服五六日。

　　痛减血少。晨溺尚有血丝。此盖窍中有未尽之败浊。宜通不宜涩。

　　人中白 琥珀 沉香 白牵牛 川柏 韭菜汁丸浊腻膏淋日下。最易损人津液。络脉遂槁。况八脉隧道纡远。泛然补剂药力罔效。难经谓十二经属通渠。旋转循环无端。惟奇经如沟渠满溢。流入深河。

　　不与十二经并行者也。树根草皮。此症亦难奏效。须用血肉填补固涩。庶可希其获效。

　　麋茸 河车 人参 蒸黑于术 茯苓 湘莲 缩砂 雀卵 茹 乌贼骨 雀卵河车膏为丸淋属肝胆。而酒性湿热之气。肝胆先受滓汁。次及肠胃。湿甚热郁。溺窍气阻。茎管窄溢。久病积热愈深。不受温补。当忌酒肉浓味。分利虽投。不能却病。从经义苦味祛湿。参以解毒。

　　料豆皮 牡丹皮 黑山栀 芦荟 龙胆草 真青黛 金银花 胡黄连

　　呕吐

　　勉强攻胎。气血受伤。而为寒热。经脉乏气。而为身痛。乃奇经冲任受病。而阳维脉不用事也。内经以阳维为病。苦寒热。维者。一身之网维也。既非外感。羌苏柴葛三阳之药。及芩栀枳朴之属。辛酸继以苦寒。未能中病。胃口屡伤。致汤饮皆哕出无余。大便不通。已经半月。其吐出形色青绿涎沫。显然肝风大动。将胃口翻空。而肠中污水得风。翔如浪决。东西荡漾矣。熄风镇胃。固是定理。但危笃若。此明理以邀天眷耳。

　　淮小麦 火麻仁 阿胶 生地 秋石拌人参 南枣肉未病先有耳鸣眩晕。恰值二气之交。是冬藏根蒂未固。春升之气泄越。无以制伏。更属产后。精气未复。又自乳耗血。血去液亏。真阴日损。阳气不交于阴。

　　变化内风。上巅犯窍。冲逆肆横。胃掀吐食。攻肠为泻。袭走脉络。肌肉皆肿。譬如诸门户尽撤。遂致暴风飘漾之状。医者辛酸苦降重坠。不但病未曾理。致阳更泄。阴愈涸。烦则震动即厥。由二气不能自主之义。阅王先生安胃一法。最为卓识。所参拙见。按以两脉。右手涩弱。虚象昭然。左脉空大。按之不实。亦非肝气肝火有余。皆因气味过辛散越。致二气造偏。兹以病因大旨。兼以经义酌方。

　　人参 茯苓 半夏 白芍 煨姜 炒粳米灵枢经云。中气不足。溲便为变。是崩淋泄泻皆脾胃欲败之现症。今汤水下咽。少顷倾囊涌出。岂非胃阳无有。失司纳物乎。奈何业医者。中怀疑惑。但图疲药。待其自安。怕遭毁谤耳。此症一投柔药。浊升填塞。必致胀满。仲景于阳明满实。致慎攻下者。恐以太阴之胀误治耳。今舌微红微渴。皆是津液不肯升扬。

　　脾弱不主。散精四布。世岂有面色如白纸。尚不以阳气为首重也耶。

　　人参 熟于术 炙甘草 炮姜 茯神 南枣凡论病。先论体质形色脉象。以病乃外加于身也。夫肌肉微白属气虚。外似丰溢。里真大怯。盖阳虚之体。为多湿多痰。肌疏汗淋。唇舌俱白。干呕胸痞。烦渴引饮。由乎脾胃之阳伤残。邪得僭居于中。留蓄不解。正衰邪炽。试以脉之短涩无神主义之。阳衰邪伏显然。况寒凉不能攻热。清邪便是伤及胃阳之药。今杳不纳谷。大便渐涩。若不急和胃气。无成法可遵。所谓攻入之病。虑虚其阳。参拟一方。仍候明眼采择。

　　人参 半夏 生于术 枳实 茯苓 生姜脉濡弱。左胁下久有聚气。纳食酿积于胃脘之中。两三日呕逆吞酸。积物上涌吐出。此皆怫怒动肝。肝木犯胃。胃中阳伤。不能传及小肠。遂变化失司。每七八日。始一更衣。为胃气不主下行故也。法当温胃阳制肝逆。宿病久缠。恐多反复。致成反胃之症。

　　淡附子 淡干姜 姜汁 生白芍 淡吴萸 白粳米寒热邪气扰中。胃阳大伤。酸浊上涌吐出。脘痛如剌。无非阳衰阴浊上僭。

　　致胃气不得下行。高年下元衰惫。必得釜底暖蒸。中宫得以流通。拟用仲景附子泻心汤。通阳之中。原可泄热开导。煎药按法用之。

　　人参 熟附子 淡干姜 川连 炒半夏 枳实 茯苓壮年形伟。脉小濡。恶闻秽气。食入呕哕。缘阳气微弱。浊阴类聚。口鼻受污浊异气。先入募原。募原是胃络分布。以上逆而为呕吐。此病理标者。用芳香辟秽扶正气。治本以温上通阳。

　　藿香 草果 公丁香 茯苓 浓朴 砂仁壳 广皮 荜茇少腹属肝。肝厥必犯阳明胃腑。故作痛呕。二年来病患已不知因何起病。

　　医徒见病图治。想肝肾必自内伤为病。久则奇经诸脉交伤。经谓冲脉动。而诸脉交动也。议温通柔润剂。从下焦虚损主治。

　　淡苁蓉干 茯苓 当归 杞子 炒沙苑 肉桂心知饥能纳。忽有气冲。涎沫上涌。脘中格拒。不堪容物。内经谓肝病吐涎沫。

　　丹溪云。上升之气。自肝而出。木火上凌。柔金受克。咳呛日加。治以养金制木。使土宫无戕贼之祸。滋水制火。令金脏得清化之权。此皆老年积劳致伤。岂攻病可效。

　　苏子 麦冬 枇杷叶 杏仁 北沙参 桑叶 丹皮 降香 竹沥

　　噎膈

　　向来翻胃。原可撑持。秋季骤加惊扰。厥阳陡升莫制。遂废食不便。消渴不已。如心热呕吐涎沫。五味中喜食酸甘。肝阴胃汁。枯槁殆尽。难任燥药通关。胃属阳土。宜凉宜润。肝为刚脏。宜柔宜和。酸甘两济其阴。

　　乌梅肉 人参 鲜生地 阿胶 麦冬汁 生白芍老年血气渐衰。必得数日大便通爽。然后脘中纳食无阻。此胃汁渐枯。已少胃气下行之旨。噎症萌矣。病乃操持太过。身中三阳。燔燥烁津所致。故饵药未能全功。议用丹溪法。

　　麦冬汁 鲜生地汁 柏子仁汁 甜杏仁汁 黑芝麻汁 杜苏子汁 松子仁浆劳心劳力经营。向老自衰。平日服饵桂附生姜三十年。病噎不食。下膈吐出。此在上焦之气不化。津液不注于下。初病大便艰涩。按经云。味过辛热。肝阳有余。肺津胃液皆夺。为上燥。仿嘉言清燥法。

　　麦冬 麻仁 鲜生地 甜水梨 桑叶 石膏 生甘草脉弦而小涩。食入脘痛格拒。必吐清涎。然后再纳。视色苍。眼筋红黄。昔肥今瘦。云是郁怒之伤。少火皆变壮火。气滞痰聚日拥。清阳莫展。脘管窄隘。不能食物。噎膈渐至矣。法当苦以降之。辛以通之。佐以利痰清膈。莫以豆蔻沉香劫津可也。

　　川黄连 杏仁 桔梗 土栝蒌皮 半夏 橘红 竹沥 姜汁

　　吐蛔

　　凡蛔虫上下出者。皆属厥阴乘犯阳明。内食入胃。呕吐痰涎浊沫。如仲景厥阴篇中。先厥后热同例。试论寒热后。全无汗解。谓至阴伏邪既深。焉能隔越诸经。以达阳分。阅医药方初用治肺胃。后用温胆茯苓饮。但和胃治痰。致深伏厥阴之邪未达。前进泻心汤。苦可去湿。辛以通痞。仍在上中。服后胸中稍舒。逾时稍寐。寐后呕吐浊痰。有黄黑之形。大凡色带青黑。必系胃底肠中逆涌而出。

　　老年冲脉既衰。所谓冲脉动。则诸脉皆逆。自述呕吐之时。周身牵引。直至足心。

　　其阴阳跷维。不得自固。断断然矣。仲景于半表半里之邪。必用柴芩。今上下格拒。当以桂枝黄连汤为法。参以厥阴引经。为通理之使。俾冲得缓。继进通补阳明。此为治厥阴章旨也。

　　淡干姜 桂枝 川椒 乌梅 川连 细辛 茯苓疟来得汗。阴分之邪已透阳经。第痰呕虽未减。青绿形色亦不至。最属可喜。舌心白苔未净。舌边渐红。而神倦困惫。清邪佐以辅正。一定成法。

　　人参 半夏 茯苓 枳实汁 干姜 川连脉沉弦。腹痛呕吐。鼻煤舌绛。面带青晦色。夏秋伏暑发热。非冬月。乃误表禁食。胃气受伤。致肝木上干胃土。蛔虫上出。遂成重病。常而厥逆之虑。拟进泄肝和胃。得痛止呕缓。冀有转机。

　　川椒 川连 乌梅 干姜 人参 茯苓 生白芍 川楝子

　　痛

　　劳力气泄阳伤。胸脘痛发。得食自缓。已非质滞停蓄。然初病气伤久泄不止。营络亦伤。古谓络虚则痛也。攻痰破气。不去病。即伤胃。致纳食不甘。嗳噫欲呕。显见胃伤阳败。当以辛甘温方。

　　人参 桂枝 茯苓 炙草 煨姜 南枣经几年宿病。病必在络。痛非虚症。因久延体质气馁。遇食物不适。或情怀郁勃。痰因气滞。气阻血瘀。诸脉逆乱。频吐污浊。而大便反秘。医见身体肢冷。认为虚脱。以理中和附子温里护阳。夫阳气皆属无形。况乎病发有因。决非阳微欲脱。忆当年病来。宛是肝病。凡疏通气血皆效。其病之未得全好。由乎性情食物居多。夏季专以太阴阳明通剂。今痛处在脘。久则瘀浊复聚。宜淡味薄味清养。初三竹沥泛丸。仍用。早上。另立通瘀方法。

　　苏木 人参 郁金 桃仁 归尾 柏子仁 琥珀 茺蔚 红枣肉丸宿病冲气胃痛。今饱食动怒。痛发呕吐。是肝木侵犯胃土。浊气上踞。胀痛不休。逆乱不已。变为先寒后热。烦燥面赤。汗泄。此为厥象。厥阴肝脏之现症。显然在目。夫痛则不通。通字须究气血阴阳。便是着诊要旨矣。议用泻心法。

　　干姜 川连 人参 枳实 半夏 姜汁胃痛久而屡发。必有凝痰聚瘀。老年气衰。病发日重。乃邪正势不两立也。

　　今纳物呕吐甚多。味带酸苦。脉得左大右小。盖肝木必侮胃土。胃阳虚。完谷而出。且呃逆沃以热汤不减。其胃气掀腾如沸。不嗜汤饮。饮浊弥留脘底。用药之理。远柔用刚。嘉言谓能变胃而不受胃变。开得上关。再商治法。

　　紫金丹产后三年。经水不转。胃痛。得食必呕。汗出形寒。腰左动气闪烁。大便七八日始通。脉细弦右涩。舌白稍渴。脘中响动。下行痛缓。病属厥阴。顺承阳明。胃土久伤。肝木愈横。法当辛酸。两和厥阴体用。仍参通补阳明之阳。俾浊少上僭。痛有缓期。

　　人参 开口吴萸 生白芍 良姜 熟半夏 云茯苓天癸当绝仍来。昔壮年已有头晕。七年前秋起。胃痛若嘈。今春悲哀。先麻木头眩。痛发下部。膝胫冷三日。病属肝厥胃痛。述痛引背胁。是久病络脉空隙。

　　厥阳热气。因情志郁勃拂逆。气攻乘络。内风旋动。袭阳明。致呕逆不能进食。

　　九孔石决明 清阿胶 生地 枸杞子 茯苓 桑寄生 川石斛痛在胁肋游走不一。渐至痰多。手足少力。初病两年。寝食如常。今年入夏病甚。此非脏腑之病。乃由经脉。继及络脉。大凡经主气络主血。久病血瘀。瘀从便下。诸家不分经络。但忽寒忽热。宜乎无效。试服新绛一方。小效。乃络方耳。议通少阳阳明之络。通则不痛矣。

　　归须 炒桃仁 泽兰叶 柏子仁 香附汁 丹皮 穿山甲 乳香 没药诊脉动而虚。左部小弱。左胁疼痛。痛势上引。得食稍安。此皆操持太甚。损及营络。五志之阳动扰不息。咽干舌燥。心悸久痛。津液致伤也。症固属虚。但参术归 诸方。未能治及络病。内经肝病不越三法。辛散以理肝。酸泄以润肝。甘缓以益肝。宜辛甘润温之补。盖肝为刚脏。必柔以济之。自臻效验耳。

　　炒桃仁 柏子仁 新绛 归尾 橘红 琥珀古人治胁痛。法有五。或犯寒血滞。或血虚络痛。或血着不通。或肝火抑郁。

　　或暴怒气逆。皆可致痛。今是症脉细。弦数不舒。此由肝火抑郁。火郁者络自燥。

　　治法必当清润通络。

　　土栝蒌 炒香桃仁 归身 新绛 炒白芍 炙甘草询左胁下每日必有小痛超时。其痛势布散胸臆背部。从来不延及于腹中下焦。是腑络为病。凡久病从血治为多。今既偏患于上。仍气分之阻。而致水饮瘀浊之凝。此非守中补剂明甚。但攻法必用丸以缓之。非比骤攻暴邪之治。

　　当用稳法。议以阳明少阳方法。俾枢机开阖舒展。谅必有稗益矣。

　　生钩藤 生香附 风化硝 炒半夏 茯苓 生白蒺藜 竹沥姜汁泛丸诊脉右弦。左小弱涩。病起积劳伤阳。操持索思。五志皆逆。而肝为将军之官。谋虑出焉。故先胁痛。晡暮阳不用事。其病渐剧。是内伤症。乃本气不足。日饵辛燥。气泄血耗。六味滋柔腻药。原非止痛之方。不过矫前药之谬而已。内经肝病三法。治虚亦主甘缓。盖病既久。必及阳明胃络。渐归及右。肝胃同病。人卧魂藏于肝。梦寐纷纭。伤及无形矣。议用甘药。少佐摄镇。

　　人参 枣仁 茯神 炙草 柏子仁 当归 龙骨 金箔 桂圆肉煮浓汁捣丸小便自利。大便黑色。当脐腹痛。十五年渐发日甚。脉来沉而结涩。此郁勃伤及肝脾之络。致血败瘀留。劳役动怒。宿 乃发。目今冬深闭藏。忌用攻下。议以辛通润血。所谓通则不痛矣。

　　桃仁 桂枝木 穿山甲 老薤白 阿魏丸腹痛三年。时发时止。面色明亮。是饮邪亦酒湿酿成。因怒左胁有形痛绕腹中。及胸背诸俞。乃络空饮气逆攻入络。食辛热痛止复痛。盖怒则郁折肝用。

　　惟气辛辣可解。论药必首推气味。

　　粗桂枝木 天南星 生左牡蛎 真橘核 川楝子肉 李根东行皮脉小涩。久因悒郁。脘痛引及背胁。病入血络。经年延绵。更兼茹素数载。阳明虚馁。肩臂不举。仓猝难于奏效。是缓调为宜。议通血络润补。勿投燥热劫液。

　　归须 柏子仁 桂枝木 桃仁 生鹿角 片姜黄

　　头风

　　右偏头痛。鼻窍流涕。仍不通爽。咽喉疳腐。寤醒肢冷汗出。外邪头风。已留数月。其邪混处。精华气血。咸为蒙闭。岂是发散风寒可解。头巅药饵。务宜清扬。

　　当剌风池风府。投药仍以通法。莫非气血周行。焉望却除宿病。

　　西瓜衣 鲜芦根 苡仁 通草 蜡矾丸头形象天。义不受浊。今久痛有高突之状。似属客邪蒙闭清华气血。然常饵桂附河车。亦未见其害。思身半以上属阳。而元首更为阳中之阳。大凡阳气先虚。清邪上入。气血瘀痹。其痛流连不息。法当宣通清阳。勿事表散。以艾KT 烙按法灸治。是一理也。

　　熟半夏 北细辛 炮川乌 炙全蝎 姜汁阳气为邪所阻。清空机窍不宣。考周礼采毒药以攻病。藉虫蚁血中搜逐。

　　以攻通邪结。乃古法而医人忽略者。今痛滋脑后。心下呕逆。厥阴见症。久病延虚。攻邪须兼养正。

　　川芎 当归 半夏 姜汁 炙全蝎 蜂房

　　温热

　　风温从上而入。风属阳。温化热。上焦进肺。肺气不得舒转。周行气阻。致身痛脘闷不饥。宜微苦以清降。微辛以宣通。医谓六经。辄受羌防。泄阳气。劫胃汁。

　　温邪忌汗。何遽忘之。

　　杏仁 香豉 郁金 山栀 栝蒌皮 蜜炒橘红劳倦嗔怒。是七情内伤。而温邪感触。气从口鼻直自膜原中道。盖伤寒阳症。邪自太阳次第传及。至于春温夏热。则鼻受气。肺受病。口入之气。竟由脘中。

　　所以原有手经见症。不比伤寒足六经之病也。其原不同。治法亦异。仲景论温邪不可发汗。汗则劫津伤阴。身必灼热。一逆尚引日。再逆促命期。又云。鼻息鼾。

　　语言难出。剧则惊痫螈 。无非重劫津液所致。今病发热。原不是太阳客邪见症。所投羌防。辛温表汗。此误即为逆矣。上窍不纳。下窍不便。亦属常事。必以攻下希图泄热。殊不知强汗劫津而伤阳。妄下劫液更亡阴。顷诊脉。两手如搐而战。舌干燥而无苔。前板齿干。目欲瞑。口欲开。周身灯照而淡晦。斑纹隐隐约约。

　　几日来时有呃逆。因胃乏谷气而中空。肝阳冲突。上冒肆虐耳。为今返正。先与糜粥。使胃中得濡。厥阳不致上冒。而神昏之累可已。进药之理。甘温可以生津除热。即斑疹亦不足虑。观仲景论中。邪少虚多。阴液阳津并涸者。复脉汤主之。谨仿此义。

　　炙甘草 人参 生地 白芍 阿胶 麦冬温邪有升无降。经腑气机交逆。营卫失其常度。为寒热。津液日耗。渴饮不饥。阳气独行。则头痛面赤。是皆冬春骤暖。天地失藏。人身应之。患此者最多。考古人治温病忌表。误投即为劫津。逆传心包。最怕神昏谵语妄狂。治病以辛甘凉润为主。盖伤寒入足经。温邪入手经也。上润则肺降。不致 郁。胃热下移。知饥渴解矣。

　　嫩竹叶 桑叶 杏仁 蔗汁 麦冬 生甘草 石膏久患虚损。原寝食安舒自服阴柔腻补。不但减食不寐。脘中常闷。渴欲饮凉。此口鼻吸入温邪。先干于肺。误补则邪愈炽。气机阻塞。弱质不敢开泄。援引清扬肃上。兼以威喜丸。淡以和气。上焦得行。可用养胃法。

　　白沙参 苡仁 天花粉 桑叶 郁金 威喜丸积劳伤阳卫疏。温邪上受。内入乎肺。肺主周身之气。气窒不化。外寒似战栗。其温邪内郁必从热化。今气短胸满。病邪在上。大便泻出稀水。肺与大肠表里相应。亦由热迫下泄耳。用辛凉轻剂为稳。

　　杏仁 枯梗 香豉 橘红 枳壳 薄荷 连翘 茯苓温邪中自口鼻。始而入肺为咳喘。继传膻中则呛血。乃心营肺卫受邪。然邪在上焦。壅遏阻气。必聚为热。痰臭呛渴。是欲内闭。惜不以河间三焦立法。或谓伤寒主六经。或谓肺痈。或泄气血。致热无出路。胸突腹大。危期至速矣。即有对症药饵。气涌沸腾。势必涌吐无余。焉望有济。夫温热秽浊。填塞内窍。神识昏迷胀闷欲绝者。须以芳香宣窍。佐牛黄金箔。深入脏络。以收锢闭之邪。今危笃若此百中图一而已。

　　紫雪丹仲景云。阴气先伤。阳气独发。不寒瘅热。令人消烁肌肉。条例下不注方。但曰。以饮食消息之。后贤谓甘寒生津。解烦热。是矣。今脉数。舌紫渴饮。气分热邪未去。渐次转入血分。斯甘寒清气药中。必佐存阴。为法中之法。

　　生地 石膏 生甘草 知母 粳米 竹叶心 白芍温邪逆传膻中。热痰蔽阻空窍。所进寒凉消导。徒攻肠胃。毫无一效。痰乃热熏津液所化。膻中乃空灵之所。是用药之最难。至宝丹。芳香通其神明之窍以驱热痰之结。极是。但稚年受温邪。最易亏阴津耗。必兼滋清。以理久伏温邪为正。

　　犀角 鲜生地 元参 连翘心 丹皮 石菖蒲 至宝丹腹满已久。非是暴症。近日面颔肿胀。牙关紧闭。先有寒热。随现是象。诊脉右搏数。左小。乃温邪触自口鼻。上焦先受。气血与热胶固。致清窍不利。倏有痹塞之变。理当先治新邪。况头面咽喉结邪。必辛凉轻剂以宣通。若药味重浊。徒攻肠胃矣。仿东垣普济消毒意。

　　连翘 牛蒡子 马勃 射干 滑石 夏枯草 金银花露 金汁脉左数。右缓弱。阳根未固。阴液渐涸。舌赤微渴。喘促自利。溲数。晡刻自热。

　　神烦呓语。夫温邪久伏少阴。古人立法。全以育阴祛热。但今见症。阴分固有伏邪。真阳亦不肯收纳。拟仿刘河间浊药轻投。不为上焦热阻。下焦根蒂自立。冀其烦躁热蒸渐缓。

　　熟地炭 茯苓 淡苁蓉 远志炭 川石斛 五味子丰腴体质。适值过劳。阳气受伤。呕吐食物。无头痛身热。已非外感风寒。而间日烦躁。渴饮。唇焦。舌黑。是内伏热气。由募原以流布三焦。亦如疟邪分争营卫者然。然有年积劳既久。伏邪客病本轻。脉小缓。按之不无鼓击。可为征验。且二便颇通。略能纳谷。焉有停滞积聚。仲景于瘅热无寒之条。不出药方。但曰。以饮食消息。后贤参圣意。甘寒以养胃阴。其热自解。要知表散之辛温。消滞之苦温。以及苦寒沉降。多犯圣训戒律矣。

　　鲜生地 甜杏仁 麦冬 花粉 竹叶心 青蔗汁 连翘夏季温热上受。首先入肺。河间主三焦。极是。今世医者。初用非发散。即消食。散则耗气。消则劫胃。究竟热蕴未除。而胃汁与肺气皆索。故不饥不食不便。

　　上脘似格似阻。酸浊之气。皆是热化。病延多日。苦寒难以骤进。先拟开提上焦气分。

　　苏子 杏仁 土栝蒌皮 枇杷叶 黄芩 降香

　　疫毒疹

　　朱某疫疠秽邪。从口鼻吸受。分布三焦。弥漫神识。不是风寒客邪。亦非停滞里症。故发散消导。即犯劫津之戒。与伤寒六经。大不相同。今喉痛丹疹。舌如朱。神躁暮昏。上受秽邪。逆走膻中。当清血络以防结闭。然必大用解毒。以驱其秽。必九日外不致昏愦。冀其邪去正复。

　　犀角 连翘 生地 玄参 菖薄 郁金 银花 金汁暴寒骤加。伏热更炽。邪郁则气血壅遏。痧疹不肯外达。痰气交阻。神迷喘促。渐入心胞络中。有内闭外脱之忧。热注下迫。自利粘腻不爽。法当开其结闭。

　　消毒解其膻中之壅。必得神清。方保无变。

　　连翘心 飞滑石 石菖蒲 炒金银花 射干 通草 煎化牛黄丸舌边赤。昏谵。早轻夜重。斑疹隐现。是温湿已入血络。夫心主血。邪干膻中。

　　渐至结闭为昏痉之危。苦味沉寒。竟入中焦。消导辛温。徒劫胃汁。皆温邪大禁。

　　议清疏血分。轻剂以透斑。更参入芳香。逐秽以开内窍。近代喻嘉言申明。戒律宜遵也。

　　犀角 玄参 连翘 银花 石菖蒲 金汁 牛黄丸发瘰热肿。独现正面。每遇九十月大发。五六月渐愈。七八年如是。因思夏令阳气宣越。营卫流行无间。秋令气凛外薄。气血凝滞。此湿热漫无发泄。乃少阳木火之郁。及阳明蕴蒸之湿。故上焦尤甚耳。法以辛凉。佐以苦寒。俾阳分郁热得疏。庶几发作势缓。

　　夏枯草 鲜菊叶 苦丁茶 鲜荷叶边 羚羊角 黑桅皮 郁金 苡仁

　　暑

　　暑热必挟湿。吸气而受。先伤于上。故仲景伤寒。先分六经。河间温热须究三焦。大凡暑热伤气。湿着阻气。肺主一身周行之气。位高为手太阴经。据述病样。面赤足冷。上脘痞塞。其为上焦受病显著。缘平素善饮。胃中湿热久伏。辛温燥裂。不但肺病不合。而胃中湿热。得燥热锢闭。下利稀水。即协热下利。故黄连苦寒。每进必利甚者。苦寒以胜其辛热。药味尚留于胃底也。然与初受之肺邪无当。此石膏辛寒。辛先入肺。知母为味清凉。为胃之母气。然不明肺邪。徒曰生津。焉是至理。昔孙真人未诊先问。最不误事。再据主家说及病起两旬。从无汗泄。经云。暑当汗出勿止。气分窒塞。日久热侵入血中。咯痰带血。舌红赤不甚渴饮。上焦不解。漫延中下。此皆急清三焦。是第一章旨。故热病之瘀热留络。而为遗毒。注腑肠而为洞利。便为束手无策。再论。湿乃重浊之邪。热为熏蒸之气。热处湿中。蒸淫之气。上迫清窍。耳为失聪。不与少阳耳聋同例。青蒿减柴胡一等。

　　亦是少阳本药。且大病如大敌。选药如选将。苟非慎重。鲜克有济。议三焦厘清。治从河间法。

　　飞滑石 生石膏 寒水石 大杏仁 炒黄竹茹 川通草 莹白金汁 金银花露又 诊脉后。腹胸肌腠。登现瘾疹。气分湿热。原有暗泄之机。早间所谈余邪遗热。必兼解毒者为此。下午进药后。诊脉较大于早晨。神识亦如前。但舌赤。中心甚干燥。身体扪之。热甚于早间。此阴分亦被热气蒸伤。瘦人虑其液涸。然痰咯不清。养阴药无往而非腻滞。议得早进清膈一剂。而三焦热秽之蓄。当用紫雪丹二三匙。藉其芳香。宣窍逐秽。斯涸热可解。浊痰不粘。继此调理之方。清营分。

　　滋胃汁。始可瞻顾。其宿垢欲去。犹在旬日之外。古人谓下不嫌迟。非臆说也。

　　知母 竹叶心 连翘心 炒川贝 犀角 元参 金汁 银花露 紫雪丹又 经月时邪。脉形小数。小为病退。数为余热。故皮腠麸脱。气血有流行之义。

　　思食欲餐。胃中有醒豁之机。皆佳兆也。第舌赤而中心黄苔。热蒸既久。胃津与阴液俱伤。致咽物咽中若阻。溺溲尖管犹痛。咯痰浓浓。宿垢未下。若急遽攻夺。

　　恐真阴再涸矣。此存阴为主。而清腑兼之。故乳进食物。便是助热。惟清淡之味。

　　与病不悖。自来热病。最怕食后劳复。举世共闻。非臆说也。

　　细生地 元参心 知母 炒川贝 麦冬 地骨皮 银花露 竹沥暑必挟湿。二者皆伤气分。从鼻吸而受。必先犯肺。乃上焦病。治法以辛凉微苦。气分上焦廓清则愈。惜乎专以陶书六经看病。仍是与风寒先表后里之药。致邪之在上漫延。结锢四十余日不解。非初受六经。不须再辨其谬。经云。病自上受者。治其上。援引经义以论治病。非邪僻也。宗河间法。

　　杏仁 栝蒌皮 半夏 姜汁 白蔻仁 石膏 知母 竹沥又 脉神颇安。昨午发疹。先有寒战。盖此病起于湿热。当此无汗。肌腠气窒至肤间。皮脱如麸。犹未能全泄其邪。风疹再发。乃湿因战栗为解。一月以来病魔。

　　而肌无膏泽。瘦削枯槁。古谓瘦人之病。虑涸其阴。阴液不充。补之以味。然腥膻浊味。徒助上焦热痰。无益培阴养液。况宿滞未去。肠胃气尚窒钝。必淡薄调理。

　　上气清爽。痰热不至复聚。从来三时热病。怕反复于病后之覆。当此九仞。幸加意留神为上。

　　元参心 细生地 银花 知母 生甘草 川贝 丹皮 橘红 竹沥病几一月。犹然耳聋。神识不慧。嗽甚痰粘。呼吸喉间有音。此非伤寒暴感。

　　皆夏秋间暑湿热气内郁。新凉引动内伏之邪。当以轻剂清解三焦。奈何医者。

　　不晓伏气为病。但以发散消食寒凉清火为事。致胃汁消亡。真阴尽灼。舌边赤。

　　齿板燥裂。乃邪留营中。有内闭螈 厥逆之变。况右脉小数。左脉涩弱。热固在里。当此阴伤日下。久之再犯亡阴之戒。从来头面。皆是清窍。既为邪蒙。精华气血不肯流行。诸窍失司聪明矣。此轻清清解。断断然也。议清上焦气血之壅为先。不投重剂苦寒。正仿古人肥人之病。虑虚其阳耳。

　　连翘心 元参 犀角 郁金 橘红 黑栀皮 川贝 鲜菖蒲根 竹沥又 脉右缓大。左弱。面垢色已减。痰嗽不爽。良由胃中津液。为辛散温燥所伤。

　　心营肺卫。悉受热焰蒸迫。致神呆喘急耳聋。清阳阻痹。九窍不利。首方宣解气血继方芳香通窍。无形令其转旋。三焦自有专司。岂与俗医但晓邪滞攻击而已。今已获效。当与清养胃阴肺气。体素丰浓。阳弱不耐沉寒。然深秋冬交天气降。则上焦先受。试观霜露下垂。草木皆改异色。人在气交。法乎天地。兼参体质施治。

　　枇杷叶 炒黄川贝 橘红 郁金 茯苓 苡仁三疟之邪在阴。未经向愈。春季洞利不食。想春雨外湿。水谷内聚亦湿。即湿多成五泄之谓。痍疮仅泄经隧湿邪。而里之湿邪未驱。长夏吸受暑邪。上蒙清空诸窍。咳嗽耳聋。的系新邪。非得与宿病同日而语。

　　连翘 飞滑石 嫩竹叶 荷叶边汁 桑叶 杏仁 象贝 黑山栀奔走气乱。复饮烧酒。酒气辛热。有升无降。肺气 郁。上下不通。舌白消渴。

　　气结自胸及腹。 自利不爽。周身肤腠皆痛。汗大出不解。无非暑湿热气。始由肺受。漫布三焦。群医消导苦药。但攻肠胃。在上痞结仍然。议淡渗佐以微辛。

　　合乎轩岐上病治上之方。

　　西瓜翠衣 川白通草 大豆黄卷 马兜铃 射干 苡仁三伏中阴气不生。阳气不潜。其头胀身痛。是暑邪初受。暑湿热必先伤气分。故舌白。口渴。身痛。早晨清爽。午后烦蒸。状如温疟。沐浴绕动血络。宿病得时邪而来。仲景云。先治新病。后理宿病。是亦阴气先伤。阳气独发也。

　　鲜生地 石膏 知母 元参 连翘 竹叶心 荷叶汁初病伏暑。伤于气分。微热渴饮。邪犯肺也。失治邪张。逆走膻中。遂舌绛缩。

　　小便忽闭。鼻煤裂血。口疮耳聋。神呆。由气分之邪热。漫延于血分矣。夫肺主卫。

　　心主营。营卫二气。昼夜行于经络之间。与邪相遇。或凉或热。今则入于络。津液被劫。必渐昏寐。所谓内闭外脱。

　　鲜生地 连翘 元参 犀角 石菖薄 金银花右脉空大。左脉小芤。寒热麻痹。腰痛冷汗。平素积劳内虚。秋暑客邪遂干脏阴。致神迷心热。烦躁。刮痧似乎略爽。病不肯解。此非经络间病。颇虑热深劫阴。而为痉厥。张司农集诸贤论暑病。谓入肝则麻痹。入肾为消渴。此其明征。议清阴分之邪。仍以养正补之。

　　阿胶 小生地 麦冬 人参 小川连 乌梅肉暑由上受。先入肺络。日期渐多。气分热邪。逆传入营。遂逼心胞络中。神昏欲躁。舌短缩。手足牵引。乃暑热深陷。谓之发痉。热闭在里。肢体反不发热热邪内闭则外脱。岂非至意。考古人方法。清络热必兼芳香。开里窍以清神识。若重药攻邪。直走肠胃。与胞络结闭。无干涉也。

　　犀角 鲜生地 连翘 鲜菖蒲 银花 化至宝丹四丸病已十余日。身尚躁热。舌苔粘腻。神呆目定。脉刚而数。烦躁呓语。此暑湿久伏。与时气之秽邪凝合。酿成胶腻之痰。闭塞清明之府。神情迷昧。胃家浊液蒸遏不宣。药食甘味。必蛔厥上冒。然内经有湿位之下。燥气乘之。是以从之。湿转为燥。若无湿痰之潮气上蒸。舌苔早已燥剌矣。今先滋液。以清烈焰之燔。

　　鲜生地 麦冬 乌梅 蔗浆 银花露 羚羊角 蚌水又 面垢舌白。渴饮。气短如喘。自利。是秽浊气入口鼻。与水谷之气互相混扰。

　　湿气阻塞。氤氲内蒸。三焦皆受。胸背肢节。有晦黯斑纹。秽与气血胶固。心络为邪熏灼。神昏呓语。手经蔓延疫邪。不与伤寒同例。法当芳香辟邪。参以解毒。必不为湿秽蒙闭。可免痉厥之害。

　　石菖蒲汁 白蔻仁 犀尖 小青皮 连翘心 金银花 六一散 金汁 至宝丹又 邪陷复利。伤及厥阴。症见气上撞心。饥不能食。干呕腹痛。全是肝病见端。

　　肝为至阴之藏。相火内寄。仲圣治法。不用纯刚之剂。以肝为刚藏也。今正交土旺之时。木火为仇。五日内未为稳当。宜慎之。

　　人参 淡吴萸 当归 白芍 秦皮 炒乌梅今年七月。秋暑未除。初病头痛身热。是暑由上窍。伤及清阳。医药当辛凉取气。同气相求。中上之轻邪自散。无如辛温苦寒清滋之类。杂然并投水谷内蒸。氤氲不解。见症仍在身半以上。躯壳之间。非关脏腑大病。第能蔬食十日。可解上焦之郁。

　　川芎 薄荷 荆芥炭 炒白芷 蔓荆子 菊花蒂 绿茶煎汤代水中气索虚。贪寒饮冷。遏伏暑湿之火。蕴于膻中。劫津耗液。尽从燥化。肺气不能下输。肠胃燥满不行。下之。遂逼血下行。血既下夺。亦云竭矣。阴不配阳。汗不外泄。即为上厥。上厥下竭。肺经独受燥累。急进清燥救肺汤。以回阴液。

　　枇杷叶 人参 麦冬 桑叶 阿胶 杏仁 生石膏 竹叶

　　湿

　　病起旬日。犹然头胀。渐至耳聋。正如内经病能篇所云。因于湿首如裹。此呃忒鼻衄。皆邪混气之象。况舌色带白。咽喉欲闭。邪阻上窍。空虚之所。谅非苦寒直入胃中可以治病。病名湿温。不能自解。即有昏痉之变。医莫泛称时气而已。

　　连翘 牛蒡子 银花 马勃 射干 金汁仲景云。小便不利者。为无血也。小便利者。血症谛也。此症是暑湿气蒸。三焦弥漫。以致神昏。乃诸窍阻塞之兆。至小腹硬满。大便不下。全是湿郁气结。彼世医犹然以滋味呆钝滞药。与气分结邪相反极矣。议用甘露饮法。

　　猪苓 浙茯苓 寒水石 晚蚕砂 皂荚子厥阴为病。必错杂不一。疟痢之后。肝脏必虚。发症。左胁有痞。腹中块儡外坚。胁下每常汨汨有声。恶虚就实。常有寒热。胃中不知饥。而又 杂吞酸。脉长而数。显然厥阴阳明。湿热下渗。前阴阳缩。而为湿热症也。议用升发阳明胃气。

　　渗泄厥阴湿热。其症自愈。

　　苍术 半夏 茯苓 橘红 通草 当归 柏子仁 沙蒺藜 川楝子 茴香温疟初愈。骤进浊腻食物。湿聚热蒸。蕴于经络。寒战热炽。骨骱烦疼。舌起灰滞之色。面目痿黄色。显然湿热为痹。仲景谓湿家忌投发汗者。恐阳伤变病。

　　盖湿邪重着。汗之不却。是苦味辛通为安耳。

　　防己 杏仁 滑石 醋炒半夏 连翘 山栀 苡仁 野赤豆皮湿温长夏最多。湿热郁蒸之气。由口鼻而入。上焦先病。渐布中下。河间所谓三焦病也。治与风寒食积迥异。仲景云。湿家不可发汗。汗之则痉。湿本阴邪。

　　其中人也则伤阳。汗则阳易泄越。而邪留不解。湿蒸热郁。发现为黄。熏蒸气隧之间。正如罨曲之比。斯时病全在气分。连翘赤小豆汤。可以奏效。今经一月。邪弥三焦。自耳前后。左肿及右。痈疡大发。夫痈者壅也。不惟气滞。血亦阻塞。蒸而为脓。谷食不思。陡然肉消殆尽。胃气索然矣。商治之法。补则助壅。清则垂脱。前辈成法。一无可遵。因思湿热秽浊。结于头面清窍。议轻可去实之法。选芳香气味。使胃无所苦。或者壅遏得宣。少进浆粥。便是进步。经云。从上病者。治其上。灵枢云。上焦如雾。非轻扬芳香之气。何以开之。

　　青菊叶 荷叶边 金银花 象贝母 绿豆皮 马兜铃 连翘 射干 金汁脉弦缓。面目肌肤皆黄。舌白滑腻。胸脘膈间胀闭。病名湿温。由濒海潮湿气入口鼻。至募原分布三焦。此为外因。仍食水谷腥物。与外入秽浊之邪。两相交混。湿甚热郁。三焦隧道。气血不通。遂变黄色。发汗不愈者。湿家本有汗也。清热消导不愈者。热从湿中而起。湿不去。则热不除也。夫湿邪无形质。攻滞乃有形治法。其不效宜矣。昔河间治湿热。必取乎苦辛气寒。盖苦降以逐湿辛香以祛秽。寒取乎气。藉气行。不闭塞于内也。当世医者混以伤寒表里为治。殊不知秽湿气入口鼻。游行三焦。不与伤寒同治。

　　绵茵 白豆蔻 浓朴 川通草 广皮白 茯苓皮 半夏曲 块滑石雨湿地蒸潮秽经旬。人在气交之中。口鼻吸受。从上内侵。头胀脘闷。肉刺骨痛。盖肺位最高。其气主周身贯串。既被湿阻。气不运通。湿甚生热。汗出热缓。

　　少间再热。凡风寒得汗解。湿邪不从汗解耳。仲景云。湿家不可发汗。汗之则痉。

　　谓湿本阴晦之邪。其伤必先及阳。故汗下清降消导。与湿邪不相干涉也。湿也。

　　热也。皆气也。能蒙蔽周身之气。原无有形质可攻。由上不为清理。漫延中下二焦。非比伤寒六经。自表传里相同。河间畅发此义。专以三焦宣通为法。明张司农亦以苦辛寒主治。总以气分流利为主。气通则湿解矣。今两旬不愈。入暮昏厥。厥者逆乱之称。以邪深入至阴之中。热蒸上冒。致神明为邪所蒙蔽矣。初湿邪下注。而大便为溏。今则气窒结闭。而大便不通。古称热深厥深。又云。厥少热多则病退。厥多热少则病进。凡厥多隶厥阴也。

　　绿豆 野赤豆 马料豆 地浆 珍珠 冰片又 暑湿客气由上受以行中道。未按经法。致三焦痞塞。逆乱为厥。厥属邪深在阴。故取地浆重阴清热。珠潜水底咸寒。少佐冰片辛热。能开热痹。直走至阴。

　　以冀厥止。究竟暑湿热气乃无质之邪。弥漫胸臆。如烟雾缭绕。诸宗气营气无以展舒。焉有知味知饥。彼攻消峻克。能涤有形之邪滞。非湿结气分之治也。昔轩岐云。病从上者治其上。且上焦如雾。藉轻扬可以去实。半月不更衣。断勿攻下。皆气窒使然。

　　川贝 米仁 兜铃 白蔻 连翘 射干 通草中年冲气。痰升喘急。随发随止。从肝肾本病治。固是地黄饮子。用意在浊药轻投。勿以味浓凝滞痰气。但以质能引导至下。变饮为丸。纯是浊药柔温。若归脾汤。甘温守中。养脾之营。更与痰饮冲逆相背。自七月间反复。必有暑湿客气。从呼吸而受。据述肌肤间发丹疹。浮肿甚速。腠膜映红。若但内症。未必有此。

　　思夏秋口鼻受气。上焦先伤。与肝肾本病两途。上焦失解。理必漫延中下。而三焦皆为病薮矣。此胀在乎脉络。不在腑肠。水谷无碍者缘此。况久病大虚。温补不受。必当推其至理。伏邪引动宿病。仲景论必先理其邪。且口渴便实。岂温热相宜。自言怀抱郁结。相火内寄肝胆。如茎肿囊纵。湿壅水渍。勉以三焦气分宣通方。仿古二虚一实。偏治其实。开其一面也。

　　飞滑石 杏仁 茯苓皮 浓朴 猪苓 通草 白蔻仁望色。萎瘁晦黯。闻声。呼吸不利。语音若在瓮中。诊脉右缓左急。问初病忽热忽温。头中如裹。腰痛欲拊扪。神识呆钝。昏昏欲寐。肢节螈痉。咳痰映红。溺溲短缩。便溏带血。不饥不渴。环口微肿。唇干不红。舌白糜腐。此水谷酒腥湿热相并郁蒸。阻挠清气之游行。致周身气机。皆令痹塞。夫热邪湿邪皆气也。由募原分布三焦营卫。循环升降。清浊失司。邪属无形。先着气分。时师横议表邪宜汗。

　　里滞宜消。见热投凉。殊不知热由湿郁。气行热走。仲景于痉 从湿化忌汗忌下。明示后人勿伤阴阳耳。但无形之邪。久延必致有形。由气入血。一定理也。据色脉症参之。未见或可采用。

　　羚羊角 茵 银花 连翘 通草 大腹皮 茯苓皮 猪苓 泽泻 至宝丹

　　黄胆

　　心下痛。年余屡发。痛缓能食。渐渐目黄溺赤。此络脉中凝瘀蕴热。与水谷之气。交蒸所致。若攻之过急。必变胀满。此温燥须忌。议用河间金铃子散。合无择谷芽枳实小柴胡汤法。

　　金铃子 延胡 枳实 柴胡 半夏 黄芩 黑山栀 谷芽述初病似疟。乃夏暑先伏。秋凉继受。因不慎食物。胃脘气滞。生热内蒸。变现黄胆。乃五疸中之谷疸也。溺黄便秘。当宣腑湿热。但不宜下。恐犯太阴变胀。

　　绵茵 茯苓皮 白蔻仁 枳实皮 杏仁 桔梗 花粉面目悉黄。微见黑滞。烦渴腹满。左脉弦数。右脉空大。此内伤发黄。为厥阴肝木太阴脾土二脏交伤之候也。夫肝为风脏。其性喜伸而恶屈。郁则木不得伸而屈矣。郁极则其气盛而风乃发。风发必挟其势以贼脾。脾为湿土之司。土受克而气不行。则湿胜矣。风性虽善行。遇湿以留之。反壅滞经络而不解。由是湿停阳瘀而烦渴有加。其发黄也必矣。虽曰风湿所致。实由木亢而不宁。土困而不舒。非外来风湿之比。况黑色见于面。则知并伤其肾。以脾病不行。胃中谷气入肾。反将脾中浊气下流。故于黄中见黑滞耳。即其腹满。亦是中气不行。虚热内壅。非结热当下之比。若误下之。则藏气空虚。风从内生矣。若误汗之。则阳气外解。湿愈不能行矣。为商治法。平肝之亢。扶土之虚。兼解郁热以清气道。除湿蒸而和中气。

　　人参 白术 白芍 黄连 山栀 归身 丹皮 茵 秦艽 柴胡 甘草 半夏

　　疟疾

　　疟疾停药。日有向愈之机。胃困则痞闭。不欲食。今虽未加餐。已知甘美。皆醒之渐也。童真无下虚之理。溲溺欲出。尿管必痛。良由胃津肺汁。因苦辛燥热烈气味。劫夺枯槁。肠中无以营运。庸医睹此。必以分利。所谓泉源既竭。当滋其化源。九窍不和。都属胃病。

　　麦门冬 甜水梨皮 甜杏仁 蔗浆脉数。目 黄。舌心干白黄胎。口中粘腻。脘中痞闷。不思纳谷。由于途次暑风客邪内侵。募原营卫不和。致发疟疾。夫暑必兼湿。湿也。热也。皆气也。气与邪博。则清浊交混。升降自阻。古称湿遏必热自生矣。圣帝论病。本乎四气。其论药方推气味。理必苦降辛通。斯热气痞结可开。消导攻滞。香燥泄气。置暑热致病之因于不治。不识何解。

　　川连 黄芩 花粉 桔梗 白蔻仁 郁金 橘红 六一散寒来喜饮热汤。发热后反不渴。间疟已四十日。今虽止。不饥不思食。五味入口皆变。初病舌白干呕。湿邪中于太阴。脾络湿郁气滞。喜热饮。暂通其郁。邪蒸。湿中生热。六腑热灼。津不营运。至大便硬秘。此为气湿痹结。当薄味缓调。今气厘清肃。与脾约似同。但仲景气血兼治。此病却专伤气分。

　　炒黄半夏 生益智仁 绵茵 广皮 浓朴 茯苓湿热与水谷交蒸。全在气分。尝称三焦。分消清解。既成间日疟疾。邪正互争。原无大害。初误于混指伤寒六经。再谬于参术守补。致邪弥漫。神昏喘急。妄谵痉搐。皆邪无出路。内闭则外脱。求其协热下利。已不可得。诊脉细涩。按腹膨满。夫脾满属气。燥实在血。今洞利后。而加腹满。诸气皆结。岂须闭塞而然。溃败决裂至此。难望挽救。

　　细叶菖蒲根汁 草果仁 茯苓皮 紫浓朴 绵茵 辰砂益元散 连翘心 金银花牛黄丸脉小涩。病起疟后。食物不和。仍诵读烦劳。遂至左胁连及少腹。常有厥气。

　　或攻胃脘。或聚腹中。凝着 胀。古语云。胀不离乎肝胆。亦犹咳不离乎肺也。盖肝得邪助。木势张扬。中土必然受侮。本气自怯。运纳之权自灭。清阳既少展舒。

　　浊阴日踞。渐为痞满。上年温养。辛甘久进。未见病去。其治体之法。谅不能却。自述静处病加。烦动小安。其为气血久阻为郁。议用通络法。以病根由疟久。邪留络中耳。

　　紫降香 桃仁 小香附 淡姜渣 神曲 鸡肫皮 南山楂 韭根汁泛丸前议劳伤阳气。当知内损邪陷之理。凡女人天癸既绝之后。其阴经空乏。

　　岂但营卫造偏之寒热而已。故温脾胃。及露姜治中宫营虚。但畏寒不知热。为牝疟。盖牝为阴。身体重着。亦是阴象。此辛甘理阳。鹿茸自督脉以煦提。非比姜附但走气分之刚暴。驱邪益虚。却在营分。难经曰阳维脉。为病发寒热也。

　　鹿茸 鹿角霜 人参 当归 浔桂 茯苓 炙草暑伤气分。上焦先受。河间法至精至妙。后医未读其书。焉能治病臻效。邪深则疟来日迟。气结必胸中混闷如痞。无形之热。渐蒸有形之痰。此消导发散。

　　都是劫津。无能去邪矣。

　　石膏 杏仁 半夏 浓朴 知母 竹叶脉沉舌白呃忒。时时烦躁。向系阳虚痰饮。疟发三次即止。此邪窒不能宣越。并非邪去病解。今已变病阴冱。痰浊阻塞于中。致上下气机。不相维续。症势险笃。舍通阳一法。无方可拟。必得中阳流运。疟症复作。庶有愈机。

　　淡附子 生草果仁 生白芍 茯苓 生浓朴 姜汁伏暑冒凉。发疟。以羌防苏葱辛温大汗。汗多卫阳大伤。胃津亦被劫干。致渴饮。心烦。无寐。诊脉左弱右促目微黄。嗜酒必中虚谷少。易于聚湿蕴热。勿谓阳伤骤补。仿内经辛散太过。当食甘以缓之。

　　大麦仁 炙草 炒麦冬 生白芍 茯神 南枣疟邪田四末以扰中。皆阳明厥阴界域。阳明衰。则厥阴来乘。津液少。斯内风必动。昔贤以疟属气虚。本是湿痰败血。今戌亥频热。行走淋汗。显然液虚阳动风生。脂液不得灌溉肢末。非湿痰气分之恙。

　　冬桑叶 熟首乌 黑芝麻 柏子仁 茯神 当归 杞子 菊花炭 蜜丸疟已复疟。溺浊淋痛。稚年脾疟。食物不慎。色黄。腹膨。有滞。脾胃愈衰。东垣云。中气不足。溲便为变。初秋交冬。迭加反复。久则五疳痨瘵。当慎于食物。令脾胃气灵可效。宗脾胃论升降疏补法。

　　人参 茯苓 炙草 广皮 使君子 神曲 楂肉 麦芽 泽泻闽产阳气偏泄。今年久热伤元。初疟发散。不能去病。便是再劫胃阳。致邪入厥阴。昏冒大汗。思肝肾同属下焦。厥阳挟内风冒厥。吐涎沫胶痰。阳明胃中。

　　以寒热戕扰。空虚若谷。风自内生。阅医药不分经辨症。但以称虚道实。宜乎鲜有厥效。但用仲景安胃泄肝一法。

　　人参 川椒 乌梅 附子 干姜 桂枝 川连 生牡蛎 生白芍舌白不大渴。寒战后热。神躁欲昏。而心胸饱闷更甚。疟系客邪。先由四肢以扰中宫。痰涎呕逆。显是肺胃体虚。邪聚闭塞不通。故神昏烦躁。郁蒸汗泄。得以暂解。营卫之邪未清。寒热漫延无已。此和补未必中窍。按经设法为宜。

　　白蔻仁 大杏仁 焦半夏 姜汁 黄芩 淡竹叶脉微弱而细。鼻准独明。昼日形冷汗泄。不饥少纳。脘腹常痞。泄气自舒。此阳气失护卫。而寒栗汗出。阳失鼓运。而脾胃气钝。前进养营。亦主中宫。想因血药柔 。阳不骤苏。初进甚投。接用则力疲矣。询其不喜饮汤。舌颇明润。非邪结客热之比。议用理中汤法。专以脾胃阳气是理。不独治病。兼可转运日前之药昔贤以疟称为脾寒。重培生阳。使中州默运。实治法之要旨。

　　人参 生芍 白术 附子 茯苓 干姜疟有十二经。然不离少阳厥阴。此论客邪之伤。若挟怫郁嗔怒。致厥阳肝气横逆。其势必锐。经言肝脉贯膈入胃。上循喉咙。而疟邪亦由四末扰中。故不饥不食。胃受困也。夫治病先分气血。久发频发之恙。必伤及络。络乃聚血之所。

　　久病必瘀闭。香燥破血。凝滞滋血。皆是症之禁忌也。切宜凛之。

　　青蒿 生鳖甲 炒桃仁 当归尾 郁金 橘红 茯苓疟后耳窍流脓。是窍闭失聪。留邪与气血。混为扭结。七八年之久。清散不能速效。当忌荤酒浊味。卧时服茶调散一钱。患耳中。以甘遂削尖。插入耳内。衔甘草半寸许。两年前晨泄。食入呕吐。此非有年体质之脾肾虚泻。可以二神四神治也。盖幼冲阳虚。百中仅一耳。今泻泄仍然。寒热咳嗽失血。月事不来。脉得弦数。形色消夺。全是冲年阴不生长。劳怯大着。无见病治病之理。保其胃口。以冀经通。务以情怀开爽为要。勿恃医药却病。

　　熟地炭 炒当归 炙甘草 炒白芍 淡黄芩 乌梅肉 黑楂肉

　　痢

　　痢将两月。目微黄。舌白口干唇燥赤。腹满。按之软。竟日小便不通。病者自述肛门窒塞。努挣不已。仅得迸出粘积点滴。若有稀粪。自必倾肠而多。思夏秋间暑湿内着为痢。轩岐称曰滞下。谓滞着气血。不独食滞一因。凡六腑属阳。以通为用。五脏为阴。藏蓄为体。先泻后痢。脾传肾则逆。即土克水意。然必究其何以传克之由。盖伏邪垢滞。从中不清。因而下注矣。迁延日久。正气因虚。仲景论列三阴。至太阴篇中。始挈出腹满字样。脾为柔脏。惟刚药可以宣扬驱浊。但今二肠窒痹。气不流行。理中等法。决难通腑。考内经二虚一实者治其实。开其一面也。然必温其阳。佐以导气逐滞。欲图扭转机关。舍此更无他法。

　　制附子 生浓朴 木香 制大黄 炒黑大茴舌白渴不欲饮。心腹热。每痢必痛。肛坠。痢又不爽。微呕有痰。口味有变。头中空痛。两颊皆赤。此谷气蒸湿。热郁于肠胃。清浊交混。忽加烦躁。难鸣苦况。法当苦寒泄热。辛香流气。渗泄利湿。盖积滞有形。湿与热本无形质耳。

　　川连 黄芩 郁金 浓朴 猪苓 槐米 秦皮夏秋痢疾。固是湿热伤气。脾胃气滞。后重里急不爽。古方香连丸。取其清里热。必佐理气。谓气行斯湿热积聚。无容留矣。知母生地。滋阴除热。治阴分阳亢之火。与痢门湿热大异。盖滋则呆滞。气钝窒塞。宜乎欲便不出。究竟湿热留邪仍在。附桂热燥。又致肛坠。痛如刀割。理中益气。东垣成法。仅仅升举下焦清阳。未能直透肠中。再用大黄重药。兼知母生地等味。更令伤及下焦。书义谓诸痢久都属肾伤。小腹坠忌冷。显然是下症。议用升阳。亦须下治。

　　人参 茯苓 泽泻 炙草 防风根 羌活 细辛 生姜 大枣暑必挟湿。伤在气分。古称滞下。此滞字非停滞饮食。言暑湿内侵。腑中流行阻遏而为滞矣。消导升举温补。暑邪无有出路。胸痞不饥不食。粘腻未已。而肛门沉坠里结。三焦皆受邪蒸。上下浑如两截。延为休息痢疾。缠绵展转。岂旦晚骤愈之病。

　　淡干姜 生姜 小川连 人参 枳实泻痢两月。肢高浮肿。高年自属虚象。但胸脘痞闷。纳谷恶心。每利必先腹痛。是夏秋暑热郁滞于中。虚体挟邪。焉有补涩可去邪扶正之理。恐交节令变症。明是棘手重症矣。

　　人参 茯苓 川连 淡干姜 生白芍 枳实脉右数左细数。面垢舌燥。白苔点点。肌肤甲错。左胁动气。伏暑当秋凉而发。初病如疟。当从苦辛寒法。里邪炽烈。变为下痢。胃津液劫。阴液大耗。昔贤于热病受涸。急以救阴为务。苟胃关得苏。渐以冀安。否则犯喻氏所指客邪内陷。

　　液枯致危之戒矣。

　　人参 生地 乌梅 炙草 麦冬 木瓜泻痢起于长夏。医谓时令湿热。胃苓汤芩芍法。固非谬讹。因高年肾阳肝阴先亏。使客气内扰。阻遏中流。乏砥柱坐镇。致狂澜滔天耳。病经两旬不减。重阴无阳。验诸神识甚清。其外邪为少。而内损为多。八脉无权。下无收摄。漏卮不已。理必生阳泄。下焦冷。此皆阴阳二气绝微。治病则夯。治本则宜。非置之不理。

　　实究天人而已。

　　人参 鹿茸 炒黑当归 生杜仲 生沙苑 茯苓初起无寒热。即泻痢呕恶不食。乃噤口痢重病。夫暑邪之伤。由口鼻吸气而入。邪与水谷交混。蒸变湿热。酿为积滞脓血。肠胃气窒。欲解不能通爽。遂致里急后重。香连苦辛。理气导湿清热。初用颇是。皆缘劳碌之人。非膏粱温养之质。淡薄积劳。中气易伤。四十日来。积少痛缓。医称病解。而食不下咽。不知饥饱。

　　诊得脉弦形衰。舌白。不渴饮水。日泻数行。全是胃倒气夺。中宫损极。下关不摄。

　　谷不能咽。焉能承受汤药。药味气劣。胃衰必恶。久痢久泻。务在能食。古人非醒脾胃。即安肾摄纳。再询粉浆下咽。或呛或噎。议以上脘宜通其清阳。下焦当固其滑脱。仿古方中参苓白术散末。当以米饮日服二次。间以不腻滑之物。食些少勿多。以示胃之所喜为补。必须胃气渐苏。方可转危为安。

　　人参 焦术 茯苓 炙草 炒扁豆 苡仁 桔梗 砂仁 炮姜炭 肉豆蔻邪陷疟后变痢。伤及厥阴。症见气上撞心。饥不能食。干呕腹痛。全是肝病。

　　肝为至阴之脏。相火内寄。仲景治法。不用纯刚燥热之药。以肝为刚脏故也。今正交土HT 。土木为雠。五日内未为稳当。

　　人参 炒当归 炒白芍 炒乌梅肉 茯苓 淡吴萸 生香附汁 真北秦皮当年痢久。用三神丸得效。是脾肾两困。兼由气分之滞。体质阳虚。遇冷病加。今病起长夏。小水不通。必系夏热阻其宣化。久则气血凝着。而为肠红。先与桂苓甘露饮。分消其湿。

　　于术 茯苓 猪苓 泽泻 滑石 桂心

　　泄泻

　　平素操持积劳。五志之火易燃。上则鼻窍堵塞。下有肛痔漏红。冬春温邪是阳气发越。邪气乘虚内伏。夫所伏之邪。非比暴感发散可解。况兼劳倦内伤之体。病经九十日来。足跗日肿。大便日行五六次。其形粘滞。其色黄赤紫腻。小便不利。必随大便而稍通。此肾关枢机已废。二肠阳腑失司。所进水谷脾胃。不主营运。酿湿坠下。转为瘀腐之形。正当土旺。入夏脾胃主气。此湿气内淫。由乎脾肾日伤。不得明理之医。一误再误。必致变现腹满矣。夫左脉之缓涩。是久病阴阳之损。是合理也。而右脉弦大。岂是有余形质之滞。即仲景所云。弦为胃减。

　　大则病进。亦由阳明脉络渐弛。肿自下而上之义。守中治中。有妨食滋满之弊。

　　大旨中宜运通。下宜分利。必得小溲自利。腑气开阖。始有转机。若再绵延月余。

　　夏至阴生。便难力挽矣。

　　四苓加椒目 浓朴 益智 广皮白三疟劫截不效。必是阴脏受病。衄血热渴。食入不化。痛泻。二者相反。思病延已久。食物无忌。病中勉强进食。不能充长精神。即为滞浊阻痹。先以胀泻调理。不必以疟相混。

　　草果 浓朴 陈皮 木香 茯苓皮 大腹皮 猪苓 泽泻经营劳心。纳食违时。饥饱劳伤。脾胃受病。脾失运化。夜属阴晦。至天明洞泻粘腻。食物不喜。脾弱恶食柔浊之味。五苓通膀胱。分泄湿气。已走前阴之窍。

　　用之小效。东垣谓中气不足。溲便为变。阳不营运。湿多成五泄矣。

　　人参 生白术 茯苓 炙草 炮姜 肉桂脉沉缓。肌肉丰盛。是水土禀质。阳气少于营运。水谷聚湿。布及经络。下焦每有重着病痛。食稍不运。便易泄泻。经水色淡。水湿交混。总以太阴脾脏。调理若不中窍。恐防胀病。

　　人参 茯苓 白术 炙草 广皮 羌活 独活 防风 泽泻晨泄难忍。临晚稍可宁安。易饥善食。仍不易消磨。其故在乎脾胃阴阳不和也。读东坦脾胃论。谓脾宜升则健。胃而降则和。援引升降为法。

　　人参 生于术 炮附子 炙草 炒归身 炒白芍 地榆炭 煨葛根 煨升麻 炮姜灰能食不化。腹痛泄泻。若风冷外乘。肌肉着冷。其病顷刻即至。上年用膏石安肾丸。初服相投。两旬不效。知是病在中焦。不必固下矣。自述行走数十里。未觉衰倦。痛处绕脐。议用治中法。足太阴。阳明主治。

　　生于术 生茅术 生益智 淡干姜 胡芦巴 茯苓 木瓜 荜茇

　　便闭

　　脾宜升则健。胃宜降则和。盖太阴之土。得阳始运。阳明之土。得阴自安。以脾喜刚燥。胃喜柔润。仲景急下存津。治在胃也。东垣大升阳气。治在脾也今能食不运。医家悉指脾弱是病。但诊脉较诸冬春。盛大兼弦。据经论病。独大独小。

　　斯为病脉。脾脏属阴。胃肺属阳。脉见弦大。非脏阴见病之象。久病少餐。犹勉强支撑。兼以大便窒塞。泄气不爽。坐谈片刻。嗳气频频。平素痔疮肠红。未尝安适。

　　此脉症全是胃气不降。肠中不通。腑失传导变化之司。古人云。九窍不和。都属胃病六腑为病以通为补。经年调摄。不越参术桂附。而毫乏应效。不必再进汤药。议仿丹溪小温中丸。服至七日。俾三阴三阳一周。再议治之。

　　小温中丸汤食下咽。嗳噫不已。不饥不食。大便干坚若弹丸。大凡受纳饮食。全在胃口。已经胃逆为病。加以嗔怒。其肝木之气。贯膈犯胃。斯病加剧。况平昔常似有形骨梗脉得左部弦实。气郁血结甚肖。进商辛润方法。

　　桃仁 冬葵子 皂荚核 郁李仁 大黄 降香 郁金服咸苦入阴。大便仍闭涩。针剌一次。病无增减。可谓沉锢之疾。夫病着深远。平素饮酒浓味酿湿聚热。渍筋烁骨。既已经年不拔。区区汤液焉能通逐议以大苦寒坚阴燥湿方法。参入酒醴引导。亦同气相求之至理。

　　黄柏 茅术 生大黄 干地龙 金毛狗脊 川连 萆 晚蚕砂 穿山甲 汉防已仙灵脾 海金沙 川独活 北细辛 油松节 白茄根 黄酒烧酒各半浸七日阳明脉大。环跳尻骨筋掣而痛。痛甚足筋皆缩。大便燥艰常秘。此老年血枯。内燥风生。由春升上僭。下失滋养。昔喻氏上燥治肺。下燥治肝。盖肝风木横。

　　胃土必衰。阳明诸脉。不主束筋骨。流利机关也。用微咸微苦。以入阴方法。

　　鲜生地 阿胶 天冬 人中白 川斛 寒水石肝血肾液久伤。阳不潜伏。频年不愈。伤延脾腑。由阴干及乎阳。越人且畏。

　　凡肝体刚。肾恶燥。问大便五六日更衣。小溲时间淋浊。尤非呆滞补涩所宜。

　　炒杞子 沙苑 天冬 桂拌酒白芍 茯苓 猪脊筋少腹微胀。小便通利方安。大便三四日一通。而燥坚殊甚。下焦诸病。须推肝肾。腑络必究幽门二肠。阅所服药。是香砂六君以治脾。不知肾恶燥耳。

　　当归 苁蓉 郁李仁 冬葵子 牛膝 小茴 茯苓 车前 蜜丸

　　五窍

　　先起咳嗽。继而耳 胀痛。延绵百日不愈。此体质阴虚。触入风温。未经清理外因。伤及阴分。少阳相火陡起。故入暮厥痛愈剧。当先清降。再议育阴。

　　苦丁茶 鲜菊叶 金银花 生绿豆皮 川贝母 鲜荷叶梗 益元散因大声喊叫。至右耳失聪。想外触惊气。内应肝胆。胆脉络耳。震动其火风之威。亦能郁而阻窍。治在少阳。忌食腥浊青蒿叶 青菊叶 薄荷梗 连翘 鲜荷叶汁 苦丁茶肾开窍于耳。心亦寄窍于耳。心肾两亏。肝阳亢逆。故阴精走泄。阳不内根据。

　　是以耳鸣时闭。但病在心肾。其原实由于郁。郁则胆阳独亢。令肝火上炎。清晨服丸药以补心肾。午服汤药以清少阳。以胆经亦络于耳也。

　　水煮熟地 麦冬 龟板 牡蛎 白芍 北味 建莲 磁石 茯神 沉香 辰砂 丸服夏枯草 丹皮 生地 山栀 女贞子 赤苓 生甘草 煎服肾窍开耳。胆络脉亦附于耳。凡本虚失聪。治在肾。邪干窍闭。治在胆。乃定例也。今年已六旬。脉形细数。皆是肾阴久亏。肝阳内风上旋蒙窍。五行有声。多动真气火风。然非苦寒直降可效。填阴重镇。滋水制木。佐以咸味入阴酸以和阳。药理当如是议。

　　熟地 龟板 锁阳 牛膝 远志 茯神 磁石 秋石 吴萸 五味高年。目暗已久。血络空虚。气热乘其空隙。攻触脉络。液尽而痛。当夜而甚。

　　乃热气由阴而上。想外科用酒调末药。必系温散攻坚。因此而痛。虚症可知。

　　羚羊角 连翘心 夏枯草 青菊叶 全当归 川桂枝 丹皮头面诸窍。皆清阳游行之所。邪处于中。则为堵塞。阳气不司流行。必畏寒形颓。内痹必郁而成热。有鼻柱鼽衄矣。论理当用通圣散。远处江外。仓猝就诊。

　　不可轻投。用轻可去实。

　　苦丁茶 干荷叶边 蔓荆子 连翘心 飞滑石 白芷素有痰火气逆。春令地中阳升。木火化风。上引巅顶。脑热由清窍以泄越。

　　耳鸣鼻渊。甚于左者。春应肝胆。气火自左而升也。宜清热散郁。辛凉达于头而主治。

　　羚羊角 黑山栀 苦丁茶 青菊叶 飞滑石 夏枯草花性情躁急。阳动太过。气火上升。郁于隧窍。由春深加病。失其调达之性。经言。春气病在头也。考五行六气。迅速变化。莫若火风。脑热暗泄。而为鼻渊。隧道失和。结成瘿核。夫东垣升阳散火。丹溪总治诸郁。咸取苦辛为法。然药乃片时之效。得能久安。以怡悦心志为要旨耳。

　　连翘心 土贝母 海藻 昆布 黑山栀 川芎 小生香附 郁金 羚羊角 夏枯草干荷叶边 青菊叶汁泛丸苦丁茶煎汤送形瘦尖长。禀乎木火。阴精不足。脑髓不固。鼻渊淋下。并不腥秽。暖天稍止。

　　遇冷更甚。其为虚证。显然明白。医者愈以风寒中脑主治。发散渗泄。愈耗正气。

　　岂但难愈。劳怯是忧。用天真丸。

　　人参 黄 白术 山药 苁蓉 当归 天冬 羊肉咽喉痛痹。发时如有物阻隔。甚至痛连心下。每晚加剧。是阴液日枯。肝脏厥阳化火风上灼。法以柔剂。仿甘以缓其急耳。

　　细生地 天冬 阿胶 生鸡子黄 元参心 糯稻根须阴涸于下。阳炽于上。为少阴喉痛。乃损怯之末传矣。用猪肤甘凉益坎。有情之属而效。今肉腠消烁殆尽。下焦易冷。髓空极矣。何暇以痰嗽为理。议滑涩之补。味咸入肾可也。

　　牛骨髓 羊骨髓 猪骨髓 麋角胶 建莲肉 山药 芡实 捣丸
