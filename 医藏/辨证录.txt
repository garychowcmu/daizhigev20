

　　辨证录 清 陈士铎

　　序

　　九流莫难于医，亦莫慎于医，盖人之性命所攸关也。是必奉其传于名师，穷其理于素习，小其心于临时。一遇其人之病，先审其人之气质，按其人之性情，据其人之居处、服习，循经辨络，以得其致病之原与夫病之所在，然后随节气，就方舆，切脉对症而投之以药，无不有随手而效焉者也。顾自张仲景以后，名医代出，其所着述，几于汗牛充栋。后之学人，于茫茫大海中，非埋首读书、潜心味道、得名师之指授，而能知三昧者盖寡。余少留心于方书，稍稍知本草，每有疾而不轻服药，惟恐庸医之误也。

　　兹奉圣天子命抚粤东。粤东山海 区也，在天文星躔鹑火，其气多燥，而又近于大海，群山叠抱，其间，溪涧泉窦，莫非潮湿也。以天燥地湿之乡，而人之生于其中者，苟不自谨，立即致病。其气之壮者，感之轻而发之速，固可不药而愈。

　　然疾甚者必延医，讵知粤东之医，其能记诵《汤头》，耳熟《脉诀》、者，十无一二，甚而不解《内经》为何文，《条辨》为何意。略知药性，拘守陈方，究之胸中不通，指下不明，是以投之剂而多死。今夫病之寒热，有表里之分焉，有疑似之别焉，有浅深、主客之攸殊焉。其于似热症者辄投凉剂，岂知凡感于寒则为病热，寒郁则热盛，须温以解者，而凉剂直利刃矣；于似寒症者辄投暖剂，岂知食重内蒸，热极反寒，六脉全伏，须下以解者，而暖剂尤利刃矣。更可骇者，不论其人之形气与天行之节候、致病之根源，而擅用桂、附、人参，以为能用贵药者为通方、为老手，而不知杀人于三指，而卒不自认其罪者，莫若此等庸医之甚也。余抚粤未及三载，而闻医之杀人者不可数计，殊悯粤人之甘心送命于庸医而不自知也。比山阴余子庵来粤，携函秘藏《辨证录》一书，余假一观，真有仲景诸公所未及者，而辨证折衷补求，诚为仁人济世寿物之至宝。即为捐俸授梓印本普行，愿吾粤之医家熟读精思，悟其今之所是，故不惮琐琐以为之序。

　　大清雍正三年岁次乙巳中 钦命巡抚广东等处地方

　　提督军务兼理粮饷都察院右副都御史广宁年希尧撰

　　序

　　医，小道也，而益于民生者甚大。习医，曲艺也，而关于民命者最深。岐黄以下，代有名贤，其间，着书立说以传于世者，千百年来不啻汗牛盈栋矣。然而，意见各别，言论参差，求能去糟粕、掇菁华、更相表里，若出一人之手，不少概见。无惑乎医道之难明，而医门之贻祸匪浅也。余于斯术，夙所未娴，迩年屏弃尘事，颇爱闲居，尝检东垣李氏、丹溪朱氏之书，排遣寒暑，反复寻绎。一主清凉，一主温补，以故宗朱者 李，宗李者 朱，两家考难，犹如水火。愚窃谓药性有温凉，病症亦有虚实，参观互取，不惟可以相通，兼可以相济，则证之疑似，不可不亟辨也彰彰矣。庚午秋间，汉川友人客于邗上，假馆小斋，业工医术。因举平日疑义相质，乃为予条分缕晰，洞开胸臆，而于证候一节，尤有发明。询其所传，则会稽陈子远公也，叩其所读之书，亦即陈子自着《辨证录》一编也。予索观焉，即启箧笥，抄本持赠。展阅数过，凡辩论证候，别具新裁，实能阐扬《灵》、《素》所未备。亟商付梓，公诸当世。客欣然笑曰：此予与陈君有志未逮者也，若果行此，厥功懋矣。

　　于是汇辑全稿，细加厘订，卷分一十有二，门分九十有一，脉诀、外科、幼科以次类附焉，越期年而告竣。陈君笃实君子也，自言授受之际，踪迹甚奇，要皆救世婆心，而非故为大言以欺人者，学人服膺。是编穷其辨证之精微，究其制方之妙旨，引而伸之，触类而长之，毋按图而索骥，刻舟而求剑，是则陈君之矢念也夫，抑予之所浓望也夫。

　　时维

　　乾隆十二年秋八月望后六日天都黄晟别号退庵书于槐荫草堂

　　序

　　余素不知医。二十年前家居时，见戚里中多为庸手所误，每戒病者，勿轻延医，勿轻服药。嗣于家表兄宗之山处，得见陈子远公所着《辨证录》，试之无不奇效。知其书自浙得来，惜其为抄本，无以广其传也。十六年，余官于浙，亟求是书，乃得黄退庵刻本。奉使来滇，置一部于行箧，试之亦无不奇效。惜其板之在浙者，久经散失，窃欲付梓以广其传，而独力难成，商之李石渠、周宁斋、硕致堂，各愿共襄此举，遂于滇中付剞劂焉。前人有言：药虽用于己手，方多出于古人。是书不但传方，而先辨证，证见乎外者也。人之虚实、寒热，伏于内者不可知，见于外者显可辨。得是书者，先即其证审之，症确而药可有功，即是书亦不至无补云。

　　时嘉庆二十二年岁在丁丑秋九月安邑郭淳章识

　　自序

　　丁卯秋，余客燕市，黄菊初放，怀人自远，忽闻剥啄声，启扉迓之，见二老者，衣冠伟甚，余奇之，载拜问曰：先生何方来，得毋有奇闻诲铎乎？二老者曰：闻君好医，特来辨难耳。余谢不敏。二老者曰：君擅著作才，何不着书自雄，顾 时艺，窃耻之。余壮其言。乃尚论《灵》、《素》诸书，辨脉辨证，多非世间语。余益奇之。数共晨夕，遂尽闻绪论，阅五月别去。训铎曰：今而后君可出而着书矣。铎退而记忆，合以所试方，日书数则，久乃成帙。夫医道之难也，不辨脉罔识脉之微，不辨证罔识证之变。今世人习诊者亦甚多矣，言人人殊，究不得其指归，似宜辨脉，不必辨证也。虽然，辨脉难知，不若辨证易知也。古虽有从脉不从证之文，毕竟从脉者少，从证者众，且证亦不易辨也。今人所共知者，不必辨也，古人所已言者，不必辨也。必取今人之所不敢言，与古人之所未及言者，而畅辨之。

　　论其证之所必有，非诡其理之所或无，乍闻之而奇，徐思之而实未奇也。客曰：布帛菽粟，可以活人，安在谈医之必奇乎。余谢之曰：布帛菽粟，平淡无奇，而活人之理实奇也。日服之而不知其何以温，日食之而不知其何以饱，致使其理之彰可乎，铎之辨证，犹谈布帛菽粟之理耳。客又笑曰：君辨理奇矣，已足显著作之才，奚必托仙以 奇耶。铎，尼山之弟子也，敢轻言著作乎。闻二先生教，亦述之而已矣，何必讳其非仙哉。仙不必讳，而必谓是书非述也，得毋欺世以 奇乎。书非奇，而仍以奇闻名者，以铎闻二先生之教，不过五阅月耳，数十万言，尽记忆无忘，迷之成帙。是则可奇者乎，岂矜世以 奇哉。

　　山阴陈士铎敬之甫别号远公又号朱华子题于大雅堂

　　凡例

　　一、是编皆岐伯天师、仲景张使君所口授，铎敬述广推以传世。实遵师诲，非敢自矜出奇。

　　一、辨证不辨脉者，以证之易识也。苟能知症，何必辨脉哉。虽然，辨证更能辨脉，则治病益精，又在人善用之耳。

　　一、辨论证候均出新裁，阐扬《灵》、《素》所未备，于二经不无小补云。

　　一、编中不讲经络穴道，以经络穴道之义，已显载于《灵》、《素》二经，人可读经自考也。

　　一、各门辨证，专讲五行生克之理，生中有克，克中有生，经权常变，颠倒纷纭，贵人善读之耳。

　　一、铎壮游五岳，每逢异人传刀圭之书颇富，凡可引证，附载于各辨证条后，以备同人采择。

　　一、祖父素好方术，遗有家传秘本，凡关合各症者，尽行采入，以成异书。

　　一、吾越多隐君子，颇喜谈医，如蒋子羽、姚复庵、倪涵初、金子如、蔡焕然、朱瑞林诸先生，暨内父张公噩仍与同辈余子道元、叶子正叔、林子巨源、钱子升 、丁子威如、家太士，或闻其余论，或接其片言，均采入靡遗。

　　一、兹编不讲针灸，非轻之也。盖九针治病之法，已畅论于《灵》、《素》书中，不必再为发明耳。

　　一、人病最多，集中所论，恐不足概世人之病，然生克之理既明，常变之法可悟，此编旁通治法，正有余也。

　　一、二师所传诸方，与鄙人所采诸法，分两有太多过重之处，虽因病立方，各合机宜，然而气禀有浓薄之分，生产有南北之异，宜临症加减，不可拘定方中，疑畏而不敢用也。

　　一、铎年过六旬，精神衰迈，二师传铎之言，愧难强记，恐至遣忘，辨论之处，或多未备，尤望同人之教铎也。

　　一、是编方法，亲试者十之五，友朋亲串传诵者十之三，罔不立取奇验，故敢付梓告世。

　　然犹恐药有多寡、轻重，方有大小、奇偶，又将生平异传诸方，备载于后，便世临病酌用也。

　　一、岐天师传书甚富，而《外经》一编尤奇。篇中秘奥，皆采之《外经》，精鉴居多，非无本之学也。铎晚年尚欲笺释《外经》，以求正于大雅君子也。

　　一、铎勤着述，近年以来广搜医籍，又成一编，决寿夭之奇，阐生克之秘，有益于人命不浅。

　　怅卷帙浩繁，铎家贫不克灾梨，倘有同心好善之士，肯捐资剞劂，铎倾囊付之，不吝惜也。

　　大雅堂主人远公识

　　卷之一

　　伤寒门（四十三则）

　　冬月伤寒，发热头痛，汗退场门渴，人以为太阳之症也，谁知太阳已趋入阳明乎。若徒用干葛汤以治阳明，则头痛之症不能除；若徒用麻黄汤以治太阳，则汗出不能止，口渴不能解，势必变症多端，轻变为重。法宜正治阳明而兼治少阳也。何则？邪入阳明留于太阳者，不过零星之余邪，治太阳反伤太阳矣。故太阳不必治，宜正治阳明。盖阳明为多气多血之府，邪入其中，正足大恣其凶横，而挟其腑之气血，为炎氛烈焰者，往往然也，故必须用大剂凉药，始可祛除其横暴也。

　　方用：石膏（一两） 知母（二钱） 麦冬（二两） 竹叶（二百片） 茯苓（三钱） 甘草（一钱）

　　人参（三钱） 柴胡（一钱） 栀子（一钱）水煎服。一剂而头痛除，二剂而身热退，汗止而口亦不渴矣。

　　此即白虎汤变方，用石膏、知母以泻其阳明之火邪；用柴胡、栀子以断其少阳之路径；用麦冬以清补其肺金之气，使火邪不能上逼；用茯苓引火下趋于膀胱，从小便而出，而太阳余邪尽随之而外泄也。至于人参、甘草、竹叶不过取其调和脏腑，所谓攻补兼施也。

　　或惧前方太重，则清肃汤亦可用也，并载之以备选用。

　　石膏（五钱） 知母（一钱） 麦冬（一两） 甘草 人参 柴胡 栀子（各一钱） 独活 半夏（各五分） 水煎服。

　　冬月伤寒，发热口苦，头痛，饥不欲饮食，腹中时痛，人以为太阳之症也，谁知少阳之病乎。

　　夫伤寒未有不从太阳入者。由太阳而入阳明，由阳明而入少阳者，传经之次第也。何以邪入太阳，即越阳明而入于少阳耶？人以为隔经之传也，而孰知不然。盖少阳乃胆经也，胆属木，木最恶金，肺属金而主皮毛，风邪之来，肺金先受，肺欺胆木之虚，即移其邪于少阳，故太阳之症，往往多兼少阳同病者。然则，此症乃二经同感，而非传经之症也。治法似亦宜二经同治矣，而又不然，单治少阳而太阳之病自愈。方用：柴胡（二钱） 白芍（五钱） 甘草（一钱） 陈皮（一钱） 黄芩（一钱） 神曲（一钱） 白术（三钱） 茯苓（三钱）

　　水煎服。一剂而热止，二剂而腹不痛，头不疼，而口亦不苦矣。

　　此方即逍遥散之变方也。盖病在半表半里之间，逍遥散既解散表里之邪，而太阳膀胱之邪何能独留，况方中原有茯苓、白术，以利腰脐而通膀胱之气乎。余所以止加神曲、黄芩，少解其胃中之火，以和其脾气，而诸症尽除也。

　　此病用舒经汤亦佳。

　　薄荷（二钱） 白芍（五钱） 甘草（八分） 黄芩（二分） 白术（二钱） 茯苓（五钱） 桂枝（三分） 水煎服。

　　冬月伤寒，发热口渴，谵语，时而发厥，人以为热深而厥亦深也，疑是厥阴之症，谁知为太阴之症乎。

　　夫太阴脾土也，脾与阳明胃经为表里，表热而里亦热，此乃胃邪移入于脾经也。此症最危最急，盖人以脾胃为主，脾胃尽为火邪所烁，而肾水有不立时熬干者乎。治法宜急救脾胃矣。然而救脾则胃火愈炽，救胃则脾土立崩，此中之消息最难，惟当速救肾水之干枯而已。方用：玄参（三两） 甘菊花（一两） 熟地（一两） 麦冬（二两） 芡实（五钱） 水煎服。

　　此方名为救枯丹。用玄参以散其脾胃浮游之火，甘菊以消其胃中之邪，麦冬以滋其肺中之液，助熟地以生肾水，庶几滂沱大雨，自天而降，而大地焦枯，立时优渥，何旱魃之作祟乎。又恐过于汪洋，加入芡实以健其土气，而仍是肾经之药，则脾肾相宜，但得其灌溉之功，而绝无侵凌之患。故一剂而谵语定，再剂而口渴除，三剂而厥亦止，身亦凉也。此症世人未知治法，即仲景张使君亦未尝谈及，天师因（士铎）之请，特传神奇治法，以为伤寒门中之活命丹也。

　　此症用清土散亦妙。

　　石膏（一两） 麦冬（一两） 生地（一两） 甘草（一钱） 金银花（五钱） 白术（三钱） 水煎服。

　　冬月伤寒，大汗而热未解，腹又痛不可按，人以为邪发于外未尽，而内结于腹中，乃阳症变阴之症也，余以为不然。夫伤寒而至汗大出，是邪随汗解，宜无邪在其中，何至腹痛？此乃阳气尽亡，阴亦尽泄，腹中无阴以相养，有似于邪之内结而作痛，盖阴阳两亡之急症也。夫痛以可按为虚，不可按为实，何以此症不可按，而又以为虚乎？不知阴阳两亡腹中，正在将绝之候，不按之已有疼痛难忍之时，况又按而伤其肠胃，安得不重增其苦，所以痛不可接也。如遇此症，急不可缓，方用急救阴阳汤。用：人参（二两） 黄 （三两） 当归（一两） 熟地（二两） 甘草（三钱） 白术（二两）

　　水煎服。一剂而腹痛顿止，身热亦解，汗亦尽止矣。

　　此方用参、 以补气，使阳回于阴之内；用当归、熟地以补血，使阴摄于阳之中；用白术、甘草和其肠胃，而通其腰脐，使阴阳两归于气海、关元，则亡者不亡，而绝者不绝也。倘认是阳症变阴，纯用温热之剂，加入肉桂、干姜、附子之类，虽亦能回阳于顷刻，然内无阴气，阳回而阴不能摄，亦旋得而旋失矣。

　　此症用救亡散亦易奏功。

　　人参 当归 熟地（各一两） 甘草（二钱） 附子（一片） 水煎服。

　　冬月伤寒，大汗热解，腹微痛，腰不可俯仰。人以为邪在肾经未出，欲用 丸加防己治之，非其治也，此乃发汗亡阳，阳虚而阴不能济之故也。夫阴阳相根，此症因汗泄过多，阳气无几，而阴又自顾不遑，不敢引阳入室，而阳无所归，故行于腹，孤阳无主而作痛；肾中之阴，又因阳气不归，而孤阴无伴，不敢上行于河车之路，故腰不可以俯仰。方用引阳汤治之。

　　杜仲（一钱） 山药（五钱） 甘草（一钱） 茯苓（二钱） 芡实（三钱） 人参（三钱） 肉桂（三分）

　　白术（五钱）

　　水煎服。一剂而腹疼止，二剂而腰轻，三剂而俯仰自适矣。

　　此方助阳气之旺，而不去助阴气之微。盖阴之所以杜阳者，欺阳气之衰也，予所以助阳而不助阴也。倘用 、防己以重损其阴阳，则终身不为废人者几希矣。

　　此症济阳汤亦可用。

　　杜仲（二钱） 山药（一两） 甘草（一钱） 人参（五钱） 白术（五钱） 破故纸（一钱） 水煎服。

　　冬月伤寒，大汗气喘不能息，面如朱红，口不能言，呼水自救，却仅能一口而不欲多饮。人以为热极，欲用白虎汤以解其阳明之火也，而不知此为戴阳之症，乃上热而下寒也。若用白虎汤，虽多加人参，下喉即亡矣。方用：八味地黄汤（半斤） 大锅煎汤，恣其渴饮。必熟睡半日，醒来汗必止，气必不喘，面必清白，口必不渴矣。

　　盖此症原不宜汗而汗之，以致大发其汗。汗既大出，而阳邪尽泄，阳气尽散，阴亦随之上升，欲尽从咽喉而外越。以皮毛出汗，而阴气奔腾不得尽随汗泄，故直趋咽喉大路，不可止抑矣。阴既上升，阳又外泄，不能引阴而回于气海，阳亦随阴而上，而阴气遂逼之而不可下，故气喘不能息也。且阳既在上，火亦在上者势也。况阴尽上升，则肾宫寒极，下既无火，而上火不得归源，故泛炎于面，而作红朱之色也。上火不散，口自作渴，呼水自救者，救咽喉之热，而非欲救肠胃之热也。夫实热多成于胃火，而胃热之病，必多号 狂呼之状，今气虽喘息而宁，口欲言语而不得，非虚热而何？此真所谓上假热而下真寒也。八味地黄汤补水之中，仍是补火之药。下喉之时，火得水而解，入胃之后，水得火而宁，调和于上下之间，灌注于肺肾之际，实有妙用也。夫发汗亡阳，本是伤气也，何以治肾而能奏功耶？不知亡阳之症，内无津液，以致内火沸腾，我大补其真阴，则胃得之而息其焰。胃火一息，而肾之关门闭矣。肾之关门闭，而胃之土气自生。胃之土气生，而肺金之气有不因之而得养者乎。肺气一生，自然清肃之令行，母呼子归，同气相招，势必下引肾气，而自归于子舍矣。肾气既归，而肾宫之中又有温和春色以相熏，又得汪洋春水以相育，则火得水而生，水得火而悦，故能奏功之神且速也。

　　返火汤治此症亦神。

　　熟地（三两） 山茱萸（一两） 肉桂（三钱） 水煎服。

　　冬月伤寒发厥，面青手冷，两足又热，人以为直中阴寒也，宜用理中汤治之，而不知非其治也，此乃肝气邪郁而不散，风邪在半表半里之间也。若用理中汤治之，必然发狂而死矣。夫直中阴寒之症，未有不从足而先冷者也。今两足既热，其非直中肝经明矣。夫邪既不在肝经，似乎不可径治肝经矣。然而邪虽不在肝经之内，而未尝不在肝经之外也。邪在门外，与主人何豫，而忽现发厥、面青、手冷之症耶？不知震邻之恐，犹有警惕之心，岂贼在大门之外，而主人有不张惶色变者乎。倘用理中汤，是用火攻以杀贼，贼未擒，烧而房舍先焚，贼且乘火而突入于中庭，必至杀主人而去矣。治法用小柴胡汤加减，以散其半表半里之邪，而肝气自安，外邪化为乌有。方用：柴胡（二钱） 白芍（五钱） 甘草（一钱） 当归（一钱五分） 黄芩（一钱） 半夏（一钱） 水煎服。一剂而手温，再剂而厥止，身热尽除，而面青自白矣。

　　此症用七贤汤亦甚效。

　　白芍 白术（各五钱） 甘草（一钱） 肉桂（三分） 柴胡（一钱） 丹皮（三钱） 天花粉（二钱） 水煎服。

　　一剂即安。

　　冬月伤寒，身热汗自出，恶寒而不恶热，人以为阳明之症也，欲用石膏汤治之，而不知非也。汗出似阳明，然阳明未有不恶热者。今不恶热而恶寒，此阳气甚虚，邪欲出而不出，内热已解，而内寒未散之症也。此症必因误汗所致。方用补中益气汤：人参（三钱） 黄 （三钱） 白术（二钱） 当归（二钱） 柴胡（一钱） 升麻（四分） 陈皮（一钱）

　　甘草（一钱） 加桂枝（五分），水煎服。一剂而汗止身凉，寒亦不恶矣。

　　夫补中益气之汤，非治伤寒之症也，李东垣用之以治内伤之病，实有神功。我何所取乎？不知伤寒之中，亦有内伤之病，正不可拘拘于伤寒，而不思治变之方也。

　　况此症因误汗而成者，汗已出矣，邪之存于经络者必浅，即有畏寒，其寒邪亦必不重，是外感而兼内伤也。补中益气汤，补正之中而仍有祛邪之药，故兼用之而成功也，况又加桂枝散寒之味乎。倘误认作阳明之症，而妄用白虎汤，少投石膏，鲜不变为虚寒之病而死矣，辨症乌可不明哉。

　　温正汤亦可用。

　　人参（五钱） 黄 （一两） 当归（五钱） 柴胡（一钱） 甘草（五分） 神曲（一钱） 桂枝（三分） 水煎服。

　　冬月伤寒，身热五六日不解，谵语口渴，小便自利，欲卧，人以为阳明之余热未解也，而予以为不然。夫谵语虽属胃热，然胃热谵语者，其声必高，拂其意必怒。

　　今但谵语而低声，非胃热也。但既非胃热，何以口中作渴，欲饮水以自救耶？然口渴饮水，水不化痰上涌，反直走膀胱而小便自利，其非胃热又明矣。夫阳明火盛，多致发狂，今安然欲卧，岂是胃热之病。但既不是胃热，何以谵语、口渴不解，至五六日而犹然耶？不知此症乃心虚之故也。心虚则神不守舍而谵语，心虚则火起心包而口渴。夫心与小肠为表里，水入心而心即移水于小肠，故小便自利也。治法用：茯苓（五钱） 麦冬（一两） 丹皮（二钱） 柴胡（一钱） 甘草（五分） 水煎服。一剂而谵语止，二剂而口渴除，身热亦解。

　　此方名为清热散。用麦冬以补心，用茯苓以分消火热，用柴胡、丹皮、甘草以和解其邪气。心气足而邪不能侵，邪尽从小肠以泄出，而心中宁静，津液自生，故渴除而肾气上交于心，而精自长亦不思卧矣。倘疑为胃热，而用白虎或用青龙之汤，鲜不败衄矣。

　　凉解汤亦可用。

　　茯神（三钱） 麦冬（五钱） 玄参（一两） 柴胡（一钱） 甘草（三分） 炒枣仁（二钱） 水煎服。

　　冬月伤寒，至五六日往来寒热，胸胁苦满，或呕或吐，或渴或不渴，或烦或不烦，人以为少阳之病也，宜用小柴胡汤和解之。夫小柴胡汤治少阳邪之圣药，用之似乎无不宜也。以少阳居于表里之间，邪入而并于阴则寒，邪出而并于阳则热，故痰结于胸而苦满，欲吐不吐，欲渴不渴，而烦闷生矣。用柴胡汤和解之自易奏功，然而止可一用，而不可常用也。盖少阳胆木，最喜者水耳，其次则喜风。柴胡风药，得之虽可以解愠，然日以风药投之，则风能燥湿，愈见干枯，必以大雨济之，则郁郁葱葱，其扶疏青翠为何如耶。譬之炎夏久旱，禾苗将至枯槁，必得甘霖 足，庶乎可救。故用柴胡汤之后，必须用补水之剂以济之。方用济生汤：熟地（五钱） 玄参（五钱） 麦冬（三钱） 山茱萸（一钱） 山药（三钱） 茯苓（二钱） 白芍（三钱）

　　柴胡（五分） 神曲（三分） 竹茹（一丸） 水煎服。一剂而烦满除，再剂而寒热止，三剂而前症尽失也。

　　此方多是直补肾水之味，直补其胆木之源，则胆汁不枯，足以御邪而有余。况加入白芍、柴胡，仍散其半表半里之邪，安得不收功之速乎。倘疑伤寒之后，不宜纯用补肾之药，恐胃气有伤，难以消化。不知少阳之症，由太阳、阳明二经传来，火燥水涸，不但胆汁为邪所逼，半致熬干，而五脏六腑尽多炎烁，是各经无不喜盼霖雨，非惟少阳胆木一经喜水也。然则用补水之药正其所宜，何至有停隔之虞哉。

　　此症用和膈散亦妙。

　　柴胡（一钱） 白芍（一两） 生地（五钱） 玄参（三钱） 麦冬（二钱） 茯苓（二钱） 竹茹（一丸）

　　白芥子（一钱） 水煎服。

　　冬月妇人伤寒，发热至六七日，昼则了了，夜则谵语，如见鬼状，按其腹则大痛欲死，人以为热入血室，而不知非止热入血室也。虽亦因经水适来感寒而血结，故成如疟之状，然而其未伤寒之前，原有食未化，血包其食而为疟母也。论理小柴胡为正治，然而小柴胡汤止能解热，使热散于血室之中，不能化食，使食消于血块之内。予有一方最神，治热入血室兼能化食，可同治之也。方名两消丹。用：柴胡（二钱） 丹皮（五钱） 鳖甲（三钱） 山楂肉（一钱） 枳壳（五分） 炒栀子（二钱） 甘草（一钱）

　　白芍（五钱） 当归（三钱） 桃仁（十粒）水煎服。一剂而痛轻，二剂而鬼去，谵语亦止，腹亦安然，杳无寒热之苦矣。

　　盖此方既和其表里，而血室之热自解。妙在用鳖甲进攻于血块之中，以消其宿食，所谓直捣中坚，而疟母何所存立以作祟乎。服吾药实可作无鬼之论也。

　　此症清白饮治之亦妙。

　　丹皮（三钱） 柴胡 前胡（各二钱） 白芍（一两） 青蒿（三钱） 人参 甘草 半夏（各一钱）

　　青皮 炒栀子（各二钱） 茯苓 当归（各三钱） 水煎服。

　　冬月伤寒，项背强KT KT ，汗出恶风，服桂枝加葛根治之而不愈，人以为太阳、阳明合病，舍前方又将用何药以治之？而不知不可执也。夫太阳之邪，既入阳明，自宜专治阳明，不必又去顾太阳也。况于葛根汤中仍用桂枝，以祛太阳之邪乎。是太阳之邪轻，而阳明之邪重矣。方用竹叶石膏汤，以泻阳明之火，而前症自愈，但不必重用石膏也。余定其方：石膏（三钱） 知母（八分） 半夏（一钱） 麦冬（三钱） 竹叶（五十片） 甘草（一钱）

　　水煎服。一剂而汗止，再剂项背强KT KT 之症尽去，而风亦不畏矣。

　　倘必拘执仲景方法，而仍用桂枝加葛根汤，虽病亦能愈，而消烁津液亦多矣。

　　予所以更示方法，使治伤寒者宜思变计，而不可死泥古人之文也。

　　此症用清胃汤亦佳。

　　玄参 生地（各五钱） 知母（二钱） 半夏（一钱） 甘草（五分） 水煎服。

　　冬月伤寒，头痛KT KT ，下利。夫头痛太阳之症也，KT KT 阳明之症也，是二经合病无疑，似乎宜两解其邪之为得，然而不可两治之也，正以其下利耳。夫阳明胃土也，今挟阳明胃中之水谷而下奔，其势欲驱邪而尽入于阴经，若不专治阳明，而急止其利，则阳变为阴，热变为寒，其害有不可言者矣。方用解合汤治之。

　　葛根（二钱） 茯苓（五钱） 桂枝（三分） 水煎服。一剂而利止，二剂而KT KT 头痛之病顿愈。

　　盖葛根乃太阳、阳明同治之圣药，况加入桂枝，原足以散太阳之邪，而茯苓不独分消水势，得桂枝之气，且能直趋于膀胱。夫膀胱正太阳之本宫也，得茯苓澹泄，而葛根亦随之同行，祛逐其邪尽从小便而出，小便利而大便自止矣。此不止利而正所以止利，不泻阳明而正所以泻阳明，两解之巧，又孰能巧于此者乎。此予所以谓不必两治，而止须一治之也。

　　此症用葛根桂枝人参汤大妙。

　　葛根（三钱） 桂枝（五分） 人参（一钱） 水煎服。

　　冬月伤寒，六七日后头疼目痛，寒热不已。此太阳、阳明、少阳合病也，而不可合三阳经而统治之。然则终治何经而三阳之邪尽散乎？夫邪之来者太阳也，邪之去者少阳也。欲去者而使之归，来者而使之去，必须调和其胃气。胃气一生，而阳明之邪自孤，势必太阳、少阳之邪尽趋阳明以相援，而我正可因其聚而亟使之散也。

　　譬如贼人散处四方，自难擒剿，必诱其蚁屯一处，而后合围守困，可一举而受缚也。

　　方用破合汤：石膏（三钱） 葛根（三钱） 茯苓（三钱） 柴胡（一钱） 白芍（三钱） 陈皮（一钱）

　　甘草（一钱） 水煎服。

　　此方治阳明者十之七，治太阳者十之一，治少阳者十之二，虽合三经同治，其实乃专治阳明也。故一剂而目痛愈矣，再剂而头痛除矣，三剂而寒热解矣。此皆胃气发生之故，奏功所以甚速也。倘不治阳明而惟治少阳，则损伤胃气，而少阳之邪且引二经之邪，尽遁入阴经，反成变症而不可收拾矣。

　　此症和阳汤亦妙。

　　石膏（五钱） 葛根 白芍（各二钱） 人参（二钱） 麻黄（三分） 柴胡 甘草（各一钱）

　　天花粉（五分） 水煎服。

　　冬月伤寒五、六日，吐泻后又加大汗，气喘不得卧，发厥者，此误汗之故，人以为坏症而不可治也。夫大汗之后，宜身热尽解矣，今热不退，而现此恶症，诚坏症之不可治也。吾欲于不可治之中，而施可救之法，亦庶几于不宜汗之中，而救其失汗乎。盖伤寒至吐泻之后，上下之邪必散，而热未解者，此邪在中焦也。理宜和解，当时用柴胡汤调治之，自然热退身凉，而无如其误汗之也。今误汗之后，而热仍未退，身仍未凉，是邪仍在中焦也。此时若用柴胡汤，则已虚而益虚，不死何待乎？必须大补其中气，使汗出亡阳仍归于腠理之内，少加柴胡以和解，则转败为功，实有妙用也。方用救汗回生汤：人参（三两） 当归（二两） 柴胡（一钱） 白芍（一两） 陈皮（五分） 甘草（一钱）

　　麦冬（五钱） 水煎服。一剂而汗收，再剂而喘定，可以卧矣，三剂而厥亦不作。然后减去柴胡，将此方减十分之六，渐渐调理，自无死法。

　　此救坏病之一法也。人见人参之多用，未必不惊用药之大峻，殊不知阳已尽亡，非多用人参，何以回阳于无何有之乡，尚恐人参回阳而不能回阴，故又佐之当归之多，助人参以奏功。至于白芍、麦冬之多用，又虑参、归过于勇猛，使之调和于肺、肝之中，使二经不相战克，而阳回于阴之中，阴摄于阳之内，听柴胡之解纷，实有水乳之合也，何必以多用参、归为虑哉。

　　此症用救败散亦效如响。

　　当归 麦冬 人参（各五钱） 白芍（五钱） 柴胡 甘草（各五分） 北五味（十粒） 神曲（三分）

　　水煎服。

　　冬月伤寒，汗吐后又加大下，而身热犹然如火，发厥，气息奄奄欲死，皆为坏症，不可救矣。然亦有可救之法，正以其误下耳。夫误下必损脾胃之气，救脾胃未必非生之之道也。惟是邪犹未解，补脾胃之气，未必不增风寒之势，必须救脾胃，而又不助其邪始可耳。方用援下回生丹：人参（三钱） 白术（一两） 茯苓（五钱） 柴胡（五分） 甘草（一钱） 赤石脂末（一钱）

　　水煎调服。

　　一剂而泻止厥定，二剂而身热解，口思饮食矣。此时切戒不可遽与饮食，止可煎米汤少少与饮，渐渐加入米粒，调理而自安。设或骤用饮食，必变为结胸之症，断难救死也。

　　夫同是坏症，前条何以多用人参，而此条少用人参耶？盖大汗亡阳，其势甚急；大下亡阴，其势少缓。亡阳者阳易散也，亡阴者阴难尽也。亡阳者遍身之阳皆泄，非多用人参，不能挽回于顷刻；亡阴者脾胃之阴尽，而后及于肾，故少用人参而即可救于须臾。此方之妙，参、术以固其脾、胃、肾之气；茯苓以分消其水湿之邪；柴胡、甘草以调和于邪正之内；加入赤石脂以收涩其散亡之阴，所以奏功实神，此又救坏症之一法也。

　　此症用定乱汤亦神。

　　人参 山药（各一两） 茯苓 薏仁（各五钱） 甘草 黄连（各五分） 陈皮 神曲（各三分）

　　砂仁（一粒） 水煎服。

　　冬月伤寒，汗下后又加大吐，气逆呕吐饱闷，胸中痞满，时时发厥，昏晕欲死，谵语如见神鬼，且知生人出入，此亦坏症之不可救者。盖不宜吐而误吐，以成至危之症，则当深思安吐之方，舍转气之法又将何求乎。方用转气救吐汤治之。

　　人参（一两） 旋复花（一钱） 赭石末（一钱） 茯神（五钱） 水煎服。一剂而气逆转矣。另用招魂汤：人参（三钱） 茯苓（三钱） 山药（三钱） 芡实（三钱） 陈皮（三分） 神曲（三分） 麦冬（三钱）

　　柴胡（一钱） 白芍（五钱） 水煎服。一剂而身凉神魂宁贴，前症尽愈。

　　夫汗下之后，而身热未解者，此邪在半表半里也，理宜和解乃不用和解，而妄用吐药，邪随气涌，气升不降者，因汗下之后，元气大虚，又加大吐，则五脏反复，自然气逆而不能顺矣。气既逆矣，呕吐何能遽止，胸中无物，而作虚满、虚痞之苦，以致神不守舍，随吐而越出于躯壳之外，故阴阳人鬼尽能见之也。似乎先宜追魂夺魄之为急，而必先转气者，何也？盖气不转，则神欲回而不能回，魄欲返而不能返，所以先转其气，气顺而神自归矣。况转气之中，仍佐以定神之品，安得不奏功如向哉。至于转气之后，反用招魂汤者，岂魂尚未回，魄尚未返，而用此以招之乎？盖气虚之极，用转气之汤以顺之，苟不用和平之剂调之，则气转者未必不重变为逆也。

　　招魂汤一派健脾理胃之药，土气既生，安魂定魄，而神自长处于心宫，而不再越矣。

　　然则招魂之汤，即养神之汤也，此又救坏症之一法也。

　　更有救逆散亦能成功。

　　人参（二两） 茯苓 白芍（各一两） 附子（一钱） 麦冬（五钱） 牛膝（二钱）

　　破故纸（一钱） 水煎服。

　　冬月伤寒，身重目不见人，自利不止，此亦坏症之不可救者，乃误汗误下之故耳。一误再误，较前三条为更重，本不可救，而内有生机者，以胃未经误吐，则胃气宜未伤也。扶其胃气以回阳，助其胃气以生阴，未必非可救之又一法也。方用渐生汤：人参（三钱） 白术（五钱） 茯苓（一两） 山药（一两） 芡实（一两） 黄 （五钱） 白芍（五钱）

　　甘草（一钱） 砂仁（三粒）水煎服。一剂而目能见人，再剂而自利止，三剂而身凉体轻矣。

　　此方妙在缓调胃气，胃气生而五脏六腑俱有生气矣。夫阴阳之衰，易于相生，阴阳之绝，固难以相救。第阴阳之道，有一线未绝者，犹可再延。此症虽坏而犹有生气，是阴阳在欲绝未绝之候，故用参、苓、 、术之品，得以回春也。倘阴阳已绝，又安能续之乎。此又救坏症之一法也。

　　此症用救脾饮亦效。

　　人参 茯苓 巴戟天（各五钱） 山药 芡实（各一两） 北五味 陈皮（各五分） 神曲（五分）

　　水煎服。

　　冬月伤寒，误吐、误汗、误下，而身热未退，死症俱现，人以为必死矣，即法亦在不救。吾不忍其无罪而入阴也，再传一起死回生之法，以备无可如何之地，而为追魂夺魄之方，方名追魂丹：人参（一两） 茯神（五钱） 山药（一两） 附子（一分） 甘草（一钱） 生枣仁（一两） 水煎服。

　　一剂而大便止者，便有生机，或汗止，或吐止，三者得一，亦有生意。盖阴阳未绝，得一相接，则阴阳自能相生。盖误吐、误汗、误下之症，其阳与阴气原未尝自绝，而亡其阴阳耳，其阴阳之根实有在也，故一得相引，而生意勃发。服之而大便止，是肾阴之未绝也；服之而上吐止，是胃阳之未绝也；服之而身汗止，是五脏六腑之阳与阴俱未绝也，何不可生之有！倘三者杳无一应，是阴阳已绝，实无第二方可救矣。

　　或问追魂丹方中，纯是回阳、回阴之药，而绝不去顾邪者，岂无邪之可散乎？使身内无邪，宜身热之尽退矣，何以又热如故也？嗟乎，经汗、吐、下之后，又有何邪？其身热之未退者，因阴阳之虚，为虚热耳，使早用补剂，何至有变症之生耶！故止须大补其阴阳，阴阳回而已无余事，不必又去顾邪，若又顾邪，则追魂丹反无功矣。

　　此症用夺魂汤亦神。

　　人参 生枣仁 白芍（各一两） 茯神（五钱） 附子（一分） 水煎服。

　　冬月伤寒八、九日，腹痛，下利便脓血，喉中作痛，心内时烦，人以为少阴之症也。治法不可纯治少阴，然而本是少阴之症，舍治少阴必生他变。使治脓血而用桃花汤，则心烦者不宜；使治喉中作痛而用桔梗汤，则腹痛者不宜。而我以为二方不可全用，而未尝不可选用也。余酌定一方，名为草花汤。用：甘草（二钱） 赤石脂（二钱） 糯米（一撮）水煎服。一剂而腹痛除，二剂而喉痛止，三剂而利亦愈，烦亦安。

　　盖少阴之症，乃脾气之拂乱也。故走于下而便脓血，奔于上而伤咽喉。今用甘草以和缓之，则少阴之火不上炎，而后以赤石脂固其滑脱。况有糯米之甘以益中气之虚，则中气不下坠，而滑脱无源而自止。何必用寒凉之品，以泻火而化脓血哉。

　　脓血消于乌有，而中焦之间尚有何邪作祟，使心中之烦闷乎，故一用而各症俱痊耳。

　　谁谓桃花、甘草之汤不可选用哉？此症用脂草饮亦效。

　　甘草 赤石脂（各一钱） 人参（二钱） 水煎服。

　　冬月伤寒，一、二日即自汗出，咽痛，吐利交作，人以为太阴之病也，而不知乃少阴肾寒之病，而非太阴脾虚之症也。盖伤寒初起宜无汗，而反汗出者，无阳以固其外，故邪不出而汗先出耳。此证实似太阴，以太阴亦有汗自出之条。但太阴之出汗，因无阳而自泄，少阴之出汗，因阳虚而自越也。夫少阴之邪，既不出于肾经，不能从皮毛分散，势必随任、督而上奔于咽喉，而咽喉之窍甚小，少阴邪火直如奔马，因窍小而不能尽泄，于是下行于大肠，而下焦虚寒，复不能传送以达于肛门，又逆而上冲于胃脘，而作吐矣。方用温肾汤：人参（三钱） 熟地（一两） 白术（一两） 肉桂（二钱） 水煎服。一剂而汗止，吐泻亦愈而咽痛亦除。

　　此症乃下部虚寒。用参、术以回阳，用肉桂以助命门之火，则龙雷之火喜于温暖，自然归经安于肾脏矣。然肉桂未免辛热，恐有助热之虞，得熟地以相制，则水火有既济之欢也。

　　此症可用桂术汤：白术（五钱） 肉桂（一钱） 水煎服。

　　冬月伤寒五、六日，腹痛利不止，厥逆无脉，干呕而烦，人以为直中阴寒之症，而不知非也。夫直中之病，乃冬月一时得之，身不热，而腹痛、呕吐、发厥者为真。

　　今身热，至五、六日之后而见前症，乃传经少阴之症，而非直中少阴之症也。虽传经之阴症，可通之以治直中之病，而辨症终不可不清也。此症自然宜用白通加猪胆汁汤治之。夫本是阴寒之症，何以加入人尿、胆汁以多事？不知白通汤乃纯是大热之味，投其所宜，恐致相格而不得入，正藉人尿、胆汁为向导之物，乃因其阴盛格阳，用从治之法为得也。盖违其性则相背，而顺其性则相安。然此等之症，往往脉伏而不现，服白通汤而脉暴出者，反非佳兆，必缓缓而出者，转有生机，亦取其相畏而相制。原有调剂之宜，不取其相争而相逐，竟致败亡之失也。

　　此症可用桂术加葱汤：白术（五钱） 肉桂（一钱） 加葱（一条） 水煎服。

　　冬月伤寒，四、五日后腹痛，小便不利，手足沉重而疼，或咳或呕，人以为少阴之症也，宜用真武汤救之是矣。然而不知其病也，我今畅言之。四、五日腹中作痛，此阴寒入腹而犯肾也。然而小便自利，则膀胱尚有肾气相通，可以消寒邪而从小便中出；倘小便不利，则膀胱内寒无肾火之气矣。火微何以能运动于四肢乎？此手足之所以沉重而作痛也，火既不能下通于膀胱，引寒邪以下走，势必上逆而为咳为呕矣。真武汤补土之药也，土健而水不能泛滥作祟。仲景制此方，于火中补土，土热而水亦温，消阴摄阳，其神功有不可思议者矣。

　　此症用四君加姜附汤亦神。

　　白术（一两） 茯苓（五钱） 附子（一钱） 人参（五钱） 甘草（一钱） 干姜（一钱） 水煎服。

　　冬月伤寒，四、五日后手足逆冷，恶寒身蜷，脉又不至，复加躁扰不宁，人以为少阴阳绝之症也，而不知不止阳绝也，阴亦将绝矣。盖恶寒身蜷，更加脉不至，阳已去矣，阳去而不加躁扰，则阴犹未绝，尚可回阳以摄之也。今既躁扰不宁，是基址已坏，何以回阳乎。虽然，凡人有一息尚存，当图救援之术，以人之阴阳未易遽绝也，有一丝之阳气未 ，则阳可救；有一丝之阴气未 ，则阴可援也。阴阳有根，原非后天有形之物，实先天无形之气也。补先天之气，而后天之气不期其续而自续矣。方用参附汤救之。用：人参（二两） 附子（二钱） 水煎服。往往有得生者。

　　虽此方不能尽人而救之，然而既有此症，宁使用此方而无济于生，不可置此方而竟听其死也。况人参能回阳于无何有之乡；而附子又能夺神于将离未离之际，使魂魄重归，阴阳再长，原有奇功，乌可先存必死之心，豫蓄无生之气哉。

　　此症用参术附枣汤亦神。

　　人参（一两） 白术（二两） 附子（一钱） 炒枣仁（五钱） 水煎服。

　　冬月伤寒六、七日，经传少阴而息高，人以为太阳之症未除而作喘，而不知非也。夫太阳之作喘，与少阴之息高，状似相同而实殊。太阳之喘，气息粗盛，乃邪盛也；少阴之息高，气息缓漫而细小，乃真气虚而不足以息，息若高而非高也。故太阳之喘宜散邪；而少阴之息高宜补正。因少阴肾宫大虚，肾气不能下藏于气海之中，乃上奔而欲散，实至危之病也。宜用朝宗汤救之。

　　人参（三两） 麦冬（三两） 熟地（三两） 山茱萸（一两） 山药（一两） 破故纸（一钱）

　　胡桃（一枚）

　　水煎服。一剂而息平，再剂而息定。

　　此方纯用补气填精之药，不去治息，而气自归源者，气得补而有所归也。譬如败子将田园消化无存，不能安其室而逃出于外，岂不欲归家哉，实计无复之耳。倘一旦有资身之策，可以温饱，自然归故里而返旧居，岂肯飘泊于外，而为落魄之人哉。或曰：下寒则火必上越，此等息高，独非肾气之虚寒乎，何以不用肉桂引火归源耶？嗟乎！肾气奔腾，实因肾火上冲所致，然而不用桂、附者，实亦有说肾火必得肾水以相养，不先补肾水，而遽助肾火，则火无水济，而龙雷必反上升，转不能收息于无声矣。吾所以先补水而不急补火也。况故纸亦是补火之味，更能引气而入于气海，何必用桂、附之跳梁哉。

　　此症延息汤亦妙。

　　人参 熟地（各一两） 山茱萸（五钱） 牛膝 破故纸（各三钱） 胡桃（一个） 陈皮（三分）

　　炮姜（一钱） 百合（一两） 水煎服。

　　冬月伤寒，头痛遍身亦疼，宜用麻黄汤以发汗矣。倘元气素薄，切其尺脉迟缓，虽是太阳正治，而不可轻用麻黄以汗之也。人以为宜用建中汤治之，以城郭不完。

　　兵甲不坚，米粟不多，宜守而不宜战耳。然建中汤止能自守而不能出战，且贼盛围城，而城中又有奸细，安能尽祛而出之。此症是太阳伤营之病，舍麻黄汤终非治法，用麻黄之汤，加人参一两治之，则麻黄足以散邪，而人参足以助正，庶补攻兼施，正既不伤，而邪又尽出也。或谓既是麻黄之症，不得已而加用人参，可少减其分两乎？谁识元气大虚，非用参之多则不能胜任，故必须用至一两，而后元气无太弱之虞，且能生阳于无何有之乡，可以御敌而无恐矣。倘不加人参于麻黄汤中，则邪留于胸中，而元气又未能复，胡能背城一战乎。此方若以麻黄为君，而人参为佐，必致偾事。今用参至一两，而麻黄止用一钱，是以人参为君，而麻黄转作佐使，正正奇奇，兼而用之，此用兵之妙，而可通之于医道也。

　　此症亦可用参苓麻草汤：麻黄（一钱） 人参（三钱） 茯苓（一两） 甘草（一钱） 水煎服。

　　冬月伤寒，吐、下、汗后虚烦脉微，八、九日心下痞硬，胁痛，气上冲咽喉，眩冒，经脉动惕者，必成痿症。人以为太阳之坏症也，然而不止太阳之坏也。伤寒经汗、吐、下之后，症现虚烦者，虚之至也。况脉又现微，非虚而何？夫痿症责在阳明，岂未成痿症之前，反置阳明于不治乎。治阳明之火，宜用人参石膏汤矣。然既经汗、下之后，石膏峻利，恐胃土之难受，火未必退，而上先受伤，非治之得也。

　　方用青蒿防痿汤：人参（一两） 青蒿（五钱） 半夏（一钱） 陈皮（五分） 干葛（一钱） 连服二剂，胃气无伤，而胃火自散，诸症渐愈，而痿症亦可免也。

　　盖此症不独胃火沸腾，而肾、肝之火亦翕然而共起。青蒿能去胃火，而更能散肾、肝之火也，一用而三得之。然非用人参之多，则青蒿之力微，不能分治于脏腑。

　　尤妙在佐之半夏、陈皮，否则痰未能全消，而气不能遽下，痞硬、胁痛之症乌能尽除哉。然而青蒿泻胃火，尚恐势单力薄，复佐之干葛，以共泻阳明之火，则青蒿更能奏功。况干葛散邪而不十分散气，得人参以辅相，青蒿尤有同心之庆也。

　　此症可用调胃二参汤：人参 玄参（各五钱） 石膏（三钱） 天花粉（二钱） 干葛（一钱） 水煎服。

　　冬月伤寒，谵语发潮热，以承气汤下之，不应，脉反微涩者，是里虚也。仲景张公谓难治，不可更与承气汤，岂承气汤固不可用乎？夫既以承气汤下之矣，乃不大便，是邪盛而烁干津液，故脉涩而弱也，非里虚表邪盛之明验乎。倘攻邪则邪未必去，而正且益虚，故为难治。当此之时，不妨对病家人说：此症实为坏症也，予用药以相救，或可望其回生，而不能信其必生也。用人参大黄汤救之。

　　人参（一两） 大黄（一钱） 水煎服。一剂得大便，而气不脱即生，否则死矣。苟大便而气不脱，再用：人参（三钱） 陈皮（三分） 甘草（三分） 芍药（一钱） 煎汤与之。二剂而可庆生全也。

　　此症亦可用表里兼顾汤：大黄（二钱） 人参（五钱） 柴胡（三分） 甘草（一钱） 丹皮（二钱） 水煎服。

　　冬月伤寒，发热而厥，厥后复热，厥少热多，病当愈。既厥之后，热不除者，必便脓血。厥多热少，寒多热少，病皆进也。夫厥少热多，邪渐轻而热渐退也。伤寒厥深热亦深，何以厥少而热反深乎？此盖邪不能与正相争，正气反凌邪而作祟也。

　　譬如贼与主人相斗，贼不敌主，将欲逃遁，而主人欺贼之懦，愈加精神，正气既旺，贼势自衰，故病当愈也。至于既厥之后而热仍不除，譬如贼首被获，而余党尚未擒拿，必欲尽杀为快，则贼无去路，自然舍命相斗，安肯自死受缚，势必带伤而战，贼虽受伤，而主亦有焦头烂额之损矣。故热势虽消，转不能尽散，虽不敢突入于经络，而必至走窜于肠门，因成便脓血之症矣。治法不必用大寒之药，以助其祛除，止用和解之剂，贼自尽，化为良民，何至有余邪成群作祟哉。方用散群汤：甘草（二钱） 黄芩（三钱） 当归（五钱） 白芍（一两） 枳壳（一钱） 水煎服。

　　一剂而无脓血之便者，断无脓血之灾；倘已便脓血者，必然自止。

　　妙在用归、芍以活血，加甘草、黄芩以凉血而和血也。所以邪热尽除，非单藉枳壳之攻散耳。

　　至于厥多热少，寒多热少，无非正气之虚。正虚则邪盛，邪盛自易凌正，而正不能敌邪，自不敢与贼相战，安得而不病进乎。治法宜大补正气，而少加祛邪之药，自然热变多而厥变少，而寒亦少也。方用祛厥汤：人参（五钱） 白术（一两） 甘草（二钱） 当归（五钱） 柴胡（一钱） 附子（一分） 水煎服。一剂而转热矣，二剂而厥定寒除矣。

　　夫热深而厥亦深，似乎消其热即消其厥也，何以反助其热乎？不知此二症非热盛而厥，乃热衰而厥也。热衰者正气之衰，非邪气之衰也。吾用人参、归、术以助其正气，非助其邪热也。正旺则敢与邪战而作热，一战而胜，故寒与厥尽除也。方中加入附子者尤有妙义，参、术之类未免过于慈祥，倘不用附子将军之药，则仁而不勇，难成迅扫之功，加入一分，以助柴胡之力，则无经不达，寒邪闻风而尽散，所谓以大勇而济其至仁也。

　　此症可用胜邪汤：甘草 柴胡（各一钱） 当归 白芍（各五钱） 枳壳（五分） 白术（三钱） 附子（一分）

　　人参（二钱） 水煎服。

　　冬月伤寒，四、五日后下利，手足逆冷无脉者，人以为厥阴之寒症也。急灸之，不温而脉亦不还，反作微喘，皆云死症，而不必治也。而吾以为可治者，正因其无脉耳。夫人死而后无脉，今未断气而无脉，乃伏于中而不现，非真无脉也。无脉者固不可救，脉伏而似于无脉，安在不可救乎？用灸法亦救其出脉也。灸之而脉不还，宜气绝矣；乃气不遽绝，而反现微喘之症，此生之之机也。盖脉果真绝，又何能因灸而作喘，作微喘者，正其中有脉欲应其灸，而无如内寒之极，止藉星星之艾火，何能骤达。是微喘之现，非脉欲出而不能遽出之明验乎。急用参附汤救之，以助其阳气，则脉自然出矣。但参、附宜多用而不宜少用也。方用：人参（二两） 附子（三钱） 水煎服。一剂而手足温，二剂而脉渐出，三剂而下利自止而尽愈矣。

　　夫附子有斩关夺门之勇，人参有回阳续阴之功，然非多用，则寒邪势盛，何能生之于无何有之乡，起之于几微欲绝之际哉。遇此等之症，必须信之深，见之到，用之勇，任之大，始克有济。倘徒施灸法而不用汤剂、或用参、附而不多加分两，皆无识而害之，兼财力不足而不能救也。

　　此症可用人参双姜汤：人参（一两） 干姜（三钱） 生姜（三钱） 水煎服。

　　冬月伤寒，身热一日即发谵语，人以为邪传阳明也，谁知其人素有阳明胃火，风入太阳而胃火即沸然不静乎。治之法，若兼治阳明以泻胃热，治亦无瘥；然而太阳之邪正炽，不专治太阳则卫之邪不能散，营之邪不能解；先去退阳明之火，未必不引邪而入阳明，反助其腾烧之祸也。不若单治太阳，使太阳之邪不能深入，而阳明之火不治而自散耳。方用平阳汤：桂枝（三分） 麻黄（一钱） 甘草（一钱） 青蒿（三钱） 天花粉（一钱） 水煎服。一剂而身热退，谵语亦止矣。

　　此方少用桂枝而多用麻黄者，以寒轻而热重也。用青蒿为君者，青蒿退热而又能散邪，且又能入膀胱而走于胃，既解膀胱之邪，而又解胃中之火，不特不引邪以入阳明，而兼且散邪以出阳明也。方中又加天花粉者，以谵语必带痰气，天花粉善消膈中之痰，而复无增热之虑，入于青蒿、桂枝、麻黄之内，通上达下，消痰而即消邪也。痰邪两消，又何谵语乎。所以一剂而奏功耳。

　　此症亦可用争先汤：桂枝（五分） 麻黄（五分） 石膏（一钱） 麦冬（五钱） 茯苓（五钱） 半夏（八分） 水煎服。

　　冬月伤寒，身热二日即有如疟之状，人以为证传少阳也，谁知其人少阳之间原有寒邪，一遇伤寒，随因之而并见乎。世见此等之症，以小柴胡汤投之亦能奏功，然终非治法也。法当重治阳明，而兼治少阳为是。盖阳明之火邪未散，虽见少阳之症，其邪仍留阳明也。邪留阳明，身发寒热而谵语发狂之病，未必不因之而起。惟重治阳明，则胃中之火自解，使邪不走少阳，而少阳原存之寒邪孤立无党，何能复煽阳明之焰？自然阳明火息，而少阳之邪亦解也。方用破邪汤：石膏（三钱） 柴胡（一钱） 半夏（一钱） 茯苓（三钱） 甘草（一钱） 麦冬（一两） 玄参（三钱） 陈皮（一钱）

　　水煎服。一剂而身热解，如疟之症亦痊。

　　此方用石膏、玄参以治阳明之火，用麦冬以滋肺中之燥。盖肺燥即不能制肝胆之过旺也，且肺燥必取给于胃，则胃土益加干枯，其火愈炽矣。今多用麦冬，使肺金得润，不必有藉于胃土，则肺气得养，自能制肝、胆之木，而少阳之邪，何敢附和胃火以作祟乎。况柴胡原足以舒少阳之气，而茯苓、甘草、半夏、陈皮之类，更能调和于阳明、少阳之间，邪无党援，安得而不破哉。

　　此症用八公和阳汤亦神。

　　石膏（一钱） 柴胡（二钱） 茯苓（三钱） 白术（二钱） 甘草（一钱） 炒栀子（一钱） 青皮（三分）

　　天花粉（一钱） 水煎服。

　　冬月伤寒，身热三日，腹满自利，人以为阳传于阴矣，而孰知不然。夫阴症腹满自利，而阳症未闻无之也。不辨其是阳非阴，而概用治太阴之法，鲜有不死亡者矣。然阴与阳何以辨之？夫太阴之自利，乃寒极而痛也；少阳之自利，乃热极而痛也。痛同而症实各异。此痛必须手按之，按而愈痛是阳症也；若太阴阴症，按之而不痛矣。故治阳症之法，仍须和解少阳之邪，而不可误治太阴也。方用加减柴胡汤治之。

　　柴胡（一钱） 白芍（五钱） 茯神（二钱） 甘草（一钱） 栀子（二钱） 陈皮（一钱） 当归（三钱）

　　枳壳（五分） 大黄（五分） 水煎服。一剂而腹满除，二剂而自利止矣，不必三剂也。

　　此方和解之中，仍寓微攻之意；分消之内，少兼轻补之思，所以火邪易散，而正气又不伤也。若以大承气下之，未免过于推荡；若以大柴胡下之，未免重于分消，所以又定加减柴胡汤，以治少阳腹满之自利耳。

　　此症亦可用和攻散：柴胡 栀子 丹皮（各二钱） 白芍（五钱） 茯苓（三钱） 甘草 陈皮 大黄（各一钱） 水煎服。

　　冬月伤寒，身热四日，畏寒不已，人以为太阴转少阴矣，谁知仍是太阴也。夫太阴脾土也，少阴肾水也，似不相同，然而脾土乃湿土也，土中带湿，则土中原有水象，故脾寒即土寒，而土寒即水寒也。所以不必邪传入肾，而早有畏寒之症矣。

　　治法不必治肾，专治脾而寒症自消。方用理中汤加减治之。

　　白术（一两） 人参（三钱） 茯苓（三钱） 肉桂（一钱） 附子（一钱） 水煎服。一剂而恶寒自解，而身热亦解矣。

　　夫方中用桂、附似乎仍治少阴之肾，然而以参、术为君，仍是治脾而非治肾也。

　　虽然脾、肾原可同治，参、术虽治脾而亦能入肾；况得桂、附则无经不达，安在独留于脾乎。然则治脾而仍是治肾，此方之所以神耳。

　　此症用加味桂附汤亦效。

　　白术（一两） 肉桂 干姜（各一钱） 附子 甘草（各五分） 水煎服。

　　冬月伤寒，身热五日，人即发厥，人以为寒邪已入厥阴也，谁知是肾水干燥，不能润肝之故乎。夫发厥本是厥阴之症，邪未入厥阴，何以先为发厥？盖肝血燥极，必取给于肾水，而肾水又枯，肝来顾母而肾受风邪，子见母之 ，自然有不共戴天之恨，故不必邪入厥阴，而先为发厥，母病而子亦病也。治法无庸治肝，但治肾而厥症自定，母安而子亦安也。方用子母两快汤：熟地（五钱） 麦冬（五钱） 当归（二钱） 山茱萸（三钱） 茯苓（二钱） 芡实（二钱）

　　山药（二钱） 玄参（五钱） 水煎服。一剂而厥定，再剂而身热亦愈也。

　　此方纯用补肾之味，惟当归滋肝之血也。治肾而治肝在其中，何必再用白芍以平肝气耶。且此症又不可用白芍也，以白芍虽平肝气，可以定热厥于须臾，然而白芍定厥未免过于酸收。与补水之药同用于无邪之日，易于生精；与补水之药同用于有邪之顷，亦易于遏火。不若单用补肾之味，使水足以制火，而又无火留之害，为更胜也。故子母两快汤所以不用芍药，而单用当归者，以当归之性动，不比芍药之酸收耳。且当归善助熟地、山萸以生水，生水以滋肝，即补肾以制肝也。

　　冬月伤寒，身热六日，而汗不解，仍有太阳之症，人以为邪返于太阳也，谁知是邪欲返于太阳而不能返乎。夫邪既不能返于太阳，当无太阳之症矣，治法宜不治太阳也；然而不治太阳，而邪转有变迁之祸。盖邪既不能复返于太阳，窥太阳之门而欲入者，亦势之所必至也。用太阳之药，引邪而归于太阳，而太阳曾已传过，邪走原路而邪反易散矣。方用桂枝汤，少以散之，一剂而邪尽化也。倘多用桂枝汤则焦头烂额，曷胜其祛除乎。此又用药之机权也。

　　此症用解邪汤亦佳。

　　桂枝（三分） 茯苓（五钱） 当归（三钱） 生地（五钱） 白术（三钱） 陈皮（三分）

　　甘草（一钱） 麦冬（五钱） 水煎服。

　　冬月伤寒，至七日而热犹未解，谵语不休，人以为证复传阳明也，谁知是邪欲走阳明而阳明不受乎。天阳明已经前邪，见邪则拒，似乎邪之难入矣。然而切肤之痛，前已备经，故一见邪再入太阳，惟恐邪之重入阳明也。所以震邻之恐先即呼号而谵语生，非从前邪实而作谵语者可比。治法不必专治阳明，以截阳明之路，惟散太阳之邪，而邪已尽散，断不复入阳明也。方用桂枝汤。一剂而谵语自止，又何必用石膏汤以重伤胃气哉。

　　此症用和营汤亦神。

　　麻黄（三分） 茯苓（三钱） 当归（三钱） 玄参（五钱） 甘草（一钱） 麦冬（五钱） 竹叶（三十片）

　　半夏（五分） 水煎服。

　　冬月伤寒，至八日而潮热未已，人以为邪再传少阳矣，谁知是邪在阳明，欲出而未出乎。夫阳明之府，多气多血之府也。气血既多，藏邪亦正不少。痰在胃膈，原能自发潮热，不必假借少阳之经也。况邪又将出，而窥伺少阳，乃少阳前受阳明之贻害，坚壁以拒，未免寒心，故现潮热之症，其实尚未入于少阳也。治法正不须治少阳之邪，而单解阳明之热，阳明热解而少阳之邪自散矣。方用解胃汤：青蒿（五钱） 茯苓（二钱） 甘草（五分） 麦冬（五钱） 玄参（三钱） 竹叶（五十片） 水煎服。一剂而胃热清矣，再剂而潮热退矣，不必三剂也。

　　此方息阳明之焰，而又能解少阳之氛，一方而两治。倘徒解少阳之氛，而阳明愈炽矣；倘徒息阳明之焰，而少阳又燥矣。两阳有偏胜之虞，则二府必有独干之叹，自然轻变为重，邪传正无已时。今一方两治，仍是单治阳明，而少阳治法已包于中，所以能收全功也。

　　此症用发越汤亦妙。

　　葛根（三钱） 茯苓（五钱） 甘草（五分） 麦冬（三钱） 玄参（一两） 生地（三钱） 柴胡（五分） 水煎服。

　　冬月伤寒，至九日而泻利不已，人以为邪入太阴，阳又变阴之症，谁知是阳欲辞阴之病乎。夫变阴与辞阴何以辨之？变阴者，阳传入于阴也；辞阴者，阳传出于阴也。入于阴则自利，岂出于阴而反自利乎。不知阴阳不相按时，多为泻利不已。

　　但入阴之自利，其腹必痛；出阴之自利，其腹不痛也。倘至九日而泻利不已，其腹不痛者，正离阴之自利也。切戒不可用太阴止利之药，一用止利之药，而邪转入阴，必成危证矣。法宜仍治少阳，而解其表里之邪，则自利自止，而寒热之邪亦散也。

　　方用小柴胡汤加减用之。

　　柴胡（一钱） 茯苓（三钱） 甘草 黄芩（各一钱） 陈皮（五分） 水煎服。一剂即止利，而寒热顿解矣。

　　此方专解半表半里之邪，而又能分消水湿之气，既不入阴而复善出阳，故取效独捷耳。

　　此症用合阴汤亦效。

　　柴胡（八分） 茯苓（五钱） 甘草（五分） 天花粉（一钱） 枳壳（三分） 神曲（五分） 白芍（三钱） 水煎服。

　　冬月伤寒，至十日，恶寒呕吐，人以为邪再传少阴矣，谁知是邪不欲入少阴乎。

　　夫邪既不欲入少阴，何以恶寒呕吐？不知伤寒传经，而再入于太阴，其中州之气，前经刻削，则脾气已虚，脾气既虚，而脾必耗肾中之火气，而肾又曾经邪犯，在肾亦自顾不遑。母贫而子不忍盗母之财，故邪入于脾，而脾甘自受。先行恶寒呕吐，不待传入少阴，而始见此等证候也。治法单治太阴脾土，而呕吐可止。然而单治脾而不治肾，则肾火不生脾土，而恶寒终不能愈，寒既不除，而呕吐仍暂止而不能久止也。方用脾肾两温汤：人参（三钱） 白术（五钱） 肉桂（一钱） 巴戟天（三钱） 丁香（三分） 肉豆蔻（一枚） 芡实（三钱）

　　山药（三钱） 水煎服。一剂而恶寒止，二剂而呕吐尽除也。

　　此方用参、术以健脾，用巴戟天、芡实、山药以补肾，而又用肉桂、丁香以辟除寒气。旺肾火以生脾土，则土气自温，母旺而子不贫，亦母温而子不寒也。

　　此症用加味参术附姜汤亦神。

　　人参（五钱） 白术（五钱） 肉豆蔻（一枚） 附子（三分） 干姜（一钱） 水煎服。

　　冬月伤寒，身热十一日，而热反更盛，发厥不宁，一日而三、四见，人以为邪再传厥阴也，谁知是邪不能传肝乎。夫少阴寒水也，邪在少阴，未入厥阴，何以发厥而见热症？然而此厥乃似热而非热也。内寒之甚，逼阳外见而发厥，故不待传入厥阴之经而先发厥耳。症见此等证候，本是死证，而用药得宜，未必至死。仲景夫子未尝立方者，非无方也，以灸法神奇，示人以艾火灸少阴者，正教人不必治厥阴也。虽然灸少阴者固易回春，而阳药又安在不可以起死。方用回生至神汤：人参（三两） 肉桂（三钱） 白术（二两） 生姜汁（一合） 葱（十条，捣汁） 同水煎服。

　　一剂而厥定，再剂而身热解矣。

　　此虽在用参、术之多，第不佐之姜、葱二汁，则不能宣发于外，而邪伏于肾中而不得出也。惟参、术得姜、葱之助，导之出外，不必走肝，而厥反自安矣，此治法之巧者。

　　此症亦可用加味人地汤殊验。

　　熟地（二两） 人参（一两） 白术（一两） 附子（一钱） 生姜汁（一合） 水煎调服。

　　冬月伤寒，身热十二日，而热仍不退，不见发厥，人以为伤寒至厥阴，不发厥而病将退矣，谁知伤寒虚极，欲厥而不可得乎。夫热深者厥亦深，不厥似乎热之不深矣。然而热深而发厥者，元气足以鼓之也；热深而不能发厥者，元气不足以充之也。传经至十二日，病已入肝，而厥不应者，非热之不深，乃元气之甚困也，乌可因不厥，而即疑其厥阴之不热乎。治法补其肝气，而辅之以解热之品，则厥阴不燥，而木气大舒，邪不能留，非惟热解而见厥，抑亦邪散而消厥也。方用消厥散：白芍（五钱） 当归（五钱） 丹皮（三钱） 生地（二钱） 甘草（一钱） 人参（一钱） 炒黑荆芥（三钱） 炒栀子（一钱） 天花粉（二钱） 水煎服。一剂而厥乃发，再剂而厥反定矣。

　　此方补肝凉血以治传经之伤寒。世无其胆。然而肝燥而内热，因虚而厥伏也，非滋其肝中之血，则热深者何能外见乎。故必补其虚，而发厥随可乘其厥而散热也。

　　人亦可闻吾言，而放胆治之矣。

　　此症用增减逍遥散大效。

　　白芍 白术（各三钱） 当归 人参 炒黑荆芥 白芥子（各二钱） 柴胡（一钱）

　　甘草（五分） 陈皮 神曲（各三分）

　　水煎服。

　　冬月伤寒，至十二日之后忽然厥发，发去如死人一样，但心中火热，其四肢如冰，有延至三、四日而身体不腐者，人以为尸厥也，谁知是邪火犯心包络，坚闭其气以守护其心乎。夫伤寒传遍六经，未有传心者也，一至传心无不死者。然而邪得以传心者，亦因包络之虚，力不能障心，使邪之竟入也。若包络素无亏损，邪虽直捣心宫，而膻中膜膈足以相拒。然而三阴三阳俱为邪之所传，各各损伤，包络相臣出死力以御贼，号召勤王绝无一应，惟有坚闭宫门，甘与君王同殉。至于各脏腑，见君相号令，不能宣扬于外，自然解体，有国亡无主之象，所以手足肢体先冷如死灰也。此时设有斩围夺门之将，扫荡群妖，救君相于危亡之候，自然外藩向应，不必听旨宣召，无不归诚恐后矣。然则治法奈何？助包络之气，而加之祛邪之味，可返死而回生也。方用救心神丹：人参（一两） 黄连（三钱） 菖蒲（二钱） 茯苓（五钱） 白芍（一两） 半夏（三钱） 附子（一分） 水煎一碗，以笔管通于病患喉中，另使亲人含药送下，无不受者。一剂而人之气苏，再剂而心中之大热自解，而四肢手足尽温矣。

　　夫厥症多热，四肢之冷如冰者，正心中之热如火也。热极反为寒颤，颤极而人死，其实人死而心尚未死。此方用人参以固其生气，以黄连清其心中包络之火邪，加附子一分为先锋，加菖蒲为向导，引人参、黄连突围而共入于心中，又得白芍、茯苓、半夏平肝而不助火，利湿而共消痰，则声援势盛，攻邪尤易也。或疑用黄连以清热是矣，何必助之以人参，而用人参亦不必如此之多。孰知六经传遍以攻心，则脏腑自虚。多用黄连，而不君之人参，则有勇无谋，必至斩杀过甚，反伤元气，又有主弱臣强之虞矣，虽救君于顷刻，而不能卫君于崇朝，不几虚用奇兵哉。

　　此症用活心丹甚神。

　　人参（一两） 黄连（三钱） 菖蒲（一钱） 麦冬 生枣仁（各五钱） 南星（一钱） 附子（三分）

　　良姜（五分） 生姜（十片） 水煎灌服。

　　卷之一

　　中寒门（七则）

　　人遇严寒之时，忽感阴冷，直入于腑，手、足、身皆冷，面目色青，口呕清水，腹中雷鸣，胸胁逆满，体寒发颤，腹中觉有凉气一裹，直冲而上，猝不知人，此寒气直中七腑也。夫中寒之病，与伤寒之症大相悬绝。盖伤寒之寒，由表而入于里；中寒之寒，由腑而入于脏。虽入腑、入脏同是直中之症，而治法终有不同也。盖入腑之寒轻于入脏，则治腑之寒乌可重于治脏哉。惟是腑有七，而中腑之药似宜分别。

　　大凡阴寒之中人，必乘三焦之寒而先入，温三焦之寒，而七腑之寒可尽散也。然而三焦之所以寒者，又由于胃气之虚也。徒温三焦之寒，而不急补其胃气，则气虚而不能接续，乌能回阳于顷刻乎。方用救腑回阳汤：人参（五钱） 附子（一钱） 肉桂（二钱） 巴戟天（一两） 水煎服。

　　此方用人参以扶胃气，用肉桂以回阳，亦不必更借巴戟天之为君矣。不知巴戟天补心肾之火，心肾之火旺，而三焦之火更旺矣。且巴戟天生胃气而回阳，故用之为君，尤能统人参、附、桂同心之将，而扫荡祛除，寓剿于抚之中也。所以一剂奏功，阳回而阴寒立散矣。

　　此症用术桂干姜汤甚效。

　　白术（一两） 肉桂（三钱） 干姜（三钱） 水煎服。

　　人有严寒之时，忽感阴寒，唇青身冷，手足筋脉挛急，上吐下泻，心痛腹疼，囊缩甲青，腰不能俯仰，此阴寒中脏之病也。夫中脏重于中腑，寒气入于五脏，似宜分脏而治；然而不必分也，但直温其命门之火，则诸脏之寒可以尽散。盖命门为十二经之主，主不亡，则心君必不为下殿之走；主不亡，则肝木必不为游魂之变；主不亡，则肺金必不为魄散之升；主不亡，则脾土必不为崩解之 。惟命门既寒，而阳气为阴邪所逼，越出于肾外，则五脏之神不能独安，各随阳而俱遁矣。然则五脏为寒邪所犯，不必治五脏也，独温其命门，而五脏之寒可解。虽然，命门虽为五脏之主，而五脏气虚，大兵到处，扫荡群妖，苟无粮草，何以供命。此命门宜温，而五脏之气亦不可不补也。方用荡阴救命汤：人参（一两） 白术（三两） 熟地（三钱） 肉桂（一钱） 附子（三钱） 山茱萸（二钱）

　　茯神（三钱） 水煎服。一剂而阳回，再剂而全愈。

　　何神速乃尔？盖寒入五脏，由命门之阳外出，一回其阳，而寒气无留于脏矣。

　　方中以参、术为君，似乎止救心、脾二经；虽附子、肉桂与熟地、山茱同用，肾亦在所救之中，而肝、肺竟置之度外。何以能斩关直入，回阳于顷刻耶？不知五脏为寒邪所犯，大约犯肾之后，即便犯脾，而后犯心也，犯肝、肺者无多也。故专顾心肾与脾经，而肝肺已在其内。况人参同附子并用，无经不达，又宁有肺肝之不入者乎。而且补肝、补肺之药，无非收敛之剂，欲祛邪而使之出，不可留邪而使之入，倘用收敛之味以补肝肺，反掣人参、附子之手，不能迅于荡阴矣。此用药之不杂，实有秘义也。且肾中水火原不相离，用桂、附大热之药以回阳，未免肾中干燥，与其回阳之后，又补肾水以济阳，何如于用火之时，而先为防微之为得哉。吾所以少用熟地、山茱于桂、附之中，以制火之横。且火得水而归源，水招火而入宅，故能奏既济之HT ，而无亢炎之失也。

　　此症用参术桂附加熟地汤亦妙。

　　人参 白术（各一两） 附子 肉桂（各二钱） 熟地（五钱） 水煎服。

　　冬月直中阴寒，吐泻交作，身发热者，人以为伤寒传经之症也，然而虽是伤寒，实有分别，此乃直中少阴之邪，而非传经少阴之邪也。夫直中阴经，原无身热之症，兹何以身热耶？此正阳与阴战，乃邪旺而正不肯安于弱，以致争斗而成热也。若传经少阴之症，必至数日后始行吐泻，未有初感第一日即身热而上吐下泻者，故此症确是直中，而非传经也。直中，邪即入里；传经，邪在表，而入里本是悬殊，不可不察也。治法用参附茯苓汤：人参（一两） 附子（一钱） 茯苓（五钱） 水煎服。一剂而吐泻止，而身热亦退。

　　何其效之速乎？不知此症，原因阳气之弱，不胜阴邪之盛，故尔发热。吾助其阳气，则阳旺而阴自衰。况又佐之附子之勇猛，突围破敌，则阳气更盛，自然转败而成功矣。且益之茯苓之澹泄，分消水气，则胃土得安，而上下之间，无非阳气之升降，阴邪又安能冲决哉。

　　此症亦可用参苓附术加生姜汤：人参 白术 生姜（各一两） 附子（二钱） 茯苓（三钱） 水煎服。

　　人有直中阴寒，肾经独受，身颤手战者，人以为寒入于骨中也，谁知是命门火冷，不能外拒夫阴寒乎。盖命门为十二官之主宰，人有此火则生，无此火则死。火旺则运用于一身，而手足自温；火衰则力不能通达上下，而一身皆冷，又何能温热夫手足耶？故命门火旺，外来之寒邪可以相拒，而不敢相犯。惟火衰之极，而阴寒内逼，直入肾宫，命门畏寒太盛，几几乎有不敢同居之势。身颤者难以自主也，手战者难以外卫也。治法亟温补其命门，使命门之火足以胜外来之寒，则命门之主不弱，而后阳气健旺，能通达于上下之间，阴消寒散，不致侵犯心宫也。方用直中阴脏第一方治之。

　　附子（一钱） 肉桂（二钱） 丁香（一钱） 白术（二钱） 水煎服。一剂而寒祛，身颤手战皆定也。

　　此方尽是阳药，以阳药而治阴症，自是相宜，然而至急之症，何以少用分两，而成功至神者？因火欲外越，一助火而火即回宫；火因弱而逃，自必见强而返。火既归矣，又有余火以相助，则命门大旺，毋论足以祛寒，而寒邪亦望火而遁也。

　　此症用援命拒寒汤实神。

　　白术（三两） 肉桂（三钱） 破故纸（三钱） 杜仲（三钱） 水煎服。

　　人有少阴肾经感中邪气，小腹作痛，两足厥逆，人以为寒邪之直犯于肾也，谁知入肾而兼入于小肠之腑乎。夫邪既入肾，乃入脏也，脏重于腑，何必辨其邪入于小肠乎？然而辨症不清，则用药必然寡效。虽肾开窍于二阴，又曰：肾主大小便，肾寒则小肠亦寒，治肾则小肠亦愈，而终不知小肠之与肾同感寒邪也。盖寒客于小肠，则腹痛而脉不通，脉既不通，安得两足之不厥逆乎。不可徒认作寒入于肾，而不入于小肠也。但治法不必治小肠，而仍须治肾。治肾者温肾也，温肾即所以温小肠矣。方用止逆汤：附子（一钱） 白术（三钱） 车前子（三分） 吴茱萸（五分） 水煎服。一剂而痛除厥止矣。

　　此方用附子以祛寒，用吴茱萸以通气，加白术、车前利腰脐而消湿，难治小肠而实温肾宫也。肾宫之命门热，而小肠之气化自行，又乌有不通之病乎。故不必止痛而痛除，不必转逆而逆定耳。

　　此症亦可用术桂豆苓汤亦效。

　　肉桂（一钱） 白术（一两） 茯苓（三钱） 肉豆蔻（一枚） 水煎服。

　　人有猝中阴寒，身不能动，人以为寒中于脾也，谁知仍是寒中于肾乎。夫中寒而致手足之不能动，已是危症，况一身全不能动乎。盖手足冷而不动，犹是四圉之病；身僵而不动，实乃中州之患也。人非火不生，而火非心火乃肾火也。肾火旺，而脾土自可运用于无穷，肾火衰，而脾土难转输于不息。故肾寒而脾亦寒，脾寒而身即不能运动耳。所以治法不可徒治脾，而必须治肾；尤不可统治肾，而必须温肾中之火也。方用直中阴脏第二方治之。

　　附子（一钱） 肉桂（一钱） 熟地（二钱） 干姜（一钱） 水煎服。一剂而身动寒消矣。

　　此方用桂、附、干姜直捣中坚，以迅扫其寒邪，则肾中命门之火，勃然猝发，而寒邪自去矣。第过用纯阳，未免偏于太燥，益之熟地以佐之，阳得阴而不至耗水，岂特相济有成哉。

　　此症亦可用附桂姜术加熟地汤：熟地（五钱） 白术（一两） 干姜（三钱） 肉桂（二钱） 附子（三分） 水煎服。

　　人有猝犯阴寒之气，两胁痛极至不可受，如欲破裂者，人以为寒犯肝也，谁知仍是寒犯肾乎。夫胁乃肝位，犯肾宜病在肾，不宜病在肝。因肾寒而又畏外寒之侵，而肾之气乃逃避于肝子之家，受创深重，而不敢复出也。在肝木因肾水遁入，忍见父母之受伤乎？自然奋罔顾身，怒极而欲战也。两胁欲破，正木郁难宣之象。治法以火熨其外寒者，少济其一时之急也。方宜用宽肝汤救之。

　　人参（一两） 熟地（二两） 附子（一钱） 柴胡（五分） 甘草（三分） 肉桂（三钱） 水煎服。

　　一剂而痛定也。

　　人见用参、附以回阳，未必相疑；用熟地以滋阴，不能无疑也。嗟乎！肾气遁入肝宫，而寒邪必乘势以逼肝矣。肝气一怯，非上走于心，必下走于肾矣。走于心，则引邪上犯于心君，必有下堂之祸；走于肾，则引邪而下侵于相位，必有同殉之虞。

　　故用参以补心，使心不畏邪之犯；用熟地以补肾，使肾不畏邪之侵。而肝气胆顾于子母之间，两无足虑，自然并力以御寒矣。况又益之以助火舒木之品，而肝中之郁大解，故背城一战而奏捷也。倘用此药，而全无一效，是心肾两绝，而肝气独存，不能生矣。

　　此症用祛寒舒胁汤亦神。

　　人参（五钱） 肉桂（三钱） 白芍（二钱） 当归（三钱） 柴胡（五分） 白术（一两） 甘草（五分） 水煎服。

　　卷之二

　　中风门（二十五则）

　　人有入室向火，一边热而一边寒，遂致左颊出汗，偶尔出户，为贼风所袭，觉右颊拘急，口 于右，人以为中风之症也。而余以为非中风也，乃向火而火逼其热，以并于一边耳。若作风治，而中实无风。和其气血，而佐之以解火之味，则火平而 斜自正也方用和血息火汤：升麻（一钱） 当归（五钱） 黄 （三钱） 防风（三分） 秦艽（一钱） 白芷（五分） 桂枝（三分） 天花粉（二钱） 甘草（一钱） 麦冬（三钱） 玄参（五钱）

　　水煎服。一剂轻，二剂而 斜正矣。

　　方中以补血补气为先，而佐辅之药多用阳明之味者何居?盖阳明之脉起于鼻，交于中，循鼻外入上齿中。是两颊与齿正阳明之部位也。升麻、白芷乃阳明经药也，故用之以引入于齿、颊，而秦艽能开口噤；防风能散风邪；桂枝实表而固营卫，与归、 、玄、麦同用，自善通经络而活脏腑，使真有风邪亦于何处存活。矧原无大风之犯，不过些小之风乎，自然效应如桴鼓也。

　　此症亦可用偏解散：当归 炒栀子 生地（各三钱） 乌药 防风 白芷（各三分） 半夏（一钱） 黄 茯苓（各一钱白芍（五钱） 秦艽（一钱）

　　水煎服。

　　人有久痢之后，一旦昏仆，手撒眼瞪，小便自遗，汗大出不止，喉作拽锯之声，人以为中风之症也，而余独以为不然。盖此病乃下多亡阴，阴虚而阳暴绝也。本不可救，然急灸其气海之穴，而阳气得续，亦有生者。虽然阳气回，而不用补气之药，阳气随回而随绝也。方用独参汤：人参（三两） 附子（三分）

　　煎汤灌之，而人不死矣。

　　夫气海之穴，前与丹田相通，乃生气之原也，故灸之而阳回。非助之以人参，则气回于无何有之乡，而不能生生于无尽，徒为接续，又何益乎。此人参所以为夺命之药欤。

　　此症亦可用参术加桂汤：人参（二两） 白术（二两） 肉桂（一钱）

　　水煎灌服。

　　人有两手麻木而面亦麻者，人以为中风将现之症也，谁知乃气虚而不能运化夫血乎?夫头乃六阳之经，而面尤阳之外见也。气旺则阳旺，气衰则阳衰。阳旺则气行夫血，而面乃和。阳衰则气滞于血，而面乃木矣。面既木矣，而阳气之衰可知，何能运动于臂指间，毋怪两手十指尽麻也。治法宜补其气之虚，通其阳之闭方用助阳通气汤：人参（三钱） 白术（五钱） 黄 （五钱） 防风（五分） 当归（三钱） 葳蕤（五钱） 广木香（三分） 附子（二分） 乌药（二钱） 麦冬（二钱） 茯苓（三钱） 天花粉（二钱）

　　水煎服。连服二剂，而手之麻木解矣，再服二剂，而面之麻木亦解矣，更服二剂，不再此方大补其气，气旺而血行，又何麻木之有?此症亦可用助气解麻汤：人参（三钱） 白术 黄 麦冬（各五钱） 当归 荆芥（各二钱） 乌药（八分） 附子（一分） 柴胡（八分） 半夏（一钱）

　　水煎服。

　　人有身忽猝倒，两目紧闭，昏晕不识人，即子孙亦不相识，人以为中风之危症也，谁知绝非中风，乃心气之乏绝乎。夫身中未有不痰盛者也。痰盛则直走心经，而心气乏绝，则痰涎壅住于膻中而不能开矣。虽膻中为心君之相，痰来侵心，膻中先受，所以障心而使痰之不能入也。然则膻中本卫心以障痰，何反壅痰以害心乎?不知心气既虚，而膻中亦虚矣。膻中既虚，仅可障痰以卫心，力难祛痰以益心也。况痰气过盛，犯心甚急，膻中坚闭夫膜膈，使痰之不入，而心气因之不通，不能上通于人 ，故目紧闭而不识人也。治法急补其君相之火，而佐之祛痰之味。心气一通，目自开而人自识也方用四君子汤加减用之。

　　人参（一两） 白术（二两） 茯苓（三钱） 附子（一钱） 竹沥（一合） 姜汁（一合） 菖蒲（三分）

　　水煎服。一剂而目开，再剂而人识矣。

　　此方用参、术以救心气之绝，然非假附子之力，断不能破围而直入，即用附子而不用竹沥、姜汁，则痰涎间隔，恐附子孤军难于斩杀耳；又佐之菖蒲者，借其向导，引附子群药迳达心宫，易施其祛除之力也。

　　此症用加味三生饮亦神效。

　　人参 白术（各一两） 附子 南星 半夏 菖蒲 远志（各一钱） 生枣仁（三钱）

　　水煎服。

　　人有素性好饮，两臂作痛，服祛风治痰药更加麻木，痰涎愈盛，体软筋弛，腿膝拘痛，口噤语涩，头目晕重，口角流涎，身如虫行，搔起白屑，人以为中风之症已成也，谁知是脾气之不足乎?凡人后天，全藉饮食之补益。若饮食过多，反伤脾气，何能受益。况酒能散人真气，少饮则益，多饮则损，日日贪杯，脏腑之间，无非糟粕之气，欲真气之无伤得乎。故体软筋弛，脾虚不能运也；痰涎加盛，脾虚不能化也；腿膝拘痛，脾虚不能行也；口噤语涩，脾虚气难接也；头目晕重，脾虚气难升也；至于流涎、起屑，一则脾虚而不能摄，一则脾虚而不能润也。以上诸症，总皆脾气亏损之故方用六君子汤加味治之。

　　人参（五钱） 白术（一两） 甘草（一钱） 半夏（二钱） 陈皮（五分） 附子（三分） 茯苓（三钱）

　　连服十剂而愈。

　　六君子汤专补脾气之药也，而又兼善治痰，然非加入附子，则不能走经络而通血脉。或疑白术太多，不知白术健脾而更善去湿，多用始能利腰脐而升阳气，则阳不下陷，而脾得建其运化之功也。

　　此症用参术去湿汤亦妙。

　　人参 白术（各五钱） 甘草 半夏 附子（各一钱） 山药（一两） 薏仁（三钱） 砂仁（三粒）

　　水煎服。

　　人有怒后吐痰，胸满作痛，服四物、二陈之汤加芩、连、枳壳之类，杳无一应，更加祛风之味，反致半身不遂，筋渐挛缩，四肢痿软，日晡益甚，内热口干，形体倦怠，人以为风中于腑也，谁知是郁怒未解，肝气未舒所致。本无风症治风，而反为风药所损，损气伤血，以成似中风之病也。治法必须仍解其郁怒，而佐之补气补血之剂，益阴益精之味，庶几可救耳方用舒怒益阴汤：熟地（一两） 当归（五钱） 茯苓（二钱） 甘草（五分） 白芍（一两） 陈皮（五分） 麦冬（三钱） 丹皮（三钱） 柴胡（一钱） 白术（二钱） 人参（一钱）

　　水煎服。十剂而筋不挛缩矣，再十剂而四肢不痿软矣。后纯用六味汤大剂煎饮。二月而半身皆遂矣。

　　此方即逍遥散加味者也。用参、熟、麦、丹于逍遥散中，实有妙义。盖逍遥散为解郁之圣药，郁散而得补，则补始有功，而方中全在用白芍至一两，以平肝气，肝平则木不克土，而土有生气，况又有健脾开胃之品，以辅佐而相成，所以能反败为功也。

　　此症用加减逍遥散亦验。

　　柴胡（二钱） 白芍（五钱） 白术 当归 生地（各三钱） 甘草 炒栀子 半夏（各一钱） 青皮（五水煎服。

　　人有怀抱郁结，筋挛骨痛，喉间似有一核，结住不下，服乌药顺气散等药，口眼歪斜，两臂不能伸举，痰涎愈甚，内热晡热，人以为偏枯之渐也，谁知是肝木之不舒乎?夫木最喜水，木郁则耗水矣。水耗而木更难舒，木既不舒，而木中之火又安得而舒乎?自然木来克土，而脾胃两伤，脾热胃燥，内自生风而现风象，正不必外来之风入，始见歪斜之症也。治法自必补脾胃之土矣。然而徒补脾胃之气，而肝来克土，脾胃仍不舒也，必须摅肝以扶脾胃之为得耳。方用舒木生土汤：白芍（五钱） 茯苓（三钱） 山药（一钱） 生枣仁（二钱） 远志（一钱） 甘草（五分） 白术（三钱） 熟地（五钱） 郁金（一钱） 人参（一钱） 麦冬（二钱） 当归（二钱） 玄参（三钱）

　　水煎服。

　　此方心、脾、胃、肺、肝、肾兼治之药也。何以谓之舒木生土汤?不知方中虽是兼治之药，而实为专治肝经也。治心者不耗肝气也；治肾者所以生肝也；治肺者使其不来克肝也。

　　治脾胃者使其不来仇肝也。故用群药无非滋肝以舒木。木舒矣，而脾胃有不得其天者乎。此舒木生土之名，实有微意耳。

　　此症用疏木饮亦佳。

　　柴胡 薄荷 甘草 苍术 白芥子（各一钱） 白芍（五钱） 茯苓（三钱） 丹皮 生地（各二钱）

　　青皮（五分）

　　水煎服。

　　有人一时猝倒，口吐痰涎，发狂号叫，自坐自起，自立自行，目不识人，身中发斑，数日后变成疮疖者，此谓真正中风。盖其人元气未虚，一时为风邪所中，正气既盛，而邪气又不弱，正与邪相战，两不肯负，于是而痰涎生，于是而狂叫起，心中如焚，坐立不安，行止不定，目不识人。内热既盛，必由内而发于外，故红斑灿烂于皮肤；火毒难消于肌肉，因变为疮，为疖。譬如人家，门户既牢，主伯亚旅又健，突来强盗，劈门而入，两相格斗，因而火攻焚杀，反成焦头烂额之伤矣。治法不必助正，而惟事祛邪，扫荡贼风，而正气已安。方用扫风汤：荆芥（五钱） 防风（三钱） 半夏（三钱） 陈皮（一钱） 天花粉（一钱五分） 茯苓（三钱） 黄芩（二钱）

　　苏叶（一钱）

　　水煎服。一剂而狂定，二剂而痰消，三剂而斑化，疮疖亦寻愈矣。

　　此等之症，万人中生一者也。人亦不知是中风之真症，吾独表而出之，使人知真中风之如此，而类中风可照症而治之也。

　　此症用排风饮殊效。

　　大黄（酒蒸，三钱） 丹皮（五钱） 甘草 防风 天麻 天南星（各一钱） 玄参（一两） 柴胡（三钱黄芩 苏叶 荆芥（各二钱） 当归（三钱）

　　水煎服。

　　人有素多内热，一旦颠仆，目不识人，左手不仁，人以为中风之症，谁知此乃肾水不足以养肝，肝木太燥，木自生风而自仆，非真中风也。若作风治，鲜不立亡；即作气虚治，亦阳旺而阴愈消，非恰中病情之法。必须仍补肾水以生肝木，则木得其养，而左手之不仁可以复愈。方用六味地黄汤加味治之。

　　熟地（一两） 山茱萸（五钱） 山药（四钱） 茯苓（三钱） 丹皮（三钱） 泽泻（一钱） 白芍（一两） 当归（五钱） 白芥子（三钱） 柴胡（一钱）

　　水煎服。一剂而目能识人，四剂而手知痛痒，十剂全愈矣。

　　夫六味地黄丸，料非治中风之药也，今用之以滋其肾水，又用芍药、当归以平其肝木；柴胡、白芥子以疏通肝气，而消其两胁之痰。水足而木自条达，痰去而气自流通，内热顿除，外体自适，亦何至左手之不遂哉。

　　此症用润燥丹亦效。

　　熟地（二两） 白芍（一两） 柴胡（五分） 天花粉（三钱）

　　水煎服。

　　有人身忽自倒，不能言语，口角流涎，右手不仁，肌肤不知痛痒，人以为气虚而中风也。夫气虚则有之，而中风则未也。此病乃心气既虚，不能行气于胃，而胃气又虚，则胃自生热，蒸其津液，结为痰涎，壅塞隧道，不能行气于心，即堵截其神气出入之窍，故神明瞀乱，神明无主，则舌纵难言，廉泉穴开，而口角故流涎沫也。一身能运者，全藉气以行之。今气既大虚，不能行于四肢，则手自不仁。右手者，尤气之所属也。气不能行于肌肤，则痛痒不知矣。此等之症，若作风治，未有不死者。即于补气之中，加入祛风之药，亦止苟延性命，必成半肢之风症矣。故半肢之风，皆错治中风而成之也。治法宜用六君子汤加入附子治之。

　　人参（一两） 白术（二两） 黄 （二两） 半夏（三钱） 茯苓（五钱） 甘草（一钱） 附子（一钱） 陈皮（一水煎服。一剂而出声，二剂而痰涎收。一连十剂，而前症尽愈。

　　夫参、苓、 、术补气之圣药也，加入附子，则将军有威令，遍达于诸经之内，岂独心胃相通，使痰涎之不壅塞乎，所以奏功之能神也。

　　此症用释躁汤亦佳。

　　玄参（一两） 荆芥（三钱） 天花粉（三钱） 甘草（一钱） 陈皮（五分） 茯苓（三钱） 菖蒲 附子（各三水煎服。

　　有人无故身倒，肉跳心惊，口不能言，手不能动，足不能行，痰声如鼾，惟双目能动者，人以为因痰而中风也。嗟乎，此痰病而非中风也。天下怪病，多生于痰，而痰病多成于湿，痰湿结而不散，往往有见鬼神而猝倒者。此病之无故身倒，亦其一也。医工不知为痰湿之气，见其倒而即呼为中风，误矣。然则治此病，不治痰而治风，适足以招风而生变；即不治风，而惟治痰，亦不能消痰而弭灾。必须大补其气血，气旺而痰自化，血盛而痰自去也。方用十全大补汤：人参（五钱） 黄 （一两） 当归（五钱） 白芍（三钱） 茯苓（五钱） 白术（五钱） 甘草（一钱） 熟地（一两） 川芎（二钱） 肉桂（二钱）

　　水煎服。一剂而口能言，二剂而心惊肉跳者止，三剂而鼾声息，十剂而手能动足能行矣。又二十剂而气血重旺，一如无病之人。

　　此等之症，世人皆以风治，多致偾事。苟不治风，而惟治气血之虚，断不至变生不测者也。或谓补虚，则风自出，用十全大补之汤，而能愈中风者是也。谁知类中风之病，绝无风也，非必补虚而风始出耳。

　　此症用扶倾汤亦妙。

　　人参 当归 茯苓（各五钱） 半夏（二钱） 附子 破故纸（各一钱） 黄 麦冬（各一两） 砂仁（三粒） 白术（五钱）

　　水煎服。

　　有人一时猝倒，痰涎壅塞，汗如雨出，手足懈弛不收，口不能言，囊缩，小便自遗，人以为中风急症，谁知是阴阳两脱乎。此至危之病，刻不可缓，生死在反掌之间也。若作风治，下口立亡，必须用三生饮救之。

　　人参（二两） 生附子（一枚） 生天南星（五钱） 生半夏（三钱）

　　水煎服。一剂而囊缩伸，小便止，再剂而口乃能言矣。始可别用汤剂也。

　　世人疑三生饮过于猛烈，不知病来甚暴，非此等斩关夺门之药，何能直入脏腑，而追其散失之元阳。故必投于人参数两之中，始可夺命于须臾也，否则斩关而关不能开，夺门而门不得进，惟是关门既开，而前药又不可再用，另用：人参（一两） 白术（二两） 茯苓（五钱） 当归（一两） 熟地（一两） 山茱萸（五钱） 麦冬（一两） 半夏（三钱）

　　水煎服。

　　方名济急丹。连服二剂，而元气日旺，虚汗不流，手足可以运动，而无瘫痪之忧也。譬如破城而守，内无粮草，则士有饥色，今关门大开，搬输挽运而入者皆糗粮米谷，则仓廪既实，兵马有饱腾之气，贼自望风而飞遁矣。倘仍用附子、南星之属，未免过于酷烈，民已归诚，而犹用虎贲之士，遍城搜粮，其损伤元气，不又多乎。妙在不用附子、南星，而反用当归、熟地、山茱萸、麦冬资阴之品。盖从前斩关夺门之时，未免斩杀太甚，抢劫无遗，脏腑必有焦枯之苦，今一旦得资财接济，真不啻恩膏之赐矣。

　　此症用救脱饮亦甚效。

　　人参（一两） 白术（二两） 附子（一钱） 干姜 半夏（各三钱） 贝母（一钱）

　　水煎服。

　　有人口眼 斜，身欲颠仆，腹中鸣如囊裹浆之声，人以为此中风之症，内有水湿之气也，而余以为不然。夫水湿之气，由于脾气之虚也。脾气不能运化乎水，而水乃停积不化，下不能行，必涌而上行矣。于是涌于头而作晕，涌于口眼而为 斜。水气既在于上，则头重而足轻，故身欲时时颠仆，有似乎中风，而实非中风也。方用分水止鸣汤：人参（五钱） 白术（一两） 车前子（三钱） 茯苓（一两） 肉桂（一钱） 半夏（三钱）

　　水煎服。连服四剂，腹中之鸣止，而口眼亦平复矣。

　　此等之症，原无风之可祛，故不必祛风，单健其脾土之气，而土胜自能制水，又虞徒消其膀胱之水，恐水冷不化，又补其命门之火以生脾土，则土有先天之气，益足以制其后天之狂澜。大地阳回，而溪涧之水，无非春气熏蒸，则膀胱不寒，尤能雪消冰解，而无阻隔之叹。下河疏通，而上游又何患壅塞，而成泛滥之害哉。或曰口眼 斜，实系风症，安在水气而能使之然也。不知水寒则成冰冻，口眼处于头面之间，一边吹寒风而成 斜，似乎中风，然而风在外而不在内也。风既在外，不入于腠理之中，何必加祛风之剂哉。

　　此症亦可用术苓加桂汤：白术 茯苓（各一两） 肉桂（三钱）

　　水煎服。

　　有人猝倒之后，致半身不遂，人以为中风而成偏枯也，谁知因治中风而成偏枯乎。夫中风之症，万人中而间生一二者也，岂可因一时猝倒即认作中风而治风乎。此中原无风邪，因气虚而猝倒，大用补气之药，而少佐以消痰之味，焉有成偏枯之症乎。惟其过于祛风，以耗其气，必至右身之不遂，或过用祛风以耗其血，必至左身之不遂矣。夫猝倒之时，本正气之不能主宰也，乃不补气而转虚其气，欲气之周遍于身，何可得乎。天下至误者，谓中风有中经、中络、中脏、中腑之分也。自此言出世，遂信风国中络，不可引之入经；风既中经，不可引之入腑；风既入腑，不可引之入脏。于是诸般风药，杂然乱投，而民生不可救药矣。脏腑经络，未尝有风，而必欲强用风药，成偏枯之症，犹其幸也。盖脏腑既无风症，即是元气未虚之人，尚不禁风药之侵耗，况系羸弱之子，摇摇靡定之身乎。今不致死亡而成偏枯者，亦因其于补正之中，而用祛风之剂，故犹存残喘耳。然则已成偏枯之症，其可再用风药乎。方用全身汤：人参（二两） 白术（二两） 茯苓（一两） 半夏（三钱） 附子（三分） 神曲（一钱）

　　水煎服。连服四剂，而手足能举矣，再用四剂，而步履如故，身臂皆轻。

　　或疑偏枯之病，似非急症可比，何必大用参术?不知猝倒之后，非重用参、术，则元气不能骤复，与其日后而多用补剂，零星而期久效，何若乘其将绝未绝之先，急为多用而救之此症用全身饮亦妙。

　　人参 黄 巴戟天（各一两） 半夏（三钱） 附子（一片）

　　水煎服。

　　有人猝倒之后，遍身不通，两手两足不收者，人以为中风而成瘫痪也，不知此乃血虚而气不顺也。夫手得血而能握；足得血而能步。今不能握、不能步者，正坐于血虚耳。然而气血未尝不相兼而行者，使血虚而气顺，则气能生血，而血尚足以供手足之用。今气既不顺，是气与血有反背之失，欲血之荫手足也，何可得乎。故不独手足不收，而且一身尽不通也。

　　夫手足不收者，犹在四隅之疾，而一身不通者，实腹心之患也。此即所谓风痱之症也。名为风痱，实无风也方用四物汤加味治之。

　　熟地（一两） 当归（一两） 白芍（五钱） 川芎（二钱） 人参（二钱） 半夏（二钱） 黄 （三钱）

　　水煎服。

　　二剂即知痛痒，服十剂即能步履矣。再服十剂全愈。

　　若作中风治之，则风药必耗烁其血。血干而气益不顺，气既不顺，而血益加虚，必变为废弃之人矣。

　　此症可用滋血通经汤：当归 熟地（各一两） 黄芩 麦冬（各五钱） 北五味子 天花粉 秦艽（各一钱）

　　水煎服。

　　有人猝倒于地，奄忽不知人，人以为中风之重症也。然而非风也，乃气虚而不能接续耳。既无口眼之 斜，又无手足之麻木，是全无风象。若作风治，势必引风入室耳。世人谓中风之症，必须填塞空窍，使风之不能入也。今反用风药，以治无风之症，安得不开其腠理哉。腠理即开，玄府大泄，欲风之不入，其可得乎。夫气虚而不能接续，以致猝倒，奄忽而不知人，本是风懿之病，未尝内有风也。世人不察，必欲以中风治之，误矣。方用六君子汤治之。

　　人参（五钱） 白术（一两） 甘草（一钱） 茯苓（三钱） 半夏（三钱） 陈皮（一钱）

　　水煎服。一剂而即能知人，二剂全愈。盖不治风而反奏功也。

　　此症用续气汤亦效。

　　白术（五钱） 人参 白芥子 白芍（各三钱） 甘草（一钱） 枳壳（三分） 砂仁（一粒）

　　水煎服。

　　有一时猝倒，状似中风，自汗不止，懒于语言，人亦以为中风也，谁知亦是气虚乎。夫猝倒已似中风，更加自汗，此虚极之症，乃亡阳而非中于风也。亡阳之症，必须参附以回阳，始有生机，倘以为中风而用风药，有立亡而已矣。方用参归附汤救之。

　　人参（一两） 黄 （二两） 附子（三钱） 当归（一两）

　　水煎服。一剂而自汗止，再剂而言语出，四剂而神气复矣。

　　或曰：猝倒之后，既无五绝之虞，不过自汗多与言语懒耳，似乎可以缓治，何必药品之多如此。不知此症看其似轻而实重，看其似缓而实急。天下初病，易于图功，而久病难于着力。况亡阳之症，元气初脱，有根易于重治，而无根难于再续。故必乘此将亡未亡之时，以大补其气血，实省后日无数之挽回也。苟畏药品之多，因循退缩，坐失机宜，而不敢多用参、，迨至日后，百剂而不能见效矣。

　　此症亦可用龟蛎神膏：人参 黄 （各一两） 麦冬（五钱） 北五味 蜀漆（各一钱） 肉桂（二钱） 牡蛎 龟膏（各三钱）

　　水煎服。

　　有人身未猝倒，而右手不仁，言语謇涩，口中流沫，人以为半肢风也。然而非外来有风，乃本气自病，所谓中气之病也。夫气何以曰中，因其似乎中风，而又非中风，故别其名曰中气。其实乃气虚，而非气中，因其气虚，故不中于左，而中于右。盖人身左属血，而右属气也。惟女子则右为血，而左为气。今所言之病，乃男子耳。男子既右手之不仁，非气虚而何。既是气虚，可不急补其气乎。一补气，而右手之不仁，随补而随效也。方用至仁丹：人参（一两） 白术（一两） 黄 （一两） 茯苓（三钱） 半夏（三钱） 肉桂（二钱） 薏仁（三钱） 甘草（一水煎服。一服而语言清，再服而涎沫止，十服而不仁者愈矣。

　　此补气之妙也。或疑既是气虚，补气可矣，何以必多加消痰之药，岂气旺而不能摄水，气盛而不能化水耶?至加肉桂以助火，不更多事乎?不知气虚者，未有不脾胃寒也。脾胃既寒，难以运化，水谷不变精而变痰矣。故气虚者痰盛，痰即欺气之虚而作祟，上迷心而旁及于手足，故身欲仆而手不仁，口吐涎沫耳。乃用参、 以补气，复用苓术以健土，治湿则痰无可藏之经，更加半夏、薏仁，以逐其已成之痰，则未成痰涎，又安能再化哉。犹恐脾胃久寒，一时难以建功，增入肉桂以补其命门之火，则火自生土，土旺而气自郁蒸，气有根蒂，脏腑无非生气，而经络皮肉，何至有不通之患哉。

　　此症亦可用固气收涎汤：人参（一两） 白茯苓 远志 山药（各三钱） 半夏（二钱） 麦冬 炒枣仁 巴戟天（各五钱） 附子（三分）

　　水煎服。

　　有人身未颠仆，左手半边不仁，语言謇涩，口角流涎，人亦以为半肢风也，然而此非风也，乃血虚之故。血不能养筋脉，有似乎中耳。夫中气病速，而易于奏功；中血病缓，而难于取效。盖中气阳症，中血阴症，阳速而阴迟耳。方用生血起废汤：葳蕤（二两） 熟地（一两） 山茱萸（四钱） 当归（一两） 茯苓（五钱） 白芥子（五钱）

　　水煎服。一剂而语言清，十剂而涎沫止，三十剂而不仁者愈矣。愈后前方中加人参（三钱）

　　，黄 （五钱），减当归（五钱）。再服二十剂，一如无病患矣。

　　或疑葳蕤之药，过于中和，不若用四物汤之流动，虽白芥子能消膜膈之痰，然用至五钱，未免过多，起首口角流涎，自宜多用，至于后来，似可少减，何以始终用至五钱耶?不知血病多痰，消痰始能补血。况中血之病，血虚之极，膜膈之间，无非痰也，非多用白芥子断不能消。白芥子消痰而不耗气，且能助补血之药以生血，故始终之所必需。但其力少薄，不比半夏、贝母之力浓，是以必宜多用，而不可少用也。四物汤虽是补血之圣药，而白芍非中血之宜，川芎亦过于动，故特用葳蕤者，以葳蕤生血，而又能起废，同熟地、当归用之，尤善建功，实胜于四物汤耳。且葳蕤之药，暂用则难于取胜；久用则易于建绩。以之治缓病，实有相宜。况多用至二两，其力更浓，用之为君主之药，又相佐得宜，故始终任之而攸利也此症用益阴生血汤亦佳。

　　熟地（一两） 茱萸 白术 白芍 麦冬（各五钱） 人参（二钱） 白芥子（三钱） 五味子（五分）

　　水煎服。

　　有人头面肿痛，口渴心烦，一旦猝中，手足抽搐，言语不出，口眼 斜，人以为中风也，谁知是中火也。夫火生于木之中，火藉风之力，似乎中火即中风也。人谓不解其风，则火从何而息?嗟乎，中火而祛风，非所以治火也。火所最恶者，水也。祛风以息火，则火之焰少戢而火之根未除；滋水以救火，则火之光自消而火之性尽灭。

　　是祛风以治火，不若滋水以治火也。况中火之症，内实无风，用祛风之药，则毛窍尽开，反足以通火之路。火之路开，而风反得入之矣。火得风之威，风恃火之势，本非中风，欲不变为风症，而不可得矣。治法贵乎补水，而不必用祛风之药也。方用灭火汤：玄参（三两） 沙参（二两） 白芥子（三钱） 茯苓（一两） 熟地（一两） 山茱萸（五钱） 麦冬（五钱） 北五味（一钱）

　　水煎服。一剂而心烦定，二剂而口渴除，三剂而语言清，四剂而 斜正，十剂而手足不牵搐矣。

　　盖玄参能消浮游之火，况益之熟地、沙参、茱萸、麦冬、五味之类，纯是补水添精之味，自然水足而火衰，何必用风药以搜风哉。倘于补水之中，少加风药，则于补水添精，反多牵制，而不能奏功矣。或曰不用风药是矣，独不可用凉药以解氛乎?不知此火乃虚火而非实火也。实火可用寒凉以直治，而虚火断不可用寒凉以增其怒也。况玄参微寒，未尝不于补中以泻火，何必更用寒凉哉。

　　此症用二冬二皮汤亦妙。

　　麦冬 天冬 地骨皮 丹皮（各二两）

　　水煎服。

　　有人一时猝中，手足牵搐，口眼 斜，然神思则清，言语如故，人以为阳虚中风也，而熟知不然。夫阳虚猝倒，未有不神昏者也。今猝倒而心中明了，状似阳虚，而非阳虚，此乃阴虚之中耳。夫阴虚非血虚之谓，盖真阴之虚，肾水干枯，不能上滋于心，故痰来侵心，一时迷乱而猝中。及痰气既散，而心之清如故也。作中风治，非其治也，即作中气治，亦非治法。惟有直补其肾中之阴，则精足而肾自交于心，而心之液，自流行于各脏腑，而诸症自痊也。方用填阴汤：熟地（四两） 山茱萸（二两） 北五味（三钱） 麦冬（一两） 山药（一两） 白芥子（五钱） 破故纸（一钱牛膝（三钱） 附子（一分）

　　水煎服。一剂而牵搐除，再剂而口眼正，一连十剂而平复如常矣。

　　夫熟地、山茱、山药，实填精之圣药，而麦冬、北五味，又益肺之仙丹。盖单补肾水，恐水不能速生，故又补其肺，使肺金以生肾水，子母相资，更易滋润也。又虑阴不下降，用破故、牛膝下行以安于肾宫，则浊阴不致上干，而真阴自然既济矣。复加附子一分者，以阴药太多，未免过于腻滞，少加附子，以行其真阴之气，非假之以助其火也。水得火之气，则水尤易生，毋怪其奏功之奇矣。

　　此症用清宁汤亦效。

　　熟地 麦冬（各二两） 北五味（三钱） 芡实 巴戟天 菟丝子（各一两）

　　水煎服。

　　有人平居无恙，只觉手足麻木，尚无口眼 斜等症，人以为风中于内，三年后必有晕仆之症矣。劝人预服搜风顺气等药，以防猝中。其论则是，而所用之方非也。手足麻木，乃气之虚，非气之不顺也。即气之不顺，非风之作祟也。人苟中风，其来甚暴，岂待至三年之后而始发哉。然而气虚能使手足麻者，何故?盖气一虚，即不能化痰，痰聚于胸中，而气即不能通于手足也。治法于补气之中而佐以消痰之味，则得之矣。方用释麻汤：人参（一钱） 当归（三钱） 黄 （三钱） 茯苓（三钱） 半夏（一钱） 白芥子（一钱） 陈皮（一钱） 白术（三钱） 甘草（五分） 附子（一分） 柴胡（八分）

　　水煎服。一连四剂，而手足自然不麻不木矣。

　　倘仍然麻木，前方加倍，再服四剂，未有不愈者。

　　盖麻木于手足，此四余之轻病，原不必重治之也。今人因不知症，所以取效之缓，遂疑为重症。于是风药乱投，反致变轻为重矣。苟知是虚而非风，一治虚而风象灭矣，何难之有此症用 附汤亦妙。

　　人参 茯神（各三钱） 白术 黄 （各五钱） 附子（二分）

　　水煎服。

　　有人遍身麻木，而身又不颠仆，状似中风，然而风则有之，而非中也。此等之病，不可不治风，而又不可直治风也。不治风则风不能出于躯壳之外，直治风则损伤气血，风又欺气血之虚，反客为主而不肯去，必须于补气补血之中，而佐之祛风祛痰之品，则气血不伤，而风又易散也。方用解缚汤：黄 （一两） 当归（五钱） 人参（五钱） 附子（一钱） 白芍（五钱） 葳蕤（一两） 白术（五钱） 熟地（五钱） 天花粉（三钱） 秦艽（三钱） 羌活（一钱）

　　水煎服。一连四剂，身知痛痒矣，十剂全愈。

　　同一麻木之症，何以上条用药之少，而此条用药之多且重耶?盖上条麻木，止在手足，尚无风之入体也，此条麻木，在于遍身，是风乘虚而入腑矣，原不可同日而语也。故上条可以轻治，而此条非重治断难奏效耳。

　　此症用顺气和血汤亦大佳。

　　当归（三钱） 白术（五钱） 黄 （五钱） 人参（二钱） 附子（一片） 天麻 南星 羌活 独活（各五分） 半夏（一钱）

　　水煎服。

　　有人天禀甚浓，又素好烧酒，一时怒气相激，致成口眼 斜，有似中风，而未尝身仆，且善饮食，其脉洪大有力，此非风中，乃火盛而肝伤也。此等之症，在西北人甚多，而南人甚少。然而治法，又不可徒泄火而不养肝血也。方用：酒蒸大黄（二钱） 柴胡（一钱） 白芍（一两） 当归（一两） 白芥子（二钱） 炒栀子（二钱）

　　水煎服。方名解焚汤。用大黄以泻其火酒之毒；用栀子以泄其肝木之火，用二味祛除，未免过于迅利。复用芍药、当归以大补其肝血，盖血足而火自息也；加柴胡、白芥子以舒其肝叶之气，而消其膜膈之痰，痰消而肝气益舒，肝气舒而风象自去。倘误以为中风也，而妄加入麻黄、羌活等药，愈祛风而愈动其火矣。或不去滋肝，而反去补气，则阳旺而气盛，转来助火，肝中血燥，益足以增添怒气，势必火亢自焚，而成猝中之症矣。

　　此症亦可用宽气汤：柴胡 乌药 秦艽 甘草 酒蒸大黄（各一钱） 白芍（一两） 茯苓（三钱） 当归（三钱） 天麻防风（各三分） 天花粉（二钱）

　　水煎服。

　　有人猝中之后，手足流注疼痛，久之则麻痹不仁，难以屈伸，人以为中风之伤，以致风湿相搏，关节不利也，而不知不然。此症实因先有水湿，人不知治元气之衰，而反去祛风利湿，以成似中风之症也。既因虚而成湿，又因湿而致中，不去治元气之虚，尚可治风湿之旺乎。然而风湿既已搏结于一身，但去补气而不去祛风利湿，亦非救误之道也。今用两利汤白术（五钱） 茯苓（五钱） 薏仁（一两） 人参（一钱） 甘草（五分） 白芍（一两） 当归（一钱） 肉桂（三分） 防风（五分） 半夏（一钱）

　　水煎服。连服四剂而疼痛止，再服十剂而麻痹愈，再服十剂而屈伸尽利矣。

　　方中补多于攻，用防风以散风，而不用泽泻、猪苓以利水。盖因虚而成风湿，既祛其风，何可复泻其水。况方中白术、薏仁未尝非利水之药也，于补水之中以行其利水之法，则水易流，而无阻滞之虞。水湿既去，而风难独留，故少用防风以表邪，而孤子之风邪，无水艰于作浪，不必多用风药，而风无不除也。

　　此症用至仁汤亦能收功。

　　白术 黄 白芍 天花粉（各三钱） 茯苓（五钱） 车前子（一钱） 防风（五分） 甘草（五分） 肉桂（三分） 益智仁（五分）

　　水煎服。

　　卷之二

　　痹证门（十一则）

　　人有两足牵连作痛，腹又微溏，人不能寐，卧倒足缩而不能伸，伸则愈痛者，人以为寒湿之成痹也，谁知是风寒湿同结于大肠乎?夫风入大肠，日日大便，邪似易下，即有湿气，亦可同散，何以固结于中，而痛形于两足耶?不知寒邪入腹，而留于大肠，又得风湿相搏，每不肯遽散，因成为痹耳。治法必去此风寒湿三气之邪，使不留于大肠，而痹病可愈。然而徒治大肠之邪，而风寒湿转难去也，又宜益大肠之气，令气旺于肠中，而转输倍速，则风寒湿亦易祛诶。方用逐痹丹：人参（一钱） 茯苓（五钱） 肉桂（三分） 升麻（五分） 甘草（一钱） 薏仁（一两） 神曲（五分） 白术（五钱） 水煎服。一剂而湿去，二剂而风寒亦散也。

　　此方治湿为多，而治风治寒反轻者，盖水湿最难分消，治其难，而易者更易。况治湿之中，不伤元气，则大肠自有传化之妙力，能使风寒随湿而同解也。

　　此症亦可用薏仁苓术汤：茯苓 白术（各五钱） 薏仁（一两） 肉桂（三分） 炒荆芥（三钱）

　　水煎服。

　　人有呕吐不宁，胸膈饱闷，吞酸作痛，因而两足亦痛者，人以为胃口之寒也，谁知是风寒湿结于胃而成痹乎。夫胃喜热而不喜寒，胃口一寒，邪气因之相犯，风入于胃而不散，湿停于胃而不行，三者相合，而痹症乃成。治法祛三者之邪，而仍在调其胃气，胃气健而风寒湿不攻自解也。方用六君子汤加减治之。

　　人参（三钱） 白术（五钱） 生姜（五片） 陈皮（五分） 甘草（五分） 肉桂（五分） 荆芥（三钱） 茯苓（三钱） 半夏（一钱）

　　水煎服。一剂轻，二剂又轻，三剂更轻，连服十剂而饱闷酸痛之证尽去。

　　此方开胃而又善分消，加之生姜、荆芥，尤善祛散风寒，以离散党羽，故奏功特神也。

　　此症亦可用温胃消湿丹：人参 黄 茯神 巴戟天（各三钱） 远志（一钱） 肉桂（三分） 肉豆蔻（一枚） 益智仁 甘草防风（各五分）

　　水煎服。

　　人有心下畏寒作痛，惕惕善惊，懒于饮食，以手按之，如有水声 ，人以为水停心下也，谁知是风寒湿结于心包络乎!夫水邪犯心则痛；风邪乘心则痛；寒邪入心则痛，是邪无论风寒湿均能成病。重则未有不死者，今止畏寒作痛，而不致有死亡者，正心包以障心也。然心包既然障心，独当其锋，安得而不痛乎。治法自当急祛风寒湿三者之邪，使之毋犯心包，而心君相安，何致心下之痛哉。虽然徒祛风寒湿之邪，而不补心包之气，则心包太弱，而外援之师亦多相欺，反成覆亡之祸。故必补心包而兼治风寒湿也。方用散痹汤：巴戟天（五钱） 白术（五钱） 菟丝子（三钱） 炒枣仁（三钱） 远志（八分） 山药（五钱） 莲子（五钱）

　　茯苓（三钱） 甘草（三分） 柴胡（一钱） 半夏（一钱）

　　水煎服。一剂而惊止，二剂而胃气开，三剂而水声息，十剂而心下之痛安然也。

　　此方之药，似乎单治心也，然而心包为心之相臣，治心正所以治心包耳。譬如君主清明，而相臣供职惟谨，自能安反侧于顷刻也。

　　此症可用巴戟天汤：人参 白术 茯神 巴戟天 车前子（各三钱） 山药（一两） 半夏 肉桂（各一钱）

　　水煎服。

　　人有小便艰涩，道涩如淋，而下体生疼，时而升上有如疝气，人以为疝，或以为淋，而不知非也。盖风寒湿入于小肠之间，而成痹耳。夫小肠主泄水者也，水入小肠，何邪不去，乃缩住而不流，盖寒与风作祟也。治法必须散小肠之风寒，而湿气不难去也。然而治小肠，必宜治膀胱之为得，膀胱利而小肠无不利也。虽膀胱亦有痹症，而与小肠之痹正无差别，故治小肠之痹，必当以治膀胱者治之耳（风寒湿入于小肠而成痹，亦无人能识）。方用攻痹散：车前子（三钱） 茯苓（三钱） 薏仁（一两） 肉桂（五分） 木通（二钱） 白术（五钱） 王不留行（一钱）

　　水煎服。一连数剂。而似淋者不淋，似疝者不疝，再服数剂，而痛如失也。

　　此方利湿而又不耗气，祛寒而风自散，所以为佳，何用逐风之品以损伤脏腑哉。

　　此症可用寄奴汤：白术（一两） 茯苓（三钱） 肉桂（一钱） 柴胡（一钱） 刘寄奴（二钱）

　　水煎服。

　　人有一身上下尽行作痛，有时而止，痰气不清，欲嗽不能，咽喉气闷，胸膈饱胀，二便艰涩，人以为肺气之不行也，谁知是风寒湿之犯于三焦乎。夫三焦主气，而流通于上中下之间者，气也。风寒湿感一邪，而气即不能宣矣。况三邪搏结，安能自舒乎。毋怪清浊二道，举皆闭塞，因而作痛也。治法不急祛风寒湿三者之邪，则三焦何以流通哉。然三焦不可径治也。治三焦必宜治肾，肾气旺而下焦之气始通；更宜治肺，肺气肃而上焦之气始降；尤宜治脾胃，脾胃健而中焦之气始化。理肺、肾、脾胃之气，而益之散邪之药，则三焦得令，而风寒湿不难去也。方用理本汤：人参（一钱） 白术（五钱） 麦冬（三钱） 山药（五钱） 芡实（五钱） 巴戟天（三钱） 肉桂（一钱） 桔梗（五分） 贝母（五分） 白芥子（二钱） 防己（三分） 茯苓（三钱） 草（一钱）

　　水煎服。四剂而上中下之气乃通，一身之病尽解，再用四剂，诸症全愈。

　　此方全去扶肺、肾、脾胃之气，而轻于祛风寒湿者，正所以理其本也，而攻标在其内矣。况原未尝无荡邪之药乎，故能建功若是之神也。

　　此症亦可用防桂术苓散：白术 茯苓 防风（各五钱） 巴戟天（三钱） 肉桂（一钱） 桂枝（八分） 天花粉 黄 （各二钱）

　　水煎服。

　　人有胸背、手足、腰脊牵连疼痛不定，或来或去，至头重不可举，痰唾稠粘，口角流涎，卧则喉中有声，人以为此痹症也，宜用控涎丹治之，而不知非也。夫痹虽合风寒湿三气之邪以成，然而人之气血不虚，则风寒湿何从而入?风寒湿之入，乃乘气血之虚而侵之也。乌可徒治其邪而不补其正乎。控涎丹用甘遂、大戟以祛邪，而无补气补血之药，往往用之以治痹而不能收功，反致败绩者坐此弊也。法宜补正而助以祛邪，则百战而百胜矣。方名补正逐邪汤：白术（五钱） 薏仁（五钱） 人参（一钱） 桂枝（三分） 茯苓（一两） 白芥子（三钱）

　　水煎服。二剂轻，十剂愈。

　　白术、薏仁、人参、茯苓皆健脾补气之药，又利水去湿之剂也。虽曰风寒湿合而成痹，其内最多者湿也。湿在经络、肠胃之间，最难分化，逐其湿而风寒正不必治而自散，所以止佐桂枝数分而已足也。惟是既用参、术、薏、苓以健土而利湿，尚何虑痰哉。然而风寒湿之邪，每藉痰为奥援，故治痹者必治痰。今用白芥子，膜膈之中痰且尽消，其余各处之痰有不尽消者乎?痰消而风寒湿无可藏之薮，欲聚而作乱，已不可得，况正气日旺哉。或曰痹成于气血之虚，治法自宜气血双补矣，何以方中止用气分之药以益气，绝不用血分之药以益血也?不知气旺自能生血，且血有形之物，补之艰于速生，且恐因循等待，有碍生气之速，不若专补其气，而去风去湿去寒之更捷也。

　　此症亦可用自适汤：黄 白芍 当归 茯苓（各五钱） 陈皮（五分） 半夏 羌活 甘草（各一钱） 柴胡（二钱） 桔梗（五分）

　　水煎服。

　　人有肌肉热极，体上如鼠走，唇口反裂，久则缩入，遍身皮毛尽发红黑，人以为热痹也。夫风寒湿三者合而成痹，未闻三者之中更添入热痹之谓。此乃热极生风，似乎痹症，而实非痹症也。治法解其阳明之热，而少散其风则得矣，不必更治其湿也。至于寒邪，尤不必顾。盖寒则不热，而热则不寒耳。方用化炎汤：玄参（一两） 甘菊花（五钱） 麦冬（五钱） 升麻（三钱） 羚羊角（镑，五分） 生地（五钱） 荆芥（炒，三钱）

　　水煎服。连服二剂而热少解，再服四剂而诸症尽愈矣。

　　方中用玄参、菊花、生地、麦冬解其阳明之火，而更退其肺金之炎者，以肺主皮毛也。

　　然而仅治其胃与肺，恐止散其在内之热，而不能散其在外之热也。故又多用升麻、荆芥导之出外，而不使其内留以乱心君之神明。外既清凉而内有不快然者乎。至于羚羊角者，虽取其散火之毒，亦藉其上引而入于唇口之间，使缩者不缩，而裂者不裂也。或谓既是阳明火毒，何不用石膏、知母寒凉之药以泻之?不知火热而外现于皮毛、唇口、肌肉之处，一用大寒大凉之药，则直攻其火，必从下泄，不能随升麻、荆芥之类而外泄矣。故不用石膏、知母，而用玄参、菊花于补中表火之为得也。

　　此症用凉肢散亦效。

　　茯苓 薏仁 玄参（各五钱） 甘草 升麻（各一钱） 炒荆芥（一钱） 甘菊（三钱） 麦冬（三钱） 天花粉（二钱）

　　水煎服。

　　人有脚膝疼痛，行步艰难，自按其皮肉直凉至骨，人以为是冷痹也。夫痹而曰冷，正合风寒湿三者之旨也。此等之病，虽三邪相合，而寒为甚。盖挟北方寒水之势，侵入骨髓，乃至阴之寒，非至阳之热不能胜之也。然而至阳之热，又虑过于炎威，恐至寒之邪未及祛，而至阴之水先已熬干。真水涸而邪水必然泛滥，邪水盛而寒风助之，何以愈痹哉。方用真火汤治之。

　　白术（五钱） 巴戟天（一两） 附子（一钱） 防风（一钱） 牛膝（三钱） 石斛（三钱） 萆 （二钱） 茯苓（三钱）

　　水煎服。连服四剂而皮肉温矣，又服四剂而骨髓热矣，再服四剂脚膝之痛去，更服四剂而步履无艰难之态矣。

　　方中用巴戟天为君，补火仍是补水之药，而辅佐之味，又彼此得宜，不用肉桂、当归之品温其血分，实有意义。盖补气则生精最速，生精既速，则温髓亦速矣。若一入血分之药，则沾濡迟滞，欲速而不达矣。萆 原忌防风，使之相畏而相使，更复相宜，所以同群而共济也。

　　人有肝气常逆，胸膈引痛，睡卧多惊，饮食不思，吞酸作呕，筋脉挛急，人以为此肝痹之症也。夫肝痹是矣，而肝之所以成痹者，人知之乎?虽风寒湿三者成之，然亦气血之不足而成之也。肝之血不足而湿邪乘之，肝之气不足而风邪乘之，肝之气血不足而寒邪乘之。有此三邪，直入于肝经，而后肝之血益亏，肝之气益耗，于是肝之魂不能藏于肝之中，乃越出而作惊也。肝经既病，何能生心，心无血养，安能生胃气哉。胃气不生，自难消化饮食，不能消化饮食，而强饮强食焉，必至吞酸作呕矣。夫饮食所以养脏腑者也，饮食既不消化，不能变精以分布于筋脉，则筋脉无所养，安得而不拘挛哉。然则治法，乌可徒治风寒湿三者之邪，而罔顾肝经之气血耶。方用肝痹散：人参（三钱） 当归（一两） 川芎（五钱） 代赭石末（二钱） 羌活（五分） 肉桂（一钱） 茯苓（五钱） 酸水煎，调丹砂、代赭石末同服。一剂而惊止，二剂而胸膈不痛，肝气不逆矣，再服四剂而吞酸呕吐之病痊，筋脉亦不挛急矣。

　　方中用当归、川芎以生血，加入人参益气以开血，引代赭石去通肝气，以佐川、归之不逮，气开血通，而后邪可引而出矣。又加肉桂以辟寒，加茯苓以利湿，加羌活以除风，则邪自难留，而魂自不乱矣，所以益之枣仁、丹砂收惊特速也。

　　此症用二术救痹饮亦效。

　　白术 白芍 茯神（各五钱） 陈皮 肉桂 柴胡（各一钱） 枳壳（五分） 远志 白芥子 苍术（各三钱）

　　水煎服。

　　人有咳嗽不宁，心膈窒塞，吐痰不已，上气满胀，不能下通，人以为肺痹也。肺痹之成于气虚，尽人而不知也。夫肺为相傅之官，治节出焉，统辖一身之气，无经不达，无脏不转，是气乃肺之充，而肺乃气之主也。肺病则气病，而气病则肺亦病。然则肺痹即气痹也，肺痹既为气痹，治肺痹者乌可舍气而不治乎?但肺虽主气，而补气之药，不能直入于肺也，必须补脾胃之气以生肺气。然而生肺气者，止有脾胃之土。而克肺者有心焉；仇肺者有肝焉；耗肺者有肾焉。一脏腑之生，不敌众脏腑之克，此气之所以易衰，而邪之所以易入也。且脾胃之土，又能暗伤肺金。盖饮食入胃，必由脾胃之气以转入于肺，今脾胃既受风寒湿之邪，则邪亦随脾胃之气，而输之于肺，而肺乃受伤矣。况多怒而肝之气逆于肺，多欲而肾之气逆于肺，肺气受伤，而风寒湿之邪遂填塞肺窍而成痹矣。方用肺痹汤治之。

　　人参（三钱） 茯苓（三钱） 白术（五钱） 白芍（五钱） 苏叶（二钱） 半夏（一钱） 陈皮（一钱） 枳壳（三水煎服。连用二剂而咳嗽安，再用二剂而窒塞开矣，用十剂而诸症尽愈。

　　或谓人参助气是矣，但多用恐助邪气，何以用之咸宜乎?不知肺气之虚以成痹，非肺气之实以成痹也。人参畏实不畏虚，况又有苏叶以治风，半夏以消湿，肉桂以祛寒，则邪何能作祟哉。而且白术、茯苓以健脾开胃，白芍以平肝，黄连、肉桂以交心肾，则肺气自宁，自然下降，正不必陈皮之助矣。

　　此症可用助气散痹汤：甘草 半夏 干姜（各一钱） 桔梗 茯神（各三钱） 人参（二钱） 陈皮 紫菀（各五分） 花椒黄芩（各三分）

　　水煎服。

　　人有下元虚寒，复感寒湿，腰肾重痛，两足无力，人以为此肾痹也。而肾痹之成，非尽由于风寒湿也。夫肾虽寒脏，而其中原自有火，有火则水不寒，而风寒湿无从而入。无奈人过于作强，将先天之水，日日奔泄，水去而火亦随流而去，使生气之原，竟成为藏冰之窟，火不能敌寒，而寒邪侵之矣。寒气直入于肾宫，以邪招邪，而风湿又相因而至，则痹症生矣。法不必去邪，惟在补正。补正者，补肾中之火也。然而火非水不长，补火必须补水，但补水恐增其湿，湿旺而风寒有党，未必能遽去，为忧。孰知肾水者，火中之水也，此乃真水而非邪水也。真水衰而邪水始盛；真水盛而邪水自衰，故补真水而实足以制邪水也。况水中有火，何湿不去乎。夫最难治者，水邪也，水邪既去，风寒不治而自散矣。方用肾痹汤：白术（一两） 山茱萸（五钱） 茯苓（五钱） 薏仁（五钱） 杜仲（三钱） 肉桂（一钱） 附子（五分） 防己水煎服。二剂而腰轻，四剂而痛止，十剂而两足有力，再十剂而全愈。

　　方中补水之药少，而去湿之药多，然而又无非补水也。于水中补火，则火无太炎之患；于水中祛湿，则湿无太息之忧。寒湿既去，而风安得独留哉。方中又有防己之祛邪，故风寒湿尽去也。

　　此症用利气丹亦效。

　　白术 人参 山药（各一两） 附子（三钱） 山茱萸（四钱） 薏仁（五钱） 破故纸（二钱） 防己（三分水煎服。

　　卷之二

　　心痛门（六则）

　　人有久患心疼，时重时轻，大约饥则痛重，饱则痛轻，人以为寒气中心也，谁知是虫伤胃脘乎。盖心君宁静，客寒客热之气，皆不能到，倘寒气犯心，立刻死矣，安能久痛乎。凡痛久不愈者，皆邪犯心包与胃口耳。但邪犯胃与心包，暂痛而不常痛也，断无饥重而饱轻者。若虫蚀则觅食头上行，而无食以充其饥，则其身上撺，口啮胃脘之皮，则若心痛，而实非心痛也。不杀虫而但止其痛，痛何能止乎。方用化虫定痛丹：生地（二两） 水煎汁二碗，入白薇二钱，煎汁一碗，淘饭食之，非吐物如虾蟆，必泻虫如守宫也。

　　大凡胃中湿热，人多生虫。饮食倍于寻常，皆易有虫，以此方投之，皆能取效，不止治心痛之虫也。盖生地杀虫于有形，而白薇杀虫于无形，合而用之，化虫最神。虫死而心痛自除，非生地、白薇之能定痛也。

　　此症用草根粥亦效。

　　楝树根（一两）

　　煎汤二碗，入甘草一钱，再煮粥一碗。顿食之，即止痛。

　　人有一时心痛，倏痛倏已，一日而十数遍者，饮食无碍，昼夜不安，人以为此虫也，而不知不然。夫虫痛必非一日而成，岂有无端而一时心痛者乎。或曰此火也。夫火则终日痛，而必非时痛时止者。然则为何痛乎?非火、非虫，乃气虚而微感寒湿之邪，邪冲心包而作痛，邪不冲心包而即不痛，即古人所云去来痛也。痛无补法，而独去来痛，必须用补，不补虚而痛不能止。然徒用补药，而不加入祛寒祛痰之味，亦不能定痛也。方用去来汤：人参（三钱） 茯苓（三钱） 苍术（三钱） 白术（五钱） 甘草（二钱） 川乌（二钱） 半夏（一钱）

　　水煎服。一剂而痛即止，再剂而痛不再发。

　　方中用二术为君主，最有佳意。盖痛虽由于气虚，毕竟湿气之侵心包也。二术去湿而又健脾胃之气，故用之以佐人参、茯苓补气以利湿，则湿去而气更旺也。气既旺矣，而川乌得直入心包，以祛逐其寒邪；半夏得行于中脘，而消其败浊之痰；甘草和缓，调停于邪正之间，以奏功于眉睫矣。

　　此症用苍乌参苓散亦甚效。

　　人参 草乌（各一钱） 茯苓 苍术（各三钱） 巴戟天（一两）

　　水煎服。一剂即止痛。

　　人有心痛之极，苦不欲生，彻夜呼号，涕泗滂沱者，人以为火邪作祟也。然致此火邪之犯心者，何故乎?盖因肝气之郁而不舒，木遂生火以犯心矣。夫肝木生心火者也，而何以反致克心，盖心属火，而火不可极，火极反致焚心，往往有自焚而死者。故心火太旺，火正为心之所恶，而又得肝木之助火，则心不能受，必呼号求救于四邻，自然涕泪交垂矣。且肝木之火又系郁火，正火顺而郁火逆，犹非心之所喜，故入心而心不受。然火势太旺，又不能遏抑，偏欲直入于心宫，而心包又掩护重重，未易焚烧，但肝木之郁火，乃木中之火，龙雷之火也，每从下而上冲，霹雳之威，震开天门，火光所至，焚林烧木，天地且为之动荡，何能止遏哉。此肝火之冲心，所以直受其害也。治法必须泻肝木之火，更须解木气之郁，而少佐以安心之剂，则心痛自止也。方用救痛安心汤：白芍（一两） 炒栀子（三钱） 甘草（一钱） 柴胡（二钱） 贯仲（二钱） 乳香（一钱） 没药（一钱） 苍术水煎服。一剂而痛定，再剂而全愈矣。

　　白芍、柴胡，最解肝气之郁；栀子、贯仲，最泻肝火之暴；乳香、没药，最止脏腑之痛，而甘草、苍术和中消湿，辅佐得宜，故一剂而奏功也。

　　此症用栀香饮亦妙。

　　炒栀子 荆芥（各三钱） 茯苓（五钱） 甘草 乳香末 丹砂末 木香末（各一钱）

　　水煎调服。一剂即止痛。

　　人有真正心痛，法在不救，然用药得宜，亦未尝不可生也。其症心痛不在胃脘之间，亦不在两胁之处，恰在心窝之中，如虫内咬，如蛇内钻，不特用饭不能，即饮水亦不可入，手足冰冷，面目青红者是也。夫真心痛，原有两症，一寒邪犯心，一火邪犯心也。寒犯心者，乃直中阴经之病，猝不及防，一时感之，立刻身死。死后必有手足尽紫黑者，甚则遍身俱青，多非药食能救，以至急而不遑救也。倘家存药饵，用人参一、二两，附子三钱，急煎救之，可以望生，否则必死。若火犯心者，其势虽急而犹缓，可以远觅药饵，故不可不传方法，以救人也。余言前症，正火邪犯心也，但同是心疼，何以辨其一为寒而一为热?盖寒邪舌必滑，而热邪舌必燥耳。倘辨其为火热之心痛，即用救真汤投之炒栀子（三钱） 炙甘草（一钱） 白芍（一两） 广木香末（二钱） 石菖蒲（一钱）

　　水煎服。一剂而痛止矣，不必更用二剂。但痛止后必须忍饥一日，断不再发。

　　或曰：既是真心痛，宜用黄连以直治心火，何以不治心而治肝耶?不知肝为心之母，泻肝木之气，则肝不助火而心气自平，泻肝木正善于泻心火也。倘直泻其心，则心必受伤，虽暂取效于一时，而脾胃不能仰给于心火，则生气遏抑，必至中脘虚寒，又变成他症矣。此黄连之所以不用，而反用栀子也。

　　人有患心疼之病，百药治之不效，得寒则痛，得热亦痛，盖此症非心痛，乃胃痛也。寒热俱能作痛，盖寒与热不并立，寒热同乘于心胃之间，寒欲凌热，而热不肯相让；热欲欺寒，而寒不肯相安，两相攻战，势均力敌。治心则胃气受伤，治胃则心气受损，所以治寒治热，而两无一效也。治法宜两治之以解纷，而心痛自愈。方用双治汤：附子（一钱） 黄连（一钱） 白芍（五钱） 甘草（一钱）

　　水煎服。一剂而痛立愈。

　　用黄连以清心火，用附子以祛胃寒，用白芍、甘草为君，使两家有和解之好。盖芍药、甘草最能入肝平木，肝气既平，自然不去克胃，而又去生心，调和于心胃之间，实有至理，非漫然而用之者也。

　　此症亦可用苍乌暖心丹：白术（一两） 白芍（二钱） 茯苓（五钱） 苍术（三钱） 川乌（一钱） 肉桂 甘草（各五分）

　　水煎服。下喉即止痛。

　　人有心痛不能忍，气息奄奄，服姜汤而少安，手按之而能忍，目轻夜重，痛阵至时，几不欲生，人以为此寒痛也。用热药少止，片时而仍痛，其故何与?寒有不同也。凡人心君宁静，由于肾气之通心也。肾气不交于心，而寒邪中之，心遂不安而痛矣。倘徒祛其寒而不补其肾，则肾虚而火不能下热于肾中，即肾虚，而水不能上交于心内。此治心必须治肾，而补肾中之火以救心，犹必须补肾中之水以救肾也。方用补水救火汤：熟地（一两） 山茱萸（三钱） 巴戟天（五钱） 山药（三钱） 白术（五钱） 肉桂（一钱） 北五味（五分）

　　水煎服。一剂而痛可止，二剂而痛全愈，十剂而痛不再发。

　　此方视之，绝非治心痛之药，而用之治心肾不交之心痛，实有奇功。盖肾中水火不交，而肾邪直犯于心矣。吾补其肾中之水火，水得真火以相生，火得真水以相养，肾中之阴阳既济，则心肾之阴阳又安得有冰炭之乖乎。故不必引其上下之相交，而肾气自通于心，心气自降于肾，一如夫妇之好合矣，邪亦乌能间之，况原无寒邪哉。

　　此症用交济汤亦佳。

　　白术 苍术（各五钱） 肉桂 破故纸 菟丝子（各三钱） 广木香 甘草（各一钱） 熟地（一两）

　　水煎服。

　　卷之二

　　胁痛门（五则）

　　人有两胁作痛，终年累月而不愈者，或时而少愈，时而作痛，病来之时，身发寒热，不思饮食，人以为此肝经之病也。然肝经之所以成病，尚未知其故，大约得之气恼者为多。因一时拂抑，欲怒而不敢，一种不平之气，未得畅泄，肝气郁而胆气亦郁，不能取决于心中，而心中作热，外反变寒，寒热交蒸，则肝经之血停住于两胁而作痛矣。倘境遇顺适，则肝气少舒，其痛不甚。及夫听恶声，值逆境，又触动其从前之怒气，则前病顿兴，而痛更重矣。治法必须解其怒气，要在平肝。方用遣怒丹：白芍（二两） 柴胡（一钱） 甘草（一钱） 乳香末（一钱） 广木香末（一钱） 白芥子（三钱） 桃仁（十粒水煎服。一剂痛轻，四剂痛止，十剂病除。

　　夫平肝之药，舍白芍实无第二味可代，世人不知其功效，不敢多用。孰知白芍必多用而后能取胜，用至二两，则其力倍于寻常，自能遍舒其肝气。况助以柴胡之疏泄，甘草之调剂，桃仁、白芥以攻其败瘀，乳香、广木以止其痛疼，安得不直捣中坚以解散其敌垒哉。

　　此症亦可用宣郁定痛汤：白芍（一两） 川芎 当归 丹皮（各三钱） 柴胡（二钱） 甘草 白芥子 大黄 牛膝 炒栀子（各一钱）

　　水煎服。二剂即安。

　　人有横逆骤加，一时大怒，叫号骂詈，致两胁大痛而声哑者，人以为怒气伤肝矣。然而其人必素有火性者，此等肝脉必洪大而无伦次，眼珠必红，口必大渴呼水，舌必干燥而开裂，当急用平肝泻火之药，方能舒其暴怒之气，倘少迟药饵，或药饵不中其病，必触动其气，有吐血倾盆之患矣。急用平怒汤：白芍（三两） 丹皮（一两） 当归（一两） 炒栀子（五钱） 荆芥（炒黑，五钱） 天花粉（三钱） 甘草（一水煎服。一剂而气少舒，二剂而气大平，三剂痛如失，不必四剂也。

　　盖肝性最急，怒则其气不平，用芍药平其气也，甘草缓其急也。肝气既平而且缓，而后可散其气而泻其火矣。当归辛以散之也，荆芥引而散之也，栀子、丹皮凉以泻之也。然而徒散其火，而火为痰气所结，则散火而未能遽散，故又加香附以通其气，加花粉以消其痰。君臣佐使，无非解纷之妙药，怒气虽甚，有不自知其解而解者矣。或疑药剂太重，凉药过多，讵知其人，素系有火，又加大怒，则五脏无非热气，苟不用大剂凉药，何以平其怒而解其火哉。

　　此症用平怒散亦妙。

　　白芍（一两） 丹皮（一两） 当归（五钱） 炒栀子 牛膝（各三钱） 甘草 柴胡 广木香（各一钱）

　　枳壳（八分）

　　水煎服。一剂轻，二剂愈。

　　人有跌扑之后，两胁胀痛，手不可按，人以为瘀血之作祟也，用小柴胡汤加草龙胆、青皮等药而愈。次年而左胁复痛，仍以前药治之，不能取效。盖瘀血存于其中，积而不散，久而成痛也。夫小柴胡乃半表半里之药，最能入肝以舒木，而胁正肝之部位，宜乎取效而不效者，以小柴胡止能消有形之活血，而不能散有形之死血也。血活易于流动，行气而瘀滞可通，血死难于推移，行气而沉积不化，必用败血之药以下死血，而痛可除也。方用抵当丸，以水蛭、虻虫有形之毒物，庶易下有形之死血耳。服一剂，必便黑血而愈，愈后乃用四物汤加减而调理之。

　　熟地（一两） 白芍（一两） 丹皮（三钱） 川芎（一钱） 当归（五钱） 三七根末（三钱）

　　水煎服。

　　四物汤补血之剂也，既下死血，何以又补其血乎?不知血死既久，在肝经则肝血已无生气，若不补其血，则肝舍空虚，未必不因虚而成痛，惟补其血，则死血方去，而新血即生，肝气快乐，何至有再痛之虞乎。然则补血可也，又加三七根以止血者何居?恐水蛭、虻虫过于下血，万一死血行而活血随之而下，不徒补无益乎。所以于补中止之，得补之益，而无下之失，始奏万全之功也。

　　此症亦可用散瘀汤：水蛭（炒黑色，为末，一钱） 当归（五钱） 丹皮 红花（各五钱） 甘草（一钱） 生地（三钱）

　　水煎服。一剂即愈。

　　人有右胁大痛，肿起如覆杯，手不可按，按之痛益甚，人以为肝经之火也，谁知是脾火内伏、瘀血存注而不散乎?夫胁虽为肝位，而肝必克脾，脾受肝克，则脾亦能随肝而作痛。

　　然而无形之痛，治肝而痛可止，有形之痛，治脾而痛始消。今痛而作肿，正有形之痛也，乃瘀血积于脾中，郁而不舒，乘肝部之隙，因外肿于右胁耳。治法必须通脾中伏热，而下其瘀血，则痛可立除也。方用败瘀止痛汤：大黄（三钱） 桃仁（十四粒） 当归（三钱） 白芍（一两） 柴胡（一钱） 黄连（一钱） 浓朴（二钱） 甘草水煎服。一剂而瘀血下，二剂而痛除，肿亦尽消。

　　此方大黄、柴胡、黄连同用，能扫瘀去陈，开郁逐火，迅速而无留滞之苦。然非多用白芍，则肝气难平，而脾中之热受制于肝，正不易散，是病在脾，而治仍在肝也。

　　此症用木土两平汤亦效。

　　石膏 茯苓 苍术 炒栀子（各三钱） 白芍（五钱） 甘草（一钱）

　　水煎服。一剂轻，二剂愈。

　　人有贪色房劳，又兼恼怒，因而风府胀闷，两胁作痛，人以为色欲损肾，怒气伤肝，理当兼治，而不知兼治之中尤当治肾也。盖肝为肾之子，肾足而肝气易平，肾亏而肝血多燥，肝恶急，补血以制其急，不若补水以安其急也。况肝血易生，而肾水难生，所以肝血不足，轻补肝而木得其养矣。肾水不足，非大用补肾之味，则水不能生。然则房劳之后胁痛，其亏于精者更多，乌可重治肝而轻治肾哉。方用填精益血汤：熟地（一两） 山茱萸（五钱） 白芍（五钱） 当归（三钱） 柴胡（一钱） 丹皮（二钱） 沙参（三钱） 茯苓水煎服。一剂而肝气平，二剂而胁痛止，连服十剂全愈。

　　此方重于补肾以填精，轻于舒肝以益血，治肝肾之中而复去通腰脐之气。腰脐气利，而两胁之气有不同利者乎。故精血生而痛亦止耳。

　　此症亦可用水木两滋汤：熟地（一两） 山茱萸 山药（各四钱） 白芍 当归（各五钱） 甘草（一钱）

　　水煎服。

　　卷之二

　　头痛门（六则）

　　人有头痛连脑，双目赤红，如破如裂者，所谓真正头痛也。此病一时暴发，法在不救，盖邪入脑髓而不得出也。虽然邪在脑，不比邪犯心与犯五脏也，苟治之得法，亦有生者。我今传一奇方以救世，名为救脑汤：辛夷（三钱） 川芎（一两） 细辛（一钱） 当归（一两） 蔓荆子（二钱）

　　水煎服。一剂而痛即止。

　　细辛、蔓荆治头痛之药也，然不能直入于脑，得辛夷之导引则入之矣。但三味皆耗气之味，同川芎用之，虽亦得愈头痛，然而过于辛散，邪气散而真气亦散矣，故又加入当归之补气补血，则气血周通于一身，邪自不能独留于头上矣，有不顿愈者乎。

　　此症用护首汤亦效。

　　川芎（五钱） 当归（一两） 白芷 郁李仁 天花粉（各三钱） 蔓荆子（一钱）

　　水煎服。一剂效。

　　人有头痛如破，走来走去无一定之位者，此饮酒之后，当风而卧，风邪乘酒气之出入而中之也。酒气既散，而风邪不去，遂留于太阳之经。太阳本上于头，而头为诸阳之首，阳邪与阳气相战，故往来于经络之间而作痛也。病既得之于酒，治法似宜兼治酒矣，不知用解酒之药必致转耗真气，而头痛愈不能效，不若直治风邪能奏效之速也。方用救破汤：川芎（一两） 细辛（一钱） 白芷（一钱）

　　水煎服。一剂而痛止，不必再剂也。

　　盖川芎最止头痛，非用细辛则不能直上于巅顶，非用白芷则不能尽解其邪气，而遍达于经络也。虽如 本他药，未尝不可止痛，然而大伤元气，终逊川芎散中有补之为得也。

　　此症亦可用芷桂川芎汤：川芎（一两） 白芷（三钱） 桂枝（三分）

　　水煎服。一剂即止痛。

　　人有头疼不十分重，遇劳、遇寒、遇热皆发，倘加色欲，则头岑岑而欲卧矣。此乃少年之时，不慎酒色，又加气恼而得之者也。人皆以头痛之药治之而不愈者何也?盖此病得之肾劳，无肾水以润肝，则肝木之气燥，木中龙雷之火，时时冲击一身，而上升于巅顶，故头痛而且晕也。治法宜大补其肾中之水，而少益以补火之品，使水足以制火，而火可归源，自然下引而入于肾宫。火有水养，则龙雷之火安然居肾，不再上升而为头痛也。方用八味地黄汤加减用之。

　　熟地（一两） 山茱萸（五钱） 山药（五钱） 茯苓 丹皮 泽泻（各三钱） 川芎（一两） 肉桂（一钱）

　　水煎服。二剂而头轻，十剂而全愈。然后去川芎而加白芍、当归各五钱，再服二十剂，永不再发矣。

　　盖六味汤为补精之圣药，肉桂为引火归经之神品，川芎治头痛之灵丹，合而用之，所以奏功如响。惟是头痛在上焦，补肾中之水火在下焦也，何以治下而上愈?且川芎乃阳药也，何以入之至阴之中，偏能取效耶?不知脑髓与肾水原自相通，补肾而肾之气由河车而直入于脑未尝相格也。川芎虽是阳药，然能补血而走于巅顶，既可上于巅顶，独不可入于脑内乎。

　　况加之肉桂，以助命门之火，同气相合，故能同群共济，使宿疾老邪尽行祛散。而肾中水火，又复既济，何至有再冲上焦之患乎。十剂之后，不再用川芎者，头痛既痊，不可再用以耗真气。故改用白芍、当归，肾肝同治，使木气无干燥之忧，而龙雷之火，且永藏于肾宅，尤善后之妙法。倘倦服药汤，改汤为丸，未为不可也。

　　此症用五德饮亦佳。

　　熟地（二两） 麦冬 玄参（各一两） 川芎（五钱） 肉桂（三分）

　　水煎服。一剂而火降，二剂而痛止，连服一月，永不再发。

　　人有患半边头风者，或痛在右，或痛在左，大约痛于左者为多，百药治之罔效，人不知其故。此病得之郁气不宣，又加风邪袭之于少阳之经，遂致半边头痛也。其病有时重有时轻，大约遇顺境则痛轻，遇逆境则痛重，遇拂抑之事而更加之风寒之天，则大痛而不能出户。痛至岁久，则眼必缩小，十年之后，必至坏目，而不可救药矣。治法急宜解其肝胆之郁气。虽风入于少阳之胆，似乎解郁宜解其胆，然而胆与肝为表里，治胆者必须治肝。况郁气先伤肝而后伤胆，肝舒而胆亦舒也。方用散偏汤：白芍（五钱） 川芎（一两） 郁李仁（一钱） 柴胡（一钱） 白芥子（三钱） 香附（二钱） 甘草（一钱） 白水煎服。毋论左右头疼，一剂即止痛，不必多服。

　　夫川芎止头痛者也，然而川芎不单止头痛，同白芍用之，尤能平肝之气，以生肝之血。

　　肝之血生，而胆汁亦生，无干燥之苦，而后郁李仁、白芷用之，自能上助川芎，以散头风矣。况又益之柴胡、香附以开郁，白芥子以消痰，甘草以调和其滞气，则肝胆尽舒而风于何藏?故头痛顿除也。惟是一二剂之后，不可多用者，头痛既久，不独肝胆血虚，而五脏六腑之阴阳尽虚也。若单治胆肝以舒郁，未免销铄真阴，风虽出于骨髓之外，未必不因劳因感而风又入于骨髓之中。故以前方奏功之后，必须改用补气补血之剂，如八珍汤者治之，以为善后之策也。

　　此症亦可用半解汤：白芍（一两） 柴胡（二钱） 当归（三钱） 川芎（五钱） 甘草（一钱） 蔓荆子（一钱） 半夏（一钱）

　　水煎服。

　　人有遇春而头痛者，昼夜不得休息，昏闷之极，恶风恶寒，不喜饮食，人以为中伤寒风之故，而不知非也。《内经》云：春气者，病在头。气弱之人，阳气不能随春气而上升于头，故头痛而昏闷也。凡有邪在头者，发汗以散表邪，则头痛可愈。今因气微而不能上升，是无表邪也，无邪而发汗，则虚其虚矣，而清阳之气益难上升，气既不升，则阳虚而势难外卫，故恶风寒。气弱而力难中消，故憎饮食耳。治法补其阳气，则清气上升，而浊气下降，内无所怯，而外亦自固也。方用升清固外汤：黄 （三钱） 人参（二钱） 炙甘草（五分） 白术（三钱） 陈皮（三分） 当归（二钱） 白芍（五钱） 柴胡水煎服。一剂而痛减，再剂而病愈。

　　此方即补中益气之变方，去升麻而用柴胡者，以柴胡入肝，提其木气也。木主春，升木以应春气，使不陷于肝中，自然清气上升。况参、 、归、芍无非补肝气之药，气旺而上荣外固，又何头痛之不愈哉。

　　此症亦可用升阳汤：人参 蔓荆子（各一钱） 半夏（一钱） 黄 （二钱） 白术（五钱） 甘草（五分） 白芍 川芎（各三钱升麻（六分） 白芷（三分）

　　水煎服。四剂愈。

　　人患头痛，虽盛暑大热之时，必以帕蒙其首，而头痛少止，苟去其帕，少受风寒，其痛即发，而不可忍，人以为风寒已入于脑，谁知乃气血两虚、不能上荣于头而然?夫脑受风寒，药饵上治甚难，用祛风散寒之药，益伤气血，而头愈痛。古人有用生莱菔汁以灌鼻者，因鼻窍通脑，莱菔善开窍而厘清浊，故用之而可愈头风，然又不若佐以生姜自然汁为更胜也，盖莱菔祛脑中之风，是其所长，不能祛脑中之寒，二物同用，则姜得莱菔而并可祛风，莱菔得姜而兼可祛寒也。其法用生莱菔汁十分之七，生姜汁十分之三和匀，令病患口含凉水仰卧，以二汁匙挑灌鼻中，至不能忍而止，必眼泪口涎齐出，其痛立止也。痛止后，用四物汤加羌活、 本、甘草数剂调理，断不再发。此等治法，实法之至巧者。

　　此症亦可用爽气丹：人参（三钱） 白术 甘草 黄 当归 茯苓 川芎（各一钱） 防风 荆芥（各五分） 半夏（八水煎服。服一月全愈。

　　卷之二

　　腹痛门（六则）

　　人有腹痛欲死，手按之而更甚，此乃火痛也。但火痛不同，有胃火，有脾火，有大小肠火，有膀胱火，有肾火，不可不辨也。胃火者，必汗而渴，口中臭；脾火痛者，必走来走去，无一定之处也；大肠火者，大便必闭结，而肛门必干燥后重；小肠火者，小便必闭涩如淋；膀胱火者，小便闭涩而若急；肾火者，则强阳不倒，口不渴而面赤，水窍涩痛是也。既知火症分明，然后因症以治之，自然不瘥。然而各立一方，未免过于纷纭。我有一方，可以共治有火之腹痛，方名导火汤：玄参（一两） 生地（五钱） 车前子（三钱） 甘草（一钱） 泽泻（二钱）

　　水煎服。连服二剂而诸痛皆可愈也。

　　夫火之有余，水之不足也。玄参、生地滋其阴，而阳火自降，况又益之车前、泽泻之滑利，甘草之调和，尤能导火解氛，化有事为无事。倘知为胃火而加石膏，知为脾火而加知母，知为大肠火而加地榆，小肠火而加黄连，知为膀胱火而加滑石，知为肾火而加黄柏，尤效之极也。

　　人有终日腹痛，手按之而宽快，饮冷则痛剧，此寒痛也。不必分别脏腑，皆命门火衰，而寒邪留之也。盖命门为一身之主，命门寒而五脏七腑皆寒矣，故只宜温其命门之火为主。

　　然命门之火不可独补，必须治兼脾胃。火土相合，而变化出焉。然又不可止治其土，盖土之仇者，肝木也，命门助土而肝木乘之，则脾胃之气，仍为肝制而不能发生，必须制肝，使木不克土，而后以火生之，则脾胃之寒邪既去，而阳气升腾，浊阴销亡于乌有，土木无战克之忧，而肠腹享安宁之乐矣。方用制肝益火汤：白芍（三钱） 白术（五钱） 茯苓（三钱） 甘草（一钱） 肉桂（一钱） 肉豆蔻（一枚） 半夏（一钱） 人参水煎服。一剂而痛减半，再剂而痛尽除也。

　　方中虽六君子加减，无非助其脾胃之阳气。然加入白芍，则能平肝木之气矣。又有肉桂以温命门之火，则火自生土，而肉豆蔻复自暖其脾胃，则寒邪不战而自走也。

　　此症亦可用消寒饮：白术 人参（各五钱） 肉桂 肉豆蔻 甘草（各一钱）

　　水煎服。一剂即止。

　　人有腹痛，得食则减，遇饥则甚，面黄体瘦，日加困顿者，此腹内生虫也（虫生于腹，。夫虫之生也，必有其故，或因饥食难化之物，渴饮寒冷之汤，以致久变为虫者有之。若阴阳之气旺，虫即生而亦随灭，安能久据于腹而作巢窟哉。惟其阴阳之气衰，不能运化于一身，而虫乃生而不死矣。其初食物，后将饮血而不可止，及至饮血而腹痛之病作。然则治法，乌可单杀虫，而不培其阴阳之气血乎。方用卫生汤：人参（三钱） 白术（五钱） 白薇（一钱） 甘草（一钱） 榧子（十枚，切片） 槟榔（一钱） 使君子（十个，去壳） 干葛（一钱）

　　水煎服。一剂而腹转痛，二剂而腹痛除矣。

　　此服药后而腹痛者，拂虫之意，切戒饮茶水，一饮茶水，止可杀虫之半，而不能尽杀之也。故禁食半日，则虫尽化为水，从大小便而出。方中用人参、白术为君，以升其阳气。

　　阳升而虫不能自安，必头向上而觅食，所佐者尽是杀虫之药，虫何能久存哉。倘一饮茶水，则虫得水而反可死中求活矣，虽临时安贴，久则虫多而痛如故也。

　　此症用逐虫丹颇效。

　　白薇 茯苓（各三钱） 雷丸 甘草 槟榔（各一钱） 黄连（五分） 使君子（十个） 乌梅（一个）

　　水煎服。三剂全愈。

　　人有腹痛至急，两胁亦觉胀满，口苦作呕，吞酸欲泻，而又不可得，此乃气痛也。用寒药治之不效，热药亦不效，用补药亦不效。盖肝木气郁，下克脾土，土畏木克，而阳气不敢升腾，因之下行而无可舒泄，复转行于上而作呕，彼此牵掣而痛无已时也。治法必须疏肝气之滞，而又升腾脾胃之阳气，则土不畏木之侵凌，而痛自止也。方用逍遥散加减最妙。

　　柴胡（一钱） 白芍（五钱） 白术（一钱） 甘草（一钱） 茯苓（三钱） 陈皮（一钱） 当归（二钱） 神曲（一钱）

　　水煎服。二剂而痛止矣。

　　盖逍遥散解郁，而此痛又须缓图，不必更用重剂，再服四剂而奏功全矣。

　　此症用苍白甘草汤亦妙。

　　苍术（五钱） 白芍（一两） 甘草（一钱）

　　水煎服。二剂愈。

　　人有多食生冷燔炙之物，或难化之品，存于腹内作痛，手按之而痛甚者，此食积于肠，闭结而不得出，有燥屎之故也。法宜逐积化滞，非下之不可。然而下多亡阴，不可不防。夫人能食者，阳旺也，能食而不能化者，阴衰也。使阳旺之人，何物不能消化，焉有停住大肠之理，必阴血不能润于大肠，阳火焚烁而作祟，遂致大肠熬干，留食结为燥屎而不下矣。及至燥屎不下，则阴阳不通，变成腹痛之楚。治宜于滋阴之中，而佐以祛逐之味，则阴不伤而食又下也。方宜用逐秽丹：当归尾（五钱） 大黄（三钱） 甘草（一钱） 枳实（一钱） 丹皮（三钱）

　　水煎服。一剂而燥屎下，腹痛顿除，不必用二剂也。

　　此方用大黄、枳实以逐秽，加入当归、丹皮以补血生阴，攻补兼施，复何患于亡阴哉。

　　此症用利腹汤亦甚效。

　　大黄（三钱） 当归（五钱） 枳壳 山楂 麦芽 浓朴 甘草（各一钱） 桃仁（十粒）

　　水煎服。一剂即通，腹亦不痛矣。

　　人有腹痛，从右手指冷起，渐上至头，如冷水浇灌，由上而下，而腹乃大痛，既而遍身大热，热退则痛止，或食或不食，或过于食而皆痛也。初则一年一发，久则一月一发，发久则旬日一发也。用四物汤加解郁之药不应，用四君子汤加消积之药又不应，用二陈汤加消痰破气和中之药复不应，人以为有瘀血存焉，谁知是阳气大虚乎。盖四肢为诸阳之末，而头乃诸阳之会，阳虚恶寒，阴虚恶热，阳虚而阴来乘之，则发寒，阴虚而阳往乘之，则发热。今指冷而上至于头，明是阳不能敌阴，以失其健运而痛乃大作。痛作而热者，寒极变热也。及其寒热两停，阴阳俱衰，两不相斗，故热止而痛亦止也。治法单补其阳，阳旺而阴自衰，况阳旺则气自旺，气旺则血自生，气血两旺，而阴阳又何致争战而作痛哉。方用独参汤：人参（一两） 加陈皮（八分） 甘草（一钱）

　　水煎服。数剂而痛轻，十剂而痛止矣。

　　夫独参汤乃补气之药也。仲景夫子曰：血虚气弱，以人参补之。故用之而止痛也。或曰四君子汤亦补气之剂，何以用之而不效?盖四君子有白术、茯苓以分人参之权，不若独参汤之功专而力大。况前此兼用消积破气之药，是为诛伐无过，用人参止可救失耳，何能成功哉此症用阴阳和合汤亦效。

　　白术（五钱） 人参（二钱） 甘草（一钱） 柴胡（一钱） 白芍（五钱） 枳壳（五分）

　　水煎服。二剂全愈。

　　卷之二

　　腰痛门（六则）

　　人有两腰重如带三千文，不能俯仰者。夫腰痛不同，此病因房劳力役，又感风湿而成。

　　伤肾之症，治须补肾矣。然有补肾而腰愈痛者，其故何也?盖腰脐之气未通，风湿入于肾而不得出故也。法宜先利其腰脐之气，以祛风利湿，而后大补其肾中之水火，则腰轻而可以俯仰矣。方用轻腰汤：白术（一两） 薏仁（一两） 茯苓（五钱） 防己（五分）

　　水煎服。连服二剂而腰轻矣。

　　此方惟利湿而不治腰，又能利腰脐之气，一方而两治之也。

　　然不可多服者，以肾宜补而不可泻，防己多用必至过泄肾邪。肾已无邪可祛，而反损正气，故宜用补肾之药，而前药不可再用矣。方另用三圣汤：杜仲（一两） 白术（五钱） 山茱萸（四钱）

　　水煎服。

　　此方补肾中之水火，而仍利其腰脐者，肾气有可通之路，则俯仰之间，无非至适也。

　　此症用术桂汤亦神。

　　白术（三两） 肉桂（三分）

　　水煎服。二剂全愈，不再发。

　　人有动则腰痛，自觉其中空虚无着者，乃肾虚腰痛也。夫肾分水火，未可以虚字一言了之。经谓诸痛皆属于火，独肾虚腰痛非火也。惟其无火，所以痛耳。治法似宜单补肾中之火，然而火非水不生，若徒补火而不补水，所谓无阴不能生阳，而痛不可遽止，必须于水中补火，水火既济，肾气足而痛自除，此即贞下起元之意也。方用补虚利腰汤：熟地（一两） 杜仲（五钱） 破故纸（一钱） 白术（五钱）

　　水煎服。连服四剂自愈。

　　熟地补肾水也，得白术则利腰脐，而熟地不腻，杜仲、破故补火以止腰痛者也，得熟地则润泽而不至干燥，调剂相宜，故取效最捷耳。

　　此症用实腰汤亦佳。

　　杜仲（一两） 白术（二两） 熟地（一两） 山茱萸（四钱） 肉桂（一钱）

　　水煎服。十剂全愈。

　　人有腰痛，日重夜轻，小水艰涩，饮食如故者，人以为肾经之虚，谁知是膀胱之水闭乎?膀胱为肾之府，火盛则水不能化，而水反转入于肾之中。膀胱太阳之经也，水火虽犯肾阴，而病终在阳而不在阴。若不治膀胱，而惟治肾，用补精填水，或用添薪益火，适足以增其肾气之旺。阴旺而阳亦旺，肾热而膀胱益热，致水不流而火愈炽。膀胱之火愈炽，必更犯于肾宫，而腰之痛何能痊乎。方用宽腰汤治之。

　　车前子（三钱） 薏仁（五钱） 白术（五钱） 茯苓（五钱） 肉桂（一分）

　　水煎服。一剂而膀胱之水大泄，二剂而腰痛顿宽也。

　　夫车前、茯苓以利膀胱之水，薏仁、白术以利腰脐之气，则膀胱与肾气内外相通。又得肉桂之气，尤易引肾气而外达于小肠，从阴器而尽泄，腰痛有不速愈哉。

　　此症用术桂加泽泻汤亦神。

　　白术（一两） 泽泻（三钱） 肉桂（五分）

　　水煎服。一剂即通。

　　人有大病之后，腰痛如折，久而成为伛偻者，此乃湿气入于肾宫，误服补肾之药而成之者也。夫腰痛明是肾虚，补肾正其所宜，何以用补肾填精之药，不受其益，而反受其损乎?不知病有不同，药有各异。大病之后，腰痛如折者，乃脾湿而非肾虚也。脾湿当去湿，而乃用熟地、山茱一派滋润之药，虽非克削之味，而湿以加湿，正其所恶，故不特无益，而反害之也。医工不悟，而以为补肾之药尚少用之也，益多加其分两，则湿以助湿，腰骨河车之路，竟成泛滥之乡矣，欲不成伛偻不可得也。方用起伛汤：薏仁（三两） 白术（二两） 黄 （一两） 防风（三分） 附子（一分）

　　水煎服。日用一剂，服一月而腰轻，服两月而腰可伸矣，服三月而全愈。

　　此方利湿而又不耗气，气旺则水湿自消，加入防风、附子于 、术之中，有鬼神不测之机，相畏而相使，建功实奇。万不可疑药剂之大，而少减其品味，使废人不得为全人也。

　　此症用 术防桂汤亦可。

　　白术（四两） 黄 （二两） 防己（一钱） 肉桂（一钱）

　　水煎服。十剂轻，二十剂愈。

　　人有跌打闪挫，以至腰折不能起床，状似伛偻者，人以为此腰痛也，而不可作腰痛治。

　　然腰已折矣，其痛自甚，何可不作腰痛治哉。或谓腰折而使之接续，其中必有瘀血在内，宜于补肾补血之中，而少加逐瘀治血之药，似未可止补其肾也，而不知不然。夫肾有补而无泻，加逐瘀之味，必转伤肾脏矣。折腰之痛，内伤肾脏，而非外伤阴血，活血之药不能入于肾之中，皆不可用，而必须独补肾也。惟是补肾之剂，小用熟地（一斤） 白术（半斤）

　　水大碗数碗，煎服。一连数剂，而腰如旧矣。

　　夫熟地原能接骨，不止补肾之功，白术善通腰脐之气，气通则接续更易，但必须多用为神耳。使加入大黄、白芍、桃仁、红花之药，则反败事。若恐其腰痛而加杜仲、破故、胡桃等品，转不能收功矣。

　　人有露宿于星月之下，感犯寒湿之气，腰痛不能转侧，人以为血凝于少阳胆经也，谁知是邪入于骨髓之内乎。夫腰乃肾堂至阴之宫也，霜露寒湿之气，乃至阴之邪也。以至阴之邪，而入至阴之络，故搐急而作痛。惟是至阴之邪，易入而难散。盖肾宜补而不宜泻，散至阴之邪，必泻至阴之真矣。然而得其法，亦正无难也。方用转腰汤：白术（一两） 杜仲（五钱） 巴戟天（五钱） 防己（五分） 肉桂（一钱） 苍术（三钱） 羌活（五分） 桃仁水煎服。一剂而痛轻，再剂而痛止也。

　　此方以白术为君者，利湿而又通其腰脐之气，得杜仲之相佐，则攻中有补，而肾气无亏。且益之巴戟、肉桂以祛其寒，苍术、防己以消其水，更得羌活、桃仁逐其瘀而行其滞，虽泻肾而实补肾也。至阴之邪既去，而至阴之真无伤，故能止痛如神耳。

　　此病用术桂防 汤亦佳。

　　白术（二两） 肉桂（三钱） 防己（一钱） 草（五钱）

　　水煎服。十剂见效。

　　卷之三

　　咽喉痛门（七则）

　　人有感冒风寒，一时咽喉肿痛，其势甚急，变成双蛾者。其症痰涎稠浊，口渴呼饮，疼痛难当，甚则勺水不能入喉，此阳火壅阻于咽喉，视其势若重，而病实轻也。夫阳火者，太阳之火也。太阳之火，即膀胱之火也，与肾经之火为表里，膀胱火动，而肾经少阴之火即来相助，故直冲于咽喉之间，而肺脾胃三经之火，亦复相随而上升，于是借三经之痰涎，尽阻塞于咽喉，结成火毒，而不可解。治法似宜连数经治矣，然而其本，实始于太阳，泄膀胱之火，而诸经之火自安矣。但咽喉之地，近于肺，太阳既假道于肺经，而肺经险要之地，即狭路之战场也，安有舍战场要地，不解其围，而先捣其本国者乎。所贵有兼治之法也。方用破隘汤：桔梗（三钱） 甘草（二钱） 柴胡（一钱） 白芍（五钱） 玄参（三钱） 麻黄（一钱）

　　天花粉（三钱） 山豆根（一钱） 水煎服。一剂而咽喉宽，再剂而双蛾尽消矣。

　　方中散太阳之邪者居其一；散各经之邪居其五，尤加意于散肺之邪者，由近以散远也。

　　此症用散蛾汤亦神效。

　　射干 枳壳 苏叶 当归（各一钱） 甘草（二钱） 桔梗（三钱） 天花粉（三钱） 山豆根（八分）

　　麻黄（五分） 水煎服。一剂即愈。

　　人有一时喉忽肿大而作痛，吐痰如涌，口渴求水，下喉少快，已而又热，呼水，咽喉长成双蛾，既大且赤，其形宛如鸡冠，此喉痹之症，即俗称为缠喉风也。乃阴阳二火并炽，一乃少阳之相火，一乃少阴之君火也。二火齐发，其势更暴。咽喉之管细小，火不得遽泄，遂遏抑于其间，初作肿而后成蛾也。蛾有二：一双蛾，一单蛾也。双蛾生两毒，两相壅挤，中间反留一线之隙可通，茶水药剂尚可下咽。若单蛾则独自成形，反塞住水谷之路，往往有勺水不能咽者，药物既不可咽，又从何路以进药食哉。法宜先用刺法，一则刺少商等穴，尚欠切近，用刀直刺其喉肿之处一分，则喉肿必少消，可用吹药以开之。吹药方：胆矾（一分） 牛黄（一分） 皂角（烧灰末，一分） 麝香（三厘） 冰片（一分）为绝细末，和匀，吹入喉中，必大吐痰而愈，然后用煎剂。方名救喉汤：射干（一钱） 山豆根（二钱） 玄参（一两） 麦冬（五钱） 甘草（一钱） 天花粉（三钱） 水煎服。一剂而全愈也。

　　若双蛾不必用刺法，竟用此方。玄参为君，实足以泻心肾君相之火，况佐之豆根、射干、天花粉之属，以祛邪而消痰，则火自归经，而咽喉之间，关门整肃矣。

　　此症用两地汤加减亦神。

　　熟地 生地 玄参（各一两） 肉桂（三分） 黄连 天花粉（各三钱） 水煎服。下喉即愈，不必二剂。

　　人有咽喉肿痛，日轻夜重，喉间亦长成蛾，宛如阳症，但不甚痛，而咽喉之际自觉一线干燥之至，饮水咽之少快，至水入腹，而腹又不安，吐涎如水甚多，将涎投入清水中，实时散化为水。人以为此喉痛而生蛾也，亦用泻火之药，不特杳无一验，且反增其重。亦有勺水不能下咽者，盖此症为阴蛾也。阴蛾则日轻而夜重，若阳蛾则日重而夜轻矣。斯少阴肾火，下无可藏之地，直奔而上炎于咽喉也。治法宜大补肾水，而加入补火之味，以引火归藏。方用引火汤：熟地（三两） 巴戟天（一两） 茯苓（五钱） 麦冬（一两） 北五味（一钱） 水煎服。一剂而火自下归，咽喉之肿痛全消，二剂即全愈。

　　方用熟地为君，大补其肾水，麦冬、五味为佐，重滋其肺余，金水相资，子母原有滂沱之乐，水旺足以制火矣。又加入巴戟之温，则水火既济，水趋下，而火已有不得不随之势，更增之茯苓之前导，则水火同趋，而共安于肾宫，不啻有琴瑟之和谐矣，何必用桂附大热之药以引火归源乎。夫桂附为引火归源之圣药，胡为弃而不用，不知此等之病，因水之不足，而火乃沸腾，今补水而仍用大热之药，虽曰引火于一时，毕竟耗水于日后，予所以不用桂附而用巴戟天，取其能引火而又能补水，则肾中无干燥之虞，而咽喉有清肃之益，此巴戟天所以胜桂附也。

　　此症用收火汤亦神效。

　　熟地（三两） 山茱萸（一两） 茯苓（五钱） 肉桂（三钱） 水煎一碗，探冷服。一剂即消。

　　人有咽喉干燥，久而疼痛，人以为肺热之故，谁知是肾水之涸竭乎。夫肺金生肾水者也，肺气清肃，自能下生肾水，惟肺气既虚，则肺中津液仅可自养，而无如肾水大耗，日来取给，则剥肤之痛，乌能免乎。譬如父母，未有不养赡其子者，而处困穷窘迫之时，则无米之炊，何能止索饭啼饥之哭。倘其子成立，自能顾家，为父母者不特可以取资，而亦可免迫索之苦；乃其子又伶仃野狼狈，不善谋生，则子贫而父母更贫，其干枯之状，有不可形容者矣，肺肾何独不然。故欲救肺之干燥，必先救肾之枯涸也。方用子母两富汤治之。

　　熟地（三两） 麦冬（三两） 水煎服。一剂而燥少止，三剂而痛少止，十剂而燥与痛尽去也。

　　熟地滋肾，救肺子之枯也，麦冬滋肺，救肾母之涸也。上下两治，肾水有润泽之欢，则肺金自无焦焚之迫，犹人子无憔悴之色，则父母自有安享之愉，此肺肾之必须兼治，而熟地、麦冬所以并用而能出奇也。

　　此症用金水汤亦佳。

　　熟地 山茱萸（各一两） 天门冬 地骨皮 丹皮（各三钱） 沙参（五钱） 水煎服。

　　人有生喉癣于咽门之间，以致喉咙疼痛者，其症必先作痒，面红耳热而不可忍，其后则咽唾之时，时觉干燥，必再加咽唾而后快，久则成形而作痛，变为杨梅之红瘰，或痛或痒而为癣矣。夫癣必有虫，咽喉之地，岂容生虫，世人往往得此病，恬不为意到不能治，而追悔于失治也，不其晚乎。此病因肾水之耗，以致肾火之冲，而肺金又燥，清肃之令不行，水火无既济之欢，金水有相形之势，两相战斗于关隘之间，致成此症。治法仍须补肾中之水，而益其肺气，以大滋其化源，兼用杀虫之味，以治其癣，庶几正固而邪散，而虫亦可以尽扫也。方用化癣神丹：玄参（一两） 麦冬（一两） 五味子（一钱） 白薇（一钱） 鼠粘子（一钱） 百部（三钱）

　　甘草（一钱） 紫菀（二钱） 白芥子（二钱） 水煎服。二剂而疼痛少痊，又服四剂，而癣中之虫尽死矣。

　　即不可仍用此方，另用润喉汤：熟地（一两） 山茱萸（四钱） 麦冬（一两） 生地（三钱） 桑白皮（三钱） 甘草（一钱） 贝母（一钱）

　　薏仁（五钱） 水煎服。连服十剂，而痒与痛俱除矣。方中再加肉桂一钱，饥服冷服，实为善后之策，又万举而万全也。

　　盖从前多用微寒之药，恐致脾胃受伤，加入肉桂以补火，则水得火而无冰冻之忧，土得火而有生发之乐，下焦热而上焦自寒也。

　　此症先可用白薇汤十剂，后可用溉喉汤三十剂，亦能奏功。

　　白薇汤：白薇（二钱） 麦冬（三钱） 款冬花 桔梗（各三分） 百部（二分） 贝母（五分） 生地（三钱）

　　甘草（三分） 水煎汤，漱口服。日服一剂，服十剂虫死溉喉汤：熟地（二两） 麦冬（一两） 甘草（一钱） 白薇（五分） 水煎服。服一月全愈。

　　人有生长膏粱，素耽饮酒，劳心过度，致咽喉臭痛，人以为肺气之伤，谁知是心火太盛，移热于肺乎。夫饮酒伤胃，胃气熏蒸，宜乎肺气之热矣，然而胃火熏肺，而胃土实生肺也。故饮酒尚不伤肺，惟劳心过度，则火起于心，而肺乃受刑矣。况胃火助之，则火性炎上，而咽喉乃成燔烧之路，自然唾涕稠粘，口舌干燥，气腥而臭，而痛症乃成矣。盖心主五臭，入肺而腥臭，又何疑乎。方用解腥丹：甘草（二钱） 桔梗（二钱） 麦冬（五钱） 桑白皮（三钱） 枯芩（一钱） 天门冬（三钱）

　　生地（三钱） 贝母（五分） 丹皮（三钱） 水煎服。连服二剂而痛止，再服四剂而臭除。

　　此方治肺而兼治心，治心而兼治胃者也。因膏粱之人，其心肺之气血原虚，不滋益二经之气血，而但泻其火，则胃中之气血必伤，反增其火热之焰矣。今补肺以凉肺，补心以凉心，补胃以清胃，而火自退舍，不止咽喉之痛，而痛自定也。

　　此症用息炎汤亦可。

　　黄连 甘草 黄芩（各一钱） 麦冬（五钱） 天冬 生地 玄参（各三钱） 紫菀天花粉 石膏（各二钱） 竹叶（三十片） 陈皮（三分） 水煎服。四剂愈。

　　人有咽喉肿痛，食不得下，身发寒热，头疼且重，大便不通，人以为热也，谁知是感寒而成者乎。然而人不敢信为寒也，论理用逍遥散，散其寒邪，而咽喉之痛即解。虽然人不敢信为寒，以用祛寒之药，独不可外治以辨其寒乎。法用：木通（一两） 葱（十条） 煎汤浴于火室中。

　　如是热病，身必有汗，而咽喉之痛不减也。倘是感寒，虽汤火大热，淋洗甚久，断然无汗，乃进逍遥散，必然得汗，而咽喉之痛立除。此法辨寒热最确，不特拘之以治感寒之喉痛也。

　　此症用紫白饮亦妙。

　　紫苏 茯苓（各三钱） 半夏（一钱） 陈皮（五分） 甘草（一钱） 白术（二钱） 水煎服。一剂即愈。

　　卷之三

　　牙齿痛门（六则）

　　人有牙齿痛甚不可忍，涕泪俱出者，此乃脏腑之火旺，上行于牙齿而作痛也。

　　治法不泻其火则不能取效。然火实不同，有虚火，有实火，大约虚火动于脏，实火起于腑。而实火之中，有心包之火，有胃火；虚火之中有肝火，有脾火，有肺火，有肾火。同一齿痛，何以别之？不知各经在齿牙之间，各有部位也。两门牙上下四齿，同属心包也，门牙旁上下四齿，属肝也，再上下四牙乃胃也，再上下四牙乃脾也，再上下四牙乃肺也，再上下之牙乃肾也。大牙亦属肾，肾经有三牙齿，多者贵。

　　治病不论多寡，总以前数分治之多验。火既有如许之多，而治火之法，宜分经以治之矣。虽然，吾实有统治火之法，方用治牙仙丹：玄参（一两） 生地（一两） 水煎服。

　　无论诸火，服之均效。察其为心包之火，加黄连五分；察其为肝经之火，加炒栀子二钱；察其为胃经之火，加石膏五钱；察其为脾经之火，加知母一钱；察其为肺经之火，加黄芩一钱；察其为肾经之火，加熟地一两。饮一剂而火轻，再剂而火散，四剂而平复如故矣。

　　夫火既有虚实不同，何以一方而均治？不知火之有余，无非水之不足也。我滋其阴，则阴阳之火，无不相戢矣。况玄参尤能泻浮游之火，生地亦能止无根之焰，二味又泻中有补，故虚实咸宜，实治法之巧，而得其要者也。况又能辨各经之火，而加入各经之药，有不取效如神乎。或曰：火生于风，牙齿之疼，未有不兼风者，治火而不治风，恐非妙法。不知火旺则生风，未闻风大而生火，人身苟感风邪，则身必发热，断无风止人牙而独痛之理。况火病而用风药，反增其火热之势，是止痛而愈添其痛矣。或疑膀胱有火，肝经有火，心经有火，大小肠、三焦俱有火，何俱遗之而不言，不知脏病则腑亦病，腑病则脏亦病，治脏不必治腑，泻腑不必又泻脏，况膀胱、心与三焦、大小肠俱不入于齿牙，故略而不谈也。

　　此症外治亦可，用荜芫汤：荜茇 芫花（各二钱） 水一碗煎半盏，漱口即止痛。

　　内治用沙豆汤亦妙。

　　沙参（一两） 荆芥 丹皮（各三钱） 山豆根（一钱） 水煎服。二剂即愈。

　　人有多食肥甘，齿牙破损而作痛，如行来行去者，乃虫痛也。夫齿乃骨之余，其中最坚，何能藏虫乎？不知过食肥甘，则热气在胃，胃火日冲于口齿之间，而湿气乘之，湿热相搏而不散，乃虫生于牙矣。初则止生一二虫，久则蕃衍而多，于是蚀损其齿，遂致堕落。一齿既朽，又蚀余齿，往往有终身之苦者。此等之痛，必须外治，若用内治之药，未必杀虫，而脏腑先受伤矣。方用五灵至圣散：五灵脂（三钱，研绝细末） 白薇（三钱） 细辛（五分） 骨碎补（五分） 各研为细末。先用滚水含漱齿至净，然后用前药末五分，滚水调如稀糊，含漱齿半日，至气急吐出，如是者三次，痛止而虫亦死矣，断不再发。

　　盖齿痛原因虫也，五灵脂、白薇最杀虫于无形，加入细辛以散火，骨碎补以透骨，引五灵脂、白薇直进于骨内，则虫无可藏，尽行剿杀，虫死而痛自止也。

　　此症用破颜丹，亦可外治，甚效。

　　丹砂（三分） 麝香（半分） 冰片（一分） 雄黄（一钱） 为细末，将末搽于痛处，口吐涎而痛立止。

　　内治亦可用安宁饮：玄参 生地 麦冬（各五钱） 白薇（一钱） 骨碎补（五钱） 天门冬（三钱） 水煎服。三剂亦愈。

　　人有牙痛日久，上下牙床尽腐烂者，至饮食不能用，日夜呼号，此乃胃火独盛，有升无降之故也。人身之火，惟胃最烈，火既升于齿牙，而齿牙非藏火之地，于是焚烧于两颊，而牙床红肿，久则腐烂矣。似乎亦可用治牙仙丹加石膏以治之，然而其火蕴结，可用前方，以消弭于无形，今既已溃破腐烂，则前方又不可用，以其有形难于补救也。方用竹叶石膏汤加减：石膏（五钱） 知母（二钱） 半夏（二钱） 茯苓（三钱） 麦冬（三钱） 竹叶（二百片）

　　葛根（三钱） 青蒿（五钱）

　　水煎服。连服四剂，而火退肿消矣。然后再用治牙仙丹，以收功也。

　　石膏汤以泻胃火，用之足矣，何加入葛根、青蒿也？不知石膏但能降而不能升，增入二味，则能引石膏至于齿牙以逐其火。而葛根、青蒿尤能退胃中之阴火，所以同用之以出奇，阴阳之火尽散，齿牙之痛顿除，何腐烂之不渐消哉。

　　此症可用石母降炎汤：石膏 茯苓 荆芥（炒黑，各三钱） 知母（一钱） 麦冬（一两） 玄参（一两） 甘草（一钱）

　　升麻（五分） 天花粉（三钱） 水煎服。

　　四剂全愈。

　　人有牙齿疼痛，至夜而甚，呻吟不卧者，此肾火上冲之故也。然肾火乃虚火，非实火也，若作火盛治之，多不能胜，即作虚火治之，亦时而效时而不效。盖火盛当作火衰，有余当认作不足，乃下虚寒，而上现假热也。人身肾中不寒，则龙雷之火下安于肾宫，惟其下寒之甚，而水又无多，于是上冲于咽喉，而齿牙受之。正如龙雷之火，至冬则地下温暖而龙雷皆蛰，春气发动，则地底寒冷而不可蛰，乃随阳气上升矣。至于夜分，尤肾水主事，水不能养火，而火自游行于外，仍至齿而作祟。

　　譬如家寒难以栖处，必居子舍而作威，而子又贫乏，自然触动其怒气矣。治法急大补其肾中之水，而益以补火之味，引火归源，则火有水以养之，自然快乐，而不至于上越矣。方用八味地黄汤加骨碎补治之，一剂而痛止，再剂而痛不发也。

　　盖六味地黄汤补其肾水，桂附引火以归于命门，但补水引火之药，不先入齿中，则痛之根不能除，所以必用骨碎补以透入齿骨之中，而后直达于命门之内，此拔本塞源之妙法耳。

　　此症亦可用制火汤：熟地（二两） 生地（一两） 玄参（五钱） 肉桂（三分） 骨碎补（一钱） 车前子（二钱）

　　水煎服。二剂即止痛。

　　人有上下齿牙疼痛难忍，闭口少轻，开口更重，人以为阳明之胃火也，谁知是风闭于阳明、太阳二经之间乎。此病得之饮酒之后，开口向风而卧，风入于齿牙之中，留而不出，初小疼而后大痛也。论理去其风宜愈，而风药必耗人元气，因虚以入风，又耗其气，则气愈虚，风邪即欺正气之怯而不肯出，疼终难止也。古人有用灸法甚神，灸其肩尖微近骨后缝中，小举臂取之，当骨解陷中，灸五壮即瘥。但灸后，项必大痛，良久乃定，而齿疼永不发也。然而人往往有畏灸者，可用散风定痛汤治之。

　　白芷（三分） 石膏（二钱） 升麻（三分） 胡桐泪（一钱） 当归（三钱） 生地（五钱）

　　麦冬（五钱） 干葛（一钱） 天花粉（二钱） 细辛（一钱） 水煎服。一剂轻，二剂即愈，不必三剂也。此方补药重于风药，正以风得补而易散也。

　　此症可用宣扬散：柴胡（五分） 白芍（五钱） 甘草 白芷 干葛 细辛（各一钱） 青蒿（三钱） 天花粉（三钱）

　　石膏（二钱） 水煎服。二剂愈。

　　人有上下齿痛甚，口吸凉风则暂止，闭口则复作，人以为阳明之火盛也，谁知是湿热壅于上下之齿而不散乎。夫湿在下易散，而湿在上难祛，盖治湿不外利小便也。水湿下行其势顺，水湿上散其势逆，且湿从下受易于行，湿从上感难于散，故湿热感于齿牙之间，散之尤难。以饮食之水，皆从口入，必经齿牙，不已湿而重湿乎。湿重不散，而火且更重矣，所以经年累月而痛，不能止也。治法必须上祛其湿热，又不可单利小便，当佐之以风药，则湿得风而燥，热得风而凉，湿热一解，而齿痛自愈矣。方用上下两疏汤：茯苓（五钱） 白术（三钱） 泽泻（二钱） 薏仁（五钱） 防风（五分） 白芷（三分） 升麻（三分）

　　荆芥（二钱） 胡桐泪（五分） 甘草（一钱） 水煎服。四剂而湿热尽解，而风亦尽散也。

　　盖茯苓、白术、泽泻、薏仁原是上下分水之神药，又得防风、白芷、升麻、荆芥风药以祛风。夫风能散湿，兼能散火，风火既散，则湿邪无党，安能独留于牙齿之间耶，仍恐邪难竟去，故加入甘草、胡桐泪引入齿缝之中，使湿无些须之留，又何痛之不止耶。况甘草缓以和之，自不至相杂而相犯也。

　　卷之三

　　口舌门（二则）

　　有妇人产子，舌出不能收，人以为舌胀也，谁知是难产心惊之故乎。夫舌乃心之苗，心气安而舌安，心气病而舌病，产子而胞胎已破，子不能产，欲顾子而母命恐亡，欲全母而子命难保，其心中惊恐，自必异于常时，心气既动，心火必不宁矣。

　　胎胞之系，原通于心，用力产子，而心为之惧，故子下而舌亦出也。舌出不收，心气过升之故，治法必须降气为主。古人有以恐胜之者，然舌出由于心惊，复因惊以增其恐，吾恐愈伤心气矣，虽舌骤收，未必不随收而随出也，故降气必须补心，而不可增其恐。方用助气镇心丹：人参（三钱） 茯神（二钱） 菖蒲（五分） 朱砂（一钱，不可火制） 五味子（一钱）

　　水煎含漱，久之然后咽下。一剂即收，二剂全愈。

　　此方用朱砂以镇心，又得人参以生气，气旺则火自归心，火归而焰息，舌亦随焰而自收矣，何必增其恐惧，而气始下哉。

　　此症亦可用敛舌神丹：人参（一两） 五味子（一钱） 麦冬（二钱） 附子（一片） 菖蒲 良姜（各三分） 水煎含漱咽下，一剂即收。

　　人有舌下牵强，手大指、次指不仁，两臂麻木，或大便闭结，或皮肤赤晕，人以为风热之病也，谁知是恼怒所致，因郁而成者乎。夫舌本属阳明胃经之土，而大肠之脉，散居舌下，舌下牵强，是阳明胃与大肠之病也。然非无因而至，因肝气不伸，木克胃土，则土虚而不能化食，遂失养于臂指经络之间，而麻木不仁之症生。臂指经络失养，何能外润于皮肤乎，此赤晕之所以起也。胃土受肝木之克，则胃气大燥，无血以资大肠，因热以生风，肠中秘结，益失其传导之职矣。治法必须通大肠而健胃，又必平肝以补血。方用八珍汤加减治之。

　　人参（一钱） 当归（五钱） 白芍（五钱） 柴胡（一钱） 陈皮（五分） 甘草（一钱） 槐角（一钱）

　　白术（一钱） 熟地（五钱） 半夏（五分） 茯苓（一钱） 水煎服。二剂轻，四剂又轻，十剂全愈。

　　八珍汤补气补血之方也，加入柴胡以舒肝，增入槐角以清火，肝之郁解，而胃之气自旺，胃气旺，而转输自畅矣。

　　此症用颐养汤亦妙：当归（一两） 香附 茯神 丹皮 玄参（各三钱） 柏子仁 沙参 黄芩（各二钱） 远志（五分）

　　麦冬（五钱） 甘草（一钱） 水煎服。四剂愈。

　　卷之三

　　鼻渊门（三则）

　　人有无端鼻流清水者，久则流涕，又久则流黄浊之物，如脓如髓，腥臭不堪闻者，流至十年，而人死矣。此病得之饮酒太过，临风而卧，风入胆中，胆之酒毒，不能外泄，遂移其热于脑中。夫脑之窍通于鼻，而胆之气，何以通于脑，而酒之气何以入于胆耶？凡善饮酒者，胆气自旺，且多叫号，故酒先入胆，而胆不胜酒，即不及化酒，而火毒存于其中矣。夫胆属木，最恶者寒风也，外寒相侵，则内热愈甚。

　　胆属阳，而头亦属阳，胆移热而上走于头，脑在头之中，头无可藏热之处，故遇穴而即入。况胆与脑原是相通，脑之穴大过于胆，遂乐于相安居之，而不肯还入于胆矣。迨居脑既久，而动极思迁，又寻窍而出，乃顺趋于鼻矣。火毒浅而涕清，火毒深而涕浊，愈久愈流而愈重，后则涕无可流，并脑髓而尽出，欲不死而不可得矣。

　　治法治其脑可也，然治其脑，必仍治其胆者，探源之治也。方用取渊汤：辛夷（二钱） 当归（二两） 柴胡（一钱） 炒栀子（三钱） 玄参（一两） 贝母（一钱）

　　水煎服。一剂涕减，再剂涕又减，三剂病全愈。

　　盖辛夷最能入胆，引当归以补脑之气，引玄参以解脑之火，加柴胡、栀子以舒胆中之郁热，则胆不来助火，而自受补气之益也。然不去止鼻中之涕者，清脑中之火，益脑中之气，正所以止之也。盖鼻中原无涕，遏抑上游出涕之源，何必截下流之水乎。此治法之神耳。或疑当归过于多用，不知脑髓尽出，不大补则脑之气不生。

　　辛夷耗散之物，非可常用也，故乘其引导，大用当归以补脑添精，不必日后之再用。

　　倘后日减去辛夷，即重用当归无益矣。此用药先后之机，又不可不识也。人疑当归之不可多用者，不过嫌其性滑，有妨于脾耳，谁知脑髓直流之人，必髓不能化精者也，精不能化，则精必少，精少则不能分布于大肠，必有干燥之苦，然则用当归以润之，正其所喜，何虑之有。

　　此症用探渊丹亦能奏功。

　　辛夷（一钱） 当归（五钱） 麦冬（二两） 茯苓（三钱） 黄芩（二钱） 白芍（一两）

　　天花粉（三钱） 生地（五钱） 桔梗（二钱） 水煎服。

　　四剂全愈。

　　人有鼻流清涕，经年不愈，是肺气虚寒，非脑漏也。夫脑漏即鼻渊也，原有寒热二症，不止胆热而成之也。然同是鼻渊，而寒热何以分乎？盖涕臭者热也，涕清而不臭者寒也。热属实热，寒属虚寒。兹但流清涕而不腥臭，正虚寒之病也。热症宜用清凉之药，寒症宜用温和之剂，倘概用散而不用补，则损伤肺气，而肺金益寒，愈流清涕矣。方用温肺止流丹：诃子（一钱） 甘草（一钱） 桔梗（三钱） 石首鱼脑骨（五钱， 过存性为末） 荆芥（五分）

　　细辛（五分） 人参（五分） 水煎调服。一剂即止流矣，不必再服也。

　　此方气味温和，自能暖肺，而性又带散，更能祛邪，故奏功如神。或谓石首脑骨，古人以治内热之鼻渊，是为寒物，何用之以治寒症之鼻渊耶？不知鼻渊实有寒热二症，而石首脑骨寒热二症皆能治之。但热症之涕通于脑，寒症之涕出于肺，我用群药皆入肺之药也，无非温和之味，肺既寒凉，得温和而自解，复得石首脑骨佐之，以截脑中之路，则脑气不下陷，而肺气更闭矣。所以一剂而止流也。

　　人有鼻塞不通，浊涕稠粘，已经数年，皆以为鼻渊而火结于脑也，谁知是肺经郁火不宣，有似于鼻渊，而非鼻渊乎。夫郁病五脏皆有，不独肝木一经之能郁也。

　　《内经》曰：诸气 郁，皆属于肺。肺气郁则气不通，而鼻乃肺经之门户，故肺气不通，而鼻之气亦不通也。《难经》曰：肺热甚则出涕。肺本清虚之府，最恶者热也，肺热则肺气必粗，而肺中之液，必上沸而结为涕，热甚则涕黄，热极则涕浊，败浊之物，岂容于清虚之腑，自必从鼻之门户而出矣。方用逍遥散加味治之。

　　柴胡（二钱） 当归（三钱） 白术（二钱） 陈皮（五分） 甘草（一钱） 黄芩（一钱）

　　茯苓（二钱） 白芍（三钱） 白芷（一钱） 桔梗（三钱） 半夏（一钱） 水煎服。一剂轻，二剂又轻，连服八剂全愈。

　　此方治肝木之郁者也，何以治肺郁而亦效？不知逍遥散善治五郁，非独治肝经一部之郁已也。况佐之桔梗，散肺之邪，加之黄芩泻肺之热，且引群药直入肺经，何郁之不宣乎。故壅塞通稠浊化也。

　　此症用宣肺散亦佳。

　　柴胡 黄芩 紫菀（各二钱） 白芍（一两） 当归 麦冬（各五钱） 茯苓白芥子（各三钱） 甘草 款冬花（各一钱） 紫苏（一钱） 辛夷（五分）

　　水煎服。四剂愈。

　　卷之三

　　耳痛门（附耳聋七则）

　　人有双耳忽然肿痛，内流清水，久则变为脓血者，身发寒热，耳内如沸汤之响，或如蝉鸣，此少阳胆气不舒，而风邪乘之，火不得散，故生此病。法宜舒发胆气，而佐之祛风泻火之药则愈矣。然有治之而不效者何也？盖胆受风火之邪，烁干胆汁，徒用祛风泻火之汤，则胆汁愈干，胆火益炽，火借风威，愈肆焚烧，而耳病转甚矣。

　　方用润胆汤：白芍（一两） 当归（一两） 柴胡（一钱） 炒栀子（二钱） 玄参（一两）

　　天花粉（三钱） 菖蒲（八分） 水煎服。一剂而痛轻，二剂而肿消，三剂而脓血止，四剂而寒热尽除，十剂而全痊也。

　　归、芍不特入胆，而且入肝也，胆病肝必病，平肝则胆亦平也。柴胡、栀子亦是舒肝之药，舒肝正所以舒胆，肝血自旺，而胆汁有不濡润者乎。邪风邪火，已有不治自散之机，乃加天花粉之逐痰，则风火无党。用菖蒲通耳中之窍，引玄参以退浮游之焰，自然风火渐祛，上焦清凉，而耳病随愈也。

　　此症用止鸣丹亦效。

　　白芍（五钱） 柴胡（二钱） 炒栀子（三钱） 生地（三钱） 麦冬（三钱）

　　菖蒲（五分） 茯苓（三钱） 半夏（五分） 水煎服。数剂即愈。

　　人有耳中如针之触而生痛者，并无水生，止有声沸，皆云火邪作祟，不知乃肾水之耗也。夫肾开窍于耳，肾气不足则耳闭。然耳闭之前必痛，而后闭何也？盖肾火冲之也，火冲而不得出，则火之路塞而不通，于是火不再走于耳而成聋矣。但火既上冲于耳，而火之路何以致塞？盖火邪上冲耳窍之内，如有物塞之状，故此等之病，必须速治，否则成聋而难治矣。方用益水准火汤：熟地（一两） 生地（一两） 麦冬（一两） 玄参（一两） 菖蒲（一钱）

　　水煎服。一剂而痛止，二剂而响息，三剂而全愈，而耳不再聋也。

　　四味乃补水之药，又能于水中泻火，且不损伤肾气，则肾火自降。菖蒲引肾气而上通，火得路而上达，又何有阻抑之虞乎。此等之病，老人最多，老人耳聋，虽高寿之征，似可不必施治。不知已成之聋不必治，未成之聋正不可不治也。此方治已聋者尚有奇功，矧治未聋之耳，有不取效者哉。

　　此症亦可用息沸汤。

　　熟地（二两） 山茱萸（一两） 麦冬（五钱） 北五味（十粒） 菖蒲（一钱）

　　远志（五分） 丹参（三钱）水煎服。十剂愈。

　　人有耳痛之后，虽愈而耳鸣如故者，人以马风火犹在耳也，仍用祛风散火之药，而鸣且更甚，然以手按其耳，则其鸣少息，此乃阳虚而气闭也。法宜补阳气为主，而兼理其肝肾之虚，方用发阳通阴汤治之。

　　人参（二钱） 茯苓（三钱） 白术（二钱） 黄 （三钱） 肉桂（五分）

　　熟地（五钱） 当归（二钱） 白芍（三钱） 柴胡（一钱） 甘草（五分）

　　白芥子（二钱） 荆芥（炒黑，一钱） 水煎服，一剂轻，二剂愈，不必三剂也。

　　此方即十全大补之变方也，治气血之虚者，实有相宜，兹何治阳虚而亦宜也。

　　不知阳虚而阴未有不俱虚者，倘单补阳虚以助其阳，恐阳旺阴衰，转动其火，不若兼补其阴，则阴足以制阳，阴阳相济而彼此气通，蝉鸣之声顿除也。

　　此症可用开闭丹：黄 （一两） 当归（五钱） 肉桂 甘草（各五分） 菖蒲 远志 柴胡香附（各一钱） 天花粉（二钱） 水煎服。二剂愈。

　　人有双耳聋闭，雷霆喧呼之声终不相闻，而耳内不痛。此大病之后，或年老人有之，乃肾火内闭而气塞也，最难取效。法当内外兼治，内治必须大补心肾，虽耳属肾，而非心气之相通，则心肾不交，反致阻塞。故必用补肾之药，使肾之液滋于心，即宜用补心之剂，使心之气降于肾，心肾之气既交，自然上升而通于耳矣。方用启窍汤：熟地（二两） 山茱萸（一两） 麦冬（一两） 远志（三钱） 五味子（二钱）

　　石菖蒲（一钱） 炒枣仁（三钱） 茯神（三钱） 柏子仁（三钱） 水煎服。一连四服，而耳中必然作响，此欲开聋之兆也，再照前方服十剂。而外用：龙骨（一分） 雄鼠胆汁（一枚） 麝香（一厘） 冰片（三厘） 研绝细末为丸，分作三丸，绵裹塞之，不可取出，一昼夜即通矣，神效之极。

　　耳通后，仍用前汤再服，一月后用大剂六味丸，以为善后之计，否则恐不能久聪也。

　　此症用通耳汤亦妙。

　　熟地（三两） 麦冬（一两） 炒枣仁 茯神 玄参（各五钱） 菖蒲（一钱）

　　柏子仁 炒黑荆芥（各三钱）水煎服。 十剂自通。

　　人有平居无事，忽然耳闻风雨之声，或如鼓角之响，人以为肾火之盛也，谁知是心火之亢极乎。凡人心肾两交，始能上下清宁，以司视听。肾不交心，与心不交肾，皆能使听闻之乱。然而肾欲上交于心，与心欲下交于肾，必彼此能受，始庆相安。倘肾火大旺，则心畏肾炎，而不敢下交；心火过盛，则肾畏心焰，而不敢上交矣。二者均能使两耳之鸣，但心不交肾耳鸣轻，肾不交心耳鸣重。今如闻风雨鼓角者，鸣之重也。治法欲肾气复归于心，必须使心气仍归于肾。方用两归汤：麦冬（一两） 黄连（二钱） 生枣仁（五钱） 熟地（一两） 丹参（三钱）

　　茯神（三钱） 水煎服。二剂而鸣止，四剂不再发。

　　此方凉心之剂也。心既清凉，则肾不畏心热，而乐与来归，原不必两相引而始合也。况方中全是益心滋肾之品，不特心无过燥之虞，而且肾有滋润之乐，自不啻如夫妇同心，有鱼水之欢，而无乖离之戚也，又何至喧阗于一室哉。

　　此症可用定喧汤。

　　玄参（三两） 生地（一两） 贝母（二钱） 水煎服。一剂即止鸣。

　　人有不交感而两耳无恙，一交接妇女，耳中作痛，或痒发不已，或流臭水，以凉物投之则快甚，人以为肾火之盛，谁知是肾火之虚乎。夫肾中之火，乃龙雷之火也，火旺则难动而易息，火衰则易动而难息，其故何哉？盖火旺者水旺也，火衰者水衰也。水衰则不能制火，而火易动，水衰则不能养火，而火难息耳。故补水必须补火，补火而水乃生，亦补火必须补水，补水而火乃盛，二者原两相制而相成也。

　　肾开窍于耳，肾之水虚，则肾之火亦虚矣。耳之痒痛，作于交感之后，正显其肾中水火之虚也。治法必须补肾中之火，而火不可独补，必须于水中补之。方用加减八味丸汤：熟地（一两） 山茱萸（五钱） 丹皮（五钱） 泽泻（二钱） 茯苓（三钱）

　　山药（五钱） 麦冬（五钱） 北五味（一钱） 肉桂（二钱） 水煎服。一剂而痛轻，再剂而痛止，三剂痒亦止，四剂而水不出也，十剂全愈。

　　此方补火而亦补水，而补水多于补火者，以火不可过旺也。水旺于火，而火有安宁之乐，火引于水之中，水资于火之内，则火不至易动而难息，又何致上腾于耳门，作痛作痒而出水哉。

　　此症用补阴制火汤亦妙。

　　熟地（二两） 山茱萸 芡实（各一两） 肉桂（一钱） 水煎服。十剂全愈。

　　妇人有因怒发热，经来之时，两耳出脓，两太阳作痛，乳房胀闷，寒热往来，小便不利，脐下满筑，此是肝气之逆，火盛血亏也。夫肾虽开窍于耳，耳病宜责之肾，然而肝为肾之子，肾气既通于耳，则肝之气，未尝不可相通者，子随母之象也。

　　况肝藏血，怒则血不能藏矣。经来之时，宜血随经而下行，不宜藏于经络，而作痛满胀闷也。不知肝喜疏泄，怒则气逆而上奔，气既上逆，而血又何肯顺行于下而为经乎，势必散走于经络，而不得泄，则火随郁勃之气而上冲两耳之间，乃化为脓水，而流出于肾母之窍矣。太阳者，膀胱之位也，肾与膀胱为表里，肝走肾之窍，独不可走膀胱之路乎。小便不利，正肝气之乘膀胱也。肾之气通于腰脐，脐下满筑者，正肝气之乘肾也。至于乳房胀闷，尤肝逆之明验，以两胁属肝之部位，而乳房乃两胁之际也。治法宜舒肝气而使之顺，不必治耳，而耳自愈也。方用加味逍遥散：白芍（一两） 柴胡（二钱） 当归（一两） 甘草（一钱） 陈皮（一钱）

　　茯神（三钱） 白术（五钱） 炒栀子（一钱） 天花粉（二钱） 枳壳（五分）

　　丹皮（三钱） 水煎服。二剂而诸症皆痊。

　　此方乃平肝之圣药，亦解怒之神剂也。补血而又无阻滞之忧，退火而更鲜寒凉之惧，不必治肾而治肾已包于其中；不必通膀胱而通膀胱已统乎其内，变通之法，何往往弃之而不用耶。

　　此症用莫愁汤亦神。

　　白芍 生地（各五钱） 当归（一两） 炒栀子 天花粉 香附（各二钱） 甘草苍术（各一钱） 炒荆芥（三钱） 枳壳（五分） 水煎服。一剂轻，二剂愈。

　　卷之三

　　目痛门（十四则）

　　人有目痛如刺触，两角多眵，羞明畏日，两胞浮肿，泪湿不已，此肝木风火作祟，而脾胃之气，不能升腾故耳。人生后天，以脾胃为主，脾胃一受肝木之制，则土气遏抑，津液干涸，于是木无所养而干枯，风又袭之，则木更加燥。眼目肝之窍也，肝中无非风火之气，而目欲清凉得乎。惟是肝经既燥，而目偏生泪，何哉？盖肾气救之耳。肝为肾之子，肝子为风火之邪所困，燃眉之祸，必求救于肾母，而肾痛其子，必以水济之，然而风火未除，所济之水与风火相战，肾欲养木而不能，肝欲得水而不敢，于是目不得水之益，而反得水之损矣。然而水终为木之所喜，而火终为木之所畏，日为阳火，灯为阴火，故两忌之。治法自当以祛风灭火为先，然而徒治风火而不用和解之法，则风不易散，而火不易息也。方用息氛汤：柴胡（二钱） 当归（三钱） 白芍（三钱） 天花粉（二钱） 白蒺藜（三钱）

　　蔓荆子（一钱） 甘菊花（三钱） 草决明（一钱） 炒栀子（三钱） 白茯苓（三钱）

　　水煎服。二剂而火退，再服二剂而羞明畏日之症除，再服二剂，诸症尽愈也。

　　此方泻肝木之风火，而又善调脾胃之气，更佐之治目退翳之品，真和解得宜也。

　　此症柴荆饮亦妙。

　　柴胡 薄荷 荆芥 甘菊（各一钱） 甘草（三分） 茯苓（三钱） 白芍（四钱）

　　白蒺藜 草决明 炒栀子（各二钱） 密蒙花 半夏（各五分） 水煎服。四剂愈。

　　人有目痛既久，终年累岁而红赤不除，致生 肉扳睛，拳毛倒睫者，乃误治之故也。大凡目疾初痛，则为邪盛，目疾久痛，则为正虚。正虚而误以邪盛之法治之，则变为此症矣。世人不悟，动以外治，不知内病未痊，而用外治之劫药，鲜不受其害者。我今特传一方，凡有 肉攀睛拳毛倒睫者，服之无不渐愈，但不能取效神速也。盖眼既经误治而成斯病，其由来者非一日，用药何能责其近功乎。方名磨翳丹：葳蕤（一斤） 甘菊花（一斤） 当归（一斤） 白芍（一斤） 陈皮（二两）

　　柴胡（三两） 同州蒺藜（一斤） 白芥子（四两） 茯神（半斤） 各为末，蜜为丸。每日早晚白滚水送下各五钱，服一料全愈。

　　此方用攻于补之中，不治风而风息，不治火而火亡，不治 肉而 肉自消，不去拳毛而拳毛自去，万勿视为平平无奇，而不知奇寓于平之中也。

　　此症用加减逍遥散亦佳。

　　白芍 当归（各一两） 甘草 白蒺藜 蕤仁（各一钱） 陈皮（五分） 茯苓（三钱）

　　甘菊（三钱） 柴胡 半夏（各三分） 水煎服。

　　三月愈。

　　人有目痛后迎风流泪，至夜则目暗不明，一见灯光两目干涩，此乃少年时所丧元阳，又加时眼，不守色戒，以致伤损大 ，故 孔不闭，风寒透入其孔，内气即虚，外邪难杜，故尔出泪也。夫泪生于心，大 正心之窍也。伤心则泪出，伤大而亦泪出者，正见内外之关切，伤大皆即伤心也。然则欲止大 之泪，安可不急补其心乎。而徒补心，亦正无益，必须兼肾与肝而治之，使肾水生肝木，而肝木更能补心也。方用固根汤：葳蕤（一两） 当归（五钱） 白芍（五钱） 熟地（一两） 麦冬（五钱）

　　甘菊（三钱） 菖蒲（三分） 柴胡（五分）

　　水煎服。连服四剂，即不畏风；再服四剂，见风不流浪矣；再服十剂全愈。

　　盖葳蕤最善止泪，加之当归、白芍以补肝，熟地以滋肾，益之麦冬以补心，佐之甘菊、菖蒲、柴胡以舒其风火，而引诸经之药以塞其泪窍，此固其根本而末症自愈也。

　　此症用养目汤亦效。

　　当归 熟地 葳蕤 白芍（各五钱） 山萸 茯苓 麦冬 白术 丹皮 枸杞（各三钱）

　　巴戟天（二钱） 柴胡（三分） 水煎服。

　　十剂全愈。

　　人有患时眼之后，其目不痛，而色淡红，然羞明恶日，与目痛时无异，此乃内伤之目，人误作实火治之，又加不慎色欲，故尔如此。若再作风火治之，必有失明之悲，必须大补肝肾，使水旺以生肝，木旺以祛风，则目得液以相养，而虚火尽散也。

　　方用养目汤：熟地（一两） 白芍（五钱） 麦冬（五钱） 当归（一两） 葳蕤（五钱）

　　山茱萸（四钱） 北五味（一钱） 甘草（一钱） 甘菊花（二钱） 柴胡（五分）

　　水煎服。二剂而目明，又二剂而羞明之症痊，更四剂而红色尽除而愈矣。

　　此方大补肾肝，全不去治目正所以治目也。世医每拘执成方，罔顾目之虚实，一味以治火为主者，不知坏天下之眼几百万矣。幸治目者，察其虚实，如知其虚，即以此方投之，效应如响，正不必分前后也。然初起即是内伤之目痛，又从何处辨之？日间痛重者阳火也，乃是实症；夜间痛重者阴火也，乃是虚症。虚症即用此方急治之，随手建功，何至变生不测哉。

　　此症用还光饮亦妙。

　　熟地（一两） 山茱萸（四钱） 枸杞 甘菊 同州蒺藜 玄参 麦冬（各三钱）

　　葳蕤（五钱） 肉桂（三分） 水煎服。十剂全愈。

　　人有阴火上冲，两目红肿，泪出而不热，羞明而不甚，日出而痛轻，日入而痛重。此非虚症之痛乎？然不在肝而在肾也。肾中无火，下焦寒甚，乃逼其火而上行，浮游于目而目痛也。治法不可泻火，而宜补火，并不可仅补火，而兼宜补水。肾中真寒而火不存，实肾中少水而火无养也。水火原不可两离，补水即宜补火则水不寒，补火即宜补水则火不燥。治阴虚火动之症者，无不当兼治，何独于治目者殊之。方用八味地黄汤加减：熟地（一两） 山茱萸（五钱） 山药（五钱） 茯苓 泽泻 丹皮（各三钱）

　　柴胡（五分） 白芍（五钱） 甘菊花（三钱） 肉桂（一钱） 水煎服。

　　一剂而阴火归源，目疾顿愈。抑何其治法之神乎？盖阴阳之道，归根最速，吾用六味大滋其肾中之水，加肉桂以温其命门之火，火喜水养，即随水而同归于本宫，龙雷安静，而云汉之间火光自散，有不返为青天白日之世界乎。况佐之柴、芍、甘菊，风以吹之，通大泽之气，而雷火更且安然也。

　　此症用抑火散亦效。

　　熟地 麦冬（各一两） 北五味 肉桂（各一钱） 巴戟天 葳蕤（各五钱）

　　水煎服。一剂效，二剂全愈。

　　人有能近视而不能远视者，近视则蝇脚细字辨晰秋毫，远视则咫尺之外不辨真假，人以为肝血之不足，谁知是肾火之本微乎。肾火者，先天之火也，是火存于肾水之中，近视之人，既非水之不足，何致火之无余？不知先天之火，天与之也，生来火微，光焰自短。盖眼目之中，不特神水涵之，抑亦神火藏之，故凡光能照远者火也，近视之人，正神火之微耳。神火藏于目中，而发于肾内，治近视之病，必补肾火为主。然而火非水不养，虽近视之人，原有肾水，然能保其后天之不斫削乎。

　　水中补火，不易之道也。方用养火助明汤：熟地（五钱） 山茱萸（三钱） 葳蕤（五钱） 巴戟天（一两） 肉桂（一钱）

　　麦冬（三钱） 北五味子（三分） 枸杞（三钱） 水煎服。一月之后，自然渐能远视矣。仍将前药修合丸散，日日吞服，一年之后，远近俱能视也。但服药之时，必须坚忍色欲为妙，否则仅得半之道耳。

　　此方补命门之火，所以助其阳也。虽助阳无非益阴，本无他害，诚恐不善受益者，借阳以作乐，故戒之如此。

　　此症用鉴远汤亦佳。

　　附子 北五味（各一钱） 熟地 葳蕤（各一两） 山茱萸（五钱） 水煎服。

　　人有目痛，二瞳子大于黄精，视物无准，以小为大，人以为内热之故也，谁知是气血之虚，而骤用热物火酒以成之者乎。夫五脏六腑之精，皆上注于目，而瞳子尤精之所注也。故精足则瞳子明，精亏则瞳子暗。视物而昧大小者，盖筋骨气血之精而为脉并为系，上属于脑。脑热则瞳子散大，而脑之所以热者，由于多食辛热之物也。火酒者，酒中至热之浆，且其气又主散，脑中之精最恶散而最易散，热而加散，脑气又乌能安然无恙乎？自必随热而随散矣。脑气既热，则难于清凉，更难于静，固欲瞳子之不散大而不可得，又乌能视物有准哉。治法以解热益气为主，而解热必须滋阴，滋阴自易降火，然后于滋降之中佐之酸收之味，始克敛瞳神之散大也。方用敛瞳丹：熟地（一两） 山茱萸（五钱） 白芍（一两） 当归（五钱） 黄连（三钱）

　　五味子（一钱） 人参（三钱） 甘草（一钱） 地骨皮（五钱） 柴胡（五分）

　　柞木枝（三钱） 陈皮（五分） 黄柏（五分） 水煎服。连服四剂，瞳子渐小，再服四剂，而视物有准矣，服一月全愈。

　　此方凉血于补血之中，泻邪于助正之内，祛酒热于无形，收散精于不觉，实有不知其然而然之妙，较东垣治法为更神也。

　　此症用束睛丹亦效。

　　熟地 白芍 麦冬（各一两） 人参（五钱） 炒栀子 川芎（各三钱） 北五味（一钱）

　　水煎服。十剂全愈。

　　人有病目数日，而即生翳，由下而上，其翳色作澹绿状，瞳子痛不可当，人以为肝木之风，谁知是肾火乘肺，肺火与肾水相合而不解乎。夫肾主黑色，肺主白色，白与黑相合，必变绿色也。惟是肾为肺子，肺为肾母，二火何以相犯，乃子母之变耳。第子母相犯者，无关轻重，其翳由下而上，是子犯其母，亦缘母之过柔也。天下安有母旺，而子敢犯者乎。是治之之法补母，而子之逆可安矣。虽然子之天性凶逆，亦从旁之人必有导之，始敢安于逆而罔顾。肾火之犯肺者，亦经络之多不调也。

　　补肺金以抑肾，乌可不调其经络，以孤肾火之党乎。方用健母丹：麦冬 天冬（各一两） 生甘草 黄芩（各一钱） 茯苓 青蒿 白芍 桔梗丹参（各三钱） 陈皮（三分） 天花粉（二钱） 水煎服。一剂而绿色退，四剂而目翳散，十剂全愈。

　　此方用二冬以补肺，用甘草、桔梗以散肺之邪，用黄芩以退肺之火，则肺气既旺，而肾火自然难侵。况益之茯苓以泻膀胱之火，用青蒿以泻胃脾之热，白芍以平肝胆之气，丹参以清心内之炎，是脏腑无非清凉，而肾脏邪火安能作祟。譬如一家之中，叔伯兄弟尽是正人君子，群来解劝，而忤逆之儿即不愧悔自艾，断不能增添其横，而为犯上之乱矣。

　　此症用益肺汤亦效。

　　麦冬（二两） 天门冬（五钱） 生地 玄参（各一两） 水煎服。十剂愈。

　　人有两目无恙，而视物皆倒植，人以为肝气之逆，谁知是肝叶之倒置乎。夫目之系通于肝，而肝之神注于目，肝斜则视斜，肝正则视正，肝直则视直，肝曲则视曲，肝岐则视岐，此理之常也。今视物倒植者，乃肝叶倒而不顺耳。此必因吐而得者。盖吐则五脏反复，而肝叶开张，壅塞于上焦，不能一时HT 转，故肝叶倒而视物亦倒也。治法宜再使之吐，然而一吐已伤五脏，再吐不重伤五脏之气血乎，但不吐而肝叶不易遽转，吾于吐中而仍用和法。方用安脏汤：参芦鞭（二两） 瓜蒂（七个） 甘草（一两） 荆芥（三钱） 水煎三大碗，顿服之，即用鹅翎扫喉中，必大吐。吐后而肝叶必顺矣。

　　瓜蒂散原是吐药，余加参芦鞭、甘草、荆芥者，于补中以行其吐，即于吐中以安其经络，何至五脏反复，以重伤其气血哉。此乃吐之变法也，凡虚人而宜用吐法者，皆可照此法治之。

　　此症用参芦汤吐之亦妙。

　　人参芦（四两） 煎汤数碗，尽服之，以鹅翎扫喉引吐，吐后即愈。

　　人有惊悸之后，目张不能瞑，百计使之合眼不可得，人以为心气之弱，谁知是肝胆之气结乎。虽五脏六腑，皆禀受脾土，上贯于目，而目之系实内连肝胆也。肝胆血足而气舒，肝胆血亏而气结，然此犹平居无事之谓也。肝胆逢惊则血缩，肝胆逢悸则血止，血止血缩，而气乃因之而结矣。气结则肝胆之系不能上通于目，而目之睫不能下矣。治法必须解其气结，然而不易解也，仍当补其肝胆之血，血旺则气伸，而结乃解也。方用解结舒气汤：白芍（一两） 当归（一两） 炒枣仁（一两） 郁李仁（三钱） 水煎服。一剂而目能瞑矣。

　　白芍平肝胆之旺，于泻中能补，当归滋肝胆之枯，于补中能散，炒枣仁安心之药，心安则不必取资于肝胆，子安而母更安也。郁李仁善能去肝胆之结，入之于三味之中，尤易入肝而舒滞去郁也，所以一剂奏功耳。

　　此症用舒结汤亦神。

　　柴胡 荆芥（各二钱） 白芍（一两） 甘草 半夏 独活（各一钱） 炒枣仁（四钱） 麦冬（五钱）

　　水煎服。一剂目瞑而卧。

　　人有无故忽视物为两人，以为肝气之有余，谁知是脑气之不足乎。盖目之系下通于肝，而上实属于脑，脑气不足，则肝之气应之，肝气大虚不能应脑，于是各分其气以应物，因之见一为两矣。孙真人曰：邪中于头，因逢身之虚其入深，则随目系入于脑，入于脑则转，转则目系急，急则目眩以转；邪中于睛，所中者不相比则睛散，睛散则岐，故见两物。此言尚非定论。治法必须大补其肝气，使肝足以应脑，则肝气足而脑气亦足也。方用助肝益脑汤：白芍（二两） 当归（一两） 人参（三钱） 郁李仁（二钱） 柴胡（五分） 天花粉（二钱）

　　细辛（五分） 川芎（三钱） 甘菊花（五钱） 薄荷（八分） 生地（五钱） 天门冬（三钱） 甘草（一钱）

　　白芷（三分） 水煎服。

　　一剂而视物为一矣，二剂全愈。

　　此方全是益肝之药，非益脑之品也。不知补脑必须添精，而添精必须滋肾。然而滋肾以补脑，而肝之气不能遽补，不若直补其肝，而佐之祛邪之药为当。盖脑气不足，而邪得以居之，不祛邪而单补其精于脑气，正无益也，治肝正所以益脑也。

　　此症亦可用补瞳神丹：当归 白芍（各一两） 郁李仁 黑荆芥 丹皮（各三钱） 麦冬 川芎 葳蕤（各五钱）

　　细辛（五分） 水煎服。二剂愈。

　　人有病目之后，眼前常见禽鸟昆虫之飞走，捉之则无，人以为怪，而不知非怪也，乃肝胆血虚，有痰而闭结之也。夫肝胆属木，木中无血以润之，则木气过燥矣。

　　内燥必取给于外水，然而肝胆喜内水之资，而不喜外水之养，于是外水不变血而变痰。血资肝胆则有益，痰侵肝胆则有损，且血能入于肝胆之中，痰难入于肝胆之内。

　　痰既在外，反壅塞肝胆之窍，而气不能展矣。见禽鸟昆虫之飞走者，皆痰之作祟也。

　　治法益肝胆之血，而兼消其外壅之痰。方用四物汤加味治之。

　　熟地（三钱） 白芍（五钱） 当归（一两） 川芎（二钱） 酸枣仁（五钱） 青葙子（三钱）

　　茯神（三钱） 陈皮（一钱） 甘草（一钱） 半夏（三钱） 白术（二钱）水煎服。四剂目无所见矣。

　　此方用四物汤以滋肝胆，用茯苓、半夏、白术以分消其湿痰。加入枣仁、青葙者，以青葙走目中之系，枣仁去心内之迷，心气清而痰易出，目系明而邪自散也。

　　然但用二味，而不合前药同用，正未能出奇制胜耳。

　　此症用向荣汤亦妙。

　　当归 白芍 生地（各一两） 麦冬（五钱） 白芥子 茯苓（各三钱） 贝母（一钱） 柴胡（五分）

　　水煎服。十剂全愈。

　　人有目痛之余，两目白 尽变为黑，不痛不疼，仍能视物无恙，毛发直如铁条，痴痴如醉，不言不语，人以为血偾之症也，谁知是肾邪之乘心乎。夫心属火，肾属水，二经似乎相克，然而心火非肾水不能相养，肾水不上交于心，则心必有烦燥之忧。但贤水仅可相资于心，而不可过侮夫心也。肾气乘心，本欲救心之枯，而肾中倘有邪水，亦挟之以资心，则心受伤矣。心受肾邪，本自死症乃不死，而但现黑色于目者，以肾来救心，而非犯心也。心畏肾邪，而又不敢明彰肾之过，白 变黑，赤白难分，毛发直竖，非怒极之验乎。痴痴如醉，不言不语，非挟制太甚，无可如何之象乎。治法宜斩关直入，急救心君之垂危，祛荡肾邪，拨乱反正之为得也。方用转治汤：茯苓（五钱） 人参（五钱） 附子（二钱） 五灵脂末（二钱） 菖蒲（一钱） 白芥子（三钱）

　　白术（五钱） 良姜（一钱） 水煎服。一剂而痴醉醒，二剂而毛发软，三剂而黑 解，四剂全愈。

　　夫肾中之邪，不过寒湿之气，用辛燥温热之剂，自易祛邪，况佐之夺门之将，辅之引路之人，有不恢复于须臾，定乱于顷刻哉。

　　此症用利水益心丹亦佳。

　　茯苓 人参 薏仁 巴戟天（各五钱） 白芥子 肉桂（各三钱） 白术（一两）水煎服。四剂全愈。

　　人有月经不通，三月忽然眼目红肿，疼痛如刺，人以为血虚而不能养目也，谁知是血壅而目痛乎。夫经水不通，似乎血枯之症，然而血过于盛，则肝气反闭塞而不通。经既不通，则热无可泄，不下行而转壅于上，而肝之窍开于目，乃走肝而目痛矣。此等之痛，肝脉必大而有力，或弦而滑，必非细涩微缓无力之状也。治法不可补血以助热，宜通经以泻肝。方用开壅汤：红花（三钱） 当归尾（三钱） 牛膝（二钱） 桃仁（十四个） 柴胡（二钱） 丹皮（三钱）

　　大黄（一钱） 香附（一钱） 郁金（三钱） 天花粉（二钱） 玄胡索（一钱） 水煎服。一剂而经通，再剂而目愈。

　　此方全不治目，但去通经，经通而热散，热散而目安也。

　　此症可用泻壅丹：当归（一两） 红花（五钱） 大黄（二钱） 生地（五钱） 荆芥（三钱） 桃仁（十粒） 丹皮（三钱）

　　炒栀子（二钱） 水煎服。一剂而血通，二剂而目之肿全消，不必三剂也。

　　卷之三

　　血症门（二十一则）

　　人有一时狂吐血者，未有不本之火者也。然血已吐出如倾盆，则火必变为虚火矣。实火可泻，而虚火断不可泻，况血已吐出，无血养身，而又用泻火之药，以重伤其胃气，毋论血不能骤生，而气亦不能遽转，往往有至气脱而死者。治法不可止血，而当活血，尤不可活血，而急当固气。盖气固则已失之血可以渐生，未失之血可以再旺耳。方用固气生血汤：黄 （一两） 当归（五钱） 荆芥（炒黑，二钱） 水煎服。一剂血止，再剂气旺，四剂血各归经，不致再吐矣。

　　此方即补血汤之变，全在荆芥引血归于气分之中，引气生于血分之内，气血之阴阳既交，则水火之阴阳自济，断不至脏腑经络再有拂逆，使血冲击而再呕也。盖有形之血不能速生，无形之气所宜急固，吐血不治血而治气，前人已有言之者，余不必再论也。大约此方，治初起呕狂血者，若吐血既久，尚宜斟酌。

　　此症用黄荆汤亦神。

　　生地（四两） 炒黑荆芥（三钱） 煎服血止。

　　人有久吐血而未止，或半月一吐，或一月一吐，或三月数吐，或终年频吐，虽未咳嗽，而吐痰不已，委困殊甚，此肾肝之吐也。夫吐血未必皆是肾肝之病，然吐血而多，经岁月未有不伤肾肝者。肾肝既伤，则水不能养肝，而肝木必燥，龙雷之火不能安于木中，必下克于脾胃，而脾胃寒虚，龙雷之火，乃逆冲于上，以欺肺金之弱，挟胃中之血，遂火旺而沸腾，随口而出矣。治法必肾、肝、肺三经统补之。

　　方用三台救命汤：熟地（半斤） 麦冬（三两） 丹皮（二两） 水煎二碗，一日服尽，不再吐。

　　熟地补肾以滋肝，麦冬清肺以制肝，丹皮去肝中浮游之火，又能引上焦之火以下归于肾脏，使血归经也。然非大用之，则火势燎原，何能止抑其炎炎之势，故必用重剂，则滂沱大雨，而遍野炎氛始能熄焰。至于火息血静，用地黄丸调理三年，乃延生之善计，愿人守服以当续命膏也。

　　此症用填精止血汤甚佳。

　　熟地（二两） 山茱萸（四钱） 麦冬（五钱） 北五味子（一钱） 炒黑荆芥（三钱） 白芍（一两）

　　水煎服。十剂血不再吐。

　　人有吐黑血者，虽不至于倾盆，而痰嗽必甚，口渴思饮，此肾经之实火也。盖肾中之火，又挟心包相火并起而上冲耳。然而心包之火可泻，而肾火终不可泻，泻心包之火，必致有伤于肾，吾乃泻其肝，则二经之火不泻而自泻也。肝为心包之母，而肾之子也，母弱而子不能强，子虚而母亦自弱耳。方用两泻汤：白芍（一两） 丹皮（一两） 地骨皮（一两） 炒黑栀子（三钱） 玄参（一两） 水煎服。连服二剂，而黑血变为红色矣，再服二剂而咳嗽除，血自止，神效也。

　　夫黑乃北方之色也，黑血宜属肾，而乃兼属之心火者，亦犹火热之极，投于水中，则化为乌薪。心包之火同入于肾中，则火极似水，又何疑乎。今用两泻之汤，虽泻肝木，其实仍是两泻心包与肾经也。火得水而解，血得寒而化，此黑血之所以易变，而吐血之所以易止也。

　　此症亦可用三仙散火汤：玄参（三两） 生地（二两） 白芍（一两） 水煎服。二剂即止血。

　　人有感触暑气，一时气不得转，狂呕血块而不止者，此暑邪犯胃也。其症必头痛如破，汗出如雨，口必大渴，发狂乱叫，若作虚症治之，必反增剧，如当归补血汤又不可轻用也。法宜消暑热之气，而佐之下降归经之药，则气不逆，而血自止矣。

　　方用：青蒿（一两） 当归（五钱） 荆芥（炒黑，三钱） 石膏（一两） 麦冬（五钱） 玄参（五钱）

　　大黄（一钱） 水煎服。一剂而暑气消，口渴止，二剂而血归于经，诸症悉愈，不可再用三剂也。

　　此方名为解暑止血汤。青蒿能于解暑之中善退阴火，则阴阳既济，而拂抑之气自除，于是以石膏退胃火，麦冬退肺火，玄参退肾火，荆芥从上焦而引火下行，又得大黄HT 逐不再停于胃，又恐血既上越，大肠必然燥结，加入当归之滑，以助其速行之势，故旋转如环，而取效甚捷也。

　　此症亦可用散暑止血汤甚神。

　　大黄 生地 石膏（各三钱。）

　　人有痰中吐血如血丝者，日间则少，夜间则多，咳嗽不已，多不能眠，此乃肾中之火，冲入咽喉，而火不得下归于命门，故火沸为痰而上升，而心火又欺肺金之弱，复来相刑，是水之中，兼有火之气，所以痰中见血丝也。方用化丝汤：熟地（一两） 麦冬（五钱） 贝母（一钱） 玄参（五钱） 茯苓（三钱） 苏子（一钱） 地骨皮（三钱）

　　沙参（三钱） 荆芥（炒黑，一钱） 水煎服。一剂而血丝少，再剂而血丝断矣。

　　此方肺、肾、心三经并治，加之去痰退火之剂，消弭于无形，故能成功之速，倘不用补剂，而唯事于去痰退火，吾恐痰愈多而血愈结也。惟是既愈之后，不可仍服此方，宜服益阴地黄丸。方用：熟地（一斤） 山药（八两） 麦冬（十两） 北五味（三两） 山茱萸（八两） 丹皮（六两） 茯苓（六两）

　　地骨皮（十两） 泽泻（四两） 蜜为丸。服一年，永不再发。

　　此症用还源汤亦佳。

　　熟地（一两） 山茱萸（五钱） 炒黑荆芥（三钱） 地骨皮（五钱） 麦冬（三钱） 天门冬（二钱）

　　甘草 贝母（各三分） 桔梗（五分） 水煎服。三十剂愈。

　　人有久吐血，百计止之而不效者，盖血犯浊道也。夫火不盛与气不逆，则血俱不吐，当知气逆由于火盛，欲治气逆，必须降火。然而火盛既久，则火不能盛，气逆既久，则气更加逆，似乎泻火易而降气难，不知火泻则气亦随之而降矣。但火久则变为虚火，虚火宜引，而引火之药，多是辛热之味，恐反有助逆之虑，不若壮水以镇阳火之为得也。方用壮水汤：熟地（二两） 生地（一两） 荆芥（炒黑，二钱） 三七根末（三钱） 水煎调服。一剂而血即止，再剂而血即断，不再发也。

　　熟地与生地同用，补精之中，即寓止血之妙，荆芥引血而归于经络，三七根即随之而断其路径，使其入而不再出也。火得水而消，气得水而降，此中自有至理也。

　　此症单用三七根末三钱，加入童便一碗，调服即止。

　　人有大怒吐血，色紫气逆，两胁胀满作痛，此怒气伤血，不能藏而吐也。肝本藏血，逢怒则肝叶开张，血即不能藏矣。肝气本急，怒则更急，急则血自难留，故一涌而出，往往有倾盆而吐者。

　　况肝中原有龙雷之火，因怒而击动其火，于是劈木焚林，而血乃上越矣。血既上涌，肝无血养，自然两胁作痛，轻则胀满矣。治法急宜平其肝气，而少加清凉之品，则怒气一平，而龙雷之火自收，血症可愈。倘一味用止血之药，反足以拂其火热之性也。方用平肝止血散：白芍（二两） 当归（一两） 荆芥（炒黑，三钱） 炒栀子（二钱） 甘草（一钱） 丹皮（二钱）

　　水煎服。

　　一剂而肝气平，二剂而吐血止，三剂气不逆，而胀痛尽除也。

　　芍药平肝，而又能益肝中之气血，同当归用之，则生血活血，实有神功。丹皮、栀子不过少凉其血，以清其火，以便荆芥之引经，甘草之缓急也。

　　此症用断红饮亦神效。

　　白芍 当归（各一两） 荆芥（炒黑，三钱） 三七根末（三钱） 水煎调服。一剂即止血。

　　人有咯血者，血不骤出，必先咳嗽不已，觉喉下气不能止，必咯出其血而后快，人以为肺气之逆也，谁知是肾气之逆乎。肾气者，肾中之虚火也。虚火之盛，出于真水之衰，不能制火，致火逆冲而上，血遂宜大吐矣，又何必咳而后出，盖肺气阻之也。夫肺为肾之母，肾水者肺之顺子，肾火者肺之骄子也。肺本生肾水，而不生肾火，恶骄子之凌犯也，其骄子因肺母之偏于肾水，乃上犯劫夺肺金之血，而肺又不肯遽予，故两相牵掣而咯血也。方用六味地黄汤：熟地（一两） 山茱萸（三钱） 山药（三钱） 麦冬（一两） 五味子（一钱）

　　茯苓 泽泻 丹皮（各二钱）

　　水煎服。连服四剂，血必不咯矣，服一月全愈。

　　用六味汤以大资其肾水，用麦冬、五味以大益其肺金，自足以制火之有余，何至于血之再咯而出哉。此治水所以不须泻火也。

　　此症用生熟二地汤亦妙。

　　生地 熟地（各二两） 水煎服。十剂即愈。

　　人有嗽血者，因咳嗽而出血也。其症多因劳伤而成，耗损肾水，水不能分给于各脏，而又不慎于女色，则水益涸矣。水涸而肺金必来相生，以泄肺金之气，而无如肾水日日之取给也，则子贫而母亦贫矣。夫贫子盗母之资，则母有剥肤之痛，欲求救于胃，而胃又受肝火之凌，则胃不敢生肺，肝木生火，则心火必旺，心火一旺，必来乘肺，肺受外侮，必呼子以相援，而肾子水衰，不能制火，火欺水之无用，凌肺愈甚，肺欲避之子宫，而肾子之家，又窘迫干枯，无藏身之地，势不得不仍返于本宫，而咳嗽吐血矣。治法自宜救肺，然而徒救肺，而肾之涸如故，则肺之液仍去顾肾而肺仍伤也。故治肺仍须补肾，肾水足而肝木平，心火息，不必治肺而肺已安矣。方用救涸汤：麦冬（二两） 熟地（二两） 地骨皮（一两） 丹皮（一两） 白芥子（三钱）

　　水煎服。一剂而嗽轻，二剂而咳轻，连服十剂，咳嗽除而血亦自愈。

　　麦冬与熟地同用，乃肺肾两治之法也，加入地骨、丹皮者，实有微义。盖嗽血必损其阴，阴虚则火旺，然此火旺者，仍是阴火，而非阳火也。我用地骨、丹皮以解骨髓中之内热，则肾中无煎熬之苦，自然不索于肺金，而肺中滋润，自然清肃之气下济于肾内，子母相安，则肾水渐濡，可以养肝木，可以制心火，外侮不侵，家庭乐豫，何至有损耗之失哉。至于白芥子，不过消膜膈之痰，无他深意，以阴虚咳嗽者，吐必有痰，故取其不耗真阴之气也。

　　此症用麦冬熟地汤亦佳。

　　熟地（二两） 麦冬（一两） 水煎服。十剂全愈。

　　人有鼻中流血，经年经月而不止者，或愈或不愈，此虽较口中吐血者少轻，然而听其流血而不治，与治不得其法，皆能杀人。盖吐血犯胃，衄血犯肺，胃为浊道，肺为清道也。犯浊道，则五脏尽皆反复，犯清道，则止肺经一脏之逆也。气逆则变症多端，故皆能杀人。治法宜调其肺气之逆，但肺逆成于肺经之火。夫肺属金，本无火也，肺经之火，仍是肾水之火，肺因心火之侵，肾水救母而致干涸，以肾火来助，乃火与火斗，而血遂妄行，从鼻而上越矣。然则调气之法，舍调肾无他法也，而调肾在于补水以制火。方用止衄汤：生地（一两） 麦冬（三两） 玄参（二两） 水煎服。一服即止。

　　麦冬直治其肺金之匮乏，生地、玄参以解其肾中遏抑之火。火退而气自顺，血自归经矣。倘畏此方之重而减轻，则火势炎炎，未易止遏，不能取效也。

　　此症用麦冬三七汤亦神。

　　麦冬（三两） 二七根末（三钱） 水煎调服。二剂即止。

　　人有耳中出血者，涓涓不绝，流三日不止而人死矣。此病世不尝有，然而实有其症也。耳者，肾之窍也，耳中流血，自是肾虚之病，然而肾虚，血不走胃，不从口出，而偏从耳出者，正有其故。盖心包火引之也，心包之火，与命门之火原自相通，二火沸腾，则血不走胃而走耳矣。盖胃为心包之子，胃恐肾火之害心，而兼害胃，故引其火而上走于耳，诸经所过之地，尽卷土而行，故血乃随之而出也。虽耳窍甚细，不比胃口之大，无冲决之虞，而涓涓不绝，岂能久乎？故必须急止之。方用填窍止氛汤：麦冬（一两） 熟地（二两） 菖蒲（一钱） 水煎服。一剂而效如响。

　　用熟地以填补肾经之水，麦冬以息心包之焰，二经之火息，而耳窍不闭，则有孔可钻，虽暂止血，未必不仍然越出也。故用菖蒲，引二味直透于耳中，又引耳中之火，而仍返于心包，火归而耳之窍闭矣。如此用药之神，真有不可思议之妙。

　　此症用截流汤亦神效。

　　熟地（二两） 生地 麦冬（各一两） 三七根末（三钱） 菖蒲（一钱） 水煎服。一剂即止血。

　　人有舌上出血不止者，舌必红烂，其裂纹之中，有红痕发现，血从痕中流出，虽不能一时杀人，然而日加顿困，久亦不可救援也。此症乃心火太炎，而肾中之水不来相济。夫心必得水以相养，邪水犯心则死，真水养心则生，故心肾似乎相克，而其实相生也。今肾水不交于心，则欲求肾之养而不可得，乃借资于舌下之廉泉，终日取给其津液，未免舌为之敝而干涸矣。夫廉泉有水能灌注五脏，然而肾水足，而廉泉之水亦足，肾水枯而廉泉之水亦枯，譬如江河之水旺，而井水亦满也。今肾水既不济于心之中，何能越心而上升于唇口之上，此廉泉欲自养方寸之舌而不能，何能济心之炎热乎。故泉脉断而井 裂，亦无济于心而并烂其舌，舌即烂矣，清泉泥泞必流红水而成血也。治法必大补其心肾，使心肾交济，而舌血不断而自止也。

　　方用护舌丹：丹皮（三钱） 麦冬（三钱） 桔梗（三钱） 甘草（一钱） 玄参（五钱） 人参（一钱） 熟地（一两）

　　五味子（一钱） 黄连（三分） 肉桂（一分） 水煎服。一剂而舌之血即止，连服四剂，而舌之烂亦愈。

　　此方全不治舌，而但交其心肾，心肾交，而心之气下通于肾，宁再求济于舌乎。舌不耗津于心，则舌得自养，此不治舌正胜于治舌，不止血而正胜于止血耳。

　　此症用清心救命丹亦神效。

　　玄参 麦冬（各一两） 甘草（一钱） 菖蒲（三分） 茯神 人参 三七根末（各三钱） 五味子（三粒）

　　水煎调服。一剂即止血。

　　人有齿缝出血者，其血之来，如一线之标，此乃肾火之沸腾也。夫齿属肾，肾热而齿亦热，肾虚而齿亦虚，肾欲出血而齿即出血矣。虽然齿若坚固，则肾即欲出血，无隙可乘，似乎必须治齿，然而徒治齿无益，仍须治肾，盖肾为本，而齿为末也。夫肾火乃龙雷之火，直奔于咽喉，血宜从口而出，何以入于齿耶？盖肾火走任、督之路而上趋于唇齿，无可出之路，乘齿缝有隙而出之。龙雷之火，其性最急，而齿缝之隙细小，不足以畅其所出，故激而标出如线也。方用六味地黄汤加麦冬、五味、骨碎补治之。

　　熟地（一两） 山药（四钱） 山茱萸（四钱） 丹皮（五钱） 泽泻（三钱） 茯苓（三钱）

　　麦冬（五钱） 五味子（一钱） 骨碎补（一钱） 水煎服。一剂而血即止也。连服四剂，永不再发。

　　六味地黄汤大补肾中之真水，水足而火自降，火降而血不妄行矣。又虑徒补肾水，而水不易生，用麦冬、五味子以补其肺，从肾之化源而补之也。补肺而水尤易生，加入骨碎补透骨以补其漏，则血欲不止而不可得矣。

　　此症亦可用阖缝丹：猴姜 人参 北五味 三七根末（各一钱） 甘草（三分） 各为细末，擦牙，含漱即止血。

　　止后用六味丸则不再发。

　　人有脐中流血者，其血不十分多，夹水流出，人亦不十分野狼狈。然脐通气海、关元、命门，乌可泄气乎？虽流血非泄气之比，而日日流血，则气亦随之而泄矣。

　　治法自应闭塞脐门，然而不清其源，而徒闭其门，亦徒然也。夫脐之所以出血者，乃大小肠之火也，二火齐旺，必两相争斗于肠中，小肠之火欲趋出于大肠，而大肠之火欲升腾于小肠，两不相受，而火乃无根据，上下皆不可泄，因脐有隙，乃直攻其隙而出。火出于脐，而血亦随之矣。然则治脐之出血，可不急安其大小肠之火乎。

　　然大小肠之所以动火，以肾经干燥无水以润之也。故治大小肠之火，仍须以治肾为主。方用两止汤：熟地（三两） 山茱萸（一两） 麦冬（一两） 北五味（五钱） 白术（五钱） 水煎服。

　　一剂即止血不流，四剂除根。

　　熟地、山茱以补肾水，麦冬、五味以益肺气，多用五味子者不特生水，而又取其酸而敛之也，加白术以利腰脐，腰脐利则水火流通，自然大小肠各取给于肾水，而无相争之乱，水足而火息，血不止而自止也。

　　此症用障脐汤亦甚神。

　　大黄（五分） 当归 生地（各一两） 地榆（三钱） 水煎服。一剂即止血。

　　人有九窍流血者，其症气息奄奄，欲卧不欲见日，头晕身困，人以为祟凭之，不知此乃热血妄行，散走于九窍也。视其症若重，然较狂血走一经者反轻，引血归经则血不再流矣。夫人一身之中无非血也，九窍出血，乃由近而远，非尽从脏腑而出，然而治法，仍须治脏腑，而不可止治经络，以脏腑能统摄经络也。方用当归补血汤加味治之。

　　当归（五钱） 黄 （一两） 荆芥（炒黑，三钱） 人参（三钱） 白术（五钱） 生地（五钱）

　　水煎服。一剂即止血，二剂不再流矣。

　　热血妄行，不清火而反补其气，因由于气之虚也。气虚则不能摄血，血得火而妄行，逢窍则钻，今补其气则气旺矣，气旺自能摄血。倘用止抑之法则一窍闭，而众窍安保其尽闭乎。用补血汤，而又行气凉血，未尝无清火之味，焉得不奏功如神哉。

　　此症可用掩窍丹：人参 当归 生地 玄参（各一两） 炒黑荆芥（三钱） 甘草（一钱） 水煎服。一剂即止血，二剂全愈。

　　人有大便出血者，或粪前而先便，或粪后而始来，人以为粪前来者属大肠之火，粪后来者属小肠之火，其实皆大肠之火也。夫肠中本无血也，因大肠多火，烁干肠中之液，则肠薄而开裂，血得渗入，裂窍在上则血来迟，裂窍在下则血来速，非小肠之能出血也。小肠出血，则人且立死，盖小肠无血，如有血则心伤矣，心伤安能存活乎。故大便出血，统小肠论之，以辨症则可，谓大便之血，以粪后属小肠，则不可也。是治便血之症，宜单治大肠，然而大肠之所以出血，非大肠之故也。肾主大小便，肾水无济于大肠，故火旺而致便血也。方用三地汤：熟地（一两） 当归（一两） 生地（一两） 地榆（三钱） 木耳末（五钱） 水煎调服。一剂即止血，二剂全愈。

　　精血双补，则肠中自润，既无干燥之苦，自无渗漏之患，况地榆以凉之，木耳以塞之，有不取效之速者乎。

　　此症用荠 熟地汤亦神。

　　熟地（三两） 地粟（三两，捣汁，同熟地煎汤服。二剂即止血。）

　　人有小便溺血者，其症痛涩马口，如刀割刺触而难忍，人以为小肠之血也，而不知非也。小肠出血，则人立死，安得痛楚而犹生乎？因人不慎于酒色，欲泄不泄，受惊而成之者。精本欲泄，因惊而缩，入则精已离宫，不能仍反于肾中，而小肠又因受惊，不得直泄其水，则水积而火生，于是热极而煎熬，将所留之精化血而出于小便之外，其实乃肾经之精，而非小便之血也。治法宜解其小肠之火，然而解火而不利其水，则水壅而火仍不得出，精血又何从而外泄哉。方用水火两通丹：车前子（三钱） 茯苓（五钱） 木通（一钱） 栀子（三钱） 黄柏（一钱） 当归（五钱）

　　白芍（一两） 蓄（一钱） 生地（一两） 水煎服。一剂而涩痛除，二剂而溺血止，三剂全愈，不必用四剂也。

　　方中通利水火，而又加平肝补血之药者，盖血症最惧肝木克脾胃，则脾胃之气不能升腾，而气乃下陷，气陷而血又何从而升散乎。今平其肝则肝气舒，而脾胃之气亦舒，小肠之水火两通，败精有不速去者乎。

　　此症用通溺饮亦神。

　　黄柏 车前（各三钱） 茯苓 白术（各五钱） 王不留行（二钱） 肉桂（三分） 黄连（一钱）

　　水煎服。二剂即止血。

　　人有皮毛中出血者，或标出如一线，或渗出如一丝，或出于头上，或出于身中，或出于两胫之间，皆肺肾两经之亏，火乘隙而外越也。此等之症，舍补肾水，无第二法可救。

　　然而补肾之功缓，必须急补其气，气旺则肺金自旺，而皮毛自固矣。方用肺肾两益汤：熟地（二两） 人参（一两） 麦冬（一两） 三七根末（三钱） 水煎服。一剂而血即止矣。再用六味地黄汤加麦冬、五味调服一月，不再发。

　　盖熟地壮水，麦冬益金，金水相资，则肺肾之火自息，血自归经，何至走入皮毛而外泄，况三七根原能止血乎。

　　此症用 归敛血汤亦神效。

　　黄 玄参（各一两） 当归（五钱） 麦冬（一两） 北五味（一钱） 苏子（二钱） 三七根末（三钱）

　　水煎调服。一剂即止血。

　　人有唾血不止者，然止唾一口而不多唾，人以为所唾者不多，其病似轻，而不知实重。盖此血出于脾，而不出于胃也。夫脾胃相表里者也，血犯胃已伤中州之土，先天已亏矣，况更犯脾阴之后天乎。胃主受而脾主消，脾气一伤，不能为胃化其津液，虽糟粕已变，但能化粗而不能化精，以转输于五脏六腑之间，则脏腑皆困，是脾之唾血，更甚于胃之吐血矣。然而脾之所以唾血者，仍责之胃土之虚，不特胃土之虚，而尤责之肾水之衰也。盖胃为肾之关门，肾衰则胃不为肾以司开阖，而脾之血欲上唾，而胃无约束，任其越出于咽喉之上矣。故脾之唾血，虽脾火之沸腾，实肾胃二火之相助也。治法平脾之火，必须补脾之土，更须补肾水以止胃之火也。方用滋脾饮：人参（三分） 茯苓（二钱） 玄参 丹皮 芡实 茅根 山药（各三钱） 熟地（一两）

　　沙参（五钱） 甘草（五分）水煎服。一剂而唾血止，再剂全愈。

　　此方轻于治脾，而重于补肾，诚探本之法也。倘止泻脾火之有余，必致损胃土之不足，胃气伤，而脾气更伤，然后始去补肾，则不能生肾水矣，何能制脾火之旺哉，毋论唾血难止。吾恐胃关不闭，而血且大吐矣，此滋脾饮之所以妙耳。

　　此症用同归汤亦神效。

　　白术 玄参（各一两） 熟地（二两） 北五味（一钱） 荆芥（炒黑，三钱） 贝母（五分）

　　水煎服。一剂即止血。

　　人有双目流血，甚至直射而出，妇人则经闭不行，男子则口干唇燥，人以为肝血之妄行也，谁知是肾中火动乎。夫肾中之火，相火也，若君火宁静，则相火不敢上越，惟君火既衰，而后心中少动于嗜欲，则相火即挟君主之令，以役使九窍，而九窍尊君之命，不敢不从，听其所使矣。心之系通于目，肝之窍开于目，肝中有火，亦相火也，与肾中命门之相火、心中包络之相火，正同类也。同气相助而沸腾，不啻如小人结党，比附而不可解，直走心肝之窍系，血不下行而上行矣。治法似宜补心君之弱，以制肾火之动，然而心火既虚，补心而心不易旺，必须补肾以生心，则心火不动，而肾火亦静耳。方用助心丹：麦冬（一两） 远志（二钱） 茯神（三钱） 熟地（一两） 山茱萸（五钱） 玄参（五钱）

　　丹皮（三钱） 芡实（三钱） 莲子心（一钱） 当归（三钱） 柴胡（三分） 水煎服。一剂而血止，二剂不再发。

　　此方心、肝、肾三经同治之药也，补肾以生肝，即补肾以生心耳。或疑肾中火动，不宜重补其肾，不知肾火之动，乃肾水之衰也，水衰故火动，水旺不火静乎。

　　况心火必得肾水之资，而火乃旺也，心火旺而肾火自平，非漫然用之耳。

　　此症用 膏汤亦神效。

　　熟地 白芍（各一两） 山茱萸（五钱） 柴胡（五分） 荆芥（炒黑，三钱） 北五味（十粒）

　　竹沥（一合） 同水煎服。二剂愈。

　　人有舌上出血不止，细观之有小孔标血，此心火上升以克肺金也。夫鼻衄犯气道也，舌中衄血，不过犯经络之小者耳。然有血出于口者，犯胃而不犯心；血出于舌者，犯心而不犯胃。犯胃为腑，而犯心为脏，乌可谓经络细小之病而轻治之乎。

　　治法内补其心中之液，而外填其舌窍之孔，则心火自宁，而舌血易止也。方用补液丹：人参（三钱） 生地（三钱） 麦冬（五钱） 丹参（二钱） 北五味子（十粒） 山药（三钱）

　　当归（五钱） 黄连（一钱） 玄参（五钱） 贝母（一钱） 水煎服。外用炒槐花、三七根各等分，为末，掺之即愈。

　　夫槐花、三七本能止血，似不必借重于补液丹也。然而内不治本而徒治其末，未必不随止而随出也。

　　此症用柏子安心汤亦神效。

　　人参 茯神 柏子仁（各三钱） 远志（一钱） 菖蒲（三分） 当归 生地（各五钱） 五味子（十粒）

　　贝母 黄连（各五分） 水煎服。

　　二剂即止血。

　　卷之三

　　遍身骨痛门（四则）

　　人有一身上下，由背而至腰膝两胫，无不作痛，饮食知味，然不能起床，即起床席，而痛不可耐，仍复睡卧，必须捶敲按摩，否则其痛走来走去，在骨节空隙之处作楚，而不可忍。人以为此症乃痛风也。然痛风之症，多感于风湿，而风湿之感，多入于骨髓。风湿入于经络则易去，风湿入于骨髓则难祛，以骨髓属肾，肾可补而不可泻，祛风湿则伤肾，肾伤则邪欺正弱，将深居久住，而不肯遽出矣。虽然肾不可泻，而胃与大肠未尝不可泻也。泻胃与大肠之风湿，而肾之风湿自去。盖胃为肾之关，而大肠为肾之户也。方用并祛丹：黄 （一两） 白术（五钱） 茯苓（五钱） 甘菊花（三钱） 炙甘草（一钱） 羌活（五分）

　　防风（五分） 水煎服。一剂而痛减，二剂而痛除，三剂而痛全愈矣。愈后，用八味地黄丸调理，永无再犯之患。

　　论理，不治肾而治胃与大肠之风湿，去风宜用干葛也，去湿宜用猪苓也。有风有湿，必化为火，去火亦宜用石膏、知母也。然邪在骨髓，必须用气分之剂提出，在气分，使微寒之品，与轻散之味以和解之，则邪易于速化。然后用补肾之药补其肾中之水火，真水足而邪水不敢再入，真火足而邪火不能再侵也。

　　此症亦可用 术两活汤：人参 肉桂（各三钱） 白术 黄 （各一两） 茯苓（五钱） 甘草（一钱） 羌活 独活（各五分）

　　水煎服。四剂愈。

　　人有遍身疼痛，至腰以下不痛者，人亦以为痛风也，谁知乃火郁于上中二焦，不能散而成者也。若作风湿治之，全不能效，然而仅治其火，亦正徒然。盖火生于郁。则肝胆之气不宣，木必下克脾胃之土，而土气不升，则火亦难发，以致气血耗损，不能灌注于经络而作痛矣。方用逍遥散加味治之。

　　柴胡（二钱） 白芍（五钱） 当归（一两） 甘草（一钱） 炒栀子（三钱） 陈皮（一钱） 茯苓（三钱）

　　白术（二钱） 羌活（一钱） 水煎服。一剂而痛如失矣。

　　逍遥散专解肝胆之郁，栀子尤善于解郁中之火，肝胆之火既盛，则胆中之汁必干，肝中之血必燥，多加当归、芍药，更于平肝平胆之内而济之滋胆滋肝之味也。

　　血足而气自流通，复加羌活以疏经络，自然火散而痛除耳。

　　此症用和肝消火散。

　　柴胡 栀子 丹皮 苍术 天花粉（各二钱） 白芍（五钱） 茯苓 生地（各三钱） 甘草（一钱）

　　陈皮（五分） 川芎（一钱） 水煎服。四剂全愈。

　　人有遍身生块而痛者，此虽是痛风，然因湿气不入脏腑而外走经络、皮肤以生此块，乃湿痰结成者也。消痰于肠胃之内者易为力，而消痰于经络、皮肤者难为功。

　　虽然经络皮肤固难治，而肠胃可易治也，吾治其肠胃而经络皮肤之痛块自消。方用消块止痛丹：人参（三钱） 黄 （五钱） 防风（一钱） 半夏（三钱） 羌活（一钱） 白术（三钱） 桂枝（五分）

　　茯苓（五钱） 薏仁（五钱）水煎服。二剂而痛轻，四剂而痛止，十剂而块消，二十剂而块尽消也。

　　夫块结不散，正气虚也。气虚则痰结，吾用人参、 、术以补其气，而痰之势衰矣。况益之茯苓、薏仁以利湿，半夏以消痰，防风、羌活以去风，桂枝以逐邪，则痰之党羽既孤，而不能留其块垒矣。倘徒治经络皮肤，反耗损肠胃之气，而气不能行于经络皮肤，则块且益大，何以消之哉。

　　此症用防 分湿汤甚效。

　　黄 白术 茯苓（各五钱） 薏仁（五钱） 防风 柴胡 天花粉（各一钱） 桂枝（三分）

　　麻黄（五分） 水煎服。四剂愈。

　　人有遍身疼痛，殆不可忍，然有时止而不疼，人以为风湿相搏，谁知是气血亏损，凝滞而不通乎。夫风寒束于肌骨，雨湿入于肢节，皆能作痛，然其痛必一定不迁，非时而痛，时而不痛也。惟气血既虚，不能流行于肢节肌骨之中，每视盛衰以分轻重，气到之时则痛轻，气散之后则痛重，血聚之时则痛轻，血滞之时则痛重也。

　　倘认作风寒雨湿之邪，而用祛除扫荡之药，则气血愈虚，而疼痛更甚。治法必大补其气血，而佐以温热之味，则正旺而邪不敢侵，不必止痛而痛自止也。方用忘痛汤：当归（一两） 黄 （二两） 肉桂（二钱） 延胡索（一钱） 天花粉（三钱） 秦艽（一钱）

　　水煎服。一剂必出大汗，听其自干，一服即愈，二服不再发。

　　此方即补血汤之变方也。补血汤名为补血，实气血双补之神剂，今益以肉桂之祛寒，延胡索之活血化气，天花粉之消痰去湿，秦艽之散风，即有外邪，无不兼治，何痛之不愈乎。

　　此症用化凝汤亦妙。

　　当归（五钱） 黄 （一两） 肉桂（五分） 茯苓（五钱） 柴胡 甘草 羌活 半夏（各一钱）

　　水煎服。四剂愈。

　　卷之四

　　五郁门（六则）

　　人有心腹饱满作胀，时或肠鸣，数欲大便，甚则心疼，两胁填实，为呕为吐，或吐痰涎，如呕清水，或泻利暴注，以致两足面 肿，渐渐身亦重大。此等之病，初起之时，必杂然乱治，及其后也，未有不作蛊胀治之，谁知乃是土郁之病乎?土郁者脾胃之气郁也。《内经》将土郁属之五运之气，而不知人身五脏之中，原有土郁之病，正不可徒咎之岁气，而不消息其脏腑之气也。夫土气喜于升腾不喜下降，肝木来侮，则土气不升；肺金来窃，则土气反降，不升且降，而土气抑郁而不伸，势必反克夫水矣。水既受克，不敢直走于长川大河，自然泛滥于溪涧路径，遇浅则泻，逢窍必钻，流于何经，既于何经受病。治法宜疏通其土，使脾胃之气升腾，则郁气可解。然而脾胃之所以成郁者，虽因于肝木之有余，与肺金之不足，然亦因脾胃之气素虚，则肝得而侮，肺得而耗也。倘脾胃之气旺，何患成郁哉!故开郁必须补脾胃之气，补脾胃而后用夺之之法，则土郁易解耳。方用善夺汤：茯苓（一两） 车前子（三钱） 白术（三钱） 柴胡（一钱） 白芍（五钱） 陈皮（三分） 半夏（一钱）

　　水煎服。连服四剂，而诸症渐愈。

　　此方利水而不走气，舒郁而兼补正。不夺之夺，更神于夺也，何必开鬼门、泄净府始谓之夺哉!此症用疏土汤亦佳。

　　白术 茯苓（各一两） 肉桂（三分） 柴胡（五分） 白芍（三钱） 枳壳（三分） 半夏（五分）

　　水煎服。四剂愈。

　　人有咳嗽气逆，心胁胀满，痛引小腹，身不能反侧，舌干嗌燥，面陈色白，喘不能卧，吐痰稠密，皮毛焦枯，人以为肺气之燥也，而不知乃是肺气之郁。夫肺气之郁，未有不先为心火所逼而成。然而火旺由于水衰，肾水不足不能为肺母复仇，则肺金受亏，而抑郁之病起。然则治肺金之郁，可不泄肺金之气乎!虽然未可径泄肺金之气也，必须大补肾水，水足而心火有取资之乐，必不再来犯肺，是补肾水正所以泄肺金也。方用善泄汤：熟地（一两） 山茱萸（五钱） 玄参（一两） 荆芥（三钱） 牛膝（三钱） 炒枣仁（三钱） 沙参（三钱） 贝母（一钱） 丹皮（二钱）

　　水煎服。一剂轻，二剂又轻，十剂全愈。

　　此方滋肾水以制心火，实滋肾水以救肺金也。肺金得肾水之泄而肺安，肾水得肺金之泄而水壮，子母同心，外侮易制，又何愤懑哉!此金郁泄之之义，实有微旨也。

　　此症用和金汤亦效。

　　麦冬（五钱） 苏叶（一钱） 桔梗（二钱） 甘草（一钱） 茯苓（三钱） 黄芩（一钱） 半夏（五分） 百合（三人有遇寒心痛，腰 沉重，关节不利，难于屈伸，有时厥逆，痞坚腹满，面色黄黑，人以为寒邪侵犯也，谁知是水郁之症乎?水郁之症，成于土胜木复之岁者居多，然而脾胃之气过盛，肝胆之血太燥，皆能成水郁之症也。然则治法何可舍脾、胃、肝、胆四经而他治水郁哉!虽然水郁成于水虚，而水虚不同，水有因火而虚者，真火虚也；有因水而虚者，真水虚也。真水虚而邪水自旺，真火虚而真水益衰。大约无论真火、真水之虚，要在于水中补火，火足而水自旺，水旺而郁不能成也。方用补火解郁汤；熟地（一两） 山药（五钱） 巴戟天（五钱） 肉桂（五分） 杜仲（五钱） 薏仁（五钱）

　　水煎服。连服四剂自愈。

　　此方于补火之中，仍是补水之味，自然火能生水，而水且生火，水火两济，何郁之有，正不必滋肝胆而调脾胃也。

　　此症用浚水汤亦效。

　　白术（一两） 杜仲（三钱） 山药（一两） 薏仁 芡实（各五钱） 防己 桂枝（各五分）

　　水煎服。四剂愈。

　　人有少气，胁腹、胸背、面目、四肢 胀愤懑，时而呕逆，咽喉肿痛，口干舌苦，胃脘上下忽时作痛，或腹中暴疼，目赤头晕，心热烦闷，懊 善暴死，汗濡皮毛，痰多稠浊，两颧红赤，身生痱疮，人以为痰火作祟也，谁知是火郁之病乎?夫火性炎上，火郁则不能炎上而违其性矣。五脏之火不同，有虚火、实火、君火、相火之异。然火之成郁者，大约皆虚火、相火，即龙雷之火也。雷火不郁，则不发动，过于郁则又不能发动。非若君火、实火虽郁而仍能发动也。故治火之郁者，治虚火相火而已矣。既曰虚火，则不可用泻；既曰相火，则不可用寒，所当因其性而发之耳。方用发火汤：柴胡（一钱） 甘草（一钱） 茯神（三钱） 炒枣仁（三钱） 当归（三钱） 陈皮（三分） 神曲 炒栀子（各一钱） 白芥子（二钱） 白术（二钱） 广木香末（五分） 远志（一钱）

　　水煎服。一剂而火郁解，再剂而诸症愈矣。

　　此方直入胞络之中，以解其郁闷之气，又不直泻其火，而反补其气血，消痰去滞，火遂其炎上之性也。或疑龙雷之火在肾、肝而不在心包，今治心包恐不能解龙雷之火郁也。殊不知心包之火，下通于肝、肾，心包之火不解，则龙雷之火郁何能解哉!吾解心包之郁火，正所以解龙雷之郁火也。不然心包之郁未解，徒解其龙雷之火，则龙雷欲上腾，而心包阻抑，劈木焚林之祸，必且更大。惟解其心包之火，则上火既达，而下火可以渐升；且上火既达，而下火亦可以相安，而不必升矣，此治法之最巧者也。

　　此症用通火汤亦妙。

　　白芍 玄参 麦冬（各一两） 生地（五钱） 甘草（一钱） 陈皮（五分） 荆芥（一钱） 白芥子（二钱）

　　茯苓（三钱） 半夏（八分）

　　水煎服。一剂而郁解矣，二剂全愈。

　　人有畏寒畏热，似风非风，头痛颊疼，胃脘饱闷，甚则心胁相连 胀，膈咽不通，吞酸吐食，见食则喜，食完作楚，甚则耳鸣如沸，昏眩欲仆，目不识人，人以为风邪之病，谁知是木郁之症也。夫木属肝胆，肝胆之气一郁，上不能行于心包，下必至刑于脾胃。人身后天以脾胃为主，木克脾土，则脾不能化矣；木克胃土，则胃不能受矣。脾胃空虚，则津液枯槁何能分布于五脏七腑哉!且木尤喜水，脾胃既成焦干之土，则木无水养，克土益深，土益病矣。土益病，则土不生肺，而肺金必弱，何能制肝!肝木过燥，愈不自安而作祟矣!治法宜急舒肝胆之本气。然徒舒肝胆之气，而不滋肝胆之血，则血不能润，而木中之郁未能尽解也。方用开郁至神汤：人参（一钱） 香附（三钱） 茯苓（二钱） 白术（一钱） 当归（二钱） 白芍（五钱） 陈皮（五分） 甘草（五分） 炒栀子（一钱） 柴胡（五分）

　　水煎服。一剂而郁少解，再剂而郁尽解也。

　　此方无刻削之品，而又能去滞结之气，胜于逍遥散多矣。或疑郁病，宜用解散之剂，不宜用补益之味，如人参之类，似宜斟酌。殊不知人之境遇不常，拂抑之事常多，愁闷之心易结，而木郁之病不尽得之岁运者也。故治法亦宜更改，不可执郁难用补之说，弃人参而单用解散之药，况人参用入于解散药中，正既无伤，而郁又易解者也。

　　此症用舒木汤亦效。

　　白芍 当归（各三钱） 川芎 荆芥 郁金 苍术（各二钱） 香附 车前子 猪苓 甘草（各一钱） 青皮（五分） 天花粉（一钱）

　　水煎服。四剂愈。

　　人之郁病，妇女最多，而又苦最不能解，倘有困卧终日，痴痴不语，人以为呆病之将成也，谁知是思想结于心、中气郁而不舒乎?此等之症，欲全恃药饵，本非治法，然不恃药饵，听其自愈，亦非治法也。大约思想郁症，得喜可解，其次使之大怒，则亦可解。盖脾主思，思之太甚则脾气闭塞而不开，必至见食则恶矣；喜则心火发越，火生胃土，而胃气大开，胃气既开，而脾气安得而闭乎?怒属肝木，木能克土，怒则气旺，气旺必能冲开脾气矣。脾气一开，易于消食，食消而所用饮馔必能化精以养身，亦何畏于郁乎!故见此等之症，必动之以怒，后引之以喜，而徐以药饵继之，实治法之善也。方用解郁开结汤：白芍（一两） 当归（五钱） 白芥子（三钱） 白术（五钱） 生枣仁（三钱） 甘草（五分） 神曲（二钱） 陈皮（五分） 薄荷（一钱） 丹皮（三钱） 玄参（三钱） 茯神（二钱）

　　水煎服。十剂而结开，郁亦尽解也。

　　此方即逍遥散之变方，最善解郁。凡郁怒而不甚者，服此方无不心旷神怡。正不必动之以怒，引之以喜之多事耳。

　　此症亦可用抒木汤加栀子一钱、神曲五分，殊效（方见前）。

　　卷之四

　　咳嗽门（八则）

　　人有骤感风寒，一时咳嗽，鼻塞不通，嗽重痰必先清后浊，畏风畏寒，此风寒入于皮毛，肺经先受之也。夫肺之窍通于鼻，肺受风寒之邪，而鼻之窍不通者，阻隔肺金之气也。肺窍既不能通，而人身之火即不能流行于经络，而火乃入于肺，以助风寒之党矣。故初起咳嗽，必须先散风寒，而少佐散火之剂，不可重用寒凉以抑其火，亦不可多用燥热以助其邪，用和解之法为最妙，如甘桔汤、小柴胡汤是也。然而世人往往以小恙不急治者多矣，久则肺气虚而难愈，则补母、补子之道宜知也。补母者，补其脾胃也；补子者，补其肾水也，似乎宜分两治之法，以治久咳久嗽之症。而余实有兼治之方，既有利于子母，而复有益于咳嗽，毋论新久之嗽，皆可治之以取效也。方用善散汤：麦冬（三钱） 苏叶（二钱） 茯苓（三钱） 玄参（三钱） 甘草（一钱） 黄芩（八分） 天门冬（三钱） 款冬花（五分） 贝母（一钱）

　　水煎服。

　　此方用麦冬、天门冬以安肺气，用茯苓、甘草以健脾胃之土，用玄参以润肾经之水，用苏叶、款冬花以解散其阴阳之风邪，又加黄芩以清其上焦之火，贝母以消其内膈之痰，斟酌咸宜，调剂皆当，故奏功取胜耳。

　　此证亦可用宁嗽丹苏叶 甘草 天花粉 天冬 款冬花（各一钱） 桔梗 生地（各三钱） 麦冬（五钱）

　　水煎服。二剂愈。

　　人有风寒已散，而痰气未清，仍然咳嗽气逆，牵引腰腹，俯仰不利，人皆谓必须治痰之为亟矣。然而治痰而痰愈多，嗽愈急、咳愈重者何也?盖治痰之标，而不治痰之本耳。痰之标在于肺，痰之本在于肾，不治肾而治肺，此痰之所以不能去，而咳嗽之所以不能愈也。人生饮食原宜化精而不化痰，惟肾气虚，则胃中饮食所化之津液欲入肾而肾不受，则上泛为痰矣。盖因胃中所化之津液无多，不足以济肺之干枯，而心火转来相夺，则津液不能滋肺，反化为痰涎而外越矣。然则治法，宜大补其肾水，使肾水汪洋，既能制心火之有余，更能济肺金之不足，心火不敢相夺，胃气又复相安，自然津液下润，肾经独受，化精而不化痰矣。方用：熟地（二两） 麦冬（二两） 甘草（一钱） 柴胡（一钱） 白芍（五钱）

　　水煎服。

　　此方即子母两富汤加味者也。以熟地大滋其肾水，以麦冬大安其肺金，加芍药、柴胡、甘草以舒其肝胆之气，使其不来克脾胃之土，则脾胃之气易于升腾，上使救肺，而下可救肾，且邪亦易散，实有鬼神不测之妙也。

　　人有久嗽不愈，用补肾滋阴之药不效，反觉饮食少思，强食之而不化，吐痰不已者，人以为肺经尚有邪留于胃中，而不知乃脾胃虚寒不能生肺，使邪留连于中脘而作嗽也。夫肺金之母，脾胃二经之土也，土旺则金旺，土衰则金衰，不补母以益金，反泻子以捐土，邪即外散，肺且受伤，况尚留余邪未散乎!毋怪其久嗽而不愈也。然则治之之法，不可仅散肺之邪，而当急补肺之气；不可仅补肺之气，而尤当急补脾胃之土矣。然不可徒补脾胃也，盖补胃必须补心包之火，而补脾必须补命门之火。心包生胃土，命门生脾土，实有不同耳。然而胃病则脾必病，而脾病则胃亦病也。吾补胃而即兼补脾，补脾而即兼补胃，未尝非肺金之所喜。肺喜正气之生，自恶邪气之克，不必治嗽而嗽病自已矣。方用补母止嗽汤：白术（五钱） 茯苓（五钱） 人参（一钱） 陈皮（三分） 甘草（一钱） 苏子（一钱） 半夏（一钱） 桔梗（二钱） 麦冬（五钱） 紫苑（一钱） 肉桂（五分）

　　水煎服。一剂而嗽轻，二剂而嗽更轻，四剂而嗽全止矣。

　　此方乃补脾胃之圣药，加入肉桂以补心包、命门之二火，一味而两得之也。又恐徒治脾胃之母，置肺邪于不问，增入补肺散邪之味，则子母两得，而久嗽安得不速愈哉!此症用助金汤亦佳。

　　人参（三钱） 甘草 款冬花（各一钱） 白术 百合（各五钱） 茯神（二钱） 肉桂 炮姜 苏叶百部（各五分） 半夏（三分）

　　水煎服。四剂愈。

　　人有咳嗽，长年不愈，吐痰色黄，结成顽块，凝滞喉间，肺气不清，用尽气力始得吐出于口者，此乃老痰之病也。年老阳虚之人，最多此症。然用消痰清肺之药往往不验者，盖徒治其痰，而不理其气也。夫痰盛则气闭，气行则痰消。老年之人，孤阳用事，又加气闭而不伸，则阳火煎熬，遂成黄浊之痰，气虚不能推送，故必咳之久而始能出也。方用六君子汤加减治之。

　　人参（五分） 白术（五钱） 茯苓（三钱） 陈皮（五分） 柴胡（五分） 白芍（一两） 白芥子（三钱） 甘草（一钱） 栀子（一钱）

　　水煎服。二剂而痰变白矣，四剂而痰易出矣，十剂而咳嗽尽除。

　　补阳气之虚，开郁气之滞，消痰结之块，祛久闭之火，有资益而无刻削，则老痰易化，而咳嗽易除也。倘徒用攻痰之药，则阳气必伤，而痰又难化，格格难吐，何日是清快之时乎!此症用化老汤亦佳。

　　人参（三分） 白术（一钱） 生地（二钱） 款冬花（三分） 白芥子 白芍 地骨皮（各三钱） 柴胡（四分） 甘草（一钱） 麦冬（五钱）

　　水煎服。四剂轻，十剂愈。

　　人有阴气素虚，更加气恼，偶犯风邪，因而咳嗽。人以散风祛邪之药治之而愈甚，此不治其阴虚之故也。然而徒HT 其阴，而肝气未平，则木来侮金，咳亦难已。法宜平肝而益之以补水之剂，则水能资木，而木气更平也。方用平补汤：熟地（一两） 麦冬（一两） 甘草（五分） 白芍（一两） 柴胡（一钱） 人参（五分） 茯苓（三钱） 天花粉（二钱） 百合（五钱） 炒黑荆芥（一钱）

　　水煎服。

　　此方大补肺、肾、肝、脾之四经，而尤能解肝气之郁。肝经郁解，而肺经风邪亦不必祛而自散矣。人谓补肾、补肺、平肝足矣，何又兼补脾胃而用人参耶?不知三经之气，非脾胃之气不行，吾少加人参、茯苓以通之，则津液易生，而肾、肝、肺尤能相益也。

　　此症用涣邪汤亦效。

　　白芍 熟地 麦冬（各五钱） 甘草 柴胡 香附（各一钱） 陈皮（三分） 白术 玄参（各三钱）

　　天花粉（五分） 苏子（一钱）

　　水煎服。四剂愈。

　　人有久咳而不愈者，口吐白沫，气带血腥。人以为肺经之湿也，而不知实肺金之燥。苟肺气不燥，则清肃之令下行，而周身四达，何处非露气之下润乎!不特肾水足以上升而交于心，亦且心火下降而交于肾，不传于肺矣。心火既不传于肺金，曾何伤燥之虑哉!惟其肺气先已匮乏，高源之水无有留余之势，而欲下泽之常盈，以上供于肺金之用，此必不得之数也，治法自宜专润肺金之燥矣。然润肺金之燥，而肾火上冲，则肺且救子之不暇，何能自润?此肺肾必宜同治也。方用子母两富汤：熟地（二两） 麦冬（二两）

　　水煎服。连服四剂，而肺金之燥除，肾火之干亦解。

　　譬如滂沱大雨，高低原隰无不沾足，既鲜燥竭之虞，宁有咳嗽之患?倘失此不治，或治而不补益其肺肾，转盼而毛瘁色弊，筋急爪枯，咳引胸背，吊疼两胁，诸气 郁，诸痿喘呕，嗌塞血泄，种种危候，相因俱见矣。又用何药以救其焦枯哉!此症用夜露饮亦妙。

　　熟地 麦冬 芡实（各一两） 山茱萸（五钱） 贝母（五分）

　　水煎服。十剂全愈。

　　人有久病咳嗽，吐痰色红，有似呕血而实非血也，盗汗淋漓，肠鸣作泄，午后发热。人以为肾经之邪火大盛，将欲肾邪传心也，谁知是脾邪之将传于肾乎?此症初因肾水干枯，肾经受邪，肾乃传心，故发热而夜重，未几心邪传肺，故咳嗽而汗泄；未几肺邪传肝，故胁痛而气壅；未几肝邪传脾，故肠鸣而作泄。今既盗汗淋漓，肠鸣作泄，乃肺邪不传肝而传脾也。邪不入肾肝，尚有可生之机，亟宜平肝滋肾，使邪不再传，则肝平而不与肺为仇，肾滋而不与心为亢；再益之健脾之品，使脾健而不与肾为耗，自然心火不刑肺而生脾，脾气得养而肺气更安矣。方用转逆养肺汤：白芍（五钱） 麦冬（三钱） 茯苓（三钱） 玄参（二钱） 熟地（五钱） 山茱萸（五钱） 北五味（二钱） 车前子（二钱） 地骨皮（三钱） 丹皮（三钱） 牛膝（一钱） 破故纸（五分） 贝母（一钱）

　　水煎服。连服十剂而气转，再服十剂而痰变为白，再服十剂而泄止，肠亦不鸣也。

　　此方本非止泻之药。盖泄成于阴虚，补其阴而泄自止，阴旺则火息不去烁金；金安则木平不去克土，所以消痰而化其火炎之色，止泄而撤其金败之声，故肠鸣、盗汗尽除，而咳嗽亦愈矣。

　　此症用止传汤亦妙。

　　熟地（二两） 玄参 百合（各一两） 白芥子（二钱） 荆芥（炒黑，一钱） 茯苓（三钱） 沙参（三钱）

　　地骨皮（五钱） 桑叶（十五片）

　　水煎服。十剂轻，三十剂愈。

　　人有春暖夏热，则安然不嗽，一遇秋凉，即咳嗽不宁，甚至气喘难卧，人以为肌表之疏泄也，谁知是郁热之难通乎?夫人身之气血，流通于肌肉之内，则风邪不得而入。惟气血闭塞不通，而邪转来相侮，凝滞而变为热矣。盖春夏之间，皮肤疏泄，内热易于外宣。秋冬之际，皮肤致密，内热难于外发，所以春夏不咳嗽，而秋冬咳嗽也。倘不治其郁热之本，而惟用发散之品，徒虚其外，愈不能当风寒之威，徒耗其中，益转增其郁热之势，均失其治之之法也。所贵攻补兼施，既舒其内郁之热，而复疏其外入之寒，则本既不伤，而末亦易举也。方用：当归（五钱） 大黄（一钱） 贝母（二钱） 天花粉（三钱） 薄荷（二钱） 荆芥（二钱） 甘草（一钱） 白术（三钱） 陈皮（三分） 神曲（五分） 黄芩（二钱） 桔梗（二钱）

　　水煎服。连服四剂，秋冬之时断无咳嗽之症矣。

　　盖大黄走而不守，用之于祛火消痰之中通郁最速，又得当归之补而不滞，白术之利而不攻，同队逐群，解纷开结，内外两益矣。

　　此症用郁金丹亦甚效。

　　白芍 桔梗（各三钱） 抚芎（二钱） 白芥子 茯苓 生地（各三钱） 甘草 款冬花（各一钱）

　　水煎服。一剂轻，二剂愈。

　　卷之四

　　喘门（四则）

　　人有偶感风寒，一时动喘，气急抬肩，吐痰如涌，喉中作水鸡声，此外感非内伤也。倘误认内伤，少用补气之味，则气塞而不能言，痰结而不可息矣。治法宜用解表之味。然而，纯补之药不可用，而清补之药未尝不可施也。方用平喘仙丹：麦冬（五钱） 桔梗（三钱） 甘草（二钱） 半夏（二钱） 黄芩（一钱） 山豆根（一钱） 射干（一钱） 白薇（一钱） 乌药（一钱） 苏叶（八分） 茯苓（三钱）

　　水煎服。一剂喘平，再剂全愈，不必三剂也。

　　盖外感之喘，乃风寒之邪，从风府而直入于肺，尽祛其痰而涌塞咽喉之间，看其病势似重，然较内伤之喘大轻也。平喘仙丹专消肺邪而不耗肺之正，顺肺气而不助肺之火，故下喉即庆安全也。

　　此症用止声汤甚神。

　　麻黄（一钱） 天门冬（三钱） 桔梗（三钱） 甘草 茯苓（各二钱） 山豆根（八分） 射干 陈皮 半夏青黛（各一钱）

　　水煎服。一剂愈。

　　人有痰气上冲于咽喉，气塞肺管作喘，而不能取息，其息不粗，而无抬肩之状者，此气虚而非气盛也，乃不足之症。不可作有余之火治之。人身之阴阳，原自相根，而阴阳中之水火，不可须臾离也。惟肾水太虚，而后肾火无制，始越出于肾宫，而关元之气不能挽回，直奔于肺而作喘矣。然而关元之气微，虽力不胜任，以挽回其将绝之元阳，而犹幸其一线之牵连也，则犹可救援于万一耳。方用定喘神奇丹：人参（二两） 牛膝（五钱） 麦冬（二两） 北五味（二钱） 熟地（二两） 山茱萸（四钱）

　　作汤煎服。一剂而喘少止，二剂而喘更轻，四剂而喘大定。

　　此方人参宜多用，不用至二两则不能下达于气海关元，以生气于无何有之乡。非用牛膝不能下行，且牛膝能平胃肾之虚火，又能直补其下元之气也。麦冬益肺金，非多用则自顾不暇，何能生汪洋之水，以救燎原之炎耶!人喘则气散，非五味子何以能收敛乎。用熟地以益肾中之水也，肾水大足，自不去泄肺金之气，然非多加则阴不能骤生，而火不可以遽制。又益之以山茱萸，以赞襄熟地之不逮，自能水火既济，而气易还元也。

　　此症亦可用参熟桃苏汤。

　　人参 熟地（各一两） 破故纸（五分） 茯神 麦冬（各五钱） 胡桃（一个） 生姜 苏子（各一钱）

　　山萸 巴戟天（各二钱）

　　水煎服。

　　人有七情气郁，结滞痰涎，或如破絮，或如梅核，咯之不出，咽之不下，痞满壅盛，上气喘急，此内伤外感兼而成之者也。此等之症最难治。欲治内伤而外邪不能出，欲治外感而内伤不能愈。然则终何以治之乎?吾治其肝胆，而内伤、外感俱皆愈也。盖肝胆乃阴阳之会，表里之间也，解其郁气而喘息可平矣。方用加味逍遥散治之。

　　白芍（五钱） 白术（三钱） 当归（三钱） 柴胡（一钱） 陈皮（五分） 甘草（一钱） 茯苓（三钱） 苏叶（一钱） 半夏（一钱） 浓朴（一钱）

　　水煎服。一剂而痰气清，再剂而痰气更清，四剂而喘急自愈。

　　病成于郁，治郁而诸症安得不速愈哉!此症用苏叶破结汤亦神。

　　白芍 茯苓（各五钱） 半夏（二钱） 苏叶（三钱） 甘草（一钱） 枳壳（五分）

　　水煎服。一剂气通痰清矣，二剂全愈。

　　人有久嗽之后，忽然大喘不止，痰出如泉，身汗如油。此汗出亡阳，本是不救之病，而吾以为可救者，以久嗽伤肺而不伤肾也。夫喘症多是伤肾，久嗽之人未有不伤肾者，以肺金不能生肾水，而肾气自伤也。然而伤肺以致伤肾，与竟自伤肾者不同。盖伤肺者伤气也，伤肾者伤精也，故伤肺以致伤肾者，终伤气而非伤精。精有形而气无形，无形者补气可以生精，即补气可以定喘；有形者必补精以生气，又必补精以回喘也。所以伤肺者易为功，不比伤肾者难为力。方用生脉散：麦冬（一两） 人参（五钱） 北五味子（二钱）

　　水煎服。一剂而喘定，再剂而汗止，三剂而痰少，更加天花粉二钱，白术五钱，当归三钱，白芍五钱 再服十剂全愈。

　　生脉散补气之圣药也。补其肺气，自生肾水矣。肾得水而火不上沸，则龙雷自安于肾脏，不必又去补肾也。以视伤肾动喘者，轻重不大相悬殊哉!此症用归气汤亦妙。

　　麦冬（三两） 北五味（三钱） 熟地（三两） 白术（二两）

　　水煎服。一剂而汗止，十剂全愈。

　　卷之四

　　怔忡门（三则）

　　人有得怔忡之症者，一遇拂情之事，或听逆耳之言，便觉心气怦怦上冲，有不能自主之势，似烦而非烦，似晕而非晕，人以为心虚之故也。然而心虚由于肝虚，肝虚则肺金必旺，以心弱不能制肺也。肺无火 炼，则金必制木，肝不能生金，而心气益困。故补心必须补肝，而补肝尤宜制肺。然而肺不可制也，肺乃娇脏，用寒凉以制肺，必致伤损脾胃，肺虽制矣，而脾胃受寒，不能运化水谷，则肝又何所取资，而肾又何能滋益，所以肺不宜制而宜养也。方用制忡汤治之。

　　人参（五钱） 白术（五钱） 白芍（一两） 当归（一两） 生枣仁（一两） 北五味（一钱） 麦冬（五钱）

　　贝母（五分） 竹沥（十匙）

　　水煎调服。一剂而怔忡少定，二剂更安，十剂全愈。

　　此方不全去定心，而反去补肝以平木，则火不易动；补肺以养金，则木更能静矣。木气既静，则肝中生血，自能润心之液，而不助心之焰，怔忡不治而自愈矣。

　　此症用柏莲汤亦佳。

　　人参 麦冬 玄参（各五钱） 茯苓 柏子仁 丹皮（各三钱） 丹参（二钱） 半夏 莲子心（各一钱） 生枣仁（三钱）

　　水煎服。一剂安，十剂愈。

　　人有得怔忡之症，日间少轻，至夜则重，欲思一睡熟而不可得者，人以为心虚之极也，谁知是肾气之乏乎。凡人夜卧则心气必下降于肾宫，惟肾水大耗，一如家贫，客至无力相延，客见主人之窘迫，自然不可久留，徘徊岐路，实乃 徨耳。治法大补其肾中之精，则肾气充足矣。方用心肾两交汤：熟地（一两） 山茱（八钱） 人参（五钱） 当归（五钱） 炒枣仁（八钱） 白芥子（五钱） 麦冬（五钱） 肉桂（三分） 黄连（三分）

　　水煎服。一剂即熟睡，二剂而怔忡定，十剂全愈矣。

　　此方补肾之中仍益之补心之剂，似乎无专补之功。殊不知肾水既足，而心气若虚，恐有不相契合之虞。今心肾两有余资，主客分外加欢，相得益彰矣。况益之介绍如黄连、肉桂并投，则两相赞颂和美，有不赋胶漆之好者乎!此症用交合汤亦效。

　　人参（五钱） 熟地（二两） 黄莲（三分） 肉桂（五分）

　　水煎服。一剂即睡，十剂全安。

　　人有得怔忡之症，心常怦怦不安，常若有官事未了，人欲来捕之状，人以为心气之虚也，谁知是胆气之怯乎?夫胆属少阳，心之母也，母虚则子亦虚。惟是胆气虽虚，何便作怔忡之病?不知脏腑之气，皆取决于胆，胆气一虚，而脏腑之气皆无所遵从，而心尤无主，故怦怦而不安者，乃似乎怔忡，而实非怔忡也。治法徒补心而不补各脏腑之气，则怔忡之病不能痊；补各脏腑之气而不补胆之气，内无刚断之风，外有纷纭之扰，又安望心中之宁静乎!故必补胆之气，而后可以去怯也。方用坚胆汤：白术（五钱） 人参（五钱） 茯神（三钱） 白芍（二两） 铁粉（一钱） 丹砂（一钱） 天花粉（三钱） 生枣仁（三钱） 竹茹（一钱）

　　水煎服。一剂而胆壮，二剂而胆更壮，十剂而怦怦者不知其何以去也。

　　此方肝胆同治之剂，亦心胆共治之剂也。肝与胆为表里，治胆而因治肝者，兄旺而弟自不衰也；心与胆为子母，补胆而兼补心者，子强而母自不弱也。又有镇定之品以安神，刻削之味以消痰，更相佐之得宜，即是怔忡，未有不奏功如响者，况非怔忡之真病乎!此症用龙齿壮胆汤亦效。

　　人参 竹茹（各三钱） 五味子 远志（各一钱） 生枣仁（一两） 白芍（八钱） 当归（五钱） 龙齿（醋淬研末，五分）

　　水煎服。二剂即安。

　　卷之四

　　惊悸门（二则）

　　人有闻声而动惊，心中怦怦，半日而后止者，人以为心中有痰也。乃用消痰之药治之不效，久则不必闻声而亦惊，且添悸病，心中常若有来捕者，是惊悸相连而至也。虽俱是心虚之症，而惊与悸实有不同。盖惊之病轻于悸，悸之病重于惊，惊从外来而动心，悸从内生而动心也。若怔忡正悸之渐也，故惊悸宜知轻重，一遇怔忡即宜防惊，一惊即宜防悸。然而惊悸虽分轻重，而虚则一也。方用安定汤：黄 （一两） 白术（五钱） 当归（五钱） 生枣仁（五钱） 远志（三钱） 茯神（五钱） 甘草（一钱） 熟地水煎服。一剂而惊悸轻，再剂更轻，十剂全愈。

　　夫神魂不定而惊生，神魂不安而悸起，皆心肝二部之血虚也。血虚则神无所归，魂无所主。今用生血之剂，以大补其心肝，则心肝有血以相养，神魂何至有惊悸哉!倘此等之药，用之骤效，未几而仍然惊悸者，此心肝大虚之故也，改煎药为丸。方用镇神丹：人参（四两） 当归（三两） 白术（五两） 生枣仁（三两） 远志（二两） 生地（三两） 熟地（八两） 白芥子（一两） 茯苓（三两） 柏子仁（一两） 龙骨（一两醋 用） 虎睛（一对） 陈皮（三钱） 麦冬（三两）

　　各为末，蜜为丸。每日白滚水送下，早晚各五钱，一料全愈。

　　此方较前方更奇而有神。方中用龙虎二味实有妙义。龙能定惊，虎能止悸，入之补心补肾之中，使心肾交通，而神魂自定也。

　　此症用镇心丹亦效。

　　人参 白芍（各一两） 丹砂（一钱） 铁落（一钱） 天花粉（一钱） 山药（五钱） 远志（二钱） 生枣仁（五钱） 茯苓（三钱）

　　水煎服。十剂全愈。

　　人有先惊而后悸，亦有先悸而后惊，似乎不同，而不知非有异也，不过轻重之殊耳。但惊有出于暂，而不出于常，悸有成于暗，而不成于明者，似乎常暂明暗之不同。然而暂惊轻于常惊，明悸重于暗悸。吾定一方，合惊悸而治之，名为两静汤：人参（一两） 生枣仁（二两） 菖蒲（一钱） 白芥子（三钱） 丹砂（三钱） 巴戟天（一两）

　　水煎服。连服四剂，惊者不惊，而悸者亦不悸也。

　　此方多用生枣仁以安其心，用人参、巴戟天以通心肾。心肾两交，则心气通于肾，而夜能安；肾气通于心，而日亦安也。心肾交而昼夜安，即可久之道也。

　　此症用镇心丹亦可同治。

　　卷之四

　　虚烦门（二则）

　　人有遇事或多言而烦心生，常若胸中扰攘纷纭而嘈杂，此阴阳偏胜之故，火有余而水不足也。或谓心热则火动而生烦，胆寒则血少而厌烦矣。不知虚烦实本于心热，胆则未曾寒也。夫胆则最喜热而恶寒，世人云胆寒则怯者，正言胆之不可寒也。胆寒既怯，何敢犯火热之心，可见虚烦是心火之热，非胆木之寒矣。古人用温胆汤以治虚烦，而烦转盛者，正误认胆寒也。治法宜于补心之中，而用清心之味。方名解烦益心人参（二钱） 黄连（一钱） 生枣仁（三钱） 白术（一钱） 茯神（三钱） 当归（三钱） 玄参（五钱） 甘草（三分） 枳壳（五分） 天花粉（二钱）

　　水煎服。一剂烦止，再剂烦除矣。

　　此方纯是入心之药。清火而加入消痰之药者，有火必有痰也。痰火散而烦自释矣，况又有补心之剂，同群并济哉!此症用玄冬汤亦甚神。

　　玄参 麦冬（各二两）

　　水煎服。一剂而心安，二剂全愈。

　　人有年老患虚烦不寐，大便不通，常有一裹热气，自脐下直冲于心，便觉昏乱欲绝，人以为火气之冲心也，谁知是肾水之大亏乎?夫心中之液，实肾内之精也。心火畏肾水之克，乃假克也；心火喜肾水之生，乃真生也。心得肾之交，而心乃生，心失肾之通，而心乃死。

　　虚烦者正死心之渐也。惟是肾既上通于心，何以脐下之气上冲而心烦?不知肾之交于心者，乃肾水之交，而非肾火之交也。肾水交于心，而成既济之泰；肾火交于心，而成未济之否。

　　故既济而心安，未济而心烦耳。老人孤阳无水，热气上冲，乃肾火冲心也。火之有余，实水之不足，治法大补肾中之水，则水足以制火，火不上冲而烦自止矣。方用六味地黄汤加品治之。

　　熟地（一两） 山茱萸（五钱） 山药（四钱） 茯苓（三钱） 丹皮（五钱） 泽泻（二钱） 白芍（五钱） 麦冬（五钱） 炒枣仁（五钱） 北五味（一钱） 柴胡（五分） 甘菊（三钱）

　　水煎服。二剂而烦却，四剂而大便通，二十剂不再发。

　　六味丸汤所以滋肾水之涸也。麦冬、五味，滋其化源；白芍、柴胡，以平肝，肝平而相火无党，不至引动包络之火；又得枣仁、甘菊相制，则心气自舒，而复有肾水交通，有润之乐而无燥之苦，岂尚有虚烦之动乎!此症用济心丹亦效。

　　熟地（二两） 麦冬 玄参 生枣仁（各五钱） 丹皮 地骨皮 柏子仁 菟丝子 巴戟天（各三水煎服。十剂全愈。

　　卷之四

　　不寐门（五则）

　　人有昼夜不能寐，心甚躁烦，此心肾不交也。盖日不能寐者，乃肾不交于心；夜不能寐者，乃心不交于肾也。今日夜俱不寐，乃心肾两不相交耳。夫心肾之所以不交者，心过于热，而肾过于寒也。心原属火，过于热则火炎于上，而不能下交于肾；肾原属水，过于寒则水沉于下，而不能上交于心矣。然则治法，使心之热者不热，肾之寒者不寒，两相引而自两相合也。方用上下两济丹：人参（五钱） 熟地（一两） 白术（五钱） 山茱萸（三钱） 肉桂（五分） 黄连（五分）

　　水煎服。一剂即寐。

　　盖黄连凉心，肉桂温肾，二物同用，原能交心肾于顷刻。然无补药以辅之，未免热者有太燥之虞，而寒者有过凉之惧。得熟地、人参、白术、山萸以相益，则交接之时，既无刻削之苦，自有欢愉之庆。然非多用之则势单力薄，不足以投其所好，而餍其所取，恐暂效而不能久效耳。

　　此症用芡莲丹亦佳。

　　人参 茯苓 玄参 熟地 生地 莲子心 山药 芡实（各三钱） 甘草（一钱）

　　水煎服。四剂安。

　　人有忧愁之后，终日困倦，至夜而双目不闭，欲求一闭目而不得者，人以为心肾之不交也，谁知是肝气之太燥乎?夫忧愁之人，未有不气郁者也。气郁既久，则肝气不舒；肝气不舒，则肝血必耗；肝血既耗，则木中之血上不能润于心，而下必取汲于肾。然而肝木大耗，非杯水可以灌溉，岂能堪日日之取给乎!于是肾水亦枯，而不能供肝木之涸矣。其后肾止可自救其焦釜，见肝木之来亲，有闭关而拒矣。肝为肾之子，肾母且弃子而罔顾，况心为肾之仇，又乌肯引火而自焚乎?所以坚闭而不纳也。治法必须补肝血之燥，而益肾水之枯，自然水可以养木，而肝可以交心也。方用润燥交心汤：白芍（一两） 当归（一两） 熟地（一两） 玄参（一两） 柴胡（三分） 菖蒲（三分）

　　水煎服。一剂而肝之燥解，再剂而肝之郁亦解，四剂而双目能闭而熟睡矣。

　　此方用芍药、当归以滋其肝，则肝气自平；得熟地以补肾水，则水足以济肝，而肝之血益旺；又得玄参以解其心中之炎，而又是补水之剂；投之柴胡、菖蒲解肝中之郁，引诸药而直入于心宫，则肾肝之气自然不交而交也。

　　此症用安睡丹亦妙。

　　白芍 生地 当归（各五钱） 甘草（一钱） 熟地（一两） 山茱萸 枸杞（各二钱） 甘菊花（三钱）

　　水煎服。二剂即闭目矣，十剂全愈。

　　人有夜不能寐，恐鬼祟来侵，睡卧反侧，辗转不安，或少睡而即惊醒，或再睡而恍如捉拿，人以为心肾不交，而熟知乃胆气之怯也。夫胆属少阳，其经在半表半里之间，心肾交接之会也。心之气由少阳以交于肾，肾之气亦由少阳以交于心。胆气既虚，至不敢相延心肾二气而为之介绍，心肾乃怒其闭门不纳，两相攻击，故胆气愈虚，惊悸易起，益不能寐耳。治法宜补少阳之气。然补少阳，又不得不补厥阴也。盖厥阴肝经，与少阳胆经为表里，补厥阴之肝，正补少阳之胆耳。方用肝胆两益汤：白芍（一两） 远志（五钱） 炒枣仁（一两）

　　水煎服。一剂而寐安，二剂而睡熟，三剂而惊畏全失。

　　此方白芍入肝入胆，佐以远志、枣仁者，似乎入心而不入胆。不知远志、枣仁既能入心，亦能入胆，况同白芍用之，则共走胆经，又何疑乎。胆得三味之补益，则胆汁顿旺，何惧心肾之相格乎。

　　此症用无忧汤亦甚妙。

　　白芍（五钱） 竹茹（三钱） 炒枣仁（三钱） 人参（三钱） 当归（五钱）

　　一剂睡宁，四剂全愈。

　　人有神气不安，卧则魂梦飞扬，身虽在床，而神若远离，闻声则惊醒而不寐，通宵不能闭目，人以为心气之虚也，谁知是肝经之受邪乎?夫肝主藏魂，肝血足则魂藏，肝血虚则魂越，游魂亦因虚而变也。今肝血既亏，肝脏之中无非邪火之气，木得火而自焚，魂将安寄?自避出于躯壳之外，一若离魂之症，身与魂分为两也。然而离魂之症与不寐之症，又复不同。离魂者魂离而能见物，不寐而若离魂者，魂离而不能见物也。其所以不能见物者，阴中有阳，非若离魂之症绝于阴耳。治法祛肝之邪，而先补肝之血，血足而邪自难留，邪散而魂自归舍矣。方用引寐汤：白芍（一两） 当归（五钱） 龙齿末（火 ，二钱） 菟丝子（三钱） 巴戟天（三钱） 麦冬（五钱） 柏子仁（二钱） 炒枣仁（三钱） 茯神（三钱）

　　水煎服。一剂而寐矣，连服数剂，梦魂甚安，不复从前之飞越也。

　　此方皆是补肝、补心之药，而用之甚奇者，全在龙齿。古人谓治魄不宁者，宜以虎睛；治魂飞扬者，宜以龙齿，正取其龙齿入肝而能平木也。夫龙能变化动之象也，不寐非动乎，龙虽动而善藏，动之极正藏之极也。用龙齿以引寐者，非取其动中之藏乎。此亦古人之所未言，余偶及之，泄天地之奇也。

　　此症用 枝汤亦效。

　　炒栀子（三钱） 甘草（一钱） 白芍 当归 炒枣仁（各五钱） 丹砂（一钱） 远志（八分） 柴胡（三分半夏（一钱）

　　水煎服。四剂愈。

　　人有心颤神慑，如处孤垒，而四面受敌，达旦不能寐，目眵眵无所见，耳聩聩无所闻，欲少闭睫而不可得，人以为心肾之不交也，谁知是胆虚而风袭之乎?夫胆虚则怯，怯则外邪易入矣。外邪乘胆气之虚，既入于胆之中，则气无主，一听邪之所为。胆欲通于心，而邪不许；胆欲交于肾，而邪又不许，此目之所以眵眵，而耳之所以聩聩也。心肾因胆气之不通，亦各退守本宫，而不敢交接，故欲闭睫而不可得也。夫胆属少阳，少阳者木之属也，木与风同象，故风最易入也。风乘胆木之虚，居之而不出，则胆畏风之威，胆愈怯矣。胆愈怯而无子母之援，何啻如卧薪尝胆之苦，又安得悠然来梦乎。治法必补助其胆气，佐以祛风荡邪之品，则胆气壮而风邪自散，庶可高枕而卧矣。方用祛风益胆汤：柴胡（二钱） 郁李仁（一钱） 乌梅（一个） 当归（一两） 川芎（三钱） 麦冬（五钱） 沙参（三钱） 竹茹水煎服。连服二剂，而颤慑止，再服二剂，而见闻有所用，人亦熟睡矣。

　　此方绝不治心肾之不交，而惟泻胆木之风邪，助胆木之真气，则胆汁不干，可以分给于心肾，自然心肾两交，欲不寐得乎。

　　此症亦可用助勇汤：荆芥 当归（各三钱） 防风 天花粉（各一钱） 川芎 竹茹（各二钱） 枳壳 独活（各五分）

　　水煎服。二剂愈。

　　卷之四

　　健忘门（四则）

　　人有老年而健忘者，近事多不记忆，虽人述其前事，犹若茫然，此真健忘之极也。人以为心血之涸，谁知是肾水之竭乎?夫心属火、肾属水，水火似乎相克，其实相克而妙在相生，心必藉肾以相通，火必得水而既济。如止益心中之血，而不去填肾中之精，则血虽骤生，而精仍长涸，但能救一时之善忘，而不能冀长年之不忘也。治法必须补心，而兼补肾，使肾水不干，自然上通于心而生液。然而老年之人，乃阴尽之时，补阴而精不易生，非但药品宜重，而单恃煎汤，恐有一时难以取胜之忧，服汤剂之后，以丸药继之，始获永远之效也。方名生慧汤：熟地（一两） 山茱萸（四钱） 远志（二钱） 生枣仁（五钱） 柏子仁（去油，五钱） 茯神（三钱） 人参（三钱） 菖蒲（五分） 白芥子（二钱）

　　水煎服。连服一月自然不忘矣。

　　此方心肾兼补，上下相资，实治健忘之圣药，苟能日用一剂，不特却忘，并有延龄之庆矣。然而人必苦服药也，则丸方又不可不传耳。方名扶老丸：人参（三两） 白术（三两） 茯神（二两） 黄 （三两） 当归（三两） 熟地（半斤） 山茱萸（四两） 玄参各为细末，蜜为丸，丹砂为衣。每日晚间白滚水吞下三钱，久服断不健忘。

　　此方老少人俱可服，而老年人尤宜，盖补肾之味多于补心，精足而心之液生，液生而心之窍启，窍启而心之神清，何至昏昧而善忘哉。

　　此症亦可用强记汤：熟地 麦冬 生枣仁（各一两） 远志（二钱）

　　水煎服。二十剂不忘矣。

　　人有壮年而健忘者，必得之伤寒大病之后，或酒色过度之人。此等之病，视若寻常，而本实先匮，最为可畏。世人往往轻之而不以为重，久则他病生焉，变迁异症而死者多矣。予实悯之，故又论及此。此种健忘，乃五脏俱伤之病，不止心肾二经之伤也。若徒治心肾，恐胃气甚弱，则虚不受补，甚为可虑。必须加意强胃，使胃强不弱，始能分布精液于心肾耳（。方用生气汤：人参（二钱） 白术（一钱） 茯苓（三钱） 远志（八分） 炒枣仁（二钱） 熟地（五钱） 山茱萸（二钱） 甘草（三分） 神曲（三分） 半夏（三分） 麦冬（一钱） 肉桂（三分） 菖蒲（三分） 芡实（三钱） 广木香（一分）

　　水煎服。四剂而胃口开，十剂而善忘少矣，连服三十剂全愈。

　　此方药味多而分两轻者，以病乃久虚之症，大剂恐有阻滞之忧，味少恐无调剂之益，所以图攻于缓，而奏效于远也。扶助胃气而仍加意于补心肾二经，则五脏未尝不同补也。有益无损，殆此方之谓欤。

　　此症亦可用强记汤加人参三钱治之。

　　人有气郁不舒，忽忽如有所失，目前之事竟不记忆，一如老人之善忘。此乃肝气之滞，非心肾之虚耗也。夫肝气最急，郁则不能急矣，于是肾气来滋，至肝则止；心气来降，至肝则回，以致心肾两相间隔，致有遗忘也。治法必须通其肝气之滞，而后心肾相通，何至有目前之失记乎。然而欲通肝气，必须仍补心肾，要在于补心、补肾之中，而解其肝气之郁，则郁犹易解，不至重郁。否则已结之郁虽开，而未结之郁必至重结矣。方用通郁汤：白芍（一两） 茯神（三钱） 人参（二钱） 熟地（三钱） 玄参（三钱） 麦冬（三钱） 当归（五钱） 柴胡（一钱） 菖蒲（五分） 白芥子（二钱） 白术（五钱）

　　水煎服。一剂而郁少解，二剂而郁更解，四剂而郁尽解。

　　此方善于开郁，而又无刻削干燥之失，直解其肝中之沉滞，使肝血大旺，既不取给于肾水，复能添助夫心火，心肝肾一气贯通，宁尚有遗忘失记之病哉。

　　此症可用存注丹：白芍 白术 生地（各三钱） 麦冬 柏子仁（各五钱） 甘草 菖蒲（各一钱） 柴胡 天花粉（各二钱） 青皮（三分）

　　水煎服。四剂愈。

　　人有对人说话随说随忘，人述其言杳不记忆，如从前并不道及，人以为有祟凭之也，谁知是心肾之两开乎?夫心肾交而智能生，心肾离而智能失，人之聪明非生于心肾，而生于心肾之交也。肾水资于心，则智能生生不息；心火资于肾，则智能亦生生无穷。苟心火亢，则肾畏火炎而不敢交于心；肾水竭，则心恶水干而不敢交于肾，两不相交，则势必至于两相忘矣。夫心肾如夫妇也，夫妇乖离，何能记及于他事乎!治法必须大补心肾，使其相离者，重复相亲，自然相忘者复能相忆耳。方用神交汤：人参（一两） 麦冬（一两） 巴戟天（一两） 柏子仁（五钱） 山药（一两） 芡实（五钱） 玄参（一两） 丹参（三钱） 茯神（三钱） 菟丝子（一两）

　　水煎服。连服十剂，即不忘矣，服一月不再忘。

　　此方似乎重于治心，而轻于治肾。不知夫妇之道，必男求于女，而易于相亲，重于治心者，正欲使心之先交于肾也。然而方中之妙，无一味非心肾同治之药，是治心无非治肾也，而交肾仍无非交心也。两相交而两相亲，宁有再忘者乎。

　　此症可用天丝饮亦效。

　　巴戟天（一两） 菟丝子（一两）

　　水煎服。十剂即不忘。

　　卷之四

　　癫痫门（六则）

　　人有素常发癫，久而不效，口中喃喃不已，时时忽忽不知，时而叫骂，时而歌唱，吐痰如蜒蚰之涎，人皆谓痰病也。然以消痰化涎之药与之，多不效。盖此症乃胃中少有微热而气又甚衰，故症有似于狂而非狂，有似于痫而非痫也。治法宜补胃气，而微用清火之药，可以奏功。然而胃土之衰，由于心火之弱，胃火之盛，由于心火之微，未可徒补胃土而清胃火也。方用助心平胃汤：人参（五钱） 茯神（一两） 贝母（三钱） 神曲（一钱） 肉桂（三分） 甘草（一钱） 甘菊（三钱） 菖蒲（一钱） 生枣仁（五钱）

　　水煎服。一剂而癫止半，再剂而癫尽除也。

　　此方补胃气以生心气，助心火而平胃火。故心既无伤，而胃又有益，不必治癫而癫自止此症用天半神丹亦神效。

　　巴戟天（三两） 半夏（三钱）

　　水煎服。一剂即止癫，十剂不再发。

　　人有壮年之人，痰气太盛，一时跌仆，口作牛马之鸣者，世人所谓牛马之癫也。其实乃虚寒之症，痰入心包也。夫心属火，而心包亦属火也。心喜寒，而心包喜温，所以寒气一入包络，即拂其性矣，况又有痰气之侵乎。夫人身之痰，五脏六腑无不相入，安在犯包络之即至于迷心乎?包络为心君之相，凡有痰侵心，包络先受之，包络卫心，惟恐痰之相犯，故痰气一入，即呼诸脏腑来相救援。作牛马之声者，所谓痛不择声也。治法急救其心，不若急救其包络。方用济难汤：白术（五钱） 人参（五钱） 茯神（三钱） 菖蒲（五分） 远志（一钱） 柏子仁（三钱） 半夏（三钱） 天花粉（一钱） 南星（一钱） 附子（一钱） 神曲（一钱）

　　水煎服。一剂而癫止，再剂全愈，连服八剂，此症永绝不再发。

　　方中虽是救包络之药，其实仍是救心之味也。心安而包络更安，况附子、南星俱是斩关夺门之将，指挥如意，而外邪近贼扫荡无遗，可庆敉宁之福也。

　　此症用菖姜汤亦神效。

　　人参（五钱） 肉桂（二钱） 半夏（三钱） 白术（一两） 茯神（五钱） 菖蒲（一钱） 良姜（五分）

　　水煎服。十剂愈。

　　小儿易于发癫痫者，虽因饮食失宜，亦由母腹之中先受惊恐之气也。故一遇可惊之事，便跌仆吐涎，口作猪羊之声，世医谓是猪羊之癫。用祛痰搜风之药而益甚，绝不悟其先天之亏损，而大补其命门、膻中之火，所以愈不能见效也。治法宜补其脾胃之土，而更补命门之火以生脾；复补膻中之火以生胃，不必治痰而痰自消化矣（癫痫成于多痰，而痰多成于胃寒与脾寒也，温二经自然奏功）。方用四君子汤加减。

　　人参（一钱） 茯苓（三钱） 白术（二钱） 甘草（一分） 附子（一片） 半夏（八分） 白薇（三分）

　　水煎服。一剂即止惊，而痫亦即愈。

　　四君子汤原是补脾胃之圣药，脾胃健而惊风自收，原不必用镇定之药以止之也。况加附子无经不达，而更能直补命门膻中之火，以生脾胃二经之土，则土更易旺，而痰更易消，益之半夏以逐其败浊，白薇以收其神魂，安得而癫哉。

　　此症用温养汤亦妙。

　　人参（二钱） 白术（三钱） 肉桂（五分） 半夏（八分） 干姜（五分）

　　水煎服。一剂止，四剂全愈。

　　妇人一时发癫，全不识羞，见男子而如怡，遇女子而甚怒，往往有赤身露体而罔顾者，此乃肝火炽盛，思男子而不可得，郁结而成癫也。夫肝火炽盛，何便成癫?盖妇女肝木最不宜旺，旺则木中生火，火逼心而焚烧，则心中不安，有外行之失矣。然而心宫之外，有包络之护，何以不为阻隔，任其威逼乎?不知肝木之火，乃虚火也。虚火与相火同类，庇匪比之朋，忘圣明之戴，听其直烧心中而罔顾也。然而心君出走，宜有死亡之虞，何以但癫而不死，盖有肾水之救援耳。思男子而不可得者，因肾经之旺也。虽所旺者半是肾火，而肾水实未涸也。有肝火之相逼，即有肾水之相滋，所以但成癫痴，而未至夭丧耳。治法宜泻其肝火，补其肾水，而兼舒其郁闷之气为得也。方用散花丹：柴胡（三钱） 炒栀子（五钱） 白芍（二两） 当归（一两） 生地（一两） 熟地（二两） 玄参（二两） 天花粉（三钱） 陈皮（一钱） 茯神（五钱）

　　水煎服。一剂而癫轻，二剂而羞恶生，三剂而癫失，必闭门不见人也。

　　此方全去泻肝之火，不去耗肝之血；疏肝之郁，不去散肝之气；补肾中之精，不去救心中之焰。水足则木得所养，而火自息于木内；火息则神得所安，而魂自返于肝中，况有消痰利水之剂，则痰气尽消，各化为水，同趋于膀胱而出矣。

　　此症用栀连泻火汤亦甚效。

　　生地（一两） 当归 丹皮（各五钱） 炒栀子 天花粉（各三钱） 黄连（二钱） 吴茱萸（一钱）

　　水煎服。一剂而癫轻，二剂全愈。

　　此方兼可治热入血室，少加柴胡一钱。

　　人有入干戈之中，为贼所执，索金帛不与，贼褫其衣，将受刀，得释，遂失心如痴，人以为失神之病也，谁知是胆落之病乎。夫胆附于肝者也，因惊而胆堕者，非胆之果落于肝中也。盖胆中之汁味散而不收，一如胆之堕落于肝耳。胆既堕落，则胆中之汁尽为肝之所收，则肝强胆弱，而心不能取决于胆，心即忽忽如失，一如癫痴之症矣。治法泻肝气之有余，补胆气之不足，则胆汁自生，而癫痴可愈矣。方用却惊丹治之。

　　附子（三分） 陈皮（一钱） 白术（三钱） 当归（五钱） 丹砂（一钱） 铁粉（一钱） 茯神（三钱） 远志（一钱） 半夏（一钱） 人参（三钱） 薄荷（一钱） 天花粉（二钱） 南星（一钱）

　　各为细末，蜜为丸，如弹子大。

　　姜汤送下。一丸而惊气即收矣，连服三丸而癫痴自愈，不必尽服。

　　此方安神定志之圣方也。方中全在用铁粉为神，铁粉者铁落也，最能推抑肝邪而又不损肝气。肝与胆同类，均木之象也，木畏金刑，故用铁落以制肝，非取其金克木之意乎。金克肝木，未必不金克胆木矣。然而肝木阴木也，胆木阳木也，铁落克阴木而不克阳木，故制肝而不制胆。所以既伐肝邪，即引诸药直入胆中，以生胆汁，不独取其化痰而静镇也。

　　此症用收惊汤亦效。

　　当归 山茱萸（各一两） 白芍（二两） 北五味（二钱） 附子（三分）

　　水煎服。一剂惊收，二剂再不痴矣，三剂全愈。

　　人有思虑过度，耗损心血，遂至癫疾，或哭或笑，或裸体而走，或闭户自言，喃喃不已，人以为花癫之病也，谁知是失志之癫乎。夫思虑过多，必伤于脾，脾气一损，即不能散精于肺，肺气又伤，而清肃之令不行，而脾气更伤矣。且脾者心之子也，脾病而心必来援，犹子病而母必来顾。心见脾气之伤，以至失志，则心中无主，欲救而无从，欲忘而不得，呼邻而不应，忌仇而相侵，于是自忘其身，将为从井之事，见人而嚅嗫，背客而絮叨，遂至于癫而不自觉也，治法非急清其心不可。然而心病由于脾病也，补心以定志，更不若补脾以定志之为神。方用归神汤：人参（五钱） 白术（一两） 巴戟天（一两） 茯神（五钱） 紫河车（一具） 半夏（三钱） 陈皮（一钱） 甘草（一钱） 丹砂（一钱） 菖蒲（一钱） 麦冬（五钱） 柏子仁（三钱不去油） 白芥子（三钱）

　　各为末，先将紫河车净水煮熟，不可去血丝，捣烂，将各药末再捣为丸。白滚水送下五钱，连服数日，而癫如失也。

　　此方心脾同治之药也，虽消痰而不耗气。用紫河车者，以紫河车为先后天之母，更能归神于顷刻；神得河车而有根据，则志即根据神而相守，不特已失者重回，而既回者尤能永固也。

　　此症用加味温养汤亦效。

　　人参（一两） 白术（二两） 麦冬（一两） 半夏（三钱） 肉桂（一钱）

　　水煎服。二剂少愈，十剂全愈。

　　卷之四

　　狂病门（六则）

　　人有热极发狂，登高而呼，弃衣而走，气喘发汗如雨，此阳明胃经之火也。夫阳明之火何以能使人登高而呼乎?盖火性炎上，内火炽胜，则身自飞扬矣。热郁于胸，得呼则气泄矣。衣所以蔽体者也，内热既盛，衣之覆体，不啻如焚，弃之则快，又何顾焉。火刑肺金，自然大喘，喘极而肺金受伤，不能自卫夫皮毛，腠理开泄，阴不摄阳，逼其汁而外出，有不可止遏之势，汗既尽出，心无所养，神将飞越，安得而不发狂乎。方用加味白虎汤救之。

　　人参（二两） 石膏（三两） 知母（五钱） 茯苓（五钱） 麦冬（三两） 甘草（一钱） 半夏（三钱） 竹叶（二百片） 糯米（一撮）

　　水煎服。一剂而狂定，再剂而热止矣，不可用三剂也。

　　此症非用白虎汤以急救胃火，则肾水立时熬干，身成黑炭矣。然而火势燎原，非杯水可救，必得滂沱大雨，则满山遍野之焰始能尽行扑灭也。

　　此症用坎水汤亦效。

　　石膏（一两） 玄参（二两） 甘草（一钱） 天花粉（三钱） 炒栀子（三钱） 车前子（二钱）

　　水煎服。一剂狂定，再剂全愈。

　　人有火起发狂，腹满不得卧，面赤心热，妄见妄言，如见鬼状，此亦阳明胃火之盛也。

　　然胃火是阳症，而妄见妄言如见鬼状，又是阴症，何也?阳明之火盛，由于心包之火盛也。

　　阳明属阳，而心包属阴，心包与阳明之火，一齐并动，故腹满而不得卧。倘仅有胃火之动，而心包之火不动，虽口渴腹满，而尚可卧也。唯心包助胃火而齐动，遂至心神外越，而阴气乘之，若有所见，因而妄有所言，如见鬼而实非真有鬼也。治法仍宜泻胃之火，而不必泻心包之火。盖胃为心包之子，心包为胃之母也。母盛而子始旺，然子衰而母亦弱耳，泻胃火非即泻心包之火乎。方用泻子汤：玄参（三两） 甘菊花（一两） 知母（三钱） 天花粉（三钱）

　　水煎服。一剂而胃火平，二剂而心包火亦平矣。二火既平，而狂病自愈。

　　论理此症可用白虎汤，予嫌白虎汤过于峻削，故改用泻子汤。以此症心包属阴，用白虎汤以泻阳，毕竟有伤阴气，不若泻子汤，既泻其阳，而又无损其阴之为愈也。或曰：母盛而子始旺，泻心包之火可也，何以泻胃子之火耶!不知五脏六腑之火最烈者胃火也，胃火一炽，将肾水立时烁干，故必须先救胃火，胃火息而心包之火亦息矣。倘先泻心包之火，而寒凉之药不能先入心包，必由胃而后入，假道灭虢，不反动胃火之怒乎!不若直泻胃火，既能制阳，又能制阴，两有所得也。

　　此症用二石汤亦神。

　　人参（五钱） 石膏（五钱） 寒水石（二钱） 茯苓（三钱） 半夏（二钱） 丹皮（五钱）

　　水煎服。一剂狂定，二剂全愈。

　　人有易喜易笑，狂妄谵语，心神散乱，目有所见，人疑为胃火之热也。不知此病非胃热也，乃心热耳。心热发狂，膻中之外卫，谓何亦因心过于酷热，则包络膻中何敢代心以司令，听心中之自主而喜笑不节矣。譬如君王恣肆以擅威，宰辅大臣不敢轻谏，则近侍左右，无非便佞之流，自然声色可以娱心，言语可以博趣，此偏喜偏笑之所必至也。于是所发之令无非乱政，及至令不可行，而涣散之景象有同鬼域矣。人心之发热何独不然。然而心中发狂，以致神越，宜立时暴亡矣，何以仍能苟延日月耶?不知心热之发狂，不同于胃热之发狂，胃热之发狂乃外热而犯心，心之发狂乃内热而自乱。故胃狂有遽亡之祸，而心狂有苟延之幸也。治法必以清心为主，心清而狂自定矣。方用清心丹：黄连（三钱） 茯神（五钱） 生枣仁（五钱） 人参（三钱） 麦冬（一两） 玄参（一两） 丹参（三钱）

　　水煎服。一剂而神定，再剂而狂定，不必用三剂也。

　　黄连所以清心火，然徒用黄连，则心火正燥，恐黄连性燥，反动其燥，所以又益人参、丹参、麦冬之类，润以济之。盖火有余，自然气不足，补气以泻火，则心君无伤，可静而不可动矣。

　　此症用解妄汤亦效。

　　人参（一两） 黄连 茯神 柏子仁 玄参 丹参（各三钱） 生枣仁（五钱） 甘草（一钱） 肉桂（二分）

　　水煎服。一剂狂定，二剂全愈。

　　人有身热发狂，所言者无非淫乱之语，所喜者无非欢愉之事，一拂其言，一违其事，则狂妄猝发，见神见鬼，人以为心热之极也，谁知是心包之热乎?夫心包为心君之副，心中安静，胡为任包络之拂乱乖张至此。盖君弱臣强，心中寒极，不能自主耳。譬如庸懦之主，朝纲解散，乃寄其权于相，而相臣植党营私，生杀予夺，悉出其手，奉令者立即称扬，违命者辄加苛斥，闻顺情之辞则喜，听逆耳之言则怒。颠倒是非，违背礼法，心自生疑，若有所见，心包热狂，正复相似，治法自应泻心包之火。然而徒治心包，而心中内寒，愈有震惊之嫌，必须补助其心，使心气不弱，而后呼召外人，可清震主之贼矣。苟或单泻心包之火，则心包且有犯逆之危，非治法之善也。方用卫主汤：人参（一两） 茯苓（五钱） 玄参（一两） 天花粉（三钱） 麦冬（五钱） 生地（五钱） 丹皮（三钱） 水煎方用止玄参、生地、丹皮乃清心包之药，其人参、茯苓、麦冬仍是补心之品，心强而心包之火自弱矣。况玄参、生地、丹皮虽泻心包而亦是补心之剂，自然拨乱为安，化奸为忠也。或谓心中虚寒，用人参以补虚是矣，然用玄参、丹皮、生地之类虽凉心包，独不益心之寒乎，似乎宜加热药以济之也。嗟乎!心寒用热药理也。然而心包火旺，用助火之药以益心，必由心包而后能入，火性炎蒸，心未必得益，而转助心包之焰矣。故不若用人参以助心之为得。盖人参亦能助心包，非心包所恶，用玄参之类共入之，自然拥卫其心，指挥群药，以扫荡炎氛，将心气自旺，寒变为温，何必用热药以生变哉。

　　此症用正心汤亦神效。

　　人参 熟地（各一两） 玄参 麦冬（各二两） 菖蒲（一钱） 白芥子（三钱）

　　水煎服。一剂轻，二剂愈。

　　人有为强横者所折辱，愤懑不平，遂病心狂，时而持刀，时而逾屋，披头大叫，人以为阳明胃火之盛也，谁知是阳明胃土之衰乎?夫阳明火盛，必由于心火之大旺也。心火旺，而胃火盛，是火生夫土也，心火衰而胃火盛，是土败于火也。火生土而胃安，土败火而胃变，虽所变有似于真火之盛，而中已无根，欲土崩瓦解，而不可救矣。夫狂症皆是热，而余以此为虚热，而非实热，孰肯信之。不知脏腑实热可以凉折，而虚热必须温引。然而阳明胃经之虚热，又不可全用温引也。于温中而佐之微寒之品，实治法之善者。盖阳明虚热，乃内伤而非外感也。因愤懑而生热，不同于邪入而生热也，明甚。以邪为实热，而正热为虚热耳。方用平热汤：人参（五钱） 黄 （一两） 甘草（一钱） 麦冬（一两） 黄芩（一钱） 青皮（五分） 竹沥（一合） 白芍（五钱） 茯苓（三钱） 枣仁（三钱） 炒栀子（五分） 天花粉（三钱） 柴胡（五分）

　　水煎服。二剂而狂轻，四剂而狂定，服一月而安然熟卧矣。

　　此方变竹叶石膏汤，以治阳明之虚热也。甘温以退大热，复佐之以甘寒，使阳明之火相顺而不逆，转能健土于火宅之中，消烟于余氛之内。土既有根，火亦自息，何狂之不去乎!倘以为实热，而用竹叶石膏也，去生自远矣。

　　此症用舒愤汤亦神效。

　　白芍（二两） 炒栀子（五钱） 玄参（一两） 天花粉（三钱） 柴胡（一钱）

　　水煎服。一剂狂定，再剂愈，三剂全愈。

　　人有忍饥过劳，忽然发狂，披发裸形，罔知羞恶，人以为失心之病也，谁知是伤胃而动火乎?夫胃属阳明，阳明火动，多一发而不可止。世皆谓胃火，宜泻而不宜补，然而胃实可泻，而胃虚不可泻也。经云：二阳之病发心脾。二阳者正言胃也。胃为水谷之海，最能容物，物入胃而消，胃亦得物而养，物养胃而火静，胃失物而火动矣。及至火动而胃土将崩，必求救于心脾，心见胃火之沸腾，而心神有切肤之痛，自扰乱而不宁，脾见胃火之焚烧，而脾之意有震邻之恐，亦纷纭而无定，失其归根据，安得而不发狂哉!治法不必安心之神，奠脾之意也，仍救其胃气之存，而狂自可定也。虽然救胃气者，必救胃土也，欲救胃土，而不少杀胃火，则胃气亦未能独存耳。方用救焚疗胃汤：人参（一两） 玄参（一两） 竹沥（一合） 陈皮（三分） 神曲（五分） 山药（五钱） 百合（五钱）

　　水煎服。一剂而狂定，再剂而狂止，三剂全愈。

　　此方大用人参以救胃土，即兼用玄参以杀胃火，又益之群药以调停于心、肺、脾、肾之间，使肝不敢来伤胃土，则胃气尤易转也。胃气一转，胃伤可补，胃既无伤，而心之神，脾之意，又宁有扰乱纷纭之患乎!此狂之所以易定耳。

　　此症用遏火汤亦神效。

　　人参 白术 生地（各五钱） 玄参（一两） 甘草（一钱） 知母（一钱） 天花粉（二钱） 陈皮（五分）

　　神曲（一钱） 丹皮（五钱）

　　水煎服。一剂狂定，再剂全愈。

　　卷之四

　　呆病门（六则）

　　人有终日不言不语，不饮不食，忽笑忽歌，忽愁忽哭，与之美馔则不受，与之粪秽则无辞，与之衣不服，与之草木之叶则反喜，人以为此呆病，不必治也。然而呆病之成，必有其因，大约其始也，起于肝气之郁；其终也，由于胃气之衰。肝郁则木克土，而痰不能化，胃衰则土制水，而痰不能消，于是痰积于胸中，盘据于心外，使神明不清，而成呆病矣。治法开郁逐痰，健胃通气，则心地光明，呆景尽散也。方用洗心汤：人参（一两） 茯神（一两） 半夏（五钱） 陈皮（三钱） 神曲（三钱） 甘草（一钱） 附子（一钱） 菖蒲（一钱） 生枣仁（一两）

　　水煎半碗灌之，必熟睡。听其自醒，切不可惊醒，反至难愈也。

　　此等病似乎有祟凭之，然而实无祟也，即或有祟不可治邪，补正而邪自退。盖邪气之实，亦因正气之虚而入之也。此方补其正气，而绝不去祛邪，故能一剂而奏效，再剂而全愈。

　　或谓此病既是正虚无邪，何以方中用半夏、陈皮如是之多乎?不知正虚必然生痰，不祛痰则正气难补，补正气而因之祛邪，是消痰仍是补正也。虽然痰消而正气旺，是痰即邪也。补正而佐以攻痰，引祛痰之药直入于心宫，以扫荡其邪，邪见正气之旺，安得不消灭于无踪哉。

　　或又谓呆病既成于郁，不解郁而单补正以攻痰，何以能奏功如此?不知呆病之来，其始虽成于郁，然郁之既久而成呆，其从前之郁气，久则尽亡之矣。故但补胃气以生心气，不必又始肝气以舒郁气也。

　　此症用还神至圣汤亦神。

　　人参（一两） 白术（二两） 茯神 生枣仁（各五钱） 广木香 天南星 荆芥（各三钱） 甘草 良姜附子 枳壳（各一钱） 菖蒲（五分）

　　水煎灌之，听其自卧，醒来前症如失。

　　人有呆病终日闭户独居，口中喃喃，多不可解，将自己衣服用针线密缝，与之饮食，时用时不用，尝数日不食，而不呼饥，见炭最喜食之，谓是必死之症，尚有可生之机也。夫呆病而至于喜粪，尚为可救。岂呆病食炭，反忍弃之乎?盖喜粪乃胃气之衰，而食炭乃肝气之燥，凡饮食之类，必入于胃，而后化为糟粕，是粪乃糟粕之余也。糟粕宜为胃之所不喜，何以呆病而转喜之乎?不知胃病则气降而不升，于是不喜升而反喜降，糟粕正胃中所降之物也。见粪而喜者，喜其同类之物也。然而呆病见粪则喜，未尝见粪则食也。若至于食粪，则不可治矣，以其胃气太降于至极耳。夫炭乃木之烬也，呆病成于郁，郁病必伤肝木，肝木火焚以伤心，则木为心火所克，肝中之血尽燥，而木为焦枯之木矣。见炭而喜食者，喜其同类而食之，思救其肝木之燥耳。然而可生之机，全在食炭。夫炭本无滋味，今食之而如饴，是胃气之未绝也。治其胃气，而祛其痰涎，则呆病可愈也。方用转呆丹：人参（一两） 白芍（三钱） 当归（一两） 半夏（一两） 柴胡（八钱） 生枣仁（一两） 附子（一钱） 菖蒲水十碗，煎一碗，使强有力者，抱住其身，另用二人执拿其两手，以一人托住其下颔，一人将羊角去尖，插其口灌之。倘不肯服，不妨以杖击之，使动怒气，而后灌之，服后必然骂詈，少顷必倦而卧，听其自醒，切不可惊动，自醒则全愈，否则止可半愈也。

　　此方大补其心肝之气血，加之祛痰开窍之药，则肝中枯竭得滋润而自苏，心内寡弱，得补助而自旺，于是心气既清，肝气能运，力能祛逐痰涎，随十二经络而尽通之，何呆病而不可愈哉!倘或惊之使醒，则气血不得尽通，而经络不得尽转，所以止可半愈也。然能再服此汤，亦未有不全愈者矣。

　　此症用苏心汤亦神效。

　　白芍 当归（各三两） 人参 茯苓（各一两） 半夏 炒栀子 柴胡（各三钱） 附子（三分） 生枣仁（五钱） 吴茱萸 黄连（各五分）

　　水十碗，煎一碗。灌之，听其自醒，醒来病如失。

　　人有一时而成呆病者，全不起于忧郁，其状悉与呆病无异，人以为有祟凭之也，谁知是起居失节，胃气伤而痰迷之乎。夫胃属土，喜火之生者也。然而火能生土，而亦能害土，火不来生，则土无生气，火过来生，则土有死气矣。虽然土中之火本生土者也，如何生土者反能害土?岂火为外来之邪火，而非内存之正火乎!孰知邪火固能害土，而正火未尝不害土也。

　　正火者，土中之真火，如何能害土乎?盖正火而能养，则火且生土以消食，正火而相伤，则火且害土以成痰。痰成而复伤其胃土，则火且迷心，轻则成呆，而重则发厥矣。起居失节，则胃中劳伤，不生气而生痰。一时成呆者，乃痰迷于心脘之下，尚未直入于心包之中也。倘入心包，则人且立亡矣。治法宜生其胃气，而佐之消痰之品，则痰迷可以再开，不必竟治其呆也。方用启心救胃汤：人参（一两） 茯苓（一两） 白芥子（三钱） 菖蒲（一钱） 神曲（三钱） 半夏（二钱） 南星（二钱） 黄连（一钱） 甘草（一钱） 枳壳（五分）

　　水煎服。一剂而痰解，再剂而神清，三剂而呆病如失，不再呆也。

　　此方全去救心，正所以救胃也。盖胃为心之子，心气既清，而胃气安有不清者乎?母清而子亦清也。设作呆病治之，亦用附子斩关直入，则火以助火，有顷刻发狂而死矣。总之呆病成于岁月之久，而不成于旦夕之暂，若一时而成呆者，非真呆病也。故久病宜于火中补胃以消痰，而猝病宜于寒中补胃以消痰，又不可不知也。

　　此症用指迷汤亦效。

　　人参（五钱） 白术（一两） 半夏 神曲（各三钱） 南星 甘草（各一钱） 陈皮 菖蒲（各五分） 附子（三分） 肉豆蔻（一枚）

　　水煎服。四剂愈。

　　卷之四

　　呃逆门（五则）

　　人有忽然呃逆不止，为是寒气相感，谁知是气逆而寒入之也。然气之所以不顺，乃气之不足也。盖丹田之气足，则气守于下焦而气顺，丹田之气不足，则气奔于上焦而气逆矣。呃逆虽是小症，然治之不得法，往往有变成危症，而不可救，正徒散其寒而不补其气也。治法宜大补其丹田之气，而少佐之以祛寒之药。则气旺而可以接续，寒祛而足以升提，故不必止呃逆而呃逆遂自止也。方用定呃汤：人参（三钱） 白术（五钱） 丁香（五分） 陈皮（五分） 茯苓（五钱） 沉香末（一钱） 牛膝（一钱） 水煎服。一剂而呃逆止矣。

　　参、苓、白术纯是补气回阳之药，丁香祛寒，沉香、牛膝降入丹田以止其逆，逆气既回，而呃声自定。孰谓补气之药，非即转气之汤哉!此症用加味六君子汤亦妙。

　　人参 半夏 苏叶（各一钱） 白术 茯苓（各三钱） 陈皮（五分） 甘草（三分） 丁香（二分） 水煎服。一剂即止呃，二剂全愈。

　　人有痰气不清，一时作呃逆之声者，人以为火逆作祟也。夫火逆之痰，口必作渴，今不渴而呃逆，仍是痰气之故，而非火邪之祟也。夫痰在胃口，而呃逆在丹田，何以能致此耶?盖丹田之气欲升，而痰结胸中以阻之。此种呃逆较虚呃者甚轻，治法消其痰气，而呃逆自除，方用二陈汤加减治之。

　　人参（五分） 陈皮（五分） 半夏（一钱） 甘草（三分） 浓朴（一钱） 茯苓（三钱）

　　水煎服。一剂即愈。

　　二陈汤为治痰之妙剂，加入人参、浓朴于补气之中而行降气之药，自能祛痰于上焦，达气于下焦也。

　　此症亦可用加味六君子汤治之。

　　人有口渴饮水忽然呃逆者，非水气之故，乃火气之逆也。人若胃火太盛，必大渴呼水矣，今但渴而不大饮水者，乃胃火微旺，而胃气犹虚也。故饮水虽快，而多则不能易消，火上冲而作呃逆耳。治法宜补其胃中之土，而降其胃中之火，则胃气之安，而胃火自息，呃逆亦自止矣。方用平呃散：玄参 白术（各五钱） 人参（二钱） 茯苓 甘菊花 麦冬（各三钱） 甘草（五分）

　　水煎服。一剂即平。

　　此方降胃火而又不耗胃气，所以奏功实神。倘以为胃火之盛，而轻用石膏，虽亦能取胜，而终于胃土有伤，呃逆除而他病又生矣，不若此方之和平而又神也。

　　此症用两宜汤亦妙。

　　人参（二钱） 茯苓 白术（各五钱） 甘草 泽泻 黄连（各一钱） 肉桂（三分） 陈皮（五分） 天花粉（二钱） 柴胡（三分）

　　水煎服。二剂愈。

　　人有气恼之后，肝又血燥，肺又气热，一时呃逆而不止，人以为火动之故也，谁知亦是气逆而不舒乎。盖肝性最急，一拂其意，则气必下克脾土，而脾土气闭，则腰脐之间不通，气乃上奔于咽喉，而作呃逆矣。倘亦用降火降气之药，则呃逆更甚，必须用散郁之剂，而佐以消痰润肺之药，始为得之。方用解呃丹：茯神（三钱） 白芍（三钱） 当归（二钱） 白术（五钱） 苏叶（五分） 麦冬（五钱） 白芥子（三钱） 柴胡（一钱）

　　水煎服。一剂而呃逆即止。

　　此方为散郁之神方，不特治呃逆已也。用白术以利腰脐之气，用柴、芍、当归以舒肝胆之气，用苏叶、麦冬以润肺金之气，用茯神以通心与膀胱之气，用白芥子以宣膜膈之气，是一身上下之气尽行流通，又何虞下焦之气不上升于咽喉乎!故一剂而收功也。

　　此症亦可用平顺散：柴胡 甘草 乌药（各一钱） 白芍（三钱） 香附 白芥子 川芎（各二钱） 砂仁（一粒）

　　水煎服。二剂即止。

　　人有呃逆时作时止者，乃气虚而非气滞也。夫气旺则顺，气衰则逆，五行之道也，凡逆之至者，皆衰之极耳。惟是气衰而呃逆者，不比痰呃与火呃也，补其气之虚，而呃逆自止。

　　倘不知补气，而惟从事于消痰降火，则轻必变重，而重必入死矣。况痰火之呃，亦虚而致，不惟寒呃之成于虚也。方用六君子汤加减治之。

　　人参（三钱） 白术（一两） 茯苓（三钱） 陈皮（一钱） 甘草（三分） 半夏（二钱） 柿蒂（三枚）

　　水煎服。连服三剂而呃逆自除。

　　此方乃治胃之圣剂，胃气弱而诸气皆弱，胃气旺而诸气皆旺，故补胃气正所以补诸气也，气既旺矣。加以柿蒂之能转呃，自然气转于须臾，而呃逆顿止矣。且胃又多气之腑也，诸气之逆皆从胃始，然则诸气之顺，何独不由胃始哉。

　　此症亦可用加味术苓汤：人参 白术（各五钱） 茯苓（三钱） 半夏（二钱） 竹沥（一合） 附子（三分）

　　水煎服。二剂愈。

　　卷之五

　　关格门（五则）

　　人有病关格者，食至胃而吐，欲大小便而不能出，眼睛红赤，目珠暴露，两胁胀满，气逆拂抑，求一通气而不可得，世以为胃气之太盛，而不知乃肝气之过郁耳。夫关格之症，宜分上下，一上格而不得下，一下关而不得出也。今上既不得入，而下又不得出，是真正关格，死生危急之症也。治之原有吐法，上吐则下气可通。今不必用吐药而先已自吐，是用吐药无益矣。若用下导之法，则上既无饮食下胃，而大肠空虚，即用导药，止可出大肠之糟粕硬屎，而不能通小肠膀胱之气，是导之亦无益也。必须仍用煎药和解为宜，但不可遽然多服，须渐渐饮之，初不受而后自受矣。方用开门散：白芍（五钱） 白术（五钱） 茯苓（三钱） 陈皮（一钱） 当归（五钱） 柴胡（三钱） 苏叶（一钱）

　　牛膝（三钱） 车前子（三钱） 炒栀子（三钱） 天花粉（三钱） 水煎一碗，缓缓呷之，一剂而受矣。一受而上关开，再剂而下格亦通。

　　此方直走肝经以解郁，郁解而关格自痊，所谓扼要争奇也。倘用香燥之药，以耗胃气，适足以坚其关门而动其格据矣。

　　此症用通关散亦效。

　　白芍（五钱） 茯苓（三钱） 甘草 枳壳 神曲（各三分） 白豆蔻（一枚） 川芎（二钱） 生姜汁（半合） 柴胡（一钱） 水煎服。一剂即开，二剂愈。愈后须用补肾之剂。

　　人有无故而忽然上不能食、下不能出者，胸中胀急，烦闷不安，大小便窘迫之极，人以为关格之症也，谁知是少阳之气不通乎。夫少阳胆也，胆属木，木气最喜舒泄，因寒气所袭，则木不能条达，而气乃闭矣。于是上克胃而下克脾，脾胃畏木之刑，不敢去生肺气，而并生大肠之气矣。肺金因脾胃之气不生，失其清肃之令，而膀胱、小肠无所凛遵，故一齐气闭矣。此症原可用吐法，一吐而少阳之气升腾可愈。其次则用和解之法，和其半表半里之间，而胆木之郁结自通。二法相较，和胜于吐，吐必伤五脏之气，而和则无损五脏之气也。方用和解汤：柴胡（一钱） 白芍（三钱） 甘草（一钱） 枳壳（五分） 薄荷（一钱） 茯神（三钱） 丹皮（二钱）

　　当归（三钱）

　　水煎服。缓缓服之，三剂则可以开关矣。上关一开，而下格自愈。

　　此方乃逍遥散之变方也。逍遥散有白术、陈皮，未尝不可开关。余改用薄荷、枳壳、丹皮者，直入肝经之药，取其尤易于开郁也。此方全不开关，而关自开者，正以其善于解郁也。

　　此症用宽缓汤亦妙。

　　柴胡 茯苓（各二钱） 当归（三钱） 白芍（五钱） 甘草 苏叶 黄芩（各一钱） 竹叶（三十片）

　　水煎服。二剂愈。

　　人有吐逆不得饮食，又不得大小便，此五志厥阳之火太盛，不能营于阴，遏抑于心胞之内，头上有汗，乃心之液外亡，自焚于中也。存亡之机，间不容发，此关格最危之症，人以为气之不通也，欲用麝香、片脑之类，以劫开其门，必至耗散真气，反致归阴矣。法宜调其营卫，不偏阴偏阳，一味冲和，毋犯胃气，使其脏腑自为敷布，不必问其关从何开，格从何启，一惟求之中焦握枢而运，以渐透于上下之间，自能营气前通，卫气不闭，因其势而利导之，庶无 格耳。方用和中启关散：麦冬（五钱） 人参（五分） 甘草（五分） 柏子仁（三钱） 滑石（敲碎，一钱） 黄连（一钱）

　　白芍（五钱） 桂枝（三分） 天花粉（一钱五分） 水煎服。一剂而上吐止，再剂而下闭通矣。

　　此方解散中焦之火，更能舒肝以平木，木气既平，而火热自减。内中最妙者，用黄连与桂枝也。一安心以交于肾，一和肾而交于心，心肾两交，则营卫阴阳之气，无不各相和好，阴阳既和，而上下二焦安能坚闭乎，此和解之善于开关也。

　　此症用黄连启心汤亦效。

　　人参（一钱） 白术 丹皮（各三钱） 黄连 玄参（各二钱） 甘草（一钱） 桂枝（三分）

　　半夏（五分） 柴胡（三分） 水煎服。二剂愈。

　　人有上吐下结，气逆不顺，饮食不得入，溲溺不得出，腹中作疼，手按之少可，人以为此寒极而阴阳易位，其脉必涩而伏也。法当吐，不吐则死。然而不必吐也，夫上部无脉下部有脉，吐之宜也，以食填塞于太阴耳。今脉涩而伏，非无脉之比，况所食之物，已经吐出，是非食填太阴也。吐之不重伤脾胃之气，以坚其闭塞乎。

　　夫胃气之所以不开，与大小肠、膀胱之所以闭结者，由于肾气之衰也。胃为肾之关门，肾之气不上，则胃之关必不开。肾主大小便、膀胱之气化，亦肾气化之也。肾气不通于三经，则便溲何从而出然则上下开阖之权衡全在乎肾也。治法必须大补其肾中之水火。肾中之水火足，而关格不治而自愈矣。方用水火两补汤：熟地（一两） 山茱（四钱） 茯神（五钱） 车前子（三钱） 人参（二钱） 麦冬（一两） 五味子（五分）

　　肉桂（一钱） 白术（五钱） 牛膝（三钱） 水煎服。连服二剂，上吐止而下结亦开矣，再服四剂全愈。

　　此方补肾中之水火，而又能通肾中之气。气足而上自达于胃，下自达于膀胱、大小肠矣。倘用香燥之药以救胃，则胃气愈伤；倘用攻利之药以救膀胱、大小肠，则膀胱、大小肠愈损，何日是开关解格之日哉。

　　此症用化肾汤亦神效。

　　熟地（二两） 肉桂（二钱） 水煎服。一剂即通，二剂全愈。

　　人有一时关格，大小便闭结不通，渴饮凉水，少顷即吐，又饮之又吐，面赤唇焦，粒米不能下胃，饮一杯吐出杯半，脉亦沉伏，人以为脉绝也，谁知是格阳不宣，肾经寒邪太盛之故乎。夫肾属少阴，喜温而不喜寒也。寒邪入肾则阳无所附，阳欲杜阴而不能，阴且格阳而愈胜，于是阳不敢居于下焦，而尽逆冲于上焦咽喉之间，难于容物而作吐矣。夫阳宜阴折，热宜寒折，似乎阳热在上，宜用阴寒之药以治之。

　　然而阳热在上，而下正阴寒也，用阴寒以折阴寒，正投其所恶也，不特无功，而反有大害。盖上假热而下真寒，非用真热假寒之法从治之，断不能顺其性而开其关也。

　　方用白通汤治之。

　　方中原是大热之味，得人尿、猪胆以乱之，则下咽觉寒，而入腹正热，阳可重回，而阴可立散，自然脉通而关启矣。然后以大剂八味汤投之，永不至关再闭而吐再发也。

　　此症用加味术桂汤亦神效。

　　白术（一两） 肉桂（一钱） 甘草（一分） 人参（二钱） 丁香（一钱） 水煎，加人尿半碗，探冷服之，一剂即安。

　　卷之五

　　中满门（四则）

　　人有饮食之后，胸中倒饱，人以为多食而不能消，用香砂枳实等丸消导之，似觉少快，已而又饱，又用前药，久久不已，遂成中满之症。腹渐高硕，脐渐突出，肢体渐浮胀，又以为臌胀，用牵牛、甘遂之药，以逐其水。内原无水湿之邪，水未见出，而正气益虚，胀满更急，又疑前药不胜，复加大黄、巴豆之类下之。仍然未愈，又疑为风邪固结于经络，用龙胆、茵陈、防风、荆芥之类，纷然杂投，不至于死不已。犹然开鬼门、泄净府，持论纷纭，各执己见，皆操刀下石之徒也。谁知中满之症，实由于脾土之衰，而脾气之衰，又由于肾火之寒也。倘用温补之药，早健其脾气，何至如此之极哉。方用温土汤：人参（一钱） 白术（三钱） 茯苓（三钱） 萝卜子（一钱） 薏仁（三钱） 芡实（五钱）

　　山药（五钱） 肉桂（三分） 谷芽（三钱） 水煎服。一剂而觉少饱，二剂而觉少宽矣，数剂之后，中满自除。

　　此方但去补脾，绝不消导以耗其气。盖中满之病，未有不因气虚而成者。不补脾胃之气，则胀从何消？况方中加入萝卜子最妙，助参、术以消胀，不辅参、术以添邪；又有茯苓、薏仁、芡实、山药之类，益阴以利水，水流而正气不耗，自然下泽疏通，而上游无阻滞之虞矣。第恐水寒冰冻，则溪涧断流，又益以肉桂，于水中生火，则土气温和，雪消冰泮，尤无壅塞之苦也。奈何惟事于消导，遂成不可救药之病哉。

　　此症用术苓加桂汤：白术（一两） 茯苓（五钱） 肉桂（一钱） 水煎服。

　　人有未见饮食则思，既见饮食则厌，乃勉强进用，饱塞于上脘之间，微微胀闷，此不止胃气之虚。而心包之火正衰也。心包为胃土之母，母气既衰，何能生子，心包之火不足，又何能生胃哉。故欲胃之能食。必须补胃土，而兼补心包之火也。方用生胃进食汤：人参（三钱） 白术（三钱） 炒枣仁（五钱） 远志（八分） 山药（三钱） 茯苓（三钱） 神曲（五分）

　　良姜（五分） 萝卜子（一钱） 枳壳（五分） 干姜（炒黑，一钱） 水煎服。

　　此方治胃，无非治心包也。心包与胃，原是子母，何必分治之乎？不治中满而中满自除，此补火之胜于补土也。

　　此症用调饥散亦妙。

　　人参（五分） 山药（一两） 白芍（三钱） 甘草（五分） 肉桂（一钱） 菖蒲（五分） 肉豆蔻（一枚）

　　炒枣仁（三钱） 水煎服。十剂愈。

　　人有中心郁郁不舒，久则两胁饱满，饮食下喉，即便填胀，不能消化，人以为臌胀之渐也，而不知皆气滞之故。倘用逐水之药，必且更甚；用消食之药，亦止可取一时之快，而不能去永久之胀也。法宜开郁为主。然而气郁既久，未有不气虚者也，使仅解其郁，而不兼补其气，则气难化食，胀何以消？方用快膈汤：人参（一钱） 茯神（五钱） 白芍（三钱） 白芥子（二钱） 萝卜子（五分） 槟榔（三分） 神曲（五分）

　　枳壳（三分） 柴胡（五分） 薏仁（三钱） 浓朴（三分） 水煎服。一、二剂轻，四剂全愈。

　　此方解郁而无刻削之忧，消胀而无壅塞之苦，攻补兼施，自易收功也。

　　此症用抒胀汤亦妙。

　　神曲（三钱） 柴胡（五分） 白芍（三钱） 茯苓 萝卜子（各一钱） 浓朴 人参（各五分）

　　白豆蔻（三枚） 苏叶（八分） 白芥子（二钱） 水煎服。十剂愈。

　　人有患中满之病，饮食知味，但多食则饱闷不消，人以为脾气之虚，谁知是肾气之虚乎。腹中饱闷，乃虚饱而非实饱，若作水肿治之，则丧亡指日矣。盖脾本属土，土之能制水者，本在肾中之火气。土得火而坚，土坚而后能容物，能容物即能容水也。惟肾火既虚，而土失其刚坚之气，土遂不能容物而容水，乃失其天度之流转矣，故腹饱而作满，即水臌之渐也。人不知补肾火以生脾土，反用泻水之法以伤脾，无异决水以护土，土有不崩者哉？是治肾虚之中满，可不急补其命门之火乎。

　　然而径补其火，则又不可，以肾火不能自生，生于肾水之中也。但补火而不补水，则孤阳不长，无阴以生阳，即无水以生火也。或疑土亏无以制水，又补肾以生水，不益增波以添胀哉？不知肾中之水，乃真水也，邪水欺火以侮土，真水助火以生土，实有不同。故肾虚中满，必补火以生土；又必补水以生火耳。方用金匮肾气丸：茯苓（六两） 附子（一枚） 牛膝（一两） 肉桂（一两） 泽泻（二两） 车前子（一两五钱）

　　山茱萸（二两） 山药（四两） 牡丹皮（一两） 熟地（三两）各为末，蜜为丸。每日早晚白滚水送一两。初服少胀，久服胀除而满亦尽消。

　　补火之圣药也。群药之内，利水健脾之味多于补阴补火者，虽意偏于补火，而要实重于救脾，补火者正补脾也。故补阴不妨轻，而补脾不可不重耳。

　　此症用熏脾汤亦佳。

　　熟地 白术（各五钱） 山茱萸（四钱） 破故纸（一钱） 杜仲（三钱） 附子（五分）

　　水煎服。二剂而饱闷除，十剂全愈。

　　卷之五

　　翻胃门（五则）

　　人有饮食入胃而即吐者，此肝木克胃土也，用逍遥散加吴茱萸炒黄连治之，随手而愈。而无如人以为胃病也，杂用香砂消导之剂，反伤胃气，愈增其吐；又改用下药不应，复改用寒凉之味，以降其火，不独胃伤而脾亦伤矣；又改用辛热之药，以救其寒，又不应，始悟用和解之法，解郁散邪，然已成噎膈之症矣。夫胃为肾之关门，肾中有水，足以给胃中之用，则咽喉之间，无非津液可以推送水谷；肾水不足，力不能润灌于胃中，又何能分济于咽喉乎？咽喉成为陆地，水干河涸，舟胶不前，势所必至。且肾水不足，不能下注于大肠，则大肠无津以相养，久必瘦小而至艰涩；肠既细小艰涩，饮食入胃，何能推送？下既不行，必积而上泛，不特上不能容而吐，抑亦下不能受而吐也。治法必须大补其肾中之水。方用济艰催 汤：熟地（二两） 山茱（一两） 当归（二两） 牛膝（三钱） 玄参（一两） 车前子（一钱）

　　水煎服。一日一剂，十剂必大顺也。

　　此方纯补精血，水足而胃中有津，大肠有液，自然上下相通而无阻滞之患。譬如河漕水浅，舟楫不通，粮糈不能输运，军民莫不 徨而喧哗扰嚷。忽见大雨滂沱，河渠、沟壑无非汪洋大水，则大舸巨舶，得以装载糗粮，自然人情踊跃，关门大开，听其转运，而无所留难也。

　　此症用制肝散亦效甚。

　　白芍（一两） 吴茱萸（五分） 黄连（一钱） 茯苓（五钱） 水煎服。二剂即愈，何至变成噎膈哉。

　　人有朝食暮吐，或暮食朝吐，或食之一日至三日而尽情吐出者，虽同是肾虚之病，然而有不同者：一食入而即吐，一食久而始吐也。食入而即吐者，是肾中之无水；食久而始吐者，乃肾中之无火也。盖脾胃之土，必得命门之火以相生，而后土中有温热之气，始能发生以消化饮食。倘土冷水寒，结成冰冻，则下流壅积，必返而上越矣。治法宜急补肾中之火，然而单补其火，则又不可。肾火非肾水不生，肾火离水则火又亢炎矣。况上无饮食之相济，则所存肾水亦正无多，补火而不兼补其水，焚烧竭泽，必成焦枯之患，济之以水，毋论火得水而益生，而水亦得火而更生。

　　水火既济，自然上下流通，何至有翻胃之疾哉。方用两生汤：肉桂（二钱） 附子（一钱） 熟地（二两） 山茱萸（一两） 水煎服。一剂而吐减半，再剂而吐更减，连服四剂则吐止矣，服十剂而全愈也。

　　此方水火两旺。脾胃得火气而无寒冷之虞，得水气而无干涩之苦，自然上可润肺而不阻于咽喉，下可温脐而不结于肠腹矣。或谓下寒者多腹痛反胃，既是肾寒，正下寒之谓也，宜小腹作痛矣，何以食久而吐之病，绝不见腹痛，岂肾寒非欤？不知寒气结于下焦，则腹必疼痛，今反胃之病，日日上吐，则寒气尽从口而趋出矣，又何寒结之有？此症用加味化肾汤亦神效。

　　熟地（二两） 山茱萸（一两） 肉桂（三钱） 巴戟天（五钱） 水煎服。二剂吐轻，十剂全愈。

　　人有时而吐，时而不吐，吐则尽情吐出，此症有似于反胃而非翻胃也。此种之病，妇人居多，男子独少，盖因郁而成之也。夫郁则必伤其肝木之气，肝伤，木即下克脾胃，肝性最急，其克土之性，亦未有不急者。其所克之势，胃土若不能受，于是上越而吐。木怒，其土之不顺受也，于是挟其郁结之气卷土齐来，尽祛而出，故吐之不尽不止。其有时而不吐者，因木气之少平耳。治法不必止吐，而惟在平肝。

　　方用逍遥散：柴胡（一钱） 白芍（五钱） 茯神（三钱） 白术（一钱） 当归（三钱） 陈皮（三分）

　　甘草（一分） 水煎服。一剂而吐少止，再剂而吐全愈。愈后，仍以济艰催 汤，减半分两调理可也。

　　盖逍遥散解郁之后，其木枯渴可知。随用济艰催 汤急救其水，则木得润而滋荣，自然枝叶敷荣矣，何至拂郁其性而作吐哉。

　　此症用增减逍遥散亦神效。

　　白芍（五钱） 茯苓 白术（各三钱） 陈皮 柴胡 神曲（各一钱） 白豆蔻（一粒）水煎服。

　　四剂愈。

　　人有胃中嘈杂，腹内微疼，痰涎上涌而吐呕，日以为常，盖虫作祟，非反胃也。

　　夫人有水湿之气，留注于脾胃之间，而肝木又旺，来克脾胃之土，则土虚而生热，此热乃肝木之火，虚火也。土得正火而消食，土得虚火而生虫。虫得肝木之气，其性最急，喜动而不喜静，饥则微动而觅食，饱则大动而跳梁，挟水谷之物，兴波鼓浪而上吐矣。然但吐水谷而不吐虫者，何故？盖肝木之虫最灵，畏金气之克，居土则安，入金则死。故但在胃而翻腾，不敢越胃而游乐，祛水谷之出胃，而彼且掉头而返，恐出于胃为肺金之气所杀也。治法必用杀虫之药，佐以泻肝之味。然而泻肝杀虫之药，未免寒凉克削，肝未必遽泻而脾胃先已受伤，脾胃受伤而虫亦未能尽杀。

　　必须于补脾健胃之中，而行其斩杀之术，则地方宁谧，而盗贼难以盘踞，庶几可尽戮无遗，常静而不再动也。方用健土杀虫汤：人参（一两） 茯苓（一两） 白芍（一两） 炒栀子（三钱） 白薇（三钱） 水煎半碗，加入黑驴溺半碗，和匀饥服。一剂而吐止，不必再剂，虫尽死矣。

　　夫驴溺何以能杀虫而止吐也？驴性属金，虫性畏金，故取而用之。世人有单用此味而亦效者，然而仅能杀虫而不能健土。土弱而肝木仍旺，已生之虫虽死于顷刻，而未生之虫，不能保其不再生也。健土杀虫汤，补脾胃以扶土，即泻肝以平木，使木气既平，不来克土，且土旺而正火既足，则虚邪之火无从而犯，虚热不生，而虫又何从而生乎。况方中栀子、白薇原是杀虫之圣药，同驴溺用之，尤能杀虫于无形。

　　此拔本塞原之道，不同于单味偏师，取胜于一时者也。

　　此症用锄种汤亦神效。

　　楝树根（一两） 槟榔 浓朴 炒栀子 百部（各一钱） 白术 茯苓 使君子肉（各三钱）

　　水煎服。服后不可用饮食，须忍饥半日，尤不可饮茶水。二剂虫尽死而愈。

　　人有食后必吐出数口，却不尽出，膈上时作声，面色如平人，人以为脾胃中之气塞也，谁知是膈上有痰血相结而不散乎。夫膈在胃之上，与肝相连，凡遇怒气，则此处必痛。以血之不行也，血不行则停积，而血成死血矣。死血存于膈上，必有碍于气道，而难于升降。气血阻住，津液遂聚而成痰，痰聚而成饮，与血相搏而不静，则动而成声。本因气而成动，又加食而相犯，势必愈动而难安，故必吐而少快也。至食已入胃，胃原无病，胃自受也，宁肯茹而复吐乎，此所以既吐而又不尽出耳。然则治法，但去其膈上之痰血，而吐病不治而自愈也。方用瓜蒂散加味吐之。

　　瓜蒂（七枚） 萝卜子（三钱） 韭菜汁（一合） 半夏（三钱） 天花粉（三钱） 甘草（三钱）

　　枳壳（一钱） 人参（一钱） 水煎服。一剂即大吐，去痰血而愈，不必二剂也。

　　瓜蒂散原是吐药，得萝卜子、枳壳以消食，得半夏、天花粉以荡痰，得韭汁以逐血。诚恐过于祛除，未免因吐而伤气，又加入人参、甘草以调和之，使胃气无损，则积滞易扫，何至恶食而再吐哉。此非反胃，因其食后辄吐，有似于反胃，故同反胃而共论之也。

　　此症用清膈散甚佳。

　　天花粉 桑白皮（各三钱） 生地 白芍（各五钱） 红花（三钱） 桃仁（十个） 杏仁（十个）

　　枳壳（五分） 甘草（一钱） 紫菀（一钱） 水煎服。四剂全愈。

　　卷之五

　　臌胀门（七则）

　　人有两足跗上先肿，渐渐肿胀至腹，按胀上如泥之可搏，小便不利，大便反结，此由土气之郁，非水肿也。人生脾胃之气健旺，则土能克水，而水自灌注于经络，两不相碍也。惟脾胃气虚，则土不能转输水精于上，而胃中之水积而不流，于是浸淫于表里、皮毛而无所不到也。然而脾胃气虚，非脾胃之故也。由于肾气之虚，则土无升腾之气，而土乃郁而不伸，力不能制水，使水来相侮，而脾胃之气愈虚也。

　　夫肾司开阖，肾气从阳则开，肾气从阴则阖；阳太盛则水道大开，阴太盛则水道常闭；阳为肾中之火，而阴为肾中之寒也。肾寒则脾胃亦寒，水畏热而不畏寒，此寒土之所以难制水也。然则治水肿之法，乌可舍补肾之火，而他求蓄水之土哉。虽然水势滔天，补火以生土，迂缓而难以决排；放水以全土，利便而易于蓄泄。故补肾中之火，可治久病之水臌；泄脾胃中之水，实益初病之水胀也。下体胀而上身未胀，正初起之病，宜急泄其水之为得。方用泄水至神汤：大麦须（二两） 茯苓（一两） 白术（二两） 小赤豆（三钱） 水煎服。一剂而腹必雷鸣，泻水如注，再剂而水尽泄无遗，不必三剂也。

　　论理，牵牛、甘遂之方未尝不可用，但虑世人天禀日薄，而脾、胃、肾三经多虚，恐不胜药力之过迅，故改立此方，于补中泻水，正气无伤而邪水尽出之为妙。

　　方中白术、茯苓健脾胃之土，又能通脾胃之气。则土之郁可解，土郁既解，力足以制水矣。况大麦须能消无形之水，赤小豆能泄有形之湿，合而相济，自能化水，直出于膀胱，由尾闾之间尽泻而出也。

　　此症用冬瓜汤亦甚效。

　　冬瓜一个，煎水十碗。另用白术（三两） 车前子（五钱） 肉桂（二钱） 将冬瓜水煎汤二碗。先用一碗，少顷又用一碗。其水从大便而出，一剂而胀肿全消。

　　人有水肿既久，遍身手足俱胀，面目亦浮，口不渴而皮毛出水，手按其肤如泥，此真水臌也，乃土气郁塞之甚故耳。夫土本克水，何为反致水侮？盖土虚则崩，土崩则淤泥带水而流缓，于是日积月累，下焦阻滞，而水乃上泛。脾胃之中原能藏水，然水过于多，则脾胃不能受，乃散布于经络皮肤矣。迨至经络皮肤不能受，势不得不流渗于皮肤之外，泛滥于一身。不用下夺之法，何以泻滔天之水哉。方用决水汤：车前子（一两） 茯苓（二两） 王不留行（五钱） 肉桂（三分） 赤小豆（三钱） 水煎服。一剂而小便如注不绝，二剂而肿胀尽消矣。

　　论理用鸡屎醴逐水，亦有神效。然而鸡屎醴逐水，从大便而出，而此方逐水，从小便而出也。水从大便出者其势逆，水从小便出者其势顺。逆则效速而气伤，顺则效缓而气固。此方利水从小便而出，利其膀胱也。凡水必从膀胱之气化，而后由阴器以出。土气不宣，则膀胱之口闭，吾用王不留行之迅药以开其口，加入肉桂，引车前、茯苓、赤小豆直入膀胱而利导之。茯苓、车前虽利水而不耗气，而茯苓且是健土之药，水决而土又不崩，此夺法之善也。至于脐突、手掌无纹，用此方尚可救也。惟是服此方泻水而愈，必须禁用食盐一月，倘不能禁，则又胀矣。胀则不可再治也。

　　此症亦可用冬瓜汤更加刘寄奴一两、茯苓一两，服之亦水泻而愈。

　　人有气喘作胀，腹肿，小便不利，大便亦溏，渐渐一身俱肿，人以为水臌也，不知乃肺、脾、肾三经之虚也。夫水气不能分消，大都病在胃，然胃之所以病者，正由于三经之虚耳。胃为水谷之海，凡水入于胃为归，盖五脏六腑之大源也。但胃能容水而不能行水，所恃脾之散水以行于肺，肺之通水以入于膀胱，肾之化水而达于小肠也。惟脾虚则不能散胃之水精于肺，而病在中矣；肺虚则不能通胃之水道于膀胱，而病在上矣；肾虚则不能司胃之关门，时其输泄，而病在下矣。三经既虚，而胃中积水浸淫，遂遍走于经络皮肤，而无所底止矣。治法补其三经之气，而胃气自旺，胃气旺而肿胀尽消。方用消胀丹：白术（三钱） 茯苓（一两） 麦冬（五钱） 熟地（五钱） 山药（一两） 芡实（五钱）

　　苏子（一钱） 水煎服。

　　一剂而喘少定，二剂而胀渐消，十剂而小便利，二十剂而一身之肿无不尽愈也。

　　方中白术、茯苓以健其脾土，麦冬、苏子以益其肺金，熟地、山药、芡实以滋其肾水，自然脾气旺而不至健运之失职，肺气旺而不至治节之不行，肾气旺而不至关门之不开，水自从膀胱之府而尽出于小肠矣，安得而再胀哉。

　　此症用百合消胀汤亦效。

　　白术 芡实（各一两） 茯苓 百合（各五钱） 山药（一两） 肉桂（二钱） 人参（三钱） 水煎服。

　　十剂少愈，三十剂全愈。

　　人有腰重脚肿，小便不利，或肚腹肿胀，四肢浮肿，喘急痰盛，不可以卧，此肺、肾俱虚之病，非臌胀也。夫水症多是脾胃之虚，兹何以肺、肾之虚亦成水胀耶？不知肺虚必盗脾胃之气，而肾虚则不能生脾胃之气。二经既虚，则脾胃之气更虚，土难生金，而肺之气化不行，而肾之关门不开矣。于是水不能消而泛滥，一如水肿之病也。治法似宜补肺而兼补肾，然而补肺又不若竟补肾之为得。盖肺虽生肾，然止能生肾水，而不能生肾火也；脾胃必得肾火以相生，水气必得肾火以相化；况补肾则肺不必来生肾水，而肺金自安矣，是补肾即所以补肺也。方用金匮肾气丸：茯苓（十两） 附子（一个） 牛膝（三两） 官桂（二两） 熟地（四两） 山药（六两） 丹皮（二两）

　　泽泻（四两） 车前子（三两） 山茱萸（二两） 各为末，蜜为丸。每日早晚白滚水各送下一两。服三日而小便利，再服三日而腰轻，服十日而上下之肿尽消，服二十日而喘急痰盛无不尽除，服一料完全愈。再服一料断不再发也。

　　此方经后人改窜分两，以致治肺肾之水胀多至不效，因世人畏茯苓、泽泻之过于泄水耳。不知水势滔天，既不用扫荡之药以决水，乃畏利导之品，而不用之以消水乎。故必须多用茯苓、车前为君，则水可泄之使从膀胱而下出。然而肾之关门不开，非附子、肉桂回阳助火，蒸动肾气，则关何以开；肾关不开，而胃之积水何以下哉。故必用桂、附以开关，关既开矣，则茯苓、车前、牛膝得尽利水而直下。又恐水过于利，未免损伤阴气，得熟地、山药、丹皮以佐之，则利中有补，阳得阴而生；则火无炎亢之虞，土有升腾之益。诚治水之神方，补土之妙药也。世人倘疑吾说之偏，而妄增药味，或更改轻重，断不能收功也。

　　此症用温肾消水汤亦效。

　　人参（三钱） 熟地（五钱） 山药（一两） 山茱萸（三钱） 茯苓（一两） 肉桂（二钱）

　　薏仁（五钱） 水煎服。二十剂即愈。

　　人有手足尽胀，腹肿如臌，面目亦浮，皮肤流水，手按之不如泥，但陷下成孔，手起而胀满如故，饮食知味，大便不溏泄，小便闭涩，气喘不能卧倒，人以为水臌之症，而不知乃肾水之衰也。真水足而邪水不敢横行，真水衰而邪水乃致泛决。况真水既衰，则虚火必盛，虚火既盛而真水力不能制，则火性炎上，三焦之火与冲脉之属火者，皆同群助逆，无不逆冲而上行矣。火既上冲，而水从火泛，上走于肺，喘嗽而不宁矣。卧主肾，肾气既逆，安得而卧耶。人至不得卧，则肺气夜不得归于肾之中，而肾之中水空而无非火气，则肺之气不敢久留于肾，仍归于肺经。母因子虚，则清肃之令不行于膀胱，于是，水入于膀胱之口而膀胱不受，乃散聚于阴络，随五脏六腑之虚者入而注之，不走小肠而走手足皮肤，而毛窍出水也。此种水症，必须补肾之水以制肾火，尤宜补肺之金以生肾水。盖肾水不能速生，惟助肺气之旺，则皮毛闭塞，而后肾气下行，水趋膀胱而不走腠理矣。方用六味地黄汤加麦冬、五味治之。

　　熟地（二两） 山茱萸（一两） 山药（一两） 茯苓（二两） 丹皮（六钱） 泽泻（一两）

　　麦冬（一两） 北五味（三钱） 水煎服。一剂可卧，二剂水如注，四剂而一身之肿尽消，十剂而诸症全愈。愈后服补肾肺之药，尤须戒色至一年，禁盐至三月，否则虽愈而必发也。

　　盖此症原有肾火，故补水而不必补火也。肾虚以致火动，肺虚以致水流，补其水则火自静，补其金则水自通，实有至理，而非泛然以作论也。

　　此症用健肾汤亦佳。

　　熟地 茯苓（各二两） 麦冬 莲子，连心（用各五钱） 芡实 山药（各一两） 水煎服。

　　二剂而胀消，十剂全消。

　　人有单腹胀满，四肢手足不浮肿，经数年不死者，非水臌也。盖水臌不能越两年，未有不皮肤流水而死者。今经数年不死，皮肤又不流血，岂是水臌之症？乃虫结于血之中，似膨而非臌也。夫此症何因而得？饮食之内或食生菜，而有恶虫之子，入腹而生虫；或食难化之物，久变为虫。血即裹之不化，日积月累，血块渐大，虫生遂多。所用食物止供虫食，即水谷入腹所化之血，亦为虫之外郭，而不能灌注于各脏腑矣。此等之症，最忌小便不利与胃口不健者，难以医疗。倘小便利而胃口开，均可治之。盖小便利者，肾气能通于膀胱也；胃口开者，心气能行于脾胃也。二脏之气有根，可用杀虫下血之药而无恐，以其本实未拨也。方用逐秽消胀汤：白术（一两） 雷丸（三钱） 白薇（三钱） 甘草（一钱） 人参（三钱） 大黄（一两）

　　当归（一两） 丹皮（五钱） 萝卜子（一两） 红花（三钱） 水煎服。一剂腹内必作雷鸣，少顷下恶物满桶，如血如脓，或有头无足之虫，或色紫色黑之状。又服一剂，大泻大下，而恶物无留矣。然后以人参一钱、茯苓五钱、薏仁一两、山药二两、白芥子一钱、陈皮五分、白术二钱，调理而安。

　　前方用攻于补之中，虽不至大伤脏腑，然大泻大下，毕竟元气少损。故秽尽之后，即以参、苓、薏、药之类继之，则脾气坚固，不愁亡阴之祸也。或问此等之病，既非水臌，初起之时，何以知其是虫臌与血臌也？吾辨之于面焉，凡面色澹黄之中，而有红点或红纹者是也；更验之于腹焉，凡未饮食而作疼，既饮食而不痛者是也。

　　苟面有红点、红纹与既饮食而不痛，即可用逐秽消胀汤减半治之，亦一剂而即愈也。

　　但下后毋论新久，必须忌盐者一月。苟若不忌，必至再病，则难治矣。

　　此症用雷逐丹亦神效。

　　雷丸（三钱） 当归 白芍（各五钱） 红花（一两） 雄黄 浓朴 槟榔（各二钱） 枳实 甘草（各一钱）

　　水煎服。一剂下恶秽一桶愈。

　　人有上身先肿，因而下体亦肿，久之一身尽肿，气喘嗽不得卧，小腹如光亮之色，人以为水臌已成，谁知是水臌之假症乎。夫湿从下受，未闻湿从上受者也。凡人脾土健旺，必能散精于肺，通调水道，下输膀胱，水精四布，五经并行，何致水气之上侵。惟脾土既虚，饮食不化精而化水，乃邪水而非真水也。真水既无所生，则肾中干涸无非火气，于是同任、冲之属火者俱逆而上出。是水从火溢，上积于肺而嗽、奔越于肺而喘，既喘且嗽，身自难卧；散聚于阴络而成跗肿，故先上肿而后下肿也。似乎治法亟宜治肾矣，然而火盛由于水衰，而水衰实先由于土衰也，补土其可缓乎。惟是既补脾以健土，必至燥肾以旺火，故补脾又必须补肾，而补肾又必须补脾，所贵二者之兼治也。方用二天同补丹：山药（一两） 芡实（一两） 茯苓（五钱） 白术（二两） 肉桂（三分） 诃子（一钱） 百合（五钱）

　　水煎服。二剂而喘嗽轻，又二剂而喘嗽止，十剂而肿胀消，再十剂全愈。

　　此方无一味非治脾之药，即无一味非补肾之药也。健其土而不亏夫肾，滋其水而不损于脾，两相分消而又两相资益，得利之功而无利之失，治水臌之假症，实有鬼神不测之妙也。

　　此症用芡术汤亦效。

　　白术 芡实（各二两） 茯苓（一两） 肉桂（一钱） 车前子（五钱） 水煎服。二剂轻，四剂又轻，十剂愈。

　　卷之五

　　厥症门（七则）

　　人有日间忽然发热，一时厥去，手足冰凉，语言惶惑，痰迷心窍，头晕眼昏，此阳厥也。乃阴血不归于阳气之中，而内热如焚，外反现假寒之象，故手足冷也。

　　此等之症，伤寒中最多。但伤寒之厥乃传经之病，必热至五、六日而发厥，非一日身热而即发厥者也，故不可用伤寒之法以治此等之厥。然而虽不同于伤寒，而内热之深，正未尝少异。夫厥乃逆也，逆肝气而发为厥；厥乃火也，逆火气而发为热。

　　热深而厥亦深，热轻而厥亦轻，故不必治厥也，治热而已矣。惟是厥发于日，阳离乎阴也。无阴则阳无所制，离阴则阳无所根据，阳在里而阴在表，自然热居中而寒现外矣。治法泻其在内之火，则内热自除而外寒自散。然而，火之有余仍是水之不足，泻火之中而佐之补水之味，则阳得阴而有和合之欢，断不至阴离阳而有厥逆之戾也。

　　方用安厥汤：人参（三钱） 玄参（一两） 茯苓（三钱） 白薇（一钱） 麦冬（五钱） 生地（五钱）

　　天花粉（三钱） 炒栀子（三钱） 白芍（一两） 柴胡（五分） 甘草（一钱） 水煎服。一剂而厥定，再剂而身凉矣。凡日间发厥之症，俱可治之，无不神效。

　　此方和合阴阳，实有调剂之妙。助阳气而不助其火，生阴气而不生其寒，祛邪而不损其正，解郁而自化其痰，所以定厥甚神，返逆最速也。

　　此症用黄连定厥汤亦效。

　　黄连（二钱） 当归（五钱） 麦冬（五钱） 玄参（一两） 贝母（三钱） 菖蒲（五分） 水煎服。

　　一剂即回，二剂愈。

　　人有夜间发热，一时厥逆昏晕如死人状，惟手足温和，喉中痰响，不能出声，此阴厥也。乃阳气虚而不能入于阴血之中，以致鬼神凭之，往往厥逆也。直中阴寒之症，多有一时发厥者，但彼乃阴寒而猝中，此乃阴热而暴亡，各有不同。阴寒之厥，手足筋脉多青，灌之水必吐；阴热之厥，手足筋脉多红，饮之水必不吐。阴寒之厥，身必不热，阴热之厥，身必不凉。以此辨之，不差毫发。故阴寒之厥，舍参、附无夺命之丹；阴热之厥，饮参、附即丧身之鸩。治阴热之厥，法宜补阴以助阳，使真阴足而邪阴自散，阳气旺而虚火自消。庶痰涎化，昏晕除，厥逆定矣。方用补阴助阳汤：玄参（一两） 麦冬（一两） 熟地（一两） 人参（二钱） 白芥子（五钱） 柴胡（一钱）

　　白芍（一两） 当归（一两） 白术（一两） 茯苓（五钱） 菖蒲（一钱） 水煎服。一剂而昏迷苏，再剂而痰涎化，三剂而厥逆回，则可生也，否则不可救矣。

　　此方补阴之药多于补阳。阴水足而阴火可散，阴火散而阳气可回，阴阳合而昏迷宜苏矣。倘服之而不效，是阴阳早已相脱，不能再续也，非前药之故耳。或曰阳气虚而离阴，是宜单补阳以入阴，今补阴以合阳，恐非治法。不知阳气虚而不能入于阴血之中者，以阴血之大燥，火盛而虚阳不敢入于阴耳，非阴血过多之谓也。苟补阳过胜，则阳旺而阴益消亡，此所以必须补阴以合阳，而万不可补阳以胜阴也。

　　况方中未尝无补阳之药，补阴居其七，补阳居其三，阴阳始无偏胜，而厥逆可援也。

　　此症用解晕神丹亦效。

　　人参 半夏（各二钱） 茯苓（五钱） 南星（一钱） 天麻 乌药 陈皮 菖蒲（各五分）

　　当归（三钱） 柴胡（一钱） 水煎服。

　　人有日间发厥，而夜间又厥，夜间既厥，而日间又复再厥，身热如火，痰涎作声，此乃阴阳相并之厥也。热多则厥亦多，用泻火之药，则热除而厥亦除矣。然而厥既有昼夜之殊，而热亦有阴阳之异，正未可徒泻夫火也。宜于泻阳之中，而用补阴之药；于抑阴之内，而用补阳之剂。庶几阳火得阴而消，阴火得阳而化。提阳出于阴，而日间无昏晕之虞；升阴入于阳，而夜间无迷眩之害也。方用旋转阴阳汤：人参（一钱） 白术（三钱） 白茯神（三钱） 白芍（五钱） 当归（三钱） 生地（五钱）

　　麦冬（三钱） 附子（一分） 炒栀子（二钱） 天花粉（三钱） 柴胡（一钱） 水煎服。

　　一剂而厥逆安矣，不必再剂也。

　　此方阴阳双补，痰火两泻，补泻兼施，不治厥而厥自定也。倘或补阴而不补阳，或泻阳而不抑阴，则阴阳必有偏胜，而痰火必致相争，变出非常，有不可救药者矣。

　　此症用息争汤亦甚效。

　　柴胡 神曲（各二钱） 甘草（一钱） 炒栀子 天花粉（各三钱） 茯苓（五钱） 生地（一两）

　　水煎服。一剂即安，二剂愈。

　　人有大怒之后，又加拂抑，事不如意，忽大叫而厥，吐痰如涌，目不识人，此肝气之逆，得痰而厥也。夫肝性最急，急则易于动怒，怒则气不易泄，而肝之性更急，肝血必燥，必求救于脾胃以纷取资。然而血不能以骤生，脾胃出水谷之液以予肝，未遑变血，势必迅变为痰以养肝。肝又喜血而不喜痰，痰欲入于肝而肝不受，必至痰阻于肝外，以封闭夫肝之窍矣。肝不能得痰之益，反得痰之损，则肝之燥结可知。既无津液之灌注，必多炎氛之沸腾，痰闭上而火起下，安得不冲击而成厥哉？治法宜去其痰而厥乃定也。然而去痰必须平肝，而平肝在于解怒。方用平解汤：香附（五钱） 当归（五钱） 天花粉（三钱） 半夏（二钱） 茯苓（三钱） 神曲（二钱）

　　麦芽（二钱） 炒栀子（二钱） 黄连（五分） 甘草（一钱） 水煎服。一剂厥轻，再剂厥定，三剂全愈。

　　此方解肝气之拂逆，实有神功。在清热而不燥，导痰而不峻也。

　　此症用三白散亦效。

　　白芍 川芎（各五钱） 栀子 茯神 天花粉（各三钱） 当归（五钱） 白豆蔻（二枚）

　　南星 菖蒲 枳壳（各一钱） 水煎服。二剂全愈。

　　人有怒，辄饮酒以为常，不醉不休，一日发厥，不知人事，稍苏犹呼酒号叫，数次复昏晕，人以为饮酒太醉故也，谁知是胆经之火动乎。夫肝与胆为表里，肝气逆则胆气亦逆，肝火动则胆火亦动。酒入脏腑必先入胆，酒渗入胆，则酒化为水矣。

　　然而酒性大热，饮酒过多，酒虽化水，而酒之热性不及分消，必留于胆中。况怒气伤肝，则肝火无所发泄，必分流而入于胆。胆得酒之热，又得肝之火，则热更加热矣。夫肝胆为心之母，母热必呼其子以解氛，自然胆热必移热以于心，而心不可受热，乃变而为厥矣。治法亟解心中之热，而心热非起于心也，仍须泻胆之热；而胆之热非本于胆也，仍须泻肝之热，以解酒之热而已。方用逍遥散加味治之。

　　柴胡（一钱） 白芍（一两） 茯苓（五钱） 白术（五钱） 甘草（二分） 陈皮（五分）

　　当归（二钱） 葛花（二钱） 炒栀子（三钱） 白芥子（三钱） 水煎服。一剂厥轻，二剂厥定，三剂全愈。

　　逍遥散治郁实奇。佐之栀子以泻火，益之葛花以解酒，加之白芥子以消痰。酒病未有不湿者，湿则易于生痰，去其湿而痰无党，去其痰而火无势。湿既无党，火又无势，虽欲再厥，其可得乎。方中所以多用茯苓、白术以辅助柴胡、白芍者，正此意也。

　　此症用醒 汤亦效。

　　干葛 柞木枝（各一钱） 人参（二钱） 茯神（三钱） 白芍（五钱） 黄连 半夏（各五分）

　　吴茱萸（二分） 水煎服。一剂即效，四剂愈。

　　人有一过午时，吐酸水一、二碗，至未时心前作痛，至申痛甚厥去，不省人事，至戌始苏，日日如是，人以为阴分之热也，谁知是太阳膀胱之经，有瘀血结住而不散乎。但小便不闭，是膀胱之气未尝不化也。气乃无形之物，无形能化，若有瘀血结住而不散者，以血有形，不比气之无形而可散也。未申之时，正气行膀胱之时也。

　　气行于血之中，而血不能行于气之内，所以作痛而发厥。欲活其血之瘀，非仅气药之能散也，必须以有形之物制血，则气可破血，而无阻滞之忧矣。方用逐血丹：当归尾（一两） 大黄（三钱） 红花（三钱） 桃仁（二十粒） 天花粉（三钱） 枳壳（五分）

　　浓朴（二钱） 丹皮（三钱） 水蛭（火 烧黑，一钱） 水煎服。一剂而瘀血通，二剂而瘀血尽散。

　　此方用水蛭同入于大黄、浓朴之中，以逐有形之血块，则病去如扫，而痛与厥尽去也。倘不用水蛭，虽亦能止厥定痛，而有形之血块终不能尽逐，必加入水蛭而建功始神，不可以此物为可畏而轻弃之，遗人终身之病也。

　　此症用破瘀丹亦神。

　　水蛭（炒干黑，二钱） 当归 白芍（各一两） 茯苓（三钱） 肉桂（三分） 桃仁（十四个）

　　生地（五钱） 枳壳（五分） 猪苓（一钱） 水煎服。二剂全愈。

　　人有忽然之间，如人将冷水浇背，陡然一惊，手足厥冷，遂不知人，已而发热，则渐渐苏省，一日三、四次如此，人以为祟乘之也，谁知乃气虚之极乎。夫气所以卫身者也，气盛则体壮，气衰则体怯。外寒之侵，乃内气之微也。内气既微，原不必外邪之袭，无病之时，常觉阴寒逼身，如冷水浇背，正显内气之微，何祟之来凭乎。然而内热之极，亦反生寒颤，所谓厥深热亦深，与气虚之极亦生寒颤者，似是而非，苟不辨之至明，往往杀人于顷刻，可不慎欤！辨之之法，大约内热而外寒者，脉必数而有力，而舌必干燥也；气虚而外寒者，脉必微而无力，而舌必滑润也。故见气虚之症，必须大补其气，而断不可益之大寒之品。方用苏气汤：人参（一两） 陈皮（一钱） 枳壳（三分） 菖蒲（五分） 水煎服。一剂轻，二剂更轻，连服数剂全愈。

　　此方重用人参以补气，益之陈皮、枳壳宽中消痰，则人参苏气更为有神；益之菖蒲者，引三味直入心中，则气不能散于心外也。

　　此症用助气回阳汤亦效。

　　人参 黄 （各五钱） 南星（二钱） 甘草（一钱） 茯苓（三钱） 枳壳（五分） 砂仁（三粒）

　　水煎服。二剂效，四剂全愈。

　　卷之五

　　春温门（三十三则）

　　春月伤风，头痛鼻塞，身亦发热，是伤风而欲入于太阳，非太阳之伤寒也。夫春伤于风，由皮毛而入肺也。风入于肺而不散，则鼻为之不利。肺金之气不扬，自失其清肃之令，必移其邪而入于太阳膀胱。惟恐邪入，乃坚闭其口，而水道失行，于是水不下通而火乃炎上，头自痛矣，与传经太阳之伤寒绝不相同。散肺金之风，杜其趋入膀胱之路，而身热自退也。方用舒肺汤：桔梗（三钱） 甘草（一钱） 苏叶（五分） 天花粉（一钱） 茯苓（三钱） 桂枝（三分） 水煎服。

　　一剂而身热解，二剂而头痛鼻塞尽愈。

　　此方专入肺金以散其风邪。有风则必生痰，有痰则必有火。天花粉消痰而又善解火，一味而两用之也；桂枝、茯苓开膀胱之口，引邪直走膀胱而下泄，因肺欲移邪而移之，其势甚便，随其机而顺用之也。

　　此症用加味甘桔汤亦佳。

　　桔梗 川芎 天花粉 麦冬（各三钱） 甘草 黄芩（各一钱） 水煎服。二剂愈。

　　春月伤风，身热咳嗽，吐痰恶热，口渴，是伤风而阳明之火来刑肺金，非伤寒传经入于阳明也。夫阳明胃土本生肺金，何以生肺者转来刑肺乎？盖肺乃娇脏，风入肺经必变为寒，胃为肺金之母，见肺子之寒，必以热济之。夫胃本无热也，心火为胃之母，知胃欲生金，乃出其火以相助。然而助胃土之有余，必至克肺金之不足，是借其兵以讨贼，反致客兵残民，故胃热而肺亦热，而咳嗽口渴之症生矣。治法泻心火以安胃土，自然肺气得养，而风邪自散。方用平邪汤：黄连（三分） 甘草（一钱） 苏梗（一钱） 紫菀（一钱） 葛根（一钱） 石膏（三钱）

　　麦冬（五钱） 贝母（三钱） 茯神（三钱） 水煎服。一剂轻，二剂又轻，三剂身凉矣，不必四剂也。

　　此方泻心火者十之三，泻胃火者十之六。盖心火之旺克肺者轻，胃火之旺刑金者重。轻泻药心中之火，则心不助胃以刑金；重泻胃中之火，则胃不刑金以伤肺，肺气既回，肺邪又安留哉。

　　此症用清胃散亦效。

　　石膏 半夏（各二钱） 茯苓（三钱） 桂枝（三分） 麦冬（三钱） 陈皮 葛根（各一钱）

　　水煎服。一剂愈。

　　春月伤风，发寒发热，口苦，两胁胀满，或吞酸吐酸，是少阳之春温也。何以冬月谓之伤寒，而春月即谓之春温耶？不知冬月之风寒，春月之风温。寒则伤深，温则伤浅。伤深者邪至少阳而有入里之惧，伤浅者邪入少阳而即有出表之喜，故同伤少阳，而伤风与伤寒实有异也。至于治伤风之少阳，法又不必大异，皆舒其半表半里之邪，而风邪自散。虽然伤寒邪入少阳，有入里之症，往往用大柴胡与承气之类和而下之；若伤风入少阳，以小柴胡汤和解而有余，不必用大柴胡、承气而重用之也。方用加减小柴胡汤：柴胡（一钱五分） 茯苓（三钱） 黄芩（一钱） 甘草（一钱） 陈皮（五分） 天花粉（一钱）

　　水煎服。一剂寒热解，再剂诸症愈。

　　此方较原方更神。以用茯苓之多，使邪从膀胱而出，更胜于和解也，佐柴胡以散邪，乃建奇功耳。

　　此症用安胆汤亦效。

　　柴胡 天花粉 炒栀子（各二钱） 甘草（一钱） 白芍 丹皮（各三钱） 水煎服。二剂愈。

　　春月伤风，身热呕吐不止，人以为太阴之伤寒也，谁知是太阴之春温乎。夫太阴脾土也，风伤太阴，则土中有风，风在地中，则土必震动而水溢，故令人呕吐不止，非阴寒之气，入于脾土之内，而动人呕吐者可比。此与伤寒传经之入太阴者，治法迥不相同也。伤寒当温经以回阳，而伤风宜散其风以安土。方用奠土汤：白术（五钱） 茯苓（三钱） 人参 柴胡 半夏 甘草 葛根（各一钱） 神曲（五分） 水煎服。

　　一剂而风散，二剂而身凉。三剂而病全愈矣。

　　方中祛邪于补脾之内，脾健而风自息也。

　　此症亦可用护脾饮：白术（三钱） 人参（二钱） 肉桂（三分） 陈皮（三分） 半夏（一钱） 苏叶（五分） 水煎服。

　　一剂愈。

　　春月伤风出汗，胃干燥，渴欲饮水，是春温之症，火邪入膀胱，非太阳之伤寒也。夫膀胱者，肺金之表也，肺受风邪，久则变热，肺乃求救于膀胱，邪即乘其求救而下行。而膀胱之水，思欲救母乃不肯下泄，而上与风火相斗。邪见膀胱正气之盛，乃不入膀胱而入胃，于是胃热而与邪相争，故尔出汗。汗出而胃之津液自干，故口渴思水以救其内焚也。治法不必散风邪而泻火焰，速利其膀胱，使水从小便而出，则胃中之津液自生。方用五苓散：白术（一钱） 茯苓（三钱） 泽泻（三钱） 猪苓（三钱） 肉桂（一分） 水煎服。一剂而小便利，二剂而口渴、汗出尽止矣。

　　盖五苓散专利其膀胱之水。膀胱为太阳之经，伤风已经出汗，宜太阳之邪尽出矣，乃口渴思水，明是邪热不肯从皮毛外出，而欲趋膀胱下出矣。五苓散利其膀胱，则水流而火亦流，火随水去，胃火已消，而胃自生液，自然上润于肺，肺得胃液之养，则皮毛自闭，邪何从而再入哉。

　　此症知柏茯苓汤亦可用。

　　知母 黄柏（各一钱） 茯苓（五钱） 水煎服。一剂而渴解，二剂愈。

　　伤风头痛发热，盗汗微出，见风则畏，此春温伤风，而非太阳症也。夫头痛本属太阳，然而风能入脑，亦作头痛，未可谓身热头痛，便是太阳之症。风从皮毛而入，皮毛主肺，肺通于鼻，而鼻通于脑，风入于肺，自能引风入脑而作头痛。倘肺气甚旺，则腠理自密，皮毛不疏，风又何从而入，惟其肺气之虚，故风邪易于相袭。

　　邪正争斗，身故发热，肺气既虚，安能敌邪，所以盗汗微微暗出也。此症明是伤风，勿作伤寒轻治。盖邪之所凑，其气必虚，补其肺气之虚，表其风邪之盛，自然奏效甚速。方用益金散风汤：人参（五分） 甘草（一钱） 五味子（三粒） 麦冬（三钱） 紫苏（一钱） 蔓荆子（一钱）

　　天花粉（一钱） 桔梗（三钱） 水煎服。一剂头痛除，再剂身热解，三剂盗汗亦止。

　　此方散重于补，何以名为益金汤？不知肺经为邪所伤，其气甚衰，若用大补重药必且难受，不若于散表之中略为补益，则邪既外出而正又内养，两得其益，是过于散正善于益也。

　　此症用通脑散亦神。

　　川芎 当归 茯苓（各三钱） 桔梗（二钱） 蔓荆子 白芷（各五分） 人参 半夏（各一钱）

　　水煎服。二剂愈。

　　伤风头痛发热，身疼腰重，骨节俱酸疼，恶风无汗，人以为伤寒，而不知非也。

　　夫伤寒则不恶风矣。此内伤脾肾，而风乘虚以入肺，则经络之间不相流通，故身热耳。第内伤脾肾与肺无涉，何以肺经即召外邪耶？不知脾为肺之母，而肾为肺之子，母虚而子亦虚，子虚而母亦虚。脾肾之气既虚，而肺安得有不虚之理，于是腠理不密，毛窍难以自固，故风邪易入于肺经，而肺气益虚，何能下润于肾宫，而旁灌于百骸耶。自必至满身骨节酸痛而腰重矣。但肺虚而邪既易入，则汗亦易出，何以邪入而汗不出耶？此乃邪欺肺气之虚，又窥脾肾之不足，反使邪气得蔽于毛孔，故见风反畏。外邪且不能再入，何况内汗能出乎。然则治法惟散肺中之邪，仍补脾肾之气。脾土旺而肺气有生发之机，肾水足而肺金无干燥之苦。自然上可达于脑而头痛除，下可通于膀胱而腰重去，中可和于中焦而一身支节之酸疼尽愈也。方用黄紫丹：白术（五钱） 茯苓（三钱） 当归（五钱） 羌活（一钱） 紫苏（一钱） 甘草（一钱）

　　细辛（五分） 黄芩（一钱） 麦冬（五钱） 人参（一钱） 贝母（一钱） 水煎服。

　　此方补多于散，何补之中又纯补脾而不补肾耶？人生后天以脾胃之气为主，脾健则胃气自开，胃开则肾水自润。况人参、白术原能入肾，而白术尤利腰脐，一身之气无不利矣。何况肺经为脾胃之子，母健而子亦健，力足以拒邪；又有紫苏、黄芩、羌活、贝母祛风、散火、消痰、泄水之药，足以供其战攻之具，自然汗出热解，而邪从外越也。

　　此症用益气散风汤亦效甚。

　　人参 黄 （各三钱） 甘草 半夏（各一钱） 白术（五钱） 柴胡（二钱） 茯苓（三钱）

　　枳壳（五分） 水煎服。

　　春月伤风，身热十余日，热结在里，往来寒热，人以为伤寒在太阳，有入里之变也，谁知春月伤风与冬月伤寒不同。冬月之寒入于太阳，久则变寒；春月之风入于太阳，久则变热。寒则迁动不常，必至传经入脏；热则静守不移，惟有固结在腑。

　　然而入脏、在腑虽有不同，而作寒、作热则无不同也。寒在脏，则阴与阳战而发热；热在腑，则阳与阴战而发寒。随脏腑衰旺分寒热往来，此症之所最难辨，亦辨之于时令而已。在冬月而热结在里者，宜用攻；在春月而热结在里者，宜用散。散其热而寒自除，寒除而热亦自止也。方用散结至神汤：浓朴（一钱） 白芍（五钱） 甘草（一钱） 当归（三钱） 枳壳（五分） 柴胡（一钱）

　　炒栀子（三钱） 桂枝（三分） 水煎服。一剂而寒热除，内结亦散。

　　方中多是平肝之药，绝不去舒肺经之邪。盖肺气为邪所袭，则肝木必欺肺金之病而自旺矣，旺则木中生火，以助邪之热而刑肺。倘不泻肝而徒去散肺经之邪，则肺气愈虚，而热何能遽解耶。惟泻其肝中之火，则内热既衰，益之桂枝数分，但去散太阳之风，不去助厥阴之火，此热结所以顿解也。

　　此症用清邪散亦效。

　　桂枝（五分） 茯苓（五钱） 甘草（一钱） 陈皮（五分） 半夏 柴胡（各一钱） 砂仁（一粒）

　　水煎服。

　　伤风八、九日，风湿相搏，身体烦疼，不能转侧，不呕不渴，人以为伤寒之症，风湿在太阳之经也，谁知伤风之病，亦能使风湿之相搏乎。夫湿从下受，而风从上受者也。下受者膀胱先受之，上受者肺经先受之。膀胱受湿，无风不能起浪；肺经受风，无湿亦不能生岚。伤风而致风湿相搏，因下原感湿，而上又犯风，两相牵合，遂搏聚于一身，而四体无不烦疼也。夫烦疼之症，风之病也。湿主重着，烦痛而至身不能转侧，非重着乎？以此分别风湿之同病，实为确据。且风症必渴，湿症必呕，今风湿两病，风作渴而水济之，湿欲呕而风止之，故不呕而又不渴也。治法宜双解其风湿之邪而已。方用双解风湿汤：茯苓（一两） 薏仁（一两） 柴胡（二钱） 防风 甘草（各一钱） 水煎服。

　　柴胡、防风以祛风，茯苓、薏仁以利湿，用甘草以和解之，自然风湿双解，而诸症尽痊也。

　　此症用风湿两舒汤亦佳。

　　茯苓 白术（各五钱） 柴胡 防风 半夏 甘草（各一钱） 桂枝（三分） 水煎服。

　　春月伤风八、九日，如疟之状，发热恶寒，热多寒少，口不呕吐，人以为伤寒中如疟之证，谁知春月伤风，亦同有此症乎。夫风邪入于表里之间，多作寒热之状，不独伤寒为然。伤风之病，轻于伤寒，至八、九日宜邪之尽散矣，何尚有如疟之病？盖无痰不成疟，无食亦不成疟，无痰无食，即有风邪不能为害。然则伤风而有如疟之病者，亦其胸膈胃脘之中，原有痰食存而不化，八、九日之后，正风欲去而痰与食留之耳。热多寒少，非内伤重而外感轻之明验乎。惟口不呕吐，乃内既多热，自能燥湿，痰得火制，自不外吐。然热之极，则外反现寒，恶寒之象乃假寒也。假寒真热，适显其如疟之症，乃似疟而非疟也。治法亦治其如疟，而不必治其真疟耳。

　　方用破假汤：人参（三钱） 白术（五钱） 陈皮（一钱） 神曲（五分） 柴胡（二钱） 山楂（十粒）

　　甘草（五分） 白芍（五钱） 鳖甲（三钱） 石膏（一钱） 半夏（一钱） 水煎服。一剂恶寒除，二剂发热解，四剂如疟之症全愈。

　　此方于补正之中寓祛邪之味，正既无亏，邪又退舍，此王霸兼施之道也。

　　此症用散疟汤亦效。

　　柴胡（二钱） 何首乌 白术（各五钱） 青皮（二钱） 水煎服。

　　春月伤风，汗多，微发热恶风，人以为传经之邪，入阳明胃中也，谁知伤风春温之症，亦有邪入胃者乎。邪到阳明必然多汗而渴，今汗虽多而不渴，是火邪犹未盛，所以微发热而不大热耳。夫同一外邪也，何伤寒之邪入胃而火大炽，伤风之邪入胃而火微旺？盖伤寒之邪寒邪也，伤风之邪风邪也；寒邪入胃，胃恶寒而变热，风邪入胃，胃喜风而变温。盖其热乃胃之自热，不过风以煽之也。风煽其火，则火必外泄，反不留于胃中，所以皮肤热极而多汗，而口转不渴，异于伤寒传经入胃之邪，而无燎原之祸也。然而终何以辨其非伤寒哉？伤寒恶寒而不恶风，伤风恶风而不恶寒，正不必以冬月之恶风，为是伤寒之的症也。盖恶风即是伤风之病耳。治法散其风而火自解也。方用熏解汤：石膏（三钱） 干葛（二钱） 甘草（一钱） 荆芥（一钱） 茯苓（五钱） 麦冬（五钱）

　　水煎服。一剂汗止，二剂热尽散矣。

　　此方干葛、荆芥乃发汗之药，何用之反能止汗？不知伤风多汗，乃风煽之也。

　　今用干葛、荆芥以散其风，则风息而火亦息，况用石膏以泻胃火，火静而汗自止，又得麦冬以滋其肺，茯苓以利其水，甘草以和其中，安得而出汗哉。

　　此症用三奇汤亦效。

　　玄参（一两） 干葛 天花粉（各三钱） 水煎服。

　　伤风，口苦咽干，腹满微喘，发热恶寒，人以为伤寒之邪入于阳明，不知是伤风之邪入于阳明也。夫伤风之邪既轻于伤寒，何伤风之病竟同于伤寒乎？不知伤寒之邪入于阳明，其重病不同于伤风，而轻病则未尝不同也。若口苦，不过胃不和也；咽干，胃少液也；腹满，胃有食也；微喘，胃少逆也；发热恶寒，胃之阴阳微争也。

　　症既同于伤寒，而治法正不可同也。和其胃而不必泻其火，解其热而不必伤其气，始为得之。方用和解养胃汤：玄参（一两） 甘菊花（三钱） 甘草（一钱） 麦冬（三钱） 天花粉（三钱） 苏子（一钱）

　　水煎服。一剂口苦咽干之症除，二剂喘热、腹满、恶寒之病去，不必三剂。

　　此方解阳明之火，而不伤胃土之气，所以能和胃而辟邪也。

　　此症亦可用三奇汤加麦冬五钱治之。

　　伤风口燥，但欲漱水不欲咽下，人以为阳明之火，将逼其热以犯肺，必有衄血之祸矣。不知冬月伤寒，邪入于阳明，则有此病，若春月伤风，乌得有此。然伤风之症，既同于伤寒，安保其血之不衄耶？而伤风终无衄血者。盖风性动而变，不比寒性静而凝也。故伤寒寒在胃，而逼其热于口舌咽喉者，阴阳拂乱而衄血成矣；伤风逼其热于上，虽亦漱水而不欲咽，然风以吹之，其热即散，安得而致衄哉。治法泻阳明之火，而口燥自除也。方用：石膏（三钱） 葛根（一钱） 玄参（五钱） 金银花（五钱） 麦冬（五钱） 甘草（一钱）

　　水煎服。方名金石散。服二剂此症全愈，不必服三剂也。

　　此方单泻胃中之火，不去散胃中之寒。然而玄参、麦冬、金银花纯是补水之剂，上能解炎，下又能济水，得甘草以调剂，实能和寒热于顷刻也。

　　此症亦可用三奇汤治之。

　　春月伤风脉浮，发热口渴，鼻燥能食，人以为阳明火热，必有衄血之症。不知伤寒不衄，则邪不能出，而伤风正不必衄也。盖伤寒入胃，而邪热火炽，非水谷不能止其炎上之火，既能食而脉仍浮，是火仍不下行，而必从上行也，故必至发衄。

　　若伤风之脉原宜见浮，非其火之必欲上行也，故虽口渴、鼻燥而能食，则火可止遏，火下行而不上行，岂致发衄哉。治法但泻其胃中之火，无庸顾其肺中之衄也。方用宁火丹：玄参（一两） 甘草（一钱） 生地（三钱） 青蒿（五钱） 水煎服。一剂身热解，二剂口渴、鼻燥愈，三剂脉浮亦平矣。

　　此方玄参、生地以解其胃中之炎热，泻之中仍是补之味；青蒿同甘草用之，尤善解胃热之邪，使火从下行而不上行也。且青蒿更能平肝经之火，脉浮者风象也，肝火既平，则木气自安，而风何动哉。此用药之妙，一举而得之也。

　　此症亦可用滋肺汤甚效。

　　石膏（二钱） 麦冬（一两） 生地（三钱） 黄芩 甘草（各一钱） 水煎服。

　　春月伤风自汗出，医人又发其汗，小便自利，人以为伤寒误汗，以致津液内竭也。孰知伤寒邪入阳明，火焚其内，以致自汗，明是阴不能摄阳而阳外泄，又加发汗，则阳泄而阴亦泄矣，安得津液不内竭乎。若伤风自汗出者，乃肺金之虚，非胃火之盛，复发其汗，则肺气益耗，金寒水冷，而小便自利矣。故治法迥不可同也。

　　若用治伤寒之法，以治伤风之症，必有变迁之祸。治法但补其肺气之虚，而固其腠理，则汗止而病自愈也。方用六君子汤加减治之。

　　人参（三钱） 白术（一两） 陈皮（三分） 甘草（五分） 白芍（三钱） 黄 （五钱） 麦冬（五钱）

　　北五味（五分） 水煎服。一剂止汗而津液自生矣。

　　此方补胃健脾，使土旺以生肺金，则肺气自安，肺金既安，则腠理自固，毛窍自闭矣。

　　此症用温固汤亦妙。

　　白术 黄 （各五钱） 甘草 肉桂 北五味子（各一钱） 人参（二钱） 陈皮（三分） 水煎服。

　　春月伤风，下血谵语，头汗出，人以为阳明之火大盛，必有发狂之祸，谁知是热入血室，似狂而非狂乎。虽伤寒邪入阳明，亦有下血谵语，必致发狂之条。然而伤寒之下血谵语者，乃热自入于血室之中；伤风之下血谵语者，乃风祛热而入于血室之内，虽同是热入血室，而轻重实殊。盖热自入者，内外无非热也；风祛热入者，内热而外无热也。既热有轻重，而头汗出无异者何故？以血室之部位在下焦，而脉实走于头之上，故热一入于血室，而其气实欲从头之巅，由上而下泄，特因下热未除，各腑之气不来相应，所以头有汗至颈而止。伤寒与伤风内热同，而头汗出亦同也。治法散其气，引热外出，而各病自愈。方用导热汤：当归 白芍（各三钱） 柴胡（二钱） 黄芩（一钱） 丹皮（三钱） 甘草 天花粉（各一钱）

　　水煎服。

　　一剂谵语除，二剂热退汗止矣。

　　此方亦小柴胡之变方。但小柴胡汤，纯泻热室之火，而此兼补其肝胆之血，使血足而木气不燥，不来克脾胃之土，则胃气有养，胃火自平，所谓引血归经，即导火外泄耳。

　　此症清室汤亦效。

　　柴胡 黄芩 半夏（各一钱） 丹皮（三钱） 枳壳（五分） 白芍（五钱） 水煎服。

　　伤风潮热，大便微硬，人以为伤寒之邪入于阳明，又将趋入于大肠也，谁知是肺经干燥乎。盖大肠与肺为表里，肺燥则大肠亦燥，正不必邪入大肠而始有燥屎也。

　　风伤肺金，最易煽干肺气，不同寒伤肺金之清冷，故风邪一入肺，而大肠容易燥结。

　　然邪终隔大肠甚远，非大肠之中即有邪火结成燥屎，而必须下之也，是则伤风潮热，大便微硬，乃金燥之症，非火盛之症明矣。治法宜润肺金之燥，然而大便之开合，肾主之也，肾水足而大肠自润矣。方用金水两润汤：熟地（一两） 麦冬（一两） 柴胡（一钱） 甘草（一钱） 丹皮（三钱） 水煎服。连服二剂而微硬解，再服二剂而潮热除矣。

　　此方用熟地以补水，水足则肺金不必去生肾水，而肺之气不燥，又得麦冬直补肺金，金水两润，自然大肠滋灌 输有水，可以顺流而下，既无阻滞之忧，何有余热之犹存哉。

　　此症用地榆解热汤亦效。

　　当归（五钱） 生地（三钱） 地榆 天花粉（各二钱） 黄芩 甘草 苏叶 大黄（各一钱）

　　水煎服。

　　春月伤风，谵语潮热脉滑，人以为阳明胃热，乃伤寒传经之病，谁知春温之症亦有胃热乎。春令发生，胃中本宜热也，又加春风之熏蒸，其胃中自然之热，原不可遏，今一旦逢违逆春令之寒风以阻抑之，而不能直达其湮郁之气，所以谵语而发热也。然胃中无痰，则发大热而谵语声重；胃中有痰，则发潮热而谵语声低。脉滑者有痰之验也。方用消痰平胃汤：玄参 青蒿（各一两） 半夏 茯神 麦冬 车前子（各三钱） 水煎服。一剂谵语止，再剂潮热除，不必三剂也。

　　此方主青蒿者，以青蒿能散阴热，尤能解胃中之火；得玄参、麦冬更能清上焦之炎，火热去而痰无党援；又得半夏、茯苓、车前以利其水，则湿去而痰涎更消，痰消而火热更减，欲作郁蒸潮热，迷我心君，胡可得哉。

　　此症用玄黄解热散亦效。

　　半夏 花粉（各二钱） 甘草 人参（各一钱） 玄参（一两） 生地 茯苓（各五钱） 枳壳（五分）

　　水煎服。

　　春月伤风，日晡发潮热，不恶寒，独语如见鬼状，人以为阳明之症，伤寒欲发狂也，谁知是春温之过热乎。但伤寒见此病，乃是实邪；春温见此症，乃是虚邪耳。

　　夫实邪之病从太阳来，其邪正炽而不可遏，必有发狂之祸；若虚邪之病从少阴来，其邪虽旺而将衰，断无发狂之灾。盖实邪乃阳邪，而虚邪乃阴邪也。阳邪如见鬼状者，火逼心君而外出，神不守于心宫；阴邪如见鬼状者，火引肝魂而外游，魄不守于肺宅。故实邪宜泻火以安心，而虚邪宜清火以养神。方用清火养肺汤：荆芥（二钱） 麦冬（五钱） 玄参（一两） 天花粉（三钱） 甘草（一钱） 苏叶（一钱）

　　茯神（三钱） 黄芩（二钱） 水煎服。一剂潮热止，二剂不见鬼矣，三剂全愈。

　　此方全是清肺之药，何以能安胃火？不知胃火乃肺之所移，清其肺金，则邪必来救肺矣。有玄参为君，乘其未入肺宫，半途击之，则邪尤易走；茯神安心而又利水，邪不敢上逼而下趋，有同走膀胱而遁矣，何能入肺、入肝以引我魂魄哉。

　　此症用栀子清肝饮亦效。

　　白芍（一两） 炒栀子 茯苓（各三钱） 半夏（二钱） 甘草（一钱） 水煎服。

　　伤风发潮热，大便溏，小便利，胸膈满，人以为伤寒之邪入于阳明，而不知乃春温之热留于阳明也。夫风伤于肺，邪从皮肤而入，宜从皮肤而出，何以热反留胃不去乎？盖胃乃肺之母也，母见子被外侮，必报外侮之仇，外侮见其母之来复，随舍子而寻母矣。使母家贫弱，则外侮自舍母而寻子，无如胃为水谷之海，较肺子之家富不啻十倍，外侮亦何利于子而舍其母哉。自然利胃母之富，而弃肺子之贫，故坚留而不去，此潮热之所以作也。颠寒作热，小便利而大便溏，正阴阳之不正，致转运失职，胸膈何能快哉。治法祛胃中之邪，而阴阳自正矣。方用加减柴胡汤：柴胡 黄芩 知母 炙甘草（各一钱） 茯苓（五钱） 枳壳 神曲（各五分） 萝卜子（三钱）

　　水煎服。一剂潮热解，二剂阴阳分，三剂诸症尽愈。

　　此方亦小柴胡之变方。萝卜子与茯苓同用，最能分阴阳之清浊，清浊一分，而寒热自解，宁至有胸膈之满哉。

　　此症用扫胃汤亦佳。

　　石膏 甘菊花（各二钱） 青蒿（五钱） 茯苓（三钱） 甘草（一钱） 陈皮（三分） 柴胡（五分）

　　浓朴（一钱） 槟榔（八分） 水煎服。

　　春月伤风四、五日，身热恶风，头项强，胁下满，手足温，口渴，人以为太阳、阳明、少阳之合病，谁知是春温之症，有似伤寒而非真正伤寒也。夫伤寒有此三阳之合病，何以春温之症，绝无相异乎？盖春温之症，风伤于少阳也。少阳为半表半里，凡三阳之表，俱可兼犯，而三阳之症，即可同征。不比伤寒之邪，由太阳以入阳明，而太阳之症未去；由阳明以至少阳，而阳明之邪尚留；由少阳以入厥阴，而少阳之病仍在。故治春温之症，止消单治少阳，而各经之病尽愈，不必连三阳而同治也。方用加味逍遥散：柴胡（二钱） 当归（二钱） 白术（一钱） 甘草（一钱） 茯苓（三钱） 陈皮（一钱）

　　白芍（三钱） 炒栀子（一钱） 羌活（五分） 水煎服。二剂诸症尽愈，不必三剂。

　　论理，泻少阳胆经之火足矣，此方并和其肝气，似乎太过。然胆经受邪，正因胆气之太郁也。春温之病，每从肝胆以入邪，吾治其肝胆，则在表在里之邪无不尽散矣。

　　此症用麻石抒阳汤亦神。

　　柴胡 石膏（各二钱） 白芍（五钱） 麻黄 陈皮（各三分） 半夏（一钱） 茯苓（三钱） 水煎服。

　　妇人经水适来，正当伤风，发热恶寒，胸胁胀满，谵语，人以为伤寒结胸也，谁知是热入血室乎。夫热入血室，男女皆有之，惟是男有热入血室之病者，乃风祛热而入之也；女子热入血室者，乃血欲出而热闭之，血化为热也。似乎男女之症不同，然而热则同也，故治法亦不必大异，仍同导热汤治之。盖导热汤最舒肝胆之气，闭经水于血室之中，正肝胆之病也。肝藏血，非少阳胆气之宣扬，则血不外出，今舒其肝气，则已闭之血肝不能藏，血泄而热又何独留乎。故一剂而发热恶寒之病除，再剂而胸胁胀满、谵语之症去矣。

　　此症亦可用加味清室汤：柴胡 黄芩 甘草 半夏（各一钱） 白芍（五钱） 丹皮（三钱） 陈皮（五分） 水煎服。

　　伤风身热后，肢体骨节皆痛，手足寒甚，人以为伤寒由三阳而传入于少阴也，谁知其人肾水素虚，因伤风之后，烁其肺金，肺伤而不能生肾，则肾水更枯，不能灌注于一身之上下，自然肢体骨节皆痛也。水枯宜火动矣，何手足反寒乎？不知水火原相根也，水旺而火亦旺，水衰而火亦衰，当水初涸之日，火随水而伏，不敢沸腾，故内热而外现寒象。治法不可见其外寒而妄用温热之药，当急补其肾中之水，以安肾中之火，则水足以制火。水火既济，何至有肢体骨节生痛，手足生寒之病乎。

　　方用六味地黄汤：熟地（一两） 山茱萸 山药（各五钱） 茯苓（四钱） 丹皮 泽泻（各三钱） 水煎服。一剂手足温，二剂肢体骨节之痛轻，连服四剂，即便全愈。

　　盖此症风邪已散，若再用祛风之药，则肺气愈虚，益耗肾水，水亏而火旺，必有虚火腾空，反致生变，何若六味地黄汤直填肾水，使水火之既济也。

　　此症用养骨汤亦效。

　　熟地（二两） 甘草（一钱） 金钗石斛 地骨皮 茯苓 牛膝（各三钱） 水煎服。

　　伤风后下利，咽痛，胸满心烦，人以为伤寒邪入于少阴，乃阴寒上犯于心肺，而下犯于大肠也。而孰知不然，伤风之后，身凉则邪已尽散，何阴邪之留乎？然则下利者，乃大肠之阴虚自利，非邪逼迫之也。咽痛者，亦阴虚之故，阴水既干，则虚火自然上越，咽喉窍细，不能遽泄，乃作痛也。胸满心烦者，肾水不能上济于心宫，而肾火反致上焚于包络，胸膈在包络之间，安得不满，胸既不舒，而心亦不能自安，此烦之所以生也。故伤风之后，见此等症，切勿认作阴寒而妄治之也。治法补水以济心，复补金以生肾，肾水足而肾气生，自然上交心而制火，下通大肠而利水矣。方用加味地黄汤：熟地 茯苓（各五钱） 山茱萸 泽泻 丹皮（各三钱） 山药 麦冬（各五钱）

　　北五味（一钱） 肉桂（五分） 水煎服。一剂咽痛除，二剂下利止，三剂胸不满，心亦不烦矣。

　　夫既是肾阴之虚，用地黄汤以滋水，加麦冬、五味以益肾之化源是矣，何加入肉桂以补命门之火，非仍是治少阴之寒邪乎？不知水非火不生，用肉桂数分，不过助水之衰，而非祛寒之盛。且大肠自利，得壮火而泻，得少火而止，虽地黄汤内减熟地之多，增茯苓、泽泻之少，亦足以利水而固肠，然无命门之火以相通，则奏功不速，故特加肉桂于水中而补火也。

　　此症用地苓芍桂汤亦效。

　　熟地（二两） 茯苓（五钱） 白芍（五钱） 肉桂（五分） 水煎服。

　　春月伤风二、三日，咽中痛甚，人以为少阴之火，寒逼之也，谁知是少阴之寒，火逼之乎。夫伤寒咽痛，乃下寒实邪，逐其火而上出；伤风咽痛，乃下热虚火，逼其寒而上行，正不可一见咽痛，即用伤寒药概治之也。盖伤寒之咽痛，必须散邪以祛火；伤风之咽痛，必须补正以祛寒。方用补喉汤：熟地（二两） 山茱萸 茯苓（各一两） 肉桂（一钱） 牛膝（二钱） 水煎服。一剂而喉痛顿除。

　　熟地、山茱滋阴之圣药，加入肉桂、牛膝则引火归源，自易易矣。况茯苓去湿以利小便，则水流而火亦下行，何至上逼而成痛哉，所以一剂而奏功也。

　　此症用救咽丹亦妙。

　　熟地（二两） 山茱萸（八钱） 山药（一两） 肉桂（一钱） 破故纸（二钱） 胡桃肉（一个）

　　水煎冷服。

　　春月伤风，身热下利六、七日，咳而呕，心烦不得眠，人以为邪入少阴而成下利，以致呕咳、心烦不眠也，谁知春温之病多有如此，症相同而治法宜别。盖伤寒之治，利其水；而春温之治，不可徒利其水也。夫伤风而至六、七日，邪宜散矣，乃邪不尽散，又留连而作利，其脾土之衰可知，咳而呕，不特脾衰而胃亦衰矣。土既衰而肺肾亦衰矣，况肾因下利之多，重伤其阴，力不能上润于心，心无水养，则心自烦躁，势必气下降而取给于肾，肾水又涸，则心气至肾而返，肾与心不交，安得而来梦乎。治法健其脾胃，益其心肾，不必又顾其风邪也。方用正治汤：人参（二钱） 熟地 白术 炒枣仁（各五钱） 麦冬（三钱） 茯苓（一两） 竹茹（一钱） 水煎服。

　　此方心、肾、脾、胃、肺五者兼治之药。茯苓为君，能调和于五者之中，又是利水之味，下利既除，身热自止，而咳喘、心烦不得眠，俱可渐次奏功也。

　　此症用解烦汤亦效。

　　人参 巴戟天 麦冬（各五钱） 白术（一两） 炒枣仁（三钱） 菖蒲（五分） 神曲（一钱）

　　白豆蔻（二粒）水煎服。

　　春月伤风，手足逆冷，脉紧，心下满而烦，饥不能食，人以为伤寒之症，邪入厥阴结于胸中也，而孰知不然。夫脉浮为风，脉紧为寒，明是伤寒之症，而必谓春月得之，是伤风而非伤寒，人谁信之，然而实有不同也。盖风最易入肝，春风尤与肝木相应，但肝性所喜者温风，而不喜寒风也。春月之风，温风居多，而寒风亦间有之，倘偶遇寒风，肝气少有不顺，脉亦现紧象矣。第于紧中细观之，必前紧而后涩，紧者寒之象，涩者逆之象也。寒风入肝，手足必然逆冷，肝气拂抑，而心气亦何能顺泰乎；心既不舒不能生脾胃之土，肝又不舒必至克脾胃之土矣，所以虽饥不能食也。夫伤寒之入厥阴，由三阳而至；伤风之入厥阴，乃独从厥阴而自入者也。

　　是以伤寒之邪入肝深，而伤风之邪入肝浅。入深者恐其再传，入浅者喜其易出。但解肝中之寒，而木中之风自散，饮食可进，烦满逆冷亦尽除矣。方用加味逍遥散治之。

　　柴胡（二钱） 白芍（五钱） 当归（三钱） 白术（五分） 甘草（一钱） 茯神（三钱）

　　陈皮（五分） 肉桂（一钱） 水煎服。一剂诸症俱愈。

　　逍遥散原是和解肝经之神药，得肉桂则直入肝中，以扫荡其寒风。阳和既回，而大地皆阳春矣，何郁滞之气上阻心而下克脾胃哉。脾胃有升腾之气，草木更为敷荣，断不致有遏抑摧残之势矣。倘作伤寒治法，而用瓜蒂吐之，必有脏腑反复之忧也。

　　此症用卫君汤效亦捷。

　　人参 巴戟天（各三钱） 茯苓（三钱） 白芍 白术（各五钱） 陈皮（三分） 肉桂 半夏（各一钱） 水煎服。

　　春月伤风，忽然发厥，心下悸，人以为伤寒中，有不治厥则水渍入胃之语，得毋伤风亦可同治乎。不知伤寒之悸，恐其邪之下行而不可止；伤风之悸，又虑其邪之上冲而不可定。盖寒性属阴，阴则走下；风性属阳，阳则升上，故同一发厥，同一心悸，治法绝不相同。伤寒宜先治厥而后定其悸；伤风宜先定悸而后治其厥也。

　　方用定悸汤：白芍 当归（各一两） 茯神 生枣仁（各五钱） 半夏 炒栀子（各三钱） 甘草（一钱）

　　菖蒲 丹砂末（各五分） 水煎调服。一剂悸定，再剂厥亦定也。

　　此方止定悸而治厥已寓其内。盖病原是心胆之虚，补其肝而胆气旺，补其肝而心亦旺。又虑补肝以动木中之火，加入栀子以补为泻，而复以泻为补，则肝火亦平，而厥亦自定。总之伤寒为外感，伤风为内伤，断不可以治外感者移之以治内伤也。

　　此症用奠安汤亦效。

　　人参 茯苓（各三钱） 甘草 半夏（各一钱） 远志 柏子仁（各二钱） 山药 黄麦冬（各五钱） 水煎服。

　　春温之症，满身疼痛，夜间发热，日间则凉，人以为伤寒少阳之症也，谁知是肾肝之阴气大虚，气行阳分则病轻，气行阴分则病重乎。夫阴阳两相根也，阴病则阳亦病矣，何以春温之症，阴虚而阳独不虚耶？不知肝肾之中，原有阳气，阴虚者，阳中之阴虚也。故阳能摄阴，而阴不能摄阳，所以日热而夜凉耳。治法补其肝肾之阴，则阴与阳平，内外两旺，而后佐之以攻风邪，则风邪自出矣。方用补夜丹：熟地（一两） 白芍（五钱） 鳖甲 当归 生何首乌 丹皮 地骨皮（各三钱） 茯苓 麦冬（各五钱） 贝母（三钱） 柴胡（一钱） 水煎服。

　　此方乃补阴之神剂，亦转阳之圣丹，用攻于补之中，亦寓抚于剿之内也。譬如黄昏之际，强贼突入人家，执其主妇，火烧刀逼，苟或室中空虚，无可跪献，则贼心失望，愈动其怒，势必 楚更加，焚炙愈甚。今用补阴之药，犹如将金银珠玉乱投房中，贼见之大喜，必弃主妇而取资财；佐之以攻邪之药，又如男妇仆从扬声门外，则贼自惊惶，况家人庄客，尽皆精健绝伦，贼自势单，各思饱扬而去，安肯出死力以相斗乎，自然不战而亟走也。

　　此症用补阴散邪汤亦妙。

　　熟地（一两） 何首乌 当归（各五钱） 地骨皮 丹皮（各三钱） 天花粉 神曲（各二钱）

　　人参 柴胡（各一钱） 砂仁（一粒） 水煎服。

　　春温之症，日间发热，口干舌燥，至夜身凉，神思安闲，似疟非疟，人以为伤寒症中如疟之病也，谁知是伤风而邪留于阳分乎。夫邪之所凑，其气必虚。所谓气者，正阴阳之气也。风邪即阳邪也，阳邪乘阳气之虚，尤为易入，以阳气之不能敌耳。治法于补阳之中，而用攻邪之药，则阳气有余，邪自退舍矣。方用助气走邪散：柴胡（二钱） 当归（三钱） 黄 （五钱） 人参（一钱） 枳壳（五分） 天花粉（三钱）

　　白术（五钱） 浓朴（一钱） 黄芩（一钱） 麦冬（五钱） 山楂（十粒） 水煎服。连服二剂即愈。

　　此方乃补正以祛邪也。譬如青天白昼，贼进庄房，明欺主人之懦耳。倘主人退缩，则贼之气更张；主人潜遁，则贼之胆愈炽，必至罄劫而去。今用参、 、归、术以补阳气，则主人气旺，执刀而呼，持戟而斗，号召家人，奋勇格斗，许有重赏酬劳，自然舍命相拒，即邻佑闻之，谁不执耒以张扬，负锄而战击，贼且逃遁无踪，去之惟恐不速矣。

　　此症用破疟散亦效。

　　白术 黄 （各五钱） 半夏 防风 羌活 陈皮 甘草（各一钱） 水煎服。

　　人有春月感冒风寒，咳嗽面白，鼻流清涕，人以为外邪之盛，而肺受之，谁知是脾肺气虚，而外邪乘之乎。夫肺主皮毛，邪从皮毛而入，必先伤肺，然而肺不自伤，邪实无隙可乘，又将安入？是邪之入肺乃肺自召之，非外邪之敢于入肺也。然则祛邪可不亟补其肺乎！惟是补肺必须补气，气旺则肺旺，而邪自衰。然而但补其气，不用升提之药，则气陷而不能举，何以祛邪以益耗散之肺金哉。故补气以祛邪，不若提气以祛邪之更胜也。方用补中益气汤加味治之。

　　人参（二钱） 黄 （三钱） 当归（三钱） 陈皮（七分） 甘草（五分） 柴胡（一钱）

　　升麻（四分） 白术（三钱） 麦冬（三钱） 黄芩（八分） 天花粉（一钱） 水煎服。一剂邪散，二剂咳嗽流涕之病全愈也。

　　补中益气汤治内伤之神剂。春月伤风，亦内伤之类也。用参、 、归、术以补气，用升麻、柴胡以提气，且二味升中带散，内伤而兼外感者，尤为相宜。故服之而气自旺，外邪不攻自散也。

　　此症用益气祛寒饮亦效。

　　人参 柴胡 桔梗 半夏（各一钱） 黄 茯苓（各三钱） 当归（二钱） 苏叶（五分） 甘草（五分）

　　水煎服。

　　人有春日感冒风寒，身热发谵，人以为阳明之内热也，谁知是肺热之逼肺乎。

　　春日风邪中人，原不走太阳膀胱之经，每每直入皮毛而走肺，肺得风邪则肺气大伤，寒必变热，与伤寒之邪，由卫入营而寒变热者无异，其实经络实有不同。若以冬寒治法治春温，反致伤命为可惜也。苟知春温与冬寒不同，虽见发热谵语，但治肺而不治胃，则胃气无伤，而肺邪易散。方用宜春汤：枳壳（五分） 桔梗（三钱） 甘草（一钱） 麦冬（五钱） 天花粉（二钱） 黄芩（二钱）

　　紫菀（一钱） 陈皮（五分） 竹茹（一钱） 玄参（三钱） 水煎服。一剂而寒热解，再剂而谵语亦失。

　　此方散肺经之邪火，又不犯阳明之胃气，肺气安而胃火亦静矣，此所以治肺而不必治胃耳。

　　此症用润肺饮亦效。

　　麦冬 玄参（各五钱） 甘草 半夏（各一钱） 桔梗（二钱） 竹叶（五十片） 水煎服。

　　春温之症，头痛身热，口渴呼饮，四肢发斑，似狂非狂，似躁非躁，沿门阖室，彼此传染，人以为伤寒之疫症也，谁知是伤风之时症乎。夫司天之气，原不必尽拘一时，天气不正，感风冒寒，便变为热。肺气不宣，胃气不升，火郁于皮毛腠理之中，流于头而作痛，走于肤而成斑。倘以治伤寒之法治之，必至变生不测，以所感之邪，实春温之气，而非冬寒传经之邪也。夫传经之邪，最为无定；春温之邪，最有定者也。何以有定者反至变迁不常？正以时气乱之也。时气之来无方，与疫气正复相同，但疫气热中带杀，而时气则热中存生。虽时气之病亦多死亡，然皆治之不得其法，乃医杀之，非时气杀之也。惟是沿门阖宅，各相传染者何故？以时气与疫气同是不正之气也，故闻其邪气而即病耳。虽然世人有闻邪气而不病者何？以脏腑坚固，邪不能入也。春温之传染，亦脏腑空虚之故耳。治法补其脏腑，而少佐以解火祛邪之药，则正气生而邪气自退矣。方用远邪汤：人参（一钱） 苍术（三钱） 茯苓（三钱） 柴胡（一钱） 苏叶（五分） 生甘草（一钱）

　　玄参（一两） 荆芥（三钱） 黄芩（一钱） 白菊（五钱） 天花粉（二钱） 水煎服。一剂头痛止，二剂身热解，三剂斑散，狂躁皆安，四剂全愈。

　　此方却邪而不伤正气，治不正之时症最效，不止治春温之时病也。

　　此症用正气汤亦佳。

　　玄参（一两） 麦冬（五钱） 荆芥（三钱） 升麻（八分） 甘草 黄芩（各一钱） 天花粉（三钱）

　　蔓荆子（五分） 水煎服。

　　卷之六

　　火热症门（十六则）

　　阳明火起发狂，腹满不得卧，面赤而热，妄见妄言，人皆谓内热之极也。然而阳明属土，而不属火，何以火出于土，谓是外邪之助乎？既非暑气之侵，又非寒气之变，乃一旦火起，以致发狂，人多不解。不知土中之火，乃心中之火也，心火起而阳明之火翕然而发。阳明胃经乃多气多血之腑，火不发则已，一发而反不可制，往往卷土而来，火焰升腾，其光烛天，而旁且沿烧于四境，有不尽不已之势，非惟焚尽于胃，而且上烧于心，心君不宁，且有下堂而走者，神既外越，自然妄有所见，既有妄见安能止其妄言？此谵语之所以生也。然则阳明之火乃内因而成，非外邪所致也。治法宜与伤寒之狂，伤暑之狂俱不可同日而论矣。然而阳明之火，其由来虽有内外之殊，而治阳明之火，其方法实无彼此之异。必须急灭其火，以救燎原之势，而不可因循观望，长其火焰之腾，以致延烧各脏腑也。方用人参竹叶石膏汤治之。

　　人参（五钱） 石膏（一两） 麦冬（一两） 竹叶（三百片） 知母（三钱） 甘草（一钱）

　　糯米（一撮） 水煎服。一剂狂定，再剂腹满不能卧之病除，而妄见妄言之症亦去矣，不必三剂。

　　此方退胃火之神剂也，凡有胃热之病，用之皆宜。然止可救一时之急，而不可泻长久之火。论理内热之火既起于心，宜泻心，而反泻胃者，恐胃火太盛，必致变生不测也。盖心火不止，不过增胃火之炎；而胃火不止，实有犯心火之祸。所以治心火者，必先泻胃也。胃既泻矣，而后减去石膏、知母加入黄连一钱，玄参一两，再服二剂，不特胃火全消，而心火亦息也。

　　此症用苦龙汤亦神。

　　地龙（二十条，捣烂） 苦参（五钱） 水煎服之。一剂既止狂，不必再服。

　　热病有完谷不化，奔迫直泻者，人以为大肠之火也，谁知是胃火太盛乎。夫胃火上腾而不下降，胡为直下于大肠而作泻耶？盖胃为肾之关，肾虚则胃之关门不守，胃乃挟水谷之气而下行矣。第肾虚为寒而胃何以反能热耶？不知肾虚者水虚也。水虚则火无所制，而命门龙雷之火下无可藏之地，直冲于胃，见胃火之盛，亦共相附会，不上腾而下泄矣。胃火既盛，又得龙雷之火，则火势更猛，以龙雷之性甚急，传于大肠不及传导，故奔迫而直泻也。治法似宜先治肾矣，然而胃火不泻，则肾火断不肯回，但遽泻胃火，则胃土因火而崩，胃水随土而泄，又不能底止，必须先健其土，而分利其水，则水清而土可健，火可安，而龙雷之火亦易于收藏也。方用缓流汤：茯苓（一两） 芡实 山药（各三两） 车前子（五钱） 薏仁（一两） 甘草（一钱）

　　人参（一两） 五味子（一钱）

　　此方无一味非健土之药，又无一味非利水之品。然利水之中不走其气，下气不走而上火自升矣。况健土之品，无非补肾之味，肾得补而真阴生，龙雷之火自仍归于肾脏。肾火既安，则胃火失党，而胃土又健，则水谷之气，更易分消，自然火衰而泻止也。

　　此症用滑苓汤亦甚效。

　　滑石 茯苓（各一两，同研为末，井水调服即止。）

　　人有口干舌燥，面目红赤，易喜易笑者，人以为心火热极也，谁知是心包膻中之火炽甚乎。夫心包之火，相火也，相火者，虚火也。膻中为臣使之官，喜乐出焉，是膻中乃心之辅佐，代心而行其赏罚者也。喜怒者，赏罚之所出也，心内神明则赏罚正；心内拂乱，则赏罚移。譬如下人专擅借上之赏罚，以行其一己之喜怒，久则忘其为下，以一己之喜怒，为在下之赏罚矣。治法宜泻心包之火。然而泻心包必至有损于心，心虚而心包之气更虚，必至心包之火更盛。不如专补其心，心气足而心包之火自安其位，何至上炎于口、舌、面、目，而成喜笑不节之病乎。方用归脾汤：人参（三钱） 茯神（三钱） 炒枣仁（五钱） 远志（一钱） 麦冬（三钱） 山药（三钱） 当归（三钱）

　　广木香末（三分） 黄 （二钱） 甘草（三分） 水煎调服。一剂面目之红赤减，二剂口舌之干燥除，三剂易喜易笑之症亦平矣。

　　此方补心气之虚，仍是补心包之火，何以火得之而反息也？不知心火宜泻以为补，而心包之火宜补以为泻。心包之火旺，由于心君之气衰，补其心而心包不敢夺心之权，何敢喜笑自若，僭我君王哉。

　　此症用参术二仁汤亦效。

　　人参 茯神 炒枣仁（各三钱） 白术（五钱） 远志 半夏（各一钱） 砂仁（二粒）水煎服。

　　鼻中出黑血不止，名曰衄 ，乃心热之极，火刑肺金也。夫肺金为心火所克，宜出红血，不宜出黑血矣，得毋疑为肾火之刑母乎。夫肾为肺金之子，安有子杀其母者？然而黑血实肾之色也。心火太盛移其热于肺，而肺受火刑，必求救于肾，肾恶心火之克母，乃出其全力以制心，而心已移热于肺矣，肾即随火而奔入于肺，怒心火之肆恶，并力以相战，肺无可藏之地，肾即逐血而出于鼻，红血而变为黑色。

　　真有不共戴天之仇，焦头烂额，白日俱昏者矣。治法单泻心中之火，不必泻肾中之水。

　　盖火息而金安，金安而肾水何至与心相斗哉。方用救 丹：黄连（二钱） 丹皮（三钱） 茯苓（二钱） 麦冬（五钱） 玄参（一两） 生枣仁（三钱）

　　生地（三钱） 柏子仁（一钱） 水煎服。连用二剂黑血即止，四剂不再衄。

　　此方制心火之有余，不损心气之不足，肾见君火之衰，肺金之旺，则报仇之恨已泄，复国之谋已成，自然返兵旋旅，何至穷寇之再追哉。或谓心君已为肾子所 ，则心气必伤，自宜急泻肾气，毋使追奔为是，何反泻心以助其虐耶？不知肾水原非有余，不过因肺母之难，故奋罔顾身，因心火之起舋？而转伐肾子，非理也。况方中虽泻心火，而正未尝少损心气，名为泻心而实补心也。不过少解其炎氛，以泄肾子之愤，而火即解矣。且肾有补而无泻，何若泻心火之为得哉。

　　此症用生地冬芩汤麦冬 生地（各二两） 黄芩（三钱） 水煎服。

　　人有热极发斑，身中如红云一片者，人以为内热之极而外发于皮肤矣，孰知此热郁于内，而不能外发之故乎。此等之病，寒热之药，两不宜施。夫火热宜用凉药，内火未有不从外泄者。但火得寒则又闭，微火可以寒解，而盛火不可以寒折，往往得寒凉之味，反遏其外出之机，闭塞而不得泄，有成为发狂而不能治者。若用热药投之，则火以济火，其势必加酷烈，欲不变为亡阳而不可得矣。治法必须和解为得。

　　第火盛者，水必衰，徒解其火而不益之以水，未必火之遽散也。宜用补水之中而行其散火之法，则火无干燥之虞，而有发越之易也。方用风水散斑汤：玄参（二两） 当归（二两） 荆芥（三钱） 升麻（一钱） 生地（一两） 水煎服。一剂斑少消，二剂斑又消，三剂斑全消。

　　此方玄参补阴，以解其浮游之火，当归、生地以补其心胃之血，多用荆芥、升麻风药以解散郁热，则火得水而相制，亦火得风而易扬，全无泻火之品，而已获泻火之效，实有深义耳。

　　此症用化云汤亦神。

　　黄连（三钱） 当归（一两） 玄参（二两） 升麻（二钱） 水煎服。

　　热极发斑，目睛突出，两手冰冷，此心火内热，所谓亢则害也，而不知又有肝火以助之耳。夫热病宜现热象，何反见寒冷之证乎？盖火极似水耳。热极于心，则四肢之血齐来救心，转无血以养手足，故手足反寒；如冰之冷者，外寒之极，实由于内热之极也。至于目睛突出者，肝开窍于目，而目之大 又心之窍也。心火既盛，又得木中之火相助，则火更添焰而炎上，所以直奔其窍而出，但目中之窍细小，不足以畅泄其火，怒气触睛，故突而出也。治法宜泻心火，而更平肝木，木气既舒，心火自散。方用风水散斑汤加减，而症自愈也。

　　玄参（一两） 当归（一两） 黄连（三钱） 荆芥（三钱） 升麻（三钱） 白芍（一两）

　　生地（五钱） 水煎服。

　　此方加白芍、黄连，以黄连泻心火，而白芍平肝火也。又得荆芥、升麻引群药共入于腠理之间，则上下四旁之余热尽消，且不至遏抑其火，有经络未达之虞。此方补多于攻，散火而不耗损真气，庶几有既济之美也。

　　此症用玄丹升麻汤亦神效。

　　玄参（半斤） 丹皮（三两） 升麻（三钱） 水煎一碗，一剂饮愈。

　　热极不能睡熟，日夜两眼不闭，人以为心肾不交，火盛之故，谁知是水火两衰之故乎。夫心火最畏肾水之克，而又最爱肾水之生，盖火非水不养也；肾水又最爱心火之生，而又最恶心火之烧，盖水非火不干也。是心肾相爱则相交，心肾相恶则相背，求闭目而神游于华胥之国，自不可得矣。治法补其心中之液，以下降于肾；补其肾中之精，以上滋于心；并调其肝气，以相引于心肾之间，俾相恶者仍至相爱，则相背者自相交矣。方用引交汤：熟地 麦冬（各一两） 炒枣仁 山茱萸 沙参（各五钱） 茯神（三钱） 玄参（五钱）

　　白芍（二两） 炒栀子（三钱） 菖蒲 破故纸（各五分） 水煎服。连服二剂即目闭而酣睡矣。

　　此方心肾双补，而平其肝气，以清木中之火。盖肝火泻则心火自平，肾水亦旺，势必心气通于肝，而肾气亦通于肝也。心肾既通于肝，而又有菖蒲以引心，破故纸以引肾，介绍同心，自能欢好如初，重结寤寐之交矣。

　　此症用水火两滋汤亦效。

　　熟地（三两） 肉桂（二钱） 菟丝子（一两） 水煎服。

　　人肝火内郁结而不伸，闷烦躁急，吐痰黄块者，人以为火郁宜达也，然达之而火愈炽，此乃未尝兼肝肾而同治也。夫肝木有火，火郁而不宣者，虽是外邪蒙之，亦因内无水以润之也。木无水润，则木郁更甚，倘徒用风药，以解肝中之火，不用润剂以荫肝中之水，则熬干肝血，而火益盛矣。倘徒用润剂，以益其肝中之水，不用风剂以舒其肝中之火，则拂抑肝气而郁更深矣。郁深则烦闷于心，火盛则躁急于腹，欲其痰涎之化得乎。治法舒其肝以解火，复补其肾以济水，自然郁结伸而诸症愈也。方用肝肾两舒汤：熟地 玄参（各一两） 茯苓（三钱） 白芍（一两） 柴胡（一钱） 当归（五钱） 甘草炒栀子（各一钱） 丹皮（三钱）水煎服。二剂渐轻，四剂全愈。

　　此方归、芍、柴、栀所以舒肝者，风以吹之也；熟地、玄、丹所以补肾者，雨以溉之也。茯苓、甘草又调和于二者之中，使风雨无太过不及之虞耳。譬如夏令炎蒸，郁极而热，树木枯槁，忽得金风习习，大雨滂沱，则从前郁闷燔燥之气，尽快如扫，而枯槁者倏变为青葱，爽气迎人，岂犹有烦闷躁急等症哉。

　　此症用快膈汤亦效。

　　白芍 当归 熟地（各一两） 柴胡 甘草（各一钱） 生地 麦冬（各三钱） 枳壳 半夏（各三钱） 水煎服。

　　人头面红肿，下体自脐以下又现青色，口渴殊甚，似欲发狂，人以为下寒而上热也，谁知是下热之极，而假现风象以欺人乎。若作上热下寒治之，立时发狂而死，必至皮肉尽腐也。此种之病，乃误听方士之言，服金石之药，以助命门之火，强阳善斗，助乐旦夕。而金石之药，必经火 ，其性燥烈，加之鼓勇浪战，又自动其火，战久则乐极情浓，必然大泄其精，倍于寻常。火极原已耗精，复倍泄精以竭其水，一而再，再而三，必有阴虚火动之忧。无如世人迷而不悟，以秘方为足恃，以杀人之药为灵丹，日日吞咽而不知止，则脏腑无非火气，虽所用饮食未尝不多，然而火极易消，不及生精化水。于是火无水制，自然上腾头面，其头面初犹微红，久则纯红而作肿。然自脐以下，不现红而现青者，以青乃风木之色也。脐下之部位属肾，肾火旺而肾水干，则肝木无所养，于是肝气不自安，乃下求于肾，而肾又作强，火炽肝气欲返于本宫，而燥极不能自还，遂走肾之部位，而外现青色矣。此等症候《内经》亦未尝言及，无怪世人之不识也。夫肝气之逆如此，而火愈上升，欲口之不渴得乎？口渴饮水，止可救胃中之干燥，而不能救五脏之焦枯。势且饮水而口愈渴，安得不发狂哉。治法必须大补其水，而不可大泻其火。盖泻其火，则火息而水竭，亦必死之道也。方用救焚解毒汤：熟地（四两） 玄参（二两） 麦冬（三两） 白芍（三两） 金银花（三两） 甘菊花（五钱）

　　牛膝（一两） 黄柏（一钱）

　　水煎服。一连数剂，下体之青色除，再服数剂，头面之红肿亦渐愈。此方减半，必再服一月，始无痈疽之害。

　　盖热极发红，乃是至恶之兆，况现青色，尤为恶之极者。幸脐之上不青，若一见青色，则脏腑肠胃内烂，疮疡痈毒外生，安有性命哉。前古医圣不论及者，以上古之人恬澹冲和，未尝服金石之毒药也。后世人情放荡，觅春药如饴糖，而方士之辈，但知逢迎贵介之欢心，匠意造方，以博裙带之乐，夭人天年，为可痛伤也。我特传此方以救之。以火之有余者，水之不足，故用熟地、麦冬以大益其肾水，又恐熟地、麦冬不足以息燎原之火，又益玄参、甘菊以平其胃中之炎。泻火仍是滋阴之味，则火息而正又无亏。火既上行非引而下之，则水不济而火恐上腾，加之牛膝之润下，使火下降而不上升也。肾水既久枯竭，所补之水，仅可供肾中之自用，安得分余膏而养肝木之子，复佐之白芍以滋肝，则肝木既平，不必取给于肾水，自气还本宫而不至走下而外泄。然而火焚既久，则火毒将成，虽现下之火为水所克，而从前之火毒安能遽消，故又辅之金银花，以消其毒，而更能益阴，是消火之毒，而不消阴之气也。又虑阳火非至阴之味，不能消化于无形，乃少用黄柏以折之，虽黄柏乃大寒之药，然入之大补阴水之中，反能解火之毒，引补水之药，直入于至阴之中，而泻其虚阳之火耳。此方除黄柏不可多用外，其余诸药，必宜如此多用，始能补水之不足，泻火之有余，否则火炽而不可救也。夫救焚之道，刻不可缓，非滂沱大雨，不能止其遍野燎原之火。况火既升腾，胃中得水，不啻如甘露之止渴，大料煎饮，正足以快其所欲，不必虑其多而难受也。

　　此症用定狂汤亦神效。

　　熟地（三两） 知母（一两） 荆芥（五钱） 水煎服。一剂即愈。

　　眼目红肿，口舌尽烂，咽喉微痛，两胁胀满，人以为肝火之旺，谁知是肾火之旺乎。夫眼目属肝，两胁亦肝之位，明是肝火之旺，而谓是肾火者何居？以咽喉、口舌之痛烂而知之也。第口舌属心，咽喉属肺，与肾绝不相干，何统以肾火名之？不知肾火龙雷之火也。雷火由地而冲于天，肾火亦由下而升于上，入于胁则胁胀，入于喉则喉痛，入于口舌则口舌烂，入于眼目则眼目肿矣。火无定位，随火之所至而病乃生。今四处尽病，乃肾火之大炽耳。盖各经之火，止流连于一处，断不能口舌、咽喉、眼目、两胁一齐受病也。似乎治法未可独治一经矣。然而各经不可分治，而肾经实可专治，治其肾火，而各经之火尽散也。方用六味地黄汤加味治之。

　　熟地（一两） 山药（五钱） 茯苓（三钱） 丹皮（五钱） 泽泻（三钱） 山茱萸（四钱）

　　麦冬 白芍（各一两）

　　水煎服。一剂两胁之胀满除，二剂眼目之红肿愈，三剂咽喉之痛解，四剂口舌之烂痊也。

　　六味汤原是纯补真水之药，水足而火自息。又有白芍之舒肝以平木，麦冬之养肺以益金，金生水而水不必去生肝，则水尤易足，而火尤易平也。盖龙雷之火，乃虚火也。虚火得水而即伏，何必泻火以激其怒哉。或曰：用六味之方而不遵分两进退加减者何也？曰：夫药投其病，虽佐使之味可多用，病忌其药，虽君主之品自当少减。轻重少殊，又何虑哉。

　　此症用止沸汤亦佳。

　　熟地（三两） 麦冬（二两） 地骨皮（一两） 水煎服。

　　寒热时止时发，一日四、五次以为常，热来时躁不可当，寒来时颤不能已，人以为寒邪在阴阳之间也，谁知是火热在心肾之内乎。夫肾与心本相克而相交者也，倘相克而不相交，必至寒热止发之无定。盖心喜寒而不喜热，肾喜热而不喜寒，然而热为肾之所喜，必为心之所恶，寒为心之所喜，必为肾之所恶。肾恶心寒，恐寒气犯肾，远避之而不敢交于心；心恶肾热，恐热气犯心，坚却之而不肯交于肾。然而肾恶心寒，而又恶其不下交于肾，必欲交心而心不受，反以热而凌心矣；心恶肾热而不上交于心，必思交肾而肾又不受，反以寒而犯肾矣。两相犯而相凌，于是因寒热之盛衰，分止发之时候矣。夫心肾原无时不交也，一日之间，寒热之止发无常，因交而发，因不交而即止，又何足怪。惟热来时躁不可当，寒来时颤不能已，实有秘义也。夫热来之时，乃肾气之升腾也。心虽恶热，而心中正寒，宜不发躁，而何以躁？盖寒则心气大虚，虚则惟恐肾气之来攻，乃惧而躁，非热而躁也。寒来之时，乃心气之下降也，肾虽恶寒，而肾中正热，宜不发颤，而何以颤？盖热则肾水大乏，乏则惟恐心气之来夺，乃吝而颤，非寒而颤也。然则欲心之不躁，必须使其不寒，欲肾之不颤，必须使其不热。方用解围汤：人参（五钱） 熟地（一两） 山茱萸（五钱） 当归（一两） 茯神（五钱） 生枣仁（五钱）

　　柴胡（一钱） 白芍（一两） 远志（二钱） 半夏（二钱） 玄参（三钱） 菖蒲（一钱） 水煎服。二剂寒热减半，躁颤亦减半，再服二剂，前症顿愈。再服二剂，不再发。

　　此方心肝肾三部均治之药也。欲心肾之交，必须借重肝木为介绍，分往来之寒热，止彼此之躁颤，方能奏功。方中虽止肾热而散心寒，倘肝气不通何能调剂？所以加入柴胡、白芍以大舒其肝中之郁气。盖祖孙不至间隔，而为子为父者，自然愉快矣。宁尚至热躁寒颤之乖离哉。

　　此症用玄荆汤亦效。

　　玄参（二两） 荆芥（三钱） 水煎服。

　　热极止在心头上一块出汗，不啻如雨，四肢他处又复无汗，人以为心热之极也，谁知是小肠之热极乎。夫小肠在脾胃之下，何以火能犯心而出汗乎？不知小肠与心为表里，小肠热而心亦热矣。然而心中无液取给于肾水以养心。倘汗是心中所出，竟同大雨之淋漓，则发汗亡阳，宜立时而化为灰烬，胡能心神守舍，而不发狂哉。

　　明是小肠之热，水不下行而上出也。第小肠之水便于下行，何故不走阴器，而反走心前之窍耶？正以表里关切，心因小肠而热，小肠即升水以救心，而心无窍可入，遂走于心外之毛窍而出也。然则治法不必治心，仍治小肠，利水以分消其火气，则水自归源，而汗亦不从心头外出也。方用返汗化水汤：茯苓（一两） 猪苓（三钱） 刘寄奴（三钱） 水煎服。一剂而汗止，不必再剂也。

　　茯苓、猪苓俱是利水之药，加入刘寄奴则能止汗，又善利水，其性又甚速，同茯苓、猪苓从心而直趋于膀胱，由阴器以下泄。因水去之急，而火亦随水而去急也，正不必再泄其火，以伤损夫脏腑耳。

　　此症用苓连汤亦神。

　　茯苓（二两） 黄连（一钱） 水煎服。

　　口舌红肿，不能言语，胃中又觉饥渴之甚，人以为胃火之上升也，第胃火不可动，一动则其势炎上而不可止，非发汗亡阳，必成躁妄发狂矣，安能仅红肿于口舌，不能言语之小症乎？故此火乃心包之火，而非胃火也。夫舌乃心之苗，亦心包之窍也。若心包无火，无非清气上升，则喉舌安闲，语言响亮，迨心包火动，而喉舌无权。况心包之火，乃相火也，相火易于作祟，譬如权臣多欲，欲立威示权，必先从传递喉舌之人始；今相火妄动，而口舌红肿，势所必至。又譬如主人之友，为其仆轻辱，则友亦缄默以求容，若不投以货财，则不能餍其仆之所求，此饥渴之所以来也。治法清其心包之火，而不必泻其胃中之土，恐泻胃而土衰，则心包之火转来生胃，其火愈旺也。方用清火安胃汤：麦冬（一两） 石斛（三钱） 丹参（三钱） 生地（三钱） 炒枣仁（五钱） 竹叶（一百片）

　　水煎服。一剂语言出，再剂红肿消，三剂而胃中之饥渴亦愈矣。

　　此方全去消心包之火，而又不泻心中之气，心包火息而胃气自安矣。

　　此症用玄丹麦冬汤亦效。

　　玄参 丹参 麦冬（各一两） 水煎服。

　　热症满身皮窍如刺之钻，又复疼痛于骨节之内外，以冷水拍之少止，人以为火出于皮肤也，谁知是火郁于脏腑，乃欲出而不得出之兆也。盖火性原欲炎上，从皮肤而旁出，本非所宜，其人内火既盛，而阳气又旺，火欲外泄，而皮肤坚固，火本郁而又拂其意，遂鼓其勇往之气，而外攻其皮肤，思夺门而出，无如毛窍不可遽开，火不得已仍返于脏腑之内，而作痛，以凉水拍之而少止者。喜其水之润肤，而反相忘其水之能克火矣，非因水之外击，足以散火，而能止痛也。然则治法，亦先泻其脾胃之火，而余火不泻而自泻也。方用攻火汤：大黄（三钱） 石膏（五钱） 炒栀子（三钱） 当归（一两） 浓朴（一钱） 甘草（一钱）

　　柴胡（一钱） 白芍（三钱） 水煎服。一剂火泻，二剂痛除。

　　此方直泻脾胃之火，又不损脾胃之气，兼舒其肝木之郁，则火尤易消，乃扼要争奇，治火实有秘奥，何必腑腑而清之、脏脏而发之哉。

　　此症用宣扬散亦佳。

　　柴胡（一钱） 荆芥（二钱） 当归（一两） 麦冬（一两） 天花粉（三钱） 水煎服。

　　人有心中火热如焚，自觉火起，即入小肠之经，辄欲小便，急去遗溺，大便随时而出，人以为心火下行，谁知是心与心包二火之作祟乎。夫心包之火，代君司化，君火盛而相火宁，君火衰而相火动。然亦有君火盛而相火亦动者，第君、相二火，不可齐动，齐动而君、相不两立。相火见君火之旺，不敢上夺君权，乃让君而下行，而君火既动无可发泄，心与小肠为表里，自必移其热于小肠，相火随辅君火下行，既入小肠而更引入大肠矣，此二便所以同遗也。治法安二火之动，而热焰自消。方用四物汤加味治之。

　　熟地（一两） 川芎（二钱） 当归（一两） 白芍（五钱） 黄连（二钱） 玄参（一两） 黄柏（一钱）

　　车前子（二钱） 水煎服。二剂少安，四剂全愈。

　　四物汤补血之神剂也。火动由于血燥，补其血而脏腑无干涸之虞，凉其血而火焰无浮游之害。况黄连入心以清君火，黄柏入心包以清相火。加车前利水，引二火直走膀胱，从水化而尽泄之，又何乱经之虑哉。

　　此症用二地汤亦佳。

　　生地 熟地 当归（各一两） 人参（三钱） 黄连（一钱） 肉桂（五分） 水煎服。

　　人有大怒之后，周身百节俱疼，胸腹且胀，两目紧闭，逆冷，手指甲青黑色，人以为阴症伤寒也。谁知是火热之病乎。夫阴症似阳，阳症似阴，最宜分辨，此病乃阳症似阴也。手指甲现青黑色，阴症之外象也。逆冷非寒极乎，不知内热之极，反见外寒，乃似寒而非寒也。大怒不解，必伤其肝，肝气甚急，肝叶极张。一怒而肝之气更急，而肝之叶更张，血沸而火起，有不可止拂之势。肝主筋，火起而筋乃挛束作痛。火欲外焚，而痰又内结，痰火相搏，湿气无可散之路，乃走其湿于手足之四末。指甲者，筋之余也，故现青黑之色。手足逆冷，而胸腹正大热也。治法平其肝气，散其内热，而外寒之象自散矣。方用平肝舒筋汤：柴胡（一钱） 白芍（一两） 牛膝 生地 丹皮 炒栀子（各三钱） 当归（五钱）

　　陈皮 甘草（各一钱） 神曲（五分） 秦艽 乌药（各一钱） 防风（三分） 水煎服。一剂目开，二剂痛止，三剂胀除，四剂诸症尽愈。

　　此方所用之药，俱入肝经以解其怒气也。怒气解而火自平矣，火平而筋舒，必至之理也。人见此等之症，往往信之不深，不敢轻用此等之药，遂至杀人，以阴阳之难辨也。然我更有辨之之法：与水探之，饮水而不吐者，乃阳症；饮水而即吐者，乃阴症。倘饮水不吐即以此方投之，何至有误哉。

　　此症用息怒汤亦效。

　　白芍（三两） 柴胡（二钱） 丹皮（五钱） 炒栀子（三钱） 天花粉（三钱） 水煎服。

　　卷之六

　　暑症门（十一则）

　　行役负贩，驰驱于烈日之下，感触暑气，一时猝倒，人以为中暑也，谁知是中乎。夫 者热之谓也，暑亦热也，何以分之？盖暑之热由外而入， 之热由内而出。行役负贩者，驰驱劳苦，内热欲出，而外暑遏抑，故一时猝倒，是暑在外而热闭之也。倘止治暑而不宣扬内热之气，则气闭于内，而热反不散矣。治法宜散其内热，而佐之以消暑之味。方用救 丹：青蒿（五钱） 茯神（三钱） 白术（三钱） 香薷（一钱） 知母（一钱） 干葛（一钱）

　　甘草（五分） 水煎服。

　　一剂气通，二剂热散，不必三剂。

　　此方用青蒿平胃中之火，又解暑热之气，故以之为君。香薷解暑，干葛散热，故以之为佐。又虑内热之极，但散而不寒，则火恐炎上，故加知母以凉之，用白术、茯苓利腰脐而通膀胱，使火热之气俱从下而趋于小肠以尽出也。火既下行，自然不逆而上冲，而外暑、内热各消化于乌有矣。

　　此症用解暑散亦效。

　　香薷 茯苓（各三钱） 甘草 黄连（各一钱） 白术（一两） 白扁豆（二钱） 白豆蔻（一粒）

　　水煎服。一剂即愈。

　　膏粱子弟，多食瓜果，以寒其胃，忽感暑气，一时猝倒，是中暑也。盖膏粱之人，天禀原弱，又加多欲，未有不内寒者也。复加之瓜果，以增其寒凉，内寒之极，外热反易于深入。阴虚之人，暑气即乘其虚而入之。治法不可祛暑为先，必须补气为主。然既因阴虚，以至阳邪之中，似宜补阴为主。不知阳邪之入脾，根据阴气也。

　　补阴则阴气虽旺，转为阳邪之所喜，阳得阴而相合，正恐阴弱不能相配，若一旦助其阴气，无论阴难却阳，而阳邪且久居之而生变矣。惟补其阳气，则阳气健旺，益之散暑之味，则邪阳不敢与正阳相敌，必不战而自走也。方用：人参（五钱） 茯神（五钱） 白术（五钱） 香薷（二钱） 白扁豆（二钱） 陈皮（五分）

　　甘草（一钱） 水煎服。一剂气回，二剂暑尽散。

　　此方名为散暑回阳汤，方中参、苓、术、豆俱是健脾补气之药，以回其阳。用香薷一味，以散其暑。何多少轻重之悬殊乎？不知阴虚者，脾阴之虚也。脾虽属阴，非补阳之药不能效。况阳邪甚盛，非多用何以相敌乎。倘少少用之，恐有败衄难遏之虞，即或取胜，暑退而元气未能骤复。与其暑去而后补阳，何若于邪旺之日，而多用之，正既无亏，而邪又去速之为益哉。

　　此症用加味四君汤亦效。

　　人参 白术（各五钱） 甘草 香薷（各一钱） 茯苓（三钱） 炮姜（三分） 水煎服。二剂愈。

　　中暑气不能升降，霍乱吐泻，角弓反张，寒热交作，心胸烦闷，人以为暑气之内热也，谁知是阴阳之拂乱乎。人身阴阳之气和，则邪不能相干。苟阴阳不能相交，而邪即乘其虚而入之矣。且邪之入人脏腑也，助强而不助弱，见阴之强而即助阴，见阳之强而即助阳，夏令之人多阴虚阳旺，邪乘阴虚而入，本欺阴之弱也。然见阳气之旺又助阳而不助阴。阴见邪之助阳也，又妒阳之旺而相战，阳又嫌邪之党阳也，欲嫁其邪于阴，而阴又不受，于是阴阳反乱，气不相通，上不能升，下不能降，霍乱吐泻拂于中，角弓反张困于外，阴不交于阳而作寒，阳不交于阴而作热。心胸之内竟成战场之地，安得而不烦闷哉。然则治法和其阴阳之气，而少佐之以祛暑之剂，缓以调之，不必骤以折之也。方用和合阴阳汤：人参（一钱） 白术（二钱） 茯苓（五钱） 香薷（一钱） 藿香（一钱） 苏叶（一钱）

　　浓朴（五分） 陈皮（三分） 枳壳（三分） 砂仁（一粒） 天花粉（一钱） 水煎探冷，徐徐服之。

　　一剂阴阳和，二剂各症愈，不必三剂。

　　此方分阴阳之清浊，通上下之浮沉，调和于拂逆之时，实有奇功，以其助正而不增火，祛邪而不伤气，化有事为无事也。

　　此症用加减六君汤亦效。

　　人参 茯苓 白芍（各三钱） 白术（一两） 香薷（一钱） 砂仁（一粒） 陈皮（五分） 半夏（一钱）

　　水煎服。一剂即平。

　　中暑热之气，腹中疼痛，欲吐不能，欲泻不得，此名为干霍乱也。夫邪入胃中，得吐则邪越于上，邪入腹中，得泻则邪趋于下矣。邪越于上，则邪不入于中，邪趋于下，则邪不留于内。今不吐不泻，则邪不上不下，坚居于中焦。譬如贼人反叛，虽四境安宁，而一时生变喋血于城门，横尸于内地，斯时非奋罔顾身之将，号召忠勇，冒矢石而夺门靖难，乌能安反侧于顷刻，定祸患于须臾哉。治法急用：人参（一两） 瓜蒂（七个） 水煎一大碗。饮之即吐，而愈矣。

　　此方名为人参瓜蒂散。此等之病，脉必沉伏，不吐则死，古人亦知用瓜蒂吐之，但不敢加入人参耳。盖此症原因，胃气之虚，以致暑邪之入，今加大吐则胃必更伤，非用人参则不能于吐中而安其胃气也。且胃气素虚，而暑邪壅遏，虽用瓜蒂以吐之，而气怯不能上送，往往有欲吐而不肯吐者，即或动吐，而吐亦不多，则邪何能遽出乎。惟用人参至一两之多，则阳气大旺，力能祛邪而上涌。况得瓜蒂以助之，安得而不大吐哉。邪因吐而遽散，而正气又复无伤。譬如内乱一定而民安物阜，仍是敉宁之日，何至动四郊之多垒哉。

　　此症用参芦汤亦佳。

　　人参芦（二两） 煎滚汤（一碗，和之井水一碗，少入盐和匀饮之，以鹅翎扫喉，引其呕吐，吐出即安，然不吐而能受，亦愈也。）

　　中暑热极发狂，登高而呼，弃衣而走，见水而投，人以为暑毒之侵，谁知胃火之相助乎。夫暑热之入人脏腑也，多犯心而不犯胃。盖暑与心俱属火也，胃则心之子也，胃见暑邪之犯心，即发其土中之火以相卫。胃乃多气多血之府，火不发则已，发则其酷烈之威，每不可当。暑邪畏胃火之强，益遁入于心，而心又喜寒不喜热，畏暑邪之直入，不敢自安，胃火怒，暑邪之直入于心中而不出，乃纵其火，以焚烧于心之外，心又安禁二火之相逼乎？势必下堂而走，心君一出，而神无所根据，于是随火炽而飞越。登高而呼者，火腾于上以呼救援也；弃衣而走者，憎衣之添热也；见水而投者，喜水之克火也。此时心中无津液之养，皮肤之外，必多汗出亡阳，是阴阳两竭之病，至危至急之候。苟不大泻其火，则燎原之焰，何以扑灭乎。方用三圣汤：人参（三两） 石膏（三两） 玄参（三两） 水煎数碗，灌之，一剂狂定，二剂神安，不可用三剂也。另用缓图汤：玄参（二两） 人参（一两） 麦冬（一两） 青蒿（一两） 水煎服。二剂而暑热两解矣。

　　三圣汤用石膏至三两，用人参、玄参各至三两，未免少有霸气。然火热之极，非杯水可息，苟不重用，则烁干肾水立成乌烬。方中石膏虽多，而人参之分两与之相同，实足以驱驾其白虎之威，故但能泻胃中之火，而断不至伤胃中之气。玄参又能滋润生水，水生而火尤易灭也。至于缓图汤不用石膏者，以胃中之火既已大泻，所存者不过余烟断焰，时起时灭，何必再用阴风大雨以洗濯之？故又改用麦冬、青蒿既益其阴，又息其火，使细雨绸缪之为得也。或问：因暑发狂，似宜消暑，乃三圣汤但泻火而罔顾暑，何以能奏功耶？不知暑亦火也，泻火即泻暑矣。使泻火之中加入香薷、藿香清暑之药，则石膏欲下降，而香薷、藿香又欲外散，转足以掣石膏之手，反不能直泻其火矣。

　　此症用三清汤救之亦神。

　　玄参（四两） 石膏（一两） 青蒿（一两） 水煎服。一剂即安。

　　中暑热症自必多汗，今有大汗如雨，一出而不能止者，人以为发汗亡阳必死之症也，谁知是发汗亡阴之死症乎。夫暑热伤心，汗自外泄，然而心中无汗也，何以有汗？此汗乃生于肾，而非生于心也。盖心中之液，肾生之也，岂心之汗非肾之所出乎。虽汗出亡阳，乃阳旺而非阴虚。但阴不能制阳，而阳始旺；亦阴不能摄阳，而阳始亡。顾阴阳原两相根也，阴不能摄阳，而阳能恋阴，则阳尚可回于阴之中，而无如其阳一出而不返也。阴根于阳，见阳之出而不留，亦且随之俱出，罄其肾中之精，尽化为汗而大泄，试思心中之液几何，竟能发如雨之汗乎？明是肾之汗而非心之汗也。汗既是肾而非心，则亡亦是阴而非阳矣。然则听其亡阴而死乎，尚有救死之法在。方用救亡生阴丹：人参（二两） 熟地（四两） 山茱萸（二两） 北五味（五钱） 茯神（一两） 白芍（一两）

　　水煎服。

　　此方熟地、山萸、五味子均是填精补水之味，茯神安其心，白芍收其魂，人参回其阳，此人之所知也。阴已外亡，非填其精髓，何以灌注涸竭之阴；阳已外亡，非补其关元，何以招其散失之阳。山茱、五味补阴之中，仍是收敛之剂，阴得补而水生，则肾中有本；汗得补而液转，则心内无伤。又得茯神以安之，白芍以收之，则阳回阴返，自有神捷之机也。

　　此症用人参青蒿汤亦神。

　　人参（二两） 生地 麦冬（各一两） 青蒿（五钱） 北五味子（一钱） 水煎服。汗止即生，否则无救。

　　中暑热极，妄见妄言，宛如见鬼，然人又安静不生烦躁，口不甚渴，此是寒极相战，寒引神出，有似于狂，而非热极发狂也。夫中暑明是热症，何以热能变寒而有似狂之症也？盖其人阴气素虚，阳气又复不旺，暑热之邪乘其阴阳两衰，由肺以入心。而心气不足，神实时越出以遁于肾，而肾中阴寒之气上升，则暑自出于心之外，流连于肺经之内矣。暑邪既已退出于心外，而心君尚恐暑邪之来侵，乃根据其肝木之母以安神。心神入于肝则肝魂不宁，乃游出于躯壳之外，因而妄见鬼神，而妄言诡异也。魂既外游，而神居魂室，反得享其宁静之福。况肝木原无火旺，而肾中阴寒之气，相逼心君，正借以杜暑邪之侵，且恃之无恐，何生烦躁乎？惟是肺气独受暑邪，火刑金而作渴，然肾见肺母之被刑，乃阴寒之气直冲而上以救肺，故口虽渴而不甚也。然则治法奈何？散肺中之暑邪，补脾胃之土气；土气一旺而肺气亦旺矣。

　　肺旺可以敌邪，又得散邪之药，自然暑气难留，暑散而魂归神返，必至之势也。方用护金汤：麦冬（一两） 人参（三钱） 百合（五钱） 茯苓（三钱） 紫菀（一钱） 香薷（一钱）

　　甘草（一钱） 水煎服。

　　二剂即愈。

　　此方但补肺脾胃之气，不去救心以益寒，不去助肾以泻火，不去补肝以逐神，而魂自归肝，神自返心者，以邪有所制，何必逐邪之太甚，正未大虚，何必补正之太多。不可因邪居于上而下治，正轻于下而重治也。

　　此症用人参麦冬汤亦妙。

　　人参（二两） 麦冬（三两） 水煎服。

　　中暑热，吐血倾盆，纯是紫黑之色，气喘作胀，不能卧倒，口渴饮水，又复不快，人以为暑热之极而动血也，谁知是肾热之极而呕血乎。夫明是中暑以动吐血，反属之肾热者？盖暑火以引动肾火也。夫肾中之火，龙雷之火也。龙雷原伏于地，夏月则地下甚寒，龙雷不能下藏而多上泄，其怒气所激，而成霹雳之猛，火光划天，大雨如注，往往然也。人身亦有龙雷之火，下伏于肾，其气每与天之龙雷相应。暑气者，亦天之龙雷火也。暑热之极，而龙雷乃从地出，非同气相引之明验乎。人身龙雷之火不动，则暑气不能相引。苟肾水原亏，肾火先跃跃欲动，一遇天之龙火，同气相感，安得不勃然振兴哉。既已勃然振兴，而两火相激，其势更烈，乃直冲而上，挟胃中所有之血而大吐矣。胃血宜红，而色变紫黑者，正显其龙雷之气也。凡龙雷所劈之处，树木必变紫黑之色，所过脏腑何独不然。其所过之胃气，必然大伤，气伤则逆，气逆则喘。胃气既伤，何能遽生新血以养胃乎，此胸胁之所以作胀也。

　　胃为肾之关门，关门不闭，夜无开阖之权，安能卧哉。血吐则液干，液干则口渴，内水不足，必索外水以救焚，乃饮之水而不快，以龙雷之火乃阴火而非阳火也。治法宜大补其肾中之水，以制龙雷之火，不可大泻其龙雷之火，以伤其胃中之气也。

　　方用沛霖膏：玄参（二两） 人参（一两） 生地（二两） 麦冬（二两） 牛膝（五钱） 荆芥（炒黑，三钱）

　　水煎服。一剂血止，二剂喘胀消，三剂口亦不渴，四剂全愈。愈后仍服六味地黄丸可也。

　　此方大补肾水，水足而龙雷之火自归于肾之宅。火既安于肾宅，血自止于胃关，何必用黄柏、知母以泻火，用香薷、藿香以散暑哉。况泻火而火愈炽，必至伤损夫胃土，散暑而暑难退，必至消耗夫肺金，势必血不可止，火不可灭，而死矣。

　　此症用丹蒿汤亦神。

　　丹皮（三两） 荆芥（三钱） 青蒿（一两） 水煎服。

　　中暑热之气，两足冰冷，上身火热，烦躁不安，饮水则吐，人以为下寒上热之症，乃暑气之阻隔阴阳也，谁知是暑散而肾火不能下归之故乎。人身龙雷之火，因暑气相感，乃奔腾而上。世医不知治法，徒泻其暑热之气，不知引火归源，于是暑热已散，龙雷之火下不可归，乃留于上焦而作热矣。火既尽升于上焦，则下焦无火，安得不两足如冰耶。火在上而寒在下，两相攻击，中焦之地排难解纷，两不相合，烦躁不安，有自来也。上热熏肺，口必渴也。饮水止可救上焦之热，及至中焦已非所宜。况下焦纯寒，冷水正其所恶，欲不吐得乎。治法不可治暑，而并不可泻火，不特不可泻火，必须补火。盖龙雷之火，虚火也。实火可泻，虚火宜补。然而补火之中，仍须补水以济之，补水者，补肾中之真水也。真火非真水不归，真火得真水以相合，则下藏肾中，不至有再升之患也。方用八味地黄汤：熟地（一两） 山茱萸（五钱） 山药（五钱） 丹皮 茯苓 泽泻（各三钱） 肉桂（一钱）

　　附子（一分） 水煎，探冷冻饮料之。一剂两足温矣，再剂上身之火热尽散，中焦之烦躁亦安，且不思饮水矣。

　　六味地黄汤补水之神药，桂、附引火之神丹，水火既济，何至阴阳之反背乎。

　　此症用还肾汤亦效。

　　熟地（三两） 甘草（一钱） 肉桂（五分） 牛膝（五钱） 水煎服。

　　人有夏日自汗，两足逆冷至膝下，腹胀满，不省人事，人以为阳微之厥也。谁知是伤暑而湿气不解乎。夫湿从下受，湿感于人身，未有不先从下而上，故所发之病，亦必先见于下。湿病得汗，则湿邪可从汗而解矣。何自汗而湿仍不解耶？盖湿病而又感暑气，自汗止可解暑，而不能解湿，以暑热浮于上身，而湿邪中于下体，汗解于阳分，而不解于阴分耳。治法利小便以解湿，逐热邪以解暑，则上下之气通，而湿与暑尽散矣。方用解利汤：石膏（二钱） 知母（一钱） 甘草（五分） 半夏（一钱） 白术（三钱） 猪苓（一钱） 茯苓（三钱）

　　泽泻（一钱） 肉桂（一分） 水煎服。连服十剂全愈。

　　此方乃五苓散、白虎汤之合方也。湿因暑病不祛暑，则湿不易消，故用白虎汤于五苓散中，解暑利湿而兼用之也。

　　此症用清暑定逆汤亦佳。

　　白术 山药 薏仁（各五钱） 肉桂（三分） 香薷（一钱） 陈皮（三分） 人参（二钱） 茯苓（三钱） 水煎服。

　　人有冬时寒令，偶开笥箱以取绵衣，觉有一裹热气冲鼻，须臾烦渴呕吐，洒洒恶寒，翕翕发热，恶食喜水，大便欲去不去，人皆以为中恶也，谁知是伤暑之病乎。

　　夫冬月有何暑气之侵人，谓之伤暑？不知气虚之人，遇邪即感，不必值酷热炎氛，奔走烈日之中，而始能伤暑也。或坐于高堂，或眠于静室，避暑而反得暑者正比比也。是暑气之侵人每不在热，而在寒，衣裳被褥晒之，盛暑夹热收藏于笥箱之内，其暑气未发，一旦开泄，气盛之人自不能干，倘体虚气弱，偶尔感触，正易中伤，及至中伤而暑气必发矣。况冬时人身外寒内热，以热投热，病发必速，故闻其气而即病也。治法不可以伤寒法治之，当舍时从症，仍治其暑气而各症自消。方用香薷饮加减治之。

　　人参（三钱） 白术（三钱） 茯苓（二钱） 香薷（二钱） 黄连（五分） 甘草（三分） 陈皮（五分）

　　扁豆（二钱） 浓朴（五分） 水煎服。一剂而愈，不必再剂。

　　若执冬令无伤暑之症，拘香薷非治寒之方，不固泥乎甚矣。医道之宜通变，而治病之贵审问也。

　　此症用补气化暑丹亦效。

　　人参（二钱） 茯苓 白术 麦冬（各三钱） 香薷（一钱） 砂仁（一粒） 陈皮 炮姜 神曲（各三分）

　　水煎服。一剂即愈。

　　卷之六

　　燥症门（十五则）

　　阴耗而思色以降其精，则精不出而内败，小便道涩如淋，此非小肠之燥，乃心液之燥也。夫久战而不泄者，相火旺也。然而相火之旺，由于心火之旺也。盖君火一衰，而相火即上夺其权，心火欲固，而相火欲动；心火欲闭，而相火欲开。况心君原思色乎，毋怪其精之自降矣。然心之衰者，亦由肾水虚也。肾旺者，心亦旺，以心中之液肾内之精也。精足则上交于心，而心始能寂然不动，即动而相火代君以行令，不敢僭君以夺权，故虽久战而可以不泄精。虚则心无所养，怯然于中，本不可战，而相火鼓动亦易泄也。至于心君无权，心甫思色，而相火操柄矣。久之心君既弱，而相火亦不能强，有不必交接而精已离宫，又不能行河车逆流之法，安能复回于故宫哉？势必闭塞溺口，水道涩如淋而作痛矣。治法必须补心，仍须补其肾水，少佐以利水之药，则浊精自愈矣。方用化精丹：熟地（二两） 人参（五钱） 山茱萸（一两） 车前子（三钱） 麦冬（一两） 牛膝（五钱）

　　白术（一两） 生枣仁（五钱） 沙参（一两） 水煎服。一剂而涩痛除，二剂而淋亦止矣。

　　此方人参以生心中之液，熟地、山茱、沙参以填肾中之阴，麦冬以益肺金，使金之生水，则肾阴尤能上滋于心；又得生枣仁之助，则心君有权，自能下通于肾，而肾气既足，自能行其气于膀胱；又得白术利腰脐之气，则尤易通达；复得牛膝、车前下走以利水，则水窍开，而精窍自闭，何患小肠之燥涩乎。心液非补肾不化，精窍非补肾不闭，倘单用利水逐浊之味，何能取效哉。

　　此症用生液丹亦妙。

　　熟地（二两） 山茱萸 人参 生枣仁 茯神（各五钱） 北五味（二钱） 丹皮 丹参（各三钱）

　　水煎服。

　　阴已痿弱，见色不举，若强勉入房，以耗竭其精，则大小便牵痛，数至圊而不得便，愈便则愈痛，愈痛则愈便，人以为肾火之燥也，谁知是肾水之燥乎。夫肾中水火，两不可离，人至六十之外，水火两衰，原宜闭关不战，以养其天年，断不可妄动色心，以博房帏之趣，犯之多有此病。至于中年人患此病者，乃纵色竭精，以致火随水流，水去而火亦去，一如老人之痿阳不可以战矣。倘能慎疾而闭关，亦可延年。无如其色心之不死也，奋勇争斗，或半途倒戈或入门流涕，在肾宫本不多精，又加畅泄，则精已涸竭，无阴以通大小之肠，则大小肠干燥，自然两相取给，彼此牵痛也。上游无泉源之济，则下流有竭泽之虞，下便则上愈燥而痛生，下痛则上愈燥而便急。治法必须大补其肾中之水，然不可仅补其水，而必须兼补其火，盖水得火而易生也。方用润涸汤：熟地（二两） 白术（一两） 巴戟天（一两） 水煎服。

　　此方用熟地以滋肾中之真阴，巴戟天以补肾中之真阳，虽补阳而仍是补阴之剂，则阳生而阴长，不至有强阳之害。二味补肾内之水火，而不为之通达于其间，则肾气未必遽入于大小之肠也。加入白术以利其腰脐之气，则前后二阴无不通达，何至有干燥之苦，数圊而不得便哉。

　　此症用天一汤亦效。

　　地骨皮 玄参 芡实（各五钱） 山药 牛膝 丹皮（各三钱） 熟地（一两） 肉桂（一钱）

　　水煎服。

　　人有日间口燥，舌上无津，至夜卧又复润泽，人以为阳虚之燥也，谁知是阴畏阳火之燥，而不交于阳乎。夫阳旺则阴衰，阳衰则阴旺，口燥之病，阴阳两虚之症也。然夜燥而日不燥，乃阴气之虚，日燥而夜不燥，乃阳火之旺。夫肾中之水，阴水也。舌上廉泉之水，乃肾水所注，肾水无时不注于廉泉之穴，则舌上不致干枯，胡为阳火遽至于烁竭哉。且肾水一干，则日夜皆当焦涸，何能日燥而夜不燥乎？此症盖阳火甚旺，而阴水尚未至大衰，然止可自顾以保其阴，不能分润以济其阳，于是坚守其阴于下焦，不肯上交于阳位，自然上焦火炽而口燥也。治法不必泻阳火之旺，惟补其真阴之水，则水足以济阳矣。方用六味地黄汤加麦冬、五味治之。

　　熟地（一两） 山茱萸（五钱） 山药（五钱） 丹皮 泽泻 茯苓（各三钱） 麦冬（一两） 五味（一钱）

　　水煎服。连服数剂自愈。

　　此方专补肾水，加麦冬、五味以补肺，肺肾相资，则水尤易生，阳得阴而化，亦阳得阴而平。阴既相济，阳又不旺，安得口之再燥哉。

　　此症用灌舌丹亦佳。

　　熟地 麦冬（各一两） 沙参 地骨皮（各五钱） 水煎服。

　　人有作意交感，尽情浪战，阴精大泄不止，其阴翘然不倒，精尽继之以血者，人以为火动之极，谁知是水燥之极耶。夫肾中水火，原两相根而不可须臾离者也。

　　阴阳之气彼此相吸而不能脱，阳欲离阴而阴且下吸，阴欲离阳而阳且上吸也。惟醉饱行房，乱其常度，阴阳不能平，于是阳离阴而阳脱，阴离阳而阴脱，两不相援，则阳之离阴甚速，阴之离阳亦速矣。及至阴阳两遗，则水火两绝，魂魄且不能自主，往往有精脱而死者。今精遗而继之血，人尚未死，是精尽而血见，乃阴脱而阳未脱也。使阳已尽脱，外势何能翘然不倒乎。救法急须大补其肾中之水，俾水生以留阳也。然阴脱者，必须用阳药以引阴，而强阳不倒，倘补其阳，则火以济火，必更加燥涸，水且不生，何能引阳哉？不知无阴则阳不得引，而无阳则阴亦不能引也。法宜用九分之阴药，一分之阳药，大剂煎饮，水火无偏胜之虞，阴阳有相合之功矣。方用引阴夺命丹：熟地（八两） 人参（一两） 北五味子（三钱） 沙参（二两） 肉桂（一钱） 水煎服。一剂而血止，二剂而阳倒，连服四剂，始有性命。再将前药减十分之七，每日一剂，服一月平复如故。

　　此方用熟地、沙参以大补其肾中之阴，用人参以急固其未脱之阳，用五味子以敛其耗散之气，用肉桂于纯阴之中，则引入于孤阳之内，令其已离者重合，已失者重归也。倘不多用补阴之药，而止重用人参、肉桂，虽亦能夺命于须臾，然而阳旺阴涸，止可救绝于一时，必不能救燥于五脏，亦旦夕之生而已。

　　此症用三仙膏亦神。

　　熟地（五两） 人参（二两） 丹皮（一两） 水煎服。

　　人有夜不能寐，口中无津，舌上干燥，或开裂纹，或生疮点，人以为火起于心，谁知是燥在于心乎。夫心属火，然而心火无水，则火为未济之火也。既济之火，则火安于心宫；未济之火，则火郁于心内。火郁不宣，则各脏腑之气不敢相通，而津液愈少，不能养心而心益燥矣，何能上润于口舌哉。开裂、生点必至之势也。治法大补其心中之津，则心不燥而口舌自润。然而徒补其津，亦未必大润也。盖心中之液，乃肾内之精也。肾水上交于心，则成既济之火，补肾以生心，乌可缓哉。方用心肾两资汤：人参（三钱） 茯神（三钱） 柏子仁（一钱） 炒枣仁（三钱） 麦冬（五钱） 北五味（一钱）

　　熟地（一两） 丹参（二钱） 沙参（三钱） 山茱萸（三钱） 芡实（三钱） 山药（三钱） 菟丝子（二钱）

　　水煎服。连服十剂，夜卧安而口中生津，诸症尽愈。

　　此方心肾同治，补火而水足以相济，补水而火足以相生。故不见焦焚之苦，而反获 渥之欢也。

　　此症夜清汤亦效。

　　人参 麦冬（各一两） 甘草（一钱） 柏子仁 菟丝子（各三钱） 玄参 炒枣仁（各五钱）

　　黄连（三分） 水煎服。

　　人有咳嗽，吐痰不已，皮肤不泽，少动则喘，此燥在于肺也。《内经》云：夏伤于热，秋必病燥。咳嗽吐痰，皮肤不泽而动喘，皆燥病也。议者谓燥症必须补肾，肾水干枯而燥症乃成。然而此燥非因肾之干枯而来，因夏伤于热以耗损肺金之气，不必去补肾水，但润脾而肺之燥可解。虽然脾为肺之母，而肾乃肺之子，补脾以益肺之气，补肾而不损肺之气，子母相治而相济，肺气不更加润泽乎。方用子母两濡汤：麦冬（五钱） 天冬（三钱） 紫菀（一钱） 甘草（三分） 苏叶（五分） 天花粉（一钱）

　　熟地（五钱） 玄参（三钱） 丹皮（二钱） 牛膝（一钱） 水煎服。一剂气平，二剂嗽轻，连服十剂痰少而喘嗽俱愈。

　　此方肺、脾、肾同治之方也。方名子母两濡，似乎止言脾肾也，然而治脾治肾，无非治肺也。

　　脾肾濡，而肺气安有独燥者哉。

　　此症用宁嗽丹亦佳。

　　麦冬（二两） 五味子（二钱） 天冬（三钱） 生地（一两） 桑白皮（二钱） 款冬花 紫菀桔梗（各一钱） 甘草（五分） 牛膝（三钱） 水煎服。

　　人有两胁胀满，皮肤如虫之咬，干呕而不吐酸，人以为肝气之逆，谁知是肝气之燥乎。夫肝藏血者也，肝中有血，则肝润而气舒；肝中无血，则肝燥而气郁。肝气既郁，则伏而不宣，必下克脾胃之土，而土之气不能运，何以化精微以生肺气乎。

　　故伤于中则胀满、呕吐之症生；伤于外则皮毛拂抑之象见。似乎肝气之逆，而实乃肝气之燥也。肝燥必当润肝，然而肝燥由于肾亏，滋肝而不补肾，则肝之燥止可少润于目前，而不能久润于常久，必大滋乎肾，肾濡而肝亦濡也。方用水木两生汤：熟地（一两） 白芍（一两） 茯苓（三钱） 柴胡（一钱） 陈皮（一钱） 甘草（三分） 神曲（五分）

　　白术（三钱） 甘菊花（二钱） 枸杞子（二钱） 牛膝（三钱） 玄参（三钱） 水煎服。二剂而肝血生，四剂而肝燥解。

　　或谓肝燥而用白芍、熟地濡润之药，自宜建功，乃用白术、茯苓、柴胡、神曲之类，不以燥益燥乎？不知过于濡润反不能受濡润之益，以脾喜燥也。脾燥而不过用濡润之药，则脾土健旺，自能易受润泽而化精微。否则纯于濡润，未免太湿矣。

　　脾先受损，安能资益夫肝经，以生血而解燥哉。用燥于湿之中，正善于治燥耳。

　　此症用濡木饮亦效。

　　白芍（一两） 熟地 川芎（各五钱） 柴胡 香附 炒栀子 神曲（各五分） 白豆蔻（一粒）

　　水煎服。

　　人有口渴善饮，时发烦躁，喜静而不喜动，见水果则快，遇热汤则憎，人以为胃火之盛也，谁知是胃气之燥乎。夫胃本属土，土似喜火而不喜水。然而土无水气，则土成焦土，何以生物哉？况胃中之土，阳土也，阳土非阴水不养。胃中无水断难化物，水衰而物难化，故土之望水以解其干涸者，不啻如大旱之望时雨也。且人静则火降，人动则火起，内火既盛，自索外水以相救，喜饮水而恶热汤，又何疑乎。第燥之势尚未至于热，然燥之极必至热之极矣。治法解燥须清热也。方用清解汤：玄参（一两） 生地（五钱） 甘菊花（三钱） 天花粉（三钱） 茯苓（三钱） 麦冬（三钱）

　　丹参（二钱） 沙参（三钱） 水煎服。连服四剂，而烦躁除，再服四剂，口渴亦解，再服四剂，全愈。

　　此方平阳明胃火者居其半，平少阴相火者居其半。盖阳明胃火必得相火之助，而势乃烈。虽治燥不必泻火，然土燥即火炽之原，先平其相火，则胃火失势，而燥尤易解，此先发制火，乃妙法也。

　　此症用润土汤亦效。

　　玄参 生地（各一两） 甘草（一钱） 地骨皮（五钱） 茯苓（三钱） 水煎服。

　　人有肌肉消瘦，四肢如削，皮肤飞屑，口渴饮水，人以为风消之症，谁知是脾燥之病乎。盖脾燥由于肺燥，而肺燥由于胃燥也。胃燥必至胃热，而胃热必移其热于脾，脾热而燥乃成矣。夫脾为湿土，本喜燥也，何反成风消之症乎？脾最惧者肝木也，木能克土，肝怒胃火逃窜，见胃火之入脾，即挟其风木之气以相侮，脾畏肝木不敢不受其风，风火相合，安得而不燥乎。脾燥而何能外荣，是以内外交困，而风消之症成。方用散消汤治之。

　　麦冬（一两） 玄参（二两） 柴胡（一钱） 水煎服。四剂口渴止，八剂肢肤润，二十剂不再消也。

　　此方润肺而不润脾，何脾消之症能愈？以症成于肺，故润肺而脾亦润也。方中加柴胡于二味之中，大有深意。柴胡最抒肝气，肝抒则肝不克脾，脾气得养。况又泻其脾肺之火，火息而风不扬，此脾燥之所以易解，而风消不难愈也。

　　此症用丹白生母汤亦效。

　　白芍 生地（各一两） 丹皮（五钱） 知母（一钱） 水煎服。

　　人有目痛之后，眼角刺触，羞明喜暗，此胆血之干燥也。夫胆属木，木中有汁，是木必得水而后养也。胆之系通于目，故胆病而目亦病矣。然而胆之系通于目，不若肝之窍开于目也。目无血而燥，宜是肝之病而非胆之病。然而肝胆为表里，肝燥而胆亦燥矣。胆与肝皆主藏而不泻，胆汁藏而目明，胆汁泻而目暗。盖胆中之汁，即胆内之血也，血少则汁少，汁少即不能养胆养目矣。治法不可徒治其目也，亟宜滋胆中之汁，尤不可止治其胆，更宜润肝中之血，而胆之汁自润，目之火自解矣。

　　方用四物汤加味治之。

　　熟地（一两） 川芎（一钱） 当归（三钱） 白芍（一两） 柴胡（一钱） 甘菊花（三钱） 白蒺藜（一钱五分） 水煎服。连服四剂而目痛之疾自除，再服四剂而羞明喜暗之病去。

　　四物汤补血，补肝中之血也，补肝而胆在其中矣。且四物汤尤入心肾，心得之而濡，不来助胆之火；肾得之而泽，不来盗胆之气。心肝肾全无干燥之虞，而胆岂独燥乎？所以服之而奏功也。

　　此症用甘风丹荆汤亦效。

　　丹皮（一两） 防风（五分） 荆芥（五分） 甘菊花（五钱） 水煎服。

　　人有双目不痛，瞳神日加紧小，口干舌苦，人以为心火之旺也，谁知是心包之干燥乎。夫目之系通于五脏，不止心包之一经也。瞳神之光，心肾之光也；心肾之光，心肾之精也。然而心之精，必得肾之精，交于心包，而后心肾之精始得上交于目。盖心君无为，而心包有为也。所以心包属火，全恃肾水之滋益。肾不交于心包，即心包不交于心，火无水济，则心包无非火气，干燥之极，何能内润心而外润目乎？然则瞳神之紧小，皆心包之无水，由于肾水之干枯也。补肾以滋心包，乌可缓哉。

　　方用救瞳汤：熟地（一两） 山茱萸（五钱） 甘菊花（三钱） 玄参（一两） 柴胡（五分） 白芍（一两）

　　当归（五钱） 山药（三钱） 丹皮（五钱） 水煎服。

　　此方乃肝肾同治之法也，心包无水，不治心包而滋肝肾者，以肝乃心包之母也。

　　肝取给于外家，以大益其子舍，势甚便而理甚顺，紧急之形，不化为宽大之象哉。

　　此症用菊女饮亦效。

　　女贞子（一两） 甘菊花（五钱） 麦冬（五钱） 水煎服。

　　人有秋后闭结不能大便，此燥伤肺金，而大肠亦燥，非大肠之火也。盖肺与大肠相为表里，肺燥而大肠不能独润。且大肠之能开能阖者，肾气主之也。肾足而大肠有津，肾涸而大肠无泽。是大肠之不燥，全藉乎肾水之相资也。然肾水不能自生，肺金乃肾之母，肺润则易于生水，肺衰则难于生水，肾水无源，救肾不暇，何能顾大肠哉。治法惟补肺肾，而大肠自润矣。方用六味地黄汤加味治之。

　　熟地（一两） 山药（三钱） 山茱萸（四钱） 茯苓（三钱） 丹皮（三钱） 泽泻（三钱）

　　麦冬（一两） 北五味（一钱） 水煎服。连服四剂自通。

　　切戒用大黄、芒硝以开结也。盖此病本伤阴之症，又加劫阴之药，重伤其阴，必成为阳结之症，使腹中作痛，百计导之而不得出，不更可危哉。何若大补其肺肾之阴，使阴足而阳自化之为得耶。

　　此症用冬归汤亦效。

　　麦冬 当归（各二两） 水煎服。

　　人有夏秋之间，小便不通，点滴不出，人以为膀胱之热结，谁知是肺燥而膀胱亦燥乎。夫膀胱之能通者，由于肾气之足，亦由于肺气之足也。膀胱与肾为表里，而肺为水道之上游，二经足而水有源流，二经虚而水多阻滞。况干燥之至，既亏清肃之行，复少化生之气，膀胱之中纯是干枯之象，从何处以导其细流哉。此小便之不通，实无水之可化也。治法不可徒润膀胱，而亟当润肺；尤不可徒润夫肺，尤当大补夫肾。肾水足而膀胱自然滂沛，何虞于燥结哉。方用启结生阴汤：熟地（一两） 山茱萸（五钱） 车前子（三钱） 薏仁（五钱） 麦冬（五钱） 益智仁（一钱）

　　肉桂（一分） 沙参（三钱） 山药（四钱） 水煎服。

　　此方补肾而仍补肺者，滋其生水之源也。补中而仍用通法者，水得补而无停滞之苦，则水通而益收补之利也。加益智以防其遗，加肉桂以引其路。滂沛之水自然直趋膀胱，燥者不燥，而闭者不闭矣。

　　此症用柏桂生麦汤亦效。

　　麦冬（一两） 黄柏（三钱） 生地（五钱） 肉桂（三分） 水煎服。

　　人有消渴饮水，时而渴甚，时而渴轻，人以为心肾二火之沸腾，谁知是三焦之气燥乎。夫消症有上、中、下之分，其实皆三焦之火炽也。下焦火动，而上、中二焦之火翕然相从，故尔渴甚。迨下焦火息，而中、上二焦之火浮游不定，故又时而渴轻。三焦同是一火，何悉听于下焦之令？盖下焦之火，一发而不可遏，故下焦之火，宜静而不宜动，又易动而难静也。必得肾中之水以相制，肾旺而水静，肾虚而水动矣。天下安有肾足之人哉，肾水虚而取资于水者又多也。水亏奚能制火乎？火动必烁干三焦之气，则三焦更燥，势必仰望于外水之相救，以迅止其大渴也。欲解三焦之渴，舍补肾水何法哉。方用六味地黄汤加味治之。

　　熟地（二两） 山茱萸（一两） 茯苓（五钱） 山药（五钱） 丹皮（一两） 泽泻（五钱） 麦冬（一两）

　　北五味子（二钱） 水煎服。十剂渴轻，二十剂渴解，三十剂全愈。

　　六味治肾，更加麦冬、五味以治肺者，非止清肺金之火也。盖补肺以助肾水之源，肺旺而肾更有生气矣。肾水旺，足以制下焦之火，下焦之火不动，而上中二焦之火乌能兴焰哉。

　　此症用二丹汤亦妙。

　　丹皮 丹参 玄参（各五钱） 茯苓 柏子仁（各三钱） 水煎服。

　　人有大病之后，小肠细小不能出溺，胀甚欲死，人以为小肠之火，谁知是小肠之干燥哉。夫小肠之开阖，非小肠主之也。半由于膀胱，半由于肾气，故小肠之结，全在膀胱之闭，而膀胱之闭，又成于肾气之闭也。盖肾水竭而膀胱枯，故小肠亦燥而成结耳。治法必须大补肾中之水，而补水又必补肺金之气，以膀胱之气化，必得肺金清肃之令以行之也。肺气旺而水流，而后助之利水之药，则肾气开而小肠亦开也。方用治本消水汤：熟地（二两） 山茱萸（一两） 麦冬（一两） 车前子（五钱） 五味子（二钱）

　　茯苓（五钱） 牛膝（三钱） 刘寄奴（三钱） 水煎服。一剂水通，再剂肠宽，小便如注矣。

　　此方不治小肠，专治肺肾，肺肾不燥，小肠之燥自润矣。

　　此症用广泽汤亦效。

　　麦冬（二两） 生地（一两） 车前子 刘寄奴（各三钱） 水煎服。

　　卷之六

　　痿证门（八则）

　　人有胃火熏蒸，日冲肺金，遂至痿弱不能起立，欲嗽不能，欲咳不敢，及至咳嗽又连声不止，肺中大痛，非肺痈之毒，乃肺痿之病也。夫肺之成痿也，由于阳明之火上冲于肺，而肺经津液衰少，不能灭阳明之焰，金从火化，累年积岁，肺叶之间酿成火宅，而清凉之药，不能直入于肺，非 格清凉之故也。肺既大热，何能下生肾水，水干无以济火，则阳明之炎蒸更甚，自然求救于水谷；而水谷因肺金清肃之令不行，不能化成津液，以上输于肺，则肺之燥益甚；肺燥而肺中津液尽变为涎沫浊唾矣。肺液既干，肺气自怯，所成涎沫浊唾，若难推送而出，此欲嗽之所以不能也。然而涎沫浊唾，终非养肺之物，必须吐出为快，无奈其盘踞于火宅，倘一咳而火必沸腾，胸膈之间必至动痛，此欲咳之所以不敢也。迨忍之又忍至不可忍，而咳嗽涎沫浊唾虽出，而火无水养。上冲于咽喉，不肯遽下，此咳嗽所以又连声而不止也。咳嗽至连声不止，安得不伤损干燥之肺而作痛乎。人见其痿弱不能起立，或用治痿之药，愈伤肺气，奚能起痿。治法宜泻其胃中之火，大补其肺经之气，然又不可徒补其肺中之气，更宜兼补其肾中之水。方用生津起痿汤：麦冬（一两） 甘草（二钱） 玄参（一两） 甘菊花（五钱） 熟地（一两）

　　天门冬（三钱） 天花粉（一钱） 贝母（一钱） 金银花（五钱） 水煎服。连服四剂，而咳嗽轻，再服四剂，而咳嗽止，再服十剂，而痿症除矣。

　　盖阳明之火，本可用大寒之药。然而阳明初起之火，可用大寒；而阳明久旺之火，宜用微寒。因阳明之火，乃胃土中之火，初起可用大寒泻火，以救肾中之水，久旺用微寒散火，所以生胃中之土也。胃火之盛，胃土之衰也，扶其土，即所以泻其火。而胃土自健，自能升腾胃气，化水谷之精微，输津液于肺中也。又加之二冬、甘草、天、贝之类，原能益肺消痰，则肺中更加润泽。得金银花同入，以消除其败浊之毒，则肺金何至再燥乎？加熟地者，以填补肾水，水旺而肺不必去顾肾子之涸，则肺气更安，清肃下行于各府，水生火息，不必治痿而痿自愈也。

　　此症用紫花饮亦神。

　　麦冬（三两） 桔梗 甘菊花 薄公英（各五钱） 生甘草 贝母（各二钱） 生地（一两）

　　紫花地丁（三钱） 水煎服。

　　胃火上冲于心，心中烦闷，怔忡惊悸，久则成痿，两足无力，不能动履，此总属胃火之盛，非心火之旺也。夫胃属土，而心属火，心乃生胃，而胃不宜克心。然心火生胃，则心火不炎，胃火熏心，则心火大燥，此害生于恩也。倘徒泻心火，则胃子见心母之寒，益肆其炎氛，愈添心中之燥。必下取于肾水，而肾因胃火之盛，熬干肾水，不能上济于心，火益旺而水益枯，骨中无髓，安得两足之生力乎？治法宜大益其肾中之水，少清其胃中之火，则胃气安而肾水生，自然上交于心也。方用清胃生髓丹：玄参（一两） 麦冬（五钱） 甘菊花（五钱） 熟地（二两） 北五味（二钱） 沙参（五钱）

　　水煎服。十剂即可行步，二十剂怔忡惊悸之病除，又十剂烦闷痿弱之症去，再服十剂全愈。

　　痿症无不成于阳明之火，然用大寒之药，如石膏、知母之类，虽泻胃火甚速，然而多用必至伤胃，胃伤而脾亦伤，脾伤而肾安得不伤乎。故不若用玄参、甘菊之类，既清其胃火，而又不损其胃土，则胃气自生，能生津液，下必注于肾，而上且灌于心矣。况麦冬、五味以益心，熟地、沙参以滋肾，上下相资，水火既济，痿病岂不愈乎。

　　此症用石斛玄参汤亦佳。

　　金钗 石斛（一两） 玄参（二钱） 水煎服。

　　阳明之火，固结于脾，而不肯解，善用肥甘之物，食后即饥，少不饮食，便觉头红面热，两足乏力，不能行走，人以为阳明胃火之旺，以致成痿，谁知是太阴脾火之盛，以烁干其阴乎。夫痿症皆责之阳明，何以太阴火旺，亦能成痿？盖太阴与阳明为表里，阳明火旺，而太阴之火亦旺矣。二火相合，而搏结于腑脏之间，所用饮食，仅足以供火之消磨，而不能佐水之 渥。火旺水亏，则肾宫干涸，何能充足于骨中之髓耶。骨既无髓，则骨空无力，何能起立以步履哉。治法益太阴之阴水，以胜其阳明之阳火，则脾胃之中，水火无亢炎之害；而后筋骨之内，髓血有盈满之机也。方用调脾汤：人参（五钱） 玄参（一两） 麦冬（五钱） 甘菊花（五钱） 薏仁（五钱） 金钗石斛（三钱）

　　芡实（一两） 山药（五钱） 水煎服。连服四剂便觉腹不甚饥，再服四剂，火觉少息，再服十剂全愈。

　　此方补脾胃之土，即所以补其火也。然而火之所以旺者，正坐于土之衰耳。土衰则不生水，而生火矣。今于补土之中，加入玄参、甘菊、石斛微寒之药，则脾胃之火自衰，而脾胃之土自旺；脾胃之士既旺，而脾胃之津自生。于是灌注于五脏之间，转输于两足之内。火下温而不上发，头面无红热之侵，何至胫趾之乏力哉。或曰：火盛易消，以至善饥，似宜用消导之剂，以损脾胃之气，乃不损其有余，而反增益其不足，恐未可为训也。不知脾胃之土，俱不可伤，伤土而火愈旺矣。补阴则阳伏，消食则伤阴。补阴可也，宁必用消导之药哉。

　　此症用玄母菊英汤亦效。

　　玄参（二两） 甘菊花（一两） 知母（三钱） 熟地（二两） 水煎服。

　　大怒之后，两胁胀满，胸间两旁时常作痛，遂至饭食不思，口渴索饮，久则两腿酸痛，后则遍身亦痛，或痛在两臂之间，或痛在十指之际，痛来时可卧而不可行，足软筋麻，不可行动，人以为痰火之作祟也，谁知是肝经之痿症乎。夫肝经之痿，阳明之火助之也。当其大怒时，损伤肝气，则肝木必燥，木中之火无以自存，必来克脾胃之土。脾阴不受，而胃独受之，胃初自强，不服其克，两相战克，而胸胁所以作痛。后则胃土不敌肝木之旺，乃畏之而不敢斗，亦归附于肝，久之而饮食少用，则不化津液以生肾水，肾无水以养肝，而肝气无非火气，胃亦出其火，以增肝火之焰，肝火之性动，遂往来于经络之内而作痛。倘更加色欲，则精泄之后，无水制火，自然足软筋麻，呻吟于卧榻之上，而不可行动也。治法必须平肝，而并泻阳明之火，惟是阳明久为肝木之克，则阳明之经必虚，若再加泻火，胃气乌能不伤。必须泻阳明之火，仍不损阳明之气为得也。方用伐木汤：炒栀子（三钱） 白芍（一两） 当归（五钱） 甘菊花（五钱） 女贞子（五钱） 地骨皮（三钱） 丹皮（三钱） 青黛（三钱） 金钗石斛（三钱） 水煎服。连服四剂，而诸痛除，再服四剂，口思饮食，再服十剂全愈。

　　此方泻肝火以平肝气，然而阳明胃火，未尝不同治之。胃气不伤而胃火自息，饮食进而津液生，肾水足而骨髓裕，不须止痛而痛自失，毋须治痿而痿自起矣。

　　此症用二石汤亦佳。

　　白芍（一两） 熟地（三两） 金钗石斛 牛膝（各五钱） 石膏（三钱） 水煎服。

　　素常贪色，加之行役劳瘁，伤骨动火，复又行房鼓勇大战，遂至两足痿弱，立则腿颤，行则膝痛，卧床不起，然颇能健饭易消，人以为食消之症也，谁知是肾火之盛，引动胃火以成肾痿乎。盖胃为肾之关，胃之开阖肾司之也。肾火直冲于胃，而胃之关门曷敢阻之，且同群助势，以听肾火之上炎矣。况肾火乃龙雷之火也，胃中之火，其性亦喜炎上，二火相因而起，销铄肾水，有立尽之势。幸肾火盛，而胃火尚未大旺，故但助肾以消食，不至发汗以亡阳。且饮食易消，犹有水谷以养其阴，虽不能充满于骨中，亦可以少滋于肾内，故但成痿而不至于死亡也。治法急宜大补肾水以制阳光。方用起痿降火汤：熟地（三两） 山茱萸（一两） 薏仁（五钱） 金钗石斛（五钱） 牛膝（五钱）

　　水煎服。四剂腿颤足痛之病去，十剂可以步履，饮食不至易饥，二十剂全愈。

　　此方大补肾阴，全不去泻胃中之火。譬如城内粮足，则士马饱腾，安敢有鼓噪之声，而兴攘夺争取之患乎！此症用充髓汤亦妙。

　　熟地（三两） 玄参（二两） 金钗石斛 牛膝（各五钱） 女贞子（五钱） 水煎服。

　　烦躁口渴，面红而热，时索饮食，饮后仍渴，食后仍饥，两足乏力，不能起立，吐痰甚多，人以为阳明之实火也，谁知是阳明之虚火乎。夫阳明属阳火，亦宜实，何以虚名之？不知胃火初起为实，而久旺为虚。当胃火之初起也，口必大渴，身必大汗，甚则发狂，登高而呼，弃衣而走，其势甚急，所谓燎原之火也，非实而何。

　　至于旺极必衰，时起时灭，口渴不甚，汗出不多，虽谵语而无骂詈之声，虽烦闷而无躁扰之动，得水而渴除，得食而饥止，此乃零星之余火也，非虚而何。实火不泻，必至熬干肾水，有亡阳之变；虚火不清，则销铄骨髓，有亡阴之祸。阴既亡矣，安得不成痿乎？故治痿之法，必须清胃火而加之生津、生液之味，自然阴长而阳消也。

　　方用散余汤：生地（一两） 玄参（一两） 茯苓（三钱） 竹叶（一百片） 麦冬（一两） 人参（三钱）

　　麦芽（一钱） 天花粉（二钱） 神曲（一钱） 水煎服。二剂阳明之余火息，再服二剂，烦躁、饥渴之病除，更用十剂痿症全愈。

　　此方散胃火之余氛，不去损胃土之生气。胃气一生，而津液自润，自能灌注肾经，分养骨髓矣。倘用大寒之药，直泻其胃火，则胃土势不能支，必致生意索然，元气之复，反需岁月矣。譬如大乱之后，巨魁大盗，已罄掠城中所有而去，所存者不过余党未散耳。用一文臣招抚之有余，若仍用大兵搜索剿除，则鸡犬不留，玉石俱焚，惟空城独存，招徕生聚，有数十年而不可复者矣。何若剿抚兼施之为得哉。

　　此症用润胃汤亦效。

　　人参（五钱） 麦冬（二两） 天花粉（三钱） 玄参（一两） 丹参（一两） 甘草（一钱）

　　山楂（二十粒） 神曲（二钱） 水煎服。

　　人有好酒，久坐腰痛，渐次痛及右腹，又及右脚，又延及右手，不能行动，已而齿痛，人以为贼风之侵体也，谁知是痿症乎。或谓：痿不宜痛，今腹、脚、手、齿俱痛，恐非痿也。嗟乎！诸痿皆起于肺热，人善饮，则肺必热矣。经曰：治痿必取阳明。阳明者胃也，胃主四肢岂独脚耶。夫痿虽热病，而热中有湿，不可不察。

　　痿病兼湿重者，必筋缓而软；痿病兼热多者，必筋急而痛，是痿症未尝无痛也。苟不祛湿以清火，而反助湿以动热，则痿症不能痊，转增添其痛矣。治法专治阳明以生胃气，佐之泻火利湿之品，则诸痛自消。方用释痛汤：人参（三钱） 黄 （三钱） 白术（五钱） 茯苓（三钱） 生地（五钱） 麦冬（五钱）

　　当归（三钱） 玄参（一两） 甘草（三分） 水煎服。连服四剂而病除。

　　此方皆入阳明之药也。入阳明以平胃气，即入阳明以平胃火，宜痿症之顿起矣。

　　况茯苓、白术善能去湿，复是生胃之品，是治湿又治阳明也。药投病之所喜，安得而不速愈哉。

　　此症用解酲饮亦佳。

　　干葛 白术 人参 石膏（各三钱） 麦冬（三两） 茯苓（五钱） 半夏（一钱） 水煎服。

　　人有肥胖好饮，素性畏热，一旦得病，自汗如雨，四肢俱痿，且复恶寒，小便短赤，大便或溏或结，饮食亦减，人以为感中风邪也，谁知是痿病之已成乎。夫痿有五，皆起于肺热，好饮之人，未有不热伤肺者也。肺之母为胃，欲救热伤之肺，必须速救胃土。经曰：治痿独取阳明，正言其救胃也。胃土不足，而肺金受伤，则金失所养，而不能下生肾水，水干则火盛，而肺金益伤矣。况胃主四肢，肺主皮毛。

　　今病四肢不举，非胃士之衰乎；自汗如雨，非肺金之匮乎。明是子母两病，不急救胃，何能生肺以生肾水哉。方用滋涸汤：玄参（一两） 麦冬（一两） 茯苓（三钱） 芡实（五钱） 人参（三钱） 甘菊花（三钱）

　　女贞子（三钱） 生地（二钱） 天门冬（三钱） 黄芩（一钱） 天花粉（一钱） 水煎服。十剂胃气生，二十剂肺热解，三十剂痿废起，四十剂全愈。

　　此方独取阳明以补胃土，兼清肺经之热也。不必去补肾，而肾水自润矣。李东垣立有清燥汤，亦可治痿，不若此方之更神耳。

　　此症用柞木化 汤亦效。

　　玄参 麦冬（各二两） 柞木枝（三钱） 甘草（五分） 人参（一两） 天冬（三钱） 黄芩贝母（各二钱） 水煎服。

　　卷之六

　　消渴门（五则）

　　消渴之病，有气喘痰嗽，面红虚浮，口舌腐烂，咽喉肿痛，得水则解，每日饮水约得一斗，人以为上消之病也，谁知是肺消之症乎。夫肺属金，金宜清肃，何火炽如此？盖心火刑之也，肺为心火所刑，则肺金干燥，又因肾水之虚，欲下顾肾，肺气既燥，肺中津液自顾不遑，安得余津以下润夫肾乎。肺既无内水以润肾，乃索外水以济之。然救其本宫之火炎，而终不能益肾中之真水，肾又不受外水，而与膀胱为表里，即将外水传于膀胱，故饮水而即溲也。治法似宜泻心中之火，以救肺金之热矣。然而肺因火热发渴，日饮外水，则水停心下者有之。水日侵心，则心火留于肺而不归，心中已成虚寒之窟，是寒凉之药，反为心之所恶。且寒凉之药，不能上存，势必下趋于脾胃。夫肺火之盛而不解者，正苦于脾胃之虚，土不能生金之故。

　　苟再用寒凉，必至损伤脾胃之气，肺金何以养哉。必须仍治肺金，少加补土之味，则土旺而肺气自生，清肃之令行，而口渴自止。方用清上止消丹：麦冬（二两） 天冬（一两） 人参（三钱） 生地（五钱） 茯苓（五钱） 金银花（一两）

　　水煎服。十剂渴尽减，二十剂全愈。

　　此方重治肺，而轻治胃与脾。治肺而不损金，清火而不伤土。土生金而金生水，又何疑乎。惟方中加入金银花者，火刑金而多饮凉水，则寒热相击，热虽暂解于片刻，而毒必留积于平时，用清金之药，以解其热，不能解其毒也。与其日后毒发而用散毒之品，何若乘解热之时，即兼解其毒，先杜其患哉。况金银花不特解毒，且善滋阴，一味而两用之也。

　　此症用二冬苓车汤亦效。

　　麦冬（三两） 天冬（一两） 茯苓（五钱） 车前子（三钱） 水煎服。

　　消渴之病，大渴恣饮，一饮数十碗，始觉胃中少快，否则胸中嘈杂如虫上钻，易于饥饿，得食渴减，不食渴尤甚，人以为中消之病也，谁知是胃消之病乎。胃消之病，大约成于膏粱之人者居多。燔熬烹炙之物，肥甘醇浓之味，过于贪饕，酿成内热，津液干涸，不得不求济于外水，水入胃中，不能游溢精气，上输于肺，而肺又因胃火之炽，不能通调水道，于是合内外之水建瓴而下，饮一溲二，不但外水难化，且平日素酝，水精竭绝，而尽输于下，较暴注、暴泄为尤甚，此竭泽之火，不尽不止也。使肾水未亏，尚可制火，无如膏粱之人，肾水未有不素乏者也，保火之不烁干足矣，安望肾水之救援乎。内水既不可制，势必求外水之相济，而外水又不可以济也，于是思食以济之。食入胃中，止可解火于须臾，终不能生水于旦夕，不得不仍求水以救渴矣。治法宜少泻其胃中之火，而大补其肾中之水，肾水生而胃火息，肾有水，而关门不开，胃火何从而沸腾哉。方用闭关止渴汤：石膏（五钱） 玄参（二两） 麦冬（二两） 熟地（二两） 青蒿（五钱） 水煎服。二剂而渴减，四剂而食减，十剂消渴尽除，二十剂全愈。

　　此方少用石膏、青蒿以止胃火，多用玄参、熟地以填肾水，重用麦门冬以益肺气，未尝闭胃之关门也。然而胃火之开，由于肾水之开；肾水之开，由于肾火之动也；而肾火之动，又由于肾水之乏也。今补其肾水，则水旺而肾火无飞动之机，火静而肾水无沸腾之患。肾水既安守于肾宅，而胃火何能独开于胃关哉。此不闭之闭，真神于闭也。

　　此症用止消汤亦效。

　　石膏 人参 茯神（各五钱） 玄参（一两） 生地（二两） 知母 麦芽 谷芽 神曲（各三钱） 水煎服。

　　消渴之症，小便甚多，饮一斗溲一斗，口吐清痰，投之水中，立时散开，化为清水，面热唇红，口舌不峭，人以为下消之病也，谁知是肾水泛上作消乎。夫肾水泛上，水升于咽喉口舌之间，宜乎不渴，何以渴之甚也？盖下寒之极，逼其火于上焦，故作渴耳。此火乃肾中之火，即龙雷之火也。一发而不可制，宜引而不宜逐，可于水中引之。论此等消渴，仲景张夫子肾气丸最妙。世传肾气丸，乃张夫子定之，以治汉帝之消渴者也。然而肾气丸止可治消渴已痊之症，不能治消渴初起之症也。

　　当年汉帝乍患下消之时，张夫子实别有神方，未传于世，今独传于铎，铎何敢隐秘而不出，以救万世乎。方用引龙汤：玄参（三两） 肉桂（三钱） 山茱萸（四钱） 北五味（一钱） 麦冬（一两）

　　水煎服。一剂渴减半，三剂全愈。

　　龙火浮游干燥之极，非玄参三两，断不能止其焰，非肉桂三钱，必不能导其归。

　　山茱萸、北五味非用之以益精，实取之以止渴。益之麦冬者，以龙火久居于上游，未免损肺，得麦冬以生其气，则肺金生水，火得水而易归也。或谓多用玄参是欲止焰矣，既恐少用不足以止之，何多用肉桂以增焰乎？盖用肉桂者，正引火归源也。

　　引火而少用肉桂，又何不可？不知玄参善消浮游之火，但其性太凉，非多用肉桂则不足以制其寒，制其寒则寒变为温，而又非大热，正龙雷之所喜也。盖龙雷之性，恶大寒而又恶大热，大寒则愈激其怒，而火上炎；大热则愈助其横，而火上炽。今用肉桂三钱，入于玄参三两之中，则寒居其九，热居其一，调和于水火之中；又有山茱、五味、麦冬之助，正不见其热，惟见其温也。龙雷喜温，所以随之直归于肾脏。火归于肾，命门不寒，蒸动肾水，下温而上热自除。此方较肾气丸治下消之症效更神速。铎不惜传方，又阐扬其义，以见铎之论症，非无本之学也。

　　此症用丹桂止氛汤亦效。

　　熟地（三两） 肉桂（二钱） 茯苓 丹皮（各一两） 麦冬（二两） 水煎服。

　　消渴之症，口干舌燥，吐痰如 涎白沫，气喘不能卧，但不甚大渴，渴时必须饮水，然既饮之后，即化为白沫，人亦以为下消之病也，谁知是肾火上沸之消症乎。

　　夫肾中有火，乃水中之火也。火生水中，亦火藏于水内。火无水不养，亦无水不藏，明是水之制火也。然而水之不足，必至火之有余，而火反胜水，火欺水之不能相制，于是越出于肾宫，上腾于咽喉、口齿之间。火与水原不能离者也，火既上升，水必随之而上升矣。水即不欲上升，釜底火燃，安得不腾沸哉。惟是水涸以致沸腾，而烈火日炊，自成焦釜，不以外水济之得乎。然焦釜而沃之以水，仍沸腾而上，故吐如之涎沫耳。治法不必泻火，而纯补其水，使阴精之寒，自足以制阳光之热也。

　　方用宁沸汤：麦冬（三两） 山茱萸（三两） 茯苓（一两） 水煎服。一剂渴少止，再剂渴又止，饮半月全愈。

　　此方用山茱萸三两，以大补肾水，尽人知之。更加入麦冬三两者，岂滋肺以生肾乎。不知久渴之后，日吐白沫，则熬干肺液。使但补肾水，火虽得水而下降，而肺中干燥无津，能保肺之不告急乎。肺痈肺痿之成未必不始于此。故补其肾而随滋其肺，不特子母相生，且防祸患于未形者也。加入茯苓者，因饮水过多，膀胱之间，必有积水，今骤用麦冬、山萸至六两之多，不分消之于下，则必因补而留滞，得茯苓利水之药，以疏通之，则补阴而无腻隔之忧，水下趋而火不上沸，水火既济，消渴自除矣。

　　此症用解沫散亦神。

　　熟地（二两） 麦冬（二两） 山萸 丹皮（各一两） 车前子（五钱） 水煎服。

　　人有素健饮啖，忽得消渴疾，日饮水数斗，食倍而溺数，服消渴药益甚，人以为虫消也，谁知是脾气之虚热乎。夫消渴之症，皆脾坏而肾败。脾坏则土不胜水，肾败则水难敌火。二者相合而病成。倘脾又不坏，肾又不败，宜无消渴之症矣。不宜消渴而消渴者，必脾有热乘之，得之饮啖酒果而致之者也。夫酒能生热，热甚则饥，非饱餐则不能解其饥，然多食则愈动其火矣。火盛非水不能相济，饮水既多，不得不多溺也。此似消渴而非消渴之症。治法平脾中之虚热，佐之解酒消果之味，则火毒散，而消渴之病自除。方用蜜香散：木蜜（二钱） 麝香（三分） 酒为丸。更用：黄连（一钱） 茯苓（三钱） 陈皮（五分）

　　神曲（一钱） 人参（三钱） 煎汤送丸药。日用三丸，丸尽而愈。

　　此丸用麝香者，取麝能散酒也。且麝香最克瓜果，瓜果闻麝香之气，即不结子，非明验耶。木蜜乃枳 也，酿酒之房，苟留木蜜，酒化为水。故合用二味，以专消酒果之毒也。酒果之毒既消，用参、苓、连、曲之类，以平脾中之虚热，则腹中清凉，何消渴之有哉。

　　此症用消饮散亦佳。

　　人参 天花粉 茯苓（各三钱） 枳壳 浓朴（各一钱） 山楂（二十粒） 麦冬（二两）

　　甘草（一钱） 水煎服。

　　卷之七

　　痉门（十一则）

　　感湿热之气，忽又伤风，口噤不能言，项背KT KT ，脚手挛急，角弓反张，人以为太阳之伤寒也，谁知是太阳之痉病乎。夫痉病亦有三阳三阴之殊，亦能传经，与伤寒之症无异，但伤寒单伤于风，而痉病则合湿热而成之也。似乎治伤寒可单治风而无难，痉病宜兼治湿热而不易也。谁知邪之所凑，其气必虚，一邪相犯已是正气之亏，况三邪之同犯乎。补正以祛邪，治痉无难速愈。或谓一邪相犯，尚须祛邪为先，三邪并犯，则邪气弥漫，非用祛邪之药，安能济哉？不知一邪之犯，其力专；众邪之犯，其势散。力专者宜攻，势散者可补。于补之中，而行其攻之法，何不济之有。无如其症同于伤寒，不可骤用补也，所以杀人。苟知可补之法，分症以治之，实易易也。如此症见太阳之征，不可径治太阳之邪，宜补太阳之正，太阳之正气旺，而风湿热之邪不必攻而自散矣。方用五苓散加减治之。

　　白术（一两） 茯苓（一两） 泽泻（三钱） 猪苓（一钱） 羌活（五分） 桂枝（三分）

　　水煎服。一剂而角弓反张之疾定，二剂而口不噤，脚手不挛急也，三剂诸症尽痊。

　　五苓散专利膀胱之水。三邪之中，至难去者湿耳。先利其湿，则火随水泄，而风邪无党矣。故少用羌活、桂枝以祛风，则风自易解。况五苓散亦非单利湿之药也，其白术、茯苓原能健脾生胃，今多加为君，则补重而利轻，所以能健功之速。倘少少用之，则攻多于补，反无益矣。

　　此症用桂苓薏羌汤亦效。

　　茯苓（一两） 羌活（二钱） 薏仁（一两） 桂枝（三分） 水煎服。

　　感湿热之气，又感风邪，颈项强直，一目或左右视，手足搐搦，人以为少阳之伤寒也，谁知是少阳之痉病乎。夫少阳居于半表半里之间，其势将欲入肝也，而尚留于阳明，故三邪同感，目所以左右视，亦现证于二者之间耳。手足搐搦者，风性动而湿性静，两相违背，风欲动而湿挽之；湿欲静而风激之，热邪又从中冲击，此搐搦之所以起也。搐搦不已，又风引而上行，于是颈项不利，而湿气留中，遂至强直不摇矣。治法必须和少阳之正气，少用散邪之品，易于解纷也。方用小柴胡加减治之。

　　柴胡（二钱） 白芍（五钱） 当归（三钱） 茯苓（五钱） 黄芩（一钱） 甘草（一钱）

　　水煎服。一剂病减，再剂病全愈。

　　小柴胡汤和少阳之圣药也。今又加入白芍、当归以补其肝中之气，使肝旺而邪不敢遁于肝。

　　加茯苓五钱以健胃而利湿，则邪不敢回于胃。茯苓且同柴胡以祛风热，引之而共入于膀胱，尤易下走，此又法之至神者也。

　　此症用龙车散亦效。

　　柴胡 甘草（各一钱） 白芍 茯苓（各五钱） 车前子（三钱） 龙胆草（五分） 水煎服。

　　感湿热之气，复感风邪，手足牵引，肉 胸胀，低头视下，肘膝相构，人以为阳明之伤寒也，谁知是阳明之痉症乎。夫阳明胃土也，风入于胃，必变为热。况原感热气，则热以济热，宜至发汗亡阳，何肉 胸胀而不发狂，手足牵引而不出汗？反低头视下，无登高而呼之症，肘膝相构，无弃衣而走之 ，正以湿邪混之也。盖阳明之火，最恶者燥耳。今有湿气在胃，虽侮胃中之土，亦益胃中之燥，即发汗而不至亡阳发狂之祸也。若妄用风药以散其表，必至汗出而不可止。仲景张夫子曾用大承气汤以下其邪，然而脾旺者，尚不致损伤脾气，否则下之亡阴，恐有意外之虞也。然则风湿热既同入于胃中，则治法不可不治胃，而又不可伤胃也。方用全阴救胃汤：玄参（五钱） 茯苓（五钱） 桃仁（一钱） 葛根（一钱） 人参（一钱） 麦冬（五钱）

　　水煎服。一剂病半痊，二剂病全愈。

　　方中资胃中之阴，而不损其胃中之气。玄参去热，葛根去风，茯苓去湿，三邪皆去，而又得人参以生胃，麦冬以生肺，则桃仁不亦可以已乎。不知桃仁最动之味，三邪并入于胃中，而补药多于攻药，则邪得补，而反流连不去，加入桃仁性急之物，补既不滞，而攻亦不缓，始能相济以有成也。

　　此症用二苓槐膏汤亦妙。

　　石膏 猪苓 槐米（各三钱） 茯苓（五钱） 防己（五分） 黄芩（一钱） 水煎服。

　　感湿热之气，复感风邪，发热腹痛，肌肉颤动，四肢坚急，人以为太阴之伤寒也，谁知是太阴之痉症乎。太阴者，脾经也，脾土湿土也。湿土何堪湿邪之再犯乎？湿入于脾，最难分消。湿邪去而湿之根尚在，一再感湿，仍如前湿之病矣。况加热以发其炎蒸，加风以生其波浪，自然中州反乱，而四境骚然，坚急之势成，颤动之形兆，倘用安土之品，则土旺而水无泛滥之虞，水干而土无郁勃之气，风即欲作祟，而平成既奏，亦可以解愠矣。无如世人动辄言下，讵识下多亡阴，无阴以灌注于五脏七腑、胸腹手足，何所资以为养哉。势必坚急颤动，有亡阴而死者矣。方用安土散：白术（一两） 茯苓（五钱） 车前子（三钱） 薏仁（五钱） 赤小豆（一钱）

　　通草（一钱） 柴胡（五分） 石斛（三钱） 水煎服。

　　此方以利水之药为君，仍是健脾之药。盖土旺自能制水，况又有利之者乎。此症原是湿邪之难治，单去攻湿，而风与热邪自易吹散，所谓攻邪必攻其坚也。譬如大敌在前，满山遍野俱是贼党，倘止从偏旁掠阵，则贼且全营俱来死斗，反至败衄，不若竟攻中坚，突围直入，捣擒巨魁，则余氛不战而自遁。痉病之重治湿邪，亦正此意，可借敌而作鉴也。

　　此症用薏术定痉汤亦效。

　　白术（一两） 薏仁 芡实（各五钱） 柴胡 知母 甘草 天花粉（各一钱） 神曲（二钱）

　　水煎服。

　　感湿热又且感风，遂成痫 ，身蜷足弯，不能俯仰，人以为少阴之伤寒也，谁知是少阴之痉病乎。夫少阴者，足少阴肾也。肾宜热不宜寒，宜湿不宜燥，何以痉病有湿有热，反成痫 蜷弯不能俯仰之症耶？不知肾最恶风，而喜热者，喜真火之生，非喜邪火之克也，喜真水之养，非喜邪水之伤也。盖邪火助燥，邪水增湿耳。

　　既有二邪入于肾中，又益之以风，安能无痫 蜷弯不能俯仰之苦哉？然其治法仍须治湿热，少佐以祛风为得也。方用助肾辟邪丹：茯苓（五钱） 薏仁（五钱） 防己（一钱） 草（一钱） 玄参（三钱） 水煎服。

　　此方用防己以治肾中之风，用薏仁、茯苓以去肾中之湿，用玄参、 草以治肾中之热。是风热湿三者均治，何病之不可去哉。夫肾宜补而不宜泻，今去风、去湿、去热，得非泻肾之药乎？然而薏仁、茯苓虽利湿而不损其阴，防己虽去风而不伤其气，玄参、 虽去火而不灭其光，非泻肾而仍是补肾，若单泻而不补则误矣。

　　此症用散痉汤亦佳。

　　防己（一钱） 白术（一两） 泽泻 草 炒黑荆芥（各二钱） 薏仁（三钱） 水煎服。

　　感湿热又感风邪，厥逆下利，舌卷囊缩，背曲肩垂，项似拔，腰似折，手足俱冷，其腹胀大，人以为厥阴之伤寒也，谁知是厥阴之痉症乎。夫风湿热三合而成痉。

　　邪传入厥阴，乃入肝木之经也，其势更急。世人误发其汗，必致动湿。湿虽阴类，然是外受之阴邪，非肝中之真血也。所动之阳，奔入湿中，为湿所没，必至亡阳。

　　盖脱出之阳，不啻如龙之出谷，其体轻矫，飞腾而不可止遏。今为湿所滞留，则如蛇行匍匐，尽力奔越，究难飞去，故此等痉病，皆误汗而成之也。治法又不可拘于散邪，仍须补正。惟救其亡阳，而亟使其回阳耳。虽然阳之所以亡者，终由于阴虚之不能摄阳，故补阳必须补阴。而补厥阴之阴，仍从少阴肾经以补之也。方用回阴散痉汤：巴戟天（五钱） 茯苓（一两） 山药（五钱） 防风（五分） 炒栀子（一钱） 白芍（五钱）

　　当归（三钱） 白术（一两） 甘草（一钱） 水煎服。

　　此方补肝经之血，而佐之去湿、去火、去风之味，自是正治之法。而又补肾中之火，益之巴戟天何居？正补少阴之谓也。第厥阴之木，非少阴之水不生，何必补肾中之火？讵知汗发亡阳，阳气尽从外泄，肾中已无真火，单用寒凉以祛热，则脾胃不胜其寒矣。巴戟天温肾不至大热，肾温而阳回，肝清而阴足，阴阳和合，内之正气既固，风热湿之外邪不必攻而自破，况原有攻之者乎。此有益无损之治法，又何患厥阴痉症之无传久哉。

　　此症用黄白茵陈汤亦效。

　　白芍 茯苓（各一两） 猪苓（三钱） 茵陈（一钱） 白术（五钱） 甘草（一钱） 黄连半夏（各五分） 水煎服。

　　小儿头摇手劲，眼目上视，身体发颤，或吐而不泻，或泻而不吐，人以为惊风之抽掣也，谁知是风热湿三者合之以成痉乎。小儿纯阳，原不宜虚。然而多食瓜果，湿留于胃，湿久则变热，热极则生风，此风起于内，而不来于外也。人见小儿头摇手劲等症，毋论其虚实，投以抱龙丸，不效改用牛黄丸，又不效乃用金石、脑麝香窜之药，以开其窍而镇其惊，无不立亡。嗟嗟！惊风二字，自创立以来，杀小儿者不啻数百万矣，并无有一医辟其非者。南昌喻嘉言颇知其失，大声告诫。无如传世既久，一时不可转移，且嘉言有论无方，世亦不识治法。铎闻师言甚悉，因畅论之，而且传其方也。小儿之易于成痉者，因其骨脆皮薄，不耐风邪，故邪一入腠理，便入脏腑，况其饮食，喜寒而不喜热，以致损伤脾胃，而成吐泻之症。上吐下泻，则阴阳两亏，平日所受之湿尽行越出。湿出而热留脏腑之中，无阴相养，遂变成风象以惑人，人亦即为其所惑。但治风而不治正，所以十人十死也。故见此等之症，断不可祛风，一作风治，去生便远。盖其身中实实无风，无风而妄用风药，以倍耗其损伤之气，安得不速其死哉。治法惟补其脾胃，而止其吐泻，则十人十生也。方用救儿回生汤：人参（二钱） 白术（三钱） 茯苓（一钱） 砂仁（三粒） 炒黑干姜（五分） 山楂（五粒） 萝卜子（五分）

　　车前子（一钱） 浓朴（三分） 神曲（三分） 半夏（五分）水煎服。

　　此方以十岁为准，五岁者减半。一剂即吐泻止，二剂即抽掣定，三剂即全愈。此方补中有利，调和于脾胃之内，则阴阳有既济之欢，自然无变动之害矣。或曰补之是矣，少加去风散热之药，未为不可。夫热当夏令，或可少加黄连数分，以解其暑，若值冬令更当增入辛热之品。盖小儿吐泻之后，热必变寒，况加时令之严寒乎，断不可用寒凉也。至于风药，毋论四时俱不可乱增。万不得已，少加柴胡二、三分可也。

　　此症用加味六君汤：人参（八分） 白术（三钱） 茯苓（二钱） 甘草 半夏（各三分） 陈皮 黄连（各二分） 神曲麦芽 防风（各五分） 水煎服。

　　小儿吐泻之后，口噤不出声，手脚挛急，人以为惊风之搐搦也，谁知是脾胃寒虚之痉病乎。小儿纯阳，先天肾气原自完固，无如后天之断丧也。人生后天，以脾胃为主。小儿喜餐生冷，伤其后天，而先天亦损，自然变症纷纭。吐泻之后，无津液以润肠胃，更有何气以运动四肢乎？此手足弯急、搐搦之所以现也。脾胃亏损，肝木必来相侮，脾胃又无津液以供给肝木之取资，则肝木大燥，燥极生火，火极生风，又其常也。肺金见肝木之克脾胃也，欲出其清肃之令，制肝以报土母之仇，无奈脾胃为肝所伤，则土弱而金不能强，力难制肝，反为肝之所凌。而肺金畏肝中之风火，惟恐逼干肺气，自顾不遑，何能救母，故不敢出声也。然则治法可不急治肝，以救脾胃之亏乎。方用活儿汤：白芍（三钱） 茯苓（五钱） 人参（二钱） 白术（三钱） 栀子（五分） 麦芽（五分）

　　枳壳（三分） 半夏（五分） 甘草（一分） 神曲（五分） 水煎服。一剂弯急搐搦之症止，二剂口噤之声出，三剂全愈。

　　此方平肝之气以扶其脾胃之土。脾胃之气生，而肺气自旺，足以制肝，何风火之不息哉。或谓肺弱不能制肝，自宜补肺。不知用补肺之药，必用润剂，不又助脾胃之湿乎。痉病正苦湿也，方中用茯苓之多正去其湿，而反可用湿乎？故不若平肝以安肺，不可润肺以害脾胃耳。

　　此症用四君汤亦可效。

　　人参（一钱） 茯苓（二钱） 白术（三钱） 甘草 肉桂（各二分） 神曲 柴胡（各三分）

　　水煎服。

　　小儿偶感风邪，发热身颤，手背反张，人以为惊风之角弓反张也，谁知是痉病中之寒邪乎。小儿气血未旺，不耐伤寒壮热，故一时昏沉，非因风而动惊也。故治小儿之伤寒，断不可与大人一例同治，动用风药以祛风。盖因虚入风，治其虚则风自外出。况止犯寒而不犯风，是原无风也，何可祛风哉。倘轻施祛风之药，则风门大开，内既无风可散，势必损伤正气，致营卫无所蔽，而腠理不密，且句引外风深入五内，遂成不可救之症矣。治法补其正气，而少加散邪之味，寒既易解，脏腑不伤，手到便可奏功。方用护子汤：人参（一钱） 茯苓（三钱） 白术（二钱） 柴胡（五分） 桂枝（二分） 水煎服。

　　一剂惊定，不必再剂。亦何方法之神乎？盖小儿初伤风寒，必先从太阳而入。

　　今用桂枝、柴胡两解其太阳、少阳之邪，则邪不敢遁入于阳明。况有人参以固其脾胃之气，则邪尤不敢入于中宫。加入白术以利腰脐，茯苓以通膀胱，则邪从外入者即散。即无外邪，而柴胡以舒肝气，桂枝以暖脾胃之土，正有利益，又何损哉？无如世不知此等治法，妄捏惊风名色，轻施发散、镇坠之味，以至杀儿无算，医工不悟，而病家未知，皆委于天数，而不责其误，谁知万鬼啼号于夜台哉。吾愿世人尽消灭惊风二字名目，庶几小儿之福乎。

　　此症亦可用救婴丹：人参（一钱） 茯苓（三钱） 柴胡（三分） 白芍（二钱） 神曲（五分） 砂仁（一粒） 炮姜（三分）

　　水煎服。

　　妇人新产之后，忽然手足牵搐，口眼 斜，头摇项强，甚则角弓反张，人以为产后惊风，谁知是亡血过多而成痉乎。产后旧血已亏，新血未长，血舍空虚风尤易入。原不必户外之贼风也，即一举一动，风自内生。觉两腋之间阴寒逼人，一不慎而风入之矣。然风因虚而入，补虚而风即能出也。第补虚之法，血亡不能速生，而气怯则宜急补，补气则血尤易生，血生而风不能存。故血舍驱风，尚非正治，矧纯用镇惊之药耶。方用救产止痉汤：人参（五钱） 当归（一两） 川芎（三钱） 荆芥炒黑（一钱） 水煎服。一剂病轻，二剂又轻，三剂全愈。

　　此方即佛手散之变，大补其气血之虚，加之人参则气更旺矣，气旺而邪不敢敌。

　　况有荆芥引血归经之药，血既归经，而邪何能独留？况荆芥原能祛邪，而不损正气，故可两用之，以出奇耳。倘不补气血，惟事祛风，则血舍更空，风将直入，是立杀其妇矣，可不慎哉。

　　此症用活母丹亦神效。

　　当归 人参（各一两） 川芎（五钱） 柴胡（三分） 肉桂（一钱） 水煎服，即愈。

　　人有一时手足牵掣，口眼歪张，人以为中风之症也，谁知是痉病之骤发乎。夫中风病，身必颠覆，口必吐痰。痉病状如中风，而身必不颠覆，口中、喉内必无痰涎之出入与水鸡声也。盖中风无风，风从内起；痉病则风从外入，风自成威，不必借重内痰之助，所以但有牵KT 歪张之风象，绝无汹涌秘塞之痰声也。若风自内起者，火动生风，痰以助之也。故中风无外邪，痉病无内邪也。无外邪者不可治风，无内邪者不可不治风耳。然而单治外而不治内，则外风虽去，内风必生，是以祛风必须补正也。方用补中益气汤：人参（一钱） 白术（三钱） 黄 （三钱） 当归（三钱） 柴胡（三钱） 升麻（四分） 陈皮（一钱）

　　甘草（一钱）

　　水煎服。一剂而牵掣定，再剂而歪张止，三剂不再发。

　　夫补中益气汤补气之药，非祛风之剂，乃用之以治痉 之风，反易奏功者何故乎？盖气虚则风易入也，补其气则正旺，足以祛邪。方中用柴胡原能祛邪也，少用之于补药之中，则能提气以卫正；多用之于补药之中，则能益气以祛邪。故用至三钱，而风难再留矣，何必更借重他药散风之多事哉。世人但知参、归、 、术之多用以补正，绝不知柴胡多用于参、归、 、术之中尤易祛邪，余所以持表而出之也。

　　此症用九宫汤亦神效。

　　人参（一两） 巴戟天 葳蕤（各五钱） 半夏 乌药 秦艽（各一钱） 陈皮 附子 天麻（各五分）

　　水煎服。

　　卷之七

　　汗症门（五则）

　　人有大病之后，无过而遍身出汗，日以为常，人以为内热发汗也，谁知是阳气之虚，外泄而腠理不能自闭乎。大病之后，气血大亏，气不能入于血之中，血必至逼其气于肤之外，使肺金清肃之令行，则气虽欲越出于皮毛，而腠理未疏，何能外泄？惟大病之后，必先损其肺，肺先无自主之权，安能禁其气之不固哉。气不固，而汗乃气之所化，汗随气泄，遍体出汗淋漓，又无内邪之散，有不散尽其真气者乎。

　　似乎较亡阳之症相同，然而亡阳之症身丧于顷刻，自汗之病不至遽殒于须臾，其故何也？盖亡阳之症，乃热邪驱之；自汗之症，乃阴虚促之也。阳病暴而阴病缓，阳暴难于救援，阴缓易于调剂。治法自当以补气为主，而补气之中，兼以补阴，则阴能摄阳，汗不止而自止矣。方用摄阳汤：人参（一两） 黄 （一两） 白芍（五钱） 麦冬（五钱） 北五味（一钱） 山茱萸（三钱）

　　熟地（一两） 水煎服。二剂汗少止，四剂汗大止，十剂全愈。

　　此方用参、 以大补其气。气足则肺气有养，皮毛自固。益之麦冬、五味则肺金不特自足以卫外，兼可以分润于肾水。犹恐汗出太多，必损耗真阴，更加熟地、山茱以益精，使肺金不必又来下生肾水，则肺气旺而皮毛益固矣。增入白芍一味以收敛肝气，则肝木自平，使肺金无仇家之相逼，则肺气安然，自能行其清肃之气，而下输于膀胱，则上下之气舒，而心中生液，不来克肺，则肺金有权得以自主，安肯听汗之自出哉。此摄阳之妙法也。倘贫穷之人无力买参，岂忍视死不救。前方之中倍加黄 二两，增入防风五分，同前药煎服，功未尝不同，但必须多服数十剂也。

　　此症用敛汗汤甚妙。

　　黄 （一两） 麦冬（五钱） 北五味（二钱） 桑叶（十四片） 水煎服。

　　人有梦遗之后，身体野狼狈，加之行役太劳，或行房太甚，遂至盗汗淋漓，人以为肾气之虚也，谁知是心气之热乎。夫心喜寒而不喜热，肾喜热而不喜寒，似乎心肾之相违，然而于相违之中，未常不相合也。肾因梦遗之后，自然精水不足，加之行役、行房，以劳其筋骨，则内阴大亏，何能上济于心乎？心无肾水之济，则心添其热，而肾水更耗，久则肾畏心之取资，坚闭肾宫，而心不得不仍返于心宫，无奈心无液养，而烦躁之念生。然心虽无宁静之气，未常无专主之权，徒然烦躁，而相火尚不敢显背夫心，以自越出于躯壳之外，但乘心假寐，乃窃其资重而潜移耳。故盗汗之出与自汗之出，实有不同。自汗者，心不得而自主也；盗汗者，心尚能操其意。此等之汗，必出在胸间者尤甚。汗本热也，而越出于躯壳之外，则热变为寒。正因相火之热，乃虚火而非实火，况乘心之未知而遁出，非明目张胆者可比，热出为寒，正显其阴之象也。况心原无液何从而得汗乎？亦窃肾之余津私自潜移者也。治法泻心中之热，仍宜补肾中之水。肾水足而心火自清，心火宁而心汗自止矣。方用防盗止汗汤：麦冬（五钱） 生枣仁（一两） 熟地（一两） 山茱萸（三钱） 黄连（五分） 人参（三钱）

　　丹参（三钱） 茯神（三钱） 肉桂（五分） 水煎服。一剂汗少止，二剂汗全愈。

　　此方心肾双补之药也。心肾两足，自有离而复合之势。黄连清心，肉桂温肾，二味同用，能使心肾交于顷刻。心肾既交，则心火清明，相火畏主，何敢窃财用而偷出哉。倘不补心肾，惟事止汗，汗不能止，必且轻变重而重变危矣。乌可轻用止涩之味乎。

　　此症用四参汤亦效。

　　玄参（一两） 麦冬 生地（各五钱） 天门冬 人参 沙参（各三钱） 丹参 茯苓（各二钱）

　　黄连（五分） 北五味（一钱） 水煎服。

　　人有夜间发热，初时出汗星星，后则渐多，日久每夜竟出大汗，至五更而止，人以为阳虚盗汗也，谁知是阴虚出汗乎。夫阴虚者，肾虚也。肾藏真阴，阴宜秘藏，何故发汗？盖肾中之火动也。肾水非火不养，何反致泄水？即水泄宜从下出，何走皮毛而旁出耶？不知肾火生水，真火也。真火喜静而不喜动，水静则真火生水，水动则真火泄水矣。生水则火能秘藏，泄水则火乃奔越。故肾中之火动者，仍肾中之水自动，由于人之纵欲而好泄其精也。精泄过多，则劳其精而水动，而火亦动。火动而水不足以济之，则火且挟水，而腾出于本宫，不从下走，而乃随其火性，游行于经络腠理之间，遇毛窍而泄也。初则偶尔游行，久则夜夜出汗。阴气愈虚则愈汗，毛窍之细路竟成转输之大道矣。然汗既易出，宜无分昼夜，何夜汗而昼不汗耶？得毋阴虚而阳未虚乎？不知阴阳各有道路，行于阳之分，则阴不敢夺阳之权；行于阴之分，则阳不敢夺阴之柄。夜间出汗，实阴走于阴之途，至于五更，则阴不敢入于阳之界。故阴汗遇阳气而自转，非阴虚而阳不虚也。治法宜大补其真阴，而加之阳分之药，提阴出于阳分，庶几阴遇阳而止也。方用补阴止汗汤：熟地（一两） 山茱萸（五钱） 人参（二钱） 白术（三钱） 地骨皮（一两） 沙参（三钱）

　　北五味子（一钱） 桑叶（十片） 水煎服。二剂汗少止，四剂汗乃止，十剂汗不再出矣。

　　此方熟地、山茱补精之物也，地骨、沙参补阴而更能清骨髓中之虚热，五味、桑叶止汗之神剂，人参、白术健脾开胃补气之圣药也。多用补阴之品，则水足以制火，少用补阳之味，则阳易于提阴。阴阳水火，既无偏胜之虞，自无走泄之患，何必用涩精之牡蛎、敛汗之瞿麦哉。

　　此症用湛露饮亦效。

　　熟地（二两） 地骨皮 沙参 丹皮（各五钱） 北五味（一钱） 水煎服。

　　人有饮食之时，头项至面与颈HT 之间大汗淋漓，每饭皆如此，然身又无恙，人以为阳气之旺也，谁知是胃气之盛乎。夫胃气即阳气也，胃旺则阳旺，而分为二者何故？不知阳旺者，合三阳而言之；胃旺者，单举胃一经而言之也。胃本属土，无水谷之入，则胃气安静。即处饥饿之时，而其火暗起，亦不过在胸膈间，不能上至于头项。惟得水谷之气，填于阳明之经，则胃中之火，借水谷之气以助其势，遂化汗而上腾，越出于头面之上下也。此等之汗，明是胃火之盛，由于心包之火旺也。心包生土以生火，非助火以害土。胃得火生以出汗，不同于邪火之自焚也。故止出汗于上焦，而不亡阳于下焦耳。治法泻胃火之有余，不可损胃土之不足，使胃平而汗自止也。方用收汗丹：玄参（三钱） 生地（三钱） 荆芥（一钱） 五味子（三分） 桑叶（十片） 白芍（五钱）

　　苏子（一钱） 白芥子（一钱） 水煎服。服一月全愈。

　　此方不去泻胃火，反去滋阴。盖阳之盛者，阴之衰也。补阴则阴旺自足摄阳，不必止汗而汗自止。况方中有桑叶、荆芥为引经止汗之药，白芥、苏子为消痰定气之品，原调剂之咸宜，抑阳而归阴，化汗而为精，又何疑乎？然必久服而始奏效者，以调胃之药，宜和缓而不宜急遽也。

　　此症用龟豕膏亦奇效。

　　杀猪心内之血（一两） 龟板膏（二两） 五味子（二钱，为末） 煮成一块，口含化咽，服作一次。食完，永不再发。

　　先将龟板融化，后入猪心血，再入五味子末，调化膏，切片，含化。神方也。

　　人有心头有汗，一身手足无汗者，人以为心热之故也，谁知是思虑过多，心虚而无血以养心乎。夫心主火也，思虑过多，则心火炎烧，逼干其液，液干宜无汗矣，何心头多出汗耶？不知此汗非汗也，乃心中之液，内不能存，外走而汗出耳。或疑心液无多，安得尽化为汗？不知心为君主之官，心热则五脏七腑之液群来相资，因其内热之甚，不养心而为液，反越心而为汗也。汗既多出，无有尽期，五脏七腑之液何能相继？势必心愈热而汗不可止，及至汗不可止，而心中干燥，烦躁不眠之症生矣。治法补血以养心，泻火以生液，不必止汗而汗自止矣。方用滋心汤：人参（三钱） 桑叶（十四片） 黄连（五分） 丹参（三钱） 麦冬（五钱） 甘草（五分）

　　熟地（一两） 山茱萸（五钱） 柏子仁（二钱） 生地（五钱） 白术（三钱） 沙参（二钱） 玄参（三钱）

　　丹皮（三钱） 水煎服。

　　二剂心汗止，十剂不再发。

　　此方名为滋心，实多滋肾之味。盖心之液必得肾之精上溉，而液乃生。故欲补心中之液，必须补肾中之精也。补肾而少加清心之品，则心火安宁，而液不外越矣。

　　此症用助思汤亦效。

　　人参（五钱） 熟地（一两） 生地（五钱） 麦冬（五钱） 北五味（一钱） 黄连（一钱） 肉桂（三分）

　　茯苓（二钱） 菟丝子（二钱） 丹皮（二钱） 丹砂（一钱，不可经火） 柏子仁（三钱） 炒枣仁（二钱）

　　莲子心（一钱） 水煎服。

　　卷之七

　　五瘅门（十则）

　　谷瘅之症，胸中易饥，食则难饱，多用饮食则发烦，头眩、小便艰涩，身如黄金之色，此是胃中虚热之故，非胃中之湿热也。人身脾胃属土，脾阴土也，而用则阳；胃阳土也，而用则阴。脾胃和同，则刚柔并济，通调水道，易于分消。惟七情伤损于内，则阴阳不相和合，胃无阴以和阳，则热聚而消谷；脾无阳以和阴，则寒聚而积水，两相搏激，故昏眩、烦闷生焉。于是所食之水谷，不变为精华之清气，而反蒸为腐败之浊气矣。浊气下降者也。浊气下流于膀胱，膀胱受胃之热，气化不行，小便闭塞，水即走于阴器，而热散走于皮肤，故一身发黄也。治法升胃中之清气，以分利其膀胱，则清升而浊易降，水利而热易消。方用分浊散：茯苓（一两） 车前子（三钱） 猪苓（三钱） 茵陈（一钱） 栀子（三钱） 水煎服。

　　一剂水少利，二剂湿乃退，十剂全愈。

　　方中以茯苓为君者，利水而不伤胃气。胃气不伤，而后佐之去热消湿之品，则胃无火亢之忧，自然脾无水郁之害。倘不早治，而水湿之气，流入于肾，则肾被其伤，必至腹满成蛊，不可治矣。

　　此症用茵陈苓术汤亦效。

　　茵陈（三钱） 茯苓 白术 薏仁（各五钱） 知母（一钱） 水煎服。

　　酒疸之症，心中时时懊 ，热不能食，尝欲呕吐，胸腹作满，然清言了了，人以为酒食作疸也，然而酒湿之成疸，由于内伤饥饱劳役也。夫人之善饮者，由于胆气之旺也。夫胆非容酒之物，而能渗酒，酒经胆气之渗，则酒化为水，入于膀胱而下泄矣。惟其内伤于饥饱劳役，则五脏受损，脏损而腑亦损矣。五脏六腑俱已受损，宁胆气之独旺乎？胆气即衰，则饮酒力不能渗。无如人之纵饮如故，则酒多而渗亦多，更伤胆气。胆损不能渗酒，酒必留于脾胃之间；而脾胃不及从前之旺，则酒肉不能受，传之膀胱；而膀胱又不及从前之健，则水入不能消，下既不行，必返而上吐，而下泄又艰，中州又不可久留，于是湿热之气，蕴隆冲膈，懊 而发于心。由是遍渍周身，分布四体，尽发为黄也。夫心至懊 ，其心神之昏乱可知，何又能清言了了耶？不知酒气熏蒸于一时，则见懊 ；懊 者，欲痛不痛之状，非心中之神至于妄乱不宁也。治法宜解其酒之毒，而兼壮其胆；胆气旺而酒气自消，酒气消而水气自泄，水气泄而黄自解矣。方用旺胆消酒汤：柞木枝（三钱） 山栀子（三钱） 桑白皮（三钱） 白茯苓（三钱） 白芍药（一两） 竹叶（一百片）

　　泽泻（二钱） 水煎服。二剂而膀胱利，四剂而黄色轻，八剂全愈。

　　夫柞木专能消酒毒于无形，酒毒既消，则拔本塞源矣。至助胆之药，舍白芍、山栀无他味也。其余之药，不过分消湿热之气。世不知治法，或吐或下，皆操刀而杀之也，可不慎哉。

　　此症用郁李归芍汤亦效。

　　白芍（一两） 当归 茯苓（各五钱） 郁李仁（五分） 甘草（三分） 黄连（五分） 车前子（二钱）

　　水煎服。

　　女劳之疸，其症肾气虚损，四肢酸痛，夜梦惊恐，精神困倦，饮食无味，举动乏力，心腹胀满，脚膝痿缓，房室不举，股内湿痒，水道涩痛，时有余沥，小腹满身尽黄，额上黑，人以为黄胆之症，谁知因女色而成者乎。夫人室久战，相火充其力也，相火衰则不能久战矣。火衰而勉强入房，则泄精必多，火随水散，热变为寒矣。人身水火，不可少者也。水衰则不能制火，而火易动；火衰则不能利水，而水易留，顾水留宜可以制火矣。然而所留之水，乃外水而非内水也，内水可以制火而成液，外水不能消火而成瘅。故女劳之疸，仍是湿热而结于精窍之间，非血瘀而闭于骨髓之内也。倘用抵当汤水蛭之类，以峻攻其瘀血，或用矾石散硝石之品，以荡涤其微阴，则促之立亡矣。治法宜补肾中之气，而不可有助火之失。宜利膀胱之水，而不可有亡阴之愆。当缓以图功，不当责以近效也。方用减黄丹治之。

　　白茯苓（五钱） 山药（五钱） 人参（三分） 白术（一钱） 芡实（五钱） 薏仁（五钱）

　　菟丝子（三钱） 车前子（一钱） 生枣仁（一钱） 水煎服。十剂黄胆减，又十剂黄胆更减，又十剂全愈。

　　再服三十剂可无性命之忧。

　　女劳疸最难治，人生此病，未有不死者。苟存坚忍之心，绝欲慎疾，信服前汤，无不生者。盖此丹固本以救伤，并不逐邪以泻瘀，肾气日健，而黄色日减矣。或疑女劳之疸成于肾之无火，似当补火，不知疸虽成于无火，今病久阴耗，若补火则恐烁阴，不特无益而反害之矣。

　　此症用 杜术汤亦效。

　　白术（二两） 杜仲（五钱） 茯苓（五钱） 车前子（三钱） （五钱）

　　山药（一两） 水煎服。

　　肺疸之症，鼻塞不通，头面俱黄，口澹咽干，小水不利，人以为黄胆之症，谁知实由于肺气之虚耶。肺金气旺，则清肃之令下行于膀胱，凡有湿热尽从膀胱下泄，则小水大行，何湿能存。水既直泻，则热亦难留。惟其肺气先虚，而后湿热郁蒸于胸膈之间，致肺燥而失其清肃之令，水气遂乘其燥而相入，燥与湿合而成热，湿热相留欲分入膀胱，而膀胱不受，欲走于皮毛之窍，而腠理未疏，不能越行于外，遂变现黄色于皮肤也。治法宜宣通肺气，健其脾胃之土。盖因肺气闭于上，而后水气塞于下，使肺气上通则水且下降，况重补其脾胃以生肺乎，此治肺疸必宜宣扬夫肺气也。方用扬肺利湿汤：桔梗（三钱） 天花粉（二钱） 白术（五钱） 茯苓（五钱） 桑白皮（三钱） 茵陈（三钱）

　　猪苓（二钱） 黄芩（五分） 水煎服。一剂鼻塞通，二剂咽干润，三剂口澹除，四剂小水大利，十剂头面之黄尽散矣。

　　此方开腠理而生津液，则肺金有润燥之功。合之茯苓、茵陈、花粉、白术则土气大旺，金气亦扬，清肃令行，而膀胱之壅热立通，小便利而黄色乌能独存哉。

　　此症亦可用通气饮：桔梗（二钱） 紫菀（二钱） 白术（五钱） 茯苓（五钱） 甘草（三分） 茵陈（一钱）

　　益智仁（三粒） 贝母（二钱） 水煎服。

　　心疸之症，烦渴引饮，一饮水即停于心之下，时作水声，胸前时多汗出，皮肤尽黄，惟两目独白，人以为黄胆也，谁知是心中虚热以成之乎。夫心喜燥不喜湿，然过于燥，则未免易其性以喜湿矣。然而心终宜燥，而不宜湿。以湿济燥，可权宜行于一时，不可经常行于长久。盖水乃阴物，阴居阳地，不肯遽入于小肠，心又因水制，力不能分消，移其水以入于膀胱，故水停心下作声。而膻中乃心之相臣，见水邪犯心，且出其火以相救，战争于胸间，水得火炎，而热化为汗，时出于胸。其余之水，何能尽解，旁趋而出诸皮毛，乃壅闭而变为黄矣。一身皆黄而两目不变者，盖因肝开窍于目，心为肝子，邪见肝木之旺，不敢犯肝之界，两目正肝之部位，所以湿热不至于目，而无黄色之侵耳。然则治法，宜补肝气以生心，泻水湿以逐热，则黄胆不攻而自散也。方用泻肝利湿汤：白芍（一两） 茯苓（五钱） 白术（五钱） 茵陈（三钱） 炒栀子（三钱） 木通（一钱）

　　远志（一钱） 水煎服。一剂症轻，二剂又轻，十剂全愈。

　　此方补肝即所以补心，泻水即以泻热。倘徒治黄而不辨其脏气之生克，妄用龙胆草等药，必至变为寒黄之症，反难施治矣。

　　此症用茵陈苓术黄连汤亦效。

　　茵陈（三钱） 茯苓 白术（各五钱） 黄连（二钱） 水煎服。

　　肝疸之症，两目尽黄，身体四肢亦现黄色，但不如眼黄之甚，气逆手足发冷，汗出不止，然止在腰以上，腰以下无汗，人以为黄胆也，谁知是肝气之郁，湿热团结而不散乎。夫肝属木，非水不长，何以得湿而反郁乎？不知肝之所喜者，肾水也，非外来之邪水也。肾水生木而发生，邪水克木而发瘅。盖肝藏血而不藏水，外来之水多，则肝闭而不受，于是移其水于脾胃。然而外来之水，原从脾胃来也。脾胃之所弃，而脾胃仍肯容之乎？势必移其水于膀胱，而膀胱又不受。盖膀胱因肝木之湿热，不敢导引而入，以致自焚。于是湿热复返而入肝，而肝无容身之地，乃郁勃而发汗，汗不能尽出而黄症生矣。使汗能尽出，未必遽成黄也。无奈肝之湿热，欲下走于肾宫，而肾气恶肝木之犯，杜绝而不许入境，腰以下正肾之部位也，所以无汗而发黄耳。治法开肝气之郁，佐之分湿散邪之剂，则黄胆自愈矣。方用利肝分水饮：龙胆草（二钱） 茵陈（三钱） 茯苓（一两） 猪苓（三钱） 柴胡（一钱） 车前子（三钱）

　　白蒺藜（三钱） 甘菊花（五钱） 水煎服。二剂而目之黄澹矣。又服四剂，身之黄亦澹矣。再服四剂，气逆、汗出之病止，又服十剂全愈。

　　此方开郁于分湿之中，补肝于散热之内，既善逐邪，又能顾正，两得而无失矣。

　　此症用利目汤亦妙。

　　龙胆草（二钱） 茵陈（三钱） 白芍（一两） 茯苓（五钱） 泽泻 车前子 白蒺藜（各三钱）

　　柴胡（一钱） 草决明（二钱） 水煎服。

　　脾疸之症，身黄如秋葵之色，汗 衣服，皆成黄色，兼之涕唾亦黄，不欲闻人言，小便不利，人以为黄汗之病也，谁知是脾阴之黄乎。夫脾土喜温，黄病乃湿热也。热宜非脾之所恶，何故成黄？不知脾虽不恶热而畏湿，脾乃湿土，又加湿以济湿，脾中阳气尽行消亡，无阳则阴不能化，土成纯阴之土，何能制水哉？水存于脾中，寒土不能分消，听其流行于经络、皮肤矣。凡脏腑之水皆下输膀胱，今脾成纯阴，则无阳气达于膀胱矣。然水寒宜清，变黄色者何故？盖寒极似土也。夫寒极宜见水象，水寒宜见黑色，不宜见黄。而今变黄者，以水居于土之中也。其不欲闻人言者，脾寒之极，其心之寒可知，心寒则胆怯，闻人言则惕然惊矣，故不愿闻。则治法宜大健其脾，而温其命门之气，佐之以利水之剂，则阴可变阳，黄病可愈矣。方用补火散邪汤：白术（三两） 附子（三钱） 人参（二两） 茵陈（三钱） 白茯苓（一两） 半夏（三钱）

　　水煎服。连服四剂，而小便利。再服四剂，汗唾不黄矣。

　　此方白术、人参以补其脾，茯苓、茵陈以利其水，附子以温其火，真火生而邪火自散，元阳回而阴气自消。阴阳和协，水火相制，何黄病之不去哉。

　　此症用茵陈分湿汤亦效。

　　白术（二两） 肉桂 茵陈 猪苓（各三钱） 半夏（一钱） 水煎服。

　　肾疸之症，身体面目俱黄，小便不利，不思饮食，不得卧，人以为黄胆也，谁知是肾寒之故乎。夫肾本水宫，然最不能容水，凡水得肾之气而皆化，故肾与膀胱为表里，肾旺则膀胱亦旺。然肾之所以旺者，非肾水之旺，而肾火之旺也。肾火旺而水流，肾火衰而水积。水积多则成水臌之病，水积少则成黄瘅之 ，故黄瘅易治而水臌难治。如肾疸之病，不可治瘅，一治瘅而黄胆反不能痊。必须补其肾中之火，而佐之去湿健脾之药，则黄胆可指日而愈也。方用济水汤：白术（二两） 肉桂（三钱） 茯苓（一两） 山药（一两） 薏仁（一两） 茵陈（一钱）

　　芡实（五钱） 水煎服。二剂小水大利，再用二剂，饮食多矣。再用二剂可以卧矣。再用二剂，身体面目之黄尽去。

　　此方用白术以健脾也。然而白术能利腰脐之气，是健脾正所以健肾。况茯苓、山药、芡实之类俱是补肾之味，又是利湿之剂；得肉桂以生其命门之火，则肾不寒，而元阳之气自能透化于膀胱。况所用薏仁之类，原是直走膀胱之品，所谓离照当空，而冰山雪海尽行消化，何黄之不散哉。或谓发黄俱是湿热，未闻湿寒而能变黄也。嗟乎！黄病有阴黄之症，是脾寒亦能作黄，岂肾寒独不发黄耶。况肾寒发黄，又别有至理。夫黄者，土色也。黄之极者即变为黑；黑之未极者，其色必先发黄。

　　肾疸之发黄，即变黑之兆也。黄至于黑，则纯阴无阳，必至于死。今幸身上发黄，是内以无阳，阴逼其阳而外出，尚有一线之阳在于皮肤，欲离而未离也。故补其阳，而离者可续耳。倘皮肤已黑，此方虽佳，何以救之哉。

　　此症用加减五苓散亦佳。

　　白术（二两） 茯苓（一两） 泽泻（三钱） 薏仁（三钱） 草（三钱） 肉桂（三钱）

　　水煎服。

　　人有心惊胆颤，面目俱黄，小水不利，皮肤瘦削，人以为黄胆之症，谁知是胆怯而湿乘之乎。夫胆属少阳，乃阳木也。木最喜水，湿亦水也。水湿入胆，宜投其所喜，何反成黄胆之病？盖水多则木泛，木之根不实矣。少阳之木，非大木可比，曷禁汪洋之侵蚀乎，此胆之所以怯也。胆怯则水邪愈胜，胆不能防，水邪直入胆中，而胆之汁反越出于胆之外，而黄病成矣。治法泻水湿之邪，则胆气壮而木得其养。

　　又不尽然也，木为水浸久矣，泻水但能去水之势，不能固木之根。木虽克于土，而实生于土，故水泻而土又不可不培也，培其土而木气始能养耳。方用两宜汤：茯苓（五钱） 白术（一两） 薏仁（五钱） 柴胡（五分） 龙胆草（一钱） 茵陈（一钱）

　　郁李仁（五分） 水煎服。二剂轻，四剂又轻，十剂全愈。

　　此方利湿无非利胆之气，利胆无非健脾之气也。脾土健，土能克水，则狂澜可障，自然水归膀胱尽从小便而出矣。

　　此症用竹茹龙胆汤亦效。

　　白芍（一两） 龙胆草 半夏（各一钱） 茯苓（五钱） 茵陈 竹茹（各二钱） 白术（三钱） 水煎服。

　　人有小便点滴不能出，小腹臌胀，两足浮肿，一身发黄，人以为黄瘅矣，谁知是膀胱湿热，结而成瘅乎。夫膀胱之经，气化则能出水，无热气，则膀胱闭而不行，无清气，则膀胱亦闭而不行。所以，膀胱寒则水冻而不能化，膀胱热则水沸而亦不能化。黄瘅之病，无不成于湿热。是膀胱之黄瘅，乃热病而非寒病也。热而闭结必解热，寒而闭结必祛寒。第黄瘅既成于湿热，宜解热而不宜祛寒矣。然而祛寒者，必用热药以温命门之火；解热者，必用凉药以益肺金之气。盖肺气寒，则清肃之令下行于膀胱，而膀胱不能闭结也。方用清肺通水汤：白术（一两） 萝卜子（一钱） 茯苓（三钱） 半夏（一钱） 麦冬（三钱） 桑白皮（三钱）

　　茵陈（一钱） 泽泻（二钱） 车前子（三钱） 黄芩（二钱） 苏子（二钱） 水煎服。一剂小便微利，二剂小便大利，四剂而黄瘅之症全消。

　　此方虽与扬肺利湿汤大同小异，实有不同也。扬肺利湿汤，提肺之气也；清肺通水汤，清肺之气也。二方皆有解湿之药，而利与通微有异，利则小开其水道，而通则大启其河路也。

　　此症用通流饮亦效。

　　茯苓（五钱） 白术（三钱） 桂枝（五分） 茵陈（一钱） 木通 车前子（各二钱） 水煎服。

　　卷之七

　　大泻门（九则）

　　人有饥渴思饮食，饮食下腹便觉饱闷。必大泻后快，或早或晚，一昼夜数次以为常，面色黄稿，肢肉减削，此非胃气之虚，乃脾气之困也。夫脾与胃宜分讲也，能消不能食者，胃气之虚，由于心包之冷也；能食不能消者，脾气之困，由于命门之寒也。今饥渴思饮食，食后反饱，饮后反闷，是胃能纳，而脾不能受也。但脾不能受，何至大泻后快？盖脾乃湿土，既无温暖之气，又受水谷，则湿以助湿，惟恐久留以害土，情愿速传之为快。譬如黄河之水，入于中州，既无高山峻岭以为防，又少深池大泽以为蓄，水过之处，土松水泛，易于冲决，其波涛汹涌，连泥带水，一泻千里，不可止遏，亦其势然也。日积月累，非断岸之摧崩，即长堤之迁徙也。脾正中州之土，其大泻之状，正复相同。治法不宜治胃，而宜治脾；不宜单治脾，兼宜治肾中之火。方用奠土汤：白术（一两） 茯苓（一两） 砂仁（五分） 山药（一两） 人参（五钱） 萝卜子（二钱）

　　附子（三分） 半夏（一钱） 破故纸（一钱） 水煎服。

　　此方白术、茯苓、人参皆健脾之圣药，附子、破故纸助命门之神品，山药补肾之奇味，砂仁、半夏醒脾之灵丹，而萝卜子又厘清浊之妙剂也。一、二服便能止，泻止不必多用。然多用亦无妨碍，自能回阳于既危，生阴于将绝。

　　此症用加味四君汤亦效。

　　人参 小茴香（各三钱） 白术 山药（各一两） 肉桂（一钱） 萝卜子（一钱） 甘草（一钱）

　　肉豆蔻（一枚 茯苓（五钱） 水煎服。

　　人有长年作泻，五更时必痛泻二、三次，重则五、六次，至日间又不作泻，人以为脾胃之虚寒，谁知是肾与命门之虚寒乎。此等之病亦从脾胃虚寒而起，乃久泻亡阴，脾传入肾。苟肾中之火不衰，脾即传肾，久之而肾仍传于脾而自愈。惟其命门火衰，不能蒸腐水谷，脾遂传水湿之气于肾而不返矣。五更乃亥子之时也，其位在北，正肾水主令之时。水寒而火不能温，水乃大泻，此泻即《内经》所谓大瘕泻也。用止水之剂，反不能止，必须用补水之味，使亡阴者速生。尤须于补阴之中，兼补其火，则阳旺始能摄阴也。方用填坎汤：山茱萸（一两） 茯苓（一两） 巴戟天（五钱） 肉桂（三钱） 车前子（三钱） 北五味（三钱）

　　人参（三钱） 芡实（一两） 白术（二两） 水煎服。一剂泻轻，再剂泻又轻，连服十剂，断不再泻。

　　此方脾肾兼补，又是分水止泻之药，则湿气自解。况得肉桂以温命门之气，则膀胱易于化水，宁复走大肠而作泻哉。

　　此症用五神丹亦佳。

　　熟地（二两） 山萸（一两） 五味子（二钱） 破故纸 肉桂（各二钱） 水煎服。

　　人有腹中大痛，手不可按，一时大泻，饮食下喉即出，完谷不化，势如奔马，不可止抑，顷刻之间，泻数十次，一日一夜约至百次，死亡呼吸，此肝经风木挟邪而大泻也。其病得之夏日贪凉，向风坐卧，将暑热之气遏抑不宣，藏于脾胃之内。一过秋天，凉风透入，以克肝木，而肝木之风，郁而不舒，乃下克脾胃。而脾胃之热，遂与风战，将腹中所有之水谷尽驱而直下，必欲无留一丝以为快，故腹中作痛，其势甚急。脾胃欲止而风不肯止，脾胃欲闭而热不可闭，下焦之关门大开，上焦之关门难阖，所以食甫下喉，不及传化而即泻也。治法必须急救其脾胃之气，而后因势利导之。然非多用药饵，星速补救，则王道迟迟，鲜不立亡矣。方用逆挽汤：人参（一两） 茯苓（二两） 大黄（一两） 黄连（三钱） 栀子（三钱） 甘草（三钱）

　　水煎服。一剂腹痛除，泻亦顿止。

　　此方用人参以固其脾胃之气，则气不至于骤脱，然最奇在用大黄也。盖此泻乃火留于肠胃，非用大黄迅逐，则火不遽散，水不尽流。然徒用大黄不用黄连、栀子，则火邪甚炽，盘踞于断涧曲溪，未必骤涸。三味并用，则大小河渠，无不尽行启泄。

　　然分消无法，则壅塞阻滞亦未可知。益之茯苓以厘清浊，且是健脾开胃之药，则土气既坚，自无冲决之患。更虑过于迅逐，邪去虽速，未免伤损肠阴，又佐甘草之和缓，以调剂于迟速之间，使人参易于生气，所谓剿抚并用，无激而死斗之虞，自然风浪息平，水归故道，平成立奏也。

　　此症用参连汤亦效。

　　人参 茯苓（各一两） 白芍（二两） 黄连（三钱） 甘草（一钱） 水煎服，愈。

　　人有口渴饮水，忽然大泻，一日或十余行，或数十行，昼夜之间，泻至数百次，完谷不化，直下无留，人以为火泻也，谁知是肾水不足以制火乎。夫胃为肾之关，胃火必得肾水以相制，肾水一亏，胃火必旺。而内火无资，自索外水以相济，然外水只可少止上焦之炎，不能竟助下焦之水，故外水入而肾不受。肾与膀胱为表里，而膀胱亦不纳，水无从而化，乃直趋于大肠而作泻矣。但胃火既盛，渴饮凉水，宜变为汗。今不为汗，而作泻者，故因肾水不能制胃火之炎，胃火必欺肾水之弱，于是挟水以侮肾，不泄汗而泻水耳。及其后也，不特水之骤崩，且火亦骤降，关门不闭，上下尽开，不啻如崩湍倒峡，建瓴而下也。论其治法，自宜急救其标，然而徒止其泻，不急救其阴，则亡阴立尽，何以制火以存其胃气乎？方用生阴止泻汤：山茱萸（二两） 车前子（一两） 茯苓（一两） 白芍（二两） 肉桂（三分）

　　白术（一两） 甘草（五钱） 山药（二两） 薏仁（一两） 水煎服。一剂泻减，再剂泻又减，三剂泻全止矣。

　　此方纯是补肾补胃之药，非止泻之剂也，然而止泻之妙，已存于补阴之中，盖阳火得阴而即止也。倘作胃虚有火治之，亦能止泻，然下多亡阴，虽止泻于一时，而阴虚何能骤复？何若此方既能止泻，而阴阳两不相伤之为得哉。

　　此症用存阴汤亦效。

　　熟地（二两） 山药 茯苓（各一两） 车前子（五钱） 白术（二两） 甘草 泽泻（各二钱）

　　水煎服。

　　人有终年饮酒，不知禁忌，逞醉入房，过于泄精，久则脾气大伤，变成水泻，一感风寒，遂大泻不止，如溏如积，人以为酒湿损脾也，谁知是酒湿伤肾乎。夫脾乃湿土，最恶者湿也。而酒又最湿，幸酒性大热，而脾亦喜热，湿热相合，则脾不甚伤。无如人借酒气之热，以助其命门之火，鼓动其焰，以博久战之欢，究之热不可长恃，精不能坚守，兴阑精泄，火息而湿留于肾宫矣。夫五脏六腑之水，皆赖肾火以化之也。而肾中有湿，则火去湿存，长年相伴，岁月既深，火日衰而湿日盛，肾不能久留，仍传出于脾。前酒之湿未去，新酒之湿又来，于是湿盛而热亦盛，脾不受热之益，专受湿之害，故经年经月而作泻也。治法必须大补脾肾，而后解其湿热之毒。方用解酲止泻汤：白术（一两） 山茱萸（一两） 茯苓（一两） 柞木（五钱） 黄连（三、五分） 白芍（五钱） 附子（一分）

　　水煎服。

　　此方脾肾双补之药也。用柞木、黄连以解其酒毒，用苓、术以消其水湿，用芍药以敛其耗脱之阴，用附子一分引群药入肾，以扫荡其湿热，而非助其命门之虚阳也。但此方必须多服为佳。盖酒湿之泻，甚难建功。以湿热入肾，最不易出。或十服之后，改汤剂为丸，朝夕服三月，可以全愈矣。

　　此症用萸柞汤亦效。

　　山茱萸（一钱） 柞木枝 肉桂 五味子（各二钱） 山药 茯苓（各一两） 水煎服。

　　十剂愈。

　　人有无端一时作泻，腹痛不可止，面青唇黑，几不欲生，肛门之边，宛如刀割，大泻倾盆，人以为火泻也，谁知是受毒而作泻乎。夫毒必有所由来，非漫然而作泻也。或食瓜果，或饮凉水，或斟隔宿之茶，或吸露天之酒，或游神庙阴寒之地，或探古洞幽暗之方，或贪卧于湿处，或加餐夫树间，或饕牛羊自死之物，或吞禽鸟难化之肉，皆能受毒而发泻。虽毒受于腹中，泻出于肠外，非必死之症。然腹疼欲死，乌可无药以救之耶。救法于解毒之中，而辅之泻毒之品，因势利导，祛毒更神。方用化毒神丹：生甘草（五钱） 大黄（一两） 丹皮（五钱） 当归（一两） 雷丸（三钱） 蒲公英（五钱）

　　水煎服。一剂而所中之毒无不尽出而愈，不必二剂。

　　此方生甘草、蒲公英以解毒，合之大黄、雷丸则祛毒而无太刚之惧，扫毒而无过滞之忧，又得当归、丹皮以助之，但逐毒之秽，而不损肠之阴，非孟浪以用之也。

　　此症用雷轰丹亦神效。

　　雷丸 红花 甘草（各二钱） 白芍 车前子（各五钱） 泽泻 猪苓（各二钱） 水煎服。

　　人有面黄体瘦，善食易饥，不食则痛，日以为常，一旦大泻，连虫而下，如团如结，血裹脓包，人以为虫泻也。然虫之生也，生于湿，虫之养也，养于水谷也。

　　善食者，虫食则易消；易饥者，虫饥则易饿也；不食则痛，虫无食以养，则啮人肠胃。岁月既久，虫以生虫，竟将肠胃之间变成巢穴，饮之食之而不肯散，团结包裹，何肯遽出哉？且所用之饮食，供虫而不足，何能生津化液，以养五脏七腑乎？自然脏腑之气衰，而胃气亦渐弱矣。胃弱则脾亦弱，胃弱则食必减而不能入，脾弱则食难化而不能出，久则胃寒而脾亦寒，脾胃寒冷，则虫苦无藏身之地，偶将热汤、热水乘机下遁而大泻。一虫既行，众虫无止遏之势，成群逐队而下，团结于脓血之内，势之所必至也。治法乘虫之迁徙，而大下之，则肠胃无留余之蚀。然而下之过甚，必至损伤脾胃。于攻之中用补，则正气得养，虫亦尽除，两益之道也。方用扫虫汤：人参（五钱） 白术（一两） 大黄（三钱） 白薇（三钱） 百部（三钱） 甘草（一钱）

　　乌梅（一个） 水煎服。一剂大泻虫尽出矣，不必二剂。服此药后，用四君子汤调理而安。

　　夫此汤虽曰扫虫，实补脾胃以生气。腹中生虫，至于如许之多，其伤损脾胃者，非一日矣，似宜单补而不用攻，然虫既大出，不用攻虫之药，惟用补剂，则脾胃之气回，而虫亦回矣，反留为后日之害。故因其自出之时，即用祛虫之药，虫不敢贪补而流连也。况攻之中，仍有补剂，但泻虫而不耗气，是攻补并用，且善后得宜，安得不收全功哉。

　　此症用追虫丹亦神。

　　甘草 枳壳 雷丸（各一钱） 黄连 百部 槟榔（各二钱） 人参 使君子肉（各三钱）

　　白术（五钱） 水煎服。

　　人有脏腑不调，久泻不愈，人以为洞泻也，谁知是肝乘脾土，湿气下行之故乎。

　　夫肝属木，最能克土。然而土旺则木不能克，木平则土不受克。惟肝木既旺，而土又过衰，则木来克土，而土之湿气难安矣。人身之脾土易衰，肝木复易旺。肝木能旺，非肾水生之而旺也，大约得之怒与谋虑者居多。大怒则肝叶开张，过于谋虑不决，则失于刚断，而躁妄之念生，皆能使肝气之旺；旺则肝气不能发泄，必致乘脾。

　　脾乃湿士，畏肝之克，气不上升而下降，遂致成泻。人之怒气不常，而谋虑无已，肝亦乌能平，而泻又乌有止期乎。治法平肝以泻水，则泻可止也。古人有用上涌之法而效者，有用下泄之法而亦效者，然皆非善法也。方用平泻汤：芍药（二两） 茯苓（一两） 白术（二两） 水煎服。一剂肝气平，二剂洞泻止，三剂不再泻矣。

　　此方用芍药以平肝，用白术、茯苓健脾以去湿。肝气既平，不去刑土，而脾得养，无畏于木气之克。况湿去则土燥，无波可兴，何能作泻？奚必上涌以伤气，下泄以损阴，用劫药以制胜哉。

　　此症用调脾饮亦妙。

　　白芍 茯苓（各五钱） 白术（一两） 甘草（一钱） 陈皮（五分） 神曲（二钱）

　　白豆蔻（二粒） 水煎服。

　　人有侵染鬼魅，一旦大泻，此阴气之侵伤于脾土也。夫脾属太阴，本是阴脏，然阴中有阳，则脾土营运易于变化，无复有过湿之虞。是太阴湿土，全藉肾中至阳之气，以变化之也。若鬼，则至阴之气也，相接至久，则至阳之气，皆为至阴所盗，阴中无阳，何以消化水谷？况鬼气又邪气也，邪气之盛，由于正气之衰，正不敌邪，则阴气更胜，阴胜阳微，泄何能止乎？治法非补阳以去湿，助正以消阴，则泻正无底止也。方用消阴止泻丹：苍术（五钱） 白术（一两） 附子（三分） 干姜（一钱） 山药（一两） 水煎服。连服十剂不特泻止，精神亦健。

　　此方用苍术以祛邪，用白术以利湿，用姜附以生阳足矣，何又入山药补阴之多事也？不知人为鬼魅所侵，不惟阳气消亡，而阴精亦必暗耗，加入山药之补阴者，补真阴之精，非补邪阴之水也。况真阳非真阴不生，补其真阴，正所以速生阳气耳。

　　阳得阴而姜、附无太胜之虞，反能助二术以生至阳之气。矧山药原是健脾利水之神物，原非纯阴无阳可比，故同用以出奇也。

　　此症用逐魑丹亦佳。

　　苍术（二两） 干姜（三钱） 良姜（二钱） 茯苓（一两） 甘草（一钱） 肉桂（一钱）

　　管仲（三钱） 水煎服。

　　卷之七

　　痢疾门（十二则）

　　人有夏秋之间，腹痛作泻，变为痢疾，宛如鱼冻，久则红白相间，此是肝克脾土也。盖夏秋之间，寒热必然相杂，肝遇凉风，则木气不舒，上不能宣，必至下克。

　　而脾胃之中受三夏暑热，欺肝木凋零，乃与肝木相争。肝木激而成怒，克土更甚。

　　脾胃之土伤，难容水谷，遂腹痛而作泻矣。泻久而糟粕已尽，脾乃传肝木之气于肾，而肾见其子之气，乃相助而作恶，忘其自损母气也。红白相间者，肝不藏血而红见，肾不藏精而白见也。惟是肝内之血无多，肾中之精有限，何以能绸缪不断，如水之倾，如泉之涌也，不知六腑畏肝木之横，五脏助肾之困，交相成之也。治法急平其肝气之怒，少佐祛秽之药，则肝气不降而肾气顿收。不必止痢，脾胃之土自安，脾胃既安，何惧痢之有？方用平肝止痢汤：白芍（一两） 当归（五钱） 栀子（二钱） 枳壳（一钱） 车前子（二钱） 甘草（一钱）

　　水煎服。一剂痢轻，再剂痢又轻，三剂全愈。

　　此方全不去治痢，但去平肝而痢自止。盖痢之来也，始于肝；痢之成也，本于肾。平肝则肝气平，肝平而肾气亦平。肝肾之气平，而脾胃乌有不平者乎。今人但去治脾胃也，所以痢不能遽止耳。

　　此症用和腹汤亦可。

　　白芍（一两） 当归（五钱） 枳壳（三钱） 广木香（二钱） 甘草（一钱） 水煎服。

　　人有夏秋之间，先泻后痢，腹中疼痛，后重之极，不痢不可，欲痢不得，口渴饮水，小便艰涩，小肠作胀，人以为火邪之重也，谁知是湿热之盛乎，盖夏伤于热，必饮水过多，热虽解于一时，湿每留于肠胃，迨至秋天，寒风袭于皮毛，热必秘于脏腑，于是热欲外泄而不能，热不得不与湿相合。然而湿与热非好相识也，相合相争，而疼痛生矣，热欲下出，湿欲相留，彼此牵掣于大肠之间，而后重现矣。热欲出而不得出，则热必上焚，不得不求救于水。然而湿留于下焦，而火则忌水也，使水不能传入于膀胱，水火战斗，仍从大肠而出，此小腹之所以发胀耳。治法分解其湿热，俾浊者趋于大肠，清者入于小肠，不必用涩药以止痢也。方用分解湿热汤：车前子（一两） 浓朴（三钱） 黄连（一钱） 甘草（一钱） 枳壳（一钱） 槟榔（一钱）

　　滑石末（三钱） 水煎服。一剂后重除，二剂疼胀止，三剂口渴解，痢亦全愈。

　　此方用车前以利水，用黄连以清热，用浓朴以厘清浊，余则止秽去滞，调和于邪正之间，以解纷争也。君、相、佐、使既用之攸宜，安有不取效之捷哉！此症用二黄汤亦神效。

　　泽泻（二钱） 车前子（五钱） 大黄 槟榔 滑石（各二钱） 黄连（一钱） 甘草（五分）

　　水煎服。二剂愈。

　　人有湿热作痢，大渴引饮，饮后又不甚快，心中懊 ，小便不利，红白相间，似脓非脓，似血非血，此是火热未解之故也。夫湿热之极，始成痢疾，但其中有湿轻热重，热轻湿重之分耳。如此等之痢，明是湿热两重之症，单消水则热存而水难降；单清火则湿在而火难除，必须两泻之，热与湿俱不能独存也。然而泻热必致伤阳，泻湿必致伤阴。治法必于补阴之中，佐以泻热湿之剂，则阴既不亏，阳亦无害。

　　夫泻之既能损伤阴阳，则补阴亦宜补阳矣，何仅补其阴，即能不伤其阳也？不知阴阳原两相根也。泻热之药，仍走于大肠之内，虽损其阳，仍损其阴也。今补其阴，则阴不伤矣，何害于阳乎？此补阴之所以不必再补阳耳。方用滋阴止痢丹：白芍（一两） 当归（一两） 大黄（三钱） 车前子（五钱） 槟榔（二钱） 萝卜子（三钱）

　　水煎服。一剂脓血减，二剂懊 除，三剂口渴解，而痢亦顿止矣。

　　此方奇在大黄与萝卜子并用，逐瘀秽实神，厘清浊甚速，用之于白芍、当归之内，补以行攻，有攻之益，无攻之失也。

　　此症用通快饮亦佳。

　　黄连 茯苓（各三钱） 白芍（一两） 黄芩 车前子 枳壳（各二钱） 浓朴（一钱） 水煎服。

　　人有湿热之极，腹痛作痢，上吐不食，下痢不止，至勺水难饮，胸中闷乱，人以为噤口之痢也，谁知是胃中湿热之毒乎。夫痢宜下行，下利宜也，何以上吐而不能入乎？此盖胃中之火，得湿而蕴结不宣，一旦作痢，本欲下行，乃投之以饮食，则火反上炽而不降，以致胃口闭塞，而成噤口也。然而胃火之盛者，由于心火之旺，心火最恶湿，一得湿则火郁而不通，则停住于胃口；胃中之火，愈增其熏蒸之气，二火相合，则热之势固结而不散，湿亦停住于肠胃之内，胸中交战，安得不闷乱乎？治法必须开郁火之门，而门不能易开，必须引火开门之为捷耳。方用引胃汤：人参（一钱） 黄连（三钱） 吴茱萸（三分） 菖蒲（三分） 各为细末，滚水调入于茯苓末中，大约茯苓须用五钱，一匙一匙调如稀糊者咽之。初时咽下必吐，吐后仍咽，药一受则不吐矣。即将前药服完，上下俱开门矣。然后用靖乱汤：白芍（一两） 车前子（五钱） 黄连（一钱） 甘草（一钱） 枳壳（一钱） 木通（一钱）

　　广木香（五分） 茯苓（三钱） 水煎服。二剂痢止，不必三服也。

　　前用引胃汤者，以心火喜燥。黄连虽寒，然其性正燥也。以燥投燥原非所恶。

　　况吴茱萸性热而燥，以火入火，同性岂有 格之虞？况入之人参、菖蒲之中乎？盖胃中之火，乃邪火，而心中之火实正火也。居于邪正之间、非得正人君子之药，则邪不能散于顷刻，非得导引之使，则心火不能返于故宫。况胃气之闭，正胃气之虚也。人参补胃气之圣药，胃虚逢补，不啻如饥者之得食，关一开而良将勇士夺门而入，邪自惊走矣。后用靖乱汤者，譬如以计夺门，若后无大兵相继，则敌且欺寡不敌众，未必不狭巷而战，死斗而不肯遁，今又以利水、逐秽、平肝之药济之，是前锋既勇于斩关，而后队又善于荡寇，安得不成功哉。

　　此症用启关散亦效。

　　黄连 人参 茯苓（各二钱） 木香（三分） 吴茱萸（五分） 水煎服。缓饮之，随饮即愈。

　　人有湿热作痢，数日之后，腹不疼痛，如脓如血，阵阵自下，手足厥冷，元气欲绝，此是火变为寒而阴绝也。夫痢无止法，古人之语也。然痢实不同：有初起即宜止者，有日久而不可止者，未可执痢无止法一语，竟不用止也。然不止痢，不过久病之难痊；若止痢，每至变生于不测，是痢又不可轻言止也。此等之症，正不可不止者，盖腹中作痛为邪，腹既不痛，何邪之有？腹不痛而脓血阵阵自下，乃气脱而欲崩也。手足厥冷，乃气脱而不能运也。必须看其舌之滑燥何如耳，热极则舌必燥，寒极则舌必滑也。热变为寒其舌必滑，须先止其痢以救脱，不可泻其痢以攻邪矣。

　　方用止脱救痢汤：人参（二两） 白术（二两） 白芍（一两） 肉桂（三钱） 茯苓（一两） 甘草（二钱）

　　赤石脂末（三钱） 水煎服。一剂手足温，二剂脓血止，三剂痢全愈。减各药一半，去赤石脂，再服十剂，元气如故矣。

　　此等之痢。世不常有，不可执此方以治痢。余论症不敢不备质于天师，以存此治法，救万人中之一人也。

　　此症用加味四君汤亦效。

　　人参 白术（各二两） 肉桂（三钱） 北五味子（三钱） 茯苓（一两） 甘草（三钱） 水煎服。

　　人有受暑湿之毒，水谷倾囊而出，一昼夜七、八十行，脓血稠粘，大渴引水，百杯不止，人以为肠胃为热毒所攻也，谁知是膀胱热结而气不化乎。夫水湿之邪，从膀胱而出，乃上由于肺气之清肃下行，膀胱奉之而能化也。今胃受暑热之毒，蒸熏于肺，肺不能受，乃移其热于大肠，而大肠奔迫，必郁结于膀胱矣。膀胱热结，则气不化而小溲短赤，邪热邪湿，尽趋于大肠而出，不啻如决水转石之骤猛也。治法必须清膀胱之热，以迅利其小便。但肺与大肠为表里，肺热而大肠始热，故不若先清肺经之热也。方用清源止痢汤：黄芩（三钱） 茯苓（五钱） 紫参（三钱） 诃黎勒（三钱） 甘草（一钱） 天花粉（三钱）

　　地榆（三钱） 水煎服。一剂减半，三剂痢止。

　　此方清肺金化源之方也。用黄芩、地榆以凉肺，即所以凉大肠之热也。紫参疗肠胃之热，能消积聚，而通大小之便。诃黎勒能固肠脱，合而用之于茯苓、甘草诸药之内，则通中有塞，而塞中又有调和之妙，所以奏功特神也。

　　此症用迅行汤亦神。

　　王不留行 茯苓 猪苓 黄芩（各三钱） 白术（三钱） 水煎服。

　　人有下痢纯血，色如陈腐屋漏之状，肛门大开，不能收闭，面色反觉红润，唇似朱涂，人以为痢疾之死症也。然治之得法尚可获生，以其症虽见死象，而气犹未绝，有可续之机也。凡下痢纯红，开手即宜用补阴之药，因人执痢无补法，以至如此不知痢症何常不可补也。用补阳之药以治痢，则有宜有不宜。用补阴之药以治痢，则实无不宜也。若一见红白，不问虚与不虚，动用攻邪逐秽之剂，以致白变红，红变陈腐屋漏之色也。夫下痢纯血，原是阳旺阴虚之症。不补阴以制阳，反助阳以攻阴，则阴气愈虚，虚极则阴气但有降无升矣。肛门大开，不能收闭，正有降无升之明验也。面色红润，唇如朱涂，正阳在上而阴沉下之显征也。阳宜降而反升，阴宜升而反降，则阴阳不交，不死何待乎？然能奄奄不死者，以其阴气虽降，而未绝也。

　　治法急救其阴，以引其阳气之下降，兼补其阳，以提其阴气之上升，未必非死里求生之法也。方用补阴升提汤：人参（一两） 熟地（一两） 白芍（三两） 茯苓（一两） 升麻（二钱） 甘草（一钱） 山药（一两）

　　北五味子（三钱） 山茱萸（一两） 诃黎勒（三钱） 水煎服。一剂痢减半，再剂痢止。倘服之仍如前之痢也，则阴已绝而阳不能交，不必再服。

　　论此方乃救阴之奇方，提气之圣药。苟有阴气未绝，未有不可续之，而升提者也。正不可因一用之无功，竟置此方于不用。如一见纯红之症，急以此方减半投之，何至有死亡之嗟哉。

　　此症用续绝汤甚佳。

　　人参（五钱） 熟地 山茱萸 山药 芡实（各一两） 甘草（一钱） 北五味（二钱）

　　水煎服。

　　人有贪酒好饮，久经岁月，湿热所积，变成痢疾，虽无崩奔之状，而有溏 之苦，终年累月而不愈，人以为酒积之在脾也，谁知是肾泄之病，乃湿热之酒气熏之也。气熏于肾之中，肾即醉于酒之味，正不必其湿热之尽入之也。然而湿热之侵，由于肾衰之故，肾不能敌，乃移其湿热于脾，脾又久受湿热之困，不能再藏，乃酿成酒积而作痢矣。虽其积在脾，病实在肾。但治脾而痢不能愈，必须治肾。然徒治其肾，病亦不能愈，必须解酒之毒，分消其湿热之气，则不治痢，而痢自止。方用化酒止痢汤：人参（三钱） 白术（一两） 山茱萸（五钱） 黄连（一钱） 茯苓（五钱） 柞木枝（五钱）

　　白芍（五钱） 槟榔（五分） 薏仁（五钱） 水煎服。连服四剂，痢疾自愈，不可多服。愈后仍须忌酒，否则暂止而仍发也。

　　论此方实解酒毒，然力止能解于目前，不能解于日后，非药之过也。盖酒气熏蒸于肾，受毒最深。用此方以解酒毒，则脾胃有更苏之气。倘不遵酒戒，仍然酣饮，则酒入于脾胃，其克伐之性较前更甚，盖已伤而不可再伤也。此酒积之病，酒徒每每坐困，不得享长年之乐，可不慎哉！此症用萸术杜柞汤亦佳。

　　山茱萸 白术（各一两） 柞木枝 杜仲（各一钱） 水煎服。十剂可愈。

　　人有长年累月，里急后重，而作痢者，乍作乍止，无有休歇，人以为休息之痢，谁知是正气已复，而邪气尚存之故哉。夫痢不可妄止，必须因势利导之。苟邪火、邪水未曾涤尽，一旦用补塞之药遽止之，则痢虽遏于旦夕，邪在腹中，时动时静，静则安，动则发，亦其常也。况益之浓味之贪饕，劳役之妄作，安得不成休息之痢乎？治法必宜以利为主，利小便，不若利大便也。盖正气已复，膀胱之气必能气化以分水，何必再利其小便？邪之不尽者，火留于大肠也，利大肠则邪且尽下。然而利大肠之药，必先从胃而入脾，由脾而入大肠。吾恐汤剂之入大肠，不遽受益，胃与脾先受其损矣。方用尽秽丹：大黄（一钱） 滑石（一钱） 浓朴（一钱） 地榆（二钱） 槟榔（一钱） 各为细末，用蜜煮老为丸，一次服尽。服后即用膳以压之，不使留于胃中。必得微利为度，一利而痢病顿除。

　　此方专下大肠之湿热也。邪原在大肠，所以一用奏功。倘畏损伤脾胃，用人参汤送下更妙。然亦止宜于虚弱之人，不宜于健旺之客也。

　　此症用缓攻汤亦神。

　　白芍（一两） 枳壳（五分） 大黄（一钱） 槟榔（五分） 水煎服。一剂即止。

　　人有中气不顺，口中作嗳，下痢不止，人以为湿热作痢，谁知是气逆作痢乎。

　　夫痢疾多是湿热，然湿热之所以停积于腹中者，气阻之也。凡人大便，气闭则结，气逆则泻。有湿热而更兼气逆，徒用消湿泻热之药，不用理气之味，则过于下行，气必更滞矣。治法必须利气，佐之消湿泻热之剂为妙。虽然气之所以逆者，以下多亡阴，阴血亏损，气乃不顺，遂因之作逆也。欲气逆而仍反为顺，必须补阴以生血。

　　然而血不可以遽生，阴不可以骤长，用顺气之药，加入于补阴补血之中，则阴血渐生，痢可速止矣。方用荜茇散：荜茇（三钱） 芍药（五钱） 当归（五钱） 牛乳（半斤） 同煎。一半空腹顿服。一剂痢止，再剂不再痢也。

　　盖荜茇最能顺气，且去积滞更神，入之于归、芍之中，更能生长阴血。佐之牛乳者，牛乳属阴，乳乃血类，无形之阴血不能遽长，用有形之阴血以滑其肠中之迫急，则血即无阳，阴又不损，转能佐气以去其结滞，故奏功甚捷，取效独奇耳。

　　此症用顺气汤亦效。

　　广木香（三钱） 乌药 甘草 枳壳（各一钱） 白芍（五钱） 炒栀子 车前子（各三钱）

　　水煎服。

　　人有肠 下血，另作一派喷唧而出，且有力而射远，四散如筛，腹中大痛，人以为阳明气冲，热毒所作也，谁知是气血下陷之极乎。夫清气上升，则浊物自降，惟清阳之气，既不能上升，则浊阴之物，必留滞于肠中而不化。况助之湿热之毒，则血不能藏，乃下注而喷射矣。或疑血不上藏，洞泻宜矣，何下出如筛乎？此乃湿热之毒，气火盛，逞其威作其势也。至于另作一派，唧血远射者，邪与正不两立，正气化食，而邪气化血，正气既虚，不敢与邪相战，听邪气之化血，不与邪气同行以化食，邪气遂驱肠中之血以自行，肠中之食既不得出，乃居腹而作痛，邪气夺门而出，是以另行作一派远射有力也。治法升其阳气，泻其湿热之毒，则正气盛而邪自衰，邪衰而血亦不下也。方用升和汤：陈皮（五分） 熟地（五钱） 当归（三钱） 生地（二钱） 丹皮（一钱） 升麻（一钱） 甘草（五分）

　　黄（三钱） 白芍（五钱） 车前子（三钱） 黄芩（一钱） 水煎服。二剂血止，再二剂全愈。

　　此方名为升阳，其实补阴。但升阳而不补阴，则阳气愈陷，以阳气之升，升于阴气之充也。盖下血既久，其阴必亡，惟用当、芍、二地以补阴，而后益之黄 之补气，则气自升举，即不用升麻之提，而阳已有跃跃欲举之势。矧助升麻又加车前之去湿，丹皮、黄芩之散火，则湿热两消，何气之再陷乎？此升阳全在和之之妙也。

　　此症升陷汤亦神。

　　人参 当归（各五钱） 熟地 白芍（各一两） 丹皮 荆芥 车前子（各三钱） 甘草 黄连（各五分）

　　水煎服。

　　人有痢久不止，日夜数十行，下如清涕，内有紫黑血丝，食渐减少，脉沉细弦促，人以为湿热之毒未除，谁知是瘀血未散乎。夫痢成于湿热，未闻痢成于瘀血也。

　　不知血喜流行，若不流行且化瘀矣。况因内外之伤以成瘀，欲其不化为痢难矣。世人不知成瘀之故，试举其一二言之：如饱食之后复加疾走，或饮酒之余更多叫号，或殴伤忍痛，或跌磕耐疼，或大怒而气无可泄，或遇郁而愁无可解，或餐燔炙之太多，或受诃责之非分，皆能致瘀而成痢也。及致成痢，以治痢之药投之，绝无一验者，以所成之痢，乃似痢而非痢也。治法但治其瘀，不治其痢则得耳。方用消瘀神丹：乳香（一钱） 没药（一钱） 桃仁（十四个） 滑石（三钱） 广木香（一钱） 槟榔（一钱）

　　白芍（五钱） 神曲糊为丸。米饮下百丸，连服二日，即下秽物而愈。倘二日少痊，不全愈者，此瘀盛也。用大黄一钱煎汤，送前丸二百丸，无不愈矣。

　　此方治瘀，而痢未常不兼治也。凡治痢久不愈者，可用此丸以下其瘀血，要在人消息之也。

　　此症用分瘀汤亦神。

　　大黄 车前子（各三钱） 丹皮（五钱） 当归（一两） 枳壳 柴胡（各一钱） 水煎服。

　　卷之七

　　瘕门（八则）

　　人有肝气甚郁，结成气块，在左胁之下，左腹之上，动则痛，静则宁，岁月既久，日渐壮大，面色黄槁，吞酸吐痰，时无休歇，人以为痞块也，谁知木郁而成瘕乎。夫肝木之性，最喜飞扬，不喜闭滞。肝气一郁，必下克脾胃。脾胃受克，则气不能畅行于脏腑，遇肝之部位，必致阻滞而不行，日积月累，无形化为有形，非血积而成瘕，必食积为 也。治法舒其肝中之郁，助其脾胃之气，则有形仍化为无形矣。倘见有形，误认为食与血，妄用消食败血之剂，则脾胃之气大伤，而肝之郁仍不能解，势必其形愈大，往往有致死不悟者，不重可悲乎？方用平肝消瘕汤治之。

　　白芍（一两） 当归（五钱） 白术（一两） 柴胡（一钱） 鳖甲（三钱） 神曲（一钱）

　　山楂（一钱） 枳壳（一钱） 半夏（一钱） 水煎服。四剂块小，又有四剂而块又小，十剂块全消矣。

　　此方全去平肝以解郁。郁气一舒，不来克脾胃之土，则土气自安。加白术以健脾开胃，则脾胃气旺，不畏肝气之克，则气自通，肝何阻滞之有。况用鳖甲、山楂皆是攻坚去秽之神药，何至有郁闷不舒哉。

　　此症用化痞膏外治亦可。

　　大黄（五钱） 人参（三钱） 白术（五钱） 枳实（三钱） 丹皮（二钱） 鳖甲（一两）

　　神曲（一两） 山楂（五钱） 麦芽（五钱） 浓朴（三钱） 当归（一两） 白芍（一两） 使君子肉（三钱）

　　两头尖（二钱） 蒲公英（一两） 金银花（一两） 生甘草（二钱） 槟榔（二钱） 防风（一钱） 川乌（一个） 香油（三斤） 锅熬以上药，煎数沸，用白布将药渣漉出，再煎，油滴水成珠，然后再入后药末：薄荷叶（二钱） 乳香 没药（各五钱） 麝香（一钱） 赤石脂（二两） 冰片（二钱） 阿魏（三钱）

　　血竭（三钱） 各为末，入油内再煎，又入炒过、水飞过黄丹末一斤，收之成膏矣。贴痞块，止消一个即消。其膏药须摊得浓，不可大也。

　　人有脾气虚寒，又食寒物，结于小腹之闲，久不能消，遂成硬块，已而能动，人以为 结而生瘕也，谁知是命门火衰不能化物乎。夫脾乃湿土，必藉命门之火熏蒸。倘命门火衰，则釜底无薪，何以蒸腐水谷哉。譬如阳和之地，有太阳之照，则万物发育。处于阴寒幽冷之区，则草木萎稿，安得有萌芽之达耶？又譬如淤泥湿田，非遇烈日炎氛，未易烁干，是土必得火而燥也。人身脾土何独不然，无火则所用之饮食停积于中，而 瘕生焉。若用攻逐之法，则亏损脾阴，势所不免。何若仍补命门之火，扶助脾土，则旺土自能消化，不必攻逐而 瘕自开，更觉渐移默夺之为胜哉。方用温土消瘕汤：白术（一两） 茯苓（一两） 肉桂（二钱） 枳实（二钱） 人参（五钱） 巴戟天（五钱）

　　山楂（一钱） 水煎服。二剂块少减，又二剂块又减，十剂消化于乌有矣。

　　此方用巴戟天、肉桂温补命门之火，火旺则阴霾自灭。人参、白术、茯苓健脾又能利湿，湿去而土燥温和，寒虫水怪何所潜形。况有枳实、山楂之类，原能攻逐乎。此方殆治其源，而又治其标者也。

　　此症亦可用化块丹治之。

　　人参（五钱） 白术（二两） 肉桂 神曲（各二钱） 荸荠（一两） 鳖甲（三钱） 水煎服。

　　人有胃气虚弱，食不能消，偶食坚硬之物存于胃中，久则变为有形之物腹中乱动，动时疼不可忍，得食则解，后则渐大，虽有饮食亦痛，人以为痞块成鳖也，谁知似鳖非鳖乎。盖痛之时，以手按之宛如鳖身之背，四足之齐动也。夫鳖动物也，岂肯久安于一处，其非鳖也，明甚。何形之宛似乎？盖胃属土，土中所生之物，大约四足者居多，土中所生之物，喜静而不喜动，故安士重迁，形如鳖而不移也。但既不喜动，何以乱动？盖性虽喜静，而觅食充饥，则动静之物相同，试看其得食则减，而不乱动，非索食之验乎。日用饮食以供其口腹，则身形日大；身形既大，所用之饮食，何足以供之？自然啮皮伤肉，安得不痛哉？治法自当以杀虫为主。然杀虫犹攻邪也，攻邪必伤正气。补正以杀虫，又何疑乎。方用攻补两益汤：榧子（十个） 白薇（三钱） 雷丸（三钱） 神曲（三钱） 槟榔（二钱） 使君子（十个）

　　白术（一两） 人参（五钱） 水煎服。一剂腹必大痛，断不可饮之茶水，坚忍半日，如渴再饮二煎药汁，少顷必将虫秽之物尽下而愈，不必二剂。

　　此方神奇，方中尽是杀虫之味，用之于人参、白术之中，且以二味为君主之药。

　　盖冲锋破阵之帅，必得仁圣之君，智谋之相，筹画于尊俎之间，始能奏凯成功耳。

　　倘舍人参、白术不用，徒用杀虫之味，亦未必无功，然斩杀过伤，自损亦甚，非十全之师也。

　　此症用化鳖汤亦效。

　　人参（三钱） 白术（五钱） 白薇 百部（各三钱） 麝香 枳壳（各一钱） 槟榔（二钱）

　　鳗鱼骨炒黑为末，煎汁服。

　　人有气虚下陷，饮食停住于脾胃之间而成块者，久则其形渐大，悠悠忽忽，似痛不痛，似动不动，人以为痞块也，谁知是阳气不升之故乎。夫脾胃之气，日动宜升，不可一朝下陷。倘饥饱劳役，以伤其形，房帏秘戏，以伤其骨，加之浓味醇醪，不节口腹，则脾胃之气何能升哉。于是阳闭于阴之中，阴离于阳之内，阴阳两不交接，饮食不易消化矣。即能消化而气结不伸，亦能成形，但其形外大而内歉，按之如空虚之状，见假象以惑人也。治法不必治块，惟升提阳气，则脾胃无下陷之虚，气块不消而自化矣。方用补中益气汤：人参（三钱） 黄 （一两） 当归（三钱） 陈皮（一钱） 甘草（一钱） 白术（一两） 柴胡（一钱）

　　升麻（四分） 半夏（一钱） 水煎服。

　　补中益气汤乃提阳气之圣药也。此病原是气虚，故用黄 补气为君。用白术一两者，以块结于腹，取其利腰脐，以通上下之气。参、归助 、术以健脾胃之土。

　　土气既旺，用升、柴提之，则气尤易升。 瘕之块，未必无痰涎之壅。加半夏入于陈皮、甘草之中，则消痰而又不耗气。同群共济，发扬阳气之升，即有邪结无不散矣。况原系气块，而非食块，有不立时消化者哉？多亦不过数剂，便可奏功也。

　　此症亦可用加减六君子汤治之。

　　人参（三钱） 白术 茯苓（各五钱） 甘草 山楂 麦芽 浓朴（各一钱） 陈皮 枳壳（各五分）

　　神曲（一钱） 水煎服。

　　人有正值饮食之时，忽遇可惊之事，遂停滞不化，久成 瘕者。医有作痞块治之不效，用补药治之亦不效，盖惊气之未收也。夫少阳胆气，主发生者也，一遇惊则其气郁结不伸。胆与肝为表里，胆病而肝亦病，必加怒于脾胃之土。脾胃畏木气之旺，不能消化糟粕，于是木土之气两停于肠胃之间，遂成 瘕而不可解也。治法必须开少阳之郁为先，佐之平肝之剂，则脾胃不畏肝胆之克，自能分消水谷，何至瘕之不散哉？方用逍遥散治之。

　　白术（二钱） 白芍（五钱） 当归（三钱） 柴胡（二钱） 陈皮（一钱） 半夏（一钱） 鳖甲（三钱）

　　甘草（五分） 茯苓（三钱） 水煎服。一剂轻，二剂又轻，十剂全愈。

　　逍遥散乃解郁之神药也。肝胆二经之郁结开，则脾胃之 瘕不攻自破矣。

　　此症用消瘕汤亦神效。

　　白芍（一两） 白术 鳖甲（各五钱） 甘草 郁金（各一钱） 枳壳（五分） 天花粉丹皮 香附（各二钱） 茯苓 巴戟（各三钱） 白豆蔻（二粒） 广木香（五分） 水煎服。

　　人有偶食难化之物，忽又闻惊骇之事，则气结不散，食亦难消，因而痰裹成瘕，人以为痞也，谁知是惊气之闭结乎。夫惊则气下，疑有食必随气而下矣，胡为因惊反多留滞耶？不知气乃无形，食乃有形也。无形之气，随惊而下降；有形之物，随惊而上升。且惊则气下于肝中，而不下于脾中也。气下于肝，则肝之气不散，而下克脾土，即无物相闲，尚留物不化，况原有难化之物，受于未惊之前，安得即化乎，此瘕所以生也。治法必去惊骇之气，大培脾胃之土，则 瘕不攻自散也。方用培土化瘕汤：白术（一两） 柴胡（一钱） 茯苓（三钱） 山药（四钱） 神曲（二钱） 山楂（一钱） 枳壳（五分）

　　两头尖（三钱） 浓朴（一钱） 鳖甲（一钱五分） 白薇（一钱） 何首乌（生用二钱） 白芍（五钱）

　　白芥子（二钱） 水煎服。十剂 瘕消半，再服十剂全消。

　　此方用白术以培土，何又用白芍以平肝？盖脾弱由于肝胆之相制，用白芍以平肝胆，正所以培脾胃之土也。肝既不克脾胃之土，则土气升腾，无物不化，况益之消瘕破 之味，何块之不除哉？且方中柴胡一味，已抒肝胆之气，胆气扬而肝气快，总有惊骇，不知消归何处，宁患 瘕之固结哉。

　　此症亦可用消瘕汤治之。

　　人有饱食即睡于风露之间，睡未觉腹中饱闷不舒，后遂成痞，人以为食未消而成痞也，谁知风露之邪裹痰于胃中乎。夫风邪阳邪也，露邪阴邪也。二邪合，而不阴不阳之气最难化物，故往往停积腹中而不散。治法通其阴阳，使阳邪入于阴之中，阴邪出于阳之外，则阴阳正气两不相损，庶痰气开而邪易遁也。第阳邪易散，而阴邪难散。然虽有阴阳之分，而祛邪何论阴阳。但补其阴阳之正气，则邪不祛而自祛矣。方用两祛丹：白术（一两） 人参（三钱） 何首乌（生用三钱） 鳖甲末（三钱） 地栗粉（三钱）

　　神曲（二钱） 茯苓（二钱） 当归（三钱） 半夏（一钱） 贝母（一钱） 水煎服。二剂轻，四剂又轻，十剂痞块全消。

　　此方脾胃双治之法也。脾胃俱属阴，奈何置阳不问乎？不知阳邪入于阴分，已全乎为阴矣。全乎为阴，是忘其为阳也，故治阴而不必治阳。然方中虽是治阴，未常非治阳之药，所以能入于阴之中，又能出乎阴之外，而阴邪阳邪两有以消之也。

　　人有食菜蔬之类，觉胸膈有碍，遂疑有虫，因而作痞，人以为虫子之作祟也。

　　谁知是心疑而物不化乎。夫脾胃主化物者也，毋论菜蔬入胃俱化，即虫子之类，到胃入脾安有不化者乎？虫即消化，何能成痞？盖疑心害之也。夫脾胃之所以能化物者，全藉乎先后天之火气也。后天火气在心包，先天火气在命门，心包之火生胃，命门之火生脾。脾胃有二经火气，而后能化糟粕而出精微，土得火而生也。食菜蔬而动疑，则心动矣。心包代心出治，主动而不主静。今心动而心包反不敢动，心包不代心君以出治，则火气不入于胃。胃既不能化物，而脾遂不为胃以营运，其所食之物，又安能化？自然停住于腹，而成痞矣。若不解其疑，止去健脾消痞，则 瘕宁易荡除哉。方用释疑汤：人参（三钱） 巴戟天（五钱） 茯苓（三钱） 白术（五钱） 白薇（二钱） 甘草（一钱）

　　使君子（三枚） 砂仁（三粒） 肉桂（一钱） 广木香（三分） 菖蒲（五分） 水煎服。二剂轻，四剂又轻，十剂全消。

　　此方全去温补心包之气，心包气旺，则心包之火自必升腾，宁肯自安于无为，而不代心君以宣化哉。心包火气宣于胃中，而命门之火翕然相从，不啻如夫妇同心，内外合力，齐心攻击，虽有 瘕，不立时消化，吾不信也。

　　此症亦可用加味四君汤治之。

　　人参 远志 山药（各三钱） 白术（五钱） 甘草 枳壳（各一钱） 茯苓（五钱） 菖蒲（一钱）

　　山楂（二十粒） 神曲（一钱） 水煎服。

　　卷之八

　　疟疾门（十则）

　　人有发疟，先腰痛头疼目重，寒从背起，先寒后热，热如火炽，热止，汗出不能即干，遍身骨节无不酸痛，小便短赤，世俗皆称脾寒，此乃太阳膀胱经之疟也。夫风邪从太阳经而入，即疟邪也。惟是冬月风邪入太阳而成伤寒。若夏秋风邪入太阳而成疟耳。盖冬月之风乃至寒之风，夏秋之风乃至热之风也，风不同而病亦异。总之，无食、无痰不能成疟。夏秋之闲，明是热风作祟，裹住痰食不化，行于阴而作寒，行于阳而作热也。夫痰食之类，遇寒则停住，遇热宜流通。何反裹痰食而不化，此乃寒热酷烈，因脾胃之衰盛，以分胜负。邪旺之极，正不能敌邪，遂至野狼狈，无津液以养身体，骨节所以酸痛也，正既不能敌邪，邪势更张，反堵截其关津路口，小便不能遽出，而邪火入之，此所以短赤也。治法健脾胃之土，散太阳之邪，消痰化食，邪无所恃而自散矣。

　　方用开邪散：白术（五钱） 茯苓（五钱） 前胡（一钱） 柴胡（一钱） 甘草（五分） 猪苓（二钱） 人参（一钱） 青皮（一水煎服。一剂轻，再剂又轻，三剂全愈。

　　此方健脾胃之气，则土旺敢与邪战。健脾胃之中，用利水化湿之药，引邪直走于膀胱太阳之经，邪从太阳而入，仍从太阳而出，在本经尤易分消耳。方中不专散太阳之邪，而兼表少阳之郁。盖少阳乃太阳之去路，早断其窜走之途，则邪不得不仍趋太阳原路而去。况消痰化食之品，无不用之得宜，则堂堂之阵，自然望旗帜而惊遁矣。

　　此症用加味四君汤亦甚效。

　　人参 甘草 桂枝（各一钱） 白术 茯苓（各五钱） 半夏（二钱）

　　水煎服。

　　人有发疟之时，身先发热，头疼鼻干，渴欲饮水，目 不得眠，甚则烦躁，畏火光，厌听人声喧哗，人谓热病，谁知是阳明胃经之疟乎。夫阳明胃土也，邪入阳明，其势自大。盖阳明多气多血之经，其容水谷亦至盛，宜足以容邪，何邪入反能作祟，盖水谷之气盛，正足资盗贼之粮也。譬如贼居深山，势不甚张，及至入于城市，则妄行流毒，恣其掳掠无有止足也。阳明胃经之邪，亦复如是。若胃中水谷未足充其饥渴，必索水以救其内炎。渴甚多饮，则水停于心胃之中，心气为水所遏，不得下交于肾，则心肾两开，何能寐乎。心不能下交于肾，则肾畏火炎，何敢上交于心，以滋心中之液。自然心无所养而烦躁生，火邪更炽，伤火畏火，喜静而不喜动，人声喧哗安得不恶。总皆阳明热邪作祟也。治法可不急泻其阳明之热邪乎。然而火邪居于胃中，烁干津液，胃气必虚，但泻其邪，不补其正，则正气消亡，邪益跳梁，是终无痊可之日也。故必须补中以泻其火热之邪，则正不伤，而邪亦易解也。

　　方用平阳汤：干葛（二钱） 人参（三钱） 白术（五钱） 贝母（三钱） 橘红（一钱） 石膏（三钱） 麦冬 （五钱） 柴胡（一钱） 茯苓（五钱）

　　水煎服。一剂轻，再剂又轻，四剂全愈。

　　此方以人参、白术助脾胃之气，干葛、石膏泻阳明之火邪，贝母、橘红消阳明之痰食，麦冬滋肺经之炎，柴胡舒胆经之郁，茯苓泻太阳之滞，既攻补兼施，复彼此相制，邪安得不退避哉。

　　此症用伐邪汤亦效。

　　石膏 人参（各三钱） 半夏 柴胡（各二钱） 麦冬（五钱） 茯苓（一两） 甘草 浓朴 枳壳（各一钱水煎服。

　　人有疟病初发之时，往来寒热，口苦耳聋，胸胁胀闷作痛，或呕或不呕，人以为火热之疟也，谁知是少阳胆经之疟乎。夫风邪入于人身，不敢遽入于脏，每伏于半表半里之间，乘人虚弱而后深入，进退于表里，而寒热生焉。故进与阴相争则寒，出与阳相争则热。半表半里者，少阳之地也。疟发之时，必有寒热之兆，寒热之往来，适在少阳所主之位。口苦者，胆汁外泄也。耳聋者，胆气不舒也。胸胁胀闷作痛者，胆血有滞也。或呕或不呕者，胆邪挟痰食而上冲也。治疟之法甚多，乌可舍少阳而别治。然治少阳之疟，有偏阴偏阳之分，偏阴则多寒，偏阳则多热。有纯热无寒，有纯寒无热之时，补偏救敝，总不可离少阳而求协其和平也。

　　方用和疟汤：柴胡（三钱） 当归（一两） 白术（五钱） 茯苓（五钱） 半夏（一钱） 甘草（五分） 生姜（五钱） 白芍（五钱） 山楂（一钱） 青皮（一钱）

　　水煎服。一剂轻，二剂又轻，三剂全愈。

　　此方无一味不入少阳之经络，又无一味不入脾胃之脏腑，祛邪复能辅正，解表随可固里，真和解之仙丹，非特祛疟之神剂也。

　　此疟用首攻汤亦效。

　　白芍（五钱） 当归（二钱） 茯苓（五钱） 半夏（二钱） 香附（三钱） 羌活（五分） 甘草 神曲（各一钱水煎服。

　　人有发疟之时，先寒作颤，寒后变热，面色苍白，善起太息之声，甚者状如欲死，或头疼而渴，人以为寒热相间之疟，谁知是厥阴肝经之疟乎。夫肝经之疟，由少阳胆经而入。若肝木自旺，则少阳之邪何敢深入，今因肝木之虚，邪遂乘机突入矣。肝气本急，邪入肝中，宜有两胁胀满之兆。兹安然不见有此等之病，是肝之大虚也。盖肝旺必怒，不怒而起太息之声者，是肝弱之极，不敢怒而又不能制其邪，故反生太息也。甚如欲死者，因气逆不能发声也。气逆则火升于上，而不易下降，咽喉自存火气而作渴矣。治法自宜急补肝以祛邪，不可纵邪以伐肝也。

　　方用补肝祛疟汤：白芍（一两） 当归（一两） 何首乌（生用，一两） 鳖甲（三钱） 茯苓（五钱） 青皮（一钱） 柴胡（一钱）

　　水煎服。一剂轻，二剂全愈。

　　此方全不祛邪，纯补肝气，肝气旺而邪气难留。得柴胡引出于少阳之分，则邪有出路，自然易解矣。

　　此症用护肝汤亦效。

　　熟地 鳖甲（各五钱） 山茱萸（二钱） 何首乌（三钱） 白芥子（三钱） 当归（一两） 柴胡（一钱五分水煎服。

　　人有发疟之时，先寒后热，寒从腹起，善呕，呕已乃衰，热过汗出乃已，人以为感邪作疟，谁知邪盛于太阴之脾经乎。夫脾乃湿土，原易生痰，食即难化，又得风邪合之，自易成疟。夫各经之疟，俱宜兼顾脾土，岂脾土自病，反置脾于不补乎。惟是脾乃湿土，其性原湿，单补脾土，则土不能遽健，痰湿之气不能骤消，呕吐之逆未易安也。必须兼补命门之火，则土得温和之气，而痰湿自化，风邪无党难于作威，欲久踞脾而不可得矣。故治法不治脾不可，单治脾亦不可也。

　　方用温脾祛疟汤：白术（一两） 茯苓（五钱） 山药（五钱） 芡实（五钱） 人参（三钱） 肉桂（一钱） 炮姜（一钱） 橘皮（一钱） 半夏（一钱） 甘草（一钱） 白豆蔻（三粒）

　　水煎服。一剂呕吐定，二剂寒热除，三剂全愈。

　　夫疟病多本于脾寒，此方尤治脾寒圣药，凡是脾胃虚寒而得疟症者，将方煎服无不神效，正不必问其一日、二日之疟也。

　　此症用加味术苓汤亦效。

　　白术（二两） 茯苓（五钱） 半夏（三钱） 肉桂（二钱） 生姜（一两） 白豆蔻（三粒）

　　水煎服。

　　人有发疟之时，寒热俱盛，腰痛脊强，口渴，寒从下起，先脚冷，后由腿冷至脐，由脐冷至手而止，其颈以上则不冷，人以为寒疟也，谁知是足少阴肾经之疟乎。此疟最宜早治，亦须补阴为主，倘不补其阴，开手用祛邪之药，必变为四日两发之疟也。盖此疟原是内伤于阴，邪乘阴虚而入之。初起时，阴不甚虚，即用补阴之剂，加入散邪之味，则随手奏功。无如人但去祛邪，不知补正，遂至阴愈虚而邪益深也。虽然邪乘阴虚深入，吾仍补其阴，阳日盛而邪日退，何不可治之有。夫邪既深入，尚且补其阴而邪退，况邪初入之时，补阴而邪有不速退者乎。

　　方用退邪汤：熟地（一两） 何首乌（生用，一两） 当归（五钱） 鳖甲（五钱） 茯苓（五钱） 山药（五钱） 白芥子（三钱） 柴胡（五分） 人参（三钱）

　　水煎服。一剂轻，二剂又轻，四剂全愈。

　　此方补肾中之阴，何加入柴胡、人参舒少阳之气，健脾胃之土耶，不知邪入于肾，必须提出于少阳半表半里之间，风邪易于消散。又恐柴胡入于至阴，而提出于至阳，非用人参则升提无力，故用之以健其脾胃，则脾胃有生气，阳足以升阴也。况鳖甲、首乌，俱是入阴攻邪之药，邪见阴分之中无非能征善战之将，何敢久恋于阴而不去乎。越出于阳分，阳气不虚，岂容邪之存住，阴阳并攻，邪见之却走矣。

　　此症用四疟散亦效。

　　熟地（二两） 白术（一两） 甘草（一钱） 山茱萸（一两） 人参（五钱） 白芥子（三钱） 柴胡（三分） 荆芥（一钱，炒黑）

　　水煎服。

　　人有四日两头发疟者，终年累月不愈，但有热而不寒，虽有汗而不渴，每发于夜，人以为阴虚之极，谁知是阳衰之极乎。夫邪入人身每乘阴阳之虚，然疟之初入，必先入阳，而后入阴，入于阳则发近，入于阴则发远，入于至阴之中，则其发更远。四日两发者，乃《内经》所云间二日之疟。即邪入于至阴也，最难祛逐，以阳气衰微，不敢与邪相战，邪得安居于至阴之中耳。夫邪正原不两立，正不容邪，而邪每欺正。今邪居于至阴，譬如强梁之辈，侨寓人家，欺主人之软弱，鹊巢鸠居，心忘主人于户外矣。四日两发之疟，情形实有相似。故治法必须大补阳气，后益之以攻阴邪之药，则邪出而与阳相角，始可成功。倘以为阴虚，惟用滋阴之药，则邪且乐得相资，虽佐之祛邪之味，彼且谨闭至阴之藏而不出矣。

　　方用提阴升阳祛邪汤：人参（一两） 白术（一两） 何首乌（生用，一两） 鳖甲（一两） 茯苓（五钱） 熟地（一两） 山茱萸（五钱） 肉桂（一钱） 柴胡（一钱） 白芥子（三钱）

　　水煎服。二剂反觉寒热交战而病重，再服二剂，寒热不生，全愈矣。

　　此方虽阴阳双补，而意重补阳。阳旺则敢与邪斗，故初服之而病重者，正阳气与邪气交战也。兼补阴者，助其阴气之旺，则阴旺而邪不敢重回于至阴之内。用柴胡于补阴、补阳之中者，提出阴气以交于阳，则邪亦从阴俱出，一遇阳气，则彼此大哄。又有鳖甲、何首之辈，超勇绝伦，邪有不披靡而遁哉。故一战不胜，连战未有不胜者也。

　　此症用远疟汤亦佳甚。

　　人参 山茱萸 鳖甲 当归（各一两） 白术 熟地（各二两） 山药（五钱） 附子（一钱） 柴胡（五分） 白芥子（三钱）

　　水煎服。

　　人有哀哭过伤，病后成疟，困倦甚疲，人以为疟母之未消，谁知是阴阳两亏乎。夫疟之盛衰，全视乎阴阳之衰旺也。下多亡血，亡其阴也。悲哀伤气，伤其阳也。阴阳两亏，正气虚极，何能与邪气相争，惟听疟邪之往来，邪盛则盛，邪衰则衰，治法宜助正以祛邪，倘惟事攻邪，而不知补正，则正气愈虚，汗必大出，阴虚阳散，欲不亡得乎。

　　方用救正汤：人参（一两） 黄 （一两） 白术（二两） 炙甘草（一钱） 当归（五钱） 半夏（三钱）

　　水煎服。连服数剂疟止，十剂全愈。

　　夫疟邪之久居不散者，正藉痰气之弥满耳。补正气以消痰气，则正气自旺，痰气自消，此疟之更易痊也。此方全在用半夏之神，补非呆补，消非峻消矣。

　　此症用救哀汤亦效。

　　黄 （一两） 白术（二两） 人参（五钱） 茯苓（一两） 鳖甲 山茱萸 白芍（各五钱） 半夏（三钱）

　　水煎服。

　　人有一时病疟，自卯足寒，至酉分方热，至寅初乃休。一日一夜止苏一时，人以为风邪之入于营卫也，谁知是寒气之入于阳明乎。夫足阳明与冲脉，合宗筋而会于气街，行房之后，阳明与冲脉之气，皆夺其所用，其中空虚，寒邪相犯，即乘虚而入舍于二经之间，二经过胫会足跗上，因邪之相合，而二经之阳日亏，不能渗荣其经络，故 行而不能止也。治法补二经之虚，兼散其寒邪，则阳气自旺，寒邪难居，得汗可解。然而足跗道远，药力未易骤到，非多加药饵，何能取胜哉。

　　方用解寒汤：人参（五钱） 白术（一两） 附子（三分） 苍术（三钱） 川芎（二钱） 柴胡（五分）

　　水煎服。二剂汗出而愈。

　　此方用参、术以大补其气，佐之苍术、川芎、柴胡以发其汗，用附子以引至阳明、冲脉、宗筋、气街之所，自然气因补而无秘塞之忧，邪得散而无闭结之患矣。

　　此症用参术附半汤亦效。

　　人参（一两） 附子（二钱） 半夏（三钱） 白术（二两）

　　水煎服。二剂全愈，不必再服。

　　人有疟病发寅、申、巳、亥之时者，人以为痰疟也，然亦知为阴中之阳，与阳中之阴乎。夫同一疟病，何以分其阴阳哉。大约昼发者，为阴中之阳；夜发者，为阳中之阴也。故昼发者发于巳而退于申，巳阳而申阴也；夜发者发于亥而退于寅，亥阴而寅阳也。以此而辨别阴阳，断不少误。然则症既分阴阳，治法乌可合治之乎。吾以为未常不可合治也。虽阳病在于气虚，阴病在于血少，然而无痰、无食、终不成疟，消化痰食，宁有异哉。且痰食之不消而结成疟母，要不离乎肝气之郁结，以下克夫脾土也。疏肝以健土，则脾之气旺，而痰与食自化，是治肝以治疟，阴阳正不可异也。

　　方用疏肝两消汤：白芍（三钱） 白术（五钱） 陈皮（一钱） 半夏（一钱） 当归（三钱） 浓朴（一钱） 柴胡（二钱） 茯神（三钱） 白芥子（一钱）

　　气虚者加人参三钱，血虚者加熟地八钱，水煎服。八剂必发大汗而愈。

　　此方阴阳两治之法也，阴中引阳以出于阳分，而阴又不伤。阳中引阴以离于阴分，而阳又无损。两相引而阴阳之正气日盛，自然两相制而阴阳之邪气日消。况气虚加人参以助阳，血虚加熟地以滋阴，又阴阳之分治，何疟之不除哉。人见其治疟之神也，遂以此方能统阴阳而治疟也，谁知单消痰食，止疏其肝气之郁结乎。

　　此症用散母汤亦效。

　　人参 何首乌 半夏 鳖甲（各三钱） 白芍 白术（各五钱） 柴胡（一钱） 青皮 神曲（各二钱）

　　水煎服。

　　卷之八

　　虚损门（十三则）

　　人有多言伤气，咳嗽吐痰，久则气怯，肺中生热，短气嗜卧，不进饮食，骨脊拘急，疼痛发酸，梦遗精滑，潮热出汗，脚膝无力，人以为痨怯之症也，谁知其先伤于气乎。夫伤气者，伤肺也。肺伤则金弱不能生水，肾经无滋化之源，何能分余润以养脏腑乎。肺金生热，则清肃之令不行，膀胱之气不化，脾胃俱失其运化之权，土亏而金益弱，金弱而水益虚，水难养肝而木燥，水难灌心而火炎。木强则侮金，火胜则克肺，欲气之旺也得乎。气衰则不能摄精，精涸则不能收汗，汗出则不能生力，此骨脊之所以酸疼，饮食懈怠而嗜卧也。治法必须先补其肺，更宜兼补脾胃。盖肺气不能自生，补其脾胃，则土能生金。脾胃为肺金之母也方用益肺丹：人参（三钱） 白术（三钱） 当归（三钱） 麦冬（五钱） 北五味（三分） 柴胡（五分） 荆芥（五分） 山药（三钱） 芡实（三钱）

　　水煎服。四剂而脾胃之气开，又四剂而咳嗽之病止，又服四剂酸疼之疾解，又四剂潮热汗出之症痊，再服十剂，气旺而各恙俱愈。

　　或疑损其肺者益其气，未闻损其气者益其肺也。不知益肺实益气也；肺衰则气衰，肺旺则气旺，气衰乌可不补肺哉，若补肺何能舍脾胃而他补乎。

　　此症亦可用壮气汤治之。

　　人参（三钱） 麦冬（一两） 甘草（三分） 百合（一两） 贝母（三分）

　　水煎服。

　　人有失血之后，不知节劳慎色，以致内热烦渴，目中生花见火，耳内蛙聒蝉鸣，口舌糜烂，食不知味，鼻中干燥，呼吸不利，怠惰嗜卧，又不安贴，人以为痨瘵之渐也，谁知是伤血而成之乎。夫肝藏血，失血者乃肝不藏血也。然其由，非大怒以动其血，即大劳以损其血也。虽动与损不同，而补血、养血必宜合一。无如酒、色、财、气，无非动血之媒，耳、目、口、鼻，无非损血之窍。养血者既无其方，补血者又缺其药，此失血者，往往难痊，因循误治，不至于死亡不已也。倘一见失血，即用平肝、止血之药治之，何至于濒伤不救。但失血成损，苟徒补其血，则血不可以骤生，而耗血之脏腑损于内，烁血之情欲损于外，亦必死之道也。盖补血必须补气，而养血必宜益精，使阴阳两资于上下，而中焦肝脏之血已损者能增，未损者能固也。

　　方用缓中汤：白芍（一两） 当归（一两） 人参（一两） 甘草（一钱） 熟地（一两） 山茱萸（五钱） 麦冬（五钱） 三七根末（三钱） 荆芥（炒黑，一钱） 炒黑姜炭（五分）

　　水煎服。一剂睡卧安，二剂烦渴止，十剂病减半，二十剂又减半，三十剂全愈。

　　此方气、血、精同补之药也。然补气药少于补精血之药者，以失血之病，毕竟阴亏，吾重补其阴，而少补其阳，则阳能生阴，阳不至于大亢，阴能制阳，阴不至于太微，自然气行于血之中以生血，即血固于气之内以藏血也，宁尚有走失之患哉。况方中原有荆芥之引经，姜炭、三七根之止血，又用之无不咸宜者乎。

　　此症用八物汤亦佳。

　　白芍 山药（各五钱） 当归 熟地 麦冬（各一两） 甘草（五分） 丹皮 沙参（各三钱）

　　水煎服。

　　人有入房纵欲，不知葆涩，以致形体瘦削，面色痿黄，两足乏力，膝细腿摇，皮聚毛落，不能任劳，难起床席，盗汗淋漓，此损精而成痨症也。夫阴精足者其人寿，未有精虚而能长年者也。然而精足者，举世绝无其人，所以肾有补而无泻，其或病或不病，亦分之于能节与不能节耳。世人贪片刻之欢，至于死亡无论也。泄精未至于死亡，乌忍其病而不救，要不能舍填精而别求异术也。然而填精实难，泄精既多者，不特伤肾，必且伤脾，脾伤胃亦伤矣。胃为肾之关门，胃伤则关门必闭，虽有补精之药，安能直入于肾宫，是补肾必须补胃，胃与脾为表里，补胃而补脾在其中，故填精之药，断宜合三经同治耳。

　　方用开胃填精汤：人参（三钱） 白术（五钱） 熟地（一两） 麦冬（三钱） 山茱萸（三钱） 北五味（一钱） 巴戟天（一两） 茯苓（三钱） 肉豆蔻（一枚）

　　水煎服。连服十剂，精神生，饮食知味，胃气大开，再用十剂，可以起衰。再用十剂，前症顿愈。

　　此方虽非起死之方，实系填精妙药。填精而精足，精足人可不死，然则此方正起死之方也，人亦加意而用之乎。

　　此症用扶弱汤亦妙。

　　熟地（一两） 石斛 麦冬（各五钱） 北五味子（一钱） 巴戟天 菟丝子（各三钱） 山茱萸（五钱）

　　水煎服。

　　人有行役劳苦，动作不休，以至筋缩不伸，卧床呻吟，不能举步，遍身疼痛，手臂酸麻，人以为痿症之渐也，谁知是损筋之故乎。夫筋属肝，肝旺则筋旺，肝衰则筋衰，损筋是损肝也，补肝其可缓乎。然肝之所以衰旺者，乃肾之故也。肾水生肝木，肾水足而肝气旺，肾水虚而肝气衰，故筋衰者必补其肝，而肝衰者必补其肾。虽然补其肾，肝受益矣。但肝又去生心，吾恐补肾以生肝，尚不暇养筋也。更须补其心气之不足，则肝不必去生心，肝木得肾之滋，枝叶条达，筋有不润者乎。

　　方用养筋汤：白芍（一两） 熟地（一两） 麦冬（一两） 炒枣仁（三钱） 巴戟天（三钱）

　　水煎服。二剂筋少舒，四剂筋大舒，十剂疼痛酸麻之症尽痊矣。

　　此方心肝肾三经同治之药也。凡三经之病均可用之，非独治伤筋不足之症，在人通用之耳。

　　此症用舒筋汤亦效。

　　白芍 熟地（各一两） 甘菊 丹皮 牛膝 秦艽（各二钱） 白术（五钱） 枸杞（二钱） 葳蕤（五钱水煎服。

　　人有久立腿酸，更立而行房，则两足必然无力，久则面黄体瘦，口臭肢热，盗汗骨蒸，人以为瘵病也，谁知起于伤骨乎。夫骨中藉髓以能坚，骨无髓则骨空矣，又何所恃而能立乎。然而伤骨亦能耗髓，况立而行房则骨与髓两伤矣，何能不病哉。且伤骨中之髓者，即伤肾中之精也，髓涸者，肾水先涸也。肾涸不能化髓，骨中所以空虚也。故欲补骨中之髓，必先补肾中之精。

　　方用充髓丹：熟地（二两） 山茱萸（一两） 金钗石斛（五钱） 地骨皮（三钱） 沙参（五钱） 牛膝（三钱） 五味子（一钱） 茯苓（三钱）

　　水煎服。

　　此方填补真阴，使肾水充足，精满髓充而骨健也。倘用冷药以损胃，或用热药以助阳，则熬干津液，燥以益燥，必成为痨瘵而不可救矣。

　　此症用龟鹿饮亦效。

　　熟地（二两） 山茱萸（一两） 金钗石斛 牛膝 虎骨 龟膏 杜仲（各三钱） 山药 鹿角胶菟丝子 白术（各五钱）

　　水煎服。

　　人有过于欢娱，大笑不止，遂至唾干津燥，口舌生疮，渴欲思饮，久则形容枯槁，心头出汗，人以为阴虚火动也，谁知是阳旺火炎哉。夫心属阳火，肾属阴水，阴水遇阳火而烁干，阳火必得阴水而灌溉。是心火非肾水相交，不能止其炎上之性，惟是心中无液则心必燥矣。何心头偏能出汗耶。不知喜主心，而喜极反至伤心。盖喜极则心气大开，液不上行于唇口，尽越于心头之皮肉矣。故肾中之津到于心即化为汗，何能上济于廉泉之穴，以相润于口舌之闲乎。明是心气之伤，截流而断塞也。然则治法不必补肾水之源，仍补其心气之乏，而廉泉之穴自通矣。

　　方用通泉饮：炒枣仁（一两） 麦冬（一两） 天门冬（三钱） 北五味（一钱） 人参（三钱） 丹参（三钱） 远志（一钱）

　　当归（五钱） 甘草（一钱） 柏子仁（三钱）

　　水煎服。一剂口润，再剂心头之汗止，三剂诸症全愈。

　　此方补心气之伤，又是生津、生液之药，何必补肾以通源哉。

　　此症用玄参莲枣饮亦佳。

　　玄参（三两） 丹皮 炒枣仁（各一两） 丹参（五钱） 柏子仁 莲子心（各三钱）

　　水煎服。

　　人有用心太过，思虑终宵，以至精神恍惚，语言倦怠，忽忽若有所失，腰脚沉重，肢体困惫，人心为怯症之成也，谁知是劳心以至伤神乎。夫心藏神，神之久安于心者，因心血之旺也。思虑无穷，劳其心矣。心劳则血必渐耗，而神无以养，恍恍惚惚，有无定之形。且神宜静不宜动，神动则心更动，心动而血益亏，血亏而神愈动，虽有肾水之资，而血不能滋，虽有肝木之养，而液不能入，寡弱之君，无以自立，虽有良辅而四体不能强健，此腰脚肢体所以沉重而困惫也。治法必急救其心，而救心必以安神为主。

　　方用定神汤：人参（一两） 茯苓（五钱） 白术（五钱） 丹参（五钱） 远志（一钱） 生枣仁（五钱） 丹砂末（一钱） 柏子仁（一钱） 巴戟天（三钱） 黄 （一两） 当归（五钱） 山药（三钱） 甘草（一钱） 白芥子（二钱）

　　水煎服。一剂心安，二剂神定，十剂而身健矣。

　　此方心、脾、胃、肺、肝同治之药也。盖心为孤主，非得心包戴护则神恐有下堂之走。

　　今得脾、胃、肺、肝之同治，则扶助有力，心血易生，心神自旺矣。此症用龙齿安神丹亦人参 麦冬（各一两） 黄连（二钱） 柏子仁（三钱） 龙齿（火 ，醋 ，为末，一钱） 炒枣仁（三钱） 甘草（五分） 北五味子（一钱）

　　水煎服。

　　人有终日劳心，经营思虑，以致心火沸腾，先则夜梦不安，久则惊悸健忘，形神憔悴，血不华色，人以为心气之弱也，谁知是心血之亏乎。夫心宜静而不宜动，静则火不自炎，肾水自然来济，若动则心肾两不相交矣。盖肾水非火不生，然而肾得温火而水易生，肾得烈火而水易竭。心过劳而火动，正烈火而非温火也。肾畏避之不暇，敢来上升，以受火之威逼乎。水不上升，心愈干燥，必且自焚，虚损之症成矣。夫五脏之损，损至心而亡。今损不由五脏，心先自损，宜为不治之症。然而心宫宁静，原取给于各脏腑也，各脏未损，正有生机，补各脏之气，自然虚者不虚，损者不损也。治法专补其脾、肾、肺、肝之气。

　　方用卫主生气汤：人参（三钱） 白术（五钱） 麦冬（五钱） 北五味（五分） 白芍（一两） 白芥子（二钱） 炒枣仁（三钱）

　　玄参（一两）

　　水煎服。二剂心血生，心气亦旺矣。

　　此方五脏兼补之药也。然而兼补五脏，又是独补心宫，所以为奇。倘止补心而不补余脏，或单补一、二脏，而不五脏之兼补，反有偏胜之忧，非善补心伤虚损之法也。

　　此症用益心丹亦可治。

　　人参 当归（各五钱） 麦冬 炒枣仁（各一两） 天花粉 北五味 远志 神曲 丹砂（各一两）

　　菖蒲（五分） 菟丝子（三钱）

　　水煎服。

　　人有过于好色，入房屡战，以博欢趣，则鼓勇而斗，不易泄精，渐则阳事不刚，易于走泄，于是骨软筋麻，饮食减少，畏寒之症生，人以为气虚之故，谁知是肾中之水火两损乎。

　　夫肾中相火藏于命门之中，乃水中之火也，肾中水火，不可两离。频于泄精者，似乎损水而不损火，殊不知火在水中，水去而火亦去也。凡人火动之极，而水泄之，水泄之极，而火无水养，则火更易动而易泄，水火两伤，欲肾之不损得乎。治法必须大补肾中之水，不可补夫肾中之火。盖水虽生于火，而水涸之时，骤补夫火，则水不能制，而火且炎上，亦足以害之也。惟大补夫水，使水足以制火，而火亦自生。方用六味汤大剂煎饮，服至两月，然后加入附子、肉桂，以培补命门之真火，则水火有既济之妙，庶几两受补阴、补阳之益也。世人认八味丸为补阳之药，然仍于水中补火，是补阳而兼补阴之药也。所以补火无亢炎之祸，补水无寒冷之虞耳。

　　此症用菟丝地萸汤亦神。

　　熟地（一两） 山茱萸（五钱） 菟丝子（一两） 巴戟天（五钱）

　　水煎服。

　　人有易于动怒，虽细微饮食，琐碎居处，家人父子之间，无不以盛气加之，往往两胁满闷，其气不平，遂致头疼面热，胸膈胀痛。人以为肝气之盛，谁知是肝血之损乎。夫肝性最急，得血以养，惟肝中无血，则肝气抑郁而不舒，遂易动怒矣。盖肝气最不能藏而喜泄，肝气藏则肝血必然外越，肝血藏则肝气必然外疏，肝气泄则肝血必然内生，肝血泄则肝气必然内郁，是二者原相反而相成者也。今易于动怒者，是肝血欲藏而不能藏，肝气欲泄而不能泄矣。

　　治法补肝血以使之藏，平肝气以使之泄而已。

　　方用逍遥散加味治之。

　　白芍（一两） 白术（五钱） 陈皮（五分） 甘草（五分） 茯苓 当归（各五钱） 柴胡（一钱） 炒栀子（三钱） 半夏（一钱） 荆芥（炒黑，三钱）

　　水煎服。连服十剂，血藏于肝中，气摅于肝外，两得其宜也。

　　盖此方原善疏肝经之郁气，郁解而气自和。况清其火，血有宁静之气，引其经，血有返还之思。重用白芍、当归以生其新血，轻用柴胡、半夏以解其逆气，所以两收其功也。

　　此症用加减生熟二地汤亦妙。

　　生地 熟地（各一两） 白芍 麦冬（各五钱） 山萸（三钱） 北五味（一钱） 炒栀子（二钱） 甘草（一钱）

　　水煎服。

　　人有不食则腹中若饥，食则若饱闷，吞酸溏泻，日以为常，遂至面色痿黄，吐痰不已，人以为胃气之伤也，谁知是脾气之损乎。夫脾为胃土代行其传化者也。胃之气全藉脾气之运动，胃乃得化其精微，不特脾受益，而各脏腑之气，无不受其益也。今脾气受伤，不能为胃以代行其传化，不特胃之气无以生，而脾不得胃气之化，则脾亦受损而不受益，势必至脾胃两损，何能分其津液，以灌注夫各脏腑之气耶，治法必大健其胃，兼补夫脾。盖胃与脾为表里，两者宜合不宜离者也。

　　方用益脾汤：人参（一钱） 山药（五钱） 芡实（三钱） 巴戟天（三钱） 砂仁（一粒） 半夏（三分） 茯苓（二钱） 扁豆（一钱） 神曲（一钱） 肉果（一枚） 白术（三钱）

　　水煎服。服三月胃气开，再服三月脾气壮，但见有益不知有损矣。此方开胃之药多于补脾，以脾损由于胃虚，故补胃而自益其脾也。

　　此症用果腹饮亦效。

　　白术（一两） 甘草（一钱） 破故纸（一钱） 砂仁（一粒） 茯苓（三钱） 芡实（五钱）

　　水煎服。

　　人有终朝咳嗽，吐痰微喘，少若行动则短气不足以息，人以为心火之刑肺，谁知是肺气之自损乎。夫肺主气，五脏七腑，虽各自有气，皆仰藉肺中清肃之气，以分布之也。今肺金自损，自卫不足，何能分给于各脏腑乎。且肾水非肺金之气不生，肺既自顾不暇，不来生肾，肾无肺气而水涸，肺又分其气以救子而不足，自然子病而母之气亦尽矣。治法宜大补肺气，兼补肾水。方用六味汤加麦冬、五味子，大剂与之。久服肾旺而肺亦旺也。夫六味汤补肾之药，即加五味、麦冬之补肺，而入于六味丸汤中仍是补肾者也。补肾以治肺，此胜于治肺者也。肾旺而肺不必顾子，况又有麦冬、五味之滋，肺受益正无尽也，何损之不愈哉。

　　此症用延息汤亦佳。

　　人参 百合（各五钱） 甘草（一钱） 熟地（一两） 山茱萸（四钱） 牛膝（二钱） 北五味（五分） 茯苓（三钱）

　　水煎服。

　　人有贪用饮食，甚至遇难化之物而不知止，逢过寒之味而不知节，遂至胸腹胀闷，已而作痛生疼，后至起嗳吞酸，见美味而作嗔不欲食者，人皆以为脾气之困，谁知是胃气之损乎。夫脾胃虽为表里，然一主入，而一主出，能入而不能出者，脾气之衰，能出而不能入者，胃气之乏也。虽脾胃交相伤损，然治法不可概治，必分别其何经之伤，使损者多获其益，则胃易开而脾易健。盖脾胃同属一土，而补土实有两法，脾虚属肾寒，胃虚属心冷也。故补脾者必须补肾，而补胃者必须补心，不可混也。今见美味而嗔，明是胃虚，而非脾虚矣。治法补其心火，而胃气自开。

　　方用六君子汤加味治之。

　　人参（二钱） 白术（三钱） 炒枣仁 茯苓（各三钱） 陈皮（五分） 甘草（五分） 半夏（一钱） 干姜炒，二钱） 附子（一片）

　　水煎服。连用十剂，胃中温和。再服十剂，前症顿去。

　　此方虽仍是统治脾胃之药，然加枣仁、干姜、附子之类，是补心者居其重，补脾者居其轻矣。名是脾胃兼治，实偏于治胃者也。

　　此症用生气汤亦妙。

　　人参（二钱） 白术（一钱） 巴戟天（二钱） 陈皮（三分） 甘草（二分） 茯苓（二钱） 砂仁（一粒） 谷芽（一钱） 炮姜（五分）

　　水煎服。

　　卷之八

　　痨瘵门（十七则）

　　人有纵欲伤精，两胫酸痛，腰背拘急，行立足弱，夜卧遗泄，阴汗痿靡，精神倦怠，饮食减少，而耳飕飕如听风声，人以为传尸之痨瘵也，谁知是自伤于肾，为初起之痨瘵乎。夫人之贪色，或立而行房，或劳而纵送，或一泄未已而再泄，或已劳未息而再劳，或兴未来而黾勉强合，或力已竭而带乏图欢，或天分浓薄，服春药而快志，或材具本小，学展龟以娱心，或行疫辛苦犹然交会，或思虑困穷借以忘忧，一宵之欢遂成终身之疾，原不在妇女之众，与泄精之多也，不知节便即成痨矣。必致失血，兼之吐痰咳嗽，夜热盗汗，畏寒畏热，似疟非疟，胸中似饥非饥，似痛非痛，饮馔之类，既不能多，复不能化。失情失绪，骨蒸火动，又思色以泄其火，见色而动其意，鬼交梦遗而不可止，于是发寒发热，骨髓之中遂生痨虫，因循至死，深可伤也。治法补真精之乏，开胃气之衰，加之杀虫之药，安在将死者之不可救乎。

　　方用救瘵汤：熟地（五钱） 白芍（二钱） 山药（二钱） 沙参（三钱） 地骨皮（五钱） 麦冬（二钱） 北五味（十粒） 人参（五分） 白薇（五分） 白芥子（一钱） 鳖甲（一钱） 茯苓（一钱）

　　水煎服。十剂虫死，二十剂胃气大开，连服二月，精神渐旺。服一年而愈，然必须断色欲也。

　　此方补阴居多，少加人参以助胃气，则补阴而无腻滞之忧。即所用杀虫之药，非野狼虎毒味可比，消弭于无形，所以有益无损也。此方看其平常，配合精良，以治初起之痨，实有神功耳。

　　此症用救败汤治之。

　　地骨皮 丹皮（各五钱） 人参（三分） 白芍（三钱） 山药（一两） 甘草（二分）

　　水煎服。

　　前病用前方妙矣，然伤肾以成前病者，世人颇多，恐一方不足以概治也。我更受异人之传，尚有一方以治前病甚效，因并志之。异人谓伤肾以致生痨虫者，必须先杀其虫，后用补肾之药，则肾经受益，否则徒补其精也。盖虫不去，则所生之精，仅足以供虫之用，虫得精之旺，虫之势愈大，与其于补中杀虫，不若先杀其虫，后补其阴之为胜。惟是杀虫之药，未有不更伤其阴者。吾方则不然，虽死其虫，而于阴仍未有损，且能开胃。

　　方名祛祟丹：鳗鱼（一条，重六两） 怀山药（三两） 芡实（一两）

　　水煮极烂，少加青盐同食，食完不必吃饭，一日必须食完，连汤汁饮之。一次之后，隔七日再照前食之。三次则骨中之虫无不死者，然后另用起瘵汤：人参（一钱） 茯苓（三钱） 麦冬（三钱） 北五味子（十粒） 生枣仁（二钱） 熟地（五钱） 山茱萸（二钱） 巴戟天（二钱） 白芍（一钱） 白芥子（五分） 沙参（一钱）

　　水煎服。服一月精渐旺矣。再服一月全愈。

　　此方平中有奇，前方奇中实平，皆异人所传，余不敢隐，愿与世共之，以救初起肾痨之病云。

　　人有夜卧常惊，或多恐怖，心悬悬未安，气吸吸欲尽，淫梦时作，盗汗日多，饮食无味，口内生疮，胸中烦热，终朝无力，惟思睡眠，唇似朱涂，颧如脂抹，手足心热，液燥津干，人以为肾经之痨瘵，谁知肾传于心，而心初受病乎。夫心宫宁静，邪不可侵，邪侵于心，则神必越出于外，肾痨生虫，无形之邪气犯心，尚不可救，乌容有形之虫深入哉。不知虫虽有形，而虫之气亦无形，肾气既交于心，而肾中之虫气，乌得不上交哉。虫之气与肾之气自是不同，肾气交心，而心受益，虫气交心，而心受损，何必虫入心而心始病乎。然则治法不必治心，仍治肾可也。然而徒治肾而虫在，则虫之气仍在肾，心仍受虫之害也。故救心必须滋肾，而滋肾必须杀虫。

　　方用起瘵至神汤：熟地（一两） 山茱萸（五钱） 麦冬（一两） 茯苓（五钱） 山药（五钱） 芡实（三钱） 肉桂（三分） 白术（三钱） 杜仲（一钱） 鳖甲（五钱） 百部（二钱）

　　水煎服。连服十剂，痨虫死矣。再服一月，肾气旺而心气安。再服一月全愈。

　　此方全是补肾安心之剂，惟鳖甲、百部乃杀虫之药，鳖甲深攻，引百部直入于至阴之内，又是补阴而不伤于髓，虫以为养身之味，讵知是杀身之味耶。虫死而肾无异气，则心气受益，而又有麦冬、茯苓、白术之相扶，自然庆安奠于宫中，喜敉宁于殿上也。

　　此症用安养汤亦效。

　　人参 百部（各一钱） 山药（一两） 甘草（三分） 麦冬（五钱） 北五味十粒 白术（二钱） 茯神（三水煎服。

　　人有咳嗽吐痰，气逆作喘，卧倒更甚，鼻口干燥不闻香臭，时偶有闻，即芬郁之味，尽是朽腐之气，恶心欲吐，肌肤枯燥，时作疼痛，肺管之内，恍似虫行，干皮细起，状如麸片，人以为肺经痨瘵也，谁知是心痨而传之肺乎。夫肺为娇脏，最恶心气之克，心以正火刑肺，肺尚受病，况以尸虫病气移而刑肺，肺安得而不病乎。然而肺气之伤者，伤于心之火气也。心受虫气之伤，心自顾不遑，何能分其虫气以克肺，不知心嫌虫气之侵，乃不自受，即以虫气移入于肺，而自避其毒也。况肺为肾之母，肺原能自交于肾，而肾之虫气，何独不交于肺乎。此心肾交侵，痨瘵之势，倍重于肾之传心矣。治法消心中之虫气，不若仍消肾中之虫气出。然而心肾两伤，又消两经之虫，药必先经于胃，虫未必杀而胃气先亡，则肺金大失化源，非治之善也。法宜健胃，则分布精液，心肾有益，胃又无损，则虫可得而诛矣。

　　方用健土杀虫汤：白术（五钱） 人参（二钱） 白薇（二钱） 万年青（一片） 熟地（一两） 麦冬（一两） 山茱萸（三钱） 生枣仁（三钱） 车前子（二钱） 贝母（一钱）

　　水煎服。二剂气喘少平，又二剂咳嗽渐轻，又二剂知香臭，又二剂疼痛渐止，服三月全愈。

　　此方补胃气又不助阳，消虫气又不损液，肾足以制心，而心不至于刑肺，实治痨传肺之妙法也。

　　此症用护肺饮亦佳。

　　白术 人参 百合（各二钱） 白薇 天冬（各一钱） 麦冬（三钱） 款冬花（五分） 天花粉 桔梗（各六分）

　　水煎服。

　　人有两目KT KT ，面无血色，两胁隐隐作痛，热则吞酸，寒则发呕，痰如鼻涕，或清或黄，臭气难闻，泪干 涩，尝欲合眼，睡卧不安，多惊善怖，人以为肝经之痨瘵也，谁知是肺痨次传于肝乎。夫肺金克肝木者也，使肝木本旺，肺何能克之。无如肾痨之后，久不生肝，则肝木无滋润之气，肝弱可知。肺即乘其弱，将虫气交于肝，肝欲拒之而无力，不得已顺受其虫气矣。肝为肾之子，肾见肝子已受虫气，惟恐肝气不敌，乃移其肾气以生肝，而虫气即因肾气之移，而同移入于肝矣，虫蚀肝血，肝又何养乎。治法仍须救肾以生肝，兼之生肝以杀虫也。

　　方用援瘵汤：白芍（一两） 当归（一两） 熟地（一两） 山茱萸（五钱） 茯苓（五钱） 鳖甲（五钱） 白薇（二钱）

　　水煎服。十剂少痊，二十剂更痊，服三月乃愈。

　　此方肝肾两治之汤也。止鳖甲、白薇乃杀虫之味，不寒不热，既无偏胜之虞，能补能攻，又是两全之道。杀虫于无形，起死于将绝者也。或谓痰色青黄，方中消痰逐秽之品似不可少。不知虫入肾肝，非直救二经，何能夺命，况消痰逐秽之品，用之益伤脾胃，肝既受虫之侵，正欲移传于脾，倘再伤之，不引虫入于中州乎。故宁大补肾肝，使二脏受益，其痰自化，断不敢轻用消痰逐秽之品，以再伤脾胃耳。

　　此症用疗瘵汤亦佳。

　　白芍 熟地（各五钱） 当归（四钱） 鳖甲（三钱） 鳗鱼骨（烧黑灰，三分） 北五味（十粒） 水煎人有胸前饱闷，食不消化，吐痰不已，时时溏泻，肚痛腹胀，空则雷鸣，唇口焦干，毛发干耸，面色黄黑，微微短气怯难接续，便如黑汁，痰似绿涕，人以为脾经之劳瘵也，谁知是肝痨而传于脾乎。夫五脏之痨，传入于脾，本不可救，不必更立救脾痨之法也。虽然人有胃气一线未绝，无不可接续于须臾，脾与胃为表里，胃绝则脾绝，万无生理，脾绝而胃未绝尚有生机，正不可因其肝虫之入脾，即诿于天命之绝也。余自行医以来，曾救一妇人得此症，脉又细数，众医皆以痨病传脾，为必死之症，其夫亦弃之不治。余见饮食知味，谓其夫曰：尊正尚有一线可救，何忍看其死而不一援乎。其夫曰：众医皆弃而不治，非我不欲生之也。余劝其单服二白散，用：山药 芡实（各等分，约各四斤） 万年青（四大片）

　　各炒、磨为细末，入白糖一斤，滚水调服。

　　遇饥即用，无论数次。其妇闻之如法喜吞，头一日即服五大碗。约五月，每日如此，脾气渐服渐愈，竟得不死。问其前后所服几何?约百斤也。后见余称谢。因备志之，以助行医方法之穷。二味既能健脾，尤能补肾，肾脾兼治，所以奏功。况万年青杀虫于无形，入之于二味之中，虫亦不知其何以消灭于无踪也。此方不特单治脾痨，但不可责其近功耳。若加入人参二两以助胃气，则胃气更健，脾气尤易援耳。

　　此症用援怯汤亦妙。

　　白术 山药（各一两） 茯苓（三钱） 人参（三钱） 芡实（五钱） 白薇（一钱） 鳗鱼骨末（五分） 肉桂（三分）

　　水煎调服。

　　人有阴虚火动，每夜发热如火，至五更身凉，时而有汗，时而无汗，觉骨髓中内炎，饮食渐少，吐痰如白沫，人以为骨蒸之痨瘵也，谁知是肾水不能制火乎。夫肾中水火，必须两平，火之有余，水之不足也。水不足，火始有余。骨蒸之病，正坐于火旺水亏耳。治法不必泻肾中之火，但补其肾中之水，则水足济火，肾既不热，骨髓之内外何能热乎。

　　方用凉髓丹：地骨皮（一两） 丹皮（一两） 麦冬（五钱） 金钗石斛（三钱） 牛膝（二钱） 茯苓（二钱）

　　水煎服。连服四剂而内热轻，再服四剂内热尽除，服一月而前症尽愈。

　　此方用地骨、丹皮，不特补肾中之水，且取其能凉骨中之髓，与消骨外之血也。夫骨中髓热，必耗其骨外之血，骨外血热，必烁其骨中之髓。故兼用二味，则髓与血两治，无太热之虞，肾中宁独热哉。况石斛、牛膝，无非补肾阴之味。阴旺则阳平，水胜则火退，骨蒸不蒸，而痨瘵何能成哉。

　　此症用纯阴汤亦佳。

　　玄参 麦冬 丹皮 地骨皮 熟地（各三钱）

　　水煎服。

　　人有气虚，气息短促不足以息，与劳役形体气急促者迥殊，懒于语言，饮食无味，身体困倦，人以为气痨也，谁知是阳虚下陷，由于内伤其元气乎。夫元气藏于关元之中，上通肺而下通肾。元气不伤，则肾中真阳自升于肺而肺气始旺，行其清肃之令，分布于五脏七腑之间。若元气一伤，不特真阳不能上升，且下陷于至阴之中以生热矣。此热乃虚热，非实热也。实热可泻，虚热宜补，故必用甘温之药以退其虚热。然而单用甘温以退其热，不用升提之味以挈其下陷之阳，则阳沉于阴，而气不能举，虽补气亦无益也。即升提其气矣。不用补气之味，则升提力弱，终难轻举其气也。

　　方用补中益气汤：人参（五钱） 白术（五钱） 炙黄 （三钱） 当归（三钱） 陈皮（五分） 甘草（五分） 升麻（二分） 柴胡（三分） 加贝母（一钱）

　　水煎服。一剂气升，二剂气旺，十剂生力，胃气大开，前病顿失。

　　补中益气汤乃李东垣一生学问全注于此方，妙在用柴胡、升麻于参、术、 、归之内，一从左旋而升心、肝、肾之气，一从右旋而升肺、脾、胃、命门之气，非仅升举上、中二焦之气也。

　　此症用提陷汤亦效。

　　黄 麦冬（各五钱） 白术 人参（各二钱） 甘草（三分） 桔梗（一钱） 神曲（五分）

　　水煎服。

　　人有血虚者，面无色泽，肌肉焦枯，大肠干燥，心多怔忡，健忘不寐，饮食少思，羸瘠不堪，夜热无汗，人以为血痨也，谁知是肝燥而生火乎。夫肝中火盛，往往自焚，终由于肾水之不能生木，非失血吐于外，即耗血燥于内耳。肝既自燥，火生木中，正可火生木外，似乎心火得肝木之火而旺矣。无如木中有水，则肝可生心，木中有火，则肝能焚心。故火在心中可取给于肝，而火在肝中则自顾之不暇耳。然则治法必先治肾，而治肾必先补水也。

　　方用：玄参（一两） 丹皮（五钱） 沙参（五钱） 白芍（一两） 当归（五钱） 甘菊花（三钱） 茯苓（三钱） 麦冬（五钱）

　　水煎服。十剂夜热除，二十剂燥症解，三十剂各病均愈。

　　此方名为滋肝饮，实补肾以滋肝也。肝得肾水之滋，则肝木之火不发，何致自焚而成痨哉。

　　此症用加减四物汤：白芍 当归 生地（各五钱） 熟地（一两） 丹皮（三钱）

　　水煎服。

　　人有过于贪饕燔熬烹炙之物，馨香甘肥之品，尽情恣食，以至食不能化，胸中饱闷，久则结成痞满，似块非块，似瘕非瘕，见食则憎，每饭不饱，面色黄瘦，肢体日削，人以为因食成痨，谁知是脾衰而不能化乎。夫食未至而思餐者，胃气之强也。食已下而难受者，脾气之弱也。过于贪饕，正胃气之强耳。人恃胃气，不论精粗、生冷，尽皆食之，未免损伤胃气。胃与脾为表里，未有胃伤而脾不伤者。然人有肾气旺者，虽胃伤而脾不能伤，以肾中之火能生脾气。故脾气不足，往往补其肾火而愈。今食不能消，至于见食则憎，是脾伤而胃亦伤，单补肾中之火，恐仅能生脾土，而不能生胃土耳。盖脾土非肾火不生，而胃火非心包之火不能长也。治法必须补心包以生胃土，补命门以生脾土也。

　　方用助火生土汤：人参（三钱） 白术（五钱） 黄 （五钱） 茯苓（三钱） 甘草（一钱） 肉桂（一钱） 巴戟天（五钱） 菖蒲（五分） 山楂（十粒） 神曲（五分） 远志（八分）

　　水煎服。二剂脾气健，又二剂胃气开，十剂脾胃之气大旺矣，又十剂全愈。

　　此方上补心包，下补命门，中补脾胃，火生而土健，土健而食消，不易之理也。世人不知补火之道，更不知补火而有心包、命门之异，所以日健脾而脾不健，日开胃而胃不开，必成痨而始止也，岂不可叹息哉。

　　此症用温化汤亦佳。

　　人参 茯苓 巴戟天 鳖甲（各三钱） 白术 黄 （各一两） 肉桂 神曲（各一钱） 枳壳（五分）

　　白豆蔻（一粒） 山楂（十粒）

　　水煎服。

　　人有遭遇坎坷，或功名蹭蹬，或柴米忧愁，以致郁结，胸怀两胁胀闷，饮食日减，颜色沮丧，渐渐肢瘦形凋，畏寒畏热，人以为因愁而成瘵也，谁知是肝气不宣，木克脾胃乎。夫肝木最喜飞扬，一遇寒风、遇忧愁，皆郁而不伸也。然而肝气不肯自安于不伸，于不伸之中而求其伸，于是上不得展舒以生心，下不得不刑克而伤脾矣。脾土既伤，胃气亦弱，胃气既弱，而饮食自少，何能分润于脏腑哉。人见其悠悠忽忽，不饮不食，疑是虫之作祟，乃用消虫逐秽之药，肝气不开，脾胃反损，愈加困顿，变成痨疾而死者比比也。治法亦仍开其郁结而已矣。

　　方用顺适汤：白芍（一两） 白术（三钱） 人参（五分） 白芥子（一钱） 当归（二钱） 郁金（一钱） 陈皮（三分） 甘草（五分） 茯苓（三钱） 香附（一钱） 川芎（八分）

　　水煎服。二剂脾胃开，四剂寒热除，十剂郁结之症尽散矣，二十剂全愈。

　　此方专入肝经，又能入脾、入胃，舒木气之滞，宣土气之沉，所以能奏功之神也。若欲杀虫祛祟，此症本无虫与祟也。甚矣，郁痨之易治，无如人之不知治郁何哉。

　　此症用适志汤亦效。

　　白芍 茯苓（各五钱） 甘草 枳壳 半夏（各五分） 砂仁（一粒） 神曲 香附 人参（各二钱）

　　苏子（一钱）

　　水煎服。

　　世有尼僧、寡妇、失嫁之女、丈夫久出不归之妻外家，相思郁结，欲男子而不可得，内火暗动，烁干阴火，肝血既燥，必致血枯经断，朝热夜热，盗汗鬼交，日复一日，年复一年，饮食懈怠，肢体困倦，肌肤甲错，面目暗黑，人以为瘀血之痨也，谁知是干血之瘵乎。凡妇女欲火一动，多不可解。欲火者雷火也，雷火一动而天地变、阴阳乖，水随火而沸腾，火得水而炎上，有不烧干者乎。妇女之欲火乃起于肝，肝火者木中之火也。雷火喜劈木者，以火从木中出也。夫肝火宜藏，以肝藏血也，肝火动则血不能藏矣。火动则血泄，况火不动则已，动则不能遽止，故火屡动而血屡泄，动之不已，则泄之不已，血安得不干乎。治法似宜泄木中之火矣，然而火止可暂泻以止炎，不可频泻以损木。

　　方用消愁汤：白芍（一两） 当归（一两） 葳蕤（一两） 玄参 柴胡（各一钱五分） 丹皮（三钱） 地骨皮（五钱） 白芥子（一钱） 熟地（一两）

　　水煎服。连服数剂，肝气不燥。再服数剂，肝火可平。更服十剂，血枯者不枯，诸症可渐愈也。

　　此方补肝木而兼补肾水，水旺而木得其养，木平而火息其机，不必治痨而痨自退。补肝、补肾之中而仍有开郁、达郁之药也。彼徒补肝血、徒泻肝火者，尚隔一层耳。

　　此症用散思汤亦佳。

　　生地（一两） 白芍 丹皮（各五钱） 白术（一两） 地骨（三钱） 柴胡（一钱） 当归（五钱） 陈皮（五分） 炒栀子（二钱） 荆芥（一钱）

　　水煎服。

　　人有湿热积于脾胃，又加生冷之物存而不化，久则变成寸白之虫，或结成蛔虫之类，以致腹痛肚疼，面黄肌瘦，盗汗淋漓，气怯身弱，此是虫积而不散也。夫虫生，虽因于湿热之化，而湿热之积，实因于脾胃之虚。土坚之处，虫不能生，土松则水入，水入则湿留，湿积则热，热则虫生矣。然则治法不必用杀虫之药，但健脾胃之土，则虫宜皆去。然虫居土之中，既已成穴，则子孙繁庶可知。但单健其脾胃之土，土气熏蒸，虫未必不死。吾恐不能尽死也，故健其脾胃，仍须佐以杀虫之味，则拔本塞源，亦斩草除根之道也。

　　方用灭虫汤：白术（一两） 槟榔（二钱） 使君子（二十个） 人参（三钱） 楝树根（三钱） 陈皮（五分） 神曲（三钱）

　　炙甘草（二钱） 黄连（三分） 百部（一钱）

　　水煎服。一剂虫下，二剂虫大下，三剂虫尽灭矣，不必四剂也。

　　此方杀脾胃中湿热之虫，非杀脾胃中血肉之虫也。血肉之虫，每有灵机，湿热之虫原无知识。小治尚可建功，况以治痨虫之法以治之乎。毋怪元气既回，而杀虫又捷也。

　　此症用鳗羹饮亦效。

　　鳗鱼一斤，煮汤四碗。另用：山药 白术（各一两） 茯神 神曲（各三钱） 百部（二钱） 肉桂（一钱） 汤二碗，煎一碗服，渣再用汤二碗，煎一碗。服二剂全愈。

　　人有好 曲 致成酒积，脾气损伤，五更作泻，久则淹淹忽忽，饮食少思，时多呕吐，盗汗淋漓，人以为酒痨之病，谁知是脾肾两亏乎。夫酒从胃入，似宜伤胃，不知酒虽入于胃，而受之者脾也。脾所恶者湿，而酒性正湿，是脾之所恶也。乃移而之肾，肾虽水脏，藏精而不藏湿。酒气熏蒸，肾受酒气之毒，仍传于脾，而脾又不能受，遂传大肠而出，大肠又恶酒气之湿，不肯久留而遄发矣。饮酒既多，下泻必甚，下多亡阴，人安得不病乎。人之贪酒而不啻肺腑之亲，日饮如故，有加无已，不至腐肠烂胃而不止。然则治法必须先戒酒，而后以化酒之药以解酒毒，仍以健脾、益肾之品以救其火土之衰，则酒痨之病，庶几其可瘳乎方用消酒散：白术（一两） 山茱萸（一两） 葛花（二钱） 薏仁（一两） 肉桂（三分） 茯苓（三钱）

　　水煎服。十剂泻轻，又十剂泻止，又十剂而酒积除，又十剂全愈。

　　此方脾肾两补，分解酒湿，而消其毒也。惟是酒性大热，今不特不解其热，并且用肉桂以助其热者，以湿之不行，由于命门之火衰也。真火衰而邪火自盛，真火盛而邪火自衰，则邪水自流矣。

　　此症用解 汤亦可治之。

　　白术（二两） 茯苓（五钱） 肉果（二枚） 柞木枝（五钱）

　　水煎服。十剂愈。

　　小儿多餐水果，恣食肥甘，以致成疳，身体黄瘦，毛竖肤焦，形如猿猴，状如刺 ，食土食炭，人以为儿痨也，谁知是脾胃虚寒之病乎。小儿纯阳，本不宜虚寒也。然而先天无亏，而后天每不能无损。盖先天属肾，后天属脾胃也。小儿餐水果，食肥甘，正坐于伤脾胃耳。

　　脾胃一伤，五脏之气不能行，六腑之气不能运。小儿性格不常，何知樽节，水果仍餐，肥甘仍食，欲不成痨，何可得乎。治法补其脾胃之气，调其饮食之伤，原可随手奏效，宁至儿痨之病哉。无如世医以胆草、芦荟、胡黄连之类以泻其火，以半夏、枳壳、槟榔、浓朴之类以降其痰，以麦芽、山楂、大黄之类以逐其食，以栀子、楝根、乌梅以杀其虫，以至儿不胜任，反消损其真元之气，无异下之石也。

　　方用六君子汤加减救之。

　　人参（二钱） 白术（三钱） 茯苓（三钱） 甘草（三分） 附子（一分） 黄 （三钱） 神曲（五分）

　　水煎服。

　　一剂而儿之神气转，再剂而儿之神气生，连服十剂无不全愈，正不必多剂也。

　　此方原是补气之剂。补气者，补脾胃之气也。小儿之病，原伤于脾胃也。先天实未常伤，脾胃之气一转，是后天无损，先天何不接续哉。此痨病之所以易愈耳。

　　此症用神人散亦甚效。

　　人参（二钱） 白术（三钱） 甘草（五分） 肉桂（三分） 白豆蔻（一枚） 神曲（五分） 半夏（三分） 山楂水煎服。

　　人有感染尸虫，遂至酿成痨病，其症与所感之病患无异，世为传尸痨者，男子自肾传心，由心而肺，由肺而肝，由肝而脾。女子自心传肺，由肺而肝，由肝而脾，由脾而肾，五脏复传六腑而死矣。此古人之言也，而孰知不然。传尸痨症，感病患之虫，视虫所入之脏，即于是脏见病，无不传于脾而死，不必五脏之皆传也。彼五脏之皆传者，乃自伤于肾，由肾而传心，心而肺，肺而肝，肝而次于脾耳。以自传而为传尸之病，则误之甚矣。所以治传尸之病，不必同于治自传之症也。虽然传尸之虫，虽不择脏而入，治法必须补胃肾为主，而佐之杀虫之味，盖胃气不败而津液能生，肾气不涸，而火气能伏。且胃为肾之关门，胃土能消，而肾水始足。传尸之病，未有肾水不竭者也。此肾与胃之二经，必宜兼补耳。

　　方用移尸灭怪汤：人参（一两） 山茱萸（一两） 当归（三钱） 乳香末（一钱） 虻虫（十四个） 水蛭（火 死，十四条）

　　二蚕沙末（三钱）

　　各为末，蜜为丸，每日服百丸，此药服完，而传尸之虫灭迹矣。

　　古人传祛逐痨虫之药，多至损伤胃肾，所以未能取效。今用人参以开胃，用山茱萸以滋肾，且山茱萸又是杀虫之味，同虻虫、水蛭以虫攻虫，则易于取胜。尤恐有形之物，不能深入于尸虫之内，加当归以动之，乳香以开之，引其直入而杀之也。复虑虫蚀补剂以散药味，更加二蚕沙者，乃虫之粪也，虫遇虫之类，则弃而不食，而人参、归、萸得行其功，力助诸药以奏效也。

　　此症用逐尸饮亦神。

　　人参（三分） 白术（二钱） 山茱萸（五钱） 鳗鱼骨烧灰，（一钱）

　　水煎服。

　　人有传染鬼 者，阖家上下、大小无不生尸虫之病，是重于传尸也。盖传尸止病于一人，一人死而一人又病，非若鬼疰之重也。此等之病，虽是冤鬼相缠，然初起之时，未常非尸虫引之也。夫尸虫作祟，已能杀人，况又有鬼邪相辅，变动不一，其为害也更甚。其症使人梦遗鬼交，泄精淋沥，沉沉默默，不知所苦，而无处不恶，经年累月渐就困顿，以至于死，一家传染，多至灭门绝户，实可伤也。葛稚川曾传獭肝散以救人，然止可救传染之初起，不可救传染之已深。余逢异人传方，名为三清丸：苍术（半斤） 炒人参（三两） 山茱萸（一斤） 白薇（三两） 虫（三两） 阿胶（三两） 白芍（十两）

　　鳖甲（十两） 鳗鱼骨（三两） 白术（一斤） 柏子仁（不去油，四两） 地骨皮（十两） 沙参（五两） 肉桂（一两） 地栗粉（一斤） 神曲（三两） 贝母（二两）

　　各为细末，蜜为丸，每日早晚各服三钱。服一月而鬼气散，服二月而尸虫死矣。一家尽服之，断不致有绝门灭户之祸也。

　　此方补阳气以制阴，则鬼不敢近，灭尸气以杀虫，则祟不敢藏，有攻之益，无攻之损，起白骨而予以生全，救阖家而令其寿考，功实伟焉。

　　此症用散疰饮亦佳。

　　鳖甲炒为末（五钱） 狐心末（一钱） 人参（二钱） 甘草（三分） 神曲（二钱） 白术（五钱） 山茱萸（五钱） 白芍（五钱）

　　水煎服。一月即愈不再传。

　　人有花前月下两相盟誓，或阻于势而不能合，或尽于缘而不能逢，遂思结于心中，魂驰于梦寐，渐而茶饭懒吞，语言无绪，悠悠忽忽，终日思眠，面色憔悴，精神沮丧，因而畏寒畏热，骨中似疼非疼，腹内如馁非馁，人以为痨病之已成也，谁知是相思之恶症乎。夫相思之症，原不必治，遇情人而郁开矣。然而情人何易急得，医道岂竟无他治哉。大约相思之病，先伤于心，后伤于肝，久则伤于脾胃，欲治相思之症，宜统心、肝、脾、胃四经治之，治此四经，多有得生者。未可信古人之言，以相思之症为不可治之病也。夫伤心之病，本不可治，如何相思之伤心，犹为可救，盖思其人而不得，必动肝火，火动生心，其实一线之延，正藉此肝木之火以生心也。用平肝解郁之品，佐之补心安神之味，益之开胃健脾之药，则肝气一舒，心火自发，不必去生脾胃之土，而相思病可逐渐而衰也。倘更加人事之挽回，何病之不可愈哉。

　　方用遂情汤：香附（三分） 白芍（一两） 荆芥（五分） 麦冬（三钱） 茯神（三钱） 白术（三钱） 生枣仁（三钱） 人参（五分） 神曲（三分） 甘草（一分） 柴胡（五分） 白芥子（五分）

　　水煎服。十剂肝气开，又十剂心气开，又十剂脾胃之气大开矣。

　　此方补多于散，贵在调和，不贵在争战也。倘作痨瘵治之，反无生机矣。

　　此症用郁莲散亦甚佳。

　　白芍（一两） 柴胡（八分） 香附（五分） 郁金（一钱） 生枣仁（一钱） 茯神（二钱） 巴戟（二钱） 莲子水煎服。

　　卷之八

　　梦遗门（七则）

　　人有用心过度，心动不宁，以致梦遗者，其症口渴舌干，面红颧赤，眼闭即遗，一夜有遗数次者，疲倦困顿，人以为肾虚之过也，谁知是心虚之故乎。夫心喜宁静，不喜过劳，过劳则心动，心动则火起而上炎，火上炎则水火相隔，心之气不能下交于肾，肾之关门大开矣。盖肾之气必得心气相通，而始能藏精而不泄。今心不能摄肾，则精焉得而不走乎。虽然心未常不恶肾之不藏也，无如心欲摄肾，而力不能也。然则治法何必治肾，补心中之虚，而梦遗自止矣。

　　方用静心汤：人参（三钱） 白术（五钱） 茯神（五钱） 炒枣仁 山药（各一两） 芡实（一两） 甘草（五分） 当归（三钱） 北五味（十粒） 麦冬（五钱）

　　水煎服。二剂遗止，十剂永不再遗也。

　　此方大补心气之虚，全不去泻心之火。盖火之动，由于心之过劳，是火乃虚火，非心之实火也。实火可泻，虚火宜补。世人以实火泻之，此梦遗之所以不能止也。

　　此症用断遗神丹亦效。

　　人参（一两） 山药（五钱） 芡实（五钱） 麦冬（五钱） 北五味（一钱）

　　水煎服。

　　人有朝朝纵欲，渔色不厌，遂至梦遗不能止。其症腰足痿弱，骨内酸疼，夜热自汗，终宵不干，人以为肾火之作祟也，谁知是肾水涸竭乎。夫肾中水火两得其平，久战尚不肯泄，梦中之遗，实水火之不得平耳。火衰而水旺者亦能遗，火盛而水衰者亦能遗也。二者相较，火衰而遗者轻，火盛而遗者重。轻者略补火而即痊，重者非大补水而不能愈。盖火易接续，而水难滋益也。治法不必泻火，补肾水以制火可耳。

　　方用旺水汤：熟地（一两） 沙参（五钱） 北五味（一钱） 山药（一两） 芡实（一两） 茯苓（五钱） 地骨皮（三钱）

　　水煎服。连服四剂不遗矣。

　　此方纯是补精，绝不入涩精之药，以梦遗愈涩而愈遗也。补其精则水足以制火之动，火不动精能自止，何必涩之。今不特不涩，且用通利之药者，以梦遗之人精窍大开，由于尿窍之闭也，火闭其尿窍，则水走其精窍矣，通其尿窍，正所以闭其精窍也。倘用涩药，精窍未必闭，而尿窍反闭矣，何日是止精之时哉。

　　此症用熟地添精丹亦佳。

　　熟地（二两） 麦冬 山药 芡实（各一两） 北五味（一钱）

　　水煎服。

　　人有怒气伤肝，忽然梦遗，久而不止，凡增烦恼，泄精更多。其症两胁多闷，火易上升于头目，饮食倦怠，发躁发胀，人以为肝气之动也，谁知是肝血之燥乎。夫肝中有火，得血则藏，何无血则不能藏也。盖肝中之火，木中之火也，木缺水则木干，肝少血则肝燥，肝燥之极，肝中之火不能自养，乃越出于外，往来心肾之间，游魂无定而作梦。其梦每多淫梦者，因肝气之虚也。治法补肝血而少泻其火，则火不旺而魂自归，何梦而再至于遗也。

　　方用润木安魂汤：当归（一两） 白芍（一两） 甘菊花（三钱） 北五味（五分） 茯苓（五钱） 白术（五钱） 炒栀子（一钱）

　　金樱子（三钱） 甘草（五分）

　　水煎服。二剂肝火平，又二剂肝血旺，又二剂梦遗止矣。再用十剂，永不再发。

　　此方寓泻于补之中，寓止于通之内，反能归魂而入于肝，涩精而收于肾也。倘不知补而徒泻之，不知通而单止之，则肝无血养，魂安能归哉，魂既不归，摇摇靡定，梦难断绝，遗亦宁有止日耶。

　　此症用芍药润燥丹亦可。

　　白芍 山药（各一两） 炒栀子（三钱） 芡实（一两）

　　水煎服。

　　人有心气素虚，力难久战，然又思慕美色，心中怦怦，遂至梦遗。其症阳痿不振，易举易泄，日日梦遗，后且不必梦亦遗，见美妇而心动，闻淫语而色移，听女音而神驰，往往走失不止，面黄体瘦，自汗夜热，人以为心肾之两虚也，谁知是心包之火大动乎。夫心包为心君之相臣，代君行令者也。心气旺则心包奉君令，而不敢上夺其权。心气衰则心包奉君令，而反行其政矣。治法必须补心经之衰，泻心包之火，则梦遗可断，而自遗亦可止也。

　　方用强心汤：人参（一两） 茯神（五钱） 当归（五钱） 麦冬（三钱） 巴戟天（五钱） 山药（五钱） 芡实（五钱） 玄参（五钱） 北五味（五分） 莲子心（三分）

　　水煎服。连服四剂，梦遗少矣。再服四剂自遗少矣。再服一月，梦遗自遗均愈。服三月不再发。

　　此方补心者居其七，泻心包者居其三。盖心包之旺，原因于心气之衰，补其心则心旺，而心包自衰。故少加玄参、莲子以泻心包之火，而君相两得其平矣。但必须多服始能奏功，积弱之势成非一日，其由来者久也，渐移默夺之功，乌可责旦夕哉。

　　此症用莲心清火汤亦效。

　　玄参 生地（各五钱） 丹参（三钱） 山药 芡实（各一两） 莲子心（二钱） 麦冬（一两） 北五味（五分） 天冬（一钱） 水煎服。

　　人有素常纵欲，又加劳心思虑终宵，仍然交合，以致梦遗不止。其症口渴引水，多饮又复不爽，卧不安枕，易惊易惧，舌上生疮，脚心冰冷，腰酸若空，脚颤难立，骨蒸潮热，神昏魂越，人以为心肾之虚也，谁知是心肾二经之火一齐俱动乎。夫心中之火正火也，正火必得肾水以相制。肾中之火虚火也，虚火必得心火以相伏。故心火宁静，而肾火不能动也。肾火之动，由于心火之衰耳。心肾两动，则二火相合，岂能久存于中。火性炎上，自然上胜而不肯止矣。一火动，水犹不升，两火齐动，安望水之下降乎。火升之极，即水降之极也。心肾之气不开，则玉关大开，安得止之。然则何以救之耶，仍补其心肾，气足而关自闭也。

　　方用两益止遗汤：人参（一两） 熟地（二两） 山药（一两） 芡实（一两） 白术（一两） 生枣仁（一两） 黄连（五分） 肉桂（五分）

　　水煎服。二剂遗即止，服二月诸症全愈。

　　此方乃心肾交合之圣剂。心肾交则二火自平，正不必单止其遗也。况止遗必用涩药，内火煽动，愈涩而火愈起矣。

　　此症亦可用两宁汤：熟地（二两） 麦冬（二两） 黄连（一钱） 肉桂（三分） 山药（一两） 芡实（一两）

　　水煎服。

　　人有专攻书史，诵读不辍，至四鼓不寝，遂成梦遗之症，久则玉茎着被，精随外泄，不着则否，饮食减少，倦怠困顿，人以为心火之盛也，谁知是肾火随心火之奔越乎。夫心火易动而难静，人一日之内，无刻不动心也。动心一日，全藉夜分之安寝，则心之血归于肝中，而肾水来滋，虽肾水本来养肝，而不养心，然心气既归于肝中，肾即养肝，肝有不养心者乎。自然以养肝者养心矣。心既得养，则心犹不动也，惟过劳其心则心血耗损，血不能归肝而火炽，肾见心火之沸腾，肾不来交矣。况肾未必平日之积蓄，则水源有亏，水亏而火更旺，火以引火，心火乘热而入肾，客于下焦，以鼓其精房，于是精不闭藏而外泄矣，此正气虚绝欲脱之象也。

　　方用绝梦丹：人参（三钱） 麦冬（五钱） 茯神（三钱） 白术（三钱） 熟地（一两） 芡实（五钱） 山药（五钱） 北五味（一钱） 玄参（一两） 菟丝子（三钱） 丹参（三钱） 当归（三钱） 莲子心（三钱） 炒枣仁（三钱） 陈皮（三分） 沙参（三钱）

　　水煎服。十剂轻，二十剂更轻，三十剂疾如失。

　　此方安心之圣方，即补肾之妙剂，盖合心肾而两救之也。人疑火盛之极，宜用止火之味矣。不知火起劳心，火乃虚火，而非实火，虚火可补不可泻，故大补心肾虚火自安。倘执君火为实火，妄用大寒过凉之药，则生机顿失矣。

　　此症用养儒汤亦妙。

　　熟地（一两） 金樱子 芡实 山药 玄参 麦冬（各五钱） 牡蛎末（三钱） 北五味（五分）

　　水煎服。

　　人有至夜脊心自觉如火之热，因而梦遗，人以为河车火烧也，谁知是肾水之涸乎。夫河车之路，即脊骨之椎也。肾之路走夹脊者，乃肾水之路，亦肾火之路也。水火相济，而河车之路安，水火相胜，而河车之路塞。路塞者，无水以灌注之也。无水相通，则火气上炎而成热，脊心安得清凉哉。火炎于上，自然水流于下矣。治法救在上之火炎，必先沛在下之水涸，水足火息，黄河始可逆流也。

　　方用挽流汤：熟地（二两） 山药（一两） 白术（一两） 泽泻（三钱） 玄参（一两） 北五味（二钱） 山茱萸（五钱）

　　水煎服。十剂热解，二十剂遗绝。

　　此方纯是补水之味。过于酸收者，取其收敛以止遗者。夫梦遗之症，愈涩愈遗，此何用酸收而罔顾乎。不知河车之路，最喜酸涩，非酸涩则水不逆流。终日梦遗，水成顺流之势，水顺流之至，则火逆冲之至矣。酸收之味，用之于优渥之中，则逆流而上，可以救中谷之焚。火降而水更升，何至下遗之靡止乎，故脊热除而梦遗亦断也。

　　此方用充脊汤亦佳。

　　山茱萸 熟地 山药 芡实（各一两） 北五味（三钱） 金樱子 白术（各三钱）

　　水煎服。

　　卷之八

　　阴阳脱门（五则）

　　男子久战不已，忽然乐极情浓，大泄不止，精尽继之以血，气喘而手足身体皆冷，人皆以男脱精为阳脱，女脱精为阴脱，其实男女俱有阴阳之脱，不必分男女以治之也。大约脱症俱宜治阳。盖精脱之后，精已尽亡，是无阴也。而阳气亦在将脱未脱之际，若不急救其阳气，则阳气一散，归阴甚速。况阴性迟而阳性速，徒补其阴则迂缓之极，何济于事乎。倘执补阴之说，阴已尽泄，内绝真阴之根，又从何处补起，是补阳可以续阴，而补阴难以引阳也。

　　然阴尽继之以血，似乎血亦宜止。而止血之药，要不外涩药以闭之，但内已无阴，何从闭塞，不若用补气之剂，以助其阳气，阳旺而阴自能生，阴阳交济，气血交通，自然精生血闭，不涩之涩也。

　　方用续阴救绝汤：人参（二两） 白术（三两） 附子（一钱） 巴戟天（一两）

　　水煎服。一剂血止，二剂阴生，连服四剂，可以不死。

　　此方补阳气之圣药也。用人参回绝，续于无何有之乡，用白术以通利其腰脐之气，用附子以追其散失之元阳，用巴戟天补其心肾之阴，仍是补阳之药，则阳回而阴亦回也。倘不用人参，止用附、术、巴戟，亦可夺命于须臾，然无参为君主之味，则附子之热无以驾驭，恐有阳旺阴消之弊，倘能以补阴之药济其后，亦不至有偏胜耳。

　　此症用参附五味汤亦大效。

　　人参（三两） 附子（二钱） 北五味子（三钱）

　　水煎服。

　　有妇人爱风月者，尽情浪战，以致虚火沸腾，阴精下脱，死去更苏，头目昏晕，止存游气，人以为阴脱也，谁知是阳脱乎。妇人主静不主动，最难泄精，以妇人满身纯阴，肾中独存阳气也。男子成仙者，采妇人之阳气，以为丹母，然而采者多，而能得之者绝少。凡妇人泄精必自动之极，而漏泄之时，其乐有不可言者，正泄其阳气也。阳气之泄，将一身骨髓之真阳，尽从胞胎之管而喷出，然亦止泄其气，而非泄其精也。惟火动之极，则肝气大开，血不藏矣，血不藏则精亦不能固，而肾中之真阴，亦随之俱泄。当此之时，妇人乃动极而不能自止，情愿身死以殉，故愈动而愈泄，而及至精尽一笑而亡。惟藉男子紧抱其身，以嘴哺气，阳不离阴之户，然后死去还魂，是阳脱而阴尚未绝耳，可不急救其阴乎。然而救阴不能回阳，必须仍救阳也。

　　方用回阳救阴丹：人参（三两） 黄 （三两） 当归（一两） 茯神（五钱） 生枣仁（三钱） 北五味子（一钱）

　　水煎服，一剂阳回，二剂阴生。然后方中再加熟地一两，山茱萸五钱，一剂煎饮，连服一月，可以还元如故。

　　此方先用参以挽回于一时，后用熟地、山药以善后于平日。盖人参实能救脱以回阳，而不能救涸以填阴。先补阳而后补阴，则已脱之精可生，未脱之气易长，庶不至阳旺而阴消也此症用参术汤亦可救。

　　人参（三两） 白术（三两）

　　水煎服。

　　人有小便之时，忽然寒噤脱去，虽无阴精之泄，然气泄即精泄也。人以为中风之症，谁知是阴阳两脱乎。夫膀胱气化，殆能小便，此气即肾中之气也。人过泄精，则气不能旺矣。

　　气衰则精易泄，精泄而气益微，小便之时脱去者，未有不因过于交感泄精所致。交感时泄精以脱者，因于乐极情浓。交感后当小便而脱者，必战败阳痿之人。故脱于男女身上者，多有回生。脱于坑厕之地者，每难救死。盖彼有阴阳之根，此无阴阳之倚也。然脱有不同，倘脱去昏晕，外势缩入者，尚可救援，急以手拽出龟头，不使缩入，后用生人汤救之。

　　方用：生枣仁（五钱） 人参（二两） 附子（三钱） 白术（四两） 菖蒲（五分）

　　水煎服。一剂再苏，二剂更健，改用调阴回阳汤：熟地（二两） 山茱萸（一两） 白术（一两） 茯神（三钱） 人参（一两） 肉桂（一钱） 白芥子（二钱）

　　水煎服。调理二月而愈。

　　前方回阳于无何有之乡，后方生阴于正可续之际，自然阳回而阴不至于骤绝，阴生而阳不至于太旺耳。或谓龟头缩入，明是寒极宜死之兆，不知犹有生机者，以内有阳气未绝耳。

　　使阳已绝矣，则龟头反不深入。龟头之深入者，阴欲入阳之兆也，故以阳药急救之而更苏矣此症用参术附子汤亦可效。

　　人参 白术（各二两） 附子（三钱）

　　水煎服。

　　人有大便之时，一时昏晕而脱者，两目上视，手足冰冷，牙关不收，不能语言，人以为中风不语也，谁知是阴脱之症乎。夫大便之能开阖者，肾主之也。肾水足，大便无燥结之虞，肾水衰，大便有滑利之患。是大便之燥润，全责之肾也。然大肠之病何能遽绝。不知大肠过燥，则火烁其水而阴绝，过滑则水制其火而阴亦绝也。且大肠阴绝，仍绝于肾耳，故肾脱而大肠亦脱，惟救其肾绝而已。

　　方用六味地黄汤：熟地（二两） 山茱萸（一两） 茯苓（八钱） 丹皮（六钱） 山药（一两） 泽泻（六钱）

　　水煎服。一剂昏晕苏，再剂言语出，连服一月全愈。

　　此方非救脱之药也。然肾水枯而肾始绝，大滋其肾水，枯槁之时得滂沱之泽，则沟洫之间，无非生意，是补水正所以救肾之绝，岂大肠得水而反不能救其脱乎。

　　此症用两援汤亦可治。

　　熟地（二两） 当归 人参 白术（各一两） 肉桂（二钱）

　　水煎服。

　　人有并不与妇人交感，一闻妇女之声音，而淫精流出，虽非阴阳脱症之重，然亦脱症之渐也。夫阴阳不相离者也，久战不泄者，肾火与肾水俱旺也，惟肾水衰，而火易动，肾火衰而水难固。久战不泄者，非为肾中水火之旺，亦心中水火之旺也。心火旺，肾火不敢夺其权，心水旺，肾水不敢移其柄。惟心中水少，而肾中之水始有下竭之忧。心中火少，而肾中之火始有下移之患。闻妇女之声淫精即出，此心中水火虚极而动也，而肾中水火随心君之动而外泄矣。若流而不止，此阴阳将脱之候，尤为危症。苟不急治，亦与鬼为邻。治法宜大补其心肾。

　　方用交济汤：人参（五钱） 熟地（一两） 山茱萸（五钱） 麦冬（一两） 柏子仁（三钱） 龙骨（醋 ，二钱） 黄连（五分） 肉桂（五分） 当归（五钱） 黄 （五钱）

　　水煎服。十剂虽闻妇女之声亦止而不流矣，更服二十剂全愈。

　　此方心肾两补，少加涩精之味，使玉门自闭，不至经络之大开也。盖心肾不交，而玉门之关既易开，心肾易交，而玉门之关反难闭。闻声流精声，其精原先离于肾宫，故随闻随出，亦其中之关门大开故耳，所以宜用涩于补之中也。

　　此症用葆精丸亦佳。

　　人参（五两） 白术 黄 （各一斤） 山药 熟地 芡实（各一斤） 北五味（三两） 远志（四两） 炒枣仁 山萸肉 巴戟天 菟丝子 麦冬（各八两） 龙骨（三两，醋 ） 金樱子（四两）

　　蜜为丸，每日早晚白滚水吞服，各六钱，一料全愈。

　　卷之八

　　淋证门（七则）

　　人有小便流白浊者，如米泔之汁，如屋漏之水，或痛如刀割，或涩似针刺，溺溲短少，大便后急，此膀胱之火壅塞也。此症大约得之入房不使畅泄而忍精者居多。夫人精泄之时必由腰肾而上趋夹脊，透泥丸而下喉咙，百节骨髓，无不同趋下走于阴器而出。倘少遏抑之，则精即止遏于中途而不得散，欲反原旧之百骸而不可得，于是不得已而走膀胱之路，欲随溺而泄也。夫膀胱化水而不化精，且与肾为表里，尤不肯将肾中之精外泄，故闭塞其口而精不得出。膀胱因精在门外，不敢化水而水不行，水不行而火乃炽，于是熬干水液，精色变而为浊。遂得下润于膀胱，而膀胱仍不受也，乃自流于阴器而出矣。治法泻膀胱之火，佐之以利水之味，则火随水流，精亦随火而散矣。

　　方用散精汤：刘寄奴（一两） 车前子（五钱） 黄柏（五分） 白术（一两）

　　水煎服。一剂即愈。

　　此方用白术以利腰脐之气，用车前以利水，用黄柏以泄膀胱之火，用寄奴以厘清浊，而此味性速，无留滞之虞，取其迅逐行水止血，不至少停片刻也。

　　此症用桂车汤亦效。

　　车前子（一两） 肉桂（三分） 知母（一钱） 王不留行（二钱）

　　水煎服。一剂即通。

　　人有小便流赤浊者，似血非血，似溺非溺，溺管疼痛，人以为血淋也，谁知是气虚血壅乎。夫气旺则血行，气衰则血闭。然气虚之人，多不能忍精而战，不能忍而必欲忍，则精塞水窍，气衰不能推送以出，由是积而内败，化为脓血矣。精化为血，而血无所归，仍流于膀胱，膀胱不能化血，随其自流。精化之血，相火犹存，火性作祟，所以疼痛也。虽然精即化血，精何能多，血亦宜少，何终日流而不能止。不知精与血同类也。精既化血，则血以引精，何有底止乎。治法急宜止血为主，然不可徒止血也。止血必须补气，盖气能化血也。

　　方用断血汤：黄 （一两） 当归（五钱） 三七根末（三钱） 茯苓（三钱） 丹皮（三钱）

　　水煎服。一剂血淋止，二剂全愈。

　　此方用黄 以补气，用当归以补血。气既旺，无难推送夫败浊矣。况所化精血，久已外出，所流者乃旧血，而非败血也。今用补气、补血之药，以生新血，新血一生，旧血自止，况有三七根之善于止血乎。方中用丹皮以清血中之火，茯苓以分其水中之血，自然清浊不至混杂，壅阻得以疏通也。世人不知治血淋之法，以湿热治之，往往至于困顿耳。

　　此症用玄车丹亦甚效。

　　玄参 车前子（各一两）

　　水煎服。二剂即愈。

　　人有小便之中溺沙石者，其色不同，而坚实如石投之热汤之中，顷刻不能即化，其欲溺之时，必疼痛欲死，用尽气力始得溺出而后快，其症大约得之入房，而又行路涉水，或加沐浴而成之者，人以为砂石淋也，谁知是肾火煎熬之故哉。夫肾火之盛，由于肾水之衰也。入房泄精，水亏之后，其火未能遽息，复加行役以劳其筋骨，则火且大动而不可止。沐浴涉水，似乎外水可以制火，讵识肾火乃虚火也，外水乘肾气之虚直入以遏其火，火乃不敢外散，反闭守于肾宫。肾水乃至阴之水，犹天地之海水也。海水得火而成盐之块，肾水得火而成石之淋，又何足怪乎。惟是外水淡水也，肾水咸水也，肾火喜咸而畏淡，一遇淡水之侵，肾火闭结而不得伸，乃行其气于膀胱，煎干咸水而成石也。治法通其肾中之气，利其膀胱，则肾火解而砂石自化矣。

　　方用化石汤：熟地（二两） 茯苓（一两） 薏仁（五钱） 山茱萸（一两） 泽泻（五钱） 麦冬（五钱） 玄参（一两）

　　水煎服。一剂、二剂轻，十剂全愈。

　　此方不去治淋，反去补肾，以茯苓、薏仁淡渗之药解其咸味，以麦冬、玄参微寒之品散其火气；以地黄、山萸甘酸之珍滋其阴水，又取其甘能化石，而酸能消石也。又虑其性滞而不行，留而不走，益之泽泻之咸，咸以入咸，且善走攻坚，领群药趋于肾中，又能出于肾外，迅逐于膀胱之里，而破其块也。倘不补肾而惟治膀胱，且气不能出，乌能化水哉。

　　此症用化沙汤亦效。

　　熟地（二两） 山茱萸（一两） 甘草（二钱） 泽泻 车前子（各三钱）

　　水煎服。

　　人有感湿气而成淋者，其症下体重，溺管不痛，所流者清水而非白浊，人以为气虚成淋，谁知是湿重成淋乎。五淋之中，惟此淋最轻，然而最难愈，以湿不止在膀胱之经也。夫湿从下受宜感于足。今足不肿而变为淋，是湿不入于皮肤，而入于经络，且由经络而入于脏腑矣。然治脏腑之湿，而经络之湿宜乎尽散，何淋症最难愈耶。盖湿之能入于脏腑者，乘虚而入也。泻湿必损脏腑之气，气损则不能行水，湿何能泻耶。湿既难泻，淋何能即愈哉。故治湿必须利气，而利气始能去淋也。

　　方用禹治汤：白术（一两） 茯苓（一两） 薏仁（一两） 车前子（三钱）

　　水煎服。

　　此方利水而不耗气，分水而不生火，胜于五苓散实多。盖五苓散有猪苓、泽泻，未免过于疏决，肉桂大热，未免过于熏蒸，不若此方不热不寒、能补能利之为妙也。大约服此汤至十剂，凡有湿症无不尽消，不止淋病之速愈也。

　　此症亦可用气化汤治之。

　　白术（一两） 茯苓 猪苓 车前子（各三钱） 黄 （一两） 升麻（五分）

　　水煎服。

　　人有春夏之间，或遭风雨之侵肤，或遇暑气之逼体，上热下湿，交蒸郁闷，遂至成淋，绝无惊惧，忍精之过，人以为湿热之故也，谁知是肾虚而感湿热乎。夫肾虚者，肾中之火虚也。肾寒则火不足以卫身，外邪得以直入于肾。幸肾中之水，足以外护，不至于深入，乃客于肾之外廓。肾与膀胱为表里，肾之外即膀胱也。湿热外邪，遂入于膀胱之中，代肾火之气，以行其气化之令。然膀胱得肾气而能化，得邪气何能化哉，故热不化水湿，且助火不为溺而为淋矣。治法急宜逐膀胱之湿热，以清其化源。然而膀胱之湿热去，而肾气仍弱，何能通其气于膀胱。淋症即愈，吾恐有变病之生矣，故于利湿、利热之中，更须益肾中之气也。

　　方用通肾祛邪散：白术（一两） 茯苓（五钱） 瞿麦（一钱） 薏仁（五钱） 蓄（一钱） 肉桂（三分） 车前子（三钱）

　　水煎服。

　　此方分解湿热，又不损肾中之气，故肾气反通转，能分解夫湿热也。淋症去而肾受益，何至变生不测哉。

　　此症用散淋汤亦效。

　　白术（二两） 杜仲（一两） 茯苓（一两） （三钱） 薏仁（五钱） 黄柏（一钱） 肉桂（一分）

　　水煎服。

　　人有交感之时，忽闻雷轰，忽值人至，不得泄精，遂至变为白浊，溺管疼痛，宛如针刺，人以为肾精之内败也，谁知是胆气之阻塞乎。夫胆喜疏泄者也，今胆气受惊，则收摄过多，而十二经之气皆不敢外泄，精亦阻住而不得流逐，蓄积于膀胱、阴器之间，而胆气不伸，自顾未遑，何能为十二经决断耶。所以精变为淋，壅塞而艰于出也。治法抒其胆气，少加导水之药，则胆气既伸，得决其一往莫御之气，自然水通而精亦化也。

　　方用助胆导水汤：竹茹（三钱） 枳壳（一钱） 车前子（三钱） 白芍（五钱） 苍术（三钱） 滑石（一钱） 木通（二钱） 薏仁（三钱） 猪苓（二钱）

　　水煎服。二剂少愈，四剂全愈。

　　方中虽导水居多，然导水之中仍是抒胆之味，故胆气开而淋症愈耳。

　　此症用顺胆汤亦效。

　　柴胡 黄芩（各二钱） 白芍 车前子（各五钱） 茯神 泽泻 炒栀子 苍术（各三钱）

　　水煎服。四剂愈。

　　人有下痢之时，因而小便闭塞，溺管作痛，变为淋者，人以为湿热太盛也，谁知是清浊之不分乎。夫夏感暑热，多饮凉水，或过餐茶、瓜，皆能成痢，是痢疾固湿热所成。惟是湿热留于肠胃，宜从大便而出，今从小便而出者，是湿热过盛，其大势虽趋于大肠，而奔迫甚急大肠不及流，乃走膀胱，而膀胱得湿热之气，则肺金清肃之令不行，欲化溺而不得，遂变为白浊而渗出者也。故清浊不分者，专言膀胱，非大小肠也。然水入膀胱，清浊之分，全责其渗化之奇，今因湿热不能化，非膀胱之病乎。夫膀胱气化能出，气者火也，湿热非火乎，何得火而反变为白浊耶。不知膀胱寒而溺频出，膀胱热而溺不能出，白淋是热而仍出者，以其有湿以相杂耳。且膀胱得火而化溺者，乃真火而非邪火也。真火化溺而易出，邪火烁溺而难出耳。湿热之火，正邪火而非真火也。治法清膀胱之邪火，兼逐大肠之湿热，则痢止而淋亦止矣。

　　方用五苓散加减治之。

　　茯苓（三钱） 猪苓（二钱） 泽泻（五钱） 白术（五分） 炒栀子（三钱） 白芍（五钱） 槟榔（二钱）

　　水煎服，连服二剂少轻，再服二剂又轻，更服二剂全愈。

　　此方利水之药多于治痢，何以痢先愈而淋反后愈也。盖痢本湿热所成，利其水则湿热易解。水不走大肠，而尽走于膀胱，则膀胱反难渗水之速，故少迟奏效耳。

　　此症用分浊饮亦效。

　　萝卜子（一两） 白茯苓 泽泻 车前（各五钱） 甘草 黄柏（各一钱） 炒栀子（三钱）

　　水煎服。

　　卷之九

　　大便闭结门九则

　　人有大便闭结者，其症口干舌燥，咽喉肿痛，头目昏晕，面红烦躁，人以为火盛闭结也，谁知是肾水之涸乎。夫肾水为肺金之子，大肠与肺为表里，肺能生子，岂大肠独不能生水乎？不知金各不同，金得清气则能生水，金得浊气不特不能生水，反欲得水以相养，故大肠得气之浊，无水则不能润也。虽然大肠之开阖，虽肾水润之，亦肾火主之也。而肾火必得肾水以相济，无肾火，而大肠洞开矣。无肾水以济肾火，则大肠又固结而不得出，故肾虚而大肠不通，不可徒泻大肠也，泻大肠愈损其真阴矣。此等之症，老人最多，正以老人阴衰干燥，火有余而水不足耳。治法但补其肾中之水，则水足以济火，大肠自润矣。方用濡肠饮：熟地（二两） 当归（一两） 肉苁蓉（一两，水洗淡水浸，一日换水五次） 水煎，空腹服。一连数剂，无不通者。

　　此方用熟地补肾，用当归生血润肠，用苁蓉性动以通便，补阴而非亡阴，于老人尤宜，而少年肾虚之辈，亦何独不利哉。

　　此症用濡肠汤亦效。

　　熟地 当归（各一两） 升麻（五分） 牛膝（三钱）水煎服。

　　人有大便闭结，小腹作痛，胸中嗳气，畏寒畏冷，喜饮热汤，人以为火衰闭结也，谁知是肾火之微乎。夫大肠属金，金宜畏火之刑，何无火而金反闭耶？不知顽金非火不 ，所以大肠必得火始能开阖。大肠者，传导之官也，有火则转输无碍，无火则幽阴之气闭塞，其输挽之途，如大溪巨壑，霜雪堆，结成冰冻，坚浓而不可开，倘得太阳照临，则立时消化，非大肠有火则通，无火则闭之明验乎。然而大肠本经，不可有火也。火在大肠，则大肠有太热之虞；火在肾中，则大肠无大寒之 。倘肾中无火，则大肠何以传化水谷哉。治法必须补肾中之火，不必通大肠之结也。方用温肠开闭汤：巴戟天（一两） 白术（一两） 熟地（一两） 山茱萸（五钱） 附子（二钱）水煎服。

　　此方用巴戟、熟地、山茱萸以补肾，至阴之中，仍有至阳之气，又用白术以利腰脐。因附子直通其肾，迅达于膀胱，则火气熏蒸，阳回黍谷，雪消冰泮，何至固结闭塞哉。

　　此症用暖阳汤亦效。

　　白术 肉苁蓉（各一两） 附子（一钱）水煎服。

　　人有大便闭结，烦躁不宁，口渴舌裂，两目赤突，汗出不止，人以为火盛闭结也，谁知是胃火之沸腾乎。夫阳明胃火一发，必有烁干肾水之祸。大便不通，正胃火烁干肾水也。似宜急救息其火，但火性炎上，若以细微之水泼之，则火势愈烈而不可止，必得滂沱大雨，倾盆倒瓮，淋漓浇濯，则燎原之火庶几尽息。方用竹叶石膏汤：石膏（一两） 知母（三钱） 麦冬（一两） 甘草（一钱） 茯苓（二钱） 人参（五钱） 竹叶（一百片） 粘米（一撮）

　　水煎服。一剂火泻，二济便通，改用清肃汤：玄参（一两） 麦冬（五钱） 白芥子（三钱） 竹叶（三十片） 甘菊花（二钱） 生地（三钱） 陈皮（五分） 丹皮（二钱）水煎服。十剂大便永无闭结之苦。

　　前用白虎汤，以火势太盛，不得已暂救肾中之水也。但石膏辛散，而性又猛烈，频用多用，反致损耗真阴，真阴一耗，则前火虽消，后火又将复起，况火之有余，水之不足也。与其泻火以损阴，何若补水以制阳之为得，所以改用清肃汤，补水以息阳火之余焰耳。

　　此症用润胃丹亦效。

　　石膏（五钱） 知母（一钱） 玄参（一两） 生地（五钱） 牛膝（三钱） 甘草（五分）水煎服。

　　人有大便闭结，胸中饱闷，两胁疼痛，呕酸作吐，不思饮食，人以为火之作祟也，亦知为肝火之故乎。夫肝属木，木易生火，火旺似宜生脾胃之土，土又生金，何至大肠无津，成闭结之症？不知肝中之火，乃木中之火，半是雷火也。雷火最能烁水，试看连阴久雨，必得雷电交作，始散阴霾，正烁水之明征也。故肝火不动则已，动则引心包之火而沸腾，引阳明之火而震动，火多而水有不涸者乎，水涸而大肠安得不闭结哉。故欲开大肠之闭，必先泻肝木之火，则肝气自平，不来克土，胃脾之津液，自能转输于大肠，而无阻滞之苦矣。方用散火汤：白芍（一两） 当归（一两） 炒栀子（三钱） 柴胡（三分） 大黄（一钱） 地榆（二钱）水煎服。一剂大便通，二剂肝火尽散，不再闭结也。

　　此方专入肝以泻火，又能舒肝之郁，盖肝不郁则肝火必不旺。肝火一散，各经之火无不尽散，岂独留大肠一经之火哉。况方中原有地榆，又专解大肠之火者也。

　　此症用丹黄汤亦神。

　　炒栀子 丹皮（各三钱） 白芍（五钱） 甘草 黄芩（各一钱）水煎服。

　　人有大便闭结，口干唇裂，食不能消，腹痛难忍，按之益痛，小便短涩，人以为大便之火闭也，谁知是脾火之作祟哉。夫脾乃湿土，得火则燥，宜为脾之所喜，何反成闭结之症？不知土太柔则崩，土太刚则燥；土崩则成废土，土燥则成焦土也。然而土焦，非阳明之焰下逼，必命门之火上炎，二火合攻，脾之津液涸矣。水谷之入，仅足供脾之用，何能分润于大肠乎，大肠无津液之润，则肠必缩小，不能容物，安得不闭结哉。治法须急救脾土之焦，又必先泻阳明、命门之火，始脾土得养，自易生阴，阴生而津液自润，何必通大肠之多事哉。方用救土通肠汤：玄参（二两） 当归（一两） 生地（一两） 知母（一钱） 浓朴（三钱） 升麻（五分） 大麻子（三十粒）水煎服。二剂大便必通，减去大麻子与知母，再用四剂，脾火尽散，大便不再结矣。

　　此方玄参、生地补脾土之阴，又是泻命门、脾胃之火，当归取以润肠，知母、浓朴取其下行以解热，升麻提脾土之气，则阳升而阴自降，大麻子最润大肠而引火下行，不使阴气上升，正助升麻以提阳气。阳既升而阴又降，则津液无干涩之虞，何患大肠之不通哉。

　　此症用助阴汤亦效。

　　玄参 当归 生地（各五钱） 知母（一钱） 牛膝（二钱）水煎服。

　　人有大便闭结，舌下无津，胸前出汗，手足冰冷，烦闷发躁，大 红赤，人以为大便之火闭也，然亦知是心火之焚烧乎。夫心与小肠为表里，未闻心与大肠有妨碍也。然大肠虽不与心为表里，实与肺为表里，心火之盛刑肺，即刑大肠矣。盖大肠属金，心火太盛，则心不能受，自分其火与大肠。而大肠又最畏心火，火盛烁金，可立而待也。虽肺能生水，肺与大肠有表里之关切，岂无津液之降，以救大肠之枯渴。无如肺先受心火之刑，自救不遑，亲子如肾，尚不能分润，安有余波以及兄弟，来救援大肠乎？此大肠之所以不通也。治法宜急泻火，但徒泻其火，无汪洋甘泽之降，恐不足以济大旱之渴也。必须以大雨淋之，则旱魃之气顿除，而河渠尽通矣。方用扫氛汤：黄连（三钱） 玄参（三两） 沙参（一两） 当归（一两） 麦冬（一两） 丹皮（一两） 栝蒌（二钱）水煎服。一剂心火降，大便即通，不必二剂。

　　此方用黄连以直解其心中之热。然徒用黄连，不益之玄参，则黄连虽寒而性燥，火虽解而大肠之燥如故也。得玄参之润，以匡赞黄连，则浮游之火，不特尽除，且润以去燥，不啻如夏热之时，忽得大雨，既去火炎，又 渥也。至于沙参生阴，当归生血，麦冬凉肺，丹皮凉肾，无非断四路之氛，使其不来助心中之焰。加入栝蒌，使火存于心中者，尽随濡润之药下降而消灭之也。火灭水生，则大肠之炎氛顿扫，欲不通得乎，所以一剂而奏功也。

　　此症用散襟汤亦效。

　　黄连 丹皮（各三钱） 当归 麦冬（各一两） 天花粉（二钱）水煎服。

　　人有大便闭塞不通，咳嗽不宁，口吐白沫，咽喉干燥，两脚冰冷，人以为三焦之火旺也，谁知是肺经之火旺乎。夫肺属金，大肠相表里最为关切者也。肺火之旺，何竟傅入于大肠？不知肺乃娇脏，仅可微火熏蒸，不可猛火 炼，故一遇火生，即移其热于大肠也。且肺主皮毛，肺气少虚，风寒袭之，因肺中正气与邪气相战，寒变热而风变邪，肺因生火，自烁其津，肺与大肠既相唇齿，肺之津涸，大肠之液亦竭矣。治法但宜轻治肺火，而不可重施。以轻清下降之味，少抑其火，庶胃中之火，不来助炎，心中之火，不来添旺，则肺火自散，阴液自生，大肠不必通而自通也。方用抑火汤：山豆根（二钱） 黄芩（三钱） 麦冬（一两） 天门冬（五钱） 当归（一两） 升麻（五分）水煎服。

　　二剂肺火清，又服二剂，大肠之闭开，冉服二剂全愈。

　　此方抑肺金之火，又不伤肺金之气，肺金得养，津液通而大肠润矣。

　　此症用芩麻地冬汤亦效。

　　麦冬（二两） 黄芩 天门冬（各三钱） 升麻 甘草（各一钱） 生地（五钱）水煎服。

　　人有大肠闭结不通，饮食无碍，并无火症之见，亦无后重之机，有至一月不便者，人以为肾中之无津也，谁知是气虚而不能推送乎。夫大肠无津，固不能润，而气弱亦不能行。

　　阳气一衰，则阳不能通阴，而阴与阳相隔，水谷入于肠，各消各化，不相统会，故留中而不下也。治法不可滋阴以降之，亟当助阳以升之也。方用升阳降浊汤：人参（五钱） 黄 （五钱） 白术（五钱） 当归（五钱） 柴胡（三分） 荆芥（五分） 麦冬（五钱） 肉桂（一钱） 附子（一分）水煎服。一剂大通。

　　此方纯是补阳分之药，止麦冬、当归少益其阴，则阳气胜阴，始有偏旺之势，又得附子、肉桂直入于至阴之中，引柴胡、荆芥升提其阳气也。阳气一升，阴气立降，安能阻塞之哉。

　　此症用润输汤亦效。

　　黄 （五钱） 当归（一两） 川芎（五钱） 升麻（五分） 红花（五分） 麦冬 肉苁蓉（各五钱）水煎服。

　　人有大便闭结不通，手按之痛甚欲死，心中烦躁，坐卧不宁，似乎有火，然小便又复清长，人以为有硬屎留于肠中也，谁知有蓄血不散乎。夫蓄血之症，伤寒多有之，今其人并不感风寒之邪，何亦有蓄血之病？不知人之气血，无刻不流通于经络之中，一有拂抑，则气即郁塞不通，血即停住不散，于是遂遏于皮肤而为痈，留于肠胃而成痛，搏结成块，阻住传化之机，隔断糟粕之路，大肠因而不通矣。治法宜通大肠，佐之逐秽之味，然而草木之药，可通无形之结，不能通有形之结也。血乃有形之物，必得有形相制之物，始能入其中而散其结。方用抵当汤治之。

　　水蛭（三钱，剪碎如米粒大，炒黑） 虻虫（二钱，各为末） 桃仁（十四粒，研碎）

　　大黄（五钱）水煎调服。

　　一剂而大便通，顿失痛楚矣。

　　盖大黄泄下，其势最猛，得水蛭、虻虫、桃仁破血之味相佐，其破坚逐秽之效更神。此等闭结，不速通利，必有发狂之变。但何以辨其为蓄血之病乎？全在看其小便之利与不利耳。

　　盖蓄血之病，小便必利，以血不能入于膀胱之中，故膀胱之气能行能化，无害其下出之水道耳。故见小便利而大便结者，用抵当汤万无差谬耳。

　　此症用大黄散瘀汤亦神。

　　水蛭（炒黑，三钱） 大黄 丹皮（各三钱） 当归（一两） 红花（三钱） 桃仁（十四个） 生地（五钱）水煎服。

　　卷之九

　　小便不通门（六则）

　　人有小便不通，点滴不能出，急闷欲死，心烦意躁，口渴索饮，饮而愈急，人以为小肠之热极也，谁知是心火之亢极乎。夫心与小肠为表里，小肠热极而癃闭，乃热在心而癃闭也。盖小肠之能开阖者，全责于心肾之气相通也。今心火亢热，则清气不交于小肠，惟烈火之相迫，小肠有阳无阴，何能传化乎。小肠既不能传化，膀胱何肯代小肠以传化耶。

　　况心肾之气，既不入于小肠，亦何能入于膀胱，以传化夫水哉。治法泻心中之火，兼利其膀胱，则心肾气通，小便亦通矣。方用凉心利水汤：麦冬（一两） 茯神（五钱） 莲子心（一钱） 车前子（三钱）水煎服。二剂水出如注，四剂全愈。

　　此方补心之药，即凉心之药也。在心既无太亢之虞，在小肠又宁有大干之患。况又有滑利澹渗之味以通其水，则心气自交于肾，肾气自交于膀胱，气化易于出水，岂尚有不通之苦哉。

　　人有小肠不通，眼睛突出，面红耳热，口渴引饮，烦躁不宁，人以为上焦之火盛也，谁知是膀胱之火旺乎。夫膀胱与肾为表里，膀胱必肾气相通，而后能化水，是膀胱之火，即肾中命门之火也。膀胱无火不能化水，何火盛反闭结乎？不知膀胱得正火，则水易分消，得邪火而水难通利。盖膀胱乃太阳之经也，太阳最易入邪，一入邪而寒变为热。热结于膀胱，乃邪将散之时也。邪既将散，宜火随溺而泄矣，何反成闭结之症？盖因邪将出境，惟恐截杀去路，故作威示强，屯住于膀胱耳。治法不必泄肾火，但利膀胱，则邪去如扫。方用导水散：王不留行（五钱） 泽泻（三钱） 白术（三钱）水煎服。一剂通达如故，不必二剂。

　　此方逐水至神，因王不留行性速善走，故用之以祛除耳。闭原在膀胱，利膀胱而闭自开，何用张皇轻投迅利之剂耶。

　　人有小便闭结，点滴不通，小腹作胀，然而不痛，上焦无烦躁之形，胸中无闷乱之状，口不渴，舌不干，人以为膀胱之水闭也，谁知是命门之火塞乎。夫膀胱者决渎之官，肾中气化而能出，此气即命门之火也。命门火旺，而膀胱之水通；命门火衰，而膀胱之水闭矣。或曰：小水之勤者，由于命门之火衰也。火衰正宜小便大利，何反至于闭塞也？不知命门之火，必得肾水以相养，肾水衰而火乃旺，火旺者，水无力以制之也。无水之火，火虽旺而实衰；无火之水，水欲通而反塞。命门火衰而小水勤，衰之极者，勤之极；勤之极者，闭之极也。人见其闭，错疑是膀胱之火，反用寒剂，愈损其命门之火，膀胱之气益微，何能化水改投利水之药，转利转虚矣。治法必须助命门之火然徒助命门之火，恐有阳旺阴消之虑，必须于水中补火，则火生于水之中，水即通于火之内耳。方用八味地黄汤：熟地（一两） 山茱萸（五钱） 丹皮（三钱） 山药（五钱） 泽泻（三钱） 伏苓（五钱） 肉桂（三钱） 附子（一钱）水煎服。一服即如注。

　　八味汤乃水中补火之圣药也。水中补火，而火无大炎之惧；火中通水，而水无竭泽之虞。

　　即久闭而至于胞转，以此方投之，无不奏功于眉睫，况区区闭结哉。

　　此症用行水汤亦甚效。

　　熟地（二两） 巴戟天 茯神 芡实（各一两） 肉桂（二钱）水煎服。

　　人有小便不通，目睛突出，腹胀如鼓，膝以上坚硬，皮肤欲裂，饮食不下，独口不渴，服甘淡渗泄之药皆无功效。人以为阳盛之极也，谁知是阴亏之至乎。夫阴阳不可离也。淡甘渗泄之药，皆阳药也。病是无阴，而用阳药宜乎，阴得阳而生矣。然而无阴者，无阴中之至阴也。阴中之至阴，必得阳中之至阳而后化。小便之不通，膀胱之病也。膀胱为津液之府，必气化乃能出。是气也，即阳中至阳之气也。原藏于至阴之中，至阳无至阴之气，则孤阳无阴，何以化水哉。治法补其至阴，而阳自化也。

　　方用纯阴化阳汤：熟地（一两） 玄参（三两） 肉桂（二分） 车前子（三钱）水煎服。一剂小便如涌泉，再剂而闭如失。

　　此方又胜于滋肾丸，以滋肾丸用黄柏、知母苦寒之味以化水，不若此方用微寒之药以化水也。论者谓病势危急，不宜用补以通肾，且熟地湿滞，不增其闭涩之苦哉。讵知肾有补无泻，用知母、黄柏反泻其肾，不虚其虚乎。何若用熟地纯阴之品，得玄参濡润之助。既能生阴又能降火，攻补兼施，至阳得之，如鱼得水，化其亢炎而变为清凉，安得不崩决而出哉。或谓既用熟地、玄参以生阴，则至阳可化，何必又用肉桂、车前子多事。然而药是纯阴，必得至阳之品以引入于至阳，而又有导水之味，同群共济，所以既能入于阳中，又能出于阳外也。矧肉桂止用其气以入阳，而不用其味以助阳，实有妙用耳。

　　此症用加生化肾汤亦神。

　　熟地（四两） 生地（二两） 肉桂（三分）水煎服。

　　人有小便不出，中满作胀，口中甚渴，投以利水之药不应，人以为膀胱之火旺也，谁知是肺气之干燥乎。夫膀胱者，州都之官，津液藏焉，气化则能出矣。上焦之气不化，由于肺气之热也。肺热则金燥而不能生水，投以利水之药，益耗其肺气，故愈行水而愈不得水也。治法当益其肺气，助其秋令，水自生焉。方用生脉散治之。

　　人参（一两） 麦冬（二两） 北五味子（一钱） 黄芩（一钱）水煎服。二剂而水通矣。

　　生脉散补肺气以生金，即补肺气以生水是矣。何加入黄芩以清肺，不虑伐金以伤肺乎。

　　不知天令至秋而白露降，是天得寒以生水也。人身肺金之热，不用清寒之品，何以益肺以生水乎。此黄芩之必宜加入于生脉散中，以助肺金清肃之令也。

　　此症用麦冬茯苓汤：麦冬（三两） 茯苓（五钱）水煎服。

　　人有饮食失节，伤其胃气，遂至小便不通，人以为肺气之虚也，谁知是胃气下陷于下焦，不能升举之故乎。夫膀胱必得气化而始出，气升者，即气化之验也。气之升降，全视乎气之盛衰，气盛则清气升，而浊气降；气衰则清气不升，而浊气不降矣。若胃者多气之府也，群气皆统之，胃气之盛衰，尤为众气之盛衰也。所以胃气一虚，各经众气多不能举。故脾胃虚而九窍皆为之不通，岂独前阴之闭水哉。治法必须提其至阳之气，而提气必从胃始也。方用补中益气汤：人参（二钱） 黄 （三钱） 白术（三钱） 当归（二钱） 甘草（一钱） 陈皮（二分） 柴胡（一钱） 升麻（五分）

　　水煎服。一剂而小便通矣，再剂全愈。

　　此方用参、 甘温之味，补其胃气；以升麻、柴胡从化原之下而升提之，则清升浊降，而肺气不虚，自能行其清肃之令，何至有闭结之患哉。

　　卷之九

　　内伤门（二十三则）

　　人有好食肥甘烹炙之物，遂至积于胸胃久而不化，少遇风邪，便觉气塞不通，人以为伤风之外感也，谁知是内伤于食，因而外感乎。凡人胃气若强，则土能生金，肺气必旺，外邪不能从皮毛而深入也。惟胃气之虚，则肺金亦虚，邪始能乘虚而入。然胃不能自强，必假饮食之助，故胃气开则食易消，胃气闭则食难化，食易消则胃强，食难化则胃弱。世人多食，本欲助胃也，谁知多食反以损胃乎。胃损则胃弱，胃弱则肺何能强以外卫夫皮毛乎。是邪因内伤而入，非邪无引而直入也。治法乌可纯治外感哉。

　　方用护内汤：白术（三钱） 茯苓（三钱） 麦芽（一钱） 山楂（五钱） 甘草（一钱） 柴胡（一钱） 半夏（一钱） 枳壳（五分） 神曲（八分） 肉桂（二分）

　　水煎服。一剂气塞通，二剂全愈。

　　此方乃消食神剂，又能祛逐外邪，且不伤胃气，真治内伤感邪初起之良法也，所以二剂此症用参茯甘桔汤亦效。

　　山楂（十粒） 麦芽 人参 桔梗（各一钱） 枳壳 甘草（各五分） 茯苓（三钱）

　　水煎服。

　　人有饥饱劳役，伤损津液，以致口渴舌干，又感风邪，头痛发热，人以为外感也，谁知是内伤于阴乎。夫人身非血不养，血足而津液自润，伤血而津液自少，血少则皮肤无养，毛窍空虚，风尤易入。然风虽入于皮肤，而不能骤进于经络，以阴虚而阳未衰也。阳与邪战而发热，故头痛耳。治法不必补阳，补其阴血之虚少，佐之祛风之味，则阴阳和合，邪安能久留哉?方用养阴辟邪丹：当归（五钱） 白芍（五钱） 柴胡（一钱） 甘草（一钱） 蔓荆子（五分） 川芎（三钱） 天花粉（一钱） 茯苓（三钱）

　　水煎服。一剂邪解，二剂全愈。

　　此方补血以养阴，则津液自生，原因津液之亏而邪入，津液足而邪有不出者乎。况川芎、蔓荆子能祛头上之邪，柴胡，炙甘草更善解纷之妙，天花粉与茯苓善消痰利湿，引邪尽从膀胱而去。治阴虚内伤感邪，莫良于此。倘用攻于补阳之中，则阳旺阴消，邪转炽矣，乌能此症养津汤亦可用。

　　柴胡 半夏 甘草 蔓荆子（各一钱） 丹皮 麦冬（各三钱） 玄参（四钱） 神曲（五分）

　　水煎服。

　　人有饥饱劳役，又感冰雪之气，或犯霜露之感，遂至腹痛畏寒，身热不解，人以为外感之症也，谁知是阳气之内伤乎。凡人阳气壮盛者，虽受冰雪霜露而亦不惧，惟饥饱损其脾胃，劳役困其体肤，则脏腑经络自先虚冷，此邪之所以易入也，虽有外邪，俱作正虚治之。况腹痛畏寒，尤是虚冷之验，外身虽热，内寒又何疑乎。

　　方用加味六君子汤治之。

　　人参（一钱） 白术（五钱） 茯苓（三钱） 陈皮（五分） 甘草（一钱） 半夏（五分） 肉桂（一钱） 柴胡（一钱）

　　水煎服。一剂痛止，而荡其内寒也。

　　倘疑身热而外邪之盛，纯用祛风利湿之剂则损伤阳气，不啻下石，势必变症蜂起，成不可治之症矣。

　　此症用双桂汤亦效。

　　白术（五钱） 茯苓（三钱） 肉桂 甘草（各一钱） 桂枝 羌活（各五分）

　　水煎服。

　　人有怀抱素郁，闷闷昏昏，忽然感冒风寒，身热咳嗽，吐痰不已，虽似外感，谁知是肝气不舒，因召外感邪。夫肝气最喜条达，一遇忧郁之事，则涩滞而不可解，正喜外风之吹动，则内郁可舒。无如内郁之甚，则木中生火，风火相合，而热乃炽也，故感冒风寒，所以作热。风火作威，肝不畏金之克，反去侮肺，肺气不甘，两相战斗，肺又惧火刑，呼救于肾子，而咳嗽生矣。虽有津液，又为肝中风火所耗，而津液变为痰涎。治法自宜急散肺中之风，然风虽散，而火尤存，则火以引风，非救本之道也。尤宜舒肝之郁，则火息而风尤易散也。

　　方用逍遥散加味治之。

　　柴胡（一钱） 白芍（三钱） 当归（三钱） 甘草（一钱） 白术（一钱） 陈皮（五分） 茯苓（二钱） 炒栀子（一钱） 半夏（一钱）

　　水煎服。一剂身热解，二剂咳嗽除，三剂全愈。

　　此方解郁之圣药，亦祛风之神剂也，直入肝中，舒泄其湮郁之气，郁解而风自难留。加入半夏以消痰，栀子以退火，更能相助为理，所以奏功益捷也。

　　此症用舒解散亦效。

　　白芍 当归（各二钱） 天花粉 香附（各一钱五分） 青皮 神曲（各五分） 甘草（一钱）

　　水煎服。

　　人有忍饥受饿，腹中空虚，时遇天气不正，时寒时热，遂至胸膈闷塞，宛如结胸，人以为外邪相侵，谁知是内伤其胃气乎。夫胃为水谷之海，虽多气多血，然亦因能受水谷而气血始旺。故水谷多受而胃强，水谷少受而胃弱。今既饥饿强忍，则胃无水谷，胃火沸腾，遏抑之而不舒，则胃气消亡，天时不正之寒热，自易相感，乘虚入于胃中而不散，因现闷塞之状。治法必须助胃弱而使之强，则邪不战而自退也。

　　方用加味四君子汤：人参（三钱） 白术（五钱） 茯苓（三钱） 甘草（一分） 柴胡（一钱） 枳壳（五分）

　　水煎服。一剂轻，二剂全愈。

　　论理既感寒热，自宜用热药以祛寒，用寒药以散热。然而用寒用热之药，必皆先入于胃，胃既空虚，寒热相战，必以胃为战场矣，胃弱何能堪乎。故寒热两有所不用，惟以健胃为主，佐之和解之味于补中散之也。

　　此症用和腹汤亦效。

　　人参 柴胡 甘草 神曲 浓朴（各一钱） 白术（二钱） 陈皮（五分）

　　水煎服。

　　人有素耽曲 ，日在醉乡，忽感寒疾，不可以风，人以为外伤于风也，谁知内伤于酒乎。夫酒醉之时，热性可以敌寒，酒醒之时，邪风易于浸正。盖酒能散气，气散则阳虚，而腠理、营卫无不空虚，邪所以易入也。故好饮之人，无不气虚，气虚而邪入，助其气而邪自出矣。

　　方用补中益气汤：人参（二钱） 黄 （三钱） 当归（三钱） 白术（五钱） 甘草（三分） 陈皮（五分） 升麻（三分） 柴胡（一钱）

　　水煎服。一剂气旺，不畏风矣，二剂全愈。

　　东垣先生制此方，以治内伤而兼外感实神，以之治伤酒而感冒风邪者，尤为相宜。使不用此方以升提阳气，而专用祛风逐邪之味则散尽真气，风邪转不肯出，必至轻变重，而重变死也，何不慎欤。

　　人有贪恋房帏，纵情色欲，遂至感冒外邪伤风咳嗽，睡卧不宁，人以为外感于风也，谁知内伤于肾乎。夫肾为肺子，泄精过多，必取给于肺母，肾虚而肺亦虚，肺气不能充于毛窍，邪即乘虚而入。倘以为外邪之盛，日用散风之剂，则肺气益虚，肾水又来取资，是内外盗肺之气，肺金安得不困乎，肺气既困，不特不能生肾中之水，且反耗肾中之气，遂至变劳、变怯者比比也。治宜补其肺金，更补其肾水，使肾不盗母气，则肺自得子援，子母两旺，外邪自衰，不战而遁矣。

　　方用金水两滋汤：麦冬（一两） 天门冬（三钱） 桔梗（一钱） 甘草（一钱） 熟地（一两） 茯苓（三钱） 山药（五钱） 肉桂（三分） 白术（三钱） 紫菀（一钱） 白芥子（二钱）

　　水煎服。二剂睡卧安，四剂咳嗽除，十剂全愈。

　　肾虚感邪最难愈之病也，以散邪之药，不能直入于肾经耳。讵知肾虚感邪，邪不遽入于肾，仍在肺乎。散肺经之邪，仍补其肾中之水，肾得其益，肺又无损，正善于散邪也。

　　此症用增减六君汤亦效。

　　人参 熟地 白术（各五钱） 甘草 陈皮 神曲（各五分） 柴胡（一钱） 茯苓（三钱） 肉桂（三分）

　　水煎服。

　　人有防危虑患，日凛恐惧之怀，遂至感冒风邪，畏寒作颤，人以为外感于风也，谁知内伤于心胆乎。夫恐起于胆，惧起于心，过于恐则胆气先寒，过于惧则心气先丧。胆寒则精移，心丧则精耗，精移精耗，心与胆不愈虚乎。心胆气虚，邪易中矣。夫胆属少阳，胆气既怯，则邪入少阳，胆不胜任，故畏寒而作颤。倘再用祛风之药，则耗损胆气，胆耗而心气更耗矣。心胆二经之气耗，邪又何所畏，肯轻出于表里之外乎。治法自宜急助其胆气之壮，胆不寒而心亦不丧，则协力同心，祛除外邪，自易易耳。

　　方用加减小柴胡汤：柴胡（一钱） 白芍（一两） 茯神（五钱） 麦冬（三钱） 甘草（一钱） 陈皮（五分）

　　水煎服。一剂胆气壮，二剂心气安，三剂风邪尽散。

　　此方用柴胡以和解胆中之邪，实佐白芍、茯神、麦冬补胆气之弱，而即补心气之虚也。

　　二经得补而气旺，恐惧且不畏，又何惧于外邪哉。

　　此症用攸利汤亦可治。

　　白芍（五钱） 茯神（三钱） 甘草 半夏 人参（各一钱） 青皮（五分） 柴胡（一钱）

　　水煎服。

　　人有处得意之境，过于欢娱，尽情喜笑，遂至感寒畏风，口干舌苦，人以为外感也，谁知内伤于心包乎。夫心包乃膻中也，膻中者，臣使之官，喜乐出焉。是欢娱者，正心包之职掌，喜乐何至相伤，惟喜乐太过，大笑不止，未免津干液燥耳。夫心包护君以出治者也。心包干燥，必盗心之气以自肥，将内府空虚，则宵小之辈，乘机窃发，而邪易入矣。治法自宜急补心中之气，心气既旺，心包亦必同旺。盖国富而家自不贫，自然协力同心以御外，何至有四郊之多垒哉。

　　方用卫君汤：人参（二钱） 白术（五钱） 茯苓（三钱） 甘草（一钱） 菖蒲（一钱） 苏叶（一钱） 半夏（一钱） 桔梗（一钱） 丹参（一钱）

　　水煎服。一剂津液生，二剂风邪散，三剂全愈。

　　此方心与膻中均补之药也，心与心包原不可分，治内宁何愁外扰乎。

　　此症用滋生汤亦效。

　　人参 柴胡 天花粉（各一钱） 巴戟天 茯神 白术（各二钱） 甘草 神曲（各五分） 肉桂（三分） 麦冬（三钱）

　　水煎服。

　　人有终日思虑忧愁，致面黄体瘦，感冒风邪，人以为外感之病，谁知是内伤于脾肾乎。

　　夫人后天脾胃，先天肾也，二经最不宜病，然最易病也。天下无不思之人，亦少无愁之客，但过于思虑，则脾土之气不升，胃土之气不降，食乃停积于中州而不化，何能生津生液，以灌注于五脏乎。甚矣，思虑之伤人也，而忧愁更甚。盖思则伤脾，忧则伤肾。肾伤则肾水不能滋肝，而肝无水养，仍克脾胃之土，故忧思二者相合，则脾肾两伤，而外邪尤易深入，欺先后二天之皆虚也。人至先后二天皆虚，其元虚之弱，为何如乎。治法乌可散邪，而不扶正方用脾肾双益丹：人参（一两） 白术（一两） 巴戟天（一两） 山药（一两） 茯苓（五钱） 柴胡（一钱） 甘草（一钱） 肉桂（五分） 山茱萸（三钱）

　　水煎服。二剂风邪全散，十剂全愈。

　　此方补土之中，有补水之味，补水之内，有散邪之剂。有补之益，而无散之伤，实乃治忧思内损之神方，非止治忧思外感之妙药也。

　　此症用复正汤亦妙。

　　熟地 白术（各五钱） 柴胡 山茱萸 茯苓 丹皮（各二钱） 甘草（一钱） 山药（三钱） 神曲（五分） 贝母（五分）

　　水煎服。

　　人有动多气恼，大声骂詈，觉饮食坐卧居处晋接，无非可怒之场，遂至感触风邪，身热胸满，两胁作胀，人以为风邪外感，谁知是肝经内伤乎。夫肝性急，气恼则肝叶开张，气愈急矣。急则气不能顺而逆作，血不能藏，逆则气不能舒而胀生，血亦不畅。木郁不泄，木乃生火，火郁不宣，火乃生风。内风与外风齐动，则内火与外火同焚，此风邪之所以易入，不可徒祛于外也。

　　方用风火两消汤：白芍（一两） 炒栀子（三钱） 柴胡（二钱） 天花粉（二钱） 甘草（一钱） 车前子（二钱） 丹皮（五钱）

　　水煎服。一剂轻，二剂全愈。

　　此方治肝经之内火，内风也。然而外来风火，未常不可兼治，故两治之而奏功也。倘不用白芍为君，单用柴胡、栀子之类，虽风火亦能两平，肝中气血之虚，未能骤补，风火散后，肝木仍燥，怒气终不能解，何如多加白芍，既能补肝，又能泻风火之得哉。

　　此症用却忿散亦妙。

　　柴胡 半夏 甘草 薄荷 黄芩 神曲（各一钱） 当归 茯苓（各三钱） 白芍（四钱） 炒栀子水煎服。

　　人有昼夜诵读不辍，眠思梦想，俱在功名，劳瘁不自知，饥饿不自觉，遂至感入风邪，咳嗽身热，人以为外感之症，谁知内伤于肺乎，夫诵读伤气，气伤则肺虚，而腠理亦虚，邪即随虚而入于肺。肺虚不能敌邪，呼肾子以相救，肾水亦正无多力难上灌于肺，而肺气往来于肺肾之间，故咳嗽而不自安也。治法急补其肺气可也，然肺为邪所侮，补肺则邪更旺，而肺愈难安。必兼补胃土之气，以生肺气，则邪不能夺，然补胃而不佐以散邪之品，则肺畏邪侵，未必能受胃气之益，惟于胃中散邪，则邪畏土气之旺，听肺气自生，而邪乃遁矣。

　　方用助功汤：人参（二钱） 茯苓（三钱） 麦冬（五钱） 甘草（一钱） 桔梗（一钱） 半夏（一钱） 黄芩（五分）

　　水煎服。一剂轻，二剂又轻，三剂全愈。

　　此方肺胃同治也。助胃中之气，即助肺中之气，泻肺中之火，即泻胃中之火，祛肺中之邪，即祛胃中之邪。邪入肺中，未有不入阳明者也。肺中邪散，宁有遁入阳明者乎。

　　此症亦可用来复汤。

　　人参 茯苓 白术 天花粉（各三钱） 远志 甘草（各一钱） 黄连（三分） 麦冬（一两） 陈皮（三分） 苏叶（一钱五分）

　　水煎服。

　　人有终日高谈，连宵聚语，口干舌渴，精神倦怠，因而感冒风寒，头痛鼻塞，气急作喘，人以为风邪外感，谁知是气血内伤乎。夫多言伤气，而血生于气，气伤而血未有不伤者。

　　况多言则津液尽耗，津液亦阴血之余。气属肺，血属肝，气血两伤，即肺肝之两伤也，往往邪入之而最易。惟是邪既乘肺肝之虚，深入于二经之中，使气逆于下，而上不通，将何以治之。仍治其肺肝之虚，少佐散邪之药则得矣。

　　方用两治汤：白芍（五钱） 当归（三钱） 麦冬（五钱） 人参（一钱） 甘草（一钱） 桔梗（二钱） 苏叶（八分） 天花粉（一钱）

　　水煎服。

　　此方入肝、入肺，补气、补血、消痰、消火各各分治。二剂便可奏功，正不必多也。

　　此症用加减补中汤亦妙。

　　生地 人参 茯苓（各三钱） 白术 当归（各五钱） 甘草 半夏（各一钱） 黄 （一两） 川芎（一钱） 柴胡（一钱）

　　水煎服。

　　人有贪眠乐卧，终日倘徉枕席之上，遂至风邪袭之，身痛背疼，发热恶风，人以为风邪外感，谁知脾气之内伤乎。夫脾主四肢，四肢倦怠，多欲睡眠，以脾气之不能运动也。略为睡卧，亦足养脾气之困，然过于睡卧，则脾气不醒，转足伤气，已虚益虚，安得不招外风之入乎。专治其风，必至损伤脾气，脾气因虚而招风，祛风而重伤脾气，邪且欺脾气之虚而不肯出。人不知用补脾之法，往往变证蜂起也。

　　方用补中益气汤加味治之。

　　人参（三钱） 黄 （五钱） 白术（五钱） 当归（二钱） 陈皮（五分） 甘草（一钱） 升麻（三分） 柴胡（一钱） 半夏（一钱） 神曲（一钱）

　　水煎服。一剂轻，二剂又轻，三剂全愈。

　　补中益气汤正益脾圣药，况睡卧既久，脾气下陷，正宜用之以升提下陷之气。加半夏、神曲者，以久睡脾气不醒者，饮食多致生痰，二味最善醒脾，故用之也。

　　此症用加味益气汤亦妙。

　　人参（二钱） 白术（五钱） 甘草（一钱） 茯苓（三钱） 陈皮（五分） 半夏（一钱） 柴胡（一钱）

　　水煎服。

　　人有终日呼卢，长夜斗叶，筋酸背痛，足重腹饥，以至感冒风邪，遍身皆痛，身发寒热，人以为风邪外感，谁知血气内伤乎。凡人日用寻常，原易损伤气血，况呼卢斗叶，劳其心神，损伤气血为尤甚。无奈，世人借此为消闲适意之具，以致耗散气血，邪已入身，犹然不悟。为之医者，复昧其内伤之因，惟治其外感之病，正气益亏，邪气愈旺，非变为痨瘵之，必成为怯弱之疾矣。故治法须大补气血，少加以和解之品，则正气足以祛邪，而邪自外遁方用十全大补汤加减治之。

　　人参（三钱） 黄 （五钱） 川芎（一钱） 当归（三钱） 茯苓（三钱） 甘草（一钱） 白术（三钱） 陈皮（五分） 白芍（三钱） 熟地（三钱） 柴胡（一钱）

　　水煎服。一剂汗解，二剂热退，连服数剂全愈。

　　此方乃气血兼补之方，气血不足，舍此原无第二之剂。原方有肉桂以补命门之火，但呼卢斗叶之人，未免火有余而水不足，故去肉桂，易之柴胡，于补中和之，则邪尤易散也。

　　此症用两治汤亦效。

　　生地 人参（各三钱） 白术（五钱） 茯苓（三钱） 甘草 半夏 川芎 柴胡（各一钱） 黄 （一两）

　　当归（五钱）

　　水煎服。

　　人有争强好斗，或赤身罔顾，或流血不知，以致风入皮肤，畏寒发热，头疼胁痛，人以为风邪外感，谁知筋骨之内伤乎。夫筋属肝，骨属肾，肝血足而筋舒，肾水满而骨健，是筋骨必得髓血之充也。世人之耗髓血者，无过泄精，人尽知之。斗殴以耗髓血，人未尽知也。

　　盖斗殴之时，必多动怒，怒起而肝叶开张，血多不藏而血自耗，肝血既耗，必取给于肾水，肾水供肝，木火内焚，又易干烁。肾且资肝血之不足，何能分润于骨中之髓乎，血与髓两无有余，筋安得舒，骨又安得健乎?人至筋骨两无旺气，风邪乘虚而侵，不能拒绝。治法宜急救其虚。

　　方用四物汤加味治之。

　　熟地（一两） 当归（五钱） 川芎（一钱） 白芍（五钱） 柴胡（一钱） 牛膝（三钱） 金钗石斛（二钱） 丹皮（二钱） 白芥子（一钱）

　　水煎服。

　　四物汤补血之药，亦补髓之药也。原因髓血虚而入邪，补髓血而邪自易出，故少加柴胡和解风邪，随手即散。彼专治风邪，不补髓血者，尚昧于治内伤之法也。

　　此症用护骨散效。

　　牛膝 丹皮（各三钱） 金钗石斛 山萸（各二钱） 熟地 白芍 当归（各五钱） 柴胡 天花粉（各一钱）

　　水煎服。

　　人有终日捕鱼，身入水中，时而发热，畏寒恶冷，人以为风湿之外感也，谁知是肺气之闭塞乎。夫肺本主气，气旺则周流一身，从皮毛外泄，虽有外邪之感，不能损伤。倘肺气少虚，则气有停住之虞矣。身入水中，遏抑皮毛，则虚气难以舒转，湿且中之。夫湿本外受，今从皮毛旁入，致使一身之气闭塞不通，此畏寒恶冷之所以起也。肺气既虚，则皮毛不能外卫，水冷金寒，肺气与湿邪相战，则身热生矣。此热乃肺气之虚，不能敌邪而身热也。治法补其肺气为主，兼带利水之味，则正旺而邪自易散。

　　方用利肺汤：紫苏（一钱） 人参（二钱） 白术（三钱） 茯苓（五钱） 甘草（一钱） 桔梗（一钱） 半夏（一钱） 神曲（三分） 附子（一分）

　　水煎服。一剂热解，二剂寒冷俱不畏矣，三剂全愈。

　　此方补肺气之不足，不见利水，水自从膀胱而去。惟其内伤以致邪入，故不必治外感耳此症用宣闭汤亦效。

　　黄 茯苓（各五钱） 人参 猪苓（各三钱） 泽泻（二钱） 半夏 肉桂 羌活（各一钱）

　　水煎服。

　　人有忧思不已，加之饮食失节，脾胃有伤，面色黧黑不泽，环唇尤甚，心中如饥，然见食则恶，气短而促，人以为内伤之病，谁知是阴阳之相逆乎。夫心肺居于上焦，行荣卫而光泽于外，肾肝居于下焦，养筋骨而强壮于内，脾胃居于中焦，运化精微，灌注四脏，是四脏之所仰望者，全在脾胃之气也。倘脾胃一伤，则四脏无所取资，脾胃病而四脏俱病矣。若忧思不已，则脾胃之气结，饮食不节，则脾胃之气损。口者，脾气出入之路，唇为口之门户，脾气通于口而华于唇，金水反侮土，故黑色着于唇，非阴阳相反而成逆乎。不惟阳明胃脉之衰而面焦已也，是脾胃阴阳之气两有所亏，乌可不急救其中州之土乎。

　　方用和顺汤：升麻（五分） 防风（三分） 白芷（三分） 黄 （三钱） 人参（二钱） 甘草（三分） 白芍（三钱） 白术（五钱） 茯神（三钱） 炮姜（五分）

　　午前服。连服十剂，黑色尽除，再服十剂，诸病全愈。

　　此方乃补中益气之变方，升阳气以散阴气之治法也。凡阳气下陷于阴中，则用补中益气之方升提阳气。倘阴气上浮于阳中，则用此方升散其阴气，皆能奏功之甚速也。

　　此症用调逆汤亦效。

　　人参 茯苓 白芍 生地 沙参（各三钱） 白术（五钱） 甘草（五分） 苏子 神曲（各一钱） 荆芥（二钱）

　　水煎服。

　　人有怔忡善忘，口淡舌燥，多汗，四肢疲软，发热，小便白而浊，脉虚大而数，人以为内伤之病也。谁知是由思虑过度而成之者乎。夫君火者，心火也，相火者，膻中之火也。膻中手厥阴之经，性属阴而主热，古人以厥阳名之，以其火起之不可遏也。越人云：忧愁思虑则伤心。心气一伤，心血自耗，心血既耗，心气遂不能自主，每欲寄其权于相火，而相火欺君火之弱，即夺心之权而恣肆矣。治法宜以水济火。然见火势之炽张，用寒凉以济之，则心气益虚，愈激动其焦焚之害矣。宜亟补其心气之虚，大滋其肾水之涸，则心火宁静，相火不安而自安矣。

　　方用坎离两补汤：人参（五钱） 熟地（一两） 菟丝子（三钱） 生地（五钱） 麦冬（五钱） 丹皮（二钱） 炒枣仁（三钱） 北五味子（一钱） 茯苓（三钱） 桑叶（十四片） 山药（五钱） 白术（三钱）

　　水煎服。连服数十剂而愈。

　　此方心肾两补，肾水上济于心，水足而火无亢炎之祸，自然火息而有滋润之乐也。心中清净而外有转输，则心包何敢窃柄，势必相合而得生也。

　　此症用镇神汤亦效。

　　人参 炒枣仁 茯苓 山药（各五钱） 远志（一钱） 巴戟天（三钱） 甘草（五分） 黄连（三分）

　　水煎服。

　　人有劳倦中暑，服香薷饮反加虚火炎上，面赤身热，六脉疾数无力，人以为暑火之未消也，谁知是内伤于中气乎。凡人中气充足，则暑邪不能相犯，暑气之侵，皆气虚招之也。然则内虚发热，乌可不治虚而治邪哉。况夏月伏阴在内，重寒相合，反激动虚火之升上，此阴盛隔阳之症也。治法宜补阳退阴，然而阴盛阳微之际，骤用阳药，以入于众阴之中，未必不格而不相入，必热因寒用，始能不违阴寒之性，以奏其助阳之功也。

　　方用顺阴汤：人参（三钱） 白术（五钱） 茯苓（三钱） 附子（二钱） 干姜（一钱） 青蒿（二钱） 白扁豆（三钱）

　　水煎，探冰冷服之，必出微汗而愈。

　　此方用姜、附入于参、术之中，未免太热，与阴气不相合，乃益之青蒿之寒散，投其所喜，且又热药冷服，使上热得寒，不至相激，及到中焦，寒性除而热性发，不特不相格，及至相宜耳。

　　此症用参术二香汤亦效。

　　人参（三钱） 香薷（一钱） 甘草（一钱） 砂仁（一粒） 神曲（五分） 白术（二钱） 陈皮（五分） 藿香（五水煎服。

　　人有形体素虚，忽感风邪，遍身淫淫，循行如虫，或从左脚腿起，渐次而上至头，复下行于右脚，自觉身痒有声，人以为奇病也，谁知内伤而气不足乎。夫气血自行，周流不息，何至生病，惟气血止而不行，皮毛之间，即有淫痒之病生矣，此气血之衰也。气血大衰而皮毛焦，气血少衰而皮毛脱。气血既衰，又少有微邪，身欲自汗，邪又留而不去，两相争斗，拂抑皮肤之间，因而作痒，不啻如虫之行，非真有虫也。伤寒症中，汗多亡阳，亦有身如虫行之病。夫伤寒本是外感，然至于亡阳，则外感变为内伤矣。今非伤寒，亦现虫行之象，非内伤而何?治法大补气血，气血行而身痒自愈也。

　　方用补中益气汤：人参（一两） 黄 （一两） 当归（五钱） 白术（五钱） 陈皮（五分） 甘草（一钱） 升麻（五分） 柴胡（一钱） 玄参（三钱） 桑叶（二十片）

　　水煎服。十剂全愈。

　　补中益气汤原是大补气血之神剂，多用参 尤为补气，气旺而血自旺，更能流行也。方中加玄参、桑叶者，身痒多属于火，能退浮游之火也，桑叶善能止汗，汗多者发痒，止其汗而痒自止也。

　　此症用蚕蝎归 汤亦效。

　　当归 黄 （各五钱） 茯苓（三钱） 僵蚕 半夏（各一钱） 全蝎（一个） 陈皮（五分）

　　水煎服。

　　人有色白神怯，秋间发热头痛，吐泻食少，两目喜闭，喉哑昏昧，不省人事，粥饮有碍，手常 住阴囊，人以为伤风重症也，谁知是劳倦伤脾之故乎。夫气本阳和，身劳则阳和之气变为邪热，不必有外风袭之而身始热也。诸阳皆会于头，阳气一虚，则清阳之气不能上升，而邪热遂乘之，熏蒸于头而作痛，不必有外风犯之，头始痛也。清气不升，则浊气不降，上下拂乱，安得不吐泻哉。人身之脉，皆属于目，眼眶属脾，脾气既伤，目无所养，欲不闭而不可得也。脾之络连于舌本，散布于舌下，脾伤则舌之络失养，此言语之难也。咽喉虽通于肺，然脾虚则五脏皆虚，肺虚而咽喉难司出入，心之神明亦因之昏瞀矣。阴囊属肝，脾虚则肝欲来侵，频按其囊者，惟恐肝木之旺，土亏之极，反现风木之象也，治法大健其脾土，则风木之象自消矣。

　　方用补中益气汤：人参（三钱） 白术（五钱） 黄 （五钱） 当归（三钱） 茯苓（三钱） 陈皮（三分） 甘草（五分） 柴胡（一钱） 升麻（三分） 制附子（三分）

　　水煎服。二剂轻，十剂全愈。

　　病本内伤，用补中益气汤自中病情。方中加入附子者，盖参、 、归、术非得附子则其功不大，建功亦不甚神。况用止三分，亦无太热之虞，转有反正之速也。

　　此症用加减归脾汤亦效。

　　人参 当归 茯苓 白术 白芍（各三钱） 甘草 半夏（各五分） 川芎（二钱） 白豆蔻（一粒）

　　柴胡 远志 枣仁（各一钱） 麦冬（五钱）

　　水煎服。

　　人有日坐于围炉烈火之边，以致汗出不止，久则元气大虚，口渴引饮，一旦发热，人亦以为外感于风，谁知是肺金受火之伤乎。夫肺本属金，最畏火气，外火虽不比于内火，然肺气受二火之煎逼，自然不得其养矣。况肺乃肾水之母，肺自难养，何以能生肾水，肾水不生，日索母乳，母病不能应，则子亦病矣。子母两病，势必至皮肤不充，风邪易入，不必从膀胱风府之穴而后进也。然则治法何必治风，但补其肺气，大滋其肾水，则肺金得养，内难藏邪，风从皮肤而入者，仍从皮肤而出矣。

　　方用安肺散：麦冬（五钱） 桔梗（二钱） 生地（三钱） 白芍（三钱） 茯苓（三钱） 紫苏（二钱） 款冬花（一钱） 天门冬（三钱） 紫苑（一钱） 黄芩（三钱） 熟地（三钱） 山茱萸（二钱） 玄参（五钱） 贝母（五分）

　　水煎服。而身热解，二剂全愈。

　　此肺肾同治之法，安肾正所以安肺。倘罔顾肺气，一味祛邪，是因伤益伤矣，不变为劳怯者几希矣。

　　此症用苏桔汤亦效。

　　苏叶 桔梗 甘草（各一钱） 生地（三钱） 沙参 白芍（各五钱） 黄芩 天花粉（各二钱） 当归（三钱） 玄参（一两）

　　水煎服。

　　卷之九

　　疝气门（附奔豚八则）

　　人有感浸寒湿，睾丸作痛者，冷即发痛不可忍，此湿气之入于肾经也。夫湿侵于肾，宜病在腰，何以腰不痛而痛在睾丸乎？不知睾属肾，肾气不至睾丸，则外势不能振兴。盖因肾得湿则寒，寒在肾即寒在睾丸，而气结于腰肾之中，宜睾丸之不应矣。其睾丸作痛者，因疝气之成，虽成于肾气之寒，亦成于睾丸之湿也。当日泄精之后，人坐于寒湿之区，内外两感，睾丸独受之矣。治法温其肾中之寒，消其睾丸之湿，病去如扫矣。方用救丸汤：肉桂（二钱） 白术（二两） 茯苓（一两） 薏仁（一两） 橘核（一钱）水煎服。

　　一剂、二剂轻，三剂痛除，十剂全愈，不再发也。

　　此症乃少阴肾经之病，肾中寒极，而肾气不通；肾中湿重，而肾气更滞。去其寒湿，而肾气自行于睾丸之内。况肉桂、橘核尤善入睾丸，自然手到功成也。

　　此症亦可用桂荔汤：白术（二两） 肉桂（二钱） 山药（一两） 小茴香（二钱） 荔枝核（三个，敲碎）

　　水煎服。

　　人有感浸湿热，亦睾丸作痛，遇热即发，然痛不至甚，此热气之入于肾经也。夫肾最恶热，肾中虚火自旺，尚有强阳不倒之虞。况邪火相侵，热以济热，睾丸作痛，乌能免哉。

　　但火性甚急，火痛宜不可久，何终年累月不愈，即或临时无恙，遇热复发者何为也？盖因热而又得湿耳。热性急而湿性迟，湿热交攻，热欲散而湿留，湿欲润而热燥，睾丸之内，竟成阴阳乖异，求其不痛得乎。治法去其湿热之气，疝病自除矣。方用利丸汤：茯苓（一两） 薏仁（一两） 沙参（二两）水煎服。一剂轻，二剂又轻，十剂断根，不再发也。

　　此方以茯苓、薏仁分消其湿气，以沙参化其肾中之热，且沙参善能治疝，故两用之而成功耳。

　　此症用沙参汤亦甚效。

　　茯苓 白术 沙参（各一两） 甘草（一钱） 丹皮（五钱） 肉桂（二分）水煎服。

　　人有睾丸作痛，气上冲于肝，两胁胀满，按之益疼，人以为阴寒在腹，谁知是厥阴之气受寒也。盖睾丸不独通肾，而且通肝。阴器者，宗筋之聚也。筋属肝，睾丸可升可降，其膜实联系于阴器之间，故肝病而筋亦病，筋病而睾丸亦病矣。睾丸之痛，上冲于肝者，正显同气者其病亦同，乃肝气之冲于睾丸耳。方用睾丸汤：白芍（二两） 小茴香（三钱） 橘核（一钱） 柴胡（一钱） 沙参（五钱）水煎服。一剂痛少止，二剂痛大止，三剂两胁之胀满尽除，四剂全愈。

　　此方平肝气而不冲于睾丸，得小茴香、橘核、沙参之类散睾丸之邪，两丸安奠，何至上下相连而痛哉。

　　此症用解疝汤亦神。

　　肉桂（二钱） 白芍 白术（各二两） 柴胡（一钱） 沙参（五钱）水煎服。

　　人有膀胱闭癃，小水不利，睾丸牵痛，连于小肠相掣而疼者，皆云小肠之气，谁知是膀胱之热结耶。夫膀胱化水者也，膀胱寒则水不化，热亦不化，水不化而热结膀胱，水必分于经络。水入睾丸，丸乃日大，往往有囊大如斗而不能消者，是必分消其水矣。然但消其水，不解其热，则膀胱之火，直趋睾丸，其疼更甚。方用散丸汤：茯苓（一两） 野杜若根枝（一两） 沙参（一两）水煎服。一剂痛除，二剂丸渐小，连服二剂，水泄如注，囊小如故矣。

　　此方之奇，奇在杜若，非家园之杜若也，乃野田间所生蓝菊花是也。此物性寒而又善发汗，且能直入睾丸以散邪，故用以助茯苓、沙参既利其湿，又泻其热，所以建功特神。惟是此药发汗，服此方后，即用当归补血汤数剂，以补气血，则自无太虚之患也。

　　此症用散癃汤亦佳。

　　茯苓（一两） 车前子（三钱） 肉桂（二分） 萆 （二钱） 甘草（一钱） 黄柏知母（各一钱）水煎服。

　　人有睾丸作痛，后变为不痛不疼者，名曰木肾，乃寒极而气不通也。此症初起，必感寒湿，因而行房，又感寒湿，则湿入于睾丸之中，寒结于睾丸之外，遂至不痛不疼。此种疝气，非用桂附不能直入睾丸，以通其气。然无散邪之药，虽用桂附，止可兴阳，而睾丸之邪终久难散。且散邪之药甚多，而能散睾丸之药甚少，此世人所以治木肾之病，不能多效耳。方用化木汤：白术（二两） 附子（一钱） 肉桂（一钱） 杜若根（一两） 柴胡（一钱）水煎服。即拥被而卧，身必发汗，必至双肾之外，汗出如雨而后止。一剂即愈也。

　　此方白术利腰脐之气，杜若根发睾丸之邪，得附子、肉桂通达内外，柴胡解其肝中之湿，故一剂奏功如神耳。

　　此症用卫睾丹亦妙。

　　附子 甘草 玄胡索 柴胡（各一钱） 白术（三两） 肉桂（三钱） 黄 （一两）水煎服。

　　人有生狐疝者，日间则缩入而痛，夜间则伸出而安，且能强阳善战，此乃真正狐疝。若日缩夜伸不能久战者，仍假狐疝也。假狐疝乃寒湿之症，用前救丸汤治之即愈。至于真狐之疝，或于神道之旁行房，或于星月之下交感，乃祟凭之也。疝既不同，治亦宜异，大约狐疝淫气未散，结于睾丸之内，狐最淫而善战，每于夜间媚人，盖狐属阴也。日间缩入不可以战，战则疼痛欲死，此祟禁之也。凡祟亦属阴，入夜则阴主令矣。人身之阳气，入于阴之中，阴与祟之阴相合，则同气相得，祟不禁焉，反得遂其善战之欢，及至精泄阳气奔出，纯阴无阳又复作痛矣。治法似宜祛逐其祟，然祟之入也，必乘其虚，不补虚而逐祟何能愈乎。方用逐狐汤：人参（一两） 白术（五钱） 茯苓（五钱） 肉桂（三分） 橘核（一钱） 白薇（一钱） 荆芥（三钱） 半夏（二钱） 甘草（一钱） 水煎服。连服四剂全愈。

　　此方纯助其阳，阳气旺，则阴气自消，狐疝不逐自愈矣。或谓夜伸善战，正阳火之旺也，助其阳气，未必非增其妖气也，何助阳而祟灭乎？盖日间阳气用事，祟乃遏抑其阳气而不敢出，至夜乃乘阴气，借交合而聚于阴器之间，乃阳旺之假象，非真旺也。吾助其阳气，则阳气勃发身中，昼夜皆是阳气，祟亦何敢附之。况方中又益以舒郁逐邪之味，消痰解祟之品，此阴不敌阳，祟弃之而去矣。非助阳，而乌得奏功之神如此哉。

　　黄 （二两） 肉桂（三分） 甘草 柴胡（各一钱） 贝母（三钱） 沙参（一两）水煎服。二剂即愈。

　　人有外感寒邪，如一裹之气从心而下，直至于阴囊之间，名曰奔豚，言其如豕之奔突，其势甚急，不可止遏，痛不可忍，人为外寒之症，谁知是心包、命门二经之火衰乎。夫心包之火与命门之火一在心，一在肾，二火未常不相通也。人有此二火相通，则寒邪不能侵，二经火衰，寒邪得而中之矣。然寒气入内，宜先犯心，何反下趋于肾囊乎？盖肾气虚寒，脾经又湿，寒与湿同气相亲，故逢湿则急趋而下，势甚便也。此等之症，痰如风雨之来，乃一时暴病，非长年之久疾也。似疝而非疝耳。治法不可作疝治，补心肾之虚，温命门、心包之火，去脾经之湿，不必治奔豚而自愈也。方用安豚丹治之。

　　人参（五钱） 白术（五钱） 肉桂（一钱） 山药（一两） 巴戟天（五钱） 蛇床子（三钱） 附子（五分） 茯苓（三钱） 远志（一钱） 甘草（一钱）水煎服。一剂即安，二剂全愈。

　　此方补心、补肾，则心肾气足，后用桂、附热药，始足以驾驭其猛烈之气，转易祛除。

　　然邪势既急，而药过于猛烈，则急以治急，未免有太刚之惧，加入甘草之缓，缓急相济，邪不难制，无有死斗之失也。

　　此症亦可用参苓桂术汤。

　　白术（二两） 肉桂（二钱） 人参（五钱） 半夏（五分） 茯苓（二钱）水煎服。

　　人有小水甚勤，睾丸缩入，遇寒天更痛者，此膀胱之寒结也。夫膀胱之化水，命门之火化之也。似乎命门寒，而膀胱始寒，膀胱之寒结，独非命门之寒结乎，孰知膀胱亦能自寒也。

　　此症多成于人坐寒湿之地，寒气袭入于膀胱而不能散，虽有命门之火，亦不能化。盖命门之火止能化内湿而不能化外湿耳。外湿既留于膀胱，势必与命门之真火相战，邪盛正衰而痛作矣。治法必须直祛膀胱之寒湿，则睾丸舒展，痛亦自止。方用辟寒丹：肉桂（三钱） 茯苓（五钱） 白术（五钱） 甘草（一钱） 橘核（三钱） 荔枝核（三个，捣碎）同水煎服。

　　二服即少减，四服全愈。

　　此方用肉桂为君，既能温命门之火，复能祛膀胱之寒；白术、茯苓又是利水之剂；橘核、荔核更善定睾丸之痛；非肉桂相引，不能直入而散其寒结也。

　　此症用术桂汤亦妙。

　　白术（二两） 肉桂（一钱）水煎服。

　　卷之九

　　阴痿门（五则）

　　人有交感之时，忽然阴痿不举，百计引之，终不能鼓勇而战，人以为命门火衰，谁知是心气之不足乎。凡入房久战不衰，乃相火充其力也。阴痿不举，自是命门火衰，何谓是心气不足？不知君火一动，相火翕然随之，君火旺而相火又复不衰，故能久战不泄。否则君火先衰，不能自主，相火即怂恿于其旁，而心中无刚强之意，包络亦何能自振乎。故治阴痿之病，必须上补心而下补肾，心肾两旺，后补命门之相火，始能起痿。方用起阴汤：人参（五钱） 白术（一两） 巴戟天（一两） 黄 （五钱） 北五味子（一钱） 熟地（一两） 肉桂（一钱） 远志（一钱） 柏子仁（一钱） 山茱萸（三钱）水煎服。连服四剂而阳举矣，再服四剂而阳旺矣，再服四剂，必能久战不败，苟能长服至三月，如另换一人，不啻重坚一番骨，再造一人身也。

　　此方大补心肾之气，不十分去温命门之火，而火气自旺。世人不识补心以生火，则心气既衰，火旺则焚心矣。不识补肾以生火，则肾水既亏，而火旺则损肾矣。心焚而肾损，虽火旺何益乎？及足以烧干阴血，势必阳旺阴消，而不可救耳。

　　此症用济阳丸亦妙。

　　人参（六两） 黄 （半斤） 鹿茸（一个，酒浸切片，又切作小块，粉炒） 龟膏（半斤） 人胞（一个，火焙） 麦冬（四两） 北五味（一两） 炒枣仁（三两） 远志（二两） 巴戟天（半斤） 肉桂（三两） 白术（八两） 菟丝子（一斤） 半夏（一两） 砂仁（五钱） 黄连（八钱） 神曲（一两）

　　各为末，蜜为丸，每日白滚水送下五钱，服一月阳举矣，且能善战。

　　人有精薄、精冷，虽亦能交接，然半途而废，或临门即泄，人以为命门之火衰，谁知是脾胃之阳气不旺乎。夫脾胃属土，土生于火，脾胃之阳气不旺，仍是命门之火衰。盖命门之火乃先天之火，脾胃之土乃后天之土也。后天之土，本生于先天之火，先天之火不旺，则后天之土不能生。然脾胃之土虽属后天，而其中未常无先天之气，命门之火寒，则脾胃先天之气，何能生哉？命门既不能生脾胃先天之气，而脾胃后天之气益加衰微，欲其气旺而能固，精浓而不薄，乌可得乎。治法必须补先天命门之火，更补后天脾胃之土，则土气既旺，火又不衰，庶几气温精浓乎。方用火土既济丹：人参（一两） 白术（一两） 山茱萸（一两） 菟丝子（一两） 山药（五钱） 巴戟天（一两） 肉桂（一钱）水煎服。连服十剂而精浓矣，再服十剂而精温矣，再服三月永不再弱。

　　是方健脾胃之土，仍是补命门之火，湿气去而精纯，寒气去而精暖，寒湿既除，除气消亡而阳气健旺，何至成怯弱之病哉。

　　此症用旺土丹亦甚佳。

　　人参（六两） 白术 黄 （各一斤） 巴戟（一斤） 茯苓（五两） 山萸肉（半斤） 菟丝子（八两） 肉豆蔻（二两） 北五味（一两） 肉桂（三两） 破故纸（四两） 杜仲（八两） 山药（八两） 芡实（八两） 神曲（三两）各为末，蜜为丸，每日白滚水送下五钱，服一月，阳事改观，而精亦不薄冷矣。

　　人有年少之时因事体未遂，抑郁忧闷，遂至阳痿不振，举而不刚，人以为命门火衰，谁知是心火之闭塞乎。夫肾为作强之官，技巧出焉，藏精与志者也。志意不遂，则阳气不舒。阳气者，即肾中之真火也，肾中真火，原奉令于心，心火动而肾火应之，心火抑郁而不开，则肾火虽旺而不能应，有似于弱而实非弱也。治法不可助命门之火，如助命门之火，则火旺于下，而郁勃之气不能宣，必有阳旺阴消之祸，变生痈疽而不可救，宜宣通其心中之抑郁，使志意舒泄，阳气开而阴痿立起也。方用宣志汤：茯苓（五钱） 菖蒲（一钱） 甘草（一钱） 白术（三钱） 生枣仁（五钱） 远志（一钱） 柴胡（一钱） 当归（三钱） 人参（一钱） 山药（五钱） 巴戟天（三钱）水煎服。二剂而心志舒矣，再服二剂而阳事举矣，不必多剂也。

　　盖此病原因火闭而闷其气，非因火寒而绝其烬也，故一升火而阳痿立起矣。

　　此症用启阳娱心丹甚佳。

　　人参（二两） 远志（四两） 茯神（五两） 菖蒲（一两） 甘草 橘红 砂仁 柴胡（各一两） 菟丝子 白术（各八两） 生枣仁 当归（各四两） 白芍 山药（各六两） 神曲（三两）各为末，蜜为丸，每日白滚水送下五钱，服一月，阳不闭塞矣。

　　人有天分最薄，无风而寒，未秋而冷，遇严冬冰雪，虽披重裘，其身不温，一遇交感，数合之后，即望门而流，此命门之火太微也。夫命门虽是先天之火气，而后天功用实可重培。

　　第命门藏于肾中，乃无形之火也。有形之火，宜以火引火；无形之火，宜以水引火。以火引火，而火反不旺；以水引火，而火自难衰，此补命门之火，与补他火实不同也。方用扶命生火丹：人参（六两） 巴戟天（一斤） 山茱萸（一斤） 熟地（二斤） 附子（二个） 肉桂（六两） 黄 （二斤） 鹿茸（二个） 龙骨（醋 ，一两） 生枣仁（三两） 白术（一斤） 北五味（四两） 肉苁蓉（八两） 杜仲（六两）各为细末，蜜为丸，每日早晚各用五钱。服三月，自然坚而且久。

　　此方填精者，补水以补火也。何加入气分之药？不知气旺而精始生，使但补火而不补气，则无根之火，止能博旦夕之欢，不能邀久长之乐。惟气旺则精更旺，精旺则火既有根，自能生生于不已。况气乃无形之象，以无形之气，补无形之火，则更为相宜，所以精又易生，火亦易长耳。

　　此症用壮火丹亦甚佳。

　　人参（五两） 巴戟天（八两） 白术（炒） 熟地（各一斤） 山茱萸（八两） 肉苁蓉枸杞（各八两） 附子（一个，用甘草三钱煎汁泡过，切片，炒熟） 肉桂（三两） 破故纸（炒） 茯苓（各四两） 北五味（一两） 炒枣仁（三两） 柏子仁（二两） 山药芡实（各五两） 龙骨（醋 ，为末，一两）各为末，蜜为丸。服二月，坚而且久。

　　人有中年之时阳事不举，虽妇女扪弄而如故，即或振兴，旋即衰败，此心包之火气大衰也。夫心包之火相火也。心包火旺，力能代君行事；若心包火衰，心火虽动，如相臣卧病，气息奄奄，欲其奋身勤王，其可得乎。且心包之火，与命门之火正相通也，未有心包寒而命门能独热者，所以心包之火微有扶之而不起者。治法温其心包，不必温其命门也。方用：人参（一两） 巴戟天（一两） 肉桂（三钱） 炒枣仁（五钱） 远志（二钱） 茯神（一钱） 良姜（一钱） 附子（一钱） 柏子仁（二钱） 黄 （五钱） 当归（三钱）

　　菟丝子（二钱）水煎服。连服十剂，兴趣自生，服二十剂，阳旺不倒矣。

　　此方名为救相汤，专治心包虚寒之症，不止振举其阳也。方中虽治心包，实皆统治心者。盖补其心君，则君王富足，而相臣自强，相助为理矣。

　　此症用辅相振阳丸亦佳。

　　人参（五两） 巴戟天（十两） 炒枣仁 麦冬（各五两） 菟丝子（十两） 远志 柏子仁 肉桂（各二两） 茯神 枸杞（各三两） 黄 （八两） 当归 仙茅（各四两） 白术（六两） 人胞（一个） 陈皮（五钱） 阳起石（火 ，醋 ，一两）各为末，蜜为丸，每日早晚各服四钱，滚水下。三月阳事振发。

　　卷之九

　　痰证门（二十一则）

　　人有肠胃之间，沥沥有声，饮水更甚，吐痰如涌，人以为痰饮之病，谁知是胃气之虚乎。夫胃为水谷之海，饮食无不入于胃中，游溢精气，上输脾胃，下输膀胱，水精四布，五经并行，此胃气之旺而然也。倘胃气一虚，仅能消谷，不能消水，由是水入胃中，不存于胃而下流于肠，故沥沥有声也。其症初犹不觉，久之水之精华，变为混浊，遂成痰饮，团聚于呼吸难到之处而上涌矣。然则痰之来也，由于胃气之虚，痰之成也，由于水气之盛。治痰必先消水，消水必先健胃，但徒补胃土，而胃气不能自旺。盖胃气之衰，由心包之气弱也，补胃土必须补心包之火耳。

　　方用散痰汤：白术（三钱） 茯苓（五钱） 肉桂（五分） 陈皮（五分） 半夏（一钱） 薏仁（五钱） 山药（五钱） 人参（一水煎服。

　　此方即二陈汤之变也。二陈汤止助胃以消痰，未若此方助心包以健胃。用肉桂者，不特助心包之火，且能引茯苓、白术入于膀胱，以分消其水湿之气，薏仁、山药又能燥脾，以泄其下流之水，水泻而痰涎无党，不化痰而化精矣，岂尚有痰饮之不愈哉。

　　此症用运痰汤亦效。

　　人参 半夏（各三钱） 茯苓（一两） 陈皮（三分） 益智仁（五粒） 肉桂（一钱）

　　水煎服。

　　人有水流胁下，咳唾引痛，吐痰甚多，不敢用力，人以为悬饮之病，谁知是胃气之怯乎。夫饮水宜入于肠，今入于胁，乃胃气之逆也。第胃不怯，则胃之气不逆，胃气旺而水怯，胃气怯而水旺。欲使水逆而归于顺，必使胃旺而后可导其水势之下行，提其胃气之上升，自然怯者不怯，逆者不逆也。

　　方用弱痰汤：人参（一钱） 茯苓（五钱） 荆芥（一钱） 薏仁（一两） 陈皮（五钱） 天花粉（三钱） 枳壳（三分） 白芥子（二钱）

　　水煎服。

　　上能消膜膈之痰，下能逐肠胃之水，助气则气旺而水降矣。倘徒用消痰之药，不补其胃气之虚，则气降而水升，泛滥之祸不止矣。

　　此症用加味四君汤亦效。

　　人参 白芍（各三钱） 白术 茯苓（各五钱） 陈皮（五分） 益智仁（一钱） 甘草（三分）

　　水煎服。

　　人有痰涎流溢于四肢，汗不出而身重，吐痰靡已，人以为溢饮之病，谁知是胃气之壅乎。夫天一生水，流灌无处不到，一有瘀蓄，则秽浊丛积，水道泛滥而横流旁溢矣。凡水必入胃，胃通而水何能积。惟胃土有壅滞，水不走膀胱而顺流，乃由胃而外渗于四肢，四肢无泄水之路，必化汗而出。然水能化汗，由于胃气之行也。今胃既壅阻，胃气不行，何能化汗，水又何从而出。身重者，正水湿之征也。四肢水湿不能出，自然上涌而吐痰矣。治法必顺其性，因势利导之，庶几泛滥之害可除。开胃土之壅，而膀胱小肠之水道自通。然土壅由于肝木之克，宣肝气之郁，补胃气之虚，胃壅可开矣。

　　方用启闭汤：白术（三钱） 茯苓（五钱） 白芍（三钱） 柴胡（五分） 猪苓（一钱） 浓朴（一钱） 泽泻（一钱） 半夏（一钱）

　　水煎服。连服四剂而痰消，再服四剂而身轻矣。

　　此方即四苓散之变也。加入柴、芍以舒肝，加入浓朴以行气，加入半夏以消痰，自然气行而水亦行，气化而痰亦化矣。

　　此症用白花饮亦佳。

　　白术（五钱） 薏仁 茯苓（各一两） 甘草（五分） 天花粉（三钱） 柴胡（一钱） 枳壳（五分）

　　水煎服。

　　人有咳逆倚息短气，其形如肿，吐痰不已，胸膈饱闷，人以为支饮之症，谁知是胃气之逆乎。夫胃为水谷之海，宜顺不宜逆，顺则水化为精，逆则水化为痰。然逆有深浅之不同，逆浅而痰入于胸，逆深而痰入于膈。然而胃气之逆，致痰饮上行，竟入于胸膈之间，则其逆亦甚。而逆何以至此也，胃为肾之关，肾虚而气冲于胃，则胃失其启阖之权，关门不闭，反随肾气而上冲，肾挟胃中之痰而入于肺，肺得水气而侵，故现水肿之状，咳逆倚息之病生。

　　其症似乎气之有余，而实气之不足，故短气而不可以接续也。治法转胃气之逆，而痰可降，补肾气之虚，而胃可顺矣。

　　方用转胃汤：山药（一两） 薏仁（一两） 人参（一两） 白术（五钱） 牛膝（三钱） 附子（一分） 陈皮（三分） 苏子（二钱） 麦冬（一两） 白芥子（三钱）

　　水煎服。一剂胃气平，二剂胃气转，三剂咳逆短气之症除，四剂全愈。

　　此方转胃为名，而实所以转肾气之逆也。肾逆而后胃逆，然则肾转正所以转胃也。此等之病，非此大剂，则胃之气必不能通于胃之中，而肾之气必不能归于肾之内，倘日日治痰，则耗损胃气，而肾气益逆，何日是降痰之时哉，势不至于死不已也。

　　此症用加味参术苓桂汤亦佳。

　　人参 茯苓 麦冬 山药（各五钱） 白术（一两） 破故纸（一钱） 苏子 肉桂（各一钱）

　　水煎服。

　　人有终日吐痰，少用茶水则心下坚筑，短气恶水，人以为水在于心，谁知火郁于心乎。

　　夫心属火，最恶者水也，若心气不虚，水之入胃，正足以养心，而水亦不敢直入以犯之。惟心气之虚，火先畏水，而水即乘其畏以相攻，火欲出而不得出，自郁于内而气不得宣，故筑动而短气，非气之真短也。火既与水相战，则水正火之仇也，伤水恶水又何疑乎。治法不可徒利乎水也，利水必先消痰，而消痰必至损胃，胃气损而心气愈虚，水与痰终难去也。必须补心以生胃，散郁以利水，则火气旺而水不能侵，自不至停于心下而变为湿痰也。

　　方用胜水汤：茯苓（一两） 车前子（三钱） 人参（三钱） 远志（一钱） 甘草（三分） 菖蒲（一钱） 柴胡（一钱） 白术（一两） 陈皮（五分） 半夏（一钱）

　　水煎服。一剂轻，二剂又轻，四剂全愈。

　　此方六君子之变也。补心散郁并而行之，心气健而火气自通，火气通而胃之气自旺，土旺自能制水，何畏于水之攻心哉。

　　此症用加减运痰汤亦效。

　　人参（三钱） 茯神（一两） 益智仁（一钱） 菖蒲（一钱） 泽泻（五钱） 肉桂（五分）

　　水煎服。

　　人有口吐涎沫，渴欲饮水，然饮水又不能多，仍化为痰而吐出，人以为水之在肺也，谁知是肺气之热乎。夫肺主气，行营卫，布津液，周流于一身，不可停住者也。惟水邪入之，塞其气道，气凝不通，液聚不达，遂变为涎沫。而清肃之令失，肺乃生火以自焚，故引外水以救内火，然内火终非外水可息，外水亦非内火易消，故不化精津，仍变为痰涎而上吐也。

　　治法清肺金之热，不取给于外水，则水不入肺，而涎沫可解。然肺金失清肃之令，不止水邪之故。盖水邪之入肺，因心火之克肺也。肺因火邪相侵，原思水以相济，水乃乘其渴而入之，故欲解肺金之热，必须清心火之炎。

　　方用解炎汤：黄连（五分） 天花粉（二钱） 黄芩（一钱） 麦冬（一两） 茯苓（五钱） 桔梗（一钱） 甘草（三分） 陈皮（三分） 神曲（五分）

　　水煎服。一剂渴解，二剂痰消，不必三剂。

　　此方清心肺之热，而痰气过升，亦非所宜。加入茯苓下行于膀胱，则火随水走，其势自顺，既能消痰，又能降火，何至肺气之壅塞乎。且此方虽消痰降火，不耗损肺金之气，此痰之所以易消，火之所以易降也。

　　此症用息沸饮亦佳。

　　麦冬（二钱） 款冬花（一钱） 茯神（二钱） 甘草（一钱） 桔梗（三钱） 黄芩（二钱） 天花粉（二钱） 竹叶（三十片）

　　水煎服。

　　人有少气身重，日吐清水、清痰，人以为水在脾也，谁知是脾气之寒乎。夫脾为湿土，所恶者水，喜者火也。火衰则水旺，水旺则火衰，必然之理也。盖无火则土为寒土，水不能燥，而且有凝冻之忧，即有微火，仅可化水，而不能化津，但能变痰，而不能变液。且火既衰微，止可化上焦之水，不能解下焦之冻。此清痰、清水所以上吐而不下行也。湿流于四体，身安得不重乎。治法必须利水清痰，以燥脾土之气。然而脾中无火，虽脾土之衰，由于肾火之弱也。不补肾中之火，则釜下无薪，土如冰炭，安能大地阳回，变湿污之地为膏壤之区乎。故必须补肾火之旺，而土自燥，土燥而湿自除耳。

　　方用燥土汤：白术（一两） 茯苓（一两） 肉桂（二钱） 人参（三钱） 破故纸（一钱） 山药（五钱） 芡实（五钱） 砂仁（三粒） 益智仁（一钱） 半夏（二钱）

　　水煎服。

　　此方燥脾者居其七，燥肾者居其三，似乎仍重在补脾，而轻在补肾。不知脾喜燥，而肾恶燥，使燥肾之药太多，则肾先受损，何以益脾乎。此用药之妙于权衡也。

　　此症亦可用加减运痰汤：人参 茯神（各三钱） 白术（五钱） 肉桂（一钱） 白豆蔻（一枚） 陈皮（五分） 神曲（一钱） 半夏（一钱）

　　水煎服。

　　人有痰气流行，胁下肢满，发嚏而痛，轻声吐痰，不敢重咯，此非水气在肝，乃郁气在肝也。夫肝藏血而不藏水，宜水之所不到。然而肝气郁则血不藏矣，血不藏而水乘隙而入肝而肝终不藏水，水乃留伏于肝之外而不散，肝气本郁以招水，又因水而愈郁，肝气之逆可知矣。胁下正肝之部位，肝气已郁，即无水邪相犯，尚有胀急之症，水停胁下，安得不支满乎。发嚏而痛者，以火郁未宣，得嚏则火欲出而不得出，因吊动作痛也。治法必须达肝气之郁，少佐以消痰分水之药，则随手奏功矣。

　　方用开痰饮：柴胡（一钱） 半夏（一钱） 甘草（一钱） 炒栀子（一钱） 陈皮（一钱） 薄荷（一钱） 枳壳（三分） 苍术（二钱） 茯苓（五钱）

　　水煎服。二剂肝气之郁舒，四剂胁满之痛去，不必五剂。

　　此方专解肝郁，郁舒火散，自不下克脾胃之土，上引痰涎之闭矣。宁尚有水停胁下，以增痛满者哉。

　　此症可用疏痰汤：白芍 茯神（各五钱） 甘草 神曲 半夏（各一钱）

　　水煎服。

　　人有水泛为痰，涎如清水，入水即化，人亦不知为肾中之痰，岂知肾寒而精变为痰乎。

　　夫各经之痰，皆外水入而化痰，惟肾中之痰乃内水所成，故心肝脾肺之痰，可以用攻，而独治肾中之痰，必须用纯补之药，不可少间攻痰之味。盖肾中之痰，乃纯阴之水也，阴火非阳火不能摄。阳火者，水中之火也。阴水泛而火微，阳水旺而火伏，大补其水中之火，不必降痰而痰自降矣。

　　方用八味地黄汤：熟地（一两） 山药（五钱） 山茱萸（五钱） 泽泻（三钱） 丹皮（三钱） 茯苓（一两） 肉桂（二钱） 附子（一钱）

　　水煎服。一剂水泛为痰者立时即消。

　　天下治痰之捷效，未有胜于此方者也。然亦止可治肾寒而痰泛者，不可执此方以概治痰也。盖痰非肾泛，则痰为外邪，何可以治内痰者移而治外痰乎。惟真正是肾水上泛者，用此方实效应如响，然亦必须多用茯苓与熟地之分两相同，则肾水归源，而上、中、下三焦之湿气尽行消化，始无伏留之弊。万勿执定仲景夫子原方，谓茯苓不可多用，故又表而出之。

　　此症用复阴丹亦妙。

　　熟地（一两） 山茱萸（五钱） 芡实 山药（各一两） 肉桂（一钱）

　　水煎服。

　　人有吐痰纯是白沫，咳嗽不已，日轻夜重，人以为肺火之痰也，谁知肾热而火沸为痰乎。此等之痰，乃阴虚火动，大约成痨瘵者居多，即古之所谓吐白血也。其痰一似蟹涎，吐之不已，必色变如绿涕之色，即痨瘵之已成，而不可救疗者也。然而痨瘵而吐白沫，是肾绝之痰也。亦有未成痨瘵，与阴虚之火初动，而即成此痰，与痨瘵已成者尚有分别，何可置之不救。世人一味治痰，绝不识治肾中之阴，不变成痨瘵而不止。夫火沸为痰者，成于肾火之太旺，由于水衰之极也。肾可补不可泻，补肾水之衰，即所以泻肾火之旺，故用补阴之药以制阳，不可用泻阳之品以救阴也。倘见其肾火之旺，而轻用黄柏、知母，毋论火不可以骤息，痰不可以遽消，且击动其火，以变为痨瘵者比比也。治法但补水以逐痰，则痰消于乌有矣。

　　方用定沸汤：熟地（二两） 山茱萸（一两） 麦冬（一两） 北五味（二钱） 茯苓（一两） 山药（一两） 玄参（一两） 白芥子（三钱）

　　水煎服。连服二剂，火沸之痰不知其何以去也。此方宜连服十剂，不可见二剂之效，便撤饮不服。

　　盖火沸之痰，实本于阴虚，而阴虚之火，非多服补阴之药，则阴不能大长，火不能急散也。病者以此方为续命之汤，医者以此方为夺命之剂，幸勿轻弃之也。

　　此症用归沫汤亦大妙。

　　熟地（二两） 山萸肉 玄参（各一两） 天冬 女贞子 生地 百合（各三钱） 款冬花（一钱）

　　水煎服。

　　人有偶感风邪，鼻塞咳嗽，吐痰黄浊，人以为痰塞胸膈也，法宜吐，谁知风邪塞于肺经乎。夫邪在肺，古人亦有用吐而效者，以肺气闭塞，谓吐中有发散之义也。然必大满大实之症始可用吐，如瓜蒂散涌出其痰是也。若鼻塞咳嗽，吐痰黄浊，非大满大实可比，何必用吐法哉。且不宜吐而吐，必有损伤胃气之忧，胃气伤而肺气亦伤。肺胃两伤，旧疾虽去，而新痰复生，一吐不已而再，再吐不已而三，必变为不可治之症矣。故毋论虚人不可吐，即实人亦不可轻吐，以吐后必须守戒，五脏反复而气未易复，一犯戒而变症蜂起也。况肺邪闭塞之痰，亦易于表散。盖肺气闭塞于风邪。非闭塞于痰也。散其邪而肺气自通，肺气通而痰自化，王道原自平平，尚吐者霸道也。霸道可间用，不可常用，慎勿谓吐法神于表散，而尽用吐方用散痰汤：桔梗（三钱） 紫苏（二钱） 黄芩（一钱） 麦冬（五钱） 半夏（二钱） 甘草（一钱） 陈皮（一钱） 茯苓（三钱）

　　水煎服一剂鼻塞通，二剂咳嗽止，三剂痰浊化，四剂全愈。

　　此方名为散痰，其实散肺之邪也。

　　此症用二紫汤亦效。

　　紫苏叶 紫菀（各一钱） 桔梗（二钱） 甘草 枳壳 黄芩（各一钱） 天花粉（三钱）

　　水煎服。

　　人有寒气入胃，结成寒痰，日日呕吐，人以为寒痰在胃，谁知是胃气之虚，而寒结为痰乎。凡人胃气旺，则水谷入而化精，原不生痰。惟胃气虚，仅能消谷，不能消水，则水积而为痰矣。然而胃虚者，火气之衰也。火旺则土旺，火衰则土衰，土衰不能制水，故不变精而变痰也。夫胃土自寒，尚且水变为痰，况外寒又侵胃乎。内外之寒合，自然痰涎日多，下不能化，必至上涌而吐矣。祛寒其可缓乎，惟是祛胃土之寒，必须补心火之旺，火旺土坚，何痰不化哉。

　　方用六君子汤加味治之。

　　人参（三钱） 白术（五钱） 茯苓（三钱） 陈皮（一钱） 甘草（三分） 半夏（一钱） 肉桂（二钱）

　　水煎服。

　　六君子汤原是补脾胃之圣药。胃病而治脾者，脾胃为表里，脾健而胃更健也。肉桂上补心火，而下尤补肾火也，心火旺而胃温，肾火旺而脾热，脾胃两热，寒痰有不立消者哉。

　　此症用加味参术苓附汤亦甚效。

　　人参（一钱） 白术（三钱） 茯苓（三钱） 附子（二分） 神曲（一钱） 麦芽（一钱） 白芥子（三钱）

　　水煎服。

　　人有热气入胃，火郁成痰，痰色黄秽，败浊不堪，人以为热痰作祟，谁知是胃火之未消乎。夫胃本属土，胃火之盛，由于胃土之衰也。胃土衰而外热犯之，似与胃相宜，何以反化为痰乎。盖胃土既虚，则水谷之入不能生津以润土，而土气太干，必索外水以相救，水多火胜，而不相化，胃土抑郁而不伸，胃火亦搏结而不发，痰何能消，必变为黄秽败浊之色矣。

　　然则治法不必治痰，补胃气之虚，少加散火抒郁之味，则胃土复强，消痰更易。

　　方用疏土汤：白术（三钱） 茯苓（五钱） 干葛（五分） 人参（一钱） 甘草（三分） 陈皮（五分） 天花粉（三钱） 竹叶（三十片） 甘菊（二钱） 柴胡（五分）

　　水煎服。一剂胃郁解，二剂胃火散，三剂胃痰消，四剂全愈。

　　此方补胃重而泻火轻，以郁火之痰原未常大旺也。故补胃而火可散，散火而郁自解，况方中原有葛根、柴胡以解其郁乎，郁开痰豁，必至之势也。

　　此症亦可用玄石花粉散：石膏（二钱） 白术（三钱） 茯苓（五钱） 天花粉 玄参（各三钱）

　　水煎服。

　　人有感雨露之湿，或墙垣土房之湿，以致湿变为痰，成为痰饮。肢节酸痛，背心作疼，脐下有悸，人以为湿痰成病，谁知是脾气之湿，湿以助湿乎。夫脾最恶湿，必得肾火以燥之，则汗泥之土，始成膏壤，水入脾中，散精而无留伏之害，惟肾火衰微，不能生脾土，而脾土愈湿，土湿自易成痰，又加天地之水气，两相感召，则湿以添湿，痰更添痰矣。治法补肾火以生土，补火之药，仍于补脾之中用之，则火无亢炎之祸，土有健顺之宜。

　　方用五苓散治之：白术（一两） 猪苓（三钱） 泽泻（二钱） 茯苓（一两） 肉桂（二钱） 半夏（三钱）

　　水煎服。一剂脐下之悸除，二剂肢节、背心之疼痛止，三剂痰饮尽消，四剂全愈。

　　五苓散乃利水之神剂也。肉桂温命门之火，更能引湿痰化水，尽趋于膀胱而出。尚恐旧痰已化，而新痰又生，故加入半夏以消之，助苓、术之醒脾，尤能奏健土之功也。土生火中，火旺土内，一方而火土两安，脾肾兼补，此五苓散之功也。

　　此症用制涎汤亦效。

　　茯苓 薏仁 白术 山药（各五钱） 肉桂（一钱） 半夏（二钱）

　　水煎服。

　　人有阴虚枯槁，肺气困乏，嗌塞喉干，咯痰动嗽，此肺气之燥也。夫肺之燥，必非一日，夏伤于热，秋必病燥。肺属金，而金最畏火，夏火炎炎，肺金不能敌火气之克耳。但金既畏火克，即宜发燥，何待火退金旺之时反现燥象。不知金畏火刑，而金尚出其肺中之液，犹可以敌火气之炎，迨火令既过，金无所畏，不足之气形焉，转难济肺气之乏，势必求外水以止渴。然而外水止可入胃，终不可以入肺，且肺气既燥，肺难自顾，何能下生肾水，乃肾中取给又不免，则燥且益燥，咳嗽吐痰之症生矣。治法似宜补脾胃，以生肺金矣。然健脾助胃之药，性多燥烈，以燥投燥，则肺中之津液未能遽生，反足以添其火炎。必须于润肺之中而大补其肾水，肾水足而肺金得养，子富而母自不贫也。且肺金之气，夜藏于肾，向因肾涸，力难迎肺金，以归藏于肾之内，肺乃取给于肾，而肾之水不足以供肺之用。肺乃半途而返，不忍入于肾子之宫，肾见肺金之燥，出其涸竭之水以济之。涸竭之水，水中有火也，肺不敢受，于是不变津而变痰。此痰也，肺未常欲其上升，无如上焦火旺，肺液干枯，不得不取资于痰，以暂救其嗌燥，故咯而升痰。迨痰既上升，而上焦之火，彼此相斗，嗽又生矣。

　　方用润燥饮：麦冬（一两） 熟地（一两） 苏子（一钱） 白芥子（二钱） 甘草（一钱） 桔梗（三钱） 天门冬（三钱） 山茱萸（五钱） 北五味（五分） 人参（一钱）

　　水煎服。二剂肺润，四剂肾润，十剂全愈。

　　此方用二冬以润肺，用熟地、茱萸以补肾，肺肾相通，加人参、五味以益气，气旺而津液尤易生也。又恐过于补肾，而不上走益肺，故加升提之味，使益肺多于益肾。尚虑用参以助燥，更入苏子、甘草使之调和于上焦之间，同白芥子以消膜膈之痰，又不动火以增燥，亦何致有痰嗽之患哉。

　　此症亦可用润稿汤治之。

　　熟地 麦冬 葳蕤（各一两） 甘草（五分） 百合（五钱） 贝母（一钱）

　　水煎服。

　　小儿痰气壅阻，窍隧不开，手足逆冷，有如风症，人以为慢脾风也，谁知是脾虚而痰盛乎。夫小儿以脾健为主，脾土不旺，则所食之水谷，尽变为痰。痰气既盛，则经络之间无非痰结，窍隧闭塞，气即不能展舒矣。脾主四肢，手足者，脾之所属也，脾气既不能展舒，何能运动夫手足乎，此逆冷之所以成，而非外风之中也。风性甚动而且急，使真有风入，则疾风豪雨，势不可当，安有迂缓舒徐者乎。无奈前人巧立名色，谓是慢惊之风，创造牛黄、犀角、蛇、蝎等药以疗之，遂至杀小儿如草菅，深可痛惜。使早用健脾之剂，少佐之以祛痰之药，则无儿不可活也。

　　方用健土开涎散：人参（五分） 茯苓（二钱） 陈皮（二分） 薏仁（二钱） 干姜（二分） 砂仁（一粒） 白术（二钱） 天花粉水煎服。一剂风定，二剂痰消，三剂全愈。

　　此方健土以消痰，与六君子汤不相上下。然六君子用半夏以消痰，未免有耗气之失，不若此方专利脾中之湿，又能通气温中，更胜于六君子也。倘执此方，概治小儿之痰，庶几全治者众矣。

　　此症用健运汤亦佳。

　　人参（一钱） 茯苓（三钱） 甘草 枳壳 苏叶 半夏（各三分） 益智仁（三粒） 白豆蔻（一粒）

　　水煎服。

　　人有老痰结成粘块，凝滞喉咙之间，欲咽不下，欲吐不能，人以为气不清，谁知是肝气之甚郁乎。此等之痰，必成黄秽之色。盖留于膜膈之上也，老人虚人最多。此痰非舒发肝木之气断然难消，然徒舒肝木之气，不大补肝中之血，则胁间之燥不能除，膜膈之痰亦不能化。然而肝中之血，肾水之所滋也，补肝必须补肾，而兼消痰。

　　方用润燥破痰汤：白芍（一两） 香附（一钱） 青黛（五分） 天花粉（二钱） 白芥子（二钱） 玄参（五钱） 茯苓（三钱） 山药（三钱）

　　水煎服。一剂痰易吐，二剂痰易咽矣。连服四剂而痰块开矣，再服四剂而老痰尽消。

　　此方肝肾两治，肝气宣而肝血养，则肝火不搏聚于胸中，自然老痰不凝滞于胁内。惟是老痰最难速化，此方必须多用，但不可责其近功耳。

　　此症用宽膜汤亦效。

　　白芍（三钱） 枳壳（三分） 甘草（五分） 神曲（三钱） 白芥子（三钱） 炒栀子（一钱） 白术（二钱） 郁金（一钱）

　　水煎服。

　　人有痰在膈上，大满大实，气塞不能伸，药祛而不得下，人以为邪在上也，谁知是邪在下乎。夫上病宜疗下，何以古人用上治吐法而能愈乎。此亦一时权宜之法，非可常用之道。

　　世人遵张子和之教，一见满实之症，便用吐药，谁知尽可不吐哉。凡见满实之症，下之自愈。但下不同耳。下之者，乃祛入胃中，非祛入肠中也。痰涎上壅于膈，原是胃气之盛，而本于胃火之盛也。泻胃火之有余，自然现胃气之不足，胃气无满实之象，膈中满实，安能重满重实耶。势必痰气顿消，尽落于胃中矣。何必涌痰上吐，损伤胃气，使五脏之尽反复哉。

　　方用降痰舒膈汤：石膏（三钱） 天花粉（三钱） 浓朴（一钱） 枳壳（一钱） 半夏（一钱） 茯苓（五钱） 益智仁（五分）

　　水煎服。一剂满实平，二剂满实尽除，痰亦尽下。

　　此方泻胃火而降痰，实有奇功。虽其性亦迅烈不平，然胜于吐法实多也。世人欲用吐法者，先用此方，不效后再用吐药，有益于生命无穷，幸勿哂医学平庸，谓用药之胆怯也。

　　此症亦可用伸膈汤治之。

　　栝蒌（三钱） 半夏（三钱） 枳壳（一钱） 甘草（一钱）

　　水煎服。

　　人有遍身俱长大小之块，累累不一，人以为痰块也，谁知是气之不行，而痰因结之而不散乎。夫怪病多生于痰，身中长块，亦怪病之一也。然而痰生块结，必有其故。盖痰之生本于湿，块之结成于火，故无湿不能生痰，而无痰不能成块。第痰之生也。虽生于湿，块之成也，虽成于火，苟气旺而湿又何留，湿苟不留，火又何从而起，是消块不必去火，惟在于消痰，亦不必全消夫痰，又在亟补其气，盖气旺则痰消，痰消则块亦消也。

　　方用二陈汤加味治之。

　　人参（三钱） 茯苓（三钱） 白术（五钱） 陈皮（二钱） 半夏（三钱） 白芥子（三钱） 姜炒黄连（五分）

　　水煎服。十剂消半，三十剂全消。

　　此方本消痰之圣药，亦消块之神剂，块成于痰，消痰即所以消块也。

　　此症亦可用矾石消垒散。

　　泽泻 半夏（各三钱） 茯神 白术（各五钱） 薏仁（一两） 附子（二分） 人参（二钱） 甘草（五分）

　　白矾（一钱） 黄连（三分）

　　水煎服。十剂自消。

　　人有性喜食酸，因多食青梅，得痰饮之病。日间胸膈中如刀之刺，至晚而胸膈痛止，膝KT大痛，人以为胃中之寒，谁知痰饮随气升降而作痛乎。夫痰在上宜吐，痰在中宜消，在下宜降。今痰饮在胸膈之间，是痰在上焦也。不可用消痰，降痰之法，必当用吐药吐之。惟是吐痰必伤其气，毋论大吐之后，使脏腑反复，多伤胃气。而多食酸味之人，则肝木必旺，而恣肆其横逆之势，以伤中州之土矣。土伤则胃气更损，虽久积之痰顿失，新长之痰安保其不再聚乎。治法于吐中而仍行其补胃、平肝之法，使痰去而正又不亏之为得也。（症伤于酸，必用吐法以开之也，乃吐不伤经，尤善用吐也。

　　方用：参芦（一两） 瓜蒂（七枚） 白芍（一两） 白芥子（一两） 竹沥（二合）

　　水煎服。一剂必大吐，尽去其痰，其痛如失。然后用二陈汤调理，不再痛。

　　前方名为倒痰汤，用参芦以扶胃土，用白芍以平肝木，用白芥子、竹沥共入于瓜蒂之中，吐痰即用消痰之药，使余痰尽化，旧痰去而新痰不生，得治痰之益，又绝其伤气之忧也。

　　此症用蒌苏饮亦佳。

　　栝蒌（三钱） 甘草（一钱） 半夏（三钱） 苏叶（三钱） 竹沥（一合） 陈皮（一钱）

　　水煎服。

　　人有偶食难化之物，忽然动惊，因而饮食减少，形体憔悴，面色黄瘦，颠寒作热，数载不愈，人以为劳瘵之症也，谁知痰裹其食而不化乎。夫伤食之病，未有手按之而不痛者，况痰裹其食，其痛尤甚，何以经岁、经年而人未知也。且食至岁月之久，宜当消化，何久留在腹乎。不知食因惊而留于腹者，食存于两胁之旁，外有肋骨护之，手按痛处不能及也。食因痰裹，痰既不消，食亦不化，故有留中数载，仍为旧物，人所未知也。两胁之地，乃肝木之位，痰食积于中，自生如疟之症，发寒发热，状似劳瘵，以劳瘵治之，则惊气不解，而痰食如故，病何能愈哉。治法开其惊，降其痰食，数载之病一朝可去。

　　方用释惊汤治之。

　　白芍（一两） 当归（五钱） 青木香（三钱） 大黄（三钱） 枳实（一钱） 白芥子（三钱） 茯苓（三钱） 枳壳（一钱） 甘草（五分） 麦芽（一钱） 山楂（十粒）

　　水煎服。一剂而痰食尽下，不必再剂。

　　此方消痰降食，专走于两胁之间，开其惊气，故奏功如神耳。

　　此症用易消散亦效。

　　山楂（三钱） 麦芽（三钱） 白术（一两） 鳖甲（一两） 茯苓（三钱） 半夏（三钱） 附子（一片）

　　水煎服。

　　卷之十

　　鹤膝门（二则）

　　人有足胫渐细，足膝渐大，骨中酸疼，身渐瘦弱，人以为鹤膝之风，谁知水湿之入骨乎。

　　夫骨最坚硬，湿邪似难深入，何竟入于膝乎？此因立而行房所成也。凡人行房，必劳其筋骨，至于精泄之后，则髓必空虚，髓空则骨空，邪即乘其虚空而直入矣。若膝则筋骨联接之处，骨静而膝动，动能变而静不能变也。不变者形消，能变者形大。但其病虽成于肾精之虚，而治病断不可单治其肾，因所犯者湿耳。湿乃阴邪，阴邪必须以阳气祛之。肾之精，阴水也。补精则精旺，阴与阴合，阴无争战之机，不战而邪何能去？故不当补精而当补气。方用蒸膝汤：生黄 （八两） 金钗石斛（二两） 薏仁（二两） 肉桂（三钱）水煎二碗，先服一碗，即拥被而卧，觉身中有汗意，再服第二碗，必两足如火之热，切戒不可坐起，任其出汗，至汗出到涌泉之下，始可缓缓去被，否则万万不可去也。一剂病去大半，再剂病全愈。

　　此方补气未免太峻，然气不旺不能周遍于一身，虽用利湿健膝之药，终不能透入于邪所犯之处，而祛出之也。第大补其气，而不加肉桂之辛热，则寒湿裹住于膝中，亦不能斩关直入于骨髓而大发其汗也。至于绝不治风者，以此病原无风也。若作风治，愈耗其气，安得取效哉。

　　此症用加味 桂汤亦妙。

　　黄 （三两） 肉桂（三钱） 破故纸（二钱） 牛膝（三钱）水煎服。服必有大汗如雨，二服愈。

　　鹤膝之症有二，一本于水湿之入骨，一本于风湿之入骨也。则条乃言水湿入骨，未言风湿入骨之症。大约水湿之病，骨重难移：风湿之症，骨轻可走，至于酸痛则一也。虽然酸痛亦有微别，水湿之痛在一处而不迁，风湿之痛移来移去而无定。治法不可徒治风湿也，用散膝汤治之。

　　黄 （五两） 防风（三钱） 肉桂（五钱） 茯苓（一两）水煎服。服后亦拥被而卧，听其出汗，不必惊惶，汗出愈多，去病愈速。

　　夫黄 原畏防风，得防风而功更大。吾多用黄 ，正恐人之难受，加入防风，能于补中以行其气。得肉桂之辛散，引入阳气，直达于至阴之中。又得茯苓共入膀胱，利水湿之邪，内外兼攻，内既利水而外又出汗，何风湿之不解哉。惟是大汗淋漓，人恐有亡阳之惧，谁知用散药以出汗，若为可虑，今用黄 补气以出汗，乃发邪汗而非损正汗也。邪汗能亡阳，正汗反能益阳耳，所以二剂而收全功也。

　　此症用薏术防桑汤亦效。

　　防风（三钱） 桑叶（二两） 陈皮（一钱） 破故纸（二钱） 薏仁（一两） 白术（一两）水煎服。亦必出大汗而愈，只消一剂也。

　　卷之十

　　疠风门（二则）

　　人有头面身体先见红斑，后渐渐皮破流水成疮，以致须眉尽落，遍身腐烂，臭秽不堪，人以为大麻风也，谁知是火毒结成之病乎。大麻风之病，南粤甚多，以其地长蛇虫，热毒之气裹住于皮肤之间，湿蒸之气又藏遏于肌骨之内，故内外交迫，蕴结不能遽宣，反致由斑而破，由破而腐也。此系最恶之病，不特南粤多生此病也。盖毒瓦斯何地蔑有，湿热乃天地所成，正不可分南北也。治法必以解毒为先。然而近人元气虚者甚众，徒泻其毒，未必不先损其正，惟是补正又恐引邪入内，要当于补中散邪为妙。方用散疠汤：苍术（三钱） 熟地（一两） 玄参（一两） 苍耳子（三钱） 车前子（二钱） 金银花（二两） 薏仁（五钱）水煎服。连服十剂可半愈也。再服十剂，必全愈。

　　此方补肾健脾，又有散风、去湿、化毒之品，则攻补兼施，正旺而邪退也。倘纯用寒凉，或全用风药，鲜有奏功者矣。

　　此症用黄金汤亦效。

　　大黄（五钱） 金银花（半斤）水煎汁三碗，分作三次服，一日服完，必然大泻恶粪，后单用金银花三两，连服十日全愈。

　　人有生大麻风者，不必尽在两粤之中，往往居于两粤之外而亦生者，人以火毒之入身也，谁知感酒湿之毒而成之者乎。夫酒气熏蒸，最能害人，或卧于酒槽之上，或坐于酒缸之边，皆能成病，大约多得之行房之后。盖行房泄精，则毛窍尽开，酒气易中，其病与大麻风无异。但两粤之病，必相传染于家人、父子之间，独感酒毒而成者，止在本人，而他人无恙也。治法虽泻火毒，仍须兼化酒毒为妙。方用解疠神丹：茯苓（三钱） 白术（五钱） 薏仁（五钱） 黄连（一钱） 玄参（一两） 金银花（三两） 柞木枝（三钱）水煎服。连用十剂，未烂者可愈；已烂者，再服二十剂可愈也。

　　此方健脾去湿，化毒解酒，正气无伤，邪气易退，倘认疠风纯是火毒，单用祛毒、泻火之味，置酒湿于不问，非善治之法也。然酒湿之毒，何以别之？闻酒香而生憎，饮美酝而添疼，此乃感酒毒而成者也。倘若闻酒香而流涎，饮美酝而作痒者，非感酒毒，乃感火毒也。

　　此疠成于酒毒，亦可用黄金汤加柞木枝五钱，照前服之，得泻而愈。

　　卷之十

　　遗尿门（三则）

　　人有夜卧遗尿者，其人畏寒喜热，面黄体怯，大便溏泄，小水必勤，人以为小肠之虚，谁知肾气之虚乎。夫肾与膀胱为表里，膀胱之开阖，乃肾主之也。盖膀胱奉令于肾，肾寒则膀胱自不尊肾之令，故肾不闭而膀胱亦不闭也。治法约肾之水而水寒，不若温肾之水而水缩也。方用温泉饮：白术（一两） 巴戟天（一两） 益智仁（三钱） 肉桂（一钱）水煎服。一剂即止遗，连服四剂，不再遗矣。

　　此方脾肾两补之法。肉桂温命门之寒，益智断膀胱之漏，且白术通腰脐之气，自然病与药宜。盖遗尿之病，虽成于肾寒，亦由腰脐之气不通，则水不走于小肠，而竟走于膀胱也。

　　通其腰脐之气，则水迂 其途，自走小肠。小肠与心为表里，而心气能摄之而不遽遗也。且白术又上能补心之气，心气虚则水泻，心气旺而水又难泻矣。心肾交而泉温，亦心肾交而泉缩矣。

　　此症可用萸术益桂汤治之。

　　山茱萸（五钱） 白术（一两） 肉桂（一钱） 益智仁（一钱）水煎服。

　　人有年老遗尿者，不必夜卧而遗也，虽日间不睡而自遗，较前症更重，此命门寒极不能制水也。夫老人孤阳，何至寒极而自遗乎？盖人有偏阴偏阳之分，阳旺则有阴虚火动之忧，阳衰则有阴冷水沉之患。少年时，过泄其精，水去而火又何存。水火必两相制者也，火无水制则火上炎，水无火制则水下泄。老人寒极而遗，正坐水中之无火耳。惟是补老人之火，必须于水中补之，以老人火衰，而水亦不能甚旺也。方用八味地黄汤：熟地（一两） 山茱萸（一两） 山药（五钱） 茯苓（二钱） 泽泻（一钱） 丹皮（一钱） 附子（一钱） 肉桂（一钱）水煎服。连服二剂，溺即止矣，服十日全愈。

　　约照此方分两，修合丸散，每日服一两，永不再遗。

　　八味地黄汤正水中补火之圣药。水中火旺，则肾中阳气自能通于小肠之内，下达于膀胱。

　　膀胱得肾之气，能开能阖，一奉令于肾，何敢私自开关，听水之自出乎？气化能出，即气化能闭也。惟是八味汤中，茯苓、泽泻过于利水，老人少似非宜，丹皮清骨中之热，遗尿之病助热而不可助寒，故皆略减其分量，以制桂附之横，斟酌得宜，愈见八味汤之妙。然此方但可加减，而不可去留，加减则奏功，去留则寡效也。

　　此症亦可用助老汤治之。

　　熟地（一两） 山茱萸（一两） 益智（一钱） 肉桂（二钱） 远志（一钱） 炒枣仁（五钱） 人参（三钱） 北五味（二钱）水煎服。

　　人有憎热喜寒，面红耳热，大便燥结，小便艰涩作痛，夜卧反至遗尿，人以为膀胱之热也，谁知是心火之炎亢乎。夫心与小肠为表里，心热而小肠亦热。然小肠主下行者也。因心火太盛，小肠之水不敢下行，反上走而顾心，及至夜卧，则心气趋于肾，小肠之水不能到肾，只可到膀胱，以膀胱与肾为表里，到膀胱即是到肾矣。然而膀胱见小肠之水，原欲趋肾，意不相合，且其火又盛，自能化气而外越，听其自行，全无约束，故遗尿而勿顾也。治法将泻膀胱，而膀胱无邪，将补膀胱，而膀胱又未损正。然则奈何？泻心火之有余，而遗尿自止矣。方用清心莲子饮加减治之。

　　茯苓（三钱） 麦冬（三钱） 竹叶（三十片） 莲子心（三钱） 黄连（二钱） 白芍（五钱） 陈皮（五分） 丹皮（二钱） 天门冬（三钱） 紫菀（一钱） 玄参（三钱）水煎服。一剂少利，再剂大利，三剂全愈。

　　此方专清心火，不去止小肠之水，盖此等遗尿，愈止而愈遗也。

　　此症亦可用加减逍遥散治之。

　　茯苓 白芍 当归 车前子（各五钱） 山药 丹皮（各三钱） 柴胡 黄连（各一钱）

　　人参（五分） 陈皮（三分） 甘草（五分）水煎服。

　　卷之十

　　脱肛门（二则）

　　人有脱肛者，一至大便，则直肠脱下，而不肯收，久则涩痛，人以为肠虚下陷也，谁知阳气之衰，不能升提乎。夫脱肛之症，半成于脾泄，泄多则亡阴，阴亡必至下坠，而气亦下陷，肠中湿热之污秽，反不能速去为快，于是用力虚努，过于用力，直肠随努而下矣。迨至湿热之邪已尽，脱肛之病已成，必须升提阳气，佐之去湿去热之剂。然而，提气非用补气之药则气不易升，补气不用润肠之味则肛无难脱，要在兼用之为妙也。方用提肠汤：人参（三钱） 黄 （五钱） 当归（三钱） 白芍（一两） 升麻（一钱） 茯苓（三钱） 槐米（一钱） 薏仁（五钱）

　　水煎服。连服四剂，肛肠渐升而入。再服四剂，不再脱。

　　此方补气以升提，则气举于上焦，一身之滞气自散。润肠则肠滑，湿热自行矣。

　　此症亦可用加味补血汤：黄 当归（各五钱） 升麻（一钱） 北五味子（十粒）连服十剂全愈。

　　人有不必大便而脱肛者，疼痛非常，人以为气虚下陷也，谁知大肠之火奔迫而出之乎。

　　夫大肠属金，原属于肺，肺与大肠为表里，休戚相关。大肠不胜火气之炎烧，不得已欲求救于肺，而肺居膈上，远不可救，乃下走肛门，聊为避火之计。肛门既属于肺，大肠畏火，岂肛门独不畏火耶。况魄门与大肠，既有同气之好，祸难相救，宁忍坐弃，故以己之地方甘心让客，而己身越境，以避其气，此肛门、直肠所以脱出于粪门之外也。疼痛者，火焚被创，无水以养，故干燥而益疼也。此等之病，用升提之法，全然不效，反增其苦楚。盖升提之药，多是阳分之品，阳旺则阴虚，阴虚则火益胜，安有取效之日哉。治法宜急泻其肠中之火，火息而金自出矣。然而大肠之火不生于大肠也。胃火盛而大肠之火亦盛，肾水干而大肠之水亦干，单治大肠之火，而不泻胃中之火，单治大肠之水，而不益肾中之水，则大肠之水不生，而大肠之火亦不息，何以使大肠之气返于腹中，肛门之肠归于肠内哉？方用归肠汤：玄参（一两） 石膏（三钱） 熟地（一两） 丹皮（三钱） 当归（三钱） 地榆（三钱） 槐花（二钱） 荆芥（炒黑，三钱）水煎服。一剂痛安，再剂肠升，三剂全愈。

　　此方胃肾同治，兼去清大肠之火。水源不断，则火气自消，有不急返者乎。客去而主归，此必然之理也。

　　此症用榆地玄归汤亦效。

　　地榆（三钱） 当归（一两） 玄参（一两） 生地（一两）水煎服。连用十剂全愈。

　　卷之十

　　强阳不倒门（二则）

　　人有终日举阳，绝不肯倒，然一与女合，又立时泄精，精泄之后，随又兴起，人以为命门之火，谁知阴衰之极乎。夫阴阳原两相平者也。无阳则阴脱而精泄，无阴则阳孤而势举，二者皆能杀人。彼此相较，阴脱之症骤而死，阳孤之病缓而死。似乎骤而死者难治，缓而死者易医。而孰知阴脱之症，其阳不绝，补阳可以摄阴；阳孤之病，其阴已涸，补阴难以制阳。盖阳生阴甚速，阴接阳甚迟，故脱阴留阳者，往往可援，孤阳无阴者，每每不救耳。虽然阴根于阳，补阳而阴可生，安在阳不根阴，而补阴即不能生阳乎。使强阳不倒之人，尚有一线之阴在，则阴必可续而可生，阴既生矣，则阳不为孤阳，阴日旺而阳日平，谁谓非死里求生之妙法乎。方用平阳汤：玄参（三两） 山茱萸（一两） 沙参（二两） 地骨皮（一两） 丹皮（一两）水煎服。连服二剂，而阳不甚举矣。又服四剂，阳又少衰矣。再服四剂，阳平如故。

　　此方纯是补阴之药，更能凉其骨中之髓。又恐过于纯阴，与阳有格格不入之意，复加入山茱萸，阴中有阳也，使其引阴入阳，以制其太刚之气，真善于制刚也。倘见其火旺之极，妄用黄柏、知母以寒凉折之，毋论水不可以灭火，反激动其龙雷之怒，阴不能入于阳之中，阳反离夫阴之外，有不至于死亡而不可得也。

　　此症亦可用济阳汤治之。

　　熟地（二两） 玄参 麦冬 沙参（各一两）久服自安。

　　人有终日操心，勤于诵读，作文之时，刻苦搜索，及至入房，又复鼓勇酣战，遂至阳举不倒，胸中烦躁，口中作渴，两目红肿，饮之以水不解，人以为阳旺之极，谁知心肾二火之齐动乎。夫心肾无一刻不交，心交于肾，则肾火无飞腾之祸：肾交于心，则心火无亢烈之忧。若日劳其心，则心不交于肾；夜劳其肾，则肾亦不交于心。心肾不交，则水火无既济之好，觉一身上下，无非火气，于是心君失权，肾水无力，而命门之火与心包之火反相合而不相离，骨中髓动，髓海煎熬，肝中龙雷之火亦起而相应，三焦之火亦且附和，以助其炎上之势，火尽上升，阳无所寄，势不得不仍归于下，下又难藏，因走于宗筋阴器之间，阳乃作强而不可倒矣。此等之病，至危之症也，非迅解二火，阳何能倒。然解火又禁用寒凉以直折其火，盖二火乃虚火，而非实火。惟有引火归经，少用微寒之品，以退其浮游之火，则火自归源，而鲜决裂之虞。方用引火两安汤：玄参（一两） 麦冬（二两） 丹皮（五钱） 沙参（一两） 黄连（一钱） 肉桂（一钱）水煎服。一剂而火少衰，二剂而阳乃倒矣。连服四剂，而火乃定。减黄连、肉桂各用三分，再服数剂，两火不再动矣。

　　此方补阴以退阳，补阴之中又无腻重之味，得黄连、肉桂同用，以交心肾，心肾合而水气生，水气生而火自解。况玄参、麦冬、沙参又是退火之味，仍是补水之品，所以能退其浮游之火，解其亢阳之祸也。

　　此症亦可用加减济心丹：人参炒枣仁（各五钱） 熟地 玄参 麦冬 丹皮（各一两） 莲子心 茯苓（各三钱）

　　水煎服。四剂即安。

　　卷之十

　　发斑门（二则）

　　人有身不发热，胸胁之间发出红斑，不啻如绛云一片，人以为心火热极，谁知胃火之郁极乎。夫胃火本宜炎上，何郁滞不宣？盖风寒外束之也。火欲外出，遇寒遏抑之则火不得出而内藏。然而火蕴结于胃中，终不能藏之也，于是外现于皮肤，发红云之斑矣。此时以凉药逆投之，则拂其热之性，而变为狂；以热药治之，则助其火之势，而增其横。必须以风药和解之为得，又不可竟用风药也。大约火旺者水必衰，不补其水，仅散其火，则胃中燥热何以解氛，不得风而愈扬乎。诚于水中散其火，则火得水而有制，水佐风而息炎，斑且消灭于乌有，断不至发汗亡阳，以成不可救之症也。方用消红汤：干葛（二钱） 玄参（一两） 当归（一两） 芍药（五钱） 升麻（一钱） 生地（一两） 麦冬（一两） 甘草（一钱） 天花粉（二钱）水煎服。

　　此方补阴以制火，凉血以化斑，但用散而不用寒，但用和而不用战，自然郁宣而热减，水旺燥除，何斑之不尽消哉。

　　此症用散云汤亦神。

　　葛根（三钱） 青蒿（五钱） 生地（一两） 玄参（一两） 升麻（一钱） 贝母（三钱） 麦冬（五钱）水煎服。二剂愈。

　　人有满身发斑，非大块之红赤，不过细小之斑，密密排列，斑上皮肤时而作痒，时而作痛，人以肺火之盛也，谁知肺火之郁乎。盖肺主皮毛，肺气行而皮毛开，肺气郁而皮毛闭。其所以郁者，以心火刑金，外遇寒风之吹，肺火不得达于皮毛，而斑乃现矣。然则肺之生斑，仍是内热之故，治法仍宜泻火。然火郁于皮毛，不用解表，而骤用泻火之品，反能遏抑火气，不向外达反致内攻，势必至表症变为里症，尤可虞也。故必须散表之中，佐以消火，则散斑自速也。方用散斑饮：玄参（五钱） 升麻（二钱） 白芷（一钱） 荆芥（二钱） 甘草（一钱） 麦冬（五钱） 生地（一两） 黄连（一钱） 天花粉（三钱）水煎服。一剂斑消，二剂全消。

　　此方散多于清者，以清火则火愈郁，而气不宣，散风则风尽解，而火亦息也。

　　此症亦可用苏叶解斑汤：苏叶（三钱） 生地（三钱） 麦冬（五钱） 甘草（一钱） 桔梗（二钱） 升麻（一钱） 贝母（二钱） 当归（五钱）水煎服。二剂愈。

　　卷之十

　　火丹门（三则）

　　人有身热之后，其身不凉，遍身俱红紫之色，名曰火丹，人以为热在胸膈，谁知热在皮肤乎。夫火丹似与发斑相同，何分二名？不知二病热虽相同，而症实各异。

　　盖发斑者，红白相间也；火丹者，一身尽红也。发斑，热郁于内而发于外；火丹，热郁于外而趋于内。发于外者，有日散之机；趋于内者，有日深之势。故发斑之症轻，火丹之病重。然不知消火之法，轻者未必不变为重，苟知散郁之方，重者亦变为轻也。故治火丹之病，补其水之不足，散其火之有余，使火外出，不在内攻可也。方用消丹饮：玄参（三两） 升麻（二钱） 麦冬（一两） 桔梗（二钱） 生甘草（一钱）水煎服。一剂丹化，不必二剂。

　　此方用玄参解其浮游之火，以麦冬滋其肺金之气，用桔梗、升麻表散于毛窍之间，用甘草调和于脏腑、经络之内，引火外行，所以奏功神速耳。

　　此症亦可用防桔汤治之。

　　防风（一钱） 麦冬 玄参（各一两） 桔梗（三钱） 甘草（一钱） 天花粉（二钱） 黄芩（二钱）水煎服。一剂轻，二剂愈。

　　人有赤白游风，往来不定，小儿最多此症，似乎发斑，但发斑有一定之根，赤白游风无一定之色，人以为三焦之实火，谁知是胃火之郁热乎。夫胃火不郁，必有发汗亡阳之祸，正惟火郁不宣，则热不在外而在内矣。然而火盛自必由内达外，而外又不可遽达，于是或发于此而移于彼，或现乎白而改乎红，竟无有定象耳。论其治法，自宜以清热为主，而清热必须凉血。然血寒则凝滞不行，虽血能止火，而终难散火，必须行血以舒热耳。方用清火消丹汤：生地（一两） 丹皮（三钱） 甘草（一钱） 玄参（三钱） 牛膝（二钱） 赤芍（三钱） 荆芥（二钱） 天花粉（一钱）水煎服。连服二剂而丹消矣，再服二剂全愈。

　　此方凉血而兼行血，清火而并散火，既无大寒之虞，自无甚热之虑，郁易开而火易达矣。

　　此症用荆芥祛风汤治之。

　　荆芥（二钱） 甘草（一钱） 半夏（五分） 麦冬（五分） 当归（三钱） 白芍（三钱）水煎服。

　　人有满身发斑，色皆黄白，斑上有水流出，时而作疼，久之皮烂，人以为心肝二经之火，谁知脾肺之湿热乎。盖火丹原有二症，一赤火丹，一白火丹也。赤丹皮干，白丹皮湿，赤丹属心肝之火，白丹属脾肺之湿。然而热郁于皮毛，则赤白、干湿一也。夫湿从下受，其病宜在下体，何上身亦成黄白之丹乎？盖脾为肺之母，脾病子愿代母以受其苦，将湿气分散于皮毛，火热亦随之而外越，然而脾病，肺尚不至十分之切肤，所以湿热之邪，畏肺气之健，不敢径从皮毛而泄，反留恋于皮毛之中，而色乃外现黄白耳。治法利其水湿之气，解其火热之炎，仍从膀胱下走，皮毛正不必外逐也。

　　盖湿热之盛，原在脾不在肺，母逐其仇，子有不随之而共逐者乎。所以祛其脾之湿热，而肺中之湿热不逐自散。方用除湿逐丹汤：防风（三分） 苍术（三钱） 赤茯苓（五钱） 陈皮（五分） 浓朴（一钱） 猪苓（一钱） 山栀子（三钱） 甘草（三分） 白术（三钱） 薄桂（三分）水煎服。连饮数剂，丹退而愈。

　　此方利水多于散火者，以湿重难消，水消则火亦易消也。

　　此症用桑白分解散亦效。

　　薏仁（二两） 泽泻（三钱） 升麻（一钱） 天花粉（三钱） 桑白皮（三钱） 神曲（三钱）水煎服。

　　卷之十

　　离魂门（三则）

　　人有心肾两伤，一旦觉自己之身分而为两，他人未见，而已独见之，人以为离魂之症也，谁知心肾之不交乎。人身之心肾，无刻不交。心不交于肾，则梦不安；肾不交于心，则神发躁。然此犹心病而肾不病，肾病而心不病也。故梦虽不安，魂犹恋于心之中；神虽发躁，魂尚根据于肾之内，魂欲离而不能离也。惟心肾之两亏，则肾之精不能交于心，而心之液不能交于肾，而魂乃离矣。虽然魂藏于肝，未闻藏于心肾也。心肾亏而肝气未伤，则肝能藏魂，何便至于离哉？不知肝之母肾也，肝之子心也。肝居于心肾之间，肾亏则无水以生肝，而肝伤矣。心亏则无液以耗肝，而肝又伤矣。肝伤则血燥，血燥则魂不能藏，往来于心肾，母不能生，子不能养，魂安得不离哉。治法似宜大补其肝血，以引其魂之入肝矣。然而魂虽入肝，心肾未补，仍耗损肝木之气，魂即暂归而复离，必须兼补心肾之为得也。方用摄魂汤：生枣仁（五钱） 麦冬（一两） 熟地（一两） 白芍（一两） 当归（五钱） 山茱萸（五钱） 人参（一两） 茯神（五钱） 远志（二钱） 巴戟天（五钱） 柏子仁（三钱） 白芥子（二钱）水煎服。一剂而魂合为一矣。连服数剂，不再离也。

　　此方心肝肾兼治，肾水润而肝不燥，肝血旺而心不枯，心欲交于肾，而肝通其气，肾欲交于心，而肝导其津，自然魂定而神安，神安而目一，不至有歧视之分也。

　　此症用合魂丹亦可治。

　　人参（五钱） 茯神（三钱） 炒枣仁（一两） 熟地（二两） 莲子心（五钱） 巴戟天（一两）水煎服。一剂而魂合矣。

　　人有终日思想情人，杳不可见，以至梦魂交接，醒来又远隔天涯，日日相思，宵宵成梦，忽忽如失，遂觉身分为两，能知户外之事，人以为离魂之症，谁知心肝之气郁乎。夫肝本藏魂，气郁则肝气不宣，宜乎魂之不出矣。不知肝郁必至克脾，思想又必伤脾，脾土一伤，即不能输精于心肝之内，而心气必燥，肝又因郁而血干，无津以润心，则心更加燥，心燥则肝气不安，日欲出气以顾心，而情人不见，心中拂抑，愈动其郁，郁极火炎，而魂不愿藏于肝中，乃随火外出之为快。魂既外出，而躯壳未坏，故能回顾其身，视身为二也。治法必须舒肝气之郁，滋心气之燥，兼培其脾土，使土气得养生津，即能归魂矣。方用舒魂丹：人参（一两） 白芍（一两） 当归（五钱） 白术（五钱） 茯神（五钱） 麦冬（五钱） 丹砂末（一钱） 菖蒲（一钱） 柴胡（一钱） 郁金（一钱） 天花粉（一钱） 甘草（一钱）水煎服。一剂而魂定，二剂而身合为一矣。

　　此方心、脾、肝同治之法也，而舒肝为甚。病成于郁，解郁而神魂自定，然则舒魂丹即舒肝之丹也。

　　此症用归魂饮亦效。

　　白芍（二两） 人参（五钱） 贝母 香附（各三钱） 郁金（一钱）水煎服。二剂而魂归矣。

　　人有狂症初起，身在床上，能知户外之人，口中骂詈，嫌家人不出户迎入，人亦为离魂之病，谁知胃火犯心乎。夫心火本生胃土，有母子之谊，何故犯心，使心神之出外？不知胃土乃心之娇子也，胃弱则心火来凑于胃，胃强则心火反避夫胃矣。盖心火宁静，胃火沸腾，当胃火焚烧之时，胃且自身罔顾，安顾其父母乎？其犯上作乱，弑逆之事，往往不免，故心君姑息，宁下堂而走，以避胃火之焚烧，所以心神外出，成离魂之危病也。夫魂既离身，宜随出随死，何尚有一、二日之荀延？因心神虽出，而心气犹未绝耳。救法舍人参竹叶石膏汤别无二法。然必须大剂煎之，恣其酣饮，庶几可救，否则尚在生死之间也。

　　方中最宜多者，石膏也；其次必多用人参。大约石膏宜用二两，人参须用一两，兼而施之，实夺魂之妙药也。倘因循不用，或用此方畏首畏尾，少用石膏、人参，均无济于返魂也。

　　或谓多用石膏，少用人参，未为不可。嗟乎！定狂原止藉石膏之多，返魂非人参不可，盖魂已外越，一时回宫，心摇摇靡定，若不多用人参，何以安神，使之不再离耶？此人参之所以必当多用耳。

　　此症单用玄参三两，水煎服，二剂而魂不离也。

　　卷之十

　　疰夏门（二则）

　　人有时值夏令，便觉身体昏倦，四肢无力，朝朝思睡，全无精神，脚酸腿软，人以为疰夏之病，谁知肾水之亏乏乎。夫夏令火炎，全藉肾水之润，则五脏六腑得以灌注，不至有干燥之患。然而夏日正当水衰，人之肾水，未有全旺者也。凡人至夏，虽多困倦，但未若疰夏之甚。疰夏者，肾水亏乏，乃冬不藏精之故也。精不藏于冬，火难盛于夏，故困乏矣。虽然夏令火胜，多伤脾胃，人之困乏，自是脾胃之气衰弱故也。与肾水似乎无涉，讵知肾中无水，不能分润于脾胃，则脾胃水干，何能制外火之旺乎。火无水制，脾胃受火之刑，则脾胃无津，仅可自顾，势难转输于手足，四肢无力，精神倦怠，亦其宜也。治法必须健脾开胃为主。脾健胃开，则所用饮食，自然变化精微，以生肾水，又得补肾之药，以蒸动脾肾之气，则水土不相克而相生，何虑疰夏之病哉。方用胜夏丹：白术（二钱） 茯苓（二钱） 陈皮（三分） 人参（五分） 北五味子（三分） 熟地（五钱） 山茱萸（二钱） 神曲（三分） 白芥子（一钱） 山药（三钱） 芡实（三钱） 炒枣仁（一钱）水煎服。每日一剂，服十剂，精神焕发矣。再服十剂，身体健旺。

　　此方视之，若平平无奇，而轻重多寡，配合入妙，既无阳胜之虞，又无阴衰之弊，醒脾胃之气，生心肾之津，可久饵以取效，亦可近服以图功也。

　　此症用鼓神汤亦效。

　　熟地 麦冬（各五钱） 白芍 地骨皮 沙参（各二钱） 甘草 贝母（各三分） 人参神曲（各五分） 白术（三钱） 丹皮（一钱）水煎服。日服一剂，服一月，精神自旺，不困倦矣。

　　人有三伏之时，悠悠忽忽，懒用饮馔，气力全无，少贪美味，腹中闷胀，少遇风凉，大便作泻，人以为疰夏之病，谁知脾气之困乏乎。夫人之先天乃肾，后天乃脾也。脾气健，则所用饮食自化精微，足以供肾水之不足。苟或春冬之际，先伤脾土，则土衰难以化物，所用饮食势必停住于胃中，肾水无脾土之资生，则肾气更涸，何能分布于筋骨，此精神气力之倦乏也。似乎治法宜急补其脾矣，然脾土非肾火不生，肾火非肾水不长，故补脾者，必须补肾中之水火也。方用八味丸：熟地（八两） 山茱萸（四两） 山药（四两） 泽泻 丹皮 茯苓（各三两） 附子（一枚，甘草水制之） 肉桂（二两）蜜为丸。每日晚服八钱，服半月健饮，服一月饱闷除矣，服两月疰夏之病全愈。

　　夫肉桂补火，而六味丸则纯补水者也。补水之味多于补火，则火得水之益而不燥，土得火之利而不湿矣。此仍补先天以益后天之法也。

　　此症用健脾饮亦效。

　　白术 葳蕤（各五钱） 茯苓 山茱萸 白芍（各三钱） 人参（二钱） 甘草（五分）

　　当归 牛膝 麦冬（各三钱） 北五味（三分） 肉桂（一钱）水煎服。连服一月，精神自健。

　　卷之十

　　香港脚门（一则）

　　人两跗忽然红肿，因而发热，两胫俱浮，作疼作痛，人以为伤寒之病，谁知是香港脚之症乎。夫伤寒症中原有香港脚之门，然而香港脚非伤寒也。香港脚感染湿热，先从下受；伤寒感冒风寒，先从上受，故伤寒乃阳症，而香港脚乃阴病也。夫湿热下感，宜从下治，若用风药散之，湿邪反致上犯，以风药多阳升之药也。阳升阴邪，一至犯心即死，非阴变阳之谓也。所以治香港脚之病，断不可以伤寒法治之，宜下消其湿热，湿从下行，身热自解。方用消跗散：茯苓（一两） 茵陈（一钱） 防己（一钱） 炒栀子（一钱） 薏仁（一两） 泽泻（三钱） 木瓜（一钱）水煎服。一剂小便利，二剂身热解，再用二剂而脚肿消，再服二剂全愈。

　　此方利小便之水，使湿热之气尽从膀胱下泄，总有邪气，无不尽散，不必又去散邪也。

　　夫膀胱者，太阳之经也，风邪初入，多在膀胱，膀胱大利，邪又何居。况香港脚原无风邪，不过膀胱气壅，下不行而上发热。今治下而下通，上何不通之有。上下气通，身热自解，一用风药，则引阴湿而入于阳分，反成不可治之症矣。散邪之药，断断不可用也。是以香港脚之病，即生于冬月，尚不可用散邪之药，矧春、夏、秋之令哉。

　　此症用顺导汤亦佳。

　　茯苓 泽泻（各五钱） 肉桂（三分） 木瓜（一钱） 龙胆草（一钱） 车前子（三钱）水煎服。

　　卷之十

　　中邪门（六则）

　　人有无端见邪，口中大骂，以责自己，口吐顽涎，眼目上视，怒气勃勃，人不可犯，人以为中邪之病，谁知是中肝气之邪乎。夫邪各不同，大约不离五行者近是，而此病中邪，实中木气之邪也。但邪之中人，必乘人气之虚而入，倘人之肝气不虚，则木邪何从而入哉。故治木邪者，必须补正，正气旺而邪气难留也。虽然邪气甚旺，一味补正，则邪且格拒而不许入。须于补正之中佐之祛邪之味，则邪自退舍，而正气日旺，邪不必争战而暗散矣。

　　方用逐客汤：柴胡（二钱） 茯苓（五钱） 半夏（三钱） 白芍（一两） 炒栀子（三钱） 菖蒲（一钱） 枳壳（一钱） 神曲（三钱） 甘草（一钱） 白术（三钱） 白矾（二钱）水煎服。一剂神定，二剂怒平，三剂骂詈止，痰涎渐消，四剂全愈。

　　此方平肝气而泻火，补肝血而化痰，痰火既清，邪又何藏。况方中半是攻邪之药，木邪既旺，何敢争战乎，有弃之而去矣。

　　此症用定魂汤亦妙。

　　白芍（二两） 炒栀子（三钱） 甘草（一钱） 半夏（三钱） 肉桂（三分） 枳壳（一钱）水煎服。一剂而魂定矣。

　　人有猝然遇邪，一时卧倒，口吐痰涎，不能出声，发狂乱动，眼珠大红，面如火烧红色，发或上指，此中心气之邪也。夫心属火，邪中心，宜火邪之犯心也。然心君清净之宫，不可犯，邪一犯即死，断不能邪附于身，多延时日而不死者。此乃火邪犯膻中之府，非犯心君之脏也。第膻中为心君之相臣，邪入膻中，逼近于心，包络犯邪，心中惊战，谨闭其脏，何能颁发讨邪之令哉？为相臣者，惟恐贻害于心君，怒气填胸，上现于面，目尽裂，愤极而发乃上指，此邪激之使然也。虽然邪之入也，膻中招之，不治膻中之虚，而惟泻火邪，则正气愈亏，邪氛益旺，非治法之善也。方用助腑祛除汤：人参（五钱） 茯苓（三钱） 甘草（一钱） 生枣仁（三钱） 远志（二钱） 半夏（三钱） 黄连（二钱） 枳壳（一钱） 白薇（二钱） 白芥子（三钱）水煎服。二剂邪退。

　　此方助膻中之正气，益之泻火消痰之品，则邪不敌正，邪且自遁，消灭于无踪矣。

　　此症用凉心丹亦神。

　　人参 茯苓 丹参（各五钱） 黄连 半夏（各三钱） 吴茱萸（五分） 菖蒲（一钱） 生姜（五片） 麦冬（一两）水煎服。

　　二剂即安。

　　人有一时中邪，目见鬼神，口出胡言，或说刀斧砍伤，或言弓矢射中，满身疼痛，呼号不已，人亦以为中邪，谁知是中肺气之邪乎。夫肺属金，邪盛乘肺气之虚而入，自是金气之邪，其神必金甲将军，其鬼必 狞之状，或断头折臂，带血淋漓者有之，似乎邪从外入，非由内召也，然而肺藏魄者也，肺气一虚，魄且外游，魄属阴，与神鬼原为同类，其感召诸邪，尤易入体。且肺主皮毛，肺气虚，皮毛之窍尽开，邪乘空窍而入于腑，由腑而入于脏，又何难哉？故治此邪，必须治肺气也。但肺为娇脏，治肺之药，不能直入于肺，则攻邪之药，何能直达于肺乎。肺之所畏者，火也；肺之所喜者，土也。补其脾胃之土，则肺之正气自旺；泻其心经之火，则肺之邪气自衰，于补土、泻火之中，少佐以消痰、逐邪之味可也。方用助金祛邪丹：麦冬（一两） 茯苓（五钱） 黄连（五分） 苏叶（一钱） 桔梗（二钱） 甘草（一钱） 白术（三钱） 人参（一钱） 陈皮（一钱） 天花粉（三钱） 神曲（二钱）水煎服。一剂心清，二剂魄定，三剂邪散矣。

　　此方心、肺、脾、胃四经同治之法也。攻邪之中，不伤正气，所以正气既回，邪气即散矣。

　　此症用安魂散亦神。

　　桔梗（三钱） 甘草（一钱） 青黛（五钱） 百部（一钱） 山豆根（一钱） 人参（三钱） 茯苓（五钱） 天花粉（三钱）水煎服。一剂即安。

　　人有猝中邪气，眼目昏花，或见妇女之妖娆，或遇儿童之娇媚，两目注恋，彼此调笑，遂至心魂牵缠，谵语淫乱，低声自语，忽忽如失，皆谓中邪，然此邪乃肾气之水邪也。夫邪每乘人邪念而入，古人云：心正何惧邪侵。故正气未衰，则邪正两途，乌能相并，惟正气既虚，而邪念又起，是予邪以入门之机也。但肾有补无泻，今人之肾气无不虚者，肾虚宜正气亦虚矣。肾之有补无泻者，言肾之真阴，非言肾之正气。正气虚而邪火旺，邪火旺而邪气生，所以正气未漓者，虽真阴少亏，邪不能入。惟真阴大亏，正气又丧，邪始得而凭之。治法必须补肾之正气，邪气不必治也。盖攻肾中之邪，必损肾中之正，故攻邪之法，不在攻肾，而在攻胃，以胃为肾之关也。邪在肾之关门，而肾之正气，不能上通于心，故作郑声之语，捣其关门之邪，正所以救肾也。方用捣关救肾汤：人参（五钱） 白术（一两） 山药（一两） 芡实（五钱） 薏仁（一两） 白芥子（三钱） 泽泻（三钱） 半夏（三钱） 玄参（五钱） 知母（一钱） 浓朴（一钱）

　　水煎服。一剂痰涎消，二剂心魂定，三剂全愈。

　　此方治胃之邪，仍是治肾之药，双治之法也。或谓治肾不宜治胃，以胃在上而肾在下也，何以治胃而能愈？不知入肾之药，必先入胃后入于肾，故泻胃邪即所以泻肾邪也。

　　今兼治之，则二经之间，邪俱无藏身之地，是以不必多剂，即能奏功耳。

　　此症用益智助神汤亦效。

　　白术 熟地（各一两） 白芥子 天花粉炒黑 荆芥（各三钱） 山茱萸 巴戟天（各五钱）水煎服。四服全愈。

　　人有感邪气于一时，即狂呼大叫，见人则骂，大渴索饮，身体出汗，有似亡阳，然而亡阳之症，必然躁动，中邪之病，惟高声呼叫，而身卧于床，绝无有登高逾垣之事，听木声而大笑，聆人语而开颜，见天光而若畏，胆日色而如惊，人以为阳明之热病也，谁知是中土气之邪乎。夫脾胃属土，脾属阴，胃属阳，土邪多不正之气，故病兼阴阳，所以难治也。攻其阳而阴邪未去，必有逗遛之患；捣其阴而阳邪仍在，更多狂越之炎，必兼阴阳两治，邪始不敢停留耳。方用兼攻汤：石膏（五钱） 人参（三钱） 白术（一两） 浓朴（二钱） 天南星（三钱） 半夏（三钱） 陈皮（一钱） 麦冬（一两）水煎服。一剂神定，二剂神安，三剂全愈。

　　此方脾胃兼治，泻阳火以平胃，祛阴痰以养脾，脾胃气旺，则邪难侵正。人生以脾胃为主，土邪之相侵，以土附土也，何反称难治？不知正土之气，得邪土之气相间，则正土必崩，土之正气衰，以致土之邪气入，可不急补正气乎。故诸邪袭人，皆宜急补正气，而土邪尤宜补正。倘徒攻其邪，则十人十死，不可不戒也。

　　此症用培土饮治之亦神效。

　　人参（三钱） 白术（一两） 茯苓（五钱） 半夏（三钱） 附子（三分） 玄参（一两）水煎服。二剂愈。

　　人有为鬼魅所凭，经岁不愈，裸体瞠目，大诟且祛人，不使近医，药治之即倾于地，无可如何，人以为邪气之入心也，谁知是火热之在胃乎。夫胃火一发，多不可救，何鬼魅凭之，反不发狂乎？盖狂症乃自己发狂，非己不欲狂而代为之狂者也。代为之狂，仍是祟而非病也。第无祟者可以治狂，而有祟者治狂，而药不能入口，将奈何？夫狂病未有不胃热也，热病见水，未有不心快朵颐者也。吾用水以解热，即用水以定狂。方用轸水散：用蚯蚓数十条，捣烂投水中搅匀，少顷去泥。取此净水一大盆，放于病者之前，切不可劝其饮水，病者见之色喜，必自饮之而安卧，醒来狂定，祟亦去矣。

　　夫祟最喜洁而恶秽，蚯蚓入水则水秽矣。秽宜鬼魅之所恶，然而水则投病者之喜，病者欲自饮，祟不得而禁之也。蚯蚓解胃中之恶，又善清心，故入口爽然也。心清而热又解，祟又安能凭而复狂哉。

　　此症用解魅丹亦神效。

　　白矾（二钱） 甘草 藜芦（一钱）水煎。执病患灌之。一剂必大吐而愈，不可再剂也。

　　卷之十

　　中妖门（六则）

　　人有偶遇妖狐，岁久缠绵，不肯遽去，以致骨瘦形枯，与死为邻者，本难治疗，以妖狐惟盗人之精也。精为人生根本，根实先拨，仅存躯壳，安得久乎？虽然狐媚之盗人精者，必使人昏迷而后取，是乘人梦中窃之也。苟用药得宜，尚可接续，以梦中窃盗，肾根未漓也。若大补病患之精，仍为狐媚所取，漏卮又何能补？必须用内外兼治之法，狐媚可祛也。内治方名为断媚汤：巴戟天（一两） 人参（一两） 熟地（一两） 山茱萸（五钱） 茯苓（五钱）水煎服。日日一剂。

　　外治方名为却媚丹：花椒（一钱） 生附子（三分） 麝香（一分） 砂仁（三粒） 细辛（三分） 瓜蒂（三枚） 三柰（一钱）各为细末，用蜜调。男搽阴茎头上，并根下，女搽阴门内外，狐见之必大骂而去，不敢再犯。一连七日敷之，若来即敷，其迹自断，而断媚汤必须服一、二月也。

　　内治之药，不过补其心肾之亏，用外治方者，以狐媚迷人，先以唾送入人口，人咽其津，即刻昏迷，彼即乘人之迷，乃用舌战，人亦如梦非梦，听其口吮，乐甚而忘其泄精也。外治之药，皆狐媚所畏，吾即因其所恶而制之也。

　　此症用输精汤亦妙。

　　熟地（二两） 巴戟天（一两） 肉苁蓉 麦冬（各五钱） 北五味（一两）水煎服。

　　服后童便漱口即去。

　　人有感遇蛇妖，绸缪缒绻，数月之后，身体干枯，皮肤燥裂，宛如蛇皮之斑，此蛇祟也。蛇系至阴之物，能盗至阳之气。肺属气，肺气尽为蛇妖所吸，则肺气不能生津，津枯则肺无所养。皮毛者，肺之所主也，内既不能养肺，肺将何津以养皮毛乎？此燥裂如斑之形见也。治法必须补肺气之不足。然而补气益助邪之所喜，不若用解毒之药，入之健脾利水之中，则邪气易散，正气可回耳。方用逐蛇汤：白芷（一两） 白术（二两） 苍术（一两） 车前子（一两）水煎服。小便中必有黑气喷出，随溲而泄也。一连四服，则皮肤之斑少软。后以雄黄（二两） 白芷（二两）各研细末，滚水煮数沸，乘热熏洗之。如是者三日，斑乃尽消。仍服逐蛇汤，四剂而愈。愈后，再用四君子汤加味治之。

　　人参（三钱） 白术（一两） 生甘草（二钱） 茯苓（三钱） 麦冬（一两） 天门冬（五钱） 百合（一两） 沙参（五钱）水煎服。一月可复元也。否则，蛇毒虽解，羸弱之极恐变成痨瘵矣。或问服逐蛇汤，蛇妖禁不许服，奈何？不知蛇最惧者，白芷也。将前药在病患房中煎之，彼闻气而疾遁矣，何敢作祟乎。但煎药之时，不可令病患知道，备药之时，亦不可令一人知也，人苟不知，妖断断不觉耳。

　　此症用苍黄散亦神。

　　人参（三钱） 苍术 雄黄（各一两）煎汤沐浴，数日即止祟。

　　人有身体伶仃，有皮无肉，胸胁间长成鳞甲，然健饭如故，人以为与龙交也。然人与龙交，则其人身虽变成鳞甲，必然有肉。盖其人为龙所爱，岂有丧人性命之理。且人与龙交，龙必转与之精气，其人久且变龙，遇风雨而化去。盖龙寿万年，龙亦水中之仙也，人变为龙，即人化为水仙耳，安有仅存皮骨者乎。然则前症非龙交也，乃龙盗人之气，故肉尽消耳。虽然真气为龙所盗，则人宜死矣，何故犹存人世，而胸胁长成鳞甲耶。不知龙止吸人之气，不吸人之精，龙属阳而恶阴，人之精水属阴，故龙不食也。胸胁生鳞甲者，龙吸人之气，不能一口吞咽，呼吸之间，以龙气回冲，而龙涎偶沾濡于人之胸胁，遂至生长鳞甲耳。治法必须化龙之毒，大补其真气，则无气可以生气，无肉可以长肉也。方用解鳞丹：人参（三两） 白术（二两） 茯苓（一两） 生甘草（五钱） 肉桂（二钱） 白矾（二钱） 丹砂末（三钱） 麦冬（五钱） 当归（一两） 白芥子（三钱）水煎服。一剂鳞甲尽消，再剂气旺，减药之半，连服十剂，人之肉生，再服十剂全愈。

　　此方补气为君，少佐之白矾、丹砂，龙毒何以易消乎？盖白矾最能软坚而化痰，丹砂最化鱼龙之毒，二味入于补气之中，全无干碍，所以合用成功也。但丹砂必须同药共煎，切不可生用调服，盖丹砂生用无毒，熟用则有毒，取其以毒攻毒也。或问龙吸人之气，则人之阳气尽散，宜胃气消亡，不宜健饭如故，讵识胃为肾之关，肾精未丧，则肾火犹存，肾火上蒸，而胃火接续，胃气升腾，所以可救。倘胃气消索，虽有解鳞汤之奇，亦无可如何矣。

　　此症用增味补气汤亦神。

　　人参 当归（各一两） 黄 （二两） 苍术（三钱） 雄黄（一钱）水煎服。服十日而鳞甲隐矣，渐生肉也。

　　人有山林之间偶遇少妇，两情眷顾，遂与野合，泄精如注，倦极困卧，醒来少妇已失所在，玉茎微痛，明日大痛，三日之后，肿如黄瓜之样，人以为野合浪战之伤，谁知是花妖之毒哉。夫花木之精有何毒？不知树木岁久，始能成精，物经长久，未有无毒者。况花木经数千百年之后，其孔隙之间，安保无蛇虫所居，得日月之灵气，虽已成精，而毒瓦斯留存未化也。

　　虽然木气慈仁，花妖每不杀人，不过盗人精气，以图自化其身，不意孔隙之间，留毒尚在，以致玉茎肿痛。花木之精，不皆阴物，有化老人者，有化道士者，有化秀士者，不止化女人，以迷惑男子也。化女者，多使人玉茎肿痛，化男者，反无恙耳。所以老树成精，往往得妇人之精气，便能立变为人，或投胎夺舍而去。惟化女者，未免贻害男子，天所以恶其过，而使斩伐之也，故花妖每不能成人耳。

　　树妖与花妖均盗人精气，而树妖得成正果者，以其求道心切，又不坏人，天所以恕而成之也。倘树妖纯盗人精气，不死不休者，仍为天之所怒，非遭斧斤之厄，即遇霹雳之震耳。玉茎肿痛，妖再不至者，畏天耳。然人何以治之乎？方用安阴汤：生甘草（五钱） 茯苓（五钱） 蚯蚓（二条） 葱（二枝） 黄柏（三钱）水煎服。

　　一剂即消，不必再剂也，以渣再煎汤洗之。

　　此方用生甘草以解毒，用茯苓以利水，蚯蚓者，最善消肿，黄柏祛火，葱能发散，同群共济，引毒直走膀胱，从阴器而出，毒出而肿自化矣。

　　此症用麝柏丹外治亦佳。

　　炒黄柏（五钱） 麝香（一钱） 生甘草（一钱）各为细末，香油调搽，三日愈。

　　人有邂逅少艾，目挑心许，或投以佩带，勾以语言，遂至引入家门，两相配合，晨夕肆淫，形体消瘦。初不知其为山魈也，久则时隐时现，常去常来。彼必自称仙子，号曰真人，且能体病患所欲，饮馔金物等项，心思得之，立时猝至，皆可用之而无疑。惟是山魈来时，必欲人尽去其衣，裸体而战，不似他妖之喜掩饰也。此等之怪，甚于花木之妖，轻于狐狸之祟。盖狐狸盗人之精，不尽不止；山魈止吸人之气，适可而止也。

　　然而，狐狸之祟易祛，山魈之魅难遣，以山魈亦具神通，未便以草木之药治之也。夫山魈，阳妖耳，阳妖自必喜阳，而山魈则喜阴，故逢女则易合也。然其性最喜洁恶秽，裸体而战者，正恐女子之秽其体也。治法即以秽治之。方用善秽汤：犬肉（二两，先煮汤二碗） 入：人参（一两） 红铅纸（一片） 肉苁蓉（三钱二）

　　蚕沙（三钱） 鸡卵（二枚） 山羊血（一钱） 龙骨末（一钱） 秋石（一钱）水煎服。

　　山魈知煎此汤，必在房中大骂，须令人锣鼓喧天，大闹于房外，彼必大笑。然后以此汤灌病人之口，得饮一口，山魈知之，大笑而去。乘其去后，急以狗血涂病患之面，与下体不便之处。少顷，彼必再来，见此等形状，断必绝交，不再至也。此乘其好洁而乱之也。

　　此症用苍狗汤治之亦神。

　　苍术（一斤） 狗血（一斤，和在一处，水一斤，再和合一处，煎数沸，将病患身体遍擦，彼必大骂而去。所擦之人，亦将血水擦面，妖即不能暗击矣。但煎药之时，须在邻舍无人处煎之，妖不能知也。）

　　人有游于洲渚之间，或遇矮人，或见长老，须眉颁白，道貌可观，引至其家，谈心论性，时往时来，莫能踪迹，此有道之士、即是怪物，何必拒之。间有化秀士以斗风流，变妖姬以逞姣好，乃美言相挑，以珍物相赠，人为所惑，遂至野合，久之探战吸精，尽情纵欲，人逐之而不避，人骂之而生嗔，飞沙走石，坏屋倒庐，世多不识其怪，谁知是鱼鳖元龟之族哉。夫水族之怪，不能离水，何以登岸而作祟耶？不知凡物之偷生于世者，年至千岁，皆能变化为人。既能变化，有何陆之不可游行乎。千岁之物，往往出而迷人者，亦其慕道之心太切耳。盖人之气最灵，物得之可以入道。但其初，心亦不过欲窃人之灵气，未常有害人之念也，故天亦置而不问。迨既与人接，欲尽取之而后快。遂动杀人之心，于是作祟兴妖之事起，人始知是妖，而谋共逐之矣。治法又不同于祛他妖之法，以他妖生于陆内，鱼鳖元龟生于水耳。

　　方用：硫黄数两，研末，煎汤。遍洒于病患之室与病患之家房中，时时烧之，使气味充闾，彼必畏缩而不敢入。更用苍术一两，白术二两，煎汤，日与病患服之。更将二味之渣杂之硫黄，煮熏病患之衣服褥被，自此永绝其迹矣。

　　二术乃纯阳之气，妖闻之最恶，况加入硫黄相克之物，安得不畏避哉。

　　此症用远邪饼亦神。

　　胡椒（四两） 干姜（一斤） 炒苍术（一斤）各为末，取芦柴烧灰，和勾成饼，在房内焚饼熏之，三日即断迹矣。如无芦柴，用炭末亦妙。

　　卷之十

　　中毒门（十二则）

　　人有服砒霜之毒，疼痛欲死，苟不急救，必至腐肠烂胃，吐呕紫血而死。盖砒霜乃天生之石，未常经火 炼，何以毒至如此？不知砒霜生于南岳之山，钟南方之火毒，又经火气，则其气大热，毒而加热，则酷烈之极，安得不杀人耶。且其性又善走，下喉必升降于肠胃之上下，肠薄皮穿，人乃死矣。天下毒药之横，莫此为甚。救法必须吐出其毒。然而虽经吐出，不能尽出其毒，必须用解毒之味。世人往往用羊血以吐之，亦有能生之者。但初下喉之人可救，食之多时，久入胃中，则无益矣。我有一方，得之异人所传，久暂皆可救。方名救死丹：生甘草（二两） 瓜蒂（七个） 玄参（二两） 地榆（五钱）水煎服。一下喉即吐，再煎渣服之，又吐，砒霜之毒必然全解。

　　甘草最善解毒，得瓜蒂必上涌而吐，砒霜原能上升，故引之而尽出也。然而砒霜又善下行，得玄参、地榆最解大肠之火毒，砒之大毒从上而出，走下者不过余毒耳。又得玄参、地榆而解之，则上下共相解氛，毒何能施其燥烈之虐哉。况玄参、地榆俱是润中解毒，所以能制其酷也。大约此方用之十人中，断可救八人。惟服下不能吐者，此肠胃已坏，不可救矣，非药之无效也，幸人急救之可耳。倘药不及煎饮，于饭锅中煮前药汁灌之，庶不致因循失救也。

　　此症用苦参汤救之亦神妙。

　　苦参（二两），煎汤一碗，一气服之，即大吐而愈。

　　人有服断肠草者，初则胸前隐隐作疼，久则气不能通，及至腹痛，大小便俱不能出而死。

　　夫断肠草即钩吻也，至阴之物，状似黄精，但叶有毛钩子二个。此物最善闭气，犹能使血不行动，气血闭塞，故尔人死，非肠果能断也。闽广之间，多生此物。妇女小忿，往往短见，偷食觅死如饴，取其不大痛楚也。世亦以羊血灌之，得吐则生。然亦有服羊血不肯吐者，往往不救。不知断肠之草，杀人甚缓，苟用解毒通利之药，无不生者，不比砒毒酷烈。方用通肠解毒汤救之。

　　生甘草（一两） 大黄（一两） 金银花（一两）水煎服。一泻而愈，不必二剂。

　　此方用金银花、生甘草以解其毒，用大黄迅逐以通其气，毒解气通，断肠之草何能作祟哉。

　　此症用白矾汤亦神。

　　白芍（三两） 白矾（五钱） 当归 丹皮（各一两） 柴胡（三钱） 附子（一钱）

　　水煎服。一剂气通即愈。

　　人有食漏脯充饥，致胸膈饱满，上吐下泻，大肠如刀割疼痛，泻不可止而死者有之。夫漏脯，即隔宿之肉食，屋漏之水滴入而名之也。似乎无甚大害，何以成毒杀人？此言岁久之屋， 尘甚多，屋上必有蛇蝎行走，尘灰倒挂，系蜘蛛蛸 结成，无非毒物。天雨之水，顺流而下，凡毒瓦斯得水则化，然化于水中也。水人肉食之内，毒将何往，自然结于脯中而不化矣。

　　以毒物充饥，安得不变生不测哉。但世多食漏脯不死，又是何故？其屋必非岁久之屋，未曾经蛇竭行走故耳。食之虽不至死，病则断不能免，所以漏脯为太上所戒。倘人误食，疼痛吐泻，急用解毒之药，可以得生。方用化漏汤：山楂（三钱） 生甘草（五钱） 大黄（三钱） 浓朴（三钱） 白芷（二钱） 麦芽（二钱）水煎服。一剂毒尽出矣，二剂痛定，不必三剂。

　　此方消其肉食，则脯易变化，后以大黄推荡之，白芷、甘草从中解毒，则顺流利导，易于祛除也。

　　此症用 查汤妙。

　　荠 汁三大碗，用山楂肉三钱，神曲三钱，麦芽、生甘草各三钱，水一碗，连汁同煎，取二碗，顿服之，吐泻止即愈。

　　人有饮吞鸩酒，白眼朝天，身发寒颤，忽忽不知，如大醉之状，心中明白，但不能语言，至眼闭即死。夫鸩毒乃鸩鸟之粪，非鸩鸟之羽毛，亦非鹤顶之红冠也。鸩鸟羽毛与鹤顶红冠皆不能杀人，不过生病，惟鸩粪则毒。此鸟出于异国，异国之人，恐言鸟粪，则人必轻贱，故但名为鸩，以贵重之也。此鸟非蛇、蝎不食，故毒胜于孔雀之粪。孔雀之粪，冲酒饮之，有死有不死，鸩酒饮之，则无不死矣。盖鸩毒性热而功缓，善能闭人之气，所以饮之，人即不能语言。发寒颤者，心中热也。心脉通于眼中之大 ，心热则目必上视。眼闭而死者，心气绝而目乃闭也。幸其功缓可施救疗之法，无如世人未知，铎逢异人之传，何敢自隐。饮鸩酒者，倘眼未闭，虽三日内，用药尚可活，方用消鸩汤：金银花（八两，煎汤取汁二碗） 用：白矾（三钱） 寒水石（三钱） 菖蒲（二钱）

　　天花粉（三钱） 麦冬（五钱）再煎一碗灌之。一时辰后，眼不上视，口能出言。再用前一半，如前法煎饮，二剂而愈，断不死也。

　　嗟乎！鸩毒之杀人，医经并未有言及可以救疗者，世人服鸩毒亦绝少，似可不必传方。

　　然而人事何常，万一有误饮鸩酒者，以此方救之，实再生之丹也。

　　此症用加味连草汤亦可救。

　　黄连（三钱） 生甘草（一两） 菖蒲（一钱） 贝母（三钱） 生姜汁（半荼钟）

　　竹沥（半茶钟）水煎一碗，服之即解，不必二服，得吐犹愈之速也。

　　人有食鳖而腹痛欲死，往往有手足发青而亡者。夫鳖虽介属，本无大毒，然鳖之类多属化生，有蛇化者，有龟化者，有鱼化者。龟、鱼所化，俱能益人；惟蛇最毒，其鳖腹之下必有隐隐蛇皮之状，且其色大红，断不可食，食必杀人。人苟误食，腹必大痛，以毒瓦斯之攻肠也。手足发青者，手足属脾，毒中于脾，外现于手足也。治法不可解鳖之味，而仍当解蛇之毒。方用：白芷（三钱） 雄黄末（三钱） 山楂（一钱） 丹砂末（一钱） 枳实（一钱） 茯苓（五钱）水煎服。一剂疼痛止，二剂秽毒出矣，不必三剂。

　　此方白芷、雄黄俱是制蛇之药，而山楂、丹砂善化鱼肉之味，合而用之，则鳖毒易消。加入枳实、茯苓者，枳实最能去积，茯苓尤能利水，水族之物，毒随水化，更易于解散耳。

　　此症用驹溺汤甚神。

　　马尿（一碗） 生甘草（一两）水煎服。得吐即愈，不吐即再饮二煎，无不愈者。

　　人有道途之间，误服 汗之药，以致头重脚轻，口吐涎沫，眼瞪不语，此迷心之故也。

　　山东村店，最多此药。乘其一时心迷，以取财物。醒来多不记忆，恍恍惚惚，辨别不真。其药大约用天仙子为君，加入狐心等物，虽不至杀人，然久迷不醒，亦为可畏。世人以凉水解之，亦能少醒，但凉水入心，水停心下，倘系虚人，必变他症，非解法之善也。方用止迷汤：茯苓（五钱） 生甘草（三钱） 瓜蒂（七枚） 陈皮（五分）水煎服。即大吐而醒。

　　其从前情景，断不遗亡，不似凉水之解，如醉如痴也。

　　盖茯苓通其心，生甘草解其毒，陈皮清其痰，宽其中，又得瓜蒂上通，使药不停心，一吐，气清神朗，不至五脏反复也。或问 汗药必是痰迷心窍，宜用生姜以开之，何故不用？未审止迷汤中，可少投姜汁，否耶。不知 汗药中用天仙子居多，天仙子得姜而愈迷其心矣，故中毒者，断不可轻与姜汤，反致久迷耳。

　　此症用解 汤亦神效。

　　黄连 枳壳（各一钱） 天花粉 白芥子 神曲 人参（各三钱） 生甘草 栝蒌（各二钱） 茯神（五钱） 附子（一片）

　　水煎服。一剂即解。

　　人有游两粤之间，或与妇女交好，或与男子成仇，多下蛊毒于饮食之中，人食之则面目渐黄，饮食倦怠，或一年，或三载，无药解之，必至暴死。世传蛊毒，土人将各毒虫与蛇、竭等物投于缸中，听其彼此相食，食完止存一物，不死者，取之以为蛊母，此讹也。盖彼地别有蛊药，乃天生之毒也。土人治蛊，有方法可解，大约皆用矾石以化蛊，惟恐外人知之，故秘而不言。矾石清痰，又善化坚，蛊积于腹中，内必坚硬，外以痰包之。所以一物两用，奏功颇神。惟是人身柔弱者多，刚强者少，又得蛊毒结于胸腹之间，必然正气大虚，倘徒用矾石，不更虚其虚乎。必须于补气补血之中，而加用消痰化蛊之药，则有益无损，始称万全。方用破蛊全生汤：人参（一两） 茯苓（五钱） 当归（一两） 生甘草（三钱） 白矾（三钱） 半夏（三钱）水煎服。一剂胸腹爽，再剂胃气开，三剂蛊毒渐消于乌有矣。

　　此方补气血之亏，化痰涎之块。正气既旺，邪气自消，况有攻坚、消蛊之品，蛊何能再聚而不散哉。

　　此症用散蛊丸亦佳妙。

　　白矾入于鸭蛋内，火 为枯矾后用 茯苓（一斤） 白术（一斤） 枯矾（四两） 同为绝细末，米饮为丸。每日白滚水送下三钱，不须服完愈。

　　人有误食竹间之蕈，或轻吞树上之菌，遂至胸胀心疼，腹痛肠泻而死。夫蕈、菌之物，亦芝草之类。竹根、树柯生蕈、生菌者，以土之湿热也。其下必丛聚蛇、蝎、恶虫，其气上腾，蕈、菌得气，温而不寒，易于生发，故较他产更加肥壮，其味最美，而其气实毒也。方用解菌汤救之。

　　生甘草（二两） 白芷（三钱）水煎服。服后，乃用鹅翎扫其咽喉，引其上吐，必尽吐出而愈。即或已过胃中，鹅翎探引不吐，亦必腹疼下泻，可庆安全。

　　盖生甘草原是解毒之神品，又得白芷，最解蛇毒，相助同攻，自易下逐而尽消也。

　　此症用：白矾（五钱） 栝蒂（七枚）水煎服。非吐即泻而愈。

　　人有食牛、犬之肉，一时心痛，欲吐不能，欲泻不可，此毒结于心胃，不升不降也。论理亦宜用吐法，然亦有探吐之不应者。夫牛、犬乃资补精血之物，何以有毒？此必牛、犬抱病将死未死之时，又加束缚，以激动其怒气，毒结于皮肉心肝之间，人不知而食之，适当其处，故食而成病，重至暴亡也。治法消化其肉食，佐之以解毒之品，则胀闷一宽，即可不死。方用消肉化毒丹：山楂（三钱） 枳壳（一钱） 神曲（三钱） 雷丸（三钱） 浓朴（一钱） 大黄（三钱）水煎服。一剂而大下之，则犬、牛之肉尽消而出，不必二剂。

　　然此方乃下逐之神方，倘可上涌，不必用此。苟用吐法不效，急用此方，无不可救疗也。

　　此症用黄萝饮亦神效。

　　大黄 当归（各五钱） 山楂肉 萝卜子（各三钱） 枳壳 槟榔（各一钱） 柴胡（五分） 丹皮（二钱）水煎服。

　　人有一时短见，服盐卤之毒，必至口咸作渴，腹中疼痛，身蜷脚缩而死。夫盐能补肾，何便杀人？不知盐卤味苦，苦先入心，心遇盐卤，心气抑郁不通，盐卤见心不受，乃犯于肾，肾见其味苦，肾又不受，遂往来于心肾之间，心肾之气不交，而盐卤流入于肠，而不可救矣。

　　盖大小肠最恶盐卤，入之必缩小其肠而成结，肠结而气又不通，安得不蜷曲而死乎。治法必用甘以解之，方用：生甘草（三两）煎汤救之。如服卤未久，生甘草汤中加淡豆豉一两，同煎饮之，必吐。如服已久，生甘草汤中加入当归二两，同煎饮之，肠润未必皆死也。要在人活变耳。

　　此症亦可用归冬榆草汤救之。

　　生甘草（二两） 当归（一两） 麦冬（一两） 地榆（五钱）水煎服。

　　人有恣饮烧酒，大醉而死，其身体必腐烂臭秽。夫酒为大热之物，况烧酒纯阳无阴，尤为至热者乎。多饮过度，力不能胜，一时醉倒，热性发作，腐肠烂胃，往往不免。必须用井水频扑其心胸。解其头发，浸头于冷水之中，候温即易凉水，后用解炎化酒汤救之。

　　人参（一两） 柞木枝（二两） 黄连（三钱） 茯苓（五钱） 菖蒲（一钱） 寒水石（三钱）水煎，服一碗，以冰水探冷灌之，得入口中，即不死矣。

　　此方以柞木解其酒毒，黄连、寒水石解其火毒，菖蒲引入心中，用茯苓以分消其酒湿之气，然必用人参以固真气者，使气不随酒俱散。盖烧酒系气酒也，热极则气易散越，固其真气，而火可泻，毒可解也。倘止泻其火而解其毒，火泻毒解而气脱矣。气脱而身将何在哉？此人参之所以必用。苟无人参，以黄 二两代之可也。

　　此症用地龙汤救之亦神妙。

　　蚯蚓（二十条） 葱（四十条）同捣烂如泥，以井水二碗漉过，取汁一碗，灌醉人口中，即可保其不死也。

　　人有爱食河 ，以致血毒中人，舌麻心闷，重者腹胀而气难舒，口开而声不出，若久不治，亦能害人。大约肝经血燥，而胃气又弱者，多能中毒。盖河 乃鱼中之最善怒者也，食之自能动气。况肝经血燥之人，则肝气自急，以急投急，安有不增其急暴之气乎。气急而腹难舒，故心闷也。气急而声难出，故舌麻也。治法吐出其肉，则气舒腹宽，声出而口闭，何至有心闷、舌麻之症哉。方用瓜蒂散加味治之。

　　瓜蒂（七枚） 白茅根（一两） 芦根（一两）水煎汁饮之。必大吐，吐后前证尽解，不必再服。

　　古人有拼死食河 之语，亦是爱食之也。其实河纯不能杀人，但与性怒者不甚相宜耳。

　　此症用芦姜汤救之亦神效。

　　神曲（三钱） 半夏（二钱） 茯苓（三钱） 芦根汁（一碗） 生姜汁（一合）水煎。

　　一剂即安。

　　卷之十

　　肠鸣门（三则）

　　人有肠中自鸣，终日不已，嗳气吞酸，无有休歇，人以为脾气之虚也，谁知是肝气之旺乎。夫肝木不郁，则脾气得舒，肠亦安然输挽，顺流而下，何至动不平之鸣耶。惟肝木克脾土，则土气不能伸，而肠乃鸣矣。盖坤道主安宁者也，惟地中有风震动之，声出如霆如雷，非明验乎。故治肠鸣之病，不必治肠，治脾土而已。亦不必专治脾土，治肝木而已。肝木之风静，脾土之气自静也。方用安土汤：白芍（一两） 白术（一两） 柴胡（一钱） 茯苓（三钱） 甘草（一钱） 苍术（二钱） 神曲（二钱） 炮姜（一钱）

　　水煎服。一剂少土，二剂全止，不必三剂。

　　此方脾肝同治之法。肝平而脾气得养矣，脾安而肠气得通矣。不必止鸣而鸣自止者，妙在行肝气之郁居多，所以奏功特神耳。

　　此症用香栀平肝饮亦佳。

　　炒栀子（三钱） 茯苓 白芍 白术（各五钱） 陈皮 甘草（各一钱） 香附（二钱）水煎服。

　　人有饥饿之后，腹中肠鸣，手按之鸣少止者，人以为大肠之虚也，谁知胃气之虚乎。盖胃气者，阳气也。胃与大肠同合阳明之经，胃属足阳明，大肠属手阳明也。故阳明胃燥，大肠亦燥，阳明胃虚，大肠亦虚。大肠之糟粕，必由胃而入，大肠气虚，必得胃气来援。今胃气既虚，仅可自顾，安能分布于大肠，此大肠匮乏，所以呼号，求济于同经之胃而频鸣也。治法必须助胃气之弱。方用实肠汤：黄 （一两） 茯苓（五钱） 山药（五钱） 白术（一两） 甘草（一钱） 神曲（二钱） 五味子（一钱） 肉果（一枚）水煎服。一剂而肠鸣止，连服四剂不再发。

　　此方大补胃中之气，绝不去实大肠，治胃而肠鸣自止，故即谓之实肠汤。

　　此症用加味四君汤亦妙。

　　白术（三钱） 茯苓（二钱） 人参 谷芽（各一钱） 甘草 神曲（各五分） 砂仁（一粒）水煎服。

　　人有肠中作水声者，如囊裹浆状，亦肠鸣之病也，谁知是水蓄于大肠乎。夫大肠之能开能阖者，肾火操其权也，肾热而大肠亦热，肾寒而大肠亦寒。大肠寒而水乃注于中而不化，故作水声也。虽然大肠能容糟粕，而不能容水，水入大肠，必随糟粕而出，何以但作水声，不随糟粕而即出耶？盖大肠之下为直肠，直肠之下为魄门，乃肺操其政，非肾操其政也。肺怜肾之弱，欲救之而无从，未常不恶邪水之入肠也。肺居上游，不能禁邪水之不入于肠，实能断邪水之不出于肠。况大肠与肺为表里，肺气不下行，大肠之气亦因之而不泄。魄门正肺之门也，肺门谨锁，大肠之水又何从而出乎？所以愈积于其中，作裹浆之声也。治法补命门之火，兼利其水，则水从膀胱而化矣。方用五苓散治之。

　　白术（五钱） 茯苓（五钱） 猪苓 泽泻（各一钱） 肉桂（三钱）一剂而膀胱之水若决江河而大出矣，二剂而腹中之水声顿息。

　　盖五苓散本是利水之圣药，我多加肉桂，则肾气温和，直走膀胱，水有出路，岂尚流入大肠哉？故不必治大肠而自愈也。

　　此症用消浆饮亦效。

　　茯苓 山药（各一两） 芡实（五钱） 肉桂（一钱） 车前子（二钱）水煎服。

　　卷之十

　　自笑门（附自哭三则）

　　人有无端大笑不止，或背人处自笑，异于平素者，人以为心家有邪热也，谁知心包之火盛乎。其状绝似有祟凭之，孰知绝非祟也。倘祟凭其身，必有奇异之征，不止一自笑而已。膻中为心之相，过热则权门威赫，妄大自尊，纵欲穷奢，无所不至，随地快心，逢人适意，及其后，有不必喜而亦喜，不可乐而亦乐，是岂相臣之素志，亦权大威倾，势驱习移而然也。膻中火盛，发而自笑，正相仿佛耳。治法惟泻心包之火，笑自止矣。方用止笑丹：生枣仁（三钱） 黄连（二钱） 犀角屑（五分） 丹砂末（一钱） 丹皮（三钱）

　　生甘草（一钱） 麦冬（三钱）

　　茯神（三钱） 丹参（二钱） 天花粉（二钱） 水煎服。一剂笑可止，二剂笑全止，三剂全愈。

　　此方泻心包之火，仍是安心君之药。盖心中清明，包络自不敢有背主私喜之事，故安心正所以安心包也。

　　此症用蒲柏饮亦效。

　　菖蒲（一钱） 玄参 麦冬（各一两） 柏子仁（三钱） 贝母（一钱）水煎服。四剂愈。

　　人有笑哭不常，忽而自哭，忽而自笑，人以为鬼祟也，谁知积痰类祟乎。夫心虚则不能自主，或哭或笑之病生。盖心气虚而不能生胃，而胃气亦虚矣。胃气既虚，水谷入胃，不化精而化痰，痰将何往？势必仍留于胃中，胃苦痰湿之荡漾，必取心火之气以相资，而心虚不能生土，痰即乘势入于心宫，心恶痰之相犯，坚闭不纳，又恐胃土之沉沦，故心 而作痛也。痛至则哭，痛失则笑，何祟之有？治法以化痰之药动其吐，痰出而哭与笑皆愈矣。方用：茯苓（五钱） 白术（五钱） 甘草（三钱） 陈皮（三钱） 半夏（三钱） 竹沥（二合）水五碗，煎三碗，顿服之，以鹅翎扫其咽喉，必吐痰升许而愈。

　　盖痰在上焦，非吐则痰不能出，非用二陈汤为吐药，则旧疾虽出，新痰又积，笑哭正无止期。惟用二陈汤为吐药，则新旧之病一治而永愈也。

　　此症用加味参茯饮亦效。

　　人参 茯苓（各五钱） 半夏（三钱） 天花粉（三钱） 甘草（一钱） 竹沥（二合） 附子（一片）水煎服。

　　人有无故自悲，涕泣不止，人以为魅凭之也，谁知为脏燥之故乎。夫脏燥者，肺燥也。《内经》曰：悲属肺，肺之志为悲。又曰：精气并于肺则悲。是悲泣者，肺主之也。肺经虚则肺气干燥，无所滋润，衰伤欲哭之象生。自悲出涕者，明是肺气之匮乏也。肺虚补肺，又何疑乎？然而肺乃娇脏，补肺而肺不能遽受益也，必须补其肺金之母，土旺而金自旺矣。虚则补母，正善于补肺耳。方用转愉汤：人参（三钱） 甘草（二钱） 小麦（五钱） 大枣（十枚） 白术（五钱） 茯神（三钱）水煎服。十剂全愈。

　　此方用参、术、茯、甘补脾土也，土旺而肺金安有再弱之理。惟肺燥善悲，不润肺解燥，反助土生火，不益增其燥乎？不知助土生火，正助金以生气也，气旺而肺之燥自解。大麦成于麦秋，有秋金之气焉。入于参、术、苓、甘之内，全无真火之气，所以相济而成功也。

　　此症用加味参术汤妙。

　　人参 天花粉 生地（各五钱） 白术 麦冬（各一两）水煎服。

　　卷之十

　　恼怒门（二则）

　　人有少逢拂意之事，便觉怒气填胸，不能自遣，嗔恼不已，人以为肝气之逆也，谁知肝血之少乎。夫肝性急，宜顺不宜逆，恼怒之事，正拂抑之事也。拂抑必致动怒，怒极必致伤肝，轻则飧泄，重则呕血者甚多。然此乃猝然而至，肝经因怒而成病者也。若肝血少者，不必有可怒之事而遇之大怒，不必有可恼之人而见之甚恼。

　　盖血少则肝燥，肝燥则气逆也。故同一气恼之症，须分虚实以治之。前症乃实，后症乃虚也。虽然，实者火实，非血之实也；虚者血虚，非火之虚也。所以虚实之症，前后若有异，治虚、治实之法，实彼此无有殊耳。方用解怒补肝汤：白芍（一两） 当归（五钱） 泽泻（一钱） 柴胡（一钱） 荆芥（一钱） 甘草（一钱） 枳壳（三分） 丹皮（三钱） 天花粉（二钱）水煎服。一剂气平，连服数剂，自然不易怒也。

　　此方全是平肝之药，非泻肝之品也。肝得补而血生，郁得血而易散，肝气不郁，恼怒何能动乎。即或天性多乖，平时无病，尚多气恼，安得恼怒之不生哉。然多服此药，亦可免呕血、飧泄之症也。

　　此症用加味归芍汤亦效。

　　当归 白芍（各一两） 生地 麦冬（各五钱） 天花粉 炒栀子（各二钱）水煎服。

　　人有晨夕之间，时多怒气，不必有可怒之事而心烦意躁，不能自遣，至夜则口干舌燥，止有一更睡熟，余则终夜常醒，人以为肝血之少也，谁知是肾水之匮涸乎。夫肝为肾子，肝子不足，由于肾母之不足也。盖肝属木，而木必得水以灌溉，则枝叶敷荣。今肾水日日耗去，肾且自顾不遑，则肝木零仃，势所不免，况有境遇之拂抑，自然肝益加燥，无津液以养心，此卧之所以不安也。治法必须大滋肾水，甘霖大降，则田畴渥，槁者立苏，萌芽条达，无非快心之景也。自然心火取给于肾，肾水足济夫心，而肝木之气，往来相通，而顺适矣。方用润肝汤：熟地（一两） 山茱萸（四钱） 白芍（五钱） 当归（五钱） 五味子（一钱） 玄参（三钱） 丹皮（三钱） 炒栀子（一钱）水煎服。十剂夜卧安，又十剂而怒气息，又十剂，虽遇可怒之事亦且不怒矣。

　　是方补肾者六，补肝者四也。绝不去治心，而心气自交于肾者，因肾水之足，则心不畏木火之炎，可通其交肾之路也。

　　此症用萸芍熟地汤亦效。

　　熟地（二两） 山茱萸（一两） 白芍（一两）水煎服。

　　卷之十

　　喑哑门（三则）

　　人有口渴之极，快饮凉水，忽然喑哑，不能出声，人以为心火亢热也，谁知肺气之闭乎。夫肺主气，气通则声音响亮，气塞则声音喑哑。盖肺属金，金实则不鸣耳。但肺金最恶心火，火来刑金，宜为金之所畏，金不敢出声，理也。何得水而反闭耶？不知水来克火，则火必为水所克，金虽幸水之克火，犹恐火之刑金，肺气随水气而下降，金沉于水底，何能自鸣耶？此种喑哑，乃水抑肺气而不升，非肺气之自败。治法宣扬肺气，分消其水湿，不治喑哑，而喑哑自鸣矣。方用发声汤：枇杷叶（五片） 贝母（二钱） 茯苓（五钱） 百部（一钱） 苏叶（一钱） 麦冬（三钱） 甘草（一钱） 玄参（五钱） 桑白皮（三钱）水煎服。一剂声少出，再剂声大出矣，三剂全愈。

　　此方宣通肺气，则肺气自扬。分消水势则火气自降。火降水消，金无所畏，肺亦何所顾忌而不鸣哉。

　　此症亦可用冬茯苏贝汤：苏叶（三钱） 麦冬（二两） 贝母（三钱） 茯苓（五钱）水煎服。二剂而声出。

　　人有劳损弱怯，喘嗽不宁，渐渐喑哑，气息低沉，人以为肺气之绝也，谁知是肾水之涸乎。夫肺为肾之母，本生肾者也。肺母自病，何能乳子？肾又不足，日来取资于肺，则子贫而母益贫矣。子母两贫，伶仃苦弱，气息奄奄，所谓金破不鸣也。世医谓金破必须补土，然而脾胃虽能生金，而补土之药多属阳药，用阳药以补土，则阳旺而阴愈消，反有损于肺矣。治法必须大补肾子之水，子富而母自不贫。况肺气夜归于肾子之宫，将息安宁，劳瘁之肺，忽变为逸乐之肺，而又有津液以供肺母之用，则肺金顿生，自必气息从容，重施其清肃之令矣。方用助音汤：熟地（一两） 麦冬（一两） 北五味子（一钱） 甘草（一钱） 苏子（一钱） 天门冬（二钱） 贝母（三分） 款冬花（五分） 沙参（五钱） 地骨皮（三钱）水煎服。

　　二剂而喘少平，四剂而嗽少止，连服二十剂声出矣。再服二月，断不喑哑也。二月后，前方加人参五分，山药一两，茯苓二钱，再服半年，可变痨怯为平人矣。

　　此方补肾之中，意仍注于补肺，然补肺之中，仍是补肾，所以能收已败之功，克奏将坏之绩也。

　　此症亦可用留线汤治之。

　　熟地（五钱） 款冬花（一钱） 山茱萸（二钱） 麦冬（五钱） 地骨皮（五钱）

　　贝母 苏子（各一钱） 山药 芡实（各三钱） 百部（三分）

　　水煎服。

　　人有口渴之甚，舌上无津，两唇开裂，喉中干燥，遂至失音，人以为肺火之旺也，谁知心火太旺乎。夫肺属金，最畏者心火之克肺也，金气已衰，心中之火过于大旺，未免刑金太甚， 炼销烁，金无清肃之气，惟有焚化之形，欲求其音声之疏越，何可得耶？治法必须泻心火之有余，滋肺金之不足，则火易息，而肺可安矣。虽然又不可徒泻心火也，盖心之所以有余者，实因肾水之不足耳。水衰不能制火，火得遂其炎上之性，倘不补水而徒泻其火，则火无水制，服寒凉之药反增其助火之焰，所谓因激而成其横也。方用：黄连（三钱） 麦冬（五钱） 玄参（五钱） 生地（五钱） 桔梗（三钱） 甘草（二钱） 天花粉（二钱）水煎服。一剂声出，二剂声响，不必三剂。

　　方名鸣金汤。泻火而补肾存其中，全不见补肾，仍是救肺之药。盖肺肾为子母，救肺正所以生肾水也，肾水生而心火降矣。

　　此症用加味元冬汤亦可治。

　　元参（一两） 丹参（三钱） 麦冬（一两） 北五味子（一钱）水煎服。十剂全愈。

　　卷之十

　　瘟疫门（一则）

　　世有城市之中，乡村镇店之处，传染瘟疫，多至死亡。其症必头痛眩晕，胸膈膨胀，口吐黄痰，鼻流浊水，或身发红斑，或发如焦黑，或呕涎如红血，或腹大如圆箕，或舌烂头大，或胁痛心疼，种种不一，象形而名，人以为天灾流行，谁知皆人事召之也。此症虽奇奇怪怪，不可执一而论，然皆火热之毒不宣，郁而成之耳。盖火性炎上，郁则火气不伸，拂抑其性，蕴藏于腹中，所以大闭作热，热闭成毒，其由来者，非一日也。治法自宜大泻其火毒，以快泄其郁闷之气。第泻火之药，未有不大寒者也，不先用表散之味，遽用寒凉，火转闭塞而不得达，适所以害之也。故必须于散中用泻，则疫去如扫耳。方用散瘟汤：荆芥（三钱） 石膏（五钱） 玄参（一两） 天花粉（三钱） 生甘草（一钱） 黄芩（二钱） 陈皮（一钱） 麦芽（二钱） 神曲（三钱） 茯苓（五钱）水煎服。一剂病轻，二剂病又轻，三剂全愈。此方泻肺胃之火者，以瘟疫之热，多是二经之火也。用荆芥以助石膏、黄芩，泻火而又散火也，火散则热发于外矣，火泻则毒化于内矣，火解毒消，瘟神疫鬼何能作祟哉。

　　余又闻南阳张真人之教，谓瘟疫自来无方，然方亦可豫定，以瘟病皆热症也。去火退热，解邪逐秽，未尝不可于难定之中以定一可救之剂也。其方用：大黄（一钱） 荆芥（一钱） 生甘草（一钱） 柴胡 苍术 川芎（各一钱） 白芷（五分）水二碗，煎八分。一剂回春。

　　此方较散瘟汤少异，然散火为主，其意正同。瘟疫治法，不可拘执，又志此方于后，以便治疫者之采择也。

　　伯高太师，别号怀真子，传铎元天苦救汤，治前瘟疫亦甚效，并附于后：苦参（五钱） 元参（一两） 天花粉（五钱）三味水煎服。服一剂必无性命之忧。

　　又云：偶传瘟疫，眼角忽然大肿，身子骤发寒热，喉咙大胀作痛，数日之后，即鼻中出血，口出狂言，见人骂詈，发渴，若饮之水，则又泻痢不止，不过半月，其人即亡。一见眼角发肿，即用七星汤治之，二剂即愈。若至泻痢，此方不可救矣。方另用加味术苓汤救之，痢止则生，否则不救。宁传方以防疫，不可有疫而无方，故罄述之，不敢隐也。二方载后。

　　七星汤，治传染瘟疫，眼角忽然大肿，身骤发寒热，喉咙大胀作痛，骂詈发渴。

　　玄参 麦冬（各一两） 天花粉（三钱） 甘草（一钱） 荆芥（二钱） 神曲（一钱） 桔梗（二钱）水煎服。若鼻中出血，加犀角（一钱），切不可用升麻代之，宁用黄芩一、二钱。

　　加味术苓汤：治前症瘟疫，鼻中出血后饮水泻痢。

　　白术（五钱） 茯苓（一两） 贯众（一两） 甘草（二钱） 车前子（五钱）水煎服。痢止则生，否则不救。

　　卷之十

　　种嗣门（九则）

　　男子有交感之时，妇人正在兴浓，而男子先痿，阳事不坚，精难射远，人以为命门之火衰也，谁知阳气之大虚乎?夫气旺则阳旺，气衰则阳衰。此气也乃五脏之真气，非止命门之火也。盖命门原有先天之火气，然非五脏后天之气不能生。世人戕贼五脏，因而命门之火气不旺，随五脏之真气而消磨矣，又安能助命门之火乎。此所以半涂先痿也。治法似宜急补五脏之阳气也。然而五脏不必全补也，但补其脾肾之气，若心、若肝、若肺之气自旺，五脏气旺，而命门之火欲不旺得乎。方用助气仙丹：人参（五钱） 黄 （一两） 当归（三钱） 茯苓（二钱） 白术（一两） 破故纸（三钱） 杜仲（五钱） 山药（三钱）

　　水煎服。连服四剂气旺，再服四剂气大旺，自然久战，可以壮阳，泄精可以射远，玉燕投怀矣。

　　此方补气，绝不补阴，以病成于阳衰，则阴气必旺。若兼去滋阴，则阳气无偏胜之快矣。方又不去助火，盖气盛则火自生，若兼去补火，则阳过于胜而火炎，复恐有亢烈之忧，反不种子矣，此立方之所以妙也。

　　此症用火龙丹长服亦佳。

　　人参（五两） 白术（五两） 巴戟天 杜仲 菟丝子 麦冬（各五两） 肉苁蓉（一大枚） 破故纸远志 肉桂（各二两） 黄 （八两） 当归（三两） 北五味（一两）

　　各为末，蜜为丸。每日酒送五钱。服一月即阳举，可以久战矣。

　　男子有泄精之时，止有一、二点之精，此等之人，亦不能生子，人以为肾水之亏，谁知是天分之薄乎?夫精少之人，身必壮健，予谓天分之薄，谁其信之?殊不知精少者，则精不能尽射于子宫，得天之浓者，果如此乎?天既予人以薄，医欲逆天而予人以浓，似乎不可得之数矣，然天心仁爱，人苟有迁善之心，医即有种子之法。盖精少者，虽属之于天，未必不成之于人也。恃强而好用其力，若思而过劳其心，多食而反伤其胃，皆足以耗精也。苟能淡漠以死其心，节少以养其胃，益之补精添髓之方，安在精少者不可以多生乎。铎得逢异人秘传，实有添精神术，今着书至此，不敢隐忍不传，传之以救万世无子之人也。方用生髓育麟丹：人参（六两） 山茱萸（十两） 熟地（一斤） 桑椹（干者，一斤） 鹿茸（一对） 龟胶（八两） 鱼鳔（四两）

　　菟丝子（四两） 山药（十两） 当归（五两） 麦冬（六两） 北五味（三两） 肉苁蓉（六两） 人胞（二个） 柏子仁（二两） 枸杞子（八两）

　　各为细末，蜜捣成丸。每日早晚时用白滚水送下五钱。服三月，精多且阳亦坚，安有不种子者哉。

　　此方妙在纯用填精益髓之味，又无金石之犯，可以久服而无害，不特种子而得八元，兼可延龄而至百岁，即名为百岁丹，何不可者。

　　此症用添精嗣续丸，长服亦甚佳。

　　人参 鹿角胶 龟板胶 山药 枸杞子（各六两） 山茱萸肉 麦冬 菟丝子 肉苁蓉（各五两） 熟地黄 鱼鳔（炒） 巴戟天（各八两） 北五味（一两） 柏子仁（三两） 肉桂（一两）

　　各为末，将胶酒化入之，为丸。每日服八钱。服二月，多精而可孕矣。

　　男子有精力甚健，入房甚久，泄精之时，如热汤浇入子宫，妇人受之，必然吃惊，反不生育者，人以为久战之故，使妇女兴阑，以致子宫谨闭，精不得入，孰知不然。夫胎胞居于心肾之间，喜温不喜寒，然过寒则阴凝，而胎胞不纳；过热则阳亢，而胎胞难受。交感之际，妇人胎胞之口未有不启，安有茹而吐之乎。惟是过于太热，则口欲闭而不能中，欲受而不得，势不得不弃之于外，以享其清凉之快矣。是以妇人坐娠数十日经来者，正坐于受胎而复堕，非外因之伤，乃精热之自难存养也。然则欲胎气之永固，似宜泻火之有余矣。而火不可泻，泻火必致伤胃，反无生气，何以种玉乎。治法但补其肾中之水，使水旺而火自平。方用平火散：熟地（一两） 玄参（五钱） 麦冬（三钱） 生地（二钱） 丹皮（二钱） 山药（三钱） 金钗石斛（三钱） 沙参（三钱）

　　水煎服。连服十剂，精不过热，与妇女交接，便可受胎，且庆永安也。

　　此方补阴而无大寒之虞，泻火而有生阴之妙，无事解氛，自获退炎之益，宜男之道，即在于斯。何必加知母、黄柏大苦寒之药以求奏效哉。

　　此症用镇阳丸长服亦佳。

　　熟地（八两） 生地 茯苓 麦冬 山药 地骨皮 沙参（各四两） 牛膝 天门冬 车前子（各二两） 玄参（八两）

　　各为末，蜜为丸。每日白滚水送下五钱。服一月而精温和，可以纳矣。

　　男子有泄精之时，寒气逼人，自难得子，人以为命门之火衰极，谁知心包之火不能助之耶?盖命门之火生于下，必得心包之上火相济，则上下相资，温和之气充溢于骨髓之中，始能泄精之时，无非生气。倘命门有火以兴阳，而心包无火以济水，则命门之气散，安能鼓其余火，发扬于精管之中哉。世人治法但去助命门之火，不去益心包之焰，则精寒不能骤复，必难受胎矣。方用温精毓子丹：人参（二两） 肉桂（一两） 五味子（一两） 菟丝子（三两） 白术（五两） 黄 （半斤） 当归（三两） 远志（二两） 炒枣仁（三两） 山茱萸（三两） 鹿茸（一对） 肉苁蓉（三两） 破故纸（三两） 茯神（二两） 柏子仁（一两） 砂仁（五钱） 肉果（一两）

　　各为末，蜜为丸。每日酒送一两。服一料，精变为温矣。

　　夫无子因于精寒，今精寒易为精热，安有罴熊之无梦者乎。况此温中有补，虽助心包之炎，仍是益命门之气，二火同温，阳春遍体，谓不能生子者，吾不信也。

　　此症用胜寒延嗣丹长服亦效。

　　人参（六两） 白术 黄 菟丝子 巴戟天 鹿角胶 淫羊藿（各八两） 附子（一个） 茯苓炒枣仁（各四两） 山药（六两） 远志 肉桂（各二两） 炙甘草（一两） 广木香（五钱） 肉苁蓉（一大枚各为末，蜜为丸。每日早晚各服三钱。服两月，精热而孕矣。附子，用生甘草三钱煮汤一碗，泡透切片，微炒熟。

　　男子有精滑之极，一到妇女之门，即便泄精，欲勉强图欢不可得，且泄精甚薄，人以为天分之弱也，谁知心肾之两虚乎?夫入房可以久战者，命门火旺也。然作用虽属于命门之火，而操权实在于心宫之火。盖心火乃君火也，命门之火相火也。心火旺则相火听令于心，君火衰则心火反为相火所移，权操于相火，而不在君火矣。故心君之火一动，相火即操其柄，心即欲谨守其精，相火已暗送精于精门之外。至于望门泄精者，不特君火衰极，相火亦未常盛也。治法补心火之不足，不可泻相火之有余，盖泻相火，则君火益衰耳。方用济火延嗣丹人参（三两） 黄 （半斤） 巴戟天（半斤） 五味子（三两） 黄连（八钱） 肉桂（二两） 当归（三两） 白术（五两） 龙骨（一两， ） 山茱萸（四两） 山药（四两） 柏子仁（二两） 远志（二两） 牡蛎（一两， ）

　　金樱子（二两） 芡实（四两） 鹿茸（一具）

　　各为末，蜜为丸。每日白滚水送下一两，不拘时。服一月即改观，服二月可以坚守，服三月可以久战，服一年如改换一人。

　　此方心肾两补，不专尚大热之药，故可久服延年，非惟健阳生子。但服此药，必须坚守三月不战，始可邀长久之乐，否则亦不过期月之壮，种子于目前已也。

　　此症用补天育麟丹亦佳妙。

　　鹿茸（一具） 人参（十两） 山茱萸 熟地 肉苁蓉 巴戟天（各六两） 炒白术 炙黄 淫羊藿山药 芡实（各八两） 当归 蛇床子 菟丝子（各四两） 柏子仁 肉桂（各三两） 麦冬（五两）

　　北五味 锁阳（各二两） 人胞（一个，火焙） 海狗肾（一根） 蛤蚧（两条） 黄连（一两） 砂仁（五钱）

　　各为末，蜜为丸。每日早、晚各送五钱。服二月可以久战生子矣。无海狗肾，可用大海马二个代之。不用蛇床子，可用附子七钱代之。附子用甘草三钱煮汤泡浸制。

　　男子身体肥大，必多痰涎，往往不能生子，此精中带湿，流入子宫而仍出也。夫精必贵纯，湿气杂于精中，则胎多不育，即子成形，生来亦必夭殇，不能永寿者也。凡人饮食，原该化精而不化痰，今既化为精，如何有湿气入之?不知多痰之人，饮食虽化为精，而湿多难化，遂乘精气入肾之时，亦同群共入，正以遍身俱是痰气，肾欲避湿而不能也。湿既入肾，是精非纯粹之精，安得育麟哉。治法必须化痰为先。然徒消其痰，而痰不易化，盖痰之生，本于肾气之寒；痰之多，由于胃气之弱，胃为肾之关门，非肾为胃之关也。《内经》年久讹写误传，世人错认肾为胃之关门矣。胃气先弱，不能为肾闭其关门，肾宫又寒，内少真火之运用，则力难烁干湿气，水泛为痰，亦且上浮而不止下降矣。故治痰必当治肾胃之二经，健其胃气而痰可化；补其肾气而痰可消矣。方用宜男化育丹：人参（五钱） 山药（五钱） 半夏（三钱） 白术（五钱） 芡实（五钱） 熟地（五钱） 茯苓（一两） 薏仁（五钱） 白芥子（三钱） 肉桂（二钱） 诃黎勒（五分） 益智（一钱） 肉豆蔻（一枚）

　　水煎服。服四剂而痰少，再服四剂，痰更少，服一月而痰湿尽除，交感亦健，生来之子，必可长年。

　　盖此方补肾者十之三，健胃者十之七，胃健而脾更健，以胃强能分消水气，何湿之入肾乎?肾又气温，足以运用，即有水湿之入肾，自能分泄于尾闾，则精成为纯粹之精，生子全美，必然之理也。

　　此症用纯一丸，长服亦妙。

　　白术 山药 芡实（各二斤） 薏仁（半斤） 肉桂（四两） 砂仁（一两）

　　各为细末，蜜为丸。每日服一两，服一月即可得子。

　　男子有面色痿黄，不能生子者，乃血少之故也。即或生子，必多干瘦，久成儿痨之症，人以为小儿不慎饮食之故，或归咎于生母乳汁之薄，谁知父无血以予之乎?世人生子，动曰父精、母血，不知父亦有血也。夫血气足而精亦足，血气全而精亦全，为父者，气有余而血不足，则精之中自然成一偏之精，虽幸成形，乌能无偏胜之病哉。先天无形之血，能生后天有形之血也；若后天有形之血，何能生先天无形之血乎。故虽食母之乳，吞肥甘之物，终不能生儿之血，以全活之也。然则为父者少血，乌可不亟为补之哉。惟是血不能速生，必补其气，盖血少者，由于气衰，补气生血又何疑乎。方用当归补血汤：黄 （五钱） 当归（一两） 熟地（五钱）

　　水煎服。

　　夫补血宜用四物汤矣，今不用四物汤者，正嫌四物全是补血，而不补气也。若补血汤名虽补血，其实补气。原方用黄 一两、当归五钱者，重在补气，而轻在补血也。我今用当归为君，用黄 为臣，佐之熟地之滋阴，是重在补血，轻在补气，自然气以生血，而非血以助气，气血两旺，无子者易于得子，根深本固，宁至有夭殇之叹哉。

　　此症用滋血绳振丸长服亦效。

　　黄 （二斤） 当归 麦冬 熟地 巴戟天（各一斤）

　　各为末，蜜为丸。每日早、晚白滚水送下各五钱。服二月，血旺生子，必长年也。

　　男子有怀抱素郁而不举子者，人以为命门之火不宣也，谁知心肝二气之滞乎?夫火性炎上，忧愁则火气不扬，欢愉则火气大发，而木性条达，摧阻则木气抑而不伸，悠扬则木气直而不屈。处境遇之坎坷，值人伦之乖戾，心欲怡悦而不能，肝欲坦适而不得，势必兴尽致索，何风月之动于中，房帷之移其念哉。久则阳痿不振，何以生子?虽然人伦不可变，境遇不可反，而心气实可舒，肝气实可顺也。吾舒其心气，则火得遂其炎上之性；吾顺其肝气，则木得遂其条达之性矣。自然木火相通，心肾相合，可以久战以消愁，可以尽欢以取乐，宜男之道，亦不外于是矣。方用忘忧散：白术（五钱） 茯神（三钱） 远志（二钱） 柴胡（五分） 郁金（一钱） 白芍（一两） 当归（三钱） 巴戟天（二钱） 陈皮（五分） 白芥子（二钱） 神曲（五分） 麦冬（三钱） 丹皮（三钱）

　　水煎服。连服十剂，郁勃之气不知其何以解也。

　　因郁而无子，郁解有不得子者乎。方中解郁未常无兴阳、种玉之味，倘改汤为丸，久服则郁气尽解，未有不得子者也。

　　此症用适兴丸长服亦佳。

　　白芍（一斤） 当归 熟地 白术 巴戟天（各八两） 远志（二两） 炒枣仁 神曲（各四两） 柴胡（八钱） 茯神（六两） 陈皮（八钱） 香附 天花粉（各一两）

　　各为细末，蜜为丸。每日白滚水送服四钱。服一月怀抱开爽，可以得子矣。

　　男子有天生阳物细小，而不得子者，人以为天定之也，谁知人工亦可以造作乎?夫阳物有大小者，世分为贵贱，谓贵者多小，贱者多大，造物生人，歉于此必丰于彼，虽然贱者未常无小，贵者未常无大，盖人之阳物修伟者，因其肝气之有余；阳物细小者，由于肝气之不足。以阴器为筋之余也，又属宗筋之会，肝气旺而宗筋伸，肝气虚而宗筋缩，肝气寒则阴器缩，肝气热则阴器伸，是阳物之大小，全在肝经盛衰、寒热之故也。欲使小者增大，要非补肝不可。然而肾为肝之母，心为肝之子，补肝而不补其肾，则肝之气无所生，补肝而不补其心，则肝之气有所耗，皆不能助肝以伸其筋，助筋以壮其势，故必三经同补，始获其验矣。方用夺天丹：龙骨（二两），酒浸三日，然后用醋浸三日，火烧七次，用前酒、醋汁七次 之 驴肾（内外各一具，酒煮三炷香，将龙骨研末，拌入驴肾内，再煮三炷香，然后入 人参（三两） 当归（三两） 白芍（三两） 补骨脂（二两） 菟丝子（二两） 杜仲（三两） 白术（五两） 鹿茸（一具，酒浸透，切片又切小块） 山药末（炒） 五味子（一两） 熟地（三两） 山茱萸（三两） 黄 （五两） 附子（一两） 茯苓（二两） 柏子仁（一两） 砂仁（五钱） 地龙（十条）

　　各为细末，将驴肾汁同捣，如汁干，可加蜜同捣为丸。每日早、晚用热酒送下各五钱。

　　服一月即见效。但必须坚忍房事者两月，少亦必七七日，具大而且能久战，射精必远，含胎甚易。半世无儿，一旦得子，真夺天工之造化也。

　　铎传方至此，不畏犯神明之忌者，不过欲万世之人尽无绝嗣之悲。然天下人得吾方，亦宜敬畏为心，生儿为念，慎莫戏 纵欲，倘自耗其精，非惟无子，而且获痨瘵之病，铎不受咎也。

　　此症用展阳神丹亦奇绝，并传于世。

　　人参（六两） 白芍 当归 杜仲 麦冬 巴戟天（各六两） 白术 菟丝子 熟地（各五两） 肉桂牛膝 柏子仁 破故纸（各三两） 龙骨（二两醋 ） 锁阳（二两） 蛇床子（四两） 覆盆子 淫羊藿（各四两） 驴鞭（一具） 人胞（一个） 海马（两对） 蚯蚓（十条） 附子（一个） 肉苁蓉（一枝） 鹿茸（一具，照常制）

　　各为末，蜜为丸。每日酒送下五钱。服二月改观，三月伟然，可以久战而生子矣。但必须保养三月始验，否则无功。

　　卷之十一\妇人科

　　带门（五则）

　　妇人有终年累月下流白物，如涕如唾，不能禁止，甚则臭秽，所谓白带也。夫带是湿病，以带名者，因妇人有带脉不能约束，故以带名之。带脉通于任、督之脉，任、督病而带脉亦病。带脉者，所以束带胎之系也。妇人无此，则难以系胎，故带脉弱而胎易堕，若损伤带脉，则胎必不牢。然带脉损伤，非独跌、闪、挫、气也，行房过于纵送，饮酒出于颠狂，虽无疼痛之苦，其中暗耗，则白物自下。故带病尼师、寡妇、出嫁之女多，处子在阁，未破瓜之女少也。然室女天禀虚弱者，亦有此病。况加之脾气之虚，肝气之郁，湿气之侵，火气之逼，安得不患此症哉。夫湿盛火衰，肝郁脾虚，则脾土受伤，湿土之气下陷，是以脾精不守，不能化为荣血，变成白滑之物，由阴门直下，欲自禁止而不可得也。治法宜大补脾胃之气，少佐之舒郁之味，使风水不闭塞于地中，则地气自升腾于天上，脾气健而湿气自消。方用完带汤：白术（一两） 苍术（三钱） 甘草（一钱） 车前子（三钱） 山药（一两） 陈皮（五分） 人参（二钱） 白芍（五钱） 柴胡（六分） 荆芥（五分） 半夏（一钱）

　　水煎服。二剂轻，四剂止，六剂全愈。

　　此方脾、胃、肝三经同治之法。寓补于升，寄消于散。开提肝木之气，则肝血不燥，何致下克于脾土；补益脾土之元，则脾经不湿，何难分消夫水气。至于补脾而兼补胃者，脾胃表里也，脾非胃气之强，则脾不能旺，补胃正所以补脾耳。

　　此症用束带汤亦效。

　　鸡冠花（一两）（鲜鸡冠花三两） 白术（一两）水煎，二剂即愈。

　　妇人有带下色红者，似血非血，所谓赤带也。赤带亦湿病，火热之故也。惟是带脉系于腰脐之间，近于至阴之地，不宜有火。不知带脉不通肾而通肝，妇人忧思以伤脾，又加郁怒以伤肝，于是肝火内炽，下克脾土。而脾土不能运化湿热之气，蕴结于带脉之间，肝火焚烧，肝血不藏，亦渗入于带脉之内，带脉因脾气之伤，约束无力，湿热之气随气下陷，同血俱下。观其形象，似血非血，其实血与湿俱不能两分之也。世人以赤带属之心火者，误耳。治法清肝中之火，扶其脾气，则赤淋庶几少愈乎。方用清肝止淋汤：芍药（一两） 当归（一两） 阿胶（三钱） 生地（五钱） 丹皮（三钱） 黄柏（一钱） 牛膝（二钱） 黑豆（一两） 香附（一钱） 红枣（十枚）水煎服。一剂少止，二剂又少止，四剂全止，十剂不再发。

　　此方但去补肝之血，全不利脾之湿者，以赤带之病，火重而湿轻也。夫火之所以旺者，由于血之衰也。补血足以制火矣。且水与血合成赤带，竟不能辨其是湿而非湿，则湿尽化为血矣，所以治血可也，何必利湿哉。此方纯治血，少加清火之味，故奏功独奇。倘一利其湿，反引火下行，转难遽效耳。或问先前言助其脾土，今但补肝木之血，绝不补脾土之气，何也？不知用芍药以平肝，则肝气得舒，自不去克脾土，是补肝正所以扶脾，何必加人参、白术之多事故。

　　此症用黄白牛车散亦效。

　　牛膝（一两） 车前子（三钱） 黄柏（二钱） 白芍（一两）水煎服。四剂愈。

　　妇人有带下而色黑者，甚则下如墨汁，其气最腥，人以下寒之极也，谁知是火热之极乎。夫火色宜红，何成黑色？不知火极似水，乃假象也。其症必然腹痛，小便时必如刀触，阴门必发肿，面色必红。久则黄瘦，饮食兼人，口必大渴，饮水少觉宽快。此命门之火，与膀胱、三焦之火合，胃火又旺，四火同煎，安得不熬干成炭色耶。此等之症，不致发狂者，以肾水与肺金之气涓涓不绝，足以润心而济胃耳。所以饮水下胃，但成带下之症，火结于下，而不炎于上也。治法惟以泻火为主，火退而湿热自舒也。方用利火汤：大黄（三钱） 白术（五钱） 茯苓（三钱） 车前子（三钱） 王不留行（三钱）

　　刘寄奴（三钱） 黄连（三钱） 炒栀子（三钱） 石膏（五钱） 知母（二钱）水煎服。

　　一剂小便大利，二剂黑带变为白带矣，三剂白带亦少减去一半，再服三剂全愈。

　　此方未免过于迅利，殊不知火盛之时，用不得根据违之法。救焚而少为迂缓，则火势延烧，不尽不止。今用黄连、石膏、知母、栀子一派寒凉泻火之味，入于大黄之中，则迅速扫除，又得王不留行与寄奴之味，利湿甚急，俱无停住之机。佐白术、车前子、茯苓，成既济之功也。

　　此症用清带汤亦效。

　　炒栀子（三钱） 黄柏（三钱） 甘草（一钱） 白芍（一两） 车前子（二钱）

　　王不留行（二钱） 麦冬（一两） 玄参（二两）水煎服。四剂愈。

　　妇人有带下色黄者，宛如黄茶浓汁，其气带腥，人以为脾经之湿热，谁知是任脉之湿热乎。夫任脉本不能容水，如何湿气入于中，而化为黄带乎。不知带脉通于任脉，任脉直上，走于唇齿，唇齿之间，原有不断之泉，下灌于任脉，使任脉无热，则口中津液尽化为精，以入于肾中矣。惟有热以存于下焦之间，则津不化精而化湿。夫水色白，火色红，今湿与热合，欲变红而不能，欲返白而不得，煎敖成汁，因变为黄色矣。黄乃土之色也，真水真火合而成丹，邪水邪火合而成带。世人以黄带为脾之湿热，单去治脾，此黄带之所以难痊也。

　　方用退黄汤治之。

　　山药（一两） 芡实（一两） 黄柏（二钱） 车前子（一钱） 白果（一枚）水煎服。连用四剂，无不全愈。

　　凡有白带者，俱可以此方治之，而治黄带，尤奏奇功。盖山药、芡实专补任脉之虚，又能利水，加之白果引入任脉之中，更为便捷，所以奏功甚速。至所用黄柏，清肾中之火，肾与任脉相通，同群共济，解肾中之火，即解任脉之热矣。

　　此症亦可用解带利湿汤治之。

　　白果 茯苓（各一两） 泽泻 车前子 炒栀子（各二钱）水煎服。

　　妇人有带下色青者，甚则色绿，如绿豆汁，稠粘不断，其气亦腥，此肝经之湿热也。夫肝属木，木之色属青，带下流如绿豆之汁，明是肝木之病，但肝最喜水，湿亦水也，何以竟成青带之症？不知水虽为肝之所喜，热实为肝之所恶，以所恶者合之所喜，必有违其性者矣。肝之性既违，则肝之气必逆，气欲上升，湿欲下降，两相牵掣，必停住于中焦之间，于是走于带脉，从阴门而出。其色青绿者，正乘肝木之气也。逆轻者，热必轻，而色青；逆重者，热必重，而色绿。似乎治青者易，治绿者难。然而解其肝中之火，利其膀胱之水，则带病自愈矣。方用逍遥散加减治之。

　　茯苓（五钱） 白术（五钱） 甘草（五分） 陈皮（一钱） 柴胡（一钱） 白芍（五钱） 茵陈（三钱） 炒栀子（三钱）水煎服。二剂色淡，四剂青绿之带绝，不必多剂也。

　　夫逍遥散解郁之方也，何取之以治青带，如是之神耶。盖肝经湿热留之者，因肝气之逆也。逍遥散最解肝之逆气，逆气平则湿热难留，况益之菌陈之利湿，栀子清热，肝气清凉，青绿之带何自来乎？此方之所以奇而可用也。倘仅治青带，惟以利湿清热为事，置肝气于不问，亦安有止带之日哉。

　　此症用利肝解湿汤亦效。

　　白芍（二两） 茯苓（一两） 干鸡冠花（五钱） 炒栀子（三钱）水煎服。

　　卷之十一\妇人科

　　血枯门（二则）

　　妇人有年未至七七之期，经水先断者，人以为血枯经闭，谁知是心、肝、脾之气郁乎。

　　人若血枯，安能久延人世，医见其经水不行，谓其血枯，其实非血枯，乃血闭也。且经水非血也，乃天一之水，出之肾经之中，至阴之精，而有至阳之气，故其色红赤，似血而非血也。世人以经水为血，此千古之误。倘果是血，何不名之曰血水。古昔至圣创呼经水者，以出于肾经，故以经名之。然则经水早断，似乎肾水之衰涸，吾以为心、肝、脾之气郁者何？盖肾水之生，不由于三经而肾水之化，实关于三经也。肾非肝气之相通，则肾气不能开。肾非心气之相交，则肾气不能上。肾非脾气之相养，则肾气不能成。倘三经有一经之郁，则气不入于肾之中，肾之气即闭塞而不宣。

　　况三经齐郁，纵肾水真足，尚有格格难出之状；而肾气原虚，何以媾精盈满，化经水而外泄耶。此经之所以闭，有似乎血枯耳。治之法必须散三经之郁，大补其肾，补肾之中，仍补其三经之气，则精溢而经自通也。方用溢经汤：熟地（一两） 白术（一两） 山药（五钱） 生枣仁（三钱） 白芍（三钱） 当归（五钱） 丹皮（二钱） 沙参（三钱） 柴胡（一钱） 杜仲（一钱） 人参（二钱）水煎服。连服八剂而经通矣。服一月人健，不再经闭，兼易受孕。

　　此方心、肝、脾、肾四经同治之药，补以通之，散以开之也。倘徒补，则郁不开而生火；倘徒散，则气益衰而耗精。设或用攻坚之味，辛热之品，不特无益而反害之也。

　　此症用续补汤亦效。

　　人参（二钱） 当归（五钱） 白芍（三钱） 柴胡（五分） 麦冬（五钱） 北五味（十粒） 白术（一两） 巴戟天（五钱） 炒枣仁（五钱） 红花（五分） 牛膝（一钱）

　　沙参（三钱）水煎服。十剂必通。

　　人有在室未嫁者，月经不来，腹大如娠，面色乍赤乍白，脉乍大乍小，以为血枯经闭也，谁知是灵鬼凭身乎。大凡人心正则邪不能侵，心邪则邪自来犯。或精神恍惚，梦里求亲；或眼目昏花，日中相狎；或假戚属，暗处贪欢；或明言仙人静地取乐。其先未常不惊诧为奇遇，而不肯告人；其后则羞赧为淫亵，而不敢告人矣。年深月久，人之精血，仅足以供腹中之邪，邪日旺而正日衰，势必至经闭血枯，死而后已。欲导其经，邪据其腹而经难通，欲生其血，邪饮其精而血难长。医以为胎而非胎，医以为瘕而非瘕，往往有因循等待，成为痨瘵之症，至死不悟，不重可悲乎。治法似宜补正以祛邪，然而邪之不去，补正亦无益也，必先去其邪，而后补正为得耳。方用荡邪丹：雷丸（三钱） 桃仁（三十粒） 大黄（三钱） 当归（五钱） 丹皮（五钱） 生甘草（二钱）水煎服。

　　一剂必下秽物半桶，再用调正汤治之：白术（五钱） 苍术（五钱） 茯苓（三钱） 陈皮（一钱） 甘草（一钱） 薏仁（五钱） 贝母（一钱）水煎服。

　　连用四剂，脾胃之气转，经血渐行矣。

　　前方荡邪，后方补正，实有次第也。或疑身怀鬼胎，必伤其血，所以血枯而后经闭也。今既堕其胎，乃不补血，反补胃气者何故？盖鬼气中人，其正气之虚可知，且血不能骤生，补气自易生血。二术善补阳气，阳气旺而阴气难犯，尤善后之妙法也。倘服补血之药，则阴以招阴，吾恐鬼胎虽下，鬼气未必不再种矣，故不若补其阳气，使鬼祟难侵，生血愈速耳。

　　此症用杀鬼破胎汤亦效。

　　水蛭（炒黑，研为细末，三钱） 丹皮（五钱） 当归尾（五钱） 大黄（三钱） 浓朴（二钱） 红花（五钱） 牛膝（三钱） 生地（五钱） 桃仁（去尖，研碎）水与酒同煎一碗，空腹服。一剂即下胎，如不下，再服二剂，无不下者，不必用三剂也。

　　卷之十一\妇人科

　　血崩门（八则）

　　妇人有一时血崩，双目黑暗，昏晕于地者，人以为火盛动血也，然此火非实火也，乃虚火耳。世人一见血崩，往往用止涩之药，虽亦能取效于一时，而虚火未补，易于冲击，随止随发，终年终月不能愈者，是止崩之药，断不可用。必须于补之中，行其止之法。方用固本止崩汤：熟地（一两） 白术（一两） 黄 （三钱） 人参（三钱） 当归（五钱） 炒黑干姜（二钱）水煎服。一剂崩止，十剂永不再发。倘畏药味之重，减去其半，则力量甚薄，不能止矣。

　　方中全不去止血，惟去补血；且不仅补血，更去补气；非惟补气，兼且补火，何也？夫血崩至于黑暗昏晕，则血已尽去，仅存一线之气，若不急补气，而先补血，则有形之血不能速生，无形之气必且尽散，此所以不补血而先救气也。然而补气而不补血，则血又不能易生。

　　补血而不补火，则血且凝滞，不能随气而速生也。况干姜引血归经，补中有收，所以闻补气血之药并用之耳。

　　此症亦可用补虚宁血汤：当归（五钱） 熟地（一两） 黄 （一两） 甘草（一钱） 炒黑荆芥（三钱）水煎服。

　　一剂即止崩，四剂全愈。

　　老妇血崩，目暗晕地，人以为老妇虚极，因不慎房劳之故也，谁知多言伤气，不节饮食之故乎。夫老妇原宜节损饮食，复加闭口，始气不伤而神旺。无奈老妇闻喜事而心开称誉，不肯闭舌，未免有不宜言而言者，况原有宿疾，安肯无言，故一发而不可救。夫老妇血衰，因气虚之极而不能生也。况加之多言耗气，又安能助气以生血乎。气益衰而血难长矣。故任冲大开，欲不崩而不可得者。治法必止其血也。谁知血愈止而愈多，以气衰不能摄血耳。方用助气敛血汤：白术（二两，土炒） 黄 （四两，醋炒） 三七末（三钱）水煎服。一剂血少止，二剂血止，四剂全愈。

　　此方补气不补血，以气能止血也。加之醋炒 、术，专以酸能救血也。加之三七者，以其能断血也。然必多服始能愈者，以老妇血亏气衰，不大补何以止其耗散之原阳，使气旺以生血乎。然此方可以暂止老妇之血，不能久旺老妇之气也。另用前方去三七而多加当归，用补血汤朝夕吞服，并行为之得到。

　　有老妇血崩者，其症亦与前同，人以为老妇之虚耳，谁知因虚又不慎房帏之故哉。妇人至五十之外者，天癸匮乏，原宜闭关，不宜出战。苟或适兴，草草了事，尚不致肾火大动。倘兴酣浪斗，一如少年时，鲜不血室大开，崩决而坠矣。方用当归补血汤加味疗之。

　　黄 （一两） 当归（一两） 三七根末（三钱） 桑叶（十四片）水煎服。二剂而血止，四剂不再发。然必须断欲也，设再犯忌，未有不重病者也。

　　夫补血汤乃气血双补之神剂，三七根乃止血之圣药，加入桑叶滋其肾中之阴，又有收敛之妙耳。但老妇阴精既亏，用此方以止其临时之漏，实有奇功，不可责其永远之续者，以补精之味尚少也。服此方四剂之后，增入白术（五钱），熟地（一两），山药（四钱），麦冬（三钱），北五味（一钱），服三月则崩漏可以尽除矣。

　　此症用闭血汤亦效。

　　人参 白术（各一两） 三七根末（三钱） 北五味子（二钱）水煎服。一剂即止崩，减人参（五钱），加熟地（一两），山茱萸（五钱），麦冬（五钱），再服四剂全愈。

　　有少妇甫受孕三月，即便血崩，胎亦随坠，人以为挫闪受伤而血崩也，谁知是行房不慎哉。少年妇人行房亦事之常也，何便血崩？亦因其气之衰耳。凡妇人气衰者，不耐久战，战久则必泄精，精泄太多，则气益不能收摄夫血矣。况加久战，则虚火内动，精门不关，而血室亦不能闭，于是胎不能固，内外齐动，而血又何能固哉。治法自当以补气为主，而少佐之止血之味。方用固气汤：人参（五钱） 白术（五钱） 当归（三钱） 熟地（五钱） 茯苓（二钱） 甘草（一钱） 杜仲（三钱） 山茱萸（二钱） 远志（一钱） 五味子（十粒）水煎服。一剂血止，连服十剂全愈。

　　此方固气而兼补其血，已去之血可以速生，将脱之血可以尽摄。凡因虚血崩者，此方最宜通治，非仅治小产之血崩也。兹方不去止血，而止血之味已全于中，所以可通治耳。

　　人参（三钱） 白术（五钱） 茯苓 山药 麦冬（各三钱） 远志（五分） 杜仲 山茱萸（各二钱） 阿胶（三钱） 甘草（一钱）水煎服 一剂则愈。

　　有妇人一交感流血不止者，虽不至血崩之甚，然至终年不愈，未免气血两伤，久则有血枯经闭之忧。此等之病，成于月经来时，贪欢交感，精冲血管也。夫血管不可精伤，凡妇人受孕，乃血管已净之时，倘经初来，其血正旺，彼欲出而精射之，则所泄之血尽退而缩入，既不能受孕成胎，势必至积精化血，遇交感之时，淫气触动其旧日之精，则两气相感，精欲出而血即随之俱出矣。治法须通其胞胎之气，引精外出，益之填精补气之药，则血管之伤可以再补。方用引精止血汤：人参（五钱） 白术（一两） 茯神（三钱） 车前子（三钱） 黄柏（五分） 炒黑干姜（一钱） 熟地（一两） 山茱萸（五钱） 炒黑荆芥（三钱）水煎服。连服四剂即愈，十剂不再发。

　　此方用参、术补气，用熟地、山药补精，精气既旺，则血管自然流动。加入茯神、车前，利其尿窍，尿窍利而血窍亦利矣。加入黄柏直入于血管之中，引夙精出于血管之口。再荆芥引败血出于血管之外。益之炒黑干姜止其血管之口。一方之中，实有调停曲折之妙，故能除旧疾而去陈 也。然既服此药，必须慎房帏三月，则破者不至重伤，补者不至再损，否则亦止可取目前之效耳。慎之哉！此症用截流丹亦甚效。

　　茯苓 炒黑荆芥 车前子（各三钱） 牛膝 人参（各三钱） 熟地（一两） 白术（一两） 蕲艾（一钱） 肉桂（三分）水煎服。下剂全愈。

　　妇人有怀抱甚郁，口干作渴，呕吐吞酸，而血下崩者，人以火治之，时而效时而不效者，盖肝气之结也。夫肝主藏血，气结宜血结矣，何反致崩漏？不知肝性甚急，气结其性更急矣，急则血不能藏矣。治法宜开郁为主。然徒开其郁，不用平肝之药，则肝气大开，肝火更炽，血亦何能止遏也。方用平肝止血汤：白勺（二两） 白术（一两） 当归（一两） 柴胡（一钱） 三七根末（三钱） 甘草（二钱） 丹皮（三钱） 荆芥（二钱） 生地（三钱）水煎服。一剂呕吐止，二剂干渴除，四剂血崩自愈。

　　白芍平肝，得柴胡而郁气尽解；白术利腰脐，血无积住之虑；荆芥通经络，血有归还之乐；丹皮凉其骨髓之热，生地清其脏腑之炎；当归、三七于补血之中行止血之法，自郁散而血止也。

　　此症用舒肝藏血汤亦佳。

　　白芍（一两） 香附 荆芥 三七根末（各三钱） 陈皮（五分） 甘草（一钱） 当归白术（各五钱） 白芥子（一钱）水煎调服。

　　妇人有升高坠下，或闪跌受伤，以致恶血下冲，有如血崩者，若作血崩治之，用止涩之药，适所以害之也。其症必然按之疼痛，久则面目痿黄，形容枯槁。治法须行血去瘀，活血止疼，则其血自止。苟不解其瘀痛，即用补涩之品，则瘀血内攻，痛不能止，反致新血不生，旧血作祟也。方用逐瘀止崩汤：大黄（三钱） 生地（一两） 当归尾（五钱） 败龟板（三钱） 芍药（二钱） 丹皮（一钱） 枳壳（五分） 桃仁（十粒）水煎服。一剂痛轻，再剂痛止，三剂血亦全止矣，不必服四剂也。

　　此方于活血之中佐以下治之药，故逐瘀如扫，止血亦如神也。此跌闪升堕，非由内伤而致，其本实不拨，去标之病可耳，何必顾其本而补其内哉。

　　此症用灵龟散血汤亦甚效。

　　败龟板（一两） 生地（一两） 大黄（一钱） 丹皮（三钱） 红花（二钱） 桃仁（十四个）水煎服。一剂轻，二剂愈。

　　人有每行人道，经水即来，一如血崩，人以为胞胎有伤，触之以动其血也，谁知子宫、血海因热不固之故乎。夫子宫即在胞胎之下，而血海又在胞胎之上。血海者，冲脉也。冲脉寒而血亏，冲脉热而血沸。血崩之病，正冲脉之热也。然而冲脉既热，宜血之日崩矣，何必交接而始血来？盖脾与肝之无恙也。脾健则能摄血，肝平则能藏血。人未入房，则君相二火寂然不动，虽冲脉独热，血不外泄。及至交接，子宫大开，君相之火翕然齐动，鼓其精房，而血海泛溢，有不可止遏之势，肝欲藏血而不能，脾欲摄血而不得，故经水随交而至，若有声应之捷焉。治法必须绝欲者三月，然后用滋阴降火之药，凉其血海，则终身之病可半载而愈也。

　　方用清海丸：熟地（一斤） 桑叶（一斤） 白术（一斤） 玄参（一斤） 山茱萸（八两） 北五味（三两） 麦冬（十两） 沙参（十两） 地骨皮（十两） 丹皮（十两） 白芍（一斤） 龙骨（醋 ，二两） 山药（十两） 石斛（八两）各为细末，蜜为丸，每日早、晚白滚水各送下五钱，服半年全愈。

　　此方补阴而无浮动之虞，缩血而无寒冷之害，日计不足，月计有余，潜移默夺，子宫清凉，血海自固也。倘不治其本源，止以发灰、白矾、黄连、五倍子外冶其幽隐之处，吾恐愈塞愈流也。

　　此症用清火归经汤亦效。

　　人参 白芍（各一两） 旧棕榈（炒灰二钱） 黄柏末（二钱） 甘草（一钱） 三七根末（三钱）水煎调服。十剂可愈，二十剂全愈。然必须绝欲事三月，否则要犯也。

　　卷之十一\妇人科

　　调经门（十四则）

　　妇人有先期经来者，其经水甚多，人以为血热之极也，谁知肾中之水火旺乎。夫火旺则血热，水旺则血多，此有余之病，非不足之症也。似不药有喜，但过于有余，则子宫大热，亦难受孕，恐有烁干男精之虑。太过者损之，亦既济之道也。然而，火不可任其有余，水断不可使之不足。治法但少清其火，不必泻水也。方用：丹皮（三钱） 地骨皮（五钱） 白芍（三钱） 青蒿（二钱） 黄柏（五分） 熟地（三钱） 茯苓（二钱）水煎服。此方名为清经散，服二剂自平也。

　　方中虽是清火之品，然仍是滋水之味，火泻而水不与之俱泻，则两不损而两有益也。

　　此症用损余汤亦效。

　　地骨皮（一两） 茯苓（五钱） 黄柏（二钱） 生地（五钱） 炒黑荆芥（三钱） 玄参（五钱）水煎服。四剂而经调矣。

　　妇人有先期经来，其经水止有一、二点，人亦以为血热之极也，谁知肾中火旺而阴水虚乎。先期者，火气之冲，多寡者，水气之验。故先期之来多，火热而水有余；先期之来少，火热而水不足。倘一见先期，俱以为有余之热，但泻火而不补水，或水火两泻，如何不增病哉。治法不必泻火，专补其水，水足而火气自消。方用：玄参（一两） 生地（一两） 白芍（五钱） 麦冬（五钱） 阿胶（三钱） 地骨皮（三钱）水煎服。连服四剂而经调矣。

　　方名两地汤，以地骨、生地同用耳。二味俱能凉骨中之热也。骨中之热，由于肾中之热，凉其骨髓，则肾气自寒，又不损伤胃气，此治之巧也。况所用诸药，纯是补水之味，水盛而火安得不平乎。此条与上条并观，断无误治先期之病矣。

　　此症用加味纯阴汤亦效。

　　熟地 玄参 麦冬（各五钱） 山茱萸（二钱） 北五味子（一钱） 丹皮（五钱）水煎服。可用十剂，经水自多。

　　妇人有经来后期而甚多者，人以为血虚之病也，谁知非血虚也。盖后期之多少，实有不同。后期来少，血寒而不足；后期来多，血寒而有余。夫经水虽本于肾，而其流则五脏六腑之血皆归之。故经一来，而诸血尽来附益，以经开而门启，不遑迅阖，诸血乘其隙而皆出也。但血既出矣，则成不足之症。治法宜于补中温之，非曰后期者俱不足也。方用温经摄血汤：白芍（一两） 川芎（五钱） 肉桂（五分） 熟地（一两） 白术（五钱） 续断（一钱） 五味子（三分） 柴胡（五分）水煎服。二十剂经调矣。

　　此方大补肾、肝、脾之精血。加肉桂以祛其寒，加柴胡以解其郁，是补中有散，而散非耗气；补中有泻，而泻非损阴。所以受补之益，收温之功也。是方凡经来后期者，俱可用，诚调经之妙药，摄血之仙丹也。倘人元气虚，加入人参一、二钱，未为不可耳。

　　此症用温带益经汤亦效。

　　熟地（一两） 白术 杜仲（各五钱） 肉桂（一钱） 茯苓 人参（各三钱）水煎服。

　　妇人有经来断续，或前或后，无一定之期者，人以为气血之虚，谁知是肝气之郁结乎。夫经水出诸肾经，肝为肾之子，肝郁则肾亦郁，肾郁而气自不宣，前后之或断或续，正肾气之或通、或闭耳。虽然肝气郁而肾不应，未必至于如此。然子母关切之病，而母必有顾复之情，肝泄而肾自有缱绻之谊，肝气之或藏或闭，即肾气之或去或留，有相因而至者矣。然则治法，舒肝之郁即所以开肾之郁也，即所以定经水之流也。方用定经汤：白芍（一两） 当归（一两） 熟地（五钱） 山药（五钱） 菟丝子（一两） 柴胡（五分） 荆芥（炒黑，一钱） 茯苓（三钱）水煎服。二剂经水净，四剂经期定矣。

　　此方舒肾肝之气，非通经之药也。补肝肾之津，非利水之品也。肾肝气舒而经通，肝肾津旺而水利，不治之治，正妙于治也。

　　此症用顺经汤亦效。

　　香附 生地 茯苓 白芥子（各三钱） 当归（一两） 白芍（一两） 车前子（二钱）

　　神曲 甘草（各一钱）水煎服。

　　十剂自调。

　　妇人有数月一行经者，每以为常，且无或先或后之异，又无或多或少之殊。人以为异，而不知非异，此乃无病之人，气血两不亏损耳。妇人之中，有天生仙骨者，经水必四季一行，盖以季为数，不以月为盈虚也。妇人之经水不泄，则黄河便可逆流。真气内藏，则坎中之阳不损。倘加以炼形之法，一年之内便易飞升。无如世人不知炼形之法，见经水之不来，误认作病，妄用药饵，往往无病而成病。余闻异人之教，特为阐扬，使世人见此等行经，在不必治之列，万勿疑为气血之不足，而轻施医疗也。虽然天生仙骨之妇，世正不少，而嗜欲深者，天分损也，又不可不立一救疗之方。方名助仙丹：白术（三钱） 茯苓（五钱） 甘草（一钱） 山药（三钱） 陈皮（五分） 白芍（三钱） 杜仲（一钱） 菟丝子（二钱）水煎，服二、四剂而仍如其旧，不可再服。

　　此方平补，健脾益肾，解郁消痰，不损天然之气血，便是调经之大益，何必用重剂以助火，用热药以通经哉。

　　此症用肝肾双治汤亦佳。

　　白芍（三钱） 当归 山药 熟地（各五钱） 甘草（五分） 陈皮（三分） 茯苓 山茱萸（各二钱） 神曲（一钱）水煎服。

　　自然如期矣。

　　妇人至五十之外，或六、七十岁者，忽然行经，或如紫血之块，或如红血之淋，人以为老妇行经是还少之期，谁知乃血崩之渐乎。妇人至七七之外，天癸已穷，又不服补阴济阳之药，如何能使精满化经，一如少妇乎。不宜行经而行经者，乃肝不藏血、脾不统血也。非泄精而动命门之火，必气郁而发龙雷之炎。二火发动，血乃奔失，有似行经而实非行经也。遇此等之病，非大补脾肝则血不能骤止。然而补肝脾者，不可全补血以止血，尤当兼补气以止血也。方用安老丹：人参（一两） 黄 （一两） 熟地（一两） 山茱萸（五钱） 甘草（一钱） 木耳灰（一钱） 当归（五钱） 阿胶（一钱） 香附（五分） 荆芥（一钱） 白术（五钱）

　　水煎服。一剂少减，二剂又减，四剂全止，十剂全愈。

　　此方补益肝脾之气，气足自然生血，且能摄血也。况且大补肾水，肾水足而肝气益舒，肝气舒而脾气得养，肝藏血，脾统血，安有漏泄乎。血既无漏泄之失，何虑于血崩乎。

　　此症亦可用 术调经散治之。

　　人参 三七根末（各三钱） 白术 当归 黄 （各一两） 生地（五钱）水煎调服。

　　一剂即止，四剂愈。

　　妇人有经水忽来忽断，时痛时止，往来寒热，人以为血结之故，不知乃肝气不舒耳。夫肝属木，最恶者寒风也。妇人行经，则腠理大开，适逢风吹，则肝气闭塞，经水之门亦随之而俱闭，于是腠理经络各皆不宣，而作寒热。气行于阳而热生，气行于阴而寒生也。然此犹感寒之轻者，倘外寒更甚，则内热益深，往往有热入血室，变为似狂之症，一如遇鬼之状。今但往来寒热，是寒未甚而热未深耳。治法补肝中之血，通郁而散其风，则病随手而效也。方用加味四物汤：熟地（一两） 川芎（三钱） 白芍（五钱） 当归（五钱） 白术（五钱） 甘草（一钱） 延胡索（一钱） 丹皮（三钱） 柴胡（一钱）水煎服。

　　此方用四物以滋脾肾；用柴胡、白芍、丹皮以宣扬风郁；用甘草、白术、延胡利腰脐以和腹痛。入于表里之间，通于经络之内，用之得宜，自然奏功如响也。

　　此症用开结汤亦佳。

　　柴胡 续断 神曲（各一钱） 香附 川芎 丹皮（各三钱） 当归 熟地（各一两）

　　白术（五钱） 甘草（一钱）水煎服。十剂全愈。

　　妇人有经前疼痛数日后行经者，其经水多是紫黑之块，人以为热极也，谁知郁极而火不能化乎。夫肝中有火郁则不扬，经欲行而肝气不应，则拂抑其气而痛生。

　　然经满则不能内藏，肝中火气焚烧，内逼经出，而火亦随之而怒泄。其色紫黑者，水火两战之象也。成块者，火煎成形之状也。经失其为经，正郁火内夺其权耳。治法似宜大泻肝中之火矣。然泻肝之火，不解肝之郁，则热之标可去，热之本未除也。方用宣郁调经汤：白芍（五钱） 当归（五钱） 柴胡（一钱） 香附（一钱） 郁金（一钱） 丹皮（五钱） 白芥子（二钱） 甘草（一钱） 黄芩（一钱） 炒栀子（三钱）水煎服。连服四剂，下月断不先腹痛而后行经也。

　　此方补肝之血，又解肝之郁，利肝之气，又退肝之火，所以奏功如神耳。

　　此症用香草散亦佳。

　　香附 茯神（各三钱） 玄胡索 甘草 神曲 天花粉（各一钱） 炒栀子 黄芩（各二钱） 白术 生地 麦冬（各五钱） 陈皮（五分）水煎服。

　　妇人有经后小腹作痛，人以为气血之虚，谁知是肾气之涸乎。夫经水乃天一之水，满则溢，空则虚，亦其常也，何以虚能作痛哉？盖肾水一虚，则水不能生肝，而肝必下克于脾土，土木相争而气逆，故作痛也。治法亦须舒肝气为主，而益之补肾之味，则水足而肝气益安矣。方用后调汤：阿胶（三钱） 荆芥（三钱） 巴戟天（一钱） 山药（五钱） 白芍（三钱） 当归（三钱） 甘草（一钱） 山茱萸（三钱）水煎服。

　　此方平调肝肾，既能转逆于须臾，尤善止郁痛于顷刻，经后以此方调理最佳，不止治经后腹痛也。

　　此症用填经止痛丹亦神。

　　熟地（二两） 山茱萸（五钱） 山药（三钱） 甘草（一钱） 肉桂（五分）水煎服。

　　妇人有行经之前一、二日，忽然腹痛而吐血，人以为火盛之极也，谁知肝气之逆而不顺行而上吐乎。夫肝之气最急，宜顺不宜逆，顺则气安，逆则气动，血随气而俱行。若经逆从口上出，乃少阴之火急如奔马，得肝中龙雷之气直冲而上，其势最捷，反经为血，又至便也，不必肝不藏血，始成吐血之症。但此等吐血，不同各经之吐血，各经吐血乃内伤而成，此逆经吐血者，乃内溢而激之使出也。其症绝有异同，而逆气则一也。治法似乎治逆以平肝，不必益精以补肾。虽然逆经而吐血，虽不损夫血，而反复颠倒，未免伤肾之气，而血又上泄过多，则肾水亦亏，必须于补肾之中，以行其顺气之法也。方用顺经汤：当归（五钱） 白芍（三钱） 熟地（五钱） 茯苓（三钱） 牛膝（三钱） 丹皮（五钱） 沙参（三钱） 荆芥（炒黑，三钱）水煎服。一剂吐血止，二剂经顺，连服十剂，不再逆经也。

　　此方于补肾、补肝之中用引血归经之药，肝气不逆，肾气自顺也。肾气既顺，经何能逆哉。

　　此症用顺肝藏血丹亦效。

　　白芍 当归 熟地（各一两） 荆芥（炒黑三钱） 牛膝 人参 茯苓（各二钱） 柴胡（五分） 乌药（五分） 泽泻（一钱）水煎服。二剂即顺行矣。

　　人有经水将来三、五日前，脐下疼痛，状如刀刺，寒热交作，下如黑豆汁，既而经来，因之无娠，人以为血热之故，谁知是下焦寒湿相争耶。夫寒湿之气乃邪气也，妇人有任、冲之脉，居于下焦，冲脉为血海，任脉主胞胎为血室，皆喜正气之相通，最恶邪气之相犯，经水由二经而外出。若寒湿之气弥满于二经之外，势必两相争而作疼痛矣。邪感正衰，寒气生浊，下如豆汁之黑者，见北方寒水之象也。治法利其湿而温其寒，冲、任无邪，何至搏结作痛哉。

　　方用温脐化湿汤：白术（一两） 茯苓（三钱） 巴戟天（五钱） 山药（五钱） 扁豆（三钱） 白果（十枚） 莲子（三十粒，连心用）

　　水煎服。然必须经未来前十日服之，四剂而邪去，经调兼可种子也。

　　此方用白术以利腰脐，更用巴戟、白果以通任脉，再用山药、扁豆、莲子以卫冲脉，故寒湿尽去，经水自调矣。倘疑腹痛为热邪之作祟，妄用寒凉，则冲、任虚冷，血海变为冰海，血室成为冰室，毋论艰于生育，疼痛何有止日哉。

　　此症可用术桂草玄丹：白术（二两） 肉桂（一钱） 甘草（一钱） 玄胡索（一钱）水煎服。一剂愈。

　　妇有经水过多，行后复行，面色痿黄，人倦无力，人以为血热之故也，谁知血虚而不归经乎。夫血旺则经多，血少则经缩。然血归于经，虽血旺而经亦不多，血不归经，虽血衰而经亦不少。世人以经水过多为是血旺，此治之所以错也。惟多是虚，故再行而不胜其困乏。血损精散，骨中髓空，不能华于面也。治法大补其血之不足，引其归经，宁有经后再行之病哉。

　　方用四物汤加味治之。

　　熟地（一两） 川芎（五钱） 白芍（三钱） 当归（五钱） 荆芥（三钱） 山茱萸（三钱） 白术（五钱） 续断（一钱） 甘草（一钱）水煎服。四剂血归经矣。十剂之后，加人参三钱，再服十剂，下月行经适可而止，不再行也。

　　四物汤乃补血之神药，加白术、荆芥行中有利；加山茱萸、续断止中有补；加甘草而调和得宜，所以血足而归经，经归而血净也。

　　此症用加味补血汤亦佳。

　　当归 黄 （各一两） 荆芥（三钱） 白术（五钱）水煎服。四剂人健，十剂全愈。

　　妇有行经前先泻三日，而后行经，人以为血旺之故也。谁知是脾气之虚乎。夫脾统血，脾虚则气不能摄血矣。且脾属湿土，脾虚则土不实而湿更甚，经水将动，而脾气先不能固，脾血欲流注于血海，而湿气先乘之，所以先泻水而后行经也。调经之法在先补其气，盖气旺而血自能固，亦气旺而湿自能泻。方用健固汤：人参（五钱） 茯苓（三钱） 白术（一两） 巴戟（五钱） 薏仁（三钱）水煎服。

　　连服十剂而经行不泻矣。

　　此方补脾气以固脾血，则血摄于气之中，脾血日盛，自能运化其湿，湿既化为乌有，何能作泻哉。

　　此症用术苓固脾饮亦佳。

　　白术（一两） 茯苓 人参 山药 芡实（各五钱） 肉桂（五分） 肉豆蔻（一枚）水煎服。经未泻前服此则不泻矣。

　　多服为妙。

　　妇人有行经之前一日大便出血者，人为血崩之症也，谁知经入于大肠乎。夫大肠与行经之路径各别，何以能入于其中乎。盖胞胎之系，上通心而下通肾，心肾不交，则胞胎之血两无可归，心肾二经之气不来照摄，听其自便，血乃不走小便而走大便矣。治法单止其大便之血，则愈止而愈多，反击动三焦之气，拂乱而不可止。盖经之妄行，原因心肾之不交，今不使心肾之既济，而徒安其胞胎，则胞胎之气无所归，而血又安有归经之日哉。故必须大补心肾，使心肾之气接，而胞胎之气不散，则大肠之血自不妄行也。方用归经两安汤：人参（三钱） 当归（五钱） 白芍（五钱） 熟地（五钱） 山茱萸（二钱） 巴戟天（一钱） 白术（五钱） 麦冬（五钱） 荆芥（炒黑，三钱） 升麻（四分）水煎服。

　　一剂血止，三剂经止，兼可受娠。

　　此方大补心、肝、肾三经之药，全不去顾胞胎，而胞胎有所归者，以心肾之气合也。心肾虚而气乃两分，心肾足而气乃两合。心肾不离，而胞胎之气听令于二经之静摄，安有乱动之形哉。然则补心肾可也，何兼补夫肝木耶？不知肝乃肾之子，心之母也。补其肝血，则肝气往来于心肾之间，自然上引心而入于肾，下引肾而入于心，不啻如介绍之欢也。

　　此症用加味归芎散亦神效。

　　当归 白术 生地（各一两） 川芎（五钱） 升麻（一钱） 一剂即止血而经行矣，二剂全愈。

　　卷之十一\妇人科

　　受妊门（十则）

　　妇人有瘦怯身躯，久不孕育，一交男子，卧病终朝，人以为气虚之故也，谁知血虚之故乎?夫血藏肝中，精涵肾内，若肝气不开，则精不能泄，及精既泄，肝气益虚，以肾为肝之母，母既泄精，不能分润以养肝木之子，而肝燥无水，则火且暗动以烁精，肾愈虚矣。况瘦人多火，又加泄精，则水益少而火益炽，水难制火，腰肾空虚，所以倦怠而卧也。此等之妇，偏易动火，然而此火出于肝木之中，又是雷火，而非真火，不交合则已，交则偏易走泄，阴虚火旺，不能受胎。即偶尔受胎，逼干男子之精，有随种而随消者也。治法必须大补肾水，平其肝木，水旺而血亦旺，血旺而火亦减也。方用养阴种玉汤：熟地（五钱） 白芍（五钱） 当归（五钱） 茯苓（二钱） 山茱萸（五钱） 甘菊花（一钱） 丹皮（二钱） 山药（三钱） 杜仲（二钱） 牛膝（一钱）

　　水煎服。服一月便可受孕，服三月身健，断断可以种子。

　　此方不特补血，纯于填精，精满则子宫易于摄精，血足则子宫易于容物，皆有子之道也。惟是世人贪欲者多，节欲者少，服此药必保守者二月，定然坐孕，否止可身健，勿咎药品之未灵也。

　　此症用五美丹亦效。

　　熟地（一两） 当归 山茱萸 麦冬 山药（各五钱）

　　水煎服。十剂可以受胎矣。

　　妇人有饮食少思，饱闷倦怠，惟思睡眠，一行房事，呻吟不已，人以为脾胃之气虚也，谁知肾气之不足乎?夫气宜升腾，不宜降陷。升腾于上焦，则脾胃易于分消，降陷于下焦，则脾胃难于运化。人无水谷之养，则精神自然倦怠。惟是脾胃之气，实生于两肾之内，无肾中之水气，则胃气不能腾；无肾中之火气，则脾气不能化，故宜亟补肾中水火之气。然仅补肾而不用补脾胃之药，则肾中水火二气不能提于至阳之上也。方用兼提汤：人参（五钱） 白术（一两） 熟地（一两） 山茱萸（三钱） 黄 （五钱） 枸杞（二钱） 柴胡（五分） 巴戟天（一两）

　　水煎服。服一月肾气大旺，再服一月，未有不可受孕者。

　　此方补气之药多于补精，似乎以补脾胃为主，孰知脾胃健而生精自易，是补脾胃正所以补肾也。脾胃既旺，又加补精之味，则阴气既生，阳气易升，不必升提，气自腾越于上焦，况原有升提之药乎。阳气不下降，无非大地之阳春，随遇皆是生机，安得不受育哉。

　　此症用旺肾汤亦甚效。

　　熟地（一两） 山茱萸 巴戟天（各四钱） 白术 人参（各五钱） 茯苓（三钱） 砂仁（二粒）

　　水煎服。服一月自可受孕。

　　妇人有下体冰冷，非火不暖，交感之时，阴中绝不见有温热之气，人以为天分之薄也，谁知胞胎之寒乎?夫寒冰之地，不生草木，重阴之渊，不长鱼龙，胞胎寒冷，何能受孕哉!即茹之于暂，不能不吐之于久也。盖胞胎居于心肾之间，上系于心，下系于肾，胞胎之寒冷，乃心火之微，肾火之衰也。故治胞胎者，仍须补心肾之二火。方用温胞散：人参（三钱） 白术（一两） 巴戟天（一两） 破故纸（二钱） 杜仲（三钱） 菟丝子（三钱） 芡实（三钱）

　　山药（三钱） 肉桂（二钱） 附子（三分）

　　水煎服。连服一月，胞胎热矣。

　　此方补心即补肾，温肾即温心，心肾气旺，则心肾之火自生，心肾火生，则胞胎之寒自散。原因胞胎之寒，以致茹而即吐，胞胎既热，岂尚有施而不受者乎!倘改方为丸。朝夕吞服，则尤能摄精，断不至悲伯道无儿之叹也。

　　此症用春温汤亦佳。

　　人参 巴戟天 白术 杜仲（各五钱） 破故纸（三钱） 肉桂（一钱） 菟丝子（五钱）

　　水煎服。服十剂自然温和，可以受胎矣。

　　妇人有素性恬澹，饮食用少，多则难受，作呕作泻，胸饱闷胀，人以为天分之薄也，谁知是脾胃之虚寒乎?夫脾胃虚寒，亦是心肾之虚寒也。胃土非心火不生，脾土非肾火不化，心肾之二火衰，则脾胃失其生化之权，即不能传化水谷，以化精微矣。脾胃既失生化之权，不能化水谷之精微，自无津液以灌注于胞胎，欲胞胎有温暖之气，以养胎气，必不得之数也。总能受胎，而带脉之间，断然无力，亦必坠落者也。然则治法，可不亟温补其脾胃乎。然脾之母在于肾之命门，胃之母在于心之包络，温补脾胃，必须温补二级之火，盖母旺而子不弱，母热而子不寒也。方用温土毓麟汤：巴戟天（一两） 覆盆子（一两） 白术（五钱） 人参（三钱） 神曲（一钱） 山药（五钱）

　　水煎服。连服一月，可以种子。

　　盖所用之药，既能温命门之火，又能温心包之火，火旺则脾胃无寒冷之虞，自然饮食多而善化，气血日盛而带脉有力，可以胜任愉快，安有不玉麟之毓哉!此症用培土散亦效。

　　肉桂（一钱） 茯苓（三钱） 蛇床子（二钱） 肉豆蔻（一枚） 北五味子（一钱） 陈皮（五分） 神曲（一钱人参 白术（各五钱） 肉苁蓉（三钱）

　　水煎服。

　　妇人有小腹之间，自觉有紧迫之状，急而不舒，断难生子，乃带脉太急，由于腰脐之不利也。腰脐之不利者，又由于脾胃之不足。脾胃虚而腰脐之气闭，使带脉拘急，胞胎牵动，精虽直射于胞胎，胞胎虽能茹纳，力难载负，必有小产之虞。且人又不能节欲，安保不坠乎。治法必须利其腰脐之气，而又大补脾肾，则带脉可宽也。方用宽带汤：白术（一两） 巴戟天（五钱） 补骨脂（一钱） 肉苁蓉（三钱） 人参（三钱） 麦冬（三钱） 五味子（三分） 杜仲（三钱） 莲肉（二十个，不可去心） 熟地（五钱） 当归（二钱） 白芍（三钱）

　　水煎服。连服四剂，腹无紧迫之状，服一月，未有不受胎者。

　　此方脾肾双补，又利其腰脐之气，自然带脉宽舒，可以载物胜任。或疑方中用五味、白芍之类酸以收之，不增带脉之急乎?不知带脉之急，因于气血之虚。血虚则缩而不伸，气虚则挛而不达。芍药酸以平肝，则肝不克脾，五味酸以生肾，则肾能益带，似乎相碍而实能相此症用宽带汤亦效。

　　白术（二两） 杜仲（一两） 甘草（二钱）

　　水煎服。服四剂无急迫之状矣。

　　妇人有怀抱素恶，不能生子，乃肝气之郁结也。夫有子之心脉必流利而滑，肝脉必舒徐而和，肾脉必旺大鼓指，未有三部脉郁结而能生子者。即心肾二部之脉不郁不结，而肝部之脉独郁独结，即非喜脉矣。肝气不舒，必下克脾土，脾土之气塞，而腰脐之气不利，何能通任脉而达带脉乎?带脉之气闭，而胞胎之口不开，精到门亦不受。治法必须开其胞胎之口，但舍开郁，无第二法也。方用开郁种子汤：香附（三钱） 白芍（一两） 当归（五钱） 丹皮（三钱） 陈皮（五分） 白术（五钱） 茯苓（三钱） 天花粉（一钱）

　　水煎服。连服一月则郁结之气尽开，无非喜气之盈腹，自然两相好合，结胎于顷刻矣。

　　此方解肝气之郁，宣脾气之困，腰脐气利，不必通任脉而任脉自通，不必达带脉而带脉自达，不必启胞胎而胞胎自启也。

　　此症用郁金舒和散：白芍（一两） 当归（五钱） 郁金 香附 神曲（各一钱） 枳壳（三分） 白术（三钱） 川芎（二钱）

　　水煎服。郁开自易得子矣。

　　妇人身体肥胖，痰多，不能受孕，湿盛之故耳。夫湿从下受，乃言外邪之湿也。妇之湿，实非外邪，乃脾土内病也。因气衰肉胜，外似健旺，内实虚损，不能行水，而湿停于肠胃，不化精而化涎矣。且肥胖之妇，内肉必满，遮隔子宫，难以受精，何况又多水湿，亦随入而随流出矣。治法必须以泻水化痰为主。但不急补脾土，则阳气不旺，湿痰未必去，人先病矣。方用补中益气汤加味治之。

　　人参（三钱） 当归（三钱） 黄 （三钱） 白术（一两） 陈皮（五分） 甘草（一钱） 柴胡（一钱） 半夏（三钱） 升麻（四分） 茯苓（五钱）

　　水煎服。连服八剂而痰气尽消，再服十剂而水亦利，子宫涸出，易于受精。

　　此方提脾气而升于上，则水湿反利于下行，助胃气而消于下，则痰涎转易于上化，不必用消克之药以损其肌，不必用浚决之味以开其窍。阳气旺，自足以摄精；邪湿散，自可以受此症用敦浓散亦佳。

　　白术（一两） 半夏 人参（各二钱） 益智仁（一钱） 茯苓（五钱） 砂仁（二粒）

　　水煎服。十剂痰消，易于得子。

　　妇人口干舌燥，骨蒸夜热，遍体火焦，咳嗽吐沫，断难生子，人以为阴虚火动也，谁知骨髓之内热乎?夫寒阴之地，不能生物，而火燥旱田之内，何能望禾黍之油油也。然骨髓与胞胎何相关切，而能使人无嗣?盖胞胎为五脏外之脏，因其不阴不阳，所以不列入于五脏之中。不阴不阳者，以其上系于心包，下系于命门。系心包者，通于心；系命门者，通于肾也。阴中有阳，阳中有阴，所以善于变化，生男生女，俱从此出。然必阴阳两平，不偏不枯，始能变化生人，否则正不能生人也。且骨髓者，肾之所化也，骨髓热而肾热，肾热而胞胎亦热矣。况胞胎无骨髓之养，则婴儿何以生，骨髓热而骨中空虚，惟存火气，何能成胎而作骨哉?!治法必须清骨中之热。然骨热由于水虚，补肾中之阴，骨热自除，胞胎无干烁之虞矣。

　　方用清骨汤：地骨皮（一两） 丹皮（五钱） 沙参（五钱） 麦冬（五钱） 玄参（五钱） 北五味子（五分） 金钗石斛（二钱） 白术（三钱）

　　水煎服。连服一月而骨中之热自解，再服二月，自可受孕矣。

　　此方补肾中之精，凉骨中之髓，不清胞胎，胞胎无太热之患矣。阴虚内热之人，原易受胎，今因骨髓过热，所以受精变燥，以致难于育子，本非胎之不能受精也。所以少调其肾，以杀其火之有余，况又益其水之不足，更易种子耳。

　　此症用解氛散亦效。

　　地骨皮（一两） 丹皮 沙参（各五钱） 白芥子（三钱） 山药（一两）

　　水煎服。服一月骨蒸自退，便可望子矣。

　　妇人有腰酸背楚，胸中胀闷，腹内生瘕，日日思寝，朝朝欲卧，百计求子，不能如愿，人以腰肾之虚，谁知任、督之困乎。夫任脉行于前，督脉行于后，然皆从带脉上下而行也。故任、督脉虚，而带脉坠于前后，虽受男子之精，必多小产。况任、督之间有疝瘕之症，则外多障碍，胞胎缩入于疝瘕之内，往往精不能施。治法必去其疝瘕之病，而补其任、督之脉，则提挈有力，足以胜任无虞。外无所障，内有可容，安得不受孕乎。方用升带汤：白术（一两） 人参（三钱） 沙参（五钱） 肉桂（一钱） 荸荠粉（三钱） 鳖甲（炒，三钱） 神曲（二钱）

　　茯苓（三钱） 半夏（一钱）

　　水煎服。连服一月，任督之气旺，再服一月，疝瘕亦尽消也。

　　此方利腰脐之气，正升补任、督之气也。任、督之气升，而疝瘕有难存之势。况方中有肉桂之散寒，有荸荠之祛积，有鳖甲之攻坚，有茯苓之利湿，有形自化于无形，无非升腾之气，何至受精而再坠乎。

　　此症亦可用任督两滋汤：白术（一两） 人参（五钱） 肉桂（一钱） 茯苓（三钱） 白果（十个） 黑豆（一大把） 杜仲（五钱） 巴戟天（五钱）

　　水煎服。十剂而任、督之脉气旺，可以摄精而受孕也。

　　妇人有小水艰涩，腹中作胀，两腿虚浮，不能坐孕，乃膀胱之气不能化也。夫膀胱与胞胎相近，水湿之气必走膀胱，然而膀胱不能自己分消，必得肾气相通，始能化水从阴器以泄。倘膀胱无肾气之通，则气化不行，水湿必且渗入于胞胎，汪洋之田，何能生物哉?治法必须分消胞胎之湿。然肾气不旺，胞胎之水气何从而化，故须治肾中之火，使火气达于膀胱也。方用化水种玉丹：人参（三钱） 白术（一两） 巴戟天（一两） 肉桂（二钱） 菟丝子（五钱） 茯苓（五钱） 车前子（二钱）

　　芡实（五钱）

　　水煎服。二剂，膀胱之气化矣；四剂，艰涩之症去；又服十剂，虚胀之形尽消，连服二月，肾气大旺，易于受胎。

　　此方利膀胱之水，全在补肾中之气。然而补肾之药，多是濡润之品，不以湿而益助其湿乎。方中所用之药补肾之火，非益肾之水。补火无燥烈之虞，利水非荡涤之甚，所以膀胱气化，胞胎不至于过湿，安有布种而难于发育者乎。

　　此症用参术加桂汤亦效。

　　茯苓（一两） 白术（一两） 肉桂（一钱） 人参（五钱） 水煎服。十剂而膀胱通利，腹亦不胀，可以受娠矣。

　　卷之十一\妇人科

　　妊娠恶阻门（二则）

　　妇人怀妊之后，恶心呕吐，思酸解渴，见食则憎，困倦欲卧，人以为妊娠之恶阻也，谁知肝血之太燥乎。夫肾一受精，则肾水生胎，不能分润于他脏，肝为肾之子，日食肾母之气，一旦无津液之养，则肝气燥而益急，火动而气乃逆也，于是恶心呕吐之症生。虽呕吐不至太甚，而伤气则一也。气伤则肝血愈耗，世人以四物治产前诸症，正以其能生肝血也。

　　然补肝以生血，未为不佳，但恐生血不能生气，则脾胃衰微，不胜频呕。吾恐气虚血不易生也，故治法平肝补血之中宜用健脾开胃之药，以生阳气，则气能生血，尤益胎气耳。然虽气逆而用补气之药，气旺不益助其逆耶。不知怀妊恶阻，其逆不甚，且逆亦因虚而逆，非因邪而逆也。因邪而逆者，助其气而逆增；因虚而逆者，补其气而逆转。况补气于补血之中，则阴足以制阳，何患于逆乎。方用顺肝益气汤：白芍（三钱） 当归（一钱） 白术（三钱） 人参（一钱） 茯苓（二钱） 熟地（五钱） 苏子（一钱） 麦冬（三钱） 砂仁（一粒） 神曲（一钱） 陈皮（三分）水煎服。

　　一剂恶阻轻，再剂而平，三剂全愈。

　　此方肝、肾、脾、胃、肺五经同调之法，其意专主于肝肾，肝平则气不逆，肾旺则血易生。凡胎不动而少带恶阻者，俱以此方投之，无不安静如故，有益于孕妇不浅，实胜于四物之汤也。盖四物汤专治肝，此方不止治肝，所以奏功尤神耳。

　　用润肝安娠汤亦佳。

　　人参 茯苓 扁豆 山药（各三钱） 半夏 熟地 白术（各五钱） 川芎 麦冬 丹皮苏子 神曲（各二钱） 白豆蔻（一粒） 陈皮（三分）水煎服。连服四剂，而恶阻止矣。

　　妊娠每至五月，肢体倦怠，饮食无味，先两足肿，渐至遍身，后及头面俱肿，人以为犯湿而然也，谁知是脾肺之气虚乎。夫妊娠虽有按月养胎之分，其实不可拘于月数，总以健脾补肺为主。盖脾统血而肺通气也，胎非血不荫，儿非气不生，脾健则血旺而荫胎，肺清则气壮而生子。苟肺衰则气馁，即不能运气于皮肤矣。脾虚则血少，即不能运化于肢体矣。气血两衰，脾肺失令，饮食难消，精微不化，势必气血下陷，不能升举。而湿邪即乘其所虚之处，聚湿而浮肿矣。治法当补其脾肺之虚，不必以去湿为事。方用补中益气汤加减治之。

　　人参（五钱） 白术（五钱） 当归（三钱） 黄 （三钱） 陈皮（三分） 甘草（一分） 柴胡（一钱） 升麻（三分） 茯苓（一两）水煎服。一剂少胀，二剂即宽，三剂渐消，四剂即愈。十剂不再犯也。

　　补中益气汤原是升提脾肺之药，似益气而不益血也。不知血非气不生，况湿气相犯，未便补血，故补气而助之利湿之味，则气升而水尤易散耳。然则少用利水之味可也，何重用茯苓至一两，不几以利水为君乎。夫重用茯苓于补气之中，虽是利水，仍是健脾清肺。凡利水之药，多耗气血，茯苓与白术补多于利，所以重用以分湿邪，即所以补气血耳。

　　用土金双培汤亦效甚。

　　人参 苏子 茯苓 谷芽 巴戟天 菟丝子 白芍（各三钱） 白术 薏仁（各五钱）

　　山药（五钱） 神曲（二钱） 砂仁（一粒） 甘草（二分） 柴胡（五分）水煎服。四剂全消。

　　卷之十二

　　安胎门（十则）

　　妇人小腹作痛，胎动不安，如下坠之状，人以为带脉之无力也，谁知脾肾两亏乎。夫胞胎虽系于带脉，而带脉实关于脾肾，二经亏损，则带脉力微，胞胎何能胜任乎。然人致脾肾之亏者，非因于饮食之过多，即由于色欲之太甚，不补脾补肾，而带脉迫急，胞胎所以下坠也。第胞胎通于心肾，不通于脾，补肾可也，何必补脾？不知脾胃为后天，肾为先天，脾非先天之气不能化，肾非后天之气不能生，补肾不补脾，则肾之精正不能遽生也。补后天之脾，正所以补先天之肾；补先后天之脾肾，正所以固胞胎之气。盖胞胎原备先后天之气，安可不兼补先后天脾肾哉。方用安奠二天汤：人参（一两） 白术（一两） 熟地（一两） 山茱萸（五钱） 山药（五钱） 炙甘草（一钱）

　　杜仲（三钱） 枸杞子（二钱） 扁豆（二钱） 水煎服。一剂痛定，二剂胎安，不必三剂。

　　夫胎动乃脾肾双亏之症，必须大用参、术、熟地补阴补阳之味，始能挽回于顷刻。世人往往畏用参、术，或少用以冀建功，反致寡效，此方正妙在多用也。

　　用娱亲汤亦效。

　　熟地（一两） 白术（一两） 甘草（一钱） 人参（五钱） 杜仲（五钱） 山药（五钱） 水煎服。

　　妇人怀妊至三、四月，自觉口干舌燥，咽喉微痛，无津以润，以致胎动不安，甚则血流如经水，人以为火动之故也，谁知水虚之故乎。夫胎非男精不结，亦非女精不成，逐月养胎，古人每分经络，其实不能离肾水以养之也。故肾水足而胎安，肾水缺而胎动，又必肾火动而胎始不宁。盖火之有余，仍是水之不足，火旺动胎，补肾水则足以安之矣。惟是肾水不能遽生，必须上补肺金，则金能生水，而水有化源，无根之火，何难制乎。方中少加清热之品，则胎气易安。方用润燥安胎汤：熟地（一两） 山茱萸（五钱） 益母草（二钱） 黄芩（一钱） 麦冬（五钱） 生地（三钱）

　　阿胶（二钱） 五味子（二分） 水煎服。二剂燥减，又二剂胎安，连服十剂，胎不再动矣。

　　此方专添肾中之精，虽兼于治肺，然补肺无非补肾，故肾精不燥，火不烁胎，安得而不宁静乎。

　　用遏炎散亦效。

　　熟地（一两） 玄参 地骨皮 麦冬（各五钱） 北五味子 甘草（各一钱） 贝母（五分）

　　炒枣仁（五钱） 水煎服。

　　妇人有上吐下泻，以致胎动下坠，痛疼难忍，急不可缓，人以为脾胃之寒极也，谁知脾胃之虚极乎。夫脾胃气虚，则胞胎无力，必有崩坠之虞。况加之上吐下泻，则脾胃愈虚，欲胞胎无恙得乎。然而胞胎虽疼痛，而犹不下者，盖脾胃虽损，而肾气尚固也。胞胎系于肾而连于心，肾未损则肾气交于心，心气通于胞胎，所以未至于胎坠也。且肾气能固，则肾之气必来生脾；心气能通，则心之气必来援胃。

　　脾胃虽虚而未绝，则胞胎虽动而未落耳。治法可不急救其脾胃乎。然而脾胃将绝，止救脾胃而土气难生，更补助其心肾之火，则火能生土，尤易接续也。方用援土固胎汤：人参（一两） 白术（二两） 肉桂（二钱） 山药（一两） 附子（五分） 炙甘草（一钱）

　　杜仲（三钱） 续断（三钱） 枸杞子（三钱） 山茱萸（一两） 菟丝子（三钱） 砂仁（三粒）

　　水煎服。一剂泻止，二剂吐止，腹中疼痛、急迫无不尽止也。

　　此方救脾胃之土十之八，救心肾之火十之二。救火轻于救土者，岂土欲绝而火未绝乎？不知土崩，非重剂不能援，火息虽小剂亦可助。热药多用，必有太燥之虞，不比温补之品，可以多用。况怀妊胎动，原系土衰，非系火衰也，何必用大热之剂，过于助土以伤胎气哉。

　　用脾胃两安汤亦效。

　　白术（五钱） 白茯苓 人参（各三钱） 陈皮（五分） 砂仁（一粒） 山药（一两） 薏仁（五钱）

　　水煎服。

　　妇人有怀抱忧郁，以致胎动不安，两胁闷痛，如子上悬，人以为子悬之病，谁知是肝气之不通乎。夫养胎半系肾水，然非肝血相助，则肾水亦必有独力难支之势。

　　使肝经不郁，则肝气不闭，而肝血亦舒，自然灌注于胞胎，以助肾水之不足。今肝因忧郁，则肝且闭塞不通，子无血荫，安得不上升以觅食乎。此子悬之所必至，乃气使之升，非子之欲自悬也。治法不必治子悬以泻子，但开肝气之郁结，补肝血之燥干，则子悬自定。方用解悬汤：白芍（一两） 当归（一两） 炒栀子（三钱） 枳壳（五分） 砂仁（三粒） 白术（五钱）

　　人参（一钱） 茯苓（三钱） 薄荷（二钱） 水煎服。一剂闷痛除，二剂子悬定，三剂全安。去栀子多服数剂尤妙。

　　此方乃平肝解郁之圣药，郁开而肝不去克土，肝平而木不去生火。况方中又有健脾生胃之药，自然水谷生精，四布各脏，肝肾有润泽之机，则胞胎自无干涩之患，何至婴儿之上悬哉。

　　用通肝散亦佳。

　　白芍（一两） 归身 川芎 茯苓（各三钱） 郁金 薄荷（各一钱） 香附 神曲（各二钱）

　　陈皮（三分） 苏叶（五分） 白术（五钱） 水煎服。

　　妇人有跌闪失足，以致伤损胎元，因而疼痛，人以为外伤之故也，谁知仍是内伤之故乎。凡人跌、扑、闪、挫，亦能动胎，若作跌闪外治，未能奏功。且有因治反堕者，必须大补气血，少加行动之味，则瘀血自散，胎又得安。然补血宜多，补气宜少。方用救损汤治之。

　　归身（五钱） 白芍（三钱） 白术（五钱） 人参（一钱） 生地（一两） 甘草（一钱）

　　苏木（三钱） 乳香末（一钱） 没药末（一钱） 水、酒煎服。一剂疼痛止，二剂胎不堕矣，不必三剂。

　　此方既能去瘀，又不伤胎，盖补血补气，复无停滞之忧，更少通滑之害。治无胎之跌闪，可建奇功，治有胎之跌闪，尤有殊绩者也。

　　亦可用救伤散治之。

　　归身 熟地（各一两） 白术 白芍 生地 杜仲（各五钱） 甘草（一钱） 丹皮（二钱）

　　水煎服。

　　妇人有胎虽不动，腹亦不疼，然时常有血流出，人以为血虚胎漏也，谁知气虚不能摄血乎。夫血能荫胎，胎中之血必藉气以包之，气虚下陷，血乃随气亦陷矣。

　　夫气虚则血必旺，血旺则血必热，血寒则静，血热则动，动则必有跃跃欲出之兆，况加气虚，安得不漏泄乎。犹幸其气之虚也，倘气旺血热，则血必大崩不止，些些之漏出矣。治法补气之不足，泻火之有余，则血不必止而自止。方用助气补漏汤：人参（一两） 甘草（一钱） 白芍（五钱） 黄芩（三钱） 生地（三钱） 益母草（二钱）

　　续断（二钱） 水煎服。一剂血止，再剂不再漏也。

　　此方用人参以补阳气，用黄芩以泻阴火，火泻则血不热，无欲动之机，气补则血能包，无可漏之窍，自然气摄血而血归经，宁有漏泄之患哉。

　　用摄血丹亦效。

　　黄 白术（各五钱） 人参（二钱） 甘草 荆芥 破故纸（各一钱） 续断（二钱） 肉果（一枚） 水煎服。

　　妇人有怀妊至七、八月，忽然儿啼腹中，腹亦隐隐作痛，人以为胎热之故也，谁知气虚之故乎。夫儿在胎中，母呼亦呼，母吸亦吸，未尝有一刻之间断也。然婴儿至七、八月，母之气必虚，儿不能随母之气以呼吸，则子失母气而作啼矣。腹中声啼，似乎可异，其实不必异也。治法大补其气，使母之气能哺于子，则子之气既安，而子之啼亦息。方用止啼汤：人参（一两） 黄 （一两） 当归（五钱） 麦冬（一两） 橘红（五分） 甘草（一钱）

　　天花粉（一钱） 水煎服。一服即止啼，二服断不再啼也。

　　此方用参、 、归、冬、以补肺气，以肺主气也。肺气旺而胞胎之气不弱，胞中之子自安矣。所以一、二剂而奏功耳。

　　用接气饮亦效。

　　人参 白术 黄 麦冬（各五钱） 茯苓（三钱） 当归（三钱） 贝母 神曲（各一钱） 炮姜（五分）

　　水煎服。一剂即止啼，四剂不发。

　　妇人有口渴出汗，大饮凉水，烦躁发狂，腹痛腰疼，以致胎动欲堕，此乃胃火炽炎，熬干胞胎之水故耳。夫胃为水谷之海，多气多血，以养各脏腑者也。万物皆生于土，土气浓而物生，因土中有火也。然则火在胃中，宜乎生土，何以火盛反致太干以害土乎？不知无火难以生土，而多火又能烁水也。土中有火则土不死，土中无水则为焦土，使胃火过旺，必致先烁肾水，而土中燥裂，何以分润于胞胎哉。土烁之极，火势炎蒸，犯心而神越，以致婴儿逼迫，安得不下堕乎。治法必须急泻其火，济之以水，水旺而火自衰，火衰而胎自定也。方用止焚定胎饮：玄参（二两） 甘菊（三钱） 青蒿（五钱） 茯苓（三钱） 生地（一两） 知母（二钱） 白术（五钱）

　　人参（三钱） 天花粉（二钱） 水煎服。一剂狂少平，二剂狂大定，三剂火尽解，胎亦安也，不必四剂。

　　此方药料颇大，恐有不胜之忧，第怀妊而火盛若此，非用大剂之药，火不肯息，狂不肯止，而胎不肯宁也。然而药料虽多，均是补水之味，亦正有益无损，不必顾忌耳。

　　用滋胎饮亦效。

　　麦冬（二两） 黄芩（三钱） 生地 归身（各一两） 天花粉（二钱） 甘草（一钱） 水煎服。二剂狂定，四剂愈。

　　妇人怀子在身，痰多吐涎，偶遇鬼祟，忽然腹痛，胎向上顶，人以为子悬之病也，谁知亦有中恶而胎不宁乎。凡不正之气，最能伤胎。盖阴邪阳祟多在神宇，潜踪幽阴岩洞，实其往来之所，触之最易相犯，故孕妇不可不戒也。治法似宜治痰为主，然而治痰必至耗气之虚，则痰虽消化，胎必动摇，必须补气以生血，补血以治痰，少加消痰之味，则气血不亏，痰又易化，方用消恶安胎汤：白术（五钱） 甘草（一钱） 白芍（一两） 陈皮（五分） 苏叶（一钱） 沉香末（一钱）

　　乳香末（一钱） 天花粉（三钱） 当归（一两） 人参（三钱） 茯苓（五钱） 水煎调服。一剂腹痛定，鬼神亦远矣。

　　此方大补气血，惟图顾本，正足而邪自消，痰清而胎自定也。

　　用散恶护胎丹亦效。

　　人参（三钱） 茯苓（五钱） 白术（五钱） 半夏（一钱） 贝母（一钱） 甘草（一钱） 白薇（一钱）

　　管仲（三钱） 水煎服。一服胎安。

　　妇人怀妊之后，未至成形，或已成形，其胎必堕，而性又甚急，时多怒气，人以为气血之衰，不能固胎，谁知肝火之盛，常动而不静乎。盖木中实有相火也，相火宜静不宜动，静则安，动则炽。然而木中之火，又最易动而难静，况加大怒，则火更动而不可止遏，火势飞扬，不能生气化胎，反致食气伤精，自然难荫而易堕。

　　治法必须平其肝中之火，大利其腰脐之气，使气生血，而血清其火也。方用利气泻火汤：白术（一两） 当归（三钱） 甘草（一钱） 黄芩（二钱） 人参（三钱） 白芍（五钱）

　　熟地（五钱） 芡实（三钱） 水煎服。服二月，胎不堕矣。

　　此方名为利气，其实乃补气也。补气而不加之泻火之药，则气旺而火不能平，转害夫气矣。加黄芩于补气之中，益以熟地、归、芍之滋肝，则血不燥而气益和，气血既和，不必利气而无不利矣。况白术最利腰脐者哉。

　　用息怒养妊汤亦佳白芍（二两） 茯苓（五钱） 人参（三钱） 陈皮（五分） 甘草（一钱） 熟地（一两） 生地（五钱）

　　白术（五钱） 神曲（一钱） 水煎服。

　　卷之十二

　　小产门（五则）

　　妇人因行房颠狂，遂至小产，血崩不止，人以为火动之极也，谁知是气脱之故乎。凡怀孕妇人，惟藉肾水荫胎，水原不足，水不足而火易沸，加之久战不已，则火必大动。若至颠狂，则精必大泄，肾水益干，肾火愈炽，水火两病，胎何能固。

　　胎堕而火犹未息，故血随火崩，有不可止之势。治法自当以止血为主，然而火动由于水亏，血崩本于气脱，不急固其气，则气散不能速回，血将何生。不大补其精，则精涸不能遽长，火且益炽。方用固气填精汤治之。

　　人参（一两） 熟地（一两） 白术（五钱） 当归（五钱） 黄 （一两） 炒黑荆芥（二钱）

　　三七根末（三钱） 水煎调服。一剂血止，再剂身安，四剂全愈。

　　此方全不清火，惟补气补精，救其匮乏，奏功独神者，以诸药甘温能除大热也。

　　盖此热乃虚热，非实热耳。实热可以寒折，虚热必须温补，故补气自能摄血，补精自能止血也。

　　用固气止脱汤亦效。

　　人参 熟地 山茱萸（各一两） 白术 麦冬（各五钱） 甘草（一钱） 丹皮（三钱） 水煎服。

　　妇人因跌、扑、闪、损遂至小产，血流紫块，昏晕欲绝，人以为瘀血之作祟也，谁知是血室伤损乎。夫妇人血室与胞胎相连，胞胎损而血室亦损。然伤胞胎而流血者，其伤浅；伤血室而流血者，其伤深矣。伤浅者，漏在腹；伤深者，晕在心。

　　同一跌闪之伤也，未小产与已小产治各不同。未小产而胎不安者，宜顾其胎，不可轻去其血；已小产而血大崩者，宜散其血，不可重伤其气。盖胎已堕矣，血既尽脱，则血室空虚，惟气存耳。倘又伤其气，保无气脱之忧乎。故必须补气以生血，新血生而瘀血可止也。方用理气止瘀汤：人参（一两） 黄 （一两） 当归（五钱） 红花（一钱） 丹皮（三钱） 炒黑干姜（五分）

　　茯苓（三钱） 水煎服。一剂瘀血止，二剂昏晕除，三剂全安。

　　此方用人参、黄 以补气，气旺而血可摄也。用当归、丹皮以补血，血生而瘀难留也。用红花、黑姜以活血，血活而晕可除也。用茯苓以利水，水流而血易归经也。

　　用加味补血汤亦神。

　　黄 （二两） 当归 人参（各一两） 丹皮（三钱） 荆芥（三钱） 益母草（三钱） 水煎服。

　　妇人怀娠，口渴烦躁，舌上生疮，两唇肿裂，大便干结，至数日不通，以致腹痛小产，人以为大肠之火也，谁知是血热烁胎乎。夫血所以养胎者也，然血温则胎受其利，血热则胎受其损。儿在胞中，不啻如探汤之苦，如何存活，自然外越下奔，以避炎氛之逼耳。夫血乃阴水所化，血日荫胎，则取给甚急，阴水不能速生以变血，则阴虚火动，阴中无非火气，则血中亦无非火气矣。两火相合，焚逼儿胎，此胎之所以下堕也。治法清胞中之火，补肾中之精始可矣。盖胎中纯是火气，此火乃虚火，非实火也。实火可泻，虚火宜于补中清之。倘一味用寒凉之药，以降其火，全罔顾胎之虚实，势必寒气逼人，胃中生气萧索，何以化精微以生阴水乎？不变为痨瘵者几希矣。方用四物汤加减治之。

　　熟地（五钱） 白芍（三钱） 川芎（一钱） 当归（一两） 山茱萸（二钱） 山药（三钱）

　　栀子（一钱） 丹皮（二钱） 水煎服。连服四剂，余血净而腹痛全消。

　　用生地饮亦神。

　　生地二两，于未小产前救之。若已小产，此方亦可用或减半用之，尤为万安也。

　　娠妇有畏寒腹痛，因而落胎者，人以为下部太寒也，谁知气虚而又加寒犯，遂至不能摄胎而下堕乎。夫人生于火，亦养于火，然火非气不充，气旺而后火旺，气衰则火不能旺矣。人之坐胎者，受父母先天之火也。先天之火即先天之气成之，故胎成于气，亦摄于气。气旺则胎牢，气衰则胎弱，胎日加长，气日加衰，安得不堕哉。况遇寒气之外侵，则内之火气更微，当其腹痛时，即用人参、干姜之药，则痛止胎安。无如人之不敢用也，因致堕胎，仅存几微之气，不急救其气，用何法以救之乎。方用黄 补血汤：黄 （二两） 当归（一两） 肉桂（五分） 水煎服。一剂而血止，三剂而气旺，庶不致有垂绝之忧也。

　　倘认定是寒，大用辛热之品，全不补其气血，则过于燥热，必至亡阳，又为可危耳。

　　用加味参术汤亦效。

　　人参（一两） 白术（五钱） 甘草（一钱） 肉桂（一钱） 白扁豆（三钱） 水煎服。

　　妊妇有大怒之后，忽然腹痛，因而堕胎，及胎堕之后，仍然腹痛者，人以为肝经之余火未退也，谁知血不归经而痛乎。夫肝藏血，大怒则血不能藏，宜失血而不宜堕胎，胡为血失而胎亦堕乎？不知肝性最急，血门不闭，其血直捣于胞胎，而胞胎之系通于心肾之间，肝血来冲，心肾路断，而胎气一时遂绝，此胎之所以堕也。

　　胎既堕而血犹未尽，故余痛无已也。治法引其肝血仍入于肝中，而腹痛自止。然而徒引肝血，不平其肝木之气，则气逆不易转，即血逆不易归也。方用引气归血汤：白芍（五钱） 当归（五钱） 炒黑荆芥（三钱） 白术（三钱） 丹皮（三钱） 炒黑干姜（五分）

　　香附（五分） 郁金（一钱） 甘草（一钱） 麦冬（三钱） 水煎服。

　　此方名为引气，其实仍皆引血也。气血两归，腹犹作痛，余不信也。

　　用归经佛手散亦神。

　　当归（一两） 川芎 白术（各五钱） 荆芥（三钱） 炒黑干姜（一钱） 甘草（一钱） 人参（三钱）

　　熟地（一两） 水煎服。

　　卷之十二

　　鬼胎门（一则）

　　妇人有怀妊，终年不产，面色黄瘦，腹如斗大，肌肤消削，常至二、三年未生者，此鬼胎也。或入神庙山林，起交感之念，皆能召祟成胎。幸其人不至淫荡，见祟惊惶，遇合愧恧则鬼祟不能久恋，一交媾而去，然而淫气妖氛已结于腹，遂成鬼胎。其先人尚未觉，迨后渐渐腹大。盖人身之气血不行，内外相包，一如怀胎之兆，有似血臌之形，其实非胎非臌也。治法必用逐秽之药为主。但人至怀胎数年，即非鬼胎，其气血必衰，况非真妊，则邪气甚旺，正不敌邪，虚弱可知，乌可以迅利之药竟用祛荡乎。自必从补中逐之为得。方用荡鬼汤：雷丸（三钱） 大黄（一两） 红花（三钱） 枳壳（一钱） 浓朴（一钱） 桃仁（二十粒） 当归（一两）

　　人参（一两） 牛膝（三钱） 丹皮（三钱） 水煎服。一剂腹必大鸣，泻出恶物半桶，再服二煎，又泻恶物而愈，断不可用三剂也。

　　此方用雷丸以祛秽，又得大黄之扫除，佐之红花、浓朴等药，皆善行善攻之品，亦何邪能留于腹中，自然尽情逐下。然用参、归以补气血，则邪去而正又不伤，否则单用雷丸、大黄以迅下之，必有血崩气脱之害矣。倘或自知鬼胎，如室女寡妇之人，一旦成形，虽邪气甚盛，而真气未漓，可用岐天师新传红黄霹雳散：红花半斤，大黄五钱，雷丸三钱，水煎服，亦能下胎。然未免过伤血气，不若荡鬼汤，有益无损之更佳也。亦在人斟酌而善用之耳。

　　用追祟丹亦神效。

　　大黄（五钱） 枳实（三钱） 丹皮（一两） 红花（半斤） 附子（二钱） 当归尾（一两）

　　人参（五钱） 牛膝（五钱） 麝香（一钱） 鳖甲（一两） 半夏（三钱） 南星（三钱） 桃仁（十四粒）

　　水煎服。一剂而胎破矣，不须二剂。泻出恶物之后，单用当归三两，红花一两，水煎服。自然败血净而新血生也。连用四剂，自庆安然。

　　卷之十二

　　难产门（六则）

　　妇人腹痛数日，不能生产，人以为气虚力弱，不能送子出产门也，谁知血虚胶滞，胎中无血，儿不易转身乎。夫胎之成由于肾之精，而胎之养半资于五脏六腑之血，故血旺者子易生，血衰者子难产。所以临产之前，必须补血，虽血难骤生，补气正所以生血也。然徒补其气，不兼补其血，则阳过于旺，而阴反不足，偏胜之害，恐有升而不降之虞。故又宜气血之兼补，气能推送，而血又足以济之，则汪洋易于转头，何至有胶滞之忧哉。方用送子丹治之。

　　黄 （一两） 当归（一两） 川芎（三钱） 熟地（五钱） 麦冬（一两） 水煎服。二剂子生，且无横生倒养之病。

　　此方补气补血之药也。二者相较，补血重于补气，补气止有黄 ，其余无非补血之品，无论气血两平，阴阳交泰，易于生产。而血旺于气，则胞胎之内，无非血也。譬如舟遇水浅之区，虽用尽人功，终难推展，忽得春水泛滥，则舟能自行，又遇顺风之送，有不扬帆而迅走者乎。血犹水也，气犹风也，无水则风虽顺何益哉，故补气必须补血耳。

　　用麦冬升麻汤亦效。

　　麦冬（四两） 升麻（二钱） 水煎服。而儿身即转，易于速下也。

　　妇人有儿已到门，竟不能产，此危急存亡之时，人以为胞胎先破，水不能推送之故，谁知交骨不开乎。盖产门之上，原有骨二块，两相斗合，未产之前，其骨自合，将产之际，其骨自开，故交骨为儿门之关，亦为妇人阴门之键。然其能开能合者，气血主之也。无血而儿门自闭，无气而儿门不开。欲儿门之开阖，必须交骨顺滑，自非大补气血不可。然而闭之甚易，开之甚难。其不开者，因产前之贪色也，过于泄精，则气血大亏，交骨粘滞而不易开。故开交骨，必须于补气补血之中用开交骨之药，两相合治，不必推生，子自迅下。方用降子散：当归（一两） 人参（五钱） 川芎（五钱） 红花（一钱） 牛膝（三钱） 柞木枝（一两）

　　水煎服。一剂儿门一声响亮，骨如解散，子乃直降矣。

　　此方用人参补气，用归、芎补血，用红花活血，用牛膝下降，用柞木开关，君臣佐使，同心协力，所以取效甚神，用开于补之内也。虽单服柞木亦能骨开，但无补气补血之药，则开不易合。儿门不关，不无风入之忧，不若用此方而能开能闭之为妙也。至于儿未到门，万不可先用柞木以开其门，然用降子散亦正无碍，以其补气、补血耳。若单用柞木，必须俟儿头到门，而后用之也。

　　用突门散亦效。

　　黄 （二两） 败龟板（一个，捣碎） 牛膝 川芎（各五钱） 附子（三分） 水煎服。一剂而儿门开，儿即生矣。加当归亦可，加人参更神。

　　妇人生产，有脚先下者，有手先出者，人以为横生倒产，至危之病，谁知气血甚衰之病乎。凡儿在胎中，儿身正坐，惟男向内坐，女向外坐，及至生时，则头必旋转而后生，此天地造化之奇，实非人力所能勉强。虽然先天与后天未常不并行而不悖，天机之动，必得人力以济之。人力者，非产母用力之谓也，谓产母之气血耳。

　　气血足而胎必顺，气血亏而胎多逆。盖气血既亏，则母身自弱，子在胎中，何能独强。势必子身怯弱，虽转头而往往无力，故破胞而出，此手足之所以先见。当是时，急以针刺儿手足，则儿必惊缩而入，急用转天汤救之。

　　人参（一两） 当归（二两） 川芎（五钱） 升麻（四分） 牛膝（三钱） 附子（一分）

　　水煎服。一剂而儿转身矣，急服二剂，自然顺生。

　　此方用人参、归、芎以补气血之亏，人尽知其义，乃用升麻，又用牛膝、附子，恐人未识其妙。盖儿已身斜，非用提挈则头不易转。然既转其头，非用下行，则身不速降，二者并用，非加附子则不能无经不达，使气血之迅达推生也。

　　用转气催生汤亦神。

　　人参（二两） 川芎（五钱） 当归 黄 龟膏（各一两） 升麻 旋覆花（各一钱）

　　水煎服。一剂儿即转身而生矣。

　　妇人有生产三、四日，子已到门，交骨不开，子死而母未亡者，服开交骨之药不验，必有死亡之危，今幸不死者，正因其子之死，则胎胞已堕，子母离开，子死而母气已收，未至同子气之俱绝也。治法但救其母，不必顾其子矣。然死子在门，塞住其口，亦危道也。仍宜用补血、补气，使气血两旺，死子可出矣。倘徒用祛除降堕之剂，以下其子，则子未必下，母先脱矣。方用救母丹：当归（二两） 川芎（一两） 人参（一两） 荆芥（三钱） 益母草（一两） 赤石脂末（一钱） 水煎服。

　　一剂子下。

　　此方用芎、归以补血，用人参以补气，气血既旺，上能升而下能降，气能推而血能送，安得有阻滞之忧乎。况益母草善下死胎，赤石脂复易化瘀血，自然一涌而齐出耳。

　　用牛膝益母汤亦效。

　　牛膝（三两） 益母草（一两） 水煎服。一剂而死子立下矣。后用人参、当归各一两，川芎五钱，肉桂一钱服之，保无变生也。

　　妇人生产六、七日，胞水已破，子不见下，人以为难产之故也，谁知其子已死于腹中乎。儿在门边未死者，儿头必能伸能缩；已死者，必安然不动也。若系未死，少拔其发，儿必退入矣。若只子死腹中者，产母之面必无黑气，母不死也。若产母有黑气现面，兼唇黑舌黑者，子母两死。既知儿死于腹中，而母不死，不能用药以降之，亦危道也。虽然生产至七日，若用霸道之药，其气血困乏，子下而母且立亡，必须仍补其母，补母而子可自出矣。方用疗儿散：人参（一两） 当归（二两） 川芎（一两） 牛膝（五钱） 鬼臼（三钱） 乳香末（二钱）

　　水煎服。一剂而死儿下矣。

　　凡儿生必转其头，原因气血之虚，致儿头之难转，世人往往用催生之药，耗儿气血，则儿不能通达，反致闭闷而死，此等之死，实医杀之也。所以难产之病，断不可轻用催生之药。一味补气补血，全活婴儿之命，正无穷也。此方救儿死之母，仍用大补气血，所以救其本也，谁知救本正所以催生哉。

　　用参 救母汤亦神效。

　　人参 黄 （各一两） 当归（二两） 升麻（五分） 龟板（一个） 母丁香（三枚）

　　水煎服。一剂而死子下生矣。

　　妇人产数日而胎不下，服催生药皆不效，前条曾言交骨难开，不知又有气结而不行者。夫交骨不开，固是难产，然儿头到门不能下者，乃交骨之不开也，自宜用开骨之剂。若儿未到门而不产者，非交骨不开之故也。若开其交骨，则儿门大开，儿头不转，必且变出非常，万万不可轻开儿门也。大约生产之时，切忌坐草太早，儿未转头，原难骤生。乃早于坐草，产妇见儿不下，未免心怀惧恐，恐则神祛，神祛则气下而不升，气既不升，则上焦闭塞，而气乃逆矣。上气既逆，上焦胀满，气益难行，气阻于上下之间，不利气而催生，则气愈逆而胎愈闭矣。治法但利其气，不必催生，胎自下也。方用舒气饮：人参（一两） 紫苏（三钱） 川芎（五钱） 当归（一两） 陈皮（一钱） 白芍（五钱） 牛膝（三钱）

　　柴胡（八分） 水煎服。葱白七寸同煎。一剂逆转，儿即下矣。

　　此方利气而实补气也。气逆由于气虚，气虚则易于恐惧，补其气恐惧自定，恐惧定而气逆者不知其何以顺也。况方中紫苏、柴胡、白芍、牛膝之类无非平肝疏肺之品，佐人参、芎、归实有补利之益也，何必开交骨之多事哉。

　　亦可用归术降胞汤治之。

　　当归（二两） 白术（二两） 柴胡（一钱） 牛膝（三钱） 丹皮（三钱） 红花（五钱） 荆芥（三钱）

　　益母草（五钱） 水煎服。

　　一剂即产，又不伤胎。

　　卷之十二

　　血晕门（二则）

　　妇人甫产后，忽眼目昏晕，恶心欲吐，额上、鼻尖有微汗，鼻出冷气，神魂外越，人以为恶血冲心之患也，谁知气虚欲脱而血晕乎。盖新产之后，血已尽倾，血舍空虚，止存微气，倘其人阳气素虚，则气祛原不能生血，及胎破而心血随胎而堕，则心无血养，所望者气以固之也。今气又虚脱，心君无护，所剩残血非正血，不可归经，内庭变乱，反成血晕之症矣。治法必须大补气血，不宜单治血晕也。补血以生新血，正活血以逐旧血也。然血乃有形之物，难以速生，气乃无形之物，易于迅长。补气以生血，不更易于补血以生血乎。方用解晕汤：荆芥（三钱） 人参（一两） 当归（一两） 炮姜（一钱） 黄 （一两） 水煎服。一剂晕止，二剂心定，三剂气旺，四剂血生，不再晕也。

　　此方实解血晕之圣方。凡产后能服此方，断无退母之症，或人参力不能用，减去大半，或少用一、二钱，余如分两，多服数剂，无不奏功也。

　　用参归荆芥汤亦效甚。

　　人参（一两） 荆芥（三钱） 当归（一两） 水煎服。

　　妇人子方下地，即昏晕不语，此气血双脱也，本在不救。我受岐天师秘传，以救万世产亡之妇，当急用缝衣针刺其眉心之穴，得血出即出语矣。然后以独参汤：人参一两，急煎灌之，无不生者。倘贫家之妇，无力买参，用当归补血汤：黄 二两，当归一两，煎汤一碗灌之亦生。万不可于二方之中轻加附子。盖附子无经不达，反引气血之药走而不守，不能专注于胞胎，不若人参、归、 直救其气血之绝，聚而不散也。盖产妇昏晕，全是血舍空虚，无血养心，以致血晕。舌为心之苗，心既无主，舌又安能出声。眉心者，上通于脑，而下通舌系，则连于心，刺眉心则脑与舌俱通，心中清气上升，则瘀血自然下降。然后以参、 、当归补之，则气血接续，何能死亡乎。虽单用参、 、当归亦能生者，然终是刺眉心则万无一失。瘀血冲心，所以昏晕不语，解其瘀血之冲，真所谓扼要争奇也。世人但知灸眉之法，谁知刺胜于灸乎。盖灸缓而刺急，缓则难以救绝，急则易于回生耳。

　　亦可用参附益母汤治之。

　　人参（一两） 附子（一钱） 益母草（二钱） 水煎。遇此等症，急用一人抱住产母，头顶心解开，以艾火急灸之，必然出声。然后以参附益母汤救之，多有生者。

　　妇人有产后三日，发热恶露不行，败血攻心，狂言呼叫，甚欲奔走，拿捉不定，人以为邪热之在胃也，谁知血虚而心无以养乎。产后之血尽随胎胞外越，则血室空虚，五脏皆无血养，当是之时，止心中之血尚存些微，以护心也。而各脏腑皆欲取给于心，心包为心君之相，拦绝各脏腑之气，不许入心，故心安神定，是护心者，全藉心包也。然心包亦虚，倘不能障心，各脏腑之气遂直入心中，以分取心血。而心包情极，既不能顾心，又不能御众，于是大声疾呼，本欲召脏腑以救心，而迹反近于狂悖，有无可如何之象，故病似热而非实热也。治法大补其心中之血，使各脏腑分取之以自养，不必再求于心君，则心安而心包亦安。方用安心汤：干荷叶（一片） 生地黄（五钱） 丹皮（五钱） 当归（二两） 川芎（一两） 生蒲黄（二钱）

　　水煎调服。

　　一剂即定，而恶露亦下矣。

　　此方用归、芎以补血，何又用生地、丹皮之凉血，似非产后所宜，不知恶血奔心，未免因虚热而相犯，吾于补中凉之，则凉不为害，况益之干荷叶，则七窍相通，能引邪外出，不内害于心，转生蒲黄以分解恶露也。但此方止可暂用一剂以定狂，不可多用数剂以取胜，不可不慎也。

　　用参归荆枣益母汤亦效。

　　人参 当归 炒枣仁（各一两） 荆芥 益母草（各三钱） 水煎服。

　　卷之十二

　　胞衣不下门（三则）

　　妇人儿已生地，而胞衣尚留于腹，三日不下，心烦意躁，时欲晕去，人以为胞胎之蒂未断也，谁知血少干枯粘连于腹乎。世见胞衣不下，心怀疑惧，恐其上冲于心，有死亡之兆，然胎衣何能冲于心也。但胞衣未下，则瘀血未免难行，有血晕之虞耳。治法仍大补气血，使生血以送胎衣，则胎衣自然润滑，生气以助生血，则血生迅速，尤易推堕也。方用送胎汤：当归（二两） 川芎（五钱） 乳香末（一钱） 益母草（一两） 没药末（一钱） 麝香（半分，研）

　　荆芥（三钱） 水煎调服。立下。

　　此方以当归、川芎补其气血，以荆芥引气血归经，用益母草、乳香等药逐瘀下胎。新血既长，旧血难存，气旺上升，瘀浊自然迅降，无留滞之苦也。盖胞衣留腹，有回顾其母胎之心，往往有六、七日不下，胞衣竟不腐烂，正以其有生气也。可见胎衣在腹，不能杀人，补之自降也。或谓胞衣既有生气，补气补血，则胞衣宜益坚牢，何补之反降？不知子未下，补则益于子，子已下，补则益于母，益子而胞衣之气连，益母而胞衣之气脱，实有不同。故此补气、补血，乃补各经之气血，以推送之，非补胞胆之气血，是以补气、补血，而胎衣反降也。

　　用加味佛手散殊效。

　　当归（二两） 川芎（一两） 益母草（五钱） 乳香末（一钱） 败龟板（一具） 水煎服。一剂即下也。

　　妇人子生五、六日，胞衣留于腹中，百计治之，竟不肯下，然又绝无烦躁昏晕之状，人以为瘀血之粘连也，谁知气虚不能推送乎。夫瘀血在腹，断无不作祟之理，有则必然发晕，今安然无恙，是血已净矣。血净宜清气升而浊气降，今胞胎不下，是清气下陷难升，遂至浊气上浮难降。然浊气上升，必有烦躁之病，今反安然者，是清浊之气两不能升也。然则补其气，不无浊气之上升乎？不知清升而浊降者，一定之理也。苟能于补气之中，仍分其清浊之气，则升清正所以降浊矣。方用补中益气汤：人参（三钱） 黄 （一两） 当归（五钱） 升麻（三分） 柴胡（三分） 陈皮（二分）

　　甘草（一分） 白术（五钱） 加萝卜子（五分） 水煎服。一剂胎衣自下。

　　夫补中益气汤补气之药，即提气之药也。并非推送之剂，何能下胎衣如此之速？不知浊气之下陷者，由于清气之不升也。提其气，则清气升而浊气自降，腹中所存之物无不尽降，正不必又去推送之也。况方中又加萝卜子数分，能分理清浊，不致两相 格，此奏功之所以神耳。

　　用加味补血汤亦神效。

　　黄 （二两） 当归（一两） 升麻（五分） 益母草（三钱） 水煎服。一剂即下。

　　卷之十二

　　产后诸病门（十一则）

　　妇人产后，小腹疼痛，甚则结成一块，手按之益痛，此名儿枕痛也。夫儿枕者，前人谓儿枕头之物也。儿枕之不痛，岂儿生不枕而反痛乎？是非儿枕可知。既非儿枕，何故作痛？乃瘀血成团未散之故也。此等之痛，多是健旺之妇，血之有余，非血之不足，似可用破血之药。然血活则瘀血自除，血结则瘀血作祟，不补血而败血，虽瘀血可消，毕竟耗损血气，不若于补血中行其逐秽之法，则瘀血既去，气血又复不伤。方用散结安枕汤：当归（一两） 川芎（五钱） 山楂（十粒） 丹皮（二钱） 荆芥（二钱） 益母草（三钱）

　　桃仁（七个） 乳香（一钱） 水煎调服。一剂痛即止，不必再剂。

　　此方逐瘀于补血之中，消块于生血之内，不专攻痛而其痛自止。人一见儿枕之痛，动以延胡、苏木、蒲黄、五灵脂之类以化块，何足论哉。

　　用归荆安枕汤亦神。

　　当归（五钱） 丹皮（一钱） 荆芥（三钱） 山楂（十粒） 水煎服。一剂即止痛。

　　产后小腹痛，按之即止，人亦以为儿枕之痛也，谁知血虚之故乎。产后亡血过多，则血舍空虚，原能腹痛，但痛实不同。如燥糠触体光景，此乃虚痛，非实痛也。

　　凡虚痛宜补，而产后之虚痛尤宜补。惟是血虚之病，必须用补血之剂，而补血之味，大约润滑居多，恐与大肠不无相碍。然而产后则肠中干燥，润滑正相宜也。故补血不特腹中甚安，肠中亦甚便耳。方用腹宁汤：当归（一两） 续断（二钱） 阿胶（三钱） 人参（三钱） 麦冬（三钱） 炙甘草（一钱）

　　山药（三钱） 熟地（一两） 肉桂（二分） 水煎服。一剂痛轻，二剂痛止，多服更美。

　　此方补气补血之药也。然补气无太甚之忧，补血无太滞之害，气血既生，不必止痛而痛自止矣。

　　用术归桂草汤亦神。

　　白术 当归（各五钱） 肉桂（五分） 炙甘草（一钱） 水煎服。二剂愈。

　　产后气喘最是危症，苟不急治，立刻死亡，人以为气血之两虚也，谁知气血之两脱乎。夫气血既脱，人将立死，何故又能作喘？此血已脱，而气犹未脱也。血脱欲留，而气又不能留，血之脱，故气反上喘。但其症虽危，而可救处正在于作喘。

　　肺主气也，喘则肺气若盛，而不知是肺气之衰。当是时，血虽骤生，止存些微之气，望肺之相救甚急，肺因血失，气实无力，难以提挈，则气安保不遽脱乎。是救气必须提气，而提气必须补气。方用救脱活母丹：人参（二两） 肉桂（一钱） 当归（一两） 麦冬（一两） 山茱萸（五钱） 熟地（一两）

　　枸杞子（五钱） 阿胶（三钱） 荆芥（炒黑三钱） 水煎服。一剂喘轻，二剂喘又轻，三剂喘平，四剂全愈。

　　此方用人参以接续元阳，然徒补其气，不补其血，则血燥而阳旺，虽回阳于一时，而不能制阳于永久，亦旋得旋失之道也。即补其血矣，不急补其肾肝之精，则水实不固，阳将安续乎。所以又用熟地、茱萸、枸杞以补其肝肾之精，后益其肺气，则肺气健旺，升提有力也。又虑新产之后，用补阴之药，腻滞不行，加入肉桂以补其命门之火，非惟火气有根，易助人参以生气，且能运化地黄之类，以化精微也。然过于助阳，万一血随阳动，瘀血上行，亦非万全之计。更加荆芥引血归经，则肺气更安，喘尤速定也。

　　用蛤蚧救喘丹亦佳。

　　人参（二两） 熟地（二两） 麦冬（三钱） 肉桂（一钱） 苏子（一钱） 蛤蚧（二钱） 半夏（三分）

　　水煎服。三剂喘定，十剂全愈。

　　妇产后恶寒恶心，身颤发热作渴，人以为产后伤寒也，谁知气血两虚，正不敌邪之故乎。凡人正气不虚，则邪断难入。若正气已虚，原不必户外之风袭体，即一举一动，风即乘虚而入矣。虽然产妇风入易而风出亦易，凡有外邪，俱不必祛风。

　　况产妇恶寒者，寒由内生，非由外进也。发热者，热因内虚，非由外实也。治其内寒，而外寒自散；治其内热，而外热自解矣。方用十全大补汤：人参（三钱） 黄 （一两） 白术（五钱） 茯苓（三钱） 甘草（一钱） 熟地（五钱） 白芍（二钱）

　　川芎（一钱） 当归（三钱） 肉桂（一钱） 水煎服。二剂寒热解，身凉矣。

　　此方但补其气血之虚，绝不去散风邪之实，正以正气既足，邪气自除。况原无邪气乎，所以治之奏功也。

　　用正气汤亦效。

　　人参 当归（各一两） 肉桂 炮姜（各一钱） 白术（五钱） 甘草（五分） 水煎服。二剂愈。

　　产后恶心欲呕，时而作吐，人以为胃气之寒也，谁知肾气之冷乎。夫胃为肾之关，胃气寒则胃不能行于肾中，肾气寒则胃亦不能行于肾内，是胃与肾原不可分为两治也。惟是产后失血，肾水自涸，宜肾火之炎上，不宜胃有寒冷之虞，何肾寒而胃亦寒乎？盖新产之余，其水遽然涸去，其火尚不能生，而寒象自现。治法当补其肾中之火矣。然肾火无水以相济，则火过于热，未必不致阴虚火动之虞，必须于火中补火，肾中温胃，而后肾无太热之病，胃有既济之欢也。方用温胃止呕汤：人参（三钱） 橘红（五分） 白豆蔻（一粒） 巴戟天（一两） 白术（一两） 茯苓（二钱）

　　炮姜（一钱） 熟地（五钱） 山茱萸（五钱） 水煎服。一剂吐止，二剂不再吐也，四剂全愈。

　　此方治胃之药多于治肾。然治肾仍是治胃，所以胃气升腾，寒气尽散，不必用大热之味，以温胃而祛寒也。

　　用全母汤亦神。

　　白术 人参 熟地（各一两） 肉桂（二钱） 炮姜（五分） 丁香（五分） 山药（五钱）

　　水煎服。一剂即止呕吐。

　　产后肠下者，亦危症也。人以为儿门不关之故，谁知气虚下陷而不收乎。夫气虚下陷，宜用升提之药以提气矣。然而新产之妇，恐有瘀血在腹，若提气，并瘀血亦随之而上升，则冲心之症，又恐变出非常，是不可竟提其气，补其气则气旺而肠自升。惟是补气之药少，则气衰力薄，难以上升，必须多用，则阳旺力大，而岂能终降耶。方用升肠饮：人参（一两） 黄 （一两） 白术（五钱） 当归（一两） 川芎（三钱） 升麻（一分）

　　水煎服。一剂而肠升矣。

　　此方纯乎补气，绝不去升肠，即加升麻之一分，但引气而不引血，盖升麻少用则气升，多用则血升也。

　　产后半月，血崩昏晕，目见鬼神，人以为恶血冲心也，谁知不慎于房帏乎。夫产后半月，其气血虽不比初产之一、二日，然气血新生，未能全复，即血路已净，而胞胎之伤损如故，断不可轻易交合，以重伤其门户。今血崩而至昏晕，且目见鬼神，是心肾两伤，不止损坏胞胎门户已也。明是既犯色戒，又加酣战，以致大泄其精，精泄而神亦脱矣。此等之症，多不可救，然于不可救之中，思一急救之法，舍大补其气，无别法也。方用救败求生汤：人参（三两） 熟地（一两） 当归（二两） 川芎（五钱） 白术（二两） 附子（一钱）

　　山茱萸（五钱） 山药（五钱） 枣仁（五钱） 水煎服。一剂神定，再剂必晕止而血亦止。否则不可救矣。倘一服见效，连服三剂，减半，再服十剂，可庆更生。

　　此方补气回元阳于无何有之乡，阳回而气回矣。气回可以摄血以归神，可以生精以续命，不必治晕而晕除，不必止崩而崩断也。

　　用救死丹治之亦可。

　　黄 （二两） 巴戟天（一两） 附子（一钱） 白术（一两） 菟丝子（一两） 北五味（一钱）

　　水煎服。一剂神定，便有生机，可再服也，否则不救。

　　妇人生产之时，因收生之婆手入产门，损伤尿胞，因致淋漓不止，欲少忍须臾而不能，人以为胞破不能再补也。夫破伤在皮肤者，尚可完补，岂破伤在腹独不可治疗乎。试思疮疡之毒，大有缺陷，尚可服药以长肉，况收生不谨，少有伤损，并无恶毒，何难补其缺陷耶。方用完胞饮：人参（一两） 白术（一两） 当归（一两） 川芎（五钱） 桃仁（十粒） 黄 （五钱） 茯苓（三钱）

　　红花（一钱） 白芨末（一钱） 益母草（三钱） 以猪、羊胞先煎汤后熬药，饥服。二十日全愈。

　　盖生产，致收生之婆以手探胞，其难产必矣。难产者，因气血之虚也。因虚而损，复因损而虚，不补其气血，而脬破何以重完乎。今大补气血，则精神骤长，气血再造，少有损伤，何难完补，故旬日之内，即便成功耳。

　　用补胞散亦神效。

　　人参（二两） 黄 （一两） 麦冬（一两） 白术（四两） 穿山甲三片，陈土炒松，研细末象皮三钱，人身怀之，研细末） 龙骨（醋 ，研末） 水煎药汁一碗，空腹将三味调服，即熟睡之，愈久愈效。不须三服全愈，真神方也。

　　妇有产子之后，四肢浮肿，寒热往来，气喘咳嗽，胸膈不利，口吐酸水，两胁疼痛，人以为败血流入经络，渗入四肢，以致气逆也，谁知肾肝两虚，阴不能入于阳乎。夫妇当产后，气血大亏，自然肾水不足，肾火沸腾，水不足则不能养肝，而肝木大燥，木中无津，火发于木，而肾火有党。子母两焚，将火焰直冲而上，金受火刑，力难制肝，而咳嗽喘满之病生。肝火既旺，必克脾土，土衰不能制水，而浮肿之病出。然而肝火之旺，乃假旺，非真旺也。假旺者，气若盛而实衰，故时热时寒，往来无定，非真热真寒，是以气逆于胸膈而不舒。两胁者，尤肝之部位也，酸乃肝木之味，吐酸胁痛，皆肝虚而肾不能荣之故也。治法补血养肝，更宜补其精以生血，精足而血亦足，血足而气自顺矣。方用：人参（三钱） 熟地（一两） 山茱萸（三钱） 白芍（五钱） 当归（五钱） 破故纸 茯苓芡实（各三钱） 山药（五钱） 柴胡（五分） 白术（三钱） 水煎服。

　　方名转气汤。方中多是补精补血之品，何名为转气耶？不知气逆由于气虚，气虚者，肾肝之气虚也。今补其肾肝之精血，即所以补其肾肝之气也。气虚则逆，气旺有不顺者乎，是补气即转气也。气转而各症尽愈，阴入于阳，而阳无 格之虞矣。

　　用归气救产汤亦效。

　　人参（三钱） 熟地（五钱） 白芍（二钱） 茯苓（一钱） 山药（五钱） 白术（五钱） 柴胡（三分）

　　砂仁（一粒） 水煎服。

　　妇人产后，水道中出肉线一条，长三、四尺，动之则痛欲绝，此带脉之虚脱也。

　　夫带脉束于任、督之脉，任前而督后。两脉有力，则带脉坚牢；两脉无力，则带脉崩堕。产后亡血过多，无血以养任、督，而带脉崩堕，力难升举，故随溺而随下也。

　　带脉下垂，每作痛于腰脐，况下堕而出于产门，其失于关健也更甚，安得不疼痛欲绝哉。治法大补其任、督之气，则带脉自升矣。方用两收丹：白术（二两） 人参（一两） 川芎（三钱） 巴戟天（三钱） 山药（一两） 芡实（一两） 白果（十枚）

　　扁豆（五钱） 杜仲（五钱） 熟地（二两） 山茱萸（四钱） 水煎服。一剂收半，再剂全收。

　　此方补任、督而仍补腰脐者，以任、督之脉联于腰脐。补任、督而不补腰脐，则任、督无力，而带脉何以升举哉。惟兼补之，任、督得腰脐之助，则两脉气旺，何难收带于顷刻乎。

　　用收带汤亦效。

　　白术 杜仲 人参（各一两） 荆芥（二钱） 水煎服。一剂即收大半，二剂全收，亦不痛也。

　　妇人产后阴户内一物垂下，其形如帕，或有角，或二岐，人以为产颓也，谁知肝痿之病乎。夫产后何以成肝痿也？盖因产前劳役伤气，又触动恼怒，产后肝不藏血，血亡过多，故肝之脂膜随血崩堕，其实非子宫也。若子宫下堕，状如茄子，止到产门，不越出产门之外。肝之脂膜，往往出产门者至六、七寸许，且有粘席干落者一片，如掌大，使子宫堕落，人且立死矣，安得重生乎。治法大补其气血，而少用升提之法，则脾气旺而易升，肝血旺而易养，脂膜不收而自收矣。方用收脂汤：黄 （一两） 人参（五钱） 白术（五钱） 升麻（一钱） 当归（三钱） 白芍（五钱） 水煎服。

　　一剂即收。

　　或疑产妇禁用白芍，何以频用奏功？嗟乎！白芍原不可频用也。然而病在肝者，不可不用，况用之于大补气血之中，在芍药亦忘其酸收矣，何能作祟乎。且脂膜下堕，正藉酸收之味，助升麻以提气血，所以无过而反能奏功耳。

　　用葳蕤收阴汤亦效。

　　葳蕤（二两） 人参（一两） 白芍（三钱） 当归（一两） 柴胡（五分） 水煎服。四剂愈，十剂全愈。

　　卷之十二

　　下乳门（二则）

　　妇人产后数日，绝无点滴之乳，人以为乳管之闭也，谁知气血之涸乎。夫无血不能生乳，而无气亦不能生乳。乳者，气血所化也。然二者之中，血之化乳，又不若气之化乳为速。新产之后，血已大亏，生血不遑，何能生乳，全藉气以行血而成乳也。今数日乳不下，血诚少，而气尤微。世人不知补气之妙，一味通乳，无气则血从何生？无血则乳从何化？不几向乞人而求食，问贫儿而索金耶。治法补其气以生血，不可利其窍而通乳也。方用通乳丹：人参（一两） 当归（二两） 麦冬（五钱） 黄 （一两） 猪蹄（二个） 木通（三分） 桔梗（三分）

　　水煎服。二剂而乳如泉流矣。

　　此方但补气血以生乳，正以乳生于气血也。

　　用化乳丹亦佳。

　　当归 熟地 黄 （各一两） 麦冬（三钱） 山茱萸（四钱） 川山甲（一片） 菟丝子（五钱）

　　枸杞子（三钱） 水煎服。

　　连用四剂，即多乳矣。

　　有壮妇生产后数日，或闻丈夫之嫌，或听公姑之啐，遂至两乳胀满作痛，乳汁不通，人以为阳明之火也，谁知肝气之郁结哉。夫阳明多气多血之腑，乳汁之化，原属阳明，然而阳明属土，必得肝木之气相通，则稼穑作甘，始成乳汁，未可全责之阳明也。壮妇产后，虽亡血过多，而气实未衰，乳汁之化，全在气而不尽在血也。

　　今产数日而两乳胀满作痛，是欲化乳而不可得，明是有郁而肝气不扬，阳明之土气亦因之同郁，木土不相合而相郁，安得而化乳哉。治法大抒其肝木之气，则阳明之气血自通，不必通乳而乳自通也。方用通肝生乳汤：白芍（五钱） 当归（五钱） 麦冬（五钱） 通草（一钱） 柴胡（二钱） 白术（五钱） 甘草（三分）

　　熟地（一两） 远志（一钱） 水煎服。一剂即通。

　　此方药味太重，治产妇似乎不宜。不知健妇抱郁，不妨权宜用之，若非少壮之女，虽因郁少乳，不可全用。减半治之，亦不全失，又在临症时裁酌之也。

　　用生汁汤亦佳。

　　当归（二两） 川芎（四钱） 通草（一钱） 柴胡（五分） 麦冬（四钱） 白术（五钱） 甘草（三分）

　　熟地（一两） 水煎服。四剂必大通。

　　卷之十三

　　背痈门（七则）

　　人有背心间先发红瘰，后渐渐红肿，此发背之兆也，最为可畏。古人云：外大如豆，内大如拳；外大如拳，内大如盘。言其外小而内实大也。然而痈疽等毒，必须辨其阴阳：有先阴而变阳者，有先阳而变阴者；有前后俱阳者，有前后俱阴者。

　　阳症虽重而实轻，阴症虽轻而实重；先阴而变阳者生，先阳而变阴者死。病症既殊，将何以辨之？阳症之形，必高突而肿起；阴症之形，必低平而陷下；阳症之色纯红，阴症之色带黑；阳症之初起必痛，阴症之初起必痒；阳症之溃烂，必多其脓；阴症之溃烂，必多其血；阳症之收口，身必轻爽；阴症之收口，身必沉重。至于变阴变阳，亦以此消息断断不差也。倘见红肿而高突，乃阳症之痈也。乘其肉肿初发，毒犹未化，急以散毒之药治之，可随手愈也。发背而至横决者，皆因循失治，以致破败而不可救，阳变阴者多矣。救痈如救火，宜一时扑灭，切勿见为阳症无妨，而轻缓治之也。方用急消汤：忍冬藤（二两） 茜草（三钱） 紫花地丁（一两） 甘菊花（三钱） 贝母（二钱） 黄柏（一钱）

　　天花粉（三钱） 桔梗（三钱） 生甘草（三钱） 水煎服。一剂轻，二剂又轻，三剂全消，不必四剂也。

　　此方消阳毒之初起极神。既无迅烈之虞，大有和解之妙。世人不知治法，谓阳毒易于祛除，孟浪用虎野狼之药，虽毒幸消散，而真气耗损于无形，往往变成别病，乃医者成之也。

　　人有背心发瘰，痒甚，已而背如山重，悠悠发红晕，如盘之大，此阴痈初起之形象也，最为可畏，尤非前症阳痈可比。乃一生罪孽，鬼祟缠身，必然谵语胡言。

　　如见此等症候，本不可救。然而人心善恶成于一念之迁悔，求生无术，亦见医道无奇。盖阳症有可救之术，阴症岂无可生之理，总在救之得法耳。大约阴痈之症，虽成于鬼祟之缠身，然必正气大虚，邪得而入之也。设正气不虚，邪将安入。故救阴痈之症，必须大用补气补血之药，而佐之散郁散毒之品。则正旺而邪自散矣。方用变阳汤：人参（二两） 黄 （二两） 金银花（半斤，煎汤代水） 附子（一钱） 荆芥（炒黑，三钱）

　　柴胡（二钱） 白芍（一两） 天花粉（五钱） 生甘草（五钱） 井花水煎汁二碗服，渣再煎，服后阴必变阳而作痛。再一剂而痛亦消，再服一剂而全愈，竟消灭无形也。

　　然人不致皮破血出，断不肯信，虽然先用此等之药以治发背，毋论病患不肯服，即医生亦不肯用，或医生知用此治疗，而病患之家亦不肯信。往往决裂溃烂，疮口至如碗大而不可收，始悔参、 之迟用矣。予既论此症，又多戒辞，劝人早服此方，万不可观望狐疑，丧人性命。盖阳毒可用攻毒之剂，而阴毒须用补正之味。用人参、黄以补气，气旺则幽阴之毒不敢入心肺之间。而金银花性补，善解阴毒，得参、而其功益大，然非得附子则不能直入阴毒之中而又出于阴毒之外。毒深者害深，又益之生甘草以解其余毒。然毒结于背者，气血之壅也，壅极者郁之极也。故加柴胡、荆芥、白芍、天花粉之类消痰通滞，开郁引经，自然气宣而血活，痰散而毒消矣。

　　人有背痈溃烂，洞见肺腑，疮口黑陷，身不能卧，口渴思饮，人以为阳症之败坏也，谁知是阴虚而不能变阳乎。夫背痈虽有阴阳之分，及至溃脓之后，宜补内不宜消外，则阴阳之症一也。溃烂而至肺腑皆见，此乃失补之故，使毒过于沿烧，将好肉尽化为瘀肉耳。肉瘀自必成腐肉，而腐自必洞见底里。见此等症候，亦九死一生之兆也。倘胃气健而能食者，犹可救。倘见食则恶者，断无生意。虽然，能用参、、归、熟亦有可生，不可弃之竟不救也。方用转败汤救之。

　　人参（二两） 生黄 （一两） 熟地（二两） 肉桂（二钱） 白术（四两） 当归（一两）

　　金银花（四两） 麦冬（二两） 山茱萸（一两） 远志（三钱） 北五味子（一钱） 茯苓（三钱）

　　水煎服。一剂而胃气大开者，即可以转败为功也。倘饮之而稍能健饭，亦在可救。惟恐饮之杳无应验者，是胃气日绝也，不必再治之矣。或饮之而饱闷，少顷而少安者，亦有生机。

　　此方补其气血，而更补其肺肾之阴。盖阴生则阳长，阴阳生长则有根，易于接续。而后以金银花解其余毒，则毒散而血生，血生而肉长，肉长而皮合，必至之势也。倘日以解毒为事，绝不去补气血之阴阳，则阴毒不能变阳，有死而已，可胜悲悼哉。

　　人有背痈将愈，而疮口不收，百药敷之绝无一验，人以为余毒之未尽也，孰知是阴虚而不能济阳。夫痈疽，初起则毒盛，变脓则毒衰，脓尽则毒化矣。疮口不收，乃阴气之虚，而非毒瓦斯之旺。世人不知治法，尚以败毒之药攻之，是已虚而益虚也，欲其肌肉之长，何可得乎。然亦有用补法而仍未效者，但用阳分之品以补其阳，而不用阴分之药以补其阴也。独阴不长，而独阳亦不生。痈疽至脓血已尽，则阴必大虚，止补其阳，则阳旺阴虚，阴不能交于阳矣。阳有济阴之心，阴无济阳之力，所以愈补阳而阴愈虚，而疮口愈难合也。治法必须大补其阴，使阴精盛满，自能灌注于疮口之中，不用生肌外敷之药而疮口之肉内生矣。方用生肤散：麦冬（一两） 熟地（二两） 山茱萸（一两） 人参（五钱） 肉桂（一钱） 当归（一两）

　　忍冬藤（一两） 白术（五分） 水煎服。二剂而肉自长，又二剂外口自平，又二剂全愈。

　　此方补阴之药多于补阳，使阴胜阳也。然补阳仍是补阴之助，以其能入阴之中，交于阳之内也。忍冬藤非特解余剩之毒，取其能领诸药至于疮口之间也。

　　人有背疮长肉，疮口已平，忽然开裂流血，人以为疮口之肉未坚也，谁知是色欲恼怒之不谨耳。大凡疮痈之症，最忌色欲，次忌恼怒。犯恼怒新肉有开裂之虞，犯色欲新肉有流血之害；犯恼怒者不过疾病，犯色欲者多致死亡。其疮口开裂之处，必然色变紫黑，而流水之处，必然肉变败坏矣。此时必须急补气血，万不可仍治其毒。盖前毒未尽，断难收口，复至腐烂，新肉不坚，而自涌决裂也。况发背新愈之后，其精神气血尽为空虚，若交合泄精，遂至变害非常，舍补气血，又安求再活乎？即补气血以些小之剂，欲收危乱之功，大厦倾颓，岂一木能支哉。故又须大剂救之，而后可方用寒变回生汤：人参（四两） 黄 （三两） 当归（二两） 北五味子（二钱） 麦冬（二两） 肉桂（三钱）

　　白术（二两） 山茱萸（五钱） 忍冬藤（二两） 茯苓（一两） 水煎服。一剂而肉不腐，二剂而肉自生，三剂而皮仍合，四剂疮口平复。切戒再犯，再犯无不死者，即再服此方无益也，可不慎乎！此救疮疡坏症仙丹，不止疗发背愈后犯色之败腐也。人疑泄精以致决裂，宜用熟地以大补之，何故反置而不用？以熟地补阴最缓，而症犯甚急，所以舍熟地之不可用。此方服数剂之后，各宜减半，惟多加熟地，留为善后之计耳。

　　人有夏月生背痈，疮口不起，脉大而无力，发热作渴，自汗盗汗，用参、 大补之剂，益加手足逆冷，大便不实，喘促呕吐，人以为火毒太盛也，谁知是元气大虚，补不足以济之。夫痈分阴阳，疮口不起，乃阴症而非阳症也。脉大似乎阳症，大而无力，非阴而何。发热作渴，此水不足以济火，故陡渴陡汗也。既阴症似阳，用参、 阳药以助阳，正气足以祛阴而返阳矣，何以愈补而反逆冷呕吐？此阴寒之气正甚，而微阳之品力不能胜耳。非加附子辛热之品，又何能斩关入阵以祛荡其阴邪哉。方用助阳消毒汤：人参（半斤） 黄 （一两） 当归（四两） 白术（四两） 陈皮（一两） 附子（五钱）

　　水煎膏，作二次服，诸症退。连服数剂，疮起而溃，乃减半。又用数剂而愈。

　　此非治痈之法也，然治痈之法而轻治此等之症，鲜不立亡。可见治痈不可执也。

　　大约阳痈可以消毒化痰之药治之，阴痈之病万不可用消毒化痰之味。此实治痈之变法，医者不可不知。

　　人有背生痈疽，溃脓之后，或发热，或恶寒，或作痛，或脓多，或流清水，自汗盗汗，脓成而不溃，口烂而不收，人以为毒瓦斯之未尽也，谁知五脏亏损，血气大虚之故。凡人气血壮盛，阴阳和平，何能生毒？惟其脏腑内损，而后毒瓦斯得以内藏，久之外泄，及至痈疽发出，其毒自不留内。然脏腑原虚，又加流脓流血，则已虚益虚。观其外，疮口未敛，似乎有余；审其内，气血未生，实为不足。法当全补，不宜偏补夫一脏，致有偏胜之虞也。方用十全大补汤最妙，以其合气血而两补之耳。

　　然而用之往往不效者，非方之不佳，乃用方之不得其法耳。夫背痈何等之症，岂用寻常细小之剂所能补之？必须多加分两，大剂煎饮，庶几有济。予因酌定一方，以请正于同人也。用：人参（一两） 黄 （二两） 白芍（五钱） 肉桂（二钱） 川芎（三钱） 熟地（二两）

　　当归（一两） 白术（五钱） 茯苓（五钱） 生甘草（三钱） 水煎服。服一剂有一剂之效。

　　世疑此方绝不败毒，如何化毒而生肉。不知痈疽未溃之前以化毒为先，已溃之后补正为急，纵有余毒未尽，不必败毒。盖败毒之药，非寒凉之品，即消耗之味也。

　　消耗则损人真气，寒凉则伤人胃气。真气损则邪气反盛，胃气伤则谷气全无，又何能生长肌肉哉。惟十全大补汤专助真气以益胃气，故能全效耳。且此方不特治背痈之已溃，即疮疡已溃者皆宜用之。

　　卷之十三

　　肺痈门（四则）

　　人有胸膈间作痛，咳嗽时更加痛极，手按痛处，尤增气急，人以为肺经生痈也，谁知是肺热生痈耳。夫肺为娇脏，药食之所不到者也，故治肺甚难。肺热害肺，既可成痈，将何法疗之？疗之法，似宜救火以泻肺。肺药不可入，而肺为脾之子，脾经未尝不受药也，补其脾经之土，则土能生金也。平其肝经之木，则金不能克木矣。

　　清其心经之火，则火不能刑金也。三经皆有益于肺，无损于金，则肺气得养，而后以消毒之品直解其肝中之邪，何难于不收乎。方用全肺汤：元参（三两） 生甘草（五钱） 金银花（五两） 天花粉（三钱） 茯苓（三钱） 白芍（三钱）

　　麦冬（二两） 水煎服。一剂而痛减，二剂而内消矣。

　　大凡痈疽之症，必须内消，不可令其出毒。内消之法，总不外脾肝心三经治之，而无别消之道。或曰：肺之子肾也，独不可治肾以消乎。然肺痈之成，虽成于火烁肺金之液，实因肝气之自虚也。补肾虽使肺气不来生肾，惟是肺气相通，补肾之水，恐肺气下降，而火毒反不肯遽散，不若止治三经，使肝气得养，自化其毒，不遗于肾之为妙也。

　　人有胸膈作痛，咳嗽不止，吐痰更觉疼甚，手按痛处不可忍，咽喉之间，先闻腥臭之气，随吐脓血，此肺痈不独已成，而且已破矣。夫肺痈未破者易于消，已破者难于治，为脓血未能遽净耳。然得法，亦不难也。盖肺之所以生痈者，因肺火不散也，然肺火来，因肺气虚也，肺虚而火留于肺，火盛而后结为痈。不补虚而散火，而未成形者何以消，已成形者何以散，既溃烂者，又何以愈哉。是虚不可不补，而补虚者补何脏乎，必须补肝气之虚，而肺不能直补其气，补胃气之虚，则肺气自旺也。今痈已破矣，多吐脓血，则肺气尤虚，虽毒尚存，不可纯泻其毒，于补气之中而行其攻散之方，而行其攻散之法，则毒易化而正气无伤。方用完肺饮：人参（一两） 元参（二两） 蒲公英（五钱） 金银花（二两） 天花粉（三钱） 生甘草（三钱）

　　桔梗（三钱） 黄芩（一钱） 水煎服。一剂脓必多，二剂脓渐少，三剂疼轻，四剂而又轻，五剂痛止，脓血亦止，六剂竟奏全功。

　　此方补胃中之气，即泻胃中之火。胃气旺，肺气不能衰，胃火衰，肺火不能旺，所以能败毒而又能生肉耳。其诸药亦能入肺，不单走于胃，然而入胃者十之八，入肺者十之二，仍是治胃益肺之药也。或问：肺痈已破，病已入里，似不宜升提肺气。

　　南昌喻嘉言谓，宜引之入肠，而先生仍用桔梗以开提肺气，恐不可为训。嗟乎，予所用之药，无非治胃之药，药入于胃，有不引入肠者乎。然肺气困顿，清肃之令不行，用桔梗以清肺，上气通而下气更速，然则上之开提，正下之迅遂也。

　　人有久嗽之后，肺受损伤，皮肤黄瘦，咽嗌雌哑，自汗盗汗，卧眠不得，口吐稠痰，腥臭难闻，而毛悴色憔，嗽之时必忍气须臾，轻轻吐痰，始觉膈上不痛，否则必大痛不已，气息奄奄，全无振兴之状，人以为肺中生痈也，谁知是肺痿而生疮耳。此症本系不救之病，然治之得法，调理又善，亦有生机者。夫肺痈与肺痿不同，肺痈生于火毒，治之宜速，肺痿成于劳伤，治之宜缓。火毒宜补中用泻，劳伤宜补中带清。泻与清不同，而补则同也。惟是泻中用补，可用大剂；清中用补，可用小剂。忽忘勿助，若有若无，庶能奏功也。方用养肺去痿汤：金银花（三钱） 生甘草（五钱） 生地（二钱） 麦冬（三钱） 紫菀（五钱） 百部（五分）

　　百合（二钱） 款冬花（三分） 天门冬（一钱） 贝母（三分） 白薇（三分） 水煎服。服十剂，膈上痛少轻者，便有生机。再服十剂更轻，再服十剂而渐愈，前后共服六十剂，而始全愈也。

　　是方不寒不热，养肺气于垂绝之时，保肺叶于将痿之顷，实有奇功。倘捷效于一旦，必至轻丧于须臾，宁忍耐以全生，切勿欲速而送死。

　　世有膏粱子弟，多食浓味，燔熬烹炙煎炒之物，时时吞嚼，或美 香醪，乘兴酣饮，遂至咽干舌燥，吐痰唾血，喘急膈痛，不得安卧，人以为肺经火炽也，谁知是肺痈已成耳。夫肺为五脏之盖，喜清气之熏蒸，最恶燥气之炎逼。今所饮所食，无非辛热之物，则五脏之中全是一团火气，火性炎上，而肺金在上，安得不受害乎。

　　肺既受害，不能下生肾水，肾水无源，则肾益加燥，势必取资于肺金，而肺金又病，能不已虚而益虚，已燥而更燥也。况各经纷然来逼，火烈金刑，肺间生痈，必然之势也。治之法，化毒之中益之养肺之法，降火之内济之补肾之方，庶几已成者可痊，未成者可散也。方用枝桑清肺丹：桑叶（五钱） 紫菀（二钱） 犀角屑（五分） 生甘草（二钱） 款冬花（一钱） 百合（三钱）

　　杏仁（七粒） 阿胶（三钱） 贝母（三钱） 金银花（一两） 熟地（一两） 人参（三钱）

　　水煎，将犀角磨末冲服，数剂可奏功也。

　　此方肺肾同治，全不降火。盖五脏之火因饮食而旺，乃虚火而非实火也。故补其水而金气坚，补其水而虚火息。况补中带散，则补非呆补，而火毒又容易辞也。

　　卷之十三

　　肝痈门（二则）

　　人有素多恼怒，容易动气，一旦两胁胀满，发寒发热，既而胁痛之极，手按痛处不可忍，人以为肝火之盛也，谁知是肝叶生疮耳。世人但知五脏中惟肺生痈，不知肝亦能生痈也。且《灵》、《素》诸书亦未有及，得毋创论以惊世乎。余实闻异人有谓：胁痛手不可按者，肝叶生痈也。《灵》、《素》二经不谈者，肝经生痈世不常有，古人未有此症，所以晷而不言。盖古今之气运不同，而痈毒之生长不一。肝一恼怒，则肝叶张开，肝气即逆。大怒之后，肝叶空胀，未易平复。且怒必动火，怒愈多而火愈盛，火盛必烁干肝血，烁干则肝气大燥，无血养肝更易发怒。怒气频伤，欲不郁结而成痈，乌可得乎。然痈生于内，何从而见。然内不可见而外即可辩也。

　　凡生痈者，胁在左而不在右，左胁之皮必现红紫色，而舌必现青色，以此辩症，断断无瘥。治之法，必平肝为主而佐之泻火去毒之药，万不可因循时日，令其溃烂而不可救也。方用化肝消毒汤：白芍（三两） 当归（三两） 炒栀子（五钱） 生甘草（三钱） 金银花（五两） 水煎汁一碗，饮之。

　　一剂而痛轻，二剂而痛又轻，三剂而痛如失。减半再服数剂而全愈。

　　此方用当归、白芍直入肝中以滋肝血，则肝血骤生，易解肝血之燥。又得甘草以缓其急，栀子清火，金银花解毒，安得不取效之捷哉。盖是火毒既盛，肝血大亏，用此方而不如此大剂煎饮，亦自徒然。倘执以肝火之旺而非是肝痈之成，单用归、芍以治胁痛，断不能取效也。

　　人有左胁间疼痛非常，手按之更甚，人以为胁痛，而不知非胁痛也，此乃肝经之痈耳。夫肝经生痈，多得之恼怒，予前条已畅论之矣。然而肝痈不止恼怒能生，而忧郁亦未尝不生痈也。惟因恼怒而得之者，其痛骤；因忧郁而得之者，其痛缓。

　　当初痛之时，用逍遥散大剂煎饮，痛立止，又何至成痈也。因失于速治，而肝中郁气苦不能宣，而血因之结矣。血结不通，遂化脓而成痈，其势似乎稍缓，然肝性最急，痈成而毒发其骤也。世有胁痛数日而死者，正因生痈毒败而死，非胁痛而即能死人，可不急救治之乎。方用宣郁化毒汤：柴胡（二钱） 白芍（一两） 香附（二钱） 薄荷（二钱） 当归（一两） 陈皮（一钱） 枳壳（一钱）

　　天花粉（三钱） 生甘草（三钱） 金银花（一两） 水煎服。一剂而痛轻，二剂而痛减，三剂而痛又减，四剂全愈。重则不出六剂。愈后用四物汤大剂调治，不再发也。

　　夫肝痈世不常见，既有前条，不必又论及此。然肝痈不可见，而胁痛世人之所常病，吾特发明忧郁之能成又若此，则人知急治，何至成痈哉。

　　卷之十三

　　大肠痈门（三则）

　　人有腹中痛甚，手不可按，而右足屈而不伸，人以为腹中火盛而存食也，谁知是大肠生痈耳。大凡腹痛而足不能伸者，俱是肠内生痈耳。惟大肠生痈，亦实有其故，无不成于火，火盛而不散，则郁结而成痈矣。然而火之有余，实本于水之不足，水衰则火旺，火旺而无制，乃养成其毒而不可解。然则治之法，又何必治火哉，壮水以治火，则毒瓦斯自消。方用清肠饮：金银花（三两） 当归（二两） 地榆（一两） 麦冬（一两） 元参（一两） 生甘草（三钱）

　　薏仁（五钱） 黄芩（二钱） 水煎服。一剂而痛少止，二剂而足可伸，再二剂而毒尽消矣。

　　此方纯阴之物，而又是活血解毒之品，虽泻火实滋阴也。所以相济而相成，取效故神耳。倘不益阴以润肠，而惟攻毒以降火，则大肠先损，又何胜火毒之凌烁哉。

　　毋怪愈治而愈不能效也。

　　人有大肠生痈，右足不能伸，腹中痛甚，便出脓血，肛门如刀割，此肠痈已经溃烂也。能食者生，不能食者死。虽然，不能食之中亦有非因火毒之炽而然者，又不可因其不能食而弃之也。大凡生此各种痈疮，俱以有胃气为佳，无胃气，毋论阴毒阳毒多不可救。故治阴疽之病，断以扶胃气为第一法，而少加之败脓祛毒之药，则正气无伤而火毒又散。今大肠痈破，而致饮食不思，则胃气已尽绝，大危之症也。

　　不急补胃，惟治痈，必死之道也。方用开胃救亡汤：人参（一两） 金银花（二两） 山药（一两） 生甘草（三钱） 薏仁（一两） 元参（一两）

　　白术（一两） 山羊血（研末，一钱）水煎调服。一剂胃开，二剂脓少，三剂痛止，四剂全愈。

　　此方全去救胃，而败脓祛毒已在其中。妙在金银花虽治毒而仍滋阴之药，为疮家夺命之物，军乃至仁至勇之师，又得参、术以补助其力，即散毒尤神。山羊血止血消渴且善通气，引诸药入痈中解散之，乃乡导之智者也。合而治之，则调合有人，抚绥有人，攻剿有人，安得不奏功如神乎。自然胃气大开，化精微而辅输于大肠也。

　　倘胃气未伤，服之尤奏功如向，万勿疑畏不用此方，枉人性命耳。

　　人有大肠生痈，小腹痛甚，淋漓不已，精神衰少，饮食无味，面色痿黄，四肢无力，自汗盗汗，夜不能卧，人以为火盛生痈也，谁知水衰不能润肠耳。夫大肠之能传导者，全藉肾水之灌注。今因醉饱房劳，过伤精力，大泄其精，遂至火动而水涸，又加生冷并进，以致气血乖违，湿动痰生，肠胃痞塞，运化不通，气血凝滞而成痈也。然则生痈之先，本是肾水不足，痈溃之后，又复流其水，是因虚而益虚矣。若作久毒治之，鲜不变为死症，必须大补其肾水，而并补其脾胃之气，则脾胃化精，生水更易，枯涸之肠一旦得滂沱之润自然淹足，不必治痈而痈已化，气血足而肌肉生也。方用六味地黄汤加味治之。

　　熟地（二两） 山药（八钱） 牡丹皮（六钱） 山茱萸（八钱） 茯苓（三钱） 泽泻（一钱）

　　人参（一两） 黄 （五钱） 麦冬（一两） 水煎。连服数剂，腹痛止而精神健，前症顿愈。

　　此方六味以补肾水，加人参、麦冬、黄 以补脾胃之土，土旺而肺气自旺。肺与大肠为表里，且又为肾之母，自然子母相需，表里相顾，故奏功如神也。

　　卷之十三

　　小肠痈门（三则）

　　人有腹痛口渴，左足屈而不伸，伸则痛甚，手按其痛处更不可忍，人以为肠中生痈也，然而肠中生痈不同，有大小肠之分，屈右足者大肠生痈，屈左足者小肠生痈也。今屈而不伸者即在左足，是痈生于小肠而非生于大肠矣。惟是大肠之痈易治，小肠之痈难医，以大肠可泻而小肠难泻也。虽然，得其法又何不可泻哉。盖大肠可泻其火从糟粕而出，小肠可泻其火从溲溺而泄也。方用泄毒至神汤：金银花（三两） 茯苓（一两） 薏仁（一两） 生甘草（三钱） 车前子（三钱）

　　刘寄奴（三钱） 泽泻（三钱） 肉桂（一分） 水煎服。一剂而水如注，二剂而痛顿减，三剂而症如失，不必四剂也。

　　此方俱利水之药，止一味金银花消毒之味，何以建功之神如此？盖小肠之毒必须内消，而内消之药，舍金银花实无他药可代，以他药消毒皆能损伤正气，而小肠断不可损伤，故必须以金银花为君。但金银花不能入小肠之中，今同茯苓、薏仁、泽泻、车前子之类引入小肠，又加肉桂一分，得其气味引入膀胱，从溲溺而化。又恐火毒太盛，诸药不能迅逐，更加刘寄奴之速祛，甘草之缓调，刚柔迟速并行，既无留滞之虞，而复无峻烈之害，自然火毒殆尽膀胱小肠而出也。

　　人有腹痛呼号不已，其痛却在左腹，按之痛不可忍，不许人按，医以为食积在大肠也，谁知是小肠之生痈耳。凡肠痈必屈其足，而今不屈足，似非肠痈之病。

　　然肠痈生于肠内者必屈其足。在大肠者屈右足而不伸，在小肠屈左足而不伸也。

　　若痈生于肠外者，皆不屈足。痛在左则小肠生痈，痛在右则大肠生痈也。至食积燥屎之痛，时而痛，时而不痛。故痛在左，明是小肠之外生痈也。大小肠生痈于肠内尚可破溃，而大小肠生痈于肠外断不可使之破溃者，以肠外无可出之路，皆必死之症也，而小肠更甚，必须急早治之。方用内化丹：金银花（四两） 当归（二两） 车前子（五钱） 生甘草（三钱） 茯苓（一两） 薏仁（一两）

　　水煎服。

　　一剂而痛大减，二剂而痛又减，三剂而痛全止，四剂全愈。

　　此方即前方之变方也。但前方以利水之中而行其败毒之法，此方于利水之中补血以败毒之法也。盖痈破利水则毒随水出，易于祛除；痈未破，不补血以利水，则水泄而血虚，难于消化，同中之异，不可不知也。然此方亦须急早治之则有益，否则痈虽愈而瘀血流于肠外，必有终身腹痛之病也。

　　人有腹痛骤甚，小便流血，左足不能伸，人以为小肠生痈也，谁知是小肠之火太盛耳。夫小肠生痈，必屈左足，今左足不伸，明是生痈之证，而予独谓是火盛者何故？不知生痈必有其征，未有一旦骤生而即流血者也。痈日久而脓生，脓欲尽而血出，岂有不溃不烂而先出血者。然左足之屈则又何也？盖小肠与大肠不同，小肠细而大肠宽，宽者可以容邪，而细者难以容邪，此必然之理。小肠受火煎熬，则肠中逼迫，肠不能舒，而左足应之，故暂屈而不伸耳。但不可因足之不伸即信是痈，而妄用解毒之药。然从何处辨之？因其初病之时，辨其小便之有血无血耳。初起痛而足屈，若小便无血，乃是生痈；初起痛而足屈，小便有血，乃是火痛，断不可瘥也。治之法泻其火邪，不必化毒而痛止足伸矣。方用小柴胡汤加味治之。

　　柴胡（一钱） 黄芩（三钱） 甘草（一钱） 茯苓（五钱） 人参（二钱） 半夏（一钱）

　　水煎服。一剂而足伸，二剂而血止，肠亦不痛矣。

　　小柴胡汤非治小肠之药也，何以用之而效验之捷如此。因小肠之火盛者，起于肝胆之郁也，木郁则火生，不敢犯心而犯小肠耳。夫火性炎上，今不上炎，反致下炽，拂其火性矣，此小肠所以受之而作疼痛也。至于流血于小便中者，又是何故？盖是小肠之血为火所逼，惟恐为火之烁干，故越出于小肠之外，直走膀胱，反使火道不行而流血也。小柴胡汤既舒其肝胆之气，则火气上炎，其生既顺而不逆。又得茯苓以清消其水气，水流而血自归经，此方之所以奇耳。

　　卷之十三

　　无名肿毒门（二则）

　　人有头面无端忽生小疮，痒甚，第二日即头重如山，第三日面目青紫。世人多不识此症，此乃至危至急之病，苟不速救，数日之内必一身发青黑而死。若青不至心胸者，尚可救疗。因其人素服房中热药，热极便为毒也。凡人入房而久战不泄者，虽气主之，而实火主之也。气旺而非火济之，则不足以鼓动其兴趣，而博久战之欢。

　　补气之药，断不能舍参、 而求异味。世人贪欢者多，吝惜者亦复不少，用热药以助火，非多加人参不足以驾驭其猛烈之威，无如人参价高，力难多备，方士不得已迁就世人，乃少减人参，则功力自薄，及多加热药以壮其火，于是金石火 之药纷然杂用，谓不如此，不足以助其命门之火也。夫命门之火，肾火也，非真阴之水不养，不同于脾胃之火可以外水解之也。且肾火既旺，则外势刚强，必多御女，一取快乐，偶尔纵欲，亦复何伤。无奈淫心无尽，愈战愈酣，火炽则水干，火沸则水涸，即不频泄其精水，亦不足以制火，而热毒有结于肠胃者矣。况战久则兴必深，未有不尽兴而大泄者，精泄过多，则火更旺，未免阳易举而再战。或归于前药之太少，更多服以助其势，孰知药益多而火益烈，战益频而水益竭乎。久之水涸火炎，阳虽易举而不能久战，未免有忍精 绻之时，勉强而斗，精不化而变为毒，结于阴之部位而成痈，结于阳之部位而成毒。头上者，正阳之部位也，较生于阴之部位者更为可畏。非多用化毒之药，又安能起死为生哉。方用回生至圣丹：生甘草（五钱） 金银花（半斤） 玄参（三两） 蒲公英（三两） 天花粉（三钱） 川芎（一两）

　　水煎服。

　　一剂而头轻，青紫之色淡矣。再服二剂，青紫之色尽消而疮亦尽愈，不必三剂也。

　　此方化毒而不耗其气，败毒而不损其精，所以建功甚奇也。此毒原系水亏之极，而泻毒诸药无不有损于阴阳，惟金银花攻补兼妙，故必须此品为君。但少用则味单而力薄，多用则味重而力浓。又加玄参以去火，甘草以泻毒，蒲公英之清热，天花粉之消毒，川芎之散结，自然相助而奏效也。

　　一无名肿毒，生于思虑不到之处，而其势凶恶，有生死之关，皆可以无名肿毒名之，不必分上中下也。前条止言头上，而在身之左右前后与手足四肢尚未言也。

　　不知得其治法，无不可以通治。失其治法，则在上者不可以治中，在中者不可治下，在下者不可以治上中也。得其治法者若何，大约上中下之生无名肿毒者，多起于淫欲无度之人。又加之气恼忧郁，火乘其有隙之处，蕴藏结毒，故一发而不可救，所以无名肿毒尽是阴症，而绝无阳症也。然则治之法宜用解阴毒之药矣，惟是解阴毒之药多半消铄真阴，因虚而结毒，复解毒而亏阴，安有济乎。故无名肿毒往往不救，乃是故也。余得异人之传，仍于补阴之中以行其散郁之法，可佐之解毒之品，微助行经之味，是以多收其效。余不敢湮秘传之书而负万世之人也。方用：玄参（一斤） 柴胡（三钱） 生甘草（一两） 三味煎汤十碗，为主。倘生于头面，加川芎二两、附子二钱，再煎汁取三碗，分作二日服完。未破者即消，已破者即生肌而自愈，不必二剂也。倘生于身中前后左右，加当归二两、甘菊花一两、附子三分，亦如前煎服。倘生于手足四肢，加白术二两、附子五分、茯苓一两，亦如前煎服，无不收功。

　　此方名收黑虎汤，言即至恶之人见黑虎亦未有不寒心者，是恶毒得之尽散也。

　　玄参最善退浮游之火，得甘草之助，能解其迅速之威，得柴胡之辅，能舒其抑郁之气。且又有各引经之味，引至结毒之处，大为祛除。妙在用至一斤，则力量更大。

　　又妙是补中去散，则解阴毒而不伤阴气，所以奏功更神。人勿惊其药料之重而不敢轻试，深负（铎）一片 救世之怀也。若些小轻症与非阴症疮毒，俱不必用此重剂，又不可不知耳。

　　卷之十三

　　对口痈门（一则）

　　人有对口之后，忽生小疮，先痒后痛，随至溃烂，人以为至凶之痈也，然而痈生于对口者犹轻，而生于偏旁不胜对口者尤重。盖颈项之上，乃肾督之部位也。其地属阴，所生痈疽多是阴疽而非阳痈也。阳疽必高突数寸，其色红肿发光，疼痛呼号；若阴痈则不然，色必黑黯，痛亦不甚，身体沉重，困倦欲卧，呻吟无力，其疮口必不突起，或现无数小疮口，以眩世人，不知从何处觅头。然而阴阳二毒，皆可内消，何可令其皮破肿溃而后治之乎。至于内消之法，正不须分辩阴阳，惟既破溃脓，阴阳不审而漫投药饵，则祸生顷刻。而内消之法，大约止消三味，名为三星汤：金银花（二两） 蒲公英（一两） 生甘草（三钱） 水煎服。二剂即便全消。阳症已破者，仍以此方治之，不三服必脓尽肉生。若阴症大溃者，此方不可复投，改用七圣汤：人参（一两） 生黄 （一两） 当归（一两） 金银花（二两） 白术（一两） 生甘草（三钱）

　　肉桂（一钱） 水煎服。一剂而血止，二剂而肉生，三剂而口小，四剂而皮合，再服二剂全愈。

　　此方治各处痈毒凡低陷而不能收口者，无不神效，不止治对口之阴毒善收功也。

　　诚以阳症可以凉泻，而阴症必须温补故耳。

　　卷之十三

　　脑疽门（一则）

　　世有生痈疽于头顶者，始名脑疽，若对口偏口，俱非真正脑疽也。此疽九死一生，然治之得法，俱可救也。大约生此疽者，皆肾火之沸腾也。盖脑为髓海，原通于肾，肾无火则髓不能化精，肾多火则髓亦不能化精。岂特不能化精，随火之升降，且化为毒以生痈疽矣。盖肾之化精，必得脑中之气以相化，若脑中无非肾火，势必气化为火，火性炎上，不及下降，即于脑中髓海自发其毒，较之脑气下流为毒者，其毒更甚。故往往有更变形容，改换声音，疮形紫黑，烦躁口干，随饮随渴，甚至脑骨俱腐，片片脱下，其野狼狈之状有不可以言语形容者，又将何以救之耶？此症须问其饮食如何，倘饮食知味，即可用药。方用五圣汤治之。

　　金银花（半斤） 玄参（三两） 黄 （四两） 麦冬（三两） 人参（二两） 水煎服。

　　连服四剂，其痈疽渐愈。改用十全大补汤重四两，与之服四剂。又改为八味地黄汤恣其酣饮，可获全愈矣。

　　是此等治疗，亦九死一生之法。然舍吾法，实无有第二法矣。人生此疽，得于房术者俱多。兴阳涩精，都是丹石燥烈之品，或洗或嚼，或噙于口，或藏于脐，霸阻精道，久战不已，日积月累，真阴枯烁，髓竭火发，遂溃顶门，多致不救。人何苦博妇女之欢，丧千金之命，长号于夜台也。

　　卷之十三

　　囊痈门（二则）

　　人有阴囊左右而生痈毒者，名曰便毒。生于囊之下，粪门谷道之前，名曰囊痈。

　　三处相较，便毒易治，而囊痈最难疗也。以囊之下为悬痈，其皮肉与他处不同，盖他处皮肉或横生，或直生，俱易合口，而悬痈之处，横中有直，直中有横，一有损伤，不易收功。然治之有法，未尝难也。此等之痈，皆少年贪于酒色，或游花街而浪战，或入柳巷而角欢，忍精而斗，耐饥而交，或已泄而重提其气，或将败而再鼓其阳，或有毒之妇而轻于苟合，或生疮之妓而甘为精斗，往往多生此痈。所谓欲泄不泄，化为脓血是也。治之法必须大补其虚而佐之化毒之味，以毒因虚而成，不治虚可得乎。方用逐邪至神丹：金银花（四两） 蒲公英（二两） 人参（一两） 当归（二两） 生甘草（一两） 大黄（五钱）

　　天花粉（二钱） 水煎服。一剂而毒消，二剂而全愈，溃者三剂可以收功矣。

　　此方用金银花四两，用蒲公英二两，佐之参、归、大黄之大料，未免过于霸气。

　　然大虚之病，又用大黄祛逐，似乎非宜。谁知毒正盛，乘其初起之时，正未甚衰，大补泻火之为得乎。倘因循失治，或畏缩而不敢治，及至流脓出血，正气萧索，始用参、 补气，往往有用至数斤而尚未能复元。何不早用于化毒之中，正又无伤而毒又易散哉。此因势利道之法，又不可不知也。

　　人有饮烧酒入房，精不得泄，至夜半寒热烦渴，小便淋赤，痰涎涌盛，明日囊肿腹 痛，又明日囊处悉腐，玉茎下面贴囊者亦腐，人以为酒毒也，谁知是肝火得酒毒湿而肆虐乎。夫酒何至作腐？盖火酒大热之物也，人过饮火酒多致醉死，死后往往身体腐烂，以火酒乃气，酒遇热自焚，人身脏腑原自有火，以火引火，安得不炎烧耶。饮火酒而入房，以鼓动精房之火，宜是命门之火而非肝火也。然而木能生火，肝属木，肝木生于相火，实理之常也。入房而借火酒之力，则火势必猛，火动无根，何能久乎，势必精欲外泄而火可解也。无奈精欲泄，而阻抑之火无可泄之路，火无可根据，而火酒又无可解，于是火入于肝，将根据母而自归也。惟相火内火也，可附肝以为家，而酒火外火也，反得木而焚体。囊与玉茎乃筋之会也，筋属肝，因入房而火聚于阴器之际，故火发而囊肿，囊肿极而茎亦腐。治法解酒毒而益补气补血之品，则湿热解而腐肉可长矣。方用救腐汤：人参（一两） 当归（一两） 黄 （二两） 白术（一两） 茯苓（五钱） 黄柏（三钱） 薏仁（五钱）

　　泽泻（三钱） 白芍（一两） 葛根（三钱） 炒黑栀子（三钱） 水煎服。四剂腐肉脱而新肉生，再服四剂囊茎悉平复矣。

　　酒毒成于拂抑，平肝泄火，利湿解毒宜也。何以又用参、 、归、术以大补其气血耶。大凡气血盛者，力能胜酒，纵酣饮而无碍。服火酒而腐，必成于火酒之毒，亦其气血之衰，力不能胜酒，所以两火相合，遂至焚身外腐。苟不急补其气血，则酒毒难消，而腐肉又何以速长哉。

　　卷之十三

　　臂痈门（一则）

　　人有两臂之间忽然生疮而变成痈疽者，亦阴痈也。虽较头面、对口、肩背上少轻，然治不得法，亦能杀人。故须辩阴阳之治，大约痛者阳症，痈者阴症，不难于治也。如阳症用三星汤，一、二剂便可立消。若阴症，三星汤又不可用，必须大补气血，而佐之消痰化毒之剂，始能奏功。不可谓手足非心腹之疾，不须补虚也。夫阴主静，而两手则至动者也，至动而生阴痈，则动变为静矣，反常之道也，可不畏乎。况动变为静，又趋阴之道也。阳趋于阴，非生近于死乎，欲阳返于阴则易，欲阴返于阳则难，谁谓两手之痈而可小视之哉。治法仍宜慎重，方用消痈还阳丹：人参（三钱） 白术（一两） 生甘草（三钱） 天花粉（三钱） 生黄 （一两） 金银花（二两）

　　肉桂（一钱） 当归（五钱） 乳香末（一钱） 水煎服。一剂而痒变为痛矣，二剂而痛如失，三剂而全消，不必四剂也。

　　此方与七圣汤相同，而意气各异，七圣治已溃者也，此方治未溃者也。已溃者以生肉为先，未溃者以护肌为主，所以七圣汤内无乳香、天花粉者，正以二味之中有拥卫之功耳。

　　卷之十三

　　乳痈门（四则）

　　人有乳上生肿，先痛后肿，寻常发热，变成疡痈。此症男妇皆有，而妇人居多。

　　盖妇人生子，儿食乳时后偶尔贪睡，儿以口气吹之，使乳内之气闭塞不通，遂至生痛。此时即以解散之药治之，随手而愈。倘因循失治，而乳痈之症成矣。若男子则不然，乃阳明胃火炽盛，不上腾于口舌而中拥于乳房，乃生此病。故乳痈之症，阳病也，不比他痈有阴有阳，所以无容分阴阳为治法，但当别先后为虚实耳。盖乳痈初起多实邪，久经溃烂为正虚也。虽然邪之有余，仍是正之不足，于补中散邪，亦万全之道，正不必分先宜攻而后宜补也。方用和乳汤：贝母（三钱） 天花粉（三钱） 当归（一两） 蒲公英（一两） 生甘草（二钱） 穿山甲（土炒，一片，为末）

　　水煎服。一剂而乳房通，肿亦消矣，不必二剂。

　　此方用贝母、天花粉者，消胃中之壅痰也。痰壅而乳房之气不通，化其痰则胃火失其势。而后以蒲公英、穿山甲解其热毒，利其关窍，自然不攻而自散矣。又恐前药过于迅逐，加入当归、甘草补正和解，正既无伤而邪又退舍矣，此决不致火毒不行而变为乳岩之病也哉。

　　人有先生乳痈，虽已收口，后因不慎房事，以致复行溃烂，变成乳岩，现成无数小疮口，如管非管，如漏非漏，竟成蜂窝之状，肉向外生，终年累月而不愈。服败毒之药，身愈野狼狈，而疮口更加腐烂，人以为毒深结于乳房也，谁知气血之大亏乎。凡人乳房内肉外长，而筋束于乳头，故伤乳即伤筋也。此处生痈，原须急散，迟则有筋弛难长之虞。况又加泄精以损伤元气，安得不变非常乎。当时失精之后，即大用补精填髓之药，尚不至于如此之横。今既因虚而成岩，复见岩而败毒，不已虚而益虚乎。毋怪其愈败愈坏也。治法必须大补其气血，以生其精，不必再泄其毒，以其病原无毒之可泄耳。方用化岩汤：人参（一两） 白术（二两） 黄 （一两） 当归（一两） 忍冬藤（一两） 茜根（二钱）

　　白芥子（二钱） 茯苓（三钱） 水煎服。连服二剂，而生肉红润。再服二剂，脓尽痛止。又二剂，漏管重长。又二剂全愈。再二剂永不再发。

　　此方全去补气血，不去消毒，实为有见。虽忍冬藤乃消毒之药，其性亦补，况同入于补药中，彼亦纯于补矣。惟是失精变岩，似宜补精，乃不补精，而止补气血何也？盖精不可以速生，补精之功甚缓，不若补其气血，转易生精。且乳房属阳明之经，既生乳痈，未必阳明之经能多气多血矣。补其气血，则阳明之经旺，自然生液生精以灌注于乳房，又何必复补其精，以牵掣参、 之功乎，此方中所以不用生精之味耳。

　　人有左乳内忽大如桃，复又不痛，色亦不赤，身体发热，形渐瘦损，人以为痰气之郁结，孰知肝气之不舒。夫乳属阳明，乳肿宜责之阳明胃经，而谓之肝病者，盖阳明胃土最畏肝木之克，肝气不舒，而胃气亦不舒矣。盖胃见肝木之郁，惟恐肝旺来克，于是胃亦畏首畏尾，伏而不扬。况乳又近于两胁，而两胁正肝之部位也，与肝相远尚退缩而不敢舒，与肝为怜亦何敢恣肆而吐气哉。气不舒而肿满之形成，气不敢舒而畏惧之色现，不痛不赤，正显其畏惧也。治法不必治阳明之胃，但治肝而肿自消矣。方用逍遥散加味治之。

　　柴胡（二钱） 白芍（五钱） 当归（二钱） 陈皮（五钱） 甘草（一钱） 白术（三钱）

　　茯神（三钱） 人参（一钱） 川芎（一钱） 栝蒌（三钱） 半夏（三钱） 水煎服。十剂而内消矣。

　　去栝蒌，再服十剂，不再发。

　　逍遥最解肝气之滞，肝气一解，而胃气自舒。况益之栝蒌、半夏，专能治胸中之积痰，痰去而肿尤易消也。

　　妇人产后，细小两乳又下垂过小腹，痛甚，以为乳痈，孰知胃血之燥也。夫胃为水谷之海，血之腑也。产后亡血过多，则胃中空虚，而饮食又不能遽进，即进饮食，而各脏腑取给于胃甚急，则胃气困矣。胃气困而胃血益燥矣，胃血益燥，无以解各脏腑之纷争。而子又索母之乳，内外取资，胃无以应。乳房者，胃之外廓也。

　　乳头者，胃之门户也。胃苦内之纷争，欲避出于外而不可得，而外又不免于儿口之吮咂，细小下垂以至于腹，有逃遁难藏，入地无门之状，此倒悬切肤之痛，至危之病也。治法急救其胃气而益之补血之味，则胃气生而胃不燥，内足以分给于脏腑，又何至外痛而倒悬哉。方用解悬汤治之。

　　人参（二两） 当归（四两） 川芎（二两） 荆芥（三钱） 益母草（三两） 麦冬（一两）

　　炮姜（一钱） 水煎服。四剂而乳头收，再四剂全愈。

　　此方人参生胃气于无何有之乡。用当归、川芎于乘危至急之地。用荆芥、益母草分解各脏腑以归其经络。用麦冬、炮姜者，因阳明胃火之燥，未免火动而炎烧，产后不便大用寒凉，故用麦冬、微凉之品，少解其火势之烈也。

　　卷之十三

　　肚痈门（一则）

　　人有生痈于小腹间，断无阳毒之症，以其地属阴之部位也。阴生阴毒，似乎至重，然而纯阴无阳，一用阳药立可成功。无奈世人一见肚腹生痈，多用阴药以消毒，反致成难救之病，为可悯也。然予所谓阳药者，非散火祛风之药，乃补气温火之味耳。盖阴地结成阴毒者，乃寒虚之故。寒因虚而不行，毒因寒而郁结，用热药以祛寒，自能解寒而散毒也。方用辟寒救腹丹：白术（三两） 茯苓（三钱） 肉桂（三钱） 金银花（三两） 附子（一钱） 当归（二两）

　　蛇床子（五钱） 水煎服。一剂而内消矣。倘已溃者，三剂而脓尽肉生矣。四剂亦必全愈。

　　此方用白术为君者，以白术专利腰脐之气也。腰脐之气利，则下腹之部位尽利矣。而后以金银花、蛇床子祛其毒瓦斯，则毒瓦斯易消。然恐寒极不能直入，故又加附、桂斩关突围而进也。惟是桂、附、术、床俱是一派干燥之物，邪虽祛除，未免耗血，故用当归阳中之阴，少制其横，则阴寒渐散，而又无阳旺之虞。所以既能奏功，才免后患也。

　　卷之十三

　　多骨痈门（一则）

　　人有大腿旁边，长强穴间，忽然疼痛高肿，变成痈疽之毒，久则肉中生骨，以铁镊取出，已而又生，世人以为多骨痈也，孰知湿热毒之所化耳。夫多骨痈之生，因人食生果湿热所成者也。治之早，服一、二剂便可解散。无如因循失治与治不得法者，遂至湿壅而添热，热盛而化骨，日久迁延卧床而不能起也。说者谓初起之时未尝有骨，可以内散，既生骨之后，必须烂骨外取，未可全望其解散也。而孰知不然，盖多骨之症无形之所化，非肉中真生骨也，乃似骨而非骨耳。真骨难化，似骨又何难化之有。治之法利其湿，清其热，而主之补气补血之药，不必消骨而骨自消矣。方用五神汤：茯苓（一两） 车前子（一两） 金银花（三两） 牛膝（五钱） 紫花地丁（一两）

　　水煎服。一剂轻，二剂又轻，三剂而骨消矣，四剂而疮口平，五剂全愈。

　　此方用茯苓、车前以利水，紫花地丁以清热，又用金银花、牛膝补中散毒，安得不奏功哉。

　　卷之十三

　　恶疽门（一则）

　　人有四肢之间，或头面之上，忽然生疽，头黑皮紫，疼痛异常，此阳症之毒也，治不得法，亦能杀人。盖阳症之毒，其势甚骤，不亟用散毒之药，则养成大横，蔓延难收，小毒变成大毒。然而疽与痈实有不同：痈溃于内，疽肿于外也；溃于内难于外治，肿于外易于内消。虽痈疽之毒尽由内而外发，无不可治内而外愈，而疽病尤宜内治也。方用消疽散：生地（三钱） 连翘（三钱） 忍冬藤（一两） 白芷（三钱） 夏枯草（一两） 地榆（三钱）

　　天花粉（三钱） 生甘草（二钱） 当归（一两） 水煎服。未溃二剂则消，已溃四剂全愈。

　　此方通治恶疽之方。凡生疽者，以此方投之，无不神效。盖补血散毒，则血活而毒难留，凉血清火，则血寒而火易散。疽多阳症，所以治无不宜也。

　　卷之十三

　　疔疮门（一则）

　　人有生疔疮者，一时疼痛非常，亦阳毒也，但初生时，人最难辩。世人以生黄豆令病患嚼，不知辛生之味，便是疔疮，以此辨之不错。其疮头必发黄泡，中或现紫黑之色，更须细看泡中，必有红白一线通出于泡外。大约疔生足上，红线由足而入脐；疔生手上，红线由手而入心；疔生唇面，红线由唇面而至喉。如见此红线之丝，在其红线尽处，用针刺出毒血，则免毒攻心。若现白线之丝，则不必刺也。治法总以消毒泻火为主。世人戒用官料之药，此不知医之语，毒非药安除哉。方用拔疔散：紫花地丁（一两） 甘菊花（一两） 水煎服。一剂而红线除，二剂而疔疮散，三剂全愈，又何必外治挑开疔头之多事哉。若已溃烂，亦用此方，但加当归治之，必须二两，亦不必四剂，毒尽而肉生也。

　　卷之十三

　　杨梅疮门（五则）

　　凡好嫖者，恋坛酣战，自觉马口间如针戳之痛，此毒瓦斯已起也。未几而生鱼口矣，未几而生疳疮矣，又未几而遍身生疮矣，黄脓泛滥，臭腐不堪。世人皆以为毒盛，多用败毒之药，孰知日败毒而毒愈盛，疮愈多而不易愈。往往有腐烂者，日用败毒之剂，其疮不能收口。须知此症于泄精之时，泄精则元气亏损，故毒乘虚而入。

　　若元气大旺，毒难深入，即有传染，不过轻微之毒，可一泄而愈。今遍身无非毒疮，明是大虚而毒深中也，不补虚以泻毒，乌能奏功乎。倘止服败毒之药，无异于以石投水矣。方用二生汤：生黄 （三两） 土茯苓（三两） 生甘草（三钱） 水煎服。连服四剂而疮渐红活，再服四剂而尽干燥，又服四剂全愈。

　　此方之妙，全不去解毒，止用黄 以补气，气旺而邪自难留，得生甘草之化毒，得土茯苓之引毒，毒去而正自无亏，气生而血又能养，此治法之巧，而无如世人之未识也，可胜叹息云。

　　人有龟头忽生疳疮，服败毒之药，毒尽从大小便出。倘大肠燥结，则败毒之药不能径走大肠，势必尽趋小便，而小便口细，毒难罄泄，于是毒不留于肠中而反单结于外势。毒盛必发，安能不腐烂哉，往往龟头烂落，连龟身亦烂尽矣。世人多以外药敷之，虽外药亦不可少，然不先消其火毒，而遽用外药以止遏，不啻如石之压卵也，故必先用汤治之。方名散毒神丹：黄柏（三钱） 茯苓（一两） 生甘草（三钱） 炒栀子（三钱） 肉桂（一钱） 水煎服。

　　连服四剂，则火毒自从小便而出，疼痛少止。然后用生势丹敷之。

　　炒黄柏（三两） 儿茶（一两） 冰片（三分） 生甘草（一两） 大黄（三钱） 乳香（一钱）

　　没药（一钱） 麝香（三钱） 丹砂（一钱，不 ） 各为绝细末，和匀渗之，渗上即止痛，逢湿即渗末，不数日脓尽血干，肉筋再长，一月全愈，但不能再长龟头也。愈后须补气血，用十全大补汤，连服一月或两月，则外势仍能伸缩，尚可种子。否则多服败毒之药，又用泄火之剂，无论命门寒冷，而外势亦且冰冷，安得阳和之骤复哉。此先后治法之各异，实有次序也。

　　人有疳疮初发，鱼口将生，苟不急治，必遍身生疮，迁延岁月，腐烂身体，多不可救，故必须早治为妙。然早治之法，世人多以五虎散败毒，虽毒亦能往下泄，而损伤元气正不少也，未为得法。设或败毒之药少减，又恐有留毒之患，亦未为治法之妙。盖毒瓦斯之入，因元气之虚也。因虚而感毒，又败毒而重虚，毋论毒尽不泄，已犯虚虚之戒，况只败毒，毒更难散也。治之法宜于补中攻泄，则毒既尽出而正又无亏。方用早夺汤：人参（一两） 生黄 （一两） 茯苓（一两） 当归（一两） 远志（三钱） 生甘草（三钱）

　　金银花（一两） 大黄（一两） 石膏（一两） 柴胡（二钱） 白术（一两） 天花粉（三钱）

　　水煎服。一剂而大泻恶物，臭秽不堪，急掘土埋之。再服二剂，而臭物恶秽无留于肠胃矣。后可减去大黄、石膏，加土茯苓二两，同前药再煎服四剂，则一身上下与头面之间，必有隐隐疮影现于皮肤之内。再服二剂，疮影亦渐消矣。再二剂，永不生矣。

　　此方用大黄以泄毒，用石膏以清毒，用甘草、金银花以化毒，用柴胡、天花粉以散毒，非多助之以大补气血之药，妙在用参、 、归、术之类自获全胜。此等之方，余实亲视而亲验者也。倘病患阴虚阳燥，方中可加熟地数两，或加玄参一两亦可，余品不可乱加也。

　　人有遍身生杨梅之疮，因误服轻粉，一时收敛，以图目前遮饰，岂知藏毒于内，必至外溃，未几而毒发于鼻，自觉一股臭气冲鼻而出，第二日鼻色变黑，不闻香臭矣。此等症见，断须急治，否则鼻柱自倾，一至腐烂，便不可救。虽急治而用些小之剂，亦正无益，毒瓦斯已盛，非杯水可济也。况杨梅结毒，不结于他处，而结于鼻中，其毒更胜，此毒不在他脏而在肺经也。肺气，清气也。毒瓦斯非清气可比，毒瓦斯在肺则清气尽为毒瓦斯矣。肺气出于鼻而藏于肾，肾感毒瓦斯移之于肺，以散于皮肤，则毒瓦斯可以外出。今用轻粉收敛，则毒发皮肤者尽还肺中，肺又归还于肾，而肾不受，乃上冲于鼻，而鼻孔细小，安得遽泄，自然毒瓦斯尽结于鼻，而鼻乃独受其祸矣。

　　治法必须多药以解其毒，以肺经不能直治，必隔一隔二以治之也。方用护鼻散：玄参（三两） 麦冬（二两） 生甘草（一两） 生丹砂末（三钱） 桔梗（五钱） 金银花（三两）

　　天花粉（三钱） 水煎，调丹砂末服。一剂而鼻知香臭矣。连服四剂，鼻黑之色去，不必忧鼻梁之烂落矣。更用全鼻散：玄参（一两） 生甘草（三钱） 金银花（一两） 当归（一两） 麦冬（五钱） 人参（三钱）

　　生丹砂末（一钱） 水煎服。十剂而一身之毒尽出，可保无虞。

　　前方过于勇猛，所以救其急。后方近于和平，所以补其虚，而丹砂前后皆用者，以轻粉之毒，非丹砂不能去。轻粉乃水银所烧，而丹砂乃水银之母，子见母自然相逢不肯相离，丹砂出而轻粉亦出，此世人之所未知耳。倘鼻柱已倾，肉腐不堪，将前护鼻散救之，虽鼻不重长，而性命可援，亦不致死亡也。

　　人有生杨梅疮，遍体皆烂，疼痛非常，人以为毒瓦斯之在皮肤也，谁知是血虚而毒结于皮肤耳。夫杨梅之疮，发于骨髓之中，毒在骨难于医疗，毒在皮肤，似易于施治矣。然毒未出于皮肤，其毒蕴藏，泻骨中之毒，可从下而外泄。毒已出于皮肤，其毒开张，敛肌中之毒，不可由表而入。攻得其法则易泄散，未得其法则转横也。

　　故治之法补其血，泻其毒，引之而尽从小便而出，始得其治法耳。方用二苓化毒汤：白茯苓（一两） 土茯苓（二两） 金银花（二两） 当归（一两） 紫草（三钱） 生甘草（二钱）

　　水酒各半煎服。十剂全愈，并无回毒也。

　　此方视之平淡无奇，而实有异功者，补以泻之也。杨梅本生于肾之虚，肾虚则血虚矣。不补虚以治疮，反泻毒以耗血，此世人治梅疮所以多不效。

　　附：梅昆璧治杨梅疮水药方金银花 防风 归尾 紫花地丁 川萆 川牛膝 甘草稍 金蝉蜕 羌活威灵仙 连翘 赤芍 白鲜皮 何首乌（以上各一钱） 土茯苓（一两）

　　疮在头上，加荆芥、白芷各八分。疮在下部，加木瓜、木通各五分。疮在头上下部，荆芥、白芷、木瓜、木通并用。

　　上水煎服十剂，日服一剂。先将鲜猪肉淡煮汤，服药后即以淡肉汤一碗压之，令泻下恶物，每出大便，即在空地上挖一土坑，泻入坑内，即将泥土掩盖好，恐其毒瓦斯传人，为害非浅。

　　卷之十三

　　腰疽门（一则）

　　人有腰眼之间，忽长疽毒，疼痛呼号，似乎阳症，然腰肾乃至阴之地，未可作阳疽治之，若竟作阳症治，大不宜也。此症虽本于过忍其精，欲泄不泄以成斯毒，似乎纯是阴分之过，但腰间虽不远于内肾，火发而毒成，则阴中有阳，未可纯以阴症治之，必须合阴阳并治之，化其毒则毒去如扫。倘不补阴而竟治其毒，则肾气愈伤而毒难速化。即补阴而不补阳，则阴无阳不生，毒且深藏于肾宫而不得外泄矣。

　　方用两治散：白术（一两） 杜仲（一两） 当归（一两） 金银花（三两） 防己（一钱） 草（三钱）

　　水煎服。一剂而痛轻，二剂而痛止，三剂全愈。

　　此方用术、杜仲以利其腰脐，气通而毒自难结也，又得金银花、当归之类补中有散，而防己、 直入肾宫，以祛其湿热之毒。阴阳无偏胜之虞，邪正有解分之妙，自然一、二剂成功，非漫然侥幸也。

　　卷之十三

　　擎疽门（一则）

　　人有手心之中，忽然红肿高突，变成一疽，疼痛非常，昼夜无间，世人所谓擎疽也。人生此疽，多因冤家债主相寻。内外治疗，往往不能收功，有流血而至死者，似乎不必治也。然而有病无方，又安见吾道之大乎。苟肯告解于临时，怨艾于将死，安在不可救乎。况此疽之生，虽是菟孽，亦因病患有火热之毒，乘机而窃发也。故消其火热之毒，何不可奏功耶。惟是火热非起于一朝，而解毒难凭于小剂。盖毒成于热，而热起于火，火之有余，终是水之不足，不大料以滋水，惟小剂以灭火，安得取胜乎。治法必须大用补水之剂，而少佐解毒之味，则擎疽自愈矣。方用释擎汤：玄参（二两） 生地（一两） 金银花（二两） 当归（一两） 紫花地丁（五钱） 贝母（二钱）

　　水煎服。

　　一剂而痛轻，二剂而痛止。已溃者再服四剂，未溃者再服一剂，无不全愈。愈后仍须告解，则无后患。苟迁善不诚，改过不勇，未必不变生他病，非此方之过也。

　　若论此方，滋水以治火，补正以解毒。自居于无过之地，又何拟议哉。

　　卷之十三

　　脚疽门（二则）

　　人之脚指头忽先发痒，已而作痛，指甲现黑色，第二日脚指俱黑，三日连足面俱黑，黑至脚上胫骨即死，此乃无名肿毒。得之多服春药，是火热之毒，非脚疽可比。若脚疽，止黑在脚指而不黑至脚面也。然脚疽最凶，虽不如无名肿毒之横，而速杀人则一也。盖脚为四余之末，宜毒之所不到，何以及凶恶至此？正以毒所不到之处，而毒聚不散，反出于指甲之间，则毒盛非常，而治之转不可轻视。然则用泄毒之药顺治之可矣，而孰知不然。凡人身之气盛，则周流于上下，毒断不聚于一处。

　　惟气血大亏，不能遍行夫经络，而火毒恶邪乃固结于骨节之际。脚疽之生，正气血之亏，不能周到之故。然则，乌可单泄毒以重伤其气血乎。治法必须大补气血而加之泄毒之味，则全胜之道也。方用顾步汤：牛膝（一两） 金钗石斛（一两） 人参（三钱） 黄 （一两） 当归（一两） 金银花（三两）

　　水煎服。

　　一剂而黑色解，二剂而疼痛止，三剂全愈。若已溃烂，多服数剂，无不愈也。

　　此方用金银花以解毒，非用牛膝、石斛则不能直达于足指，非用人参、归、亦不能气血流通以散毒也。故用此方治脚疽多效。即是无名肿毒，用此方治之亦可得生。世医有用刀切去脚指，亦是治法。然不若用此方，于补中败毒，起死为生，既无痛楚之伤，又有全活之妙也。

　　人有脚腿之上，忽然肿起一块，其色如常，复又不痛，人以为痈疽也，孰知是气虚之故乎。夫痈成于肿，未有肿而不变为痈者，予独谓气虚而非痈，人谁信之。

　　嗟乎，气所以行血者也，气行则血行，气血两行，总有邪气，断难成肿。邪气之盛，由于气血之衰，其肿为痈，每每作痛，而色必变为红赤也。今既不痛，而色又不变，是有肿之名而无肿之实，全是气虚而无以养，非邪盛而气不能制也。治法止补气以扶正，不须化毒以祛邪。方用补中益气汤：人参（五钱） 白术（一两） 生黄 （一两） 当归（五钱） 柴胡（一钱） 升麻（五钱） 陈皮（一钱）

　　生甘草（二钱） 半夏（二钱） 茯苓（三钱） 水煎服。十剂而肿自消。

　　补中益气汤补气之圣药，非消毒之神剂，何以用之而肿消耶。盖真气夺则虚，邪气盛则实。真气既虚，邪气益盛，不用补气之药，气何以行而肿何以化耶。补中益气汤善能补气，所以即能消肿也。况又益以化痰去湿之品乎，故更易收功耳。

　　卷之十三

　　鬓疽门（一则）

　　人有两鬓之中忽然生疽，红肿高突数寸，头面眼鼻俱浮，其状不堪，异乎平常相貌，此阳毒也。盖两鬓近于太阳，乃阳之位也，阴气不能到此部位，故两鬓生疽，当作阳症治之。然是阳症，往往有变为阴症者，所以阳药中必加入阴分之药，以豫防其害。若已溃破腐，更须阴药多于阳药，消息而善治之也。今有一方，名曰理鬓汤，治未溃已溃，未烂已烂，无不收功。方用：金银花（三两） 白芷（二钱） 川芎（一两） 当归（一两） 夏枯草（三钱）水煎服。未溃者二剂即消，已溃者四剂全愈。

　　此方用金银花、夏枯草以解火毒，用白芷、川芎以引入两鬓太阳之间，则金银花、夏枯草更得施其祛逐之功。又妙在当归之补气血，阴阳双益，正足而邪自难变，安得不速愈哉。

　　卷之十三

　　唇疔门（一则）

　　人之唇上生疔疮者，或在口角之旁，或在上下唇之际，不必论其大小，大约皆脾胃之火毒也。最宜速散，否则毒瓦斯炽炎，必且艰于饮食，往往有腐烂而死者。疔疮毒愈小而愈横也。治法宜急泄其火毒，而又不可损伤脾胃之气，则毒不难散矣。

　　方用救唇汤：紫花地丁（一两） 金银花（一两） 白果（二十个） 桔梗（三钱） 生甘草（三钱）

　　知母（一钱） 水煎服。一剂而疼痛止，二剂疮口消，三剂全愈。若已腐烂者，五剂自然奏功。

　　此方治头面上之疔疮俱可获效，而治口唇之疔更能神验。此方有白果、桔梗善走唇口，引金银花、紫花地丁至于生疮之处，一概尽去其毒也。

　　卷之十三

　　瘰门（二则）

　　人有生痰块于颈项，坚硬如石，久则变成瘰 ，流脓流血，一块未消，一块复长，未几又溃，或耳下，或缺盆，或肩上下，有流出患走之状，故名鼠疮，又名串疮，言其如鼠之能穿也。世人谓其食鼠窃余物，以成此症，而不尽然也。盖瘰 之症，多起于痰，而痰块之生，多起于郁，未有不郁而能生痰，未有无痰而能成瘰者也。故治瘰 之法，必须以开郁为主。然郁久则气血必耗，况流脓流血，则气血更亏，徒消其痰，不解其郁，但开其郁，而不化痰，皆虚其虚也，不能奏功。方用消串丹：白芍（一两） 白术（一两） 柴胡（二钱） 天花粉（三钱） 茯苓（五钱） 陈皮（一钱）

　　附子（一片） 甘草（一钱） 蒲公英（三钱） 紫贝天葵（五钱） 水煎服。连服八剂而痰块渐消，再服十剂而瘰 尽化，再服一月全愈。愈后可服六君子汤，以为善后之计，断不再发。

　　此方妙在蒲公英与紫贝天葵为消串之神药，然非佐之以白芍、柴胡则肝木不平，非辅之以白术、茯苓则脾胃之土不健，何以胜攻痰破块之烈哉，惟有攻有补，则调济咸宜。得附子之力，以引群药直捣中坚，所以能愈宿疾沉 于旦夕耳。

　　人有久生瘰 ，两颈之间尽多溃烂，胸膈之上无非痰块，已有头破欲腐者，遂至身体发热发寒，肌肉消瘦，饮食少思，盗汗自汗，惊悸恍惚，此等症原系难医，然治之有法，尚可救也。大约瘰 初起，宜解郁为先，而佐之补虚，以消其毒。倘执寻常治法，以祛痰败毒为事，鲜不速死。方用转败丹：人参（一两） 柴胡（二钱） 白芍（三钱） 金银花（三两） 当归（二两） 半夏（五钱）

　　白术（一两） 生甘草（三钱） 水煎服。四剂而胸间之痰块尽消，再服四剂而颈上溃烂亦愈。

　　将前方减半，再服十剂，疮口悉平，不再发也。

　　此方补多于消，而开郁寓于中，化痰存其内。世人从未有知此法者，但一味攻毒，所以愈攻而愈坏也。曷不以此方试之哉，杀运无穷，神力难信，世见此等治法，无不惊走辟易。否则，且有刺讥讪笑，摘吾方之过奇，谓大言不惭，何可为训。孰知却是祛病之仙，夺命之异药哉。予不胜掩卷而三叹也。

　　卷之十三

　　痔漏门（四则）

　　人有肛门内外四旁，忽然生长红瘰，先痒后疼，后成为痔，日久不愈，此症皆湿热所成也。而得之故，纵饮者为多。江南人常生此症，因地气之湿热，又加酒热之毒，所以结于肛门边不能遽化。夫肛门通于大肠，凡有湿热亦随大便出，何以积而成痔？以湿热在大肠不能久留，势必尽趋于肛门，而肛门为大肠锁钥，未免有关闭防范之意，不容湿热直出于门外，蓄积久湿热毒，肛门独受之矣。有毒必然外形，不生痔于肛门之内，必生痔于肛门之外，虽内外似乎少殊，而作楚则一也。然治之法，乌能舍湿热而他求乎。惟是肛门去脾胃甚远，化湿热之毒不能不假道于脾胃，肛门未必受益而脾胃先损，所以无成功耳。故用药必须无损于脾胃而有利于肛门者，治之始克奏功。方用益后汤：茯苓（一两） 白芍（一两） 地榆（三钱） 穿山甲（一片，土炒，为末） 山药（一两）

　　薏仁（一两） 水煎。

　　连服四剂而肛门宽快，又四剂内外之痔尽消，再将前方每味加增十倍，修合丸散，以蜜为丸。每日未饮之先滚水送下五钱。服一料自然全愈，不再发也。

　　此方利水去湿热，既无伤脾胃，复有益肛门，盖两得之也。

　　人有肛门边先生小疖，每因不慎酒色，遂至腐烂变成痔漏疮，不能收口，后长生肉管，每岁一管，流脓淌血，甚至为苦。世人治法，多用刀针挂线，徒受苦楚，而内毒未除，外口难长，经年累月，难以奏功。岂果漏疮而终不可治乎，抑酒色之戒不严，而治之不得其法。盖肛门之肉，不比他处之肉，而肛门之皮，亦不比他处之皮。他处之皮肉，非横生则纵生也。惟肛门之皮肉，有纵有横，最难生合。况大便不时出入，又加以刀针挂线，切勿轻用。惟消其湿热之毒，内治为佳。然而漏生既久，毋论漏不可止，而气血反伤，终难奏效也。方用补中用消，则何漏之不可痊哉。方用青龟丸：乌龟（一个） 茯苓（五两） 薏仁（六钱） 羊蹄后爪（四副） 穿山甲（五钱，俱用土炒）

　　人参（二两） 青苔（干者，一两） 黄 （八两） 当归（三两） 瓦松（二条，阴干，不可火焙）

　　白芷（一两） 槐米（一两） 各为细末。将龟用石臼捣死，以药末拌之，饭锅内蒸熟，将龟肉与甲火焙干，为末，同前药用蜜为丸。每日服三钱，服至一月而漏疮干，服至二月漏疮满，服完全愈，不再发。但服药时务必独宿，戒酒色三月。倘服药时不断酒色，不能奏功，不可不慎。

　　此方治漏实有神效，非世上大概之方。况虽去湿而复不散气，虽败毒而又不损血，补破于无形，填隙于有孔。我愿人敬服此方，坚守三月之戒，以去十年之病也。

　　人有大便时先射血几许，而始溺粪者，人以为便血病也，谁知肛门暗生血痔乎。

　　夫痔久必变为漏，宜流脓血。不知受病不同，而见症亦异。此等之症，多得之饮烧酒过多，热走于直肠而不得遽泄，乃结成小痔不化，久则皮破而血出。此血乃外出于直肠之外，而非出于直肠之中，乃膀胱之血也。夫膀胱化气而不化血，酒毒渗入膀胱，将酒气化水出于阴器，而酒毒烁血不能从阴器而出，势不得不趋大肠肛门而出矣。无奈门径各别，户口牢关，无可出路，而酒毒结于直肠之外，毒向内攻，而直肠之痔生矣。痔生必破，乘隙而膀胱之血注之，久且以血引血，不独膀胱之血尽归之也，乘大便之开关，血先夺门而出，故先大便而出射，正见其欲出之速耳。治之法似宜急填其隙，使血出之无路为第一策。然私窦既开，漏卮易泄，不亟清其上游之源，而但截其下流之隙，非计之善也。方用清源散：黄连（三钱） 茯苓（五钱） 白芍（五钱） 葛根（二钱） 白芷（三分） 槐花（三钱）

　　地榆（三钱） 人参（三钱）

　　穿山甲（土炒，为末，一钱） 白术（五钱） 车前子（二钱） 三七根末（三钱） 水煎，调末。服三剂，血较前更多，三剂后减去黄连，再用三剂，血止而痔愈矣。愈后必务断酒，终身不可服也。若女色止忌三月，永不再发。倘不能禁，不必为之治疗，必先说过而后医也。

　　此方妙在用黄连之多，以解酒热之毒，所谓先清其源也。上游无病而下流自然安闲，况诸药又分发得宜。无非去湿化热之味，堵截之方，又何能加于此哉。

　　人有胸间生疮，因不慎酒色，遂成漏窍，长流血液，久则神形困惫，腰痛难伸，行同伛偻，人以为心漏也，孰知是肾虚而成漏乎。夫心肾本相通也，心之气必得肾之气以相生，肾之气必得心之气以相闭，心漏之成于肾气之泄也。欲心漏之愈，安可不急治其肾气之衰乎。然而治肾而心之气不闭，则补肾与不补同，盖有出气而无止气耳。或谓，凡漏疮多成于湿热，但补肾而不闭心之窍，则漏不能愈，闭心之窍而不去其湿热，而但治其心肾，恐漏亦不能愈也。然漏亦不同也，漏在他处者，可泄其湿热，而漏在胸间者，不可泄其湿热。盖心漏成于肾虚，肾虚则寒，而非热也。肾虚者，肾水虚而非邪水盛也。治之法，补其真阴而邪水自消，温其肾寒而湿热自退。方用温肾丹：鹿茸（二个） 附子（二个） 青盐（二两） 人参（二两） 瓦葱（二枝） 红枣（四两） 各为末，红枣煮熟，捣为丸。每日空心、酒下三十丸。服半月而腰痛减，服月余而心漏愈矣。

　　此方之奇，全在鹿茸，既能益肾中之水火，而更能补心中之缺陷。又加之附子之辛热，则无经不达，引鹿茸直入于心肾，以填补其空窍。如青盐者，咸以耐坚也。

　　盖漏疮必多窍孔，故流血亦多，血得盐则止而不流也。瓦葱者，消湿热于无形，虽心漏非湿热之病，然未免少有留存，则孔窍难塞，故兼用以防其变。诚恐气虚不能化，更益以人参生气于心肾之间，助茸、附之力通达于上下，尤易成功也。

　　卷之十三

　　顽疮门（二则）

　　人有久生恶疮，或在手足，或在胸背，或在头面，终年经岁而不愈，臭腐不堪，百药罔效，外药敷之不应，内药服之无功，世人故谓之顽疮。然疮虽顽，治之当如何？盖人身气血和，断不生疮疖，间或生之，亦旬日而愈。其不和者，或因湿浸，或因热盛，或因湿热寒邪之交至，遂至气结而不宣，血滞而不散，结于皮而皮生疮，结于肉而肉生疮。久则脓血不净，因而生虫。人以为虫也，又用杀虫之药，而反伤其皮肉，则气血愈虚，力难兼到，弃皮肉于膜外而罔顾，则疮成为冥顽不灵之患矣。

　　故治疮皆以行气活血为主，而虫与毒不必计也。然而血不易活，气不易行，非补气补血不可。盖气得补而气自行于周身，血得补而血自活于遍体也。方用救顽汤：当归（二两） 黄 （一两） 白术（一两） 生甘草（三钱） 熟地（一两） 山茱萸（五钱）

　　麦冬（一两） 柴胡（一两） 茯苓（五钱） 半夏（二钱） 防风（一钱） 连翘（一钱） 附子（一片）

　　水煎服。连服二剂，而疮口必然发肿，断不可惧。从前无效，今服药发肿，乃药助气血与疮相战也，乃速愈之机。再服二剂，不痛而痒矣。再服二剂，痒止而肉生矣。再服二剂，结靥而愈。再服二剂，不再发。

　　此方单去活血行气，得补之力也。气行血活，虫将安寄？故不必杀虫而顽疮自尽愈矣。

　　人有内股生疮，敛如豆许，翻出肉一块，宛如菌状，人以为虫蚀外翻也，孰知是肝经风热血燥之故乎。夫肝热则生风，此风乃内风而非外风也。外风清凉而内风蕴热，故外风宜散而内风宜清。然但清其风而不补其血，则热不可解，而风不可舒也。必须养血之中而益之清热之味，则燥不能燥，热退而风自静矣。方用清风汤：白芍（一两） 人参（五钱） 当归（五钱） 白术（三钱） 炒栀子（三钱） 甘草（一钱）

　　川芎（二钱） 丹皮（三钱） 沙参（三钱） 柴胡（一钱） 天花粉（三钱） 连翘（一钱）

　　水煎服。一连数剂，疮口自敛。

　　此方滋血以养肝，非消肉以化毒。然何以疮敛而愈也？盖疮成于肝木之旺，平肝而血无过燥之虞，自然风散而热无炎烧之祸也。苟不平肝而内用降火之品，外用追蚀之法，则蚀而又翻，翻而又蚀，其肉益大，而气愈虚，变出非常，正难救援耳。

　　卷之十三

　　接骨门（二则）

　　人有跌伤骨折，必须杉木或杉板将已折之骨凑合端正，用绳缚住，不可偏邪歪曲，紧紧又用布扎，无使动摇，万不可因呼号疼痛，心软而少致变动轻松，反为害事。收拾停当，然后用内服之药。苟或皮破血出，尤须用外治之药也。但骨内折，而外边之皮不伤，正不必用外治之药，然内外夹攻，未尝不更佳耳。内治之法，必须以活血去瘀为先，血不活则瘀不能去，瘀不去则骨不能接也。方用续骨神丹：当归（二两） 大黄（五钱） 生地（一两） 败龟板（一两，为末） 丹皮（三钱）

　　续断（三钱） 牛膝（二钱） 乳香末 没药末（各二钱） 桃仁（三十个） 羊踯躅（一钱） 红花（二钱） 白芍（一两） 水煎服。二剂而瘀血散，新血长，骨即长合矣。再服二剂，去大黄，又服四剂则全愈矣。

　　外治之法，必须用膏药而加之末药，渗于伤处为妙。膏名全体神膏：当归（二两） 生地（二两） 续断（一两） 牛膝（一两） 甘草（五钱） 地榆（一两） 茜草（一两）

　　小蓟（一两） 木瓜（一两） 杏仁（三钱） 人参（一两） 皂角（二钱） 川芎（一两） 刘寄奴（一两）

　　桑木枝（四两） 红花（二两） 白术（一两） 黄 （一两） 柴胡（三钱） 荆芥（三钱） 用麻油三斤，熬数沸，用麻布沥去渣，再煎，滴水成珠，加入黄丹末，水漂过一斤四两，收为膏，不可太老。

　　再用乳香三钱，没药三钱，自然铜醋浸烧七次，三钱，花蕊石三钱，麒麟竭五钱，白蜡一两，海螵蛸三钱，为细末，乘膏药未冷时投入膏中，用桑木棍搅匀取起，以瓦器盛之。临时以煨摊膏，大约膏须重一两。既摊膏药，再入细药，名为胜金丹：麝香（三钱） 血竭（三两） 古锻石（二两） 海螵蛸（一两） 自然铜末（如前制，一钱） 乳香（一两）

　　没药（一两） 花蕊石（三钱） 冰片（一钱） 樟脑（一两） 土狗子（十个） 地虱（干者一钱）

　　土鳖（干者一钱） 人参（一两） 象皮（三钱） 琥珀（一钱） 儿茶（一两） 紫石英（二两） 三七根末（一两）

　　木耳炭（一两） 生甘草末（五钱）

　　和匀，以罐盛之。每膏药一个，用胜金丹末三钱，渗在膏药上贴之。大约接骨不须二个也，重则用膏药二个。此膏此末皆绝奇，绝异之药倘骨未损伤，只消贴一张即痊，不必加入胜金丹末药也。

　　三方内外治法皆有不可形容之妙，内外同治，旦夕即能奏功。世传得此三方，可无忧折伤之不可救也。

　　人有从高而下堕于平地，昏死不苏，人以为恶血奔心也，孰知是气为血壅乎。

　　夫跌仆之伤，多是瘀血之攻心，然而跌仆出于不意，未必心动也。惟从高下坠者，失足之时，心必惊悸，自知坠地必死，是先挟死之心，不比一蹶而伤者。心不及动也。故气血错乱，每每昏绝而不可救。治之法。驱其瘀血而必佐之苏气之品，而血易散，而气易开。倘徒攻瘀血，则气闭不宣，究何益乎。方用苏气汤：乳香末（一钱） 没药末（一钱） 苏叶（三钱） 荆芥（三钱） 当归（五钱） 丹皮（三钱）

　　大黄（一钱） 桃仁（十四粒） 羊踯躅（五分） 山羊血末（五分） 白芍（五钱） 水煎。调服一剂而气苏，再剂而血活，三剂全愈。

　　此方苏气活血兼而用之，故奏功神速。方中妙在用羊踯躅与苏叶、荆芥，因其气乱而乱之，则血易活而气易苏矣。

　　卷之十三

　　金疮门（一则）

　　人有杀伤而气未绝，或皮破而血大流，或肉绽而肠已出，或箭头入肤，或刀断背指，死生顷刻，不急救可乎。大约金刀之伤，必过于流血，血尽则发渴，渴若饮水，立刻即亡，故刀伤之渴，断须坚忍。世人有饮水而愈者又是何故？盖其人素有热病，得水即热解，而不可执之以治凡有伤而渴者也。但渴即不可饮水，又将用何药解渴，要不能外补血以救之。然而既补血以止渴，刀枪之口大伤，所补之血仍然外泄，血流无止渴之期，亦速死之道也。故补血之中，仍须用止血之药，而止血之内，更须用生肉之剂，则恶血不致攻心，内火不致烧胃，庶死者可生，破者可完，断者可续也。方用完肤续命汤：生地（三两） 当归（三两） 麦冬（三两） 元参（三两） 人参（二两） 生甘草（三钱） 三七根末（五钱） 续断（五钱） 地榆（一两） 乳香末 没药末（各三钱） 刘寄奴（三钱） 花蕊石（二钱）

　　白术（五钱） 水煎服。一剂口渴止，二剂疮口闭，三剂断缝生，四剂全愈。

　　此方补血，加之止涩之味，使血之不流，肉之易长是也。何以又用补气之药，盖血伤不易速生，补气则气能生血，且血生以接肉，又不若气旺以接肉之更易，所以于补血之中兼用补气之药也。然不用参、术，未尝不可建功，终觉艰难不速。此方凡有刀伤，皆可治疗，但视其所伤之轻重，以分别药料之多寡耳。

　　卷之十三

　　物伤门（三则）

　　人有为虎所伤，无论牙爪，流血必多。大约虎伤者，多在颈项，必有深孔，或两个，或四个，其孔一时即变黑色，痛不可忍。急用生猪油塞之，无猪油则用生猪肉填之，则肉入孔中，随塞随化，庶不致所伤之肉再腐，然后急买地榆半斤，为末，敷其虎伤之处，血即顿止，随用汤药以解其渴。盖虎伤之后流血必多，而虎又有热毒，直来犯心，故口渴之甚，断不可即与水饮，万不得已可与小便饮之。急用治虎汤：当归（三两） 地榆（一两） 生地（三两） 黄 （三钱） 三七根末（一两） 麦冬（三两）

　　水十碗，煎数碗，恣其畅饮，服完必安然而卧。明日伤处大痒，又服一剂，又卧。如是五日；疮口生合而愈。

　　此方大补气血以生肌，加地榆以化虎毒，加三七根止血收口。药料无奇，而收功实神妙也。

　　人有为蛇所伤，或在足上，或在头面，或在身腹之间，足肿如斗，面肿如盘，腹肿如箕，三日不救，则毒瓦斯攻心，人即死矣。盖蛇乃阴物，藏于土中，初出洞之时，其口尚未饮水，毒犹未解，故伤人最毒。治以解毒为主。惟是蛇毒乃阴毒也，阴毒以阳药解之，则毒愈炽。必须以阴分解毒之药，顺其性而解之也。方用祛毒散：白芷（一两） 生甘草（五钱） 夏枯草（二两） 蒲公英（一两） 紫花地丁（一两） 白矾（三钱）

　　水煎服。一剂而肿渐消，二剂而毒尽从大小便而出，三剂全愈。

　　此方白芷虽是阳分之药，得夏枯草阳变为阴。紫花地丁、蒲公英、甘草、白矾之类尽是消毒之味，又且属阴，阴药以化阴毒，自易奏功，所以助白芷直攻蛇毒而无留余之害也。或问，解蛇之毒既不可用阳分之药，何必又用白芷？不知蛇毒正用白芷，方能除祛。世人不善用之，所以有效有不效。今用之于阴分药中，自无不效矣。又何可舍白芷而另求他药，反致无功乎。或又问，雄黄亦制蛇毒之品，何不用之？然而白芷阳中有阴，不比雄黄之纯阳也。雄黄外用可以建奇功，而内用每至偾事，不若白芷之用于阴中，可收全功耳。

　　人有为癫狗所伤者，其人亦必发癫，有如狂之症，世以为其人必生小狗于腹中，此误传也。因其发出狂癫有如狗状，见人则咬，逢女则嬲，非狗生于腹中，不宜有此景象。况人为癫狗所伤，大小便必一时俱闭，不能遽出，大小便虚用努力，似若生产艰难。且外势急痛，腰腹作胀而死，人以为腹中生狗不能产而死。云腰痛者，乃小狗内咬也，岂不可笑哉。其实狗误食毒物而发癫，亦为所伤。则毒瓦斯传染于人，狗愈而人死矣，最可畏之病也。然而得其法以解毒，则病去如扫，正不必过惧也。

　　夫犬性最热，狗食物而发癫，乃食热物之故，或食自死之肉，或餐热病之尸，多成癫病。然则狗发癫狂，实热上加热也。解其热毒，何不愈之有。但世人未知解法，所以不救耳。予逢异授奇方，不敢自秘，传以救世焉。方用活命仙丹：木鳖子（三个，切片） 斑蝥（七个，陈土炒，去头足，米一撮炒） 大黄（五钱）

　　刘寄奴（五钱） 茯苓（五钱） 麝香（一分） 各研细末，和匀，黄酒调服三钱，一剂而毒瓦斯全解，至神之方也，不必二服，七日皆能奏功。过七日外，必须多服数次，无不可救。服药切忌色欲，须二月不行房。并忌发物，余无所忌。

　　是方用木鳖、斑猫者，以狗最畏二物也。木鳖大凉，又能泻去热毒，得大黄以迅扫之，则热毒难留。刘寄奴善能逐血，尤走水窍，佐茯苓利水更速，引毒瓦斯从小便而出也。麝香虽亦走窍，然用之不过制斑蝥、木鳖，使之以毒攻毒耳，中有妙理，非漫然而用之也。

　　卷之十三

　　癞门（一则）

　　人有遍身发癞，皮浓而生疮，血出而如疥，或痛或痒，或干或湿，如虫非虫，人以为湿热之留于皮肤也，孰知是气血不能周到滋润乎。世多以苦参煎汤或 、白芷之类外治，而终无成效，正坐于气血之虚也。盖气血足则经络无闭塞之虞，气血旺则毛窍无干枯之害。且气足血旺，则热散湿消，何至淤滞而不通散，结于皮肤之外。故治癞之法，专以补气血为主，而佐之消湿散热之味。虽十载沉 ，尚可奏功于旦夕，矧目前之近癞乎。方用扫癞丹：黄 （三两） 当归（二两） 防风（二钱） 茯苓（一两） 白术（一两） 生甘草（三钱）

　　麦冬（一两） 金银花（二两） 芍药（一两） 川芎（五钱） 熟地（一两） 山萸（五钱） 元参（一两）

　　荆芥（三钱） 天花粉（三钱） 水煎服。二剂而皮色润，又服二剂而干燥解，连服十剂全愈。

　　此方大补气血，无异枯涸之田，一旦忽逢霖雨，生机勃勃，又何至有尘埃之敝野哉。

　　卷之十三

　　刑杖门（一则）

　　人之腿受官刑，皮肉腐烂，死血未散，疼痛呼号，似宜用膏药、末药外治为佳。

　　然而受刑深重，不急内消，专恃外治，则逍遥膜外，安能卫心，使恶血之不相犯乎。

　　此内治之断不宜迟也。然而，世人外治之方多有神奇，而内治之方绝无应验，往往有一时心乱而死者。虽犯法遭刑，多缘恶积，保无受冤之屈棒乎。冤气在心，则肝叶开张，肝气收敛，尤善引血入心，使无辜之人一旦轻死，疗治无法，是谁之愆。

　　铎求异人特传一方，一受官刑，实时煎服，断无性命之虞。服后，然后用膏药、末药外治，内外夹攻，则疮口易愈矣。内治方名为卫心仙丹：大黄（三钱） 当归（一两） 红花（三钱） 桃仁（三十粒） 生地（一两） 丹皮（三钱）

　　木耳（三钱） 白芥子（二钱） 水煎服。一剂而恶血散矣，不必二剂也。然后以膏药贴之，膏方名护心仙丹：大黄（一两） 没药（三钱） 乳香（三钱） 白蜡（一两） 松香（五钱） 骨碎补（五钱）

　　当归（一两） 三七根（三钱） 败龟板（一两） 麝香（五分） 各为细末，猪板油一两，将白蜡、松香同猪油在铜锅内化开，后将各药末拌匀，为膏药。贴在伤处，外用油纸包裹，再用布缠住。轻者一膏即痊，重者两膏足矣。夹棍伤重，大约不须四个，即可行步无虞矣。

　　此二方至神至奇，内方使恶血尽散，外方使死肉之速生，合而用之，又何至损人性命哉。

　　卷之十四

　　惊疳吐泻门（七则）

　　儿科之病，惊、疳、吐、泻为多，四者又相为终始。大约因疳而成吐，因吐而成泻，因泻而成惊。故小儿口内流涎，乃疳之兆也。起首即治疳，而吐泻之症不作，又何致惊症之生也。惟其失治疳症，而胃气受伤矣。小儿纯阳，原无损于阴气。伤胃气者伤阳气也，阳伤阴亦伤矣。伤阴者，伤脾气也。人生后天以脾胃之气为主，脾胃两伤，无气以养心，而惊之症起矣。是惊乃虚病，而非有外风之入也。然则吐、泻、惊俱脾胃之虚寒，而疳乃脾胃之实热也。不知小儿因多食水果，以致口热而成疳。口热似乎阳旺也，然而阳极则变为阴矣。故疳症既久而作吐，正阳变为阴之验也。可见惊、疳、吐、泻俱是虚症，补脾胃而四病皆易愈也。世医分惊为风，分疳为热，分吐、泻为寒，亦未深知小儿之症耳。孰知单治脾胃之虚，而四症不必治而自愈也。方用活儿丹：人参（三钱） 白术（一钱） 甘草（一分） 茯苓（二钱） 陈皮（一分） 巴戟天（一钱）

　　白芍（一钱） 柴胡（二分） 当归（五分） 山楂（五分） 神曲（三分） 水煎服。一剂而惊、疳、吐、泻无不即安，二剂全愈，三剂不再发也。

　　此方健脾开胃，又能平肝，使肝亦无郁滞之患，自能疏通土气，变克土之肝反为益土之肝矣。脾胃无非生气，而吐泻自止，何至四肢无养，变成角弓反张之急慢惊风哉。

　　小儿生疳，上下牙床尽肿，口角凉涎，咳嗽不已，咽喉肿痛，人以为疳症脾热也，谁知是胃火之上升乎。夫既是胃火，宜用泄火之药，泻火而不效者，以火过于盛，将阳变为阴矣。故用降火之药以泻火而火不降，转至困惫者，正《内经》所谓壮火食气也。盖少火宜泻，而壮火宜补。不补胃以治火，反泻火以损胃，安得而不加困惫哉。治之法，补其胃气之虚，少加息火之味，则疳症不治而自愈矣。方用平肝汤：茯苓（三钱） 白术（一钱） 陈皮（二分） 神曲（五分） 麦冬（二钱） 元参（二钱）

　　桔梗（一钱） 苏叶（三分） 人参（三分） 枳壳（二分） 黄芩（三分） 水煎服。一剂轻，二剂又轻，三剂而疳症愈，不必四剂也。

　　此方补胃以散火而火自平者，以火出于土之中也。土健而火藏，土衰而火现，故补其土而火藏于下，又何至上升于口颊之间乎。况方中有解火之味在于补之内，则土引火而自归，火亦随土而自息矣。

　　小儿生疳之后，饮茶水则吐，后则不饮茶水而亦吐，困弱之极，人以为热吐也，谁知是热变为寒而吐乎。夫疳症本热也，疳久则寒者，以胃土之伤，土衰则火旺，火旺则土亦衰，土益衰而前火之旺自减，火土两衰，安得不寒乎。况小儿最喜者，生冷也。土衰又加生冷，自然作吐矣。故止吐以健胃为主，单用止吐之药，吾未见其能止也。即偶止吐于一时，未必不动吐于后日，惟健胃以止吐，则胃强而吐不再发也。方用六君子汤加味用之。

　　人参（一钱） 白术（二钱） 茯苓（二钱） 甘草（一片） 半夏（五分） 神曲（三分）

　　陈皮（三分） 白豆蔻（一粒） 水煎服。一剂即止吐，二剂全愈。

　　此方健胃以止呕，治大人尚有成功，况小儿乎。小儿呕吐，世人视为轻症，往往不以为意，变成大病而不可救。以胃气之伤不能生养夫四肢，而角弓反张之病现，乃阴虚而成之也。今以此方扶其胃气，胃健而饮食能受，既无呕吐之伤，自有灌注之益，又何至有惊风之病哉。

　　小儿大吐之后，忽然大泻，虽吐止而泻不肯止，倦怠之极，人以为吐变泻则其气顺矣，谁知其气愈逆乎。夫吐乃伤胃，而泻乃伤脾也。气顺宜吐止而愈矣，今吐止而大泻，乃胃传于脾矣。由腑而入脏，是由表而入里也，较吐更甚。盖吐症补胃而可愈，而泻症宜兼补脾。虽脾胃有同治之法，补胃自必补脾，但吐后作泻，则补脾必须补胃也。方用生脾助胃汤：人参（三钱） 白术（三钱） 甘草（三分） 肉桂（一钱） 茯苓（五钱） 神曲（五分）

　　附子（一片） 水煎服。

　　一剂而泻止，二剂全愈。倘服之不应，不必治之矣。

　　此方治小儿之泻，效验如向，百人中可救九十，彼不应者，乃阴阳两绝之人也，非药之过耳。世人见参、附加 毒，不敢浪用。医生用之，亦辄抵毁，自陷于死亡，哀哉。

　　小儿上吐下泻，眼目上视，死亡顷刻，其状宛似慢惊风，人以为惊风之症也，谁知是脾胃之气将绝乎。小儿至此，亦人鬼之关也。若作慢风治之，用牛黄等丸，下喉即死矣。夫脾胃之气将绝，是阴阳之气欲脱也，非急救其气，何能再活。救气之药，舍人参无第二味也。世间之药，无过人参，至四、五钱以救婴儿之吐泻，无论近人无此胆气，即古人亦无此方法，毋怪婴儿之多亡也。予逢异人，训予救小儿垂危之症，惟有多用人参，可变危为安。铎试之，无不奇效。盖小儿脾胃虚寒，以致上吐下泻，正至危之症也，宜多用人参以救之。方用安儿至宝汤：人参（五钱） 白术（五钱） 茯苓（三钱） 巴戟天（三钱） 附子（一钱） 麦芽（一钱）

　　枳壳（三分） 槟榔（三钱） 车前子（二钱） 白豆蔻（三钱） 扁豆（二钱） 萝卜子（一钱）

　　水煎服。一剂即吐止，再剂泻即止，三剂全愈。

　　此方全在用参、附之多，所以能夺命于将危，以人参能回阳于既绝，附子能续阴于已亡也。然非群药佐之，则阴阳不能厘清浊，而积秽亦不能祛除耳。故用参、术以补气，少少祛除，自能奏功。否则，乌可已伤而再伤，已绝而重绝乎。世人但尚祛除，全不识补中用攻之法，所以劳而无功也。

　　小儿吐泻之后，角弓反张，时而惊悸牵搐，人以为惊风之病也，谁知非风也，乃肝克脾胃之土而土气欲绝耳。此时万不可治风，一治风以定惊，则立刻亡矣。盖既经吐泻则阴阳两亡，所存者几微之气耳。不急救脾胃以续气，反散风邪以损其气，欲不趋于阴得乎。且脾胃欲绝，补脾胃之土，而不补命门、心包之火，则土寒而阳不可以遽回，阴不可以骤长。故必须补火以生土，补土以止惊。方用续气汤：人参（一两） 白术（一两） 巴戟天（五钱） 肉桂（一钱） 生枣仁（三钱） 远志（二钱）

　　茯苓（五钱） 干姜（三分） 附子（三分） 半夏（一钱） 水煎服。一剂安，二剂更安，三剂全愈。

　　此方以十岁为准，每岁减二分。毋论慢惊、急惊，以此方投之，无不立效。盖急慢惊风俱是虚症，非急为风而慢为虚也。世人以惊为风误矣。不作风治则十人九活，一作风治则十人十死，以虚而兼风治则十人八死，以大虚治，而绝不治风，则十人十活也。喻嘉言谓惊风二字乃前人凿空之谈，劝行医者绝口不道其言，虽过于愤激，然亦深悯小儿之误死于非命，不得不大声以救之也。但喻嘉言所立之方，尚兼风治，犹未洞悉底里，不若直补土以救惊，补火以生土也。

　　小儿惊症有慢惊、急惊之分，世以急惊属之风，慢惊属之虚，以此区别治疗，生者颇多，似乎其说之不可易矣。谁知似是而非，亦杀人之说也。盖小儿从无有惊风之症，此岐天师之所未定，而雷公之所不论者也。惊风二字，乃未世之医创言以杀小儿者也。自此言出，杀小儿不啻数百万矣。小儿何尝有风，一作风治，千人千死，嗟乎！天心仁爱，何为使小儿不识不知，任其夭荡耶。铎授异人之教，救小儿惊症，绝不治风，无论急惊、慢惊，以人参汤调服，立刻奏功。不敢自秘，罄书竹简，以听世人公用。

　　人参（三两） 白术（半斤） 茯苓（三钱） 半夏（一两） 广木香（三钱） 柴胡（一两）

　　槟榔（五钱） 荆芥（炒黑，五钱） 白芍（三两） 山楂（一两） 枳壳（一两） 麦芽（五钱）

　　神曲（一两） 甘草（一两） 干姜（一两） 麦冬（去心，一两） 石菖蒲（五钱） 薄荷叶（五钱）

　　各为细末，蜜丸如龙眼大。凡遇急慢惊症，用一丸，以人参三钱煎汤泡开送下，无不全活。

　　方名保赤定惊丹。轻者一丸，重则二丸，无有不愈者也。泡开必须用人参煎汤，多多益善。若不用人参，效验不能十分之捷，然亦可免死亡之兆也。愿世人共佩吾言，万勿执惊症为风症，忍为杀人之医也。

　　卷之十四

　　便虫门（二则）

　　小儿便中下寸白虫，或蜉蛔之虫，或吐出长短之虫，种种不一，人以为湿热之虫也，谁知是脾胃之伤乎。小儿最喜食生冷之物，自然湿热无疑。然而脾胃气健，虽有湿热，自易分消。惟是脾胃之气伤，则难于运化，不生津液而生虫矣。倘徒治虫而不补其脾胃，则脾气不能消，胃气不能化，虫且安居无恙矣，夫何益哉。惟补其脾胃之气，则气旺而自能治虫，再佐以杀虫之药，虫将何隙以逃生乎。此治之法，必须补中用攻也。方用治虫丹：白术（三钱） 茯苓（三钱） 百部（一钱） 槟榔（五分） 使君子（十个） 枳壳（五钱）

　　白芍（三钱） 甘草（三分） 白薇（二钱） 黄连（二分） 半夏（五分） 水煎服。二剂而虫尽化为水矣。但服药之后，务须忌饮汤水茶茗。

　　此方杀虫之药虽多，然入之健脾平肝之剂内，则正气无伤，而虫又杀尽，乃两得之道也。

　　小儿有粪门边拖出长虫，不肯便下，又不肯进入直肠之内，不痛不痒，人以为虫口咬住也，谁知乃祟凭之乎。夫虫口咬住，必然作痛。今安然如故，岂虫口之自咬耶。虫既不咬，宜随粪而俱下。今不下而留半截于中，非祟凭而何。病既祟凭，宜非药物可治，然而人有一念之悔心，医即有一种之治法。使人苟迁善而求医无术，又何以见吾道之大哉。况父母未有不爱其子者，见其子生虫之异，未必不疑自身之谴尤，而畏鬼神之作祟，或告天而代为请祷，或信佛而自诉祈求。然而医无以应之，不几阻人改过之门乎。铎得异人之传，用药外点虫身，则立刻化为水。方名点虬丹：水银（一钱） 冰片（一钱） 硼砂（一分） 雄黄（三分） 樟脑（一钱） 轻粉（三分）

　　白芷（一钱） 薄荷叶（三分） 各研绝细末，以不见水银星为度。水调少许，点虫头或身上，少刻即尽化为水。但点药之时，必虔拜上天，然后点之则验。否则，或验或不验也。不须内服煎药，至奇之方也。

　　余恐负异人之传，故罄书之辨证论后。异人者，余游南岳所逢道士，自号雷公，状貌殊异。传铎《活人录》，奇方最多，此方其一也。

　　卷之十四

　　痘疮门（十五则）

　　小儿将出痘，身必发热，口必发渴，眼必如醉，此时当以表药散之，则火毒大解。无如世人未敢信为出痘，因循数日，见点而始用表散。有形之解与无形之解大有不同，所以轻变重，而重变死也。虽然，见点不用表药则火毒又将安解，岂不药得中医而可望其自愈乎。不知能善用表散之药，正自有功耳。大约痘疮初出之时，不可不用表散之药，而又不可全用表散，当于补中表散之，则正气无伤，而火毒又可尽解也。方用至慈汤：人参（三分） 荆芥（炒黑，三钱） 生甘草（一钱） 柴胡（一钱） 当归（三钱） 茯苓（二钱）

　　陈皮（三分） 麦冬（二钱） 元参（三钱） 天花粉（一钱） 水煎服。一剂火毒少除，二剂火毒全散，不必三剂也。若已见点，则重变轻，而死变生矣。

　　此方正用柴胡、荆芥以疏通其表里，得元参以去其浮游之火，得生甘草以败其毒。妙在人参、归、冬之类俱是补气补津之味，佐前药以充其力，使无壅闭之忧，以速其至隐之火毒也。世人治痘，一见用补，无不惊惧。谁知火毒非补，万不能由，内而发于外。能于补中用表散之法，何愁小儿之不尽登于寿考也。此方十岁为准，如周岁小儿，用十分之一，每岁增加可也。若十岁之外小儿，宜加人参而已，余味不必加也。

　　小儿已出痘，遍身上下尽是鲜血点，粒粒可数，此至佳之痘也。不必发散，只须助其正气，自然饱满贯浆，收靥亦速，九日而始回矣。然而纯用补剂，又虑呆补而无疏通之气，恐速于见功，未免升上而不能降下，亦非治之善也。方用安幼汤：当归（三钱） 荆芥（一钱） 元参（三钱） 陈皮（三钱） 熟地（三钱） 麦冬（三钱）

　　生甘草（五分） 生地（一钱） 黄连（一分） 丹皮（一钱） 贝母（三分） 水煎服。一剂而绽，不必二剂也。

　　此方妙在补中带散，则痘疮力足，无内怯之忧；散中实补，则痘疮大泄，少外阻之祸。世人不知治法，往往一味是补，所以多留后患耳。至于一味呆散，未有不将佳痘而变为恶疮者，每至死亡犹以为胎毒之未尽净也，仍用散火败毒之剂，以至不救。谓非医杀之，而欲冀免于阴报也，得乎。幸人善用其方以安幼耳。

　　小儿出痘，其痘疮之色红盛，烦渴，大便干燥，小便短涩而黄赤，脉洪大不伦，舌上生疮，此阳症之疮也，切忌用湿热之味。然又不可见为大热，而即用寒凉之药，恐火热太盛，骤得寒凉，而火不肯遽退，热不肯骤解，反至生变者有之。治法宜用寒而佐以化热之品，用凉而辅以散火之味，则不违火热之性，而自得寒凉之益也。

　　方用全痘散火汤：元参（三钱） 黄芩（一钱） 生甘草（一钱） 栀子（一钱） 桔梗（二钱） 生地（二钱）

　　荆芥（三钱，炒黑） 当归（一钱） 水煎服。一剂而热毒火毒尽行解散矣。

　　此方用芩、栀以清火，又得元参以退其浮游之火，更妙在用荆芥、桔梗引火外出，而生地、当归滋其腑脏之燥，则雨润风吹，有不变火宅而清凉者乎。所以获解散之功而无背违之失也。

　　小儿出痘，痘疮虚空，而色又清白，发痒中塌，身寒颤切牙不已，腹中虚胀，上吐下泻，脉复沉细微弱，此阴症之痘疮也。盖内寒之极，疮不能发出，必须用大补气血之药，而佐以温热之味，则疮无冰冻之虞。倘不知其故，而亦用寒散之品，则痘疮内陷，而死亡顷刻矣，是阴痘戒用阴分之药明甚。然而其中有似是而非者，又不可不辩，以痘疮之善变也。色白，虚也，而发痒又有实症；身寒，凉也，而发颤又有热症；腹胀，虚寒也，而吐泻又多实热之症。既非虚寒，而亦用温热之品，安得不死乎。然则，终何以辩之？吾辩之于舌焉。舌红者热，舌白者寒也。舌红而带白者，热中之寒，舌白而微红者，寒中之热，舌大红而又燥，热之极也，舌纯白而又滑，寒之极也。倘舌白而又滑，此阴症无疑。方用祛阴救痘丹：人参（一钱） 当归（三钱） 白术（三钱） 附子（三分） 荆芥（一钱） 黄 （三钱）

　　水煎服。一剂而色白者即变为红，阳回而寒之气尽散矣。

　　此方用参、 、归、术以补气血，气旺而阴自难留，血足而阳自可复。然后益之附子，则奏功始神。方中又加荆芥者，以附子直攻其内，非荆芥则不能引附子外散耳。

　　痘疮初出，隐于肌肉之间，不见点粒，人以为疮毒之内藏而不肯遽出也，孰知是气虚而不能推送以发于外乎。论理用升麻、桔梗、羌活之类亦能外发，然而不补其气，而惟用散药，吾恐元气益虚，痘发之后，未必无他病之生，尚非治之善者也。方用发痘散：生黄 （二钱） 甘草（五分） 当归（一钱） 桔梗（一钱） 荆芥（一钱） 防风（二分）

　　水煎服。一剂而点粒见，再剂而痘尽出也，可以不必再服药矣。

　　此方之妙，虽用桔梗、荆芥、防风之散药，而实得黄 、当归补气之力，则易于推送，所以火毒不能隐藏，一齐而尽出也。

　　痘疮已见点后，热气大盛，疮粒过多，人以为火毒之太甚，谁知是血虚而不能以润乎。若止用发散之剂，而不用补血之药，则火盛水干，痘难贯浆矣。故必须于补血之中，而少佐之以解毒也。方用养痘汤：当归（二钱） 川芎（一钱） 连翘（五分） 麦冬（一钱） 天花粉（三分） 木通（三分）

　　甘草（二分） 水煎服。一剂而热退，二剂而疮粒明净，尽行贯浆矣。

　　此方之妙，妙在当归、麦冬、川芎为君，而少用连翘、木通、天花粉为佐使，则血旺而火不过炎，热消而毒不内隐，故能速于收功而又无后患也。

　　痘疮已出，四、五日后大小不等，根窠不甚红泽，色暗顶陷，不能起发者，人以为火毒之倒塌也，谁知是血气之亏欠，欲出而不能，欲发而不得。倘徒用化毒之药，则毒反不消。倘徒用催浆之药，则浆反不贯，变生不测，往往有入于死亡者。

　　治之法，必须于补气之中而辅以化毒催浆之味。方用催痘汤：人参（三分） 牛蒡子（一钱） 当归（二钱） 川芎（一钱） 黄 （二钱） 茯苓（一钱） 桔梗（五分）

　　陈皮（二分） 连翘（三分） 肉桂（半分） 水煎服。一剂而色红，二剂而顶突贯浆矣。

　　此方之妙，妙在用参、 、归、芎之多，而发散化毒为佐使。气足而不祛于中，血足而不陷于内，自然痘色润泽而肥满矣。

　　痘疮至六日，毒宜化，浆宜行矣。乃颜色不红绽肥满，是气血大虚也，万不可徒攻其火，而妄用败毒之味也。必须以补气补血为主，方用护痘万全汤：人参（五分） 黄 （一钱） 当归（二钱） 川芎（一钱） 白术（二钱） 茯苓（一钱） 陈皮（三分）

　　牛蒡子（三分） 桔梗（五分） 天花粉（三分）水煎服。一剂红润而肥满矣，不必二剂也。

　　此方之妙用，全不去消毒攻火，但补气血而痘自外发。且补中有散，而补非呆补，更易奏功。所以有益无损，而收万全之效也。

　　痘疮七、八日，宜浆满足矣。今疮平浆薄，饮食少减，人以为毒瓦斯之内陷也，谁知是气血之不充乎。夫气血之不充者，由于脾胃之气弱也。脾胃气弱，则肝血不生，肝血不生，则脾胃之气更弱，又何能致浆足而疮突哉。治之法，必须大补其脾胃之气，而少佐之补血之品。气血旺而脾胃自健，脾胃健而痘疮安得不充满乎。方用保痘汤：人参（一钱） 白术（二钱） 黄 （二钱） 当归（二钱） 麦冬（二钱） 陈皮（五分） 荆芥（一钱）

　　如痒，加白芷三分、蝉蜕二分，不痒不必加也。如痘色白而薄，倍加参、 ，一剂而白者不白，薄者不薄矣。

　　此方纯是补气血，而补气更重于补血者，以血得气而易生也。气足血旺，何愁浆薄哉。自然饮食倍增，浆老结靥矣。

　　痘疮至九日、十日之后，浆稀痂薄，人以为痘毒之内蕴也，谁知仍是气血之亏乎。夫气虚补气，血虚补血，又何碍乎。然而气血虽虚，而痘毒未清，不兼顾火毒，一味呆补，则火毒内藏，亦恐痘愈之后，有回毒之虞，必须于补中微散之为得也。方用全痘汤：人参（二钱） 白术（二钱） 牛蒡子（一钱） 茯神（三钱） 陈皮（三分） 当归（三钱） 通草（一钱）

　　甘草（五分） 荆芥（一钱） 金银花（三钱） 水煎服。一剂而浆浓靥高矣。

　　此方用人参而不用黄 者，以黄 过于补气，且恐有胀满之虞，不若多用人参，既补气而复无增闷之嫌耳。尤妙在用牛蒡子、金银花于补中泻毒，得补之益，而更获散之利，真善后之妙法也。

　　痘疮至十一二日，身发潮热，饮食不思，当靥不靥，痂落无托，人以为毒瓦斯之犹存也，谁知是气血之虚而毒多未化乎。方用化痘仙丹：当归（三钱） 白芍（二钱） 人参（一钱） 山楂（五粒） 黄 （三钱） 荆芥（一钱） 牛蒡子（一钱）

　　防风（三分） 甘草（一钱） 金银花（三钱） 水煎服。一剂而胃气开，思饮食矣，二剂全愈。

　　此方之妙，用金银花与荆芥、牛蒡子、参、 、归、芍之中，则胃气不伤，脾气大旺，气血既润，复不克土，则火毒全解，又安有留余之患。大凡痘疮不补，则火毒不出，而痘疮纯补，则火毒亦不尽出也。今于补中用散，所以未出能出，而既出者尽出也。

　　痘已见形，又出一层红斑者，此夹疹痘也。或似斑而非斑，或零星错杂，皆是夹疹之症。人以为痘毒之深，前未发出，而后再发也。谁知痘出之时而又感寒风，使内热留中，闭塞凑理，激动腑毒而并出乎。治法宜脏腑并治，然治脏不若先治腑也。盖痘毒出于脏，疹毒出于腑，脏之毒深，腑之毒浅，浅之毒先散，而深之毒亦自难留，故治痘须先治疹。方用分痘汤：升麻（一钱） 元参（三钱） 麦冬（三钱） 当归（二钱） 青蒿（二钱） 生甘草（二钱） 半夏（五分）

　　生地（三钱） 荆芥（一钱） 水煎服。一剂而疹全散矣。

　　此方退阳明之火，解肺经之热，妙在多用升麻引火向外，发于皮毛，虽曰消疹，而实所以成痘也。又何必治疹之后，再去治痘哉。

　　痘症虽发全，数日之后身复发热，遍身发出红斑，痒甚，愈抓愈痒，先出大小不一如粟米之状，渐渐长大如红云片。人以为痘毒之尚存，从前未经畅发，故如此，谁知是痘毒全无，乃收痂大愈之后放心纵欲，饮食过伤，又兼风热而成之。此名为盖痘疹，似痘而非痘也。治法散其风热，而不必顾其痘毒。然风热既解，即有毒亦无不共解矣。方用安痘汤：玄参（五钱） 当归（三钱） 连翘（一钱） 白芍（二钱） 丹皮（二钱） 荆芥（二钱） 甘菊花（二钱）

　　升麻（五分） 天花粉（一钱） 水煎服。一剂而斑轻，再剂而斑尽散矣。

　　此方化毒而不耗其气，解热而不损其血，所以风热全消，而痘无变症耳。

　　痘疮五、六日后，色变纯黑，或炭灰之色，头顶陷下不起，饮食到口即吐，此死症无疑，所谓坏症也。世医到此无不辞去，然而死中可以求生，勿以其坏症而轻弃之也。盖小儿纯阳之气易离，而阴气难绝，倘有一线之阴可续，则引阴以接阳，往往死者可以重生，而生者得以不死。我受异传，何敢独秘不共传以救万世之小儿乎。方用起死救儿丹：人参（三钱） 元参（一两） 金银花（一两） 白术（二钱） 当归（三钱） 麦冬（三钱）

　　甘草（一钱） 荆芥（二钱） 天花粉（二钱） 茯神（三钱） 水煎服。一剂黑变为红，再剂而陷者起，干者润，饮食知味矣。

　　此方之妙，全在用金银花与玄参之多，既能解毒，复善散火，而又助之参、术、归、冬，则足以济二味之力，而益成其祛除之功。所以能转败而为胜，起死而变生也。万勿惊其药品之重与用参之多，而减去其分两。盖药不重，火毒难消；参不多，则阴阳难复矣。愿人加意于此方，以救小儿于危险哉。

　　小儿痘疮治之不得法，多至不救，谁知痘疮可以不治治之乎。夫儿已生疮，何可听其自生乎，所谓不治治之者，服吾药可使之不生痘，不必用药以治痘也。夫儿之生痘疮者，感父母之淫气以生之也。解其淫气而又助之化毒之品，安得而生痘哉。

　　前人亦知此意，曾造稀痘丹，或治截痘法，然服之有验有不验者，未能深窥痘毒之源与解毒之药也。盖解毒之品未有不损人元气者，元气一虚，毒即难解。且毒成于火，而清必用寒凉之药，但小儿脾胃最忌寒凉之药，一服寒凉，土气匮乏，而火毒又安能外泄乎，此所以服之而不效也。铎逢异人之传，方法平平，而取效实奇。

　　方名止痘丹：生甘草（一钱） 金银花（三两） 元参（一两） 贝母（五分） 苦参（三钱） 丹皮（三钱）

　　黄芩（二钱） 将七味择天赦日，用水二碗，煎一碗，不必两煎。将此一碗汁，重汤又熬至三分，用茯苓五钱为细末，将汁调为丸，如米粒大。俟半周之时，将药用蜜拌与小儿食之，二日服完，必下黑粪，永不出痘矣。痘既不生，何有死亡之痛哉。

　　卷之十四

　　疹症门（三则）

　　小儿发热二、三日，肌肤之间隐隐发出红点，如物影之摇动，时有时无者，此影疹也。人以为发斑之伤寒也，谁料是出疹发表，热毒外散，偶遇大寒大风生冷之犯，故皮肤闭塞，毒瓦斯内收，壅住于腠理之间。其症，皮肤之际片片皆红或变白，白或转红，红或转紫，气喘腹满，甚而作痛，毒瓦斯入脏，欲出不能，存亡顷刻，至危之病也。治之法，必须化斑，而不必治疹。盖疹与斑总皆热毒耳。方用消斑化疹汤：元参（五钱） 归尾（三钱） 石膏（三钱） 白芍（五钱） 地骨皮（三钱） 丹皮（三钱） 荆芥（二钱）

　　木通（一钱） 青蒿（三钱） 升麻（一钱） 麦冬（三钱） 甘草（一钱） 水煎服。一剂而斑化疹散，二剂而消归于无有矣。

　　此方不多用大寒之品，止用微寒之味者，以疹斑之病，虽起于大热，然亦因脏腑之干燥，内无水制而外现也。今滋其津液，则水足以制火。又得引火解毒之药，直走皮肤，火毒欲内攻而不可得，又安得不外泄而解散者乎。况方中用玄参为君，原能清浮游之火，何必又多用大寒药以扑灭其炎威而伤脏腑，所以奏功既神而又无大害耳。

　　小儿出疹，口中大渴，父母畅与之水，快甚，遂恣其酣饮，乃呕吐不止，因变泻痢，喘嗽不宁，小便不利，阴囊浮肿，胁痛筋软，膨胀之症生。人以为火热之不解也，谁知饮水过多，水蓄不消之病乎。夫心火亢炎，因而作渴，饮水必入于心，心不受水，而传于脾，为呕吐泻痢矣；传于肺，为咳嗽矣；传于肾，为小便闭而囊湿浮肿矣；传于肝，为胁痛筋软膨胀矣。夫水本克火，然水多则滞，火反得水以滋其沸腾，疹消而他病生焉。治法不必治疹，而惟在于分消其水势，水涸而疹亦痊矣。

　　方用分水消疹散：茯苓（三钱） 车前子（三钱） 木通（二钱） 猪苓（二钱） 薏仁（一两） 桔梗（一钱）

　　荆芥（五分） 白术（三分） 水煎服。一剂水从小便出矣，连服二剂，水尽而愈。

　　此方专治水也。止用桔梗、荆芥以少提其气，不特水气因升提而下行倍速，且使余疹亦从膀胱而下泄也。但二味既是提气，何不用升麻提之？不知升麻提气，必使疹毒由皮毛而出，反足以掣制利水之药之肘，不若荆芥、桔梗虽提气而不走皮肤，反能佐二苓群品共走膀胱，水与疹而同治也。

　　小儿发疹之后，牙根溃烂，肉腐出血，臭秽冲鼻，人以为余毒未尽，身上游热之不退也，谁知皆医治疹而不治浮火之故。使热积皮肤，不用解散清凉之剂，以致毒火入胃，久而不散，因作祟也。此等之病，必须仍散其火热之毒。倘不知治法，纵儿恣食肥甘，湿热动虫，势必变为走马牙疳，穿腮落齿，或面颊浮肿，环口青黑，唇崩鼻坏，生疮作痒，肉腐唇败，而不可救者多矣。方用救疹散毒汤：玄参（三钱） 甘草（五分） 黄芩（一钱） 茯苓（三钱） 白果（十个） 白薇（一钱） 青蒿（三钱）

　　麦冬（三钱） 陈皮（三分） 荆芥（五分） 生地（三钱） 干葛（一钱） 水煎服。一剂轻，二剂又轻，三剂全愈。

　　此方乃和干之味，而不用大凉之药者，以疹病既愈，其势虽盛而火毒实轻，正不可以外证之重，而即用重泻之味以劫夺之也。世人一见此等之病，轻用苦寒泻药，往往轻变重，重变死，不可不慎。

　　卷之十四

　　吃泥门（一则）

　　小儿数岁后，好吃泥土，人谓胃气热也，谁知是肝木之旺耶。肝木过旺来克脾胃之土，而土虚不能敌肝，思得土以助脾胃，故见泥土而思食也。治之法，平其肝木之旺，补其脾胃之虚，则土气无亏，自然见土而不嗜也。方用六君子汤加减治之。

　　人参（一钱） 茯苓（三钱） 甘草（五分） 陈皮（五分） 半夏（三分） 白术（五钱） 黄芩（五分）

　　白芍（五钱） 黄土（三钱）水煎服。一剂而肝气平，二剂而脾胃之气转，四剂不思食泥也。

　　此方原是健脾胃之圣药，加入黄芩以清肝火，白芍以平肝，肝平火清，而脾胃自得其养矣。尤妙加入黄土者，借土气以安脾，投其所好。而六君子汤诸药，益足以展其健运之功耳。

　　卷之十四

　　胎毒门（一则）

　　小儿生半岁或一、二岁，忽身上、手足上、肚腹上、两臂上或头面上长成大疮，久变为毒，百药治之而罔效者，此非小儿之毒，乃父母之毒也。当时结胎或感杨梅之恶气，及其坐胎之后或感淫气之火邪，遂至贻害于小儿。治之不得其法，半多死亡，实可悯也。吾遇异人之传，治胎毒小儿已数十人矣，皆服之得生。我不传方，不特失异人传铎之善心，而且使小儿可救之病，以不得吾方而失援，则小儿之死，不犹之铎杀之乎，铎则何敢？故宁传世，使世服方而叹或有不效，断不可不传，使世之怨无方以救子也。方用：金银花（二两） 生甘草（三钱） 人参（二钱） 天花粉（二钱） 黄药（三钱） 锦地罗（三钱）

　　水煎服。

　　二剂而毒全消。倘外口不愈，另有外治之方，用：蜗牛（三钱） 生甘草（三钱） 冰片（一钱） 儿茶（三钱） 轻粉（一钱） 麝香（三分）

　　樟脑（三钱） 黄丹（三钱） 水粉（三钱） 枯矾（三钱） 地龙粪（五钱） 各研极细末，以麻油调敷疮口上，不到数日，自然疮内生肉，而疮口外敛，真神方也。轻者用前方而不必用外治，重者内外合治，无不速愈矣。

　　铎从万世起见，将此仙方轻易传世，愿世人广传，体铎之心为心，切勿自恃为奇，隐而不传，以受天谴也。

　　跋

　　远公陈先生真奇士也。尝着《石室秘 》及本草诸书行世，私心企慕殆二十余年矣。一日晤成君而行，因悉先生着述甚富，盖成君为远公之甥，故知之为独详。

　　其书总名《洞垣全书》，其中最有益于人世者，莫若《辨证录》。余遂固请得而有焉。

　　斯编辨病体之异同，证药味之攻补，五行生克、准情酌理，明如指掌，即不善于导养者，读之亦能知所从事，不少迷惑，是真有益于人世者也。余因勉力付诸剞劂，将以公之海内，不独轩岐家视为津梁，亦可使天下后世皆有所辨证，而病者起、危者安，胥熙熙然咸跻于仁寿之域，是则余之素志焉耳。

　　鄞县楼庆昌敬跋

　　
