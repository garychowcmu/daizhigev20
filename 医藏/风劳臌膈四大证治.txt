风劳臌膈四大证治

　　目录

　　天叙姜公传

　　曹家达序

　　瞿简庄序

　　承淡安序

　　姜文骏序

　　中风

　　虚劳

　　附五脏虚损治法

　　虚劳门要用方

　　水肿臌胀

　　呕吐

　　噎膈反胃

　　杂病

　　霍乱

　　关格

　　呃逆

　　噫气

　　杂

　　咳嗽

　　梦遗

　　小便癃闭

　　天叙姜公传

　　公讳礼，字天叙，姓姜氏，其先浙绍人也。父玉田公，始居江阴之华墅，生公，遂世为江阴人。公好读书，善医术，常立功过格，日记得失，终身不怠。每遇贫者施诊，往来徒步，出囊中药治之，不取值，以故邑中贤士大夫乐与缔交。盖非徒重其术，并重其德焉。华墅在邑东五十里，龙砂两山屏障于后，泰清一水襟带于前，其山川之秀，代产良医，迄今大江南北延医者，都于华墅，而华墅之中又独推姜氏，盖自公一人开之也。韩子云：「莫为之前，虽美弗彰；莫为之后，虽善勿继。」吾于姜氏亦云。公于岐黄外，旁及玄功。所善有瞿道人者，发不栉，足不履，寒暑一衲，行止无定。迨卒之岁，谓道人曰：「三月之望，吾将逝矣，汝当来。」及期，瞿不至。谕诸子曰：「须之三日，道人必来。」是日命沐浴更衣坐，道人果至。时不能言，但手书「讽经」二字，瞿诺之，即奄然逝。记曰：「至诚之道，可以前知」。公可谓至诚者矣。

　　论曰：古云：「医不三世，不服其药。」谓医者当读三世之书也。余读姜公所著四大证全书，理精词约，非数十年之学力，焉能得心应手，活人无算乎？宜其子孙食报于无穷。小道云乎哉！

　　嘉庆元年岁次丙辰孟春之吉长寿孔广居拜撰

　　曹家达序

　　乡先正姜天叙先生，肆力于医，慨念汉医放失，斐然兴著述之志。综其生平所著，有四大证论若干卷，书中所论风痨臌膈，旁征博引，参以己意，至为详审。曩者予于同乡仲佩绅所设九如堂药肆遇仲之外舅陈某，出以相示，因得窥其全豹。厥后中医学会刊布杂志，门人王一仁见而悦之，因逐期刊布杂志中，易其名曰风痨臌膈论，从其实也。厥后其裔孙文骏，寓书中医学会，略谓家藏旧本不知何缘遗失在外，冀得原稿，以保存先世手泽。姜氏固多贤子孙哉！然当时以刊布未完，欲归赵而不果。嗣因姜君达夫之请，向中医学会取原稿，而下卷业已遗失。幸一仁所刊杂志，并来书刊入卷尾，略无讹脱。一仁信有功于姜氏矣。今者达夫拟用单行本行世，索序于予，爰为略举颠末，弁简端以归之。

　　庚午年八月邑后学曹家达谨序

　　瞿简庄序

　　呜呼，吾华市北镇向以医名世，至今衰坠不振者久矣！余髫年授庭训，即从事于〔内经〕、

　　〔难经〕、〔金匮玉函〕诸书，训以知之者为知，行之者为行，宁使知之而未能行，莫使行之而未能知。不为垂垂衰老，仅得略窥其皮毛，何曾咀拾其精髓。吾友苏墅桥吴乃良先生曰：「姜体干与叶天士同时行医，体干游苏适居天士比邻（凡有就叶诊弃之者辄为之治），一日见坠泪咨嗟者曰：『势将奈何？』急询其故，知天士断其木叶落时定难飞渡。体干即为之诊曰：『病固急矣，勉为处方。』不特璧其诊资，并助以药资，嘱服十剂，果验。天士闻而骇曰：『是谁能挽回斡旋欤？』因知我华市有姜体干公之医道。天士先生特来华市谒姜公，并谦曰：『昔日有眼不识泰山，今特来请出山。』体干下榻曰：『余处穷乡，贫病者多，不能出。』乃款留而去。」繇是知学无底止，而医学更无底止。体干之风，类都如此。而其乃祖天叙先生之医学弘博，有非时下所能望其项背者。今其裔孙正从持天叙所著风劳臌膈四大证论稿嘱为校正。据曹孝廉家达得之于仲九如望，曹公详序之。正从深恐先人之心血手泽湮没，他日付枣梨。吾知姜氏将来有继兴者焉。

　　承淡安序

　　医学之在于我国，皆曰：「今不如古」。实则指庸人而言者，庸者皆不学无术之人也。

　　使其学而穷究古今之病源，精审古今之方略，其病之在标在本，病之或传或变，方之宜补宜泻，不执不拘，则可如古人云：「三年蓄艾，能治之于未病之先，」与夫「一七回生，能治之于已病之后。」故曰：读书而不能医者有之，决未有不读书而能医者也。

　　风痨臌膈，症之大者也。谚云：「风痨臌膈，实病难医。」实病，乃邪实正虚之谓。经云：「清静则肉腠闭拒，虽有大风苛毒，弗之能害。」不独四大证如是，何病不然耶！要之，能详察病源，精审其证，方以制宜，四大证有何畏哉！吾故乡姜公天叙特着（风劳臌膈论），以阐明古圣先哲立论制方之精微。盖闻姜公者，好读书，善医术，常立功过格，日记得失，终身不怠，探析性命之微，雅抱　KT　之痛，而以好学不倦之旨，　人以博施济众之术。

　　读其论中，类多阐扬经旨，如中风一症，其力主非外风所中，抉奥发微，分疏清晰。如对虚痨一症，其旨当从〔难经〕治法，融合越人之脉法于仲景辨证之中。论治虚损，本于（难经）及丹溪、子和诸家学说，理精辞约。非数十年之学力，曷克臻此哉！再读其臌胀释义与治膈之方，都有独特之见地。又附杂病论治，有非四证所能限者，博引各家学说，参以己意，极为详确。其谆谆告诫后学之心，如大海明灯。

　　淡安与乡先辈天叙公后裔文骏君，忝为葭莩之谊，据其叙述，姜氏家藏著作本丰，辗转迁徙，又遭兵燹，尽付劫灰。久耳四大证全书之名，以是未获卒读为憾！兹蒙惠我中医杂志所载风劳臌膈论全篇，得以拜读全书。值此发扬祖国医学文化遗产，一则提供海内同道之参考，一则对姜公毕生心血之巨著，庶不致湮没而不彰，爰为之序。

　　时在公元一九五六年六月上浣承淡安谨序

　　姜文骏序

　　今夏检校旧帙，将祖传医书数百册，特为之分箧珍藏，免与诸书间杂也。中有一小册，偶尔披阅，见书首有四大证全书，江阴姜礼天叙氏辑，孙健、曾孙大镛参订字样，并有邑诸名宿传题。阅竟不胜惊喜，以为吾先祖著作，至今日而始发现焉。惜仅存十数页，末由窥见全豹，亦憾事也。犹忆余童年时，尝闻先祖咏仙公云：「吾家祖遗医书，不下数百种，著作满室，富有五车。同治初，太平军解放江城时，溃军土匪窜扰，焚毁殆尽，然烬余尚存数千册。伯祖蕴山、荫乔两公，所得约有千余册。庚申春，故宅毁于火，煌煌巨制，从此都付诸劫灰。」呜呼，先人累世之心血，历年愈久愈湮没而不彰矣！即今所存四大证全书，亦属残缺不完。询诸伯叔，早稔原本失踪无考。惋惜久之。讵今秋吾友陶君南鹏，肄业上海医专学校，惠赠校出中医杂志一册，内载有姜天叙着风痨臌膈论。卒读是篇，尚待续未竟。因念吾先祖之姓名奚为而在此耶？得毋姓名有同耶？继而思余因业商，不明医学，今日所见之风痨臌膈，莫非即所存之四大证全书。然乎否乎？即将旧稿悉心校对，果然一字不易，乃知此论实为先祖所著无疑也。于是昔日所黯然神伤者，今顿欣然色喜矣。

　　夫天叙公，龙砂姜氏二世祖也，生于顺治十一年，好读书，善医术，立功过格，日记得失，终身不怠，旁及玄功，名噪大江南北，年七十有一而殁。邑志载有〔仁寿镜〕、〔本草搜根〕行世，今已轶。家乘中只有〔四大证全书〕名目。此外，邑志家乘所未载，而为乡贤藏匿者，则〔证治汇理〕一书是也，计抄本念余册，今悉藏张少泉先生家。畴昔家伯省轩，因掌教于南通医专校，曾亲谒张公，云已什袭珍藏矣。他日如能合浦珠还，自当刊行以垂诸久远。

　　一九二五年秋九月十一世孙文骏敬识

　　中风

　　中风一症，有卒仆，有暴喑，有不遂，有歪僻，有四肢不举，有神昏冒寐，有痰涎壅盛，有语言蹇涩，有外风袭入者，有本气自病者。及乎外有六经形证，内见二便闭塞，其病各异，其名不同，而为治之法亦非一也。

　　〔灵枢经〕云：虚邪偏客于身半，其入系内居营卫。营卫稍衰，真气去，邪气独留，发为偏枯。其邪气浅者脉偏痛。又云：偏枯，身偏不用而痛，言不变，志不乱，病在分腠之间，巨针取之，益其不足，损其有余，乃可复也。痱之为病也，身无痛者，四肢不收，志乱不甚；其言微，知可治；甚则不能言，不可治也。仲景〔金匮〕云：夫风之为病，当半身不遂，或但臂不遂者，此为痹，脉微而数，中风使然。又云：寸口脉浮而紧，紧则为寒，浮则为虚，虚寒相搏，邪在皮肤……　僻不遂。是则〔内经〕、〔金匮〕所论中风，皆主虚邪立说。而后代刘河间则主火为训，李东垣则主气为训，朱丹溪则主湿为训。然则三子者各出心裁，亦指证中之所有而言之也。至近代诸家，则分真中、类中，强引中气、中暑、中湿、诸卒仆暴死之证，浑同立论。而中风一证，共欲明之，而实晦之矣。盖中风之邪，其有无夹杂风火气湿之来，岂可划然分耶？但当以何有何无，孰浅孰深，以求确然之治，斯为当矣。

　　夫八风之邪，皆名虚邪，人身营卫经络素盛者，无从入之。入之者，因其虚而袭之耳。

　　〔内经〕以为身之虚而逢天之虚，两虚相感，其气至骨，入则伤五脏。是则中风之来，无不本之阳虚者矣。喻嘉言氏论中风曰：阳虚邪害空窍为本，而风从外入者，必挟身中所有之邪，或气或痰或火而为之标。以风邪之中人，未有不因阳气不固而入之者也；中风之为疾，未有不因火因气因痰而勾引深入者也。因虚卒仆，不挟外邪者则有之。若但云客邪而本不虚者，则未之有也。

　　中风之邪，从外而来，以渐深入。〔金匮〕云：邪在于络，肌肤不仁。中络邪气入卫，犹在络脉之外，故但肌肤不仁。其曰：邪在于经，即重不胜。中经则于营脉之中，内而骨，外而肉，皆失其所养，则躯壳为之重着，然犹在躯壳之间。至入腑入脏，则离躯壳而入内，邪中深矣。中腑，即不识人。然中腑必归于胃，以胃为六腑之总司也。风入胃中，胃热必盛，蒸其津液，结为痰涎，壅塞隧道。胃之支脉络心者才有壅塞，即堵神气出入之窍，故不识人也。中脏，舌即难言。诸脏受邪至盛，必逆入于心而乱神明。神明无主，则舌难言。其脏气素虚而阳气不治者，卒然倒仆矣此论外中邪以渐深入。东垣亦分中腑、中脏、中血脉之治。中腑者，其病在表，多着四肢。中脏者，其病在里，多滞九窍。中血脉者，外无六经之证，内无二便之闭，但口眼　斜，半身不遂。中腑外见六经形证，用续命东加减治之（小续命汤治中风不省人事，渐觉半身不遂，口眼歪斜，手足战掉，语言謇涩，肢体麻痹，精神昏乱，头目眩昏，痰火并多，筋脉拘急，不能屈伸，骨节烦痛，不得转侧，诸风服之皆验。

　　防风　桂心　黄芩　杏仁（去皮尖炒）　芍药　甘草　川芎　麻黄（去节）　人参（各一钱半）　防己（二钱）　大附子（炮，七分）　上药作二帖，水一盏半，姜五片，枣一枚，煎八分服。

　　中脏内见二便闭塞，则用三化汤通利之三化汤治中风外有六经之形证，先以加减续命汤主之，内有便溺之阻隔，此方主之。大黄　枳实　羌活各等分　每服一两，水煎服。然解表攻里之法，必体壮证实者设也。夫风为阳邪，善走空窍。若误攻其表，重开洞门，出而复入，其变愈大。

　　而攻里尤甚。以中脏之候，多因平素积虚，其邪易入，脏真不守，若误下之，立致危亡，不可不慎也。惟在胃腑一证，内实便闭者，间有可下。然不过解其烦热，实非大下也。然中脏有缓急二候。中腑日久，热势深极，传入脏者，此属可下。必使风与热俱去，填其空窍，则风不再生。若开其瘀壅，必反增风热，何以下为哉？其卒虚身中急证，下药入口，其人即不苏矣。可不辨欤！风中五脏，其来有自。脏气先伤，后乃中之。火、热、气、湿、痰、虚，六贼勾引深入，一旦猝倒无知，偏身牵引，四末不用，但得不死，亦成瘫痪。察其形证，何脏先伤，调之使平。肺中于风，多汗，恶风，时咳，昼瘥暮甚，口燥而喘，身运而重，冒而肿胀。肝中于风，多汗，恶风，善悲，色苍，嗌干，善怒，头目　而胁痛，行常伛，令人嗜甘。心中于风，当分二候。若翕翕发热，不能食，心中饥，食即呕吐，此外因也。其曰心伤者劳倦，即头面赤而下重，心中痛而自烦发热，当脐跳，其脉弦，此内因也。脾中于风，多汗，恶风，身休怠惰，四肢不欲动，色薄微黄，不嗜食，翕翕发热，形如醉人，腹中烦重，皮目而短气。肾中于风，多汗，恶风，面庞然加肿，脊痛不能正立，隐曲不利，其色　。此五脏之见证也。审其何脏之证多见，按其脉，察其色，毋草草也。

　　中风外证，错见不一。风火相煽，多上高巅。风湿相搏，多流四末，手足麻木。但属气虚，关节肿痹，湿痰流滞。

　　喻嘉言云：中风之脉，各有所兼。兼则益造其偏。然必显呈于脉。盖新风挟旧邪，或外感，或内伤，其脉随之忽变。兼寒则脉浮紧，兼风则脉浮缓，兼热则脉浮数，兼痰则脉浮滑，兼气则脉沉涩，兼火则脉盛大，兼阳虚则脉微，亦大而空，兼阴虚则脉数，亦细如丝，阴阳两虚，则微数或微细。虚滑为头中痛，迟缓为营卫衰。大抵阳浮而数，阴濡而弱。浮滑、沉滑、微虚、散数，皆为中风。然虚浮迟缓，正气不足，尚可补救；急大数疾，邪不受制，必死无疑。若大数未死，急疾犹得不死，经言风气之病，似七诊而非，故有不死。可见大数为风气必有之脉，亦未可定为死脉耳。

　　天叙云：按中风一证，医书冠之篇首，其证大矣。历观古今名家所论不一，遂令中风一证茫无着落，以至后代诸君分为真伪两途，其意中风必因外中于风，方名真中；其猝仆偏枯，非因外风，虽至种种诸证，皆为类中。及予考之〔内经〕、〔金匮〕诸篇，其论偏枯、猝仆诸证，未尝专主于风立说。及予每验中风之人，于未中之先，必有先征，或十指麻痹，或肌肉蠕动，或语言謇涩，或肢体不遂，或平频率滑大不和，弦紧无根，诸多隐微见于一二年前，人多不觉，直至一时触发，忽焉倒仆。其若果为外中风邪，何以预为若是也？且每见中风之人，必中年以后，或肥盛之躯。岂外风之来，必中年肥盛者方感之耶？若此，则中风之证非特外风所中也明矣。经曰：仆击偏枯，肥贵人则膏粱之疾也。又曰：三阴三阳发为偏枯痿易。又曰：虚邪偏于身中，其入深内居营卫。营卫稍衰，则真气去，邪气独留，发为偏枯云云。其曰膏粱之疾，其曰三阴三阳，其曰虚邪，其曰真气去，邪气独留，明指是证非独外中于风。是以仲景先师中风论云：寸口脉浮而紧，紧则为寒，浮则为虚，虚寒相搏，邪在皮肤。浮者血虚，络脉空虚，贼邪不泻，或左或右，邪气反缓，正气即急，正气引邪，　僻不遂。其若果为外中于风，何其反云浮者血虚？络脉空虚，正气引邪，　僻不遂等语，则其明指此风为虚风之候，其不专主于外风立论也。东垣、河间、丹溪，三君所论似殊，及细详之，而东垣先生则引经曰：阳之气，以天地之疾风名之。原夫人身中之气，以天地间之风喻之，盖天地间之风，其平治之时未见其形，变现之时迷塞宇宙。而人身中之气亦然，其变其害皆由阳气不治，气即为邪。经云：天明则日月不明。邪害空窍，阳气闭塞，地气冒明。虚风内发之证一如天地间之疾风豪雨，迅不及掩。故以风之一字命名，意可见也。所以病中风者，每于未中之先，必有先征。河间主火，东垣主气，丹溪论痰，皆各有卓见。其所论皆中风门中所必有之事，其中气、中暑、中寒、中恶、食厥、痰厥，其暴病暴死，有相类乎中风，然皆自是别证，与三子所论之证有何干涉耶？不得强引中风合论，亦不得以类中名之。嘉言氏曰：河间主火为训，是火召风入，火为本，风为标矣。丹溪主痰为训，是痰召风入，痰为本，风为标矣。然人之一身每多兼三者而有之，曷不曰阳虚邪害空窍为本，而风从外入者，必挟身中所有之邪，或火或气或痰而为之标耶？当于风火痰气之间审其何有何无，虚实轻重之际孰缓孰急，辨其分寸可也，而为之施治，斯为上策矣。若但于风之一字起见立说，其不败者几希！生生子曰：人之一身，经络贯串为之脉。脉者，血之隧道也。血随气行，周流不停。筋者，周布四肢百节，联络而束缚之。此属肝木，得血以养之，则和柔而不拘急。脉皆起于手足指端，故十二经皆以手足而名，筋则无处无之。皮毛者属肺，主外，而易于感冒。人身之血内行于脉络，外充于皮毛，渗透肌肉，滋养筋骨，故百体和平，运动无碍。若气滞则血滞，气逆则血逆，得热则血瘀浊，得寒则血凝泣，衰耗则顺行不周，渗透不遍，而外邪易侵矣。津液者，血之余，行乎外，流通一身，如天之清露。若血浊气滞，则凝聚而为痰。痰乃津液之变，遍身上下无处不到。津液生于脾胃，水谷所成，浊则为痰，故痰生于脾土也。是以古人论中风、偏枯、麻木等证，以血虚、瘀血、痰饮为言，是论其致病之源。至其得病，则必有所感触。或因风，或因寒，或因湿，或因酒，或因七情，或劳役、房劳汗出，因感风寒湿气，遂成此病。此血病痰病为本，而外邪为标，其邪中于皮毛肌肉，则不知痛痒，麻木不仁，如有物一重贴于其上，或如虫游行，或洒洒寒栗，遇热则或痒，遇阴雨则沉重酸痛。

　　其邪入于血脉经络，则手足指掌肩背腰膝重硬不遂，难于屈伸举动，或走注疼痛。此上诸证皆外自皮毛，以至筋骨之病。凡脉所经所络筋所会所，血气津液所行之处，皆邪气郁滞，正气不得流通而致。然治者当以养血除风顺气化痰为主，不必强度某病属某经某脏而杂治之也。

　　卒仆，谓卒然僵仆而不省人事也。〔内经〕名之　。凡中气、中暑、食厥、痰厥，皆致猝然僵仆。然与中风之候，自是相殊。而中风卒倒，喉多痰声，脉多沉伏，或脉随气奔，指下洪盛者。中风之证，有少须自苏者，有中而不苏即死者，有苏而终变不治者，无不本之阳虚。若阳气未至十分脱绝者，尚可救援。若真阳离绝，虽有良法无益也。若因而挟外邪，或痰或火冲犯清阳，闭塞窍道，亦致倒仆。但得真气渐复，亦可自苏。仓卒之际，先辨其阳中、阴中。中于阴者，面色或青或白或黑，痰喘昏乱，眩冒多汗，甚者手足厥冷。中于阳者，面赤唇红，牙关紧咬，上视强直，掉眩烦渴。大率阴中重而阳中轻。又必先辨其闭证、脱证。若牙关紧咬，两手握固，即是闭证，法宜开关通窍，急宜用通关散，牙皂、细辛、生半夏，为细末搐鼻，有嚏可治，无嚏难治。口噤不开，宜抉，或以破根散南星（五分）　冰片（少许）以中指点末，擦牙根一法急用白矾（半两）　盐花（一分）细研，揩牙根，更以半钱绵裹安牙尽头，或用乌梅肉擦牙，随用姜汁、竹沥、麻油化苏合香丸，或用三生饮生南星（一两）　川附子（五钱）　生川乌（五钱）　木香（二钱五分）　加姜（十片）　煎好灌下。

　　挟虚者加人参两许。如热阻关窍，痰盛昏迷者，用牛黄清心丸，煎涤痰汤南星（姜汁炒）

　　半夏（各二钱）　枳实（一钱）　茯苓（钱半）　橘红（钱半）　菖蒲（八分）　人参　竹茹（各七分）　甘草（五分）化下，以上为闭证者设。若口开（心绝），手撒（脾绝。闭证则口噤咬，两拳握固，与口开者异），眼合（肝绝），遗尿（肾绝），声如鼾睡（肺绝），此名脱证。若五不全见者，速宜大剂参附煎浓汁频灌，及灸脐下，虽曰不治，亦有得生者（中风脱证极虚，不救者多，即用参附，亦不过或冀什一。若不预为病家道明，竟投参剂，设使不救，多致招谤）。若不分闭、脱，妄投苏合、牛黄，不救（按脑麝、牛黄，乃辛香窜散之品，惟中藏闭证，暂借开窍。设邪在血脉，反误投之，引邪深入，如油入面，莫之能出。至脱绝之证误投之，是速其死也）。（心法）云：气虚卒倒，用参、　补之。肥白人多湿，少用乌头、附子行经；瘦人阴虚火热，用四物东加竹沥、牛膝、芩、柏，有痰加痰药（按肥白人多湿，用乌、附行经，然肥白人不特多湿，抑多阳虚，附子在所必用也）。痰涎壅甚者，宜用吐法，稀涎散（半夏大者，十四枚　牙皂一个，炙）　入姜汁煎服。不能咽者，徐徐灌之（此法之轻者）。其有涎多难散，又非小吐不可，则用明矾、牙皂等分为末，白汤调服吐之（此吐剂之轻者）；重者用藜芦半钱为末，加麝香少许，齑汁调灌。若口噤昏迷者，灌入鼻内吐之。虚者不可吐。其或风多涎少，人事不昏者，则用虾半斤，入酱、葱、姜等物，水煮，先吃虾，次饮汁，后以鹅翎探引吐之。痰涎壅甚，用橘红一斤，逆流水五碗，煎至一二碗，倾服白汤导吐之，吐痰之圣药也。太白散用陈锻石水飞，每服三钱，水一碗煎汤温服，下痰如神。气欲绝，心头上温者，喉中微响皆效，二陈汤、星香散，加竹沥、姜汁。虚者六君子汤同星香散。脉沉伏无热者，三生饮加全蝎一个。养正丹可以坠下痰涎。若痰热甚者，加石膏、麦冬于二陈之内。牛黄清心丸乃治中藏痰热昏冒之药也（以上治痰诸法）。王宇泰曰：卒仆偏枯之症，未有不因正气不周而病。故黄　为必用之君药，防风为必用之臣药。黄　助真气者也，防风载黄　助真气以周于身者也，亦有治风之功焉。许胤宗治皇太后中风口噤，煎二药熏之而愈（其法用黄　八十斤，防风若干，煎汤成锅，使其气周满一室，如熏如雾，气退自醒），况服之乎。多怒，加羚羊角；渴，加干葛汁、秦艽；口噤亦加秦艽；恍惚错语，加茯神、远志；不得睡，加酸枣仁；不能言，加竹沥、荆沥、梨汁、陈酱汁、生葛汁、人乳汁；内热，加梨汁、人乳、生地黄汁；痰多，加竹沥、荆沥，少佐姜汁。余每治此证，用诸汁以收奇功，为行经络渗分肉，捷于汤散故也（此治气虚肥白者之法）。缪仲纯曰：东南之地，素多湿热之气，质多柔脆，往往多热多痰，真阴既亏，内热弥甚，煎熬津液，凝结为痰，壅塞气道，不得通利。热甚生风，亦致猝然僵仆，或不省人事，或语言謇涩，小便短赤，此其验也。至所用之药，初清热，则天门冬、麦门冬、甘菊花、白芍药、白茯苓、栝蒌根、童便；顺气则紫苏子、枇杷叶、橘红、郁金；开痰则贝母、白芥子、竹沥、荆沥、栝蒌仁；次治本益阴，则天冬、甘菊、生地、当归、白芍、枸杞、麦冬、五味、牛膝、人乳、白胶香、黄柏、白蒺藜之属；补阳则人参、黄、鹿茸、大枣。（按仲纯此论，本于河间、丹溪。至其所用之药，惟重甘寒，一遵〔内经〕

　　热淫所胜治以甘寒之旨。阴虚多热之证，则当从此选用也。）

　　不语　华元化云：心脾中风，则舌强不语。盖脾脉络胃侠咽，连舌本，散舌下。心之别脉系舌本。二脏受风，则舌本强硬而不语也，资寿解语汤防风　羚羊角　枣仁　炙草　天麻附子（炮）　官桂　羌活　竹沥　姜汁。心经热者，兼凉膈散清心。心经蕴热，舌謇不语，用转舌膏（即凉膈散加菖蒲、远志，等分为末，蜜丸，弹子大，朱砂为衣，薄荷汤下）。若痰迷心窍，舌强不语，当涤痰为先（见卒仆门）。然此证最急，此药似缓，当先调化牛黄清心丸。审其属虚者，此方调下二丹丸二丹丸治风邪健忘，养神定志，和血肉，定心神，外华腠理，得睡。丹参　熟地　天冬（各一两五钱）　朱砂　人参　菖蒲　远志（各五钱）　茯神　麦冬甘草各一两　共研细末，蜜丸，桐子大，每服五十丸至一百丸，庶足以开痰通窍也（再入竹沥、姜汁更验）。若风涎壅塞，舌本难转，语不正者，正舌散蝎蛸（去毒，十四个）　茯苓（一两）

　　共为细末，食前温酒下。有肾气厥不至舌下，舌喑不能言（舌喑者，乃舌本喑弱，不得言，与舌本难者相反）。王宇泰曰：〔素问〕云太阴所谓入中谓喑者，阳盛已衰，故为喑也。内夺而厥，则为喑痱，此肾虚也。少阴不至者，厥也。夫肾者藏精，主下焦地道之生育，故冲任二脉系焉。二脉与少阴肾之大络同出肾下，起于胞中，其冲脉因称胞脉。络为十二经脉之海，遂名海焉。冲脉之上行者，渗诸阳，灌诸精；下行者，渗三阳，灌诸络，而温肌肉，别络结于跗。因肾虚而肾络与胞络内绝，不通于上则喑。肾脉不上循喉咙挟舌本，则不能言。二络不通于下，则痱厥矣。如是者，以地黄饮子主之熟地　戟肉　山茱萸　苁蓉石斛　五味　炮附子　麦冬　白茯苓　菖蒲　远志肉　官桂（各等分）　薄荷叶（七片）　姜（五片）　枣（一枚）。按肾气厥不至舌下，乃真脏之气不荣于舌耳。至其浊阴之气，必横格于喉舌之间。

　　吞咯维艰，昏迷特甚。又非不有之证可以缓调。方中所用附、桂、巴、苁。原为驱逐浊阴而设，用方者不可执己见而轻去之也。若肝肾虚而涎潮壅塞不语，当用三因白散子生附子滑石（各五钱）　半夏（七钱半）为末，每服二钱，水煎，加姜七片，蜜半匙，空心服。失音不语，诃子汤诃子（四个）　桔梗（一两）　甘草（一寸）三味俱半生半炒，为末，每服五钱，童便一杯煎服。中风不语，龟尿少许，点舌上神效（取龟尿法。置龟新荷叶上，用猪棕鼻内刺之，即出）。

　　半身不遂，即偏枯之证。左为瘫，右为痪。经云：男子发左，女子发右。大率仆击偏枯证每相连而至。为治之初，亦先顺气，次辨风火痰虚，何有何无，要当以养正为本，而兼以治标之药。若筋骨疼痛，举动不便，多则痰火风气流注经络，又当先以通经活络之味，然后治本可也。喻嘉言曰：〔内经〕云偏枯者不一，曰汗出偏沮，使人偏枯；曰阳盛阴不足；曰胃脉大小不一；曰心脉小坚结；曰肾水虚。〔灵枢〕亦叙偏枯于热病篇中。皆不言风，皆不言虚，皆不言其本于何邪。岂非以七情饥饱房室，凡能虚其脏气，致营卫经脉痹而不通者，皆可言邪耶？然偏枯病阳盛阴不足者有之，而阳气虚衰、痹而不通者亦有之，不可不知也。王宇泰云：〔内经〕论偏枯皆主心与胃二脏。盖心是天真神机开发之本，胃乃谷气充大真气之标，标本相得，则胸膈间之膻中所留宗气盈溢，分布四脏三焦，上中下外，无不周遍。若标本相失，则不能致其气于气海，而宗气散矣。故分布不周于经脉则偏枯，不周于五脏则喑。即此言之，可为诸言偏枯者纲领也。治疗之方，黄　为君，人参、当归、白芍为臣，防风、桂枝、钩藤、竹沥、姜汁、韭汁、葛汁、梨汁、乳汁之属为之佐使。苟用乌、附、羌活之属以涸营而耗卫，如此死者，医杀之也。丹溪云：大率多痰，在左属血虚与死血，在右属气虚与痰。然亦不可执也。盖人之偏枯，如树木之一边津液不荫注，则枯槁而叶脱。故治偏枯者，但当补养血气，急灌其未枯者，使已枯者可通气而复荣。昔人之用匀顺散，白朮二钱　天麻五分　白芷　沉香　青皮　人参各五分　乌药钱半　甘草五分　紫苏　木瓜各一钱　姜三片煎服　亦是取其和匀气血，无偏无忤之意。然后进以滋养之药，如和荣汤（白朮　川芎各钱半　南星　半夏　芍药　茯苓　天麻各一钱　当归　生熟地　牛膝　枣仁黄芩　橘红各八分　防风　官桂各六分　红花　甘草各四分　黄柏二分，入竹沥，姜汁服）

　　有补血活血之功，不致于滞，有健脾燥湿消痰之能，不致于燥，又清热运动疏风，开经络，通腠理，王道之剂，多服可以见功。周慎斋云：虽有左右之分，治只一法，俱宜十全大扑汤，加羌活，三四帖后，在左用气中之血药，在右用血中之气药。大便闭，虽十日半月不妨，慎无轻导。如便闭，血药多于气药，便泄，气药多于血药。慎斋方治半身不遂，甘菊　归身　石斛　首乌（各一两五钱）　牛膝麦冬（各二两五钱）　蒺藜　贝母　苏子　黄　橘红　甘草（各四钱）　天冬（一两）　白芍（一两八钱）　地黄（三两）　作十剂，煎服。虎胫骨酒治偏枯不遂，石斛　石楠叶　防风炙　虎胫骨　当归　茵陈叶杜仲　牛膝　巴戟　川断　川芎　金毛狗脊（各一两）　酒（一斗）　浸十日服。虎骨散治半身不遂，肌肉干瘦（当归　赤芍　续断　白芍　本　虎骨　乌蛇肉　共为细末，每服二钱，食后温酒调下。）史国公浸酒方治风瘫不能行功　防风　萆　当归　败龟板　鳖甲　虎骨川牛膝　枸杞　秦艽　晚蚕砂　油松节　羌活　白茄根　苍耳子　酒浸，蜜封七日。开饮，不可面向坛口。每服一小杯，一日饮二次。以上三方，皆用酒者，取其导引流通之意。而河间换骨丹及续命丹皆用脑麝，以瘫痪之证，因虚而风湿痰火搏结于筋脉之间疼痛者，借此以开通闭结。然过于窜散，其在阴虚之体，若误投之，祸不旋踵。其风湿搏结者，舒筋安散治左瘫右痪、拘急走注疼痛　木瓜（五两）　萆　五灵脂　牛膝（酒浸）　续断　僵蚕（炒）　松节白芍　乌药　天麻　威灵仙　黄　当归　防风　虎骨（酒炙各一两）　好酒（一斗），浸药十四日，扎坛口。然后取药，焙为末，浸酒下，每服二钱。若风入筋骨，而拘急挛拳，或麻木疼痛，铁弹丸治瘫痪筋挛，麻木疼痛（乳香　没药各一两　川乌（炮去皮脐一两五钱）　五灵脂（酒浸淘去沙石晒干四两）　麝香（一钱）　滴水丸，弹子大，每服一丸，临卧薄荷酒磨服。按偏枯瘫痪诸证，有浅深轻重之别，即经所云其入深内居营卫，其邪气浅者脉偏痛。以此推之，其痛者反轻，不痛者为重也。言不变，志不乱者，为轻；甚则不能言者，不可治也。故其用药，有顾本以兼标者，有治标不重本者，因证以详治也。其方中有用参、　为主者，重于虚者也；有用乌、附、羌、防为主者，取其流通经络，盖痰火风湿瘀滞，若非先以雄健之品为之响导，莫能开也。用酒渍酒下者亦是此意，不可因见用风药奏功，认为外风，肆行无忌而伤人也，智者思之。

　　近代缪仲纯取用白蒺藜、菊花、首乌、黄　、二冬、漆叶、牛膝、地黄、鳖甲、竹沥，一派甘寒之味，虽无近效，而阴虚内热之人，诚可恃也，不可因其平淡而忽之。

　　王宇泰治藏位宇气虚痰多，脾虚有湿，晚年半身不遂人参（一斤）　半夏曲（二斤姜汁竹沥拌炒）　白朮（半斤）　牛膝（一斤）　天冬（一斤）　用长流水煎膏，再入鹿角胶虎骨胶　霞天胶（各一斤）　河间梨胶（二斤）　各制膏，和匀，重汤煮一日夜，出火毒。每空心临卧取半杯，以竹沥、梨汁、人乳、桑沥各一杯，和匀，重汤炖热服之，便效。外治法用蚕砂二石，分作三袋，蒸热着患处，冷再易，以瘥为度。内用羊脂，入粳米、葱白、姜、椒，煮熟，日食一具，十日止，效。桑枝法用桑枝一升，炒香，以水三大升煎取二升，一日服尽。〔图经〕云：桑枝温平，不凉不热，可以常服，疗中风体痒干燥，香港脚风气、四肢拘挛、上气眼晕、肺气咳嗽，消食，利小便，久服轻身，聪耳明目，令人颜色光泽，兼疗口干。〔仙经〕云：一切仙药不得桑煎不服。河间治何子常病两臂痛，诸药不效，依此作数剂，臂痛即愈。

　　口　目斜（有中经中络之别），纲目云：目斜属足三阳经（足太阳起于目之上，足阳明起于目之下，足少阳起于目锐　），口　属手足阳明（手足阳明经环于口之上下），风邪入之，则引颊移口而为　僻也。治法亦当先用顺气之剂（匀气散见前），次用清阳汤（黄归身　升麻　葛根　炙草　红花　酒柏　桂枝　苏木　生甘草　酒煎，服后以火熨摩急处）

　　或秦艽升麻汤升麻　葛根　炙草　芍药　人参（各五钱）　秦艽　白芷　防风　桂枝（各三钱）　每服一两，加莲须、葱白，煎取汁服。若内因痰火虚风，当消痰清火清风，仲纯法最妙（如菊花沙参　栝蒌根　贝母　天麦冬　天麻　苏子　橘红　白芍　元参　秦艽　连翘是也）。

　　戴复庵云：口眼　斜，先烧皂荚烟熏之，以逐去外邪，次用乳香烟熏之，以顺其血脉。口眼斜，固主于阳明，而有筋脉之分。经云：足之阳明，手之太阳，筋急则口目为僻，此为胃之筋病也。又云：足阳明之脉，挟口环唇，所生病者，口　唇斜，此胃之络脉病也。故筋急斜，药之可愈，脉急　斜，非灸勿痊（目斜灸承泣，口　灸地浆，如未效，于人迎、颊车灸之。颊车在颊齿交处）。又法：以笔管五寸，插入耳内，外以面塞四围，勿使透风，头以艾灸七七，右　灸左，左　灸右。一法：耳垂下用麦粒大艾灸之，灸壮同法。外治法：用酒煮桂枝汁一升，以故布浸　面上，左　右，右　左。一方：用槿树花捣烂敷之，或酒煎服，若无花用子，无子用壳，俱效。又方：用鳝鱼血加麝香涂之，以丝绒绊即效。

　　四肢不举，皆属脾土，然有虚实之分。若膏粱太过，积热内蕴者，为脾土实热，宜泻以开其瘀（三化汤之类）。食少体羸，怠惰嗜卧者，脾土虚衰，宜补以健其运，加味六君子汤（即六君子东加竹沥半小杯、麦冬三钱）。身体疼痛，铁弹丸（见前）。若手足流注疼痛，麻痹不仁，难以屈伸者，苡仁汤苡仁（三钱）　当归　芍药（各一钱二分）　麻黄（五分）　官桂（五分）　苍朮（米泔水浸、锉炒钱半）　甘草（八分）　生姜（七分）。

　　小便不利，洁古云：中风不利，不可以药利之。既已自汗，则津液外亡，小便自少。若利之，使营卫枯竭，无以制火，烦热愈甚。当自热退汗止，小便自行也。不因津液枯竭者，用三因白散子，加木通、灯心、茅根，煎。

　　遗尿，浓煎参　汤，少加益智子频啜之。

　　虚劳

　　虚是气血不足，损是五脏亏损，劳是火炎于上。劳瘵者，既虚且损，复竭其力，而动于火以成其劳也。虚而未劳，但名不足；虚而且劳，其成瘵成蒸无不至矣。

　　虚有因病致虚者，调之可复，补之可足，易为力也。而因病致损者，一或失调，即成不足。损而且劳，瘵病继之。夫劳有五脏之劳，若曲运神机，则心劳，而为虚汗怔忡；纵情恣欲，则肾虚，而为骨蒸梦泄；形冷悲哀，则肺劳，而为咳嗽痰喘；恣睢善怒，则肝劳，而为痛痹筋挛；动作伤形，思虑伤意，则脾劳，而为少食多痰，形羸神倦。故劳者，必因于虚，虚极必至于劳。

　　喻嘉言曰：虚劳之症，〔金匮〕叙于血痹之下，可见劳则必劳其精血也。营血伤则内热起，五心常热，目中生火见花，耳内蛙聒蝉鸣，口舌糜烂，不知五味，鼻孔干燥，呼吸不利，乃至饮食不为肌肤，怠惰嗜卧，骨软足酸。营行日迟，卫行日疾，营血为卫气所逼，不能内守而脱出于外，或吐或衄，或出二阴之窍。血出既多，火热迸入，逼迫煎熬，漫无休止，营血有立尽而已，不死何待耶？更有劳至之极，而血痹不行者，血不脱于外，而但蓄于内。蓄之日久，周身血走之隧道悉痹不流，惟就干涸，致鲜滑泽，肌肤甲错，面无荣润。于是气之所过，血不为动，徒蒸为热，或日晡，或子午，始必干热，俟蒸气散，微汗而解。热蒸不已，瘵病成焉，不死又何待耶？亦有始因脱血，后遂血痹者，血虚血少，艰于流布，发热致痹，尤易易也。〔内经〕凡有虚病，不及于劳。独仲景先师发明虚劳脉症，其法其方，后人多不能用，是未深究其旨也。以后诸贤方法杂出，千蹊万径，何反十无一全。为工者当师仲景乎？抑师后人乎？抑宁任其自愈乎？不明本末，苦寒杂投，因药而死者十之七八。无宁待其自愈乎？药之不愈，归咎于无药。非无药也，是医之无师也。无师之智，其不杀人者几希！越人分主阴虚阳虚两端，诚虚门中之一大炬也。盖阳虚者，气虚也，脾病也。土为万物之母，而人之资以为生者也。凡人饥饱劳役及大病失调，皆能伤脾胃。脾胃一伤，五脏皆失滋养，原气虚反陷入于阴，化而为火，以致发热咳嗽，与阴虚劳瘵之症是似不同。当用东垣法，一以扶阳为主。忌用滋阴寒凉之品，恐反陷其阳也。此即虚损之症是也。若阴虚者，血虚也，肾病也。肾为天一之元，而人资之以为始者也。凡人劳心好色，伤其精血，以致水亏火旺，火亢则烁肺消阴，为咳为蒸，与阳气不足之症两相各别。当壮水养阴为主。忌用辛温燥热之品，恐反损其阴也。此即劳瘵之症也。然阳虚之极者阴亦虚，终以阳虚为本。阴虚之极者阳亦虚，终以阴虚为本。又阴阳两虚之症，又当较量于彼此之间，须阴阳两无亏损。至阴阳两虚之极者，先天之原阴亦虚，命门之真火衰败，则又当以温补命门回阳固本为主，而补火一着又不可不讲也。

　　大抵劳症之初，多始于心肾不交。然五脏呈皆有劳，心肾为多。心主血，肾主精，精竭血燥，心肾虚矣。肾气虚则水走于下，心气欠则火炎于上，水火不交，则虚劳之症成矣。火炎上则为痰，为嗽，为烦热，为口干，为咯血，为上气，为呕吐，为盗汗，为耳鸣目眩，为梦中惊悸；水走下则为腰痛，为脚弱，为泄泻，为赤白浊，为遗精梦泄，为小便滑数，为皮毛焦枯；皆虚劳变症，生于心肾者也。故当补心养肾，以交水火。水火交则五脏之阴不伤，而虚劳之症愈矣。

　　治劳三本，辨东垣、丹溪、立斋论　绮石公曰：肺为五脏之天，脾为百骸之母，水为万物之源，治肺治脾治肾，治劳之道毕矣。夫东垣一生，千言万语，止透发得一篇脾胃论，便为四大家之首。丹溪一生，千言万语，止明滋阴补肾一着，便为治劳之宗。以至薛立斋究明补火一着，谓太阳一照，阴火自弥。斯三先生者，皆振古之高人，能回一时之习尚，辟歧黄之心传者。然皆主于一偏，而不获全体之用。如清任和三圣，各造其极，而终非孔子大成之集也。是以脾胃之论，出于东垣者无弊。若后人执东垣以治虚劳者，未免以燥剂补土，有拂于整肃肺金滋阴之说。出自丹溪者，业已有弊。若后人执丹溪以治虚劳者，盖全以苦寒降火，濡冷保肺，有碍于中州之土化。至于阴常不足，阳常有余，此实一偏之见，难为古人讳者。

　　而后人沿习成风，偏重苦寒，凡遇虚火虚热，阴虚阳亢之症，动辄以黄柏补肾，知母清金，未能补肾家之真水，而反制肾家之真火。夫肾者坎象也，一阳陷于二阴之间。此二阴者真水也，一阳者真火也，真水次第而生肝木，肝木又上生心火，真火次第而上生脾士，脾士又上生肺金。故人生之本，从下而起，如天地之法象，如羲皇之画卦。故肾之为脏，合水火二气以为用，为五脏六腑之根源。真水不可灭也，真火独可熄乎？然救此者，又执立斋补火之说，着左归右归丸，皆不离乎桂、附，而罔顾其人之有郁火，无郁火，有郁热，无郁热，更罔顾其人曾经伤肺，不曾伤肺。夫虚火可补，理则宜然，如古方补中益气，参、　、朮、草之甘温以除大热，而终不闻以辛热之剂抱薪救火者也。惟绮石先生执两端以用中，合三部以平调，其清金保肺，无碍中州之土，此其用丹溪法而不死于丹溪也。其曰培土调中，不损至高之气，此其用东垣法而不死于东垣也。其曰金行清化，不觉水自流长，乃合金水于一致也。其曰三脏既治，何虑木火乘时，乃统五脏以同归也。但主脾、主肾，在先贤颇多发明，而清金保肺一着，尚未有透发其精微者，故先生于肺论治独详。此治劳之三本，不可不重也（出虚劳秘旨）。

　　赵养葵相火龙雷论曰：火有人火，有相火。人火者，燎原之火也．，相火者，龙火也，雷火也；得湿则KT　，遇水则燔，不知其性，而以水折之，以湿攻之，适足以光烛天，物穷方止矣。知其性者，以火逐之，焰灼自消，灾光扑灭。古书泻火之法，意盖如此。今夫率以黄柏治相火，殊不知此相火者，寄于肝肾之间，此乃水中之火，龙雷之火也。若用黄柏苦寒之药，又有水灭湿伏，龙雷之火愈发矣。龙雷之火，当浓阴骤雨之时，火焰愈炽，或烧毁房屋，或击碎木石，其势诚不可抗。惟太阳一照，火自消灭，此得水则炽，得火则灭之一验也。又龙雷至五六月而启发，九十月而归藏，盖冬时阳气在下，尤雷就其火气而居于下；夏时阴气在下，龙雷不能安其身而出于上。明于此义，故惟八味丸，桂附与相火同气，直入肾中，据其窟宅而招之。同气相求（此即水就湿、火就燥之意），安得不引之归源耶？人非此火不能有生。世人皆曰降火，余独以地黄滋养水中之火。世人皆曰灭火，而余独以桂附温补天真之火。千载不明之论，余独发明之。阴虚发热论曰：世间发热，类伤寒者数种，治各不同，此论外感者也。今人一见发热，皆作伤寒，率用汗药以发其表。汗后不解，又用表药以凉其肌。虚症若是，岂不殆哉？自东垣出，而发内伤补中益气之论，此用气药以补气之不足者也。至于劳心好色，内伤真阴，真阴既伤，则阳无所附，故亦发热。其人必面赤躁烦，口渴引饮，骨痛，脉数而大，或尺脉数而无力者是也。惟丹溪发明补阴之说，以四物东加黄柏、知母，此用血药以补血之不足者也。世袭相因，屡用不效，何耶？盖因阴字认得不真，误以血为阴耳。当作肾中之真阴即先天也。〔内经〕曰：诸寒之而热者，取之阴；诸热之而寒者，取之阳；所谓求其属也。王太仆先生注曰：大寒而盛，热之不热，是无火也。大热而盛，寒之不寒，是无水也。又云：倏忽往来，时发时止，是无火也。昼见夜伏，夜见昼止，时节而动，是无水也。当求其属而主之，无火者宜益火之源，以消阴翳；无水者宜壮水之主，以制阳光；必须六味、八味二丸，出入增减，以补真阴，屡用屡效。若泥知、柏苦寒之说，必致损伤脾阴，而毙者不可胜举。大抵病热作渴，饮食便闭，此属实热，人皆知之。或恶寒发热，引衣蜷卧，四肢厥冷，大便清利，其属真寒，人亦易知。至于烦扰狂越，不欲近衣，欲坐卧泥水井中，此属假热之症。其甚者，烦极发躁，渴饮不绝，舌如芒刺，两唇燥裂，面赤如涂朱，色如娇嫩，身如焚燎，足心如烙，吐痰如涌，喘急，大便闭结，小便淋沥，三部脉洪大而无伦。当是时也，惟宜加减八味丸料一斤，内肉桂一两，以水顿煎五六碗，冰冷与饮，诸症自退。翌日必恶寒脉脱，是无火也，当补其阳，急以八味丸料煎服自愈。此症与脉俱变其常，而不以常法治之者也。若产后及大失血后，阴虚血暴伤，必大发热，亦名阴虚发热。此阴字正是血气之阴，若以凉药正治立毙，即四物汤亦不可用，急宜用独参汤，或当归补血汤，使无形生出有形来，此阳生阴长之妙也。盖阴虚发热，面必赤色，无根之火，载于上也。若是阳虚，火入于内，面必不赤。其口渴者，肾水干枯，引水自救也。但口虽渴而舌必滑，脉虽数而尺必无力，甚者尺虽洪大，按之必不鼓，此为辨耳。虽然，若其人曾服过凉药，脉亦有力而鼓指矣。盖服凉药而脉反加数者，火郁也。宜升宜补，切忌寒凉，犯之必死。临症之工更宜详辨。（出赵氏医贯）

　　虚火伏火论　诸火可补火，诸热不可补火；又诸脏有虚火可补火，肺脏有伏火不可补火，此先哲未发之旨也。何谓诸火可补火？火者，虚火也（假象也），谓动于气而未着于形。其见于症也，易升易降，倏有倏无。其发也，尽有燎原之势，或面赤颊红，或眩晕厥冒，种种不同，而皆可以温润补肾之剂，以取其浮越而引归于性根命蒂之中也。何谓诸热不可补火？热者，实热也（其云实热者，为其热着于形，无变迁升降，故云实热。非实热之火，可寒可降。可汗可下之热，此非实热也）；谓其先动于气，久而渐着于形，如烧热之物相似。其见于症也，有定时，有定处，无升降，无变迁。其夜间准热，日间不热者，为夜热。其内里恒热，而皮肤未热者，为内热。其蒸热之深，如在骨髓蒸出，而彻于皮肤者，为骨蒸劳热。此种种蒸热，有清法，无温法。若以有定之实热同无定之虚火混一而治，丧无日矣。何谓诸脏有虚火可补火，肺脏有伏火不可补火？盖肺之与四脏，又有差别，如肝肾龙雷之火可引而伏，脾胃寒格之火可补而越，心家虚动之火可补而定，惟肺金伏热之火不可补之。盖五行生克，惟金畏火，惟火烁金，故清肃之脏所畏惟火，此以脏质而言之也。肺居膈上，其气清，其位高。若火上冲，则治节失令，而痰滞气塞，咳嗽交加。故至高之部所畏惟火，此以部位言之也。若偶然浮越之火，亦不犯此禁。独是伏热之火，出于阴虚阳亢，火乘金位，谓之贼邪；以其火在肺叶之下，故名伏火；以其火只星星，便能使金令　格，故名逆。凡若此症，痰必胶固，吸短呼长，脉必细而数。细为血虚，数为火胜，此在少年劳症之根（虚劳脉至细数则不可治，此云劳症之根，是约言也），断宜清法，无用温理。若以肺家伏火同四脏之火混一同治，害不容言矣。（出绮石公虚劳秘旨）

　　虚劳之症，乃火病也。若不先明诸火之源，临症时从何下手耶？故余不厌碎烦，汇合诸贤之说，可为治劳之一助云尔。

　　精气夺则虚论　人禀冲和之气，而生身有三：曰元精、元神、元气者，本身中之真精、真气、真脉也。夫精乃五脏之真，非营血之比（五脏皆主藏精，而肾不过为都会关司之所，今人言精，专主肾治，是不知五脏藏精之说），故曰天癸。气乃五脏之大经，为静静之主，故曰神机。脉乃真委和之一气。经乃言有三，曰：命之本，气神形之道。其机运升降，皆随之而动，因血而营，精气资始，相生不失，以养一身，为人之司命，形质之体用也。至若精不足，则气失资化；气不足，则血失所营；血不足，则气无所附；天真散乱，则精神气无禀命矣。是以相生长养之道，精化气，气生神，皆禀乎身之脏腑之真也。夫气血从乎营卫，营卫又宗乎经隧。营卫者神精气之化，为先天清浊之始；经隧者，胃之谷水之化；此经隧不能不生营卫，营卫不能不散而养筋脉，筋脉不能不顺而资天真，为养生涵容，造化形质，理之然也。凡人之视听言动壮寿，此皆理之常也。疾病盲　，关格夭折，此皆理之失也。故有精神气血不足则病，真神散乱则死者，皆由平日摄养之过与不及，动止之过逾常度也。经曰：出入废则神机化灭，升降息则气立孤危。然房劳甚，则精血竭，而神无所依，气无所附，则忽至暴绝也。窃常究先哲经义，济生微旨，益气之补肺，补精之滋肾，皆资其化源也。盖人精血本常不足，加之数夺其精，真元失化，则营气乃虚，虚则卫亦不固，精亦滑脱（所谓精气神，乃人身三宝，相资而不相离者也）。肾气竭，而精微不能与胃上升（肾者，先天之原气也；胃者，后天之谷气也；二阴升，则所谓阴精举，其人寿也；二气陷，则所谓阳精降，其人夭也），故病多头重或痛，气弱而食少，元气下陷，脉即微弱外欲绝而虚洪，或见损脉，此实元精不足之所致，非有外邪之病也。（此三元之理，人身所关最重，为医者不可不讲，其在虚劳门，尤为先务也。）

　　还丹秘要论　夫还丹者，乃返本还元之道。人禀父母精血而生，初为赤子时，元精、元气、元神，无不纯全，及其年渐长成，盖因眼耳口鼻门所诱，一灵真性，被色香声味所触，习染深固，以致日复日，岁复岁，元精化为交感，元气化为呼吸，元神化为思虑，此三元分泄，难复天真。故先圣垂言立教，载于丹经，盖示人以修补之法，精损则以精补，气损则以气补，神损则以神补，是为返本还元之道以复之。且复者，何也？以全精为深根（全精之道，人皆以为绝欲，固是。若此念不绝，虽外不走精，精亦随神散，是绝而未绝也），以全气为固蒂（东垣曰：省言语以养气，此养之小者也，其能调息归根，此养之大者也），以全神为妙合（全神之道大矣。若心不外驰，无思少虑，此全之小者也。若能还神还气，返气还精，此全之大者也），能全此三者，实为身中真药物也。然则身系乎精，心系乎气，意系乎神，返此三者而逆行，还此三者而复真也。三全合真，乃曰还丹也。

　　虚劳一症最大，为治最难。生生子有治劳三大愆，病者、医者，不可不讲也。病家欲求速效，不久任师，屡更屡试。殊不知虚者精气夺也，须多服补药，非假以岁月不能见功。病者厌其效迟，更师调理，故屡换而屡试之后，师窥前方之不效，疑非此症，又更方治，讵思其药力之未到也。由是脾胃转伤，遂至不救，犹恨天下无良法也。此一愆也，乃愆之小者也。自丹溪倡阳有余，阴不足，及相火易动之论，而名医杂着和之，统旨大旨又和之。故今人才见虚弱发热，一委之阴虚火动，开场便用滋阴降火。不分阴虚阳虚，脾胃勇怯，一概用黄柏、知母、生熟地、天麦冬、牛膝、五味、童便之类。胃强而阴血乍亏者，间或无虞，胃弱气虚而无实热者，服此纯苦寒剂，其火愈炽，甚至哑心胸满，咳嗽痰沫，泄泻声哑而毙。

　　哀哉！叩其师，则曰书以阴虚火动着其症，吾以滋阴应其病；病之不起，天也。而屡试屡死，师家病家，终莫能醒其服药之误，而一归之天。吁，天何冤耶！丹溪倡阳有余，阴不足之论，盖为当时局方温补之药害人，故着此以救一时之弊。至于按病投剂，阴虚则补阴，阳虚则补阳，曷尝固执，又曷尝堤防流害一至于此。据经云：火郁则发之，又云：轻者可降，重者从其性而升之。盖火之性上炎，以轻扬之剂鼓之，则易散也。若不察，一以降火为言（虚劳之症，是因虚而火病也。治火者，治其标也。火盛而症不大虚者，先治其火，补虚佐之。虚极而至火炎者，但当治本，本足而火自退，此自然之理也。今人不知虚火何物，惟以滋阴降火为治，岂不殆哉！），将以逆其性而使之愈炽矣。故曰甘温去大热，是也。按东垣书只有升阳散火汤、火郁汤（东垣二方是治火郁发之之剂，阴虚火炎者，未为确当）二方，并无滋阴降火之法。岂贤如东垣，尚未明此滋阴降火之法欤！缘脾胃喜温而恶寒，形寒饮冷则伤肺，体虽虚弱，肤腠不密，易致风邪，由是咳嗽潮热。故以轻扬之剂投之，其热顿释。热退则以补剂收功。时医于此理动辄借口，则曰丹溪诸公云云，人身之虚，皆阴虚也，故任前药而不疑。不思滋阴降火之药，皆敛肺助湿滞痰损脾者，风邪火热皆莫能散，愈投愈咳，愈进愈热也。此药吴浙间罹其毒，盖王节斋、吴菱山、何大英皆浙产，益易见信故耳。

　　此其二愆也，乃愆之大者也。膏粱之家，浓味相兢，内多积聚。丹溪曰：蒸蒸发热，积病最多，嗜欲者中心实怯，故每迎师用药，喜补而惮攻。抑不知积之不去，热之不去也，多补则重闭其气，是资其邪而益其病也。初起未久，胃气尚强，急当推之，而后议补，则无反顾之忧。若无机会，迁延日远，莫能为计，欲补则无成功，欲攻则胃气已坏，畏首畏尾，待死而已。此其三愆也，乃愆之中者也。予壮岁患此症，莫能瘳。幸遇至人，指示轩歧要领，病之禁忌，恬淡内观，三年乃起，以此深悟此三大愆。不敢自秘，谨将慎密授受法治吐露篇末，以惠苍生。不识同志者，宜少其故辙否耶？生生子治劳三大愆，可谓详悉医药之误。然此乃医之过也。至病者不知调摄，往往自误，虽有良剂，亦莫能救。昔者治一友，呈以调病十则，令贴座右，依法行之，果全愈。

　　仲景，医门圣也。其治虚劳，大意谓精生于谷，谷入少而不生其血，血自不能化精。

　　〔内经〕于精不足者，必补之以味。味者，五谷之味也（谷粟果菜，皆天赋自然冲和之味，故以食人，补阴之功非酰酱烹饪偏浓之味出于人为者），补以味而节其劳，则积贮渐富，大命不倾。设以鸡口之入，为牛后之出，欲其不成虚劳，宁可得乎？夫男子平人，但知纵欲劳精，孰知阴精日损，饮食无味，转劳转虚，转虚转劳，脉从内变，血不外华，精液衰而口渴，小便少，甚则目瞑衄血，阴精不交自走，盗汗淋漓，身体振摇，心惊胆怯者，比比然也。故血不化精，则血痹矣。血痹则新血不生，并素有之血亦瘀积不行。血瘀则营虚。营虚则发热。热久则蒸其所瘀之血，化而为虫，遂成传尸劳瘵，不可为矣。以仲景先师谆谆致戒，无非为营卫之道，纳谷为宝，居常调营卫以安其谷；寿命之本，积精以自刚，居常节嗜欲以生其精。至病之甫成，脉才见端，惟恃复脉建中为主治。夫建中复脉，皆稼穑作甘之良药，一遵精不足者补之以味之旨也。岂有泉之竭矣，不云建中之理哉！后人补肾诸方，千蹊万径，以治虚劳，何反十无一全？岂非依样葫芦，徒资话柄耶！及其血痹不行，仲圣并驱其旧，生其新，几希于劳瘵将成未成之际，诚有一无二之圣法。第牵常者不能用耳。试观童子脏腑柔脆，才有寒热，易于结癖成疳，待其血痹不行，气蒸发热，则不可为。女子干血经闭，发热不止，劳瘵之候更多，待其热势成，纵有良法，治之无及。倘能服膺于仲景几先之哲，吃力于男子童子女子瘵病将成未成之间，其活人之功，皆是起白骨而予生全，为彼苍所眷注矣。

　　凡治虚损之病，当从〔难经〕治法，损其肺者，益其气（四君子东加黄　、麦冬、五味、山药之类）；损其心者，调其营卫（八味东加枸杞、枣仁、石斛、柏子仁）；损其脾者，调其饮食，适其寒温（四君子汤、补中益气汤、建中汤、参术膏之类）；损其肝者，缓其中（四物汤，倍白勺、甘草、枸杞、山萸）；损其肾者，益其精（熟地、牛膝、人参、五味、菟丝子、苁蓉之类）；此治损之法也。今人乐看方书，不过是明医杂着，（诸症辨疑）、（活人指掌）等小书，识见浅近，易于观览。宋元以前诸大家之旨，有至老未尝触目者。间有涉猎丹溪治阴虚之法，固未尝纯弃人参。节斋则畏之如虎。汪石山治病用参　论及营卫论云：丹溪论阳有余而阴不足者，乃对待之言，是大概之论，阴虚乃营中之阴气虚，非特言肾虚也（此论宜深思，熟以记之）。此言发前人所未发，深有功于丹溪者。近代诸公所云阴虚，非精即血，故用药惟养血滋阴。殊不知滋阴养血之品，非苦寒即湿滞，盖苦寒伤脾，湿滞害气，凡人一身，只阴阳二气，若阴气生发，阴气皆化而为血，用之反害阳气，阳气陷下，反化而为火矣，此理之不可不明也。

　　凡治虚劳，当先察其病从何起，次则辨其阳虚阴虚，更当审其病重何脏。大凡虚劳之症，以脾肾两脏为两大纲。盖肾为先天之根，脾为后天之本也。然治脾之药，多碍于肾；治肾之药，多碍于脾；善用者必使治脾之药无碍于肾，治肾之药无碍于脾，斯为上着。如表里两法，虚劳门中在所不用，亦有不得不用者，盖人正气虚，则易感邪，风寒暑湿之来，反滋病势，客邪不尽，难于就补。又如血痹不行，仲景圣法急驱其瘀，以生其新，不观顾其虚，惟重逐其邪以存正。又如丹溪所云虚劳之热，积病最多，始则可用子和法及倒苍法，如荆蓬煎丸，皆虚劳门中必用之品。夫业医者，胆欲大而心欲小，毅然独断于中，病所当泻，则须泻之，幸毋曰虚弱者何敢弄险。经云：有故无殒，亦无殒也。设务姑息，而一惟调补，此犹南宋和议之说，岂知邪正不两立，王业不偏安，然不伐贼，王业亦亡。坐而待亡，孰与伐之。古人以医譬国，岂徒语哉！虚劳脉法　越人始论损脉，其曰脉来软者为虚，缓者为虚，迟者为虚，芤为中虚，脉来细而微者血气俱虚，脉小者气血俱少，脉沉小迟者脱气。仲景更其名曰虚劳。虚劳之脉，更兼浮大，其曰平人脉大为劳，极虚亦为劳，又谓浮者为里虚。劳之为病，其脉浮大，手足烦，春夏剧，秋冬瘥，男子浮弱而涩，为无子；脉得诸芤动微紧，男子失精，女子梦交，脉极虚芤，为清谷亡血失精，脉微弱而细微者，善盗汗。而总其义曰，脉弦而大。弦则为减，大则为芤，芤则为虚，虚寒相搏，此名为革，妇人则半产漏下，男子则亡血失精（脉大弦紧，外象有余，其实中藏不足，不专泥迟缓微弱一端以验脉也）。凡虚损脉，数为胃气不足，若脉数至八九至，此真元虚极，多不治。经云：数则元气虚，数则脾气虚，数则有热而属虚（大凡脉大而数，按之有力者，胃气未伤，可任滋阴清火之药。若数而无力，元气已虚，滋阴苦寒之药概不得用。若豁然大而数之脉，此阳中阴虚，一切滋阴之药用之决不效。

　　虚症脉见数，病已入深。若数大有力而和，为病三分；虚弱而数，病已六分；细数紧数，多不治）。若数脉转弱者，胃气生发之兆。短数则无胃气。细数紧数，俱非吉兆。弱则无火，细则无水，数则无阳（数为阴火，阳为真气，阴火旺则阳气虚，是壮火食气也）。细数则气血两虚，骨蒸劳瘵之病已成矣。左尺脉虚弱或细数，是肾经真阴不足，用六味丸；若洪而有力，六味中加肉桂以引火归元。右尺脉迟软或沉细，是命门真火不足也，用八味丸；若洪而有力，可暂用知母等。两尺脉微弱，是阴阳俱不足也，用十全大补汤。两尺脉浮，肺气先绝（金不生水也）。左尺脉弱，右尺脉大，病名虚损，调理非二三年不可。右尺脉浮而有力，为邪脉，后必泄泻喘促而亡。凡豁大脉久病，按下尚有浑浑一条者，此阴阳未离，尤可治也。若无一条，间在两边，此阴阳已离，决不治。此脉常主作泻，盖夫阳虚不能固下，而阴与阳不相合，故下不禁而作泻也。凡久病脉，浮中沉俱和缓，体倦者决死。其面色光润，此精神皆发于外，决难疗矣。

　　虚损久病，俱是伤脾，则肺先受之。肺病则不能管束一身。脾病则四肢不能为用。谨养胃气，以胃为万物生化之源。人但知脾胃喜燥，而不知脾阴不足，相火亢拒，再以燥药投之，是反助其火也。但当甘温之药，滋生元气，四君保元，或参苓白朮散。火起不必治火，有痰不必治痰，久病以火为主，火为养命之源，病急宜缓治，攻则离散，不可不知！凡虚损咳嗽吐血，宜保元汤，加炒黑干姜、五味子。服十数剂，诸症俱减，忽泻两三次，此吉兆也，乃脾气醒而湿热动；六脉平和，忽见咳嗽，亦吉兆也，乃肺气舒而湿痰开豁也；仍守前方，诸症自愈。内伤虚损，皆火兆也，而水在下（水火不交），故发咳嗽而喘，此皆滋阴降火所致也。初用桂制芍药、吴萸少许，及甘草、人参、五味、半夏、故纸、杜仲，一温则火不行，水上升，如或作泻，则阳下行，而胃中所积宿食水谷行矣。凡虚损肺，脉大，气喘，下部脉弦细弱，此皆阳上越而不降，内寒外热，上热下寒之症，用人参（一钱）　桂制白芍（一钱）　干姜（三分）　半夏（一钱）　五味子（十五粒）　甘草（生炙各三分）　温中内收阳气降下。

　　温肺汤（白芍，桂汁拌炒）　枳壳（五分）　甘草（五分）　引阳气上升　大枣　半夏（各一钱）

　　黑姜（五分）　肉桂（五分）　五味（九粒）　煎服，发喘加麻黄金浮水升也。细辛、肉桂、五味子，皆所以温肾。肾水温暖，则气上行，气即水中之金，是金浮也，所谓寒从地起也。上行之气熏蒸于肺，停而为津液者，复化而为水，是水下也，所以水从天降也。木者火之母也，木浮则火在上而肾气浮，寒沉则水在下而肾气温。其有咳嗽面赤，六脉数，懒言语，怕人闹，此皆肾气不足，治以补脾生肺滋肾之药五六帖，而数脉不减，此真元虚而邪火烁也，亦用前法，以药煎去头煎，服第二三煎，不十剂而数脉退去。那时虚火一退，中气便寒，用六君子加干姜、肉桂，服五六帖，脾气营运，痰气亦行，或流于肝肾部分，腰以下痛，须外以炒盐熨之，内服二陈东加桃仁、玄胡、苡仁二帖，大肠见痰血而痛止，以后服宜补脾。虚劳久病，泄泻不止，其症多危，慎斋方（陈腊肉骨灰　铜心锅焦（各三钱）　炒松花（一分）　为末，糊丸，人参汤下，此妙方也，用之活人多矣。

　　以上论虚损诸法，本于慎斋者多，其意专在益气扶脾养阴，与治劳瘵之法实有不同。盖虚劳实似劳之症也，若不辨明脉症，概以寒凉滋阴之品治之，死者多矣。其可不究心于此篇乎！节斋云：凡人二十前后，色欲过度，或劳心竭力，以致伤其精血，必生阴虚火动之病，睡中盗汗，午后发热咳嗽，倦怠无力，饮食少进（亦有火旺主消，饮食倍常者），甚则痰涎带血络吐出血，或咳血，或吐衄血（或有因虚火亢而动血者，亦有因血虚而生火者），身热，脉沉数，肌肉消瘦，此名劳瘵（此与虚损元气不足者两各不同），最重难治，轻者必用药数十帖，重者期以岁年。然必须病者爱命，坚心定志，绝房色，息妄想，戒恼怒，节饮食，以自培其根，否则虽有良药，亦无用也。此病治之于早则易，若到肌肉消瘦，沉困着床，沉伏细数，则难为矣。（此节斋之说也，其本于丹溪。但其所云火病大忌服人参，则其所用之药，以四物、二冬、知母，皆苦伤脾之品，今人多宗而用之，其祸独盛，故不录。症以色欲过度，劳心劳力，伤其精血，以致阴虚火动。其火之动，由于精血之不足也。精血不足，方用滋阴降火，补血填精以治之，固矣。殊不知精血既伤，真阴不足，但知补其精血之标，而不知真阴为精之本也。苟知真阴为精血之本，而不知脾为至阴，精血赖之以生，滋阴降火，害其脾阴，自戕其生生之本也。语云：识其标，只治本，治千人，无一损。虚劳为极虚之症，知其虚而不补，是舍本求末也，何怪其败乎！〔金匮〕云：五劳虚极羸瘦，腹满，不能饮食。食伤、忧伤、劳伤、饮伤、房室伤、饥伤、经络营卫气伤（此即七伤也。后人又有阴寒阴痿、里急、精速精少、阴下湿、精滑、小便苦数、临事不举，七伤之名。然五劳既分主，岂五脏七伤而独主肾之一脏之理？当以〔金匮〕为法也，）内有干血，肌肤甲错（甲错者，肌肤如鳞甲错出也），两目黯黑，缓中补虚，大黄　虫丸主之大黄（十分，蒸）　黄芩（三两）　甘草（三两）　桃仁（一升）　杏仁（一升）　白芍（四两）　干姜（十两）　干漆（一两）　虻虫（一升）　水蛭（百枚）

　　蛴螬（一升）　虫（半升）　共研细末，炼蜜丸如豆大，酒饮服五丸。按虚劳发热，未有不由瘀血者。而瘀血若无内伤，则营卫营运不失其次，瘀从何起？是必饮食起居过时失节，营卫凝滞，先成内伤，然后随其气所阻之处，血为瘀积。瘀积之久，牢不可拔，新生之血不得周灌，与日俱积，其人尚有生理乎？仲景施活人手眼，以润剂润其血之干，以蠕动啖血之物行死血，名之缓中补虚，岂非以行血去瘀为安中上着也？然此特世俗所称干血劳之良剂也，血结在内，手足脉相失者宜之（手足相失者，如寸口脉浮，趺阳脉沉，寸口脉大，趺阳脉小，此谓相失），兼入琼玉膏（滋以血液）润补之药，同用尤妙。又细参其症，肌肤甲错，面目黯黑，及羸瘦不能食（必有是三症，兼手足脉相失，其中必有瘀血，方敢下之。审之不当，又不可概用也，慎之），全是营血瘀积胃中而发，现于肌肤面目。所以五脏失中州之灌溉而虚极也，此与五脏之本病不同，故可用其方，而导去其胃之血以内谷而流通营卫耳。许州陈大夫传仲景百劳丸云：治一切劳瘵积滞，不经药坏者宜服当归　乳香　没药（各一钱）　虻虫（十四个）　人参（二钱）　大黄（四钱）　水蛭（十四个）　桃仁（十四粒）为末，蜜丸如桐子大，每作一服至百丸，五更用百劳水过服，下恶物为度，服白粥十日。百劳水即甘澜水，以杓扬千遍。前方大黄　虫丸，仲景虚劳门中首重此方，以虚劳发热，由于瘀血者多，此为虚中实症，先师罔顾其虚而急用此方，驱瘀生新，真圣法也。后人皆畏而不敢用，待死无救，痛哉！殊不知虚劳发热干血之症甚多，与其束手而待毙，莫如取用以求生。圣法煌煌，岂虚语哉！但用此法者，必须详明脉症，审其果有干血，用之又何虑乎？若非干血症，此法又不可乱用也。〔金匮〕于虚劳不足之证，取用小建中汤虚劳里急、悸衄、腹中痛、梦失精、四肢酸疼、手足烦热、咽干口燥，小建中汤主之。桂枝　炙草（各三两）　饴糖（一升）　大枣（十二枚）　芍药（六两）　生姜（一斤）、黄　建中汤（虚劳里急诸不足，黄　建中汤主之，即于小建中汤内加黄　一两五钱），重用甘草，一遵〔内经〕精不足者，补之以味之旨。盖虚劳病而至亡血失精，消耗精液，枯槁四出，难为力矣。此时若再以苦寒之味，伤其中气，有死而已。惟用稼穑作甘之味，急建其中，俾饮食增，精液旺，以至充血生精，而复其真阴之不足，非圣法而何（若药味过食甘，呕家忌之。

　　若服之渐觉气阻气滞者，更当增入橘皮、砂仁以行之也）。（千金翼）取〔金匮〕炙甘草汤炙甘草汤一名复脉汤。虚劳不足，汗出而闷，脉急，悸，行动如常，不出百日。危急者十一日死。炙草（四两）　桂枝　生姜（各三两）　麦冬（半升）　麻仁（半升）　人参　阿胶（各二两）　大枣（三十枚）

　　生地黄（一斤酒七升），以治虚劳。此方治伤寒脉结代，心悸动，邪少虚多之症，今虚劳门中并用此法，亦于建中汤推展其意。原虚劳之体，多有表热夹阴虚者，所以其症汗出而闷（伤寒汗出而热解，虚劳汗出而反闷，所以伤寒宜汗，虚症不可汗也），表之固非，但滋阴亦非。此方用地黄、门冬、人参、阿胶大队养阴之药，加以姜、枣、桂枝和其营卫，服之有汗，而脉出热解。但虚劳之人，胃中津液素虚，非伤寒暴病邪少虚多之比，桂枝分两太多，服之津液每随热势外越，难以复收，多有淋漓沾濡一昼夜者。透出此关，急以本方去桂枝、生姜二味，三倍加入人参，随继其后，庶几津液复生，乃致营卫盛而诸虚尽复，岂不快哉。

　　丹溪论劳瘵主乎阴虚者，盖自子至巳属阳，自午至亥属阴，阴虚则热在午后子前。寤属阳，寐属阴，阴虚则汗从寐自盗出也。升属阳，降属阴，阴虚则气不降，而痰涎上逆，连绵不绝也。脉浮属阳，沉属阴，阴虚则浮之洪大，沉之空虚也。此皆阴虚之证，用四物东加黄柏、知母主之。然用之多不效者，何哉？盖阴既虚矣，火必上炎，而当归、川芎皆气辛，味大温，非滋阴降火之药。又川芎上窜，尤非虚炎短乏者所宜。地黄泥膈，非胃热食少痰多者所宜。黄柏、知母苦辛大寒，虽曰滋阴，其实燥而损血，虽曰降火，其实苦先入心，久而增气，反能助火，至其败胃，所不待言；不若用苡仁、百合、天麦冬、桑白皮、地骨皮、丹皮、枇杷叶、五味子、枣仁之属，佐以生地黄汁、藕汁、人乳汁、童便等；如咳嗽则多用桑白皮、枇杷叶；有痰加贝母；有血多用苡仁、百合、阿胶；热甚则多用地骨；食少则多用苡仁米至七八钱；而麦冬常为之主，以保肺金而滋生化之源，往往应手而效。盖诸药皆禀燥降水之气，气之薄者为阳中之阴，气薄则发泄，辛甘淡平寒凉是也，以施于阴火动之证，又当溽暑伊芳郁之时，而商　一动，炎敲如失矣（火气稍平，又当用甘温以复其本），与治暑热用白虎汤同意。然彼是外感，外感为有余，故用寒沉藏之药，而后能补其偏；此是内伤，内伤为不足，但用燥收降之剂，而已得其平矣；此药之权衡也。

　　虚劳之疾，百脉空虚，非黏腻填之，不能实也。精血枯涸，非滋湿之物濡之，不能润也。宜用人参、黄　、地黄、二冬、枸杞、五味之属，各煎膏，另用青蒿，以童便熬膏，及地黄汁、藕汁、乳汁、薄荷汁，隔汤炼过，酌定多少，并麋鹿胶、霞天膏，合成和匀，每日用一匙，滚汤化服。如欲行瘀血，加入醋煮大黄、元明粉、桃仁、韭汁之属（瘀血乍流于胃，周身之血尚未痹者，可加用之，免致枯涸之患）。欲止血，加入京墨之属。欲行痰，加入竹沥之属。欲降火，加入童便之属。

　　凡虚劳之症，大抵心下引胁俱瘀。盖滞血不消，新血无以养之，尤宜月膏滋加韭汁桃仁泥。

　　呼吸少气，懒言语，无力动作，目无精光，面色　白，气血兼虚，用麦冬　人参（各三钱）

　　陈皮　炙草　桔梗（各五钱）　五味子（二十一粒）　为极细末，水浸油饼为丸，如鸡子豆大，每服一丸细嚼，津液咽下，名精气丸。

　　气虚生脉散（人参　麦冬，五味子，补肺即所以补气，肺为诸气之本也），不用白朮（白朮性燥，恐伤阴也）。血虚则三才丸（人参　天冬　地黄，补肾即所以补血，肾为诸血之源也），不言四物（四物湿滞，恐碍脾也）。以上诸劳诸方，首选大黄　虫丸，重在逐瘀血。瘀血不去，新血不生，是驱邪以存正也。次用建中诸法，俾建立中气。盖中气足，五脏得滋，是阳生而阴长也。再用苡仁之属以治肺虚，是金清而化行也。后用地黄膏滋之属，以补肾气，乃壮水以生阴也，较之四物知柏之属为佳也。

　　陈藏器诸虚用药凡例；虚而多梦纷纭，加龙骨。虚劳头痛发热，加枸杞、葳蕤。虚而欲吐，加人参。虚而不安，亦加人参。虚而多热，加地黄、牡蛎、地肤子、甘草。虚而冷，加当归，川芎、干姜。虚而损，加钟乳、蒺藜、苁蓉、巴戟。虚而大热，加黄芩、天冬。虚而多忘，加茯神、远志。虚而口干，加麦冬、知母。虚而吸吸，加胡麻、覆盆子、柏子仁。虚而多气，兼微咳，加五味子、大枣。虚而惊悸，加龙齿、沙参、紫石英、小草。若冷，则用紫石英、小草。若客热，则用沙参、龙齿。不冷不热皆用之。虚而身强，腰中不利，加磁石、杜仲。虚而多冷，加桂心、吴萸、附子、乌头。虚而劳，小便赤，加黄芩。虚而客热，加地骨皮、黄　。虚而有痰，加生姜、半夏、枳实。虚而小便利，加桑螵蛸、龙骨、鸡　。

　　虚而小便不利，加茯苓、泽泻。髓竭不足，加地黄、当归。肺气不足，加二冬、五味子。心气不足，加人参、茯苓、菖蒲。肝气不足，加天麻、川芎。脾气不足，加白芍、白朮、益智。肾气不足，加熟地、远志、丹皮。胆气不足，加酸枣仁，地榆。神昏不足，加朱砂、预知子、茯神。

　　虚劳之症，皆见发热，而虚损之热，多发于外，轻手按之即得，或潮热，或往来寒热，热有定时，不比骨蒸之热，热在于里，皮肤不为大热，按之筋骨之分，则热愈甚，热无定时，或至下午则更热而烦，两颧赤色，此劳瘵之热深与虚劳之热异也。虚劳发热，治法俱全，骨蒸之热，治法有国中末之层次。大凡蒸未久，血未痹，脉不至弦涩数、细数，其病尚浅，治之可用轻扬清肌诸药，或逍遥散（白朮　茯苓　白芍　当归　柴胡　炙草　薄荷　生姜）、茯苓补心汤（四物汤合参苏饮）、人参柴胡散（茯苓　白朮　柴胡　半夏曲　赤芍　当归　人参甘草　干葛）、秦艽鳖甲散（鳖甲　柴胡　地骨皮　知母　秦艽　当归）。若蒸已日久，营血已亏，脉来见数，食少形羸，治之已难，即当用建中、复脉、六味诸方。若饮食未减者，或用草还丹（青蒿一斗五升　童便三斗　文武火熬，约童便减二斗，去蒿再熬至一斗，入猪胆七枚，再熬数沸，用甘草末收和为丸，如桐子大，每服五十丸），参以清肌诸味，加鳖甲、秦艽、丹皮、地骨皮、知母、薄荷、银柴胡；或五蒸汤（茯苓　甘草　竹叶　地黄　干葛　知母　黄芩　石膏　粳米　水三盏，小麦二合，煎至二盏，去麦，纳诸药，煎至一盏服）；如葛可久保真汤，补虚清热，皆可选用。若骨蒸日久，血痹不行，当用祛血法，大黄　虫丸。若食少形羸，此法不可用矣，惟宜平调气血，或冀什一。至若凝血化虫，食人精血，昔人虽有獭肝杀虫诸法，亦惟脾气未败，形体尚充，脉虽数而中有胃气，亦必病患耐烦坚心，或入山林，或居静室，清心戒欲，专意保养，庶几可望。否则虽有良法，亦何用哉！骨蒸由气血虚不能化血，血干则火自沸腾，肉如针刺，骨热烦疼，或五心俱热，或两肋如火，或子午相应，或昼微恶寒，夜发大热。虽肾经所主，传变不常，蒸上则见喘嗽痰血、唇焦舌黑、耳鸣目眩等症，蒸下则见梦遗淋浊、泄泻、腰疼、脚痛等症，蒸中则见腹胁胀痛、四肢倦怠等症。

　　传尸由血虚不能化精；血不化情，则血痹矣；血痹则新血不生，并素有之血亦瘀积不行；血瘀则营虚；营虚则岌热；热久则蒸其所瘀之血，化而为虫，遂成传尸瘵病，穷凶极厉，竭人之精气，养虫之神气。人死则虫亦死，其游魂之不死者，传亲切之一脉，附入血隧，似有如无，以后虫日荣长，人日凋瘁，经三传而虫为灵，非符药所能制矣。苏游论曰：传尸之候，先从肾起，初受之，两胫酸疼，腰背拘急，行立脚弱，饮食减少，两耳飕飕直似风声，夜卧遗泄，阴汗痿弱，肾既受讫，次传于心，心初受之，夜卧心惊，或恐悸心悬，气吸欲尽，梦见先亡，有时盗汗，饮食无味，口内生疮，心气烦热，惟欲眠卧，朝轻夕重，两颊口唇悉皆赤纹如胭脂，有时手足五心烦热。心既受已，次传于肺，肺初受之，咳嗽上气，喘卧益盛，鼻干口燥，不闻香臭，如或忽闻，惟觉朽腐，有时恶心欲吐，肌肤枯燥，时或疼痛，或似虫行，干皮细起，状如麸皮。肺既受已，次传于肝，肝初受之，两目　，面无血色，尝欲颦眉，视不能远，日常干涩，又常赤痛，或复睛黄，常欲合眠，及时睡卧不着。肝既受已，次传于脾，脾初受之，两胁虚胀，食不消化，及时泻利，水谷生虫，有时肚痛，腹胀雷鸣，唇口干燥，或生疮肿，毛发干耸，无有光润，或时上气，撑肩喘息，利赤黑汁，见此症者，不可治也。

　　传尸，男子自肾传心、肺、肝、脾，女子自心传肺、肝、脾、肾，五脏复传六腑而死矣。有始终只传一经者，有专著心肾二经而不传者，大要以脉症为验。

　　抱拙子曰：劳瘵之症，有骨蒸、　、伏连、尸疰、劳疰、虫疰、毒疰、热疰、冷疰、食疰、鬼疰。若骨髓热者，为骨蒸；半卧半起，为　；五脏内传，为伏连。诸疰者，即今之传尸也。盖疰者，注也；自上注下，与前人相似，故曰疰。其变多种，大概令人寒热，沉沉默默，不的知其所苦，无处不患。世之人闻其名则神惊而志恐，一抱其病，谓之必死无生，往往淹延，竟至不救，伤哉！此病四方之民皆有之。然东南之民，患者接踵，有传染而殒绝子孙者。西北方患者甚少，是何故耶？盖西北之地，土浓水深，居民食面啖肉，不嗜汤饮，居禀实，脏腑固；东南之地，土薄水浅，居民食米啖鱼，多嗜汤饮，居禀弱，脏腑滑；所禀既殊，血气亦异，方土之所致也。凡人一身之间，三尸九虫，均有至矣（前云血泣化虫，此云三尸九虫，其说不同何也！盖血瘀热蒸化而为虫者实有之，而三尸九虫因人之虚而为患者亦必然之事，治者但当察其虫之果否而治，不必究其虫之何起何灭也），人呼则呼，人吸则吸；北人肌肉浓，肤腠密，有以滋养，隐而不动；南人肌肉薄，肤腠疏，无以滋养，动而不隐，不隐则害人。始而呼吸血气，血气既少，呼吸真气，真气既衰，其虫亦困，将随人殒。独肺虫一种，则禀杀厉之气，已成灵物，人将气绝，飞遁而出（患传尸劳而死者，气绝死时果有虫自鼻飞出，知者预用绵裹其面，而亲戚诸人亦不得空腹近之，体虚者自当爱护及远避之，为先着也），变化不测，一着虚衰之人，则至于死，所以为之传尸瘵瘵。古方虽有狸骨、獭肝、天灵盖等方，用之未尝见效。惟在辨症分明（辨之之法，须用的乳香熏病患之手，乃仰手以掌心复其上，熏良久，手背上出毛长寸许，白而黄者可治，红者稍难，青黑者即死。若熏久无毛长者，即非此症。又法，烧安息香令烟入病患口，吸之，咳嗽不止者，乃传尸也；不嗽者，非传尸也），若血气未败，精神未散，脉不弦数之时，早用崔氏灸四花穴法（崔氏四花穴，六代传尸：第一代虫伤心，宜灸心俞穴，并上下如四花样；第二代灸肺俞四穴如前；第三代灸肝俞四穴如前；第四代灸厥阴四穴如前；第五代灸肾俞四穴如前；第六代灸三焦俞四穴如前）及药症相对，必有所济。若以为难治之症而即弃之，非仁术也，其可乎哉！瘵病最易传染，人能保护元气，节劳断欲，虫不可得而传也。惟纵情恣欲，精血内耗，邪乘虚入，以致传染，或妇病思男，男病思女，一觌其面，随即染伤，不可不知也。治疗瘵之法，固本为先，驱虫为次，安息、阿魏、苏合、沉香、冰、麝、犀角、雄精，皆有驱邪伐恶之灵，更须以天灵盖助之。盖尸气淹缠，得枯骨导之，使鬼飞越，于是乎瘥。外则虎牙、狸骨、水獭、穿山、全蝎、蜈蚣，皆猛厉之品，可以夺尸虫之魂。要之先以芎、归、血余散之于根本之地。尸疰二症，惟调养如法，用药得宜，果有生全者。始治先于癸亥日二更六神皆聚之时，灸腰眼穴七壮，然后用药，倘不能待，先用药亦可。疰病即似劳症，但两足无力，行则酸疲是也。其治法六脉洪数，六八物汤；脾肺不足，补中益气；睡不稳，归脾汤；不思食，六君子汤；随症类推。但煎剂中须加入忍冬叶三钱同煎，本草以其叶能治尸疰也，煎膏亦可。（灸腰眼穴，治令病者解去下衣，举手向上，略转后些，则腰部两旁自有微陷可见，是名鬼眼穴，即俗人所谓腰眼穴也。正身直立，用黑点记，然后上床合面而卧，用艾炷灸七壮，或十一壮尤好，其虫必于吐泻中而出，烧毁远弃之，可免传染，此比四花等穴尤易见效）〔金匮〕治冷劳鬼疰一门相染，附肘后獭肝散一方（獭肝一具，炙干，末之，水服方寸匕，日三服），乃杀虫之良剂也。然此但能杀虫，未可逐瘀。仲景另出手眼，制缓中补虚，大黄　虫丸一方。又援陈大夫百劳丸一方加入人参，只作一服，以取顿快。盖于此时而用力方图，十全其五也。迨至束手无策，而取用獭肝以去其虫，虫去其人可独存乎？然虫亦不可不去也，脏气未败，尚或望其可生也。

　　罗氏紫河车丸，云治传尸劳，三月必效，其余劳症只消数服。紫河车丸：河车一具（用米泔水浸一宿，洗净焙干）　鳖甲（酥炙）　桔梗　胡连　白芍　大黄　龙胆草　败皮鼓心（醋炙）

　　黄药子　贝母　知母（各二钱半）　芒硝　犀角　莪朮（各一钱五分）　辰砂（二钱）　蜜丸，辰砂为衣，空心酒温服四十丸。）

　　陈无择治劳虫法：桃枝　柳枝　桑枝　梅枝　石榴枝各七茎（长四寸）　青松一小握　用童便一升半葱白七茎（去头叶）煎及一半，去渣，另真安息香　阿魏（各一分）　煎一钟，滤去渣，调辰砂（半钱）

　　槟榔（一分）　麝香（一分）　分作二服调下，五更初一服，五更三点后一服，至巳时后取下，虫色红者可治，青者不可治。见有所下，即进稀粥饮，温暖将息，忌粉面、生冷、毒物。合时须择良日，不得令猫犬、孝服、豕兔、妇人见之。

　　凡治传尸，一月之中，上旬十日虫头向上，用药治之易为力，中旬下旬虫头向下，虽治无功。经云：六十日治，十得七八；八十日治，十得三四。过此以往，焉保生全。集方外还丹，生生子曰：余游方之外，殆五十有年所矣，至人难遇，大药炼难。抱朴子曰：不得已金丹。若服草木之药，及修小术，可以延年迟死，但不得仙也。顾人之难得者生。释曰：生死事大，无常迅速。凡为道者，常患于晚，不患于早也。余故采仙经要语，以示人之摄养须当及时，药饵须早修制。不可尽委之天命，盖人定亦可胜天也。仙经云：养身以不伤为本。伤之一字包括甚广，非独五味七情过多为伤，如才所不逮而困思之为伤，力所不胜而强举之为伤，汲汲所欲为之为伤，久谈言笑之为伤，寝息失时之为伤，沉醉呕吐之为伤，饮食即卧之为伤，跳走喘乏之为伤，勉强色欲之为伤。凡言伤者，亦不便觉也，久则损寿耳。是以养生之家，唾不及远，行不疾步，耳不极听，目不极视，坐不致久，卧不及疲，先寒而衣，先热而解，不欲极饥而食，食不过饱，不欲极渴而饮，饮不过多。凡食多则结积聚，饮多则成痰癖。不欲甚劳甚逸，不欲起晚，不欲汗流，不欲多睡，不欲多啖生冷，不欲饮酒当风，不欲数数沐浴，冬不及寒，夏不穷凉，不露卧心下，不眠中见肩。大寒、大热、大雾、大风，皆不欲冒之。故善摄生者，卧起有四时之早晚，兴居有至和之常制，调利筋骨有偃仰之方，杜疾闭邪有吞吐之术，流行营卫有补泻之法，节宣劳逸有与夺之要。忍怒以全阴气，抑欲以养阳气，然后再服草木以救亏缺，后金丹以定无穷，长生之理尽于此矣。

　　虚劳一症，有从吐血而成者多矣。吐血之症，未必致成劳也，盖因治之不妥，以致变劳，或用寒凉以败其胃，或用止涩以固其流，血痹不行，内热从起，然亦有因虚损内热，逼其血而外脱者。大凡劳症，未见血者尚轻，已见血者为重。〔金匮〕叙劳症于血痹下，盖以此也。凡吐血之源，七情六淫，皆足吐血；阴虚阳虚，皆能起火；血症之来，皆从火逆。然火有实火有虚火，最当详审，或折或散，或止或行，随症变通，幸毋胶执。入手一差，始终无救，可不慎欤！吐血之症，初起时多用大黄下之，此指体实症实，或瘀血逆行，或实火炎上，非大黄之苦寒折之下行，不足以止其滔天之势。盖血以下行为顺，上出为逆，亦因曲而为直之法也。

　　苟涉虚而或病久者，其可妄下之乎！下后即当谨慎，浚其源而导其流，气血两相依附，何虚损之有哉？此以攻为补之一策也。

　　吐血之因，虽有六淫七情之不同，然其要当辨虚实新久。失血之症，有吐、咯、咳、衄之各异，其脏有心、肾、肝、脾。失血之初，虽云属火者多，不知来时属火，至后属虚。寒凉能治实火。若血后火起，虚乎实乎？失血之久，虽云属虚者多，要知始虽属阴虚，久则气虚。滋阴能滋阴血。若血虚气脱，宜乎否乎？古人血脱益气，参　仍为要剂。今治血虚，专执四物。失血为症最多，治之不得其法，则生杀反掌。虚劳为症最大，医而不知其要，是犹入井投石。胸中无见，必然蒙胧，人之死也，医乎天乎？六淫：六淫之邪，从外来，属实者多。七情：七情之伤于五内，属虚者多。虚实：虚则宜补，当辨虚中有实；实则当泻，须知实里藏虚。新久：新而暴者宜行宜清，久而缓者宜止宜补。吐：吐血呕血出于胃，吐血成碗成盆也。咯：咯血唾血出于肾，血如红缕，在痰中吐出随咯而出也。咳：咳血嗽血出于肺，或夹痰而咳者，或嗽血而无痰。衄：衄血亦出于肺，但血及行清道，乃行经之血，走而不守，随气而行，火气急，随经犯清道而出于鼻也。心：统摄于心。肾：施泄于肾。肝：归藏于肝。脾：生长于脾。

　　吐血有煎厥、搏厥之分。煎厥者，从阴虚火动，煎灼既久，血络渐伤，旋至吐血，其势虽缓，其病已深。搏厥者，多挟肝火，经云：火怒则形气绝而血苑于上，使人搏厥。搏即雷风相搏之搏。心热为火，肝热为风，风火相搏，厥逆上冲。风来如潮涌之势，渤渤　若有声，其血直冲而出，其势甚急。故治煎厥，当养阴清火为主，新起未虚，或兼降火消痰。

　　搏厥势急，其暴起而体实者，宜直折之，如大黄、桃仁、赤芍、丹皮之属。若病久体虚，血来暴出不止，又当止之，如十灰散（大蓟　小蓟　柏叶　荷叶　茅根　茜根　大黄　山栀丹皮　棕榈炭　上药烧灰存性，研细，纸包碗盖地上一夕。用时先以白藕打碎绞汁，或萝卜汁亦可，磨京墨半碗调灰五钱）、花蕊石散（花蕊石烧过存性，研末，用童便一盏，煎醋调末三钱，极甚者五钱，食后服。如男子病，则和酒一半；妇人病，则和酒醋一半，同调药，其瘀血化为黄水。服此药后其人必解，其病体却用后药而补之。花蕊散治气虚血凝瘀积壅聚，胸膈作痛，宜用重剂）。若内损吐血，出如涌泉，口鼻皆流，不急止之立死，方用侧柏叶散侧柏叶（蒸焙一两五钱）　荆芥穗（烧灰）　人参（各一两）　入飞罗面（一钱）　新汲水调如稀糊，不拘时啜服。若有形之血，不能速生，无形之气，所宜急固，无形能生有形也。若不察其虚实，误以寒凉止血之品，有死而已。

　　缪仲纯治血三法云：宜行血，不宜止血；宜补肝，不宜伐肝；宜降气，不宜降火。其用之药，专用白芍、炙甘草和肝，枇杷、麦门冬、薄荷叶、橘红、贝母清肺，苡米、山药、莲子养脾，韭汁、番降香、真苏子下气，青蒿、鳖甲、银柴胡、丹皮、地骨皮清热，酸枣仁、茯神养心，山茱萸、枸杞子补肾。然阴无骤补之法，非多服不效。此正治阴虚火炎煎厥吐血之法也。（仲纯所用诸药，甘淡平和，不寒不滞，即地黄亦不收用，以地黄虽能止血，然湿滞之品，非痰多食少者所宜，而芎、归辛窜，仍失血家所忌。其法可师，允为虚劳失血之良法也。）

　　慎斋云：血症属火者多。五脏六腑皆有血症，然来时是火，至后属虚，一概寒凉，胃气渐虚，生发之气渐衰。血以气为主，血无气养，血不归经，脾肺亏损，而咳嗽喘促泄泻，理必然也。血热动火，滋阴可宜。血虚起火，若用滋阴降火，复损其气，立尽而已。圣人立法，血脱益气，谓升举其阳，而血必然下降。倘气不上升，血必不复下。可见气有生血之妙，血无益气之功，旨哉斯言！吐血症候，多有伤风日久，未经解散，内郁其热。火郁宜发之，茯苓补心汤（见前）最好。凡心气不足，虚火上炎，或咳嗽日久而见血，或伤寒表里不清，渐传而至心气耗，不能统血，与夫失血之后发热不止，并服此方，服之立效。

　　虚劳吐血之症，多起于咳嗽。咳嗽之血，肺病也。有肺病而用止血治肺之药多不效者，何也？盖以但知治肺而不治肾也。人身肾脉入肺，循喉咙，挟舌本，其支者从肺出络心，注胸中，故二脏相连，病则俱病。肾中有火有水，水干火燃，阴火刑金，故咳。水挟相火而上化为痰，入于肺。肺为清虚之腑，一物不容，故咳嗽中有痰唾带血而出者，肾水挟相火炎上之血也。岂可以咳嗽独归之肺耶？褚氏遗书津液篇云：天地定位，水火乎中，人肖天地，亦一水焉，在上为痰，在下为水，伏皮为血，从毛窍中出为汗。可见痰也、血也、水也，本一物也，血之带痰而出者，乃肾水夹相火炎上也。又云：服寒凉者，百不一生；饮溲溺者，百不一死。童便一味，可谓治血之要药。然但暴发之际，用之以为降火消瘀之急剂则可，若多服亦能损胃。惟六味地黄一方独补肾水，惟不寒凉，不损脾胃（若食少面黄，大便泄泻者，又非所宜）。久服则水升火降，又须用人参救肺补胃药，使金能生水，滋其化源也（六味加黑姜、北五味，能止失血、潮热，纳气归肾）。若内伤劳倦，渐成虚损，脾肺受伤，咳嗽红痰，寒热似疟，食少自汗，脉洪而豁，当从脾肺调治，慎斋法中最详。若作阴虚火动治之，必致危殆。

　　凡治血之症，前后调理，须按三经用药。心主血，脾统血，肝藏血，归脾汤一法，三经之方也。远志、枣仁补肝以生心火。茯苓补心以生脾血。参、　、甘草补脾，以调肺气。木香者，香先入脾。总欲使血归于脾，故曰归，有郁怒伤肝，思虑伤脾者尤宜。火旺者，加山栀、丹皮。火衰者，加丹皮、肉桂。再当参以八味丸，以培先天之根，治无余法矣（余治法另详吐血门）。虚劳门中诸本其发热、咳嗽二症，亦另立法。盖虚劳之症，无有不兼发热、咳嗽者，以上诸法无不兼之也，故不必再立治法。而梦遗、怔忡、自汗、盗汗，皆虚劳必有之症，当于本症参之。

　　附五脏虚损治法

　　凡治心虚劳者，恍惚忧烦，少颜色，或惊悸多汗，人参养营汤、归神丹大归神丹：人参当归　枣仁　白茯苓　远志（姜汁炒各一两）　龙齿（五钱）　琥珀（五钱）　金银箔（各二十张）　酒煮稀糊，丸如小豆大，每服二十丸，日用麦门冬汤下，夜用酸枣仁汤下、养心丸之类；虚而烦热而渴者，十全大补汤；心悬如大饥之状者，平补镇心丸主之。（柏子养心丸宁心保神，益血固精，祛烦热，除惊悸，聪明不忘）。枸杞　柏子仁（捣、用纸略去油）　生地（酒洗，蒸晒五次）　茯神麦冬　元参（各二两）　当归（三两）　石菖蒲　甘草（各五钱）　为末，除柏子仁、生地黄捣如泥，余药和入蜜丸，睡时每服五十丸，白汤下。平补镇心丸治心血不足，时或怔忡，夜多乱梦，如堕岸谷。常服安肾，益营卫。人参　龙齿（各二两半）　茯苓　茯神　麦冬　五味（各一两二钱五分）　车前子远志　天冬　山药（姜汁炒）　熟地（酒蒸各一两半）　朱砂（一两五钱为衣）　枣仁（炒三钱）

　　炼蜜丸。每服八九十丸，早晚米饮汤下，或温酒下。

　　肺虚呼吸少气，哄然喘乏，咳嗽嗌干，宜以紫菀散（人参　紫菀　茯神　知母　五味子桔梗　阿胶　贝母　甘草）调其气。若短气少气不足以息者，四君子汤。气促气短，上焦虚而热者，加生脉散。虚而寒者，加十全大补汤。表虚不任风寒者，黄　建中汤。皮肤干燥，日渐黑瘦，宜麦门冬饮人参　枸杞　茯神　甘草　五味子　麦冬各五钱　加姜水煎服之。咽喉干者亦同。津液不足而咳者，四君子加五味、桔梗。

　　脾虚者，面黄肌瘦，吐利清冷，腹胀肠鸣，四肢无力，饮食少进，宜益黄散（丁香四钱不见火）　陈皮（去白二两）　青皮（去白）　诃子（泡去核）　甘草（各一两）　每服（一两五钱），水煎服，量大小加减，或参苓白朮散，加木香、藿香、香附子。食后便卧，精神短少，补中益气东加砂仁。手足酸软，行步欹侧，四君子汤、黄　汤。手足颤振，筋　肉惕似风，十全大补汤。

　　手足厥软，不耐劳役，一有动作，多汗困热，十全大补汤。脏腑不调，中气不运，病久不能食，理中丸少加附子。肝虚目眩，筋挛面青，恐惧如人将捕之状，宜六味地黄丸加牛膝、肉桂、人参、川芎、木瓜主之。

　　眠昏少精神，无比山药丸（治诸虚百损，五劳七伤，肌体清瘦，肤槁脉弱）。赤石脂　茯苓泽泻　山萸　牛膝（酒浸）　巴戟（去心，各一两）　山药　杜仲（炒去丝）　菟丝子　熟地（各三两）　苁蓉（酒浸焙）　五味（三两）　为末，蜜丸，每服五十丸。目中溜火，视物昏花，寝汗憎风，行步不正，卧而多惊，补益肾肝丸柴胡　羌活　生地黄（炒）　苦参　防己炒各五分　泡附子　肉桂（各一钱）　当归（二钱）　共研细末，鸡豆大，每服五十丸，温水送下。视物不明，筋弱阳痿，阴下湿痒，八味地黄丸。

　　肾虚者，背脊腰膝及阴内痛，耳鸣精滑，小便频数，宜八味地黄丸去附子，加鹿茸、五味、山药，以生其精。若腰背肩胛头痛，不任房事，十全大补汤。腰胯腿膝无力，牛膝丸。

　　腰膝酸软，下元虚冷，八味地黄丸。脚弱腰酸，无比山药丸。肾冷精虚，阳事不举，还少丹、离珠丹、金锁正元丸、三才封髓丹选用。梦遗白浊，巴戟丸。小便如泔，寒精自出，小菟丝子丸。小便频数而遗，十全大补东加益智。

　　离珠丹：治下焦阳气虚弱，脐下冷痛，足　寒。杜仲（炒去丝，三两）　萆　（二两）　诃子（炮，五个）

　　龙骨（一两）　破故纸　巴戟（酒浸去心，各三两）　胡桃（一百个，去皮）　朱砂（另研，一两半）

　　缩砂仁（五钱）　共研末，酒为丸，朱砂为衣，每服三十丸，空心温盐汤送下。　金锁正元丹：五倍子（八两）

　　补骨脂（酒浸炒，十两）　肉苁蓉（洗）　巴戟（去心）　葫芦巴（炒，各一斤）　苁蓉（六两）　龙骨（二两）

　　朱砂（三两，另研）　上药入研药令匀，酒糊丸，每服二十丸，空心盐汤送下。　三才封髓丸：降心火，益肾水。

　　麦冬　熟地（各五钱）　黄柏（炒，三两）　炙草（七钱半）　砂仁（一两半）　为细末，糊丸，每服五十丸，用苁蓉五钱作片，酒浸一宿，次日煎三五沸，去渣，空心服。　巴戟丸：五味子　巴戟（去心）　苁蓉　人参　熟地白朮　菟丝子　覆盆子　益智（炒）　补骨脂（去毛）　茴香（各一两）　白龙骨（二钱半）　牡蛎（　，二钱）

　　上药炼蜜丸，每服五十丸，空心盐汤下。小菟丝子丸：治肾气虚损，目眩耳鸣，四肢倦怠，夜梦遗精；又治心腹胀满，脚膝痿缓，小便滑数，股内湿痒，水道涩痛，小便出血，时有遗沥，并宜服之。菟丝子（酒浸，五两）　石莲子肉（二两）　白茯苓（一两）　山药（二两七钱半，打糊）　上味山药糊丸，每服五十丸，空心盐汤下，脚无力木瓜汤下。

　　虚劳门要用方

　　〔金匮〕桂枝龙骨牡蛎汤：桂枝　白芍　龙骨　牡蛎　生姜（各三两）　大枣（十二枚）　甘草（二两）

　　本文云：失精家少腹弦急，阴头寒，目眩发落，脉极虚芤迟，为清谷亡血失精；脉得诸芤动微紧，男子失精，女子梦交。

　　十全大补汤：人参　白芍　茯苓　肉桂　川芎　黄　白朮　甘草　当归　熟地　为粗末，每服二三钱，生姜三片，枣二枚。此方治虚劳不足，方中肉桂未可为君，审其肾虚腰腹痛者少用肉桂。若营卫之虚，须少用桂枝调之，取为佐使可也。

　　人参养营汤：白芍（一钱）　人参（一钱蜜炙）　黄　（一钱）　炙草（一钱）　五味子（炒杵七分半）　远志（去心十一分）　当归（一钱）　陈皮（一钱）　桂心（一钱）　白朮（一钱）　熟地（七分半）　茯苓（七分半）　姜（一片）　枣（一枚）　此方补养心脾，而生营血，于妇人科亦宜。

　　十四味建中汤：当归（酒浸焙）白芍　白朮　麦冬　炙草　肉苁蓉（酒浸）　人参　川芎肉桂　附子（泡）　黄　制半夏　熟地（酒浸焙）　茯苓（等分）　生姜（三片）　枣（一枚）　每服三钱，空心服。此方大补脾肾，虚劳门中要方也。但桂、附同用，肾中阳虚宜之。

　　乐令建中汤：前胡　细辛（净）　黄　（蜜涂炙）　人参　桂心　桔皮（去白）　当归　白芍茯苓　麦冬　炙草　半夏（各一两）　每服四钱　姜四片　枣一枚　此方治虚劳发热，以建其营中之血。方中有前胡、麦冬，意在退热，亦一法也，留之。

　　附汤：（蜜炙）黄　炮附子（等分）　每服四钱，加生姜煎。治气虚阳弱，虚汗不止，肢体倦怠。

　　参附汤：人参（半两）　炮附子（去皮脐，一两）　分作三服，加生姜煎。治真阳不足，上气短急，自汗盗汗，气短头晕。

　　以上二方治阳之法，盖阴虚之极者阳亦虚，又当以阳为急也。阳虚欲脱，又龙雷之火无制，非此方莫能治也。

　　保和汤：二母　二冬　冬花（各三钱）　花粉　苡仁　杏仁（炒各二钱）　炙草　紫菀　五味兜铃　百合　桔梗（各一钱）　阿胶　生地　当归　紫苏　薄荷（各五分）　生姜（三片）　水煎，饴糖一匙，日三服。此方治虚劳肺燥成痿，服之大补。

　　琼玉膏：人参（二十六两，净为末）　白茯苓（二十四两，为末）　生地黄（十六斤，捣取汁）　蜜（六斤）　上汁入银石器内，以油纸包口外，仍以箬转缚紧，重阳内悬胎煮之，文武火不住三昼夜，入井中浸一日，去火毒，又煮一日出阴毒，取出，空心服，酒或白汤调下。

　　八味丸：即六味丸加肉桂、熟附子各一两。此补肾之主方也。肾兼水火，肾水真阴不足，六味丸。肾中真阳不足，八味丸。此定方也。方中去附子，加五味，名都气丸，能治肾水真阴不足，虚火上炎，咳嗽喘急，面赤足冷，上热下寒诸症。

　　丹溪大补丸：黄柏（炒褐色）　知母（酒炒，各三两）　熟地（酒蒸）　败龟板（酥炙，各六两）　共为末，猪脊髓和蜜为丸，梧子大，每服七十丸，空心淡汤送下。

　　补阴丸：黄柏（半斤盐酒炒）　知母（酒浸炒）　熟地（各三两）　败龟板（酒浸炙，四两）　白芍　陈皮牛膝（各二两）　琐阳　当归（各一两五钱）　虎骨（一两，酒浸酥炙）　共为末，酒煮羊肉丸，桐子大，每次服五六十丸，空心盐汤下，冬加姜半两。

　　虚劳之症，阴虚者十常八九，丹溪着阳有余阴不足之论，而定二方，与东垣补中益气汤旗鼓相对。气下陷而不能升则用东垣，火上升而不能降则用丹溪，二老人入理深微，各造其极，无容议也。而丹溪之法，用多不效者，何哉？深推其故，而立法者无过，用法者不得法中之奥，过端四出。盖阳常不足，阴常有余，二语未尝细心分辨耳。夫阳之有余，得十之七；阴之不足，得十之三；此所谓真有余真不足也。阳常有余，一切补阴之药宜用之而无恐，多用之亦无害，是则补阴在所必需矣。若阴之不足者十存其三，而阳之有余者十存四五，亦名有余，而实真不足也。补阴寒凉之品，尚敢恣用乎？不知此义而恣用之，岂非不虑其后，转成阴盛阳虚、清谷盗汗等症？究竟阴基已坏，即欲更补其气，其如味之不能载何？故再致叮咛，俾用昔人法，如持衡在手，较量于轻重之间，可矣。

　　天真丸：精羊肉（七斤去筋膜脂皮，批开，入下药末）　肉苁蓉（十两）　当归（十二两，净洗）

　　山药（湿者去皮，十两）　天门冬（去心焙干，一斤）　上四味为末，安羊肉内，缚裹，用无灰酒四瓶，煮令酒尽，再入水二升煮，候肉糜烂，再入黄　末（五两）　人参末（三两）　白朮末（二两）

　　熟糯米焙干作饼，将前后药末和丸，如梧子大，一日二次，服三百丸，温酒下。如难丸，用蒸饼五七枚，焙干，入臼中杵千下，丸之。

　　水肿臌胀

　　许学士云：脐腹四肢悉肿者为水，但腹胀四肢不甚肿为蛊，即肿胀也。然胀亦有头面手足尽肿者。大抵先头足肿，后腹大者，水也；先腹大，后四肢肿者，胀也。水肿，经云：三阴结谓之水。三阴者，手太阴肺、足太阴脾、足少阴肾也。夫胃为水谷之海，水病无不本之于胃。经乃属之脾肺肾者，何也？足太阴脾足以转输水精于上；手太阴肺足以通调水道于下，海不扬波矣。惟脾肺二脏之气，结而不行，后乃胃中之水日蓄，浸灌表里，无所不到也。是则脾肺之气，可不伸耶？然其权尤重于肾。肾者，胃之关也。肾司开阖，肾气从阳则开，阳太盛则关门太开，水宜下而为消。肾气从阴则阖，阴太盛则关门常阖，水不通而为肿矣。经又以肾本肺标，相输俱受为言。然则水病以脾肺肾为三网矣。〔金匮〕分五水之名。

　　五水者分风水、皮水、正水、石水、黄汗也。风水者脉自浮，外证骨节疼痛、恶风，若脉浮、身重、汗出、恶风者，防己黄　汤主之（防己　黄　白朮　甘草　姜　枣）。风水恶风一身悉肿，脉浮不渴，无大热者（无大热者其兼发热可知），越婢汤主之（麻黄　石膏甘草　姜　枣）。恶风者加附子。皮水，其脉亦浮，外证跗肿，按之没指，不恶风，其腹如鼓，不渴，当发其汗（渴而下利，小便数者，不可发汗，恐亡其津液也，故云不渴当发其汗）。皮水为病，四肢肿，水气在皮肤中，四肢聂聂动者，防己茯苓汤主之防己（二两）　黄（三两）　桂枝（二两）　茯苓（二两）　甘草（二两）。厥而皮水者，蒲灰散主之蒲灰（半分）

　　滑石（三分）　二味杵为散，日三服。又云：水之为病，其脉沉者属少阴，浮者为风，无水；虚胀者为气水，发其汗即已。脉沉者宜麻黄附子汤（麻黄　甘草　附子）。浮者宜杏子汤（杏子汤阙，尤在泾云：恐是麻黄杏仁甘草石膏汤）。石水，其脉自沉，外证腹满不喘（经云：肝肾并沉为石水。其水积胞中，坚满如石。不上大腹，在厥阴部分，即少腹疝瘕之类是也。不知者每治他病，误动其气，上为呕吐而致死也。按风水、皮水，脉皆浮，风水自汗恶风，皮水不恶风。正水、石水，其脉皆沉；正水自喘，石水不喘；又当一身悉肿，四肢肿，跗踵，腹满；细微辨之）。黄汗之水如黄柏汁，其脉沉迟，发热，胸满，四肢头面肿，久不愈，必致痈脓，　芍桂酒汤主之黄　（五两）　芍药　桂枝（各三两）　苦酒（一升），桂枝加黄　汤亦主之（黄汗一症，脉阴症阳，后世名之痹水是也，再当参黄痹门）。里水者，一身面目黄肿，其脉沉，小便不利，故令病水。假如小便自利，此亡津液，故令渴。越婢加术汤主之（即越婢东加白朮）。心水者，其身重而少气，不得卧，烦而躁，其人阴肿（嘉言曰：水在心之部，则郁心火明灼之化）。肝水者，其腹大，不能自转侧，胁下腹痛，时时津液凝生，小便续通（水在肝之部，则郁肝木发生之机）。肺水者，其身肿，小便难，时时鸭溏（水在肺之部，则孤阳竭于外，其魄独居）。脾水者，其腹大，四肢苦重，津液不生，但苦少气，小便难（水在脾之部，则阴竭于内而谷精不布）。肾水者，其腹大脐肿，腰痛不得溺，阴下湿，如牛鼻上汗，其足逆冷，面反瘦，大便反坚（水在肾之部，不但诸阳退伏，即从阳阴亦退伏，孤阳独居于下，而隔绝也）。诸病水者，渴而下利，小便数者，不可发汗。又云：诸有水者，腰以下肿，当利小便；腰以上肿，当发汗乃愈（以上仲景治水诸法：皆以脉病为本，量轻重虚实而施治；如黄　、白朮、乃实脾温卫以行其水也；麻、桂、石膏，和其营卫之偏以行其水也；附子、细辛，温经扶阳以行其水也；较之后人，宜攻其水，何啻天壤）。丹溪云：因脾虚不能制水，水溢妄行，当以参、朮补脾，气得实则自能健运，自能升降；运动之枢转，则水自行，非五芩之行水也（按：丹溪治水诸法，专以补为主，实王道也。若水气淫溢，滔天汹涌者，必欲行水来掩土之法，殆矣。仲景诸方，行水以救土，其功为何如耶）。肿病不一，或偏肿，或四肢肿，或头面脚肿，皆为水气。然有阳水、阴水之分，或风虚、风湿之异，不可不辨也。遍身水肿烦渴，小便赤涩，大便多闭，此属阳水，导水茯苓汤（赤茯苓　麦冬　泽泻白朮　桑皮　紫苏　槟榔　木瓜　大腹皮　陈皮　砂仁　木香　灯心　重者可用药五两，再加麦冬至二两五钱，用水一斗，煎至一大碗）；重则疏凿饮子利之，以通为度。亦有烦渴，而大便已利者，此不可更利，宜五茯苓散，加木通、腹皮之类。遍身肿，不烦渴，大便自调，或溏泄，小便虽少而不赤涩，此属阴水，宜实脾饮（浓朴　白朮　木瓜　大腹皮茯苓　附子　木香　炮姜　草果　甘草　姜　枣）。小便多少如常，有时赤，有时不赤，至晚则凝赤，却无涩滞者，亦属阴也，不可递补，木香流气饮（见底门），继进复元丹（按：复元丹较实脾饮更多桂心、吴萸芋、川椒、茴香，当裁酌用）。若大便不溏，气急胀满，宜四磨饮，下黑锡丹（按：阴水者，少阴肾中真阳衰，北方之水不能封蛰收藏而泛滥无制耳。倘肾气不温，灭顶之凶，实脾饮实土以提水总属第二义，复元丹补脾温肾兼行，较之稍胜。然不用茯苓，仍用浓朴、槟榔，终落时套）。四肢肿谓之肢肿，宜五皮饮（大腹皮　赤茯苓皮生姜皮　陈皮　桑白皮各钱半　按五皮饮，今人以为通治水肿之法，盖能宣行脾肺之气兼利水耳），加姜黄木瓜。面独肿，苏子降气汤；兼气急者，尤宜加磨沉香汁。有一身之间，惟面与两脚浮肿，早则面甚，暮则脚甚，此风湿也，当辨别阴阳，辨其大小便之利否，用除湿汤，五皮饮或苏子降气汤选用。面目手足俱肿，导滞通经汤木香　白朮　桑皮　陈皮（各五钱）　茯苓（一两）。感湿而肿者，其身虽肿，而自腰至脚又重，腿胀满尤甚于身，气或急，或不急，便或溏，或不溏，宜通利小便为佳，胃苓东加木瓜、防己、腹皮（再当详寒湿热分治）。

　　因气而肿者，其脉沉伏，或腹胀喘急，气分香苏饮桑皮　陈皮　茯苓　香附（各一钱）　苏叶（钱半）　桔梗　枳实（各五分）　草果（钱半）。饮食所伤而肿，或胸满，或嗳气，宜消导宽中汤（白朮枳实　浓朴　陈皮　制半夏　楂肉　神曲　麦芽　莱菔子　姜）。不服水土而肿者，胃苓汤加味五皮饮（即五皮饮加五加皮、木瓜、防己）。有患生干疮，用药太早，致遍身肿，宜消风败毒散（即人参败毒散加防风、荆芥），再当分其热胜、湿胜、脾虚、血虚，施治。肺经有湿，遍身肿胀者，续随子丸〔人参　防己　赤茯苓　槟榔　续随子　海金沙（各五钱）　葶苈子（二两）〕　枣肉丸。以上数条为有余之症。大约病后浮肿，此系脾虚，宜加味六君子汤白朮（三钱）　人参　黄　（各钱半）　茯苓（三钱）　陈皮　半夏曲　白芍　木瓜　炙草　大腹皮　姜　枣。

　　有脾肺气虚，不能通调水道者，补中益气汤补脾肺，六味丸补肾（挟阳虚恶寒脉沉细者加附子）。有心火克肺金，不能生肾水，以至小便不利而成水症者，用人参平肺散以治肺，滋肾丸以滋小便。若肾经阴亏，虚火烁肺金而小便不生者，用六味地黄丸以补肾水，用补中益气汤以培脾土。脾肺之气交通，则水谷自化。二经既虚，渐成水胀。又误用行经分利之药，以致小便不利，喘急痰盛，以成蛊症，宜加味肾气丸主之。以上数条为不足之症（不足者，正气不足也。有余者，邪气有余也。邪之所凑，其气必虚，故以不足之法治有余则可，以有余之法治不足则不可）。慎斋云：凡肿胀之症，先从脚下肿者，湿热在下，宜先温补脾肺五六剂，次以补中益气汤和之，后以五苓散利之。先从身上肿者，湿热在上，宜先利其湿热一二剂，口渴加紫苏，次用补脾胃药。大抵脉浮而无力，当汗，用五积散；脉沉而无力，当用四君子和中丸。海藏水气问难云：身半以下肿者，当利小便；身半以上肿者，当发汗。如肌肉之外，皮肤之里，自手至足，一身皆肿，当作何治？答曰：亦宜汗之也，与身半以上同法（嘉言曰：水肿有当发汗散邪者，不效，兼实其卫，致水随汗浸淫皮腠，不复顺趋水道，其害最大），疏凿饮子（治通身水肿，喘呼气急，烦躁口渴，二便不通，服热药不得。泽泻　商陆根赤豆　羌活　大腹皮　椒目　木通　秦艽　茯苓皮　槟榔各一钱）。秘方石苇散，利小便甚捷石苇（醋炒二钱）　杨树簟（炒七钱）　郁金酒（二钱）　木香（三钱）　蜗牛（烧灰五分）　麝香（五厘）　一方用石苇、木香（二味为末），白汤下（一钱二分）。苍戟丸治水肿，行水燥脾大戟（二两）　苍朮（二两）

　　沉香（五钱）　陈米糊丸，酒下二钱。一法用陈大麦卡复煎为末，每服二钱，酒下。一方用大戟二两、打碎苍朮四两，米泔水浸，切片同一处入罐内，加水煮三炷香，取出去大戟，将术晒干，又浸又晒。无药为度，则以苍朮一味为丸，或研末，酒送下，忌盐、醋、甜物百日方可。以上五方皆劫剂也，非湿热痞甚、痰涎阻气及壮热者，不可轻用。呜呼！世俗之医，因病急求一时之效，以破气去水为功，不知过一二日则病复至而不可救药矣！万不得已，亦当以参、朮补气之药以补其后。至舟车神佑诸法，一概不选用，庸俗以至欲求近功以杀人也。

　　薷术丸治风水、气水、暴水，通身肿胀，服至溲利为效。用香茹一斤，水一斗，煮烂，取汁，漫火熬成膏，加白朮末八两，为丸如桐子大，每服一二十丸，日五服，夜二服，沉香琥珀丸（治一切水肿急难，小便不通。琥珀　杏仁　紫苏　赤苓　泽泻（各一钱）　葶苈　郁李仁沉香（各钱半）　陈皮　防己（各七钱）　共为末，麝香为衣，每服二十五丸，加至五十丸，人参汤送下，量病患虚实加减，乌鲤汤治水气四肢浮肿。乌鲤鱼（一尾）　赤小豆　桑白皮　白朮　陈皮（各一钱）　葱白（五根）　用水同煮，先吃葱，后饮药，以上三方，虽专以利水为上，较上诸方相去天壤，故选录之。调营散治瘀血留滞，血化为水，四肢浮肿，皮肉赤纹，名曰血分蓬术川芎　当归　前胡　白芷　槟榔　赤芍　桑皮　瞿麦　大腹皮　赤苓　葶苈（各一钱）　大黄（钱半）

　　细辛　官桂　炙草（各五分）　姜（三片）　枣（三枚）。按瘀血化水，血赤缕外现，不去其水，势必不瘀之血亦同感化矣。此方只作一服，原不欲多用。倘服后不减，未可再服。且再用活血补气之药调三五日，徐进此药。虚甚者，必参、附合用，得大力主持其间驱逐之，始能建功也。诊目窠微肿如卧蚕之状曰水，足胫肿曰水，颈肿喘急曰水，脉得诸沉，当责有水，身体肿重，水病脉出者死（按：少阴肾水本沉，忽转沉之乌有而反外出者，则主死也。如风水、皮水等症，脉之浮大且洪者，岂亦主死耶）。阳水兼阳症，脉必沉数。阴水兼阴症，脉必沉迟。水病脉得洪者可治，微细者不可治（又云：浮大轻者生，沉细虚小者死。又云：实者生，虚者死）。唇黑则伤肝（又云：人面黑者，肝绝也），缺盆平则伤心（又云：两手无脉，心绝也），脐出则伤脾，足心平则伤肾（又云：足肿如瓜者，肾绝也），背平则伤肺（又云：两眉　起，肺绝也），凡此五伤，必不可治。从四肢归入腹者，大便溏泄者，男从脚上起，女从面上起，皆不治。慎斋云：以手按之，随手即起者，水也；顷时而起者，气也；成窠不起者，湿也。臌胀一名蛊胀，即单腹胀也。（六元经纪论）云：脾乃阴中之太阴，同湿土之化，脾湿则臌满食不化。天为阳为热，主运化也；地为阴为湿，主长养也：无阳则阴不能生化，故云脏寒生满病。（调经篇）云：因饮食劳倦伤脾胃，始受热中，未传寒中，皆由脾胃之气虚弱，不能运化精微，而致水谷聚而成胀满。经云：腹满　胀支膈　胁，下厥上冒，过在足太阴阳明，乃寒湿郁遏也。（脉经）云：胃中寒，则胀满。又云：诸胀腹大，皆属于热者，何哉？此乃病机总辨。假令外伤风寒，有余之邪自表转里，寒变为热，而作胃热腹满，仲景以大承气汤治之。亦有膏粱之人，湿热郁于内，而成胀满者，此热胀之谓也。大抵寒胀多而热胀少，治者宜详辨之。

　　〔灵枢〕胀论，谓五脏六腑各有胀，其胀皆在脏腑之外，排脏腑而郭胸胁胀皮肤。胸胁者，脏腑之郭也，各有界畔，各有形象，营气循脉，卫气逆为脉胀，卫气并脉循分为肤胀。

　　脾胀者，善哕，四肢烦冤，卧不安，体重不能胜衣。胃胀者，胃脘痛，鼻闻焦臭，妨于食，大便难。肺胀者，虚满而喘咳。大肠胀者，肠鸣而痛濯濯，冬日重感于寒，则餐泄不化。肾胀者，腹满引背，央央然腰背痛。膀胱胀者，少腹满而气癃。肝胀者，胁下满而痛引少腹。胆胀者，胁下痛胀，口中苦，善太息。三焦胀者，气满于皮肤中，轻轻然不坚。心胀者，烦心短气，卧不安。小肠胀者，少腹　胀，引腰而痛。夫诸胀者，皆因厥气在下，营卫留止，寒气逆上，真邪相攻，两气相搏，乃合而为胀也。故凡治是病，必会通圣经诸条之旨，然后能识脏腑之部，分形症邪气之所自来；纵腹胀满，卒难究竟者，亦必有胀甚之部，与病先起处，即可知属何脏腑之气受邪而不行者为先为后，及何中焦气交之分，于是转运不前，气分壅聚，通腹胀满也。如脾胃受邪，便先是胃脘心下痞气渐积，为通腹胀满也。腹属阴也，属脾胃者饮食少纳，属他脏腑者则饮食如常（由他脏腑而病及脾胃者，则饮食亦少也），此亦可验。又须分其表里浅深，胀在皮肤筋络之间者，饮食如常；其在肠胃肓脏之间，则饮食减少；其气壅塞于五脏，则气促结而病乃危矣。是故病在表者易治，入腑者难治，入脏者不治。更要审其虚实寒热，其脏腑之气本盛，被邪填塞不行者为实；其气本不足，因邪可壅者为虚。实者祛之，虚者补之，寒者热之，热者寒之，结者散之，留者行之。邪从外入内而盛于中者，先治其外，而后调其内；阴从下逆上而盛于中者，先抑之，而后调其中；阳从上降下而盛于中者，先举之，而后调其中；使阴阳各归其部。故〔内经〕治法谓平治权衡，去菀陈，开鬼门，洁净府，宣布五阳，巨气乃平，此之谓也（节录王宇泰〔证治淮绳〕）。东垣云：湿热病为胀，右关脉洪缓，而沉弦脉于上，是风湿热三脉合为病也，是脾胃之令不行。

　　阴火亢盛，乘于脾胃，则左迁而阳道不行，是六腑之气已绝于外。火盛能令两实风气外绝。

　　风气外绝者，盖谷气入胃，清气营气不行，便是风气也。经云：虚则乘其所胜。土不胜者，肝之邪也，是脾土不足，水火大胜也。经云：浊阴出下窍，浊阴走五脏，浊阴归六腑，此平康不病之常也，反此则为胀也。阴阳应象论云：清气在下，则生飧泄，浊气在上，则生　胀。此阴阳相反作病之逆从也。又云：饮食不节，起居不时者，阴受之则入五脏，入五脏则　满闭塞。调经篇云：下脘不通，则胃气热，热气熏胸中，故内热。下脘者，幽门也。幽门不通，上冲吸气，冲其吸入之气，不得下归于肝肾，为阴火动而相拒，致隔咽不通，浊阴之气不得下降，而大便干燥不行，胃之湿与客阴之火俱在其中，则腹胀作矣。治在幽门，使幽门通利，泄其阴火，润其燥血，则　满腹胀自去。经云：中满者泻之于内，是也按：东垣、丹溪二公所论，皆是湿热为病，与寒生满病者不可同日而语矣。故治法皆云泻之于内也。胀而大便燥结，脉沉之洪缓，浮之弦者，宜沉香交泰丸沉香　橘红　白朮（各三钱）　浓朴（五钱）　吴芋　枳实　青皮　木香　茯苓　泽泻（各二钱）　大黄（一两）　酒炒，汤浸蒸饼丸，桐子大，每服五十丸，加至七八十丸，温汤下，微利为度。按：中满者泻之于内，谓脾胃有病，当上下分消其湿。下焦如渎，气血自然分化，不待泄滓秽。如或大实大满，大小便不通，从权以寒热药下之。或伤酒面之物，膏粱之人，或食即便卧，使湿热之气不得施化，致令腹中胀满，此胀亦是热胀，分消丸主之。中满分消丸治热臌胀、气胀，有寒者不可服黄芩（一两二钱）　黄连（五钱）　姜黄　白朮　人参　炙草　猪苓（各一钱）　茯苓　干姜　砂仁（各二钱）

　　制半夏　枳实（各五钱）　浓朴（一两）　知母（四钱）　泽泻　陈皮（各二钱）　汤浸蒸饼丸，桐子大，每服百丸，热汤下。中满分消汤治中满寒胀寒疝，大小便不通，阴燥，四肢厥逆，足不收，食入反出，下虚中满，中寒，心下痞黄　吴萸　浓朴　草果　黄柏各五分　益智仁　半夏茯苓　木香　升麻（各三分）　人参　青皮　当归　黄连　泽泻　生姜　麻黄　柴胡　干姜川乌　荜澄茄。按东垣此方，云治寒胀，而反用黄连、黄柏者，取其泻阴火而制其卫气也。其书症云大小便不通等证云云，故用药如是。苟脾胃气虚，寒湿为邪，大便溏泄，小便自利者，其用药必不如是。用者细审之。

　　中满腹胀者，内有积聚，坚硬如石，其形如盘，令人不能坐卧，大小便涩滞，上气喘促，面色萎黄，通身虚肿，广术溃坚汤主之广术　黄连　柴胡　生草　神曲　泽泻　陈皮吴萸　青皮　升麻　黄芩　草蔻　浓朴　益智（各五分）　半夏　葛根（各七分）。木香顺气汤治劳役饮食失节，加之忧思气结，心腹胀满，旦食不能暮食，两胁刺痛，诊其脉弦而细，至夜浊阴之气不降，　满尤甚。大抵阳主运化，饮食劳倦，损伤脾胃，阳气不能运化，精微聚而不散，故为胀满。经云：留者行之，结者散之。以柴胡、升麻之苦辛，行少阳、阳明二经，发散清气，营运阳化，为君；以生姜、半夏、草蔻、益智之甘辛大热，消散中寒，为臣；以浓朴、木香、苍朮、青皮辛苦大温，通顺滞气；以当归、人参甘温，调和营卫，滋养中气。浊阴不降，宜以苦味，吴茱萸苦热泄之也。气之薄者，为阳中之阴，茯苓、甘草、泽泻咸平气薄，引浊阴之气自上而下，故为佐；气味相合，使清浊升降，各安其位也。丹溪云：脾主坤静之性，而有干健之运，故能使心肺之阳降，肝肾之阴升，而成天地之交泰，是为平人也。今也七情内伤，六淫外感，饮食失节，房劳无度，致脾土之阴受伤，转运之权失职，胃虽受谷，不能运化，故阳升阴降，而成不交之痞；清浊相混，隧道壅塞而为湿；湿热相生，遂至胀满。经云臌胀是也。以其外虽坚满，中空无物，有似于鼓。以其胶固难治，又名曰蛊。若虫浸蚀而有蛊之义，专宜补其脾，又须养金以制木，使脾胃无贼邪之害；滋水以制火，使肺得清化之权（此治湿热之法）；却咸味，断妄想，无有不安者。医者不察病情，病者苦于胀满，喜行利药，而求通快，不知宽得一日半日，其胀愈觉甚，而病邪愈甚矣，真阳伤矣。（按：〔内经〕胃中虚冷，或以旦食不能暮食，由至阴居中，五阳不布然也。今丹溪乃云湿热相生，则固无害寒者欤？曰：此则有其一端耳。至其大法，当详之全经，是皆大意。至养金制木，滋水制火之说，其害未免执偏。夫制火固可保金，独不虑其害土乎？惟属热者宜之。苟涉阳虚者，为害最大。不可不辨也。）

　　生生子曰：胀满之疾，谷食不消，小便不利，腹皮胀急而光，内空空然如鼓，是矣。俗知谓之蛊胀，不察其致者，有由也。〔内经〕曰：胀取三阳。三阳者，足太阳寒水膀胱经也。

　　〔灵枢〕曰：下焦溢而为水。〔灵兰秘典〕曰：膀胱者，州都之官，津液藏焉，气化则能出矣。

　　历考三书可也。小便之不利，由下焦之原气虚寒，以致湿气壅遏皮里脏外之间，不得发越，势必肿满。是肿满之疾，起于下元虚寒也。若非温下元，则小便何能独利？且夫人之胃如釜甑然，釜底火旺，则热气熏蒸，甑物易熟。若徒有水而无火，则无气上升，物何由熟？即此可以例观矣。故治胀满，先宜温补下元，使火气盛而湿气蒸发，胃中温暖，谷食易化，则满可宽矣。夫清气既升，浊气自降，浊气降则为小便也。小便利，则胀岂有不消者乎？经谓地气上为云，天气下为雨。惟此气流行，所为云为雨。今之医者，一遇此疾，曰〔内经〕有言，诸湿肿满，皆属于脾土，土虚则湿停，湿停则渗透肌肤，遍身肿满，不可不通利也。辄用利小便及补中之剂，如五苓散、胃苓汤，加木通、车前子、大腹皮、滑石之类，在法未为乖谬。然服之愈多而小便愈少，肿胀愈急，何哉？不温补下元，而徒以通利之药施之。果若此，岂惟不效，而下元益虚，真气益弱，死期且至，安望其有瘳乎？余尝究心（灵）、（素），参汇（易）

　　理，憬然有得于中，且试之病者，随试辄效，笔之于册，以公我同志。附：壮元汤，治下焦虚寒，中满肿胀，小溲不利，上气喘急，阴囊两腿皆肿，或面浮气也。人参　白朮（各二钱）　茯苓破故纸（各二钱）　桂心　大附子　干姜　砂仁（各五分）　陈皮（七分）　水煎，食远服。有痰加半夏一钱喉中痰声咳嗽，加桑白皮一钱。脚跗面肿，加苡仁四钱。中气不转运，不知饥，加浓朴木香。气郁不舒，加沉香　乌药（临服磨入）。气虚息短，加人参至五钱　大附子至钱半。汗多者加桂枝　白芍（酒炒）各八分。若夏月喘乏无力，或汗多者，加麦冬（一钱）　五味子（十一粒）。夜梦不安者，加远志（一钱）。两胁气硬，面浮，加白芥子　紫苏各五分。如身重不能转功，加茅术一钱。

　　湿盛加桑白皮　赤小豆。

　　嘉言曰：胀病与水病非两病也。水气积而不行，必至于极胀。胀病不外水裹气结血凝，而以治水诸法施之，百无一愈者，失于师承无人耳。仲景谓水病气分心下坚，大如盘，边如旋盘，水饮所作。然此胀病岂无血分心下坚大如盘者乎？多血少气，岂无左胁坚大如盘者乎？多气少血，岂无右胁大如盘者乎？故大病之人，凡有　瘕积块、痞块，即是胀病之根，日积月累，腹大如箕，腹大如瓮，是名单腹，不是水气散于皮肤四肢也。仲景所谓石水者指此也。胸中空旷，气食尚可从旁辘转腹中大小肠膀胱逼处。虽未立法，然而比类推其法不啻详矣。仲景于气分心下坚大加盘，两出其方：一方治阴气结于心下，用桂枝去芍药加麻黄附子细辛汤；一方治阳气结于心下，用枳术汤。夫胸阳位，尚分阴气、阳气，而异其治。况腹中至阴之处，可不从阴独治之乎？阴气包裹阴血。阴气不散，阴血且不露，可驱其血乎？舍雄入九军，单刀取胜之附子，更待何药可散其阴气，破其坚垒乎？推之两胁皆然。但分气血阴结之凝甚而水亦从其类也。（按：嘉言之论臌胀，专主水裹气结血凝，凡有　瘕积块，即是胀病之机，可谓发明〔内经〕者矣。其曰阴气包裹阴血，此诚发前人所未发。然与朱李二公之论，若有相悖，何耶？二公所论，专言五脏贼克，本气自病，即湿热为邪，亦从本元中来，故曰空中无物，有似于鼓，即今之气虚中满是也。嘉言所论，乃属有形为病，其曰阴气包裹阴血，而阴气虽属无形，而阴血又属有形矣。故其为治，各自不同，即其病形亦必自异，其在智者临症细辨之。）

　　〔医贯〕气虚中满论曰：中满者，证与臌胀水肿无异，何故属之气虚，请得明言之否？曰：气虚，肾中之火气虚也。中满者，中空似鼓，虚满，非实满也。大略皆脾肾两虚所致。

　　海藏曰：夫水气者，乃胃土不能制肾水之逆，而上行转入于肺，故令人肿。治者惟知泄水而不知益胃，故多下之，强令水出。不依天度流转，故胃愈虚，食不知味，则发而不能制也。莫若行其所无事，则为上计。何今之人，不知此等高论，举手便以为水肿用〔内经〕去菀陈，开鬼门、沽净府之法治之，如舟车丸、禹功散之类。若真知其为水湿之气，客于中焦，侵于皮肤，皮肤中取水晶之光亮，手按之随按随起者，以前药一服而退。（今俗人所谓黄病，又有曰何白胀者，即此是也。）

　　若久病、大病后，或伤寒、疟痢后，女人产后，小儿痘后，与夫原气素弱者，概以前法施之，脾气愈泄，愈不可复救。故治肿者，先以脾土为主，须以补中益气汤或六君子汤温补之，俾脾土旺则能散精于肺，通调水道，下输膀胱，水精四布，五经并行矣。或者疑为喘胀水满，而又加纯补之剂，恐益胀满，必补药中加行气利水之品方妙。此说似得病情，终非大方家体。盖肺气既虚，不可复行其气；肾水已衰，不可复利其水；纯补之剂，初时服下，似觉不快，过时药力得行，渐有条理矣。至于补肾以治肿，其说难明。盖禹之治水，行其所无事也，若一事疏凿，则失之矣。治肾水者，牵牛、大戟，粗工之小知，正禹之所恶也。间有用五苓五皮者，以为中正，亦转利转虚，肾气愈衰，而愈不能推送矣。故须用补肾。经曰：肾开窍于二阴，肾气化则二阴通，二阴闭则胃腹胀，故曰肾者胃之关，关门不利，故聚水而从其类也。又曰：肾主下焦。三焦者决渎之官，水道出焉，必待三焦之火化，始能出也。其三焦之经，在上者布膻中，散络心包；在下者出于委阳，上络膀胱；上佐天道之施化，下佐地道之发生，与手厥阴为表里，以应诸经之使者也。是故肾虚者，下焦之火虚也。

　　宣明五气篇云：下焦溢而为水，以泻注之所气窒而不利，则溢而为水者也。经曰：三焦病者，腹气满，小腹尤坚，不得小便，溢则水留而为胀。惟张仲景制金匮肾气丸，补而不滞，通而不泄，诚治肿之神方，薛立斋屡试效验，详载医案。余依其医案试之甚验，故详着焉，世有患此，幸无弃置也。肾气丸：白茯苓（三两）　附子（五钱）　牛膝（一两）　肉桂（一两）　泽泻（一两）

　　车前子（一两）　山药（一两）　山萸肉（一两）　丹皮（二两）　熟地（四两）

　　又有一等纯是阴虚者，其症腹大脐肿腰痛，两足先肿，小水短涩，喘嗽有痰不得卧，甚至头面皆肿，或面赤口渴，但其人饮食知味，大便反燥。医见形肿气喘，水症标本之疾，杂用利水之剂而益甚。殊不知阴虚三焦火旺，与冲脉之属火者同道而上，由是水从火溢，上积于肺而嗽，甚则为喘呼，不得卧散，聚于阴络，而为跗肿，随五脏之虚者入而聚之，为五脏之胀，皆相火泛滥其水而生病也，以六味地黄加表冬、五味大剂服之（予曾用之未效，加牛膝、车前应验），亲试有验，故录。又有一等火郁者，口苦，胁痛，恶寒，目黄，面黄，呕酸等症，须用逍遥散舒其郁，继以六味丸滋其阴，而禁用分利（此症最难治，当参丹溪诸法，盖病形未见，人皆忽之，及形已见，则脏腑已败矣，故难治也）。周慎斋云：臌胀者，因其中空无物，皮急如鼓，胀则排脏腑郭胸胁形皮肤也。经云：夫胀者，皆在于脏腑之外胀皮肤。然胀有气肿、水肿、食积、停痰，阳阴肿之不同。然七情气滞食积死血，悉能为肿。

　　治必详审，更分虚实。虚胀时满时减，按之虚软不痛；实胀常满不减，按之坚硬而痛。积滞腹中，有挟血虚，朝宽暮急；气虚，朝急暮宽；气血俱虚，朝暮见急而不痛。初起因食积痰气暴肿，或大满大实，气滞痞闷，饮食又减，脉浮洪大者，非疏利不可，后方宜调养。

　　十材云：阴阳虚实，不可不辨。大抵阳症必热，热者多实；阴症必寒，寒者多虚。先胀于内，而后肿于外者为实；先肿于外，后胀于内者为虚。小便黄，大便秘结为实；小便清白，大便溏泄为虚。滑数有力为实，弦浮凝细为虚。色红气粗为实，色悴气短为虚。（实者腹中常胀，外坚内痛，按之下陷，法当疏利。虚者时胀时减，气虚流滞，按之则濡，法当温药和之。）

　　凡诸实症，六淫外客，或饮食内伤，阳邪急速，其至必暴，每成于数日之间。若是虚症，情志多劳，或酒色过度，日积月累，其来有渐，每成于经月之后。然治实颇易，理虚恒难。虚人气胀者，脾虚不能运气也；虚人水肿者，土虚不能制水也。水虽制于脾土，实则统于肾，肾本水脏，而元阳寓焉。命门火衰，既不能自制阴水，又不能温养脾土，则阴不从阳，而精化为水，故水肿之证，多属火衰也。其余诸证，察其实者，宜清阳明，反掌收功。

　　苟涉虚者，温补脾肾，渐次康复。其有不大热者，亦不大虚者，先以清利见功，继以补中调摄。又有标实而本虚者，极为危险。在病有臌胀与蛊胀之殊，臌胀中空无物，腹皮臌急，每属于气也；蛊胀者中空有物，形充大，非虫即血也。女科有气分、血分之殊，气分者，心胸坚大，而病发于上，先病水胀，而后经断；血分者，血结胞门，而发病于下，先因经断，而后水胀。在治法有理肺、理脾之殊，先喘而后胀者，治在肺；先胀而后喘者，治在脾。（凡胀病至极必喘，喘至极必胀，以二症每相因而成也。）以上诸法，此其大略也。（此水肿臌胀并论。）

　　肿胀有五。一曰胀满，谓中脘上胀闷渐渐而起，乃阳明经清浊壅滞，宜分气饮分气饮治中脘以上胀满妨闷。茯苓（一钱）　栀子（一钱）　紫苏（八分）　白朮（五钱）　枳壳（一钱炒）　蔻仁（研一钱）

　　木通（七分）　大腹皮（八分）　青皮（六分）　木香（四分）　食远服，加姜水煎。二曰臌胀，独肚腹团团而胀大也，此乃火克金也，脉来实大，而肠燥急，宜黄连浓朴东加减黄连浓朴汤治单腹胀而便坚，脉实大洪数者，乃心脾二经积热，克制金水，而肺胃清气不升，而失下润之化也。

　　黄连（酒炒一钱）　楂肉　连翘　陈皮　山栀（各一钱）　柴胡（五分）　浓朴（一钱）　六一散（二钱半）　姜水煎，二更时热服，〔医贯〕此病用六味地黄加五味大剂服之。此症绝是阴虚，或兼腰痛，小溲短涩，喘咳有痰，不得卧，甚则头面皆肿，或面赤口渴，但其人知味，大便反燥，皆相火泛滥其水而生病也，治当养阴，不可燥剂。三曰云云，见会理。风寒暑湿胀，藿香正气散。七情胀，五膈宽中散。饮食所伤，脾胃虚弱，以致水谷聚而不化，此寒湿郁遏而胀，香砂调中汤藿香（五钱）　砂仁（五钱）　苍朮（一钱）　浓朴　陈皮　半夏　青皮　茯苓　枳实（各一钱）　甘草（三分）　生姜。大怒而胀，分心气饮苏梗　青皮　芍药　大腹皮　陈皮（各一钱）　官桂（六分）

　　赤茯苓　桑白皮　灯心　生姜。忧思过度而胀，紫苏子汤　苏子　大腹皮　草果　半夏　浓朴木香　陈皮　木通　白朮　枳实　人参（五分）　甘草（三分）　姜（五片）　食远服。湿热内盛，心腹胀满，小便不利，大便滑泄，及水肿，大橘皮汤橘皮　浓朴（各钱半）　猪苓　泽泻　白朮（各二钱二分）　苍朮　藿香　槟榔　赤苓　陈皮　制半夏　山楂　茯苓　木香　滑石　姜（三片）。

　　失饥伤饱，痞闷吞酸，早食不能暮食，名谷胀，大忌香散（三棱　蓬术　青皮　半夏曲陈皮　藿香　桔梗　枳壳　香附　益智仁各钱半　甘草　姜　枣）。鸡矢醴治心腹胀满，旦食不能暮食，其脉沉实散，病名谷胀（用羯鸡矢白半升炒　以好酒一斗，煎至一半，每服一盏，五更温服）。脾土受湿，不能制水，水渍于肠胃，溢于皮肤，漉漉有声，怔忡喘息，名水胀，大半夏汤（半夏　陈皮　茯苓　桔梗　槟榔　甘草　生姜）。有因积聚相攻，或疼，或胀者，初用七气消聚饮香附（醋炒钱半）　青皮（醋炒）　蓬术（醋炒）　三棱（醋炒）　枳壳（麸炒）　木香砂仁（各一钱）　浓朴　陈皮（各一钱二分）　甘草（四分）　姜。日久脾胃虚弱而胀者，参术健脾汤（人参茯苓　陈皮　半夏　姜　砂仁　浓朴　白朮　炙草），少佐酒导药。胀是脾虚不能运化，或肝木为湿热蕴滞者，小温中丸陈皮　半夏　茯苓　神曲（各一两）　香附　针砂（醋炒各一两五钱）　苦参　川连（各五钱）　甘草（三钱）　用醋水各半，打糊为丸，每服七八十丸，白朮（六钱）　陈皮（一钱）　姜（一片）　煎汤下，虚者人参汤下。食啖生冷，过饮寒浆，有伤脾胃，遂成胀满，有妨饮食，甚则腹中痛，强中汤人参　青皮　丁香（各二钱）　白朮（五钱）　附子　草果　炮姜（各一钱）

　　浓朴　炙草　呕加半夏　加生姜　红枣，煎服。烦躁漱水，迷妄惊狂，痛闷喘恶，虚汗厥逆，小便多（一云赤），大便血（一云黑），名血胀，人参苓归汤人参　辣桂　灵脂（炒各二钱半）

　　乌药　蓬术　木香　砂仁　炙草（各五钱）　川芎　当归　半夏（各七钱半）　姜　枣。妇人经脉不利，血化为水，流走四肢，悉能肿满，名血分，或皮上见青紫筋，小溲反利，脉芤涩，用人参丸人参　当归　大黄（蒸）　桂心　瞿麦　赤芍　白茯苓（各五钱）　葶苈（一钱）　蜜丸如梧子大，每服十五丸，加至三十丸，米饮汤送下。以上治标邪，为胀初起，壮实者宜之。

　　劳倦所伤，脾胃不能运化而胀者，补中益气汤（气不运者，加浓朴以运气。腹中奔闷者，此非胀满，乃散而不收，用白芍药以收之。收散之剂，生死所系，最宜细审之）。病久脾虚中满，或服通利药过多，或疟痢后因虚致胀者，大宜补胃，用参苓白朮散为君，苍朮、干姜、肉桂、砂仁、吴萸以运化，佐以神曲、萝卜子（萝卜子非气虚者所宜）以消臌；传化少，加青皮以制肝；气郁，加沉香；气下陷，加升麻、柴胡；小便不利，加车前子、泽泻；虚者，加熟附或香参散，一切疏气散坚渗泄之药，如浓朴、腹皮、车、泻、曲、柏、楂，在所禁也，此治虚胀之大法。和中丸治臌神效，属虚寒所宜，湿热甚者不可服。（周慎斋方：干姜四两切片分四分：一分用人参一两煎汤，拌炒汁尽，一分用青皮煎汁拌炒，一分用紫苏煎汤拌炒，一分用陈皮煎汤拌炒，各炒焦，要炒黑。肉桂二两一分，用益智仁三钱煎汤拌炒，一分用小茴香二钱同煎，一分用破故纸同煎。吴萸一两一分，用苡仁一两煎汤炒，一分用盐三钱同浸炒。共为末，苏叶煎汤，打神曲糊丸，随症轻重，作汤送下，虚者人参汤下。此方能上通下达，安胃和中。倘胸膈饱闷，服之恐血上行，加苏梗，血自下达。虚加人参。恶心加半夏。

　　随症加减，无不神验。但为末，名和中散。补中汤入和中散，再加苏梗、杏仁，诚上通下达之妙剂也。）禹余粮丸为治臌胀之要药，昔人用之屡效。但药味峻猛，必以补气血之药助之，庶可奏功。若脉见凝数，症挟虚热者，不可概用。导气丸取诸峻药同炒，用其气而不用其质，消坚破结，亦能斩关而入，元气未甚虚者方可用之，病久惫甚者不可妄用也。虾蟆猪肚丸治单腹胀，用虾蟆一只去肠肚，以胡椒一钱入口内，猪肚包缝，煮烂，汤半碗，去虾蟆，收猪肚捣烂为丸，每用汤一杯送下丸药。一法用人参固元气，不见水葫芦，同煎服，气即消。佐金平肝健脾丸治黄胆胀气胀水肿。黄连　吴萸（制，各一两）　皂矾（八两）　三品研匀，以草纸包紧，米醋浸透，入炭火中，上以炭火多加　过一夜，次日拔火炭，好好取起，已化朱色，如未变色，再如前法，然后研末听用。加木香（五钱）　山栀（炒，一两）　苍朮（二两）

　　扁豆（五钱）　草果（三钱）　槟榔（五钱）　人参（五钱）　莪朮（一两）　浓朴（一两）　川芎（七钱）　山楂（一两）　甘草（二钱）　陈皮（一两）　香附（一两）　用红枣饭上蒸熟，去皮核，加元米少许，和前药丸如桐子大，晒干，每服三四十丸，食远米汤下。此丸不特水气疸三种可治，凡黄胖脾胃不健皆可治。如左胁有块或是瘀血，加干漆　桃仁（研，各一两）　丸服。蒜肚丸治单腹胀，用猪肚一个，大蒜头十个，砂仁一两，入肚中以线缝好，煮至肚烂为度，服之泄气即愈，亦治肠覃。

　　蛊胀单方：田螺水漂，加香油一盏于水内，其涎自出，取其涎，晒干为末，每服不过三分，酒调服下，其水自小便而下，其气自大便而出，身肿再补脾胃。小调经散治妇人血分症，先经断，而后四肢肿满，小便不利者，血瘀水道，以通经为主白芷（五钱）　官桂　没药　甘草（各三钱）　赤芍　细辛　当归　元胡（各二钱）　琥珀（一钱）　另研麝香（一分）　共研为细末，每服二钱，陈酒下，其效如神。肠覃寒气客于肠外，与卫气相搏，气不得荣，因有所系癖而内着，恶气乃起，　肉乃生。其始生也，大如鸡卵，稍以益大，至其成，如怀子之状，久者离岁，按之则坚，推之则移，月事以时下，此其候也，　露丸、木香通气散主之。（　露丸：三棱　莪朮二味各一两）　煎。用酒浸入巴豆三十粒，同炒深黄色，去巴豆不用，干漆（炒烟尽），川乌（炮各一钱）　硼砂（四两另研）　轻粉（一钱另研）

　　茴香（盐水炒）　青皮　雄黄（另研）　穿山甲（炒各一钱）　麝香（另研五分）　姜汁煮糊，丸如梧子大，每服二十丸至三十丸止，姜汤过，酒亦可，空心服。木香通气散：木香戎（盐炒）　三棱（炮各五钱）　浓朴（姜制一两）　枳实（麸炒）　炙草（各三分）　干漆（炮）　莪朮（各二钱）　共为末，每服三钱，姜汤送下。石瘕生于胞中，寒气客于子门，子门闭塞，气不得通，恶血当泻不泻，　以留止，日以益大，状加怀子，月事不以时下，皆生于女子，可导而下（此即〔难经〕所谓八瘕之类），服见　丸炮附子（四钱）　鬼箭羽　紫石英（各三钱）　泽泻　肉桂　元明粉　木香（各二钱）　槟榔（二钱半）　血竭（钱半另研）　水蛭（炒烟尽一钱）　三棱（五钱）　大黄（二钱）　二味用酒同浸一宿，焙桃仁三十粒，共浸药酒中数日，然后打糊丸，每服三十丸，淡醋汤下，食前服，和血通经汤亦可服当归　三棱（各五钱）　广术　炮木香　肉桂（各三钱）　红花　贯仲　苏木（各二钱）　血竭（另研一钱）

　　共为细末，和匀，每服三钱，热酒调下，食前服。诊脉盛而紧大坚以涩迟而滑佳。唇偏举者脾偏顷。脾偏顷者则胀满。关上脉虚则内胀。胀脉浮大洪实者易治，沉细凝弱者难治。腹胀身热脉大，是逆也，如是者不过十日而死矣（胀或兼身热，或如疟状，皆不可治，累验，此指正虚本病而言）。腹胀大，四末清，脱形，泄甚，是逆也，如是者不及一时而死矣。腹胀大，便血，其脉大，时绝，是逆也。

　　治肿胀方：王达官传来。防风　沉香　郁金　白蔻仁　麦芽　白芥子　制半夏　淮牛膝　乌药猪赤苓　萆　前胡　橘皮　杏仁　莱菔子　木通　泽泻　浓朴　枳实　香附　苏子　神曲桑白皮　楂炭　姜皮　大腹皮　以上分两，随病制宜，另用紫苏（一两）　赤苓皮（一两）　荆芥（一两）

　　通草（一两）　冬瓜皮（一两）　煎汤，并有服五六剂愈者，有服十余剂愈者，有服二十余剂而愈者。

　　复元丹：治脾肾俱虚，发为水肿。附子（炒，一两）　白朮（炒焦）　肉桂　吴萸　川椒茴香　木香　浓朴　泽泻　肉果（煨，各五钱）　茯苓（一两五钱）　共为末，陈米饮糊丸，桐子大，每服五七十丸，紫苏汤或砂糖汤下。

　　除湿汤：半夏曲　浓朴　苍朮（各二两）　藿香叶　陈皮　茯苓（各一两）　炙草（七钱）　白朮（一两）

　　每服四钱，姜七片，枣三枚。

　　人参平肺散：桑白皮（二钱，炒）　知母　炙草　茯苓　人参　地骨皮　天冬（各一钱）　青皮（六分）

　　陈皮　五味（二十粒）　生姜滋肾丸：即益阴肾气丸。熟地（三两，酒煎）　生地（四两，酒制）　丹皮　当归尾　五味子山药　山萸　柴胡（各五钱）　茯苓　泽泻（各二钱五分）　共为末，蜜丸，辰砂为衣，每服五七十丸，空心淡盐汤下。

　　加味肾气丸：熟地　山萸　茯苓　丹皮　山药　泽泻（各三两）　肉桂　附子（各二两）　车前子牛膝　白朮（炒）　茴香（炒，各二两）

　　五积散：白芷　炙草　茯苓　半夏　当归　川芎　肉桂　白芍　枳壳　麻黄　陈皮　桔梗浓朴　干姜　苍朮　姜（三片）　葱白（三根）

　　臌胀一名蛊胀。臌者，鼓也，中空无物，有似于鼓，故以名之。若蛊乃三虫食血之象，以其胶固难通，亦有虫血锢结而为蛊者，大法要分虚实寒热新久气血之不同。

　　导滞通幽汤：治幽门不通，上冲吸门，噎塞不开，气不得下，大便难。脾胃初受热中，多有此症。治在幽门，以辛润之。归身　升麻梢　桃仁泥　炙草（各一钱）　红花（少许）　生熟地（各五分）煎，调槟榔末五分服。

　　润肠丸：治胃中伏火，大便秘涩，或干燥不通，全不思食。乃风结血闭，皆令闭塞，须润燥、和血、疏风，则自然通矣。羌活　当归梢　大黄（煨，各五钱）　麻仁（另研）　桃仁（另研）　共为末，蜜丸，每服三五十丸，空心白汤下。

　　圣济方：治三焦咳嗽，腹满不欲食，气不顺。仙灵脾　覆盆子（一两）　五味子（一两，炒）

　　为末，蜜丸，桐子大，每服二十丸，姜茶汤下。

　　香参散：治脾虚胀满。人参（一两）　沉香（二钱半）　茯苓　桔红（各五钱）　附子（一钱一分）　新瓦上焙，为细末，每服五钱，水煎服。

　　鼓胀方：大虾蟆（一只）　新瓦两片相合，铁线缠定，内外盐泥固济，慢火　，存性，为末，温酒调服三五钱。

　　鼓胀神方：儿龙草根　野川芎（野芹菜根叶）　白马兰　车前草　四味连根叶，等分，打汁，大酒冲，晚服，服至八日有效。

　　治肿胀丸方：真苍朮（一两）　浓朴（八钱）　陈皮（八钱）　山楂（二两）　皂矾（二两，　白色）

　　香附（八钱）　枣肉丸，白汤下，忌盐永，百日方可。

　　呕吐

　　呕吐哕皆属于胃。胃者，总司也。呕吐皆有声有物，但物出为吐，渐出为呕，有声无物为干呕，但声如干呕怯弱浊恶而长者为哕。呕轻而哕重也。又呕主阳明，吐主太阳，哕主少阳，三者有气分多少之分焉（阳明多气多血，故呕属之。太阳多血少气，故吐属之。少阳多气少血，故哕属之）。丹溪云：河间谓火气炎上，特一端耳。有胃中有热，膈上有痰者，有痰隔中焦，食不得下者，有寒气郁于胃口者，有食滞心肺之分，新食不得下而呕者，有七情郁结，为关格者，有风邪入胃者，有胃虚久呕，而不得纳谷者，但火与痰作呕吐者为多。治法：胃中有热，膈上有痰者，恶心闷痞，嘈杂烦热，呕酸吐痰，二陈加姜炒黄连、山栀、竹茹、姜汁。火炎上者，暴吐喜冷，恶热面赤，烦渴气逆，脉洪而数，二陈加姜炒黄连、山栀、枇杷叶、竹茹、槟榔、芦根；不止，宜利小便；不效，用养正丹。〔金匮〕方：呕而发热者，小柴胡汤主之。洁古用小柴胡东加青黛，以姜汁打糊为丸，名青镇丸，治呕吐，盖本诸此。呕吐心痛，宜作火治；嘈杂，心膈痛而呕，属火，宜四圣散（白朮　川连　陈皮　甘草）。

　　胃热而吐，闻谷气即呕，药下亦呕，或伤寒未解，胸中有热，关脉洪者，是也，并用芦根汁。〔金匮〕方：呕吐而病在膈上，后思水，急与之，思水者，猪苓散主之（猪茯苓　白朮等分杵为散，饮后方寸匕）。呕而胸满烦渴，煮枇杷叶汁主之。渴欲饮水，水入则吐者，名曰水逆，五苓散。痰涎阻膈者，呕则食与痰并出，恶心眩晕，二陈加白芥子、枳实、竹沥、姜汁；不止，煎送滚痰丸。中脘伏痰，遇冷即发，谓之冷痫，服新法半夏汤砂仁　神曲　桔红丁香　草果　白豆蔻（各半两）　大半夏（四两）　洗七次，切二片，用白矾末一两　沸汤浸一昼夜，洗去矾末，俟干，一片切作二片，姜汁一昼夜隔汤炖焙为末，姜汁拌捏成饼，炙黄，再加甘草二两五钱，生姜炙为末，每服二钱，生姜自然汁调成胶，入炒盐汤，旦服，或挝脾汤麻油（四两）　良姜（十五两）　茴香（七两五钱）　甘草（十一两七钱）　炒盐（一斤）　同炒为末，每服一钱，白汤煎服。有痰饮，粥、药到咽即吐，人皆谓其反胃，非也，此乃痰气结在胸膈之间，先宜姜苏汤下灵砂汤。〔金匮〕方：诸呕吐，谷不得下者，小半夏汤主之。又云：呕家本渴，渴者为欲解也。今反不渴，心下有支饮故也，小半夏汤主之。又云：卒呕吐，心下痞，膈间有水肿悸者，小半夏加茯苓汤主之。寒呕吐，则喜热恶寒，四肢清冷，脉弱小而滑，因胃虚，伤寒饮食，或伤寒汗下过多，胃中虚冷所致。食久反出，食物不消，当以刚剂温之，二陈东加丁香十粒，或理中加枳实五分，或丁香吴萸汤，藿香安胃汤藿香　丁香　人参（各二钱）　桔红（五钱）

　　共为末，每服二钱，姜三片，煎，连渣服；不效，则温中汤（即理中东加丁香）；甚则附子理中汤，并须冷服，盖冷与冷则相入，庶不吐出（罗谦甫云：诸药不效者，红豆丸神效。

　　曾有人用附子理中汤、四逆汤，加丁香，到口即吐，后去干姜、人参、附子，加丁木香煎熟，更磨入沉香，立定。盖虚寒痰气凝结，丁、附纯温，佐以沉香、木香　则通，干姜、白朮则汲耳）。脾土虚寒，水来侮土，以致呕逆，六君子东加泽泻、干姜、丁香。食呕吐，或痛或饱，宜和中、消导、顺气为主，卒不可下。食滞胸膈，胸腹痞闷，恶食吞酸，呕吐酸黄水并宿食，平胃散加曲、柏、半夏、枳实、生姜、砂仁、木香，或磨入沉香汁。气呕吐，胸满膈胀，不食常饱，食已暴吐，其治当降气和中，二陈加枳实、木香、槟榔之属。气逆而呕，觉金气自下逆上，苏子降气汤；不效，用灵砂丹。气滞者，胸膈不利，心腹刺痛，木香调气散（木香　丁香　砂仁　藿香　白蔻　陈皮　半夏　枳壳　甘草　姜）。气郁，胃口结聚痰涎，呕吐者，胸膈痞闷，不思饮食，加味七气汤（木香　浓朴　半夏　青皮　苍朮　枳壳　陈皮茯苓　甘草）加山栀、沉香。风邪乘胃，呕吐，饮食不得进，吐而多汗，脉弦，葛根汤加前胡、陈皮、半夏、生姜。风痰乘于脾胃者，半夏　南星各一两　槟榔　雄黄各三钱　姜汁浸炊饼丸。胃虚，久病呕吐，闻谷气、药气即呕者，先用元米炒黄，浓煎汁，入盐姜，徐徐热服，以养胃气，间参、朮、炮姜，饭丸服，俟吐少止，用参术养胃汤（人参　白朮　茯苓甘草　桔红　半夏　藿香　砂仁　神曲　陈皮　脾胃虚寒，加丁香　吴萸　豆蔻）。若脉弱，小便复利，身微热而手足厥冷，此虚寒之极，加附子。清晨作吐者，胃气空虚，肾水被肝木吊动也白朮（五分）　吴萸（半分）　川连（三分）　养胃降火，使气得下通。有食即吐者，亦是气虚，非补命门相火，何以得效。吐而不出声者，属虚，宜温不宜寒，此名反胃（凡呕吐朝食暮吐，暮食朝吐，天明吐出，或食未发时，而随变痰涎出者，并入反胃门）。痞满短气而呕，调中益气汤黄　（一钱）　人参　苍朮　甘草（各五钱）　柴胡　升麻　桔皮　如腹中气不得运转，更加到各三分，木香一分或二分。血虚，气不归源而吐，十全大补东加陈皮、半夏、藿香。先因大便不通，后呕吐，水浆不入者，此地道不通，气逆厥上，即幽门不通，上冲吸门之义。老人、虚人多有此症。宜用生地、当归、桃仁、红花以和血，凉血，润血，微加硝黄，以通其闭，或导法；大便去，气得下，呕自止。若大便不闭者，禁用。虫呕吐得食则呕，静而复烦，吐中有痰，乌梅丸。吐蛔乃胃中虚冷，宜理中东加川椒、槟榔，吞乌梅丸。

　　有热，加黄连。王宇泰云：呕吐别无他症，诸药不效者，乃蛔在胸膈作呕，宜于治呕药中，加川椒十粒。呕吐清水属湿，吴萸一分，一味苍朮丸。恶心呕吐清水，乃属胃寒，用白蔻仁研末，食远酒下，或浓煎藿香汤下。呕吐清绿水，肝木乘脾也，六君子东加青皮、肉桂。

　　〔金匮〕方：心胸中有停痰宿水，自吐出后，心胸间虚，气满不能食，茯苓饮主之。干呕哕，手足厥者，桔皮汤。卒干呕，不息，取甘蔗汁温服半升，日三服，或入姜汁。

　　干呕吐涎沫，手足厥者，半夏干姜汤。周慎斋云：干姜炒为末，盐汤调服，治干呕甚效。

　　理会云：干呕因热气与痰搏结于胃，热气上冲，心下痞结，故有此症，用二味加姜汁炒芩连、竹茹、枳实、生姜。干呕吐涎沫，头痛，吴茱萸汤。呕而胸满，吴茱萸汤。呕而肠鸣，心下痞者，半夏泻心汤。呕而大小便不通，气逆不续，呕逆不禁，名曰走哺，下焦实热故也，人参汤主之人参　黄芩　知母　玉竹　茯苓（各三钱）　芦根　竹茹　栀子　陈皮（各五钱）

　　石膏（一两　）　每服四钱，水煎服。食入即先呕而后下体背皆热，肘臂牵痛，其气不续，膈间最闷，名曰满气。此因上焦伤风，开金腠理，经气先道，邪气着内，麦门冬汤主之麦冬芦根　竹茹　白朮（各五两）　炙草　茯苓（各二两）　人参　陈皮　玉竹（各二两）　每服四钱，姜一片，陈米一撮，研末服。恶心干呕，欲吐不吐，心下映漾，如畏船，宜大半夏汤，或小半夏汤，茯苓汤，理中汤，治中汤，皆可用。

　　似呕不呕，似哕不哕，心中愦愦无奈者，生姜汤。旧有风症，见风则眼涩眼黑，胸中有痰，恶心，兀兀欲吐，遇风觉皮肉紧，手足难举动，重如石，遇暖随减，柴胡半夏汤主之半夏（二钱）　苍朮　神曲　生姜　柴胡　本　升麻（各五分）　茯苓（七分）　为末服。丹溪云：吞酸，〔素问〕明以为热，东垣又以为寒，何也？曰：吐酸与吞酸不同，吐酸似吐出酸水如醋，平时津液随上升之气郁而成积，郁积至久，湿中生热，故从木化，遂作酸味，非热而何。其有郁积至久，不能自涌而出，伏于肺胃之间，咯不得出，咽不得下。肌表得风寒，则内热愈郁，而酸味刺心，肌表温暖，腠理开发，或得香热汤丸，津液得行，亦暂解，然非寒而何。〔素问〕言热者，言其本也。东垣言寒者，言其末也。予尝治此症，用黄连、吴萸各制炒，随时令迭为五使，苍朮、茯苓为辅，汤浸蒸饼，为小丸吞之，仍令以蛎食疏果自养，则病易安。按吞酸一症，〔素问〕、东垣、丹溪三说不同，何也？曰：此症有虚有实。〔内经〕言热者，指病形而言也。如谷食勿热不酸，非热而何？东垣言寒者，指病本而言也。盖脾胃虚寒，不能化湿，湿郁为热，因以作酸，非寒而何？故用丁香以温胃，人参以养胃。去其虚寒，食物自然克化，而不至留滞作酸矣。汪山石云：吐酸苦水，由脾虚不能运湿，湿郁为热，故水作苦酸也，宜用辛热之药。湿逢热则燥，郁迂辛则开，湿去郁开，酸苦自除矣。丹溪言寒郁为热者，兼标本而言也。以饮食入胃，未及运化，或食冷物，或受风寒，湿热被郁，因而作酸，故用平胃加山栀、黄连，以治其本热；吴萸、苍朮，以散其标寒；寒散热除，酸自止矣。是知属热属冷，皆病机之所必有者，审其脾气虚寒，饮食不能输化，浊气不能下降而作酸者，用加减安胃汤（人参　藿香　丁香　吴萸　白朮　半夏　砂仁　陈皮　炮姜）。偶尔作酸，嘈杂便闭，食易化，此湿热郁遏也，用加减清胃汤黄连　吴萸炒　黄芩（姜汁炒）　陈皮　苍朮山栀　浓朴　赤苓　生姜。中脘有饮则　，有宿食则酸，故常嗳腐气逆，咽酸水，亦有每晨吐清酸水数口，日间无事，亦有胸膈间常如酸折，皆饮食伤于中脘所致，生料平胃散加神曲、麦芽各一钱，有热，用醋丸吴萸（煮晒）　陈皮（去白）　黄芩（炒各五钱）　苍朮（七钱五分）　黄连（陈壁土炒一两）　神曲糊丸。膈间停饮，积久必吐酸水，神术丸苍朮（米泔浸）　生芝麻（用水二盏，研细，取浆一斤）　大枣（煮烂，去皮核，十五枚）　以苍朮焙干为末，然后以芝麻浆及枣肉为丸，每服五十丸，初服觉燥，用山栀汤下。酒癖停饮吐酸水，用干姜丸干姜　枳壳　橘红　葛根　前胡（各五钱）　白朮　半夏曲（各一两）　吴萸（炒）　甘草（各钱半）。风痰眩冒，恶食吐酸水，半夏、南星、白附子为末，滴水，丸桐子大，以生面为衣，阴干，每服十丸至二十丸，姜汤下。参萸汤可治吞酸，亦可治自利六一散（六两）　吴萸（二两）　煮。一方去吴萸，加干姜。诊两寸洪数者，湿热；右关沉微者，虚寒；气口紧盛者，宿食。呕苦，是胆液泄，胃气逆也。阳明在泉，燥淫所胜，病喜呕。呕有苦，又阳明之胜。呕苦，治以苦温辛温，是运气。呕苦，属燥也。吐而泻，用胃苓汤；以泻为主，海藏云：上吐下泻不止，当渴而反不渴，脉细微而弱者，理中汤主之。丹溪云：泄泻或呕吐，生姜汤调六一散。

　　洁古云：有痰而泄利不止，甚则呕而至于吐下，而不能食，由风痰羁绊脾胃之间，水煮金花丸主之半夏　南星　寒水石（各一两）　烧存性　天麻（五钱）　雄黄（钱半）　白面（四两）　共为末，丸如桐子大，每服百丸。先煎浆水沸，沸药煮浮为度，漉出，姜汤下，食前服。仲景云：呕家有痈脓，不可治呕，脓尽自愈。仁斋以地黄汤主之生地（洗焙）　川芎（各一两）　半夏　炙草（各七钱五分）　南星（汤洗七次）　白芍　白芷　茯苓　桔梗　前胡　知母　人参（各五钱）　姜（三片）　乌梅（八分）　每服三钱。吐食，乃上焦气热冲逆，食已暴吐，脉浮而泄，宜先降气和中，以桔梗汤桔梗　白朮（各一两五钱）　半夏曲（二两）　桔红　枳实　茯苓　浓朴（一两）　每服一两调木香散（木香　槟榔　为末，二钱），隔夜空腹服。中焦吐食，由食积与寒气相格，故吐而疼，宜紫沉丸砂仁　半夏曲　乌梅　丁香　槟榔（各五钱）　沉香　杏仁　白朮　木香（各一钱）　陈皮（五钱）　白蔻仁　巴霜（各五钱）　另研，共为末，入巴霜，醋糊为丸，丸为黍米大，每服五十丸，食后姜汤下，愈即止。凡吐，诸药不效，苏梗煎汤，磨槟榔、沉香、枳壳服之，即效。王宇泰云：呕吐，诸药不效，当借镇重之品，以坠其气，用姜苏汤下灵砂丹水银（一两）　硫黄（五钱）

　　新铫炒成珠，入水，火鼎锻炼为末，元米为丸，麻子大，水下四五十丸，每至百丸。俟吐止，随症调治。慎斋方：沉香、乌药为末，姜三片，淡盐点嚼，去渣，津液咽下，极效。又法：加人参，甘草末减半，姜盐点药末擦牙，津液咽下。旋覆代赭石汤能止气逆、痰饮、作呕不止，亦镇重之义，用之甚效。古方通以生姜、半夏为正剂，独东垣云：生姜治呕，但治表实气壅。若胃虚谷气不行，惟当补胃，推扬谷气而已，故服小半夏汤；不愈，服大半夏汤半夏（五钱）　人参（三钱）　白蜜（二钱）　水二碗，和蜜扬之二百四十遍，煮八时，温服。诊寸口脉数，其人则吐，阳浮而数亦吐。脉浮而洪为热，浮而热为积，沉而迟为寒，细为虚，关前沉伏或沉滑为痰为冷，关脉浮大为风在胃中。阳紧阴数，难治，宽缓者可治。上部有脉，下部无脉，其人当吐，不吐者死。呕吐大痛，色如青菜叶汁者，必死。凡呕，浑身作胀者死，大便闭者不治，无脉者不治。昔人曾用丁、沉、藿香等温中顺气而愈者。喻嘉言云：倪庆云病膈气十四日，粒米不入咽，始吐清水，次吐绿水，次吐臭水，呼吸将绝。余诊之曰：尽一昼夜，先服理中汤六剂。来朝转方，一剂安全。渠家曰：病已至此，安能服药六剂？余曰：但得此等甘温入口，必喜而再服。曰：凭有抄方，何不即投，必先与理中？余曰：〔金匮〕云：病后噫气不除者，旋覆代赭石汤主之。吾于此病分别用之者，有二道：一者以黑水为胃底之水，臭水为肠中之水，此水且出，则胃中之津液久已不存，不敢用半夏以燥其胃之液；一以将绝之气，止存一线，以代赭坠之，恐其立断，必先以理中分理阴阳，俾气易于降下，然后代赭得以奏绩。及检仲景方，见方中止用煨姜，而不用干姜，又谓干姜比半夏更燥，而不敢用。余曰：尊人所噫者，下焦之气也；所呕者，肠中之水也；阴乘阳位，加以食久不食，诸多蛔虫必居上膈间，非干姜之辣则蛔虫不下转，而上气亦必不下转，妙处正在此。进药后，果再索药。三剂后，病者能言，云内气稍接。但恐太急，俟天明再服。次早中医交阻，渠家并后三剂不肯服矣。余持前药一盏勉令服之，曰：吾于众医前立地转方，但用旋覆花一味煎汤，调代赭石末与之二茶匙。才入口，病者曰：好药，吾气已转入丹田矣。病者以十四日衣不解带，目不交睫，惫甚，因图脱衣安寝，冷气一触复呕，与前药立止：思粥，令食半盏，渠饥竟食二盏，少须又食六盏，复呕，与前药立止。又因动怒，以物击婢，复呕，与前药立止。以后不呕，但困倦之极，服补药二十剂，丸药一斤，息二月，始能远出。方悔从前少服理中二剂耳。

　　红豆丸治诸呕逆膈气、反胃吐食。丁香　胡椒　砂仁　红豆各二十粒　共为末，姜汁糊丸，皂角子大，每服一丸，以枣一枚去核，填药，面裹，煨熟，去面，细嚼，白汤下，空心服，日三服。

　　噎膈反胃

　　气留噎嗌，噎塞窒碍，食物不得顺利，曰噎。气结胸膈，填塞隔绝，食物不得下通，曰膈。反胃者，因其隔绝不得下行，故复反出于胃也。丹溪云：噎膈生于血干。血，阴也。阳主静，内外两静，则脏腑之火不起，金水二气有所养，阴血自生，胃肠津液传化合宜，何噎之有？惟血液俱耗，胃脘干槁，其槁在上，近咽之下，水饮可行，食物难入，名之曰噎。其槁在下，与胃为近，食虽可入，良久复出，名之曰膈，亦曰反胃。二者皆由阴中伏火而作。盖阳与阴不能施化，阴之失位，而阳伏其中，传化失职而反上行也。子和云：三阳结为之膈。

　　三阳者，大、小肠、膀胱也。小肠热结，则血脉燥；大肠热结，则便不通；膀胱热结，则津液涸；三阳既结，则前后闭涩；下既不通，气必反而上逆，所以饮食不下，纵下而复出也，此阴火不下行而上逆也。张鸡峰云：噎膈是神思间病，惟内观自养，薄滋味，忌香燥，戒郁怒，可获全安。若气血两虚，口吐涎沫，粪如羊屎，六脉紧涩，皆不治也。刘宗浓云：噎膈之症，皆由气聚成积，自积成痰，痰积之久，血液俱病，以其为病在咽在膈，故立噎膈之名。严氏主化痰顺气，夫气之不下，痰之不化，必有为病之因。苟不知其本，而专用香燥之药治其标，痰气何由而自下乎？理会云：噎膈多由暮年之人，其属血干也明甚。盖血结则无以制火，火盛则津液脂膏因火成痰，水谷道路因火干槁，故痰火窒塞胸膈而成噎膈也。其中年之人，偶有噎膈，则多属忧思郁怒所致。夫郁怒则气滞，忧思则气结，痰因气聚而生，气因痰碍而愈结，故为噎膈反胃也。用药之时，切勿执滞。血虚者，以滋养为主；气郁者，以理气为先；痰涎上阻，宜用酸苦涌泄，因而治下，药势易行；如燥结久闭，宜用蜜导通幽，因而润养，则关扃自透。若郁既久，则壅塞坚顽，不用开结软坚之药，遽用补养，吾恐痰因补而愈多，气因补而愈窒矣。窃见世人治噎膈，非用香燥之剂，即用牛羊之酪。岂知香燥能助火耗血，酥酪是滞气生痰，求其病愈，不亦难乎？按〔内经〕云：三阳结谓之膈。张鸡峰以为神思间病，法当内观静养，所言深中病情。大抵气血亏损后因悲思忧恚，则脾胃受伤，血液渐耗，气机阻碍，郁气生痰，痰则塞而不通，气则上而不下，妨碍道路，饮食难进，噎膈所由成也。脾胃虚损，营运失职，不能腐熟五谷，变化精微，朝食暮吐，暮食朝吐，食虽入胃，复反而出，反胃所由成也。东垣云：诸塞咽喉之间，令诸经不行，则口开目瞪，气闷欲绝，当先用辛甘气味俱扬之药（益智仁　草蔻　参　归　升麻之类），引胃气以治其本，加开塞之药（木香　青皮　陈皮　麦芽），以治其标也。若寒助阴邪，于正药内加吴茱萸大热大苦辛之味，以泻阴寒之气．暑月阳盛，则于正药中加青皮、陈皮、益智、黄柏，散暑气，泄阴火之上逆，或以消痞丸合滋肾丸，或更加黄连，每服七八十丸，空心约宿食消尽服之，待少时，以美食压之，不令胃中停留也。按噎塞之症，塞者，阴也，血也；噎者，阳也，气也；二者皆由阴中伏火而作也。东垣用药，先用辛甘气味俱扬之药，升发其胃气，以为滋生之本，继以滋肾丸纯阴之药，以泻阴中之火，制其冲气之上逆，庶表里相通，阴阳各得其正，此治噎塞之大法也。至痰凝气结，血瘀津枯，皆能致噎，其治法又当察证凭脉，其治法又非东垣一言所能尽也。噎膈生于血干，滋养为主，归、地、门冬煎膏，入韭汁、乳汁、童便、芦根汁、桃仁泥；兼气虚者，参、　、四君；忧恚气结者，兼开郁理气，大忌香燥之药，犯之必死。大便闭塞，多用桃仁、麻仁；气壮者，加元明粉。噎塞不通，有形滓质之物不能下咽。若吐沫不已者，此气血大虚，法在不治。若脉形未败者，惟宜大补气血，参、　、归、朮仍加陈皮、桃仁、牛乳、白蜜、姜汁，或煎成膏，缓缓调之，可救什中之一。脉细而弱，或沉而涩者，此气虚挟寒，理中东加人乳、姜汁、白蜜。痰多加半夏。中气虚而不任用血药者，一方用生姜汁　白蜜　牛膝各五两　人参　百合（为末各二两）　放铜锅内，慢火煎如膏，不拘时候含一匙津咽，或人参汤调下一茶匙。食物下咽，屈曲自膈而下，哽涩而痛，多是瘀血，用前归地诸汁胶内加桃仁、童便、韭汁、郁金末、降香末调补之，后以抵当丸如芥子大，服二三钱，服后仰卧，细细嚼之。有实积者，可暂用浓朴丸，亦可用昆布丸。

　　张孟端夫人形肥体盛，忧怒之余，得食辄噎，胸中隐隐痛。士材诊之曰：脉紧而滑，痰在上脘，用二陈加半夏、竹沥、姜汁，服四剂不效。或疑半夏性燥。曰：湿痰满中，非此不治。

　　改用大半夏汤四帖，胸痛乃止。服二十剂而安。若痰不盛，形不肥者，不可与也。气滞胸痞，胃寒噎塞，脉沉迟涩，津血不枯者，用香砂宽中汤木香（磨）　白朮　陈皮　香附　白豆蔻砂仁　青皮　槟榔　半夏曲　茯苓　浓朴　甘草　姜　加蜜少许煎服。七情郁结，胸背引痛，脉沉而涩，四磨饮加黄连、山栀、川贝、香附、苏子。郁结伤脾，归脾东加枳、桔。

　　痰饮阻滞，脉结涩者，利膈豁痰汤（桔红　半夏　枳实　桔梗　栝蒌　黄连　栀子　香附细茶　槟榔　沉香　石膏　白芥子　初服二三帖加麻黄、苏叶煎）。湿痰瘀塞，胸口作痛，形肥脉滑，大半夏汤。噎病喉中如有肉抉，食不下，用昆布二两洗去盐水，小麦二合，水三大盏，煎，俟麦烂熟，去渣，每服不拘时，吃一小盏，仍取昆布不住口含两三片咽津，极效。昆布丸治五噎咽喉妨塞，食饮不下昆布（洗去盐水）　天麦冬（焙）　诃利勒（去核各一两五钱）　木通　大黄（微炒）　朴硝　郁李仁（浸去皮微炒）　桂心　百合（各一两）　羚羊角（屑）　杏仁（麸炒）　苏子　射干（各一两五钱）　柴胡　陈皮　槟榔（各二钱五分）　蜜丸桐子大，每服三十丸，不拘时，热酒送下，夜饮后棉裹弹子大一丸噙化。按此方治痰热壅结妨碍噎塞甚效。若脾虚血干者，又非所宜也。治卒噎，用杵头糠，手中布裹，时时拭牙，或煎汤呷下，或蜜丸含咽津亦得。一方：杵头糠　人参（末）　石莲肉（末）　柿霜　元明粉（等分）　舐吃。治噎散结化痰汤，治气留咽嗌，有如梅核，俗名梅核气，亦噎膈之渐也姜制黄连　山栀　香附（童便浸）

　　川贝　川芎　半夏　桔红　苏叶　青黛　枳壳　凤尾草　白蔻仁　生姜　呕者，加枇杷叶。一妇患咽喉噎塞如梅核，时时嗳气，足冷如冰，用前方十剂，罔效，熟思之，乃阴火也，三阴至项而还，阴虚火炎，故咽塞、嗳气、足冷、耳聋。用滋阴清膈饮数剂，诸症皆退黄柏（盐水炒）　黄连（姜汁炒）　黄芩　栀子　当归　白芍　生地　甘草　入童便　竹沥姜汁　按此方治阴火上冲，食不得入，脉洪数者，方可用之，否则有伤脾败胃之虞。以上诸方，治噎症之大法也。咽喉闭塞，胸膈膨满，似属气滞，暂宜香砂调中汤。有因火逆上冲，食不得下，其脉洪大有力或数者，滋阴清膈为主，兼降火理气，枇杷叶、芦根汁、竹茹、黄连、山栀等。少年属阴虚者，仍用四物，门冬、童便、牛羊乳，或滋阴清膈饮。有胃之下脘不通者，三阳闭结，上冲吸门，食不得下，当滋养其下，慎勿用香燥之品。中焦吐者，皆从瘀积，有阴阳之分，其症或先吐后痛，法当去积和中，分气血痰积而施治之。慎斋云：膈气有气膈、血膈、痰膈。治膈先当开关。气膈开关，小茴香、乌药、槟榔。血膈开关，当归、乌药、枳壳、槟榔、沉香、桃仁、红花。痰膈开关，半夏、附子。关开者可治，宜理脾温肺，用补中益气汤，加附子、煮乌梅。痰饮阻滞胸膈，食复反出，脉来结涩，或紧而滑者，用二陈汤入竹沥、姜汁，或小半夏汤。痰多，食饮才下便痰涎裹住，不得下者，以莱菔控去痰涎，或涤痰丸半夏曲　枯矾　皂角（炙，刮去皮结子）　元明粉　茯苓　枳壳（各等分）

　　霞天膏（和丸）。痰血在胸膈间，阻碍气道或膈或脘，必痛，痛连于背，脉来有力或结涩，然得之忧怒，忿郁之人多有此症，以代抵当丸作芥子大，朮三钱，去枕仰卧，细细嚼之，下恶物。凡大怒血郁于上，积在胸膈，碍气升降，津液聚为痰饮，二陈加白芥子、香附、韭汁、桃仁、五灵脂。大便燥结，闭久不通，属血热者，止可清热，小着汤丸累累加之，关扃自透。滋血润肠汤当归（酒洗三钱）　白芍　生地（各钱半）　红花（酒洗）　桃仁　大黄　枳壳（各一钱）　韭汁（半杯），人参利膈丸木香　槟榔（各七钱五分）　人参　当归（酒洗）　藿香　甘草枳实（麸炒黄各一两）　大黄（酒煎）　浓朴（姜制各三两）　水泛丸，每服三十五丸，食后服，按上二方，皆用大黄，一治血闭，一治气闭，用者详之。通利之药不可多用，恐反耗其血液，而便愈结，当滋养其血，而便自行。粪如羊屎者，大肠枯结不治，乃阳陷于阴分，阳陷则阴绝，当用补中，兼升举之法。良方秦川翦红丸治膈气成反胃，由瘀血成病者，及能下虫效雄黄（另研）　木香（各五钱）　槟榔　三棱　蓬术（并煨）　贯仲　干漆（炒烟尽）　陈皮（各一两）

　　大黄（一两五钱）　面糊丸，桐子大，每服五十丸，食前米饮下。（本事方）芫花丸，治结聚停饮，痰水生虫，酒癖为患，成反胃者芫花（醋炒）　牛膝（各一两）　野狼牙根　桔梗（炒黄）　藜芦槟榔（各五钱）　巴豆（炒十粒）　醋糊丸，如赤豆大，每服二三丸至五七丸止，食前姜汤下。

　　（巢氏病源）论酒瘕云：饮酒多而食谷少，积久渐瘦，其症常欲思酒，不得酒则吐，多睡，复不能食，是胃中有虫使然，名为酒瘕，此药治之，须禁酒方易治（以上诸法　治反胃由于痰血虫积者）。中气虚弱，不能运转，噎塞反胃者，补气运脾人参（二钱）　白朮（二钱）　桔红　茯苓（各钱半蜜炙）　黄　（一钱）　砂仁（八分）　炙草（四分）　有痰加半夏　姜　枣，理中加附子亦可选用）。

　　李绛疗反胃呕吐无常，粥饮入口即吐，困倦无力垂死者，用人参三两擘破，水一大升，煮取四合，热服。膈症随吃随吐，或吃未几，随交痰涎出者，此火在胃中，而丹田真火不足也，故纸、茴香、萸实、人参、乌药、沉香。有因脾胃阳火内衰，其脉沉而迟者，以辛香之品温其中气，丁香透膈汤白朮（二两）　香附　人参　砂仁（各一两）　丁香　麦芽　木香　肉白蔻　青皮（各五钱）　沉香　浓朴　藿香　陈皮（各七钱五分）　炙草（一两五钱）　半夏　神曲　草蔻（各二钱五分）

　　每服四钱，或谷神嘉禾散茯苓　砂仁　苡仁　人参　枇杷叶（各一两）　桑皮　白朮　槟榔白蔻　青皮　谷芽　五味（各五钱）　沉香　杜仲（各七钱）　桔红　丁香　藿香　随风子　石斛　半夏大腹子　木香（各七钱五分）　炙草（一两五钱）　神曲（二钱五分）　每服三钱，水一盏，加姜、枣。此方和脾胃，宽胸膈，顺气消痰，进饮食，为噎膈之要方也，仍佐以益阴之药为佳。旋覆代赭汤，嘉言每用以治膈气，呕吐不止，水谷不得下咽，绝粒不入，甚至呕吐清绿黑臭之水，用以镇坠其气，则能进食，屡建奇功。中气虚极，不能任其重坠者，先用理中之剂，以安中气，后进此药。下焦吐者，皆从于寒，其症朝食暮吐，暮食朝吐。王太仆云：食不得入，是有火也；食入反出，是无火也。此下焦火衰，釜底无薪，不能腐熟五谷，所出完谷不化，脉来迟微，或虚火，当用补火之药，令火土相生。慎斋治反胃，朝食暮吐，暮食朝吐，或早晨吃粥，至次早吐而突出，若无阻之者，胃气大虚，宜二陈东加丁香、槟榔、枳壳，温而降之；不用槟榔，用黄连五厘、吴萸三厘同炒，加生姜，同煎服二钱，后方可用参。呕而不出声者，宜温不宜寒。若胃之下脘闭结，不能传送大肠，大便不通，食久复出，当微利之，人参利膈丸；利后，惟在调理中气，兼以滋阴一方。治膈通关，用大黄姜炙为末五钱，沉香末三钱，用人参煎浓汤，浸于饭上，续咽之，仍加竹沥、姜汁等尤佳，亦透关扃之善法也。

　　秘方：治膈气，用生姜蒲包浸阳粪坑内四十九日，取出炙干为末，每服三钱，加归身五钱，桃衣三钱，枳壳三钱，煎服。此方得之一友传来，云试之屡验。金匙散：用生姜蒲包裹，三月三日浸粪坑中，至六月六日取起，晒干，蜣螂取活者，以线悬当风处，二味等分，白滚汤送下一钱，三四服，其关自开，然后依证调理可也。一方将上制姜末三钱，制枳壳末七钱，和匀，不论噎膈痰气食积，俱用火酒下，心腹痛，白酒下，一钱二分。开关散：枳壳去穰，入皮硝、巴豆于中，合定，以线缚之，煮熟，去硝、豆，为末，火酒下五分，壮实者一钱。

　　一方：枳壳照上制后，再用桔梗、乌药、苍朮、槟榔、半夏、青皮、山楂、香附各等分，煎浓汁，以枳壳片浸透晒干，再晒以汁完为度，每服一斤，药味各七钱，用水十碗，煎五碗。

　　又方：梨一枚，去子，入五灵脂末一两，湿纸包裹，火中煨熟，去五灵脂，为细末，木香、沉香、陈皮各三钱，附子、乌药各二钱，牛黄五分，入开关散三钱，蜜丸，圆眼大，火酒化下一丸。仙螺胶：治膈症，取大田螺四十九枚，洗净，再以清水养去泥士，倒覆盆内，一宿，次将净川连二两，切片，煎浓汁熬膏一小杯，然后将螺仰置盆内，日中晒干，候靥开，挑入连胶一匙，过一夕，螺化为汁，取螺汁，再用柏叶汁、韭根汁、人乳、牛乳、羊乳、猪乳各一杯，炼蜜一两，入真金一块，砂铫熬成膏，瓷器收藏，每服一二匙，酒下。膈气神方：冬青子　柏子仁　白芥子　苏子　卜子　百合苗　川贝花（清明收）　桑寄生（各二钱）　沉香（二钱）

　　苏合油（四分）　奇南香（一钱）　淡竹叶（二钱）　淘米泔二钟，炼蜜四两，先用米泔加前药煎熟，后入蜜，煎一滚，放屋上露一宿，每日清晨滚水下七匙，睡时再一匙。（按噎膈反胃三症，洁古分上中下三焦异治，盖噎膈之吐，即洁古之上焦吐；反胃之吐，即洁古之下焦吐也；其名虽异，然其要总不离乎阴虚阳虚之二途。阴者，血也，津也；阴虚则津血内枯，阳火独亢，火性炎上，故为膈为噎；治之当滋血养阴，以治其本；清火润下，以治其标。阳者，气也，火也；阳虚则中气不充，健运失职；火衰则无以腐熟五谷，故虽入而复出，其为反胃，为朝食暮吐，暮食朝吐也；治之当补火健运，以治其本；消痰顺气，以治其标。此治噎膈之大法。至于劫夺之剂，又安用耶？殊不知噎膈之本虽虚，而痰火气血日久凝滞，瘀塞道路，胶固不通，以致食物难入，或虽入而复出；于此时也，若不先以劫夺之药开其固结，而滋补之味又安能透其关扃耶？但关开食进之后，即当继以补益之剂，续进饮食，病自愈矣。竟致以此等为膈气之专方，吾未见其不败也。又按劫夺之剂，有用大黄、黄连，有用炙姜、枳壳，或寒或热，其治各异，临症时，又当参其可否，慎勿以症合法也。）诸汁为治膈必用之药，临时随宜选用。霞天膏导痰消瘀最妙，不伤中气，不动脏腑，为大医者，当备应用。大抵噎膈之证，多有结痰瘀血相停，若不去之，病必不除。然结散之后，惟在谨慎缓调，戒口绝欲，千日把持，庶可全愈。否则愈而复发，中气既伤，难可再劫，死者多矣。噎膈既愈之后，不可便与粥饮及诸杂物，每用人参五钱、陈皮二钱，作汤细啜，以扶胃气。旬日半月间，方可小试陈仓米饮，渐进糜粥，进之早者，多致不救。年高病患元气败坏，手足寒冷，粪如羊屎沫大出者，皆不治。不守禁忌，若怒若郁者，皆不治。诊脉：紧而滑者，吐逆；小弱而涩者，胃反；沉缓而无力，或大而弱，为气虚；数而无力，涩小，为血虚；数而有力，为热，结为痰饮，为虚；滑为痰；寸关脉沉是气；寸关脉沉或伏或大，是痰。反胃之脉，沉细散乱，不成条达，沉浮则有，中按则无，必死不治。更参面色，不致黄白，亦不致纯白，皆恶候也。

　　五噎丸：治胸中久寒，呕逆妨食，结气不消。干姜　蜀椒　吴萸　桂心　细辛（各一两）

　　人参　白朮（各二两）　广皮　茯苓（各一两五钱）　附子（一枚，炮）　为末，炼蜜九，桐子大，酒服十五丸，日三服，渐加至三十丸乃止。

　　五膈丸　治饮食不得下，手足冷，上气喘急。麦冬（三两）　甘草（二两）　蜀椒　远志　桂心细辛　干姜（各一两）　附子（一枚）　人参（二两）　为末，炼蜜丸，弹子大，先食含一丸，细细嚼之，胸中喉中当热，药丸稍尽，再含一丸，日三次，夜二次，七日可愈。

　　五膈、五噎二丸，固用参、附、椒、辛、姜、桂之属，一以肝气上逆，胃气不下而呕，故宜萸、橘以疏肝降逆，苓、朮以健胃通津；以肾气之不蒸，肺胃枯槁而不纳，故用冬、草以滋肺和胃，远志以补火生土。又呕噎而药食可进者，频与小丸调之；膈食而饮不纳者，用大丸咽之；其立法之详若此。

　　附后方：治食后喜呕。鹿角（烧末，二两）　人参（一两）　为末，姜汤服方寸匕，日三次。

　　藿香安胃散：治脾胃虚弱，饮食不进，呕吐不腐。藿香　橘红（各五钱）　丁香（一钱）　人参（一两）　为散，每服二钱，姜三片，煎汤，食前和服。

　　膈气方：元精石（纸包，火煨，醋淬为末）　人中白（烧红）　五谷虫（　末，各等分）　每服三钱，烧酒送下，吃后，自进饮食。

　　杂病

　　霍乱

　　霍乱者，心腹卒痛，呕吐下利，或憎寒壮热，头目眩晕，甚则转筋入腹者，难治。丹溪云：内有所积，外有所感，致成吐泻，用二陈东加减，作吐以提其气。此非鬼神，皆属饮食，乃阳不升，阴不降，乖阳而成。切莫与谷食，惟米饮一呷入口，必死。必待吐泻二三时，直至饿甚，方可与稀粥食之。脉多伏或绝。凡或吐泻不彻，还用吐以提其气，或用樟木煎汤，吐亦可。三因吐法，用极咸盐汤三升，热饮一升，探吐，令宿食尿，不吐更服，吐后随症调理。此疾多生夏秋之交，皆由伏暑而然。病之将作，必先腹中　痛。吐泻之后，甚则转筋，此兼风也；手足厥冷，气少唇青，此兼寒也；身热烦渴，气粗口燥，此兼暑也；四肢重着，骨筋烦疼，此兼湿也；当详别三因以调之。张戴人则以风湿　三气而为邪，断言最当。夏月中暑，霍乱吐泻，心腹撮痛，大渴烦躁，四肢逆冷，汗自出，两足转筋，宜香茹饮浓朴　黄连（各二两）　香茹（四两）　甘草（五钱）　每服四钱，澄冷服之，桂苓白朮汤桂枝　人参白朮　茯苓（各五钱）　泽泻　寒水石　石膏（各一两）　滑石（二两）　一方有木香　藿香　葛根（各五钱为末，每服三钱，白汤下）。伤暑霍乱，用丝瓜叶一片，霜梅肉一个并核中仁，同研极烂，新汲水调服，入口立瘥。取扁豆叶捣汁一碗，饮之立愈。墙阴掘地约二尺许，入新汲水搅之澄清，名曰地浆水，用一杯调服之，盖取地浆者，取其至阴之气，能解阳盛暑热之邪也。戴人云：人于夏日，多食瓜果之物，或饮冷乘风，以致食留不化，因食成痞，隔绝上下，遂成霍乱，六和汤倍藿香煎熟，调苏合香丸。湿霍乱除湿汤半夏曲（三钱）　浓朴　苍朮（各二两）　藿香　陈皮　茯苓（各一两）　炙草　生白朮（一两）　每服四钱，姜七片，枣一枚。诃子散诃子（去核炮）　炙草　浓朴　炮姜　神曲　草果　良姜（炒）　茯苓　麦芽（炒）　陈皮（各等分）　为末，每服二钱，候发不可忍时，用水煎入盐少许。七情郁结，五脏六腑互相刑克，阴阳不和，吐利交作，七气汤（吴萸　木瓜　食盐各五钱　同炒令焦，先用瓷瓶安排盛水三升，煮令百沸，入煎药，煎至二升，倾一杯，冷热随病患服）。四肢厥冷，亦用此汤。霍乱多寒，肉冷脉绝，宜通脉四逆汤。霍乱用藿香正气散加减，气盛者，加木香；痞塞者，调苏合丸；暑湿相搏，烦渴闷乱者，合香茹饮，名二香散藿香　陈皮　白朮　浓朴　茯苓　半夏　苏叶桔梗　白芷　香茹　黄连　扁豆（各一钱）　大腹皮　甘草（各五分）　姜（五片）　葱白（三根）。吐而不泻，心腹　痛，频欲登圊，苦于不通，本方加枳壳一钱。伤寒霍乱，多在阳明胃经，以胃为水谷之海，主中焦之气，腐熟水谷；若中焦气滞，或因寒饮，或因饮水，或感湿气，冷热不调，水火相干，阴阳相搏，上下相离，营卫不能相维，故暴成吐泻；有从标而得之者，有从本而得之者，有从标本而得之者，六经之变，治各不同，察其脉色，知犯何经，随症标本，各施其治。如头痛发热，邪自风寒而来。中焦为热相半之分。邪高者，居阳分，则为热，热多饮水者，五苓散以散之。如邪稍下者，居阴分，则为寒，寒多不饮水者，理中汤以温之。

　　如吐利后有表症者，解之汗出。厥者温之（解法仍别有寒无汗，分风寒施治）。吐利不止，元气耗散，病势危笃，或水粒不入，或口渴喜冷，或恶寒战掉，手足逆冷，或发热烦躁，欲去衣被，此盖内虚阴盛，却不可以其喜冷虽去衣被为热也，宜理中汤，甚则加附子；不效，则四逆汤，并用十分冷服。伏暑之症，脉多伏绝，最宜明辨。霍乱并诸吐泻已愈，而力性精神未复者，十补散（即十全大补汤）。

　　转筋，陈氏云：转筋者，以阳明养宗筋，属胃与大肠，令暴吐下，津液顿亡，外伤四气，内伤七情，饮食甜腻，攻闭诸脉，宗筋失养，必致挛急，甚则舌卷囊缩者，难治也，木瓜煮汁饮之。（千金）云：转筋不止，男子则以手挽其阴，女子则以手牵其乳近两边，此好法也。霍乱烦渴，以增损缩脾饮草果　乌梅　甘草　砂仁（各四两）　干葛（二两）　每服五钱，生姜五片同煎，以水浸，冷冲服之）主之，能解伏热，消暑毒。霍乱之后，服热药太多，烦躁作渴，尤宜服之。霍乱之后，烦渴饮水，宜茯苓泽泻汤茯苓（八两）　泽泻（四两）　炙草　桂心（各二两）　白朮（三两）　每服四钱，姜三片。一方用小麦五两。霍乱已愈，烦热多渴，小便不利，宜麦门冬汤麦冬　茯苓　人参　橘皮　白朮（各钱半）　小麦　炙草（各一钱）　姜（三片）　乌梅（少许）。霍乱后，恶心懒食，口干多渴，宜白朮散（白朮　茯苓　人参　藿香（各五钱）　葛根（一两）

　　木香（二钱五分）　炙草（一两五钱）　每服四钱，白汤下，如烦渴，加滑石二钱。霍乱后，利不止，冷汗出，腹胁胀，宜乌梅散乌梅（三钱）　黄连（三钱）　当归　附子　熟艾（各七钱五分）　阿胶（三钱）　肉蔻赤石脂（各一两）　炙草（五钱）　米饮调服二钱。霍乱后，下利无度，腹中　痛，黄连丸　黄连黄柏　浓朴（各七钱五分）　当归　炮姜　木香　地榆（各五钱）　阿胶（三钱）　蜜丸，粥饮下二十丸）。霍乱后，下利见血，宜止血汤当归　桂心　川断（各三两）　生地　炮姜　阿胶　蒲黄炙草（各二两）　每服三钱，赤石脂汤赤石脂（四两）　升麻　白朮（各一两五钱）　乌梅　干姜（各一两）

　　陈仓米　栀子仁（各五钱）　每服三钱。干霍乱，忽然心腹胀满搅痛，虽吐不吐，虽泻不泻，躁乱愦愦无奈，俗名绞肠痧是也。此因脾土郁极而不得发，以致火热内挠，阴阳不交，表里不得相通，不急治，即死。但治不可过于攻，过则脾气虚；不可过于热，过则内火愈燥；不可过于寒，过则火必与捍格；须反佐以治。古方有用姜盐饮，调以童便，非独以降阴之不通，阴既不通，其血亦不行，兼用行血药也。此诚良法，可为处方者比类矣。丹溪用吐以提其气，最是良法也。

　　治绞肠痧，手足厥冷，腹痛不可忍者，以手醮温水，于病者膝湾脘内扑打有紫黑点处，以针刺其恶血，即愈；或于胸背手足额项刮之，亦愈。

　　霍乱，其脉洪大者，易治；脉凝囊缩舌卷者，不治。霍乱之脉多代。霍乱之后，阳气已脱，或遗尿不知，或气少不语，或胶汗如珠，或大躁欲入水，或四肢不收，皆不可治。

　　关格

　　格则吐逆，关则不便。格者，阳盛之极，格拒于外，入者不得纳；关者，阴盛之极，闭塞其内，出者不得泄；乃阴阳各造其偏，两不相维之症也。〔素问〕谓人迎一盛，病在少阳；二盛，病在太阳；三盛，病在阳明；四盛以上为格阳。寸口一盛，病在厥阴；二盛，病在少阴；三盛，病在太阴；四盛以上为关阴。人迎与寸口俱盛，四倍以上为关格。关格之脉羸，不能极于天地之精气，则死矣。〔灵枢〕复云：邪在腑，则阳脉不和。阳脉不和，则气留之。气留之，则阳气盛矣。阳气太盛，则阴脉不利。阴脉不利，则血留之。血留之，则阴气盛矣。阴气太盛，则阳气勿能荣也，故曰关。阳气太盛，则阴气勿能荣也，故曰格。阴阳俱盛，不得相荣，故曰关格。关格者，不得尽期而死矣。仲景云：寸口脉浮而大，浮为虚，大为实，在尺为关，在寸为格，关则不时小便，格则吐逆。此以寸口关尺脉中察其或浮或大，定其阳虚阳实，阴虚阴实，以施治疗，其义精矣。不尔，关则定为阴实，格则定为阳实，抑何从得其精细耶？又云；心脉洪大而长，是心之本脉也；上凝头小者则汗出，下凝本大者则关格不通，不得尿；头无汗者可治，有汗者死。此则深明关格之源，由于五志厥阳。厥阳之火郁于心包之内，其心脉上凝，见头小，亦阳虚之验；下凝，见本大，更阳实之征；头无汗者可治；有汗则心之液外亡，自焚而死矣。又谓趺阳脉伏而涩，伏则吐逆，水谷不化，涩则食不得入，名曰关格。诊趺阳足脉，辨胃气之有无，水谷入而不化，胃气之所存可知矣。涩则并其食亦不得入，胃气所存，更可知矣。营卫之行迟，水谷之入少，中枢不运，下关上格，岂待言哉！仲景立此三法，大概在顾虑其虚。盖关格之病，精气绝竭，形体毁阻，离绝菀结忧恐喜怒，五脏空虚，血气离守，厥阳之火独行，上合心神，同处于方寸之间，存亡之机间不容发，不可不辨也。关格之症，上下格绝，治之惟宜调其营卫，不偏阴偏阳，一味冲和无忤，听胃气之自为敷布，由一九而二八三七四六，乃始得协于平也。岂一蹴所能几耶？故不问其关于何而开，格于何而通，一惟求之，于握枢而运以渐透，于上下俟其趺阳脉不伏不涩，营气前通，乃加意于营，卫气前通，乃加意于卫，因其势而利导之，庶不与药　格耳。

　　夫死里求生之法，须得死里求生之人，嗒然如丧，先熄其五志交煽之火；治吐逆之格，由中而渐透于上，治不溲之关，由中而渐透于下；治格而且关，由中而渐透于上下；乃尽义也。

　　庸俗之辈，不知此中导窍之妙，但知止呕，利小便，亟治其标，伎穷力尽，无益反损，不为其败者鲜矣！关格一症，推云岐子所立九方，奈其彻宗霸术，不识病本。嘉言氏拟用仲景伤寒门中黄连汤一方为之进退黄连（姜汁炒）　人参（人乳拌）　炮姜　桂枝（一钱）　半夏（五钱）　大枣（二枚）　进法俱用不制，退法不用桂枝，黄连减半，或加肉桂五分，如上逐味制熟，但空心朝服崔氏八味丸三钱半，饥时煎服，一听胃气之上下敷布，不问上热下寒，下热上寒，皆可治也。方中人参、甘草、半夏、大枣，助胃气以握枢而运，加桂枝、黄连，以通达其上下，兼炮姜之辣，以开利其中。其于格，则吐逆、胸背窒塞、食不得入、入亦复出之症者，能开之。至于五志厥阳之火上行，桂枝又不可用矣，恐其以火济火也，复立资液救焚汤，以治五志厥阳之火生地（绞汁二钱）　麦冬（取汁二钱）　人参（钱半人乳拌蒸）　炙草（一钱）　阿胶（一钱）　胡麻仁（炒研一钱）　柏子仁（七分）　五味（四分）　紫石英（一钱）　寒水石（一钱）　滑石（一钱）　三味俱敲碎为末，生犀汁（三分）　生姜汁（二匙）　上药除四汁及阿胶，共入，用泉水四茶杯，暖火煎至一杯半，去渣，入四汁及阿胶，再上火略煎，至胶烊化，调牛黄细末五匣，内中分二三次热服，空朝先服崔氏八味丸三钱。其关则不得小便，桂枝亦在所不取。但胃之关门已闭，少阴主阖，少阴之气不上，胃之关必不开也，是则肾气丸于小便不通之关证亦在所必用。肾气上交于胃，则关门开，而溺溲自通；交于心，则厥阳之火随之下伏。进退一方，次第如此。至于病变无方，生心化裁，如智者临症活法可也。

　　呃逆

　　〔灵枢经〕云：谷入于胃，胃气上注于肺。今有故寒气与新谷气俱还入于胃，新故相乱，真邪相攻，气并相逆，复出于胃，故为哕。补手太阴，泻足少阴。

　　〔伤寒论〕皆在阳明症中谓湿家下之太早则哕。而阳明病不能食，攻其热必哕，皆因下后，胃气虚而哕者也。至有邪热内蕴，气不能通，有渐热时时哕者，与小柴胡汤和解之。哕而腹满，视其前后，知何部不利，利之则愈。此皆不治之症。至如病极谵语，甚者而哕，又不尿，腹满加哕者，皆不治。大抵哕声频密相连者为实，可治；如半时哕一声者为虚，难治，死在旦夕。刘宗浓云：呃逆有虚，有实，有火，有痰，有水气，不可专作寒论。盖伤寒发汗，吐下之后，与泻利日久，及大病后，妇人产后，有此症者，皆脾胃气血大虚之故也。

　　如平人食入太速而气噎，或饮水喜笑错喉而气呛，或痰水停膈心中，或暴怒气逆痰厥，或伤寒热病失下，而有此者，则皆属实也。夫水性润下，火性炎上，今其气自下而上，非火而何？东垣谓是阴火上冲，而吸之气不得入胃，脉反逆，由阴伏阳而作。大抵治法，虚则补之。虚中须分寒热，如因汗吐下后，误服寒凉过多，当以温补之。如脾胃虚火逆上，当以平补之。

　　挟实者，凉而补之。若夫实者，如伤寒失下，地道不通，因而呃逆，当以寒下之。如痰饮停蓄，或暴怒气逆痰厥，此等必形气俱实，别带恶候，当随其邪之所在，涌之、泄之、清之、利之也。吐利后，胃虚寒者，理中东加丁香柿蒂散（病后胃中虚寒者，呃逆至八九声相连，收气不回者，难治。人参　茯苓　陈皮　半夏　良姜（炒）　丁香　柿蒂（各一两）　生姜（一两五钱）

　　甘草（五钱）水煎服，合苏合香丸尤妙。一方：枳壳　良姜　丁香　柿蒂　水煎服），甚者加附子。胃虚热者，橘皮竹茹汤（陈皮　竹茹　大枣　甘草　生姜　人参）。阴虚，木挟相火，直冲清道而上者，当补阴而抑木火上逆之势。大肠燥结，脉沉数者，调胃承气汤主之。

　　污血亦能作哕。丹溪治超越陈氏，因饱后奔走数里患哕，但食物，则连哕百余声，半日不止，饮酒与汤则不作，至晚发热，脉涩数，以血入气中故也，治之用桃仁承气东加红花煎服，下污血数次，即再用木香和中丸加丁香服之，渐愈（按：此非审症精确者不可妄用）。

　　哕而心下坚痞，眩悸者，膈间有痰水，所谓虚不禁吐者，二陈汤导痰饮加姜汁、竹沥。水寒相搏者，小青龙汤；寒甚，加附子尖亦妙。（本事方）用枳壳五分，木香二钱五分，研细，每服一钱，白汤下。孙兆方用陈皮二两，去白，水煎，通口服，或枳壳一两，此皆破气之剂，气逆宜之。陈皮竹茹汤，气逆而虚者宜之。无病偶然致呃，此缘气逆而生，重者或经一二日，宜小半夏茯苓汤，加枳实，或煎半夏汤，泡萝卜子，研取汁，调木香调气散白蔻仁　丁香檀香　木香（各二两）　藿香叶　炙草（各八两）　砂仁（四两）　每服二钱，入盐少许，乘热服。胃中寒甚，或呃逆不已，或服呕吐轻剂不能取效，宜丁香煮散治胃反、呕吐、呃逆、泄泻。

　　丁香（三十七粒）　生姜（切片）　莲肉（二十七粒）　黄秫（米半合）　水一碗半，煮熟，去姜，啜粥及附子粳米汤，增川椒、丁香二三十粒。治呃逆，于关元灸七壮，立愈。〔灵枢〕杂病篇末云：哕，以草刺鼻取嚏，嚏而已；无息而疾迎之，立已；大惊之，亦可已。

　　大补阴丸：降阴火，益肾水。黄柏（盐炒）　知母（酒炒，各四两）　熟地（酒洗、焙）

　　龟板（炙，各六两）　猪脊髓加炼蜜丸桐子大，每服十丸，空心姜盐汤下。

　　大补丸：治肾经火燥，下焦湿热。黄柏（酒炒褐色）为末，水丸，随症用药送下。

　　宣明桂苓白朮散：消痰，止呃逆，散痞塞，开坚结痛闷，进饮食，和脏腑。官桂　干姜（各二钱）　茯苓　半夏（各一两）　白朮　橘红　泽泻（各五钱）　共为末，面糊丸，小豆大，姜汤下，日三服。一方：加黄连五钱，黄柏二两，水丸，效尤速。

　　皂荚半夏丸：治呃逆欲死。半夏（一两）　皂荚（去皮、炙酥，八钱）　为末，蜜丸桐子大，每服三丸，枣汤吞下，日三夜一。

　　羌活散：治呃逆。羌活　附子（炮）　茴香（各五钱）　木香　良姜（炮，一钱）　为末，每服二钱，水一盏，盐一撮，煎服。

　　良方：丁香　白蔻仁（各五分）　伏龙肝（一两）　为末，煎桃仁吴萸汤，每服一钱，调送下。

　　噫气

　　噫气，即今所谓嗳气是也。〔内经〕论噫，专主心脾二经立论。（准绳）云：噫者，是火土之气郁而不得发，故噫。王注：噫为心之义，象火炎上，随咽焰出，如膈闭痰间，中气不得伸而噫者，亦土气内郁也。仲景云：痞而噫，旋覆代赭汤主之。心下蓄结痞闷，或多作噫败卵气，枳壳散主之枳壳　白朮（各五钱）　香附（一两）　槟榔（二钱）　共为细末，每服二钱，米饮调下，日三服。丹溪云：胃中有实火，膈上有调痰，故成噫，用二陈东加香附、栀子、黄连、苏子、前胡、青黛，或煎或丸服之。

　　杂

　　杂者，似饥而甚，有懊　不自安之意，有胃热火动其痰者，有热郁滞为湿热者，有气郁气滞者，亦有瘀血所致者，昏眩　杂，乃火动其痰也，二陈加姜汁炒芩、连、石膏。噫气吞酸，乃食郁为热也，平胃散加枳、桔。因思虑伤而　杂者，茯苓补心汤。元气、胃气、脾气不足而　杂者，六君子倍山药；如以火治之，必变吞酸中满之症。三圣丸治　杂神效（白朮四两　黄连　橘红各一两　神曲打糊为丸）。当归补神汤亦治血虚　杂（八珍东加麦冬山栀　陈皮　乌梅　辰砂　元米）。（准绳云）：心下　杂，导饮丸最妙吴萸（三钱）　茯苓（一两）

　　黄连（五钱）　茅术（一两）　独活（七钱）　为细末，神曲糊丸。（元珠）云：有湿热郁滞，不欲食者，宜三补丸（黄芩　黄连　黄柏　蒸饼糊丸，服，加茅术，倍香附）。

　　咳嗽

　　伤风暴咳，鼻塞身重，涕唾稠黏，数语未竟而咳，宁嗽化痰汤枳壳　桔梗　茯苓（各一钱）　紫苏（七分）　半夏　陈皮　前胡　干葛（各一钱）　麻黄　杏仁　桑皮（各一钱）　甘草（四分）　姜（三片）

　　春夏去麻黄、桑皮，加人参，名参苏饮，治时行咳嗽）。如恶寒自汗，发热，脉浮者，宜桂枝东加防风、杏仁、前胡、细辛。感寒咳嗽，恶寒发热，鼻流清涕，其脉浮紧者，金沸草散旋覆花　麻黄（各七分）　荆芥穗（一钱）　前胡（七分）　甘草　半夏　赤芍（各五分）　姜（三片）　枣合宁嗽汤，参酌用之。冬日风寒外感，形气病气俱实者，宜华盖散（麻黄　苏子　杏仁　桑皮茯苓　橘红　甘草）。风寒郁热于肺，夜咳者，宜三拗东加知母。风入肺久咳者，鹅管石、雄黄、郁金、款冬花，为末，和匀，置姜片上，仍以姜片入茶壶中，以盖盖之，留嘴出烟，吸烟入喉中。（凡人易于感冒，治当解表之中，兼实肺气。又肺有火，则腠理不密，风邪易入，治宜解表清肺火；如数行解表，重亡津液，为变甚大。故凡肺受邪，不能转输，小便短少，皮肤渐肿，咳嗽日增者，宜六君子汤，以补脾肺，六味丸以滋肾水。）易简杏仁汤，不问外感风寒，内伤生冷，及虚劳咯血，痰饮停积，皆治之（人参　半夏　茯苓　细辛　干姜甘草　桂枝　五味　白芍　杏仁）。按形寒饮冷则伤肺，此内外合邪也，此方兼而治之。本方去人参、杏仁，加麻黄，即小青龙汤，能治久年痰饮，喘嗽气急，亦治冬日咳而发寒热者。济生橘苏饮，治伤风咳嗽，身热有汗，恶风，脉浮数，有热，服杏子汤（橘红　苏叶杏仁　五味　白朮　半夏　桑皮　川贝　甘草）。暑热夏月，喘急而嗽，面赤潮热，其脉浮洪大者，黄连解毒汤（黄连　黄芩　黄柏　栀子）加麦冬、花粉、桔梗、桑皮。咳而身热，自汗，口干，便赤，脉虚而洪者，白虎汤，兼天水五苓之属。身热而烦，气高而喘，心下痞闷，四肢困倦，精神短少者，生脉散，或清暑益气汤（黄　人参　苍朮　陈皮　神曲　白朮泽泻　炙草　黄柏　葛根　青皮　当归　五味子　麦冬）。火嗽者，有声、痰少、面赤是也，加减泻白散（桑皮　陈皮　地骨皮　知母　青皮　桔梗　淡芩）。如咽喉干痛，鼻出热气，咳喘上壅，甚则风嘶咯血，其痰咳而难出者，色黄且浓，此火热乘肺也，清肺化痰汤（山栀　淡芩　知贝母　麦冬　桑皮　桔梗　茯苓　橘红　栝蒌仁　甘草），或加黄连。

　　衍义治一妇人患肺热咳，身如炙，肌瘦，将成痨，以枇杷叶　木通　款冬　紫菀　杏仁　桑皮等分大黄减半　蜜丸，樱桃大，食后夜服，各噙化一丸。慎斋治一妇恼怒后，身热咳嗽，吐血，痰臭，气难闻，胸膈饱闷，背胀，此火郁，宜发之（紫菀　葛根　桔梗　前胡枳壳　半夏　杏仁　五味　白芍　甘草　薏仁　姜），一服即愈。上半日多嗽，胃中有火，川贝、石膏降胃火。午后嗽者，属阴虚，四物加知母之属，或六味地黄汤亦妙。黄昏嗽者，火气浮于肺，不宜正用凉药，宜五味、五倍，敛而降之。五更嗽，此胃中有食积，至此时火气流入肺，知母、地骨皮降肺火。湿伤之咳，身重，脉濡细，痰稠，自汗，二陈、二术之属。

　　如喘满、浮肿，宜款气丸青陈皮　槟榔　木香　杏仁　当归　广术　马兜铃　葶苈（各三钱）

　　人参（五钱）　防己（五钱）　牵牛（一两五钱）　姜汁丸，每服二十丸。湿咳多因乘热入水，或冒雨露，或浴后不解湿衣，致身体重痛而咳，宜白朮酒炒白朮（一两），酒三杯，不拘时频服；不能饮酒，以水代之。燥伤肺之咳，痰黏气逆，血腥，杏仁萝卜子丸（二味粥丸，白汤下五十丸），或清金润燥，天门冬丸治肺脏蕴热，咳嗽，痰吐稠黏。天门冬（一两五钱）　百合　前胡贝母　半夏　桔梗　桑白皮　防己　茯苓　紫菀　生地黄　杏仁（各七钱五分）　共为末，蜜和，打二三百杵，丸如桐子大，每服二十丸，不拘时服，生姜下，日三服。又方：去防己、前胡、桑皮、茯苓，如麦冬、人参、肉桂、阿胶、陈皮、甘草各三两，元米粉、黄腊一两，成粥，更入蜜，再熬，和匀，丸加樱桃大，每服一丸，用生姜细嚼下，治肺经内外合邪，咳嗽语声不出，咽喉妨碍，状加梅核，噎塞不通，噎食，皆可服。又方：单用天冬十两、生地三斤，取汁为胶，麦冬胶八两为丸，如桐子大，每服五十丸，逍遥散下。逍遥散须加人参、甘草，治妇人嗽喘，手足烦热，骨蒸寝汗，口干引饮，面目浮肿。凤髓汤为润肺之要药牛髓（一斤），白蜜（半斤），杏仁（四两），山药（四两），胡桃（四两），先将髓蜜砂锅熬烊，去渣，盛瓷瓶内，将杏仁等三味入瓶，以纸密封瓶口，重汤煮一日夜，取出冷定，每晨白汤化三匙下。如面目浮肿，蜜酥煎白蜜（一升），杏仁（三升），牛酥（一升），将杏仁于瓷盆内用水研取汁五升，净铜锅内勿令油腻，先加三升汁于锅内，日三次，以温酒调一匙，米饮白汤皆可。此方兼治虚损，去风燥，光皮肤。按肺金之燥，由咳最多，然其所因，又非一定，或因汗下太多而津越于外，或因泻利太久而阴亡于下，或营血衰少，不养于经，或精髓耗极，不充于骨，乃致肺金日就干燥，咳无止息；此时急生其津，急养其血，补其精水，犹可为也；如不加察，笼统，殆矣。膈上支饮，最为咳嗽根底。盖膈上为阳气所治，心肺所居，支饮横处其中，动肺则咳逆倚息，不得卧，小青龙汤主之。（按小青龙汤，治支饮之要药，然须防其冲气上逆。盖肾气素虚之人，冲任之火易于逆上。此火上逆，无咳且增烦咳，况久咳乎？此方仍恐动其冲气，复用桂苓五味甘草汤，服汤冲气即低，而反更咳胸满者，水在肠间不散，再变前方，去桂，加干姜、细辛可也。）芦吸散治冷哮寒嗽，喘促痰清，但肺热禁用款冬花　川贝　肉桂　炙草（各三钱）　鹅管石（　二钱）　鹅管石即钟乳石之最精者，为末，以芦管吸少许，噙化咽之，日三五次。此即宣明焚香透膈散之变法，彼用雄黄、佛手，此用桂心、川贝、甘草；彼取无形之气以散肺中之伏寒，此用有形之散以搜肺络之伏饮；药虽相类，而用法原殊，总取款冬、钟乳之温肺利窍也。（本事）鳖甲丸，治虚咳嗽，耳鸣眼花五味子（二十四两）　鳖甲　地骨皮（各三十两）　蜜丸，空心食前盐汤下四钱，妇人醋汤下。葶苈散，治咳嗽，面目浮肿，不得安卧，涕吐稠黏甜葶苈（隔纸炒）　郁李仁　桑皮（各一两）　紫菀　槟榔　旋覆花　木通（各七钱）

　　大腹皮（三钱五分）　每服三钱，姜半分，煎服。机要款气丸，治咳久痰喘，肺气浮肿（无广术，有泽泻，每服二十丸，白汤下）。天门冬丸，治咯血吐血，能润肺止咳天门冬（一两）

　　杏仁（七钱）　茯苓（七钱）　阿胶（五钱）　蜜丸弹子大，日夜噙化三五丸。久嗽，乃积痰留肺脘，黏滞如胶，气不升降，或挟湿与酒而作蜂房，僵蚕（炒）　香附（童便浸）　海蛤粉　栝蒌仁　杏仁竹沥　姜汁　神曲（各等分）　蜜调，噙化下。

　　梦遗

　　按梦遗之症，其因有四：有用心过度，心气空虚，不能摄肾而遗者；有淫欲邪思动其君火，以致相火不宁，搏激真水而遗者；有色欲过度，下元虚惫，滑泄不禁而遗者；有年壮气盛，久无色欲，精气溢而遗出者。为证不同，治法亦异。用心过度者，当安其神，宜远志、枣仁、茯神、龙齿、山药、莲肉、归身、人参、丹参、麦冬之属，培补心气，或苓术　菟丝子丸之类固之。淫欲邪思者，当清其心，宜妙香散、远志丸、天王补心丹，生地、麦冬、川连、黄柏之属，在所必用。色欲过度者，当固其真，宜六味丸，加鹿茸、牡蛎、苁蓉、菟丝子、五味子、龙骨。茯苓菟丝丸治脾肾虚损，不能收摄，以致梦遗精滑困倦等症。白茯苓白朮（米泔浸）　莲肉（各四两）　五味子（酒煎，二两）　山药（二两）　杜仲（酒煎三两）

　　炙草（七钱）　菟丝子（十一两，用洁水淘净，入陈酒浸一日，文火煮烂极，打为饼，焙干为末）

　　上药用山药末以陈酒煮糊，丸如桐子大，空心滚白汤服一百余丸（如气虚神倦，不能收摄者，加人参三四两尤妙）。辰砂妙香散治心脾不足，恍惚不睡，盗汗，遗泄，衄血，溺血。炙草　桔梗　山药远志（甘草汤泡去骨）　茯苓神（各一两）　黄　（蜜炙）　人参（各二两）　木香（二钱半）　辰砂（三钱）

　　麝香（一钱）　上十一味，为散，每服二钱，不拘时，温酒调服。（秘旨）无木香，有砂仁三钱。（本方）

　　去黄　、桔梗、山药。王荆公妙香散，安神闭精，定心气。龙骨　益智　人参（各一两）　茯苓神　远志（各七钱）　朱砂　炙草（各七钱）　为末，每服二钱，空心温酒调服。远志丸：茯苓神　人参　龙齿（各二两）

　　远志　石菖蒲（各一两）

　　蜜丸，桐子大，以辰砂为衣，每服七十丸，空心热汤下，又空心热姜汤下。天王补心丹：宁心保神，盖血固精，壮力强志，令人不忘，除怔忡，定惊悸，清三焦，化痰涎，去烦热，疗咽干，养心神。人参　当归（酒浸）　五味　麦冬　柏子仁　酸枣仁（各一两）　白茯苓（一两）

　　天冬（一两）　丹元参　桔梗（各七钱）　远志（七钱）　生地（四两）　黄连（二两）　酒炒，为末，蜜丸，桐子大，辰砂为衣，每服二三十丸，临卧时，灯草、竹叶煎汤下。一方：多石菖蒲、熟地黄、杜仲、百部、茯神、甘草六味。

　　小便癃闭

　　小便癃闭，当辨虚实、新久、气血异治，大抵属热者多。丹溪六法，有热，有湿，有气结于下，宜清，宜燥，宜升，有隔二、隔三之治。其滋阴，泻膀胱，此正治也；清肺生水，此隔二之治；燥脾健胃，此隔三之治。又分气虚血实，痰气闭塞，皆宜吐之，以提其气，气升则水自降，盖气承载其水者也，皆用本证药，先服后吐，如气虚用参、朮、升麻之类。东垣云：小便不通，皆邪热为病，分在气与血而治之，以渴与不渴而辨之；如渴而不利者，乃热在上焦气分；不渴而至小便不利，热在下焦血分也。热在上焦，当用淡味渗泄之药而清其化源，如茯苓、车前、琥珀、灯心之类是也。热闭下焦，当滋其阴，滋肾丸之类是也。经云；三焦者，决渎之官，水道出焉。膀胱者，州都之官，津液藏焉。气化则能出矣。盖上焦者，肺也，主行营卫，通调水道，下输膀胱。中焦者，脾也，〔内经〕云：脾病则九窍不通，小便不利。下焦属肾，肾与膀胱相表里也。由是言之，三焦所伤之邪不一，气之变化无穷，故当随处治邪行水，求其气化，亦无穷也。大要在乎阴与阳无相偏负，然后气得以化。若方盛衰论曰：至阴虚，天气绝，至阳盛，地气不足。夫肾肝在下，地道也；心肺在上，天道也；脾胃居中，气交之分，其在上之阳不交于阴，则在下之阴无以为化，而水道其能出乎？启元子无阳阴无以生，无阴则阳无以化。东垣之用滋肾丸，存阴之药，是滋其阴以化其阳之义也。香参散治脾虚胀满。人参（一两）　沉香（二钱五分）　新瓦上焙，为细末，每服四钱，水煎服。（滋肾丸：知母　黄柏　肉桂　又名通关丸。） 

　　
