

　　望诊遵经 清 汪宏

　　叙

　　予先君石城翁。讳坤坚。字义彰。读书之暇。尝谓予曰。医之为道。至精至微。明辨而行之。则可以济众。冒昧而施之。适足以杀人。尔学医有年矣。抑亦知其要否。予起而对曰。昔轩辕氏定本草。作内经。卢扁雷桐。莫不遵其规矩。汉晋唐宋。鲜能出其范围。今读其遗文。会其旨趣。其法门有二。一曰诊。一曰治。望闻问切者。

　　诊法也。针灸药石者。治法也。将欲治之。必先诊之。非诊无以知其病。非诊无以知其治也。顾欲知其诊之所当然。究其诊之所以然。则凡天地古今之理。南北高下之宜。岁时气候之殊。昼夜阴晴之变。以至赋禀强弱之不齐。老少居养之各异。莫不着见于四诊焉。岂但明乎血气经络皮肉筋骨。与夫病之五脏六腑。

　　症之七情六淫也哉。盖着乎外者。本乎内。见于彼者。由于此。因端可以竟委。溯流可以穷源。是故寒热补泻之法。因诊而定。标本先后之理。因诊而分。七方十剂八法九针。莫不因诊而决用舍焉。昔贤所谓明理者。明此理也。辨证者。辨此证也。理不明。则证莫能辨。证不辨。则治莫能分。故治病必须知诊。诊病必须遵经。予先君曰。入门矣。未入于室也。经文深奥。诊法精微。既已识其大纲。尤当考其细目。慎之哉。穷理尽性之事也。格物致知之功也。身家之所寄托。生死之所相关也。诗云。如切如磋。如琢如磨。勉旃勉旃。余退而志之。恒以自警焉。今着遵经。有感于是。因书篇首。以告后人。

　　光绪元年三月上浣新安汪宏广 氏书于西安航埠

　　卷上

　　诊法常以平旦

　　灵素谈医妙入神。穷源探本在清晨。时平可辨邪和正。法定能分假与真。有疾音容俱转变。无 色脉自调匀。常经万世皆师范。诊视须当永奉遵。原夫昧爽方兴。天道之阴阳中正。黎明甫启。人身之志气清灵。

　　观形以验温凉。平能合度。察色而瞻动静。法不离经。斯时也。九候无差。五音悉准。有过易窥。有偏易诊。辨三因之虚实。气色分明。察五脏之盛衰。精神平允。见微知着。固能判断吉凶。原始反终。更足周知生殒。盖观日以揣摩。亦援天而指引。由是参病情。稽诊法。指下融通。心中浃洽。脉息共形容合论。推究无穷。声音与气色交参。变通不乏。譬若权衡正直。观俯仰而较锱铢。亦如尺度均同。计毫厘以分阔狭。况乎因人矩。候气平章。不似日中之温暖。不同夜半之清凉。营卫会于脉口。气色见于明堂。有证皆显。无隐弗彰。经络均匀。按法真堪处变。规模宏远。持平可以为常。尔乃观其所由。视其所以。或端本以澄源。或因此而识彼。寒多热少。分脏腑之盈亏。暮重朝轻。析阴阳之表里。故察人情。观日晷。时行则行。时止则止。即从权而诊视。不执其经。然触类以引伸。难逾厥旨。若夫金乌返照。玉兔腾精。病因时而进退。气随日以流行。有平脉时脉。有正声变声。诊或违夫昼夜。治即昧于重轻。是则望闻问切之方。皆失其正。补泻迎随之法。不得其平。于是圣人。著作内经。申明平旦。合四诊而同观。会三才以参看。有为有守。广宇内之栽培。无党无偏。

　　协时中之条贯。是以德迈羲农。功高霄汉。宜其达四海以讴歌。历千秋而灿烂。不然。何以为医学之范围。

　　妙化育而参赞。

　　卷上

　　望色常宜定静

　　平明诊法已敷陈。望色还须气息匀。更待伊芳人心志定。聆音察理论精神。扶持当缓缓。言语莫频频。坐卧情和洽。寒温服适均。医家看视宜恬静。邻里瞻观慢博询。休谈长与短。应辨假和真。成败所关。死生攸寄。

　　脉息岂无隐微。声音亦有同异。神凝志一。始能融会贯通。理明义精。方可引伸触类。脏腑之情蕴奥。安可粗心。气色之道精深。不容率意。若乃晨昏昧昧。楼阁葱茏。或敷脂粉兮。污其颜色。或居帷幔兮。蔽其形容。

　　慢言三折其肱。揣摩弗确。即使十全之技。看视无从。却愁仓卒又持灯。尤恐奔波多乱目。俗医治病。还道这气色朦胧。无甚差错。咦。纵然仿佛分虚实。只在依稀想像中。

　　卷上

　　明堂周身部位

　　欲观气色。先识明堂。欲察明堂。先知部位。首面上于阙庭。王宫在于下极。五脏次于中央。六腑挟其两侧。

　　灵枢曰。庭者。首面也。阙上者。咽喉也。阙中者。肺也。下极者。心也。直下者。肝也。肝左者。胆也。下者。脾也。

　　方下者。胃也。中央者。大肠也。挟大肠者。肾也。当肾者。脐也。面王以上者。小肠也。面王以下者。膀胱子处也。

　　颧者。肩也。颧后者。臂也。臂下者。手也。目内 上者。膺乳也。挟绳而上者。背也。循牙车以下者。股也。中央者。

　　膝也。膝以下者。胫也。当胫以下者。足也。巨分者。股里也。巨屈者。膝膑也。此五脏六腑肢节之部也。男女异位。

　　男子色在面王。为小腹痛。下为卵痛。其圜直为茎痛。高为本。下为首。狐疝 阴之属也。女子在面王。为膀胱子处之病。散为痛。抟为聚。方圆左右。各如其色形。其随而下至胝为淫。有润如膏状。为暴食不洁。左为左。

　　右为右。其色有邪。聚散而不端。面色所指者也。此面王之部。男女之分也。所谓明堂者。鼻也。庭者。颜也。阙者。眉间也。面王者。鼻准也。下极者。阙庭之下。两目之中也。颊外谓之绳。膝盖谓之膑。口旁大纹为巨分。颊下曲骨为巨屈也。色之见于明堂。犹脉之出于气口也。气口者。血脉之大会。明堂者。呼吸之宗气也。气口明堂。其义一也。

　　卷上

　　明堂六部提纲

　　明堂望法。有五脏之分。有六部之辨。六部者。中央脏腑之部为内。四旁肢节之部为外。横分之为上下。竖分之为左右也。以内外言之。色见于内部者。其病在内。色见于外部者。其病在外。色从外部走内部者。其病自外走内。色从内部走外部者。其病自内走外。内者重。外者轻。从内走外者。脏传腑。腑传表。由重而轻也。从外走内者。表传腑。腑传脏。由轻而重也。此内外之辨也。以上下言之。色见于上部者。其病在上。色见于下部者。其病在下。色从下部走上部者。其病自下走上。色从上部走下部者。其病自上走下。上为阳。下为阴。阳病者。上行极而下。阴病者。不行极而上。阳病自上走下为重。自下走上为轻。阴病自下走上为重。

　　自上走下为轻。此上下之辨也。以左右言之。色见于左部者。其病在左。色见于右部者。其病在右。色从右部走左部者。其病自右走左。色从左部走右部者。其病自左走右。左为阳。右为阴。男子左为逆。右为从。女子右为逆。左为从。男子自左走右为从。自右走左为逆。女子自右走左为从。自左走右为逆。此左右之辨也。由是而五色交错。六部合参。则又各有行走。各有逆从。是必察其色之所起。辨其色之所向。以推其顺逆。而断其吉凶焉。然其色之行走。于意云何。盖其色上锐者。其行上向。其色下锐者。其行下向。在左右如法。而内外亦然矣。此六部之提纲也。岐伯曰。脏腑之在中也。各以次舍。左右上下。各如其度也。其斯之谓欤。

　　卷上

　　面貌分应脏腑

　　既察明堂之部位。当观面貌之部位。盖内经望法。有因明堂而分者。有因面貌而分者。何则。脏腑经络相通。表里上下相贯。血气周流。无有间断。以故气色见于明堂。即以明堂分脏腑。气色见于面貌。即以面貌分脏腑。刺热篇曰。肝热病者。左颊先赤。肺热病者。右颊先赤。心热病者。颜先赤。肾热病者。颐先赤。脾热病者。鼻先赤。此热病之脏部也。热病从所部而起者。至期而已。言至其气正之时日而愈也。推而论之。则热病之死生间甚。时日之王相休囚。皆可按法而究焉。然又言少阳之脉色荣颊前。太阳之脉色荣颧骨。则是以颊前为少阳之部。以颧骨为太阳之部矣。其曰。荣未交者。是病未传也。则荣已交者。是病已传也。视其交于何部。而断其传于何经也。设或色见少阳之部。诊得少阴之脉。或色见太阳之部。诊得厥阴之脉。

　　此为阴阳争见。表里皆病。所谓两感者是已。不言阳明者。缺文也。夫阳明之脉起于鼻。络于目。交 中。挟口环唇。下交承浆。却循颐后下廉。出大迎。循颊车。故其为病也。身热目痛。而鼻干不得卧。如经云。面热者。

　　足阳明病。仲景云。阳明病。面合赤色。是皆可为阳明之诊也。更有腹胁膈之分焉。所谓颊下逆颧为大瘕。

　　下牙车为腹满。颧后为胁痛。颊上者。膈上也。此皆部位之分。病色之辨也。皮肉血气筋骨。亦各有分部焉。

　　灵枢曰。色起两眉薄泽者。病在皮。唇色青黄赤白黑者。病在肉。营气濡然者。病在血气。目色青黄赤白黑者。病在筋。耳焦枯受尘垢者。病在骨。盖以五脏之属。分五形之部也。若夫风病之诊又不同。心风诊在口。

　　其色赤。肝风诊在目下。其色青。肺风诊在眉上。其色白。脾风诊在鼻上。其色黄。肾风诊在肌上。其色黑。凡若此者。务须沉潜反复。融会贯通。病虽变出多端。医者常若可见。庶乎其不瘥矣。至于幼科五脏之部。痘科八卦之位。

　　盖因内经诸法。隐其文。彰其义耳。能精乎此。亦可触类旁通矣。（肌上之肌。高士宗作HT 。HT 、颊肉也。宜从之。）

　　卷上

　　五官分应五脏

　　既知面貌分五脏。当知五官分五脏。何则。天有六气。降生五味。发为五色。征为五声。淫生六疾。故周礼疾医。以五味五谷五药养其病。以五气五声五色 其死生。两之以九窍之变。参之以九脏之动。是以内经望法。以五色分五行。以五官分五脏。于是乎诊于面。则面有五脏之分。诊于窍。则窍有五脏之别。盖无往而非五脏之所属。亦无往而非五行之所属也。且五官者。五脏之阅也。经曰。十二经脉。三百六十五络。其血气皆上于面。而出空窍。其精阳气上出于目而为睛。其别气走于耳而为听。其宗气上出于鼻而为臭。

　　其浊气出于味。走唇舌而为味。鼻者。肺之官也。目者。肝之官也。口唇者。脾之官也。舌者。心之官也。耳者。肾之官也。故肺病者。喘息鼻张。肝病者。 青。脾病者。唇黄。心病者。舌卷短颧赤。肾病者。颧与颜黑。释之者曰。

　　鼻白。肺病也。色深白喘而胸满者。邪实也。色浅白喘而不满者。正虚也。目 青。肝病也。色深青者。邪实也。

　　色浅青者。正虚也。唇黄。脾病也。色深黄者。邪实也。浅黄者。正虚也。舌赤卷短。心病也。色深赤焦卷者。邪实也。色浅红滋短者。正虚也。耳黑。肾病也。色深黑者。邪实也。色浅黑者。正虚也。盖以浅淡为虚。深浓为实。因五官以分五脏也。然五官之分。有视形容之法焉。有观气色之法焉。或因形容分五脏。或因气色分五脏。

　　则又各有提纲。各有条目。详述于后。可以参观。所谓耳目不违心。结诸心形诸色也。夫形色之理。阴阳之道也。阴阳也者。合之。则脏腑经络。具一阴阳也。分之。则耳目口鼻。各一阴阳也。身体之大。毫发之微。莫不有形色之理焉。莫不有阴阳之道焉。邵子所谓物物具一太极者。可不引之相发明哉。

　　卷上

　　五色分应五脏

　　既知五官分五脏。当知五色分五脏。盖人者。天地之心也。五行之端也。食味别声。被色而生者也。故经云。

　　以五色命脏。青为肝。赤为心。黄为脾。白为肺。黑为肾。肝合筋。心合脉。脾合肉。肺合皮。肾合骨。故青病在筋。

　　赤病在脉。黄病在肉。白病在皮。黑病在骨。盖以色应脏。以脏合形也。然或察部以言脏。或察色以言脏。亦犹诊脉之法。或以气口寸关尺分五脏。或以弦钩代毛石分五脏。夫弦钩代毛石者。五脏之气。见于血脉也。青赤黄白黑者。五脏之气。见于气色也。五脏之气。见于气色。因以气色分五脏。五脏之气。见于明堂。因以明堂分五脏。此活法也。亦定法也。至若以气色分脏腑。则浮泽为外。病当属腑。沉浊为内。病当属脏。若更合气色部位分脏腑。则色见于脏部者。其色深浓。当为脏气有余之病。其色浅淡。当为脏气不足之病。

　　见于腑部者。其色深浓。当为腑气有余之病。其色浅淡。当为腑气不足之病。故以阴阳言。则脏阴也。腑阳也。色见诸阴者。脏病也。见诸阳者。腑病也。察其何部何色。而断其何脏何腑也。举凡皮肉血脉筋骨。亦以气色部位分之。矧气色有阴阳。部位有阴阳。脏腑病症。又各有阴阳。参而伍之。错而综之。可以象求。难以数推矣。

　　卷上

　　相气十法提纲

　　大凡望诊。先分部位。后观气色。欲识五色之精微。当知十法之纲领。十法者。浮沉清浊微甚散抟泽夭是也。何谓浮沉。色显于皮肤间者。谓之浮。隐于皮肤内者。谓之沉。浮者。病在表。沉者。病在里。初浮而后沉者。

　　病自表而之里。初沉而后浮者。病自里而之表。此以浮沉分表里也。何谓清浊。清者清明。其色舒也。浊者浊暗。其色惨也。清者病在阳。浊者病在阴。自清而浊。阳病入阴。自浊而清。阴病转阳。此以清浊分阴阳也。

　　何谓微甚。色浅淡者谓之微。色深浓者谓之甚。微者正气虚。甚者邪气实。自微而甚。则先虚而后实。自甚而微。则先实而后虚。此以微甚分虚实也。何谓散抟。散者疏离。其色开也。抟者壅滞。其色闭也。散者病近将解。抟者病久渐聚。先抟而后散者。病虽久而将解。先散而后抟者。病虽近而渐聚。此以散抟分久近也。

　　何谓泽夭。气色滋润谓之泽。气色枯槁谓之夭。泽者主生。夭者主死。将夭而渐泽者。精神复盛。先泽而渐夭者。血气益衰。此以泽夭分成败也。盖十法者。辨其色之气也。五色者。辨其气之色也。气者色之变。色者气之常。气因色而其理始明。色因气而其义乃着。气也色也。分言之。则精微之道显。合观之。则病症之变彰。此气色之提纲也。经曰。相气不微。不知是非。属意弗去。乃知新故。其是之谓乎。

　　卷上

　　望法阴阳总纲

　　明堂察色。以脏腑部位为体。以气色诊法为用。故分观之。可以识其常。合参之。可以通其变。然究其常变。

　　而原其始终。要不离乎阴阳之旨。盖阴阳者。天地之道也。万物之纲纪。变化之父母。生杀之本始。神明之府也。故以五色分言之。青属少阳。旺于春。赤属太阳。旺于夏。白属少阴。旺于秋。黑属太阴。旺于冬。黄属中央土。寄于四季。旺于长夏。以六部分言之。外者上者左者皆为阳。内者下者右者皆为阴。以十法分言之。

　　浮清甚散泽为阳。沉浊微抟夭为阴。于是乎气色兼见。部位互考。则阴阳相错。阴中有阳。阳中有阴。此阴阳之总纲也。顾阴阳之道。阳清阴浊。阳升阴降。阳热阴寒。阳动阴静。阳外阴内。阳上阴下。阳左阴右。阳道实。阴道虚。阳常有余。阴常不足。是以色见诸阳者易治。见诸阴者难疗。外感阴病见阳色者易治。阳病见阴色者难疗。内伤阳病见阴色者易治。阴病见阳色者难疗。凡此阴阳之理。既可合气色部位以相参。亦可合脏腑病症以相证者也。易传曰。一阴一阳之谓道。阴阳不测之谓神。内经曰。得神者昌。失神者亡。阴阳变化。一以贯之矣。

　　卷上

　　五色相应提纲

　　尝考内经望法。以为五色形于外。五脏应于内。犹根本之与枝叶也。色脉形肉。不得相失也。故有病必有色。内外相袭。如影随形。如鼓应桴。远者。司外揣内。近者。司内揣外。五色之见。莫不相输应焉。何言之。肝属东方木。通于风气。在时为春。在窍为目。在志为怒。在变动为语。其藏魂。其脉弦。其声呼。其音角。其臭臊。其味酸。其液泣。其合筋。其荣爪。其腑胆。其日甲乙。其时寅卯。其经足厥阴。此青色之应也。心属南方火。通于暑气。在时为夏。在窍为舌。在志为喜。在变动为噫。其藏神。其主血。其声笑。其音征。其臭焦。其味苦。其液汗。

　　其合脉。其荣色。其腑小肠。其日丙丁。其时巳午。其经手少阴。其包络手心主。此赤色之应也。脾属中央土。

　　通于湿气。在时为长夏。在窍为口。在志为思。在变动为吞。其藏意。其脉缓。其声歌。其音宫。其臭香。其味甘。

　　其液涎。其合肉。其荣唇。其腑胃。其日戊己。其时辰戌丑未。其经足太阴。此黄色之应也。肺属西方金。通于燥气。在时为秋。在窍为鼻。在志为悲。在变动为咳。其藏魄。其主气。其脉毛。其声哭。其音商。其臭腥。其味辛。

　　其液涕。其合皮。其荣毛。其腑大肠。其日庚辛。其时申酉。其经手太阴。此白色之应也。肾属北方水。通于寒气。在时为冬。在窍为耳。在志为恐。在变动为欠。其藏志。其脉石。其声呻。其音羽。其臭腐。其味咸。其液唾。其合骨。其荣发。其腑三焦膀胱。其日壬癸。其时亥子。其经足少阴。此黑色之应也。色之应乎脏者。亦应其腑。

　　应乎腑者。亦应其经。但当分其部位之内外。察其气色之阴阳。五色之见。莫不相输应焉。顾应者。常也。不应者。变也。知其常变。则知其生克矣。知其生克。则知其逆从矣。五脏各有病证声色臭味。当与气口明堂相应焉。其太过不及。相生相克者。皆病也。从外知内。盖本乎此。

　　卷上

　　五色主病提纲

　　窃思经言。见其色。知其病。命曰明。非特明其色。且明其病也。亦非特明其色。明其病。且明其病之应乎色。

　　色之主乎病也。何以言之。肝色青。心色赤。脾色黄。肺色白。肾色黑。肝病者。两胁下痛引少腹。令人善怒。虚则目KT KT 无所见。耳无所闻。善恐。如人将捕之。气逆则头痛。耳聋不聪。颊肿。心病者。胸中痛。胁支满。胁下痛。膺背肩胛间痛。两臂内痛。虚则胸腹大胁下与腰相引而痛。脾病者。身重。善肌肉痿。行善 。脚下痛。虚则腹满。肠鸣飧泄。食不化。肺病者。喘咳逆气。肩背痛。汗出。尻阴股膝髀 足皆痛。虚则少气不能报息。

　　耳聋。嗌干。肾病者。腹大。胫肿。喘咳。身重。寝汗出。憎风。虚则胸中痛。大腹小腹痛。清厥。意不乐。此五脏之病证。五色之所主也。肝合胆。心合小肠。脾合胃。肺合大肠。肾合三焦膀胱。胆病者。寒热。善太息。口苦。呕宿汁。

　　心下澹澹。恐人将捕之。小肠病者。小腹痛。腰脊控睾而痛。时窘之后。当耳前热。若寒甚。若独肩上热甚。及手小指次指之间热。胃病者。腹 胀。胃脘当心而痛。上肢两胁膈咽不通。食饮不下。大肠病者。肠中切痛。

　　而鸣濯濯。冬日重感于寒。即泄。当脐而痛。不能久立。三焦病者。腹气满。小腹尤坚。不得小便窘急。溢则水留即为胀。膀胱病者。小腹偏肿而痛。以手按之。即欲小便而不得。肩上热。若脉陷及足小指外廉。及胫踝后皆热。此六腑之病证。五脏之所合也。析而言之。脏主里。腑主表。色之沉者病在里。色之浮者病在表。是脏腑表里之分也。脏为阴。腑为阳。色之浊者病在阴。色之清者病在阳。是脏腑阴阳之分也。脏有虚实。腑有虚实。色之浅淡者为虚。色之深浓者为实。是脏腑虚实之分也。如是而知脏腑之为病。气色之所主。亦可见其色知其病矣。然而有时相应。有时不相应。何也。盖脏腑有盛衰。气色有生克。太过则薄所胜而乘所不胜。其不及则所胜妄行。而所生受病。所不胜薄之也。灵枢曰。肾乘心。心先病。肾为应。色皆如是。是则一隅三反。亦可推测而知。此皆主病之提纲也。（善肌肉痿。千金肌作饥。甲乙作苦饥肌肉痿。）

　　卷上

　　部色主病提纲

　　既知气色之主病。当知部色之主病。夫而后可因部位气色之所主。以言脏腑经脉之所病。谨按灵枢经脉篇曰。肺手太阴之脉。是动则病肺胀满膨膨而喘咳。缺盆中痛。甚则交两手而瞀。此为臂厥。是主肺所生病者。咳上气喘渴烦心胸满。 臂内前廉痛厥。掌中热。气盛有余。则肩臂痛。风寒汗出。中风。小便数而欠。气虚则肩臂痛寒。少气不足以息。溺色变。为此诸病。大肠手阳明之脉。是动则病齿痛颈肿。是主津液所生病者。目黄口干。鼽衄喉痹。肩前 痛。大指次指痛不用。气有余。则当脉所过者热肿。虚则寒栗不复。

　　为此诸病。胃足阳明之脉。是动则病洒洒振寒。善呻数欠。颜黑。病至则恶人与火。闻木声则惕然而惊。心欲动。独闭户塞牖而处。甚则欲上高而歌。弃衣而走。贲响腹胀。是为 厥。是主血所生病者。疟狂温淫。汗出鼽衄。口 唇胗。颈肿喉痹。大腹水肿。膝膑肿痛。循膺乳、气街、股伏兔、 外廉、足跗上皆痛。中指不用。气盛则身以前皆热。其有余于胃。则消谷善饥。溺色黄。气不足。则身以前皆寒栗。胃中寒则胀满。为此诸病。

　　脾足太阴之脉。是动则病舌本强。食则呕。胃脘痛。腹胀善噫。得后与气。则快然如衰。身体皆重。是主脾所生病者。舌本痛。体不能动摇。食不下。烦心。心下急痛。溏瘕泄。水闭。黄胆。不能卧。强立。股膝内肿厥。足大趾不用。为此诸病。心手少阴之脉。是动则病嗌干。心痛。渴而欲饮。是为臂厥。是主心所生病者。目黄。胁痛。

　　臂内后廉痛厥。掌中热痛。为此诸病。小肠手太阳之脉。是动则病嗌痛。颔肿。不可以顾。肩似拔。 似折。是主液所生病者。耳聋。目黄。颊肿。颈颔肩 肘臂外后廉痛。为此诸病。膀胱足太阳之脉。是动则病冲头痛。

　　目似脱。项如拔。脊痛。腰似折。髀不可以曲。 如结。 如裂。是为踝厥。是主筋所生病者。痔疟狂癫疾。头囟项痛。目黄泪出。鼽衄。项背腰尻 脚皆痛。小指不用。为此诸病。肾足少阴之脉。是动则病饥不欲食。面如漆柴。咳唾则有血。喝喝而喘。坐而欲起。目KT KT 如无所见。心如悬若饥状。气不足则善恐。心惕惕如人将捕之。是为骨厥。是主肾所生病者。口热舌干。咽肿。上气。嗌干及痛。烦心。心痛。黄胆。肠 。脊股内后廉痛。

　　痿厥嗜卧。足下热而痛。为此诸病。心主手厥阴心包络之脉。是动则病手心热。臂肘挛急。腋肿。甚则胸胁支满。心中 大动。面赤目黄。喜笑不休。是主脉所生病者。烦心。心痛。掌中热。为此诸病。三焦手少阳之脉。是动则病耳聋。浑浑 。嗌肿喉痹。是主气所生病者。目锐 痛。颊肿。耳后肩 肘臂外皆痛。小指次指不用。为此诸病。胆足少阳之脉。是动则病口苦。善太息。心胁痛不能转侧。甚则面微有尘。体无膏泽。足外反热。是为阳厥。是主骨所生病者。头痛颔痛。目锐 痛。缺盆中肿痛。腋下肿。马刀侠瘿。汗出振寒。疟。胸胁肋髀膝外至胫绝骨外踝前。及诸节皆痛。小指次指不用。为此诸病。肝足厥阴之脉。是动则病腰痛。不可以俯仰。丈夫 疝。妇人少腹肿。甚则嗌干。面尘脱色。是主肝所生病者。胸满。呕逆。飧泄。狐疝。遗溺。闭癃。

　　为此诸病。此皆经脉之病也。经脉十二。外络形骸。内通脏腑。故其为病。或见于形容。或见于气色。形容有部。气色有部。或因形容知其病。或因气色知其病。是皆主病之谓也。举痛论曰。五脏六腑。固尽有部。视其五色。黄赤为热。白为寒。青黑为痛。此所谓视而可见者也。夫明堂四体面貌五官。与夫经络之所行。形层之所属。固尽五脏六腑之部也。明察乎是。言病其庶几乎。

　　卷上

　　四时望法相参

　　凡观五色之殊。当审四时之变。经曰。春气在经脉。夏气在孙络。长夏气在肌肉。秋气在皮肤。冬气在骨髓。

　　气之内外。既因乎时。色之浮沉。当因乎气。故可以气之内外。而知其色之浮沉。亦可以色之浮沉。而知其气之内外。然浮沉若是。而气色何如。盖尝闻之。天有五行。分时化育。以成万物。春肝木旺。其色当青。若甚而浮清。是谓太过。病在外。微而沉浊。是谓不及。病在内。春以泽为本。春时色青。如以缟裹绀。曰平。青多泽少曰病。但青无泽如草滋曰死。夏心火旺。其色当赤。若甚而浮清。是谓太过。病在外。微而沉浊。是谓不及。

　　病在内。夏以泽为本。夏时色赤。如以缟裹朱。曰平。赤多泽少曰病。但赤无泽。如 血曰死。长夏脾土旺。其色当黄。若甚而浮清。是谓太过。病在外。微而沉浊。是谓不及。病在内。长夏以泽为本。长夏色黄。如以缟裹栝蒌实。曰平。黄多泽少曰病。但黄无泽如枳实曰死。秋肺金旺。其色当白。若甚而浮清。是谓太过。病在外。

　　微而沉浊。是谓不及。病在内。秋以泽为本。秋时色白。如以缟裹红。曰平。白多泽少曰病。但白无泽如枯骨曰死。冬肾水旺。其色当黑。若甚而浮清。是谓太过。病在外。微而沉浊。是谓不及。病在内。冬以泽为本。冬时色黑。如以缟裹紫。曰平。黑多泽少曰病。但黑无泽如煤 曰死。凡此四时之色。得其平则不病。不得其平则病者。亦犹脉之太过实强。病生于外。不及虚微。病生于内也。然当其时而见其色者。常也。非其时而见其色者。变也。变或先时而见。后时而退者。为太过。后时而见。先时而退者。为不及。太过则薄所胜而乘所不胜。其不及则所胜妄行。而所生受病。所不胜薄之也。以生克言之。色生时者为虚邪。时生色者为实邪。

　　色克时者为贼邪。时克色者为微邪。色时相应者为正邪。五色之见。可比例而推也。时日支干。孤虚旺相。

　　亦可按法而究焉。第病症有三因。气色有十法。又当参伍以通其变矣。若夫非其时而有其气。如冬应寒而反温。夏应热而反凉。或时已至而气未至。或气已至而时未至。或至而太过。或至而不及。气色与之相应者。顺时者也。不相应者。逆时者也。此又四时五色之变。其太过不及。可候气而参观也。夫邪气之客于身也。以胜相加。至其所生而愈。至其所不胜而甚。至于所生而持。自得其位而起。必先定五脏之色脉。乃可言间甚之时。死生之期也。此皆四时之要也。

　　卷上

　　四时气色主病

　　既知四时之色。须知四时之病。知四时之病。以察四时之色。夫而后可按四时之色。以言四时之病。其病维何。玉机真藏论曰。春脉如弦。太过则令人善忘。忽忽眩冒而巅疾。其不及则令人胸痛。引背下则两胁满。夏脉如钩。太过则令人身热。而肤痛为浸淫。其不及则令人烦心。上见咳唾。下为气泄。秋脉如浮。太过则令人逆气而背痛愠愠然。其不及则令人喘。呼吸少气而咳。上气见血。下闻病音。冬脉如营。太过则令人解 。脊脉痛而少气不欲言。其不及。则令人心悬如病饥。 中清。脊中痛。少腹满。小便变。脾脉者。中央土。孤脏以灌四旁者也。太过则令人四肢不举。其不及则令人九窍不通。名曰重强。此皆四时之病也。

　　然此四时之病。内经以脉言。而吾以色言者何哉。盖尝读内经而有悟于岐黄之言焉。岐伯曰。夫色脉与尺脉之相应也。如桴鼓影响之相应也。不得相失也。色之变化。以应四时之脉。此上帝之所贵。以合于神明也。黄帝曰。吾得脉之大要。天下至数。五色脉变。揆度奇恒。道在于一。由此观之。四时气色之生克。亦可以脏腑经脉之病症比例而推矣。何也。五脏之病。四时之色。推之以五行之理。太过则薄所胜。而乘所不胜。其不及则所胜妄行。而所生受病。所不胜薄之也。设或知病而不知诊。或知诊而不知病。则虽能知诊。

　　虽能知病。而究不知诊病。即能知诊病。而尚不知治病。而况尚不知诊。尚不知病耶。呜呼。灵素之书。若此其详也。延医之法。若此其备也。然而无有乎尔。则亦无有乎尔。（善忘之忘。宋林亿等较正千金素问。皆云当作怒。今考素问气交变大论。亦作怒。宜从之。）

　　卷上

　　昼夜阴晴相参

　　既讲春夏秋冬之异。须知昼夜阴晴之殊。盖人在气交之中。与气候之相应也。犹影之随身。犹水之鉴形。

　　夫是故昼为阳。卫气日行于阳。夜为阴。卫气夜行于阴。天温日阳。则人血淖溢而卫气浮。天寒日阴。则人血凝泣而卫气沉。血气营卫之相应如此。则色之相应可征矣。何者。脉以应月。色以应日。昼则气行于阳。

　　色之见也。当光辉而外映。夜则气行于阴。色之见也。当明润而内含。晴则气热。热则气淖泽。淖泽则黄赤。

　　阴则气寒。寒则血凝泣。凝泣则青黑。此皆其应也。色之应乎昼夜阴晴者。常也。不应乎昼夜阴晴者。病也。

　　夫百病多以旦慧、昼安、夕加、夜甚。色当因病之旦慧、昼安、夕加、夜甚也。其或暮轻朝重。夜减昼加。则不在乎卫气。而独主乎脏气矣。是必以脏气之所不胜时者甚。以其所胜时者起。夫所不胜者。克我者也。所胜者。我克者也。盖以一日分为四时。以四时分应五脏。肝日甲乙。其时寅卯。心日丙丁。其时巳午。肺日庚辛。

　　其时申酉。肾日壬癸。其时亥子。脾日戊己。其时辰戌丑未。以五脏之日时。合五脏之病色。其生克之理。间甚之候。死生之期。胥于是乎推。亦于是乎断矣。然而一日之内。一时之间。寒暄不齐。雨 靡定。则又各有所胜。各有所不胜矣。若夫宫室有冷暖之殊。衣服有寒温之异。病或因之而重轻。色或因之而损益。虽不当以昼夜论。亦皆可作阴晴观。触目关心。存乎人矣。

　　卷上

　　五方望法相参

　　夫人之有是身也。资始于天。资生于地。禀精气以成形。藉阴阳而赋命。顾天地有五方之殊。斯气化有五行之异。风土于焉而变。气色由是而分矣。经曰。东方之人多青。南方之人多赤。西方之人多白。北方之人多黑。中央之人多黄。此相应之谓也。然相应者色之常。不相应者色之变。或常或变。而无过不及者。平色也。或常或变。而有过不及者。病色也。要之天包地外。地在天中。天气胜地气为顺。地气胜天气为逆。五色之见。或不合乎五方之正色。而合乎四时之平色者。常也。承天而时行地道也。不合乎四时。而与声音脉症相生者。病之顺者也。不合乎四时。而与声音脉症相克者。病之逆者也。五色之变。可比例而参观也。析而言之。一方之间。一邑之内。地形有高下。则风气有寒温。地形有燥湿。则风气有刚柔。风气既感于中。形色必应于外。是故坚土之人刚。弱土之人柔。垆土之人大。沙土之人细。息土之人美。HT 土之人丑。山林之民毛而方。得木气多也。川泽之民黑而津。得水气多也。丘陵之民专而长。得火气多也。坟衍之民皙而瘠。

　　得金气多也。原隰之民。丰肉而痹。得土气多也。望其容貌。瞻其颜色。近者小异。远者大异。皆可以风气之寒温。而知其色脉之常变焉。以色脉之生克。而知其病症之顺逆焉。凡四海之大。十室之小。苟有诸中。必形诸外。准其情。察其理。相其势。度其时。引而伸之。触类而长之。风土虽变。气色虽异。岂能外乎五行哉。散之在理。则有万殊。统之在道。则无二致矣。

　　卷上

　　气质望法相参

　　夫色之同于众人者。气候之常。而不同于众人者。赋禀之变。故夫气质不齐。形色亦异。经曰。木形之人青。

　　土形之人黄。火形之人赤。金形之人白。水形之人黑。盖其赋禀独盛。故其气色独着也。然五形之人。其脏腑之盛衰。骨节之大小。筋之粗细。肉之坚脆。皮之浓薄。血之清浊。气之滑涩。脉之长短。血之多少。经络之数。营卫之度。又各不齐。扩而充之。则人心之不同。如其面焉。岂仅阴阳五人。五五二十五人而已哉。变化盖无穷矣。是故圣人视其颜色。黄赤者多热气。青白者少热气。黑色者多血少气。参之四时。合之五行。可以推其生克。断其吉凶矣。四诊心法云。五脏之色。随五形发见。百岁不变者。主色也。四时之色。随四时加临。推迁不常者。客色也。主色人气之所生。客色岁气之所化。岁气胜人气为顺。人气胜岁气为逆。所谓逆者。春当青而反白。秋当白而反赤。夏当赤而反黑。冬当黑而反黄。长夏当黄而反青。可随时而观也。夫色之生于心也。体天地。法四时。则阴阳。顺人情。岂特一端而已哉。夫各有所当也。

　　卷上

　　老少望法相参

　　夫色之不能一致者。气质之变也。而亦有老少之殊。方其少也。血气盛。肌肉滑。气道通。营卫之行速。及其老也。血气衰。肌肉枯。气道涩。营卫之行迟。夫是故老者之色多憔悴。少者之色多润泽也。经曰。人生十岁。

　　五脏始定。血气已通。其气在下。故好走。二十岁。血气始盛。肌肉方长。故好趋。三十岁。五脏大定。肌肉坚固。

　　血脉盛满。故好步。四十岁。五脏六腑十二经脉皆大盛。已平定。腠理始疏。荣华颓落。发颇斑白。平盛不摇。

　　故好坐。五十岁肝气始衰。肝叶始薄。胆汁始减。目始不明。六十岁。心气始衰。善忧悲。血气懈惰。故好卧。七十岁。脾气虚。皮肤枯。八十岁。肺气衰。魂魄离。故言善误。九十岁。肾气焦。四脏经脉空虚。百岁。五脏皆虚。神气皆去。形骸独居而终矣。盖五十以前。五脏相生而日长。五十而后。五脏相减而日消。此天年之常也。然有年已老而体未衰者。有年方壮而形先槁者。虽强弱之不齐。亦盛衰之各异尔。要之盛于中者。必着于外。衰于里者。必形于表。故望其形色之盛衰。即可知其脏腑之盛衰。脏腑形色。犹根本之与枝叶也。此老少之同异。可一隅而反三也。

　　卷上

　　居养望法相参

　　形志苦乐不同。气体居养各异。老少强弱既讲。富贵贫贱须详。藜藿之家。原难例于肉食。文绣之体。岂可比之布衣。贫贱者。形容枯槁。面貌黧黑。因受酷热严寒之困。富贵者。身体柔脆。肌肤肥白。缘处深闺广厦之间。此居养之不齐。而气色所由异者也。或谓富贵多虚。其治宜补。贫贱多实。其治宜攻。殊不知道贵融通。虚实勿拘于黑白。法嫌执滞。补泻宜察其浅深。况乎劳其筋骨。饿其体肤。贫贱恒多空乏。食必大牢。出必乘车。富贵岂少强盛哉。是故治疗之则。必审其因。诊视之方。当观其证。五官面貌。无不变色易容。二便均调。要皆舍标从本。见于面。盎于背。生色根心。察其理。聆其音。诚中形外。用是见微知着。因此识彼。证治本于岐黄。针灸循其规矩。汤遵仲景。博采众方。药效神农。参观本草。此圣人之遗范。实医士之格言也。

　　卷上

　　变色望法相参

　　望诊之法。有天道之殊。有人事之变。故凡欲知病色。必先知常色。欲知常色。必先知常色之变。欲知常色之变。必先知常色变中之变。何则。饮酒者脉满络充。故目红息粗而色赤。肝浮胆横。故趾高气扬而色青。

　　食入于阴。气长于阳。故饱食者。血华色而益泽。饥则气衰。甚则气少。故腹馁者。色泽减而少气。奔走于风雪中者。寒侵肌表。故色青而闭塞。奔走于暑日中者。热袭皮肤。故色赤而浮散。房劳者。精气下泄。故目下色青。用力者。血气上趋。故面上色赤。久卧伤气。面则壅滞。未睡伤血。色或浮赤。怒则肝气逆。故悻悻然目张毛起而面苍。愧则心气怯。故赧赧然颜惭汗出而面赤。思则气结于脾。故睑定而色黄以涩。喜则气发于外。故颐解而色红且散。悲则气消于内。故五脏皆摇。色泽减而声 以杀。忧则气并于中。故两眉双锁。

　　色沉滞而气郁以塞。恐惧者。精神荡惮而不收。故色脱而面白。惊怖者。血气分离而乖乱。故气促而面青。

　　此皆常色变中之变。固可因其气色未定而知之。然必待其气色已定而诊之。知其常色变中之变。可诊其病色变中之变矣。

　　卷上

　　望色先知平人

　　凡欲知病色。必先知平色。盖平人之色。不浮不沉。不清不浊。不微不甚。不散不抟。光明润泽。血华其色也。

　　五脏生成篇曰。生于心。如以缟裹朱。生于肺。如以缟裹红。生于肝。如以缟裹绀。生于脾。如以缟裹栝蒌实。

　　生于肾。如以缟裹紫。此五脏所生之外荣也。夫缟者。白绢也。绢之白。犹肤之白也。绢之光明润泽。犹肤之光明润泽也。光明者。神气之着。润泽者。精血之充。其曰朱。谓其色之正赤也。曰红。谓其白之间赤也。曰绀。

　　谓其青之间赤也。曰栝蒌实。谓其黄之间赤也。曰紫。谓其黑之间赤也。赤者。血色也。缟者。肤色也。其青赤黄白黑虽不同。要皆有血色之赤。以间乎其中焉。肤色之白。以包乎其外焉。惟此朱红绀紫者。隐于肤之内。而光明润泽者。显于肤之外。故曰。如以缟裹。盖五色之着。欲其间见。不欲其独呈。欲其合于中。不欲其露于外也。五脏之所生也。四时之所成也。气血华其色。精神彰于面焉。此所谓平人也。平人者何。无病者也。知其平之为无病。可知其不平之为病矣。

　　卷上

　　色以润泽为本

　　盖闻博以穷理。约以知要。色脉之变。虽有万殊。理义之旨。初无二致。特不求其本。斯散而无纪矣。何则。灵素论脉。以胃气为本。望色。以润泽为本。凡诊脉有胃气者生。无胃气者死。凡望色润泽者生。沉夭者死。然则色之润泽。岂非犹脉之胃气乎。经言。青如翠羽者生。赤如鸡冠者生。黄如蟹腹者生。白如豕膏者生。黑如乌羽者生。此五色之见生也。以其血色虽变。而犹有润泽也。青如草滋者死。黄如枳实者死。黑如煤者死。赤如 血者死。白如枯骨者死。此五色之见死也。以其血色已变。而更无润泽也。夫润泽之有无。犹胃气之有无也。盖脉之胃气。脉之神也。色之润泽。色之神也。脉贵有神。色亦贵有神也。色脉虽殊。其源无二。实决死生之大要。察病症之先务。因举一言以蔽之曰。色以润泽为本。盖润泽者。血气之荣光明者。润泽之着。有血气即有润泽。有润泽即有光明也。夫光明润泽者。气也。青赤黄白黑者。色也。有气不患无色。

　　有色不可无气也。合言之。而气色之见不可离。分论之。而气色之辨不可混。何也。脉以胃气为本。色以润泽为本。法异而理同也。

　　卷上

　　五色交错合参

　　窃谓五色交错。有分见者焉。有间见者焉。生克于是乎推。吉凶以此而断。所谓分见者。六部之色。彼此不同也。如青赤分见。赤黄分见。黄白分见。白黑分见。黑青分见。此色之相生者也。青黄分见。黄黑分见。黑赤分见。赤白分见。白青分见。此色之相克者也。所谓间见者。五色之着。彼此相乘也。如青赤间见。赤黄间见黄白间见。白黑间见。黑青间见。此色之相生者也。青黄间见。黄黑间见。黑赤间见。赤白间见。白青间见。此色之相克者也。凡相生者顺。相克者逆。然皆各有浅深。则亦各有虚实。是必察其泽夭。而后决其成败。倘色夭不泽。虽相生亦难调治。色泽不夭。虽相克亦可救疗。要在合乎四时。参以十法而明辨之。毋致按图索骥也可。

　　卷上

　　五色十法合参

　　望诊之法。五色交错。已述于前。十法合参。当讲于后。盖察其气色。分其生克。固知其病之顺逆。症之从违矣。由是参以浮沉之法。则知其病之表里。参以清浊之法。则知其病之阴阳。参以微甚之法。则知其病之虚实。参以散抟之法。则知其病之远近。参以泽夭之法。则知其病之成败。而又合气色言之。如色赤者。热也。赤而微者。虚热也。赤而甚者。实热也。微赤而浮者。虚热在表也。微赤而沉者。虚热在里也。甚赤而浮者。

　　实热在表也。甚赤而沉者。实热在里也。若更合清浊而言。则知其病之脏腑矣。合散抟而言。则知其病之轻重矣。合泽夭而言。则知其病之吉凶矣。而凡五官六部。与夫四时五色。皆可错综参观。夫如是。病之传变。不亦昭然乎。虽然。病情深奥。望法精微。间有隐于此而显于彼者。其病盖又有遁情焉。故必参伍于脉症。错综于声音。察之至精。问之至确。然后决其病焉可也。

　　卷上

　　五色六部合参

　　明堂望法。五色既可互参。六部亦当合论。试举阴阳相乘之诊为例。而凡五色六部。仿此类推。假如上部。

　　阳位也。黑色。阴色也。黑色见于上部。阴乘阳也。下部。阴位也。赤色。阳色也。赤色见于下部。阳乘阴也。阴乘阳位。为阴盛阳虚。阳乘阴位。为阳盛阴虚。若阳色见于阳位。为重阳。阴色见于阴位。为重阴。中藏经曰。热发于上。阳中之阳邪也。热发于下。阴中之阳邪也。寒起于上。阳中之阴邪也。寒起于下。阴中之阴邪也。脉经云。阳乘阴者。腰以下至足热。腰以上寒。栀子豉汤吐以升之。阴气上争。心腹满者死。阴乘阳者。腰以上至头热。腰以下寒。桂苓丸利以导之。阳气上争。得汗者生。此相乘之旨也。然病有表里。色有浮沉。病有虚实。色有浅深。又当参伍十法。以通其变焉。举一反三。庶乎可矣。

　　卷上

　　气色部位合参

　　尝谓诊视明堂。察其气色。分其部位。则脏腑之病着。症候之变明。盖部位者。体也。气色者。用也。气色见于脏部者。病在脏。见于腑部者。病在腑。见于枝节之部者。病在枝节。由是而观。有相应者焉。有相乘者焉。合五行而推之。变在其中矣。所谓相应者。如青为风。青见肺部者。风中肺也。青见心部者。风中心也。青见脾部者。风中脾也。青见肾部者。风中肾也。气色部位。皆当相应也。所谓相乘者。如青属肝。青见肺部者。肝乘肺也。青见心部者。肝乘心也。青见脾部者。肝乘脾也。青见肾部者。肝乘肾也。气色部位。皆可相乘也。抑又闻之。本部见本色。浅淡为不及。深浓为太过。不得其平。则皆病也。假如鼻者脾之部。黄者脾之色。脾部见黄色。则本经自病。正邪也。若见白色。则子盗母气。虚邪也。若见赤色。则母助子气。实邪也。若见青色。则彼能克我。贼邪也。若见黑色。则我能克彼。微邪也。太过者属乎腑。不及者属乎脏。脏腑相乘。可由是而推矣。

　　第气色有散抟。则病症有轻重。气色有泽夭。则病症有生死。气色有清浊。则病症有阴阳。浮沉之表里不同。微甚之虚实亦异。合之四时。参之四诊。变在其中矣。吾故曰。察其气色。分其部位。则脏腑之病着。症候之变明。明堂如此。面貌亦然。面貌如此。五官亦然。后之学人。仿此而推之可也。

　　卷上

　　气色门户合参

　　望色之法。部位既已参观。门户亦当合论。盖明堂察色。以入门户为凶。所谓门户者。阙庭肺门户。目肝门户。耳肾门户。口心脾门户。若有气色入者皆死。白色见冲眉上。肺有病。入阙庭夏死。黄色见鼻上。脾有病。

　　入口者春死。青色见人中。肝有病。入目者秋死。黑色见颧上。肾有病。入耳者。六日死。赤色见颐上。心有病。

　　入口者冬死。盖五脏之色。各入本脏门户。至被克之时。为死期之日也。然必其色沉夭。则可谓云尔。脉经曰。病患首部。耳目口鼻有黑气起。入于口者。为入门户。其病主死。是又以黑色为死气。以口为门户也。扁鹊华佗察声色要诀云。肝病皮白。肺之日庚辛死。心病目黑。肾之日壬癸死。脾病唇青。肝之日甲乙死。肺病颊赤目肿。心之日丙丁死。肾病面肿唇黄。脾之日戊己死。又凡病患及健人黑色。若白色起入目及鼻口者。死在三日中。此二节。皆有门户吉凶之辨。部位生克之分。学人当参之十法。合之四时。庶可知其常变焉。

　　卷上

　　色病宜忌合参

　　尝谓色分五行。则有生克。色分阴阳。则有宜忌。盖阳病而见阳色。阴病而见阴色者。宜也。阳病而见阴色。

　　阴病而见阳色者。忌也。是故邪盛于表。色宜浮清。反见沉浊者。忌也。气衰于里。色宜沉浊。反见浮清者。忌也。身热烦躁。谵语妄言。其色宜赤。反见肢厥面青者。忌也。伤寒发汗。若吐若下。其色宜黄。反见热盛色赤者。忌也。失血脱津液。色宜黄白。反见面色鲜赤者。忌也。下痢便脓血。色宜黄涩。反见身热面赤者。忌也。麻痘斑疹。诸痛疮疡。色皆宜赤。反见青黑者。忌也。霍乱吐下。诸呕泄泻。色皆宜黄。反见青黯者。忌也。由是而推。一病有一病之宜忌。一症有一症之宜忌。凡色病相应者。宜也。相反者。忌也。反之微者。难治。反之甚者。

　　即死。然犹有要焉。则在察其泽夭以知成败。察其浮沉。以知浅深。察其抟散。以知远近。视色上下。以知病处。积神于心。以知往今。故经曰。相气不微。不知是非。属意弗去。乃知新故。此之谓也。若夫声音脉息之宜忌。亦可以相应相反。比例而推焉。

　　卷上

　　气色声音合参

　　尝谓形容气色脉病声音。有时相应。有时不相应。非相应者可凭。而不相应者不可凭也。盖有常焉。有变焉。因常可识其同。因变可知其异。故四诊分观。则各有所当。四诊合论。亦皆有可凭。自其同者言之。诊不变。治亦不变。自其异者言之。诊无常。治亦无常。然而常变不离五行。异同难逾四诊。参而伍之。错而综之。

　　虽虚实不齐。脏腑相胜。而生克可推。吉凶可断焉。试先以气色声音。合而参之。如肝色青。其声呼。其音角。

　　心色赤。其声笑。其音征。脾色黄。其声歌。其音宫。肺色白。其声哭。其音商。肾色黑。其声呻。其音羽。有是气色。

　　有是声音。此为相应。若见其气色。而不闻其声音。或闻其声音。而不见其气色。则五脏有盛衰。五行有生克矣。假令望见青之气色。而不闻角之声音。反得心之声音者。木生火也。得肾之声音者。水生木也。此相生之谓也。得脾之声音者。木克土也。得肺之声音者。金克木也。此相克之谓也。五色五音。皆可比例以相参也。然气色有微甚。声音有盛衰。病症有虚实。又当因诊以通其变矣。要之相生者顺。相克者逆。气色克声音者。其死速。声音克气色者。其死迟。气色生声音者。其愈速。声音生气色者。其愈迟。声色相应。而无过不及者。平人也。声色相应。而有过不及者。病患也。腑病多相生。脏病多相克。太过者病在腑。不及者病在脏。脏腑相乘。可由是而推也。此气色声音合参之旨也。至若病之定名。症之定候。其中又各有形容。各有宜忌。惟精于病症诸书。熟于疗治诸法。识其常。通其变。胸有成竹。目无全牛。庶可迎刃而解矣。

　　卷上

　　气色脉象合参

　　既讲声音合参之旨。当明脉象合参之诊。灵枢曰。色脉形肉。不得相失。色青者其脉弦。赤者其脉钩。黄者其脉代。白者其脉毛。黑者其脉石。见其色而不得其脉。反得其相胜之脉。则死矣。得其相生之脉。则病已矣。夫所谓相胜相生者。何也。脉胜色。色胜脉。谓之相胜。脉生色。色生脉。谓之相生。五色五脉。合之五行生克。可类推也。假令色青。其脉当弦。今见青色而不得弦脉。反得毛脉者。脉胜色也。得代脉者。色胜脉也。此相胜之谓也。得石脉者。脉生色也。得钩脉者。色生脉也。此相生之谓也。脉鉴云。色克脉者其死速。脉克色者其死迟。色生脉者其愈速。脉生色者其愈迟。然以余观之。五脉有微甚。五色有浅深。五病有虚实。承制之理。由是而窥。剥复之机。由是而测。约而言之。相胜者死。相生者生。相应而无过不及者平。相应而有过不及者病。脏病多相胜。腑病多相生。太过属乎腑。不及属乎脏。脏腑相乘。可由是而推也。此皆色脉合参之旨也。

　　卷上

　　气色病症合参

　　既讲脉象合参之旨。当明病症合参之诊。十六难曰。假令得肝脉。其外证善洁。面青善怒。其内证脐左有动气。按之牢若痛。其病四肢满闭。淋溲便难。转筋。有是者肝也。无是者非也。假令得心脉。其外证面赤口干善笑。其内证脐上有动气。按之牢若痛。其病烦心。心痛。掌中热而 。有是者心也。无是者非也。假令得脾脉。其外证面黄。善噫。善思。善味。其内证当脐上有动气。按之牢若痛。其病腹胀满。食不消。体重。节痛。怠惰嗜卧。四肢不收。有是者脾也。无是者非也。假令得肺脉。其外证面白。善嚏。悲愁不乐。欲哭。其内证脐右有动气。按之牢若痛。其病喘咳。洒淅寒热。有是者肺也。无是者非也。假令得肾脉。其外证面黑。善恐。善欠。

　　其内证脐下有动气。按之牢若痛。其病逆气。小腹急痛。泄如下重。足胫寒而逆。有是者肾也。无是者非也。

　　此皆相参之法也。由是而参之五官。五官其应也。参之五体。五体其应也。参之情志形容。声音臭味。与夫毛发皮肉。经络筋骨。皆其应也。盖应者常也。不应者变也。知其常变。则知其病症矣。知其病症。则知其生克矣。假如色青而得肾证。水生木也。色青而得心证。木生火也。此相生之谓也。又如色青而得肺证。金克木也。色青而得脾证。木克土也。此相克之谓也。凡相生者顺。相克者逆。色生病者为虚邪。病生色者为实邪。色克病者为贼邪。病克色者为微邪。色病相应者为正邪。太过者病在腑。不及者病在脏。脏腑相乘。可由是而推也。然病症有三因。气色有十法。又当因诊以通其变焉。时日支干。孤虚旺相。亦可按法而合参矣。由是而参之四时气候有异也。参之五方风土有殊也。参之气质强弱不齐也。参之老少盛衰不等也。

　　参之形志苦乐不均也。而况居移气。养移体。合乎七情六淫以为病。故见于形色。发于声音。显于症候。应于脉息者。遂千变万化。种种不同。夫千变万化。种种不同。而究不能出乎四诊之范围者何哉。盖天以阴阳五行。化生万物。有诸内。必形诸外。隐于此。必显于彼。月晕而风。础润而雨。一本而万殊。万殊而一本也。

　　卷上

　　推展望色大意

　　窃谓脉之理微。色之理愈微。盖有可以意会。难以言传者。然病症不同。气色当异。苟推而广之。扩而充之。

　　触类而长之。则虽难以形容者。亦可以拟议焉。如风色当青。寒色当黑。暑色当赤。湿色当黄。风令脉缓。寒令脉急。暑令脉虚。湿令脉涩。脉缓者。尺之皮肤亦缓。脉急者。尺之皮肤亦急。脉滑者。尺之皮肤亦滑。脉涩者。尺之皮肤亦涩。脉大者。尺之皮肤亦贲而起。脉小者。尺之皮肤亦减而少气。合色脉皮肤而参观。则风令脉缓者。当色青而皮肤缓。寒令脉急者。当色黑而皮肤急。暑令脉虚者。当色赤而皮肤减而少气。湿令脉涩者。当色黄而皮肤涩。夫如是而风寒暑湿之色。难以形容者。不亦心解矣乎。不宁唯是。又如喜则气散。怒则气逆。思则气结。恐则气下。悲则气消者。亦可因其气之变。而拟议之也。何也。喜色油然以出。怒色厉然以侮。欲色妪然以愉。惧色薄然以下。忧悲之色。瞿然以静也。色者气之华。有诸内必形诸外也。更进而推展之。如经言风寒中于人。使人毫毛毕直。皮肤闭而为热。夫皮肤既闭。则其面色亦闭矣。此可因经言皮肤闭。而知其面色闭。又可因病患面色闭。而知其皮肤闭。即可因面色闭。皮肤闭。而知其伤于寒也。

　　伤寒一日。太阳受之。太阳主表。其证头项痛。腰脊强。恶寒无汗。夫恶寒无汗。则其皮肤闭也可知。皮肤闭则其面色闭也又可知。此可因恶寒无汗。而知其面色闭。即可因面色闭而知其恶寒无汗。又可因恶寒无汗而知其头项痛。腰脊强。即可因头项痛。腰脊强。恶寒无汗。而知其太阳病。伤于寒矣。伤寒论云。太阳病。或已发热。或未发热。必恶寒体痛呕逆。斯时也。未发热者。色或惨然而黑。此外寒之色也。已发热者。色或怫郁而赤。此表热之色也。若未得汗。其色当闭。若已得汗。其色当开。若将汗未汗。则色当有闭而欲开之象矣。匪直此也。更可因其赤色之微甚。而知其热之轻重。因其赤色之浮沉。而知其热之进退。因其赤色之散抟。而知其病之聚散。因其赤色之泽夭。而知其症之成败。而凡六部十法。与夫四时五色。莫不可推。伤寒如此。诸病亦然。神而明之。存乎其人。难以笔楮形容矣。

　　卷上

　　主病条目大意

　　色自内而达外。已言其相应矣。医从外以知内。当讲夫主病焉。夫相应之与主病。其义一也。其义一。其用二。如湿病色黄。疸病色黄。脾病色黄。此内外相应之理也。万殊之所以一本也。然脾病之黄。不同于疸。疸病之黄。不同于湿。此气色主病之分也。一本之所以万殊也。盖相应者。言其色之同。主病者。辨其气之异。

　　夫色之同者。拟议非难。而气之异者。形容不易。故今条目诸篇。惟集古圣先贤所言者。分录于后。学人不以文害辞。不以辞害意。以意逆志。是为得之。否则如刻舟求剑。胶柱鼓瑟矣。至若病症不齐。气色各异。可以象求。难以言尽。然能熟其提纲。识其部位。参伍诊法。错综病情。虽四海之大。百世之远。万病之殊。皆可因望而知变。因变而知治。大哉。至哉。范围天地而不过。曲成万物而不遗。非岐黄之至圣。其孰能与于斯。

　　卷上

　　青色主病条目

　　经云。青黑为痛。夫青者。肝胆之色。亦风木之色也。虽为痛为风。宜以部位诊法参观。然后言其寒热虚实。

　　如鼻头色青者。腹中痛也。青黑甚者。痛甚为挛也。面青而唇口撮者。疼痛方殷也。鼻头色青腹中痛。若冷者。死证也。心痛色苍苍如死状。终日不得太息者。肝心痛也。头痛颊青黄。目眩晕不欲闭。身体沉重。兀兀欲吐者。厥阴太阴为病。痰厥头痛也。腹痛。尿白。爪甲白。面多青。喜热饮。或腹满下利者。寒痛也。腹中作痛。

　　面色乍赤乍青乍白。其痛时作时止。时吐清水者。虫也。色青。脉至长而左右弹者。有积气在心下肢 。名曰肝痹。得之寒湿。与疝同法。腰痛足清。头痛也。青而闭滞者。痹痛也。环目鼻而青者。筋骨酸痛也。目间青脉见者。胆滞掣痛也。面目青。身痛如被杖。咽喉痛。五日可治。七日不可治者。阴毒之为病也。烦躁如狂。心腹搅痛。头旋欲吐。面目青黑。四肢冷逆者。中砒霜之毒也。中毒。手足面皆青者。时过救之。恐不及也。 青者。肝病也。色微苍。嗌干。善悲。善怒。时憎女子。多汗恶风。目下色青者。肝风也。风门青者。风病发搐也。乍赤乍青者。螈 也。面青吐沫。卒不知人者。痫也。面青目反视。手足摇者。肝痫也。痫发手足厥冷。偃卧拘急。面青吐沫。声音微小。脉沉细者。阴痫也。病发似癫痫。面色青黄者。食芹得之。蛟龙病也。色苍而爪枯者。肝热也。耳前青者。风也。肝病色青。手足拘急。胁下苦满。或时眩冒。其脉弦长者。可治之证也。面青心闷乱。吐逆呕沫。胁痛头眩重。耳不闻人声。偏枯筋急。曲拳而卧者。肝风发也。色青苍白。见于目下。善悲。指爪皆痛。好转筋者。筋虚伤风。为肝虚风也。善怒嗌干。咳则胁下痛。不能转侧。脚下满痛者。筋实伤热。为肝实风也。面目青黑。卒然喑哑不声。踞坐不得。四肢缓弱。遗失便利者。肝虚寒。厉风所损也。面青颊赤者。疟病寒热也。

　　疟病色苍苍然太息者。肝疟也。先头重颊痛。颜青欲呕身热。热争则腰痛不可以俯仰。腹满泄。两颔痛者。

　　脾热病也。小儿面青肉冷。目陷干呕。利下如水者。夏月积冷。暴凉加之。而胃气虚弱也。小儿夜啼。面色青白。手足俱冷。不欲吮乳。曲腰不伸者。脾寒也。两颊如青黛者。中恶也。卒然面青气促者。惊怖也。小儿初生。

　　眉青脸赤口撮者。脐风也。小儿上气气逆。面青喘嗽。昼夜不息者。风冷入肺也。面青目瞠者。气喘也。小儿面色时青时白时赤时黑者。险证也。青遮口角者。必难治也。目下胞青者。胃寒也。青而紫者。恶血也。瘀血上冲。中心闷乱。色青者。死证也。筋痹好悲思。颜色苍白。四肢痿痹。手足拘挛。伸动缩急。腹中转痛者。筋虚极也。色青逆噫。喜恍惚失气。状似悲泣之后。舌强咽喉干。寒热恶风。不可动。不嗜食。苦眩。善妄言者。脉极也。青黑惨暗者。阳气虚也。青白形瘦如柴者。元气衰弱也。青或兼白者。阳虚阴胜也。脉涩面色青者。营气不足也。目下色青者。或多忧惊。或多色欲也。面如尘垢者。少阳病也。咳嗽面青者。肝乘肺也。面青夺色者。

　　久病也。色青脉弦而细。两胁下痛。邪气走心下。足胫寒。胁痛引小腹。善转筋。爪甲枯黑。春瘥秋剧者。肝积之病。男子积疝。女子瘕淋也。妇人面青者。肝强脾弱。或多怒少食。或经脉不调也。妊娠右目下青者。女胎也。妊娠目上青者。生女又产难也。妊娠沟洫青者。双生也。无病而青色见于天庭者。将病瘟疫也。青如点染者。晦气时侵也。山根年寿青者。频逢疾病也。面青多言而热者。阴中之阳邪也。面青多言而寒者。阴中之阴邪也。面青不言而寒者死。阴之极也。面青目黄者。必难治也。青白色如拇指大。 点见于颜颊上者肝病。虽少愈。必卒死也。青黑色如拇指大。 点见于颜颊上者脾病。虽少愈。必卒死也。青色横于正面者。

　　行尸也。脱色而面苍苍然者。阴阳俱脱。表里相离也。吐泻目陷。睑青如磕伤者。土败木贼也。青色绕耳者。

　　半年损寿也。劳病青色自发际接印堂者。死在六十日也。劳病青色自发际接印堂至鼻者。死在三十日也。劳病青色自发际至鼻及人中者。死在十七日也。满面色青者。即死也。耳聋百节皆纵。目HT 系绝。色先青白。乃死者。少阳终也。痰涎壅极。吞吐不能。呃逆不止。腹胀色青黑者。脾胃气绝也。眼闭不开。躁急扰乱懊。囊缩。色青灰白者。肝脏绝也。面青但欲伏眠。汗出如水不止者。肝绝也。四肢 习。唇吻反青者。肝绝也。面色青。眼视人不直。数泪出者。肝绝也。真肝脉至。中外急。如循刀刃。责责然。如按琴瑟弦。色青不泽。毛折乃死者。脉无胃气。金克木也。脾病色黄体青。夫溲直视。唇反张。爪甲青。饮食吐逆。体重节痛。四肢不举。

　　其脉当浮大而缓。今反弦急。其色当黄而反青者。此是木克土。为大逆。十死不治。是皆青色之目也。

　　卷上

　　赤色主病条目

　　经云。赤为热。夫赤者。心与包络小肠之色。亦暑热之色也。然热有表里阴阳虚实之辨。色有浮沉清浊微甚之分。推而言之。则四时六部。亦各不同。如额赤者。上热也。颐赤者。下热也。目痛鼻干面赤者。阳明病也。

　　面赤如醉者。胃热也。两颊微赤。环目鼻而青者。恶寒发热也。面色缘缘正赤者。阳气怫郁在表也。颊赤面青者。寒热往来也。面赤多言而寒者。阳中之阴邪也。面赤多言而热者。阳中之阳邪也。面赤而光者。上热下寒也。面赤而郁者。下热上寒也。少阴病。不利清谷。手足厥逆。脉微欲绝。身反不恶寒。其人面色赤者。里寒外热也。伤寒太阳病。得之八九日。如疟状。发热恶寒。热多寒少。面色反有热色者。未欲解也。面赤不退者。邪盛病进也。面赤渐退者。邪解病退也。脉浮而迟。面赤而战惕者。六七日当汗出而解。反发热者瘥迟。

　　迟为无阳。不能作汗。其身必痒也。多唾口燥。寸脉沉。尺脉微。手足厥逆。气从小腹上冲胸咽。手足痹。其面翕热如醉状。因复下流阴股。小便难。时复冒者。当治其气冲也。阳明病。面合赤色。不可攻之。攻之必发热。

　　色黄。小便不利也。先不乐数日乃热。热争则卒心痛。烦闷善呕。头痛。面赤无汗者。心热病也。伤寒下利。脉沉而迟。其人面少赤。身有微热。下利清谷者。必郁冒汗出而解。所以然者。其面戴阳。下虚故也。肠满善喘咳。面赤身热。喉咽中如核状。右寸阳实者。手阳明大肠热实也。满面色红而气盛者。实热也。面色微赤。或隐或见者。虚热也。颊上赤青唇白者。中风也。面赤目上窜者。风中太阳也。色赤身热自汗口渴。脉虚者。伤暑也。面赤斑斑如锦纹。咽喉痛。吐脓血。五日可治。七日不可治者。阳毒之为病也。小儿发热。面赤气粗。涕泪交流。四末独冷。鼓栗恶寒者。痘疹也。发热面赤。眼中含泪。指梢冷者。痘也。头痛身热。咳嗽喷嚏。呵欠顿闷。鼻流清涕。面肿腮赤者。疹也。面浮赤。而眼光利射者。狂病也。面赤心下有热。短气息微者。心痫也。痫发身热。自汗。仰卧面赤。牙关紧急。啼叫不已。口吐涎沫。脉象洪数者。阳痫也。痫发。吐吞急叫。面色乍红乍白。

　　悚惕不安。如人将捕之状者。惊而致痫也。面翕然赤。 热有汗。胸中烦热。洗洗恶寒。翕翕发热者。肝中寒也。小儿夜啼。面赤唇红。身腹俱热。小便不利而烦躁者。心热也。鼻红燥者。脾热也。儿生头面肢体赤若涂丹者。胎赤之病也。咳嗽病。面赤咽干。痰黄气秽。多带稠粘。频频咳嗽者。热嗽也。太阳红黑。面如桃色者。痢疾也。口干脸赤。五心烦热。痢不止者。中巴豆之毒也。喜寐不知痛处。面赤如醉。下利脓血。其下部孔稷稷然赤者。 疮也。乍赤乍白乍黑者。狐惑也。颧如涂红粉者。腰痛也。身热足寒。颈项强急。恶寒。时头热。面赤。

　　独头摇。卒口噤。背反张者。有汗不恶寒。为柔痉。无汗反恶寒。为刚痉也。年寿赤光者。多生脓血也。肝与肾脉并至。其色苍赤者。当病毁伤也。胃脉搏坚而长。其色赤。当病折髀。其 而散者。当病食痹也。疠风面紫发泡者。病在肝也。年寿目堂赤者。疝气也。兰台庭畔赤如丝者。遗精白浊也。面色唇舌紫黯者。中毒也。颧上起红点如火者。男痔疮。女产厄也。妊娠左目下赤者。男胎也。妊娠无病。身更轻健。其性多喜。面色加红。

　　左脉大者。男胎也。妊娠准头赤者。必产难也。产后发热。面正赤。喘而头痛者。中风也。色赤焦绝。善怒吓。多汗恶风。甚则言不可快。口色赤者。心风也。面赤翕然而热。悲伤嗔怒。张目呼唤者。心风发也。脉沉而芤。胸满悸。腹中热。上下无常处。面赤咽干。心烦掌中热。甚则唾血。身螈 。夏瘥冬剧者。心积之病也。心病色赤。

　　心痛短气。手掌烦热。或啼笑骂詈。悲思愁虑。身热脉实大而数者。可治之证也。色赤而络脉溢者。心热也。

　　面若涂朱者。心火也。气满胸中。喘息。面赤者。气海有余之病也。色赤。脉喘而坚者。有积气在中。时害于食。

　　名曰心痹。得之外疾。思虑而心虚。故邪从之也。劳倦即头面赤而下重。心中痛。自烦发热。当脐跳。其脉弦者。此为心脏受伤所致也。颧赤舌卷短者。心病也。赤甚者。血病也。午后色赤如妆者。血虚也。两颧深赤者。

　　阴火上乘。虚损劳疾也。两颧鲜赤。如指如缕者。阴虚也。两颧鲜赤。或作或止者。戴阳也。两颊炎赤者。骨蒸劳疰也。赤而索泽者。气虚也。面赤目白。忧恚思虑。心气内索。面色反好者。不过十日死也。中风面赤如妆者。不可治也。面赤目白喘气者。火克金也。虚极面赤。发喘痰多。身热趺肿。溏泄。脉紧不食者。死证也。人病面上忽见红点者。多死证也。呼吸不相通。五色不华者。魂之损也。茏葱华色者。魂之至也。耳目颧颊皆赤者。死在五日中也。热病汗不出。大颧发赤。哕者。死证也。赤色出于颧。大如拇指者。病虽少愈。必卒死。大气入于脏腑也。肺病赤黑如拇指。点 见颜颊上者。病虽少愈。必卒死也。神气脱而昏沉不醒。面赤黑者。心绝也。面赤如脂者。心绝也。面赤黑。汗缀如珠者。心绝也。真心脉至。坚而搏。如循薏苡子。累累然。色赤黑不泽。毛折乃死者。脉无胃气。水克火也。肺病身当有热。咳嗽短气。唾出脓血。其脉当短涩。今反浮大。其色当白而反赤者。此是火之克金。为大逆。十死不治。是皆赤色之目也。（稷稷然一作搜搜然）

　　卷上

　　黄色主病条目

　　经云。黄赤为风。又云。黄赤为热。夫黄者。脾胃之色。亦湿土之色也。六部十法。咸可交推。五色四时。皆当参究者也。如一身尽疼。发热。身色如熏黄者。湿家之为病也。面黄发热。身重体痛者。湿在表也。面黄润而微者。湿热也。湿家病。身上疼痛。发热面黄而喘。头痛鼻塞而烦。其脉大。自能饮食。腹中和无病。病在头中寒湿。故鼻塞也。黄而昏滞者。寒湿也。身痛。面色微黄。齿垢黄。爪甲上黄者。黄胆也。黄如栀子者。黄胆也。风湿相搏。食谷即眩。谷气不消。胃中苦浊。浊气下流。小便不通。阴被其寒。热流膀胱。身体尽黄者。谷疸也。黄而昏黑者。女劳酒疸也。目青面黑。心中如啖蒜齑状。大便正黑。皮肤不仁。其脉浮弱。虽黑微黄者。黑疸也。疸病面红黄。口渴。尿赤色亮。身热者。阳黄也。疸病口不渴。面色暗黄。身冷如冰者。阴黄也。疸病面黑黄。作渴腹胀者。难治也。儿生遍体面目皆黄。其色如金者。苔黄也。一身面目黄肿。其脉沉。小便不利者。里水也。唇黄者。脾病也。色萎黄者。脾虚也。鼻端色黄。腠理开。汗大泄。体痒淫淫如鼠走者。肌痹不已。复感于邪。内合于脾也。风气二池如黄土者。脾伤也。色薄微黄。不嗜食。身体怠惰。四肢不欲动。多汗恶风。鼻上色黄者。脾风也。面黄身体不仁。不能行步。饮食失味。梦寐倒错。与亡人相随者。脾风发也。面黄腹大。喜痢者。脾痫也。

　　痫发面黄腹满。吐利酸臭。时时发搐者。食痫也。色黄而肉濡动者。脾热也。面黄目赤。季胁痛满者。脾热也。

　　喜欠善嚏。清涕出。发热色黄者。中寒也。黄而兼白者。脾胃虚寒也。黄而兼青者。脾虚泄泻也。黄白无泽者。

　　脾肺气虚也。黄而枯 者。胃病虚热也。黄而色淡者。胃病虚寒也。腹胀食少。精神倦怠。面黄肌瘦者。虚胀也。黄而虚肿食少者。虚极也。色苍黄。腹筋起。腹胀身皆大。大与肤胀等者。鼓胀也。面黄大便黑。喜忘如狂者。内有蓄血也。凡面黄者。知其大便难也。一黄一白如蟹爪路者。食积也。安卧色黄。脉小而涩者。不嗜食也。小儿面黄肿者。积证也。面色青黄。肌肉消瘦。皮毛憔悴。眼睛发HT 。腹坚且大。青筋暴露者。疳病之证也。

　　面色乍黄乍白者。疳积也。面黄羸瘦。毛发作穗。鼻痒者。脑疳也。脊骨如锯。拍背如鼓。面黄瘦者。脊疳也。项内有核。便利脓血。羸瘦面黄发热者。无辜疳也。腹胀筋青。面色萎黄。毛焦骨立。好食泥土。乳食不消。身有疮疥者。脾疳也。腹大头细。黄瘦者。丁奚疳也。身瘦面黄。有疮疥。或泻青黄白色。或如垢腻如烂泥者。疳泻也。身热腹大。昏睡面黄。四肢无力。鼻烂汁臭。齿龈生疮。或下利黑血者。小儿疳 。腹中有虫也。面目青黄。

　　力乏身痛。唇舌焦干。眉发脱落。腹中切痛。或如虫啮。或如虫行者。虫疰也。腹中块起。按之不见。肿聚往来。

　　痛无休止。五更心嘈。牙关强硬。呕吐涎沫清水。面色青黄。饮食不生肌肤者。虫证也。眼眶鼻下青黑。面色萎黄。脸有血丝几条如蟹爪者。亦虫证也。面黄唇白者。虚寒泄泻也。色深黄者。伤食吐利也。脉弦浮大而短气。腹部满。胁下及心痛。久按之。气不通。鼻干。不得汗。嗜卧。一身及面目悉黄。小便难。有潮热。时时哕。耳前后肿者。阳明中风之证也。面目悉黄。有潮热者。胃热也。黄而目窠下微肿者。痰饮也。色黄脉大而虚者。

　　有积气在腹中。厥疝之证也。色黄而赤。肾脉搏坚而长者。当病折腰。其 而散者。当病少血。至令不复也。

　　脾脉搏坚而长。其色黄。当病少气。其 而散。色不泽者。当病足 肿。若水状也。色黄脉浮大而长。心下累累如桃李。腹满呕泄肠鸣。四肢重。足胫肿厥。不能卧者。脾积之证。饥则见。饱则减。 气与谷争减也。黄而枯燥者。热伤津液也。黄而昏暗者。津液耗也。天庭黄赤者。上焦热也。脉微面色黄者。卫气衰也。寸口脉微而涩。面色青黄。寒栗咳逆唾腥吐涎沫者。营卫俱微也。鼻头色黄者。胸上有寒也。鼻色惨黄者。脾败也。鼻尖青黄者。其人必淋也。候其鼻准色黄者。知其小便难也。妇人面色如熏黄者。经脉不调也。肥人脉细色黄者。胸上有寒也。小儿初出腹。面目绕鼻口左右悉黄。闭目而啼。聚口撮面。口中干燥。四肢不能伸缩者。

　　其血沮败。肌肉不成。血脉不敛也。黄而膏润者。脓也。黄而夺色者。久病也。久病色黄能食者。内热也。伤寒太阳病。汗下后。复加烧针。心下痞。胸烦。面色青黄。肤 者难治。色微黄。手尺温者。易愈也。鼻头山根亮。目黄者。病有起色也。脉和其人大烦。目重睑内际黄者。病欲解也。久病面转黄者。病欲愈也。隐隐微黄者。

　　病向愈也。诸病之色。如云彻散者。病将愈。易治也。两 有黄色起者。病方愈也。承浆黄者。不治之病也。口角黄者。脾绝之候也。肾病黄黑色。 点如拇指应耳者。必卒死也。热病喘咳唾血。手足腹肿。面黄。振栗不言者。肺先死。魄与皮毛俱去也。面黄目青。手乱者。邪风在胃。木克土也。面无精光如土色者。脾绝也。面无精光若土色。不受饮食者。四日死也。口目动作。善惊妄言。色黄。其上下经盛不仁者。阳明终也。病者萎黄。

　　燥而不渴。胸中烦实。利不止者。脾胃绝也。真脾脉至。弱而乍疏乍数。色青黄不泽。毛折乃死者。脉无胃气。

　　木克土也。肾病手足逆冷。面赤目黄。小便不禁。骨节烦疼。小腹结痛。气冲于心。其脉当沉细而滑。今反浮大。其色当黑而反黄者。此是土之克水。为大逆。十死不治。是皆黄色之目也。

　　卷上

　　白色主病条目

　　经曰。白为寒。又曰。少热气。夫曰寒。则知其阳衰矣。曰少热气。则知其气少矣。然白者。肺与大肠之色。亦燥金之色也。虽为寒为虚。当按四时五行辨之。六部十法分之。如面色 白者。寒也。面色青白。鼻尖冷。口气不热者。亦寒也。面色白甚者。皮不仁也。色 然白。时咳短气。多汗恶风者。肺风也。面白。咳逆唾脓血。上气奄然而极者。肺风发也。色白而毛败者。肺病也。厥心痛。卧若从心间痛。动作痛益甚。色不变者。肺心痛也。

　　肺病色白。身体大寒无热。时时咳。其脉微迟者。可治之证也。面白少泽者。气虚也。面白色枯者。血气俱虚也。脉形如循丝累累然。其面白脱色者。恐怖也。脉浮而面色乍赤乍白者。愧也。色白夭然不泽。其脉空虚者。血脱也。白而微青。或臂多青脉者。亦血脱也。白而淡黄气不足者。失血也。鼻头色白者。亡血也。面白无血色者。衄血也。色白不泽。气不足者。夺血夺气。脱津液也。妇人面色黄白如鸡皮者。产后夺血也。面无血色。无寒热。脉沉弦者。衄也。面无血色。无寒热。脉浮弱。按之绝者。下血也。面无血色。无寒热。烦咳者。必吐血也。男子面色薄。主渴及亡血。卒喘悸。其脉浮者。里虚也。 白浅淡者。非脱血。即心不生血也。男子脉虚沉弦。无寒热。短气里急。小便不利。面色白。时目瞑兼衄。少腹满者。此为劳使之然也。男子面无血色。女子月经不通者。心劳也。淫而夺形。身热。色夭然白。及后下血 。血 笃重者。皆逆证也。妇人产难。面无颜色。气欲绝者。血气上抢心也。妇人饮食减少。面无光色。腹中冷痛。经候不调。吸吸少气无力者。劳冷虚损也。崩中面目脱色。唇干口燥者。虚极乏气也。色白干燥不泽。饮食不为肌肤者。脉热极。血气脱也。色白。脉喘而浮。上虚下实者。有积气在中。喘而虚。名曰肺痹。寒热。得之醉而使内也。饮食不为肌肤。咳脱血。色白不泽。

　　其脉空虚。口唇见赤色者。脉痹不已。复感于邪。内舍于心也。多涕唾而面浮肿气逆者。咳也。上气面浮肿息肩者。咳嗽气逆也。咳嗽病。面色 白。痰多清稀。鼻流清涕者。嗽寒也。呼吸张口短气者。肺痿吐沫也。而以手按之绵 者。气虚有痰也。面上有白点者。虫积也。色白。脉浮而毛。按之辟易。胁下时痛。与背相引。善忘少气。目瞑。皮寒。皮中时痛时痒。如虱缘针刺之状。冬愈夏剧者。肺积之证也。疳劳咳嗽。骨蒸劳热。盗汗泄泻。腹硬如石。面色如银者。不治之证也。痫病面白。色不变者。病在足阳明太阴也。面白少神。手足逆冷者。胃虚泄泻也。肠鸣腹胀。时复疼痛。所泻澄澈清冷。面色淡白。四肢逆冷者。中寒泄泻也。目上色白者。腹疾也。血少面无色。惊悸盗汗梦遗。甚则心痛咽肿者。曲运神机。心之劳也。肺风之症。视目下鼻上。两边下行至口。色白者。尚可治。若色黄者。为肺已伤。不可治也。风懿病。眼下及鼻人中左右白者。可治。一黑一赤。

　　吐沫者。不可治也。面白夺色者。久病也。声嘶色脱者。痈疽之逆证也。色夭面脱者。不治之证也。白发印堂。

　　黄发口者。亦不治之证也。病患唇面青黑。及五官起黑色。白如擦残汗粉之状者。虽不病。亦主卒死也。五色口边绕循者。死色也。产妇口边有白色者。死在五七日也。病患面 白。直视息肩者。死在一日中也。小肠病。痛剧有定处。喜仰卧舒足。若呃逆脉乱。四肢逆冷。白瘦无神。忽然痛止者。死征也。戴眼反折螈 。其色白。绝汗出者。太阳终也。色灰白。大急大喘。气脱失声者。肺肾绝也。面白目黑者。肺肾绝也。真肺脉至。大而虚。如以毛羽中人肤。色白赤不泽。毛折乃死者。脉无胃气。火克金也。肝病胸满胁胀。善恚怒叫呼。身体有热。而复恶寒。面白体滑。其脉当弦强而急。今反短涩。其色当青而反白者。此是金之克木。为大逆。十死不治。是皆白色之目也。

　　卷上

　　黑色主病条目

　　经言黑为痛。又言多血少气。盖主痛者。言其病。多血少气者。言其常。且黑者。肾与三焦膀胱之色。亦寒水之色也。虽主痛主寒。当按其部位。审其病情。推之以四时。辨之以十法。如颧与颜黑者。肾病也。色黑齿槁者。肾热也。黑色浅淡者。肾病水寒也。黑甚者。在脉则麻痹。在筋则拘挛也。色黑脉沉而急。脊与腰相引痛。

　　小腹里急。咽肿伤烂。口干。善忘。目KT KT 。骨中寒者。肾积之证。饥则见。饱则减也。色黑脉坚而大者。有积气在小腹与阴。肾痹之证也。骨痹不已。色黑耳鸣者。复感于邪。内舍于肾也。面肿垢黑。腰脊痛。不能久立。屈伸不利。发堕齿槁。腰背相引而痛。甚则咳唾者。骨极虚寒也。面庞然浮肿。脊痛不能正立。其色 。隐曲不利。多汗恶风。肌上色黑者。肾风也。面黑手足不遂。腰痛难以俯仰。骨痹痛者。肾风发也。肾病色黑。其气虚弱。吸吸少气。两耳苦聋。腰痛。时时失精。饮食减少。膝以下清。其脉沉滑而迟者。可治之证也。邪热伤肾。面黑黄。耳色不应者。亦尚可治也。耳鸣面黑。尿赤阴疮者。肾劳也。面目干黑。精神不定。不能独卧。目视不明。

　　频频下泪者。肝劳也。面色黧黑。形瘦耳焦。小便浊而有脂液者。下消也。鼻头色微黑者。有水气也。色黑目窠下微肿者。水病也。眼下如烟煤者。痰饮也。面色黧黑。其人喘满。心下痞坚。脉沉紧者。膈间有支饮也。面色惨然青黑者。中寒也。身冷反躁。欲投井中。唇青面黑。渴欲饮水。水入则吐。大便自利。脉或伏。或沉细而疾者。伤寒阴盛格阳也。紫浊者。时疫也。惨黑带紫者。邪气盛也。鼻孔干燥。黑如烟煤者。阳毒热深也。鼻出冷气。滑而黑者。阴毒冷极也。阴毒身重背强。腹中绞痛。咽喉不利。心下坚强。气不得息。呕逆。唇青面黑。四肢厥冷。其脉沉细紧数。身如被打者。毒瓦斯攻心。五六日可治。七日不可治也。黑滞而惊恐不寐者。客邪为害也。黑如烟煤者。中恶腹痛也。耳前黑者。疝痛也。唇舌面色皆紫黯青肿者。中毒也。痫发面黑。直视不摇。

　　如尸状者。肾痫也。血脉不荣。颜色憔悴者。心之经病也。面见青黑斑点者。神气衰也。形枯色灰者。表虚也。

　　身瘦面晦暗如铅色。吐出瘀血色黑。胃脘痛。按之更痛而坚。如咬如焚。食时则痛。食后痛止者。痈在上口。

　　若食时不痛。食后则痛者。痈在下口也。面黑颜黑者。胃病也。小腹满。额上黑。足下热者。黑疸也。额上黑。微汗出。手足中热。薄暮即发。膀胱急。小便自利者。名曰女劳疸。若腹如水状。则不治也。额上昏黑面黄者。亦女劳疸也。阴黄面色黧黑。冷汗 者。死证也。阳黄黄如烟熏。目暗。唇清者。死证也。凡黄家。寸口近掌无脉。口鼻冷黑者。皆不可治也。苍黑而枯槁者。血涸也。血凝目下。状如豚肝者。寒厥相遂。为热所壅也。妇人羸瘦弱甚。肢体烦痛。面目瘀黑。忧恚不乐者。久虚不能食。冷结脐下也。面枯槁而略带黑者。血质有坏而然也。妊娠色暗不开。忽尔明者。欲产也。乍暗乍明者。产难也。妇人眼眶灰黑者。崩中带下也。妇人面黑无颜色。皮肉相连。月经失度。小腹弦急或绞痛至心。两胁肿胀。食不生肌肤者。当病崩中漏下。且腐臭也。腰痛而面色忽红忽黑者。心肾交争。难治之证也。病患卒肿。其面苍黑者。死证也。面青黑暗。泻血者。死证也。

　　病患面黑。两胁下满。不能自转侧者。死证也。香港脚冲心。目额皆黑。恍惚谵妄者。水克火。命难全也。腰脚肿。

　　小便不通。气上喘急。目额皆黑。左尺脉绝者。香港脚入肾之死证也。真心痛。面黑四肢厥冷者。旦发夕死。夕发旦死也。脐下忽大痛。人中黑者。死色也。破伤风。头面青黑。眼小目瞪。身汗如油者。邪入于脏。难治之证也。吐泻之后。四肢逆冷。面黑气喘。冷汗自出。外肾搐缩。不省人事者。元气不接。脱阳之证也。面黑直视恶风者。死证也。色泽去。面黑如黧者。手少阴气绝。血先死也。髦色不泽。面黑如漆柴者。手少阴气绝。血先死也。脉不通。血不流。发不泽。面黑如漆叶者。血先死。手少阴气绝也。赤黑色。黯点见颜上。

　　若度年上者。心病少愈。必卒死也。黑色出于庭。大如拇指者。必不病而卒死也。色枯黑。语声不转者。心先死。若天中等分。墓色应之。即死不治也。病患黑气出于天中。下至年上颧上者。

　　死色也。病患黑色出于额上。发际下直鼻脊。及两颧上者。死在五日中也。面黑目白者。肾气内伤也。面黑目青者。肾气内伤。病因留积。八日当亡也。黑色横目三阳者。死在半年间也。面目带黄黑。连耳左右者。年四旬以上。百日死也。额上黑如雾者。死在百日内也。脸上黑如雾者。

　　死在七日内也。人中口吻黑绕者。脾肾绝。七日死也。印堂黑暗。耳门黑气入口者。不治之证也。

　　气黑暗于耳前者。亦不治也。黑掩太阳者。卢医莫救也。黑如湿灰者。扁鹊不治也。气色搏聚凝滞者。病将进。难治也。平人眼下青黑。面色如灰尘者。必病也。眼角或青或黑者。主大病也。

　　气如烟雾者。病欲缠身也。黑滞渐退者。病欲退也。病愈而面色如煤不开者。终不吉也。面黑齿长而垢。腹胀闭。上下不通者。少阴终也。齿为暴枯。面为正黑。目中黄。腰欲折。自汗出如流水者。肾绝之证。四日死也。腹胀闭。不得息。善噫善呕。呕则逆。逆则面赤。不逆则上下不通。

　　面黑皮毛焦者。太阴终也。病患及健人。面忽如马肝色。望之如青。近之如黑者。肝肾绝也。形体如烟熏。直视摇头者。心绝也。鼻如烟煤者。肺绝也。鼻孔黑燥无涕者。肺绝也。环口黧黑者。

　　肾绝也。环口黧黑。柔汗发黄者。脾绝也。耳叶焦黑者。肾绝也。真肾脉至。搏而绝。如指弹石。

　　辟辟然。色黑黄不泽。毛折乃死者。脉无胃气。土克水也。心病烦闷。少气火热。热上撞心。呕咳吐逆。狂语。汗出如珠。身体厥冷。其脉当浮。今反沉濡而滑。其色当赤。而复黑者。此是水之克火。为大逆。十死不治。是皆黑色之目也。（漆柴之柴。千金作叶。齿长而垢之垢。千金作枯。宜从之。）

　　卷上

　　主病条目附识

　　尝谓气色之于症候也。有有定者。有无定者。主病条目。有定之言也。诊法提纲。无定之论也。知主病之有定。而不通乎法。其失也胶。知诊法之无定。而不究其病。其失也泛。且主病之言虽有定。而合之于法则无定。诊法之论虽无定。而合之于病则有定。病同者。其法同。病异者。其法异。法者有物有则。无体无方。有定而无定。无定而有定者也。是故以千变万化之法。察千变万化之病。病无定。法亦无定。以千变万化之法。

　　察千变万化之证。证有定。法亦有定。夫千变万化之病。形于外者。固有无定之证。而千变万化之证。由于中者。实有有定之义。故以病为有定。而病则因人而无定。以病为无定。而病则因证而有定。证也者。病之着于形色。发于声音。显于症候。应于脉息者也。证定焉。法斯定矣。后之学人。勿执有定之条目。以测无定之病情。当知无定之病情。必见有定之气色。斯有病即有证。有证即有定矣。由是化而裁之。推而行之。则夫主病之条目。增之可也。删之可也。因而损益之。亦无不可也。虽然。病之有色。病之已形者也。色之有象。

　　色之已见者也。已形已见者。可以言定。未形未见者。不可以言定。况有已定而难于形容。未定而难于拟议者。是以提纲易详。而条目难尽也。高明之家。读书而精究其意义。临症而熟察其情形。其所得于观感之间。语言之外者。抑又深于此矣。神而明之。存乎其人。

　　余着是书。上卷推而言之。故不厌其详。下卷约而言之。故不嫌其简。然详者当约之以求简。简者当推之以求详。若读一句只一句。读一篇只一篇。则详者近穿凿。简者近缺略矣。其自五官以下。条目亦从简者。盖提纲已挈其要领。而条目之见于古书者。皆医所必读。医所必阅。缺之于此。欲其求之于彼也。至若所引圣经贤传。或断章取义。或互文见意。以为辞不颠倒。则义有不显。理不合参。则意有不达。原欲人因是明经。非欲人以是荒经。譬之作文题目。拆开意义自见。不比注解经传。句不可移。字不可减。且经传具在。或不以是为罪乎。

　　卷下

　　目分脏腑部位

　　凡观气色。当视精明。精明者目也。五脏六腑之精也。营卫魂魄之所常营。神气之所生也。心之使也。肝之官也。宗脉之所聚也。阴阳之所会也。气之清明者也。灵枢曰。五脏六腑之精气。皆上注于目而为之精。精之窠为眼。骨之精为瞳子。筋之精为黑眼。血之精为络。其窠气之精为白眼。肌肉之精为约束。裹撷筋骨血气之精。而与脉并为系。上属于脑。后出于项中。夫筋骨血气肌肉者。五脏之所属也。是故以眼分五脏。

　　血络属心。黑珠属肝。白珠属肺。瞳子属肾。约束属脾。赤脉从上下者。太阳病。从下上者。阳明病。从外走内者。少阳病。从内 始者。阳跷病。瞳子黑眼。法于阴。白眼赤脉。法于阳。阴阳合传而精明也。此脏腑之部。阴阳之分也。由是而观。有形焉。有容焉。有气焉。有色焉。分而论之。所以明其理。合而诊之。所以通其变。形也。

　　容也。气也。色也。无往而非脏腑之征。亦无往而非阴阳之理也。脏腑阴阳。形容气色。有诸中。形诸外。要皆以神为本也。寤则神栖于目。寐则神处于心。神也者。视瞻平正。黑白分明。容色精爽。光彩清莹。朗朗然。不可须臾离也。神之昭着于目者盖如此。至若目之五轮。睛之八廓。名虽附于羲黄。实则乖夫体用。殊不知眼科诊目之法。当遵圣人诊目之法。若附会圣人之法以立法。则附会圣人之法即非法。然则求眼科之法者。其知所以法乎。

　　卷下

　　眼目形容提纲

　　诊目形容之法。相士观人贤否。宜识其常。医家论病吉凶。当明其变。用是考古参今。删繁就简。约而言之。

　　其大纲有四。以形象察气质。以开阖分阴阳。以目睑辨虚实。以眼珠决死生。四者既明。而合之气色。参之病情。庶乎其可见矣。以形象言之。目者。肝之外候也。目大者肝大。目小者肝小。目深者肝坚。目露者肝脆。

　　目高者肝高。目下者肝下。目偏倾者肝偏倾。目端正者肝端正。此形象之变。气质之常也。以开阖言之。

　　目者。阳证也。瞑目者。阴证也。目不合者。气留于阳。目不开者。气留于阴。目纲筋急而不合者。太阳阳明之筋寒。目纲筋纵而不开者。太阳阳明之筋热。目圆者阳气绝。目小者阴气亡。口眼 斜者。阳明中风。口目动作者。阳明将绝。昏睡露睛者。阴阳俱不足也。此开阖之变。阴阳之分也。以目睑言之。上睑属脾。下睑属胃。睑动迟者脾动迟。睑动速者脾动速。上睑气壅者。脾衰于内。下睑微肿者。水聚于中。目胞肿痛者邪气实。目眶陷下者正气虚。此目睑之变。虚实之辨也。以眼珠言之。目肿胀者为实。目陷下者为虚。上视者太阳不足。下视者宗气亏虚。斜视者。少阳已绝。直视者。少阴已终。目转目运者。阴经之绝证。目HT 戴眼者。阳经之死候也。此眼珠之变。死生之异也。盖察目之形容者。所以辨其脏腑经络也。观目之气色者。所以辨其寒热虚实也。合形容气色以观之。参声音脉症以辨之。分其脏腑经络。以审其寒热虚实。庶乎知病之所。而无泛治之虞。不则寒热虚实虽明。而脏腑经络未达。其犹风马牛不相及欤。

　　卷下

　　眼目气色提纲

　　凡诊眼目。既察形容。当观气色。夫目者心之符。肝之窍。五脏六腑之精气也。华色者。其荣也。论疾诊尺篇曰。目赤色。病在心。白在肺。青在肝。黄在脾。黑在肾。黄色不可名者。病在胸中。此以目色分五脏也。由是而观。有明暗之辨焉。有清浊之分焉。有浅深之异焉。明则神气充足。暗则神气亏虚。清者病在阳。浊者病在阴。浅深者。言乎其虚实也。合而论之。则深而清明者为太过。浅而浊暗者为不及。太过者病在外。不及者病在内。察其气色而言脏腑。察其脏腑而言病症。明暗者言其光彩。清浊者论其气色。气色淡者谓之浅。

　　气色浓者谓之深也。以寒热言之。黄赤者多热气。青白者少热气。以证候言之。黄赤为风。青黑为痛。白为寒。其声色臭味情志变动。与夫部位之生克。色病之从违。皆可以面部相应之法。比例而推也。然面目相应者。固可同断。面目不应者。亦可合观。盖应者其常。不应者其变。知其所以变。则知其所以病矣。经曰。精明五色者。气之华也。赤欲如帛裹朱。不欲如赭。白欲如鹅羽。不欲如盐。青欲如苍璧之泽。不欲如蓝。黄欲如罗裹雄黄。不欲如黄土。黑欲如重漆色。不欲如地苍。由此观之。则目色之欲清明。不欲浊暗。益可见矣。

　　夫清明者。神之着。灵动者。神之用。得神则生。失神则死。神也者。心之精爽也。左传云。心之精爽。是谓魂魄。

　　魂魄去之。何以能久。其是之谓乎。（地苍。朝鲜本作地炭。见东医宝鉴。）

　　卷下

　　睑色望法提纲

　　既述睑之形容。当观睑之气色。夫睑者。眼弦也。上为阳。下为阴。左为阳。右为阴。小 在外为阳。大 在内为阴。察其色之所见。以言其病之所在。脾胃之候也。脉经云。脾之候在睑。以气色言之。青属木。赤属火。黄属土。白属金。黑属水。此脏腑五行之分也。察其泽夭。以知成败。察其浮沉。以知浅深。察其清浊。以知阴阳。

　　察其微甚。以知虚实。察其散抟。以知远近。浮清为外。沉浊为内。视气色而言脏腑。审脏腑而言病症。参之以五色相应之理。其常变可推也。参之以五行生克之理。其顺逆可推也。合气色部位而参之。其相乘之理。又可推也。黄赤为风。青黑为痛。白为寒。皆可比例以相参也。析而观之。合而断之。变化无穷矣。圣人之法。所操者约。所及者广。五官气色。皆当作如是观也。然经言五色决于明堂。又当参伍以通其变焉。合四诊而察之。庶乎其可矣。

　　卷下

　　面目望法相参

　　察目之法。形色既可参观。面目亦当合论。经曰。凡相五色之奇脉。面黄目赤。面黄目青。面黄目白。面黄目黑者。皆不死也。面青目赤。面赤目白。面青目黑。面黑目白者。皆死也。盖不死者。以其有黄色也。死者。以其面无黄色。目亦无黄色也。夫黄者。土色也。犹脉之胃气也。故凡病患。准头印堂年寿及目睑。有黄气明润者。皆为欲愈之候。扁鹊华佗察声色秘诀云。病患面目俱等者不死。病患面黄目青者不死。青如草滋死。

　　病患面黄目赤者不死。赤如 血死。病患面黄目白者不死。白如枯骨死。病患面黄目黑者不死。黑如死。病患面黑目青者不死。病患面青目白者死。病患面黑目白者不死。病患面白目黑者死。病患面青目黄者五日死。病患面赤目青者六日死。病患面黑目白者。八日死。病患面黄目青者。九日死。病患面赤目白者十日死。此皆相参之法也。详求扁鹊华佗所谓生死者。面目以贵明润而忌枯槁也。其与内经有异同者。当以是贯通之。（秘诀面目之色。传写多误。今从宋元校正王氏脉经。）

　　卷下

　　眼目形容条目

　　凡察目之形容。前已述其提纲。今当集其条目。如开目喜见人者。属阳。闭目不欲见人者属阴。 目者阳气盛。瞑目者阴气衰。目瞑不得卧者。卫气留于阳。不得入于阴。目闭不得视者。卫气留于阴。不得行于阳。

　　阳病 目而动者轻。阴病闭目而静者重。闭目而渴。心下牢者。脉当得紧实而数。而反得沉濡而微者死也。闭目不欲见人者。脉当得弦急而长。而反得浮涩而短者死也。目瞑耳聋。上虚下实者。过在足少阳厥阴也。强上瞑视。唾出若涕。恶风而振寒者。劳风也。目不合。卒口僻者。足阳明之筋急也。目不开。卒口僻者。

　　足阳明之筋纵也。翕翕发热。形如醉人。腹中烦重。皮目 而短气者。脾中风也。眼皮垂下。而不能展上者。因于风湿。将有半身不遂之患也。眼畏光不能开者。眼内发热也。中风。合眼鼻鼾者。不治之证也。目闭而青。时小惊者。痫候也。太阳病。脉浮紧。无汗发热。身疼痛。八九日不解。发烦目瞑。剧者必衄。衄乃解也。视而时瞑。非开目者。衄之常候也。脉浮大上关上。但欲眠睡。目合则汗者。三阳合病也。脉微细。但欲寐者。少阴病也。热病身重。骨痛耳聋。而好瞑者。病在骨也。目不合者。目气不营。阴跷病也。目瞑直视。毛焦面黑者。

　　阴气绝也。目涩欲睡者。肝绝也。厥不知人。目合。爪甲青者。肝绝也。目正圆者。痉病之死证也。目正圆。手撒。

　　戴眼者。太阳绝也。病痈疽。眼小。白珠青黑者。逆证也。昏睡露睛者。脾胃虚极也。口眼 斜者。风中经络也。

　　睑涩嗜卧者。脾病也。睑浮肿者。脾虚不健运也。上睑肿者。脾气热也。目下肿者。水在腹也。目下有卧蚕。面目鲜泽。脉伏。消渴者。病水也。目窠下微肿。如新卧起之状。颈脉动。时咳者。风水也。面目肿大。有热者。风水也。诸有水者。微肿先见于目下也。眼胞肿。十指头微肿者。久咳也。眼胞忽陷者。五脏绝也。目眶陷者。阴阳竭绝也。目眶陷。视不见人。真脏脉见。顷刻而死。若能见人者。至所不胜之日时而死也。眼眶烂者。风也。婴儿目胞边赤烂痛痒难睁者。胎中蕴热。生后上攻也。 疡者。燥火流行而目病也。目赤肿痛者。岁火盛行而目病也。目生翳膜 肉者。外障也。黑珠胀起者。肝气郁滞也。疳病白膜遮睛。或泻血黄瘦者。肝疳也。目肿。腹胀泻利青白者。疳在内也。眼珠脱出。或不动。或脱落者。风毒也。疠风目先损者。病在心也。目如脱。喘咳上气者。肺胀也。目如脱状。虚而满喘。咳逆倚息。其脉浮大者。亦肺胀之证也。吐泻。目陷睑青者。土败木贼也。目内陷者。死证也。先不乐。头重痛。视举目赤烦心者。癫疾始生也。目不明。上视喜阳者。痫证也。喜反目上视者。亦痫证也。目反。四肢不举者。膈痫也。上视者。太阳不足也。戴眼螈 。色白绝汗出者。太阳终也。

　　戴眼足不可屈伸者。足太阳气绝也。头倾视深者。精神将夺也。平人忽然眼垂下视者。寿不永也。视下言徐者。无守气也。目眶陷。目系倾。汗出如珠者。阳绝也。病患目系倾者。七日死也。身热目时直视。或视不精者。痫候也。瞳子卒大。黑如常者。亦痫候也。目正直视。腹大者。牛痫也。病肺疟。其人语声本雄烈。忽尔不亮。

　　拖气用力。方得出言。呼与语。直视不应者。此肺病声音之候。势不久也。目精脱。恍惚者。阴结阳绝之死证也。热病瞳子青小。爪枯发堕身涩。齿挺而垢。面浓尘黑。咳而吐血。渴欲数饮。且大满者。五脏绝也。息肩回视。目亭亭者。二日死也。直视不回。息肩者。一日死也。两目回回直视。息肩者。心绝。一日死也。息肩回视。心绝者。立死也。直视摇头者。心绝也。阳反独留。形体如烟熏。直视摇头者。心绝也。狂言。目反直视。溲便遗失者。肾绝也。直视谵语喘满者死。下利者亦死也。目多直视。视不转睛者。五脏俱绝也。睛定不转者。神亡之候也。伤寒吐下后不解。不大便五六日。至十余日。日晡所发潮热恶寒。独语如见鬼状。若剧者。发则不识人。循衣摸床。惕而不安。微喘直视。脉弦者生。涩者死。微者。但发热谵语者。有燥屎也。额上陷。脉紧急。汗出。

　　直视不能 。不得眠者。衄家亡血。复发汗。阴阳俱虚也。目眩转者。邪入于脑。目系急也。目 眩转者。三阴绝。志先死也。目运者。目系转。志先死。五阴气俱绝也。口目动作。善惊妄言。色黄。其上下经盛不仁者。阳明终也。耳聋百节皆纵。目HT 系绝者。少阳终也。瞳子高者。太阳不足。戴眼者。太阳已绝。此决死生之要也。至若悲哀动中而泣出者。五脏皆摇也。泣出不止者。液道开也。见风泣下者。风中目也。瘦人泣出者。风中阳明也。喘咳寒热。背痛腰疼。目泣自出者。膈上痰满也。目赤热痛者。流泪则轻。成脓则重也。目视而不见人。

　　泣出如水不止者。肝绝也。初生赤子。泣而无泪者。死证也。若夫瞳仁。处暗则大。处明则小者。是隔帘舒缩之常。非疾病之变也。其或处暗不大。处明不小。则精神亦病焉。可比例交参也。此 目之形容也。

　　卷下

　　眼目气色条目

　　既述目色之提纲。当集目色之条目。谨按金匮要略云。目色青为痛。色黑为劳。色赤为风。色黄者便难。色鲜明者有留饮。此固目色之要略也。然析而论之。又各不同。如白珠色赤者风也。目赤从内 始者。阴阳二跷之病也。目色淡红者。虚热也。伤寒厥逆。目脉赤。睛不慧者。热多厥少也。面赤目脉赤。独头摇。卒口噤。

　　背反张者。痉也。少阳中风。两耳无所闻。目赤。胸中满而烦者。不可吐下。则悸而惊也。病者脉数无热。汗出微烦。默默但欲卧。初得之三四日。目赤如鸠眼。七八日四 黑。若能食者。内痈之脓已成也。眼如醉眼而含泪。发热腮赤。指梢冷者。痘疹也。伤寒目 红者。将发疹疡之兆也。疳病上攻于眼。时痒赤烂。眼胞肿疼。

　　白睛起膜。大时流泪。闭目羞明者。眼疳也。白珠色鲜明者。有留饮也。眼白失色者。胆蒸也。目色及目肉。爪甲俱白者。血亏也。目下有卧蚕。面目鲜泽。脉伏者。病水而消渴也。面赤目白者。忧恚思虑。心气内索也。面黑目白者。肾气内伤。病因留积也。肝先病。目则为之无色。肝前死。目则为之脱精者。神气先衰也。白珠色青者痛也。面目青。身痛如被杖。咽喉痛者。阴毒也。面黄目青者。风入胃。胆气泄也。面目爪甲皆青。眼生眵泪。摇头揉目。眼涩难睁。腹大筋青。羸瘦烦渴。粪青如苔者。肝疳也。白珠色黄者。小便难也。面赤目黄者。心主所生病也。目黄善笑者。心所生病也。肥人目黄者。风热在阳明也。伤寒发汗已。身目为黄者。寒湿在里不解也。尺脉浮。目睛晕黄者。衄未止也。目晕黄。去而慧了者。知衄今止也。外感目色若赤若黄者。邪已传里也。白睛淡黄者。脾虚泄利也。目黄如金者。将发黄也。目黄且浊如烟熏者。黄胆湿甚也。目老黄色者。湿热也。黄如橘明者。黄胆湿热也。面黄、目黄、溺黄、齿垢黄、爪甲上黄者。黄胆也。目黄白目胞肿者。谷疸也。目淡黄色者。积聚也。目黄青紫脉芤者。瘀血在胸中也。妇人眉低眼皱。目色微黄。其脉阴搏阳别者。妊子也。病患目黄而大烦。脉不和者。其病为进。以其邪胜也。黑珠纯是黄色者。凶证也。白珠色黑者。劳也。五劳虚极羸瘦。腹满不能饮食。肌肤甲错。两目黯黑者。内有干血也。目黑颊赤者。痰也。目黑面黄者。四肢痿痹也。面白目黑者。荣华已去。血脉空索也。瞳子内不见黑莹。或红紫。或青白者。血贯瞳仁。目病而人不久也。瞳仁变绿者。绿水灌瞳仁。难治之症也。瞳黄唇白。面红中有青点者。中风之先兆也。瞳仁或微黄。或淡白者。肾虚也。瞳仁或散大。或集小者。皆肾虚也。瞳仁散大。左右不均者。中风极险之证也。病者瞳仁渐散渐大。不能舒缩。视一物见两形。手足摇颤。面色青白。身出冷汗。二便遗泄。不省人事者。死证也。瞳仁无光彩。发黄者。肾气不足也。晚视不见。瞳子如金色者。名曰黄风。不治之证也。瞳仁黑减。或停滞不活者。目将坏也。目无精光。牙齿黑者。瘰 不治之候也。目无精华者。肾精枯涸也。羸瘦气少无力。身无膏泽。眼无精光。立不能定。身体苦痒者。精极也。眼目青盲者。精不灌目也。目无神者。寿促之征也。目无光者。命绝之候也。目光晦暗者。此为神短。病死之候也。目光清莹。了了分明者。此为神足。不病之候也。若夫寒热瘰 。反其目视之。中有赤脉。上下贯瞳子。见一脉。一岁死。见一脉半。一岁半死。见二脉。二岁死。见二脉半。二岁半死。见三脉。三岁死。其赤脉不下贯瞳子者。可治也。此皆目之气色也。

　　卷下

　　望舌诊法提纲

　　盖闻道原于天。而具于心。心者生之本。形之君。至虚至灵。具众理而应万事者也。其窍开于舌。其经通于舌。舌者心之外候也。是以望舌。而可测其脏腑经络寒热虚实也。约而言之。大纲有五。一曰形容。二曰气色。三曰苔垢。四曰津液。五曰部位。五者分论。则其体明。五者合观。则其用达矣。由是察其形容。舌常有刺也。无刺者。气衰也。刺大刺多者。邪气实。刺微刺少者。正气虚。舌常无纹也。有纹者。血衰也。纹少纹浅者。衰之微。纹多纹深者。衰之甚。舌肿者。病在血。舌痿者。病在肉。舌偏斜者。病在经。舌缺陷者。病在脏。舌战动者。

　　病在脾。舌纵舌缩者。病在心。舌裂舌烂者。病在脉。舌卷舌短者。心肝之证候。舌强舌硬者。心脾之病形。弄舌者。太阴之形症。啮舌者。少阴之气逆。诸太过者病在外。诸不及者病在内。此皆形容之目也。由是观其气色。舌赤者。心之正色也。深赤者为太过。淡红者为不及。深而紫者。血分热。淡而白者。气分寒。深青者。瘀血疼痛。淡黑者。气血虚寒。深赤而黑者。热极。淡白而青者。寒深。诸色浅者正虚。诸色深者邪实。明润而有血色者生。枯暗而无血色者死。此皆气色之目也。由是视其苔垢。舌常有苔也。无苔者虚也。苔垢薄者。形气不足。苔垢浓者。病气有余。白苔者病在表。黄苔者病在里。灰黑苔者。病在少阴。苔色由白而黄。由黄而黑者。病日进。苔色由黑而黄。由黄而白者。病日退。此皆苔垢之目也。由是审其津液。滋润者其常。滑涩者其变。滑为寒。寒有上下内外之辨。涩为热。热有表里虚实之分。此皆津液之目也。由是分其部位。手少阴通舌本。足少阴挟舌本。足厥阴络舌本。足太阴连舌本。散舌下。舌本在下。舌尖在上。舌中为内。舌边为外。

　　左病者应在左。右病者应在右。而凡形容之变。气色之殊。与夫苔垢之分。津液之辨。皆可以是推之。此部位之目也。夫然后举夫五者之大纲。以参究五者之细目以合观。化而裁之。推而行之。其理无穷。其用不尽矣。虽然五者之用。固在通变。而五者之变。又在求神。神也者。灵动精爽。红活鲜明。得之则生。失之则死。

　　变化不可离。斯须不可去者也。是又五法之本也。他如诸书之条目。选录于后篇。学人合五法而察之。参四诊而治之。庶乎其不悖矣。

　　卷下

　　诊舌形容条目

　　凡察舌之形容。前已述其提纲。今当集其条目。盖舌者心之苗。心者身之主。故观舌之形。可诊身之病也。

　　舌有形容。可分脏腑。色有浅深。可辨虚实。然脏腑之病症。皆有虚实之分。则形容之气色。当有浅深之辨。

　　诸书谓满舌黑苔而生大刺。干燥底红者。实热也。舌生芒刺者。结热甚也。舌上无刺而津润者。中寒也。舌赤而胀大满口者。少阴阳明之热也。舌下肿出如舌者。重舌也。舌忽肿而木硬者。木舌也。舌肿满口溢出如猪胞。气息不得通。或硬如木石者。血壅气滞也。舌赤而有重舌者。热入心胞也。舌赤肿满不得息者。手少阴热甚而血壅也。舌肿大者。或因热毒。或因药毒也。舌紫且肿浓者。酒毒上壅也。耳干舌肿。下血不止。

　　脚浮者。六日死。足肿者。九日死。肾绝也。耳干舌肿。溺血大便赤泄。足肿者。肉绝九日死。胃绝五日死也。舌赤而出血如衄者。热伤心胞也。声乱咽嘶。舌痿声不得前者。厥而脉紧。误发其汗也。咳止利不休。胸如虫啮。粥入则出。小便不利。两胁拘急。喘息为难。颈背相引。臂则不仁。谷气多入。口虽欲言。舌不得前者。除中也。舌红而痿软难言者。心脾虚也。心清语涩。舌软无力难言者。营卫不足也。腹满。舌痿黄燥。不得睡者。属黄家。言其发黄也。舌红而干瘪不能言者。死证也。舌红而干瘪能言者。因症治之。或可救也。病患身寒。口吐涎沫。舌即难言者。邪入于脏也。舌无苔而黑瘦者。津枯血燥也。舌痿。人中满。唇反者。足太阴气绝。肉先死也。面目相引。口偏着耳。牙车急。舌不得转者。风中血脉也。舌偏语涩。口眼 斜。手足不遂者。偏风也。舌偏斜者。左瘫舌向左。右瘫舌向右也。舌形沿边缺陷如锯齿者。脏气虚惫。不治之症也。热病舌难伸出。伸则频振。语言不清者。正气虚弱之险症也。舌纵涎下。烦 者。足少阴之证也。痫病喜扬目吐舌者。羊痫也。

　　舌出不能收。及不能语者。心绝也。吐舌伸长而收缓。面红烦躁。口渴溺赤者。心经有热也。发热口噤。临死舌出数寸者。女劳复。阳气虚也。阴阳易。舌出数寸者。死证也。舌出数寸者。产后与中毒。大惊之候也。小儿病舌出不能收者。心气散也。舌本缩。口噤唇青者。小肠腑寒也。言声忧惧。舌本卷缩者。木克土也。舌形灰色。渐干缩者。死证也。舌卷缩如丹。咽唾不得。足踝小肿者。肉绝也。热病舌赤碎烂如蚕蚀者。少阴证也。舌赤裂而生疮者。手少阴之邪热也。舌上生疮。裂破引唇揭赤者。心脏热也。口舌生疮糜烂者。心脾二经之蕴热也。口舌生疮咽肿者。膀胱之热未已也。口舌生疮者。上焦之热也。舌黑而中烂者。不治之证也。热病。

　　舌本烂。热不已者。死证也。颧赤。舌卷短者。心病也。舌卷。而烦满囊缩者。厥阴病也。喉痹舌卷。口干烦心。心痛。臂内廉痛。不可及头者。邪客于手少阳之络也。舌卷不能言者。手少阴之经病也。语声忧惧。舌本卷缩。

　　嗔喜无度。 闷恍惚胀满者。脾寒受风也。唇青舌卷。卵上缩者。足厥阴气绝。筋先死也。中热嗌干。善溺心烦。甚则舌卷。卵上缩者。厥阴终也。汗出不流。舌卷黑者。心绝也。吐舌下卷者。死证也。霍乱。舌卷筋缩。卵阴入腹者。难治也。腰痛引膺。目KT KT 然。甚则反折不能言者。昌阳之脉。令人腰痛也。热病舌干黑而短者。厥阴热极也。舌本强。食则呕者。足太阴之病也。舌强难言。神气不清者。中风之证也。舌强不能言者。手少阴病也。奄忽不知人。喉中噫噫然有声。舌强不能言。发其汗。身转软者生。汗不出。身直者。七日死。风懿之候也。小儿撮口脐风。舌强直者。死证也。咽嗌不能言。邪结在舌根者。死证也。膈偏枯。男子发左。女子发右。不喑舌转者。可治也。舌红而战动难言者。心脾虚也。失音不能言者。二日半死。阴阳俱绝也。舌木硬者。厥阴病也。舌红而强硬失音者。死候也。弄舌摇头者。痫候也。舌在口中。时时摇动。唇焦舌干。烦热便秽者。名曰弄舌。心脾热也。小儿面黄肌瘦。弄舌者。疳也。弄舌者。脾脏虚热也。舌黑烂而频欲啮者。必烂至根而死也。

　　啮舌者。厥气逆走上。少阴之脉气辈至也。舌色灰黑。时时自欲啮舌者。少阴气逆之死证也。此皆诊法之条目。论舌之形容也。

　　卷下

　　诊舌气色条目

　　诊舌之法。既讲形容之条目。当集气色之条目。夫舌者心之官。色者心之华。心生血而属火。色赤而主舌。

　　是赤者。舌之正色也。故察舌色之变。可知病症之殊也。舌有赤白青黑之色。可分脏腑寒热。色有浅深明暗之辨。可判虚实死生。推而论之。如赤为热。赤之浅者。虚热也。赤之深者。实热也。青为寒。青之浅者。虚寒也。青之深者。实寒也。明润而或赤或青则生。枯暗而或赤或青则死。明润之深者。虽病重而可生。枯暗之浅者。虽病轻而当死。合之形容。亦可知其脏腑也。诸书谓舌红紫者。热也。舌淡白者虚也。舌赤而鲜艳者。

　　病在血分也。舌中见红赤点。目色黄。头汗。小便不利者。将发黄也。舌见紫斑。身体疼痛。恶寒发热。腮赤者。

　　将发斑也。舌上赤裂。大渴引饮者。上消之证也。三消病。热甚饮多。舌紫干者。病久则发痈疽而死也。舌赤起紫泡者。手少阴之热证也。舌纯红露黑纹数条。而苔滑者。水乘火位。寒证也。舌淡红。中见紫黑筋数道者。厥阴之寒证也。舌灰黑无苔。脉沉迟者。直中三阴也。舌无苔垢而色变者。虚也。舌白无苔而明淡。外证热者。胃虚也。舌白唇白者。或流血过多。或脾有病也。舌白唾血者。脾蒸也。舌上青黑无刺。而津润者。中寒也。舌无苔而冷滑者。少阴之寒证也。舌黑少神而润滑者。虚寒也。舌黑无苔而燥者。津液受伤。虚阳上越也。热病口干舌黑者。死证也。舌变棕黑色者。热病将死也。热病七八日。其脉微细。小便不利。暴加口燥脉代。舌焦干黑者。死证也。唇舌紫黯青肿者。中毒也。舌见纯紫色者。酒毒也。唇青舌黑如猪腰者。九死一生也。舌上无苔。如去油腰子者。亡津液。不治之证也。疳病耳边有青脉。舌上有焦点者。不治也。疳渴饮水不止。舌黑者。死证也。舌肿黑者。心火极也。舌见蓝色者。微可治。深必死。肺气伤也。妊娠面舌俱带白者。寒证也。妊娠舌色太赤者。热入血分。恐胎堕也。产妇面舌俱赤者。母子俱生也。产妇面舌俱青。口中沫出者。母子俱死也。产妇面赤舌青者。母活子死也。产妇面青舌赤。口中沫出者。母死子活也。产妇面舌俱白。证逆色夭者。血气俱虚。亦死证也。产后舌紫黑者。血先死也。病患胸满。唇痿舌青口燥。漱水不欲咽。无寒热。脉微大来迟。腹不满。其人言我满者。有瘀血也。若夫跌仆而舌青黑者。瘀血内蓄也。痘疹而舌青黑者。疫气内陷也。痈疽而舌青黑者。毒瓦斯内攻也。中寒而舌青黑者。邪气入脏也。发斑而舌青黑者。胃烂也。痢疾而舌青黑者。胃腐也。赤子初生时。舌如猪肝者。死证也。舌纯黑者。无不死也。此皆舌色之条目也。辨其色之明润枯暗。可判其病之顺逆吉凶也。

　　卷下

　　诊舌苔垢条目

　　既述舌色之条目。当集舌苔之条目。夫苔因病生。病以苔着。察色而不观苔。究难辨其虚实。观苔而不察色。安能测其盛衰。且三因百病。莫不有苔。则亦莫不可验。岂特伤寒而已哉。然稽诸古昔。惟伤寒家言之。

　　以为伤寒舌上有苔者。必自润而燥。自滑而涩。由白而黄。由黄而黑。甚至焦干。或生芒刺。此邪气传里。由浅入深之证也。如舌有白沫白涎。头项强痛者。太阳病也。白屑满舌。身热目痛鼻干不得卧者。阳明病也。

　　舌苔白滑。胸胁痛而耳聋。或寒热往来。口苦咽干目眩者。少阳病也。舌上白苔。胁下硬满。不大便而呕者。

　　阳明病。柴胡证也。白苔干浓。恶寒体痛者。表未解也。湿家下早则哕。或胸满。小便不利。舌上如苔者。以丹田有热。胸上有寒。渴欲得水。而不能饮。则口燥烦也。心中懊 。舌上苔者。邪客胸中也。舌上白苔。烦躁。脉数实。六七日不大便者。其后必便脓血也。舌苔白而湿。湿而浓者。身发小热也。如结胸状。饮食如故。时时下利。寸脉浮。关脉小细沉紧。名曰脏结。舌上白苔滑者。难治也。脏结无阳证。不往来寒热。其人反静。舌上苔滑者。不可攻也。苔白而黄者。邪将传里也。舌苔中黑。边白而滑。恶寒脉微弱者。表里虚寒也。舌苔中见灰黑色两条。症见三阴者。邪传入里也。两感一二日。舌苔中黑边白者。不治之症也。苔白而舌根俱黑。汗后脉躁者。死证也。舌苔初微黄。次深黄。甚则焦黄。身热汗自出。不恶寒。反恶热者。阳明病。胃家实也。舌上黄苔。双垂夹见。手足 然汗出。潮热谵语者。正阳阳明也。苔黄燥。不大便而潮热谵语。手足 然汗出者。

　　胃腑实热也。病者腹满。按之而痛。舌黄。未下者下之。黄自去也。苔黄而滑。目黄。头汗出。剂颈而还。小便不利者。身必发黄也。苔黄舌中有斑。体疼发热。腮赤者。身已发斑也。苔如姜黄色。及松花色。津润而冷。或腹痛吐利者。阳衰土败也。苔黄中有小黑点。腹满嗌干者。邪传太阴也。黑晕两条而中灰色。口燥舌干者。邪传少阴也。苔黑舌干而短。烦满囊缩者。邪传厥阴也。舌中苔黑而干者。邪传少阴。热甚津枯也。苔如黑。软润而滑者。水克火。寒症也。苔黄黑。症见不足者。元气大亏也。舌心焦黑。质地红活。不大便而潮热谵语。手足然汗出者。邪并于胃。即可下也。舌根起黑苔。咽不结者。可治也。舌根起黑苔。咽结者。不可治也。舌根起黑苔。瓣底黑者。必死不治也。两感一二日。舌见黑苔者。死证也。黑色连地而灰黯无神者。败证也。妊娠病热。苔黄而焦。胃家实者。泻其实所以安其胎也。此集伤寒之论苔者。宜合病症而察之也。其他舌苔干涩如雪者。脾热也。舌苔黄黑。小腹胀痛。小便自利者。有瘀血也。小儿初出腹。舌上有白屑如米。剧者口鼻亦有之。此由胞胎中受谷气盛。所谓鹅口者也。是皆舌苔之条目也。愚谓舌色深赤者。邪气实。舌色淡红者正气虚。舌深赤。苔薄而滑者。正胜邪。舌淡红。苔浓而涩者邪胜正。舌深赤而明润。苔浓而燥涩者。形气病气俱有余。舌淡红而枯暗。苔薄而冷滑者。形气病气俱不足也。顾前人独言其苔。后学当察其色。参之五法。合之四诊。则凡黄白灰黑之苔。莫不有寒热虚实之辨。即杂病亦有可验者。非特伤寒而已也。金刚经云。如来常说。汝等比邱。知我说法如筏喻者。法尚应舍。何况非法。然则学斯法者。取其精华。去其糟粕。

　　胸中有一定法。无一成法。庶几其有法欤。

　　卷下

　　诊舌津液条目

　　既集舌苔之条目。当集津液之条目。夫肾主津液。内溉脏腑。经系舌本。外应病症。故察津液之多少。可知肾气之盛衰。察津之滑涩。可知病气之寒热。由是而言。有因外寒而滑者。有因内寒而滑者。有因虚热而涩者。有因实热而涩者。诸书谓舌上白苔而腻滑。咳逆短气者。痰饮也。咳而口中有津液。舌上苔滑者。肺寒也。脉阴阳俱紧。口中气出。唇口干燥。蜷卧足冷。鼻中涕出。舌上苔滑。勿妄治也。到七八日来。其人微发热。手足温者。此为欲解。到八日以上。反大发热者。此为难治。设使恶寒者。必欲呕也。腹内痛者。必欲利也。

　　舌上无苔而冷滑。脉微恶寒。身蜷而卧者。少阴中寒也。脏结舌上白苔滑者。难治也。两臂不举。舌本燥。善太息。胸中痛。不得转侧。食则吐而汗出者。肝中寒也。舌无苔而干燥者。肾脏不足。津液虚竭也。舌苔中心黑浓而干者。谓之焙舌。邪传少阴。热甚津枯也。恶寒发热。而津液如常者。邪在太阳之表也。白苔干浓。无汗恶寒。身疼痛者。表未解也。热病五六日。口燥舌干而渴者。少阴病也。舌干咽肿。上气嗌干及痛。烦心心痛者。病在足少阴也。嗌干口渴。苔不滑而涩者。邪传厥阴也。津液干燥。舌上苔者。表邪传里也。舌焦唇槁腊干嗌燥者。腠理闭。汗不出也。伤寒吐下后。七八日不解。时时恶风。大渴。舌上干燥而烦。欲饮水数升者。

　　热结在里。表里俱热也。渴欲饮水。口干舌燥者。热在里而耗其津液也。黑刺破裂而干燥者。热甚而津涸也。舌灰黑中有干刺。咽干口燥者。热结在少阴也。满舌黑苔而生大刺。干燥底红者。实则可下之证也。伤寒十一日。舌干已而嚏者。少阴病衰也。下痢舌黄燥而不渴。胸中实。下不止者。死证也。腹满口干舌燥者。

　　肠间有水气也。舌中黑无苔而燥者。津液受伤。虚火用事也。此集诸书之言津液者。愚谓舌色淡红。苔薄而滑者。内寒也。舌色深赤。苔浓而滑者。外寒也。苔薄而涩。舌淡红者。虚热也。苔浓而涩。舌深赤者。实热也。

　　然正虚者。邪气有有无之辨。邪实者。正气有盛衰之分。宜合之五法。参之四时。庶不至虚虚实实。损不足而益有余矣。第察舌之时。病患宜诊而后食。则苔之浓薄易分。诊而后饮。则苔之滑涩易辨。至于干黑之舌。又当以蜜拭苔垢。然后视其形色。红赤者可治。青黑者不可治。亦望舌之所宜知也。若夫部位之分。或因形色。或因苔垢。或因津液。可以类推。故不复集。

　　卷下

　　诊口形容提纲

　　闻之舌以舒卷为用。口以开阖为用。各一其阴阳也。且口者脾之窍。心之外户也。难经七冲门。谓唇为飞门。齿为户门。以其开阖运动。声音从口出。饮食从口入。四通五达。为脏腑之冲要也。察之之法。盖有十焉。

　　曰张、曰噤、曰撮、曰僻、曰振、曰动、曰颏落、曰口啮。由是分其燥湿。辨其寒热。其为病亦可见矣。何言之。张则开而不闭。噤则闭而难开。撮则上下有蹙聚之形。僻则左右有缓急之状。振者寒栗鼓颔。急急摇振。动者开阖其口。频频运动。颏落者似张。而颏不能阖。口啮者似动。而啮不频开。燥由津液之干。湿属唾涎之滑。

　　是故张主虚。噤主实。撮为邪正交争。正气衰而邪气胜。僻是经筋相引。急为正而缓为邪。振乃阳明之虚。

　　动缘胃气之绝。颏落者。颊车不收。病在阳明之脉。口啮者。肾脏将败。病达胃腑之经。是皆口之形容也。然形容虽有燥湿之分。燥湿亦有虚实之辨。故燥虽属热。湿虽属寒。而上下表里不同。脏腑阴阳亦异。苟不合之四诊。参之五官。则知其燥而不知其所以燥。知其湿而不知其所以湿。将治热而热不除。疗寒而寒不退。其不倒行逆施也者几希。若夫口之五色着于唇。口之五味详于问。又当参伍相证焉。庶乎体益明而用益达矣。他如浸淫疮。从口流向四肢者可治。从四肢流来入口者不可治。推而论之。即痘疮广疮。及诸痛疮疡。其顺逆亦犹是也。

　　卷下

　　诊口形容条目

　　既识口之提纲。当知口之条目。如书云。目瞪口开。两手舒展。若惊怖之状者。大惊卒恐。气血分离也。呼吸张口短气者。肺痿吐沫也。痫病张口摇头马鸣。欲反折者。马痫也。肉热口开舌破。咽塞声嘶者。心脏实。为阳毒所侵也。口张生疮者。小肠伤热也。发热恶寒。身重而疼痛。其脉弦细芤迟。小便已。洒洒然毛耸。手足逆冷。小有劳。身即热。口前开板齿燥者。太阳中 也。脱肉又卧。口欲得张。时时手足青。目瞑瞳仁痛者。此为肝脏受伤所致也。肺病言音喘急。短气好唾。热而狂。闭目悸。言非常所说。口赤而张。饮无时度者。热伤肺。火克金。不治。若面赤鼻不欹。可治也。中风口开者。心绝也。痉病目瞪口开。神昏不知人者。死证也。病患口张者。三日死也。鼻口虚张短气者。肺绝也。口张但气出不返者。肺绝。三日死也。病患口张开者。心先病也。病患脉绝。口张足肿者。五日死也。口如鱼口。不能复闭。气出多不返者。死证也。口如鱼口。不能合者。脾绝也。目瞪口呆。势危者。必绝也。神脱口开。天柱倾欹者。死证也。口噤难言者。风痉也。言迟者。风也。牙关紧急。口阖不得开者。风寒中于阳明也。太阳病。无汗而小便反少。气上冲胸。口噤不得语者。欲作刚痉也。胸满口噤。卧不着席。脚挛急。必 齿者。痉之为病也。产后发疾口噤。倒闷吐沫。螈 。眩冒不知人者。卒中风也。口不能言者。肝风之候也。卒不能语。口噤。手足不遂而强直者。风痱也。烦闷无知。口沫出。四体角弓。目反上。口噤不得言者。风眩发。大人癫。小儿痫。其实一也。神昏卒倒。口噤不语者。中恶尸疰之候也。伤寒五六日以上不解。口噤不能语。惟欲饮水者。热在胸中。为坏伤寒也。诸乘寒。郁冒不仁。口急不能言。战而栗者。胃无谷气。脾涩不通也。烦疼口难言者。荣气不足也。病六七日。手足三部脉皆至。大烦而口噤不能言。

　　其人躁扰者。病邪必欲解也。妊妇项背强直。筋脉挛急。口噤语涩。昏迷发搐。时作时止者。子痫也。小儿初生。面青身冷。口噤者。胎寒也。脐风口噤舌大痰壅者。不可治也。面青口撮者。疼痛也。小儿初生。唇口撮。多啼不能吮乳者。脐风也。小儿初出腹。面目绕鼻口悉黄。闭目聚口撮面而啼。口中干燥。四肢不能伸缩者。

　　今人以为脐风。实则其血沮败。肌肉不成。血脉不敛也。小儿初生。口撮如囊。吮乳不得。舌强唇青。面色黄赤者。即名之为撮口也。撮口脐风。唇口收束锁紧。舌强直者。死证也。撮口吐白沫。四肢厥冷者。不治之证也。口僻者。足阳明之筋。有寒则急。有热则缓也。 僻不遂者。邪气反缓。正气即急也。口歪于左者。右边瘫痪。左脸动肉缩短也。口歪于右者。左边瘫痪。右脸动肉缩短也。口眼 斜者。风中经络也。口耳为僻。 急不能卒视者。足阳明手太阳之筋急也。口 唇疹者。足阳明病也。惊掣悸。语声宽急混浊。口 冒昧好自笑者。心虚寒。厉风伤心也。病先起于毫毛。伸欠乃作寒栗鼓颔。腰脊俱痛。寒去则内外皆热。头痛如破。渴欲冷冻饮料者。疟始发之状也。疟而寒栗鼓颔者。阳明虚也。平人口振者。亦阳明虚也。口目动作者。阳明终也。

　　下颏脱落者。谓之落架风。阳阴之脉。纵缓不收也。小儿睡熟啮牙者。或腹有虫积。或欲出新牙也。状如感冒风寒。畏风特甚。时作狗声。每欲啮人及衣物。小腹坠胀。小便难者。癫狗咬伤而毒发也。小儿咬爪甲者。

　　疳病有虫也。小儿啮齿咬人者。肾绝也。痘症切牙。甚则脱落者。疫气内陷于肾也。阳明病。口燥但欲漱水。

　　不欲咽者。必衄血也。伤寒一日。头痛口干而烦满者。巨阳与少阴俱病也。少阴病。自利清水。色纯青。心下必痛。口干燥者。急下之证也。少阴病。得之二三日。口燥咽干者。亦急下之证也。口燥而喘。身运而重。冒而肿胀者。肺中风也。唇口干燥生疮者。胃中客热也。脉自涩。唇口干燥者。其人不欲饮也。病者如有热状。烦满。口干燥而渴。脉反无热者。此为阴伏。是瘀血也。伤热气喘。甚则唾血。短乏不欲食。口燥咽干者。气极也。

　　热病七八日。脉微小。溲血。口中干。一日半死。脉代者。一日死也。热病不知所痛。耳聋不能自收。口干。阳热甚。阴颇有寒者。热在髓。死不治也。丁肿五六日不瘥。眼中见火。神昏口干心烦者。死证也。嗌干口中热如胶者。足少阴之证也。大病瘥后喜唾。久不了了者。胃上有寒也。小儿流涎不已者。脾气虚也。流涎滞颐者。

　　脾冷也。口中多涎者。上焦寒也。虚满而咳。善呕沫者。手太阴厥逆也。人之涎下者。虫动也。吐涎心痛。发作有时者。蛔之为病也。蛔心痛。心腹中痛。发作肿聚。往来上下行。痛有休止。腹中热。善涎出者。是蛔咬也。脾脉微急。食饮入而还出。后沃沫者。膈中病也。痫发痰涎壅盛。气促昏倒。口吐痰沫者。痰痫也。喜吐沫者。猪痫也。癫疾呕多沃沫。气下泄者。皆不治也。发直如麻。口吐沫者。死证也。反胃口中多出沫。沫大出者。死证也。膈噎吐如蟹沫者。脾败也。心下热痛。掌中热。时时善呕。口中伤烂。左寸脉阴绝者。心虚也。口疮腐烂者。

　　心病也。口糜者。膀胱移热于小肠也。病苦身热未去。口中生疮。心中烦满。汗不出。身重。左寸脉阳实者。手太阳小肠实也。口中生疮。胀满不通者。大肠实热也。口疮者。邪之出也。口烂蚀龈者。三焦相溷。内外不通。

　　脏气相熏也。此皆口之形容也。

　　卷下

　　诊唇望法提纲

　　既视其口。当察其唇。唇也者。齿之垣也。脾之官也。肌肉之本也。经曰。脾者。谏议之官。知周出焉。其充在肌。

　　其华在唇。故视唇之好恶。可知脾之吉凶。何则。黄色小理者脾小。粗理者脾大。揭唇者脾高。唇下纵者脾下。唇坚者脾坚。唇大而不坚者脾脆。唇上下好者脾端正。唇偏举者脾偏倾。此形容之常也。左病者应在左。右病者应在右。上应乎上。下应乎下。而凡形容之变。气色之殊。皆可以是推之。此部位之分也。按部位而视形容。则唇肿者。病气实。唇痿者。形气虚。唇短缩者。脾伤。唇不收者。脾病。唇烂者。阳明之证。唇反者。太阴之终。唇焦干者。病在肉。唇枯槁者。病在脾。唇疮者。邪从外解。唇裂者。毒从内发。唇内生疮者。腹中有虫。

　　唇上碎裂者。胃经有热。唇口僻者。风中阳明之筋。唇口撮者。风入阳明之脉。诸太过者。病在外。诸不及者。

　　病在内。此皆形容之变也。视形容而观气色。则唇赤者。常色也。深赤者。为太过。淡红者。为不及。淡白而黑者。寒甚。深赤而黯者。热深。青而深者。主痛。青而淡者。为寒。唇白者。脾亏。唇黄者。脾病。诸色浅者。正气虚。

　　诸色深者。邪气实。明润而有血色者生。枯暗而无血色者死。此皆气色之殊也。夫分形容气色而言之。所以识其常。合形容气色而观之。所以通其变。然究其常变。而原其始终。体用虽殊。莫不以神为本。夫神也者。

　　明润精爽。而有血色者也。得则生。失则死。易传云。精气为物。游魂为变。是故知鬼神之情状。其死生之谓乎。

　　卷下

　　诊唇形容条目

　　诊唇形容。既已述其提纲。还当集其条目。如唇口俱赤肿者。肌肉热也。上唇浓大。下唇细小者。腹胀也。唇白而肿者。脾绝也。唇舌皆肿。大便赤泄。溺血。足肿者。九日死。肉绝也。唇肿齿焦黑者。脾肾绝也。唇薄似有笑状者。内痈之危证也。唇肉缩小。恍似与人笑者。或膈间热。或腹中痛也。脾伤唇虽萎黄。语音若转者。犹可治也。唇缩流津者。脾冷也。虚劳唇寒齿宣露者。死证也。病苦头痛。目眩。惊狂。喉痹痛。手臂卷。唇吻不收。

　　右寸脉阴阳俱实者。手太阴阳明肺与大肠俱实也。唇吻不收。舌不转失音。耳聋目瞀者。邪中脏也。唇烂而齿牙脱落者。邪伏阳明。发为牙疳也。唇反黑无纹者。脾败也。病患唇反人中满者。三日死也。唇反人中满。舌痿者。肉先死。足太阴气绝也。病患鼻下平者。胃病也。肌肉不滑泽。肉满唇反者。肉先死也。唇焦干者。

　　病在肌肉也。口苦舌强。呕逆酸心。气胀唇焦者。脾劳也。唇焦者。脾蒸也。下唇焦者。小肠蒸也。热病口燥唇焦者。病在脾也。唇焦枯无泽者。脾热也。病苦胸中喘。肠鸣虚渴。唇干目急。善惊泄白。右寸阳虚者。手阳明大肠虚冷也。寸口脉不出。反发其汗。阳脉早索。阴脉不涩。身体反冷。内烦多吐。唇燥小便难。便如烂瓜豚脑者。伤其津液。肺为之痿也。唇焦肉白。腠理萎瘁者。血灭之证也。病患唇口忽干者。脾胃内绝也。脾前病。

　　唇则焦枯无润。脾前死。唇则干青渐缩急。齿噤不开。若天中等分墓色应之者。必死不治也。平人色暗。唇皮干者。夭寿之征也。妇人年五十所。病下利数十日不止。暮即发热。少腹里急。腹满。手掌烦热。唇口干燥者。此病属带下。曾经半产。瘀血在少腹不去也。皮肤痛。唇舌槁。无汗者。肌寒热也。唇口疮者。邪之出也。疟病唇口生疮者。邪将解也。唇裂齿龈青黑。九窍血出者。中莽草之毒也。唇口舌头皆破裂。皮肉似汤火起。渐次成脓者。中金蚕之蛊毒也。身发小 。作青黑色。眼睛耸出。舌上生小刺 绽出。口唇破裂。腹膨胀。

　　爪甲青黑者。中砒霜之毒也。病患上唇有疮者。虫蚀其脏也。下唇有疮者。虫食其肛也。齿龈无色。舌上尽白。甚则唇里有疮。四肢沉重。忽忽喜眠者。虫病也。唇上如疮。面黄肌瘦。腹大者。疳病有蛔虫也。上唇内有疮如粟。心内懊 痛闷。唾血者。此虫在上。蚀其脏也。下唇内生疮。其人喜眠者。此虫在下。蚀其下部也。口唇动而偏 者。风入其脉也。口唇紧小。不能开合。饮食不得者。茧唇也。舌如针刺。唇上微麻。口渐收小不能张。甚则腹鸣且胀者。中河豚之毒也。小儿生下五六日。口唇撮聚。不能吮乳者。人以为脐风也。此皆唇之形容也。

　　卷下

　　诊唇气色条目

　　既集唇形之条目。当集唇色之条目。诸书谓唇红紫者。热也。唇赤而吐者。胃热也。唇色赤黑者。胃中热也。

　　上下唇皆赤者。心热也。上唇赤。下唇白者。心肾不交也。唇色深红。洒淅寒热喘咳者。肺之虚热也。唇红喉耳生疮。腹胀痛。身热。脉滑数者。蛔胀也。久病唇红者。难治也。唇舌鲜赤。腮红。发热。咳嗽喷嚏者。疹也。唇舌鲜赤。腮红。发热。眼如醉眼而含泪。指梢冷者。痘也。脉大身热。不能饮食。舌赤唇红。喜饮冷水。频频下痢者。

　　噤口痢也。食入即吐。口渴思冷。呕吐酸涎。身热唇红溺赤者。热吐也。小儿唇红浓者。脾胃健。易养也。妇人唇红浓者。冲脉盛。易产也。唇淡白者。虚也。唇惨白而吐者。胃虚也。唇白食少喘咳者。脾肺气虚也。朝食暮吐。乳食不化。四肢逆冷。面唇色白者。寒吐也。唇色或红或白。胃口时痛时止。频呕清涎者。虫吐也。齿龈无色。舌上白。烦愦不知痛痒之处。或喜眠。下痢者。虫蚀其肛也。面上白斑。唇红能食。颜色不常。脸上有蟹爪路者。便有虫也。痛如咬心。时作时止。口吐清水。人中鼻唇一时青黑者。虫痛之证也。妊娠唇白者。血不足。

　　产或难也。唇白而地库光明者。病可治也。唇白目内 白。面瘦而白。四肢肿。或脑痛。脉跳而数者。心虚血不足也。面唇清白。渴喜热饮。痢时肠鸣切痛者。此为寒痢。虚寒之证也。舌赤唇焦。喜饮冷水。腹中窘痛。溺短色赤。频频下痢者。此为热痢。里热之证也。脾疳肚大青筋。唇口无色。人中平。痢不止者。不治之证也。唇白如枯骨者。死证也。口噤唇青。舌本缩者。小肠寒也。唇口青白而黑者。寒也。唇青额黑者。血气虚怯。为冷所乘也。卒厥唇口青者。身冷为入脏。即死。身温汗自出为入腑。即愈也。唇口俱青黑者。冷极也。筋不能转。

　　爪甲皆痛。舌卷唇青。转筋卵缩。 脉疼急。腹中绞痛。或便欲绝。不能饮食者。筋虚极也。笑而伸。伸而反忧。

　　热而且狂。闷乱冒昧。言多谬误者。此心已伤。若口唇正赤可疗。青黄白黑。不可疗也。唇青紫者。胃气虚寒也。唇色黑瘀。目睛凸露。呼吸上逆者。哮喘也。干霍乱。吐泻不得。胸腹胀硬。手足冷过腕膝。脉伏喘急。舌卷囊缩。唇青黑者。死证也。痈疽证。声嘶色脱。唇鼻青黑。面目四肢浮肿者。恶候也。唇青人中反者。三日死也。

　　病患唇青体冷。遗尿者。膀胱绝。四日死也。唇黑者。胃先病也。环口黧黑者。脾肾绝也。唇色如漆黑者。脾胃将绝也。水病唇黑者。肝伤不可治也。两颧昏暗。唇色惨黑者。气不足。血已枯也。唇口青黑。吐逆。肠腹绞痛不可忍。发狂。七窍迸血。或外肾胀大者。中砒霜之毒也。唇色青黑者。即刻身亡也。面青唇黑。面黑唇青者。

　　皆死证也。举体消瘦。语音沉涩。声如破鼓。舌强不转。而好咽唾。口噤唇黑。四肢不举。身体极重。便利无度者。脾虚寒甚。则不可治也。此皆唇色之条目也。

　　卷下

　　四白望法提纲

　　既视其唇。当察唇之四白。四白者。口唇四际之白色也。考之内经。督脉至人中。任脉至承浆。冲脉络唇口。

　　足阳明之脉。挟口环唇。手阳明之脉。挟口交人中。经曰。脾胃大肠小肠三焦膀胱者。仓廪之本。营之居也。

　　其华在唇四白。其充在肌。其味甘。其色黄。此至阴之类。通于土气。故五阅五使篇曰。口唇者。脾之官也。以部位言之。上为阳。下为阴。左为阳。右为阴。察其色之上下左右。可辨其病之上下左右也。青赤黄白黑五色。合之五行。应乎五脏也。太过者。病在外。不及者。病在内。腑主乎外。脏主乎内也。于是乎有泽夭之分焉。

　　所以辨其成败也。有浮沉清浊之分焉。所以辨其表里阴阳也。有微甚散抟之分焉。所以辨其虚实久新也。以五色相应之理推之。其病症可知也。以五行生克之理推之。其顺逆可知也。以气色部位合而推之。

　　其脏腑相乘之理又可知也。经云。五脏六腑。固尽有部。视其五色。黄赤为热。白为寒。青黑为痛。此所谓视而可见者也。千金云。病患鼻下平者。胃病也。微赤者。病发痈。微黑者有热。青者有寒。白者不治。唇黑者胃先病。微燥而渴者可治。不渴者不可治。此皆诊色之要也。若合四诊而观之。参四时而辨之。推之无穷。用之不尽矣。

　　卷下

　　牙齿望法提纲

　　盖闻上曰齿。下曰牙。两旁曰牙。当中曰齿。然齿者。总谓口中之骨。主 啮者也。家语曰。男子八月生齿。八岁而 。女子七月生齿。七岁而 。盖齿者。骨之所终也。经言丈夫八岁齿更。三八真牙生。七八齿槁。女子七岁齿更。三七真牙生。七七齿槁。夫齿之为言。始也。年也。肾之标。骨之余也。少长别乎此。盛衰见乎此也。

　　以形言。则齿食多长也。食少者幼也。以色言。则齿色黄者长也。色白者幼也。是皆长幼之常。非疾病之变也。及其病而察其变。则又有提纲焉。一曰形容之变。二曰气色之变。察其滋润干燥。可知病之寒热。察其枯槁明亮。可决病之死生。形容之变者。切牙为邪入于胃。 齿为风入其经。下齿龋者手阳明。上齿龋者足太阳。长而枯者。骨先绝。脱而落者。症多凶。气色之变者。齿忽黄。为肾虚。齿忽黑。为肾热。滋润者。津液犹充。干燥者。津液已耗。形色枯槁者。精气将竭。形色明亮者。精气未衰。析而言之。互而观之。合五官。参四诊。

　　而吉凶之辨。虚实之分。了然如指掌矣。若夫牙龈形色。当以肿起为实。陷下为虚。深赤为太过。淡红为不及。可与诊唇之法。比例而推也。

　　卷下

　　牙齿望法条目

　　既知牙齿之提纲。当知牙齿之条目。诸书谓杂病切牙者。胃实也。痘症切牙者。死候也。痘症切牙齿落者。

　　无不死也。小儿齿嚼咬人者。肾绝之证也。人之自啮舌者。厥逆走上。脉气不至也。啮舌者。少阴气至也。啮颊者。少阳气至也。啮唇者。阳明气至也。胸满口噤。卧不着席。脚挛急。又 齿者。痉病也。痉者腰折螈 。齿噤也。小儿蚀齿者。疳虫之候也。齿龋者。手阳明络实。则龋聋之证也。肉濡而却。齿长而垢。发无润泽者。

　　骨先死。少阴绝也。骨枯肉软。齿长而垢。发无泽者。骨先死。足少阴气绝也。面黑齿长而垢。腹胀闭。上下不通者。少阴终也。肾中风者。其人踞坐而腰痛。视胁下左右。未有黄色如饼粢大者。尚可治。若齿黄赤。鬓发直。面土色者。不可治也。小儿齿落久不生者。肾气亏也。病患齿黄枯落者。骨绝也。牙黄落者骨绝。十日死也。牙床腐烂。牙齿脱落者。牙疳之凶候也。龈肉赤烂疼痛。口臭血出。牙枯脱落。穿腮蚀唇者。牙疳也。牙疳穿腮齿落者。难治也。齿如黄豆者。肾气绝也。齿如熟小豆。其脉躁者。阴阳俱竭也。齿垢黄。面目爪甲上黄者。黄胆也。唇肿齿黑者。死证也。唇肿唇黑齿焦者。肿胀之死证也。病患齿忽变黑者。十三日死也。目无精光。齿龈黑者。心肝绝也。色黑而齿槁者。肾热也。热病唇焦齿燥者。津液耗也。虚极之病。唇枯齿干者。死候也。齿为暴枯。面为正黑。目中黄。腰欲折。自汗出如流水者。四日死。一曰人中平。八日死。肾绝也。病无所在。

　　汗注不休。齿本槁痛者。骨寒热也。骨寒热。病无所安。汗注不休。齿未槁者可治。齿已槁者不可治。骨厥亦然也。齿黑腰痛。足逆冷者。骨蒸也。至若黄发儿齿者。寿考之征也。唇亡齿寒者。衰惫之兆也。牙床红肿者。

　　阳明之病也。牙床溃烂者。肠胃之证也。重龈病齿。龈肿如水泡者。热蓄于胃也。小儿面色黧黑。齿龈出血。

　　口中气臭。足冷如冰。腹痛泄泻。啼哭不已者。肾疳也。齿龈间津津出血不止者。阳明之经病也。牙肉色白者。非久病血少。即失血过多也。牙肉之际。有蓝迹一线者。沾染铅毒也。若服水银轻粉。亦令牙床壅肿也。

　　此皆诊齿之目也。

　　卷下

　　诊鼻望法提纲

　　天地氤氲。万物化醇。男女媾精。万物化生。五官先生鼻。五脏先成精。精乃一身之本。头为五体之尊。是以雷公问道。黄帝传经。五色独决于明堂。四诊先观其天牝。盖鼻者。形之始也。气之门户也。呼吸之间。通乎天地。贯乎经络。五脏六腑。无不毕达。四体百骸。无不周遍者也。分其部位。则脏腑六部之提纲是已。辨其气色。则阴阳十法之提纲是已。其相乘之理。合之部位可推也。其相应之理。合之气色可推也。肝青、心赤、脾黄、肺白、肾黑。与夫声音臭味情志脉病。亦无有不可推者。凡诸望法。皆当比例以相参也。金匮要略云。

　　鼻头色青腹中痛。若冷者死。鼻头色微黑者。有水气。色黄者。胸上有寒。色白者。亡血也。设微赤非时者死。

　　是宜以四时参之。以十法辨之矣。第色虽当辨。形亦宜分。望之之法。又有提纲焉。盖鼻者。肺之合也。鼻大者。脏气有余。鼻小者。脏气不足。肿起者。邪气盛。陷下者。正气衰。鼻煽张者肺虚。鼻仰息者肺实。鼻枯槁者。

　　寒热之证。鼻蚀烂者。疳疮之形。鼻窍干燥者。阳明之经病。鼻柱崩坏者。疠风之败症。鼻下红肿如疮者。腹中有虫之疳病。鼻流浊涕者。外受风热。鼻流清涕者。外感风寒。鼻渊者。脑中热。故涕下渗。鼻衄者。阳络伤。

　　故血外溢。鼻生 肉谓之 。鼻生粉刺谓之 。此皆鼻形之望法也。析而言之。合而观之。察五官。参四诊。

　　变在其中矣。至于骨部起者寿。骨部陷者夭。故鼻准贵乎丰隆焉。他如气之粗细。息之疾徐。嚏之有无。窍之通塞。当详各门。容后续述。

　　卷下

　　诊鼻形容条目

　　诊鼻条目。气色已述明堂之中。形容当集提纲之下。灵枢云。五色之见。各出其色部。部骨陷者。必不免于病。其色部乘袭者。虽病甚不死。是亦察色分部之要也。至其形容诸书。以为喘息鼻张者。肺病也。初病鼻煽者。邪风壅塞肺窍也。引息鼻张。呼吸急促。惕惕闷闷无痰声者。忧思气郁也。鼻煽喘汗者。肺绝也。鼻煽张者。肺绝也。口鼻虚张短气者。肺绝。三日死也。喘喝胸盈仰息者。肺实也。鼻槁腊不得汗。毛发焦。皮不可近席者。皮寒热也。鼻孔忽仰者。死证也。鼻烂者。疳疮也。身热目痛身干。不得卧者。伤寒阳明经之证也。伤寒鼻干燥者。阳明病将衄血也。阳明病。脉浮发热。口干鼻燥。能食者。衄证也。伤寒脉浮。鼻中燥者。必衄血也。鼻孔燥黑如烟煤者。阳毒热深也。鼻口干燥。大小便不利者。痫候也。酒瘅无热。靖言了了。腹满欲吐。鼻燥者。脉浮先吐之。弦先下之也。鼻干喘促气逆者。气蒸也。鼻孔干者。肺枯也。鼻干黑燥者。火克金也。鼻孔黑燥无涕者。肺绝也。鼻柱坏而色败。皮肤溃而有疡者。风寒客于脉而不去。发为疠风也。疠风鼻柱坏者。

　　骨先死也。疠风鼻梁崩塌。眼弦断烈。唇翻声哑者。骨死也。疠风鼻柱崩倒。鼻中生 肉者。虫食其肺也。鼻塞涕浊者。风热也。人之鼻洞涕出不收者。颃颡开分气泄也。中寒家喜欠。其人清涕出。发热色和者。善嚏也。欲嚏不能者。此人肚中寒也。鼻塞流清涕者。邪未解也。鼻塞流清涕。发热咳嗽。自汗恶风者。伤风也。痰清涕清者。寒未去也。少腹膀胱按之内痛。若沃以汤。涩于小便。上为清涕者。胞痹也。鼻流清涕。呵欠烦闷咳嗽喷嚏。面肿腮赤者。疹也。浊涕下不止者。胆移热于脑。则辛 鼻渊也。口鼻出血不止者。脑衄也。鼻衄发热。身无汗。口干鼻燥者。邪气实也。鼻衄面黄白。身无热。血出多而不止者。正气虚也。衄而不止。脉大者。

　　逆证也。血外溢而衄者。阳络伤也。鼻 肉者。热滞于阳明之经络也。鼻 者。寒气之所薄也。小儿频揉耳鼻者。疳证也。鼻塞赤痒疼痛。浸淫溃烂。下连唇际成疮。咳嗽气促。毛发焦枯者。鼻疳也。千金云。肺前病。

　　鼻则为之孔开焦枯。肺先死。鼻则为之梁折。孔闭青黑色。若天中等分墓色应之。必死不治。此皆诊鼻之条目也。

　　卷下

　　诊耳望法提纲

　　既察其鼻。当观其耳。耳也者。肾之官也。故察耳之好恶。可知肾之强弱也。何则。黑色小理者。肾小。粗理者。

　　肾大。耳高者肾高。耳后陷者肾下。耳坚者。肾坚。耳薄不坚者。肾脆。耳好前居牙车者。肾端正。耳偏高者。肾偏倾。此察耳形之常也。以色言之。有左右之殊。有上下之辨。左为左。右为右。上应乎上。下应乎下也。肾之候也。肾主骨。故耳起五色者。病在骨也。黄赤者。多热气。青白者。少热气。黑色者。多血少气。黄赤为风。青黑为痛。白为寒。属分五行。亦应乎五脏也。气色之变。可以十法推之。生克之理。可以五行推之。其余望法。有可比例者。宜察其病。辨其证。而合参之也。若夫耳形之诊。当以浓而大者为形盛。薄而小者为形亏。肿起者。邪气实。消减者。正气虚。润泽则吉。枯槁则凶。合之于色。亦可辨其寒热虚实焉。他如下消则耳叶焦干。

　　肠痈则耳叶甲错。肾前病。耳则为之焦枯。肾前死。耳则为之KT 黑焦癖。若天中等分墓色应之。必死不治。

　　是皆主病之目也。痘科尚有观耳后络脉之诗。因续四句于其后。其诗曰。耳后红筋痘必轻。紫筋起处重沉沉。兼青带黑尤难治。十个难求三五生。予续之曰。冷暖阴晴色更改。须将痘证辨分明。望闻问切能参悟。不看红筋彻底清。

　　卷下

　　眼眉望法提纲

　　盖闻精之荣以须。气之荣以眉。眉也者。禀木气而侧生者也。以经络言之。则属乎手足太阳阳明矣。其有多少疏密粗细长短之殊者。亦由气血有多少。赋禀有清浊耳。相家知其常。固可察人之贤否。医家辨其变。亦能测病之死生。道虽不同。其揆一也。今求其法。盖有六焉。眉系倾者。胆将绝。眉冲起者。命将亡。眉睫堕落者。疠风之证。眉毛频蹙者。疼痛之容。润泽者。血气足。枯槁者。血气衰也。至若眉中之色。前人亦有言者。其诗曰。黄色入目一年期。黑色从眉绕目悲。若然白色连眉目。知是皮肤肺疾微。眉中若见青赤黑。远候还须半年期。近看三五七日内。忽然暴死更无疑。然以余望之。当察泽夭以分成败。观清浊以辨阴阳。

　　视微甚以知虚实。四诊合参。其庶几乎。

　　卷下

　　髭须望法提纲

　　闻之发属心。禀火气而上生。须属肾。禀水气而下生。故男子肾气外行而有须。女子宦人无须。而眉发不异也。然分部位而言。则唇上曰髭。属手阳明。颏下曰须。属足少阴阳明。两颊曰髯。属足少阳。其经血气盛。

　　则美而长。气多血少。则美而短。气少血多。则少而恶。气血俱少。则其处不生。气血俱热。则黄而赤。气血俱衰。则白而落。察其经络之部位。可知其经络之血气矣。然部位虽殊。要皆属于肾。通于经而生于冲任焉。

　　经曰。冲脉任脉。皆起于胞中。上循背里。为经脉之海。其浮而外者。循腹右上行。会于咽喉。别而络唇口。血气盛则充肤热肉。血独盛则渗灌皮肤生毫毛。妇人有余于气。不足于血。以其数脱血也。冲任之脉不荣口唇。故须不生。宦者去其宗筋。伤其冲脉。血泻不复。皮肤内结。唇口不荣。故须亦不生。天宦未尝被伤。不脱于血。而冲任不盛。宗筋不成。有气无血。唇口不荣。故须亦不生。此皆须之常也。如因病而观之。惟疠风有须眉堕落者。然余谓血气未衰。须色当润泽。血气已竭。须色当枯槁。其由黑而白。由白而黄者。乃壮老之常。盛衰之变也。至若气有滑涩。血有清浊。而其须不同者。皆可以经络部位推测而知也。

　　卷下

　　发望法提纲

　　窃闻肾之华在发。血之荣以发。盖发者血之余。血者水之类也。经言女子七岁发长。丈夫八岁发长。五八发堕。八八发去者。盖肾主脑。脑者髓之海。发者脑之华。肾盛则发长。肾衰则发堕。脑减则发素也。其或年少而发白。年老而发黑者。赋禀不同也。以部位分之。头上曰发。耳前曰鬓。中行属督脉。二行属太阳。三行属少阳。头维额角。足阳明也。曲鬓悬颅。足少阳也。其经血气盛。则美而长。气多血少。则美而短。气少血多。

　　则少而恶。气血俱少。则其处不生。气血俱热。则黄而赤。气血俱衰。则白而落。察其经络之部位。可知其血气之盛衰。其因病而变者。察之又有六法焉。曰逆上。曰冲起。曰直。曰落。曰润泽。曰枯槁。盖逆上者。死证也。

　　冲起者。绝候也。因疳积而发乱 者。可疗。因气竭而发直干枯者。不治。病久而发落者。精血虚。病风而发落者。血液燥。润泽者。血气未竭。故生。枯槁者。血气已竭。故死。善诊者。察其发。观其证。可以知其逆从矣。

　　若夫发直如麻者。小肠绝。发结如穗者。小儿疳。面无血色。头发堕落者。血极之证。面色不变。头发逆上者。

　　痫病之征。汗出发润。喘不休者。肺先绝。齿长骨枯。发无泽者。骨先死。此皆诊发之目也。

　　卷下

　　诊头望法提纲

　　头为五体之尊。百骸之长。自囟至心。如丝相贯不绝。是谓诸阳之会。精神之府。望之之法。可不深求其理哉。按内经阳明之脉行于前。太阳之脉行于后。少阳之脉行于侧。厥阴之脉会于巅。督则自背中行而上头至鼻。任则自腹中行而上颐循面。此皆经络之行。即部位之分也。由是以形言之。则骨部皆大者多寿。

　　骨部皆小者多夭。皮肉肿起者为实。皮肉陷下者为虚。囟陷者。脑髓不足而难治。囟肿者。脏腑不调而难疗。骨缝不合者。赋禀弱。头项皆软者。血气亏。此察头形之纲领也。以容言之。则仰首者。其病在阳。俯首者。

　　其病在阴。蹙其额者。头痛。皱其眉者。心忧。头项强直者。邪气实。头垂倾欹者。正气虚。头独动摇者。风也。更有心绝之证。头难回顾者。寒也。亦属阳明之经。此察头容之纲领也。夫如是。视上下以辨其经络。审左右以究其逆从。合之五官。参之四诊。而形容之变。病症之殊。皆可识常通变矣。至于妊娠四月。欲知男女。遣妊娠面南行。还复呼之。左回首者是男。右回首者是女。亦想当然耳。

　　卷下

　　面形分属五脏

　　尝思诊面之法。非特明堂五色。面貌五官。可分五脏也。其面形亦有可分者二。一则因形层以分之。如肝合筋。心合脉。脾合肉。肺合皮。肾合骨。筋者肝之部。脉者心之部。肉者脾之部。皮者肺之部。骨者肾之部。推而论之。皮有浓薄泽夭。肉有肥瘦消长。脉有小大迟数。筋有粗细缓急。骨有大小坚脆。太过者为有余。不及者为不足。皆可辨其盛衰虚实焉。此形层之分也。一则因经络以分之。如督脉自背中行而上头至鼻。

　　任脉自腹中行而上颐循面。冲脉荣于唇口。跷脉会于睛明。听宫颧 之分。手太阳也。眉冲五处之分。足太阳也。迎香禾 之分。手阳明也。颊车巨 之分。足阳明也。耳门和 之分。手少阳也。前关听会之分。足少阳也。推而论之。肿起者为实。陷下者为虚。肿起为太过。其病在外。陷下为不及。其病在内。此经络之分也。由是触类旁通。即一指之小。四体之大。其形层经络。无不皆然。至若因证言病。如诸书所谓大头瘟。两目鼻面肿者。阳明。耳前后并额角肿者。少阳。脑后项下肿起者。太阳。面肿曰风。面目肿大。时热。脉沉滑。中有水气。曰风水。面浮肿。气逆多涕唾。曰咳上气。面浮肿。息肩。脉浮大。曰不治。短气面肿。鼻不闻香。咳嗽唾痰。两胁胀痛。喘息不定。曰肺劳。面目浮肿。曰阳虚胃冷。面目浮肿至项。曰阳虚气结。病患营卫竭绝。面浮肿。曰死。面肿色苍黑。曰死。咳嗽羸瘦。脉坚大。曰死。咳嗽脱形发热。脉小坚急。曰死。肌瘦下脱。形热不去。曰死。两腮消瘦缩入。曰胃虚肉绝。外此而痘疹、痈疽、疠风、时疫。其病在头面者。皆可按部位。分经络。合之面容。参之面色。以辨其同异。而判其吉凶也。然其中肿起为实。浮肿为虚。何也。盖形之聚散不同。色之泽夭亦异。实者邪气实。虚者正气虚。肿而属虚者。邪气实而正气虚也。推之于痘疹痈疽。其义一也。

　　卷下

　　面容分属五脏

　　诊面之法。有形焉。有容焉。分而言之。则理明。合而诊之。则病着。夫形也者。言乎其体也。容也者。言乎其态也。以形为体。以态为用。而五脏之分。五志之辨。可由是而察焉。何者。怒则厉然而目张。喜则油然而颐解。

　　思则妪然而睑定。悲则瞿然而泣出。恐则薄然而气下。怒者肝之容。喜者心之容。思者脾之容。悲者肺之容。恐者肾之容。此面容五脏之分也。怒则气逆。喜则气缓。思则气结。悲则气消。恐则气下。此五脏之分。五志之病也。由是而观。有太过。有不及。太过者。病在外。不及者。病在内。太过则薄所胜。而乘所不胜。其不及则所胜妄行。而所生受病。所不胜薄之也。然此就太过不及而言。又当随时以处中焉。中庸云。喜怒哀乐之未发。谓之中。发而皆中节。谓之和。盖中者无所偏倚。和者无所乖戾。当喜怒而喜怒。当哀乐而哀乐。无病之容也。其或发而不中。则有偏倚。发而失节。即有乖戾。故经曰。多阳者多喜。多阴者多怒。肝气虚则恐。

　　实则怒。心气虚则悲。实则笑不休。怒伤肝。悲胜怒。喜伤心。恐胜喜。思伤脾。怒胜思。忧伤肺。喜胜忧。恐伤肾。

　　思胜恐。盖以五志之变。合五行而推也。善诊者。观察病患之态。推而极之。补其偏。救其弊。则失中者中。而违和者和矣。

　　卷下

　　诊腹望法提纲

　　尝观铜人内景诸图。脐在腹中。胃居脐上。肠居脐下。其中行直行者。任脉也。次于任脉者。足少阴。次于少阴者。足阳明。阳明之旁。足厥阴也。厥阴之旁。足太阴也。若少阳则行于侧。太阳则行于背矣。然其分属脏腑者。又与脉行异。如胸膈之上。心肺之部也。胁肋之间。肝胆之部也。脐上属胃。脐下属肠。大腹属太阴。脐腹属少阴。少腹属厥阴。冲任在于中央。肾部主乎季胁。以及左胁属肝。右 属脾。皆诊家所宜究心者。由是而观。则上下左右不同。前后中外亦异。按其经络。分其部位。而病症之殊。治疗之辨。亦有确可凭者。如腹大支满。或上肢两胁者。属胃。胁下胀痛。善太息。口苦者。属胆。腹气满。少腹尤坚者。属三焦。少腹偏肿而痛者。属膀胱。少腹 胀。引腰而痛者。属小肠。肠鸣而痛。飧泄不化者。属大肠。 胀经溲不利者。为脾。喘而两满者。为肺。腹满引腰背者。为肾。胁下满而痛。引小腹者。为肝。小腹满大。上走胃至心者。足厥阴。腹满大便不利。上走胸嗌者。足少阴。厥而腹满。响响然者。足太阴。是皆部位上下之分。脏腑经络之辨也。析而言之。脏病为积。腑病为聚。积终不移。聚则转移。居脐上为逆。居脐下为从。皮浓色苍者。皆属气。皮薄色泽者。皆属水。肿起者。为实。陷下者。为虚。腹肿胀者。病气有余。腹消减者。形气不足。腹满按之痛者。为实。按之不痛者。为虚。腹满时减。复如故者。为寒。腹满不减。且燥实者。为热。新积痛可移者。易已。积不痛不可移者。

　　难已。腹胀心窝未满者。可治。心窝已满者。不可治。缺盆未平者。可治。缺盆已平者。不可治。筋未青。涨高起者。可治。筋已青。涨高起者。不可治。从上肿下者。属气。其邪在外。从下肿上者。属水。其邪在内。男从身上肿下。女从身下肿上者。易治。男从身下肿上。女从身上肿下者。难治。先起于腹。而后散于四肢者。可治。先起于四肢。而后归于腹者。难治。旋消旋减者。正胜邪。为可治。旋消旋起者。正不胜邪。为不可治。石水起脐以下至小腹。 然。上至胃脘者。死不治。久病腹皮甲错。着于背而成深凹者。肠胃干瘪。亦死不治。是皆诊腹之要也。至若按其腹。 而不起。腹色不变。为肤胀。随手而起。如囊裹水之状。为水胀。肿聚往来上下。为蛔胀。弹之而声空者。是气。弹之而声实者。是水。妇人腹皮宽大者。子多。紧急者。子少。妊娠腹形如箕者。是男。腹形如釜者。是女。男胎腹硬。女胎腹软。如覆杯者则男。如肘头参差起者。则女。冷者为死。温者为生。若是双躯。令人摸之。冷在何面。则知死在何处。凡诸诊候。能参合而行之。皆确有可凭者焉。

　　卷下

　　诊背望法提纲

　　尝思古圣以背为阳。腹为阴。先贤以背为阴。腹为阳。岂前后有异。而上下不同欤。然愚谓以体之刚柔言。

　　则背阳而腹阴。以用之动静言。则背阴而腹阳。且阳化气。阴成形。是腹背皆可谓之阴。阳在外。阴在内。是腹背皆可谓之阳。阴阳之道。其大无外。其小无内。岂特一端而已哉。夫背者。胸中之府。其中行乃督脉之所行。其第二行挟脊各一寸半。第三行挟脊各三寸者。太阳之所行也。其经脉自上而下。则部位有上下之分。其疾病或左或右。则部位有左右之辨。推而言之。身半以上为阳。身半以下为阴。左为阳。右为阴。皮肤在外为阳。筋骨在内为阴。是故上下标本不同。左右逆从亦异。诊之之法。可不精求其理哉。言乎其形。

　　则肿起者。邪气实。陷下者。正气虚。背高如龟曰龟背。脊骨如锯曰脊疳。背烂透膜者。形坏岂能治。背平病水者。肺伤不可疗。此形之因病而变者。言乎其容。则脊强者。病在太阳。反折者。病在督脉。背曲肩随者。胸中之府将坏。项强腰折者。背上之经已伤。颈直背强。称身回侧者。肝实之状。骨枯髓减。腰脊不举者。骨痿之形。呼吸摇肩者。心中坚。转摇不能者。肾将惫。诸反张。大人脊容侧手。小儿脊容三指者。不可治。此容之因病而变者。于是合气色以观其同异。参脉症而辨其本标。将虚中有实。实中有虚。虽变化无穷。而意见有定。庶几其各当欤。且凡言实者。邪气实也。言虚者。正气虚也。邪气实者。正气有有余不足。正气虚者。邪气有有余不足。一切精微法。应作如是观。非惟诊背宜尔也。

　　卷下

　　诊手望法提纲

　　四肢为诸阳之本。脾实主之。然有上下左右内外之分焉。尝观经脉篇。手之三阴。从脏走手。手之三阳。从手走头。阳行于外。阴行于内。阳则自下而上。阴则自上而下。析而言之。左为阳。右为阴。上为阳。下为阴。手臂之在外者为阳。在内者为阴。自肩至肘曰 。自肘至腕曰臂。臂下谓之掌。掌下谓之指。其大指曰拇指。

　　其次指曰食指。内属太阴。外属阳明。其中指曰将指。其屈而不伸者。曰无名指。内属厥阴。外属少阳。其小者。曰小指。内属少阴。外属太阳。此皆经络之行。即部位之分也。推而论之。男女有左右逆从之异。经络有上下标本之殊。病症有内外浅深之辨。望之之法。可弗深究其理哉。以形言之。则形盛为有余。形瘦为不足。手之壅肿者为实。手之枯细者为虚。左右偏枯曰偏风。手指堕落曰疠风。手掌肿无纹。曰阴虚气绝。手背肿至腕。曰阳虚气结。此皆以形言也。以容言之。则强者。病气实。痿者。形气虚。撒手者。阳气外脱。握手者。

　　阴邪内伏。手之伸者。病在阳。手之屈者。病在阴。屈不易伸。伸不易屈者。阴阳交合。阴阳俱病也。屈而不伸。

　　其病在筋。伸而不屈。其病在骨。汗漏不止。四肢微急者。亡阳之证。小腹急痛。手足拘挛者。将死之容。挛急转筋者。邪气实而伤于寒。弛纵不收者。正气虚而因于热。螈 不定者。筋脉相引而难瘳。振摇不定者。血气俱亏而可疗。两手不举者。脾实。四肢不收者。脾虚。掣衣扬手者。烦躁犹可解。循衣摸床者。实热已难除。

　　叉手冒心者。血液大亏。交手目瞀者。肺病臂厥。捶胸者。胀闷之状。拒按者。疼痛之容。手如数物者。风痫。手不欲动者。脾亏。指不用者。属脉。臂不遂者。为痹。手足 习者。肝绝之形。手足 曳者。风懿之状。此皆以容言也。于是合形容而诊之。按经络而验之审其寒温。察其部位。参四诊以究同异。分三因而辨本标。病症之殊。疗治之变。庶乎知所适从矣。

　　卷下

　　诊足望法提纲

　　尝考内经。阳气起于足五趾之表。阴气起于足五趾之里。足之三阳。从头至足。足之三阴。从足走腹。阳行于外。阴行于内。阳则自上而下。阴则自下而上。析而言之。左为阳。右为阴。上为阳。下为阴。足之在外者为阳。在内者为阴。自臀至膝。曰髀。自膝至踝。曰胫。踝下谓之跗。跗前谓之趾。其大趾。则少阳、阳明、厥阴、太阴之所行。其次趾、中趾。则阳明之所行。其次于小趾之次趾。则少阳之所行。其小趾。则太阳。少阴之所行。此皆经络之辨。部位之分也。望之之法。可弗深究其形容哉。以形言。则形盛为有余。形瘦为不足。胫肿跗肿者。水气之实。胫枯脚小者。脾胃之虚。胫有大小者。肾壅偏枯。股无生肉者。脾虚气竭。足下平满者。伤肾之绝征。脚底先穿者。疠风之败证。十指堕落者。筋死。十趾不用者。经病。两腿消瘦。曰肾消。独膝肿大。曰鹤膝。

　　足肿至踝。曰阳虚气结。脚肿上胫。曰香港脚逆冲。身体羸瘦。独足肿大者。营卫俱微。足趺壅肿。两膝如斗者。

　　胃气欲绝。此皆以形言也。以容言。则屈者为阴。伸者为阳。强者邪气实。痿者形气虚。拘急者。寒邪。纵缓者。

　　热疾。螈 者。筋脉相引。振掉者。血气俱虚。屈伸不能者。筋将惫。屈伸不利者。肾已亏。屈而不伸者。病在筋。

　　伸而不屈者。病在骨。阴缓而阳急者。阳跷病。阳缓而阴急者。阴跷病。跌蹶能前不能却者。太阳经之伤。

　　跛或左而或右者。风寒湿之病。转筋者。寒邪在筋。掣节者。寒邪在节。足纵而不任地者。大经空虚。足摇而不任身者。骨髓枯减。足不收者。脾气虚。足不举者。脾气实。扬手掷足者。烦燥。逾垣上屋者。怒狂。筋缓不能行者。肝劳。弃衣而狂走者。胃实。立不能坐。坐不能起者。阴阳交合。阴阳俱病也。此皆以容言也。合形容而视之。审经络而辨之。验其足之寒温。切其脉之动静。参以四诊。究其三因。而病症之变。标本之殊。亦可知其大略矣。

　　卷下

　　毫毛望法提纲

　　心主身之血脉。肺主身之皮毛。皮毛者。肺之合也。太阴者。肺也。行气温于皮毛者也。若析而论之。则经络之行。部位之分。又各有所主。何则。督行于背。任行于腹。手之三阴。从脏走手。手之三阳。从手走头。足之三阳。从头走足。足之三阴。从足走腹。阴行于内。阳行于外。视其经络。分其部位。其经之血气盛。则充肤热肉。

　　血独盛。则渗灌皮肤。生毫毛。彼言十二经之气血多少者。论其常。此言充肤热肉生毫毛者。察其变。毫毛有长短粗细美恶。由气血有多少清浊盛衰。是皆因人而异者也。其因病而变。又各不同。毫毛毕直者。风寒外感之证。毫毛折落者。肺脏内绝之形。洒洒然毛耸者。太阳中 。洒洒然毛立者。虚邪中人。毛焦者。寒热在于皮肌。毛悴者。情志伤其脏腑。毛败者。肺热而金受火之克。毛枯者。疳病而金乏土之生。此皆诊法之略也。由是而观。当以粗而长者为血多。细而短者为血少。耸与直立为邪实。焦与枯败为正虚。悴同折主死。美而泽主生。善诊者。察毫毛。观气色。听声音。参脉证。可以知其吉凶矣。若夫毛窍之多寡。或言八万四千。或言十万八千。而究竟不知几万几千。即能知其几万几千。亦何取乎几万几千。夫经络之曲折。病证之纷纭。古圣述之于前。昔贤验之于后。虽西医剖视。不能如此其详。而况针穴之微妙。石药之功能。断非技巧所能窥者乎。然则今人不逮古圣也远甚。书曰。事不师古。鲜克有济。

　　卷下

　　腠理望法提纲

　　闻之津液渗泄之所曰腠。纹理缝会之中曰理。腠者是三焦通会元真之处。理者是皮肤脏腑之纹理也。

　　字书谓肤肉之间为腠理。以其有脉理焉。三说合观。体用备矣。考之内经。则曰开、曰阖、曰粗、曰细。曰疏、曰密。有因天者。有因人者。有因腑而异者。有因病而异者。因天者何。热则人气在外。皮肤缓。腠理开。汗大泄。

　　血气减。皮淖泽。寒则人气在中。皮肤致。腠理闭。汗不出。血气强。肉坚涩。此腠理之开闭。因天之寒暑也。因人者何。膏者其肉淖。而粗理者身寒。细理者身热。脂者其肉坚。细理者热。粗理者寒。此腠理之粗细。因人之脂膏也。何谓因腑而异。三焦膀胱者。腠理毫毛其应。密理浓皮者。三焦膀胱浓。粗理薄皮者。三焦膀胱薄。疏腠理者。三焦膀胱缓。皮急而无毫毛者。三焦膀胱急。毫毛美而疏者。三焦膀胱直。稀毫毛者。三焦膀胱结。此腠理之疏密。因腑而异者也。何谓因病而异。阳胜则身热。腠理闭。喘粗为之俯仰。汗不出而热。齿干以烦冤。腹满死。能冬不能夏。阴胜则身寒。汗出身常清。数栗而寒。寒则厥。厥则腹满死。能夏不能冬。此阴阳更胜之变。病之形能也。然阳病亦有汗出者。阴病亦有不汗出者。其开也卫气虚。其闭也卫气实。是又因证而异。可与诊汗之法参观也。要之。开则有汗。闭则无汗。察腠理之开闭。视汗液之有无一也。此腠理之开闭。因病而异者也。盖观粗细与疏密者。欲明其体。而观开阖之常变者。欲达其用也。且夫腠理之开阖。非腠理之自为开阖也。有温分肉。充皮肤。肥腠理。司开阖者焉。盖卫气也。卫气者。下焦之所出。太阴主其内。太阳主其外者也。阴平阳秘。卫气和矣。卫气和。则分肉解利。皮肤调柔。腠理致密矣。如是而云开阖。则似开非开。似阖非阖。然非不开也。非不阖也。有时而开。有时而阖。或因寒暑。或因冷暖。或因动静。非病也。常也。时开则开。时阖则阖者也。设或不当开而开。不当阖而阖。岂得谓之无病哉。合汗而诊之。因时而验之。参证而辨之。知其开阖之常。即知其开阖之变矣。经曰。谨察卫气。为百病母。腠理之开阖。卫气之虚实也。开阖虚实。盖可以忽乎哉。

　　卷下

　　尺肤望法提纲

　　尝谓从鱼际至高骨。却行一寸。故谓之寸。从尺泽至高骨。却行一尺。故谓之尺。尺肤者。尺泽至高骨之肤也。盖气口为肺之脉。皮肤为肺之合。脉行肤内。肤在脉外。故视肤而有取乎尺也。其视之之法有六。曰缓、曰急、曰滑、曰涩、曰贲而起、曰减而少气。夫缓者尺肤纵缓不急也。急者尺肤紧急不缓也。滑则不涩。而有流利之容。涩则不滑。而有蹇滞之貌。贲而起者。沸起之状。减而少气者。损少之形。盖缓则为热。急则为寒。

　　滑属阳而气淖泽。涩属阴而血凝泣。贲而起者。太过为实。减而少气者。不及为虚。六者合观。变在其中矣。

　　经曰。脉急者。尺之皮肤亦急。脉缓者。尺之皮肤亦缓。脉滑者。尺之皮肤亦滑。脉涩者。尺之皮肤亦涩。脉大者。尺之皮肤亦贲而起。脉小者。尺之皮肤亦减而少气。然则色脉皮肤。皆当相应也。合而观之。亦可推其顺逆焉。千金云。风病则滑。痹病则涩。气血盛。则尺之肉丰盛。气血虚。则尺之肉亏竭。此亦诊尺之要也。论疾诊尺篇曰。尺肤滑。其淖泽者。风也。尺肉弱者。解 。安卧脱肉者。寒热不治。尺肤滑而泽脂者。风也。尺肤涩者。风痹也。尺肤粗如枯鱼之鳞者。水 饮也。尺涩脉滑。谓之多汗。尺寒脉细。谓之后泄。尺粗常热者。谓之热中。尺坚大。脉小甚少。气 有加。立死。是又诊尺肤以参脉证。参脉证以决死生矣。至若尺之部位。手之寒温。因切而知者。容后续述。

　　卷下

　　诊皮望法提纲

　　尝思诊尺肤之法。可察皮之滑涩。诊腠理之法。可察皮之粗细。然皮不仅观尺肤。法不仅观腠理。则夫周身之皮。当讲周身之法。而尺肤腠理之诊。亦宜比例而观焉。何则。周身之皮。实由周身之脉以灌溉。周身之脉。当分周身之部以参观。故经言。欲知皮部。以经脉为记。夫皮者。肺之合也。筋骨在内为阴。皮肤在外为阳也。析而论之。如形充而皮肤宽缓者寿。形充而皮肤紧急者夭。皮与肉相裹则寿。皮与肉不相裹则夭。薄皮弱肉者。不胜时之虚风。浓皮坚肉者。能胜时之虚风。皮虚者寒。皮实者热。皮肤肿胀者。邪气实。皮肤消减者。正气虚。皮肤肿痛者。病气有余。皮肤溃烂者。形气不足。皮肤润泽者。太阴气盛。皮毛枯槁者。太阴气衰。皮毛焦者。手太阴气绝。皮肤着者。足太阴肉绝。皮聚毛落者。肺损。皮枯毛折者。肺绝。皮毛虚弱者。

　　肺热叶焦。皮肤顽痹者。疠风皮病。身冷肤硬者。脾不上下。皮肤薄着者。经脉空虚。皮肤不收。肌肉坚聚者。

　　寒湿之证。皮肤空疏。三焦经绝者。血崩之征。肌肤甲错。两目黯黑者。内有干血。身皮甲错。腹中急痛者。内生痈脓。皮肤溃而有疡者。疠风也。皮肤脱若蛇皮者。疠风也。疠风遍身如癣者。脾病。疠风溃烂无脓者。血死。少年皮生黑斑者。不吉。痘儿头项皮赤者。多凶。凡肿胀。皮浓色苍者。皆属气。皮薄色泽者。皆属水。诸痛疮疡。斑疹麻痘。色赤而红者顺。青而黑者逆。诸病症。皮寒而燥者。阳不足。皮热而燥者。阴不足。身涩而脉滑者死。身滑而脉涩者死。此皆皮部之诊也。由是推而言之。则寿夭诊于缓急。强弱诊于浓薄。消减肿胀。

　　以诊其虚实。润泽枯槁。以诊其盛衰。八者交参。则诊视之法备。而皮肤之变详。夫如是。按经络而分内外阴阳。察部位而分上下左右。参伍以观。错综以变。庶乎其有得欤。

　　卷下

　　诊肉望法提纲

　　经言肝主身之筋膜。脾主身之肌肉。肉之大会为谷。肉之小会为 。分肉之间。 谷之会。以行营卫。以会大气。圣人于此。不啻三致意焉。且脾胃属土。其充在肌。故观肌肉之消长。可知脾胃之盛衰。夫脾者。孤脏以灌四旁者也。胃者。五脏六腑所禀气者也。诊脉虽以胃气为本。观形当以肌肉为先也。若夫形肉已脱。

　　九候虽调。圣人不曰可生。而曰犹死。则是肌肉之消长。尤关胃气之有无矣。诊之之法。其可不讲乎。析而言之。如形充而大肉 坚而有分者肉坚。肉坚则寿矣。形充而大肉无分理不坚者肉脆。肉脆则夭矣。肥而泽者。血气有余。肥而不泽者。血有余。气不足。瘦而无泽者。血气不足。瘦而泽者。血不足。气有余。肥者耐寒。瘦者耐热。肉瘦削者脾虚。肉壅肿者脾实。肉蠕动者脾病热。肉 者脾中风。筋惕肉 者阳虚。食减肉消者意损。瘦削干黑者。肉极之证。肉宛 弱者。肉痿之征。肉上粟起者。寒客皮肤。肌肤不仁者。邪入络脉。肌肉充盛者。形气有余。肌肉消减者。形气不足。肥人肉如棉絮者。谓之无气。妇人肌若鱼鳞者。谓之带下。骨痛肉枯者。寒胜其热。烂肉腐肌者。热胜其寒。疳病形容羸瘦者。症起肠胃之内。瘅疟肌肉消烁者。邪舍分肉之间。脱肉者死。破 者死。大肉陷下。大骨枯槁者皆死。肌肉不滑泽。肉满唇反者。肉先死。疠风割切不痛者。肉先死。肉痿软。唇反。人中满者。肉先死。此皆肌肉之诊也。由是约而言之。当以坚脆诊寿夭。以肥瘦诊血气。以有泽无泽诊盛衰。以消减壅肿诊虚实。八者交推。则诊候之法备。而肌肉之证明。所谓肌者。四肢间附骨之肉也。 者。肘膝后如块之肉也。曰 曰谷。则以血之流注。如水之流注。水注川曰 。注曰谷也。若夫形盛脉细。少气不足以息者危。形瘦脉大。胸中多气者死。是又合脉以观之。因症以辨之。

　　审其顺逆。而判其吉凶矣。大凡诊法。皆当错综相参。非独诊肌云尔。

　　卷下

　　络脉望法提纲

　　闻之直行曰经。横行曰络。诸脉之浮而外见者。皆络脉也。络也者。本经别出之旁支。联系于他经者也。析而论之。经十二。络十五。皆辨其行。以分其部。按其部。以诊其病焉。经络论。黄帝问于岐伯曰。夫络脉之见也。其五色各异。青黄赤白黑不同。其故何也。岐伯对曰。经有常色。而络无常变也。言经脉之色有常。络脉之色无常也。帝曰。经之常色何如。岐伯曰。心赤、肺白、肝青、脾黄、肾黑。亦皆应其经脉之色也。言五脏之经。

　　应五脏之色也。帝曰。络之阴阳。亦应其经乎。岐伯曰。阴络之色应其经。阳络之色变无常。随四时而行也。

　　言阴络之色应五脏。阳络之色应四时。阳外而阴内也。其寒多则凝泣。凝泣则青黑。热多则淖泽。淖泽则黄赤。此皆常色。谓之无病者。以其变之因乎时。不因乎病。故亦以为常也。五色具见者。谓之寒热。以其不应时之寒。不应时之热。故以为寒热也。皮部论曰。其色多青则痛。多黑则痹。黄赤则热。白则寒。五色皆见。

　　则寒热也。盖阳络随时而行者。变从乎外。天道之常也。因病而见者。变从乎内。人道之变也。合时与病而察之。可知其变中之常。常中之变矣。至于两跗上脉竖坚陷者。足阳明病。鱼络血者。手阳明病。手鱼络青者。胃中有寒。鱼际络赤者。胃中有热。鱼际脉黑者。或者痫候。其暴黑者。留久痹也。其青短者。少气也。颈脉动。喘疾咳曰水。耳间青脉起者。为掣痛。耳后完骨上青络盛。卧不静者。是痫候。臂多惕脉者。谓之脱血。经脉动惕者。久而成痿。惊跳不定者。即为脉虚。青紫之脉。散见于面者。多病风热。红赤之脉。散见于腮者。多病痘疹。此皆阴阳之络。因病而变者。亦宜合时与病而察之也。然愚谓营行脉中。卫行脉外。络脉之见。皆当有血色以间乎其中焉。变见于左者。应在左。变见于右者。应在右。左右皆见。左右皆病。察其何部何色。

　　而断其何脏何腑也。至于络之形容。亦有粗细浮沉长短缓急之殊焉。推而论之。则络之粗者。病气有余。

　　络之细者。形气不足。犹脉之大则病进。细则气衰也。络之浮者病在外。络之沉者病在内。犹脉之浮为在表。沉为在里也。络之长者气治。络之短者气病。犹脉之长则气治。短则气病也。络之紧急者为寒。络之纵缓者为热。犹脉之急为寒。缓为热也。于是乎因人大小。而定络之粗细。因人肥瘦。而定络之浮沉。相时寒暑。以验缓急。相时冷暖。以验短长。八法互观。合之络色。参之脉证。庶乎可通其变矣。经曰。凡此十五络者。

　　实则必见。虚则必下。其见浮而坚。其见大而明者多血。细而沉者少气。亦此意欤。若夫幼科食指之纹。即手太阴之络也。痘科耳后之筋。即手少阳之络也。皆可以是参观者也。

　　卷下

　　络脉主病提纲

　　络脉已言其诊法矣。然必先知其部。与其病焉。灵枢曰。手太阴之别。名曰列缺。实则手锐掌热。虚则欠KT 。

　　小便遗数。手少阴之别。名曰通里。实则支膈。虚则不能言。手心主之别。名曰内关。实则心痛。虚则头强。手太阳之别。名曰支正。实则节弛肘废。虚则生 。手阳明之别。名曰偏历。实则龋聋。虚则齿寒痹膈。手少阳之别。名曰外关。实则肘挛。虚则不收。足太阳之别。名曰飞阳。实则鼽窒。头背痛。虚则鼽衄。足阳明之别。名曰丰隆。实则癫狂。虚则足不收。胫枯。足少阳之别。名曰光明。实则厥。虚则痿 。坐不能起。足太阴之别。名曰公孙。厥气上逆则气乱。实则肠中切痛。虚则鼓胀。足少阴之别。名曰大钟。气逆则烦闷。实则闭癃。虚则腰痛。足厥阴之别。名曰蠡沟。气逆则 肿卒疝。实则挺长。虚则暴痒。任脉之别。名曰尾翳。实则腹皮痛。虚则痒瘙。督脉之别。名曰长强。实则脊强。虚则头重。脾之大络。名曰大包。实则身尽痛。虚则百节皆纵。凡此十五络者。实则必见。虚则必下。视之不见。求之上下。人经不同。络脉异所别也。夫经言虚实者。络脉之病。

　　经言名目者。络脉之部。知其病而察其部。则察其部而知其病矣。经又曰。凡诊络脉。脉色青则寒且痛。赤则有热。其暴黑者。留久痹也。其有赤、有黑、有青者。寒热气也。其青短者。少气也。是则不但知其虚实。且知其寒热矣。合前篇观之。其体用不已备乎。（别也之别当作故）

　　卷下

　　诊筋望法提纲

　　窃闻筋者力也。肉中之力。气之元也。靳固于身形也。其候在目。其主在肝。膝为之府。爪为之余者也。以部位分之。则手之筋行乎手。足之筋行乎足。阳明行于前。太阳行于后。少阳行于侧。阴筋行乎身之阴。阳筋行乎身之阳。皆根据经脉而行。可根据经脉而分也。详观经筋篇。手阴阳之筋。皆起于手指。阳筋自手而上行于头面。阴筋自手而上行于胸腹。足阴阳之筋。皆起于足趾。阳筋自足而上行于头面。阴筋自足而上行于胸腹。其为病也。皆当其所过者。转筋支痛。治用燔针劫刺。以知为数。以痛为输。盖燔针所以治寒。不燔针所以治热。诊候之法。寒则见其筋挛反折。热则见其弛纵不收。在阳筋则见其不能俯。在阴筋则见其不能仰。见于膝则行走难以屈伸。见于身。则左右难以动摇。损在筋者。筋缓不能自收持。痹在筋者。筋挛不可以行走。筋极肝伤。则腰背相引。难以俯仰。筋死肝绝。则舌卵卷缩。不能展舒。及夫痉痫螈 。颓疝阴病。纽痛肿痛。口目僻急。皆可按部位而知经筋也。若望其筋。知其病。惟肿胀有筋起之证。伤寒有筋惕之文。肿胀以青涨高起者。为不可治。则知未青涨高起者。犹可治也。伤寒以筋惕为发汗亡阳所致。则知用温经益阳之法。当可治也。至于筋溜者。有所疾前。筋屈不能伸。邪气居其间而不反也。疹筋者。尺脉数甚。

　　筋急而见。其腹必急。白色黑色见。则病甚也。斯二者。亦可望筋而知病也。其他筋 、筋急、筋挛。筋弛。亦有可见。有不可见。然察其病情。按其部位。皆可知其病在何经之筋也。由是合而察之。切而验之。见而得之。

　　而经筋之病。庶可知其要矣。

　　卷下

　　诊骨望法提纲

　　闻之精神者。天之分。骨骸者。地之分。属天者。清而散。属地者。浊而聚。是故阳化气。阴成形。精神为阳。骨骸为阴。且骨者髓之府。髓者骨之充。其候在耳。其主在肾。诊之之法。盛则见其筋骨劲强。衰则见其形容伛偻。骨损则见其骨痿。不能起床。骨极则见其齿动。不能久立。见于痹。则骨重而难举。见于病。则肢伸而不屈。其行而振掉。立不能久者。则知骨之将惫。发无润泽。肉不相亲者。则知骨之先亡。及夫头背腰膝之骨。

　　得强则生。失强则死。此皆骨之形容于外者也。若见其骨。知其病。如灵枢云。颧骨者。骨之本也。颧大则骨大。颧小则骨小。其形充而颧不起者骨小。骨小则夭矣。然则形充而颧起者骨大。骨大当寿矣。千金云。儿生枕骨不成者。能言而死。尻骨不成者。能倨而死。掌骨不成者。能匍匐而死。踵骨不成者。能行而死。膑骨不成者。能立而死。头四破不成人。通身软弱如无骨者。不寿。此亦得强则生。失强则死之谓也。若夫经言五色之见。各出其色部。部骨陷者。必不免于病。其色部乘袭者。虽病甚不死。则知部骨不陷者。可免于病。

　　部骨陷而色乘袭者。若病甚则危也。是又合气色骨部而观之也。他如大骨枯槁。大肉陷下。皆为死证者。

　　以其脾肾绝于内。骨肉消于外。枯槁则皮着。骨陷下则肉消尽也。至于赋禀不齐。骨骸有异。又如本藏篇所谓赤色小理者。心小。粗理者。心大。无 者。心高。 小短举者。心下。 长者。心坚。 弱小以薄者。心脆。 直下不举者。心端正。 倚一方者。心偏倾。白色小理者。肺小。粗理者。肺大。巨肩反膺陷喉者。肺高。合腋张胁者。肺下。好肩背浓者。肺坚。肩背薄者。肺脆。背膺浓者。肺端正。胁偏疏者。肺偏倾。青色小理者。肝小。粗理者。肝大。广胸反 者。肝高。合胁兔 者。肝下。胸胁好者。肝坚。胸胁弱者。肝脆。膺腹好相得者。肝端正。胁骨偏举者。肝偏倾。此又骨骸之常也。至若骨之小大多寡。合骨度篇、洗冤录观之。可知其要。

　　然非诊家之急。故不备录。

　　卷下

　　爪甲望法提纲

　　窃闻爪之生。发之长。营卫之行。无顷刻止。且爪者。筋之余。胆之外候也。灵枢曰。胆应爪。爪浓色黄者胆浓。

　　爪薄色红者胆薄。爪坚色青者胆急。爪濡色赤者胆缓。爪直色白无约者胆直。爪恶色黑多纹者胆结。盖胆者肝之腑。爪者肝之华。故以爪候胆也。然候胆者言其常。而诊病者论其变也。其变维何。爪甲青者多凶。爪甲赤者多热。爪甲黄者疸病。爪甲白者寒证。爪甲黑者。或因血瘀而痛。或因血凝而死。要之润则吉。

　　枯则凶。爪色虽殊。其变皆决于此矣。诸书谓痹病骨痛爪枯者。足少阳血气皆少。色苍爪枯者肝热。爪甲黑。干呕面青。肢厥冷者病凶。病患爪甲白者不治。爪甲青者死。爪甲下肉黑者。八日死。手足爪甲青。呼骂不休者筋绝。九日死。小儿爪甲青黑。忽作鸦声者肝绝。小儿咬爪甲者。乳少成疳。心病为疟。心烦甚。欲得清水。反寒多热不甚。若其人本来心性和雅。今忽弊急。言未竟便住。以手剔脚爪。此人心死。名曰行尸。是皆诊爪之目也。能参合而行之。庶无虚虚实实之弊矣。

　　卷下

　　诊乳望法提纲

　　诊乳之法。内经未言。李梃医学入门云。女人属阴。阴极则必自下而上冲。故乳房大而阴户缩也。男子属阳。阳极则必自上而下降。故阴茎垂而乳头缩也。杨士瀛曰。男子以肾为重。妇人以乳为重。上下不同。而性命之根则一。诊乳之法。观此亦可心解矣。何也。相书谓妇人乳头朝上。生子易养。乳头朝下。生子难养。

　　以脾胃冲任之有强弱也。乳大者子多。乳小者子少。以脾胃冲任之有盛衰也。白小低偏者。子息难。以形色亏也。黑大坚硬者。子息好。以形色全也。男胎则左乳先胀硬。女胎则右乳先胀硬。阳从左。阴从右也。妇人受孕。其乳当转黑。小儿脐风。其乳当结核。有诸中。形诸外也。至于妇人乳中坚硬。不红不痛者。乳岩也。

　　乳中肿胀。色红且痛者。乳痈也。痈者壅也。疽者阻也。六腑有所壅。则为痈。五脏有所阻。则为岩也。合色脉而察之。亦诊妇人赤子之一助云尔。

　　卷下

　　脐府望法提纲

　　脐之为言。齐也。以其当两肾之中。前直神阙。后直命门。而上下齐也。脐也者。人之命蒂也。或谓胎中之息在脐。道家之息在脐。殊不知鸡乳而卵中不闭。水胀而脐内不通。况观于剪脐而带中血出。怀孕而腹中子鸣。益可知母气通于儿鼻。母血通于儿脐矣。然此特论脐之理。非望脐之法也。望之之法。诸书谓脐大者多寿。脐小者多夭。以脐中为神阙。相体之本也。妇人脐深者子多。脐浅者子少。以脐内为子宫。冲任之属也。人病脐肿反出者。死。以仓廪之本既竭。饮食之精不输也。水病脐肿突出者死。以决渎之令不行。州都之气不化也。积聚肿胀。脐不凸者可治。脐凸者不可治。微则在于脏腑血脉之间。甚则舍于脏腑血脉之外也。怀孕三四月。脐便平满者。女胎也。怀孕八九月。脐方平满者。男胎也。女胎背母而怀。男胎面母而怀也。小儿多啼而脐凸者。气逆于内也。小儿撮口而脐黑者。气绝于中也。怀孕之外证。脐色当红黑。脐风之死候。脐府当青硬。此谓诚于中。形于外。知微之显也。脓从脐出。疮绕脐生。肠痈之候也。任脉循脐而上。

　　冲脉侠脐而行。又察脐之所宜知者。若合病症而观之。亦诊家之一助云尔。

　　卷下

　　肾囊望法提纲

　　尝谓肝脉络阴器。囊形属肾脏。故以肾为名也。然任脉起于会阴之分。督脉络于合篡之间。是二经亦各有所主焉。察之之法。其惟形色乎。以形言之。囊宜小。纹宜细。小儿囊紧实者。多寿。气胜形也。囊坠下者。多病。形胜气也。伤寒六七日。囊缩者。厥阴病甚。邪气传入其经也。伤寒十二日。囊纵者。厥阴病衰。邪气传出其经也。囊胀者谓之疝。任脉为病也。囊肿者谓之水。关门不利也。阴囊更加肿胀。渐渐溃腐者。病水死征。

　　睾丸偏有大小。时时上下者。阴狐疝气。此观形之法也。以色言之。小儿肾囊紧细色紫者多寿。气血足也。

　　宽大色白者多疾。气血亏也。阴囊绉黑有弦者易养。形色皆顺也。阴囊色赤无纹者难养。形色皆逆也。此察色之法也。合而诊之。可通变矣。

　　卷下

　　阴茎望法提纲

　　夫前阴者。宗筋之所聚。太阴阳明之所合也。其精窍通于肾。溺窍通于脬。阴器属于肝。督脉络之。带脉束之。冲任渗灌之。阳明主润而为之长。动乎情。宰乎心。而其病则生于房室。诊之之法。如经言宗筋纵者。阳明虚。宗筋痿者。肝气弱。纵挺不收者。足厥阴之经伤于热。缩入不用者。足厥阴之经伤于寒。阳强则有肾热强中之证。阴痿则有魂伤骨极之因。阴气不起者。伤于内。囊茎肿胀者。属于疝。阴囊及茎俱肿者。水病之死证。阴囊及卵俱缩者。肝经之绝候。疳疮者。淫秽之毒。肿痛者。湿热之征。凡此诸候。当参四诊。辨其寒热虚实。察其轻重浅深。庶可识常通变矣。至于儿生阴物不起。亦为死证者。岂以赋禀不足。形体未备欤。

　　特察小儿。宜从望诊。故并述之。

　　卷下

　　诊汗望法提纲

　　尝思汗液之有无。由于腠理之开阖。而腠理之开阖。则因卫气之虚实。故经云。阳气有余。为身热无汗。阴气有余。为多汗身寒。阴阳俱有余。则无汗而寒。夫汗者。心之液。在营则为血。在卫则为汗者也。若因而诊之。有部位之分。有形色之辨。部位者何。在阳经之部者属乎阳。在阴经之部者属乎阴。头额汗出者。病在诸阳。手足汗出者。病在于胃。心窝汗出者。心脏亏虚。阴下汗出者。下焦湿热。汗出偏沮者。使人偏枯之先兆。汗不至足者。热病咳衄之危证。此皆部位之分也。形色者何。三阳实。三阴虚者。汗不出。三阴实。三阳虚者。汗不止。有汗身热者。阳邪在营。无汗身热者。阴邪在卫。汗出少者为自和。汗出多者为太过。风湿发汗。

　　微微似欲汗出者。风湿俱去。 如水流漓者。病必不除。黄汗者。湿热之证。白汗者。厥气之征。红汗者。气虚之候。小儿初生。汗出如血者。多夭寿。小儿初生。汗出不流者。不成人。汗出如浴者。酒风之候。汗出如油者。命绝之容。汗出如流珠。脉浮者。卫气衰。汗大如贯珠不流者。元气绝。 然汗出者。表将解。 然汗出者。里未和。汗出不止者。阳亡于外。夺血无汗者。阴虚于内。此皆形色之分也。若夫时有寒暑。衣有冷暖。

　　形有动静。腠理因之而开阖。汗液因之而有无。非病也。常也。其或饮食饱甚。汗出于胃。惊而夺精。汗出于心。持重行远。汗出于肾。疾走恐惧。汗出于肝。摇体劳苦。汗出于脾。是皆人事之异。非病候之殊也。故善诊汗者。必视寒暑。观冷暖。察动静。知其汗之常。以审其汗之变。夫而后可按部位。辨形色。以分其表里。而判其虚实焉。他如热汗为阳。冷汗为阴。宜合体之冷热而分之。合病之阴阳而辨之。则其诊益备。其用益明矣。

　　卷下

　　诊血望法提纲

　　尝思血之为物也。和调于五脏。洒成于六腑。其色属火。其形类水。内主于心。外行于营。循环上下。灌溉周流。以应度数。以奉生身。故经曰。血气者。人之神。不可不谨养。若乃将息失宜。嗜欲过度。外感六淫之邪。内动五脏之志。营卫不调。脏腑相胜。有过不及。病斯见焉。彼谓诸见血皆热证者。是知其属火。而不知其类水。知其太过。而不知其不及也。析而论之。则出于九窍。曰九窍出血。出于小便曰尿血。曰血淋。出于大便。

　　曰肠风。曰血痔。从鼻出曰鼻衄。从舌出曰舌衄。从齿龈出曰齿衄。从汗孔出曰肌衄。因呕而出曰呕血。因吐而出曰吐血。因咯而出曰咯血。因唾而出曰唾血。因咳而出曰咳血。因嗽而出曰嗽血。凡诸血证。所出不同。所因亦异。而况有殴伤出血。跌仆出血者乎。况有月事逆行。伤寒误汗者乎。他如外科之疮疡出血。

　　女科之崩漏夺血。以及胎前产后。半产下痢。亦指不胜屈矣。故内经谓诸血皆属于心则可。丹溪谓诸见血皆热证。则断断不可。且就血而论其形色。亦有可辨。如诸书谓精壮者。血轮多。故色浓而赤。虚弱者。血轮少。故色淡而稀。阳证溢出鲜血。阴证下如豚肝。新血鲜红。旧血瘀黑。色之鲜紫浓浓者。为气盛。色之晦暗无光者。为气衰。风证色青。寒证色暗。暑证色赤。湿证色如烟煤屋漏。便血浅褐色者已重。深褐色者尤重。褐色变黑者极重。吐血带痰沫及粉红色者属于肺。正赤如朱漆光泽者。属于心包络。鲜紫浓浓者属于脾。青紫稠浓。或带血缕。或有结块者属于肝。咯吐稀痰。中杂如珠。血无几。色不鲜者属于肾。成盘成盏。

　　多兼水谷痰涎者属于胃。若从大便出者。多属大小肠。从小便出者。多属膀胱肾。此皆因形色而分也。其出于五官四体。又当因经络而分焉。故经曰。阳络伤。则血外溢。血外溢。则衄血。阴络伤。则血内溢。血内溢。

　　则后血。凡血证。阳证则身热多渴。阴证则身冷不渴。有潮热者重。无潮热者轻。上行多逆。下行多顺。若吐出便凝。摸之不粘指者。为守脏之血。口鼻俱出如涌泉者。为心肺脉破。则皆不可治也。然予犹有说焉。如吐血先鲜红而后凝紫。先多而后少。先疾而后徐者。其势渐减。先凝紫而后鲜红。先少而后多。先徐而后疾者。其势渐增。亦皆可以相参也。若夫因气色而病异。因脉证而病异。又当合四诊而观之。此特粗举隅焉。以明诸见血。非皆热证也。丹溪谓知其要者。可一言而终。言不可以若是其几也。何也。不知其要。斯害也已。

　　卷下

　　诊痰望法提纲

　　尝谓虞书记时以鸟兽。月令占候于虫鱼。是因天之物以验天也。内经诊病于水液。后世辨证以痰涎。是因人之物以验人也。盖天道远。人道迩。远取诸物。近取诸身。其事虽异。其理则同。而况痰因病生。病以痰着。又事理之至明且显者乎。间尝考之于书。以为痰形稠而浊。饮色稀而清。寒痰青。湿痰白。火痰黑。热痰黄。老痰胶。其滑而易出者。湿痰属脾。燥而难出者。燥痰属肺。清而多泡者。风痰属肝。坚而成块者。热痰属心。有黑点而多稀者。寒痰属肾。病新而轻者。清白稀薄。病久而重者。黄浊稠粘。多唾者胃寒。流涎者脾冷。

　　舌难言。口吐沫者。邪入于脏。腹时痛。口吐涎者。蛔乱于中。咳唾涎沫。口张气短者。肺痿之证。咳唾脓血。口干胸痛者。肺痈之征。其吐如米粥。吐而腥臭者。皆肺痈之候。形如败絮。色如煤 者。悉老痰之容。此诸书因痰涎之形色。诊病之浅深也。或谓痰声相应为轻。不相应为重。由稀而稠者。病日退。由稠而稀者。病日进。因痰嗽而吐血者。多起于外感。因吐血而痰嗽者。多属乎内伤。亦可因证以相参也。会而观之。析而论之。则稀者为饮。稠者为痰。清者形气不足。浊者病气有余。青白者少热气。黄赤者多热气。而凡痰形之变。

　　痰色之殊。胥于是乎推。亦于是乎断矣。

　　卷下

　　大便望法提纲

　　庄生言道在屎溺。岂道果在屎溺耶。然就屎溺而言。亦可以见道。道固无不在也。是故诸书论大便。亦因之以诊病焉。愚谓屎以得黄色之正者为中。得干湿之中者为常。知其正。则知其偏。知其常。则知其变矣。

　　设因饮食之殊。而有形色之异。亦其变之常也。诊之之法。诸书以为暴注下迫。皆属于热。澄彻清冷。皆属于寒。出黄如糜者肠中热。肠鸣渗泄者肠中寒。濡泄者因于湿。飧泄者伤于风。粪如 溏者。泄泻之病。大肠寒。粪如羊矢者。噎膈之病。大肠枯。如水倾下者属湿。完谷不化者为寒。泄利无度者肠绝。下利清谷者里寒。自利清水。色纯青者少阴病。急下之证。行其大便。燥且结者。胃家实。下后之征。诸下血先便后血为远血。先血后便为近血。从肠中来者。其色红。从胃中来者。其色黑。白痢者。属乎气。赤痢者。属乎血。便色白者。大肠泄。便脓血者。小肠泄。泄青白者。大肠虚。便肠垢者。大肠实。纯下青水者。风痢。泄如蟹渤者。气痢。黑如豆汁者。湿痢。黄如鱼脑者。积痢。白如鼻涕者。虚痢。黑如鸡肝者。蛊疰痢。五液注下。痢兼五色者。脾弱之证。谷道不闭。黄汁长流者。肠绝之征。腹胀泄蛔者。疳胀。粪黑如狂者。蓄血。痢下蛔未死者。胃气未绝。痢下蛔已死者。胃气将绝。卧而遗屎。不知觉者死。病而大便如污泥者死。此皆因便以诊病也。然难经以入者为实出者为虚。是则便闭者。形气虽不足。而病气有余。便泄者。病气虽有余。而形气不足。故标本病传论曰。先病而后泄者。治其本。先泄而后生他病者。治其本。小大不利。治其标。小大利。治其本。先小大不利。而后生病者。治其本。病发而有余。本而标之。先治其本。后治其标。病发而不足。标而本之。先治其标。后治其本。伤寒论因之有急当救里。急当救表焉。合四诊而观之。标本之分。先后之辨。其如示诸掌乎。

　　卷下

　　诊溺望法提纲

　　窃闻春夏气行于外。故汗多而溺少。秋冬气收于内。故汗少而溺多。然有饮水同。饮之时又同。而壮者溺少。老者溺多。何也。盖壮者如春夏之气。升多而降少。老者如秋冬之气。降多而升少。此其所以异也。知其异。以诊其变。则诊其变。可知其病焉。诊法维何。闭癃者。三焦实。遗溺者。三焦虚。水泉不止者。胱膀不藏也。

　　得守则生。失守则死。小便不通者。膀胱不利也。头有汗则死。头无汗则生。外感小便清者。知不在里。仍在表也。外感小便浊者。知其在里。不在表也。水液混浊。皆属于热。澄彻清冷。皆属于寒。溲便变者。中气不足。

　　小便数者。腑气有余。小便黄者。小腹中有热。小便白者。小腹中有寒。浊赤而短者。下焦实热。清白而长者。

　　下焦虚寒。溺如黄柏汁者。黄胆犹轻。溺如皂角汁者。黄胆已重。尿变米泔者食滞。溺如脂膏者肾消。溺如血者血淋。溺如膏者膏淋。溺如沙石者石淋。溺有余沥者。气淋。病淋者。频欲小便。痛涩滴沥。欲去不去。欲止不止也。白淫者。思想无穷。所愿不得。意淫于外。入房太甚也。是皆诊溺之法也。由是观之。遗闭者。虚实之征也。清浊者。表里之征也。赤白者。寒热之征也。短长者。邪正之征也。遗闭清浊赤白短长交推。则虚实表里寒热邪正之变可知。虚实表里寒热邪正交推。则遗闭清浊赤白短长之变可知。他如淋浊消疸诸证。亦举此而措之耳。

　　卷下

　　月经诊法提纲

　　素问曰。女子二七而天癸至。任脉通。太冲脉盛。月事以时下。故有子。七七任脉虚。太冲脉衰少。天癸竭。地道不通。故形坏而无子。盖天癸者。女子之精。月事者。女子之血。谓血为月事者。以事应月也。谓血为月经者。以月为常也。后人谓先期而至者为热。后期而至者为寒。其实先期有虚实。后期亦有虚实。故先不可偏用寒。后不可偏用热。而况有先后不定。通闭无常者乎。况有避年居季。逆行暗行。盛胎漏胎者乎。然则就形色而诊者。是或一道也。诊之之法。诸书以为根据期消长为安。血红不结为正。来去失时为弱。色杂而凝为病。浓而多者血盛。淡而少者血衰。赤而紫者属热。淡而红者属虚。陷经漏下。黑不解者。治用胶姜。以其下寒也。行经暴下。血去多者。则为夺血。以其中虚也。鲜紫而成块成条者。多由血热。黑败而或散或抟者。必属虚寒。成块者气之滞。疼痛者血之凝。行后作痛者为虚。将行作痛者为实。非时血下。淋沥不止者。

　　谓之漏下。忽然暴下。倾注不断者。谓之崩中。至若如屋漏水。如豆汁水者。前人谓其病气实。而属于湿。吾直以为形气虚。而感于寒。然必参之脉证。合之形容。以辨其虚实。而判其寒热焉。若夫五崩之诊。王氏脉经以为白崩者形如涕。赤崩者形如绛津。黄崩者形如烂瓜。青崩者形如蓝色。黑崩者形如 血。释之者曰。五色带下。伤肝则青如泥色。伤心则赤如红津。伤肺则白如鼻涕。伤脾则黄如烂瓜。伤肾则黑如 血。

　　五色各应五脏。五脏俱虚。五色并下。是皆血之为病也。愚谓带之为病属乎任。经之为病属乎冲。而经色之分。又当以红紫辨寒热。浓淡分虚实。鲜败分新久。六法合观。则红紫浓淡鲜败之变。皆可交推以解。而其寒热虚实新久之变。亦可错综而知。第色虽属望。而理不容观。其将因问而得欤。医为司命。尚其毋忽。

　　卷下

　　形体周身部位

　　窃闻人之生也。藉五行而化育。仗四大以成形。是故灵素视形容。观体态。内则以脏分五行。外则以形合五脏。如肺合皮。脾合肉。心合脉。肝合筋。肾合骨。皮者肺之部。肉者脾之部。脉者心之部。筋者肝之部。骨者肾之部。皆以形体分脏腑也。然脏腑之经络。营运于形体。则形体之部位。又当分脏腑之经络。谨按灵枢经脉篇曰。肺手太阴之脉。起于中焦。下络大肠。还循胃口。上膈。属肺。从肺系横出腋下。下循 内。行少阴心主之前。下肘中。循臂内。上骨下廉。入寸口。上鱼。循鱼际。出大指之端。其支者。从腕后直出次指内廉。出其端。大肠手阳明之脉。起于大指次指之端。循指上廉。出合谷两骨之间。上入两筋之中。循臂上廉。入肘外廉。上 外前廉。上肩出 骨之前廉。上出于柱骨之会上。下入缺盆。络肺。下膈。属大肠。其支者。从缺盆上颈。贯颊。入下齿中。还出挟口。交人中。左之右。右之左。上挟鼻孔。胃足阳明之脉。起于鼻之交 中。旁约太阳之脉。下循鼻外。上入齿中。还出挟口环唇。下交承浆。却循颐后下廉。出大迎。循颊车。上耳前。过客主人。循发际。至额颅。其支者。从大迎前下人迎。循喉咙。入缺盆。下膈。属胃。络脾。其直者。从缺盆下乳内廉。下挟脐。入气街中。其支者。起于胃口。下循腹里。下至气街中。而合以下脾关。抵伏兔。下膝膑中。下循胫外廉。

　　下足跗。入中趾内间。其支者。下廉三寸。而别下入中趾外间。其支者。别跗上。入大趾间。出其端。脾足太阴之脉。起于大趾之端。循指内侧白肉际。过核骨后。上内踝前廉。上 内。循胫骨后。交出厥阴之前。上膝股内前廉。入腹。属脾。络胃上膈。挟咽。连舌本。散舌下。其支者。复从胃。别上膈。注心中。心手少阴之脉。起于心中。出属心系。下膈。络小肠。其支者。从心系上挟咽。系目系。其直者。复从心系却上肺。下出腋下。下循 内后廉。行手太阴心主之后。下肘内。循臂内后廉。抵掌后锐骨之端。入掌内后廉。循小指之内。出其端。小肠手太阳之脉。起于小指之端。循手外侧。上腕出踝中。直上循臂骨上廉。出肘内侧两筋之间。上循 外后廉。出肩解。绕肩胛。交肩上。入缺盆。络心。循咽下膈抵胃。属小肠。其支者。从缺盆。循颈上颊。至目锐 。却入耳中。其支者。别颊上 抵鼻。至目内 。斜络于颧。膀胱足太阳之脉。起于目内 。上额交巅。其支者。从巅至耳上角。其直者。从巅入络脑。还出别下项。循肩膊。内挟脊。抵腰中。入循膂。络肾。属膀胱。其支者。从腰中下挟脊。贯臀入 中。其支者。从膊内左右。别下贯胛。挟脊内过髀枢。循髀外。从后廉。下合 中。以下贯内。出外踝之后。循京骨至小指外侧。肾足少阴之脉。起于小趾之下。斜趋足心。出于然骨之下。循内踝之后。别入跟中。以上 内。出 内廉。上股内后廉。贯脊。属肾络膀胱。其直者。从肾上贯肝膈。入肺中。循喉咙。

　　挟舌本。其支者。从肺出络心。注胸中。心主手厥阴心包络之脉。起于胸中。出属心包络。下膈历络三焦。其支者。循胸中。出胁下腋三寸。上抵腋下。循 内。行太阴少阴之间。入肘中。下臂行两筋之间。入掌中。循中指。出其端。其支者。别掌中。循小指次指出其端。三焦手少阳之脉。起于小指次指之端。上出两指之间。循手表腕。出臂外两骨之间。上贯肘。循 外上肩。而交出足少阳之后。入缺盆。布膻中。散络心包。下膈。循属三焦。其支者。从膻中上出缺盆。上项系耳后。直上出耳上角。以屈下颊至 。其支者。从耳后入耳中。出走耳前。过客主人前。交颊至目锐 。胆足少阳之脉。起于目锐 。上抵头角。下耳后。循颈行手少阳之前。至肩上。却交出手少阳之后。入缺盆。其支者。从耳后入耳中。出走耳前。至目锐 后。其支者。别锐 。下人迎。

　　合手少阳。抵于 下。加颊车。下颈合缺盆。以下胸中。贯膈络肝属胆。循胁里。出气街。绕毛际。入髀厌中。其直者。从缺盆下腋。循胸过季胁。下合髀厌中。以下循髀阳出膝外廉。下外辅骨之前。直下抵绝骨之端。下出外踝之前。循足跗上入小指次指之间。其支者。别跗上入大指之间。循大指歧骨内。出其端。还爪甲。出三毛。肝足厥阴之脉。起于大趾丛毛之际。上循足跗上廉。去内踝一寸。上踝八寸。交出太阴之后。上 内廉。循股阴。入毛中。过阴器。抵小腹。挟胃属肝络胆。上贯膈。布胁肋。循喉咙之后。上入颃颡。连目系。上出额。

　　与督脉会于巅。其支者。从目系下颊里。环唇内。其支者。复从肝。别贯膈。上注肺。阴阳相贯。如环无端。其流溢之气。入于奇经。转相灌溉。奇经凡八脉。阴维、阳维、阴跷、阳跷、冲也、任也、督也、带也。阳维起于诸阳之会。

　　由外踝而上行于卫分。阴维起于诸阴之交。由内踝而上行于营分。所以为一身之纲维也。阳跷起于跟中。循外踝而上行于身之左右。阴跷起于跟中。循内踝而上行于身之左右。所以使机关之跷捷也。督脉起于会阴。循背而行于身之后。为阳脉之总督。故曰阳脉之海。任脉起于会阴。循腹而行于身之前。为阴脉之承任。故曰阴脉之海。冲脉起于会阴。夹脐而行。直冲于上。为诸脉之冲要。故曰十二经脉之海。带脉则横围于腰。状如束带。所以总约诸脉者也。于是乎因经络以分部位。按部位而知经络。或以经络分脏腑。或以形体分脏腑。而凡证候之殊。形容之异。与夫痘疹痈疽一切病患。皆可由是而察焉。黄帝曰。经脉者。所以能决死生。处百病。调虚实。不可不通。谚曰。不熟十二经络。开口动手便错。医寄死生。可不加之意乎。

　　卷下

　　身形望法提纲

　　窃思诊形之法。必先知经络之部位。辨形体之浅深。审其异同。察其常变。其病情乃可测焉。何言之。刚强者。形气有余。柔弱者。形气不足。肥者常多血少气。瘦者常多气少血。心肺有邪。其气留于两肘。肝有邪。其气留于两腋。脾有邪。其气留于两髀。肾有邪。其气留于两 。风胜则动。热胜则肿。燥胜则干。寒胜则浮。身强痛者。邪气有余。身痿弱者。正气不足。肿起者。邪气实。陷下者。正气虚。上肿曰风。下肿曰水。从上肿下者属气。其邪在外。从下肿上者属水。其邪在内。先肿而后痛者。形伤气。先痛而后肿者。气伤形。无形而痛者。

　　阴之类。有形不痛者。阳之类。无形而痛者。其阳完而阴伤之也。有形不痛者。其阴完而阳伤之也。此皆形之纲领也。善诊者。推而极之。变而通之。按形体之浅深。审部位之经络。合之气色。参之形容。则其病虽异。

　　而其应不穷。夫乃叹灵素之中多活法。岐黄以后少完医。否则率意而言。执方而疗。欲其丝丝入扣。滴滴归原也难矣。谚云。取法乎上。仅得其中。若取法乎中。岂不流于下乎。而况学其下焉者乎。

　　卷下

　　身容望法提纲

　　经言察观病患之态。以知精神魂魄之存亡。然则临证之际。何可恃其脉息。而不观夫体态乎。夫体以形言。态以容言。观其体。察其态。斯病证明而病情着。庶乎指有目。而首有目焉。其态维何。阳证多语。阴候无声。多语者易治。无声者难疗。骂詈笑歌。其行日夜不休者。狂态也。直视僵仆。其脉阴阳俱盛者。癫态也。厥者。阴阳不足。冒者表里俱虚。昏沉者。阴阳亏而神气少。恍惚者。津液亡而心血虚。起卧不安。反复颠倒。心中懊 者。虚烦之证。衣被不敛。言语善恶。不避亲疏者。神乱之征。僵仆者属乎阳。病由机关不利。伛偻者属乎阴。痛为心肾之 。如狂者。血蓄膀胱。热结未泻。如醉者。邪侵六腑。闭塞不通。妄言妄见者。邪在于胃。

　　不识不知者。邪入于腑。默默然不慧者。厥阴之候。兀兀然欲吐者。阳明之形。倚息者。气逆而中不和。懈惰者。肾虚而胃不实。身偏不举者。病在分腠之间。指偏不用者。病在经络之内。不可转侧者。足少阳之实。不能动摇者。足少阴之虚。不能自转侧者。风湿相搏之容。不能自收持者。阴阳二维之病。尻以代头。脊以代踵者。肾痹之证。登高而歌。弃衣而走者。胃实之形。难以屈伸者。风湿在于骨节。难以俯仰者。水气在于腹中。不能俯者病在阳。不能仰者病在阴。项不可以俯仰者。足太阳之脉。腰不可以俯仰者。足少阳之经。腰不可以行走。项不可顾者。少阳之厥。腰不可以俯仰。项不可顾者。阳明之厥。脊痛腰重。形体不可翻身反覆者。胃绝。毛悴色夭。腰脊不可俯仰屈伸者。志伤。此皆病患之态也。而言其态者。或在实义之中。或在虚神之内。或见于坐卧动作之际。或着于皮肉筋骨之间。善诊者。合五官之状貌。参四体之形容。精乎灵素二书。熟乎轩岐四诊。庶可豁然贯通焉。内训曰。仪式刑之。齐之则圣。下之则贤。否亦不失于从善。诚哉。有智妇人。胜于男子。

　　卷下

　　形容望法大纲

　　盖闻人之生。气之聚也。形者生之舍。气者生之元。形无气则坏。气无形则散。形气也者。相须而不可离者也。设有偏胜。体态异焉。总而言之。其要有八。曰动、曰静、曰强、曰弱、曰俯、曰仰、曰屈、曰伸。八法交参。则虽行住坐卧之际。作止语默之间。不外乎此。诊之之法。以表里言。则动者、强者、仰者、伸者、为在表。静者、弱者、俯者、屈者、为在里。是容貌表里之分也。以阴阳言。则动者、强者、仰者、伸者、皆属阳。静者、弱者、俯者、屈者、皆属阴。是容貌阴阳之分也。以寒热分之。则在表属阳者多热。在里属阴者多寒。是容貌寒热之分也。以虚实分之。则阳道实。阴道虚。阳常有余。阴常不足。是容貌虚实之分也。然以表里阴阳寒热虚实。八者合观。将动静中各有俯仰。强弱中各有屈伸。而变化无穷。则就动静强弱俯仰屈伸八者合观。将表里中各有寒热。阴阳中各有虚实。而变化亦无穷。且夫动静交相养也。强弱交相济也。俯仰屈伸。交相为用也。得其中。

　　则之八者。皆不可言病。不得其中。则之八者。皆可言病。然而中无定体。病不易言。盖天有寒暑。人有阴阳。

　　体有劳逸。年有老少。寒则多屈。热则多伸。阴则多俯。阳则多仰。劳则多强。逸则多弱。少则多动。老则多静。

　　而况老少劳逸阴阳寒暑。又皆有动静强弱之殊。俯仰屈伸之辨乎。然则天之于寒暑也。人之于阴阳也。

　　体之于劳逸也。年之于老少也。四者。果能随时以处中。方可因证而知病。不然。将以常为变。以变为常。未识厥中。焉知允执。其不颠倒也者几希。

　　卷下

　　行止动静提纲

　　人身一太极也。太极一阴阳也。诊法之分动静。犹太极之分阴阳也。太极动而生阳。静而生阴。犹人身之动属乎阳。静属乎阴也。动以行言。静以止言。行有迟速。止有屈伸。犹太极之分两仪。两仪之分四象也。由是而刚柔得位。动静有常。论阴阳则无咎。论身体则无病矣。然而阴阳有偏胜之时。身体有违和之日。故圣人测阴阳于气候。验病症于形容。就行而言。则速为阳。迟为阴。行之速者。阳之阳。行之迟者。阳之阴。就止而言。则伸为阳。屈为阴。止之伸者。阴之阳。止之屈者。阴之阴。阴阳之要。有表里焉。有脏腑焉。阳入之阴则静。阴出之阳则怒。重阴者癫。重阳者狂。以寒热分之。则阳多热。阴多寒。以虚实分之。则阳道实。阴道虚。

　　阳经之病。实则见其弃衣而走。虚则见其身重难行。阴经之病。实则见其坐而欲起。虚则见其卧而卷身。

　　阳主乎动。行之速者。阳有余。行之迟者。阳不足。阴主乎静。止之伸者。阴有余。止之屈者。阴不足。欲动而不能动者。其病在阳。欲静而不能静者。其病在阴。乍静乍乱。水浆不入。形体不仁者。阴阳离散。时动时静。容止可观。进退可度者。血气调匀。善诊者。观动静之常。以审动静之变。合乎望闻问切。辨其寒热虚实。化而裁之。推而行之。可谓知阴阳矣。

　　卷下

　　诊坐望法提纲

　　尝思观形容者。非但欲诊之于行。抑且欲诊之于坐。苟能心领神会。虽一动一静。莫不有昭着者焉。间尝验之于病。见有坐而仰者。坐而伏者。坐而叉手冒心者。坐而以手护腹者。以及坐而下一脚。坐而掉两手。

　　或坐而不得眠。或眠而不得坐者。由是稽之于古。则谓坐而仰者肺实。实则胸盈仰息。坐而伏者肺虚。虚则伏而短气。叉手冒心者。汗后血虚。以手护腹者。里实心痛。其坐而下一脚者。腰痛之貌。坐而掉两手者。

　　烦躁之容。但坐不得眠。眠则气逆者。咳嗽肺胀。但眠不耐坐。坐则昏沉者。血夺气虚。其他坐不能起者。阴经之证。立不能坐者。阳病之征。坐而欲起者。阴气实。坐不欲起者。阳气虚。转侧不能者。痿痹之状。坐卧不定者。烦躁之形。是皆显而易见者也。然合五官而察之。合五体而辨之。其坐卧之间。形容之变。竟有难于言传者矣。是篇举其一隅。导夫先路。至若听声写形。尚有待于来者。

　　卷下

　　诊卧望法提纲

　　在昔圣贤之于望也。不惟欲观其行止。抑且欲省其衷怀。故虽寤寐之间。鉴察之下。亦有诊法存焉。盖尝以是论之。卧之状。有多睡者。无睡者。但欲寐者。不得眠者。转侧不能者。起卧不安者。其形又有仰伏舒卷之殊。内外左右之异。稽之于古。以为多睡者脾虚。无睡者胃实。但欲寐者。少阴之证。不得眠者。阳明之征。

　　转侧不能者。风湿相搏。起卧不安者。腹满心烦。卧不得安者。胃中不和。坐不得卧者。肺中气逆。其睡而仰者属乎阳。睡而伏者属乎阴。不得正偃者。胃不和而肺气实。但欲伏眠者。腹中痛而肝气虚。仰而舒足者。

　　小肠之证。仰而卷足者。肾脏之征。舒为阳。卷为阴。舒而不欲卷者。阳经实热。卷而不欲舒者。阴经虚寒。睡向内者属阴。是热已去而正虚。睡向外者属阳。是热未去而邪实。腰痛左卧。卷左足而痛减者。病在左肾。

　　右卧。卷右足而痛减者。病在右肾。痛在肝者。属左胁。故左着床则更痛。痛在脾者。属右 。故右着床则更痛。病在肺之左者。宜于左。病在肺之右者。宜于右。其肺痈生于左者。右卧则更痛。生于右者。左卧则更痛。

　　其水病。左半着床。则左半身愈肿。右半着床。则右半身愈肿。此皆卧诊之大略也。合形状而观之。不有可见者乎。若夫因脉证而异。因气色而异。又当参之四诊。辨其三因。庶乎标本明而虚实判。不至以不平平之矣。

　　卷下

　　身容四法提纲

　　临症之际。已视其形容。观其坐卧矣。然有法焉。不拘于行住坐卧。难列于俯仰屈伸。屈指而计之。其纲有四。曰KT KT 。曰振振。曰战。曰栗。KT KT 者何。项背强。KT KT 然。犹短羽之鸟。欲飞而不能飞也。振振者何。身体动。振振然。若耸悚之容。欲定而不能定也。战则身为之摇矣。战之与振。振轻而战重也。栗则心为之战矣。栗之与战。战外而栗内也。故其为病也。KT KT 者太阳实。甚则有卧不着席之形。振振者元气虚。甚则有身欲擗地之状。战者其人本虚。邪在外而正与之争。正胜其邪。故势顺而易解。栗者其气愈微。邪入内而正与之争。邪胜其正。故势逆而难瘳。且KT KT 者。太阳实。其证有有汗无汗之分。振振者。太阳虚。其证有汗前汗后之辨。战在外。太阳之所属也。身温汗出。邪斯退矣。栗在内。少阴之所主也。身寒肢厥。邪则陷焉。故凡临症之际。虽分观以审其常。必合论以通其变。盖不但不知其法者。不可为医。即知其法而泥于法。或知其法而离于法。亦皆不可为医也。经曰。能合色脉。可以万全。斯诚活法也已。

　　卷下

　　意态望法提纲

　　望诊之法。既观身体视形容矣。然有时虽见于身体之外。实着于意态之间。又当存心省察。以诊其病焉。

　　析而言之。有因人之好恶者。有因时之寒暑者。有因体之寒热者。何谓因人之好恶。五十一难曰。病有欲得温者。有欲得寒者。有欲见人者。有欲不见人者。而各不同。病在何脏腑也。然病欲得寒而欲见人者。病在腑也。病欲得温而不欲见人者。病在脏也。何以言之。腑者阳也。阳病欲得寒。又欲见人。脏者阴也。阴病欲得温。又欲闭户独处。恶闻人声。故别知脏腑之病也。是盖以寒热分阴阳。以阴阳分脏腑也。推之于喜明属阳者。元气实。喜暗属阴者。元气虚。以及喜热饮寒饮。恶热饮寒饮。可广其好恶之意也。何谓因时之寒暑。伤寒论曰。夏月盛热。欲着复衣。冬月盛寒。欲裸其身。所以然者。阳微则恶寒。阴弱则发热。此医发其汗。令阳气微。又大下之。令阴气弱。五月之时。阳气在表。胃中虚冷。以阳气内微。不能胜冷。故欲着复衣。十一月之时。阳气在里。胃中烦热。以阴气内弱。不能胜热。故欲裸其身。推之于夏月恶热者。知其阳气胜。冬月恶寒者。知其阴气胜。以及春秋之恶寒恶热。喜寒喜热。可广其寒暑之意也。何谓因体之寒热。伤寒论曰。病患身大热。反欲得近衣被者。热在皮肤。寒在骨髓也。身大寒。反不欲近衣被者。寒在皮肤。热在骨髓也。推之于身热不欲近衣被者。则知骨髓不寒。身寒欲近衣被者。则知骨髓不热。以及外无寒热。欲近衣被者。骨髓寒。外无寒热。不欲近衣被者。骨髓热。而凡衣多恶热。衣少畏寒之常。衣少恶热。衣多恶寒之变。

　　亦可广其寒热之意也。是皆见于意态之间。着于身体之外。可不存心省察。以诊其病欤。

　　医书汗牛充栋。何须祸枣灾梨。然余有不能已于言者。何则。炎黄之书。其旨深远。汉晋之书。其文缺略。医家因陋就简。遂推趋时者为大名家。病家闻誉即延。亦信趋时者为真实学。自是术愈疏。方愈乱。病不至死。而医死之。医不欲误。而书误之。安得岐黄复起。明其道以辨其非耶。是用忘其狂瞽。着述遵经。非惟欲医家以是诊病。亦欲病家以是试医。且不欲医病之家以是遵我。亦欲医病之家以是遵经。果尔。则虽祸枣灾梨。或未必无小补。

　　
