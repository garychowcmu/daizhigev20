

　　医法圆通 清·郑寿全著

　　 卷一

　　用药弊端说

　　用药一道，关系生死。原不可以执方，亦不可以执药，贵在认证之有实据耳。实据者何？阴阳虚实而已。阴阳二字，万变万化。在上有在上之阴阳实据，在中有在中之阴阳实据，在下有在下之阴阳实据。无奈仲景而后，自唐宋元明以逮本朝，识此者固有，不识此者最多。[眉批]医不执方药，在平日求至理而探玄奥。一得上中下阴阳实据，用药即不误人。病家知此理法，延医入门，以此审其高下，决其从违，《万病回春》立说之功不浅。此先医医，而后医病家。具见良工心苦。其在不识者，徒记几个汤头，几味药品，不求至理，不探玄奥，自谓知医。一遇危症，大海茫茫，阴阳莫晓，虚实莫辩，吉凶莫分。一味见头治头，见脚治脚。幸而获效，自夸高手。若不获效，延绵岁月。平日见识用尽，方法使完，则又藉口曰：病入膏肓，药所难疗。殊不知其艺之有未精也。更有一等病家，略看过几本医书，记得几个汤歌药性，家人稍有疾病，又不敢自己主张，请医入门开方去后，又或自逞才能，谓某味不宜，某味太散，某味太凉，某味太热，某味或不知性，忙将《本草备要》翻阅，看此药能治此病否。如治与病合则不言，不与病合则极言不是，从中添减分两，偶然获效，自矜其功，设或增病，咎归医士。此等不求至理，自作聪明，每每酿成脱绝危候。虽卢缓当前，亦莫能治，良

　　 

　　可悲也。更有一等富贵之家，过于把细些小一病，药才入口，稍有变动，添病减病，不自知也，又忙换一医，甚至月延六七位，每每误事。[眉批]学养兼到之医，方能识此火候，太非易易。不知药与病有相攻者，病与药有相拒者，岂即谓药不对证乎？何不多延数时，以尽药力之长哉。

　　予观古人称用药如用兵。有君臣，有佐使，有向导；用缓攻，有急攻，有偷关；有上取，有下取，有旁取；有寒因寒用，热因热用，塞因塞用，通因通用诸法。岂非知得药与病有相拒相斗者乎？予愿富贵之家，不可性急，要知病系外感，服一三道发散药，有立见松减些者。气滞、食滞、腹痛、卒闭之症，服行气消导开窍之品，有片刻见效者。若系内伤空虚损日久，误服宣散、清凉、破气、滋阴等药、酿成咳嗽白痰，子午潮热，盗汗骨蒸，腹胀，面肿，气踹等症，又非三五剂可见大功。所以古人治病，有七日来复之说，或三十剂、五十剂，甚至七八十剂，始收全功者矣。

　　最可怪者，近之病家，好贵恶贱，以高丽参、枸杞、龟、鹿、虎胶、阿胶、久制地黄、鹿茸等品，奉为至宝。以桂、麻、姜、附、细辛、大黄、芒硝、石膏等味，畏若砒毒。由其不知阴阳虚实至理，病之当服与不当服耳。〔眉批〕扪虱而谈，其言侃侃，有旁若无人之概。病之当服，附子、大黄、砒霜，皆是至宝。病之不当服，参、芪、鹿茸、枸杞，都是砒霜。无奈今人之不讲理何，故谚云：参、芪、归、地，治死人无过；桂、附、大黄，治好人无功。溯本穷源，实由于不读仲景书，徒记几个幸中方子，略记得些各品药性，悬壶于市，外著几件好衣服，轿马往来，目空一世。并不虚心求理，自谓金针在握。仔细追究，书且点不过两篇，字且画不清几个，试问尚能知得阴阳之至理乎？东家被他桂、附治死，西家被他硝、

　　  

　　黄送命。相沿日久，酿成此风。〔眉批〕淋漓尽致。所以病家甘死于参、芪、归、地之流，怕亡于姜、附、硝、黄之辈。此皆医门之不幸，亦当世之通弊也。

　　予愿业斯道者，务将《内经》、《难经》、仲景《伤寒》、《金匮》、孙真人的《千金》、《翼》诸书，与唐、宋、金、元，朱、张、刘、李并各后贤医书，彼此较量，孰是孰非。更将予所著《医理真传》并此《医法圆通》，留心讨究。阴阳务求实据，不可一味见头治头，见咳治咳，总要探求阴阳盈缩机关，与夫用药之从阴从阳变化法窍，〔眉批〕医学骨髓，尽此一语，学者潜心。而能明白了然，经方、时方，俱无拘执。久之，法活圆通，理精艺熟，头头是道，随拈二三味，皆是妙法奇方。观陈修园先生《三字经》，列病数十条，俱言先以时方治之，不效，再求之《金匮》，明是知道近日医生之胸中也。然时方如四君、六君、四物、八珍、十全、归脾、补中、六味、九味、阴八、阳八、左归、右归、参苏、五积、平胃、柴苓、逍遥、败毒等方，从中随证加减，亦多获效。大抵利于轻浅之疾，而病之深重者，万难获效。修园所以刻《三字经》与《从众录》之意。不遽揭其非，待其先将此等方法用尽，束手无策，而后明示曰，再求《金匮》，是教人由浅而深，探求至理之意也。窃以《金匮》文理幽深，词句奥古，阅之未必即解其至理，诚不若将各证外感内伤阴阳实据，与市习用药认证杂乱处搜出，以便参究。予岂好辩哉？予实推诚相与，愿与后世医生同入仲景之门，共用仲景之法，〔眉批〕一片婆心。普济生灵，同登寿域，是所切望也。

　　  

　　各症辩认阴阳用药法眼

　　心 病 不 安 俗云：心跳心慌

　　按心病不安一证；有心血不足为病者，有心气不足为病者。

　　心血不足为病者， 血不足则火必旺。 其人多烦，小便短赤而咽中干，肌肤枯槁憔悴，而神不大衰，甚则狂妄喜笑，脉必细数，或洪大，喜食甘凉、清淡、油润之品者是也。

　　心气不足为病者，气，阳也。气衰则血必旺。其人少神，喜卧懒言，小便清长，或多言多劳力、多用心一刻，心中便潮热而自汗出。言者，心之声也。汗者，血之液也。多言、劳力及用心太过，则心气耗。气耗则不能统血，故自汗出。〔眉批〕心气即心阳，所谓神也。神伤则精散，精散则不能统血，气液脱而为潮热、自汗，此是阳不能统阴，阴无所制。阴证蜂起，正本澄源，立法亲切，于治此病乎何有？甚至发呕欲吐，心阳一衰，阴气上偕，故发呕。脉必细微，抑或浮空，喜食辛辣煎炒极热之品者是也。

　　目下市习，不辩阴阳，听说心不安宁，一味重在必血不足一边，故治之有效，有不效。其所用药品，无非人参、酸枣、茯神、远志、琥珀、龙骨、朱砂、地黄、当归、元肉之类，与夫天王补心，定志宁神诸方。然此等方药，全在养血，果系心血不足则甚宜。若系心阳衰败则不当。此属当世混淆莫察之弊，不忍坐视不言，姑酌一治心阳虚方，以补市习之漏。

　　补坎益离丹附子八钱桂心八钱蛤粉五钱 炙甘草四钱 生姜五片

　　  

　　用药意解：夫曰：补坎益离者，补先天之火，以壮君火也。真火与君火本同一气，真火旺则君火始能旺，真火衰则君火亦即[]衰。真火藏于水中，二气浑为一团，故曰一元。[眉批]造化机械，阴阳根柢，露于腕下，作一幅活太极图观之，便得医之真实际也。真火上腾，真火，天体也。其性发，用故在上。必载真水上升，以交于心，故曰离中含阴。又曰：气行血随，水既上升，又必复降下。水，地体也。随气而至离宫。则水气旺极，极则复降下也。水下降，君火即与之下降，故曰阴中含阳。又曰：血行气附，主宰神明，即寓于浑然一气之中，昼则出而听政以从阳。阳在上也，曰离。夜则入而休息以从阴，阴在下也，曰坎。此人身立命指归，医家宜亟讲也。今病人心不安宁，既服养血之品而不愈者，明是心阳不足也。心阳不足，固宜直补其心阳。而又曰补坎者，盖以火之根在下也。予意心血不足与心阳不足，皆宜专在下求之，何也？水火互为其根，其实皆在坎也。真火旺则君火自旺，心阳不足自可愈，真气升则真水亦升，心血不足亦能疗。其所以服参、枣等味而不愈者，是未知得火衰[]而水不上升也。方用附、桂之大辛大热为君，以补坎中之真阳。细查坎阳，乃先天乾金真气所化，故曰金生水。后人见不及此，一味补土生金，补金生水，着重在后天脾肺，不知坎无真气上腾，五脏六腑皆是死物。前贤叫人补脾者，先天赖后天以辅也，先天为体，后天为用。故《经》云：无先天而后天不立，无后天而先天亦不生。教人补金，是教人补先天真金所化之真气也。道家称取坎填离，即是盗取坎中一点金气也。予恒曰：人活一口气，即此。考桂、附大辛大热，辛即金之味，热即纯阳之性也。仲景深通造化，知桂、附能回阳，故立白通、四逆回阳诸方，起死回生，其功迅速，实非浅见可测。[眉批]乾分一气，落于坤中而成坎，乾即金也，坎即水也。坤中得阳即是火，火曰炎上，故能启示上升而交于心。心属火为离，离中得水，水曰润下，又燃火而下降，全是一金为之斡旋。桂、附、辛归金而热归火，大能升水降火，交接心肾。先生独得仲

　　[] 即原本作"郎"，据文义改。

　　[] 衰原本作"衰"，据文义改。

　　  

　　景之秘，不惜金针暗度，知非再表而彰之，俾医门悉知仲景之微理，大阻用附，桂以起死回生，病家放心，服桂、附以疗生而救死，熟谓病风不可挽。复取蛤粉之咸以补肾，肾得补而阳有所依，自然合一矣。附、桂补坎中之阳。阳，气也。蛤粉补坎中之阴。阴，血也。气行血随，血行气附，阴阳合一，升降不乖，何心病之能治乎。此方功用最多，凡一切阳虚诸症，皆能奏功，不独此耳。况又加姜、草调中，最能交通上下，故曰中也者，调和上下之枢机也。此方药品虽少，而三气同调，学者务在药之性味与人身之气机， 何品从阳，何品从阴，从阴、从阳，旨归不一，有从元阴、元阳者，坎离之说也。有从太阳、太阴、少阳、少阴、阳期、厥阴者，六步之谓也。其中之浅浅深深，药性各有专主，须要明白。如何为顺，如何为逆，顺者，是顺其气机之流行。逆者，逆其气机之欲往。把这病之阴阳实据，与夫药性之阴阳实据，握之在手，随拈一二味，皆能获效。匪彝[]所思，子阅之久矣。[眉批]从阴从阳，顺往逆来，是用药调气机之手眼，亦医门讲理法治病之权衡。夫人自出母腹，元阴元阳变为坎离，其根落在坤中，由是气传子母，应天度而化生，六经上下往来，表里雌雄相输应，二六不停。水火者，气液也，随呼吸而升降，布五行而有部分，医能明此，号曰上工。钦安酌此一方，名曰补坎益离丹，以治心阳虚证，深得太阳与少[]阴为表里之机关，窥见岐黄根柢，从桂枝汤变化而出，直透仲景之心法，且不惮烦劳，于辩证用药中，剖明阴阳大旨。学者入理深谈已有把握。知非更拈出仲景治少阴、太阴两大法门，真武何以用附子而不用干姜，理中何以用干姜而不用附子，其四逆附子、干姜并用，何以又独称为救里，而治无专经。此间阴阳奥妙，进退出入，包含气机不少，如何用药认证，以合气机。此皆六步之中，亦有从阴从阳之浅深，药性亦各有专主，均可变化推衍，增减随宜。知非不能明辩，愿以俟学者之深参而有得焉。

　　奈世人沉溺莫挽，深为可慨，兹特再即此方之理推之，与仲景之白通汤同法也；桂枝龙骨牡蛎汤同法也；大、小建中汤同法也；即与后贤之参附汤、封髓丹、阳八味皆同法也。

　　[] 彝通"夷"，常理。

　　[] 少原本作"必"，据文义改。

　　  

　　古人立方，皆是握定上中下三部之阴阳，而知药性之浅深功用，故随手辄效，得以名方。今人只徒口涌心记，而不识至理攸关，无怪乎为方药所囿矣。更可鄙者，甘草仅用数分，全不知古人立法立方，其方皆有升降，皆用甘草，诚以阴阳之妙，交会中宫，调燮之机，专推国老。何今之不察，而此风之莫转也。

　　肺 病 咳 嗽

　　按咳嗽一证，有从外而入者，有从内而出者。从外而入者，风寒暑燥火之邪干之也。六客各有节令不同，须知。客邪自外而入，[眉批]客邪者。每年六步客气之邪也。闭其太阳外出之气机，气机不畅，逆于胸膈。胸中乃肺地面，气欲出而不出，咳嗽斯作矣。定有发热、头疼、身痛一段。风邪干者，兼自汗恶风；寒邪干者，兼无汗恶寒；暑邪干者，兼口渴饮冷，人困无力；湿邪干者，兼四肢沉重，周身觉冷而酸疼，不甚发热；燥邪干者，兼吐痰胶粘，喜饮清凉；火邪干者，心烦脉洪，小便短赤饮冷。从内而出者，皆是阳虚阴盛之候。阴虚也有，十中仅见一二。因阳虚者，定见困倦懒言，四肢无力，人与脉息无神，唇舌青淡白色，而喜热饮，食少心烦，身无发热痛苦。即有烧热，多在午后，非若外感之终日发热无已时也。因心肺之阳不宣，不能化其本经之阴邪，逆于胸而作者，其人无外感可征。

　　凡事不能用心劳力，稍用心力一分，心便潮热，自汗出，咳嗽更甚，多吐白泡清痰。近市医家，每称为陈寒入肺，其实不知心肺阳衰，而内寒自[]生也。[眉批]辩证的小注辩理确，小注补法清。因脾胃之阳不足，不能转输津液水谷而作者，其人饮食减少，腹

　　[] 自 原本作"白"，据文义改。

　　  

　　满时痛，多吐清冷痰诞，喜食辛辣椒姜热物。因肝胆之阳不足，不能收束其水，挟龙雷指阴气也，而水泛于上，直干清道而作者，其人腰胁胀痛，足膝时冷，两颧时赤，夜间痰水更甚，咽干不渴。若渴饮冷，便是阴虚火旺。凡此内外两法，不得紊乱。审是从外而入之风邪干者，去其风而咳嗽自己，如桂枝汤，祛风散是也。寒邪干者，散其寒而咳嗽自己，如麻黄汤、小青龙汤是也。暑邪干者，清其暑而咳嗽自己，如益元散、清暑汤是也。湿邪干者，渗其湿而咳嗽自己，如二陈汤、桂苓术甘汤是也。燥邪干者，润其燥而咳嗽自己，如甘桔汤、麦冬饮之类是也。火邪干者，散其火，清其火，而咳嗽自己，如导赤散、葛根苓连汤之类是也。审是从内之心肺阳衰者，扶其阳而咳嗽自止，如姜桂茯半汤、温肺饮之类是也。审是脾胃阳衰者，舒其脾胃而咳嗽自止，如半夏生姜汤、香砂六君汤、甘草干姜汤之类是也。审是肝肾阳衰，水邪泛上者，温其肾而咳嗽自己，如真武汤、滋肾丸、潜阳丹加吴萸之类是也。果见阴虚而致者，其人水少火多，饮食易消，精神言语声音必壮，心性多躁暴，肌肤多干粗，吐痰胶粘，喜清凉，脉必细数，恶辛辣热物，方是的候，如鸡子黄连汤、六味地黄之类，皆可服也。尚有一等，久病无神，皮肉如火炙而无润泽，喜热恶冷，此尤属真气衰极，不能薰腾津液而灌溉肌肤，十有九死。更有一等，阳虚阴盛已极，元阳将脱之咳嗽，气喘痰鸣，六脉浮空，或劲如石，唇青爪甲黑，周身大热，自汗，乃脱绝危候，急宜大剂回阳饮治之，十中可救二三。余曾经验多人，但逢此候，务先在药单上拟明。以免庸俗借姜附为口舌。

　　余又得一奇法。[眉批]非法之奇，乃人之愚者多也，故又借一奇字。以醒人眼目。一人病患咳嗽，发呕欲吐，头眩腹胀，小便不利。

　　  

　　余意膀胱气机不降而返上，以五苓散倍桂，一剂便通，而诸证立失。由是观之，医贵明理，不可固执，真不谬矣。查目下市习，于咳嗽一证，每每见痰化痰，见咳止咳，所用药品，无非杏仁、贝母、冬花、紫菀、百合、桑皮、化红、苏子、白芥、南星、薄荷、半夏，与夫参苏饮、苏沉九宝、滋阴六味，一味杂投，以为止咳化痰，每每酿成劳证，此岂药之咎哉。由其不知内外各有攸分，阴阳各有实据，药性各有专主，何其相沿不察，贻害无穷也。予故辩而正之。

　　肺 痿 肺 痈痿症，咳吐浊沫或脓血，口臭不渴，小便利。痈症，咳吐脓血，胸中隐隐作痛，将成时，坐卧不安。

　　按痈、痿二证，名异而源同。同者，同在肺也。痿虚由肺阳不足，而津液失运。而痈实。由肺阴不足，而燥邪日生蕴酿日久。痿宜温肺，《金匮》之甘草干姜汤是也。姜性辛温，能宣肺中之寒，甘草能缓姜性之散，又能温中补中，又足生气，故见功实速。余曾经验多人。痈宜开壅，《金匮》之皂荚丸是也。皂荚功专开壅去垢，又得蜜，枣以安中，邪去而正气无伤，妙法也。[眉批]辛甘化阳，甘咸养阴，学者功力深到，便识得此义玄妙，医中之能事毕矣。予细维《金匮》治痿证，首列甘草干姜汤，明是辛甘化阳之法，必是肺冷无疑。再以痿字义考之，委者，谢也。[眉批]委谢痈壅，晰义精确，一虚一实，判若列眉。如花木之叶萎，败而无润泽，其源定属坎中真气不上薰蒸。若坎中既有真气上腾，肺何由而得萎也。而治痈以皂荚丸，皂荚辛咸，枣、蜜味甘。明是甘咸养阴之法，必是肺热无疑。更以痈字义考之，痈者，壅也。壅则聚而不通，热伏不溃之象，其源定属水衰火旺。然痈之将成未成，其中尚有许多治法。果系胸中隐痛，脉数滑，口中辟辟燥，唾脓血，卧难安。此际乃痈的候。否则照常治嗽法投之。予意当以肺阳不足而痿证生，肺阴不足而痈证起，以定此二案。[眉批]阴阳案定，人有遵循。后学始有

　　  

　　把握，庶不致错乱无据也。

　　胃 病 不 食

　　按不食一症，有因外邪伏而不宣，逆于胃口者；有因饮食生冷，停滞胃口者；有因七情过度，损伤胃气者；有因阳虚者；有因阴虚者。因外邪所致而不食者，定有发热、头痛、身痛，与夫恶寒、恶风、恶热、口苦、便赤、四肢酸痛等情。按定六气节令，六经提纲病情治之，外邪去而食自进矣。因饮食生冷而致不食者，定见饱闷吞酸，胸膈胀痛等情，照温中行气消导之法治之，生冷去而食其进矣。因七情过度而致不食者，审其所感，或忧思、或悲衰、或恐惧、或用心劳力、或抑郁、或房劳，按其所感所伤而调之，则饮食自进矣。因阳虚者，阳衰则阴盛，阳虚二字，包括七情在内，论阳虚，是总其名也。阴主闭藏，故不食。此等病人，必无外感，饮食病情为难。法宜扶阳，扶阳二字，须按定上中下部位。阳旺阴消，而食自进矣。因阴虚者，阴虚则火旺。阴虚二字，有外感客邪，随阳经而化为热邪伤血，按其所感经络治之，若系真阴虚极，则又非苦寒可用。火伏于中，其人烦热口渴饮冷，甚有呃逆不休，咳嗽不已，反胃而食不下诸症。轻则人参白虎，重则大小承气之类。是泻其亢盛之火邪，以复阴血。若由真阳虚极，不能化生真阴，阴液已枯，其人定然少神气短，肌肤全无润泽。若火炙然，亦常思泊润凉物。病至此际，十少一生。苟欲挽回，只宜大甘大温以复阳，阳回则津液自生。即苦甘化阴，甘淡养阴，皆其次也。昧者不知此中消息，妄以苦[]寒大凉治之，鲜不速毙。果能投治无差，则阴长阳生，而食自进矣。[眉批]饮食为人之大源，其所以能饮食之故，尤重在精气。不食一证所因最为繁多，无论内外各病，皆能致之。此按扼定病机病情，指出治法。大具手眼，

　　[] 苦原本作"若"，据文义改。

　　  

　　至活至妙。学者苟知精气为饮食之本，从精气上消息不食之故，便合钦安之法，而得不食之源，于治胃病乎何难。

　　以上内外诸法俱备，学者务要下细理会，不可因其不食，而即以消食、行气、破滞之品杂乱投之，病人莫不阴受其害。查近日市习，一见不食，便以平胃散加丑牛、槟榔、山楂、麦芽、香附、三棱、莪术[]之类投之。内外莫分，阴阳莫辩，诚可慨也。今特略陈大意，至于变化圆通，存乎其人。[眉批]八字要紧。又安可执一说，而谓尽括无遗。

　　脾病呕吐泄泻

　　按呕吐、泄泻一证，有只呕吐而不泄泻者，有只泄泻而不呕吐者，有呕吐、泄泻并行者。

　　呕吐而不泄泻者，邪乘于上也。上指胃。泄泻而不呕吐者，邪乘于下也。下指脾。呕吐与泄泻并行者，邪隔于中，上下俱病也。中指脾胃交会处也。论外因，则有风、寒、暑、湿、燥、火，与夫痘、麻、癍诊发泄漏之异。论内因，则有饮食停滞、阳虚、阴虚之别。予推究太阴一经，在三阳之底面，外邪初入，必不能致呕吐泄泻。即有吐泻，定是失于表散。邪壅于阳阴，则有干呕之条。邪伏于少阳，则有喜呕之列，不得即直入于内，而至吐泻也。其所以致吐泻者，由其表邪未解，妄行攻下，引邪入内，邪陷于中，方能致此。治法仍宜升举其所陷之邪，如桂枝汤加葛根之法是也。亦有外邪未解，传经而至太阴者。邪至此地，不问何邪传至，但以本经为主，即在本经之标本中三气上求之。湿为太阴之本气，湿为阴邪，一切外邪至此，即从本气而化为病者俱多，亦有不从本气而从中化为病者亦多。中指胃，胃与脾为表里也。亦有不从本中所化，

　　  

　　而从标化为病，标即太阴经也。太阴为阴经，邪从经为病，亦阴也。盖从本化者为湿邪，泄泻居多。从中化者为热邪，皮黄、便赤、呕吐者众。从标化者为阴邪，腹痛不食屡生。如此而求，便得邪之所从所化也。故前贤云：吐泻病，求太阴。是叫人在太阴经之标、本、中三气上求之也。治之之法，湿、热、阴三字定之矣。从队湿者，其人吐泻甚而肢冷唇青，仲景之理中、吴茱萸汤之类是也。从热化者，其人即吐泻而思水饮，如仲景之五苓、四苓、或黄连、吴萸汤之类是也。更有吐泻甚而兼腹痛剧者，前贤称为霍乱，称为发痧。学者不必多求，即在本经之标、本、中三法求之。亦间有卒闭而即四肢冷者，腹痛吐泻甚者，由其内本先虚，外邪卒入，闭其清道，邪正相攻，腹痛吐泻并作，法宜宣之，散之、开之、刺之、刮之等例，亦不可不知。至于饮食停滞而致吐泻者，盖以饮食伤中也，其人多饱闷吞酸嗳臭，治以温中消食便了。[眉批]此证钦安合三证而并论。吐本从阳，泻本从阴，一时吐泻并作，中宫失运，此三证也。吐从阳，宜温降，泻从阴，宜温升。吐泻并作，必兼头痛发热身疼，热多欲饮水者，五苓散主之；寒多不饮水者，理中丸主之。其证小便不利者多，若小便复利而大汗出，脉微者，四逆汤主之。此外，如内因外因，阳虚阴虚，饮安论法大备，学者留心参究，临证自有把握。知非氏曰：定吐泻为脾病，大有妙义。再细论其理，脾与胃为夫妻，同处中州，一脏一腑，合为一家，一阴一阳，共同转运之权，日奉君火之令而行。自能燮理阴阳，分清别浊，何得灾害，并至今令肠中溏泻。以干易湿明，明脾不行水，水不归经，并入肠中，水主润下，焉能久停，故大泻作。又令人吐，亦明明是水不运行，牌阴把持君火之令，火性炎上，令不行之不胃出食管，故大吐作。又把由妻失运化，至令其夫不能正位。又安望其输精皮毛，润溉骨髓，柔及筋膜，将子女臣妾悉受俱害。加以日久浸淫，变证蜂起。若扰及君主，恐更祸生不测者，噫！可畏也。昔贤云：吐泻病，求太阴，允推卓见。但其中至理，不为发明，学者焉能了了，直捣中坚，抑或旁取、逆取、以出奇而制胜。饮安无奈何，又不能直吐心肺，只得多方指陈，旁引曲证，广立法门，亦犹王良之诡遇，以期嬖奚幸而获禽，其心实良苦矣。知非从旁不忿，直抒胞臆，为饮安畅言之，试问吐泻之证，本属脾胃，孰敢定为脾病孚？此有功医林这按，

　　  

　　学者不宜轻视。

　　至于痘麻，毒初出时，吐者居多，泄泻者少。诚以痘出于脏，从太阳而发泄于外。外者，皮肤、肌肉之属也。肌肉属阳明，毒邪将出未出之候，从太阳鼓舞，尽壅于阳明，故呕吐者多。要吐则毒气方能发泄得透。医者当迎其机而导之。考古方首用桂枝汤，初发热时也；次用升麻葛根汤，初现点时也；皆是顺其气机以发透为妙也。麻出于腑，感天行者多，当将出未出之际，治法初与痘同。但痘出透时，以养浆结疤，收回阳气为重。麻证出透时，以清解毒尽为先。至于癍疹之邪，由外感不正之时气，伏于肌肉之间，不能深入，当经气旺时，邪不能久藏，随气机而发泄于外，若用苦寒，遇郁其外泄之气机，其客最速。亦多发吐。学者于此数证，先告以服药后，吐亦无妨，切不可妄行温中降逆止呕之法，务要果真胃寒发吐，方可温中。

　　更有阳虚之人，俨若平常好人，却不能劳心用力多言。但劳神一刻，即有发呕发吐者，稍食猪肉即大泻者，法只宜温中，或补命门相火。亦有阴虚之人，血液枯极，贲门不展，有干呕吐，而食不得下者。更有朝食暮吐，食而即吐，种种情形。治法不必细分，总之，呕吐与反胃、咳嗽、呃逆、吐血诸证，皆是一个逆字，挐定阴阳实据治之，发无不中。要积各经受寒闭塞，皆能致逆。逆则呕吐、泄泻必作。各以受热传变，皆能致逆，逆则呕吐、泄泻亦作，不可不知。

　　近阅市习，一见呕吐、泄泻，多用藿香正气散、胃苓汤、柴苓、四神、肉蔻散等方，治非不善，总不若辩明阴阳之为当也。

　　肝 病 筋 挛

　　按筋挛一证，有因霍乱吐泻而致者，有因误汗而致者，有因

　　  

　　阳虚失血而致者，有阳虚者。

　　因霍乱吐泻而致者，由其吐泻太甚，伤及中宫，中宫之阴阳两亡，转输失职，不能运当液而交通上下，筋骨失养，故筋挛作。法宜安中，如仲景之吴茱萸汤、理中汤，皆可与也。

　　因误汗而致者，由其发汗太过，血液骤伤，火动于中，筋脉失养，故筋挛。法宜扶阴，如仲景之芍药甘草汤是也。

　　因阳虚失血而致者，由阳气衰弱，不能统血，血亡于外，气衰于内，薰蒸失宜，枯槁渐臻，筋脉失养，故筋挛。法宜大辛大甘以扶阳，如仲景之附子甘草汤、甘草干姜汤，皆可服也。

　　阴虚而致者，由外邪入内，合阳经气化，成为火邪，火甚血伤，筋脉失养，故筋[]挛。世云火症，便是阴虚的大眼目，无论何经、保脏、何腑有火，俱要养阴，但非真阴虚也。若真阴虚者，其人元气虚极，不能化生阴液，多系久病，方能致此，十中罕有一生。予故曰真阴虚者少。法宜养阴清火，如仲景之鸡子黄连汤，与后贤之六味地黄汤、生地四物汤，皆可与也。

　　亦有忿怒抑郁生热，热盛伤血，亦致筋挛。须按病情治之，必效。切勿惑于市场习通套之用，如木瓜、秦芄、伸筋草、舒筋、灵仙、松节、地黄、乌药、羌活一派。不按阴阳病情，往往误事，不可不知也。[眉批]经曰：脏真散于肝，筋膜之气也。识得真元之气，散于筋膜者，为肝气，则知凡人病筋挛者，皆失真元所养而致。饮安指出四因，逐层阐发阴阳之理，指点驱用仲景之方，皆调燮真元之法，无有不效，可谓神乎技矣。学者细心体会，洞澈源流，治筋挛自有把握。

　　肾 病 腰 痛

　　按腰痛一证，有阳虚者，有阴虚者，有外邪闭束者，有

　　[] 筋 原本作"经"，据文义改。

　　  

　　湿气闭滞者。因阳虚而致者，或由其用心过度，亏损心阳；或由饮食伤中，损及脾阳；或由饮食伤中，损及脾阳；或由房劳过度，亏损肾阳。阳衰阴盛，百病丛生，不独腰疾，但腰之痛属在下部，究竟总是一个阳虚，下焦之阴寒自盛，阳微而运转力衰，腰痛立作。其人定见身重畏寒，精神困倦。法宜峻补坎阳，阳旺阴消，腰痛自己。如阳旦汤、术附、羌活、附子汤之类。

　　阴虚而致者，由肾阳素旺也。旺甚即为客邪，火盛血伤，元阴日竭，则真阳无依，腰痛立作，其人必小便赤而咽干，多暴躁，阳物易挺，喜清凉。法宜养阴，阴长阳消，肾气自摄，腰痛自己。如滋肾丸、地黄汤、封髓丹倍黄柏加全皮之类。

　　因寒而致者，由外感寒邪，从太阳而入少阴。太阳与少阴为表里。少阴为阴脏，外寒亦阴，入而附之，阴主收束，闭其肾中真阳运行之气机，故腰痛作。其人定见发热畏寒，或兼身痛、咽干不渴、时时欲寐。法宜温经散寒，寒散而腰痛自己。如麻黄附子细辛汤、附羌汤之类。

　　因湿滞而致者，由其人素禀劳苦，久居湿地深坑，中气每多不足，易感外来之客邪，太阴与肾相连，湿邪不消，流入肾界，阻其运行之机，故腰痛，定见四肢沉重，常觉内冷，天阴雨更甚，腰重如有所系。法宜温经除温，湿去而腰痛自己。如肾着汤、桂苓术甘汤加附子细辛之类。

　　近来市习，一见腰痛，不究阴阳，不探虚实，便谓房劳过度，伤及肾阴。故所用药品，多以熟地、枣皮、杜仲、枸杞、巴戟、首乌、苁蓉、补骨脂、菟丝、龟胶一派，功专滋阴补水，人人所共信。殊不知肾为至阴之府，先天之真阳寄焉。阴居其二，阳居其一，夫妇交媾，生男育女，《易》云：

　　  

　　乾道成男，禀父之阳精也。坤道成女。禀母之阴精也。由此观之，男子所亏者，肾中之阳，而非肾中之阴也。所谓阴虚者。指肾为阴脏而说。非专指肾中之水虚，实指肾中之阳虚也。[眉批]知非氏曰：医有恒言阴虚火旺，多伤于房劳，或损及脾胃，法当滋阴泻火。夫阴者何物？火者何物？损之伤者又何物？治之必用一派滋阴补水之药，将滋之补之者又系何物？人往往不能言。知非因之喟然叹矣，不禁睾然思，穆然望曰，人得天地之至精，日以熔炼谷味，取法变化而生气血，其灵贯于百骸，为五脏六腑之本，十二经脉之原，统治群阴，不敢作崇，俾人得安舒无恙者，此一物也，爱彷佛而拟其形容，观其会通，曰：阴者，鬼之灵也。火者，神之灵也。知鬼神为水火，则知阴虚火旺，滋阳补水之说为不通，其法必不效，安能疗[  ]水火之疾病。饮安此按，发明阳衰阴盛，后又指出，亏者，亏肾中之阳，肾虚是肾中之阳虚。阳即火而阴即鬼。藉腰痛一证以传神，补出内外两法，剖明两腰致痛之由，良以太阳[  ]寒水，厥阴风木，少阴君相二火，皆关于肾，知之真，故不觉言之亲切有味，六经之法，通治百病，顾可不亟讲乎，学者其玩索而有得焉可。若不辩明这点机关，但称阴虚，但知滋水，势必阴愈盛而阳愈微，湿愈增而寒愈闭，腰痛终无时已。治人实以害人，救世实以害世。此皆通套之弊，岂忍附和不言，实不得已耳。惟愿同道，抛去此项药品，按定阴阳虚实，外感内伤治之，庶不致遗害焉耳。更有可怪者，今之医家，专以首乌、熟地一派甘寒之品，为补水必用之药，何不将天一生水这句道理，细心推究，试问天一生水，专赖此一派甘寒之品乎！总之，宗旨不明，源头莫澈，仲景而下，罕有了了。[眉批]能辩宗旨源头，方可谓曰知医。

　　头 痛

　　按头痛一证，有从外而入者，有从内而出者。从外而入者，风、寒、暑、湿、燥、火，六客之邪干之也。干于三阳，

　　[] 疗原作"疾"，据文义改。

　　[] 阳原本作"汤"，据文义改。

　　  

　　俱以表称，干于三阴，俱以里论。此指六客由外入内之谓，非指七情损伤，由内出外之谓。三阳者何？一曰太阳头痛，脉浮项强，发热恶寒恶风是也。自汗恶风，主以桂枝汤。恶寒无汗，主以麻黄汤。是顺其本经之气机也。二曰阳明头痛，额前、眉棱、眼眶胀甚，脉长，恶热，主以葛根汤。是顺其本经之气机也。三曰少阳头痛，而两侧独甚，寒热往来，目眩口苦，主以小柴胡汤。是顺其本经之气机也。三阳之气机顺，邪不至入于内，而三阴不病矣。若三阳之外邪不解，则必传于三阴，三阴者何？四曰太阴。外邪传至太阴，太阴主湿，邪从湿化，湿气上蒸，头痛而重，四肢酸疼而觉冷，腹满呕吐不食，主以理中汤， 是温中除湿之意也。五曰少阴。少阴乃水火交会之区。邪入少阴，若协火而化为热邪，热气上蒸，头痛而咽干便赤，少气懒言，肌肤燥熯，法宜养阴，主以鸡子黄连汤，是润燥救阴之意也。邪若协水而化为阴邪，头痛而脉微欲绝，身重而欲寐懒言，咽干而口不渴，主以麻黄附子细辛汤，是温经散寒，扶阳抑阴之意也。六曰厥阴。邪入厥阴，厥阴主风木，邪从风化为病，风主轻清，头痛而巅项更甚。诸阴之脉至颈而还，惟厥阴脉会顶巅。厥阴又属至阴之所，邪入此，从阴化者亦多。顶痛多兼干呕吐涎，爪甲、唇口青色、肢冷腹痛。主以吴萸四逆汤，是回阳降逆祛阴之意也。[眉批]此论六经头痛。三阳三阴为病， 有界限， 有次第， 有传不传，传者病也。著 眼 论《素 问》云：三阳为父，指太阳；二阳为卫，指阳阴；一阳为纪，指少阳。三阴为母，指太阴，二阴为雌，指少阴，一阴为使，指厥阴。此篇所论，是从六步流行之气机言之也。邪在三阳，法宜升解，不使入内为要。邪在三阴，法宜温固，由内而释，不使伤表为先。[眉批]总结六经。

　　若内伤日久，七情过度，阳虚阴虚，亦能作头病，但病形无外感可征，头眩昏晕，十居其八，头痛十仅二三。因阳

　　  

　　虚日久，不能镇纳浊阴，阴气上腾，有头痛如裂如劈，如泰山压定，有欲绳索紧捆者，其人定见气喘，唇舌青黑，渴饮滚汤，此属阳脱于上，乃系危候。法宜回阳收纲为要，如大剂白通四逆之类。缓则不救。若误用发散，旦夕即亡。因阴虚而头痛者，乃火邪上冲，其人虽无外感可征，多心烦咽干，便赤饮冷，有觉火从脚底而上，火从两腰而上，火从脐下而上，上即头痛，无有定时，非若外感这终曰无已时也。法宜扶阴，如六味、八味之类。此条尚有区分，病人自觉火自下而上时，其人安静，不喜冷饮，咽不干，便不赤，心不烦，唇舌若青，则又是阴气上腾。法宜大辛大甘以守之复之，切不可妄用滋阴降火。一滋阴降火，则阴愈胜而阳愈消，脱证立作矣。[眉批]推论头痛有阳虚阴虚危候，析阴阳于微芒。内外两法，各有攸归，前贤虽称头为诸阳之首，清气所居，高巅惟风可到，治之专以祛风为主，此语近是。予谓凡病头痛之人，每由内之正气不足，不能充周，外之一切风邪，六客即是六风，风字宜活看。内之一切阳虚阴虚，俱能上逆而为病。外邪则按定六经提纲病情为准，内伤则按定喜怒哀忧思恐惧，阳虚阴虚为要，他如诸书所载。有名雷头风者，头响者，头摇者，头重者，偏左偏右者，大头毒者，宿食头痛者，种种名目，亦不可不知。雷头与响者，气挟肝火而聚于上也。火即是风，言其盛也。雷头，主以清震汤。头响者，主以小柴胡加丹、栀。头摇者，风淫于内也，主以养血汤。头重者，湿气蒸于上也，主以祛[]风散湿汤。偏于左者，血虚风动也，主以四物加风药。偏于右者，气虚而风袭之也，主以四君加风药。左右二证，予常以封髓丹加吴萸、安桂，屡治屡效。大头毒者，外感时行疠气，壅于三阳也，主经普济消毒饮。宿食痛者，饥则安而饱则甚，

　　[] 祛原本作"法"，据文义改。

　　  

　　由胃中浊气上蒸也，主以平胃散加消导药。以上等法，皆前贤所制，亦可择取，姑存之，以便参考。[眉批]提顿开下，搜采无遗，名论不刊，医家上乘。

　　查近市习，一见头痛，不按阴阳，专主祛风，所用无非川芎、白芷、荆芥、防风、蔓荆、藁本、羌活、天麻、辛夷、苍耳。夫此等药品，皆轻清之品，用以祛三阳表分之风，则效如桴鼓，用以治三阴上逆外越之征，则为害最烈，不可不知也。

　　目 病

　　按目病一条，眼科有七十二种之别，名目愈多，学者无从下手。予为之括其要，统以外感、内伤两法判之，易于明白了然。

　　从外感者，多由染天行时气而作。时气二字，指六气也。看是何邪干于何部，干于肺者，自睛受病。干于心者，两眦受病。干于肝者，黑珠受病。干于肾者，瞳子受病。干于脾者，上下眼皮受病。无论何邪由外入内，初起定见恶风，畏寒，恶热，头痛，红肿胀痛，羞明流泪，赤脉缕缕等情。或失于宣散，过于寒凉，久久不愈，便生翳障赤白等雾，皆是从外而生者也。治之之法，按定时令部位，不外祛风、清热、升散等方而已。余欲按定六客，逐部以论病论方，未免太繁。外形已经说明，学者思之而亦即得之矣。[眉批]分配精确，如然鹂得珠，已扼治目之要，何必他求。

　　从内伤而得者，则有七情之别。七情者，喜怒悲哀恐惧而已。七情之扰，总属伤神。神者，火也，阳也，气也。[眉批]一语抵人千百，经云得一之精，以知死生。夫神火阳气，一而已矣。过于喜者，损心阳，则心中之阴邪自盛，即为客邪，上乘而生赤

　　  

　　翳障雾。过于怒者，损肝阳，肝中之阴自盛，即为客邪，上乘而青翳障雾。过于忧思者，损脾阳，脾中之阴自盛，即为客邪，上乘而生黄翳障雾。过于恐惧者，损肾阳，肾中之阴自盛，即为客邪，上乘而生黑翳障雾。过于悲哀者，损肺阳，肺中之阴自盛，即为客邪，上乘而为白翳障雾。此数目疾，定无羞明红肿痛甚，恶热喜冷，其人少气懒言，身重嗜卧，面色青白，脉或虚细浮大中空，种种情形，皆是内伤虚损而生者也。亦有一发而即痛胀欲裂，目赤如榴者，由先天真气附肝而上，欲从目脱也。定见唇口黧黑，或气喘促，喜极热汤水，六脉或暴出如绳，或脉劲如石，或浮大而空，或釜沸者是也。法宜回阳收纳为要。伤于心者，可与补坎益离丹、桂枝龙牡汤。伤于肝者，可与乌梅丸。伤于脾者，可与建中、理中汤。伤于肾者，可与潜阳、真武、封髓等方。伤于肺者，可与姜桂汤、桂苓姜半汤。先天真气暴出者，可与回阳白通汤。备载数方，略陈大意，添减分两，在人变通。设或果有血虚阳亢为殃者，其人定有火邪可征，如六味地黄汤、丹栀四物汤，皆可选用。[眉批]法润机圆。

　　近来市习，一见目痛，并不察究外内虚实，多用虫退、木贼、红花、菊花、决明、归尾、赤芍、荆芥、防风、薄荷、生地、夜明砂、夏枯草、冬桑叶、谷精草。与夫壮水明目丸、杞菊地黄丸、滋肾养肝丸。如此等方药，治外感风热、血虚，每多立效。若七情损伤，由内出外之目疾，鲜能获效。学者当细心体会内外两法，切勿混淆，方可售世。

　　耳 病 肿 痛

　　按耳病肿痛一证，有因肝胆风火而致者，有忿怒捭二而致者，有肾阳虚而阴气上攻者，有肾水衰而火邪上攻者。

　　  

　　因肝胆风火而致者，由肝胆挟外受之风热，聚而不散，其人两耳红肿痛甚，时见寒热往来，口苦咽干者是也。法宜和解，小柴胡汤倍柴、芩，麦芽、香附治之。

　　因忿怒仰郁而致者，由忿怒伤肝，抑郁之气结而不散，其人两耳红肿，必见两胁胀痛，时多太息，法宜疏肝理气为主，如生地四物汤倍加柴胡、青皮、麦芽、香附之类。

　　因肾阳虚而致者，由肾阳日衰，不能镇纳僭上之阴气，其人两耳虽肿，皮色如常，即痛亦微，唇舌必淡，人必少神。法宜扶阳祛阴，如封髓丹倍砂仁加安桂、吴萸；或潜阳丹加吴萸；或阳旦汤加香附、麦芽之类。

　　因肾水虚而邪火上攻者，其人两耳仲痛，腰必胀，口多渴，心多烦，阳物易挺。法宜滋阴降火，如六味地黄汤加龟板、五味、白芍；或滋肾丸倍知、柏之类。

　　更有一等内伤日久，元阳久虚，而五脏六腑之元气，已耗将尽，满身纯阴，先天一点真火种子，暴浮于上，欲从两耳脱出，有现红肿痛极欲死者，有耳心痒极欲死者，有兼身痒欲死者。其人定见两尺洪大而空，或六脉大如绳而弦劲。唇舌或青，或黑，或黄，或白，或芒刺满口，或舌苔燥极，总不思茶水，口必不渴，即渴喜极滚热饮，二便如常，甚者爪甲青黑，气喘促，或兼腹痛。此等病情，法宜大剂回阳，不可迟缓，缓则不救。大凡现以上病情，不独耳疾当如是治，即周身关窍、百节地面。或疮或痛，皆宜如是治。如白通、四逆、回阳等方，急宜进服，以尽人事，勿谓之小疾耳。[眉批]耳之部，左右皆属少阳。一见耳病肿痛，用少阳方小柴胡汤治之，似无不效。饮安复指出多般耳证治法，各不相同，辩认均有凭据。如按中或言肝胆风火，或言忿怒抑郁，或言阳虚阴上，或言水虚火上。岂出六经之外而别具手眼乎？非也。耳本少阳之部，一定不移，而少阳之气机升降，则随所感而变见于耳部，其病情决不相类。良以少阳之气，根于至阴。识得至阴之气，发为少阳之气，随所感而变见，又必有阴阳变证之凭

　　  

　　据可察。故治法虽多，或进而从阳，外因外治也，或退而从阴，外因内治也，总是治少阳耳病之一法。盖得六经之根底，从仲景不言之奥，充类至尽，神明变化而出，可谓善读古书者矣，学者读其书，通其意，临证审察，就其所已言，而更穷其变，将必愈有通于其所未言者，而生出治法，以活人病，快何如之，故饮安小注补出，不独耳病当如是治云云，是又在学者之善读钦安者耳。

　　近来市习，一见耳肿，不问虚实，不辩外内，即以人参败毒散，加大力、连翘、银花、蒲公英，外敷三黄散，与蓝靛脚之类。果系外感风热闭塞而成，立见奇功。若系内伤阴阳大虚，元气外越之候，则为害最烈。

　　更有耳鸣耳聋，辩认不外阴阳两法。但耳聋一证，老人居多，由肾阳久亏，真气不充于上故也。定不易治。若由外感时气，卒然闭塞清道者，进邪一去，渐渐能聪，不药可愈。亦有痰火上升为鸣为聋，定有痰火情形可征，按痰火法治之必效。理本无穷，举其大纲，苟能细心研究，自然一见便识也。

　　鼻 流 清 涕

　　按鼻流清涕一证，有从外感而致者，有从内伤而致者。

　　从外感而致者，感受外来之客邪，客于肺经，闭其清道，肺气不得下降，清涕是出。其人定现发热，恶风、恶寒，头疼身痛等情。法宜宣散，如桂枝汤、麻黄汤、葛根汤之类。

　　从内伤而得者，由心肺之阳不足，不能统摄津液。而清涕出。市人称为肺寒，称为陈寒，由其不知阳衰而阴寒即生也。肾络通于肺，肾阳衰而阴寒内生，不能收束津液，而清涕亦出。其人定无外感足征，多困倦无神，或忿嚏不休，或畏寒，或两脚冷，法宜扶阳，如麻黄附子细辛汤、姜桂汤、阳旦汤之类。若久病之人，忽然清涕不止，又见壮热，汗，气喘唇青，脉劲浮空，乃亡阳欲脱之候，争宜回阳。缓则不救。然亦十中

　　  

　　仅救一二。[眉批]知非氏曰：夫涕，本脏腑所生，皆阴类也。《经》曰：水宗也，积水也。积水者，至阴也。至阴者，肾之精也，指涕泣而言。又曰，宗精之水，所以不出者，是精持之也，辅之裹之，故水不行也。指平人不流始涕而言。又曰：涕泣者，脑也。脑者，阴也。髓者，骨之充也。故脑渗为涕。志者，骨之主也。是以水流而涕从之者，其行类也。此指人之所以有涕而言。以外感论，客邪中其经，闭其清道，则阳气并于上而下降，阴气并于下而不升。阳并于上则火独亢也。阴并于下则脚寒，脚寒则胀也。夫一水不胜五火，故鼻流清涕，盖气并于鼻，冲风涕下而不止。以内伤论，夫水之精为志，火之精为神，七情所感，神志纷弛，水火不济，阴精失守，久而津液无所统摄，故清涕亦出。此神之伤，志之夺也。钦安论治，洞达本原，明晰旁流，推及渊浊二证，甚则流红，皆此物此志也，学者入理深造，譬[]之射矢诸正鹄，医之正宗在此。

　　查近来市习，一见鼻流清涕，不分内外，一味发散，多经参苏饮、人参败毒、九味羌活、辛夷散等方，外感则则可，内伤则殆。

　　其中尚有鼻渊、鼻浊二证，俗云：，髓之液也。不知髓乃人身立命之物，岂可流出乎。然二证虽有渊渊者，流清涕，经年累月不止。浊浊者，其色如米泔，或如黄豆汁，经年累月不止。之分，缘由素禀阳虚，心肺之阳衰，而不收束津液故也。不能统摄津液，治之又一味宣散，正气愈耗而涕愈不休。清者，肺寒之征；肺阳不足也。浊者，肺热之验。但肺热者，必有热形可征，如无肺热可征，则是上焦化变之机失职，中宫之土气上升于肺，肺气大衰，而化变失权，故黄涕作。治之须有分别。予治此二证，每以四砂一两、黄柏五钱、炙草四钱，安桂、吴萸各三钱治之。一二剂即止。甚者，加姜、附二三钱，屡屡获效。即甘草干姜汤，加桂尖、茯苓亦可。

　　又尚有鼻血一证，有由火旺而逼出，定有火形可征，如口渴饮冷，大小便不利之类。法宜清火攻下，如大小承气、犀角地[]黄汤、导赤散之类。

　　[] 譬原本作"譬"，据文义改。

　　[] 地原本作"此"，据文义改。

　　  

　　有元[]阳久虚，不能镇纳僭上阴邪，阴血外越，亦鼻血不止。不仅鼻血一端，如吐血、齿缝血、耳血、毛孔血、便血等。其人定无火形可征，二便自利，唇舌淡白，人困无神。法宜扶阳收纳，如潜阳、封髓、甘草干姜或加安桂、吴萸之类。学者切切不可一味见病治病，务要将内外病形，阴阳实据，熟悉胸中，方不致误人性命也。[眉批]医之本领，人之性命，端在于此，故于学者三致意焉。

　　鼻 孔 煽 动

　　按鼻孔煽动一证，有因外感风寒闭塞而致者，有因胃中积热而致者，有元气将绝而致者。

　　因外邪闭塞而致者，由外感风寒之邪，闭其肺经外出之气机，气机欲出而不得出，壅于肺窍，呼吸错乱，而鼻孔煽动，其人定见发热身疼。法宜宣散，如荆防败毒散、麻黄汤、定喘汤，皆可选用。[眉批]鼻孔而致煽动，其势亦云亟矣，虽因外感，用药深皆留神。

　　因积热上攻而致者，或由饮食停滞中脘，或由过食煎炒椒姜，胸中素有蓄热，热攻于肺，气机错乱，而鼻孔煽动。法宜清热，如大小承气、三物备急丸之类。

　　因元气欲绝而致者，由其人元气久虚，或又大吐大泻，大热汗出，面白无神，奄奄欲绝，而见鼻孔煽动。法在不治。欲救之，急宜回阳收纳，温固脾肾元气，十可救一二。惟此条证候，小儿居多，大人却少，医者切切不可一味宣散，总要细细区分，辩明为准。[眉批]分阴分阳，医之要者，故致叮咛。

　　[] 元原本作"光"据文义改。

　　  

　　唇 口 红 肿

　　按唇口红肿一证，有胃火旺极者，有元阳浮者。

　　因胃火旺而致者，其人定见烦渴饮冷，恶热，或二便不利，或由积滞太重，抑郁生热，或过食醇醴辛辣，不尽属外邪而成。若兼外感，必有外感可征。挟外感者，可与麻杏石甘汤、升麻葛根汤。无外感者，可与人参白虎、凉膈散、大小承气之类。积滞者，可与平胃加莪术、丑牛、大黄之类。

　　若久病之人，元阳外越，气机上浮，其人定见满身纯阴实据。其中唇色有红而含青、含黑、惨红、老红、嫩红等形。亦有兼见面如桃花，面色光泽夺目，人困无神，皆是脱绝危候。法在不治之例。若欲救之，急宜收纳为主，如潜阳、回阳、白通、金匮肾气等方，服一二剂。如红光彩收回，可许重生[]，否则旦夕之间耳。切宜早推，勿治为上。[眉批]知非氏曰：唇字从辰从口，其气机从寸地而发至于辰，辰为春三月，于卦为夬，阳气上胜之象，唇口即其部位也。知其部属阳，其气喜升，不受阴寒凝滞，故见红肿之疾，甚则糜烂而痛，决非实证，钦安示人审兼证通其变也。知非从而切其源，谓其独也。通其变，识其独，知其生，决其死，[]医之法亦基之矣。

　　近来[  ]粗工，一见唇口红肿，不辨虚实，即以大黄、石膏等治之，实症立生，虚症立毙，不可不知也。其中尚有兼见流口水不止者，即在口气冷热处与病形求之，便得阴阳之实据也。

　　齿 牙 肿 痛

　　按齿牙肿痛一证，诸书有十二经之分，其实在可从不可从之例。总之以有余、不足为主。然有因风火抑郁而致者，

　　[] 生原本作"主"，据文义改。

　　[] 死原作"免"，据文义改。

　　[] 来原本作"不"，据文义改。

　　  

　　有因胃中积热而致者，有真阳虚而队气上攻者，有元阴虚而元阳为害者。

　　因风火抑郁而致者，先有发热、身痛可征。法宜宣散，中、如升阳散火汤、消风散、清胃散、麻杏汤之类。

　　因积热上攻而致者，定多饱闷吞酸，口渴饮冷，面赤唇红，气粗蒸手。法宜去其积滞为主，如平胃散加大黄、石膏、丑牛、槟榔之类。

　　因真阳虚而阴气上攻者，其人齿牙虽痛，面色必青白无神，舌多青滑黑润、黄润、白黄而润，津液满口，不思荼水，口中上下肉色，多滞青色而不红活，或白惨黄而无红色。以上等情，不仅此症，一切阳虚病多见此情。法宜扶阳抑阴，如[]白通汤、姜桂饮、阳八味、潜阳丹之类。

　　因阴虚而火邪为病者，其人定多心烦饮冷，便赤等情。法宜养阴，如六味地黄汤、鸡子黄连汤、导赤散之类。

　　近来市习，一见牙肿齿疼，便以生地、细辛、防风、荆芥、石斛、知母、石膏、玄参、 丹皮、狗地牙等治之。风火则可，阳虚则殆。[眉批]齿牙肿痛，本属小证，然有经年累月而不愈者，平时若不究明阴阳虚实，治之未能就痊，未免贻笑大方，学者勿因其小而失之。

　　口 臭 附口苦、口酸、口辛、口甘、口淡、口糜

　　按口臭一证，有胃火旺极而致者，有阴盛而真精之气发泄者。

　　因胃火旺而致者，其人必烦躁恶热，饮冷不休，或舌苔芒刺，干黄、干黑、干白等色，气粗汗出，声音响亮，二便不利，法宜专清胃火，如人参白虎、大小承气、三黄石膏汤之类。

　　[] 如原本作"却"，据文义改。

　　  

　　因精气发泄而致者，由其人五脏六腑元阳已耗将尽，满身纯阴，逼出先天立命一点精气，势已离根欲脱，法在不救。口虽极臭，无一毫火象可凭，舌色虽黄，定多滑润，间有干黄、干黑，无一分津液于上，而人并不思茶水，困倦无神，二便自利，其人安静，间有渴者，只是喜饮极热沸汤。以上等形，俱属纯阴。若凭口臭一端，而即谓之火，鲜不为害。予曾治过数人，虽见口臭，而却纯阴毕露，即以大剂白通、四逆、回阳等方治之。一二剂后，口臭全无，精神渐增，便可其可愈。若二三剂后，并不见减，十中仅求得一二，仍宜此法重用多服，此是病重药轻，不胜其任也。昧者只图速效，服一二剂未见大效，便即更医，如此之情，举世皆然，岂真医药之不良哉。[眉批]知非氏曰：气之香薰者，清阳之气也。气之臭恶者，浊阴之气也。口臭缘浊阴极盛，阳气之用不宣，多有涎垢浊腻，譬如暑天，阴雨过甚，天阳被郁，凡物发霉起涎，其气臭恶，若得数日炎热，臭气顿失。人身遍体纯阴，所以真阳厥脱之候，往往现此证象。医识此理，便能治此证。钦安窥见其微，故按中反复征引言之，学者不可忽略看过。

　　查近市习，一见口臭，并不辩明阴阳，便以生地、二冬、知母、花粉、石膏、大黄之品投之，阳盛则生，阳盛则毙，不可不知也。

　　其中尚有口苦者，心胆有热也。心热者，可与导赤散、黄连汤。胆热者，可与小柴胡汤倍黄芩，或泻肝汤。口酸者，肝有热也，可与当归芦荟散、龙胆泻肝汤。口辛者，肺有热也，可与泻白散、清肺饮。口甘者，脾气发泄也，可与理中汤、六君子汤。口淡者，脾气不足也；可与归脾汤、参苓白术散。口糜者，满口生白疮，系胃火旺也，可与甘露饮、凉膈散。以上数证，皆宜知之。总在考究阴阳实据为要。予尝治阳虚阴盛之人，投以辛甘化阳二三剂，即有现口苦、口酸、

　　 

　　口淡、口辛、口甘等味，又服二三剂，而此等病形即无。予仔细推究，皆缘真阳失职，运转力乖，兼之服药停积未法，令得辛甘化阳之品，运转复行，积滞即去，故口中一切气味出矣。[眉批]真阳变动，露出真面，辛甘助化，易危为安，药之为力不浅，然此等至理，少有见到者。昧者不识此理，见酸即治酸，见苦即治苦，鲜不增病，医理之微，不诚难哉。

　　舌肿、舌痛、重舌、舌强、舌麻、舌木、舌缩

　　按舌证虽有数端，不外阴阳两法。如肿痛与重者，气之有余也。气有余，便是火，必有火形可征。如缩与强，麻木者，气之不足也，气不足，便是寒，定有阴寒情形可验。治肿痛与重，不外清热一法，如黄连解毒汤、导赤散、大小阴气、黄连泻心汤之类。治缩与麻木、强，不外扶阳祛阴，化痰降逆一法，如白通汤、姜桂饮、黄芪建中汤、麻黄附子细辛汤、半夏干姜汤之类。[眉批]化痰何以不用橘皮、南星、礞石、须知仲景六经方中无此品类，或者汉时尚未出此药耶一噱。

　　近来市习，一见舌痛，皆云舌乃心之苗，皆火为病也，即以冰硼散吹之，黄连解毒服之。有余立瘳，不足则殆。[眉批]知非氏曰：舌之所以能言者，气机之贯注也。何必执定舌乃心之苗一语。以治舌证。钦安不言之稳，知非饶舌点出，学者当亦豁然矣。

　　喉 蛾

　　按喉蛾一证，有少阴君火为病者，有肾气为病者，有胃中积热上攻而致者，有怒动肝火上攻而致者。

　　因少阴君火为病者，或由外挟风热，与君火协化，或本经素有火邪，发泄不畅，上刑于肺，少阴之脉挟咽喉，咽喉窄狭，火气太甚，欲发泄而不能，薰蒸于上，而生蛾子。其

　　一  

　　人定多心烦，小便知赤、口渴冷。若挟风热，多现发热，身疼，头痛。法当祛风清热，如导赤散加荆、防、银花之类。

　　无风热而独君火旺为病者，轻则甘桔汤，重则黄连解毒汤之类。

　　因肾气不藏，上攻于喉而致者，俗云：阴虚火旺，不知肾气以潜藏为顺，上行为逆，实由君火太弱，不能镇纳群阴，非阴之虚，实阴之盛，世人错认。原由君火弱而不能制阴，阴气上僭，逆于咽喉而生蛾子。其人口内肉色，必含青黑色，或惨黄淡白色，即或唇红甚，而口气温，痛亦不甚，人困无神，脉必浮空。法宜扶阳，如封髓丹，姜桂饮、白通、潜阳等方，皆可令服。

　　因积热上攻而致者，其人必过食厚味，或胃中素有伏热，上攻于肺，亦生蛾子。多烦渴饮冷，二便不利，口臭气粗，红肿痛甚。法宜去积热，如大小承气汤，或平胃散加丑牛、槟榔、大黄、三棱、莪术之类。

　　因怒动肝火，上攻于肺而生蛾子。其人两胁必痛，动辄躁烦，面青口苦，脉必弦洪。法宜清肝，如丹栀逍遥散、大青饮、柴胡汤加丹、栀之类。

　　总之，病情变化，非一二端能尽，其实万变万化，不越阴阳两法。[眉批]圆通一至。若欲逐经、逐脏、逐腑论之，旨多反晦，诚不若少之为愈也。[眉批]知非氏曰：喉至生蛾，其咽必肿痛而甚，有碍食饮，病家多惊恐，其证又因初起误治者多，在明医虽能剖析阴阳虚实，按经用药，而缓不济急，病家恐惴，如外科所配八宝红灵丹，亦不妨暂用吹喉，以解燃眉，略宽其心，病人得此，心神稍定，然后按法投方，易于奏效。此知非所经试，亦济世之婆心也。学者留意。至于理法，喉属少阴，钦安究及所因，实为详明，何多求焉。

　　近来市习，一见喉症，往往用吹喉散、冰硼散、开喉剑，一派寒凉之品，甚者刺之。阳证无防，阴证有碍，认证贵明，须当仔细。

　　  

　　两手膀背痛

　　按膀背痛一证，有因外感风寒，闭塞经络而作者，有因中气不足，内寒阻滞而作者。

　　因外感风寒而致者，其人定多畏寒恶风，或发热而兼头疼。法宜宣散，如桂枝汤、羌活附子汤、麻黄附子细辛汤之类。

　　因中气不足而致者，由中宫素虚，真气不能充周四体，寒邪痰湿，亦得到阻滞经络，而痛立作矣。欺人定然面白少神，饮食减少，或逢晦明阴雨而更甚，丽照当空而觉轻。法宜温中行气为主，如建中汤倍桂、附，补中益气汤加羌、附，或理中汤加桂枝、香附。予恒见中年老妇，每多两手膀痛而不能举，时常作苦，究其受病之由，多起于少年天癸至时，不知保养，洗衣浆裳，辄用冷水，以致寒凉伤及经络，因而天癸不行者亦多。即或体强，而寒凉不能害，视为平常，不知人身真气有盛即有衰，气未衰时，寒凉虽侵，不即为害，迨至中年老时，本身正气已衰，或兼受一点寒邪引动，而痛于斯作矣。予每以甘草干姜汤加鹿茸、桂尖、附子、葱、酒治之多效。[眉批]夫兴少年作苦，恃勇力作，迨至中晚之岁，稍能逸豫，劳伤之疾徐发于内，痛苦立作，见于手膀腿者多。粗工不识，任治罔效，往往病人自能体会，何者今之痛处，皆昔之劳力处也。钦安此按，识见绝高，深合《内经》比类从容之法，非功力精到者，未易臻此，又医之一大法也，学者不可不知。

　　近来市习，一见两手膀痛，每以五积散、流气饮，与夫羌活、荆、防、伸筋、舒筋草、苏木、灵仙、松节之类，亦多获效。总不若辩明外感内伤，阴阳虚实为要。

　　更有手指麻木一证，属脾气不能充周者多，外感者少，兼痰湿亦多。不外温中行气为主，如归脾汤加天麻、半夏，

　　  

　　六君、四君加附、桂、香、砂，建中汤倍桂、附加香附、当归之类。

　　心 痛

　　按心痛一证，有寒热之别。他书有云：心为君主之官，其可痛乎？所云痛者，实心包也，此说近是。予谓心肝脾肺肾并六腑周身经络骨节皮肤，有形之向躯壳，皆后天体质，全赖先天无形之真气以养之。真气二字，指真阴真阳也。真阴指母之精气，真阳指父之精气，二气浑为一气，周流上下四旁，主宰神明即寓于中。真气不足，无论在何部，便生疾病，何得有心无痛证之说。夫岂不见天之日月，常有食乎。凡认心痛一证，必先判明界限方可。心居膈膜之上，下一寸即胃口，胃口离心不远，胃痛而云心痛者亦多，不可不察。细思痛证一条，痛字总是一个逆字。气顺则气血流通，必无痛证。气逆则气血壅滞不通。故痛。无论逆在何处，皆能作痛，皆能伤心，其实非伤有形质之心，实伤无形中所具之真宰也。若执定有形质之心，是知其末也。心有心界限，包络为心之外垣，邪犯心包，即是犯心包，即是犯心章本，不必直云邪不犯心。犯心二字，是犯心君居处气也。试问：犯心与犯心包，以何区分？诸书并未剀切指陈。予谓人活一口气，气盛则为有余，为热邪。不独能致心痛。气衰则为不足，为阴邪。亦不独能致心痛之疾。热与阴上逆，皆能致心痛，当以寒热两字判之便了。若邪热上干而痛者，其人必面赤，心烦热，小便短赤，口渴饮冷。法宜养阴清火，如黄连木香汤、导赤散、当归散之类。若阴寒上干而痛者，其人多面青唇白，或舌青黑，喜热饮、揉按，二便自利。法宜扶阳祛阴为主，如甘草干姜汤，加行气药姜、桂、吴萸之类。亦有阴寒已极，上攻于心，鼻如煤烟，唇口黧黑，爪甲青黑，满身纯阴。法在不救，急

　　  

　　以回阳诸方，大剂投之，十中可救一二。[眉批]知非氏曰：比段至理，乃造化根柢，性命之旨圭。奈何泄之于医，世人不识，反多皆议。余观一部《内经》，轩岐君臣皆是借天验人，以人合天，吴人各道。仲景太守《伤寒》一书，太阳太阴、少阳少阴、阳明厥阴六经，亦不过借天道之流行，暗合人身之度数，藉病谈机而已。钦安直笔于兹，毋乃太过乎？虽然医道理没久矣。如此发挥，守先圣之道，以待后之学者心存利济，亦不为罪。倘有能从此深造，治病动合机宜，立言彰，阐至理，将不失为轩岐功臣，斯世和缓，幸甚全甚。

　　近来市习，心胃莫分，一味行气破滞，并不察究阴阳，往往误事，一概委之天命，而人事之当尽，又不可废乎。

　　胃痛

　　按胃痛一证，有饮食、寒热、虚实之别，切不可执定有形质之胃，当于胃中往来之气机上理会方可。[眉批]于气机上理会，上乘妙法，《莲花经》也。夫人身内有胃，乃受饮食之具，譬如田地任人播种，秀实凭天。倘遇灾侵，而有黄落之恐，田地肯任其咎乎？古人拟胃曰阳土。钦安论治胃病，当理会气机，皆一定不易之理法也。学者即不能入理深谭，按定外内阴阳之法，总不至谬治误人。

　　因饮食停滞于胃，胃中之气机不畅而致者，其人定见饱闷吞酸嗳气[]，痛处手不可近。法宜消食行滞，如厚朴七物汤，平胃散加香附、麦芽之类。

　　因胃阳不足，复感外寒生冷食物，中寒顿起而致者，其人必喜揉按，喜热饮，或口吐清水，面白唇青。法宜温中行气，如香砂六君汤，理中汤加官桂、砂仁、香附、木香之类。

　　因积湿生热，与肠胃素有伏热，过食厚味而生热；气郁不舒而生热所致者，其人定多烦躁，唇红气粗，大便坚实等情。法宜下夺，清热为主，如调胃承气汤、大黄木香汤、四磨汤之类。

　　[] 气 原本作"夫"，据文义改。

　　  

　　更有一等，心胃腹痛，面赤如朱，欲重物压定稍安者，此是阴盛逼阳于外之候。法宜扶阳祛阴为急，切不可照常法治之。

　　近来市习，多以元胡、乳、没、二皮、术、棱、五香、枳壳、厚朴之味投之。果有积滞，主立奇功。若胃肠素亏，必增其害，不可不知也。

　　脐 痛

　　按脐痛一证，有阴阳之别。脐居阴阳交界之区，脐上属脾胃，脐下属肝肾。痛在脐上，著重脾胃。痛在脐下，著重肝肾。脐上下俱痛者，脾胃与肝肾病也。此处又宜分别何经受病为要。若脐上独痛，是脾胃之气有所滞也。因寒、因热、因食、因抑郁又宜知。审是饱闷吞酸，便知饮食停而气滞也。急以消食行滞之品施之，如平胃散加香附、麦芽、枳壳之类治之。

　　审是喜热饮，揉按而痛即减者，知是脾胃之阳不足，不能化其阴寒之邪也。法宜温中，如理中汤，香砂六君，甘草干姜汤，加香附、安桂、丁香之类。

　　审是不喜热饮摩按，得热而反剧者，知是脾胃有郁热而气滞也，即以开郁行滞之法治之，如厚朴七物汤，麦芽、炒栀、香附之类是也。

　　亦有太阳之邪未解，误下而邪陷于脾，以致脐上痛者，其人必先有发热恶寒，头项强痛之候，因下后方见此痛者，便以桂枝大黄汤治之。

　　若脐下独痛，是厥阴之气不宣也。审是烦满囊缩，脐下病痛者，厥阴之阴寒太甚也。法宜回阳祛阴，如吴萸四逆汤，白通汤之类是也。审是厥阴热邪伏而不宣，又或上攻为喉痹、下攻便脓血，热深厥深，口臭气粗之类。法宜扶阴，如鸡子

　　 

　　黄连[]汤之类。[眉批]知非氏曰：三阴之病，本从肚脐而分，然痛在脐上，有太阴、阳阴之不同，一腑一脏之悬绝，故钦安以饱闷吞酸，定阳明肺病，而用行消之法，若稍上，又是太阳地，而有风寒之判，皆有痛证，且有气血之区别。学者平时若不详细讲究，临证必多疑似，处方不无模棱，断难万举万当。熟玩此按，悉心讨论，目得真诠。

　　近来市习，一见脐痛，不按界限，一味调气行血，每以木香、小茴、当归、白芍、川芎、枳壳、沉香之类，故有效与不效。诚不若辩明上下阴阳，治之为当也。

　　疝证

　　按疝证一条，有去左为膀胱气，右为疝气，痛时睾丸上行入腹，或右丸上行而左丸不上行，或左丸上行而右丸不上行，或两丸并上行。他书有寒疝、水疝、筋疝、血疝、气疝、狐疝、阴疝、痜疝、心疝、肝疝之异，名目虽多，总无一定不易之理。予细维此病，究竟只在厥阴一经也。[眉批]此按落落大方，深入显出。不愧为医，一语成铁案，谁敢再翻异。余深服此老吏。虽形象、病情不同，而睾丸与阴囊，其理断无可移者。予意睾丸与阴囊上缩，必是阴盛；睾丸与阴囊红肿，必是热增。治缩者，重在破阴以回阳，吴萸四逆加桂、砂、小茴，或乌梅丸倍阳药之类。治肿者，法宜破阳以扶阴，鸡子黄连与泻肝汤可施。须知肿缩二字，即盈虚之宗旨，肝气有余便是火，即囊丸肿的实据；肝气不足便是寒，即囊丸缩的实据。[眉批]醒豁透露。

　　又可疑者，今人皆云：两丸为外肾，何男子有而女子无乎？此理举世罕言要晰。予思天一生水，其卦为坎，二阴夹一阳，腰间二肾与背脊督脉似之。男女皆具，理实可从。若此二丸，男有女无，非无一定之理，惜后贤窥之未及也。后天

　　[] 连原本作"运"，据文义改。

　　  

　　既以坎离立极，坎离即是乾坤，是坎离已得一二之数，故复申之曰：天三生木，木有阴木、阳木之别，阳木曰三，为长男，二阴一阳，今之呼外肾者，即此也，故男子独具；阳木曰三，为长女，二阳一阴，其缺在下，今之呼阴户者，此也。[眉批]阐发至理，畅所欲言，然似断鳌立极，却是叫人何处住脚。余谓医道，须是知得一步，方许再进一步，终身门外，正不知几许人也。

　　夫乾坤交媾，首生长男长女，后天以坎离代乾坤，而天三生木之旨，即在此处便见，而玉茎、阴户，亦于此攸分。故仲景配此处属厥阴，取其至阴阴极也。玉茎之举，必须心火下照，又可见天三生木之机，此就其形体而言，其中之精义实微，未可尽泄。堪笑今人以外肾呼之，真是说梦话也。[眉批]再接再厉，乃一读一击节，以高唱入云之笔，绘天地生发之机，斟酌饱满，尽态极妍，可谓写生妙手。发挥阴得阳而兴之理，尤见精致。然非学养功深，不能道其只字。

　　查近来市方，一见疝证，便以小茴、荔枝核、橘核、安桂、附子、麝香之类，屡屡获效，究其所用，皆是温肝之品，取核者时，核以入核之意，理实可从。至于囊丸红肿，此法断不可施，务在阴阳攸分处理会可也。[眉批]结亦含着不尽，《唐诗》曰：欲穷千里目，更上一层楼。如熊氏歌曰：要知返本还原法，须认吾身大药王。

　　遗 精

　　按遗精一证，诸书分别有梦而遗，无梦而遗，用心过度而遗，见色而遗，闻女声而遗，无故自遗，种种分别，总无一定不易之法。予谓不必细分，统以心肾不交，神魂不藏为主。夫人之立身，原以为主，肾气上腾，指坎气也。载水气以交于心，而心脏凉。心气下降，使君火以入肾，而肾脏温。神居二气之中，昼则从离，夜则从坎，神宰乎气，气统乎

　　  

　　精，神施发泄之令。气动而精自不藏，若云神令未施，而精自泄，必无此理。又曰：魂者，神之使也。[眉批]知非氏曰：此按心肾不交，是客从俗情也，神魂不藏，是主谈至理也。凡遇遗精之人，以心肾不交，或因于湿热极不通之语，告之无不者，肯语以欲炽所致，即弗贴然，又必从而多方文致，故钦安姑存其说，以作陪衬，留病人地步，学者不可不知。人之遗精，每每五更近天明时者居多，此刻神已居在寅卯界内。寅卯属木，系藏魂之所，魂喜动，而木喜发泄，木中有火，浊火易乱其神明，邪忘之念偶萌，精神自不能守住，白昼不梦，但心邪思淫，阳物即举，精即离位，况在梦乎！故一发即泄，迅速难留。因其目瞑必未清，肝火最烈，故发速，非若白昼神在离。总而言之，神不清而气虚好色者，十居其八。此证少年最多。神魂不藏，是其本者。[眉批]得时而旺，虚灵显应，浊火一入，丧却他家至重珍，深为可惜。《阴符经》云：沉木入火，自取灭亡。盖言木得火而焚也。此段此理说待如吴钩出匣，寒光逼人，病者若见此书，熟读百回，右当百贴清凉饮，定点勿药有喜。欲使封固，如三才封髓丹、桂枝龙骨牡蛎汤、白通汤，皆可服也。此三方者，皆是交济阴阳之功，但非一二剂可见大功，总要信心得专，多服十余剂，无不灵应。

　　近来，通称龙、牡涩精，尚未窥透其中至妙，多经金樱、粟壳、枸杞、巴戟、莲须之类治之，每多不效，由其不知封固这有要也。

　　  

　　卷二

　　大 便 不 利

　　按大便不利一证，有阳虚、阴虚、阳明胃实、肺移燥热之别。

　　因阳虚者，由下焦火衰，不能化下焦之阴，阴主静而不动，真气不能施其运行之力，故大便不利。其人定见无神，面目唇口青黑，满口津液，不思茶水，虽十余日不便，而并无腹胀、烦燥不安等情。即有渴者，定喜热汤，冷物全然不受，他书称为阴结寒闭者，即此也。法宜扶阳，如回阳饮加安桂、砂仁、白通汤，附子甘草汤之类。

　　因阴虚者，由火旺伤血，血液枯稿，肠中之糟粕干涩不行，如船舟之无水而停滞不动也。其人定多烦躁，声音响亮，渴欲饮冷，吐痰干黄，脉或洪大细数。他书称为热结阳秘者，即此也。法宜养血清热，如润燥汤、麻仁丸、养血汤，加麦芽、香附、蜂蜜之类。

　　因阳明胃实者，由外邪入胃，从胃热而化为热邪，热甚则胃中津液立亡，故不利。其人定见恶热，口臭，身轻，气粗饮冷，与夫狂妄谵语，痞满实燥坚等情。法宜急下以存阴，如大小承气汤之类。

　　因肺移燥者，由燥邪乘肺，肺与大肠为表里，表分受邪，渐及里分，其势自然。其人定多烦渴，皮肤不泽，大便胀甚，欲下不下。法宜清燥为主，如甘桔二冬汤，益元散之类。

　　以上治法，不拘男妇老幼，皆宜如此。故曰：有是病，

　　  

　　宜是药，切勿惑于老幼、附子、大黄之说也。[眉批]知非氏曰：细维大肠主糟粕，原自胃中传入，其热颇顺。《经》曰：胃实则肠虚，肠实则胃虚。指糟粕出入而言。其所以运化糟粕，则在元气，元气出入升降，运化精微。今病人大便不利，仍是气机不利，总贵在病机病情上求之。学者肌要先明理法，然后临证审察的确，或回阳，或清热，或急下，方有胆量把握。不然误下误清，虽不遭谤，倘用回阳，岂不惑已惑人？钦安指点亲切，当细必讲究，亦不可恃有此按，不揣病源，致临机而仍蹈徒法，不能以自行之弊也。

　　近来市习，一见大便不利，多用大黄与滋阴润肠之香油、蜂蜜、麻仁、郁李、归、芍之类，并不问及阴阳，受害实多，而人不察，良可悲也。

　　小 便 不 利

　　按小便不利一证，有阳虚，阴虚，心移热于小肠，与太阳腑证中之蓄尿、蓄热、蓄血、癃闭诸证。

　　因阳虚而致者，由下焦阳微，阴寒阻截膀胱之路，阻微无力，不能化之，故小便不利。其人定无力无神，两尺必浮空，或极劲，口并不渴，即有渴者，必喜热汤。法宜扶下焦之阳，如桂苓术甘汤，倍桂，加白蔻、砂仁，或桂枣丸加胡椒、丁香之类。

　　因阴虚而致者，由下焦血液不足，邪热遂生，须知焦思则生心火，忿怒生肝火，思淫动相火，火动于中，不独此疾，皆是由一念而生，其旨甚微，切不可慨谓由外而生。热结于尿隧，闭其水道流行之机，故不利。其人多烦躁，口渴饮冷，小便或能滴几点，或短赤而热痛。法宜扶下焦之阴，如四苓滑石阿胶汤，益元散之类。

　　因心移热而致者，由心火太旺，或焦思太甚，而生心火。心与小肠为表里，心热甚而小肠受之，热伏小肠，伤及血液，流行失职，而小便遂不利也。其人病情多与阴虚法同。法宜清心，如黄连解毒汤加滑石、木通，或导赤散倍生地之类。

　　  

　　至于太阳腑证中之蓄尿、蓄热、蓄血、癃闭等证，已详《医理真传》，兹不具载。[眉批]知非氏曰：前证言胃传糟粕于二肠，得元气运化而出。膀胱主溺，与二肠无涉。知非细维其原，在胃阳明为海，生糟生血，化气行水之宗。具脾为胃行津液，脾能行水，由水道达于膀胱，膀胱有下口而无上口，须气化渗泌而出。今病人小便不利，明是二土失职，中宫少运。《经》曰：阳明主阖。又曰：脾胃同处中州。又可见脾不为胃行津液，故水道不利。如此溯本穷源，阳虚阴虚，一切移热、蓄热、蓄尿、蓄血、癃闭诸证，有由来矣。再观仲景五苓散方中用桂枝、白术通阳和脾，义极精微，大具神通手眼。钦安按中执定阴阳实据，加以温中行气治之，必无不效也。

　　近来市习，一见小便不利，便以木通、车前、滑石、黄连等治之，阳实易瘳，阳虚则贻，不可不知也。

　　淋 证

　　按淋证一条，诸书载有劳淋、砂淋、血淋、气淋、石淋之别，是因病情而立名者也。予欲求其一定之要，诸书俱未明晰，再三追索，统以阳不化阴，抑郁生热为主。大凡病淋之人，少年居多，由其世欲开，专思淫邪，或目之所见，耳之所听，心之所思，皆能摇动阴精，邪念一萌，精即离位，遂不复还，停滞精道，不能发泄，久久抑郁生热，熬干阴精，结成砂石，种种病形。当小便便时，气机下降，败精之结于经隧者，皆欲下趋。然尿窍与精窍，相隔一纸，精窍与尿窍异位同源。同从玉茎而出。尿窍易开，精窍不易启。不知好色之人，元阳日耗，封锁不固，当君火下照，尿窍已开，精窍亦启，尿欲速出，而精窍又开，两窍相启，彼此牵强，欲行不行，而痛故愈甚也。此二窍原不并开，此证全是并开之故，两相欲下，停精之结与未结，化与未化者，皆欲下趋也。精停而结者，有砂石之形，郁热熬而成之也。好色过度，精未化者，血淋之源也。治砂石，贵以清热为先，而化气之品亦

　　  

　　不可少。治血淋，须以扶阳为重，交通上下，而固元尤当。知此病皆由自取，当其痛如刀割，虽云可怜，未始非好色之果报也。故方每以八阵、五淋散，功专清热，亦多获效。予意此证当于清热利水中，兼以化精、化气之品，鼓其元阳，俾二窍不同时并开为主。予治此证，尝以滋肾丸倍桂，多效。双尝以白[]通汤，专交心肾，亦多效。又尝以大剂回阳饮加细辛、吴萸、安桂多效。是取其下焦有阳，而开阖有节，不至两相并启也。但服回阳等方，初次小便虽痛甚，而尿来觉快者，气机将畅，而病当解也。此道最微，理实无穷，学者须当细心求之，勿执予法为一定，恐未必尽善。[眉批]虚心人语，又是婆心人语。而辩认，总经阴阳两字，有神无神，两尺浮大，有力无力为准。[眉批]淋之一证，责在精道。予尝询之少年之人，其精中往往有了，早已廉得其情，百不失一。委是纵欲所致，譬如月缺难圆，金针暗失，人生不免殊为恨事，迨至病成痛作，尤征过纵，谓曰自取果报夫。夫也其何说之辞。治法扶阳抑阴，如其人神不大衰，加清上焦之邪火，佐以行气，并嘱其清心节欲[]，自无不愈也。钦安抉破其情，论辩精详，自是方家举止，且为脑后痛下针砭，唤醒梦梦，以规戒为治法的是妙人，却与知非同为快人也，呵呵！

　　膝 肿 痛

　　按膝肿痛一证，有由外感寒湿之邪，闭塞关节者，有阳虚者，有阴虚者。

　　因外感寒湿而致者，或贪凉而足履冷水，而偶受寒邪，而经络闭塞，渐至两膝肿痛。诸书有历节风、鹤膝风之说。由其寒湿之邪，从外而入，闭其运行之机。膝处多空虚之地，最易

　　[] 白原本作"百"，据文义改。

　　[] 欲原本作"后"，据文义改。

　　  

　　藏邪，气道壅滞，水湿渐臻，抑郁生热，而成膝肿疼痛之疾。法宜发汗行水为主，如小青龙汤，或麻黄汤加伏苓、泽泻之类。

　　因阳虚者，由其素秉不足，阴邪寒湿丛生，流入下焦关节屈伸之处，或胃阳不足，过于饮酒，酒湿之邪，流入关节，阻滞不行，而膝肿痛，但其证多皮色如常，漫肿微痛，实属阳微不能化阴。法宜温固脾肾之阳，如回阳饮加桂、苓、益智、故纸、茴香、砂仁之类。多服自愈，切不可性急而信心不坚。

　　因阴虚者，由其素秉阳旺，过食酿酒厚味，湿热毒邪流入下焦关节处，运行不畅，遏郁而红肿便生。法宜养阴清热，兼理气除湿为主，如黄连阿胶汤加苓、术，补血汤如秦芄、羌活、桑根、香附、麦芽之类。此数法不过明其阴阳大致，究竟认证，全在活法，神而明之。[眉批]知非氏曰：细玩易象，震孟，二阴上，一阳下，孔子取为足能走。夫阳动阴静，动而在下者，足也。震，动也，气之动于下者也。今膝肿痛，或脚气注痛，必不便于行，而阳先病矣。所以然者，不外内外二因，医先识此，知寒邪中于尔，则动于下之气机不利，而有肿块痛流注之证，乃于逐邪之中，审其阳气之衰盛，而多方照顾，预培其生机。毋使邪气克正，致势滔天，不可向迩，[]矧可扑灭。滔水者，犯心之谓也。阳微不[]能化阴之谓也。钦安谆谆于温固回阳，兼补发汗行水，除湿散结诸法者，通其源，正市场习之论者。节其流，学者洞晰源流，治膝肚子之工业化无余蕴，寿世活人，大为快事。

　　脚 气

　　按脚气一证，有由下而上冲作痛者，有只在下作痛者，有大病后，至午后脚底即发热作肿作痛，皮色如常，至天明即愈者，有天阴甚而痛反剧者。以上数证，悉属阳虚不能镇

　　[] 迩音尔，近也。

　　[] 不原本作"下"，据文义改。

　　  

　　纳阴邪，阴气上腾，乃为大逆，犯心能今人死。法宜回阳收纳为要。如回阳饮加砂仁，故纸、益智、碎补，与白通汤之类。若只在下而作肿痛，挟湿亦多，加除湿必效。如或红肿痛甚，心烦口渴，小便短赤，乃湿热结聚下焦也。法宜除湿，湿去而热自消，如五苓散、鸡鸣散之类。更有红肿痛极欲死，气喘[]唇青，小便清长者，乃是元气发外，从脚而脱也。法宜大剂回阳为要，切不可按寻常脚证治之。

　　近来市习，一见脚肿却气发腾，不察虚实，每以苍术、苡仁、秦芄、防已[]、木瓜、茯苓、桂枝、松节等药治之，湿邪易瘳，阳虚则贻。

　　喘 证

　　按喘促一证，有外感风寒而致者，有太阳证误下而致者有胃火上攻而致者，有湿痰水饮闭塞而致者，有元气欲脱而致者。

　　因风寒而致者，由风寒之邪，闭塞肺气，肺气发泄不畅，上壅而喘，必发热、头痛、身疼一段为据。如发热而无头疼、身疼，或见口唇青，脉劲之喘，必是元气外越，不得即以外感风寒闭塞目之，辩认留意切不可少。法宜宣散，如麻黄汤，定喘汤，小青龙汤之类。

　　因太阳误下而致，由太阳之邪未解，既已壅塞发泄不畅，仍宜大启其腠理，俾邪早出。医者不明其理，见其大烧，以为火旺，妄行攻下，客邪下陷，愈不得出，壅于胸膈，呼吸错乱，而喘证立生。法宜仍举其所陷之邪，如桂枝汤去芍药倍桂，或重加甘葛以举之类。俾欲出者，仍从外出，以解透为妙也。

　　[] 喘原本作"湍"，据文义改。

　　[] 已原本作"杞"，据文义改。

　　  

　　因胃火上攻而致者，由胃中素有伏热，或与外来之热邪相协，或胃中有停滞生热，热甚则邪火上攻，热逼于肺，气无所主，呼吸错乱，而喘证立生，必有大渴饮冷，口臭气粗，二便不利等情。法宜攻下，如大小承气汤，白虎汤之类。

　　因痰湿水饮而致者，由太阳之气化偶乖，中宫之转输失职，水湿停滞不行，久久中气日衰，痰水日盛，渐渐上干清道，壅塞太甚，呼吸错乱，而喘证立生。其人定见食少痰多，清水上涌，喉中不利。法宜温中除湿，如桂苓术甘汤，理中加砂、半、茯苓之类。

　　因元阳将脱而喘者，由其人阳衰阴盛已极，逼阳于外，阳气不得下趋潜藏，阴阳两不相接，呼吸错乱，而喘促立生。必现面白唇青，口舌黧黑，人无生气，全是一团纯阴。此刻有大烧、汗出之，可畏。法宜回阳收纳，如吴萸四逆汤加丁香、胡椒、砂仁之类。尚可十中救一二。[眉批]知非氏曰：孟子云，今夫厥者趋者，是气也。又曰：夫志，气之帅也。又曰：持其志，勿暴其气，此理可通乎治喘？彼趋与厥，皆令人气喘，以其升降纡徐之机，为作劳所迫促，然一经静镇而即乎？今气之喘，不由作劳而亦迫促不舒，且非静而能镇，是孰使之然哉？诚有如钦安所论五因，各因皆有辩认阴阳虚实之凭据，可谓详矣。惟元阳将脱之喘，用回阳收纳之法，未免骇人。殊不知志为气帅，持其志，勿暴其气，正合用姜险之机宜。神机化灭，升降将息，火用不宣，水体不动，惟有用姜、附以养帅，帅如能振，气即随之而号令，庶几中与，可冀此炼石补天之技，出人头地之医，学者视姜、附退热为泻火，学者视姜、附为凉药，则更妙矣。呵呵。

　　凡治喘证，切不可猛浪，先将阴阳情形审明，然后施治，切不可一味治喘，妄以苏子降气汤，麻黄定喘汤投之。风寒可施，内伤则殆。

　　  

　　汗 证

　　按汗证一条，有阳虚者，有阴虚者，有太阳风伤卫者，有阳明热盛者。

　　因阳虚者，由人素秉阳虚，或用心过度而损心阳，心阳衰，不能统摄心中之液而汗出。或脾胃阳衰，不能收摄脾胃中之血液而汗出。或肝肾阳衰，不能收束肝肾中血液而汗出。上中下三部阳衰，皆能出汗，统以阳名之。其人定多嗜卧，少气懒言为准。法宜扶阳，阳旺始能镇纳群阴，阴气始得下降，阳气始得潜藏，乃不外亡。法宜回阳、收纳、温固为要，如封髓丹，潜阳丹，黄芪建中汤，回阳饮之类。

　　因阴虚者，则为盗汗。由其人血液久亏，不能收藏元气，元气无依而外越，血液亦与俱出，多在夜分。夜分乃元气下藏之时，而无阴以恋之，故汗出也。非汗自出，实气浮之征也。法宜养血，如当归六黄汤、封髓丹倍黄柏加地骨皮之类。

　　更有一等阴盛隔阳于外之证，夜间亦汗出，此为阳欲下交而不得下交，阳浮于外，故汗出。法宜扶阳，阳旺而阴不敢与争，阳气始得下交，如白通汤、补坎益离丹之类。

　　务要知得阴虚、阴盛之旨，阴虚则火旺，其人定然有神，烦渴饮冷为据。阴盛则阳衰，其人定然无神，少气懒言，不渴不食，即渴喜滚为据。

　　因风伤太阳卫分者，由太阳之气不足，不能充周于腠理，毛窍空疏，风入于内，风为阳邪，善行而动，卫外血液不得潜藏，随发热之气机而外出，故自汗淋漓。法宜扶太阳之气，太阳气旺，始能胜邪，仲景之桂枝汤是也。

　　因阳阴火旺而致者，由胃中有火，热蒸于外，大汗如雨。非若久病大汗亡阳之证。此则其人大渴饮冷，二便闭塞，烦

　　  

　　躁身轻，气粗口臭。法宜专清胃热，如人参白虎汤、大小承气汤之类是也。

　　更有一等汗证，如战汗、狂汗、黄汗、热汗、冷［］汗、上身汗、下身汗、头汗、饮酒食肉汗出之例，亦不可不知。夫曰战汗者，由正气鼓动，与外入之邪气相攻，客邪外越，骤然战慄不已，汗大出，汗止而战慄自然不作，病即立瘳。瘟疫证中有此一证。又曰狂汗者，由外邪入内，随热而化，热乘于心，神识不明，当正邪相攻，客邪突出，心神不定，其人如狂，大汗如注，邪尽汗止，而病可立瘳。又曰黄汗者，汗出沾衣，而衣皆黄也。由脾液发泄不藏，法宜收纳脾胃之元气，如姜、砂、草、理中汤之类。又曰热汗者，阳分之征。冷汗者，阴分之验。上身独汗者，阳竭于上也。下身独汗者，阴脱于下也。上下二证，是为久病虚极者言也，总以收纳为要。若病未大虚，而上身汗者，责在气分有热，下身汗者，责在血分有火，不可拘执，务在这阴阳互根处理会。至于头汗出至颈而还，有风淫于上，有湿热蒸于上，有蓄血生热而蒸于上，须当变通。若是饮酒食肉而即汗出者，多由其人素缘胃热，一遇饮酒食肉，胃气即动，热气沸腾，薰蒸于上，而汗出于外，不药无伤。此有余之候，非不足可比。［眉批］此等之人，汗不是病，乃精不深藏，神不内敛，气易外越。夏固如此，冬亦皆然，主潦倒一生，此又相法之可通于医者。尚有一等绝证，汗出如珠、如油、如雨，种种不治之证。予曾经验，急以仲景回阳汤饮救之，十中每痊四五。当此时也，病家亦委之命而莫救也，医家亦委之于绝而莫救也。虽曰天命，又何妨力尽人事哉。但欲开方，务在单上批写明白，告诫病家，设或追之不及，不得归咎于医药，以免后人借为口实。

　　[] 冷原本作"令"，据文义改。

　　  

　　目下，世人畏附子、干姜，不啻砒毒，［眉批］世人畏姜、附，庸医误之也。医生畏姜、附，火字误之也。即有当服附子，而亦不肯服者，不胜屈指矣。嗟呼!阴阳不明。医门坏极，喜清凉而辛温，无怪乎阴盛阳衰矣。［眉批］知非氏曰：汗者，涣也。《易》曰：汗涣具大号气机之外出者然也。然有病有不病焉。阴阳本是一个，动为阳，静为阴，外为阳，内为阴，出则俱出，入则俱入，相随不离，故曰互根。又曰：一而二，二而一，性兼寒热，热则动，寒则凝，机缄本乎自然。故夏则多汗，冬则无汗，劳则多汗，逸则无汗，此不病之常也。病则无冬无夏，无劳无逸，皆有外越之机，身体秘见不安之状。或因阳虚，或因阴虚，或太阳中风，或阳明热越，临证处方，万举万当，何多求焉。

　　近来市习，一见汗出，多以麻黄根、冬桑叶、浮麦、参、芪之类治之，不在阴阳互根处理会，每多不效。

　　健忘

　　按健忘一证，固有阳虚、阴虚之别，然亦不必拘分，统以精神不足为主。凡人禀二气以生。二气即阳精、阴精也。二气浑为一气，神居二气之中，为气之宰，故曰：精、气、神。二气贯于周身，精气足，则神自聪明，故无所不知不晓。精气衰，则神昏，故时明时昧，犹若残灯之火，欲明不明，不能照物。比病老年居多，少年却少，即有如斯之少年，其所伤损不异乎老人也。此病法宜交通阴阳为主，再加以调养胎息之功，摄心于宥密之地，久久行之，亦可复明，如将竭之灯，而更添其膏也。方用白通汤久服，或桂枝龙骨牡蛎散，三才，潜阳等汤，缓缓服至五六十剂，自然如常，切勿专以天王补心，宁神定志诸方［］，与参、枣、茯神、远志、朱砂一派可也。［眉批］邵子诗云：耳目聪明男子身，鸿钧赋于不

　　[] 方原本作"古"，据文义改。

　　  

　　为贫，病至健忘，赋畀之良危矣。钦安定以精神不足，透出神昏之所以然，理明法立，非浅见寡闻者所能窥测。苟能按方用药，可疗此疾，又何必深究所以。此一段乃性灵文字，不在医例，亦不得作医书观。夫神与气、精，是三品上药，独神是火，为先天之元阳，不但统制气、精，而气、精皆神所生。故此火宜温不宜凉，宜养不宜折。病人但能存此火烧火，尚可施治。此火一灭，精气绝而其人死矣，岂但健忘一证，即一部《医法圆通》之死证，皆此火之衰绝耳。凡医因何而不敢放胆用姜、附以活人耶!全龙点睛正在此处，学者着眼至摄心有密，乃培养此火种之法。钦安之医、之心、之学，亦于是乎在。

　　惊 悸

　　按惊悸一证，名异而源同，同在心经也。惊由神气之衰，不能镇静；悸由水气之忧，阴邪为殃。二证大有攸分，不得视为一例。予意当以心惊为一证，心悸为一证，临证庶不至混淆，立法治之，方不错乱。

　　夫曰惊者，触物而心即惶惶无措，偶闻震响而即恐惧无依，此皆由正气衰极，神无所主。法宜扶阳，交通水火为主，如白通汤，补坎益离丹之类，多服自愈。悸者，心下有水气也，心为火地，得阴水以扰之，故心不安。水停心下，时时荡漾，故如有物忡也。法宜行水为桂苓术甘汤，泽泻散之类。若悸甚而心下痛甚，时闻水声，又当以十枣汤，决堤行水，不可因循姑惜，以酿寇仇也。［眉批］知非氏曰：《经》曰：阳气者，欲如运枢，起居如惊，神气乃浮。钦安分惊为一证，以为正气衰微，神无所主，法宜扶阳，与《内经》吻合，自是方家举止。分悸为一证，指为心下有水气，亦合仲景之法。凡医皆能如此认证，言言有物，谓有不愈之病，吾不信也。

　　近来市习，一见惊悸，并不区分，概以安魂定魄为主，一味以龙骨、朱砂、茯神、远志、枣仁、参、归治之。治惊之法，尽于斯矣。

　　[] 夫原本作"大"，据文义改。

　　  

　　不 卧

　　按不卧一证，有因外邪扰乱正气而致者，有因内伤已久，心肾不交而致者，有因卒然大吐、大泻而致者，有因事势逼迫，忧思过度而至者。

　　因外感而致者，由邪从外入，或在皮肤，或在肌肉，或在经输，或在血脉，或在脏腑，正气受伤，心君不宁，故不得卧。必须去其外邪，正复神安，始能得卧。医者当审定邪之所在，如汗出不透者运之，可吐者吐之，可下者下之，可温者温之，可凉者凉之，按定浅深病情提纲，自然中肯。

　　因内伤而致者，由素秉阳衰，有因肾阳衰而不能启真水上升以交于心，心气即不得下降，故不卧；有因心血衰，不能降君火以下交于肾，肾水即不得上升，亦不得卧。其人定见萎靡不振，气短神衰，时多烦躁。法宜交通上下为主，如白通汤，补坎益离丹之类。

　　因吐泻而致者，由其吐泻伤及中宫之阳，中宫阳衰，不能运津液而交通上下。法宜温中，如吴茱萸汤，理中汤之类。

　　因忧思而致者，由过于忧思，心君浮燥不宁，元神不得下趋，以交于阴，故不得卧。此非药力可医，必得事事如意，神气安舒，自然能卧。若欲治之，亦只解郁而已，如归脾汤、鞠郁丸之类。

　　近来市习，一见不卧，便谓非安魂定魄不可。不知外感、内伤，皆能令人不卧，不可不辩也。［眉批］知非氏曰：不卧一证，属少阴，于何征之？仲景《伤寒论》曰：少阴之为病，脉微细，但欲寐也。但欲寐者，但想卧而不得卧，即不卧之深文［］，故属少阴。学者凡遇不卧之证。拿定

　　[] 文疑误，据文义当为"也"。

　　  

　　提纲，再审所因，罔不中肯，此扼要之法也。

　　痢 证

　　按痢证一条，舒驰远先生为四纲，曰秋燥，曰时毒，曰滑脱，曰虚寒，甚为恰切。予谓此四法中，燥证十居其八，时毒十居二三，滑脱与虚寒十居四五。但辩察之间，不可无法。

　　燥证这痢，里急后重，日虽数十次，精神不衰，喜饮清凉。法宜清润，始甘桔二冬汤是也。

　　时毒之痢，里急后重，多见发热身疼，一乡一邑，病形皆相似也，乃是时行不正之气，由外入内，伏于肠胃，与时令人燥气相合，胶固肠胃而成痢。法宜升解，如人参败毒散，葛根芩连之类。

　　滑脱与虚寒之痢，二证情形虽异，病原则同，总缘中宫阳衰，运转力微，阴邪盘踞肠胃，阻滞元气运行之机，虽有里急后重之势，粪出尚多，非若秋澡时毒之痢，每次便时，不过几点而已，其人多见面白无神，四肢困倦。法宜温固为主，如附子理中汤，理脾涤饮之类。

　　总之，白痢、赤痢，痛甚，里急后重剧者，燥热之征。不痛，里急后重微者，虚寒之验。他如纯白如鱼脑，如猪肝，如尘腐，大热不休，口噤不食，呃逆频添，种种危候，虽在死例，然治得其法，十中亦可救二三。予亦尝遇此等危证，审无外感，无邪热，每以回阳收纳法治之多效。但大热大休一条，审察其人烦燥饮冷有神者，以调胃承气治之。若无神，安静不渴，急以回阳大剂治之，亦易见效。若妄以为阴虚，而以养阴法治之，百无一生。［眉批］知非氏曰：夫痢，险［］症也，最多危候。

　　[] 险原本作"脸"，据文义改。

　　  

　　庸手无论矣，历来诸名家，亦少会归，惟陈修园先生《时方妙用》中论痢最佳。缘熟习《伤寒》所论治法，推本六经，方是仲景方，法是仲景法，未尝于仲景外稍参时法，分经治病，而不治痢，其得力于《伤寒》者深矣。予恒遵用其法，百发百中。人咸讶其神奇。其实以古方治今病，今月古月，岂有异乎？在有心人自为领取耳。钦安所论为详尽，鄙心炎之止快。

　　近来市习，一见痢证，便以黄芩芍药汤与通套痢疾诸方治之，究其意见，无非清热导滞，调气行血而已，不知气血之不调，各有所因。知其所因而治之，方是良相，不知其所因而治之，皆是庸手。

　　呃 逆

　　按呃逆一条，有阳虚、阴虚、元气将绝之别，不可不知也。

　　因阳虚者，由中宫之阳不足，以致阴邪隔据于中，阻其呼吸往来接续之机，其人定见无神，安静，不食不渴。法宜温中降逆为主，如理中汤加吴萸、半夏之类。

　　因阴虚者，盖以阴虚由于火烧火旺，火邪隔拒于中，阻其上下交接之气。其人定见躁暴，饮冷恶热，精神不衰，二便不利。法宜苦寒降逆为主，如大小承气汤之类。

　　因元气将绝而致者，盖以元阳将绝，群阴顿起，阻其升降交接之机，其人或大汗自汗出，或气喘唇青，或腹痛囊缩，或爪甲青黑，或头痛如劈，目皆欲裂，耳肿喉痛，种种病情，皆宜大剂回阳降逆，十中亦可救二三，如吴萸四逆汤，白通汤之类。［眉批］钦安论此一条，不在证名上论治，专在所因上谈法，是一段聪明文字，是此证聪明治法，学者能识此聪明之理法，便是良医。

　　近来市习，一见呃逆，阴阳不分，一味以橘皮、半夏、竹茹、丁香、柿蒂等药治之，亦有见效，终不若辩明阴阳治之为当也。

　　  

　　反 胃

　　按反胃一证，有阳虚、阴虚之别。

　　因阳虚者，盖以阳衰则不能镇纳僭上之阴，阴邪过盛，势必与阳相拒，一切经火烹调之物，皆不能容，故下喉数刻，或二三时乃仍吐出。其人定见脉大而空，或劲如石，言语一切无神，困倦喜卧。法宜回阳降逆为主，如吴萸四逆汤、半夏生姜汤之类。

　　诸书亦云：朝食暮吐，为命门无火，不能薰蒸，果称灼见，但用药多以阳八味，大补元煎治之，为补命门必用之药，舍此二方，无从下手。予尝试之，多不见效。所以然者，二方概以熟地为君以补阴，枣皮以滋阴，丹皮以泻火，用桂、附仅十中之二三。试问：既曰命门无火，理宜专用桂、附以补火，何得用地、枣以滋阴，丹皮以泻火乎？此皆景岳不读仲景之书，而未明阴阳之道也。在景岳以为，善补阳者，于阴中求阳，故用一派养阴之药，杂一二味补火之品于中，而谓阴中求阳，至极无二之法，独不思仲景为立法之祖，于纯阴无阳之证，只爱管闲事发附、草三味，即能起死回生，并不杂一养阴之品，未必仲景不知阴中求阳乎？仲景求阳，在人身坎宫中说法，景岳求阳，在药味养阴里注解。相隔天渊，无人窥破，蒙蔽有年，不忍坐视，故特申言之。［眉批］知非氏曰；斯文宗孔孟，讲武宗孙子，注疏宗程朱。百家众技者流，咸存而不论，以故朝野相安，道一风同，称郅治焉。独至于医，为斯世所不可缺。虽穷乡僻壤，亦有囊中而趋向各不相侔，圣凡迄无定论，草菅人命，亦不为怪。此段疑案，悒于怀抱［］久矣，欲互相商榷，又少知音。今于批评钦安书，至反胃一证，其驳景岳用药，大为有理。因思市医宗后世诸家者多。后世诸家之书，双多于古人。古人分六经，后人分五经。古人立方不讲药性，后人立方专究药性。古人方效，

　　[] 抱原本作"泡"，据文义改。

　　  

　　而今人不用。后人方不效，今人乐于从事，反诋古人之方为太重，后人之方为轻而合宜。古人不立证名，后人多立证名。古人不以脉定证，后人能以脉知病、古人只论六阴阳，后人论千阴阳、万阴阳。群言淆乱，衷诸圣，今人竟舍古人而从后人，视古人为不可知，后人乃可法，反觉后来居上。以故《灵》、《素》、《难经》及《伤寒》成为畏途，而人命直为儿戏矣。余诚不知医，鄙意总以能读古人之书，得古人之心法，有古人之方，治今人无误，方为医者，未知是否，祈阅者教之。

　　因阴虚者，盖以阴衰不能制火，火拒于中，气机有升无降，故饮食下喉一刻，仍然吐出。其人定见精神不衰，声音响亮，烦燥不宁，关脉必洪大有力。法宜苦寒降逆为主，如大小承气汤之类。他书议论纷纷，愈出愈奇，去理愈远，不可为法。其中因受虽异，总以一逆字定之，逆则以阴阳判之便了。

　　癫 狂

　　按癫狂一证，名异而源同。同者，同在心经也。癫虚而狂实。癫为心阳之不足，神识昏迷。癫者，言语重复，喜笑无常，作事无绪，皆由心阳不足，神识不清，寒痰易生，上闭心窍，亦能使人癫癫倒倒。然专于治痰，便是舍本逐末，不可为法。交通上下，是为治本握要法，宜细心体会之。狂乃邪火之横行，神无定主。狂者，本由邪火乘心，乱其神明，神无所主，砐大叫狂妄，登高弃衣，亲疏不避，治之专以下夺、清热为主。治癫贵以养正，兼以行痰。治狂务于祛邪，灭火为要。白通、枙、鼓，主于交通，阴癫、阳癫可疗。大小承气，专行政下，狂妄能医，其中尚有夙孽冤凭，尤当急作善功忏悔。［眉批］知非氏曰：扶正治癫，下气治狂，名论不刊。

　　近来市习，治癫专以祛痰安魂定魄，治狂每以清水降痰，亦多获效。终不若握定金针，临证有据也。

　　  

　　胀 满

　　按胀满一条，诸书分别有肤胀、腹胀、水胀、气胀、血胀、盐毒之名，总无一定之旨归。予仔细推究，因太阳失职，气化失化而致者，十居七八。因吐泻伤中，克伐元气而致者，十居四五。若蛊毒则另有由致。

　　所谓因太阳失职者何？盖以太阳为一身之纲领，主皮肤，统营卫，脏腑、经络、骨节，莫不咸赖焉。太阳居坎宫子位，一阳发动，散水精之气于周身，乃众阳之宗，一元之主也。故称之曰太阳，至尊无二之意也。乃人不知保护，内而七情损之，外而六客戕之，以致一元伤损，运化失于皮肤，则肤胀生；运化失于中州，则腹胀作；运化失于下焦，则阴囊、脚胀起。水逆于肺，则生喘咳；水逆于肠，则生泄泻；水注于左，注于右，留于上，留于下，留于中，化而为痰，则有五饮之说。水胀之源，皆本于斯。

　　至于气胀者，乃元气散漫之征。多起于大病、久病，或吐泻，或过于克伐，伤于一元。

　　血胀者，周身浮肿而皮色紫红，是气衰而阴乘于上也。亦有周身浮肿，而小腹硬满，小便短赤，是阳衰于下，而阴不化也。

　　总而言之，万病起于一元伤损。分而言之，上中下各有阴阳，十二经各有阴阳，合而观之，一阴一阳而已。更以阴阳凝聚而观之，一团元气而已。至于受病，浅深各有旨归，然分类以治之，未始不当，但方愈多而旨愈乱，若不再行推醒，拈出旨归，将来后学无从下手。当今之际，谁非见肿治肿，见胀消胀者哉。予意此病治法，宜扶一元之真火，剑已散之阳光，俾一元气复，运化不乖，如术附汤，姜附汤，真

　　  

　　武汤，桂苓术甘汤，附子理中汤，麻黄附子细辛汤，附子甘草汤之类。以上数方，各有妙用，肤胀、水胀、气胀、血胀、腹胀皆能奏功，［眉批］知非氏曰：中寒生胀满，胀满属太阴，此病根也。试取譬焉，人身尤葫芦，葫芦有前面，腹为阴也；葫芦有后面，背为阳也；葫芦有上面，头为诸阳之首，乾也，葫芦有下面，戌亥子丑，两阴交尽，二阳初生之地，坎也，坤也；斗胆言乎中，葫芦里面有金丹，金者，乾也，丹者，坎为月也。月本无光，借日而有光，盖乾交乎坤，三索而得男哉，生明矣，三五而盈，三五而缺，识此之故，所谓天道下济而光明也。胀满本属阴寒为病，必阳先虚而不运，斯阴始实而成胀。欲消此胀，必先扶阳。岐伯曰：阴病治阳。仲景曰：太阴之为病，腹胀满而用干姜，早为万世之梯航，何待饶舌。然而时医不知身中阴阳上下往来为病之消息，不得不将古法今朝重提起。钦安推本太阳，知非更进少阴。少阴者。君火也，主弱则臣强，臣强必欺主。是故少阴之君火衰微，则各路之烟尘四起。或阴明之燥金一强，主膀胱不利。或少阳之相火一强，主胸膈胁肋胀满。或阴明之燥金一强，主肌肉胀满。或太阴之湿土一强，主单腹胀满，有大如瓮者。或厥阴之风木一强，主少腹阴囊及脚腿胀满。独少阴之君火一强，则群阴见睍，秋阳当空，万魔潜消矣。故仲景以脉微细，但欲寐，称为少阴不足之病。三急下法存少阴将绝之阴。由此推之，六经皆能为胀，六经之方各有治胀之妙，神而明之，存乎其人耳。

　　总而言之，元阳为本，诸阴阳为标。能知诸阴阳皆为元阳所化，一元阳变而为诸阴阳。元阳即是诸阴阳，诸阴阳仍是元阳，而又非诸阴阳之外。另有一元阳，元阳之外，另起诸阴阳。阴阳又不是混作一团［］，又不能打成一片，则治病不难而可悬壶于市矣。再能知六经中有主脑，六阴阳中有窍妙，斯真凿破鸿濛，辟开太极，医道特其余事，又多能云尔。

　　唯蛊毒则另有法治。然蛊有自外、自内之别。自外者何？埋蛊厌人一法，蛮方最多。或蛇，或虫，或龟，或鳖炼而成之，或于食物放之，或于衣被放之。人中之者，久久面黄肌瘦，腹大如鼓，不久即死。蓄蛊之人，家道顺遂，自喜术灵，而不知造孽已深，不可解也。汇参辑成《石室秘录》，稆家书上，皆有妙方，兹不具载。自内者何？若《易》云：山风蛊，

　　[] 团原本作"国"，据文义改。

　　  

　　为女惑男，因少男配长女，阴阳失常，尊卑紊乱，不思各正其性，艮则安止，巽则顺从，久而败坏，蛊乃生焉。治之之法，于止而不动者动之，柔而不振者振之，使之各有向背，不失其正，庶几天地泰而阴阳不偏矣。然则治法奈何？宜苦［］宜辛尽之矣。

　　予尝治一男子，腹大如鼓，按之中空，精神困倦，少气懒言，半载有余。予知为元气散漫也，即以大济吴萸四逆汤治之，一二剂而胀鼓顿失矣。又治一男子，腹大如鼓，按之中实，坚如石块，大小累累，服破气行血之药，已经数月，予知为阴积于中，无阳以化之也，即以附子理中汤加桂、叩、砂、半、丁香，一二剂而腹实顿消。二证虽不足以蛊论，然而治蛊之法，未始不可以二证概也。另有虫蛊一证，又不可不知也。

　　小 儿 抽 掣俗作惊风

　　按小儿抽掣一条，有外感内伤之别。因外感而致者，由其感受外来之风寒，闭其经络运行之气，现角弓反张，壮热自汗者，风伤太阳之卫也，桂枝汤可与之。角弓反张，壮热无汗，而畏寒者，寒伤太阳之营也，麻黄汤可与之。若壮热，燥躁口渴，气粗蒸手，二便不利者，热淫于内也，白虎、调胃承气可与之。稍轻者，导赤散加荆、防、虫退、茯苓亦可与之。

　　因内伤而致者，或饮食伤中，颧大吐后，或大泻后，或久病后，或偶受外邪，发散太过，或偶停滞，消导克伐太过，积之既久，元气日微，虚极而生抽掣。诸书称慢脾风者是也。其人定见面白唇青，饮食减少，人困无神，口冷气微，

　　[] 苦 原本作"若"笔误，据文义改。

　　  

　　或溏泄日三五次，或下半日微烧、微汗，抽掣时生，此是元气虚极，神无定主，支持失权，由内而出之候。只有扶元一法，如附子理中加砂、半，回阳饮加砂、半。昧者不知此理，一见抽掣，便称惊风。若妄以祛风之品施之，是速其已也。业斯道者，逢此等证候，务须细心斟酌阴阳实据，庶不致屈杀人命。予非言大而夸，其所目睹而亲见者，不胜屈指矣。病家于此，切切不可专求捷方。［眉批］知非氏曰：凡视小儿之病，虽曰哑科，而望、闻、问、切四诊，皆有凭据。青、黄、赤、白、黑，有神无神，形体之肥瘦厚薄，容貌之惨舒虚实，皆可目睹。所谓望也。声音之盛衰，气息之粗细，喘与不喘，微与不微，可以耳听，所谓闻也。腹痛则其哭也头必俯，项背痛则其哭也头必仰，小便数不数，大便调不调，其父母必能稔知，可以面讯，所谓问也。烧热不烧热。厥冷不厥冷，有汗无汗，可以手摸，两手之 ，可以指取，所谓切也。有此四诊，即得病情。至于抽掣，病在筋膜，主伤风木之气，风寒无疑，调和营卫足矣。再有他故，知犯何逆，以法救之，无不见效。钦安指示亲切，分辩详细，断不可照市医看法，单视虎口筋纹，定是何病，便处方药，紫纹冲上三关峭必定是危候，尤要在小儿抽掣，勿认是风，便用惊药，功德无量矣。况小儿阳气嫩弱，不胜风寒作崇，或发表太过，或经误下，往往筋惕瞤，振振动摇，不是惊风，养阴和阳，便不惊风。谓小儿火大者，是其父母欲自杀其儿，可辞云不治，尤为工嘱。须知小儿阳弱，火又能从内发。小儿无欲，火不能从外入，此是金针。

　　中风

　　按中风一证，原有中经、中腑、中脏、闭、脱之情，陈修园先生《三字经》、《从众录》分辩甚详，可以熟玩。予更细为思之，夫人身原凭一气包罗，无损无伤，外邪何由而得入，内邪何由而得出。凡得此疾，必其人内本先虚，一切外邪始能由外入内，一切内邪始能由内出外，闭塞脏腑经络气机，皆能令人死。不得概谓皆由外致也。予常见卒倒昏迷，口眼斜，或身软弱，或周身抽掣。众人皆作中风治之，专主

　　  

　　祛风化痰不效。予经手专主先天真阳衰损，在此下手，兼看何部病情独现，用药即在此攸分。要知人之所以奉生而不死者，恃此先天一点真气耳。［眉批］知非氏曰：此解已透，然内本先虚，所谓本实先拨，即专主先天施治，未必十治十全。须知先天之阳不易回也，先与病家说明，愈是万幸，不愈医不任咎。若是回阳不愈，真阴不能自生，有人能治愈此病者，愿焚其书，愿铲其批。真气衰于何部，内邪外邪即在此处窃发。治之但扶其真元，内外两邪皆能绝灭。是不治邪而实以治邪，未治风而实以祛风。握要之法也。若专主祛风化痰，每每酿成脱绝危候，何也？正虚而邪始生，舍其虚而逐其末。况一切祛风化谈之品，皆是耗散元气之斤，未有不立增其病者。然而浅深轻重，步步有法，贵在圆通。予不过以鄙意之管见，以与同人共商之耳。

　　中 痰

　　按中痰一证，予思中字不甚恰切。未痰之所以生，半由太阳失运，水液不行，聚而为痰。或由中宫火衰，转输失职，水湿生痰。或由心阳亏损，不能镇纳浊阴，水泛于上，而痰证生。种种不一。是痰皆由内而生，并非由外而致。由外而入内，始可以言中，由内而出外，决不可以言中。凡为痰迷之人，必素秉阳衰，积阴日盛，饮食不运，气机不宣，忽然外邪引之，内气滞之，阴邪窃发，寒痰上通，堵塞清道，人事昏迷，喉中痰响，脉必滑利。平素多病多痰，法宜扶阳为先，祛痰为末，如姜附汤，姜桂茯半汤，真武汤之类，皆可施之。即曰痰闭可也，何必曰中。［眉批］中字之义驳得倒，痰字之理认得真，治痰之法自尔超妙，非庸手所得知。患疾之人遇之病可愈，学医之人入手不得错，此救世之法，医医之意也。

　　  

　　中食

　　按中食一证，中字亦不恰切。夫食以养生，虽由外入内，并非食能害人，必其人素缘中气不足，运化气衰，阴邪已经发动，偶遇饮食入内，阻滞不进，忽然闭其清道，人事卒倒，形如死人，皆是气机偶闭为之耳，何得谓食之能中乎。即如平常气实之人，日日酒食厌饱，而胡不中？以此推之，内本先虚也。虽探吐之，一吐即愈，愈后急温补脾土，自无失矣。［眉批］此数语包一切，扫一切，元箸超超，颠扑不破，神曲、麦芽、槟榔、山楂可以扫除，而干姜、附子又能治食矣，可发一噱。

　　脱肛

　　按脱肛一证，有下焦阳衰，而不能统束者，有三焦火旺而逼出者。

　　因下焦阳衰而致者，由其人或房劳过度，或大吐大泻大病后，元气损伤，不能收束。其人定见少气懒言，精神萎靡，面白唇青，喜食辛竦热物者是也。法宜温固脾肾之阳，阳回气足，肛脱自收，如附子理中汤加葛根，黄芪建中汤，与市习之补中益气汤之类。

　　因火旺逼出者，或由过食厚味、醇酒、椒、姜辛辣之物，热毒流注下焦，或感受外热燥热邪，流注肠胃，热邪从下发泄，火气下趋，渐渐副迫，直肠遂出。其人定见躁烦，善饮［］清凉，或大便不利，或小便赤热，或善食易饥，种种病情者是也。法宜清热，如黄连解毒汤，三黄石膏汤之类，专清肠胃之热，热清而肠自收矣。［眉批］知非氏曰：巽为股，为风。风性属阳，主升。平人不脱肛者，风木之气生升不已民。今病脱肛，生升之气机失权。钦安

　　[] 饮 原本作"分"，据文义改。

　　  

　　参悟其理，指出温升之法。所谓火旺者，火急风生，直步广肠，肛头顺势脱出，亦当升阳散火，桃花汤可用。必见实热之病情，方可直折，火熄风平，遂其升达之性，其肛自举。一二［］剂即止，所谓中病即已，安过用以伤生气。否则旋举旋脱，久久遂漏，又不可不知也。

　　近来市习，多用补中益气倍升麻，或用槟、麻仁捣泥涂囟门穴，亦多见效。但于阴阳攸分，全无定见，终不若握此阴阳法度，治之庶可无差。第所列药方，亦未尽善。不过明其理法之当然，学者从中神而明之，自然发无不中也。

　　痔疮

　　按痔疮一证，诸书分别牡痔、牝痔、气痔、血痔、酒痔、脉痔、内痔、外痔。又俗称：翻花痔、鸡冠痔、营花痔、蜂窠痔、鼠奶痔、牛奶痔，种种不一。予谓形象虽异，其源则同，不必细分，总在阳火、阴判之而已。

　　因阳火而致者，或平素喜食厚味、醇酒、椒、姜，一切辛辣之物，热积肠胃，从下发泄。肛门乃属下窍，终非时刻大开邪下趋，发泄不畅，蕴积而痔乃生焉。其痔定然痛甚，肛门红肿，精神不衰，饮食如常，粪硬溺赤，喜饮清凉者是也。法宜专清肠胃之热，如大小承气，调胃承气，葛根芩连等汤，皆可酌用。又或燥邪发泄不畅，辩认与上同，而时今不同，法宜清燥为主。如黄连玉竹阿胶汤，清燥汤，甘桔二冬汤之类。

　　因阴火而致者，或由房劳过度，君火下流，前阴发泄不畅，直逼的，蕴积亦能生痔。又或火病，用心过度，忧思过度，元气虚极，涣散欲从下脱，而不得即脱，蕴积亦能生痔。其痔我青色、黑色、白色，微痛微肿，坐卧不安，人必无神，困倦喜卧，畏寒身重，面色唇口青白，脉或浮空，两

　　[] 二 原本作"立"，据文义改。

　　  

　　尺或弦劲，此是元气发泄不藏之故，不得照寻常通套等方施治。法宜收固，如附子理中汤加葛根，潜阳丹，回阳饮，封髓丹倍砂、草之类。

　　近来治论纷纷，愈出愈奇，理法将泯，不得不为之一正。［眉批］知非氏曰：治疮亦贵理法明晰。钦安兼习外证，的是妙人。

　　赤 白 浊

　　按赤白浊一证，诸书所载，有云赤属血，白属气。有云败精流溢，乃谓白浊；血不及变，乃为赤浊。有云入房太甚，发为白淫。有云脾移热于肾。有云白浊乃劳伤肾。肾冷所致。种种分辩，果从谁说？予谓不必拘分，握定阴阳，治之便了。［眉批］析言居要。

　　夫赤浊、白浊，俱从溺管而出，有云败精流溢。既云败精，不过一二次见之，未必日日见之，况精窍与尿窍不并开。即云元阳不固，关锁不牢，而败精有如此之多，不几元阳有立绝之势乎。予亦常见患浊证之人，精神不衰者亦多，可知其非败精也明矣。予细维此证，总缘二气不调，中宫运化机关失职。所以然者，先天赖后天以生，水谷之精气生血，水谷之悍气生精，血入于营，精行于卫，皆从中宫转输，转输失权，或精或血，流注阑门，阑门乃秘清别浊之所，从此渗入膀胱，渗入者赤，溺便赤，渗入者白，溺便白，非膀胱之自能为赤白也。方书多用利水，尚未窥透此中消息。又有云湿热流注于下，此说实为有理，卓见颇超，清热利水，大约从此。须知中宫不调，有寒热之别。寒主胃阳之不足，阻滞中宫，转输即能失职。其人定见面白无神，饮食短少，因倦嗜卧，不问赤白，但以温暖中宫，俾寒邪去而转输复常，如香砂六君，附子理中之类。［眉批］知非氏曰：阳虚不能运动精微，一语

　　  

　　可补钦安之注脚。热主胃气之过旺，盘踞中宫，转输亦能失职。其人多烦躁好动，精神不衰，言语、脉息，一切有神，不问赤白，便以清胃为主，俾热云而转输复常，如导赤散加茯苓前仁，清胃散，凉膈散之类［］。

　　血 证 门吐血、鼻血、牙血、毛孔血、耳血、二便血。

　　按血证虽云数端，究意不出阴阳盈缩定之矣。予于《医理真传》分辩甚详。查近市风，一见血出，红光遍地，人人皆谓之火，医生亦谓之火。细阅其方，大半都是六味地黄汤、回龙汤、生地四物汤加炒芥、藕节、茜草、芧根、牛膝、大黄之类，专主滋阴降火。曷不思火有阴阳之别？血色虽红，由其从火化得来，终属阴体。气从阳，法天居上。血从阴，法地居下。天包乎地，气统乎血，气过旺，可以逼血外越，则为阳火。气过衰，不能统血，阴血上僭外溢，则为阴火。阳火，其人起居，一切有神。阴火，动静起居，一切无神。阳火始可用以上市习之方，阴火决不可用，当以《医理真传》之法为是。［眉批］知非氏曰：火是阴，《内经》曰：阴病治阳，当用阳药。夫火何以能阴？孔子曰：离为火，离是阴卦，火是红色，血亦是红色，故知火盛吐血，正是阴盛，必用阳药而始能愈。此儒者之权衡，非俗子所能窥测，而医亦是名医，故敢论血。要知人周身躯壳，全赖一气一血贯注之而已，不必区分血从何出，当何治，血是某经，主某方。分解愈多，源头即失。予治一切病证与此血证，只要无外感病形，即握定阴阳盈缩治之，见功屡屡，获效多多，真不传之必发秘法，实度世之金［］针。予经验多年，不了隐秘，故罄［］所知，以告将

　　[] 况精窍与尿窍………凉膈散之类，此段文字原本脱，据光绪丁亥年()五福堂刊本补。

　　［］金原本作"食"，据文义改。

　　［］罄原本作"馨"，据文义改。

　　  

　　来。［眉批］老实人说老婆话，知著书之婆心，更知评者之婆必，有同心焉，以为邀誉则非矣。

　　发斑

　　按发斑一证，有由外入而致者，有由内出而致者。

　　由外入而致者，由外感一切不正之气，伏于阳明。阳明主肌肉，邪气遏郁，热毒愈旺，忽然发泄，轻则疹痒，重则斑点，或如桃花瓣，或如紫云色，大小块片不等。其人口臭气粗，壮热饮冷，脉大而实，或周身疼痛，二便不利者，此为外感，阳证发斑是也。法宜随其机而导之，如升麻葛根汤，举斑、化斑、消斑等汽，皆可酌用。

　　因内伤而致者，或饮食伤中，克伐过度；或房劳损阳，过于滋阴；或思虑用心过度；或偶感外邪，过于发散，以致元阳外越，或现斑点，或现通体紫红。其人懒言嗜卧，不渴不食，精神困倦。或现身热，而却无痛苦情状，行动如常。或身不热，而斑片累累，色多娇嫩，或含青色者是也。粗工不识，一见斑点，不察此中虚实，照三阳法治之，为害不浅。法宜回阳收纳为主，如封髓丹，潜阳丹，回阳饮之类。［眉批］知非氏曰：斑发于阳，因外感而致， 证为阳，能治者多，惟斑发于阴，因内伤而致，其证为阴，能识者少。钦安指出两法，重在人所难识一面，学者知其所难，作者之心苦矣。予曾经验多人，实有不测之妙。总之，外证发斑，在三阳，宜升散。内证发斑，在三阴，宜收纳。此二法乃万病治法之要。［眉批］知其要者，一言而终，不知其要者，流散无穷。不仅此证，学者须知。

　　痿躄

　　按痿躄一证，《内经》云：肺热叶焦，五脏因而受之，发

　　  

　　为痿躄。又云：治痿独取阳明。阳明为五脏六腑之海，主润宗筋，束骨利关节者也。阳明虚，则宗筋弛。李东垣、丹溪遵《内经》肺热一语，专主润燥泻火，似为有理。但《内经》称治痿独取阳明，乃不易之定法，此中必有定见，当是肺热叶焦之由，起于阳明也。阳明为五脏六腑之海，生精生血，化气行水之源也。《内经》谓阳明虚则宗筋驰。明是中宫转输精气机关失职，精气不输于肺，则肺痿生；精气不输于脉，则心痿生；精气不输于肉，则脾痿生；精气不输于脉，则心痿生；精气不输于肉，则脾痿生；精气不输于筋，则肝痿生；精气不输于骨，则肾痿生。以此分处，则治痿独取阳明一语方成定案，即不能专以润燥泻火为准。［眉批］知非氏曰：是何意态雄且杰，高淡雄辩惊四方。要知人身三百六十骨节，无论何节，精气一节不输，则一节即成枯枝。《黄庭经》曰：泥丸百节皆有神，一节无神，则阴邪起而为病，此理精粹。以此推求，方得痿证之由，肺热叶焦之实，即此可悟。治痿独取阳明一语，实握要之法。予思各经为邪火所侵，并未见即成痿证。即有邪火太甚，亦未见即成痿证，果系火邪为殃，数剂清凉，火灭而正气即复，何［］得一年半载而不愈。东垣、丹溪见不及此，故专主润燥泻火，是皆未得此中三昧。［眉批］一家之言，未窥全豹。法宜大辛大甘以守中复阳，中宫阳复，转输如常，则痿证可立瘳矣。如大剂甘草干姜汤，甘草附子汤，参附汤，芪附汤，归附汤，术附汤之类，皆可酌选。

　　虚 劳

　　按虚劳一证，诸书分别五劳七伤，上损下损。陈修园先生《三字经》、《从众录》分辩甚详，可以熟玩。予思虚劳之人，总缘

　　[] 痿躄………火灭而正气即复，何此段文字原本脱，据光绪本《医法圆通》补。

　　  

　　亏损先天坎中一点真阳耳。真阳一衰，群阴蜂起，故现子午潮热，子午二时，乃阴阳相交之时，阳不得下交于阴，则阳气浮而不藏。故潮热生，阴不得上交于阳，则阴气发腾，无阳以镇纳，则潮热亦生。医者不得此中至理，一见潮热便称阴虚，用一派滋阴养阴之品，每每酿成脱绝危候，良可悲也。自汗盗汗出。凡自汗、盗汗皆是阳虚之征，各书具称盗汗为阴虚者，是言其在夜分也，夜分乃阳气潜藏之时，然而夜分实阴盛之候，阴盛可以逼阳于外，阳浮外亡，血液随之，故汗出，曰盗汗。医者不知其为阳虚，不能镇纳阴气，阴气外越，血液亦出，阴盛隔阳于外，阳不得潜，亦汗出。此旨甚微，学者务须在互根处理会。咳吐白痰，真阳一衰，则阴邪上逆，逆则咳嗽作。白痰虽非血，实亦血也，由其火衰而化行失职，精气不得真火煅炼，而色未赤也。近来多称陈寒入肺［］，实是可笑。腹满不实，阴气闭塞，阳微不运故也。面黄肌瘦，真火衰则脾土无生机，土气发泄，欲外亡，故面黄，土衰则肌肉消，以脾主肌肉故也。腹时痛时止，阳衰则寒隔于中，阻其运行之机，邪正相拒，故进痛时止，大便溏泄，胃阳不足，脾湿太甚故也。困倦嗜卧，少气懒言，皆气弱之征。种种病情，不可枚举，惟有甘温固元一法，实治虚劳灵丹。［眉批］知非氏曰：虚劳之人，五神无主，四大不收。夫五神者，五官之神也，五官不能自为用，其中有主之者，《仙经》曰：譬如弄傀儡，中有工机轴是也。四大者，地、水、火、风也。毛发爪指、皮肤者，地也：津、液、涎、沫者，水也：运转、运作者，风也：暖气者，火也。然此四大全要元神、元气为主宰收摄。虚劳之人，元神昏散，视听混淆，是五神无主宰。元气耗散，举止疲惫，是四大［］不收摄。夫人身元阳为本，是生真气，真气聚而得安，真气弱而成病，虚劳者，真气耗散，元阳失走，迨至元阳尽，纯阴成呜呼死矣。钦安指出大法，惟有甘温固元，是姜、附、草，不是参，芪、术，学者不可不知也。

　　昧者多作气血双补，有云大剂滋阴，有等专主清润，有等开郁行滞，不一而足，是皆杀人不转瞬者也。予非言大而矜，妄自争辩，实不得不辩也。

　　[] 肺 原本作""，据文义改。

　　[] 大 原本作"牙"，据文义改。

　　  

　　厥 证

　　按厥证一条，有阳厥，阴厥之别。阳厥者何？由其外邪入内，合阳［］经热化，热极则阴生，阳伏于内，阴呈于外，故现四肢冰冷，或脉如丝，或无脉，其人虽外见纯阴，而口气必蒸手，小便必短赤，精力不衰。法宜清热下夺为主，如大小承气，调胃承气汤等是也。

　　阴厥者何？由其正气已虚，阴寒四起，阴盛阳微，闭塞经络，阳气不能达于四肢，故见四肢冰冷，其人目瞑倦卧，少气懒言。法宜回阳祛阴，如四逆汤，回阳饮之类，此阴阳生死攸关，不容不辩。［眉批］知非氏曰：阴证发厥，内伤已极，诸人能认，治多不谬。惟阳证发厥，热极成寒，仲景有厥证用白虎之条，人多不辩。钦安此论，两两对言，重在热厥一面，学者能认出热厥，评者之心亦慰矣。

　　谵 语

　　按谵语一证，有阴阳之别，不可不知。阳证之谵语，由其外邪伏热，热乘于心，浊火乱其神明，神明无所主，蕻人口中妄言，必见张目不眠，口臭气粗，身轻恶热，精神不衰。轻者可用导赤散加黄连，重者可用大小承气汤，三黄石膏汤。

　　阴证之谵语，由其正气已衰，阴邪顿起，神为阴气蔽塞，则神识不清。其人多闭目妄言，四肢无力，倦卧畏寒，身重汗出，即有欲饮冷水一二口者，其人无神，定当以回阳为准，切不可以为饮冷，而即以凉药投之，则害人多矣。须知积阴在内，生有微热，积阴一化，热自消亡，此处下手，便是高一着法。

　　[] 阳 原本作"汤"，据文义改。

　　  

　　予曾经验多人，不问发热、汗出、谵语、口渴饮冷，但见无神，便以大剂回阳饮治之，百治百生。［眉批］知非氏曰：谵语本是神昏气沮，此论精当，治法绝妙，后言不问其证，决之早也。但见无神，眼之明也。便以大剂，手之快也。百治百生，效之必也。学者先要学此手眼。

　　女科门

　　按女科与男子稍有不同，以其质秉坤柔，具资生之德，而有经期、胎前、产后，病情与男子不同，其余皆同。诸书分辩详，实可择取。予于女科一门，亦稍有见解，因于闲暇，又从而直切畅言之，以补诸书未言之旨，恐见解不当，高明谅之。［眉批］知非氏曰：女子之病，多于男子，奈何多多一病耳。虽曰五漏成体一，两耳不须治一，两乳不须治一，经水则其要也。治之奈何，在知本，知本于太阴，无他谬巧矣。夫太阴者，月也。三五而盈，三五而缺。盈者，阴进，为阳，主长。缺者，阳退，为阴，主消。阳长阳消，以阳为运用。长者生之，徒升发不泄；消者死之，徒降下不留，月事以时下。一月一降，为不病之恒，降下无所苦，又不爽其期，谓曰月信。苟阳失健运，则坤中之阴精不藏，如先期而至，是月受日魂未足，阴中阳微，不得谓为有火，而用苓、连、知、柏。如后期而至，是月受日魂未足，阴中阳虚，阳虚阴亦无准，不得谓为有寒，而用四物、桂、附。淋漓不断者，少则非崩，崩者多而不止，皆由元阳行德不下，以致阴精流溢不守，不得仅以热论，色紫成块，色淡不鲜，同为阳气不足。将行腹痛，行后腹痛，均是阳虚气凝。至于处子、妇人经闭不通，皆由虚损，先宜扶阳，继须通利。通利之方，桃核承气汤，不遗余力，若姑息养奸，百日而劳瘵成，不可救药矣。非医之过而何？所有带证，处子、妇人，皆多患此，不在经证之例，亦非带脉为病。非白淫，即寒湿，浊恶不堪，法宜升散，不宜燥熯，致烁阴精，皆治本之决也。至于内伤外感，亦能伤太阴而有以上诸条，触类而伸之，比类而参之，有形证，有理路，何患无治法乎。钦安分门别类，博学而详说之，妙在窥透阳不化阴之玄理，反复论辩，只重一阳字，握要以图，立法周密，压倒从世诸家，何况庸手。知非良深佩服，而胎前不言证，归于六经矣，产后不言，法尽于阴阳矣，知非亦可无言矣。

　　  

　　经水先期而至或十七八九日，二十四王日者是也

　　按经水先期而来，诸书皆称虚中有热，为太过，为气之盈，多以四物汤加芩、连、阿胶之类治之，以为血中有热，热清而血不妄动，经自如常。予谓不尽属热，多有元气太虚，血稍存注，力不能载，故先期而下。其人定见面白无神，少气懒言，稍有劳动，心惕气喘，脉细而微，亦或浮空。此等法当温固元气为主，不得妄以芩连四物治之。果系可服芩连四物者，人必精神健旺，多暴怒，抑郁，言语、起居、动静一切有神，如此分处，用药庶不错误。

　　经水后期而至或三十七八日，四五十日，及两三月者是也

　　按经水后期而至，诸书称为虚中有寒，为不及，为气之缩，多以桂、附之类加入四物汤治之，以为血中有寒，寒得温而散，血自流通，经即如常。予谓不尽属寒。其中多有暗泄处，不可不知。暗泄者何？其人或常自汗不止，或夜多盗汗，或常流鼻血，或偶吐血，或多泄水，或饮食减少。如此之人，切不可照常通经、赶经法施治，当审其病而调之。如其人当经期将至，前四五日，常自汗出者，是气机上浮而不下降，汗出即血出也，察其是卫阳不固者固之，如芪附汤，建中汤是也。察其系内有热伏，热蒸于外，而汗出者，宜凉之，如益元散，生地四物之类治之。

　　若是盗汗，察其系阴盛隔阳于外，阳气不得藏，气机上浮，故盗汗出，法宜收纳，如封髓丹，潜阳丹之类。察其系血分有热，热蒸于外，盗汗亦作，法宜清润，如鸡子黄连汤之类。

　　若是鼻血、吐血、审是火旺，逼血外行，自有火形可征，

　　  

　　法宜清凉，如桃仁、地黄、犀角汤之类。审是阳虚不能镇纳阴气，阴血上僭外越，自有阳虚病情可考，不得即为倒经，而妄用通经凉血止血之方，惟有扶阳抑阴，温中固土为准，如甘草干姜汤，潜阳，建中等汤。

　　若是时常泄水，饮食减少，多由元气下泄，阴血暗耗，法宜温中收固。况饮食减少，生化机微［］，天真之液不能如常流注，学者须知，切切不可见其经之后至，而即以通套等法施之。

　　其中尚有外感寒邪，闭束营卫气机，亦能使经期后至。可按六经提纲治之。更有经期将至，偶食生冷，或洗冷水，亦能使经期后至，须当细问明白，切不可粗心。

　　经来淋漓不断

　　按经来淋漓不断一证，有元气太虚，统摄失职者；有因冲任伏热，迫血妄行者。

　　因元气太弱者，或由大吐、大泻伤中，或过服宣散、克伐，或房劳忧思过度，种种不一，皆能如此。其人起居动静，脉息声音，一切无神，法宜温固，如附子理中、黄芪建中、香砂六君之类。

　　因冲任伏热，热动于中，血不能藏，其人起居动静，脉息声音，一切有神，法宜养阴清热，如黄莲泻心汤，生地芩连汤之类，总要握其阴阳，方不误事。

　　经水来多而色紫成块

　　按经水紫色成块一证，诸书皆称火化太过，热盛极矣。多以凉血汤，及生地四物加芩、连之类，法实可从，其病形

　　[] 微 原本作"征"，笔误，据文义改。

　　  

　　定是有余可征。若无有余足征，而人见昏迷、困倦嗜卧，少气懒言，神衰已极，又当以气虚血滞，阳不化阴，阴凝而色故紫，故成块。不得妄以清凉施之，法宜温固本元为主，如理 加香附，甘草干姜汤，建中汤之类，方不为害。总之众人皆云是火，我不敢即云是火，全在有神无神处，仔细详情，判之自无差矣。

　　经水来少而色淡

　　按经水少而色淡一证，诸书皆称血虚，统以四物加人参汤主之，以为血虚者宜补其血。予谓此证，明是火化不足，阳衰之征。阳气健则化血赤，阳气微则化血淡。阳气盛则血自多，阳气衰则血自少，乃一定之理，法当扶阳以生血，即天一生水的宗旨。何得专以四物人参汤，一派甘寒之品乎？此皆后人不识阴阳盈虚之妙，故有如此之说也。予见当以黄芪建中汤，当归补血汤加附子，或甘草干姜汤合补血汤，如此治此，方不误事。

　　经水将行而腹痛

　　按经水将行腹痛一证，诸书皆言血中有滞也，多用通滞汤，及桃仁四物汤。予思此二方，皆是着重血中有滞也。如果属热滞，此二方固可治之。苟因寒邪阻滞，以及误食生冷，又当以温中行滞为主，无专以此二方为是。如此分处治去，庶不至误事。

　　经水行后而腹痛

　　按经水行后腹痛一证，诸书皆云虚中有滞也，统以八珍汤加香附治之，亦颇近理。予思经后腹痛，必有所因，非外

　　  

　　寒风冷之侵，必因内阳之弱，不概以气血两虚有滞为准，又当留心审察。如系外寒风冷，必有恶风畏寒，发热身痛，仍宜发散，如桂枝汤是也。若系内阳不足，则寒从内生，必有喜揉按、热熨之情，法宜温里，如附子理中加丁香、砂仁之类。

　　予常治经后腹痛，其人面白唇淡者，以甘草干姜汤加丁香、官桂治之，或以补血汤加安桂治之，必效。

　　妇人经闭不行或四五十日，或两三月者是也

　　按闭经一证，关系最重，诊视探问，必须留心。如诊得六脉迟涩不利者，乃闭之证。若诊得六脉流利，往来搏指，妊娠之兆，切切不可直口说出。先要问明何人，看丈夫在家否？如丈夫在家，称云敝内，他先请问，方可言说是喜，不是经闭。设或言寡居，或方言丈夫出外，数载未归；设或言室女年已过大，尚未出阁。访问的确，审无痰饮证形，痰疾脉亦多滑利。虽具喜脉，切切不可说出，但云经闭。如在三两月内，不妨于药中多加破血耗胎之品，使胎不成，亦可以曲全两家祖宗脸面，亦是阴德。即服药不效，而胎成者，是恶积之不可掩，而罪大之不可解也。倘一朝遇此，主家向医说明，又当暗地设法，曲为保全，不露主角，其功更大。设或室女，于归期促，不得不从权以堕之。不堕则女子之终身无依，丑声扬，则两家之面目何存？舍此全彼，虽在罪例，情有可原。自古圣贤，无非在人情天理上，体会轻重而已。

　　予思经闭不行， 亦各有所因。有因经行而偶洗冷水闭者，有因将行而偶食生冷闭者，有因将行而偶忿气闭者，有因素秉中气不足，生化太微而致者，有因偶感风寒，闭塞而致者，不可不知。

　　  

　　因洗冷水而闭者，盖以经血之流动，全在得温以行，得寒而凝，理势然也。今得冷水以侵之，气机忽然闭塞，血液不流，法当温经，如麻黄附子细辛汤、阳旦汤、或补血汤加丁香、肉桂之类。

　　因食生冷而闭者，诚以天真之液如雾露之气，全赖中宫运转，血自流通。今为生冷停积中宫，闭其运转之机，血液故不得下降。法当温中，如理中汤加砂仁、丁香、肉桂，或甘草干姜汤加丁香、胡椒之类。

　　因忿气而闭者，盖以忿争则气多抑郁，抑郁则气滞而不舒，气不舒，则血不流，故闭。法宜理气舒肝为主，如小柴胡汤加香附、川芎、麦芽之类。

　　因素秉不足，生化太微而致者，盖以不足之人，多病，多痰，多不食，或多泄泻，或多汗出，元气泄多蓄少，不能如常，应期而下。要知血注多，则下行之势易。血注少，则下行之势难。务宜看其何处病情为重，相其机而治之。或宜甘温，或宜辛温，或宜苦温，又当留意。

　　因外感风寒而闭者，按六经提纳治之，自然中肯。切不可一见经闭，即急于通经，专以四物加桃仁、红花、玄胡、香［］附、苏木、丑牛之类，胡乱瞎撞，为害非浅，学者宜知。更有寡妇、室女经闭，要不出此，不过多一思交不遂，抑郁一层，终不外开郁行滞而已。

　　崩

　　按崩证一条，有阳虚者，有阴虚者。

　　阳虚者何？或素秉不足，饮食不健。或经血不调，过服清凉。或偶感风寒，过于宣散。或纵欲无度，元气剥削。如

　　[] 香 原本作"杏"，据文义改。

　　 

　　此之人，定见起居动静、言语、脉息、面色，一切无神。元气太虚，不能统摄，阴血暴下，故成血崩。实乃脱绝之征，非大甘大温不可挽救，如大剂回阳饮，甘草干姜汤之类。切切不可妄以凉血、止血之品施之。

　　因阴虚者何？夫阴之虚，由于火之旺，或忿怒而肝火频生，或焦思而心火顿起，或过饮醇醪，而胃火日炽。如此之人，精神饮食，动静起居，一切有余，缘以火邪助之也。火动于中，血海沸腾，伤于阳络，则妄行于上。伤于阴络，则妄行于下。卒然暴注，若决江河。急宜凉血清热以止之，如十灰散，凉血汤之类。切切不可妄用辛温，要知此刻邪火动极，俟火一去，即宜甘温甘凉，以守之复之，又不可固执。须知道血下既多，元气即损，转瞬亦即是寒，不可不细心体会。

　　带

　　按带证一条，诸书言带脉伤，发为带疾。《宝产》云，带下有三十六疾。《汇参》有赤白带，室女带下，胎前带下之别，《女科仙方》又分为五带，是就五色而立五方，亦颇近理。予常用其方，多获效验。予思万病不出乎阴阳，各家纷纷议论，究意旨归无据。后人不得不直记其方也。予细思阳证十居五六，即湿热下注是也。阴证十居六七，即下元无火是也。

　　湿热注者何？或素喜辛燥醇酒椒姜，或素多忿怒暴戾，或素多淫欲，摇动相火，合水谷之湿，与脾之湿，流入下焦，时时下降，陆续不断，其形似带，故名之曰带。其人定多烦躁，精神、饮食不衰，脉必有神，其下之物，多胶粘极臭者是也。法宜除湿清热为主，如葛根芩连汤，黄连泻心汤加茯苓、泽泻、滑石之类。

　　所谓下元无火者何？或素禀不足，而劳心太甚，则损心阳。

　　  

　　或伤［］于食，而消导太过，则损胃脾之阳。或房事过度，而败精下流，则损肾阳。如此之人，定见头眩心惕，饮食减少，四肢无力，脉必两寸旺，而两尺弱甚，浮于上而不潜于下，其下之物，必清淡而冷，不臭不粘。法宜大补元阳，收纳肾气，如潜阳丹加敌纸、益智，回阳饮加茯苓、安桂，或桂苓术甘汤加附片、砂仁之类。更有五色杂下，不必多求妙方，总以大温大甘，收固元气为要。诸书所载，亦可择取。

　　求 嗣 约 言

　　大凡中年无子这人，宜多积善功，夫妇好生保养节欲，果然精神安舒，百脉和畅。务于天癸至三日内，乘其子宫未闭，易于中鹄，当交媾际，夫妇二人彼此留神，勿将心放他去，如此施之，百发百中。切勿多蓄媵妾，以取败德丧身灭亡之祸。［眉批］知非氏曰：人之生也，性赋于天，命悬于地，各有善恶，因缘以成报施，知非存而不论。

　　妊 娠

　　凡妇人经水不行，二三月内，腹中隐隐［眉批］知非氏曰：稳。微微频动者，乃有喜之征。设或无频动者，可用验胎法以验之。验胎方，归、芎各三钱，为末，艾汤吞，吞后腹频动，有胎定无疑。若是腹不动，脉息细详求。亦有四五月始动者。

　　妊娠产后诸疾约言

　　按妊娠已确，固说着重安胎。［眉批］知非氏曰：要。产后已毕，固说着重补养。此皆举世相传至要之语。予谓胎前产后，不必执此，当以认证去病为主。认证去病之要，外感仍按定

　　[] 伤 原本在此字后还有一"伤"，据文义删。

　　 

　　六经提纲病情，内伤仍握定阴阳盈缩为准，如此方不见病治病了。到于胎前产后，一切病证，亦当留心。如《万氏女科》、《女科仙方》、《女科心法》、《汇参女科》、《济阴纲目》皆当熟玩，以广见识。

　　小儿诸疾约言

　　按小儿初生，只要安静，审无胎中受寒，无胎中受热，切不可用药以戕之，以伐生生之气。今人每每小儿下地，多用银花、黄连、大黄、钩藤、甘草，取其清胎毒，小儿少生疮癣。此说似近有理，究意皆是婆婆经。此说省城最重，不知山野乡村小儿下地，大人常无药服，何况小儿，难道皆生疮，皆死亡了。但食乳之子，外感病多，饮食病少。设或有虚损病出，多半从母乳上来，审其阴阳之盈缩治之。食五谷之子，多半饮食，或是外感，按定病情治之。［眉批］知非氏曰：好，抽掣务中业已详论，故不复赘。至于痘证，初发热，以调和营卫之气为主，桂枝汤是也。初现点，以升解发透、出透为主，升麻葛根汤是也。痘现齐，以养浆为主，理中汤是也。浆足疮熟，以收回为主，潜阳丹，封髓丹是也。此乃痘科首尾不易之法。至于坏证，如灰黑平塌不起，空壳，无脓者，真元之气衰也。法宜回阳，白通汤，回阳饮是也。如紫红顶焦，烦燥口臭，气之有余，血之不足也，法宜清凉，如导赤散、凉血散、人参白虎、当归补血汤之类。

　　近来痘科，一见痘点，专以解毒、升散、清凉，如赤芍、生地、连翘、枳壳、银花、大力、黄芩、当归、麦冬［］、花粉、荆芥之类。不知痘证，全在随机变换，当其初发热，气机勃勃向外，正宜应机而助之，以发透为妙。如以上药品，

　　[] 冬 原本脱，据文义补。

　　 

　　虽有升散、其中一派苦寒之品，每多阻滞向外气机，以致痘不透发，酿出许多证候，非痘之即能死人，实药杀之也。

　　予每于痘出现点，只用二三味轻清之品，多见奇功，如升麻一二钱，葛根一二钱，虫退五六个，甘草一钱。即吐，亦当服之。所谓吐者何？毒邪已壅于阳明，吐则毒邪发泄于外，故以轻清之品，助其升腾之机，使其出透。若加苦寒阻之，危亡之道也。司命者，当留意于此，方不误人。

　　外 科 约 言

　　外科者，疮科谓也。凡疮之生，无论发于何部，统以阴阳两字判之为准。［眉批］知非氏曰：妙。

　　阴证其疮皮色如常，漫肿微疼，疮溃多半清水，清脓，黄水，血水，豆汁水，辛臭水。其人言语、声音、脉息、起居动静，一切无神，口必不渴，即渴定喜滚饮，舌必青滑，大小便必成疮。阴盛阳微，不能化阴血以成脓，故见以上病形。法宜辛甘化阳为主。化阳者，化阴气为阳气也，阴气化去，真正自复，脓自稠粘，疮自收敛而病即愈。初起无论现在何部，或以桂枝汤加香附、麦芽、附子，调和营卫之气。佐香附、麦芽者，取其行滞而消凝也。加附子者，取其温经而散寒也。或麻黄附子细辛汤，阳旦汤皆可。疮溃而脓不稠，可用黄芪建中汤，附子理中汤。阴最盛者，可用回阳饮，白通汤，或黄芪、甜酒炖七孔猪蹄，羊肉生姜汤之类，皆可酌用。

　　阳证其疮红肿痛甚，寒热往来，人多烦躁，喜清凉而恶热，大便多坚实，小便多短赤，饮食精神如常，脉息有力，声音响亮，疮溃多稠脓。此等疮最易治，皆由邪火伏于其中，火旺则血伤。法宜苦甘化阴为主。化阴者，化阳气为阴气也，

　　  

　　阳气化去，正气自复，疮自收敛而病自愈。初起无论发于何部，或以桂枝汤部白芍，加香附、麦芽、栀子治之。或麻杏石甘汤，或人参败毒散加连翘、花粉之类。疮溃可用当归补血汤加银花、生地、白芍之类；或补中益气汤加生地、银花之类，皆可用也。

　　总之，阴阳理明，法自我立，药自我施，不无妙处也。

　　更有一等真阳暴脱之征，其来骤然，无论发于何部，其疮痛如刀劈，忽然红肿，其色虽红，多含青色，人必困倦无神，脉必浮大中空，或大如绳，或劲如石，其唇口舌必青黑。务在脉息、声音、颜色四处搜求，使能识此等证候，切勿专在疮上讲究。凡此等证，每多旦发夕死，惟急于回阳收纳，庶可十中救二三。若视为寻常之疮治之，则速其死矣。不可不慎欤。

　　知非氏曰：钦安先生，性敏而巧，学博而优，运一缕灵思妙绪，贯诸名家之精义，不啻若自其口出，认证只分阴阳，活人直在反掌，高而不高，使人有门可入，可谓循循善诱矣。知非之评，乃一意孤行，空诸倚傍，恐词义多未精核，议论太涉放纵，然紫不能夺朱，郑不能乱雅，阅者谅之［］。

　　[] 知非氏曰……阅者谅之。原本此段文字与正文同，按文义当为眉批。

　　 

　　卷三

　　伤寒溯源解

　　仲景为医林之祖，著《伤寒》一书，以开渡世津梁，揭出三阳三阴，包含乾坤二气之妙，后贤始有步趋。无奈相沿日久，注家日多，纷纷聚讼，各逞已见，舍本逐末，已至于今，故读《伤寒》书者寡矣。亦并不知"伤寒"何所取义也。取注《伤寒》者，亦只是照原文敷衍几句，并未道及《伤寒》宗旨，与万病不出《伤寒》宗旨，教后人何由得入仲景之门。予特直解之。夫曰伤寒者，邪伤于寒水之经也。太阳为三阳三阴之首，居于寒水这地，其卦为坎。阳为阴根［］。坎中一阳，即人身立极真种子，至尊无二，故称之曰太阳。［眉批］考之即在六合之中。卷之即在坎中一点，以坎中一点示气在血中，皆喻言也。如天之日也，太阳从水中而出，子时一阳发动，真机运行，自下而上，自内而外，散水精之气于周身，无时无刻无息不运行也。故《经》云：膀胱者，州都之官，津液藏焉。气化二字乃《伤寒》书一部的真机。要知气化行于外，从皮肤毛窍而出水气，水即阴，气即阳，外出是气上而水亦上也。气化行于内，从溺管而出水气。内出是水降而气亦降也。外出者，轻清之气，如天之雾露也。内出者，重浊之气，如沟渠之流水也。

　　太阳之气也无乖，一切外邪无由得入。太阳之气偶衰，无论何节何候中，不正之气干之，一年六气，即风、寒、暑、湿、燥、火。六气乃是正气，六气中不正之气，才是客气。六气，每司六十日有

　　[] 根原本作"恨"，据文义改。

　　 

　　零，一年中三百六十日，而一年之事毕，循环之理寓矣。必先从毛窍而入，闭其太阳运行外出之气机，而太阳之经症即作，故曰伤寒。

　　今人只知冬月为伤寒，不知一年三百六十日，日日皆有伤寒，只要见得是太阳经证的面目［］，即是伤寒也。太阳为六经之首，初为外邪所侵，邪尚未盛，正未大衰，比际但奶按定太阳经施治，邪可立去，正可立复。

　　因近来不按经施治，用药不当，邪不即去，正气日衰，邪气日盛，势必渐渐入内，故有传经不传腑，传腑不传经，二阳并病，三阳并病，两感为病，渐入厥阴，邪苟未罢，又复传至太阳。迁延日久，变证百出，邪盛正衰，酿成阴阳脱绝种种危候。

　　仲景立三百九十七法，一百一十三方，以匡其失而辅其正，邪在太阳经腑，则以太阳经腑之法治之。邪在阳明经腑，则以阳明经腑之法治之。邪在少阳经腑，则以少阳经腑之法治之。邪在［］太阴、少阴、厥阴，或从本化，或从中化，或从标化，按定标本中法治之。举伤寒而万病已具，揭六经，明六气，而一年节候已该。论客邪由外入内，剥尽元气，能令人死，步步立法，扶危为安，似与内伤无涉。不知外邪入内，剥削元气，乃是六。七情由内而戕，剥削元气，毋乃非六经乎？不过外邪之感，有传经之分，七情之伤，无经腑之变。由外入内固有提纲，由内出外，亦有考据。不过未一一指陈，未明明道破，总在学者深思而自得之。［眉批］客邪由外入内，以升散清解，不使入内为要。元气由内出外，以温固而收纳，不使外出为要。只此两法，诚为度世金针。

　　[] 目原本作"日"，据文义改。

　　[] 在原本脱，据文义补。

　　 

　　予谓一元真气即太阳。太阳进一步不同，又进一步不同，退一步不同，退两步又不同。移步换形，移步更名，其中许多旨归。外感内伤，皆本此一元有损耳。最可鄙者，今人云仲景之方，是为冬月伤寒立法，并非为内伤与杂证立法。试问内伤失血肺痿，有服甘草干姜汤而愈者否？呕吐泄泻，有服理中汤而愈者否？抑郁肝气不舒，两胁胀痛，有服小柴胡而愈者否？夜梦遗精，有服桂枝龙牡汤而愈者否？肾脏不温，水泛为痰，有服真武汤而愈者否？寒湿腰痛，有服麻黄附子细辛汤而愈者否？少气懒言，困倦嗜卧，咳嗽潮热，有服建中汤而愈者否？温病初起，有服麻杏石甘汤、鸡子黄连汤、四逆汤而愈者否？痢证，有服白头翁汤、桃花汤而愈者否？腹痛吐泻霍乱，有服理中汤、吴茱萸汤而愈者否？妇人经期、妊娠，有服桂枝汤而愈者否？痘证初起，有服桂枝汤、升麻葛根汤而愈者否？老人便艰涩，有服麻仁丸而愈者否？阳虚大便下血，有服四逆汤而愈者否？阴虚大便脓血，有服鸡子黄连汤而愈者否中？今人不体贴，只记时行几个通套方子，某病用某方，倍其味，某病用某方，减某味，如此而已。究其阴阳至理，全然莫晓，六经变化，罕有得知，愈趋愈下，不堪问矣。

　　附七绝一首：

　　伤寒二字立津梁，六气循环妙理藏，不是长沙留一线，而今焉有作医郎。

　　问曰冬伤于寒，春必病温，其故何也？

　　夫曰冬伤于寒者，伤于太阳寒水之气也。冬令乃阳气潜藏，正天一生水之际。少年无知，不能节欲。［眉批］节欲二字。不专指房劳，兼一切耗神耗气之事。耗散元精，元精即天一。元精一耗，冬不藏精也。不能化生真水，即不能克制燥金之气，故当春之际，

　　 

　　温病立作。二月属卯、卯酉阳明，燥金主事。苟能封固严密，指冬能藏精者。元精即能化生真水，而燥金自不敢横行无忌，春即不病温矣。此刻辛温固本之药，未可遽施，当从二日传经之法治之，未为不可。虽然如此，又当细求，而清凉之品亦不可妄用。病人虽现大热口渴饮冷，谵语，又当于脉息，声音之有神无神，［眉批］无神非温，有神乃是。饮冷之多寡，大便之实与不实，小便之利与不利。有神者，可与麻杏石甘汤，无神者，可用回阳收纳之法治之，庶不致误人性命也。

　　辩 温 约 言

　　今人于春令偶感外邪，发热，身疼，口渴饮冷，汗出谵语，便闭，恶热等情。举世皆云温病，动用达原饮、三消饮、升解散、三黄石膏、大小承气、普济消毒散，种种方法。予思此等施治，皆是治客邪。［眉批］客邪二字，春为风客，夏为火客，夏为湿客，按六气候可。由太阳而趋至阳明，伏而不传，渐入阳明之里，以此等法治之，实属妥贴。切切不可言温，但言风邪伤了太阳，由太阳趋至阳明。风为阳邪，合阳明之燥热，化为一团热邪，热盛则伤阴，故现气实、脉实、身轻气粗，只宜清凉滋阴攻下等法。至于温病，乃冬不藏精，根本先坏，这点元气随木气发泄，病情近似外感，粗工不察，治以发散清凉，十个九死。予业斯道三十余年，今始认得病情形状，与用药治法，一并叙陈。病人初得病，便觉头昏，周身无力，发热而身不痛，口不渴，昏昏欲睡，舌上无苔，满口津液，而舌上青光隐隐；即或口渴，而却喜滚，即或饮冷，而竟一二口；即或谵语，而人安静闭目。即或欲行走如狂，其身轻飘无力；即或二便不利，倦卧，不言不语；即或汗出，而声

　　  

　　低息短；即或面红，而口气温和；六脉洪大，究竟无力；即或目赤咽干，全不饮冷，大便不实，小便自利。即服清凉，即服攻下，即服升解，热总不退，神总不清，只宜回阳收纳，方能有济。

　　予经验多人，一见便知，重者非十余剂不效，轻者一二剂可了。惜乎世多畏姜、附，而信任不笃。独不思前贤云，甘温能除大热，即是为元气外越立法，即是为温病立法。今人不分阴阳病情相似处理会，一见发热，便云外感，便用升解。一见发热不退，便用清凉滋阴、攻下。一见二便不利，便去通利。把人治死尚不觉悟，亦由其学识之未到也。兹再将阴虚、阳虚病情录数十条，以与将来。

　　辩认邪盛热炽血伤病情

　　干 呕 不 止

　　病人二三日，发热不退，脉息、声音一切有神，干呕不止者，此热壅于阳明也。法宜解肌清热。

　　张 目 谵 语

　　病人四五日，发热恶热，烦躁不宁，张目不眠，时而妄言，脉健者，此热邪气盛，气主上升，故张目不眠，谵语频临，属邪热乘心，而神昏也。法宜清热。热清而正复，张目谵语自己。若瞑目谵诘，脉空无神，又当回阳，不可养阴。

　　口渴饮冷不止

　　病人六七日，发热不退，脉洪有力，饮冷不止者，此邪

　　  

　　热太甚，伤及津液也。法宜灭火存阴为主。

　　大 汗 如 雨

　　病人或六七日，发热汗出如雨，脉大有力，口臭气粗，声音洪亮，口渴饮冷，此乃热蒸于内，胃火旺极也。法宜急清肌热。此有余之候，并非久病亡阳可比。

　　舌苔干黄烦躁不宁

　　病人或七八日，发热不退，舌苔干黄，烦躁不宁，脉健身轻，肠胃已实。此胃火太甚，津液将枯，急宜滋阴攻下为主。

　　狂叫不避亲疏

　　病人或八九日，发热不退，气粗身轻，脉健，狂叫，目无亲疏，弃衣奔走。此邪火旺极，乱其神明，神无所主也。急宜清凉攻下，灭云邪火，不可迟延。

　　二 便 不 利

　　病人或七八日，发热恶热，烦躁不宁，口渴饮冷，脉健身轻，二便不利。此邪热伤阴，血液不能滋润沟渠，通体皆是一团邪火，急宜攻下，不可迟延。

　　鼻 如 煤 烟

　　病人或八九日，发热不退，烦躁饮冷，胸满不食，口臭气粗，忽现鼻如煤烟。此由邪火旺极，炎薰于上也。急宜坆下。

　　  

　　肛 门 似 烙

　　病人或十余日，发热不退，脉健气粗，烦躁不宁，饮水不已，自觉肛门似烙。此邪热下攻于大肠，真阴有立亡之势［］。急宜攻下，不可因循姑惜。

　　小便涓滴作痛

　　病人或八九日，发热恶热，烦渴饮冷，舌黄而芒刺满口，脉健身轻，小便涓滴痛者。此邪热下趋小肠，结于膀胱也。急宜清热利水。

　　食 入 即 吐

　　病人发热恶热，口臭气粗，脉健，食入即吐者。此是邪热伏于胃口，阻其下行之机，热主上升，此刻邪热为崇，升多降少，故食入即吐。急宜攻其邪火，邪火一灭，食自能下矣。

　　昏沉不省人事

　　病人或八九日，身［］热不退，气粗舌干，小便短赤，大便极黄而溏，或清水、血水，脉健有力，或脉细如丝，或四［］肢厥逆［］，人虽昏沉，其口气蒸手，舌根必红活，即舌黑起刺。此是邪热入里，伏于其内。急宜攻下清里，切不可妄用辛温。

　　日晡发热饮冷妄言鬼神

　　病人或八九日，十余日，外邪未解，入于里分，身虽发

　　[] 势原本作"热"，据文义改。

　　[] 身原本作"鼻"，据文义改。

　　[] 四原本作"曰"，据文义改。

　　[] 逆原本作"立"，据文义改。

　　 

　　热，日晡更甚，饮冷不已，妄方言鬼神。此是热甚伤血，神昏无主。急宜养血滋阴。并非阴火上腾，元气外越可比。

　　呃 逆 不 止

　　病人或八九日，发热不退，口渴转增，饮水不辍，忽见呃逆连声。此由邪热隔中，阻其交通之气机也。法宜攻下。

　　鼻 血 如 注

　　病人发热烦燥，二便不利，口臭气粗，忽见鼻血如注，发热更甚者。此由邪火太甚，逼血妄行也。法宜清热攻下，苟血出而热退便通，又是解病佳兆。

　　斑 疹 频 发

　　病人发热不退，烦燥不宁，饮冷气粗，脉健声洪，烦渴饮冷，人时恍惚，干咳不已，吐涎胶粘。此乃火旺津枯，热逼于肺，宜润燥清金泻火为要。

　　喉 痛 厥 逆

　　病人或八九日，发热不退，或不身热，脉健身轻，品气极热，小便短赤，神气衰减，肌肤干粗，忽见喉痛厥逆。此邪入厥阴，热深厥深，上攻而为喉痹是也。急宜清润泻火养阴为主。

　　 

　　脓血下行不止

　　病人或八九日，身热不退，或身不热，时而烦渴，时而厥逆，烦躁不宁。此厥阴邪热，下攻于肠也。法宜清火养阴为主。

　　皮 毛 干 粗

　　病人或七八日，发热不退，或身不热，必烦气衰，小便短而咽中干，忽见皮肤干粗，毛发枯槁。此邪火伤阴，血液失运，急宜泻火养阴为主。

　　筋 挛 拘 急

　　病人或七八日，或十余日，发热不退，或不身热，烦渴咽干，小便短赤，恶热喜冷，忽然四肢拘急不仁。此由邪火伤阴，血液不荣于筋，故见拘急。法宜滋阴泻火为主。

　　阴 囊 如 斗

　　病人或十余日，身热未退，或不身热，脉健身轻，心烦口渴，声音洪亮，忽见阴囊红肿，其大如斗，疼痛异常。此热邪下攻宗筋，宗筋之脉，贯于阴囊，急宜泻火养阴滋肝为主。

　　周 身 红 块

　　病人身热脉健，烦躁不宁，忽现周身红块，痛痒异常。此是邪热壅于肌肉也。宜解肌清热泻火为主。

　　身冷如冰形如死人

　　病人八九日，初发热口渴饮冷，二便不利，烦躁谵语，

　　 

　　忽见身冷如水，形如死人。此是热极内伏，阳气不达于外，证似纯阴。此刻审治，不可粗心，当于气口中求之，二便处求之。予经验多人，口气虽微，极其蒸手，舌根红而不青，小便短赤，急宜攻下，不可因循姑惜，切切不可妄用姜、附。

　　头 面 肿 痛

　　病人二三日，头面肿痛，此邪热壅于三阳也。急宜散清热为主。

　　以上数十条，略言其概，其中尚有许多火证情形。有当用甘寒养阴法者，有当用苦寒攻下存阴法者，有当用清凉滋阴法者，有当用利水育阴法者，有当用润躁救阴法者，有当用甘温回阳救阴法者。种种不一，全在临时变通。总之正气生人，邪气死人，用养阴等法，皆为阳证邪火立说，而非为阴气上腾之阴火立说。当知阳证邪火，其人脉息、声音一切有神。若阴气上腾之阴火，脉息，起居一切无神，阴象全具。此乃认证关健，不可不知。

　　辩认阴盛阳衰及阳脱病情

　　头 痛 如 劈

　　素禀阳虚之人，身无他苦，忽然头痛如劈，多见唇青爪甲青黑，或气上喘，或脉浮空，或劲如石。此阳竭于上，急宜回阳收纳，十中可救四五。

　　目 痛 如 裂

　　察非外感，非邪火上攻，或脉象与上条同，病情有一二

　　 

　　同者，急宜回阳。若滋阴解散则死。

　　耳 痒 欲 死

　　审无口若咽干，寒热往来，即非肝胆为病。此是肾气上腾，欲从耳脱也，必有阴象足征，急宜回阳收纳。

　　印 堂 如 镜

　　久病虚极之人，忽然印堂光明如镜，此是阳竭于上，旦夕死亡之征。若不思而救之，急宜大剂回阳收纳，光敛而饮食渐加，过七日而精神更健者，即有生机。否则未敢遽许。

　　唇 赤 如 朱

　　久病虚极之人，无邪火可征，忽见唇赤如朱。此真阳从唇而脱，旦夕死亡之征。急服回阳，十中可救二三。

　　两 颧 发 赤

　　久病与秉不足之人，两颧发赤。此真元竭于上也。急宜回阳收纳，误治则死。

　　鼻 涕 如 注

　　久病虚极之人，忽然鼻涕如注。此元气将脱，旦夕死亡之征。急宜回阳收纳，或救一二。

　　口 张 气 出

　　久病虚极之人，忽见口张气出。此元气将绝，旦夕死亡之征。法在不治，若欲救之，急宜回阳收纳，以尽人事。

　　 

　　眼 胞 下 陷

　　久病之人，忽见眼胞下陷。此五藏元气竭于下也，旦夕即死。法在不治。若欲将之，急宜大剂回阳，十中或可救一二。

　　白 眼 轮 青

　　久病虚损之人，忽见白晴青而人无神。此真阳衰极，死亡之征。急宜回阳，十中可救五六。

　　目 肿 如 桃

　　久病与素秉不足之人，忽见目肿如桃，满身纯阴，并无一点邪火风热可险。此是元气从目脱出，急宜回阳收纳，可保无虞。

　　目 常 直 视

　　久病虚极之人，忽见目常直视。此真气将绝，不能运动，法在死例。若欲救之，急宜回阳，或可十中救一二。

　　目 光 如 华

　　久病与素秉不足之人，目前常见五彩光华。此五脏精气外越，阳气不藏，亦在死例。急宜回阳收纳，十中可救五六。

　　面 色 光 彩

　　久病虚损之人，忽见面色鲜艳，如无病之人，此是真阳已竭于上，旦夕死亡之客。若欲救之，急宜回阳，光敛而神稍健，过七日不变者，方有生机。否则不救。

　　 

　　面 如 枯 骨

　　久病虚极之人，忽见面如枯骨。此真元已绝，精气全无，旦夕死亡之征，可预为办理后事，急服回阳，十中或可救得一二。

　　面赤沭如朱面赤如瘀，面白如纸，面黑如煤，面青如枯草。

　　久病虚极之人，并无邪火足征，忽见面赤如朱者。此真阳已竭于上也。法在不治，惟回阳一法，或可十中救一二。更有如瘀、如纸、如煤、如枯草之类，皆在死例，不可勉强施治。

　　齿 牙 血 出

　　素秉阳虚之人，并无邪火足征，阴象全具，忽见满口齿牙血出。此是肾中之阳虚，不能统摄血液，阴血个溢，只有扶阳收纳一法最妥。若以滋阴之六味地黄汤治之，是速其危也。

　　牙 肿 如 茄

　　凡牙肿之人，察其非胃火风热，各部有阴象足征。此是元气浮于上而不潜藏，急宜回阳收纳封固为要。若以养阴清火治之，是速其亡也。

　　耳 肿 不 痛

　　凡耳肿之人，其皮色必定如常，即或微红，多含青色，各部定有阴象足征，急宜大剂回阳。切勿谓肝胆风热，照常法外感治之，是速其死也。

　　 

　　喉 痛 饮 滚

　　凡喉痛饮滚之人，必非风热上攻，定见脉息、声音一切无神，阴象毕露，急宜回阳之药冷服以救之，其效甚速。此是阳浮于上，不安其宅，今得同气之物以引之，必返其舍。若照风热法治之，是速其危矣。

　　咳 嗽 不 已

　　久病与素秉不足之人，或过服清凉发散之人，忽然咳嗽异常，无时休息，阴象全具。此是阴邪上干清道，元阳有从肺脱之势［］，急宜回阳祛阴，阳旺阴消，咳嗽自止。切不可仍照滋阴与通套治咳嗽之上方治之。若畏而不回阳，是自寻其意也。

　　气 喘 唇 青

　　久病与素秉不足之人，忽见气喘唇青，乃是元气上浮，脱绝之征，法在难治。急宜回阳降逆收纳。俟气喘不作，唇色转红，方有生机。苟信任不专，听之而已。

　　心 痛 欲 死

　　凡忽然心痛欲死之人，或面赤，或唇青，察定阴阳，不或苟且。如心痛面赤，饮冷，稍安一刻者，此是邪热犯于心也，急宜清火。若面赤而饮滚，兼见唇舌青光，此是寒邪犯于心也，急宜扶阳。

　　[] 势原本作"热"，据文义改。

　　 

　　腹 痛 欲 绝

　　凡腹痛欲死之人，细察各部情形，如唇舌青黑，此是阴寒凝滞，阳不运行也，急宜回阳。如舌黄气粗，二便不利，周身冰冷，此是热邪内攻，闭其清道，急宜宣散通滞，如今之万应灵通丸，又名兑金丸，又名灵宝如意丸，又名川督普济丸，又名玉枢万灵丹。一半吹鼻，一半服，立刻见效，不可不知也。

　　肠 鸣 泻 泄

　　凡久病与素秉不足之人，有肠鸣如雷，泄泻不止者，此乃命门火衰，脏寒之极，急宜大剂回阳，若以利水之药治这，必不见效。予曾经验多人。

　　大 便 下 血

　　凡久病与素秉不足之人，忽然大便下血不止，此是下焦无火，不能统摄，有下脱之势，急宜大剂回阳，如附子理中、回阳饮之类。

　　小 便 下 血

　　此条与上大便下血同。予曾经验多人，皆是重在回阳，其妙莫测，由其无邪热足征也。

　　精 滴 不 已

　　大凡好色之人，与素秉不足之人，精常自出，此是元阳大耗，封锁不密，急宜大剂回阳，交通水火为主。予尝以白通汤治此病，百发百中。

　　 

　　午 后 面 赤

　　凡午后面赤，或发烧，举世皆谓阴虚，不知久病与素秉不足之人，阳气日衰，不能镇纳其阴，阴邪日盛，上浮于外，况午后正阴盛时，阳气欲下潜藏于阴中，而阴盛不纳，逼阳于外，元气升多降少，故或现面赤，或现夜烧。此皆阴盛之候。若按阴虚治之，其病必剧。予常以回阳收纳，交通上下之法治之，百发百中。

　　身 痒 欲 死

　　久病与素秉不足之人，身忽痒极，或通身发红点，形似风疹，其实非风疹。风疹之为病，必不痒极欲死，多见发热身疼，恶寒恶风。若久病、素不足之人，其来者骤，多不发热身疼，即或大热，而小便必清，口渴饮滚，各部必有阴象足征，脉亦有浮空、劲急如绳可据，此病急宜大剂回阳收纳为要。若作风疹治之，速其亡也。

　　大　汗　如　雨

　　久病与素秉不足之人，忽然大汗如雨，此亡阳之候也。然亦有非亡阳者。夫大汗如雨，骤然而出，片刻即汗止者，此非亡阳，乃阴邪从窍而出，则为解病之兆。若其人气息奄奄，旋出而身冷者，真亡阳也，法则不治。若欲救之，亦只回阳一法。然阳明热极，热蒸于外，亦有大汗如雨一条，须有阳症病情足征。此则阴象全具，一一可考。

　　大　汗　呃　逆

　　久病与素秉不足之人，与过服克伐清凉之人，忽然大汗

　　 

　　呃逆，此阳亡于外，脾肾之气绝于内，旦夕死亡之征也。急宜回阳降逆。服药后，如汗止呃逆不作，即有生机。若仍用时派止汗之麻黄根、浮小麦，止呃之丁香、杮蒂，未有不立见其死者也。

　　身 热 无 神

　　久病与素秉不足之人，或偶劳心，忽见身大热而不疼，并无所苦，只是人困无神，不渴不食。此是元气发外，宜回阳收纳，一剂可愈。若以为发热，即照外感之法治之，是速其危也，世多不识。

　　吐 血 身 热

　　凡吐血之人，多属气衰，不能摄血。吐则气机向外，元气亦与之向外，故身热，急宜回阳收纳为主。以不可见吐血而即谓之火，以凉剂施之。

　　大 吐 身 热

　　《经》云：吐则亡阳。吐属太阴，大吐之人，多缘中宫或寒或热，或食阻滞。若既吐已，而见周身大热，并无三阳表证足征。此属脾胃之元气发外，急宜收纳中宫元气为主。切不可仍照藿香正气散之法治之。予于此证，每以甘草干姜汤加砂仁，十治十效。

　　大 泄 身 热

　　久病与素秉不足之人，忽然大泄，渐而身大热者，此属阳脱之候。大热者，阳竭于上。大泄者，阴脱于下。急宜温中收纳为主。切不可一见身热，便云外感，一见大泄，便云

　　 

　　饮食。若用解表、消导、利水，其祸立至，不可不知。

　　午 后 身 热

　　《经》云：阴虚生内热。是指邪气旺而血衰，并非专指午后、夜间发热为阴虚也。今人全不在阴阳至理处探取盈缩消息，一见午后、夜间发热，便云阴虚，便云滋水。推其意，以为午后属阴，即为阴虚，就不知午后、夜间正阴盛之时，并非阴虚之候。即有发热，多属阴盛隔阳于外，阳气不得潜藏、阳浮于外，故见身热。何也？人身真气从子时一阳发动，历丑寅卯辰已，阳气旺极，至午未申酉戌亥，阳衰而下潜藏。今为阴隔拒，不得下降，故多发热。此乃阴阳盛衰，元气出入消息，不可不知也。

　　予于此证，无论夜间、午后发烧热，或面赤，或唇赤，脉空，饮滚，无神，即以白通汤治之，屡治屡效。

　　皮　毛　出　血

　　久病与素秉不足之人，忽见皮毛出血，此乃卫外之阳不足，急宜回阳收纳，不可迟延。

　　阴　囊　缩　入

　　久病与素秉不足之人，忽然囊缩腹痛，此厥阴阴寒太甚，阳气虚极也，急宜回阳。或用艾火烧丹田，或脐中；或以胡椒末裹塞脐中，用有力人口气吹入腹中，痛止即止，亦是救急妙法。

　　两　脚　大　烧

　　久病与素秉不足之人，或夜卧，或午后两脚大烧，欲踏

　　 

　　石上，人困无神。此元气发腾，有亡阳之势，急宜加阳收纳为主。切不可妄云阴虚，而用滋阴之药。

　　两　手　肿　热

　　凡素秉不足之人，忽然两手肿大如盂，微痛微红，夜间、午后便烧热难忍。此阴盛逼阳，从手脱也，急宜回阳收纳为主。

　　两　乳　忽　肿

　　凡素秉不足之人，忽然两乳肿大，皮色如常，此是元气从两乳脱出，切勿当作疮治，当以回阳收纳为主。

　　疮　口　不　敛

　　凡疮口久而不敛，多属元气大伤，不能化毒生肌，只宜大剂回阳。阳回气旺，其毒自消，其口自敛。切忌养阴清凉，见疮治疮。

　　痘　疮　平　塌

　　凡痘疮平塌，总原无火，只宜大剂回阳，切不可兼用滋阴。

　　肛　脱　不　收

　　凡素秉不足之人，或因大泄，或因过痢，以致肛脱不收。此是下元无火，不能收束，法宜回阳，收纳肾气。或灸百会穴，亦是良法。

　　小　便　不　止

　　久病与素秉不足之人，忽见小便日数十次，每来清长而

　　 

　　多。此是下元无火也，急宜回阳，收纳肾气，切不可妄行利水。

　　腹　痛　即　泄

　　久病与素秉不足之人，多有小腹一痛，立即泄泻，或溏粪，日十余次。此属下焦火衰，阴寒气滞，急宜回阳。切不可专以理气分利为事。

　　身　疼　无　热

　　久病与素秉不足之人，忽见身疼，而却不发热者，是里有寒也，法宜温里。但服温里之药，多有见大热身疼甚者，此是阴邪渍散，即愈之征，切不可妄用清凉以止之。

　　身　热　无　疼

　　久病与素秉不足之人，与服克代宣散太过之人，忽见身热，而却无痛苦，并见各部阴象足征。此是阳越于外也，急宜回阳收纳，不可妄用滋阴、升散。

　　身　冷　内　热

　　久病与素秉不足之人，身外冷而觉内热难当，欲得清凉方快。清凉入口，却又不受，舌青滑而人无神，二便自利。此是阴气发潮，切不可妄用滋阴清凉之品，急宜大剂回阳，阳回则阴潮自灭。若果系时疫外冷内热之候，其人必烦燥，口渴饮冷，二便不利，人必有神，又当攻下，回阳则危。

　　身　热　内　冷

　　久病之人，忽见身大热而内冷亦甚，叠褥数重。此是阳

　　 

　　越于外，寒隔于内，急宜回阳，阳气复藏，外自不热，内自不冷。切不可认作表邪，若与之解表，则元气立亡。此等证多无外感足征，即或有太阳表证，仍宜大剂回阳药中加桂、麻几分，即可无虞。

　　身　重　畏　冷

　　久病与素秉不足之人，忽见身重畏冷者，此是阴盛而阳微也，急宜回阳。

　　身　强　不　用

　　久病与素秉不足之人，与过服克伐宣散之人，忽然身强不用。此是真阳衰极，阳气不充，君令不行，阴气旺甚，阻滞经脉，宜大剂回阳，阳旺阴消，正气复充，君令复行，其病自己。世人不识，多以中风目之，其用多以祛风，每每酿成坏证，不可不知也。

　　脚　轻　头　重

　　久病与素秉不足之人，人忽见脚轻头重。此是阴乘于上，阳衰于内也。急宜回阳，收纳真气，阳旺阴消，头重不作，便是生机。

　　脚　麻　身　软

　　久病与素秉不足之人，多有脚麻身软者。此是阳气虚甚，不能充周，急宜甘温扶阳。阳气充足，其病自己。

　　气　喘　脉　劲

　　久病之人，忽见气喘脉劲，此阳竭于上，旦夕死亡之候，

　　 

　　急急回阳，十中可救一二。但非至亲，切切不可主方，即主方亦必须批明，以免生怨。切不可见脉劲而云火大，便去滋阴降火。

　　吐　血　脉　大

　　凡吐血之人，忽见脉来洪大［］。此阳竭于上，危亡之候也。今人动云：吐血属火，脉大属火，皆是认不明阴阳之过也。［眉批］人能知得血是水，气是火，便知得滋阴之误，姜、附之效也。

　　虚　劳　脉　动

　　凡虚损已极之人，脉象只宜沉细。若见洪大细数，或弦，或紧，或劲，或如击石，或如粗绳，或如雀啄、釜沸，皆死亡之候。切切不可出方。果系至亲至友，情迫不已，只宜大甘大温以扶之。苟能脉气和平，即有生机。切切不可妄用滋阴。要知虚损之人，多属气虚，所现证形，多有近似阴虚，其实非阴虚也。

　　予尝见虚损之人，每每少气懒言，身重嗜卧，潮热而口不渴，饮食减少，起居动静，一切无神，明明阳虚，并未见一分火旺阴虚的面目。

　　近阅市习，一见此等病情，每称为阴虚，所用药品，多半甘寒养阴。并未见几个胆大用辛温者，故一成虚劳，十个九死。非死于病，实死于药，非死于药，实死于医。皆由医家不明阴阳至理，病家深畏辛温，故罕有几个得生，真大憾也。

　　以上数十条，揭出元气离根，阳虚将脱危候，情状虽异，病源则一。学者苟能细心体会，胸中即有定据，一见便知，

　　[] 大原本作"太"，据文义改。

　　 

　　用药自不错乱。虽不能十救十全，亦不致误人性命。但病有万端，亦非数十条可尽，学者即在这点元气上探求盈虚出入消息，虽千万病情，亦不能出其范围。予更一言奉告，夫人身三百六十骨节，节节皆有神，节节皆有鬼，神者，阳之灵，气之主也。此言节节，皆正气布护。鬼者，阴之灵，血之主也。此言节节，皆真阴布护。故前贤云。鬼神塞满宇宙。宇宙指天地，指人身也。无论何节出现鬼象，即阴邪也。即以神治之。神，阳也，火也，气也。以阳治阴，即益火之源，以消阴翳。即扶南泻北之意，即补火治水义。用药即桂、附、姜、砂，一承是也。无论何节现出邪神为殃，言邪神者，明非即正气之盛，指邪气之盛，邪气即邪火也。乾坤以正气充塞，正气不能害人，气始能害人，故曰邪神。又可以鬼伏之。鬼，阴也，血也，水也。邪神，邪火也。鬼伏神，即以水治火，滋阴降火。用药即三黄石膏、大小承气一派是也。今人动云滋阴降火，皆是为邪火伤阴立说，并未有真正阴虚。即谓阴虚，皆阳虚也。何则？阴阳本是一气，不可分也。故《经》云：气旺则血旺。气衰则血衰，气升则血升，气降则血降，气在则血在，气亡则血亡。明得此理，便知天一生水之旨归，甘温、辛温回阳之妙谛。学者不必他处猜想，即于鬼神一语，领会通身阴阳，用药从阴从阳法度，认得邪正关键，识得诸家错误，便可超人［］上乘，臻于神化。

　　辩　脉　切　要

　　浮脉主风、洪脉主火、实脉主热、数脉主热、紧脉主寒、滑脉主痰、沉脉属阴、迟脉属寒、细脉不足、微脉不足、虚脉不足、弱脉不足。

　　以上脉象，诸书言：浮主风也，洪与实、数、紧、滑主火、主热、主寒、主痰也。予谓浮脉未可遽为风。洪、大、实、数、紧、滑未可遽慨为火、为热、为寒、为痰也。沉、迟、细、微与虚、弱，亦未

　　[] 人原本作"入"，据文义改。

　　 

　　可遽概为阴、为寒、为不足、为虚损也。要知外感脉浮，而病现头疼身痛，发热恶风、自汗、鼻筑流清，始可以言风也。若内伤已久，元气将脱之候，脉象亦浮，犹得以风言之乎。洪、大、实、数之脉，而病现发热恶热，烦躁，口渴饮冷，谵语，口臭气粗，二便闭塞之类，始可以言火、言热也。若内伤已久，元气将脱之候，脉象有极洪、极长、极实、极数、极劲之类，又尚得以时行火热证言之乎？紧寒、滑痰之脉，而病现身疼，发热畏寒，与吐痰不体之类，始可言寒邪痰湿也。若内伤已久，元气将脱之候，脉象亦有极紧、极滑之形，又尚得以寒痰目之乎？沉、迟、细、微、虚、弱之脉，而病现面白唇青，少气懒言，困倦嗜卧之类，乃可以言不足，言虚寒，言阴阳两伤。若外邪深入，协火而动，闭其清道，热伏于中，阳气不达于四末，四肢冰冷，惟口气蒸手，小便短赤而痛，此为阳极似阴，又尚得以气血虚损言之乎？总之，脉无定体，认证为要，阴阳内外，辩察宜清。虽二十八脉之详分，亦不过资顾问已耳。学者苟能识得此中变化，便不为脉所囿矣。

　　切　脉　金　针

　　夫脉者，气与血浑而为一者也。其要在寸口，百脉皆会于此。其妙在散于周身，随邪之浅深、脏腑之盛衰，人性之刚柔、身体之长短、肌肉之肥瘦、老幼男女之不同，变化万端。其纲在浮、沉、迟、数，其妙在有神、无神。即有力、无力也。有神无神者，即盈缩机关，内外秘决。他如浮、洪、长、大、数、实，皆为盈，为有余之候。果病情相符，则为脉与病合，当从有余立法施治。如脉虽具以上等象，而病现不足已极，则为脉不合病，当舍脉从病，急宜扶其不足，培其本源。切

　　 

　　勿惑于浮风、洪火之说。若按浮风、洪火治去，则为害非浅。沉迟、细、微虚、弱皆为缩，为不足。果病情相符，则为脉与病合，当照不足立法施治。如脉虽具以上等象，而病现有余以极，又当舍脉从病。切勿惑于沉、迟、细、微为虚损。若按虚损治去，则为祸不浅。予恒曰：一盈一缩，即阴阳旨归，万病绳墨。切脉知此，但易认证，庶不为脉所囿矣。

　　相　舌　切　要

　　舌上白苔

　　病人虽舌现白苔，并未见头疼身痛，发热恶寒，恶热等情，切不可认为表证，认为瘟证。当于脉息，声音、起居动静，有神无神处探求病情，自有着落。切切不可猛浪。如果有表证足征，始可照解表法施治。

　　舌上黄苔

　　病人虽舌现黄苔，无论干黄色、润黄色、老黄色、黑黄色，并未见口渴饮冷，烦躁，恶热，便闭等情，切不可便谓大旺热极，当于阳虚，真气不上升处理会，病情上理会，治法即在其中。如果见便闭，口臭气粗，身轻恶热，必烦饮冷，精神有余等情，便当攻下，不可迟延。

　　舌上黑苔

　　病人虽舌现黑苔，无论干黑色、青黑色、润黑色、虽现阴象，切不可即作阴证施治。如其人烦躁，口渴饮冷，恶热

　　  

　　身轻，气粗口臭，二便闭结，即当攻下，不可迟延。如其人安静懒言，困倦，不渴不食，二便自利，即当回阳，不可迟延。

　　舌上红黑色　舌上润白苔　舌根独黄色　舌上白黄色　舌上黄芒刺　舌尖独青色　舌上黑黄色　舌上黑芒刺　舌根独黑色　舌上青黄色　舌上白芒刺　舌尖惨红色　舌上粉白苔　舌上青红色　舌心独黄色　舌上干白苔　舌上淡黄色　舌边独白色　舌裂而开瓣　舌如猪腰色

　　舌之分辩，实属繁冗，亦难尽举。姑无论其舌之青、黄、赤、白、黑、干润、燥裂、芒刺满口、红白相间、黄黑相兼，统以阴阳两字尽之矣。是阴证则有阴象足征，是阳证则有阳证可凭。识得此旨，则不专以舌论矣。诸书纷纷论舌，言某舌当某药，某舌当某方，皆是刻舟求剑之流，不可为法。学者务于平日，先将阴阳病情，真真假假，熟悉胸中，自然一见便知，亦是认证要着。

　　万病一气说

　　病有万端，发于一元。一元者，二气浑为一气者也。一气盈缩，病即生焉。有余即火，不足即寒。他如脉来洪大，气之盈也，脉来数实，脉来浮滑，气之盈也。间亦不足。脉来洪大数实浮滑，乃邪实火盛，此为有余。久病暴脱，亦有此脉象，不可不知。脉来迟细，气之缩也，脉来短小，脉来虚弱，气之缩也。间亦有余。脉来迟细短小虚弱，皆为不足。若温病热极脉伏，亦有此脉，不可不知。脉来劈石，脉来鱼尾，脉来雀啄，脉来釜沸，脉来掉尾，脉来散乱，气之绝也。

　　推之面色如珠，气盈之验。亦有缩者。素乎面赤，不作病看。新病面赤恶热，则为邪实火旺。久病无神，虚极之人而面赤，则为阳竭于上，脱绝

　　  

　　之候，色如鸡冠者吉，色如瘀血者死。面青有神，气盈之验。亦有缩者。素平面青有神，不作病看。有病而始面青，则为肝病。有神主肝旺、无神主肝虚。色如翠羽者吉，色如枯草者凶。面白有神、气盈之验。亦有缩者。素乎面白，不作病看。有病而始见面白者，方以病论。白而有神，肺气尝旺。白而无神，肺虚之征。自如猪膏者吉，色如枯骨者危。面黄有神，气盈之验。亦有缩者。素乎面黄，不作病看。有病而始面黄，方以病论。黄而有神，胃积之盛。黄而无神，气弱之征。黄而鲜明者吉，黄如尘埃色者凶。面黑有神，气盈之验。亦有缩者。素乎面黑，不作病看。有病而始面黑，方以病论。黑而有神，肾气尚旺。黑而无神，肾气衰弱。黑如鸟羽者吉，色如炭煤者危。此论五色之盛衰，其中尚有生克。额属心，而黑气可畏。鼻属土，而青色堪惊。骸下黄而水病，腮左白而肝伤，腮右赤兮火灼，唇上黑兮水泱。气色之变化多端，明暗之机关可据。

　　至若审音察理，五音细详。五音指宫、商、角、微、羽，以应人身五脏也。声如洪钟，指邪火之旺极。素来音洪，不作病看。有病而始见声洪，则为邪实火旺，法宜泻火为主。语柔而细，属正气之大伤。素来声细，不作病看，有病而始见声低息短，则为不足。忽笑忽歌，心脾之邪热已现。笑主心旺，歌主脾旺。或狂或叫，阳明之气实方张。狂叫乃胃热极。瞑目而言语重重，曰神曰鬼。瞑目而妄言鬼神，是正气虚极，神不守舍也。张目而呼骂叨叨，最烈最横。肝火与心胃邪旺，其势其不可扑灭。

　　曰饮食，曰起居也，须考证。食健力健，言气之盈，食少力少，本气之缩。饮冷饮滚兮，阴阳之形踪已判。好动好卧兮，虚实之病机毕陈。

　　至于身体，更宜详辩。肌肉丰隆，定见胃气之旺。形瘦如柴，已知正气之微。皮肤干润，判乎吉凶。毛发脱落，知其正败。

　　  

　　要知风气为殃，春温之名已播。火气作崇，暑热之号已工。湿气时行，霍乱之病偏多。燥气行秋，疟痢之病不少。又乃冬布严寒，伤寒名著。一年节令，病气之变化无穷，六气循环，各令之机关可据。六气，即是六经，六经仍是一经。五行分为五气，五气仍是一气。揭太阳以言气之始，论厥阴以言气之终，昼夜循环，周而复始。病也者，病此气也。周身骨节、经络。皆是后天有形之质。全赖一气贯注。虽各处发病，形势不同，总在一气之中，神为气之宰，气伤则神不安，故曰病。气也者，周身躯壳之大用也。身中无气则无神，故曰死。用药以治病，实以治气也。气之旺者宜平。正气不易旺，惟邪气易旺，须当细分。气之衰者宜助，衰有邪衰、正衰之虽，当知。气之升者宜降，泻其亢盛。气之陷者宜举，气之滞者宜行，气之郁者宜解，气之脱者宜固，气之散者宜敛。知其气之平，知其气之变，用药不失宜，匡救不失道，医之事毕矣。

　　胎　元　图

　　 

　　胎　元　图　说

　　今以一大圈，喻人一身之真气，中有一小圈，喻人身受胎之始基。始基之谓，胎元之消息也，称为祖气，号曰先天。先天，即父母精血中一点真气。［眉批］阳精阴血。各具真气，故曰真气寓于凡精凡血之中。二气浑为一气，一气中含五气，五气，即青黄赤白黑，秉天也。五气即金木水火土，秉地也。在人即心肝脾肺肾。《经》云：二五之精妙合二凝是也。五气发生万物。阴阳配合，迭相运用，化生五脏六腑，百脉经络，天地所有，人身皆具。然未生以前，五行在乾坤之中。既生以后，乾坤即在五行之内。五气生万物，一物一太极，一物一阴阳。阳之用从昼，阴之用从夜，此坎离之功用所由分，而万物之功用所由出，由一而万理攸分，由万而一元合聚。故曰：一粒粟藏大千世界，即此之谓也。孟子云：万物皆备于我，皆是由明善复初，以知得个中这一点机关，这一点胎元消息也。其中这一点真消息，逐日运行，无刻休息。子时发动，由下而中而上，阳根于阴，故由下而发土。由上而中而下，阴根于阳，故由上而趋下，此阴阳互为其根，一元之消息也。循环不已。然由下而中而上，三阳已分，下中上为三部，阳主上升，一气分为三部，即太阳、阳明、少阳也。由上而中而下，三阴已定，上中下为三部。阴主下降，阳从背面，阴从腹面。三阴即太阴、少阴、厥阴是也。合之二三如六，故曰六步而成位。六爻之义于此分，六气六经之所由判，亦无非这一点胎元，流行充周之所化育也。

　　仲景知得六步之精义，移步换形，移步更名，变化万端，不出范围。予初业斯道，即闻诸师云，万病不出六经，不出阴阳。终不了了。冥心之余，忽得此胎元消息，始识师言之不谬，仲景之骨髓如见矣。

　　  

　　用　药　须　知

　　外感风寒忌收纳也

　　凡一切外邪初入，切不可攻下，攻下则引邪入里，变证百出。切不可妄用温固收纳，收纳为关门捉贼，延祸匪轻。切不可妄用滋阴，滋阴则留恋阴邪，病根难除。只宜按定六经提纲病情施治，庶不误人。

　　内伤虚损忌发散也

　　凡内伤之人，多半咳嗽，由清阳不升，浊阴不降，闭塞清道而成，只宜辛甘化阳之品，荡去阴邪，清升浊降，咳嗽自己。昧者不识，称为陈寒入脱，纯用一派搜寒宣散之品，每每酿成脱证。不知病既内伤，正虚无疑，而更用此宣散，则一线之正气，又为大伤，岂能久延时刻，而不脱绝者乎。

　　凡内伤之人，多半胸满不食，痰多。由中宫气衰，转输失职，阴邪痰水堵塞胸中，只宜温中醒脾助正，胸满、痰水自去也。昧者不察，多用一派推荡破滞之品，每每酿成腹胀不治之病，不可不知。

　　凡内伤之人，多有身热而却不疼，虽然内热，而口不渴。如此等病情，近似外感，近似火症，只宜回阳收纳。收纳则阳不外越，而身热自己。阳回则镇纳阴邪，而阴潮不作。诸书称内热由阴虚，不知阳衰而阴鬼立出，即昼夜亦可知也。昧者不识，一见发热，称为外感，便以发散投之必危；一见内热，称为阴虚，滋阴降火必殆。

　　  

　　阳虚吐备忌滋阴也

　　凡吐血之人，由正气已衰，中宫不运，阴邪僭居阳位，久久积聚，阳无力以施运行之权，阳无力以申乾刚之令，一触即发，血所以出也。只宜甘温扶阳，以申其正气，正气日申，阴血自降，一定之理。昧者不察，一见吐血，便以滋阴止血之品，希图速效，究意酿成死证。含糊有年，真憾事也。

　　阴虚吐血忌温补也

　　凡阴虚吐血之人，多半精神有余，火伏于中，逼血妄行。吐后人不困倦，此乃有余之候，百中仅见一二。只宜清凉，平其有余。若照阳虚吐血治之必殆，不可不知。

　　阳虚一切病证忌滋阴也

　　凡阳虚之人，多属气衰血盛，无论发何疾病，多缘阴邪为殃，切不可再滋其阴。若更滋其阴，则阴愈盛而阳愈消，每每酿出真阳外越之候，不知不知。

　　阴虚一切病证忌温补也

　　凡阴虚之人，多属气盛血衰，无论何部发病，多缘火邪为殃，切不可再扶其阳。若扶其阳，则阳愈旺而阴愈消，每每酿出亢龙有悔之候，不可不知。

　　病有宜汗者

　　太阳病，发热身疼，自汗，恶风者，当发汗。太阳病外症未解，脉浮弱者，当微发汗。太阳病表症未罢，发汗未过，脉浮数者，仍可发汗。阳明病脉迟汗出多，微恶寒者，表未

　　  

　　解也，可发汗。太阴病脉浮者，可发汗。太阴病汗后不解，仍发热，脉浮者，当复汗之。伤寒发汗本无体，随邪之浅深，本气之盛衰，有大发汗，复发汗，微发汗，更有和解，亦得汗而解，温经亦得汗而解，回阳亦得汗而解，不可不知。

　　病有不宜汗者

　　仲景云：阳盛阴虚，下之则愈，汗之则死。发热身疼，脉浮紧者，当发汗。假令尺脉迟弱者，不可发汗，以营弱血少故也。咽燥喉痹者，不可发汗，津液现已伤也。咳而小便利，若失小便者，不可发汗，下元虚也。下利，虽有表证，不可发汗，发汗则水湿必散于周身，而成浮肿胀满。淋家不可发汗，发汗则津液内亡，客热更增。衄血亡血家，不可发汗，以其血液虚也。疮家不可发汗，发汗则痉。表虚热盛故生疮，汗之则表愈虚而热愈炽，热则伤血，热则生风，故变为痉。少阴病，脉沉细数。沉为在里，不可发汗。大便素难便者，不可发汗，发汗则谵语，以其血液既少，而复夺之，表虚里实，故谵语。汗家不可重发汗，发汗则心神恍惚，盖以汗为血液也，心液大耗，神无所主，故见恍惚。虚人发热，无身疼者，不可发汗，发汗则阳亡。盖以发热乃阳越于外，收之唯恐不及，今误汗之，阳必亡。血气欲绝，手足厥冷，引衣踡卧，不可发汗，发汗则殆。厥证脉紧，不可发汗，汗则声绝咽嘶舌萎。要知阳厥宜下，即热深厥深是也。阴厥宜回阳，即四逆汤法之也。脉弦细，头痛发热者，属少阳，宜和解，不宜发汗，发汗则变证百出。太阳与少阳并病，头项［］强痛，或眩冒，时加结胸，心下痞硬者，

　　[] 项 原本作"顶"，据文义改。

　　  

　　不可发汗。风温证不可发汗，汗之则热盛，汗则血伤也。湿温证不可发汗，汗之卫阳虚，津液竭，热必盛也。　虚烦证不可发汗，汗之则心血虚，而烦愈盛也。午后热，不可发汗，汗之则阳亡。久病阳虚阴虚，一切诸证，不可擅发汗。

　　病有宜吐者

　　病如桂枝证，头不疼，项不强，寸脉微浮，胸中痞硬，气上冲咽喉，不和息者，此为有寒。一云内有久痰，宜吐之。病人胸中菀菀而痛，不能食，欲使人按之，而反有涏唾，下利日十余行，其脉反迟，寸口微滑。此宜吐之，吐之则利止。少阳病，饮食入口即吐，心下温温欲吐，复不能吐者，宜吐之。宿食在上脘者，当吐之。病手足逆冷，脉乍结，以客气在胸中，心下满而烦，欲食不能，病在胸中，当吐之。凡病在膈上，脉大胸满多痰者，食在胃口，脉滑者，俱宜吐之。

　　病有不宜吐者

　　脉虚、脉微者，不可吐。太阳病干呕，呕逆者，不可吐。吐之则伤胃。　四肢厥逆者，不可吐。膈上有寒饮干呕者，不宜吐，当温之。凡中下二部之病，切不可吐，吐则为逆。

　　病有宜下者

　　发汗不解，腹满痛者，急下之。　下利，三部脉皆平，按之心下硬者，急下之。　下利，脉迟滑者，内实也，利未欲止，当下之。　脉滑而数者，有宿食也，宜下之。　寸脉浮大，按之反涩，尺中亦微而涩，知有宿食也，宜下之。下

　　  

　　利，不欲食者，以有宿食故了，当下之。不利，见谵语者，有屎燥也，宜下之。　下利瘥，至其年月日时复发者，病不尽故也，当下之。伤寒六七日，目中不了了，晴不合，无表里证，大便难，身微热者，此为实也。急下之。阳明病，发热汗出多者，急下之。二阳并病，太阳证罢，但发潮热，手足漐漐汗出，大便难而谵语者，下之则愈。少阴病得之二三日，口燥咽干者，急下之，此邪未深入，便作口燥，肾水将干，宜急下之，以救欲绝之水也。少阴证六七日，腹胀不大便者，急下之，此少阴邪热入胃府也，土胜则水干，宜急下以救肾水。　少阴病，自利清水，色纯青，心中必痛，口中燥者，急下之。青为肝色，肝邪乘肾，故下利。阳邪上攻，故口燥，此亦少阴传阳明腑证也。厥阴证，舌卷囊缩，宜急下之。此证有寒极而缩者，宜温。此由阳明之热，陷入厥阴，阳明主润宗筋，宗筋为热所功，弗荣而急引舌睾丸，故舌卷囊缩，此为热极，故宜急下以存阴也。

　　须知胃为五脏之大源，凡胃受热，处处皆可传及。总之，土燥则水易亏，故阳明与厥阴皆有急下法。法虽不同，其入腑之理则一也。

　　病有不宜下者

　　仲景云：阳盛阳虚，汗之则愈，下之则死。　太阳病外证未解者，不可下。下之则引邪入里也。　脉浮大者，不可下。浮大为在表也。　恶寒者，不可下。邪尚在表也。　呕多，虽有阳明证，不可下。邪在上焦也。阳明病不能食，攻其热必哕，胃中虚冷故也。　阳明病应发汗，反下之，则为大逆。太阳阳明合病，喘而胸满，不可下，宜麻黄汤。寒散肺清，胃邪亦自散也。　脉细数者，不可下。细数为血虚

　　  

　　有热，下之热邪入里，恐亡阴。　恶水者，不可下，下之则内冷，不嗜食，完谷出。　头痛目黄者，不可下，邪在上也。阳微者，不可下，下之痞硬，阴盛而阳不宣也。　寒厥者，不可下，下之则死。　腹胀可按而减者，不可下，里虚而邪未实也。咽中秘塞者，不可下，邪未上也。　阳明病，面赤，心下虽微满，不可下，邪未实也。　腹中上下左右有动气者，不可下。结胸证，脉浮大者，不可下，邪在表也。脏结无阳证，舌上苔滑，安静不渴者，不可下。　大便硬，小便数者，不可下，乃脾约丸证也。　阳明病，自汗出，若发汗小便自利者，不可下，此为津液内竭，虽硬不可攻，宜蜜煎导之。

　　凡病之当汗与不当汗，当吐与不当吐，当下与不当下，浅深各有定据，不得砐行妄为。务宜详察病情，诊视脉象有神无神，声音微厉，饮热饮冷，喜按畏按，各处搜求，自然有下手处也。

　　服　药　须　知

　　大凡阳虚阴盛之人，满身纯阴，虽现一切证形，如气喘气短，痰多咳嗽，不食嗜卧，面白唇青、午后、夜间发热，咽痛，腹痛泄泻，无故目赤，牙疼，腰痛膝冷，足软手弱，声低息微，脉时大时劲，或浮或空，或沉或细，种种不一。皆宜扶阳，驱逐阴邪，阳旺阴消，邪尽正复，方可了扶阳之品。但初服辛温，有胸中烦燥者，有昏死一二时者，有鼻血出者，有满口起泡者，有喉干痛、目赤者。此是阳药运行，阴邪化去，从上窍而出也。以不思冷水吃为准，即吃一二口冷水，皆无妨。服辛浊温四五剂，或七八剂，忽咳嗽痰多，日夜不辍。此是肺胃之阴邪，从上出也，切不可清润。服辛温

　　  

　　十余剂后，忽然周身面目浮肿，或发现斑点，痛痒异常，或汗出，此是阳药运行，阴邪化去，从七窍而出也，以饮食渐加为准。服辛温十余剂，或二十余剂，或腹痛泄泻。此是阳药运行，阴邪化去，从下窍而出也。但人必困倦数日，饮食懒餐，三五日自己。其中尚有辛温回阳，而击身反见大痛大热者，阴陷于内，得阳运而外解也，半日即愈。

　　凡服此等热药，总要服至周身、腹中发热难安时、然后与以一剂滋阴，此乃全身阴邪化去，真阳已复，即与以一剂滋阴之品，以敛其所复之阳，阳得阴敛，而阳有所依，自然互根相济，而体健身轻矣。虽然邪之情形，万变莫测。以上所论，不过略陈大意耳，学者须知。

　　  

　　卷四

　　失血破疑说

　　今人一见失血诸证，莫不称为火旺也。称为火旺，治之莫不用寒凉以泻火。举世宗之而不疑，群医信之而不察。所以一得失血证，群皆畏死，由其一经失血，死者甚多，不知非死于病，实死于泻火之凉药耳。然则，凉药其可废乎？非即谓凉药之可废，但失血之人，正气实者少也，正气一衰，阴邪上逆，十居八九，邪火所致十仅一二。不可不慎。

　　予有见于今之失血家，群皆喜服清凉而恶辛温，每每致死，岂不痛惜。予故为当服辛温者，决其从违焉。不观天之日月，犹人身之气血乎。昼则日行于上，而月伏于下，夜则月行于上，而日伏于下，人身气血同然。失血之人，血行于上，而气伏不升可知。欲求血之伏于下，是必待气之升于上，气升于上，血犹有不伏者乎。知得此中消息，则辛温扶阳之药，实为治血之药也。

　　又可怪者，人人身中本此气血二物，气为阳，法天，火也；血为阴，法地，水也。故曰人非水火不生活。水火二字，指先天先地真气，非凡世之水火也。愚夫愚妇，固说不知，而读书明理这之士，亦岂不晓。明知血之为水，水既旺极而上逆，何得更以滋水之品助之。此其中亦有故，故者何？惑于血色之红也，不知血从火里化生出来，经火锻炼，故有色赤之象。岂得以色红，而即谓之火，即宜服凉药乎？此处便是错误关头。毒流有年，牢不可破，予不惮烦，又从而言之，愿与后之来

　　  

　　者作一臂力焉。幸甚。

　　附：七绝一首

　　吐血都传止血方，生军六味作主张。甘寒一派称良法，并未逢人用附姜。姜、附，阳也。血，阴也。以阳治阴，即益火之源，以消阴翳。血水如潮本阳亏，阳衰阴盛敢僭为。阴盛，即君弱臣强，夫弱妻强的章本。人若识得升降意，阳主升，阴主降，乃是定理。今阴升而阳不升，更以阴药助之，阴愈升而阳愈降，不死何待。宜若宜辛二法持。宜苦者，十仅一二，宜辛者十居八九。

　　益火之源以消阴翳辩解

　　前贤云：益火之源，以消阴翳，阳八味是也。此方此语相传已久，市医莫不奉为准绳，未有几个窥透破绽，予不能无疑也。疑者何？疑方药之不与命名相符［］。既云益火之源，以消阴翳，必是在扶助坎中一点真气上说，真气一衰，群阴四起，故曰阴翳。真气一旺　阴邪即灭，故曰益火。方中桂、附二物，力能扶坎中真阳，用此便合圣经。何得又用熟地、枣皮之滋阴，阴邪即盛，就不该用此。丹皮之泻火，益火而反泻火，实属不通。山药、伏苓、泽泻之甘淡养阴则利水乎？推其意也，以为桂、附之辛热属火，降少升多，不能直趋于下，故借此熟地、枣皮，沉重收敛之品，而使其趋下。又以丹皮之苦寒助之，更经苓、泽利水，使阴邪由下而出，［眉批］孰知五味下喉，其气味立刻周遍，呼吸立刻上下交通，何待此。似为有理，独不思仲景治少阴病，四肢厥逆，腹痛囊缩。爪黑唇青，大汗淋漓，满身全是阴翳，何不重用此熟地、枣皮、丹皮、苓、泽之品，而独重用姜、附、草三味起死回生，其功迅速。由此观之，仲

　　[] 符 原本作"孚"，据文义改。

　　  

　　景之白通、四逆，实益火之源，以消阴翳者也。若此方而云，益火消阴，断乎不可。予非固为好辨，此是淆乱圣经之言。毒流已久，祸延已深，不得不急为剪除也。

　　壮水之主以制阳光辨解

　　前贤云：壮水之主，以制阳光，六味丸是也。此方此说，相传有年，举世宗之而不疑，群医用之而不辨，予不能无说也。窃思此方，必是为邪火伤阴立说，并不是言坎中阳旺立说。今人动云阴虚火旺。阴虚便说是肾水虚，通身血水皆属肾，言肾虚亦可。火旺便说是肾火旺，通身之气，皆本肾中一点真火生来，即云肾火旺亦可。但有邪正，不可混淆。统以六味丸治之，其蒙蔽有年矣。予特辨而明之。阴者，水也。阳者，火也。水火互为其根，合而为一，不可分为二也。水从火里生来，故曰天一生水，先天真气，号曰真火、真气，即真金所化。阳旺一分，指真气，阴即旺一分；指真阴。阳衰一分，阴即衰一分。试问阴虚火旺何来？［眉批］阴阳，一气耳。岂有阳虚而阴不虚，阴虚而阳不虚者乎？知古疑团，一语道破，仲景一生全在邪正上论偏盛，今人在一气上论偏盛，相隔天渊，源头错乱。今得此说，方知前人之错误不少。所谓制阳光者，明是教人泻邪火也。邪火始能伤阴，真火实能生阴，此邪正关键，用药攸分区处，岂堪混淆莫辨。要知邪火窃发，无论在于何处，皆能伤血，即以三黄、白虎、承气，与此六味丸，按定轻重治之，皆是的对妙法。今人不明阴阳一气，不明邪正机关，专以此方滋肾中之元阴，泻肾中之元阳，实属不通。

　　申明阴盛扶阳阳盛扶阴的确宗旨

　　万古一阴阳耳。阴盛者，扶阳为急，阳盛者，扶阴为先。

　　  

　　此二语实治病金针。救生宝筏，惜乎人之不得其要耳。今人动以水火二字喻天平，水火不可偏盛，偏盛则为病。予谓不然。人自乾坤立命以来，二气合为一气，充塞周身，上下四旁，毫无偏奇。火盛则水盛，此火指真火，水指真阴。言火盛、水盛者，即五六月之寸水可知。火衰则水衰，即十冬月雨水可知。此正气自然之道，不作病论，亦无待于扶。所谓偏盛者何？偏于阴者宜扶阳，是言阴邪之盛，不是言肾中之真阴偏盛也。偏于阳者，宜扶阴，是言邪火之盛，不是言肾中之真阳偏盛也。前贤立阳八味、六味丸，以言治元阴元阳之方。此说一倡，俱言真阴真阳之果有偏盛也。此语害世非浅。今人又不读圣经，无怪乎六味，八味之盛行，而承气、四逆之莫讲也。

　　邪　正　论

　　凡天地之道，有阴即有阳，有盈即有虚，有真即有伪，有邪即有正。试问邪正之道若何？邪也者，阴阳中不正之气也。［眉批］不正之气，四时皆有，六经分为六气。不正之气流行于中，故曰六客。不正之气，伤于物则物病，伤于则人病。治之调之，皆有其道。欲得其道，必明其正。正也者，阴阳太和之气也。［眉批］太和者，真阴真阳浑然一气，氤氲化育之消息也。太和之气，弥纶六合，万物皆荣。人身太和充溢，百体安舒。太和之气有亏，鬼魅丛生，灾异叠见，诸疾蜂起矣。

　　天地之大，生化消长，不能全其太和，人生逐利逐名，亦不能全其固有。正日衰，则邪日盛。欲复其正，必治其邪。邪有阴邪、客邪在脏，或在里之谓也。阳邪之名，言客邪在表、在腑之谓也。［眉批］风寒暑湿燥火六气，乃是六经的本气，六气中不正之气，方是客气。邪正原有分别，无奈今人含含糊糊而不察也。正有外伤、言六节之客邪，由外入

　　  

　　内也。内伤之别。言七情之客邪，由内而出外也。正自外伤，邪自外入。卫外之正气衰，外来之客邪作。正自内伤，邪自内出。或劳精损心阳，饮食伤脾阳，房劳损肾阳，皆是内伤根柢。从阴从阳，邪之变化无方。邪由外入，或从风化，从燥化。从热化，从湿化，从寒化，随邪变迁，原无定向。内伤不然，或损于脾，或损于胃，或损于肝，或损于心，或损于肾，病情有定向，用药有攸分。曰脏，曰腑，邪之居处各异。邪居气分，表分，呼为阳邪。阳，火也。阳旺极，则凡血伤，凡血伤，则真阴真气，亦与之俱伤，皆能令人死。仲景立白虎、承气，早已为阳邪备法也。邪居血分，里分，呼为阴邪。阴水也，阴旺极，则凡气伤。凡气伤，则真阳真阴，亦与之俱伤，皆能令人死。仲景立白通、四逆，早已为阴邪备法矣。今人以偏盛归于元阴元阳，是不知邪正之有区分。虽医书万种，其立正立言，是祛邪扶正。知祛邪扶正，则知偏盛属客邪之盛衰，非元阴元阳之自能偏盛也。仲景垂方，本祛邪以辅正，六经画界，诚调燮之旨归。有余言气分之邪旺。不足言血分之阴邪旺，而正衰也。阳旺是正衰，阳不足，亦是正衰。都是邪踪。阳明偏盛，俱非正体。真阴真阳，原无偏盛之理。元阴元阳，今人之偏盛在兹。世人知水火之有偏盛，而不知是客邪伤正之为偏盛也。同盛同衰，一元之旨归不谬。二气浑为一气，不可分为二道看，故同盛同衰，一定不易。

　　论天道，则日月有盈虚。论人身，则秉赋有强弱。究意循环盛衰之理，不作病看。举世籍为口实，真乃工功力未深。兹特反复推详，愿后之来者，相参砥砺，恐未道根株处，尚祈再加润色。

　　客问参芪归地辨论

　　客有疑而问曰：予观先生之方，鲜用参、芪、归、地。夫参、芪、归、地，补气补血之药也，先生何用之罕欤？曰：大哉！问也。予以参、芪、归、地为补药。予谓仲景一百一

　　  

　　十三方，皆补药也，岂仅参、芪、归、地已哉，何子之不察耶？曰：先生欺予哉。予亦尝观《本草》矣，知麻黄、桂枝，主发散也；泽泻、猪苓，主利水也；柴胡、黄芩，主和解也；甘草、干姜，主温中也；附子、吴萸，主回阳也；黄连、阿胶，主养阴也。各方各品，各有功用。先生皆谓之补药，母乃欺人太甚耶？曰：子以予为欺子也，予实非欺子也。请少坐，予实告子。夫人身受生以来，本父母真气，浑合化育，成象成形，五官百骸具备，全赖这一团真气育周。真气无伤，外邪不入，内邪不作，何待于药，可待于补。况这团真气，也非草木灵根所能补得出来。医圣仲景，立言立法，揭出三阳三阴，是明真气育周运行之道。如邪伤太阳，则以及阳之方治之，太阳邪去，则太阳之气复。邪伤阳明、少阳及三阴，即从阳明、少阳、三阴之方治之，邪立法，则正立复。正复神安，其病立去，即是平人。予故曰，一百一十三方，皆补药也，以此而推，予欺子乎，予未欺子乎。曰：诚如先生所言，则参、芪、归地，可以无用也。曰：亦何可废哉。如白虎汤则人参可用矣，建中汤则黄芪可用矣，四逆散则当归可用矣，炙甘草汤则地黄可用矣。仲景亦何常弃而不用。独可怪者。众人谓人参补气。夫气，阳也，火也。何仲景不用参于四逆汤内以回阳，而却用参于白虎汤内以泻火。岂有阳明邪火正盛，人参又是补火，兹胡不更助其火，而反泻其乎？究其由来，皆是惑于李时珍之《本草》有能回元气于无何有之乡。此话一出，参即盛行，［眉批］细查李时珍云，人参能回元气于无何有之乡，这一句话不为无理，当是为亢龙有悔，真阴将尽之际说法　与仲景用人参白虎汤之意混合。今人不识此语，而于阳虚阴盛之人，一概用之，以冀回阳，百治百死。景岳不明此语，而曰阳虚倍人参，阴虚倍熟地。后世宗之，咸为定论，究意贻害千古，诸公察之，切不可为之惑，况《神农本草经》皆云人驮补五脏，是

　　  

　　五脏属阴，人参补阴，其非补阳也，明甚。一切调和之药，皆不究也。如无人参，以高丽参代之，高丽参来路远，而价又且贵。虚劳之人，有参在家，便有几分足恃，谁知竟不可恃也。全不思仲景为医林之孔子，所立之方，所垂之法，所用之药，专意在祛邪以辅正，不闻邪去之后，另有补药。此皆后人之不明，姑惜巳身之太过，日月积累，酿出别证，以致死亡，尚不觉悟，良可衰也。

　　今与诸公约，病无论乎男女老幼，药无论乎平常奇异，价贵价廉，只求先生认得阴阳，用得恰当，则尽善矣，何必多求。

　　分脾肾为先后二天解

　　圣经云：知所先后，则近道矣。［眉批］圣人以大道示人，欲人知明善复初，故曰知所先后，则近道矣。先者何？人身立命之祖气也。祖气，即父母真气浑而为一者也。性命由此立。后者何？人身血肉躯壳也。凡世上一切有形之质。皆属后天，不独人身，故道家称为奥皮囊。今人以肾为先天，脾为后天，此二语举世宗之，传为定论。予窃谓不然。夫人自乾坤颠倒化育以来，先天即乾坤，乾破为离，坤孕为坎，故曰颠倒乾坤化作身，即此。先天纯粹之精，升于人身，浑然一气，是言父精母血中之真气，合而为一，即太极真体，先天祖气根源。今人不知此中消息，妄以两肾形似太极，即以肾为先天，此是混淆圣经之言，理应急正。但先天真气，化生真水，灌溉周身，肾配水脏，虽说有理，究竟不是腰中两肾之谓。［眉批］肾配水皆是喻言。流行六合，六合，即周身上下四旁也，即三阳三阴旨归也。一气充周。无方不在。故曰水无一脏不润，火无一脏不烧。水何常独在两肾。况两肾有形有质，皆先天所生。如何他是先天。知其要者，便知得此身无处非先天。亦无处非后天，先与后又浑然一太极也。包罗三界，三界，即天、地、水，上元、下元是也。人身分为三焦，上焦、中焦、下

　　  

　　焦是也。发育万物，万物皆一所所生。根于呼吸，呼则为辟，阳之用以，吸则为阖，阴之用也。故《易》曰：阖户为之坤，辟户为之乾。混元破体，水火即在此区分。世人欲复先天一元之真气，即在此处下手可也，毋他求。号曰宥密。这一点真窍，乃真气立极之所，万物发育之处，古圣每每秘而不宜，故称之曰宥密。又曰元门，又曰天根月窟，又曰黄庭黄中，更喻无数名目，人能知此，接命延年。先天也，先天一气，造成五官百骸。后天也，先天一气，即寓于中，先天为体，先有这一团真气，而后始有人身。后天为用。先天无为、无臭、无声，后天有为、有形、有质，不易定理。先天立命自二五凝聚，人之性命已立。后天成形，形合乎命，命合乎形，神宰乎中，性命乃成。合之则生，真气与躯壳合一也。散之则亡。真气亡于躯壳之外也。脾呼后天，今人所云，今人不知周身躯壳，皆属后天，而独曰脾为后。推斯意也，以为人之奉生而不死者，以其赖有饮食也。饮食下喉一刻，即入胃脾，人七日不食则死，故以脾胃为后天。试问：饮食入脾，是自己能化汁以养生，还是要真气运动，不要真气运动？真气运动，还是只养脾胃，还是能养周身？知运动所养在周身，可知后天非仅在脾胃也。予故曰：先天立命，后天成形，形命合一，先后称名。［眉批］先天先地，二物浑为一气，无多无少，不倚不偏，故曰中。立极在中，《易》曰：黄中通理。又曰：美在其中。《书》曰：允执厥中。以脾为中，借喻也。即以八卦方位论之，坤艮为茂己土，一在西南角，一在东北角。而又曰：中五寄坤，特虚位耳。谁知错误，不足为凭。天之功用，全在于地。地生万物，故曰土为万物之母。人身躯壳，包藏百脉、脏腑、经络、骨节，不易乎地，故曰脾为后天。中脾届，予以为皮字之皮，非脾字之脾也。惟此皮乃能包藏万象，统束气血。若脾字之脾，乃仅一脏也，何能包藏万有。或曰是脾也，古人配之中央。取其运化精微而灌溉四旁，不得谓脾字全非。予曰：人之运动，全在先天一团真气鼓动耳。饮食虽入于脾胃，非真气鼓动，不能腐热水谷。真气鼓动，则一切饮食，立刻消溶，脏腑一身，立刻俱受其泽，又何尝是脾之功乎。观于朝食暮吐之病，是赖脾乎，是赖气乎。古人无非借物寓理，借角蓍名，今人不识一气浑合躯壳之道，先后互赖之理，认脾为宗，其谬已甚。学者切不可执定脾肾，以论先后，当于无形并有质上以求理，以言先后可也。相传有年，奉为准绳。予今剖晰，质之高明。是是非非，尚祈指陈。

　　  

　　六　客　辨　解

　　今人动云六淫之气所伤。六淫之气，即风、寒、暑、湿、燥、火是也。予谓六气，乃是六经之本气，每气各司六十日，以成一岁。何得称之曰客？所谓客者，是指六气节中不正之气也。不正之气在风令中，则曰风客；在寒令中，则曰寒客；在暑令中，则曰暑客；在湿令中，则曰湿客；在燥令中，则曰燥客；在火令中，则曰火客；非指六气即是六客也。

　　邪正之间，今人每多混淆。予所以辨而明之。更为之进一解曰：如邪伤太阳，则曰寒客；寒邪传至阳明，则曰燥客；燥客传至少阳，则曰暑客；暑客传至太阴，则曰湿客；湿客传至少阴，则曰火客；火客传至厥阴，则曰风客。此六客。乃是论邪从太阳入内，气机流行之谓，非节令之谓。流行与节令，皆宜明辨，亦无容辨，只消按定仲景六经提纲病情，便知客之所处。论节令也可，论气机流行也可。总之一令之中，主病亦有一定，不可不知。

　　胎前忌服药品解

　　近来有妊之妇，多有忌服药品。如半夏、大黄、巴豆、丑牛、槟榔、大戟、芫花、甘遂、麝香、三棱、莪术、附子、经花、三七之类，称为堕胎之品。凡有始者，切不可服。今人死死记著，毫不敢易。予以为皆可服也，不必忌虑，总在看病之若何。如病果当服，半夏、大黄、附子一切药品，皆是安胎。病不当服，即参、茸、胶、桂亦能堕胎。奈世人之

　　  

　　不讲理何，予故为有胎者劝。凡妇人有妊三四月，即当慎言语，节饮食，戒房劳，皆是保生之道。设或有病外感，须按定六经提纲，不必问乎药品。内伤认定阳虚阴虚，亦不必问乎药品。饮食气滞，仍带推荡，亦不必问乎药品。总之，邪去则正复，即是安胎。何今人之不察病情，而只计忌服药品，此皆医方捷径，一家之私言，未明变化神而明之之道也。学者切切不可为药所惑，而酿成死亡之候。病家更要明白，医家亦不可大意。还有一等妊妇，专意堕胎，竟不能堕，从可识也。［眉批］难道不云觅些三七，麝香，一切破血之药乎。

　　食　气　篇

　　夫人之所以奉生而不死者，惟赖有此先天一点真气耳。真气在一日，人即活一日，真气立刻亡，人亦立刻亡。故曰人活一口气。气即阳也，火也。又曰：人非此火不生。此火一存，凡后天一切食物，下喉一刻，立刻煅炼。食物之真气，皆禀诸先天、先地之真气，与人身之真气，本同一气也，借食物之真气，以辅人身之真气，故人得食则生，不得食则死。所以饮食健旺之人，肌肉丰隆，精神倍加，由其盗得天地生物之真气独厚也。今人只知饮酒、食肉以养生，谁知还是天地之真气，日日在灌溉，呼吸不住在充周也。

　　人不能保全身内之真气，则疾病丛生。疾病者何？邪为之也。邪气之来，无论内邪外邪，皆是阻隔天地之真气，不与人身之真气相合，身即不安，故曰病。必待邪去，而天地之真气与人身之真气，仍旧贯通合一，始言无病。故曰圣出而立法垂方，祛邪为急。明人身脏腑之由来，五行分布，阴阳充周，天人一气之道，借草木之真气以胜邪。邪居在上，

　　  

　　上字又作表字看。则以能制在上邪之品以攻之，邪去自然正复。推之在中，在下，在内，在外，在脏，在脏，在经，在络，药品皆有定主，内含生化之机，调燮之妙。总在学者留心讨理，明阴阳消长之变化，达顺逆吉凶之趋向。便知得天地即我身，我身即万物之身。万物、我身、天地，原本一气也。服食与服药，皆保生之要也。

　　一气分为六气图

　　气寒阳太

　　气燥明阳

　　气暑阳少

　　气湿阴太

　　气火阴少

　　气风阴厥

　　  

　　一气分为六气图说

　　今以一圈分为六层，是将一元真气分为六气。六气，即六经也。气机自下而上，自内而外，真气充满周身，布护一定不易。外邪入内，先季外之第一层。第一层乃太阳寒水气化出路，故畏风恶寒，法宜宣散。治之不当，邪不即去，渐至第二层。二层乃阳明所主，阳明主燥，外邪至此，化为燥邪，故恶热，法宜清凉，不可妄用温燥。治之不当，邪不即去，渐至第三层。三层乃少阳所主，居半表半里之间，法宜和解。治之不当，邪不即去，渐至第四层。四层乃太阴所主，太阴主湿，邪与湿合，化成湿邪，湿多成泻，故吐泻病居多，法宜温中。治这不当，邪不即去，渐至第五层。五层乃少阴所主。少阴有两法，一邪从少阴心火为病，则火症居多，法宜清润。一邪从少阴肾水为病，则阴寒为重，法宜温经散寒。治之不当，邪不即云，渐至第六层。六层乃厥阴所主。厥阴有两法，一邪从风化为病，风为阳邪，故曰热深厥深，下攻而便脓血，上攻而为喉痹，法宜养阴清热。一从阴化为病，多见爪甲青黑，腹痛，法宜回阳。

　　仲景分配六经，标出六经，提纲病情，为认邪之法。又立出六经主方，为治邪之法。其间随邪变化，亦难尽举。学者细读三百九十七法，一百一十三方，便得步步规矩之道。兹再将六经主方，圆通活泼之妙，略言一二。庶学者不执于方，明理为要，则得矣。

　　  

　　太阳用药图

　　风为阳邪，善动，从毛窍而入。风动于中，血液不藏，毛窍疏而不实，故见自汗出，恶风。

　　桂枝汤圆通应用法

　　按桂枝汤一方，乃调和阴阳，彻上彻下，能内能外之方，非仅治仲景原文所论病条而已。想仲景立法之日，当是邪在太阳卫分时说法，就未言及别证皆可以用得。今人不明圣意，死守陈法，不敢变通，由其不识阴阳之妙，变化之机也，予亦粗知医，常于临症时多用此方，应手辄效。因思仲景之方，原不仅治伤风证，凡属太阳经地面之病，皆可用得。兹特将经验病形略举一二于左，以便参究。

　　一治胸腹痛背亦彻痛者。盖太阳之气，由下而上至胸腹，寒邪逆于太阳，则气机不畅，故胸腹痛而背亦彻痛。太阳行

　　  

　　身之背，因腹中之气不畅，而背亦受之，故桂枝汤治之而愈，

　　一治通身寒冷。寒为太阳之本气，今见通体恶寒，是邪犯太阳之本气也。桂枝汤能扶太阳之气，故治之而愈。

　　一治小儿角弓反张，手足抽掣。太阳行身之背，因风中于背，太阳之经气不舒，经气卒闭，故见角弓反张。桂枝汤力能宣太阳之风邪，故治之而愈。

　　一治脑后生疮。脑后者，太阳经脉之所贯注者也。风寒之邪逆于脑后，抑郁而成疮。桂枝汤宣散太阳之邪，故治之而愈。

　　一治周身皮肤作痒，时而恶风。周身毛窍乃太阳寒水气化出路，风寒之邪外干而不得入，逆于皮肤，抑郁生热，故周身作痒。桂枝汤能宣太阳抑郁之气，故治之而愈。

　　一治足跟痛，痛彻腰股。足跟与腰背，皆太阳经循行之道，因寒客［］之，邪闭之，故见以上病形。桂枝汤力能输太阳之气，故治之而愈。

　　一治小儿两腮肿，发热恶风。夫两腮近耳下，乃少阳阳明地面，似不可与桂枝汤，今竟以此方治之而愈者，因其发热恶风，知太阳之邪逆于此也。

　　一治小儿发热痘出。盖痘本胎毒，欲出于外，必得太阳真气鼓动，方能引痘外出。桂枝汤扶助太阳之气，气伸而毒尽越于外，不遗于内，故此方又能治痘也。

　　一治妇人妊娠恶阻。妇人初妊，经气卒然不舒，营卫之气不畅，故见恶阻。桂枝汤能宣营卫，协和阴阳，故治之而愈。

　　一治发热恶风、下痢，日数十次。风邪犯于太阳，则表气不通，表气不通，则里气不顺，邪陷于下，故见下痢。桂

　　[] 客 原本作"容"，据文义改。

　　  

　　枝汤宣风外出，表气顺则太阳之气升而不陷，故痢可愈。

　　按此方，伤寒门尚有数症可用，至于加减变通，实多奇异，仲景已言之矣。学者细读仲景《伤寒》书，明其理而通其变，则得活泼之妙，内外兼备之道也。

　　太阳经腑用药图

　　寒为阴邪，从毛窍而入，寒主静而不动，毛窍密而不疏，故见无汗恶寒。

　　邪不传经而传腑，故见口渴，小便不利。五苓散功专利水，水道利则太阳气舒，邪亦从此而解。

　　桂麻二方，是祛邪从上出者也。五苓散是祛邪从下出者。惟此三方，可称太阳首尾专主之方也。

　　麻黄汤五苓散圆通就用法

　　一治痘初出而忽隐，壮热，无汗者。盖痘之初出，全借

　　  

　　太阳一点真气鼓动，运毒外出，今壮热而痘忽隐，是因其感受外寒，闭束气机，抑郁生热。麻黄汤能开腠理，祛寒外出，邪云则正安，痘自外出，而人自平安。若壮热太热，烦躁饮冷者，又可于方内加石膏。

　　一治肩背沉重，觉内冷者。盖肩背之沉重，寒之滞也。寒滞于内，故觉内冷。麻黄汤轻清属阳，力能祛寒外出，肩背正属太阳所主，故治之而愈。

　　一治两脚弯发起红块痛甚。脚弯地面，乃太阳经循行之道，今为寒邪闭束，阻其气机，遏郁而起红块痛甚。麻黄汤力能散太阳之寒，故治之而愈。

　　一治大便泻水，而小便全无者。此病夏月居多，由暑邪拂郁，扰乱正气，以致阑［］门失职，津液不行于膀胱，而直趋大肠。五苓散力能化膀胱之气，故治之而愈。

　　一治头晕咳嗽，呕吐腹胀，小便短。病形虽现头晕、咳嗽、呕吐，总缘膀胱气化不运，水湿之气不得下降，气机必返于上，上干清道，故现以上病形。五苓散功专利水，水气下降，气机自顺，故病自愈。

　　一治霍乱吐泻，思饮冷水者。此病上吐下泻，理应着重太阴，其所以用五苓者，盖以吐泻之病，无小便也。又见渴而思水，正是太阳腑症提纲，故五苓为要药。其所以致吐泻者，皆由太阳气化失运。中宫失职，此刻先治太阳，然后理中，庶为正治，亦经权之道也。

　　二方伤寒门尚有数症当用，至于加减变通，仲景言之甚详，兹不赘。

　　[] 阑 原本作"闻"，据文义改。

　　  

　　阳明经证用药图

　　盖太阳主开，阳明主阖。今阳明为太阳之邪所逼，不从本经之阖，而从太阳之开，开于下，故下利也。

　　葛根汤圆通应用法

　　一治周身发热，发现斑点，呕吐。夫周身肌肉皆属阳明，阳明主发热，不恶寒，今为外邪抑郁，壅于阳明，故发热而现斑、呕吐者，皆邪毒上壅外出之故。葛根汤力能祛邪外出，随其邪之所向而祛之，故愈。

　　一治两眼皮红肿痛甚。眼皮上下皆阳明所主，今为风热所闭，抑郁而为红肿痛甚。葛根汤力能解阳明风热，故治之而愈。

　　一治两乳红肿发热。两乳地面，乃阳明所主。今外感之

　　  

　　邪，伏于两乳间，故见红肿痛甚。葛根汤专祛阳明之邪，治之故愈。

　　一治小儿痘初现点。夫痘毒自内出外，既在现点，此刻毒邪尽在肌肉之间，肌肉属阳明，葛根汤力能宣通肌肉之邪，不使痘毒遗留于内，发透为佳。然后另行养浆之法。若已发透，即不可用此。

　　此方功用颇多，加减法亦多，仲景《伤寒》书言之甚详，兹不复赘。

　　阳明经用药图

　　此方本列于太阳篇中，而又曰治阳明腑症者，盖以太阳之邪，服桂枝汤大发汗，表邪既解，而阳明之血液已伤。阳明乃气多血多之腑。今血液骤伤，阳明之内热立作。若不急用白虎以清热，人参以养血液，邪火益盛，即有不要扑灭之势，故白虎又是阳阴之腑方也。

　　  

　　白虎汤圆通应用法

　　一治上消证。夫上消者，渴而多饮也。由邪火在胃，血液大伤。血为阴，阴伤而引水以救者，阴与阴相亲也。白虎汤力能灭火以有阴，故治之而愈。

　　一治心下一寸间发生疮疾，红肿痛甚。按心下一寸，乃胃之上口也。因邪热结于胃之上口间，故发生疮疾。白虎汤专清胃热，故治之而愈。

　　一治牙龈红肿痛甚，饮冷。夫牙龈乃阳明所主，今胃火聚于上，故见红肿痛甚，又见饮冷，知其邪火伤阴。白虎汤力能清胃热，故治之而愈。

　　一治两乳红肿痛甚。两乳乃阳明脉过之所，今见红肿痛甚，是胃中之邪热壅滞所致也。白虎汤专清胃热，热邪去而肿自消，故治之而愈。

　　一治谵语遗尿，口不仁而面垢，三阳并病。谵语者，邪热入于阳明之府也；遗尿者，邪热合于太阳之府也；口不仁而面垢者，邪热合于少阳之腑也。白虎汤力能清热，一热清而三病立解，故治之而愈。

　　此方功用颇多，加减变通亦多，《伤寒》书言之甚详，其中尚有背寒一证，亦用之。学者当辩而明之。

　　阳明里症用药图

　　凡用此方，必须审察的确，总要知道胃家实三字提纲。何谓胃家实？如大小便不通是也；大便硬，腹满是也；狂妄奔走，叫骂不避亲疏是也；潮热谵语是也。种种不一，务宜

　　  

　　斟酌，不可猛浪。

　　大承气汤圆通就用法

　　一治咳嗽，声如洪钟。夫咳嗽之病，似不可以与此方。其所以必用此方者，诚以咳嗽声洪，乃邪火旺极之征，火刑于肺。若不亟用此方，以扑灭其火，肺有立坏之势，故不得不用之也。

　　一治食入即吐。夫食入而出，亦非可下之候，其所以可下者，疬以吐则为逆，非寒即火。今食入而出，是胃中之火逆行于上，其食故不得下降也。但寒与火虽辩明，方可用此。

　　一治头晕，人昏乱无主，三五日一发，夫头晕之症，原非应下之候。其所以应下者，盖以阴血虚极，不能制其亢龙，龙奔于上，则浊火乱其神明，故昏昏无主。大承气汤力能制其亢龙，故治之而愈。

　　此方吴又可《温疫论》条中，可用此方有三十余症，《伤

　　  

　　寒》阳明本篇可用六七症，少阴篇急下可用有三症，兹不备举。学者务宜熟读仲景《伤寒》书，但得圆通应用变化之道，切不可死守原文，当以明理为要。

　　少阳经用药图

　　此方虽名为少阳方，究意总是太阳经所感受的这一占点邪气种子，不能从胸出去，逆于胸胁之间，阻其少阳升降之机，故少阳之经症作。其方治少阳，实是治太阳也。

　　小柴胡汤圆通应用法

　　一治两胁胀痛。夫两胁乃少阳所主，今见胀痛，是少阳之气抑郁不舒也。柴胡汤力能舒少阳之气，故治之而愈。

　　一治头响两侧胀。夫头之两侧，乃少阳所主。今见胀而响，是少阳之火浮于上也。柴胡汤力能治少阳之经，倍黄芩

　　  

　　力能清少阳之火，故治之而愈。

　　一治两耳红肿痛甚。夫两耳前后。俱属少阳所主。今见红肿痛甚，是风热之邪，聚于少阳也。柴胡汤力能治少阳之风热，故治之而愈。

　　一治疟疾。夫疟之为病，多缘外邪伏于少阳，不能从转输而出，少阳居半表半里，邪欲从阳明而出则热，欲从太阴而入则寒。诸书云疟不离少阳，皆是明少阳之经气不舒，转枢失职，邪故伏而不去。小柴胡汤力能伸少阳之气，少阳之气伸，转枢复运，邪自从此而出，病自愈而人自安也。

　　一治吐酸不食。夫不食而吐之症，属于太阴，理宜温中健脾，今见不食吐酸，明是木气不舒，上克脾土，土畏木克，故不食。酸属木，乃是禀少阳热气所化，土木相凌，故见以上症形。小柴胡力能舒少阳之气，少阳之气舒，即不克制脾土，两经之气平，而病自不作矣。

　　一治妇女热入血室谵语。夫肝乃藏血之所，肝与胆相为表里，胆移热于肝，热入血室，故见谵语。柴胡汤力能治肝胆邪热，故治之而愈。

　　按此方功用颇多，加减变化亦无穷，《伤寒》书言之甚详，兹不赘。

　　太阴经用药图

　　太阴篇内有桂枝加芍药汤，桂枝加大黄汤，皆是太阳误治，邪陷于太阴而设，不得谓为太阴主方。学者须知。

　　  

　　理中汤圆通应用法

　　一治吐血。夫吐血之症，多由中州答失运，阴血遂不归经，瘀滞闭塞清道，以致清阳不升，阳血僭上，便成血逆。理中汤才能调中州之气，中州健运，血自归经，其病自己。

　　一治四肢浮肿。夫四肢属土，土虚则元气发泄，不能潜藏，故见四肢浮肿。理中汤力能温暖脾胃，脾胃有权，元气不致漫散，故治之而愈。

　　一治心下嘈杂吐水。夫心下一寸，乃胃之上口。胃主纳，而脾主运。脾气衰而不运，津液上逆于胃口，以致心气不宁，故嘈杂吐水，即是明验。理中汤力能温暖中宫，脾土健运，水气下行，嘈杂、吐水自己。

　　一治咳嗽吐清水。夫咳唾之病，属于肺经，理应从肺于治。今独用理中者，原由中州失运，水聚于上，肺气欲下降而不能，故咳唾清水。理中汤力能健脾，脾土健而水湿下趋，

　　  

　　肺气降而咳唾自己。

　　一治唾水不休。夫唾水之病，多属胃冷。理中汤能温暖中宫，土暖而水湿自消　病立愈。

　　一治呃逆不休。夫呃逆之病，原有寒热之分。果属胃寒而呃逆不休。理中汤能温中，中寒云而呃逆自己。

　　一治手足微冷少神。夫四肢逆冷之症，原有四逆之法。此乃微冷、少神。明系中州气衰，不能充周四肢。理中汤大能温暖中宫。中州气旺，肢冷自愈。

　　按此方功用最多，加减变通更多，姑举数知，以便学者参悟。

　　少阴经用药图

　　按少阴乃水火交会之地，元气之根，人身立命之主也。病至此际，是元气衰极，剥至于根。仲景立四逆，究竟是专为救这点元气说法。主方却又云：治三阴厥逆，可知这一点元

　　  

　　气，彻上彻下。包罗天地。此方不独专为少阴立法，而上中下三部之法俱备。知得此理，便知得姜附之功也。今人不知立极之要，不知姜附之功，故不敢用也。非不敢用也，不明也。

　　麻黄附子细辛汤四逆汤圆通应用法

　　一治忿嚏不已。夫嚏之为病，多缘少阴受寒。麻黄附子细辛汤力能祛少阴之寒，故治之而愈。盖肾络通于鼻，嚏属肾，故知病在少阴也。

　　一治腰痛难于转侧。夫腰痛之症，原有数端。今见转侧难者，明是肾藏不温，阴寒滞于内也。麻黄附子细辛汤力能温经散寒，故治之而愈。

　　一治周身皮肤浮肿，内冷自重。夫周身浮肿，内冷身重者，盖以先天之阳衰于内，寒湿之邪，即生于内，故见身重内冷。寒湿太盛，则真气不藏，散于周身，无阳以运化，故又见浮肿。麻辛附子汤力能温肾扶阳，祛阴逐寒，故治之而愈。

　　一治头脑冷。夫脑为元神之府，清阳聚会之处，如何得冷。其所以致冷者，由命门火衰，真气不能上充。四逆汤力能扶先天真阳，真阳旺而气自上充，故治之而愈。

　　一治气喘痰鸣。夫气喘之症，举世皆谓肺寒。不知先天这一点真气衰，即不能镇纳浊阴之气，阴气上腾，渐干清道，故见痰喘。四逆汤力能温下焦之阳，故治之而愈。

　　一治耳肿皮色如常。夫耳肿之症，每多肝胆风火。今见皮色如常，明是阴气逆于上也。四逆汤力能扶阳祛阴，治之故愈。

　　 

　　一治舌黑唇焦，不渴，少神。夫舌黑唇焦之症，多困阳明胃火而作。果系阳明胃火，必现烦躁，口渴饮冷，二便闭塞等情。此则舌黑唇焦，其人并不口渴，却又少神，明是真阳衰极，不能薰腾津液于上。当知阳气缩一分，肌肉即枯一分。此舌黑唇焦所由来也。四逆汤力能回先天之阳，阳气一回，津液复升，焦枯立润，故治之而愈。

　　一治喉痛畏寒脚冷。按喉痛一症，原非一端。此则畏寒脚冷，明是少阴受寒，逼出真火浮于喉间，故喉痛而脚冷。四逆汤力能温少阴之气，逐在里之寒，故治之而愈。

　　一治喉痛，身大热，面赤目瞑，舌冷。夫喉痛，面赤身热，似是阳症，又见目瞑舌冷，却是阴盛隔阳于外之征。四逆汤力能祛逐阴寒，迎阳归舍，故治之而愈。

　　一治吐血困倦。夫吐血一症，总缘地气上腾，升降失职。人身气为阳，主升。血为阴，主降。今当升者不升，不当升者而反升，明明阴血太盛，上干清道。古人云：益火之源，以消阴翳。是教人补火以治水也。又云：壮水之主，以制阳光，是教人补水以治火也。四逆汤力能补火，故治之而愈。

　　一治齿缝流血。夫齿乃骨之余，本属肾，肾为水脏，先天之真阳寄焉，以统乎骨分中之血液。真阳不足，不能统摄血液，故见血出。四逆汤力能补肾中之阳，治之故愈。

　　一治朝食暮吐，完谷不化。夫饮食入胃，固以胃主。然运化之机，全在先天命门这一点真火，始能运化。真火一衰，即不能腐熟谷水，而成完谷不化，朝食暮吐者。暮为阴盛之候，阴气上僭，心肺之阳不能镇纳，故听其吐出也。四逆汤力能补命门下火，故治之而愈。

　　一治足心夜发热如焚，不渴，尿多。夫足心发热如焚，人皆谓阴之虚也。夫阴虚由于火旺。火旺之人，尿必短赤，

　　  

　　口必饮冷，理势然也。今则不渴而尿多，明是下焦无阳，不能统束肾气，以致阴火沸腾，故见足心发热如焚也。四逆汤力能补火，火旺即能统束群阴，故治之而愈。此病予亲身患过，并治好多人，此法即是丙夺丁光之义也。知得丙夺丁光，便知得阳衰不能镇阴的旨归也。

　　一治面赤发热，汗出抽掣。夫面赤发热，汗出抽掣，近似中风，其实不是，务必仔细斟酌。如其人本体有阴象足征，即不可当作风热，须知面赤［］发热者，阳越于外也。汗出抽掣者，阳亡于外，不能支持四维也。四逆汤力能回阳，阳回则诸症自己。

　　一治大便下血，气短少神。夫大便下血，固有虚实之分。此则气短少神，必是下焦之阳不足，不能统摄血液。四逆汤力能扶下焦之阳，阳旺则开阖有节，故治之而愈。

　　一治头摇，面白少神，夫头摇之症，人目之为风。而予于此症，察其人面白少神，如其为清阳不升，元气虚极，不能镇定也。四逆汤力能扶阳，真阳一旺，即能镇定上下四旁，故治之而愈。

　　一治背冷目瞑。夫背为阳中之阳，不宜寒冷。今又背冷而目瞑，明是先天真阳衰极，阴寒内生，阴盛则阳微，故目瞑而背冷也。四逆汤力能扶先天真阳，故治之而愈。

　　一治舌腰硬而青。夫舌肿一症，似乎心火旺极，不知舌仲而青，此乃阴寒太盛，逼出真火，欲从舌尖而出，故见肿硬青滑。四逆汤力能补火，祛逐阴寒，故治之而愈。

　　一治唇肿而赤，不渴。夫唇肿之症，近似胃火，胃火之肿，口必不大渴。今见病人唇肿而口并不渴，可知阴火出于脾间。四逆汤功专补阳，阳旺则阴火自消，故治之而愈。

　　[] 赤原本作"亦"，据文义改。

　　  

　　一治鼻涕如注面白少神。夫鼻涕一症，原有外感、内伤之别。此则面白无神，明是真阳衰于上，不能统摄在上之律液。四逆汤力能扶坎中真阳，阳旺自能统纳，故治之而愈。

　　一治尿多。夫尿之多，由于下焦之火弱，不能收束故也。惟四逆汤力能补下焦之火，故治之而愈。

　　一治周身发起包块，皮色如常，夫周身发起包块，疑似风热阳邪，此则皮色如常，却是阴邪僭居阳位。四逆汤力能扶阳，阳旺则阴邪自伏，故治之而愈。

　　一治周身忽现红片如云，不热不渴。夫周身发现红云，人孰不谓风火郁热于皮肤。夫风火郁热之症，未有不发热而即作者，亦未有口不渴，而即谓之火者，此处便是认症机关。予每于此症，认作阳衰，阴居阳位，以四逆汤治之而愈。

　　一治发热谵语，无神不渴。夫发热谵语，世人皆谓热伏于心，神无所主也。不知阳症热伏于心，精神不衰，口渴冷饮，小便亦必短赤。此则无神不渴，明是真阳衰极。［眉批］在无神二字上定案。发热者，阳越于外也。谵语者，阴邪乘于心，神无所主也。不渴、无神，非邪火也。四逆汤力能回阳，阳回则神安，故治之而愈。

　　一治两目白晴青色。夫白轮属肺，金也。今见纯青［］，日无白色，是金气衰而肝木乘之也。妻乘于夫，是乾则不振，纯阴无阳之候。［眉批］坎中一点真金即真阳也，人活的即此。多在死例。四逆汤力扶坎中之金，金气一旺，目睛自然转变，故治之而愈。

　　一治两目赤雾缕缕，微胀不痛。夫目窠，乃五脏精华所聚之地，原着不得一毫客气。今见赤雾缕缕，疑是阳火为殃，不知阳邪痛甚、胀甚，此则微胀不痛，明是阳衰于上，不能

　　[] 青原本作"责"，据文义改。

　　  

　　镇纳下焦浊阴之气，地气上腾，故见此等目疾。四逆汤力能扶阳祛寒，阳光一照，阴火自灭，故治之而愈。

　　按此方功用颇多。得其要者，一方可治数百种病。因病加减，其功用更为无穷。予每用此方，救好多人。人咸目予为姜、附先生，不知予非专用姜、附者也，只因病当服此。难道予不会写几个参、地、归、芍，芩、连、栀、柏之方乎，只因世风日下，不究病之阴阳，专究方药之平稳。不知水懦弱，民狎而玩之，多死焉。火猛烈，民望而畏之，鲜死焉。总之，水能生人，亦能死人；火能生人，亦能死人。予非爱姜、附，恶归、地，功夫全在阴阳上打算耳。学者苟能洞达阴阳之理，自然头头是道，又奚疑姜、附之不可用哉。

　　厥阴经用药图

　　  

　　按厥阴为阴经，阴极则生阳，故多寒热错杂。又肝主宗筋玉茎，人性多思淫，心火一动，玉茎必举，发泄不遂，多生邪热，亦多见寒热错杂。此受病之源。人多不察。仲景立乌梅丸，寒热并投，大有灼见，并非专为虫立法。凡厥阴一切症候，莫不备具。舒驰远先生谓此方不是，未免执一。

　　乌梅丸圆通应用法

　　一治巅顶痛。夫厥阴之脉会于巅顶，今见巅顶痛者，是厥阴之邪侵于上也。乌梅丸专主厥阴，故治之而愈。

　　一治睾丸肿痛。夫睾丸，俗称为外肾。世人多以肾目之。不知此乃木之余气所生。故贤配之三卦，震，木也。二阴一阳，二睾丸为偶，玉茎一为奇，奇居腹面，丸居背面，所配确乎不爽，而世人盖未之细求其理也。予每于此处病，多以乌梅丸治之而愈。

　　一治腹痛饮冷。夫腹痛，爪甲青，明是厥阴阴寒之气，阻其真阳运行之机，邪正相攻，故见腹痛。即云寒邪，何得饮冷，必是阴极阳生，见此寒热错杂。乌梅丸寒热并用，故治之而愈。

　　按此方功用最多，颇难尽举，姑列一二条，以备参究。其中之精义，修园先生言之甚详，学者可熟读而深思之，便得立法立方之意，而于厥阴一切症候，莫不应手辄效也。

　　 　

　　
