《郡斋读书志》 宋 晁公武 

　　●原序 
　　杜邺从张京兆之子学问，王粲为蔡中郎所奇，皆尽得其家书，故邺以多闻称而粲以博物显。下逮国朝，宋宣献公亦得毕文简，杨文庄家书，故所藏之富，与秘阁等，而常山公以赡博闻于时。夫世之书多矣，顾非一人之力所能聚；设令笃好而能聚之，亦老将至而耄且及，岂暇读哉！然则，二三子所以能博闻者，盖自少时已得先达所藏故也。公武家自文元公来，以翰墨为业者七世，故家多书，至于是正之功，世无与让焉。然自中原无事时，已有火厄，及兵戈之后，尺素不存也。公武仕宦连蹇，久益穷空，虽心志未衰，而无书可读，每恨之。南阳公天资好书，自知兴元府至领四川转运使，常以俸之半传录。时巴、蜀独不被兵，人间多有异本，闻之未尝不力求，必得而后已。历二十馀年，所有甚富。既罢，载以舟，即庐山之下居焉。宿与公武厚。一日，贻书曰：“某老且死，有平生所藏书，甚秘惜之。顾子孙稚弱，不自树立。若其心爱名，则为贵者所夺；若其心好利，则为富者所售；恐不能保也。今举以付子，他日其间有好学者，归焉。不然，则子自取之。”公武惕然从其命。书凡五十箧，合吾家旧藏，除其复重，得二万四千五百卷有奇。今三荣僻左少事，日夕躬以朱黄，雠校舛误。终篇，辄撮其大指论之。岂敢效二三子之博闻，所期者不坠家声而已。书则固自若也。傥遇其子孙之贤者，当如约。 
　　绍兴二十一年元日，昭德晁公武序。 
　　●卷一 
　　自汉武帝之后，虽世有治乱，无不知崇尚典籍。刘歆始着《七略》，总录群书：“一曰《辑略》，二曰《六艺略》，三曰《诸子略》，四曰《诗赋略》，五曰《兵书略》，六曰《术数略》，七曰《方技略》。至荀勖更着《新簿》，分为四部：一曰甲部，纪六艺及小学等书；二曰乙部，有古、今诸子家及兵书、术数；三曰丙部，有史记及故事；四曰丁部，有诗赋、图赞。勖之《簿》盖合《兵书》、《术数》、《方技》于诸子，自春秋类摘出史记，别而为一，《六艺》、《诸子》、《诗赋》，皆仍歆旧。其后历代所编书目，如王俭、阮孝绪之徒，咸从歆例；谢灵运、任之徒，咸从勖例。唐之分经史子集，藏于四库，是亦祖述勖而加详焉。欧阳公谓其始于开元，误矣。今公武所录书，史集居其半，若依《七略》，则多寡不均，故亦分为四部焉。 
　　经之类凡十。其一曰《易》，二曰《书》，三曰《诗》，四曰《礼》，五曰《乐》，六曰《春秋》，七曰《孝经》，八曰《论语》，九曰经解，十曰小学，合二百五十五部，计三千二百四十四卷。孔氏之教，别而为六艺数十万言，其义理之富，至于不可胜原，然其要片言可断，曰修身而已矣。修身之道，内之则本于正心诚意，致知格物；外之则推于齐家、治国、平天下；内外兼尽，无施而不宜。学者若以此而观六艺，犹坐璇玑以窥七政之运，无不合者。不然，则悖谬乖离，无足怪也。汉承秦后，六艺皆出于灰烬之馀，学者颛门名家，故《易》有田氏、焦氏、费氏，《诗》有《鲁诗》、《韩诗》、《齐诗》，《春秋》有邹、夹、左丘明、公羊高、梁赤，《礼》、《乐》有大戴、小戴之殊，《书》有古文、今文之异：各尊其师说，而伐其异已者，党枯骸，护蠹简，至于忘父子君臣之分，争辩不少屈，其弊甚矣。迨至晋、魏之后，此弊虽衰，而学者徒剽贼六艺之文，饰其辞章，以讠华世取宠，而不复有明道之意，无以议为。及唐之中叶，海内安，士稍知宗尚经术，而去圣愈远，异端并兴。学《书》者，则以今文易古文，而颇改其辞；学《春秋》者，则合三《传》之同异而杂举其义，不本所承，决以胸臆，以迄于今。释、老、申、韩之说，杂然满于《六经》之中，虽与汉儒之学不同，而其失一也。凡此者岂有他哉！皆不能探修身之道，及刻意于章句，是以迢迢千载之间，悖谬乖离，殊涂而同归，至此其极，悲夫！今所录汉、唐以来之书甚备，观者其慎择焉。《论语》、《孝经》，自班固以来，皆附经类。夫《论语》，群言之首，《孝经》，百行之宗，皆《六经》之要，其附于经固不可易。又《艺文志》有小学类，《四库书目》有经类解，类盖有补于经而无所崇属，故皆附于经，今亦从之。 
　　◎易类 
　　△《王弼周易》十卷 
　　右上下经，魏尚书郎王弼辅嗣注。系辞、说卦、杂卦、序卦、弼之门人韩康伯注。又载弼所作略例，通十卷。《易》自商瞿受于孔子六传至田何而大兴，为施雠、孟喜、梁丘贺。其后焦赣、费直始显，而传受皆不明，由是分为三家。汉末，田、焦之学微绝，而费氏独存。其学无章句，惟以《彖》、《象》、《文言》等十篇解上下经；凡以《彖》、《象》、《文言》等参入卦中者，皆祖费氏。东京荀、刘、马、郑皆传其学。王弼后出，或用郑说，则弼亦本费氏也。欧阳公见此，遂谓孔子古经已亡。按刘向以中古文《易经》校施、孟、梁丘经，或说去“无咎”、“悔亡”。惟费氏经与古文同，然则古经何当亡哉！ 
　　△《石经周易》十卷，《周易指略例》一卷 
　　右伪蜀广政辛亥孙逢吉书。广政，孟昶年号也。《说卦》“干，健也”以下有韩康伯注，《略例》有唐四门助教邢注。此与国子监本不同者也。以蜀中印本校邢注《略例》，不同者，又百馀字。详其意义，似石经误，而无他本订正，姑两存焉。 
　　△《周易正义》十四卷 
　　右唐国于祭酒孔颖达与颜师古、司马才章、王恭、马嘉运、赵干叶、王谈、于志宁等同撰，苏德融、赵弘智覆审。序称：江南义疏有十馀家，辞尚虚诞，皆所不取。唯王弼之学，独冠古今，以弼为本，采诸说附益之。 
　　△《周易甘棠正义》三十卷 
　　右梁任正一撰。以孔颖运为本。“甘棠”云者，正一当为陕州司马，故名其书。 
　　△《易干凿度》二卷 
　　右旧题苍颉修古籀文，郑氏注。按唐《四库书目》有郑玄注《书》、《诗纬》，及有宋均注《易纬》，而无此书。其中多有不可晓者，独九宫之法颇明。昔通儒谓纬书伪起哀、平，光武既以谶立，故笃信之。陋儒阿世，学者甚众。郑玄、何休以之通经，曹褒以之定礼。历代革命之际，莫不引谶为符瑞，故桓谭、张衡之徒皆深疾之。自符坚之后，其学殆绝。就使其尚存，犹不足保，况此又非真也。 
　　△《坤凿度》二卷 
　　右题曰包义氏先文，轩氏演，古籀文，苍颉修。按《隋》、《唐志》及《崇文总目》皆无之，至元《田氏书目》始载焉，当是国朝人依为之。 
　　△《周易纬稽览图》二卷，《周易纬是类谋》一卷，《周易纬辨终备》一卷，《周易纬干元叙制记》一卷，《周易纬坤灵图》一卷，《易通卦验》二卷 
　　右汉郑玄注。按《隋志》有郑氏注《易纬》八卷，《唐志》有宋均注《易纬》九卷。李氏本注与《隋志》同，卷数与《唐志》同。家本盖出李氏，独不载《干凿度》二卷，而有《干元叙制》一卷。按《后汉》注《七纬》，名亦无《干元叙制》。 
　　△《卜子夏易》十卷 
　　右旧题卜子夏传。《汉艺文志》子夏书已亡，今此书约王弼注为之者，止《杂卦》。景迂云：“张弧伪作。” 
　　△《焦氏易林》十六卷 
　　右汉天水焦赣延寿传《易》于孟喜，行事见《儒林传》中，此其所著书也。费直题其前曰：“六十四卦变。”又唐王俞序。其书每卦变六十四，总四千九十六首，皆为韵语，与《左氏传》所载“凤皇于飞，和鸣锵锵”，《汉书》所载“大横庚庚，予为天王”之语绝相类，岂古之卜者，各有此等书耶？ 
　　△《京房易传》四卷 
　　右《汉艺文志易京氏》凡三种，八十九篇。《隋经籍志》有《京氏章句》十卷，又有《占候》十种，七十三卷。《唐艺文志》有《京氏章句》十卷，而《占候》存者五种，二十三卷。今其章句亡矣，乃略见于僧一行及李鼎祚之书。今传者曰：京氏《积算易传》三卷，《杂占条例法》一卷，名与古不同。所谓《积算易传》，《唐志》之《错卦》是也；《杂占条例法》者，疑《隋》、《唐志》之《逆刺占灾异》是也。景迂当曰：是书兆《干》、《坤》之二象以成八卦，卦凡八变而六十有四。于其往来升降之际，以观消息盈虚于天地之元、而酬酢乎万物之表者，炳然在目也。大抵辨三《易》、运五行、正四时、谨二十四气、悉七十二候、而位五星、降二十八宿。其进退以几，而为一卦之主者，谓之“世”；奇耦相与、据一以超二，而为主之相者，谓之“应”；世之所位，而阴阳之肆者，谓之“飞”；阴阳肇乎所配（干与坤、震与巽、坎与离、艮与兑）而终不脱处本、（以飞某卦这位，乃伏其某宫之位）以隐赜佐神明者，谓之“伏”；起乎世而周乎内外、参乎本数以纪月者，谓之“建”；终终始始、极乎数而不可穷以纪日者，谓之“积”；含于中而以四为用，一卦备四卦者，谓之“互”。“干”建甲子于初“坤”建甲竿于上，八卦之上，乃生一世之初。初一世之五位，乃分而为五世之位。其五世之上，乃为游魂之世；五世之初，乃为归魂之世。而归魂之初，乃生后卦之初。其建刚日则节气，柔日则中气。其数虚则二十有八，盈则三十有六。盖其可言者如此。若夫象遗乎意，意遗乎言，则错综其用，唯变所。苟非彰往而察来、微显而阐幽者，曷足以与此！《易》学自商瞿至孟喜，授受甚明，房受之喜，而翟牧、白生者不肯京氏曰：“京非孟氏学也。”刘向亦疑京之孟氏，予不知当时为何说也。今以当时之书验之，盖有《孟氏京房》十一篇，《灾┆孟氏京房》六十六篇，同为一家之学，则其原委孰可诬哉！ 
　　△《关子明易传》一卷 
　　右魏关朗撰。子明，朗字也。元魏太和末，王虬言于孝文，孝文召见之，着成《筮论》数十篇。唐赵蕤云：“恨书亡半，随文诠解，才十一篇而已。”李邯郸始着之目，云：“王通赞《易》，盖宗此也。” 
　　△《李氏集解》十卷 
　　右唐李鼎祚集解。经皆避唐讳，又取《序卦》各冠逐卦之首。所集有子夏、孟喜、京房、马融、荀爽、郑康成、刘表、何晏、宋衷、虞翻、陆绩、干宝、王肃、王辅嗣、姚信、王е、张、向秀、王凯冲、侯果、蜀才、翟玄、韩康伯、刘、何妥、崔憬、沈麟士、卢氏、崔觐、孔颖达三十馀家，又引《九家易》、《干凿度义》。所谓蜀才者，人多不知。按颜之推云范长生也。其序云：“自卜、商之后，传注百家，惟王、郑相沿，颇行于代。郑则多参天象，王乃全释人事，《易》之道岂偏滞于天人哉！而天象难寻，人事易习，《折杨黄华》，学徒多从之。今集诸家，刊辅嗣之野文，补康成之逸象，以贻同好。”盖宗郑学者也。《隋书经籍志》所录易类六十九部，子今所有五部而已。关朗《易》不载于目，《干凿度》自是纬书，焦赣《易林》又属卜筮，子夏书或云张弧伪为。然则《隋志》所录，扌舍王弼书，皆未得见也。独鼎祚所集诸家之说，时可见其大旨。唐录称鼎祚书十七卷，今所有十卷，而始末皆全，无所亡失，岂后人并之耶？ 
　　△《周易口诀义》七卷 
　　右唐史证。钞《注》、《经籍考》卷二作六卷，盖从《崇文总目》。《崇文总目》郑一、《书录解题》卷一、《宋志》卷一、《四库总目》卷一着录《大典》辑本及今本俱作六卷。 
　　△《周易微指》三卷 
　　右唐陆希声撰。希声仁至右拾遗。大顺中，弃官居阳羡，自号君阳遁叟。着《传》十卷，别撰《易图》一，《指说》一，《释变》一，《微旨》一，通十卷。此《微旨》也，皆设问答。《崇文目》止有二篇。 
　　△《周易举正》三卷 
　　右唐郭京撰。京尝任苏州司户。序称：京家藏王弼、韩康伯手札《周易》本及石经，校正一百三十五处、二百七十三字。盖以繇彖相证，有阙漏处，可推而知，云得王、韩手札与石经耳。如：《涣》之繇“利涉大川”下有“利贞”字，而彖辞无之，则增入；《渐》之繇“女归吉”下无“也”字，而彖辞有之，则削去，他皆此类。 
　　△《元命包》十卷 
　　右唐卫元嵩撰，苏源明传，李江注。坤为首，因八卦世变为六十四卦之次。又着《运蓍》、《说源》二篇。统言卦体，不列爻位，自云《周易》、《元包》，一也。 
　　△《周易开玄关》一卷 
　　右唐苏鹗撰。鹗自序云：“五代祖晋，官至吏部侍郎，学兼天人，尝着《八卦论》，为世所传，遭乱遗坠，而编简尚有存者，鹗乃略演其旨于此。” 
　　△《周易流演》五卷 
　　右唐成玄英撰。错综六十四卦，演九宫，以直年月日，推国家之吉凶。玄英，道士也，故《道藏》录之。或云释仁英撰。未知孰是。 
　　△《周易启源》十卷 
　　右蔡广成撰。李邯郸云唐人，田伟置于王昭素之下。今从李说。有《德恒》、《德言》、《德肤》、《德翰》四目，皆作问对。凡三十六篇。 
　　△《易论》三十三卷 
　　右皇朝王昭素撰。昭素居酸枣，太祖时，尝召令讲《易》。其书以《注》、《疏》异同，互相诘难，蔽以己意。昭素隐居求志，行义甚高，史臣以王烈、管宁比之。 
　　△《证坠简》一卷 
　　右皇朝天禧中毗陵从事建溪范谔昌撰。其书酷类郭京《举正》，如《震卦象辞》内云脱“不丧七鬯”四字，程正叔取之；《渐卦》“上六”，疑“陆”字误，胡翼之取之。自谓其学出于溢浦李处约、庐山许坚，意者岂果有师承，故程、胡有所取焉。 
　　△《胡先生易传》十卷 
　　右皇朝胡瑗撰。瑗，字翼之，泰州人。通经术乐律，教人有法，在湖州从其学者常数百人，成材而备朝廷器使者不可胜数。此解甚详，或云门人倪天隐所纂，非其自着，故序首称“先生曰”。 
　　△《邵古周易解》五卷 
　　右皇朝邵古天叟撰。古，雍之父也。世本范阳。治平初，卒于洛，年七十九。其学先正音文云。 
　　△《代渊易论》二十卷 
　　右皇朝代渊撰。《国史艺文志》有其目。 
　　△《周易述闻》一卷，《隐诀》一卷，《补解》一卷，《精微》三卷 
　　右皇朝皇甫泌撰。又有《纪师说》、《辩道》，通为八卷。 
　　△《邵康节皇极经世》十二卷 
　　右皇朝邵雍撰。雍，字尧夫，谥康节，隐居博学，尤精于《易》。世所谓其能穷作《易》之本原，前知来物。其始学之时，睡不施枕者至三十年。此书以元经会，以会经运，以运经世，起于尧即位之二十二年甲辰，终于周显德六年己未，编年纪兴亡治乱之事，以符其学。后又有《系述叙篇》其子伯温解。 
　　△《刘长民易》十五卷 
　　右皇朝刘牧长民撰。仁宗时言数者皆宗之。庆历初，吴秘献其书于朝，优诏奖之。田况为序。 
　　△《钩隐图》三卷 
　　右刘牧撰。皆《易》之数也。凡五十五图，并《遗事》九。有欧阳永叔序，而其文殊不类。 
　　△《郑扬庭用易传》十三卷 
　　右皇朝郑扬庭撰。姚嗣宗谓刘牧之学受之吴秘，秘受之，又作《明数》、《明象》、《明传道》、《明次例》、《明节》五篇。邵雍言窃其学于王豫，沈括亦言之学似雍云。 
　　△《徐庸易意蕴》一卷 
　　右皇朝徐庸撰。庸以《春秋》凡例，《易》亦有之，故着书九篇，号《意蕴凡例总论》。其学祖刘牧、陆重秉云。 
　　△《徂徕先生周易》五卷 
　　右皇朝石介守道撰。景迂云：“《易》古文十二篇，先儒谓费直专以《彖》、《象》、《文言》参解《易》爻，以《彖》、《象》、《文言》杂入卦中者，自费直始。孔颖达云：‘王辅嗣又分爻之《象辞》，各附当爻。’则费氏初变古制时，犹若今《干》卦《彖》、《象》系卦之末欤？古经始变于费氏，卒大乱于王弼，惜哉！今学者曾不之知也。石守道亦曰：‘孔子作《彖》、《象》于六爻之前，《小象》系逐爻之下，惟《干》悉属之于后者，让也。’呜呼，他人尚何责哉！”家本不见此文，岂介后觉其误改之欤？ 
　　△《王逢易传》十卷 
　　右皇朝王逢撰。逢尝为国子直讲，其学宗王弼。 
　　△《温公易说》一卷 
　　右皇朝司马光君实撰。杂解《易》义，无诠次，未成书也。 
　　△《周易圣断》七卷 
　　右皇朝鲜于亻先子骏撰。本之王弼、刘牧而时辩其非。且云众言淆乱，析诸圣，故名其篇曰《圣断》。 
　　△《宋咸易训》三卷 
　　右皇朝宋咸撰。咸自序云：“予既以补注《易》奏御，而男亿请馀义凡百馀篇端，因以《易训》名之。”盖言不敢以传世，特教其子而已。颇论陆希声、刘牧、鲜于亻先得失云。 
　　△《周易古经》二卷 
　　右皇朝吕大防微仲编。其序云：“《彖》、《象》所以为解经，始各为一书。弼专治《彖》、《象》，以为注，乃分于卦爻之下，学者于是始不见完经，而文辞次第贯穿之意，亦缺然不属。因按古文而正之。”凡十二篇，别无解释。 
　　△《东坡易传》十一卷 
　　右皇朝苏轼子瞻撰。自言其学出于父洵，且谓卦不可爻别而观之。其论卦，必先求其所齐之端，则六爻之义，未有不贯者，未尝凿而通也。东坡，其自号也。 
　　△《横渠易说》十卷 
　　右皇朝张载子厚撰。载居横渠，故以名其书。其解甚略，《系辞》差详。 
　　△《程氏易》十卷 
　　右皇朝程颐正叔撰。朱震言颐之学出于敦颐，敦颐得之于穆修，亦本于陈搏，与邵雍之学本同。然考正叔之解，不及象数，颇与胡翼相类。景迂有武平、周茂叔同师润州鹤林寺僧寿涯，其后武平传其学于家，茂叔则授二程，与震之说不同。 
　　△《吕氏易章句》十卷 
　　右皇朝吕大临与叔撰。其解甚略，有《统论》数篇。 
　　△《干生归一图》二卷 
　　右皇朝石汝砺撰。先辨卦、彖、爻、象之别，后列数图，颇杂以释、老之说。 
　　△《王介甫易义》二十卷，《龚原注易》二十，《郑耿南仲注易》二十卷 
　　右皇朝王安石介甫撰。介甫《三经义》皆颁学官，独易解自谓少作未善，不专以取士。故绍圣后复有龚原、耿南仲注《易》，三书偕行于场屋。 
　　△《张弼易》十卷 
　　右皇朝张弼，兴化军人，章荐于朝，赐号葆光处士。绍圣二年，黄裳等再荐之，诏以为福州司户、本州岛教授。其《易》学颇宗郑氏。 
　　△《周易义海》一百卷 
　　右皇朝房审权撰。集郑玄至王安石凡百家，摘取其专明人事者为一编，或诸家说有异同，辄加评议附之篇末。 
　　△《晁以道古易》十二卷 
　　右从父詹事公撰。以诸家《易》及许慎《说文》等九十五书，是正其文字，且依汉田何本，分《易经》上、下，并《十翼》，通为十二篇，以矫费氏、王弼之失。谓刘向尝以中古文《易经》校施、孟、梁丘经，至蜀李撰又尝着古文《易》，遂名之曰《古易》。公讳某，字以道。昔班固自序其父祖事皆著名，袁种字其叔父曰丝，人皆不以为非。今录先世及诸父所著，若不识姓字，则后莫知其谁，非史之比，故不敢效孟坚，况非面斥，辄援袁种旧例云。馀皆仿此。 
　　△《晁以道太极传》六卷，《因说》一卷，《太极外传》一卷 
　　右从父詹事公撰。其学本之邵尧夫，自云初学京房，后遇杨贤宝，得其传。初着《商瞿传》，亡之。建炎中，再作此书，时年七十一。 
　　△《朱子发易集传》十一卷，《易图》三卷，《业说》一卷 
　　右皇朝朱震子发撰。自谓其学以程颐为宗，和会邵雍、张载之论，合郑玄、王弼之学为一云。其书多采先儒之说以成，故曰《集传》，然颇舛误。 
　　△《王易学》一卷 
　　右皇朝王同州人，早潜心于邵康节之学。其序曰：康节有云“理有未见，不可强求使通”。故愚于《观物篇》之所得，既推其所不疑，又存其所可疑，亦以先生之言自慎，不敢轻其去取故也。 
　　△《先天易钤》、《太极宝局》二卷 
　　右皇朝牛师德撰。自云传邵雍之学于司马温公，而其说近于术数，未知其信然否。 
　　△《兼山易解》二卷 
　　右郭忠孝撰。忠孝字立之，河南人。颇明象数，自谓得李挺之《卦变论》于陈子惠，因亟读，有得焉。靖康中，持宪关右，死于难，故其书散落大半。 
　　◎书类 
　　△《尚书》十三卷 
　　右本古文孔安国传五十九篇。安国取序一篇，分诸篇之首，更定五十八篇。晋之乱，欧阳、夏侯《尚书》并亡。晋梅赜始得此《传》，阙舜典一篇，乃以王肃注足成上之。齐建武中，吴姚方兴得之于大桁，比王注多二十八字。唐孝明不喜古文，以今文易之，又颇改其辞，如旧“无颇”，今改“无陂”之类是也。按安国既定古文，会有巫蛊事，不复以闻，藏于私家而已。是以郑康成注《礼记》，韦昭注《国语》，杜预注《左氏》，赵岐注《孟子》，遇引今《尚书》所有之文，皆曰“逸《书》”，盖未尝见古文故也。然尝以《礼记》校《说命》，《孟子》较《秦誓》，人义虽不远，而文不尽同。意者安国以隶古定时失之耳。 
　　△《石经尚书》十三卷 
　　右伪蜀周德贞书。经文有“祥”字皆阙其尽，而亦阙“民”字之类，盖孟氏未叛唐时所刊也。以监本校之，《禹贡》“梦作”，倒“土”“梦”字，《盘庚》“若网在纲”，皆作“纲”字。按沈括笔谈云“土梦作”，太宗时得古本，因改正，以“纲”为“网”，未知孰是。 
　　△《尚书正义》二十卷 
　　右唐孔颖达等撰。因梁费《疏》广之。《唐儒学传》称：“颖达颜师古、司马才章、王恭、王琰撰《五经义训》百馀篇，号《义赞》，诏改为《正义》云。虽包贯异家为详博，然其中不能无谬冗，马嘉运正其失。永徽中，于志宁、张行成、高季辅就加增损，始布天下。”《艺文志》云：颖达与李子、王德韶等撰，朱长才、苏德融、隋德素、王士雄、赵弘智审覆，长孙无忌、李等二十四人刊定。《唐史》志、传记事多参差，此为尤甚，所记撰着人姓氏，颖达外往往不同。 
　　△《古文尚书》十三卷 
　　右汉孔安国以隶古定五十九篇之书。盖以隶写籀，故谓之隶古。其书自汉迄唐，行于学官。明皇不喜古文，改从今文，由是古文遂绝。陆德明独存其一二于《释文》而已。皇朝吕大防得本于宋次道，王仲至家以校陆氏《释文》，虽小有┆同，而大体相类。观其作字奇古，非字书傅会穿凿者所能到，学者考之，可以知制字之本也。 
　　△《尚书大传》三卷 
　　右秦伏生胜撰，郑康成注。胜至汉孝文时，年且百岁，欧阳生、张生从学焉。音声犹有讹误，先后犹有差舛，重以篆隶之殊，不能无失。胜终之后，数子各论所闻，以己意弥缝其阙，而别作章句，又特撰大义，因经属指，名之曰《传》。后刘向校书，得而上之。 
　　△《尚书解》十四卷 
　　右皇朝顾临、蒋之奇、姚辟、孔武仲、刘敞、王会之、周范、苏子才、朱正夫、吴孜所撰。后人集之为一编，然非完书也。 
　　△《胡翼之洪范解》一卷 
　　右皇朝胡瑗翼之撰。皆其门人所录，无诠次首尾。 
　　△《张晦之洪范解》一卷 
　　右皇朝张景之撰。景当景三年为房州参军，着论七篇。 
　　△《王氏洪范传》一卷 
　　右皇朝王安石介甫撰。安石以刘向、董仲舒、伏生明灾异为蔽而别着此《传》。以“庶征”所谓“若”者，不当训“顺”，当训“如”；人君之五事，如天之雨、、寒、燠、风而已。大意言天人不相干，虽有变异，不足畏也。 
　　△《杨元素书九意》一卷 
　　右皇朝杨绘元素撰。其序云：“《诗》、《书》、《春秋》同出于史，而仲尼或删或修，莫不有笔法焉。《诗》、《春秋》，先儒皆言之，《书》独无其法邪？故作《断尧》、《虞书》、《夏书》、《禅让》、《稽古》、《商书》、《周书》、《费誓》、《秦誓意》一九篇。 
　　△《苏明允洪范论图》一卷 
　　右皇朝苏洵明允撰。三《论》皆援《经》系传，斥末以归本；二《图》，一以指歆、向之谬，一以形其意。或云非洵作。 
　　△《孙莘老尚书解》十三卷 
　　右皇朝孙觉宰老撰。觉仕元。至谓康王以丧服见诸侯为非礼，苏氏之说，盖本于此。 
　　△《新经尚书义》十三卷 
　　右皇朝王撰。，安石之子也。熙宁六年，命吕惠卿兼修撰国子监经义，王兼同修撰，王安石提举而董是经，颁于学官。用以取士，或少违┆，辄不中程，由是独行于世者六十年，而天下学者喜攻其短。自开党禁，世人鲜称焉。 
　　△《书义辨疑》一卷 
　　右皇朝杨时中立撰。其书专攻王之失。时仕至礼部侍郎。 
　　△《东坡书传》十三卷 
　　右皇朝苏子瞻撰。熙宁以后，专用王氏之说，进退多士，此书骇异其说为多。又以《胤征》为羿篡位时事，康王之诰为失礼，引《左氏》为证，与诸儒之说不同。 
　　△《颜吴范司马无逸说命解》三卷 
　　右皇朝吴安诗、范祖禹、司马康元中侍讲筵、颜复说书崇政殿日所进讲说也。 
　　△《伊川书说》一卷 
　　右皇朝程颐正叔之门人记其师所谈四十馀篇。 
　　△《洪范会传》一卷 
　　右皇朝孙谔撰。谔，元中博士，其说多本先儒，颇攻王氏之失。 
　　△《书传》十三卷 
　　右皇朝吕大临与叔撰。 
　　●卷二 
　　◎诗类 
　　△《毛诗故训传》二十卷 
　　右古诗三千馀篇， 
　　右古诗三千馀篇，孔子删取其三百一十篇为经，后亡其六。汉兴，分为三：申公作《训诂》，号《鲁诗》；辕固生作传，号《齐诗》，韩婴作传，号《韩诗》，皆列学宫。最后毛公诗出，自谓子夏所传。公，赵人，为河间献王博士，五传至东京，马、贾、二郑，皆授其学。魏、晋间、《鲁》、《齐诗》遂废而《韩诗》仅存，《毛公诗》独行至今，世谓其解经最密。其《序》，萧统以为卜子夏所作，韩愈常以三事疑其非，至介甫独谓诗人所自制。按《东汉儒林传》曰：卫宏“作《毛诗叙》，善得《风》、《雅》之旨”。《隋经籍志》曰：“先儒相承谓《毛诗序》子夏所创，毛公及卫公所润益。愈之言盖本于此。《韩诗》序《莒》曰“伤夫也”，《汉广》曰“悦人也”。《序》若诗人所自制，《毛诗》犹《韩诗》也，不应不同若是，况文意繁杂，其不出二人之手甚明，不知介甫何以言之，殆臆论欤？汉郑康成笺。 
　　△《石经毛诗》二十卷 
　　右伪蜀张绍文书。与《礼记》同时刻石。 
　　△《毛诗正义》四十卷 
　　右唐孔颖达等撰。据刘炫、刘焯疏为本，删其所烦而增其所简云。自晋室东迁，学有南北之异。南学简约，得其英华；北学深博，穷其枝叶。至颖达始着《义疏》，混南北之异，虽未必尽得圣人之意，而刑名度数亦已详矣。自兹以后，大而郊、社、宗庙，细而冠、婚、丧、祭，其仪法莫不本此。元丰以来，废而不行，甚无谓也。 
　　△《韩诗外传》十卷 
　　右汉韩婴撰。婴，燕人。其书《汉志》本十篇：《内传》四，《外传》六。隋止存《外传》，析十篇，其及经盖寡，而遗说往往见于他书，如“透迤”、“郁夷”之类，其义与《毛诗》不同。此书称《外传》，虽非其解经之深旨，然文辞清婉，有先秦风。 
　　△《诗谱》一卷 
　　右汉郑玄康成撰。欧阳永叔补其阙，遂成全书。 
　　△《毛诗草木鸟兽虫鱼疏》二卷 
　　右吴陆玑撰。或题曰陆机，非也。玑仕至乌程令。 
　　△《欧阳诗本义》十五卷 
　　右皇朝欧阳修永叔撰。欧公解《诗》，毛、郑之说已善者，因之不改，至于质诸先圣则悖理，考于人情则不可行，然后易之，故所得比诸儒最多。但平日不信符命，尝着书以《周易》、《河图》、《洛书》为妖妄，今又以生民、玄鸟之诗为怪说。苏子瞻曰：“帝王之兴，其受命之符，卓然见于《诗》、《书》者多矣。《河图》、《洛书》、《玄鸟》、《生民》之诗，岂可谓之诬也哉！恨学者推之太详，流入谶纬，而后之君子亦矫枉过正，举从而废之，以为王莽、公孙述之流缘此作乱。使汉不失听，莽、述何自起？而归罪三代受命之符，亦过矣。” 
　　△《新经毛诗义》二十卷 
　　右皇朝熙宁中置经义局，撰《三经义》，皆本王安石说。《毛诗》先命王训其辞，复命安石训其义。书成，以赐太学，布之天下以取士云。 
　　△《苏氏诗解》二十卷 
　　右皇朝苏辙子由撰。其说以《毛诗序》为卫宏作，非孔氏之旧，止存其首一言，馀皆删去。按司马迁曰：“周道缺而《关雎》作。”扬雄曰：“周、康之时，《颂》声作乎下，《关雎》作乎上。”与今《毛诗序》之意绝不同。则知《序》非孔氏之旧明矣。虽然，若去《序》不观，则《诗》之辞有溟氵幸而不可知者，不得不存其首之一言也。 
　　△《伊川诗说》二卷 
　　右皇朝程颐正叔门人记其师所谈之经也。 
　　△《毛诗辨疑》一卷 
　　右皇朝杨时中立撰。 
　　△《陈氏诗解》二十卷 
　　右皇朝陈少南撰。 
　　◎礼类 
　　△《周礼》十二卷 
　　右郑玄注。汉武帝时，河间献王开献书之路，得《周官》，有五篇，失《冬官》一篇，乃募以千金，不得，取《考工记》以补其阙。至孝成时，刘歆校理秘书，始得序列，着于《录略》，为众儒排弃。歆独以为周公致太平之迹。永平时，杜子春初能通其读，郑众、郑兴、亦尝传受。玄皆引之，以参释异同云。大夫者，兴也，司徒者，众也。 
　　△《石经周礼》十二卷 
　　右伪蜀孙朋吉书。以监本是正其注，或羡或脱或不同至千数。 
　　△《仪礼》十七卷 
　　右郑氏注。两汉诸儒得古文《礼》，凡五十六篇。高堂生博《士礼》十七篇，为《礼仪》。《丧服传》一卷，子夏所为。其说曰：《周礼》为本，圣人体之；《仪礼》为末，圣人履之。为本则重者在前，故宗伯序五礼以吉、凶、宾、军、嘉为次，为末则轻者在前，故《礼仪》先冠、昏，后丧、祭。唐韩愈谓文王、周公法制粗在于是，恨不及其时，进退揖逊于其间云。 
　　△《礼记》二十卷 
　　右汉戴圣纂，郑康成注。圣，即所谓小戴者也。此书乃孔子没后七十子之徒所共录。《中庸》孔作，《缁衣》公孙尼子作，《王制》汉文帝时博士作，河间献王集而上之。刘向校定一百五十篇。大戴既删，八十五篇；小戴又删，四十六篇。马融传其学，又附《月令》、《明堂位》、《乐记》合四十九篇。石经礼记二十卷 
　　右伪蜀张绍文所书。不载年月，经文不阙唐讳，当是孟知祥僭位之后也。首之以《月令》，题曰“御删定”，盖明皇也；“林甫等注”，盖李林甫也。其馀篇第仍旧。议者谓：《经礼》三百，《曲礼》三千，毋不敬，一言足以蔽之，故先儒以为首，孝明肆情变乱，甚无谓也，其罪大矣。 
　　△《大戴礼记》十三卷 
　　右汉戴德纂。亦河间王所献百三十一篇，刘向校定，又得《明堂阴阳记》三十三篇。德删其烦重，为八十五篇。今书止四十篇，其篇目自三十九篇始，无四十三、四十四、四十五、六十一四篇，有两七十四，盖因旧缺录之。每卷称“今卷第几”，题曰“九江太守戴德撰”。按九江太守圣也，德为信都王太傅，盖后人误题。 
　　△《三礼义宗》三十卷 
　　右梁崔灵恩撰。灵恩，武城人。少笃学，尤精《礼》、《传》，归梁为博士，甚拙朴，及解析经理，尽极精致。正始之后，不尚经术，咸事虚谈，公卿士大夫盖取文具而已，而灵恩经明行修，制《义宗》、《诗》、《易》、《春秋》百馀卷，终桂州刺史。此书在唐一百五十篇，今存者一百二十七篇，凡两戴、王、郑异同，皆援引古谊，商略其可否，为礼学之最。 
　　△《周礼疏》十二卷 
　　右唐贾公彦撰。公彦，州人，永徽中仕至太学博士。史称着此书四十卷，今并为十二卷。世称其发挥郑学最为详明。 
　　△《仪礼疏》五十卷 
　　右唐贾公彦撰。齐黄庆、隋李孟η各有《疏义》。公彦删二《疏》为此书。国朝尝诏邢是正之。 
　　△《礼记疏》七十卷 
　　右唐孔颖达等贞观中奉诏撰。其序称：大小二戴共氏而分门，王、郑两家同经而异注。爰从晋、宋，逮于周、隋，传《礼》业者，江左尤盛，其为义疏者甚多，唯皇甫侃、熊安生见于世，然皇氏为胜，今据以为本，其有不备，以熊氏补焉。 
　　△《礼记外传》四卷 
　　右唐成伯撰。《义例》两卷，五十篇；《名数》两卷，六十九篇。虽以《礼记》为目，通以《三礼》言之。刘明素序，张幼伦注。 
　　△《唐月令》一卷 
　　右唐明皇帝删定，李林甫等注。序谓吕氏定以孟春，日在营室，不知气逐闰移，节随斗建，于是重有删定，俾林甫同陈希烈等八人为之解。国朝景初，改从旧文，由是别行。 
　　△《三礼图》二十卷 
　　右聂崇义周世宗时被旨纂辑，以郑康成、阮谌等六家图刊定。皇朝建隆二年奏之，赐紫绶犀带，奖其志学。窦俨为之序，有云：周世宗暨今皇帝，恢尧、舜之典则，总夏、商之礼文。命崇义着此书，不以世代迁改，有所抑扬，近古云。 
　　△《太常因革礼》一百卷 
　　右皇朝姚辟、苏洵撰。嘉中，欧阳修言礼院文书放轶，请礼官编修。六年，用张洞奏，以命辟、洵。至治平二年乃成，诏赐以名。李清臣云：“开宝已后，三辑礼书，推其要归，嘉尤悉。然繁简失中，讹缺不补，岂有拘而不得骋乎！”何楦酿之甚也。 
　　△《明道中庸解》一卷 
　　右皇朝程颢撰。陈得之江涛，江涛得之曾天隐，天隐得之傅才孺，云李丙所藏。明道者，颢之私谥。 
　　△《芸阁礼记解》四卷 
　　右皇朝吕大临与叔撰。与叔师事程正叔，《礼》学甚精博，《中庸》、《大学》，尤所致意也。 
　　△《编礼》三卷 
　　右皇朝吕大临与叔编。以《士丧礼》为本，取《三礼》附之，自始死至祥练，各以类分。其施于后学甚悉。尚恨所编者五礼中特凶礼而已。 
　　△《新经周礼义》二十二卷 
　　右皇朝王安石介甫撰。熙宁中，设经义局，介甫自为《周官义》十馀万言，不解《考工记》。按秦火之后，《周礼》比他经最后出，论者不一。独刘歆称为周公致太平之迹；郑氏则曰周公复辟后，以此授成王，使居洛邑，治天下；林孝存谓之黩乱不验之书；何休亦云六国阴谋之说。昔北宫问孟子周室班爵禄之制，孟子以为诸侯恶其害己，灭去其籍。则自孟子时已无《周礼》矣，况经秦火乎？孝存、休非之，良有以也。不知刘、郑何所据而言？然又自违异不同。王莽尝取而行之，敛财聚货，渎祀烦民，冗碎诡异，离去人情远甚，施于文则可观，措于事则难行，凡莽之驯致大乱者，皆以此。厥后唯苏绰、王通善之，诸儒未尝有者。至于介甫，以其书理财者居半，受之，如行青苗之类，皆稽焉，所以自释其义者，盖以其所创新法尽傅着之，务塞┆议者之口。后其党蔡卞、蔡京绍述介甫，期尽行之，园土方田皆是也。周，姬姓，故其女曰王姬，舍其同姓，其臣如宋、齐之女，亦不曰姬而各氏其姓，曰子氏，曰姜氏。赵，嬴姓，京乃令帝女称帝姬。噫，至于姓亦从焉，何其甚也！久之，祸难兼起，与莽无异，殆《书》所谓与乱同事者欤？ 
　　△《郊庙礼文》三十一卷 
　　右皇朝杨完撰。元丰初，以郊庙礼文讹舛，诏陈襄、李清臣、王存、黄履、何洵直、孙谔、杨完、就太常寺检讨历代沿革，以诏考其得失，又命陆佃、张ロ详定，后以前后尝进《礼文》，独令完编类，五年，成书奏御。其书虽援据广博，而杂出众手，前后屡见，繁猥为甚云。 
　　△《周礼义辨疑》一卷 
　　右皇朝杨时中立撰。 
　　△《晁以道中庸篇》一卷 
　　右从父詹事公撰。近世学者以“中庸”为二事，虽程正叔亦然，故说是书皆穿凿而二之。于是本诸胡先生、司马温公、程明道、张横渠、王肃、郑玄作是传焉。 
　　△《游氏中庸解》一卷 
　　右皇朝游酢定夫撰。酢亦程正叔门人。 
　　△《杨中立中庸解》一卷 
　　右皇朝杨时中立撰。时载程正叔之言曰：“不偏之谓中，不易之谓庸。”盖亦犹王氏之说也。 
　　△《周公谥法》一卷 
　　右其序曰：“维周公旦、太公望相嗣王发，建功于牧野，及终将葬，乃制谥。”计一百九十馀条云。谥，《隋志》附于论语类中，今迁于此。 
　　△《春秋谥法》一卷 
　　右与《周公谥法》相类而小有异同。 
　　△《沈贺谥法》四卷 
　　右梁沈约撰，凡七百九十四条。贺琛又加妇人谥二百三十八条。 
　　△《嘉谥法》三卷 
　　右皇朝苏洵明允撰。洵嘉中被诏编定周公、《春秋》、《广谥》、沈约、贺琛、扈蒙六家谥法，于是讲求六家，外采《今文尚书》、《汲蒙师春》、蔡邕《独断》，凡古人论谥之书，收其所长，加以新意，得一百六十八谥，三百一十一条，芟去者百九十有八。又为论四篇以叙其去取之意。 
　　△《集谥总录》一卷 
　　右皇朝孙纬撰。《春明退朝录》尝集类国朝谥几二百人。纬任宗正寺丞日，因宋氏之旧，纂元丰已后，遂得三百馀人。自宗室、宰相以下，分为九等。其序略云：有爵位已高当得谥而未闻者，若范质、吕馀庆、韩崇训、王博文、姜遵、王沔是也。 
　　△《太常礼书》一百五十卷 
　　右皇朝陈祥道用之撰。祥道元初以左宣义郎任太常博士，解《礼》之名物，且绘其象，甚精博。朝廷闻之，给札缮写奏御。今世传止五十卷，予爱之而恨其缺少，得是本于叙州通判卢彭年家，其象目以五彩饰之，于是始见其全书云。 
　　◎乐类 
　　△《乐府杂录》一卷 
　　右唐段安节撰。记唐开国以来雅、郑之乐并其事始。古之为国者，先治身，故以礼、乐之用为本；后世为国者，先治人，故以礼、乐之用为末。先王欲明明德于天下，深推其本，必先修身，而修身之要在乎正心诚意，故礼以制其外，乐以养其内，使内之不贞之心无自而萌，外之不义之事无由而蹈，一身既修，而天下治矣，是以礼、乐之用，不可须臾离也。后世则不然，设法造令，务以整治天下，自其暴戾恣睢之心，谓躬行率人为迂阔不可用。若海内平定，好名之主然后取礼之威仪、乐之节奏，以文饣希其治而已。则其所谓礼、乐者，实何益于治乱成败之数？故曰后世为国者，先治人，以礼、乐之用为末。虽然，礼文在外，为易见，历代犹不能废；至于乐之用在内，微密要眇，非常情所能知，故自汉以来，指乐为虚器，杂以郑、卫、夷狄之音，虽或用于一时，旋即放失，无复存者，况其书哉！今裒集数种，姑以补书目之阙尔。 
　　△《声律要诀》十卷 
　　右唐上党郡司马田畴撰。畴序谓：“一切乐器，依律吕之声，皆须本月真响。若但执累黍之文，则律吕阴阳不复谐矣。故据经史参校短长为此书”云。 
　　△《羯鼓录》一卷 
　　右唐南卓撰。羯鼓本夷乐，列于九部，明皇始好之，故开元、天宝中盛行。卓所述多当时之曲。 
　　△《琵琶故事》一卷 
　　右未详何人所纂。 
　　△《教坊记》一卷 
　　右唐崔令钦撰。开元中，教坊特盛，令钦记之。率鄙俗事，非有益于正乐也。 
　　△《皇乐记》三卷 
　　右皇朝胡瑗等撰。皇二年，下诏曰：国初循用王朴乐，太祖患其声高，令和岘减下一律，然犹未全。命瑗同阮逸等二十馀人再定。四年，乐成奏之，上御紫宸殿观焉。此其说也。 
　　△《补亡乐书》三卷 
　　右皇朝房庶撰。古律既亡，后世议乐者，纵黍为之则尺长，律管容黍为有馀，王朴是也；横黍为之则尺短，律管容黍为不足，胡瑗是也。故庶欲先以一千二百黍，纳之于律管中，黍尽乃得九十分，为黄锺之长。其说大要以律生尺耳。范蜀公本之以制雅乐。 
　　△《范蜀公乐书》一卷 
　　右皇朝范镇景仁撰。景仁论乐宗房庶，潜心四十馀年，出私财铸乐器。元中奏御。 
　　△《五音会元图》一卷 
　　右未知何人所撰。谓乐各有谱，但取筚篥谱为图，以七音十二律，使俗易晓。 
　　△《乐府诗集》一百卷 
　　右皇朝郭茂倩编次。取古今乐府，分十二门：郊庙歌辞十二，燕射歌辞三，鼓吹曲辞五，横吹曲辞五，相和歌辞十八，清商曲辞八，舞曲歌辞五，琴曲歌辞四，杂曲歌辞十八，近代歌辞四，杂谣歌辞七，新乐府词十一，通为百卷，包括传记、辞曲，略无遗轶。 
　　△《古乐府》十卷，并《乐府古题要解》二卷 
　　右唐吴兢纂。杂采汉、魏以来古乐府辞，凡十卷。又于传记洎诸家文集中采乐府所起本义，以释解古题云。 
　　△《玉台新咏》十卷 
　　右陈徐陵纂。唐李康成云：“昔陵在梁世，父子俱事东朝，特见优遇。时承华好文，雅尚宫体，故采西汉以来词人所著乐府艳诗，以备讽览。 
　　△《玉台后集》十卷 
　　右唐李康成采梁萧子范迄唐张赴二百九人所著乐府歌诗六百七十首，以续陵编。序谓“名登前集者，今并不录，惟庾信、徐陵仕周、陈，既为异代，理不可遗”云。 
　　△《大晟乐府推图》一卷 
　　右皇朝政和中，建大晟乐府，起黄锺于上躬之中指，弃塞古今诸儒异同之辨，此其谱也。 
　　△《琴筌》十卷 
　　右皇朝苟以道撰。记造琴法、弹琴诀并谱。 
　　●卷三 
　　◎春秋类 
　　△《春秋正经》十二卷 
　　右以《左氏经》为本，其与《公》、《》不同者注于下。 
　　△《春秋经传集解》三十卷 
　　右晋杜预元凯集刘子骏、贾景伯父子、许惠卿、颖子严之注，分《经》之年与《传》之年相附，故题曰《春秋经传集解》。其发明甚多，古今称之，然其弊则弃《经》信《传》。如成公十三年麻隧之战，传载秦败绩，而《经》不书，以为晋直秦曲；则韩役书《战》，时公在师，复不须告；克获有功，亦无所讳：于《左传》之例皆不合，不曰《传》之谬而猥称“经文阙漏”，其尤甚者至如此。 
　　△《春秋公羊传》十二卷 
　　右戴宏序云：子夏传之公羊高，高传其子平，平传其子地，地传其子敢，敢传其子寿。至汉景帝时，寿乃与弟子胡毋子都着以竹帛。其后，传董仲舒，以《公羊》显于朝。又四传至何休，为《经传集诂》，其书遂大传。郑玄曰“《公羊》善于谶”，休之注引谶最多。 
　　△《石经公羊传》十二卷 
　　右皇朝田况皇初知成都日刊石。《国史艺文志》云：“伪蜀刻《五经》，备注传，为世所称。”以此言观之，不应无《公》、《》，岂初有之，后散毁耶？ 
　　△《春秋梁传》十二卷 
　　右范宁注。应劭《风俗通》称梁名赤，子夏弟子；糜信则以为秦孝公同时人；阮孝绪则以为名ㄈ，字符始，皆未详也。自孙卿五传至蔡千秋，汉宣帝好之，遂盛行于世。自汉、魏以来，为之注解者，有尹更始、唐固、糜信、孔演、江熙等十数家，而范宁以为皆肤浅，于是帅其长子参、中子雍、小子凯、从弟邵及门生故吏，商略名例，博采诸儒同异之说，成其父汪之志。尝谓《三传》之学，《梁》所得最多，诸家之解，范宁之论最善。宁，字武子，晋人。 
　　△《石经梁传》十二卷 
　　右其后不载年月及所书人姓氏。案文不阙唐及伪蜀讳，可讳“恒”字，以故知刊石当在真宗以后，意者亦是田况也。 
　　△《春秋繁露》十七卷 
　　右汉董仲舒撰。史称仲舒说《春秋》事得失，《闻举》、《玉杯》、《繁露》、《清明》、《竹林》之属数十篇，十馀万言，皆传于后世。今溢而为八十二篇，又通名《繁露》，皆未详。《隋》、《唐》卷目与今同。但多讹舛。 
　　△《春秋释例》十五卷 
　　右晋杜预撰。凡四十部。集《左传》诸例及地名、谱第、历数，皆显其同异，从而释之，发明尤多。昔人称预为《左氏》忠臣，而预自以为有《传》癖，观此尤信。 
　　△《左氏膏肓》九卷 
　　右汉何休撰。休始答贾逵事，因记《左氏》之短。郑康成尝着《箴膏肓》，后人附之逐章之下。 
　　△《春秋正义》三十六卷 
　　右唐孔颖达撰。自杜预专治《左氏》学，其后沈文阿、苏宽、刘炫皆有义疏，而炫性矜伐，雅好非毁，规杜氏之失一百五十馀事，义特浅近，然比诸家犹有可观，今书据以为本，而以沈氏补其阙焉。 
　　△《春秋公羊疏》三十卷 
　　右不着撰人。李献民云徐彦撰，亦不详何代人也。《崇文总目》谓其“援证浅局，出于近世”。以何氏三科九旨为宗，本其说曰：“何氏之意，三科九旨，正是一事尔。总而言之，谓之三科；析而言之，谓之九旨。新周故宋，以春秋当新王，此一科三旨也；所见异辞，所传闻异辞，此二科六旨也；内其国而外诸夏，内诸夏而外夷狄，此三科九旨也。” 
　　△《春秋梁传疏》十二卷 
　　右唐杨士勋撰。士勋官至国子四门助教。 
　　△《春秋摘微》四卷 
　　右唐卢仝撰。其解《经》不用《传》，然旨意甚疏。韩愈谓“《春秋三传》束高阁，独抱遗经究终始”，盖宝录也。 
　　△《春秋微旨》六卷，《春秋辨疑》一卷 
　　右唐陆淳伯同撰。淳，纂《三传》不同，择其善者，质以啖助、赵匡之说。助，字叔佐，闽人。匡，字伯修，天水人。《微旨》自为序。公武尝学《春秋》，阅古今诸儒之说多矣。大抵啖、赵以前学者，皆颛门名家，苟有不通，宁言《经》误，其失也固陋；啖、赵以后学者，喜援《经》系《传》，其或未明，则恁私臆决，其失也穿凿。均之失圣人之旨而穿凿之害为甚。 
　　△《春秋纂例》十卷 
　　右唐陆淳撰。其序云：“啖氏制《统例》，分别疏通会其义，赵氏损益，多所发挥，今纂而合之，凡四十篇。 
　　△《春秋折衷论》三十卷 
　　右唐陈岳撰。以《左氏传》为上，《公羊传》为中，《梁传》为下，比其异同而折衷之。岳，唐末从锺传，辟为江西从事。 
　　△《春秋经社》六卷 
　　右皇朝孙觉撰。其学亦出于啖、赵，凡四十馀门。论议颇严。 
　　△《春秋尊王发微》十二卷 
　　右皇朝孙明复撰。史臣言明复治《春秋》，不取传、注，其言简而义详，着诸大夫功罪，以考时之盛衰，而推见治乱之迹，故得《经》之意为多。常秩则讥之曰：“明复为《春秋》，犹商鞅之法，弃灰于道者有刑，步过六尺者有诛。”谓其失于刻也。胡安国亦以秩之言为然。 
　　△《春秋集传》十五卷 
　　右皇朝王沿撰。集三传解经之文。沿，字圣源，大名人。好《春秋》，所至以《春秋》断事。此书仁宗朝尝奏御，诏直昭文馆，后官至天章阁待制。 
　　△《春秋演圣统例》二十卷 
　　右皇朝丁副撰。田伟《书目》“副”作“嗣”，未知孰误。其序云：“《经》有例法，一家所至，较然重轻。杜预《释例》，专《左氏》而未该，唐陆淳《纂例》，虽举《经》而未备。”纤悉纟圭罗而咸在者，其唯此书乎？ 
　　△《春秋权衡》十七卷，《春秋意林》二卷，《春秋刘氏传》十五卷 
　　右皇朝刘敞原父撰。《权衡》论《三传》之失，《意林》叙其解《经》之旨，刘氏传其所解《经》也。如“桓无王”、“季友卒”、“胥命”、“用郊”之类，皆古人所未言。 
　　△《黎氏春秋经解》十二卷 
　　右皇朝黎钅享希声撰。钅享，蜀人，欧阳公之客。名其书为《经解》者，言以《经》解《经》也。其后又为《统论》附焉。 
　　△《横渠春秋说》一卷 
　　右皇朝张载子厚撰。为门人杂说《春秋》。其书未成。 
　　△《颖滨春秋集传》十二卷 
　　右苏辙子由撰。大意以世人多师孙明复，不复信史，故尽弃《三传》，全以《左氏》为本，至其不能通者始取《二传》、啖、赵。自熙宁谪居高安，至元符初，十数年矣，暇日辄有改定，卜居龙川而书始成。 
　　△《刘质夫春秋》五卷 
　　右皇朝刘绚质夫撰。绚学于二程之门。伯淳尝语人曰：“他人之学，敏则有矣，未易保也。斯人之至，吾无疑焉。正叔亦曰：“游吾门者多矣，而信之笃、得之多、行之果、守之固，若子者几希”。有李参序。 
　　△《得法忘例论》三十卷 
　　右皇朝冯正符所撰。熙宁八年，何郯取其书奏之，而久之不报，意者王安石不喜《春秋》故也。其书例最详，悉务通经旨，不事浮辞。正符颇与邓绾、陈亨甫交私，后坐口语被斥。 
　　△《绎圣传》十二卷 
　　右皇朝任伯雨德翁所撰。解《经》不甚通。例如解“桓十三年二月，公会纪侯、郑伯。己已，及齐侯、宋公卫侯、燕人，战。齐师、宋师、卫师、燕师，败绩“，取《梁》之说，战称人，败绩称师，重众之说。殊不知齐人代卫，卫人及齐人战，卫人败绩，何独不重众也。 
　　△《王氏春秋》十二卷 
　　右皇朝王当撰。当，眉山人。尝为《春秋列国诸臣传》十馀万言，今又释《春秋》，真可谓有志矣。 
　　△《冯氏春秋通解》十二卷 
　　右皇朝冯山字允南撰。普州人。之父也。 
　　△《春秋指南》十卷 
　　右吴园先生张根知常撰。以征伐会盟，年经而国纬。汪藻为之序。 
　　△《胡氏春秋传》三十卷 
　　右皇朝胡安国被旨撰。安国师程颐，其传《春秋》事，按《左氏》义，取《公》、《》之精者，采孟子、庄周、董仲舒、王通、邵尧夫、程明道、张横渠、程正叔之说，以润色之。其序略曰：“近世推隆王氏新说，按为国是独于《春秋》，贡举不以取士，庠序不以设官，经筵不以进读，断国论者，无以折衷，天下不知所适，人欲日长，天理日消，其效使夷狄乱华，莫不遏也。” 
　　△《春秋新说》十一卷 
　　右皇朝余安行撰。采左氏、公羊、梁及孙复四家书，参以己意为之。 
　　△《四家春秋集解》二十五卷 
　　右或人集皇朝师协、石季长、王、景先之解为一通，具载本文。 
　　△《春秋外传国语》二十一卷 
　　右鲁左丘明撰，吴韦昭弘嗣集郑众、贾逵、虞翻、唐固四家说成此解，皇朝宋庠为《补音》三卷。班固《艺文志》有《国语》二十一篇，《隋志》云二十二卷，《唐志》云二十一卷。今书篇次与《汉志》同，盖历代儒者析简并篇，互有损益，不足疑也，要之《艺文志》审矣。陆淳谓“与《左传》文体不伦，定非一人所为，盖未必然。范宁云《左氏》艳而富”，韩愈云“《左氏》浮夸”，今观如此，信乎其富艳且浮夸也，非左氏而论证？柳宗元称《越语》尤奇骏，岂特《越》哉！自《楚》以下类如此。 
　　△《非国语》二卷 
　　右唐柳宗元子厚撰。序云：“左氏《国语》，其文深闳杰异，而其说多诬淫。惧学者溺其文采，而沦于是非，本诸理作《非国语》。”上卷三十一篇，下卷三十六篇。 
　　△《春秋名号归一图》二卷 
　　右伪蜀冯继先撰。《左氏》所书人，不但称其名，或字，或号，或爵、谥，多互见，学者苦之。继先皆取以系之名下云。 
　　△《春秋列国诸臣传》五十一卷 
　　右皇朝王当撰。类《左氏》所载列国诸臣事，效司马迁为之传，凡一百三十有四人，系之以赞云。 
　　△《帝王历纪谱》三卷 
　　右题曰秦相荀卿撰。载周末列国世家，故一名《春秋公子血脉图》。颇多疏略，决非荀卿所著，且卿未尝相秦，岂世别有一荀卿邪？ 
　　△《春秋机括》一卷 
　　右皇朝沈括存中撰《春秋》谱也。 
　　△《春秋世系》一卷 
　　右不着撰人姓名。谱《左氏》诸国君臣世系，独秦无世臣。 
　　△《春秋会义》二十六卷 
　　右皇间进士杜谔集《释例》、《繁露》、《规过》、《膏肓》、《先儒同异篇》、《指党碎玉》、《折衷》、《指党议》、《纂例》、《辨疑》、《微旨》、《摘微》、《通例》、《胡氏论》、《笺义》、《总论》、《尊王发微》、《本旨》、《辨要》、《旨要》、《集议》、《索隐》、《新义》、《经社》三十馀家成一书，其后仍断以己意。虽其说不皆得圣人之旨，然使后人博观古今异同之说，则于圣人之旨，或有得焉。 
　　◎孝经类 
　　△《唐明皇注孝经》一卷 
　　右汉初颜芝之子真献于朝，千八百七十二字。唐玄宗注。序称取王肃、刘邵、虞翻、韦昭、刘炫、陆澄六家说，约孔、郑旧义为之。何休称：“子曰‘吾志在《春秋》，行在《孝经》。’”信斯言也，则《孝经》乃孔子自著者也。今其首章云：“仲尼居，曾子侍。”则非孔子所著明矣。详其文义，当是曾子弟子所为书也。柳宗元谓：“《论语》载弟子必以字，独曾参不然，盖曾子之徒乐正子春、子思相与为之耳。”余于《孝经》亦云。 
　　△《孝经正义》三卷 
　　右皇朝邢等撰。世传《孝经疏》外，馀家尚多。咸平中，集说为此书。 
　　△《王介甫孝经解》一卷 
　　右皇朝王安石介甫撰。《经》云“当不义，则子不可不诤于父”，而孟子猥曰父子之间不责善，夫岂然哉！今介甫因谓当不义则诤之，非责善也。噫，不为不义，即善也。阿其所好，以巧丰盛侮圣人之言至此，君子疾夫！佞者有以也。 
　　△《温公古文孝经指解》一卷 
　　右古文二十二章，与《尚书》同出于壁中，盖孔惠所藏者。与颜芝十八章大较相似，而析出三章，又有《闺门》一章，不同者四百有馀字。刘向校书，以十八章为定，故世不大传，独有孔安国注，今亡。然诸家说不安处，古文字读皆异，推此言之，未必非真也。国朝司马文正公为之指解并音。 
　　△《范淳夫古文孝经说》一卷 
　　右皇朝范祖禹撰。元中侍经幄时所上。 
　　●卷四 
　　◎论语类 
　　△《何晏注论语》十卷 
　　右魏何晏集解。其序自云：据《鲁论》包咸、周氏、孔安国、马融、郑康成、陈群、王肃、周生烈八家之说，与孙邕、郑同、曹义、荀ダ，集诸家训解为之。按汉时《论语》凡有三，而《齐论》有《问王》、《知道》两篇，详其名，当是必论内圣之道、外王之业，未必非夫子之最致意者，不知何说，而张禹独遗之。禹身不知王凰之邪正，其不知此固宜，然势位足以轩轾一世，使斯文遂丧，惜哉！郑同名角先公讳，司马迁父名谈，以赵谈子为同子，故公武亦云。后仿此。 
　　△《石经论语》十卷 
　　右伪蜀张德钊书。阙唐讳，立石当在孟知祥未叛之前。其文脱两字，误一字，又《述而》第七“举一隅”下有“而示之”三字，“三人行必有我师焉”上又有“我”字，《为公》第十五“敬其事而后其食”，作“后食其禄”，与李鹗本不同者此也。 
　　△《皇侃论语疏》十卷 
　　右梁皇侃撰。古今《论语》之注多矣，何晏集八家，复采《古论语注》为《集解》行于世。侃今又引卫、缪播、乐肇、郭象、蔡谟、袁宏、江淳、蔡奚、李充、孙绰、周怀、范宁、王珉凡十三家之说成此书。其序称江熙所集。世谓其引事，虽时近诡异，而援证精博，为后学所宗云。 
　　△《论语正义》十卷 
　　右皇朝邢等撰。先是梁皇侃采卫、蔡谟等十三家之说为《疏》，等因之成此书。 
　　△《韩李论语笔解》十卷 
　　右唐韩愈退之、李翱习之撰。前有秘书丞许勃序，云韩、李相与讲论，共成此书。按唐人通经者寡，独两公名冠一代，盖以此。然《四库》、《邯郸书目》皆无之，独《田氏书目》有韩愈《论语》十卷，《笔解》两卷。此书题曰《笔解》，而十卷亦不同。 
　　△《王令论语》十卷 
　　右皇朝王令逢原撰。解《尧曰篇》云：“四海不困穷，则天禄不永终矣。”王安石《书新义》取此。 
　　△《王介甫论语解》十卷，《王元泽口义》十卷，《陈用之论语》十卷 
　　右皇朝王安石介甫撰，并其子《口义》，其徒陈用之《解》，绍圣后皆行于场屋。或曰“用之书乃邹浩所著之用之”云。 
　　△《东坡论语解》十卷 
　　右皇朝苏轼子瞻撰。子瞻没后，义有未安者，其弟子由尝辨正之。凡二十有七章。 
　　△《伊川论语说》十卷 
　　右皇朝程颐正叔之门人记其师所解《论语》也。不为文辞，直以俚语记之。 
　　△《范氏论语说》十卷 
　　右皇朝范祖禹醇夫撰。亦元中所进，数称引刘敞、程颐之说云。 
　　△《谢显道论语解》十卷 
　　右皇朝谢显道撰。少尝师事程正叔。 
　　△《吕与叔论语解》十卷 
　　右皇朝吕大临撰。大临虽程正叔之徒，解经不尽用其师说。 
　　△《汪氏论语直解》十卷 
　　右皇朝汪革撰。革，字信民，抚州人。绍圣中试礼部，为天下第一。尝语人曰：“吾乡有二宰相，一为天下之福，一为天下之祸。”盖指晏元献、王荆公也。即此可见其解经渊源所自云。 
　　△《景迂论语讲义》十卷 
　　右从父詹事公撰。多取古儒之说，以正近世之失。 
　　△《杨氏注论语》十卷 
　　右皇朝杨时中立撰。亦伊川门下士也。 
　　△《尹氏论语义》十卷 
　　右皇朝尹享彦明撰。彦明亦程氏门人。绍兴中，自布衣召为崇政殿说书，被旨训解，多采纯夫之说。 
　　△《孔子家语》十卷 
　　右魏王肃序注，凡四十四篇。刘向校录止二十七篇，后肃得此于孔子二十四世孙猛家。 
　　◎经解类 
　　△《白虎通德论》十卷 
　　右后汉章帝会群臣于白虎殿，讲论《五经》同异，班固奉诏纂修。《隋志》通解群经者系之论语类，又别载《七纬》；《唐志》谶纬、经解二目；《崇文录》以纬书各附经末。今谶书盖鲜，而杂解《七经》系之《论语》为未安，故从《崇文录》，并谶纬，而经解之目，从《唐志》云。 
　　△《蔡邕独断》二卷 
　　右汉左中郎将陈留蔡邕纂。撰杂记自古国家及汉朝故事，王莽无，盖见于此。公武得孙蜀州道夫本，乃阁下所藏。 
　　△《六说》五卷 
　　右唐刘迅撰。迅着书以拟《六经》，此乃其叙篇。唯《易》阙而不言，故止五卷云。 
　　△《匡谬正俗》八卷 
　　右唐颜籀师古撰。以世俗之言多谬误，质诸经史，刊而正之。永徽中，其子扬庭上之。 
　　△《演圣通论》四十九卷 
　　右皇朝胡旦撰。论《六经》传注得失。《易》十六卷，《书》七卷，《诗》十卷，《礼记》十六卷，而《春秋论》别行。天圣中，尝献于朝，博辨精详，学者宗焉。 
　　△《七经小传》五卷 
　　右皇朝刘敞原父撰。其所谓《七经》者，《毛诗》、《尚书》、《公羊》、《周礼》、《仪礼》、《礼记》、《论语》也。元史官谓：“庆历前学者尚文辞，多守章句注疏之学，至敞始异诸儒之说，后王安石修《经义》，盖本于敞。”公武观原父说“伊尹相汤伐桀，升自而”之类，《经义》多剿取之，史官之言，良不诬也。 
　　△《三坟书》七卷 
　　右皇朝张商英天觉得之于北阳民家。《坟》皆古文而传乃隶书。所谓“三坟”者，山、气、形也。按《七略》不载《三坟》，《隋志》亦无之，世皆以为天觉伪撰，盖以比李筌《阴符经》云。 
　　△《六祖经要》四卷 
　　右皇朝任洙撰。洙自言受学于吕隐君，凡五十门皆数学也。 
　　◎小学类 
　　△《尔雅》三卷 
　　右世传《释诂》，周公书也。仲尼、子夏、叔孙通、梁文增补之，晋郭璞注。文字之学凡有三：其一体制，谓点画有纵衡曲直之殊；其二训诂，谓称谓有古今雅俗之异；其三音韵，谓呼吸有清浊高下之不同。论体制之书，《说文》之类是也；论训诂之书，《尔雅》、《方言》之类是也；论音韵之书，沈约《四声谱》及西域反切之学是也。三者虽各一家，其实皆小学之类。而《艺文志》独以《尔雅》附孝经类，《经籍志》又以附论语类，皆非是。今依《四库书目》，置于小学之首。 
　　△《尔雅音略》三卷 
　　右伪蜀毋昭裔撰。《尔雅》旧有释智骞及陆元朗释文，昭商以一字有两音，有或音，后生疑于呼读，今释其文义最明者为定。 
　　△《尔雅疏》十卷 
　　右旧有孙炎、高琏疏。皇朝以其浅略，命邢、杜镐等别着此书。 
　　△《小尔雅》一卷 
　　右孔氏古文也。见于孔鲋书。 
　　△《急就章》一卷 
　　右汉史游撰，唐颜师古注。游，元帝时为黄门令。书凡三十二章，杂记姓名、诸物、五官等字，以教童蒙。《急就》者，谓字之难知者，缓急可就而求焉。自昔善小学者多书此，故有皇象、锺繇、卫夫人、王羲之所书传于世。 
　　△《方言》十三卷 
　　右汉扬雄子撰，晋郭璞注。雄赍油素，问上计孝廉，异语悉集之，题其首曰：《轩使者绝代语释别国方言》。予傅本于蜀中，后用国子监刊行本校之，多所是正，其疑者两存之。然监本以“{秋隹}”为“秋侯”，以“雯”为“更”，引《传》“糊其口于四方”作“糊予口”，未必尽得也。 
　　△《说文解字》三十卷 
　　右汉许慎纂，李阳冰刊定。伪唐徐铉再是正之，又增加其阙字。 
　　△《说文解字韵谱》十卷 
　　右南唐徐锴撰。锴以许慎学绝，取其字分谱四声，殊便检阅，然不具载其解为可恨，颇意再编之。 
　　△《博雅》十卷 
　　右隋曹宪撰。魏张揖尝采《苍雅》遗文为书，名曰《广雅》。宪因揖之说，附以《音解》，避炀帝讳，更之为“博”云。后有张揖《表》。宪后事唐，太宗尝读书，有奇难字，辄遣使问宪，宪具为音注，援验详复，帝欢赏之。 
　　△《玉篇》三十卷 
　　右梁顾野王撰。唐孙︹又尝增字，僧神珙《反纽图》附于后。 
　　△《广韵》五卷 
　　右隋陆法言撰。其后唐孙忄面加字，凡四万三千三百八十三。前有法言、长孙讷言、孙忄面三序。 
　　△《智永千字文》一卷 
　　右梁周兴嗣撰，释智永所书。 
　　△《经典释文》三十卷 
　　右唐陆德明撰。释《易》、《书》、《诗》、《三礼》、《三传》、《孝经》、《论语》、《尔雅》、《老》、《庄》，颇载古文及诸家同异。德明盖博极群书也。 
　　△《于禄字书》一卷 
　　右唐颜元孙纂。以经史所用为“正”，世所行为“俗”，二者之间为“通”，凡三体。 
　　△《林氏小说》三卷 
　　右唐林罕撰。凡五百四十一字。其说颇与许慎不同，而互有得失。邵必缘进《礼记石经》，陛对，仁宗顾问：“罕之书如何？”必曰：“虽有所长，而微好怪。《说文》归字从堆、从止、从帚，以堆为声，罕云从追，于声为近。此长于许氏矣。《说文》哭从<口口>、从狱省，罕乃云象犬嗥，此怪也。”有石刻在成都，公武尝从数友就观之，其解字殊可骇笑者，不疑好怪之论诚然。 
　　△《翰林禁经》八卷 
　　右唐李阳冰撰。论书势笔法所禁，故以名书。 
　　△《佩Δ》三卷 
　　右皇朝郭忠恕撰。上篇论古今传记、小学异同，极为辨博。 
　　△《墨薮》十卷 
　　右高阳许归与编。未详何代人。《李氏书目》止五卷，而梁武《评书》、王逸少《笔势论》皆别出。 
　　△《临池妙诀》三卷 
　　右未详撰人。后有江南李煜述书。 
　　△《群经音辨》七卷 
　　右皇朝贾昌朝撰。先是大臣稽古不过秦、汉，引经议政，盖自昌朝始。此书以古今多通借音诂，乃辨正之，凡五门。 
　　△《古文四声》五卷 
　　右皇朝夏竦撰。博采古文奇字，分四声编次，以便检寻。 
　　△《礼部韵略》五卷 
　　右皇朝丁度撰。元中，孙谔、苏轼再加详定。 
　　△《龙龛手镜》三卷 
　　右契丹僧行均撰。凡二万六千四百三十字，注十六万三千一百馀字。僧智光为之序，后题云“统和十五年丁酉”。按《纪年通谱》：耶律隆绪尝改元统和，丁酉，至道三年也。沈存中言：“契丹书禁甚严，传入中国者法皆死。熙宁中，有人自契丹得此书，入傅钦之家。蒲传正帅浙西，取以刻板，其末题云‘重熙二年序’，蒲公削去之。”今本乃云统和，非重熙，岂存中不见旧题，妄记之邪？ 
　　△《类篇》四十九篇 
　　右皇朝景中，丁度受诏修《类篇》，至熙宁中，司马光始奏书。文三万一千三百一十九，重音二万一千八百四十六，以《说文》为本。 
　　△《集韵》十卷 
　　右皇朝丁度等撰。度与李淑、宋祁、郑戬、王洙、贾昌朝同定，字五万三千五百二十五，比旧增二万七千三百三十一。 
　　△《周越书苑》十五卷 
　　右皇朝周越撰。越以善书名世，天圣八年四月成此书奏御。故其序称“臣越、臣兄起”，于柳公权书，又云“亡兄”，间称名而不臣，似未精讨论也。 
　　△《唐藏经音义》四卷 
　　右未详撰人。分四声，以类相从。蜀中印本也。 
　　△《英公字源》一卷 
　　右皇朝释梦英撰。梦英通篆籀之学，书偏旁五百三十九字。郭忠恕云：按《说文字源》唯有五百四十部，子字合收在子部，今目录妄有更改；又《集解》中误收去部在注中；今点检偏旁，少晶、蕊、至、龟、弦五字，故知林氏虚诞误后进，其《小说》可焚。 
　　△《字说》二十卷 
　　右皇朝王安石介甫撰。蔡卞谓介甫晚年间居金陵，以天地万物之理，着为此书，与《易》相表里。而元中，言者指其糅杂释、老，穿凿破碎，聋瞽学者，特禁绝之。 
　　△《唐氏字说解》一百二十卷 
　　右皇朝唐耜撰。绍圣以来，用《字说》程试诸生，解者甚众。耜集成此书，颇注其用事所出书，一时称之。耜知邛州日奏御。 
　　△《陆氏埤雅》二十卷 
　　右皇朝陆佃农师撰。书载虫鱼鸟兽草木名物，喜采俗说。然佃，王安石客也，而其学不专主王氏，亦似特立者。 
　　△《字说偏傍音释》一卷，《字说叠解备检》一卷 
　　右不见撰人姓名。梦英因书此以正之，柴禹锡为立石。 
　　△《复古编》三卷 
　　右皇朝张有谦中撰。有，自幼喜小篆，年六十成此书，三千言。据古《说文》以为正，其点画之微，转侧纵横，高下曲直，毫有差，则形声顿异，自阳水前后名人，格以古文，往往而失。其精且博如此。 
　　△《钟鼎篆韵》七卷 
　　右皇朝薛尚功集。元中，吕大临所载，仅数百字。政和中王楚所传，亦不过数千字。今是书所录，凡一万一百二十有五。 
　　△《淳化法帖》十卷 
　　右皇朝淳化中，出禁中所藏历代君臣书，命刊之板，后大臣二府皆以赐焉。欧阳公云：“往时禁中火焚其板。”或云：“尚在，但不赐尔。” 
　　△《武陵法帖》二十二卷 
　　右皇朝王若谷以《秘阁法帖》，合《潭》、《绛》、《临江》、《汝海》诸帖，参校有无，补其遗逸，成是书。鼎守张斛刊之石。 
　　△《法帖释文》十卷 
　　右《淳化法帖》既巳焚板，元中，有刘次庄者模刻之石，复取帖中草书世所病读者，为《释文》行于世。 
　　△《考古图》十卷 
　　右皇朝吕大临与叔撰。裒诸家所藏三代、秦、汉尊彝鼎敦之属，绘之于幅而辨论形制文字。 
　　△《锺鼎款识》二十卷 
　　右皇朝薛尚功编。《考古》、《博图》之类，然尤为详备。 
　　△《博古图》二十卷 
　　右皇朝王楚集三代、秦、汉彝器，绘其形范，辨其款识，增多吕氏《考古》十倍矣。 
　　△《切韵指玄论》三卷 
　　右皇朝王宗道撰。论切韵之学。切韵者，上字为切，下字为韵，其学本出西域。今其法类本韵字，各归于母。帮、滂、并、明、非、敷、奉、微、唇音也；端、透、定、泥、知、彻、澄、娘，齿音也；见、溪、群、疑，喉音也；照、穿、床、审、禅、精、清、从心、邪，舌音也；晓、匣、影、喻，牙音也；来、日，半齿半舌也。凡三十六，分为五音，天下之声，总于是矣。切归本母、韵归本等者，谓之“音和”，常也；本等声尽、入别等者，谓之“类隔”，变也。中国自齐、梁以前，此学未传，至沈约以后，始以之为文章。至于近时，始有专门者矣。 
　　●卷五 
　　史之类十有三：其一曰正史，二曰编年，三曰宝录，四曰杂史，五曰伪史，六曰史评，七曰职官，八曰仪注，九曰刑法，十曰地里，十一曰传记，十二曰谱牒，十三曰目录。合二百八十三部，七千三百八十八卷。后世述史者，其体有三：编年者，以事系月日而总之于年，盖本于左丘明；纪传者，分记君臣行事之终始，盖本于司马迁；宝录者，其名起于萧梁，至唐而盛，杂取两者之法而为之，以备史官采择而已，初无制作之意，不足道也。若编年、纪传，则各有所长，殆未易以优劣论。虽然，编年所载，于一国治乱之事为详；纪传所载，于一个善恶之迹为详，用此言之，编年似优，又其来最古。而人皆纪传便于披阅，独行于世，号为正史，不亦异乎！旧以职官、仪注等，凡史氏有取者，皆附之史，今从焉。 
　　◎正史类 
　　△《史记》一百三十卷 
　　右汉太史令司马迁续其父谈书。创为义例，起黄帝，迄汉武获麟之岁。撰成十二纪以序帝王，十年表以贯岁月，八书以纪政事，三十世家以序公侯，七十列传以志士庶。上下三千馀载，凡为五十二万六千五百言。迁没后，缺《景》、《武纪》、《礼》、《乐》、《律书》、《三王世家》、《汉兴以来将相年表》、《日者》、《龟策传》、《靳蒯列传》等十篇。元、成间，褚少孙追补，及益以武帝后事，辞旨浅鄙，不及迁书远甚。迁书旧有裴る为之解，云：班固尝讥迁“论大道则先黄老而后《六经》，序游侠则退处士而进奸雄，述货殖则崇势利而羞贫贱”。后世爱迁者以此论为不然，谓迁特感当世之所失，愤其身之所遭，寓之于书，有所激而为此言耳，非其心所谓诚然也。当武帝之世，表章儒术而罢黜百家，宜乎大治，而穷奢极侈，海内弊，反不若文、景尚黄老时人主恭俭，天下饶给。此其论大道所以先黄老而后《六经》也。武帝用法刻深，群臣一言忤旨，辄下吏诛，而当刑者得以货免。迁之遭李陵之祸，家贫无财贿自赎，交游莫救，卒陷腐刑。其进奸雄者，盖迁叹时无朱家之伦，不能脱己于祸，故曰：“士穷窘得委命。”此岂非人所谓贤豪者耶！其羞贫贱者，盖迁自伤特以贫故，不能自免于刑戮，故曰：“千金之子，不死于市。”非空言也。固不察其心而骤讥之，过矣。 
　　△《前汉》一百卷 
　　右后汉玄武司马班固续司马迁《史记》，撰十二帝纪，八年表，十本志，七十列传。起高祖，终于王莽之诛，二百三十年，凡八十馀万字。固既瘐死，书颇散乱，章帝令其妹曹世叔妻昭就东观缉校，内八《表》、《天文志》，皆其所补也。唐太子承干令颜师古考众说为之注。范晔讥固饰主阙，盖亦不然，其赞多微文，顾读者弗察耳。刘知几又诋其《古今人物表》无益于汉史。此论诚然，但非固之罪也。至谓受金鬻笔，固虽谄附匪人，亦何至是欤？然识者或以固书皆因司马迁、王商、扬雄、歆、向旧文润色，故其文章首尾皆善，而中间颇冗琐，良田商之才视数子微劣耳。固之自序称述者，亦谓有所本欤？ 
　　△《后汉》九十卷，《志》三十卷 
　　右宋范晔撰。十帝纪，八十列传。唐高宗令章怀太子贤与刘讷言、革希元作注。初，晔令谢俨撰志，未成而晔伏诛，俨悉蜡以覆车。梁世刘昭得旧本，因补注三十卷。观晔《与甥侄书》叙其作书之意，称“自古体大而思精，未有如此者”，又谓：“诸序论笔势放纵，实天下之奇作，往往不减《过秦篇》。常以比方班氏，非但不愧之而已。”其自负如此。然世多讥晔创为“皇后纪”，及采“风俗通”中王乔、《抱朴子》中左慈等诡谲事，列之于传，又赞辞佻巧，失史之体云。 
　　△《三国志》十五卷 
　　右晋陈寿撰。魏四纪、二十六列传，蜀十五列传，吴二十列传。宋文帝嫌其略，命裴松之补注，博采群说，分入书中，其多过本书数倍。王通数称寿书，今细观之，实高简有法。如不言曹操本生，而载夏侯及渊于诸曹传中，则见嵩本夏后氏之子也；高贵乡公书卒，而载司马昭之奏，则见公之不得其死也。他皆类是。但以魏为纪，而称汉、吴曰传，又改汉曰蜀，世颇讥其失。至于谓其衔诸葛孔明髡父而为贬辞，求丁氏之米不获，不立仪、е传之类，亦未必然也。 
　　△《晋书》一百三十卷 
　　右唐房乔等撰。贞观中，以何法盛等十八家晋史未善诏乔与褚遂良、许敬宗再加撰次，乃据臧荣绪书增损之，后又命李淳风、李义府、李延寿等十三人分掌著述，敬播等四人考正类例。西晋四帝五十四年，东晋十一帝一百二年，又胡、羯、氏、羌、鲜卑割据中原为五凉、四燕、三秦、二赵、夏、蜀十六国，共成帝纪十、志二十、列传七十、载记三十。例出于播。《天文》、《律历》，淳风专之。乔以《宣》、《武纪》、《陆机》、《王羲之传论》，上所自为，故曰“制旨”，又总题“御撰”焉。按历代之史，惟《晋》丛冗最甚，可以无讥。至于取沈约诞诬之说，采《语要》、《世说》、《幽明录》、《搜神记》诡异谬妄之言，亦不可不辨。 
　　△《宋书》一百卷 
　　右梁沈约撰。十本纪，三十志，六十列传。齐永明中，约奉诏为是书，以何承天书为本，兼采徐爰之说，颇为精详。但本志兼载魏、晋，失于限断。又王邵谓其喜造奇说，以诬前代，如琅琊王妃通小吏牛氏生中宗，孝武于路太后处寝息，时人多有异议之类是也。后梁武帝知而不以为非。嘉中，以《宋》、《齐》、《梁》、《陈》、《魏》、《北齐》、《周书》舛缪亡缺，始命馆职雠校。曾巩等以秘阁所藏多误，不足凭以是正，请诏天下藏书之家，悉上异本。久之，始集。治平中，巩校定《南齐》、《梁》、《陈》三书上之，刘恕等上《后魏书》，王安国上《周书》。政和中，始皆毕，颁之学官，民间传者尚少。未几，遭靖康丙午之乱，中原沦陷，此书几亡。绍兴十四年，井宪孟为四川漕，始檄诸州学官，求当日所颁本。时四川五十馀州，皆不被兵，书颇有在者，然往往亡缺不全，收合补缀，独少《后魏书》十许卷，最后得宇文季蒙家本，偶有所少者，于是七史遂全，因命眉山刊行焉。 
　　△《南齐书》五十九卷 
　　右梁萧子显撰。八纪，十一志，四十列传。初江淹已作十《志》，沈约又有《纪》，子显自表别修。然《天文》但纪灾祥，《州郡》不着户口，《祥瑞》多载图谶，表云：“天文事秘，户口不知，不敢私载。”曾子固谓子显于斯史，喜自驰骋，其更改破析、刻雕藻缋之变尤多，而文比七史最下云。 
　　△《梁书》五十六卷 
　　右唐姚思廉撰。六本纪，五十列传。唐贞观三年，诏思廉同魏征撰。思廉者，梁史官察之子。推其父意，采谢吴等所记，以成此书。征惟着总论而已。 
　　△《陈书》三十六卷 
　　右唐姚思廉撰。六本纪，三十列传。其父察在陈，尝删撰梁、陈事，未成，陈亡。隋文帝问之，察以所论载，每一篇成，辄奏之，未讫而没。察且死，属思廉继其业。贞观中，与《梁书》同上之。其书世亦罕传，多脱误。 
　　△《后魏书》一百三十卷 
　　右北齐魏收撰。初，魏史官崔浩既诛，太和后，始有李彪、崔鸿等书。魏末，山伟、綦隽更主国书，二十馀年，事迹荡然，万不纪一。文宣时，始诏收撰次，成十二纪、十志、九十二列传，上之。悉焚旧书。多谄讳不平，受尔朱荣子金，故减其恶；夙有怨者，多没其善；党北朝，贬江左。时人嫉之，号为“秽史”。刘知几谓其生绝胤嗣，死逢剖斫，皆隐慝所致。后隋文帝命颜之推等别修，唐贞观中，陈叔达亦作《五代史》，皆不传，独收书在。皇朝命刘恕等校正。 
　　△《北齐书》五十卷 
　　右唐李百药撰。本纪八，列传四十二。百药父德林，在齐尝撰着纪传。贞观初，诏分修诸史。百药因父书续成以献。诸史称帝号，百药避唐朝名讳，不书“世祖”、“世宗”之类。 
　　△《周书》五十卷 
　　右唐令狐德等撰。本纪八，列传四十二。贞观中，德请撰次，乃诏德与陈叔达、唐俭成之。先是，苏绰秉周政，军国词令，多准《尚书》。牛弘为史，尤务清言，德因之以成是书，故多非实录。仁宗朝出太清楼本合史馆、秘阁本，又募天下献书，而取夏竦、李巽家本，下馆阁是正其文字，而后林希、王安国上之。 
　　△《隋书》八十五卷 
　　右唐魏征等撰。纪五，列传五十五，长孙无忌等撰志三十。初，诏颜师古、孔颖达修述，征总其事，序、论皆征自作。后又诏于志宁、李淳风、韦安仁、李延寿同修《五代史志》，无忌上之，诏编第入《隋书》，人亦号《五代史志》。《天文》、《律历》、《五行》三志，淳风独作。 
　　△《唐书》二百卷 
　　右石晋刘句、张昭远等撰。因韦述旧史增损以成，繁略不均，校之实录，多所漏阙，又是非失实，其甚至以韩愈文章为大纰缪，故仁宗时删改，盖亦不可巳焉。 
　　△《新唐书》二百二十五卷 
　　右皇朝嘉中曾公亮等被诏删定，欧阳修撰纪、志，宋祁撰列传。旧书约一百九十万，新书约一百七十四万，而其中增表。故书成上于朝，自言曰：“其事则增于前，其文则省于旧”也。而议者颇谓永叔学《春秋》，每务褒贬，子京通小学，唯刻意文章，采杂说既多，往往牾，有失实之叹焉。 
　　△《五代史》一百五十卷 
　　右皇朝薛居正等撰。开宝中，诏修梁、唐、晋、汉、周书，卢多逊、扈蒙、张澹、李、刘兼、李穆、李九龄同修，居正监修。 
　　△《五代史记》七十五卷 
　　右皇朝欧阳修永叔以薛居正史繁猥失实，重加修定，藏于家。永叔没后，朝廷闻之，取以付国子监刊行。《国史》称其可以继班固、刘向，人不以为过。特恨其《晋出帝论》，以为因濮园议而发云。 
　　△《三朝国史》一百五十卷 
　　右皇朝国史，纪十卷，志六十卷，列传八十卷，吕夷简等撰。初，景德中，诏王旦、先文元公、杨亿等十人撰太祖、太宗两朝史，至天圣五年，诏夷简、宋绶、刘筠、陈尧佐、王举正、李淑、黄鉴、谢绛、冯元，加入真宗朝史，王曾监修。曾罢，夷简代，八年书成，计七百馀传。比之三朝《实录》，增者大半，事文赡，褒贬得宜，百世之所考信云。 
　　△《两朝国史》一百二十卷 
　　右皇朝仁宗、英宗两朝国史也，王等撰。元丰五年六月甲寅奏御。监修王、史官蒲宗孟、李清臣、王存、赵彦若、曾肇赐银绢有差，苏颂、黄履、林希、蔡卞、刘奉世以它职罢去，吴充、宋敏求前死，皆有赐赉。纪五卷，志四十五卷。比之《实录》，事迹颇多，但非寇准而是丁谓，之神宗诏旨。等 
　　◎编年类 
　　△《荀悦汉纪》三十卷 
　　右汉荀悦撰。班固作《汉书》，起高祖，终于孝平王莽之诛，十二世，二百四十二年，为纪、表、志、传，凡八十馀万言。献帝以其文繁，诏悦举要撮总，通比其事，列系年月，为纪三十篇，凡八万三千四百三十二字。辞约事该，时称嘉史。 
　　△《袁宏汉纪》三十卷 
　　右晋袁宏彦伯撰。宏在晋末，为一时文宗。性强直，虽为桓温礼遇，每不阿屈。以东京史籍不伦，谢承、司马彪之徒错缪同异，无所取正，惟张《纪》差详，因参摭记传以损益之，比诸家号为精密。 
　　△《唐历》四十卷 
　　右唐柳芳撰。初，肃宗诏芳缀辑吴兢书，其叙天宝后事不伦。上元中，芳谪黔中，会高力士同贬，因从力士质开元、天宝及禁中事，识其本末。时旧史已送官，不可追刊，乃推衍义类，仿编年法作此书。起隋义宁元年，迄大历十三年。或讥其不立褒贬义例而详于制度，然景迂生亟称之，以为《通鉴》多取焉。 
　　△《河洛行年记》十卷 
　　右唐刘仁轨撰。记唐初李密、王世充事。起大业十三年二月，迄武德四年七月秦王擒窦建德。第九卷述大业都城，第十卷载宫馆园囿。且云：“炀帝迁都之诏称务从节俭，观其宫室，穷极绮丽”云。 
　　△《大唐创业起居注》三卷 
　　右唐温大雅撰。纪高祖建义，至受隋禅，用师符谶受命典册事。 
　　△《通历》十卷 
　　右唐马总撰。总纂太古十七氏、中古五帝、三王，及删取秦、汉、三国、晋、十六国、宋、齐、梁、陈、元魏、北齐、后周、隋世纪兴灭，粗述其君贤否，取虞世南《略论》，分系于末，以见义焉。 
　　△《续通历》十卷 
　　右荆南孙光宪撰。辑唐洎五代事，以续马总《历》，参以黄巢、李茂真、刘守光、阿保机、吴、唐、闽、广、胡、越、两蜀事迹。太祖朝诏毁其书，以其所纪多非实也。 
　　△《帝王镜略》一卷 
　　右唐刘轲撰。自开辟迄唐初帝王世次，缀为四言，以训童蒙。伪蜀冯鉴续之，至唐末。 
　　△《五代通录》六十五卷 
　　右皇朝范质撰。五代《实录》共三百六十卷，质删其烦文，摭其要言，以成是书。自干化壬申至梁亡十二年间，简牍散亡，亦采当时制敕碑碣，以补其阙。 
　　△《运历图》六卷 
　　右皇朝龚颖撰。起于秦昭王灭周之岁乙巳，止于国朝雍禧丁亥，以历代兴亡大事附见其下。四年，献于朝，优诏奖之。欧阳公尝据之考正《集古目录》，称其精博。按《晋史》，张轨世袭凉州，但称愍帝建兴年号。其间唯张祚纂窃，改建兴四十二年为和平元年。始奉穆帝升平之朔，始末不闻有改元事。唯颖书载张实改元曰永安，张茂改元曰永元，张重华曰永乐，曰和平，张元龙曰太始，张天锡曰太清，张大豫曰凤凰，不知颖何所据而言然。或云出崔鸿《十六国春秋》，鸿书久不传于世，莫得而考焉。 
　　△《纪年通谱》十二卷 
　　右皇朝宋庠公序撰。自汉文帝后元戊寅止周恭帝显德庚申为九篇，以本朝建隆之元至庆历辛已为一篇，皆曰“统元”，以甲子贯之。有五号，曰：正、闰、伪、贼、蛮夷。以王莽十九年系孺子更始，以接建武；东魏十七年附西魏；豫王六年、天后十五年系中宗，绪神龙；朱梁十六年通济阴天，续同光；捃晋恭帝禅宋之岁，对魏明元泰常五年。尊北降南，始主正朔，乃《通谱》之新意也。别二篇举字为类，各以部分，曰“类元”。庆历中上之，优诏褒焉。公武按：《三国志》，魏景初元年丁已，当蜀建兴十五年，次年戊午，蜀改元延熙，讫二十年岁次丁丑，明年改元景耀。今《通谱》载蜀建兴之号止于丙辰，凡十四年，延熙改元在丁已，且复增至二十一年，岂别有所据耶？欧阳公《集古目录》以东魏《造石像记》证《通谱》武定七年非戊辰，盖自元象以后，递差一岁。公序闻之，以为宜易，遂着其事于《谱》前。前者编简浩博，不免时有舛误也。 
　　△《编年通载》十五卷 
　　右皇朝张衡撰。衡观四部书至古今纂辑运历书十馀家，皆浅陋楦酿，无足细绎，乃编历代年号，贯以甲子，始于帝尧，讫于国朝治平丁未，质之经史，资以传记百家之书，圣贤勋德、奸雄纂窃及蛮夷盗贼，凡系于存亡纲纪之大者，无不详录。总三千四百年。且刊正谬误，如《史记》载舜年，《虞书》不同，《汉纪》载魏受汉禅，与《魏志受禅坛碑》各异之类。熙宁七年表献之。 
　　△《稽古录》二十卷 
　　右皇朝司马光君实编。起自三皇，止皇朝英宗治平末。至周共和庚申，始为编年。 
　　△《编年纪事》十一卷 
　　右皇朝刘因司马温公所撰编次。 
　　△《资治通鉴》二百九十四卷，《目录》三十卷，《考异》三十卷 
　　右皇朝治平中，司马光奉诏编集历代君臣事迹，许自辟官属，借以馆阁书籍，在外听以书局自随，至元丰七年，凡十七年始奏御。上起战国，下终五代，凡一千三百六十二年。又略举事目，年经国纬，以备检阅，别为《目录》；参考同异，俾归一涂，别为《考异》，各一编。公自谓精力尽于此书。神宗赐名《资治通鉴》，御制序以冠其首，且以为贤于荀悦云。公武心好是书，学之有年矣。见其大抵不采后伟卓异说，如屈原怀沙自沈，四皓羽翼储君，严光足加帝腹，姚崇十事开说之类，削去不录，然后知公忠信有馀，盖陋子长之爱奇也。 
　　△《通鉴举要历》八十卷 
　　右皇朝司马光撰。《通鉴》奏御之明日，辅臣亟请观焉。神宗出而示之，每编始末识以“睿思殿宝章”，盖尊宠其书如此。公尚患本书浩大，故为“举要”云。 
　　△《资治通鉴外纪》十卷 
　　右皇朝刘恕撰。司马光作《通鉴》，始于周威烈王命韩、赵、魏为诸侯，下讫五代。恕尝语光：“曷不起上古或尧、舜？”光答以事包《春秋》，不可。又以《经》不可续，不敢始于获麟。恕意谓阙漏，因撰此书。起三皇、五帝，止周共和，载其世次而已。起共和庚申，至威烈王二十二年丁丑，四百三十八年为一编，号曰《外纪》，犹《国语》称《春秋外传》也。 
　　△《宝历歌》一卷 
　　右未详撰人。以开辟太古，迄于周世宗，正统帝王世次谥号，成七言韵语一通。 
　　△《历代纪元赋》一卷 
　　右皇朝杨亿撰。次汉至五代正统年号，为赋一首，又别为《宋颂》四章。 
　　△《通鉴节文》六十卷 
　　右题司马温公自钞纂《通鉴》之要，然实非也。 
　　●卷六 
　　◎实录类 
　　△《唐高祖实录》二十卷 
　　右唐房玄龄等撰。太宗诏玄龄与许敬宗、敬播同修，起创业，尽武德九年。贞观十七年书成。 
　　△《唐太宗实录》四十卷 
　　右唐许敬宗等撰。起即位，尽贞观二十三年。初，贞观十七年，房玄龄、许敬宗、敬播撰《今上实录》，止十四年，成二十卷。永徽五年，无忌与史臣续十五年后，尽昭陵事，合四十卷。其后敬宗改定。 
　　△《唐高宗实录》三十卷 
　　右唐刘知几等撰。起即位，尽永淳二年，凡二十九年。初，令狐德、许敬宗等撰录，止显庆三年，成二十卷，上之。后知几与吴兢续成。 
　　△《唐则天实录》二十卷 
　　右唐吴兢撰。初，神龙二年，诏武三思、魏元忠、祝饮明、徐彦伯、柳同、崔融、岑义、徐坚撰录，三十卷。开元四年，兢与知几刊修成此书上之。起嗣圣改元甲申临朝，止长安四年甲辰传位，凡二十一年。 
　　△《唐中宗实录》二十卷 
　　右唐吴兢撰。起神龙元年复位，尽景龙四年，凡六年。 
　　△《唐睿宗实录》十卷 
　　右唐刘知几撰。知几与吴兢先修《太上皇实录》，起初诞，止传位，凡四年。后续修益，止山陵。 
　　△《唐玄宗实录》一百卷 
　　右唐元载等撰。起即位，尽上元三年，凡五十年。安史之乱，玄宗《起居注》亡。大历中，史官令狐亘裒掇诏策，备一朝之遗阙，开元、天宝间君臣事多漏略。 
　　△《唐肃宗实录》三十卷 
　　右唐元载等撰。起即位，尽后元年，凡六年。 
　　△《唐代宗实录》四十卷 
　　右唐令狐亘撰。初，诏亘撰《实录》，未成书，贬官，卒。元和二年，子丕上之。当时名臣如房不立传，抗直如颜真卿，略而不载，时讥漏略。起宝应元年壬寅，止大历四年己未，凡十七年。 
　　△《唐德宗实录》五十卷 
　　右唐裴等撰。起即位，尽贞元二十一年，凡二十五年。元和二年，诏蒋、樊绅、林宝、韦处厚、独孤郁同修。 
　　△《唐顺宗实录》五卷 
　　右唐韩愈撰。起贞元二十一年乙酉正月，止永贞元年丙戌八月。初，愈撰录书禁中事为切直，阉官不喜，訾其非实。文宗时，诏路隋刊正。隋建言：“众议以刊修非是，李宗闵、牛僧孺谓史官李汉、蒋系皆愈之胥，不可参撰，俾臣下笔。臣谓不然，且愈之所书，非已自出，元和以来，相循逮今。汉等以嫌，无害公谊，请条其甚谬误者，付史官刊定。”诏レ去元和、永贞间数事为失实，馀不复改。 
　　△《唐宪宗实录》四十卷 
　　右唐路随等撰。起即位，尽元和十五年。初，穆宗长庆二年，诏监修国史杜元颖与史官韦处厚、路随、沈传师、郑瀚、宇文籍等修《元和实录》，未及成书。大和四年，随与苏景裔、陈夷行、李汉、蒋系续成上之。统例取舍，皆出处厚焉。 
　　△《唐穆宗实录》二十卷 
　　右唐路隋等撰。起即位，尽长庆四年。案《文宗实录》：太和四年隋与苏景裔等上《宪宗实录》，后有王彦威、杨汉公、苏涤、裴休，并为史官云。 
　　△《唐敬宗实录》十卷 
　　右唐李让夷等撰。起长庆四年甲辰即位，止宝历二年丁未，凡三年。武宗会昌中，诏史官陈商、郑亚同修，让夷监修，书成上之。 
　　△《唐文宗实录》四十卷 
　　右唐魏等撰。起即位，尽开成五年，凡十四年。宣宗大中八年，史官蒋偕、牛丛、王讽、卢告同修。 
　　△《唐武宗实录》一卷 
　　右唐韦保衡等撰。武宗以后，实录皆亡，今存止会昌元年正月、二月。国朝宋敏求次道尝补《宣宗实录》三十卷，《懿宗实录》三十卷，《僖宗实录》三十卷，《昭宗实录》三十卷，《哀宗实录》八卷，通百二十八卷。世服其博闻。 
　　△《建康实录》二十卷 
　　右唐许嵩撰。始自吴，起汉兴平元年，终于陈未祯明三年，南朝六代四十帝、四百年间，君臣行事及土地山川、城池宫苑、制置兴坏，用存古迹。其有异事则注之，以益见闻。按南朝四百年，除西晋平吴之年并吴首事之年，三百三十一年而已。吴大帝在武昌七年，梁元帝都江陵三年，其实在建康宫，三百二十一年也。十父按：“嵩自叙此书云‘使周览而不繁，约而无失’，然自顺帝已后，复为纪传而废编年，其间重复一事相牾甚众，至于名号称谓，又绝无法。盖亦烦而多失矣。 
　　△《蜀高祖实录》三十卷 
　　右伪蜀李昊撰。高祖者，孟知祥也。昊相知祥子昶时被命撰。起唐咸通甲午，终于伪明德元年甲午，凡六十二年。 
　　△《重修太祖实录》五十卷 
　　右皇朝李沆等撰。咸平中，真宗以前录漏略，诏钱若水、王禹、李宗谔、梁颢、赵安仁重加刊修，吕端监修。端罢，沆代。二年，书成奏御。沆表云：“前录天造之始，国姓之源，发挥无取，削平诸国，僭主伪臣，颇亡事迹。今之所正，率由典章，又益诸臣传一百四人。”按书太宗不夯市及杜太后遗言，与司马温公所书不同，多类此。 
　　△《大宗实录》八十卷 
　　右皇朝钱若水等撰。至道三年，命若水监修，不隶史局。若水即引柴成务、宋度、吴淑、杨亿为佐，咸平元年书成，上于朝。起即位，至至道三年丁酉三月，凡二十年。初，太宗有驯犬常在乘舆侧，及崩，犬辄不食。李至尝作歌纪其事，以遗若水，其断章曰：“白麟赤雁君勿书，劝君书此惩浮俗。”而若水不为载。吕端虽为监修，而未尝莅局，书成，不署端名，至抉其事以为专美，若水援唐朝故事若此者甚众，时议不能夺。世又传亿子娶张洎女而不终，故洎传多丑辞。呜呼！若水及亿，天下称贤，尚不能免于流议若此，信乎执史笔者之难也。 
　　△《真宗实录》一百五十卷 
　　右皇朝王钦若等撰。起藩邸，止干兴元年壬戌二月，凡二十六年。干兴元年，诏李维、晏殊、孙、宋绶、陈尧佐、王举正、李淑同修，冯拯监修。拯卒，钦若代。天圣二年，书成奏御。 
　　△《仁宗实录》二百卷 
　　右皇朝李沆等撰。起藩邸，尽嘉八年三月，凡四十二年。嘉八年十二月，诏韩琦提举，王、贾黯、范镇修撰，宋敏求、吕夏卿、韩维检讨。治平中，又命陈荐、陈绎同编修。熙宁二年奏御。 
　　△《英宗实录》三十卷 
　　右皇朝曾公亮等撰。起藩邸，尽治平四年九月，凡四年。熙宁元年正月，诏公亮提举，吕公着、韩维修撰，孙觉、曾巩检讨。三月，又以钱藻检讨，四月，又以王安石、吴充为修撰。二年七月，书成上之。 
　　△《神宗实录》二百卷 
　　右皇朝吕大防等撰。起藩邸，止元丰八年三月，凡十九年。 
　　△《神宗朱墨史》二百卷 
　　右皇朝元元年，诏修《神宗实录》，邓温伯、陆佃修撰，林希、曾肇检讨，蔡确提举。确罢，司马光代。光薨、吕公着代。公着薨，大防代。六年奏御。赵彦若、范祖禹、黄庭坚后亦与编修，书成赏劳，皆迁官一等。绍圣中，谏官翟思言：“元间，吕大防提举《实录》，祖禹、庭坚等编修，刊落事迹，变乱美实，外应奸人诋诬之辞。”宣和中，或得其本于禁中，遂传于民间，号《朱墨史》云。 
　　△《哲宗前录》一百卷，《后录》九十四卷 
　　右皇朝蔡京撰。《前录》起藩邸，尽元七年十二月，《后录》起绍圣元年正月，尽元符三年正月，共十三年。京之意以宣仁垂帘时，政非出于上，故分《前》、《后录》，盖诬之也。 
　　△《重修哲宗实录》一百五十卷 
　　右绍兴四年三月壬子，太上皇帝顾谓宰臣朱胜非等曰：“神宗、哲宗两朝史录，事多失实，非所以传信后世，当重别修定。着《唐鉴》范祖禹有子名冲者，已有召命，可促来，令兼史事”。臣胜非奏曰：“神宗史缘添入王安石《日录》，哲宗史经蔡京、蔡卞之手，议论多不公。今蒙圣谕，命官删定，以昭彰二帝盛美，天下幸甚。十八日丙申，新除宗正少卿、兼直史馆范冲，辞免恩命。胜非奏曰：“冲谓史馆专修神宗、哲宗史录，而其父祖禹元间任谏官，后坐章疏议论，责死岭表。而《神宗实录》又经祖禹之手，今既重修，则凡出京、卞之意及其增添者，不无删改。傥使冲预其事，恐其党未能厌服”。上曰：“以私意增添，不知当否？”胜非曰：“皆非公论”。上曰：“然则删之何害？纷纷浮论，不足恤也。”胜非曰：“范冲不得不以此为辞。今圣断不私冲亦安敢有请”。上复愀然，谓胜非等曰：“此事岂朕敢私！顷岁昭慈圣献皇后诞辰，因置酒宫中，从容语及前朝事。昭慈谓朕曰：‘吾老矣，幸相聚于此，他时身后，吾复何患？然有一事，当为官家言之。吾逮事宣仁圣烈皇后，求之古今母后之贤，未见其比。因奸臣快其私愤，肆加诬谤，有玷盛德。建炎初，虽尝下诏辨明，而史录所载，未经删改，岂足传信后世？吾意在天之灵，不无望于官家也。’朕每念此，惕然于怀，朝夕欲降一诏书，明载昭慈遗旨，庶使中外知朕修史之本意。胜非进曰：“圣谕及此，天下幸甚”！臣仰惟神宗、哲宗两朝实录，以太上皇帝圣意先定，爰命宰臣悉令删修，故具载圣语于篇末云。 
　　△《徽庙实录》二十卷 
　　右皇朝程俱撰。先是汪藻编《庚辰以来诏旨》，颇繁杂。俱删辑成此书，且附以靖康、建炎时事。 
　　△《元符庚辰以来诏旨》三卷 
　　右皇朝汪藻编徽宗即位后诏旨，未全。 
　　△《邵氏辨诬》一卷 
　　右皇朝邵伯温撰。辨蔡卞、章、邢恕诬罔宣仁欲废哲宗立徐邸事。 
　　◎杂史类 
　　△《汲蒙周书》十卷 
　　右晋太康中汲郡与《穆天子传同》得，晋孔晁注。盖孔子删采之馀，凡七十篇。古者天子诸侯，皆有史官，惟书法信实者行于世。秦、汉罢黜封建，独天子之史存，然史官或怯而阿世，贪面曲笔，虚美隐恶，不足考信。惟宿儒处士，或私有记述，以伸其志，将来赖以证史官之失，其弘益大矣。故以司马迁之博闻，独采数家之言，以成其书，况其下者乎？然亦有闻见卑浅，记录失实，胸臆偏私，褒贬弗公，以误后世者，是在观者慎择之矣。 
　　△《吴越春秋》十二卷 
　　右后汉赵晔撰。吴起太伯，尽天差；越起无余，尽勾践。内吴外越，本末咸备。 
　　△《南史》八十卷，《北史》一百卷 
　　右唐李延寿撰。延寿父太师，尝谓宋、齐逮周、隋，南北分隔，南谓北为“索虏”，北谓南为“岛夷”，欲改正，拟《吴越春秋》编年，未就而卒。延寿后预修《晋》、《隋书》，因究悉旧事，更依马迁论体，总叙八代。北起魏尽隋，二百四十二年；南起宋尽陈，百七十年，为二史。删烦补阙，过本史远甚，至今学者止观其书，沈约、魏收等所撰皆不行。独阙本志而《隋书》有之，故《隋书》亦传于世。 
　　△《西京杂记》二卷 
　　右晋葛洪撰。初序言：“洪家有刘子骏《汉书》百卷，乃当时欲撰史录事，而未得缔思，无前后之次，杂记而已。从学者始甲乙之，终癸为十卷。以其书校班史，殆全取刘书耳。所馀二万许言，乃钞撮之。析二篇以裨《汉书》之阙，犹存甲乙裒次。”江左人或以为吴均依为之。 
　　△《五代新说》二卷 
　　右唐张询古撰。以梁、陈、北齐、周、隋君臣杂事，分三十门纂次。 
　　△《高氏小史》一百二十卷 
　　右唐高峻撰。以司马迁《史》至《陈》、《隋书》，附以唐实录，纂其要，分十例，为六十卷。后其子<辶向>析而倍之。 
　　△《南部烟花录》一卷 
　　右唐颜师古撰。载隋炀帝时宫中秘事。僧志彻得之于官阁┺笔中。一名《大业拾遗记》。 
　　△《大业杂记》十卷 
　　右唐杜宝撰。起隋仁寿四年炀帝嗣位，止越王侗皇太三年王世充降唐事。 
　　△《贞观政要》十卷 
　　右唐吴兢撰。兢以唐之极治，贞观为最，故采时政之可备劝戒者，上之于朝。凡四十篇。 
　　△《大唐新语》十三卷 
　　右唐刘肃撰。辑唐故事，起武德止大历，分为三十类。 
　　△《明皇杂录》二卷 
　　右唐郑处晦撰。记孝明时杂事。别录一卷，题《补阙》，所载十二事。 
　　△《开元传信记》一卷 
　　右唐郑撰。纪开元、天宝传闻之事，故曰“传信”。 
　　△《国史补》二卷 
　　右唐李肇撰。起开元，止长庆间事。初，刘饣束记元魏迄唐开元事，名曰《国朝传记》，故肇续之。 
　　△《幸蜀记》三卷 
　　右唐李匡文、宋巨、宋居白撰。初，匡文《记》尽孝明崩，巨《记》止于归长安，叙事互有详略。居白合二《记》，以宋为本，析李为注，取二序冠篇，复掇遗事增广焉。 
　　△《次柳氏旧闻》一卷 
　　右唐李德裕撰。上元中，史臣柳芳与高力士同窜黔中，为芳言开元、天宝年中事，乃论次，号《问高力士》。李吉甫与芳子冕，真元中俱为尚书郎，尝道力士之说，吉甫每为其子德裕言。岁祀既久，遗藁不传，但记十七事。后文宗访力士事于德裕，德裕编次上之。多同《明皇杂录》。 
　　△《开成承诏录》二卷 
　　右唐李石撰。石与郑覃、李固言相文宗，录当时延英奏对事。开成乃其时年号。 
　　△《两朝献替记》三卷 
　　右唐李德裕撰。德裕相文宗、武宗，录当时奏对论。 
　　△《开元升平源记》一卷 
　　右唐吴兢载姚崇以十事要明皇。 
　　△《金銮密记》一卷 
　　右唐韩撰。，天复中为翰林学士，从昭宗西幸。朱温围岐三年，因密记其谋议及所见闻事，止于贬濮州司马。予尝谓有君子之道四焉：唐之末，南北分朋而忘其君，，崔胤门生，独能弃家从上，一也；其时绅无不交通内外，以取爵位，之谓矣。而宋子京薄之，奈何？一本天复二年、三年各为一卷，首尾详略颇不同，互相雠校，凡改正千有馀字云。 
　　△《大和辨谤略》三卷 
　　右唐李德裕撰。先是，唐次录周、秦迄隋忠贤罹谗谤事，德宗览之不悦。后，宪宗以为善，命令狐楚等广之，成十卷。至大和中，文成上之。 
　　△《南部新书》五卷 
　　右皇朝钱希白撰。记唐故事。 
　　△《晋公谈录》三卷 
　　右皇朝丁谓撰。多皇宋事。每章之首，皆称“晋公言”，不知何人为润益。初，董志彦得之于洪州潘延之家。延之，晋公甥，疑延之所为。 
　　△《建炎日历》五卷 
　　右皇朝汪伯彦撰。记太上皇帝登极时事。 
　　△《五代史阙文》一卷 
　　右皇朝王禹撰。录五代史笔避嫌漏略者，以备阙文，凡一十七事。 
　　△《英宗朝诸臣传》三卷 
　　右不知何人于《英庙实录》中摘出，凡四十二人。 
　　△《元和朋党录》一卷 
　　右唐马永易记牛、李朋党始末，自牛僧孺试贤良，迄令狐去位。 
　　△《东观奏记》三卷 
　　右唐裴廷裕撰。昭宗时，长安寇乱相仍，自武宗以后，日历、起居注散轶不存，诏史臣撰宣、懿、僖三朝《实录》。廷裕次《宣宗录》，特采大中以来耳目闻见，撰次此书，奏记于监修杜让能以备史阁讨论云。 
　　△《桂苑丛谈》一卷 
　　右题云冯翊子子休撰。杂记唐朝杂事僖、昭时，当是五代人，李邯郸云姓严。 
　　△《耳目记》二卷 
　　右题云刘氏，未详何时人。杂记唐末五代事。 
　　△《入洛记》一卷 
　　右蜀王仁裕撰。仁裕随王衍降，入洛阳，记往返途中事并其所著诗赋。 
　　△《中朝故事》二卷 
　　右伪唐尉迟撰。记唐懿、昭、哀三朝故事，故曰“中朝”。 
　　△《唐馀录》六十卷 
　　右皇朝王奉诏撰。芟《五代旧史》繁杂之文，采诸家之说，仿裴松之体附注之。以本朝当承汉、唐之盛，五代，则闰也，故名之曰《唐馀录》。宝元二年上之。温公修《通鉴》，间亦采之。 
　　△《唐末闻录》一卷 
　　右皇朝阎自若纂。干德中，王普《五代史》成。自若之父观之，谓自若曰：“唐末之事，皆吾耳目所及，与史册异者多矣。”因话见闻故事，命自若志之。 
　　△《五代补录》五卷 
　　右皇朝陶岳撰。祥符壬子，岳以五季史书阙略，因书所闻，得一百七事。 
　　△《吕夏卿兵志》三卷 
　　右皇朝吕夏卿撰。公武得之于宇文时中，季蒙题其后云：“夏卿修《唐史》，别着《兵志》三篇，自秘之，戒其子弟勿妄传。鲍钦止吏部好藏书，苦求得之。其子无为太守恭孙偶言及，因恳借抄录于吴兴之山斋。 
　　△《建隆遗事》一卷 
　　右皇朝王禹记太祖事十。按太祖开宝九年十月癸丑，崩于万岁殿。先是，赵普以六年罢为河阳节度使，卢多逊至太平兴国元年始除平章事，太祖崩时，宰臣盖薛居正、沈伦也。今此云：“上将晏驾，前一日，召宰臣赵普、卢多逊入宫。”其缪甚矣。世多以其所记为然，恐不足信也。 
　　△《祖宗独断》一卷 
　　右皇朝陆经记祖宗独断凡十事。 
　　△《龙飞日历》一卷 
　　右皇朝赵普撰。记显德七年正月艺祖受禅事。是年改元建隆，三月，普撰此书。普时为枢密学士。 
　　△《圣宗掇遗》一卷 
　　右皇朝余靖撰。记国初至仁宗君臣美事，以备史阙。 
　　△《景命万年录》一卷，《艺祖受禅录》一卷 
　　右皆未详撰人。记赵氏世次，艺祖历试，迄受禅事。 
　　△《三朝政录》二十卷 
　　右皇朝富弼上言，欲选官置局，将三朝典故，编成一书。即命王洙、余靖、孙甫、欧阳修编修，分别事类，成九十六门。 
　　△《仁宗政要》四十卷 
　　右皇朝张唐英撰。 
　　△《温公纪闻》十卷 
　　右皇朝司马光撰。记宾客所谈祖宗及当时杂事。 
　　△《笔录》一卷 
　　右皇朝王曾撰。皆国朝杂事。 
　　△《嘉时政记》一卷 
　　右皇朝吴奎、赵、欧阳修记立英宗事，并贾易《论韩琦定策疏》附于后。 
　　△《隆平集》二十卷 
　　右皇朝曾巩撰。记五朝君臣事责。其间记事多误，如以《太平御览》与《总类》为两书之类。或疑非巩书。 
　　△《碧》一卷 
　　右皇朝梅尧臣圣俞撰。昭陵时，有御马名“碧”，以旋毛贵；用以名书者，诋当时鼎贵之人，然其意专在范文正也。顷年获拜赵氐姑于恭南，因质此事之诞信。答曰：“异哉！圣俞作谤书以诬盛德，盖诛绝之罪也。” 
　　△《神宗宝训》二十卷 
　　右皇朝林ж撰。ж，希之至也，剽闻神宗圣政，辄私记录，分一百门，以续五朝《宝训》。崇宁上于朝。 
　　△《曾相手记》三卷 
　　右绍圣初，元党祸起，曾布知公论所在，故对上之语多持两端，又辄增损以着此书云。 
　　△《濮王申陈》一卷 
　　右记治平中，对濮安懿王时宰相奏状及台谏言章。 
　　△《欧阳濮议》四卷 
　　右皇朝欧阳修撰。其序云：“武之作，人皆谓君可伐，濮议之兴，人皆谓父可绝。盟津之会，夷、齐不食周粟而饿死，世未之知也，后五百年得孔子而后显。然则濮议其可与庸人以口舌争一日耶？”熙宁初，永叔知亳州日，书成上之。苏子瞻，永叔客也，亦以台谏之论为直云。 
　　△《王氏日录》八十卷 
　　右皇朝王安石撰。绍圣间，蔡卞合曾布献于朝，添入《神宗实录》。陈莹中谓安石既罢相，悔其执政日无善状，乃撰此书，归过于上，掠美于己，且历诋平生所不悦者，欲以欺后世，于是着《尊尧集》及《日录不合神道论》等十数书。此书起熙宁元年四月事，盖安石攻吕惠卿时。莹中谓蔡卞除去安石怒骂惠卿之语，其事当在此际也。 
　　△《邵氏闻见录》二十卷 
　　右皇朝邵伯温子文撰。记国朝杂事，迄绍兴之初。序言早以其父之故，亲接前辈，得前言往行为多，类之成书。其父雍也。 
　　△《传信录》十卷 
　　右皇朝鲜于绰大受撰。记国朝杂事，多言元丰后朝廷政事得失、人物贤否也。 
　　△《金人背盟录》七卷，《围城杂记》一卷，《避戎夜话》一卷，《金国行程》十卷，《南归录》一卷，《朝野佥言》一卷 
　　右皇朝汪藻编。记金人叛契丹，迄于宣和乙巳犯京城。《围城杂记》等五书，皆记靖康时事也。 
　　△《顺昌录》一卷 
　　右绍兴十年刘破女真于顺昌城下，其徒纪其功云。 
　　△《绍运图》一卷 
　　右未详何人所撰。自伏羲迄皇朝神庙五德之传及纪事，皆着于篇云。 
　　●卷七 
　　◎伪史类 
　　△《华阳国志》十二卷 
　　右晋常璩撰。华阳，梁州地也。纪汉以来巴蜀人物。吕微仲跋云：“汉至晋初四百载间，士女可书四百人，亦可谓盛矣。复自晋至周显德仅七百岁，而史所纪者无几人，忠魂义骨，与尘埃同没，何可胜数，岂不重可叹哉！” 
　　△《蜀桂堂编事》二十卷 
　　右伪蜀杨九龄撰。杂记孟氏广政中举试事，载诗、赋、策题及知举登科人姓氏，且云：“科举起于隋开皇前，陋者谓唐太宗时，非也。” 
　　△《九国志》五十一卷 
　　右皇朝路振子发撰。杂记吴、越、唐、前蜀、后蜀、东汉、南汉、闽、楚，凡九国。 
　　△《十国纪年》四十二卷 
　　右皇朝刘恕道原撰。温公序云：涣之子也。博学强记，同修《通鉴》，史事之纷错难治者，以诿恕。宋次道知亳州，家多书。恕往借观之，目为之瞀。性刚介。初与王安石善，及改新法，言其非，遂与之绝。卒年四十九。所谓“十国”者，一王蜀，二孟蜀，三吴，四唐，五吴越，六闽，七楚，八南汉，九荆南，十北汉。温公又题其后，云：世称路氏《九国志》在五代之史中最佳，此书又过之。以予考之，长于考异同，而拙于属文。其书国朝事，皆曰宋，而无所隐讳。意者各以其国为主耳。 
　　△《外史杌》十卷 
　　右皇朝张唐英次公撰。序称：王建、孟知祥父子四世八十年，比之公孙述辈，最为久远。其间善恶，有可为世戒者，路振之书未备。治平中成此书，以补其遗。凡《五代史》及皇朝日历所书皆略之。温公修《通鉴》，搜罗小说殆遍，未尝取此书，盖多差舛，如光天至二年之类是也。 
　　△《江南录》十卷 
　　右皇朝徐铉等撰。铉等自江南归朝，奉诏撰集李氏时事。王介甫尝谓：铉书至亡国之际，不言其君之过，但以历数存亡论之，其于《春秋》、箕子之义为得也。虽然，潘佑以直见杀，而铉书佑死以妖妄，殆与佑争名。且耻其善不及佑，故匿其忠，污之以罪耳。若然，岂惟厚诬忠臣，其欺吾君不亦甚乎？世多以介甫之言为然。独刘道原得佑子华所上其父事迹，略与《江南录》所书同，乃知铉等非欺诬也。 
　　△《江南别录》四卷 
　　右皇朝陈彭年撰。伪吴、伪唐四主传也。 
　　△《南唐近事》二卷 
　　右皇朝郑文宝编。记李氏三主四十年间杂事。 
　　△《江南野史》二十卷 
　　右皇朝龙衮撰。凡八十四传。 
　　△《戴斗奉使录》二卷 
　　右皇朝王曙撰。景德三年为契丹主生辰使、祥符三年为吊慰使所录也。 
　　△《生辰国信语录》一卷 
　　右皇朝寇撰。与康德舆天圣六年使契丹，贺其主生辰，往返语录，并景德二年至天圣八年使副姓名及杂仪附于后。 
　　△《乘轺录》一卷 
　　右皇朝路振子发撰。振，大中祥符初使契丹，撰此书以献。事见其传。 
　　△《富公语录》一卷 
　　右皇朝富弼使虏时所撰。 
　　△《张浮休使辽录》二卷 
　　右皇朝元甲戌春，张舜民被命为回谢大辽吊祭使，郑介为副，录其往返地里及话言也。舜民字芸叟，浮休居士，其自号云。 
　　△《匈奴须知》一卷 
　　右契丹归朝人田纬编次。 
　　△《北辽遗事》二卷 
　　右不题撰人，盖辽人也。记女真灭辽事。序云：“辽国自阿保机创业于其初，德光恢廓于其后，吞并诸蕃，割据汉界，南北开疆五千里，东西四千里，戎器之备，战马之多，前古未有。子孙继统二百三十馀年，迨至大祚失驭，女真称兵。十三年间，举国土崩。古人谓得之难失之易，非虚言耳。” 
　　△《金人节要》一卷 
　　右陷金人所上也。记金人初内侮，止绍兴十年，共十六年事，颇详实。 
　　△《西夏须知》一卷 
　　右皇朝刘温润守延州日，编录伪境杂事。 
　　△《蕃尔雅》一卷 
　　右不载撰人姓名。以夏人语依《尔雅》体译以华言。 
　　△《南行纪》二卷 
　　右唐韦齐休撰。齐休，长庆三年从韦审规使南，纪其往来道里及其见闻。序谓：南所以能为唐患者，以开道越耳。若自黎州之南、清溪关外，尽斥弃之，疆场可以无虞。不然，忧未艾也。及唐之亡，祸果由此。本朝弃州不守，而遂无边患。以此论之，则齐休之言可不谓善哉！ 
　　△《南志》十卷 
　　右唐樊绰撰。咸通中，南诏数寇边，绰为安南宣慰使，纂八诏始末、名号种族、风俗物产、山川险易、疆场联接，闻于朝。 
　　△《至道南录》三卷 
　　右皇朝辛怡显撰。蜀贼李顺既平，馀党窜入南，雷有终募怡显招出之。至道初，归，因书其所历，成此书。 
　　△《皇蛮记》一卷 
　　右皇朝冯炳撰。记侬智高叛，朝廷遣狄青讨平之事。 
　　△《南蛮录》十卷 
　　右未详撰人。熙宁间，交趾叛，朝廷议讨之，或纂历代南蛮事迹及便宜，上之。 
　　△《西域志》十二卷 
　　右唐僧玄奘撰。玄奘西游天竺求佛书，既归，记其所历诸国风俗。其序云：自黑岭以西皆土著，尚东左衽，务田畜，重财贿，嫁娶无礼，独天竺则异，别记于后云。 
　　△《鸡林志》三十卷 
　　右皇朝崇宁中王编次。崇宁中，刘逵、吴拭使高丽，为书记官。既归，扌辑其会见之礼，聘问之辞，类分为八门。 
　　△《夏国枢要》二卷 
　　右皇朝孙巽纂。记夏北兵屯会要、土地肥尧、井泉涌涸、谷粟窖藏，酋豪姓氏、名位司存，与夫城池之完缺，风俗之所尚，编为两帙，上之于朝。 
　　△《石晋陷蕃记》一卷 
　　右皇朝范质撰。质，石晋末在翰林，为出帝草降北表，知其事为详。记少主初迁于黄龙府，后居于建州，凡十八年而卒。按契丹丙午岁入汴，顺数至甲子岁为十八年，实国朝太祖干德二年也。 
　　△《虏廷杂记》十卷 
　　右契丹降人赵志忠撰。记北廷杂事，始于阿保谨，迄邪律宗真。李清臣云：“志忠仕虏，为中书舍人，得罪宗真，来归。上此书及契丹地图，言北中事甚详。” 
　　◎史评类 
　　△《刘氏史通》二十卷 
　　右唐刘知几撰。知几，长安神龙间三为史官，颇不得志，乃以前代书史，叙其体法，因习废置，掇其得失，述作曲直，分《内》、《外篇》，着为评议，备载史册之要。当时徐坚深重之，云：“居史职者，宜置座右。”玄宗朝，诏其家录进，上读而善之。宋子京称，唐旧史之文猥亵不纲，谓知几工诃古人而拙于用己。观此书，知子京之论不诬。前世史部中有史钞类而集部中有文史类，今世钞节之学不行而论说者为多。教自文史类内，摘出论史者为史评，附史部，而废史钞云。 
　　△《史通析微》十卷 
　　右唐柳灿之撰。灿以刘子玄《史通》妄诬圣哲，评汤之德为伪迹，论桀之恶为厚诬，谤周公云不臣，褒武庚以徇节，其甚至于弹劾仲尼，因讨论其舛谬，共成五十篇。萧统云：“论则析理精微。”故以为名。干宁四年书成。《唐史》云：灿公绰族孙。少孤贫，好学，着《史通析微》，时或称之。起布衣，至为相，不四岁。按《唐纪》，相灿在天改元，则书成时，犹未仕也。 
　　△《史记索隐》三十卷 
　　右唐司马贞撰。据徐、斐注纠正牾，援据密纟致。如东坡办宰我未尝从田常为乱，盖本诸贞也。 
　　△《历代史赞论》五十四卷 
　　右未详撰人。纂《史记》迄《五代史》臣赞论。 
　　△《唐书直笔》四卷 
　　右皇朝吕夏卿撰。夏卿强记绝人，预修《新史》。此其在书局时所建明，欧、宋间有取焉，如增入高祖字叔德之类是也。 
　　△《唐书新例须知》一卷 
　　右记《新书》比《旧》增减志传及其总类。 
　　△《唐书音训》四卷 
　　右皇朝窦苹撰。《新书》多奇字，观者必资训释。苹问学精博，发挥良多，而其书时有攻苹者，不知何人附益也。苹，元丰中为详断官。相州狱起，坐议法不一，下吏。蔡确笞掠之，诬服，遂废死。 
　　△《唐书音义》三十卷 
　　右未详撰人。比窦氏书大略同而稍异，乃析为三十卷。 
　　△《唐史要论》十卷 
　　右皇朝孙甫之翰撰。欧阳永叔、司马温公、苏子瞻称其其书议论精，以为《旧史》所不及。终于天章阁待制。 
　　△《唐鉴》二十卷 
　　右皇朝范祖禹醇夫撰。醇夫为温公《通鉴》局编修官十五年，分掌唐史，以其所自得，着成此书。取武后临朝二十一年系之中宗，其言曰：“此《春秋》‘公在干侯’之义也，虽得罪于君子，亦所不辞。”观此，则知醇夫之从公，决非苟同者。凡二百六篇。 
　　△《古史》六十卷 
　　右皇朝苏辙子由撰。其序曰：“太史公始易编年之法为纪传世家，记五帝以来，然不得圣人之意。余因迁之旧，始伏义，讫秦始皇帝，为七本纪、十六世家、三十七列传，谓之‘古史’，追录圣贤之遗意，以示后世。”《国史》议苏氏之学皆机权变诈。今观此书，盖不然，则知子由晚节，为学益精深云。 
　　△《两汉博闻》十二卷 
　　右皇朝杨侃纂。景德中，侃读两《汉书》，取其中名数前儒解释为此书，以资涉猎者。侃尝编《职林》矣，此亦其类也。 
　　△《三刘汉书》一卷 
　　右皇朝刘敞原父、弟贡父、子奉世仲冯撰。刘尝跋其书尾，云：“余为学官亳州，故中书刘舍人贡父实为守，从容出所读《汉书》示余，曰：‘欲作补注，未能也。’然卷中题识已多，公之子方山亚父录以相示也。” 
　　△《东汉刊误》一卷 
　　右皇朝刘贡父撰。序称，英宗读《后汉书》，见“恳田”字皆作“恳”字，命国子监刊正之。为直讲，校正其谬误不可胜数，然此书世无善本，率以己意定之。汉平三年奏御。号有史学，温公修《通鉴》，以两汉事付之。 
　　△《吕氏前汉论》三十卷 
　　右皇朝吕大忠晋伯撰。予得其本于铜梁令吕肇修，撰汲公诸孙也。 
　　△《晋书指掌》十二卷 
　　右皇朝刘[B18F]编。以《晋书》事实，以类分六十五门。 
　　△《唐书辨证》二十卷 
　　右皇朝吴缜撰。缜，字廷珍，成都人，仕至郡守。数《新书》初修之时，其失有八类，其舛误二十门，凡四百馀事。缜不能属文，多误有诋诃。如《新书张九传》云：武惠妃陷太子瑛，遣官奴告之曰：“废发有兴，公为援，宰相可常处。”九龄奏之，故卒九龄相而太子无患。缜以为时九龄已相而太子竟以废死，以为《新书》似实而虚。按史之文谓终九龄在相位日，太子得不废也，岂谓卒以九龄为相，太子终无患乎？初名《纠谬》，其后改云《辨证》，实一书也。 
　　△《五代史纂误》五卷 
　　右皇朝吴缜撰。凡二百馀事，皆欧阳永叔《新五代史》牾舛讹也。按《通鉴考异》证欧阳《史》差误，如庄宗还三矢事之类甚众，今此书皆不及之，特证其事之脱错而已，又善本未必皆然。 
　　△《注唐纪》十卷 
　　右题曰樊先生而不详其名，近代人所注《新书纪》也。 
　　△《历代史辨志》五卷 
　　右未详撰人。亦有可观者，凡百许篇。序谓：“人之志有甚微者，不可不辨，故以名书。” 
　　△《西汉发挥》十卷 
　　右皇朝刘泾巨济撰。泾，蜀人。 
　　△《三国人物论》三卷 
　　右皇朝蜀人杨甫撰。 
　　◎职官类 
　　△《唐六典》三十卷 
　　右唐玄宗撰，李林甫、张说等注。以三公、三师、三省、九寺、五监、十二卫等，列其职司官佐，叙其秩品，以拟《周礼》。虽不能悉行于世，而诸司遵用，殆将过半。观《唐会要》，请事者往往援据以为实。韦述以为书虽成而意不行，过矣。然识者谓自唐虞至周有六官而无寺监，自秦迄陈有寺监而无六官，独此书兼之，故官皆复重也。 
　　△《中台志》十卷 
　　右唐李筌撰。起殷周，迄隋唐，纂辅相邪正之迹，分皇、王、霸、乱、亡五类，以为鉴戒。唐相以李林甫、陈希烈附皇道。筌上元中自表，天宝初，迫以缀名云。 
　　△《翰林杂志》一卷 
　　右不题撰人。辑唐韦执谊《故事》、元稹《承旨壁记》、韦来微《新楼记》、杜元颖《监院使记》、郑《视草亭记》并诗、李宗谔《题名记》为一编。或云苏易简子耆采其父《翰林续志》所遗，附益之。 
　　△《翰林志》一卷 
　　右唐李肇撰。纂唐世翰林院中供奉、仪则、制诰、书诏之式。其后云：“睿圣文武皇帝裂海、岱十二州为三道之岁。”盖宪宗元和十四年也。 
　　△《翰林盛事》一卷 
　　右唐张着撰。记唐朝儒臣美事，凡三十八。 
　　△《翰林续志》二卷 
　　右皇朝苏易简撰。易简在北门，最承太宗眷遇，录元和以后至国朝翰林故事，以续肇《志》。 
　　△《金坡遗事》三卷 
　　右皇朝钱惟演撰。载国朝禁林杂仪式事迹并学士名氏。文元公述真宗礼待儒臣三事，附于卷末。 
　　△《御史台记》十二卷 
　　右唐韩琬撰。载唐初至开元御史台中制度故事，以大夫、侍御史、殿中监察、录事，分门载次名氏行事。着论一篇，叙御史正邪得失、进擢诛灭之状附卷末，以为世戒。 
　　△《嘉御史台记》五十卷 
　　右皇朝冯洁已撰。御史台有记，始于武后时姚庭筠，其后韩琬、韦述嗣有纪着。嘉中，王畴命洁已续之，乃上自太祖建隆之元，迄于嘉之末，凡一百四年，分门载其名氏行事，凡三百馀人。洁己，拯之子也，为《序传》两篇，述其父事，且自叙立朝始末云。与吕献可、傅钦之、赵阅道相善，而鄙韩玉汝、周孟阳，亦可概见其为人也。 
　　△《新御史》台记 
　　右皇朝宋圣宠编。崇宁中，圣宠为察官，续韩琬书，咸用其规式，所异者，不为诸人立传，于仪制、敕、令、格、式为详。后人续至绍兴九年。 
　　△《御史台弹奏格》一卷 
　　右政和中，御史中丞蒋猷奏，乞委属官李弥大，将本台制、敕、令、格、式、弹奏事件，编成格目。六月，书成上之。 
　　△《史馆故事》三卷 
　　右不题撰人姓氏。记史馆杂事，分六门，迄于五代。李献臣以为后周史官所著。按其书以广顺年事为于朝，献臣之说尤信。 
　　△《集贤注记》二卷 
　　右唐韦述撰。述在集贤四十年。天宝丙申，摭院中故事、修撰书史之次及孝明时学士名氏。颇善叙事。 
　　△《南宫故事》一卷 
　　右不题撰人。韦述云，开元中刘郑兰撰。刘，儒者，无著述才。 
　　△《陈氏枢府拜罢录》一卷 
　　右皇朝陈绎编。起魏仁浦，止宋绶。 
　　△《执政拜罢录》十卷 
　　右不题撰人。自建隆元年，迄于绍兴九年。按皇朝以枢密院及参知政事为执政，改官制后，以左右丞、两省侍郎并密院为执政，建炎三年后，复用旧制云。 
　　△《百官公卿表》一百四十二卷 
　　右皇朝司马光君实等撰。熙宁中，光以翰林学士兼史官修撰，建议欲据国史，旁采异闻，叙宋兴以来百官除拜，效《汉书》作表，以便御览，诏许之。光请宋敏求同修，及敏求卒，又请赵彦若继之，历十二年，书成奏御。 
　　△《中书备对》十卷 
　　右皇朝元丰三年毕仲衍承诏编次。序曰：“《周官》所谓要会者，正今日中书所宜有，自汉至唐，莫知议此。今编成十卷，凡一百二十五门，附五十八事。”李清臣尝与许将书云：“《备对》乃吴正宪公居宰路，以圣问多出意表，故令中书椽毕君为之。其时预有画旨，诸司遇取会不许濡滞。如此尚历数年就，后虽有改革，然事亦可概见也。” 
　　△《麟台故事》五卷 
　　右皇朝程俱撰。绍兴初复馆职，俱首入馆，纂集旧闻成十二篇。予所藏书，断自南渡之前，独此书以载官制后事为详，故录之。 
　　△《掖垣丛志》二卷 
　　右皇朝宋庠撰。景中，李宗谔始取国初掌诰名氏，刻之于石，自为纪序，庠因之成此书。王禹王颇讥其疏略。裴廷裕载舍人上事，知印宰相压角，至今传之为故事，而庠书阙焉。 
　　△《掖垣续志》一卷 
　　右不详撰人。续宋庠书，迄元六年十一月陈轩试中书舍人。 
　　△《辅弼名对》四十卷，《目录》一卷 
　　右皇朝刘颜撰。纂西汉迄五代群臣应对之名者。汲黯有“天子置公卿辅弼之臣，宁令从谀承意，陷主不谊”之言，颜取以名其书。天圣初，冯元为侍讲，上之。颜尝为令，坐事免，由是诏复其官。 
　　△《将作营造法式》三十四卷 
　　右皇朝李诫撰。熙宁中，敕将作监编修营造法式。诫以为未备，乃考究经史，询访匠工，以成此书，颁于列郡。世谓喻皓《木经》极为精详，此书盖过之。 
　　●卷八 
　　◎仪注类 
　　△《服饰图》三卷 
　　右唐李德裕编。共五十五事。 
　　△《咸镐故事》一卷 
　　右唐韦慎微撰。纂长安自元日至除夜朝廷庆贺事。 
　　△《景德会计录》六卷 
　　右皇朝丁谓谓之撰。谓景德中纂三司户口税赋之入，及兵食吏禄之费，会计天下每岁出纳赢亏之数，李吉甫《元国计图》之类是也。书成奏御。 
　　△《皇会计录》六卷 
　　右皇朝田况元钧撰。况两为三司使，谓夏戎阻命之后，增兵比之景德几一倍，加之吏员益繁，经费日侈，民力甚疲。乃约丁谓《会计录》，以皇财赋所入多于景德，而其出又多于所入，着成此书上之，庶几朝廷稽祖宗之旧，省浮费以裕斯民云。 
　　△《封禅记》五十卷 
　　右皇朝丁谓等撰。大中祥符元年，诏谓与李宗谔、陈彭年，以景德五年正月三日天书降于左承天门鸱吻之上，迄十月泰山修封事迹仪注诏诰，编次成书上之。御制序冠之于首。 
　　△《祀汾阴记》五十卷 
　　右皇朝丁谓撰。大中祥符三年八月，降祀汾阴御札，至明年春礼成。四年，诏与陈彭年编次事迹仪注，逾二年，成书上之。 
　　△《吉凶书仪》二卷 
　　右皇朝胡瑗翼之撰。略依古礼，而以今体书疏仪式附之。 
　　△《本朝事实》三十卷 
　　右皇朝李攸编次。杂纂国朝事仪注为多。 
　　◎刑法类 
　　△《刑统》三十卷 
　　右皇朝窦仪以尚书判大理寺，与法官苏晓、奚屿、张希让等修定。古者议事以制，使民不知所争也；后世铸刑书，使民知所避也。虽若不同，所以为民之意则一。然议事以制者，委重于人；铸刑书者，委重于法。委重于人，则上之人将轻重由心，以虐其下；委重于法，则下之人将征于书，以慢其上。其为失也亦均。要之以人行法，不使偏重，然后为得耳。 
　　△《金科易览》三卷 
　　右《崇文总目》有唐赵绰《金科易览》一卷，《田氏书目》有萧绪《金科易览》三卷。当是绰初撰一卷，绪删改析之为三尔。 
　　△《疑狱》三卷 
　　右晋和凝撰。纂史传决疑狱事。其上卷，凝书也。下、中卷，凝子蒙所续。 
　　△《天圣编敕》三十卷 
　　右天圣中宋庠、庞籍受诏改修《唐令》，参以今制而成。凡二十一门：官品一，户二，祠三，选举四，考课五，军防六，衣服七，仪制八，卤簿九，公式十，田十一，赋十二，仓库十三，厩牧十四，关市十五，补亡十六，疾医十七，狱官十八，营缮十九，丧葬二十，杂二十一。 
　　△《元丰断例》六卷 
　　右元丰中法寺所断罪，此节文也。 
　　△《元丰广案》二百卷 
　　右皇朝元丰初，置新科明法，或类其所试成此书。 
　　△《诸路将官通用敕》二十卷 
　　右皇朝崇宁中修。 
　　△《绍兴敕》十二卷，《令》五十卷，《格》三十卷，《式》三十卷，《政和三年以后赦》十五卷 
　　右皇朝张守等绍兴中被旨编修。 
　　△《刑统赋》二卷 
　　右皇朝传霖撰。或人为之注。 
　　△《决狱龟鉴》二十卷 
　　右皇朝郑克编次。五代和凝有《疑狱集》，近时赵仝有《疑狱事类》，皆未详尽。克因增广之，依刘向《晏子春秋》，举其纲要，为之目录。分二十门，计三百九十五事。 
　　△《律心》四卷 
　　右未详撰人。纂《刑统》纲要也。 
　　△《断例》四卷 
　　右皇朝王安石执政以后，士大夫颇垂意律令。此熙、丰、绍圣中法寺决狱比也。 
　　◎地理类 
　　△《山海经》十八卷 
　　右大禹制，晋郭璞传。汉侍中、奉车都尉刘秀校定。表言：“禹别九州岛，而益等类物善恶，着此书。皆圣贤之遗事，古文明著者也。”大父尝考之，于其书有曰：“长沙零陵雁门，皆郡县名，又自载禹鲧，似后人因其名参益之，。” 
　　△《山海经图》十卷 
　　右皇朝舒雅等撰。雅，仕江南，韩熙载门人也，后入朝数预修书之选。闽中刊行本或题曰“张僧繇画”，妄也。 
　　△《水经》四十卷 
　　右汉桑钦撰。钦，成帝时人。《水经》三卷，后魏郦道元注。道元，节之子，为政严酷，萧宝夤叛，死之。史称道元好学，历览奇书，撰注《不经》行于世。 
　　△《十道志》十三卷 
　　右唐梁载言撰。唐分天下为十道。所载颇详博，其书多称咸通中沿革，载言，盖唐末人也。 
　　△《青城山记》一卷 
　　右伪蜀杜光庭宾圣撰。集蜀山、若水在青城者，悉本道家方士之言。 
　　△《庐山记》五卷 
　　右皇朝陈令举舜俞撰。先是，刘焕尝为《记》，令举因而增广之，又为俯视图，纪寻山先后之次云。 
　　△《太平寰宇志》二百卷 
　　右皇朝乐史等撰。太平兴国中，尽平诸国，天下一统。史悉取自古山经地志，考正谬误，纂成此书，上之于朝。 
　　△《图经》 
　　右皇朝李撰。 
　　△《九域志》十卷 
　　右皇朝王存被旨删定，总二十三路，京府四，次府十，州二百四十二，军三十七，监四，县一千一百三十五。 
　　△《舆地广记》三十八卷 
　　右皇朝欧阳纂。自尧舜已来，至于五代地里沿革离合，皆系以今郡县名。或云无所谓欧阳者，特假名以行其书耳。 
　　△《青唐录》二卷 
　　右皇朝汪藻撰。青唐，吐蕃遗种也。崇宁中，命童贯取湟、廓、西宁州，擒赵怀德，上为之御楼受降，宰臣蔡京以下进官有差。 
　　△《春秋地谱》十二卷 
　　右皇朝杨编。十三国地皆释以今州县名，并为图于其后。盖常氏已尝有此书，而增广焉。 
　　△《洽闻记》三卷 
　　右唐郑常撰记郡国旧事，故附之地里类。 
　　△《三辅黄图》三卷 
　　右按《经籍志》有《黄图》一卷，记三辅宫观、陵庙，明堂、辟雍、郊畦等，即此书也。不着撰人姓氏。其间颇引刘昭《汉志》，然则出于梁陈间也。 
　　△《职方机要》四十卷 
　　右不题撰人姓名。序云：“本新、旧《九域志》，上据历代史，旁取《左氏》、《水经》、《通典》，且采旧闻，参以小说，黜缪举真，纟由成此书。”其间载政和间事，盖当时人也。 
　　△《渚宫旧事》十卷 
　　右唐余知古撰。自鬻熊至唐江陵君臣人物事迹、史子传记所载者，悉纂次之。 
　　△《洛阳伽蓝记》三卷 
　　右元魏羊之撰。后魏迁都洛阳，一时王公大夫多造佛寺，或舍其私第为之，故僧舍之多，为天下最。之载其本末及事迹甚备。 
　　△《南行记》三卷 
　　右王仁裕撰。晋天福三年，仁裕被命使高季兴，记自汴至荆南道涂赋咏及饮宴酬倡，殆百馀篇。 
　　△《东京记》三卷 
　　右皇朝宋敏求编开封坊巷、寺观、官廨、私第所在及诸故实，极其精博。 
　　△《长安志》十卷 
　　右皇朝宋敏求撰。敏求因韦氏所记，搜采群书，罔有遗轶，二纪而成。凡府县之政，官尹之职，河渠关塞之类，至于风俗物产，宫室道╉，无不详备，世称其博。赵彦若为之序。 
　　△《河南志》二十卷 
　　右皇朝宋敏求以唐韦述《两京记》为未备，演之为《长安》、《河南志》。司马光为之序。 
　　△《相台志》十二卷 
　　右皇朝韩琦欲编次未成，郡守李琮命郡文学掾陈申之效宋敏求《河南志》成此书。 
　　△《成都古今记》三十卷 
　　右皇朝赵编。自庆历至熙宁凡四入蜀，知蜀事为详，摭其故实，以类相从，分百馀门。 
　　△《明越风物志》七卷 
　　右皇朝姜屿撰。以明州本越地，故曰“明越”。又以郭璞注《尔雅》，多引江东，故详载其风物云。 
　　△《蜀记》一卷 
　　右皇朝张守约撰。载孟昶初降至薨事。 
　　△《梁益志》十卷 
　　右皇朝任弁撰。天禧中，游宦于成都，以《蜀记》数家，其言皆无所据依，乃引书传刊正其事。 
　　△《峨眉志》三卷 
　　右皇朝张开撰。峨眉，山名也。隋开皇十三年以名其邑，奇胜冠三蜀。郡守吕勤命开考图经及传记、石刻，缀辑成书，析为十四门。宋白、吴中复诗文附于后。 
　　△《零陵记》十五卷 
　　右皇朝陶岳撰。永州地里志也。今永州所部才三县，其所录多运及数郡。自序云：“以其皆零陵旧地，故收之。” 
　　△《番禺记异》五卷 
　　右皇朝冯拯撰。拯，淳化中谪知端州，见岭表鸟兽草木、民俗物情举异中原，录之，类为三十门凡三百事。还朝上之。 
　　△《宜春传信录》三卷 
　　右皇朝罗诱述。载其地古今人物及牧守政迹、山川灵异云。 
　　△《蜀三神祠碑文》五卷 
　　右皇朝井度编。任四川漕日，裒梓ㄅ、灌口、射洪三神祠碑文板记，成此书云。 
　　△《袁州孕惠庙录》一卷 
　　右皇朝张悫撰。记仰山二神灵异之迹。 
　　△《游城南记》一卷 
　　右皇朝张礼撰。礼，秦人，元中，与陈明微自长安城南，探奇访古，以抵樊川，因次之为记。 
　　△《嘉州志》二卷 
　　右皇朝吕昌明撰。以《嘉州图经》增广之。 
　　△《洛阳名园记》一卷 
　　右皇朝李格非撰。记洛中园圃自富郑公以下十九所。其论以为洛阳之盛衰，为天下治乱之候，园圃之兴废，为洛阳盛衰之候。则《名园记》之作，岂徒然哉！公卿大夫忘天下治忽欲退享此乐，得乎？唐之末路是也。 
　　◎传记类 
　　△《黄帝内传》一卷 
　　右序云：“昔{饯}铿得之于衡山石室中，后至汉刘向于东观校书见之，遂传于世。”《艺文志》以书之纪国政得失、人事美恶，其大者类为杂史，其馀则属之小说。然其间或论一事、着一人者，附于杂史、小说皆未安，故又为传记类，今从之。如《神仙》、《高僧》，不附其类而系于此者，亦以其记一事，犹《列女》、《名士》也。 
　　△《穆天子传》六卷 
　　右晋太康二年，汲县民盗发古蒙所得，凡六卷，八千五百一十四字，诏荀勖、和峤等以隶字写之云。按《春秋左氏传》：“穆王欲肆其心，周行天下，将皆有车辙马迹焉。”此书所载即其事也。穆王好巡狩，得骅骝、绿耳之乘，造父为御，以观四荒。北绝流沙，西登昆仑，与太史公记同。汲郡收书不谨，多毁缺。虽其言不典，皆古书，颇可观览。郭璞注本谓之《周王游行记》。勖之时，古文已不能尽识，时有阙者，又转写益误，殆不可读。 
　　△《汉武内传》二卷 
　　右不题撰人，记王母降。 
　　△《汉武故事》一卷 
　　右世言班固撰。唐张柬之《书洞冥记后》云：“《汉武故事》，王俭造。” 
　　△《汉武洞冥记》五卷 
　　右后汉郭宪子横撰。其序言：“汉武明隽特异之主，东方朔因滑稽浮诞以匡谏。洞心于道，教使冥迹之奥，昭然显着，故曰‘洞冥’。” 
　　△《十洲记》一卷 
　　右汉东方朔撰。班固《赞》言：“朔之诙谐，逢占射覆，其事浮浅，童儿牧竖，莫不眩耀。而后世好事者，因取奇言怪语附着之朔。”岂谓此书之类乎？ 
　　△《襄阳耆旧记》五卷 
　　右晋习凿齿撰。前载襄汉人物，中载其山川城邑，后载其牧守。《隋经籍志》曰《耆旧记》，《唐艺文志》曰《载旧传》。观其书记录丛脞，非传体也，名当从《经籍志》云。 
　　△《高士传》十卷 
　　右晋皇甫谧撰。纂自陶唐至魏八代二千四百馀载世士高节者，其或以身犭旬名，虽如夷齐、两龚，皆不录。凡九十六人，而东汉之士居三之一。自古名节之盛，议者独推焉，观此尤信。 
　　△《闽川名士传》二卷 
　　右唐黄璞撰。录唐神龙以来闽人知名于世者。效《楚国先贤传》为之。 
　　△《王子年拾遗记》十卷 
　　右梁萧绮叙录。晋王嘉，字子年，尝着书百二十篇，载伏羲以来异事，前世奇诡之说。书逸不完，绮拾缀残缺，辑而叙之。 
　　△《古列女传》八卷，《续列女传》一卷 
　　右汉刘向撰。向睹赵、卫之属，起微贱，逾礼制，以为王教由内及外，故采《诗书》所载贤妃贞女及嬖孽乱亡者，序次为《列女传》，凡八篇，以戒天子。前有王回序，其略曰：此书“有《母仪》、《贤明》、《仁智》、《贞慎》、《节义》、《辩通》、《嬖孽》等篇，而各公布其义，图其状，为卒篇。传如太史公《记》，颂如《诗》之四言，而图为屏风。然世所行向书，乃分传每篇上下，并颂为十五卷。其十二传无颂，三传同时人，五传其后人，通题曰向撰。题其颂曰向子歆撰，与汉史不合。故《崇文总目》以陈婴母等十六传，为后人所附。予以颂考之，每篇皆十五传耳，则凡无颂者宜皆非向所奏书，不特自陈婴母为断也。颂云画之屏风，而史有颂图在八篇中，莫得而考。以向所序书多散亡，独此幸存而完，复为他手窜疑于其真，故并录其目而以颂证之，删为八篇，号《古列女传》。馀二十传，其文亦奥雅可喜，故又以时次之，别为一篇，号《续列女传》。”八武按：《隋经籍志》有刘向《列女传》十五卷，又有刘歆《列女传颂》，项原《列女后传》。今回删此书为八篇，以合汉史，得之矣。至于疑颂非歆作，盖因颜籀之言尔，又有项原《列女后传》。今回删此书为邪。 
　　△《孔子编年》三卷 
　　右皇朝孔传取《左氏》、《国语》、《公羊》、《史记》及他书所载孔子事，以年次之，自生至卒。 
　　△《东家杂记》二卷 
　　右皇朝孔传撰。孔子四十七代孙也。纂其家旧闻轶事于此书。 
　　△《汾阳王家传》十卷 
　　右唐陈雄撰。雄本汾阳王郭子仪僚吏，后又从事浑幕府，故传不名。第九卷录行状，第十卷录副佐三十三人，大将二十七人，曰《忠武将佐略》。 
　　△《翊圣保德传》三卷 
　　右皇朝王钦若撰。建隆初，有神降于凤翔民张守真家，开宝末，征守真诣阙，属太宗践祚，封神翊圣将军，筑宫于终南山。祥符中，诏钦若编次其事，御为制序引。 
　　△《相国邺侯家传》十卷 
　　右唐李繁撰。繁，邺侯泌之子也。太和中，以罪系狱当死，恐先人功业不传，乞废纸拙笔于狱吏，以成传藁。戒其家求世间人润色之，后竟不果。宋子京谓其辞浮侈云。 
　　△《晁以道扬雄别传》一卷 
　　右族父詹事公撰。杂取诸书所载雄逸事为一编，系之以赞。 
　　△《忠臣逆臣传》三卷 
　　右皇朝杨尧臣撰。忠臣谓李若水也，逆臣刘豫也。 
　　△《补江总白猿传》一卷 
　　右不详何人撰。述梁大同末，欧阳纥妻为猿所窃，后生子询。《崇文目》以为唐人恶询者为之。 
　　△《绿珠传》一卷 
　　右皇朝乐史撰。 
　　△《赵飞燕外传》一卷 
　　右汉伶玄子于撰。茂陵卞理藏之于金漆匮。王莽之乱，传于世。晋荀{曰助}校上。 
　　△《杨贵妃外传》二卷 
　　右皇朝乐史撰。叙唐杨妃事迹，迄孝明之崩。 
　　△《登科记》三十卷 
　　右皇朝乐史撰。记进士及诸科登名者，起唐武德，迄天末。 
　　△《唐制举科目图》一卷 
　　右不题撰人。凡七十六科，仕至宰相者七十二人，唯刘ナ名最高而官最不达。 
　　△《宋登科记》三卷 
　　右皇朝登科人名氏。未详何人所撰。 
　　△《柳氏序训》一卷 
　　右唐柳比叙其祖公绰已下内外事迹，以训其子孙。 
　　△《张忠定公语录》四卷 
　　右皇朝张忠定公咏守蜀，有善政，其门人李畋纪其语论可以垂世者。 
　　△《西李文正公谈录》一卷 
　　右西李文正公也。相皇朝，太宗其子宗谔录其平生所谈十七事。 
　　△《魏国忠献公别录》三卷 
　　右皇朝韩魏公琦相仁宗、英宗，其门人王岩叟记其言论事实。然以《国史》考之，其岁月往往牾，盖失之诬也。 
　　△《锺山日录》二十卷 
　　右皇朝王安石介甫撰。绍兴间，蔡卞合曾布献于朝，添入《神宗实录》。陈莹中谓安石既罢相，悔其执政日无善状，乃撰此书，归过于上，掠美于己，且历诋平生不悦者，欲以欺后世，于是着《尊尧集》及《日录不合神道论》云。 
　　△《嘉名臣传》五卷 
　　右皇朝张唐英传仁宗朝贤臣五十馀人。 
　　△《开元天宝遗事》四卷 
　　右汉王仁裕撰。仁裕仕蜀，至翰林学士，蜀亡，仁裕至镐京，采摭民言，得开元、天宝遗事一百五十九条。 
　　△《明皇幸蜀记》两卷 
　　右唐宋巨纂。记明皇幸蜀迄于复归京师。 
　　△《吴湘事迹录》一卷 
　　右唐大中中，李绅镇扬州，陷吴湘以罪抵死。后其兄汝纳辩诉其枉状，录总载焉。 
　　△《唐宋科名分定录》三卷 
　　右不题撰人。元符间所著书也。序云：》“己卯岁，得张君房所志唐朝科场故事，今续添五代及本朝科名分定事，迄于李常宁云”。 
　　△《降圣记》五十卷 
　　右皇朝丁谓撰。大中祥符五年十月十七日，圣祖降。七年，谓请编次事迹，诏李维、宋绶、晏殊同编。天禧元年之上。 
　　△《先天纪》三十六卷 
　　右皇朝王钦若集。圣祖赵讳，即轩辕黄帝也，故钦若奉诏编次传记黄帝事迹上之，赐名《先天纪》。御制序冠其首。 
　　△《民表录》三卷 
　　右皇朝胡纳撰。录国朝循吏善政。李淑以为虽浅俗，亦可备广记云。纳，瑗之父，天圣中，偕《贤惠录》上之。 
　　△《贤惠录》三卷 
　　右皇朝胡纳撰。录国朝贤惠之女。后一卷，瑗嗣成之。 
　　△《莱公勋烈》一卷 
　　右皇朝寇宗编。宗，准之曾孙也。编集仁宗祭准文及赠诰、墓碑、传志、赞诗等，为此书。 
　　△《王文正公言行录》三卷 
　　右皇朝王文正公曾相仁宗，其弟录其平生言行，凡六十七事。李清臣为之序。 
　　△《韩魏公家传》二卷 
　　右皇朝韩忠彦撰。录其父琦平生行事。近世着史者，喜采小说以为异闻逸事，如李繁录其父泌，崔胤记其父慎由，事悉凿空妄言。前世谓此等无异庄周鲋鱼之辞、贾生服鸟之对者也，而《唐书》皆取之，以乱正史。由是近时多有家传、语录之类行于世，陈莹中所以发愤而着书，谓魏公名德在人耳目如此，岂假门生子侄之间区区自列乎？持史笔其慎焉。 
　　△《潜德录》一卷 
　　右皇朝吕诲献可之孙撰。记其祖乞立英宗言章。 
　　△《文潞公私记》一卷 
　　右皇朝文彦博所撰。元丰初，王尧臣之子同老，以其父至和中所撰立英宗为皇子诏草上之，且曰：“时宰相文彦博、富弼知状。”神宗以问彦博，彦博具以实对。至元中，贾易为言官，因为韩忠彦争辨其事，彦博乃着此。其后云：自古唯霍禹云：“县官非我家将军不得至此。”杨复恭自称为“定策国老”，谓昭宗为门生天子，皆鞅鞅不道之语，卒被夷灭。 
　　△《列仙传》二卷 
　　右汉刘向撰。 
　　△《神仙传》十卷 
　　右晋葛洪弟子滕升尝问洪曰：“古人之仙者，岂有其人乎？”洪答曰以“秦阮仓所记，有数百人，刘向所纂，又七十一人，今复录集古之仙者，以传真识之士”云。 
　　△《王氏神仙传》四卷 
　　右蜀杜光庭纂。光庭集王氏男真女仙五十五人，以谄王建。其后又有王虚中续纂三十人，附于后。 
　　△《高僧传》六卷 
　　右梁僧惠敏撰。分《译经》、《义解》两门。 
　　△《又高僧传》十四卷 
　　右萧梁僧释慧皎以刘义庆《宣验记》、陶潜《搜神录》等数十家并书诸僧，乃博采诸书，咨访古老，起于永平十年，终于天监十八年，凡四百五十二载，二百五十七人，又附见者二百馀人。分为《译经》、《义解》、《习禅》、《遗身》、《诵经》、《兴福》、《经师》、《唱道》十科。 
　　△《续高僧传》三十卷 
　　右唐僧道宣撰。《艺文志》作道宗，大明寺僧也。以慧皎会稽人，故其书详于吴、越而略于燕、魏。故上距梁天监，下终唐贞观十九年，百四十四载，编载二百四十人，附见者又一百六十人。分《释经》、《义解》、《习禅》、《明律》、《护法》、《感通》、《遗身》、《读诵》、《兴福》、《杂科》，凡十门。 
　　△《求法高僧传》二卷 
　　右唐僧义净撰。义净垂拱中往天竺求佛经，既还，因纂集唐僧往西域者五十六人行事。 
　　△《比丘尼传》四卷 
　　右萧梁僧宝唱撰。起晋升平，讫梁天监，得尼六十五人，为之传。以检净为首。宝唱，金陵人。《艺文志》有其目。 
　　△《僧宝传》三十二卷 
　　右皇朝僧德洪撰。其序云：五家宗派，嘉中达观、昙颖尝为之传，载其机缘语句而略其终始行事。德洪谓入道之缘，监终之效，有不可阙者，遂尽掇遗编别记，补以诸方之传，又自嘉至政和，取门、临济两宗之裔绝出者，合八十七人，各为传，系之以赞云。 
　　◎谱牒类 
　　△《姓源韵谱》一卷 
　　唐张九龄撰。依《春秋正典》、《柳氏万姓录》、《世本图》，捃摭诸书，纂为此谱。分四声以便寻阅。古者赐姓别之，黄帝之子得姓者十四人是也；后世赐姓合之，汉高命娄钦、敬项伯为刘氏是也。惟其别之也则离析，故古者论姓氏，推其本同；惟其合之也则乱，故后世论姓氏，识其本异。自五胡乱华，百宗荡析，夷夏之裔，与夫冠冕舆台之子孙，混为一区，不可遽知。此周齐以来，谱牒之学，所以贵于世也与？ 
　　△《元和姓纂》十一卷 
　　右唐林宝撰。元和中，封阎某于诸家姓氏为太原，其人乃言非本郡。宪宗令宰相命宝纂诸家姓氏，自李氏外，各依四声类集，每韵之内，则以大姓为首。 
　　△《千姓编》三卷 
　　右不着撰人。 
　　△《阙里世系》一卷 
　　右皇朝孔宗翰重修孔子家谱也。《唐艺文志》有《孔子系叶传》，今亡。其家所藏谱虽曰古本，止叙承袭者一人，故多疏略。宗翰元丰末知洪州，刊于牍。绍兴中，端朝者续之，止于四十九代。洪兴祖又以《史记》并《孔光》、《孔僖传》，及太子贤注，与《唐宰相世系》诸书校正，且作《年谱》，列于卷首。 
　　△《释迦氏谱》十卷 
　　右唐释僧撰。僧以释迦谱记杂见于经论，览亦难通，因纂成五卷，又取内外族姓及弟子名氏附于后。 
　　△《鲜于氏卓纸谱》一卷 
　　右唐乔琳撰。《艺文志》有其目。 
　　◎书目类 
　　△《艺文志见阙书目》一卷 
　　右《唐书艺文志》。近因朝廷募遗书，刻牍布告境内，下注书府所阙，俾之访求。 
　　△《吴氏西齐书目》一卷 
　　右唐吴兢录其家藏书，凡一万三千四百六十八卷。兢自撰书，附于正史之末，又有续钞书列于后。 
　　△《文选著作人名》三卷 
　　右唐常宝鼎撰。纂《文选》所集文章著作人姓氏、爵里、行事，及其述作之意。 
　　△《十三代史目》三卷 
　　右唐殷仲茂撰。辑《史记》、两汉、三、国、晋、宋、齐、梁、陈、后魏、北齐、周、隋史籍篇次名氏。国朝杜镐以唐、五代书目续之。 
　　△《崇文总目》六十四卷 
　　右皇朝王尧臣等撰。景中，诏张观、李若俗、宋庠取昭文、史馆、集贤、秘阁书刊正讹谬，条次之，凡四十六类，计三万六百六十九卷。康定三年书成。尧臣及提举官聂冠卿、郭稹加阶邑，编修宫吕公绰、王洙、欧阳修、杨仪、陈经各进秩有差。》国史《谓书目刘向至毋所著皆不存，由是古书难考，故此书多所谬误。 
　　△《大宋史馆书目》一卷 
　　右皇朝史馆书。总计一万五千一百四十二卷。 
　　△《邯郸图书志》十卷 
　　右皇朝李淑献臣撰。淑，若谷之子也。载其家所藏图书五十七类。经、史、子、集，通计一千八百三十六部，二万三千一百八十六卷。其外又有《艺术志》、《道书志》、《书志》、《画志》，通为八目。 
　　△《开元释教录》三十卷 
　　右唐僧智撰。智在开元中纂释氏诸书入中国岁月及翻译者姓氏。以《楞严经》为唐僧怀迪译，张天觉以怀迪与菩提流支同时，流支，后魏僧，其言殆不可信也。 
　　△《道藏书目》一卷 
　　右皇朝邓自和撰。大洞真部八十一秩灵宝洞玄部九十秩，太上洞神部三十秩，太真部九十六秩，太平部一十六秩，正一部三十九秩，凡六部三百一十一秩。 
　　△《成都刻石总目》三帙 
　　右皇朝刘泾撰。元中，蔡京帅成都，以意授泾纂府县碑板幢柱。自东汉初平，迄伪蜀广政，凡二百六十八。 
　　△《田氏书目》六卷 
　　右皇朝田镐撰。田伟居荆南家，藏书几三万卷。镐，伟之子也，因成此目。元中，袁默为之序。 
　　△《群书备检》十卷 
　　右未详撰人。辑《易》、《书》、《诗》、《左氏》、《公羊》、《梁》、《二礼》、《论语》、《孟子》、《荀子》、《扬子》、《文中子》、《史记》、《两汉》、《三国志》、《晋》、《宋》、《齐》、《梁》、《陈》、《后周》、《北齐》、《隋》、《新》、《旧唐》、《五代史》书，以备检阅。 
　　●卷十 
　　子之类凡十八：其一曰儒家，二曰道家，三曰法家，四曰名家，五曰墨家，六曰纵横家，七曰杂家，八曰农家，九曰小说，十曰天文，十一曰星历，十二曰五行，十三曰兵家，十四曰类书，十五曰艺术，十六曰医书，十七曰神仙，十八曰释书，合五百五十五部，计七千七百六十卷。序九流者，以为皆出于先王之官，咸有所长，及失其传，故各有弊，非道本然，特学者之故也，是以录之。至于医、卜、技、艺，亦先王之所不废，故附于九流之末。夫儒、墨、名、法，先王之教；医卜、技云，先王之政，其相附近也固宜。昔刘歆既录神仙之书，而王俭又录释氏，今亦循之者，何哉？自汉以后，九流浸微，隋、唐之间，又尚辞章，不复问义理之实，虽以儒自名者，亦不知何等为儒术矣，况其次者哉！百家壅底，正尘之弊既息，而神仙服食之说盛，释氏因果之教兴，杂然与儒者抗衡而意常先之。君子虽有取焉，而学之者不为其所误者鲜矣，则为患又甚于汉。盖彼八家，皆有补于时，而此二教，皆无意于世也。八家本出于圣人，有补于时，特学者失之，而赃、老犹足以亡晋，申、商犹足以灭秦，况二教无意于世，不自附于圣人，若学而又失之，则其祸将如何？故存之以为世戒云。 
　　◎儒家类 
　　△《曾子》二卷 
　　右曾子者，鲁曾参也。旧称曾参所撰，其《大孝篇》中乃有乐正子春事，当是其门人所纂尔。《汉艺文志曾子》十八篇，《隋志曾子》二卷《目》一卷，《唐志曾子》二卷。今此书亦二卷，凡十篇，盖唐本也，视《汉》亡八篇，视《隋》亡《目》一篇。考其书已见于《大戴礼》，世人久不读之，文字谬误为甚。乃以《大戴礼》参校之，其所是正者，至于千有馀字云。 
　　△《子思子》七卷 
　　右鲁孔子思撰。载孟轲问：“牧民之道何先？”子思曰：“先利之。”孟轲曰：“君子之教民者，亦仁义而已，何必曰利？”子思曰：“仁义者，固所以利之也。上不仁，则下不得其所；上不义，则乐为诈，此为不利大矣。故《易》曰：‘利者，义之和也。’又曰：‘利用安身，以崇德也。’此皆利之大者也。”温公采之，着于《通鉴》。夫利者有二，有一己之私利，有众人之公利。子思所取，公利也。其所援《易》之言是也。孟子所鄙，私利也，亦《易》所谓“小人不见利不劝”之利也。言虽相反而意则同，不当以优劣论。 
　　△《赵岐孟子》十四卷 
　　右邹孟轲也。赵岐字台卿，后汉人，为章指，析为十四篇。其序云：轲，战国时以儒术干诸侯，不用，退与公孙丑、万章之徒难疑答问，着书七篇，三万四千六百八十五言。秦焚书，以其书号诸子，故得不泯绝。又有《外书》四篇，其书不能洪深，似非《孟子》本真也。按韩愈以此书为弟子所橐集，与岐之言不同。今考其书载孟子所见诸侯，皆称谥，如齐宣王、梁惠王、梁襄王、滕定公、滕文公、鲁平公是也。夫死然后有谥，轲着书时所见诸侯，不应即称谥。且惠王元年至平公之卒，凡七十七年，孟子见惠王，目之曰叟，必已老矣，决不见平公之卒也。后人追为之明矣，则岐言非也。《荀子》载“孟子三见齐王而不言，弟子问之，曰：‘我先攻其邪心。’”《扬子》载孟子曰：“夫有意而不至者有矣，未有无意而至者也。”今书皆无之，则知散轶也多矣。岐谓秦焚书得不泯绝，亦非也。或曰：“岂见于《外书》邪？”果尔，则岐又不当谓其不能洪深也。 
　　△《孟子音义》二卷 
　　右皇朝孙等采唐张镒、丁公着所撰，参附益其阙。古今注《孟子》者，赵氏之外，有陆善经。等以赵注为本，其不同者，时时兼取善经。如谓“子莫执中”为“子等无执中”之类。大中祥符间书成，上于朝。 
　　△《石经孟子》十四卷 
　　右皇朝席旦宣和中知成都，刊石于成都学宫，云伪蜀时刻《六经》于石，而独无《孟子经》，为未备。夫经大成于孔氏，岂有阙邪？其论既谬，又多误字，如以“频颇”为“类”，不可胜纪。 
　　△《点注孟子》十四卷 
　　右皇朝熙宁中，蜀州张简点节经注，附以释文，以教童子。 
　　△《五臣解孟子》十四卷 
　　右皇朝范祖禹、孔武仲、吴安诗、丰稷、吕希哲元中同在经筵所进讲义，贯穿史籍，虽文辞微涉丰缛，然观者诚知劝讲自有体也。 
　　△《伊川解孟子》十四卷 
　　右皇朝程颐正叔撰。颐居洛阳，其门人号之为伊川先生云。 
　　△《横渠孟子解》十四卷 
　　右皇朝张载子厚撰。并《孟子统说》附于后。载，汴人，居关中横渠镇，故学者以其所居称之。 
　　△《百家孟子解》十二卷 
　　右集古今诸儒自裴日休至强至、贾同百馀家解《孟子》成一编。 
　　△《王安石解孟子》十四卷，《王解孟子》十四卷，《许允成解孟子》十四卷 
　　右皇朝王安石介甫素喜《孟子》，自为之解。其子与其门人许允成皆有注释。崇、观间，场屋举子宗之。 
　　△《删孟》二卷 
　　右皇朝冯休撰。休观孟轲书时有叛违经者，疑轲没后，门人妄有附益，因删去之，着书十七篇，以明其意。前乎休而非轲者荀卿，刺轲者王充，后乎休而疑轲者温公，与轲辨者苏东坡，然皆不及休之详也。 
　　△《疑孟》一卷 
　　右温国司马光君实撰。光疑《孟子》书有非轲之言者，着论是正之，凡十一篇。光论性不以轲道性善为然。 
　　△《杨亻京荀子》二十卷 
　　右赵荀况撰。汉刘向校定，除其重复，着三十二篇，为十二卷，题曰《新书》。称：卿，赵人，当齐宣王、威王之时，聚天下贤士稷下。是时，荀卿为秀才，年十五始来游学。至齐襄王时，荀卿最为老师。后楚，相春申君以为兰陵令。已而归赵。按威王死，其子嗣立，是为宣王。楚考烈王初，黄歇始相。《年表》自齐宣王元年至楚考烈王元年，凡八十一年，则荀卿去楚时仅百岁矣。杨亻京，唐人，始为之注。且更《新书》为《荀子》，易其篇第，析为二十卷。其书以性为恶，以礼为伪，非谏诤，傲灾祥，尚强伯之道。论学术，则以子思、孟轲为“饰邪说、文奸言”，与墨翟、惠施同诋焉。论人物，则以平原、信陵为辅拂，与伊尹、比干同称焉。其指往往不能醇粹，故后儒多疵之云。 
　　△《董子》一卷 
　　右周董无心撰。皇朝吴秘注。无心在战国时着书辟《墨子》。 
　　△《新书》十卷 
　　右汉贾谊撰。谊着《事势》、《连语》、《杂事》，凡五十八篇，考之《汉书》，谊之著述未尝散轶，然与班固所载时时不同。固既云“掇其切于世者”，容有润益刊削，无足怪也。独其说经多异义而《诗》尤甚，以“驺虞”为天子囿官，以“灵台”为神灵之台，与《毛氏》殊不同，学者不可不知也。 
　　△《太玄经》十卷 
　　右汉扬雄子撰。雄作此书，当时已诮其艰深，其后字读多异。予尝以诸家本参校，不同者，疏于其上。且发策以问诸生云扬雄准《易》作《太玄经》，其自序称《玄》盛矣，而诸儒或以为犹吴、楚僭王，当诛绝之罪，或以为度越老子之书。大抵誉之者过其实，毁之者失其真，皆未可信。然譬夫听讼，曾未究其意，乌能决其曲直哉！今欲论《玄》有方、州、部、家，凡四重而为一首九赞，通七百二十九赞有奇，分主书夜，以应三百六旬有六日之度。首准一卦，始于《中》准《中孚》，而终于《养》准《颐》。二十四气，七十二候，与夫二十八宿，错居其问，先后之序，盖不可得而少差也。夫《易》卦之直日，起于汉儒之学舍，四正卦取六十卦之爻三百六十，各直一日，此《玄》之所准者也。然《易》之卦直日，其亦如《玄》之首有序乎，抑无也？若亦有之，则雄之为《玄》不亦善乎？不然，则《玄》之离亦赘矣。自《复》、《后》而为《干》、《坤》，十有二卦，皆以阴阳之消长，分居十二月，谓之“辟卦”，则固有序矣。其馀一月而四卦之序云何？且如《中孚》、《颐》，何以为一日之卦也？曰公卿，大夫，侯者、何谓也？其所谓《屯》正于丑间时而左行，《蒙》正于寅间时而右行者，其旨可得闻欤？又一阳一阴者，《玄》相错之法也，然《养》为阳而《中》不为阴；水、火、木、金、土者，《玄》相传之法也，然《<爻守>》为金而《羡》不为土，其自相戾类如此，岂得无说哉？ 
　　△《范氏注太玄经解》十卷 
　　右吴范望叔明注。其序云：子着《玄》，桓谭以为绝伦，张衡拟《五经》。自侯芭受业之后，希有传者。建安中，宋衷、陆绩解释之，文字繁猥。今以陆为本，录宋所长，训理其义，为十卷。且以《首》分居本经之上，以《测》散处《赞辞》之下。其前又有陆绩序，以子为圣人云。 
　　△《说玄》一卷 
　　右唐王涯广津撰。涯始以贞元丙子，终于元和己丑，二十六年间，注《太玄》为六卷。今不之见，独此书行于世。凡五篇：《明宗》一，《立例》二，《揲法》三。《占法》四，《辨首》五。 
　　△《宋惟太玄解》十卷 
　　右皇朝宋惟注。惟尝得《太玄》古本于昭应。咸平中知滑台，取宋衷、陆绩、范望三家训解，别为之注，仍作《太玄宗旨》两篇附于后。其学盖师济东田告。司马温公所谓“小宋”者也。 
　　△《徐庸注太玄经解》十卷 
　　右皇朝徐庸注。庸，庆历间人也。以范望《解》指义不的，因王涯、林氏诸解，重为之注。取王涯《说玄》附于后，及自为《玄颐》，通名之为《太玄性总》。其自序云尔。又多改其文字，如以“仡”，以“危”为“卮”，以“壮凡”为“札乃”，以“孪”为“丝”，以“稚”为“推”之类。其所谓林氏者，也。贾文元尝闭之奸妄于朝。 
　　△《章氏太玄经注》十四卷，《疏》三十卷 
　　右皇朝章撰。嘉中，成都帅蒋堂献其书于朝，诏书宠奖，赐号冲退处士。》实录《称：，字隐之，双流人，通经术，善属文，性活淡，屏居林泉，以养生治气为事。 
　　△《陈渐演玄》十卷 
　　右皇朝陈渐撰。渐，尧佐族子也。《国史》有传。凡十四篇。渐谓史以扬雄非圣人而作经，犹吴、楚僭王。按子《法言》《解嘲》止云《太玄》，然则经非其自称，弟子侯芭之徒尊之耳。 
　　△《太玄渊旨》一卷 
　　右皇朝张揆撰。 
　　△《太玄经疏》十八卷 
　　右皇朝郭元亨撰。元亨谓雄之作《玄》，传之侯芭，后独有张衡、桓谭、张华见而称叹，吴郡邹伯岐求本不能得。宋衷为训，陆绩为解，范叔明、王涯亦注之，皆未明白。元亨在蜀，自淳化末迄于祥符八年，仅三十年，撰成今疏。又云《太玄》润色于君平，未知何所据而言然。 
　　△《温公集注太玄经》十卷 
　　右皇朝司马光君实集汉宋衷《解诂》、吴陆绩《释文》、晋范望《解赞》、唐王涯注《经》及《首测》、宋惟通注、陈渐《演玄》、吴秘《音义》七家，为此书。自庆历至元丰，凡三十年始成。其直云宋者，衷也；小宋者，惟也。惟、渐、秘皆国朝人。 
　　△《易玄星纪图》一卷 
　　右从父詹事公撰。以温公《玄历》及邵康节《太玄准易图》合而谱之，以见扬雄以首准卦非出私意，盖有星候为之机括。且辨正古今诸儒之失，如《羡》不当准《临》，《夷》不当准《大壮》之类。凡此难与诸家口舌争，观谱则彼自屈矣，此谱之所以作也。 
　　△《李氏注法言》十三卷 
　　右汉扬雄撰。晋祠部郎中李轨注。雄好古学，见诸子各以其知舛驳，不与圣人同，是非颇谬于经，故人时有问雄者，常用法应之，撰此以象《论语》，号曰《法言》。每篇复为序赞，以发其大意。然雄之学，自得者少，其言务拟圣人，靳靳然若影之守形，既钱所发明，又往往违其本指，正古人所谓书者仅毛而失貌者也。 
　　△《温公集注法言》十三卷 
　　右皇朝司马光君实集晋李轨、唐柳宗元、国朝宋咸、吴秘注。光自言：“少好此书，历年已多，今辄采诸家所长，附以己意，名曰《集注》。凡观书者，当先正其文，辨其音，然后可以求其义。故宋相公庠家有李祠部注本及《音义》，最为精详。宋、吴亦据李本，而其文多异同。今参以《汉书》，取其通者，以为定本。先审其音，乃解其义”云。 
　　△《新序》十卷 
　　右汉刘向子政撰。向当成帝时，典校书，因采传记、行事、百家之言，删取正辞美义可劝戒者，为《新序》、《说苑》，共五十篇。《新序》阳朔元年上。世传本多亡阙，皇朝曾子固在馆中，日校正其讹舛而缀缉其放逸，久之，《新序》始复全。自秦之后，缀文之士有补于世者，称向与扬雄为最。雄之言，莫不步趋孔、孟；向之言，不皆诸圣，故议者多谓雄优于向。考其行事，则反是。何哉？今观其书，盖向虽杂博，而自得者多，雄虽精深，而自得者少故也。然则向之书可遵而行，殆过于雄矣。学者其可易之哉？ 
　　△《说苑》二十卷 
　　右汉刘向撰。以《君道》、《臣术》《建本》《立节》《贵德》《复恩》《政理》《尊贤》《正谏》《法诫》《善说》《奉使》《权谋》《至公》《指式》《谈丛》《杂言》《辨物》《修文》为目。鸿嘉四年上之。阙第二十卷。曾子固校书，自谓得十五篇于士大夫家，与崇文旧书五篇合为二十篇，又叙之。然止是析十九卷，作《修文》上、下篇耳。 
　　△《盐铁论》十卷 
　　右汉桓宽撰。按班固曰：所谓盐铁议者，起始元征文学贤良，问以治乱，皆对原罢郡国盐铁、酒榷、均输，务本抑末，毋与天下争利，然后教化可兴。御史大夫桑弘羊以为此乃所以安边境、制四夷国家大业，不可废也。当时相诘难，颇有其议文。至宣帝时，汝南桓宽次公治《公羊春秋》，举为郎，至庐江太守丞。博通善属文，推衍盐铁之议，增广条目，极其论难，着数万言，亦欲以究治乱，成一家之法焉。凡六十篇。 
　　△《潜夫论》十卷 
　　右后汉王符节信撰。在和、安之世，耿介不同于俗，遂不得进，隐居着书三十六篇，以讥当时失得，不欲彰显其名，故号曰《潜夫》。范晔取其《贵忠》、《实贡》、《爱日》、《述赦》等五篇，以为足以观见当时风政。颇润益其文。后韩愈亦赞其《述赦》旨意甚明云。 
　　△《中论》二卷 
　　右后汉徐伟长撰。，“邺下七子”之一也。曾子固尝序其书，略曰：“始见馆阁有《中论》二十篇，以为尽于此。及观《贞观政要》，太宗称尝见《中论复三年丧篇》，而今书阙此篇。因考之《魏志》，见文帝称着《中论》二十馀篇，于是知馆阁本非全书也。”笃行全道，不耽世荣，魏太祖特旌命之，辞疾不就，后以为上艾长，又以疾不行。夫汉承秦灭学之后，百氏杂家，与圣人之道并传，学者罕能自得于治心养性之方，去就语默之际，况于魏之浊世哉！独能考论六艺，其所得于内，又能信而充之，逡巡浊世，有去就显晦之大节，可不谓贤乎？今此本亦止二十篇，中分为上、下两卷。按《崇文总目》六卷，不知何人合之。李献民云：“别本有《复三年》、《制役》二篇。”乃知子固时尚未亡，特不之见尔。 
　　△《家训》七卷 
　　右北齐颜之推撰。之推，本梁人，所著凡二十篇。述立身治家之法，辨正时俗之谬，以训诸子孙。 
　　△《续家训》八卷 
　　右皇朝董正功撰。续颜氏之书。 
　　△《家范》十卷 
　　右皇朝司马光君实纂，取经史所载贤圣修身齐家之法，分十九门，编类以训子孙。 
　　△《阮逸注中说》十卷 
　　右隋王通之门人共集其师之语为是书。通行事于史无考，独《隋唐通录》称其有秽行，为史臣所削。今观《中说》，其迹往往僭圣人，模拟窜窃，有深可怪笑者。独贞观时，诸将相若房、杜、李、魏、二温、王、陈皆其门人。予尝以此为疑。及见李德林、关朗、薛道衡事，然后知其皆妄也。通生于开皇四年，而德林卒以十一年，通八岁，固未有门人。通仁寿四年，尝一到长安，时德林卒已九载矣，其书乃有予在长安，德林请见，归，援琴鼓《荡》之什，门人皆г襟。关朗在太和中见魏孝文，自太和丁巳，至通生之年甲辰，盖一百七年矣，而其书有问《礼》于关子明。《隋书薛道衡传》称道衡仁寿中，出为襄州总管，至炀帝即位，召还。《本纪》：仁寿二年九月，襄州总管周摇卒。道衡之出，当在此年也。通仁寿四年始到长安，是年高祖崩，盖仁寿末也。又《隋书》称“道衡子收，初生即出继族父孺，养于孺宅，至于长成，不识本生。”其书有“内史薛公见子于长安，语子收曰：‘汝往事之。’”用此三事推焉，则以房、杜辈为门人，抑又可知矣。 
　　△《元经》十卷 
　　右隋王通撰，唐薛收传，皇朝阮逸学。起晋惠帝太熙元年，终于陈亡。予从兄子逸仕安康，尝得其本，归而示四父，四父读至“帝问哇鸣”，哂其陋曰：“六籍奴婢之言不为过”。按《崇文》无其目疑逸依为之。 
　　△《帝范》一卷 
　　右唐太宗撰。凡十二篇，今存者六篇。贞观末，着此书以赐高宗。且曰：“修身治国，备在其中。一旦不讳，更无所言矣。”其末颇以汰侈自咎，以戒高宗，俾勿效已。殊不知闺门之内，{斩心}德甚多，岂特太侈而已哉！武后之立，实有自来。不能身教，多言奚益，悲夫！ 
　　△《臣范》二卷 
　　右唐则天皇后武氏撰。“范”或作“轨”。武氏称制时，尝诏天下学者习之，寻废。本十篇，今阙其下五篇。 
　　△《大和辨谤略》三卷 
　　右唐李德裕撰。先是，唐次撰《辨谤略》。至大和中，文宗诏德裕、裴等续益唐事，删为三卷，上之。 
　　△《法语》二十卷 
　　右南唐刘鹗撰。鹗，甲戌岁擢南唐进士第，实开宝七年也。着书凡八十一篇，言治国立身之道。徐铉为之序。 
　　△《聱隅子欷琐微论》十卷 
　　右皇朝黄撰。聱隅子，自号也。其叙略曰：“聱隅者，物之名；欷者，琐微者，述之之谓，故以名其书。” 
　　△《弟子记》一卷 
　　右皇朝刘敞原父撰。记其门人答问之言。杨忄造、王安石之徒书名，王深甫、欧阳永叔之徒书字。 
　　△《潜虚》一卷 
　　右皇朝司马光君实撰。光拟《太玄》撰此书，以五行为本，五五相乘为二十五，两之得五十。首有气、体、性、名、行、变、解七图，然其辞有阙者，盖未成也。其手写草藁一通，今在子健侄房。 
　　△《周子通书》一卷 
　　右皇朝周敦颐茂叔撰。茂叔师事鹤林寺僧寿涯，以其学传二程，遂大显于世。此其所著书也。 
　　△《正蒙书》十卷 
　　右皇朝张载子厚撰。张舜民尝乞追赠载于朝云。横渠先生张载着书万言，名曰“正蒙”。阴阳变化之端，仁义道德之理，死生性命之分，治乱国家之经。罔不究通。方之前人，其孟轲、扬雄之流乎？此书是也。初无篇次，其后门人苏丙等区别成十七篇云。 
　　△《帝学》十卷 
　　右皇朝范祖禹编纂自古贤君下迨祖宗务学事迹为一篇，以劝讲。淳夫，元时在讲筵八年。诘旦当讲，前一夕，正衣冠俨然如在上前，命子弟侍坐，先按讲其说。平时语若不出诸口，及当讲，开列古义，仍参之时事，以为劝戒。其音琅然，闻起兴起。东坡尝曰：“淳夫讲书，言简义明，粲然成文章，为今讲官第一。 
　　△《渔樵对问》一卷 
　　右皇朝张载撰。设为答问，以论阴阳化育之端性命道德之奥云。邵氏言其祖之书也，当考。 
　　△《程氏杂说》十卷 
　　右皇朝程颐正叔门人杂记其师之言。 
　　△《信闻记》一卷 
　　右皇朝张载撰。杂记经传之义及辨释老之失。 
　　△《理窟》二卷 
　　右题曰金华先生，未详何人。盖为二程、张氏之学者。 
　　△《儒言》一卷 
　　右从父詹事公撰。其书盖辨正王安石之学违僻者。 
　　●卷十一 
　　◎道家类 
　　△《鬻子》一卷 
　　右楚鬻熊撰。按《汉志》云：“为周师，自文王以下问焉。周对为楚祖。”凡二十二篇。今存者十四篇。唐逢行注，永徽中上于朝。叙称见文王时行年九十，而书载周公封康叔事，盖着书时百馀岁矣。 
　　△《老子道德经》二卷 
　　右李耳撰。以周平王四十二年授关尹喜，凡五千七百四十有八言，八十一章，言道德之旨。予尝学焉，通其大旨而悲之。盖不幸居乱世尤惧者所为之书乎？不然，何其求全之甚也！古之君子应世也，或知或愚，或勇或怯，惟其当之为贵，初不滞于一曲也。至于成败死生，则以为有命，非人力所能及，不用知于其间以求全，特随其所遇而处之以道耳。是以临祸福得丧，而未当有尤惧之心焉。今耳之书则不然，畏明之易ウ，故守以昏；畏宠之必张，故不辞辱；畏刚之折，则致柔；畏直之挫，则致曲；畏厚亡也，则不敢多藏；畏盈溢也，则不如其已；既贵矣，畏其咎，故退；功成矣，畏其去，故不居。凡所以知雄守雌，知白守黑，以懦弱谦下为道者，其意盖曰：不如是，则不免于咎矣。用此观之，岂非所谓求全也哉？嗟夫！人惟有意于求全，故中怀尤惧，先事以谋，而有所不敢为；有所不敢为，则其蔽大矣。此老子之学，虽深约博大，不免卒列于百家，而不为天下达道欤？因以诸家本参校，其不同者近二百字，互有得失，乙者五字，注者五十五字，尘者三十八字。其间徽宗御注最异。诸本云：“天下柔弱莫过于水，而攻坚强者莫之能胜，以其无能易之。”而御注作：“天下莫柔弱于水，而攻坚强者莫之能先，以其无以易之也。”诸本云：“恬淡为上，胜而不美，而美之者，是乐杀人者，不可得志于天下矣。吉事尚左，凶事尚右。偏将军处左，上将军处右，言以丧礼处之。”御注作：“恬淡为上，故不美也。若美，必乐之。乐之者，是乐杀人也。夫乐杀人者，不可得志于天下矣。故吉事尚左，凶事尚右。偏将军处左，上将军处右，言居上则以丧礼处之。”其不同至如此。 
　　△《河上公注老子》二卷 
　　右河上公注。太史公称河上丈人通《老子》，再传而至盖公。盖公即齐相曹参师也。而晋葛洪曰：“河上公者，莫知其姓名。汉教文时居河之滨，侍郎裴楷言其通《老子》。孝文诣问之，即授《素书》、《道德经章句》二卷。”两说不同，当从太史公也。其书颇言吐故纳新、按摩导引之术，近神仙家。刘子玄称其非真，殆以此欤？傅奕谓“常善救人，故无弃人；常善救物，故无弃物”四句，古本无有，独得于公耳。 
　　△《明皇老子注二卷疏》六卷 
　　右唐玄宗撰。玄宗既为《注》二卷，又为《疏》六卷。天宝中，加号《玄迈道德经》，世不称焉。又颇增其辞，如“而贵食母”作“儿贵求食于母”之类。“贵食母”者，婴儿未孩之义。诸侯之子，以大夫妻为食母增之赘矣。 
　　△《三十家注老子》八卷 
　　右唐蜀郡岷山道士张君相集河上公、严遵、王弼、何晏、郭象、锺会、孙登、羊、罗什、卢裕、刘仁会、顾欢、陶隐居、松灵仙人。裴处恩、杜弼、《节解》、张凭、张嗣、臧玄静、大孟、小孟、窦略、宋文明、褚糅、刘进喜、蔡子晃、成玄英、车惠弼等注。君相称三十家，而列其名止二十有九，盖君相自为一家言并数之尔。君相，不知何时人，而谓成玄英为皇朝道士，则唐天宝后人也。以“绝学无忧”一句，附“绝圣弃知”章末，以“唯之与阿”别为一章，与诸本不同。 
　　△《老子指归》十三卷 
　　右汉严遵君平撰，谷神子注。其章句颇与诸本不同，如以“曲则全”章末十七字为后章首之类。按《唐志》有严遵《指归》四十卷。冯廓注《指归》十三卷。此本卷数与廓注同，其题谷神子而不显姓名，疑即廓也。 
　　△《老子略论》一卷 
　　右魏王弼撰，凡十有八章。景迂云，弼有得于《老子》而无得于《易》，注《易》资于《老子》，而《老子论》无资于《易》，则其浅深之效可见矣。 
　　△《御注老子》二卷 
　　右徽宗御撰。或云郑居中视草，未祥。 
　　△《温公道德论述要》二卷 
　　右皇朝司马光撰。光意谓道、德连体，不可偏举，故废《道经》、《德经》之名，而曰《道德论》。《墓志》载其目。“无名天地之始，有名万物之母，常无欲以观其妙，常有欲以观其徼”，皆于“无”与“有”下断句，不与先儒同。 
　　△《王安石注老子》二卷，《王注》二卷，《吕惠卿注》二卷，《陆佃注》二卷，《刘仲平注》二卷 
　　右皇朝王安石介甫注。介甫平生最喜《老子》，故解释最所致意。首章皆断“无”、“有”作一读，与温公同。后其子及其徒吕惠卿、陆佃、刘仲平皆有《老子注》。 
　　△《吕氏老子注》二卷 
　　右皇朝吕大临撰。其意以老氏之学合有无谓之玄，以为道之所由出，盖至于命矣。其言道体，非独智之见，孰能臻此？求之终篇，胶于圣人者盖寡，但不当以圣知仁义为可绝弃耳。 
　　△《刘巨济注老子》二卷 
　　右皇朝刘泾巨济注。泾，蜀人。笃志于学，文词奇伟。早登苏子瞻之门，晚受知于蔡京，除太学博士。 
　　△《李暹注文子》十二篇 
　　右李暹注。其传曰姓辛氏，葵丘濮上人，号曰计然范蠡师事之。本受业于老子，录其遗言，为十二篇云。按刘向录《文子》九篇而已。《唐志》录暹注，与今篇次同，岂暹析之欤？颜籀以其“与孔子并时，而称周平王问，疑依者”。然三代之书，经秦火而存者，其错乱参差类如此。《尔雅》，周公作也，而有“张仲孝友”。列子，郑穆公时人，而有“子阳饣鬼粟”是也。李暹师事僧般若流支，盖元魏人也。 
　　△《默希子注文子》十二卷 
　　右默希子者，唐徐灵府自号也。灵府谓文子周平王时人。 
　　△《朱玄注文子》十二卷 
　　右唐朱玄注。阙《符言》一篇，或取默希《注》补焉。 
　　△《张湛注列子》八卷 
　　右郑列御寇撰。刘向校定八篇，云：“缪公时人，学本于黄帝老子，清虚无为，务崇不竞，其寓言与庄周类”。晋张湛注。唐号《冲虚真经》。皇朝加，加“至德”之号。《力命篇》言寿夭不存于葆养，穷达不系乎智力，皆天之命。《杨朱篇》言肆耳目之欲，而不恤生之危，纵酒色之娱而不顾名之鬼，是之谓制命于内。刘向以“二义乖背，不似一家之言”。予以为非也道家之学，本谓世衰道丧，物伪滋起，或骋智力以图利，不知张毅之走高门，竟以病殒；或背天真以徇名，不知伯夷之在首阳，因以馁终。是以两皆排摈，欲便好利者不巧诈以干名，好名者不矫妄以失性尔，非不同也。虽然，儒者之道则异乎是，虽寿夭穷达之非人力也，必修身俟焉，以为岩墙之下而死者，非正命也。虽知耳目之于声色有性焉，以为其乐也外而不易吾内。呜呼，以此自为，则为爱已，以此教人，则为爱人。儒者之道所以万世而无弊欤？ 
　　△《列子释文》一卷 
　　右唐殷敬顺撰。敬顺尝为当尘丞。 
　　△《郭象注庄子》十卷 
　　右庄周撰，晋郭象注。周为蒙漆园吏。按《汉书志》本五十二篇，晋向秀，郭象合为三十三篇：《内篇》八，《外篇》十五，《杂篇》十一。唐世号《南华真经》。自孔子没，天下之道术日散。老聃始着书垂世，而虚无自然之论起。周又从而羽翼之，掊击百世之圣人，殚残天下之圣法而不忌，其言可谓反道矣。自荀卿、扬雄以来，诸儒莫不闭之，而放者犹自谓游方之外，尊其学以自肆。于是乎礼教大坏，戎狄乱华，而天下横流，两晋之祸是已。自熙宁、元丰之后，学者用意过中，见其书末篇论天下之道术，虽老聃与其身皆列之为一家而不及孔子，莫不以为阳讠此孔子而阴尊焉，遂引而内之，殊不察其言之指归宗老氏耶，宗孔氏耶？既曰宗老氏矣，讵有阴助孔子之理也耶？至其论道术而有是言，盖不得已耳。夫盗之暴也，又何尝不知主人之为主人耶？顾可以其知及此，遂以为尊我，开关揖而进之乎？窃惧夫之过乎两晋也。 
　　△《成玄英庄子疏》三十三卷 
　　右唐成玄英撰。本郭象注，为之疏义。玄英，字子实，陕州人，隐居东海。贞观五年，召至京师，加号西华法师。永徽中，流郁州。书成，道士王元庆邀文学贾鼎就授大义。序云：周字子休，师长桑公子。《内篇》理深，故别立篇目。《外篇》、《杂篇》，其题取篇首二字而已。 
　　△《文如海庄子疏》十卷 
　　右唐文如海撰。如海，明皇时道士也。以郭象注放乎自然而绝学习，失庄生之旨，因再为之解。凡九万馀言。 
　　△《吕吉甫注庄子》十卷 
　　右皇朝吕惠卿撰。吉甫，惠卿字也。 
　　△《王元泽注庄子》十卷 
　　右皇朝王撰。元泽，其字也。 
　　△《东坡广成子解》一卷 
　　右皇朝苏轼撰。轼取《庄子》中“黄帝问道于广成子”一章，为之解。景迂尝难之。其序略曰：“某晚玷先生荐贤中，安敢与先生异论？然先生许我不苟同，翰墨具在。” 
　　△《冠子》八卷 
　　右班固载：“冠子，楚人。居深山，以羽为冠。”着书成编，因以名之。至唐韩愈称爱其《博选》、《学问篇》，而柳宗元以其多取贾谊《赋》，非斥之。按《四库书目》：《冠子》三十六篇，与愈合，已非《汉志》之旧。今书乃八卷，前三卷十三篇，与今所传《墨子》书同。中三卷十九篇，愈所称两篇皆在，宗元非之者，篇名《世兵》，亦在。后两卷有十九篇，多称引汉以后事，皆后人杂乱附益之。今削去前、后五卷，止存十九篇，庶得其真。其辞杂黄老刑名，意皆鄙浅，宗元之评盖不诬。 
　　△《亢仓子》二卷 
　　右唐柳宗元曰：“太史公为《庄周列传》，称其为书，《畏累》、《亢桑子》，皆空言无事实。今世有《亢桑子》书，其首篇出《庄子》而益以庸言，盖周所云者尚不能有事实，又况取其语而益之者？其为空言尤也。刘向、班固录书无《亢仓子》，而今之为术者，乃始为之传注，以教于世，不亦惑乎！”按大唐天宝元年，诏号《亢桑子》为《洞灵真经》然求之不获。襄阳处士王士元谓《庄子》作《庚桑子》，太史公《列传》作《亢仓子》，其实一也。取诸子文义类者，补其亡。今此书乃士元补亡者，宗元不知其故而遽掊击之，可见其锐于讥议也。其书多作古文奇字，岂内不足者，必假外饰与？何璨注。 
　　△《素书》一卷 
　　右题黄石公着，凡一千三百六十六言。其书言治国治家治身之道，而乱无统，盖采诸书以成之者也。 
　　△《无尽居士注素书》一卷 
　　右皇朝张商英注。商英称《素书》凡六篇。按《汉书》黄石公圯上授子房，世人多以《三略》为是，盖误也。晋乱，有盗发子房冢，主枕中获此书。商英之言，世未有信之者。 
　　△《七贤注阴符经》一卷，《李筌注阴符经》一卷 
　　右唐少室山布衣李筌注，云：“《阴符经》者，黄帝之书。或曰受之广成子，或曰受之玄女，或曰黄帝与风后、玉女论阴阳六甲，退而自着其事。阴者暗也，符者合也。天机暗合于事机，故曰‘阴符’。”皇朝黄庭坚鲁直尝跋其后，云：“《阴符》出于李筌。熟读其文，知非黄帝书也。盖欲其文奇古，反诡谲不经，盖揉杂兵家语，又妄说太公、范蠡、鬼谷、张良、诸葛亮训注，尤可笑。惜不经柳子厚一掊击也。” 
　　△《天机子》一卷 
　　右不着撰人。凡二十五篇。或曰一名《阴符二十四机》，诸葛亮撰。予观其词旨，殆李筌所为尔，之孔明也。载《道藏》中。 
　　△《无能子》三卷 
　　右不着撰人。唐光启三年，天子在褒。寓三辅景氏舍，成书三十篇，述老庄自然之旨，《总目》录之于道家。 
　　△《四子治国枢》四卷 
　　右唐范干九集。“四子”谓庄子、文子、列子、亢仓子。其意以为黄、老之道，内足以修身，外足以治国。周王得文子之言，赵王纳庄周之论，皆能兴邦致治，故采其书有益治道者，分为二十门。 
　　◎法家类 
　　△《管子》二十四卷 
　　右刘向所定，凡八十六篇，今亡十篇。世称齐管仲撰。杜佑《指略序》云：“唐房玄龄注。其书载管仲将没，对桓公之语，疑后人续之。而注颇浅陋，恐非玄龄，或云尹知章也。”管钟九合诸侯，以尊王室，而三归反坫，僭拟邦君，是以孔子许其仁，而陋其不知礼。议者以故谓仲但知治人而不知治己。予读仲书，见其谨政令，通商机均力役，尽地利，既为富强，又颇以礼义廉耻化其国俗。如《心术》、《白心》之篇，亦尝侧闻正心诚意之道。其能一匡天下，致君为五伯之盛，宜矣。其以汰侈闻者，盖非不知之，罪在于志意易满，不能躬行而已。孔子云尔者，大抵古人多以不行礼为不知礼，陈司败讥昭公之言亦如此。然则其为书固无不善也，后之欲治者庶几之，犹可以制四夷而安中国，学者何可忽哉！因为是正其文字而辨其间训云。 
　　△《韩非子》二十卷 
　　右韩非撰。非，韩之诸公子也。喜刑名法术之学，作《孤愤》、《五蠹》、《说林》、《说难》十馀万言。秦王见其书，叹曰：“得此人，与之游，死不恨矣。”急攻韩，得非。后用李斯之毁，下吏使自杀。书凡五十五篇。其极刻无诚悃，谓夫妇父子举不足相信，而有《解老》、《喻老篇》，故太史公以为大要皆原于道德之意。夫老子之高矣，世皆怪其流裔何至于是，殊不知老子之书，有“将欲歙之必固张之；将欲弱之，必固强之；将欲废之，必固兴之；将欲夺之，必固与之”及“欲上人者，必以其言下之；欲先人者，必以其身后之”之言，乃诈也。此所以一传而为非欤。 
　　△《商子》五卷 
　　右秦公孙鞅撰。鞅，卫之庶孽，好刑名之学。秦孝公委之以政，遂致富强，后以后诛。鞅封于商，故以名其书。本二十九篇，今亡者三篇。太史公既论鞅刻薄少恩，又读鞅开塞书，谓与其行事相类，卒受恶名，有以也。《索隐》曰：“开谓刑严峻则政化，开塞谓布恩惠则政化塞。”今考其书，司马贞盖未尝见之而妄为之说耳。《开塞》乃其第七篇，谓道塞久矣，今欲开之，必刑九而赏一。刑用于将过，则大邪不生，赏施于告奸，则细过不失。大邪不生，细过不失，则国治矣。由此观之，鞅之术无他，特恃告讦而止耳。故其法不告奸者与降敌同罚，告奸者与杀敌同赏，此秦俗所以日坏，至于父子相夷，而鞅不能自脱也。太史公之言，信不诬也。 
　　△《名家类尹文子》二卷 
　　右周尹文撰，仲长氏所定。序称文富齐齐宣王时居稷下，学于公孙龙，龙称之。而《前汉艺文志》叙此书在龙书上。颜师古谓文尝说齐宣王，在龙之前。《史记》云公孙龙客于平原君，君相赵惠文王，文王元年，齐宣王没已四十馀岁。矣则知文非学于龙者也。今观其书，虽专言刑名，然亦宗六艺，数称仲尼，其叛道者盖鲜。岂若龙之不宗贤圣、好怪妄言哉！李献臣云：“仲长氏，统也。熙伯，缪袭字也。”《传》称统卒于献帝逊位之年，而此云“黄初末到京师”，岂史之误乎？此本富顺李氏家所藏者，谬误殆不可读，因为是正其甚者，疑则阙焉。 
　　△《邓析子》二卷 
　　右《邓析》二篇。文字讹缺，或以“绳”为“渑”，以“巧”为“功”，颇为是正其谬，且撮其旨意而论之。曰：先王之世，道德修明，以仁为本，以义为辅。诰命谟训则着之《书》，讽颂箴规则寓之《诗》，《礼》、《乐》以彰善，《春秋》以惩恶，其始虽若不同而其归则合。犹天地之势殊而育物之化均，寒暑之气异而成岁之功一，岂非出于道德而然邪！自文、武既没，王者不作，道德晦昧于天下而仁义几于熄。百家之说蜂起，各求自附于圣人，而不见夫道之大全，以其私知臆说，讠华世而惑众。故九流皆出于晚周，其言各有所长而不能无所失。其长盖或有见于圣人，而所失盖各奋其私知，故明者审取舍之而已。然则析之书岂可尽废哉！《左传》曰：“驷杀析而用其《竹刑》。”班固录析书于名家之首，则析之学，盖兼名、法家也。今其书大旨讦而刻，真其言也，无可疑者。而其间时取他书，颇杂不伦，岂后人附益之欤？ 
　　△《人物志》三卷 
　　右魏邯郸刘劭孔才撰，伪凉敦煌刘丙注。以人之材器志尚不同，当以“九徽”、“八观”，审察而任使之。凡十二篇。劭，郄虏所荐。虏，谮杀孔融者，不知在劭书为何等，而劭受其知也。 
　　◎墨家类 
　　△《墨子》五十卷 
　　右宋墨翟撰。战国时，为宋大夫，着书七十一篇，以“贵俭”、“兼爱”、“尊贤”、“右鬼”、“非命”、“上同”为说。荀、孟皆非之，而韩愈独谓“辨生于末学，非二师之道本然也。” 
　　△《晏子春秋》十二卷 
　　右齐晏婴也。婴相景公，此书着其行事及谏诤之言。昔司马迁读而高之，而莫知其所以为书。或曰晏子为而人接焉，或曰晏子之后为之。唐柳宗元谓迁之言不然，以为“墨子之徒有齐人者为之。墨好俭，晏子以俭名于世，故墨子之徒尊着其事，以增高为已术者。且其旨多尚同、兼爱、非乐、节用、非厚葬久丧、非儒、明鬼，皆出《墨子》，又往往言墨子闻其道而称之，此甚显白。自向、歆、彪、周皆录之儒家，非是。后宜列之墨家。”今从宗元之说云。 
　　◎纵横家类 
　　△《鬼谷子》三卷 
　　右鬼谷先生撰。按《史记》，战国时隐居颖川阳城之鬼谷，因以自号。长于养性治身，苏秦、张仪师之。叙谓此书即授之二子者，言捭阖之术，凡十三章。《本经》、《持枢》、《中经》三篇，梁陶弘景注。《隋志》以为苏秦书，《唐志》以为尹知章注，未知孰是。陆龟蒙诗谓鬼谷先生名讠利，不详所从出。柳子厚尝曰：“刘向班固录书无《鬼谷子》。《鬼谷子》后出，而峭薄，恐其言妄乱世难信，尤者晚乃益出《七术》，怪谬异甚，言益隘，使人猖狂失守。”来鹄亦曰：“鬼谷子昔教人诡绐激讦，揣测忄佥滑之术，悉备于章旨，六国时得之者，惟仪、秦而已。始捭阖、飞箝，实今之常态。”是知渐漓之后，不读鬼谷子书者，其行事皆若自然符合也。昔仓颉造字，鬼为之哭。不知鬼谷作是书，鬼复何为邪？世人欲知鬼谷子者，观二子言略尽矣。故掇其大要，着之篇首。 
　　△《战国策》三十三卷 
　　右汉刘向校定三十三篇。东、西周各一，秦五，齐六，楚、赵、魏各四，韩、燕各三，宋卫、中山各一。旧有五号，向以为皆战国时游士策谋，改定今名。其事则上继春秋，下讫楚、汉之起，凡二百四十五年之间。《崇文总目》多阙，至皇朝曾巩校书，访之士大夫家，其书始复完。汉高诱注，今止十篇，馀逸。历代以其记诸国事，载于史类。予谓其纪事不皆实录，难尽信，盖出学纵横者所著，当附于此。 
　　●卷十二 
　　◎杂家类 
　　△《吕氏春秋》二十六卷 
　　右秦吕不韦撰，后汉高诱注。按《史记不韦传》云：不韦相秦，招致辨士，厚遇之。使人人着所闻，集论以为八览、六论、十二纪，二十馀万言，以为备天地万物古今之事，号曰《吕氏春秋》。布咸阳市门，悬千金其上，有能增损一字者予之，时人无增损者。高诱以为非不能也，畏其势耳。昔《张侯论》为世所贵，崔浩《五经注》，学者尚之。二人之势，犹能使其书传如此，况不韦权位之盛，学者安敢牾其意而有所更易乎？诱之言是也。然十二纪者，本周公书，后儒置于《礼记》，善矣。而目之为“吕令”者，误也。 
　　△《淮南子》二十一卷 
　　右汉刘安撰。淮南厉王长子也。袭封，招致儒士宾客讲论道德，总统仁义，着内书二十一篇，号曰《鸿烈》。鸿，大也；烈，明也。以为大明道之言也。避父讳，以“长”为“修”。后汉许慎注。慎自名注曰“记上”。今存《原道》、《ㄈ真》、《天文》、《坠形》、《时则》、《览冥》、《精神》、《本经》、《主术》、《缪称》、《齐俗》、《道应》、《论》、《诠言》、《兵略》、《说山》、《说林》等十七篇。《李氏书目》亦云第七、第十九亡，《崇文目》则云存者十八篇。盖《李氏》亡二篇，《崇文》亡三篇。家本又少其一，俟求善本是正之。 
　　△《子华子》十卷 
　　右其传曰：“子华子，程氏，名本，晋人也。”刘向校定其书。按《庄子》称“子华子见韩昭侯”，陆德明以为魏人，既不合。又《艺文志》不录《子华子》书。观其文辞，近世依为之者也。其书有“子华子为赵简子不悦”，又有“秦襄公方启西戎，子华子观政于秦。”夫秦襄之卒在春秋前，而赵简子与孔子同时，相去几二百年，其牾类如此。且多用《字说》，谬误浅陋，殆元丰以后举子所为耳。 
　　△《孔丛子》七卷 
　　右楚孔鲋撰。鲋，字子鱼，孔子八世孙也。仁陈胜，为博士，以言不见用，目疾而退，论集其先仲尼、子思、子上、子高、子顺之言及己之行事，名之曰《孔丛子》，凡二十一篇。丛之为言聚也。《邯郸书目》云：“一名《盘盂》，取事杂也。至汉，孔臧又以其所著赋与书，谓之《连丛》，附于卷末，凡十篇。嘉中，宋咸为之注。”按《汉志》无《孔丛子》，而儒家有《孔臧》十篇，杂家有孔甲《盘盂书》二十六篇。其注谓“孔甲，黄帝史。或曰夏帝，疑皆非。”今此书一名《盘盂》，《独治篇》又云鲋或称孔甲，《连丛》又出孔臧。意者《孔丛子》即《汉志》孔甲《盘盂书》，而亡六篇；《连丛》即《汉志》孔臧收，而其子孙或续之也。《崇文总目》亦录于杂家，今从之。 
　　△《风俗通义》十卷 
　　右汉应劭撰。劭，字仲远，奉之子。笃学，博览多闻。灵帝时举孝廉，仕至泰山太守。撰《风俗通》以辨物名号，释时俗嫌疑。文虽不典，世服其洽闻。 
　　△《论衡》三十卷 
　　右后汉王充仲任撰。充好论说，始如诡异，终有实理。以俗儒守文，多失其真，乃闭门潜思，户牖墙壁，各置刀笔，着《论衡》八十五篇，释物类同异，正时俗嫌疑。后蔡邕得之，秘玩以为谈助云。世谓汉文章温厚尔雅，及其东也已衰。观此书与《潜夫论》、《风俗通义》之类，比西京诸书骤不及远甚，乃知世人之言不诬。 
　　△《抱朴子外篇》十卷 
　　右晋葛洪稚川撰。自号抱朴子，博闻深洽，江左绝伦，着书甚富。言黄白之事者，名曰《内篇》，其馀《外篇》。《晋书》：内外通有一百一十六篇，今世所传者，四十篇而已。《外篇》颇言君臣理国用刑之道，故附于杂家云。 
　　△《金楼子》十卷 
　　右梁元帝绎撰。书十篇，论历代兴亡之迹，《箴戒》、《立言》、《志怪》、《杂说》、《自叙》、《着书》、《聚书》，通曰“金楼子”者，在藩时自号。 
　　△《刘子》三卷 
　　右齐刘书孔昭撰，唐袁政注。凡五十五篇。言修心治知之道，而辞颇俗薄。或以为刘勰，或以为刘孝标，未知孰是。 
　　△《长短经》十卷 
　　右唐赵蕤撰。《北梦琐言》云：蕤，梓州盐亭人。博学韬钤，长于经世。夫妇俱有隐操，不应辟召。论王伯机权正变之术。第十卷载阴谋，家本阙，今存者六十四篇。 
　　△《意林》三卷 
　　右唐马总会元撰。初，梁颖川庾仲容取诸家书、术数杂说凡一百七家，抄其要语，为三十卷，总以其繁略失中，增损成三轴。前有戴叔伦、杨伯存两序。 
　　△《炙毂子杂录注解》五卷 
　　右唐王撰。《二仪实录》、《古今注》载事物之始，《乐府题解》载乐府所由起。辑纂数家之言，正误补遗，削冗并归一编。 
　　△《致理书》十卷 
　　右唐朱朴撰。干宁中，为国子《毛诗》博士，论述时务凡五十篇上之。辞如近时策断之类，迂缓不切，与马周所建明不啻霄壤矣。昭宗善其言，用太宗擢周故事拔为相，徒以益乱，可叹也。 
　　△《事始》三卷 
　　右唐刘孝孙等撰。太宗命诸王府官以事名类，推原初始，凡二十六门，以教始学诸王。《易大传》自始作八卦，至纲罟、耒<耒吕>、臼杵之微，皆记其本起。《檀弓》所述，亦皆物之初也。然则《事始》之书，当击之儒。今以其所取不一，故附于杂家。 
　　△《续事始》五卷 
　　右伪蜀冯鉴广孝孙所著。 
　　△《事原录》三十卷 
　　右皇朝朱绘撰。其书《事始》之类也。 
　　△《宋齐丘化书》六卷 
　　右伪唐宋齐丘子嵩撰。张耒文潜尝题其后，云：“齐丘之智，特犬鼠之雄耳，盖不足道。其为《化书》，虽皆浅机小数，亦微有以见于黄老之所谓道德，其能成功，有以也。文章颇亦高简，有可喜者。其言曰：‘君子有奇智天下不亲。’虽圣人出，斯言不废。” 
　　△《格言》五卷 
　　右伪唐韩熙载叔言撰。熙载以经济自任，乃着书二十六篇，论古今王霸之道，以干李煜。首言阳九百六之数及五运迭兴事，其杂如此。有门生舒雅序。 
　　△《两同书》两卷 
　　右唐罗隐撰。隐谓老子养生，孔子训世，因本之着《内》、《外篇》各五。其曰《两同书》者，取两者同出而异名之意也。 
　　△《物类相感志》十卷 
　　右皇朝僧赞宁撰。采经籍传记物类相感者志之。分天、地、人、物四门。赞宁，吴人，以博物称于世。柳如京、徐骑省与之游，或就质疑事。杨文公、欧阳文忠公亦皆知其名。 
　　△《王氏杂说》十卷 
　　右皇朝王安石介甫撰。蔡京为《安石传》，其略曰：“自先王泽竭，国异家殊。由汉迄唐，源流浸深。宋兴，文物盛矣，然不知道德性命之理。安石奋乎百世之下，追尧、舜、三代，通乎昼夜阴阳所不能测而入于神。初着《杂说》数万言，世谓其言与孟轲相上下，于是天下之士，始原道德之意，窥性命之端云。”所谓《杂说》，即此书也。以京之夸至如此，且不知所谓“通乎昼夜阴阳所不能测而入于神”者，为何等语，故着之。 
　　△《汲世论》一卷 
　　右未详何人所著。多称元间事，且喜论兵，疑吕氏书也。凡十门。 
　　△《驭臣鉴古》二十卷 
　　右皇朝邓绾撰。绾，元丰中为中丞，献之朝。未几，坐操心颇僻，赋性奸回，论事荐人，不循分守，贬。 
　　△《农家类齐民要术》十卷 
　　右元魏贾思勰撰。记民俗、岁时、治生、种莳之事，凡九十二篇。农家者，本出于神农氏之学。孔子既称“礼义信足以化民，焉用稼”，以诮樊须，而告曾参以“用天之道，分地之利，为庶人之孝”，言非不同，意者，以躬稼非治国之术，乃一身之任也。然则士之倦游者，讵可不知乎？故今所取，皆种艺之书也。前世录史部中有岁时，子部中有农事，两类实不可分，今合之农家。又以《钱谱》其间，今以其不类，移附类书。 
　　△《四时纂要》五卷 
　　右唐韩谔撰谔。谔彳扁阅农书，取《广雅》、《尔雅》定土产，取《月令》、《家令》叙时宜，采胜种树之书，掇崔实试之法，兼删韦氏《月录》、《齐民要术》，编成五卷。 
　　△《保生月录》一卷 
　　右唐韦行规撰。分十二月，杂纂每月摄养、种艺、祈禳之术也。 
　　△《岁华纪丽》四卷 
　　右唐韩谔撰。分四时十二月节，序以事实，为偶俪之句，附着之。 
　　△《荆楚岁时记》四卷 
　　右梁宗懔撰。其序云：“傅玄之《朝会》，杜笃之《上已》，安仁《秋兴》之叙，君道《娱蜡》之述，其属辞则已洽，其比事则未弘，其率为小记，以录荆楚岁时。自元日至除夕，凡二十馀事。 
　　△《辇下岁时记》一卷 
　　右唐李绰撰。绰经黄巢之乱，避地蛮隅，偶记秦地盛事，传诸晚学云。 
　　△《国朝时令》十二卷 
　　右皇朝贾昌朝撰。景初，复《礼记》旧文，其《唐月令》别行。三年，诏昌朝与丁度、李淑采国朝律历典礼、百度昏晓、中星祠祀、配侑岁时施行，约《唐月令》定为《时令》一卷，以备宣读。后昌朝注为十二卷，奏上颁行。 
　　△《茶经》三卷 
　　右唐太子文学陆羽鸿渐撰。载产茶之地、造作器具、古今故事，分十门。 
　　△《顾渚山记》二卷 
　　右唐陆羽撰。羽与皎然、朱放辈论茶，以顾渚为第一。顾渚山在湖州，吴王夫差顾望，欲以为都，故以名山。 
　　△《煎茶水记》一卷 
　　右唐张又新撰。其所尝水凡二十种，因第其味之优劣。 
　　△《茶谱》一卷 
　　右伪蜀毛文锡撰。记茶故事。其后附以唐人诗文。 
　　△《建安茶录》三卷 
　　右皇朝丁谓撰。建州研膏茶起于南唐，太平兴国中始进御。谓咸平中为闽漕，监督州吏，创造规模，精致严谨，录其园焙之数，图绘器具及叙采制入贡法式。卢仝讥阳羡贡茶有“安知百万亿苍生，坠在颠崖受辛苦”之句，余于谓亦云。 
　　△《北菀拾遗》一卷 
　　右皇朝刘异撰。北苑，建安地名，茶为天下最。异庆历初在吴兴，采新闻，附于丁谓《茶录》之末。其书言条磨调品之器甚备，以补谓之遗也。 
　　△《补茶经》一卷，又一卷 
　　右皇朝周绛撰。绛，祥符初知建州，以陆羽《茶经》不载建安，故补之。又一本有陈龟注。丁谓以为茶侍不假水之助，绛则载诸名水云。 
　　△《试茶录》二卷 
　　右皇朝蔡襄君谟撰。襄，皇中修注，仁宗尝面谕云：“昨卿所进龙茶甚精”。襄退而记其烹试之法，成书二卷，进御。世传欧公闻君谟进小团茶，惊曰：“君谟士人，何故如此。” 
　　△《东溪试茶录》一卷 
　　右皇朝宋子安集拾丁、蔡之遗。东溪，亦建安地名。其序谓“七闽至国朝，草木之异，则产葛茶、荔子；人物之秀，则产状头、宰相，皆前代所未有。以时而显，可谓美矣。然其草木厚味，不宜多食；其人物虽多知，难于独任，亦地气之异”云。 
　　△《吕惠卿建安茶记》一卷 
　　右皇朝吕惠卿撰。 
　　△《圣宋茶论》一卷 
　　右徽宗御制。 
　　△《茶杂文》一卷 
　　右集古今诗文及茶者。 
　　△《竹谱》一卷 
　　右戴凯之撰。凯之字庆预，武昌人。裒辑竹事，四字一读，有韵，类赋颂。李邯郸云：“未详何代人。” 
　　△《┺谱》三卷 
　　右皇朝僧惠崇撰。 
　　△《平泉草木记》一卷 
　　右唐李德裕撰。记其别墅奇花、异草、树石名品，仍以咏叹其美者诗二十馀篇附于后。平泉，即别墅地名。 
　　△《荔支谱》一卷，《荔支故事》一卷 
　　右皇朝蔡襄撰。记建安荔支味之品第，凡三十馀种，古今故事。 
　　△《牡丹谱》一卷 
　　右皇朝欧阳修撰。修初调洛阳从事，见其俗重牡丹，因着花品，凡三篇。 
　　△《续酒谱》十卷 
　　右唐郑遨叟撰。辑古今酒事，以续王绩之书。 
　　△《忘怀录》三卷 
　　右皇朝元丰中梦溪丈人撰。所集皆饮食器用之式、种艺之方，可以资山居之乐者。或云沈括也。 
　　△《酒经》三卷 
　　右皇朝朱肱撰。记酿酒诸法并曲ろ法。 
　　●卷十三 
　　◎小说类 
　　△《周卢注博物志》十卷，《卢氏注》六卷 
　　右晋张华撰。载历代四方奇物异事。两本前六卷略同，无周氏注者稍多而无后四卷。周名日用。《西京赋》曰：“小说九百，起自虞初。”周人也，其小说之来尚矣，然不过志萝卜、纪谲怪、记谈谐之类而已。其后史臣务采异闻，往往取之。故近时为小说者，始多及人之善恶，甚者肆喜怒之私，变是非之实，以误后世。至于誉桓温而毁陶侃，褒卢札而贬陆贽者有之。今以志怪者为上，褒贬者为下云。 
　　△《世说新语》十卷，《重编世说》十卷 
　　右宋刘义庆撰。梁刘孝标注。记东汉以后事，分三十八门。《唐艺文志》云：“刘义庆《世说》八卷，刘孝标《续》十卷。”而《崇文总目》止载十卷，当时孝标续义庆元本八卷，通成十卷耳。家本有二：一极详，一殊略。未知孰为正，未知谁氏所定，然其目则同。刘知几颇言非其实录，予亦云。 
　　△《殷芸小说》十卷 
　　右宋殷芸撰。述秦、汉以来杂事。予家本题曰“刘饣束”，李淑以为非。 
　　△《述异记》二卷 
　　右梁任撰。家藏书三万卷。天监中，采辑前代之事，算新《述异》，皆时所未闻，将以资后来属文之用，亦博物之意。《唐志》以为祖同所作，误也。 
　　△《卓异记》一卷 
　　右唐李翱撰，或题云陈翱。开成中，在襄阳，记唐室功业殊异者，二十七类。 
　　△《异闻集》十卷 
　　右唐陈翰编。以传记所载唐朝奇怪事，类为一书。 
　　△《博异志》一卷 
　　右题曰谷神子纂。序称其书颇箴规时事，故隐姓名。或曰还古而竟不知其姓。志怪之书也。 
　　△《集异记》二卷 
　　右唐薛用弱撰。集隋唐间谲诡之事。一题《古异记》。首载徐佐卿化鹤事。 
　　△《陆氏集异记》二卷 
　　右唐陆勋纂。语怪之书也，凡三十二事，言犬怪者居三之一。 
　　△《稽神异苑》十卷 
　　右题云南齐焦度撰。杂编传记鬼神变化及草木禽兽妖怪谲诡事。按焦度，南安氐也，质讷朴戆，以勇力事高帝，决不能着书。又卒于建元四年，而所纪有梁天监中事，必非也。《唐志》有焦路《穷神秘苑》十卷，岂即此书而相传之讹？ 
　　△《宣室志》十卷 
　　右唐张读圣朋撰。纂辑仙鬼灵异事。名曰《宣室志》者，取汉文召见贾生论鬼神之义。苗台符为之序。 
　　△《玄怪录》十卷 
　　右唐牛僧孺撰。僧孺为宰相，有闻于世，而着此等书，《周秦行纪》之谤，盖有以致之也。 
　　△《续玄怪录》十卷 
　　右唐李复言撰。续牛僧孺书也。分《仙术》、《感应》三门。 
　　△《周秦行纪》一卷 
　　右唐牛僧孺自叙所遇异事。贾黄中以为韦所撰，，李德裕门人，以此诬僧孺。 
　　△《洽闻记》三卷 
　　右唐郑常撰。记古今神异诡谲事，凡百五十六条。或题曰郑遂。 
　　△《甘泽谣》一卷 
　　右唐袁郊撰。载谲异事九章。咸通中，久雨卧疾所著，故曰《甘泽谣》。 
　　△《河东记》三卷 
　　右唐薛渔思撰。亦记谲怪事。序云续牛僧孺之书。 
　　△《酉阳杂俎》二十卷，《续酉阳杂俎》十卷 
　　右唐段成式撰。自序云：“缝掖之徒，及怪及戏，无侵于儒。《诗书》为太羹，史为折俎，子为酰醢，大小二酉山多藏奇书，故名曰《酉阳杂俎》。分三十门，为二十卷。”其后续十卷。 
　　△《传奇》三卷 
　　右唐裴撰。《唐志》称高骈客。故其书所记皆神仙怪谲事。骈之惑吕用之，未必非辈导谀所致。 
　　△《稽神录》六卷 
　　右南唐徐铉撰。记怪神之事。序称“自乙未岁至乙卯，凡二十年，仅得百五十事。”杨大年云：“江东布衣蒯亮好大言夸诞，铉喜之，馆于门下。《稽神录》中事，多亮所言。” 
　　△《乘异记》三卷 
　　右皇朝张君房撰。其序谓“乘者，载记之名；异者，非常之事。”盖志鬼神变怪之书，凡十一门，七十五事。 
　　△《括异记》十卷 
　　右皇朝张师正撰。师正擢甲科，得太常博士。后游宦四十年，不得志，于是推变怪之理，参见闻之异，得二百五十篇。魏泰为之序。 
　　△《祖异志》十卷 
　　右皇朝聂田撰。田，天禧中举进士，不中第，至元初，因记近时诡闻异见一百馀事。天禧元七十馀年，田且百岁矣。 
　　△《洛中纪异》十卷 
　　右皇朝秦再思撰记五代及国初谶应杂事。 
　　△《洞微志》十卷 
　　右皇朝钱希白述，记唐以来谲诡事。 
　　△《太平广记》五百卷 
　　右皇朝太平兴国初，诏李等取古今小说编纂成书，同《太平御览》上之。 
　　△《鹿革事类》三十卷，《鹿革文类》三十卷 
　　右节《太平广记》事实成一编，曰《事类》；诗文成一编，曰《文类》。蔡蕃晋如所撰。晋如博学，通音律，能属文，与十父相友善。 
　　△《唐语林》十卷 
　　右未详撰人。效《世说》体分门，记唐世名言，新增嗜好等十七门，馀仍旧。 
　　△《史话》三卷 
　　右不题撰人。自后汉及江左朝野杂事皆记之。 
　　△《因话录》六卷 
　　右唐赵撰。，字泽章，大中时为衢州刺史。记唐史逸事。 
　　△《剧谈录》三卷 
　　右康康骈字驾言撰。干符中登进士第。书咸载唐世故事。 
　　△《树萱录》一卷 
　　右序称纂尚书荥阳公所谈。 
　　△《资暇》三卷 
　　右唐李匡济翁撰。序称世俗之谈，类多讹误，虽有见闻，嘿不敢证，故着此书。上篇正误，中篇谭元，下篇本物，以资休暇云。 
　　△《芝田录》一卷 
　　右叙谓尝憩缑氏，故取潘岳《西征赋》名其书。记隋唐杂事。未详何人。总六百条。 
　　△《封氏见闻记》五卷 
　　右唐封演撰。分门记儒道、经籍、人物、地理、杂事，且辨俗说讹谬，盖着其所见闻如此。 
　　△《松窗录》一卷 
　　右唐韦撰。记唐朝故事。 
　　△《朝野佥载补遗》三卷 
　　右唐张文成撰。分三十五门，载唐朝杂事。自号浮休子，盖取《庄子》“其生也浮，其死也休”之义。 
　　△《幽鼓吹》一卷 
　　右唐张固撰。纪唐史遗事二十五篇。懿僖间人。 
　　△《朝廷卓绝事》一卷 
　　右唐陈巨撰。记唐朝忠贤卓绝事五十。 
　　△《戎幕谈》一卷 
　　右唐韦绚撰。大和中，为李德裕从事，记德裕所谈。 
　　△《杜阳杂编》三卷 
　　右唐苏鹗撰。字德祥。光启吕进士，家武功杜阳川。杂录广德以至咸通时事。 
　　△《友议》三卷 
　　右唐范掳撰。记唐开元以后事。掳，五人，故以名其书。 
　　△《谭宾录》十卷 
　　右唐胡璩子温撰。皆唐朝史之所遗。文武间人。 
　　△《金华子》三卷 
　　右唐刘崇远撰。金华子，崇远自号。盖慕黄初平为人也。录唐大中后事，一本题曰《刘氏杂编》。 
　　△《干巽子》三卷 
　　右唐温庭筠撰。序谓语怪以习宾，无异巽味之口，故以“干巽”命篇。 
　　△《摭言》十五卷 
　　右唐王定保撰。分六十三门。记唐朝进士应举登科杂事。 
　　△《北里志》一卷 
　　右唐孙撰。记大中进士游狭邪杂事。孙光宪言之意在讥卢相携也。盖携之女与其甥通，携知之，遂以妻之，杀家人以灭口云。 
　　△《刘公嘉话录》一卷 
　　右唐韦绚撰。刘公谓禹锡。绚，字文明，执谊子也。咸通中，为义武节度。幼从学于禹锡，录其话言。 
　　△《尚书故实》一卷 
　　右唐李绰编。《崇文总目》谓尚书即张延赏也。绰记延赏所谈，故又题曰《尚书谈录》。按其书称嘉贞为四世祖，疑非延赏也。 
　　△《家学要录》一卷 
　　右唐柳呈撰采其曾祖彦昭、祖芳、父冕家集所记累朝典章因革、时政得失，着此录。小说之尤者也。 
　　△《常侍言旨》一卷 
　　右唐柳呈记其世父芳所著，凡六章，上清、刘幽求二传附。 
　　△《北梦琐言》二十卷 
　　右荆南孙光宪撰。光宪，蜀人，从杨比、元澄游，多闻唐世贤哲言行，因纂辑之，且附以五代十国事。取《传》“畋于江南之梦”，自以为高氏从事，在荆江之北，故命编云。 
　　△《皮氏见闻录》五卷 
　　右唐皮光业撰。唐末为馀杭从事，记当时诡异见闻，自唐干符四年，迄晋天福二年。自号鹿门子。 
　　△《鉴诫录》十卷 
　　右后蜀何光远撰。字辉夫，东海人，广政中纂辑唐以来君臣事迹可为世鉴者。前有刘曦度序。李献臣云：“不知何时人。”考之不详也。 
　　△《贾氏谈录》一卷 
　　右伪唐张洎奉使来朝，录典客贾黄中所谈三十馀事，归献其主。 
　　△《杨文公谈苑》八卷 
　　右皇朝宋庠编。初，杨公亿里人黄鉴裒撰平生异事为一编，庠取而删类之，分为二十一门。 
　　△《景文笔录》三卷 
　　右皇朝宋祁撰。皆故事异闻、嘉言奥语，可为谈助。不知何人所编，每章冠以“公曰”。景文，乃祁谥也。 
　　△《归田录》六卷 
　　△《该闻录》十卷 
　　右皇朝李畋撰。畋，蜀人，张咏客也，与范镇友善。熙宁中致仕，归，与门人宾客燕谈，衮衮忘倦。门人请编录，遂以“该闻”为目。又有杂诗十二篇，系于后。 
　　△《江粼几杂讠志》三卷 
　　右皇朝江休复撰。休复，欧阳永叔之执友。其所记精博，绝人远甚。粼几，其字也。 
　　△《开谈录》二卷 
　　右皇朝苏耆撰。舜卿之父也。记五代以来杂事，下帙多载冯道行义。 
　　△《东齐记》十卷 
　　右皇朝范镇景仁元丰中撰。序言：“既谢事，日于东齐燕坐，追忆在朝时交游言语，与夫俚俗传记，因纂集成一编。”崇、观间，以其及国朝故事，禁之。 
　　△《春明退朝录》三卷 
　　右皇朝宋敏求次道撰。多记国朝典故。其序云：熙宁三年，予奉朝请于春明里，因纂所闻也。 
　　△《南迁录》二卷 
　　右皇朝张舜民芸叟撰。舜民元丰中从军攻灵州，师还，谪授柳州监酒，即日之官，记涂中所历并其诗文。 
　　△《孔氏杂说记》一卷 
　　右皇朝孔武仲撰。论载籍中前言往行及国家故实、贤哲文章，亦时记其所见闻者。 
　　△《笔谈》二十六卷 
　　右皇朝沈括存中撰。括好功名，城永乐不克，贬死。而实高材博学，多枝能，音律星历尢邃。自序云：“退处林下，深居绝过从，所与谈者，唯笔砚而已。”故以命其书。凡十七目。 
　　△《龙川略志》六卷，《龙川别志》四卷 
　　右皇朝苏辙撰。元符二年夏，居循州，杜门闭目，追惟平昔，使其子远书之于纸，凡四十事。其秋，复记四十七事。龙川，循州地名。 
　　△《古今前定录》二卷 
　　右皇朝尹国均辑经史子集、古今之人兴衰穷达，贵贱贫富，死生寿夭，与夫一动静，一语默，一饮一啄，定于前而形于梦，兆于卜、见于相貌，应于谶记者，凡一门，以为不知命而躁竞者之戒。至若裴度以阴德而致贵，孙亮以阴谴而减龄之类，又别为二门，使君子不以天废人云。 
　　△《牧竖谈》三卷 
　　右皇朝景溪纂十九事。景溪，蜀人也。 
　　△《郡阁雅言》一卷 
　　右皇朝潘若同撰。太宗时守郡，与僚佐话及南唐野逸贤哲异事佳言，辄疏之于书，凡五十六条，以资雅言。或题曰《郡阁雅谈》。 
　　△《秘阁雅谈》五卷 
　　右皇朝吴淑撰。记礻阁同僚燕谈。淑仕南唐，后隋李煜降。 
　　△《幕府燕录》十卷 
　　右皇朝毕仲询撰。仲询，元丰初为岚州推官，纂当代奇怪可喜之事，为二十门。 
　　△《渑水燕谈》十卷 
　　右皇朝王闭绍圣间撰。渑水，其退居之地也。闭从仕四方，与贤士大夫燕谈，有可取者辄记之，久而得三百六十馀事。 
　　△《傅公嘉话》一卷 
　　右皇朝傅尧俞之子孙记尧俞之言行，凡四十馀章。献简，尧俞谥也。 
　　△《曾公南游记》一卷 
　　右曾公，未详何人，当是公亮之孙也。共十二章，记国朝杂事。 
　　△《绅脞说》二十卷 
　　右皇朝张唐英君房撰。君房博学，通释老，善着书，如《名臣传》、《蜀杌》、《笈七{}》，行于世者，毋虑数百卷。此书亦详实。 
　　△《稗官志》一卷 
　　右皇朝吕大辨撰。杂记其所闻前言往行。 
　　△《倦游杂录》八卷 
　　右皇朝元丰初张师正撰。序言“倦游”云者，仕不得志，聊书平生见闻，将以信于世也。自以非史官，虽书善恶而不敢褒贬。 
　　△《东轩笔录》十五卷，《续录》一卷 
　　右皇朝魏泰撰。泰，襄阳人，曾布之妇弟，为人无行而有口，颇为乡里患苦。元中，纪其少时公卿间所闻，成此编。其所是非多不可。心喜章，数称其长，则大概已可见。又多妄诞，姑举其一。如谓王沂公登甲科，刘子仪为翰林学士，尝戏之。按沂公登科，虽在子仪后四年，其入翰林，沂公反在子仪前七年。沂公咸平五年登科，子仪天禧二年始除学士，盖相去二十年，其谬至此。 
　　△《师友谈记》一卷 
　　右皇朝李荐方叔撰。多记苏子瞻、范纯夫及四学士所谈论，故曰“师友”。 
　　△《青箱杂记》十卷 
　　右皇朝吴处厚撰。处厚，发蔡确《车盖这诗》事者。所记多失实。成都置交子务起于寇，处厚乃以为张咏，他多类此。 
　　△《缃素杂记》十卷 
　　右皇朝黄朝英撰。所记二百事。朝英，建州人，绍圣后举子也。为王安石之学者，以“赠之以芍药”为男淫女，“贻我握椒”为女淫男，前辈尝以是为嗤，朝英独爱重之，他可知矣。 
　　△《湘山野录》四卷 
　　右皇朝熙宁中僧语文莹撰，记国朝故事。 
　　△《冷齐夜话》六卷 
　　右皇朝僧惠洪撰。多记苏、黄事，皆依也。江淹拟陶渊明诗，其辞浮浅，洪既误以为真渊明语，且云东坡尝称其至到《鬼谷子》书，世所共见，而云有“崖蜜，樱桃也”之言，东坡《橄榄诗》“已输崖蜜十分甜”盖用之。如此类甚多，不可枚举。 
　　△《茅亭客话》十卷 
　　右皇朝黄休复撰。茅亭，其所居也。暇日，宾客话言及虚无变化、谣俗卜筮，虽异端而合道，旨属惩劝者，皆录之。 
　　△《玉壶清话》十卷 
　　右皇朝僧文莹元丰中撰。自序云：“文莹收国初至熙宁中文集数千卷。其间神道、墓志、行状、实录、奏议之类，辑其事成一家言。”玉壶者，其隐居之潭也。 
　　△《衣冠嘉话》一卷 
　　右未详何人撰。记国初至熙宁中杂事。 
　　△《Т斋览》十四卷 
　　右皇朝陈正敏崇观间撰。正敏自号Т翁，录其平昔所见闻，分十门，为小说一篇，以备异日披阅。 
　　△《褒善录》一卷 
　　右皇朝王蕃撰。嘉中，巴县簿黄靖国死而复苏，道其冥中所见，廖生尝传之，蕃删取其要，为此书。 
　　△《吉凶影响录》十卷 
　　右皇朝岑象求编。象求，熙宁末居江陵，披阅载籍，见善恶报应事，辄删润而记之。间有闻见者，难乎备载，亦采摘着于篇。 
　　△《劝善录》六卷， 
　　右皇朝周明寂元丰中纂道释、神奇、祸福之效前人为传记者，成一编，以诫世。 
　　△《劝善录拾遗》十五卷 
　　右不题撰人。疑亦明寂所纂，仅百事。 
　　△《鸡跖集》十卷 
　　右未详撰人。所集书传中琐碎佳事，分门编次之。《淮南子》曰：“善学者，如齐王之食鸡，必食其跖。”名书之意殆以此。 
　　△《二百家事类》六十卷 
　　右分门编古今稗官小说成一书，虽曰该博，但失于太略耳。不题撰人姓氏。 
　　△《绀珠集》十三卷 
　　右皇朝朱胜非编百家小说成此书。旧说张燕公有绀珠，见之则能记事不忘，故以为名。 
　　△《类说》五十六卷 
　　右皇朝曾忄造编。其序云：“居银峰，因集百家之说，纂集成书，可以资治体，助名教，供笑谈，广闻见”。 
　　△《渔樵话》二卷 
　　右设渔樵问答及史传杂事。不知何人所为。 
　　△《丽情集》二十卷 
　　右皇朝张君房唐英编古今情感事。 
　　△《齐广录》十卷 
　　右皇朝政和中李献民撰。分九门，记一时奇丽杂事，鄙陋无所稽考之言为多。 
　　△《青琐高议》十八卷 
　　右不题撰人。载皇朝杂事及名士所撰记传。然其所书，辞意颇鄙浅。 
　　△《说神集》二卷 
　　右不题撰人。记滑稽之说。唐有邯郸淳《笑林》，此其类也。 
　　△《漫叟见闻》一卷 
　　右不知何人，建炎中所撰也。 
　　△《刘饣束小说》十卷 
　　右唐刘饣束撰。纂周汉至晋江左杂事。 
　　△《补妒记》一卷 
　　右古有《妒记》，久已亡之，不知何人辑传记中妇人严妒事以补亡。自商周至于唐初。 
　　△《后山诗话》二卷 
　　右皇朝陈师道无己撰。论诗七十馀条。 
　　△《续诗话》一卷 
　　右皇朝司马光君实撰。序云：“《诗话》尚有遗者，欧公文章声名虽不可及，然记事一也，故敢续之。” 
　　△《欧公诗话》一卷 
　　右皇朝欧阳修永叔撰。修退居汝阴，戏作此，以资谈笑。 
　　△《东坡诗话》二卷 
　　右皇朝苏轼号东坡居士，杂书有及诗者，好事者因集之，成二卷。 
　　△《中山诗话》三卷 
　　右皇朝刘贡父撰。多及欧、梅、苏、石。以博学名世，如言萧何未尝掾工曹，亦有误谬。 
　　△《诗眼》一卷 
　　右皇朝范温元实撰。温，范祖禹之子，学诗于黄庭坚。 
　　△《归叟诗话》六卷 
　　右皇朝王直方立之撰。直方自号归叟。元中，苏子瞻及其门下士以盛名居北门东观，直方世居浚仪，有别墅在城南，殊好事，以故诸公亟会其家，由是得闻绪言馀论，因辑成此书。然其间多以己意有所抑扬，颇失是非之实。宣和末，京师书肆刻印鬻之，群从中以其多记从父詹事公话言，得之以呈，公取览之，不怿曰：“皆非我语也。” 
　　◎天文类 
　　△《司天考占星通玄宝镜》一卷 
　　右题曰巫咸氏。皇朝太平兴国中，诏天下知星者诣京师，未几，至者百许人，坐私习天文，或诛，或配隶海岛，由是星历之学殆绝。故予所藏书中亦无几，姑裒数种以备数云。 
　　△《甘石星经》一卷 
　　右汉甘公、石申撰。以日月、五星、三垣、二十八宿恒星图象次舍，有占诀以候休咎。 
　　△《景干象新书》三卷 
　　右《崇文目》有三十卷。置之天文类。 
　　△《步天歌》一卷 
　　右未祥撰人。二十八舍歌也。《三垣颂》、《五星凌犯赋》附于后。或云唐王希明撰，自号丹元子。 
　　△《列宿图》一卷，《天象分野图》一卷 
　　右未祥撰人。 
　　◎星历类 
　　△《合元万分历》一卷 
　　右唐曹氏撰，未知其名。历元起唐高宗显庆五年庚申，盖民间所行小历也。本《天竺历》为法，李献臣云。 
　　△《历法》一卷 
　　右未详撰人，历草也。 
　　△《刻漏图》一卷 
　　右皇朝燕肃撰。肃有巧思，上《莲花漏法》。尝知潼川，有石刻存焉。洛阳宋君者增损肃之法，为此图。 
　　△《百中经》三卷 
　　右自绍兴二十一年以上百二十年历日节文也。 
　　△《集圣历》四卷 
　　右皇朝杨可集。可为司天冬官正，辑古今阴阳书，橐为四时，以涓择日辰云。 
　　●卷十四 
　　◎五行类 
　　△《广古今五行志》三十卷 
　　右窦惟鋈撰。《唐志》有其目，未详何人纂。五行变异，叙其征应，盖为《洪范》之学者。自古术数之学多矣，言五行则本《洪范》，言卜筮则本《周易》，近时两者之学殆绝，而最盛于世者，葬书、相术、五星、禄命、六壬、遁甲、星禽而已。然六壬之类，足以推一时之吉凶；星禽、五星、禄命、相术之类，足以推一身之吉凶；葬书之类，足以推一家之吉凶；遁甲之类，足以推一国之吉凶。其所知若有远近之异，而或中或否，不可尽信，则一也。且其说皆本于五行，故同次之为一类。 
　　△《八五经》三卷 
　　右序云黄帝书。“八五”，谓八卦，五行。虽后人依者，而其辞亦驯雅。相墓书也。吕才《葬篇》以六说诘其不验，且云：“世之人为葬巫所欺，忘擗踊茶毒，以期徼幸。由是相茔陇，希官爵，择时日，规财利。”诚哉是言也。 
　　△《青囊补注》三卷 
　　右晋郭璞撰。世传葬书之学，皆云无出郭璞之右者。今盛行多璞书也。按璞传载葬母事，世传盖不诬矣。未几，即为王敦所杀。若谓祸福皆系于葬，则璞不应择凶地以取祸；若谓祸福有定数，或它有以致之，则葬地不必择矣。呜呼，璞自用其术尚如此，况后遵其遗书者乎！ 
　　△《拨沙经》一卷 
　　右唐吕才撰地理书，画山水之形成图。盖依者。 
　　△《青囊本旨》一卷 
　　右不记撰人。演郭璞《相墓青囊经》也。 
　　△《洞林别诀》一卷 
　　右江南范越凤集郭璞所记诸家地里得失为此书，二十四篇。并司空珏《寻龙入式歌附》。 
　　△《会元经》二十四卷 
　　右孙季邕撰，未详何代人。集诸家相地书，芟其鄙陋无验者，成是书。 
　　△《金琐正要》一卷，《玄谈经》一卷，《锦囊遗录》一卷，《五行统例》一卷 
　　右四书皆地理书也。 
　　△《五音地理新书》三十卷 
　　右唐僧一行撰。以人姓五音，验八山、三十八将吉凶之方。其学今世不行。 
　　△《秤星经》三卷 
　　右不着撰人。以日、月、五星、罗、计都、紫К、月孛十一曜，演十二宫宿度，以推人贵贱、寿夭、休咎。不知其术之所起，或云天竺梵学也。按《洪范》曰：“岁月日时无易，百用成，用明，俊民用章，家用平康。”“月之从星，则以风雨。”冷州鸠曰：“武王伐殷，岁在鹑火，月在天驷，日在析木之津，辰在斗柄，星在天鼋。”以此言之，五星之术，其来尚矣。盖可以占国，则可以占事；可以占事，则可以占人也。然术家用日、月、五星以占吉凶，又加以交初、交中之神，紫К、月孛之宿，初、中者，交食之会，亦可以意求；惟气、孛无稽，而术家独以为效。且曰土木之馀气。五星之行，土木最迟，而为吉凶者久，故有馀气云。 
　　△《周易十二论》一卷 
　　右未详撰人。论日月五星直年以占吉凶。 
　　△《珞录子三命》一卷 
　　右李献臣云：“珞录”者，取“珞珞如玉，录录如石”之义，推人生休咎，否泰之法。箕子曰：“五行，水、火、金、木、土。”禹曰：“辛壬癸甲。”则甲子、五行之名，盖起于尧、舜、三代之时矣。郑氏释“天命之谓性”，曰：“谓木神则仁，金神则义之类。”又释“我辰安在”，曰：“谓六物之吉凶。”此以五行、甲子推知休咎否泰于其传者也。吕才称起于司马季主及王充，其言浅哉。然才所诋建禄、级禄，三刑、劫杀、建学、空亡、六害、驿马之类，皆今世三命之术也，亦在才之前矣。由是观之，视他术渊源独远。且小运之法，本于《说文》已字之训；空亡之说，本于《史记》孤虚之术，多有所自来，故精于其术者，巧发奇中最多。 
　　△《珞录子疏》五卷 
　　右皇朝李仝、东方明撰。 
　　△《李虚中命书》三卷 
　　右唐李虚中撰。虚中，字常容。《姓纂》云：“冲之八代孙。学最深于五行书，寿夭、贵贱、利不利，辄先处其年时，百不失一。韩愈言同为虚中十一世祖，误也。” 
　　△《河图天地二运赋》一卷 
　　右不着撰人。论天地二运，盖三命书也。《崇文目》以为卜筮类。 
　　△《五命秘诀》一卷 
　　右皇朝林开撰。三命之术，年、月、日支干也。加以时、胎，故曰“五命”。 
　　△《常阳经》一卷 
　　右《崇文目题》曰《黄帝式用》，盖六壬占卜术也。 
　　△《六壬要诀》一卷 
　　右未详何人撰。《隋志》载六壬之书两种。《金銮密记》及《五代史记》颇言其验，今世龟筮道息，而此术独行。 
　　△《六壬课钤》一卷 
　　右未详何人所纂。以六十甲子，加十二时，成七百二十课，三传入神，以占吉凶。 
　　△《玉关歌》一卷 
　　右不题撰人。六壬课诀也。 
　　△《三十二家相书》三卷 
　　右或集许负以下三十二家书，成此编。 
　　△《月波洞中记》一卷 
　　右序称：唐任逍遥得之于太白山月波洞石壁上，凡九篇，相形术也。《崇文目》置之五行类。 
　　△《神中纪》一卷 
　　右皇朝李唐撰。辨人形色相，知其寿夭吉凶。 
　　△《群书古鉴》一卷 
　　右未祥撰者姓氏。熙宁间，集书史相术验者。 
　　△《灵龟经》一卷 
　　右史苏撰。论龟兆之吉凶。《崇文目》三卷。 
　　△《遁甲万一诀》一卷 
　　右题云唐李靖所纂黄帝书。按遁甲之书见于《隋志》，凡一十三家，则其学之来，亦不在近世矣。以休、生、伤、杜、景、死、惊、开八门，推国家之吉凶。通其学者，以为有验，未之尝试也。 
　　△《遁甲经》一卷 
　　右唐胡干撰。《李氏书目》云：亦云九天玄女术，推九星、八门、三奇、六仪之法。 
　　△《鲜鹗经》十卷 
　　右未详撰人。凡十门，六十二章。以星禽推知人之吉凶，言其性情、嗜好为尤验。说者谓本神仙之诀也，故此书载于《道藏》。李邯郸云：“罗浮山逍遥子撰。” 
　　△《八神筮法》二卷 
　　右以八卦世分六十四，每卦首必云“子夏曰”，论易筮之吉凶。 
　　△《灵棋经》二卷 
　　右汉东方朔撰。又云张良、刘安，未知孰是。晋颜幼明、宋何承天注。有唐李远叙。归来子以为黄石公书，岂谓以授良者邪？按《南史》载“客从南来，遗我良财，宝货珠玑，金碗玉杯”之繇，则古之遗书也明矣。凡一百二十卦，皆有繇辞。 
　　△《占灯法》一卷 
　　右皇朝李淳风撰。《崇文目》亦有之。 
　　△《观灯法》一卷 
　　右唐李淳风撰。 
　　△《紫堂诀》三卷 
　　右紫堂先生撰，未详何代人。着紫垣十二星至隐曜，总三百六十位，分二十八舍，附之以五星，配十二辰，以推人命之吉凶。 
　　◎兵家类 
　　△《六韬》六卷 
　　右周吕望撰。按《汉艺文志》无此书，《梁》、《隋》、《唐》始着录，分《文》、《武》、《龙》、《虎》、《豹》、《犬》六目，兵家权谋之书也。元丰中，以《六韬》、《孙子》、《吴子》、《司马法》、《黄石公三略》、《尉缭子》、《李卫公对问》颁行武学，今习之，号“七书”云。按兵法，汉成帝尝命任宏分权谋、形势、阴阳、技巧为四种。今又有卜筮、政刑之说，盖在四种之外矣。 
　　△《魏武注孙子》一卷 
　　右吴孙武撰，魏武帝注。按《汉艺文志》：《孙子兵法》八十二篇，今魏武所注，止十三篇。杜牧以为“武书数十万言，魏武削其繁剩，笔其精粹，成此书”云。其序略曰：“吾读兵书战策多矣，武所著深矣。” 
　　△《李筌注孙子》三卷 
　　右唐李筌注。以魏武所解多误，约历代史，依《遁甲》，注成三卷。 
　　△《杜牧注孙子》三卷 
　　右唐杜牧牧之注。牧以武书大略用仁义，使机权，曹公所注解，十不释一，盖惜其所得，自为新书尔，因备注之。世谓牧慨然最喜论兵，欲试而不得者。其学能道春秋、战国时事，甚博而详，知兵者有取焉。 
　　△《陈注孙子》三卷 
　　右唐陈撰。以曹公注隐微，杜牧注阔疏，重为之注云。 
　　△《纪变注孙子》三卷 
　　右唐纪变集唐孟氏、贾林、杜佑三家所解。 
　　△《梅圣俞注孙子》三卷 
　　右皇朝梅尧臣圣俞注。欧公为之序。 
　　△《王注孙子》三卷 
　　右皇朝王撰。以古本校正阙误，又为之注。仁庙时，天下承平久人不习兵。元昊既叛，边将数败，朝廷颇访知兵者，士大夫人人言兵矣。故本朝注解孙武书者，大抵皆当时人也。 
　　△《何氏注孙子》三卷 
　　右未祥其名，近代人也。 
　　△《吴子》三卷 
　　右魏吴起撰。言兵家机权法制之说。唐陆希声类次为之说，《料敌》、《治兵》、《论将》、《变化》、《励士》，凡六篇。 
　　△《司马法》三卷 
　　右齐司马穰苴撰。威王使大夫追论古者《司马兵法》，而附穰苴于其中，因号《司马穰苴兵法》。司马迁谓其书：“闳廓深远，虽三代征伐，未能竟其义。如其文，近亦少褒矣。穰苴为区区小国行师，何暇及《司马兵法》之揖让乎？” 
　　△《黄石公三略》三卷 
　　右题曰：《黄石公上中下三略》。其书论用兵机权之妙，严明之决，明妙审决，军可以死易生，国可以存易亡。《经籍志》云“下邳神人撰”。世传此即圯上老人以一编书授汉张良者。 
　　△《尉缭子》五卷 
　　右尉缭子，未详何人。书论兵主刑法。按《汉艺文志》有二十九篇，今逸五篇。首篇称“梁惠王问”，意者魏人与？其卒章有曰：“古之善用兵者，能杀卒之半，其次杀其十三，其下杀其十一。能杀其半者，威加海内；杀十三者，力加诸侯；杀十一者，令行士卒。”呜呼！观此则为术可知矣。 
　　△《张横渠注尉缭子》一卷 
　　右皇朝张载撰。其辞甚简。载早年喜谈兵，后谒范文正，文正爱其才，劝其学儒。载感悟，始改业。此殆少作也。 
　　△《武侯十六策》一卷 
　　右蜀诸葛亮孔明撰。序称：“谨进便宜十六事，一治国，二君臣，三视听，四纳言，五察疑，六治民，七举措，八考黜，九治军，十赏罚，十一喜怒，十二治乱，十三教令，十四斩断，十五思虑，十六阴察。”陈寿录孔明书，不载此策，疑依者。 
　　△《庾哀保聚图》一卷 
　　右晋庾哀撰。《晋书教友传》载哀字叔褒。齐王ぁ之倡义也，张泓等掠阳翟，哀率众保禹山，泓不能犯。此书序云：“大驾迁长安，时元康三年己酉，撰《保聚垒议》二十篇。”按ぁ之起兵，惠帝永宁元年也。帝迁长安，永兴元年也。皆在元康后，且三年岁次实癸丑，今云“己酉”，皆误。 
　　△《李卫公对问》三卷 
　　右唐李靖对太宗问兵事。史臣谓李靖《兵法》，世无完书，略见于《通典》，今《对问》出于阮逸家，或云逸因杜氏附益之。 
　　△《郭元振安边策》三卷 
　　右唐郭元振撰。以总兵进攻、聚众退守，不可无权谋，乃着此书。故旧题曰《定远安边策》。 
　　△《李临淮武记》一卷 
　　右唐李光弼撰。其书凡一百二章，末云“吕望智廓而远，孙武思幽而密，黄石宽而重断，吴起严而贵勇，墨翟守而无攻，老聃胜而不美，今择其精要，杂以愚识，为一家之书”。一本题曰《统军灵辖宝秘策》。或云光弼从事张参所纂。 
　　△《人事军律》三卷 
　　右皇朝符彦卿撰。其序称“言兵者多杂以阴阳，殊不知往亡宋捷，甲子胡兴，鹅入枭集，翻成吉兆，故此但述人事”云。或以为唐燕僧利正撰，当考之。 
　　△《神武秘略》十卷 
　　右皇朝仁宗御撰。纂古今兵书战策及旧史成败之迹，类《权谋》、《形势》《阴阳》《技巧》，凡四门，三十篇。 
　　△《左氏要类》 
　　右皇朝韩迪撰。纂《左氏》兵事，凡五十门。 
　　△《武经圣略》十五卷 
　　右皇朝王洙撰。宝元中，西边用兵，朝廷讲武备。是时，洙奉诏编祖宗任将、用兵、边防事迹，分二十门。 
　　△《武经总要》四十卷 
　　右皇朝曾公亮、丁度撰。康定中，朝廷恐群帅昧古今之学，命公亮等采古兵法，及本朝计谋方略，凡五年奏御。制度十五卷，边防五卷，故事十五卷，占候五卷。御为制序。 
　　△《百将传》十卷 
　　右皇朝张预公立撰。预观历代将兵者所以成败，莫不与孙武书相符契，因择良将得百人，集其传成一书，而以武之《兵法》题其后，上之。 
　　△《兵要望江南》一卷 
　　右题云黄石公以授张良者。按其书杂占行军吉凶，寓声于《望江南》词，取其易记忆。《总目》云：“武安军左押衙易静撰。”盖唐人也。 
　　△《倚马立成法》二卷 
　　右唐李淳风撰。兵行占候之书也。淳风，太宗时人，而此书起九宫法，至贞元六年庚午，假托以行其书，尔非淳风本真也。 
　　◎类书类 
　　△《同姓名录》三卷 
　　右梁元帝撰。纂类历代同姓名人，成书一卷。唐陆善经续增广之。齐梁间士大夫之俗，喜征事以为其学浅深之候，梁武帝与沈约征栗事是也。类书之起，当在是时，故以此录为首。 
　　△《古今刀剑录》一卷 
　　右梁陶弘景撰。记古今刀剑。 
　　△《古人姓字相同录》一卷 
　　右唐丘光庭撰。光庭中进士第。 
　　△《艺文类聚》一百卷 
　　右唐欧阳询等撰。分门类事，兼采前世诗赋铭颂文章，附于逐目之后。按《唐志》，询与令狐德、袁朗、赵弘智同修。 
　　△《北堂书钞》一百七十三卷 
　　右唐虞世南撰。世南仕隋为秘书郎时，钞经史百家之事以备用。分八十部，八百一类。北堂者，省中虞世南钞书之所也。家一百二十卷。 
　　△《兔园策》十卷 
　　右唐虞世南撰。奉王命，纂古今事为四十八门，皆偶丽之语。至五代时，行于民间，村野以授学童，故有“遗下《免园》策”之诮。 
　　△《初学记》三十卷 
　　石唐徐坚等撰。初，张说类集事要以教诸王。开元中，诏坚与韦述、余钦、施敬本、张ピ、李锐、孙季良分门撰次。 
　　△《集类》一百卷 
　　右唐刘绮庄撰。绮庄，毗陵人，尝为苏州昆山县令。家多异书，采摭事类，分二十馀门，凡五十馀万言，上之于朝。前有万希序，题云开元二十九年辛巳。按绮庄集有《上白敏中启》，疑非玄宗时人，当考。 
　　△《六帖》三十卷 
　　右唐白居易撰。以天地事物分门类为声偶，而不载所出书。曾祖父秘阁公为之注，行于世。世传居易作《六帖》，以陶家瓶数千，各题名目，置齐中，命诸生采集其事类，投瓶内。倒取之，钞录成书，故所记时代多无次序云。 
　　△《通典二》百卷 
　　右唐杜佑撰。先是，刘秩采经史自黄帝迄唐天宝末制度沿革废置，论议得失，仿《周礼》六官法，为《政典》三十五篇。房称才过刘向。佑以为未尽，因广之，参以新礼，为二百篇，以《食货》、《选举》、《职官》、《礼》、《乐》、《刑法》、《州郡》《边防》八门，分类序载，世推该洽。凡三十六年成书，德宗时上之。 
　　△《记室新书》三十卷 
　　右唐李途撰。采摭故事，缀为偶俪之句，分四百门。途为东川掌记，因以名其书云。 
　　△《古镜记》一卷 
　　右未祥撰人。纂古镜故事。 
　　△《戚苑英华》十卷 
　　右唐袁悦重修。本杨名所著，悦掇其要，类为语对，以他说附益之。 
　　△《三教珠英》三卷 
　　右唐张昌宗等撰。按《唐志》一千三百卷，今所存者止此。 
　　△《备举文言》二十卷 
　　右唐陆贽撰。总四百五十馀门。议者谓大类《六帖》而文辞过焉。《崇文总目》中有之。 
　　△《童子洽闻记》三卷 
　　右不题撰人。分二十门，杂记经史名数。或题《童子洽闻记》，云唐许塾撰。 
　　△《骨鲠集》二十卷 
　　右皇朝靖康初复修祖宗故事，时人或集本朝谏疏成此书。 
　　△《古城冢记》二卷 
　　右唐皇甫鉴撰。记古城所筑之人姓名，初不及冢，而名曰“城冢记”，未知其说。 
　　△《小名录》三卷 
　　右唐陆龟撰。龟以末世有官名，小名之别，自秦至隋，编而纪之。至于神仙、玉女之名，妇人、臧获之字，亦无弃焉。龟世称其博，然此书特杂，取于史传间尔，无异闻也。 
　　△《备忘小抄》十卷 
　　右伪蜀文谷撰。杂抄子史一千馀事，以备遗忘。其后题广政三年。广政，王衍号也。 
　　△《唐会要》一百卷 
　　右皇朝王溥撰。初，唐苏冕叙高祖至德宗九朝沿革损益之制。大中七年，诏崔铉等撰次德宗以来事，至宣宗大中七年，以续冕书。溥又采宣宗以后事，共成百卷，建隆二年正月奏御，文简事备，太祖览而嘉之，诏藏于史阁，赐物有差。 
　　△《五代会要》三十卷 
　　右皇朝王溥等撰。采梁至周典故，纂次成秩，建隆初上之。 
　　△《三朝国朝会要》一百五十卷 
　　右皇朝章得象天圣中被诏以国朝故事，因革制度编次。宋绶、冯元、李淑、王举正、王洙同修，得象监总。庆历四年书成上之。 
　　△《六朝国朝会要》三百卷 
　　右神宗朝以《会要》止于庆历，命王续之。起于建隆之元，迄于熙宁十年，通旧增损成是书。总二十一类，八百五十五门。其间礼乐政令之大纲，仪物事为之细目，有关讨论，顾无不载，文简事祥，一代之典备矣。 
　　△《节国朝会要》十二卷 
　　右皇朝范师道以章得象书繁多，节其要，以备检阅。 
　　△《太平总类一》千卷 
　　右皇朝李等撰。太平兴国中，被诏辑经史故事分门。《春明退朝录》云：“书成，帝日览三卷，一年而读周，赐名《太平御览》。” 
　　△《职林》二十卷 
　　右皇朝杨侃纂集历代职官沿革之故，盖因《通典》职官门增广而已。 
　　△《册府元龟一》千卷 
　　右皇朝景德二年，诏王钦若、杨亿修《君臣事迹》，惟取《六经》子史，不录小说杂书。至祥符六年，书成上之。凡三十一部，有总序，千一百四门，有小序。同修者十五人：钱惟演、杜镐、刁ぅ、李维、戚纶、王希哲、陈彭年、姜舆、宋贻序、陈越、陈从易、刘筠、查道、王曙、夏竦。初撰篇序，诸儒皆作。帝以体制不一，遂择李维、钱惟演、陈彭年、刘筠、夏竦等，付杨亿窜定。赐今名，为序冠其首。其音释，又命孙为之。 
　　△《类要》六十五卷 
　　右皇朝晏殊纂。分门辑经史子集事实、以备修文之用。 
　　△《书林韵海》一百卷 
　　右不题撰人。分门依韵纂经史杂事，以备寻阅。或云皇朝许冠所编。 
　　△《异号录》二十卷 
　　右皇朝马永易明叟编。古今殊异名号，如铜马帝，无愁天子之类。顷尝见近世人增广其书，名曰《宾实录》，亦殊该博。 
　　△《禁杀录》一卷 
　　右皇朝李象先纂。元中，象先集录古今冥报事，以为杀戒。 
　　△《文房四谱》五卷 
　　右皇朝苏易简撰。集古今笔、砚、纸、墨本原故实，继以赋颂述作，有徐铉序。 
　　△《钱谱》十卷 
　　右梁顾ピ尝撰《钱谱》一卷，唐张台亦有《钱录》二卷。皇朝绍圣间李孝美以两人所纂舛错，增广成十卷，分八品云。 
　　△《货钱录》一卷 
　　右皇朝陶岳撰。记五代诸侯擅改钱币之由。幽州、岭南、福建、湖南、江南五国。 
　　△《续钱谱》十卷 
　　右皇朝董撰。之祖尝得古钱百，令考次其文谱之，以前世帝王世次为序。且言梁顾ピ、唐封演之谱，漫汗蔽固，不可用。其谱自太昊、葛天氏，至尧、舜、夏、商皆钱币，其穿凿诞妄至此。 
　　△《墨谱》一卷 
　　右皇朝董秉撰。熙宁间人。秉患世人徒知祖、李之名，而不知形模之异同，制作之精角，故作图以着其源流，用补苏易简之阙文云。 
　　△《砚谱》二卷 
　　右皇朝唐询撰。记砚之故事及其优劣，以红丝石为第一，端石次之。 
　　△《古鼎记》一卷 
　　右唐吴协撰。记古人铸鼎本原及其形制。 
　　△《香谱》一卷 
　　右皇朝洪刍驹父撰。集古今香法，有郑康成汉宫香，《南史》小宗香，《真诰》婴香，戚夫人迫驾香，唐员半千香，所记甚该博。然《通典》载历代祀天用水沉香独遗之，何哉？ 
　　△《印格》一卷 
　　右皇朝晁克一撰。克一，张文潜甥也。文潜尝为之序。其略曰：“克一既好古印章，其父补之爱之尤笃。悉录古今印玺之法，谓之《图书谱》，自秦以来变制异状，皆能言其故。余颇爱其用心不移，致精于末务，使有传焉。” 
　　△《侍女小名录》一卷 
　　右皇朝王钅至纂。序云：“大观中居汝阴，与洪炎玉父游，读陆鲁望《小名录》，戏征古今女侍名字。因尽发所藏书籍纂集，馀月而成焉。”凡稗官小说所记，采之且尽，独是正史所载，返多脱略，子弟之学，其弊如此。 
　　△《蒙求》三卷 
　　右唐李瀚撰。纂经传善恶事实类者，两两相比为韵语，取《蒙卦》“童蒙求我”之义名其书，盖以教学童云。 
　　△《鲁史分门属类赋》三卷 
　　右皇朝杨筠撰。以《左氏》事类分十门，各为律赋一篇。干德四年奏御，诏褒之。 
　　△《左氏蒙求》三卷 
　　右皇朝王舜俞序，不知何人所作。较之《纲领》似为差胜焉。 
　　△《左氏纲领》四卷 
　　右皇朝文济道撰。排比事实为俪句，《蒙求》之类也。 
　　△《仙苑编珠》二卷 
　　右唐王松年撰。取阮仓、刘向、葛洪所传神仙，又取经记中梁以后神仙百二十八人，比事属辞，效《蒙求》本体为是书。 
　　△《国史对韵》十二卷 
　　右皇朝范镇撰。吴仲庶尝称景仁悯诸后学虽涉书传，而问之今代典故，则懵然不知。乃自太祖开基，迄于仁宗朝，摭取事实可为规矩鉴戒者，用韵编次之，即此书也。 
　　△《孝悌类鉴》七卷 
　　右皇朝俞观能撰。取经史孝悌事，成四言韵语。 
　　△《两汉蒙求》五卷，《唐史属辞》五卷，《南北史蒙求》十卷 
　　右未详撰人。皆效李瀚也。 
　　△《书叙指南》二十卷 
　　右皇朝任浚撰。纂集古今文章碎语，分门编次之，凡二百馀类。 
　　△《押韵》五卷 
　　右皇朝张孟撰。辑六艺、诸子、三史句语，依韵编入，以备举子试赋之用。 
　　△《歌诗押韵》五卷 
　　右皇朝杨咨编古今诗人警句，附于韵之下，以备押强韵。 
　　●卷十五 
　　◎艺术类 
　　△《古画品录》一卷 
　　右南齐谢赫撰。言画有六法，分四品。夫秋之弈，延寿之画，伯乐之相马，宁戚之饭牛，以至于曹丕之弹其，袁彦之ヅυ，皆足以擅名天下。昔齐侯礼九九，而仲尼贤博弈，良有以哉。或曰：“艺成而下，奈何？”曰：“经着大射、投壶之礼，盖正己养心之道存焉，顾用之何如耳，安可直谓之艺而一切废之？”故予取射诀、画评、弈经、算术、博戏、投壶、相牛马等书，同次之为一类。 
　　△《续画纪》一卷 
　　右唐李嗣真撰。补谢赫之阙。 
　　△《后画录》一卷 
　　右唐僧彦撰。品长安名画，凡二十七人。 
　　△《名画猎精》六卷 
　　右唐张彦远纂。彦远，字爱宾。记历代画工名姓，自史皇以降至唐朝，及论画法并装背褫轴之式、鉴别阅玩之方。 
　　△《书画史》二卷 
　　右皇朝米芾元章撰。辑本朝公卿士庶家藏法书、名画，论其优劣真伪。 
　　△《圣朝名画评》三卷 
　　右皇朝刘道成纂。符嘉应撰序。集本朝画工之名世者，第其品，以王之为神品，云在吴生上。 
　　△《益州名画录》三卷 
　　右皇朝黄休复纂。唐干符初至宋干德岁。休复在蜀中，目击图书之精者五十八人，品以四格云。 
　　△《射评要略》一卷 
　　右题曰李广撰。凡十五篇。 
　　△《严悟射诀》一篇 
　　右唐王思永撰。思永学射法于成都工曹严悟，因取悟法着书十篇，故每篇首必称“师曰”。 
　　△《益津射格》一卷 
　　右皇朝钱师益序。以《五善图》及《武陵格》疏密不同，参酌为之。 
　　△《投壶经》一卷 
　　右唐上官仪奉敕删定，史玄道续注。采周、郝同、梁简文数家书为之。《唐志》有其目。 
　　△《木射图》一卷 
　　右唐陆秉撰。为十五┺以代侯，击地球以触之，┺饰以朱墨字，以贵贱之。朱者，仁、义、礼、智、信、温、良、恭、俭、让、墨、者、慢、傲、佞、贪、滥。仁者胜，滥者负，而行一赏罚焉。 
　　△《温公投壶新格》一卷 
　　右皇朝司马光君实撰。旧有《投壶格》，君实恶其多取奇中者以为侥幸，因尽改之。 
　　△《九章算经》九卷 
　　右未祥撰人姓名，或曰周公。“九章”者，一《方田》、二《算粟》、三《衰分》、四《少广》、五《商功》、六《均输》、七《盈不足》、八《方程》、九《勾股》。魏刘徽、唐李淳凤尝为之注，则此术起于汉之前矣。 
　　△《求一算经》一卷 
　　右未详撰人。 
　　△《六问算法》五卷 
　　右皇朝龙受益撰。并《化零歌》附。 
　　△《应用算法》三卷 
　　右皇朝蒋舜元撰。 
　　△《象棋》一卷 
　　右皇朝尹洙撰。凡五图，今所行者不与焉。 
　　△《温公七国象棋》一卷 
　　右皇朝司马光君实撰，周、秦、韩、魏、赵、楚、齐、燕实八国，而云七者，周室不与焉。 
　　△《ヅυ经一卷ヅυ格》一卷 
　　右不题撰人。序云：“ヅυ，古之戏也。、刘毅、李安民、慕容宝之徒，皆掷卢不闻馀采，今以卢、枭为上，雉、犊次之。” 
　　△《钓图》一卷 
　　右不题撰人。凡四十类，各有一诗。 
　　△《采珠局》一卷 
　　右不题撰人。序云“王公”而不知其名。凡三十馀类，亦各有一诗。 
　　△《弹棋经》一卷 
　　右未详撰人。序称《世说》曰：魏武帝好弹棋，宫中皆效之，难得其局，以妆奁之盖，形状相类，就盖而弹之，俗中因谓魏宫妆奁之戏。按《西京杂记》云：刘向作弹棋。《典论》云：前代马合卿、张公子皆工弹棋。然则起于汉朝，非自魏始，《世说》误矣。 
　　△《捉卧瓮人事数》一卷 
　　右皇朝李庭中撰。以毕卓、嵇康、刘伶、阮孚、山简、阮籍、仪狄、颜回、屈原、陶潜、孔融、陶侃、张翰、李白、白乐天为目，有赵昌言序。 
　　△《双陆格》一卷 
　　右不题撰人。其法：左右十二梁，设二朋，朋各十五子，一白一墨，用明琼二，各以其采，由右归左，子单，则他子得击，两子则曰“成梁”，他子虽相当，不得击。故武后梦双陆不胜，狄仁杰所以云无子也。 
　　△《叶子戏格》一卷 
　　右不着撰人。世传叶子，妇人名也，撰此戏，晚唐之时也。 
　　△《三国图格》一卷，《金龙戏格》一卷，《打马格》一卷，《旋棋格》一卷 
　　右不题撰人。 
　　△《汉官仪彩选》一卷 
　　右皇朝刘敞撰。删取西汉之官，而附其列传黜陟可戏笑者杂编之，以为博弈之一物。 
　　△《忘忧集》三卷 
　　右皇朝刘仲甫编。载唐韦延《棋诀》并古今棋图。 
　　△《相鹤经》一卷 
　　右题曰浮丘公撰。其传云：“浮丘公授于王子晋，后崔文子学道于子晋，得其文，藏于嵩山之石室，淮南公采药得之，乃传于世。” 
　　△《相马经》二卷 
　　右伯乐撰。 
　　△《相马经》一卷 
　　右未详撰人。述相马法式，并着马之疾状及治疗之术，《李氏书目》有之。 
　　△《黄帝医相马经》三卷 
　　右唐穆蠡集伯乐、王良等六家书成此编。皇帝斤神农也。 
　　△《育骏方》三卷 
　　右未详撰人。相马术及医治畜牧之方。 
　　△《相牛经》一卷 
　　右序曰：宁戚传之百里奚，汉世河西薛公得其书以相牛，千百不失其一。至魏世高堂生又传晋宣帝，其后秘之。细字，薛公注也。 
　　◎医书类 
　　△《黄帝素问》二十四卷 
　　右昔人谓《素问》者，以素书黄帝之问，犹言“素书”也。唐王水谓：“《汉艺文志》有《黄帝内经》十八卷，《素问》即其经之九卷，兼《灵枢》九卷，其数焉。”先是第七亡逸，水时始独，乃诠次注释，凡八十一篇，分二十四卷。今又亡《刺法》、《本论》二篇。水自号启玄子。医经传于世者多矣。原百病之起愈者，本乎黄帝；辨百药之味性者，本乎神农；汤液则称伊尹。三人皆圣人也。悯世疾苦，亲着书以垂后，而世之君子不察，乃以为贱技，耻于习之。由此，称医者多庸人，治之常失理，可生而死者甚众。激者至云“有病不治，犹得中医”，岂其然乎？故予录医颇详。《隋志》以此书为首，今从之。 
　　△《灵枢经》九卷 
　　右王︸谓此书即《汉志皇帝内经》十八卷之九也。或谓好事者于皇甫谧所集《内经仓公论》中抄出之，名为古书也，未知孰是。 
　　△《吕杨注八十一难经》五卷 
　　右秦越人撰。吴吕广注。广杨玄操演。越人生于渤海，家于卢，受桑君秘术，洞明医道。世以其与黄帝时扁鹊相类，乃号之为“遍鹊”。采《黄帝内经》精要之说，凡八十一章。以其理趣深远，非易了，故名《难经》。玄操编次为十三类。 
　　△《丁德用注难经》五卷 
　　右皇朝丁德用注。以杨玄操所演甚失大义，因改王之。经文隐奥者，绘为图。德用，济阳人，嘉末，其书始成。 
　　△《虞庶注难经》五卷 
　　右皇朝虞庶注。庶，仁寿人，寓居汉嘉。少为儒，已而弃其业，习医术，为此书，以补吕、杨所未尽。黎泰辰治平间为之序。 
　　△《金匮玉函经》八卷 
　　右汉张仲景撰，晋王叔和集。设答问杂病形证脉理，参以疗治之方。仁宗朝，王洙得于馆中，用之甚效。合二百六十二方。 
　　△《仲景伤寒论》十卷 
　　右汉张仲景述，晋王叔和撰次。按《名医录》云：“仲景，南阳人，名机；仲景，其字也。举孝廉，官至长沙太守。以宗族二百馀口。建安纪年以来，未及十稔，死者三之二，而伤寒居其七，乃着论二十二篇，证外合三百九十七法，一百一十二方。”善医者或云：“仲景着《伤寒论》，诚不刊之典，然有大人之病而无婴孺之患，有北方之药而无南方之治，此其所阙者。盖陈蔡以南，不可用柴胡、白虎二汤，治伤寒。”其言极有理。 
　　△《脉经》三卷 
　　右题云黄帝撰。论诊脉之要，凡二十一篇。 
　　△《王叔和脉经》十卷 
　　右晋王叔和撰。按唐甘伯宗《名医传》曰：“叔和，西晋高平人，性度沈静，博通经方，精意诊处，尤好著述。”其书纂岐伯、华佗等论脉要诀所成，叙阴阳表里，辨三部九候，分人迎、气口、神门，条十二经，二十四气、奇经八脉、五藏六府、三焦四之疴，织悉具备，咸可按用。凡九十七篇。皇朝林亿等正。 
　　△《脉诀》一卷 
　　右题曰王叔和撰。皆歌诀鄙浅之言，后人依者，然最行于世。 
　　△《巢氏病源候论》五卷 
　　右隋巢元方等撰。元方，大业中被命与诸医共论众病所起之源。皇朝旧制，监局用此书课试医生。昭陵时，诏校本刻牍颁行，宋绶为序。 
　　△《雷公炮炙》三卷 
　　右宋雷撰，胡洽复位。述百药性味，炮熬煮炙之方，其论多本之于干宁晏先生。称“内究守国安正公”，当是官名，未详。 
　　△《天元玉策》二十卷 
　　右启玄子撰。即唐王水也。书推五运六气之变。唐《人物志》云：“水仁至太仆令，年八十馀，以寿终。” 
　　△《金宝鉴》三卷 
　　右魏嵩撰。嵩仕至翰林博士。《崇文总目》云：“不详何代人，述脉候征验要妙之理。” 
　　△《宝藏畅微论》三卷 
　　右五代轩辕述撰。青霞君作宝《藏论》三篇，着变炼金石之诀既详，其未善，复刊其谬误，增其缺漏，以成是书。故曰“畅微”。时年九十，实干亨二年也。 
　　△《圣济经》十卷 
　　右徽宗皇帝御制。因黄帝《内经》，采天人之赜，原性命之理，明营卫之清浊，究七八之盛衰，辨逆顺之盈虚，为书十篇，凡四十二章。 
　　△《通真子伤寒诀》一卷 
　　右题曰通真子而不著名氏。用张长沙伤寒论为歌诗，以便览者，《脉诀》之类也。 
　　△《伤寒百问》三卷 
　　右题曰无求子。大观初所著书。 
　　△《运气论奥》三卷 
　　右皇朝刘温舒撰。温舒以《素问》气运最为治病之要，而答问纷揉，文辞古奥读者难知，因为三十论，七十二图，上于朝。 
　　△《脉粹》一卷 
　　右皇朝萧世基撰。世基尝阅《素问》及历代医经，患其难知，因缀缉成一编。治平中姚谊序之。 
　　△《南阳活人书》二十卷 
　　右皇朝朱肱撰。序谓：“张长沙《伤寒论》，其言雅奥，非精于经络，不能晓会。顷因投，设为对问，补苴缀辑，仅成卷轴。作于己已，成于戊子，计九万一千三百六十八字。” 
　　△《存真图》一卷 
　　右皇朝杨介编。崇宁间，泗州刑贼于市，郡守李夷行遣医并画工往，亲决膜，摘膏肓，曲折图之，尽得纤悉。介校以古书，无少异者，比《欧希范五藏图》过之远矣，实有益医家也。王莽时，捕得翟义党王孙庆，使太医、尚方与巧屠共刳剥之，量度五藏，以竹导其脉，知所终始，云可以治病，是亦此意。 
　　△《补注神农本草》二十卷 
　　右皇朝掌禹锡等补注，旧说《本草经》神农所作，而《艺文志》所不载。《平帝纪》：“诏天下举通知方术、《本草》者。”《本草》之名，盖起于此。梁之录载《神农本草》三卷。书中有后汉郡县名，盖上世未着文字，师学相传，至张机、华佗始为编述。嘉初，诏禹锡与林亿、苏颂、张洞等为之补注。以《开宝本草》及诸家参校，采拾遗逸，判定新旧，药合一千八十二种，总二十卷。 
　　△《图经本草》二十卷，《目录》一卷 
　　右皇朝苏颂等撰。先是，诏掌禹锡、林亿等六人重校《神农本草》，累年成书奏御。又诏郡县，图所产药，用永徽故事，重命编述。于是颂再与禹锡等裒集众说，类聚诠次，各有条目云。嘉六年上。 
　　△《证类本草》三十二卷 
　　右皇朝唐慎微纂。合两《本草》为一书，且集书传所记单方附之于本条之下，殊为详博。 
　　△《本草广义》二十卷 
　　右皇朝寇宗编。以《本草》二部着撰之人，或执用已私，失于商确。并考诸家之说，参之事实，其情理，证其脱误，以成其书。 
　　△《子午经》一卷 
　　右题云扁鹊撰。论针砭之要，成歌咏。盖后人依者。 
　　△《铜人针灸图》三卷 
　　右皇朝王惟德撰。仁宗尝诏惟德考次针灸之法，铸铜人为式，分腑脏十二经，旁注俞穴所会，刻题其名，并为图法并主疗之术，刻板传于世。夏竦为序。 
　　△《明堂针灸图》三卷 
　　右题云黄帝论人身俞穴及灼灸禁忌。明堂者，谓雷公问道，黄帝授之，故名云。 
　　△《烙三十六黄经》一卷 
　　右不着撰人。唐世书也。《国史补》云：“自茗饮行于世，世人不复病黄瘅。” 
　　△《千金方》三十卷 
　　右唐孙思邈撰。思邈博通经传，洞明医术，着用药之方，诊脉之诀，针灸之穴，禁架之法，以至导引养生之要，无不周悉。后世或能窥其一二，未有不为名医者。然议者颇恨其独不知伤寒之数云。 
　　△《千金翼方》三十卷 
　　右唐孙思邈撰。思邈着《千金方》，复掇集遗轶以羽翼其书，成一家之学。林亿等谓首之以《药录》，次之以《妇人》、《伤寒》、《小儿》、《养性》、《辟》、《退居》、《补益》、《杂病》、《疮痈》、《色脉》、《针灸》而《禁经》终焉者，皆有指意云。 
　　△《外台秘要方》四十卷 
　　右唐王焘撰。焘在台阁二十年，久知弘文馆，得古方书数千百卷，因述诸病证候，删集方药、符禁、针灸之法，凡一千一百四门。天宝中，出守房陵及大宁郡，故以“外台”名其书。孙兆以焘谓“针能杀生人，不能起死人，取灸而不取针”，识其为医之蔽。予独以其言为然。 
　　△《产宝》二卷 
　　右唐昝殷撰，殷，蜀人。大中初，白敏中守成都，其家有因免乳死者，访问名医，或以殷对。敏中迎之，殷集备验方药三百七十八首以献。其后周又作三论，附于前。 
　　△《龙树眼论》三卷 
　　右佛经树大士者，能治眼疾。或假其说，集治七十二种目病之方。 
　　△《太平圣惠方》一百卷 
　　右太宗皇帝在潜邸日，多蓄名方异术。太平兴国中，内出亲验者千馀首，乃诏医局各上家传方书，命王怀隐、王、郑彦、陈昭遇校正编类，各于篇首着其疾证。淳化初书成，御制序引。 
　　△《太医局方》三卷 
　　右元丰中，诏天下高手医，各以得效秘方进，下太医局验试，依方制药鬻之。仍模本传于世。 
　　△《和剂局方》十卷 
　　右大观中，诏通医刊正药局方书。阅岁书成，校正七百八字，增损七十馀方。 
　　△《沈存中良方》十卷 
　　右皇朝沈括存中撰。存中博学通医术，类其经验方成此书。用者多验。或以苏子瞻论医药杂说附之。 
　　△《灵苑方》二十卷 
　　右皇朝沈括存中编。本朝士人如高若讷、林亿、孙奇、庞安常，皆以善医名于世，而存中尤喜方书。此书所载多可用。 
　　△《王氏博济方》五卷 
　　右皇朝王衮撰。衮，庆历间官滑台，因暇日出家藏七十馀方，择其善者，为此书。名医云：其方用之无不效，如“还丹”治中风，“太一丹”治鬼胎，尤奇验。 
　　△《钱氏小儿方》八卷 
　　右皇朝钱乙仲阳撰。神宗时，擢太医丞。于书无所不窥，它人靳靳守古，独度越纵舍，卒与法合。尤邃《本草》，多识物理，辨正阙误，最工疗婴孺病。年八十二而终。阎季忠方附于后。 
　　△《养生必用方》十六卷 
　　右皇朝初虞世撰。序谓：“古人医经行于世者多矣。所以别著者，古方分剂为今铢两不侔，用者颇难。此方其证易详，其法易用，苟寻文为治，虽不习之人，亦可无求于医也。”虞世，本朝士，一旦削为僧。在襄阳，与十父游从甚密。 
　　△《婴童宝镜》十卷 
　　右题曰栖真子，不着姓名。录世行应验方，成此书。 
　　△《小儿灵秘方》十三卷 
　　右不题撰人。辨小儿疾证及治疗之方，多为歌诀。 
　　△《伤寒证治》三卷 
　　右皇朝王实编。实谓百病之急，无逾伤寒，故略举病名法及世名医之言，为十三篇，总方百四十六首。或云颖川人，官至外郎，<厂龙>安常之高弟也。 
　　△《小儿玉诀》一卷 
　　右未详撰人名氏。为韵语以记小儿疾证治法，凡二十三。 
　　△《孙尚秘宝》十卷 
　　右皇朝孙尚撰。吕惠卿帅边日，尚之子在属郡，因取此书刻板传于世。 
　　△《杨子护命方》五卷，《通神论》十四卷 
　　右皇朝杨退修撰。退修以岐伯论五运六气以治疾病，后世通之者，唯王︸一人而已，然犹于迁变行度，莫知其始终次序，故着此《方》、《论》云。 
　　●卷十六 
　　◎神仙类 
　　△《度人经》三卷 
　　右元始天尊说。《唐志》有其目，古书也。神仙之说，其来尚矣。刘歆《七略》，道家之学与神仙各为录。其后学神仙者稍稍自附于黄、老，乃云：有元始天尊，生于太元之先，姓乐，名静信，常存不灭。每天地开闭，则以秘道授诸仙，谓之开劫度人。延康、赤明、龙汉、开皇，即其纪年也。受其道者，渐致长生，或白日天。其学有授之法，名曰“齐”；有拜章之仪，名曰“醮”；又有符咒以摄治鬼神，服饵以蠲除秽浊。至于存想之方，导引之诀，烹炼变化之术，其类甚众。又葛洪、寇谦、陶弘景之徒相望而出，其言益炽于世。宝贵者多惑焉，然通人皆疑之。国朝修《道藏》，共六部，三百一十一秩，而神仙之学如上所陈者居多，兴道家绝不类。今于其间取自昔书目所载录之，又而为二；凡其说出于神仙者，虽题曰“老子”、“黄帝”，亦皆附于此，不以名乱实也。若夫容成之术，虽收于歆辈者，以荐绅先生难言之特削去不录。 
　　△《大洞真经》一卷 
　　右题云高上虚皇君等。道书，三十七章。晋永和中，上清紫微元君降授于王夫人，是《上清高法》。《道藏》书六部：一曰大洞真部，二曰灵宝洞元部，三曰太上洞神部，四曰太真部，五曰太清部，六曰正一部。李氏《道书志》四类：一曰经诰类，二曰传录类，三曰丹药类，四曰符篆类，皆以此书为之首，然《唐志》不载，故以此《度人经》云。 
　　△《黄庭内景经》一卷 
　　右题《大帝内书》，藏谷阴，三十六章，皆七言韵语。梁丘子叙云：“扶桑大帝命谷神王传魏夫人，一名《东华玉篇》。黄者，中央之色，庭者，四方之中。外指事，即天、人、地中；内指事，即腊、心、脾中，故曰‘黄庭’。” 
　　△《黄庭外景经》三卷 
　　右叙谓老子所作，与《法帖》所载晋义之所书本正同，而文句颇异。其首有“老子居，作七言解说身形及诸神”两句，其末有“吾言毕矣勿妄陈”一句，且改“渊”为“泉”，改“治”为“理”，疑唐人诞者附益之。《崇文总目》云“记天皇氏至帝菪受道得仙事”，此本则无之。 
　　△《真诰》十卷 
　　右梁陶弘景撰。皆真人口授之诰，故以为名。记许迈、许谧、杨义诸仙受道之说，本七卷：《运题》一，《象甄》二，《受授》三，《协昌期》四，《稽神枢》五，《握真辅》六，《翼真检》七。后人析第一、第二、第四，各为上下。 
　　△《西经》四卷 
　　右题曰太上真人尹君纪录。老子将游西域，既为关令尹喜说五千言，又留秘旨，凡三十六章，喜述之，为此经。其首称老君西，闻道竺干，有古先生，是以就道。说者以“古先生”，佛也。事见《广洪明集辩惑论》。 
　　△《韦注西经》二卷 
　　右梁道士韦处玄。分上下经：上经三七，法天之阳数，分二十一章；下经四七，法地之阴数，总四十九章，象大衍用数云。《唐志》称处玄《集解》。以“闻道竺干”为“经道竺干”，以“古先生”为老子自谓。 
　　△《同玄注西经》四卷 
　　右唐洞玄子注，其姓名未详。《唐志》有戴诜《注西经》，疑此或诜书也。分三十六章，谓竺干古先生非释氏之号云。 
　　△《徐注西经》二卷 
　　右徐道邈撰。句曲人，未详何代。其本以“有古先生善入无为”作“善入泥丸”。“古先生者，吾之师也，化乎竺干”作“吾之身也，化胡竺干”云。 
　　△《步虚经》一卷 
　　右太极真人传左仙公，其章皆高仙上圣朝玄都、玉京，飞巡虚空之所讽咏，故曰“步虚”。 
　　△《定观经》一卷 
　　右题曰：天尊授左玄真人述，定心惠观等修，故以为名云。 
　　△《内观经》一卷 
　　右老子撰。述人胞胚、魂魄、众神之名，当谤观身心，俾不染浊秽，乃可常存云。凡二十有二章。 
　　△《老子化胡经》十卷 
　　右魏明帝为之序。经言老子归昆仑化胡，次授宾，后及天竺。按裴松之《三国志注》言“世称老子西入流沙，化胡成佛”。其说盖起于此。《议化胡经八状》附于后。《唐志》云：“万岁通天元年，僧惠澄上言乞毁《老子化胡经》，秋官侍郎刘如等议状。”证其非伪，此是也。 
　　△《太清经》一卷 
　　右《太清护命灵文》，金阙上真按付修道之士，可以除邪治病云。 
　　△《天蓬神咒》一卷 
　　右未祥撰。《邯郸书目》载道书最众，已上八种皆有之。 
　　△《登真隐诀》二十五卷 
　　右梁陶弘景撰。景以为学其诀者，当由阶而登，真文多隐，非诀莫登，故以名书。凡七篇十七条，《隋志》云。 
　　△《神仙可学论》一卷 
　　右唐吴筠撰。嵇康谓神仙不可以学致，筠意不以为然，故演修习之方，以勉学仙之士云。 
　　△《坐忘论》一卷 
　　右唐司马承祯字子微撰。凡七篇。其后有文元公跋，谓子微之所谓“坐忘”，即释氏之言“宴坐”也。 
　　△《天隐子》一卷 
　　右唐司马子微为之序，云：“天隐子，不知何许人，着书八篇。修炼形气，养和心灵，归根契于伯阳，遗照齐乎庄叟。殆非人间所能力学者也。”王古以天隐子即子微也。一本有《三宫法》附于后。 
　　△《抱朴子内篇》二十卷 
　　右晋葛洪撰。洪，字稚川，丹阳句容人。元帝时，累召不就，止罗浮山，钅东丹着书，推明飞升之道，导养之理，黄白之事。二十卷名曰《内篇》，十卷名曰《外篇》，自号抱朴子，因以命书。 
　　△《笈七签》一百二十卷 
　　右皇朝张君房等纂。君房，祥符中谪官宁海。时圣祖降，朝廷尽以秘阁道书付杭州，俾戚纶、陈尧臣校正，纶等同王钦若荐君房专其事。君房诠次，得四千五百六十五卷，于是掇其蕴奥，总万馀条，成是书。仁宗时上之。 
　　△《群仙会真记》五卷 
　　右唐施肩吾集言炼养形气、补毓精神、成内丹之法，凡二十五篇。 
　　△《彭晓注参同契》三卷 
　　右汉魏伯阳撰。按《神仙传》：伯阳，会稽上虞人，通贯诗律，文辞赡博，修真养志，约《周易》作此书，凡九十篇。徐氏笺注。桓帝时，以授同郡淳于叔通，因行于世。彭晓为之解。隋、唐书目皆不载。按唐陆德明解“易”字云：“虞翻注《参同契》，言字从‘日’下‘月’。”今此书有“日月为易”之文，则其为古书明矣。 
　　△《张随注参同契》三卷 
　　右皇朝张隋皇中居青城山，注魏伯阳之书，列十数图于其后。 
　　△《参同契太易图》一卷 
　　右不题撰人。论周天火候，有《太易》、《太初》、《太始》、《太素》、《太极》、《四象》、《五行》等二十四篇并图。按《崇文总目》云“张处撰”。而李献臣以为“天老神君撰，常子张处序。亦名《至药丹诀》”。未知孰是。 
　　△《混元内外鉴二卷延寿经》一卷 
　　右“混元”，谓老子也，亦导引之术，《内篇》八，《外篇》三。其《延寿经》一卷附后。 
　　△《玉皇圣胎神用诀》一卷 
　　右《玉皇诀》，云野人郎肇注。 
　　△《太上说魂魄经》二卷 
　　右题曰老子撰。载三魂七魄名字、形状、好恶，以咒术存制之。《崇文》题曰《太上灵书》。李氏亦有其目。 
　　△《无上秘要》九十五卷 
　　右题曰元始天尊说。《艺文志》止七十二卷，不知何时析出二十三通也。 
　　△《葛仙翁胎息术》一卷 
　　右仙翁葛洪也。 
　　△《太清服气口诀》一卷，《太起经》一卷，《闭气法》一卷，《太上指南歌》一卷 
　　右四书皆题曰老子撰。服气诀也。 
　　△《食气经》一卷 
　　右太皇子撰。未详。李邯郸云“似杂集之书”。 
　　△《道引养生图》一卷 
　　右梁陶弘景撰。分三十六势，如“鸿鹤徘徊”、“鸳鸾戢羽”之类，各绘像于其上。田伟家本少八势。 
　　△《天真皇人九仙经》一卷 
　　右天真皇人为黄帝说。一行、罗公远、叶法静注。论水火龙虎造金丹之术，崇文书也。按《九仙经兴废记》云：“此经黄帝留峨眉山石壁，汉武帝时得之，大中尝禁断”。 
　　△《阴府内丹经》一卷 
　　右题曰老子说。 
　　△《日月元枢枢论》一卷 
　　右唐刘知古撰。明皇朝，为绵州昌明令。时诏求通丹药之士，知古谓神仙大药无出《参同契》，因着论上于朝。 
　　△《大还丹契秘图》一卷 
　　右草衣洞真子玄撰。凡十二章。大还丹者，乃日月精气之所致也。论火候，则以朔望为据，记药物，则以铅汞为名云。 
　　△《紫阳金碧经》二卷 
　　右皇元真人撰，广成子述，河上公修。为六十四章。上明合和习真之法，中有调神理气之方，下有还丹鼎上之术。《崇文目》有三卷，今逸其一。 
　　△《金碧潜通》一卷 
　　右题长白山人元阳子解，未祥何代人，不知其撰人姓名。按《邯郸书目》云羊参微集。其序言“本得之石函，皆科斗文字。世有三十六字诀，七曜、五行、八卦、九宫，论还丹之事，其辞多隐，人莫之识。刘真人演仰观上象，以定节度，今之所作，多不成者，盖不得口诀故也。吾恐坠匿圣文，故着上经，号《金碧潜通》。金者，刚柔得位，火不能灼，服之则仙游碧落”云。疑即参微所撰也。《道藏》止收。 
　　△《还丹歌》一卷 
　　右元阳子撰。次序杂乱，非完书也。大旨解《参同契》。《李氏书目》云：“海客李玄光遇玄寿先生于中岳，授此。”未祥玄光何代人。 
　　△《龙虎通元要诀》一卷 
　　右苏元朗撰。以古诀《龙虎经》、《参同契秘》、《金碧潜通诀》，其文繁而隐，故纂其要为是书。李邯郸家本题云“青霞子，隋开皇时人”，不出名氏，岂元朗之号耶？ 
　　△《胎息秘诀》一卷 
　　右唐僧遵化撰。论达磨胎息，总十八篇，歌二十三首，凡一千四百四十言，天丁酉书成。 
　　△《易成子大丹诀》一卷 
　　右彭仲堪撰。不知何代人，字舜元。天台遇一异僧，授此术。论火候。 
　　△《青牛道士歌》一卷 
　　右题曰青牛道士，未祥。 
　　△《八段锦》一卷 
　　右不题撰人。吐故纳新之诀也。 
　　△《高象先歌》一卷 
　　右高先撰。象先，其字也，未祥何代人。论《参同契》。 
　　△《金丹诀》一卷 
　　右皇朝张瑾撰。治平中，授丹诀于荣中立，后因叙其事，以教后学。自此以下，皆非古今书目所载。以其世多传者，不可不收也。至于《北斗经》之类，以为永寿元年老子所说，尤鄙浅可笑，虽行于世，亦削去。 
　　△《真一子还丹金钅龠一卷太清火式经一卷九天玄路秘论一卷灵源》铭一卷太清炉鼎斤两诀一卷 
　　右五书，不着撰人。论龙虎铅汞火候之术。 
　　△《玉芝书》三卷 
　　右皇朝陈举撰。举，字子堙，苏州人。 
　　△《授道志》一卷 
　　右皇朝杨谷，真宗朝尝遇神仙于成都药市，自授其道本。《李氏书目》亦载，云谷自号纯粹子。 
　　△《通玄秘要悟真篇》一卷 
　　右皇朝张用成撰。用成，字平叔，天台人。熙宁中，隋陆师闵入蜀，授道于隐者，因成律诗八十一首。 
　　△《养生丹诀》一卷 
　　右皇朝皇甫士安撰。士安，岷山道士也。 
　　△《归正议》九卷 
　　右皇朝林灵素撰。驳佛书中非道家者。 
　　◎释书类 
　　△《四十二章经》一卷 
　　右天竺释迦牟尼佛所说也。“释迦”者，华言“能仁”。以周昭王二十四年甲寅四月八日生。十九学道，三十学成，处世演道四十九年而终，盖年七十九也。没后，弟子大迦叶与阿难纂掇其平生之言成书。自汉以上，中国未传，或云虽传而泯绝于秦火。张骞使西域，已闻有浮赌之教，及明帝感傅毅之对，遣蔡、秦景使天竺求之，得此经以归。中国之有佛书自此始，故其文不类他经云。佛书自、景以来至梁武帝华林之集，入中国者五千四百卷。曰经、曰论、曰律、谓之“三藏”，传于世盛矣。其徒又或摘出别行，为之注释、疏钞，至不可选纪，而通谓之律学。厥后达磨西来，以三藏皆筌蹄，不得佛意，故直指人心，俾之见性，众尊之为祖，学之者布于天下。虽曰不假文字，而弟子录其善言，往往成书，由是禅学兴焉。观今世佛书，三藏之外，凡讲说之类，律学也；凡问答之类，禅学也。藏经猥众，且所至有之，有录，今取其馀者列于篇。此经虽在《藏》中，然以其见于《经籍志》，故特取焉。 
　　△《华严经合论》一百二十卷 
　　右按《纂灵记》云，《华严》大经，龙宫有三本：佛灭度后六百年，有龙树菩萨入龙宫，诵下本十万偈，四十八品，流传天竺。晋有沙门支法领得下本，分三万六千偈，至此土，义熙十四年，译成六十卷。唐证圣元年，于阗沙门喜学再译旧文，兼补诸阙，通旧总四万五千颂，成八十卷，三十九品。《合论》者，唐李通玄所撰。通玄，太原人，宗室子也。当武后时，隐居不仕。旧学佛者皆曰佛说此经时，居七处九会，独通玄以为十处十会云。 
　　△《华严经清凉疏》一百五十卷 
　　右唐僧澄观撰。澄观居清凉山，号清凉国师，即韩愈赠之诗者。文元公有言曰：“明法身之体者，莫辨于《楞严》，明法身之用者，莫辨于《华严》。”学佛者以为不刊之论云。 
　　△《华严决疑论》四卷 
　　右唐李通玄撰。通玄即为《华严合论》，又着此书。皇朝张商英使河东，得之寿阳县东浮屠废书中。 
　　△《华严经略》一卷 
　　右唐僧澄观撰。澄观既疏《华严》，又撮其大意为此，凡四十二章。 
　　△《华严起信文》一卷 
　　右唐僧善孜撰。善孜，潭州太平寺僧也。每品一章，撮其大指，凡三十九章。 
　　△《华严经百门义海》二卷 
　　右唐僧法藏撰。法藏，长安崇福寺僧也。分十章。 
　　△《华严奥旨》一卷 
　　右唐僧法藏撰。又曰《妄尽还源观》。凡六门。 
　　△《法界摭要记》四卷 
　　右皇朝僧遵式述。其序云：“元上初，览清凉《玄镜》，圭峰注，取其合者录之。” 
　　△《法界披集》一卷 
　　右皇朝僧道述。杜顺纂《华严经义》，撰《法界观》，道通又分十玄门。 
　　△《华严吞海集》一卷 
　　右皇朝僧道通述。《华严经》七处、九会、三十九品、五万四千偈，其文浩博。澄观为之疏，尤难观览道通约之，成万三千言，以便初学。 
　　△《注维摩诘所说经》十卷 
　　右天竺维摩诘撰。西域谓净名曰维摩诘，广严城处士也。佛闻其病，使十弟子、四菩萨往问讯，皆以不胜任固辞。最后遣文殊行，因共变妙道，遂成此经。其大旨明真俗不二而已。净名演法要者，居世出世也。不以十弟子、四菩萨为知法者，斥其有净秽之别也。文殊大智，法身之体也。净名处俗，法身之用也。俾体用相酬对，皆真俗不二之喻也。姚秦僧鸠摩罗什译。按《开元释教录》云“罗什”者，华言“童寿”，天竺人也。苻坚遣吕光破西域，俘之以归。姚兴迎致长安，译经于逍遥园。凡四十部，此其一也。本三卷十四品，其后什之徒僧肇、道生、道融等为之注，为十卷。予得之董太虚家，盖襄阳木本也。唐李繁颇言此注后人依者。 
　　△《法华言句》二十卷 
　　右唐僧智ダ撰。智ダ居天台山，号天台教。五代兵乱，其书亡。钱ㄈ闻高丽有本，厚赂因贾人求得之，至今盛行于江浙。 
　　△《金刚经会解》一卷 
　　右后秦僧鸠摩罗什译。唐僧宗密、僧知恩、皇朝僧元仁、贾昌朝、王安石五家注。予弟公日诵三过。予靳之曰：“汝亦颇知其义乎？”对曰：“知之。其义明万物皆空，故古人谓以空为宗也。”予曰：“金刚者，坚固不坏之义也。万物之空，何以谓之金刚？”复曰：“‘六如偈’其言明甚，独奈何？”因语之曰：“汝之过，正在以有为法同无为法，以真空同顽空耳。张湛曰：‘身与万物同有，其有不有；心与太虚同无，其无不无。’庶几知此哉！” 
　　△《禅宗金刚经解》一卷 
　　右皇朝安保衡采摭禅宗自达磨而下发明是经者参释之。序称：其有言涉修证者，北宗法门也；举心即佛者，江西法门也；无法无物者，本来如是者，曹溪法门也。 
　　△《六祖解金刚经》一卷 
　　右唐僧惠能注。《金刚经》凡六译，其文大概既同，时小异耳，而世多行姚秦鸠摩罗什本。 
　　△《楞伽经》四卷 
　　右宋天竺僧求那跋陀罗译。楞伽，山名也。佛为大慧演道于此山。元魏僧达磨以付僧慧可，曰：“吾观中国所有经教，唯《楞伽》可以印心。”谓此书也。释延寿谓此经，以佛语心为宗，而李通玄则以为五法、三自性、八识、二无我为宗。按经说第八业种之识，名为如来藏，言其性不二，明伪即出世也。延寿所云者，指其理，通玄所云者，指其事，非不同也。 
　　△《圆觉经疏》三卷 
　　右唐长寿二年，天竺僧觉救译，宗蜜疏解。《圆觉》之旨，佛为十二大士，说如来本起因地，终这以三观。《楞严》之旨，阿难因遇魔娆，问学菩提最初方便，终之以二义。盖《圆觉》自诚而明，《楞严》自明而诚，虽若不同，而二义三观，不出定慧，其归岂有二哉！ 
　　△《六祖解心经》一卷 
　　右唐僧慧能解。慧能，其徒尊之为六祖。 
　　△《忠国师解心经》一卷 
　　右唐僧慧忠，肃宗师事之。此其所著书也。 
　　△《心经会解》一卷 
　　右唐陈留僧玄奖译并注。“般若”者，华言“智慧”，“波罗蜜多”者，华言“到彼岸”，谓智可以济物入圣域也。长安中，僧法藏为之疏。元丰中，僧法泉亦注之。 
　　△《楞严经疏》二十卷 
　　右唐神龙二年，天竺国僧彼岸于广州译，房融笔授，皇朝了撰疏，王随为之序。 
　　△《楞严标旨》十卷 
　　右皇朝僧晓月撰。其弟子应干录，范峋为之序。《圆觉经》云：“修多罗教，如标指月。”其名书之意，盖取此。 
　　△《会解楞严经》十卷 
　　右唐僧弥伽释迦译语，房融笔授。皇朝井度集古今十二家解，去取之，成书。予尝为之序。 
　　△《修已金刚经会要》一卷 
　　右皇朝僧修己，住持峨眉山白水寺，道楷之法嗣也。 
　　△《景德传灯录》三十卷 
　　右皇朝僧道原编。其书披奕世祖图，采诸方语录，由七佛以至法眼之嗣，凡五十二世，一千七百一人。献之朝，诏杨亿、李维、王曙同加裁定。亿等润色其文，是正差缪，遂盛行于世，为禅学之源。夫禅学自达磨入中原，世传一人，凡五传至慧能，通谓之祖。慧能传行思、怀让，行思之后，有良价，号“洞下宗”；又有文偃，号“门宗”；又有文益，号“法眼宗”；怀让之后有灵、慧寂，号“泻仰宗”；又有义玄，号“临济宗”。五宗学徒遍于海内，迄今数百年。“临济”、“门”、“洞下”，日愈益盛。尝考其世，皆出唐末五代兵戈极乱之际，意者，乱世联明贤豪之士，无所施其能，故愤世嫉邪，长往不返，则其名言至行，譬犹联珠叠璧，虽山渊之高深，终不能掩覆其光彩，而必辉润于外也。故人得而着之竹帛，罔有遗轶焉。 
　　△《玉英集》十五卷 
　　右皇朝王随撰。先是杨亿编次《传灯录》三十卷，随删去其繁大半，上之。 
　　△《天圣广灯录》三十卷 
　　右皇朝李遵勖编。断自释迦以降。仁宗御制序。 
　　△《分灯集》二十五卷 
　　右皇朝井度编。盖续三《灯录》也。 
　　△《靖国续灯录》三十卷 
　　右皇朝僧惟白编。惟白，靖康初住法寺，驸马都尉张敦礼以其书上于朝，徽宗为之序。分《正宗》、《对机》、《拈古》、《颂古》、《偈颂》五门。 
　　△《禅苑瑶林》一百卷 
　　右皇朝井度编。取三《灯录》所载祖师言行，附入诸方拈提语句，且是正其差误云。 
　　△《庞蕴语录》十卷 
　　右唐庞蕴，襄阳人，与其妻子皆学佛。后人录其言成此书。 
　　△《雪窦颂古》八卷 
　　右皇朝僧道显撰。道显居雪窦山。所谓“颂古”者，犹诗人之“咏史”云。 
　　△《古塔主语录》三卷 
　　右皇朝僧道古撰。范文正喜之，尝亲为疏，请说法，有句云：“道行无玷，孤风绝攀”，时以为非溢美也。 
　　△《碧岩集》十卷 
　　右皇朝僧克勤解《雪窦颂古》名曰《碧岩集》。 
　　△《肇论》四卷 
　　右姚秦僧洪肇撰。师罗什，规模庄周之言，以着此书。《物不迁》、《不真空》、《般若无知》、《涅》无名四论。《传灯录》云，肇后为姚兴所杀。 
　　△《观心论》一卷 
　　右魏菩提达磨撰。 
　　△《百法论》一卷 
　　右唐僧玄奘译。西域僧天亲所造。所谓一切法者，其略有语：一心法，二心所有法，三色法，四心不相应行法，五无为法。心法八种，心所有法五十一种，色法十一种，心不相应行法二十四种，无为法六种，故曰“百法”。 
　　△《起信论》一卷 
　　右唐僧宗密注，僧真谛译。天竺第十二祖马鸣大士所造也。虽云名相，盖明心宗，指义玄微，文辞明纟致，故盛行于世，若《肇论》、《百法》、《唯识》及此学者，皆颛门名家，故《藏》中所收亦录于此。 
　　△《辨正论》八卷 
　　右唐释法琳撰。颖川陈良序云：“法琳，姓陈，关中人。着此书，穷释、老之教源，极品藻之名理。”宣和中，以其斥《老子》语，焚毁其第二、第四、第五、第六、第八凡五卷，序文亦有剪弃者。 
　　△《破邪论》二卷 
　　右唐释法琳撰。辨傅弈所排毁。虞世南为之序。 
　　△《甄正论》三卷 
　　右唐释法琳撰。已上三书，皆经宣和焚毁，《藏》中多阙，故录之。 
　　△《辅教编》五卷 
　　右皇朝僧契嵩撰。藤州人。皇间，以世儒多诋释氏之道，因着此书，广引经籍，以证三家一致，辅相其教云。 
　　△《玄圣蘧庐》二卷 
　　右唐李繁撰。繁学于江西僧道一，敬宗时，尝与丁公着、陆亘入殿中抗佛、老，讲论唐、虞。愈称其家多书，一览终身不忘。太和中，舒元舆诬其滥杀不辜，系狱。知且死，着书十六篇，以明禅理。自谓临死生而不惧，贤于颜回在陋巷不改其乐。呜呼，可谓贤矣！而史载其平生行事甚鬼，独何欤？ 
　　△《原人论》一卷 
　　右唐僧宗蜜撰。《斥执迷》、《褊浅》、《直显真源》、《会通本末》凡四篇。 
　　△《宗镜录》一百卷 
　　右皇朝僧延寿撰。延寿，姓王氏，馀杭人，法眼嫡孙也。建隆初，钱忠懿命居灵隐，以释教东流，中夏学者不见大全，而天台、成性相三宗又互相矛盾，乃立重阁，馆三宗知法僧，更相诘难，至讠皮险处，以心宗旨要折衷之。因集方等秘经六十部，华、梵圣贤之语三百家，以佐三宗之义，成此书。学佛者传诵焉。天台者，僧智ダ也，解《法华经》；贤首者，僧法藏也，述《华严经》；慈恩者，僧玄奘也，译《般若经》。 
　　△《六祖坛经》三卷 
　　右唐僧惠昕撰。记僧卢慧能学佛本末。慧能号六祖。凡十六门。周希后有序。 
　　△《释氏要览》三卷 
　　右皇朝僧道诚集。杂录释典，旁采书传，分门编次，成二十类。天禧三年书成。 
　　△《锦囊集》一卷 
　　右皇朝僧瑞光集。皆教其徒答问也。 
　　△《弘明集》十四卷 
　　右梁释僧纂。僧居锺山定林寺，号律师。采前代胜士书记文述有益于释教者，集之成此书。 
　　△《广弘明集》三十卷 
　　右唐僧释道宣撰。道宣，麟德初居西明寺。以中原自周、魏以来，重老轻佛，因采辑自古文章，下逮齐隋发明其道者，以广僧之书，分《归正》、《辨惑》、《佛德》、《法义》、《僧行》、《慈恻》、《诚功》、《启福》、《灭罪》、《统归》等十门。 
　　△《林间录》四卷 
　　右皇朝僧德洪撰。记高僧嘉言善行，谢逸为之序。然多寓言，如谓杜祁公、张安道皆致仕居睢阳之类，疏阔殊可笑。 
　　●卷十七 
　　集部其类有四：一曰楚辞类，二曰别集类，三曰总集类，四曰文说类。内别集猥多，复分为上、中、下，合四百八部，计六千一百六十一卷。昔屈原作《离骚》，虽诡谲不可为训，而英辨藻思，闳丽演迤，发于忠正，蔚然为百代词章之祖。众士慕乡，波属委。自时厥后，缀文者接踵于斯矣。然轨辙不同，机杼亦异，各名一家之言。学者欲矜式焉，故别而序之，命之为集。盖其原起于东京，而极于有唐至七百馀家。当晋之时，挚虞已。患其凌杂难观，尝自诗赋以下汇分之，曰《文章流别》。后世祖述之而为总集，萧统所选是也。至唐亦且七十五家。呜呼，盛矣！虽然，贱生于无所用，或其传不能广，值水火兵寇之厄，因而散落者十八九。亦有长编鉅轴，幸而得存，其属目者几希。此无他，凡以其虚辞滥说，徒为美观而已，无益于用故也。今录汉迄唐，附以五代、本朝作者，其数亦甚众。其间格言伟论，可以扶持世教者，为益固多。至于虚辞滥说如上所陈者，知其终当泯泯无闻，犹可以自警，则其无用亦有用也，是以不加铨择焉。 
　　◎楚辞类 
　　△《楚辞》十七卷 
　　右后汉校书郎王逸叔师注。楚屈原，名平，为怀王左徒，博闻强识，娴于辞令。后同列心害其能而谗之，王怒，疏平，平自伤忠而被谤，乃作《离骚经》以讽，不见省纳。及襄王立，又放之江南，复作《九歌》、《天问》、《九章》、《远游》、《卜居》、《渔父》、《大招》，自沉汨罗以死。其后，楚宋玉作《九辨》、《招魂》，汉贾谊作《惜誓》，淮南王小山作《招隐士》，东方朔作七谏，严忌作《哀时命》，王褒作《九怀》，刘向作《九叹》，皆拟其文，而哀平之死于忠。至汉武时，淮南王安始作《离骚传》，刘向典校经书，分为十六卷。东京班固、贾逵各作《离骚章句》，馀十五卷，阙而不说。至逸自以为南阳人，与原同土，悼伤之，复作十六卷《章句》，又续为《九思》，取班固二序附之，为十七篇。按《汉书志屈原赋》二十五篇，今起《离骚经》至《大招》凡六，《九章》、《九歌》又十八，则原赋存者二十四篇耳，并《国殇》、《礼魂》在《九歌》之外为十一，则溢而为二十六篇。不知《国殇》、《礼魂》何以系《九歌》之末，又不可合十一为九，然则谓《大招》为原辞，可疑也。夫以“招魂”为义，恐非自作，或曰景差，盖近之。其卷后有蒋之翰跋，云晁美叔家本也。 
　　△《楚辞释文》一卷 
　　未详撰人。其篇次不与世行本同。盖以《离骚经》、《九辩》、《九歌》、《天问》、《九章》、《远游》、《卜居》、《渔父》、《招隐》、《士招》、《魂九》、《怀七》、《谏九》、《叹哀》、《时命》、《惜誓》、《大招》、《九思》为次。按今本《九章》第四，《九辩》第八，而王逸《九章》注云：“皆解于《九辩》中。”知《释文》篇第盖旧本也，后人始以作者先后次第之耳。或曰天圣中陈说之所为也。 
　　△《补注楚辞》十七卷，《考异》一卷 
　　右未详撰人。凡王逸《章句》有未尽者补之。自序云：“以欧阳永叔、苏子瞻、晁文元、宋景文家本参校之，遂为定本。又得姚廷辉本作《考异》。”且言《辩骚》非《楚辞》本书，不当录。 
　　△《重编楚辞》十六卷 
　　右族父吏部公重编。独《离骚经》仍故，为首篇。其后以《远游》、《九章》、《九歌》、《天问》、《卜居》、《渔父》、《大招》、《九辩》、《招魂》、《惜誓》、《七谏》、《哀时命》、《招隐士》、《九怀》、《九叹》为次而去《九思》一篇。其说曰：按八卷。屈原遭忧所作。故首篇曰《离骚经》，后篇皆曰《离骚》，馀皆曰《楚辞》。今本所第篇或不次序，于是迁《远游》、《九章》次《离骚经》，在《九歌》上，以原自序其意近《离骚经》也。而《九歌》、《天问》乃原既放之后摅愤所作者，故迁于下。《卜居》、《渔父》，自序之馀意也。故又次之。《大招》古奥，疑原作，非景差词，沈渊不返，故以终焉。为《楚辞》上八卷。《九辩》、《招魂》皆宋玉所作，或曰《九辩》原作，其声浮矣。《惜誓》宏深，或以为贾谊作，盖近之。东方朔、严忌皆汉武帝廷臣，淮南小山之词，不当先朔、忌。王褒，汉宣帝时人，后淮南小山。至刘向最后作，故其次序如此。皆西汉以前文也，为《楚辞》下八卷。王逸，东汉人，《九思》，视向以前所作，相阔矣。又十七卷非旧录，故去之。又颇删逸《离骚经》训释浅陋者，而录司马迁原传冠其首云。 
　　△《续楚辞》二十卷 
　　右族父吏部公编。择后世文赋与《楚辞》类者编之。自宋玉以下至本朝王令，凡二十六人，计六十篇。各为小序，以冠其首。而最喜沈括，以为辞近原，盖深探其用意，疾徐其步骤而与之偕，然亦暇而不迫也。 
　　△《变离骚》二十卷 
　　右族父吏部公编。公既集《续楚辞》，又择其馀文赋或大意祖述《离骚》，或一言似之者为一编，其意谓原之作曰《离骚》，馀皆曰《楚辞》。今《楚辞》又变，而乃始曰《变离骚》者，欲后世知其出于原也，犹服尽而系其姓于祖云。所录自楚荀卿至本朝王令，凡三十八人，通九十六首。 
　　◎别集类上 
　　△《蔡邕集》十卷 
　　右汉蔡邕伯喈也，陈留圉人。仕至左中郎将，后为王允所害。邕博学，好辞章、术数、天文、妙操音律。在东观欲补《汉纪》，自陈十意。及付狱，乞黥刖以成书，不能得，遂死狱中。所著文章百四篇，今录止存九十篇，而铭墓居其半。或曰碑铭，或曰神诰，或曰哀赞，其实一也。尝自云“为《郭有道碑》，独无愧辞”，则其它可知矣。凡文集，其人正史自有传者，止掇论其文学之辞，及略载乡里、所终爵位，或死非其理，亦附见，馀历官与其善恶，率不录。若史逸其行事者，则杂取他书详载焉，庶后有考。 
　　△《曹植集》十卷 
　　右魏曹植子建也。太祖子，文帝封植为陈王，卒年三十一，谥曰思。年十馀岁，诵读诗论及辞赋数十万言。善属文，援笔立成。自少至终，篇籍不离于手。按《魏志》：“景初中，撰录植所著赋、颂、诗、铭、杂论，凡百馀篇。”《隋志》植集三十卷，《唐志》植集二十卷。今集十卷，比隋、唐本有亡逸者，而诗文二百篇，返溢于本传所载，不晓其故。 
　　△《王粲集》八卷 
　　右后汉王粲仲宣也。高平人。为魏国侍中。粲博物多识，强记善属，文举笔便成，无所改定，时人常以为宿制，然正复精意覃思，亦不能加。着诗、赋、论、议垂六十篇。今集有八十一首。按《唐艺文志》粲集十卷，今亡两卷，其诗文反多于史所记二十馀篇，与《曹植集》同。 
　　△《阮籍集》十卷 
　　右魏阮籍嗣宗也。尉氏人。籍志气宏放，博览群籍，尤好庄老，属文不留思，嗜酒，能啸。善弹琴。当其得意，忽忘形骸。虽不拘礼教，而发言玄远。晋帝辅政，为从事中郎，后求为步兵校尉。 
　　△《嵇康集》十卷 
　　右魏嵇康叔夜也。谯国人。康美词气，有风仪，土木形骸，不自藻饰。学不师授，博览该通，长好庄老，属文玄远。以魏宗室婚，拜中散大夫。景元初，锺会谮于晋文帝，遇害。 
　　△《张华集》三卷 
　　右晋张华茂先也。范阳人。惠帝时为司空，赵王伦，孙秀党谋害之。华学业优博，辞藻温丽，图纬、方伎等书，莫不详览。家有书三十乘，天下奇秘悉在。博物洽闻，世无与比。集有诗一百二十，哀词、册文二十一，赋三。 
　　△《陆机集》十卷 
　　右晋陆机士衡也。抗之子。少有异才，文章冠世，伏膺儒术，非礼不动。吴灭，退居旧里，闭门勤学，积有十年。太康末，入洛。成都王颖令机率师伐长沙王，至河桥大败，为颖所诛。初，造张华，华重其名，如旧相识，尝谓之曰：“人常恨才少，而子更患多。”葛洪着书亦称叹焉。所著文章凡三百馀篇，今存诗、赋、论、议、笺、表、碑、诔一百七十馀首。以《晋书》、《文选》较正外，馀多舛误。 
　　△《陆集》十卷 
　　右晋陆士龙也。吴郡人。惠帝时，为中书侍郎。会兄机兵败，同遇害。六岁能属文，性清正，有才理。与兄齐名，虽文章不及，而持论过之。所著文章三百四十九篇，《新书》十篇。 
　　△《陶潜集》十卷 
　　右晋陶潜渊明元亮也。一名潜。浔阳人。萧统云：“渊明字符亮。”《晋书》云：“潜字符亮。”《宋书》云：“潜字渊明”。或云字深明，名元亮。按集《孟嘉传》与《祭妹文》皆自称渊明，当从之。晋安帝末，起为州祭酒。桓玄纂位，渊明自解而归。州召主簿，不就，躬耕自资。刘裕举兵讨玄，诛之，为镇军将军。渊明参其军事，未几，改为建威将军。渊明见裕有异志，乃求为彭泽令，去职。潜少有高趣，好读书，不求甚解，着《五柳先生传》以自况，世号靖节先生。今集有数本：七卷者，梁萧统编，以序、传、颜延之诔载卷首。十卷首，北齐阳休之编，以《五孝传》、《圣贤群辅录》、序、传、诔分三卷，益之诗，篇次差异。按《隋经籍志》潜集九卷，又云梁有五卷，录一卷。《唐艺文志》潜集五卷。今本皆不与二《志》同。独吴氏《西齐书目》有潜集十卷，疑即休之本也。休之本出宋庠家云。江左名家旧书，其次第最有伦贯，独《四八目》后《八儒》、《三墨》二条，似后人妄加。 
　　△《鲍照集》十卷 
　　右宋鲍照明远也。上党人。世祖以为中书舍人，后临海王子顼镇荆州，以照为参军。子顼败，为乱兵所杀。初，孝武好文，自谓人莫能及。照悟其旨，为文多鄙言累句，当时谓照才尽，实不然也。事见沈约《书》。而李延寿史乃以世祖为文帝。集有唐虞炎序，云：“为宋景所害。”傥见于他书乎？唐人避武后讳，改“照”为“昭”。 
　　△《谢集》十卷 
　　右齐谢玄晖也。阳夏人。明帝初，自中书郎出为东海太守。东昏时，为江党谮害之。少好学，有美名，文章清丽，善草隶，尤长五言诗。沈约尝云：“二百年来无此诗也。”《文选》所录诗仅二十首，集中多不载，今附入。 
　　△《谢惠连集》五卷 
　　右宋谢惠连，方明子也。元嘉七年，为彭城王法曹行参军。十岁能属文，为《雪赋》，以高丽见奇。族兄灵运每见其新文，曰：“张华重生，不能易也。” 
　　△《吴均集》三卷 
　　右梁吴均叔庠也。史称均博学多才，俊体有古气。好事效之，谓“吴均体”。有集二十卷。唐世搜求，止得十卷，今又亡其七矣。旧题误曰吴筠。筠乃唐人，此诗殊不类，而其中有赠周兴嗣、柳贞阳辈诗，固已知其非筠。又有萧子《赠吴朝请入东诗》，盖在武帝时为奉朝请，则知为均也无疑矣。萧子诗八、萧子显、朱异、王筠、王僧孺诗各一附。颜之推讥均集中有《破镜赋》，今已亡之。 
　　△《江淹集》十卷 
　　右梁江淹文通也。济阳人。梁初，为散骑常侍，封醴陵侯。少好学，不事章句，留情于文章，晚节才思微退，人谓才尽。著述百馀篇，自撰为前后集。今集二百四十九篇。魏晋间名人诗文行于世者，往往羡于史所载。曹植、王粲及淹皆是也，岂后人妄益之欤？ 
　　△《何逊集》二卷 
　　右梁何逊仲言也。东海人。终水部员外郎。逊少能诗，州举秀才。范见其文，嗟赏曰：“观文人，质则过懦，丽则伤俗。能含清浊，中古今，见之何生矣。”沈约谓：“每读卿诗，一日三复，犹不能已。”与刘孝绰以文章见重于世，谓之“何、刘”。王僧孺集其文为八卷，今亡逸不全。 
　　△《庾信集》二十卷 
　　右周庾信子山也。南阳人。梁元帝时，为散骑常侍。聘西魏，遂留长安。孝闵时，终司宪大夫。信在梁与徐陵文并绮丽，世号“徐庾体”。集有滕王序。 
　　△《阴铿集》一卷 
　　右陈阴铿字子坚，幼聪慧，五岁能诵诗赋，日千言。及长，博涉史传，尤善五言诗。徐陵言之于世祖，使赋安乐宫，援笔立成。累迁散骑常侍。有集三卷，《隋志》已亡其二，今所存者十数诗而已。杜少陵尝赠李太白诗，有云：“李侯有佳句，往往似阴铿。”今观斯集，白盖过之远矣，甫之慎许，可乃如此。 
　　△《扬雄集》三卷 
　　右汉扬雄子也。古无雄集，皇朝谭愈好雄文，患其散在诸篇籍，离而不属，因缀辑之，得四十馀篇。 
　　△《王绩东皋子》五卷 
　　右唐王绩无功也。龙门人。隋大业中，举孝悌廉洁，授六合丞。弃官耕东皋，自号东皋子。《唐书》以为隐逸。集有吕才序。称其幼岐嶷，年十五谒杨素，占对英辩，一坐尽倾，以为神仙重子。薛道衡见其《登龙门忆禹赋》，叹曰：“今之庾信也！”且载其卜筮之验者数事云。 
　　△《杨炯盈川集》二十卷 
　　右唐杨炯也。华阴人。显庆六年举神童。授校书郎，终婺州盈川令，卒。炯博学，善属文，与王勃、卢照邻、骆宾王以文词齐名，海内称王、杨、卢、骆“四才子”，亦曰“四杰”。炯自谓：“吾愧在卢前，耻居王后。”张说曰：“盈川文如悬河，酌之不竭。耻王后，信然；愧卢前，谦也。”集本三十卷，今多亡逸。 
　　△《王勃集》二十卷 
　　右唐王勃子安也。通之孙。麟德初，刘祥道荐其材，对策高等，授朝散郎。沛王召署府修撰，以戏为诸王作《斗鸡檄》，高宗怒，斥出府。父为交趾令，勃往省，溺海卒。勃属文，初不精思，先磨墨数升，酌饮，引被覆面卧，及寤，援笔成篇，不易一字，时人谓之“腹藁”。有刘元济序。 
　　△《卢照邻幽忧子集》十卷 
　　右唐卢照邻之也。范阳人。调新都尉，病去官，隐具茨山下。手足挛废，疾久，诀亲戚，自沈颖水。照邻自以当高宗时尚吏，已独儒；武后尚法，己独黄老；后封嵩山，聘贤士，己病废。着《五悲文》，今在集中。尝自号幽忧子。 
　　△《骆宾王集》十卷 
　　右唐骆宾王也。义乌人。武后时，数言事，得罪，贬临海丞。不得志，弃官去。文明中，徐敬业乱，署府佐，为敬业传檄天下，斥武后罪。后读之矍然。及败，亡命，不知所之。后宋之问逢之于灵隐，已祝为浮屠矣。宾王七岁能属文，妙于五言诗。中宗诏求其文，得百馀篇，命郄卿次序之。 
　　△《苏许公集》二十卷 
　　右唐苏廷硕也。武功人。调露二年进士、贤良方正异等，除左司率府胄曹。玄宗时，中书舍人、知制诰。开元四年，同紫微黄门平章事。幼敏悟，一览五千言，辄覆。景龙后，与张说以文章显，时号“燕、许”。李德裕谓：“近世诏诰，唯叙事外为文章。”韩休为序。集本四十六卷，今亡其半矣。 
　　△《陈子昂集》十卷 
　　右唐陈子昂伯玉也。梓州人。文明初举进士，上书，召见，累擢拾遗。《新唐书》称子昂圣历初解官归养。父丧，庐墓。县令段简贪暴，胁取其赂不厌，逮捕，死狱中。沈下贤独云为武承嗣所杀。未知熟是。子昂少以豪侠使气，及冠，折节为学，精究坟籍，耽爱黄老、《易象》，尤善属文。唐兴，文章承徐、庾馀风，天下祖尚，至是始变雅正。故虽无风节，而唐之名人无不推之。柳仪曹曰：“张说以著述之馀攻比兴而莫能极，张九龄以比兴之暇穷著述而不克备，唐兴以来，称是选而不怍者，子昂而已。” 
　　△《宋之问考功集》十卷 
　　右唐宋之问延清也。汾州人。武后召与杨炯分直习艺馆。谄事太平公主，为考功员外郎。睿宗初，贬钦州，赐死。自魏建安迄江左，诗律屡变，至沈约、庾信，以音韵相婉附，属封精密，及之问、沈期，又加靡丽，回忌声病，约句准篇，如锦纟肃成文，学者宗之，号曰“沈、宋”。徐坚尝论之问之文：“如良金美玉，无施不可。”其为当时所重如此。 
　　△《沈期集》五卷 
　　右唐沈期卿也。相州人。及进士第，由协律郎迁弘文馆直学士。常侍中宗宴，舞《回波》，为弄辞以悦帝。还，赐牙笏、衣绯。 
　　△《杜审言集》一卷 
　　右唐杜审言必简也。襄阳人。预之后裔。擢进士，恃高才以傲世。尝对武后赋《欢喜诗》，后叹重其文。学李峤、崔融、苏味道为“文章四友”。集有诗四十馀篇而已。 
　　△《张说集》三十卷 
　　右唐张说道济也。洛阳人。永昌元年，贤良方正策第一，累迁凤阁舍人。睿宗时，兵部侍郎、平章事。开元十八年，终左丞相、燕国公。说为文精壮，长于碑志，朝廷大述作多出其手。尝典集贤图书之任，间为天平军大使及致仕一岁，皆即军中、于家论撰国史。晚谪岳州，诗益凄惋，人谓得江山。 
　　△《李峤集》一卷 
　　右唐李峤巨山也。赞皇人。擢进士第，制策甲科，拜为监察御史。武后时，同凤阁鸾台平章事。峤富才思，前与王勃、杨炯，中与崔融、苏味道齐名，晚诸人没，为文章宿老，学者取法焉。集本六十卷，未见。今所录一百二十咏而已，或题曰《单题诗》，有张方注。 
　　△《张九龄曲江集》二十卷 
　　右唐张九龄子寿也。曲江人。长安二年进士，调校书郎，以道侔伊吕科策高等，为左拾遗。开元中，为中书令，卒，谥文献。九龄风度蕴籍，幼善属文。玄宗朝，知制诰，雅为帝知。为相，谔谔有大臣节。及贬荆州，惟文史是娱，朝廷许其胜流。徐坚论九龄之文，如轻缣素练，实济时用，而窘边幅。柳宗元以九龄兼攻诗文，但不能究其极尔。后有姚子彦所撰行状，吕温撰真赞，郑宗珍撰谥议，徐浩撰墓碑及《赠司徒敕辞》。 
　　△《王维集》十卷 
　　右唐王维摩诘也。太原人。开元九年进士，终尚书右丞。维幼能属文，工草隶，善画，名盛。安禄山反，尝陷贼中。贼大宴凝碧池，赋诗痛悼。诗闻行在，后得免死。代宗访维文章于弟缙，裒集十卷上之。李肇记维“漠漠水田飞白鹭，阴阴夏木啭黄鹂”之句，以为窃李嘉者，今嘉之集无之，岂肇之厚诬乎？ 
　　△《储光羲集》五卷 
　　右唐储光羲也。鲁人。开元十四年进士第，尝为监察御史。后从安禄山伪署。贼平，贬死王。 
　　△《昌龄诗》六卷 
　　右唐王昌龄少伯也。江宁人。开元十五年进士，为秘书郎，又中宏词科。不谨细行，贬龙标尉。以世乱，归乡里，为刺史闾丘晓所杀。昌龄工诗，缜密而思清，时谓王江宁云。 
　　△《常建诗》一卷 
　　右唐常建也。开元十五年进士。欧阳永叔尝爱“竹径通幽处，禅房花木深”之句，乃建诗也。 
　　△《刘长卿集》十卷 
　　右唐刘长卿字文房。开元二十一年进士。至德中，监察御史，以检校祠部员外为转运判官，知淮西、岳鄂转运使留后，观察使吴仲孺诬奏，贬潘州南巴尉。会有为辨之者，除睦州司马，终随州刺史。长卿刚而犯上，故两逢斥废。诗虽窘于才，而能锻炼。权德舆尝谓为“五言长城”。今集诗九卷，杂文一卷。 
　　△《颜真卿文》一卷 
　　右唐颜真卿清臣也。万年人。博学，工辞章。开元二十二年进士，又登制科。代宗时，为太子太师。使李希烈，为希烈所害。世谓真卿忤杨国忠、李辅国、元载、杨炎、卢杞，拒安禄山、李希烈，废斥者七八，以至于死，而不自悔，天下一人而已。而学问文章往往杂神仙浮屠之说，不皆合于理，而所为乃尔者，盖天性然也。 
　　△《萧颖士集》十卷 
　　右唐萧颖士茂挺也。梁宗室之后。举进士，开元二十三年中第，为史馆待制。安禄山反，窜山南。节度崔圆授扬州工曹，至官，信宿而去。客死汝南逆旅。门人谥曰文元先生。颖士属文观书，一览即诵，通百家谱系、书籀，尝教授濮阳，时号萧夫子。李林恶不附己，故数罢去。阎士和盛推颖士文章，以为闻萧氏之风者，童子羞称曹、陆。《唐书》云：颖士作伐樱桃赋以诋李林甫，君子很其褊。按集载其辞，有曰：“每俯临乎萧墙，奸回得而窥伺”，盖谓林甫之必致寇也。其后果阶禄山之祸，唐遂不振，然则颖士可谓知几矣，宜褒而返加以贬词，何哉？ 
　　△《张龙筋凤髓判》十卷 
　　右唐张字文成。辞章藻丽，尝入中制科。此乃其书判也，凡一百首。自号浮休子。 
　　△《孟浩然诗》一卷 
　　右唐孟浩然也。襄阳人。工五言诗，隐鹿门山，年四十，乃游京师。一日，诸名士集秘省联句，浩然句曰：“微淡河汉，疏雨滴梧桐。”众皆钦伏。张九龄、王维雅称之。维私邀入禁林，遇玄宗临幸，浩然匿床下，维以闻。上曰：“素闻其人。”因召见，命自诵所为诗，至“不才明主弃”之句，上曰：“不求进而诬朕弃人。”命放归。所著诗二百一十首。宜城处士王士源序次为三卷，今并为一，又有天宝中韦纟舀序。 
　　△《严从中黄子集》三卷 
　　右唐严从，开元中为著作郎，春宫侍读，集贤院学士，卒。自号中黄子。当时，命太子侍文吕向访遗文于家，得《训老》、《经颂》等八篇，序为三卷。 
　　△《李翰林集》二十卷 
　　右唐李白太白也。白旧集十卷，唐李阳冰序。咸平中，乐史别得白歌诗十卷，凡歌诗七百七十六篇，又纂杂着，为《别集》十卷。宋次道治平中得王文献及唐魏万所纂白诗，又裒唐类诗洎刻石所传者，通李阳冰、乐史集，共一千一篇，杂着六十五篇。曾子固乃考其先后而次第之，云：“白，蜀郡人。天宝初至长安，明皇召为翰林供奉，顷之不合，去。安禄山反，明皇在蜀，永王节度东南。白时卧庐山，迫致之。败，坐系浔阳狱，崔涣、宋若思验治白，以为罪薄，释白囚，使谋其军。干元元年，终以事，长流夜郎，以赦得释，过当涂以卒。其始终更涉如此。此白之诗书所自序可考者也。《旧史》称：“白，山东人，为翰林待诏”。又称：“白在宣城谒见永王，遂辟为从事。”而《新书》又称“白流夜郎，还浔阳，坐事下狱，宋若思释之”者，皆不合于白之自序，盖史误也。予按杜甫诗亦以白为山东人，而苏子瞻尝恨白集为庸俗所乱，则白之自序亦未可尽信，而以为史误。近蜀本又附入左绵邑人所裒曰白《隐处少年所作诗》六十篇，尤为浅俗。白天才英丽，其辞逸荡隽伟，飘然有超世之心，非常人所及，读者自可别其真伪也。 
　　△《岑参集》十卷 
　　右唐岑参，南阳人。文本之后。天宝三年进士，累官补阙、起居郎，出嘉州刺史。杜鸿渐表置幕府，为职方郎中兼侍御史，罢，终于蜀。参博览史籍，尤工缀文，属词清尚，用心良苦，其有所得，往往超拔孤秀，度越常情。每篇绝笔，人竞传讽。至德中，裴荐、杜甫等，尝荐其“识度清远，议论雅正，佳名早立，时辈所仰，可以备献替之官”云。集有杜确序。 
　　△《李嘉诗》二卷 
　　右唐李嘉，别名从一。赵州人。天宝七年进士，为秘书正字，袁、台二州刺史。善为诗，绮靡婉丽，有齐、梁之风，时人以比吴均、何逊云。 
　　△《高集》十卷，《集外文》二卷，《别诗》一卷 
　　右唐高达夫也。渤海人。天宝八年，举有道科中第。永泰初，终散骑常侍。五十始为诗；即工，以气质自高。每一篇出，好事者辄传布云。 
　　△《贾至集》十卷 
　　右唐贾至幼几也。洛阳人。天宝十年，明经擢第。累官起居舍人、知制诰。从幸西川，当撰传位册，既进藁，上曰：“先天诰命，乃父为之。今兹册命，又尔为之。两朝大典，出卿父子，可谓继美矣。”大历中，终散骑常侍。集，李邯郸淑家本二十卷，苏弁编次，常仲儒为序，以墓铭、序碑列于后，今亡其半。苏子瞻尝行吕惠卿责词，有“元凶在位”之语，仇人乃曰：“史唯宋太子劭谓之元凶”，因诬其指斥。殊不知曹子建《责躬诗》有曰“元凶是率”，盖自谓也。今至制诰中除魏仲犀、徐归道词，亦以元凶指禄山，岂独劭为元凶耶？世多疑子瞻失词，因表出之。 
　　△《钱起诗》二卷 
　　右唐钱起，征之父也。吴郡人。天宝中举进士。初，从乡荐，客舍月夜，闻人哦于庭曰：“曲终人不见，江上数峰青。”起摄衣从之，无所见矣。及就试，诗题乃《湘灵鼓瑟》也。起即以鬼谣十字为落句，主文李晖深嘉之，擢置高第，释褐授校书郎，终考功。与郎士元齐名，时曰“前有沈、宋，后有钱、郎”。 
　　△《元子》十卷，《琦子》一卷，《文编》十卷 
　　右唐元结次山也。后魏之裔。天宝十三年进士，复举制科，授右金吾兵曹，累迁容管经略使。始在商馀山，称元子，逃难入琦洞，称琦子，或称浪士，渔者称为聱叟，酒徒呼漫叟，及官呼漫郎，因以命其所著。结性耿介，有忧道闵世之思。逢天宝之乱，或仕或隐，自谓与聱牙，岂独其行事而然，其文词亦如之。然其辞义幽约，譬古钟磬，不谐于俚耳，而可寻玩。在当时，名出萧、李下，至韩愈称数唐之文人，独及结云。 
　　△《韩诗》五卷 
　　右韩君平也。南阳人。天宝十三年进士，淄青侯希逸、宣武李勉继辟幕府。俄以驾部郎中知制诰，终于中书舍人。诗兴致繁富，朝野重之。 
　　△《杜甫集》二十卷，《集外诗》一卷，《注杜甫诗》二十卷，《蔡兴宗编杜甫诗》二十卷，《赵次公注杜甫诗》五十九卷 
　　右唐杜甫子美也。审言之孙，天宝十三年玄宗朝，献太清宫、享庙及郊，奏赋三篇，使待制集贤院。宰相试文，再迁右卫率府胄曹，终于剑南参谋、检校工部员外。旷放不自检，好论天下大事，高而不切。少与李白齐名，时号“李、杜”。数当寇乱，挺节无污。为歌诗，伤时桡弱，情不忘君，人怜其忠云。集有王洙原叔、王琪君玉序。皇朝自王原叔以后，学者喜观甫诗，世有为之注者数家，率皆鄙浅可笑。有原叔名者，其实非也。吕微仲在成都时，尝谱其年月。近时有蔡兴宗者，再用年月编次之。而赵次公者，又以古律诗杂次第之，且为之注。两人颇以意改定其误字云。 
　　△《吴筠宗元先生集》十卷 
　　右唐吴筠撰。前有权德舆序。筠字贞节，华阴人。生十五年，隐于南阳。天宝初，召至京师，请为道士，居嵩山。已有敕待诏翰林。筠知禄山将乱，求还茅山，许之。乃东游会稽，往来天台、剡中，与李白、孔巢父酬唱。大历中卒，弟子谥为宗元先生。筠通经义，美文辞，性高鲠。其待诏翰林也，特承恩顾。高力士素奉佛，尝短筠于帝，故筠所著文赋，深诋释氏颇为通人所讥云。 
　　△《独孤及毗陵集》二十卷 
　　右唐独孤及至之也。洛阳人。天宝十，三年举洞晓玄经科。代宗初，为太常博士，濠舒二州刺史，政最，徙常州，卒于官。及幼有成人之量，彳扁览《五经》，观其大义，不为章句学。为文以立宪诫世、褒贤遏恶为用，长于论议。《唐实录》称韩愈师其为文云。集有李舟、梁肃前后序，末载崔甫碑志。 
　　△《皇甫冉诗》二卷 
　　右唐皇甫冉茂政也。丹阳人。天宝十五年进士，为无锡尉，历拾遗、补阙，卒。与弟曾齐名，当时比张氏景阳、孟阳云。集有独孤及序。 
　　△《郎士元诗》一卷 
　　右唐郎士元字君胄，中山人。天宝十五年进士，为郢州刺史。与钱起俱有诗名，而士元尤更清雅。时朝廷公卿出牧奉使，若两人无诗祖行，人以为愧。 
　　△《顾况集》二十卷 
　　右唐顾况字逋翁，苏州人。至德二年，江东进士。善为歌诗，性诙谐。德宗时，柳浑辅政，以秘书郎召。况素善李泌，及泌相，自谓当得达官，久之，迁著作郎。及泌卒，有调笑语，贬饶州司户，卒。集有皇甫冉诗序。 
　　△《陈蜕诗》一卷 
　　右唐陈蜕。未祥其行事，集有《长安十五咏》。自序云：“蜕生长江、淮间，以诗句从赋，仅十馀年矣。今我后抚运，泽及四夷，蜕复得为太平人”云云。若此殆肃、代间人也。 
　　△《卢纶诗》一卷 
　　右唐卢纶与吉中孚、韩、钱起、司空曙、苗发、崔峒、耿、夏侯审、李端皆能诗齐名，号“大历十才子”。纶字允言，累举进士，不第。 
　　△《耿诗》二卷 
　　右唐耿。宝应元年进士，为左拾遗。 
　　△《韦应物集》十卷 
　　右唐韦应物，京兆人。周逍遥公之后。左仆射扶阳公待价生令仪，令仪生銮，銮生应物。天宝时，为三卫。永泰中，任洛阳丞、京兆府功曹。大历十四年，自县制除机阳令，称疾辞归。建中二年，授比部郎中，守滁州。居顷之，改江州。召还，擢左司郎中。或娼其进，媒蘖之，出为苏州刺史。性高洁，鲜食寡欲，所居焚香除地而坐。诗律自沈、宋以后，日益靡漫，锼章刻句，揣合浮切，音韵谐婉，属对丽密，而娴雅平淡之气不在矣，独应物之诗，驰骤建安以还，得其风格云。 
　　△《李端司马集》三卷 
　　右唐李端，赵州人。大历五年进士，为校书郎。卒官杭州司马。郭暧尚平公主，贤明，招纳士类，故端等皆客之。尝座上赋诗，奇甚主大加称叹。钱起曰：“素为之，请赋起姓。”端立献一章云：“新开金埒看调马，旧锡铜山许铸钱。”钱起乃服。主喜厚赐之。 
　　△《李益诗》一卷 
　　右唐李益君虞也。姑臧人。大历四年进士，调郑县尉，幽州刘济辟从事。宪宗雅闻其名，召为集贤殿学士。负才，凌籍士，众不能堪，暴其献济诗“不上望京楼”之句，以涉怨望，诏降秩，俄复旧。益少富词藻，长于歌诗，与宗人贺齐名。每作一篇，乐工以赂求取，被声歌，供奉天子。《征人》、《早行》诗，天下皆施之图绘。今集有《从军诗》五十首，而无此诗，惜其放逸多矣。 
　　△《陆贽奏议》十二卷 
　　右唐陆贽敬舆也。贽，嘉兴人。大历八年进士，中博学宏词书判拔萃科。德宗初，为翰林学士。从奉天，还，为中书舍人平章事。贽在奉天，日下诏书数百，初如不经思，逮成，皆周尽人情。尝为帝言：“今盗彳扁天下，宜痛自悔，以感人心。诚不吝改过，以言谢天下，使臣持笔无所忌，庶叛者革心。”上从之。故下制书，虽武夫悍卒，无不感动流涕。议者谓兴元戡难功，虽爪牙宣力，盖贽有助焉。旧《翰苑集》外，有《榜子集》五卷，《议论集》三卷。翰苑集，苏子瞻乞校正进呈，改从今名。疑是裒诸集成云。 
　　△《王建诗》十卷 
　　右唐王建也。大历十年进士。为昭应县丞、太府寺丞。大和中，陕州司马。尤长宫词。 
　　△《柳郯诗》一卷 
　　右唐柳郯。集有与李端、卢纶辈相酬赠诗。大历间进士也。 
　　△《武元衡临淮集》二卷 
　　右唐武元衡伯苍也。河南人。建中四年进士。元和二年，以门下侍郎、平章事，出剑南节度。八年，复秉政。明年，早朝遇盗，为所害。元衡工五言诗，好事者传之，被于管弦。尝夏夜作诗曰：“夜久喧暂息，池台惟月明。无因驻清景，日出事还生。”翌日遇害。旧有《临淮集》七卷，此其二也。议者谓唐世工诗宦达者惟高，达宦诗工者惟元衡。 
　　△《羊士谔诗》一卷 
　　右唐羊士谔也。贞元元年，擢进士第。顺宗时，为宣歙巡官，王叔文恶之，贬汀州宁化尉。元和初，李吉甫知奖，擢监察御史，掌制诰。尝出为资州刺史。 
　　△《曲信陵集》一卷 
　　右唐曲信陵。贞元元年进士。为舒州望江令，卒。 
　　△《杨巨源诗》一卷 
　　右唐杨巨源字景山，河中人。贞元五年第进士，为张弘靖从事，自秘书郎擢太常博士，迁礼部员外郎。出为凤翔少尹，复召除国子司业。巨源在元和中，诗韵不造新语，体律务实，用功颇深。旦暮摇首，微咏不辍，年老成疾。尝赠弘靖诗，叙其家世云：“伊陟无闻祖，韦贤不到孙。”时人称之。年满七十，乞归。时宰惜其去，以为其乡少尹，不绝其禄。大和时，以官寿卒。 
　　△《欧阳詹集》十卷 
　　右唐欧阳詹行周也。泉州人。贞元八年进士，终国子四门助教。初，闽人不肯北宦。及常衮为观察使，兴学劝士，詹始以进士举。其联第者如韩愈、李绛诸人，皆天下选，时称“龙虎榜”云。此集李贻孙纂，退之作詹《哀辞》，称詹甚美，大意谓詹觅举京师，将以为父母荣也。又云其德行信于朋友。而唐小说载詹惑太原一妓，为赋“高城已不见，况复城中人”之诗，卒为之死。今集中载焉。然则，詹之志岂仅在父母哉！有德行者乃尔耶？ 
　　△《韩愈集》四十卷，《集外文》一卷 
　　右唐韩愈退之也。南阳人。贞元八年进士，累擢知制诰，进中书舍人，迁吏部侍郎。为京兆尹，与李绅不协，绅出，愈罢为兵部，俄复旧。刘句《唐书》称愈“恃才肆意，孔孟之旨。若南人妄以柳宗元为罗池神，而愈碑以实之。李贺父名晋肃，不应进士，而愈作为《讳辨》。又为《毛颖传》，讥戏不近人情。此文章之甚纰缪者。”《新书》称“愈三岁而孤，自知读书。比长，尽通《六经》、百家学。”“性明锐，不诡随。”“每言文章自相如、子长后，作者不世出，故深探本原，卓然树立，成一家言。造端置辞，要为不袭蹈前人者。”议者谓《旧史》谓愈文章甚纰缪，固不待辨，而《新史》谓造端置辞，不蹈袭前人，亦未为知愈。盖愈之置辞造端，字字悉有据依。如《毛颖传》、《进学解》之类，皆有所师范云。其集屡经名人是正，其讹舛绝少，但编次殊失伦类，当重为编辑之。 
　　△《李绛论谏集》七卷 
　　右唐李绛深之也。赞皇人。贞元八年进士，中宏词科，补渭南尉。六年，进中书侍郎、平章事。大和初，为山南西道节度使。四年，南蛮之寇，为乱兵所害。绛仪质魁伟，以直道进退，望冠一时，贤不肖太分，屡为谗邪所中。平生论谏数十百事。其甥夏侯孜所编，大中史官蒋偕为序。 
　　△《李观文编》三卷，《外集》二卷 
　　右唐李观元宾也。华之从子。贞元八年进士，中宏词科，终太子校书郎。观为文不袭前人，时谓与韩愈相上下。观少夭，文故未极，愈得中寿，故独擅名。大顺中，陆希声编观文，为之序，有谓“观尚辞，故辞胜理；愈尚质，故理胜辞。虽愈穷老，终不能加观之辞；观后愈死，亦不能逮愈之质”云。其后蜀人赵昂又得其《安边书》至《晁错论》一十四首，为《后集》二卷。顷年，从父詹事公掌诰命，以“四之日”为“四日”，不学者然以为非。观集中亦云尔，乃知本于此。 
　　△《柳宗元集》三十卷，《集外文》一卷 
　　右唐柳宗元子厚也。后魏济阴公某之裔。贞元九年进士，中博学宏词科，授校书郎，终于柳州刺史。宗元少精敏绝伦，文章卓伟精纟致。既窜斥，堙厄感郁，一寓诸文，傲《离骚》数十篇，读者悲恻。在柳州，进士走数千里从学，经指授者，文辞皆有法。世号柳柳州。韩愈评其文曰：“雄深雅健，似司马子长，崔、蔡不足多也。”集中有《御史周君碣》，司马温公《考异》以此碣为《周子谅碣》，实开元二十五年，宗元作天宝时，误。按子谅以弹牛仙客，杖流州，死蓝田。《旧唐书纪》、《牛仙客传》及《玄宗实录》皆载之，而此碣殊疏略。 
　　△《刘禹锡集》三十卷，《外集》十卷 
　　右唐刘禹锡梦得也。中山人。贞元九年进士，登博学宏词科。贬朗州司马。元和十年召还，欲任以南省郎，作《玄都观看花诗》，讥忿当路，出为播州刺史。裴度以母老为请，得易连州。入为主客郎中，复作《游玄都诗》，以诋权近。俄分司东都，迁宾客。会昌时，加检校礼部尚书，卒。禹锡少工文章，恃才而废，老年寡所合，乃以文章自。素善诗，晚节尤精。白居易推为“诗豪”，尝言：“其诗在处应有神物护持”。禹锡早与柳宗元为文章之友，称“刘柳”；晚与居易为诗友，号“刘白”；虽诗文似少不及，然能抗衡二人间，信天下之奇才也。 
　　△《孟东野诗集》十卷 
　　右唐孟郊东野也。湖州人。贞元十二年进士，调溧阳尉，辟为兴元参谋，卒郊少隐嵩山，性介寡合。韩愈一见为忘形交。为诗有理致，然思苦涩。李观论其诗曰：“高处在古无上，平处下顾二谢”云。张籍谥为贞曜先生。集宋次道重编。先时，世传汴吴镂本，五卷一百二十四篇。周安惠本，十卷三百三十一篇。别本五卷三百四十篇。蜀人蹇用退之赠郊句，纂成《咸池集》二卷，一百八十篇。自馀不为编帙，杂录之，家家自异。次道总拾遗逸，摘去重衤复，若体制不类者，得五百十一篇，而十联句不与焉，一赞二书附于后。郊集于是始有完书。 
　　△《吕温集》十卷 
　　右唐吕温和叔也，一字化光。河中人。贞元十四年进士。以善韦执谊、王叔文起家，再命左拾遗。同张荐使吐蕃，元和初使还。累进知御史杂事，再贬道州刺史，徙衡州。温从梁肃，为文章，规摹《左氏》，藻赡精富，流辈推尚。刘禹锡为编次其文，序之云：“古之为书，先立言而后体物。贾生之书首《过秦》，而荀卿亦后其赋，故断自《人文化成论》至《诸葛武侯庙记》为上篇。”今集先赋诗，后杂文，非禹锡本也。 
　　△《李翱集》十八卷 
　　右唐李翱习之也。凉武昭王之后。贞元十四年进士。调校书郎，知制诰。会昌初，终山南东道节度使。翱性峭鲠，论议无所屈，仕不得显官，怫郁无所发。从韩愈为文，辞致浑厚，见推当时。集皆杂文，无歌诗，前有苏舜钦序，云：“唐之文章称韩柳，翱文虽辞不迨韩，而理过于柳。” 
　　△《张籍诗集》五卷 
　　右唐张籍文昌也。和州人。贞元十五年登进士第。终国子司业。籍性狷急，为计长于乐府，多警句。元和中，与白乐天、孟东野相酬唱，天下宗之，谓之“元和体”云。其集五卷，张洎为之编次。 
　　●卷十八 
　　◎别集类中 
　　△《白居易长庆集》七十一卷 
　　右唐白居易乐天也。太原人。居易自序生于郑州荥阳。贞元十七年进士，中拔萃科。元和初，制策一等，调尉，入翰林为学士。太和初，迁刑部侍郎。会昌初，以刑部尚书致仕。居易以文章精切，然尤工诗，当时士人争传，林国贾相，率篇易一金。在杭州时，自类诗稿，分讽谕、感伤、杂律四类。《前集》五十卷，有元稹序。《后集》二十卷，自为序、纪。又有《续后集》五卷，今亡三卷矣。予按乐天尝与刘禹锡游，人谓之“刘、白”，而不陷入司马党中，及与元稹游，人谓之“元、白”，而不蹈北司党中，又与杨虞卿为姻家，而不陷牛、李党中：其风流高尚，进退浅俗，似幸其祸败者，余固疑非乐天之语，及考之编年，崖州贬时，乐天没将逾年，或曰浮屠某所作也。 
　　△《戴叔伦述藁》十卷，《外诗》一卷，《书状》一卷 
　　右唐戴叔伦幼公也。润州人。为人温雅，善举止。中进士第，累迁容管经略使，政治称最。德宗赐《中和诗》，世以为荣。代还，请为道士。未几，卒。集有马总序。或题曰《会录》。《唐史》但云“师事萧颖士”，初不称其能诗，以时人少其诗骨气绵弱故也。 
　　△《权德舆集》五十卷 
　　右唐权德舆载之也。秦州人。未冠，以文章称诸儒间。贞元十五年，知制诰，累官中书舍人。元和五年，以礼部尚书、平章事。德舆三岁知变四声，四岁能赋诗，积思经术，无不贯综。自始学至老，未曾一日去书。其文雅正赡缛，当时公卿功德卓异者，皆所铭纪。虽动止无外饰，其酝藉风流，自然可慕。贞元、元和间，为缙绅羽仪。其《两汉辨亡论》、《世祖封不义侯议》，世多称之云。尝自纂《制诰集》五十卷，杨凭为序，今亡逸。文集孙宪孙编次，杨嗣复为序。 
　　△《符载集》十四卷 
　　右唐符载字厚之，岐襄人。幼有宏达之志，隐居庐山，聚书万卷，不为章句学。贞元中，李巽江西观察，荐其材，授奉礼郎，为南昌军副使，继辟西川韦皋掌书记、泽潞郄士美参谋，历协律郎，监察御史。元和中卒。段文昌为墓志，附于后。集皆杂文，末篇有数诗而已。集前有崔群、王湘《送符处士归觐序》，皆云载蜀人，以比司马、王、扬云。 
　　△《张登集》六卷 
　　右唐张登。性刚洁耿介，特始以巾褐就辟，历卫佐，廷尉平、监察御史。贞元中，改河南士曹掾，迁殿中侍御史，漳州刺史。居七年，坐公累受劾，吏议侵诬，感疾，卒。权德舆为之序甚详，以公、景阳比之。《国史补》亦称登长于小赋，气宏而密，间不容，有织成隐起结采蹙金之状。其旧集诗赋之外，书、启、序、述、志、记、铭、诔，合一百二十二篇，今存者才六十馀首。 
　　△《戎昱集》三卷 
　　右唐戎昱撰。初，李[A18F]廉察桂林，月夜闻邻居吟咏之音清畅，迟明访之，乃昱也，即延为幕宾。后因饮席调其侍儿，[A18F]微知其故，即赠之，昱感怍赋诗，有“恩合死前酬”之句。又为卫伯玉荆南从事。后历辰、虔二州刺史。 
　　△《元稹长庆集》六十卷，《外集》一卷 
　　右唐元稹微之也。河南人。擢明经，书判入等，授校书郎。元和初，举制科，对策第一，拜左拾遗。在江陵，与监军崔潭峻善，潭峻以稹歌诗奏御，穆宗赏悦，即以祠部郎中，知制诰。未几，入翰林，为中书舍人、承旨学士，长庆二年拜同中书门下平章事。稹为文长于诗，与白居易齐名，号“元和体”，往往播乐府。穆宗在东官，妃嫔近习诵之，宫中呼元才子。及知制诰，变诏书体，务纯厚明切，盛传一时。有《长庆集》百卷，今亡其四十卷。又有《外集》一卷，诗五十二篇，皆宫体也。 
　　△《皇甫文》六卷 
　　右唐皇甫持正也。睦州人。元和元年进士，仕至工部郎中。裴度辟东都判官。度修福先寺，欲求碑文于白居易。怒曰：“近舍而远取居易，请从此辞”。度谢之。即酣饮，援笔立就。度赠车马缯采甚厚，怒曰：“吾自为《顾况集序》，未尝许人，今碑字三千，一字三缣，何遇我薄耶？”度笑曰：“不羁之才也。”从而酬之。今集杂文三十八篇而已。况集序在焉，而碑已亡矣。 
　　△《李绅追昔游》三卷 
　　右唐李绅公垂也。豪州人。元和元年进士，补国子助教。穆宗召为翰林学士，累进中书舍人。武宗即位，拜中书侍郎、平章事。绅为人短小精悍，于诗最有名，号“短李”。与李德裕、元稹同时，号“三俊”。《追昔游》者，盖赋诗纪其平生所游历。谓起梁汉，归谏者，升翰苑，及播越荆楚，逾岭峤，止高安，移九江，过锺陵，守滁阳，转寿春，留洛阳，廉会稽，分务东周，守蜀，镇梁也。开成戊午八月自为之序。 
　　△《鲍溶诗》五卷 
　　右唐鲍字溶德源。元和四年中进士第。集中有《别韩博士愈》诗，云：“不知无声泪，中感一顾厚。”盖退之所尝推激也。张为谓溶诗气力宏赡，博识清度，雅正高古，众才无不备具。曾子固亦爱其诗清约谨严而违理者少。因以史馆本及欧阳公所藏互校，得二百三十三篇。今本有一百九十二篇，馀逸。 
　　△《朱仿诗》一卷 
　　右唐朱仿字长通，襄阳人。隐居剡溪。嗣曹王皋镇江西，辟节度参谋。贞元初，召为拾遗，不就。 
　　△《沈亚之集》十卷 
　　右唐沈亚之字下贤，长安人。元和十年进士。泾原李汇辟掌书记，为秘书省正字。长庆初，补栎阳尉。四年，为福建都团练副使，事徐晦。后累进殿中丞，御史内供奉。太和三年，柏耆宣慰德州，取为判官。耆罢，亚之贬南康尉。后终郢州掾。亚之以文词得名，狂躁贪污，曾辅耆为恶，故及于贬。常游韩愈门，李贺、杜牧、李商隐俱有拟沈下贤诗，亦当时名辈所称许云。此本之后有景文宋公题字，称得之于端明李学士，编次无伦，盖唐本也。予颇爱其能造语，然其本极舛误，颇是正之。且裒其阙者数篇，及贺、牧、商隐三诗于后。 
　　△《姚合诗》十卷 
　　右唐姚合也。崇曾孙。以诗。元和十一年，李逢吉知举进士，历武功主簿，富平、万年尉。宝应中。监察、殿中御史，户部员外郎，出金、杭二州刺史，为刑、户二部郎中，谏议大夫，给事中，陕虢观察使。开成末，终秘书监。世号姚武功云。 
　　△《施肩吾西山集》五卷 
　　右唐施肩吾，吴兴人。元和十五年进士。以洪州西山十二真君羽化之所，心慕之，因隐焉。且以名其所著，自为之序。 
　　△《李贺集四卷外集》一卷 
　　右唐李贺长吉，郑王之孙。七岁能辞章，韩愈、皇甫闻之，过其家，使赋诗，援笔辄就，自目曰《高轩过》，二人大惊。年二十七，终协律郎。贺辞尚奇诡，为诗未始先立题，所得皆警迈，远去笔墨畦迳，当时无能效者。乐府十数篇，韶工合之弦管云。或说贺既卒后，为不相悦者尽取其所著投圊中，以故世传者不多。外集予得之梁子美家。姚铉颇选载《文粹》中。 
　　△《卢仝诗》一卷 
　　右唐卢仝，范阳人。隐少室山，号玉川子，征谏议不起。《唐史》称：“韩愈为河南令，爱其诗，厚礼之。尝作《月蚀诗》，以讥元和逆党，愈称其工。”按其诗云元和庚寅，盖五年也。宪宗遇弑在十五年，后十岁也。岂追庚寅岁事为诗乎？不然，则史诬也。后死于甘露之祸。 
　　△《刘义诗》一卷 
　　右唐刘义也。少尝任侠杀人，后更折节读书，善歌诗，客韩愈门，作《冰柱》、《雪车》二诗，出卢仝、李贺右。归齐、鲁，不知所终。今集二十馀篇尔，不载二诗。 
　　△《断金集》一卷 
　　右唐李逢吉、令狐楚自未第至贵显所唱和诗也。后逢吉卒，楚编次之，得六十馀篇。裴夷直名曰《断金集》，为之序。 
　　△《杜牧樊川集》二十卷，《外集》一卷 
　　右唐杜牧牧之也。京兆人。太和二年进士，复举制科。会昌中，以考功郎中知制诰，终中书舍人。牧善属文，刚直有奇节，敢论引大事，指陈利病，为诗情致豪迈，人号“小杜”，以别甫云。临死自为墓志，悉焚所为文章。其甥裴廷翰辑其藁编次，为之后序。樊川盖杜氏所居。《外集》皆诗也。 
　　△《许浑丁卯集》二卷 
　　右唐许浑字用晦，圉师之后。太和六年进士。为当涂、太平二令，以病免，超润州司马。大中三年，为监察御史，历虞部员外，睦郢二州刺史。尝分司于朱方丁卯间，自编所著，因以为名。贺铸本跋云：按浑自序，集三卷，五百篇。世传本两卷，三百馀篇。求访二十年，得沈氏、曾氏本，并取《拟玄》、《天竺集》校正之，共得四百五十四篇。予近得浑集完本，五百篇皆在，然止两卷。《唐艺文志》亦言浑集两卷，铸称三卷者，误也。 
　　△《李涉歌诗》一卷 
　　右唐李涉也。早从陈许辟，一再谪官夷陵。大和中，为太学博士，自号青溪子。渤三诗附。 
　　△《雍陶诗》五卷 
　　右唐雍陶国钧。太和八年进士。大中六年，自国子《毛诗》博士出刺简州。《唐志》集十卷，今亡其半。 
　　△《李商隐樊南甲集》二十卷，《乙集》二十卷，又《文集》八卷 
　　右唐李商隐义山也。陇西人。开成二年进士。令狐楚奏为集贤校理，楚出汴、滑、兴元，皆表幕府，尝补太学博士。初，为文瑰迈奇古，及从楚学，俪偶长短，而繁缛过之。旨决能感人，人谓其横绝前后无俦者。今《樊南甲》、《乙集》皆四六，自为序，即所谓繁缛者。又有古赋及文共三卷，辞旨怪诡，宋景文序传中称“谲怪则李商隐”，盖以此。诗五卷，清新纤艳，故《旧史》称其与温庭筠、段成式齐名，时号“三十六体”云。 
　　△《李德裕会昌一品集》二十卷，《姑臧集》五卷，《平泉诗》一卷，《穷愁志》三卷，《别集》八卷，又《赋》一卷 
　　右唐李德裕文饶也。赵郡人。宰相吉甫之子。少力于学，既冠，卓荦有大节。不喜与诸生试有司，宪宗时，以荫补校书郎。穆宗初，擢翰林学士，号令大典皆出于手。进中书舍人，召兵部尚书、中书门下平章事。会昌初，复秉政。平泽潞，策功拜太尉，封卫公。大中贬崖州司户参军，三年，卒。德裕性孤峭，明辨有风采，善为文章。虽在大位，手不去书。谋议援古，衮衮可喜，为武宗所知。常以经纶天下为己任，时王室几中兴焉。《一品集》，郑亚为之序，皆会昌制诰、表状、外内册赞、碑序文也。赋诗四首。《穷愁志》乃崖州所撰。《姑臧集》题段全纬纂，上四卷亦制诰，第五乃《戛黠斯朝贡传》与八诗。《别》集乃裒合古赋，《平泉诗》、集外杂着。又有《古赋》一卷，载《金松》等四赋。 
　　△《陈黯文集》三卷 
　　右唐陈黯撰。黯，字希孺，颖川人。十岁能诗，十三袖文谒清源牧，牧面令赋诗，颇称赏之，由是一时声名大振。会昌初，就乡荐，至礼部，辄罢归。咸通中卒。有罗隐、黄滔序。 
　　△《刘得仁诗集》一卷 
　　右唐刘得仁，公主之子。长庆中以诗名，五言清莹，独步文场。自开成后，昆弟皆居显仕，独自苦于诗，举进士二十年，竟无所成。尝有《寄所知》诗，云：“外族帝王是，中朝亲故稀。翻令浮议者，不许九霄飞。”及卒，诗僧栖白以绝句吊之，曰：“忍苦为诗身到此，冰魂雪魄巳难招。直教桂子落坟上，生得一枝冤始销。” 
　　△《刘绮庄歌诗》四卷 
　　右唐刘绮庄，未祥其人。唐《四库书目》有《绮庄集》十卷，今所馀止四卷，诗三十二，启状四十四而已，惜其散落大半。其本乃南唐故物，纸墨甚精，后题曰“平四年重题”，印其文曰“建邺文房”，本内“密”字皆阙其书，而“超”字不阙，盖吴时所缮写也。其诗如《置酒》、《扬州送人》，白乃敏中，崔乃元式，韦乃琮也。三人同相于宣宗初载，其末云“限守藩服”，则知绮庄时已任刺史矣。 
　　△《薛逢歌诗》二卷 
　　右唐薛逢陶臣也。河东人。会昌元年进士。终秘书监。逢持论鲠切，以谋略高自标显。与杨收、王铎同年登第，而逢文艺最优。收作相，逢有诗云：“谁知金印朝天客，同是沙堤避路人。”铎作相，逢又有诗云：“昨日鸿毛万钧重，今朝山岳一毫轻”。二人皆怒，故不见齿。 
　　△《郑畋集》五卷 
　　右唐郑畋台文也。荥阳人。会昌二年进士，书判入等，授校书郎，调渭南尉，知制诰，中书舍人。干符四年，以本官同中书门下平章事。二年，召复秉政。至成都，以病不拜，终太子少保。《藁草》皆干符堂判敕诰云。 
　　△《赵嘏渭南诗》三卷 
　　右唐赵嘏承也。会昌四年进士。终渭南尉。杜紫微读其《早秋诗》云“残星几点雁横塞，长笛一声人倚楼”，因谓之“赵倚楼”云。 
　　△《孟迟诗》一卷 
　　右唐孟迟字叔之，平昌人。会昌五年，陈商下及第。 
　　△《薛能集》十卷 
　　右唐薛能字大拙，汾州人。会昌六年登进士第。大中末，书判中选，补尉，辟太原、陕虢、河阳从事。李福镇滑，表署观察判官，历御史、都官、刑部员外郎。福徙西蜀，奏以自副。咸通中，摄嘉州刺史。造朝，迁主客、度支、刑部郎中。俄刺同州。京兆尹温漳贬，命权知尹事。出帅咸化，入授工部尚书。复节度徐州，徙忠武。广明元年，徐军戍氵殷水，经许，能以军怀旧惠，馆之城中。时军以供备疏阙，大噪。能登子城楼，慰劳之久，乃定；忠武亦遣大将周岌诣氵殷水，闻之，夜还，袭击徐卒，尽杀之；且怨能之厚徐卒也，遂逐之。能将奔襄阳，乱兵追杀之，并屠其家。能为政严察，禁绝私谒。新进士，或问其故，曰：“与渠销弭灾咎”云。 
　　△《李郢端公诗》一卷 
　　右唐李郢楚望也。大中十年进士。诗调清丽。居馀杭，疏于驰竞。为藩镇从事，兼侍御史。 
　　△《郑津阳门诗》一卷 
　　右唐郑字宾光。大中五年进士。津阳，即华清宫之外阙。开成中过之，闻逆旅主人道承平故实，明日，马上成长句一千四百言，自为之序云。 
　　△《刘沧诗》一卷 
　　右唐刘沧字蕴灵。大中八年进士。诗颇清丽，句法绝类赵嘏。 
　　△《孙樵经纬集》三卷 
　　右唐孙樵字隐之。大中九年进士。广明初，狂寇犯阙，赴岐陇，授职方员外。郎时诏书曰“行在三绝”，以常侍李骘有曾、闵之行，前进士司空图有巢、由之风，樵有杨、马之文，遂辑所著名《经纬》集。 
　　△《李群玉诗》一卷 
　　右唐李群玉文山也。澧州人。旷逸不乐仕进，专以吟咏自。诗笔妍丽，才力遒健。好吹笙，善书翰。亲友强赴举，一上而止。裴休廉察湖南，延郡中。大中八年来京师，进诗三百篇。休复论荐，授弘文馆校书郎。集后附其进诗表，并除官制。《太平广记》所载黄陵庙事甚异，其绝句在焉。 
　　△《张祜诗》一卷 
　　右唐张祜承吉，清河人。乐高尚。客淮南，杜牧为度支使，善其诗，尝赠之诗，曰：“何人得似张公子，千首诗轻万户侯。”尝作《淮南诗》，有“人生只合扬州死，禅智山光好墓田”之句。大中中，果终丹阳旅舍，人以为谶云。 
　　△《陈陶集》二卷 
　　右唐陈陶嵩伯也。鄱阳人。大中时，隐洪州西山，自号三教布衣云。《江南野史》有传。 
　　△《于武陵诗》一卷 
　　右唐于武陵，大中进士。 
　　△《令狐楚表奏》十卷 
　　右唐令狐楚字壳士撰。楚相宪宗，为文善于笺奏。自为序云：“登科后，为桂、并四府从事，掌笺奏者十三年，始迁御史。缀其藁，得一百九十三篇。”自号白孺子。 
　　△《温庭筠金荃集》七卷，《外集》一卷 
　　右唐温庭筠也。庭筠，本名岐，字飞卿，宰相彦博之裔。诗赋清丽，与李商隐齐名，时号“温李”。然薄于行，多作侧辞艳曲，累举不第，终国子助教。宣宗尝作诗赐宫人，句有“金步摇”，遣场中对之，庭筠对以“玉跳脱”。上喜其敏，欲用之，以尝作诗忤时相令狐，终废斥云。 
　　△《皮日休文薮》十卷 
　　右唐皮日休字袭美，一字逸少，襄阳人。隐鹿门山，自号醉吟先生。以文章自负，尤善箴铭。咸通八年，登进士第，为著作佐郎，太常博士。干符之乱，东出关，为毗陵副使，陷巢贼中。贼遣为谶文，疑其讥己，遂害之。集乃咸通丙戌年居州里所编。自序云：发箧次类文藁，繁如薮泽，因以名之。凡二百篇。 
　　△《司空图一鸣集》三十卷 
　　右唐司空图表圣也。河中人。咸通十一年，王凝下及第。黄巢陷长安，僖宗次凤翔，召拜知制诰、中书舍人。朱温将篡，召为礼部尚书，不赴。闻哀帝遇弑，不食而卒。图居中条山，自号知非子、耐辱居士。集自为序，以《濯缨亭》、《一鸣窗》名其集。子荷别为集后记。最长于诗，其论诗有曰：梅止于酸而盐止于咸，味常在酸咸之外，谓其诗“棋声花院静，幡影后坛高”之句为得之，人以其言为然。 
　　△《唐彦谦鹿门诗》一卷 
　　右唐唐彦谦茂业也。并州人。咸通末举进士第。中和中，王重荣表河中从事，历节度副使，晋绛二州刺史。重荣遇害，贬汉中掾。兴元杨守亮留署判官，迁副使，阆、壁刺史，卒。彦谦才高负气，无所摧屈，博学多艺，尤能七言诗，师温庭筠，故格体类之，世称“耳闻明主提三尺，眼见愚民盗一А”，盖彦谦句也。自号鹿门先生。有薛廷序。 
　　△《曹唐诗》一卷 
　　右唐曹唐字尧宾，桂州人。初为道士。咸通中，为府从事，卒。作《游仙诗》百馀篇。或靳之曰：“尧宾尝作鬼诗。”唐曰：“何也？”“‘井底有天春寂寂，人间无路月茫茫’。非鬼诗而何？”唐乃大哂。今集中不见，然他诗及神仙者尚多。 
　　△《秦韬玉投知小录》三卷 
　　右唐秦韬玉中明，京兆人。有词藻，工歌吟，险而好进，为田令孜所善。僖宗幸蜀，令孜引为工部侍郎。中和二年，赐进士第，编入春榜。 
　　△《台编》三卷，《宜阳外编》一卷 
　　右唐郑谷字守愚，宜阳人。光启三年，擢高第，迁右拾遗，历都官郎中。干宁四年，归宜春，卒于别墅。其集号《台编》者，以其扈从华山观居所编次也。谷诗属思颇切于理，而格韵凡猥，语句浮俚不竞，不为议者所多，然一时传讽，号郑都官而弗名也。 
　　△《陆龟笠泽丛书》四卷 
　　右唐陆龟鲁望也。苏州人。少高放，通《六经》大义，尤明《春秋》。举进士，一不中，从张抟为苏、湖从事。居松江甫里，以文章自怡。少工歌诗，其体裁不一，卒造乎平淡而已。自号江湖散人，或号甫里先生。著作之博，《新史》多取之，而独不云工歌诗。笠泽者，松江地名也。其集自序云：“自干符六年春卧病笠泽时，隐几着书，诗赋铭记，往往杂发，混而录之，故曰‘丛书’。”今按其集歌诗为多，又比他文最工，《新史》疏漏如此。 
　　△《韩诗》二卷，《香奁集》一卷 
　　右唐韩致光也。京兆人。龙纪元年进士，累迁谏议大夫、翰林学士。昭宗幸凤翔，进兵部侍郎、承旨。朱全忠怒，贬濮州司马，荣懿尉。天初，挈族依王审知而卒。《香奁集》，沈括《笔谈》以为和凝所作，凝既贵，恶其侧艳，故诡称着。或谓括之言妄也。 
　　△《李洞诗》一卷 
　　右唐李洞撰字才江。诸王之孙。慕贾岛为诗，铜铸为像，事之如神。诗人多诮其僻涩，不贵其奇峭，唯吴融称之。昭宗时不第，游蜀，卒。 
　　△《杜荀鹤唐风集》十卷 
　　右唐杜荀鹤，池州人。大顺二年进士，善为词章。宣州田κ重之，尝以笺问，至梁祖荐为翰林学士，主客员外。恃势侮易缙绅，众怒，欲杀之而未及。天初，病卒。有顾序。荀鹤自号九华山人。 
　　△《程晏集》六卷 
　　右唐程晏字晏然。干宁二年进士。集皆杂文。 
　　△《孙文纂》一卷 
　　右唐孙字希韩，四明人。干宁四年进士。好荀扬、扬雄、孟氏之书，慕韩愈。为校书郎，河南府文学。旧四十卷。 
　　△《朱致理书》十卷 
　　右唐朱朴也。襄阳人。以三史举，为荆门令。干宁中，方士许岩士得幸禁中，言有经济才，帝幸石门召对，即拜谏议大夫、平章事。 
　　△《曹松诗》一卷 
　　右唐曹松梦征也。舒州人。学贾岛为诗。天复元年，与王希羽、刘象、柯崇、郑希颜同登第，年皆七十馀，号“五老榜”。时以新平内难闻放进士，喜，特敕授校书郎而卒。 
　　△《裴说诗》一卷 
　　右唐裴说撰。天三年进士。诗有“避乱一身多”之句。 
　　△《罗虬比红儿诗》一卷 
　　右唐罗虬也。皇朝方性夫注。虬词藻富赡，与其族人隐、邺齐名，时号“三罗”。从州李孝恭。籍中有杜红儿者，善歌，常为副戎属意。副戎聘邻道，虬请红儿歌，赠之以采。孝恭不令受，虬怒，拂衣而起，诘旦，手刃之。既而追其冤，作绝句诗百篇，借古人以比其艳，盛行于世。 
　　△《方干诗集》一卷 
　　右唐方干字雄飞，歙人。唐末举进士，不第，隐镜湖上。徐凝有诗名，一见干，器之，授以诗律。其貌寝陋，又兔缺，而喜凌侮。尝谒廉帅，误三拜，人号“方三拜”。将荐于朝而卒，门人谥玄英先生、其甥杨孙编次遗诗，王赞为序。又为作《玄英先生传》附。 
　　△《沈颜聱书》十卷 
　　右伪吴沈颜字可铸，傅师之孙。天复初进士，为校书郎。属乱离，奔湖南，辟巡官，吴国建，为淮南巡官、礼仪使、兵部郎中、知制诰、翰林学士。顺义中卒。颜少有词藻，琴棋皆臻妙。场中语曰“下水船”，言为文敏速，无不载也。性淡，不乐世利。尝病当时文章浮靡，仿古着书百篇，取元次山“聱叟”之说附已志而名书。其自序云：“自孟轲以后千馀年，经百千儒者，咸未有闻焉。天厌其极，付在鄙子。”其夸诞如此。 
　　△《王德舆诗》一卷 
　　右唐王德舆。集有次韵和郑畋诗，知其懿、僖间人也。 
　　△《沈彬诗》一卷 
　　右南唐沈彬。保大中以尚书郎致仕，居高安。集中有与韦庄、杜光庭；贯休诗；唐末三人皆在蜀，疑其同时避乱，尝入蜀云。《上李山水图》诗在焉。 
　　△《胡笳十八拍》一卷 
　　右唐刘商撰。汉蔡邕女琰为胡骑所掠，因胡人吹芦叶以为歌，遂翻为琴曲，其辞古淡。商因拟之序琰事，盛行一时。商，彭城人。擢进士第，历台省为郎。好道术，隐义兴胡父渚，世传其仙去。 
　　△《熊屠龙集》五卷 
　　右晋熊。后唐清泰二年进士。为延安刘景岩从事。天福中，说景岩归朝，擢右司谏。坐累，黜上津令。集有陶序。陈沆赏《早梅诗》云“一夜欲开尽，百花犹未知”，曰：“太妃容德，于是乎在。” 
　　△《鼎国诗》三卷 
　　右后唐李雄撰。雄，洛巩人。庄宗同光甲申岁，游金陵、成都、邺下，各为咏古诗三十章，以三国鼎峙，故曰《鼎国》。 
　　△《罗隐甲乙集》十卷，《谗书》五卷 
　　右杭越罗隐字昭谏，馀杭人。唐干符中举进士不第。从事诸镇皆无合，久之而归。钱Α辟掌书记，历节度判官副使，奏授司勋郎中。梁祖以谏议大夫召，不行。魏博罗绍威推为叔父，表荐给事中，卒。隐少聪敏，作诗着文，以讥刺为主。自号江东生。其集皆自为序。 
　　△《张诗》一卷 
　　右伪蜀张字象文，清河人。唐干宁中进士。为校书郎、栎阳尉、犀浦令。王建开国，拜膳部员外郎，后为金堂令。王衍与徐后游大慈寺，见壁间书“墙头细雨垂纤草，水面回风聚落花”，爱之，问之句，给札，令以诗进。以二百首献。衍颇重之，将召为知制诰，宋光嗣以其轻傲，止赐白金而已。生而颖秀，幼能为诗，作《登单于台》，有“白日地中出，黄河天外来”之句，为世所称。 
　　△《卢延让计》一卷 
　　右伪蜀卢延让子善也。范阳人。唐光化元年进士。朗陵雷满辟，满败，归王建。及僭号，授水部员外郎，累迁给事中，卒官终刑部侍郎。延让师薛能，诗不尚奇巧，人多诮其浅俗，独吴融以其不蹈袭，大奇之。 
　　△《牛峤歌诗》三卷 
　　右伪蜀牛峤字延峰，陇西人。唐相僧孺之后。博学有文，以歌诗著名。干符五年进士，历拾遗、补阙、尚书郎。王建镇西川，辟判官。及开国，拜给事中，卒。集本三十卷。自序云：“窃慕李长吉所为歌诗，辄效之。” 
　　△《韦庄浣花集》五卷 
　　右伪蜀韦庄字端己。仕王建，至吏部侍郎、平章事。集乃其弟蔼所编，以所居即杜甫草堂旧址，故名。《伪史》称庄有集二十卷，今止存此。 
　　△《孙光宪巩湖编玩》三卷 
　　右荆南孙光宪字孟文，陵州人。王衍降唐，避地荆南，从诲辟掌书记。历检校秘书监。御史大夫。王师收朗州，光宪劝其主献三州地。干德中，终黄州刺史。自号葆光子。 
　　△《李煜集》十卷 
　　右伪唐主李煜重光也，之子。少聪悟，喜读书属文，工书画，知音律。建隆三年嗣伪位。开宝八年，王师克金陵，封违命侯。太平兴国三年，终陇西郡公，赠吴王。江邻几《杂志》云为秦王廷美所毒而卒。 
　　△《韩熙载格言》五卷 
　　右伪唐韩熙载字叔言，兆海人。后唐同光中进士。南奔江淮。李建国，用为秘书郎，使与其子游。嗣位，为虞部员外郎、史馆修撰，兼太常博士、知制诰。顷之，请诛陈觉，黜和州司马，复召中书舍人，累迁兵部尚书。第宅华侈，妓乐四十馀人，不加检束。时人比徐之才。欲倚以为相，用是不果。后左授右庶子、分司，乃尽斥群妓，单车引道，留为秘书监，俄复位，已而其去妓皆还。熙载天才俊敏，工隶书及画，声名冠一时。自朱元叛后，煜颇疑北人，多因事诛之，熙载愈益淫纵。然喜延誉后进，如舒雅等，后多知名。谥曰文。 
　　△《孙晟文集》三卷 
　　右南唐孙晟字凤，密州人。好学，有文辞，尤长于诗。少为道士，常画贾岛像，置于屋壁，晨夕事之。后乃儒服谒唐庄宗于镇州，庄宗以为著作佐郎。天成中，奔于吴，李父子用之为相。周世宗征淮上诸郡，惧，遣晟奉表求和。世宗召问江南事，不对，杀之。闻，赠鲁国公。 
　　△《潘佑荥阳集》十卷 
　　右伪唐潘佑，金陵人。韩熙载荐于，授秘书正字，直崇文馆。煜时为虞部员外郎、史馆修撰、知制诰、中书舍人。佑性贞介，文章赡逸，尤长论议。坐言事悖慢下狱，自刭死。人颇言张洎谮之。 
　　△《李有中诗》二卷 
　　右伪唐李有中。尝为新涂令，与水部郎中孟宾于善。宾于称其诗如方干、贾岛之徒。宾于，晋天福中进士也。有中集中有赠韩、张、徐三舍人诗，韩乃熙载，张乃洎，徐乃铉也。《春日诗》云：“乾坤一夕雨，草木万方春”，颇佳。他皆称是。 
　　△《成彦雄梅顶集》一卷 
　　右伪唐成彦雄，江南进士。有刘铉序。 
　　△《徐铉集》三十卷 
　　右伪唐徐铉字鼎臣，广陵人。仕杨溥，为秘书郎，直宣徽北院，掌文翰。李时，知制诰。、煜时，累官为翰林学士。归朝，为直学士院、给事中、散骑常侍。浮化初，坐累黜静难军司马。铉初至京师，见御毛褐者，辄哂之。苦寒，竟以冷气入腹而卒。铉幼能属文，尤精小学，尝为文速则意思雄壮，缓则体势疏慢，故未尝沈思。集有陈彭年序。 
　　△《贾岛长江集》十卷 
　　右唐贾岛浪仙也。诗共三百七十九首。《唐书》称岛“范阳人，初为浮屠，名无本。后从韩愈，遂去浮屠，举进士，累举不第。文宗时，坐飞谤，谪长江主簿。会昌初，终普州司仓参军”。今长江祠堂中有石刻，大中九年墨制也。大中，宣宗年号，与传不合。《摭言》又载武宗时谪去，尤差误。 
　　△《皎然杼山集》十卷 
　　右唐僧皎然撰。字清昼，吴兴人。谢灵运十世孙。工篇什，德宗诏录本纳集贤院，集前有于ν序并《赠尽上人诗》。 
　　△《贯休禅月集》三十卷 
　　右唐僧贯休撰。字德隐，姓姜氏，婺州人。后入蜀，号禅月大师。初，吴融为之序，其弟子昙域削去，别为序引，伪蜀干德中献之。 
　　△《清塞诗》一卷 
　　右唐僧清塞，字南卿。诗格清雅，与贾岛、无可齐名。宝历中，姚合莅杭，因携书投谒。合闻其《哭僧诗》云“冻须亡夜剃，遗偈病中书”，大爱之，因加以冠巾，为周贺云。 
　　△《碧诗》一卷 
　　右唐僧虚中诗也。司空图尝以诗赠之，云：“十年太华无知己，只得虚中一首诗。” 
　　△《薛洪度诗》一卷 
　　右唐薛涛字洪度，四川乐妓。工为诗，当时人多与酬赠。武元衡奏校书郎。大和中卒。李肇云：“乐妓而式诗者，涛亦文妖也。” 
　　△《花蕊夫人诗》一卷 
　　右伪蜀孟昶爱姬也，青城费氏女。幼能属文，长于诗，宫词尤有思致。蜀平，以俘输织室。后有罪，赐死。 
　　△《吴越掌记集》一卷 
　　右唐罗隐也。与其族人虬、邺齐名。后归吴越，掌钱Α记室。集中其所著表启也。 
　　●卷十九 
　　◎别集类下 
　　△《神宗皇帝御集》二百卷 
　　右本朝神宗皇帝撰，章等纂。绍圣初，以元中所集止九百四十三道，命再加编次。至元符中，书成上之。比元所编，增多八千七百三十道，分《文辞》、《政事》、《边机》三门。言者仍以元之臣以边机不宜泄露，掩没先帝盛美，于是彳扁以赐群臣云。 
　　△《范鲁公集》三十卷 
　　右皇朝范质字文素，大名人。后唐长兴中举进士。时和凝典贡举，览质程文，器之，自以登第名在十三，即以其数处质，举子谓之“传衣钵”。晋天福中，为翰林学士。周广顺初拜相。太祖受禅，加兼侍中。干德二年，始罢为太子太傅。卒，年五十四。将终，戒其子勿请谥，勿刻墓碑。质力学强记，好聚书。既登朝，犹手不释卷。《国史》载其《示从子诗》、《家书自序》、《荐吕馀庆赵普表》三篇。 
　　△《赵韩王集》三卷 
　　右皇朝赵普字则平，蓟州人，其父迁洛阳，占籍焉。干德中，代范质为平章事，太平兴国六年及端拱初，三入相。薨，封真定王，谥忠献，卒年七十一。普初无学术，太宗勉之，晚年颇该博。 
　　△《柳仲涂集》一卷 
　　右皇朝柳开字仲涂，大名人。开宝六年进士。太平兴国中，上书原备边用，换崇仪使，知宁边军。徙全、桂二州，贬复州团练副使。居久之，复官。历环、曹、邢、代忻、沧七州。咸平四年，终如京使。开幼奇警有胆气，学必宗经。慕韩愈、柳宗元为文，因名肩愈，字绍先。既而易今名字，自以为能开圣学之尘也。集乃门人张景所编。欧公尝推本朝古文自仲尘始。 
　　△《胡周父文集》十卷 
　　右皇朝胡旦字周父，渤海人。太平兴国三年进士第一人。知海州，上《河平颂》。先是，卢多逊、赵普罢，《颂》有“逆逊投荒，奸普屏外”之语，太宗怒，贬商州团练副使。上《平燕八议》，召复官，再迁知制诰。翟马周上封事，斥时政，语连旦，谪防州团练副使。复召知制诰。草王继恩制，词溢美，流浔州。景德初，以目病致仕，终秘书监。为人隽辨强敏，少有大志，力学以赡博闻。雍熙、淳化间奏御之文，为时推赏。晚节黩货，多干扰州县，持吏短长，时论薄之。 
　　△《寇忠愍诗》三卷 
　　右皇朝寇准字平叔。华州人。太平兴国中登进士科。淳化五年，参知政事，定策立真宗为皇太子。景德元年，拜平章事。契丹入寇，决亲征之策。凡三入相。真宗不豫，皇后预政，准白上，请太子监国，因令杨亿草制，且进亿以代丁谓。诘朝，准被酒漏言，累贬雷州司户，徙衡州司马，卒。仁宗时，赠中书令，谥忠愍，尝封莱国公。初，笃学喜属文，尤长诗什，多得警句。在相位，论议忠直，不顾身谋。仇邪媒孽，既以谪死，或又谤之云：“在相位时，与张齐贤相倾，朱能为天书降干，淮知而不言。”曾子固明其不然，曰：“审如是，丁谓指须，固足以悦之。”司马温公《训俭文》亦言其奢侈，子孙丐于海上。然以史考之，莱公盖无子也。集有范雍叙，共二百四十首。“野水无人渡”及《江南春》二首，皆在独“到海只十里”之诗已亡其全篇矣。 
　　△《张师黯集》五十卷 
　　右皇朝张洎字师黯，滁州人。仕李煜，知制诰、中书舍人。归朝为史馆修撰、翰林学士。淳化中，参知政事。至道二年，卒。洎风神洒落，文辞清丽，通释氏学。然性险陂而谄附。集有吴淑序，其子安期所编。咸平五年上之。 
　　△《王元之小畜集》三十卷 
　　右皇朝王禹字符之，鉅野人。家微贱，九岁能为歌诗，毕士安见而异之。及长，善属文。太平兴国八年登进士第。端拱初，试文，擢左司谏、知制诰，判大理寺。辨徐铉罪，忤上旨，贬商州团练副使。久之，复召知制诰，入翰林为学士。孝章皇后崩，梓宫迁主第，禹谓后尝母仪天下，当用旧典。以谤讪，左迁知滁州。真宗即位，复召掌制诰，修《太宗实录》，坐语涉轻诬，出知黄州，从蕲州，卒，年四十八。元之词学敏赡，独步一时，锋锐气厉，极谈世事，臧否人物，以直道自任，故屡被摈斥。喜称奖后进，当世名士，多出于门下。集自为序。 
　　△《宋文安集》一百卷 
　　右皇朝宋白字素臣，开封人。年十二，善属文。建隆二年进士，调嘉州玉津令。从太宗平晋，献《颂》，上嘉之，累擢翰林学士。祥符中卒，谥文安。白之文颇浮丽，而理致或不工。典贡举，取王禹、田锡、胡旦，时称得人。 
　　△《晁文元道院别集》十五卷，《法藏碎金发》十卷，《耄智馀书》三卷，《昭德新编》三卷，《理枢》一卷 
　　右五世祖文元公也。讳某，字明远，澶州人。自父始徙家彭门。幼从王禹学，太平兴国五年进士。至道末，擢右正言、直史馆、知制诰，入翰林为学士，加承旨，眷礼优厚。天禧中，祈解近职，判西京留司御史台。居六年，请老，以太子少保致仕，终少傅，年八十四。文元，谥也。《国史》云：公乐易淳固，守道甚笃，虽贵势无所摧屈。尝言历官临事，未尝挟情害人以售进，保全护固，如免肤之伤。真宗数称其长者。杨亿谓其所作书命，得代言之体。李献臣亦言公服膺坟典，耆年不倦。少遇异人，指导心要，不喜术数之说。疑文滞义，须质正而后已。文章典赡，书法端楷，时辈推重。自唐以来，世掌诰命者，唯杨于陵及见其子，而晁氏继之。延誉后进，其门人如宋宣献、晏元宪、李邯郸，皆为世显人。集皆有自序及李遵勖后序。自经兵乱，六世图书，焚弃无孑遗。《法藏碎金》世传最广，先得之于赵郡苏符，《昭德新编》则得之于丹凌李焘，《道院别集》则得之于知阆州王辅，《耄智馀书》则得之于眉山程敦厚，《理枢》则得之于《渑池集》中。 
　　△《晁文元道院集要》三卷 
　　右皇朝王古编。其序云：“文元晁公，博观内书，不徒力行，复勤于撰述，以开导后学。其书曰《道院别集》，曰《自择增修百法》，曰《法藏碎金》，曰《随因记述》，曰《耄智馀书》。余尝彳扁阅之，以为名理之妙，虽白乐天不迨也。辄删去重衤复，总集精粹，以便观览”云。古，元中侍从。 
　　△《杨文公刀笔集》十卷 
　　右皇朝杨亿字大年，建州人。祖文逸尝梦一羽人，自称怀玉山人，觉而亿生，白毛被体，其长盈尺，逾月始堕。雍熙初，以才名闻，年才十一。召至阙下，面试诗赋，授秘书省正字，宰臣相等贺得神童。淳化中，奏《二京赋》，命试禁林，赐进士第。久之，直集贤院。修《永熙实录》，独成五十六卷。真宗即位，累擢知制诰，入翰林为学士。祥符中，母病杨翟，谒告，不待报，归省。俄自以病丐解官，以太常少卿分司。病愈，起知汝州，复为学士。卒，年四十七。天性颖悟，自幼迄终，不离翰墨。为文敏速，对客谈笑，挥毫无滞。博闻强记，于历代典章制度，尤所该洽，时多取正。乐道人善，后进翕然宗之。然评品人物，黑白太明，奸邪疾恶之，故屡被谗毁。真宗爱其材，特保持之，仅免焉。景中，王晦叔上其为寇相请皇太子亲政疏草，仁宗嘉叹，特赠礼部尚书，谥曰文。《刀笔集》有陈诂序，凡三百六十三首。 
　　△《张乖崖集》十卷 
　　右皇朝张咏字复之，濮州人。太平兴国中进士。累擢至枢密直学士、御史中丞、礼部尚书，卒年七十。少好击剑，兼通术数，为文尚气，不事饰，自号乖崖。公知益州，恩威并着，至今人畏爱之。钱易所撰墓志、李畋所纂语录附于后。 
　　△《陈文惠愚丘集》二卷，《湖阳编》一卷 
　　右皇朝陈尧佐字希元，阆州人。端拱初进士，累迁三司副使，修《永定实录》，擢知制诰，历韶、庐、寿、洛、并、同、雍、郑八州。景四年，召拜同中书门下平章事。旋以太子太师致仕。年八十二卒。号知馀子，谥文惠。尧佐属辞尚古，不牵世用，喜为二韵诗，辞调清警可隽味。集皆自有序。 
　　△《田表圣咸平集》五十卷 
　　右皇朝田锡字表圣，其先京兆人，唐末徙于蜀。国初，与胡旦、何士宗齐名。中兴国三年进士第。历相台、桐庐、淮阳、海陵四郡守，知制诰，终于谏议大夫。范仲淹、司马光读其书，皆称其直谅，苏轼亦以比贾谊云。 
　　△《李仲方集》二十卷 
　　右皇朝李维，字仲方。雍熙二年进士。景德中，知制诰，迁中书舍人，为翰林学士承旨。年七十一。维以文学进，至老手不释卷，能诗嗜酒，尝谓人曰：“人生诗酒足，则尚何营哉！” 
　　△《民士编一》十九卷 
　　右皇朝陈充撰。充，成都人。雍熙中，擢甲科，仕至刑部郎中。知祥符六年贡举，卒年七十。词学典赡，性旷达，善谈谑，澹于荣利，自号中庸子。“民士”云者，盖其未仕已仕前后所著文也。尝以唐牛僧孺《善恶无馀论》为害教，着书反之，《国史》称焉。今集载其论两篇。 
　　△《孙汉公集》三十卷 
　　右皇朝孙何字汉公，蔡州人。淳化三年应进士，殿省俱中第一。四迁起居舍人、知制诰。性卞急，尝任京西东、两浙转运副使。颇事苛察。幼笃学嗜古，为文宗经义，与丁谓同为王元之所称，时谓之“孙、丁”。集有丁谓序。 
　　△《丁晋公集》四卷 
　　右皇朝丁谓字公言，初字谓之，苏州人。淳化三年进士。累迁知制诰，出知郓州、亳州、州。天禧四年，拜平章事。俄以户部罢。未几复相，封晋国公。干兴中，坐擅改永定陵，贬崖州司户，更赦徙道州。明道末，以秘书监召还，卒于光州。幼聪敏，书经目辄记不忘，善为古文章，尤工诗什。忄佥巧险讠皮世，世鲜其俦。大中祥符初，上欲封禅，未坚决，谓因言“大计有馀”，议遂定。当时所奏祥瑞事，皆谓及王钦若附会成之。性喜图画、博弈及音律。集皆诗也。吴人自陆宣公后，至谓始相本朝，熙宁以来，议者莫不指谓为奸邪之首，自王安石用事，则称其贤智云。王安石之大概亦从可知矣。 
　　△《鲜于伯圭集》一卷 
　　右皇朝鲜于瑰字伯圭，阆中人。文章为一时之冠。累举不第，尝作《揠愁词》，时人称之。李宗谔赠诗云：“汉殿无人荐扬子，满朝空诵《揠愁词》。”后与宗谔同年登科，名列第四。赵普判秦州，辟为观察推官，卒。 
　　△《刘中山刀笔》二卷，《淝川集》四卷 
　　右皇朝刘筠字子仪，大名人。咸平元年进士，三迁右正言、直史馆，以司谏知制诰，出知邓、陈两州，召入翰林为学士。尝草丁谓、李迪罢相制，既而又命草制，复留下谓，筠不奉诏，遂出知卢州。再召为学士，月馀以知颍州，一召入翰林，加承旨。未几，进户部、龙图阁学士，再知卢州。为人不苟合，学问宏博，文章以理为主，辞尚纟致密，尤工篇咏，能侔揣状，音调凄丽。自景德以来，与杨亿以文章齐名，号为“杨、刘”，天下宗之。《刀笔集》并《淝川集》，有黄鉴序。 
　　△《张晦之集》二十卷 
　　右皇朝张景，字晦之。师事柳开，学为古文，名震一时。卒官至廷评，年四十九。集有文百九十三首。禹所编，并为之序。 
　　△《种明逸集》六卷 
　　右皇朝种放字明逸，长安人。隐终南之豹林谷。咸平中，遣使召赴阙，授左司谏，累迁谏议大夫、给事中。祥符八年，终工部侍郎。放通经史，七岁能属文。不喜释氏，常裂佛书以制帷帐。着《嗣禹说》。在朝有所启奏，时无知者，杨亿讥其循默，真宗乃出其《议》十三篇，以示辅臣。晚年颇纵酒，盛舆服。王嗣宗知京兆，尝条上其不法，诏问状。不娶，无子。集乃侄孙说所编，范巽为之序。卷首载真宗诏书及御制诗十首。 
　　△《晏元宪临川集》三十卷，《紫微集》一卷 
　　右皇朝晏殊字同叔，临川人。景德二年，张知白荐，得赐同进士出身，再试文，擢秘书正字，为王府记室，累擢知制诰、翰林学士。宝元三年，拜平章事。四年，坐事，罢知颍川。历陈、许、雍洛，以疾归，侍经席，卒。性刚峻，幼孤笃学，为文温纯应用，尤长于诗，抒情寓物，辞多旷达。当世贤士，如范文正、欧阳文忠皆出其门；女富郑公、杨察，世称其知人。集有两本，一本自作序。 
　　△《范文正公集》二十卷，《别集》四卷 
　　右皇朝范仲淹字希文，其先人。大中祥符八年进士。仕至枢密副使、参知政事。谥文正。为学明经术，慕古人事业，慨然有康济之志，作文章尤以传道为任。事母至孝。姑苏之范，皆疏属，置义庄以给之。天下想闻其风采，贤士大夫以不获登门为耻。独梅尧臣尝着《碧》以议诋之云。 
　　△《李复古集》一百卷 
　　右皇朝李迪字复古，濮州人。少从柳开学，为古文。开尝谓其门人张景、高弁曰：“此公辅器也。”景初，应进士，擢居第一。累迁翰林学士，拜同中书门下平章事。后致仕，谥文定。 
　　△《孙文懿集》三十卷 
　　右皇朝孙字梦得，眉山人。六世祖长孺喜藏书，贮以楼，蜀人号“书楼孙家”。天圣中进士甲科，累迁知制诰、翰林学士承旨，后参知政事。谥文懿。 
　　△《姚铉文集》二十卷 
　　右皇朝铉字宝臣，卢州合淝人。中进士甲科。文辞敏丽。淳化中，直史馆，应制赋《赏花钓鱼诗》，特被嘉赏，翌日，命中使就第赐白金褒奖之。累迁两浙转运使。铉隽爽尚气，薛映知杭州，与之不协，中以危法，除其名。卒，年五十三。 
　　△《夏文庄集》一百卷 
　　右皇朝夏竦子乔，江州德安人。以父死事补官。举贤良，除光禄丞。累擢知制诰。仁宗屡欲相之，为言者所攻而寝。初封英国公，后改封郑，谥文庄，贵显凡四十年。天资好学，自经史、百氏、阴阳、律历之书，无所不通。善为文章，尤长偶俪之语，朝廷大典策，屡以属之。为诗巧丽，皆“山势蜂腰断，溪流燕尾分”之类。其集夏伯孙编次，有宋次道序。 
　　△《缇巾集》二十卷 
　　右皇朝宋庠字公序，开封雍正人。天圣中，擢进士第一。入翰林为学士。皇元年，拜相。嘉中，复为枢密使，封莒国公，以司空致仕。初名郊，字伯庠，御史言其姓符国号，名应郊天，乃改今名。遗命子孙，不得以其文集流传。 
　　△《宋景文集》一百五十卷 
　　右皇朝宋祁子京。与其兄郊同举进士，奏名第一，章献以为弟不可先兄，乃擢庠第一，而以祁为第十。当是时，兄弟俱以辞赋妙天下，号“大小宋”。累迁知制诰，除翰林学士承旨。以文章擅名一时，终不至大用，众颇惜之。张方平为之请，谥景文。通小学，故其文多奇字。苏子瞻尝谓其渊源皆有考，奇或难句，世以为知言。集有《出麾小集》、《西川猥藁》之类，合而为一。 
　　△《田公金岩集》两卷 
　　右皇朝田况，字符均。尝登学究进士贤良科，终尚书左丞。尝知成都，听断之明，以比张乖崖。 
　　△《何圣从卢江文集》二十卷，《刀笔》五卷，《奏议》二十卷 
　　右皇朝何郯字圣从，成都人。仁宗朝为御史、谏官，擢天章阁待制。熙宁中，以尚书右丞致仕。历汉、梓、永兴、河南四帅守。天资好学，殆废寝食。为诗章简重淳淡，有孟东野之风。其仕台谏时，知无不言，颇有直声。鲜于子骏尝志其墓。集有李邦直序。 
　　△《富文忠子集》六卷，《奏议》十二卷 
　　右皇朝富弼彦国，河南人。天圣八年中制科。至和二年，召拜同中书门下平章事。元丰中卒，年八十，谥文忠。其为文章辨而不华，质而不俚。晁以道为之序，其略曰：人孰不仰公使虏之功？上乃拜枢密副使，而公力辞。至和之末，请立皇嗣之功，人或未闻。公于褒进司徒则一命而不避。公每闻人语及北事，便变色若不欲闻者。至青州救灾之功，平居喜为人道之。石介尝以夔、契方公矣，而严事王沂公。荐士后至将相者多矣，而最善刘。数事皆世所罕知者。又曰：公于仁宗时言犹雨露也，英宗时言犹海潮也，神宗时言犹凤呜也。 
　　△《徂徕集》二十卷 
　　右皇朝石介字守道，竞州奉符人。天圣八年登进士第，迁直集贤院。笃学有大志，尝谓“时无不可为，不在其全，则行其言，虽获祸，至死不悔。”其为文章，陈古今治乱成败，以指切当时，无所忌讳。作《庆历圣德诗》，分别邪正，专斥夏竦。其后守道死，竦因诬以北走契丹，请剖棺验视云。 
　　△《沧浪集》十五卷 
　　右皇朝苏舜钦字子美，易简之孙，杜祁公衍之胥也。景中进士，累迁集贤校理，监进奏院。坐用故纸钱会客，除名。慷慨有大志，好古，工文章。及废，居苏州，买水石作沧浪亭，益读书，发其愤懑于歌诗。其体豪放，往往惊人。又善草书，酣醉落笔，争为人所传玩。集欧公为之序。 
　　△《梅圣俞宛陵集》六十卷 
　　右皇朝梅尧臣圣俞，宛陵人。少以荫补吏，累举进士，辄抑于有司。幼习为诗，出语已惊人。既长，学《六经》仁义之说。其为文章简古纯粹，然最乐为诗。欧阳永叔与之友善，其意如韩愈之待郊、岛云。 
　　△《尹师鲁集》二十卷 
　　右皇朝尹洙字师鲁，河南人。天圣中进士，以荐为馆阁校勘，累迁右司谏、知渭州兼镇泾源路经略公事。争城永洛事，为董士廉所讼，遣御史就鞫，不能得其罪，犹贬均州监酒。师鲁内刚而外和，与人言必极辩其是非，如前世治乱沿革之变，靡不该博，人有疑不能通，为指画讲说，皆释然自得。尤长于《春秋》。文章自唐末卑弱，本朝柳开始为古文，天圣初，与穆修大振起之。 
　　△《欧阳文忠公集》八十卷，《谏垣集》八卷 
　　右皇朝欧阳修字永叔，吉州人。累迁知制诰。夏竦以永叔党于杜、韩、范、富，因以外甥张氏事污之，下开封府治之，无状，坐用张氏奁中物市田，出知滁州。召入修《唐书》，为翰林学士。未几，参知政事。蒋之奇言其帷箔事，连其子妇吴氏，诏诘之奇，辞穷，坐贬。年六十，乞致仕。卒，谥文忠。博极群书，好学不倦，尤以奖进天下士为己任，延誉慰藉，极其力而后已。于经术，治其大指，不求异于诸儒。与尹洙皆为古学，遂为天下宗匠。苏明允以其文辞令雍容似李翱，切近当似陆贽，而其才亦似过此两人。至其作《唐书》、《五代史》，不愧班固、刘向也。独议濮邸事，议者不以为是。有苏子瞻序。 
　　△《刘公是集》七十五卷 
　　右皇朝刘敞字原父，袁州人。庆历中举进士，廷试第一。累迁知制诰，出知永兴。为人明白俊伟，自《六经》、百氏，下至传记，无所不通。为文章尤敏赡，好摹仿古语句度。在西掖时尝食顷草九制，各得其体。英宗尝语及原父，韩魏公对以有文学，欧阳公曰：“其文章未佳，特博学可称耳。” 
　　△《孙明复睢阳小集》十卷 
　　右皇朝孙复字明复，晋州人。居泰山，深于《春秋》。自石介以次，皆师事之。年四十未娶，李丞相迪以其弟之子妻之。庆历中，范文正公、富郑公言之于朝，除国子监直讲。尝对迩英阁说诗，上欲以为侍讲，杨安国沮之而寝。 
　　△《蔡君谟集》十七卷 
　　右皇朝蔡襄字君谟，兴化人。天圣中举进士。在庆历四谏官选中，权三司使。尝知福、泉、杭三州。文章清遒粹美，工书，为本朝第一。 
　　△《郑毅夫郧溪集》五十卷 
　　右皇朝郑獬字毅夫，安州人。少俊异，为诗赋有声，廷试第一。累迁知制诰，入翰林为学士。王安石不悦之乘宰相在告，除獬知杭州。为文有豪气，峭整无长语。与滕达道少相善，并嗜酒，落魄无检操，人目之为“滕屠郑沽”云。 
　　△《曾子固元丰类稿》五十卷 
　　右皇朝曾巩字子固，南丰人。元丰中为中书舍人，卒。子固师事欧阳永叔，早以文章名天下。壮年，其文鸷奔放，雄浑瑰玮。其自负要似刘向，藐视韩愈以下也。晚年，始在掖垣，属新官制，方除目填委，占纸肆书，初若不经意，及属草授吏，所以本法意、原职守、为之训敕者，人人不同，赡裕雅重，自成一家。欧公门下士，多为世显人，议者独以子固为得其传，犹学浮屠者所谓嫡嗣云。 
　　△《曾子开曲阜集》四十卷，《奏议》十二卷，《西掖集》二卷，《内制》五十卷，《外制》三十卷 
　　右皇朝曾肇字子开，子固之弟也。登进士第。元中，为中书舍人。元符末，再入西掖，遂为翰林学士。前后历陈、颍、宋、泰、海、和、金、陵、真、定九郡帅守。坐兄子宣贬，亦以散官汀州安置。崇宁末，移台州，居京口而终。封曲阜侯。 
　　△《苏明允嘉集》十五卷 
　　右皇朝苏洵字明允，眉山人。至和中，欧阳永叔得明允书二十二篇，大爱其文辞，以为贾谊、刘向不过也。以书献，除校书郎。与姚子张同编《太常因革礼》百卷，书方成而卒。治平史臣谓永叔所献明允之文甚美，然大抵兵谋权利机变之言也。 
　　△《苏子瞻东坡前集》四十卷，《后集》二十卷，《奏议》十五卷，《内制》十卷，《外制》三卷，《和陶集》四卷，《应诏集》十卷 
　　右皇朝苏轼字子瞻，洵之长子也。轼生十年，其母授以书，闻古今成败，辄能语其要。比冠，学通经史，属文日数千言。嘉中，欧阳永叔考试礼部进士，梅圣俞与其事，得其《论刑赏》以示，永叔至惊喜，以为异人，欲以冠多士，疑曾子固所为，乃之第二等。后以书谢，永叔见之，语客曰：“老夫当避此人放出一头地。”又以直言荐之，答策入上等。英宗在藩邸，闻其名，欲以唐故事召入翰林，宰相不可。知湖州，以表谢上，言事者摘其语以为谤，遣官逮赴御史台。初，子瞻当王安石纷更法度之际，见其事不便于民，则赋诗以讽焉。言者从而挤陷，欲置之死。神宗薄其过，谪置黄州。温公相哲宗，累擢中书舍人，除翰林学士承旨。绍圣中，坐草谪吕惠卿制，直书其罪，诬以讪谤，安置惠州，徙昌化。元符中，北还，卒于常州。初，好贾谊、陆贽书，论古今治乱，不为空言。既谪黄州，杜门深居，驰骋翰墨，其文一变。平生遇事所为诗、骚、铭、记、书、檄，论撰率皆过人。晚喜陶渊明诗，和之几彳扁。为人英辨奇伟，于书无所不通。所作文章才落笔，四海已皆传诵，下至闾阎田里，外至夷狄，莫不知名。门下宾客，亦皆一世豪杰：其盛本朝所未有也。立朝知无不为，世称其忠义，尝自比范滂、孔融，议者不以为过。在黄州日，自号东坡居士，世因不呼其名，止目之为东坡云。 
　　△《苏子由栾城集前集》五十卷，《后集》二十四卷，《第三集》十卷，《应诏集》二十卷 
　　右皇朝苏辙字子由，洵之次子也。年十九中进士第。二十二举直言，因所问极言得失，策入，或欲黜之，仁宗不许，擢商州推官。以兄得罪从坐，谪筠州监酒。宣仁临朝，相温公，擢中书舍人，代子瞻为翰林学士。未几，拜尚书左丞。绍圣初，责置雷州，后北远。凡居雷、循七年，居许十六年，杜门理旧学，于是《诗》、《春秋传》、《老子解》、《古史》书皆成，自谓得圣贤遗意。 
　　△《王介甫临川集》一百三十卷 
　　右皇朝王安石字介甫，抚州临川人。庆历二年进士。累除知制诰。神宗在藩邸见其文，异之，召为翰林学士。熙宁三年，拜中书门下平章事。熙宁七年，罢。明年，再入相。九年，罢。卒年六十六，谥文公。其胥蔡卞谓自先王泽竭，士习卑陋，不知道德性命之理，安石奋乎百世之下，追尧、舜三代，通乎昼夜阴阳所不能测而入于神，着《杂说》数十万言，其言与孟轲相上下。晚以所学考字画奇耦横直，深造天地阴阳造化之理，着《字说》，包括万象，与《易》相表里。崇宁初，卞之兄京秉政，诏配祀文宣王庙。近时议者谓自绍圣以来，学术政事，败坏残酷，贻祸社稷，实出于安石云。 
　　△《华阳集》一百卷 
　　右皇朝王字禹玉，其先成都人，故号“华阳”，后居开封。少好学，日诵数千言。及长，博通群书。庆历二年，廷试第二。嘉初，入翰林，至熙宁三年，始参大政，凡为学士者十五年。后拜相。薨，年六十七。谥文恭。 
　　△《司马文正公传家集》八十卷 
　　右皇朝司马光字君实，陕州夏县人。初，以父荫入官，年二十，举进士甲科。故相<厂龙>籍荐除馆阁校理。神宗即位，擢翰林学士、御史中丞，后除枢密副使，力辞而去。元初，拜门下侍郎，继迁尚书左仆射，卒年六十八，谥文正。好学如饥之嗜食，于学无所不通，音乐律吕天文历数，皆极其妙，晚节尤好《礼》。其文如金玉帛药石也，必有于用，无益之文，未尝一语及之。集乃公自编次。公薨，子康又没，晁以道得而藏之。中更禁锢，迨至渡江，幸不失坠，后以授谢克家，刘峤得而刻版上之。今光州有集本。 
　　△《张少愚白集》三十卷 
　　右皇朝张俞字少愚。幼通悟，于书无不该贯。朝迁尝以校书郎召，表乞授其父。隐于岷山之白溪，凡六被征召，皆不起。为文有西汉风，尝赋《洛阳怀古》，苏子美见而叹曰：“优游感讽，意不可尽，吾不能也。” 
　　△《晁氏新城集》十卷 
　　右皇朝族祖新城府君也。公讳某，字君成。早登进士第，为杭州新城令，以没。苏子瞻尝称其诗清厚静深，而每篇辄出新意奇语。 
　　△《文与可丹渊集》四十卷 
　　右皇朝文同与可，蜀人。进士高第。以文学名，操韵高洁，画笔尤妙。仕至太常博士、集贤校理。元丰初，出守吴兴，至宛丘驿，忽留不行，沐浴衣冠，正坐而逝。 
　　△《元氏集》三卷 
　　右皇朝元绛字厚之，杭州人。锁厅中进士第，为翰林学士、参知政事。立朝无特操。晚入翰林，谄事王安石及其子弟，时论鄙之。工文辞，为流辈所推许。卒，年七十六。谥章简。 
　　△《蒲左丞集》十卷 
　　右皇朝蒲宗孟传正，阆州新井人。皇五年进士。曾公亮荐除馆职。神宗谓宰相曰：“宗孟有史才。”乃同修《国史》。入为翰林学士，除尚书左丞。卒年六十六。为人酷暴奢侈。苏子瞻尝规之云：“一曰慈，二曰俭。”世以为中其膏肓之疾。 
　　△《赵懿简集》三十卷 
　　右皇朝赵瞻大观，人。少善为古文。庆历五年，登进士第。治平中，为侍御史，论濮邸事及贬。元中，终于同知枢密院。谥懿简。学《春秋》，着书十卷，其它文不皆奇也。 
　　△《鲜于谏议集》三卷 
　　右皇朝鲜于亻先子骏，阆中人。景中登进士乙科。神宗初上书，上爱其文，以为不减王陶。元中，仕至谏议大夫。亻先治经术有法，论者多出新意，晚年为诗与楚词尤精，世以为有屈、宋风。族侄之武编次，有序。 
　　△《杨元素集》四十卷 
　　右皇朝杨绘字元素，汉州绵竹人。幼警敏，读书一过辄诵，至老不忘。皇初，擢进士第二人。累擢翰林学士。沈存中为三司使，暴其所荐王永年事，因贬官。终于天章阁待制、知杭州。尝居无为山，号无为子。为文立就。 
　　△《李诚之集》三卷 
　　右皇朝李师中字诚之。中进士科。仁宗朝，权广南转运使，终天章阁待制。唐子方贬春州，诚之尝有诗送行，盛传一时。 
　　△《伊川集》二十卷 
　　右皇朝程颐字正叔，向之子也。少与其兄颢，从汝南周敦实为学。元初，司马温公荐于朝，自布衣擢崇政殿说书。未几，罢。绍圣中，尝谪涪陵专务。谈经明道，深斥辞章之学，从其游者，多知名于世。 
　　△《张横渠崇文集》十卷 
　　右皇朝张载字厚之，京师人。后居凤翔之横渠镇，学者称曰横渠先生。吕晦叔荐之于朝，命校书崇文。未几，绍按狱浙东，既归，卒。 
　　△《余氏至言》十八篇 
　　右皇朝余安行字仲勉，鄱阳人。少受知于彭汝砺。年八十馀者此书，自谓有得于《中庸》也。东南学者多。 
　　△《孙贤良进卷》十卷 
　　右皇朝孙洙字巨源，广陵人。欧阳永叔举洙贤良，上策论五十篇，极论时事。元丰中，直学士院，奉诏作《灵津庙碑》。上称洙学术行谊，且大用之，暴得风缓而卒。或云上欲复大理狱，洙对合旨，由是骤进。 
　　△《钱贤良进卷》十卷 
　　右皇朝钱公辅字君倚，武进人。从胡瑗学。昭陵末，知制诰。 
　　△《吕晋伯辋川集》五卷，《奏议》十卷 
　　右皇朝吕大忠字晋伯，蓝田人，汲公之兄。皇中进士，除检讨枢密院吏房文字，为河北转运判官。累迁宝文阁直学士，三帅秦凤。晋伯博极群书，为文尚理致，有益于用，章奏皆亲为文。 
　　△《吕汲公文录》二十卷，《文录掇遗》一卷 
　　右皇朝吕大防微仲，京兆蓝田人。皇初，中进士第。哲宗即位，召知制诰，翰林学士，拜尚书左仆射兼门下侍郎。绍圣初，责授舒州团练副使、循州安置，未逾岭，卒。大防既拜，相常分其俸之半以录书，故所藏甚富。其在翰林，书命典丽，议者谓在元绛之上云。 
　　△《吕和叔诚德集》三十卷 
　　右皇朝吕大钧字和叔。嘉二年，中进士第。大防仲弟也。终于宣义郎、延路漕司属官。师张厚之。赡学博文，无所不该，其文章非义理不发。 
　　△《吕与叔玉溪集》二十五卷，《玉溪别集》一十卷 
　　右皇朝吕大临字与叔，汲公季弟也。登进士第。尝历太学博士、秘书省正字。从程正叔、张厚之学。通《六经》，尤精于《礼》，解《中庸》、《大学》等篇行于世。尝赋诗云：“学如元凯方成癖，辞类相如始近俳。独倚圣门无一事，愿同回也得心斋。”正叔可之。 
　　△《范子功集》五十卷 
　　右皇朝范百禄字子功，镇之侄也。终于中书侍郎。 
　　△《张浮休画墁集》一百卷，《奏议》十卷 
　　右皇朝张舜民芸叟，州人。庆历中，范仲淹帅，见其文，异之。用温公荐为谏官，仕至吏部侍郎。后羁置房陵。政和中卒。其文豪重有理致，而最刻意于诗。晚年为乐府百馀篇，自序称“年逾耳顺，方敢言诗，百世之后，必有知音者”云。自号浮休先生。唐张称浮休子芸叟盖袭之。 
　　△《黄鲁直豫章集》三十卷，《外集》十四卷 
　　右皇朝黄庭坚鲁直。幼警悟，读书五行俱下，数过辄忆。苏子瞻尝见其诗于孙莘老家，叹绝，以为世久无此作矣，因以诗往来。会子瞻以诗得罪，亦罚金。元中，为校书郎。先是，秦少游、晁无咎、张文潜皆以文学游苏氏之门，至是同入馆，世号“四学士”。鲁直之诗尤奇，世又谓之“苏、黄”云。绍圣初，责置戎州，至徽宗即位，召还。尝因嘲谑忤赵正夫，及正夫为相，谕部使者以风旨，摘所作《承天院塔记》中语，以为幸灾谤国，遂除名，编隶宜州以死，崇宁四年也。 
　　△《晁无咎鸡肋编》七十卷 
　　右皇朝族父吏部公也。公讳补，字无咎。幼豪迈，英爽不群。七岁能属文，日诵千言。王安石名重天下，慎许可，一见大奇之。在杭州，作文曰《七述》，叙杭州之山川人物之盛丽。时苏子瞻ヘ杭州，亦欲有所赋，见其所作，叹曰：“吾可以阁笔矣。”子瞻以文章名一时，称其博辨俊伟，于文无所不能，屈辈行与之交，由此声名藉甚。举进士，礼部别试第一，而考官谓其文辞近世未有，遂以进御。神宗曰：“是深于经，可革浮薄。”元中，除校书郎。绍圣初，落职监信州酒，后知泗州，终于官，大观四年也。张耒尝言无咎“于文章盖天性，读书不过一再，终身不忘。自少为文，即能追考《左氏》、《战国策》太史公、班固、扬雄、刘向、屈原、宋玉、韩愈、柳宗元之作，促驾而力鞭之，务与之齐而后已。其凌厉奇卓，出于天才，非酝酿而成者。自韩、柳而还，盖不足道也。 
　　△《张文潜柯山集》一百卷 
　　右皇朝张耒文潜，谯郡人。仕至起居舍人。尝为宣、润、汝、颖、兖五州守，又尝谪居黄州、复州，最后居陈以没。元中，苏氏兄弟以文倡天下，号长公、少公，其门人号“四学士”。文潜，少公客也。诸人多早没，文潜独后亡，故诗文传于世者尤多。其于诗文兼长，虽同时鲜复其比，而晚年更喜白乐天，诗体多效之云。 
　　△《秦少游淮海集》三十卷 
　　右皇朝秦观少游，高邮人。登进士第。元初，除校勘黄本书籍。绍圣中，除名，编隶横州，遇赦北归，至藤州卒。苏子瞻尝谓李チ曰：“少游之文，如美玉无瑕，又琢磨之功，殆未有出其右者。”王介甫谓其诗新清婉丽，鲍谢似之。少游亦自言其文铢两不差，但以华丽为愧耳。吕氏《童蒙训》谓少游《过岭后诗》严重高古，自成一家，与旧作不同。 
　　△《陈无己后山集》二十卷 
　　右皇朝陈师道无己，彭城人。少以文谒曾南丰，南丰一见奇之，许其必以文着。元中，侍从合荐于朝，起为太学博士。绍圣初，以进非科举而罢。建中靖国初，入秘书为正字，以卒。为文至多，少不中意，则焚之。 
　　△《毕公叔西台集》五十卷 
　　右皇朝毕仲游字公叔。早登进士第。元中，召天下文学之士三人，策试翰林院。苏子瞻以公叔为第一，除集贤校理，又表自代云：“学贯经史，才通世务，文章精丽，论议有馀。自台郎为宪漕，绰有能声。”后入党籍，终于西京留台。集陈叔易为之序。 
　　△《廖明略竹林集》三卷 
　　右皇朝廖正一字明略。元中，召试馆职。苏子瞻在翰林，见其所对策，大奇之。俄除正字。时黄、秦、晁、张皆子瞻门下士，号“四学士”，子瞻待之厚，每来必命侍妾朝取“密龙”，家人以此知之。一日，又命取“密龙”，家人谓是“四学士”，窥之，乃明略来谢也。绍圣间，明略贬信州玉山监税，郁郁不得志，丧明而没。自号竹林居士。 
　　△《邢敦夫呻吟集》一卷 
　　右皇朝邢君实敦夫，和叔之子也。年十四，赋《明妃引》，苏子瞻见而称之，由是知名。未几，和叔贬随州，敦夫侍行，病羸呕血。一日，有铃下老卒骄慢，应对不逊，敦夫怒而击之，无何，卒死。和叔怒，以敦夫属吏，以故疾日侵而夭。黄鲁直为之挽云：“眼看白璧埋黄壤，何况人间父子情”，盖隐之也。集后有子瞻，鲁直、无咎诸公跋。 
　　△《员逢原三莲集》二十卷 
　　右皇朝员逢原，关中人。仕至朝议大夫。 
　　△《唐子西集》十卷 
　　右皇朝唐庚字子西，眉山人。登进士第。早受知于张天觉，天觉为相，擢京畿提举常平，且欲用为谏官。天觉去位后，言者谓子西尝宣言，有一网打尽之语，贬惠州。大观五年，会赦北归。 
　　△《陈莹中了斋集》三十卷 
　　右皇朝陈字莹中，延平人。建中靖国初，为右司谏。尝移书责曾布，及言蔡京与弟卞之奸恶。章数十上，除名，编隶合浦以死。靖康中，赠谏议大夫。自号了翁。 
　　△《陈司谏集》两卷 
　　右皇朝陈字纯益，仙井监人。登进士第。建中靖国初，为台谏，与龚、任伯雨、张公望协力弹击绍圣奸臣。后蔡京用事，废斥而没。 
　　△《崔德符婆娑集》三十卷 
　　右皇朝崔字德符。蚤中进士第。元符末，上书，入邪等。废斥几三十年。靖康初，召为右正言，居无何，感疾卒。其为文最长于诗，清婉敷腴，有唐人风。 
　　△《刘巨济前溪集》五卷 
　　右皇朝刘泾字巨济，蜀人。终于太学博士。为文颇奇怪。 
　　△《李元应跨集》五十卷 
　　右皇朝李新字符应，仙井监人。早登进士第。刘泾尝荐于苏子瞻，命赋墨竹，口占一绝立就。坐元符末上书，夺官，谪置遂州，流落终身。跨，仙井山名也。 
　　△《满氏昌邑集》二十卷 
　　右皇朝满中行字思复。登进士第。元丰中，为太学官，虞蕃狱起，思复独不纟圭吏议，诏褒之。 
　　△《冯允南集》十卷 
　　右皇朝冯山字允南，普州人。邓绾为中丞，荐为台官，允南力辞不就，士论称之。 
　　△《晁氏景迂集》十二卷 
　　右从父詹事公也，讳某，字以道，文元公玄孙。少慕司马温公为人，自号景迂生。年未三十，苏子瞻以著述科荐之。元符中，上书，居邪中等。博极群书，通《六经》，尤精于《易》，传邵尧夫之学，着《太极传》。绅高其节行。尝守成州，时民诉岁旱，公以为十分，尽蠲其税，转运使大怒，督责甚峻，因丐老而归。靖康初，以著作郎召，迁秘书监，免试，除中书舍人兼太子詹事，俄以论不合去国。建炎初，终于徽猷阁待制。 
　　△《晁氏崇福集》三十五卷，《四六集》十五卷 
　　右从父崇福公也。登进士第。又中宏词第一。元符末，上书，居邪等，废斥二十年，以朝请郎奉祠崇福宫而终，故以名集。天才英特，为文章立成，明润密纟致，世以为宜在北门、西掖云。 
　　△《晁氏封丘集》二十卷 
　　右世父封丘府君。讳某，字伯宇。锁历中进士第。黄鲁直尝荐之于苏子瞻，云：“晁伯宇谨厚，守文元家法，从游多长者，其文已能如此，年盖未二十也。愿子瞻一语教戒之。”子瞻答云：“晁伯宇诗骚，细看甚奇丽，信乎其家之多异材也。虽然，凡文至足之馀，溢为奇伟，今晁君文涉奇似太早，可作朋友切磋之语以告之，非谓其讳也，恐伤其迈往之气耳。”后坎终身，卒官封丘丞。 
　　△《吕吉甫集》二十卷 
　　右皇朝吕惠卿字吉甫，闽人。王安石执政，擢参知政事。元初，谪知福州。绍圣后，累领藩镇。有《庄子解》。为文长于表奏。 
　　△《张无尽集》二十二卷 
　　右皇朝张商英字天觉。登第，调官峡路。章察访巴蜀，风采倾动西南峡中。部使者忧之，日夕谋所以待之之礼曲尽，因求辨博之士，以备燕谈。或以天觉姓名告，因檄召至夔州。既至，杯酒间，果以人材为问，部使者即言之，令召入。天觉不冠服峨巾，长揖径就坐左。负气敢大言，天觉辄吐言压之。大喜，归而荐于朝，由是召用。元中，为开封府推官，出使河东。绍圣初，擢御史。大观四年，长星见，蔡京罢相，乃拜右仆射。尽反京之政，召用元迁客，天下翕然归重，期年去位。靖康初，遂与司马温公、范文正公同日降制，加赠官爵。赐谥文忠。 
　　△《临溪隐居集》二十卷 
　　右皇朝魏泰字道辅，襄阳人。曾布子宣妻之弟。幼爽迈，能属文。尝从徐禧。晚节卜隐汉上。人颇言其倚子宣之势，为乡里患苦云。 
　　△《王履道初突寮集》十卷，《内制》十八卷，《外制》八卷 
　　右皇朝王安中字履道真定人。政和中，有密蔫于上者，自监大名仓，累擢掌内外制，后拜太保，镇燕山。建炎初，贬象州。为文环奇高妙，最长于制诰。李邴入翰林，尝请于上，以方今词林之式，上首尾声举安中之名。自号初寮。 
　　△《陈参政简斋集》二十卷 
　　右皇朝陈与义字去非，汝州叶县人。中进士第。宣和中，徽宗见其所赋《墨梅诗》，喜之，遂登册府。建炎中，掌内外制，拜参知政事，以卒。晚年诗尤工。周葵得其家所藏五百馀篇，刊行之，号《简斋集》。 
　　△《胡承公集》十卷，《资古绍志集》十卷 
　　右皇朝胡世将字承公。中进士科。早受知于晁无咎。建炎南渡，尝直学士院，终于资政殿学士、川陕宣抚使。为文敏赡温雅，掌书命，颇有能声。喜聚金石刻，效欧公《集古录》为《资古绍志集》，序云：以成其先人之志，故以“绍志”目其书。 
　　△《邵氏集》二十卷 
　　右皇朝邵溥字泽民。进士第。靖康初，为户部侍郎。上践祚，以例贬官。绍兴中，复待制，宣抚川陕。师事崇福十二父诗文早有能声。 
　　△《汪彦章集》十卷 
　　右皇朝汪藻字彦章。尝为翰林学士。 
　　△《艺圃折衷》六卷 
　　右皇朝郑厚，莆阳人。绍兴中，举进士第一，坐台评废于家。 
　　△《李易安集》十二卷 
　　右皇朝李氏格非之女。先嫁赵诚之，有才藻名其舅正夫相徽宗朝，李氏尝献诗曰：“炙手可热心可寒。”然无检操，后张汝舟，不终晚节。流落江湖间，以卒。 
　　△《洪觉范筠溪集》十卷 
　　右皇朝僧惠洪觉范，姓喻氏，高安人。少孤，能缉文。张天觉闻其名，请住峡州天宁寺，以为今世融、肇也。未几，坐累民之。及天觉当国，复度为僧，易名德洪。数延入府中。及天觉去位，制狱穷治其传达言语于郭天信，窜海南岛上。后北归。建炎中卒。着书数万言，如《林间录》、《僧宝传》、《冷斋夜话》之类，皆行于世。然多夸诞，人莫之信云。 
　　△《饶德操集》一卷 
　　右皇朝饶节字德操，曾布之客也。性刚峻，晚与布论不合，因弃去，祝为浮屠，在襄汉间声望甚重云。 
　　△《魏仲先草堂集》二卷，《鉅鹿东观集》二卷 
　　右皇朝魏野字仲先，陕州人。志清逸，以吟咏自娱，忘怀荣利，隐于陕之东郊。手植竹木，绕以流泉，凿土袤丈，曰乐天洞，前立草堂。为诗肖苦，句多警策，与寇准、王旦善，每往来酬唱。祀汾阴岁，召不起。卒，赠著作郎。集有薛田序。《鉅鹿东观集》乃野之子闲集其父诗四百篇，以赠著作，故以“东观”名集。 
　　△《潘逍遥诗》三卷 
　　右皇朝潘阆字逍遥，大名人。通《易》、《春秋》，尤以诗知名。太宗尝召对，赐进经，将官使之，不就。王继恩与之善。继恩下狱，捕阆甚急，久之弗得。咸平初，来京师，尹收击之。真宗释其罪，以为滁州参军，后卒于泗上。与王禹、孙何、柳开、魏野交好最密。集有祖无择序，钱易、张逵皆碣其墓，附于集后。苏子瞻少年时，过一山院，见壁上有句云：“夜凉知有雨，院静若无曾。”而不知何人诗。今集有此联，乃阆《夏日宿西禅院》诗也。小说中谓阆坐卢多逊党，尝追捕，非也。 
　　△《林君复集》二卷 
　　右皇朝逋字君复，杭州钱塘人。少刻志为学，结卢西湖之孤山。真宗闻其名，诏郡县常存遇之。善行书，喜为诗，其语孤峭澄淡。临终作一绝曰：“茂陵他日求遗藁，犹喜初无封禅书。”或刻石置之其墓中。赐谥曰和靖先生。集有梅圣俞序。 
　　△《石曼卿集》一卷 
　　右皇朝石延年字曼卿南京宋城人。举进士不中，为三班奉职，改太常寺太祝，迁秘阁校理。气貌雄伟，喜论事，善书札，从酒不羁，世多传其仙去。其诗如《春阴》、《红梅》，及“乐意相关禽对语，生香不断树交花”、“莺声不逐春光老，花影常随日脚流”之句，至今讽咏焉。 
　　△《陈亚之集》一卷 
　　右皇朝陈亚，字亚之。性滑稽，喜赋药名诗，仕至司封郎中。药名诗始于唐人张籍，有“江皋岁暮相逢地，黄叶霜前半下枝”之诗，人谓起于亚，实不然也。 
　　△《苏才翁集》一卷 
　　右皇朝苏舜元字才翁，子美兄也。工草隶，诗章豪丽。 
　　△《杜师雄诗》一卷 
　　右皇朝杜默字师雄，徂徕人。石介作《三豪篇》，所谓“歌之豪”者。苏子瞻颇陋之。 
　　△《郑成之集》十卷 
　　右皇朝郑褒字成之，闽人。登进士第。慕韩愈为文。陈诂为编次其集，张景为之序。 
　　△《将归集》一卷 
　　右未详何人。有《题林逋隐居诗》，当是昭陵时人也。 
　　△《徐仲车诗》一卷 
　　右皇朝徐积字仲车，东莞人。 
　　△《黄虞部诗》一卷 
　　右皇朝黄观。昭陵时，尝将漕成都。 
　　△《邵尧夫击壤集》二十卷 
　　右皇朝邵雍尧夫，隐居洛阳。熙宁中，与常秩同召，力辞不起。邃于《易》数。始为学，至二十年不施枕榻睡，其精思如此。歌诗盖其馀事，亦颇切理，盛行于时。卒谥康节。集自为序。 
　　△《韩持国诗》三卷 
　　右皇朝韩维字持国，亿之子也。元丰中，入翰林为学士，迁承旨。哲宗初载，拜门下侍郎。与其兄子华、玉汝俱位宰相。持国最能诗，世传其“酴靡”绝句，他多称是。 
　　△《司马才仲夏阳集》两卷 
　　右皇朝司马字才仲，温公之侄孙。元初，与王当辈同中贤良科，调官钱塘。喜赋宫体诗，故世传其为鬼物所崇而卒。 
　　△《司马才叔逸堂集》十卷 
　　右皇朝司马或字才叔，才仲之弟也。登进士第，亦尝应贤良，以党锢不召。诗虽纵艳，比其兄稍庄雅。 
　　△《岷山百境诗》二卷 
　　右皇朝王き字道辅。少有能诗名。世谓其诗初若不经意，然遣词属意，清丽绝人。自号南陔居士。宣和中，以狂谲被谮，伏诛。 
　　△《杨天隐诗》十卷 
　　右皇朝杨恬字天隐，潼川人。 
　　△《韩子苍集》三卷 
　　右皇朝韩驹子苍，仙井人。政和初，请阙上书，特命以官，累擢中书舍人，权直学士院。王甫尝命子苍咏其家《太乙真人图》，诗盛传一世。宣和间，独以能诗称云。 
　　△《许表民诗》十卷 
　　右皇朝许彦国字表民，青社人。周邦彦称其宽平优游，中极物情，惜乎留落不偶，故世人知之或寡也。 
　　△《吕居仁集》十卷 
　　右皇朝吕本中字居仁，好问右丞之长子。靖康初，权尚书郎。绍兴中，赐进士第，除右史，迁中书舍人，已而落职奉祠。少学黄山谷为诗，尝作《江西宗派图》，行于世。 
　　△《晁氏具茨集》三卷 
　　右先君子诗集也，吕本中以为江西宗派，曾忄造亦称公早受知陈无己，从兄以道尝谓公宗族中最才华。喻汝砺序其诗云：“予尝从叔用商近朝人物，嘉言善行，朝章国典，礼文损益，靡不贯洽。由叔用之学而达诸廊庙，温厚足以代言，渊博足以顾问，则以诗鸣者，是岂叔用之志也哉？虽然，叔用既已油然栖志于林间旷远之中，遇事写物，形于兴属，渊雅疏亮，未尝为凄怨危愤之音。予于是有以见叔用于消长用舍之际，未尝不安而乐之者也。嗟乎！所谓含章内奥而深于道者，非耶？秦汉以来，士有抱奇怀能，留落不遇，往往操心汗笔，有怨诽沈抑之思，气候急刻，不能闲远，古之词人皆是也，所以往往无所建立于天下。唯深于道者，遗于世而不怨，发于词而不怒，君子是以知其必能有为于世者也。嗟乎！吾于叔用，岂直以诗人命之哉！” 
　　△《涧上丈人诗》二十卷 
　　右皇朝陈恬字叔易，尧叟裔孙也。博学有高志，不从选举，躬耕于阳翟，与鲜于绰、崔齐名，号“阳城三士”。又与晁以道同卜隐居于嵩山。大观中，召赴阙，除校书郎。以道寄诗戏之，曰：“处士何人为作牙，暂携猿鹤到京华，故山严壑应惆怅，六六峰前只一家。”未几，致仕还山。建炎初，再召，避地桂岭。卒，年七十四。秩朝奉郎，直秘阁。涧上丈人者，其自号也。计句豪健，尝作《古别离》，纪靖康之难，一时传诵之。笔札清劲，与人尺牍，主皆藏┑以为宝云。 
　　△《藏寂轩》文藁 
　　右皇朝董□字□□，襄阳人。 
　　△《赵延持盈》要论 
　　右皇朝赵延。宣和初，任合州石照县丞日所上。 
　　△《参寥集》十二卷 
　　右皇朝僧道潜，自号参寥子。与苏子瞻、秦少游为诗友。其诗清丽，不类浮屠语，世称其《东园》、《赠歌者》两绝句，馀多类此。 
　　△《希白诗》三卷 
　　右皇朝僧希白撰。张逸序之，曰：“希白能诗，与宋白、梁周翰、张咏而下十数公相友善，其格律不减齐己”云。 
　　△《吕献可章奏》二十卷 
　　右皇朝吕诲字献可。熙宁中，为御史中丞，坐攻王安石，知邓州。司马温公服其知人，讠志其墓，且序其《章奏集》，云：“其草存者二百八十有九，历观古人，有能得其一二者二百八十有九已可载之史籍，在献可，盖不足道也。” 
　　△《孙莘老奏议》十卷 
　　右皇朝孙觉字宰老。元丰末，自秘书少监除右谏议大夫。元初，迁给事中，吏部侍郎。莘老素与王介甫善，后为谏官，论新法，遂绝。 
　　△《范蜀公奏议》二卷 
　　右皇朝范镇字景仁，成都人。举进士，为礼部第一。仁宗朝知谏院。后言王安石新法不便，乞致仕，归颍昌。元初，诏召不赴。封蜀郡公。年八十一。谥忠文。 
　　△《河间公奏议》十卷 
　　右皇朝朱光庭元中为谏官时所论事也。 
　　△《包孝肃奏议》十卷 
　　右皇朝包拯字希仁，合淝人。天圣五年进士。为御史中丞，知开封府。为人刚严，闻者皆惮之。 
　　△《李公择庐山奏议》十七卷 
　　右皇朝李常字公择。早年读书于庐山。熙宁中，为谏官，论青苗法而罢。元初，为御史中丞。 
　　●卷二十 
　　◎总集类 
　　△《李善注文选》六十卷 
　　右梁昭明太子萧统纂。前有序，具述其所作之意。盖选汉迄梁诸家所著赋、诗、骚、七、诏、册、令、教、策秀才文、表、上书、启、弹事、笺、记、书、移檄、难、对问、议论、序、颂、赞、符命、史、论、连珠、铭、箴、诔、哀辞、碑、志、行状、吊、祭文，类辑之为三十卷。窦常谓统着《文选》，以何逊在世，不录其文，盖其人既往，而后其文克定，然所录皆前人作也。唐李善集注析为六十卷。善，高宗时为弘文学士，博学，经史百家，无不备览而无文，时人谓之“书簏”。初为辑注，博引经史，释事而忘其义。书成上进，问其子邕，邕无言。善曰：“非耶？尔当正之。”于是邕更加以义释，解精于五臣。今释事、加义者两存焉。苏子瞻尝读善注而嘉之，故近世复行。 
　　△《五臣注文选》三十卷 
　　右唐吕延祚集注。延祚以李善上引经史，不释述作意义，集吕延济、刘良、张诜、吕向、李周翰五人注，延祚不与焉，复为三十卷。开元六年，延祚上之，名曰《五臣注》。 
　　△《杂文章》一卷 
　　右孙巨源得之于秘阁。载宋玉等赋颂五十八篇。景迂生元丰甲子以李公择本校正，后有刘大经、曰为、王、李端、唐君益诸公题跋。 
　　△《文粹》一百卷 
　　右皇朝姚铉宝臣编。铉，庐州人。太平兴国初进士。文辞敏丽，善书札，藏书至多，颇有异本。累迁两浙漕课使，课吏写书，采唐世文章，分门编类，初为五十卷，后复增广之。为薛映掎其事，夺官，斥连州，卒。后其子以其书上献，诏藏内府，命以一官。 
　　△《续古今诗苑英华集》十卷 
　　右唐僧惠净撰。辑梁武帝大同年中《会三教编》至唐刘孝孙《成皋望河》之作，凡一百五十四人，歌诗五百四十八篇。孝孙为之序。 
　　△《珠英学士集》五卷 
　　右唐武后朝，诏武三思等修《三教珠英》一千三百卷，预修书者凡四十七人。崔融编集其所赋诗，各题爵里，以官班为次，融为之序。 
　　△《丽则集》五卷 
　　右唐李氏撰，不著名。集《文选》以后至唐开元词人诗，凡三百二十首，分门编类。贞元中，郑馀庆为序。 
　　△《中兴气集》三卷 
　　右唐高仲武辑至德迄大历中钱起以下二十六人诗，自为序。以天宝叛涣，述作中废；至德中兴，风雅复振，故以名。仍品藻众作，着之于前云。或又题孟彦深纂。 
　　△《南熏集》三卷 
　　右唐窦常撰集韩至皎然三十人，约三百六十篇，凡三卷。其序云：“欲勒上中下，则近于褒贬，题一二三，则有等衰，故以《西掖》、《南宫》、《外台》为目，人各系名、系赞。” 
　　△《本事诗》一卷 
　　右唐孟撰纂历代词人缘情感事之诗，叙其本事，凡七类。 
　　△《续本事诗》二卷 
　　右伪吴处常子撰。未详其人。自有序云：“比览孟初中《本事诗》，辄搜箧中所有，依前题七章，类而编之。”然皆唐人诗也。 
　　△《断金集》一卷 
　　右唐令狐楚韩琪与李逢吉酬唱诗什。开成初，裴夷直序之。 
　　△《汉上题襟集》十卷 
　　右唐段成式辑其与温庭筠、余知古酬和诗笔笺题。 
　　△《松陵集》十卷 
　　右唐皮日休与陆龟酬唱诗，凡六百五十八首。龟蒙编次之，日休为之序。松陵者，平江地名也。 
　　△《唐赋》二十卷 
　　右唐科举之文也。萧颖士、裴度、白居易、薛逢陆龟蒙之作皆在焉。 
　　△《西昆酬唱集》二卷 
　　右皇朝杨亿、刘筠、李宗谔、晁某、钱惟演及当时同馆十五人唱和诗，凡二百四十七章。前有亿序。 
　　△《唐宋类诗》二十卷 
　　右唐朝僧仁赞序称罗、唐两士所编，而不祥其名字。分类编次唐及本朝祥符已前名人诗。 
　　△《唐百家诗选》二十卷 
　　右皇朝宋敏求次道编。次道为三司判官，尝取其家所藏唐人一百八家诗，选择其佳者，凡一千二百四十六首为一编。王介甫观之，因再有所去取，且题云：“欲观唐诗者，观此足矣。”世遂以为介甫所纂。 
　　△《宝刻丛章》三十卷 
　　右皇朝宋敏求次道编。次道聚天下古人诗歌石刻凡一千一百三十篇，以其相附近者相从，又次以岁月先后。王益柔为之序，云：“文章难能者莫如诗，凡刻之金石，则必其所自信为佳句，或为人所爱重者，故多有清新瑰丽之语，览者其深究焉。” 
　　△《岁时杂咏》二十卷 
　　右皇朝宋绶编。宣献公昔在中书第三阁，手编古诗及魏、晋迄唐人岁时章什一千五百有六，为十八卷，今溢为二十卷云。 
　　△《仕涂必用集》二十一卷 
　　右皇朝祝熙载编本朝杨、刘以后诸公表启为一编。 
　　△《圣绍尧章集》十卷 
　　右皇朝李文友编靖康末至绍兴十年赦书诏旨。 
　　△《丹阳类稿》十卷 
　　右皇朝曾文编。丹阳，今润州。《春秋》曰朱方，秦曰丹徒，孙权改名京口。东晋侨立州郡，至宋、齐、陈曰东海，独梁曰兰陵，而皆以徐州称之。隋始定今名。唐以建康诸邑隶焉。更为丹阳郡。元丰中，文守官于其地，因采诸家之集，始自东汉，终于南唐，凡得歌诗赋赞五百馀篇。 
　　△《台编》六卷 
　　右皇朝耿思柔纂华州台观古今君臣所题诗也。 
　　△《清才集》十卷 
　　右皇朝刘禹卿编辑古今题剑门诗什铭赋。蒲逢为之序。 
　　△《瑶池新集》一卷 
　　右唐蔡省风集唐世能诗妇人李秀兰、至程长文二十三人诗什一百十五首，各为小序，以冠其首，且总为序。其略云：“世叔之妇，修史属文；皇甫之妻，抱忠善隶；苏氏雅于回文，兰英擅于宫掖；晋纪道蕴之辨，汉尚文姬之辞。况今文明之盛乎？” 
　　△《九僧诗集》一卷 
　　右皇朝僧希画、保暹、文兆、行肇、简长、惟凤、惠业、牢昭、怀古也。陈充为序。凡一百十篇。欧公曰：“进士许洞因会九僧分题，出一纸，约曰：不得犯一字。其字乃山水、风、竹石、花草、雪霜、星日、禽鸟之类。于是诸僧皆阁笔。”此本出李夷中家，其诗可称者甚多，惜乎欧公不尽见之。许洞之约，虽足以困诸僧，然论诗者政不当尔。盖诗多识鸟兽草木之名，而《楚辞》亦寓意于飚风霓，如“池塘生春草”，“窗间列远岫”，“天际识归舟，中辨江树”，“蝉噪林逾静，鸟鸣山更幽”，“庭草无人随意绿”，“宫漏出花迟”，“枫落吴江冷”，“空梁落燕泥”，“微淡河汉，疏雨滴梧桐”，“残星几点雁横塞，长笛一声人倚楼”，“鸡声茅店月，人迹板桥霜”之类，莫不犯之。若使诸公与许洞分题，亦须阁笔，矧其下者哉？ 
　　△《圣宋文粹》三十卷 
　　右不题撰人。辑庆历间群公诗文，刘牧、王通之徒皆在其选。 
　　△《宋文海》一百二十卷 
　　右皇朝江畋编。辑本朝诸公所著赋、诗、表、启、书、论、说、述、议、记、序、传、文、赞、颂、铭、碑、制、诏、疏、词、志、挽、祭、祷文，凡三十八门。虽颇该博，而去取无法。 
　　△《皇宋诗选》五十七卷 
　　右皇朝曾忄造编。忄造，鲁公裔孙，守赣州、帅荆渚日，选本朝自寇莱公已次至僧琏二百馀家。诗序云：“博采旁搜，拔尤取颖，悉表而出焉。” 
　　△《政和文选》二十卷 
　　右政和中或编元丰以后人诗文千馀篇，徐禧、席旦，其知名者也。 
　　△《西汉文类》二十卷 
　　右唐柳宗直撰，其兄宗元尝为之序。至皇朝其书亡，陶氏者重编纂成之。 
　　△《东汉文类》三十卷 
　　右五代窦俨编。 
　　△《唐文类》三十卷 
　　右皇朝陶叔献编。 
　　△《汉唐策要》十卷 
　　右皇朝陶叔献编。 
　　△《高丽诗》三卷 
　　右元丰中，高丽遣崔思齐、李子威、高琥、康寿平、李穗入贡，上元宴之于东阙之下。神宗制诗，赐馆伴毕仲行，仲行与五人者及两府皆和进。其后，使人金梯、朴夤亮、裴某、李绛孙、卢柳、金花珍告示寺中酬唱七十馀篇，自编之，为《西上杂咏》。绛孙为之序。 
　　△《太平盛典》二十三卷 
　　右或编政和间制诰、表章，多有可观者。 
　　◎文说类 
　　△《文心雕龙》十卷 
　　右晋刘勰撰。评自古文章得失，别其体制，凡五十篇，各系之以赞云。余尝题其后曰：世之词人，刻意文藻，读书多灭裂。杜牧之以龙星为真龙，王摩诘以去病卫青昔人讥之，然不足怪，诗赋盖卒尔之作故也。今勰着书垂世，自谓尝梦执丹漆器，随仲尼南行，自负不浅，乃《论说篇》称“《论语》以前，经无论字；《六韬》三论，后人追题”。殊不知《书》有“论道经邦”之言，其疏略殆过于王、杜矣。 
　　△《修文要诀》一卷 
　　右伪蜀冯鉴撰。杂论为文体式，评其谬误，以训初学云。 
　　△《金针诗格》三卷 
　　右唐白居易撰。居易自谓与刘禹锡、元稹皆以诗擅名当世，撮诗之体要为一格。以病得针而愈诗亦犹是也，故曰《金针集》。 
　　△《续金针诗格》一卷 
　　右皇朝梅尧臣圣俞撰。圣俞游庐山，宿西林，与僧希白谈诗，因广乐天所述云。 
　　△《李公诗苑类格》三卷 
　　右皇朝李淑撰。宝元三年，豫王出阁，淑为王子传，因纂成此书上之。述古贤作诗体格，总九十目。 
　　△《杜诗刊误》一卷 
　　右皇朝王仲至撰。 
　　△《韩文辨证》八卷 
　　右皇朝洪兴祖讨论愈诗文，推考其根源，因以订正其讹谬，颇为该洽云。 
　　△《韩柳文章谱》三卷 
　　右皇朝黄大舆撰。大舆之意，以为文章有庄老之异，故取韩愈、柳宗元文章为三谱。其一，取其诗文中官次、年月可考者，次第先后，着其初晚之异也；其一，悉取其诗文比叙之；其一，列当时君相于上，以见二人之出处。极为详悉。 
　　△《天厨禁脔》三卷 
　　右皇朝释惠洪撰。论诸家诗格。 
 
