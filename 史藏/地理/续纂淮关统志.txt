续纂淮关统志　　（明）马麟 纂修　（清）元成 续纂 


　　续纂淮关统志·序 
　　补修《淮关统志》序 

　　《淮关统志》十四卷。乃前明榷使马公元冈所创始，嗣经我朝杜、伊、李、元诸君重修、续纂。税务沿革、例制掌故，无不赅备。余于光绪庚辰秋奉命来淮。公余之暇，检查此书，讵毁于庚申捻乱。幸版未全失，所缺无多。赖幕中萧幼芸先生处藏有旧本，校对无讹，洵属完璧，得以赞襄其事。即令司事毛宗鹏同书吏刘邦干等，付诸手民，照旧补刊，所需工价，捐廉给发。两阅月，方始蒇事，顿复旧观，庶免日久湮没。惟溯自嘉庆丙子续纂之后，迄今六十余年，所存档案悉毁于兵。自辛酉以后卷牍，其中有裨于榷政者，有堪垂令典者，以及河道变迁，今昔异同，均关紧要。仍拟采辑搜讨，分门续纂。奈余瓜期已届，政事冗繁，未克如愿。惟冀后之监斯榷者，以成余之未逮，是所幸甚。时光绪辛巳秋八月。长白征麟谨序。 

　　《续纂淮关统志》序 

　　关榷之设也，由来久矣。盖以充国之用，不得不借民之力，用筹之商贾转运之间，量于百中抽取一二，相地设榷，酌定税则，明彰木榜，科纳无偏，于稽征之中仍寓宽恤之意。古今因之，责在司榷。凡莅斯任者，须存经国体民之心，通商卫课，剔弊厘奸，以重职守。此无他术，惟有正己而已矣。孔子曰：“其身正，不令而行；其身不正，虽令不从。”盖未有不能正己而能正人者也。果能谨身节用，明以照下，义以处事，猛以惩奸，宽以恤众，赏罚公平，不贪不酷，法令森严，慈祥爱物，则上行下效，大法小廉，吏役畏服，商民爱戴，上无苛政，下不生奸，关政肃清，税课自然充裕矣。此则论其常也。而各处之风俗情形相沿，既有不同，又在司榷者因地制宜，未可一律而视。若夫时之变迁，或偶值年收歉薄，货载稀疏，或偶因道路阻滞，运转艰难，遂致有亏缺税课之道焉。此则非守榷者之所能力挽者也。虽然，典守者不得辞其责。国赋有定额，缺则难免其咎。故不幸而值此，则亦惟尽人事以听天命而已。 

　　成赋性庸愚，才识浅陋。乃于嘉庆十六年重蒙恩纶，简放来淮，督理榷务。夙夜冰兢，陨越是惧，孜孜勤政，五载于兹，经历艰难，倍尝辛苦。到任时，即有王营减坝、李家楼漫溢之患，继则有豫、东二省连年荒旱之灾。加之以十八年滑县邪教滋扰，又继之以睢工漫口，黄水断流。此三年内，频遭变异，货贩稀疏，淮、宿二关，税课屡亏。凡四载，积短至六十余万。当是时也，实不禁心胆俱落。每年关期扣满结算，将所征数目据实陈情具奏，屡蒙圣明鉴原，赦免重罪，量予镌级留任，宽以分限赔缴。成展转思维，仰苛鸿恩，实属昊天罔极，五中感愧，悚惧弥深。自知命蹇福薄，适逢其会，每思报称维难，益加激励愤勉，劳心竭力，昕夕靡宁。直至二十年，幸赖圣主洪福，豫、东二省丰稔，黄、运两河安澜，货贩较前涌盛，税课赖以丰足，斯心始得宁贴。 

　　成到任时，见淮关设有《统志》一部，乃前明榷使马元冈讳麟者所纂缉也，续成于后任榷使喻子讳希学之手。后来历任关部因之，逐年续纂。其中分门别类，条分缕晰，备载甚详，皆本关所属关榷大小分口、司隶事宜、守榷规制、税则条例，以及近关乡镇名目、形势、人物、艺文，悉有所考叙。至前任榷使李公讳如枚者，复加纂缉，旋去任。所历及于今，越十余年矣。其间不免又有因革增减之处，自当检查考订续辑，以归现行之用，聊备省览。用是于政余之暇，检查李公去任以后至成历任各年案件，凡有因革损益应续入者，亟命司事之人录出，逐件分门别款，详续于后。仍望后之莅斯任者拾览而校正之，以补其缺陋云。 

　　嘉庆二十一年秋七月上浣静庵元成撰 

　　旧志自叙 

　　员外马麟子振四川 

　　《淮关志》，潘南窗旧有刻矣。麟复志之者，时易事殊，不能无损益于其间也。麟尝读《易》矣，巽上震下，其名曰“益”。盖损乾之初九而为巽，益坤之初六而为震，有裕民之道焉。艮上兑下，其名曰“损”。盖损乾之九三而为兑，益坤之上六而为艮，有裕国之道焉。噫！损上益下则曰益，言其当益也，不如是则终于否而已；损下益上则曰损，言其不当损也，不如是斯其所以为泰乎？此文王洞见万世之经权，而盈虚消息与时偕行者也。是故《周礼》以九职任万民，九赋敛财贿，而又以九式均节财用。盖非任则无以裕民，非敛则无以裕国，而非节则或取之无度，任之不终矣。是故周以九州之民养千八百国之君，而八百年不匮者，用此道也。 

　　我国家揆法章程，惟任惟敛，一准之《周礼》。百年之间，更变不常。而莅此关者，罔弗祗若良法美意，日异月新，岁有其人，非无不可易之常道以彝宪也。去籍而恶害己者率多泯之，非所称服而传者，皆其可为己地者也。是故《淮关志》所由作也。酌之旧志，访之父老，体之人情，通之时宜，其目有八，其意则一而已矣。夫通商柔远，王政之一，而典章经制，实相因者也，故受之以《建置》；法度攸司，交政有所，政以之成，礼于是具焉，故受之以《公署》；变通张弛，融会错综，体民经国，为政在人，故受之以《部使》；王釐尔成，纶綍画一，有经有权，当时之体要也，故受之以《榷政》；先王制无用之物，以有用之财，九府轻重，王政莫先焉，故受之以《圜法》；先王经纶之迹，灿然可观，而考制度，审宪章，又司市之事也，故受以《稽古》；服役劳力，势不可缓，而陈殷置辅之外，兼需百职事之人，又役民者所尝知也，故次之以《职役》；地以文胜，文以人传，其始也惟因文以纪事，而其终也或因言以求心矣，故受之以《艺文》云。 

　　旧《淮关志》叙 

　　主事喻希学 

　　喻子曰：《淮关志》命稿于元冈马子。去之日，梓行未逮也。余奉檄时往咨旧政，元冈既次第教之矣，因出手录一编，欲余毕是业。且曰：“此非定稿，久束之高阁。其可行者，率多未备。可存，可去，可增，可损，一惟求其可传。若挂形迹，岐尔我，非相托意也。”余应之曰：“唯！”夫元冈去关三年矣，而犹惓惓《关志》，且谦虚无我，悉以委之，学独不能因以成之乎？乃不揣固陋，以意去存增损，谬成一集。自知无补元冈之托，而亦未谋之梓也。复托诸北潭熊子，再加笔削。讹者正，繁者删，阙者补，有失叙者叙之，乃敢释然梓矣。原志之目八，今仍列为八卷：曰《建置》、《公署》、《部使》、《圜法》、《职役》、《艺文》六者，皆仍其旧也；曰《榷政》，则并入《建置》下；曰《稽古》，则并入各项小序，实非有所增损。特改二目，曰《事例》，曰《则例》云。 

　　《淮关志》后序 

　　熊汝达 

　　元冈马子，先有事于淮关，悯《关志》为旧阙典，尝属稿而未遑叙正也。去三年，思与同志者共成休美焉。敏斋喻子其人也，乃授之。喻子亦毅然任之弗诿，芟烦辑要，参以发明，亦损益可知也。余时承乏，自漕刑来莅兹土，于喻子为四都友，不见鄙弃，即以元冈马子之所托者托之余。余作为叹曰：食货有《志》，尚矣。《关志》一书，所以纪榷政而善利权，为后来者式，信不可以已也。唯先后二君子乎意制相新，略备一家言。嘻！可以考厥成矣！顾迟迟畀诸梓者，岂诚有所待哉！让述作之专，求明信之实，君子有也。虽然二君子相继事者也，有专政，有成劳，实见实闻，片言足征，授受宜也。余何人也，而敢越尊俎以议史事邪？《诗》曰：“我虽异事，及尔同寮。”既受命而次第之，爰述其所以。 

　　《淮关志》后序 

　　四明万表 

　　淮关榷舟，初未有志。近有之，而亦未备。今则草创于元冈马子，增损裁定于敏斋喻子，润饰于北潭熊子，而志始成矣。志成，而制置之详，输榷之则，廉约之规，剔历之迹，纪述之文，居然可考也。 

　　夫国有经费，岁赋不足，而佐以商舟之榷，非得已也。若又从而锱求铢校以取盈焉，岂士君子体国子民之心哉？是故执事会计，必以其政谨节宣，惠存乎其人，得其人而政斯举矣。故曰理财之道，必先用人。喻子公廉平恕，正己格物，不烦其令，而下不敢缘法以为奸。是以榷政肃然，商民戴之，颂载于道。余适督漕兹土，尝饫闻焉。嘻！其果不在人乎，其果不在人乎？由是而知喻子之《关志》为可传也已。 

　　抑惟榷关税输钞，初行钞法以便民用，寻征折银非制，然用为有资。今征钱钞者，仍旧制也。论者以边境骚动兵兴之废，司徒每每告匮。诸关税之入，曾未足支，乃复訾校镪币，置之无用，非计也。且钱钞之法，卒未能通以便民，而展转干没，适又归于贩家估客，抑独何哉？或曰饩羊存礼，榷絜利用，非所宜言。惟当国计者，知所取裁矣。并叙诸末云。 

　　《淮关志》后序 

　　喻冲 

　　榷政久矣，非我国家始有也。厚本抑末，经国体民，于是乎见理财之道焉。审权平价，国裕民安，匪人则弊滋矣，于是乎见用人之道焉。方今明良励精，司言者疏允，期以得人，昭是道也。 

　　淮安，东南商舟之会。榷钞之法，南户部司之。敏斋历试著迹，大司徒慎取委，而来从斯政，廉平公恕，聿新厘正，奸罔弗照，弊罔弗革，国赋称足而颂声作矣。瓜期将代，有终如始。乃于躬行之余，取元冈马子未刻之《志》，参互考订，类分序次，又润色于熊子北潭以成之。领末规制，巨细备纪，所以昭往鉴来，岂徒《志》哉？即其《志》而知其政。民有恒怀，国恒足矣。《书》云：“惟善为宝”。《诗》云：“思皇多士，生此王国。”榷政之在盛世不可无也，何议焉？予与敏斋同第、同游，今复同官。据见闻之实，而喜政之布诸《志》也。因赘言之。 

　　旧志《重修淮关志》序 

　　主事李爵 

　　按《淮关志》，其来已久，更相成于马、喻、熊三贤之手。自《建置》以至《艺文》，其目有八。其事核，其词直，信以传信者在兹矣。重修者何？补其所未备也。盖时不相沿，不得不因时以尽利；法久则弊，不得不通变以宜民。如舟之通塞在江河，今江河变迁异矣。民之情伪日滋，又若江河日趋，莫之纪极。是以因时变通，则《志》亦因之以辅辑可也。 

　　爵猥以谫庸，叨承淮榷，上期裕国，下欲通商，夙夜图维，负乘是惧。至则惟恪守成规，于先年额料，毫不敢加益，以为船商病。但旧额船钞，岁计不下一万二千。后缘题请条例，约束方严，而各官亦自淬励，增至银二万六千有奇，更加一倍有余矣。夫船料既不可增，而总计料数殊倍畴昔。夫岂有他术哉？一则存恤商船，以通往来，则钞不加而自增；一则厘革奸弊，以稽隐漏，则钞自足而不耗。如斯而已。夫钱者，泉也，如泉之流行而无所壅也。惟存恤船商，以浚其源；复厘革奸弊，以防其流。而裕国通商，庶几两得之。斯则《志》之义也。 

　　适予当瓜期将代，谨拾志之残缺者。编摩之间，以因革事宜并《艺文》可续者，辑于各项之后。意者诸君子之所欲为，而时有不及焉，自予为之。然及予之所欲为，而犹弗及悉为者，则又俟于后之君子得为而为之者。有此志在也。 

　　呜呼！算及舟车，非国家之得已也。九边调度，费用寖广，司农且告匮，不得已旋革旋复，势也。于不得已之中，而寓宽假之意，俾钞有常额，商有常怀，斯得《志》之义也。不然，则兹《志》也，文具而已，将焉用之？谨序，以为同志者采焉。 

　　旧志淮关小录 

　　主事杜学大道伯四川 

　　《淮关志》成有年矣。万历戊戌，余以不佞承乏兹土。取而阅之，大都具备，而独于《舆地》、《廨舍》无图，《勅书》、《令甲》无考。且居民逼近辕门，至如寝室越远，出入维艰。于是，翻为刊正，节繁缮修，为宽简居。屏树如异，插以厢房，为辕门，左曰“惠商柔远”，右曰“计国子民”，西曰“北望燕云”，东曰“南瞻魏阙”。范金为钟，铭曰：“以觉晨昏，声闻于天。为镇淮关，亿万斯年”。伐石为碑，题曰“淮海雄关”，为亭曰“小隐”，诗以识之，曰：“时有野亭趣，日无薄领来。邻砧声断续，渔棹听迂回。谋拙惭何补，政闲初放杯。柳阴池上钓，机息紫云迴。”为联对以自警，曰：“商人即吾人，减一分霑一分之赐，恩自朝廷；国事如家事，詧一弊祛一弊之奸，惠流行旅”。曰：“灌输系国家之命脉，中正是供；毫厘乃闾里之膏脂，征求无扰”。曰：“佐公家难已之役，三尺凛如；体上帝好生之心，一宽蔼若”。曰：“宽以莅关，宽则商毋从奸以渔百姓；简以行敬，简则己毋阔略，以驰官常。”曰：“隐税律，有明条，尔无负国；榷舟官，有常赋，下不病民。”为居曰“宽简”。宽简曷居？居自杜子；宽简曷说，说自杜子。杜子乌乎居？盖淮关公署，创自蜀东夏公，犁然备矣。杜子以坐中堂，不便新创，为宽简居，在望淮亭之右，额曰“淮清流润”。左右藩（蔑）［篾］，上覆以茅，迤后为退食，前屏以罘罳；寝室前树以左右二屏，而左厢则撤旧屋而新之。中正堂则左右二甬道，甓以砖石。从事者两行进，毋得从中。庶乎规制森严，堂扃奥秘，且从望淮亭而出入，传呼甚便，衙制亦尊。此杜子宽简之所由以居也。居从蔑从茅，简意斯在，得其说而存之。则宽以为关，简以应冗，淮关其庶几乎。为龙亭、仪仗、锦幌、云盖诸服御具备；为禁约数款，为讲乡约廉，关民之不孝者而置之理。百废粗兴，略有条理。工植取之岁修租米，不以劳民。嗟嗟！后之人葺而修之，庶此棲之不朽也。鄙意类若此，于是揭数语勒篇首，而《志》则仍旧云。 

　　旧刻《淮关志略》序 

　　刑部主事、理刑河中张甲征 

　　戊戌之秋，西蜀两沂杜公来董淮关之政，与余邂逅，称莫逆焉。无何，手一编示余，曰：“此前政马公所为《志略》，吾增修而附益之者，子盍序诸。”余曰：“公之为此《志》也，其指谓何？”公曰：“吾甚有恶夫世之无恒者也。盖逆旅，此生也；传舍，此官也。矧兹榷关之使，匝岁辄更，坐席未温，业已及瓜矣。逆旅、传舍之云，莫此为甚。故率苟且终岁之计，而于所谓商若民者，直秦、越视之耳。吾之来也，岂惟故事是循，亦将图经久而树后楷也。故有取于马公之《志》，而犹惜其未备，阙者为补之，断者为续之。而吾所措置，及《秦记》大司农诸便宜事，咸类附之。令继自今者，可考镜焉。稽既往之得失，则龟鉴示吾前；俟将来之是非，则衮钺随吾后。吾持是心以厘是政，若世之无恒者所为，吾知免夫。”余曰：“善哉！公亦观之《易》乎？在《易》：上震下巽曰‘恒’。而夫子赞之曰：‘天地之道，恒久而不已也’。夫震之象雷，而巽之象风。雷、风之用，斯须间耳。乃化机鼓动，万古常然。此天地之所恒久也。公之瓜期，曾不越岁，亦雷、风斯须之用也。而能揭官常于有永，贻美利于无穷，视彼持逆旅、传舍之说者，心相万矣。恒德，其肖天地乎！”公惠洽商民，庶几古所称杜母者。其惠政大端载编中，兹不具论云。然马公亦蜀人，实创斯《志》，至公而集其成。要之，两公者，皆蜀之良也，蜀之光也。 

　　《淮关统志》自叙 

　　杜琳 

　　余自癸亥冬奉命由江浙海滨帆风，道过淮阳。其时，冰凝木落，驿路匆忙。虽未及细详其疾苦，而闾阎苍凉，川途落寞，已大非当年景色，心窃异之。及南郡事竣，渡江而北，以次将历朐山，时已甲子春暮。榷关马公讳士贞者，访余于旅舍，备述榷务艰难之况，抵掌至夜半，甚而泣下。时同事副都宪呀公、少司空金公辈，莫不闻而嗟叹之。 

　　昨秋，榷使届期，荷蒙睿眷，特简是任。余小臣，身殿计曹空，历年所碌碌，无所裨益，方日以素餐自惧。顾此繁剧，其何能胜任而无愧乎？而乃湛恩汪濊，又不得畏难以诿谢，惭惶跼蹐，每切前车之恐。然窃谓竭尽心力，虽津梁疲敝，或不终至于颠踬也。自下车以来，阅历备细，始知凋敝之故，由来已久，非一时浅见所得治者。 

　　盖关市之设，非可以束缚驰骤也。上之人必慈祥宽厚，通羁旅，厘顽谗，声称遐迩，则人物归之，繦至而辐辏。其或诋严网密，捐弃旧章，则上下相遁，胥吏舞文。为商贾者，惟恐遁迹之不远，亦何财币之得入乎？况淮自三关归并以后，赋额既重。而漕渠一线，春则运舟相阻，秋则涨水为患。加以西设凤关，东开海禁，向之鼓棹而来者，皆纷出他途于不可问。今即加以宽恤，与以便安，犹或徘徊而顾虑，其可深文酷烈，峻剥苛求，使民之闻之皆裹足而不前乎？比年来，额赋匮乏，良有以也。 

　　余洗心剔虑，仰承皇上恤商爱民之至意。数月间，方略教导，禁奸止邪，不啻舌敝耳聋，而川途萧瑟依旧，梯航未集，吏胥之舞弊未尽熄，商贾之悦服未尽遍。意者制欲随时，今于因革之宜有未尽合欤！爰不揣鄙拙，自公之暇，准今酌古，笔为成书。虽朴率无文，贻讥大雅，而其中赋法之源流，（讥）［稽］征之利弊。后之莅至者，展卷豁然，自不为胥（隶）［吏］所蒙，尤冀加以鸿裁，力行善政于久远，将见熙熙攘攘毕出于途，而朝廷有丰裕之庆，道路有歌颂之声。使隆盛之规，自今复观焉。此余之志也夫。 

　　《淮关统志》序 

　　长白伊龄阿 

　　政令之成，凡所以为国家计者，必谨守定规，仰副主德。我朝深仁厚泽，浃洽群生，设关津以惠商旅。其于条例模范，无不钜细毕陈。而阜财解愠之休，又存乎司榷者之宽严互济。 

　　阿奉简命督理关务，早夜图维，思期报称。复念先大夫旧莅章程，至今相隔数任，未免有久而变迁，应行酌定，以复旧制之处。苟能尽职，即所以慰先大夫于九原也。凡属因循流弊，留心体察，裕国恤商，冀全两美。 

　　粤考《周礼》，凡货之不出于关者，举其货，罚其人。司关之职，煌煌有典矣。旧有《关志》，历经数手，非不详且尽也。但日久漫患，而其规则之随时变易者，未尽条备。夫令不出于划一，则舞弊易生；事不极其详悉，则规为不久。爰访延儒宿，详考旧典，增益新规，定为一十四卷。分门别类，首列《图考》，如画沙聚米，一览而见也；次《建置》，如梓材堂构，悉数而知也；次《川原》，相地势也；次《乡镇》，度途轨也；次《关口》，扼要所也；次《令甲》及《则例》，典要所存也；历任榷使，次记之；《公署》，又次记之，重其任，壮其观也；再次之以《经费》，量入为出也；又次之以《文告》，俾法制昭晰也；次及《古迹》，因胜地也；次及《人物》者，所谓地灵人杰也；终之以《艺文》，有典有则，风雅赓续，而榷政大备矣。夫郡邑之有志，所以表劝惩；关榷之有志，所以昭法守。其体则殊，而其用则一。上下千有余年，举凡有利于商而无亏国课者一览焉，而是则是效，则法守之所在，即劝惩之所在也。 

　　昔先大夫莅斯任，蒙主上深眷，四载勤劳，擘画周至，迄今遗爱犹存。阿再莅斯任，自维凉薄不能嗣续前型，有忝厥职，乃成《淮关统志》，用付剞劂。刊成，遂述其梗略，以俟后之督是关者知原原本本，有始有末。胥吏不能起弊端，商民不敢行黠诈。是为序。时乾隆四十三年。 

　　《淮关统志》序 

　　关榷之志之简于郡县者，以风土之责在郡县也。续志之异于修志者，以规模仍乎前而继述列于后也。余是乘之续，始于乙丑春而成于冬，盖敢言续而未敢言修也。余幼随先中丞任，由山左历江右，见所莅之地，莫不整躬率物，兴利除弊。于郡邑各志，咸随时修辑。任方伯时，曾摄篆九江，惠商恤旅，洵能囊怀民物，不苛不阿。先德克绍，余用是惴惴未敢忘。厥后备员内府，趋直禁廷。甲子春季京察一等引见，蒙恩记名，以关差道府用。孟冬中旬，恭膺简命，督理淮关。莅任之始，详绎关志，条例规模，巨细毕举。窃维榷政，其要在于存恤商船，剔厘弊窦，宽猛相济，赏罚适中。余夙夜图维，殚竭心力，仰体皇上恤商爱民之至意，恪守前使旧章，谨遵先人庭训。视事匝岁，课额丰盈，商情踊跃，幸勉陨越焉。 

　　惟《关志》自前榷使伊少司空于乾隆戊戌年纂修以来，迄今将及三十载。其中《古迹》、《川原》，尚无容增损；而《文告》、《则例》，则有随时之变通；《人物》、《艺文》亦备后来之宏富，固有不能不增订者。余于公余之暇，搜罗各条。凡有关榷务者，删繁就简，续于旧志各门之后。孟冬报满，荷蒙皇上天恩留任。正欲力加参考，季冬复荷恩纶，简命巡视长芦，羝有期，率以告竣。计斯乘之成，时日既促，搜访未深，挂漏之愆，自知不免。后之同志者，倘借丘陵以为泰岳，由是博辑而引申之，其足以成余志之未逮者，余窃于斯乘乐观其美备焉。是为叙。 

　　嘉庆丙寅正月上元后三日襄平李如枚撰 

　　续纂淮关统志衔名 

　　初修 

　　钦命户部郎中督理淮安钞关税务加一级杜琳 

　　重修 

　　钦命奉宸苑卿督理淮宿海等关税务兼佐领加一级纪录三十八次伊龄阿 

　　重修 

　　钦命内务府郎中督理淮宿海等关税务佐领衔调任长芦盐政加六级纪录八次李如枚 

　　续纂 

　　钦命督理淮宿海三关税务提督南苑奉宸苑郎中兼佐领加一级纪录十四次元成 

　　委员 

　　笔帖式常恩 

　　笔帖式锺秀 

　　笔贴式吉暲 

　　续纂淮关统志凡例 

　　一、康熙二十五年，榷使杜琳踵明季《关志》撰成《淮关统志》十卷。图考、纶音、令甲为一卷，建置分钞关、常盈仓、税课司、清江厂、官制、职役为一卷，川原为一卷，形胜、淮关八景、关口、淮仓所属州县、徐仓所属州县、淮厂征收、折夫、地方闸坝、津梁、里程为一卷，公署为一卷，部使、杂录志、古迹、寺观为一卷，艺文为四卷。附移文、告示、则例。此杜志之体例也。 

　　一、乾隆四十三年，榷使伊龄阿修《淮关统志》十四卷。图考一卷，建置一卷，川原一卷，乡镇一卷，关口一卷，令甲一卷，则例一卷，榷使一卷，公署一卷，经费一卷，文告一卷，古迹一卷，人物一卷，艺文一卷。内删杜志第一卷之纶音，而以令甲门移在六卷，易第四卷之形胜名目，分闸坝、津梁、里程，益以津渡为乡镇门，分关口为一门，列文告为一门，列则例为一门，易部使为榷使门，分古迹为一门，益经费门、人物门。此伊志之体例也。 

　　一、图考，为淮关之形势，不可少也。仍伊志之旧，首列图考。 

　　一、纶音，为榷使受任之始事，不可删也。今仍列入，以遵王制。谨按：近年勅书微有删节，兹仍列旧日勅书，以志淮关有志之缘起。因增列纶音，次图考。 

　　一、仪注，为榷使到任之始事，不可缺也。因增列仪注，次纶音。 

　　一、令甲，皆榷使在任之所有事，一到即宜披览，不可后也。因仍移列于前，次仪注。 

　　一、建置，类记榷政之典要，非日日常行之事。因仍杜志，移次令甲。 

　　一、则例，为榷政之设施，须在在查核。因移次建置。 

　　一、经费，纪榷钞之出入，须时时稽算。因移次则例。 

　　一、关口，悉关部之所辖。因移次经费。 

　　一、文告，为宣明令甲、建置、则例、经费之用，示谕关口之文，执笔者半属胥吏，非经国大业，且因宜改易，不足以示来兹。杜志附艺文，固非；伊志另列一门，较是。今亦间列一二，次关口。 

　　一、伊志改杜志部使为榷使名目，仍不雅驯。今易为题名，移次文告。 

　　一、列图考，但不附卷。 

　　一、纶音，为榷使受任之始事，不可删也。今仍增复，以遵旧志。谨按：近年勅书微有删节，兹仍列杜志所载勅书，以志缘起，爰为卷一。 

　　一、仪注，为榷使之典文，不可缺也。因增列仪注，附纶音。 

　　一、伊志更杜志部使为榷使，今则易为题名，而卷仍第八。 

　　一、是书意主续纂。其无庸续者，但存伊志，如川原、乡镇、公署、古迹是也；其纂者，如建置、关口、令甲、则例、题名、经费、文告、人物、艺文各门。俱分次伊志后。 

　　一、是书之成，为期甚迫，且非初创，无事更张，故卷数名目，大概如旧。 

　　淮关统志图考 

　　《关志》之有图，其来旧矣。盖以关山川谷，形势有分合之殊，界限有彼此之别。笔诸纪载者，既已务详其实，而求诸迹象者，苟不备指其处，则持筹税务者，何从而得其脉络分明、瞭如指掌乎？淮关，自归并宿、海以来，绣壤错出，几及千里，辨识尤非易易，用是合三关而总为一图，复分三关而各为一图，不厌详审，著明总期，便于参阅考订耳。至大关雄踞通津，制度适得其宜，公署既遭淹没，规模为之顿易。而署后观音庵，向属淮关香火。被水之后，现复鼎新，故亦各附一图，以示来祀焉。 

　　《后湖图》识此标题为点校者所加。 

　　谨按：志书所载淮安关署有怡园焉，厥后荒废。今之爱莲亭、观音堂即其故址也。署后尚余荒陂一区、松柏数本，时有牧儿邻妪浣衣涤米，几成村墟。迨前关部效公述堂于光绪十有五年来司榷事，慨捐廉俸，始培圩土，浚陂水，种竹养莲，栽桃补柳，北圩之上更筑放鹤、含虚二亭。陂之南苫盖退省草堂三间，统名之曰后湖焉。绅于廿有一年春到官，则见花光共竹色争妍，柳线与荷钱成趣。暇则排遣于其间，时极公退幽居之胜概也。兹就搜辑题名，补印志书，爰命老吏王垲绘成一图，补刊于旧图之后，以志效公之经营，俾垂久远云。 

　　光绪乙未秋七月清淮榷使文绅记并书 


　　续纂淮关统志 卷一纶音 

　　淮关统志卷之一增列纶音 

　　谨按：杜旧志本列勅书一道，今仍纂入，冠于卷首，俾莅政者开卷之初，仰见圣朝整饬官方惠爱商民之至意。仍列杜名，以志《淮关统志》之缘起焉。 

　　康熙二十四年九月二十七日，勅户部郎中加一级杜琳：兹命尔监督淮安钞关税课，兼管淮安仓、清江厂。税课米麦、闸座抽分，首在禁暴惩奸，约束衙门官役，使恪遵法纪，无致作弊生事。凡一应经过舟车，装载物料，例应输纳税银，如有隐匿不报，倚恃势豪，包揽侵扣，致亏国课者，无容徇情，照例拿究治罪具奏。原设地方巡逻员役，须选委得人。科征则例，照部定规，不得任意增益，借端勒掯，以致耽延日期。不许免各官势要之税，掊剋细商。若事发，定行重治。岁季应解课银，如期凑发，不得迟误。该仓岁入岁出之数，谨按：以上六字今作“项下应征商税等银”。务须稽考精详，均平出纳。谨按：以上四字今节。严绝侵盗守候使费等弊。谨按：以下九十二字今节。仍将仓、厂修葺，会同该管巡抚转行督粮道并所辖府、州、县正官及管粮官，除遵例蠲免钱粮外，应解本仓粮数，造册呈送，各依分数，严限催征解完，毋致拖欠。如有玩怠捏报及延捱不完应察追者，先行察追；应参奏者，移会巡抚指名参奏。以上今节。兹仍从其旧列入者，重其始也。其清江厂修造漕造之事，毋得干预，二衙门收税书役尽行裁去，出差监督，该督抚不得管辖。其王公文武大小各官家人强占关津，任意往来，不容商民贸易，欺压诈害，并兵民商人指称各官名色借端欺压，该监督严拿报部，照律处分。如有地方恶棍扰害商民，讹诈强霸地方，不时严查拿惩。有抗违者，指名报部，照光棍例治罪。该监督将衙役家人不行严禁，任意苛索，将监督照罪之轻重处分。如有私自违例，往返差人，干预地方事情，扰害商民等弊，该督抚据实指参。该差一应收放钱粮数目，俱各照例造册报部，差满之日，回部考核。果著有勤劳，方准复职。尔受兹委任，须廉洁任事。如或徇情受嘱，贪黩乖张，脧削商贾，必从重治罪，决不宽宥。尔其慎之。故勅。 

　　增列仪注 

　　手握王章，口含天宪，质旁在上，敢不敬诸。 

　　上任仪注 

　　渡黄时，穿便服，祭河神。至清江万柳园，督、河两院请圣安。至百子堂，委员官赍印到，穿朝服，跪接受印，用采亭，将印敬谨安放，抬在舆前。至仪门，行一跪三叩首礼。至大堂，望阙谢恩，行三跪九叩首礼。礼毕，升座，茶房鸣点，报班齐击鼓，五鼓，报开仪门，升炮，役。三鼓牌，门吏报文武官进，报吉时，跪禀：“上任大吉”。请印，用印，拜印，行礼如谢恩。升座，各员弁吏役等叩贺，毕，退堂更衣，穿补服。祀宅神、灶神、库神、马神、二帝祠、关帝殿、福神祠。礼毕，肩舆上大关，祀关神。登楼，开关，放关大吉。 

　　拜本仪注 

　　穿朝服，吏捧本导引前行，至大堂前，升炮，吹奏。拜本，行三跪九叩首礼。礼全，巡捕官捧本，升炮，鸣锣开道。起本，升炮，掩门题本。 

　　卸事之前一日，将印封好。次早，委员赍送去后，出署迎见新任。请圣安毕，即便长行。 

　　出鞘仪注 

　　升大堂座，茶房鸣点，报开仪门。奏乐，升炮，出鞘，解饷役在二门旁报数，出鞘匣毕，领解员吏役叩禀起行，鸣点掩门。 

　　封、开印仪注 

　　封、开印，发三鼓牌，升炮，穿朝服。吏请勅印前引，升大堂座，仪如上任。六级封印，拜印，升炮。礼毕，仍升座，仪如上任。茶房跪禀堂事毕，退堂，掩门。 

　　接征仪注 

　　穿补服，祀库神。升座，开门，文武官员吏书人役参贺，退堂。祀二帝祠、关帝殿、财神殿。礼毕，上大关，祀关神。登楼，开关，放关。 

　　接诏勅仪注 

　　凡自京赍来勅书传到，赍勅钦差入境之日，用采亭、鼓吹。执事前往百子堂，穿朝服，跪于道旁，迎接到署，供奉行礼，进署开读。至督漕、河院分送。诏勅系外省衙门委官赍送，有从南来者，有从北来者，并用采亭。执事前赴百子堂或翁公祠迎接。穿朝服，在署大堂跪接，二堂供奉，行礼如谢恩。内署开读。凡遇钦赐物件，并照此。 

　　朝贺仪注 

　　十月初六、十日恭逢圣节。五鼓，穿朝服，不升炮，不吹奏，不鸣锣，至百子堂门外下舆，步进万寿宫。朝贺，行礼。礼全，演戏毕，回舆，仍鸣锣开道，吹奏，升炮。 

　　每逢元旦长至，朝贺如前仪。届岁除，自二十八日起至正月初四日，穿蟒袍七日。逢小，逮二十七日穿起。 

　　日月食仪注 

　　恭逢日、月食，穿素服，在于大堂救护。初亏食甚，并行一跪三叩首礼。复圆，行三跪九叩首礼。 

　　至各庙各神拈香祀祭仪注，有一跪、二跪、三跪不同，期日亦错出，自有书吏随时禀请，不具载。其余近关各庙，不系仪注者，拈香与否，各随关使自夺。 


　　续纂淮关统志 卷二建置 

　　淮关统志卷之二建置 

　　《周礼·天官·太宰》：“以九赋敛财贿”。“七曰关市之赋”。又“太府掌九赋之贰”，“关市之赋以待王之膳服”。《地官·司关》：“司财货之出入”，“掌其治禁，与其征廛”。“国凶札，则无关门之征”。凡于抑末之中，时寓宽恤之意，亦示以不得已也。范文正公曰：“与其取于民，莫若取于商，则征商宁有病哉！”顾古法虽未尽湮，而今制则随时异，乃志《建置》，而沿革系焉。 

　　汉武帝元光元年，初算商贾。元狩四年，初算缗钱。 

　　后周闵帝初，除市门税。 

　　隋文帝受禅，除入市之税。 

　　宋（恭）［孝］武大明八年，诏自东晋至陈，西有石头津，东有方山津，各置津主一人，并十分税一以入官。淮水北有大市百余、小市十余所，各置官司收税。此条按时间顺序应在“后周闵帝”条之前。 

　　旧志云：淮北收税始见于此。 

　　唐高宗武后长安二年，凤阁舍人崔融上议，请免关市之赋。 

　　按：崔融疏议有所谓此津才过，彼铺又止，非惟国家税钱，更遭司事者僦赂云云。盖彼时商贾之税，所以充国家之用者什一，而所以资奸人之侵渔者十常四五也。 

　　德宗时，因户部侍郎赵赞请，诸道津会置吏阅商贾钱，每缗税二十，以赡常平。因属军用迫蹙，亦随耗竭，不能备常平之积。 

　　文宗开成二年，勅淮泗通津，向来京国自有率税，颇闻怨讟。今依武宁军节度张延赏奏停，其所置官司悉罢。 

　　宋太祖建隆元年，诏所在不得苛留行旅、赍装，非有货币当算者，毋得发箧搜索。又诏榜商税则例于务门，毋得擅为增损。 

　　太宗淳化二年，诏曰：关市之租，其来旧矣，用度所出，未遑削除。征算之条，当从宽例。宣令诸路转运使，以部内州军市征所算之名品，其参酌裁减以利细民。 

　　真宗景德四年，诏京东、西、河北、陕西、江淮南民，以柴薪渡河者，勿税。 

　　仁宗时，诏常务税课取一岁中数为额，外羡勿增，仍毋得抑配人户，苛留商贾，求羡余以希赏。 

　　徽宗政和二年，宫观寺院臣僚之家为商贩者，令关津搜阅，如元丰法输税。 

　　元太宗始立征收税课。 

　　世祖至元七年，定三十分取一之制。二十二年，增商税。二十六年，大增天下商税。 

　　邱文庄曰：《元史·食货志》：其利最广者，盐法、茶法、商税、市舶，四者又有额外课，凡三十二则，谓之额外者。岁课皆有额，而此课不在额中也。 

　　明 

　　宣德四年，令南京至北京沿河漷县、临清、济宁、徐州、淮安、扬州、上新河客商辏集处，设立钞关，收船料钞。时廷臣以钞法不行，奏征天下官民客商船料钞，差御史及户部官监收正余银二万二千七百余两。淮之钞关疑立于是年。 

　　正统六年，罢。 

　　景泰元年，复。 

　　成化元年，罢苏州、淮、扬等处收船料钞。七年复设。 

　　八年，罢各处钞关，差官令府委官监收船料钞，至弘治五年止。 

　　弘治六年，定例：专差南京户部一员，一年更代，不许再委。 

　　嘉靖九年，令各钞关主事，凡遇差满，须待接管官员交代，方许离任。 

　　四十一年，奏准淮安等各关主事监收岁额定数外，务将余饶悉入公帑。 

　　隆庆二年，各处钞关主事各铸给关防，撰给勅书。所属司局衙门等官，该关差满，备开贤否送部，咨送吏部考察。 

　　万历初年，仍宣德之旧例。 

　　天启三年、五年、七年，崇祯三年、八年、十二年，两朝累加辽饷银、新饷银，代补盐、桃二邑误派辽饷银，又新增饷银、练饷银诸名色不一，约加征银五万余两。 

　　国朝 

　　顺治二年乙酉，照前明例设立钞关，驻扎板闸，为户部耑司衙门，至差遣满、汉官员督理。国初为制不一，详载《榷使》之首。 

　　顺治三年，定照万历初年《会计录》原额征银之数，将天启、崇祯递加饷银减半数目。详载《令甲》。 

　　顺治八年，督关石特库，于正额外，征解溢额银两。九年，奉部札准以为例，嗣后有节省铜斤水脚银两。 

　　景山兴庆阁教习艺业处公费银两、帮助翰林院庶吉士银两、解抵光禄寺行户拖欠银两各数目，详载《令甲》。 

　　康熙二十五年，因淮关额内办铜不敷，遵奉部文，每年加额银万余两。 

　　雍正年间，各关尽征尽解正额有定，盈余无定。凡遇年岁丰稔，货载络绎，所收盈余，间有浮于正额者。 

　　乾隆十四年，奉上谕：关税正额盈余比较，总以雍正十三年征收数目为例。 

　　乾隆十九年，又经部议，以本年收数比较上年银数，以别盈绌。 

　　乾隆四十一年，复奉上谕：仍以雍正十三年数目为定例。 

　　乾隆四十二年八月，钦奉谕旨：扬关、淮关、凤阳关税课，节年比较短绌，着以上三年数目比较。备载《令甲》。 
　　常盈仓在清江浦，旧有《仓志》详其事，今不可考。 

　　三代封建，有贡无漕。秦时，凿渠运漕，乃用漕之始。 

　　魏司马懿通河渠江淮以饷军。石虎以输挽劳，岁取百万斛入中都，余听民输水次。 

　　北魏经略江淮，自白马津至陈郡，水次置仓凡八，随便收储，应济漕用。 

　　隋文置四仓，又募民能漕砥柱达陕仓者，免征戍四年。 

　　唐开元十八年，裴耀卿曰：南人不习河险，雇师烦费，秋涨守候。若置河阴、太原、永丰等仓，使南舟不入河，河不入洛，水通则舟行，水浅则留仓以待。后三年行其策。 

　　宋制：淮南输泗州，江南输真州，两浙输楚州，名转搬仓。 

　　明 

　　永乐时，漕俱民运，乃置淮、徐、临、通四仓，以便转输。常盈仓，即淮仓也。平江伯陈瑄建天字号仓百余间，差户部分司一员管理。 

　　宣德二年，令军民并运，酌远近输要仓。自淮运徐，自徐运德，自德入通州，号“支运”。五年，以周忱、陈瑄请，令江、浙、湖运至淮安或瓜州水次，加费耗，兑与卫军代运，淮北兑与附近卫军，亦如之，而淮、徐、临、德四仓，岁收七十万石。 

　　成化七年，都御史滕昭请罢瓜、淮兑，令附近卫军就本仓兑，加贴过江耗，视远近以差，并淮、徐、临、德民运亦行正兑。由是军运直抵北、通，而四仓转运之制遂罢。其时号“轻赍车”，在卫所支月粮出运给行粮。 

　　嘉靖四十五年，水灾，用匮，知府傅希挚建议，抚、按题准，以过坝杂粮比照瓜洲事例，每石征银一厘，抵补税粮之缺。 

　　隆庆中，水灾益甚，增广前例，有脚抽、斛抽、济漕三项，并前为四，名曰“四税”。杂粮税出自客商，脚抽、斛抽系脚、斛人脚价工银，济漕系抽牙用。 

　　万历六年，御史方万山建议裁去脚抽，虽名“四税”，实三税而已。 

　　万历八年，抚、按以厘弊通商情由，将淮安府所属本府征收“四税”题归管仓部司。 

　　国朝 

　　顺治十三年，总漕蔡士英题定，将本仓额征淮、扬、凤、常四府属麦折银两改为半折均平，将所存廒座堆贮半本小麦额，给庐、凤、淮、扬四府各卫所官丁行粮之用。 

　　康熙四年，将徐州广运仓额征宿州、泗州本色小麦，改解淮仓，给发长淮、凤阳、宿州、邳州四卫行粮之用。 

　　康熙九年，将合肥、江都二县本色凤米，改解淮仓，将宿、泗二州本色小麦改解凤仓。 

　　旧志云：淮仓之设，原（访）［仿］唐宋旧制，为转运漕粮积贮之所。自漕用军运，直达京、通，而此仓止贮行、月米麦给军。管仓部司每年按额收给，例有考成。嗣准漕督帅奏淮安十里三关之议，将淮安仓归并淮关，则淮府征收所属四税、商税并灰契小税等项，俱为抽分，部差不另设管仓之员矣。 

　　清江厂 

　　明初，差工部分司一员驻扎清江浦，督造运船兼管闸座。设抽分厂，凡船料、梁头、竹木、灰石等项，三十税一，以为供造漕船之需。 

　　国朝顺治二年，改南京厂为江宁厂，直隶厂为江南厂。后将凤阳、江南二厂归并淮安船政同知，裁去扬州同知。 

　　康熙九年，经漕督帅题准，清江厂归并淮关，将江宁厂拨付江宁府管粮同知管造，淮安府同知遂隶漕院提调，非关部所属矣。 

　　厂例向定南自南锁坝，北自清河口，停泊报抽，船始放行。其漕造者，为抽分，为北钞，为余羡，约略岁额征银二万两有奇。 

　　顺治年间，奉部札加额银一万两。其兼济河工者，一曰由闸，凡出口、进口空重船只，并装卸过坝船不由口出进者，分别丈尺纳银，旧系淮安府征收。一曰石价，照例计尺纳银，旧系中河分司征收。一曰梁头，凡里、外河装卸重载船，并出进口重载船，计尺纳银，旧系淮安府征收。一曰扣利，抽客商南北货物至清江浦发卖者，向系河厅征收。其折夫一项，原征于山阳、安东、清河、宿迁、海州、大河卫、盐引所七处，牙侩输纳。于康熙六十一年豁免，归于关项拨解。其由闸、石价、梁头、扣利四项，并淮仓四税、灰契小税等项，于雍正七年经前监督年题定则例，大钞船只改照客贩计石征收，俱在关项下征收客贩银内拨解，清款不分名色，另征矣。 

　　宿迁关海关庙湾口此标题为编者所加。 

　　淮安关统辖有宿迁关，有海关庙湾口。 

　　宿关旧属淮徐道兼理，自雍正五年，准广东总督孔代河道总督齐口奏，淮徐道有经管河工河库之责，最为紧要，不能分司税务，请择就近贤员赴关管理。奉旨：交与年希尧兼管。 

　　海关庙湾口，向系江海关分口。旧例：船料、梁头则属淮关，客商货税则属海关。自雍正七年，经总理户部事务和硕怡亲王等折奏，江海关设立。上海县距庙湾几二千里，请将该口岸货税照宿关之例，归并淮关征收。奉旨依议。 

　　续纂建置 

　　嘉庆四年三月，钦定淮安关盈余十万一千两，海关盈余二千二百两，宿关盈余七千八百两。其三年比较之例，永行停止。备载《令甲》。 

　　九年六月，钦奉谕旨：淮安关酌减盈余额数，着定为十二万一千两。钦此。 


　　续纂淮关统志 卷三川原 

　　淮关统志卷之三川原形胜附 


　　沿流习坎，丽乎方舆。守关者，无疆宇之责，川原非所计也。然原委不明，则东南西北未能会通。而凡舟楫之所经历，货殖之所由来，其有系于赋税者，宜轻宜重，将何由稽验乎？故淮郡素称泽澥，涓流巨浸，笔不胜纪，而非贾舶所往来者，概从其略。志《川原》。 

　　黄河 

　　河自昆仑蜿蜒而来，万有余里，从高注下，水流峻激。故所至崩溃，中土屡蒙其害。禹治水至于大伾，即回流北向，溯钜鹿而去，黎阳以东无河患也。班固云：商竭周移。盖自周定王五年而河徙故渎矣。至是，九河既湮，而入海之道变迁不一，然犹未闻其南徙也。迨汉武有瓠子之歌，魏文有金门之役，而河道渐南。《郡志》引邱濬之言，谓黄河入淮始于宋熙宁之朝，亦一证也。故黄河北流，则由直沽以入北海；南流则自延津、封邱而下，达徐、邳，乱洸、沂，奔流于清口，与长淮交会。而淮水入海故道皆变而为浊流，亦由来久矣。自元讫明，东南挽漕，多由海运达京师，黄河无与焉。至永乐九年，尚书宋礼浚会通河，筑坝遏汶水西南流，至南旺中分，北达卫水，南出济宁而运道通，遂罢海运，专命平江伯陈瑄大疏江南运河。由是粮艘南自仪征、瓜洲二江口入运河，出河口，由黄河入会通河，过临清，渐达于京。而自清口以至邳、宿几三百里，为南北咽喉之地。板闸居其南，舟航漕贾实攸赖焉。但河舍故道而来汇于淮，二渎相持过郡，溜急波狂，其势汹涌，最为险要。乾隆三十九年，秋水盛涨，即有老坝口之漫溢，板闸适当其冲，关署、民居，悉遭淹浸。 

　　虽经旋即堵筑，完固如常，而清、黄交会之处，往往清水势弱，黄水势胜，清不足以敌黄，每多黄水倒灌之患，啮堤冲闸，在在堪虞。其所以上廑宸衷者，已非一日。康熙三十八年，圣祖南巡，阅视河工，首见及此。特命开挑陶庄引河，俾黄水远避清口，以除倒灌，诚至计也。缘当日施工未得其宜，屡挑屡塞，后遂以为功不易，就置而弗论。仰蒙我皇上圣神默运，洞灼机宜，以陶庄引河不开，终无救清口倒灌黄流之善策。乃命督臣高晋、河臣萨载，悉心相视，测量得实，复经睿虑周详，参酌指示，乘时兴工，五阅月而河成。放流之后，新河顺轨循行，直抵周家庄，始会清东下清口，较昔远五里。其旧河口，则筑拦黄坝以御之。复于陶庄积土外添筑新堤，以防外滩漫水。又于新河头下唇添坝一道，为重门保障。并以河神默佑，迅速功成。爰即新口石坝，特建崇祠、御制碑，勅石垂远，以昭明贶。从此淮、黄两不相竞，永无倒灌之虞。而堤岸巩固，黎庶乂安，将千百世下，咸享安澜之福矣。 

　　外河 

　　一名草湾河，即黄河也。黄河以外称，以运渠在内曰里河，故以此为“外”，乃就清口以下之河而言也。其在清口以上则谓之北河，以其自北而来，且以别洪泽也。黄与淮自清口交会，合注而东，经关北，过郡城后，计五十余里，里俗皆称为外河。今陶庄引河已成，黄水至周家庄始与淮会，去清口远矣。其名草湾者何？先年海口横沙，黄、淮下流势缓，尝苦浅涸，每水发则有泛滥之虞。万历四年，兵备道舒应龙议开此河，止分故道之半。其后，草湾南滩水缓沙停，河水尽归草湾，故又曰草湾河也。由是奔流达于安东，越百数十里，抵云梯关入海。凡鱼盐贩脂之属，由新安、安东来者，皆出于此。其若从北河、洪泽而来不入运河者，亦多转至于此。自昔清江未开，尝于郡城后沿东设仁、义、礼、智诸坝，引乌沙旁渠之水以达坝，而里、外河相隔仅百十余丈，凡运漕以及商货，或达外，或入里，俱需陆盘而度。今诸坝久废，而清江草湾则犹用盘运焉。故外河虽有波涛之险，而贾舶殊络绎也。 

　　西河 

　　西河者，亦即黄河也。河自徐、泗以来，出于邳州之西，故里俗皆呼为西河。凡伊洛之舟溯黄河而来者，总由于此。由是而或达安东，或入运渠，且有不至关口，即于宿迁、桃源以及诸路盘卸者，为道不一，而惟长山为扼其要耳。 

　　淮水 

　　桐柏县西胎簪山之阴有泉曰“淮井”，伏流东二十余丈，泉眼遂多，出水自县城绕北门而东，有山曰“桐柏”。淮水出其南，禹导淮自桐柏即此也。其水惟东向，故信阳、新息而下，皆淮之所经。至鹿上，则汝水北来注之。鹿上者，杜预所谓汝阴原鹿县也。中州伊洛之舟咸由汝以达淮焉。又东至于寿春，则颍水注之。又东至于凤阳，则濠水、沙水注之。此皆原于汴梁，远商巨贾所往来者也。其若青、陂、渒、谷诸水，或由北而达，或自南而入，所通不一，而濠梁实居淮水之要。四方贸易者，山摇楼橹，毕出于途。古所称江、淮、河、海，天之奥府，其凤之谓。夫由是众流会合，纳于洪泽，潏湟漭沆，广百数十里，而出清口以东，会黄入海焉。其趋运河以达于关之前者，淮之枝水也。若洪泽之东南隅，别有一枝，旧无洪波之险，即所称周家桥者，据板闸之上游，从来为南河贾客所乐趋焉。康熙初年，筑堤坝以防险，而盱涧之奸民，因强淮上之商盘坝陆运，车载骡驮，攘攘不绝，至今费司榷者之隄防甚矣。 

　　洪泽湖 

　　去关南九十里，俗所称南湖也。昔辛谠为贼将李圆所迫，夜逾淮，岸驰三十里至洪泽，见戍将郭厚本，即其地矣。宋魏胜运粮至此出闸。其湖南至濠界，北抵山阳，湎涎百二十里，一望渺然，东西距八十余里。每值淮水涨溢，洪波奔湃，冲闸决堤，扫荡莫测。以故自北而东，则筑高家堰，以捍其冲；由东而南，则建高良涧滚水坝、周家闸，以杀其势，使循归清口会黄以入海。而通济闸则居清口之左，故黄、淮之水皆灌入漕渠，而淮水居多。其近闸数里名“滥泥浅”。时遇淮水稍平即淤，泥泞限舟不能行。今陶庄引河开成，黄水已不与淮水争道，而淮得畅流出口，则此患自除。惟是湖中偶遇盲风疾雨，则惊涛拍天，往往覆舟折樯，为商民之害。且中有神称“罈相公”者，无所考订，传之篙师之口，颇著灵异，商民至此必祷祀之，能为顺风。故占商船者，每以西南风为验。盖西南为淮水之口，风正则淮上之舟一帆而北，否则经旬阻隔，方以不至覆溺为幸。其艰险若此。所以周闸未闭时，大概由淮口傍南，循老子山沿堤岸而去，最为民便。其西更有一水，由泗州历睢宁、桃源之南而来，为白洋镇后湖，中多渔舟，所以迎北贾之达凤者也。 

　　按：淮流至龟山益折而北，又二十余里，乃挟七十二溪、五十二湖之水汇洪泽湖，出清口，过山阳，历云梯关入海，犹不失禹行之故道。自康熙初年，因归仁堤屡决，有开周桥闸者，淮水大泄，而黄遂逆入清口。又挟睢湖等水，从归仁决口入洪泽，直抵高堰，冲决翟家坝，流成大涧九条，泗人利积水得泄，扬属奸民利私贩直达，互为掩覆。因是淮扬岁以灾告，而淮关钞税亦多越漏之弊矣。自河臣历奉圣谕修筑高堰，堵塞六坝。近又开通陶庄引河，使黄水越旧口而东下，让湖水得以畅流，则上不致有吞啮堤堰之虞，下并可得刷通运口之利，运道大通，而商贾倍增踊跃矣。黄、淮虽所历者远，所系者大，而在关言关，于税务不为尤赖欤。 

　　运河 

　　《春秋》：吴将伐齐，于邗江筑城穿沟，通江淮。注云：东北通射阳，西北至末口入淮。是淮之通，实始于吴矣。按：杜预言，由江达淮之粮运道可通，非谓江水入淮也。末口者，今北辰坊之北，闸出淮城之艮隅者也。其道或通或塞，变更不一。魏司马懿用邓艾策，通河渠江淮运漕以饷军，而漕运实由于此，然犹非今之运渠也。宋转运使乔维岳开故沙河，自郡城西北迤逦转于西南，几五十里，直达清河口。元兴因之。然时因东阿、临清未开，皆从陆路搬运，颇觉劳费，以故终元之世，河漕仅十之二，而海运居其八也。明永乐十二年，山左南旺既通，遂罢海运，命平江伯陈瑄专理河漕。于是，傍故沙旧道开渠置闸，以资蓄泄，板闸其一也。时以黄、淮入海平易，水乃西注流出清口。自海口沙渍，黄、淮泛滥，反灌入渠，溜波冲激，时受其患。每岁漕艘未有不虑出口之险，而衔尾舣棹，自春徂夏者，板闸关居其左，凡商贾舟航，必伺漕艘之间，所以来往实艰，非留心催趱，几致阻绝。今黄水已无倒灌之患，淮水自得安流，其险当渐平矣。 

　　中河 

　　东南四百万漕粮，由江涉淮，入黄河，进董家口北上。康熙十六年，因河决清河杨家庄，运道阻塞。总河靳公辅开中河一道，自清河旧县西仲家庄起，建金门大闸一座，又于拦马河之西加挑运河二十余丈，筑成两岸堤工，上接张庄运口并骆马湖之清水，俾重运粮船既出清口之后，于黄河内止行数里，即便由仲庄闸入中河。则此河既泄黄涨，又能使各船避黄河之险溜，行有纤之稳程，于漕艘估舶均有便益。嗣经总河于成龙、张鹏翮叠次改置。四十二年，复奉圣祖谕，以仲庄闸紧对清口，有碍行运，令改从杨家庄出进，是不独粮艘称便，即商货由直、东二省过南阳夏镇而来，与南货由兹而去者，俱乐通行无滞矣。 

　　清江浦 

　　旧属山阳，今属清河。明平江伯陈瑄开凿运渠，建堤置闸，以司蓄泄。两岸沿堤居民数万户，舳舻丛聚，为南北之咽喉。万历十六年，因伏秋水溜，漕舟上闸，难若登天。于是，沿各闸旁俱开越河一道，置小闸口，水涨则分其势，水小则堵塞以归正闸。其制甚善。然惟清江浦至今存也。 

　　永济河 

　　去关署南二十里，一名新河。自运河西杨家庙起，上达武家墩。明万历九年，总漕凌云翼开挑通漕，避清江浦黄河啮堤之虞。及清江筑堤，运艘仍旧由故沙河出清口，而此河并存。 

　　古沟 

　　近月城南二十里，周家桥往盱眙路。 

　　富陵湖 

　　在清河县界，洪泽镇西。其原出盱眙塘山下，冈阜重叠，溪涧萦纡，凡四十里。水自高而下，至刘家渡入于淮。其中多渔船，旧例每岁委官量船纳料，以备县间鱼油翎鳔之税，额银止二十七两。正德年，知府薛斌金招徕逃亡，改料于里甲办纳，听民自采。今则混一于洪泽湖而莫辨矣。 

　　大小清河 

　　二河在清河县界，即泗水之末流。源出泰安州，经徐、邳至县西北三汊口分流。一由旧治东北入淮，为大清河，今久淤塞；一由治东南入淮，为小清河，即向来黄、淮合流处也。乾隆四十一年，陶庄引河挑成，将旧河口筑拦黄坝，堵御黄水，至周家庄始与淮水合流，不入小清河矣。 

　　白洋河 

　　自西河以下过宿迁四十里，即称白洋，约百二十里达桃源界。上通虹县汴河，下达黄河。巨津弥漫，望之如洋，为舟航要路。邹缉所谓“白洋河下春水碧，白洋河上多估客”是也。 

　　骆马湖 

　　明初，海运劳费，用高老人白英策，筑戴村坝，遏汶上之北入坎者，截洸筑堤，遏汶上之南注洸者，始以全汶注南旺，六分北流出张秋，四分南流出天井。筑分水龙王庙，置南北闸三十有八，以时启闭，而河漕自此可以一苇北向矣。嗣以河决沽沛，横波截流，乃议开新河，起南阳镇，百四十余里至留城口，至今赖之。其功成于尚书朱衡，故李攀龙、王世贞俱作诗以颂之也。于是，南开泇河，以接新河。天启初，以王家集、磨盘庄等处溜水阻运，漕储道朱国盛又议于董家沟、陈窑沟二口入骆马湖，抵泇河而上，更名为通济新河。然湖水宽旷，时有风浪之虞，且浅深不一，深者莫测其源，浅者水不盈尺。故康熙年间，又开皂河以通漕运，其余舟楫，间亦出此，亦一方之利泽也。 

　　皂河 

　　去宿迁县西北四十里。源本县港头社，下流入泗水。以土色黑，故名。自康熙十九年，总河靳公挑浚兹河，接泇河口达黄河，以通北运。至今商民颂坦途焉。 

　　中涟河东涟河西涟河 

　　中涟在安东县治北三里。北通官河，南通市河。下流三里为东涟，上流三十里为西涟。自西北大湖来，东南入淮。 

　　官河 

　　在安东县治北三十里。源自西涟河来，南通中涟，东流散入遏蛮诸湖入淮，北通海州诸盐场。万历四十五年，淮商醵金挑浚，大利行舟。 

　　硕项湖 

　　一名大湖，安东县治西北一百二十里。西通沭阳县桑墟湖，东南各有小河通于淮，袤四十里，广八十里。东北属海州，西北属沭阳，南属安东，各得三分之一。世传系古城池，秦时童谣云：“城门有血当陷没”。有姆忧惧之甚，每旦往窥门者，知其故，乃以血涂门。姆见之即走，须臾大水，城果陷。姆走至伊莱山，得免。高齐时，湖常涸，西南隅有城址见，绕城多古井。昔通商贾，连高家沟、新安镇，民得专其渔利。 

　　颜家河 

　　在草湾下流，安东县治南。先年海口横沙，黄、淮下流势缓，常苦浅涸，水发则有泛滥之虞。万历年间，开草湾河，分杀黄流入颜家河，至今水势溜急。凡新安、安东鱼盐食货诸商，由佃湖而来，或南河、北河来者，皆于此经过。 
　　佃湖 

　　自安东官河、支家河、五港河各口，泥沙淤滞，难以行盐，商民乃于佃庄地方新开是河，上抵新坝及海口盐场诸河，以接海潮，下流抵安东颜家河。每至夏秋，盐船络绎于其间。 

　　马逻港 

　　在山阳县东北九十里。宋理宗绍定三年，李全作乱，开马逻港，引淮船入射阳湖。元至正二十六年，徐达、常遇春攻淮安，遣康茂才捣马逻港，克其水寨。即此。今黄、淮合流经此，乃成大河，通淮北盐运。 

　　罗柳河 

　　郡城外满浦诸坊，自漕抚王公宗沐筑堤成，各坊潴水不能出，民居作苦。知府邵元哲买湖嘴更楼外廛宅一段，穿渠引入护城河，转入涧河。凡山子湖积潦皆由此出。后因黄、淮河漫，诸湖大浸，因筑三城坝以拒之。今欲湖水再入此河，虽百计无益也。 

　　乌沙河 

　　旧名故沙河。宋转运使乔维岳开此，直达清口，岁久淤积。今大关之东三里小河，尚存其名。南建一闸，名永利闸，引运河水入盐河运盐。此处多有淮北土产之物过坝。 

　　盐河 

　　即黄河故道也。明弘治后，河、淮交会，下清江浦，冲相家湾西桥，绕过新城北门外，经仁、义、礼、智、信五坝，有啮堤薄城之患。万历四年，兵备副使舒应龙建议，由草湾开河以杀其势。于是，故道悉淤，三城恃以无恐。后河滩变为盐厂，尚有河形如沟。自钵池山后抵新城北门外东坝止，土人呼为盐河。上接乌沙河，下达鱼变河。凡盐自外河至草湾盘坝，总由盐河运至淮北盐厂，盘验毕，北盐则仍出草湾，否则由乌沙河盘坝从里河南去。 

　　涧河 

　　在郡城东门外，即古菊花沟也。明漕抚王公宗沐环城筑长堤数十里，以捍黄流。而三城内涝水不可泄，乃浚此河。长三十里，起运河东岸兴文闸，至流均沟，达射阳湖、庙子湾入海。乃食货大通之区也。 

　　泾河 

　　治南五十里。分运河之水，通塔儿头金吾庄趋射阳湖东北入海。杀运涨，溉田亩，为利甚大。河见于《宋志》，为淮安军泗州五河口之一派。闸置于明景泰初年，运盐城漕粮入仓。厥后仓废闸存，时开时塞。康熙初年，同知王仝春改建一闸，其工极坚。三十九年，又经总河张鹏翮奉旨挑浚。河成，闸亦另建。乾隆五年，复浚自闸口至南窑。南窑下分挑支河二道，一由安丰下荡，一由太仓下荡。凡货物从下河来转，由此下卸。 

　　流均沟 

　　水由郡城南门外兴文闸下涧河，东南流入马家荡，为涧河尾闾。凡下河州、县米薪百货于此入郡，为要道。 

　　射阳湖 

　　湖居淮郡东南七十里，为山阳、盐城、宝应三邑之分界。阔约三十里，周回三百里，湖水潆洄之。初不堙不溃，百利可兴。迨明嘉、隆以后，黄、淮交涨，溃高宝堤防，并注于湖，浸淫漫溢，淹害州、县，历有年所。本朝圣祖南幸，阅视河工，心悯七邑灾黎，饬令大臣挑浚下河，疏通积水。由是导虾鬚沟，引湖水由庙湾、新丰市一带入海，至今通焉。向者海禁未开，民间舟楫仅抵庙湾。自康熙甲子开禁之后，凡北地商民由山左航海而来，多由此入口，南达高、宝，以至江焉。 

　　马家荡 

　　在府治东南山、宝、盐三邑分界，即射阳湖之一隅。惟下游处多淤垫，屡次请开者，俱称射阳湖。遂以入海之河为射阳湖，而湖身之犹存者，为马家荡云。 

　　新洋港 

　　盐城县北门外三里。出天妃口，达海洋。 

　　大海小海 

　　大海在盐城县治东。自海浦东北出洋五十五里，古漕运自此出口，上达直沽。小海在县治西。两滩蒲苇，中流行舟。源出通、泰，夏沉冬落。西北入东塘河，达射阳湖，入海。 

　　南串场河 

　　盐城县东南二里。其水自泰州来，入盐境，由石石达闸下新洋港，出海。 

　　北串场河 

　　盐城县西北三里。其水由汊河分支，经新兴场上冈镇，复绕范公堤，东北流七十里至阜宁，入射阳湖，出海。 

　　庙子湾 

　　湾近海，上傍射阳湖之三湾，为淮郡极险门户。自康熙年间，洋船由此入口，楼橹鳞集，商货阜通。去盐城、海州、宝应皆百八十里。明季海寇入警，筑城御之，计四里，高二十余尺，五门环设。今为阜宁县治。 

　　山子湖 

　　板闸关署之后，旧有邱家湖。因钵池山积水不泄，遂成山子湖。亦名邱、山二湖。其初不过数亩，自运河既开，黄、淮夹流于外，左右捍河之堤皆高丈余，夏秋积潦无所归宿，因而民间畦垄皆淹没成湖。冬春而水不泛滥，波纹清浅，荡漾溪烟，兼之北岸有精蓝、村舍，历落数里，时一寓目，其间颇饶野趣。□□近居民数百家，惟恃纬萧卷箔，以捕鱼为业。倘遇兼旬霪雨，即不必黄、淮溃决，而一望渺然，鲜有不在水中者。往年，百姓曾具呈当事，于郡西三城坝中穿一涵洞，名曰“伏龙”，随时启闭，以通潴水。奈年久淤塞不通，不但民舍被淹，即关署亦遭浸汕。康熙二十五年，前监督杜公曾广募夫役，疏开乌沙河刁家嘴，泻去积潦，一时居者稍宁，行者得路。嗣于乾隆十四、十七、十八、二十一、二十七、二十八年间，因雨水淋漓，一时不能外出。历任监督又据板闸居民呈请宣泄，移咨河院，转饬山阳令，看明情形，在于本处东街文昌阁后，设立水志。俟水与志平，则仍从刁家嘴开放，由盐河达鱼滨河，下射阳湖。至今称便。乾隆三十九年八月，黄河老坝漫溢，板闸被淹。及水退，平地积沙八九尺，湖亦淤平，仅存一线。又苦无从宣泄，余于题建关署之后，亦将次第筹之。会迁鹾任，志愿未酬。兹因奉命复来，适有本镇士民呈请挑河泄水，因捐养廉银两，命役鸠工。上自百子堂起，下抵刘家窑止，旁及支流曲港，使之汇归一河，于尾闾处建一石洞，与盐河相通，水大则开洞出水。由是三街前后民舍田畴，庶无沮洳之患欤。 

　　以上各川，俱本旧志所载。其中惟邳州直河久成陆地，安东支家河亦已淤平。邗沟载见于运河，双沟每涸于旱岁。淮有三洲，莫知其处，略而不书，良有以也。若中河为运漕要道，而长山口、宿迁关隶焉。流均沟、马家荡、新洋港、串场诸河，襟带东南，实为盐阜各邑稽商之门户，不可不载。故又择其要者增入之。 

　　形胜附 

　　淮郡东濒大海，西接长淮。射湖带其南，黄河环其北。水陆交通，舟车辐辏，固徐兖之门户、吴越之屏藩也。其脉受乾元之气，沙堤绵亘，袤长百有余里。至板闸，则钵池山横衍于后。虽无层峦叠嶂可寄游观，而冈阜巑岏，亦征耸秀。山旁有湖，清流嫩碧，绕署而行，时而翠盖红衣，荷香拂面，时而雨丝风片，渔艇冲波。凭栏一望，雅足怡情。惜经河溢淤填，仅存一线矣。然而三城粉堞，楼阁嵯峨，则雄峙于东；甘罗城、公路浦，阛阓鳞甍，则映带于右。远则洪波万顷，水光接天；近则运道纡回，俯临前岸。洋洋乎洵三洲之福地也。若乃舳舻亹亹，行旅熙熙，水陆并进，实为南北咽喉。故春夏漕艘过淮之期，虽百里外，皆樯桅林立，人语纷咙。如值风正帆悬，则又编篷叶叶，雾障云飞。可不谓极江河之胜概，尽舟楫之奇观乎？ 

　　淮关八景 

　　韩侯钓台钵池丹井袁浦千帆山湖渔艇 

　　漂母遗踪新街夜月景会禅灯花巷晓市 


　　续纂淮关统志 卷四乡镇 
　　淮安文献丛刻 

　　淮关统志卷之四乡镇 

　　闸 坝桥 梁津 渡商税里程附 

　　关之设也，必扼要会而据通津。而淮关则兼仓、厂，并宿、海，分布甚广，径路丛杂，不得不备溯其疆隅也。故水道于《川原》志之矣，兹复详其乡镇者，以各属之津梁、闸坝、市集等处，皆百货所流通，但惟于近关者载之，不概及也。志《乡镇》。 

　　山阳县境 

　　板闸镇淮城西北十二里。即明平江伯陈瑄开挑运河所建四闸之一也。面湖背海，左江右河，镇居其中，为南北舟车之要道，故于此设关焉。临河市廛密布，河南北居民数千家，关署镇坐于北。而东街、南街、前后西街，铺户纷纭，人语杂沓。赖关务以资生者，几居其半。 

　　河北镇距郡城北十里，新城西北三里。黄河未徙草湾以前，镇在大河北岸，故名。今去关署隔盐河一道，即古黄河旧路也。明正德十年，开支家河接涟水，建批验引盐所于此，后又筑城护盐。今城废，四门尚存，淮北监掣同知驻此。盐官所在，食力之家，合东西二里，不下数千户。商贾负贩，接迹于途，亦属税务要地。 

　　平河桥镇郡城南四十里，距下一铺口二十里。昔桥今废，而村落市肆两相映带，南北货船帆樯络绎，实淮关之门户也。 

　　汊河镇郡城西南八十里。古名柘塘，水乡也。蟹稻肥美，居人茂密，有桃源谷口之意。从泗州来，有墩阜十余座，迤逦至镇。二十里通高良涧、洪泽湖，东十余里下白马湖。虽非冲要关津，而由山邑泰安、世美诸乡西南去运销货物不少。 

　　乌沙河镇距大关三里。在运河北岸。引盐过坝，土物登舟，事杂言庞。本关设有稽查分口。 

　　车家桥镇郡城东四十里。古寿河所经，今通涧河，由此达流均沟口。薪米屯聚，货物流通，据山邑东乡之盛。 

　　泾口镇即涧河入荡之所，在流均沟口稍北。税房设立于此。 

　　草湾镇大关东北十里。人烟辏集，柴艘聚屯。盐船从此过坝，淮关设有分口。 

　　北辰堰一名北神堰。即今新城大北门外，古淮河堤也。吴王开邗沟，西北至末口入淮，后人于此立堰，名“北辰堰”，以此地本名北辰镇也。古运道皆由此达淮。自黄与淮合流，堰外最称险要。及黄、淮远徙，堰外又成平陆矣。今犹名北辰坊。 

　　高家堰城西南四十里。汉广陵太守陈登所筑，故又号为“陈公塘”。当日湖西为淮，本不相通。筑堰原资灌溉，非以捍水患也。自河与淮合，二渎并高，于是淮浸诸湖，汇而为一，洪水直抵堰下，冲荡激射，危险可虞，加高增厚，屹若长城。而明代堰圮，七邑罹灾。隆庆六年，漕抚王宗沐、知府陈文烛始议修筑，成功，郡人丁士美为文以记之。 

　　高良涧坝郡城西南九十里。由清河涧沙埠桥入淮。万历二十四年，总漕褚铁议涧口拆堰为滚水石坝，旋改为闸，泄淮水，东注宝应诸湖。 

　　永丰坝在草湾对过。黄河居南，盐河居北，东达安东、海州地方。引盐自板浦场来者，到此过坝，驳至盐所。淮关设有分口，稽征盐河往来货税。 

　　仁字坝义字坝礼字坝智字坝信字坝五坝皆运河未筑之前为湖水而设也。仁、义二坝，旧在新城东门外东北，自城南引湖水抵坝口，外即淮河。遇清江口淤塞，则运船由此盘坝入淮。坝东为纤路，西即城基。礼、智、信三坝俱在新城外西北，引湖水抵坝口，外即淮河。遇清江淤塞，则官民商船经此盘坝入淮。今五坝皆废，仁、义、智三坝不知其处，惟礼字坝在新城西门外、信字坝在窑沟，犹为可考。 

　　小坝在西湖嘴下。由市河达运河转货之处。 

　　南锁坝郡城西南一里许。往宝应路，与下一铺相近。 

　　上移风闸下移风闸按：淮郡旧志云：城西北二十里，永乐十五年建，今废。又《行水金鉴》载：移风闸即板闸。闸西十五里即清江闸，又五里即福兴闸，又二十里曰新庄闸。此平江伯陈瑄所建四闸也。淮关旧志又云：去城十里，地名板闸，旧名上移风闸，又三里许名下移风闸。二闸南北相望。是移风本有二闸，与板闸是一是二，不过相去三里许。乃自正德志以后，悉言板闸在城西十里，移风闸在城西二十里。与诸书不合。今诸闸皆废，无从考证，惟备存各说，以俟知者。 

　　上兴文闸杨家庙对河东岸下一铺之南。引运河水入宝带河、下涧河，一路归荡。 

　　下兴文闸郡城西门外。一名响水闸。引运河水入城，一支绕文渠沟，东南达巽关；一支由八字桥入城河，东北达市河。 

　　永利闸板闸镇东三里乌沙河口。泄运河水入盐河。 

　　鱼变河闸新城北门外。视盐河水之大小为启闭，俗讹为鱼滨河。 

　　涧河闸联城东门外。 

　　龙王庙闸涧河闸稍北。引水入市河。 

　　文华寺通济闸在山、清交界。为护城河发源。本以泄运河异涨，嗣缘开则民田被淹，经河督高公斌改挑运口时，于闸外筑堤堵闭，民以为便。乾隆九年，复建双孔涵洞，往往并非异涨，遽行开放，淹没田禾。十一年，山阳知县金秉祚详准：仍遵原议，非异涨不得遽开。永定为例。 

　　周家桥闸治西南百里。今改作坝，西接长淮，南达高宝，为旱道所必经，故设口稽征走漏焉。 

　　泾河闸城南五十里。旧于河东设关查禁私盐，今废。只由闸引运河水灌溉民田，以时启闭。 

　　古淮阴市在淮阴故城，即韩侯微时遇少年处。唐刘禹锡有《淮阴行》云：“簇簇淮阴市，竹楼缘岸上。好日起樯竿，鸟飞惊五两。”今于旧城府署西立“淮阴市”碑，其实非是。 

　　相家湾市沿礼字坝迤西向湖嘴。 

　　西湖嘴市即上一铺设口处。商贾辐辏，最为繁盛。明邱琼山诗“扬州千载繁华景，移向（一作在）西湖嘴上头”。诗人之言，夸过其实矣。 

　　杨家庙集去下一铺口三里。西南有护城河，上接武家墩，下入白马湖，达宝应。又稍北有汊河，抵文华寺闸，直通清江。本关下一铺守口丁役于此稽巡偷漏。 

　　塔儿头集城东南五十里，在泾河北岸。凡木植自仙女庙来，及贩盐自东荡来。过湖者，多由此集。 

　　满浦坊在郡城西北。自湖嘴至窑沟一带皆是。 

　　通惠桥在关署前，关楼后。 

　　太平桥在关署前，关楼北。 

　　新建观音庵桥在关署东北数十武。旧有爱莲亭一座，亭前曲板红桥，掩映湖光，颇饶佳致。三十九年，老坝漫溢之后，亭桥塌卸，举目沧桑，惟大士像存焉。四十一年，余任盐政，而板闸士民俱欲因仍旧制建庙供佛，永垂不朽。独苦于力有不逮，且司事者必得廉能公正、不辞劳瘁之人，一时正难其选。余因忆及国学生田礼恭人品端方，识见阔大，久为乡党所钦，堪膺是任。当即薄捐俸廉，以佽工作之不足，并延田生董其事。田以庵前有小河一道，来往必需舟渡，复请于余，开长甬道，跨河为桥。不但由街达庵，规模敞达，心目开明，即肩担负贩辈，自板闸往河北草湾去者，得此亦免绕道之苦。前于建庵碑文中未及详载，今附记于此。初，桥南基地不尽属庵，嗣经契买杨勋等地长三十七丈，又监生周于汤乐捐己地长十三丈。用是开通甬道，直抵东街。 

　　邵公桥出板闸东街，在新路通源寺西数十武。旧来山子湖水由此达刁家嘴，下乌沙河。僧人悦贤自乾隆二十七年起，募修新路，通长三百数十丈，尽用砖铺，并贸石建此桥，甚为完固。三十九年，黄河老坝漫溢，路桥皆沉沙底，行人至此，多为悦贤惜之。 

　　新庄桥在满浦坊桥东数武。旧有“淮关保障”瓦房一间，为行人息肩之地，年久倾圮。乾隆三十一年，先大夫捐资重建。 

　　头桥新庄桥东。跨乌沙河，转入盐河。 

　　步云桥河北西里。跨盐河。 

　　利济桥步云桥东。亦跨盐河。 

　　湛真寺石桥一名程公桥，在湛真寺山门左。亦跨盐河。雍正年间，僧人岳宗造。 

　　西桥相家湾西。旧黄河经此，最为险要。 

　　闸桥郡城东门外，龙王庙前。有碑。 

　　黄土桥去郡城东三里，跨涧河上。雍正九年，歙人程梦鼐捐资重建，邑廪生吴宁谔有记。 

　　淮关义渡三处本关口渡船一只，每月给发工食银一两四钱，在经费内动支。 

　　元天宫渡船一只，每年酌捐给银四两八钱。 

　　回施庵渡船一只，每月支给工食银一两，大关捐发。 

　　盐城县境 

　　沙沟镇县西九十里。由大纵湖入官河，盐河、塘河来船只均由此过。 

　　大冈镇县南六十里，在兴、盐界河之北。 

　　冈门镇县西十八里，在西盐河之北。 

　　新兴场县北十八里，在北串场河东。 

　　上冈镇县北五十里，在新兴场北，范公堤西。堤外有闸，名“上冈闸”。凡北冈河、北串场河诸水，由此闸达廖家港，入海。 

　　草堰闸县北六十里，在范公堤外。凡东塘河、院道河诸水，由此达野潮洋，入海。乾隆五年，总理水利诸臣相度形势，移建于刘团堡。 

　　石闸县东门外一里。万历四年，浚河建闸。后为海潮冲坏，伤及田庐。八年，筑塞原口，另于石之南别置一闸，以资宣泄，后亦旋废。国朝雍正七年，复议立闸，与上冈、草堰二闸先后建筑，以御咸潮。乾隆六年，重修。二十六年，奏明在于该闸东、北二处设立分口。 

　　天妃闸县治北门外二里。旧河宽二十七丈，为七邑泄水要口。及秋后潮水越口而上，苦不可饮，卤不可灌，甚则漫溢民田，土不可耕。屡议建闸，率以河身甚宽，土壤浮濡而止。乾隆三年，始行定议，建立斗门五、矶心四，阔九尺，虽上流暴雨骤至，不无阻束之嫌，而盐邑斥卤之患，庶乎免矣。 

　　捍海堤县治东一里许。即范公堤也。《宋史·河渠志》载：楚州沿海旧有捍海堰，东距大海，北接盐城，袤一百四十二里。始自唐黜陟使李承祜所建，遮护民田，屏蔽盐灶，其功甚大，日久倾圮。至天圣改元，范仲淹为泰州西溪盐官，请于朝，调四万余夫修筑三旬，工称永固，因得“范公”之名。嗣后，历代修筑。实东南海疆一大保障也。 

　　登瀛桥县治西门外。南通苏、杭，东通泰州，北由塘河达淮安，西由串场河至阜宁。亦属通津聚货之处。 

　　通惠桥县治北门外天妃庙前。一名朝京桥。康熙三十三年，知县武韦皋建。乾隆六年，于此建闸，桥遂撤。 

　　永利桥在上冈镇。旧于此建闸。乾隆五年，闸移串场河东，改建为桥。 

　　永济桥在草堰口。旧亦于此建闸。乾隆五年，闸移刘团堡，改建为桥。 

　　阜宁县境 

　　庙湾镇在射阳湖滨。明万历二十二年，倭寇屡警，官民以无城为患，请于漕抚李戴，照原任巡抚唐顺之所画基址筑城，以为守御。五门环设，南门外市廛繁盛，较胜城内。该镇本属山邑，国朝雍正十年，析山阳、盐城地为阜宁县，即以此为治。 

　　按：庙湾向有税口，属清江厂管辖，征收工部梁头钱粮，是以至今尚名“工部厅”。而喻口地方又有委弁稽征商税，继亦迁驻庙湾，则属海防职掌。康熙二十四年，部议以海通大洋，出入客舟，宜自内差督察。于是，钦差部司征收海税，驻上海县，而庙湾则遥隶焉。今清江厂久经归并淮关，而海关之庙湾等口亦已拨归淮关就近兼管，则庙湾两处税口俱隶淮关矣。其原委互见于《建置》《关口》诸册。 

　　北沙镇在海关西北四十五里。地近黄河。凡该处出产货物，俱赴海关报纳钱粮。 

　　喻口镇在县治西南十二里。旧有委员稽征货税，今关口迁于庙湾，而镇亦替。 

　　南羊寨北羊寨俱离海关三十里，在大沙河西，北去抵黄河堤费家窑地方，凡货船由水路走新沟者多过此。 

　　板湖集离海关五十里。西去达周门、罗铺诸地方，凡货物由旱路往来安、阜者多过此。 

　　撒家集离海关四十里，板沟三里。集后有潮沟河、桃花湾、丹沟河，直达板湖集。 

　　陆家舍即陆家楼，离海关五十里，在板沟南三里许。过此有马儿沟等处，通潮通荡，直达高、宝、苏、杭。 

　　永兴集离海关六十里，朦胧口即设于此。东去十五里有雁来河、鱼生河，三十里有斐家桥、四棵树、东塘河，各乡庄所出土产，多由此过。 

　　新沟集设有稽征分口，离海关正口十五里。 

　　板沟集新沟口分役在此稽查，离本口三十里。 

　　仁、义、礼、智、信、野各坊六坊俱在阜宁城内外。 

　　大步桥在海关税房之西。外通射阳湖，内通护城河。 

　　新丰桥在海关税房之东。外通射阳湖，内通阜宁城河。 

　　上渡射阳湖上马头。 

　　下渡射阳湖下马头。 

　　中渡在新丰桥东南。 

　　西渡在关厅之右。 

　　朦胧渡对过即周家湾。 

　　北沙渡过河即佃湖。 

　　清河县境 

　　马头镇距大关三十里，地近淮阴故城。镇前有渡，舟楫如林。乾隆九年，拆去双金闸，改为草坝。今天妃口于此分设税房。 
　　王家营镇距大关十五里，与清江浦分河为界。陆路入京，此为孔道。康熙二十七年，水大冲镇，知县管钜捐资买地，东迁里余，居民复聚，财货倍兴。 

　　浪石镇距大关三十余里。旧浪石渡有水道通海，为境内尾闾，后以水流淤垫，渐成沃壤。其地北近渔沟，南通王营，为仕宦、商民、车马必由之所。 

　　渔沟镇去浪石镇十二里。上达桃源众兴集，此为要站。 

　　老子山镇去关一百里，与盱、泗接壤。负山面湖，有稻塍纲罟之利，鱼盐商贩昔皆丛集于此。后以湖水郁不东注，淹及山下阪田，稻塍并渔利皆失其旧矣。 

　　惠济闸马头镇东南七里。旧名通济闸，明嘉靖年建，引淮水达漕运。后以河水南侵，闸底淤垫。康熙二十二年，新凿漕河于迤南三里，更建闸座为新运口，名曰“惠济”。 

　　通济闸正闸一座，越闸一座，在运口新挑河惠济闸下，乾隆二年题建。 

　　永济闸甘罗城南，泰山墩北，与惠济闸相望，亦通漕运，康熙三十四年建。 

　　康济闸旧清河县治东，陶庄右。 

　　广济闸旧清河县治西，仲庄左。 

　　双金门闸康济闸北，隶盐河。 

　　以上三闸详见《川原》“中河”之下。 

　　盐河闸在仲庄税房后。 

　　清江浦闸明平江伯陈瑄开挑运河所建四闸之一。旧属山阳，今隶清河，淮关设有分口。 

　　减水大坝在蒋家场、王家营之间。因河水冲刷，北岸土弱易崩。康熙二十七年，总河靳公建立减水大坝，北达中河，共长一百丈，上造浮桥，下通水道，名“鸡心孔”，百有三座。 

　　天妃坝黄河东岸。自惠济祠起，南接甘罗城，旧为黄、淮汇流要害之处，砖石堤工，共长四百八十二丈。 

　　束水三坝黄河南，新运口内。因运口南接淮水，直泻易溢，乃于上流折流分流，地面建三坝，收束水势，以利漕艘。 

　　旧减水石坝新减水石坝俱在王家营。 

　　草坝乾隆九年，拆去双金闸，改为草坝。在新开河头对岸。 

　　新筑拦黄坝黄水夺淮灌入里河运口，不但有妨漕艘，并惠济祠前险工当冲，关系淮城非浅。乾隆四十一年，督臣高晋、河臣萨载钦承圣谕，于陶庄开挑引河一道，旧河口则筑坝拦截黄水，工程巩固，运口亦无倒灌之虞，漕艘、居民永沾利赖矣。 

　　王家营渡凡南来起旱北去者，必至此渡黄，雇车上站，实为淮属要津。 

　　清江官渡山阳旧设官渡十余处，船只、人工皆有经费，今俱废矣。惟外河风涛不测，渡船狭小，时有覆溺之患。康熙四十二年，淮扬道王谦率船政同知满都、外河同知南梦班捐造大马船四只，畀长年领之，甚为往来之便。乾隆四年，知县沈光会增造救生红船一只，并募水手六名。今隶清河县管辖。 

　　安东县境 

　　长乐镇县治北一百里，与海州交界。旧建石闸，为护盐关，后因分黄导淮，奉文拆毁，泄黄水入海，即旧《志》所载北头关口处所，今废。 

　　潮河镇县治东北一百二十里，通里河入海。 

　　五港镇县治东北六十里，在遏蛮河边。 

　　涟水坝县治东南二百五十八步。 

　　黄家渡治南一百二十五步。过河通府治。旧为僻境，明末总兵柏永馥镇安东，由此往来，遂成大道。康熙中，邑人朱以德造马船二只，行人便之。 

　　中河渡县治北十余里。隶安邑者为下中河，一名盐河。乾隆初年，邑人徐如棠造巨舰为义渡，每岁修葺为常。 

　　平旺河渡县治东北八十里。并跨有大桥。 

　　颜家河渡县治西三十里。河阔溜急，南北要津。土民小舟私渡，往往勒掯行人，公私不便。万历年间，知县黄成章捐置官船一只、水手二名；军门陈荐添造马船一只、水手二名，以便往来。 

　　桃源县境 

　　白洋河镇县治西六十里。与宿迁接壤，为商民丛集之地。两邑市民争界，构讼频年。天启五年，知府宋祖舜断从市桥中分，桥东为桃源，桥西为宿迁，檄县刊榜，悬示通衢，至今无异。 

　　众兴集在运河北岸。为入京孔道，商民辏集，称桃源巨镇。 

　　崔镇治西北三十里，亦在运河边。为舟车孔道。 

　　归仁集在桃、宿二邑之交刘武沟地方，与淮关后湖口相近。 

　　三义坝三岔镇两处皆关属稽征之所。 

　　北门外黄河渡康熙初年，同知姚廷栋、知县眭文焕各捐造马船一只，又于每船立高脚牌一面，限定人数，不许拥挤，违者罪之。 

　　众兴运河渡知县眭文焕捐造马船一只，人咸德之。 

　　海州境 

　　新安镇州治东南平旺河东。与安东接境。 

　　响水口镇在州南。为安东民便河出口入北潮河处。 

　　新坝治南四十五里小伊山之北。以海堰冲决，乃于此筑坝。临坝有镇，亦货物会集之所。 

　　官河坝在新坝、涟河之南。达州西诸河。 

　　板浦镇州南四十里。产盐旺盛之地，货物繁兴。 

　　沭阳县境 

　　高家沟镇治东九十里。与安东接境，南即金湖。 

　　下埠集冶［治］东九十里。近湖孔道，人稠货聚，集西有桥。 

　　赣榆县境 

　　青口镇治东南小沙河之东。水陆市廛，通商大镇。 

　　蛮子湾镇 

　　治南六十里，大沙河之南十五里。商贾所集，通海行舟。 

　　宿迁县境 

　　小河口镇治西南十里，离陈家道口三里。 

　　仰化集治东南刘老涧地方。离东关四十里、孙家塘二十里。 

　　裹头闸在县治西北皂河中。即淮关长山口分设税房处。 

　　五坝县治东北，为骆马湖尾闾。 

　　永济桥县治东北。桥西有六塘口分设税房，过此北去为进京官路。 

　　淮关税大使征收商税各地方里程附 

　　山阳县辖 

　　旧城内各地方联城内各地方新城内各地方 

　　城外镇海庄 

　　东关下、涧河、西关下、西门外、南关下、南门外、南锁坝、北关下、满浦、钟楼角、三官殿、淮北东西二里。 

　　以上各离大关十二三里不等。 

　　石塘、晏公庙、西官庄、罗古墩、皈依庄、更子头铺。 

　　以上各离大关二十里。 

　　受河、周家庄、北涧、马铺、干沟、毕家湾、南二铺等镇。 

　　以上各离大关三十里。 

　　南湾、石桥梢、三铺。 

　　以上各离大关四十里。 

　　汴塘、黄集庄、严家集、涧南北、成灌庄、七孔桥、东西安基、和尚庄、新工、柳铺湾等镇。 

　　以上各离大关五十里。 

　　水晶湖、葛家庄、南武墩、泾河上下坝、羊肠集、蚂蚁甸、大云庄、颜家河真武庙、赤晏庙。 

　　以上各离大关六十里。 

　　顺成集、黄家集、花家集、陆家集、老堤头。 

　　以上各离大关七十里。 

　　焦木庄、南嘴头、地铺头、史家荡、姚家荡、柴沟、陡沟、唐严冈、高良涧、苑头集、越城、三角巡、岔河、驸马营、塔儿头、徐甸等镇。 

　　以上各离大关八十里。 

　　曹甸、左家堡、施家河、崔家河、泾口、蛇峰、长沙、西冈、建义、东作、宥城、万家集、官渡、双沟、古沟、南甸等镇。 

　　以上各离大关九十里。 

　　周桥、太仓、大小茭陵。 

　　以上各离大关一百里。 

　　阜宁县辖 

　　苏家嘴、凤谷村。 

　　离淮关一百一十里。 

　　板湖。 

　　离淮关一百三十里。 

　　轧东沟、朦胧、草堰、益林、清沟等镇。 

　　离淮关一百六十里。 

　　管计沟、撒家集、周门、芦铺、东坎等集。 

　　离淮关一百八十里。 

　　县城内外附近坊庄。 

　　离淮关二百四五十里不等。 

　　徐家集、南羊寨、北羊寨、大套、北沙、喻口等镇。 

　　离淮关二百八十里。 

　　头灶、二、三套、天赐场等镇。 

　　离淮关三百里。 

　　山阳境新分属清河县辖 

　　清江浦各坊、洪福官禄庄。 

　　离大关十四五里不等。 

　　草湾。 

　　离大关二十里。 

　　永丰庄、周家庄。 

　　离大关二十四五里不等。 

　　刘家河、朱元庄。 

　　离大关三十里。 

　　头、二、三、四井、二闸、何家庄。 

　　离大关二十八九里不等。 

　　高家堰、北武墩等庄。 

　　离大关四十里。 

　　按：旧志纂于康熙二十五年。所载淮、徐二仓属各州、县至为详悉。自淮仓归并淮关，一切积贮转输俱责成各地方官专司，淮关只于抽分项下，分别四税、商税并灰契、小税等名目解部清款。而曩时仓属州、县，今非所辖，无庸赘录。至淮厂征收各牙侩地方，今昔异致，废兴不一，兹据税课司现征之乡村集镇而备载之，俾膺斯任者按籍而可稽其地，正不妨与旧志有异同也。 


　　续纂淮关统志 卷五关口 

　　淮关统志卷之五关口商税附 

　　设关稽税，必分立各口以辅之。诚以水陆纷岐，舟车杂沓，商贾贸迁，其途百出，不得不多方堵御，以杜绕越之弊。且令得就近输纳，亦属便民之道。惟此中或有今昔异宜之处，则又在司榷者随地随时善为规画也。志《关口》。 

　　淮安钞关 

　　坐落淮城西北十五里板闸镇运河北岸。实为南北要津，与关署相距咫尺。临河设有关楼三间，后厢楼左右四间，官厅三间，厨房三间，关楼东首方亭一座，水印房二间，对岸关房三间。关楼之前设有桥船五只，联以篾缆，横截河身。每日放关，暂撤南岸，过后仍即封闭。而民间小船时刻往来不绝，未便禁阻，因于关前傍岸开一小口，名曰“小关”，以利舟行，仍严稽察，毋许夹带。至南北抵关船只货物应征钞税，历有成规，备载《则例》，兹不重赘。 

　　天妃口 

　　原设清河县天妃闸东界，在黄、运两河堤岸之上。只因闸旁另开越河，以致税房与运河相隔数里，碍难稽查，乃移于迤下之二井茶庵地方，距大关三十五里，住民房九间。凡北来进口货船至此查验有无北钞，并点明包捆件数、舱口浅满，令客贩自投石数，填注号帖，给发客贩赴关投钞。仍逐日将进口船货开报二纸，一送署内，一交大楼查核。其在清江下卸货物，亦由该口查明，填给印帖，执赴清江口，丁役扦查见数，投署报纳。至进口零星货物，历来俱系该口按则收纳钱粮，登填印簿，给票放行，按日具报。外有分口一处，在清河县马头镇草坝地方，离本口三里，即由本口分役稽查，租住民房七间。凡南河来安东北去，与清河、桃源等处货船往南河去者，俱在该分口扦量见数，按则报纳，发单仍交本口，换给印票，登簿放行。所收钱粮，汇入本口报解。如有南河来固始米船在清河卸者，该分口即取具牙行保结，押赴仲庄分口交明守取，回报存查。并于二坝口拨役巡查，以防走漏，并不收税。其大关各口货船报往南河武家墩去者，应在该分口验缴印票。 

　　外河口 

　　坐落山阳县老坝口地方。在大关之北，今隶清河县属，距大关十五里，住官房三间、民房六间。耑查北来旱驼货物过黄河南去，以及自安东来席摺端芦在本地卸卖者；又自王营一带贩买豆、麦、油、酒、活猪等物南去或本地卸卖者；再，清江一带贩买杂货、占米、饭米等物往王营去者。俱在该口计石输纳钱粮，给票验放。又，该口设立黄河堤岸，淤滩过远，船只不能抵泊，向于东、西两头设有二小口，一名水沟口，一名西滩。又于中渡设一小口。俱分役巡查，并不收税。其大关各口货船报往王营去者，并在该口验缴印票。 

　　草湾口 

　　坐落山阳县地方。在大关北十里黄河堤上，住官房十间。旧例专司稽查货物盘坝。于康熙四十九年起始行给发印票，稽征钱粮。凡自安东来货船在本地上店，与自淮城贩买货物往安东去，以及席摺端芦往北去或南河去者，俱在该口照则征收。又，自北来活猪浮水过渡，由草湾至乌沙河上船南去者，亦在该口报纳钱粮。又，二坝地方相离里许，该口分役巡查，以防偷越。其从北来、南河来货物已在各口报过钱粮，由黄河往安东去者，到该口验明，收缴印票放行；再，自安东黄河来豆饼货船席摺端芦进口过大关南去者，先到该口挂号，赴大关呈明保结，仍赴该口验放进口。 

　　仲庄口 

　　坐落清河县杨家庄地方。住官房五间，距大关四十里。凡运河北来货物船只往王营、安东、桃源等处去者，以及三义庙、三岔、豆瓣集、双闸等处本装豆饼北去者，俱在该口扦查，报纳银粮，填给印票放行。其由永丰来出盐河口之货，到口执票验放。外有分口一处，坐落旧清河县治之西，离本口十里，向系分役稽征，租住民房五间。凡由黄河北来货物往安东去，与仲庄装往他处及固始米船，俱在该分口扦量，收兑钱粮，仍赴本口填票登簿具报。所收钱粮，汇入本口报解。其有驴驮庄收与渡船来往零星食用米粮，概不征税。再，草坝口押交米船，亦系该分口丁役查验回报。其大关各口货船报往清河众兴等处去印票，以及长山口钞票并宿关印票报往安东、王营去者，俱在该口验缴。 

　　永丰口 

　　原属山阳，今隶清河县之黄河北岸草湾口对河周家庄地方。住官房四间，距大关十五里。该处原系草湾分口，于康熙五十八年起另行设役稽征，下通安东、沭阳滨海之区，上达永丰庄、颜家河、新工、韩家庄等处。凡过大关货船，到口挂号，先赴大关呈明保结，仍至该口验放，到关扦查输税南下。其零星货物，即在该口扦量，照例报纳，填给印票，以防奸犯越漏。但该口于五六月间黄河水大，开坝畅流，各处货船往来络绎。至霜降后，黄河水落，则闭坝断流，并无船只往来。间有潮河来盐、鱼车载陆运，并零星起旱货物，仍在该口按数称查，收兑钱粮，给票放行。其大关各口货船报由中河往安东、永丰去者，例在该口验缴印票。 

　　下一铺口 

　　坐落淮城南角楼地方。距大关十五里，住民房七间。向系稽查口岸，凡有应征货税，俱押赴大关报纳。后因零星小贩，货物无多，概令赴关投税，往返需时，不无羁累，若竟宽免，又恐奸贩乘机分运，是以雍正年间即经酌量便商，就近在该口收纳。嗣于乾隆十五年一体请发商填印簿，给票稽征。凡南来货物，有不过军饷，即在范陈码头下卸，并已过军饷在淮城西门下卸者，俱责成该口逐一扦量，称查见数，押令该客赴署投纳钱粮，验票放行；有应完落地税者，另行钤盖棕印。而该口止于零星货物就近收纳钱粮，登簿填票，具报汇解。再，离口三里杨家庙南有护城河一道，下通高、宝，上至武家墩，一堤之隔，即系洪泽湖，又有汊河，名为文华寺，可通清江，每有奸贩偷运木植、货物，漏税甚多；并平河桥、塔儿头、曹甸等处亦有木植下卸。俱令该口丁役不时巡查，以杜偷漏。其大关各口货物由陆路报往南去以及淮城下卸者，应在该口验缴印票。 

　　周闸口 

　　坐落山阳县高家堰地方。距大关西南一百二十里，即洪泽湖南岸，住民房六间。凡南来经过蒋坝旱驮一切货物，按则输纳，给发印票放行。又，龙王庙、高良涧二处出产豆货，该口巡役不时巡查，以防奸商猾贩盘坝越漏。其大关各口货物，报由陆路往高良涧、盱邑翟、蒋二坝等处去者，应在该口验缴印票。倘遇洪湖水大，开放天然等坝，则湖水畅流，南河豆载货船，每借水势乘机南下，经前监督差派淮税大使协同人役前往，按照大关一例扦查办理。 

　　庙湾口 

　　坐落阜宁县城外。名为“工部厅”，住官房七间，距大关一百六十里。该口止按梁头征收船料，给发船单、桅封各一纸。桅封实贴舱内，印烙火印；船单交给船户，以凭往来照验。统以一年为满，另行更换。外有分口一处，坐落串场河地方，亦名新河，离本口三里。又于乾隆二十八年，因开挑海河深通，船只每多绕越，有亏税课，当经奏明，在于海河小关子地方设立分口，离本口六十里。两处俱由本口分役稽查，以杜偷漏，各租民房居住。其大关各口货物报往阜宁、庙湾去者，应在该口验缴印票。 

　　长山口 

　　原设徐州长山地方。系清江厂工部分司稽征。归并淮关，不知何年；移驻宿迁县之皂河集，无可考据。计距大关二百八十里，里、外河关房二处，共民房十六间，征收北钞。凡西河来舟瓜船有莲花站者浅而宽，例系按梁七折；其徐、邳、蔡家楼等处船只则较西河船深而窄，例系按梁八折，俱折尺不折寸。每梁头一尺纳银二钱五分，填给印票，该船户执赴大关验缴南下。再，外河来货物过坝由里河北上者，亦在该口按照梁头一例输纳北钞钱粮。如本口境内装运米粮、秫秫、饼货、木植等物北去者，例在该口扦量，按则报纳钱粮，给票放行。其大关各口货船报往北去者，应在该口验缴印票。 

　　白洋口 

　　坐落桃源县洋河镇。距大关二百里，住民房九间。凡邳州、睢宁等处出产豆、麦等物装运南去者，在该口输纳北钞钱粮。按照梁头尺寸，每尺纳银二钱五分，填给印票，执赴大关验缴。其梁头在六尺以外者，每尺八折输钞，折尺不折寸，如在本地卸者不折。倘遇黄河水急，商船停泊维艰，在上游毛家宅地方停泊，离该口三里，该处原系装载卸货码头，钱粮仍到本口报纳。再，本口境内装运米粮、秫秫、饼货、木植等物北去者，例在该口扦量，照则报纳钱粮，给票放行。其大关各口货船报往白洋河去，以及长山口钞票并宿关印票报往众兴、桃源去者，俱在该口验缴印票。 

　　新河口 

　　坐落桃源县地方。距大关二百里，住民房六间。旧系洋河分口，于康熙五十九年起另发印簿印票，差役住宿稽征。凡自济宁、南阳、夏镇一带装载货船往南去者，在该口按照梁头尺寸输纳北钞，每尺纳银二钱五分，填给印票，执赴大关验缴。其梁头至六尺以外者，每尺八折输纳，折尺不折寸，如在众兴就近等处下卸者不折。再，众兴集在新河下游，离本口四十里，如装运货载船只亦在该口按照梁头输纳北钞钱粮。又，孙家塘在新河上游，离本口二十里，系该口巡查之处，如本口境内装运米粮、秫秫、饼货、木植等物北去者，例在该口扦量，照则报纳钱粮，给票放行。其大关各口货船报往新河、众兴去者，应在该口验缴印票。 

　　后湖口 

　　坐落桃源县地方。距大关二百二十里，住民房五间。从前亦系白洋分口，并于康熙五十九年起另发印簿印票，差役住宿稽征。凡自亳州、徐溪口、虹县一带装运货船往南去者，在该口按照梁头尺寸输纳北钞，每尺纳银二钱五分，填给印票，执赴大关验缴，向无折报之例。如由盱眙载货南去北去者，亦俱在该口一例输纳北钞。其大关各口货船报往后湖、归仁集去者，应在该口验缴印票。 

　　以上十二口所收钱粮随正加一火耗，每半月一次解赴关库。 

　　轧东口 

　　坐落阜宁县东沟地方。距大关一百二十里，住民房九间。凡安东、海州出产豆、麦由马家荡南去以及南来杂货、木植，于康熙二十八年题准在该口收税。豆、谷每石正银二分，以六二五折算报纳。至雍正七年，复经题准，改照扦量见数计石，按则征收，豆、谷每石五分，七折扦算，八折报纳，现在遵行。其农家籽粒、庄收稻谷柴草，例不征税。向有巡查分口二处，一名魏家滩，在本口之东，其处水深，每多货船停泊，应查明令赴本口挂号扦量纳税；一名益林，在本口之南，相去七里，凡豆杂货物自陆路来者，俱至此下船，亦应令赴本口报税。又，清沟分口一处，距本口三十里，向于该处分役巡查，嗣因北来豆麦粮食有从此雇船出荡者、南来杂货木牌有至此卸卖者，肆行无忌，实为轧东口漏卮，当于河心钉桩木二排，以绝走漏。至乾隆五年，复经酌定，撤去桩木，设立税房，分役巡查，现住民房三间，所收钱粮汇入本口报解。其各口报往轧东、益林等处去，以及由陆路往下河去者，俱在该口验缴印票。 

　　流均口 

　　原设盐城县属之流均沟地方。乾隆二十年因该处地势卑洼，屡被水患，题准移驻于山阳之泾口，住民房六间，距大关八十里，实去流均不远，故其名不易。凡自淮城东门外涧河至马家荡往来货船，向系轧东口分役稽征，所收钱粮附入轧东汇解。嗣于乾隆十五年一体另请商填印簿，给发印票，设役征收。至农家籽种、庄收稻谷、日用柴米以及淮城东门、车桥等处不过流均口远去出境者，听其往来装运，例不征税。其大关各口货船报往下河、车桥等处去，应在该口验缴印票。 

　　以上二口所收钱粮止纳正项，例无火耗，每半月一次解赴关库。 

　　统计淮关征收钱粮口岸十四处，均请有部颁商人亲填循环各簿及户科季簿，按照登填，年满汇解考核。 

　　军饷口 

　　坐落山阳县南湖所地方。在南角楼对河，距大关二十里，住民房八间。凡南来北去一切货船，俱在该口查明包捆件数、舱口浅满、分别花色，概令客贩自呈石数斤重，注明下卸处所，登填号簿，给发印帖，执赴大关投税。仍逐日将过口船货开报二纸，一送署内，一交大楼查核。如系往来空船以及淮城、湖嘴下卸米谷例不征税，该口查无夹带货物立即放行。至在大关并各口纳过钱粮南下货船，该口逐一验收印票放行。其每年重运粮船盛行之际，设遇河道拥挤，碍难稽查，则暂行分役对河两岸查办。 

　　上一铺口 

　　坐落山阳县西湖嘴地方。距大关七里，住民房七间。凡南来货物在湖嘴下卸或往安东去者、□□装豆麦及在湖嘴贩货南去者，均在该口扦量［称］查见数，登填号簿，给发印帖，执赴大关完纳钱粮，验票放行，仍逐日具报送署核查。如有落地商税者，随盖棕印以便发卖，如无棕印即系漏税。至北来货物在该口下卸已经报过钱粮者、并下河来货船在湖嘴上一铺卸者，俱在该口收票验卸。 
　　乌沙河口 

　　坐落山阳县乌沙河地方。距大关三里，住民房九间。凡自淮北等处装运土产货物及醃萝蔔、莴苣、盐包、灰等项往南河去或南去者，与南来木植在乌沙河卸者，俱在该口称量斤重石数，点明包篓件数，给发印帖，执赴大关报纳钱粮，仍逐日报署查核。其各口货船报往淮北以及本［口］卸者，俱在该口验缴印票。 

　　清江口 

　　坐落清江闸口地方。原属山阳，今隶清河，距大关十五里。先于康熙二十四年以该处去外河口甚近，酌行裁汰，嗣又复设，现住民房八间。凡南、北、西河进口货船在清江下卸或回空粮船下卸货物，以及清江贩买货物他去，俱在该口称量见数，登填号簿，给发印帖，令赴大关完纳钱粮，执票分别验卸放行，仍即报署查核。至零星一二石货物，概行押赴外河口，就近输税领票开行，以省小贩往返之劳。其南来过大关以及安东、周闸等处过天妃外河纳过钱粮零星货物在清江下卸者，该口对票验卸。如有落地商税，钤盖棕印。 

　　以上四口系稽查走漏之处，并不征收钱粮。 

　　抽分附 

　　上一铺众兴集军饷仲庄清江长山窑湾天妃 

　　以上七处，自康熙三十年起，题定每年重运粮船过淮时，分差丁役在于各该处稽查。遇有粮船下卸货物，按则稽征，登填印簿，给发印票执验。所收钱粮并随正加一火耗每半月一次解赴关库汇报。粮船过竣，概行撤回。 

　　宿迁上关 

　　坐落宿迁县南门外，居东、西两关之中。距淮安大关二百四十里，住瓦房十八间。凡黄、运两河货船过宿经东、西关，丁役扦查见数，核明应纳钞税钱粮，给发印签，持赴本关照数交纳，亲填号簿，换给印票，仍赴东、西关验明放行。所收钱粮，除招徕绸布不征火耗外，余俱随正加一火耗，并经委员逐日弹兑，封固贮柜。每半月一次解交淮安关库存贮汇解。至重运粮船盛行之日，每有上水北去货物于过淮后潜上粮船，带过该关，偷漏宿税，是以向例耑差该关书役在淮就近并征该关应纳钱粮，给票赴宿验放，以杜透漏之弊。俟粮艘过竣，仍赴该关报纳。 

　　东关 

　　坐落宿迁县东运河堤岸之上。距上关二里，住官房二十三间。该口河身宽阔，向未设有浮桥。乾隆九年始，经奏明设立牵缆，上系巡船，挨次稽查，以杜偷漏。凡系运河经过货船，该关丁役扦量见数，核明应征船钞契税钱粮，填给印签，执赴上关交纳，登簿给票，仍赴该关验放。其税银不足一两者，即在该关征收，每日汇缴上关，填入商填尾后，以免零星小贩往来之烦。（至）［自］该关迤上二十里有六塘河一处，上通骆马湖，下达海口，每遇夏秋水涨之时，与黄、运两河相通，有运河北来杂粮、煤炭等船从此转出黄河者，亦有自黄河装运货物转入运河北去者。此等船只皆不过东关，是以向例届期出示晓谕，分差书役前往驻口巡查，凡有货船经过，即就近扦查，填发印签，持赴上关投纳钱粮，凭票至口验放。如应征货税按则科算，正银不足五分者概免征收。又，该关迤下二十里有孙家塘一处，每逢秋成，例派巡役分往稽查，凡有本处所产杂粮、豆麦装往南下货卖者，即在该处扦量，给发印签，执赴上关交纳，登簿给票，仍至该关验放。 

　　西关 

　　坐落宿迁县西黄河堤岸之上。距上关二里，住民房二十五间。凡系黄河经过货船，俱在该关扦量见数，报纳船钞契税，并与东关同例。（至）［自］该关迤下二十里有陈家道口一处，每逢秋熟，分差巡役稽查，凡本地所产麦豆、杂粮等货，在该处装运南下者，即在该处扦量，给发印签，执赴上关交纳，登簿给票，仍至该关验放。 

　　徐关 

　　坐落铜山县东门外。距淮安大关四百八十里，离宿关二百四十里，住官房八间。按照向例征收陆税钱粮，凡系车驮零星货物例无火耗，其科算不足正银二分者并免征税，所收钱粮，按月解交淮安关库存贮，俟季满统入宿关商填尾后报部汇解。 

　　以上俱请有部颁商填循环簿及工科季簿，按照登填。年满，附搭淮关税课，解部考核。 

　　按：该关例征钞、税、石、契四项钱粮。内石价一项，于乾隆元年经前监督唐英题请豁免在案。其丰、沛、萧、砀四县陆税一款，亦于乾隆元年归并地方官征收，解交藩库。乾隆五年经前监督伊拉齐奏明在关额内扣除，现在实存正额银两，定例按二、四两季起解。再，该关向例除商贩成包成捆货物应用扦称外，所有散装货物，俱系通船一载核算。自乾隆九年五月，前监督倭赫奏明，不拘头梢舱舿，一例扦查见数，成包成捆仍行秤称，通船一载之例，永行禁革。其契、钞二项，照旧征收。 

　　海关 

　　坐落阜宁县城外。地名“工部厅”，住官瓦房十间、民瓦房三间。设有驾缆巡船七只，早启夜闭，以防偷越，离淮安大关陆路一百六十里、水程二百四十里。原隶江海关属之庙湾口，即在淮关庙湾口关房之前，每年正额银三千八百四十两，自雍正七年户部奏准就近归并淮关兼收，故改名“海关”以别之。凡经过该关一应货船，俱按江海关定则征税，照货起钞。至一切航海货载经由该关，并照例扦量见数，七折报纳，亦依货起钞。如系车载驴驮肩担背负零星货物，税银不及三分者概免输纳。其本地所卸米稻并本城内外所买豆麦、杂粮亦不征税。再，离该关三里有串场河一道，亦名“新河”，通潮通荡，直达高、宝、苏、杭，货船每多绕越。向系该关并淮关庙湾口二处分役稽查，住民草房十二间，如有往来货载，查明押赴海关报纳税钞钱粮，给发印票，淮关庙湾口征收梁头钱粮，实贴桅封印单放行。又，乾隆二十七年，新开海河分口一处，地名“小关子”，亦坐落阜宁县属之东南，离该关正口六十里，住官草房十二间，系于二十八年奏准在该处设口，分拨海关正口书役前往，同淮关庙湾口书役驻宿一处稽查，海关征收钞税，淮关征收梁头，各有专司。所收钱粮，各归正口循环簿内，报解淮关，兑收贮库。 

　　朦胧口 

　　坐落阜宁县地方。在射阳湖南岸，距淮关陆路一百三十里、水路一百八十里，离海关正口六十里，住瓦民房八间。征收本地出入货税，不收船钞。所收钱粮除豆税无耗外，余皆随正加一火耗，按半月一次解赴海关正口汇解。 

　　新沟口 

　　坐落阜宁县地方。在大沙河之内河边，距淮关陆路一百五十里、水路二百一十里，离海关正口十五里，住官草房六间，征收本地豆麦等项货税，例无火耗，亦不征纳船钞。外有板沟分口一处，系康熙三十七年分设，去新沟本口三十里，分派人役前往稽征，所收货税亦无火耗，按半月一次归入本口，一并解赴海关正口汇解。 

　　佃湖口 

　　坐落安东县佃湖地方。距淮关陆路一百九十里、水路二百六十里，离海关正口四十五里，住民草房八间，征收本地卸卖及南去货税，不征船钞，所收钱粮亦无火耗，每半月一次解赴海关正口汇解。 

　　石口 

　　坐落盐城县东门外。设有东、北二闸口，离淮关陆路二百八十里、水路二百四十里，离海关正口水陆并一百二十里，东闸住官瓦房十二间，北闸住官草房六间。先因东省油、豆等船远从盐城之新洋港出入，偷漏海关税课，当于乾隆二十六年奏准设立，拨役住宿稽查。凡航海油、豆、鱼、蟹等物以及出闸零星杂货，并照海关之例按则征税，船只照税纳钞，所收钱粮俱随正加一火耗，按半月一次解赴海关正口汇解。 

　　以上各口均有部颁商填循环［簿］及户科季簿，按照登填，年满附搭淮关税课，解部考核。 

　　按：旧志纂于康熙二十五年。大关之外仅载军饷、上、下一铺、草湾、外河、清江、北头、天妃、周闸、长山、白洋、庙湾十二口。而清江一口，当时已经裁去，嗣又复设。其北头一关，亦称海禁既驰，货船已多越漏，当必旋废，随时兴革，原无一定。而且宿关、海关归并之后，今昔迥殊，不无添设。业于乾隆元年遵奉部札查定应存应革各口章程，并于乾隆六年、十七年叠次清查，题定淮、宿、海三关设立各口处所、名目有案，具载《令甲》。 

　　商税附 

　　一、淮城上、下一铺，清江、板闸，本卸货物，例有落地商税钱粮。该客赴关完纳钞税后，并投候本衙门将该客所报货数核明应纳商税，填给商单，饬发税司征收。该客即赴司完纳，领单执照。如有本店货物转发他处去者，经过关口，即以商单按照定限呈验，以凭放行。 

　　一、淮城上、下一铺，清江、板闸，本卸零星货物，核算商税钱粮，其数不足二分者概免输税。 

　　一、酒曲、机粉、牙胶等税，自乾隆九年复征。饬委税司专役前往乡村镇集，按例征收汇解。 

　　一、绒线季税，系淮城上、下一铺，清江本处铺户，自行赴署，照例按季完纳钱粮。 

　　以上商税各款，原属淮仓正项钱粮，自前监督倭赫移咨各院，责成淮安府税课大使稽征，按期报解，年满汇奏题销。其经征地方、里程，载在《乡镇》之后。 

　　续纂关口 

　　东关 

　　按：原《志》“应纳钞税”，条载分明。四十四年，因隶宿迁之众兴、长山抽分，界址不清，详为勘定，以宿迁东关为界，关北归长山，关南归众兴。 

　　二山子岔河 

　　查二山子官房三间，建于嘉庆十七年，四月二十七日告成，在盱眙县境二山子山，系山主陈永泰愿捐田亩，有据存案。于五月初九日升旗，上写“奉旨淮安关稽巡口”字样。奉掣该口稽巡丁役关房窄狭，住歇附近文昌阁内，火食厨灶一切在庙。于是年五月十二日为始，前往该处驻巡，经费饮食，按班给发。差派家人一名，每日经费饭银六分四厘，又找补八折纹银一分五厘四丝，每班共纹银一两一钱八分六厘；巡役二名，每名每日经费饭银三分二厘，又找补八折纹银七厘五毫二丝，每班共纹银一两一钱八分六厘。此项用银，系大关丁役派出稽查，例应在于大关经费内酌拨，毋庸另行开支。外有找补二山子饭食并文昌阁香火、升旗、水火夫、路费、油灯等项，每班仍发色银七两九钱。不入经费，在于饭食项下支销。 

　　又，岔河官房三间，亦建于嘉庆十七年，五月初九日告成。是日升旗，上写“奉旨淮安关稽巡口”字样，在山阳县境岔河镇三元宫庙傍，地系该庙僧人出具租批。奉掣该口稽巡丁役住歇、火食仍在庙内。亦于是年五月十二日为始，差派家人一名，每日经费饭食银六分四厘，又找补八折纹银一分五厘四丝，每班共纹银一两一钱八分六厘；巡役二名，每名每日经费饭银三分二厘，又找补八折纹银七厘五毫二丝，每班共纹银一两一钱八分六厘。此项用银，系大关丁役人内拨出，例应在于大关经费酌拨，毋庸另行开支。外有找补岔河饭食、三元宫香火、升旗、人夫、船费等项，每班仍发色银八两八钱。不入经费，在于饭食项下支销。 

　　淮安文献丛刻续纂淮关统志 卷六令甲 

　　淮关统志卷之六令甲 

　　榷政有沿革，斯有规条，业于《建置》、《则例》载之矣。顾沿革之所缘起，莫不考之地势，酌以时宜，顺乎人情，务期于尽善而无弊。我朝法制详明，可垂永久。而宽恤之典，大都出自特恩，即因时增损之条，亦必经题奏，议准施行，所以尊王制，一政教也。志《令甲》 

　　明 
　　宣德四年，令“本部官照钞法例监收船料钞。如隐匿及倚势不纳钞者，船没入官，犯人治罪。惟装载自己米粮、薪刍及纳官物者免纳。”又令“受雇装载船自南京至淮安、淮安至徐州、徐州至济宁、济宁至通州，俱每料纳一百贯。其北京直抵南京、南京至北京，每料纳钞五百贯。若止装柴草、米粮及空船往还者，不在纳钞之例。” 
　　正统十四年，令“内外税课止照洪武年间旧额收受，不许过多。” 
　　弘治五年，令“监收商税止照旧例，不许分外搜求，有伤治体。又，一应税纳钱钞去处，俱令客商自约。若有权豪、无籍之徒，结党把持、拦截生事，及将烂钞低钱搪塞，搅扰商税者，枷号三个月发落。” 
　　嘉靖九年，以监收船料等项，虽俱具数造册奏缴，但所收多寡，未免有欺隐之弊，以致上亏国课，下害小民，无凭查考。饬令部臣议处停当，开立禁革条件，具奏定夺。通行各钞关遵守，以除宿弊。又谕部：“各钞关收受商税船钞，虽已稽考严密，而宿弊实不能尽除。差去官员亦多苛刻取盈，往来多怨。今后务差老成廉静者办理，仍严加关防觉察。若再有贪鄙、不惜行检之人，即行参处黜罢。” 
　　国朝 
　　顺治二年，令“各关津税银，俱照前朝万历年间《会计录》原额征解。计淮安关岁额二万二千七百八十余两，嗣经部议，于天启、崇祯年间续加各饷五万四千两零内减半征收。派买铜斤，以资鼓铸。裁定淮关额税每年征银五万四十七两九钱六分八厘。” 
　　四年，户部遵旨议复：“米麦船只，明季则例，俱纳加补。今应仍令照纳加平船料，其农船装载米麦，不在此例。” 
　　八年，监督石特库征解溢额银八千二百五十二两五钱。 
　　九年，奉部札知各关：“出差司官俱以顺治八年征解钱粮为额，淮关每岁应征银五万八千三百两，即为定额。” 
　　康熙四年正月，奉旨：“各关收税溢额向定有加级纪录之例，以后著永行停止。” 
　　是年九月，奉上谕：“各省钞关，原期通商利民，以资国用，非欲其额外多征，扰害地方。近闻各处收税官员希图肥己，任用积蠹地棍，通同作弊，巧立名色，另设戥秤。于定额之外，恣意多索。或指称漏税，妄拿过往商民拷诈；或将民间日用细琐之物及衣帽等类原不抽税者，亦违例抽税；或商贾已经报税，不令过关，故意迟延勒掯，必遂其贪心乃已。此等弊端甚多，难以枚举。违背国法，扰害商民，殊为可恶。嗣后，各地方官员俱着洗心涤虑，恪遵法纪，务期商贾通便，地方相安。如仍有前项情弊，在内着科道官，在外着该督抚参奏，从重治罪，决不饶恕。如该督抚不参奏，别经首发，该督抚以徇情治罪。钦此。” 
　　是年，直隶巡抚王联登奏准：“各关多刊木榜，竖立通衢要地，俾商民共知《则例》，即州、县易知由单之意。” 
　　六年，户科查培继奏准：“近日各关印簿字迹有如出一手，不系商人亲填者；更有私刊木印、红单，不系官标者。定系奸胥蠹役把持滋弊。饬令各关严行禁革。” 
　　八年，工科柯耸奏准：“各关木榜革除钞贯字样，止刻征银数目。其收税数目单一样填写二张，一发商执，一送部核，耑责贵州司掌管。” 
　　是年，部议复准考核定例：“收税官员欠不及半分者，降一级留任；欠半分至一分以上者，降一级调用；欠二分以上者，降二级调用；欠三分以上者，降三级调用；欠四分以上者，降四级调用；欠五分以上者，革职。” 
　　九年，漕运总督以淮安十里三关题定：“户部粮储、工部抽单，总并淮关征收。” 
　　二十五年，因办铜不敷，奉旨：“淮安关每年加额银一万七百六十九两，凑买铜斤。”自此，淮安关项下每年额银六万九千六十九两，常盈仓项下每年额银三万八百九十两八钱七分一厘，清江厂项下每年额银五万七百六十九两一钱三分一厘一毫三丝，共淮安关岁额征银十五万七百二十九两二厘一毫三丝。 
　　是年，监督杜琳奏：“淮关税额历年告缺者，一苦于周家闸之筑坝也。盖豫省货物，原赖此闸一水到淮。自筑堤坝以后，商船艰阻，遂绕道漏越，而淮税缺。一苦于盱眙涧溪之拦截也。盖南河货物必由盱涧下淮，自康熙二十年凤关复设，部员添征盱税，遂有彼处地棍、奸牙，将由水下淮货物在凤关既征之后，勾引陆运，越漏淮关，而淮税更缺。一苦于淮关附近之朦胧镇、轧东、东沟、沙沟、岔河之走漏也。盖山东、海、赣猪鱼豆杂等货例从安东由淮南下，自海禁初开，即有客货由沿海地方，绕至庙湾南去；其由安东过淮货物，则有地棍勾引奸商，俱绕朦胧镇等处，直达高邮、邵伯过坝南去；其南来货物亦复如之。盖此路径僻难稽，又无闸口阻滞，所以商民大半皆由此南下，而淮税因之大缺。目击心筹，势难补苴。应恳圣恩敕部查议施行。” 
　　四十三年，奉旨：“部院衙门各处笔帖式等俸禄钱粮，每月裁银一两，米亦随俸裁去。” 
　　五十二年闰五月，奉旨：“庶吉士甚为贫苦，着税差人员酌量资助读书。”部议：“淮安关帮银七十两。” 
　　是年九月，户部汇奏：“淮关、浒墅二关监督情愿于应得银内，每年节省五千两，交纳景山兴庆阁，为教习肄业公费等用。”奉旨：“依议。” 
　　五十三年，户部题准：“光禄寺行户拖欠钱粮，令淮安、浒墅两关监督每年各帮银三万两，交部抵补。” 
　　五十四年，户部议奏：“采买铜斤向系各关差盐政承办，所有捐出铜斤、水脚之项，应入正款。”奉旨：“依议。”淮安关每年应解水脚三分数，共银九千二百三十两七钱六分，归于正项下。又应解水脚二分数，共银六千一百五十三两八钱四分，归于节省项下。 
　　雍正二年，监督庆元题准：“板闸一方原系城守营专汛。而关库为钱粮重地，向止派兵十五名，难资防守。应令该营添拨兵二十五名，连原派共四十名，并责成该营千总一员带领，移驻关署左右，弹压防护。其营汛虽移驻板闸兼辖，仍隶城守。而附近催漕事务，仍令该千总管理。一转移间，弁不增员，兵无糜饷，而关库、营伍两有裨益。” 
　　五年七月，奉旨：“宿迁关税务，着交与年希尧就近兼管。钦此。”自此，淮安关兼管宿迁关税务。每年额征银五万两，分钞、税、石、契四项。 
　　六年三月，户部复准：“淮安关起解税课，每年首、二、三季，仍前差解。至第四季额银及一年存库汇解并赢余钱粮，应自雍正六年起，当季满之时，咨明江苏巡抚，照依起解钱粮例，委员解部。” 
　　七年，监督年希尧题准：“户部咨，饬查淮安关现行征收则例。除备造清册呈复外，查淮安一关自淮安仓、清江厂归并征收以来，税额较重，三关则例款项繁多。康熙二十五年监督杜琳任内，因恐远商估客不能谙晓，易启侵渔。且又时值干旱，河道浅阻，装载累千石之船只，不能连樯抵关。民间改造小艇运货，俱系零星贩户，不能照梁逐项完纳。当经因时制宜，按照货之重轻，集三关则例，参酌损益，粮食则签量见数，货物则按数论石，定则征收。船只视其大小，作为正单、分单等项，分别四尺、五尺、六尺输纳。商民乐从，照办已久。惟北来货物，□有相沿未改之大钞船只，恐滋包揽侵蚀之弊，□经改照客贩征收，以从画一。理合具题。” 
　　是年，又经户部题准：“清江厂项下额外梁头尽收尽解，每年额银四百五十六两，向系大钞之款，今经饬改，此项无征，自应在于关项余银内补解，作为正额。” 
　　是年，和硕怡亲王奏准：“庙湾口地方，船料、梁头则属淮关，客商货物则属海关，而其地离淮郡仅百余里，与上海县相隔几二千里，应照宿关归并之例，就近交与淮安关兼管。其稽查南来之朦胧口，稽查本地之清沟口，向属庙湾所管，一并交与淮关稽查。所有每年应征商税、赢余数目，并饬淮关于一年期满，造入考核册内解报。”自此，淮安关兼管海关庙湾口税务。每年应征正额银二千八百四十两。 
　　是年，奉上谕：“各关开放船只之处，向例部颁号簿，以便稽查。兹闻各关另设私簿征收，惟于报部时，始将号簿挨日填造。其意以水路船只往来多寡不齐，若据实填簿，则不能逐日有征收之数目，恐干驳查，是以设法匀派填造。如此，则簿内全非实在数目，与商船过税串票，毫不相符，殊非政体。且凡事据实则可以无弊，作伪则弊窦丛生。今既任意匀派填造，则号簿亦为虚设矣。嗣后，各关于部颁号簿，务须据实填写。如无船只过税之日，亦即注明，不得仍蹈前辙。如敢故违，定行严加议处。该部亦不得混行指驳，致滋弊端。钦此。” 
　　八年，淮安关代管江西烧造磁器。其应用钱粮，在于本关耗羡赢余银两内，陆续解镇支用。 
　　十一年二月，和硕果亲王条奏：“户部现存经制砝（马）［码］一付，请交工部按照各省砝式，铸造正副二付，镌刻印记通行，各省差员赴部请领。”嗣于乾隆八年，淮安关始准工部换发砝（马）［码］。 
　　十二年，贵州清吏司案呈：“据银库大使查称，从前怡贤亲王条奏内开：‘凡解送钱粮预行知会大使，呈报本部，以凭解到查对。’近今各省解项知会者少，以致钱粮到部，无从考核。嗣后，凡有起解钱粮、差（宫）［官］差役银两、木鞘起程到部之处，务必遵照旧例，预行知会。相应行文各钞关监督，一体照行。” 
　　十三年十月，奉谕：“朕闻各省地方，有落地税之名。凡耰锄、箕帚、薪炭、蔬果、鱼虾之属，其值无几，亦必查明上税。且乡镇僻远之地，有司耳目所不及。或差胥役征收，或令牙行总缴。其交官者甚微，不过饱奸民猾吏之私橐，而细民已重受其困矣。着通行内外各省，凡市集落地税，其在府、州、县城内，人烟凑集，贸易甚多，官员易于稽察者，照旧征收；若在乡村镇落，则全行禁革。不许假借名色，巧取一文。着该督抚将如何裁革禁约之处，详造细册，报部查核。倘奉旨之后，仍有不实心奉行、暗藏弊窦者，朕必将有司从重治罪。该督抚并令各省刊刻颁布，务令远乡僻壤之民共知之。钦此。” 
　　是年，饬令各关监督，遵照刊刻《征收货税则例》，务书大字，榜示关口，使商民一目了然。 
　　是年，两江督院题准：“各关征收税银火耗，概令归公，以充经费。其商税火耗，留为税大使养廉之需。” 
　　乾隆元年，监督唐英题：“徐州关陆税一项，于前明天启七年刻有《徐仓商税款目》一册。所载税货，多与现今不同，断难遵用。而现在各任相沿抄写《征收税款》一册，亦不知始自何年？商民每于输将之时，辄称轻重不均，哓哓置喙。而吏役亦借此未刊之款，得以轻出重入，实滋弊窦。且与淮关现行则例较对，又属轻重悬殊，不能画一。今择其税之尤重者五十四条，量为酌减；又家用微物之可以不税者十一条，概予酌免；余仍照旧征收。俾得轻重合宜，于税课、商民均有裨益。除将原征款目及量行酌减酌免之项，造册送部，以俟核定刊刻通晓外，理合具题。” 
　　是年，和硕庄亲王复准：“关税，向有征收正项、盈余及加一火耗三项。凡所需添平、饭食、养廉等银，均令于火耗内支用；如有不敷，并准于盈余银内添补。则正额、公费，均有着落，岂得另立名色，巧取病商？应饬下各关，一概革除。” 
　　是年，监督唐英题：“宿迁关石价一款，始自康熙年间建立高堰堤工，采石河干，当令北来重船带运石块，交工济用。民情多所未便，自愿各照梁头每尺折交银二钱六分，免其带石，名曰‘石价’，而实系交官雇船运石之水脚也。在彼时，良因费重工繁，为一时权宜之计，并非经久之规。乃踵事者，相沿不察，至今犹征石价正额银八百二十两，四季发给山盱厅收支，为河道钱粮。如有盈余，仍归关报解。我皇上惠商恤民，于旧有之乡镇落地税、徐属陆税，俱令停收宽免。而此项石价，实非宿迁关原有之额。相应仰恳圣恩准予豁免，并将山盱厅岁收石价银两一并革除。等因。”经部议复准饬遵。 
　　是年，户部议复：“兵部尚书甘汝来题请，勅令海疆督抚，查明单桅捕鱼之船，概免领牌输饷。与原议粤关单桅捕鱼船，系小民采取资生，非揽载货物可比。若责令领牌输税，不惟事属纷更，抑恐滋累商民。应令沿海督抚、各关监督，晓谕禁止。”奉旨：“依议。” 
　　是年九月，户部复准：“淮北商盐过关，按引输钞，岁计银六千六百两，入于关项解部。又有每年交纳规例三千四百两，前监督年希尧于雍正七年亦归公起解。具题。考核在案。是此项已入正额，未便竟行裁革。但该运司不行填批起解，恐日久朦混隐射。应令该盐政转饬运司遵照，一并批解。”自此，每季运司批解二千五百两，外有耗银一百八十两。 
　　又奉部议复：“淮关厂项下，向有桃源县众兴集重运粮船下卸货物额征抽分之款，乃该县士民倪三光等胁指为‘落地税’名目，公呈知县眭文焕通详禁革。应饬该督抚查明，着落该县将所卸之货应收税课，照数追缴清款。其嗣后抽分钱粮，仍照旧例征收。” 
　　是年，奉旨：“挑浚淮扬运河，大工齐举。员役人夫需用薪米食物甚多，恐将来货物增长，着将淮安大关并沿河口岸经过之客贩米麦、杂粮以及煤炭、席柴等物，悉免稽征，俟明年工竣之后，再行征收。又，河南固始县素称‘产米之乡’，每年客贩运至清江浦卸卖，今运口筑坝，固始米船不能直达清江，有老坝口可以卸卖，着将此地米税亦照淮关之例暂行宽免。” 
　　二年十二月，奉上谕：“昨据户部议复淮安关唐英因各项经费及书役饭食不敷，请动盈余一案，行令江南总督会同妥议具奏等语。朕思商民皆为赤子，轻徭薄赋，俾令实沾惠泽，乃朕爱养黎庶之本怀。但恐官吏不能实力奉行，仍多巧取，以饱私橐。则徒于国课有亏，而于商贾无益。即如年来各省关税额数较前大减，商货价值亦应平减。（令）［今］京师货物腾贵仍复如前，可知商民未得实沾减则之益矣。至于在官胥役，自不能枵腹办事。如果能弊绝风清，于商贾毫无需索，即拨动盈余以为伊等之养赡之资，亦理之当然，朕所不惜者。若司出纳之臣，以为盈余既已归公，不便轻动，而又欲使胥役得以养赡，伊等岂能为无米之炊？不重索之商民，更有何术乎？是朕欲恤商而商民未得沾减税之益，转以筹画胥役而商民受加税之苦矣。江南淮安等关，或因胥吏过多，土食不足，则当量行裁汰。且查管关官员，养廉太丰，亦可通融分给。如再有不敷，则于赢余项下动用以补之。但亦需酌定额数，不得任意加增。务使胥役有糊口之资，不致暗取陋规，营私作弊。而往来商民得实受朕轻徭薄赋之恩，方为妥协。钦此。” 
　　三年八月，两江总督那苏图奏准：“上、下两江偶被偏灾，暂将淮、扬、浒、凤等关经过米船，给照免税，并芜湖关向例止抽单银，亦照例宽免。至明年麦熟停止。” 
　　四年四月，奉旨：“将上、下江各关口照旧免征米税。俟本年九月米谷盛行之时，再照定例征收。” 
　　是年五月，户部复准：“前监督唐英兼管窑厂，应需银一万两，令于九江关就近动支。其淮关每年止须于赢余项下存留办公银一万两，以备南匠工食、办公等用。按年造册，呈送内务府核销。其在关委员养廉、饭食银两，亦经奏明，即于此项银内动支。” 
　　是年十月，奉部札知：“山、阜等县房田契税，归并地方官征收。” 
　　是年十一月，江苏巡抚题准：“上、下江，夏秋复被水灾，仍照例宽免各关米豆等税。” 
　　六年三月，奉旨：“清查各关口岸，除报部有案者照旧设立外，其有私行增添之口，逐一详查题报。应留者留，应革者革。钦此，钦遵。”经前监督伊拉齐查明，淮关天妃一口有分查之草坝，外河一口有分查之水沟、西滩，仲庄一口有分查之清河县，长山一口有分查之里河裹头闸，白洋一口有分查之毛家宅马头，轧东一口有分查之益林、魏家滩；又草湾、永丰、周闸、庙湾、新河、后湖、流均，俱系征收钱粮口岸；其军饷、清江、上一铺、乌沙河各口额设稽防走漏；宿迁东关有分查之骆马湖六塘口，并西关、徐关；再海关暨朦胧、新沟、佃湖三口。以上淮、宿、海各口岸，俱系旧制，循照办理，并无增添。呈明户部汇题。 
　　七年四月，奉旨：“米豆杂税等项，永行免税。其过关船只向征船料者，照旧征收；向不征船料者，不得加征。” 
　　是年四月，奉上谕：“国家设立榷税，定其则例，详其考核。凡以崇本抑末，载诸《会典》，著为常经，由来已久。其米豆各项，向因商人贩贱鬻贵，是以照则征收。第思小民朝饔夕飧，惟谷是赖，非他货物可比。关口征纳米税，虽每石所收无几，商人借口额课，势必高抬价值，是取之商者仍出之民也。朕御极以来，直省关税屡次加恩减免，又恐榷吏额外浮收，刊立科条，多方训饬。每遇地方歉收，天津、临清、浒墅、芜湖等关口商贩米船给票放行，免其上税，皆以为民食计也。但念特恩间一举行，未能普遍。夫以养民之物，而榷之税转以病民，非朕己饥己溺之怀也。今特降谕旨，将直省各关口所有经过米豆应输额税悉行宽免，永著为例。俾米谷流通，民食充裕。懋迁有无者不得藉以居奇，小民升斗之给不致有食贵之虞。以昭朕惠恤黎元之至意。至各关有征收商税者，有征船料者，有商税船料并征者，今既蠲免米税，其船料一项若不分晰明确，著为条规，恐致混淆滋弊。应如何办理之处，着交部详查妥议具奏。钦此。” 
　　是年，监督伊拉齐奏：“查火耗，原以资经费之用。从前议定共需银六万五千余两，内有办公银两并随解、饭食、添平、布鞘等项居多，原非尽系书役工饭杂费支销。上年加意节省，止用银四万五千二百余两，至随解、饭银、添平、鞘布应视征收税银之多寡，则所费亦随之盈缩，是以不能预为定数。再，养廉一项，前监督唐英任内于乾隆元年原定银二万两。前奉上谕，胥役工食不足，管关官员养廉太丰，亦可通融分给。当议于养廉内节省银六千一百七十九两零，又节省银三千八百二十两零，俱经通融分给役食以及纸张杂项之费，净支养廉银一万两。当此冲繁之地，需用实多。业已较前减去一半，无可再为节省。至书役人等缘关务事简，遵又酌汰五十三名。一切工食除前经四折外，今再议八折给发，核减去三千九十六两零，每年役食房租捐款杂费等项通共尚需银一万九百四十四两零。现在，火耗不敷，盈余无征，所有前项经费按月支给，按事给办，不便迟延悬待，应请于实征银内动支，俟年满造册报部核销，庶于公务无误。再，户部尚书臣海望奏准：‘每年存留办公银一万两。今部议内开，如无盈余可动，将动用何项之处奏明动用，报明内务府核销。’查存公银两，原备公事之用，不便临时奏请，今既无盈余，理合预行奏明，于实征银内存留办公银一万两以备传办公事之用，报明内务府核销。嗣后税课充裕，仍于盈余项下支用。至淮关解部银两，向例分作四季起解，今所征税银除本地解发外，所余无多，应请照宿迁关之例，每年两次解部。若汇总起解，兵役即多，易于照料，诸凡妥便。除分晰呈明户部外，合并奏明。” 
　　是年十一月，监督伊拉齐因经费不敷，奏准：“征收三厘饭食。凡货物二十石者，每石收色银三厘。如二十石以内，概行免收。” 
　　九年，奉部札饬：“淮仓项下酒曲、绢、粉等税一款，先经前监督唐英题请蠲免，当即驳令仍旧征收。嗣于八年前监督又会同督抚据情题免，复经本部以此项税银系该仓私自免征，随即题明行令征收。其从前私免银两，奉旨免赔。该监督自应感戴劝输，何得以供办拮据为词？应遵照原题，作速开征，据实造报查核。当于本年六月十一日复行开征，饬税大使与商税一体遵解。” 
　　十年四月，监督倭赫奏准：“宿迁关通船一载之例，累商弊混，应改照按担签查见数征收，将通船一载之例，永行禁止。” 
　　十年七月，漕运总督题准：“回空粮船所带土宜六十石，不必拘定梨枣。酌以桃柿零星等物与梨枣税额相仿者，通融携带，一体免税。” 
　　十一年闰三月，奉上谕：“朕前加恩宽免米豆税，原欲使百姓实受其益。嗣因免税之后，米粮价值并未稍减。经朕降旨各该督抚，令其确查据实奏闻。而各该督抚不过以并无情弊一语复奏，朕亦未曾究诘。今览户部所奏，该监督等俱将免过米豆税银以抵盈余之数，可知从前各督抚查奏必有不尽确实之处。或胥吏作奸，于米船携带他货混作米豆蠲除，又或偷漏影射，舞弊营私。朕留心体察势所必有，岂有损国家之正赋以饱胥吏之私橐。而该督抚与监督皆膜外视之，有是理乎？着传谕伊等，务须悉心查察，核实办理。如有前项情弊，断无久不败露之事。经朕访闻，该监督必加以重究。而不据实查察之督抚，亦决不宽恕也。钦此。” 
　　十二年八月，监督倭赫奏准：“庙湾口捕鱼船税，各县船户离关窎远，催输不便。援照地丁钱粮之例，令所（豁）［辖］盐城、阜宁、海州、赣榆并东省日照五州、县就近设柜征收，按季解关汇报。” 
　　是年十二月，部议淮安关收税缺额一摺，奉旨：“关税设有定额，缺少例应赔补。若一人兼管两关者，此关额征有余，准其抵补彼关之不足。再有短少，令其赔补。该部查核各关均照此办理。钦此。” 
　　十三年五月，户部议复：“淮安关米豆免税船只所纳正单、分单之课，请照宿关船契船钞之例，改为淮关船契船钞，就各船梁头确数九折折准尺寸，每尺船契银二钱五分、船钞银三钱三分。其未满二百石者，悉照宿关渡船并小契半钞、大契半钞例，按石照则分别征收，以昭画一。”奉旨：“依议。” 
　　是年十一月，奉上谕：“朕降旨蠲免米豆税银，本以食为民天，关税优免，则市价可平，是以不惜千万正课为小民谋饔飧宽裕计。当时内外臣工，屡有以但利商贾、无益民生为言者，概未允准。朕意欲试行数年，果否与民有裨，再行酌量。乃数年免税，而米豆之价不惟不减，而昂贵时或有加。明系奸商不知免税之恩，专利自封，转以有限之帑项肥三倍之橐囊，无裨闾阎，允宜仍复原额。且地方偶有偏灾，即将该处关口应征米豆额加恩宽免，则舟古舶闻风云集，市价日平，驵侩不得居奇，穷黎均沾实惠。转得操权自上，朕意不为军需起见也。如既复之后，奸商借端长价，弋利妨民，该地方官即严行查察究处。至淮安关宽免米税后，倭赫奏准加征船料，今既仍征米税，所有船料仍循旧例行。各该监督及地方官即明悉出示晓谕，毋令胥役阳奉阴违，致滋弊窦。钦此。” 
　　十四年十一月，奉旨：“各关报解钱粮，嗣后正额有缺者，仍照定例处分，其赢余成数视雍正十三年，短少者该部按所定分数议处，永著为例。” 
　　十五年六月，户部奏准：“各关管理税务比较日期，凡接任征收者无论两任三任，俱令扣足一年为满。其管关一年零数日者，将一年赢余奏报，零月归于下届，统俟扣足一年再行汇奏，以昭画一。” 
　　十六年五月，接奉部咨：“改铸印信领到，钦定新铸清篆关防开用。” 
　　十七年正月，奉部行：“查乾隆六年征税，稽查各口岸册报不符。等因。经前监督高恒查明，下一铺口征收零星钱粮，系历任酌量便商之举。二井一口，即当日天妃，并非二井之外，仍有天妃。阜邑新河即串场河，因乾隆五年挑浚，货船走漏，分役巡查。新沟分查之板沟，因黄河水涨，船可通行，以防偷漏。清沟，乃轧东口分查绕越之所。再，下一铺之杨家庙，海关之匣子港，宿关之骆马湖、六塘口，草湾之二坝，周闸之高良涧、龙王庙，新河之孙家塘，外河之中渡、西滩、水沟，仲庄口之清河县，或支河汊港，汛水涨发，可通舟楫，或陆路僻道，驮载货物绕越走漏。又如洪泽湖之蒋家坝，坐落盱眙县地方，现经凤阳关奏设稽查口岸，而洪泽湖米豆船只，间在该坝起剥盘运南下，冀避淮关税课，又不得不于附近之周闸口派役密查。是以历任均系因地制宜，循照办理，商民相安，由来已久，并无另设口岸、遗漏等事。当即造具现设口岸清册，出具印结，咨送两江督院，转咨户部汇题。”于十九年二月奉旨：“依议。” 
　　是年四月，奉办理军机处行知：“各关奏报征税摺内，如有应须部核者，则于摺尾声明‘请旨饬部察核’字样；若系随时奏明税务情形之摺，则声明‘除扣足一年汇奏外，谨将现征数目缮摺具奏’等字样。至于地方雨水等事，与税务并无关涉，自应另摺呈报，不得叙入税务摺内。” 
　　十九年正月，部议：“淮安关监督高恒奏高堰堤工运石船只，先经江苏巡抚咨行给照免料，应如该监督所请转咨苏抚，饬令补纳。”四月十四日，奉旨：“高堰工程紧急，各船更番递运，无误工需。加以石质粗重，挽载维艰。着加恩免其追缴，以示优恤，该部即遵谕行。” 
　　是年，户部通行：“各关税额盈余，前以雍正十三年成数比较，今经本部于本年正月议，以照上届短少无几者，即行随奏核结，毋庸再行驳查；至较上届大相悬殊者，令该监督将该关本年情形据实奏报。乃各关仍有将雍正十三年成数入奏者，办理殊不画一，应再通行各关遵照。” 
　　二十一年正月，奉上谕：“上年江、浙二省歉收，屡经降旨，截漕赈恤，令该督抚多方抚绥。惟是该省收成既歉，米粮市价自必昂贵，全赖商贩流通，源源粜卖以资接济。所有江、浙二省各关口征收米豆额课，俱作加恩暂令免征，以广招徕，至秋收后照例输纳。务期商贩辐辏，市价平减，俾小民无贵食之虞。该部遵谕速行。钦此。” 
　　二十二年七月，奉旨：“河南各属成灾，着将江南、江西、山东、湖北等省商贩米麦、杂粮船只，系往豫省粜卖者，照乾隆四年例加恩免征粮税，俟明年麦熟停止。” 
　　是年十二月，奉旨：“湖北拨运米石船只回空过关者，着加恩免征船料，以示优恤。” 
　　二十三年三月，奉旨：“九江关监督尤拔世以江西、湖南、四川拨运米石接济豫省灾黎，其回空船只应否援照湖北拨运例一体免料，着豁免。钦此。” 
　　二十四年八月，监察御史李兆鹏奏准：“严禁丝货出海，通行各督抚移咨各关，转行沿海地方官弁，严行查禁。” 
　　二十六年正月，部议复准：“漕督杨锡绂奏回空粮船准带土宜六十石，请以麦豆瓜果等物通融办理。等因。查近年京师麦正歉收，除将麦子一项不准携带抵算外，其余黄豆、瓜果等物应如该督所请，抵数免征。” 
　　二十七年四月，户部复准：“两江总督尹继善奏包关漏税一摺。查货物均有则例，原无偷漏，惟有讨关陋习，凡本省、邻省大员与该关熟悉有不查径过者，又有各省贡船亦不查验，以致船多揽载漏报。嗣后，无论何人过关，如有应税货物、应纳船料一体输纳，不得仍沿讨关陋习；其装载贡物船只应将贡物开单用印，知会关口查验。如有官员违例过关及贡船私揽客货者，该监督严行查办。” 
　　二十八年，监督普福奏：“奉户部议复，江督尹继善奏请，将各关陋规曾否革除及有无留关充用归公款项，并从前已奏未奏之处，逐一据实查核。就关口情形，分别应留应革，开具数目清单，会同督抚酌核具奏。等因。查淮安关向有三厘饭食一项，于乾隆十四年七月内，初任淮关见《事宜册》内开列。即经查询书役人等，据称历任相循，以为添补经费不敷之用，嗣于乾隆七年奏过。随又细查经费内淮、宿、海三关书役工食等项，原定准支银一万八千九百余两。乾隆元年因火耗不敷，经费须动盈余添给，议请将书役裁减，工食八折给发。又于乾隆七年奉旨恩免米豆税课，钱粮短少，人役可减。经伊拉齐奏请将人役工食再行八折裁减八千余两。遇米豆复征，未经补给，公费实有不敷。若将三厘饭食除去，仍复议八折工食，不独有亏正盈帑项，且恐若辈利心无厌，稔知商贾久已输服之项，仍不免暗中撞骗，别生弊端。况关前运河系南北冲途，载船停泊有碍行船，必须多用人役分头签查核算，始得刻期验放。于是年九月内恭摺奏明，以此留办一切公务及添补淮、宿、海三关各书役工食等用，迄今各任照办，商贾相安，公事有济。又有罚倍一项，向例每货百石扦多五石者，只令补报正税；多十石以上者，除补足正税外，仍罚一倍，多二罚二，多三罚三，以示警戒，历年以来商贾咸知警惕，不致漏报过多。是淮关饭食、罚倍二项久经奏明，以资办公，与别关现应分别去留议请加增者不同。今又复会同督抚臣就淮、宿、海各关口现在情形确加酌核，应仍循旧办理，此外并无应留应革陋规。惟是在关胥役众多，立法虽已严明，察弊不可稍懈，分应益加谨慎，时刻留心，务期关弊肃清。如有愍不畏法之徒胆敢格外需索，扰累商贩，定即严究，不敢稍宽。若失于查察，别经发觉，应听督抚臣严参治罪。所有前项奏定章程及历年办理成案，谨会同两江督臣尹继善、抚臣庄有恭具摺恭奏。等因。”于乾隆二十八年三月，奉到硃批：“该部知道。钦此。” 
　　是年七月，先大夫莅任后，查得海关庙湾等口设在阜宁县境内，额征税银三千八百四十两，岁有盈余。缘上年五月内，河工宣泄内地之水，于串场河之上岗、草堰等闸下新开海河一道，直达射阳湖口之通洋港出海，南北货船不无从此越漏。业经前监督普福委员查看，新开海河运行船只自海口至串场河南计程不过七十里，较之射阳湖一路由关口转入串场河迂回二三百里，路既便捷，商贩争趋，势难禁阻，必得于新开海河总汇之小关子地方设口稽巡，庶免偷漏。但该处离关窎远，若押令商贩仍赴阜宁关口投税，往返需时，殊不便商。因即咨明督抚，仍照淮关分口稽征之例，分拨阜宁关口人役，携带《则例》、丈尺，前往该处扦查货数，征收钞税及桅封、船单钱粮，仍归本口报解。惟是未经目击该处实在情形，究属悬揣，因复亲往阜宁详细履勘，新开海河实易越漏海关之税，若不因时制宜，分口稽查，必致有亏额课。其小关子地方实属扼要之所，必须照普福分拨人役驻守，就近稽征，无可疑议。惟是该处并无民居，现今巡查人役尚系雇船泊岸住宿，殊非经久之道，自应并照淮关各分口之例，亟为修建关房，以资栖止，以卫税课。随又札商两江总督臣尹继善、抚臣庄有恭，意见相同，除即饬知阜宁县遵照，并委协办笔帖式前往相度地势，建设关房外，理合具摺奏闻。等因。奉硃批：“知道了。钦此。” 
　　二十九年五月，军机大臣复准：“各关起解钱粮，俱一体填给勘合火牌、兵牌。所有水脚银两，除鞘箍、口袋、绳索等费及解员等至京饭食、住宿并回省路费等银，应令各该省督抚并该督酌核情形，确实定数外，其每年节省若干，即由该处奏明，照盐政高恒节省水脚之例，解交内务府查收，并令分晰报部查核。” 
　　三十年，奉部复准：“苏省各关解京钱粮改由水路，将来第三季届满起解之时，正值隆冬，水涸河冻阻滞，应比照龙江关例一体改作两季解部，则解饷俱在春、秋二季，舟行无阻。其押解官吏照旧办理部科饭食银两，照例四季批解。” 
　　三十一年十月，奉部札知：“闽海关题定起解钱粮，每千两添平十五两之数，各关应按照办理。至淮安等关随解饭食向来亦支添平银两，应饬即于本年首季起，将库饭添平删除报解。其正额盈余添平一项，向例支解加平银十五两二钱二分五厘，较闽海关题定之数计多银二钱二分五厘，亦应于首季起按数删除。” 
　　三十二年正月，部议复准：“删减银、米等项零星尾数，凡银以厘为断，其不及一厘之零数应请折中归减，在五毫以上者作为一厘，不及五毫者悉行减除。至如征解关税等项，条目虽多琐碎，不免时有零星撒尾，但每款各有成数，总不难删繁就简，应令嗣后于总数之下一体遵照归减。” 
　　三十四年，奉部札知：“硝磺船只过关照例征收税钞。” 
　　三十七年四月，刑部议复：“江督高晋、苏抚萨载会奏，审拟淮安关书役揽税包收、侵用银两，按律治罪。并酌议，嗣后凡有客货到口，即令该监督查明应纳钱粮，随时投纳，以免滋弊。” 
　　是年十二月，奉上谕：“据户部议奏，乾隆三十七年，凤阳征收盈余银两，较上届短少七万一千三百余两，又淮安关盈余银两短少九万八千五百余两，均请交高晋派员确查，据实具奏，各摺俱依议行矣。盈余非关税额征，每年盈缩，原不能画一，然亦当约计不相上下，岂竟致多寡悬殊，自不可不彻底清厘，以期核实防弊。但历年以来俱视上届为比较，非特少者易于见绌，即多者亦恐岁日加增，伊于何底。从前曾经降旨，盈余悉以雍正十三年为准，因其时正当诸弊肃静，丰约适得其平，是以用为成则，如果较核相仿，尚在情理之中。今凤阳关短少数目，虽较上年骤减七万余两，而较雍正十三年计多银二万六千两，今数尚胜于前。至淮关短少数目，比上年短少之年又短至九万余两，即较之雍正十三年，亦短至六万余两之多，其间必有别故。该监督等每以过关船只稀少为词，不知舟古舶流通往来不绝，即或间有多寡，亦断无一年之内商贩裹足不前至于此极？其中必因监督屡更，有乘机收多报少及影射侵渔情弊，希图藉词朦混。尤当切实严查，使之水落石出。着高晋即将淮安关、凤阳关二处究系因何亏短各情由，派委明干大员，严密访查。务得实在真情，据实具奏，毋得任其少有欺饰。钦此。” 
　　三十九年二月，准江、安藩司咨：“奉苏抚题准，淮安府裁汰大军仓大使一缺，改设板闸巡检一员，在于淮安关一带巡缉地棍、酗酒、打降，并巡察河干，匪船偷漏等事移关查照。” 
　　是年十一月，奉旨：“本年淮安关盈余短少，户部议驳行查，原属照例办理。但此次淮关税银短绌，实因八月间外河老坝口黄水漫溢堤工，冲淹板闸一带，以致商货船只过关稀少，系属实在情形，且伊龄阿平日办事亦尚小心妥协，即着准其核销，毋庸再为行查。钦此。” 
　　是年，淮安关署被水淹没，房屋率多倾圮，若不急为修整，不但难以栖止，而关库所在岁收数十万钱粮实难防守。当经查明，关署前甬壁一座，鼓楼二间，大门三间，二门三间，大堂三间，两耳库房各三间，关帝祠、文武二帝祠各三间，财神、土地祠各三间，各书役班房、征收钱粮房共四十二间，宅门一座，东西配房各三间，二堂三间，正房五间，两厢房各三间，游廊各三间，书房十间，办事书房及厨房、下房等项共房五十五间，以上通共计房一百六十三间，外围墙一百三十余丈，俱经过水。除坍塌房六十余间、围墙一百余丈外，其余房屋亦多柱木歪斜，瓦片颓落，更兼黄土淤垫六七尺至八九尺不等，此项房间必须筑打地基，重新一律修整，庶几钱粮要地得昭慎重，以垂永久。随即率领书算人等详细踏勘。关署基址本属洼下，其房间、墙垣应就现淤基地普下丁桩，另行修建，务使房间、墙垣完整坚固，其所需木石、砖瓦、铁钉、灰斤、架木、丁桩、麻刀以及夫役人工工饭等项，除旧料检选应用外，估需银五千余两，奏请于本年提存办公银一万两内借支银五千两办理兴修，每年于监督养廉内扣存银一千两，分作五年清款，于年终解缴杂项银两之便，一同解缴。等因。于乾隆三十九年九月二十日具奏。十月初九日，奉到硃批：“知道了。钦此。” 
　　四十一年，奉旨：“各关课额比较数目仍以雍正十三年为定例。” 
　　四十二年八月，钦奉恩旨：“各关税课盈缩率由于年岁丰歉，固难免参差不齐，而通计三年即可得其大概，若多寡不甚悬殊，原可无庸过于拘泥，此法最为平允。嗣后，各关征收盈余数目较上届短少者，俱着与再上两年复行比较。如能较前无缺，即可核准。若比上三年均有短少，再责令管关之员赔补，彼亦无辞。所有雍正十三年为准之例，嗣后不必行。钦此。” 

　　续纂令甲 
　　四十年，淮、宿两关缺额，监督伊赔银二万一千九百三十八两零，监督寅亦按股分赔，余免。 
　　四十一年，准江南河督咨：“嗣后各省铜船到关，将过关日期呈明工部钱法堂，并咨江南河院。” 
　　四十二年四月，奉部札知：“嗣后报解关税，照例出具文批，交管解员役报科，俟部批实收掣获，仍送科磨对。” 
　　是年，饬谕各商照例报纳转河钱粮。详载《文告》。 
　　四十四年六月，准苏藩咨：“送匠铺硝磺定税原卷。先是各衙门咨到，一应案卷，于乾隆三十九年被黄水淹没无存，经前监督伊咨报各衙门抄取。” 
　　是年，颁到户部《各省钱粮则例》四十本。 
　　四十五年三月，准江督咨：“奉兵部复准，凡织造、关、部、司衙门起解饷鞘，一切动用勘合等差，由按察使刊刷总理驿牌，俟移填、勘合之时，将牌一并附送，听该衙门查照。勘合字号及马、夫等项数目，先一日填发首站递传知照，并听自行随时专案呈部备查。” 
　　是年，严禁关役滋扰应试士子。 
　　是年七月，监督征奏准：“回空漕船货物兼纳宿税，宿关人役无须增添，其应征税银用宿关淮收之法，即在淮关输纳钱粮仍归宿关项下。向例淮税单内列‘关’、‘厂’字样，兹于‘厂’字下列一‘宿’字以别于淮，所有应输宿税某某货物应上正银若干登注其下，便于交纳，分登宿簿，并调选宿关书算来淮承办，以专责成。” 
　　四十六年，监督征奏准：“各关盐政、织造长随不法，照旗下家奴治罪。” 
　　四十七年，奉部札准：“办理《四库全书》职官表处洽取关税各差应行纂载之条，遵将淮、宿、海关建设处所并大小各口岸坐落处所送部。” 
　　四十八年，准造办处咨：“嗣后，摺奏并咨文内直书‘造办处’，不必添写‘养心殿’字样。” 
　　是年，关税缺额，监督全赔银一万两，余免。 
　　四十九年，关税缺额，监督全、福按任事日期分赔一半。 
　　是年九月，前监督全以未奏江南清口淤阻，内务府议停支养廉二年。奉旨：“宽免一年。” 
　　五十年七月，准两淮盐院咨：“淮南纲食口岸通、泰二属场河浅阻，须预为筹备。据两淮运使详议，南商贾运北盐，酌拨五万并引赴仪所交卸。监督福与两淮盐院往复咨议，以向来淮北盐引过关，每年例解银一万两，以为盐钞。今南商贾运北盐，不在北商盐引之内，例应格外输钞。查淮北每年额运纲盐十三万五千一百三十六并引，合单引二十七万二百七十二引，每年共完船钞银一万两，核计每单引该银三分七厘，又每两应完火耗及补平色银一钱二分六厘二毫八丝。兹酌拨并引五万，合单引十万，即照淮北按引输钞成例，共该钞银三千七百两，火耗、平色照完外，并解费银二百六十六两四钱，前后由运库批解，到关汇解。” 
　　是年，关税缺额，免赔。 
　　是年分经费共支用过银三万三百七十两三钱七分七厘，向系在于火耗项下动用，查是年淮、宿、海三关税额短绌，随正额仅收火耗银二万五百三十七两四钱七分，计不敷银九千八百三十二两。监督福缘无盈余可拨，未敢援例请销正款，附片奏准，将经费内支过养廉，仍按数扣缴解部归款。 
　　五十二年，比较盈余缺额，监督福赔银一万两。 
　　五十三年二月，监督征奏准：“捐廉成造驳船三百只，拨运漕粮及河工物料。先在关库盈余项下拨发银五万两作工价，自本年起于逐任监督养廉一万两内，每年扣还五千两，分作十年归款。” 
　　是年，部颁正副砝码各二副，先后到关。 
　　是年冬，奉旨：“嗣后，淮安关笔帖式三年期满不必全行更换，于三员内递年更换。钦此。” 
　　是年，颁到户部《则例》。 
　　是年，奉旨：“奏报雨水地方事件，不得用颁扬虚词填砌。” 
　　是年，比较盈余缺额，监督福、监督征并署监督李，按任事日期分赔一万两，余免。 
　　五十四年，监督征以失察李天培洒带木植，罚应纳木税银二万两，分两次解内务府充公。 
　　五十五年，奉部札：“嗣后，咨呈如有‘家产尽绝’字样改为‘无力完缴’。” 
　　是年，准江督咨：“奉上谕：‘前据孙士毅奏，川省地方向有搀和小钱之弊，请定价收买销毁，另行改铸制钱。已降旨传谕该署督严禁私铸，以绝弊源。并令四川、云、贵邻近各省，一体严行查办矣。昨据叩阍民人吕凤翔具控呈词，内有陕西安康县私铸小铁钱一款，可见陕西地方竟有奸民等私铸之弊，又闻浙江商民市易亦多将破烂小钱搀和行使，其弊与川省相同，不可不严行查办。从前整顿钱法，曾经通行饬禁不得擅用小钱，近年以来地方官视为具文，因循不问，遂至小钱充斥夹杂行使。奸民等希图射利，必致私毁制钱，将一文改铸数文，质地轻薄，殊干例禁。但相沿日久，若一时严行查禁，恐市肆钱价骤昂，于小民生计亦有关系，自应将破烂小钱收买改铸，其尚堪行用之钱定以易换价值，使之无利可图，行之以久，为之以实以渐，其弊不杜自绝，断不稍事张皇，使市侩闻之居奇昂价。至奸民等既能私铸，必致私销，弊源实在于此。各督抚务须不动声色，督饬所属密行查禁，倘再颟顸不辨，使小钱仍复流通，则惟该督抚是问。除就近而行传知梁肯堂、长麟外，将此谕令各省督抚知之。钦此。’” 
　　是年，准户部札：“奉谕旨：嗣后‘天元’、‘帝皇’等字样，俱不得概行编列。” 
　　是年，比较盈余较多。 
　　五十六年，颁到兵部《清汉则例》。 
　　是年，准漕督咨准通政司：“嗣后，本章务须字体端庄，不得轻墨淡描。” 
　　是年，比较盈余缺额，监督董赔银一万两，余免。 
　　五十八年，监督董以起解五十七年分收税册档迟延，议处。 
　　五十九年，颁到《万寿盛典》一部。 
　　六十年，监督盛以查漕船严，召还。 
　　是年，比较盈余缺额，监督盛赔银一万九千八百七两五钱。 
　　嘉庆元年，奉旨：“据保兴奏请陛见，朕已批令前来，但保兴折内所写‘眷恋’朕躬殊属非是。外任大臣等凡遇陛见之年，不过照例具奏耳，不致眷恋朕躬，此皆保兴之清语平常所致，除将保兴申饬外，嗣后外任大臣等奏请陛见时，毋得再写‘眷恋’等词。倘仍然如此书写，定行交部议处，将此通行传谕知之。钦此。” 
　　二年十一月，监督刘奏准：“监督每年养廉一万两，照前任监督征原奏，扣缴添造驳船银五千两，分十年解部。自乾隆五十三年至嘉庆三年业解过户部银五万两归款讫。请嗣后此项养廉五千两，作为节省，按年解交内务府充公。” 
　　是年，比较盈余缺额，监督刘赔银三万两，余免。 
　　三年，比较盈余缺额，监督刘赔银五万两，余免。 
　　四年三月，奉上谕：“向来各关征税于正额外，将赢余一项，比较上三届征收最多年分。如有不敷，即着经征之员赔补。以致司榷各员藉端苛敛，而赔缴之项仍未能如数完交，徒属有名无实。因思各关情形不同，所有盈余数目自应酌中定制，以归核实，而示体恤。已于户部所奏各关盈余银数清单内，经朕查照往年加多之数，分别核减。自此次定额之后，倘各关每年盈余于新定之数再有短少，即行着落赔补；如于定数或有多余，亦即尽收尽解。其三年比较之例，着永行停止。至工部船料、竹木等税，除扬关向无定额及由闸等关并无盈余外，其余亦经分别减定，嗣后即一律办理，毋庸再行比较单并发。钦此。” 
　　是年，准江督咨、准礼部咨：“八月十三日，高宗纯皇帝圣诞，一日虔诚斋戒，不理刑名，内外禁止屠宰。” 
　　是年，本关给米贩戳记。 
　　是年十二月，奉上谕：“户部议驳蒋兆奎请给各省帮船银两分年扣还等因一摺，业已依议行矣。现在漕务节经降旨，令有漕各督抚将旗丁疲乏情形确查妥议，量加津贴，并将陋规尽行革除，自可无虞匮乏。乃蒋兆奎执拗性成，总以运费不敷为词。又请将漕项银两借给各丁，每船自五十两至一百两不等。试思此项借给银两，自不得不分年扣还，但该旗丁等在初借之时自属宽裕，至次年即须将所领行月等项坐扣，已不免拮据。至逐年坐扣，势必更形竭蹙，不能如数归款，竟与各省积欠钱粮无异。是公项既致无着，而于运丁仍无裨益，殊非切实调剂之道。因思向来漕船准带土宜一百二十六石，例不报税，原为恤丁起见，今着再加恩，准其多带土宜二十四石，共足一百五十石之数，俾旗丁等沿途更资沾润。从此运丁一切陋规既经裁革，应得之项自可如数给发，又经部议酌加津贴米石，今得准其加带土宜，一切倍加宽裕，自不得再有所藉口。倘嗣后总漕、仓场等衙门及卫（弃）［弁］等或仍有需索旗丁情事，准其据实首告，必当严办示惩。将此通谕知之。钦此。” 
　　六年九月，准苏臬咨：“嗣后，各关库拨解各省兵饷，照例填给勘合。其余委员解京之款数在五千两以上者，仍填给勘合；在五千两以下及部饭奏销册档等项解部者，填给火牌。” 
　　八年三月，户部议奏：“江督费奏赣榆县生员吴昌善前在都察院呈控淮关禁止豆饼不准附载豆船由青口对渡刘河销售一案，该总督请将豆饼一项载入户部《则例》，准其由青口对渡，在海关输税售卖。查海防以口岸为重，青口地居险要，所产黄豆赖刘河销售，非无路可通，不过从海运多获便利。国家曲体民隐，准令黄豆出口，已足裨商民生计。豆饼为粗重肥田之物，既非他邑之必不可少，亦于赣榆之所利甚微。该生远涉京师，急急上控，其意存夹带私货偷漏税课，已可概见。嗣后，请仍照乾隆五年原定《章程》，该县所产黄豆，准由青口运至刘河。应行给票查验之处，俱照向例办理，不准豆饼一并运往。其一切南北杂货，俱不准由青口出入。”奉旨：“部议甚是。海口例禁，理应严密。商民惟利是趋，其呈请豆饼出口销售之处，不过为夹带私货起见。该督所请弛禁，殊属非是。嗣后，着仍遵照旧定《章程》，督饬稽查。钦此。” 
　　九年七月，户部札知：“奉上谕：‘御史贾允升奏请严禁挖改题本年月盖印之处以防流弊一摺，所奏甚是，足见留心国政非摭拾浮言者可比。题本末后填写年月，例用印信钤盖，原以防吏胥窜改情弊。近来外省题本往往于填写年月之处多有挖补，即经内阁票出饬行，亦复不加查察，殊非杜弊之道。题本书写年月之处乃系末幅，字数无多，若有错误，何难接扣另缮？嗣后，外省督抚凡遇题本年月日，俱不准挖改，一有错误即着另换一扣粘尾接写，仍将粘写之处钤印，以杜弊端而符体制。至通政司衙门遇有题本月日改补者，向俱随时用摺帖声明送阁，内阁即票拟饬行。何必逐件题参，徒滋烦渎？所有近数月间，内阁票出年月挖补饬行之本，着大学士会同通政司堂官，详细核对到阁日期是否逾限，及月日有无不相符合之处，另行具奏。钦此。’” 
　　是年十二月，奉上谕：“前经降旨，令有漕省分各督抚酌量采买米石运通接济。本日据湖南巡抚阿保林奏到，该省接奉谕旨后，现在采买二十万石，拟于帮船内搭运五万石。其余十五万石，雇用民船，分为三批，派员押运。并据奏称‘此次受雇民船过关时，可否免其纳料’等语。民船过关，例应交纳船料。但此受雇装载官米，与揽载客货不同。现在水脚银两，据该抚奏称‘尚欲于官使之外，酌为增贴’。若令完纳船料，该船户等仍不免竭蹙。此等情形，亦非特湖南一省为然。着传谕各该省管关巡抚及各监督，所有此次采办米石各省分，如系雇用民船装运赴通者，于经出各关有应纳船料地方，均着加恩，免其完纳，无任吏胥等稍有勒掯滋扰。将此各谕令知之。钦此。” 
　　十年四月，准江苏奉漕督行准户部咨：“嗣后，达部结册填写年月小日，文内接扣盖骑缝印。” 
　　是年七月，监督李奏准：“近年黄水间有淤浅，全漕驳送，在在需船，筹款增造驳船一百五十只，挽济漕运兼运河工物料，免碍商船。并请于监督现支养廉五千两内，每年捐银一千五百两。又请于前项解交内务府充公五千两内，每年扣借出一千两，作为造船之费。仍请照上次捐造驳船之例，先在关库盈余项下拨发银二万五千两，交河库成造。自本年为始，于逐任监督现支养廉数目内及前项节省解交内务府充公银内，分作十年，将盈余项下，先行归款；其扣借内务府积至一万两之项，仍请于逐任监督现支养廉内，再分作六年半归款。并声明近年豆载商船，不能由闸口顺流而下，均从老坝口盘坝来关。今既添造驳船济运，请免封徐、邳一带民船。又寻常四百石船只，应请照前江督书奏五百石大船之例，一并免其封雇。” 

　　续纂令甲 
　　嘉庆十六年十月三十日，两江督院百片奏：“再，奴才审办淮关缺额之案，虽已查核详明，并无侵蚀情弊。但查该关税务，全仗北来豆船。而各商由河南等处贩买南来从洪湖行走者，俱应由运河下达淮关纳税。奴才访查洪湖南畔有清河、盱眙连界之二山子地方，可以径过蒋家坝坝下，由观音寺一带小河入高宝湖，即从邵伯出口仍入运河；又有山阳县属之周家桥草泽河归岔河镇，亦为入高宝湖之路。因思各商船南下贸易，虽于此路有盘坝之艰，而程途较为近捷。恐有奸牙勾引绕越正关，各商惟利是趋，希图漏税，亦未可定。随饬接署关务之盐巡道朱尔赓额密委妥员，前赴邵伯聚总之所，查点豆船。若该处多于淮关，即系由别途偷漏。兹据复称，挨查该处行店账簿内所载豆船，亦复稀少，核与淮关数目，大略相符。奴才伏思，关榷勾稽不嫌周密，既有蒋家坝等处可以偷越，亦难保其必无透漏，自应预为防范。应请于清河、盱眙连界之二山子地方及山阳县属之岔河，设立稽查税口二处，以防绕越。又，淮关各路例禁，亦恐日久玩生。奴才现咨会新任监督元逐细查明，由奴才会同江、安两省抚臣，出示申明，委员查办，以冀税课日有增盈。是否有当，优乞皇上训示。谨奏。”于嘉庆十六年十一月十四日，奉到硃批：“实心办理，必有起色。勉之。钦此。”恭录咨会，钦遵办理。等因。到关，遵即相量二处形势，于二山子、岔河最冲之处设口稽巡。所有二处房租、经费，仍由淮关例给经费内酌拨，毋庸另议开销。等因。抄录原奏，绘图贴说呈报户部，旋经部复：“应如所呈办理。”仍札行该监督，将分派丁役稽查及经费项下匀给房租、经费银两之处，报部查核。 
　　嘉庆二十年九月十三日，准户部札知：“为片奏事，贵州司案呈内阁，抄出两江总督百奏‘南来之南货、绸缎等项，访知近来商贾每从六合、江浦等处起旱北上，偷越淮、扬两关正税，现在移行淮、扬管关之员派拨丁役就近巡查，仍严饬六合、江浦等县一体严禁’一摺。嘉庆二十年八月初三日，奉硃批：‘览。钦此。’钦遵于本月初八日抄出，到部相应抄录原奏，行文江苏巡抚并札行淮安关监督，遵照办理，可也。计单一纸：‘奴才百跪奏：再，查淮关偷漏之税。北来豆粮，固当稽查严禁。其南来之南货、绸缎等项，虽非淮关大宗，而一经绕越，则不独有损于淮关正税，即扬关课额亦被隐漏。奴才前经访知，近来商贾每从六合、江浦等处起旱北上，只纳涧关一处之征，遂偷越淮、扬两关正税，殊与定例有违。查六合、江浦等县额设骡行本来无多，不准增设，缘大宗额货难以供其雇用，每至待运须时，势不能不由船载经由淮、扬北上。从前立法本为甚善，但法久弊生，诚恐各该处添设私行，广集骡头，串通偷漏，实于淮、扬关税大有妨碍。当经札司查明，六合县额设骡驴行口八户，江浦县浦口额设骡行四十二户，尚无新添私设情事。查定例，大宗船货不准盘山绕越，惟小贩准其盘山行走。第商贾惟利是图，诚难保其不将一大宗改为数小宗，勾串六合、浦口行户盘路北上，在商贩既希图便易，而奸牙勾串，避重就轻，亦恐势所不免，不可不随时查禁。奴才现在移行淮、扬管关之员，不时派拨丁役，就近赴京口、浦口一带巡查，仍严饬六合、江浦等县一体严禁。如有奸徒于额设牙行之外私行添设，勾串大宗船货违例盘陆北上，致漏各关正税，即行严拿究治。庶稽查益较周密，而淮关税额不为无益，扬关亦兼收其利矣。合将办理缘由，附片陈明，伏乞睿鉴。谨奏。’嘉庆二十年八月初三日，奉硃批：‘览。钦此。’” 
　　嘉庆二十一年正月初六日，准江苏抚院张咨：“为钦奉上谕事。嘉庆二十年十月初二日，准爵督部堂百咨：嘉庆二十年九月二十七日，承准兵部火递到军机大臣字寄两江总督、三等男百，江苏巡抚张：嘉庆二十年九月二十一日，奉上谕：‘各省关税正额、盈余，皆系久经酌定数目，相沿征解。各关每届期满奏报征收银两，大约不甚相悬，间有缺额，次年得有羡余仍可补足原额，即江南之西新河关、扬关、凤阳、芜湖等关，亦莫不然。惟淮关、浒墅两关，十余年以来，历报短缺，为数甚多，竟有积重难返之势。岁丰岁歉，皆不足额，殊不可解。该两关监督已非一任，或因缺额降革，或因赔项不能完缴，呈报家产尽绝，欠项垒垒，年复一年，殊属不成事体。淮、扬、苏州为著名繁富之地，从前司榷税者皆有盈无绌。若谓米船客货近年皆裹足不前，揆之情理，必无此事；如谓两关监督悉皆昧良侵蚀，亦未必尽然。关税为国用攸关，该两关如此疲敝，不可不设法整顿。着百、张就近确查淮关、浒墅两关近年短缺情形，其受病之由实在何处？应如何量为调剂？会同悉心妥议具奏。若有侵蚀弊端，由驿严参，勿稍欺饰，将此谕令知之。钦此。’遵旨寄信前来恭录，咨请钦遵，等因到本部院，准此。”查此案已经会同爵督部堂酌拟八条，恭摺复奏，并分别咨行，查禁在案。兹准前因，相应咨明，查照施行。是年正月初九日，准户部札知：为遵旨议奏事。贵州司案呈内阁，抄出两江总督百、江苏巡抚张复奏：查明淮安、浒墅两关近年征收盈余亏短情形，量为调剂，酌拟八条，以期商通课裕一摺。嘉庆二十年十二月初一日，奉硃批：“户部议奏。钦此。”钦遵于本月初四日抄出到部。 
　　一据奏称，淮关分口如仲庄、周闸、草湾、永丰、茶庵、流均、轧东、长山、白洋、新河、后湖、庙湾等处共十三口，均归入大关额内，向以豆饼为大宗。豆饼出产之处，自豫东、徐州而来者谓之“西河”，自东省运河而来者谓之“北河”，自凤、颍、洪湖而来者谓之“南河”。豫东有收，则商贩辐辏，岁歉则商贩稀少，此系一定情形。比年来，河道多故，东、豫歉收，淮关缺额之由节经臣百历次具奏。本年河道畅顺，御黄坝亦不堵闭，关税征收可望日有起色。惟小口为分稽之处，大关为总汇之区，欲使大关无亏，必须小口加紧，务使客商便于大关之投纳，惮于小口之稽查，始为有益。查近年监督因关税短缺，俱注意办理大关，因而书役、家丁不无多派，虽臣等查明，尚无弊混，惟关上多派一人即多一人食用，丁役自谋之念总重于为□□心。臣等已札致该监督元，令将大关丁役择其诚干可用者酌留，其余冗役概行裁撤。仍设法招徕商贩，并于到关纳税之时备加体恤，不使留难阻滞。至于各小口则严密稽核，不使蠹胥奸棍包庇透漏。庶各商近悦远来，以赴大关为便捷，以绕别路为艰难，则税课自能逐渐充裕矣。 
　　一据奏称，海关归于淮关报销总计。查海州、沭阳、赣榆一路黄豆，每从青口航海对渡松江之刘河粜卖，归贩南路杂货，仍由青口而入转运东省售卖。于乾隆五年咨奉部议严禁，止许赣榆一县之豆石就近对渡，但日久弊生，海、沭奸民惟利是趋，难免影射绕越，此路若不禁遏，非特淮关课税有碍，即应赴苏、扬纳税之物亦多从此偷漏。臣等已严饬海州、沭阳文武员弁轮赴青口稽查，并咨明淮关监督派役前往巡察，凡应赴淮关投税之豆饼等货，概不许从青口行走绕由海运。 
　　一据奏称，南来之绸缎、茶叶、布匹、纸张、杂货，从前由淮、扬连樯北贩，每年收税亦有十分中之二三，近年南来载货船只每从镇江运出江口，改由六合、江浦陆路北上，只纳临淮涧关一处之税，偷越扬关、淮关两处正税。臣等复严饬江宁藩司，饬查浦口行帖，不准额外多开，勾串大宗货物违例盘陆北上。仍出示晓谕苏城一带商民人等，不得将大宗货物改为小宗，透漏淮、扬两关税额，自取查出倍罚之累。 
　　一据奏称，凤阳、颍州一带所出饼、豆，向由洪泽湖载运南来完纳淮税，名为“南河货载”。近来径走临淮关，抄路南下，不来淮安投纳者，殊属违例巧避。臣等已咨明淮关监督遴派妥实丁役渡河巡查，并札饬凤庐道查明，如有应赴淮关纳税之货，概行押令赴淮投纳，以杜奸商巧越漏税之弊。 
　　一据奏称，重运粮船抵关，恐其藉端逗留误运，是以随到随放，向不签查。惟于受兑之时，该监督预咨江苏粮道，饬委运弁赉带印票，按每船准带土宜货物一百五十石之数，于照内填明所置货物，给发该丁，持赴本关巡查处所，挂号验装，不准客货偷上粮船，逾额多装。无如丁舵人等往往于照票之外，勾串牙行，揽装客货，影射出关。一经该关照例稽查，该帮丁等不服盘验。嗣后，应由臣等预期咨明漕督，严饬粮道责成帮弁严禁，丁舵人等不许包揽客货，偷漏税银。一经查出，官参丁处，不少宽贷。以期税务有裨。 
　　一据奏称，浒墅关严禁太湖各港、黄田港添设巡船，福山港挑挖积沙。 
　　以上各条，臣等公同核议，于定例并无违碍，俱系调剂榷务实在情形。该督抚既称分饬各处，并咨该关监督一体加意巡防，庶可杜绝绕越偷漏之弊。单内所称裁撤大关冗役、严密小口稽查、疏浚福山要口，以利商舶来往，及额外不准多开牙行、粮艘查禁私揽客货等款，俱于税务有裨，应如所奏办理。俟命下之日，臣部行文钦遵。再，查单内有茶庵一口，臣部《则例》无此名目，应令查明声复，以免牵混。为此，谨奏。嘉庆二十年十二月十六日奏。本日奉旨：“依议。钦此。相应札行淮关监督遵照可也。”遵经恭照奏准：调议淮榷四条，遴派员役实力稽查。至茶庵一口，原系天妃。因该口坐落茶庵地方，往来客贩咸称茶庵，实非天妃之外另有茶庵。备文呈复户部。嗣奉部复：“以后毋庸率称茶庵口，以免牵混。” 

　　续纂淮关统志  卷七则例 
　　淮安文献丛刻 

　　淮关统志卷之七则例 

　　淮、宿、海三关量船各例附 

　　关市之赋，其来旧矣。而历代算征之条，未闻画一通晓。设或吏胥缘以为奸，未免归之公帑者常少，而饱诸私橐者常多。惟宋建隆年间，诏榜《则例》于务门，毋许更改增损，诚善政也。我朝法制宽大，条教精详，并命司榷诸臣，各于设关处所，将酌定收税名目、银数分列榜示，俾商贾行旅咸得周知，永远遵守。是于抑末之中，未始不寓宽恤之仁。近悦远来，实于兹攸赖。志《则例》。 

　　淮安关现行征收则例 

　　计开：一分例 

　　中杂木板每片淮安中篾亶每条 

　　毛竹每十段小沙席每十拑 

　　金漆马桶每个磁花瓶每个 

　　火盆架每个篾围炉每个 

　　竹车每个红土小镜架每座 

　　茶洗每个提桶每个 

　　汤每个籐枕每对 

　　槅子每对布缎枕每对 

　　小竹床每张竹椅子每张 

　　脚盆每个皮套每个 

　　板凳每条椅搭每条 

　　茶桶每个布缎椅垫每对 

　　月牙竹桌每张骚鼠皮帽沿每十副 

　　狐皮领每十条大釉缸每口 

　　大狐皮每张染元狐帽沿每十副 

　　土砂缸每口活猪浮水过渡每口 

　　缎靴每双板碾石每块 

　　棉线查子每副鞍鞒每副 

　　招牌每扇籐席每条 

　　竹面架每张弓每张 

　　磁鱼串每个石水轮每个 

　　大磁花缸每口弓面每副 

　　马杌子每张蒲椅垫每对 

　　马鞍辔每副瓦灯盏每百个 

　　瓦汤勺每百个磉石每块 

　　瓦茶酒壶每十个瓦夜壶每十个 

　　土砂罐每十个土砂铫每十个 

　　土火炉每十个土烟囱每十个 

　　瓦暖砚每十个瓦酒罐每十个 

　　瓦喷壶每十个瓦油罐每十个 

　　瓦灯台每十个瓦香炉每十个 

　　竹茶盘每十个金漆盘子每十个 

　　蜡丸每百个眼镜每十副 

　　獭皮帽沿每十副獭皮烟插荷包每十副 

　　海龙皮帽沿每十副 

　　一分五毫例 

　　淮安小四花亶每条 

　　一分一厘例 

　　舟瓜船茅篷每扇 

　　一分二厘例 

　　苏州中篾亶每条苏州中攒亶每条 

　　一分二厘五毫例 

　　淮安大篾亶每条中茅篷每扇 

　　一分二厘九毫例 

　　扬州笪竹每十根 

　　一分三厘五毫例 

　　淮安中四花亶每条苏州小八皮亶每条 

　　一分五厘例 

　　五寸阔分桱板每块 

　　一尺五六七寸围圆桱木每根 

　　杂木旧板每丈 

　　八寸至一尺一寸松木每段 

　　箭杆竹每把计九百根伞柄竹每把计五十根 

　　淮安大四花亶每条淮安小八皮亶每条 

　　苏州中八皮亶每条西河连二松木每段 

　　大杂木板每片洗脸架每张 

　　脚坐桶每套木花架每张 

　　宜兴豆口竹每十把青溪大四子竹每十把 

　　梅溪小四子竹每十把 

　　杂木扁担每十条大沙席每十拑 

　　大笤叶篷每十条杂篙木每十根 

　　布鞋每十双靴鞋底每十双 

　　皮底每十双筛子每十个 

　　一分六厘五毫例 

　　宜兴苦竹每捆六安笪竹每把计三十根 

　　大茅篷每扇 

　　一分七厘五毫例 

　　淮安中八皮亶每条苏州大篾亶每条 

　　一分八厘例 

　　苏州大八皮亶每条苏州大攒亶每条 

　　一分九厘例 

　　小杂木每段 

　　二分例 

　　分松板每十块檀木棍每十条 

　　油撒每十个盘头每十个 

　　帚把每十捆五花席篷每十页 

　　抢篙木每十根柳木椅每张 

　　竹桌每张风箱每个 

　　中竹床每张竹柜每张 

　　竹圈椅每张插屏每座 

　　碾驼每个镜架每座 

　　石碓臼每个洗澡桶每个 

　　篾箱每个果桶每个 

　　大磁花罇每个石滚子每个 

　　满堂红灯每对大瓦寿缸每口 

　　头面箱每对木检妆盒每对 

　　攒盒每对抽系匾方盒每对 

　　锅盖每十个风烛架每座 

　　圆盒每对石门枕每对 

　　磁罐每对联凳每条 

　　琴凳每条马、坐桶每副 

　　手磨每盘铜盆铨每个 

　　门台石每块花鼓石每个 

　　石狮子每个美人凳每条 

　　捶衣石每块石板每块 

　　石槽每块小太湖石每块 

　　黄牛每只竹书架每个 

　　文具每个镜架匣每座 

　　锁桶每个竹花箱每个 

　　石香炉每个枕箱每个 

　　磁花墩每个板门每对 

　　提盒每对磁对联每对 

　　烟撬每条穿衣镜架每座 

　　高灯架每个皮箱架每个 

　　钟架每个按板每块 

　　屏门每扇竹丝拜盒每十个 

　　抽丝盒每对木梳匣每十个 

　　帽盒每十个金漆拜匣每十个 

　　瓦盆每十个籐帽胎每十个 

　　棉夏布袜每十双绸缎鞋每十双 

　　石柱子每个 

　　二分一厘例 

　　淮安大攒亶每条 

　　二分二厘五毫例 

　　杂木新板每丈淮安大八皮亶每条 

　　楠木旧板每丈连皮杉篙木每十根 

　　檀木扁担每十条 

　　二分五厘例 

　　柳条每石硬竹篾每石 

　　扒齿每石石灰每石 

　　棉花种每石盐包灰每石 

　　琴桌每张梳桌每张 

　　饭桌每张棕屉每张 

　　炕桌每张钱桌每张 

　　六花席篷每十页芒稻、黍子、糁谷每石 

　　二分七厘例 

　　宜兴水笪竹每捆计五十根宜兴水竹每捆重三百五十斤 

　　二分七厘五毫例 

　　龙潭苦竹每捆重二百斤 

　　三分例 

　　一尺八九寸至二尺围圆桱木每根 

　　西河小松木每根六七寸阔桱板每块 

　　枣木每段大篾缆每条 

　　一尺至一尺一二寸围圆桱木每十根 

　　毛竹每十根淮席每十拑 

　　苏州小扌牵亶每十条摺子每十盘 

　　七花席篷每十页大五花席篷每十页 

　　竹夫人每十个杭州篮每十个 

　　饭笼每十个食篓每十个 

　　考篮每十个篾箩每十个 

　　篾火炉每十个竹篾簸箕每十个 

　　柳笆斗每十个窗槅子每十个 

　　竹海撇每十个子花每石 

　　旧棉花每石炭屑每石 

　　鸡头谷每石麻线虾每石 

　　煤炭、木炭、焦炭每石盐蟹每石 

　　蟹蚱每石蒲包每石 

　　血料每石蒜瓣每石 

　　荷叶每石醃菜每石 

　　洗玉沙每石土罐泥四块折一石 

　　檾叶每石莴苣叶每石 

　　大竹床每张春凳每条 

　　竹条桌每张石驴磨每盘 

　　水牛每只竹几每张 

　　炭基每石紫土每石 

　　蒲草每石踏板每块 

　　竹衣架每张小书几每张 

　　醃莴苣每石盐瓜每石 

　　萝卜干每石自关下装往南去者，每石征收二分五厘 

　　关下收买米麦豆杂粮每石 

　　南来大小麦秫秫关下卸每石 

　　烘篮每十个 

　　三分五厘例 

　　中杂木每段筛子底每石 

　　金漆条桌每张软竹篾每石 

　　八花席篷每十页灯笼筐每石 

　　三分七厘五毫例 

　　苏州扌牵亶每条人亶每条 

　　风亶每条 

　　四分例 

　　青竹每百根九花席篷每十页 

　　一尺二寸松木每段大麦秫秫大麦仁每石 

　　山药每石荸荠每石 

　　苹果每石风菱每石 

　　甘蔗每百条鲜麻蚶每石 

　　百合每石榆皮每石 

　　末香每石苍术每石 

　　烟子每石香芋每石 

　　蛤蜊每石檾每石 

　　虾糠每石废钉每石 

　　废锅铁每石榖树皮每石 

　　土茯苓每石鲜桃杏每石 

　　山里红每石木枣每石 

　　柿子每石芋头每石 

　　鲜葡萄每石藕干每石 

　　李子每石子每石 

　　石榴每石金漆椅子每张 

　　铁屑每石衣箱每个 

　　楠木杌子每张木墩每个 

　　小几桌每张香几每张 

　　书几每张皮箱每个 

　　籐杌子每张挑盒每架 

　　抬盒每架食盒每架 

　　杌子每对宫纱灯每对 

　　羊角灯每对秫楷［秸］席每石 

　　枇杷果每石火漆每石 

　　漕桶每个木火箱每个 

　　玉秫米每石果罩每十对 

　　桌席插屏每十对绸缎袜每十双 

　　灰鼠皮每十张汗衫珠每石 

　　四分五厘例 

　　楠木新板每丈 

　　一尺三四寸围圆桱木每十根 

　　十花席篷每十页苏州中扌牵亶每十条 

　　吊包鱼潮河来四包折一石 

　　四分九厘例 

　　大杂木每段 

　　五分例 

　　小杂木板每十片寸松板每十块 

　　青标竹每百根锄柄竹每百根 

　　小垫席每百条西河中松木每根 

　　挑水桶每十个龙潭水竹每捆重二百斤 

　　土火盆每十个铁汤罐每十个 

　　瓦撇盆每十个土砂锅腔每十个 

　　伏手箱每十个木酒海每十个 

　　瓦汤盘每十个瓦面盆每十个 

　　土砂盆每十套瓦盖盆每十个 

　　竹杌子每十张篾匾每十个 

　　漆竹对联每十对栽花桶每十个 

　　竹木脚踏每十个布靴每十双 

　　豆、小麦、荞麦、小米、饭米每石饭米如在本地卸卖，每石二分。 

　　粘米每石如在本地卸卖，每石四分。 

　　麩曲六十块折一石牛羊角屑每石 

　　蚕豆每石水梨每石 

　　短头发每石猪、鸡、鸭毛每石 

　　蓖麻子每石麻饼十斤起至十二斤止，十片折一石。 

　　菜子饼十斤起至十六斤止，十片折一石。 

　　蓖子饼十斤至二十斤止，十片折一石。 

　　小麻饼七斤起至九斤止，十四片折一石。 

　　金漆衣架每张手巾架每个 

　　书架每张书桌每张 

　　籐春凳每条八仙桌每张 

　　籐屉每张厨柜每张 

　　四仙桌每张楠木饭桌每张 

　　牛磨每盘干面每石 

　　貂皮每张活猪船装每口 

　　皮屑每石豆饼每石 

　　二尺一二三四寸围圆桱木每根 

　　六分例 

　　泾县水竹每十把每把二十根苏州大扌牵亶每十条 

　　烧标竹每百根薰竿竹每百根 

　　挽子竿每百根淮条席每百领 

　　中垫席每百领工坛每十个 

　　银鼠皮每十张八寸至一尺桱木每段 

　　一尺三寸至二尺松木每段 

　　柳桱木每段葫芦子每石 

　　菜子每石芝麻每石 

　　泉酒四坛折一石瓜子每石 

　　香、菜油每石酱油每石 

　　酱黄每石酒、醋每二坛折一石 

　　笔管每石香椿每石 

　　土碱每石皮硝每石 

　　蚊香每石红土每石 

　　靛种每石水靛每石 

　　新棉花每石酒糟每石 

　　干豆角每石倭瓜条每石 

　　萝卜种每石油脚每石 

　　碑石每块大太湖石每块 

　　鸡头米每石酱每石 

　　矾石桌面每块 

　　六分五厘例 

　　扬州扌牵亶每条扬州笪竹每捆计五十根 

　　七分例 

　　山羊每十只 

　　七分五厘例 

　　小杂木每根圆二尺至三尺、长二丈八尺止。 

　　水杉板蹔头每块 

　　二尺五六寸围圆桱木每根 

　　小松木每根西河大松木每根 

　　二尺一二三四寸松木每段 

　　榆槐杂树每株跳板每十块 

　　长稍竹每十捆每捆计三十根 

　　小茅篷每十扇赣州茅篷每十扇 

　　席插头篷每十扇短松板每十块 

　　杂木棍每百根棹柄每百根 

　　竹扁担每百根大垫席每百领 

　　小笤叶每百条 

　　八分例 

　　枣子每石栗子每石 

　　核桃每石土蛈每石 

　　虾皮每石柿饼每石 

　　磁器每石历任招商减收八折皂矾每石历任招商减收五分 

　　海蜇每石薏苡仁每石 

　　黄花菜每石鱼子每石 

　　醃鱼每石海白菜每石 

　　盐肉每石盐鸡鸭每石 

　　盐鹌鹑每石猪油每石 

　　虾米每石白果每石 

　　糖果每石红柑每石 

　　橘子每石何首乌每石 

　　糖毬每石佛手每石 

　　红白糖每石生姜每石 

　　紫梗每石木耳每石 

　　牛毛草每石竹笋每石 

　　香橼每石木瓜每石 

　　红曲每石豆粉每石 

　　葫芦条每石干菌子每石 

　　蛏干每石节蟹每石 

　　吊鱼包每石香料每石 

　　药材每石明矾每石 

　　槐花每石麻绳每石 

　　苎麻每石驴、犬皮每石 

　　山麻每石鹅毛翎每石 

　　无毛羊皮每石白酒药每石 

　　明瓦每石枝圆每箱 

　　料丝每石海金沙每石 

　　陀僧每石扁豆每石 

　　糕匣板每石砂纸每石 

　　羊肝石每石糟油每石 

　　藕粉每石汗衫每石 

　　糖蒜每石蕨粉每石 

　　芭蕉扇四包折一石银鱼每石 

　　云片糕每石杏仁每石 

　　安乐菜每石橙子每石 

　　牛羊角每石盐牛肉每石 

　　牛油每石牛皮每石 

　　滑石每石箭杆每石 

　　螺蜔石每石芦子每石 

　　粉条每石竹叶每石 

　　鲜兰花每石笼围板每石 

　　橡碗子每石驴刷草每石 

　　人言每石水仙根每石 

　　山查［楂］每石驴毛每石 

　　算盘二十五面折一石桦树果每石 

　　木烛台每台蚌壳每石 

　　木瓢每石海石每石 

　　木屐每百双雨伞每百把 

　　桦皮每石肥皂每石 

　　纸篾每石筷子每石 

　　水胶每石土粉每石 

　　线香每石松香每石 

　　草席八十条折一石扇子每石 

　　棋子每石凉草鞋五十双折一石 

　　土银罐每石黄庐木每石 

　　箸叶每石茴香每石 

　　腐乳每石豆豉每石 

　　烛心每石海皮硝每石 

　　辉平纸每二块神马纸每二块 

　　黄淌纸每二块毛厂纸每二块 

　　火纸每二块高白纸每二块 

　　表心纸每二块申文纸每二块 

　　花尖纸每二块元连纸每三块 

　　竹棉纸、古柬纸每四块 

　　毛边纸、官方纸每四块 

　　黄表纸、对方纸每四块 

　　连四五纸每四块荆川纸、扛连纸每六篓 

　　文号纸每六块毛六纸、桑皮纸每八块 

　　连七纸每十六块 

　　古娄纸、古连纸每二十四块 

　　卷筒纸每四十块金砖纸每百块 

　　睡椅每张花梨、紫檀椅每张 

　　大描金箱每个大板箱每个 

　　大衣箱每个料丝灯每对 

　　薄荷每石盐干菜每石 

　　海秋螺每石檾串每石 

　　檾绳每石火石每石 

　　宣石每石黄草每石 

　　栗米每石虾油每石 

　　寿山石每石琉璃货每石 

　　酱菜每石东青子每石 

　　人中黄每石松花粉每石 

　　挂面每石九江纸每十六块 

　　小桑皮纸每十六块鹿角每石 

　　杂纸箱每石楠木椅每张 

　　籐椅每张圈椅每张 

　　罗汉椅每张大棕箱每个 

　　珠灯每对灰鼠皮马褂每件 

　　油档每十个撇缸每十口 

　　盖缸每十口 

　　八分五厘五毫例 

　　榆木每段 

　　九分制 

　　淮安小篾亶每十条苏州小攒亶每十条 

　　（棉）［绵］羊每十只滑皮竹每百根 

　　一尺一二三寸桱木每段 

　　一尺一二三四寸短水杉板每块 

　　一钱例 

　　二尺七八寸围圆桱木每根 

　　二尺五六七寸松木每段 

　　蜂蜜每石莲肉每石 

　　青菜每石蜜饯每石 

　　榛松榧子每石葡萄干每石 

　　生铁块每石烟叶每石 

　　土烟每石闽姜每石 

　　冰糖每石炮［仗］每石 

　　橘饼每石瓜子仁每石 

　　铁砧子每石兰花子每石 

　　落花生每石蜜橙糕每石 

　　烟梗每石供柜每张 

　　牛乳酥每石李干每石 

　　金（膝）［漆］竖柜每张炕屏每架 

　　条柜每张笼每架 

　　天平每架箱柜每副 

　　石碾每条楠木衣、书架每张 

　　凉轿每乘剃头担每副 

　　书柜每张神堂龛每座 

　　一钱五厘例 

　　一尺四五寸阔桱木每段 

　　一钱一分二厘五毫例 

　　连二松板每块 

　　一钱二分例 

　　一尺五六七寸阔短水杉板每块 

　　风篷每合铅每石历任招商减收，只征八分。 

　　新钉每石历任招商减收，只征五分。 

　　铁条每石历任招商减收，只征五分。 

　　茶叶每石历任招商减收，只征八分。铁酒锅每六口 

　　大铁锅每十二口中铁锅每十八口 

　　小铁锅每二十四口铁绳每石 

　　废铜锡每石鱼膘每石 

　　门神每石盐蛋每石计一千个 

　　篾笆齿每石梳子每石 

　　刡刷每石乌梅每石 

　　灯草每石桕油每石 

　　头油每石桕烛每石 

　　棉线坯每石熟铁每石 

　　茶子油每石火腿每石 

　　青梅干每石苏子油每石 

　　杨梅干每石铁器每石 

　　钅仓子每石牛筋每石 

　　一钱二分三厘例 

　　磺每石 

　　一钱二分五厘例 

　　二尺九寸至三尺围圆桱木每根 

　　二尺八九寸至三尺松木每段 

　　一钱三分五厘例 

　　各色杂货每驴三分例起至八分例止，计一百二十斤 

　　一钱四分例 

　　中杂木四尺至五尺围圆每根长二丈八尺止 

　　一钱四分五厘例 

　　桐油每石 

　　一钱五分例 

　　一尺八九寸至二尺阔短水杉木板每块 

　　一尺五六七寸阔短杉板每块 

　　一尺五六七寸阔短闭阴杉板每块 

　　正杉蹔头每块中松木每根 

　　一尺六七寸桱木每段 

　　连三松板每块金漆凉床每张 

　　炕床每张罗汉榻每张 

　　端芦每百束短楠木每根 

　　一钱五分二厘例 

　　硝每石 

　　一钱七分例 

　　紫草每石长头发每石 

　　红花每石历任招商减收，只征七分。图书石每石 

　　籐棕每石红头绳每石 

　　通草花每石计二箱旧衣每石 

　　南京杂货每石铜锡器每石 

　　桂花料每石琵琶、弦子、月琴每十面 

　　鼓每十面花椒每石 

　　马镫每石烟袋杆每石 

　　戏盔帽每石戏把子每石 

　　玫瑰糕每石椰瓢每石 

　　玫瑰蕊每石戥杆每石 

　　琉璃每石鞭杆每石 

　　桂花蕊每石 

　　锡箔一百块折一石历任招商宽减，只征一钱。 

　　一钱八分例 

　　一尺一二三四寸连二水杉板每块 

　　二尺一二寸短水杉板每块 

　　一钱九分五毫例 

　　大杂木每根圆五尺以上，长一丈八尺止。一钱九分五厘例 

　　一尺八九寸至二尺阔短闭阴杉板每块 

　　二钱例 

　　五尺以上围圆榆木每根长二丈止 

　　黄蜡每石凉暖帽胎每石 

　　剪绒帽每石羊皮帽每石 

　　棉线带每石被囊每石 

　　口袋每石手巾每石 

　　棉线每石麻网每石 

　　麻线每石白布每十二筒折一石 

　　铺衬每石 

　　麻夏布每一百二十匹折一石 

　　白兴布每十八帖折一石 

　　黄草布每八十匹折一石 

　　草卷白布每八筒折一石 

　　水沙布每八十匹折一石 

　　山白布每六十匹折一石 

　　东门阔布每六十匹折一石 

　　生白布每十二筒折一石 

　　崇明布每六十匹折一石 

　　金漆天然几每张 

　　飞花布每一百二十匹折一石 

　　兜肚每石围屏每架 

　　布领每石楠木竖柜每张 

　　剪绒领每百条帽圈带每石 

　　鹿角菜每石布骨子每石 

　　二钱二分五厘例 

　　一尺八九寸至二尺短杉板每块 

　　连四松板每块小松桅木每根 

　　二尺一二三四寸阔短闭阴杉板每块 

　　二尺四五六寸阔短水杉板每块 

　　二钱四分例 

　　一尺五六七寸阔连二水杉板每块 

　　一尺八九寸至二尺围圆桱木每段 

　　鲜鱼棹船每只 

　　二钱五分例 

　　生、熟漆每石帽缨每石 

　　帽纬每石柿漆每石 

　　二钱六分例 

　　六尺以上围圆榆木每根长二丈止 

　　二钱七分例 

　　青蓝杂色布每十二筒折一石 

　　包头八十联折一石广葛每四十匹折一石 

　　草卷色布每八筒折一石 

　　白蜡每石糟鱼每石 

　　蘓木每石历任招商宽减，只征二钱。五倍子每石 

　　胡椒每石历任招商宽减，只征二钱。杭粉每石 

　　香蕈每石黄丹每石 

　　铜绿每石毡货每石 

　　螣黄每石姜黄每石 

　　水银每石银硃每石 

　　羊毛每石羊绒每石 

　　羊皮每石毡毼每石 

　　檀降香每石速香每石 

　　芸香每石海参每石 

　　鹿筋每石白鲞每石 

　　沙鱼翅每石贝母每石 

　　色水沙布每八十匹折一石 

　　猫皮每石杂毛每石 

　　杂皮每石獾皮每石 

　　胭脂每石雄黄每石 

　　海带每石潮脑每石 

　　獭皮每石靛花每石 

　　纸片金每石淡菜每石 

　　燕窝每石黄鼠皮每石 

　　子脐鱼每石花梨木每石 

　　阿胶每石硼砂每石 

　　毡边帽每石紫菜每石 

　　鲍鱼每石乌金纸每石 

　　纸金线每石皮瓶口每石 

　　鸡脚菜每石海粉每石 

　　石花菜每石肉桂每石 

　　砂仁每石三七每石 

　　各色杂货每驴一钱例起至二钱七分例止，计一百二十斤。 

　　二钱九分七厘例 

　　四尺以上圆楠木每根长二丈一尺止 

　　三钱例 

　　一尺八九寸至二尺阔连二水杉板每块 

　　中松桅木每根 

　　二尺八九寸至三尺阔短水杉板每块 

　　小罗松木每根 

　　二尺一二三寸阔短杉板每块 

　　金漆八步床每张 

　　二尺一二三四寸短桱木每段 

　　扇车每张水车每部 

　　三钱二分五厘五毫例 

　　七尺以上围圆榆木每根长二丈止 

　　三钱三分例 

　　藕船每只簑蒲草船每只 

　　三钱五分例 

　　三尺以上围圆桱木每根 

　　三钱七分五厘例 

　　二尺一二寸阔连二水杉板每块 

　　三钱九分例 

　　银鼠皮袄褂每件 

　　四钱例 

　　鲜鱼划船、马溜、江船每只 

　　缕缎子每四十匹清江、淮城卸卖，正银八折。 

　　纱罗绸绢绫每六十匹清江、淮城卸卖，正银八折。 

　　绵绸每五十匹清江、淮城卸卖，正银八折。 

　　缕缎每四十匹清江、淮城卸卖，正银八折。 

　　黼黻纱缎套每四十匹清江、淮城卸卖，正银八折。 

　　片金缎每四十匹清江、淮城卸卖，正银八折。 

　　销金缎每四十匹清江、淮城卸卖，正银八折。 

　　丝绵每石清江、淮城卸卖，正银八折。丝线每石 

　　丝网每石黄白丝每石 

　　丝线带每石戏衣每石 

　　丝绦每石绸瓶口每石 

　　茧绸每五十匹 

　　四钱五分例 

　　二尺四五六寸阔连二水杉板每块 

　　一尺一二三四寸阔短正杉板每块 

　　大松桅木每根 

　　四钱九分七厘例 

　　五尺以上圆楠木每根长三丈一尺止 

　　五钱四分例 

　　各色布每骡计二十四桶南来杂货每骡计二百四十斤 

　　六钱例 

　　二尺七八九寸至三尺阔连二水杉板每块 

　　四尺以上围圆桱木每根 

　　中罗松木每根 

　　六钱八分七厘例 

　　六尺以上圆楠木每根长三丈一尺止 

　　七钱例 

　　绸缎每骡计二百四十斤 

　　八钱例 

　　针条每石铜铁丝每石 

　　玉料每石 

　　绸缎船装四卷折一驼计二百四十斤 

　　九钱例 

　　一尺一二三四寸阔连二正杉板每块 

　　一尺八九寸至二尺阔短正杉板每块 

　　一尺一二三四寸阔短花杉板每块 

　　大罗松木每根 

　　一两例 

　　人参每骡计二百四十斤 

　　一两二钱例 

　　二尺一二三四寸阔短正杉板每块 

　　五尺以上围圆桱木每根 

　　一两三钱五分例 

　　二尺五六七寸阔短正杉板每块 

　　一两五钱例 

　　一尺五六七寸阔连二正杉板每块 

　　二尺八九寸至三尺阔短正杉板每块 

　　一尺五六七寸阔短花杉板每块 

　　一两五钱六分例 

　　丝网鸦船每帮计二只 

　　一两八钱例 

　　一尺八九寸至二尺阔连二正杉板每块 

　　一尺八九寸至二尺阔短花杉板每块 

　　二两四钱例 

　　二尺一二三四寸阔连二正杉板每块 

　　二尺一二三四寸阔短花杉板每块 

　　二两七钱例 

　　二尺五六七寸阔连二正杉板每块 

　　二尺五六七寸阔短花杉板每块 

　　标船每只 

　　三两例 

　　二尺八九寸至三尺阔连二正杉板每块 

　　二尺八九寸至三尺阔短花杉板每块 

　　正单、分单、北钞则例 

　　六尺正单一两六钱自二百七十一石起至千余石止，俱准其往回，照验一年为满。 

　　五尺正单八钱自一百七十一石起至二百七十石止，俱准其往回，照验一年为满。 

　　四尺正单六钱四分自五十石起至一百七十石止，俱准其往回，照验一年为满。 

　　六尺半单八钱自五百一石起至千余石止 

　　六尺分单四钱自二百七十一石起至五百石止 

　　五尺分单二钱自一百七十一石起至二百七十石止 

　　四尺分单一钱六分自五十石起至一百七十石止。间有百石之船载货二三十石自北南下者，历来亦纳四尺分单。 

　　北钞每尺二钱五分淮关分口之长山、白洋、新河、后湖四处，无论杂货杂粮，船载四十石以上，按梁输纳。 

　　一、船必有舿，在桅后中舱两边走杆空虚之处。量船时，亦须统量在内。再另量一边走杆，加倍扣除。如舿内无货，则不应扣除。后舿与前舿同。 

　　一、船有方水井，系船家留空察看，以防不测。量船时，亦统量在内。另将井内弓口，量明扣除。 

　　一、船有气桶，系船家探试潮湿之处。量船时，满量在内。核算时，则每货百石扣除五斗。 

　　一、船有站板，为两边出水之地，名曰“小杆”。船大，照弓口量明算除；船小，每百石扣除五斗。 

　　一、船有神堂，量船时，亦满量在内，仍另量明尺寸扣除。 

　　一、西河舟瓜船、江船，除梁之外，每货百石除跕四石。 

　　扦查船货例 

　　一、各河豆船，有时、古两种。时船面窄底宽，古船面宽底窄，船旁均有大。量宽，总以分中插为主。如有两层，则以下为准。长则见载，量载不量空。舱深以桅舱实底为主，前后比较，以除垫舱之弊。如豆有高洼，悉令摊平。外有口袋，倾出扦量。其脚船有无夹带，亦须查验。 

　　一、豆饼船只例，系满载三量扦算，有舿加舿。量阔，总以桅后第三块锁袱处插分中为准。量深，以桅舱实底为主。前后比较，以除垫舱之弊。量长，以一字梁起至烟囱为主。如（稍）［梢］撬有饼，则量至稍［梢］撬。倘猪嘴舱装有零饼，照豆船一体扦量。再，饼船不准卸桅并零摆饼片。如有驳船，俱令跟随本船一同验放。应纳半单、分单，亦照例饬令报纳。 

　　一、南来生姜、茶叶、红白糖，北来棉花、钉、铁、土碱、皂、矾各项货物，包篓件数、大小轻重、花色粗细不一。狡猾船户每将大包大篓、细重之货，藏匿舱底或两旁杆下，转以粗货浮装舱面，希图隐（陋）［漏］。凡遇前项，货船到关，俱照水驼之例，分晰开明挨舱所装货单，南、北来，同军饷、天妃印帖送大楼，立刻扦查，抽点一二舱，对验相符，照单报税。如一舱不符，即再点再查。倘仍不符，即通船逐件彻底清查。并将查多数目，开明具禀，以凭酌核罚惩。 

　　一、鸭嘴船装载绸缎、布匹、锡箔等项，其船每多私舱、夹底，甚至有两层夹底者，细货最易藏匿。凡遇此等货船，亦照例，分晰开明挨舱所装货单，南、北来，同军饷、天妃印帖送大楼，并照前查点办理。 

　　一、西河北来货船，由宿关南下。凡带有驳船者，均于本船票内注明驳船姓名、石数，驳船票内注明本船姓名、石数，以备到关查核藏匿驳船之弊。其宿票内并将一切货物逐舱、弓口尺寸分晰填写，俟大楼核算时，比较尺寸注明弓口之旁查对。 

　　一、南北往来货船，自数石起至一百四十九石，名为“照票”；自一百五十石以外，名为“大票”。如货物零星，不足正银一钱者，概免征收。 

　　一、回空粮船抵关，例在河南岸关上总巡房前停泊，听候差派扦查货物，按例输纳放行。所收钱粮，归入逐日钱粮数内报解。 

　　报纳船单例 

　　一、沙飞、马溜、鸭嘴、芦篷、渔楼等船，量船大小，应报六尺、五尺、四尺正单不等，单尾实贴船内，验烙火印备验，以十二个月为满。如装货物，虽有正单，仍随货照例报纳分单，不纳半单。 

　　一、南来未经过关空船，并无宿迁契尾，亦无南河正阳单尾可验者，无凭稽查，俱照船之大小，分别报纳正单。 

　　一、装载船空下关，亦俱照前例，报纳正单。 

　　一、鸡笼、鸡蛋、香会船，出百石以外者，俱纳四尺分单。有二百石者，仍照石数，报纳分单。 

　　一、号船装官物应差北上，有船批讨关例不纳单。至下水回空时，如带有货物，仍照货报纳分单。 

　　一、闸溜船上下，不论有无货物，俱纳四尺分单。 

　　一、绸布水驼船，无论多少，俱纳六尺分单。大楼发给驼帖，以便回空备验。下水装载货物，仍随货照例报纳分单。 

　　一、淮船、棹船、划船、摇船，照例报纳分单，概不纳半单。 

　　一、外河、天妃报过钱粮货物，至大关验票。其船能容百石以外者，货物止二十余石，补纳四尺分单。 

　　一、磁器船不经秤尺之货，如装有十石，即抵别货五十石，应报四尺分单。多者，照数申报分单、半单不等。 

　　一、西河舟瓜船装载南下二十石起，概纳六尺分单。如回空南来，（稍）［捎］带货物北上者，五十石起，随货报纳分单，不纳半单。 

　　一、布船不经秤尺之货，如装有三十石，即抵别货五十石核算，应纳四尺分单。多者，照数申报分单。 

　　一、窑货船，照钱粮正银二两五钱，即抵豆货五十石，应报四尺分单。多者，照数申报分单、半单不等。 

　　一、清江卸卖饭米、饭稻，例无钱粮。五十石起，报纳分单；如不足五十石，取具保结，不纳分单。 

　　一、上下水烧柴、稻草船只，虽无钱粮，俱纳分单。 

　　一、装载船从南空上者，概不纳单。 

　　一、舟瓜船、山船、滩船，装载货物，随货照例报纳分单、半单不等。 

　　一、江船，量船大小，报纳正单。如装货物，仍随货报纳分单、半单不等。 

　　一、装盐山船，例报五尺正单。淮、划、舟瓜船，俱报六尺正单。 

　　一、南来石板、门台石、石磉等项，例应纳税。酌量斤重，出五十石者，俱照货物例，报纳分单、半单不等。如有正单，概不纳分单。 

　　一、南来船只，（稍）［捎］带嫁妆，量其多寡，验明船之大小，概纳分单。如有正单，免纳分单。 

　　一、清江来席摺、端芦船只，自正银二钱起，报纳分单。 

　　一、无钱粮废石、盐卤，俱酌量斤重，照例报纳分单、半单。如有正单，概不纳分单。 

　　一、淮城、清江，本卸一切货物，有清江转发淮城、淮城转发清江，俱按商单货物多寡，以百日为定限。如淮城验往清江，五十石起，报纳分单；清江验往淮城，二十石起，报纳分单。 

　　一、清江、淮城，本典当满旧衣及铜锡器皿。如清江转发淮城、淮城转发清江，概不征税，以本典图记为凭。 

　　一、人棹船自清江装烧柴，逐日往淮城转卖者，概不纳单。 

　　一、南来书船，不纳分单。如应报正单之船，照前例报纳正单。 

　　补纳北钞例 

　　一、清河来大米，如装百石，即照报纳北钞四尺九寸例，减半征收；百石以内者，例不收钞。 

　　一、北河桃源、众兴、清河、白洋等处来货船，如无北钞，俱以四十石起，按照梁头尺寸，补纳折净北钞。 

　　一、王营、外河过坝杂粮等货，有外河口印帖者，免纳北钞。 

　　一、王营来进口货船，无凭稽验，以四十石起，概纳折净北钞。 

　　一、安东来货船，由草湾、永丰、仲庄等口量明数目，先行具禀，到楼挂号，取具保结来关者，免纳北钞。 

　　一、回空粮船进口起卸货物，先赴大楼挂号者，概免北钞。 

　　一、清河闸以下河南河北庄收杂粮装载南下，先赴大楼挂号者，概免北钞。 

　　货物申减例 

　　一、新钉、黄钉散装扦量，每石加八申。 

　　一、红白糖、废锅铁、石膏散装扦量，每石加五申。 

　　一、水靛散装扦量，每石加二五申。 

　　一、瓜子称斤，每石加一五申。 

　　一、萝卜干散装扦量，每石加三申。 

　　一、青茶每篓除皮五斤。 

　　一、熬茶秤斤，每石八五折。 

　　一、生姜、荸荠、石榴、桃子、柿子、芋头、山药、百合、苹果、水梨散装扦量，每石九折。 

　　一、江西木炭、北来核桃散装扦量，每石八折。 

　　一、盐蛋散装扦量，每石三折。 

　　一、南河木炭、蚊香、蒜头、藕干、虾糠散装扦量，每石六折。 

　　一、有梗蒜散装扦量，每石四折。 

　　一、子花散装扦量，每石三三折。 

　　一、窑货散装扦量，每石八折，五十件作一石，每石五分。 

　　一、菜饼散装扦量，每石八折。 

　　一、萆子饼、豆饼散装扦量，每石七折。 

　　一、鸡头子散装扦量，每十石可得鸡头米六石，每石纳税六分，鸡头壳四石，每石纳税三分，合每石纳税四分八厘。 

　　一、连铁、桶铁俱照铁条例，每石纳银五分。 

　　一、花铁照熟铁例，每石纳银一钱二分。 

　　以上各例，俱系历任酌定章程，照办已久。因特附载，以备查核。 

　　淮关庙湾口梁头船单例 

　　计开凡空、重船只，俱按梁头尺寸，报纳船单。准其往回，照验一年为满 

　　三尺五寸四钱五分五厘 

　　六寸四钱六分八厘 

　　七寸四钱八分一厘 

　　八寸四钱九分四厘 

　　九寸五钱七厘 

　　四尺六钱四分 

　　一寸六钱五分六厘 

　　二寸六钱七分二厘 

　　三寸六钱八分八厘 

　　四寸七钱四厘 

　　五寸七钱二分 

　　六寸七钱三分六厘 

　　七寸七钱五分二厘 

　　八寸七钱六分八厘 

　　九寸七钱八分四厘 

　　五尺八钱 

　　一寸一两三钱六分 

　　二寸一两三钱八分七厘 

　　三寸一两四钱一分四厘 

　　四寸一两四钱四分 

　　五寸一两四钱六分七厘 

　　六寸一两四钱九分四厘 

　　七寸一两五钱二分 

　　八寸一两五钱四分七厘 

　　九寸一两五钱七分四厘 

　　六尺一两六钱 

　　一寸一两七钱二分九厘 

　　二寸一两七钱五分七厘 

　　三寸一两七钱八分五厘 

　　四寸一两八钱一分四厘 

　　五寸一两八钱四分二厘 

　　六寸一两八钱七分 

　　七寸一两八钱九分九厘 

　　八寸一两九钱二分七厘 

　　九寸一两九钱五分五厘 

　　七尺一两九钱八分四厘 

　　一寸二两一钱三分 

　　二寸二两一钱六分 

　　三寸二两一钱九分 

　　四寸二两二钱二分 

　　五寸二两二钱五分 

　　六寸二两二钱八分 

　　七寸二两三钱一分 

　　八寸二两三钱四分 

　　九寸二两三钱七分 

　　八尺二两四钱 

　　一寸二两五钱六分七厘 

　　二寸二两五钱九分七厘 

　　三寸二两六钱二分九厘 

　　四寸二两六钱六分 

　　五寸二两六钱九分二厘 

　　六寸二两七钱二分四厘 

　　七寸二两七钱五分五厘 

　　八寸二两七钱八分七厘 

　　九寸二两八钱一分九厘 

　　九尺二两八钱五分 

　　一寸三两三分四厘 

　　二寸三两六分七厘 

　　三寸三两一钱 

　　四寸三两一钱三分四厘 

　　五寸三两一钱六分七厘 

　　六寸三两五钱二分 

　　七寸三两五钱五分七厘 

　　八寸三两五钱九分四厘 

　　九寸三两六钱三分 

　　一丈三两六钱六分七厘 

　　一寸四两四分 

　　二寸四两八分 

　　三寸四两一钱二分 

　　四寸四两一钱六分 

　　五寸四两二钱 

　　六寸四两二钱四分 

　　七寸四两二钱八分 

　　八寸四两三钱二分 

　　九寸四两三钱六分 

　　一丈一尺四两四钱 

　　一寸五两五钱五分 

　　二寸五两六钱 

　　三寸五两六钱五分 

　　四寸五两七钱 

　　五寸五两七钱五分 

　　六寸五两八钱 

　　七寸五两八钱五分 

　　八寸五两九钱 

　　九寸五两九钱五分 

　　一丈二尺六两 

　　一寸七两二钱六分 

　　二寸七两三钱二分 

　　三寸七两三钱八分 

　　四寸七两四钱四分 

　　五寸七两五钱 

　　六寸七两五钱六分 

　　七寸七两六钱二分 

　　八寸七两六钱八分 

　　九寸七两七钱四分 

　　一丈三尺七两八钱 

　　一寸八两七钱三分四厘 

　　二寸八两八钱 

　　三寸八两八钱六分七厘 

　　四寸八两九钱三分四厘 

　　五寸九两 

　　六寸九两六分七厘 

　　七寸九两一钱三分四厘 

　　八寸九两二钱 

　　九寸九两二钱六分七厘 

　　一丈四尺九两三钱三分四厘 

　　一寸十一两七钱五分 

　　二寸十一两八钱三分四厘 

　　三寸十一两九钱一分七厘 

　　四寸十二两 

　　五寸十二两八分四厘 

　　六寸十二两一钱六分七厘 

　　七寸十二两二钱五分 

　　八寸十二两三钱三分四厘 

　　九寸十二两四钱一分七厘 

　　一丈五尺十二两五钱 

　　一寸十四两九分四厘 

　　二寸十四两一钱九分 

　　三寸十四两二钱八分 

　　四寸十四两三钱七分四厘 

　　五寸十四两四钱六分七厘 

　　六寸十四两五钱六分 

　　七寸十四两六钱五分四厘 

　　八寸十四两七钱四分七厘 

　　九寸十四两八钱四分 

　　一丈六尺十四两九钱三分四厘 

　　一寸十六两一钱 

　　二寸十六两二钱 

　　三寸十六两三钱 

　　四寸十六两四钱 

　　五寸十六两五钱 

　　六寸十六两六钱 

　　七寸十六两七钱 

　　八寸十六两八钱 

　　九寸十六两九钱 

　　一丈七尺十七两 

　　一寸十七两一钱 

　　二寸十七两二钱 

　　三寸十七两三钱 

　　四寸十七两四钱 

　　五寸十七两五钱 

　　六寸十七两六钱 

　　七寸十七两七钱 

　　八寸十七两八钱 

　　九寸十七两九钱 

　　一丈八尺十八两 

　　淮安关淮仓现行征收淮城清江落地商税则例 

　　计开：三毫九丝例 

　　磁坛每个磁礶每个 

　　九毫六丝五忽例 

　　小棉布每匹冷布每匹 

　　蚊帐夏布每匹花布被面每床 

　　缎布袜每双缎布鞋每双 

　　毡袜每双毡褶裤护膝每双 

　　羊、狗皮每张篾火炉每个 

　　竹箩每副锅盖每副 

　　九毫七丝例 

　　扣青、蓝、红、绿布每匹嘉兴布每匹 

　　飞花粗蓝布每匹扣漂白布每匹 

　　印花布每匹扣花红布每匹 

　　棉布手巾每十条木屐每双 

　　缎布椅垫每个布领每十条 

　　蒸笼每套 

　　一厘例 

　　黄草布每匹蒲草每束 

　　蒲拜垫每个蒲椅垫每个 

　　一厘九毫三丝例 

　　大棉布每匹麻布每匹 

　　浜布每匹葛布每匹 

　　生眼布每匹青长夏布每匹 

　　中长夏布每匹春夏布每匹 

　　斜纹布每匹生白布每匹 

　　孝绢每匹纱包头每联 

　　仿纸每块龙虎山纸每块 

　　火纸每块毛六纸每块 

　　草纸每块皮纸每块 

　　油靴每双绒袜每双 

　　羊皮犸猇每个羊皮袖每双 

　　绒褶裤护膝每双狐领每条 

　　鹿皮每张水犊皮每张 

　　獾皮每张沙狐皮每张 

　　兔皮每张獭皮每张 

　　黄犊皮每张驴皮每张 

　　铁锅每口铁汤礶每个 

　　铁火盆每个剪绒帽每顶 

　　羊皮帽每顶竹篾箱每个 

　　花箱每个末香每石 

　　油单布每条石花盆每个 

　　二厘例 

　　扣紫花布每匹水沙布每匹 

　　改阔布每匹山白布每匹 

　　藤田夏布每匹漂白水沙布每匹 

　　黄鼠皮每张竹丝藤帽每顶 

　　二厘四毫一丝二忽五微例 

　　围炉每个 

　　二厘八毫九丝五忽例 

　　羊皮裤每条 

　　三厘例 

　　人参每斤 

　　三厘八毫六丝例 

　　狐皮每张狼皮每张 

　　灰鼠皮每张扫雪皮每张 

　　萝卜每石 

　　三厘九毫例 

　　皮箱每个花罇每十个 

　　褐汗巾每二条手帕每联 

　　神马纸每块淌连纸每块 

　　端把纸每块辉屏纸每块 

　　扛连纸每块毛厂纸每块 

　　包烟纸每块磁器每十子 

　　烧纸每包猪、羊血每石 

　　缎布靴每双南酒每坛 

　　泉酒每坛醋每坛 

　　油漆椅每张油漆盘每十个 

　　竹桌每张头面箱每个 

　　文具每个元连纸每块 

　　白身桌每张 

　　四厘例 

　　生紫花布每匹生漂白布每匹 

　　草卷白布每匹老扣夏布每匹 

　　新城夏布每匹永春布每匹 

　　罗布每匹崇明白布每匹 

　　漂白夏布每匹青长漂白夏布每匹 

　　四厘八毫二丝五忽例 

　　油漆盒每十个花洗每个 

　　汤每个澡盆每个 

　　砂锅每百个缎布枕每个 

　　竹考篮每十个竹夫人每十个 

　　竹烘篮每十个竹食篓每十个 

　　五厘七毫九丝例 

　　小生绢每匹红白毡每条 

　　麂皮每张银鼠皮每张 

　　山羊每只盐鱼每石 

　　笼圈板每石蒜每石 

　　摺把纸每块 

　　七厘七毫二丝例 

　　山药每石芋头每石 

　　香芋每石猪毛每石 

　　兔儿、猞猁、狲皮每张胭脂每百个 

　　七厘八毫例 

　　绢花包头每联土火丛每百个 

　　黄牛皮每张棉［绵］羊每只 

　　竹椅每十张土钵儿每百个 

　　八厘例 

　　果包一捆计二百五十个 

　　九厘六毫五丝例 

　　锦每匹各色纱每匹 

　　锦被每床布褥每床 

　　绵绸每匹茧绸每匹 

　　王庄轻绸每匹画绢每二匹 

　　土绫每匹大官绢每匹 

　　瓜子每石红柑每石 

　　莲子每石水杨梅每石 

　　鲜桃每石花杏每石 

　　乌梅每石李子每石 

　　荸荠每石木枣每石 

　　山里红每石青果每石 

　　生姜每石海蜇每石 

　　虾皮每石蛤蜊每石 

　　毡衣每件毛褐每匹 

　　毯子每条水牛皮每张 

　　花野猫皮每张马皮每张 

　　皮硝每石牛角每石 

　　黄牛每只活猪每口 

　　银鱼每石烧酒每坛 

　　干面小粉每石油漆桌子每张 

　　油漆盆桶每副土茯苓每石 

　　铁锚每口黄钉每石 

　　废锅铁每石铁勺每百个 

　　桦皮每石榆皮每石 

　　水胶每石土碱每石 

　　水靛每石松香每石 

　　槐花每石皂矾每石 

　　烟子每石五倍子每石 

　　红土每石蚊香每石 

　　鞍子每副豌豆每石 

　　菜子每石箬叶每石 

　　酱每石荷叶每石 

　　扫帚每百把剃头担每副 

　　火石每石羊肝石每石 

　　紫土每石木屐钉每石 

　　鼓钉铁叶每石护皮每石 

　　盐瓜、萝卜干每石黄芦木每石 

　　花褊单每件西瓜每百个 

　　焦子每石丝布每匹 

　　一分例 

　　貂皮每张虎皮每张 

　　豹皮每张米包一捆计一百个 

　　水仙花每石土礶泥每石 

　　银礶土每石 

　　一分一厘五毫八丝例 

　　茶、酒、夜、滷壶，零星小碎罐銚每百个 

　　土火盆每百个土锅腔每百个 

　　芭蕉扇每千把茶叶每石 

　　一分一厘六毫例 

　　粗油纸扇每千把 
　　一分二厘例 

　　盐包一捆计一百个 

　　一分三厘五毫一丝例 

　　芸香每石旧花每石 

　　一分四厘例 

　　红帽缨每斤 

　　一分九厘三毫例 

　　各色缎每匹各色绫每匹 

　　曹绫布每匹各色绸每匹 

　　绉纱每匹片金每匹 

　　胶枣每石小红枣每石 

　　风菱每石霜梅每石 

　　白果每石青梨每石 

　　鲜笋每石百合每石 

　　橙子每石橘子每石 

　　苹果每石石榴每石 

　　柿子每石木瓜每石 

　　红曲每石千张纸每块 

　　杂纸每块油纸每块 

　　门袱纸每块连七纸每块 

　　五色纸每块笺纸每块 

　　毛边纸每块夹板纸每块 

　　黄表纸每块连四五纸每块 

　　表心纸每块皂纸每块 

　　单帖每箱纸脚每石 

　　锡箔每百帖土坛每百个 

　　毡雨帽每百顶羊皮袄褂每件 

　　杂皮褥每床褐衫每匹 

　　鞍笼每副水牛每只 

　　盐牛、猪肉每石香草每石 

　　黑铅每石扁担每百条 

　　弓每百张桦树果每石 

　　柏油每石柏油烛每石 

　　烛心每石酱菜每石 

　　糖蒜每石筷子每万双 

　　冬瓜每百条相子每石 

　　风篷每合纸、竹、绸画每一卷 

　　戏毯每条毡帽每百顶 

　　一分九厘五毫例 

　　竹床每张 

　　二分例 

　　笔管每石银确每石 

　　纸篾每石耍货每石 

　　帽圈带顶每石梳篦每石 

　　砂纸每石柳条每石 

　　扇骨每石木红纬每斤 

　　京杂货每石通草花每石 

　　通草每石箭竿每石 

　　竹戥壳每石盐虾每石 

　　黄草每石 

　　红穗每斤 

　　二分三厘一毫六丝例 

　　皂条线每斤 

　　二分七厘二丝例 

　　绒褐每匹羊绒每匹 

　　盐蛋每千个变蛋每千个 

　　日照伞每百把 

　　二分八厘九毫五丝例 

　　子花每石核桃每石 

　　栗子每石柿饼每石 

　　鲜葡萄每石红糖每石 

　　古干纸每块文号纸每块 

　　供单纸每块北来药材每石 

　　苍术每石土线香每石 

　　蒲席每百条白矾每石 

　　木掀每百把牛油每石 

　　牛油烛每石猪油每石 

　　柏油每石 

　　二分九厘例 

　　菜子、豆油每石子油每石 

　　三分例 

　　床布手巾每百条凉篾枕每百个 

　　明瓦每石 

　　三分二厘八毫一丝例 

　　白丝锁线每斤 

　　三分八厘六毫例 

　　磁器桶篮每只獭皮裙、褂每条、件 

　　免皮袄、褂每件金华肉腿每只 

　　连二麩曲每百块炮［仗］每石 

　　凉草鞋每百双麻饼每千块 

　　三分九厘例 

　　烟荷包每百副兜肚每百个 

　　竹筛每百个扁子每百个 

　　香油每石头油每石 

　　桐油每石白身床每张 

　　棕屉每张石黄每石 

　　褡裢口袋、平口被套、稍马每百条 

　　四分例 

　　门神纸画每石糕匣板每石 

　　四分八厘例 

　　北来旧衣每石 

　　四分八厘二毫五丝例 

　　凉草帽胎每百顶缎布帽头每百顶 

　　绫缎边孩睡帽、毡边帽每百顶 

　　檾麻每石灯草每石 

　　檾钱串每石扣线每斤 

　　五色绒每斤箩头每百个 

　　五分四厘四毫例 

　　氆氇每个 

　　五分七厘九毫例 

　　净棉花每石枝圆每石 

　　榛子每石松子每石 

　　榧子每石莲肉每石 

　　菱米每石冰糖每石 

　　橘饼每石桂花蕊每石 

　　白砂糖每石蜂蜜每石 

　　腐乳每石蜜饯每石 

　　查糕每石何首乌每石 

　　李干每石盐笋每石 

　　葡萄干每石藕粉每石 

　　云片糕每石糖果每石 

　　木耳每石蘑菇每石 

　　香蕈每石针金菜每石 

　　枯笋每石花椒每石 

　　茴香每石杂果每石 

　　佛手每石香橼每石 

　　粉条每石花生每石 

　　挂面每石结白糖每石 

　　羊毛每石鹰爪虾米每石 

　　鲞鱼每石鱼鳔每石 

　　蛏干每石螺虫系［蛳］干每石 

　　白酒药每石豆粉每石 

　　生漆每石南来药材每石 

　　黄柏每石香料每石 

　　黄红铜每石水锡每石 

　　铁钢每石针条铁丝每石 

　　黄蜡每石铜碌每石 

　　光粉每石苏木每石 

　　栙香每石盘香每石 

　　安息香每石黄丹每石 

　　棕每石草席每百条 

　　算盘每百面蜜陀僧每石 

　　兰花子每石糟鱼每石 

　　子鲚鱼每石马芽香每石 

　　甘蔗每千枝盐鸡、鸭每百只 

　　杂毛每石糟油每石 

　　虾油每石立轴每百副 

　　攀罾每百口网线每石 

　　火漆每石 

　　六分例 

　　大红纬每斤籐每石 

　　头发每石籐鞭杆每石 

　　六分六厘五毫例 

　　毡鞋每百双 

　　七分二厘例 

　　南来旧衣每石 

　　七分二厘三毫七丝五忽例 

　　瓢每千个 

　　七分七厘二毫例 

　　千张皮袄褂每件狐皮袄褂每件 

　　野猫皮袄褂每件灰鼠皮袄褂每件 

　　狼皮袄褂每件海袄褂每件 

　　雨伞每百把连四麩曲每百块 

　　九分六厘五毫例 

　　红花每石白铜每石 

　　铁器每石紫草每石 

　　红头绳每石金漆床每张 

　　白纸扇每千把白纸扇面每二千把 

　　生黄丝每石铁梨每百个 

　　一钱例 

　　烟叶每石 

　　一钱一分五厘八毫例 

　　海参每石海菜每石 

　　沙鱼翅每石鲍鱼每石 

　　海带每石鹿筋每石 

　　野菜每石铜、锡器每石 

　　铜丝每石纸金线每石 
　　一钱三分五厘一毫例 

　　羊绒每石靛花每石 

　　一钱三分六厘例 

　　檀香每石 

　　一钱九分三厘例 

　　胡椒每石白蜡每石 

　　银珠每石紫梗每石 

　　水银每石棉线带每石 

　　羊毛带每石姜黄每石 

　　砂缸每百口瓦火炉每百个 

　　砂盆每百套乌云豹套褂每件 

　　兔儿、猞猁、狲袄褂每件 

　　金纸伞每千把湖州白丝每石 

　　豆蔻每石麝香每石 

　　二钱例 

　　烟每石 

　　二钱七分二毫例 

　　排草每石 

　　二钱八分九厘五毫例 

　　石中青每石 

　　三钱例 

　　丝线带每石 

　　三钱八分六厘例 

　　丝棉每石银鼠皮袄褂每件 
　　宿迁关现行征收税银、契钞则例 

　　计开：绸缎布行 

　　缎二箱计一骡，重二百四十斤。细毡货照收九钱 

　　绸四卷计一骡，重二百四十斤九钱 

　　色布一筒一分二厘 

　　麻布十匹一分二厘 

　　葛布一匹一分二厘 

　　包头一石二钱五分 

　　包头一连计十个六厘 

　　麻布手巾一石一钱二分 

　　草葛一匹三厘 

　　丝线一斤二分 

　　绒线一斤二分 

　　粗丝一斤三分八厘 

　　麻线一石一钱二分 

　　棉线一石一钱二分 

　　缨子一石四钱 

　　苎麻一石六分 

　　山麻一石四分 

　　缎靴一双六厘 

　　缎袜一双六厘 

　　布袜一双四厘 

　　花布行 

　　子花一石四分 

　　净花一石八分 

　　粗白布一捆计三十二匹一钱 

　　杂货行 

　　檀香一石八钱 

　　苏木一石二钱 

　　胡椒一石二钱 

　　白蜡一石八钱 

　　黄蜡一石二钱六分 

　　黄丹一石六分 

　　红曲一石一钱二分 

　　铜碌一石六钱 

　　银硃一石八钱 

　　靛花一石八分 

　　土靛一石一分 

　　铅粉一石六分 

　　红花一石七分 

　　桐油一石六分 

　　红土一石一分 

　　土粉一石四分 

　　鱼膘一石一钱 

　　水胶一石三分 

　　锡箔一石计一百块四分 

　　山东花椒一石六分 

　　川椒一石九分 

　　大茴香一石一钱 

　　小茴香一石五分 

　　香末一石三分 

　　松香一石四分 

　　香草一石三分 

　　桂花饼一石一钱二分 

　　白矾一石三分 

　　皂矾一石一分二厘 

　　皂角一石三分 

　　槐花一石三分 

　　碱一石一分 

　　牙香一石五分 

　　生漆一石二钱八分 

　　乌棓一石四分 

　　松烟一石一分 

　　硼砂一石二钱 

　　桦皮一石三分 

　　蚊香一石二分 

　　糖果行 

　　冰糖一石八分 

　　白糖一石五分 

　　红糖一石四分 

　　蜜饯一石一钱 

　　南北干鲜果行 

　　枝圆一箱五分 

　　白果一石四分 

　　乌菱一石三分 

　　甘蔗一百枝一分 

　　柑子一石三分 

　　橘子一石三分 

　　荸荠一石三分 

　　瓜子一石三分 

　　枣子一石三分 

　　核桃一石三分 

　　栗子一石三分 

　　柿饼一石三分 

　　梨一石三分 

　　干葡萄一石五分 

　　杏仁一石三分 

　　鲜果一石二分 

　　柿子一石一分二厘 

　　乌梅一石三分 

　　松子一石五分 

　　榛子一石四分 

　　木瓜一石三分 

　　青果一石一钱 

　　香圆一石一钱 

　　石榴一石三分 

　　干菜行 

　　笋干一石八分 

　　香蕈一石二钱 

　　金针一石五分 

　　藕一石三分 

　　葫芦条一石五分 

　　干豆角一石五分 

　　藕粉一石八分 

　　黄花菜一石五分 

　　山药一石八厘 

　　芋苗一石八厘 

　　姜一石二分 

　　闽笋一石八分 

　　木耳一石八分 

　　鹿角菜一石一钱二分 

　　百合一石三分 

　　石花菜一石八分 

　　蕃瓜条一石二分 

　　粉干条一石三分 

　　海菜行 

　　鲞鱼一石一钱 

　　沙鱼翅一石二钱六分 

　　蛏干一石一钱二分 

　　鲍鱼一石二钱五分 

　　海参一石二钱五分 

　　淡菜一石一钱二分 

　　紫菜一石一钱五分 

　　海带一石一钱五分 

　　海白菜一石一钱 

　　海蜇一石四分 

　　虾米一石八分 

　　腌鱼腌猪行 

　　盐猪一口二分 

　　盐肉一百斤二分 

　　火腿一只五厘 

　　盐鱼一百斤五分二厘 

　　盐蛋一百个一分 

　　糟鱼一坛计五十斤二分 

　　虾酱一坛一分 

　　盐卤一坛五厘 

　　药材行 

　　杂药一石三分 

　　南杂药一石六分 

　　榆皮一石一分二厘 

　　生地一石八分 

　　莲肉一石五分 

　　姜黄一石六分 

　　铜锡器行 

　　红铜一石二钱五分 

　　铜器一石三钱 

　　锡一石一钱二分 

　　铅一石八分 

　　纸札行 

　　连四纸一石一钱 

　　五色笺纸一石一钱 

　　印花纸一石一钱 

　　黄表纸一石六分 

　　呈文纸一石六分 

　　束纸一石五分 

　　粗色笺纸一石计四篓六分 

　　扛连纸一石计四篓三分 

　　辉屏纸一石计二块三分 

　　淌连纸一块三分 

　　黄塘纸一块三分 

　　毛边纸一石计四块一钱 

　　对方纸一石计一块一钱 

　　川连纸一石计四篓八分 

　　连七纸一石六分 

　　古干纸一石一钱 

　　磨盘纸一石计二块二分 

　　铁器行 

　　铁锅十口二分 

　　钉一石二分 

　　铁掀十张五厘 

　　生铁货一石一分四厘 

　　熟铁一石一分六厘 

　　生铁十石三分 

　　火盆一个六厘 

　　靴钉一石二分 

　　车穿一副六厘 

　　铁钻一个八厘 

　　炉一副四厘 

　　铁勺十把二厘 

　　子十面七厘 

　　火炉一个四厘 

　　钢一石二分八厘 

　　针条一石一钱四分 

　　条钢一石一钱二分 

　　广条一石二钱 

　　杂粮行 

　　芝麻、菜子一石二分五厘 

　　大米一石一分 

　　占米一石二分 

　　豆一石四厘 

　　杂粮一石四厘 

　　豌豆一石六厘 

　　蚕豆一石二分 

　　麻子一石一分二厘 

　　葫芦种一石一分 

　　靛种一石二分四厘 

　　麻饼一石六厘 

　　豆饼一石四厘 

　　油行 

　　香油一大篓二钱五分 

　　香油一中篓二钱 

　　香油一小篓一钱五分 

　　柏油烛一石八分 

　　头油一石八分 

　　牛油一石四分 

　　木竹行 

　　大桅木一棵六钱 

　　中桅木一棵三钱 

　　小桅木一棵二钱 

　　桅木一大截一钱 

　　桅木一中截五分 

　　桅木一小截三分 

　　大砍皮木一根五分 

　　小砍皮木一根二分 

　　木方一副一钱五分 

　　杉槁一根四厘 

　　枣木一段四厘 

　　枣杂木一段四厘 

　　榆木一招二钱 

　　木牌一招二钱 

　　寸板一块二厘 

　　竹箸一包计二百五十把三分 

　　木箸一包六分 

　　竹篾一石一分 

　　毛竹一根五厘 

　　小竹竿一捆计十根五厘 

　　毛竹一段一厘 

　　竹木器行 

　　竹床一张粗竹床每张一分二分 

　　竹扫帚一捆二厘 

　　衣架一个一分 

　　盆架一个一分 

　　书柜一张八分 

　　箱柜一副五分 

　　大床一张一钱 

　　凉床一张五分 

　　马桶一个五厘 

　　围椅一张八厘 

　　桌子一张二分 

　　时椅一张四厘 

　　篾子一箱六分 

　　梳柸一箱六分 

　　木屐一百双五分 

　　雨伞一百把一钱 

　　皮货行 

　　骚鼠皮一张计收银九钱一骡二厘 

　　獾杂皮一骡四钱五分 

　　黄牛皮一张一分 

　　水牛皮一张二分 

　　马皮一张一分 

　　骡皮一张一分 

　　驴皮一张五厘 

　　狗皮十张一分 

　　羊皮一骡计二百四十斤。粗毡货照收八钱 

　　绒帽行 

　　头发一石二钱 

　　剪绒帽一箱计一百五十顶四钱五分 

　　凉帽胎一百顶一钱 

　　毡袜十双四分 

　　毡帽一百顶一钱 

　　羊绒一石四钱 

　　细羊毛一石二钱 

　　粗羊毛一石一钱 

　　猪毛一石六分 

　　牛、羊角一石八分 

　　磁器行 

　　磁器一大桶一钱五分 

　　磁器一中桶一钱 

　　磁器一篮五分 

　　磁器一子三厘 

　　宜兴礶壶一百个六分 

　　窑货一百件三分 

　　坛一个一厘 

　　银礶一桶四分 

　　山东琉璃珠并围棋子一石四分 

　　苏州大花缸一只三分 

　　扇行茶叶钟子木炭酒曲等行 

　　细扇一百把八分 

　　油纸扇一百把一分 

　　粗扇一百把一分二厘 

　　杂货二箱四钱五分 

　　漆杂货二箱四钱 

　　漆钟碟一石五钱 

　　芭蕉扇一百把一分 

　　茶叶一大篓二分 

　　茶叶一中篓一分 

　　茶叶一小篓五厘 

　　煤炭一石三厘 

　　木炭一石六厘 

　　泉酒一大坛二分 

　　泉酒一小坛五厘 

　　火酒一坛二分 

　　曲一百块五分二厘 

　　烟叶一百斤五分 

　　细烟一百包二钱 

　　细席一百条一钱五分 

　　蒲席一百条八分 

　　芦席一掮二厘 

　　摺子一挂二厘 

　　苇子一束二厘 

　　蒲子一束二厘 

　　籐丝一石一钱 

　　蒜头一石三分 

　　爆丈一千个一钱 

　　檾一石二分 

　　磺一石一钱二分三厘 

　　硝一石一钱五分二厘 

　　契钞例 

　　船契自一百六十石起，至千余石止。每一尺契二钱五分十个月为满。 

　　船钞自二百石起，至千余石止。每一尺钞三钱三分 

　　大契半钞自一百六十石起，至一百九十九石止。钞一两 

　　小契自一百石起，至一百五十九石止。契六钱十个月为满 

　　小契钞自一百石起，至一百零九石止。钞六钱 

　　小契半钞自一百一十石起，至一百五十九石止。钞八钱 

　　渡二自二十石起，至二十九石止。钞二钱 

　　渡三自三十石起，至三十九石止。钞三钱 

　　渡四自四十石起，至四十九石止。钞四钱 

　　渡五自五十石起，至五十九石止。钞五钱 

　　渡六至渡九自六十石起，至九十九石止。钞六钱 

　　人载沙飞准纳半钞 

　　人载鸭嘴、马溜、划船每舱钞二钱 

　　徐关现行征收税银则例 

　　计开各色绸缎行 

　　花素缎一连一钱 

　　花素缎一匹五分 

　　屏缎一连六分 

　　屏缎一匹三分 

　　广纱一连八分 

　　广纱一匹四分 

　　花纱一匹三分 

　　银条纱一匹一分四厘 

　　水纱一匹一分四厘 

　　机纱一匹二分 

　　神袍纱一匹二厘 

　　杭绫一匹三分 

　　画绫一匹二分 

　　屏锦一匹三分 

　　京绢一匹二分 

　　宁绸一匹四分 

　　宁绸一连八分 

　　罗一匹三分 

　　阔素一匹一分四厘 

　　板绢一匹一分四厘 

　　花女衣一件三分 

　　花裙一条二分 

　　本机绢一匹二分 

　　绵绸一匹二分 

　　茧绸一匹四分 

　　湖绉一匹三分 

　　丝布一匹一分二厘 

　　色绸一匹一分七厘 

　　丝绵一斤一分五厘 

　　金线一百把二分 

　　汗巾十条一分五厘 

　　包头一连二分 

　　丝线一斤一分 

　　丝带一斤一分四厘 

　　纱灯一对二分 

　　背心一件一分五厘 

　　天丝锦一卷八分 

　　椅垫一个二厘 

　　氆氇一件四分五厘 

　　木器行 

　　皮箱一个一分 

　　拜匣十个二分 

　　木书柜一张二分 

　　竹书柜一张一分 

　　木八仙桌一张一分五厘 

　　竹八仙桌一张五厘 

　　春凳一条一分 

　　箱柜二件四分 

　　衣架一座六厘 

　　面盆架十个四分 

　　火盆架十个二分 

　　脚坐桶一副一分二厘 

　　漆马桶十个六分 

　　澡盆一个一分五厘 

　　白木马桶十个二分 

　　大镜架十个二分 

　　小镜架十个二分 

　　机桌一对四厘 

　　二人凳一对四厘 

　　果盒一对四厘 

　　白木坐桶一副六厘 

　　抽屉桌一张二分 

　　木椅十张四分 

　　竹椅十张二分 

　　书条桌一张四分 

　　凉床一张五分 

　　大床一张八分 

　　木屐十双一分 

　　轿一顶三分 

　　糚十个四分 

　　棕屉一张三分 

　　各色杂货行 

　　铜器一石一钱六分 

　　废铜器一石一钱四分 

　　锡一石一钱 

　　铅一石八分 

　　铜碌一石一钱 

　　佛金一箱一分 

　　水银一斤四分 

　　银硃一斤二分 

　　硃砂一斤四分 

　　白矾一石四分 

　　皂矾一石三分 

　　卤兼一石一分四厘 

　　黄丹一石八分 

　　信土一石八分 

　　黄香一石六分 

　　红土一石二分 

　　白土一石一分五厘 

　　苏木一石八分 

　　靛花一石一钱 

　　紫草一石一钱 

　　红曲一石一钱 

　　胡椒十斤六分 

　　花椒一石五分 

　　五倍子一石四分 

　　茴香一石一钱 

　　木耳一石七分 

　　金针一石四分 

　　香簟一石一钱 

　　笋一石七分 

　　蘑菇一石五分 

　　葫芦条一石二分 

　　山药一石一分二厘 

　　粉条一石八分 

　　海蜇一石七分 

　　海菜一石七分 

　　银鱼一石七分 

　　盐鱼一石五分 

　　鱼膘一石七分 

　　水胶一石五分 

　　生姜一篓三分 

　　生姜一石二分 

　　桦皮一石八分 

　　红花一石一钱 

　　紫粉一石一钱 

　　漆一石八分 

　　雨伞一百把五分 

　　竹箸一百把二分 

　　锡箔一箱计八十块七分 

　　牛皮扇一千把六分 

　　茶叶一连一分二厘 

　　茶叶一大篓四分小篓二分 

　　算盘十面八厘 

　　松烟一篓五分 

　　烛一石八分 

　　蒲席一捆一钱四分 

　　竹席一床一分 

　　灯草席十床三分 

　　苇席一拑二厘 

　　苇子一束二厘 

　　摺子一挂二厘 

　　蒲包一百个一分六厘 

　　窑货一百件三分 

　　磁器一子二厘 

　　磁器一连四厘 

　　灯草十斤一分 

　　宜兴砂货一百件六分 

　　大砂缸一口八厘 

　　小砂缸一口四厘 

　　磁器一桶一钱二分 

　　砂坛十个一分五厘 

　　银礶一桶五分 

　　虾米一石七分 

　　虾酱一石二分 

　　棕一石四分 

　　京杂货行 

　　京杂货一箱二钱二分五厘 

　　大手巾一把一分 

　　小手巾一把五厘 

　　袜子一双四厘 

　　靴子一双八厘 

　　鞋子一双二厘 

　　荷包一百个三分 

　　杭粉一石一钱 

　　胭脂一斤八厘 

　　肥皂一石四分 

　　篦子一百张一分 

　　木梳一百副一分 

　　茶扇一箱计一千把二钱 

　　白金扇一百把四分 

　　芭蕉扇一百把一分五厘 

　　红头绳一石二钱 

　　乌木、紫檀筷一百把一钱 

　　皮袄褐子毡货行 

　　清皮袄一件三钱 

　　混皮袄一件一钱五分 

　　清皮大褂一件二钱 

　　混皮大褂一件一钱 

　　清皮小褂一件一钱 

　　混皮小褂一件五分 

　　银鼠皮大褂一件二钱 

　　银鼠皮小褂一件一钱 

　　灰鼠皮大褂一件八分 

　　灰鼠皮小褂一件四分 

　　狐爪皮袄一件六分 

　　羔羊皮袄一件三分 

　　老羊皮袄一件一分五厘 

　　羊皮大褂一件二分 

　　羊皮小褂一件一分 

　　皮裤一件四厘 

　　羊皮一张二厘 

　　羊毛一石八分 

　　羊绒一石二钱 

　　毛褐一匹一分四厘 

　　绒褐一匹一钱 

　　绒毡一条二分 

　　红毡一条一分四厘 

　　白毡一条一分 

　　毛毯一条一分 

　　毡衣一件二分 

　　毡袜一双二厘 

　　毡鞋一双二厘 

　　毡裤腿一双一厘 

　　褐衫一件二分 

　　毡包一个一分 

　　貂皮一张五分 

　　灰鼠皮一张二厘 

　　银鼠皮一张三厘 

　　兔皮褂一件一分 

　　牛皮一张一分 

　　驴皮一张三厘 

　　靴底毡十块二分 

　　织绒一匹一分 

　　狼皮一张二分 

　　没大小一百双三分 

　　水獭皮大褂一件三分 

　　千张皮大褂一件一分 

　　各色果品行 

　　乌梅一石四分 

　　荸荠一石四分 

　　枝元一箱七分 

　　风菱一石四分 

　　甘蔗一百条一分 

　　鲜果一包一分四厘 

　　糖一石四分 

　　冰糖一石七分 

　　蜜一石五分 

　　蜜饯一石七分 

　　葡萄干一石五分 

　　枣干一石三分 

　　长生果一石三分 

　　白果一石三分 

　　莲子一石五分 

　　松子一石七分 

　　山楂糕一石七分 

　　山楂一石三分 

　　枣、栗、核桃、柿饼每石二分 

　　杏仁一石三分 

　　橘子一石四分 

　　青果一石四分 

　　药材香行 

　　人参一斤四分 

　　杂药一石三分 

　　麝香一斤四分 

　　檀香一石四钱 

　　长寿香一捆六分 

　　香末一大包四分 

　　香末一小包二分 

　　檾麻烟行 

　　檾一石三分 

　　山麻一石四分 

　　苎麻一石五分 

　　南烟一箱计一百包一钱 

　　烟一百包二钱 

　　烟叶一石五分 

　　竹木炭行 

　　大砍皮木一根二分 

　　小砍皮木一根一分 

　　小针鼻木十根二分 

　　签槁木十根四分 

　　一尺九寸二尺木一棵六分 

　　二尺三四寸木一棵一钱二分 

　　二尺七八寸木一棵二钱 

　　三尺一二寸木一棵三钱 

　　三尺六七寸木一棵四钱 

　　四尺木一棵五钱 

　　元桶木一棵三分二厘 

　　椲木一截二分 

　　枋木一副计十截一钱 

　　寸板一块二厘 

　　杉板一块二钱 

　　桱木板一块五分 

　　山柳杂木一百根四分 

　　杂木一招五钱 

　　柳木床一张八厘 

　　木掀一百张二分 

　　扁担一捆计十条四厘 

　　毛竹一棵二厘 

　　毛竹段三截二厘 

　　竹竿一围二厘 

　　竹篾一石四厘 

　　竹床一张二厘 

　　竹叶一石一分 

　　竹簾十褂二分 

　　扫帚一捆四厘 

　　竹箱一个四厘 

　　水篾一石三分 

　　大笼一架二分 

　　小笼一架一分 

　　旧板一丈五厘 

　　籐线一石一钱 

　　鞍革占鞦辔行 

　　鞍查一个二厘 

　　鞍坐一个二厘 

　　皮套一个二厘 

　　革占一条一分 

　　鞦辔一个四厘 

　　镫一对二厘 

　　屉子一个二厘 

　　各色帽子行 

　　籐帽查一个一分 

　　大凉帽查十个五分 

　　小凉帽查十个二分五厘 

　　貂帽一顶五分二厘 

　　燻貂帽一顶三分 

　　海龙皮帽一顶一分 

　　大骚鼠帽一顶一分 

　　小骚鼠帽一顶五厘 

　　大剪绒帽十顶五分 

　　小剪绒帽十顶二分五厘 

　　羊皮帽一顶二厘 

　　帽头一个□厘 

　　粗毡帽一百顶二分 

　　猫皮帽一顶三厘 

　　纬一斤一分二厘 

　　缨子一斤一分二厘 

　　帽盒一个二厘 

　　时作毡帽一顶二厘 

　　各色花布行 

　　色布一筒一分四厘 

　　红布一匹二厘 

　　斜纹布一匹三厘 

　　兴布一帖计十匹一分 

　　葛布一匹六厘 

　　麻布一篓计二十匹六分 

　　草葛一匹三厘 

　　白布一驴一钱九分 

　　白布一捆计三十五匹七分 

　　口袋一条二厘 

　　被套一个二厘 

　　子花一石三分 

　　净花一石六分 

　　白绵线一石一钱 

　　旧花一石二分 

　　标布一帖二分 

　　印花布一匹二厘 

　　各色纸柬行 

　　古干纸一块四分五厘 

　　永丰纸一块二分 

　　刚连纸一篓一分二厘 

　　川连纸一块一分二厘 

　　连四纸一块计十五刀六分 

　　雪红纸一刀四厘 

　　渠红纸一刀八厘 

　　大色尖纸一刀四厘 

　　小色尖纸一刀二厘 

　　黄表纸一篓计二十刀四分 

　　灰屏纸一块二分 

　　磨盘纸一石二分 

　　连七纸一块二厘 

　　古篓纸一个二厘 

　　书柬一箱二钱 

　　烧纸一石二分 

　　门神一刀八分 

　　画一刀八分 

　　炮一石五分 

　　通草花一篮一钱六分 

　　桑皮纸一包计四十四刀四分 

　　生熟铁货行 

　　锅一口二厘 

　　鏊子一百面七分 

　　火盆一个六厘 

　　铁壶一把二厘 

　　磬灯每百个二分 

　　熟铁货每石二分 

　　烟袋一篓大篓加倍二分 

　　钢一石七分 

　　铁条一石一钱四分 

　　大锁一百把四分 

　　小锁一百把二分 

　　大锯一百条二钱 

　　小锯一百条一钱 

　　火刀一篓二分 

　　熨斗一把四厘 

　　生铁货一石一分二厘 

　　铁掀一百张五分 

　　钉一石二分 

　　熟铁一石一分六厘 

　　火炉一个二厘 

　　剪子一百把四分 

　　花轴十根一分 

　　生铁一石三厘 

　　米油麻杂粮行 

　　江米一石一分六厘 

　　大米一石八厘 

　　芝麻一石一分二厘 

　　麻子一石一分二厘 

　　瓜子一石二分 

　　菜子一石一分二厘 

　　豌豆一石一分 

　　杂粮一石三厘 

　　麻饼一石计十六块四厘 

　　麻、菜油一石三分二厘 

　　桐油一石五分 

　　柏油一石五分 

　　酒曲靛行 

　　曲一百块四分 

　　四料瓶酒一包四厘 

　　南酒一大坛二分 

　　南酒一小坛一分四厘 

　　靛一石一分四厘 

　　牛猪脚税行 

　　水牛一只三分 

　　黄牛一只二分 

　　双车一辆二钱 

　　大车一辆三钱 

　　小车一辆一钱五分 

　　醃腊一石五分 

　　骡一头货一驮二钱 

　　驴一头货一驮一钱 

　　家用微物例不征［税］，十一条开后 

　　黑窑碗 

　　砂瓶 

　　线香 

　　柳树 

　　焦炭 

　　木炭 

　　草帽 

　　旧衣 

　　盐卤 

　　神画轴 

　　黄花菜 
　　海关庙湾口现行征收税银则例 

　　计开：绸布类 

　　茧绸每匹五分 

　　绵绸每匹土绢纱绸减半二分 

　　细夏布每匹六厘 

　　粗夏布每匹四厘 

　　上葛布每匹三分 

　　中葛布每匹二分 

　　细麻布每十匹二分五厘 

　　粗麻布每十匹一分五厘 

　　细色冬布每匹五厘 

　　粗冬布印花、沙绿紫花小蓝布每匹四厘 

　　色兴小白布每匹二厘 

　　白兴冷布每匹一厘 

　　绫绸绒纱包头汗巾每十条三分 

　　葛布手巾每百条四分 

　　花麻旧衣类 

　　净棉花绸旧衣每百斤布旧衣减半一钱 

　　子花黄络麻绳每百斤三分 

　　棉絮每百斤二分四厘 

　　苎麻每百斤八分 

　　苎麻棉线、棉线带、头绳每百斤三钱 

　　棉花子每百斤三厘 

　　棉纱每百斤二钱 

　　帽靴鞋袜类 

　　剪绒獭皮羊皮帽每十顶小缎帽减半三分 

　　籐帽满帽胎每十顶二分 

　　草凉帽每十顶二分 

　　缎靴、马皮靴每十双一钱 

　　布靴、牛皮靴、缎袜每十双六分 

　　布棉袜每十双布夹袜减半四分 

　　缎绸鞋每十双布鞋减半二分 

　　凉草鞋每百双蒲草鞋减半二分 

　　牛皮底、熟牛皮每百斤一钱 

　　棕每百斤五分 

　　头发每百斤四钱 

　　短头发每百斤二分 

　　草席籐枕类 

　　草席每百条蒲席、莞席减半八分 

　　竹席每百条二钱 

　　籐枕每百个一钱 

　　芦席每百片八厘 

　　香椒糖果杂类 

　　速香每斤二分 

　　小茴香、榆皮、糖果、粗香每百斤八分 

　　上号檀香每百斤七钱 

　　次号檀香、上号黄熟香每百斤五钱 

　　次黄熟生米牙等香每百斤三钱 

　　降真香、黄蜡每百斤四钱 

　　土牙香末香水糖每百斤一分 

　　线香、芸香、橘饼、粗茶叶每百斤一钱 

　　乳香没药、安息香每百斤六钱 

　　广木香、胡椒、白蜡每百斤八钱 

　　茴香、花椒、香蕈每百斤二钱 

　　松子、橄榄、桃仁、白糖、蜂蜜、蜜饯每百斤一钱 

　　［柿］桃、枣子、菱米、乌糖、酒曲每百斤三分 

　　莲肉、李干、柿饼、藕粉每百斤五分 

　　栗子、瓜子、芦笋、酱油、酱瓜、红曲酒药每百斤四分 

　　落花生、笋干每百斤六分 

　　圆眼、荔枝、杂果每百斤九分 

　　冰糖、木耳、金针菜每百斤一钱二分 

　　醃瓜、香芋、伏酱、醃罗卜每百斤一分 

　　蘑菇、细茶叶每百斤三钱 

　　茶豆桐麻等桕油、油烛每百斤猪牛油减半八分 

　　白果、梨、橘、石榴、瓠线菜、天目笋每百斤二分 

　　姜、笋、鲜山药、何首乌、百合、水果、风菱每百斤一分 

　　甘蔗每百条一分 

　　米面、豆粉、索面每百斤二分 

　　豆饼、麻饼每百斤九厘 

　　菜饼每百斤六厘 

　　惠泉各大坛酒每十坛九分 

　　醋每坛五厘 

　　大麦、芦粟、荞麦每石五厘 

　　豆每石四分 

　　小麦、芝麻、菜子、豌绿豆、杂粮每石二分 

　　颜料类 

　　银硃、轻粉、水银每百斤一两 

　　铜石碌、雄黄漆、绿硼砂每百斤一两二钱 

　　黄丹、紫草、靛花、细杭粉、熟漆每百斤二钱四分 

　　生漆每百斤四钱 

　　土粉、红土每百斤一分 

　　水靛、水胶每百斤三分 

　　黄每百斤六钱 

　　上苏木每百斤二钱 

　　中苏木每百斤一钱五分 

　　下苏木、广胶、鱼膘每百斤一钱 

　　川倍子每百斤一钱二分 

　　胭脂每百张一分五厘 

　　重煤每百斤一分五厘 

　　轻煤每篓二分 

　　铜铁铅锡类 

　　铜丝、铜器每百斤铁丝减半五钱 

　　铁锅每套七口一套四分 

　　熟铁每百斤废铁减半四分 

　　铁针每千［个］一分 

　　铅每百斤一钱四分 

　　锡器、废铜锡每百斤二钱 

　　新钉每百斤旧钉、钉钅丕减半八分 

　　磁器纸张类 

　　大细磁器每十连二钱 

　　中细磁器每十连一钱六分 

　　小细磁器每十连一钱二分 

　　大粗磁器每十连小粗者减半八分 

　　中粗磁器每十连六分 

　　大缸每十口中缸减半四分 

　　酒坛、油坛每百个六分 

　　倾银罐每百个五分 

　　钵盂、砂罐、酒瓶每百个一分 

　　连四毛边纸每千张五分 

　　时连扛连纸每千张三分 

　　太史连竹纸、黄表小棉纸每千张五厘 

　　大棉纸每千张一分 

　　各样粗纸每百斤六分 

　　红纸、笺纸、大油纸每百张小者减半三分 

　　阡张每石一分六厘 

　　飞金箔每百帖小者减半六分 

　　薰金银箔每百帖六厘五毫 

　　无纸锡箔每百帖三钱 

　　有纸锡箔每百［帖］二钱 

　　色纸每石二钱 

　　金扇每百把一钱 

　　白纸、油纸、芭蕉扇每百把三分 

　　草古纸每百斤一分八厘 

　　砂皮纸每千张一分五厘 

　　乌金纸每千张八厘 

　　药材类 

　　乌梅、明皂矾、石糕、松香、槐花每百斤五分 

　　羌活、茯苓、五味子每百斤三钱 

　　樟脑、砂仁、当归、石黄每百斤三钱 

　　白术、龙骨、杏仁等药材每百斤一钱 

　　杂货类 

　　京杂货每百斤一钱 

　　通草纸花每千支一分二厘 

　　花炮每千个五分 

　　纸印画每千张六分 

　　墨每百斤中者减半八钱 

　　黄白籐每百斤八分 

　　漆箱桌床、大皮箱每十个小者减半一钱 

　　漆盒每十个小者减半二分 

　　漆匣、皮匣每百个一钱五分 

　　牛角并杂木梳掠每百副一钱 

　　竹筋每百把六厘 

　　木天平架每十副八分 

　　刡刷每千根二分 

　　算盘、镜架每百个一钱 

　　油伞每百把一钱 

　　木屐每百双三分二厘 

　　木屐柸每百双一分六厘 

　　坐桶每副五厘 

　　大木桶每十个小者减半五分 

　　净桶每十个二分五厘 

　　肥皂每百斤八厘 

　　灯草每百斤二钱 

　　鞋草每百斤二分四厘 

　　上烟每百斤一钱五分 

　　土烟叶每百斤八分 

　　烛心护皮每百斤三分 

　　蒲包每千个小者减半六分 

　　木凳每十条二分 

　　杉枋杂料每块五厘 

　　各色木枋每百条三钱 

　　木厨柜床每张一分 

　　木桌每十张六分 

　　木椅每十张三分 

　　木箱每十个四分 

　　醃腊海味类 

　　醃猪每百斤四分 

　　大活猪每口三分 

　　中活猪每口养猪减半二分 

　　小活猪每口五厘 

　　活羊每十只八分 

　　小活羊每十只三分 

　　醃鹅、活鹅每百只鸡鸭减半二钱 

　　火腿每百只三钱五分 

　　醃鱼鲞虾每百斤二分 

　　醃蛋每千个五分 

　　海参每百斤三钱 

　　鱼翅、鲍鱼每百斤五钱 

　　海粉每百斤一两 

　　鹿筋、紫菜、淡菜每百斤二钱 

　　鱼子每百斤一钱五分 

　　螺干、银鱼、虾米每百斤一钱 

　　海白菜、糟鲥鱼、蛏干每百斤八分 

　　白蛤、乌贼鱼、泥螺、海蜇、鱼鲜每百斤三分 

　　虾皮、鲜醃蟹每百斤二分 

　　虾酱、卤虾、小鱼、鲞鱼、杂鱼每百斤一分五厘 

　　水蜇每百斤八厘 

　　蚱每百斤六厘 

　　皮张类 

　　羊羔皮每百张二钱 

　　牛马驴骡皮每十张一钱五分 

　　羊皮袄每件四分 

　　皮裤每条四厘 

　　羊、狗皮、老羊皮每百张三钱 

　　番牛角每百斤本地减半一钱 

　　碎骨每百斤一分 

　　羊毛每百斤六分 

　　猪毛每百斤八厘 

　　坑砂、土碱、皮硝每百斤三分 

　　柴炭木竹山货类 

　　摺子每百条一钱七分 

　　蒲莞芬等草每石三厘 

　　茅草每石二厘 

　　木柴每千斤二分 

　　中柴每千斤荒柴减半三分 

　　煤炭、石灰每千斤六分 

　　木炭每千斤八分 

　　长稍竹每十捆四分 

　　大毛竹每百根小者减半一钱 

　　软竹篾、篦篾每百斤硬者减半二分 

　　纸篾每百斤五分 

　　一尺以下木每根皮槁木减半二厘 

　　一尺至一尺五寸木每根五厘 

　　一尺六寸至二尺木每根一分五厘 

　　二尺一寸至二尺五寸木每根三分五厘 

　　一尺六寸至三尺木每根五分 

　　三尺以上木每根二钱 

　　四尺以上木每根三钱 

　　五尺以上木每根六钱 

　　松板每十块九厘 

　　杉板每十块一分二厘 

　　木棍每百根一分二厘 

　　木驮每百个三分 

　　木瓢、葫芦瓢每千个七分 

　　扁担柸每百根二分 

　　扁担每百根三分二厘 

　　竹箱每十个二分四厘 

　　锅盖每百个小者减半四分 

　　竹厨每十口小者减半四分 

　　竹椅每十张一分 

　　扫帚每十把一分 

　　篾篮、米筛每百个二分四厘 

　　竹箩每百个六分 

　　柴草船单每尺二分五厘 

　　贸、捕船钞梁头每年征收钞银二次 

　　一丈以内每尺一钱五分 

　　一丈以外每尺二钱五分五厘 

　　一、量载，先扦深长若干；量长，除去船梁净长若干；量宽，以船两边站板为主。量宽若干，用三乘四因算法，合成石数，照则报纳钱粮，按依石数起钞。 

　　一、无锡蒲鞋头、邵伯吊当暨蛮船，头尾皆尖，面窄身宽。装载抵关，先量深长。量宽时，均在船站板之内。量宽算法同前。 

　　一、航海海船，面阔底窄。扦量时，见载量载。量长，除去梁头净长若干；量宽，在站板内以大桅舱宽为主。算法同前。合成石数，例照七折报纳。 

　　船只起钞例 

　　一、布匹、油、酒杂货等物，均以税正银三钱起钞。四尺至二两起钞，五尺至四两起钞，六尺至六两起钞，七尺至八两起钞，八尺顶钞。 
　　一、石灰、煤炭、焦炭、大麦、芦粟、荞麦，至三十石起钞四尺，至一百石起钞五尺，凡多五十石加钞一尺。 

　　一、小麦、绿豆、豌豆、芝麻，至十五石起钞四尺。以上加钞同前。 

　　一、黄豆，至八石起钞四尺。加钞同前。 

　　一、饭米无税，至三十石起钞四尺。加钞同前。 

　　一、饭稻无税，至六十石起钞四尺。加钞同前。 

　　一、烧草无税，至一百束起钞四尺，至三百束起钞五尺，多一百束加钞一尺，至一千三百顶钞。单船加至八尺，双船加至八七尺。 

　　一、引盐无税，十引至三十引起钞四尺，至四十引起钞五尺，多十引加钞一尺，至七尺引，八尺顶钞。 

　　一、荒柴单船： 

　　三百五束起钞四尺八百束五尺 

　　九百束六尺一千一百束七尺 

　　一千五百三十五束八尺 

　　双船： 

　　三百五束起钞四尺六百五十束五尺 

　　七百五十束六尺八百五十束七尺 

　　九百五十束四四尺一千一百束五四尺 

　　一千三百五十束五五尺 

　　一千五百三十束六五尺 

　　一千九百五十束六六尺 

　　二千五百五十束七六尺 

　　二千九百五十束七七尺 

　　三千一百五十束八七尺 

　　一、中柴单船： 

　　九十束起钞四尺二百三十束五尺 

　　三百五束六尺二百八十束七尺 

　　四百五十五束八尺 

　　双船： 

　　九十束起钞四尺一百五十五束五尺 

　　二百三十束六尺三百五束七尺 

　　三百八十束四四尺四百五二束五四尺 

　　五百四十束五五尺六百二十束六五尺 

　　六百八十五束六六尺七百六十五束七六尺 

　　八百四十束七七尺九百五束八七尺 

　　一、大柴单船： 

　　二百束起钞四尺五百四十束五尺 

　　七百束六尺八百四十束七尺 

　　一千束八尺 

　　双船： 

　　二百束起钞四尺四百五十束五尺 

　　五百束六尺五百八十束七尺 

　　六百四十束四四尺七百四十束五四尺 

　　九百束五五尺一千束六五尺 

　　一千三百束六六尺一千七百束七六尺 

　　一千九百束七七尺二千束八七尺 

　　大席单船： 

　　七十五拑起钞四尺一百九十拑五尺 

　　二百五十五拑六尺三百十五拑七尺 

　　三百七十五拑八尺 

　　双船： 

　　七十五拑起钞四尺一百三十五拑五尺 

　　一百九十拑六尺二百五十五拑七尺 

　　三百十五拑四四尺三百八十拑五四尺 

　　四百四十拑五五尺五百拑六五尺 

　　五百六十五拑六六尺六百二十五拑七六尺 

　　六百九十拑七七尺七百五十拑八七尺 

　　一、摺子： 

　　一百条起钞四尺一百五十条五尺 

　　二百条六尺二百五十条七尺 

　　三百条四四尺三百五十条五四尺 

　　四百条五五尺四百五十条六五尺 

　　五百条六六尺五百五十条七六尺 

　　六百条七七尺六百五十条八七尺 

　　一、柴席单船： 

　　正银一钱五分一厘至二钱起钞五尺 

　　二钱零一厘至二钱五分六尺 

　　二钱五分一厘至二钱九分九厘七尺 

　　三钱正八尺 

　　双船： 

　　正银一钱零一厘至一钱五分起钞五尺 

　　一钱五分一厘至二钱六尺 

　　二钱五分一厘至二钱九分九厘七尺 

　　三钱零一厘至三钱五分五四尺 

　　三钱五分一厘至四钱五五尺 

　　四钱零一厘至四钱五分六五尺 

　　四钱五分一厘至五钱六六尺 

　　五钱一厘至五钱五分七六尺 

　　五钱五分一厘至五钱九分九厘七七尺 

　　六钱正八七尺 

　　一、凡照依货物石数并税银数目起钞者，俱从四尺起，每尺纳钞银二分五厘，石饭米、饭稻无钞。朦胧、新板沟、佃湖只收税银，概不纳钞。 

　　续纂则例 

　　榆末四十六年准照榆皮输纳 

　　淡干鱼四十八年准照向来比例报纳


淮安文献丛刻续纂淮关统志 卷八题名 

　　淮关统志卷之八题名 

　　仓厂分司笔帖式税大使仓大使 
　　巡检司护库武弁三关职役并附 

　　管榷之司，有关国计。苟非其人，政不虚行。淮关自并仓厂兼宿海以来，事繁赋重，稽察匪易。要惟宽以恤商，使人不欲为奸而隐漏自绝；严以厘弊，使人不能为奸而侵渔无计。庶几裕课通商两得之矣。其间变通时措，融会错综，实存乎其人焉，司榷者弗慎厥职欤！志《题名》。 

　　汉 
　　武帝太初四年，徙弘农都尉治武关，税出入者。 
　　唐 
　　开元以后，以转运使兼领财用。按，唐考功之法，二十七最曰：稽察有方，行旅无壅，为关冿之最。曰：市廛不扰，奸滥不行，为市司之最。用人之意善矣。 
　　宋 
　　太祖乾德以后，僭伪略平，始置诸道转运使，以总利权，以枢密院直学士杜韡监扬州税。朝臣掌关市，自此始。 
　　仁宗诏场务岁课倍增者，增使臣一员。 
　　元 
　　至元元年，罢江淮财赋都总管府。 
　　天历三年，置江淮财赋都总管府，秩正二品。 
　　明 
　　永乐七年，差御史于各处收课衙门监办课程。 
　　宣德四年，差御史及户部官，照钞法例，监收船料钞。 
　　正统四年，取回监收船钞御史，止令原设官员收管。六年，罢监收钱钞官。 
　　景泰元年，令于各关专差主事监收，一年更代。六年，取回监收船钞主事。令各府委佐贰官一员，每岁征收，仍行各处巡河或巡按御史监督兼管。 
　　成化元年，罢。七年，复设钞关主事一员监收。 
　　弘治六年，令商税止差主事监收，不必御史巡察。是年，又令河西务、苏州、九江、临清钱粮多处，户部各差官一员；淮安、扬州、杭州钱粮少处，南京户部各差官一员。自后，不许再委隔别衙门官员侵管，重复扰民。淮关自此始有定员，可得而考也。 
　　明弘治七年起： 
　　王鸿儒字懋学，南阳人。丁未进士，主事。 
　　贾瓘字伯玉，宁州人。庚戌进士，主事。 
　　邢洪字德权，定襄人。丁未进士，主事。 
　　邹祥字元吉，德州人。辛丑进士，主事。 
　　张善字元良，历城人。甲辰进士，主事。 
　　黄相字弼甫，莆田人。丙辰进士，主事。 
　　曹恕字本忠，霸州人。癸丑进士，主事。 
　　张宪字廷纪，山西人。己未进士，主事。《淮安府志》作张宪廷，蔚州人。 
　　黄钅荣字于宣，晋江人。癸丑进士，主事。 
　　王朝器字大器，莆田人。戊戌进士，主事。 
　　罗柔字文征，无锡人。庚戌进士，郎中。 
　　梁锦字美中，临颍人。壬戌进士，主事。 
　　欧阳禄字万锺，湖广永明人。壬戌进士。于弘治乙丑夏，由南京户部主事司榷淮钞。清操纯洁，综理严明。公事之暇，不废吟眺。因见板闸旧有社学一区，岁久圮败，特捐俸修饬，增构堂楹，俾镇之子弟读书其中。而又慎选师范诲育之士。民感激，勒石记事，以颂作兴之德。 
　　正德年： 
　　杨一钧字东衡，邻水人。正德《淮安府志》作四川临水人，光绪《淮安府志》作临川人。以下简称正德府志、天启府志、光绪府志，并用括注。壬戌进士，主事。 
　　董灌（光绪府志作黄灌）字存诚，晋江人。壬戌进士，主事。 
　　徐廷锡（光绪府志作黄廷锡）字天禄，南皮人。举人，主事。 
　　刘湜字清臣，太康人。己未进士，主事。 
　　按：《淮安府志》刘湜之下载有诸绚，系浙江余姚人，乙丑进士。恐系旧志遗脱，因特附入备考。 
　　胡德字全之，婺源人。戊辰进士，主事。（天启府志列胥文相后） 
　　胥文相字士衡，巴陵人。己丑进士，主事。 
　　毕廷拱字敬夫，番禺人。辛未进士，主事。 
　　吴仕典字天叙，龙溪人。戊辰进士，员外［郎］。 
　　陈渭字启周，江津人。己未进士，员外［郎］。 
　　刘友仁字是存（光绪府志作涵江），漳浦人。甲戌进士，主事。 
　　张汝钦字敬正，无锡人。甲戌进士，主事。 
　　汪星字应明，婺源人。举人，员外［郎］。 
　　陈文沛（正德府志作林文沛）字维淂，长乐人。丁丑进士，主事。 
　　王至善字远吉，历城人。丁丑进士，主事。 
　　陈琛字忠献，晋江人。丁丑进士，主事。 
　　杨谏字信夫，当涂人。举人（光绪府志作进士），员外［郎］。 
　　嘉靖年： 
　　李棠字思德，清苑人。举人（光绪府志作进士），员外［郎］。 
　　陶俸字守卿，陈留人。举人（光绪府志作进士），员外［郎］。 
　　宋圭（光绪府志等作宋珪）字元锡，新城人。癸未进士，主事。 
　　李甫字孟卿，万全都司人。举人，员外［郎］。 
　　刘可字以忠，罗山人。辛巳进士，员外［郎］。 
　　张承恩字君锡，易州人。辛巳进士，员外［郎］。 
　　周祖尧字宗道，东平人。癸未进士，员外［郎］。 
　　张九叙字汝功，山西人。丙戌进士，主事。《淮安府志》作石州人。 
　　叶逄阳字子大，松溪人。辛巳进士，员外［郎］。 
　　许琯字伯和，歙县人。癸未进士，主事。 
　　程资字仲朴，婺源人。丁丑进士，主事。 
　　夏国孝字仁甫，四川涪州人。癸未进士，官户部员外郎。嘉靖壬辰，治榷淮浦。适遭河水横溢，公署淹浸，堂倾室坏，不可居处。乃独力捐金重建，前后焕然一新。商旅胥徒弗与也。工竣，都察院刘节作文勒石，以记其成。 
　　张钺字有虔，平度州人。举人，员外［郎］。 
　　朱屏字邦宪，四川人。丙戌进士，员外［郎］。《淮安府志》作汉川人。 
　　任佐字良辅，山西稷山人。举人（光绪府志作进士），主事。 
　　李延馨字允明，长治人。己丑进士，主事。 
　　张定字子静，山西代州人。举人，员外［郎］。 
　　林汝永字君修，福建莆田人。举人，主事。 
　　陈文浩字子川，闽县人。壬辰进士，主事。 
　　萧日强字体壮，广东人（天启府志作新宁人）。丙子乡贡，主事。 
　　潘恕字行之，海阳人。壬辰进士，主事。 
　　杨时秀字叔茂，怀远人。乙未进士，主事。 
　　韩孟魁字梦祥，博罗人。戊子举人（天启府志作进士），主事。 
　　马麟字子振，号元冈，四川巴县人。戊戌进士，户部员外郎。榷淮时，以淮关初未有志，近有潘志，而典章未备也。乃广咨博采，参酌删订，厘为八卷。甫脱纂，而瓜期已满，未及梓行。阅三年，始授喻敏斋足成之。 
　　黄日敬字时简，号淙壶，福建莆田人。丙子乡贡（光绪府志作进士）。前榷使相子也。相于弘治庚申末督淮榷，三事克修，遗爱在人。至嘉靖甲辰，日敬嗣莅斯任。廉洁自持，百废具举。如革耗钱，宽限票，严察各役以在法外巧取之弊。又念小舟，例当宽免，转委丈量，难免需索。乃制二尺，尺有记，悬尺有所，验尺必亲至舟次，以剔欺隐。而且修堤筑栏，御水灾，捍盗贼。皆其所行善政也。 
　　韩志仁字德夫，蒲州人。辛卯乡贡（光绪府志等作进士），员外［郎］。 
　　王宗尧字见甫，富顺人。甲戌进士，主事。 
　　喻希学字博之，号敏斋，河南光山人。戊戌进士。由南户部主政简任淮榷。公廉平恕，正己率物，而榷政肃然。受马元冈《关志》之託，亟为增损裁定，复就正于漕运理刑熊汝达，再加参考润色，始畀诸梓。 
　　周尚宗字伯显，吴桥人。乙未进士，主事。 
　　耿随朝字子衡，直隶人。丁未进士，主事。《淮安府志》作滑县人。 
　　郭光邦（天启府志作郭邦光）字元宾，冠县人。甲辰进士，主事。 
　　吴国相字楹甫，登州人。丁未进士，主事。 
　　张言字思默，临桂人。丁未进士，主事。 
　　郭维藩字价夫，揭阳人。甲辰进士，主事。 
　　何思赞（光绪府志作何思顺）字绍襄，顺德人。庚戌进士，主事。 
　　徐可久字子易，马平人。庚子举人（光绪府志作进士），主事。 
　　萧可教字子修，江都人。庚戌进士，主事。 
　　董汝瀚字子汇，益都人。甲午乡贡（光绪府志作进士），员外［郎］。 
　　张杰夫字朝伯，新会人。庚戌进士，主事。 
　　田稔字庆甫，号育庵，山东高唐州人。丙辰进士，官南户部主事。嘉靖丁巳秋，司榷淮钞。下车后，博咨利弊，力行惠政，商民无不感戴。去之日，共浼里人胡应嘉勒石纪美以颂之。 
　　王其勤字时敏，松滋人。癸丑进士，主事。 
　　郭立彦字如选，号冠山，福建晋江人。庚戌进士。嘉庆己未，以地官尚书郎榷淮。一岁之间，兴利祛弊，惠政覃教。时有司给民以牌，病商尤甚。立彦革夺其符，俾侵利者不得逞。居平廉介，宽恕接人有理常。构厦三间于公署之前，捐其匾曰“问津一憩”，以示无忘宾旅之意。 
　　戴冕字子端，洛阳人。癸丑进士，主事。 
　　陈复升（天启府志作陈复昇）字以先，长乐人。丙辰进士，主事。 
　　毛德祯字子龙，富川人。丁酉举人，主事。 
　　陈思忠字君衡，莆田人。己未进士，主事（光绪府志作陈思君，误）。 
　　杨应东字子仁，太和人。己未进士，主事。 
　　董学海（天启府志作黄学海）字宗于，无锡人。壬戌进士，主事。 
　　郭梦得字甫卿，同安人。壬戌进士，主事。 
　　隆庆年： 
　　邵鸣岐字子凤，东安人。庚子举人（光绪府志作进士），郎中。 
　　焦子春字德元，登封人。乙丑进士，员外［郎］。 
　　李得阳字伯英，广德人。乙丑进士，主事。 
　　殷登瀛字子登，号少庄，安徽宣城人。由壬戌进士，筮士县尹，辞内召不赴，告就南曹，随于隆庆庚午，以地官主事简司淮榷。平赋立政，商贾感悦，兼以余惠怙冒坊民。修道路，赈茕独，人之仰庇者不可胜计。关旁元天宫，系镇人祈福之所，数遭水患，倾圮日甚，复捐金修茸，以遂闾閰之願。耆民严辅等丐郡绅丁士美撰文颂之。 
　　赵光德字厚甫，乐安人。己酉举人，主事（天启府志作赵德光，进士）。 
　　施梦龙（光绪府志作施梦熊）字伯雨，无锡人。戊辰进士。主事。 
　　万历年： 
　　赵国璧字子完，东明人。辛未进士，主事。 
　　张问明字心盘，猗氏人。壬戌进士，主事。 
　　张步云字子龙，广济人。辛酉举人，主事。 
　　袁亮字执夫，号近沙，湖广麻城人。壬子举人。于万历三年，以户部员外郎来督淮榷。既莅任，询知淮地节苦水患，商民交困。因汲汲以惠民通商为务，而群情爱戴，争愿出途，课比往岁转增。关署地势卑下，遇雨即成巨浸，当出俸米募民培土增基，厅堂甬壁焕然一新。而关之东有新街，约长五百余丈，为往来要道，被水冲塌，民多病涉。并措处木植、苇席，障土坚筑，以济行人。事竣还京，商民遮道拥送，几至车不能行。 
　　李爵字子修，湖广长阳人。丁卯举人，主事。重修《淮安关志》，自为序。 
　　陈瑛字廷玉，莆田人。甲戌进士，主事。 
　　李宜春（光绪府志作李春宜）字叔和，莘县人。戊辰进士，主事。 
　　黄卷字翰卿，新会人。戊辰进士，主事。 
　　成宪字君迪，苏州人。乙丑进士，主事。 
　　王云鹭字翀儒，夏邑人。辛未进士，主事。 
　　任甲第字子荐，四川资阳人（光绪府志作滋阳人，误）。甲戌进士，主事。 
　　田琯字希玉，大田人。辛未进士，主事。 
　　韩萃善字克一，淄川人。甲戌进士，主事。 
　　林民正（天启府志作林民止）字敬夫，莆田人。甲戌进士，主事。 
　　马应龙（天启府志作马应梦）字仕征，曹州人。乙丑进士，主事。 
　　黄文炳字懋新，福建同安人（天启府志作晋江人）。丁丑进士，以南户部主政榷淮。操履廉洁，稽察有方，颂声洋溢。淮关向有《题名碑》一座，年久碑盈，后来者无从记载。乃伐石重立，俾前碑未载姓氏，次第录之，以垂永久焉。 
　　汪道亨（天启府志作王道亨）字汝立，怀宁人。癸未进士，主事。 
　　向僎字良佐，临安人。丁丑进士，主事。 
　　陈经济字献明，禹州人。庚辰进士，主事。 
　　卢文勋字尧卿，无锡人。庚辰进士，主事。 
　　刘之龙字起潜，富顺人（光绪府志作富阳人）。庚辰进士，主事。 
　　苏民怀字□□，广东南海人。举人，员外［郎］。 
　　龙德孚字伯贞，湖广武陵人。举人，员外［郎］。 
　　李秩字序甫，孟津人。丙戌进士，员外［郎］。 
　　王曰然字似唐，湖广人。举人，员外［郎］。《淮安府志》作晋然，景陵人。王曰二字或系晋字之讹，亦未可定。姑存以俟考。 
　　程子侃字仲言，江南休宁人。举人，主事。《淮安府志》作程侃。 
　　王宗显字願良，山西泽州人。举人，主事。 
　　陈长勉字绍峰，福建长乐人。官生（天启府志作举人），员外［郎］。 
　　杜学大字道伯，四川蓬州人。举人，主事。万历戊戌榷淮。以关志内舆地、廨舍无图，敕书、令甲无考，乃重修增入，而余仍其旧。更以公署隘陋，体制不尊，复加修茸。名其室曰“宽简居”，盖取宽以为关，简以应冗之意。《淮安府志》作蓬莱人，己丑进士。不知何据。 
　　丁日近字午亭，晋江人。己丑进士，主事。 
　　吕昌期字兰谷，溧阳人。壬辰进士，主事。 
　　陈梦琛字瑞南，山东登州人。官生，员外［郎］。榷淮时，因板闸新路被水冲坏，特捐资修筑之。人即呼为陈公新路。康熙年间，碑碣犹存。 
　　朱沐民字德明，山西临汾人。乙未进士，主事。《淮安府志》作李沐民。 
　　汪若水（光绪府志作汪茹冰，疑其一为其字）字复卿，广西富川人。举人，主事。 
　　王之机字茂吉，麻城人。壬午举人，主事。 
　　杨百朋字元重，建安人。乙未进士，主事。 
　　史启元字荩卿，江都人。甲辰进士，主事。 
　　荆之琦字鸣玉，丹阳人。甲辰进士，主事。 
　　江宗棐（光绪府志作江宗裴，疑误）字辅之，大竹人。庚辰进士，主事。 
　　周士龙字幼潜，武进人。戊戌进士，主事。 
　　梅守极（天启府志作梅守吉，进士）字建辅，宣城人。丙子举人，主事。 
　　徐来仪字成甫，兴化人。壬辰进士，主事。 
　　余士奇字才伯，东莞人。戊戌进士，主事。 
　　林世都字大赞，闽县人。戊子贡士，主事。（天启府志作林士都，举人） 
　　韩国藩字□□，南京人。戊戌进士，主事。 
　　胡宗汉字为章，临清人。乙酉举人，主事。 
　　王良佐字怙立，邯郸人。戊戌进士，主事。 
　　王三元字长卿，宁国人。乙酉贡士（天启府志作举人），主事。 
　　张坦字觐薇，钟祥人。丁未进士，主事。 
　　张京元字无始，泰兴人。甲辰进士，主事。 
　　庄起元字仲儒，武进人。甲辰进士，主事。 
　　洪胤衡字□□，商城人。丙辰进士，主事。 
　　谢上选字□□，贵州卫籍，江南兴化人。己未进士，主事。《淮安府志》载泰昌元年任。 
　　天启年： 
　　李士高字□□，河南人。庚戌进士，主事。《淮安府志》作磁州人。 
　　刘必达字□□，四川人。举人。《淮安府志》作刘必逵，陕西咸宁，举人。 
　　任国桢字□□，怀宁人。庚戌进士，主事。 
　　陈龙可字际飞，福建晋江人。壬戌进士，户部主事。天启四年，司榷淮关。以黄懋新续立《题名碑》石又已幅尽，特再竖一石续记之，而以天启元年为起，自为记。 
　　虞大复字元建，金坛人。丁未进士。 
　　田有年字立蒸，陕西韩城人。庚子举人。 
　　吴起龙字九见，江南人。戊辰进士。 
　　刘贲卿字观文，河南人。丙子举人。 
　　徐玮字仲华，江南人，己酉举人。 
　　张梧字月怀，山东人。辛未进士。 
　　崇桢年： 
　　刘大川字孔源，顺天易州人。丙午举人。《淮安府志》载：在吴起龙之前，作天启七年任。 
　　韩位甫字立之，四川人。己酉举人。 
　　张兆章字纯卿，福建人。壬子举人。 
　　李春英字含莪，河南人。丙午举人。 
　　陈象明字旭庵，广东人（光绪府志：陈象明，字丽南，东莞人）。戊辰进士。 
　　路进字修期，江南人。戊辰进士。 
　　张文达字乐三，江南人。戊午举人。 
　　丁耀字紫芳，江南人。官生。 
　　叶士章字允南，江南人。官生。 
　　王行俭字幽亭，江南人。丁丑进士。 
　　赵之琰字完璞，江宁人。戊午举人。 
　　李可植字淡庵，湖广人。壬戌进士。 
　　南有台 
　　萧鸣靖 
　　按：弘治七年而后，终明之世，司淮榷者百有余人。其间某人任于某岁，概未能析言之。而其姓、字、里居、科目、官秩，间亦讹舛难凭。爰证淮安新旧府志，又多鲁鱼亥豕之谬，未敢据以为信。至前志纂于康熙二十五年，尚距明季未远，已难考核精详。今又将及百年，更何从取证耶？疑以传疑，史之义也。姑存，以俟考可耳。 
　　国朝 
　　顺治二年乙酉，始立钞关。 
　　侯昌胤 
　　南京豫王委，在任九个月。 
　　张梧在任十五个月。 
　　自此北选。 
　　阿哈尼堪满洲人。 
　　刘思文辽东人。 
　　程之濬官生。在任十八个月。 
　　此下始立三员。兼用笔帖式，另书于后。 
　　鸦尔布满洲人。 
　　张应元辽东人。 
　　宋之普户部郎中，戊辰进士。 
　　郑库纳满洲人。 
　　山泰满洲人。 
　　周而淳进士。 
　　石特库满洲人。 
　　吴之枢乡科。 
　　温代满洲人。在任三月。 
　　耿于垣丙戌科。 
　　此下止汉官一员。 
　　戴机福建人，进士。 
　　汤有庆进士。 
　　周文华进士。 
　　白芬举人。在任三个月告归。 
　　马云龙进士。 
　　徐谓第进士。 
　　万鼒进士。 
　　梁儒进士。 
　　此下一满一汉一笔帖式。 
　　噶尔噶图满洲人。 
　　张璟进士。 
　　哈占满洲人。 
　　王骘进士。 
　　布占满洲人。 
　　蔡驺在任三个月。 
　　张祚先进士。 
　　此下淮安钞关同淮安仓、清江厂等各关，俱归并淮海道。征收三年零八个月。 
　　祖泽深奉天人。淮海道。 
　　康熙八年己酉，各关又复。 
　　金泰满洲人。 
　　蔡兆丰官生。 
　　收税一年，漕运总督以淮安十里三关题请，将户部粮储、工部抽单，总并淮关征收。 
　　于珩辽东人。 
　　杨兆杰举人。在任一月，丁艰。 
　　范养民辽东人。 
　　希福满洲人。 
　　洪琮进士。 
　　丹代满洲人。户部员外［郎］。 
　　陈肇昌工部都水司，主事。 
　　耿虁忠旗下［人］。工部屯田司郎中。 
　　此下一正堂一笔帖式。 
　　薛坤举人。户部广西司主事。 
　　他纳库满洲人。刑部四川司主事。 
　　翁英满洲人。以工部屯田司员外［郎］简任淮榷。政尚宽简，商贾悦服。公务之暇，凡所以惠恤士民者，又无不周至。是以商民咸感其德，去后追思，乃于河堤堡房之侧建立书院，设位尸祝之。 
　　鄂恺满洲人。吏部文选司郎中。 
　　李辉祖旗下人。兵部职方司郎中。《淮安府志 》作李耀祖。 
　　纪尔塔浑满洲人。兵部武选司员外［郎］。 
　　德明满洲人。吏部主政。司榷淮关，清介廉洁，月俸外不费水衡一钱。征收货税，务以德感。而稽察侵隐，有犯必惩。用是吏畏民怀。临关放舟瞻颜色者，以为似河之清。 
　　刘秉忠（光绪府志作刘秉思）辽东人。刑部浙江司员外［郎］。 
　　杜能格满洲人。兵部员外［郎］。 
　　伊垒满洲人。礼部祠祭司郎中。 
　　马士贞辽东人。荫生。《淮安府志》作陕西人。 
　　江映鲲四川人。甲午举人，兵部主事。《淮安府志》作湖广人。 
　　杜琳字九迁，直隶密云人。由乡贡进士，筮仕中翰，使浙著绩，晋阶地官郎。于康熙乙丑冬来榷淮税。下车后，稔知连年水旱，货载寥落，额课屡绌，亟思所以补救之。用是日夜辛勤，厘剔奸弊，以杜欺朦，周恤商贩，以示招来。并刊布《则例》一书，使人共知税额。而且裁减耗费，代补正供。茸倾圮之公署，修残缺之古道，莫不罄己资以襄事。更念关政源流，年久变更，复增修志书十二卷，应为十卷，详见《凡例》。详核而手订之，使后之人得资以征其迹焉。厥功不甚伟欤！ 
　　席特库户部郎中。 
　　柰马代满洲人。以理藩院郎中简任淮榷。端颜持重，廉公有威。一载之间，胥吏敛戢，商旅惠怀，于关政实多裨益。居平，以礼律身，尤谨臣节。特于元天宫祈福之地虔供万岁尊位，朔望必率属朝贺，如观天颜，后来者至今遵之。可谓能识大体者。 
　　莫礼普宗人府主事。 
　　蒋洪绪礼部郎中。 
　　夏宗舜兵部员外［郎］。 
　　费雅汉詹事府中允。 
　　席尔登翰林院侍读。 
　　克什特理藩院员外［郎］。 
　　桑格户部郎中。 
　　西尔图国子监司业。 
　　达尔汉翰林院侍读。 
　　瓦哩哈内务府员外［郎］。 
　　罗密理藩院员外［郎］。 
　　马尔汉吏部郎中。 
　　迈图内务府主事。 
　　鄂穆索兵部郎中。 
　　查林布吏部郎中。 
　　讷言工部主事。 
　　达色刑部郎中。 
　　图兰满洲人。内务府郎中。清操雅饬，恂恂儒者之风。榷税，耻为苛细。慈祥和蔼，不动声色，而商贾亦未有敢欺者。尤爱抚育穷簷，扶翼名教。士民倾戴，共建书院禋祀之，比之前明欧阳公云。 
　　哈代礼部主事。 
　　勒奇纳户部郎中。 
　　松山理藩院员外［郎］。 
　　希达内务府郎中。 
　　窪哈里礼部郎中。 
　　苏赫兵部职方司员外［郎］。 
　　森图（光绪府志作森国）户部郎中。 
　　党古礼满洲人。刑部郎中。襟怀阔达，敏雅绝伦。综核淮榷事，不烦而就理。署后俯临山子湖，荇藻纷披，鱼鸟飞跃。至夏，则芰荷围绕，水香袭人，乃为建亭湖心，名曰“爱莲”。绿树红桥，周环掩映，为一时游观之胜。嗣经历任修茸，先大夫孟增饰之。会乾隆甲午（於）［淤］废，余即其基改建为观音庵，并于庵前甬道树坊，表其为“爱莲”遗迹，以志不泯云。 
　　吴尔赛内务府都虞司员外［郎］。 
　　常德宗人府主事。 
　　萨木岱户部郎中。 
　　额尔德赫（光绪府志作额尔德寿）吏部郎中。 
　　赵世显镶红旗人。总河。 
　　朱人龙天冿人。山清里河同知。 
　　钱士镛浙江人。山清里河同知。 
　　王德祚会稽人。进士，山安河务同知。 
　　吴存礼江苏巡抚。 
　　雍正年： 
　　张大有郃阳人。总漕。元年兼理。 
　　傅泽洪镶红旗人。淮扬道。暂理。 
　　庆元光禄寺少卿。 
　　年希尧内务府总管。 
　　鄂喜内务府郎中。代理。 
　　西柱内阁侍读学士。暂理。 
　　杨应瑶正白旗人。淮安知府。十三年十月十四日署，至十二月初七日。 
　　孔传焕江南驿盐道。十三年十二月初八日署，至乾隆元年正月初一日。 
　　乾隆年： 
　　黄鹤鸣□□人。镇江知府。元年正月初二日署，至二月十九日。 
　　唐英字俊公，满洲正白旗人。内务府庆丰司员外［郎］。儒雅俊拔，才余于事。自乾隆元年二月二十日，至三年十二月十八日司榷，几及三载，诸弊悉除。如徐关陆税一项，向无成例，胥吏得以轻重舞弊。特为酌核定则，题请刊布，永杜扰累。又宿迁关自高堰兴工，北来船只遂有带石之征，颇滋民累，亦经奏请豁免。又，淮关旧有岁终赈恤孤贫一项，嗣缘奉文裁减，穷民未免失望，乃于耗羡项下，仍拨银三百两，以为岁赈之用。公余，手不释卷，雅好吟咏。更于“爱莲亭”中会课校士，品骘甲乙。于是，士争濯磨，文风丕变。嗣任西江后，于向时简拔之士，犹复邮书董责，勖以力学。其为国储材之意切矣。 
　　三保满洲人。武备苑卿、两淮盐政。三年十二月十九日署，至四年三月二十三日。 
　　准泰满洲人。上驷苑卿。四年三月二十四日任，至十一月二十八日。 
　　托时满洲人。总漕。四年十一月二十九日兼理，至五年正月十五日。 
　　李英满洲人。内务府员外［郎］。五年正月十六日任，至九月二十三日。 
　　伊拉齐正黄旗人。内务府坐办堂郎中。于乾隆五年四月二十日起，至八年七月二十三日，司榷三年有余。敷政宽和，操行洁白。时值奉旨蠲免米豆等税，关务清简。惟恐吏役就间或滋欺舞，乃时加戒饬，并自捐廉俸，量为优恤，以示鼓舞。其他综核诸善政，具足矜式。后人多采而则之。 
　　徐德裕昆山人。淮扬道。八年七月二十四日署，至十月初二日。 
　　倭赫满洲镶黄旗人。圆明园总管。英明伟岸，才大而治，以简出之。自乾隆八年十月初三日至十四年七月十一日，司榷数载，利弊周知。奏改宿关通船一载之例，并海关捕鱼船税，令所辖州、县就近征收。法良意美，人争颂之。 
　　普福满洲镶黄旗人。内务府六库郎中。十四年七月十二日任，至十七年正月初七日。 
　　高恒满洲镶黄旗人。户部福建司郎中。十七年正月初八日任，至二十年三月初十日。 
　　郭永宁天津人。淮安知府。二十年三月十一日署，至四月二十日。 
　　伊拉齐满洲人。郎中。二十年四月二十二日任，至二十一年十一月二十一日。 
　　高恒二十一年十一月二十二日再任，至二十二年十一月初一日。 
　　普福二十二年十一月初二日再任，至二十八年六月十八日。 
　　高晋满洲镶黄旗人。举人，两江总督。前在总河任内，于二十八年六月十九日兼理，至七月十七日。 
　　富贵满洲镶黄旗人。内务府郎中，兼佐领热河总管。二十八年七月十八日任，至三十一年十二月初四日。卒于官。 
　　普福在两淮盐政任内，于三十一年十二月初五日署，至十八日。 
　　李宏奉天正蓝旗人。河道总督。于三十一年十二月十九日兼理，至三十二年四月初三日。 
　　方体浴奉天正白旗人。内务府郎中。三十二年四月初四日任，至三十七年二月初九日。 
　　国栋满洲镶黄旗人。壬戌举人。以道衔管理，于三十七年二月初十日任，至二月二十九日进京。 
　　陶易山东文登县人。壬申举人。前在淮安府任内，于三十七年三月二十九日署，至五月初五日。 
　　国栋三十七年五月初六日回任，至十一月二十四日。 
　　伊龄阿满洲镶黄旗人。内务府郎中兼参佐领。三十七年十一月二十五日任，至四十年三月初九日。 
　　寅著满洲镶黄旗人。热河总管。四十年三月初十日任，至四十一年十月二十日。 
　　伊龄阿前衔兼奉宸苑卿。四十一年十月二十一日再任。 
　　按：本朝自顺治二年至今，监督淮关税务，除兼管、暂署不计外，已有一百余人。其间体制屡易。始则不拘何秩，满、汉兼差，已非复明季必遣大司农所属之旧。继复耑用内府人员，俱出特简，不由部推。户、工二部仅司按年考核而已。至某人任于何年，以及里居、官秩，总缘关志年久未修，碑石复多剥落，无从一一考据得实。今只就雍正十三年以后实有可据者，详细备载，余俱阙而不书，不敢凿以失实也。再，历任政绩，已多泯没弗传，现在可考者亦寥寥无几。谨即分附于本名之下，以昭矜式。而兼理、署理之员，为时甚暂。其人果贤，自有本任可记，应登府志、通志，兹不冗叙。 

　　仓、厂分司附 
　　常盈仓户部分司 
　　叶宜南平人。张茂咸宁人。 
　　张勉应州人。朱瓒解州人。 
　　锺成原武人。 
　　何琮南充人（天启府志作何琛）。 
　　冯维武陵人。杨伸三原人。 
　　朱珏徐州人。王珪松江人。 
　　蒋瑄均州人。许箎无锡人。 
　　林清莆田人。王育泰安人。 
　　谢士元长乐人。黄天锡宁都人（天启府志无）。 
　　王瑶襄阳人。胡信丹徒人。 
　　程泰祁门人。李璵祥符人。 
　　郑和闽县人。王玭南靖人。 
　　张振祥符人（天启府志作张赈）。 
　　尚泰江夏人。李炯然蒙阴人。 
　　陈清孟都人。陈逵日照人。 
　　石淮江浦人。端澄南乐人。 
　　柳琰仪征人。 
　　李秉忠江宁人（正德府志作李秉衷）。 
　　郁氵辛景州人（正德府志作郁庠）。 
　　余瓒丹徒人。叶亨闽县人。 
　　邵珪宜兴人。赵祥丹徒人。 
　　雷升万县人（正德府志作辽东三万［卫］人）。 
　　毛泰兰阳人。孙识商河人。 
　　周轸莆田人。 
　　姚纶汝州人（天启府志作海州人）。 
　　王恒庐江人。郭绪太原人。正德府志郭绪前有许恒，福建闽县人，以主事任。 
　　吴彦华句容人。王佑肥城人。 
　　李贡芜湖人。何义江阴人。 
　　陈昌无锡人。陈仁莆田人。 
　　史学溧阳人。华珏无锡人。 
　　张文佐西平人（光绪府志列华珏前）。 
　　党以平均州人正德府志党以平在叶天球后，天启府志列华珏后。刘绩江夏人。 
　　胡爟芜湖人。张邦瑞宜兴人。 
　　荣节遂平人。刘乾江阴人。 
　　张诺滨州人（光绪府志作庐州人）。 
　　江师古湖广人。朱智荥泽人。 
　　胡濂定安人。殷鳌丹阳人。 
　　李绯固始人。 
　　刘大谟仪征人（正德府志作仪封人）。 
　　魏廷楫华容人。滕谧掖县人。 
　　唐胄琼山人。区越新会人。 
　　戴冠信阳人。吴仕宜兴人。 
　　叶天球婺源人。孙仪平度人。 
　　顿锐湖广人（同天启府志，正德府志作涿鹿卫人）。 
　　杨淮无锡人。牟泰巴县人。 
　　李禄临邑人（光绪府志作李録）。 
　　洪珠莆田人。王澄罗田人。 
　　吴淮丹徒人。张纶任邱人。 
　　宋锦和州人。华察无锡人。 
　　王宗濬晋江人。何俊顺德人。 
　　陈词江阴人。（天启府志，陈词后有刘钦舜，石首人） 
　　吕高丹徒人。郭从朴掖县人。 
　　张凫莱阳人。举人。胡岐歙县人。 
　　郑翘番禺人，举人。黄应中忠州人。 
　　刘永醴泉人。 
　　陈子龙闽县人。（天启府志作陈子文，在黄应中之后） 
　　叶国华兴国人。刘佐德州人。 
　　张景贤眉州人。温新中护卫。 
　　郑富莆田人。 
　　林洙文登人。（天启府志作林株） 
　　喻冲麻城人。 
　　郑向荣清流人。（天启府志作邓向荣） 
　　马锺英顺德人。李景萃任县人。 
　　刘应杰潍县人。（天启府志作刘应节） 
　　许嗣忠闽县人。（天启府志作许嗣宗） 
　　陈柯闽县人。黄大节南安人。 
　　方逢时嘉鱼人。汤宾南皮人。 
　　钱邦偁蕲水人。丁希孔招远人。 
　　冀国辉县人，举人。 
　　屠羲英宁国人。（光绪府志作屠燨英） 
　　沈奎江阴人。 
　　范燧丹徒人（光绪府志作郃阳人）。 
　　林澄源莆田人。叶士宾莆田人。 
　　张九歌曹州人。周标晋江人。 
　　李秀平定人，举人。 
　　包乾丹阳人（天启府志作沔阳人）。 
　　林绍漳浦人。吴应台宜兴人，举人。 
　　宁钶广德人。熊谠麻城人。 
　　刘珠公安人。瞿羽惠垫江人。 
　　李遇春闽县人。 
　　傅作霖江陵人。（天启府志作傅作雨） 
　　锺昌东莞人。刘恵桥镇海人。 
　　侯世卿武陵人。石子璞兴国［人］，［举］人。 
　　麻溶宣城人。杜业晋江［人］，举人。 
　　李应选赵城人。宋廷训靖海人。 
　　韩邦域侯官人。张崇礼代州人。 
　　吴士瑞黄冈人。罗文纲马平人。 
　　张养正清宁人（天启府志作清丰人）。 
　　李文芳绵州人。闫调羹新蔡人。 
　　王建屏鄜州人。侯永昌掖县人。 
　　张羽凤新城人。（光绪府志作张凤羽） 
　　周之训黄冈人。汪宗文蕲州人，举人。 
　　吕逊潍县人。范中彦范县人。 
　　林世樾闽县人，官生。 
　　杨应芳蒲州人，官生。（天启府志作杨胤芳） 
　　赵铉历城人，官生。林鸣璠莆田人。 
　　仇梦台歙县人。 
　　清江厂工部分司附 
　　谢彦城江西人。（明漕船志作谢彦诚） 
　　吴观江西人。潘□失名籍。 
　　胡臻阳曲人。赵简临邑人，贡士。 
　　朱昂无为人，贡士。项备瑞安人，贡士。 
　　张溥顺天人，贡士。张荣湖广人，贡士。 
　　欧阳熙泰和人。 
　　相杰泰兴人（漕船志作顺天府大兴县人）。 
　　李昂仁和人。（漕船志作李昴） 
　　张鼐江都人。杨懋宛平人。 
　　沈黻华亭人。郭缉经庐陵人。 
　　屠勋平湖人。萧奎常熟人。 
　　吴郁休宁人。林壂闽县人。 
　　杜恒吉水人。徐墱华亭人。 
　　姚文灏贵溪人。汪泽余姚人。 
　　王大用上海人。张琮江宁人。明《漕船志》：张琮，弘治六年任；王大用，弘治九年任。 
　　席书遂宁人。吴山武进人。 
　　曹崐锦衣卫。陈炫南海人。 
　　边伟任丘人。毕济时贵溪人。 
　　王鍭南城人。任恩南宫人，贡士。 
　　陈焕余姚人。丁瓒丹徒人。 
　　张吉水人。吕希周崇德人。 
　　邵经济仁和人。江东朝城人。 
　　徐存义余姚人。高燿清苑人。 
　　陈尧通州人。郭乾任丘人。 
　　叶选余姚人。杨周钱塘人。 
　　朱家相归德人。李泂莱阳人。 
　　陆梦豹丰城人。张任嘉定人。 
　　黄扆咸宁人。周望东莞人。 
　　沈维藩定州卫人。张问仁西宁卫人。 
　　顾坚吴县人。王楣遵化人。 
　　曹慎镇江卫人。张澜冠县人。 
　　龚廷璧龙游人（天启府志作建水人）。 
　　吴守节真定人，举人。徐儒临川人。 
　　张誉新建人。陈瑛莆田人。 
　　许应逵嘉兴人。蔡国炳晋江人。 
　　黄曰谨镇海人。章宪文华亭人。 
　　孙澜洛阳人。包应登钱塘人。 
　　罗尚宾长汀人，举人。周训临川人。 
　　王宗义易州人。沈孝征海盐人。 
　　魏时应南昌人。杨槚德州人。 
　　周之龙湘潭人。高维岡神木人。 
　　王莅石首人。王好善宝坻人。 
　　钱文荐慈溪人。朱启元山阴人，官生。 
　　张时俊沂水人。顾元镜归安人。 
　　刘鍊永清人。张明昌钱塘人。张明昌下，光绪淮安府志有赵光抃，下注：见《南河祀典》，崇祯六年任。 
　　龚震英江西人。杨所修四川人。 
　　刘芳烈官生。王泰交山东人。 
　　冯达道长洲人。张安茂松江人。 
　　李□祯德州人。胡尚衡池州人。 
　　吴宗孟失爵里。徐致章庐州人。 
　　按：仓、厂分隶户、工二部，向来各有专员管理，与淮安钞关并峙。自康熙九年，以十里三关题准裁并淮关征收。而当时司榷之人，苟有一善足录，亦今日淮关之程式也。其奈历年久远，淹没无闻。不独政绩失传，即其年分、爵里亦多舛讹，莫可考订。今只就《淮安府志》中所载姓氏备录之，以俟考云。 

　　笔帖式附 
　　顺治年： 
　　舒恕刘（失名）库尔康杨善董安国乌黑常书常寿王朝佐 
　　康熙年： 
　　广土吴存仁刘格苏恩德沙尔图胡 
　　艾滋阿宁安陶色黑达色勒贝 
　　桑格洪莪绰邵将塞内锡兰台 
　　喀济礼鄂伦德鄂尔机纳 
　　按：自顺治六年起，监督之外，必遣笔帖式一员，以为之佐，其权亚于榷使。至康熙年间，其制犹存。今就旧志所载，只有二十七人。而自康熙二十五年以后，多不可考，更不知于何时停止差委。直至乾隆四年，复经前监督准泰具奏，请发内府笔帖式二员来关帮办，名曰“委员”。而权统于一，非复前此副关之比矣。 
　　乾隆四年： 
　　常庆内务府笔帖式。三年期满回京，推升主事。 
　　伊世泰内务府笔帖式。 
　　七年： 
　　伊世泰奏留接办。 
　　堆齐催总。 
　　九年： 
　　萨哈亮营造司笔帖式。 
　　苏保住畅春苑笔帖式。 
　　十三年： 
　　周廷凤内务府笔帖式。 
　　善庆会计司笔帖式。 
　　索住钱粮衙门笔帖式。 
　　十七年： 
　　明贵管理三旗银两，庄头处催总。 
　　伊世泰内务府笔帖式。 
　　七十三内务府药房笔帖式。 
　　十八年： 
　　韩锦骁骑校。奏留六年，至二十二年告病回京当差。 
　　伊世泰奏加六品司库衔，留关办事。 
　　二十年： 
　　长泰广储司笔帖式。 
　　明保营造司笔帖式。 
　　伊世泰留关办事。 
　　二十四年： 
　　多隆武会计司笔帖式。 
　　增绶钱粮衙门笔帖式。 
　　长泰留关办事。 
　　福保内务府笔帖式。三年期满回京，推升主事。自此不准专名奏请，以及年满保留。 
　　二十八年： 
　　额尔景额笔帖式。 
　　明谦笔帖式。 
　　元宝笔帖式。 
　　三十一年： 
　　钟明内务府笔帖式。 
　　双保内务府笔帖式。 
　　偏图内务府笔帖式。 
　　三十四年： 
　　舒兴内务府笔帖式。 
　　鄂罗礼内务府笔帖式。 
　　吉成内务府笔帖式。 
　　三十七年： 
　　倭什克内务府笔帖式。 
　　老格会计司笔帖式。 
　　良福慎刑司笔帖式。 
　　四十年： 
　　达春武英殿笔帖式。 
　　蒙古岱广储司笔帖式。 
　　舒明慎刑司笔帖式。 
　　按：自乾隆四年至今，各委员俱历历可考。唯是始初各员，三年期满，如有办事勤慎谙练榷务者，监督得以专摺保留接办。或深知内府笔帖式中有堪任委使者，并许指名请发。嗣于乾隆二十四年钦奉谕旨：不准指名奏请，亦不许专摺保留。凡系三年期满之员，概令回京。其阙由内府拣员引见，请旨发用。 

　　税课大使附 
　　康熙年： 
　　孙汝阴浙江人，六年任。 
　　李腾蛟山东人，二十一年任。 
　　王仪世陕西人，二十七年任。（光绪府志作王世宜） 
　　辛梓林顺天人，五十年任。 
　　雍正年： 
　　季玩玉太和人，八年任。（光绪府志作李玩玉） 
　　刘必达直隶人，十二年任。 
　　王兆祥浙江人，经历，委署。 
　　沈宗良署任。 
　　袁思明四川人，十三年任。 
　　乾隆年： 
　　马瑄山阳主簿，八年署任。 
　　罗湘湖南郴州人，九年任。 
　　仇偁芳安徽人，检校，十九年署一月。 
　　范玉仓大使，二十年署。 
　　刘华江西人，二十年任。 
　　杨廷茂县丞，二十年署。 
　　余成鳌二十一年署。 
　　吉本隆直隶河间人，二十一年任。 
　　康凌经历，二十五年署。 
　　钟开圣广东长乐人，二十五年任。 
　　叶文麟浙江人，三十二年任，三十八年奉差。 
　　李念昔浙江人，板闸巡检，三十八年署。 
　　叶文麟三十八年回任。 
　　张诚浙江海盐人，县丞，三十九年署。 
　　俞世纶浙江人，四十年任。 
　　李念昔四十一年署。 
　　黄良栋四十二年署。 
　　祝元衡河南固始人，四十二年任。 
　　按：税课司一缺，原隶淮安府属。但其职掌专收淮属境内落地各税，按月径解关库汇报，每年税之盈绌，并不由官府考核，而实为淮关稽税之佐。因特就康熙六年以后，姓氏、里居可考者，备列之。 
　　仓大使改板闸巡检附 
　　康熙年： 
　　史渊顺天人。 
　　徐师古 
　　周廷璵天冿人。 
　　李景世河南人。 
　　张廷祿河南人。 
　　徐泓顺天人。 
　　雍正年： 
　　孙俊奇顺天人。 
　　乾隆年： 
　　范玉浙江会稽人。 
　　刘达瑞江西人。 
　　穆明昌山西汾州人。 
　　季祺河南人。乾隆三十九年，裁去仓大使缺，即改补板闸巡检。 
　　李念昔浙江人。四十年调。 
　　冯扬祚山西代州人。四十一年三月署。 
　　王蒞山西高平人。四十二年四月署。 
　　李念昔四十二年正月回任。 
　　按：常盈仓自裁并之后，仓大使一员专司收贮军储，原与榷政无涉。第该大使旧隶仓属，淮关既并仓务，则仓属即关属也。且此缺现奉裁汰，改为巡检，驻扎板闸，于关务不无微劳，例得附入。而年远无征者，阙焉。 
　　护库武弁附 
　　雍正年： 
　　吴俊千总，三年委。 
　　马乾千总，六年。 
　　顾文焕千总，十年。 
　　颜祥芳千总，十二年。 
　　乾隆年： 
　　赵国相千总，十三年。 
　　侯斌千总，十四年。 
　　宋国正千总，十五年至十七年。 
　　金美千总，十八年。 
　　周彩千总，十九年至二十年。 
　　金美千总，二十一年至二十三年。 
　　胡文秀千总，二十四年至二十五年。 
　　堵朝纪千总，二十六年至二十七年。 
　　胡文秀二十八年。 
　　堵朝纪二十九年至三十一年。 
　　张宗舜千总，三十二年至三十四年。 
　　王璁千总，三十五年至三十八年。 
　　叶俊武举，把总，三十九年。 
　　黄永贵把总，四十年至四十一年。 
　　李浩候补守备，四十二年。 
　　娄嵩年千总，四十三年。 
　　按：关署驻扎板闸，既无城垣，亦无防汛，库贮重地，未便疏忽。是以雍正三年，前监督庆元题请分拨千总一员带兵守库。自此，俱由城守营派委赴关，在关署左右住宿防护，永以为例。亦应备列其人。 

　　职役附 
　　明 
　　淮安府委送淮安关收料官一员。 
　　收料厅书手三名。 
　　书办吏十四名。 
　　门子四名。 
　　听察省祭官十一员。 
　　写本官一员。 
　　听差舍人二十四名。 
　　守门官吏十一名。 
　　填写日票书手三十九名。 
　　填写月票书手四十二名。 
　　填写小免票书手四名。 
　　更单书手三名。 
　　杂事书手十五名。 
　　挂号书手十二名。即在日月票杂事书手内闾名。 
　　茶引书手三名。 
　　循环书手一名。 
　　看堂人役一名。 
　　卷房人役一名。 
　　皂隶十二名。 
　　快手二十八名。 
　　轿夫十一名。 
　　灯夫十三名。 
　　水火夫二名。 
　　吹手六名。 
　　铺兵二名。 
　　巡静旗手各四名。 
　　看铺总甲一名。 
　　抬行箱民壮三名。 
　　铳手一名。 
　　刷印匠一名。 
　　礼生四名。 
　　阴阳生一名。 
　　按：《周礼》酌官之用。而府史胥徒，各有其数，所以供任使，集众务也。淮安一关，当南北冲衢，舳舻辐辏。加以各口分列，势若星罗，势涣事纷，职役尤难从简。但自设关以来，职役之数，业已漫无可考。有明之季，遗制仅存，故先录之，以志其始。 
　　国朝 
　　淮安关职役 
　　吏书 
　　经制书吏八名。本房一名。 
　　揭房一名。柬房五名。 
　　季报房册头三名。清字清书四名。 
　　册书十名。商税房二名。 
　　厂房三名。楼书二名。 
　　杂行房二名。算手三名。 
　　粮船书手二名。盐船书手一名。 
　　漕算一名。相礼生二名。 
　　阴阳生一名。单房三名。 
　　填票书手三名。 
　　各役 
　　旗牌十名。承差十名。皂甲十名。快手十名。马快八名。徤快八名。舍人六名。禀事四名。茶房四名。听差十二名。军牢八名。夜役八名。大门四名。二门四名。宅门四名。辕门四名。看堂二名。解饷四名。看茶二名。炮手三名。火印四名。衣箱二名。升旗一名。吹手十二名。钦命牌二名。淮关牌二名。令字旗二名。金瓜二名。银瓜二名。头锣二名。清道旗二名。飞虎旗二名。肃静牌二名。回避牌二名。五色旗十名。捆绑手四名。耳箭二名。龙刀二名。红棍二名。红衣四名。皂班四名。后拥十名。伞扇轿夫十六名。 
　　夫役 
　　大堂更夫五名。更楼更夫五名。 
　　东围更夫五名。西围更夫五名。 
　　堂库会手八名。湖亭更夫五名。 
　　东西栅栏二名。大缆更夫五名。 
　　刷印匠一名。刻字匠一名。 
　　厨役二名。水火夫十名。 
　　打扫夫二名。桥夫十二名。 
　　铺司一名。马夫二名。 
　　宿、徐两关书役 
　　书办十二名。在署缮书二名。在关缮书三名。 
　　算手四名。值堂二名。承差四名。 
　　旗牌二名。听差六名。枪手四名。 
　　更夫七名。缆夫十二名。水夫四名。 
　　火夫四名。印刷匠一名。 
　　海关书役 
　　书办一名。书手一名。朦胧书手一名。 
　　册书二名。皂隶四史。快手四名。 
　　军牢四史。桥夫十名。更夫五名。 
　　缆夫五名。水火夫五名。 
　　以上淮、宿、海三关职役名数，俱系奉部核定。 

　　续纂题名 
　　伊龄阿前衔兼奉宸苑卿。四十一年十月二十一日再任，至四十三年六月初七日卸事。前后两任内，重建公署，重修关志。调任两淮盐政。入京荐历浙江巡抚、工部侍郎。 
　　寅著四十三年六月初八日再任，至四十五年二月二十四日卸事。 
　　何文燿淮安府。署任。四十五年二月二十五日到任，本月三十日卸事。 
　　西宁长芦盐政。署任。四十五年三月初一日到任，本月二十二日卸事。 
　　征瑞满洲镶黄旗人。内务府员外郎兼佐领。四十五年三月二十三日到任，四十七年三月二十日卸事。 
　　全德满洲镶黄旗人。主事衔带内务府副护军参领顶翎。四十七年三月二十一日到任，四十九年闰三月二十四日卸事。历任盐政、关差、织造，共三十余年。官至造办处总管。 
　　福海满洲正白旗人。热河总管。四十九年闰三月二十五日到任，五十二年十一月二十五日卸事。 
　　李奉翰汉军正白旗人。河督。署。五十二年十一月二十六日到任，本年十二月十六日卸事。 
　　征瑞五十二年十二月十七日再任，五十四年十月十七日卸事。在任，奏征空运漕船宿税，奏捐廉添造驳船。现任奉宸苑卿。 
　　董椿汉军正黄旗人。热河总管，内务府郎中衔。五十四年十月十八日到任，五十八年九月十三日卸事。在任，查禁青口海运。现任热河总管。 
　　盛住满洲正白旗人。头等侍卫。五十八年九月十三日到任，六十年四月初十日卸事。历任总管内务府大臣、一等承恩侯、户部侍郎、右翼监督、总管造办处、工部侍郎、镶蓝旗副都统兼管崇文门税务、工部侍郎、三等承恩公兼管西陵内务府大臣、总理万年吉地工程。现任古城办事大臣。 
　　刘朴汉军镶黄旗人。内务府郎中兼佐领。六十年四月十一日到任，嘉庆三年四月二十五日卸事。在任，奏捐监督养廉五千两，内务府充公。官至观察。 
　　阿克当阿满洲正白旗人。内务府郎中兼参领。三年四月二十六日到任，四年五月初十日卸事。在任，兴书院，添义学，士民德之。升任九江，今调粤海。 
　　巴宁阿满洲正白旗人。主事衔。四年五月十一日到任，五年五月初八日卸事。荐升总管内务府大臣。 
　　三义助满洲正白旗人。内务府三库郎中兼佐领。五年五月初九日到任，六年五月二十七日卸事。调任粤海，现任宁寿宫郎中。 
　　常贵满洲正白旗人。内务府郎中。六年五月二十八日到任，七年六月十九日卸事。现任上驷院卿。 
　　德庆汉军正黄旗人。内务府坐办堂郎中兼骁骑参领。七年六月二十日到任，本年十二月二十六日卸事。现任庐凤道。 
　　祥绍满洲正白旗人。造办处总管兼公中佐领、骁骑参领，七年十二月二十七日到任，八年九月十二日卸事。现在造办处行走。 
　　峻亮满洲正黄旗人。河库道。署任。八年九月十三日到任，本年十月十七日卸事。 
　　德庆满洲正白旗人。内务府庆丰司员外郎。八年十月十八日到任，九年十一月二十一日卸事。在任，立局施棺，添建义学，立贞节贤孝祠。现任造办处员外郎。 
　　李如枚汉军镶黄旗人。内务府郎中，恩加四品佐领衔。九年十一月二十二日到任，十一年正月二十五日卸事。调升长芦盐政。 
　　七十四镶黄旗人。内务府员外郎。十一年正月二十六日到任，十二年二月二十三日卸事回京。 
　　祥绍正白旗。内务府郎中。十二年二月二十四日到任，十四年二月二十六日卸事回京。升奉宸苑卿、长芦盐政。 
　　奇玖镶黄旗。三品衔，热河总管。十四年二月二十七日到任，十五年三月二十三日卸事，升两浙盐政。 
　　舒明阿正白旗。笔帖式衔。十五年三月二十四日到任，十六年十月初二日卸事回京。 
　　朱尔赓额江南盐巡道。十六年十月初三日署事，十月十四日卸事回任。 
　　元成由南苑郎中兼佐领特放。十六年十月十五日到任，十八年奏报关税缺额降为六品，十九年奏报关税缺额降为七品笔帖式。 

　　续纂题名 
　　七十四热河副总管。嘉庆二十二年十月初一日到任。 
　　达三嘉庆二十四年十一月十六日到任，留二年，调粤海关监督。 
　　阿勒精阿上驷院卿。道光元年八月初二日到任。 
　　广亮道光二年八月二十二日到任，调江南织造。 
　　文连内务府郎中兼骁骑参领。道光三年十月初一日到任，留三年，调粤海关监督。 
　　中祥内务府坐办堂郎中兼佐领、骁骑参领。于道光六年十月初二日到任，留三年，调粤海关监督。 
　　恒棨内务府都虞司郎中兼骁骑参领。道光九年九月初三日到任。 
　　荣桂道光十年十月初一日到任。 
　　福泰道光十一年十一月初九日到任。 
　　庆琛道光十二年十一月二十九日到任。 
　　明伦内务府三库郎中兼佐领。道光十四年四月十五到任。 
　　那崑号云衢，内务府广储司员外郎兼公中佐领。道光十五年六月初七日到任，留一年。 
　　克明额内务府六库郎中兼正黄旗骁骑参领。于道光十七年七月十六日到任。 
　　长良署奉宸苑卿兼公中佐领。道光十八年八月初六日到任。 
　　恩吉内务府三库郎中兼正黄旗骁骑参领。道光十九年九月十二日到任。 
　　琔殊道光二十年十一月十六日到任。 
　　松桂热河正总管。道光二十一年十二月初二日到任，二十二年九月初十日因病出缺。 
　　文彬协办税务笔帖式。道光二十二年九月十三日获任。 
　　景福热河正总管。道光二十二年十一月十八日到任。 
　　和昇额署奉宸苑卿奏事官，内务府郎中兼骁骑参领、公中佐领。道光二十三年十二月初十日到任。 
　　兴浚号春泉。造办处总管郎中兼骁骑参领。于道光二十五年正月二十日到任。 
　　德浩内务府衣库员外郎。道光二十六年三月初一日到任，八月二十九日因病出缺。 
　　福懋淮安府知府。道光二十六年九月初二日获任。 
　　恩吉由粤海关监督任满简调。道光二十七年二月十五日再任。 
　　文光号小良。上驷院坐办堂郎中。道光二十七年十一月二十六日到任。 
　　文勋号树廷。内务府庆丰司郎中。道光二十九年二月初八日到任。 
　　全福奏事官，内务府郎中兼骁骑参领。道光三十年二月十七日到任。 
　　双明造办处总管郎中兼骁骑参领。咸丰元年三月二十五日到任。旋奉旨回京当差。 
　　兴业内务府掌仪司郎中。咸丰元年六月二十九日到任，一年五月十五日因病出缺。 
　　常清协办税务笔帖式。咸丰二年五月十九日获任。 
　　文谦号六吉。圆明园坐办堂郎中兼骁骑参领。咸丰二年九月初一日到任，调长芦盐政。 
　　福瑞号芝亭。内务府都虞司员外郎。咸丰二年十月十三日到任。 
　　毓泰号秀峰。内务府银库员外郎兼护军参领衔。咸丰四年四月十一日到任。 
　　恒起号怡亭。南苑员外郎。咸丰五年四月二十七日到任。 
　　文勋号树廷。内务府缎库郎中。在任，捐输加骁骑参领衔，赏戴花翎。咸丰六年七月十三日再任。 
　　毓清号济川。内务府掌仪司郎中兼骁骑参领。在任，捐输加护军参领衔。咸丰七年八月二十七日到任。 
　　鹤昶号仙舫。武备院郎中兼骁骑参领衔。咸丰八年十月初七到任。 
　　祥恒号月舫。内务府瓷库员外郎兼公中佐领、护军参领衔。咸丰九年初八日到任。 
　　祥庆号云谷。武备院员外郎。咸丰十年七月二十七日到任，十一年十月初九日因病出缺。 
　　启裕号子开。内务府宁寿宫郎中兼佐领。于咸丰十一年十月十二日以江南织造署任。 
　　永存号恒斋。武备院员外郎。同治元年四月初五日到任。 
　　希曾号懋斋。内务府缎库郎中兼骁骑参领。在任，捐输加护军参领衔。同治二年六月二十日到任。 
　　文明号鑑堂。清漪园郎中。同治三年八月十八日到任。 
　　世荣号华堂。内务府慎刑司郎中兼骁骑参领。同治四年九月二十二日到任。 
　　禄安号竹溪。内务府广储司六库郎中兼骁骑参领。同治六年二月初八日到任，四月二十六日因病出缺。 
　　豫善协办税务笔帖式。同治六年五月初一日获任。 
　　惠志号心农。四品顶戴奏事官，内务府员外郎。同治六年八月初二日到任。 
　　连明号镜汀。内务府宁寿宫郎中。同治七年九月初二日到任。 
　　舒麟号振斋。南苑郎中，副护军参领衔。同治八年十月十六日到任，留一年。 
　　海绪号缵廷。内务府衣库员外郎兼正白旗佐领。在任加三品顶戴，赏戴花翎，同治十年十一月初九日到任。 
　　文桂号少峰。内务府慎刑司员外郎兼护军参领衔。同治十二年二月初十日到任，留一年。 
　　文琳号贡三。二品顶戴，内务府广储司郎中兼参领佐领。光绪元年二月初六日到任，留一年。 
　　广麟号瑞堂。二品顶戴，内务府宁寿宫郎中兼参领。光绪三年三月二十八日到任，留一年。 
　　广英号乐三。二品顶戴，造办处总管郎中。光绪五年七月初四日到任。 
　　征麟号晓峰。四品顶戴，武备院员外郎。光绪六年八月二十五日到任。 
　　英瑞号芝圃。武备院卿衔，宁寿宫郎中。光绪七年九月初十日到任，留一年。 
　　恩林号树轩。二品顶戴，内务府广储司六库郎中。光绪九年十一月初十日到任，留一年。 
　　明勋号子善。武备院卿衔，内务府都虞司郎中。光绪十二年正月二十四日到任。 
　　世序号以贤。上驷院员外郎兼骁骑参领。光绪十三年闰四月十三日到任。 
　　效曾号述堂。三品衔，钱粮衙门员外郎，现缎库郎中。光绪十四年八月二十八日到任，留一年。 
　　世纲号振三。花翎，三院卿衔，武备院员外郎，现热河正总管。光绪十六年九月十七日到任，留一年。 
　　常忍号湛园。武备院卿衔，南苑正郎。光绪十八年十一月初八日到任，留一年。 
　　文绅号晋青。花翎，武备院卿衔，掌仪司员外郎。光绪二十一年二月初一日到任。 
　　谨按：淮安关志书，自嘉庆二十一年以后，即未续纂，迄今垂七十年矣。迨咸丰庚申，复遭赭冠之乱，案卷散失，霉烂居多。厥后，海禁一开，华洋交涉，常税情形，今昔大相悬殊。而志载事例，既无可增，岂能因之删减？姑统存之，以见当年盛世之规模而已。绅于光绪二十年十一月恭膺恩命，次年二月到任。公退多暇，翻阅志书。惟见历任司榷诸君题名，亦由嘉庆二十一年以后未续，心有憾然。遂命吏书将未入诸君，逐任查明，增注任期起止，以至于兹。即命刊印，附于前任诸君卷后，以备考查。至历任三关委员、税课大使、文武汛官，检查尤为不易，姑任缺略。一俟续查，再行补志。清淮榷使文绅谨志。 

　　笔帖式附 
　　四十三年六十三武备院。景昌会计司。 
　　永年掌仪司。 
　　四十六年七十三广储司。庆南慎刑司。 
　　尚煜广储司。 
　　五十年海禄圆明园。德林松盛 
　　五十三年广传武英殿。普宁内务府。 
　　宁泰茶膳房。 
　　谨按：是年新例，笔帖式三年期满，三员内递年更换。 
　　五十六年五格都虞司。 
　　五十七年舒庆造办处。 
　　五十八年云昇畅春园。 
　　五十九年和宁造办处。 
　　六十年达塞 
　　嘉庆 
　　元年文英 
　　三年福通福庆 
　　四年庆南 
　　六年来德营造司。定昌御药房。 
　　七年据福 
　　九年九龄德昭原名德庆。 
　　十一年春和 
　　十二年巴延布延祺德成 
　　十四年荣昌 
　　十五年明山 
　　自此新例，笔帖式五年期满。 
　　十六年德泰 
　　十七年观荣 
　　十九年常恩 
　　二十一年钟秀吉暲 
　　笔帖式附 
　　咸丰十一年祥麟英谦 
　　同治元年豫善 
　　同治三年德隆奎临 
　　同治六年世铨 
　　同治七年成贵 
　　同治八年润玉内务府银库司库。 
　　同治十一年福山上驷院。 
　　同治十二年文连掌仪司。 
　　同治十三年思温广储司。 
　　光绪三年仁辅都虞司。 
　　光绪五年裕铃内务府堂笔帖式。 
　　光绪六年玉芳都虞司。 
　　光绪九年承曾会计司。 
　　光绪十年廉存营造司。在任，选山东海丰县知县。 
　　光绪十一年广铎堂占额外。 
　　光绪十四年文魁都虞司。 
　　光绪十五年吉龄庆丰司。 
　　光绪十六年桂亨内务府堂笔帖式。 
　　光绪十九年景瑞内务府堂笔帖式。 
　　光绪二十年诚普广储司。 
　　税课大使 
　　乾隆年： 
　　祝元衡河南人邓春树江南人。 
　　陈光斗湖北人。杨世溥四川人。 
　　王元佐顺天人。吴本源四川人。光绪《淮安府志》作成都人。以下括注内均据光绪《府志》增补。 
　　卢廷桂直隶人。郑志濂直隶人。 
　　嘉庆年： 
　　陈锦绶浙江人。章銮顺天人。 
　　姚兆昌顺天人。路一泽安徽人。（怀宁人） 
　　余清扬浙江人。路一泽 
　　卢廷桂路一泽 
　　卢堃浙江人。路一泽 
　　税课大使 
　　咸丰十年 
　　张淦张淦前尚有：王敬元，冀州人；冯锦，历城人；高鹏飞，通州人；江方璠，泰宁人。以上乾隆中任。刘金声，江夏人；杨庆思、刘洪质，山阴人；金日新，大兴人。以上道光中任。沈凤诏，大兴人；严德基，善化人。（山阴人）王秉钧（武清人） 
　　同治元年 
　　方增烈（成都人） 
　　同治四年 
　　王树薰（归安人）府志：王树薰前尚有陈鸿光，钱塘人；程锡旂，全椒人。 
　　同治六年 
　　周济川浙江人。（归安人） 
　　刘其顺（平湖人，列周济川前） 
　　同治八年 
　　汪世钺（萧山人） 
　　同治九年 
　　沈志高（山阴人） 
　　同治十一年 
　　丁子鳌（府志作丁之鳌，桐城人） 
　　同治十二年 
　　俞允超顾树宝 
　　同治十三年 
　　赵景恺浙江人。 
　　板闸巡检 
　　乾隆年： 
　　冯扬柱山西人。李念昔浙江人。 
　　乔得升山西人。方希举湖广人。 
　　王祖庆浙江人。卢廷桂直隶人。 
　　王汝桢浙江人。陈遵濂浙江人。 
　　嘉庆年： 
　　卢廷桂徐大受安徽人。 
　　邵镕浙江人。唐□湖广人。 
　　路一泽安徽人。卢廷桂 
　　板闸巡检 
　　咸丰十年 
　　张光甲安徽人。（桐城人）光绪《府志》：张光甲前尚有江方璠，咸丰九年任。张宸，海宁人，十年署，死寇难。 
　　同治元、二年 
　　金棠（大兴人）沈德薰（嘉兴人） 
　　同治四年 
　　谢金墉（山阴人） 
　　同治六、七年 
　　王国（府志作王国麒，怀宁人） 
　　何德洪（萧山人）谢敦森（阜阳人） 
　　同治十一、二年 
　　祝衍纶府志：祝衍纶前尚有谢恩泽，歙县人。朱世（仁和人） 
　　同治十三年 
　　邓永恩（河内人） 
　　光绪三年 
　　叶桐（桐城人） 
　　光绪六年 
　　王秉均府志作王秉钧，王秉钧前尚有顾朱华，嘉善人。安徽人。 
　　光绪十六年 
　　钱光谦安徽人。 
　　护库武弁 
　　乾隆年： 
　　李浩千总。娄嵩年万方立 
　　梁寿民杨正刚 
　　嘉庆年： 
　　张宗文宰光裕把总。叶天培千总。 
　　王纯把总。杨定邦把总。解道把总。 
　　王世英把总。叶定邦外委。杨开泰千总。 
　　洪亮外委。叶瑞麟外委。马联把总。 
　　张士宏千总。 
　　护库武弁 
　　咸丰十年 
　　江定邦千总。 
　　同治四年 
　　陈开籙千总。 
　　同治六年 
　　杨国庆千总。 
　　光绪十一年 
　　王寿龄千总。曾志平千总。 
　　光绪十六年 
　　张信甫千总。 


　　续纂淮关统志 卷九公署 

　　淮关统志卷之九公署 

　　委员公寓巡检司公寓 
　　税大使署护库武弁署并附 

　　古者庶司百职事，莫不各有治事之所。而况司榷者，帑项攸系，尤须壮廨宇，严管钥，俾得规模整饬，慎守无虞。然后责以殚厥心力，克供乃职。李华《政事堂记》曰：政事堂者，臣不可以悖道于君，逆道于人，黩道于货，乱道于刑。尅一方之命，变王者之制。此堂得以易之。吁！严矣哉。是故法守而不渝，政平而不垂，礼行而不失，遵道而不背，则庶乎不忝所居矣。乃志《公署》。 

　　旧制 
　　“赞巩金瓯”坊一座明主事程子侃建，久废。 
　　“淮海雄关”石碑一座明主事杜学大建，久废。 
　　“问津亭”三间明主事郭立彦建，扁曰“问津小憩”，今废。 
　　屏墙一座明主事任甲第建，久废。已改建辕门。 
　　放关楼三间旧志云：即问津亭，康熙乙卯，主事他那库建。面临运渠，开关验放，则登斯楼。扁曰“衡鑑三关”，又联曰：“剔弊厘奸不惮节宣充国计，通商惠旅惟思靖献肃官箴。”三韩李辉祖题。今关楼现在，规模稍异。 
　　辕门三座旧志云：宽广计一十一丈二尺。先是居民占遍，主事杜学大查勘得实，撤而新之，焕然伟观焉。题有匾对，年久废去，后改建于屏墙基上。正南题曰“楚水司储”，东曰“筹国”，西曰“惠远”。旁皆木栅，内旗杆二，俱有台。 
　　“裕国通商”坊一座旧志云：在辕门南，其建立无所考。但基上尚有遗柱，今并废。 
　　鼓亭辕门内东西各一间 
　　大门三间明主事杜学大修筑。康熙年间，前监督杜琳重建。较旧高大五尺余，东墙上砌《平政碑记》。 
　　土地祠在大门内东，明员外夏国孝建。前监督杜琳题匾曰“津梁保障”。 
　　延宾堂旧在中正堂之东。明主事潘恕建，黄卷题曰“水心亭”。主事王其勤重葺，颜曰“岁寒馆”，有诗载《艺文》。日久倾圮。适大门东土地祠前有小楼三间，破落不整，主事杜琳乃重建，为延宾之所。今复废。 
　　委官厅三间旧志云：即收钞厅。在仪门之西，门由外出。主事杜学大建。久已，仅存基址，废为马圈矣。 
　　仪门一座旧有柳泉马先生题匾曰“阜通节制”。员外韩志仁题曰“青天白日”，联曰“合万国以朝宗,司会每惭柔远策;宽一分而受赐,度支尝愧出遥思”。日久破损,前监督杜琳重新之。 正堂三间明主事马麟题匾曰“经国体民”。跋云：钞关之设，凡为国课而足国，多致于损民，恤民或至于亏课。不损不亏，顾名思义，有识者当自得之。又郎中汪若水题曰“公平正大”。主事江映鲲题曰“称物平施”。外檐向悬有明时敕书一道。前监督杜琳重建正堂时，易其文曰“廉洁任事”。联二：一系梁南赵之琰题曰“淮郡列雄关，据轮蹄舟楫之咽喉，敢以讥征裨国计；海邦标重地，司积贮灌输之命脉，矢将清慎佐边筹”；一为易水刘大川题曰“地引江淮，羡轴轳之啣尾，通贡赋以将忱，畴谓涓埃非裨益；职当钱谷，借筹策之苦心，酌盈虚而均惠，庶几榷税亦经纶。” 
　　悬尺所在正堂之旁，久废。有记，载《艺文》。 
　　库楼三间在正堂之东。主事杜学大建，后为火废。主事他纳库重建。 
　　卷房三间旧志云：在库楼南首。火废后，卷亦无存。 
　　皂隶房三间旧志云：在仪门内，库楼南，供关帝神象。 
　　门吏房三间、庖湢所三间旧志云：并在卷房之后。主事潘恕建。久废。 
　　柬房在正堂西南隅。 
　　粮房与柬房相并。 
　　马快班房在仪门内西，与东皂隶房相对。 
　　穿堂三间主事黄文炳题曰“师善堂”。又有“淡宁”、“公恕”诸额。前监督杜琳重建中正堂时复增新之。 
　　中正堂员外夏国孝建，王阳明先生题匾，日久将圮。前监督杜琳重建，增高基址五尺有余，规模宏壮，颇旷心目。额曰“底慎堂”。柱联用大司寇魏公环溪句曰：“欺人如欺天，毋自欺也；负民即负国，何忍负之”。又自题一联曰：“如天地鬼神，顷刻不离，必须常存敬畏；念祖宗父子，荣辱相关，自然爱惜身名”。 
　　望淮亭旧志云：向名望野亭，磊石编竹为之。主事萧日强易之以板。至主事马麟改建，台基高耸，回廊轩豁，足便登眺，因易名曰“望淮”。主事王其勤改曰“关薰”，有诗。主事李得阳又改曰“浴心”，有记，并载《艺文》。崇祯年间，韩位甫重修，前任李辉祖复易名“时阜”。余以为前人命名，不可全废，爰仍之以“望淮”而益以额焉，并题其柱曰“百谷朝宗瞻紫气，二洲环拱绕丹台”。今废。 
　　廨舍国脉屏一座明主事杜学大创，今不可考。 
　　宽简居明主事杜学大建，匾曰“淮清流润”，久已废去。主事杜琳另构三楹，于中正堂之东，仍以“宽简”名之。更有东院退堂三间，改为译清处，今皆废。 
　　经国楼一座明主事马麟创，匾曰“经国”。在望淮亭西，计五间。主事余士奇改曰“清旷楼”。今废。 
　　寝室五间在经国楼南。 
　　东西厢房各三间明主事杜学大重修。久为庖厨仆隶所居，颓坏不堪，主事杜琳更造之。今又废。 
　　中庭三间旧志云：在前厅之后。厅废后，此庭聊为退食之所。因以前厅“内省轩”匾额移悬于上。今又废。 
　　前厅三间旧在正堂西。久废。 
　　书房三间明主事王云鹭题曰“养桂堂”。久不可考。 
　　平房三间旧在穿堂西宅门口。今不可考。 
　　小隐斋前监督杜琳建。今废。 
　　池亭草园一所旧志云：在望淮亭、中正堂之东，员外陈长□修葺。主事杜学大题曰“小隐亭”。日久倾废，其址基改建住房。今不可考。 
　　译清处平房三间，在穿堂东。 
　　更楼一座辕门外东首，明主事任甲第建。 
　　圈门四座明主事王显宗建。 
　　匾坊一座在关之东。旧志云：外即新路。今亦废。 
　　溪濠旧在官署后。明主事李爵令员役蒋林、孙继先、周楠、田德等重浚深阔，以防奸宄。今废。 
　　通利沟署基最卑，每遇阴雨，则堂奥皆为池沼，水数日不去。前监督杜琳沿东墙外开一巨沟，使水达署后归于山子湖中。沟成，不特官舍有宁居，而民间街衢亦鲜泥泞之患，因名之曰“通利”。今沟经重浚，非其旧矣。 
　　护衙堤一名月牙堤。旧志云：衙宇居民，水溢时成巨浸，为患已久。员外李秩白漕抚，捐俸令员役许从学、许先、杨林董率筑堤四百三十一丈。建三坊，曰“万代瞻仰”，曰“一方保障”，曰“惠安斯民”。且设三墩，永以为赖。至顺治年，主事汤有庆修筑，主事德明又捐俸数百金修之。今三坊无存，而牙堤亦不可考。 
　　砖堤署墙后屡被水淹，前监督杜琳捐俸三百金，命乡约许奋龙置买桩木下万年桩，用大城砖数万块筑堤。在月牙堤之内，堤上有亭一座，并立有石碑，记堤工也。 
　　涵洞杜志云：钵池山南北两湖多民田，堤成后，每遇时雨，皆为巨浸。主事李爵建置涵洞，甃以砖石，以时启闭，水有蓄泄，民得垦田。今淤废。 
　　习仪公所署西有元天宫，为习仪之所，圮坏日久。员外李秩修建堂殿一新。主事杜琳复修。 
　　龙亭旧无仪仗，主事杜学大创、为黄幌、扇盖，诸服御具备，前监督杜琳重整饬之，存元天宫。 
　　乡约所在署东火星庙。主事杜学大立，朔望集民会讲。 
　　养蒙馆社学，久废，员外李秩重建。在衙署西首，门楼一座，匾曰“三物宾兴”。社学三间。今不可考。 
　　东西榜房十间主事杜学大重修，久废。 
　　公署四围墙垣旧志云：东西广十九丈有奇，南北长二十七丈有奇。今署经重建，丈尺迥非旧制矣。 
　　墙后委官厅主事黄日敬建，久废。 
　　署北柳坞旧志云：旧有草亭，为潦水淹没，渐变成湖。大约月牙堤以内是也。今废。 
　　西北蛙池旧志云：约有十余亩。亦俱变成湖矣。 
　　竹居、濯缨二亭俱明榷使陈复升建，久废。有记，载《艺文》。 
　　按：旧志所载榷署形势、房间，或兴或废，至详且晰。兼以地处卑洼，多方培筑，其思所以彰体制、壮观瞻者至矣。厥后远历八九十年，增损改易，莫可考据，而规模犹是也。迨甲午河溢，湮没殆尽。水退泥淤，基址增高，重建匪易。仰蒙圣恩准借办公银五千两，庀材鸠工，尅日告成。现已焕然改观，迥非旧制。而前此之历任经营，今日之借帑一新，俱不可泯也。故特备载之。 

　　新建 
　　南向甬壁牌坊一座匾额仍“楚水司储”之旧。 
　　东西辕门牌坊二座周围栅栏。 
　　旗杆台二座鼓亭二座 
　　石狮子二座大门三间 
　　土神祠三间对面戏台一座 
　　头役班房四间。 
　　以上大门内东。 
　　关帝殿三间对面戏台一座 
　　健快班房二间。 
　　以上大门内西。 
　　二门三间文武二帝祠三间 
　　季报房二间杂行房一间 
　　亲填房一间单房一间 
　　围宿兵丁房一间皂甲班房二间 
　　宿关房三间。 
　　以上二门内东。 
　　钱粮房三间过道一间 
　　柬房三间厂房一间 
　　商税房一间经制科房十二间 
　　海关房三间厨房二间 
　　以上二门内西。 
　　大堂三间上谕匾曰“厘革宿弊”、“廉谨自持”。又匾二，仍用旧题“清慎□勤”、“公平正大”字。联二，仍用赵之琰、刘大川句。 
　　修理公署碑一座记，载《艺文》。 
　　库房三间宅门一座 
　　东西配房各三间 
　　二堂三间匾曰“为臣不易”。联曰“元以官行其义，不以利冒其官”。 
　　内宅门三间正房五间 
　　楼房十一间耳房四间 
　　东西西厢房各三间游廊各三间 
　　办事内书房三十七间西厅五间 
　　怡园古人勤政焦劳，莫不有憩息游宴之地，所以节劳逸、衎志虑也。关署经黄水湮圮后，重新修葺，而独无游观之所，可乎？爰觅峭石，选工匠，即于厅院内外，点缀峰峦，竹林杂树，交映纵横。额曰“怡园”，并镌“石林苍翠”四字于石。公务之暇，亦聊藉以旷览怡悦耳。志有五言律诗一首，附载《艺文》之末。 
　　厢房六间耳房二间 
　　后门二间平台三间 
　　客厅五间后厅五间 
　　耳房二间石山一座 
　　四围墙垣东西两围各长五十五丈五尺，后围长三十七丈，各高一丈六尺。 
　　濠沟仍在署东墙外，较昔稍长。 
　　署外官厅三间，大门一间在辕门西。 
　　马快班房三间，大门一间与官厅毗连。 
　　圈门一座在马快班房右。东额曰“俗厚”，西额曰“风淳”。 
　　禀事上下楼房四间在辕门西。 
　　舍人班房三间与禀事班房毗连。 
　　军夜班房三间在辕门外南首。 
　　近署续置民房、基地，一切契纸，附录于后。 
　　乾隆三十九年十月 
　　一、契买周冠瓦楼门面三间，坐落关署东首，价银六十两。 
　　一、契买柳永年瓦房门面二间，坐落关署西首，价银二十两。 
　　一、契买龚执揆基地一块，坐落关署西首，东长二丈二尺五寸，西二丈九寸，南一丈六尺三寸，北一丈六尺三寸，价银二十八两。 
　　一、契买郑洪柱基地一块，坐落关署西首，东至官巷，西至吕姓墙滴水界，南至街边，北至吕姓房滴水界，价银四十五两。 
　　乾隆四十二年正月 
　　一、契买谷麟苍草楼房十一间，随房地一块，坐落大关楼东首，价银二百两。 
　　一、契买刘珠阳田一块，坐落人庆三乡关署后，现浚为池，计田十亩一分有零，价银二十两。 
　　附 
　　委员公寓在大关楼后。 
　　税课大使署在府城北门大街。 
　　板闸镇巡检司暂寓回施庵。 
　　护库千总署在太平桥侧。大门三间，大堂三间，住房三间，厨房二间。 
　　义塾在本镇南街。大门一间，书馆三间。 

　　续纂公署 
　　文津书院 
　　窃查书院之设，始自乾隆元年，蜗寄唐公创设讲席于爱莲亭。嗣于嘉庆三年，阿厚庵莅任，整肃颓风，观光问俗，遴聘主讲，振作人才。仍侨居于翁公祠。生员、童生按月分期，各试课二次，取定内课生员二十名，每名月给膏火银一两二钱。外课四十名，每名月给膏火银一两。附课者，并无膏火，以备试衡黜拔。又童生，按月亦分期试课二次，取定内课二十名，每名月给膏火银一两。外课四十名，每名月给膏火银八钱。附课者，不领膏火，备补优劣。凡生童试取前五名者，酌另奖赏，以鼓奋志。其山长束修、薪水、膏火等项，俱自为捐廉支给，专令本镇巡检监院。嗣于嘉庆十年，经李公讳如枚者，以抡才励士，为皇家首重之条，自应郑重，岂可假祠宇以处长？遂捐俸采购署东南魁星阁外地址，建造书院一所。其讲堂、廊庑，已镌图志首，不复冗载，仍额“文津”。余自辛未孟冬衔命督斯榷政，屈经五载。适值水决岁荒，滑邑小丑跳梁，接年商贾有羁，课赋短绌，积至数十万。邀恩分限赔缴，夙夜焦思，设法招徕。公政之暇，尤未尝废弛旧典。惟撙节清俸，延师按期试课。订内课生员二十名，外课三十名；内课童生十名，外课二十名。附课均无定额。其经费一切悉照旧捐给。书塾一区，在署南大街。召集本镇无力从师蒙童，试取是镇贫生，择其品学正驯者教读。缘学堂屋少位多，且地方辽广，烟户丛繁，一值阴雨，道途泥泞，童稚赴馆维艰。遂广选蒙师八人，分馆八堂，在于翁公祠、回施庵、元天宫、爱莲亭及河南福缘庵等处。既就四方受业蒙童之便，复拯失馆寒儒薪水之需。每一蒙师，月给修脯银三两。八馆统订蒙童八十名，每名月给膏火银三钱。附读者并无膏火，以待递补。此项亦系捐廉支给。以上所列内、外课之生童，并义学之师徒，月给膏火。现载名数，原无一定之规。总视年岁之丰稔，增减之处，全赖当事者为之。 
　　与善堂 
　　创自嘉庆八年，榷使德假观音庵右院为是堂。捐施棺具，以恤贫民。嗣经接任李捐买义地，合旧有乾隆五十九年价置东街新路之旁义地十五亩五分，又嘉庆六年契买百子堂后地三十余亩，悉为堂内义冢之区，印契附卷。余于嘉庆十六年冬，督淮榷政之余，惟念斯堂实称善举，若久假庵舍年深，恐致疏怠。立志积俸，于次年令巡捕官卢廷桂附近署廨，购得南街民房一所改建。是堂正楼上下六间，上供观世音菩萨、孚佑帝君、文昌帝君。耳楼群房统计五十三间，四围坚筑墙垣，炯然一新。计费银一千三百两。印契附卷。仍令原董事韩煦万、许润泉二人，在堂监造棺木、修合普渡。凡观音膏药，以济贫民暴露之需，灾病之苦，终年计费无多，陆续捐廉给发。该二董事自愿苦行，经理与中，毫不染指。盖谓从善入流，非市井不肖者等也。每岁清明之际，董事亲带堂使履勘僻壤之处，遇有无主孤坟，暴露枮骨，即为之掩补。 
　　又有民人葛寿海者，坚志清修，四方劝惜字纸，募建焚炉一座，广送惜字篾篓，并于街衢市口悬挂盛纸小木柜，以备行人捡积。日逐收取，漂刷洁净，积而焚之。其灰烬或沉于大川，或埋于净土。并于堂侧价买取租田地三十五亩，以抵修炉、添置篓柜及雇人拾取字纸等费。余诚恐经费不敷，于二十年春捐廉纹银五百两，交董事生息，以供堂内香供各项之需。拟将此项筹购膏腴田亩，获租济用，以垂永久。 

　　续纂淮关统志  卷十经费 

　　淮关统志卷之十经费 

　　征解款目附 

　　国家设官分职，禄有常经。而一夫一役之微，亦必核其事之繁简，酌给工食，以资办公。此经费之不可少也。淮关兼并宿海，幅员辽廓，需人众多，经费未免浩繁。款目不分，既恐奉行罔据，而量入为出，尤当究所由来。故先冠以征收解发各款，汇为一编。庶几条分缕晰，一目了然，永遵乎出入之经，而衷于一也。志《经费》。 

　　淮安关征收款目 
　　关项下： 
　　过关大票货数至一百五十石以外者。 
　　照票货数自一石至一百四十九石者。 
　　水驼船装绸缎布匹。 
　　各口报到大票上一铺等各口，查报货数至一百五十石以外者。 
　　天妃、仲庄、外河、草湾、永丰、轧东、流均、周闸、下一铺九口征收货税。 
　　回空粮船携带货物征收税银。 
　　盐钞定额银壹万两，由两淮运司按季批解。 
　　仓项下： 
　　商税及酒曲、机粉、牙胶等税，由淮安府税课大使征收批解。 
　　绒线季税系本地铺户按季完纳。 
　　茶税尽收尽解，另款奏报。 
　　厂项下： 
　　正单按船名色照例报纳。 
　　分单照货数按例起单。 
　　抽分竹木板片。 
　　桅封北钞鲜鱼船只，例应报纳桅封，其北河、桃源等处货船，未纳北钞者，到关照例补纳。 
　　长山、白洋、新河、后湖、庙湾五口征收北钞梁头。重运粮船下卸货物，由七处抽分口查收。 
　　席抽定额四两五钱三分，由淮北批验所大使按季批解。 

　　解发款目 
　　计开： 
　　一、解部船钞银六万八千八百八十三两。 
　　供漕银三万一百八十一两四钱六分九厘。 
　　铜斤正项银九千二百三十两七钱六分。 
　　铜斤节省银六千一百五十三两八钱四分。 
　　四税银一万八千四两二钱五分六厘。 
　　灰契银一千二百六两七钱三分一厘。 
　　商税银三千九百七十一两二钱四分。 
　　庶吉士银七十两。 
　　兴庆阁银五千两。 
　　光禄寺银三万两。 
　　一、解河库道扣利等项银二万六千八百二十四两八钱六厘。 
　　一、发淮安府四税支销等项银一千二百一十四两六钱 
　　淮、大二卫门军口粮银七百一十二两八钱。 
　　书吏工食银七十八两。 
　　门役工食银二十一两六钱。 
　　皂甲工食银八十六两四钱 
　　以上解发共正额银二十万一千六百三十九两六钱零。 
　　一、盈余银两，向系尽收尽解。按年比较，每年例准提存办公银一万两，以备传办公事之用。如有余存，奏明解交内务府核销。乾隆四年，奏发委员三员在关办事。每员每月议给养廉银二十两，又饭食银四两八钱，即准在此项内动支开销。原案载入《令甲》。 
　　一、随正征收加一火耗，遵照部定经费各款开支，如有不敷，准于盈余项下拨补，一并造报户部核销。倘有余存，亦奏明解交内务府充公。原案载入《令甲》。 
　　一、淮关向有饭食、罚倍二项，节经奏明，留关充公。除照例充赏并动支一切公用及添补经费册内未开各项外，如有余剩，统于年满时，核实确数，一并奏缴。全文载入《文告》。 

　　淮安关经费款目银数 
　　计开： 
　　一、解部正额银，每千两外加库饭银十五两、补平银十五两。 
　　一、解兴庆阁、光禄寺银，每千两外加库饭银二十九两、补平银十五两。 
　　一、解部盈余银，每千两外加库饭银二十九两、补平银十五两。 
　　一、解内阁费用银二百两。 
　　一、解钱粮装银木鞘，每个银三钱。 
　　一、解册档需用油纸包绳，每千两银一钱八分。 
　　一、解第四季钱粮解员盘费银二百两。 
　　一、解钱粮书吏盘费银四百八十两。内首、三两季，节省银二百四十两，实用银二百四十两。 
　　一、解钱粮解役盘费银二百两。内首、三两季，节省银八十两，实用银一百二十两。 
　　一、解钱粮遣牌五面，每面银三钱五分；搭棚五个，每个银四钱八分，共银四两一钱五分。内首、三两季，节省银一两六钱六分，实用银二两四钱九分。 
　　一、解钱粮包银布，每千两银一钱一分。 
　　一、解钱粮到部扛鞘口袋，每千两银二钱二分。 
　　一、二季请领册档。 
　　户部云南司饭银二十二两。 
　　户部贵州司饭银二十四两。 
　　工部纸张银六两。 
　　一、每年批解 
　　户科季报考核饭银九百两。 
　　户部贵州司季报考核饭银一千三百九十两。 
　　户部云南司季报饭银六百四十两。 
　　户部江南司季报饭银一百二十两。 
　　户部司务厅季报饭银八两。 
　　户部广东司饭银五十两。 
　　户部盈余解费银十两。 
　　本关养廉银一万两。 
　　吏书工食 
　　经制书吏八名，共银一千八百四十三两二钱。每名每月银十九两二钱。 
　　本房一名，银二十六两八钱八分。每月银二两一钱四分。 
　　揭房一名，银二十六两八钱八分。每月银二两二钱四分。 
　　柬房五名，共银一百三十四两四钱。每名每月银二两二钱四分。 
　　册头三名，共银六十九两一钱二分。以下俱每名每月银一两九钱二分。 
　　清字清书四名，共银九十二两一钱六分。 
　　册书十名，共银二百三十两四钱。 
　　单房三名，共银六十九两一钱二分。 
　　填票书手三名，共银六十九两一钱二分。 
　　商税房二名，共银四十六两八分。 
　　厂房三名，共银六十九两一钱二分。 
　　杂行房二名，共银四十六两八分。 
　　楼书二名，共银四十六两八分。 
　　算手三名，共银六十九两一钱二分。 
　　粮船书手二名，共银四十六两八分。 
　　盐船书手一名，共银二十三两四分。 
　　漕算一名，共银二十三两四分。 
　　各役工食 
　　旗牌十名，共银四十六两八分。以下俱头役二名，每名每月银六钱四分；次役每名每月银三钱二分。 
　　承差十名，共银四十六两八分。 
　　皂甲十名，共银四十六两八分。 
　　快手十名，共银四十六两八分。 
　　马快八名，共银三十八两四钱。 
　　健快八名，共银三十八两四钱。 
　　舍人六名，共银三十两七钱二分。 
　　禀事四名，共银十五两三钱六分。以下俱每名每月银三钱二分。 
　　茶房四名，共银十五两三钱六分。 
　　听差十二名，共银四十六两八分。 
　　军牢八名，共银三十两七钱二分。 
　　夜役八名，共银三十两七钱二分。 
　　大门四名，共银十五两三钱六分。 
　　二门四名，共银十五两二钱六分。 
　　宅门四名，共银十五两三钱六分。 
　　辕门四名，共银十五两三钱六分。 
　　解饷四名，共银十五两三钱六分。 
　　看堂三名，共银十一两五钱二分。 
　　看茶二名，共银七两六钱八分。 
　　炮手三名，共银十一两五钱二分。 
　　火印四名，共银十五两三钱六分。 
　　伞扇人役工食 
　　衣箱二名，共银七两六钱八分。以下俱每名每月银二钱二分。 
　　升旗一名，共银三两八钱四分。 
　　金瓜二名，共银七两六钱八分。 
　　银瓜二名，共银七两六钱八分。 
　　令字旗二名，共银七两六钱八分。 
　　头锣二名，共银七两六钱八分。 
　　钦命牌二名，共银七两六钱八分。 
　　淮关牌二名，共银七两六钱八分。 
　　腰锣二名，共银七两六钱八分。 
　　红棍二名，共银七两六钱八分。 
　　令箭二名，共银七两六钱八分。 
　　龙刀二名，共银七两六钱八分。 
　　清道飞虎旗四名，共银十五两三钱六分。 
　　耳箭二名，共银七两六钱八分。 
　　肃静回避牌四名，共银十五两三钱六分。 
　　捆绑手四名，共银十五两三钱六分。 
　　红衣四名，共银十五两三钱六分。 
　　皂班四名，共银十五两三钱六分。 
　　五色旗十名，共银三十八两四钱。 
　　后拥十名，共银三十八两四钱。 
　　伞扇轿夫十六名，共银一百十两五钱九分二厘。每名每月银五钱七分六厘。 
　　吹手十二名，共银八十二两九钱四分四厘。每名每月银五钱七分六厘。 
　　更桥缆夫工食 
　　桥夫十二名，共银四十六两八分。每名每月银三钱二分。 
　　东西栅栏二名，共银七两六钱八分。每名每月银三钱二分。 
　　厨役二名，共银十九两二钱。每名每月银八钱。 
　　刷印匠一名，共银十五两三钱六分。每月银一两二钱八分。 
　　刻字匠一名，共银七两六钱八分。每月银六钱四分。 
　　打扫夫二名，共银九两六钱。以下俱每名每月银四钱。 
　　大堂更夫五名，共银二十四两。 
　　大缆更夫五名，共银二十四两。 
　　更楼更夫五名，共银二十四两。 
　　东围更夫十名，共银四十八两。 
　　西围更夫十名，共银四十八两。 
　　湖亭更夫十名，共银四十八两。 
　　堂库会手八名，共银三十八两四钱。 
　　马夫二名，共银九两六钱。 
　　水夫四名，共银十九两二钱。 
　　火夫六名，共银二十八两八钱。 
　　铺司一名，共银四两八钱。 
　　各项杂费 
　　大关桥缆、旗绳，共银四十两。 
　　买备银桶，共银三十六两。 
　　修理衙署桥船执事，共银三百四十两。 
　　祭祀，共银三百两。饭食项下另有加增银两在外。 
　　炮手火药，银四十两。饭食项下有另给添补银两在外。 
　　义学生员，银三十两。饭食项下另有加给银两在外。 
　　兵丁灯油，银四十八两。 
　　相礼生，银十六两。饭食项下另有赏给银两在外。 
　　阴阳生，银六两。 
　　冬季赏给更夫棉袄，共银拾五两。饭食项下另有赏给皮衣帽银两在外。 
　　两祠并大、二堂灯烛，共银四十八两。 
　　养马六匹，草料共银一百八两。 
　　两祠道人二名，共银九两六钱。 
　　义渡水手二名，共银十六两八钱。 
　　巡河灯油，共银二十二两八钱九分六厘。 
　　心红纸张，共银五百五十二两。 
　　银硃，共银三十六两。 
　　捐发各款 
　　捐发淮安府城育婴堂，共银八十两。罚倍项下另有加捐银两在外。 
　　捐发淮安府城养济院孤贫，共银三十两。 
　　捐发板闸赈米，共银三百两。 

　　大关各口房租饭食等项 
　　大关 
　　守楼家人六名，共银一百三十八两二钱四分。每名每月银一两九钱二分。 
　　巡役十四名，共银一百六十一两二钱八分。以下具每名每月银九钱六分。 
　　水印四名，共银四十六两八分。 
　　秤手二名，共银二十三两四分。 
　　撑驾巡船水手十六名，共银一百八十四两三钱二分。 
　　看楼厅二名，共银五两七钱六分。每名每月银二钱四分 
　　打扫夫一名，共银二两八钱八分。每月银二钱四分。 
　　水火夫一名，共银四两八钱。每月银四钱。 
　　油烛，共银十九两二钱。每月银一两六钱。 
　　天妃 
　　家人二名，共银四十六两八分。每名每月银一两九钱二分。 
　　巡役五名，共银五十七两六钱。每名每月银九钱六分。 
　　水火夫二名，共银九两六钱。每名每月银四钱。 
　　油烛，共银四两八钱。每月银四钱。 
　　更夫两名，共银九两六钱。每名每月银四钱。 
　　房租，共银十二两四钱八分。每月银一两四分。 
　　草坝分口巡船，共银九两二钱一分六厘。每月银七钱六分八厘。 
　　草坝分口房租，共银十一两五钱二分。每月银九钱六分。 
　　永丰 
　　家人一名，共银二十三两四分。每月银一两九钱二分。 
　　巡役三名，共银三十四两五钱六分。每名每月银九钱六分。 
　　水火夫一名，共银四两八钱。每月银四钱。 
　　灯油共银三两八钱四分。每月银三钱二分。 
　　更夫一名，共银四两八钱。每月银四钱。 
　　周闸 
　　家人一名，共银二十三两四分。每月银一两九钱二分。 
　　巡役二名，共银二十三两四分。每名每月银九钱六分。 
　　水火夫一名，共银四两八钱。每月银四钱。 
　　灯油共银三两八钱四分。每月银三钱二分。 
　　房租共银十七两二钱八分。每月银一两四钱四分。 
　　路费共银十两二钱。每月银八钱五分。 
　　草湾 
　　家人一名，共银二十三两四分，每月银一两九钱二分。 
　　巡役三名，共银三十四两五钱六分。每名每月银九钱六分。 
　　更夫一名，共银四两八钱。每月银四钱。 
　　水火夫一名，共银四两八钱。每月银四钱。 
　　灯油共银四两八钱。每月银四钱。 
　　巡船共银九两二钱一分陆厘。每月银七钱六分八厘。 
　　关帝庙香火共银三两六钱。每月银三钱。 
　　仲庄 
　　家人一名，共银二十三两四分。每月银一两九钱二分。 
　　巡役四名，共银四十六两八分。每名每月银九钱六分。 
　　水火夫二名，共银九两六钱。每名每月银四钱。 
　　更夫二名，共银九两六钱。每名每月银四钱。 
　　灯油共银四两八钱。每月银四钱。 
　　巡船共银九两二钱一分六厘。每月银七钱六分八厘。 
　　清河分口房租共银十三两八钱二分四厘。每月银一两一钱五分二厘。 
　　路费共银五两六钱一分六厘。每月银四钱六分八厘。 
　　轧东 
　　家人一名，共银二十三两四分。每月银一两九钱二分。 
　　巡役四名，共银四十六两八分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　灯油共银三两八钱四分。每月银三钱二分。 
　　房租共银二十八两八钱。每月银一两四钱。 
　　益林分口房租共银十九两二钱。每月银一两六钱。 
　　巡船共银九两二钱一分六厘。每月银七钱六分八厘。 
　　灯油共银二两八钱八分。每月银二钱四分。 
　　路费共银十四两六钱四分。每月银一两一钱二分。 
　　外河 
　　家人一名共银二十三两四分。每月银一两九钱二分。 
　　巡役五名，共银五十七两六钱。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　灯油共银六两七钱二分。每月银五钱六分。 
　　房租共银十三两四钱四分。每月银一两一钱二分。 
　　西滩房租共银三两八钱四分。每月银三钱二分。 
　　白洋 
　　家人一名，共银二十三两四分。每月银一两九钱二分。 
　　巡役五名，共银五十七两六钱。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　灯油共银五两七钱六分。每月银四钱八分。 
　　房租共银三十两七钱二分。每月银二两五钱六分。 
　　路费共银三十两。每月银二两五钱。 
　　新河 
　　家人一名，共银二十三两四分。每月银一两九钱二分。 
　　巡役三名，共银三十四两五钱六分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　房租共银十九两二钱。每月银一两六钱。 
　　灯油共银六两七钱二分。每月银五钱六分。 
　　路费共银十九两八钱。每月银一两六钱五分。 
　　后湖 
　　家人一名，共银二十三两四分。每月银一两九钱二分。 
　　巡役三名，共银三十四两五钱六分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　灯油共银四两八钱。每月银四钱。 
　　房租共银十九两二钱。每月银一两六钱。 
　　路费共银十八两四钱八分。每月银一两五钱四分 
　　长山 
　　家人一名，共银二十三两四分。每月银一两九钱二分。 
　　巡役四名 ，共银四十六两八分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　灯油共银三两八钱四分。每月银三钱一分。 
　　里河房租共银三十八两四钱。每月银三两二钱。 
　　路费共银二十四两二钱四分。每月银一两二分。 
　　庙湾 
　　家人一名，共银二十三两四分。每月银一两九钱二分。 
　　巡役三名，共银三十四两五钱六分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　巡船共银九两二钱一分六厘。每月银七钱六分八厘。 
　　灯油共银三两八钱四分。每月银三钱二分。 
　　路费共银十二两七钱二分。每月银一两六分 
　　下一铺 
　　家人一名，共银二十三两四分。每月银一两九钱二分。 
　　巡役四名，共银四十六两八分。每名每月银九钱六分。 
　　水火夫一名，共银四两八钱。每月银四钱。 
　　更夫一名，共银四两八钱。每月银四钱。 
　　房租共银十七两二钱八分。每月银一两四钱四分。 
　　灯油共银三两八钱四分。每月银三钱二分。 
　　流均 
　　家人一名，共银二十三两四分。每月银一两九钱二分。 
　　巡役二名，共银二十三两四分。每名每月银九钱六分。 
　　水火夫一名，共银四两八钱。每月银四钱 
　　房租共银十七两二钱八分。每月银一两四钱四分。 
　　船租共银九两二钱一分六厘。每月银七钱六分八厘。 
　　路费共银四两四钱四分。每月银二钱七分。 
　　灯油共银三两八钱四分。每月银三钱二分。 
　　清江 
　　家人一名，共银二十三两四分。每月银一两九钱二分。 
　　巡役五名，共银五十七两六钱。每名每月银九钱六分。 
　　棕印巡役一名，共银十一两五钱二分。每月银九钱六分。 
　　水火夫一名，共银四两八钱。每月银四钱。 
　　灯油共银四两八钱。每月银四钱。 
　　房租共银十七两二钱八分。每月银一两四钱四分。 
　　巡船共银九两二钱一分六厘。每月银七钱六分八厘。 
　　军饷 
　　家人一名，共银二十三两四分。每月银一两九钱二分。 
　　巡役四名，共银四十三两八分。每名每月银九钱六分。 
　　水火夫一名，共银四两八钱。每月银四钱。 
　　油烛共银十一两五钱二分。每月银九钱六分。 
　　房租共银十七两二钱八分。每月银一两四钱四分。 
　　巡查接票小船共银六两九钱一分二厘。每月银五钱七分六厘。 
　　上一铺 
　　家人一名，共银二十三两四分。每月银一两九钱二分。 
　　巡役四名，共银四十六两八分。每名每月银九钱六分。 
　　棕印巡役一名，共银十一两五钱二分。每月银九钱六分。 
　　水火夫一名，共银四两八钱。每月银四钱。 
　　房租共银十七两二钱八分。每月银一两四钱四分。 
　　灯油共银三两八钱四分。每月银三钱二分。 
　　乌沙河 
　　家人一名，共银二十三两四分。每月银一两九钱二分。 
　　巡役三名，共银三十四两五钱六分。每名每月银九钱六分。 
　　水火夫一名，共银四两八钱。每月银四钱。 
　　房租共银十四两四钱。每月银一两二钱。 
　　灯油共银三两八钱四分。每月银三钱一分。 
　　以上吏书各役工食及各口饭食房租，每月于饭食项下俱有，另给找补不敷银两在外。 
　　稽查重运粮船起卸货物，设立七处抽分，人役、房租、饭食等项核定银一百二两九钱七分七厘，另于饭食项下有给发找补不敷银两在外。 
　　军饷 
　　家人一名，银二两八钱八分。 
　　巡役四名，共银五两七钱六分。 
　　船租银三两六钱。 
　　火夫一名，银六钱。 
　　巡船银一两一钱五分二厘。 
　　更夫一名，银六钱。 
　　纸笔银一两八分。 
　　灯油银一两四钱四分。 
　　上一铺 
　　家人一名，银二两八钱八分。 
　　船租银三两六钱。 
　　巡船银一两一钱五分二厘。 
　　更夫一名，银六钱。 
　　火夫一名，银六钱。 
　　纸笔银一两八分。 
　　灯油银四钱八分。 
　　清江 
　　家人一名，银二两八钱八分。 
　　巡役五名，共银七两二钱。 
　　巡船银一两一钱五分二厘。 
　　二处房租共银四两三钱二分。 
　　火夫二名，共银一两二钱。 
　　更夫二名，共银一两二钱。 
　　灯油银六钱。 
　　天妃 
　　家人一名，银二两八钱八分。 
　　巡役四名，共银五两七钱六分。 
　　巡船银一两一钱五分二厘。 
　　房租银一两四钱四分。 
　　火夫一名，银六钱。 
　　灯油银六钱。 
　　众兴集 
　　家人一名，银二两八钱八分。 
　　巡役四名，共银五两七钱六分。 
　　房租银三两三钱六分。 
　　巡船银一两一钱五分二厘。 
　　火夫二名，共银一两二钱。 
　　灯油银六钱。 
　　路费银七钱四厘。 
　　仲庄 
　　家人一名，银二两八钱八分。 
　　巡役三名，共银四两三钱二分。 
　　房租银九钱六分。 
　　巡船银一两一钱五分二厘。 
　　火夫银六钱。 
　　灯油银六钱。 
　　路费银二钱八分八厘。 
　　长山窑湾 
　　家人一名，银二两八钱八分。 
　　巡役三名，共银四两三钱二分。 
　　房租银二两四钱。 
　　火夫一名，银六钱。 
　　灯油银四钱八分。 
　　纸笔银七分八厘。 
　　路费银一两五钱一分五厘。 
　　宿迁关征解款目 
　　计开 
　　钞税 
　　契税 
　　分设六塘口一例稽征 
　　徐关征收六税 
　　一、解部正额银四万八千八百八十四两。 
　　一、盈余银两尽收尽解仍按年比较。 
　　一、随正加一火耗向例归入淮关耗银内，一并开支造报。 

　　宿、徐关经费款目银数 
　　计开 
　　一、解部正额银，每千两外加库饭银十五两、补平银十五两。 
　　一、解部盈余银，每千两外加库饭银二十九两、补平银十五两。 
　　一、解钱粮装银木鞘，每个银三钱。 
　　一、解册档需用油纸包绳，每千两银一钱八分。 
　　一、解钱粮包银布，每千两银一钱一分。 
　　一、解钱粮解役二、四两季盘费银八十两。 
　　一、解钱粮到部扛鞘口袋，每千两银二钱二分。 
　　一、解缴册档工科饭银十二两。 
　　一、每年二、四两季批解 
　　工科季报饭银一百二十两。 
　　工部季报饭银一百两。 
　　各书役工食等项 
　　家人四名，共银九十二两一线六分。每名每月银一两九钱二分。 
　　书办十二名，共银三百二十二两五钱六分。以下每名每月银二两二钱四分。 
　　在署缮书二名，共银五十三两七钱六分。 
　　在关缮书三名，共银五十七两六钱。每名每月银一两六钱。 
　　算手四名，共银六十一两四钱四分。以下每名每月银一两二钱八分。 
　　值堂二名，共银三十两七钱二分。 
　　承差四名，共银六十一两四钱四分。 
　　旗牌二名，共银三十两七钱二分。 
　　听差六名，共银九十二两一钱六分。 
　　枪手四名，共银四十九两一钱五分二厘。每名每月银一两二分四厘。 
　　更夫七名，共银三十三两六钱。每名每月银四钱。 
　　缆夫十二名，共银四十六两八分。每名每月银三线二分。 
　　水夫四名，共银十九两二钱。每名每月银四钱。 
　　火夫四名，共银十九两二钱。每名每月银四钱。 
　　刷印匠一名，共银三两七分二厘。每月银二钱五分六厘。 
　　上关房租共银四十两三分二厘。每月银三两三钱三分六厘。 
　　西关房租共银二十六两八钱八分。每月银二两二钱四分。 
　　路费共银三十七两二钱。每月银三两一钱。 
　　宿徐两关旗布共银三两二钱。 
　　纸张共银一百四十七两六钱。每月银十二两三钱。 

　　海关庙湾口征解款目 
　　计开：税钞 
　　新沟、佃湖、朦胧、石跶各口一例稽征。 
　　海船梁头钞银每年上下两季由海州、盐城、阜宁、赣榆、山东日照五州、县征收批解。 
　　一、解部正额银三千八百四十两。 
　　一、盈余银两尽收尽解，仍按年比较。 
　　一、海船梁头钞银尽收尽解，另款奏报。 
　　海关庙湾口经费款目银数 
　　计开： 
　　一、解部正额银，每千两外加库饭银十五两、补平银十五两。 
　　一、解部盈余银，每千两外加库饭银二十九两、补平银十五两。 
　　一、解钱粮装银木鞘，每个银三钱。 
　　一、解册档需用油纸包绳，每千两银一钱八分。 
　　一、解钱粮包银布，每千两银一钱一分。 
　　一、解钱粮到部扛鞘口袋，每千两银二钱二分 
　　各书役工食等项 
　　海关 
　　家人一名，共银二十三两四分。每月银一两九钱二分。 
　　书办一名，共银二十六两八钱八分。每月银二两二钱四分。 
　　书手一名，共银二十六两八钱八分。每月银二两二钱四分。 
　　册书二名，共银五十三两七钱六分。每月银二两二钱四分。 
　　皂隶四名，共银四十三两八厘。以下每名每月银八钱九分六厘。 
　　快手四名，共银四十三两八厘。 
　　军牢四名，共银四十三两八厘。 
　　桥夫十名，共银三十八两四钱。每名每月银三钱二分。 
　　缆夫三名，共银十一两伍钱二分。每名每月银三钱二分。 
　　火夫五名，共银二十四两。以下每名每月银四钱。 
　　更夫五名，共银二十四两。 
　　房租共银八两六分四厘。每月银六钱七分二厘。 
　　路费共银十两二钱。每月钱八钱五分。 
　　修理桥船银十七两六钱。 
　　纸张共银四十两。每月银二两二钱三分三厘。 
　　朦胧 
　　家人一名，共银二十三两四分。每月银一两九钱二分。 
　　书手一名，共银十三两五分六厘。每月银一两八分八厘。 
　　船租共银十九两二钱。每月银一两六钱。 
　　房租共银十一两五钱二分。每月银九钱六分。 
　　新沟 
　　房租共银三两二钱六分四厘。每月银二钱七分二厘。 
　　板沟分口房租共银十一两五钱二分。每月银九钱六分。 
　　板沟分口船租共银八两六钱四分。每月银七钱二分。 
　　佃湖 
　　房租共银十一两五钱二分。每月银九钱六分。 
　　船租共银八两六钱四分。每月银七钱二分。 

　　续纂经费 
　　淮安关经费款目银数条下： 
　　原制，本关养廉一万两。嘉庆二年，监督刘奏将五千两交内务府充公。 
　　一、每年批解条下 
　　内务府充公银五千两。嘉庆二年起。 

　　续纂经费 
　　嘉庆二十年八月初一日，具奏关税期满折内恭报：“自嘉庆十九年七月十二日起，至二十年七月十一日止，一年期满。除海关实收得正、余银六千四十两，又额外多收溢余银一万五千一百十四两七分二厘不计外，其淮、宿二关净少收正额、盈余银一十五万四千六百五十六两四钱七分七厘。叩恳皇上垂慈俯准，照数陆续赔缴在案。再，每年有提存办公银一万两，向在盈余项下提存。若盈余不敷，准于正款拨留。今淮、宿二关盈余无征，惟海关盈余，照定额收足，又收溢余，二［项］共银一万七千三百十四两七分二厘，足敷提存办公之用，似毋庸拨动正款。请即于海关盈余、溢余二项内存留银一万两，以备办公之用，仍照例年终归内务府核销。又，每年三关经费用银，向于火耗项下开销，如有不敷，准于盈余项下动用。今本年实收火耗计不敷经费银七千五百四十一两一钱二分一厘。今海关盈余、溢余二款，除提存办公外，尚存银七千三百十四两七分二厘。请即以拨补火耗不敷经费之用外，仍不敷经费银二百二十七两四钱九分，请由奴才现支养廉内拨给应用，毋庸动拨正款。恭折奏明。”钦奉上谕：“元成奏征收关税亏短一折。此次淮、宿、海三关征收课税，除海关正额、盈余等项钱粮征收足额不计外，淮、宿二关征收税课，共短少银十五万四千六百余两。所有此项亏短银两，即着该监督照数赔缴。其自请治罪之处，加恩宽免。至该关每年提存办公银一万两，准于海关盈余、溢余银一万七千余银内提银一万两备用，照例报销。其火耗项下不敷经费银七千五百余两，亦准其以海关盈余、溢余项下余银七千三百两拨补。此次不敷银二百余两，即于该监督应得养廉内拨给，毋庸动拨正款。该部知道。钦此。” 


　　续纂淮关统志 卷十一文告 
　　淮安文献丛刻 

　　淮关统志卷之十一文告 

　　淮榷章程大备，业已具载《令甲》等册矣。而人情趋利如骛，往往玩禁骫法，变诈百出，莫可究诘。司榷者苟非随事体察，悉心厘剔，鲜有不堕其术中者。因复爰举历任移咨、禁约而会辑之，用资参考。非徒陈已往之具文，正以勉将来之实政也。志《文告》。 

　　移行 

　　咨呈江督安抚各院文杜琳 

　　为违禁蔑宪私抽蠹国事。本年正月十四日，据张瑞趾首前事，等因，到司。据此查淮关连年缺额，实由盱涧绕漏。是以本司奉差之日，即以请禁豫省船货绕道等事，呈请本部堂移咨督抚各部院，续蒙示禁。在案。讵料盱眙奸棍唐新宇等抗不遵依，仍然私立柜簿，每石客货抽店用银四分、出店小垛银二分六厘。不缴官，不解部，名为“公费”。于示禁之后，复包揽由淮客船五十六只。又查得涧溪奸棍李仲华、杨振生、潘玉祝亦复公然卸货，群蠹私抽。似此光棍，包揽船装下淮货物，强起由陆私抽亏课，其与当年翟家坝已经正法之光棍梁藻无异。为此，据词呈报本部堂、本部院、本都院。伏祈鉴照事干光棍违宪私抽有关额课情由，具疏题参，亲提严究，追赃正法，永行勒石钉桩禁止。庶额课不致越漏，而光棍知所儆畏矣。 

　　咨呈总漕部院文 

　　为淮关走漏之多，运弁夹带尤甚。恳赐严究，以足额课事。切照淮安三关归并，额赋繁重。所赖南、北河豆麦、棉花、油果、醃腊等货，以及南来茶布、苏杭杂货，以充国课。其自南河一路棉花、油杂等项，已被凤关于盱眙涧溪地方拦截登陆，竟无纤毫南下。虽奉部行，鞭长莫及，视如故纸。其自山东一带醃腊、鱼猪、杂货，又被庙湾同知勾引下河等处绕道而去。止有南来一线，稍可补苴万一。岂意茶布、杂货，尽遭宁、绍各帮不法运弁从地头恣意包揽，以重运北上，类同哨聚，莫敢顾问。惟是浙绍漕船，悉皆朦艟大艘，无不满载而上。何堪有此漏巵？关税连年缺额，积弊难返。本司满拟竭力殚心，以尽职守。无奈奸恶横行，力所不制。漕船络绎，难以枚举。即如绍兴卫前帮运弁周士美名下旗船，夹带茶货并苏杭杂货不计其数。行文申饬，抗不遵依，似非光天化日之所当容也。且时值南熟北歉，商贾不利，客贩星稀。所过者非南来之拨兵，即回空之兵舫。日对河干，临流嗟叹，钱粮若此。岂堪前项棍徒肆横鸱张，明彰侵蚀？伏乞本部堂俯念国课攸关，即赐严追补纳。幸甚。 

　　咨扬关文瓦哩哈 

　　为盱、涧地棍勾引，绕道侵课，会同招商，以全国赋事。为照淮、扬两关，惟指南河出产豆麦、棉花、油饼等项货物，自正阳等处装载，由淮抵扬，输纳正供。近被盱、涧地棍勾引奸商绕道，竟从涧溪、盱眙盘山至三岔河、六合南去，偷漏淮、扬两关。是以前任监督，俱致缺额。今本部莅任，愈见商贩寥寥。细访其由，尽属盱、涧地棍勾漏，深为骇异。随差查看，果见该处奸行货积如山，车驴络绎，是淮、扬两关之课尽饱盱涧奸牙之腹。除一面咨呈安抚、都院给示严禁外，今特遣役前往正阳、临淮等处，遍谕宽减税货数目，给票招商，以冀樯帆云集。但淮、扬两关，唇齿相倚，谅贵部宽商惠旅，定有同心。祈将宽减数目刊布小票，星速差役前往正阳、临淮，协同招谕。为此，合用手本，前诣贵部，请烦查照。仍祈见覆施行。 

　　咨覆安徽藩司文鄂穆索 

　　为详请明示事。本年八月十一日，准安徽布政司常咨开：康熙四十年七月二十日，奉总督部堂阿批，该本司详，据凤阳府详议，盱邑蒋家坝不应征税缘由，奉批据详：翟、蒋二坝，原系凤属盱眙地方。附近居民买卖粮食，以供日用，淮关巡役自不应越境滋扰。但该地方从前既无征税之事，而该关人役突于上年始赴巡查，是何缘故？且据盱邑具详：淮关批有“访知彼地，实属漏巵”之语。又饬发关示于翟、蒋二坝，严禁客船过坝偷漏，则该关似不能忘情于此地。夫巡查口岸，必率由旧章，不得擅为增减。须确查得实，庶免日后游移。仰司径移淮安关查明妥议，另详报夺，仍候抚院批示缴。等因到司。奉此相应移会，希查翟、蒋二坝是否所辖之地？从前曾否在于盱邑翟、蒋二坝征税？令其巡查示禁，是否率由旧章？亟赐查明，移覆过司，以凭转详，等因。准此，为查淮关额设口岸内有周家闸一口，即今之周家桥，征收骡驼钱粮，按季造报部科之项。因该口逼近翟、蒋二坝，每多奸商盘坝偷漏。向例饬令周桥巡役兼巡，只查禁其过坝，从不征收税银。所以历来各关部循例而行，并非前任上年始赴巡查也。再查康熙三十八年十月内，前任关部马因六坝未堵之时，有商货船只在于决口出入，是以详请前任总河部院于批准暂行，就近收税。后于康熙三十八年六月内，奉总河部院张题准，奉旨不准商船出入，即行停止。其周家桥征收旱路骡驼钱粮，仍照往例，并未一概停止也。旧年，前关迈于莅任之始，访知彼地大载货物，公然盘坝，越漏钱粮。周桥之一二巡役，莫敢如何，难以禁止，所以出示严禁。又行文盱眙县饬禁在案。若本地水淹，难民买卖日用粮食，不但例无钞税，抑且皇恩尚恐抚育不周。岂有为臣工者敢有例外之求乎？揆之为牧民之职者，必皆爱养子民为重，或有奸商冒称居民，饰词艰苦，希图弛禁，以为偷漏地步，亦未可定。但本部于本年六月二十一日莅任以来，察知难民积苦，奸商狡猾，即行分别恤禁，并严饬巡役照旧巡逻，不许扰害。谆谆告诫，业已三令五申。又经出示严禁翟、蒋二坝，不得盘坝越漏，皆遵旧例。今查翟、蒋二坝，固非收税之地，实乃淮关漏巵必须巡查之处。若此地擅为停止巡查，则淮关额赋每年一十五万有奇之税银，藉此偷漏，不可胜言矣。今准前因，相应查覆。为此，合咨贵使司，烦为速赐妥议，转详施行。 

　　详总河部院文朱人龙 

　　为敬陈分纳船单之法，以杜借单影射事。窃查船户输纳淮仓漕造项下抽分船单，向例每年于新监督任内纳单一次，听其时常来去者也。其如历来多有奸顽船户，勾通不法钞户，竟不输纳。船过关时，即于熟识船中假借纳过船单之名具报，名曰“借单”。在监督安得船船而辨之？如此隐漏国课，一年之内不知凡几。此等积弊，何堪一日姑容？且更有输纳一单，终年止过关一次者，岂非苦乐不均？惟装载船只，以其往来次数甚多，仍照旧例，每年输纳一次，听其频来频去，外此装货船只查阅旧单。如南河山船，每年过关不过二次，竟有止过一次者。其余船只每年过关不过四次，或止过三次者。今特立分单之法，饬知各船户遵照而行，实为至公。查向例装一百石者纳四尺单，装二百石者纳五尺单，装三百石者纳六尺单。无论是何船只，凡装三百石外者，概纳六尺单。四尺者纳银六钱四分，五尺者纳银八钱，六尺者纳银一两六钱。今后南河山船分二次纳。但查南河山船从无装三百石内者，俱应照六尺单分纳。每过关一次，止纳银八钱。其余各色船只，分四次纳。每过关一次，四尺者止纳银一钱六分，五尺者止纳银二钱，六尺者止纳银四钱。总之，每过关一次，必纳分单一次，在船户所纳无几，最易为力。而一年止过一次之船，亦沾少纳之惠。如此截长补短，则国课不致欺隐，而借单影射之弊自除矣。是否允洽，未敢擅便。相应详请宪裁批示遵行。为此，备由具呈，伏祈照详施行。 

　　咨呈两江督院文唐英 

　　为据实陈明事。本年三月初六日，据委员陈克浚申报，卑职奉委监同关役查收众兴集抽分一项。无如在集商民坚以奉旨恩免为辞，全不纳税。目下正当粮船盛行，商民既不纳税，则正项缺额，卑职有负宪委等情。据此，切照春间重运粮艘过淮，自江广附带竹木板片、钉铁、油蔴糖、籐绳、磁器等货，沿途下卸，客商贩买，例输淮厂项下，工部抽分钱粮，淮关循例差役各就卸货马头稽征。自康熙三十年间以至今日，存有案卷可查。前据桃源县详据倪三光等混指抽分钱粮为落地税，具文请免。当即据详呈明本部院裁示，并批行该县，粮船附载客货起卸者，例纳抽分，系淮厂项下正额钱粮。止于粮艘北上时，各就船所卸货之地抽收，船过即撤，并非落地税也。查该县既请裁革，关税正额原未议减，似此得毋有损国课。仰再逐一确议去后，讵众兴集不容巡役稽查，现在停征。而粮船北上众兴之卸货者，滔滔不绝。在该县必以为已经通详听候酌议，但文檄往返旬余半月，尚难定议。转瞬粮船过完，客货顷刻星散。此时虽令稽征，亦已无及，何敢坐视？兹又据委员陈克浚申报前由，相应亟请本部院，严饬该县，速谕商贩，凡买粮船下卸货物，并非落地税，照旧按则输纳抽分钱粮。倘有地棍阻挠，致亏额课者严拿，按律招拟详解究处。庶钱粮无缺，而关政亦肃矣。 

　　咨呈两江督院文准泰 

　　为陈明河道事。本年五月初三日，据轧东守口人役禀：清沟，乃通商之处。于乾隆二年奉淮扬道详委彭县丞钉桩，以杜走漏。今奉宪挑浚渔滨河接壤清沟出口河道，告竣开坝，清沟所钉桩木，被人拔去等情。据此案查清沟口，为渔滨河泄水门户，下接马家荡。商贩货船木植等物多从此处偷越，实为轧东之漏巵。所以，前关年任内设巡船一只，拨役稽查。后巡船裁撤，前关唐呈请各院檄行淮扬道酌议钉桩，使之通水而不通船。既杜偷漏之弊，又开宣泄之门，于榷政、民生两有裨益。当委山阳县县丞彭存仁钉桩二排，交与该处地保看守，取有甘结在卷。今渔滨河挑浚深通，而清沟更为商货出入之所。前钉桩木，若非坚固，严加看守，则彼地牙棍皆可包揽侵渔，将来船货皆可从此偷越。轧东税口，几为虚设。据禀：桩木二排，被人拔去，殊干法纪。除行阜宁县查究外，相应咨会贵都院查照，檄饬该县研讯地保，根究拔桩之人，按法处治。仍希饬行该地方官委员照旧排钉，并确议作何严加看守，务使不致偷拔，以杜侵扰走漏。庶轧东钱粮大有裨益，叨藉舟谊不浅矣。 

　　咨淮扬道文高恒 

　　为咨会事。案照时届伏汛，洪泽湖水涨发，五坝内可通舟楫之处，诚恐南河重船，或有无知商贩及船户牙埠人等，乘此偷漏，冀图侥幸。或将豆货运贮蒋家坝铺户行内，潜由闸河直达高、宝等湖南下，躲避关税。查淮关每年额税，全頼洪泽湖、南河米豆船只。稍有越漏，即致缺额。业经本关咨会贵道，饬禁在案。今汛水涨发之时，恐日久禁弛，复有前项情事，或竟由滚水坝可通之处，直达高、宝、邵伯等处，国课攸关，所当亟为严禁。除一面饬行该厅查禁外，拟合咨会贵道，烦为查照。希即转饬所属印汛地方各官，速即出示晓谕，一体查禁。俾商贾知所儆戒，而国课亦有攸頼矣。仍祈将转饬查禁过缘由，赐覆施行。 

　　咨呈两江总督文伊拉齐 

　　为付送事。乾隆二十一年六月二十二日，准贵部堂咨，查贵州铜觔船只过关应纳单料，作何匀派？查运铜如系雇募民船，即将应征船单银两，在关完纳。其余剩铜锡铅觔，按照淮关税则，计担科算正耗报部，无庸匀派。至号船、站船装载者，例不在关纳单。倘有余剩，则照所装船只梁头，每只征六尺正单一两六钱，火耗一钱六分。按其船只多寡，统计应征船单正、耗若干，于该员所解正备余剩数内合算均派，每担应征船单正、耗若干，分晰报部，转咨崇文门，同该员应完税银，一并征收，相应咨覆。为此，咨呈贵部堂，请烦查照施行。 

　　咨覆总漕部院文伊龄阿 

　　为照会事。本年五月初一日，准贵院照会内开，因江广漕船装载土宜、木植，吃水过重，必须清江以上即行起剥，免其报纳等因。准此，查定例：漕船北上，报纳抽分钱粮，分设七口，岁有比较。其分设之口，又以清江、天妃一带，为商贩汇集交易之所。货一离船，即滋隐射之弊。是以向来定例，于此地起卸上岸者，俱应遵例报纳，以卫税课。且此际黄、运交畅，与宿迁一带情形大不相同。若此时一开此端，不特本年抽分无着，且下年复援照本年之例，沿路携带木牌，堆积货物卸卖，不但难以稽察，势将无所底止。此亦司其事者所不得不熟筹者也。为此，详查水势、卸卖情形，据实咨呈。祈请贵督院俯念漕运、关务，俱关紧要。既可两便，似无庸更张成例，致启衅端，实为公便施行。 

　　咨覆总漕部院文 

　　为照会事。本月二十五日，准贵督院照会内开，本年回空帮船，甚为迟滞，严督催儧，全頼前后跟稍，方免迟误。今据标下中军副将禀报，草坝空船，俱系衔尾。惟淮关查税，因奸丁纳税延挨，似觉稍迟。有力完纳者，自必急公报纳，乏丁竟有一时无措，必致停延阻误。可否将查税单注明后，帮船过竣，咨院饬令粮道扣解，庶漕船得以迅速前进等情，到本督院。据此，查该将所禀，似亦迅速回空之意。除通饬在后各帮一体遵照候示外，请烦查照转饬管关员役，凡遇空船到关，即查明逾额货物，应完税银若干，据实注明税单，俟空船过竣，移咨送院。以凭分饬各道，照数解还，俾免阻误。仍祈见覆等因。准此，为查本年回空粮船，本关久经严饬，查船丁役按帮迎至清江，分头迅速查报。如有应纳货税钱粮，当即收纳，并不许片刻耽延。现计过关者六十七帮，计三千四百九十九只，俱系随到随查随放，并无一船稽阻。今据该将所禀，如有实在无银完税者，许将检查货单汇送贵督院，转饬粮道，按照旗丁姓名扣解等情。但恐一船既准挂欠，而众船效尤。所载客货，事关钱粮，且淮关如是办理，下游各关应否一体办理？本监督未敢擅行，更张成例。前准督阁部堂咨会，当即据实声覆在案。今准照会，除再饬查船丁役，俟回空粮船抵关，遵照前饬，随到随查随放，毋许片刻停留外，拟合咨呈贵督院，请烦查照施行。 

　　咨呈两江督院文寅著 

　　为请禁绕越之弊以足税额事。为照设关征税，南北往来货物，俱有一定经由之路。所以各处关口，亦有一定税额。此国家立法征课之本意也。若商贩任情绕越，巧为逃避，则是故违（功）［公］令，亏绌国帑。法在必惩，难容曲宥。查淮关设于运河口地方，为南北往来扼要之区。凡自西北豫、东两省南下之货，及南河安徽凤、颍往南货载，俱应由淮关南下，所以向定额税二十余万。雍正年间，盈余至二十三万。如有亏短，例干议处着赔。今本关自上年十月十二日接征起，至今八个月，较比上年月日已短绌五万余两。若较雍正十三年，已绌至八万有奇。国课攸关，所系匪细。即经专差丁役，前往各路查访绕道走漏之处。兹据覆称，凤阳涧溪口有奸牙猾贩，由崎岖山路安设站铺，包装包卸，由盱眙往南至河稍桥、古城镇至三岔河、镇市至浦口马头下江，不由洪泽湖至淮，以避淮关之路。又由河稍桥至涧溪、自来桥到来安县至施官集，亦至三岔河。又由自来桥至白塔镇，系盱眙县地方，至竹镇，亦达三岔河，俱可下江。又自盱眙东行由汊（江）［涧］至天长县马头下江。亦有由支河到仪征下江而去。俱被绕越淮关。其安徽凤、颍南来杂货，本亦由洪泽湖过淮，今被奸牙勾引，亦俱由各处马头盘山往北。又固始等县与凤、颍接壤，棉花、药材等货，亦由该处潜越，实系淮关之漏巵等情。据此，查涧溪原系凤阳口岸，有峻岭阻隔，不通大道。前因奸牙勾串商贩盘山逾越，于康熙年间，即经各前任咨请督、抚两院，通行示禁有案。今奸牙竟敢开出山径，设立站铺，勾串商贩盘山绕越，有自浦口下江，亦有自天长下江，或由六合支河直达仪征下江。各处皆有船埠马头，货载络绎。其凤、颍等属与豫省接壤，西河之钉铁、棉花、矾碱等货，亦由涧溪盘山往南，实为淮关之漏巵。若不请严行示禁，必致额税大亏，国课攸关，难容缄默。相应呈请阁督部堂俯赐即饬各该地方官，严禁奸牙，毋许勾串客贩，盘山绕越，规避淮关税课。倘有不遵，照例惩治。一切转运货物，俱由正道而行。则额课可以无亏，而奸牙猾贩亦可以知儆矣。 

　　咨呈总漕部院文伊龄阿 

　　为咨会事。乾隆四十二年七月十四日，准贵部院咨开，据镇江府禀称，窃照江、浙各帮漕船经由徒阳运河，每虞淤浅，是以按年分别勘估挑浚。然必俟各帮回空受兑之船全数过竣后，始可筑坝兴挑。若回空稍迟，则为期促迫。应请严饬帮弁督令旗丁行抵淮、扬二关，除例带土宜外，若有多装货物，例应按则完税。向来总俟通帮货物查毕税银完足，然后放行，不无守候。应请帮船到关查明货物，如有应完税银，着留各本船丁舵在关交纳，将帮船先为放行，庶免迟滞等情。拟合咨会，请烦查酌，可否转饬守关员役，俟各帮空船一经抵关，即赐随到随查，随即催令开行。如有应完税银，酌留丁舵数名在关交纳，毋任全帮株守迟误，仍祈见覆等因。准此，案查每年各帮回空漕船于进口下闸时，据投帮丁花名到关，本关即饬预派丁役，一俟该船抵关，逐船扦查。除例免土宜外，如有应税货物，即令照则输纳，催令开行。虽在昏暮夜半，亦必启关饬放，不许逗遛。关上历年稽催办理，均无延误。惟查各帮回空漕船所载货物，或系丁舵携带，或向客贩揽装。若于该船放关之后，仅留丁舵，恐致客货无着，钱粮难以征收。将来惟有再行严饬本关员役，一俟帮船抵关，即刻扦查。如有应税货物，立饬报纳开行，不许片刻稽滞，致误漕限。并请贵部院转饬押运员弁并催漕汛弁，一体查照催儧，毋任藉延。似此则漕务、关税均有裨益矣。 

　　行海州文 

　　为绕越有凭等事。乾隆四十二年十月十八日，据该州莞渎镇民人王大德呈称，身于乾隆四十年曾将奸牙勾包棍贩绕越汛官，护送出洋等情节，冒昧呈首，原图裕课利民，不意（返）［反］遭陷害，致入囹圄。后蒙释放，而其害未除，含冤难瞑。今查响水口有大伊山镇人吴公盛，并住海州之陆云峰等六家，朋充写船行包载出口。身已于九月二十六日在双港地方获得驳船二只，一名唐明远，一名周永盛，舵工何万国，客系海州沈姓。更见卞家堡泊有豆船数十只，现未开行。似此船载分明绕越属实，若不叩查究禁，则海、赣、沭、安之货尽从洋去，必致赋额有亏。身情愿协差查拿，以见虚实等情。据此，查海、沭、赣、安等处，出产豆麦杂粮，有并不经由淮关设口地方往来售卖者，向听民便，从无概令赴关纳税之例。即或果有奸牙，勾串南下货物绕越偷漏情事，本关部早已照例稽察，不容轻纵，何烦局外民人协差查拿？且查该民人前因拦截客载，讹诈多事，曾经该州查讯，收禁责惩。何得不知改悔，仍复肆行妄渎，并牵扯旧案多人，希图拖累泄忿，刁顽已极。除批饬该犯速宜安分，毋干重究外，第响水口与卞家堡，均系出洋要道，该处果否实有奸牙，勾诱南下大载货船，绕越出海，抑或止系本地零星出产杂粮往来销售，一任棍徒巧借关税名目，任意讹索滋事，殊干未便。合行饬知，为此牌仰该州官吏即便遵照确查，有无本应来关输税之货，竟为奸牙勾串出海，据实具报察夺。如系本地运行土产，亦不得任听棍徒滋事，扰累商民，毋违须牌。 

　　示谕 

　　禁扰行铺杜琳 

　　为晓谕事。照得本部钦奉敕简榷理淮关，本部性甘淡薄，所有日用一应薪水等物，俱发现银，照依时价平买，并无短少丝毫。诚恐买办人役，借倚本部名色，在外赊取行铺货物，或扣克短少价值，俱未可定。合行出示晓谕。为此示仰行铺人等知悉：嗣后如有前项等弊，许即指名具禀本部，以凭立拿严究枷示，决不姑宥。特示。 

　　通行棹船 

　　为晓谕事。照得桥船之设，原系随时启闭，以杜偷漏货物。今查淮河一线，上自清江，下自淮城，小船往来，若俟开关，不无等候，合行晓谕。为此示仰士民人等知悉：凡南北往来乘座小棹船只，如果止装人载，即于小关桥内往来，关役验明，无货即过。如有货物，着令自报钱粮。需索分文，察出重究不贷。 

　　戒饬家人 

　　为晓谕事。照得本部家法素严，一应僮仆，无不兢兢守法，犹恐在外赌博宿娼，酗酒生事，赊骗酒食财物，俱未可定。合行晓谕。为此示仰商民人等知悉：凡有前项事情，许即扭禀本部，以凭立毙杖下。尔民慎勿畏惧容隐。如果禀报得实，定行优赏。 

　　清查冗役 

　　为清查冗役事。照得衙门人役，自有定例，岂容滥冒？本部莅任以来，矢志清厘，合行查察。为此示谕本关各役知悉：如有前任内犯事革出，及已经报宪裁汰者，不许改名易姓，复入衙门。其现在人役，限三日内，各具花名，汇册呈递，伺候本部亲点，酌留差遣。如有隐占钻充，指称关役名目，在外招摇，一经察出，定行严惩不贷。 

　　严禁白棍 

　　为严禁白棍以肃关政事。照得本部新膺简命，莅任淮榷，惟以惠商爱民为心。一切应税货物，自当照例征输。其淮地驴驼肩负，不过零星食粟，任其往来，并无羁阻。近访有等白棍假冒巡役，肆意索诈，鱼肉乡愚，殊干法纪。除一面访拿严究外，合行示仰商贩人等知悉：嗣后驴驼肩负零星食粟，本部宽尔输税，任其往来。倘有前项棍徒假冒索诈，或被鸣禀，或经访闻，定行严拿，立毙杖下，决不姑贷。慎之。 

　　严禁钻刺讨关 

　　为严禁钻刺讨关以裕国课事。照得淮关额课，全赖南北商艘输纳钞税。近有无籍棍徒，在于河口里外地方，哄诱商贾。凡有货船到淮，或勾引各衙门假借批牌，或串通各执要捏称己物，钻谋讨关，希图侵蚀分肥。相习成风，殊干法纪。本部素性愚直，不趋权要。况敕书开载，不许王公大人倚势讨关。煌煌天语，炳如星日，敢不凛遵。且尔商贾，听其愚诱，钻谋情面，希图省减，未免胆怯心惶，日担惊畏。及本部不准情面，照例批纳，而讨关者又借言货物原多，更加索取。况一切火耗陋规宿弊，久经禁革。尔等皆当仰体本部宽恤商贾至意。凡有货船竟赴关输纳，既无羁滞，又无惊恐。除一面密访拿究外，合行出示严禁。为此示仰商船人等知悉：嗣后，如有前项棍徒勾引，说合讨关，本部定行按法拿究，详解内部。在奸棍希图蚀课，自干受法，尔商贾携资贸易，毫无所省，反受拖累，噬脐何及？法在必行，各宜凛遵。 

　　严禁包揽 

　　为严禁包揽国课以疏商路事。照得本部承乏淮关，兢兢夙夜。窃念国赋之盈亏，视商船之多寡。商贾之通塞，在利弊之兴厘。在商携资觅利，食风宿水，抛离乡井，跋涉道路，阅历如许艰辛，止为蝇头之计。乃关津为利之薮，实亦为蠹之丛。凡有商船到关，即有不法棍徒簧言揽诱，或称打点，或称线索。将多报少，以细作粗。一入彀中，视为奇货，茕茕孤旅，莫敢谁何。更有白棍假冒巡役，凡到隘口，勒索饭钱，不知是真是假，居然为虎为狐，任其侵渔，弱肉强食。更设常例、尖嘴、过关名色，通同蠹役，指诈肥囊。嗟嗟商船，不知几许剥削，始得过关。本部加意兴厘，立除积习。除已往不究外，合即示禁。为此示仰商船人等知悉：嗣后，尔等到关，即行自填货数，照实开报，当堂交兑，亲注红单，点名过关，并无旁阻。倘有不法棍徒，不自敛戢，仍肆鸱张，指称使用常例、尖嘴、过关、饭食诸名色，索诈分文，并无本部给发腰牌，混扰商船者，许即喊禀。轻则立毙杖下，重则通详四院，照依光棍律论，决不稍假。尔商民亦不得以不肖自处，漏报偷关。一经察出，定行重究。三尺具在，毋视泛文，各宜凛遵。 

　　晓谕宽商 

　　为晓谕宽商以足民食事。照得本部自莅任以来，无刻不以国计民生为念。稔知今岁淮郡苦被水淹，惟藉外来米谷以足民间食用。查进口过关钱粮则例，轻重不一。若不从宽减免，诚恐商贩晨星，以致民间鲜食。本部虽钱粮有亏，断不忍以一己之功名，令百姓嗷嗷也。为此示仰商民船户人等知悉：嗣后，凡系进口饭米，在于清江里河卸卖及过关赴运淮城一铺卸卖者，从前报纳五分，今一概宽减，每石止纳三分。尔商宜速运卖，以足民食。其有过四关南下，仍照则例投纳，毋得捏报欺隐，有负本部宽恤之至意。 

　　晓谕招徕哈代 

　　为晓谕招徕事。照得鸭嘴、梭、划等船，空、重过关，例输三关钱粮。查近年以来，过淮寥寥，皆因历任未经宽恤，致令商船裹足。今本部奉命榷淮，志甦商困，所有鸭嘴、梭、划船只，旧例应输三关钱粮者，今概从宽恤。其船准报剥单，货物照石，随到随放，并无阻滞。尔等各宜及时揽运来淮，上输国课，下遂经营，毋得观望不前，自失生计，有负本部恤商之至意。 

　　宽减米价鄂喜 

　　为宽减米价以恤商民事。照得淮郡三城内外，烟火数十万家，全赖外来之米以资民生。今秋阴雨连绵，米价寖长，而过关米船寥寥无几。细查从前虽经减恤，而南北客商未获周知。本府莅任以来，念切民瘼，正在出示招徕。今据牙行谢开泰等公呈前来，合再给示前往产米各地，遍谕各商：嗣后，在于淮城一铺卸卖食米，仍照减则征收。每石向纳五分者，止纳钞银三分，该商等务须踊跃前来。至客商既沾减税之益，于粜卖时亦须递为平减，使闾阎共沾惠泽。倘耑利自封，亦非本府宽恤之婆心也。 

　　查办米船伊拉齐 

　　为详请免收等事。乾隆六年十一月初一日，准江苏抚部院咨开：据苏州布政司详称，窃照地方歉收，有藉商米接济，于乾隆三年钦奉上谕，免收米税。如情形孔急，奏请需时者，一面奏明，一面停其输税。永著为令。钦遵在案。今淮、徐、海三府、州属并江、扬、镇江府属，夏秋两次被灾，米价腾贵，应请咨明各院暨各关监督，所有接济灾邑米船，由地方官给与印票，到关放行等情，到院。据此，查商贾灾邑发卖，经由关隘，固得免税放行，即回船载有他物，亦有止征货税、免纳船料之例。除经一并声明具奏，一面饬遵外，相应咨会，烦请查照一体办理等因，到关。准此，合行出示晓谕。为此示仰米贩客商船户人等知悉：嗣后，尔等运往歉收地方米船，随时给照，免税放行。所给之照，听其随便回空缴销，地方官不必钤盖印信。若此县贩运者多，米粮充足，不妨转售邻邑。尔商获贸易之利，无守候之累，务须踊跃争先，仰体皇仁，慎毋观望。 

　　豆税复征倭赫 

　　为再行明白晓谕事。照得米豆等税，接准部文，钦奉谕旨，照旧征收，于初八日出示开征，停收船料在案。尔商船只一经抵关，即将应纳钞银预为齐备，然后赴楼请查，亲身挨次投纳。倘有不法丁役扦查货物，暗勒使费，以少作多，或钱粮房重戥称收，或各书算需索填票、销号、核算等项钱文，均许尔等即在大楼委员处禀究，或在辕喊禀，以凭立拿追给，尽法重处。至钞户居停，并非官设，久经禁革。倘此种不法之徒，复萌故智，仍然包揽吓诈，尔等立即喊禀，以凭发县究治。若尔等贪图小利，勾串钞户，贿通丁役，减漏钱粮，本府当关查验得实，定即一同发县治罪。尔等背井离乡，经营生理，切勿无知，身罹法网。今开征之始，再行晓谕，悉宜凛遵，毋违。 

　　船单扣限伊拉齐 

　　为晓谕事。照得淮安关船单，向例十二个月期满另行报换。惟新任视事不论纳单日期，俱各饬换新单。盖因从前系各清各任，今既扣足一年报销，所有前项未满船单，应俟扣足十二月限满，再行报换。合亟出示晓谕。为此示仰船户人等知悉：如有从前报单未满十二个月者，概行执验过关，俟扣足原限，再行缴换报纳。如有不法人役，藉端掯勒需索，许该船户即行禀明，以凭立拿重究。该船户亦不得执满限之单，希冀侥幸，致干未便。 

　　再行饬禁据实并报富贵 

　　为再行饬禁事。照得本关部恭奉恩命，督理淮榷，业经一载。自莅任以来，惟仰体皇仁加惠商民之意，除应征正税货物，悉照题定则例收纳外，至于稽查客货，不许胥役人等需索分毫。以及刁蹬留难，滋事久经，遍示晓谕在案。但恐日久玩生，或有愍不畏法之徒阳奉阴违，亦未可定。合再出示饬禁。为此示仰商贩巡役人等知悉：嗣后，货船到口，照例报纳，正税于加一火耗之外，不许多收分文。其经过稽查口岸，验明货船，务须随到随放，不得片刻留停。倘有不法守口人役，借端需索，刁蹬留难，滋累客贩，许该商民赴辕喊禀，以凭立拿重处，断不宽贷。至该商应完货税，亦必据实开报，不得听信船户脚夫营私巧避，希图减报。察出，定行按律究惩。本关部法在必行，各宜凛遵。 

　　酌定分数限期转运货税方体浴 

　　为再行申明转运之条，以杜影射以重税课事。照得清江、淮城、湖嘴、板闸等处卸卖货物，向经定有转运之例，总以按照商单，量其货物之多寡，定限日之远近。货数止许转运三分之一，限期至远亦不过百日为止。许其执单赴口验明盖印，至大关验明，准其转运。所以体恤商贩，酌其成本，于矜全优恤之中，仍寓防奸剔弊之意。讵今日久玩生，各该商贩竟有不论何项货物，不问数之多寡，限之远近，肆行转运，藉纳商单，转为影射之据。各关口人役，既不遵照向例奉行，客贩得以贿嘱，更生绕越偷漏之弊。查清江转运各货，如到淮城，必由清江口查验发票扑戳；淮城转运清江，必由下一铺，湖嘴转运清江，必由上一铺发票扑戳，至大关查验。但其转运之数，统以三分之一为准。如已逾三分之一定数，及已满日期，并不应转运之货，概不准其转运。除谕饬各该口遵照查办外，合再出示申明晓谕。为此示仰商贩人等知悉：嗣后，凡有转运货物，悉照后开酌定石数、日期，总以三分之一，发票赴口，查验盖印，准其转运。倘有已逾三分之一定数外，仍行发票，并敢有违定限，及将不准转运之货，勾通关口各书役，肆行搬运，希冀偷漏影射，一经查出，除将货物入官外，仍一并从重究治，断不宽贷。各宜凛遵。 

　　裁禁跟役国栋 

　　为晓谕事。照得各关口家人雇人使用，势所难免。然每人止须雇觅朴诚老实者一二人，即可敷用。何得滥雇多人，致滋糜费，甚且别生事端。今访得淮关口，向有一种跟役，皆系游手好闲之徒，百计钻营，辗转汲引。该家人等一时碍于颜面，遂为收用，甚至有一人而收用十余人者。若辈到关，无所事事，不惟徒耗口食，抑且从中作弊，朋比分肥，殊干法纪。合亟示禁。为此示谕该家人等：嗣后，使用之人不得过两名。如有前项无籍跟役，立即遵谕遣去。倘敢不遵示禁，仍然滥用多人，一经查出，即将该家人一并驱逐，决不宽贷。 

　　严禁包揽亏课累商伊龄阿 

　　为严禁晓谕以肃榷政事。照得商贩挟资贸易，原图稍觅蝇头。输课过关，利在遄行无滞。该商贩于产地置货，自有确数，理应据实开报，以凭扦查输税。其应完钱粮，亦须照例核数，易银交兑，毋庸倩讬代报，致滋包揽侵扣之弊。本关部莅任以来，深悉各口类有不法棍徒盘踞兜收，哄诱商贩，串同丁役，减报侵渔，病商亏课，莫此为甚。除密行查拿严究外，合行出示严禁。为此示仰南北商贩并丁役人等知悉：嗣后，凡有货船抵关，务须按照货载，据实开报。以凭照则科算输纳，毋得丝毫欺隐。该关役亦须随到随查，秉公扦量，毋许扰累。至该口地棍人等，各宜洗心敛迹。倘敢仍蹈前辙，包揽亏课，贻害商民，一经察出，定即严拿究治，决不轻贷。各宜凛遵。 

　　晓谕转河货物应报钱粮 

　　为晓谕事。照得南北客贩置买货物，在于淮城、湖嘴等处起卸销售。既经完纳大关钱粮并商税之后，该铺户若将此项货物转售他处卸卖，除由旱道发往淮城本镇乡村分销者，例不重征外，如系装往盐城、阜宁、下河等处去者，则有流均、轧东等口稽查；装往安东等处去者，则有草湾、永丰等口稽查；装往王营等处去者，则有外河等口稽查。货已出境，例应报纳转河钱粮，始准给票放行。票内明白开注淮城河下认买字样，至上一铺系稽查口岸，向不征收钱粮。凡有出境货物，例应由该口查明给帖，具报大关完纳转河钱粮，以便各该口验票放行。此历来办理成规，久经遵行，无异者也。兹于本月初六日，有佃湖李客买吴义生店桐油麻（钱）［线］、恒足店香油、曹隆兴店表心火纸等物；又十八日有佃湖崔客买协成店香油三小篓，本地油烛八箩；又二十三日有安东谷客买朱永泰店表心火纸三十余块。俱系报往安东去，并经上一铺给帖，令赴大关报纳钱粮，原系遵照成例办理。乃该贩等遽以一货两经报税为辞，希冀免报，退有后言。此殆未明淮地货物出境，例应报纳转河钱粮之故。而各该铺户等贸易有年，岂尚昧昧不知？合再明白出示晓谕。为此示谕上下一铺各铺户守口丁役人等知悉：嗣后，凡有北来货物在各该铺转运南去，与南来货物由各该铺转发下河、安东、王营等处去者，俱系转卖出境之货，务各遵照成规，报纳转河钱粮，毋得妄生浮议，希图隐漏，致干咎戾，不贷。 

　　续纂文告 

　　移行 

　　咨呈江督苏抚文全德 

　　为呈咨请委员领解关课以重钱粮事。案照淮关首、二两季解部关课，向佥书吏一人管解，咨请火牌应付，相沿已久。惟查定例，饷银十万两以上，委同知、通判管解；五万两以上，委州同、州判管解；五万两以下，委县丞、杂职管解。其试用未经得缺及暂行委署之员，概不得轻委。现在各省各衙门一切解部及协济各省银两，俱一律遵循办理。今淮关应解本年首、二两季关课等银，计有七万七千余两之多。历来相沿，并不咨请委员，止佥书吏管解，有失慎重之义，亦与按银数分别委员之定例未符。且现值运河水势未平，各省饷鞘改由陆运，人多夫众，尤非书吏一人所能弹压照料。设有失误，干咎匪细。似应随时调剂。所有此次解部饷银，应行援例，一体委员督同书吏管解，以昭慎重。相应备文呈请贵部堂、院俯赐援例饬司，一体遴委妥员，饬令赴关领解，以重钱粮，实为公便。其委员路费，经费项下原有应支之款，无庸另筹。至所解饷银到部弹兑，仍照本关之例，责成随解书办经理。合并声明。 

　　行山阳县文董椿 

　　为檄行查禁透漏以裕税课事。照得淮关额设口岸，原有一定成规。难容透漏，有亏税课。查周闸一口，坐落该县境内。周家桥地方征收南来由蒋坝经过旱驼钱粮，并本地出产豆麦杂粮贩往南去者，均在该口报纳。如在本地销售以充民食，例不输税，以昭体恤。今访得万家集行户雷永和等九家，并岔河牙行十数家，将本地产收豆秫等货，零收积聚成总，潜用驳船运至仁和集，归入本船上载，由宝应湖南去。当此秋成，正豆秫杂粮贩运往来，该牙行乃因离关窎远，将应输货税，并不遵例请查，实属有心透漏。并将久经饬禁之过湖货载，混行过坝，藉以绕漏。似此不法，大亏额课。除出示严禁外，合行檄饬查禁。为此牌仰该县，即便遵照确查万家集牙行揽载客货，因何不行输纳关税。并一面立即出示万家集并岔河严禁。现在如有装运货载，立即押令赴关请扦查报。倘敢抗违，该县即行拿究详报，毋得玩视。切速。 

　　咨覆江督苏抚文刘朴 

　　为查案咨覆事。查赣邑青口，经前关董差查该处豆行七十三家、油坊十三户，并安、海、沭各州、县黄豆、豆饼，俱从此出口。又山东、山西、江南、本镇大贾杂货、布疋五十一家，并有山东周村布客恒祥各字号八家，所有南来货物，俱由此旱运东省售销，以致关税大为亏短。是以咨商贵部院，拟就地设关，当经委候补同知赵丞会同海州任牧查勘，情形属实。嗣据该州议，以海防关系紧要，不便轻议开通，仍照乾隆五年题准原案，只许赣邑豆石出洋对渡刘河，其余一切货物，全行禁止。查海、沭内地所产，只有豆饼、醃猪两项。既有盐河可通，应俟开坝时听其由盐河运卖，或由旱路辇运至清江装船南行，则淮、扬等关自难绕越。所由南来杂货，既经杜绝，亦自必由浒墅、淮、扬各关运往山东。如此办理，于各处关税自然有益，于海防亦昭慎重。并将各牙帖吊销，以绝根株等情。详奉督、抚部院批准，并蒙贵部院出示严禁在案。该地方官自应遵照奉行。乃甫经不便将积年成例之款，随同照议。且查奏过成案，即赣榆黄豆一项，准其出口，尚恐有偷卖海岛资寇妨民情弊，立法稽查。今若于黄豆之外，又增加别款，从此货物由海口进出公行，不惟与关税有碍，而于海防似有关系。究竟呈诉之人，并非本地贫民，其以豆饼为词者，自系安、海、沭各州、县油坊，并他处民人前往青口开设油坊牟利之徒。其以带货在本地售销为词者，自系奸商欲借此偷漏数关税课，勾通本地士民，出而呈诉。今日之议，固为滨海群黎生计起见，但日后丛生百弊，亦不可不防其渐。虽海防重计，非敝关应议。缘此端一开，实于淮、扬等关税课有碍，故不得不剀切言之。兹准前因，相应咨覆。希赐转饬该州，仍照原定章程，遵照施行。 

　　呈覆户部文巴宁阿 

　　为遵旨事。嘉庆五年四月，奉部札知各省解京饷银，并协济外省兵饷，以及本省支销银两，均有扣存减平余平银两，等因。前案遵查淮安关解部饷银，每千两加平十五两，又库饭银十五两、二十九两不等。查此项平银、库饭两款，例于火耗项下开除。若遇外省拨解，则平银毋庸开销。惟库饭银两，仍照数解交大部兑收。其火耗银两，亦丰歉不齐。如遇钱粮丰旺之年，火耗较多。除例应开销各经费外，余剩之银，尽数解交内务府兑收。若遇钱粮短绌之年，火耗较少。有不敷经费开销者，例于盈余银内动拨。历年造具经费黄册，恭疏具题在案。此外，别无余平银两。又卷查乾隆四年，奉部札行清查各关平余银两，经前监督准泰呈覆在案。除将原文抄呈外，伏乞照验施行。 

　　行睢宁县文李如枚 

　　为据情檄行援例便商事。案据李家集油坊朱大生、孔吉森、李元泰、衡德聚、江广兴等禀称，生等油坊饼片，因后湖水小，不能挽运，往南未便，逆赴临河集上船，前至宿关完税。恳请援照前例，运至洋河装运输钞，赴关纳税等情。据此，当查李家集油坊饼片，向由小河运行，在后湖口报纳北钞钱粮。前因小河淤垫，该坊曾在前关部三任内禀准，改由洋河上船。迨至上年，前关部德因应纳宿税，各集镇均绕至金锁镇南下，是以连李家集饼片概行禁止，令赴临河集上船。行知该县查禁在案。但前后案件既有不同，必须查勘确实，始于税务有裨。即经专差前往查明禀覆，水、旱道路较，有远近顺逆之分。该商避难就易，情属可原。且前此准由洋河，有案可稽。自应因时制宜，以便商情。当经批示，如小河有水，仍由小河。惟水浅之时，始准由洋河上船，并令出具不敢勾通隐漏甘结送核。今据禀送切结前来，除分别晓示严禁外，合亟檄知。为此牌仰该县官吏查照来文事理，即便遵照。如遇小河水涸之时，其李家集饼片准由洋河上船南下；如在禁各镇集货物擅敢藉端绕越混淆运行，立即拿究。庶于国课、商情，两无窒碍。仰即多张告示，分别晓谕。毋违。 

　　行各州县文 

　　为钦奉上谕事。窃照本关部于嘉庆十年闰六月二十二日，恭摺奉请添造驳船一百五十只，安设河口。春夏之间，驳送漕粮，平时即为河工运料之用，可免封雇民船。其造船工价银二万五千两，请于盈余项下先行动拨，在于本关部养亷内分年扣还归款，等因。一摺于七月二十五日接阅邸抄，嘉庆十年七月初五日内阁奉上谕：李如枚奏请筹款增造驳船一摺，据称近年各帮粮艘北上，每届黄水加长时，河口间有淤浅，不得不设法驳送推挽。向设驳船三百只，实不敷用，势不能不封雇民船，以济漕务急需，于商船货载究不免有碍。请于清口一带，捐廉添造驳船一百五十只，以备驳送等语。着准照所请，暂于库贮盈余项下拨借银二万五千两，迅速移咨督臣铁保，查照前届捐造章程，委员妥办。所有该监督每年捐出养廉银一千五百两，请分十年归款，并每年扣借内务府银一千两，请分六年半捐缴归款之处，俱照所议行。再，此次既经添设驳船一百五十只，于驳运事宜，自足敷用。所有民间四百石船只，仿照从前书麟等所奏五百石大船免雇之例，一并免其封雇。用示便商恤民至意。该部知道，钦此。相应恭录刊刻誊黄檄行。为此牌仰该州县员弁官吏，一体钦遵。即将发来誊黄一道，在于商旅经过要隘处所张挂，并多缮告示，遍贴河干，严禁差埠人等，毋许封雇四百石装载船只，以便客商而重税课。如敢再行违例混封，一经察访，或被首告，定干未便。 

　　示谕 

　　纂修关志伊龄阿 

　　为纂修志书特行晓谕事。照得制度有变通，风气因时转易。史乘所纪，由来备矣。自班、马作《志》而后，历代以来，通都大邑，以迄一镇一方，莫不各有成书，详志其治化、民风、人物、山川之盛。所以信今传后，为奕世则，傚观摩计者，至深且切。顾时会迁移，沧桑更易，制之肇自前人者，其间因革盛衰，虽一隅之地，不无今昔之殊。执遗册以求之，疑其误并指其漏也。查淮关志书，自康熙二十五年司榷杜公手订，嗣后仓、厂、宿、海并归淮榷，上下百年间，一切制度章程，因时厘定，日益修明。况我国家累洽重熙，人文蔚起。镇之士大夫，德行文章，应多可采之处。拾遗补缺，所望于后之踵成者，不綦重乎？本关部设局纂修，延聘绅士，相与参稽考订，务期诠次彰明。惟是榷政之在册籍者，览之而罔不周知；遗迹之在方隅者，罗之而末由尽悉。为此示谕淮、宿、海三关治属附镇士民人等，如或藏有遗编，关乎榷政，以暨孝义廉节、咏歌风雅，不拘男妇，允堪表式一时者，许即检点搜辑，投呈观音庵局中，以便考核采取，为尔等发潜德之光，为本关补征信之录。第循名者，必责其实。尔士民亦不得以影响之谈，希图混入，有负本关部显微阐幽之意也。特示。 

　　分别众兴长山抽分界址寅（住）［著］ 

　　为晓谕事。照得众兴、长山两处设有抽分，据两处丁役各指应查处所争禀请示，若不划定界址，恐启重征滋事情弊。当仰宿关委员确勘情形，划定界址，详议禀覆，以凭察夺饬遵，等因。批行去后，今据宿关委员禀称：长山在宿迁东关以北，至东关四十里；众兴在东关以南，离东关一百里。查看情形，以宿迁东关为界。关北归长山巡查，关南归众兴查办。等情。禀覆前来，除如禀批行，并于界址处所出示晓谕外，合亟饬谕。为此谕仰该抽分丁役，嗣后粮船起卸货物，均以宿迁东关为界。长山巡至关北，众兴巡至关南。务各遵守界址，住宿稽巡。毋违。 

　　添建驳船徵瑞 

　　为添造驳船事。照得淮关，地当南北咽喉。上接黄、运两河及洪湖一带，下达苏、杭，为商贩舟楫往来通行要津。惟因每年重运粮艘驳浅，必须雇用驳船，而河工采办各料，以及各州、县装运官物，亦必需船运送，势不得不封雇民船。遂有不肖差役从中滋扰，不论空重船只，一概拦截。致使船户闻风畏惧，裹足不前。不独重运要工未能克期雇觅，即近年额征关税不敷比较，亦实由此。本关部目击情形，于本年二月内恭摺奏请官造驳船三百只，以为重运起驳及各厅、州、县运料运物之用。俾商货船只转运流通，往来无阻，等因。业经军机大臣议奏，奉旨允准。行令此后漕运、河工拨米运料，既有官造驳船应用，各处民船不得再行封雇。并出示晓谕，商民一体知照，等因在案。除此项船只现在咨商漕、督、河各院分厂成造外，合行出示晓谕。为此示仰商贩船户人等：一俟驳船造成之后，分派沿河各厅、州、县以备一切驳运官差，即不复封雇民船。今后空重船只，俱可永免差累，装货装盐，出入遄行，源源载运，倘有沿途差埠人等再有阻扰情事，该商贩即就近赴各衙门喊禀，无不一体严究也。凛遵，特示。 

　　晓谕宽商巴宁阿 

　　为宽恤商民事。照得查近年下水船只，因黄水漫溢，徐、邳、东省一带，间被淹浸，兼之闸坝差埠借端扰累者，不可枚举。至上水船只，或因船户居奇添纤、提溜水脚之外，百计加增，致商贩惮于挽运，颇形竭蹙。念尔等挟资贸易，备历艰辛，上供国课，合再酌加优减，俾得浩荡之恩。查事宜册内载：南、北河船只，每货千石，除梁四十石；西河舟瓜船、江船，每货千石，除梁四十石，又除站四十石。今酌定各河货船，每载千石，照旧除梁外，一律再宽免十石。计南北河船只，每货千石，连前共减免五十石；西河舟瓜船、江船，每货千石，连前共减免九十石。千石以下，照此折减。其杂货船只，有需桶篓箱件盛贮者，酌定每货百斤，除皮五斤，以示格外体恤之至意。 

　　严禁青口货载出入常贵 

　　为准咨严禁事。嘉庆六年六月初六日，准江苏抚院岳咨，据署江宁藩司复议，赣榆县文生吴昌善呈请弛禁海口，准将豆饼、豆油、醃腊并南来竹木、纸布等项，由海贩运等缘由，遵批查明例案，所有孙陞司议请，将海运之处，既属有更成例，且于关税海防，均有未便，似难照行。查小民趋利若鹜，鲜知利害。与其将来影射滋弊，惩之异日，似不如乘弊端未起，杜其目前。况于乾隆五年，前督宪奏开青口，亦止准黄豆出海贩运。其余豆饼、豆油、醃腊、杂货并竹木、纸张、布匹等类一切货物，原有内河可通，均未准其一体海运。此时自应仍循其旧，止将黄豆一项准其由青口出海，此外豆油、豆饼、醃腊、竹木、纸张、布匹并一切杂货，概行禁止，不准由青口出海贩运。庶各关税课无碍，而于定制亦免纷更等，情到本部院。据此，咨会查照，转饬该州、县示禁：如有豆饼等项仍敢违例由海贩运者，立即查拿究办，毋任偷漏，等因。到关。准此，查违例货物由青口出入海运，历经督抚、部院及各前关部出示严禁，毋许绕越航海在案。兹准前因，除饬各该州、县严行示禁并密差访查外，合亟出示严禁。为此示仰该商贩人等知悉：尔等携资贸易，冀觅蝇头，更当保守生计。如系赣榆一县黄豆，准其由青口海运。凡应由内河货物，照前运行赴关输税往南。如敢违禁海运，一经拿获，或被首告，定即咨明，严行究办。至牙棍人等，亦当敛迹安分。倘敢怙恶不悛，复蹈前辙，一被查获，亦干重究。各宜自顾身家，毋得自罗法网。凛之，慎之。切切。特示。 

　　甄别书院祥绍 

　　为示期甄别事。照得典重抡材，功资角艺。道尊淮北，允称后学津梁；泽衍江南，素仰先民文物。枚皋宅畔，不少握珠抱玉之才；赵嘏楼头，岂无弄月嘲风之雅？近则芝田毓秀，草遍发乎科名；杏苑搴芳，花且开夫及第。此地灵人杰，信而有征也。本关部客腊下车，经春督课，情殷乐育，意切薰陶。藉凤里以衡文，惭无玉尺；设虎皮而听讲，示有金科。看立雪以来，曾经四月；溯观风之始，已隔三年。兹者宗匠来临，楚州聚试。沙披璞琢，群欣藻鉴之公；凤举鹰扬，共斗鸿文之富。吉人髦士，固已尽入网罗矣。第食饩者，尤必扩登贤之路；采芹者，不徒循选秀之阶。以及畏有后生，造多小子，胥赖仿成均之旧制，严考校之新规。本关部定于四月二十五日甄别生员，二十七日甄别童生。先三日至监院处报名，届期齐集书院听点，以候扃试。多士曾游学海，再萃文坛。所贵摭孔、郑遗言，析程、朱精义。钩玄提要，务归风雅之宗；发藻摛华，莫蹈雷同之习。诗争清丽，勿沾剩馥残膏；律贵谨严，须辨双声叠韵。各宜奋勉，以俟评衡。毋负本关部遴拔真才之至意。 

　　捐俸施棺德庆 

　　为捐俸施棺拯亡恤苦事。照得邵棠郇忝，深仁远沛于西周；寇竹羊碑，遗爱上追乎东里。稽诸往籍，历历非诬。质之予心，怦怦有动。本关部职司关榷，志切民依。缘念板闸镇，地本一偏，人多四处，每见贫民病殁，或寝地而无棺，且有游子惨亡，谁募资而裹箔，尸遗白骨，雨洒风吹，肉瘞黄沙，蛆咀虺啮。此过客所为惨目，仁人所为拊膺者也。况圣天子屡下掩埋之诏，予小臣岂无恻隐之心？爰省俸资，议成善举，遂遴匠氏载庀杉材。度地开工，制不拘乎七寸；择人董事，费何计夫千金。白镪成千，归冥或堪有备；青蚨数百，肩棺不患无人。钉给四枚，作孱魄阖棺之具；土封三尺，为孤儿扫墓之墟。惠不可以虚縻，用总求乎实落。甫经草创，略具规条。嗣议精详，冀垂永久。自此巽申之后，求者可含泪而来；亦无艮止之期，施者须廉情以予。从此肤无亲土，存殁兼安。鬼不为灾，官民两利。总期得所，不致无依。第愿本靡穷，力终有竭。百千莫计，畛域宜分。本镇外未克博施，尚有望于乐善之君子云。 

　　建贤孝贞节祠 

　　为建祠奉祀贤孝贞节以敦风化事。照得妇人以从一而终，女子以守贞为义。化石合梓，心同扇上粉书；咏燕弹筝，义协歌中黄鹄。床血与足血并重，截发偕封发相垂。在昔固多劓耳断指割臂之贤，即今宁乏织席茹蘗饮冰之志。赋《柏舟》而誓之，死以靡他；讬井水而明无，生之可恋。此皆比节松筠，堪光闺閤者也。本关部来临淮榷，阅视三街。观节孝之有坊，知旌扬之有自。然而地属偏隅，事难备举。虽有扬名彤管，必多略美穷乡。叹冰霜之历尽，半生苦节可贞；悯姓氏之无闻，一世芳名莫表。本关部职非守土，意切观风。远仿全淮节孝之祠，近查烈女立祀之案，仰厥贞姬，重兹孝妇。爰拟立祠于清风岭，敢同致祭于景行门。用是自捐廉俸，备饬工材，选地于新路街头，建屋于何氏祠畔。凡有贤孝节烈之媛，无论请旌与未之家，许即立位其中，备书其事。本关部分春秋为时祭，淮关支以荐禋。庶使纲常日振，叹巾帼有完人；名节可风，知馨香之至意。本关部曾祖母吴太夫人，二十五岁守节，时大父年未及一岁，迨三十年而受旌，后渐食报于子孙，今获加荣于诰命。慨兹风节所关，用以推诚出此。为此出示谕本镇及所属居民人等知悉：当即据实投呈，以便查访。切勿视为虚文，有负本关部维持风化意也。 

　　续修关志李如枚 

　　为续修关志事。照得淮安关旧有志书，所以纪风土而详规制者，由来备矣。但时有今昔之殊，事有因革之异。古人谓三十年为一世，诚有见于变通因革，不必后先之尽如一辙也。我国家久道化成，隆文郅治，彬彬郁郁，薄海称隆。有官司者，安可因陋就简，不思所以润色而章明之哉？查《淮安关志》，前于康熙二十五年司榷杜公手订，嗣于乾隆四十二年榷使伊公重加纂辑。其间章程、制度、风土、人文，条理秩如，足备淮水榷乘。惟是传之于今，几三十稔。裕课通商之法，节次加详；兴利除弊之条，近年更夥。他如形移势易，异俗殊风，以及士夫之文章彪炳，闾阎之节义昭彰，必更有待于损益者。本关部恭膺简命，来莅淮干。公余有暇，检阅志书。自四十二年之后，凡二十七年间，经制缺如。若不及今纂次，日久或遗。除汇齐淮、宿、海三关卷宗修明校订外，合出示晓谕附在关治士民人等知悉：如藏有古今遗迹，以及奇节卓行，一切诗文，足以矜式浮靡，有关志乘者，即检点搜辑投呈，以便采取入志。为尔士民发潜德之光，传流风之韵。尔等务宜循名核实，察行考言，俾登竹帛而无惭，斯贻来兹而共式。特示。 

　　钱随市价 

　　为客税易换关纹，严禁昂价，以便商民事。照得关库兑收银两，均系一律足色关纹。其银非官准开设银铺，不许倾化。商贩纳税，必得易换关纹，始可兑交。近访得有一等不法银匠，冀图渔利，高昂时价，勒扰客贩，实干禁令。除已往不究外，合亟晓谕严禁。为此示仰商贩及银铺人等知悉：嗣后，商贩完纳货税，或携制钱，或系色银，赴铺易换洁白足色关纹。该银铺务按时价，照依向例正耗解部之平，易换交兑，毋许任意高昂。倘或仍前勒扰，再经访闻，或被首告，定即提辕，严加究办。该商贩亦不得搀用低潮色银，及短少底串，强行易换。关部言出法随，决不轻贷。各宜自惜身家，毋贻后悔。凛之，慎之。特示。 

　　权准武家墩过坝 

　　为晓谕变通运行以纾商困事。照得南河货载，行至太平河，湖水通畅，即可进口下闸，来关输税。南行最为便捷。近值太平河尾黄水淤垫，舟楫不通。现经总河部堂饬委兴挑引河，未能即时开放。该商贩先后运货过湖船只，均泊武家墩上下一带，候水运行往南变售。本关部奉命司榷，时以恤商裕课为念。见尔等久泊河干，不免守候之苦。前据清江铺户吴永盛由南河运来茶叶，又客贩振兴由青阳贩来盐、鱼，因河道淤阻，呈请由武家墩起旱过坝，至三闸之下，装船往南。当查武家墩至三闸以下相距数里，向例原不准在此过坝。但经差查禀覆，该贩等愿用牛车盘运，地属坦途，并无绕越。本关部因念该贩等被阻情实，因时制宜，榷为变通。准如所请，用纾商困。诚恐各商未复周知，合亟出示晓谕。为此示仰商贩船户人等知悉：凡由南河前来货载，不能直达内河者，准尔由武家墩起旱过坝，至二闸下船来关输税，往南销售。倘有地棍拦阻讹索，以及行脚人等多索费用情事，许尔等赴辕喊禀，以凭立拿重究。如该贩罔知法纪，私行过坝，潜由武家墩小河越运往南，一经查获，亦即严拘究治，断不稍宽。各宜凛遵毋违。特示。 

　　续纂文告 

　　移行 

　　准两江督院咨覆 

　　为咨覆事准贵关咨。河工岁运木石、苇柴各项料物，均关紧要。凡系雇装民船，除官物例不征税外，其契、钞二项，系出自船户应征正项钱粮。兹宿南厅办运碎石船只，又宿北厅差押西河船三只，装苇柴行抵宿关，不俟查验，扬帆过关，实于钱粮有关甚巨。请饬厅迅令各船分别报纳契、钞钱粮，咨请鉴照等因。准此，查前据宿北同知孙丞禀，本月十八日有运到柴船二只，经卑职派令挽至皂河工交卸，经过宿关，曾差人持印信手本赴关呈请验放。讵放行后，关上复将该二船追回，声称工料芦子，例有税钞，何得抗不遵纳，应行究治等语。旋将船户拿送宿迁县管押。伏思官荡柴束以及官办工料，例不纳税，众所共知，非如贩户渔利者可比，何得藉口苛求？若似此刁难，不放前进，紧要工程，乏料储备，六汛踵临，所系非浅。今复将无辜之人，送县管押。窃恐各船闻风裹足，视为畏途，未运柴束，无船揽装，势必久贮荡中，不免霉变，亏额误公。仰恳迅赐移咨淮宿关部，给发执照，俾得验放，源源到工，免完税钞，等情，前来。当经本部堂查：关口系钱粮重地，定例森严。即各省贡物，均行报税。而龙衣船只，亦仍交纳船钞。该丞并非初登仕版之人，岂于例案茫然未晓，乃藉称装运荡料名目，纵容家人违例闯关？并不听候查验，亦不完纳船钞。即使料系官物，邀免报税，独未思民船向来过关，皆由船户纳税，何以该船户胆敢不遵定例？显有该丞家人包揽情弊，辄又捏词渎禀，殊属不合。除批饬将各船户发交宿迁县责处示儆，并将应纳船钞银，三日内全行补缴具报。嗣后，倘再有前项情事，以致透漏关税，恐该丞不能辞失察之咎。并录批咨会河部院，一体严饬，遵照在案。今准前因，除札饬各厅，凡雇民船装运料物，经过淮、宿两关，饬令各船户务遵定例，分别报纳契钞钱粮。倘再仍前抗违透漏，以致关税报销短缺，定即严究参办外，相应咨覆。为此合咨贵关，烦请查照，会衔出示施行。 

　　示谕 

　　晓谕民船装载料物遵纳契钞 

　　两江总督部堂百、督理淮安关部元，为严禁闯关，遵例报纳契钞船单，以重国课事。照得各关征税，应有一定成规，难容苛纵。如河工岁运木石、苇柴各项料物，均关紧要。凡雇装民船，除官物例不征税外，其淮关船单、宿关船钞船契、庙湾口桅封，例由船户报纳正项钱粮，向无宽免之条。讵前有宿南厅办运碎石船只，又宿北厅差押西河船三只装运苇柴，行抵宿关，不候查验，扬帆经过。并据宿北孙丞禀，恳免税给照放行前来。当经本部堂批查，关口系钱粮重地，定例森严。即各省贡物均行报税，而龙衣船只，亦仍交纳船钞。该丞借称装运荡料名目，纵容家人违例闯关，并不听候查验，亦不完纳船钞。即使料系官物，邀免报税，独未思民船向来过关，皆由船户报纳契钞，何以该船户胆敢不遵定例？显有该丞家人包揽情弊，辄又捏词渎禀，殊属不合。除此饬将各船户发交宿迁县责处示儆，并将应纳船钞，限三日内全行补缴具报，并录批咨会河部院，一体严饬。及札饬各厅遵照去后，诚恐厅汛差役船户人等未获周知，合再出示严禁。为此示仰各厅营汛弁家人差役船户人等知悉：嗣后，凡装运河工一切料物行抵各关，务须执持河督部堂印照请验。所装料物，如果相符，随令免税过关，以济工需。如有多出，以及夹带应税货物查出，照例究办。其装载民船，该船户务即遵例分别报纳船契、船钞、船单。倘再仍前抗违不遵，定将承办员弁严究参办。关口员役，如敢例外苛求，任意留难，有误工需，亦即指实具禀，以便严提究办，断不稍宽。各宜凛遵，毋得自罗法网。慎切。特示。 


　　淮安文献丛刻续纂淮关统志 卷十二古迹 

　　淮关统志卷之十二古迹 

　　寺观祠墓附 

　　搜奇揽胜，固达人所不废。而鲜识寡闻，亦吾侪所深耻。淮、徐素多名迹，司榷者日守一隅，稽察税务，何暇遍历周知而悉数之？今第就见闻所及，择其有可考据者，撮举一二，附于关志之末，亦聊以免固陋之诮云尔。志《古迹》。 

　　淮阴故城山阳县治西北五十里。《水经注》云：淮水东流，经淮阴故城，韩信尝钓于此。按：秦置九江郡，淮阴县隶焉。城宜在彼时所筑。晋永和间，祖逖、刘隗、郗鉴、荀羡辈，皆握重兵屯此，始废为淮阴镇。今考其地，在河口天妃闸东南。 
　　山阳故城在今县治南。晋安帝义熙间，即射阳县之地，置山阳县，则筑城，宜在此时。考从前建置，先淮阴，次射阳，又次山阳。淮阴城在今县治西，射阳城在今县治东，而故城实在今县治之南。 
　　射陂《前汉书志》：广陵王胥子南利侯宝有罪，其相胜之奏夺王射陂草田，以赋贫民。张晏注曰：射水之陂，在射阳县。又《宝应县志》云：白水塘在县治西八十五里，旧名白水陂，一曰射陂。按：山阳、宝应，皆古射阳地。白水塘，即今高堰以东，山、宝二县运河西岸地。明《一统志》以射阳湖为射陂，非是。射水在南，湖与县皆在其北，故曰射阳。 
　　甘罗城山阳旧志云：在淮阴县治北。今属清河界，去河口马头司里许。相传为秦甘罗筑。雨后常于土中得小钱，其篆文不可识。或云宝应有甘罗庙，此或其葬处也。按：《史记》，甘罗为甘茂之孙，下蔡人，始皇初年为卿。始皇二十六年，始并天下，置郡县。当甘罗用事时，淮阴尚属楚地，何缘筑城？宋徐仲车《登淮阴古城》诗序云：“以《传》考之，所谓甘罗城者，非也。谓之淮阴故城，可也。”其言必有所据。以旧说相沿，故仍存之。 
　　韩信城山阳旧志云：与淮阴故城相近。《寰宇记》曰：信封侯时筑。按：信由楚王降封淮阴侯，称病未就国，何由筑城？况汉去今数千年，河、淮迁徙，遗址尽湮，又何从实指其所耶？ 
　　韩侯钓台旧《关志》载：在满浦坊，汉时建。今有石碑一座。按：《山阳志辨讹》云《史记·淮阴侯传》载：“信尝钓于城下”。“城下”，乃古淮阴城也，去今淮城五十余里，县废城圮。信所游历处，如淮阴市、胯下桥及韩母、漂母诸冢，尽湮于水，久无遗迹可考。今淮城北门外漕河堤壖，有韩侯钓台，乃明万历中淮守刘大文追建，是以唐、宋、元人皆无咏钓台诗，至明《潘中丞集》中始见。可知创造未久，焉得漫指为汉时建耶？ 
　　胯下桥去淮阴故城半里许。即韩信未遇时，为少年所辱处。今久湮废，不可考。 
　　南昌亭在淮阴故县。即韩信微时，从亭长寄食处。元陈孚诗云：“泊舟公路浦，始见南昌亭。”其时或尚存，今无可考矣。 
　　千金亭在淮阴故县西。韩信微时，常钓于此。漂母饭信，信贵，报以千金。后人因筑亭于其处。 
　　漂母岸在淮阴故城南。为母浣布之所。唐崔国辅有诗。 
　　三亭俱在淮阴故县。韩亭在故县南，枚亭在故县北，步亭在故县西。以韩信、枚皋、步骘得名。宋晁端彦有诗云：“韩枚步骘建三亭，为显当时将相名。”是也！ 
　　枚皋宅在淮阴故县。按：《山阳县志辨伪》云：城西北三里湖嘴，俗称枚皋故里。《史记》载，乘在梁娶皋母为小妻，及乘东归，皋母不肯随，分皋数千钱，留与母居。年十七，事梁孝王。及至长安，武帝善之，拜为郎。即是皋为乘子，未（常）［尝］至淮阴。即有故里，亦属乘不属皋。而乘有故里，亦当在淮阴，不在今山阳县。土人以赵承祐有“家在枚皋旧宅边”之句，遂以名其里。其实诗人寄兴之词，原不必实有所据也。 
　　钵池山丹井在关署西北五里许。冈阜盘旋八九里，形如钵盂。周灵王太子晋，字子乔，炼丹于此，故有丹台、丹井。相传台下旧有七井，后只存道旁一井。及乔仙去，井水日变三色，其味甘美异常。今丹台微有残基，而丹井已渺不可考矣！ 
　　袁浦在淮阴故县西二里。郦道元《水经注》云：淮阴县城西二里，有公路浦，昔袁术自九江东奔袁谭，路出兹浦而得名。非清江浦也。 
　　杜康桥在山阳县治东北古淮岸。有刘伶台。桥与台近，不知始于何时。 
　　刘伶台《山阳县［志］辨伪》云：郡东十里有刘伶台，在古淮堤上，前祠后墓。祠祀刘伶，以杜康配。堤南数里，有杜康桥。按《晋书》：伶，沛国人。墓不当在山阳，意其逃名醉乡，踪迹或在河内山阳，此地遂因而附会之耳。至伶与康，时地迥异，配食一堂，殆以酒作之合欤？唐许浑有“刘伶台下稻花晚”之句，则其由来已久。《光州志》载：刘伶台，天下凡十有三处。浙江《嘉兴志》亦有之。 
　　洪泽馆洪泽未汇为湖时，有洪泽镇，自淮阴达濠泗官路也。上有洪泽馆，为过客停骖之所。又有洪泽村、洪泽桥。市廛栉比，商旅辐辏。唐皇甫冉有《洪泽馆》诗。 
　　赵嘏竹轩嘏《忆山阳》诗云：“家在枚皋旧宅边，竹轩晴与楚坡［波］连”。今无可考。然诗中有“芰荷杨柳”、“烟岛夕阳”，当在湖村河渚间也。 
　　转搬仓在运河西岸。唐时漕运，凡江淮运米，暂储此仓，转运关、陕。北有运河堰，周世宗始置满浦关，以通水路。 
　　山阳湾昔淮水东流，过清口，经甘罗城，达清江浦，至相家湾，趋柳浦湾，迤逦纡折，即古山阳湾也。一名山阳渡，一名山阳津。水最湍急。宋淮南转运使乔维岳别开运道，以避山阳湾之险。自黄河北徙，其险遂平。今柳浦等处陆地，皆昔之巨浸也。 
　　西湖故迹即管家湖，在山阳旧城望云门外。旧隔仁济桥为南、北二湖。宋嘉定时，安抚使应纯之尝于此建水教亭，教习舟师。由城西水门，小舟可入。自运道改，而湖与城隔矣。然烟艇渔榔，可骋游目者尚在。淮郡旧志云：逮永济河开，两湖积水难泄，多浸民田。天启年间，山阳令孙肇兴开洞口以泄之，西湖遂涸为田。今运河西岸，自西门以北，历湖嘴至板闸，皆西湖故迹也。 
　　白果塔淮城东南泾河、蔡家桥一带，地多墩阜。相传未有塔时，大雾三日，雾开塔见，本细末大，形如白果，土人以为仙迹。 
　　屯船坞即山阳联城内地。古无联城，如马路池、陆家池等处，皆粮艘屯积处。既筑城，乃悬空二水门，以便船桅出入，故号其门曰“天衢”。今桃花营，皆昔日歌楼舞馆。 
　　跃龙池在清江浦常盈仓前。以明武宗捕鱼濡水，故得是名。 
　　招隐亭在西湖嘴运河西岸。明隆庆间，沔阳陈文烛为淮郡守时，有五岳山人郭次甫隐焦山，公延之，建庵筑亭，为次甫觞咏地。亭前烟波浩渺，杨柳芙蕖，为一时胜境，后渐就颓败。国朝顺治年间，山阳张铨部新标复加修葺，与同郡胡从中、程涞诸人，赋诗纪胜。今又圮废矣！ 
　　爱莲亭在关署后山子湖心。四围皆莲，亭居其中。康熙五十三年，前监督党古礼建。内供大士像，相传有僧自云台负来者。碧水红阑，宜晴宜雨，不独夏日可恣游赏也。向为淮关香火院，有湖田二十亩零。乾隆甲午，河溢老坝，湖尽淤平，亭台俱没。余于丙申年改建为观音庵，有记。 
　　沙冈盐城县治西北。盐邑境内无山，唯沙冈一带，南抵冈门镇，北距海，延及阜宁，递起递伏五六十里。 
　　石人头出土高四尺五寸，在盐城县北六十里，离海岸止里许。 
　　庙湾城详见《乡镇》卷内。 
　　云梯关阜宁县北。有数大套，叠若云梯，河、湖诸流，皆从此出海。昔为重镇，筑墩十座，卫指挥领兵防守，旁多屯地。 
　　清河故城在大清河口。宋咸淳九年，淮东制置司［使］李庭芝筑。元泰定初，因河决，迁治于河南岸甘罗故城。至元十五年，因兵乱，复筑土城，仍移河北，即今之所谓旧县也。明末，再迁于甘罗城，不久复归故治。今于乾隆二十六年，迁于清江闸南岸一里许。而黄河北岸陶家庄西之旧县土城，渐就倾废矣！ 
　　泰山墩去河口马头镇二里许。土人因墩下有东岳祠，故名为泰山墩。从陂泽中突兀一丘，远望之如浮翠焉。淮郡以此山为盱、泗来龙至此，局［扃］锁两河之口，为郡城龙脉所关。 
　　老子山淮郡东南一百里。属清河县。世传老子炼丹于此。山西有仙人洞，深二丈许，下临淮水，四壁如削。 
　　涟水三城安东县治有大城、东城，二所相连，只隔一壕。又有西城，稍远百余步。各有城壕。俱宋嘉熙四年，知州萧均所筑。按：《宋史》载：“李璮以涟水三城来归”。即此。 
　　金城故县安东县治北。唐时置。按：《唐书·地理志》“泗州临淮郡”下注云：武德四年，始以涟水县置涟州，并置金城县。贞观元年，州废，省金城县。此当是武德四年所置也。《九域志》云：“涟水县有金城镇”。即故县。 
　　桃源故城即今桃源县治。按：《金史》云：泗州有淮滨县。宣宗兴定二年，以宿迁之桃园镇置城，旋于元光二年废为镇。至元十四年复置，曰桃园县。后乃讹曰“桃源”。 
　　桃源古洞县治东三义庙内。阴雨连绵，庭深积潦。宋建炎三年，浮出一石碣，其文曰：“无为大道，天知人情。无为窈冥，神见人形。心言意语，鬼闻人声。犯禁满盈，地收人魂。”三十六字。 
　　古城有二。按旧志云：一在桃源县治西北六十里。相传晋石崇出镇下邳时所筑。一在宿迁县治运河西三里，相传为项羽所筑。 
　　伍员里在宿迁县北七十里桃沟崖。 
　　项羽里在宿迁县治北一里梧桐巷。 

　　寺观附仅志板闸、窑沟、满浦、淮北诸坊、镇及黄、淮、运河堤壖之显见者，余不概载。 
　　景慧禅寺关署西北六里许，钵池山之阳，背淮面湖，境最清旷。相传建自宋季，至明正统戊午年重建。国朝乾隆癸未年，先大夫司榷时，复经捐资修整。甲午，河溢被淤。 
　　百子堂板闸镇西，运河北岸。明万历癸已年，榷使李秩建。国朝乾隆四年，前监督三保重建。 
　　龙王庙百子堂东。乾隆二十六年，前监督普福重建。 
　　元天宫板闸镇后西街。明隆庆庚午年，榷使殷登瀛重建。国朝康熙二十七年，前监督柰马代捐俸修葺，供奉龙亭。每逢令节朔望及一切朝贺之期，诣宫行礼，定为章程，至今无异。 
　　城隍庙板闸镇后西街元天宫之左。乾隆十六年，前监督普福建。 
　　观音寺板闸镇南街。明洪熙元年敕建。 
　　大王庙在大关楼后。明万历己未年，段起麟建。旧《关志》载：王，姓谢讳绪，宋会稽［郡］学生员，居钱塘之安溪，晋太傅安石公之裔也。素有壮志。会宋鼎将移，不果仕，隐于金龙山巅，建白云亭，以诗自娱。甲戌秋月，大雨，天目，山崩，居民旁皇［徬徨］，王会众泣曰：“天目为临安之主山，今崩，宋其危乎？”未几，宋鼎移。王日夜涕泣，誓死以报。一日，忽赋一律，与其徒永诀，且曰：“异日黄水逆流，是予报仇日也！”遂赴水死。人咸异之，即举尸葬于金龙山麓。后明太祖与元将蛮子海牙战于吕梁，明兵大溃，太祖忽见空中有二将，身披甲，手执鞭，拥黄河北流，元众大败。是夜，太祖梦一儒生入告曰：“吾宋时会稽学生员谢绪是也，行四。会宋灭，尽节，赴苕溪死，葬于金龙山，抱恨九泉。今特为拥河北流相助，以伸平生志。其两人，则幽冥结义兄弟楠、木二神。”太祖惊醒，即封为金龙四大王，主管黄河。至今显赫。沿河庙祀不一，天妃闸最为灵异，各处皆有碑记。 
　　三元宫板闸镇南街。明万历己未年，榷使庄起元建。后正殿火毁。乾隆十七年，前监督普福捐资复建。又，河北西里亦有三官殿。 
　　清净庵板闸镇南街。顺治九年建。又，河北西里亦有清净庵，乾隆十四年，僧人嵩晓募建。 
　　回施庵板闸镇运河此岸。雍正十年，前监督年希尧建。并置香火田三顷零。 
　　观音庵板闸镇运河南岸，大关楼对过。康熙甲午年，前监督党古礼建。乾隆甲午年，住持僧募化重修，并增关帝大殿，置有香火田一顷四亩零，坐落戴家湾河西地方，每年包租米六十八石，印契交明住持心智收领。该僧领结并录底契，印发柬房备案。 
　　福缘庵板闸镇运河南岸。康熙十六年，前监督鄂愷建。乾隆癸未年，先大夫捐资修葺。 
　　新建观音庵即爱莲亭旧址。向有院田二十亩，为淮关香火。乾隆甲午春，契买民人刘湘芝田八十亩。后黄河老坝漫口，湖亭淤成平地，而观音像存焉。余徇僧人佛悟之请，因捐资重建此庵。续置田亩，于戊戌年二月，契买民人陈永昌田七十七亩零，通计田一顷七十七亩零，界在本庵四面毗连，印契俱交住持收领，并将该僧领结及照录契纸，印发柬房备案。 
　　火星庙板闸镇东街。明正德年徐云洞建。 
　　关帝庙在火星庙左。 
　　文昌阁旧在魁星楼外。乾隆己巳年，移于关帝庙左。楼阁巍峨，一时称盛。二十七年，与关帝庙、火星庙同被火毁。今俱复建。 
　　魁星楼东街路口。行人出入，俱由楼下往来。不知建于何年，明崇祯丁丑年修。国朝乾隆丙寅年重建。朝西额曰“大魁天下”，朝东额曰“愿出于途”。 
　　如意庵出魁星楼东南数十步。本系草庵，乾隆元年，改为瓦苫。十七年，经风雨塌卸，僧人实德募修，前监督高恒复建。 
　　篆香楼在关署东北二里许。明嘉靖辛亥年，淮水夹岸，大病挽输，督府患之，命有司祷于淮神，因作巨楼镇压其地，而大川以宁。户部广西司主事江阴沈奎有《建篆香楼后堂序》。国朝乾隆年间，每岁四月十八日，凡板闸、淮北各坊、镇有香会者，俱集于此，称为一时之盛。 
　　通源寺在关署东新路北。即古大悲庵。创始于宋。至前明，吏科都谏胡应嘉延僧圆慧鼎建。万历五年，淮安知府邵元哲改名通源寺。慧二世孙如安重修。刑部周三锡建妙法堂，立十方常住。知府宋祖舜、大参高登龙置田，供佛斋僧，有记。乾隆甲午，河溢被冲，祠倾像坏。四十二年，住持僧悦贤募化重修，余亦捐资相助，殿宇增新。 
　　关帝庙本通源寺东庑有帝像一尊。乾隆三十三年，里人许成琪、王恕等倡议合镇捐资，并僧悦贤募建正殿，别［开］山门于寺左。里人张迨为之记。 
　　西来庵在新路南通源寺东数十武。不知建于何年，疑即通源下院。庵后有普同塔，即通源寺住持僧果达所建。新安孙绥有碑铭，今字迹多剥蚀，不可考。以时记之，与作《通源寺十方常览记》不远。故知西来楼殿亦通源属也。今庵、寺久分为二，河溢后，各就颓败。乾隆丙申年，住持僧静持募化重修，余亦捐资助之。 
　　吉祥律院旧名上真观。在通湖庄。明万历年建。前僧侣贤主席力为振兴，并于本庵东北隅置设孤台，每日放焰口一台，超度孤魂。六年之久，风雨不辍。 
　　东岳庙在窑沟头、吉祥院东。明嘉靖年建。国朝乾隆癸未，先大夫捐资助建后楼。 
　　普应庵在乌沙河东岸。明嘉靖年建，天启四年重修，置院田六十亩。现有壁记。国朝乾隆癸未年，先大夫增修殿宇六间、厨房三间。 
　　祖堂寺在乌沙河普应庵东。创建于唐，国朝康熙年间重修。 
　　闻思寺在西湖嘴。宋僧人兰盂创建，名大悲庵。清规法律，甚属森严。国朝康熙四十四年，圣祖南巡，敕改今额。 
　　佑济禅寺即湖心寺，亦曰“十方禅院”，在湖嘴西岸，背堤面湖。明万历十八年建，二十九年工部尚书刘干重修。崇祯十一年总漕朱大典、国朝顺治十三年总漕蔡士英俱增修。康熙四十四年，圣主南巡，敕改今额。 
　　净土庵在湖嘴西岸。明崇祯九年，杭州府推官黄端伯建。 
　　青莲庵在湖嘴对岸水中央。长堤环绕，万柳掩映，称为胜境。明礼部尚书董其昌尝往来觞咏于此，书赠匾额。又，河北西里青莲庵，在宋家棚坊。 
　　泰山殿在小舟庄南运河东岸。乾隆丁酉年，住持僧募捐重建。 
　　大关帝庙在淮城西门漂母祠北。 
　　普济堂在淮城西门外运河东岸。乾隆八年，休宁候选知县程锺捐建。 
　　罗汉堂在南锁坝运河西岸。明崇祯六年建。 
　　湛真寺在河北东里于家坝之南。旧名绍隆寺。康熙二十五年，僧益轮改建，海宁俞兆晟有记。康熙四十四年，圣祖南巡，益轮率其首座灯岱同觐天颜，敕赐今额，并宸翰御书，供奉寺内。置有香火田亩。 
　　古火星庙河北东里湛真寺后。 
　　文昌阁河北西里。乾隆四十一年，淮北监掣同知张永贵倡修，接任同知张辅继成之，本镇生员丁玉衡有记。 
　　北极宫河北西里。宋崇宁四年，道衲丁如玉始建，供奉水神。明正德七年，太原监生阎天锡捐修。国朝康熙五十七年，僧人惟和募化十方重修。 
　　净名寺河北东里。建于宋元丰年间。殿宇楹廊，颇称整肃。正殿有巨钟，叩之声达数里，关署中尝闻之。国朝康熙四十八年，淮守姚陶捐资重修。前有东辉和尚骑牛托钵而去，后有子怀和尚开堂说法，著有语录传世。今寺渐圮，钟亦剥蚀不可用。住持僧普立募化重修，钟亦重置。自乾隆甲午，河溢被冲，又复颓败矣。 
　　白衣庵河北西里。康熙年间建。乾隆四年，僧人素可募修。 
　　海会寺在清河县界运河南岸。明成化年建，前监督普福重修。 
　　三义阁在清江闸下馆驿之南。即关帝庙。 
　　慈云寺在清江闸南岸。明万历四十三年建。国朝雍正十三年，前监督年希尧奉旨动帑兴修，置香火田三十八顷五十八亩有零，坐落阜宁县陈家浦，现有关部印牌，详开四至，给予住持收执。乾隆四年，颁赐龙藏全部供奉。又，二十六年，僧人实宗呈领外河石马头新淤滩地二顷五十亩三分有零，经清河县令姚某详请升科，每顷输租银五钱，给照执据。又，前明故僧性安募买三铺田一顷二十余亩。自僧月照改住海神庙，即将此田带去。后经淮守姜顺蛟断，将此田各分一半，山阳知县屠尚元为之立碑。慈云寺分田系东一分［份］，计六十三亩。 
　　觉津寺旧名檀度寺，在清江浦河北岸。明乡人杨汉舍宅，沙门祖亨创建。后人因系古刹，众姓相继募化，官民交助，增拓丛林，淮海道宋统殷有记。康熙四十四年，圣祖南巡，敕赐今额。 
　　棲芦庵旧名折芦庵，在清江浦运河南岸。康熙四十四年，圣祖南巡，改名棲芦。 
　　诞登寺去关署西北十五里钵池山后。旧名洪福寺，宋淳祐年建。圣祖南巡，敕改今额。雍正十一年，命住持僧万清重修。 
　　弘济祠清江浦工部前。明弘治年间建。 
　　仓神祠清江浦户部仓北。明天启年间建。 
　　灵应祠清江浦户部前。明嘉靖年间建。 
　　海神庙清江浦运河北岸。今改名留云院。 
　　玄帝山清江浦运河南岸。明正统己丑年建。 
　　禹王庙本在高堰湖堤。乾隆三十二年，两江总督大学士高晋、总河李弘移建于玄帝山右。 
　　惠济祠即河口奶奶庙。乾隆十六年，奉旨着两淮盐院吉庆动用商捐银两，交前监督普福，并委淮扬道吴嗣爵协同监修。二十一年，圣驾南巡，又谕令前监督高恒重修。叠赐御书诗文联匾，勒石建亭，金碧辉映，高峙雄观。每逢上阅河上，进香礼拜，灵慈有感，永庆安澜。 

　　祠墓附 
　　德公祠康熙十八年，里人为前榷使德明建。今在关楼后大王庙内。 
　　图公书院板闸镇大关楼南运河东岸。康熙四十四年，里人为前监督图兰建。嗣于乾隆癸酉年重修。今又倾圮矣。 
　　翁公祠在板闸镇堡房之右。康熙十五年，里人为前监督翁英建，日久倾圮。乾隆三十八年，公孙嘉谟任漕运总督，据地藏庵住持僧人禀请重修，特捐资命役鸠工，整饬如旧，并置有香火田亩。 
　　烈女祠在通源寺右。明正德五年，淮安府推官马骙为泗州何烈女建。事详《烈女祠碑记》。国朝乾隆甲午，河溢祠倾，物随波散，而女像则或浮或沉，不离墓所。余因僧人悦贤□，与通源寺并募重修，捐资为助。 
　　漂母祠旧在淮城西门内。明都御史王暐记。成化初，迁西门外，即今建驿馆地，淮安知府陈文烛记。后移韩侯钓台侧。国朝康熙二十三年，山阳知县王命选捐修。雍正十一年，淮安知府朱奎扬复修。乾隆五年，知府李暲委训导汪克绍、绅士童维祺重修，改造船舫，修葺亭台，并封树陈节妇墓。墓在祠侧。遂为山阳胜境。 
　　鲍烈女祠在南锁坝下一铺口北。旌表明故贞女鲍氏，旧迹久湮。国朝康熙年间，庠生许常宪请于山阳令徐恕，清查基址，依墓建祠。乾隆元年，新安程锺捐资重修，有记。 
　　双烈祠河北西里。与淮城府署东首祠，同为烈女何氏、烈妇徐氏建。 
　　陈公祠清江浦运河南岸。明正统六年，为平江伯陈恭襄公瑄建，祭酒吴节为之记。 
　　韩母墓旧志云：在淮阴县西四十里。《清河县志》云：在韩信城下半里许，与漂母墓相对，俗呼为“东西冢”。今不可考。 
　　漂母墓旧志云：在淮阴县北。按：张华注《淮阴侯传》曰：漂母冢在泗口南。唐崔国辅《漂母岸》诗云：“泗水入淮处，南边古岸存。”又云：“茫茫水中渚 ，上有一孤墩。”与张华“泗口南岸”之说相符。《清河志》云：漂母冢，即今泰山墩。盖因墩近韩城而臆断之也。其说未可为据。 
　　枚皋墓旧志云：在淮阴县。今失其处。按：皋初居梁，后入长安，上书武帝，拜为中郎。持节使单于，不知何时又复归老淮阴。旧志相仍，姑存之。 
　　叶淇墓明太子太保户部尚书。墓在移风闸西岸。有神道碑、祠宇。 
　　杨理墓明刑部侍郎。墓在钵池山之阳。 
　　孔椿墓在乌沙河。见其妻谢氏《节烈》及其子金《孝行》各传内。 
　　何烈女墓关署东新路北。明淮安府推官马骙依墓建祠塑像，有记。［乾隆］三十九年，河溢祠倾，窑沟、板闸新街一带，湖岸淤平，独女墓周围，似有漩窝，捧墓而出。今墓与祠俱修葺一新。 
　　陈节妇墓在漂母祠内。墓前有井，碑碣见存。传即节妇死处。 
　　鲍烈女墓郡城南门外运河东岸。今建坊立祠，衡阳丁元正有记。 


　　续纂淮关统志 卷十三人物 
　　淮安文献丛刻 

　　淮关统志卷之十三人物列女附 

　　《记》云：“入里必式”。解之者曰，所谓“不诬十室”也。《关志》为榷政而设，原不必记及人物。然而地灵人杰，何处无才？表彰潜德，遗美可惜。板闸虽蕞尔乡隅，司榷者多及瓜而代，固不能广稽博采，搜罗罔遗。而目见耳闻，凡属关之邻近左右，实有政事文章，忠孝节义，卓卓可传者，不得不略举一二，以志景仰之诚，且于邑乘亦不无小补云。志《人物》。 

　　明 

　　丁钰山阳人。居淮北镇，授徒乡塾，有范希文先忧后乐之志。文庙渡淮，献《十二策》。宣庙时，以人才征授监察御史，奉命抄广右豪族。珏潜往，廉其实，一举扑灭之。奸臣纪纲窃权乱政，珏率诸御史廷劾之，纪纲伏诛，改给事中。后以直言不屈，谪戍云南。 

　　杨旻字克彰，板闸人。性至孝，父早逝，哀毁骨立，母慰解之，即收泪和颜以悦母，而哀不替。母病，昼夜未尝安寝。母殁，哀号顿仆，水浆不入口者数日。及葬，庐墓于侧，晨夕奉盥濯如生时。哀痛之声，闻者感动。有司以其事上闻，旌其门。后以子理贵，累封工部侍郎，祀乡贤。 

　　叶淇字本清，板闸镇人。明景泰甲戌进士，拜监察御史。成化初，用荐超升广西按察司佥事，抚定南丹土职，督捕南宁荔浦诸贼，迁陕西副使，领岷州兵备。又抚定松、潘，剿平洮州各贼，擢河南按察使。拜都察院左佥都御史，巡抚山西。值岁歉民饥，发廪赈粟，全活甚众。弘治初，召为户部侍郎，进尚书，加太子少保。直亮有执，廷议每取决焉。后以疾乞归，卒赠太子太保，葬移风闸。 

　　叶贽字从礼，淇从子。天顺甲申进士，历刑部主事员外郎，知嘉兴府，再知台州。当官内和外严，人不敢干以私。成化中，岁饥，属邑多盗，官兵莫敢撄。贽亲往抚谕，赈贷有差，贼遂散。丁内艰，去职。服阙后，知广信，累升江西布政司［使］，平瑞州盗邓达八等有功，升都察院右副都御史，总督南京粮储，进工、刑二部侍郎。致仕，卒祀乡贤。 

　　杨理字贯之，孝子旻之子。明成化丙戌进士，历官刑科都给事中。参驳详允，凡所举奏，不务急刻。充宣宁王府册封副使，不受馈赍。同考礼部时，称得人。寻迁大理寺左丞，详谳平恕，一无冤滥。进都察院右副都御史，巡抚河南。岁饥，河大决，汴城几垫，乃增筑汴堤，水不为害。湖广饥民流入（庐）［卢］氏、永宁，将抅乱，躬往抚谕，发银、谷赈之。有司请俟奏报，曰：“事在不测，俟奏报，民死，且尽去为盗。如以为罪，某当之！”比敕至，悉如所议，全活不可胜记。升工部右侍郎。年六十卒，遣官谕祭葬。墓在钵池山之侧。 
　　刘麒字文祯，板闸人。积学工文，有声黉序，终岁闭户，孜孜不倦。晚筑高卧轩，吟诵其间。搜探古今，以资著述，故诗文重一时。性尤慈惠，凡有禆桑梓之务，知无不为。尝于家园后置义地一区，乡之贫无葬所者，多沾其德焉。弟麟，字文祥，亦郡庠生。能文好义，略与兄同。 

　　叶恩字永锡，淇再从孙。嘉靖庚戌进士，授榆次知县，调归安。不畏强御，浙民号曰“铁面”，擢河南道御史。时国戚宦官，恃宠骄恣。有茅某以不法闻，章七上，必论如律然后已。宦官隐蔽群盗，抚、按不敢言，抗章论奏，根株殆尽。又劾浙督李天宠失误军机，诏逮问。直声振一时，为忌者所中，以巡江差致仕归。子允武，字健庵，邑廪生，时有文入武闱之例，中万历癸巳武会元，未仕。 

　　孔金父椿，母谢氏。椿死，遗腹生金。幼有孝行。母被大贾杜言逼娶，投河死，金屡讼不胜。言以贿谋毙金，金乞食走阙下，击登闻［鼓］具奏，不得达。复走归乌沙河，于父椿墓所结庐，哀哭，昼夜不辍声。里人刘清等上其事，太守张守约异之，召邻里、媒氏并置对，吐实，拟言斩。未几，张卒，言夤缘得脱，金复号讼不休，被箠无完肤。抚、按理旧牍，仍坐言斩，死狱中，金涕泣终身。推官曹于汴署郡事，聘为乡饮宾，殁祀乡贤。长子良，克继父志，朝夕孝养。母丧，哀毁庐墓，一如其父。次子忠，于母死葬毕，扫棘上食，涕泣祠像前。及父殁，行事悉循其父。万历年间，并以孝行旌表。 

　　丁珍字君聘，号时斋，河北人。弱冠游郡庠，才名日炽。所学经史百氏，靡弗究览。父早卒，弟妹幼，提携婚嫁，未尝告瘁。居平勇于为义，乡先辈尝历指其事，为诗诵之。 

　　刘一炤字天烛，号带湖，天启年间庠生。志行高卓，见义勇为。板闸镇后山子诸湖，时多异涨，屡为民患。乃启当事，筑三城坝以障之。又开解阜洞，以时宣泄之。皆捐厚资，任劳勩，卒底于成。 

　　沃士彦字蜚南，明崇祯庚午贡生。其先世以武功显，至士彦，折节读书，遂成名儒。凡经史子集、天官地志、医卜种植之书，无不读。尤邃于《三礼》，凡典物仪制，亹亹辨晰，悉有指归。子起龙，字荀伯，副榜贡生；起凤，字仪仲，恩贡生。所学皆深探渊微，不趋时径，士林交称之。 

　　万寿祺字年少，崇祯庚午举人。本籍徐州，因避邳、徐之乱，流寓山阳。初卜居于（蔡）［菜］市桥西山子湖滨，晚年又结庐于清江之南村，名隰西草堂。常被僧服，自称沙门慧寿，而饮酒食肉如故也。工诗文，善书画，百工技艺，无不通晓。一时遗民故老过淮者，莫不枉道草堂，流连竟日。卒殡南村。 

　　胡从中字师虞，明崇祯壬午举人。为人内和外介。尝避迹乡里，不以仕进为荣。其诗磅薄纵横有真气，书法绝类苏长公，长笺短扎遍满人间，人皆宝而藏之。晚年筑舍钵池山侧，绕屋种楝，颜曰“楝居”，即以自号。年八十余卒。 

　　丁璋窑沟人。任顺天府通判，精敏慈惠，士民仰戴。旧传淮、大卫军运漕抵通，多以缺额获罪，缧系部狱，璋稔知转输艰苦，代为陈情，户部奏准苏豁，卫人感激，勒石树坊，以彰其德。今尚有京兆坊遗迹。 
　　国朝 

　　靳应昇字璧星，号茶坡，河北镇人，顺治戊子岁贡生。博学工文，尤长于诗。与同里张虞山、闫再彭日夕倡和，一时称为“三诗人”。 

　　朱文蔚字豹一，板闸人。由监生历任山东胶州府通判，才猷敏达，府事有不决者，上宪辄委令剖断。文蔚治理繁剧，实能佐本府所不逮。 

　　刘宫字峻升。颖敏过人，于书无所不读，而择言尤雅，于古人精义所在，独得指归。为文别开生面，一洗浓溽之习，诗尤深细和雅。每一篇出，骚坛耆宿莫不避席倾倒。生三子，皆遵奉庭训，以文章显。长子广，字豫庵。淹雅博洽，誉重儒林。早岁补增广生员，屡试南宫未售，乃闭户著书。暇则伸纸挥毫，临摹右军法帖。故诗字为一时之冠。季子庶，官至府同知。 

　　高维巗字鲁瞻，板闸人。敦尚节义，望重乡评。历仕青州府通判，著有贤声。以子梦龙贵，貤封中宪大夫。 

　　周宪字度千，号莲漪，板闸人。康熙壬午举人，丙戌进士。事亲克孝。家贫，必洁甘旨以进。苦志下帷，工制举义，乡、会墨出，天下传颂之。授广东兴宁县知县。岁大旱，精禋以祷，天立雨，开仓哺饥者，多所全活。境故多盗，廉得其魁，捕置之法，境内肃清。丁内艰归，卒于家。 

　　朱申板闸人。康熙甲子岁贡生，文名素著，屡踬南宫，时人多惜之。晚年闭户授徒，手不释卷。 

　　程垲字爽林。弟嗣立，字风衣。其先世自歙迁淮，相继游安东庠。垲登乙酉贤书，嗣立由廪膳贡成均。皆好学，工诗文，嗣立尤精书画。今乌沙河伏龙洞侧有菰蒲曲，即其读书别业，所称曲江楼此处误。《淮安府志》、《山阳县志》均指曲江楼在萧湖。处也。 

　　何焕如板闸人，康熙辛卯举人。天姿颖异，博洽淹通。有问难者，引经据史，答之如数家珍。公车屡上，终未成进士，惜哉。 

　　何坦字履平，板闸人。康熙癸巳，由本籍河南中式举人。姿干英伟，志在四方。获售后，不图仕进，遨游汧、渭之间，所过必有题咏。晚年归里，与同辈饮酒赋诗，具有荦荦不羁之概。 

　　高梦龙字荀伯，板闸人。青州别驾维岩长子。初任西安布政使司理问，内迁户部员外，升陕西巩昌知府。到任后，裁冗役，兴大利，除夙弊，清查各州县，薪水皆自备。时西藏用兵，奉委押解军饷数十万，旋委解兵丁羊皮手套数十骡，又委解骆驼、马数百匹。异域遐荒，风沙扑面，梦龙与胥牧共甘苦。故出藏三次，皆无错误。递奉大将军保奏军功一等，升凉庄道，又调临洮、西宁诸处兵备道。丁内艰，服阙。补陕西驿盐道，升西宁按察使，卒于官。弟履谦，字遵六，候选州同，亦以能文著。 

　　刘庶字允众，板闸镇人。食饩顺天，工诗字。充桐板馆纂修《古今图书集成》，议叙授直隶商州洛南知县。清慎勤敏，案无滞牍。历任八载，题升延安同知。缘缺改，借补直隶邠州，二载病归。后补湖北施南府同知，调黄州府同知。岁余卒于任。 

　　朱于宣字惠方，号菘山，板闸镇人。由教习授封邱知县，捐俸资修学校，劝农课桑，期年大治。封邑地值昂贵，贫者棺骸至无厝所，乃置漏泽园数十亩于西门外，掩骼无算，民至今思之。又，前令未结命案十余件，于宣虚怀廉察，悉得其实，百姓仰若神明。嗣升北河同知，署开封府事。 

　　杨继善字述斋，板闸人。由岁贡生任贵池县训导。文思敏锐，一题必成文数首，各出其奇。在任时，课士有方，仿经义治事规条，人庆得师焉。 

　　田兴助字九一，号耕者，板闸人。幼工词翰，有神童之誉。缘家贫亲老，乃弃儒，谋升斗，以资孝养。亲殁，竭力营葬，家益困。顾性好施予，有以危亡告者，虽厨不举火，亦解衣质物济之。里有公事，必奋勉倡率。如迁建文昌阁，修理邵公桥、陈公新路，皆历历脍炙人口。生四子：孝思、弟怡、信惇、礼恭，督课甚严，虽一夕不稍纵。及弟怡成进士，为邑宰，则岁取禄俸之半为冬夏茶汤费。施济之事，殆至老不衰云。 

　　丁潍字密州，号鉴湖，河北镇人。雍正壬子举人，乾隆己未进士，授福建长汀县。时值山水暴发，淹没民田，饥馑在望。甫下车，即请于府，开两仓，分日平粜赈济。后府仓失日，饥民大哗，复捐俸亲诣安抚，民攀舆膜拜呼父母。于士林尤多保护，有脱缧绁而致青云者。后坐沽名议去。去之日，士民泣送百里外，望舟遥拜者不绝。 

　　丁淮字桐岩，号问渠，一字蕴劬，河北人。至性深醇，七龄失怙恃，缞麻哭踊，昼夜不辍声。每时祭，伏泣不能起，闻者哀之。稍长，就外傅。归侍兄，布席煮茗，相随诵读，依依不去。后兄析居，宅于菜市桥，间日必往省视。兄殁，诸侄势日落，复遘水患，仍归于淮。淮屋庐湫隘，乃扫室西数椽居之。于亲族尤多惠泽，乡人高其行，多感悟焉。生平邃于《史》、《汉》，数奇不遇，仅贡太学。子三人：玉衡、毓灿、毓琛，皆邑诸生。 

　　田弟怡字仲吹，号篪谷，板闸镇人。乾隆庚午举人，辛未进士。幼颖慧。父以家贫弃儒，训之特切。弟怡受命益自励，为文出入古大家，抝折遒逸。授徒涟水，每岁时归省，虽风雨不息也。生平持身狷介，登第后，足迹不至公庭。遇有里中义举，则必率先首创。当事者钦其品望，往往造庐殷请，以重事烦董率，弟怡慨任不辞。后知山东清平县事。到任后，平反大狱，一时服其廉明。清邑民怠于学，弟怡捐创义塾，弦歌之化，被于县境。并著《训士语》四则，启发周至。在任八月，正拟成《治清十要》为上宪陈之。会闻讣，感伤致疾，出署，寓于义塾，未两月而卒。 

　　邹士麟字仁圃，河北人。由宗人府供事任黄梅县县丞。吏治娴习，佐理从容，而立身廉介，尤为上宪所嘉许。后署黄梅县事，旋以疾归。 

　　杨澄源字秀涵，板闸人。以州同管理黄河南岸主簿。具倜傥才，承办工程，不辞劳瘁。事竣，据实报销，人称廉介。惜未得展其大用。 

　　杨基远字立堂，板闸人。由吏员授宣化县典史，小心供职。于囹圄中，上遵国法，下恤民情。而操守谨饬，尤微员中所不可多得者。 

　　张迨字南州，板闸人。读书十行并下，嗜古旷达，不屑为俗下文字。善饮，酒酣，辄放笔为诗，洋洋洒洒，数千言立就。时或据案高歌，自成格调。历游南北，所至多题咏，浑灏流转，具不可羁勒之概。所著手迹甚多，半经水没，又早卒未梓，今仅存一二，良可惜云。 

　　王卫板闸镇圬人也。为人轻财尚义，有昌黎所传王承福之风。乾隆四十一年岁暮，卒业归，于路获遗金十余两，徘徊市上不去，众异而询之，亦不言。日暮，见有仓皇而来、持楮帛祷于市之土地祠者，询得其情，出金还之。其人见其圬而贫也，义之，欲分金为谢，卫不顾而去。 

　　释如安字心怡。幼颖异，涉猎儒书，兼工锺、王，善吟咏。弱冠，弃儒业，祝发大悲庵，师古灯和尚，参禅理，究内典。已而，远游四方，礼名山，住少室，三十年还淮。郡守邵元哲更庵名为通源寺，刑部郎周三锡为建妙法堂。郡守宋祖舜、乡人高登龙为置常住田，接僧众。忽于新秋辟谷五旬，端坐示寂，葬于寺之东，以所著诗文《印心录》藏于龛。 

　　释传悟号雪庄，河北里人。幼事南安老人，诗画与童求、柴村齐名。闻黄山之胜，因往游焉，遍历前后海。值雪大作七日，厚十余尺，僵卧土神祠中，众僧扫径出之，得不死，因即其地剥木皮结棚以居。远近闻而异之，争致薪米，为构精舍，不处，终栖皮棚中，人因号为“皮棚和尚”。康熙中，召至京。终日酣睡，与人不交一言。诸贵臣往候，皆以睡辞。问其长，曰：“善睡。”众皆嗤之。逾月，放还山。 

　　道郭乾泗字羲一，河北人。丰神朗映，珊珊有仙骨。工诗画，弹琴角弈，皆极精妙。尤善书，笔力得淳化神髓。时有李半仙者，异人也。百余龄，步健如飞。郭师事之，深得玄解。时当事欲以其名上闻，乃亡去。后二十年返，住持于古火星庙中。年八十余，无疾终。 

　　按：淮安钞关设自前明宣德四年，则是编所载，断应自明始。而耳目所及，人数无多，未便再分门类，因只就其时代之先后而次第之。并附释道，亦以备人物云尔。 

　　列女附 

　　丁氏丁儒女，金应试妻。嫁未期年，夫殁，翁姑令其改适，氏不从。以翁无余子，废簪珥为翁置妾袁氏。姑癖妬，氏尝泣谏。及翁殁，得遗腹子应彩。姑亦殁，袁尚年少，能相与死守。所居河北，有大盗过其里，相戒曰：“毋惊贤母”。比部周某给匾旌之。 

　　何氏本泗州人。父早死，母贫病无以自存。有北通州人，绐母求为介妇，母不知而许之。年十六，归其家，寻徙居淮安之满浦坊。诱以为娼，氏泣不从。越数日，留一贾人，逼之，氏不胜忿，仰天大泣，以刀自刎，血流满地，其家悉避去。都宪张敷华按其人不得，以礼葬之。时天久旱，或言何氏冤未雪，郡守杨逊祭之，果大雨。后推官马骙建祠，表墓额曰“贞烈”，著在祀典，每年清明致祭。墓在板闸新街通源寺西。乾隆三十九年，水坏民居，贞祠就圮。烈女颇著灵异。今徇僧人悦贤之请，重为修建，详载在《祠墓》。 

　　谢氏谢雩女，孔椿妻。年十九适椿，明年椿卒，生遗腹子金。姻戚劝之嫁，遂自断其发。盐贾杜言强娶之，遂投淮水死，尸逆水上行至乌沙河烈女祠前止焉，去椿墓不远。时仲夏，逾旬，颜色如生。及金长，始白母冤，推官曹于汴立祠祀之，兼记以文。 

　　徐氏农家女，质性纯洁。年十九，归大河卫军申日进。三月，进以挽漕如京师，溺死于河。氏传闻，即昼夜哀哭，数日粒米不入口。后有人自京师寄还其夫之衣，知为真死。私念幼且无子，守亦无望，乃窃衣夫之衣而袭以常服，投河死。时人闻之，无不酸鼻。时都宪滕公昭以“贞烈”闻而未下，郡侯杨昶载其事于郡志。学政莆田黄公如金，以表励风俗为己任，都宪沁水李公瀚告之，以为与何烈女齐名，因并祀之，颜其额曰“双烈”，推官马骙为之记。祠二：一在府治东数十步，今废；一在河北西里。详《祠墓》。 

　　赵氏高九万妻。夫殁，年二十六岁，守节七十年卒。知县徐恕赠“松节筠操”额。 

　　杨氏张大经妻。夫殁，年二十八岁，柏舟自矢。翁姑年皆八十余，氏承颜养志，甘旨不缺。抚遗腹子，严慈兼至，俾克成立。守节五十五年终。乾隆三年，旌表建坊板闸。 

　　秦氏刘希友妻。夫殁，年二十九岁，守节五十三年。乾隆三年旌表。 

　　张氏监生李睿妻。夫故，年二十九岁，守节四十五岁，寿七十三卒。乾隆四年旌表。 

　　时氏邸士玙妻。夫殁，年二十九岁，守节二十八年。乾隆六年旌表，建坊河北。 

　　朱氏周念祖妻。夫殁，年二十七岁，守节四十五年。乾隆七年旌表。 

　　朱氏监生周延士妻。夫故，年二十六岁，守节抚孤。至乾隆十二年旌表，建坊板闸东街。 

　　杨氏张是妻。夫殁，年三十岁，守节五十四年。乾隆十三年旌表，建坊河北。 

　　陈氏陈大任女，丁泰妻。夫殁，年二十八岁，守节二十八年。乾隆十三年请旌，建坊板闸。 

　　金氏毛天声妻。夫殁，年二十四岁，抚子尚炯成立，复亡，以侄伦为嗣，苦节五十三年终。 

　　侯氏（仪凤）［移风］闸民刘龙妻。夫殁，年二十八岁，家贫守节，六十一岁病终。 

　　齐氏许字费朝元，未嫁而元卒。氏闻，縗服赴丧次，不肯复归。纺绩奉孀姑，抚育嗣子，守贞十八年，乾隆五年病终。婢名才女，随侍守贞不嫁，现今六十七岁。 

　　王氏王邦贤女。雍正四年，许字席大朋，未婚而大朋病殁。氏闻讣哀号，矢志守贞，誓不他适。现今年七十二岁。 

　　黄氏叶大本妻。刲股救姑，夫病，复刲股疗之，昼夜辛勤，衣带不解者三年。夫殁，年二十八岁。家贫抚孤，备尝艰苦，守节四十五年终。 

　　丁氏周叔士妻。夫故，年二十九岁。家贫，勉力抚孤，历尽艰辛，卒俾成立。苦节三十余年。苏抚吴给匾旌表。 

　　李氏周逵妻。夫殁，年二十六岁。抚孤成立，守节三十余年。榷使给匾旌表。 

　　何氏丁慎妻。夫殁，年十九年。哀痛不欲生，族人怜而保护之，伯氏守一嗣以次子芳，家贫，苦志守节三十九年终。 

　　邸氏邹玫妻。夫殁，年二十九岁。柏舟矢志，事孀姑以孝闻。遗孤彭，年方四岁，辛勤诲育，延师课读入郡庠。守节三十余年，寿六十四岁终。 

　　金氏张长年妻。适张方逾岁，夫殁，遗腹子亦夭亡，氏哀痛欲绝，姑命以叔子光绪嗣之，守节四十余年。 

　　刘氏丁鲁南妻。夫殁，年十九岁，苦节二十五年，病终。 

　　张氏陈廷谦妻。夫殁，年二十九岁，苦节五十余年病终。 

　　康氏宿迁人，幼许字同邑蔡曰哲。乾隆十九年九月，氏年二十一岁，曰哲病亡，母、兄匿不与闻，盖欲缓以解之也。未几，侍婢语泄，不能隐，而氏转若淡然处之，母、兄方以为慰。乃氏于十二月十四日得信，即于十五日夜作书贻其幼弟，叮咛告诫，唯以母为念。即勉弟处，亦无非欲其孝顺，与母争光。前后几及四百字，词虽丛杂，情甚恳到，读之者莫不泪涔涔下。而更以“我死也”三字作起结，心坚志决，投缳自尽。哀哉！其贞烈之操，业于乾隆二十一年题准建坊旌表矣。缘氏兄康泰及侄康霭俱充宿关算书，常赴淮轮办公事，是以知之甚详。因特附载之。 

　　按：妇人从一之义，著于人心久矣。然或年少子幼，遽失所天。又复家贫亲老，以茕茕一身，仔肩仰视俯畜之事，虽茹荼含蘖，备极人世所难堪，而卒能完名立节于艰难困苦之中，岂不伟哉！他若许字未嫁，甘心守节，以处子而克敦妇道，尤足多也。甚且变生意外，强暴侵凌，而义激于中，视死如饴，其烈更可嘉尚。故就所知而连类并列之。其非邻近者，概不及也。 

　　续纂人物 

　　国朝 

　　汤调鼎清河人。顺治初进士，著《辨物志》。王士祯《香祖笔记》称其议论多发人神智。 

　　张养重号虞山，山阳人，国初逸民。晚自广南归，戴一椰子冠，又号冠椰道人。工诗，与王阮亭相倡和。《渔洋诗话》载其“南楼楚雨三更远，春水吴江一夜增”之句。 

　　汪枚字卜三，号梅峰，隐居钵池山，故又号钵山，山阳名诸生。赅洽渊雅，著有《古文选注》、《秦淮游草》若干卷。后弟杰搜其诗文，补刻全集，名《钵山存稿》行世。有文载《艺文》。 

　　朱申笃行嗜学，著有《扶雅堂文集》。以子惠方贵，赠五品。余详前志。 

　　朱于宣官封邱令。封邑建祠，岁时祭祀。有《岱秀山房集》、《吟湘集》、《楚游草》。余详前志。 

　　吴玉搢字山夫，山阳人。岁贡生，官凤阳训导。博学，精于考核。著有《别雅》、《金石存》、《山阳志遗》、《正字通正》诸书。 

　　任栋字圣谟，号稼民，山阳人。官奉贤训导。学醇品正，究心史学。著有《见山堂集》、《度岭日记》。 

　　边维祺字颐公，晚号苇间居士，山阳诸生。工诗善画，泼墨尤得元人三昧。按：维祺画幅，又名寿民。 

　　吴进字揖堂，号瓞村，山阳诸生。工诗，有《一咏轩诗集》。以子准贵，赠如子官。 

　　王永熙号小史，清河拔贡生。历官知县，有循声。工诗。 

　　薛怀号竹居，桃源诸生。移居山阳，举嘉庆丙辰科孝廉方正。恬淡古朴，乡党推焉。善书画，得其舅边苇间真传。 

　　杨鈵字品川，本镇人。材具素优长。板闸镇向有山子湖，在关署后，钵池山南。上承清江浦，下至窑沟，广袤数十里，与邱家湖一水相通，以新路为界，乃淮安福地、板闸胜景也。讵乾隆甲午岁，黄河老坝口漫工，两湖淤成平陆，地势高仰，而板闸一坊转致卑洼，形如釜底。每值夏秋，阴雨连绵。东园一带房屋，咸在泥涝中，居民苦不胜言。前监督伊，挑挖引渠，宣泄积水，由刘家窑归入盐河。但所挑形势，未合机宜，不能顺轨而下。兼之新淤沙土，旋疏旋垫，厥事罔功。监督征莅任后，物色能事者，适鈵自南河游幕归，即延请佑办新淤。鈵相度形势，自百子堂起，至刘家窑止，挑挖泄水河一道，计长一千零九十丈，导引清江下注之水安流而东，使无积涝之患；又自魁星楼外观音庵起，挑挖支河一道，导引东园一带积水，汇入泄水正河，归盐河入海。两河俱挑口宽五丈，底宽二丈，深一丈。并将刘家窑前所造石洞，改建石闸一座，以资启闭。又恐两崖河土易于坍塌，复将两河通身坡崖，泼水夯硪，一律坚实。于今十数年，河水深通，毫无壅滞。不但民人免于泥涝，抑且为搬运柴米之通津，来往行人之捷径。其装载各小船，穷民赖以资生者，更不可胜记。此皆鈵熟谙河务，办理得法所致。民人勒碑称颂，至今不衰。 

　　朱善正字健中，号瀚堂，本镇岁贡生。绩学能文，为读书端静之士。 

　　列女条附 

　　康氏未嫁，［夫］蔡曰哲亡，遗弟书四百字，中有“恨我不能写字，一心苦，写不出来”语。前志未载此语，今补之。，读之酸鼻。已请旌，诔诗成册。余详前志。 

　　范氏宿迁人。许字同里唐大试，未嫁。大试亡，闻信自缢死。 

　　张氏宿迁人。许字同邑监生李继昌，年二十二岁，未嫁。继昌亡，闻信自缢死。 

　　周氏浙江绍兴府余姚县施士彪妻，年二十七岁，夫死，无子，守节四十余年，年六十九岁终。承重侄孙施广葬之于淮安窑沟之西来庵侧。 

　　蒋氏淮阴田期圣妻。归田十二年而田亡。夫死之明日，自缢而殉，留绝命词一首，其词曰：“一纪夫亡实可伤，无儿膝下叹茫茫。不如死向黄泉去，风露同餐案举长”。 

　　李氏淮北西里人。许字葛廷弼，未娶。弼死，女二十 四岁过门守节。不二年，廷弼父又死，氏以毁卒。贞而且孝，可谓贤矣！ 

　　许氏山阳县人，朱善达继室。结褵四月，朱亡，无子，年二十五岁守节。事舅姑以孝谨，抚嗣子以有成。迄今三十年。 

　　程氏清河县人，太学生程振庠女。年十八岁，归太学生范依和，十年而寡。子锽、钧并幼，家贫，以纺绩佐读，二子次第掇芹。又恤爱周亲，典质不吝。守节三十九年，六十七岁终。 

　　胡氏山阳人，庠生胡璠女。适痒生范锽，年二十一岁而寡。事孀姑，抚孤女，迄今三十年。 

　　杨氏山阳人。郡庠生杨绳僖女，刘景坚妻。二十六岁守节抚孤，年八十四岁。前漕督瑚宝旌以“瑶池冰雪”匾额。 

　　杨氏山阳人。生员鲍启澍母。二十五岁守节教子，现年七十二岁。 

　　李氏本镇人朱善上妻，年二十四岁守节。维时上无舅姑，门无伯叔，抚七龄遗孤织絍糊口。乃［及］孤甫成立，复先亡，昊天不吊，何乃如是悲哉！ 

　　马氏山阳人。郡庠生马源清次女，王裕刚妻。年二十九岁守节抚孤女，现年六十五岁。 

　　王氏山阳人。王裕刚女，刘鸾翥妻。年十九岁守节，奉姑孝。姑亡，偶遇非礼，义不忍辱，归依母氏。亲族称为苦节之贞，现年四十四岁。 

　　刘氏清河人。生员仪胞姐。字本邑监生沈奎官，未婚沈亡，氏过门守节，抚遗孤，备尝辛苦，后积劳以瘵终。 

　　萧氏清河人。廪膳生万镛母，故儒童家骏妻也。年十七归家骏。未二年而家骏亡，镛甫六月，翁犹在堂，以妇代子，以母兼父，集蓼茹荼，仰事俯育，二十九年于兹矣。镛知读书成名，他日报母，当不唯循例请旌已也。 

　　周氏本镇人。许厚诚继室。归二年夫亡，抚嗣子成立，守节今三十年。 

　　周氏本镇人。陈光裕母。十六岁夫故，光裕尚在腹，守节于今四十年。嘉庆五年旌表。 

　　朱氏清河人。严元亮妻。年三十夫亡，子岩、嶷俱幼，抚之以成。性慈厚，从孙保泰，邑廪生也，三月失恃，氏力（拊）［抚］之，保泰至今德焉。守节二十五年终。 

　　陈氏清河人。李应梅妻。二十六岁夫殁，子从六龄，氏矢志靡他，忽家人迫之嫁，氏诣应梅墓泣誓以死，泪尽血出，乃知节终不可夺也。后从中道亡，遗四雏，氏复抚之成，盘根错节，乡人韪之。年八十九而终。 

　　李氏清河人。字本邑儒童陈颐年。氏年二十一而婿亡，闻讣欲殉，家人守之不获。已，往吊焉，矢节事姑，备尝艰苦。值姑病笃，刲股以疗，无有知之者。乡里称贤女，宜也。现年五十五岁。 

　　滕氏清河人。王文恪公裔孙士鋐妻。年二十六，士鋐卒于山东幕，子淮、溥俱幼，翁姑并垂白，氏不敢死，以十指供俯仰，历节三十九年。嘉庆辛酉科拔贡生云栋，其家孙也。 

　　程氏清河儒童李铮妻。年十五适铮，六载夫亡，氏将殉，翁姑谕之曰：“妇有遗腹，乌可死！”氏乃循循奉堂上。娩一女，适同邑拔贡生王云栋嗣子大琛，更资之以立。现年五十八岁。 

　　李氏清河儒童祁斐妻。年二十六，斐殁，遗孤两月。氏奉衰姑，抚弱息，苦节阅五十年而终。 

　　朱氏清河人。国学生谈瑛妻，年十五归瑛。二载瑛殁，遗子吉成甫半龄。公姑叩其志，氏曰：“愿抚孤”。讵吉成三岁殇，氏终守节四十五年。 

　　范氏清河人。谈瑛嗣子国学生纶之妻也。年二十七纶亡，遗孤相继殇。孀姑问其志，氏曰：“愿如姑志。”遂相依而守焉。现年七十七岁。 


　　续纂淮关统志 卷十四艺文 
　　淮安文献丛刻 

　　淮关统志卷之十四艺文 

　　艺文上 

　　古者《艺文》、《食货》，分为二志。今言关政，而兼及文辞，盖有说焉。凡莅斯任者，不徒通货阜财计，正欲以宣主德，达下情也。果能榷算有方，因革得宜，自尔颂声作，歌谣应焉。《人物》、《川原》，皆增景色。乐其商贾之便，风俗之醇，使者亦于此发挥翰墨，抽秘骋研。暨夫往来文人学士，题詠不绝。凡序、传、诗、文，积成卷轴，琳琅满目，美不胜收。今特掇其尤者，志《艺文》。 

　　募修钵池山景慧寺序王久章山阳人 

　　尝闻慈光度世，普洪照于龙湫；灵钥修根，种玄储于鹫院。匪缘六度，曷究三明。是以布地为园，用结人天之果；捐珠饰佛，总成迦叶之因。虽妙土庄严，胥尊佛律；而崇仁广布，悉仗檀那。兹为钵池山景慧寺，嶜岑［崟］隐隐，林郁嶟嶟。在坊内《钵池山志》作“方内”。附名七十洞天，于淮南实号无双福地。考自王乔炼服，益令胜迹留传。飞渡久而仙踪仙境依然，历年多而丹井丹台俱在。高接琼田玉界，宏开贝阙珠宫。大众修虔，先皇赐额。朝参夕课，风迴钟磬渡朝音；讽呗谈经，香散旃檀弥法度。诸天绝胜，三宝玄津。以故乡先达胡公，四世贤科继武，一邦文献司盟。葺宇函经，护持法宝；增田拓地，给赡伊蒲。奈何一灾于兵，再摧于水。雕梁画栋，风雨剥金碧之晖。垩壁丹垣，苔藓蚀龙蛇之影。经台火冷，香积烟消。苾刍拥破衲以长嗟，居士礼空王而太息。幸值郡守刘公，以宰官身，具寿者相，性通三藐，慈本一真。灭火迴风，溥清凉于六道；嘘枯润（稿）［槁］，沛甘雨于大千。慧海迢迢，胜因种种。真八门之宝筏，洵四众之毗城。忽转金轮，来登竺苑。圆明一灿，佛日重辉。捐布花金，斡旋灵化。第欲鸠工集费，须教磨杵聚沙。窃唯和阶友人李师白氏，翻缣习静，邀呵护于山灵；礼佛逃禅，睹修崇于福主。僧人普雷、慎戒，薰心发念，合掌征言，为缀因缘，庸尘檀越。所冀台阶柱辅，先荫慈云，番社英耆，倡轮慧日。间动慈悲愿，凡堆金粒粟，都作津梁；傥发菩提心，即一木片砖，皆成正果。以慧修慧，垒福德于层台；从明入明，脱幻尘于彼岸。若非前身是佛，定知今日如来。上刹唯新，弘因不浅。请洒功德水，应超不二天。是为叙。 

　　满浦何氏烈女墓碑记马骙本府推官 

　　烈女姓何氏，泗州人。容止庄懿，虽小家，未尝妄笑语。纺绩织纴，供女事甚循整。父早死，母贫病无以存。有夫妇侨寓泗上，忘其名氏，相传为顺天之通州人。绐母求女为介妇，母不知其无子也而许之。年十六，归其家，寻徙居淮之满浦。诱以为娼，女泣不从。私谓邻女曰：“渠以介妇聘我，今乃欲我为此事，宁死不受辱！”越数日，留一贾人，逼女事之，女不胜忿，佯许诺。良久，乃仰天大泣，以刀自刎，血流满地。人竞往观之，其貌如生，众皆嗟悼，有泣下者。都宪张公敷华巡抚淮扬，闻其事，遣指挥丁辅往按之。至则夫妇与贾人已逸去，不可得。随命所司以礼葬之，而女之冤竟未之伸。已而，天久旱，耆民康镇疑为冤气所致，白之郡守杨侯逊，为表其墓。祭之，天果大雨，三日乃止。时人异之，惜无为上闻以旌其事者。余既于府治东立祠以祀之，书其事于石矣。而墓在郭西七里之新街，地形卑下，周环以水，浸及墓封，虑恐岁久隳为平野，甚非所以妥幽灵而示后人也。乃命高其封，广其墓，封四域。又虑行之不闻于世也，则碣石于墓，以表其烈焉。女之死，当弘治十三年五月十二日。杨侯表其墓，在弘治十七年闰七月二十四日。余碣墓，在正德五年四月十一日。九原有知，庶幽灵安而舒其哀云。 

　　淮津政泽碑记胡应嘉 

　　淮南设有津署，以榷舟政。而治在城西十里许，岁以南地官尚书郎总其事。乃嘉靖丁巳秋，育庵田公实至。公名稔，高唐人。以名进士筮仕今官，以临吾淮，有尊亲之道焉。吾淮民之环津署而居者以千计，咸于公乎仰资以胥生也。而商舟之络绎于淮者以万计，咸于公乎庇冒以即次也。公下车，博咨分剖，去积弊，广惠益。凡有禆于国，有便于民若商者，悉心覃举。行之一岁，而舟政告成。维时民怀其德，商沐其休，颂声洋洋焉被于吾淮。于戏，公之政美矣！而泽留于民商若是，是可以为津署之耿光者也。夫君子之居其位，则思所以体其国。民者，国之本也。商者，民之一也。民愚而神，其感于公政而颂之，岂诬也哉。予闻之民曰：夫吾民之隔城卫而依帡幪，唯公之政有以植我也。故公之平钞额则利无我沮矣，筑周途则行无我病矣，修关栅则宵无我警矣，严胥吏则法无我蠹矣。闻之商曰：夫吾商之涉江湖而忘劳役，唯公之政有以苏我也。故公之宽票限则我有余力矣，除课耗则我有羡财矣，例兑舟则我有恒守矣，覈委官则我有信度矣。凡此皆公之政之泽，而布利者剂诸法，鸠工者捐诸俸，绳下者约诸身。予乃知民与商感而颂公者非诬也，情之所至而等于尊亲者也。然公之懿孝懋行，修于家庭，扬于仕籍。始也隆孝养之誉，继也扩絜矩之情。而其具庆貤恩，荣颐鼎至，高堂垂白，云舍瞻依，故有匪懈于尔位而尤有明发于所怀者，是则为政之本而政泽所由推也。故君子以本立道生为仁之务，而以扬名显亲为孝之诚。于戏，美矣！夫公之移孝于国，移治于官，而民商感浃，口其辞而欲镂之石焉，则以识其永久之思而毋忘君子之泽。予也，桑梓于淮而代鸣其义也，是用特书以辉光于有政。 

　　悬尺所记凤翔知府佟应龙淮阴人 

　　弘治中，余过苏之浒墅，见有一小闸，问之，曰乃过小舟免税者也。继复闻维、扬之关，亦建便宜桥，听小舟出入。余嘉叹久之，曰：“仁哉，何创法之良乎！”因思淮埭通舟，十有三道，非若苏、扬之汇流一关焉。是故淮不可闸，亦不可桥，重为系念。迩者，壶淙先生监榷于此。凡厥经画，悉遵先中宪一溪公在关之政。宅心公而持己廉，律下严而行法恕。关约所著，梗概可窥也。且以小舟利益微渺，法所宜恤，而胥吏为奸，莫或尽防。乃殚厥心智，制为二尺，其状如“丌”。一曰免尺，凡舟梁与尺协者，斯给免票，大都已给二千余舟；一曰月尺，凡舟梁与尺协者，斯给月票，大都已给四千余舟。宽恤之仁，盖斟酌苏、扬之制而善用之也。余见且喜曰：“懿哉，何效法之精乎！”夫关市之赋，庸待膳服，固法之不容己者。然藏富于民，古之善政也。苟尽积而取之，亦岂用法之意哉？是故可闸可桥，则闸且桥焉，不可，则尺焉。壶淙复能躬勤舟次，目睹丈量，实惠被民，棹歌作颂，苏、扬不得专美于前。向壶淙尹我山阳，去之日，民树碑以识感。今之榷舟，盖即其仁一邑者以推之，而纤悉罔遗，爱民允切矣。或者乃曰兹可以义行之，似无待于二尺者。呜呼，此岂识治之谈者？夫尺以定法，法以立政。二尺立，而豪胥黠隶始无所盈缩于其间，则是壶淙之意与此尺长存也。立于此而复加以善守，为利岂小小哉！维兹清时，贤智辈出，继来诸君子必有协心同底于道者，其传之以永久，盖无疑也，不亦韪乎？二尺悬于榷署公堂之别室，因扁曰“悬尺”。《书》不云乎“关石和钧”。王府则有盖言轨物之存于官者，不可不重也。然则昼尺之悬，亦岂可轻也哉？余故述而记之。壶淙，黄姓，日敬名，莆阳人。岁次乙己夏五月吉。 

　　续题名记主事陈龙可际飞 

　　黄公所记淮关旧有《题名记》，属万历十四年余乡先生黄君文炳竖刻。起孝庙，迄今上，递纪榷职姓字。兹幅且尽矣，余乃再竖一石，以俟后来题记。夫国家设此榷，耑理船钞，以通商惠民。递至于今，事日以烦，赋日以急，榷日以坏。人非亲尝，事非目击，多有以疑为羶，以此官为闲者。夫淮关今日亦有羶与闲之不可言也。关旧额正钞二万五百金，今以年［军］兴乏费，陆续增至［二万］六千八百金矣。又以题补盐城、桃源二县误派钱粮，复增二千余金矣。水旱不时，南北交困，秃颖而吸蝇脂，弊箠而敲针屑，肘且几露，肝且几摧也。司农之牒纷纭糺急，干津之使络绎旁午，目且几瞀，躬且几折也。独谓是羶，独谓是闲也。乃若羶则亦有之：此地枢轴北极，经络南纪，钵池苍秀而授襭，射阳汪漾而投襟。蹑韩信之渔矶，拥郑弘之鹿毂，可以掣箧而收，分樽而酌也。乃若闲则亦有之：于民若客而不主，于关若庖而不俎。判牒不参其神明，兵狱不烦其拮据。又可以撤蓠棘而通，坏墙壁而处也。盖余自天启四年夏来榷于此，不胜古昔险易之感，上下枯瘠之虑焉。已而，循览山川，凭吊古贤，省却案牍，益磨洗其冰玉之操，骀荡其图书之适焉。乃知兹榷之原无羶也，无闲也。而亦羶也，亦闲也。就而入，非也；离而出，亦非也。承差而来，竣差而往，勿以国课为家课，勿以关职为郡职，为县职，而局叚毕矣。家理学紫峰先生，以武庙时来榷于兹。谓古之学道者，不肯为条例司官，必盛德如程明道，然后可以处之。夫明道之处条例司官，无亦唯是离出就入，两无所着，是为道中之作用乎？诸君子之名迹具在，其芳懿必多与明道相映发。余阅前纪，既以上开千岁之眼；今竖兹纪，又以下垂千岁之镜。纵岁月迁移，碑石剥泐，而遗意应不迁移剥泐也。因磨石续纪之，而以今上为起。 

　　重建户部分司记都察院刘节 

　　地官大夫夏子国孝治榷淮浦。始至，造厥曹署，址污堂卑，栋倾室坏，左顾则隘，前临则壅，却望则虚。逾时河水横入环其外，淮汛其内，不可处矣。乃召其执事者询之曰：“水溺维何？”佥白曰：“迩于泽，濒于河，水溺易也，厥患之作非今。斯今著雍之岁襄于衢矣，屠维之岁荡于门矣，上章之岁滔于堂矣。卜迁，上也；改作，次也。否则，坐待其涸已矣！”夏子曰：“卜迁不可，待涸不可，其改作乎！”乃诹乃谋，乃究乃度。污者塞之，卑者崇之，倾者撤之，坏者去之，隘者拓之，壅者决之，虚者培之。乃论其材，坚者存之，朽者易之。乃筑其垣，以甓固之。乃筑其台，以石磻之。揆日测景，定方正位。厥前为门、为重门，厥中为堂，厥东西为庑，厥后为重堂。重堂之西而为燕处之居，后为寝，前为庭，左右为厢，其又前则扉也。厥门之前有衢，衢之前为绰楔。上以为表，下以为闑。堂之东，可塾可榭可阁，虚以俟也。厥守宏壮，厥制华伟，厥度高广，厥费裁缩，厥功倍之。厥直取诸羡，厥力取诸傭，柱题、榱桷、础、厉鍜取诸积，民弗闻也，旅弗知也，舟人弗与也，百工弗告疾也，督率之吏勿假严也。经始秋八月吉，冬十有一月望落矣。厥初请于予，予曰：“可请于大司徒秦公、少司徒顾公。”咸曰：“可咨于淮守王子凤灵”。曰：“维三公之命是听！”乃从事，事竣，乃发石纪其成。兹役也，工钜费寡，不侈而丽，可谓节矣；才繁举易，不亟而速，可谓敏矣；商贾艛楫不程其劳，可谓功矣；出溺去患，不徒而扰，不怠而弃，完美巩固，攸宇攸宁，可谓臧矣！有是哉，门人夏子可谓贤矣！ 

　　南京户部分司重刻题名记莫有齐布政 

　　国家仿丰、洛之制，并建两都。淮阴适当其咽，天下之走集而舟车之辐辏也。宣德间，特设部使者榷舟之税，以通钞法，迄今若干年，冠盖络绎，岁有更代。先是番禺毕君，以诸姓氏罔所托而传，乃勒诸贞珉。又若干年，碑盈，于名余无所记。温陵黄君至，考校典故，搜罗往哲，喟然叹曰：“古人凡登临游览，皆纪其责，况诸君躬奉玺书，区区计务，宁可使湮逸而不彰？”乃伐石于山，俾前余姓氏而录之，于是年月先后皆灿然可考。记竣，问记于余，余曰：嘻！古关而不征，今关以钞名，将通楮币以前民用也，乃易楮以金，岁有定额，又复羡术之，岂设关初意哉？夫小民终岁勤动，所奉于上者几无遗力，而内府百官之供，四夷将卒之费，尤兢兢也。顷熯煽虐，皇上特捐数百十万以惠凋瘵。计所入者，减于所出且十之二三。榷关议者若曰厉而商也，取其锥刀之微，助万一之需，孰于困南亩之民，而使剥虏枵腹哉？盖藉商以宽民，非藉关以为厉。而财源利孔，榷政未易言也。舟民涉风涛，规尺寸，缓则法骫而损于额，急则察苛而伤于恩。计筹核欺，按（藉）［籍］稽隐，依附难革，遥制难周。一或有伺察之役、勾摄之令，则群情嚣疑，利未及公而商病滋甚矣。今诸君遗履，赖此片石以存，则平日之诘奸裕用者，他日因石而得稽其行，品骘既寓，臧否攸成。是否也，非值为华观具矣。余非榷者而谈榷者，言得无过。昔燕、越人同舟者，中流飚发，燕人所为越人鸣挠捩拖计者备至。抵岸，知为越人矣，惭而避之。余承乏淮海，民生未阜，所望于惠商来远，庶淮浦将有一分之赐者甚切，而遂忌其喋也。黄君，名文炳，字懋新，闽之同安人。起家名进士，先令浙，藉有贤声洁履，和令厘奸整费，烨烨在人口吻者，则又不系于兹石而存矣。是为记。 

　　平政匾记布政司李元 

　　夫忠孝者，臣子之大节也。孝为忠之本，忠乃孝之推。古云求忠臣于孝子之门。不我诬矣。南京户部主事壶淙黄公，莆阳世科，山岳正气。昔于弘治庚申，以童稚随先大夫南京户部主事一溪公来淮，监督淮关钞法。一溪公三事克修，庶政大举，乃以“平政”二字大书为匾，至今盖数十年矣！壶淙公拜山阳令时，每至淮关，谒会监督诸君子。见“平政”之匾，屡易其名，而先大夫旧匾无存，每悲之。后以政成，行征拜今官。嘉靖甲辰六月，乃登先大夫之堂，升先大夫之座，事先大夫之事，而“平政”之匾遂得之于公署之内，公乃重修之以复旧焉。呜呼！有是父以移孝为忠，有是子以尽忠全孝，父子一道，先后一心，其关系吾道者大矣！元遂表之，敢望于后之忠孝君子必不忍轻废之也。一溪公名相，壶淙公名日敬。是为记。 

　　建移风社学记王莹 

　　人才所以资世用。天下人才之养，未有不始于乡社小学者。由京畿而下，而藩郡，而州邑，建立大学。郡序之外，所司必多立社学，以广养蒙之地，是何也？社学所养者，将以备庠序之选。而庠序所养者，将以充大学之用。是社学乃储养人才之始地，岂细故哉！粤若吾淮，实江北畿郡之大者。庠序之外，乡社小学在在有之。郡治西北，去城殆十里，地名板闸，旧名上移风。闸之北，有钞关公署一所，岁以南京地官郎主之。又三里许，有闸名下移风。二闸南北相望，居民环处者甚众。板闸西岸，旧有移风社学一区。岁久，绰楔欹侧，而堂亦摧剥。盖缘西岸居民甚少，而东岸十倍之，纵延一师于内，东岸子弟非舟渡莫能至，人惧其艰且危，率不往从焉。为师者，苦弟子之少，寻而弃去。遂使其学荒秽，仅存形迹而已。弘治乙丑夏，南京户部地官主事永明欧阳公万钟来榷舟是关，其政务之殷，清白之操，兴革之当，出纳之明，综理之密，昭昭然在人耳目。每退食之际，犹不废吟眺题品，以寄高兴。一日，舟次移风社学前，因询其学之左右，有以名存实废之故对者，公曰：“盍不迁诸东岸，以使子弟之相从乎？”乃召工计费，相地以迁，得闸之东岸高明处，遂命斫三楹之旧者为新之。又多方处分材料，增以三楹三峙而立，外则相仍绰楔之旧题，而制饰大过之。顿使其学巍然焕然，壮丽夺目，而往来观者率伟之。公又慎选师范，以训迪子弟之众，但见镇日书声喧杂如市，而闻者皆啧啧称赏，以为前此未之有也。子弟父兄若戴冕辈德公美意，相率征予言勒之石，以记作兴之盛。余思夫社学以便养蒙，因崇重斯文不弃十室之盛举。但位非守令，孰肯委心以成之！今我公莅茧丝牛毛之政，犹惓惓以养蒙为念，其欲造就人才，以资世用之治，可谓高且远矣。子弟众中岂无一二人脱颖而出，由庠序登科甲以致显要者乎？有则皆自我公造就以来，为子弟者尚思所以自奋哉。为子弟之父兄可忘我公作兴之德意哉！谨记。 

　　竹居、濯缨二亭记陈复升 

　　嘉靖辛酉夏六月，予承命榷舟于淮。淮，孔道也。商艘鳞次，日与篙师估客，尺尺寸寸，课入券出，喧嚣在庭，俗冗纷集，屡欲脱之而未能者。乃为“不可一日无此君”之义，求竹数十本，植于聚芳堂之后亭，其匾之曰“竹居”。既友此君矣，则兹尘溷或可洗而清也。又于竹居之东数武，凿方池者二，亭其上，匾之曰“濯缨”。榷务少闲，时流憩于二亭之上。但见秋籁萧萧，天光一碧，不逾署阈，而己若游筼筜之谷、沧浪之滨矣。观改听易，而紏纭吏俗，为之一清。呜呼！喧嚣孰非王事，而况榷算尤今日之亟务，予何敢厌去？于此而构此二亭者，聊以托远心于潇散，濯雅思于清（冷）［泠］，既不能以情融景，而乃强以景就情，逍遥尘外之观，或者亦物使之然也。是二亭者，亦吾之扶麻、丽泽也，吾敢忘其助乎！乃树片石，修之以辞，所以识兹亭之助也。时壬戌夏五月朔日记。 

　　重修淮安关署碑记杜琳 

　　夫淮关为南北冲衢，岁赋缗钱十数万余，上济军国之需，其任亦綦重矣。而顾垩室颓垣，曾不得清窗爽垲之托足，非所以隆规画而壮观瞻也。旧志所载，颇称完备，乃历年既久，多不可问。吾国家定鼎以来，秉节榷淮者不下四十余员，其为筑堤修宇，间不乏人，而期年易满，亦或乐于便安者不少。至于瓜期交接之顷，无所司守，府（史）［吏］舆隶之属，每任其取携。故今之所存，仅堂舍数间，悉皆败坏倾圮。且其地卑湿，积潦所聚，庭院皆为污池，官舍至此容何堪乎？余自乙丑冬，奉命莅淮，睹此卑陋，惊咤久之。适以津梁萧瑟，赋额维艰，日亟于正供之不暇，亦何余力经营及此。然而栋宇凋零，竟多上雨旁风之感，今更不整，必至剥落无遗。乃捐资亲构木石，鸠工以葺焉。如中正堂、穿堂、大堂、大门、宽简居、延宾馆，则宜建而建之；大堂、税库、望淮亭、经国楼、仪门、三堂，则宜修而修之。至于内而燕寝、书斋、庖厨、侧室，外而卷库、胥吏之所，或丹雘，或补筑，计四十余间。下及樯堵、丹墀、阶砌之属，皆阗砌一新，且开通利沟于署东，使水有所归宿。盖八阅月而工始毕，人之睹之者，谓以己橐而费于公家，鲜不目为异者。抑知身任厥职，则公家之室即吾室也，乌客膜视耶？今期满将还，勒记于石，以冀后之君子留意堂扁［匾］，勿使损坏，而或修或筑，递相增益，则后之规模不加更宏壮乎！若曰经年役作，心力俱营，将以自侈其事也，则非余之敢出已。 

　　重筑新路碑记杜琳 

　　板闸之有新路，由来旧矣。好事者谓即古淮阴路，余未敢信。明万历年，榷使陈公讳梦琛者，实修筑之人，即呼为“陈公新路”，至今碑碣在焉。父老传初筑时，南北建坊额二所，一曰“柳阴官道”，一曰“题名坦道”。其间则沿植桃柳，横以彴略。每至春深时，花明柳翠，摇漾溪烟，议者辄比以武林之苏堤云。自伏龙洞闭塞，潦水泛滥，民间畦垄半作沮（茹）［洳］，而新路横亘于中，湎潢激荡，日至崩落。去秋，天雨兼旬，水涨堤面，往来城市者，莫不咨嗟病涉。而弥望中，且多断簷残冢，皆浸灌波底，余睹之悯然。缘募力役，担土抉河，浚其南刁家嘴，使水泻于乌沙河，而后田庐尽出，行旅无濡溺之患。然沙堤低陷，水潦不时，计得安久之策，非大加培筑不可。顾以关课萧条，焦劳无暇。适有僧人照明者，忽以募缘请，余不禁幸然色喜，捐资一百金，同寅鄂公捐资五十金，且书数语于首。淮之缙绅士贾，闻风乐助者，不下数十人。于是，不避炎暑，广招工作，轰豗杂沓，不逾月而堤成。人之出是路者，莫不欢呼称道，啧啧不置。余以为沙平路直，虽未尝布植林木，如当年之佳胜，而坚凝广厚，颇堪经久。此照明之功，在所不没。而予实乐观其成也。后三月丙申，里人请勒诸石，以纪厥事，且附捐资姓氏与董率其事者。若夫庐舍之浸淫，墓田之飘没，频年水发，在所不免。此伏龙洞之设，消长启闭，为法甚善。惜涧河淤塞，水无所出。然而仁人君子，好行其德者，世不乏人，宁知无继新路而起者乎！是为记。 

　　浴心台记李得阳 

　　予奉榷使命，自金陵浮江涉湖，望金山之胜，历斗牛之墟，神爽扬厉，有俯八荒、游迁古之意，叹曰：“惜哉！太史徒雄伟其文已耳。”至关居旬，终日画屋之下，渐觉困窄。倏陟兹台，淮扬汪氵嵗，一洗尘襟，此心如浴。天下有俗念无俗事，钱谷甲兵，世多目之为俗。噫嘻！夫子不取由、求，谓其事功起念，性体不与焉耳。曾点喟然之与，嘉其物我同春、天地同流气象与老安少怀之治，岂终日陈说典叙、敷张性命、登天下于理道也？必将足食足兵，使民有优于二子哉，故由、求有曾点之心，曾点有由、求之事，皆不得为俗务。吾侪出而登斯堂，周体国足民之图；退而登斯台，收春风沂水之意。则兹台也，即非沂，亦既心浴之矣。台旧名望淮亭，予因一时之感，葺其敝，增广少许，易今名云。 

　　重游爱莲亭记黄达 

　　板闸爱莲亭，久为榷关使者别墅，外人少问津者。辛卯夏，王子澄观、周子有光导余一游。越明年壬辰，关使已更代，游者不之禁，二子复邀余游其亭焉。肩舆径往通源寺，少憩，刺小舟循杯渡桥北，菱荡苇滩，数折然后至。是日也，火云流天，欲作雨势，不果。开窗列坐，荷香从水面来，馥郁袭人。一切竹几木榻、茶铛酒榼之具，随意位置，境界清凉，尘埃绝远。昔人题句云“五六月间无暑气，二三更后有渔歌。”其信然矣。余昔来此，但见张锦幕，铺绣茵，如行署然，坐移时便去。窃喜屐齿重经，而亭之真趣始出矣。《钵池山志》作“也”。回忆去年同游者焦君越江、高君曙林。焦君乞休归故里，而余与高君尚为五斗米羁滞，则又不禁抚景徘徊，感慨系之矣。且是亭，向望之如海上仙山，不可径到，今忽为余熟游之地，固主人之贤而好客，而亦以见天下事，其与人远近离合，固若有数存于其中者，类如斯耶？夕阳乱影，晚风在林，客有思归者，相与登舟而去。 
　　挑浚泄水河碑记丁玉衡 

　　古之所谓大臣者，于斯民利害之兴除，岂有遗绩哉！心体国是而无不周，仁济苍生而靡弗遍。是故迹之所至，神之所运，耳目之所及，时地之所宜，膏雨沛于□车，祥风嘘于借筹。被其福者，莫不饮食祝而寤寐思。兹幸于我榷宪伊公大人遇之矣。自乾隆三十七年奉命来淮，专司榷政。非惟惠泽之及于贾舶者与淮水同流，清望之著于河干者与钵山并峙，而其轸念民生，拯我陷溺，奠我室家，曲赐矜全于始终，则浚通泄水河之德为尤茂。粤稽三十九年秋八月，黄河溢岸，板闸当冲。公于倥偬卫库之余，起沟中而（祍）［衽］席。凡所为抑洪波，戢奸宄，奠民居，平道路，神力婆心，业兼施而并至。复念三街水道，向以山子湖为总汇。自淤停沙积，地换沧桑，当年注水之区混焉莫辨，一遇霪雨，时倾汪洋，闾巷居民之患依然。爰绘水塘故迹为一图，将谋浚筑，以垂永久。适以节钺南迁，吾等瞻云莫及。今幸福曜重临，德心克广，吾等俯呈疾苦，我公倍切恫瘝，乃捐清（奉）［俸］千有余两，鸠工度地，大浚兹河，饬头役董其成，而以时巡视其间，劝功而课绩焉。河自百子堂、三元宫起，历关署后观音庵桥，迤逦东下，中瀹徐家桥一带支沟，萦洄出魁星楼外，南引回施庵、翁公祠诸塘水，历通源寺，过篆香楼，并向东北抵刘家窑止。更于尾闾处，建立石洞。水大则开洞放水，出盐河，汇达鱼滨河，以入于海。统计河长千有七百余丈，口阔三丈五尺，底阔一丈五尺，深七尺有差。自四月初六日兴工，越五十日报竣。由是以往，支流曲港，环注周通。即或时雨连绵，而下游疏畅，积潦无虞。迴视昔日之忧倾圮而在泥涂者，景象之相去何如耶？夫治水之事，非治税者司也；惠民之政，非惠商者责也。而殚心竭力永利赖于斯民者，仁心为质。为国保民，司牧之所未遑，正大臣之所廑念也。《书》有之：“若济巨川，用汝作舟楫。”如我公者，于济川舟楫之材何愧焉？河水洋洋，湛恩在望。笔者事于石而勒之，可以知利之所由兴而害之所由去云。 

　　艺文下 

　　诗 

　　明 

　　夏日坐抚薰台王其勤 

　　退食临高台，台高意亦豁。长淮没云鸟，低树侵檐闼。永日漫弹棋，凉飚细飞葛。嗟哉樊野间，暨彼遐遗末。挥汗复淋漓，热中翻惨怛。望穷霄汉端，谁为理饥渴？ 

　　新葺岁寒馆有作 

　　署旧构延宾堂，径僻在东南隅，因废居焉。余葺之，复依双柏为门，题曰“岁寒馆”。有作。 

　　别地开宾馆，朔风冷四座。凄其庭畔草，飘折成僵卧。羡尔两株柏，亭亭独负荷。叶持严籁战，枝惹白云破。对彼惬贞赏，因之恒自课。鹤酣盘桓下，仙谪箕踞坐。乐只君子心，岁寒良不挫。 
　　国朝 

　　何烈女张迨 

　　有明弘治间，盱眙何氏子。生小勤女红，奉母供甘旨。母老目双盲，惟女朝夕倚。蓦来强暴奴，忽瞷如云美。□谋蓄已深，耽耽成虎视。诡言托丝萝，婚嫁在桑梓。□□太龙钟，莫之辨臧否。草草许结褵，亦谓可依耳。□年佳妇归，佳儿竟亡是。女也泣声吞，旦夕遭鞭箠。年饥假父悲，挈女出乡里。淮阴豪猾多，僦屋淮阴市。迫女桑间行，女乃蹶然起。披发赴比邻，历历陈端委。白刃自刺喉，顷刻就义死。三日貌如生，贞心合青史。奸人骇急奔，匿名复他徙。奇烈莫代伸，盆冤谁讼理。三年旱魃灾，赤地呼庚癸。父老始悟知，琴堂诉原始。冠盖集长堤，苹蘩奠荒垒。霎时雷雨兴，滂沱众惊喜。神异食报宜，建祠良有以。人生天壤间，所重廉与耻。秽名千载遗，欢娱一弹指。卓哉金铁肠，不受娥眉累。迢迢三百年，艳称犹未已。古苔报墓门，清风咽淮水。凭吊谒丛祠，挥毫落素纸。 

　　夏日访乐斋于程氏寓园漫赋郑基 

　　我家山水窟，乐事渺莫追。廿年太辜负，梅花同荔支。昨岁投淮上，寒风吹鬓丝。尘鞅迫朝暮，遑问亭与池。今夏喜事简，一酬达人期。达人曲江老，翩跹海鹤姿。本抱栋梁志，而萦岩谷思。选地寄芳躅，名园借一枝。主人有丘壑，相见胸中奇。十亩开罨画，天趣忘人为。垒石窄通径，栽花繁蔽墀。古藤纵盘郁，乔木森纷披。阶砌滴苍翠，溪塘漾涟漪。结构甫完美，王事劳奔驰。胜地访佳客，风月相追随。幽赏集群彦，对景赋新诗。一唱更百和，光怪炫陆离。我适来游此，谈笑熏兰芝。趣得形骸略，拜石同米痴。长歌复长啸，盘礴帽从欹。元何日易夕，归鸟飞参差。致语山中客，良足惜佳时。富贵定相逼，宁得久栖迟。江天正炎暑，急待霖雨施。古来称大隐，原不处茅茨。 

　　回施庵寓楼丁玉衡 

　　古寺有高楼，巍然镇灵鹫。天涯一散人，居此旦复昼。虚窗对水开，老树迎堤秀。西北近重关，东南俯斥堠。落日过轻舠，欸乃声急溜。于此豁幽情，倚栏听涛吼。皎皎风月清，萧萧雷雨骤。悲喜两萦怀，起伏无终究。世事自古今，登临何先后。长往发清吟，白云杳楚岫。 
　　韩侯垂钓处英廉 

　　淮水东岸三尺上，旧是韩侯垂钓处。千载愁魂无处归，阴雨啾啾鬼夜语。刘季机深侯独强，侯虽不反身亦亡。侯身已亡侯心苦，一饭未（亡）［忘］河边姆。 

　　明 

　　望淮亭杨时秀 

　　清淮晚寥廓，徙倚送明眸。湖鸟云间下，渔舟草上浮。竹林通野径，烟树隔江楼。豪兴何能禁，携樽欲浪游。 

　　望淮亭韩孟魁 

　　淮水悠悠去，蒲帆逐逐来。江天余俯仰，云日共徘徊。芳草连春坞，垂杨对酒杯。罗浮何处是，倦鸟未知回。 

　　望淮亭马麟 

　　极目三洲远，浮空万顷来。水流自今昔，吾意独徘徊。披豁宁违性，登临数举杯。白云天外远，尽日不知回。 

　　望淮亭黄日敬 

　　小阁凭高起，长淮入望来。际天遥映带，绕廓自迂徊。津树低吟席，帆风送酒杯。先猷应未远，落日首重回。 

　　望淮亭喻冲 

　　良会从天假，高台几去来。望淮应缱绻，赓韵愧徘徊。宦辙辉家谱，蒲香泛客杯。斜阳新酿尽，豪兴不知回。 

　　望淮亭周尚宗 

　　亭阁层高起，观澜登望来。水天相掩映，云物与徘徊。消热凭风雨，宽怀仗酒杯。官闲庆无事，兴尽乐忘回。 

　　和望淮亭韵二首殷登瀛 

　　江色晴空望，洪涛入楚来。云帆各去住，沙鸟自徘徊。弄水时联句，临风数举杯。抚然念斯世，淳古几时回。 

　　其二 

　　地坼涛澎湃，天空鸟去来。经年供玩赏，竟日足徘徊。夜月丹砂灶，春风绿蚁杯。然方外兴，欲学道人回。 

　　暮春望淮亭写怀袁亮 

　　春暮喜登台，风和特地来。乾坤开睥睨，江海望徘徊。柳色青分座，芹香绿泛杯。十年思献赋，极目意迟回。 

　　初夏望淮亭怀友李爵 

　　坐爱清和景，流光荡日来。亭虚容眺览，地远纵徘徊。鸡黍人千里，莺花酒百杯。此情如可约，讌笑不知回。 

　　春日有感次望淮亭韵庄起元 

　　翠霭云间合，黄河天上来。鱼龙惊出没，风月足徘徊。草色侵台砌，湖光入酒杯。登临有余兴，日夕未言回。 

　　又 

　　小阁何年起，乘闲此一来。芳菲曾啸傲，牢落独徘徊。骚客多遗咏，劳臣怯举怀。寄言同调者，否极泰旋回。 

　　望淮亭和韵 

　　散步淮亭畔，苍茫注远眸。桅樯云外见，凫雁水中浮。皓月吹胡笛，清风送庾楼。古今一相接，谁与续清游。 

　　秋日登台 
　　登台凝远眺，景物满江关。飞棹凌清浦，悬河入草湾。月笼丛桂树，风振八公山。吏隐惭何补，唯便尽日闲。 
　　秋日登台何思赞 

　　春霁危亭晓，登临兴倍清。波光明四野，帆影动双城。正喜长流旧，还忻尽亩青。日长公事静，北望可胜情。 

　　九日登亭殷登瀛 

　　爽气重阳令，轻风万斛舟。日凝烟润野，云护水明楼。恋阙心如醉，思亲鬓欲秋。无端还自解，天地一浮鸥。 

　　秋兴 

　　飞水重城外，荒村乱水中。照葵将午日，吹葛未凉风。云汉高窥鸟，江淮数画熊。钜儒寻禹迹，须勒济川功。时徐、沛疏河，望其功成也。 

　　早秋李得阳 

　　江天才一雨，水国易为秋。高柳新飔动，空簷宿暑收。望乡频入梦，经国暗生愁。独纵闲亭眺，苍苍兰杜洲。 
　　雪霁 

　　寥廓空天霁，寒江出楚城。酒随风力歇，诗入雪华清。病与民艰共，慵添吏隐成。一官栖息在，空复草堂情。 

　　津楼 

　　津楼一以眺，阡陌半为河。宿水村烟少，秋风乡思多。江声初落木，池色欲凋荷。澹泊虚屏里，惟余楚客歌。 

　　有所思 

　　金天方秉肃，玉露自凋垂。草色连朝减，砧声傍晚移。孤臣心变铁，久客鬓成丝。好制淮南赋，秋风有所思。 

　　过淮关感旧兼谢李贵吾丈张步云 

　　他年曾寄迹，此日复停舟。缱绻逢知己，登临忆旧游。山光仍积翠，河水亦迁流。惆怅长吟罢，苍茫云正愁。 

　　其二 

　　潘郎丝入鬓，故老雪盈头。过眼流光迅，伤心往事休。亭园如识主，花木几经秋。今古同成梦，风前（谩）［漫］结愁。 

　　国朝 

　　望淮亭纳凉唱和杜琳 

　　炎景尘如雾，亭高得暂凉。半簷疏雨疾，一榻晚风长。画舫云边出，新荷槛外香。唱酬多好友，忘却宦途忙。 

　　何烈女 

　　香闺何卓荦，誓死乐全贞。溅血宁膏剑，修眉不向人。断碑沦废草，孤 冢泣荒燐。应共淮扬水，高风亘古振。 
　　淮上远望杜湑 

　　远眺舒胸眼，夕阳倚槛前。鸟飞横近浦，霞落映遥天。暝色迷村树，喧声到客船。思乡频举首，新月一（湾）［弯］悬。 

　　己未首春唐英 

　　将去淮阴，过韩侯钓台、漂母祠有作。 

　　残碣荒祠在，春风吊古深。垂纶原钓楚，饭客早挥金。巾帼尘中眼，英雄胯下心。三年何处问，长啸去淮阴。 

　　赠景会寺上人高梦龙 

　　下马逢枯衲，松堂静不关。七旬人正健，终岁坐帷闲。砌草经秋老，篱花为两删。偶来谈定息，山外水云环。 

　　赠景会寺上人高履谦 

　　信步来精舍，终年得几闲。片时茶熟候，半榻竹阴间。清浅溪头水，高低屋角山。出门尘扑面，回首忆禅关。 

　　过爱莲亭刘宫 

　　寺幽思再至，高岸冷风斜。湖阔春生水，庭寒夕歛花。物情闲自见，游兴老逾赊。景色无殊昔，相观意趣加。 

　　景会寺秋日田兴助 

　　寥寥人事外，寂寂寺楼中。阶草荣枯异，秋云淡宕同。凉生一夜雨，梦醒半窗风。不是忘情境，须知境本空。 

　　爱莲亭张坦 

　　水国开精舍，清机处处流。鱼知庄子乐，鹤爱远公幽。古岸新苔滑，斜阳老树秋。莲心尘不染，坐对近芳洲。 
　　鹤江刘丈招游爱莲亭孙畊 

　　招提开水阁，翠幙漾清溪。日落窗犹（厂）［敞］，花飞鸟乱啼。晚风依岸起，野雾入林迷。不惜今霄醉，诗成即席题。 

　　重憩回施精舍田弟怡 

　　再入招提境，栖迟忆旧时。摊书寻午睡，趺坐息游思。足懒随阶绿，帘虚任月移。何当驰远道，劳攘涉沙堤。 

　　炼丹台怀古刘振初 

　　旧迹寻丹灶，仙踪不复初。一从王子去，千古洞门虚。枯井尘沙掩，荒台瓦砾余。徘徊夕照里，衰飒起欷歔。 

　　淮关怀古吴霦 

　　凭眺关梁迹，三洲胜景全。凫钟鸣海日，鱼钥锁淮天。漂母千年德，韩侯终古贤。（蹰）［踟］躇思未已，漠漠望云烟。 

　　淮关怀古陆九馨 

　　胜地关津重，铜符扼要坚。荆州茅并集，鄗上黍来先。英荡飞龙节，风云护贝泉。圣朝□□政，行旅遍讴传。 

　　新街雪后野望金培 

　　为爱晴光好，冲寒出涧阿。天连山一色，风旋水无波。玉种溪田厚，花攒秃树多。自怜身住处，一片白云窝。 

　　渔艇返棹八景之一陈时宜 

　　夕阳人影乱，薄暮觅归舟。杯泛青溪里，歌传古渡头。波光和月涌，渔火杂星流。用订同人约，他时续胜游。 
　　春晚过爱莲亭吴进 

　　禅居自寂静，况复绕清流。花润非关雨，亭寒不待秋。疏钟鸣碧殿，孤鸟宿芳洲。归棹迟迟发，言乘素月游。 

　　过通源寺 

　　露重晓光浓，清香满院中。殿高先见日，林密细含风。瀹茗留幽客，传灯忆远公。关津门外近，水长见船篷。 

　　韩侯钓台金坦 

　　钓台何所在，千古枕淮流。汉主多芳饵，王孙但直钩。云雷方渭水，风雨愧羊裘。残碣孤城外，空标位列侯。 

　　漂母祠 

　　亭长妻无识，刘家后寡恩。千秋重漂母，只眼饭王孙。高谊须眉愧，明禋俎豆存。当年若受报，此事不堪论。 

　　雨霁西来庵散步金门诏 

　　返照收残雨，琳宫薄暮寒。到来心目爽，行处水云宽。雾重千丝柳，香清九畹兰。莫嫌清冷甚，林外鸟般般。 

　　钵山晚眺王步浚 

　　（只）［咫］尺佳山近，来游第几重。残霞飞隔浦，落日照回峰。苔滑溪边路，云深寺里钟。会须多蜡屐，踏处便支筇。 

　　新建观音庵丁毓琛 

　　荷渚香风渺，莲台湛露深。重开瞻佛地，不尽利人心。曲径通般若，长廊绕梵音。甘棠遗迹近，一样荷慈阴。 

　　钵山晚眺周于汤 

　　山高望不极，落日散氤氲。荒碣千重黛，遥天一角云。鸟声归薄暮，人影立斜曛。渐晚还延伫，林端笙鹤闻。 

　　游钵池山朱善正 

　　翘首云烟外，登临坐翠微。萧条存古寺，冷落见村扉。地僻仙常住，林疏鸟乱飞。相逢唯野衲，谈笑任天机。 

　　炼丹台怀古张广绪 

　　昔日丹成地，今余此旧台。琅函留胜迹，金籙秘仙荄。鹤表千年事，鹃啼中夜哀。瑶笙云外响，疑是降真来。 

　　何烈女刘广 

　　两间钟正气，植义乃坤贞，不受一淄累，敢将三尺撄。郁淹沉烈魄，昭格佐神明，冤白天垂雨，身捐貌若生。阐幽封墓表，勒石撰文旌，祭典春秋荐，馨香享祀诚。千年祠宇奉，一举柏松萦，莲叶台升座，湖波鉴照清。闻琴访旧迹，除草吊荒茔，彩栋崇新建，鸿章奖令名。芳徽传没世，女史载嘉评。云际铿仙珮，冰魂上玉京。 

　　爱莲亭即事朱嶷 

　　浩渺平湖水，环中旧有亭。波光摇月牖，莲影动风屏。鸟狎知亲客，鱼潜听讲经。纳凉依曲槛，乘兴驾游舲。岸火疏林透，行云古调停。晚来谁佐读，灼灼照窗萤。 

　　明 

　　淮上泊舟唐顺之 

　　枫林望尽见苍山，桐柏飞流入楚关。潮散海门孤岛出，月明渡口数帆还。客梦只惊青琐远，沧波长羡白鸥闲。闻道淮南多桂树，朝来杖策一相攀。 
　　登甘罗城张元弼 

　　河淮映带古冈平，底事甘罗尚有名。弱岁能持秦使节，片言曾折赵连城。沙中钱出丹文篆，墙角碑横绿字生。愧我波臣来此地，临风凭吊若为情。 

　　南浦月王允 

　　向晚城南霁景开，波心涌出玉盘来。一天秋色摇书舫，满地寒光晃钓台。神女弄珠无定影，湘灵敲瑟有余哀。绝胜赤壁吹箫处，愧乏东坡作赋才。 

　　春霄拨闷殷登瀛 

　　晴窗检点月华明，淮海轻风入夜清。鼓角三更天籁寂，云山万里梦魂惊。冲寒宁以重裘却，拚老从教短发生。抚枕悠悠浑不寐，晓来扪得此心平。 

　　写怀 

　　江城梅雨侧寒时，风入高林舞醉枝。烟水微茫蛙鼓静，海天寥阔雁书迟。壮游拟效涓埃报，独坐难禁屺岵思。碧草迷人归不得，望云空有泪如丝。 

　　淮南 

　　淮南为客惯经秋，两渡西风识敝裘。剑气阑残青□泽，节旄零落白萍洲。百年觉透三禅乘，万事慵归一钓舟。已向渊明赋归去，不须王粲共登楼。 

　　浴心台李得阳 

　　江干寥廓耸平台，极目中天万象开。云入斗牛浮海去，水从星宿霹空来。高低烟树依吟几，远近风樯集酒杯。每得公余舒一啸，顿令心地洗尘埃。 

　　别署张步云 

　　使节分来远帝城，精庐别结午风清。莲抽澄沼香无染，竹拂幽窗静有声。欹枕伏时乡梦绕，沧浪濯处宦情轻。悠悠吏隐惭何补，满院葵心镇日倾。 

　　秋日漫兴李爵 

　　长淮入望兴偏赊，落雁平原带晚霞。帆挂客樯秋水阔，钓归渔艇夕阳斜。湖涵一色天光碧，月浸三洲海气华。极目长安应有路，问津何处泛星槎。 

　　春日登台漫兴庄起元 

　　登台一望春水生，漠漠烟波动客情。平野雨余芳草绿，长江云外片帆轻。湖涵月色连天静，风递花香入座清。几度凭栏观不尽，仙凫飞处是神京。 

　　又 

　　俯视江皋百丈堤，沿堤芳草日凄凄。春含万树心如醉，风入千帆望欲迷。淮海水连银汉逈，钵池山绕暮云低。凭栏把酒聊舒兴，敢附骚人浪品题。 

　　国朝 

　　钵池丹井杜琳 

　　山老泉枯石甃痕，丹台犹傍绿芜存。烟开楚市连城远，沙撼秦淮隔浦喧。鹤驭多年归洞府，辘轳终古冷荒村。恩波曾少涓埃报，汗漫云霞未敢论。 

　　韩侯钓台 

　　淮阴古道绝尘埃，留得王孙旧钓台。柳外残堤潆野涨，沙边废垒入莓苔。功高空恋诸侯贵，身死长余万古哀。犹幸多情遗片石，令人凭吊几徘徊。 

　　漂母遗迹 

　　一饭情高亘古今，珊珊巾帼倍难寻。投竿早识无双士，进食宁存望报心。轶事已忘秦岁月，遗客犹佩汉衣襟。只怜冷落荒祠旧，还与诗人属细吟。 

　　袁浦千帆 

　　洪波湍急溯遥天，江北江南万里船。鹢首输将过廪粟，鲛人入贡载蛮烟。云开沙外樯乌绕，风转林梢翠羽悬。极目浦边多胜概，不须公路问当年。 

　　山字渔艇 

　　纬萧瑟瑟水纹凉，几处渔簑挂夕阳。芦荻傍山飞宿鹭，樯桅隔岸笑鸣榔。霏微雾色迎秋淡，隐约菱歌入夜长。宫舍消闲频眺望，起予幽思在沧浪。 

　　花巷晓市 

　　曲巷深深一径斜，画楼高馆亦堪夸。溪头白舫添鲛客，门外青帘是酒家。人语雾边寻晓店，屐声雨后乱春沙。淮阴自古多遗市，不省年来只卖花。 

　　新街夜月 

　　野旷堤平兴自饶，最宜凉月此逍遥。凄迷古寺离城树，寂寞荒村唤客桡。吟处几番携蜡屐，醉时不觉过溪桥。天涯秋思常盈抱，又听飞鸿度泬寥。 

　　景会禅灯 

　　山寺幽闲屿色横，一灯长共暮淮清。云深细路依仙井，烟咽寒流听梵声。木榻月来僧入定，石莎雨后鹤常耕。尘劳未得频过从，署阁遥看佛火明。 

　　重午底慎堂成宴集 

　　卜筑初完得宴如，况逢令节集华裾。飞觞分户留诗史，既禀倾囊只俸余。容我疏慵惭会计，赖他清旷护储胥。异时梁栋能无恙，底慎终怀畏简书。 

　　钵池山张国英 

　　一溪云抱半藩松，仙子何年许再逢。丹剩药苗残月护，泉余沙液落霞封。遥天不断飞归鹤，古寺时闻日午钟。着意寻山山隐约，远帆错认是前峰。 

　　榷使唐潘阳夫子会课春风亭，詠 
　　红白荷杨其禄 

　　清随冶萼点疏霞，十里頳云护若耶。浥露艳生歌管席，凌波香送小姑楂。鱼啣倒影红衣动，风卷明妆绿扇遮。谓是亭亭翻绮丽，横拖宫锦碧池斜。 

　　拂拂清风泛水滨，高枝唯染露华新。香生别院人如玉，波静中宵月似银。仙侣洞中千岁种，太华峰顶十分春。灵源为濯脂痕净，细袖摇舟妬素贞。 

　　波若庵晚眺方体浴 

　　云峰掩映亚峨嵋，湖上清幽处处奇。落日啣山凝暮霭，轻风拂槛曳游丝。澄波荡漾新荷动，远树苍茫归鸟迟。乘兴招提闲眺晚，窗前明月照花枝。 

　　雨中过爱莲亭 

　　日落阴浓湖上寒，濛濛细雨暗遥峦。荒村岸外云初合，野寺岩边钟已残。鹜宿蒲丛沙印浅，鱼游荇藻水波宽。扁舟携客寻幽处，风起花飞觉袂单。 

　　乙未夏五暂憩程吾庐副使寓园作张永贵 

　　枚皋旧里起高楼，景物依稀记夙游。明月光添清涧满，好云晴护小亭幽。少陵佳句同赓和，时杨虎臣宫、霜桥林玉珂同，用少陵游何将军山林诗韵。摩诘真图独许求。属王雨亭补图。看竹漫嫌偕野客，主人情重且勾留。 

　　当门峭壁隔尘市，揽秀堂名浑忘暑气侵。月榭花台联旧雨，松涛竹韵和新吟。始疑仙窟人难到，今喜名园路可寻。劳攘半生聊借憩，宦情稍淡即山林。 

　　高轩恰似野人居，鹄立苍苔池跃鱼。半壁斜阳堪入画，一林修竹好藏书。狂歌不惜金樽满，幽意长从永簟舒。暮卷朝飞帘影静，此心哪得不凌虚。 

　　江上山间无尽藏，一丘一壑亦相忘。天将夜雨催诗猛，人爱新晴涤砚忙。心远自知鱼鸟乐，地偏还觉水云凉。欲携琴鹤摅堆抱，登眺消磨夏日长。 

　　淮阴侯祠德保 

　　曾于古岭奠公坟，山西灵石县有岭曰“韩侯”，上有侯墓，余于乾隆戊辰经过，尝有诗句。故里初来访旧闻。胯下有人驱壮士，冢旁何处葬将军。□赞言侯令其母冢旁可置万家。假王生死权萧相，震主功勋失后君。飒爽英姿遗恨在，灵祠日暮吊寒云。 

　　胯下桥□□□ 

　　惆怅王孙感遇情，当年落魄此经行。输他市井儿童笑，博得龙且项羽轻。地故淮南余楚俗，事殊圯上有桥名。旧闻哪复游人问，斜日苍凉下古城。 

　　新建观音庵何器 

　　平湖十里积泥沙，梵宇重修慧日斜。为与众生抒陷溺，特垂甘露润桑麻。莲花可爱空陈迹，宝筏同登认故家。稽首香岩禅谛妙，优昙重观一枝花。 

　　何烈女祠丁毓璨 

　　崇祠瞻拜式幽贞，松柏森森绕墓横。三尺土中人似玉，千余年久气如生。门楣衰薄冰心苦，剑血模糊帝鉴明。遥忆洗冤新雨泽，风歌多露逊凄清。 

　　钵池山登藏经楼金科 

　　古寺嵯峨古道通，经楼高矗半天中。簷前山草迷幽径，窗外湖光接太空。蹑足但知云路近，放怀期于日华融。妙香此际闻多少，短偈［褐］徒老问远公。 

　　明 

　　韩侯钓台何希范 

　　去楚宁无识，登坛信有才。道旁一片石，何似子陵台！ 

　　国朝 

　　暮经钵池山丁淮 

　　风细翠烟轻，四周湖水平。夕阳清磬响，柳外晚啼莺。 

　　明 

　　雪后与友人望山子湖丁潍 

　　江城雪尽冷初消，湖上冰开水面遥。闲与故人看霁景，春风缓步度三桥。 

　　桥外垂杨渐吐丝，新街两岸景舒迟。剧怜一派通源水，问道源头总未知。 

　　国朝此后为清人所作，原书缺标“国朝”二字，于此补上。 

　　筑书室颜曰“缄言慎行”，因以自箴伊龄阿 

　　如囊可括，如瓶可守。哲者期期，是非何剖。本无机心，焉用枢纽？鉴彼金人，于以无咎。缄言 

　　非徒精进，抑日退之。捷足先登，不如履夷。马逸而蹶，半在骋驰。敬哉敬哉，永言三思。慎行 

　　重建榷署 

　　为慎稽征地，营成数月工。湖平新势阔，水去旧基崇。藉手君王德，奏请借廉兴工。宁夸堂构工。翚飞欣有觉，不敢陋公宫。 

　　望影良非易，营营心力殚。才栽花烂漫，渐报竹平安。台望沧波远，心筹管榷难。落成燕饮者，相与颂斯干。 

　　怡园 

　　小园如画里，奇石倚烟霞。径曲偏宜雨，苔深不爱花。久安知镇静，特立绝喧哗。两度来游此，相期未有涯。 

　　壬辰九月调任淮关，追维先君旧任此地，步武未能，犹幸岁报无亏，勉为藏拙，谨纪七律四首 

　　玺书飞下古江洲，楚尾还移楚水头。诹吉牵车行已戒，饯筵遮道尚板留。五年好伴匡峰别，千里平波江上秋。使节星驰初莅止，一湾新月映淮流。 

　　治谱相传号若神，何如手泽是前人。循途黾勉承先志，肯构深惭步后尘。幸值圣时多岁稔，差堪藉手报输均。追维往昔难为继，不负君恩不负亲。 

　　淮河分界水潺潺，锁钥咽喉第一关。漂母祠高谁卓识，淮阴城古乐投闲。常看岁燕秋南北，漫学江鸥日往还。盈绌睿思时堇虑，榷输刘晏莫辞艰。 

　　忆昔深冬塞外驰，朔风凛烈向人吹。而今北顾离乡久，相习南来与俗宜。邨近朱陈欣合志，幕罗温石共敲诗。星霜使节瓜期候，又奉纶音许再期。 

　　甲午秋八月十九日，老坝口黄水漫溢，板闸被淹，榷署水深丈余，猝不及防，家人妇子仓惶奔避。闾阎老弱，道路徬徨，情形甚为悽恻。念库贮所在，当以身徇，结筏以守，于风雨巨浪中草章入告。越旬日，水退，而署没于淤泥中八九尺矣。署后有山子湖，周围四十余里，水退悉成陆地。爰鸠工庀材，因高筑堵，数月始还旧规，聊志以诗 

　　雨骤风颠鼓浪高，黄河奔迅疾于涛。一声漫溢连天至，万户流离动地号。官舍沧桑宁暇惜，死生气数复何逃。祗缘长府身为系，未敢轻离独夜舠。 

　　幕下仓惶散莫留，亲书奏草达宸旒。初陈未悉闾阎象，清问频殷帷幄筹。鸿雁不堪真目击，槖囊奚忍为家谋。相将结筏聊栖止，却是乘槎海上俦。 

　　闻道沿河扰攘多，又传山左动么麽。妖魔。巡行镇静聊为策，夹路徬徨可奈何？幸喜匪徒旋就网，欣看龙口合平波！相逢尽诉生全事，赈诏初颁亿兆歌。 

　　水到高檐可泛舟，水平积土已成丘。剪除未是标新计，畚插难为作旧谋。千顷明湖堪濯足，一宵精卫已填流。且欣帑贮安无恙，又报从宽纶绋稠。是岁额课报缺，特恩准销。 

　　朝倚晴云暮拥霞，结茅小筑似僧家。漫云广厦千间庇，差胜洪涛八月槎。惊到定时转自畏，心从难后不生奢。还怜黎庶多飘泊，暑雨祈寒仰屋嗟。 

　　草草经营旧地宽，因高筑堵不须删。怜无荷芰千波叠，喜得桑田十亩闲。重集朋侪归聚首，移栽新竹未成斑。而今榷署期完固，时复追思一动颜。 

　　重修榷署落成得楼宇有序附刊 

　　署修于雍正二年，已失旧址，近复连年水溢，地狭材朽，露积堪虞。拟捐廉俸修整，请于天子，得旨。计值雇民夫，众咸乐从，计日而成。诗以落之用纪圣明昭鉴，俾垂永久之至意也。 

　　江天形胜接芳州，建置于今已卅秋。钜敢怀安图逸豫，祗缘典守重咨诹。钦承圣主容经始，且喜斯民乐与谋。真是恩光悬照远，从今风月水明楼。 

　　近水凭山百尺楼，自来岚翠不须谋。江分九派流终古，剑插双峰锷暂收。俸有可捐因集事，名无从市谨持筹。遥看圣世农功溥，秋稼如云满近洲。 

　　和乐斋主人寓园四首元韵 

　　闻道豪情胜瘐楼，眼前风物任遨游。传来佳句清芬远，谱出名园乐事幽。绕屋奇花争吐艳，隔林好鸟镇相求。漫夸扫迳频延客，兴到何须问去留。 

　　棐几湘帘夏簟清，高斋不让俗尘侵。朝看树色消烦署，夜听泉声动好吟。流水弯环通九曲，小山重叠拟千寻。人生最是闲难得，珍重题诗继竹林。 

　　为爱林泉更卜居，天机飞跃信鸢鱼。诗豪到处堪留句，学富于今好著书。风雨对床佳客醉，烟霞满眼逸情舒。自惭未与山阴会，着意追摹境尚虚。 

　　不将荣悴问行藏，消尽尘襟万虑忘。壮志肯随青鬓改，闲心应笑白云忙。樽邀皓月千觞满，曲奏薰风一院凉。如此消遥缘底事，苍生霖雨望偏长。 

　　板闸被水歌 

　　黄河东走扼清吭，处处长堤固平壤。一宵风雨怒鸣号，汛滥高于堤十丈。时当甲午秋八月，老坝口传水漭漭。朝来雨急风转颠，汩汩银涛声震盪。河伯翱翔策马来，阳侯骄舞盘涡上。山子湖周四十里，灌之顷刻满盆盎。摧坚破厚如枯朽，剩壁颓垣犹倔强。板闸万烟乱飞蓬，榷署高楼平如掌。天心降灾欲何之，况是多金储国帑。挥手从人各奔避，余命死职非为枉。结伐甘与波沉浮，孑然宛在水泱泱。库藏四十余万缗，坚持旬日得依仗。环顾群黎最可怜，呼号仓猝莫知往。寻爷觅子乱窜逐，手携白发背负襁。或起升屋熊鸱蹲，或见缘木猿猱象。抱柱岂真待符女，济川哪得棹兰桨？不及接淅虚烟炊，空有终宵勤绩纺。吁嗟生理付鱼鳖，何处随狙拾栗橡。河下惊闻鼠窃多，山左又传潢池党。圣朝功令明且严，尔辈何敢触文纲！业经流离甚颠沛，哪堪仓惶复扰攘。水中草奏不及筹，初达民情未明朗。清问频颁天语来，发赈宽租帝德广。此时补苴赖相臣，飞骑巡行切痛痒。老幼计口沽升斗，还集安定全熙穰。月余始得龙口合，喜看波平愁淤长。明湖千顷成陆地，大厦积土深肮脏。家人相见道余生，只庆生全莫怏怏。荡然所有非一人，千门万户愁殊曩。但幸民生无失业，小臣家倾何足想！ 

　　续纂艺文 

　　赋 

　　淮堤霜月赋以晚秋淮水新月人家为韵汪枚 

　　繄白露之既凝，维丹林其未偃。山容净而烟气浮，云影苍而天光远。洞庭叶脱，舞青女之翩跹；江上风清，降素娥而婉娩。当兹霜月之交浓，更眺淮隄于既晚。观夫长川带薄，一曲清流。广覆绿杨之岸，旁通芦荻之洲。萧萧苇舍，落落渔舟。在水一方，客据垂纶之渚；残星数点，人倚长笛之楼。孤飞汀鹭，闲集沙鸥。地迥而长天不夜，物寂而满目皆秋。尔乃琼英正积，宝镜如揩。无声湿地，有影投怀。一片清光，堪拟贝阙；如许夜色，绝胜天街。楚户砧鸣，瀣沆宵飞于碧落；小山桂茂，金波夜涌于清淮。于是策杖行吟，呼朋莅止。将挟仙以遨游，眺娟娟其未已。赋悲秋于一时，共辉光而万里。抚伯奇之操，而韵发清商；诵窈窕之章，而怀兴彼美。飞盖应骋乎西园，研词直抽乎东鄙。盻雁阵兮冲寒，望楼台兮浸水。当是时也，驰寥廓，历通津，朔云路，接苍旻。朗如行玉，丽若铺银。疏林疑积雪，广陌绝飞尘。野寺寒钟，惊闻午夜；隔篱庞犬，稳卧花茵。岂风景之依稀似旧，觉辋川之图画如新。至若草验荣枯，蟾窥盈缺，叹华发之星星，嗟兔走与乌越。孰若驰情高朗，雾拨云披；览胜清幽，珠光玉孛。羡造物之无尽藏，任取携而用不竭。板桥人迹，地无在而非花；沙岸澄清，霜亦疑而是月。吾因思夫少陵巫峡，白傅江滨，元辉庭牖，张翰鲈莼。或临风而悲悼，或感物以逡巡。以是斗柄宵澄，心同冰洁；秋容易老，调寄阳春。倚啸长干，或听数声之欸乃；狂呼水畔，时烹三寸之游鳞。寻枚皋之故宅，吊漂母于荒堙。伴鱼虾而作侣，结焦木以成邻。羡中央之宛在，惟溯洄于伊人。噫嘻！苍苍兮蒹葭，泠泠兮霜华，皎皎兮月白，历历兮晴沙。悬冰壶以高映，照碧玉以无瑕。时徘徊于斗牛之侧，或浮乘于河汉之槎。干青云以直上，赋白雪于天家。 

　　淮水赋 

　　粤自洪波既奠，淮水流长，控御南北，襟带徐扬。次四渍而弥漫，宗百谷而漭泱。滥觞于桐柏胎簪之下，决出于南阳平氏之乡。初潜流而经大复，绕原鹿而过庐江。西来同醴水之道，东注分渦浦之疆。问义乃齐均乎河济之势，释名则围绕乎江汉之旁。极泓瀚之寥廓，眺瀑滈之渺茫。氵倏氵闯漫淢，浕涓潏湟。碧沙瀢氵陁而来往，雾蒸滃浡以杳洸。诚天之奥府，亦地之灵藏。非夏王之三至，将曷克靖乎怀襄？其在古也，荆山之左，当涂之右，共六水而支分，夹一山而奔骤。冲马邱以迅激，经下邳而放溜。合蕲涧以并驱，会泗沂而不斗。导淮入海，其乂既奏。命庚辰而大智如神，锁支祁而水妖若兽。其在今也，会大河之苍漭，接长湖之惊涛，氵哨氵呥而澎湃，沦而湠氵膠。匒匌兮其浩浩，盘兮其滔滔。商榷涓浍，包络隍壕。津梁要渡，转运通漕。杂遝兮万艘之所经泊，熙攘兮百族之所游遨。尔乃旭日初融，和风乍扇。看滑笏以迴纹，生漪涟而似练。淮阴城下，水涨半篙；洪泽湖边，春流一片。韩侯台畔，芳草萋萋；帝子山前，清泉滟滟。争睹桃浪之留红，坐觉岸苔之可荐。若其恢台歊赩，隆炽氤氲，浪汹涌其豗突，飓鼓怒而纷纭。雨合天浮，烘烟云以泼墨；雷鸣地动，奏鼍鼓于倾盆。发谼山泐兮如蓦坡涧，歕喧水氾兮渐汲隄垠。将乘槎而访淮南王于泽国，抑制币而祀长源王于水滨。至如遥村依渚，远浦栖鸥，迷一泓之水色，静万籁于新秋。漠漠寒烟，隔篱田舍；萧萧疏柳，傍岸渔舟。月照渔梁兮正满，霜生蟹断兮初浮。荻叶斓斒，遍公路之浦；雁声嘹呖，过赵嘏之楼。迨乎水静天寒，崖枯草朽，余波暗咽，狂澜不吼。向中流而釜冰兮，龟坼成衅；步长堤而踏玉兮，雪大于手。舳舻冻而难移，蛟龙蟠而不走。三洲水涸，周王之钟鼓无闻；五夜渡师，蔡城之鹅鸭何有？思浇望溉之鲋鱼，安得如淮之浊酒！若夫异物珍材，无所不育，雀入大水而为蜃兮，化文雉而变微族；橘与枳其竟分兮，昔贡蠙珠于上国。叔鮪王鳝，鸭鶋鴶鵴，振羽扬鬐，飞浪喷瀑。黿之伦，蟹虾蛤之属，鳞甲璀璨兮不一而足。洵材用之渊薮，任虞衡之课录。若乃鼓长枻，驾短艖，率淮浦，寻盘涡。憶仲宣南征之咏，访黄初沉璧之坡。将撷芳而采杜若，还溯洄而荡轻波。对澄清而思揽辔，聊乐饥而啸轴。当斯时也，心怡目旷，意惬神和。于是句吐珠玑，怀抒磊落。文成潮海，笔舞婆娑。续杜台乡长淮之赋，吟徐节孝淮水之歌。歌曰：“潋滟兮淮水青，青于蓝兮波不惊。安澜永奏兮地平天成，淮渎其可封兮与河清。”而并赓未已也，又重为乱。乱曰：“帝德广渊兮百川效灵，循良奏绩兮饮水淮滨。世□雍熙兮荡荡平平，淮无遗珠兮野无遗英，愿化鵾鹏兮将徙南溟”。 

　　河清赋 

　　圣天子大化沦浃，至德湛汪。暨东渐与西被，集山梯而海航。恺泽旁流，如川方至；恩波浩荡，应地无疆。激浊扬清，四海入冰壶之鉴；道河周岳，八紘瞻荣烛之光。兴江汉之讴吟，而惧同蠡测；拟渊云以载笔，而陋说宣房。维时景星出，庆云见，璧合辉凝，珠联彩炫。醴泉甘露，酿氤氲以如醇；九穗两岐，著英华其若绚。鹣鲽驰贡于要荒，凤麟翔游于郊甸。吐上林之宝萼，毓秀苞琼；献沧海之奇珍，腾光掣电。巍巍乎旷世难名，垒垒乎嘉祥已遍。顾且浪静桃花，流平竹箭。寸胶不借，而千层之碧涨如银；九曲澄涛，而万派之长川若练。尔乃道流积石，溯源昆仑，横分钜鹿，直达龙门。阳侯趋而远遁，冯夷静而不喧。天吴息其浩浩，巨灵劈此浑浑。影彻金堤，拥珠光而辉腾夕孛；波澄云液，显扶桑而朗射朝暾。盖其为状也，洋洋活活，淼淼瀰瀰，轻风荡拂，漩锦縠于迴澜；滑笏平莹，似长虹之迤逦。流而不混，依然清济。所通濯者为缨，仿佛沧浪之水，凌万顷于茫然，直渟泓而千里。其为色也，洁比寒潭，光如玉泽，一望晶明，浑同凝碧。纤尘不染，恍金镜以宏开；叔霭初融，俨春冰其未释。诵《伐檀》之咏，而涟漪可风；泝桂棹之光，而空明若积。至若上昭银汉，远接苍冥，可以澄斗柄，列云屏，影飞鸟，渡流星。散余霞以成绮，现蜃市而浮青。又若俯临贝阙，下测珠宫，可以控赤鲤，探游龙。乘槎而远泛，洗耳而达聪。窥鲛人之潜伏，若犀照之能通。他如堤草茂密，岸柳阴浓。影与波光而上下，泽还沾溉而青葱。晴川掩映，极目玲珑。同入照临之内，悉归藻鉴之中。溯自祥符百代，瑞历千秋。或卦呈于龙马，或极锡于龟畴。或腾翠妫之川，而鳞攀王国，或献皇图之兆，而柱砥中流。孰若彩焕青霄，琼沙日丽，辉澄夜气，玉浪烟收。鳌足长撑，鄙龙渊之乍现；地雷不吼，笑马璧之空投。润非仅于九里，光直遍于十洲。是惟一人之广渊齐圣，致四国之震叠怀柔。阅千年而罕见，偕五老以来逰。于是群工庶尹，洁虑洗心，白叟黄童，登高望远。睹星桥与月坡，而游子颜开。荷霜笠与烟蓑，而渔郎梦稳。熙熙乎乐惠泽之舒长，洋洋乎俯清波而缱绻。莫不击壤而颂高深，临渊而思务本。歌曰：“河之水清且涟兮，河之流清且妍兮，愿随孤槎至斗侧兮，澄清千里曾不可极兮，净洗尘埃浇胸臆兮。” 

　　怡园赋并序 李如枚 

　　余家旧圃，列假山，植花木，颜曰“怡园”。数年以前，奉侍慈亲承欢游览，怡怡兄弟聚顺门庭。予号“怡庵”，盖因此也。讵料中年哀乐，百感纷乘，追思曩游，渺不可得，涉而无趣，几于虽设常关矣。昨莅淮干署之右偏，延接宾客，堂后亦有小圃，杂列假山、花木，绿荫週遭，青苔剥蚀。初来数月，未暇流连。偶值公余，空堦徙倚，仿佛石上似有题字。剔藓视之，亦镌“怡园”二字焉。异哉园名，伊公何心，而适与余家园之名之吻合也。不禁爽然若失，而作赋曰： 

　　万物其谁最灵兮，惟至诚其前知。曷二十七年之前兮，早基予之至于斯。区区自怡之小圃兮，亦若隐动于天机。原夫伊公之经始，相传手辟夫荆榛；值黄流之倒注，几无地以延宾。爰鳩匠石，重治庭轩。径虽小而曲折，山虽假而峋嶙。兰吐三春之玉，桂扬八月之芬。红艺累累之天竺，菉栽籊籊之此君。纪游而磨崖有兴，飞白而斧凿无痕。緬典型之具在，更书局以随身。旋咏梅而开东阁，便听履而上星辰。若乃鄙人之承乏，何能进拟于规随。差幸董园之见畀，恍如蒋径之重开。自笑难忘于结习，不禁题上于苍苔。学园艺康成之草，羊裙摹岘首之碑。抚嘉名兮惊心暗合，历百遍兮内念徘徊。俨前定而使从伊后，敢漫视而不遣名垂。爰网罗夫旧典，就缁衣而改为。冀延斯绪于不队，愈步空庭而怆怀。既许我向淮海燕云而合璧，奚不令我逮潘舆谢草以俱来？爰作歌曰：“天道至神兮莫测，二千里迢迢兮南北。憶曩哲而山阳感笛，前一世而名为余锡。”又为乱曰：“斯园属我兮，抑属伊，伊如不与我兮，已为我题。此名岂无所为而为兮，亦焉能付之可知而不可知。” 

　　新建文津书院赋山阳诸生曹根 

　　怡庵夫子新构文津书院，先以记属诸生根，辱承奖励。落成，又自为序与诗属和于某等。根拟五言一章，乃公不厌观于俚词，更给笔札命之以赋。其辞曰： 

　　若夫道无迩源，教有深泽。汪洋洙泗之坛，涎沲伊洛之席，既逮津以通梁，亦障波而疏脉。今者渎宗，乃在文津。幸宗工之驻节，特振起夫斯文。循名责实，以创为因。文津，名于前榷使厚庵阿公，而书院未及专建。缔峨峨之崇构，芘龂龂之诸生。当夫土木载勤，栋宇未启，唐公之学舍就荒，翁公之讲堂欲圮。向者文津会讲，即在翁公旧址。遂乃输运踌躇，倕吁徙倚，背春涉秋，图终经始。瘁公余之财察，授全楼于匠梓。及乎畚锸鳩，斧斤并，径路平，垣墉整。斋舍翼临，堂筵中回。栾栌叠施，枌橑交引。重葩倒披于华莲，悬蒂列疏于藻井。纷题署于公卿，制帅铁公、漕帅吉公、河帅徐公，俱题联额。势低昂而彪炳。耸仰止于尼悦，壮睇瞻于遐景。尔其左则晴湖浩漾，丹台崔嵬，渔歌晨起，樵唱宵回。右则淮流汤汤，虹隄亘梁，估客至而舸辏，漕艘度而帆张。闾阎阛阓带其后，文昌奎阁冠其前。徐孝、陆忠所锺毓，韩侯、步相所流连。傍离明而气爽，值巽秀以形端。信钻研之胜地，槐柳匝以葱芊。于是诹吉三秋，落成八月，荐苹蘩而捧先师，扣钟鼓而陈众说。阐书味于幽遐，励儒修于鼌夕。裒铅椠以衡文，糊蹏而射策。亦有玉轴窗堆，缥贉几列，三坟五典之奇，《七略》、《四部》之核，紫台绿字之珍，青简红蟫之洁。邺架乍蒸云，程门行立雪。山长为石梁程禹山先生。乃与冠者童子，攻经胪史，不厌不倦，仰止行止。辨疏诂之是非，窥圣贤之涯涘。涣冰释于心目，沛泉流于唇齿。解挈瓶之趢趗，传滥觞于尺咫。举异波与同澜，尽穷原而及委。盖惟帝治光乎天宅，能星耀乎海隅。通文章于政事，资砥砺于诗书。是以惠厥生徒，宏兹户牖，事踵乎前，基成于后。翊文教于淮南，绍先型于江右。公自序云：太老夫子中丞公，官江西时，建立友教书院。拭芸臭以怀芬，懋堂阴而积厚。丰碑勒以长垂，里乘书而不朽。时公方修淮关志书。猗欤哉！草堂因伯起而传，石室以文翁而寿。歌曰：“文渊浩荡真难量，几人向若兮惊望洋。邹鲁巨儒兮通沟潢，公诗有“原是鲁诸生”句。宝筏尽渡兮千舟航。溯洄淮阴兮达山阳，担书负笈兮趋门墙。院中肄业为山、清两邑士。通经报国兮储才良，白鹿石鼓兮追翱翔。公之遗爱兮留此乡，钵岭岧峣兮淮水长。” 

　　张贞女传汪枚 

　　贞女张氏，安东监生张君绍载之女，山阳进士朱君涵所聘子妇也。绍载止一女，最锺爱之。以妹夫涵子嘉树夙慧，遂许字焉。朱君涵止一子，其伯叔兄弟皆同居。先是，其从弟庠生演病故，所聘州同知陈君崙之女吊其丧，守贞逾二十余年。朱君悯其志，命嘉树以叔母事之惟谨。乾隆八年，嘉树年十七矣。朱君甫自京师归，将谋为完姻。秋九月嘉树病殁，时贞女年十五。闻讣，促家人治素服如朱氏，至则诣殡而吊，已吊而谒其舅姑，舅姑恸不胜。其叔姑陈氏亦贞女也，尤悲怜之。当是时，戚党见者，无不太息泣下。初，贞女有姑许字于涟水朱氏，闻婿殁，即绝粒不食，家人守视之甚密，已而复食，伺守者稍懈，自经死。事闻于朝，获旌表如典礼。贞女又有从姐，亦许字朱氏。未嫁婿死，竟归于朱，守其义，誓终身焉。当贞女之来吊焉，请于父母，欲不许之，女曰：“儿志已决矣，顾儿岂偷生者，不能效吾姑乎？念吾亲无子，何不俾儿效吾姐耶。”父母知其终不可夺，故卒如其志云。 

　　论曰：闻之《礼》：女嫁有期而婿死，则往吊其丧，既葬而除服，士庶人之丧葬不逾月，葬而遂除。以朱成为妇，故不以妇礼责之。圣人制礼，盖不欲以难能之事率天下，而自来奇节卓行，往往伸其志于常礼之外，又岂圣人所禁哉。余征张贞女事，见其姑姐间以贞烈著者四人，何严气正性之独萃一门欤！故其天性然哉，抑濡染渐积非一朝夕之故矣。 

　　康烈女赞武进程景伊谥文恭 

　　呜呼，欷嘘！锺吾康姑，淑质窈窕，书史探讨，贞烈皎洁，伦常昭揭。未壮而死曰夭，而死非限于大造；已嫁而死曰妇，而死尚在乎未偶。志坚金石，旌褒典录。非妇也，而尽其性天，乃夭也，而胜彼永年。故蔡实不寿非其侣，康则未女称有女。美矣哉，夫何哀。 

　　康烈女輓诗序山阴张煌曾笠城 

　　尝闻锺吾邑乘，女德节烈，指不胜屈。岂其地马陵峙北，灵杰控南，淮黄两河，环绕左右，山川之秀，磅礴郁积，有以钟其灵者耶？虽然妇人以节烈著，往往而有女子以贞烈称者，恒鲜礼未庙见之。妇死归葬，女氏之党谓其不成妇也。诸未成妇之女子，其夫死何以殉为？故邑乘所载，若前代何氏、刘氏及国朝王氏，数百年间贞女一、烈女二，无多见也。女子守节称贞，女子殉节称烈，彼岂若妇人有夫妇之谊、夫妇之情哉？盖难之尤难者也。乾隆十有九年，蔡氏子曰哲，聘妻康女之自经也。考其事，实则有异乎？邑乘所录者，何者？何女？为管逵聘定继室，有孤可抚，过门全贞，无论矣。刘鏊之女闻其夫死，哀毁不食，扶柩葬归而缢；王女知其夫马达死，晨夕号泣，自誓身殉，防范少疏而缢。是二女子者，皆未为夫也。妇而为夫也死者，与康女之烈同。而康女夫死，母兄秘不使知，侍婢语泄，若不介意，俾家人不及防范，其用意与王异，残灯搦管，恳挚绸缪，惟母弟是恋，语不涉私，其用情与刘异；封药分钗，周详婉曲，而后之死，又与二女有似。愤激者异其意，以为义当死而死，不知其他也者。夫人气奋于（创）［仓］猝，而难更发于人之所共知。事虽独知，每易隳於转念。若康女者，其慷慨而复从容，仁至而又义尽，迥越寻常者哉！今死几二十余年矣。 

　　纶恩既锡坊表，矗天荣也，何如奚俟余言？余也旅寓锺吾，其胞弟纯元、胞侄永佩，相与往来。集其当日缙绅大人先生投赠挽诗若干首，行将付梓，以传后世，白余序之。呜呼！人谁不在伦常之中，虽诵诗读书者，昧之人畴，无秉彝恒性之良，乃贪生畏死者丧之，一女子也，不昧其天良，无惭于伦理，皎皎皜皜，如日在天，非造物者之独钟其灵而能之乎？余敬之，慕之。书此，以俟后之君子修志乘者采焉。谨序。时乾隆四十六年。 

　　新建文津书院碑记李如枚 

　　先中丞起家邑宰，至句宣江右，咸携予往。所任之地，无不建设书院，亲事讲求。南昌友教书院，即先中丞捐廉所建，至今生徒林立，称极盛焉，此余之所能记忆者。其时，予即潜以先中丞之志为志。乙未旋都，兼直咸安宫景山，日与诸官生相接。仰见首善之区，艺林毓秀，钦羡弥深。客冬衔命来榷，询得淮之凤里有文津书院，首榷使阿厚庵所立。然始则借宇于翁公家祠，继以来学者众，又假爱莲亭为课士之地。予履视之，窃以文津书院有其名，尚无其实，述而成立，是则予之任也。旋相于里之巽方，得地一亩。清流西来，环绕而东。南望淮阴，气象苍郁。本年二月鸠工庀材，七阅月而成。规模宏敞，讲堂号舍悉备。于讲堂后建正宇三楹，奉至圣之位，使诸生课期得以瞻拜。盖文津书院至是始有其地焉。关务本无斯文之责，然国家培植人才，即海澨遐陬，无远弗届。有官守者，自宜仰体圣世作人之至意。通商之余，继以劝学。书院既建，予用是继往开来，循名责实。诸生自当黜浮华，厉实行，切磋琢磨，以相与有成。异日咸得聘为国桢，羽仪廊庙。则不负予为国储才，绍述先中丞之隐愿也，岂不幸哉！至前榷使唐俊公所设训蒙义学，限年十五出学。孤寒之士不能远就外传，未免中道而弃。今，翁公家祠、爱莲书塾、唐公义学，分文、经、蒙三馆，俾诸童循序渐进，是又予曲培幼学之苦心也。为期迫促，经营未备。后来者，倘是予之意，增广而扩充之，则尤予之所企望者焉。 

　　爱莲亭记 

　　山子湖旧有爱莲亭，前监督党古礼所建。乾隆甲午河溢，后湖淤，亭亦废没。丙申，伊精一来榷，即其址改建为观音庵。后文津书院肄业之士亦借为课地焉。予之莅斯任也，既捐簾另建文津书院，易爱莲亭为里塾，设文、经、蒙三馆，额曰：“爱莲书塾”，存其迹也。夫境地之变迁，世所恒有，后人往往于名胜之地寻其遗迹，俯仰留连。无他，爱古之情勃发于不自已也。况乎“爱莲”旧址即此，犹存曲港蒹葭，轻舠可泊。其名存，其地亦藉以存。必谓亭榭非昔，喟然殊观。是又予之所不知者。 

　　诗 

　　钓台怀古汪枚 

　　秦失其鹿天下争，卖缯屠狗都纷纷。王孙城下独垂钓，淮水依稀似渭滨。无双国士谁能识？辱食晨炊心恻恻。进饭应怜漂母言，感激翻然仗剑出。碌碌楚汉名未彰，辞汉更欲投何方？追亡若无萧相国，定把纶竿归故乡。坛下忽拜谩骂主，生平奇策方尽吐。定秦虏魏破赵齐，虎视耽耽已无楚。鼎足而立利两存，解推忍负汉王恩。垓下进兵功已毕，比肩羞与绛灌伦。自恃功高无与耦，不知兔死应烹狗。此日真成无所归，英雄竟死儿女手。千载空留旧钓矶，功成终不同磻溪。 

　　过韩侯钓台山阳朱于宣 

　　韩侯不得志，甘辱屠沽子。丈夫须真主，两君悬生死。背贵不可言，长揖谢蒯通。胡乃游云梦，鸟尽藏良弓。秋风吹浮云，长陵没夕照。鼓楫钓台下，河声流浩浩。 

　　留别文津书院诸生长白阿克当阿 

　　为届瓜期返帝廷，临岐骊曲致丁宁。葵迎旭日心原赤，坐对春风眼自青。偶到讲堂叨问字，久亲案牍愧穷经。鹏程莫道云泥隔，看取芳名上玉屏。未尽人才珊网收，时平岂必士封侯？廉如李勉思前辈，歌比汪伦感去舟。小别生徒成缱绻，急趋君命敢迟留？恩伦叠沛原同沐，报我明年鹗荐秋。 

　　遥和怡庵榷使爱莲亭原韵 

　　石交崇正谊，礼贤协挚爱。润色始成美，道气亘千载。文运光斗牛，恢宏纫兰佩。古迹山子湖，淮流环翠黛。亭圮变梵刹，净土无窒碍。仆昔整废基，育才开讲诲。太白本名贤，增创众钦戴。两地存旧名，德意尤慷慨。通经异蒙养，童冠各遂队。懿哉慰夙心，同怀志有在。且闻棠荫茂，榷政咸俾乂。我离淮七稔，隙车踰历块。廻首仰嘉猷，扶轮越流辈。 

　　乙丑五月河口防汛感怀二首铁保 

　　河湖异涨胜当年，愁绝东南半壁天。淮水怒排沙堰险，海潮倒拥铁门坚。奇功毕竟输先达，赤手谁能障百川。欲访耆英筹至策，嘉谟端藉老人传。 

　　河腹如山去路屯，淮扬咫尺浪花掀。欲垂远计培高堰，首建新猷沦海门。稍喜盐河初引溜，那堪苦两又倾盆。无聊且备川江米，留济穷黎感圣心。 

　　次和梅庵制府防汛感怀之作吉纶 

　　军储计独滞今年，日日云帆望楚天。自以勋名愧刘晏，敢将辛苦让韦坚。艰难刍粟飞千里，浩渺江淮列六川。恤济有条宜三复，勉从金石藉公传。制府持漕节时，立调剂二十二条，余为跋，而嵌诸堂壁。 

　　万里涛廻白马屯，压城帆影势腾掀。欣闻入海筹沙脊，直导全河下禹门。流沦及时劳樏輴，堤防从古陋盂盆。定知暑雨无咨怨，泽国看黎尽戴恩。 
　　乙丑六月将督运北上留别二律叠用冶亭制府防汛感怀韵 

　　握手严关又一年，望中燕树接吴天。交成知己头多白，酒到离筵戒忍坚。入耳声歌情似蜡，关心岁月去如川。春明定有人相问，袖里新诗好遍传。 

　　长河溜急万艘屯，扼险频惊巨浪掀。春浦轻帎看甓社，秋风黄叶指津门。惯经水驿舟浮宅，省识晴波月涌盆。惜别前途还自励，无才何以答纶恩。 

　　和怡庵榷使咏玉兰辛夷二律原韵 

　　名花省识旧溪山，节署初开幸跻攀。惊有秋香传邃谷，何来玉树感苍颜。春风佩冷歌才罢，别浦舟卢人未还。缥缈苕华看不足，满庭烟雨有无间。 

　　缤纷交暎有留夷，慨想当年并植时。色比春棠千载爱，臭分兰语一樽移。挥将彩笔凌云健，写出芳情到眼奇。况与邺侯成旧雨，花开岁岁我来斯。 

　　梅雨吟 

　　孤城筑向水，四月披羊裘。北人喜睛苦阴雨，那堪日日闻斑鸠。鸠声行喜仍复愁，江云漏日雨如旒。开卷当突莓苔浮，蜗游床脚人眠湫。薰风洋洋日杲杲，何时解此客抱恼。枇杷如金樱如枣，梅子不黄青亦好，陇麦屯云获宜早。 

　　和怡庵榷使咏金带围排律一首 

　　宝带南金重，阳春老愈奇。天开元辅兆，花诩盛朝仪。品并羊脂贵，围依蟒袭宜。芬芳攒细芯，灿烂匝琼资。只合纱笼却，何当笏缙之。酒酣诗就日，人杰地灵时。正色环千叶，骈柣应四夔。韶光思一系，雨露共彤墀。 

　　和怡庵榷使咏怡园诗二首 

　　岂有襄阳癖，磨苔仔细看。断碑开石径，遗迹出河干。棠荫春仍在，鸿泥爪未寒。应知后来者，心事契同官。 

　　其二 

　　天涯诸弟隔，杜老涕先荧。即此悲风木，年来别户庭。园名增感旧，蝌字尚留青。况我零丁客，摩娑赋鹡鸰。 

　　和止斋漕帅梅雨吟原韵德清徐端心如 

　　泽国天多寒，夏日常披裘。雨滛滛兮苦未止，直恐雁户民无鸠。我行淮壖心更愁，丝丝雨脚随旗旒。波光浩渺云根浮，其下大小藏龙湫。凄风吹练白杲杲，须为众生拔忧恼。此中扪之赤应枣，关尹子心应枣。老晴日望天公好，万口传君诗句早。 

　　和怡庵榷使咏怡园二律 

　　叔度来何暮，林花始灿然。走藤就芟削，题字露雕镌。前定知今日，为欢忆昔年。望云兼梦草，愀绪转相牵。 

　　其二 

　　嘉荫无凡树，嘤鸣多逸禽。我来偕啸咏，身拟在山林。奇可瑯环记，诗真正始音。劳劳堤畔客，一乍涤尘襟。 

　　梅雨吟和止斋漕帅兼柬禹山歙黄承增心益 

　　春衣贳已久，况乃鷫鸘裘。梅霖不止寒顿峭，瓶空空卜单双鸠。一夫寒饿不足愁，一喜上可陈垂旒。峨舸大艑今飞浮，渡头之水深如湫时河口水长粮艘畅行。寄声王俭及庚杲。檐香碧雪花放枣。戟门无事詠觞好，我欲过从祝晴早。 

　　和怡庵榷使爱莲亭天长程虞卿禹山 

　　德政去者贤，遗迹来者爱。只今爱莲亭，超然邑乘载。濓溪说已传，名言喜共佩。古亭契于斯，晴波绿染黛。湖水生春风，至理本无碍。一席许谈经，筑室延讲诲。我公培养心，人士争捧戴。访古有余情，踯躅起长嘅。何曾系彩船，但艳采莲队。文派有渊源，津梁即此在。德音录骞言，经术重李乂。巍巍立楷模，世俗等蓬块。贱子亦何荣，颉顽数名辈。 

　　竹枝词 

　　山子湖边落照低，爱莲亭畔晚烟齐。关心欲问姜桥月，人在姜桥西又西。 

　　十丈长桥跨采虹，扁舟两两系荷风。后湖亭子分明在，除却渔郎路不通。 

　　萧萧荻港作秋声，水面萍开让鸭行。侬只韩侯台下住，棹歌归去月华明。 

　　篆香楼枕小盐河，小艇如梭往复多。记得去年楼下见，芙蓉秋水隔簾波。 

　　同怡庵榷使咏水车金坛王嗣汾 

　　车转任长风，云帆往复中。辘轳开地力，杼柚夺天工。电掣层层急，飚回面面同。怒牙行杂水，鸣玉听丁东。雅借吹嘘意，方成润沛功。法乾真不息，习坎信无穷。陆地施轻鹢，晴郊落饮虹。走盘旋大磨，砥柱等孤桐。湘岸樯初过，巴山雨未终。潆洄非止水，援系岂飞篷。负杖闲村叟，驱牛乐野童。东南多稼穑，劳逸总年丰。 

　　次怡庵榷使元旦百子堂韵大兴吴朝 

　　渡头泊满去来船，偏插桃符又一年。朝霭袭时饶丽景，春风拂处起祥烟。千樯灯火关河口，万户笙歌使节前。漫逐宾朋陪后乘，平生知己敢急旃。 

　　奉和怡庵榷使春草韵金坛于慎仪 

　　骀荡春风暖气烘，山光水色画图中。金钩半屈回新碧，锦罽匀铺衬落红。细雨嫩添牛背稳，平沙浅印马蹄空。庭前绿满休除却，会得濓溪意偶同。 

　　谁将天地作炉烘，众绿含生大化中。山郭酒旗春一碧，清明麦饭火初红。绵绵远道思无尽，寂寂池塘梦未空。试向平原高处望，江郎怀恨古今同。 

　　甘罗城 

　　荒城索寞枕平原，指点甘罗故址存。流水一湾春草岸，斜阳半壁稻花村。相秦雅自抒长荣，折赵由来藉片言。年少名成谁得似，烟芜满目冷沙墩。 

　　枚皋宅 

　　当年记得赵山阳，曾说枚皋傍故乡。路古庭虚花漫落，苔斑藓驳院生凉。汉京钜制文章艳，梁范遗风姓字香。谁倚楼头闲弄篴？一声清韵钵山苍。 

　　元旦过百子堂，见河干帆樯林立，尽系红灯，竿首束柏叶，船头结彩张幄，箫鼓竞作，爆竹争喧。洵为舟人乐事、丰年景象也。爰赋以志喜李如枚 

　　百子临津泊旅船，张帏系采庆新年。红灯夜映三台□，翠柏朝凝万井烟。喜睹丰盈征岁首，欣看辐辏抵关前。宽商自古称良策，似水盟心夙勉旃。 

　　过漂母祠 

　　事比壶飨小，宁存望报心。方惭施惠薄，何意感恩深。佳话传从昔，遗徽缅自今。可怜高鸟尽，不复更相寻。 

　　南工道雨中 

　　策马南工道，沾濡及仲春。烟含湖水碧，雨濯麦苗新。袅袅丝垂细，离离色布匀。坐观施网者，浑是镜中人。 

　　榷署庭前玉兰、辛夷二株，仲春花发颇盛，伊精一少空榷淮时手植，今阅三十余年矣。树既拱把，人感往昔，因邀同人共为诗社 

　　轮囷一望玉如山，几度春深未许攀。湘浦有花皆雪貌，蓝田无树不冰颜。霓裳片片风前现，琼珮珊珊月下还。休怪珑璁踪迹少，斗芳红杏淡浓间。 

　　五千不惜买辛夷，搦管春生梦觉时。户静最宜书客至，云移每见凤车移。莲花吐处谁怜小，木笔悬来我爱奇。忆昔少空亲手植，泥封从古兆于斯。 

　　水车行并序 

　　嘉庆乙丑春日，偶过秦邮，见农家车水灌田，于水滨支木为架，中树巨木，下安木盘，围径丈许，盘心设齿轴以拽水，复于盘之周围施八枝木，其上各张苇帆，信风而鼓，轮转齿错，水吸车施，互相上下，异乎车拽、脚踏诸车。盖纯藉天工，不烦人力。农具之逸，莫过乎此。因赋水车行。 

　　暮春舟次秦邮岸，帆樯团聚隔堤看。疑是渔篷叶叶张，近知水车戽田畔。舍舟偕客就一觇，风吹轮转利溉灌。势若游龙引虹长，槽管蓄水枕银塘。吴俗名车水槽曰槽管。 
　　行健无须神鬼碾，致远难以道里量。少女冥冥施造化，冰夷默默运阴阳。砥柱中立旁枝八，八帆风动声轧轧。水借车拽车任风，金如敲兮玉如戛。源头活水汩汩来，行见秧针抽茁茁。帆影招摇日午开，盘旋轣辘往复回。和风软款水滉漾，疾风披拂水潆洄。一齿倏没一齿出，一帆方去一帆来。水性就下不趋上，直引低渠沃高壤。笑倒田间妇与男，远胜鞭牛蹈轮响。伊谁创始为轴机，转劳成逸非非想。农夫之乐乐无穷，能使人力代天工。颷回迅若雷电掣，水碓舂来讶许同。久立如闻和水乐，惠风嘘遍田家翁。 

　　怡园诗二首并序 

　　余家旧有隙地数十弓，辟植花木，吾友曹山甫颜曰“怡园”。盖余昔与诸兄弟侍亲闱、承欢笑处也。尝有《怡园漫兴》诗云：“韶华喜得逐春还，容我茅斋半亩间。行乐青畦惟种药，会心小圃且为山。陔循日永萱花茂，烛秉宵深棣萼闲。更爱池塘新水碧，源头汲灌听潺潺。”今奉使来淮，见官廨中庭假山嵌空玲珑，露摩崖两字。剥藓读之，亦曰“怡园”，乃伊精一少司空榷淮时所镌，岂余官此数有前定耶？赋之不足，更成二律，以志思亲忆弟之感云。 

　　亦是怡然处，偏令感慨多。数真先我定，禄不逮亲何？剥藓出山骨，填青见擘窠。并将瞻屺句，劖上碧云坡。 

　　其二 

　　爱竹防侵笋，添编个字栏。关心棠棣发，更忆弟兄欢。亦有谢塘梦，其如姜被寒。惠连遗墨在，谓春圃五弟。春草竟愁看。 

　　谨和家大人怡园诗第一首韵嵩云 

　　风景家园似，天伦乐事多。侍亲觞镇举，偕弟喜如何？书拓冰蚕茧，家大人手书怡园原唱刊石。图装瑞锦窠。家大人绘《怡园家庆图》凡三卷。循陔仰松竹，浓荫满兰坡。 

　　谨和家大人怡园诗第二首韵翔云 

　　亦似长安第，肩随侍倚栏。闻诗当退食，爱日共承欢。天竺经霜丽，官梅耐岁寒。风前添色笑，时舞采衣看。 

　　次吉止斋漕帅詠牡丹韵李如枚 

　　为赏名花得句丽，张锦覆绣慎护闭。琉璃池上春风吹，婉转云英生叆叇。华清酒醒舞霓裳，芬芳亭畔号沉香。琼岛分来共举觞，诗坛风雨喜联床。 

　　文津月课咏金带图得金字 

　　广陵春已暮，绰约带围金。异种传新赏，名葩发远吟。腰黄蟠绣绂，叶碧动青琳。束处迎风灿，开时著露深。宫衣疑半脱，药市漫相寻。鞶锡香初绕，犀倾醉未沉。卜瓯花早兆，作砺事堪任。调鼎思风味，骈枝许共簪。 

　　次止斋漕帅梅雨吟韵 

　　新诗一狐腋，美胜千羊裘。公吟梅雨有佳句，我吟梅雨如拙鸠。雕锼不已肝肾愁，累累难得珠贯旒。骊龙潜渊未肯浮，穷搜直欲探深湫。宵吟不觉东方杲，久雨亦晴释燠恼。日光红漾簾纹枣，我诗敢比公诗好。书成涂鸦骑飞早。 

　　次止斋漕帅赠心如河帅韵 

　　衔恩策马客冬来，叨傍隣光在水隈。转粟岁趋通潞急，开尊今向大河才 。心如河帅初自东河移节。雨馀吴甸欣登麦，笛里江城爱落梅。料得观星台上象，年年淮北聚三台。兼谓梅葊制府。 

　　次止斋漕帅《留别心如河帅督运北上之作》 

　　七省军威令似雷，连樯千里戟门开。欣看述职瞻云去，伫待殊恩就日回。冀北山川迎节钺，淮南风雨入楼台。河干画鹢催人别，小驻聊倾饯别杯。 

　　次梅庵制府《河口防汛感怀》韵 

　　展笺消得日如年，五色云飞雨霁天。书法张芝兼逸少，诗追杜甫又廷坚。调梅早叶三公望，作砥今平万里川。一自命珪来总制，江南江北颂声传。 

　　春 半野草堂四时即事 

　　便拟兰成赋小园，竟忘近市有尘喧。襟开燕子流红影，丝曳杨枝散绿痕。春水软浮文杏馆，暖风香接菜花村。算缗政简无余事，细咏群芳静掩门。 

　　夏 

　　鱼活水满前汀，雨过真闻草木馨。手种竹竿成个个，眼明荷盖骤亭亭。吟诗吻噪茶频沦，擘柳风凉扇自停。闲听西畴腾笑语，高田泽足稻梁青。 

　　秋 

　　茅舍疏篱傍水斜，野情那复似官衙。鞠场不遣除香草，射圃都教种豆花。高柳西风鸦晚噪，白沙翠竹月初华。此时秋禊偕朋旧，山子湖头兴倍赊。 
　　冬 

　　枫柏鏖霜叶尽删，呼童谤埽锦斓斑。风摇老杜三间屋，画对迂倪一抹山。藤故忍冬暄岭外，云犹酿雪霁阴间。探梅古寺无多远，只隔溪桥水一湾。 

　　爱莲亭用课士五言古体爱字韵 

　　爱莲亭，旧为山子湖名胜之地。自河水湮垫，亭既倾圮，莲亦就湮。伊少空即其故址改建观音庵，前榷使阿公假庵东屋为文津书院。予昨冬承乏来淮，念书院名实未符，相地鸠工，于凤里另建新院，而以亭中旧廨为诂经之所，额曰“爱莲书塾”，庶爱莲亭之名不致久而遂没。爰赋此诗，兼示诸生。时嘉庆乙丑六月五日 


　　佛地咫尺间，司空留遗爱。黄水漫湖亭，芳名徒记载。空余紫竹林，梵音杂仙佩。无渠亦无莲，古柳馀浅黛。可释众生苦，尘心涤罣碍。阿公昔榷关，谈禅兼迥诲。藉此清净区，崇文今犹戴。予也奉命来，课士为增慨。感兹爱莲迹，今作婆罗队。文津有虚名，肄业何所在。筑馆河堤旁，抡才储英人。循名遗责实，文章称大块。津梁逮此方，联翩企贤辈。 

　　夏日后湖荷花盛开，因作五排二十四韵 

　　清暑湖光阔，奇葩灿目前。亭亭临水榭，灼灼映歌船。绿叠沦涟界，红翻浩荡天。风吹香益馥，雨洗态尤鲜。出浴耶溪女，凌波洛浦仙。交阴看冉冉，散彩望翩翩。翠盖随云转，珠盘浥露圆。红鱼茎底戏，白鹭叶间眠。傅粉时还早，涂脂色占先。遥观如锦织，近挹似星联。淄涅宁污体，婀娜孰并肩。清辉迎晓出，静气逐凉延。倚笑凝朝雾，含羞漾暮烟。蓬瀛欣有托，尘虑顿教蠲。有客同携屐，随时使肆筵。娱情堪竟日，沽酒不论钱。筒削水丝断，醪倾雪液连。烦襟已邈矣，雅趣更飘然。花品推君子，诗名忆大贤。拈毫吟短律，乘兴写长篇。归客将催骑，渔翁漫置筌。愧无夔府句，犹忆远公禅。北沼难夸艳，西湖亦逊妍。芳菲长夏景，敢负日如年。 

　　立秋后十日，喜得止斋漕帅督运北上由邳州寄来见怀近作，即次原韵 

　　诗纪将离墨尚浓，别来几度雨兼风。梦随去鹢程俱远，函到停云句并工。秋水伊人梁月白，平烟极浦夕阳红。扬帆直上津门道，喜近天颜七月中。 

　　白露节，秋汛安澜，小诗四韵为梅庵制府志喜 

　　淮甸风高届仲秋，冯夷汹涌势全收。才看白露乘时降，已见黄河顺轨流。圣主东南筹底绩，元臣夙夜赞嘉谋。从兹永卜安澜庆，三锡骈蕃眷赍优。 

　　文津书院落成，题示诸生 

　　桂子香飘候，新营学舍成。代持前使节，书院之名创于前使阿公。藉继旧家声。先中丞于江右建置友教书院。人士风流奖，师儒月旦评。双旌恩命重，原是鲁诸生。先中丞屏藩山左，余生于节署，随任读书有年。 

　　溯自淮安后，何人又得仙？光分萤案雪，吟上玉绳天。自设书院有通籍木天者。踵接期腾达，肩随合竞贤。寄声南海客，输兴着鞭先。忆阿公于粤海。 
　　开迳临平野，循途带小桥。书院之前新建石桥，因名文津。文心翻水活，尘虑到门消。苇岸秋听雨，荷塘暑泛舟召。勉旃无别语，勤读逮深宵。 

　　桃李前闻有，成蹊不在言。奂轮崇凤里，声价媿龙门。漫拟莲溪说，书院自爱莲亭多来，旧地改为爱莲书塾，故援引爱莲说。宁殊鹿洞尊。山阳、清河旧有书院者二，今四矣。题名从此盛，淡墨视新痕。 

　　文津书院开课，再示诸生，兼索峻谨斋、阎檾园、谈韬华三观察、程禹山山长和作 

　　云路分明在此中，勿烦拥传羡终童。题名待试三条烛，养翮先栖百尺桐。雪向程门飞自白，谓山长。丹从李鼎（练）［炼］方红。老子山，下临淮水，李太史宗昉曾肄业院中。雅南笙磬音同奏，免杂空王法鼓逄。书院自爱莲亭改，此爱莲亭经伊少空改为观音庵。 

　　手荷经锄辟草莱，典型时忝老成陪。谓梅庵制府、止斋漕帅、心如河帅。旧今雨并龙门鲤，谓历任榷使课士谆切。大小山怀庾岭梅。谓阿厚庵时榷粤海。椽笔更翻题独坐，制府、漕帅、河帅题赠讲堂联额。文星罗列拱中台。谓诸生亦以联额相庆落成。遗珠沧海从来有，珊网终嫌隘未恢。 

　　拔茅今拟卜连茹，扬诩难胜多士誉。此举勉襄惭粉饰，厥词大放爱琼琚。一堂广设率比座，开课日，诸观察并集。七载粗成占毕居。为语诸生宜努力，横经从古说三余。司榷初无民社膺，亦叨校士主恩承。论文并列东西舍，听讲还分上下乘。生、童分日而课。经史子中皆有味，书画诗外我何能。落成吟就闻相庆，淮海人才此更兴。 

　　洪湖篇 

　　去冬榷淮奉命初，皇恩许令观南湖。戴星策马上高堰，计程三舍日未晡。居民犹说神禹绩，对岸并指神仙炉。对岸老山。维时汛期尚未届，渔舟叶叶波平铺。据我所见证所闻，几欲不信河渠书。舆前试向老兵问，从头一一说向余。湖长湎涎百廿里，东西宽距八十余。容水之泽亦云大，细流会合为通衢。年年三四五六月，淮挟众水湖水潴。溪凡七十有二道，五十二湖亦与俱。无风汤汤泛鹅鸭，有怒往往掀龙鱼。外侵若更自天落，事在呼吸堪惊吁。山阳广陵居釜底，湖高百尺遥临郛。拦黄之坝为外捍，高良之涧从中疏。高家筑堰防其溢，仁义各坝分其途。岁糜水衡费钜万，抢险塞罅无时无。一事论功功最伟，势蓄能刷黄河淤。黄河浊泥坚似铁，刀铲斧斫皆无如。河水一落湖水出，湖水灌处疑醍醐。性下径向泥底入，戴泥而走泥乘桴。顺流一直令东注，潜行千里真须臾。此中自天假神力，排决岂藉官民夫。我闻斯语三叹息，自古利害相乘除。安得河水让淮水，与湖不争向海趋。 

　　碎石坦坡行 

　　湖堤九千九丈零，里长半百蜿蜒形。累石叠砌丈六七，捍御江淮如列屏。护堤古柳栉比植，盘根互结秋尚青。输天高浪湖面阔，水石相激殊骇听。居民仰视在天际，七十二源自此经。风吹层叠银山驾，冯夷镇静每效灵。圣主修防仿海塘，诏筑坦坡期永宁。河臣试作凿山骨，向仙借助跻岭。取老子山石。载石不计几凡个，随手投掷工方乍。叶舟如梭来往频，讵比取土居奇货。似磴无级坡坦坦，择要而治如筑坝。唇齿依附巧弥缝，拒水却为避三舍。磷磷水底如集腋，落落阶梯自相亚。弭威息怒波不兴，平趋而上顺缩下。沿堤一望驻足难，为平之功险立化。堤根利赖真巩固，此工远胜连城价。吾闻攻王藉他山，老子仙迹在人间。不烦攻王用止水，能为保障石非顽。岂等土坡不经久，卫堤之力莫与班。次第布遍洪湖岸，就直而筑兼取弯。临流舞蹈为此吟，足纾九重宵旰艰。工成永庇江南地，宁独淮郡资重关？制水不抗水势弱，撞卸无虞风浪远。伫看厥功成不日，封章奏绩慰天颜。 

　　甲寅秋，碧轩三兄摄篆襄城，案牍之暇，曾堆菊屏，与亲友联吟，以诗见寄，不减潘令当年韵。事后十二年乙丑之秋，余使榷在淮，亦堆菊屏，因叠旧韵成七言四律寄三兄关中。时嵩云、翔云两儿侍侧，亦命次和云 

　　云母屏开满署黄，襄城回首忆秋芳。繁花却待升堂见，佳色从教入室藏。万卉继凋寒雨后，千叶独傲朔风长。即今淮上聊颦学，安得连枝共举觞。 

　　风尖月瘦草云黄，篱畔花偏殿晚芳。莺翅漫排西子簇，金钱频贮庆云藏。蕊开稠叠三秋老，簾卷清芬九日长。坐爱寒葩坚晚节，茱萸同进紫霞觞。菊有名紫霞杯者。 

　　红紫丛中露白黄，层层比秀更争芳。正缘土德当秋发，肯为金行共物藏。霜露练收颜益驻，松篁品与算俱长。清操不为繁华改，笑语儿曹各尽觞。 

　　漫分眉白与眉黄，华萼从中集众芳。志士胸襟多澹泊，端人节概慎行藏。秋花宁让春花复，淮水遥连□水长。地近广陵多异种，绿袍金带侑飞觞。 

　　前题谨次原韵嵩云 

　　东篱喜见菊衣黄，采撷轩中淡更芳。莲社远从荒径约，桑村直向画簾藏。趋庭竟日香逾久，侍坐经旬色耐长。几度叨陪真胜事，追随杖履晋瑶觞。 

　　前题谨次原韵翔云 

　　习礼曾闻菊有黄，一经位置冠群芳。俨同弟子分行列，各使根荄得护藏。高会许从隅坐次，各花应笑等身长。襄城韵事今重绩，喜预趋庭进寿觞。 

　　续纂艺文 

　　与善堂碑记 

　　德蔼亭先生，慷慨好善人也。嘉庆癸亥冬十月，督榷淮关，即行捐廉，暂假爱莲亭院西，设局施榇，颜其额曰“与善”。并酌捐公项等款，将为久远建堂计。是时，议立条规者，为刘君蟠初，董事许润泉、韩煦万也。旋因蔼亭先生任满还京，堂未专设。临行，惓惓不已。数年来，虽历任捐施，而堂仍侨寓。辛未九秋，元焕文先生自京赴任，道中常与余言，以力行善事为愿。小春之望接篆，即将淮关诸善举，悉皆次第施行。复因是堂之未建，恐其久而湮没也，深有慨焉。越月，即嘱补堂卢公勘购民房，专建是堂，价系清俸之馀，名仍“与善”之旧。并在堂合药以济世，焕文先生之善愿益广矣。余更叹蔼亭先生之善始，焕文先生之善成也。两贤立心行事，洵不愧乐善之称。余皆亲炙光仪，知之最悉，用志其本末于壁。梁溪周炳谨识 

　　查办回空漕船 

　　自长江通商，贩运洋土货物由各海关给发单照，沿途验免厘税，历有年所，从未有已验之货船复请洋单持验者。查光绪十九年二月间，据宿迁关禀称，有河运回空漕船二只，揽装生地药材五百一十石，于上年十二月二十九日抵关，仅呈验回空护照一张，当以一照两船，未经验放。该船停泊四十余日，复偕洋行夥王天寿持镇江关土货运照三张，请验禀报前来，当经发交山阳县讯办。据船户胡士文供，系商人高凤五之货，因一照两船，故将货卖与洋行，朦领洋票，赴关呈验。该行夥王天寿亦称，被高客朦骗，货价未付，伊行亦不愿要此货，听凭船户将货交出核办等情。讯供详复本关，并详漕督部堂酌核厘税，事同一体。经漕督部堂批，饬补纳厘税正项并加罚五倍，准将生地变价完缴等因。咨关商办，以昭惩戒。英领事始而据该洋行一面之词，意存左袒，函准镇江关，叠次驳复，甫无异说，请从宽办理。镇江关饬据该行夥王天寿出具改过切结，不准再充行夥，取保释放完案。溯查自通商以来，各商贩无不恃洋单为护符，动辄使出洋行理论。兹藉照朦验情节，显然该洋行始无从置议。嗣后，已验货船，不得任意延搁，复请洋单持验，冀图免税。事关勾串朦混，应以此次作为定案。爰志其颠末如此。光绪二十一年春正月。督榷使者长白常恩附识 

　　《淮关志》八卷，两淮马裕家藏本。明马麟撰。麟，巴县人。嘉靖戊戌进士，官南京户部员外郎。是书凡分八门，其《建置》，不叙淮关之始末，而泛引历代征商典故，缀为一卷，殊为汗漫。又，地志列《艺文》一门，原为风土而设。此志不过征榷之条格，一关之外，皆非所属。而亦滥载艺文，尤非体例矣。（四庫全書總目·史部·政書類存目）



