咸淳毗陵志 (宋)史能之纂修
　序
　重刻咸淳毗陵志序
　卷第一
　　地理〔一〕
　　　古今郡县表
　卷第二
　　地理〔二〕
　　　叙州
　　　　州境
　　　叙县
　　　　晋陵
　　　　　县境
　　　　武进
　　　　　县境
　　　　无锡
　　　　　县境
　　　　宜兴
　　　　　县境
　　　陆程
　　　水程
　　　分埜
　卷第三
　　地理〔三〕
　　　城郭
　　　　州
　　　　晋陵武进
　　　　无锡
　　　　宜兴
　　　坊市
　　　　州〔晋陵武进附〕
　　　　无锡
　　　　宜兴
　　　乡都
　　　　晋陵
　　　　武进
　　　　无锡
　　　　宜兴
　　　桥梁
　　　　州
　　　　晋陵
　　　　武进
　　　　无锡
　　　　宜兴
　卷第四
　　诏敕
　　　开宝谕吴越王取常州诏
　　　常州平奖谕吴越王诏
　　　抚定常州敕榜
　　　淳化宽征诏
　　　大观学校推恩诏
　　　绍兴赈恤流民诏
　　　绍兴增置水军指挥
　　　绍兴蠲放被水下户积欠税赋诏
　　　干道免身丁钱绢指挥
　　　淳熙间两县水涝　御笔
　　　淳佑蠲税指挥
　　　技艺
　卷第五
　　官寺〔一〕
　　　州治
　　　　通判东厅
　　　　通判西厅
　　　　钤辖厅
　　　　教授厅
　　　　节干厅
　　　　判官厅
　　　　推官厅
　　　　录参厅
　　　　司理厅
　　　　司户厅
　　　　司法厅
　　　　监仓厅
　　　　厢官监酒税厅
　　　晋陵县治
　　　　县丞厅
　　　　主簿厅
　　　　县尉厅
　　　武进县治
　　　　县丞厅
　　　　主簿厅
　　　　县尉厅
　　　无锡县
　　　　县丞厅
　　　　主簿厅
　　　　县尉厅
　　　　监务厅
　　　宜兴县治
　　　　县丞厅
　　　　主簿厅
　　　　县尉厅
　　　　监务厅
　　　馆舍
　　　　州
　　　　晋陵
　　　　武进
　　　　无锡
　　　　宜兴
　卷第六
　　官寺〔二〕
　　　仓库
　　　　州
　　　　晋陵
　　　　武进
　　　　无锡
　　　　宜兴
　　　场务
　　　　州
　　　　晋陵
　　　　武进
　　　　无锡
　　　　宜兴
　卷第七
　　秩官〔一〕
　　　历代封统
　　　　商
　　　　周
　　　　吴
　　　　楚
　　　　西汉
　　　　东汉
　　　　魏
　　　　吴
　　　　晋
　　　　宋
　　　　齐
　　　　梁
　　　　陈
　　　　唐
　　　　五代
　　　　国朝
　　　历代郡守
　　　　晋
　　　　宋
　　　　齐
　　　　梁
　　　　陈
　　　　唐
　　　　五代
　　　历代县令
　　　　东汉
　　　　晋
　　　　宋
　　　　齐
　　　　梁
　　　　南唐
　卷第八
 秩官〔二〕
　　　国朝郡中
　卷第九
　　秩官〔三〕
　　　郡官
　　　通判题名
　　　两教授题名
　　　州兵官
　卷第十
　　秩官〔四〕
　　　知县
　　　　晋陵
　　　　武进
　　　　无锡
　　　　宜兴
　　　县官
　　　　晋陵
　　　　武进
　　　　无锡
　　　　宜兴
　卷第十一
　　文事
　　　学校
　　　　晋陵武进
　　　　无锡
　　　　宜兴
　　　贡举
　　　　解额
　　　科目
　　　　东汉
　　　　吴
　　　　晋
　　　　宋
　　　　梁
　　　　唐
　　　　南唐
　　　　国朝
　卷第十二
　　武备
　　　诸军
　　　　禁军
　　　　　威果六十六指挥
　　　　　雄节十二指挥
　　　　厢军
　　　　　崇节十九指挥
　　　　　崇节二十一指挥
　　　　　崇节三十六指挥
　　　　　崇节三十六指挥
　　　　　壮城
　　　　　作院
　　　　　递铺
　　　　　牢城
　　　　　奔牛镇闸兵
　　　　　诸县弓兵
　　　　　晋陵
　　　　　武进
　　　　　无锡
　　　　　宜兴
　　　　　诸寨土兵
　　　　　管界
　　　　　马迹〔晋陵〕
　　　　　小河〔武进〕
　　　　　香兰〔宜兴〕
　　　　　分界
　　　　　沿江民兵
　　　　教场
　　　　外县废置
　　　　　水军
　　　　　牧马
　卷第十三
　　风土
　　　户口
　　　风俗
　　　土贡
　　　土产
　　　　谷之属
　　　　帛之属
　　　　货之属
　　　　花之属
　　　　果之属
　　　　蔬之属
　　　　药之属
　　　　草之属
　　　　木之属
　　　　竹之属
　　　　禽之属
　　　　兽之属
　　　　鳞介之属
　卷第十四
　　祠庙
　　　社稷坛〔风雨坛附〕
 州
　　　诸庙
　　　　州
　　　　晋陵
　　　　武进
　　　　无锡
　　　　宜兴
　卷第十五
　　山水
　　　山
　　　　晋陵
　　　　武进
　　　　无锡
　　　　宜兴
　　　峰
　　　　无锡
　　　岩
　　　　宜兴
　　　岭
　　　　无锡
　　　　宜兴
　　　洞
　　　　无锡
　　　　宜兴
　　　坞
　　　　无锡
　　　　宜兴
　　　江
　　　　晋陵武进宜兴
　　　　无锡
　　　湖
　　　　晋陵
　　　　武进
　　　　无锡
　　　　宜兴
　　　河
　　　　州
　　　　晋陵
　　　　武进
　　　　无锡
　　　　宜兴
　　　溪
　　　　武进
　　　　无锡
　　　　宜兴
　　　沟
　　　　州
　　　港
　　　　晋陵
　　　　无锡
　　　陂
　　　　无锡
　　　塘
　　　　武进
　　　　宜兴
　　　浦
　　　　宜兴
　　　渰
　　　　无锡
　　　　宜兴
　　　涧
　　　　无锡
　　　　宜兴
　　　渎
　　　　武进
　　　　无锡
　　　　宜兴
　　　潭
　　　　晋陵
　　　　武进
　　　　无锡
　　　　宜兴
　　　渚
　　　　宜兴
　　　泉
　　　　无锡
　　　　宜兴
　　　径
　　　　宜兴
　　　井
　　　　晋陵
　　　　无锡
　　　　宜兴
　　　堰
　　　　晋陵
　　　　武进
　　　　无锡
　　　　宜兴
　　　埭
　　　　无锡
　　　　宜兴
　　　闸
　　　　武进
　　　　无锡
　卷第十六
　　人物〔一〕
　　　晋陵
　　　　汉
　　　　晋
　　　　陈
　　　　唐
　　　武进
　　　　宋
　　　　齐
　　　　梁
　　　　陈
　　　无锡
　　　　汉
　　　　晋
　　　　唐
　　　宜兴
　　　　汉
　　　　吴
　　　　晋
　　　　宋
　　　　齐
　　　　梁
　　　　陈
　　　　唐
　卷第十七
　　人物〔二〕
　　　本朝
　　　　晋陵
　　　　武进
　　　　无锡
　　　　宜兴
　卷第十八
　　人物〔三〕
　　　寓贤
　　　　国朝
　卷第十九
　　人物〔四〕
　　　遗逸
　　　　晋陵
　　　　　汉
　　　　　陈
　　　　　唐
　　　　　国朝
　　　　武进
　　　　　唐
　　　　无锡
　　　　　国朝
　　　　宜兴
　　　　　唐
　　　　　国朝
　　　旌表
　　　　晋陵
　　　　　宋
　　　　　齐
　　　　　隋
　　　　　唐
　　　　　国朝
　　　　武进
　　　　　宋
　　　　无锡
　　　　　晋
　　　　宜兴
　　　　　齐
　卷第二十〔阙〕
　　词翰〔一〕

　卷第二十一
　　词翰〔二〕
　　　记
　　　　宜兴周将军庙记〔徐锴〕
　　　　宜兴长桥记
　　　　阙题
　　　　宜兴嘉定修学记〔叶适〕
　　　　宜兴岳鄂王庙记〔周端朝〕
　　　　宜兴先贤祠堂记〔真德秀〕
　　　　宜兴复周孝公茔兆记〔刘宰〕
　　　　无锡慧山新泉记〔独孤及〕
　　　　慧山寺记〔陆羽〕
　卷第二十二
　　词翰〔三〕
　　　前朝诗
　　　　过历山湛长史草堂〔刘铄〕
　　　　酬南平王〔湛茂之〕
　　　　过历山〔江淹〕
　　　　钓台〔任昉〕
　　　　兰台聚〔陆倕〕
　　　　和晋陵陆丞早春有怀〔杜审言〕
　　　　赠从孙铭宰义兴〔李白〕
　　　　题湛长史旧居〔丘丹〕
　　　　送李侍郎赴常州〔贾至〕
　　　　宿慧山寺〔吴武陵〕
　　　　秋暮登北楼
　　　　送客〔窦群〕
　　　　得李滁州书以玉潭庄见托因书春思以诗代答〔独孤及〕
　　　　题玉潭
　　　　答李滁州见寄
　　　　奉寄独孤常州时蒙溪幽居在义兴益增怀思〔李幼卿〕
　　　　戏和贾常州醉中二绝〔白居易〕
　　　　酬常州陈郎中使君
　　　　送杨八给事赴常州
　　　　夜闻贾常州崔湖州茶山境会想羡欢宴因寄此诗
　　　　晚春闲居工部寄诗杨常州寄茶同到因以答之
　　　　送李校书趁寒食归义兴山居
　　　　看常州柘枝赠郭使君
　　　　题茶山〔杜牧〕
　　　　茶山下作
　　　　入茶山下题水口草市
　　　　春日茶山病不饮酒呈宾客
　　　　赠许七侍御
　　　　李侍郎于阳羡里富有泉石某亦于阳羡粗有薄产叙旧叙怀因献长句四韵　雪
　　　　却望无锡芙蓉湖五首
　　　　别泉石
　　　　忆慧山寺
　　　　重到慧山二首
　　　　寄毗陵杨给事〔刘禹锡〕
　　　　杨给事新楼
　　　　张公洞〔李栖筠〕
　　　　题慧山寺〔许浑〕
　　　　题卫将军庙
　　　　题天申宫殿前冬青树
　　　　晚次荆溪呈崔明府〔张祜〕
　　　　题陆墉金沙洞居
　　　　题善卷寺
　　　　题慧山普利寺
　　　　题李渎山居玉潭
　　　　投常州从兄中丞
　　　　夜泊毗陵无锡县有寄〔罗隐〕
　　　　登慧山北楼〔皇甫冉〕
　　　　送张陟归常州
　　　　洞灵观
　　　　三月三日义兴李明府泛舟
　　　　无锡惠山寺流泉歌
　　　　赋得荆溪夜湍送蒋逸人归义兴山
　　　　寄高云
　　　　送魏十六还苏州
　　　　题高云客舍
　　　　秋吟〔高蟾〕
　　　　息舟荆溪　阳羡南山游善卷寺呈李功曹巨〔羊士谔〕
　　　　和常州崔使君寒食夜〔孙逖〕
　　　　和常州崔使君咏梅二首
　　　　题天申宫三首〔宋维〕
　　　　赠僧二首〔顾况〕
　　　　宿荆溪呈丘义兴〔严维〕
　　　　送客归常州〔杨凝〕
　　　　自苏台泛舟至望亭驿因寄从弟纾〔李嘉佑〕
　　　　送陆士伦之宜兴
　　　　自常州还江阴道中
　　　　晚春宴无锡蔡长官西亭
　　　　常州韦郎中泛舟见饯
　　　　寄毗陵彻公
　　　　送董正字常州觐省〔贾岛〕
　　　　送董正字常州觐省〔姚合〕
　　　　送董正字常州觐省〔释无可〕
　　　　送董正字常州觐省〔马戴〕
　　　　赠常州院僧〔姚合〕
　　　　送喻凫校书归毗陵
　　　　题陶详隐居〔方于〕
　　　　送江阴霍明府之任
　　　　送义兴元少府〔李端〕
　　　　送晋陵王少府赴选
　　　　怀金鹅沈山人〔卢仝〕
　　　　邵博士溪亭〔李郢〕
　　　　秋晚寄题陆勋校书义兴禅居时淮南从事
　　　　茶山贡焙歌
　　　　春日自吴门之阳羡道中书事〔曹松〕
　　　　周平西墓〔权德舆〕
　　　　题独孤常州湖上林亭〔刘长卿〕
　　　　毗陵留别〔朱放〕
　　　　题慧山寺〔皮日休〕
　　　　怀锡山药名离合二首
　　　　又二首〔陆龟蒙〕
　　　　山居即事二首〔陆希声〕
　　　　苦竹径
　　　　梅花坞
　　　　石兕台
　　　　讲易座
　　　　观鱼
　　　　绿云
　　　　清辉堂
　　　　观妙庵
　　　　西阳亭
　　　　弄云亭
　　　　伏龟堂
　　　　桃花谷
　　　　含桃圃
　　　　茗坡
　　　　松岭
　　　　桃蹊
　　　　李径
　　　　鸿盘
　　　　题毗陵驿〔南唐徐铉〕
　　　　题马迹山〔僧文鉴〕
　　　　题武烈庙〔江南道士任右元〕
　卷第二十三
　　词翰〔四〕
　　　本朝诗
　　　　题慧山寺〔王禹偁〕
　　　　陆羽茶泉
　　　　张公洞〔陈尧佐〕
　　　　长生桧〔苏绅〕
　　　　题函亭〔蒋堂〕
　　　　送王介甫知毗陵〔梅尧臣〕
　　　　冬日送毗陵暹上人
　　　　留题毗陵潘氏假山
　　　　观毗陵宁公画草虫
　　　　叔治遗草虫枕屏
　　　　季子庙
　　　　夫子篆
　　　　送沈学士知常州〔欧阳修〕
　　　　送陈商学士知常州〔韩琦〕
　　　　饯光禄两张卿退居〔杜衍〕
　　　　饯光禄两张卿退居〔欧阳修〕
　　　　饯光禄两张卿退居〔吕溱〕
　　　　饯光禄两张卿退居
　　　　饯光禄两张卿退居〔蔡襄〕
　　　　张公洞〔胡宿〕
　　　　常州李使君被召还台
　　　　陈学士赴常州
　　　　题善卷洞〔陈襄〕
　　　　题善卷洞
　　　　游宜兴法藏院观桂紫菊花
　　　　依韵和通判徐郎中毗陵重阳
　　　　寒食日常州宴春园
　　　　题张渚道中
　　　　过罨画溪
　　　　题毗陵郡图
　　　　常州郡斋六首
　　　　携家游东园
　　　　焦千之求慧山泉诗〔苏轼〕
　　　　游慧山
　　　　题慧山寺
　　　　赠钱安道兼寄其弟慧山山人
　　　　钱安道席上令歌者道服
　　　　赠钱道人
　　　　赠慧山表大师
　　　　寄陈述古
　　　　无锡道中赋水车
　　　　再知常州和昔年留别
　　　　与孟震同游常州僧舍
　　　　题感慈寺
　　　　归宜兴留题竹西寺
　　　　题太平寺法华院薝卜亭
　　　　太平寺牡丹
　　　　除夜宿常州城外二首
　　　　汝州表乞常州居住得请
　　　　次韵蒋颖叔
　　　　题慧山寺〔蒋之奇〕
　　　　游慧山
　　　　访慧山钱道人不遇〔周邠〕
　　　　题慧山寺〔焦千之〕
　　　　题慧山泉〔黄庭坚〕
　　　　寄阙下诸父兄兼示平甫兄弟〔王安石〕
　　　　酬邵提刑
　　　　题慧山寺〔杨杰〕
　　　　张公洞
　　　　登子隐台
　　　　题善卷洞〔蔡肇〕
　　　　天申宫
　　　　游张公洞呈知县
　　　　张公洞
　　　　题南岳寺〔郭三益〕
　　　　题慧山翠麓亭〔丁宝臣〕
　　　　和慧山泉
　　　　留题慧山寺〔张商英〕
　　　　题天庆观画龙〔胡珵〕
　　　　题智宝院
　　　　题宜兴迎华驿〔建炎间无名氏〕
　　　　送毗陵太守受代东归〔汪藻〕
　　　　避地函亭野步
　　　　诸公游慧山
　　　　喜晴呈叶常州〔张安国〕
　　　　阳羡春歌〔陈克〕
　　　　题云海亭〔尤袤〕
　　　　张公洞
　　　　寄题邵先生云隐二首〔陆游〕
　　　　游张公洞〔曾几〕
　　　　发宜兴
　　　　宜兴邵智卿天远堂
　　　　入常州界〔杨万里〕
　　　　毗陵郡斋冬至晴寒
　　　　题郡斋坐屏
　　　　二月望日劝农既归散策郡圃
　　　　雨足晓立郡圃荷桥
　　　　春暖郡圃散策
　　　　静坐池亭
　　　　太平寺水
　　　　（上甜下心）怀古堂
　　　　多稼亭望三山中峰独秀而低
　　　　梅露堂
　　　　卧治斋
　　　　多稼亭
　　　　净远亭
　　　　荷桥
　　　　酌慧山泉瀹茶
　　　　慧山云开复合
　　　　泊舟无锡雨止遂游慧山
　　　　寄茶与尤延之延之再寄黄檗和韵
　　　　题萧岳英常州朱氏画草虫轴二首
　　　　题安阳山翠微寺〔唐皞〕
　　　　题安阳山〔赵义夫〕
　　　　题独孤桧〔翁卷〕
　　　　毗陵天庆观画龙呈王使君戴〔复古〕
　　　　太平寺画水天庆观画龙呈王〔使君〕
　　　　过无锡见李元德祭酒〔刘过〕
　　　　题慧山〔蒋重珍〕
　　　　题洞虚观〔僧仲殊〕
　　　词
　　　　菩萨蛮〔苏轼〕
　　　　凤栖梧
　　　　鹧鸪天〔陈克〕
　　　　浣溪沙〔阳羡上元〕
　　　　好事近
　卷第二十四
　　财赋
　　　夏租
　　　秋租
　卷第二十五
　　僊释
　　　晋陵
　　　　梁
　　　　唐
　　　　五代
　　　　国朝
　　　宜兴
　　　　唐
　　　　国朝
　　观寺
　　　宫观
　　　　州
　　　　晋陵
　　　　武进
　　　　无锡
　　　　宜兴
　　　寺院
　　　　州
　　　　晋陵
　　　　武进
　　　　无锡
　　　　宜兴
　卷第二十六
　　陵墓
　　　晋陵
　　　　吴
　　　　晋
　　　　唐
　　　　国朝
　　　武进
　　　　汉
　　　　齐
　　　　国朝
　　　无锡
　　　　周
　　　　吴
　　　　宋
　　　　齐
　　　　唐
　　　　国朝
　　　宜兴
　　　　汉
　　　　晋
　　　　陈
　　　　唐
　　　　国朝
　卷第二十七
　　古迹
　　　州
　　　晋陵
　　　武进
　　　无锡
　　　宜兴
　卷第二十八
　　　祥异
　　　　吴
　　　　晋
　　　　宋
　　　　齐
　　　　梁
　　　　唐
　　　　五代
　　　　国朝
　卷第二十九
　　碑碣
　　　州
　　　晋陵
　　　宜兴
　卷第三十
　　纪遗〔辨疑附〕
　　　总四县
咸淳毗陵志　(宋)史能之纂修　中华书局编辑部编　北京：中华书局　1990.6第一版
咸淳毘陵志序
毗陵有志旧矣岁淳佑辛丑余尉武进时宋公慈为守相与言病其略也俾乡之大夫士增益之计书成且有日越三十年余承　朝命长此州取而阅之则犹故也嘻岂职守之遵绌不常而郡事之轇轕靡暇是以久而莫之续耶抑有待而然耶夫周官土训掌地道图以诏地事以辨地物以诏地采盖将使来者有考也而可忽诸毗陵自晋改邑为郡至唐易郡为州代更五季民窳于兵
宋奠九（土廛）江南既平郡始入职方氏
一马渡江之后钱唐为天子行在所繇是与苏湖秀均号右扶寰宇记所谓人性吉直黎庶淳逊其所从来古矣今山川映发民物殷蕃谨固封圻为国之屏壤地非小弱也而郡志弗续非阙欤乃命同僚之材识与郡士之博习者网罗见闻收拾放失又取宋公未竟之书于常簿季公之家讹者正略者备觖者补盖阅旬月而后成虽然余岂掠美者哉事患不为为而无不成余之续之所以成前人之志而广异日之传云尔后之揽者亦将有感于斯咸淳四月正元日四明史能之叙
常州郡号毗陵旧有志以识山川草木城郭人物田土赋纳之事至元乙亥厄于兵燹人书俱亡延佑乙卯
都省平章张闾公驰驿经量田土履亩自实限迫吏民皇皇会前本路治中聊城徐朝列文质牒发旧志一本于路由是有司循已定之规郡民无重科之扰是年冬十月本路摠管提调学校官真定史中议埙命儒学教授三山李敏之重建尊经阁于讲堂之北丙辰秋八月落成侯谓教授曰阁成它书有钱可得郡志不可得也盍先诸亟命工锓梓于阁之上以纪其实延佑丁巳孟春吉日教授逊斋李敏之谨书
重刻咸淳毗陵志序
郡人赵怀玉譔
毗陵之有郡志自宋州学教授三山邹补之始其次则以咸淳志为最古志修于咸淳四年太守史能之元延佑四年丁巳重刻凡三十卷藏书家鲜着于录者明洪武初郡人谢应芳成续志十卷成化中郡士朱昱增修王文肃（与）寔订定之万历戊午太常少卿唐鹤征修常州府志今乡之人所共推者也迨入我
朝中书舍人陈玉与武进县志次第修纂是为康熙甲子至今嘉庆庚辰盖一百三十七年矣乾隆甲申群议以阳湖分县后未尝有志延虞考功鸣球董吉士潮同葺武进阳湖二志会虞补官京师董则未蒇事而卒于乙酉岁草草告成而郡志曾未有议及之者乾隆戊申己酉间前李太守廷敬后李太守尧栋相继来守吾郡倡修府志仁和卢召弓先生时主龙城讲席后李卢之女夫也二李皆名进士卢又通儒众方以为必有佳志洪编修亮吉方为举人急于成书未告六邑绅士使先为集费采访遽告当事于郡城鸠赀设局局既设自纂修分纂以及在官之人日有支给势不可止郡城书捐至四千余纳钱亦不下一百二十余万而六邑绅士无起而应者人心涣散书竟不成予则身在局中徒敝唇舌兼丛劳怨坐视事机之失焉至今以为大憾嘉庆乙亥予自关中病归适庄刺史炘亦同旋里时孙粮储星衍卜居白下偶还常州告诸太守欲邀刺史及予再修郡志予既久婴末疾庄亦年逾八旬精力有所不逮且前此踊跃捐金者有人谙悉掌故者有人今皆无之恐不易辨既而果然孙又尝劝重刻咸淳志卒卒未暇以为今孙与庄皆逝予亦衰病日剧岂能复郡志之成陈志于人物一门颇滋物议顾历时已久文献无征纵有直笔末由追正因思古书之流传廑矣郡县志更为难觏矧桑梓之地父母之邦尤数典所宜先乎乃勉筹刻赀取所藏咸淳志之剞劂并属李君申耆吴君山子相助雠勘用以谢从前筑室道谋之过并完死友未偿之志庶几桑榆之收以俟后之来者耳至于得书缘起及地图界址之附详旧跋不复赘云嘉庆二十五年太岁在上章执徐蕤宾之月
毗陵宋志惟教授三山邹补之所撰十二卷见宋艺文志及陈氏书录解题今不传此本咸淳四年戊辰郡守史能之修元延佑四年丁巳重刻在邹志之后而藏书家无箸于录者近时查氏夏重补注苏诗厉氏太鸿纂宋诗纪事始采用之起地理迄纪遗凡十九门计三十卷体例赅备可称良志明洪武中谢应芳增修成化中孙伟德重修虽未见其书类皆原本于此惟卷首列图有七而中有东至苏州府西至应天府云云则已非史志之旧必史图已佚后人传钞者据谢孙两志之图以补之耳世之藏书家间有是书残缺殆半癸卯冬少权赠予原阙十一卷至二十卷丙午夏少权闻长洲吴君翌凤藏本与此本互有缺失复为余转借补钞竟得九卷廑阙十一卷第一页及二十卷词翰余则居然完好可喜也吾郡郡志自康熙间陈舍人玉修后迄今百余年未有踵其事者顾舍人之书间有讹谬颇为乡人所訾每以唐少卿鹤征志为可宝古书甚难良志尤（甚少）矧事关桑梓又权舆之所托乎爰亟装治并识其略乾隆己酉冬与居居士赵怀玉书于亦有生齐
重修毗陵志卷第一
　地理一
常古扬州境也在周为吴季子采邑曰延陵在汉为会稽属县曰毗陵晋升县为郡隋改郡为州常之名昉此上下几千载间沿革分合有关于地理之大者往牒可覆也系年有表纂要有叙故志首书焉
　　古今郡县表
表书郡县沿革之大纲也壤地有广狭名号有因改治所有迁复表其端如示诸掌矣其并书州与国何明统属也诸书不同则系以考异云
州 【至唐曰道国朝曰路】
唐 扬州 　 　 　 　
虞 扬州 　 　 　 　
夏 扬州 　 　 　 　
殷 扬州 　 　 　
周元王四年戊辰 扬州
元封五年乙亥 初置剌史部十三州属扬州 【西汉地理志会稽郡属扬州】
东汉光武 属扬州
太康元年庚子 平吴分天下为十九州岛属扬州
怀帝永嘉四年庚午 以义兴郡属扬州 【宋州郡志义兴郡本扬州】
文帝元嘉八年辛未 初于江南置南徐州治京口以晋陵郡及南兰陵郡属
明帝泰始四年戊申 以义兴郡属南徐州【宋州郡志义兴郡宋明帝泰始四年废南徐】
齐武帝永明二年甲子 以义兴郡属扬州后复属南徐州
隋高祖开皇三年癸卯 罢天下郡以州统县
开皇九年己酉 省南徐州【隋地理志】 　
太宗贞观元年丁亥 分天下为十道属江南道
开元二十一年癸酉 增置十五道分江南为东西属江南东道置采访使
干元元年戊戌 置浙江西道节度使【唐方镇表】
大历十四年己未 合浙江东西道置都团练观察使 　 　
德宗建中元年庚申 分浙江东西为二道各置都团练观察使常州属西道 　 　 　 　
建中二年辛酉 改浙江东西道观察为节度使寻赐号镇海 　 　 　
贞元三年丁卯 复置浙江西道都团练观察使 　 　 　 　
宪宗元和二年丁亥 升浙江西道都团练观察使为镇海军节度使【出唐方镇表】
雍熙四年丁亥 诏常州属江南道【长编】
至道三年丁酉 初分天下为十五路属两浙路仍置转运使副判官【会要　国初有转运使副或曰同转运使知转运事又有同知至是年分路两浙二员或为使副或皆为副使或置判官】
真宗景德四年丁未 七月初置两浙路提点刑狱公事文武各一员【会要两浙路太常博士皇甫选合门只侯三泽】
仁宗天圣六年戊辰 正月罢诸路提点刑狱仍令转运使副管勾
天圣八年庚午 九月复置提点刑狱
嘉佑五年庚子 九月罢武臣同提点刑狱 　 　 　
神宗熙宁元年戊申 复诸路武臣提点刑狱 　 　 　 　
熙宁二年己酉 九月初置两浙路提举常平广惠仓兼管勾农田水利差役事【会要两浙路都官员外郎林英】 十一月　诏提点刑狱复差文臣充填 　
熙宁七年甲寅 五月初分两浙东西路属西路 九月 诏毋分路
熙宁九年丙辰 诏复分两浙为二路
熙宁十年丁巳 诏复合两浙为一路
元丰元年戊午 四月　诏增两浙路提举一员 　 　 　 　
哲宗元佑元年丙寅 闰二月罢提举常平官 　 　 　 　
绍圣元年甲戌 闰四月复置提举常平官【会要两浙路左奉议郎周纯】
徽宗崇宁二年癸未 五月　诏增两浙路提举常平官一员
政和二年壬辰 五月置两浙路提举盐事官 　 　 　 　
政和三年癸巳 二月差淮南两浙路提举茶事官
九月增置两浙路提点刑狱官一员
宣和六年甲辰 二月改两浙路提举盐事官为提举盐香茶矾事仍东西路各一员
宣和七年乙巳 二月改提举盐香茶矾为提举茶盐公事
高宗建炎元年丁未 六月并提举常平司归提刑司
建炎二年戊申 二月增置两浙路武臣提刑一员 八月复提举常平官
建炎四年庚戌 二月罢武臣提刑
绍兴二年壬子 十月置江浙荆湖广南福建路都转运使于湖州置司十二月移司常州 【会要大理卿张公济除集英殿修撰充三年罢司】
绍兴五年乙卯 闰二月　诏以诸路提举常平并入茶盐司为提举茶盐常平公事　置沿汪安抚司于镇江府以常州属【会要权发遣镇江府刘宁止乞以常州江阴军平江昆山常熟县隶本司从之阙罢司月日】
绍兴十五年乙丑 八月　诏改诸路提举茶盐官为提举常平茶盐公事
国
殷 属吴 【史记吴世家太伯奔荆蛮避季历自号勾吴】
周元王四年戊辰 属吴 属越 【史记六国表是年书越灭吴夫差为勾践所灭】
秦庄襄王二年癸丑 属楚
始皇二十五年己卯 属秦 【史记始皇本纪二十三年虏刑王索隐曰负刍也二十五年定荆江南地置会稽郡二十六年分天下以为三十六郡】
六年庚子 属荆国
十二年丙午 属吴国 【史记荆王世家十二年立沛侯濞为王王故荆地又西汉吴王濞传上患吴会稽轻悍无壮王镇之乃立濞】
景帝前四年戊子 属江都国 【史记江都易王非世家孝景前二年用皇子为汝南王吴楚反上书愿击吴吴破二岁徙为江都王卒子建立】 武帝元狩二年庚申 国除 　
魏文帝黄初二年辛丑【明年吴王权改元黄武】 封孙权为吴王属吴
天复二年壬戌 属伪吴【五代史吴世家是岁昭宗拜行密东面诸道行营都统封吴王行密卒子渥立梁改元开平渥仍称天佑渥卒弟隆演立天佑十六年即吴王位改元武义隆演卒溥嗣改元顺义七年即帝位改元干贞】 　
后晋高祖天福二年丁酉 属伪唐【南唐世家升冒姓徐名知诰溥传位于升国号齐改元升元明年复姓李国号唐】
郡 【至隋曰州】
始皇二十五年己卯 会稽郡
二十六年庚辰 分天下为三十六郡属会稽郡
西汉高帝 会稽郡 【统县二十有六】
东汉光武 会稽郡
顺帝永建四年 分会稽置吴郡 　 魏文帝黄初二年辛丑【明年吴王权改元黄武】 吴郡　
晋武帝泰始二年丙戌【吴王皓宝曲元年】 置嘉兴郡
太康二年辛丑 初分吴郡置毗陵郡
怀帝永嘉四年庚午 置义兴郡
永嘉五年辛未 初改毗陵郡为晋陵郡徙治丹徒县
元帝太兴元年戊寅 徙晋陵郡治于京口 侨置南兰陵郡于武进县
成帝咸和三年戊子 徙晋陵郡治还丹徒
安帝义熙九年癸丑 复徙晋陵郡治还晋陵 【宋州郡志】
梁武帝天监元年壬午 改南东海郡为兰陵郡 以晋陵郡南沙县置信义郡【隋地理志常熟旧曰南沙梁置信义郡平陈废并所领南沙海阳人□】 置江阴郡 以义兴郡绥安县立大梁郡【隋地理志绥安梁末立大梁郡又改曰陈留平陈入宣城郡】
陈高祖永定二年戊寅 改南兰陵郡为东海郡【陈高祖纪又隋地理志延陵旧置南徐州南东海郡梁改为兰陵郡陈又改为东海郡开皇九年州郡并废】
开皇九年己酉 罢晋陵郡置常州 省义兴郡 省江阴郡 省南东海郡
炀帝大业三年丁卯 罢州置郡常州为毗陵郡【隋纪及地理志】 　
恭帝义宁二年戊寅 吴兴郡守沈法兴据毗陵 唐高祖武德元年 改郡为州太守为剌史【唐纪】
武德二年己卯 李子通取晋陵 杜伏威得子通地寻归款封吴王 　
武德三年庚辰 复改毗陵郡为常州 以江阴县置暨州【唐地理志】
武德六年癸未 常州陷于辅公祏
武德七年甲申 平辅公祏复常州【并续通典】 以义兴县置南兴州
武德八年乙酉 省南兴州
武德九年丙戌 省暨州【并唐地理志】
天宝元年壬午 改州为郡 常州为晋陵郡
肃宗至德二载丙申 复诸州名 以晋陵郡为常州
武宗会昌四年甲子 升常州为望
德宗光启二年丙午 正月镇海军将张郁陷常州 四月武宁军将丁从实陷常州【并唐纪】
光启三年丁未 杭州刺史钱镠遣杜棱陷常州【五代史吴越世家】
昭宗龙纪元年己酉 十月宣州观察使杨行密遣田頵等陷常州 十二月孙儒陷常州
大顺元年庚戌 九月行密复陷常州 闰月儒复遣杜建锋陷常州【并唐纪及孙儒传】
大顺二年辛亥 甘露镇将陈可言陷常州【唐纪】
景福元年壬子 行密复遣张训取常州
后晋高祖天福二年丁酉 置江阴军
后周显德三年丙辰 三月取常州四月常州复入于唐 　 　
皇朝太祖开宝八年乙亥 常州平 淳化三年壬辰 复以阴江县为军　
高宗建炎元年丁未 以常□□沿江次要郡
建炎二年戊申 复以江阴县为军
绍兴三十一年辛巳 □□□□县为军
县
周元王四年戊辰 周章小子
秦庄襄王二年癸丑 春申君徙封江东城故吴墟 【后汉书郡国志注春申君城在无锡】
西汉高帝 毗陵县 无锡县 阳羡县 丹徒县 曲阿县【丹徒曲阿二县今虽属地郡但晋初置毗陵郡时尝属故并书】
十二年丙午 以阳羡县封灵常为侯国 【史记高帝功臣侯表十二年定侯灵常元年以荆令尹从□锺离昧及英布等功封高后七年共侯贺元年文帝七年哀侯胜元年十二年薨无后国除】
元封元年辛未 以无锡县封东越将军多军为侯国 【史记建元以来侯者年表以东越将军汉兵至弃军降汉元阙国除之年】
新室 改□□□毗坛无锡曰有锡
东汉光武 复毗坛曰毗陵 有锡曰无锡 以阳羡为邑 无锡为侯国
明帝青龙二年甲寅【吴嘉禾三年】 改丹徒县为武进 曲阿县为云阳 【宋州郡志丹徒嘉禾三年改曰武进曲阿复曰云阳】 省无锡县置毗陵典农校尉
晋武帝泰始二年丙戌【吴王皓宝曲元年】 析阳羡县属吴兴 【吴志皓诏曰今吴郡阳羡诸县地势水流之便悉注乌程亟分此为吴兴郡】
太康元年庚子 复置无锡县 【宋州郡志无锡晋太康元年复立】 太康二年辛丑 复武进为丹徒县
云阳为曲阿县 分丹徒曲阿置武进县 曲阿 延陵乡置延陵县 无锡毗陵置暨阳县【宋州郡志并晋太康二年并毗陵无锡凡七县】 　
怀帝永嘉四年庚午 分丹杨郡永世县置平陵永世二县 分吴兴郡阳羡县置国山临津阳羡三县 分长城县北乡置义乡县【晋地理志凡六县属义兴宋州郡志云永世寻还丹杨年月阙】
永嘉五年辛未 并改毗陵县为晋陵 【宋州郡志与郡俱改】
元帝太兴元年戊寅 并徙丹徒县治于京口
咸康七年辛丑 罢暨阳盐署立南沙县 【宋州郡志】
宋武帝永初三年壬戌 分宣城郡之广德义兴郡之故鄣长城及阳羡义乡五县置绥安县于义兴郡【宋州郡志】 　
文帝元嘉八年辛未 以晋陵郡丹徒县属南东海郡 【宋州郡志】
元嘉九年壬申 并义兴郡之平陵县入丹阳郡之永世溧阳县【义兴郡在晋凡六县永世既还丹杨此又并平陵是省共二以尝置绥安故宋志凡□县】 　
孝武帝大明末 以晋陵郡武进县属南东海郡【晋陵郡在晋七县后立南沙凡八宋以丹徒武进入南东海郡惟存晋陵延陵无锡南沙曲阿暨阳故宋志凡六县】 　
齐武帝永明二年甲子 置海阳县【南齐州郡志晋陵郡凡七县视宋志增海阳阙初置年月】 　
梁武帝天监元年壬午 复南兰陵武进县 改武进县为兰陵县【隋地理志曲阿有武进县梁改曰兰陵】 以南沙海阳县属信义郡 置江阴县【隋地理志江阴梁置及置江阴郡平陈郡废又陈高祖纪永定元年以江阴郡奉梁主为江阴王行梁正朔尤见梁曾置此郡】
开皇九年己酉 以晋陵郡延陵曲阿二县属扬州 又省南东海郡之丹徒县入延陵兰陵县入曲阿 改义兴郡阳羡县曰义兴县来属又以国山临津义乡三县并入以江阴县来属【隋地理志并晋陵无锡凡四县】
武德三年庚辰 以故兰陵县地置武进县【唐地理志】 分江阴县置暨阳利城二县
武德七年甲申 分义兴县置临津阳羡二县
武德八年乙酉 省阳羡临津二县以义兴县来属 　
武德九年丙戌 省暨阳利城二县以江阴县来属
贞观八年申午 并武进县于晋陵
武后垂拱二年丙戌 复分晋陵县置武进【并唐地理志并义兴无锡江阴凡五县】
元宗开元四年丙辰 升晋陵为望县【唐会要】
代宗大历十二年丁巳 升武进无锡县为望【唐会要】
武宗会昌四年甲子 升江阴县为望
太宗开宝九年丙子【即位未改元】 改义兴县为宜兴【实录是年十月壬戌诏　　州县名与朕名下一字同者宜改】
淳化元年庚寅 以江阴军为县来属
熙宁四年辛亥 以江阴军为县来属
绍兴二十七年丁丑 以江阴军为县来属
考异
周元王四年戊辰　史记谓武王封周章与续通典史记六国表元王元年徐广曰乙丑皇甫谥曰癸酉刘忠通鉴外记亦曰蒙赤奋若今从之书四年曰戊辰史记六国表周显王三十六年楚威王七年止书围齐于徐州不书灭越楚世家云威王七年伐齐败之于徐州徐广曰已灭越而伐齐也越世家亦于楚败越下连书破齐于徐州灭越系在是年徐质注乃云显王四十七年误按六国表是年乃楚怀王六年通鉴书之三十五年
始皇二十五年己卯 史记六国表三十四年书虏王负刍二十七年书分三十六郡二事各后一年今从本纪
西汉高帝 晋地理志秦置鄣会稽九江三郡项羽封英布为九江王尽有其地汉改九江曰淮南即封布为王或因会稽二字谓毗陵当属布按史记布传羽封为九江王汉四年立为淮南王皆都六名异地一又云九江庐江衡山豫章皆属布乃今淮西江西前汉志会稽郡高帝六年为荆国史记荆王贾世家十一年布反为布军所杀当六年后十一年前布与贾二国并立无缘两属今据史记汉志二书晋志作于唐误今不取
六年庚子 史记荆世家谓六年废楚王信分其地为二国封贾为荆王王淮东五十二城阙会稽今从汉志又西汉高帝纪六年请以故东阳郡鄣郡吴郡封贾为荆王文颖曰吴今会稽刘攽刊误谓顺帝始分会稽为吴殊不可晓盖谓固误
武帝元狩二年庚申 史记诸侯年表元狩二年王建自杀国除为广陵郡六年更为广陵国初立胥按世家广陵策曰大江之南五湖之间其人轻心扬州保疆或因此谓毗陵尝属广陵郡国窃谓为广陵郡时指江都王所都之地会稽郡名未尝改兼诸书亦不言会稽尝入广陵国姑附见于此
东汉光武 史志阙再复县名及分县邑国之年月 今附 中兴初　天圣间无锡令聂厚载作县记引陆羽慧山寺记谓汉顺帝更为无锡又引图经谓莽改有锡吴改无锡但东汉已改何待于吴图经固误莽之所名东汉中兴自当亟改恐亦不俟顺帝 难据
明帝青龙二年甲寅【吴嘉禾三年】 续通典谓武进吴末并入晋陵诸书不载且晋方改郡县名为晋陵此时无之今不取 吴志及晋宋志皆同初置典农校尉年月今附吴事后
太康二年辛丑 晋地理志谓分丹杨立毗陵郡又云吴分会稽无锡以西为宅田典农校尉太康二年省为毗陵郡按后汉郡国志毗陵丹徒曲阿无锡皆吴郡之县于丹阳郡无关汉志曰阳晋志曰杨文异地一兼汉顺帝已分吴郡亦非会稽 宋州郡志谓太康三年复丹徒但二年既别立武进若三年方复丹徒是两武进矣今并书之二年
怀帝永嘉四年庚午 晋地理志称惠帝以周（王巳）创义讨石冰立义兴郡表（王巳）功但（王巳）传谓讨石冰陈敏钱璯三定江南元帝以（王巳）频兴义兵则为义兴郡以彰其功考帝纪斩石冰事固在惠帝永兴元年钱璯反乃怀帝永嘉四年在惠帝后已见志误兼元帝虽自永嘉元年以琅邪王镇建业又历愍帝朝方称制改元立郡乃帝承制行事未可直书为帝宋志亦云惠帝永兴元年立义兴皆非年不可考今附讨璯之年
永嘉五年辛未 晋地理志谓惠帝又以毗陵郡封东海王世子毗避毗讳改为晋陵按哀王传谓元帝以毗没于石勒以继毗后考本纪毗没乃怀帝永嘉五年非惠帝兼怀帝在上亦未可书为元帝宋志谓永嘉五年改为晋陵自毗陵徙治丹徒今从之
元帝太兴元年戊寅 宋州郡志谓太兴初郡及丹徙悉治京口今书之元作 晋地理志谓元帝以江东置南兰陵等郡分武进立临淮淮陵南彭城等郡属南徐州江乘县乃丹阳郡按南齐高帝纪晋元康元年分东海为兰陵郡中朝乱淮阴令整过江居武进县东城里侨置本一加以南名于是为南兰陵人纪特叙帝祖居必不差又宋元嘉方置南徐州于江南此时未之有晋志难据初置年月未详附元帝朝
成帝咸和三年戊子 宋州郡志晋陵郡郗鉴复徙还丹徒阙年按成帝纪咸和二年十一月苏峻反三年九月斩之鉴传云陶侃为盟主迨鉴都督扬州八郡军事以王舒虞潭战不利还丹徒立三垒指战鉴传他无至丹徒事乃峻反之后未败之前合在三年
文帝元嘉八年辛未 宋州郡志列南兰陵于南徐州下不言自某年属今附于初置南徐之年
梁武帝天监元年壬午 南齐帝纪高帝封齐公策文有南徐州之兰陵等郡州郡志乃无之又宋州郡志南兰陵止有兰陵与承二县南齐志乃并载于琅邪郡下必尝更革史有阙误粱纪云改南东海为兰陵郡复之也 自此以下六事并隋志皆阙年惟置江阴县一事见续通典云粱敬帝太平三年分兰陵置江阴县
陈高祖永定二年戊寅 旧毗陵志谓无锡县陈祯明中改吴州寻复为县按陈书后主纪祯明元年割扬州吴郡置吴州不言 无锡
开皇九年己酉 旧毗陵志称隋平陈郡废乃于常熟县置常州其后割常熟入苏州常州治晋陵此据元和郡县志非维隋唐史不载杜佑通典亦不书惟注言或曰常州置于常熟县故以为名或者疑辞今不书之表姑附见又南齐志晋陵郡凡七县考隋志至隋惟晋陵无锡因旧南沙海阳至梁入信义郡曲阿延陵至隋入扬州暨阳不见沿革必梁置江阴郡县时尝有更改史阙书又续通典谓隋开皇元年废无锡入晋陵十三年复旧大业三年改为毗陵唐复为无锡隋唐史不载今不取
唐高祖武德元年 按唐书纪系是五年月即帝位即义宁二年
武德二年己卯 唐子通传于子通僣帝位后连书降丹杨取晋陵阙年帝纪书子通称帝于二年今附是年 子通传又书子通战败弃江都保京口伏威尽得其地俄东走太湖袭吴郡据余杭子通自是不复西毗陵亦为所得明矣亦阙年纪书伏威降于二年伏威传连书封吴王于献款后今并书之二年
武德三年庚辰 唐史志虽载常州本毗陵郡阙初改年月续通典云武德四年杜伏威归国复置常州但唐纪书伏威降于二年辅公祏传书伏威一朝于六年非四年志书置武进县于三年岂得未正州名先置属县今附是年
武德七年甲申 续通典谓武德二年废国山义乡两县改义兴县为鹅州又置阳羡临津两县七年改临津为南兴州唐志直云七年以义兴县置南兴州并析置临津阳羡二县不言前有沿革兼诸史舍隋志言隋废国山临津义乡并入义兴之后他书皆不言再置何缘武德二年废国山义乡今从唐史鹅州事史不书故附见
贞观八年申午 □□□□□□进贞观八年省入晋陵续通典云元年今从唐史
开元二十一年癸酉 唐地理志开元二十一年又因十道分山南江南为东西道增置黔中道及京畿都畿置十五道采访使又百官志二十年设采访处置使分十五道唐会要云开元二十二年初置十道采访处置使皆与地理志不同今从地理志
天宝元年壬午 唐地理志常州晋陵郡本毗陵郡续通典曰天宝元年改晋陵考二书知唐尝改曰晋陵郡
肃宗至德二载丙申 唐纪于至德三载书复诸州及官名续通典云干元元年复为当州今从唐纪宜兴县图经云干元二年割义兴县属润州三年复来属唐史不载今附见
武宗会昌四年甲子 唐会要常州五县至此四县升为望惟不载义兴唐地理志书为紧　本朝九域志书为望皆阙初升月日
昭宗龙纪元年己酉 五代史吴世家□行密入宣州龙纪元年唐拜行密宣州观察使遣田頵安仁义李神福等取苏常润州唐行密传作宣歙池观察使又云仁义又取常州今从世家
大顺二年辛亥 唐行密传作陈可见
景福元年壬子 唐纪景福二年□月□书行密陷常州考谱书自元年行密陷常州此后无再入者安得二年行密复陷常州张训孙佖撰训行状云景福壬子岁七月从太祖经毗陵入利港赴广陵谓左右曰训以一剑下毗陵未尝自伐即授常州刺史壬子即元年太祖指行密亦无再入事唐纪难据
后晋高祖天福二年丁酉 续通典江阴县为唐升元中建为军马令南唐书建国谱书以江阴县别置军阙年二书皆曰南唐惟三朝史志云伪吴
至道三年丁酉 按会要两浙路太平兴国中曰两浙东北路福建路曰两浙西南路至是年书分天下为十五路始直书曰两浙路置转运　使副等二员长编太平兴国二年亦书刘保勋充两浙东北路转运使郑骧副之盖钱氏初纳士也但开实八年得常州未知属何路雍熙四年又尝　诏常州属江南道　三朝史志亦至是年方书分天下为十三路两浙路常州在焉是年方属两浙也
真宗景德四年丁未 长编是年书复置诸路提点刑狱且述　圣语谓
先帝曾遣朝臣为诸路提点刑狱但会要淳化二年　诏应诸路转运司各命常参官一人专知紏察刑狱此时　圣语亦曰太宗亦曾于诸路转运司置提点刑狱官盖　国初刑狱即属运司至此方专置司
嘉佑五年庚子 景德初置文武官提点刑狱之日武臣必有同字但会要至此方见
政和三年癸巳 会要书都官员外郎赵点承敕替刘预闻初置事官
高宗建炎元年丁未 会要宰臣李纲言守备（法去去改公）江置帅府要郡次要郡其次要郡守臣带本路兵马都监仍置水军今知通带专一主管水军防托事但本州岛忠佑庙石刻有建炎三年周守（木巳）结衔于兵马都监主管水军之外又有管内安抚司公事会要亦于四年书免兼管内安抚绍兴三年书免兼本路都监惟水军未详免兼年月
建炎二年戊申 会要云浙东西通两路差提刑二员后一员今已增置武臣一员是政和后尝罢诸书阙此事
绍兴十五年乙丑 会要绍兴五年以常平司并入茶盐司六年复置主管官户部侍郎王铁言权轻不能振职乞复置常平提举官是复置主管官之时尝罢提举故复置会要□阙
重修毗陵志卷第二
　地理〔二〕
　　叙州
望常州毗陵郡军事治晋陵武进禹贡扬州之南境周封吴国之西陲延陵季子之旧邑至汉改曰毗陵初周大王长子泰伯以王季有圣子昌逊之乃与仲雍奔荆蛮荆蛮之人谊而君之号句吴泰伯卒仲雍继立武王克访其后得周章因封焉 【史记吴世家泰伯仲雍季简叔达周章凡五世】 至寿梦称王 【周章至寿梦又十有四世】 四子季曰札贤寿梦欲立之兄弟皆以国逊札固辞弃室而耕余祭立封诸延陵其地是已至夫差为越所灭后楚并越秦并楚天下既一乃置三十六郡浙江东西为会稽郡汉因之领县二十有六毗陵无锡阳羡丹徒曲阿在焉高帝六年废楚王韩信分其地以东阳鄣郡吴郡五十三城封刘贾为荆国 【汉书文颖曰东阳今下邳鄣郡今丹阳吴郡今会稽辨见郡县表】 十一年九江王英布反杀贾十二年更名为吴王兄子濞景帝时反前四年封皇子非为江都王武帝元封五年置刺史部十三州仍属扬州后汉顺帝永建四年析会稽为吴郡凡十三城五县隶焉吴析无锡以西为屯田置典农校尉嘉禾三年改丹徒为武进曲阿为云阳宝鼎元年置吴兴郡以阳羡属焉晋太康元年平吴隶扬州二年初置毗陵郡复以武进为丹徒云阳为曲阿别分曲阿丹徒置武进县分曲阿延陵乡置延陵县分无锡毗陵置暨阳县并毗陵无锡凡七县治毗陵怀帝永嘉元年元帝以琅琊王出镇建业承制行事析吴兴郡之阳羡置国山临津阳羡三县长城之北乡置义乡县析丹阳之永世置平陵永世县凡六县立义兴郡永世寻还丹阳又以东海王越世子毗没于石勒命哀王继其后避世子讳并县改为晋陵治丹徒大兴元年郡及丹徒徙治京口江北乱离又尝侨置南兰陵郡于武进成帝咸和间复徙治丹徒咸康七年析暨阳盐署置南沙县安帝义熙九年还治晋陵宋武帝永初三年又置绥安县于义兴郡文帝元嘉八年于京口置南徐州并置南东海郡为治析我丹徒武进二县归之于是晋陵南兰陵二郡亦属南徐州南齐析南沙置海阳县又尝更革南兰陵郡 【史志阙书辨见年表】 至梁天监初乃改南东海为兰陵郡武进为兰陵县以南沙置信义郡并以海阳属以暨阳置江阴郡县陈复改南兰陵为东海郡隋平陈废南徐州改郡为州以晋陵郡置常州又省南东海郡并丹徒县入延陵兰陵县人曲阿且以二县属扬州省义兴江阴二郡并国山临津义乡三县入阳羡与江阴县皆来属故隋志载晋陵无锡阳羡江阴四县大业初废州为毗陵郡末年窃据不常唐武德二年杜伏威归款三年复改为常州以故兰陵县地置武进以江阴县置暨州置暨阳利城二县六年复陷于辅公祏七年平以义兴县置南兴州置临津阳羡二县八年省并省二县以义兴县来属九年又省暨州及二县以江阴县来属太宗贞观元年分天下为十道属江南道八年并武进于晋陵武后垂拱二年复分置元宗开元二十一年增置十五道属江南东道天宝初尝改为晋陵郡肃宗至德二载复为常州干元元年统以浙江西道节度使代宗大历间又合浙江东西置都团练观察使德宗建中元年分浙江东西道各置使二年合浙江东西道观察为节度使寻赐号镇海贞元三年复置浙江西道都团练观察使宪宗元和元年升浙江西道都团练观察使为镇海节度常州皆尝属焉武宗会昌四年升常州为望僖宗光启以后又复窃据昭宗景福元年归于伪吴后晋天福二年逊于南唐又改江阴县为军后周显德三年取常州未几复入于唐
皇宋开宝八年乃隶职分江阴军废而复置者三今领县四境壤道里各附焉
　　　州境
州在东京一千九百八十三里西京二千八百三十三里　行在五百四十里东西二百里南北二百七十里是为提封之境东百五十里入平江府常熟县 【自界首又五十里至平江】 西五十里入镇江府丹阳县 【自界首又一百二十里至镇江】 南一百八十里入安吉州长兴县北九十里入扬州泰兴县扬子江中流是为四正之境东南九十里入安吉州西南百八十里入溧阳县东北三十五里入江阴县西北八十里入丹阳县是为四隅之境
　　叙县
　　　晋陵
望晋陵县古延陵邑杜佑通典言之详矣秦隶会稽前汉改曰毗陵新莽改曰毗坛后汉复旧名隶吴郡晋隶毗陵郡避世子讳改曰晋陵隋置常州复隶焉
　　　　县境
县在州东南四里东西四十九里南北百七里是为提封之境东四十七里入无锡县五牧桥西二里入武进县新坊桥南八十里入宜兴县万金乡北九十里入扬州泰兴县扬子江中流是为四正之境东南百四十里入大湖无锡县开化乡西南五十里入武进县惠化乡东北三十五里入江阴县良信乡西北五十里入武进县仁孝东乡是为四隅之境
　　　武进
望武进县曲阿丹徒旧境吴析丹徒为县晋废归丹徒寻析二县复置隶毗陵郡后又尝侨立南兰陵郡于是县南齐太祖四世祖淮阴令萧整自东海兰陵避地来居县之东城里梁改为兰陵县隋开皇九年并入曲阿县唐武德三年以故兰陵县地复置贞观八年省入晋陵垂拱二年复置后唐大同间伪吴据其地时江盗旁午民不奠居徙附郡城
　　　　县境
县在州西南一里东西五十二里南北百八十里是为提封之境东二里入晋陵县新坊桥西五十里入镇江府丹阳县永安乡铺南九十里入宜兴县神安乡臧墓桥北九十里入扬州泰兴县扬子江中流是为四正之境东南四十里入晋陵县永胜西乡西南五十里入镇江府丹阳县桂仙乡东北三十里入晋陵县德泽乡西北六十里入丹阳县永安乡是为四隅之境
　　　无锡
望无锡县泰伯旧国阖庐未城姑苏皆都此其后楚并粤考烈王元年相黄歇以淮北十二县封为春申君越十五年歇言淮北边齐请徙封江东王许之因城故吴墟 【越绝云北城泰伯所筑寰宇记云泰伯西城去县四十里高三丈舆地志吴城梅李平墟李或作里】 县名昉见汉志 【陆羽慧山寺记云是山当周秦间大产鈆锡汉兴方殚故名】 王莽改曰有锡后汉复旧名至顺帝隶吴郡 【时有樵者于山下得铭日有锡兵天下争无锡宁天下清有锡沴天下弊无锡乂天下济】 吴析为屯田县废晋太康元年复置隶毗陵郡焉
　　　　县境
县在州东南九十里东西百十五里南北百二十七里是为提封之境东六十五里入平江府常熟县苑山西四十七里入晋陵县五牧桥南七十七里入平江府吴县乌山北五十里入江阴县陈沟是为四正之境东南四十三里入平江府吴县乌角溪西南五十一里入晋陵县白石塘东北七十四里入江阴县岭村西北五十里入晋陵县五湖口是为四隅之境
　　　宜兴
望宜兴县荆吴旧境战国入楚秦灭楚避庄襄王讳易楚为荆一曰荆邑一曰阳羡汉高帝五年荆令尹灵常以功封阳羡侯隶会稽郡永建四年邑人周嘉上书谓县僻左难应期会请析隶诏以浙江东为会稽郡西为吴郡遂属焉吴宝鼎元年析吴郡九县置吴兴郡以县属晋怀帝朝又析吴兴之阳羡并长城之北乡置义乡国山临津与阳羡为四析丹阳之永世置平陵及永世凡六县立义兴郡以表周三举义兵之功寻以永世归丹阳宋永初三年析宣城之广德吴兴之故鄣长城及阳羡义乡五县各割地增置绥安县复领县六元嘉六年省平陵归永世八年隶南徐州梁末即绥安置大梁郡隋平陈郡废归义乡于长城省国山临津合阳羡为义兴县隶常州寻复为郡唐武德七年改南兴州置阳羡临津二县八年复为义兴县并废二县入焉
国朝太平兴国元年避　熙陵御名下一字改今名
　　　　县境
县在州南百二十里东西百六十五里南北百十四里是为提封之境东九十三里入平江府吴县太湖中沂洲西阳 【一云洞庭西山】 西七十二里入建康府溧阳县葑埭村南六十里入安吉州长兴县垂脚岭分水北五十四里入晋陵县孙墅村是为四正之境东南八十四里入长兴县义乡山西南百里入广德军广德县伏牛岭东北六十五里入晋陵县百渎口 【旧志六十里入武进陵台村】 西北九十里入镇江府金坛县是为四隅之境
　　陆程
东自通吴门至江阴常熟两县
南自德安门至长兴县
西自朝京门至丹阳县
北自青天门至大江南岸
东南自通吴门至望亭
西南自石幢门至建平溧阳县
东北自东钦门至江阴县
西北自朝京门至金坛丹阳县
　　水程
运河东自通吴门至望亭驿风波桥西自朝京门至丹阳县分界铺
西蠡河自南水门一入滆湖沙子至宜兴县一入太湖西至长兴县东至吴江县
扬子大洋江西起镇江东抵江阴南岸横六十里地名于塘魏浦大港小河中流与泰兴县分界
申港在晋陵县德泽乡北接江阴无锡两县入大江
利港自青山门外河东北至江阴县入大江
戚墅港在通吴门外十八里南通直湖港皆晋陵无锡接境入太湖
　　分埜
周官保章氏以星士辨九州岛之地所封封域皆有分星可观妖祥郑注谓大界曰九州岛州中诸国中之封域于星亦有分其书亡堪舆虽有入度非古数盖大界易知细度难明毗陵一郡类郑氏所谓诸国中之封域诸史亦罕言入度且互有异同史记谓扬州属牛女分 【史记天官书牵牛婺女扬州】 前汉志谓吴地斗分仍指会稽郡属焉 【前汉地理志吴地斗分埜今会稽九江丹阳豫章庐江庐陵六安临淮郡尽吴分也】 后汉志谓斗十一度至婺女七度一名须女为星纪之次吴越分晋隋志同但晋志指会稽为牛一度 【后汉郡国志自斗十一度至婺女七度一名须女日星纪之次于辰在丑谓之赤奋若今吴越分埜　晋天文志斗牵牛须女吴越扬州自南斗十二度至须女七度为星纪于辰在丑吴越之分埜属扬州　隋地理志自斗十二度至须女七度为星纪吴越得其分　又晋志引魏大史陈卓言郡国所入度云会稽入牛一度阙吴郡盖仍据前汉郡名也】 大概可定者次在星纪埜在扬郡之所入细度则未详也
重修毗陵志卷第三
　理地〔三〕
毗陵当五季时邻吴越竟伪吴刺史张伯悰增城筑方直雄固至号金斗　太平兴国初虽
诏撤楼橹规模犹岿然也邑有四晋武附郭外二邑皆古城坊市内布郊圻外画桥梁间错按图而观如示诸掌
　　城郭
　　　州
内子城周回　里三百一十八步高二丈一尺
甓之唐景福元年淮南节度使扬行密遣节
衙检校兵部尚书唐彦随权领州事重修立
祠天王祠鼓角楼白露屋今为郡治
子城周回七里三十步高二丈八尺厚二丈
甓之上有御敌楼白露屋伪吴顺义中刺史
悰增筑号金斗城 【余干诗云毗陵城如金斗方其义取此】 门四
西迎秋南金斗北北极外缭以池公
于内　国朝仍其旧制建炎中守俟复兴缮胡　珵为记谓州治寓
　　　晋陵武进
城附郡治
　　　无锡
城在运河西梁溪东越绝云无锡城周回二里十九步高二丈七尺四郭周回十一里二十八步高一丈七尺门皆有屋南徐记云县旧城基也六年令李晋卿重修今门关有四东熙春径胶山南朝京径平江西梁溪径惠山北莲容径郡城
　　　宜兴
城在荆溪北后汉袁为令造长桥于溪南去县二十步今之县治盖旧址孙权尝为阳羡长赤乌六年筑城周回一里九十步高一丈二尺厚称之壕阔三丈五尺隋大业初路道德重修阳羡志云晋宋置郡为太守治所而县治在君山后县如故今门闉有二南二里曰南兴北一里曰源庆
　　坊市
　　　州〔晋陵武进附〕
孝仁东坊自大市鱼行以东至通吴和政门
孝仁西坊自大市鱼行以西至武进双桂坊旧曰孝义以旌表孝子得名　国朝避　熙陵御名下一字改今名
定安坊在运河南旧为万安乡故老相传　中兴前尝展拓郡城废此乡改为定安坊 【张侍郎宧元名寀　大观四年以上舍出身初授官告称晋陵万安东乡时未展城此其证也但他无文字可考年月未详】
翰林坊在光孝寺南以胡文恭家世掌丝纶故名
圣智坊在资圣寺东
富业坊在里虹桥北
丰乐坊在水华桥北
椿桂坊在定安坊街北徐守申建以张太傅彦直四子联第取窦燕山灵椿丹桂为名
佚老坊在德安门内徐守申建以孙中奉庭臣胡公远相继退闲优游里闬故名
兴仁坊在新坊桥西
慈孝坊在新坊桥北
状元坊在郡前街东史守弥悆建以蒋侍郎重珍魁天下故名
明伦坊在郡前街西史守弥悆建以通郡学故名
双桂坊在武进县东以丁都官宗臣校理宝臣联第故名旧志云本名来贤干德五年邑人宋维宋绛皆第进士令宋蟾尝更此名
正素坊在武进县东庙巷徐守申建以张公举赐号正素处士故名
壮猷坊在武进县南朝京门街北徐守申建以胡宗回屡帅边故名 【今椿桂张氏子孙有居此者景定闲改为椿桂新坊】
世贤坊在武进县北赵守善防建以张参政守所居里故名
进贤坊在郡学桥南通金斗门 【详见学校】
兴贤坊在贡院街南
惠明坊在郡前惠明桥侧
金斗坊在金斗门街东
千秋坊在金斗门桥南街东
德寿坊在金斗门桥南街西
大市在罗城东南二里旧置务有市令市长典市后惟差市长贸易物货以惠民旅务久废市令今隶录参厅
诸关城外皆有小市
横林市在晋陵县东南二十七里
奔牛市在武进县西南二十七里
　　　无锡
平正坊在县桥前街西
爱民坊在县桥前街东
迎溪坊在县西向南抵迎溪桥
状元坊在县东大市桥以蒋侍郎所居得名
睦亲坊在县东南水（石达）桥新街
思禅坊在县东南仓桥北禅寺巷
广济坊在县东南仓桥巷
永兴坊在县东南市桥东
怀仁坊在县东大市桥东南镇巷
崇安坊在县东以寺故名
新桥坊在县南南市桥西
景云坊在县南樊家巷
礼逊坊在县南唐家巷
三登坊在县南仓前
遗爱坊在县南郗家巷以郗令渐故名
县市在县东街
洛社市在县北招义乡风土记云晋王右军庄后因鬼神喧呼成市
望亭市在县南新安乡风土记云隋文帝至德二年置
竹塘市在县西北六十里招义乡风土记云晋天福二年十月置
陆墟市在县西北四十七里富安乡风土记云市东七十步有阳山出石堪作臼始民未知开斲汉大夫陆端设肴醴以祭后取为器寰宇记云江东数州皆藉其用
甘露市在县东六十里延祥乡
江市在县南十三里扬名乡
陶市在县南十二里扬名乡
郭市在县南十八里扬名乡
　　　宜兴
崇礼坊在县治前荆溪南之左
遵义坊在县治前荆溪南之右
蛟川坊在县治前荆溪北之左
招德坊在县治前荆溪北之右
旧志载荆溪南曰钦善新安北曰辅贤荆阳今亦通称
县市一在县南十步东入蛟川坊西入招德坊　在长桥南
湖洑市在县南四十里
潼渚市在县西三十里
张渚市在县西南七十里
　　乡都
　　　晋陵
定安西乡在县东南五里
定安东乡在县东南十五里
永胜西乡在县南五十里
从政乡在县东南六十里
太平乡在县东南七十里
新塘乡在县东南七十里
迎春乡在县东南八十里
永胜东乡在县东南三十里
安上乡在县东南五十里
政成乡在县东三十五里
安丰南乡在县东北三十里
安丰北乡在县东北三十五里
大宁乡在县东北三十五里
永丰东乡在县东北二十里
循理乡在县北二十里
依仁东乡西乡并在县东北五十里
永丰西乡在县东五里
德泽乡在县西北三里
孝仁乡在县东北二里
　　　武进
怀德南乡在县东南二里
怀德北乡在县西北三里
安善东乡在县西北二十里
安善西乡在县西北三十五里
千秋乡在县西北九十里
仁孝东乡在县西北四十五里
仁孝西乡在县西北五十里
惠化乡在县东南三十里
大明乡在县西南七十里
栖鸾乡在县西南八十里
旌孝乡在县西南九十里
延政乡在县东南二十五里
钦风乡在县西南六十里
尚宜乡在县西南九十五里
鸣凤乡在县西南四十里
旧管三十六乡后并为十六双桂坊与焉
　　　无锡
天授乡在县东北三里
开元乡在县西南二里
怀仁乡在县东北六十里
兴道乡在县西北四十里
开化乡在县西南六十里
太伯乡在县东七十里
宅仁乡在县北六十四里 【旧名光宅】
青城乡在县西北五十里
富安乡在县西五十里 【旧名永安】
上福乡在县东五十里
延祥乡在县东七十里 【旧名这祥】
垂庆乡在县东五十里 【旧名垂拱】
胶山乡在县东五十里
万安乡在县西二十五里
布政乡在县西四十里
新安乡在县南五十里
景云乡在县东二十八里
神护乡在县西北五十里
兴宁乡在县北四十六里
梅李乡在县东三十五里
招义乡在县西北四十里
扬名乡在县西南四十里
旧管三十六乡并为二十五今复省其三曰苑开宝归德
　　　宜兴
开宝乡在县东北二里
善计乡在县东北十五里
洞山乡在县东北三十五里
万金乡在县东北四十五里
滆湖乡在县西北七十里
成任乡在县西北二里
伍贤乡在县西北六十里
神安乡在县西北六十里
清津乡在县西北七十里
函亭乡在县西北七十五里
从善乡在县西北七十里
金泉乡在县西南五十里
永丰乡在县西南四十五里
山亭乡在县西南二十里
清泉乡在县东南二里
君山乡在县东南三十五里
旧管二十乡后省其四 【中鹅南入清泉北入开宝震山入洞山丰义入滆湖】
　　桥梁
　　　州
惠明桥一名州桥在谯楼直南以河故名嘉定中史守弥悆重建易甓以石
状元桥在郡学前崇宁中朱守彦建以霍侍郎端友魁多士故名
舜宜桥在迎秋门内绍兴二年重建
县桥旧名灵雉一名化洞晋陵县旧治在此晋永嘉三年建
仓后桥在郡仓后今废 【以上跨内子城河】
金斗桥旧名甘棠在金斗门外
行春桥在行春门外
月斜桥旧名西斜在迎秋门外唐至德初建
卧龙桥在朝京门内嘉定间赵守善湘重建
瓮子桥在青山门内
洗马桥在行春门南外子城濠侧祥符经云隋陈司徒洗马于此故名 【以上跨外子城濠】
天禧桥俗名驿桥在荆溪馆西唐如意二年建国朝天禧中重建故名
新坊桥在天喜桥东梁大同元年建晋陵武进于此分境
元丰桥旧名飞凤一名殷桥在新坊桥东唐如意元年建　国朝元丰初重建故名
太平桥旧名通波又名建元齐建元中建唐建元中修后以直太平寺故名 【以上跨运河】
瑞登桥俗名顾塘在外子城南一里西与城濠合流
肃华桥俗名葛桥在瑞登桥东唐如意三年建
显子桥在肃华桥东
荐桥在显子桥东
水华桥在荐桥东伪吴兴善二年建或云南唐后主时建
里虹桥俗号八字在水华桥东与运河合流唐仪凤二年建 【以上跨后河】
虹蜺桥一名市廨在市西坊与后河合流唐至德初建
五熟桥在虹蜺桥北晋永和三年建祥符经云市熟桥
荣桥在五熟桥北亦名甘蔗唐开元中建
三板桥在荣桥北
斜桥在邗沟之汇南直果子巷北直和政门东近永福寺西入斜桥街
永福寺桥在斜桥东北小洞桥在永福寺桥东南直新巷
晋陵县桥在县治前
县东桥在太平寺侧
小石桥在通吴门内十余步南通运河 【以上跨邗沟北泒】
臧桥在新坊桥西北通运河唐永庆三年建祥符经云大夫臧蒿寓此故名
邗沟桥在德安门内街东唐至德初建
孤儿桥在邗沟桥东唐正观初建祥符经云昔徐良卿之子四继母殂哀殒于此故名
乐家桥在孤儿桥东直永庆寺巷
德胜桥在太平桥西堍北通运河 【以上跨邗沟南泒】
　　　晋陵
通吴桥在县东南城门外通驿道
东钦桥在县东北城门外
德安桥在县南城门外
和政桥在县西北城门外
青山桥在县西北城门外
通江桥在青山门外通申利等港
双桥在和政门外
中浦大弯桥在青山门外一里
查墅桥
黄汀桥并在青山门外
百丈桥在县西北循理乡
杨头桥在县东北依仁乡
郑陆桥在县东北永丰东乡
网头桥在县东北安丰北乡
杭子桥在县南德安门外四里
浮塘桥在县南德安门外九里
三桥在县西南广化门五里晋陵武进分界
陈墅桥在县东南通吴门外十五里
　　　武进
虹桥旧名小桥在县西南朝京门外大观三年建易今名
广化桥在县南城门外
陈渡桥在县南广化门外四里跨西蠡河旧传隋陈司徒建
游塘桥在县西南十八里跨西蠡河直广惠行庙
徐湖桥在县南十余里
　　　无锡
县桥在县治前淳佑间平甃如地
大市桥在县东二百步跨运河隋大业八年建嘉定中令郑之悌易以石梁
仓桥在县南一里
南市桥在县南一里余唐武德中建
将军堰桥在县南百步
茅子桥在县南六十步
女贞观桥在茅子桥南
虹桥在运河西县仓侧直县学
迎溪桥在西门内
水（石达）桥在运河西
梁溪桥在县西五十步跨梁溪通大湖隋大业中建
凤光桥在运河东善智寺西唐武德七年建
斜桥在善智寺东唐咸亨二年建横跨二梁之口故名　国朝崇宁间重建亦名崇宁桥
观桥在运河东以洞虚观故名俗传县中有九河如箭上河如弦此河颇湮塞谓一箭折其首云
染泾桥在中街以通泾水故名
度僧桥在南禅寺侧
盛巷桥在北门内运河东
沈桥在北门内运河西与崇安寺相望嘉熙间令赵时海重建易名赵公桥旁有星星泉
莲容桥在北门唐正观三年建通江阴有闸以湖故名 【已上在县城】
钱桥在九龙山北通湖
状元桥在湖埭嘉定间以蒋侍郎旧居故名
潘葑桥在县北十八里跨运河唐麟德二年会稽都督唐仁泰建今废
新安桥在县南十八里临运河以通溪故名
风波桥在望亭唐永淳三年建与平江府分境
　　　宜兴
长桥在县南二十步晋周孝公斩蛟之地陆澄地抄云汉邑令袁（王巳）建 【南唐徐铉记桥亦云】 东西四十尺南北二百五十尺唐人诗云长桥今夜月阳羡古时州李华诗云云雨生泉窟雷霆落剑锋　国朝景德四年令李若谷改造天圣六年令贾丞相昌朝更筑未遂越明年落成有坐忆蛟桥此日新之句元丰二年郡丞钱垂范行县庖舟延毁四年令楮理重建榜曰忻济苏文忠过之大书十二字于石曰晋征西将军周孝公斩蛟之桥因改曰荆溪淳熙十一年里寓赵知宗　　倡率重造上立神佛祠四列市区二十有八云
周桥在长桥南跨周渎治平中令楼闶建绍定间令赵与悊重建
通津桥在县东跨城濠治平中建俗名新桥
宜民桥在尉司东宝庆间尉赵汝迈重修
归美桥在县东北运河之曲旧名龟尾宝庆间丞沈次殳倡率改造毁于嘉熙二年今复建焉
福德桥在县西北跨运河俗名后桥嘉定间里人以石易木亦毁于嘉熙今复旧
通运桥在尉司教场西令赵与悊重建
杜桥在县东岳庙西以杜牧之水榭故名
仓桥在周桥南跨寺渎绍兴间令高老建令赵与悊重甃
寺桥在南门跨寺渎
新溪桥在南门外六水岸高定间以石易木梁
就安桥在南门西南二里令赵与悊重建易今名
谢桥在南门外二里
流杯桥在南门外六里旧传周孝公射虎处
侍郎桥在湖（汶去文改父）镇罨尽溪旧传陆希声隐居于此蒋颖叔题其宅云二十四亭芜没尽溪边犹有故时桥 【樊川集有李侍郎昔居阳羡富有泉石名亦取此】
南兴桥在县南门外
源庆桥旧名象贤在北门外二里令赵与悊重建易今名
湛渎桥在县北十五里
计亭桥在县北二十里跨运河亦毁于嘉熙今复旧
葛墟桥在县三十里跨运河
归径桥在县西南四十五里淳佑间邑人重建
余霭桥在成任乡通神安乡径升润嘉定末摄令洪筑堤成梁十有四后以规利于渡者撤之
重修毗陵志卷第四
　诏敕
艺祖皇帝混一区宇常以东南偏垒入职方
王言播告视同畿甸
列圣相承罔不以政教乂我受民
中兴距　行都五百里而近德意所及尤先焉谨摭大事书于策
　　开宝谕吴越王取常州诏
敕钱俶朕统御万邦抚临兆庶推至诚而待物期率土以归心布惠行仁是予本志兴兵动众非我愿为惟彼江南言修臣礼久被抚绥之化颇倾依附之心贡封章则惟见恭勤修外貌则多从减降既云事大每欲包荒甘言尝信其赤心内稔岂疑其奸计而又迭倾诚款愿降册封既礼分之未亏故我心之无间使人频至词旨愈专是以特降近臣俾其略来赴阙颁宣优厚恩礼殊隆何期终日包藏一旦彰露不惟多方托故恳避来朝而乃修葺城池选练军旅教习战阵抽点乡兵为捍拒之计谋作攻守之准备朝廷养寇垂二十年心狠貌恭突然自败向展为臣之礼适滋观衅之方每云倾输尽彰狡诈既行问罪须至兴师今者禁卫出军云台选将克期攻取直抵升州卿任重统戎心专荡寇况早者曾被章奏具述事宜今验奸凶果符陈请闻兹讨伐必罄忠廑今候丁德裕到彼住三五日可部领兵士起发且往攻取常州毗倚之怀寤寐无已故兹诏示想宜知悉
　　常州平奖谕吴越王诏
敕钱俶省所差镇东军支使王通今月二十八日走马到阙奏今月十五日伪命知常州禹万诚等归附已安抚州城讫事具悉卿位高王霸天付将材门传卫社之勋世着勤王之节一昨亲提锐旅取彼坚城势孤而既绝援兵力尽而遂输降款遽历寒暄之候终成收复之功永增史册之光辉实副君亲之任委其为嘉赏不舍寐兴故兹奖谕想宜知悉
　　抚定常州敕榜
敕常州管内百姓人户等汝等咸在偏方未沾皇化以热耨寒耕之苦困急征暴敛之风念尔生灵因兴吊伐今者已收郡邑期尽殄氛霾当使蒸黎永遂苏息所宜远安家业各着农桑被予临照之恩共乐混同之化凡尔民庶体我诚怀故兹榜示各令知悉 【并大诏令】
　　淳化宽征诏
诏曰峡路诸州先是贾人舡输到岸钱常润等州市征取筭外境上又倍征者并除之 【淳化二年实录】
　　大观学校推恩诏
学校兴崇人才乐育法备令具劝德已行深虑有司失实尚有遗材传不云乎进贤受上赏蔽贤蒙显戮阅前日宾兴之数较其试中多寡惟常州为众苟依常格推恩非古人上赏之意其知州教授特与转一官 【大观三年大诏令】
　　绍兴赈恤流民诏
绍兴元年三月二十八日　诏常州平江府近有淮南京东西等路避寇渡江流移失业之民可专委逐州知通措置赈恤仍依老疾贫乏不能自存人条法给散及虑艰得柴薪每人每日特更给钱二十文七岁以下减半以本州岛常平钱谷支拨深虑数目不足平江府降度牒二百道常州一百道变转应副 【会要】
　　绍兴增置水军指挥
绍兴四年十二月二十日奉　圣旨江南沿江为军皆系紧要控扼重地已专委诸路帅臣漕臣打造车战舡外合行招置水军教习战船以备缓急御敌令临安平江镇江府秀常州江阴军太平池江洪州兴国鄂岳潭州各置水军以五百人为额并以横江为名其招军例物并请受并依雄节指挥则例支破
　　绍兴蠲放被水下户积欠税赋诏
绍兴二十九年三月二十四日　诏常州镇江府实被水第四等以下人户并湖州平江府绍兴府下户未经赈济之前已自流移未曾除放之人下转运司委官究见诸实并依绍兴二十八年九月二十七日指挥施行
【绍兴二十八年九月二十七日三省言平江绍兴府湖州诸县除放免被水下户递年积欠拟令户部开具有无侵损岁计　上曰不须如此止令具数便于内库支降拨还朕平时无妄费内库所积正欲备水旱尔本是民间钱却为民间用何所惜于是下　诏平江府绍兴府湖州诸县灾伤所有已前积欠税赋并与除放令逐县限五日开具合除数目申州覆实申转运司本司保明申户部候到令本部具数奏请于御前支降拨还其人户私债并欠坊场酒钱并候三年外理还如官司尚敢追索骚扰令监司郡守觉察具名闻奏仍许越诉既而十一月一日诏内藏库降钱三万九千六百一十贯七百四十二文付户部充绍兴平江府湖州被水人户合放　上供物帛　会要钱米数目价值】
　　干道免身丁钱绢指挥
干道元年二月癸卯
诏朕以雨不止有伤蚕麦可自二十五日避正殿减常膳其浙东西路灾伤去处人户合纳身丁钱绢临安府绍兴府湖常州并与全免一年温台明处州镇江府并各减放一半将减下之数于内库计支银绢拨还户部以充军用
　　淳熙间两县水涝　御笔
闻常州宜兴无锡二县近遭大水今水势何如合补种晚稻即日已插种多少不可车戽再种者顷亩若千疾速开具奏来　付张孝贲
　　淳佑蠲税指挥
淳佑二年七月二十日　省札常州晋陵武进两县管下抛荒田土无人耕种今来御史台两浙运司备到民词乞行捡放合与审实施行札付浙西提举司委官检踏据具到管催苗税去年已放数目及新种荒白帐状乞从　朝廷优恤减放施行奉
圣旨将淳佑二年两县合纳应于夏税不分上中下户并各蠲放一半
　　技艺
于氏清言毗陵人工写荷花独步一郡宋宁宗朝以荷花障进奉喜动天颜特旨授承节郎浙西安抚司计议官家学相传其孙务道图写尤精曾以荷花图于归附后附江东道宣慰钱同知经
进由是其名愈重
重修毗陵志卷第五
　官寺〔一〕
君子朝以听政夜以安身此官寺之所由设也毗陵自建炎后郡城无复旧观俞侯俟倡而复之诸贤嗣而葺之规模于是粗备矣因革废兴今悉着其颠末并邮驿附于左
　　州治
州治在内子城唐末郡属淮南杨氏权刺史唐彦随经始于　景福元年建谯楼仪门正厅西厅廊庑堂宇甲仗军资等库余六百楹至南唐郡归我　朝因旧增葺　建炎中毁俞守俟兴复后浸以备
谯楼在内子城南常州二大字徐铉所篆占相者谓笔势雄伟如金锺覆群龙乃抡魁接踵之谶　熙宁　崇宁　嘉定已三应矣　干道初叶守衡创两挟楼　嘉定间史守弥悆制更鼓十有四铭曰晨昏汝司政汝儆相与保之期于有永
仪门在谯楼后列戟十有二左右有便门门之外东西各屋十余楹
手诏亭在谯楼前左
班春亭在谯楼前右
放生亭旧在行春桥之西北后徙郡圃凈远亭后又徙荆溪馆之西　淳佑间王守圭徙行春桥之东南
正厅亦谓设厅 【相传谓旧为燕犒将吏之所谓之旬设故公厨亦日设厨】 屋五楹中揭
真宗文臣十条前列戒石铭东西两庑各十余楹客位在西庑入辕门而南为吏舍
便厅在正厅西亦曰西厅其左有挟屋为上客位
佥厅在设厅东旧名都厅佥宣和间以怀安军奏令尚书省公相厅称都厅乞将本军都厅以佥厅为名　诏从之令诸路仿此其南为当直司颓废弗治　咸淳三年史守能之重葺
节制司佥厅附佥厅
平易堂在正厅后　嘉泰间李守建
桂堂史守能之所名以堂之南古桂森列也
站台在桂堂后
问春亭在内子城东北隅　嘉定间史守弥悆尝种梅数十本中着一亭后四十余年能之以从子继守扁以问春取卢襄虽我故园无分看问渠春色几时来之句
宿凤亭在外子城东北隅以古柏苍翠史守能之建取老杜香叶终经宿鸾凤之句
立斋在平易堂西　咸淳二年家守铉翁建取易恒卦立不易方之义
匪懈堂在立斋前西偏旧与平易堂相直史守能之移建于此堂扁乃　淳熙闲
光宗在东宫时书以赐吴守瑊者
静镇在便厅后家守铉翁建
小东山在便厅后东偏以唐刺史韦夏卿东山在罗城东南隅且旧观废革故名之以存古 【未详所始】
时雨堂在便厅后西偏
浙西道院在便厅西北　嘉熙间陈守采所名
凝露堂在道院后　绍兴间郑守作肃建以唐独孤及守是邦尝有甘露之瑞故名 【独孤有表见词翰门】
梅露堂在凝露堂后　绍兴末莫守伯虚以郡宅梅着异花且有甘露之瑞故名孙鸿庆为记 【见文集】
多稼亭在子城西北隅　建炎中毁　干道间晁守子健重建胡苍梧题扁张南轩为记 【见词翰门】
爱梅亭在郡圃　淳佑间李守迪建
极高明在外子城上　干道初叶守衡建名凈远杨诚斋有犯雪来登之句 【见词翰门】 　嘉定间史守弥悆更名高爽　淳佑八年李守迪又更曰景邹以尝为广陵校官实踵道乡故武尤切仰止暇日登城北望或指示道乡松楸故名　咸淳二年家守铉翁又更曰极高明
近民堂在平易堂西 【已下亭堂凡十今废】
虚白堂旧在便厅西　绍圣间廖守正一建
静治堂旧名惠爱　绍兴间陈守正同建
卧治堂杨诚斋有诗 【见词翰门】
如农斋旧在便厅后　干道闲钱守建所建取政如农功之意
思贤堂在道院西　嘉泰间赵守善防建
燕喜堂在郡圃　淳熙间张守孝贲建
怀古堂在郡圃　淳熙间陈守庸建下临大池虽旱不涸旧传郭璞所凿故名
闻芗亭在郡圃　淳熙闲张守孝贲建
三山阁在郡圃杨诚斋有望三山诗 【见词翰门】
　　　通判东厅
在州治东
风月堂在厅后　双桧堂在风月堂东
省轩在风月堂东 【今废】 　宿鸾堂在双桧堂北
　　　通判西厅
旧在州治西 【后废其地并入判官厅今即天禧桥东馆为治】
　　　钤辖厅
旧在司户厅东 【今废】
　　　教授厅
在州学东　增差教授厅在荐巷
　　　节干厅
无定所
　　　判官厅
在州治西
　　　推官厅
在判官厅西
　　　录参厅
在州治谯楼内西偏治州院
　　　司理厅
在谯楼外西偏治司理院
　　　司户厅
在州治东
　　　司法厅
在州治东 【今废】
　　　监仓厅
在司户厅西
　　　厢官监酒税厅
无定所
　　晋陵县治
县治旧在内子城西南化洞桥淮南杨氏展筑罗城徙外子城东邗沟上
敬简堂在厅后　　　　
尽心堂在厅后西偏
宣嘉堂在厅事东大观间令李景得古甓有篆文曰位至公卿功冠天下令名宣扬万姓嘉昌字画奇古时堂初建取二字以名
不浊堂在宣嘉亭南面水池
　　　县丞厅
厅在县治西偏
　　　主簿厅
厅在县治西十余步
　　　县尉厅
厅在县东南通吴门外三里
　　武进县治
县治在金斗门外街西
瞻衮堂在厅事西章子厚尝宰是邑故名
　　　县丞厅
厅在县治东偏有松槐堂
　　　主簿厅
厅在县治东
　　　县尉厅
厅在县南广化门外
　　无锡县
县治在大市桥西
鼓楼在县桥北
宣诏亭在鼓楼东
颁春亭在鼓楼西
正厅在鼓楼后东西两庑各十余楹
昼帘在厅后
平清堂在昼帘东
不欺堂在平清堂东
清心堂在昼帘西
九峰亭在县圃西
　　　县丞厅
厅在县治东
　　　主簿厅
厅在县治西
　　　县尉厅
厅在丞厅东
　　　监务厅
厅在县治东
　　宜兴县治
县治在荆溪北
鼓楼在县治前城门上
宣诏亭在城门内左
颁春亭在城门内右
厅事在鼓楼后
清心堂在厅西
无倦轩在清心堂后
明生堂在厅东
勤清堂在厅后
巢凤亭在县圃
见山亭在县治后城门上
瑞莲亭在县治北有桥跨城濠
岩月亭
巉碧亭并在县圃
　　　县丞厅
厅在县治东有直节堂
　　　主簿厅
厅在丞厅东有高士堂
　　　县尉厅
厅在县治北城外有巢僊堂东轩竹斋
　　　监务厅
厅在县治东南税务
　　馆舍
　　　州
荆溪馆旧名毗陵驿在天禧桥东枕漕渠以通荆溪故名南唐徐铉尝有驿桥风月之句 【见词翰门】 绍兴末高宗皇帝亲征逆亮
车驾幸金陵及还　行都皆尝
次荆溪馆 【事见会要】
西行衙在天禧桥东荆溪馆西
使星亭在西行衙东
弭节亭在使星亭东
荆溪堂旧志云在法济寺前毗陵驿之东 【按旧志记法济寺前今寺改为县学学前隙地即其故基也】 　建炎三年及　绍兴七年高宗皇帝
车驾往来金陵尝一再
次荆溪堂 【事见会要】
见山亭旧志云在崇胜寺前与河之南独狐公所游东山相望故名
白云亭在天禧桥西
皇华亭对荐福寺街南
光华亭在通吴门内街北
舣舟亭对光华亭
如归亭旧名观风在朝京门内
　　　晋陵
寅宾亭旧名盍簪在通吴门外二里尉厅之右其废久矣咸淳三年史守能之重建稍近城闉易今名
　　　武进
朝京馆在朝京门外一里旧传高丽亭以高丽入贡尝馆于此初曰如归 【绍兴间徐守天民重建改今名】
　　　无锡
太平驿在县东百步
南门驿在县南二里
北门驿在县北一里并东临运河
五里亭在县北五里西临运河梁纮塘通梁溪直抵惠山又有五里桥
　　　宜兴
阳羡馆旧名迎华驿在遵义坊北临荆溪唐张佑有荆溪馆呈崔明府诗云长桥今夜月远橹下摇声治平中令楼闶重建绍定初令赵与悊撤而新之取唐人舣舟阳羡馆之句改今名
泳飞亭旧名弄舟在迎华驿前今为放生之所故名
重修毗陵志卷第六
　官寺〔二〕
国家取民有制曰常赋曰征搉帑廪出纳所以供公上给郡计也毗陵赋入今不逮昔而调度无异盛时为之用之盍知所处矣
　　仓库
　　　州
籴纳仓在州桥南街东绍兴四年俞守俟始创三廪多寄纳于寺观八年王守缙复增八廪又于仓后浚河以便漕餫岁久堙废今为廪十有一厅屋三楹为受给之所
常平仓附籴纳仓廪有三
军资库总十七楹在谯门内东偏绍兴诏录参专监通判提举簿书并同佥署
大军库在军资库东
常平库在军资库西
江防库在军资库东
籴本库在军资库西
牙兑库在军资库西
都仓钱库在军资库西
折帛库在军资库北
夏税库在军资库东
赃物库附军资库
经总库在通判厅东庑宣和二年置经制司建炎五年置总制司旧以守贰通掌而隶提刑司后因版曹有请专属通判主管焉
惠民药局在金斗门里　宝佑间奉　旨创建
甲仗库在设厅东庑至道中诏诸路教阅军士官给弓矢知通提举都监同主管其正监官递宿焉
架阁库在小厅西庑仓库令州以职官县以丞簿尉掌焉诸案牍三年一检简申监司委官覆阅除之其应留者移别库 【今废】
杂物库在小厅西庑
公使库　国初命诸州置公使库过客必馆寓下逮吏卒亦给口券此古者使食诸侯之义也
酒库总四十余楹在小厅西
钱库在小厅西庑
银器库在公使库西
帐设库在小厅西
醋库在荐巷开宝中诏听官酤熙宁间令抱课息余助公使库 【荐巷旧基尚存今徙孟巷】
设厨在浙西道院西
　　　晋陵
省库在县治
　　　武进
省库在县治
　　　无锡
省仓在县南
常平仓在省仓西
省库在县治
　　　宜兴
苗仓在县城门西
麦仓在县城门东
常平仓在通真观前
省库在县治
　　场务
　　　州
合同场在天禧桥西政和二年诏行茶引法废诸州搉卖始焉
造舡场在迎秋门外今废
茭草场在青山门外今废
都酒务在金斗城外街东
比较务旧在新坊桥北政和间置
赡军务旧在光孝寺后绍兴间置干道皆并入都酒务 【故俗称三酒务】
都税务在元丰桥东
楼店务　国初始置于京师又为店宅务后行之诸郡务久废所收省地钱以户曹掌之
平准务旧在都税务西今废
务旧在通吴门外今废
庆丰园在州桥南
如春楼在大市旧名和旨后改最高又易今名花月楼在都税务西
　　　晋陵
横林务在县东二十五里
村坊四十有四 【以下四县村坊其见开者皆淳佑初年数后多停闭】
见开
横山　　网头　　史墅　　大刘　　于塘前
魏桥　　洛阳　　吴村　　周桥　　西角东
运村　　徐沈　　董墅　　王墅　　新安
符墅　　塘门　　金斗　　梅村　　卞墅
王庄　　羌墟　　殷薛　　新村　　西流沟
夏墅　　许墅　　石墅　　后塘　　车塘
停闭
前黄　　虞桥　　练垛　　南城　　郑陆
黄墅　　西角西　阚店　　胡桥　　于塘后
犒赏库
陈庄　　薛堰　　板桥　　万春
　　　武进
奔牛务在县西
万岁务在县北
青城务在县北
村坊四十有四
见开
后余　　皇里　　黄土岸　　盛庄　　余宅
破墩　　平原　　安桥　　卜弋　　董庄
莆村　　牙村　　夏庄　　赤岸　　前鱼
汤村　　塘阳　　邹墟　　盛庄东　孙庄
沙子　　西李庄　高梅　　东李庄　占石
者塘　　韩庄　　禄城　　谢庄　　赵庄
停闭
由村　　杨庄　　陈鴈墅　庄　　张庄
犒赏库
大吴　　邢村　　路庄　　遂村　　三呙
胡庄　　董薛　　符庄　　查墟
　　　无锡
酒税务在县南大市桥
望亭务在县东南
村坊四十有四
见开
贾桥　　富村　　胡埭　　前市　　吴戴
蠡头　　宋店　　王巷　　冯堰　　徐塘
梓堰　　明德　　麻糖　　大平北　甘露北
青祈　　沙头　　李村　　马桥　　郑店
五牧　　西张塘　曹坊　　罗店　　太平西
停闭
闾江　　板桥　　利国　　甘露南　陆墟南
陆墟北　北张塘　余洪　　葛埭
板村　　长缸
犒赏库 【内潘葑洛社隶激赏所】
潘葑　　鹿大城　　洛社　　祝塘　　钱桥
佐村　　吕村　　赵墓湾
　　　宜兴
酒税务在县东南通津桥东
湖洑务在县南四十里
张渚务在县西南七十里
村坊六十有五
见开
定夸　　道村　　祝陵　　西阳渚　　六平西
离群　　上王　　锺离　　耒村　　又丰义
裴庄　　路庄　　韦庄　　姚村　　余霭
苦竹　　谢庄　　安乐　　南冯墅　市桥
杜桥　　宛庄　　溪口　　后许　　胥村
凰川　　正丰义　正袁村　官村　　葛墟
符庄　　庄村　　梅村南　梅村北　五牧
回图　　黄土南　黄土北　虞山水东　五牧
北冯墅　大浦　　庙渎　　大墟　　阳山
赤石　　上百渎　　塘头　　柯庄　　杜庄
永定　　王庄　　格南　　富村　　五城上
五城南　　又袁村
停闭
潘桥
犒赏库
周村　潼渚　六平东　虞山水西遗踪
重修毗陵志卷第七
　秩官一
太伯开国于吴毗陵实在封域之内秦人易封建而郡县始置守令汉兼用之由魏以后封爵渐为虚名罕复就国今取其姓字见于史册者书之若使名之置（汀去丁改公）革不一且兼统诸郡难独载于本郡之志惟所领显然见郡名者则着焉
　　历代封统 【总四县】
　　　商
太伯太王长子立于吴
仲雍继立
　　　周
周章仲雍曾孙武王因封于吴
斌周章少子封于安阳
　　　吴
季子札寿梦第四子封于延陵
　　　楚
黄歇为考烈王相请封江东王许之城故吴墟自为郡邑
　　　西汉
灵常高帝十二年封阳羡侯邑二千户 【详见叙县】
灵贺常子袭封阳羡侯
灵胜贺子袭封阳羡侯
　　　东汉
蒋澄建武间封函亭乡侯
蒋通澄子封阳羡西亭侯
蒋休澄子丹阳太守袭封函亭乡侯
孙策封吴侯
　　　魏
孙权封吴王
　　　吴
朱治始仕汉建安中为九真太守扶义将军以娄由拳无锡毗陵为奉邑黄武元年封毗陵侯
孙绍封吴侯 【策子】
陆景字士仕以尚主拜骑都尉封毗陵侯
孙绍为相封阳羡侯
　　　晋
悼王轨字正则武帝子拜骑都尉追封毗陵
始平王子仪武帝孙太康十年初封毗陵
顾秘与周共讨石冰以吴兴大守都督杨州九郡军事
周处长子永兴间三举义兵别立义兴郡以表其功
札处幼子以讨钱璯赐爵漳浦亭侯
钱广与周（王巳）平陈敏追赠永世县侯
元帝讳睿永嘉元年为安东将军镇建邺都督扬州江南诸军事
哀王元帝第三子嗣东海世子毗后诏以毗陵增本封邑万户避世子讳改毗为晋
周筵处族子以讨王敦加冠军将军都督会稽吴兴义兴晋陵军事
顾众字长始吴郡人以前义兴太守与弟扬举义兵讨苏峻始为本国督护寻为五郡大督护统诸义军讨贼张健等又假扬威将军督护吴晋陵军事
扬为护军参军监晋陵军事
虞潭余姚人为吴兴太守以讨苏峻加辅国将军督三吴晋陵宣城义兴五郡军事
王允之舒之子以讨苏峻行扬烈将军督护吴郡义兴晋陵三郡军事
郗鉴高平人为侍中以讨贼刘征加都督扬州之晋陵吴郡诸军事
何充庐江人建元初以骠骑将军出镇京口都督徐州扬州之晋陵军事
褚裒字季野辞侍中卫将军授都督徐兖青扬州之晋陵吴国诸军事徐兖二州刺史假节镇京口
郗昙鉴之孙以北中郎将都督徐兖青幽扬州之晋陵诸军事领徐州刺史
范汪以安北将军都督徐兖青冀扬州之晋陵诸军事
郗愔字方回以辅国将军都督徐兖青幽扬州之晋陵诸军事领徐兖州刺史
谢玄字幼度少为叔父安所器重符坚入寇诏为前锋都督徐兖青幽州之燕国扬州之晋陵诸军事
谢安字安石以总统功拜太保上疏北征进大都督扬江荆司豫徐兖青冀幽并梁益雍凉十五州军事加黄（金戊）
谯王恬字符瑜宣帝从曾孙忠正有干局勋望在宗室右孝武帝命为都督兖青冀幽并徐州之南北部扬州之晋陵诸军事
王恭字孝伯蕴之子以前将军镇京口为都督兖青冀幽并徐州晋陵诸军事
张玄之以才学显孝武帝时封晋陵侯自吏部尚书为吴兴太守时谢玄为会稽内史同年之郡人称南北二玄
刘道都督兖青二州晋陵京口淮南诸郡军事
　　　宋
彭城王义康以南徐州刺史都督南徐兖扬州之晋陵诸军事
江夏王义恭监南徐兖扬州之晋陵诸军事寻进都督
孝王子云孝武帝子封晋陵
齐高帝讳道成姓萧氏历位相国以南徐州之兰陵晋陵义兴等十郡封齐公
　　　齐
许勇慧太子家令封晋陵县侯
梁武帝讳衍姓萧氏始仕齐中兴二年加扬州牧以南徐州之义兴等十郡封梁公寻爵为王又以十郡益所封国晋陵在焉
　　　梁
陈高祖武帝父文赞梁太平元年追封义兴郡公
陈武帝讳霸先始仕梁承圣二年镇京口授大都督中外诸军事东讨至义兴太平元年封义兴郡公赐印策二年进相国以南徐州之义兴等十郡封陈公寻爵为王又以十郡益所封国晋陵在焉
　　　陈
张种字士苗历侍中中书令太建初累赐无锡嘉兴县秩
萧琢后梁明帝子封晋陵郡王
　　　唐
胶东郡王道彦世祖孙武德初封义兴郡公进封王
高俭字士廉武德五年封义兴郡公
越王泰贞观二年正月除使持节大都督扬州常润十六州诸军事 【以后置巡察观察节度等使并见郡县表】
蒋俨封义兴县子
义兴郡公皓高祖孙江王元祥子
节愍太子重俊中宗子圣历三年初封义兴郡王
晋陵　王倜元宗孙徐王珵第三子
萧昕梁鄱阳王恢七世孙大历中封晋陵侯后进郡公
郇王总顺宗子正元四年授少府监初封晋陵
蒋乂封义兴县公
晋陵郡王瀛宪宗孙
　　　五代
徐温伪吴时为两浙路招讨使镇润州以升润宣常池黄六州为齐国
李景迈南唐升从子升元初封晋陵郡公
　　　国朝
丁德裕以东南路行营都监内客省使为常润等州经略巡检使
崔彦进从征太原为先锋迁常州防御使
马仁瑀从平泽潞领常州防御使
　　历代郡守 【太守秦置两汉三国因之晋亦然惟诸王所封则曰内史隋亦曰太守唐初改郡为州太守为刺史天宝尝复改为郡及太守至德复旧迄唐末五季不改】
　　　晋
张闿字钦绪丹阳人元帝时为晋陵内史有威惠所部四县旱立曲阿新丰塘溉田八百余顷 【今县有新塘乡】 葛洪尝着颂后苏峻之役与陶回共督丹阳义军闿至晋陵命内史刘耽运粟给饷以功加散骑常侍
羊曼字祖延太傅祜九世孙元帝时历尚书吏部郎为晋陵太守
顾和字君孝吴郡人王导称之曰珪璋特达机警有锋不徒东南之美实为海内之俊遂知名太宁中领晋陵太守以政著称
郗迈鉴兄子为晋陵内史谦爱养士为流亡所归擢兖州刺史
王蕴字叔仁简文帝时补吴兴太守甚有德政徙晋陵复有惠化百姓颂之太元二年为徐州刺史督江南晋陵诸军
江灌字道群陈留人与兄逌齐名初为州治中历晋陵太守
殷仲堪陈郡人父师骠骑咨议参军晋陵太守尝表太伯墓仲堪初任著作郎继领郡禁产子不举久丧不葬所有条教甚有义理
吴隐之字处默鄄城人儒雅廉介事亲至孝由尚书郎累迁晋陵太守在郡清俭妻自负薪入为中书侍郎
刘牢之字道坚彭城人沈毅多计划破符坚累加辅国将军领晋陵太守后代王恭都督兖青冀幽并徐扬州之晋陵军事子敬宣
敬宣继拜晋陵太守与诸葛长民破桓钦于芍陂迁建威将军
滕恬之孝武时为晋陵太守符坚子丕请降谢元命渡河守黎阳
王茂之字兴元晋骠骑将军廙之孙少有（羑去久改火）誉仕至晋陵太守
诸葛长民琅邪阳都人有文武材干义熙初持节青扬二州军事领晋陵太守镇丹徒
刘耽沛国相人简文帝时为晋陵太守亦知名
　　　宋
袁顗字景章阳夏人初为豫州主簿累迁晋陵太守
王蕴字彦深始为广德令历晋陵义兴太守
　　　齐
王亮字奉叔以名家擢晋陵太守在职公清有（羑去久改火）政
　　　梁
萧昱字子真武帝从子历中书黄门侍郎普通闲为晋陵太守下车励名迹明宪法除苛戢奸不旬日郡境肃然卒于官百姓感泣为立庙建碑复请于朝诏赠襄州刺史谥恭子萧懿字光达高帝长兄始仕齐历晋陵太守以善政称后封长沙郡王
萧晔字通明文帝孙美姿容善谈辩历给事黄门侍郎出为晋陵太守乘折角车被儒服名盛海内为宗室推重
萧直武帝孙封永新侯位晋陵太守
杜僧明字洪照广陵人少有胆气以讨侯景功进爵为侯仍领晋陵太守
谢举字言扬阳夏人与兄览齐名江淹一见叹曰所谓御二龙于长涂武帝时迁吏部尚书为晋陵郡与义兴僧递讲经论后为右仆射
孙廉字思约东筦人天监初为晋陵太守居官平直以善政称时从父谦为五郡太守亦有惠化武帝曰东筦二孙廉谦而已
刘儒字孝稚彭城人少聪敏叔父瑱为义兴郡携之官每谓客曰吾家明珠也大同中守吏部尚书为晋陵太守在郡和理为吏民所称入为侍中
范岫字懋宾考城人博涉书传尤悉魏以来故事沈约称之曰范公好事该博胡广无以加居官廉介在晋陵时惟作牙管笔一双犹以为费
　　　陈
王劢字公济琅邪人始事梁为给事黄门侍郎历晋陵太守时当兵饥后为政清简吏民便之太建元年累迁尚书右仆射时东境大水命再领郡威惠尤着郡人请立碑颂诏许之
蔡凝字子居考城人博涉有文太建元年历中书侍郎迁晋陵太守将之郡更敕左右修中书廨宇谓宾友曰庶来者无劳
阴铿字子坚武威人博通史传尤工五言天嘉中为始兴王录事参军累迁晋陵太守
殷不害字长卿长平人家世俭约事老母养小弟以笃行称除司农卿出为晋陵太守召拜光禄大夫
孔奂字休文会稽人为太子中庶子永定二年除晋陵太守晋陵自宋齐以来为大郡虽经寇扰犹为全实前后二千石多侵暴奂清白自守妻子并不之官单船造郡所得秩俸分赡鳏寡号曰神君入为御史中丞
王猛字世雄本名勇晋尚书仆射五世孙太建中为晋陵太守威惠兼举奸盗屏息人以比赵广汉
　　　唐
李玄道陇西人正观中累迁给事中擢为常州刺史风绩清简下诏褒美久之加银青光禄大夫归第
薛谦光 【以与皇太子名同改名登】 义兴人通贯文史天授初累迁左补阙时选举滥甚登上疏谓古之取士当考素行之原询乡曲之誉长安间选台阁贤望分典大州得韦嗣立杨再思等十九人谦光在选中领乡郡后居官可纪焉
齐澣字洗心定州人少闿敏李峤称有王佐才开元中迁给舍论驳诏诰皆援古谊时号解事舍人历常州刺史政尚清简
卢奂怀慎子天宝初为晋陵太守以清白闻 【见详符经本传不载】
李栖筠字真一赵郡人幼庄重有远度为文劲迅族子华称有王佐才肃宗时拜工部侍郎魁然有宰相望元载忌之出为常州刺史岁旱编甿流徙乃浚五渠通江流溉田岁大稔兴起学校堂上书孝友传示诸生
独孤及字至之雒阳人性孝友为文长于议论代宗时迁左拾遗历舒濠二州赐金紫徙常州治尚平易民皆安之甘露降其庭手植三桧至今犹存世比之甘棠韩舍人尝有诗云前朝山水国旧日风流地右军年尚少三领东方骑有文集刊于郡斋
萧复字履初瑀之后以清操着忤时宰出为常州刺史大历中有司差天下刺史治最与润州萧定濠州张镒俱第一陆贽奏议云复刺常州阅其治行虽云戚属修励清贞建中间同平章事
韦夏卿字云客万年人大历间累迁给事中出为常州刺史为政简易不事条教尝为独孤东山记
李巽字令叔赞皇人累迁左司郎中出为常州刺史长于吏事吏有过秋毫无所纵股栗胁息常如与巽对
卢元辅字子望怀慎曾孙德宗朝拜左拾遗端静介能绍祖风历常州刺史以课最召累迁兵部侍郎
穆赞字相明河内人为常州刺史有政声 【见旧经本传不载】
辛秘陇西人礼学殚洽宪宗初拜湖州刺史时李锜反先取支郡以秘儒者易之秘与逆战斩贼将进焚营堡锜平赐金紫迁常州刺史
孟简字几道平昌人元和中拜谏议大夫以论事出为常州刺史浚导孟渎溉田千顷以劳赐金紫召拜给事中又浚无锡泰渎 【详见山水】
李从诲襄邑恭王神符五世孙宝历初擢策历侍御史知杂事出为常州刺史镇海军节度使李琢表其政赐金紫
贾餗字子（羑去久改火）河南人（羑去久改火）文辞开敏有断累迁考功郎知制诰拜常州刺史旧制两省官出使得朱衣吏前导因用之白居易有戏和醉中二绝云闻道毗陵诗酒兴近来积渐学苏州
杨虞卿字师皋弘农人累迁给事中出为常州刺史白居易送别诗云无嗟别青琐且喜拥朱轮刘禹锡诗云曾主鱼书轻刺史今朝自请左符来
卢钧字子和范阳人历监察御史争宋申锡狱遂知名进吏部郎中出为常州刺史有政绩迁给事中后为左仆射
马植字存之尝为安南都护精于吏事政不烦扰夷獠安之召还出为常州刺史
杨假字仁之冯翊人繇浙江判官擢监察御史历常州刺史
李子智
窦德明袭封巨鹿郡公并为晋陵郡太守
李延道姑臧人秦府学士
长孙浚无忌子长安伯
灵幼孙范阳人
韦昭理见素从弟
韦晋承庆子
房挺融从子
褚琇遂良从孙给事中
崔巽元暐孙
卢瑗翰从子
李翦襄邑恭王神符五世孙
崔珙弟
杨恂字庄已虞卿孙
孙会河朔人晋安县男
孙徽河朔人并为常州刺史 【并见世系表】
李孝逸咸亨二年为常州刺史三月移越州都督
姚元之景龙元年自越州都督授常州刺史
杜庭诫天宝七载为晋陵郡太守
裴肃正元十四年以御史中丞为常州刺史九月移浙东观察使
贾全正元十八年为常州刺史正月移浙东
李逊元和五年以前常州刺史授浙东观察使
薛戎元和十二年为常州刺史正月移浙东 【并会稽志】
朱实中和四年
张崇天佑三年并常州刺史
　　　五代
李遇伪吴时为常州刺史安仁义反焚东塘遇出战大骂之仁义止军曰李遇敢辱我乎遇设伏退贼追至夹冈而回
睦昭符金陵人南唐保大中为常州刺史州当吴越之冲屡交兵城邑荒政务宽简招纳逋亡未几富实
赵仁泽保大中为常州团练使吴越兵犯境力战被执归钱塘见王不拜责以背盟王怒抉其口至耳竟不屈相臣元德昭命傅良药寻愈
姚凤保大中为常州团练使
张训伪吴时
张伯悰吴顺义中
徐景迈吴天祚二年
禹万诚南唐时 【并常州刺史】
　　历代县令
　　　东汉
袁（王巳）会稽人为阳羡长始造长桥以利涉邑人至今赖之为立庙岁时祠祀不绝
孙权年十五兄策定诸郡以为阳羡长
　　　晋
贺循山阴人举秀才除阳羡令以宽惠为本
　　　宋
刘道产为无锡令有能名
刘秀之为无锡阳羡乌程令着能声
　　　齐
高爽博学多才刘蒨为晋陵令爽经涂诣蒨蒨了不相接爽甚之俄而爽代蒨为令蒨迎赠甚厚爽受馈答书人问故答曰彼自饷晋陵令耳何关爽事其机悟类此
萧坦之南兰陵人父欣至武进令坦之为世祖所知除兰陵令
　　　梁
伏挺曼容孙齐末举秀才策为第一累为晋陵武康令
张盾字士宣以谨重称为无锡令后为湘东王记室死之日家无余财惟文书十卷酒米数瓮而已
刘潜字孝威与诸兄弟相勉以学并工属文为阳羡令甚有称绩
　　　南唐
徐延休会稽人天佑中摄义兴令勤恤民事初郡守督事多遣小吏巡县为民患延休棰而遣之刺史王彦章服其刚正贻书谢过二子锴铉皆知名
杨廷式清原人为义兴令以清苦为政民甚安之
重修毗陵志卷第八
　秩官
　　国朝郡中
唐制守臣结衔曰某州刺史五闰亦仍故号艺祖革藩镇之弊凡诸郡入版图率命朝臣出守曰权知州事 【三朝史职官志云端拱后去权字】 毗陵先属南唐　开宝七年遣内客省使丁公德裕监吴越军来讨明年刺史禹万诚以城归我因命丁公权知焉郡有旧题名毁于建炎兵火　干道间晁守子健得旧录刻诸石乃谓始于　建隆阙丁公不书自此迄　元符末官职岁月十八九误且有遗逸氏名亦间舛今别搜讨凡国史实录诸书及碑刻所载官职岁月灼然可信者乃书于氏名之下否则阙传信也至陈守绶以下则有洪公遵所作厅记强守行父而后又各官自书咸得其实焉
【晁记书张守方回淳化三年到任系资善堂讲书张乃天禧元年到且资善大中祥符九年方建又书杨守促至道元年到任带显谟阁学士促当作侃显谟藏　神宗御集元符元年方建又书邵守必宝元元年到任带徽猷阁学士邵乃皇佑四年在任徽猷藏　哲宗御集大观二年方建又书陈守襄至和二年到任带枢密直学士陈乃嘉佑六年到带秘阁校理碑误率类此不容遍举此编止因其氏名余不取】
丁德裕 【开宝八年五月内客省使常州行营兵马都监权知州事见实录及正史本传晁记阙】
固惟举 【晁记始此但李公沆等进　太祖实录表凡命知州悉存姓名不书此】
杜载　 【开宝九年九月右赞善大夫见实录】
郑仲
石皓之 【旧图经止书石公雄太平兴国四年更建夫子庙于州治之西】
柳开　 【太平兴国右赞善大夫后迁殿中丞改知润州见政史本传】
臧晔
山靖
石熙政 【晁记书石公熙政开宝三年到按登科记太平兴国六年公方登第兼郡未入版图】
赵籍
郏元规
乐颖
赵化基
张献可
石该　 【晁记书石该郭仲恭窦谧崔育皆带太子太保按　三朝史王溥传　国初进司空干德二年罢为太子太保故事一品班台省后太祖曰溥旧相当宠异之即令分台省班于东西又　两朝史职官志叙迁之制太子太保在左右仆射上秩穹如此岂列郡守臣所带兼考史录诸书四人未尝为显官记误兼仲恭乃允恭自带右阶辨见后】
周干臣 【宜兴县天申宫止有景德四年尚书都官员外郎知军州周绛题诗石刻】
张子发
吕希之
陈渐
郭仲恭 【当作允恭宜兴县天申官投金龙玉简石刻有天禧元年四月崇仪副使银青】
张方回 【宜兴县天申官有天禧元年十二月知郡事张方回题诗石刻】
冯敢
杨促　 【当作侃】
窦谧
崔育
王仲庸
刘赓　 【当作赛本州岛天庆观重修三清殿石刻有天圣六年二月尚书都官员外郎知军州刘赛系衔】
张太
夏侯度
李余庆 【天圣七年国子博士后卒于郡葬横山见墓所章望之所撰遗爱录石刻】
胡士举
李昭述 【无锡慧山寺重刊陆羽寺记有天圣八年　六月尚书屯田员外郎知军州李昭述系衔】
陈
郭维
王寔　 【当作湜本州岛天庆观道经传授图刻石有景佑四年七月尚书祠部郎中集贤校理知军州王湜系衔】
王盘
胡端甫
孙仲谋
张和之
丘崇道
郭大同
邵必　 【宜兴县天申官有张公洞三大字石刻云太守丹阳不疑所书皇佑壬辰不疑公字壬辰系四年】
彭思永 【庐陵人皇佑元年以都官员外郎知常州先时郡多火灾公至其患遂息后寻召为侍御史见明道所撰行状】
胡楷
吕宪
沈之柔
范时道 【当作师道嘉佑元年九月以侍御史出守二年四月除广南东路转运使见通鉴长编】
王安石 【嘉佑二年太常博士三年二月徐江南路提点刑狱见文集年谱及通鉴长编】
沈康　 【嘉佑三年二月尚书度支员外郎集贤校理新江南东路提点刑狱改知军州四年五月权管勾南京留司御史台见通鉴长编晁记元阙】
陈求古
路远
刘述
陈襄　 【嘉佑六年尚书祠部员外郎秘阁校理在任迁度支司封员外郎治平元年以开封府推官召见叶祖洽所撰行状】
郑申
王说　 【治平四年尚书职方员外郎见王安国州学记熙宁二年三月冲朁见通鉴长编】
楚泰
王　 【当作汾无锡县慧山寺有熙宁四年八月尚书司封员外郎集贤校理知军州王汾所跋曾大父翰林尚书公禹偁题诗石刻】
余从周
徐九思
范子谅
石元令
董组
张安尚
李孝鼎
钱景湛
周济　 【本州岛天禧桥东真武殿有元佑九年正月右朝奉大夫知军州周济题扁板刻哲宗旧实录元佑四年十一月三省言承务郎已上至朝请大夫欲分左右进士加左字余人加右字从之此制至绍圣二年方改故周守阶官有右字】
曾永昌
廖正一 【绍圣二年见旧图经建虚白堂注秘阁校理见邹忠公奏议】
何琬
吕公雅
真子
张彻　 【宜兴县天申宫有公和通判杜公子民诗石刻云元符庚辰上元日庚辰系三年】
陈绶　 【崇宁元年朝奉大夫自此以下洪公遵所记厅壁名姓】
朱彦　 【崇宁元年闰六月以朝散郎守给事中降承议郎出守八月降奉议郎见佑陵事实及江阴县申浦季子庙碑此员洪记阙晁记所增】
邵（龠虒）　 【崇宁三年朝散大夫直龙图阁三年五月改知苏州阶官见光孝寺石刻】
李孝节 【崇宁三年十月朝请郎四年十月改知泽州】
燕若蒙 【崇宁三年正月朝散大夫大观二年十月改除浙漕】
徐申　 【大观二年十月朝请大夫提点太常寺大成乐政和元年十二月满】
张绶　 【政和元年十二月中大夫三年三月宫观】
晁端诚 【政和三年四月朝请大夫三年八月满】
叶唐稽 【政和五年六月朝请大夫七年八月满】
安泳　 【政和七年八月朝请大夫宣和元年十月满】
何处厚 【宣和元年十月朝请郎直秘阁三年五月提点建隆观】
魏宪　 【宣和二年十月朝奉郎直龙图阁三年五月除太常少卿】
刘光　 【宣和三年五月朝奉郎在任累转朝请郎五年四月再任六年四月冲罢】
蔡　 【宣和六年四月朝散郎徽猷阁待　制七年五月罢】
方誾　 【宣和七年六月朝散郎八月改除江东提刑】
何兖　 【宣何七年十月朝请郎在任累转朝散大夫建炎元年十一月满】
周杞　 【建炎元年十一月朝散郎在任累转朝请大夫除右文殿修撰兼管内安抚四年六月罢】
张锐　 【建炎四年五月奉议郎直秘阁七月改知秀州此员洪记阙亦晁记所增】
徐天民 【建炎四年七月左朝散大夫直徽猷阁绍兴二年五月改除浙东提刑按李心传系年录绍兴元年九月　诏文臣寄禄官依元佑法分左右字用枢密院编修官杨愿请也又　杂记淳熙改元有赵善俊请省去从之故自此至干道末曹守总所带阶官有左右字】
俞俟　 【绍兴二年五月右朝散郎在任累转朝奉大夫四年五月满】
詹至　 【绍兴四年五月左朝议大夫三年月改差充都督府主管机宜文字】
郑作肃 【绍兴五年闰三月左朝散郎直秘阁七年三月赴　召】
谢澈　 【绍兴七年三月右朝散郎五月罢】
虞澐　 【绍兴七年五月左承奉郎直龙图阁在任累转宣教郎八年十月冲罢】
韩肖冑 【绍兴八年十月端明殿学士左中大夫十一月赴　召】
王缙　 【绍兴九年正月左朝奉大夫直秘阁十一年正月满】
秦梓　 【绍兴十一年二月左承议郎直秘阁四月改知湖州】
陈正同 【绍兴十一年六月右宣义郎十三年七月满】
徐康　 【绍兴十三年七月右朝奉郎十五年六月罢】
叶三省 【绍兴十五年七月左朝请大夫九月罢】
汤鹏举 【绍兴十五年　月左朝散大夫直秘阁十六年六月除两浙运判】
强行父 【绍兴十六年七月右奉直大夫在任转朝议大夫十七年十二月罢自此以下各官自书】
黄积厚 【绍兴十八年正月左朝请大夫七月罢】
庄必强 【绍兴十八年八月左朝请大夫十九年四月罢】
吴序宾 【绍兴十九年五月右朝请大夫十一月罢】 钱周材 【绍兴十九年十二月左朝奉郎后除集英殿修撰再任二十三年闰十二月除敷文阁待制提举太平兴国宫】
李琛　 【绍兴二十三年闰十二月右朝散大夫改知提举权提刑兼权二十四年四月改知　州】
孟处义 【绍兴二十四年五月左朝奉大夫浙西提举权提刑兼权被　旨差往严州捕寇】
黄敏行 【绍兴二十四年六月右承议郎权知江阴军兼权十一月移知相州】
钱秉之 【绍兴二十五年正月右朝散郎三月主管台州崇道观】
李（汀去丁改充）　 【绍兴二十五年五月右朝议大夫浙西提举权提刑兼权六月改知明州】
杜师旦 【绍兴二十五年七月左奉议郎浙西提举权提刑兼权】
沈调　 【绍兴二十五年十一月左中大夫二十六年正月改知扬州】
荣薿　 【绍兴二十六年二月右朝请大夫九月除直秘阁知临安府】
周石　 【绍兴二十六年十一月右朝请大夫直秘阁二十七年正月改知泰州】
梁仲敏 【绍兴二十七年三月左朝请大夫二十八年二月丁忧】
莫伯虚 【绍兴二十八年四月右朝奉郎三十年二月罢】
陈鼎　 【绍兴三十年三月右承议郎通判临安府被　旨差权五月致仕】
叶颙　 【绍兴三十年七月左朝散郎三十二年四月主管崇道观】
郭契敷 【绍兴三十二年五月　朝奉郎在任转朝散郎隆兴二年正月罢】
刘唐稽 【隆兴二年二月右朝散郎在任转朝请郎干道元年二月主管崇道观】
叶衡　 【干道元年二月左朝奉郎二年十月赴　召除太府寺丞淮西总领】
李瓘　 【干道三年正月初四日右奉议郎当月十八日致仕】
钱建　 【干道三年二月左朝散郎在任转朝请郎四年五月系浙西提举兼权八月免权】
李安国 【干道四年八月右朝请郎在任转朝奉大夫六年八月赴　召除户部郎中】
晁子健 【干道六年八月右朝散大夫在任转朝请大夫八年八月满】
莫漳　 【干道八年九月左奉议郎九年正月除司农寺主簿】
沈祖德 【干道九年正月左宣教郎在任转奉议郎八月除太府少卿淮西总领就改知饶州】
叶模　 【干道九年九月右朝散大夫浙西提举兼权十一月免】
曹总　 【干道九年十一月右朝奉郎在任转朝散郎淳熙元年十月改知衢州】
陈举善 【淳熙元年十一月承议郎二年三月除直龙图阁浙东提举】
陈庸　 【淳熙二年五月承议郎在任转朝奉郎四年五月满】
杨万里 【淳熙四年五月承议郎六年正月除广东提举】
李结　 【淳熙六年二月承议郎在任转朝奉郎五月罢】
章　 【淳熙七年七月朝奉大夫八年八月赈济有劳转朝散大夫九年七月满】
张孝贲 【淳熙九年七月朝奉郎十一年七月罢】
丰谊　 【淳熙十一年八月朝请大夫在任转奉直大夫十一年十一月罢】
林祖洽 【淳熙十三年二月朝请郎在任转朝奉大夫十五年二月满】
吴瑊　 【淳熙十五年四月宣教郎直徽猷阁十月除太府寺丞】
张卿 【淳熙十五年十二月朝请郎十六年四月转朝奉大夫十二月除淮南运判】
李嘉言 【绍熙元年二月朝散大夫十一月被　召】
曾三复 【绍熙二年正月朝散大夫在任转朝请大夫十一月改差御史台检法书】
陈　谦 【绍熙二年十一月承议郎在任转朝奉郎四年七月除湖北提举】
黄灏　 【绍熙四年十月朝请郎五年十月除浙西提举】
张贵谟 【绍熙五年闰十月朝散郎赈济有劳转朝奉大夫庆元元年十一月被　召次年正月离任除尚左郎官】
赵君宣 【庆元二年正月朝请大夫三年八月改知湖州】
赵公豫 【庆元二年八月中奉大夫四年七月除浙东提举】
王闻礼 【庆元四年十月朝奉郎在任累转朝请郎六年九月满】
李　 【庆元六年十二月朝散郎在任转朝请郎嘉泰二年十月除湖北提举】
赵善防 【嘉泰二年十二月朝散郎以职事修举及磨勘转朝奉大夫四年九月被　召】
叶笺　 【嘉泰四年十月朝请郎开禧元年五月与新知台州汤郎中两易】
冯（王寿）　 【开禧元年五月朝奉郎在任转朝散郎三年十月罢】
刘董　 【开禧三年十月朝请大夫嘉定元年十一月守宫观】
李直养 【嘉定元年十一月十七日朝散郎当月二十二日依旧知通州】
王遇　 【嘉定元年十二月朝散郎三年六月除浙东提举】
张烨　 【嘉定三年七月朝请大夫五年七月除司农寺丞寻改湖南提举又改知章州】
赵善湘 【嘉定五年九月朝散郎】
吕祖平 【嘉定六年十一月朝奉大夫八年十月差知徽州】
赵伯麟 【嘉定八年十二月朝请大夫】
胡卫　 【嘉定十年四月朝散郎在任转朝请郎十二年闰三月被　召】
赵崇模 【嘉定十二年闰三月承议郎在任转朝奉郎十四年四月满】
赵汝逵 【嘉定十四年四月朝奉大夫十五年四月以宝玺恩转朝散大夫十六年正月除军器监丞二月除司农寺丞】
史弥悆 【嘉定十六年四月朝请大夫在任转朝议大夫宝庆元年四月满】
赵彦悈 【宝庆元年四月朝请郎在任转朝奉大夫三年闰五月满】
史宣之 【宝庆三年闰五月朝散大夫绍定二年五月满】
郑必万 【绍定二年五月朝奉郎在任转朝散郎十一月除将作监丞】
江湛　 【绍定四年正月八日朝请郎当月十五日除淮南运判兼知真州】
王定　 【绍定四年二月朝奉郎九月以　皇太后庆寿恩转朝散郎五年九月除浙西提举】
程有后 【绍定五年闰九月朝奉大夫】
陈艾　 【端平元年十月朝奉大夫二年二月转朝散大夫十月除大理寺丞十一月除大宗丞三年四月除都官郎官】
刘泳
何处信 【端平二年十月奉直大夫嘉熙元年　月罢】
谢逵　 【嘉熙元年十一月二年正月除湖南提刑】
卫樵　 【嘉熙三年六月朝散大夫二年九月改知　州】
陈采　 【嘉熙三年十月朝奉郎在任累转朝请郎四年九月改知处州】
宋慈　 【嘉熙四年十一月朝奉郎淳佑元年八月转朝散郎二年三月赈济有劳转朝议郎当月除司农寺丞四月改知赣州未离任罢】
陈昉　 【淳佑二年六月三年正月改知台州】
章琰　 【淳佑三年四月朝奉郎直秘阁四年九月罢】
陈大猷 【淳佑四年十月朝奉大夫将作少监兼国子司业出守五年正月转朝散大夫八月罢】
王镕　 【淳佑五年九月承议郎在任转朝奉郎六年六月罢】
王克谦 【淳佑六年八月朝奉大夫直宝谟阁七年四月除左曹郎官】
李迪　 【淳佑七年七月承议郎直秘阁八年四月转朝奉郎八月除直宝谟阁知镇江府权淮东总领】
王圭　 【淳佑八年七月朝奉郎监行在诸司粮料院出守十一月以江淮茶盐所赏转朝散郎九年十月磨勘转朝请郎十年十二月以职事修举转朝奉大夫再任十二年七月满】
田文虎 【淳佑十二年七月朝散郎枢密院编修官兼检详出守十月转朝请郎宝佑二年七月满八月转朝奉大夫十一月离任】
陈均　 【宝佑三年二月朝奉大夫直秘阁十一月除仓部郎官十二月转朝散大夫四年正月前去供职】
赵时澥 【宝佑四年正月通直郎大理寺正出守十月以经界赏转两官直秘阁五年十月除屯田郎官】
马扬祖 【宝佑五年十二月承议郎司农寺丞出守六年四月兼权浙西提刑七月转朝奉郎寻回司平江兼权淮浙发运司及府事】
汪洵之 【宝佑六年八月奉议郎司农寺主簿暂权十一月正除在任转承议郎开庆元年三月赴都堂禀议】
卫宗武 【开庆元年三月奉议郎监尚书六部门暂权七月正除闰十一月别与州郡差遣】
陈桃　 【开庆元年闰十一月朝散大夫浙西提刑兼知景定元年四月罢】
孙子秀 【景定元年六月朝请郎浙西提刑兼知在任转朝奉大夫九月兼免】
黄大任 【景定元年十一月承议郎当月以荣讲彻章转朝奉郎十二月罢】
汪立信 【景定二年二月朝奉郎左曹郎官出守在任转朝散郎六月兼浙西提刑八月正除】
赵湸夫 【景定二年十月朝散郎司农寺丞兼权左曹郎官出守三年闰九月罢】
钱庚孙 【景定三年十一月奉议郎军器监簿出守四年正月有旨别与差遣】
洪穮　 【景定四年四月　　郎将作监丞出守五年十月罢】
孙吴会 【景定五年十月朝请郎十二月乞替　旨依】
家铉翁 【景定五年十二月朝奉郎监　行在诸司粮料院出守咸淳二年十月除太府寺丞当月改江西提刑十二月改浙东提刑】
史能之 【咸淳二年十二月朝奉大夫太府寺丞出守】
重修毗陵志卷第九
　秩官
　　郡官
毗陵昔为东南名邦　中兴后且隶畿内分佐列属亚节府旧志间记守长而逸余官观者无所从证非阙欤今举郡邑官员阙之目（汀去丁改公）革之繇必详订而备载之惟郡丞校官邑令壁记差可考因并记名氏焉通判军州事一员　国初干德元年平湖南初命贾玭等为诸州通判开宝八年得常州亦命乔惟岳充职　天圣间避
章献明肃太后家讳改为同判寻复旧厅阙题名至隆兴初陈倅抚创为之自　靖康曾倅纬始今于简册碑碣得十有八人冠于篇端 【隋路道德为常州通守见大业记刘通亦为太守唐窦知敬高翰为长史李移李掺为别驾李怀节为司马并见唐世系表王遂以朝散大夫为司马见忠佑舍宅造寺碑】
乔惟岳 【开宝八年五月太子子中允见实录】
王化基 【太平兴国二年大理评事见实录附传】
马亮　 【通鉴长编云通判常州吏民有因缘亡失官钱籍其赀犹不足偿连逮至数百人亮纵去缓与之期不踰月尽输所负罗处约使江东以治行闻擢知濮州注云不得其时因铸钱事附见至道二年】
聂震　 【景德四年大理评事秘阁校理见宜兴县重修周将军庙石刻】
魏昭文 【天禧元年四月右资善大夫见宜兴县天申宫投金龙玉简记】
董黄中 【天圣三年屯田员外郎同判军州事见晋陵县横山虚观题志石刻】
刘立之 【天圣六年二月承奉郎守殿中丞通判见天庆观重修三清殿石刻】
张（上曰下皿）之 【蔡公襄志公墓云太中祥符八年擢第授乐清尉再调润州观察推官召还校馆阁书迁殿中丞集贤校理通判常州】
郭昭升 【景佑四年七月朝奉大夫行尚书库部员外郎见天庆观道经传授石刻】
谢绛　 【东都事略本传云举进士知汝阴县迁光禄寺丞为秘阁校理　仁宗即位寻出通判常州】
黄本　 【治平四年十月驾部员外郎见王安国州学记石刻】
钱垂范 【元丰三年旧志桥梁门有宜兴行县事】
蔡肇　 【绍圣三年七月见东都事略本传及宜兴县张公善卷二洞何守琬所和诗石刻】
杜子民 【崇宁元年七月朝散郎骁骑尉见永福寺佛殿脊记】
张元衡 【大观四年朝奉郎见江阴县新建学门石刻】
陈兖　 【宣和元年八月承议郎见永庆寺改神霄宫石刻】
王松　 【宣和六年二月宣教郎见江阴县寿圣院泛海观音院记石刻】
朱发　 【靖康元年八月见永福寺科举镇院题壁】
曾纬　 【靖康二年四月通直郎建炎二年二月罢自此以下陈倅抚所立题名内姓名】
吴迪　 【建炎二年五月朝奉大夫三年二月罢】
梁汝嘉 【建炎三年五月承议郎直秘阁四年三月除提举两浙西路茶盐公事】
郗渐　 【建炎四年六月左朝奉大夫绍兴二年五月罢】
郑释之 【绍兴二年七月右朝散郎九月与通判池州葛通直两易】
葛立隆 【绍兴三年正月右通直郎通理池州月日四年三月满】
祝仲卿 【绍兴四年三月右朝散郎五年正月丁忧】
陈棐忱 【绍兴五年四月左朝散郎七年五月满】
杨从古 【绍兴七年五月右朝议大夫八年十月与通判镇江府陈奉议两易】
陈惇持 【绍兴八年十一月左奉议郎通理镇江府月日九年七月满】
王 【绍兴九年七月右奉直大夫十一年九月满】
王苹 【绍兴十一年九月左宣教郎十三年十一月满】
向汲 【绍兴十三年十一月右朝散大夫十五年十二月满】
陈辉 【绍兴十五年十一月右朝奉郎十八年正月满】
张瑜 【绍兴十八年二月右奉议郎十月改差通判湖州】
赵善良 【绍兴十八年十一月左朝奉大夫二十年二月满】
周方崇 【绍兴二十年二月左承议郎二十二年四月满】
陈森 【绍兴二十二年四月右奉议郎二十四年四月满】
钱端立 【绍兴二十四年四月右朝请郎二十五年正月罢】
孟充 【绍兴二十五年三月右朝请郎七月宫观】
秦烜 【绍兴二十五年八月右朝奉郎十月除光禄寺丞】
沈浚 【绍兴二十六年三月左朝奉郎二十七年四月改浙西安抚司主管机宜文字】
沈邦直 【绍兴二十七年六月右朝请大夫二十九年闰六月满】
梁兴祖 【绍兴二十九年闰六月右朝议大夫三十年三月罢】
吕南夫 【绍兴三十年六月左朝奉大夫三十一年与通判镇江府陈朝散两易】
陈森 【绍兴三十一年四月右朝散郎十月宫观】
梅守卓 【绍兴三十三年闰二月左朝请郎十一月致仕】
刘唐稽 【绍兴三十年六月差右承议郎未赴间改差权发遣军州事】
陈抚 【隆兴九年二月右承议郎九月转右朝奉郎】
叶安行 【干道元年四月右朝请郎三年五月满】
沈作砺 【干道三年五月右朝奉郎四年十月丁忧】
蒋谊 【干道四年十二月右承议郎在任转朝奉郎七年正月满】
葛郯 【干道七年正月左朝散郎】
邢孝锡 【干道八年六月右奉议郎在任转承议郎】
郭定 【干道九年十二月右奉议郎在任累转朝奉郎淳熙三年二月差主管官诰院】
李淳 【淳熙三年三月朝奉郎在任转朝散郎四年六月罢】
俞叔则 【淳熙四年八月奉议郎六年九月满】
潘昌期 【淳熙六年九月朝奉大夫九年正月满】
向友况 【淳熙九年正月承议郎十一年四月满】
王（汀去丁改充） 【淳熙十一年四月承议郎在任转朝散郎十三年六月满】
张维 【淳熙十三年六月朝散郎在任转朝请郎十五年八月满】
俞泂 【淳熙十五年八月承议郎在任转朝奉郎十六年正月丁忧】
汪择善 【淳熙十六年五月朝散郎绍熙元年正月罢】
刘莒 【绍熙元年四月朝奉郎三年六月满】
秦烨 【绍熙三年六月朝奉郎在任转朝散郎五年九月满】
莫槱 【绍熙五年九月朝请郎庆元元年九月满】
俞允成 【庆元二年九月朝奉大夫】
徐（木巳） 【庆元四年六月朝奉郎十一月罢】
张宗颖 【庆元五年二月朝散大夫六年正月宫观】
赵师（上山下乃） 【庆元六年四月朝奉郎在任转朝散郎嘉泰二年五月满】
韩莘叟 【嘉泰二年五月宣义郎四年七月满】
赵时侃 【嘉泰四年奉议郎开禧二年八月满】
孔元忠 【开禧二年八月奉议郎在任转承议郎嘉定元年十月满】
王柄 【嘉定元年十月朝奉大夫二年七月丁父忧】
魏珪 【嘉定二年十月朝散郎四年十月满】
施累 【嘉定四年十一月奉议郎六年十一月满】
李诚之 【嘉定六年十一月宣教郎前国子录八年十一月满】
徐自明 【嘉定八年十二月朝散郎前太常博士在任转朝请郎十年十二月差知永州】
朱藻 【嘉定十一年三月承议郎十三年三月满】
朱景献 【以避　太子谥改名景元嘉定十三年四月朝奉郎在任以磨勘转朝散郎又以　宝玺赏转朝请郎十五年六月满】
卫溉 【嘉定十五年六月奉议郎】
孙起予 【嘉定十七年七月承议郎在任以　理宗登极恩转朝奉郎宝庆二年八月满】
徐玠 【宝庆二年八月朝奉郎绍定元年八月满】
陆垕 【绍定元年八月承议郎】
项得一 【绍定三年十一月朝奉郎在任以　皇太后庆寿恩转朝散郎五年正月以疾丐祠】
赵希贤 【绍定五年六月奉议郎六年六月宫观自此以下赵倅善璚所立续题名内姓名记】
章樵 【绍定八年十月朝散郎端平元年十一月除登闻鼓院】
程士龙 【端平一年三月朝散郎三年十一月罢】
江师心 【嘉熙元年三月承议郎二年正月罢】
赵善璚 【嘉熙二年闰四月通直郎继以边赏转奉议郎三年十二月改差通判隆兴府】
黄约夫 【嘉熙四年五月承议郎在任转朝奉郎淳佑元年三月宫观上攻赵倅书交割与以次官添差通判黄承议但以添倅月日考之自相连接赵所书未然】
谯习　 【淳佑元年六月朝奉郎三年八月满】
孙德之 【淳佑三年闰八月奉议郎四年六月两易通判广德军】
史渭　 【淳佑四年八月朝奉郎十月仍旧回任通判广德军】
朱诜　 【淳佑四年十一月朝散郎在任转朝请郎六年十月满】
盛如（木巳） 【淳佑六年十一月承议郎七年六月改通判庆元府七月以职事修举特转一官再任十一月差充尚书省提领田事所捡阅官】
李仁卫 【淳佑八年二月朝散郎兼尚书省提领田事所主管文字九年二月丐祠】
沈愿　 【淳佑九年四月朝议郎十年正月丐祠】
曾豫孙 【淳佑十年十月奉议郎在任转承议郎十一年十月差提辖榷货务都茶场】
赵必 【淳佑十一年十一月奉议郎十二年四月浙西提举司差委权管江阴军】
黄侅孙 【淳佑十二年十一月承议郎宝佑二年二月丐祠】
赵希悦 【宝佑二年八月通直郎三年九月改辟浙西安抚司主管机宜文字】
吴采　 【宝佑三年十二月通直郎四年六月　旨别与一等差遣】
赵与纶 【宝佑四年十二月通直郎六年十二月满】
巩耕　 【宝佑六年十二月朝奉郎开庆元年　月罢】
崔同亨 【景定元年四月承奉郎在任累转宣义郎三年四月满】
何宗稷 【景定三年六月奉议郎五年十二月差监　行在封椿库】
刘宗宪 【咸淳元年六月承议郎二年三月丐祠】
司马扛 【咸淳二年四月奉议郎】
　　通判题名
添差通判军州事一员　宣和初本郡惟褚倅宗谔见碑刻　中兴省于　建炎复于　绍兴自二年至干道九年凡十有七人陈倅抚记正倅厅壁时并载之嗣是皆不书　淳佑九年李倅知至参之百官题名别纪之石　淳熙迄　开禧仅得二人由　端平邹倅伸之而下则全备矣
褚宗谔 【宣和元年八月朝奉大夫永庆寺有改神霄宫石刻结衔】
秦湛　 【绍兴二年四月右承议郎四年九月致仕自此以下元附正倅题名】
孙邦　 【绍兴五年十月左朝奉郎六年九月改添差通判平江府】
赵彦孟 【绍兴六年八月左承议郎十年闰六月罢】
陈 【绍兴十二年七月右宣教郎十二月罢】
张表臣 【绍兴十三年十月右承务郎十五年七月罢】
曾恢　 【绍兴十五年七月右宣义郎以镇江府签判改差十月罢】
洪遵　 【绍兴十五年十一月左宣教郎十八年七月满】
沈长卿 【绍兴十八年正月左通直郎十二月改通判严州】
汪仔　 【绍兴十八年十二月右承议郎二十年二月罢】
周　 【绍兴二十年三月右朝请大夫二十二年四月满】
白彦奎 【绍兴二十二年四月右朝奉大夫二十三年二月致仕】
詹尧谟 【绍兴二十三年四月右朝奉郎二十五年五月满】
杨航　 【绍兴二十五年五月右通直郎二十六年五月致仕】
赵伯楙 【隆兴二年十一月右承议郎】
邢锴　 【干道三年闰七月右承议郎五年七月满】
张坚　 【干道五年十月左朝散郎在任转朝请郎七年七月满】
齐庆冑 【干道九年正月左宣教郎】
陈大光 【淳熙十六年以太府寺簿差自此以下本厅题名】
丘寿隽 【开禧三年十二月以主管官诰院差嘉定元年闰四月除籍田令】
邹伸之 【端平元年四月以奉使回差嘉熙元年四月】
詹九渊 【嘉熙元年四月以大理评事差二年二月复除评事】
黄涛　 【嘉熙二年六月以秘书郎差四年十一月除秘书丞】
杨白　 【嘉熙四年十一月初六日当月二十五日宫观】
王龙荣 【淳佑二年九月至三年十一月通理前任通判泰州月日成两考十二月离任寻除太学博士】
赵希赞 【淳佑三年十二月直秘阁五年十二月除军器监主簿】
陈桃　 【淳佑五年十二月至七年七月赴　都堂禀议】
李知至 【淳佑七年以新通判庆元府两易通判寻改添差九月到任九年九月满】
　　两教授题名
州学教授一员　国朝景佑四年虽　旨许本州岛立学犹未设官故　嘉佑间陈守襄致书顾公临请为郡主学 【见词翰门】 　元佑元年　诏与庐宿等州各置教授一员三年少府下所铸印 【今印背文曰元佑三年少府监铸】 题名昉于　淳熙间邹教补之其所追书明自　绍兴吴教概始外此考求间见一二焉
林虙 【崇宁五年四月见武进县续题名记大观四年七月见江阴县建学门记奉议郎】
刘泾 【见东都事略】 吴概
鲍彪 　　　　　　　　　何若
唐尧封 　　　　　　　　章夏
陈元师 　　　　　　　　朱冠卿
葛琪 　　　　　　　　　徐任
胡元质 　　　　　　　　袁孚
倪称 　　　　　　　　　沈清臣
范嗣蠡 　　　　　　　　陈伯达
沈瀛 　　　　　　　　　陈德明
马先觉 　　　　　　　　锺将之
项宋嘉 　　　　　　　　何珪 【淳熙九年九月从政郎十二年七月满】
邹补之 【淳熙十二年七月从政郎十五年八月满】
莫若冲 【淳熙十五年八月文林郎十六年该　光宗登极恩循儒林郎绍熙二年十月满】
盛麃 【绍熙二年十二月至庆元元年三月满】
朱渊 【庆元元年四月】
万梦实 【庆元二年十二月迪功郎二年十月丁母忧】
张镇 【庆元二年十二月文林郎】
陈洪 【庆元五年二月从政郎嘉泰二年四月满】
刘三杰 【嘉泰二年四月从政郎开禧元年九月满】
陈奕
张如圭 【嘉定六年十二月迪功郎】
凌次英 【嘉定五年三月文林郎】
王泳之 【嘉定七年二月从政郎十年四月满】
赵綝 【嘉定十年四月从事郎十二年七月满】
余申
娄体仁 【嘉定十六年八月十七年该　理宗登临恩循从事郎宝庆二年十月满】
郑直公 【宝庆二年十月至绍定三年十二月满】
周应炎 【绍定三年十二月】
张磻 【绍定四年四月至六年七月成资考满离任】
庄端孙 【端平元年正月至二年八月改差行在丰储仓门】
张震发 【端平二年十月至嘉熙三年正月满】
王南一 【嘉熙三年正月】
陈亨祖 【嘉熙四年十月】
周琮 【淳佑元年十月至四年十二月满】
吴附凤 【淳佑四年十二月】
戴鑫 【淳佑六年四月至九年六月满】
徐一龙 【淳佑元年六月至十二年六月满】
柳栻 【淳佑十二年六月至宝佑三年七月满】
李梦科 【宝佑二年七月至六年七月满】
张锡留 【宝佑六年七月至景定二年七月满】
郑茂大 【景定二年十二月至咸淳元年十二月满】
赵若抡 【咸淳元年二月到任咸淳四年二月满任】
增差州学教授一员　景定三年置专处国学合选出官人俾与正教分授经赋时郑教茂大以经学在任吴教雄飞遂以赋学充选
吴雄飞 【景定三年十月至咸淳元年十二月满】
黄恮 【咸淳元年十二月到任】
节制司准备差遣一员本州岛自　嘉熙初何守处信措置江防有请于　朝创节制司幕画以郡官兼至宝佑三年陈守均乞省本州岛将领副将二员以其俸归所辟官初辟右科章元凤次辟本州岛军事推官库宝先后率以左选人充　军事判官　军事推官各一员唐制郡剌史带团练守捉使所置举职曰团练判官团练推官国初诸郡或不置剌史置权知州事则曰军事判官军事推官仍不备员 【并见　三朝史职官志】 毗陵自　开宝入版图守臣曰权知州初置判官　天圣六年增置推官然结衔犹带团练字盖铨司因旧也 【天圣六年何湜景佑四年尹仲舒皆以试大理评事为常州团练判官天圣六年黄昌龄入年黄颖皆以试校书郎景佑四年赵諴以试大理司直为团练推官并见天庆观道经传授图重修三清殿及慧山寺重刊陆羽寺记石刻】 政和二年令吏部与重修敕令所别创分曹建椽之法将签判职官录参判司 【按会要司理司户司法皆日判司】 以州军大小事务多寡增立员数各委知通依应拨隶 【会要三京河南府旧十一员大名府旧九员应天府旧十员今置十五员余州并以次增员】 大率置司录参军一员紏举诸案稽违在六曹官之上其六曹曰士户仪兵刑工各置曹掾其结衔曹官曰司某曹事掾官曰某曹掾三京备置余州多兼领或一人兼两曹或以曹官兼掾各不同本州岛亦必增创但　政和至　中兴仅十余年既无碑刻可考文书又尽于兵火且当时大体更革未尝曰改某职为某官不容臆度分别至　建炎初乃复旧制
录事参军一员（汀去丁改公）唐制 【唐宣德郎裴导见隋陈司徒庙石刻】 掌州院及紏诸曹稽违政和改曰左推勘公事司理院曰右推勘公事当时新制于今可考惟司录及此二员然诸郡或以曹官兼所领曹各不同惟结衔并带兼管字建炎初复旧制
司理参军一员掌狱讼勘鞠五季诸州置马步院率用牙校为都虞候及判官断狱失中　国朝开宝六年改司寇院置司寇参军始用士人以新及第进士及九经五经选人中资叙相当者充之　太平兴国四年又改司理院置司理参军选授历任清白人秩满上其殿最黜陟之　政和以曹掾官兼 【详见录事参军下】 建炎初复旧制
司法参军一员（汀去丁改公）唐制 【唐李梲见世系表】 掌议法断刑　政和改曹掾官　建炎初复旧制 【司户同】
司户参军一员（汀去丁改公）唐制 【唐宝历二年姚赏见忠佑庙碑阴记】 掌户籍赋税仓库受纳
监籴纳仓一员唐为司仓参军 【唐韦德楚见忠佑庙碑】
监在城都税务二员 【左右选各一近省左】
监户部赡军库一员 【右选近省】
监比较务二员 【并左选近省其一】
监都酒务二员 【右选】 旧三员往岁尝请于朝以一员改烈塘闸官近又省其一
监烈塘闸一员 【左右选通差】 近省淮东总领所取为辟阙以围田所催督纲运官兼
监奔牛闸一员 【右选】
排岸二员 【右选近省其一】
监激犒赏酒库十有一员隶三省及户部 【在州界内故附载】 潘葑在无锡
右一库隶　三省 【左右选各一员】
薛堰在晋陵
路庄 【旧遂庄大吴今并】 　邢村并在武进　青祁　钱桥
甘露　太平并在无锡
潼渚　六平并在宜兴
右九库隶　户部 【左右选通差各一员】
　　州兵官
权发遣兵马钤辖一员
添差浙西路分都监本州岛驻札一员近岁因江防有请创阙
兵马都监四员 【子城河南厢差庶姓左右厢差宗室】 　国朝诸州军监皆置都监以合门祗侯以上充三班使臣则为监押掌郡屯驻兵及训练之政 【邱裔天圣六年以右侍禁刀绮景佑四年以东头供奉官并为监押仍兼在城巡捡见天庆观道经传授及三清殿石刻】
添差驻泊兵马都监一员
正将一员
将领一员
副将一员 【以上二员宝佑三年省见节制司准遣事下】
管界寨巡检一员
指使三员
驻泊医官一员
重修毗陵志卷第十
　秩官四
　　知县
国朝重民社之寄至用朝官出宰 【实录建隆四年六月以大理正奚屿知大名府馆陶县监察御史王佑知魏县屯田员外郎于继徽知临清县常参官知县自屿等始也】 其后参用京官幕职及试衔官 【三朝史职官志诸县令建隆中始以朝官知县其后参用京官或试〔行〕幕职及二班】 　元丰改官制　崇宁并改选阶无复试中兴以来又申严须入之法常之四邑率用京朝官惟以材选辟则或差选人今随题名详略具载焉
　　　晋陵
王昭谕 【开宝八年六月行令】 　　　　柴成象 【太平兴国五年八月将作监丞】
贾守廉 【雍熙元年十二月试大理评事】 马克俭 【端拱元年十月守令】
任宗谔 【淳化四年试秘书省校书郎】 　郭仲华 【至道元年三月光禄丞在任转大理丞】
孟士雷 【咸平二年六月大理寺丞】 　　刘中孚 【咸平五年十一月守令】
潘洞 【景德二年八月试秘书省校书郎】 左咸 【大中祥符元年三月守令】
王 【大中祥符四年三月守令】 　　　张焕 【大中祥符七年三月试秘书省校书郎守令】
宋永 【天禧元年三月朝请大夫试秘书省校书郎行令按　三朝史职官志幕职计考当服绯者皆奏加朝散阶又　两朝史志朝请朝散大夫从五品服绯此选人阶高者蔡元道旧典若久于选调加阶至大夫遂服绯无佩谓之阶绯】
王应期 【天禧二年四月试秘书省校书郎守令】 　
王传文 【天禧四年四月守令】 　　　　张式 【天圣元年四月给事郎守令】
郑知白 【天圣四年四月给事郎守大理寺丞】 　
范忠告 【天圣六年六月鄜州观察支使宣德郎试大理评事兼监察御史按　三朝史志幕职如至两使推官则试大理评事掌书记支使以上试大理司直评事又加则兼监察御史此选人带宪衔者】
韩士廉 【天圣九年四月润州观察大使】 刘湜 【明道二年二月朝奉郎尚书屯田员外郎】
边瑀 【景佑二年十二月给事郎守卫尉寺丞】
梁戴 【景佑三年九月给事郎守秘书省著作郎】
孙抗 【景佑五年九月宣奉郎守大理寺丞】
相里平 【庆历四年十一月宣奉郎守太子中舍】
许（怢去失改夹） 【庆历六年】 　　　程嗣真 【庆历七年四月大理评事】
王维熙 【皇佑元年十一月大理寺丞在任转殿中丞大常博士】
应舜臣 【皇佑四年五月大理寺丞在任转殿中丞】
范道卿 【至和二年七月秘书丞在任转太常博士】
李巽 【嘉佑三年八月大理寺丞】 　　　叶敷 【嘉佑八年十一月著作佑郎】
方孝锡 【治平二年十月大理评事】 　　王成 【治平三年四月殿中丞】
葛汝平 【熙宁元年十二月太常博士】 　陈阐 【熙宁三年十二月太常博士】
苏液 【熙宁七年六月著作佐郎】 　　　李孝嗣 【熙宁八年七月大理寺丞】
盖士良 【熙宁九年八月令】 　　　　　王斐 【元丰三年二月著作佐郎】
皇甫师中 【元丰五年十月宣德郎】 　　上官碁 【元丰六年九月宣德郎】
赵竦 【元佑二年四月右宣德郎】 　　　贾公述 【元佑五年十二月右通直郎】
周昌谔 【元佑七年七月奉议郎】 　　　叶唐稽 【绍圣二年七月奉议郎】
陆元光 【元符元年六月通直郎】 　　　张德洵 【建中靖国元年十月通直郎】
阮美成 【崇宁二年九月宣德郎】 　　　蔡景亮 【大观元年十月宣义郎】
高元修 【政和元年二月通直郎二年差监大观东库】
李硕 【政和二年十一月承奉郎】 　　　郑畋 【政和六年四月宣教郎】
冯滋 【政和七年八月奉议郎】 　　　　王栋 【宣和三年二月儒林郎】
杜坚 【宣和四年二月奉议郎】 　　　　王贤甫 【宣和五年月通直郎】
会缄 【宣和七年月宣义郎】 　　　　　高公诞 【宣和八年承议郎】
张鐻 【建炎三年通直郎】 　　　　　　陈昱 【绍兴元年九月右朝奉郎】
曾伋 【绍兴二年十月右通直郎】 　　　徐琮 【绍兴四年四月右宣义郎】
卢宗扬 【绍兴五年六月右朝散郎】 　　陈履 【绍兴八年九月右通直郎】
苏彦伯 【绍兴十二年十月右宣义郎】 　杨镐 【绍兴十四年十一月左奉议郎】
陈宗翰 【绍兴十五年十一月左承议郎】 李　　 【绍兴十六年三月右宣义郎】
黄章 【绍兴十七年十一月左宣教郎】 　张大年 【绍兴二十年十二月右宣义郎】
魏（木巳） 【绍兴二十三年十二月左宣教郎】
曹震 林沆 【绍兴三十年四月右宣教郎】
马阶 【绍兴三十一年五月左通直郎】 　洪适 【绍兴三十二年四月右承议郎】
曾喜 【干道二年七月右宣教郎】 　　　刘介 【干道五年九月右通直郎】
范公式 【干道七年九月右通直郎】 　　叶元凯 【淳熙元年七月左奉议郎】
张逊 【淳佑二年十月承议郎】 　　　　赵师 【淳熙五年六月承议郎】
赵子睍 【淳熙八年六月奉议郎】 　　　曾梁 【淳熙九年十月通直郎】
周玭 【淳熙十一年十二月通直郎】 　　钱仲彪 【淳熙十二年十二月奉议郎】
窦思文 【淳熙十六年四月以前孝感令诸司列荐循儒林郎差知】
杨翼之 【绍熙三年二月宣教郎】 　　　赵彦橚 【绍熙五年十月承议郎】
楼鋐 【庆元三年十一月承议郎】 　　　张祈 【庆元五年二月通直郎】
刘庶 【嘉泰二年三月奉议郎】 　　　　巩岘 【开禧元年　月通直郎】
叶岠 【嘉定元年四月通直郎】 　　　　盛章 【嘉定三年七月宣教郎】
魏岠 【嘉定六年九月宣教郎】 　　　　张珩 【嘉定七年九月宣教郎】
范炎 【嘉定十年十月宣义郎】 　　　　陈艾 【嘉定十三年十二月宣教郎】
潘世昌 【嘉定十七年二月承议郎】 　　沈果 【宝庆二年二月奉议郎】
彭建极 【宝庆三年三月通直郎】 　　　何润 【绍定元年四月通直郎】
唐璘 【绍定五年十月承直郎】 　　　　徐焕
李仁卫 【嘉熙四年五月奉议郎】 　　　高历
袁璟 　　　　　　　　　　　　　　　　 赵时橐 【淳佑五年十一月以从政郎本县丞辟】
毛元龙 【淳佑八年十一月】 　　　　　杜潜 【淳佑十二年二月辟差】
池师曾 【宝佑三年三月】 　　　　　　朱龙翔 【景定元年六月宣教郎】
胡庭芝 【景定三年正月从政郎】 　　　马从龙 【景定四年八月以迪功郎本州岛录参辟】
杨光远 【咸淳元年四月迪功郎】 　　　何焕文 【咸淳三年二月儒林郎】
　　　武进
牟思齐 【雍熙二年】 　　　　　　　　　　薛永图 【端拱二年】
郭几 【淳化三年】 　　　　　　　　　　　董拙 【至道元年】
能自诚 【咸平元年】 　　　　　　　　　　毋邱旦 【咸平四年】
靖昼 【景德元年】 　　　　　　　　　　　姜允文 【景德四年】
元奉宗 【祥符元年】 　　　　　　　　　　胡汀 【祥符四年】
林用济 【祥符五年】 　　　　　　　　　　麻温故 【祥符八年】
路逢吉 【天禧二年】 　　　　　　　　　　赵雅 【天禧五年】
李衡 【天圣元年】 　　　　　　　　　　　王允济 【天圣四年】
李畋 【天圣五年四月太子中舍】 　　　　　张震 【天圣八年五月秘书丞】
柳察 【明道二年十一月歙州军事推官】
何知几 【景佑三年十二月太子中舍】 　　　郭及 【景佑五年七月殿中丞】
刘行成 【康定二年十月殿中丞】 　　　　　杨玙 【庆历二年四月大理寺丞】
万琏 【庆历四年九月太子中舍】 　　　　　张洞 【庆历五年八月大理寺丞】
陆秉 【庆历八年四月太常博士】 　　　　　刘唐 【皇佑二年十月太子中舍】
刘宗奭 【皇佑四年九月大理寺丞】 　　　　章诰 【至和二年九月大理寺丞】
朱延世 【嘉佑二年九月太常博士】 　　　　张次元 【嘉佑五年四月奉礼郎】
黄巽 【嘉佑三年九月太常博士】 　　　　　刘乏才 【治平二年十一月太常博士】
章厚 【熙宁二年四月著作佐郎】 　　　　　王致 【熙宁四年四月太子中舍】
郭暨 【熙宁七年四月秘书丞】 　　　　　　张肩孟 【熙宁七年五月太常博士】
朱师雄 【熙宁十年九月秘书丞】 　　　　　孙大同 【元丰三年十一月宣德郎】
周伯玉 【元丰五年四月承议郎】 　　　　　叶遵 【元丰八年九月承议郎】
白具 【元佑三年九月左奉议郎】 　　　　　杨彦龄 【元佑八年三月奉议郎】
孙勉 【绍圣元年十一月奉议郎】 　　　　　季褒 【绍圣四年十一月宣德郎】
许厚仁 【元符三年二月奉议郎】 　　　　　陈师夔 【崇宁元年三月通直郎】
董介卿 【崇宁四年二月奉议郎】 　　　　　吴祖仁 【大观二年二月承事郎】
郭三益 【大观三年十一月承议郎】 　　　　王奥 【政和三年三月朝奉大夫】
毛非熊 【政和五年二月宣教郎】 　　　　　张端礼 【政和六年六月奉议郎】
吴经 【政和八年十一月承议郎】 　　　　　林焕 【宣和二年二月宣义郎】
章谊 【宣和二年七月宣教郎】 　　　　　　吴谔 【宣和三年四月儒林郎】
曹夬 【宣和八年六月朝奉大夫】 　　　　　梁汝嘉 【建炎二年四月奉议郎】
石恽 【建炎三年三月儒林郎】 　　　　　　李垧 【绍兴三年四月左朝散大夫】
高世史 【绍兴二年四月右朝散郎】 　　　　吴师直 【绍兴五年十二月右朝奉大夫】
周石 【绍兴八年十二月右通直郎】 　　　　解致明 【绍兴九年八月右朝散郎】
李（王寿） 【绍兴十三年三月奉朝散郎】 　赵伯逵 【绍兴十六年四月右通直郎】
邵守之 【绍兴十九年十一月右通直郎】 　　袁延孺 【绍兴十二年十一月右通直郎】
姚宽 【绍兴二十五年十二月右宣义郎】 　
冯百药 【绍兴二十九年五月右通直郎】 　　吴麟 【绍兴三十二年六月右通直郎】
范昂 【绍兴三十二年八月右通直郎】 　　　柴宰卿 【干道元年十月宣教郎】
石（上敦下山） 【干道二年五月左宣教郎】 江管 【干道三年十月右承奉郎】
赵师龙 【干道六年九月左承事郎】 　　　　路彧 【干道九年十月承议郎】
陈贾 【淳熙三年正月奉议郎】 　　　　　　汤国彦 【淳熙五年二月宣教郎】
季宜翁 【淳熙二年八月宣义郎】 　　　　　钱牧之 【淳熙八年三月奉议郎】
曹熙 【淳熙九年二月宣教郎】 　　　　　　邵褎然 【淳熙十年三月奉议郎】
蒋〔巳〕 【淳熙十一年十二月宣教郎】 蔡兴世 【淳熙十三年十二月宣教郎】
章澥 【淳熙十五年二月宣教郎】 　　　　　胡挺 【淳熙十六年四月承事郎】
王迈 【绍熙三年五月宣教郎】 　　　　　　赵（上防下土） 【绍兴五年四月儒林郎】
沈皞 【庆元二年二月宣教郎】 　　　　　　周堪 【庆元五年三月通直郎】
邱寿隽 【嘉泰二年二月通直郎】 　　　　　陈仲巽 【嘉泰四年四月】
虞仁仲 【开禧三年七月宣教郎】 　　　　　陆三省 【嘉定元年正月承奉郎】
莫楹 【嘉定二年九月通直郎】 　　　　　　黄士特 【嘉定六年四月宣教郎】
陈熹 【嘉定九年六月通直郎】 　　　　　　赵希益 【嘉定十二年八月宣教郎】
朱天锡 【嘉定十四年十一月通直郎】 　　　卫湜 【嘉定十七年十二月宣教郎】
陈说之 【绍定元年二月奉议郎】 　　　　　陈梦烈 【绍定四年四月宣教郎】
朱（王荣） 【绍定五年十一月承直郎】 　　龚应之 【端平三年二月修职郎】
徐根 【嘉熙三年四月奉议郎】 　　　　　　叶酉发 【嘉熙三年十月从事郎】
潜起 【淳佑三年四月承议郎】 　　　　　　卫宗武 【宝佑三年六月】
朱通 【景定四年六月从政郎】 　　　　　　吴洪（上直下心） 【咸淳元年四月奉议郎以前仁和知县辟】
　　　无锡
□惟周 【景德元年太常寺太祝】 　　　　　张廷偃 【景德元年尚书都官郎中】
刘龟从 【天禧二年太子中舍】 　　　　　　王周 【干兴元年大理寺丞】
宋禹臣 【天圣二年大理寺丞】 　　　　　　李景 【天圣六年太常博士】
聂厚载 【天圣九年彰信军节度推官】 　　　苏绅 【明道二年殿中丞】
孙崇古 【景佑元年卫尉寺丞】 　　　　　　李光卿 【景佑四年国子博士】
王周 【宝元二年尚书虞部员外郎】 　　　　郑戡 【康定五年太子中舍】
鲁友益 【庆历三年太子右赞善大夫】 　　　曹平 【庆历五年殿中丞】
杨宁 【皇佑元年秘书丞】 　　　　　　　　江揖 【皇佑三年太常博士】
魏演 【皇佑五年太子中舍】 　　　　　　　张诜 【至和二年秘书丞】
程迪 【嘉佑四年秘书丞】 　　　　　　　　刘庆孙 【嘉佑七年尚书虞部员外郎】
陈京 【嘉佑八年太子中舍】 　　　　　　　陈知俭 【治平元年太子右赞善大夫】
霍大备 【治平二年太子中舍】 　　　　　　谢仲规 【熙宁元年秘书省著作佐郎】
蔡天申 【熙宁四年大理寺丞】 　　　　　　焦千之 【熙宁六年殿中丞】
萧渊 【熙宁十年大理寺丞】 　　　　　　　张毅 【元丰二年秘书省著作佑郎】
王逢 【元丰五年奉议郎】 　　　　　　　　马防 【元丰六年奉议郎】
柳康中 【元佑二年宣德郎】 　　　　　　　施珣 【元佑五年通直郎】
乐昭纬 【元佑八年通直郎】 　　　　　　　施慱求 【绍圣四年宣德郎】
赵伾 【元符三年十二月奉议郎】 　　　　　张元度 【崇宁元年十二月奉议郎】
王勋 【崇宁五年三月通直郎】 　　　　　　阎与道 【大观二年十一月奉议郎】
柳庭杰 【大观三年四月奉议郎】 　　　　　盛旦 【政和二年八月朝奉郎】
范景武 【政和五年十月奉议郎】 　　　　　安好诫 【政和六年十月朝奉郎】
刘景良 【宣和元年十月奉议郎】 　　　　　黄邦达 【宣和三年正月朝奉郎】
孙畯 【宣和五年四月宣教郎】 　　　　　　徐永 【靖康元年五月承务郎】
郗渐 【靖康元年十一月奉议郎】 　　　　　任傥 【建炎二年十月朝奉郎】
钱令问 【建炎四年十月右通直郎】 　　　　徐宗愈 【绍兴二年五月右承直郎】
刘宽 【绍兴五年七月右通直郎】 　　　　　李德邻 【绍兴六年十月右宣教郎】
江灏 【绍兴九年十二月左奉议郎】 　　　　董震 【绍兴十二年二月左朝请郎】
赵南（木巳） 【绍兴十二年四月右宣教郎】 吴兢 【绍兴十三年十二月左朝奉大夫】
胡舜举 【绍兴十五年十二月左奉议郎】 　　林 【绍兴十九年十二月右宣教郎】
蔡淳 【绍兴二十年九月右宣义郎】 　　　　王傅 【绍兴二十二年十二月左朝请大夫】
冯涣 【绍兴二十六年二月右通直郎】 　　　徐梓 【绍兴二十八年六月右通直郎】
李森 【绍兴三十一年八月右宣教郎】 　　　何志承 【隆兴二年十月右承议郎】
李孟坚 【干道九年六月右承事郎晋陵县承权县事八月差知】
程坦 【干道三年二月右奉议郎】 　　　　　吴澧 【干道四年四月右通直郎】
雍希稷 【干道七年三月左奉议郎】 　　　　姚寔 【淳熙元年五月通直郎】
郑然 【淳熙元年六月通直郎】 　　　　　　张子产 【淳熙三年八月奉议郎】
严庶 【淳熙四年十一月宣教郎】 　　　　　钱着 【淳熙三年三月奉议郎】
吕棐 【淳熙六年十一月奉议郎】 　　　　　谢之任 【淳熙八年三月宣教郎】
钱牧之 【淳熙九年三月奉议郎以知武进县改差】
陈冕 【淳熙十年十月承务郎】 　　　　　　陈自修 【宣教郎未交割两易湖州安吉县】
赵师（上直下心） 【淳熙十三年奉议郎以知湖州安吉县两易】
王可大 【淳熙十五年文林郎】 　　　　　　吴猎 【绍熙元年奉议郎】
沈季丰 【淳熙四年宣教郎】 　　　　　　　李兴宗 【庆元元年通直郎】
吴竿 【庆元三年朝奉郎】 　　　　　　　　陈景禹 【庆元六年承务郎】
盖锐 【嘉泰三年朝奉郎】 　　　　　　　　赵伯凤 【开禧元年承务郎】
陈钟 【开禧三年五月承奉郎被旨两易知县事九月回仓幕】
王田 【开禧三年九月从政郎辟令嘉定元年九月改宣教郎】
郑之悌 【嘉定三年九月宣教郎】 　　　　　钱德谦 【嘉定六年十一月承事郎】
赵崇要 【嘉定七年十月】 　　　　　　　　徐质夫 【嘉定十年十一月奉议郎】
皇甫埏 【嘉定十一年六月】 　　　　　　　郭正已 【嘉定十四年七月】
倪祖义 【嘉定十六年九月朝散郎】 　　　　葛文彧 【嘉定十一年十一月】
杨嗣参 【绍定元年二月】 　　　　　　　　黄之望 【绍定四年八月奉议郎】
赵与諲 【绍定五年十月以承直郎辟令】 　　赵汝澹 【端平三年正月初以承直郎辟】
赵絒夫 【嘉熙四年十二月初以承直郎辟】 　薛师鲁 【淳佑二年通直郎】
高斯衍 【淳佑五年通直郎】 　　　　　　　徐时外 【淳佑三年宣教郎】
赵与勋 【淳佑九年承直郎】 　　　　　　　张济之 【淳佑十一年宣教郎】
杨炎 【宝佑二年奉议郎】 　　　　　　　　袁从 【宝佑四年通直郎】
张时佑 【开庆元年通直郎】 　　　　　　　余东 【开庆元年奉议郎】
刘儒学 【景定元年通直郎】 　　　　　　　刘承 【景定二年迪功郎】
赵崇显 【景定五年承议郎】 　　　　　　　朱时发 【景定五年从政郎】
赵与 【景定五年从政郎】 　　　 柳正孙 【咸淳二年从政郎】
　　　宜兴
孔揆 【雍熙二年大理评事】 　　　　　　李正基 【端拱二年试秘书省校书郎】
张颜 【咸平二年团练推官试秘书省校书郎】
陈龟从 【咸平三年大理寺丞】 　　　　　孟穆 【景德元年】
李若谷 【景德二年大理寺丞】 　　　　　令狐余庆 【大中祥符元年大理评事】
徐汸 【大中祥符三年四月大理寺丞】 　　崔仲卿 【大中祥符六年大常博士】
李昭迥 【大中祥符七年十一月大理评事】 高绘 【天禧元年正月太子中舍】
胡楷 【天禧五年正月试秘书省校书郎】 　冯直亮 【天禧五年七月卫尉中丞】
陈湘 【干兴元年四月太子中舍】 　　　　辛有孚 【天圣元年四月大理寺丞】
邵谷 【天圣二年四月右赞善大夫】 　　　李周民 【天圣二年十二月大理寺丞】
贾昌朝 【天圣五年九月殿中丞】 　　　　周陵 【天圣六年十月太子中舍】
盛山甫 【天圣八年将作监丞】 　　　　　陈凈 【明道元年十月殿中丞】
解察 【嘉佑二年四月大理寺丞】 　　　　王罕 【宝元元年正月太子中舍】
孙奕 【康定元年七月大理寺丞】 　　　　刘永 【庆历三年正月太子中舍】
边明 【庆历五年七月秘书丞】 　　　　　郑民彝 【庆历十年八月太常寺太祝】
尹文焕 【皇佑元年十月太子中舍】 　　　燕雍 【皇佑三年十月国子博士】
李从简 【至和元年四月国子博士】 　　　司马旦 【嘉佑二年正月太子中舍】
赵文昌 【嘉佑四年十二月比部员外部】 　吴申 【嘉佑七年九月殿中丞在任转太常博士】
王应辰 【治平二年四月太子中舍】 　　　楼闶 【治平三年四月秘书丞在任累转屯田员外郎】
李（木巳） 【熙宁二年四月大理寺丞】 　路授 【熙宁四年四月职方员外郎】
王子韶 【熙宁六年四月太常丞】 　　　　季佑贤 【熙宁六年九月太子中舍】
陈厚夫 【熙宁八年十二月殿中丞】 　　　夏 【元丰元年四月光禄寺丞】
褚理 【元豊四年四月奉议郎】 　　　　　李去盈 【元豊六年九月宣德郎】
李权 【元佑元年九月奉议郎】 　　　　　周明之 【元佑四年十月奉议郎五年十月加左字】
贺玮 【元佑七年二月左奉议郎】 　　　　王梁材 【绍兴二年二月宣义郎】
田觉 【元符二年六月宣德郎】 　　　　　王昌彦 【建中靖国元年八月奉议郎】
叶世隆 【崇宁三年八月朝奉郎】 　　　　陈杰 【奉议郎】
王师伏 【大观三年十月承议郎】 　　　　刘彦祖 【政和二年十月宣德郎】
徐孝广 【政和八年七月承事郎】 　　　　张锐 【宣和二年四月宣义郎】
徐大均 【宣和六年六月通直郎】 　　　　赵子嶙 【靖康元年八月承议郎】
吕斌 【建炎二年三月奉议郎】 　　　　　赵子沃 【建炎三年八月奉议郎】
黄积厚 【绍兴元年四月朝奉郎】 　　　　王葆 【绍兴二年四月左从事郎】
赵不摇 【绍兴五年四月左承议郎】 　　　赵公白 【绍兴八年四月左朝奉郎】
闾邱崇孙 【绍兴十一年五月右奉议郎】 　张寿祺 【绍兴十四年七月右通直郎】
郑知刚 【绍兴十七年三月左奉议郎】 　　荣彝 【绍兴二十年六月左朝散郎】
鲁冲 【绍兴二十二年二月右通直郎】 　　施佑 【绍兴二十四年八月右通直郎】
陈 【绍兴二十六年右通直郎】 曾逮 【绍兴二十九年八月右通直郎】
曾恺 【绍兴二十九年十一月右承务郎】 　姜诏 【绍兴三十二年二月右承议郎】
钱从之 【干道元年四月右通直郎】 　　　王际 【干道二年十一月右通直郎】
刘扬庭 【干道四年三月左宣教郎】 　　　詹仪之 【干道六年十一月左朝奉郎】
吴千乘 【干道八年十月右通直郎】 　　　黄开 【淳熙元年十一月宣教郎】
姚耆寅 【淳熙五年五月宣教郎】 　　　　苏祁 【淳熙三年二月宣教郎】
赵达夫 【淳熙四年二月宣教郎】 　　　　王焘 【淳熙四年十月宣教郎】
左昌时 【淳熙五年九月宣教郎】 　　　　鲍文 【淳熙八年二月奉议郎】
周梓 【淳熙十年九月宣教郎】 　　　　　周时中 【淳熙十三年通直郎】
俞亨宗 【淳熙十六年三月从政郎】 　　　高老 【绍熙三年七月】
徐栻 【庆元元年八月宣义郎】 　　　　　张泽 【庆元四年八月奉议郎】
陈祖永 【嘉泰元年四月宣教郎】 　　　　韩耀卿 【嘉泰四年四月朝散郎】
赵积谦 【开禧二年十月通直郎】 　　　　张大鼎 【开禧二年六月宣教郎】
秦巨 【嘉定三年三月朝奉郎】 　　　　　赵伯鲤 【嘉定四年四月奉议郎】
罗仲舒 【嘉定六年十月宣教郎】 　　　　林惟孝 【嘉定九年十一月宣教郎】
戴桷 【嘉定十一年四月承事郎】 　　　　任〔木〕 【嘉定十四年七月】
陈见德 【嘉定十一年二月】 　　　　　　赵与悊 【宝庆二年三月】
谢奕修 【绍定三年五月】 　　　　　　　朱诜 【绍定六年六月】
汪埴 【端平元年十二月】 　　　　　　　计朋龟 【嘉熙元年五月】
施滚 【嘉熙二年十月】 　　　　　　　　赵时梅 【嘉熙三年十二月】
王镕 【嘉熙四年四月宣教郎】 　　　　　赵与京 【淳佑三年四月】
虞兟 【淳佑三年十二月】 　　　　　　　吴已之 【淳佑四年八月】
赵时耔 【淳佑五年九月宣教郎】 　　　　徐该子
周梦发 　　　　　　　　　　　　　　　　 李炜
叶从龙 　　　　　　　　　　　　　　　　 桂锡孙 【宝佑二年月宣教郎在任转承议郎】
林应发 　　　　　　　　　　　　　　　　 林畿
叶悊佐 　　　　　　　　　　　　　　　　 赵汝裆 【咸淳】
范金 【咸淳二年七月迪功郎】
　　县官
　　　晋陵
县丞一员　国初天下县置令簿尉阙丞　天圣中始置于赤县　熙宁四年县二万户已上乃置六年漕臣有请十月　诏晋陵武进县各置丞一员　建炎初　诏罢诸县丞惟　嘉佑前员阙及万户处存留故置丞如初
主簿一员　国初因唐制　开宝三年　诏县千户已上置簿　 【天禧初贾昌朝献文于朝召试除晋陵主簿】
尉一员五季藩侯率以牙校为铨将军盗贼竞事得直达率倚势为民病　建隆三年乃　诏每县置尉一员俸禄同主簿而位其下 【唐吴干葛元素见忠佑庙石刻】
主学一员　景定三年初置以特科人充
监横林镇酒务一员
马迹寨巡检一员
　　　武进
县丞一员
主簿一员
尉一员
主学一员 【已上（汀去丁改公）革并见晋陵】
监奔牛镇兼烟火公事一员 【左右选通差】
监青城镇酒务一员
监万岁镇酒务一员
小河寨巡检一员
　　　无锡
县丞一员
主簿一员
尉一员 【唐宠曾见忠佑庙石刻】
添差武尉一员　绍兴元年置就洛社弹压盗贼四年省
主学一员
监市务酒税一员
监望亭镇酒务一员
　　　宜兴
县丞一员
主簿一员 【唐王广见忠佑庙石刻】
尉一员 【唐裴德厚见忠佑庙石刻】
主学一员
监市务酒税一员
监张渚镇一员
监湖（汀去丁改父）镇一员兼烟火公事
香兰寨巡检一员
分界寨巡检一员
重修毘陵志卷第十一
　文事
　　学校
前阙之门且镵石诏不朽王安国记之谓东南绝伟之观崇宁二年朱守彦于学南建状元桥五年行三舍法廪士至千人　大观三年合天下贡士而毗陵五十有三　上赐褒诏曰进贤受上赏郡守校官进秩一等徐申立坊桥之南进贤旁植亭曰荣赐以侈其盛建炎四年兵毁惟大成殿岿然奎扁昭回宣和御书也　绍兴四年俞守俟辟四馆舍学者七年虞守澐建中外门各五楹殿之后堂五楹东西庑各七楹淳熙十一年张守孝贲撤堂而新之更曰约礼以余材治直庐正录位 【在堂东偏】 礼重堂 【在堂西偏为会食所】 至十四年林守祖洽建　御书阁三楹藏　高宗所赐六经墨本孝经石刻　绍熙间盛教授麃修两庑作灵星门嘉熙张教授震发重造灵星门自戟门殿两翼屋暨堂两庑易朽以坚筑射圃立采芹亭王教授南一葺诸斋更斋扁今职事位有五正录直学学谕教谕司计斋有六致道成德兴贤登俊维城辅文又有养正斋以训小学学田有记祭器官书有所内外秩然矣
　　　晋陵武进
学旧附于郡惟晋陵有十哲像在丞厅东偏　景定三年　朝廷增置县主学员　咸淳元年太守家铉翁以两邑学子有请即法济废寺改创撤浮屠像塑先圣　先师十哲绘从祀于两庑立讲堂扁以尊经列斋四博文辅仁升俊复礼即寺租为学粮土木既竟将见教养之盛
　　　无锡
学在县南三百步　嘉佑三年建增广于　崇宁至绍兴　淳熙嗣葺之今　大成殿后有明伦堂直庐两庑斋有崇礼由义兴廉远耻外有门房三楹宅称是
　　　宜兴
学旧在县东南隅　景德四年建　皇佑初徙南兴门外　隆兴间徙门于学宫之南今　大成殿后有宣化堂明伦堂两庑绘从祀像斋有六率性尊谕尊古日益维城养正重门列戟灵星门尤壮观焉
　　贡举
贡院在子城东南本漕司监籴料官廨　绍兴间监官与时宰有连营度甚广后省贡遂改刱焉大门西向中门南向东西庑几百楹正厅五楹厅后监试主之考试位有六又轩屋三楹为会文之地封弥誊录对读皆有所岁大比则增葺浮屋十余楹分列试席距围棘数十步又设三外门俾群试者无壅滞之患云
【中兴前以僧寺为贡院故永福寺大殿东壁尝有题字云　上即位明年改元靖康　诏取天下士毘陵八月乙未锁永福院中秋引试二千二百八十有二人监试通判军州事朱发考试知盐官县事郑朴富阳　　　尚友嵊县丞崔耀卿权越州税院娄寅亮湖州士曹洪兴祖杭州刑椽谢祖信权吴县尉边知白九月四日讫事取春秋以下四十有三人】
　　　解额
郡素号多士　熙宁三年第太常者三十有四人六年三十有六人　大观奏名赐第又五十有三人后罢三舍法复科举定额四十有三江阴建军析额之九　绍兴间又开西北流寓试郡例增二名请不以时　干道间晁守子健力言于朝仅复其一总三十五名焉
【干道壬辰吴县簿权晋陵县事张贵谟为记云宣和癸卯　国家复科举岁升名荐书考五邑合四十三人越五年江阴复军分解九名至绍兴丁巳添流寓解名二自是贡士以三十六人为额记丙子年始罢流寓试他郡率以隶正籍独兰陵谓附试数不登仅增其一次举江阴复为县又上充五邑之数并失异时仅增其一者自己卯再复江阴军及今凡五举亦正取三十四人太守晁公率郡丞葛公郯张公坚奏复于　朝从之公名子健】
　　科目
　　　东汉
许武　许景 【武弟】 　许普 【武弟】 并举孝廉
许荆 【武孙】 举孝廉　高彪举孝廉试经第一
　　　吴
周鲂举孝廉
　　　晋
周（王巳） 【鲂孙】 举秀才　周札 【鲂孙】 举孝廉
　　　宋
丘巨廉举孝廉
　　　梁
萧立射策甲科
　　　唐
蒋俨举明经　高智周举进士
许景周举进士连中手笔俊拔茂才异等科蒋洌　蒋涣 【洌弟】 　李绅　蒋伸施肩吾并举进士
　　　南唐
杜镐举明经
　　　国朝
太平兴国元年
张观锁厅合格　上惜科名不与特授掌书记
咸平二年孙暨牓
李堪
三年陈尧咨牓
李起　　　丁咸序　　盛贲　　　王盘
景德二年李迪牓
张处仁　　钱治　　　胡晏　　　张收
大中祥符元年姚晔牓
王简　　　强弼
五年徐奭牓
蒋堂　　　张铸
八年蔡齐牓
李仲偃　　邵梁　　　王枢
天禧三年王整牓
徐天锡　　钱尚
天圣二年宋郊牓
陆咸　　　胡宿　　　孙夷甫　　华参
五年王尧臣牓
张太易　　陈万　　　冯璪
八年王拱辰牓
林瞻　　　李缄
景佑元年张唐卿牓
马元康　　丁宝臣　　丁宗臣　　许上善
程昌言　　王景芬　　孙中孚　　萧传
陈锡　　　孙及甫　　胡意
五年吕溱牓
潘好礼　　陈亢　　孙献日
徐良佐　　裴若讷
庆历二年杨寘牓
胡宗尧　　虞大宁　　孙奕　　　胡缜
李钧　　　陈传　　　朱诰　　张吹立
六年贾黯牓
张瑗　　　孙昌龄　　　钱头　　胡朝宗
张天经　　陆起　　　胡宗阳　　张着
施肃　　　虞太微　　严君贶　　王翔
皇佑三年冯京牓
钱公辅　　潘隆礼　　施辩　　　裴着水
潘与稽　　王夷直　　余康使　　钱公瑾
虞大熙　　李宗孟
三年郑澥牓
宣　　　奚若　　邵叔庠　　张天占
陈大顺　　朱伯玉　　强相如　　陈齐
曹振
嘉佑二年章衡牓
胡宪臣　　孙云　　　蒋之奇　　苏舜举
严助　　　丁骘　　　张思　　　胡信臣
单锡　　　胡象德　　姚仲容
四年刘辉牓
胡宗愈　　李（金戊）
六年王俊民牓
丁瀣　　　孙授　　　胡宗哲　　胡宗师
李　　　孙开
八年许将牓
袁默　　　孙廷筠　　王泽民　　邵光
李镇　　沈兑
治平二年彭汝砺牓
凌浩　　　冯震　　　李宗古　　沈充
陈毅　　　陈需　　　胡宗炎　　胡宗回
孙庭臣　　马隆　　　张盘
四年许安世牓
张举　　　李公弼　　黄辙　　　郑佾
卢约　　　黄远　　　叶安节　　张景修
胡宗原　　沈思中　　沈元　　　黄康民
张璘　　　胡愬
熙宁三年叶祖洽牓
萧崿　　　史邈　　　邓棐　　　庄谊
朱旦　　　陈敏　　　方次夔　　章甫
吕俱　　　刘吁　　　蒋津　　　范子渊
林辟非　　张修　　　应昭式　　吕公美
应亚　　　陈楚材　　郑安平　　胡知默
许彦　　　张敷　　　王昕　　　周昌谔
陈之邵　　张世望　　葛书举　　吴彦
张与　　　方蓁　　　李庄　　　沈通
张昱
熙宁六年余中牓
余中　　　邵刚 【省元】 　张常　　　华棣
练亨甫　　陶兑　　　邵如　　　蔡渊
施天倪　　祖洽　　　游勋　　　葛书思
吕适　　　邵材　　　许通　　　邵潜
李端夫　　黄颉　　　蔡蹈　　　霍汉英
方谷葛　　葛光　　　邵权　　　吴翃
周镇　　　沈初　　　纪孙永　　俞谠
祖理　　　沈礼　　　朱师古　　吴重
丁綖　　　陆元光　　虞防　　　顾林宗
邵枢　　　蒋之美
九年徐铎牓
沈冲　　　惠（上甫下方）　　　虞贵　　　周明之
李彦武　　陈廓　　　沈复　　　邵涛
吴傅　　　陈至　　　黄因　　　叶申甫
胡觐臣　　强俶
元丰二年时彦牓
王涣之　　　秦元亨
陈嘉言　　胡端修　　庄徽　　　张彦辅
周谌　　　费古　　　邵　　李持
刘锐　　　李诗　　　蒋静　　　凌伯雄
薛开宗　　吕衮　　　王鸿之　　蒋天麟
沈光远　　沈偕
五年黄裳牓
邹浩　　　余干　　　叶安节　　暨陶
黄深　　　陆元成　　纪霖　　　孙昌期
丁元宾　　秦宗臣　　胡伯适　　强佐　　　张国辅
八年焦蹈牓
周本　　　马衷　　　皇甫汉杰　　虞芮
袁点　　　张大年　　　苗兼　　　姚佑
周天倪　　姚佑　　　张彀
元佑三年李常宁牓
杜之邵　　蒋锴　　　张大忠
严惇　　　沈济　　　慕容彦逄 【词科】
郭三益　　　唐公绰　　傅绅
六年马涓牓
邵榑　　　王周　　　胡从易　　俞圆
朱衮　　　蒋圆　　　蒋　　　　郑倞
胡充　　　沈杨　　　蒋琳
王安民　　邹起 【省元】 　蒋开元
九年毕渐牓
洪拟　　　范桓　　　葛师望　　张璇
葛家　　　尤辉　　　路乔年　　葛长卿
杨植　　　许德之　　黄中美　　蒋安上　　　葛皞
绍圣二年宏词科
瀛州防御推官知鄂州崇阳县慕容彦逢
绍圣四年何昌言牓
孙穆　　　魏宪　　　葛次仲　　汤峤
胡常　　　霍旟　　　葛胜仲　　施天侔
唐昌期　　李籍　　　李彦发　　钱显道
钱捷　　　李熙嘏　　周滂　　　严踰
余思　　　焦大雅　　蒋之武
元符三年李釜牓
余京　　　惠柔民　　江滋　　　沈积中
华仲平　　胡文修　　王冈　　　王瞻
李端淑　　唐顾言　　苏昌时　　张
孙志康　　陈輹　　　周泂　　　詹折
余褎　　　虞蕃　　　唐彦光　　华镇
元符四年
知河中府录事参军充兖州州学教授葛胜仲
崇宁二年霍端友牓
霍端友　　李端彦　　苗安世　　胡交修
沈暐　　　李熙靖　　潘兑　　　钱远猷
曾晏　　　邵林　　　袁植　　　胡赓
孙近　　　张守　　　洪遘　　　李充
成巳　　　邵哲　　　吴迁
四年李晔牓 【是年诏举道题】
孙达
五年蔡嶷牓
丁彬　　　李谟　　　李好古　　吴懋
施垧　　　胡世将　　唐作求　　高志行
吴愈　　　张汝舟　　霍筠　　　陈时举
申甫　　　胡唐老　　唐元衡　　沈时中
陵翱
是年宏词科一人
前衢州司理参军孙近
大观三年贾安宅牓
吴秀实　　惠需　　　张宰　　　钱耜
张宇　　　卢察　　　张寀　　　沈松年
陈倜　　　孙觌　　　李上行　　沈禹卿
费肃　　　范越　　　葛师仲　　孙棋
孙（木巳）　　　强公桓　　邵邦达　　宋康侯
王（王巳）　　　惠安民　　钱绅　　　李端方
袁正功　　郭去病　　王彦偁　　道大亨
李端行　　曾琏　　　徐渐　　　葛彦成
政和二年莫俦牓
丁宗旦　　范振　　　丁騆　　　庄安常
许元宗　　杨栝　　　孙畋　　　凌伯玉
葛正仲　　许端夫　　孙时　　　蒋宁祖
吴效　　　李僧瀹　　许知征　　常因
吴福时　　潘佸　　　王杨　　　张文
严　　　孙畸 【三年贡士】
是年词学兼茂科一人
文林郎前开州观察推官李熙靖
四年词学兼茂科一人
将仕郎孙觌
是年免省学录乐成赐及第一人
蒋用行
政和五年何牓
张汝能　　汤穆　　　张炎　　　张焘
李僧石　　李元裕　　杨升　　　钱浚明
胡思忠　　戴圭　　　缪昌彦　　单子发
钱缙　　　唐棣
是年词学兼茂科二人
儒林郎吴交修
将仕郎李木
八年嘉王牓
何大圭　　强公谌　　唐楫　　　薛璇
贝宝　　　顾克明　　胡近　　　陈煜
林克明　　孙谦亨　　蒋全　　　李预
葛价卿　　陈端虚　　赵士衡　　张参
蒋仲龙
是年词学兼茂科一人
从事郎前越州会稽丞张守
宣和三年何涣牓
张端臣　　邵居　　　张国秀　　蒋及祖
周弼　　　朱友闻　　周林　　　朱德行
蒋荣祖　　张莘　　　陈涣　　　胡珵
费介
四年幸学赐上舍出身一人
丁祉
宣和六年沈昭牓
周葵　　吴若　　　葛立经　　陈郁
陈晔　　　陆安民　　胡浚明　　张汝楫
华权　　　吴中基　　周楙　　　朱举直
葛立悌　　毛逢　　　张希亮　　单时
张翚　　　胡庸　　　张旦　　　汤尧咨
唐悌　　　陆俊民
是年词学兼茂科一人
奉议郎袁植
建炎二年李易牓
唐时升　　强公述　　苗元裔　　邵才
皇甫义山　孙卫　　　钱寿朋　　邵咨
蒋夔　　　孙汝翼　　蒋汝功　　胡端揆
是年词学兼茂科一人
朝奉郎袁正功 【兄植】
绍兴二年张九成牓
陈祖言　　楼林　　　陈之渊　　陈棠
强黻　　　许虞卿　　丁汝龙　　卢习
杨炬　　　周孝能　　邵点　　　元益
陈之茂　　许衍之 【时奏名第一】
五年汪应辰牓
裴述　　　姚虞卿　　唐畸　　　濮俊民
周楙　　　薛允功
八年黄公度牓
周乐　　　唐友闻　　蒋烈　　　周宗望
丁娄明
十二年陈诚之牓
唐孚　　　许仲　　　庄璇　　　沈以庄
王裳　　　余佽　　　孙迢　　　沈义闻
费锴　　　朱贲　　　唐希　　程几
十五年刘章牓
许必胜 【一甲第三】 　沈端弼　　严阜成　　周麟之
李辅　　　孙观德　　李荐何　　何（羑去久改火）成
薛抗　　　吴知常　　皇甫秉文　孙希
许晟
十八年王佐牓
吴帱　　　尤（羑去久改火）　　　龚尹　　　陈（上穴下表）
邹　　　冯公亮　　戴几先　　徐曰章
吴帱　　　许（王寿）　　　胡观国　　李左
陈长源　　沈文　　　俞舜凯
是年博学宏词科一人
左迪功郎周麟之
二十一年赵达牓
蒋芾 【一甲第三】 　陈纲　　　袁昺　　　程闻一
虞屿　　　陈泰安　　符祖文　　蒋亿
二十四年张孝祥牓
陈资深　　戴达先　　王淑孙　　单偁
惠哲　　　李允外　　沈宗契　　沈必豫
周仲昌　　庄鸿举　　王瀹　　　沈（木巳）
霍骥孙　　惠迪　　　吕克成 【特奏第一】
二十七年王十朋牓
唐光谦　　邵锐　　　朱懋德　　李远
沈宗禹　　吴博　　　李好古　　吴遇
三十年梁克家牓 【江阴隶常州】
杨恂　　　耿秉　　　杨守　　　张（马匀）
何武仲　　孙琏　　　陈翥　　　吕棐
王椿　　　沈宗说　　赵善登　　赵不愚
曹炬　　　曹机　　　吴师尹　　曹峄
边察　　　吴宗旦　　沈蔚　　　周梦若
三十二年上舍释褐赐出身
张涛
隆兴元年木待问牓
邵文饶　　张泌　　　李祥　　　邵文炳
蒋蘩　　　唐铸　　　陈纪　　　赵善章
李纯孝　　赵师湜　　赵善言　　沃兴祖
李应　　　申锡　　　萧鹗　　　朱济
干道二年萧国梁牓
蔡勘　　　庄鸿渐　　赵善耆　　许
赵公植　　曾焘　　　章复　　　戴履
赵汝功　　赵伯玉　　赵善老　　李机
丁逄　　　张坦之　　许时　　　章樾
五年郑侨牓
周 【上舍】 　赵师沔 【承信郎】 　　赵善登　　赵彦辅
沈成章　　臧度　　　钱之望　　孙薡
朱谔　　　宋京
八年黄定牓
徐鼎　　　沈千里　　边密　　　赵汝嘉
胡济　　　詹易守　　赵彦弼　　赵杰之
吴铣　　　李日休　　锺鼎臣
淳熙二年詹骙牓
尤概　　　赵汝楫　　赵师渥 【保义郎】 陈绅
张逢　　　张谔　　　谭良显
五年姚颖牓
吴梦符　　吴悝　　　沈有开　　李日宣　　　陈（上古下心）
八年黄由牓
傅诚　　　蒋佑　　　高可行　　沈明祖
傅丙　　　唐有巳
十一年卫泾牓
元伯泾 【朝奉郎】 　周炜 【上舍】 　赵善　　邵宗衡
郑昉　　　孙人杰　　濮云　　　秦榛 【上舍】
十四年王容牓
霍权 【内舍】 　钱之奇　　于珵　　　郑直柔
傅益　　　钱渡　　　蒋谊　　　张骧
费埙 【修职郎】 　胡熙载　　沈仚　　　王洋
黄叔献　　唐由巳　　王元实 【武举】
绍熙元年余复牓
濮宇　　　胡辅之　　边烈　　　周南
王通 【文林郎】
四年陈亮牓
赵希畸 【忠翊郎】 　李世杰　　邵文焕　　惠纯夫
冯多福　　宋津　　　赵彦珫 【迪功郎】 　汪仁荣
惠毓　　　蒋惟晓　　孙庭询　　蒋本
庆元二年邹应龙牓
赵希（上常下心） 【承节郎】 　惠端方　　李桩　　　赵希 【迪功郎】
钱庭玉 【文林郎】 　张欣 【朝散郎】 　沈唐老
三年曾从龙牓
黄敏夫　　朱拱臣 【迪功郎】 　包九成　　尤森
于畸　　　赵希仕 【承郎】 　赵希珫　　于瑀
嘉泰二年符行简牓
杨琮　　　蒋褎然　　施玉藻　　周大猷
吴宗王　　王正之　　惠棐　　　沈宗辅
元洀
开禧元年毛自知牓
惠有大　　张箎　　　周舜钦　　孙廷
张晋之　　王登
嘉定元年郑自诚牓
钱明德　　钱相　　　沈超远　　徐润
施继寅　　祖思　　　尤 【迪功郎】 　施及 【是年试史教官】
陈绂　　　丁镕　　　元伯潜　　陈起莘　　　蒋垕
四年赵建大牓
刘梦吕　　濮寀　　　蒋公择
七年袁甫牓
郑子恭 【上舍】 张庚　傅学古　　赵希柔
十年吴潜牓
王登　　　赵汝苾　　赵汝芷　　赵希和
庄梦旗　　马矗　　　于珙
十三年刘渭牓
彭彝　　　陆庆洪
十五年赐第一人
端明殿学士签书枢密院事薛极
十六年蒋重珍牓
蒋重珍　　季晞颜　　赵兴秉　　蒋安仁
强公瓘　　薛耆年　　张大中　　王义端
张正辰　　张焕　　　萧日新
宝庆二年王会龙牓
费（上登下廾）　　恽文　　赵希瑾 【秉义】 汤纪
何伦　　赵善　　施从龙 【太学内舍】 　赵冏皿夫
赵希渠　　赵汝炬　　赵汝奭 【忠翊】 　　赵与鉯
赵汝（汀去丁改个）　　赵勋夫　　赵彦相 【儒林】 　　蒋孝参
李申锡 【从事】 宋宗
绍定二年黄朴牓
强琪　　　汤日新　　李锡　　　赵与辉
赵与善　　赵与谅　　胡元发　　丁埴 【承直】
四年上舍释褐一人
李景勉
五年徐元杰牓
庄公迈　　赵与燔 【宗学上舍】 　瞿梦龙　　赵崇顷
向士璧　　蒋应新
端平二年吴叔告牓
赵汝荪 【忠翊】 　胡梦祺　　宣发　　赵汝轨
嘉熙二年周坦牓
赵崇　　赵汝砺 【上舍】 　　强琠　　裴邦彦
陈端学　　蒋芝瑞　　唐明桂
淳佑元年徐俨夫牓
史君讷　　赵希楒 【忠训】 　　胡梦高　　王允升
四年刘梦炎牓
薛士豫　　强应夔　　张斗枢　　周梦升
蒋（木彝）　　陆当可　　苏浚明
七年张渊微牓
陆宇　　闵阗　　胡用存　　胡晞令
赵与熹
十年方逄辰牓
赵崇（青页）　　赵孟
十二年试中教官一人
迪功郎通州海门县主簿胡用存
宝佑元年姚勉牓
霍超龙
是年博学宏词一人
褚中
四年文天祥牓
沈亨辰　　王桂发　　邵焕有　　蒋岩
赵必
开庆元年周震炎牓
薛堉　　　董雷发
景定三年方山京牓
杨宜元　　凌万顷　　尤栋　　　杨起西
王应时
咸淳元年阮登炳牓
赵孟（汀去丁改临）　　蒋应炎　　陈照　　　赵崇俯
邵梦接　　杨首龙
重修毗陵志卷第十二
　武备
常内郡也厢禁兵置于郡分寨兵置于县厥有定制迩年申儆军实复刱沿江民兵增游击忠卫二屯郡守实节制之若他司忠节一军亦驻境上建置之繇并条于左
　　诸军
　　　禁军
国初以禁军卫京师　上命征讨则遣戍于外　康定后议者以禁兵不耐劳苦不习水土遂募就粮军始于陜西河北行于诸道乃有在外禁兵本郡尝置宣毅一指挥后废不补　嘉佑间　诏荆南等郡置威果 【两朝史志】 今郡有威果亦　嘉佑后置雄节本　熙宁之教　厢军　元丰升为禁军焉
　　　　威果六十六指挥
营在州桥南街西额旧管四百人
　　　　雄节十二指挥
营在通判厅东街北额旧管五百人
　　　厢军
艺祖鉴唐末藩镇跋扈选州兵强壮者部送京师以补禁卫余留本城谓之厢兵仅给役使本郡有手有本城 【义同篙三朝史志元文】 而手先发　皇佑中富公弼安抚京东因募流民伉健者为厢兵训以武伎东南仿而行之 【三朝两朝史志】 熙宁二年改两浙厢军曰崇节加教阅二字于军额继又以诸路厢兵名号不一并不教阅皆为崇节惟因事而募如工作部传埭堰等及牢城剩员则仍旧焉 【长编】
　　　　崇节十九指挥
营在州仓南街西
　　　　崇节二十一指挥
营在金斗门内街
　　　　崇节三十六指挥
营在行春门内街北
　　　　崇节三十六指挥
营附威果营内
　　　　壮城
营在厢军营额旧管百人
　　　　作院
营无定所额旧管八十人
　　　　递铺
营在金斗门外
　　　　牢城
营在雄节营东
　　　　奔牛镇闸兵
额管百人
　　　　诸县弓兵
建隆三年　诏诸县以户口数定弓兵额多寡满万户者五十人余以次降杀今四尉司之额率加羡盖后尝增募也
　　　　晋陵
营无定所额旧管一百人
　　　　武进
营无定所额旧管九十人
　　　　无锡
营无定所额旧管一百二十人
　　　　宜兴
营无定所额旧管一百一十人
　　　　诸寨土兵
郡傅城置巡检司而属县亦置山水寨盖有警辄补豫备之意也
　　　　管界
寨在西水门外南岸额旧管一百五十人
　　　　马迹〔晋陵〕
寨在县南百里太湖马迹山额旧管一百七十五人
　　　　小河〔武进〕
寨在县北六十里郑港滨大江额旧管一百九十五人
　　　　香兰〔宜兴〕
寨在县东南五十里太湖侧香兰山接安吉州长兴县境额旧管百八十五人
　　　　分界
寨在县西南九十里接广德军广德县界额旧管百人
　　　　沿江民兵
　　　教场
教场在郡治东北隅广十有四丈袤八十丈轩厅各三楹翼屋七楹东西庑同 【又小教场在郡圃有阅武亭今废】
　　　外县废置
　　　　水军
寨旧在宜兴县南境南唐宋延鲁以检校官银青光禄大夫为义兴君山十寨水军都虞候盖李氏于此备吴越也
国朝废
　　　　牧马
寨旧有二一在宜兴县法藏寺前一在潼渚村　中兴后为殿司牧放之所　干道间徙苏湖等郡
重修毗陵志卷第十三
　风土
禹贡载土地之产周官稽生齿之数皆重事也毗陵在唐贡物有　我
朝俾庶邦惟正之供示不扰也于是地不爱宝户版日繁咸得以食其土之所有囿于
帝力而不知焉
　　户口
按晋太康地志毗陵郡统县七户一万二千宋郡国志晋陵太守领县六户一万五千三百八十二口八万一百一十三隋地理志常州统县四户一万七千五百九十九唐郡国十道志常州旧领县四户二万一千一百八十二口十一万一千六百有六天宝中领县五户十万二千六百三十一口六十九万四千七百六十七元和中户五万四千七百六十七周显德中户三万七千七百八十九
皇朝景德中户六万四千七百六十九丁八万四千九百九十三祥符中主户九万三百六十九客户五万五千四百四十四熙宁中主户九万八百五十三客户四万五千五百有八
今主户
客户
主丁
客丁
　　风俗
有吴之开国也建自泰伯宣于延陵高节所兴由克逊以立风俗 【左太赋】
毗陵川泽沃衍有海陆之饶珍异所聚故南
其人君子尚义庸庶敦庞
永嘉之后衣冠避难多所萃止艺文儒术斯之为盛 【杜佑通典】
　　土贡
纱十匹 【郡下市令司买充】
纻布十匹 【郡下武进县买充】
按通典唐晋陵郡贡细青纻布十匹潘洞图经贡蓣药产无锡胶山九域志岁贡席三千领支系省钱市草于横林镇织于　阙下又唐贡茶事见古迹门茶舍注 【以上皆旧贡】
　　土产
　　　谷之属
稻　　 【尔雅稌稻注沛国呼为稌说文谓稻为（去车改禾）稌属也（去车改禾）之名秫字林云（去车改禾）粘稻而稻不粘此其异耳今夏熟者曰早禾冬熟者晚禾品色不一难以枚数】
粟　　 【尔雅云稷有禾（禾奂）二种江东呼为粢】
麦　　 【广雅云大麰也小（禾来）也又有荍麦尔雅云蟭蜉秋花冬实】
麻　　 【有二种一曰胡麻广雅云巨胜膏可压油一日大麻尔雅云枲皮可绩布其实为黂用以为奶酪】
豆　　 【诗云菽大者紫青黄黑四色小者赤菉二色又有虎爪羊角刀鞘及黑白稨豆亦名鹊豆可药可食一种名蚕豆四月间有之】
　　　帛之属
罗
绫
纱
紬
绢　　 【曩有机户善织号晋陵绢今绝郡之民户岁输租绢皆先期于溧阳诸处售以充赋】
布　　 【有苎麻二种】
　　　货之属
茶　　 【诗云茶尔雅云槚苦茶陆羽茶经云浙西以湖州为上常州次之产宜兴】
炭　　 【出宜兴】
　　　花之属
牡丹　 【多种唐人呼为木芍药苏东坡尝赋太平寺牡丹】
芍药　 【多种韩诗注云离草言将离别赠此草也王元之谓见毛郑诗百花之中其名最古】
海棠　 【花如紫锦又有垂丝海棠色淡红多叶而枝下白】
山茶　 【色红东坡诗云叶厚有棱犀甲健花深少态鹤头丹又有白山茶山谷尝有赋】
岩桂　 【一名木犀有丹黄白三色及四时开者】
棣棠　 【诗云棠棣梅圣俞所谓（革华）鄂芸黄殿后花是也】
紫薇　 【俗谓怕痒花以其木肤时自脱也杨诚斋诗云谁道花无红十日紫薇长放半年花】
酴（酉縻）　 【蔓生承之以架春晚盛甚黄山谷诗云风流彻骨成春酒梦寐宜人入枕囊旧传洛京贡酒其色如之江西人采以为枕衣】
木香　 【花似酴（酉縻）而小有黄白二种而白者香】
蔷薇　 【有五色枝上多剌东坡词云笑怕蔷薇看又有黄蔷薇香亦清洌】
瑞香　 【一名锦熏笼张祠部以瑞为睡故云曾庐山睡里闻东坡词云领中飘下瑞香惊起谪仙春梦其意甚婉】
丁香　 【一名百结香杜少陵诗云细叶带浮毛疏枝披素艳】
秋香　 【干弱花柔香甚清远】
菊　　 【尔雅云治墙其种不一夏已开而秋浸盛东坡与朱逊之论菊多接花逊之曰菊当以黄为正东坡遂赋之曰坤裳有正色鞠衣亦令名一从人伪胜遂与天力争】
栀子　 【一作支子上林赋云鲜支黄砾注鲜支支子也谢灵运赋云林兰迎雪而扬猗注林兰亦支子也佛书呼为薝卜故东坡有花开薝卜人间佛之句】
木芙蓉 【一名拒霜有夏秋二种宋景文诗云木末芙蓉语当时不是真今来木末见愁杀拟骚人自注楚词搴芙蓉兮木末盖假之为喻尔】
水仙　 【一名雅蒜有二种而多叶者佳山谷有山矾是弟梅是兄之句】
锦带　 【一名海仙王元之谓其种得于海州山谷故云枝长花密若锦带然少陵诗云香闻锦带羹言可茹也】
金沙　 【似红蔷薇山谷诗云紫绵揉色似金沙】
长春　 【一名月季东坡诗云幽芳本长春暂碎如蚀月】
玉簪　 【一名白鹤质素而香其状类之古诗云燕罢瑶池阿母家飞琼扶上紫云车玉簪堕地无人拾化作东南第一花】
紫鹤　 【似白鹤而小色浅紫初夏先开】
玫瑰　 【一名徘徊花有紫白二色】
辛夷　 【一名木笔初发似之白乐天诗云紫粉笔　尖火焰红胭脂染小莲花】
迎春　 【一名黄雀儿晏元献诗云浅艳侔莺羽纤条结兔丝】
八仙　 【状类琼花而八蝶簇一心有小蝶簇聚者曰玉蝴蝶】
山丹　 【东波所谓错落马瑙盘是也】
剪金　 【花如金茸全类剪羽】
夜合　 【一名合昏一名合欢嵇康云合欢蠲忿古今注云青裳陈后山所谓探囊一试黄昏汤即是花也】
百合　 【本草云摩罗或云蚯蚓所化根类胡蒜花色浅黄上有黑点如洒墨然】
罂粟　 【本草云罂子粟苏颍滨诗云罂小如罂粟细如粟与麦皆种与穄皆熟斫作牛乳烹为佛粥】
杜鹃　 【唐正元中有僧移种鹤林寺或见红裳女子游花下俗传花神即此花也】
石竹　 【发生花如缬锦李太白有石竹绿罗衣之句】
蜀葵　 【尔雅云菺戎葵有红紫白锦四色惟黄者如金杯然至秋方开】
滴滴金 【一名滴露陶弼诗云九秋珠露滴成芽】
含笑　 【有紫白二色丁晋公诗云花名含笑笑何人】
丽春　 【多色花四出叶端如线棱少陵诗云百草竞春荣丽春应最胜】
金灯　 【茎直上末分数枝枝一花光焰如灯晏元献之说如此】
木槿　 【诗云舜华朝荣夕悴言色易衰尔一名日及花施肩吾诗云但看日及花惟是朝可怜】
牵牛　 【蔓生篱垣花可渍姜梅圣俞诗云时置梅卤间染姜奉盘羞】
鸡冠　 【佛书云波罗奢花山谷诗云紫冠黄钿网丝窠】
玉屑　 【一名真珠花张芸叟诗云千玑万琣照庭隅又云绿阶遶砌总真珠】
金凤　 【一名凤儿花有数色文与可诗云花有金凤为小丛秋色已深方秀发】
天竺　 【花如粟而成穗结子甚赤深冬可翫】
凌霄　 【附木蔓生有毒凌晨仰视花露滴目则丧明左太诗云郁郁涧底松离离山上苗以彼径寸茎荫此百尺条注谓凌霄也】
赤藤　 【亦附木而茂或照影水中青红可爱详见罨画溪】
紫荆　 【本草云田氏之荆周景式谓古有兄弟意欲分异三荆同株惊叹复合】
踯躅
良姜　 【茎叶如姜花红紫色】
　　　果之属
梅　　 【多种石亭藓梅最奇古杨诚斋诗云一相南枝泒五房黄红萼绿蜡鸳鸯又有千叶者名江梅其实惟团消甚酸山谷谓京洛间有一种花香气如梅类女工捻蜡所成因名蜡梅因此盛于京师与千叶皆无实】
桃　　 【多种唐明皇名为销恨花有绯碧白桃皆千叶无实小春开者为小桃其实有御爱桃饼子桃昆仑桃锦桃数种惟十月熟者为寒桃】
杏　　 【花类红梅而丰艳东坡诗云零露滋月叶湿风散晴葩实有丹杏金杏】
李　　 【花如积雪元微之有苇绡开万朵之句实有麦熟横枝紫绿数种李直夫第果品以绿李为首又有郁李一名雀李花粉红实如朱樱】
梨　　 【花如李而大最宜月下前辈诗云梨花院落溶溶月其实难得佳者】
莲　　 【诗注扶蕖其华菡萏尔雅云芙蕖亦名水芝宋之问秋莲赋序云天地清令红渠菡萏以清令对菡萏盖谓菡萏为花开之状花有红白碧三种皆结实名为湖目又有千叶者无实】
藕　　 【白花者乃甘脆昌黎诗云冷比雪霜廿比蜜一片入口沉痾痊其条初抽可茹柳子厚云珍蔬拆玉茹】
榴　　 【一名丹若又名天桨有红黄二种王元之诗云谁家巧妇闲针线一撮生红熨不开秋实甚大又有红千叶者大如酒杯】
枇杷　 【一名卢橘一名壶橘谢瞻赋云禀金秋之清条抱青阳之和煦肇寒葩于结霜成炎果乎纤露言备四时之气也】
杨梅　 【色紫而味甘者不减越梅东坡诗云南村诸杨北村卢谓杨梅卢橘也】
橙　　 【皮皱而色黄或缕为药或捣为虀可荐脍鲙斫螯之味张芸叟诗云异味欲捣虀寒香先渍手】
樱桃　 【尔雅云楔一名荆桃一名含桃俗呼莺桃有朱蜡二色韩偓诗云合充凤实留三岛谁许莺偷过五湖】
来禽　 【俗呼林擒王逸少有来禽青李帖陈后山诗云来禽花高不受折昨暮胭脂今日雪】
秋子　 【似来禽而小文与可尝有诗】
海红　 【似海棠结子如弹】
蒲萄　 【一名马乳色紫又有水晶者味尤胜昌黎诗云剩欲满盘堆马乳莫辞添竹引龙须】
栗　　 【诗云山有嘉卉侯栗侯梅其实熟则罅拆又有榛栗似栗而小又有椎栗小而圆黑】
银杏　 【一名鸭脚子旧传三十年方开花着子欧公诗云始摘才三四岁久子渐多验之信然】
枣　　 【有小大二种诗云八月剥枣注剥扑也王金陵字说乃谓剥其皮而进之舛矣】
柿　　 【细大不等色皆绿渗以成渖则表里俱红皮薄而味甘】
胡桃　 【一名桃本生西张骞归致其种外刚朴而内柔甘孔文举书云多惠胡桃深知笃意】
瓜　　 【二种有外青而内白者表里如碧玉色者最甘】
西瓜　 【形如匾蒲而圆色极青翠其味甘冷可留致远载松漠纪闻近多此种或刳其中渍以蜜经旬皆成汁渴饮甚佳】
木瓜　 【诗注云楙木尔雅云楙宋何承天谓嘉木尝作赋唐萧嵩亦有嘉木诗】
菱　　 【尔雅云菱蕨攗注今水中芰引字林云楚人名菱为芰可食国语屈到嗜芰俗云菱角是也武陵记两角曰菱四角曰芰通谓之水栗人多以芰为荷魏都赋云丹藕凌波绿芰泛涛则二物判然矣】
芡　　 【庄子云鸡雍注鸡头一名鸿头亦谓水硫黄以其日中开花性甚（日耎）圣俞诗云猬毛苍苍磔不死铜盘矗矗钉头生吴鸡败绛帻碎海蜂挟出真珠明】
葛　　 【春生苗引蔓根大如臂煮食甚甘可以已渴】
荸荠　 【尔雅云芍凫茈注生下田苗如龙须而细根如指头黑色可食】
茨菰　 【一名田酥一名白地栗叶如翦服干如嫩蒲开小白花根大如杏】
棠球　 【生山野间有黄红二色】
　　　蔬之属
山花　 【或曰防风苗茎纤弱而长味甚甘脆与竹姑并产宜兴惠茂吉尝有赋】
竹姑　 【春初雨过则漫山皆红柔嫩甘鲜尤可茹陈子高有吐魰斓斑竹姑赤之句盖二物同时而出皆珍品也】
笋　　 【尔雅云竹萌春初早出谓燕笋而四月浸盛又有猫头笋及苦笋皆产宜兴山谷赋云甘脆惬富小苦而反成味又诗云猫头突兀想穿篱】
蕨　　 【尔雅云蕨草木疏周秦曰蕨齐鲁曰脚以其初生似脚唐人诗云蕨芽已作小儿拳东坡云惭愧春山笋蕨甜盖多取以配笋焉】
芥　　 【有紫芥黄芥惟台心最辛脆又有芥苗东坡诗云芦菔生儿芥有孙】
菘　　 【多种四时皆有冬初其本尤壮可作虀即周颙所谓秋末晚菘也】
芸台　 【其子亦可厌油】
茭白　 【一名菰首春亦生笋其大者如儿臂亦谓菰平中有墨者名茭郁】
瓜　　 【有梢瓜冬瓜二种】
瓠　　 【诗云瓠犀尔雅云栖瓣注瓠中瓣也味甘问有苦者又一种名瓢所谓瓜瓠之瓠即今胡卢唐卢怀谨尝蒸以召客东坡诗云烂蒸鹅鸭乃瓠壶】
蓣　　 【一名蹲鸱本草名士预其大如瓯皮紫而肉白者名藷蓣东坡诗云作玉糁羹】
茄　　 【酉阳杂俎云茄连华之名当作革遐反又名昆仑瓜有紫白二种】
胡荽　 【一名园荽又一种为竹明荽幼幼新书云鹅不食草】
香莱　 【有细大二种而细者尤香】
甘菊　 【茎紫味香叶可茹又一种茎青味苦不堪食者名苦意】
马兰　 【广雅云　薤叶微似波棱】
　　　药之属
石蚕　 【陶隐居云形类老蚕附石而生犹海中蛎蛤辈亦动物】
杏叶草 【一名金盏草蔓生篱下叶叶相对秋后有子如鸡头】
石逍遥草 【冬夏常无花实生亦不多本草谓此三品产常州】
紫堇　 【本草云晋陵郡名水卜莱】
菖蒲　 【周礼云昌本左传云昌歜本草云昌阳亦云尧韭别说云阳羡生水石间根叶极紧细一寸不啻九节人多以瓦石器种之又一种叶润而长隐起如剑春】
蓣药　 【一名王廷又名修脆紫细　叶似牵牛而光泽开细白花结实如铃根白色而腻】
麦门冬 【一名羊韭亦名马韭花淡红如蓼结实如青珠根如穬麦】
半夏　 【一名守田又名地文苗一茎茎端三叶有二种相重上小下大外黄内白】
苏　　 【尔雅云苏桂荏注以味辛类荏一种色紫而香为紫苏又一种两叶根花繁白色味辛而香为苏亦名鸡苏】
荆芥　 【一名假苏以其香气似苏亦名姜竹盖声之讹尔】
椒　　 【诗椒聊陆玑疏云似茱萸有针剌茎叶坚而滑】
白蒿　 【尔雅云蘩皤蒿其叶似艾俗呼蓬蒿】
何首乌 【一名野苗又名地精本名交因何姓人服之得名秋冬取根赤者雄白者雌】
薄荷　 【茎叶似荏而实经冬不枯】
薏苡　 【一名屋菼又云起实春生苗茎高三四尺叶类黍开红白花成穗结实如珠亦名薏珠子生交趾者名（草去早改干）珠】
茱萸　 【礼记云藙博雅云樧九日取以配菊山谷煎茶赋云或去藙而用姜是也】
香薷　 【一名香葇似水苏而叶细俗　香茸】
桑白根 【采以铜刀刮去皮取其白霜后乃佳】
牛蒡子 【一名恶实大如领结子壳类栗实小而多剌俗呼鼠粘子】
菟丝子 【尔雅云唐蒙又云女萝本草云赤吕氏春秋云蔓生无根言根不属地今观其苗初生延缘遍地不能自起得定草便缠绕而上根渐绝焉】
鹤虱　 【一名鹄虱叶皱如紫苏而尖　黄白花似菊结实极细梦溪笔谈名地松】
牵牛子 【酉阳杂俎云盆甑草本草名金铃亦曰草金铃】
栝楼　 【诗云果蓏之实尔雅云天瓜本草云地楼蔓生花浅黄色实在花下亦名王瓜】
荠苨　 【尔雅曰苨茎似人参而叶小异根又类桔梗但无心耳】
羊蹄　 【诗云葍本草云鬼目叶狭而长类蒿芭花开成穗俗呼秃菜盖葍讹为秃】
积雪草 【叶圆如钱茎细而劲谓之地钱亦名连钱草】
垣衣　 【一名昔邪又名天韭垣蠃生墙阴其在屋上者名屋游】
射干　 【一名乌扇又名乌霎花圃多种亦名凤翼秋生红花中有赤点】
商陆　 【尔雅云遂薚马尾注广雅云马尾商陆本草云薚江东呼为当陆茎青赤至柔脆开红紫花成朵】
马勃　 【一名马　生园中久腐处虚软如紫絮弹射有粉】
连翘　 【尔雅云异翘注连苕本草云旱莲英类水苏花黄色结子作房似莲而小】
灰藋　 【一名金锁天叶茎赤叶心有白粉】
马鞭草 【茎似细辛叶微类蓬蒿花紫色】
青葙子 【又名草决明苗高尺许叶细而软花紫白色实小似苋实】
天南星 【苗如荷梗茎如蒟酱两枝相抱花黄色结实成穗如石榴子根似蓣而圆】
稀莶　 【俗呼火杴草苗叶似芥而狭长秋有花如菊实类鹤虱】
马兜铃 【苗如藤蔓叶如山蓣开黄紫　花结实如铃作四五瓣根名云南亦云青木香】
车前　 【诗云芣莒注马舄江东呼为虾蟆衣大叶长穗生道傍亦名当道】
瞿麦　 【一名雀麦亦云燕麦茎生细叶花红紫赤色刘禹锡所谓免葵燕麦者是也】
茅根　 【诗云菅茅春生茅布地如针俗呼茅针夏开白花茸茸然根至洁白】
王瓜　 【一名土瓜生篱落间子如杨梅】
　　　草之属
芝　　 【其色有五生则为瑞】
兰蕙　 【山谷云一干一花而香有余者兰一干五七花而香不足者蕙多产宜兴】
萱　　 【诗云草本草云忘忧博物志云萱草忘忧又名鹿葱有千叶者俗呼宜男阮籍诗諠草树兰房盖諠字与谖同】
芭蕉　 【叶碧而脆茂密如林张文潜诗云翠旍舒晓日绿锦障西风方芽甲时移植水石则柔弱可翫】
薜荔　 【蔓生木石垣墙间少陵诗所谓青绿薜荔】
凤尾　 【生垣墙间其状类之】
蓝　　 【叶如水蓼陶隐居云即今染碧者亦名菘蓝汁可作淀又有红蓝花亦名黄蓝博物志谓张骞所致春苗夏花可染真红】
黄草　 【茎有密节而叶类麻其皮可纫为布】
莎草　 【叶细如茸宋景文诗云青莎秀满阶】
苔　　 【花细如粟少陵诗云雨过苔花润】
荇　　 【尔雅云莕接余其叶苻注丛生水中叶圆在茎端长短随水深浅本草云凫葵亦名猪莼开小黄花俗呼金钱花王融双声诗云湖荇晔先华】
藻　　 【尔雅云藻石衣注水苔】
蓼　　 【一名紫蓼即水红花一云青蓼味辛辣可和曲其大者名红草诗云游龙尔雅云红龙古俗呼茏鼓】
萍　　 【尔雅云蓱注江东谓之薸其大曰苹旧传杨花入水经宿即为萍或糁蒸为茹所谓萍齑是也】
芦苇　 【尔雅芦名葭华苇名葭苇小如苇而实者为菼薍其萌虇即今芦其花皆名苔】
蒋草　 【一名菰有米如粟西京杂记谓□雅胡少陵诗云愿作冷秋菰又云滑忆雕胡饭】
时萝　 【本草名慈谋劲如马芹而香辛故云马芹色黑而重时萝色褐而轻】
莞草　 【采以捆屦织席】
灯薪　 【丛生茎圆而劲】
鴈来红 【似藿而叶端色黄即玉树后庭花也又一种名映日红其叶尽赤】
　　　木之属
松　　 【花上黄粉名松黄人多以汤瀹之其节为松明东坡诗云坐看十八公俯仰灰烬残树皮绿藓艾或鲜傅可和诸香】
桧　　 【尔雅云柏叶松身独孤公手植三本详见古迹】
柏　　 【樊宗师园记谓柏为苍官其子香而可爇东坡诗云铜炉燃柏子又有侧柏】
杉　　 【尔雅云柀一名煔注煔似松生江南本草云木类松而劲直叶附枝生若针刺】
枫　　 【尔雅注云似白杨叶圆有脂而香】
槐　　 【博物志云槐初生曰免目或以汁搜麦丏作汤饼少陵所谓碧鲜俱照箸是也】
桐　　 【尔雅云　一名梧酉阳杂俎谓其孤枝为凤条】
梓　　 【尔雅云椅梓注即楸也陆玑云梓者楸之疏理色白而生子者梓实桐皮为椅梓】
檀　　 【色黄而性坚或云黄檀】
桂　　 【叶如柿中有纵纹】
槻　　 【性坚而劲】
栎　　 【诗云苞栎注柞栎又云苞栩尔雅云（酹去酉改木）又云栩又云栎其实　所谓橡实陆玑云柞栎（酹去酉改木）栩皆橡栎之通名庄子狙公赋芓疏云橡子也似栗而小】
楠　　 【春生白花成簇秋结细实蜀人谓之让木言其生直上枝叶不相妨明皇呼为端正树】
橡　　 【似柞而子可食山海经云作屋柱难腐】
槲　　 【与栎相类】
榆　　 【诗云枢尔雅云枢茎春生英古人采以为麋羹张文潜诗云修柯过云日老于云霄】
樗　　 【尔雅楮生樗北人谓之山椿木疏而气臭庄子所谓臃肿曲拳不中绳墨规矩者也】
椿　　 【与樗相似木实而叶香】
楮　　 【俗呼为谷生子如弹秋深则红皮可捣纸东坡有老楮诗】
朴　　 【皮鳞皴而厚】
楝　　 【东皋杂录江南自春至夏有二十四风信梅花最先栋花最后唐人诗云栋花开后风光好】
杨　　 【叶圆润而赤枝柯短硬昔有喻植杨之利天下易生之木也倒植之而生横植之而生然一人植之一人拔之虽千日之功皆弃】
柳　　 【叶狭长而青枝柯长软】
柽　　 【叶细而枝柔一名西河柳又名春柳夏着花粉红如粟又一种曰榉少陵诗云榉柳枝枝弱】
黄杨　 【岁长三寸闰则缩　　东坡所谓厄闰年欧公尝有赋】
白杨　 【尔雅云栘叶圆蒂弱无风自动亦云消杨又有水杨生水际尔雅所谓旄泽柳是也】
桑　　 【有黄桑花桑采以饲蚕】
柘　　 【叶劲而有致】
冬青　 【其叶常青四时不改许浑诗云未秋红实浅经冬绿阴寒唐禁中呼为万年枝韩子苍诗云无人知是万年枝】
乌臼　 【叶似梨杏花黄白而子黑也】
（木　）榈　 【亦名栟榈梅圣俞诗云青青栟榈树散叶如车轮】
枳　　 【丛生多刺实不堪食俗呼狗橘】
皂荚　 【南史云黄尘污人衣皂荚相料理】
棠梨　 【似樗栎其木惟可镌刻】
　　　竹之属 【戴凯之竹谱竹有生日谓五月十三日移植最宜亦谓竹醉将枯则生花　或云栽竹多用辰日山谷诗云夏栽醉竹逾千个又云根须辰日斸】
慈　　 【丛生冬稚笋在外夏则处中茎圆节疏明皇谓之义竹前辈屡有诗】
堇　　 【竹谱音斤坚而疏节体圆而质劲】
筀　　 【有三月筀五月筀产荀甚多】
淡　　 【肉薄节间有粉南人烧以取沥叶可人药】
苦　　 【肉厚而叶长阔以为鎗中虎而毙其笋俗呼甜苦笋】
金　　 【色如金其抽枝处仍碧所谓黄金开碧玉外有斑紫水石筱数种】
　　　禽之属
乌　　 【纯黑而反哺者曰慈乌腹白而不反哺者曰鸦亦名鸦乌诗所谓鷽又一种名寒鸦】
鹊　　 【俯鸣则阴仰鸣则晴闻其声则喜故曰喜鹊西京杂记云干鹊噪而行人至佛书呼为刍尼】
鹰　　 【苍黑色亦名鸷鸟通谓鹰隼】
鹞　　 【西京杂记世传鹘生三子则一为鹞即鸢也俗呼鹞鸱】
鹯　　 【似鹰而小】
鹘　　 【柳子厚有鹘说亦谓之鸷】
鹘嘲　 【尔雅云似鹊尾短多声东京赋鹘嘲春鸣或云骨嘲】
鹆　 【似鵙而有帻人捕得之则翦其舌可使能言】
鹤　　 【射生户多得灰色者其白者产淮乡】
鹳　　 【诗注　水鸟也将阴雨则鸣陶隐居云有二种似鸽而巢树者为白鹳黑色曲颈者为乌鹳或取其子则旱以能飞薄云霄激散空雨】
鴈　　 【诗注大曰鸿小曰鴈玉堂闲话云鴈宿洲渚必有伺察者谓之鴈奴金陵诗云人将伺其殆奴辄告之亟举群寤而飞机巧无所得】
鹭　　 【诗注尔雅皆云舂鉏皮日休诗云数点舂鉏烟雨微】
鸬鹚　 【善捕鱼山谷诗云鸬鹚密伺鱼虾便】
鸳鸯　 【荆楚记云邓木鸟羽毛五色雌雄相逐】
鸂鶒　 【尾五色如船拖小于凫能食短狐杜台卿赋云鸂鶒寻邪而逐害是也】
莺　　 【诗云仓庚疏云黄莺又黄鹂鹂鹒黄公黄栗留昌黎诗云麦黄韵鹂鹒东坡云苦厌黄莺聒醉眠欧公云黄栗留鸣桑葚熟】
燕　　 【礼记云乙鸟尔雅云鳦一名玄鸟陶隐居云有二种胸紫身小者为越燕胸斑黑而声大者为胡燕昌黎诗云陶喧逐风鳦】
雀　　 【斑褐色又有黄色者为黄雀八九月飞稻苗间】
鸠　　 【尔雅云鹄鸠注今之布谷牝牡飞鸣以羽相拂江东呼为拨谷一名桑鸠土人谓之脱却布裤东坡诗云不愁脱裤溪水寒水中照见催租瘢本草云斑鹪又名斑鸠春分化为黄褐候秋分复为斑鸠】
桑扈　 【诗云交交桑扈注谓窃脂鸣于三月其声似之贾逵所谓为蚕驱雀者也尔雅扈作（上户下鸟）说文作雇又作（霍鸟）】
子规　 【离骚云鸡鸠反骚云鹍（圭鸟）颜师古注一名子规一名杜鹃至三月　　众芳皆歇其声云不如归去昼夜不止】
伯劳　 【礼记云仲夏鵙始鸣注伯劳夏至应阴鸣诗云七月鸣鵙笺云伯劳鸣时寒之候也五月则鸣豳地晚寒左传云伯赵司至是也】
百舌　 【礼记云反舌说文云五月阳盛于上阴萌于下百舌无阴故无声朝野杂记云春转夏止张芸叟诗云学尽百禽语终无自已声】
山鹧　 【尾长色碧觜距皆红】
雉　　 【书云华虫一名山鸡俗呼雉鸡】
竹鸡　 【俗呼泥滑滑其声如之东坡诗云泥深竹鸡滑又云泥深厌听鸡头滑】
鹈鹕　 【诗云鹈注鹈鸲味喙也庄子注云淘河一名提壶其声云提葫卢山谷诗云提壶唯解劝酤酒】
练带　 【似鹊而小尾长如带】
青莱　 【色嫩绿而股黄】
黄头　 【褐色善】
画眉　 【色褐眉白梅圣俞诗云山鸟本无名两眉如粉画】
绣眼　 【似雀而小】
蜡嘴　 【色黄褐而喙黄】
雪姑　 【羽毛黑白相错】
白头翁 【似雀而大首有白点】
穿鼻　 【似雀而小鼻端有窍】
噪天　 【善鸣　鸣即飞愈高】
啄木　 【尔雅云鴷淮南子云斲木愈踽古今异传云雷公采药吏所化欧公有诗】
婆饼焦 【梅圣俞四禽言云婆饼焦儿不食】
新罗雀 【色红多集水中俗传至自新罗梅圣俞诗云赤羽异蒿鴳来自东夷国】
十二红 【羽毛红绿碧绿相错】
鹑　　 【列子云蛙变为鹑又曰鼠变为鹑即月令田鼠化为鴽素问云鴽鹑至道间京师鬻鹑者积于市门而水中绝无蛙声人有得于水次半为鹑半为蛙】
鸽　　 【多种张燕公令其递书虽远必达名为飞奴人多畜之又有野鸽】
鸮　　 【周礼云恶鸣之鸟若鸮鸺也贾谊云鵩似鸮其实一物亦云枭昼日不见物夜则飞鸣】
鸧（豆鸟）　 【一名秃鸧梅圣俞所谓秃鸧尚欲远飞去是也】
姑恶　 【水鸟也俗传妇以姑虐死其声故云】
鬼车　 【遇阴晦则飞鸣或云鬼车十首一为犬所断闻其声则击犬使鸣以厌之欧公有诗】
蝙蝠　 【本草云伏翼又名仙鼠谓在山窍食乳髓皆千岁头有冠淳白大如鸠鹊其如鹑未白者皆百岁而倒悬之于石乳中仙经所谓肉芝也】
　　　兽之属
虎　　 【阳羡有白额虎为周孝公所射近岁有获二十六虎者刘漫堂宰有诗】
豹　　 【尔雅云貘白豹注似熊而小头卑脚黑　驳文又有赤豹】
狼　　 【大如犬色苍其鸣诸孔皆沸】
狐　　 【形似狸而黄鼻尖尾大】
兔　　 【礼记云明视文选木兰歌云雄兔脚扑朔雌兔眼迷离】
香狸　 【微有麝气肉可作羹臛荀舆尝写狸骨方帖谓能疗风】
（上鹿下章）　　 【陶隐居云野肉之中（上鹿下章）鹿可食生不腥膻又非辰属故道家取以为脯亦名（上鹿下囷）有牙者佳古今注云（上鹿下章）有牙而不能噬鹿有角而能触】
鹿　　 【诗注牝鹿为麀】
麂　　 【尔雅云（上鹿下旨）一名大旄毛狗足】
野猪　 【一名封豕山海经云豪猪狟猪也夹髀有毫三数尺狟或作猳吴楚呼为鸾猪冬月食橡子肉色赤味胜于猪】
（端）　　 【一名权极肥】
猴　　 【一名马留抱朴子云猕猴寿八百岁即变为五百岁变为玃玃千岁变为蟾蜍】
獭　　 【淮南子云养池鱼者不畜（端）獭】
剌猬　 【状微类（端）脚短多剌尾长寸余人触之便藏头足其剌不可向迩惟见鹊则反腹受啄人欲掩取如蚌（虫矞）然】
鼠狼　 【生田野中似鼠而尾如帚善捕鼠】
　　　鳞介之属
鲈　　 【鳞细肉脆而味珍出江中其小者生于陂泽隋炀帝所谓金玉鲙东南之佳味盖芼之似橙缕也】
鳣　　 【尔雅云江东呼为黄鱼鼻长按尔疋注似（鱼覃）而短鼻口在颔下体有邪行甲无鳞肉黄大者长二三丈本草云（鱼黄）】
鲟　　 【鼻肉作脯名鹿头一名鹿肉出江中】
鲑　　 【一名鲵俗呼为河豚出江中开岁即有盛子二月江阴最先春深则溯流而上梅圣俞诗云春洲生荻芽春岸飞杨花河豚生此时贵不数鱼虾盖谓是也腹有朒白如酥名腹腴亦名西施乳】
鲥　　 【骨纤肉腻而味甚腴梅圣俞诗四月鲥鱼连浪花渔舟出没浪为家甘肥不入罟师口一把青钱趁桨芽】
（鱼回）　　 【生江中东坡诗云粉红石首仍无骨雪白河豚不药人寄语天公与河伯何妨乞与水晶鳞】
鮆　　 【尔雅鮤鱴刀春初出江鱼又子鮆四月最盛又有湖鮆出太滆湖山海经所谓刀鱼是也】
鳜　　 【山海经注云大目大口细鳞有斑彩东坡赋谓状如松江之鲈张志和诗云桃花流水鳜鱼肥】
（鱼扁）　　 【味甚肥美少陵诗云漫钓搓头缩项（鱼扁）】
鲤　　 【陶隐居云鱼王唐人谓之赤（鱼军）公脊中有鳞自首至尾无小大皆三十六又有一种名黑鲤身圆而色黑】
青　　 【似鲤而背青色】
白　　 【板身肉美多细鲠出湖中者佳少陵诗云白鱼切如玉】
鲫　　 【本草云稯米所化宜臛食少陵所谓鲜鲫银丝脍是也】
银　　 【博物志昔吴王江行食鲙弃其余悉化为鱼今出湖中有大如指者腊之可致远梅圣俞诗云干如会稽笋色比荆州银】
吐魰　 【陈子高所谓吐魰斓斑是也】
鲻　　 【身圆鳞细骨软味甘】
鲳　　 【似鲻而头甚大】
横管　 【似鲻而小】
鳅　　 【春初出江北味甚腴梅圣俞有丁筋胜紫鳞之句】
鳗（虫丽）　 【似鳝而腹大色青黄本草谓善攻碕岸使辄颓圯】
（鱼占）　　 【诗云鰋尔雅云鰋（鱼占）注江东呼为鳀本草云（鱼夷）】
鳝　　 【汉书鹳雀衔三鳣鳣即鳝字或作（鱼单）陶隐居谓荇芩根所化风土记云夏出冬蛰】
黄颡　 【本草云黄赖一名（鱼虫）（鱼）似（鱼占）而小背黄腹白】
黄鳝　 【诗注云鲿】
针头　 【山海经云其头如针江东水中有之】
餐　　 【似针鱼而匾此类尚多细不足录】
龟　　 【细大不等又皆有绿毫者史记云通千岁则巢于莲叶之上】
（鼋去元改敝）　　 【卢仝云寒龟夏鳖一种味当以其肉充臛】
鼋　　 【似鳖而大今忠佑庙凤凰池有一鼋径余三尺】
蟹　　 【宜兴溪中所产尤美】
重修毗陵志卷第十四
　祠庙
社稷生民之本也故郡国首重严事外是则表厉风俗捍御菑害其得庙祀兹土也亦宜昔狄梁公使江南撤淫祀千七百所而存者四太伯季子伍员与焉可谓知所权度矣今自社稷而下德如季子功如忠佑者书之余亦附见焉
　　社稷坛风雨坛附
　　　州
坛在州治西南隅与学相望按旧经云社稷坛在州南一里风师坛在城东南雨师坛在城西南后徙今地社稷为坛各一主以石盖效唐制社稷以石为主其形如钟剡上而下植于土祥符三年诏定诸州社稷模其状分给四年攽社稷坛制于天下先是渭州请建风雨坛有司言唐制诸郡各坛于社稷之东西稍北三数十步无立庙之文今社稷后风师雷师雨师为坛各一主亦以石制稍杀焉欧阳氏集古录闽迁新社记云大中十年　　公迁社于神坤社稷坛皆广丈有五尺高尺有五寸风师坛如社稷雨师坛广丈而高尺坛壝之制防此社以后土勾龙氏稷以后稷氏配有屋十余楹为祠官斋次
晋陵　坛在县治东百余步
武进　坛在县治西广化门外西偏
无锡　坛在县治南百五十步
宜兴　坛在县治南一里
　　诸庙
　　　州
延陵季子庙按山谦之丹阳志云南庙在晋陵东郭外北庙在武进博落坡西庙在润州曲阿 【今丹阳县延陵镇庙有百井多堙废】 又云墓在晋陵县北七十里申浦西皇览曰季子庙在毗陵暨阳乡 【今江阴县】 唐开元中元宗命殷仲容摹夫子所书乌虖有吴延陵季子之墓十字以传大历中萧定又刊于石 【欧阳氏集古录跋云季子墓录自前世相传以为孔子所书据张从申记云旧石湮没盖开元已有本矣又云孔子生平未尝至吴不得亲摹季子之墓又其字壮大非古简牍所有以名传之不可遽废】 永泰中李守栖筠郡境十二咏以此居首其族子华和云季子让社稷又能听风诗　国朝元佑间杨无为杰题庙碑曰战国纵横礼义亏延陵高节救周衰当时若受诸侯惠后世谁传十字碑　崇宁间朱守彦尝访祠庙辨曲阿延陵之非古甚详今京口庙食独盛赐额嘉贤封昭德侯而吾州之祠有三一在郡学讲堂东偏　淳熙闲张守孝贲建　嘉熙初张教授虔发请于朝拟加王爵俾官吏辞谒如式议未克行一在通吴门铁冶巷 【即东郭庙】 一在天庆观东晋陵令赵彦橚建叶水心为记
天王庙在子城上郡圃西偏旧传唐太宗从高祖起义兵有神自号毗沙门天王顾力定乱将有猪首象鼻者故所向成功及即位诏天下公府皆祀之天宝初又诏诸郡于城北隅置祠仍建佛殿以天王为额
嘉应城隍庙在金斗门内街西　国朝太平兴国中重建后毁于兵　绍兴间始辟门建殿　淳熙六年叶守衡增两庑八年章守祷旱获验加葺治十三年林守祖洽表灵应于朝赐今额
东岳行宫在市东前俯运河有天齐仁圣帝殿圣母殿帝后德生殿五岳会圣楼两庑皆有象设楼东有岳司堂西有广惠行殿郡官辞谒祈求雨旸咸诣焉
忠佑庙在武进县东帝姓陈讳杲仁字世威晋陵人隋大业间仕至司徒娶沈法兴女法兴有异谋惧帝未发潜中以毒唐武德三年也夫人轸氏舍宅为寺 【今崇胜寺是】 又舍东第为观 【号崇仙】 有疏刻石庙下 【疏云明政二年乃李子通伪号】 后法兴中神矢毙郡人以帝忠孝文武信义谋辨八绝奏于朝即帝兵仗库立祠垂拱元年始创大殿干武四年封忠烈公中和四年加感应朱梁开平四年进福顺王淮南杨渥更封武烈王南唐保大十三年吴越兵至柴侯克宏进御梦帝有阴兵助汝之语及战风雨晦冥黑牛突行阵间克宏人百其勇俘馘甚众以功封武烈帝轸氏武烈后张氏赞幽夫人沈氏为沈明后　宣和间睦寇披猖魏守宪率邦人有祷卒不犯四年赐今额建炎二年周守（木巳）大新营缮　嘉泰间赵守善防请爵帝二子长曰坦赞惠侯次曰頵协应侯淳佑四年又奏封帝父为肇灵侯母段氏懿德夫人伊氏昭德夫人长子加济美次子加助顺柴侯封翊灵将军详载实录云 【江南道士任右元尝题庙云松竹萧萧野笛悲寂寥冰雪对旌旗前山夜月阴风起神去神来人不知自篆之石今不在】
忠佑庙一在东岳庙后即帝东第唐太和七年令高荣以祷　获验重建一在武进县奔牛魏墅地名陈墓旧传帝祖父葬焉或曰旧居殿后有小药磨指为故物一在武进县前萧里唐末巢贼犯境人望灵烟中有红衣巨人贼惧而遁道士邓子成为筑祠焉
广惠行庙在崇胜寺西　淳佑间王守圭建 【详见武进行庙】 五显王庙在运河南 【元丰桥西唐天佑三年刺史张崇以郡多火菑建】
营田五圣庙在行春门内街南
嘉应侯庙在资圣寺后神姓张夫人吕氏 【载建安志】 始封嘉应侯后封东平忠靖孚应王东岳庙西庑亦有象设
梓潼帝君祠在天庆观东庑帝君显千西蜀隆兴府七曲山累封英显武烈文昭忠济王
柴将军祠在忠佑庙西庑将军讳克宏仕南唐为龙武军都虞候授右将军破吴越兵为立祠终奉化军节度使谥威烈今封翊灵将军详见忠佑庙
刘龙图祠一在忠佑庙西庑龙图讳晏字平甫初仕辽至都官员外郎领兵归顺织赤心报国四字于旗　建炎三年周守（木巳）以江寇侵略请援帅精锐七千出奇破之进龙图郡人德其赐为之祠一在马迹山水平王庙盖尝驻兵马
周殿撰祠在忠佑庙西庑即周守（木巳）也
五贤祠在郡治后西北隅旧本双莲堂徙今地唐独孤公及　国朝柳公开李公余庆陈公襄杨公万里皆郡贤牧旧遇释奠则分祀示不忘也
先贤祠在郡学讲堂西偏祀陈古灵襄杨龟山时邹道卿浩陈了斋瓘　淳佑二年宋守慈增祀胡苍梧珵
胡文恭祠在报恩寺　淳佑八年李守肇祀今释奠后校官率职长修时事云
东坡先生苏文忠公□□□□□□□□□□□□□□□□□□□眉山人初倅杭守湖往来毗陵有终焉之志自黄移汝谢表有买田阳羡誓毕此生语晚由儋耳欲还颖昌践少公对床之约次仪真闻有忌之者竟归毗陵终于顾塘孙氏之馆时建中靖国元年七月也先是尝有李惟熙谓缘在东南信哉越六十有九年　干道壬辰晁守子健筑祠塑像访士夫家画本或朝或野服　凡十墓置壁间复列少公辙与黄鲁直庭坚张文潜耒晁无咎补之秦少游观陈无已师道六君子于两序释奠皆分祀又镵与旡咎往来帖晁侍郎公武为之记 【其略曰公武闻诸世父景迁生丰宁间贼臣擅国颠倒天下之是非人皆畏祸莫敢庄语公之葬也少公黄门铭其墓圹亦非实录其甚者以赏罚不明罪元佑以改法免役坏元丰指温公才智不足而谓公之斥逐出其遗意称蔡确谤讟可赦而谓公之进自其迁擢章惇之贼害忠良而谓公与之友善林希之诋诬善类而云公尝汲引之呜呼若然则公之上清储祥忠清粹德之请及诸奉议著述皆诞谩与公武因子健之请伏自思念岁月滋久耆旧日益沦丧而绪言将零落不传于是不敢以不能为解惟公当元佑时起于谪籍登金门之堂极礼乐文章之选及章蔡窜朋党于岭而公独先朝廷近复党人官爵而公独后立朝本末彰明较着如此岂有他哉昔陈仲弓送中常侍父之葬非以为贤从者詈楚公子曰县也不力非以为不孝皆有为而发岂少公之意或出于此非耶后世不知其然惟斯言是信则为盛德累大矣】 其碑有二一郡斋一宜兴洞灵观　　　　悉毁不存　嘉定十六年余教授申访得洞灵旧墨本临刻乎石且记碑阴有直哉晁也碑之仆有以夫之语又集诗文语以祭之 【其文曰海北雷州纵大鹏之自适天南玉局睇白鹤之来归迄寻阳羡之盟已示菩提之病庠音密迩庙貌追严呜呼裕陵之仁如天积岁月而养成巨木欧公之学如海鼓波涛而放出应龙后万鬼以横行骇四方而惊视蜚辞彪蔚骞节孤高果于立论而绝关河勇于击邪而邻矫激稔含沙之阴毒发下石之危机英雄痛心文章何罪几州铁铸此大错自知一念之非干丈清不如尺浑政恐盛名之累临流筑室负檐葺茅相从田父笑谈之欢殊无老人衰惫之气刚大自养摧挫愈坚丁壬真一歌空起云屯之兴丙子三万日难留电往之身想登踞虎之风标笑噪犬嗥狐之腥腐申一寒分教再拜欸祠骨已朽而名香屋虽低而人杰几于夷级何以妥灵像设孔新敬效辑杖挹世尊之意诸生迎享共哦读书善青衿之诗咸淳三年家守铉翁以法济废寺武进县良田入学以供春秋释菜】
龟山先生杨文靖公祠本旧书堂在怀德门内十余步先生讳时字中立从伊川学初监本州岛市易务政和辛卯因卜居焉出宰萧山甲午复还迄壬寅周孚先恭先兄弟数游从有问答数条皆遗墨游定夫酢寄二周帖云毗陵士人前欲买田以赡至完今闻买宅以延中立高谊至此可振颓风激衰俗非好贤乐善未易能尔俱刻石寘壁间胡苍梧珵挽之曰一区归老谈玄宅三鳣空瞻讲道堂后毁于兵地归他族　绍熙二年陈守谦赎以公帑四年黄守灏始立祠于旧地以二周侑　宝庆元年赵守彦悈复修祠事　绍定三年郑守必万增创堂宇曰师友渊源中绘濂洛诸先生十有四象以合祭 【周濂溪程明道伊川邵康节张横渠尹和靖杨龟山谢上蔡游建安胡安定朱晦翁张南轩吕东莱陆象山窃谓安定在周程之先今位置甚舛】 又葺旧堂曰尊德乐道中置先生二周塑像　淳佑间王守圭以荐福寺僧正宗所置私庵田归于书堂将以为养士用也
　　　晋陵
水平王庙在县马迹山分水岭旧传王为后稷庶子佐禹平水至会稽诲人浚道后祠之胡文恭宿尝请登祀典　建炎间周守（木巳）以刘龙图驻兵遂加修建
潜灵山在县德山东有龙井祀嘉山白龙之母祷旱辄应　绍兴七年以进士吕结等请封赐今额
化被王庙在县东小井旧传为顾凯之庙侧有顾陂
吴许二长官庙在县东南七十里旧传萧梁时晋陵无锡二令为阳湖泛溢亲视堤堰遂溺焉邦人为立祠云
三王庙在县东北开福寺侧祀东岳忠佑广惠之神
顺济龙王庙在县魏浦出杨子江
　　　武进
广惠行庙在县南水门外（木斿）塘村神姓张显于广德军横山唐初封水部　国朝累封正佑昭显威德圣烈王　宝佑五年改封正佑圣烈真君后加昭德　咸淳元年又加昌福
琅邪王庙在县奔牛镇东二里旧传晋元帝渡江后有此祠
善利庙在县北嘉山祀白龙之神　绍兴七年赐今额
驸马庙在县奔牛镇西祥符经云驸马戴姓
曹将军庙在县青城镇北
龙堂在县滆湖西宋大明中以黑龙见建 【祷旱辄应】
灵济龙祠在奔牛镇中闸之侧　政和三年赐额
　　　无锡
吴泰伯庙在县东南五里临泰伯渎寰宇记云泰伯西城去县四十里又三渎乃泰伯所开舆地志云吴城梅里平墟其宅墓故井犹存王令诗云古庙郁崔嵬朱门锁不开今人不为让间或乞灵来
徐偃王庙在县南二十五里广塘山下韩文公衢州庙碑载之详矣 【衢州本会稽太末县徐姓皆其子孙】 或云徐子章禹尝执于吴其族散处徐扬间黄（上山下品）志谓墓在其县胡文恭宿尝赋诗云故国无归日丛祠几换秋
春申君祠在县西锡山下即古历山也祀楚相黄歇唐垂拱中祠废后复建张继诗云春申祠宇空山里古柏阴　在泉水
伍相公祠在县西青山上山下有渠曰闾江
城隍庙在县城内
忠佑行庙在市桥南
广惠行庙在县南门
东海信郎王庙虞孝恭南徐记云在无锡县东中废复建
石城王祠南徐记云或称宗郎王在县东三十里
显应庙在翠微寺西　有潭不盈亩岁或旱涝水无亏盈　绍兴三年赐今额尉唐皞尝有诗云平地巍峨起一峰历山西畔滆湖东 【见词翰门】
孚泽庙在县西南军将山有龙湫祷雨辄应赐今额
　　　宜兴
伍相公庙在县西九里子胥自楚入吴过此后人为立祠
果利庙在县荆溪南旧称袁府君庙即汉阳羡长袁（王巳） 【详见君山】 　国朝皇佑三年以雨应祷虞大熙作祠铭　绍兴间令王梁材始增葺之单子发复序其事　政和初赐今额　绍兴九年赐爵嘉惠侯二十六年加字人　隆兴二年加明应　干道六年加永济　嘉泰元年进慈惠公　宝庆二年加孚佑　绍定六年加忠　淳佑四年　加灵泽有二行庙一在通运桥一在芙蓉山广福寺
英烈庙在县荆溪南旧称周将军庙即晋平西将军周孝公处也陆机碑云公葬于家之旧原南瞻荆岳北睇蛟州追赠清流亭侯谥曰孝唐李思义诗云截虎斩长蛟入吴寻二陆又曰行客想遗芳清风满兰菊南唐徐锴尝题其象　国朝景德二年周守绛与令李若谷增缮绛为记　宣和间睦寇肆扰其徒傅皋欲寇郡捕得之皋云初至宜兴长桥忽睹金甲神告曰我平西将军也　绍兴七年赐今额十年封忠惠侯二十六年加仁勇　隆兴二年加兼利　干道六年加义济　嘉泰元年进忠武公　宝庆二年加赫义　绍定六年加昭灵淳佑四年加仁勇父鲂始封基德侯至是进积庆公夫人盛氏累封慈佑恭懿顺惠仁勇四子伯曰靖四封至辅忠济美广应延　侯进肖灵公仲曰（王巳）　忠光业灵佑广利侯进肖武公叔曰札佐忠昭义奕载嘉惠侯进肖义公季曰顾协忠承庆永康灵佑侯进肖勇公
永清天王祠在庙东庑录异记云房州永清县有一神祠唐穆宗时邑令之弟至其处徐梦神告曰余义兴人大父即子隐也余受帝命于均商金房四郡捕鸷兽人为立庙俗号白虎神余耻之幸为正其谥宣宗大中间襄州判官王士澄刻其事于石
城隍庙在县治西省仓门　嘉定中令罗仲舒拓县圃地附益之　绍定闲令赵与悊凿城西垣筑门临通衢
东岳行庙在县东荆溪北
广惠行庙一在福德桥一在胥村
忠佑行庙一在源庆门一在凤川
惠烈行庙在函亭乡姚村即汉秣陵尉蒋子文南唐封庄武帝　国朝赐今额
函亭侯庙一在五贤回图村祀汉蒋澄唐齐光又撰庙碑一在函亭乡
长风庙旧在义乡县神姓邓先为县令死遂发灵宋周山图尝请加神爵今亡
许太尉庙后汉许馘 【或作戫】 也义兴人灵帝时尝为是官应劭为庙碑岁久字刓开元中诸孙重立刻八字于碑阴云谈马砺毕王田数七邑宰徐延休一见辄解谈马即言午砺毕必石卑王田乃千里数七是六一盖谓许碑重立也庙废碑仅存
卫将军庙将军讳逖为邑人佐唐高祖起义汾并擒窦建德挟槊驰突太宗奇之第功拜将军宿卫以母老丐归及卒邑人为立庙荆溪滨以平生弓甲挂东西庑王教尝撰碑词许浑诗云虎牢关下护龙旗挟槊横弧马上飞汉业未兴王霸在秦军才散鲁连归坟穿大泽埋金剑庙枕长溪挂铁衣欲奠忠魂何处问苇花风叶雨霏霏　国朝大观中得法藏寺东旧基卫墩复立祠今废
谢将军庙旧传在六水岸西虞颖诗云虚名但有孤坟在勇节还随古庙空今南门外谢墩有庙云
枭山庙在湖洑镇东二里以地名 【朱氏志云其山多枭】 旧传神姓潘兄弟三人游此山指一草云此堪为茶采之信然后为立祠 【单氏志云西有潘岭】
青口庙在湖洑南十五里神亦潘氏兄弟
西泽庙在县治西百步旧传吴堪之祠原化记云堪邑人为县吏家荆溪得一白螺尝自县归见饮膳毕具盖螺化女子为治饪堪怪之女曰天矜君勤小职敕奉配君勿疑又幽明录云堪得螺化为女子号螺妇令闻而求之堪不与令以事虐堪曰令要虾蟆毛鬼臂不获即加罪妇为致之令又缪语曰更要祸斗妇又引一兽状如犬而食火令取火试忽焚县宇后因立祠　宝庆初里有蒋其姓者涧潀人视祠宇敝默念他日家积赢当新之自是骤富卒为修缮
三夫人庙在滆湖乡柯城沙子口湖之神也俗名三姑庙
三魁庙在英烈庙东庑　熙宁六年邑人余中魁廷试邵刚魁南宫邵材魁开封　绍定间令赵与悊建
先贤祠在县西南二里　绍定间令赵与悊建祀蒋枢密之奇陈密学襄邹侍郎浩苏端明轼汪内翰藻王待制居正周简惠葵周文忠必大且给田以廪守祠者
岳武穆王庙在东岳行庙西王讳飞　建炎中自桐川提兵来平剧盗郭吉尝题金沙寺与张氏壁有誓清中原语邑人德之肖戎服像于英烈庙　淳熙八年章守易以衮绣 【庙有赵倅善誉记】 嘉定问其孙珂守嘉禾属令戴桷更卜徙今地先是蒋待制灿题庵扁以邑多讼缿易岳为岳至是建庙殆有谶云 【王题金沙寺云予驻大兵宜兴缘干五事过此陪僧寮谒金仙徘徊暂憩遂拥铁骑千余长驱而往然后立奇功殄丑虏复三关迎　二圣使宋朝再振中国晏安他时过此得勒金石不胜快哉题张氏壁类此】
重修毗陵志卷第十五
　山水
毗陵山水之秀着于经备于图牒散见于骚人墨客之篇咏若具区之涵浸慧泉之甘洌君山阳山之挺特其显然在人耳目者盖众山之宗支流之源也今合巨细悉书之
　　山
　　　晋陵
横山在县东北三十五里南唐徐锴碑云旧名芳茂晋时常有紫气右将军曹横葬此易今名三茅山人张存有当时不葬曹横墓千古犹存芳茂山之句胡文恭宿诗云此地横青嶂当年动紫氛将军精爽在可解勒遗文风土记云有大横岘以承众今运河北也东南有芙蓉湖山横其间故曰大横今运河北岸有横林去县二十七里与山遥望昔有林木故亦以名南麓有龙井
三山在县东北纲头村中峰峭拔亦名高山杨诚斋诗云三山幸有一峰尖旧传上有舜田舜井石有牛迹 【详见纪遗】
夹山在县东南七十里南北二里包秦阳二小山旧传秦皇至此
黄公山在县南八十里去太湖十五里即春申君黄歇所封故吴墟四番志云黄山有龙泉湾
乌龟山在县南新塘乡与黄山相对其状如龟故名或传下有杨文靖公旧宅疑以此自号云
马迹山在县东南迎春乡太湖中西南二十里山麓周百二十里与津里山相接山西地名西青石壁屹立下有两穴迹圆各盈尺深五六寸水落则见旧经谓秦皇巡幸为马所践按僧文鉴洞庭记汉郁使君为雍州刺史归杜祈州经从此山龙马驻迹留石面时人语曰朝为雍州官莫归栖九里文鉴诗云瀛州西望沃州山山在平湖缥缈闲常说使君千里马至今龙迹尚堪攀二说未知孰是
津里山在太湖中四番志云常州有秦履山注始皇尝登此后讹为今名唐开成中邵偃作记云山连马迹夫椒峰峦回合波影映带实为奇观云
　　　武进
黄山在县北七十里小河郑港瞰大江土人取石以煅灰矿
孟城山在县北八十里亦瞰大江巴州剌史羊士谔记云晋孟嘉南迁侨居之地下流有孟渎
孤陈山在县北与孟城相接
嘉山在县北八十里有白龙潭
　　　无锡
锡山在县西五里唐陆羽云慧山之东当周秦间尝产铅锡汉兴遂乏因以名县 【详见序县】
慧山在锡山西陆羽云古华山吴地记云华山在吴城西百里寰宇记云山有春申君祠范蠡城宋元徽中沙门僧显入吴憩华山精舍其巅有方池生千叶莲花服之可羽化老子枕中记云华山吴西神山是也郡国志云县有九龙山一名龙隋大业末有龙其上一名冠龙陆羽谓山阳有九陇若龙偃卧苏文忠诗云石路萦回九龙脊水光翻动五湖天苍梧云九峰卧苍龙千柱枕其腹
历山俗名舜山在慧山南旧为宋司徒右长史湛茂之别墅 【今寺北是】 文选刘铄江淹皆有诗茂之有草堂应教唐正元间丘丹诗云偶寻野外寺仰慕贤者躅不见昔簪裾犹有旧松竹张佑云旧宅人何在空门客日过泉声到池尽山色上楼多
雷山在太湖中马迹山西风土记云震泽中大雷山小雷山或以为舜渔之地 【详见拾遗】
皇山一名鸿山在县东五十里舆地志云太伯宅东九里为皇山卒葬山南殷仲堪守晋陵复吴氏一户奉祠下
安阳山在县西北五十一里麓周十八里高百二十仞风土记云周武王封周章少子斌于安阳卒葬此山其下有龙湫南徐记云山出石堪作器用江东数州多藉之峰峦奇峭号文笔峰令赵义父诗云突兀当空势不群崭然头角起祥氛毗陵自古多英俊可信孤峰解主文
柯山在县西九域志云柯山在　山侧风土记云吴仲雍六世孙柯相所治之地
闾江山俗名驴山在县西北五十里　有阖闾城
归山在县西北闾江风土记云夫差杀伍子胥褁以鸱革浮江国人登此望其归故名
胥山在县西北闾江侧子胥被杀吴人哀之为立祠
夫椒山一名湫山在县西太湖滨九域志云县有大湫山左氏春秋及史记吴夫差败越于夫椒杜预注太湖中山也
胶山在县东四十里有兴化寺九域志及宋书云山岭路南有宋中书令王僧达墓又有梁萧侍郎故宅其二泉一曰涤砚一曰窦乳卒葬于此地产蓣药尝备贡　国朝天圣中宰苏内翰绅诗云汲泉岩畔惊（仁去二改员）饮载笔池边引鹭翔
夏阴山在县西三十五里吴地记云麓周十五里高七十五丈与柯山相接西临太湖
璨山在县西南七里有明阳观
北龙山在县西十八里　山北麓越绝书云县西有龙尾陵道春申君所筑风土记云山有三峰有白龙潭
横山在县西南二十里
孔山在县西南二十里
华（山卢）山在县西南十八里
管社山在县西南二十五里
章山在县西南三十五里有华藏寺
石盆山在县西北二十五里
西顾山在县西北三十五里
长腰山在县西北四十五里
贾山在县西北四十五里
苦奄山在县西四十五里
天穹山在县西北四十五里
白射山一名白石在县西五十里有白射庙面太湖
胡山在县西北四十五里有胡山庙
广长山
平塔山
鸡笼山并在县西北闾江
独山在县南十八里与锡山连中断为大湖舟行其中号独山阿
充山在县西与独山相接
朱山在县南与充山相接
漆塘山在县南二十五里
大浮山在县南二十八里
石塘山一名广塘在县南二十五里枕长广溪有徐偃王庙近有僧刱庵名宝庆
庙山在县南近偃王庙
路耿山在县南亦枕长广溪
过山在县南四十五里
南山在县南五十里
南横山又名许舍在县南四十里有尤氏华严庵
沙头山在县南面太湖
吴塘山在县南
长春山在县南五十里有普宁寺
竹山在县南四十五里
军将山在县西南五十里近太湖有龙潭南唐兵败于此以备吴越旁有号甲仗
里山在县南四十五里
顾罗汉山在县南四十五里
羊祁山在县南四十里
白茅山在县南五十里临太湖
芙蓉山在县南三十里麓周八里高三十丈有龙井
候山在县东四十里吴地记云周回七里高三十丈南徐记云北有白石岘
七云山一名马迹在县东四十三里南徐记云山东十里有马迹山寰宇记云七云山高九十仞
东顾山一名香山在县东六十五里有寺及子胥庙又有龙潭寰宇记云山东属苏州西属常州
白檐山在县东四十五里
松山在县东五十里南徐记云一名小孤
晶山在县东四十里
石室山在县南前连漆塘
琴山在县南青相村
马鞍山在县西二十里
　　　宜兴
君山在县西南三十里旧名荆南山高二百三十仞麓周八十五里风土记云东汉袁为阳羡长逆知水旱每言殁当为神后无疾而终一夕风雨晦冥亡其棺邑人夜闻此山有数千人声旦亟往视棺在焉走白县吏民群至则棺已瘗藏惟见石冢石檀旁有石板如马鬣摇拂坛冢遂神之为立祠俗号铜棺山或传之亡天降铜棺与叶令事相类舆地志云山巅有池池有三足六目龟尔雅云三足曰能郭璞注阳羡君山有之今池尚存唐陆希声有君山苍翠接青冥之句上有龙潭
国山在县西南五十里延袤三十六里高百二十五仞一名离墨山旧传仙人锺离墨得道于此吴五凤二年阳羡离墨山大石自立天玺元年阳羡山有石裂十余丈名曰石室皓以为大瑞遣司徒董朝等行封禅礼吴志载遣司徒董朝兼太常周处至阳羡封禅国山 【旧志云碑有大司徒朝无处名】 刻石颂德圜碑犹存其形如鼓俗呼囤碑又瘗玉璧银龙铜马于碑下字寖漫灭不可读或称董山以朝至此故名
静乐山在县南三十里君山之东麓唐湛然禅师道场
横山一名大芦山在县西南四十里君山之西麓唐末有灵峰院
芙蓉山在县西南三十里君山之南麓唐大毓禅师道场
南岳山在县西南二十里君山之北麓有胜果寺 【孙皓既封禅国山遂禅北山为南岳汉武移衡山之祭于鬵霍皓取其义】
章山一名黄山在县西南七十里周广六十八里有畸风土记云即芳岩也有沸泉山武花山连入宁国界通典云阳羡有君山国山章山也
计山在县东北二十五里计亭东山巅有池秃角白龙穴其中将雨则见蔡肇诗云南山冬冬天作鼓号召诸龙尽行雨唯有秃角最先到泼墨云中雪鳞舞近筑祠于上
金鹅山在计山西峰郡国志云昔有金鹅集山唐尝以名州
琅玕山在县西北七十里俗号良干有龙湫
甑山在县西南二十五里其形如甑云气腾涌若炊然梁萧子云赠海清师还山诗云忽闻甑僊侣万里自相亲寂寞晚霖霁重迭晴云新唐僧清塞宿画上人房诗云别来松顶宿知在甑山禅积雾沈斜月孤灯照落泉
唐贡山在县东南三十五里临罨画溪以唐朝贡茶故名
穿石山在县东南二十里一名蛟山十道志云晋有大蛟孕子人得其卵可容三斛嵌空成穴受许陂长流溉民田有石刻唐人卢肇崔光义题名
颐山在县东南三十五里陆希声退隐于此谓东走震泽震为雷鱼龙之所蓄有颐之象故名著二十有七咏记台池泉石林木之胜载颐山录　嘉佑中令赵文昌刻石县圃
蜀山在县东南三十八里一峰屹立水环其麓亦名独山颐山录云颐山东连洞灵诸峰属于蜀山苏文忠因其名而登览焉有东坡祠今不存
烟山在县西南三十里诸峰环峙西曰碧云山南曰罗汉山北曰鸡笼山西北曰紫云山上有渔矶临深谷旧传孙坚钓于此西南曰圣山下有泓潭岁旱不涸
神山在县西北九十里洮湖上与大坏山对峙多巨石林木不产延袤三四里下瞰湖风起水涌溅沫如雪
小坏山 【音浮】 一名长塘在洮湖中舆地记云长塘湖中有小坏山水　有石室亦有虎迹涸则见
大坏山在洮湖中与小坏山相望南徐志云二山居洮湖水环四面视之若浮故名
渐山在洮湖中峰峦奇怪以诗有渐渐之石故名之
周山在洮湖西旧传博士周生烈葬此按论语疏烈炖煌人仕魏三国区宇岂越境终于是邑邪一云尝获断碑乃烈所作未知孰是
函山在县西北八十五里入溧阳界旧有亭址风土记云昔山姥于此得道汉建武中尝封蒋澄为函亭乡侯
都山在县西北四十五里有蒋澄墓
箬山在县西南二十里
蒿山在县西南三十里多产茶
小心山在县西南二十五里一名敷金岭即君山西峰寰宇记云金硎承小心盖下有金沙泉也
独山在张渚镇北近章溪
下山在县南三十五里有相公墓或以谓戚孙鸿庆舣舟有诗云萝牵篱幕翠叶陨砌堆红宿鸟来还去微泉咽复通
虞山在县东北二十里多连理木
阳山在县东北二十五里
李山在县东北三十五里有禅寂寺
安乐山在县西北八十里与函山对峙
竹山在县东北六十里太湖滨仅一小草阜
柯山在县北三十里有云阳乡侯蒋默墓
保安山在县东北二十里
龙山在县南五十里下有武陵洞
兰山在县东南五十里麓周二十五里舆地志云石兰山旁入太湖晋李颙涉湖诗云旋经义兴境弭棹石兰渚二山连亘南曰大兰山北曰小兰山多产兰花
香山在县南三十五里与兰山相接旧传有人游此闻其香故名
分界山在县西南百里入广德州界
义山在县东八十里东临太湖西抵垂脚岭有义乡县城尚存南入长兴县界
　　峰
　　　无锡
东天井峰
西天井峰在县西四十五里皆近闾江有井故名
天一峰在县西北四十六里
龙井峰在县东三十里芙容山
　　岩
　　　宜兴
会仙岩在县东南三十五里张公洞侧百余步孤峰壁立若雕琢然　绍圣间有老姥见二叟倚石回睨已遯故名详见王殿中瞻所记
白云岩在县东南五十里罨画溪西峻踰百仞上有龙湫云气蒸绕祷雨辄应
　　岭
　　　无锡
长腰岭
苍岘岭并在县西北四十五里俗号苍颉岭
杨村岭在县南四十八里
赤石岭在县南四十五里
许舍岭在县南四十五里
山门岭在县西南二十五里前经漆塘后接塘山
　　　宜兴
下马岭在县南十五里山蹊巇险过者解鞍
筱岭在县东南五里有三坞前后连亘
□□岭在县东南十里
县岭在县东南八里
垂脚岭在县南六十里入长兴忻溪界十道志云行人陟岭多重趼云
啄木岭在县东南七十里唐湖常二守贡茶相会之地
使岭在君山东旧以此山最高而岭　前有使承其君之义故名
槲岭在君山东多榛栗
山花岭在君山西
杨梅岭在君山西昔产蜜杨梅郡府多苛政守任昉以戕人于险禁绝之
箬岭在县西南八十里
偃月岭在颐山陆希声诗云山岭依稀偃月形数层奇石迭空青几回雪夜寒光积直似金光照户庭
松岭在颐山陆希声诗云岭上春松手自栽已能苍翠映莓苔岁寒本是君家事好送清风月下来
　　洞
　　　无锡
若冰洞亦名北岩洞在县西慧山陆子泉之上面面寻泉深不可测吴地记云惠山有洞通阳羡张公洞唐诗僧若冰驻锡故名独孤剌史为制碑今存王武陵有意刻山泉解功深造化疑之句杨无咎尝为书扁云
古洞在惠山西陆羽云洞阳观梁天监中建旧有洞潜通包山岁久迹湮
　　　宜兴
张公洞在县东南五十五里高六十仞麓周五里三面皆飞崖绝壁不可跻攀惟北向一窦广踰四寻嵌空可入观者秉炬历百磴至烧香台 【台　淳熙初尉赵伯津所筑】 石色碧绿如抹乳髓滴沥有仙人房元武石奇怪万状时有石燕相飞击行约三里南望小洞通彻于外径此而出南唐韩熙载记洞灵观援白龟经曰天下福地七十有二此居五十八道书亦云第五十八福地庚桑公治之即庚桑楚也风土记云汉天师道陵得道之地　元符间逸士王绎来游谓洞以张公名者非道陵乃第四代辅光也且有诗云高士宸居隔紫烟洞中金阙暗相连辅光灶冷留香壤太素渊清涌玉泉后夜云归雪浪湿未明人起月华鲜秋光不老岩前麓到此偷闲亦自贤俗传以为张果果唐武后时人按东汉郡国志阳羡属吴郡郭璞注云县有张公山洞密有二室晋已有此名非果明矣唐李栖筠皇甫冉南唐潘佑皆有诗留石壁间　国朝苏后湖云铜棺之南山复山扪萝绝壁藓苔斑只今何处可容足乞我石房云一间
善权洞在县西南五十里洞门广二十尺周幽王二十四年洞忽自裂奇形怪状若追琢入者廪然侧足行二十步极夷旷可坐千人镵石作石像有石笋高十有三尺号玉柱故张佑诗云金函崇宝藏玉柱閟灵根十道志云产丹砂锺乳洞凡有三曰干洞乃石室曰大小水洞泉深无底虽旱不枯唐司空李蠙少肄业山中尝见白龙腾骧而出　熙宁二年僧若与其徒秉燧褁粮以入行约三十里有石碓石床石羊石马天然精巧忽大声震众惧而反　国朝陈古灵为郡以公事至赋诗 【见词翰门】 权当作卷即诗卷阿之义张正素处士举有纪行石刻在大中宫作卷
大城洞在湖洑渚西八里门极逼窄仅容一人中渐平旷耸石如雪号泉米堆又有泉流萦绕焉
武陵洞在龙山下石乳凝结若幡幢羽盖状雪瀑飞注榛蔓蒙密人迹罕至
白鹤洞在张公洞北二里旧传有白鹤飞翔故名
飞盖洞在会仙岩颠深踰三丈洞陜人莫进步仰视如飞盖然
佛窟洞在张公洞西南三里玉女潭西深可数丈有泉流入罨画溪
天井洞在芙容寺前深峻如井
君阳洞在县东南三十六里当君山之阳故名陆希声号君阳遯叟
白马洞在张公洞后金井潭西旧传白马见于此水流东注经洞灵观门南与岩水合溉田百余顷
鱼洞在湖洑金沙寺亦曰金沙洞 【详见泉类】
川步洞在县东南二十五里令赵与悊筑堂于旁
　　坞
　　　无锡
碧桃坞在县西北四十八里
西桃花坞在县西二十里
南桃花坞在县南四十五里
盘坞在县西北五十一里
黄坞在县南二十八里
甲仗坞在县西南五十里军将山侧南唐藏兵仗于此
　　　宜兴
青坞在湖洑镇南五里
围坞在县西南十五里四围皆山中有泉石可爱
张相坞在凤川沈南书积中尝留诗
梅花坞在颐山陆希声诗云冻蕊凝香雪艳新小山深坞伴幽人知君有意　寒色羞共千花一样春
蔷薇坞在县西南二十五里地多此花故名
赵坞在县南六十里
　　江
　　　晋陵武进宜兴
扬子江在县北五十里西接丹阳界东抵江阴中流西北入泰州涉江东北为三河前汉地里志注云吴为南江在南东入海毗陵为北江在北东入海芜湖为中江出西南东至阳羡入海故云三江郦元注桑钦水经云中江在丹阳芜湖东至阳羡入海郡与平江居下流患易漂溺后筑银林堰以断之自是中江无复东流矣
　　　无锡
闾江在县西五十里太湖滨以阖闾筑城于此故名夫差杀伍员浮尸其中今有庙云
　　湖
　　　晋陵
太湖在县东南百里源自安吉州长兴县入宜兴又八十里入晋陵又十八里入无锡由晋陵无锡四十八里百五十步南入平江府吴县乌山北湖堤环郡境总百四十八里五十步亦名五湖周礼职方氏云扬州其浸五湖注湖在吴南浸可以为陂灌溉者越绝云湖周三万六千顷史记河渠书云于吴则通渠三江五湖韦昭注五湖湖名耳实一湖今太湖是也在吴西南通典注云五湖在吴郡吴兴晋陵三郡郦元则谓长塘湖射贵湖上湖滆南通嘉兴韭溪陆龟蒙云太湖上禀咸池之气一水而五名二家之说为近故其诗云尝闻咸池气下注作清质至今涵清霄尚且浴白日
芙容湖在县东五十五里南北八十里南入无锡县北入江阴军东南入平江府　北入扬子江越绝及吴地记云无锡湖万五千三百顷其千三百顷为晋陵上湖又云射贵湖寰宇记云东南流为五泻水南徐记云横山北曰上湖南曰芙容湖陆羽云惠山东北九里有上湖南控长洲东洞江阴北掩晋陵苍苍渺渺迫于轩户故惠山有望湖阁李绅诗云丹树村边烟火微碧波深处雁初飞萧条落叶垂杨岸隔水寥寥闻捣衣湖面百里一望皆菰蒲荷芰为江南烟水伟观皮日休陆龟蒙与毗陵魏不琢载酒赋诗由此经震泽穿松陵抵杭越目其舟曰五泻胡文恭宿诗云小湖香艳战芙容碧叶田田拥钓蓬岚气欲飞山隔岸秋光不定水摇空岁久湮废今多成圩矣
阳湖在县东五十里东西八里南北三十二里中与无锡分派北通茭沼 【本日蛟涛后人讹之】 临津总为三湖南徐记云宋元嘉修废成良畴数百顷俗号宋建又云长渠南有小五湖南通阳湖以近阳山故名
　　　武进
滆湖 【音核】 在县西南三十五里东西三十五里南北百里中与宜兴分派郭璞江赋云具区洮滆是矣舆地志云太湖射贵与此亦谓三湖祥符经云湖多白鱼南连沙子昔有滆姓龙壳归地遂陷今烟霭中蜃楼常见焉沙子即湖觜风浪掀涌亦一险也
　　　无锡
五部湖在县东北十里东西二十里南北十里南徐记云其源浊而流清溉田百余顷即陶谷所隐处
濠湖在县东南七十里中与常熟分派东入漕河西入蠡湖又东入吴县乌角溪
蠡湖在县东南五十里中与吴县分派寰宇记云范蠡伐吴开此唐地里志云剌史孟简开太伯渎东连蠡湖亦名孟河
五湖在县西北五十里二百五十步寰宇记云中与晋陵分派南徐记云县长渠南有五湖又有小五湖非周官之五湖也中道长渠溉田五十顷
小五湖在县南十八里南太湖西大渲渰东长广溪北梁溪
　　　宜兴
洮湖一名长塘在县西北百里东西二十里南北二十五里与溧阳金坛分派风土记云阳羡西北有洮湖中有大小坏山宋明帝时庾业代刘延熙为义兴太守东讨孔顗贼党至长塘湖唐张籍有诗云一斛水中半斛鱼大鱼如柳叶小鱼如针锋水浊谁能辨真龙　国朝苏后湖庠诗云放船出沧湾沙寒鴈行落
　　河
　　　州
运河东自望亭风波桥入郡界西至奔牛堰凡百七十里有奇史记云禹治水于吴通渠贯江湖齐地志云丹徒水道通吴会六朝都建业自云阳西城 【今丹阳】 凿运渎经抵都下隋初尝废大业六年诏自京口至余杭穿河八百里广十余丈欲通龙舟巡会稽唐白居易有平河七百里之句
城河一在外子城环绕郡治俗号城濠一在罗城外俗号开河东通吴门西朝京门皆连运河
惠明河西南引荆溪水自南水门入舜宜桥汇入迎秋门经郡前稍东又南入　洞河与后河合流入运河
后河俗号市河自南水门环外子城历月斜桥金斗桥瑞登桥穿郡市出里虹桥入运河　天圣中李守余庆始开凿邹忠公作记谓李明阴阳三十年当有魁天下者后如其言 【详见词翰】
　　　晋陵
纲头河在城北青山门外一自通江桥东北入鎗头入江曰灶子港一经杨头郑陆直东三十里入江曰利港
　　　武进
西蠡河在南水门南经陈渡桥塘口入滆湖单谔水利书谓范蠡所凿今宜兴有东蠡河横亘荆溪北透湛渎此为西蠡明矣
　　　无锡
弓河在县东运河侧旁有九河号九箭
芙容河在县北门通芙容湖入江阴青旸夏港
　　　宜兴
运河在县北五十步西接荆溪北由源庆门抵沙子湖六十里　淳熙间丞韩隆冑尉秦膺刚重浚有记
东蠡河在县东十五里东南入太湖　咸平中邑人邵云甫重浚
　　溪
　　　武进
白鹤溪在县西南二十里入隔湖接丹阳桂仙乡旧传以丁令威化鹤得名 【又有丁桥在丹阳县】
三涡溪在县南三十里北通运河亦入滆湖
　　　无锡
梁溪在县西南十八里南北长三十里入太湖西至五里桥与运河合流吴地记云古溪极陜梁大同中重浚故名
长广溪在县南十八里广二十五丈袤三十五里舆地志云源出历山西南与太湖相接无锡志云陈勋所导南至开化乡流分为二
双溪在县北五里一西通河浒钱桥一东南与梁溪合流
新安溪在县南三十里南通太湖东入运河
赤城溪在县南四十里袤五里南通太湖东入运河
乌角溪在县南四十五里袤六里东出望亭西入太湖与平江分界
　　　宜兴
荆溪在县南二十步广二十二丈深二十五丈周孝侯斩蛟桥下即此溪也按前汉地里志实为中江溪贯邑市受宣歙芜湖之众流注震泽达松江以入于海风土记云阳羡溪九仅有六余不知其处子隐时已如此则川源之湮塞可知今波澄可鉴峰峦如画以在荆南山之北故名
东泻溪在县东南三十六里陆希声颐山录谓山前百余步众流合而东故名任昉诗云长溪水东舍顾况云家住义兴东舍溪李守栖筠置茶舍于此亦名东舍希声在昉况后舍（言为）为泻两峰多藤花春时照影水中青红可爱亦名罨画溪又名五云溪陈守襄诗云五云无处向新亭月里乘舟夜半行不见藤花相掩映乡人遥指画溪名
折溪在县东南三十六里源出垂脚岭东北入太湖
章溪在县西七十里源出章山北入荆溪
慈湖溪在县西南八十里源出沸泉山北入荆溪亦名西阳渚溪
阳溪在县东北四十里源出阳山东入太湖
洑溪在县东五里北入荆溪
塞溪在县西北源出洮湖东入洋渰又东入荆溪
烂路溪在县西五十里北流至临津前入塞溪
莲荷溪在县西六十里源出函山东入白云径
新溪在县南兴门外一里　嘉佑中令司马旦所凿
竹溪在县西南四十五里仅有山涧中产水菖蒲旁多竹土坚如石好事者斲为小峰峦
朋溪在县东北即下涨港之支流董令升卜居建桥且为之记
涸溪在县西九十里分界山北多石子雨暴至山水奔迸流入章溪晴则涸
　　沟
　　　州
邗沟在郡城内一自太平桥西环绕城南出臧桥首尾俱枕运河为南派一自通吴门内南枕运河沿关城历太平寺后出晋陵县治前入新巷永福寺南汇归斜桥至虹蜺桥后与后河合流为北派南派仅有流通北派多烟塞或援左传吴城邗沟通江淮之事为证非也 【按左传哀公九年书吴城邗沟通江淮杜预注云于邗江筑城穿沟东北通射阳湖西北至京口入淮通粮道也故前辈于邗字下点断而断筑城与沟两事今毗陵是一邗沟与左氏所载不同】
　　港
　　　晋陵
采菱港在县东二里北枕运河西南通陈渡桥
戚墅港在县东十八里北枕运河南入太湖
三山港在县东南二十里西北入申利二港至扬子江东北与江阴分界
　　　无锡
直湖港在县东北三十六里北枕运河南入太湖
　　陂
　　　无锡
莲陂在县东南五十里
赤湖陂在县　四十六里
新丰陂在县北三十里
上千陂在县　七十里
　　塘
　　　武进
烈塘在县西十八里前枕运河后入大江　绍熙间李守嘉言尝浚临江置闸以讥防焉
　　　宜兴
横塘 【详载百渎】
鹦鹉塘在源庆门外广袤约百亩
　　浦
　　　宜兴
大浦在县东三十六里太湖滨李颙诗所谓太湖浦是也
章浦在县西二十五里周札尝封章浦亭侯
沧浦在县东十里流波浩淼有沧浪之意故名
　　渰
　　　无锡
青祁渰在县西南二十里通五里湖入长广溪入太湖
小渲渰在县西南十六里与青祁渰通
洪邱渰在县南四十五里入太湖
塘□渰在县南二十里
马金渰在县东五十五里与平江分界
西谢渰在县东六十里与平江分界
漆渰在县西南十八里
　　　宜兴
都渰在县西六十里源自洮湖北汇都山流于孟泾
洴浰渰在县西二十七里荆溪贯其中通白云径
余波渰在县东十五里广十余里一名余波湖
洋渰在县西三十五里塞溪贯其中号南北洋渰北青鱼荡
黄土渰在县北五十里亦名白鱼荡县素号泽国又有常富等渰
　　涧
　　　无锡
黄公涧在县西八里惠山侧楚相春申君黄歇城吴墟故名
周塘涧在县西北四十五里
　　　宜兴
大涧在县西南十里源出南岳山北入荆溪
黄潼涧在县西南五里源出石亭北入荆溪
冶林涧在县西十五里源出君山北入荆溪
横涧在县南二十五里源出君山入东泻溪
洛涧在县东南二十五里
白马涧在张公洞侧旧传白马见于此韩熙载洞灵观碑云飞白马于涧边卧金牛于潭底
　　渎
　　　武进
孟渎在县西四十里风土记云七里井有孟渎汉光武初潜尝宿井旁民为指途达江浒即位命开此渎广五丈深七尺南通运河北入大江岁久淤阏唐元和中剌史孟简浚导袤四十一里溉田四十余顷南唐保大初修水门　国朝庆历三年令杨玙谕民疏治复通江口祥符经引巴州剌史羊士谔记云此渎以近孟城山得名或云孟嘉侨寓之地又云孟简所浚未详孰是
孝感渎在县西南七十里通滆湖晋王祥与继母寓此卧冰得双鲤故名
黄土渎在县西六十里九域志祥符经皆云伍员取此土筑阖闾城
伯牙渎在县西十八里奔牛镇西二里南枕运河北入大江
直渎在奔牛镇东枕运河通白鹤溪
兰陵渎在奔牛镇北五里齐梁立南兰陵郡故名地多萧姓盖其裔也
　　　无锡
太伯渎在县东南五里西枕运河东达蠡湖孟简尝浚导袤六十七里广十有二丈
　　　宜兴
百渎在县东南七十五里为上渎在县北六十里为下渎旧以荆溪居数郡下流于震泽口疏百派而分其势又开横塘袤四十里以贯之导荆溪下震泽入松江注诸海濒湖畎浍皆道焉　国朝治平中令楼闶浚四十二渎余悉湮废按单谔水利书云自芜湖溧阳五堰达吴江犹人之一身五堰为首荆溪为咽百渎为心震泽为腹盖谓脉络相贯然旧志载渎名仅七十有二率在是邑然晋陵新塘乡鸦步村实号百渎口亦有隶其间者独阙不书今详疏于后
　　陈庄 　　符 　　　　　　五千 　　墓
　　葛 　　　黄 　　　　　　褚店 　　欧
　　彭 　　　毛 　　　　　　赵 　　　师
　　后师 　　徐 　　　　　　河 　　　朱
　　杨溪 　　臼 　　　　　　砻 　　　北津 【或作准】
　　中津 　　新 　　　　　　历 　　　前黄于
　　茭 　　　杜 　　　　　　南津 　　后黄于
　　鸭舍 　　伍贤 　　　　　牛路 　　庙
　　冯巷 　　大浦 　　　　　龚师 　　蛇
　　李庄 　　新漕 　　　　　马家 　　俞家
　　郑 　　　寺庄 　　　　　高庄 　　西市
　　台庄 　　握 【或云掘】 盛 　　　汤
　　茅耆 　【或作祁】 　 张 　　　北朱
　　何谈 　　凌 　　　　　　吕 　　　坞
　　魏 　　　梁新 　　　　　土 　　　南朱
　　王搭 　　定夸 　　　　　虞 　　　岸
　　须 　　　许家 　　　　　高泾 　　季家
　　竹门 　　前塘 　　　　　斯塘 　　许墓
　　永昌 　　吴 　　　　　　蔡 　　　蒋
　　乌 　　　陈埭 　　　　　堵垆 　　山
　　杨巷 　　吴溪 　　　　　甑筸 　　蠡
　　大墟 　　长令 　　　　　沙塘 　　胡
　　古龙 　　苦丈 　　　　　官 　　　芦
　　草 　　　丫臼 　　　　　阴阳 　　庄墅
　　无口 　　双 　　　　　　市桥 　　梅塘
　　杭 　 　 　
周渎在荆溪南一里东西与荆溪接
东湛渎在县北十五里西通运河东入横塘
西湛渎在县北十五里通东湛渎入运河
草塘渎在县东北二十五里
黄渎在县北四十五里
楼公渎在县北五十里　熙宁间令楼闶所开故名
湫渎在县西北二十七里北入滆湖
　　潭
　　　晋陵
清水潭在县东二里运河北岸岁旱不竭
　　　武进
嘉山龙潭 【详见山】
　　　无锡
北龙山白龙潭风土记云东晋山民妻娠三年产一龙色如烂银七日而升母死葬山顶后所居成潭
安阳山龙潭广三尺深丈余庙曰显应
军将山龙潭山顶有三石穴方不盈尺水极深后庙曰孚泽
香山龙潭 【详见山】
　　　宜兴
玉女潭在张公洞西南三里旧传玉女修炼于此唐权德舆称阳羡佳山水以此为首独孤守及答李滁州刺史幼卿怀荆溪幽居诗有书书寄玉潭之句张佑题李渎玉潭山居云古树千年色苍崖百尺阴渎疑幼卿之后
金牛潭在张公洞后水泓澄不竭旧传金牛入此潭一号伏牛潭唐张佑有陆敦礼山居伏牛潭诗云伏牛真怪事余事几山谙日彩沈清壁烟容净碧潭 【详见涧】
龟潭在湖洑侧孙鸿庆诗云来从白马涧聚作乌龟潭
蒋墓龙潭在县东南二十里穴出山顶水清有鱼或取烹食之食已而殂先是遇大雷电龙火辄焚林木后以铁投潭中遂息蒋景坡书龙潭二大字刻石上今不存
君山龙潭
计山龙潭
圣山龙潭 【并详见山】
　　渚
　　　宜兴
湖洑渚在县南　四十里因水洄洑故名
张渚在县西南七十里源出章山北入荆溪 【张疑作章】
潼渚在县西南三十五里唐咸通中报恩寺塔记作同渚
石兰渚 【详见山】
　　泉
　　　无锡
陆子泉在慧山寺南庑石穴源出若冰洞陆羽品天下水以庐山谷帘泉为第一此居次令聂载厚之味其甘异于他泉感锡之气耳独孤剌史记云寺居西神山足山小而泉多会昌中剌史张中丞筑室十余楹护其所皇甫冉歌云寺有泉兮泉在山锵金鸣玉长潺潺李绅许浑王武陵皮日休皆有诗苏文忠谒钱道人烹小龙团诗云独携天上小团月来试人间第二泉今泉侧留咏殆遍不可胜载冰泉在陆子泉旁百余步亦出若冰洞石室嵌空渊流渟溢 【详见洞】
龙缝泉在冰泉南山形如龙而泉出石罅一名龙渊杨无为尝书扁云
惠照泉亦在冰泉南　国朝天圣中僧惠照（剌去束改属）地得之故名
窦乳泉在胶山其山与惠山相距四十五里东西对峙唐咸通中建寺得此泉于左庑　国朝皇佑初杨虞部偁有云窦穿银井冰甃贮玉浆之句
涤砚泉亦在胶山寺相传萧侍郎涤砚之所
　　　宜兴
金泉在小心山流入慈湖溪舆地志云金硎承小心此是张佑题陆墉金沙洞居云东溪泉一眼归卧惬高疏决水金沙静梯云石壁虚
真珠泉一名卓锡泉在南岳唐裯锡和尚尝曰以此泉烹桐庐茶不亦称乎未几有白蛇衔茶子置庵侧自是种滋蔓味倍佳时人争致官府征需无艺寺僧苦之有题壁间曰官符星火催新焙反使山僧怨白蛇遄亦无余种矣
潜虬泉在湖洑渚幽深泓澄人莫之测中有四足（鱼占）数岁辄一出出必大水祷之则复入于穴陆希声诗蟠虬小穴出嵌空潜伏幽姿在此中或号华（鱼占）云
沸泉在慈湖溪侧源通如沸
汤泉在县西南七十里水温可浴
于潜泉在湖洑镇税场后味甘洌唐修茶贡泉亦递进
　　径 【尔雅直波为径】
　　　宜兴
孟径在县西北四十五里剌史孟简所浚以杀滆湖风涛之势南入塞溪因姓以名径俗呼为泾耳
癸径在县西三十六里穿洴浰入经善乡南北三十余里
白云径在县西九里西入溧阳界
虾径在县西二十里南出吼山东入荆溪
　　井
　　　晋陵
小井一名剑井在县东九里风土记云葛仙翁驻鹤之地有白气亘天如虹　靖康初令陆元光为记谓　嘉佑壬寅胡文恭宿为副枢　元佑戊辰胡修简宗愈为右丞　熙宁癸丑余吏部中魁廷试邵御史刚魁南省邵司业枋魁开封　元符庚辰蒋魏公之奇入西枢率前一岁气辄见人以为秀异所锺此其证应云
丹井一在天庆观藏殿旧传汉天师投丹于此一在横山冲虚观殿内梁王八百修道汲以炼丹后仙去
　　　无锡
泰伯井在县西四十里泰伯城
东西二天井在天井峰下
龙井在芙容山上
辨井在天下峰
大眼井在惠山大同殿
舜井在惠山中陆羽云南朝以惠山为历山拟舜所耕于井亦云
　　　宜兴
丹井在县北三十五里葛墟旧传葛仙翁炼丹于此
西井在县西南八十里泉涌则溢
　　堰
　　　晋陵
丁堰在县东九里
戚墅堰在县东十八里北接运河
薛堰在县东南九十里
　　　武进
黄汀堰在县西朝宗门外通利港
奔牛堰在县西二十七里舆地志云汉有金牛出茅山经曲阿至此骤奔故名东坡有卧看古堰横奔牛之句
　　　无锡
五泻堰在县北十四里运河西岸
望亭堰在县西四十五里　国朝淳化元年诏废焉
将军堰在县南二里祥符经云唐将军单雄信提兵道此以鎗止水为堰故名景龙二年置闸在北岸
　　　宜兴
西堰在县南长桥西今废
　　埭
　　　无锡
湖埭在县西南四十里
　　　宜兴
葑埭在县西南七十二里与溧阳分界
废埭在县西南四十五里
　　闸
　　　武进
烈塘闸 【详见塘】
奔牛闸 【详见堰】
　　　无锡
莲蓉闸在县北二百五十五步
斗门闸在县西北四十里并　国朝元佑间置以杀芙容湖水
望亭闸在县南四十五里风土记云隋文帝至德初置　国朝嘉佑间浚运河导太湖水遂废

重修毗陵志卷第十六
　人物〔一〕
古称毗陵人性朴直俗习淳逊盖自泰伯季子以来流风胥渐尚矣载稽耆旧魁垒奇杰代不绝书我朝以德业辞章称者于斯为盛若名节之掀揭理学之渊源尤于世教有补今并寓贤悉书之
　　晋陵
　　　汉
彭修字子阳会稽毗陵人年十五侍父行道中为盗所劫修拔佩刀前持盗臂曰父辱子死汝不顾死邪盗惊谓曰童子义士无迫之遂去乡党称其孝仕郡为功曹后守吴令尝讨贼障扞太守为流矢所中贼素闻恩信即杀中修者众悉降曰自为彭君不为太守服也
　　　晋
朱凤与吴郡吴震学行清修老而未调太兴初以秘书监华谭荐擢著作佐郎
孙无终太元初苻坚方盛谢玄镇海陵多募义勇无终与彭城刘牢之东海何谦在选中命为前锋百战百胜号北府兵敌人皆畏之
　　　陈
张崖与东阳郑灼吴郡陆诩吴兴沈德威俱以礼学著名
刘文绍学礼于张崖天嘉中为尚书仪曹郎撰五礼终国子博士
　　　唐
高智周父子长仕隋为秘书学士智周第进士为费令取俸与丞尉均民安其化擢秘书郎三迁兰台大夫拜寿州刺史治尚文雅行部见诸生质经义及政得失既乃录狱讼考耕饷后同中书门下平章事
刘祎之少与孟利贞高智周郭正一以文辞着号刘孟高郭初直昭文馆历弘文馆学士召入禁中多所论次高宗密与参决时政分宰相权时谓北门学士寻拜相王府司马帝曰卿家忠孝朕子赖卿规矩擢同中书门下三品兄懿之给事中
王遇与弟遐肃宗时道为贼所执将释其一兄弟争死贼感其谊俱纵之
秦景通与弟暐皆精汉书号大小二秦君时人非经指授者谓无师法景通仕至崇贤馆学士暐复践其官云
蒋坚元和间在永州学为春秋师
徐仁纪圣历中召拜左拾遗数论事不合曰三谏不听可去矣遂移疾归神龙初宣慰使表其行可厉俗召拜右补阙复以抗奏出授灵昌令
　　武进
　　　宋
萧思话南兰陵人工隶书善骑射以外戚宠任历十二州牧持节者九礼贤好士人多归之赠开府仪同三司子惠开惠基
惠开涉猎书史明识过人虽在戚属喜简素初为秘书郎仕齐终益州刺史
惠基历黄门侍郎仕齐迁太常给事中立身退素以善士称弟惠休惠朗惠蒨俱以仕显
琛字彦瑜惠开从子颖悟有胆略仕齐为太常博士历梁吴兴太守郡有项羽祠尝置神坐于厅事前后守将多避舍琛至历阶闻室中喑呜声遂叱曰生不能与汉祖争雄死据此何也卒撤之后历大郡不事赀产终尚书侍中子游少府卿游子密聪敏博学终散骑常侍
　　　齐
高帝姓萧氏讳道成字绍伯世居兰陵兰陵自高祖整寓武进为南兰陵人姿表英异少有大量宋泰始中加辅国将军尝东讨至晋陵一日破十二垒后即位每曰使我治天下十年当使黄金与土同价盖欲化民以俭云
道度高帝长兄与高帝俱受学于雷次宗次宗尝曰兄外朗弟内润皆良璞也后封衡阳郡王子钧嗣
钧字宣礼尝细书五经置巾箱中贺玠问曰君家多坟索奚以此为钧曰巾箱五经最便翻阅兼一更手写可永不忘诸王争效之
赤斧高帝从弟以和谨受知历雍州刺史勤于奉公封南丰伯迁给事卒贫无以敛武帝愈加怅惜子颖冑仕至冠军将军
坦之高帝族子以文慧见用历丹阳尹
　　　梁
武帝姓萧氏讳衍字叔达同出兰陵生有异光状貌殊特有文在手曰武儿时能蹈空而行长博学多筹略王雄每谓所亲曰宰制天下必在此人卒如其言
萧立南兰陵人年十七射策甲科自廷尉评再迁殿中侍御史文学政事为台阁领袖独孤及序其文比之贾马云
萧洽字宏称惠基子也七岁能诵楚辞长好学善属文历临海太守
介惠基从子颖悟有器识为扬州府长史以清白称后拜侍中多所规正武帝甚重之置酒论文时比乌衣之游子允引
允字叔佐风神凝重识鉴超诣为太子洗马陈宣帝时历黄门侍郎尝经季子祠躬荐苹蘩托异代之交为诗叙意词甚清典
引字叔休方正有器度博学能文为仪同府主簿陈宣帝时拜金部侍郎善书为世所重帝披奏文曰笔势翩翩如鸟欲飞引谢曰乃陛下假之羽毛耳
　　　陈
萧摩诃兰陵人少勇果屡从吴明彻北伐领骑深入阵中从横奋击无不披靡明彻谓曰君材不减关张以战多历车骑大将军改授侍中左光禄大夫
　　无锡
　　　汉
虞俊字仲卿明春秋公羊左氏传哀帝时为御史稍迁丞相司直王莽秉政左迁新陂令寻召为司徒俊欲遁归遂见胁迫仰天叹曰吾汉人也愿为汉鬼不能事二姓饮药而死光武即位高其节行与二龚比
王关字选公明易及天文郡举为主簿更始中守山阴令补侍御史迁冀州不交豪强人号王独坐 【并见毗陵先贤传】
高彪字义方尝访马融辞以疾贻书曰周公兄武王位冢宰犹握沐吐餐垂接白屋公养傲世固其宜也融惭迫追之彪逝而不顾后举孝廉挍书东观迁内黄令有德政灵帝诏东观画彪像以劝学者
　　　晋
顾凯之字长康父悦之为州别驾难王弼易义四十条凯之博学有才气为筝赋自比嵇康琴尤善丹青义熙初为散骑常侍唐杜甫诗云何年顾虎头满屋画瀛洲又云虎头金粟影神妙独难忘世说凯之倒食甘蔗谓之渐入佳境尝为虎头将军古今画录谓其小字
　　　唐
李绅字公垂父悟历晋陵令因家锡山元和中擢第李锜有异谋召绅作疏不与书怒囚之锜诛乃免或欲以闻谢曰本　　　非沽名也穆宗召为右拾遗翰林学士武宗时拜尚书右仆射封赵郡公
　　宜兴
　　　汉
蒋默字秀芳诩四世孙父横仕为大将军从光武讨赤眉有功以司隶羌路谮诛默兄弟九人渡江散处帝寻悟命录其后默居阳羡滆湖东封为云阳亭侯终谏大夫子何前将军邵陆侯孙志袭祖封
澄字少明横幼子居阳羡滆湖西函亭封函亭乡侯仕至刺史五子孟东亭侯通阳羡西亭侯休袭父封丹阳太守余无闻唐秘监齐光乂撰碑略曰澄怀忠国之志立全家之道虽灭迹江湖而克雪前耻云
许武字季长会稽阳羡人太守第五伦举孝廉武欲成二弟晏普名乃析资为三自取膏腴二弟所得皆瘠少乡人鄙其贪而称弟克逊晏等并得选举武泣谓宗姻曰向以二弟年长未豫荣禄故分财取讥今殖产数倍悉以推二弟无所留郡中称誉翕然仕至长乐少府孙荆
荆字少张举孝廉和帝时稍迁桂阳太守设吉凶礼以教民俗行春耒阳县有兄弟讼财土书自劾后皆感悔召拜谏议大夫卒于官人为立庙植碑孙戫灵帝时为太尉 【详见祠庙】
周嘉顺帝时请以县隶近郡便期会 【详见叙县】
　　　吴
张秉字仲节阳羡人时顾邵号知人一见遂友之邵为豫章太守饯者百数邵辞曰张仲节以疾不克来暂还与别诸君幸少俟秉仕至云阳太守
周鲂字子鱼吴郡阳羡人少好学举孝廉为宁国长历鄱阳太守魏大司马曹休帅步骑潜入皖鲂与陆逊邀击斩馘万数贼帅董嗣抄略豫章临江诸郡复设奇计卒平之子处
　　　晋
周处字子隐少好畋猎因父老与言搏蛟射虎励志改行从吴郡二陆学为文有思致仕吴为东观左丞太康中历散骑常侍命讨氐力战而没赠平西将军谥曰孝尝着默语三十篇风土记并撰集吴书子玘靖札
玘字宣佩沈毅有父风为州别驾从事荐除议郎三举义旅平张昌陈敏钱璯元帝承制以临津阳羡国山义乡永世平陵六县置义兴郡旌其忠绩后赠辅国将军子勰临淮太守彝丞相掾
札字思季察孝廉除郎中历散骑常侍转右将军封漳浦亭侯时札兄子懋晋陵太守清流亭侯延征虏将军武康县侯缙太子文学都乡侯勰乌程县公一门五侯贵盛未有比
钱广字敬平义兴长城人惠帝末年与周玘顾荣倡义平陈敏未几卒赠永世县侯
　　　宋
吴国夫义兴人与钱唐范叔孙俱以义逊称有窃其稻者国夫引还为设酒食以禾惠之其人惭服
许昭先义兴人父母老病竭力致养雍州刺史刘真道辟为征虏参军辞不就叔肇之系狱七年昭先料理馈饷无倦色赀产既尽卖宅继之尚书沈演之嘉其操行肇之遂得释
蒋恭义兴临津人元嘉中晋陵蒋崇平为劫见禽云与恭妻弟吴晞张偕行时录晞张弗获收恭及兄协付狱兄弟争受刑郡上其事于州悉原之后除恭义成令协义昭令
　　　齐
周山图字季寂义兴义乡人谨直寡言始仕宋元嘉中魏主至瓜步山图应募领白衣队拒魏兵以功加镇军将军高帝辅政密启除沈攸之及攸之败高帝叹曰周公可谓明于料事武帝时出入殿省甚见任信转黄门郎领羽林西厢直卫
　　　梁
陈庆之义兴国山人普通初除　　将军与魏军相持凡数百战魏掎角为十三城庆之陷其四垒九城鼓噪进击斩获略尽中大通间除南北二司州刺史魏遣侯景下楚州又大破之豫州岁饥发廪赈民多所全活子昕七岁能骑射仕至临川太守
鱼天愍义兴人大通初武帝使陈庆之送元颢还魏魏合四十万众拒颢庆之喻众登城天愍踰堞而入遂克之
周文育字景德本新安寿昌人阳羡周荟养为子教以书计文育曰谁能学此取富贵唯有横槊耳及令骑射大悦既壮隶陈庆之麾下与白水蛮战身被七鎗庆之伟其节后从陈武帝战白城抽槊陷阵閷伤百数以功进爵寿昌公终开府仪同三司子宝安折节读书御下有威惠仕至左卫将军
　　　陈
许嗣宗义兴人为新蔡王外兵参军后拜义兴太守
　　　唐
薛士通义兴人仕随为鹰扬郎将江都乱婴城拒贼武德初授东武州刺史辅公祏反战破之封临汾侯终泉州刺史子登 【详见郡守】
卫逖 【详见祠庙】
蒋俨义兴人擢明经第太宗时将伐高丽募为使者人惮往俨曰天子雄武威四夷蕞尔国敢图王人脱不幸固吾死所力请行为莫离支所囚以兵胁之不屈高丽平得归帝壮其节授朝散大夫高宗朝进蒲州刺史摘伏戢奸号良二千石后封义兴县子
蒋子慎默二十七代孙与同郡高智周友善相者云高公位极人臣嗣子弱蒋侯仕不达其后必兴子慎终建安尉子缯谒智周妻以女生子挺历湖延二州刺史挺生涣洌皆擢进士第冽为尚书左丞涣历鸿胪卿终礼部尚书日本使尝遗金帛不受唯取笺一番为书贻其副挺卒冽兄弟庐墓傍手植松柏云
许景先义兴人曾祖绪唐初以佐命功封真定公景先进士释褐神龙间献服慈阁赋李迥读之惊异中茂材异等历殿中侍御史抨按不避权近寻知制诰以雅厚称张说曰许舍人之文词旨丰美得中和之气开元中帝自择刺史十有一人景先繇吏部侍郎治虢州诏御史以上祖饯帝赐诗且令自赋
蒋乂字德源义兴人七岁见庾信哀江南赋再读辄不忘从外祖吴兢学博闻强记有史才杨绾尤称之父将明在集贤白宰相张说引乂入院整比图籍得善书二万卷德宗以凌烟阁左壁文漫剥召问乂曰此圣历中侍臣图赞申诵不失一词帝叹异又问神策置军本末条对甚详判集贤院父子并为学士儒者荣之后封义兴县公五子系伸偕尤知名
系太初中拜史馆修撰参定宪宗实录终检挍仆射淮阳郡公子曙字耀之第进士历起居郎
伸字大直第进士繇右补阙为修撰历翰林承旨宣宗信任之见必咨天下得失未几同平章事懿宗朝命监修国史
偕亦历修撰命次文宗实录三世踵修国史世称良史
蒋防澄之后年十八父诫令作秋河赋援笔即成警句云连云梯以迥立跨星桥而径渡于简遂妻以子李绅即席命赋鞴上鹰诗云几欲高飞上天去谁人为解绿丝绦绅识其意荐之后历翰林学士中书舍人
重修毗陵志卷第十七
　人物〔二〕
　　国朝
　　　晋陵
胡宿字武平晋陵人登　天圣进士第历馆阁知湖州广学舍辟斋庐增弟子员湖学盛于东南安定先生之教兴皆其力也与司马温公同为考官二苏以直言应制科时论翕然博学通阴阳　庆历间河北京东同时地震宿言必有内盗起于河朔未几王则以贝州叛每谓同列曰宿以诚事主今白首矣不忍丝发欺君以丧平生之节官至枢密副使以太子少师致仕谥文恭从子宗愈
宗愈字完夫　嘉佑四年举进士甲科　冶平间召对擢同知谏院李定自秀州推官除御史宗愈即疏言执政任意超擢非当翌日知制诰苏颂李大临不草制皆落职归班宗愈又以舍人封还词头坐是出判真州
哲宗拜御史中丞入对上问朋党之弊宗愈曰君子义之与比嫉小人之奸邪则小人指君子为朋党进君子无党论历尚书右丞谥修简
端修宗愈子　大观元年臣寮上言乞将　元符间臣寮章疏分别邪正轻重之等大抵邪籍上中下三等皆天下正人端士以纷更　祖　宗之法为不便者所谓正等上中下皆偷位苟容左右反复纷更　祖　宗之法为便者端修以直言入党籍邪等第四人绍兴三年赠直秘阁
丁宝臣字符珍晋陵人与兄宗臣俱有文声尤工于诗号二丁同登景佑元年第历官至秘阁挍理同知太常礼院公在馆阁久而朝廷益知其贤
英宗每论人物必称之适智高入寇时守端州以南方备寡被罪寻复召用宝臣初识欧阳公于峡州集中有到夷陵时与元珍推官书即宝臣也文忠参大政言者以尝荐宝臣借以撼文忠乃指前事出倅永州寻卒文忠祭以文且志其墓今双桂坊故宅基址尚存
钱公辅字君倚一字纯老晋陵人为湖学高第　皇佑二年试进士第二人　熙宁间擢知制诰兼谏院王安石得政与议新法不合安石退滕甫公辅营解之安石主薛向公辅请黜之坐是责守江宁初刘彝召见　上问湖学门人在朝为谁彝悉数以对至公辅则以简谅称后守婺州东坡有老手便剧郡高怀厌承明之句为公辅作也
丁骘字公点举　嘉佑　　进士第眉山二苏为同年友以经学倡后进尤长于易春秋为文自成一家方新法行李定用事辟为属骘辞以疾于是苏轼曾肇孔文仲诸公交荐之会司马公当国曰士大夫无不登光之门者丁君独不来真自重之士久之除太常博士入门下中书为左右正言时熙河禽鬼章中外称贺骘独以为鬼章西番酋领得之不足为贺　元佑间士大夫之憸险趋竞者相为朋比朝议有五鬼十物之号如唐八关十六子者骘上疏请穷治之后以胡宗愈亲嫌繇仪曹出知处州公有女适二苏从子彭孙得甥东坡报以诗骘赓云秀出眉山有庆门风流长与蜀山存翰林未老生曾嫡想见累累百世孙有文集二十卷蒋公之奇志其墓 
邹浩字志完晋陵人登　元丰五年进士第调苏州吴县簿试学官第一改扬州教授移知安州孝感县改颖昌府教授　元佑中除太学博士出为襄州教授　元符元年召对除右正言时章惇擅权浩疏惇徇情废法引所私分挍要路沮格正人壅遏忠谏复列惇六罪惇积怒会明年立刘后浩援仁宗废郭后并逐尚美人故事乞追停册礼忤上意惇党因挤之谪新州
徽宗即位复官除正言迁左司谏起居舍人　建中靖国除中书舍人迁礼部侍郎改兵部　崇宁初以宝文待制出知江宁府寻改杭州又改越州未赴谪永州移昭州五年许归常州　大观间复直龙图阁以终初刘后为贤妃生子缘是得立然生子纔三月薨后之立也浩三疏谏随削其槁既贬
徽宗初召还朝首喜叹谏立后事询槁安在浩以既焚之对及蔡京用事素忌浩乃使其党为伪疏谓本宫人卓姬生子后杀其母而取之其辞曰杀卓氏而夺其子欺人可也讵可以欺天乎诏暴其事以故再谪浩修洁有志行记览该总援笔数千言尝授大学于二程先生以行义知名士之及门问道者众公每曰圣人之道备于六经千门万户何从而入大略在中庸一篇其要在谨独而已典教颖昌时守范忠宣命撰乐语浩辞忠宣不悦曰翰林学士亦作浩曰翰林则可祭酒司业则不可与陈忠肃为莫逆交天下称邹陈自为小官受知于人终身不忘尝辑荐者词目曰怀恩录岭表既归即所居堂后辟小圃曰道乡故知与不知皆称曰道乡先生平生所著有文集易系词论语解孟子解义若奏议则杨龟山为之序　建炎追复龙图阁待制　绍兴赠宝文阁直学士谥曰忠子柄
柄字德文庄重笃学幼负俊声侍忠公如二水黄山谷一见深加叹赏呼小友未弱冠弃科举学从龟山先生游先生期以大器每称之曰是真有志于学乃尽傅其业龟山门人以柄为称首陈忠肃公亦称其才高识远可以大受　靖康初以元枢李公荐布衣补承务郎除编修权给事疏请昭雪忠公迁谪之非辜且不出　泰陵之意朝奏夕可赠官赠谥典礼优渥天下伟之素以刚鲠闻刚外敏中与人不苟合前后奏议炳炳真能世其家者着伊川语录一卷文集二十卷终天台守
周孚先字伯忱晋陵人　建中靖国初偕弟恭先从伊川先生游与杨龟山相友善龟山好着书伊川每以多言害道为戒谓孚先兄弟气质淳明可与八道其语邢和叔亦曰二周与杨时似同胞以所疑为书请质于先生辄得亲笔开谕服膺拳拳惟以颜子为法程门高弟皆推之谒太学特恩调四明盐场改建德尉皆不就　朝廷命白衣上殿赐承事郎改奉议丐祠　绍熙间黄守灏奉孚先兄弟祔飨于城东书堂
恭先字伯温初见伊川先生先生曰从事觉有所得否学者要自得孚先问如何可以自得曰思曰睿睿作圣须是于思虑间得之又问颜子如何学孔子到此深邃先生曰颜子所以大过人者只是得一善则拳拳服膺与能屡空耳兄弟俱由乡荐入太学气质不少异尤笃于信道释褐授坑冶干官每以沽名为戒谓子孙曰吾没后毌为志文碑铭以重吾不德终身恬于进取
胡珵字德辉晋陵人登　宣和三年第后受业于元城先生暨归先生曰子聪明能护以至道当成令器珵遂以平日亲承问答退而笔之名道护录自为之序陈东上书攻六贼言者以珵尝润色其书摄他官与李纲同舟东下贬梧州人号苍梧太守　绍兴初召试玉堂寻复元官兼史馆校勘先是奸人得志旧史芜秽　上命珵笔削贻执政怒出守晋陵
吴懋晋陵人为礼部员外郎　建炎初金立伪楚百官作劝进表懋当草笺奏度不可拒将自裁会有幸非常者越职为之由是获免王时雍用是坐政事堂懋发愤骂曰反虏吾不能击汝如秀实邪时雍面颈俱赤不能对后吴幵莫俦以表状诣金营懋竟不屈
胡交修字已懋登　崇宁二年第　政和五年中词学兼茂科由翰林学士知制诰拜刑部尚书时朝廷欲以两蜀交子行之诸路交修疏陈其害以为崇宁大钱覆辙可鉴今之交子较之大钱固无铜铁鼓铸之费一夫坐空舍中日作数十百纸必以伪券抵宪网祸及无辜人服其精识从子世将请祠
上不许尝为答诏引嫌乃命舍人胡寅为之遂为故事交修两除词掖三侍经筵再入翰林渡江后一人而已自文恭修简忠献世掌内外制有四世丝纶集
高宗尝题御扇赐公云相门韦氏在经术汉臣须拜端明殿学士
世将字承公晋陵人父尝梦金甲二神人告曰吾唐世老将后生二子因以名焉长即公也次唐老登崇宁五年进士第累官至兵部侍郎出帅京口未几召还除给事中直学士院　绍兴八年四川谋帅　上问刑部尚书胡交修廷臣孰可将者交修荐世将可用遂除四川安抚制置使兼成都府治公伯祖修简帅成都有治行父老曰不图今日再见吾父人方之张公咏号小乖崖吴玠年谍报虏欲渡河未几果陷同州世将驻师河池有参谋孙渥劝退保世将指所坐帐曰吾誓死于此矣母多言乃分遣大将吴璘田晟郭浩杨政出战数路并捷　朝廷命乘机出兵方行丁秦国忧诏起复世将请老有星陨于营是夕以讣闻谥忠献唐老守镇江遇戚方乱死之谥忠愍
丁逢字端叔晋陵人第进士为激赏所干官会金主遣婿乌林答天锡贺　上生辰怙贵驺黠侮馆伴众愤而莫能折公谓示弱何以为国上书乞借尚方剑斩虏使书奏
阜陵御批付虞相雍公曰此人材气可尚卿可先一见速具奏来遂锡对故秩除国子监书库官迁天府倅　上留意边事命知安丰盱眙二军皆有政绩由潼川漕除川秦茶马凡供帐公费悉蠲去人服其廉马政修举召还历卿监尹宗邑帅合肥进宝谟阁待制卒于官
蒋芾字子礼晋陵人　绍兴辛未登进士第二人授建康府推官秦桧欲罗致拒之桧怒终其身不召用后附丽者皆窜逐芾独免祸　干道初权直舍人院因　内侍梁琦语彻
德寿宫
上皇叹其忠除签书枢密院条奏边防军功甚悉孝宗尤极嘉奖拜右仆射同平章事　上方锐意恢复芾力陈天时人事未可举兵凡二千余言忤旨谗忌者乘之以正奉大夫致仕
蔡戡字定夫忠惠公襄四世孙居晋陵调溧阳尉督捕应格置弗言登　干道丙戌甲科得节五年所部十四郡岁以敷银为病戡积盐羡代输迄今便之升漕易湖南宪时李昂霄有异谋传道汹汹戡乘其未定单车驰喻其党相顾骇愕叩首服
宁宗朝为京尹岁涝籴艰戡亟请发粟民赖以济侂冑当国乃请老有定斋集行于世
钱之望字表臣晋陵人少放达喜奇计逆亮闯江以策干虞公允文且谓虏有内溃之势虞公行其策亮果殒符离之败道谒张忠献请三边并出师使虏疲于奔命大功可立张公不能从　干道五年登进士第授江西帅属赖文政猖獗兵锋甚炽朝廷旰食参政龚茂良荐之望可任且白　上属以此事遄俘文政除金部郎官知楚州募觔士五百躬自训阅劲健齐一虏不敢谋大奚山盗起除秘撰知广州盗以舟师指城民大恐之望麾军奋击一战摧灭升华文阁待制知庐州卒叶水心铭其墓
钱相字君玉晋陵人幼颖异壮以词赋有声场屋冠乡荐登　嘉定戊辰第初任如皋簿班改宰乐平倅临漳　端平庚午西山真公荐诸朝擢告院迁国子簿宗学博士未踰月为监察御史迁右正言升起居郎兼史筵权刑侍升给事中吏侍　嘉熙辛丑同典贡举历兵礼吏书以亲老丐归除阁学知婺州辞不就奉亲归里得请予玉隆祠登朝十九年退闲又十四年年八十一终年德俱称云
　　　武进
张彦直字辅之武进人伪吴太尉训之后累赠至太傅男七人笃意义方四子繇辟雍联登　崇宁大观进士第皆历官通显彦直左右就养二十年踰八与夫人俱无恙乡邦荣之前太守典乐徐公申美其事表其里曰椿桂坊盖取燕山窦谏议诗云
张巨字微之居武进擢嘉佑二年第举明经少从安定先生游居乡与蒋之奇胡宗愈丁骘为四友学易于欧阳文忠公公甚器之荐充国子监直讲新经行与同职数人相继引去时论高之家藏文忠往复书迹甚富所著文集四十卷易解十卷文忠公为之序
霍端友字仁仲武进人弱冠入太学通六经　崇宁二年举进士第一授昭庆军幕官不阅月召见便殿擢置册府繇右史转中书舍人迁给事中寻除大司成迁礼侍除待制知陈州时中贵传诏取瑞香端友曰不可自我作俑疏罢之召还为吏部侍郎有所善者与蔡京厚尝从容致京意欲升中执法端友不肯附丽忤京意官至通议大夫致仕赠少师有内制三十卷行于世
李端彦字相之武进人父镇举进士官至奉议郎着天潜集有古木直无巢野泉清绝钓之句为时人脍炙端彦以　崇宁二年登第胪唱丙科
佑陵览其对亲洒　宸翰云直谅可嘉特与升甲博学多闻有贤已集行于世官至宗学博士
施垧字林宗武进人以太学舍选登　崇宁第时方创辟雍自郓州教授召为直学迁太博　宣和末除江东提刑朝命凿银林河通大江调役繁兴垧惧导江入浙苏秀必受漂溺患亟抗疏寝其役徽宗下诏奖谕进秩一等尝除右正言辞不就出持宪江浙福建守信州皆有能声　绍兴十二年除礼部侍郎后以敷文阁待制终生平笃意孝养所至得亲庭书必冠带跪读遇恩奏补官及弟侄乡里称之
张举字子厚武进人登　元佑四年甲科亲老不忍朝夕去左右闭门读书四十余年多所论着于古律诗尤清新家藏书至数万卷工书精真草隶三体皆造古人妙处以大臣荐起为颖州教官三辞不就其后孙莘老范纯夫诸贤交荐曰某乐死草莱后世必谓　朝廷失士东坡亦力荐之以秘省校书召将大用举迄不出　崇宁间　朝廷赐处士号卒谥正素郡守徐中表其里曰正素坊
李熙靖字安常武进人举进士中词学兼茂科除浙东提举命下乃得河东盖省吏受赇阴以易之客有得其情者訹熙靖使自陈熙靖曰事君不择地吾岂发人之私求自便乎时宰闻而贤之白于上除兵部员外郎以言应奉司事忤宰相王黼积四年不迁黼罢为中书舍人入对言燕云初定宜戒不虞　上曰诗所谓迨天之未阴雨彻彼桑士绸缪牖户　两宫北狩张邦昌居摄以熙靖权直学士院拒之忧愤废食疾且笃谓故人曰百官何日再朝天乎泣而卒赠端明殿学士
张守字子固武进人登　崇宁元年第中词科除详定九域志编修官擢监察御史上防淮渡江六事请诏大臣以选将治兵为急时相滋不悦以守抚谕京城力陈虏必入寇状愿早图之未几虏果践淮　大驾南征有议幸蜀幸江陵者守与张公浚力争之共建驻跸建康之议一日盛夏张公浚坐息东阁时守已参大政突入执浚手言曰守向言今与同列徐考其人似与昔异不免有患失心是将为天下忧盖指枢密秦桧也以祠改郡　上眷守不衰建康谋帅　上曰非守不可至镇数月卒上嗟悼曰君子人可惜谥忠献张公浚志其墓曰孝友似张仲文章数班马云
　　　无锡
杜镐字文周无锡人性笃学南唐举明经　国朝历崇文院检讨
太祖将南郊彗见镐谓宰相赵普曰当祭而日食犹废祭况天变如此乎普言于　上迄罢其礼景德初置龙图阁待制首以镐为之澶渊凯还遇懿德皇后忌日或以军中鼓吹为疑驰骑问镐镐对曰武王载木主以伐纣前歌后舞可据也　祥符二年种放告归　上宴饯于龙图阁赐诗命侍臣皆赋镐辞以素不属文诏引名臣归山故事镐即诵北山移文盖讥之也
真宗每得古器异书必询镐皆能究其本末时人服其该洽至礼部侍郎孙（木巳）
（木巳）字伟长性豪迈遇事敢为广西欧希范反推蒙赶为帝而自号为神武公率其徒破环州转攻桂管势甚炽
仁宗忧之授杞广西转运安抚使（木巳）驰至宜州以观其变先令吴香区世弘等说其酋豪乘间急击斩首千余级焚其积聚蒙赶惧而降希范走保荔支峒并禽戮之广右平除天章阁待制知庆州蕃酋孟香率部落内附夏人以兵索香有诏还之（木巳）言彼违约举兵香不可与因移檄问罪夏人詟服庆历中范公仲淹参知政事患诸路监司不才多所更易（木巳）与张（上曰下皿）之首被擢用（木巳）博闻强记通阴阳每自推数曰吾年不过四十六卒如其言
钱顗字安道无锡人举进士　熙宁间召为监察御史里行王安石初行新法宰臣曾公亮依违不言顗与侍御史刘琦上疏论安石历官以来莫不言尊尚尧舜故天下以为贤陛下亦闻而知之遂致公辅今乃首以财利之说务为容悦言行乖戾刚狠自任不知安石之心待　陛下为何如主曾公亮位居丞弼被遇三朝自当悉虑竭忠以身许国反有畏避安石之意更相称引以固宠荣安石大怒贬顗监衢州盐税琦亦坐谪顗将出台责御史孙昌龄曰君如事安石以得御史亦当少念报国顗今得罪分当远窜君为美官自以为得策即我视君犬彘不若也闻者悚然东坡诗所谓乌府先生铁作肝是也
袁植字材老无锡人登　崇宁进士第词学兼茂科为监察御史金人入寇陈边防十三事以诛佞人为先不纳引疾休至　建炎召为左司谏直言忤臣黜守岳阳会虏骑大入叛臣李允文据昴拥众怙乱公条奏其状遂遇害允文诛赠直龙图阁
陈敏字伯修无锡人乔六世孙也登　崇宁三年第少孤力学安定先生一见奇之曰此锡山之英也年十一庐亲墓有芝产于冢复叶并蒂色紫而泽人谓陈氏之祥
徽宗朝诸蔡用事斥司马公诸贤为奸党令州郡皆立石守倅刻铭焉敏通守天台监司促之急答曰诬司马公为奸臣是诬天也倅自立石敏碎之囚其石工官吏悚栗言于敏惧劾敏曰我死且不辞何劾之畏竟挂冠不仕号濯缨居士东坡闻而壮之遗书云风义凋丧植立于颓波狂澜中惟吾伯修与景纯而已 【景纯刁学士也】
陈之茂字卿无锡人乔九世孙也入太学与张公九成同登第之茂廷对忤权相以杂犯黜之九成举第一叩头殿阶曰臣之学不如陈之茂臣不当奖之茂能言人之所不敢言宜奖不宜黜
高宗览对悚然曰忠言也赐同进士出身调休宁尉以经学为诸儒倡张魏公荐于　朝仕至吏部尚书
李端行字正达无锡人与弟尚行入太学俱有俊声同登　大观三年第吕丞相颐浩尝师之逮贵犹执弟子礼为太常博士高丽遣子入学夷礼不革趍揖无声宰相蔡京入学议革之端行曰用夏变夷未闻变于夷者当绳以国礼遽趣宾赞引高丽子即日成礼于学礼法皆裁于端行人服其得体后作诗诋京之失出宰鄞县发愤终身不仕
李祥字符德无锡人登　隆兴元年第为国子祭酒庆元六年丞相赵汝愚为言者所讥乞免相详力争曰汝愚决策立　升下天下晏然社稷臣也精忠怫郁何以示后世除直龙图阁漕京湖言者怒劾祥与杨简罢之太学六士杨宏中周端朝等上书固留不听言者喜曰道学散矣六士随亦罹祸归无锡绝口不道前事　嘉泰元年谥肃简叶水心铭其墓
尤袤字延之无锡人入太学登　绍兴十八年第从工部玉泉喻樗游樗龟山先生高第也樗以所得龟山讲明授之由是学益进　绍兴间宰泰兴金人犯境官吏望风遁袤独坚守不去当路交荐官奉常时
高宗庙号未定方议叔配公诹经订古悉有根据人号为尤书厨为内外制及内禅典册皆服其雅正有体官至礼部尚书袤形貌不逾人而风度端凝
孝宗尝有短小精悍之褒晚年嗜书不倦藏书至三万卷为诗平淡陈　齐尝列之四诗将自号遂初居士
光宗在东宫因书二字赐之有遂初小集六十卷内外制三十卷藏于家
（火育）字伯晦以大父袤奏任　嘉定初元换授山阳法曹会萧德庆犯盐城郡檄抚谕事定就田廾邑宰故秩倅海陵参东淮制幕端平更化入为军器监簿迁大府丞检详编修权右司将漕西淮兼帅升农少总饷淮西再入除理卿迁　　出为福建帅漕改沿江制副寻擢秘监侍讲登从橐兼直院知太平州不赴以内祠奉朝请兼侍读复贰春官兼修史擢工书繇礼书升内翰拜为端明学士擢举秘书省提纲史事开国毗陵郡历中外踰三十年晚力抗疏丐祠年八十三以疾终于家自号木石称于世云
蒋重珍字良贵世居锡山之富安读书一览即记嘉定癸未擢进士第一人授湖州幕郡大水与太守说荒政不合引疾丐祠息意荣进即所居筑梅堂以琴书自娱　绍定己丑召对三疏　　时以为朝阳之凤寻上六箴　端平更化以左　　经筵与魏（室去至改隹）山真西山为深交其所讲明皆圣门义理卒谥忠文
薛极字会之武进人后居锡山少　鞠于诸　读书日记万言以父任调上元主簿习词学中词科为大理评事通判温州以寺正召出守桐川丐祠不许　嘉定改元召入会以参正楼钥荐历左右司枢密副都承旨时
朝廷议更楮　　　　　　有力焉除刑部侍郎兼检正未几除刑部尚书兼户部迁吏部十五年赐正身签书枢密院事奉
宁皇山陵使竣事迁参知政事除枢密使封和国公性通敏立　朝三十余年多所裨益以观文殿大学士终
　　　宜兴
蒋堂字希鲁宜兴人举进士　明道初为侍御史郭后废堂与范公仲淹孔公道辅极言不可坐黜为河南发运使岁荐礼部二百人或疑其溢额将得罪堂慨然曰拔十得五亦足以报国矣知益州州有汉文翁石室在夫子庙因广其舍为学宫选属官及乡士之贤者教诸生儒风翕然后以礼部侍郎致仕堂为人修洁遇事不少屈好学工文词尤嗜作诗多传于世
邵灵甫宜兴人倜傥乐施于家蓄谷数千斛　咸平大饥或人请粜灵甫曰是急利也请损直曰是近名也或人又请曰饥将自丰乎答曰有成画矣乃尽发所储得五千三百斛自县至湖洑镇除道四十里浚蠡湖横塘等水路八十余里通罨画溪入震泽邑人争受役皆赖以活子梁登进士第孙刚魁南省盖为善之报云
余中字行老宜兴人幼颖悟　熙宁五年偕兄贯试礼部中与选而贯黜请自黜以荐兄有司虽不许士论嘉之次年魁廷对　绍圣三年专对虏使还奏河朔城隍堕圯乞从必山院行下葺治以戒不虞宣靖间金人长驱城守多不固议者始思其言以霅川守致其仕
蒋之奇字颖叔宜兴人　嘉佑二年第进士举贤良方正
英宗初选殿中侍御史陈谨始五事进忠贤退奸邪纳谏诤远近习闲女谒凡数百言时论伟之历江淮荆浙等路发运副使　元丰六年漕粟京师至六百二十万石凿泗州股河以避长淮之险自是无覆舟之患
哲宗朝知广州以平寇功除宝文阁待制知熙州谨斥堠修守备不敢犯　绍圣中道乡邹公以言事获罪之奇折简赠别坐责守汝州　崇宁除观文殿学士知杭州于东坡为同年进士尝与定卜居阳羡之约有文集杂着百余卷子瑎孙兴祖
瑎字梦锡登　元佑三年进士第宰执以明经荐徽宗擢为大司乐与梁师成议乐舞不合师成怒瑎答曰一代礼乐当质经不顾而去燕云初复廷臣议上尊号瑎曰
裕陵却徽号为万世法奈何谀悦以亏盛德知兴元府军卒王靖作变瑎禽戮之晓谕余党帖服后引疾奉祠鸿庆宫
兴祖以荫调饶州司录事方腊叛放兵四掠兴祖白郡守紏吏士辑战具盗不敢谋知阳武县金人犯京师道其境或劝兴祖避之兴祖曰吾世受国恩此吾死所也监兵有与贼通者兴祖斩以徇虏骑来　败之而去明日虏益济师再战不敌遂死之赠朝散大夫载国史忠义传
虞大熙宜兴人登　皇佑二年进士第
神宗朝陈密学　在经筵以治行荐凡台阁选所荐三十二人大熙与胡宗愈皆预焉累迁至侍讲
单锡字君赐登　嘉佑二年第明阴阳图纬星历读书无不该贯与东坡为同年进士坡爱其贤以女兄之子妻之来宜兴每寓其家锡卒坡祭以文从子发举八行科有风土记传于世孙时
时字行可登　宣和六年第　隆兴初召为国子监主簿迁秘书丞　干道元年擢监察御史上封事言饮酒击球二事
孝宗喜谓辅臣曰击球朕放下多时饮酒朕当自戒五年春除右谏议大夫　上以目疾久不视朝及御殿复上疏以谏　上面谕曰卿言可谓爱朕是冬卒　上为之慨惜
邵材字圣规宜兴人　熙宁五年试开阳第一与父潜同年进士尝为监察御史郡有以疑狱上者刑部谓当贷死用事者谓杀人不可贷乃欲坐所奏且着令材抗疏论曰疑狱当贷者不贷而奏者反获罪恐狱吏便文自营不复以疑狱闻矣时王安石当国司马公极论新法之害一日语材曰劾去司马大官可立待材毅然曰君实正人也可厚诬之乎既而叹曰有是哉可以去矣即自劾归后以鸿胪卿乞祠而卒
钱即字中道宜兴人登　熙宁九年进士第授安州司理初莅事吏有诬服抵死罪即明其冤守将欲荐之答曰治狱得情职也挤人以论功非吾志调睦州推官有冤狱久不决部使者檄往按治且诱以荐剡即折狱平反全活二十三人或诮之对曰吾宁老选中忍以数十人命易一荐哉卒不受历鄜延环庆经略安抚所至有声绩童贯宣抚陕西患物价腾踊严设科条又行均粜法陕西骚然即上疏力诋时贯权倾中外人皆危之不顾也坐是谪永州后以龙图阁学士致仕谥忠定
唐棣字彦思宜兴人初从伊川先生问学先生曰入德之门无如大学今之学者赖有此一篇书其它莫如语孟棣自是有所得遗书载问答甚多纂次伊川语录百余条方之门人记录为详
周义字立义宜兴人　宣和六年第进士甲科高宗朝两为言官论事皆触权要不得其言而去历典江浙数大郡
孝宗即位首被超擢时朝议主恢复义累疏陈虏未有衅不可轻举忤旨符离退师　上思其忠除政府尝因召对言臣初为言官晚忝侍从事有不可大即论奏小则堂白言虽不尽从固无愧于心出为州事苟难行反复条奏不从委曲行之不从不至受獘亦无愧于心惟预政已来每与宰相议天下事大率十事之中勉书七八此为有愧耳上嘉其诚以资政致仕谥简惠自号惟心先生
邵及之宜兴人　干道中为司封郎时杨和王子倓在宥府乞袭封吏部长贰欲上其事吏以牍呈及之曰　国朝故事异姓王无袭封者虽赵韩王开国元勋亦止及身而已斥去之寻上章告老不许请益力除直徽猷阁致仕
孝宗嘉之语辅臣举汉公卿饯二疏故事由是朝士皆作歌诗燕饯为一时盛观
吕祖泰字泰然居阳羡　嘉泰元年以进士论韩侂冑陈自强苏师旦周均书出中外大骇有旨祖泰挟私上书语言狂妄杖决流钦州就逮不（矍去只改心）京尹受侂冑计诱之曰谁教汝有共为草者汝第言之吾自宽汝祖泰笑曰何问之愚也吾自分必死而受教于人且与人议乎京尹曰汝病风丧心邪答曰以吾观之今之附韩氏而得美官者乃病风丧心也廷中闻之皆悚然叹息四年侂冑死史相当国求祖泰所在欲官之得旨自便补上州文学改迪功郎监潭州南岳庙　疾卒年四十九
重修毗陵志卷第十八
　人物〔三〕
　　寓贤
湛茂之宋人为司徒右长史隐于无锡之慧山与南平王刘铄为友更以诗章唱酬今普利院即茂之别墅也 【详见留咏门】
任昉梁人为义兴太守邀到洽到溉为山泽游时有彭城刘绰刘苞刘孺吴郡陆倕张率陈郡殷铸沛国刘显及溉洽号兰台聚县北一里有钓台即昉垂钓之所至今呼为任昉台有诗 【见留咏门】
薛戎字符夫河中人客阳羡山年四十余不仕江闽观察辟寘幕下归复放浪稍迁河南合后历浙东观察使居官不诡名誉解去人多思之
杜牧之唐人殖产阳羡因卜居焉今荆溪北有荒址旧即牧之水榭题咏甚多如赠许七侍御酬邢刺史等作多寓情于阳羡 【详见留咏门】
李蠙尝于广教禅院肄业后以梦虱易名登第 【详见观寺门】
李幼卿字长夫大历间以右庶子守滁州尝于义兴玉滁作山居与独孤及屡有倡酬 【见词翰门】
权德舆字载之父皋自秦徙南徐德舆纔七岁从至阳羡及壮追念昔游尝送义兴袁少府及从弟况赴义兴尉序有追思童年游寓兹地之语其与浑沦先生文亦称壮岁遇于荆溪云
陆希声唐人相昭宗避乱隐阳羡之湖洑名其山曰颐山自号君阳遯叟着颐山录及山居二十七咏 【见留咏门】 蒋颖叔题希声宅诗有云二十四亭芜没尽溪边犹有故时桥其逸居之胜盖可想见
张训字克明滁之清流人与杨行必山号三十六英雄孙儒为乱从行密擒儒有土军陈可儿窃据毗陵训受命克常州都虞候掩其不备而图之可儿计无所措果出迎接训于马上察其色变乃手刃之入城绥抚一军帖然景福中行密由毗陵入利港赴广陵中途谓左右曰张训以一剑下此郡未尝自伐其功即授检校右散骑常侍守常州刺史今子孙皆家焉
陈乔庐陵人徙居锡山仕南唐开宝间　王师平金陵乔痛国亡殒命
太祖皇帝以其忠于所事诏以礼改葬
　　　国朝
张铸字希颜世居滁之清流后迁晋陵登　祥符进士甲科王安石其门人也历官南阳帅与侄（上曰下皿）之并以光禄卿致仕缙绅荣之杜祁公诸贤各以诗赠乡人即居地号东西二乡
（上曰下皿）之字景山登　祥符八年进士第蔡文忠荐其材为淮南提点刑狱时杨崇勋恃恩恣横惧（上曰下皿）之严正帖不敢犯　庆历选诸路监司（上曰下皿）之与杜（木巳）首被擢用后以光禄卿致仕公卿赋诗凡百余人杜祁公为之倡陈述古作序引时人荣之
苏轼　嘉佑二年与蒋颖叔连名策第宴琼林日坐相接遂约卜居阳羡邑人单锡亦同年进士轼以甥女妻之属以问田后谪黄州移临汝上章乞居阳羡谢表有云买田阳羡誓毕此生尝托邵民瞻买宅一区为钱五百将挈居偶与邵步月村落闻老妪哭声甚哀异而问之答曰吾家有一居相传百年今吾子不肖售诸人所以悲耳叩其居即邵所得亟取券对妪焚之竟不索直自是亦不复问舍寓于顾塘桥孙氏之室而殁其风谊如此 【详见祠庙门】
杨时南剑州将乐人与游定夫谢显首同时为程门高弟学者推之陈忠肃每贻诗必称以先生　政和元年待次越州萧山知县自京过毗陵寓早科巷时道乡邹公已病公首即卧内就见是冬邹公卒公为文祭之明年赴萧山任及满奉祠遂徙居毗陵讲道城东书堂既罢祠官贫甚不果赴部郭慎求在朝以书问所欲公年已七十矣答以欲求一筦库为贫耳慎求为授常州市易务公闻之曰非见阙于吾事无济况市易事吾素不以为然纵得禄其可就乎卒不赴五年以秘书郎召赴阙　靖康初除右谏议大夫未几力丐归　建炎初除工部侍郎明年夏以直学士奉祠是冬始还将乐公居毗陵者十有八年如养浩堂踵息庵诸记中庸辞义伊川易传泰山春秋传诸序皆当时所著也邦人今即其地祠之
贺铸字方回开封人　孝惠皇后之族孙好学藏书万卷工文词尤长于乐府寓居毗陵着荆溪集阳羡歌以右班换文倅太平州而卒葬于义兴之筱岭坡诗有云解道江南断肠句只今惟有贺方回号鉴湖居士
王居正字刚中　建炎初自江都徙居阳羡为举子时耻用王氏说既第尝着三经辨学　思陵朝悉上送官尤为宰臣范宗尹所知仕至兵部侍郎自号竹西
李纲字伯纪邵武人　建炎初作相为汪黄所沮去位尝游南岳有诗赠寺主及留题善卷寺后居锡山自号梁溪漫叟有梁溪集二十卷
汪藻字彦章鄱阳人婿于义兴庄氏爱溪山之胜因卜居焉自　崇宁初策高第校三馆秘书尚符玺立柱史遂赞书命入翰林掌内制仕朝廷三十年以文学议论推重一世所为诗文千余首号浮溪集传于世
陈克字子高天台人有诗名　绍兴中为敕令所删定官自号赤城居士寓居义兴之潼渚
周麟之字茂振海陵人登　绍兴二年第中宏博科金亮渝盟将出使疏陈七不可之说
上以为然擢知制诰请复赐
熙陵所书玉堂两大字从之今为翰苑盛事诏撰张循王墓碑奏御　上批其后曰叙事详尽造语简要披览再四但有叹嘉尝受旨作立皇子诏有非朕敢私之语　上读之称善终于知枢密院
胡松年字茂老海州人　建炎初八西府　绍兴间奉祠居阳羡之言村筑堂以自娱扁曰横山孙仲益记其事甚详
重修毗陵志卷第十九
　人物〔四〕
　　遗逸
季子耕于延陵为圣人所予清规姱节照映千载繇是潜深伏隩之士代不乏人弗书则将湮没无传焉用次所闻以谂来者
　　　晋陵
　　　　汉
陆璯字仲芳毗陵人操履清正明京氏易尚书风角星算皆极精奥辟主簿视事旬日谢病去隐会稽山 【见毗陵先贤传】
　　　　陈
何之元世居庐江好学有才思为信义令宗人敬容位通贵显访其　之元终不一造或问之对曰德薄位隆覆败可待吾惧及祸耳识者称叹着梁典三十卷隐居晋陵随开皇间卒
　　　　唐
窦群字丹列京兆金城人兄弟皆擢进士第独群以处士客毗陵传啖助春秋着书数十篇以韦夏卿荐德宗朝为左拾遗
　　　　国朝
庞安仁字宅道居城南通五经尤长于易开门授徒张正素邹道乡诸公皆尝执经今天庆观西庑窦谏议阴德录石刻盖其所书
霍泂字大清端友从孙居城东之梅坡喜为诗自号筠寮尝宿田舍见催科吏赋诗云北风吹晴屋满霜翁儿赤体悲无裳闺中幼妇饥欲泣忍饥取麻灯下缉一身勿暇私自怜鸣机轧轧明窗前织成五丈如霜布翁作旋襕儿作裤明朝官中租赋急依然赤体当风立岁饥道殣守多出游又云朝来五马去寻春谁信家家甑有尘枕籍道傍宜细问恐非芳草醉眠人守闻而止
　　　武进
　　　　唐
施肩吾擢进士第后隐洪州着闲居诗以见志
　　　无锡
　　　　国朝
钱道人逸其名顗之弟隐慧山苏文忠赠以诗云毗陵高山锡为骨陆子遗味泉冰齿贤哉仲氏早拂衣占断此山长洗耳
　　　宜兴
　　　　唐
李勘字定臣神尧七世从孙幼孤好学掇薪自爨夜无然膏默念所记后举进士试日吏唱名乃入勘耻之径反江东阳羡里人有斗争不之官悉诣决尝集诗之类古者断为唐诗以讥元白之失云
陆勋尝寓义兴李郢有寄题陆校书禅居诗云惠远烟霞在方平杖履随
蒋逸人失其名钱起尝宿荆溪赋诗送归山中
陆龟蒙字鲁望元方七世孙少高放通六经大义乐闻人　学性嗜茶置园顾渚山下自判品第尝升舟设篷席赍束书茶灶笔床钓具往来谓江湖散人或号天随子甫里先生
皇甫冉字茂叔丹阳人天宝中调无锡尉避乱居阳羡
陶详校书隐居阳羡方干有阳羡山中笑傲情之句后游张公洞又寄以诗
高云寓阳羡皇甫冉尝题客舍云吴国滞风烟平陵延梦想惟将山与水处处谐真赏
　　　　国朝
王无咎字补之建昌人　治平中来游着许氏园堕星记后卒葬静乐山
慕容晖父惟良领州刺史因家阳羡嗜酒好吟不务进取所居有双楠轩耸如盖尝从苏文忠游自谓双楠居士王平甫寄诗云坐唱月华青嶂外行吟怳起白鸥边从子彦逢 【详见　门】
苏庠字养直丹阳人幼为清江引苏文忠见而奇之遂知名志不乐仕客居阳羡号后湖居士
元簿字泉卿幼业进士辄弃去喜为诗自号耘轩有岁后书怀云他乡故乡老若此新岁旧岁穷依然烹茶但有二升水沽酒初无三百钱其处约安贫亦可尚云
　　旌表
孝弟人心之天移风易俗莫此焉急是邦巷居里处比比以孝义名表而出之为善者劝
　　　晋陵
　　　　宋
畲齐民少有孝行佣书以养大明二年父卒干家讣未至齐民忽语人曰比肉痛心烦甚如割必有异故寻得报日夜行四百里母子相对恸绝复苏问父遗言母曰恨不见汝齐民曰相见何难亟走殡所号顿而殒郡以事闻诏更所居里曰孝义赐其母谷百斛 【孝义避　太宗御名下一字改曰孝仁】
薛天生其母罹艰棘尝蔬食天生亦蔬食母未免丧而逝天生终身不嗜鱼肉齐建元三年诏表门闾
　　　　齐
刘怀嗣与弟怀则十余岁丧父衣不絮食不盐豉建元三年诏表门闾
　　　　随
陈司徒杲仁事母以孝称母病思牛炙适屠禁割股肉作羹以进病良已郡上其事诏遣大夫杨绩赐旌表后庙食封武烈帝
　　　　唐
刘子翼字小心初仕隋为著作郎峭直有行面折僚友家无余赀正观初召用以母老辞诏许终养江南巡察大使李袭誉表所居里曰孝慈
赵氏吴康之妻父亡弟幼岁饥母且病丐粟以给长归康之寻卒家欲更适誓死不贰
　　　　国朝
孙达母周氏刲股起父疾尝戒达勿从王舍陵学母卒达哀毁尽礼　崇宁间李守孝节为请旌表淳佑六年裔孙镐年七十余病疽其子裂肝以疗寻愈八年李守迪大书刻石名所居里曰申孝以昭其家之世德云
施氏达从母中奉廷臣妻尝书守身二字勉其夫陈古灵守郡延廷臣训其子后第进士母广陵郡君年九十余与妻迎养聚数千指鸣鼓会食五从同炊郡以事闻诏封仁寿县君仍赐冠帔洪内翰为记
　　　武进
　　　　宋
吴欣之弟慰之元嘉末为武进县史随王诞起义会华钦军至众骇散慰之独留被执将死欣之诣钦请代兄弟皆获免齐建元三年有诏旌表
　　　无锡
　　　　晋
华宝父豪义熙末戌长安年八岁临别谓曰我还为汝冠后长安陷宝年至七十不婚冠或问之不忍答辄号恸弥日齐建元三年诏表门闾陆羽云惠山华陂宝所筑也
　　　宜兴
　　　　齐
吴达之嫂亡佣直给丧具从祖弟钦伯夫妇岁饥被略达之有田数亩售以赎郡命为主簿因逊兄又以先世旧田与族弟弟亦不受弃为闲田建元三年诏表门闾
黄氏蒋隽之妻夫早世誓不践二庭家人逼之欲自刭乃已建元三年诏表门闾
陈元子四世同居百有七口建元三年廉使上其事诏表门闾仍蠲租赋
重修毗陵志卷第二十〔阙〕
　词翰〔一〕
重修毗陵志卷第二十一
　词翰
　　记
　　　宜兴周将军庙记
徐锴
君字子隐义兴阳羡人晋鄱阳太守鲂之子少而跅弛任侠自处不护细行乡人以为暴焉尝感父老之言以南山之虎长桥之蛟并已为三害于是入山杀兽既而搏蛟浮沈三日竟断之而出初里人以为君之没也室家相庆既出始知人患已之深也乃入吴寻二陆而师之学成义立以忠烈自处期年而　府交辟嗟夫观过知仁则向之所为非巨恶矣吴末为无难督及王浑平吴置酒高会调吴人曰诸君亡国之余得无戚乎君对曰汉室分崩三方鼎足魏灭于前吴亡于后亡国之戚岂独一人浑有惭色荆楚之烈气凌太原兵灭之余折而不挠又为广平太守积纪滞讼决之一朝君之果也于从政乎何有母疾罢归为楚内史征拜散骑常侍君曰古人辞大不辞小乃先之楚化行俗易然后从征及居近侍多所规谏迁御史中丞纠劾不避宠戚梁王彤违法君深文按之齐万年反权臣恶君之强直以君讨之移孝于君有死无二贼策之曰周君才兼文武若专断而来不可当也如受制于人此成擒耳呜呼盗有道焉其知之矣及六陌之役梁王为帅军又未食彤促令进而绝其后继君自知必败赋诗曰去去世事已策马观西戎藜藿甘梁黍期之克令终言毕而战自旦至暮斩首万计弦绝矢尽而援不至左右劝之退君以为凿门而出义不旋踵遂战殁焉夫梁王以宗戚之贵义兼家邦非不知良材为国之所凭盖利欲之诱深而爱国之情浅也而况悠悠群品安足言乎由是而言君之所按非深文矣夫奸臣之于直士其不合有三佞直不同嗜好亦异一也邪正相形才望相绝虽欲企尚不能效之抚心内愧遂成雠恶二也以小人之性度君子之心以为善人之进必来排已三也有此三者至于反兵贤人既殒遂及于国夫剖巢破卵凤凰不翔杀犨殒犊圣人亦逝将军既殁此西晋之所以沦胥也二子继德此东晋之所以光启也君既除害乡里称之又尝着阳羡风土记则精灵所游蠁（月兮）有在矣锴以癸亥奉诏为祠官东祷山岳历将军之庙（豸页）想先贤之高风周旋徜徉欲去不忍唯君之见危授命当官必理虽百代之王者愿以为臣焉郡县既以时致祠敢即其图像而为颂曰深山大泽实生龙蛇左湖右渎君子之家烈烈周君国之爪牙梁摧国圯圯也如何越在童龀所游非类见善则迁过而无遂耽耽白额择肉朱殷矫矫长蛟濆沬飞涎摧斑碎掌润草丹川无文曷行不学将落裹足时彦见机而作学成德备我王庭所居成政所历传名敏而应敌正以持　亦既霜台纠斯强御自亲及疏何吐何茹翩翩权幸假国之威妒贤丑正言遂其私取彼贤人委之豺虎君实致身曾无二虑恭闻仙诰唯忠是与仰料将军解形而去辽东千岁归鹤来翔威加四海魂魄还乡矧兹苹藻在渚之阳斯文曷补德实无疆
　　　宜兴长桥记
昔人作川梁以济不通舟车所及纚连棋布若乃胜杰大名闻天下者亦无几阳羡其一也夫英贤之所踵次邑居之所瞻望山川之精粹宅焉里域之神灵凭焉废而兴之绝而续之岂惟备政足以徼福是桥也征之谱谍则后汉邑令袁君所造国朝永泰中令丘君新之其它无闻焉中兴之初有义夫吴蒙吴须率以私帑备加营构人赖其利越三十载甲寅岁国步中梗于越寇邑人败之烧营而遁飞焰旁及宏梁木摧甲寅岁著作佐郎刘君来为邑长视其制度知非民力之所能济乃状其事白于有司上闻嘉之诏赐钱八十万君信而好古宽而得众政是以和事无不举乃相与敷王泽因民心备物致用程功揆日器利工善材良事成戊辰岁冬而载明年暮春而毕长五十步广七步对县楼而直出跨荆溪而横绝丹（护去言改舟）其饰纷偃蹇而虹舒崇高其势邈岧峣而山立朱轮方轨驷马连骑营营市井憧憧往来有衽席之安无揭厉之患昔者乘车济涉圣人以为难桥梁不修宣父知其弗能以古方今胜负分矣书之考绩传载异代庸庸善善其可废乎刻之贞以示来者庚午(第五叶原阙)
　　　阙题
亦未尝不善也然考之于古则三登太平之世不常有而验之于今则常平者独其法令簿书筦钥之仅存耳是何也盖无人以守之则法为徒法而不能以自行也而况于所谓社仓者聚可食之物于乡井荒闲之处而主之不以任职之吏驭之不以流徙之刑苟非常得聪明仁爱之令如高君又得忠信明察之士如今日之数公者相与并心一力以谨其出内而杜其奸欺则其法之难守不待它日而见之矣此又予之所身试者故并书之以告后之君子云庆元元年三月庚午既望朱熹记
　　　宜兴嘉定修学记
叶适
戴君桷宰宜兴既补弟子员食于学视学舍壮整者惟高君商老敬止堂罗令仲舒东序堂亦倾敝余或阙或毁顾其士陈梦印章悉夫买旁县材栋优工作迭二年复修庙堂设大门门左右挟前崇门棂对立西序宗子小学凡职列之次故所无皆具然后俾沈梦龙来言曰噫可记矣荆溪禹贡中江也渚洑澄澈云木萦带君山最雄秀嵌洞尤怪伟盖自楚汉为东南称首近苏公去万里蜀周览天下择阳羡而居其疏展隩丽兼之矣方周孝侯童騃肆暴至比异物一旦感激杀虎斩蛟从陆士衡兄弟前死不郄顾大节尚生存或疑非地力之劲挺不能也熙宁更用经义士初昧溺于时开封礼部有二邵集英亲策有余选皆盛一京师之大四海之广一邑而擅魁时者三或疑非地禀之文华不能也夫发于劲挺孰若纳于中和华其文辞孰若厚其根本根本学也中和道也安能与哉阙党互乡地耻其人也鲁多儒卫多君子人美其地也今夫邑之翘材颖质将进于道必约以性道以心肝脾肺肾无恣其情念虑思索无挠其灵则偏气不胜而中和全矣后深于学必测之古证之今上该千古旁括百家异流殊方如出一贯则枝叶为轻而本根重矣学与道会人与德合登高丘可以奄鲁俯长流可以观逝则山川虽富同游于覆载之内义理至乐独行于物欲之外矣岂非令长修学之本意哉罨画之溪犹浴沂也善卷之窦亦舞雩也非骚人墨士专而有也嘉定十三年十月乙丑龙泉叶适记
　　　宜兴岳鄂王庙记
周端朝
中兴三十余年事论底定于是岳武穆王以谊尊宗社志还故疆为名将第一妥灵揭敬被于荆襄夏郢追胙土茅庙象震耀矣始建炎间虏酋南轶王柄位未盛已提劲旅转战桐汭连奏六捷俘执伪置克复溧阳时巨盗旁午闻宜兴殷实吸众寇犯官旅雌伏县郭阽陷王亟引兵至境郭吉望风窜偃深汇王追奔歼　尽还所掠辎舟百余盗相挻未已率精锐数千计王多设方略降马皋慑林聚馘张威武蹴戚方驻军张渚群丑全清旁郡邑弃资储来保宜兴踰万室方蹈躏孔棘卖城畔走近镇重郛不自保固而宜兴外捍虏内攘盗存立无震王之勋烈虽降在一县岂不伟欤比联守将能尽为是则石城汤池襟带千里虏已无（口焦）类矣余观王抗志不挠誓灭强虏既扫空祠庭通辟江汉然后举肱河洛决眦燕赵迄以其身偕为死生视留题金沙寺时气概已见英爽有知其当肘夷门跖居庸也而岂望报一邑安其香火之留哉其摧戕冤郁以功为谨而宜兴之人实曰王之恩我等父母也象设祭尝卒与国家褒幽节谥之典相为后先谓义不根人心亦岂然也顾出闾里绵蕝未称嘉定十一年知县事戴君桷甫上谒犹即周孝侯祠下慨然曰丰功而薄祀贵爵而附处县大夫以政迪民者也其敢忘革乎度地垲鸠材干将为新宫张侈祀事郡守赵侯崇模王之孙嘉兴守珂咸佐其费合凡资用役不及民明年六月会材庀筑重堂（上宗下心）植台庑森耸备服南面旟纛俨雅邑人阗溢讙舞还念旧事叹百年之愈不忘也古者制礼主教民报天地社稷品节降杀先蚕农师国里竭出本祖骏业雝培德性皆示民防范之至也忠名勇绩其大者盖已默扶邦烈显开世道非一邑得私以为赐而为政者教民以不偷其必自丰报始矣相攸斯宇仰挹善卷之高俯激罨画之清以咏歌王之德于无穷义问交畅善意周匝抑俾英材辈产以保乂王家兹不亦所望于邑之人乎戴君永嘉人端尹岷隐先生之冢嗣端尹尝以盛心名命其子其为政宜知本末是宜书十月既望从政郎本学录周端朝记
　　　宜兴先贤祠堂记
真德秀
古者乡先生没而祭于社夫社者报本之事也乡先生何功而祭于此耶盖尝深思社之为群祀首者以其产嘉谷育烝民而乡先生之重于乡亦以其蹈道秉德而牖民于善也育之以保正命牖之以全正性其功一尔然圣门所论必不得已宁去食以存信而君臣父子或失其正虽有粟不得而食焉教导开明之功若是其重此所以祭于社百世无惭欤后世先贤有祠其人远矣而言行风迹凛凛具存乡人子弟犹有所观法则虽历千百祀不可忘也阳羡自晋以来世有显人若周孝侯迁善之勇死国之忠卓然为百代标表繇梁而唐文章事业亦或间见可观迨至国朝则若乐安蒋公儒术为时所宗虽金陵犹推尊不敢后若古灵陈公则尝守郡而卒葬于此东坡苏公则买田筑室而终于此二公之学行节守盖皆一世伟人茔域所藏寝庙所寄虽非其乡而谓之乡人可也若道乡邹公则归自岭南一托宿于道流之馆尔而邑之人至今曰吾邹公也乌乎民之秉彝好是懿德若是非耶然自晋迄今惟周侯实有庙飨余未闻尸而祝之者宝庆三年浚仪赵侯与悊来宰宜兴以扶教导人而咸秩于位又惟内翰汪公兵部侍郎王公简惠文忠二周公亦近世鸿硕或家或寓皆用故事以祠九月望日妥侑如礼侯于斯举其欲邦人士君子相与奋发为道德之归乎周孝公同我桑梓有为若是今昔岂殊吝心苟亡何过弗可改壮志一立何事弗可成虽然是非必袭其迹也昔吾先圣之教自春秋贤大夫如史鱼之直子产之惠举以告群弟子非一至其亲切传授则曰仁而已苟仁矣天下万善莫不具于其中以之事君而直以之养民而惠何者非仁之功用耶学者审能服膺洙泗之训而以回雍所从者为指归则前修之言行风迹虽不规规求合吾见其无不合也祠在县山川最胜处甫成而瑞木叶符异材奋兴此其兆也侯于此多美政今皆不书独书所以幸乎宜兴之士者是年十月乙未建安真德秀记
　　　宜兴复周孝公茔兆记
刘宰
周孝公墓在阳羡荆溪之南北向庙当其前绍兴中赐额曰英烈庆元初进封忠武公周氏自鲂四世显着其盛也一门五侯墓之存于今十有一莫详其次然公必葬衣冠其中明甚岁久梵宇民居交侵赐地之存无几近岁有仗义起祠者所归仅十之二旋复区分之鄱阳洪君（仁去二改间）干道相君之孙好事行义其丞是邑也谓古兴王之世必礼先贤之墓而法所得祀惟有功于民有劳于国与御灾捍患以死勤事者公皆兼之又公之英爽凛凛如生顾庙未葺墓之采樵弗禁非所以崇明德昭令典欲亟图之而局于位会其季年以选摄令慨然曰可矣乃周视栋宇鸠工庀材以楹计屋凡弊而新之者十有八无而益之者十有四倾而正之者九漏而填之者十甓其壁而饰其像设什器与凡丹垩之漫漶者既又巡行兆域辨其侵而劝相其迁缭之墙踰二百丈树之杉松合万有一千本又即墓之中故相朱公倬为簿领时所筑基亭焉以为致敬之地费先捐己故助者众役不干时故作者力凡用石米贰百缗钱千有五百其助竹木瓦甓而不受直者不计经始于岁癸未十有一月丙寅而成于明年四月朔洪君之为力勤矣既成而属余以记余虽不文以托名不朽为幸其何敢辞抑闻前辈谓慷慨杀身者易从容就义者难盖慷慨杀身苟不胜一朝之忿者皆能之从容就义非沉思审虑不轻用其身者不能也张子房蚤岁结客报仇眇秦皇如晋鄙不幸为所及则从荆轲游地下耳及闻圯上之言玩意黄石之编向者排山倒海之气如水反壑故能不出帷幄颠嬴踣项公其斯人徒欤史称公少时纵情肆欲为州曲患陆士衡为公碑谓不偶于俗为俗所诬徐锴又以公为任侠千载之下是否诚难臆决然窃意锴之言为近盖吴魏世雠吴自大帝之亡日逼于魏魏以曹休之败深怨于鲂则公之任侠即子房博浪沙中遗意其为乡里患苦非公自尔盖侠徒所萃其势则然及闻父老之言番然自克又与子房圯下归来异世一揆前辈以子房所遇为秦之隐君子庸讵知公所遇非阳羡之隐君子欤遐想当时遇合之由进说之次第与公所以引咎自归来必大有可观而史非班马登载阔疏令人不慊故述之篇末以侈阳羡旧闻而附以诗俾歌以祀若公之官阀行治传记已详兹不复赘云南山兮嵯峨溪水湛兮平波波不惊兮山寂寂樵者唱兮渔歌远宇兮煌煌嘉荐兮苾香公之至兮愉愉降我福兮穰穰飞龙驾兮翔鸾御公之来兮倏而去宰木秀兮佳城慰我民兮千古岁嘉定甲申六月朔漫塘叟刘宰记
　　　无锡慧山新泉记
独孤及
此寺居吴西神山之足山小多泉其高可凭而上山下灵池异花载在方志山上有真僧隐客遗事故迹而披胜录异者贱近不书无锡令敬澄字源深以割鸡之余考古案图葺而筑之乃饰乃圬有客竟陵陆羽多识名山大川之名与此峰白云相为宾主乃稽厥创始之所以而志之谈者然后知山之方广胜掩他境其泉洑涌潜减潜舍下无址无窦蓄而不注源深因地势以顺水性始双垦袤丈之沼疏为悬流使瀑布下锺甘溜湍激若酾醴乳喷发于禅床周于僧房灌注于德地经营于法堂潺潺有声聆之耳清濯其源饮其泉使贪者让躁者静静者劝道道者坚固境静故也夫物不自美因人美之泉出于山发于自然非夫人疏之凿之之功则水之时用不广亦犹无锡之政烦民贫源深导之则千室襦裤仁智之所及功用之所格动若响答其揆一也予饮其泉而悦之乃志羡于石
　　　慧山寺记
陆羽
慧山古华山也顾欢吴地记云华山在吴城西北一百里释宝唱名僧传云沙门僧显宋元徽中过江住京师弥陀寺后入吴（上甜下心）华山精舍华山上有方池池中生千叶莲华服之羽化老子枕中记所谓吴西神山是也山东峰当周秦间大产鈆锡至汉兴锡方殚故创无锡县属会稽后汉有樵客山下得铭云有锡兵天下争无锡宁天下清有锡沴天下弊无锡乂天下济自光武至孝顺之世锡果竭顺帝末为无锡县属吴郡故东山谓之锡山此则锡山之岑嵚也南朝多以北方山川郡邑之名权创其地又以此山为历山以拟帝舜所耕者其山有九陇俗谓之九陇山或云九龙山或云龙山九龙者言山陇之形若苍虬缥螭之合沓然龙者相传云隋大业末山上有龙六十日因而名之凡联峰沓嶂之中有柯山华陂古洞阳观秦始皇坞柯山者吴子仲雍五世孙柯相所治也华陂者齐孝子华宝所筑也古洞阳观下有洞穴潜通包山其观以梁天监年置隋大业年废秦始皇坞坞者村墅之异名昔始皇东巡会稽望气者以金陵太湖之间有天子气故掘而厌之梁大同中有青莲华育于此山因以古华山精舍为慧山寺寺在无锡县西七里宋司徒右长史湛茂之家此山下故南平王铄有赠答之诗江淹刘孝标周文信并游焉寺前有曲水亭一名（上甜下心）亭一名歇马亭以备士庶投息之所其水九曲甃以文（番瓦）罛甓奫沦潺湲濯移日寺中有方池一名千叶莲华池一名纑塘一名浣沼岁集山姬野妇漂纱涤缕其（白少）皓之色彼耶溪镜湖不类也池上有大同殿以梁大同年置因名之大同殿直上至望湖阁东北九里有上湖一名射湖一名芙蓉湖其湖　　南控长洲东洞江阴北淹晋陵周回一万五千三百顷苍苍渺渺迫于轩户阁西有黄公涧昔楚考烈王之时封春申君黄歇于吴之故墟则此也其祠宇享以醪酒乐以鼓舞禅流道伴不胜滓噪迁于山东南林墅之中夫江南山浅土薄不有流水而此山泉源滂注崖谷下溉田十余顷此山又当太湖之西北隅萦竦四十余里唯中峰有丛篁灌木余尽古石嵌（山卒）而已凡烟岚所集发于萝薛今山石横亘浓翠可掬昔周柱史伯阳谓之神山岂虚言哉伤其至灵无当世之名惜其至异为讹俗所弃无当世之名以其栋宇不完也为讹俗所弃必其闻见不远也且如吴西之虎丘丹徒之鹤林钱塘之天竺以其台殿楼榭崇崇嶪嶪车舆荐至是有嘉名不然何以与此山为俦列耶若以鹤林望江天竺观海虎丘平眺郡郭以为雄则曷若兹山绝顶下瞰五湖彼大雷小雷洞庭诸山以掌睨可矣向若引修廊开邃宇飞檐眺槛凌烟架日则江淮之地著名之寺斯为最也此山亦犹人之秉至行负淳德无冠裳钟鼎昌昌烨烨为迩俗不有宜矣夫德行者源也冠裳钟鼎流也苟无其源流将安发予敦其源亦伺其流希它日之营立为后世之洪法云
重修毗陵志卷第二十二
　词翰〔三〕
　　诗
　　　过历山湛长史草堂
宋南平王刘铄
兹山蕴灵诡凭览趣亦赡九峰相接连五渚逆萦浸层阿疲且引绝（上山下品）畅方禁溜众夏更寒林交昼常荫伊余久缁涅复得味枯淡愿逐安期生于焉惬高枕
　　　酬南平王
宋长史湛茂之
闲户亦玄漠无复车马迹衰癈归丘樊岁寒见松柏身惭淮阳老名忝梁园客习隐非市朝追赏在山泽离离插天树磊磊间云石持此怡一生伤哉驹度隙
　　　过历山
齐竟陵王友江淹
愁生白露日思起秋风年窃悲杜蘅暮涕吊空山落叶下楚水别鹤唳吴田嶂气阴不极日色半亏天酒挹清萧瑟凭樽还复然一闻清琴奏歌泣方留连沉沉客子念直是丝竹间
　　　钓台
梁任昉
道遇垂纶叟聊访问津惑长泛沧浪水平明至曛黑
　　　兰台聚
陆倕
和风杂美气下有真人游壮矣荀文若贤哉陈太丘今则兰台聚方古信为俦任君本识达张子复清流既有绝尘到复见黄中刘
　　　和晋陵陆丞早春有怀
唐杜审言
独有宦游人偏惊物候新云霞出海曙梅柳渡江春淑气催黄鸟晴光照绿苹忽闻歌苦调归思已沾巾
　　　赠从孙铭宰义兴
李白
退食无外事琴堂向山开绿水寂以闲白云有时来
　　　题湛长史旧居
丘丹
【无锡县西郊七里有慧山寺即宋司徒右长史湛茂之之别墅也旧名历山故南平王刘铄有过湛长史历山草堂诗湛有酬咏其文野而兴特以松石自怡终见止足之意可谓当时高贤至齐竟陵王友江淹亦有继作余登兹山观三篇列于石壁仰览遗韵若穆清风遽访湛氏冑裔山下有三十余族得十三代孙略观其谱书笺墨尘蠹年世虽邈茔域尚存余披宋史不见其人心每恻叹恐失斯人也因复追缉六韵以次三贤之末贞元元年岁在庚午】
身退逃名累道存嘉止足设醴降华幡挂冠守幽谷偶寻野外寺仰慕贤者躅不见昔簪裾犹有旧松竹烟霞虽异世风韵如在瞩余即江海人归辙青山曲
　　　送李侍郎赴常州
贾至
雪晴云散北风寒楚水吴山道路难今日送君须尽醉明朝相忆路漫漫
　　　宿慧山寺
吴武陵
【戊辰秋八月吴郡宋遐景自秦还吴南次无锡命余及故人窦丹列会于慧山之精舍是时山林始秋高兴在木凉风白云起于座隅逍遥于长松之下偃息于盘石之上仰视云岭俯瞰寒泉夕阳西归皓月东出群动皆息视身如空玄言妙论以极穷奥丹列有遁世之志遐景有尘外之心余亦乐天知命怡然契合视富贵如浮云一歌一咏以纾性情夫良时佳会古人所惜序述不作是阙文也山林之下景物秀茂赋诗道意以纪方外之游】
秋日游古寺秋山正苍苍泛舟次岩壑稽首金仙堂下有寒泉流上有珍禽翔石门吐明月竹林含清光中夜何沉沉但闻松桂香旷然出尘境忧虑澹已忘
　　　秋暮登北楼
秋满空山悲客心山楼晴望散幽襟一川红树迎霜老数曲清溪遶寺深寒气急催遥塞鴈夕风高送远城砧三年海上音书绝乡国萧条惟梦寻
　　　送客
窦群
南渡登舟即水仙西垣有客思悠然因君相问为官意不买毗陵附郭田
　　　得李滁州书以玉潭庄见托因书春思以诗代答
独孤及
春物行将老怀君意讵堪朱颜因酒强白发对花惭日日思琼树书书话玉潭知同百口累曷日办抽篸
　　　题玉潭
碧玉徒强名冰壶难比德惟当寂照心可并奫沦色
　　　答李滁州见寄
相逢遽叹别离牵三见江皋莼草鲜白发俱生欢未再沧洲独往意何坚愁看郡内花将歇忍过山中月屡圆终日望君休汝骑愧无堪报起予篇
　　　奉寄独孤常州时蒙溪幽居在义兴益增怀思
李幼卿
近日霜毛一番新别时芳草两回春不堪花落花开处况是江南江北人薄宦龙钟心谩懒故山寥落水奫沦缘君爱我疵瑕少愿窃仁风寄老身
　　　戏和贾常州醉中二绝
白居易
闻道毗陵诗酒兴近来积渐学姑苏罨头新令从偷去刮骨清吟得似无
越调管吹留客曲吴吟诗送暖寒杯娃宫无限风流事好遣孙心暂学来
　　　酬常州陈郎中使君
新年多暇日晏起褰帷坐睡足心更慵日高头未裹徐倾下药酒稍爇煎茶火谁伴寂寥身无弦琴在左遥思毗陵馆春深物袅娜波拂黄柳梢风摇白梅朵衙门排晓戟铃阁开朝锁太守水西来朱衣垂素舸良辰不易得佳会无由果五马正相望双鱼忽前堕鱼中获瑰宝持玩何磊砢一百六十言字字灵珠颗上申心款曲下叙时轗轲才富不如君道孤还似我敢辞官远慢且贵身安妥勿复问荣枯冥心无不可
　　　送杨八给事赴常州
无嗟别青琐且喜拥朱轮五十得三品百千无一人须勤念黎庶莫苦忆交亲此外无过醉毗陵何限春
　　　夜闻贾常州崔湖州茶山境会想羡欢宴因寄此诗
遥闻境会茶山夜珠翠歌钟俱遶身盘下中分两州界灯前合作一家春青娥　舞应争妙紫笋齐尝各新自叹花时北窗下蒲黄酒对病眠人
　　　晚春闲居　工部寄诗杨常州寄茶同到因以答之
宿酲寂寞眠初起春意阑珊日又斜劝我加餐因早笋恨人休醉是残花闷吟工部新来句渴饮毗陵远到茶兄弟东西官职冷门前车马向谁家
　　　送李校书趁寒食归义兴山居
人见腾腾诗酒客不忧生计似君稀到家将　作寒食满船唯载树栽归
　　　看常州柘枝赠郭使君
莫惜新衣舞柘枝也从尘污汗沾垂料君即却归朝去不见银泥衫故时
　　　题茶山
杜牧
山实东南秀茶称瑞草魁剖符虽俗吏修贡亦僊才溪尽停蛮棹旗张卓翠苔柳村穿窈窕松涧渡喧豗等级云峰峻宽平洞府开拂天闻笑语特地见楼台泉嫩黄金涌 【山有金沙泉修贡出罢贡即绝】 牙香紫璧裁拜章朝沃月轻骑疾奔雷舞袖蓝侵润歌声谷答回磬　藏叶鸟雪艳照潭梅好是金家到兼为凤诏来树阴香作帐花径落成堆景物残三月登临怆一杯重游难自克俛首入尘埃
　　　茶山下作
春风最窈窕日晚柳村西娇云光占岫健水鸣分溪燎岩野花远戛愁幽鸟啼把酒坐芳草亦有佳人携
　　　入茶山下题水口草市
倚溪侵岭多高树夸酒书旗有小楼惊起鸳鸯岂无恨一双飞去却回头
　　　春日茶山病不饮酒呈宾客
笙歌登画船十日清明前山秀白云腻溪光红粉鲜欲开未开花半阴半晴天谁知病太守犹得作茶仙
　　　赠许七侍御
天子绣衣吏东吴美退居有园同庾信避事学相如兰畹清香嫩筠溪翠影疏江山九秋后风月六朝余锦肆开诗轴青囊结道书霜（上山下品）红薜荔露沼白芙蕖睡雨高梧密棋灯小阁虚冻醪元亮秫寒鲙季鹰鱼尘意迷今古云情识卷舒他年雪中棹阳羡访吾庐
　　　李侍郎于阳羡里富有泉石某亦于阳羡粗有薄产叙旧叙怀因献长句四韵　雪
冥鸿不下非无意凿马归来是偶然紫绶公卿今放旷白头郎吏尚留连终南山下抛泉洞阳羡溪中买钓船欲与明公操履杖愿闻归去是何年
　　　却望无锡芙蓉湖五首
丹树村边烟火微碧波深处鴈初飞萧条落叶垂杨岸隔水寥寥闻捣衣
水宽山远烟风迥柳岸萦回在碧流清昼不风凫鴈少却疑初梦镜湖秋
逐波云采参差远背日岚光隐见深犹似望中连海树月生湖上是山阴
旧山认得烟岚近河水平铺碧岫间喜见云泉还怅望自惭山叟不归山
翠崖幽谷分明处倦鸟归云在眼前惆怅白头为四老远随尘土去伊川
　　　别泉石
晴沙见底空无尘青石潜流暗有声微动松风涵淅沥细浮竹月透轻盈桂凝秋露添灵液茗拆春芽泛玉英应是梵宫连洞府浴池今化醴泉清
　　　忆慧山寺
故山一别光阴改秋露残蝉岁月多松下壮心年少去池边衰影老人过白云生灭依（上山下品）谷青桂荣枯托薜萝惟有此身长是客又驱旌旆寄烟波
　　　重到慧山二首
望中白鹤怜归翼行处青苔恨昔游远向竹窗名姓下数行添记别离愁
碧峰依旧松筠老重得经过已白头俱是海天黄叶信两逢霜节菊花秋
　　　寄毗陵杨给事 【虞卿】 三首
刘禹锡
挥毫起制来东省蹀足修名谒外台好着櫜鞬莫惆怅出文入武是全才
曾主鱼书轻刺史今朝自请左符来青云直上无多地却要斜飞取势回
东城南陌昔同游坐上无人第二流屈指如今已零落且须欢喜作邻州
　　　杨给事新楼
文昌星象尽东来油幕朱门次第开且上新楼看风月会乘云雨一时回
　　　张公洞
李栖筠
一径深窈窕上升翠微中忽然灵洞前日月开僊宫道士十二人往还驭清风焚香入深洞巨石如虚空夙夜备苹藻诏书祠张公五云何徘徊玄鹤下苍穹我本道门子愿言出尘笼扫除方寸间机与神灵通宿昔勤梦想契之在深衷迟回将不还章绶系我躬稽首谢真侣辞满归□□
　　　题慧山寺
许浑
排空殿塔倚（上山下品）峦秋韵经声月里寒两眼流泉清户牖九龙飞雨洒栏干翫沙鱼弄金池影听供乌啼施食盘借问绣衣车马客几时林下脱儒冠
　　　题卫将军庙
武牢关下护龙旗挟槊弯弧马上飞汉业未兴王霸在秦兵纔散鲁连归坟穿大泽埋金剑庙枕长溪挂铁衣欲奠英魂何处问苇花枫叶雨霏霏
　　　题天申宫殿前冬青树
霜叶不凋色两株交石坛未秋红实浅经夏绿阴寒露重蝉鸣急风多鸟宿难何如西禁柳晴舞玉栏干
　　　晚次荆溪呈崔明府
张祜
舣舟阳羡馆飞步绕疏楹山暝水云碧月凉烟树清长桥深夜影远橹下溪声况是无三害弦歌初政成
　　　题陆墉金沙洞居
东溪泉一眼归卧惬高疏决水金沙静梯云石壁虚细吟搔短发深语笑长裾莫道遗金品常闻入洛初
　　　题善卷寺
碧　南一寺最胜是僊源峻（山反）依（上山下品）壁清流注洞门金函崇宝藏玉柱闭灵根寄谢香林客高踪不可援
　　　题慧山普利寺
旧宅人何在空门客自过泉声到池尽山色上楼多小洞穿斜竹重阶夹细莎殷勤重城市云水暮锺和
　　　题李渎山居玉潭
古树千秋色苍崖百尺阴发寒泉气静神骇玉光沉上穴青冥小中连碧海深何当烟月下一听夜龙吟
　　　投常州从兄中丞
扁舟何所往言入善人邦旧爱鹏搏海今闻虎渡江士因为政乐儒为说诗降素履冰容净新词玉韵摐金鱼聊解带画鹢稍移桩邀妓思逃席留宾命倒缸吏材谁是伍经术世无双广厦当宏构洪锺并待撞成龙须让邴展骥莫先庞应念宗中末秋萤照一窗
　　　夜泊毗陵无锡县有寄
罗隐
草虫幽咽树初团独系孤舟夜已阑浊浪势奔吴苑急疏锺声出慧山寒愁催鬓发雕何易贫恋家乡别渐难他日亲朋应大笑始知韦剑是无端
　　　登慧山北楼
皇甫冉
秋兴因花蝶归心过远山风霜征鴈早江海旅人间驿树云仍密渔舟晚自还仲宣何所赋秪叹在荆蛮
　　　送张陟归常州
夜雨频停棹秋风暗入衣见君常北望何事却南归
　　　洞灵观
孤烟洞灵观积雪暮山寒松柏凌高殿莓苔封石坛客来清夜久僊去白云残明月开金箓焚香又沐兰
　　　三月三日义兴李明府泛舟
江南烟景复如何闻道新亭更可过处处艺兰春浦绿萋萋新草远山多壶觞须就陶彭泽风俗犹 【传晋】 永和更使轻桡随转去微风落日水无波
　　　无锡惠山寺流泉歌
寺有泉兮泉在山锵金鸣玉兮长潺潺作潭镜兮澄寺内泛岩花兮到人间土膏脉动知春早隈隩阴深长苔草处处萦回石磴喧朝朝盥漱山僧老林松自古草自新清流活活无冬春任疏凿兮与汲引若有意兮山中人偏依佛界通僊境明灭玲珑媚林岭宛如太空临九潭讵减天台望三井我来结绶未经秋已厌微官忆旧游且复迟回犹未去此心只为灵泉留
　　　赋得荆溪夜湍送蒋逸人归义兴山
惊湍流不极夜渡识云岑长带溪沙浅时因山雨深方同七里路更遂五湖心揭厉朝将夕潺湲古望今花源若许到虽远亦相寻
　　　寄高云
南徐风日好怅望毗陵道毗陵有故人一见恨无因独恋青山久唯令白发新每嫌持手版时见着头巾烟雨临寒景农桑起仲春家贫仍嗜酒生事今何有芳草遍江南劳心忆携手
　　　送魏十六还苏州
秋夜沉沉此送君阴虫切切不堪闻归舟明日毗陵道回首姑苏是白云
　　　题高云客舍
孤兴日自深浮云非所仰窗中西城峻树外东川广晏起簪葛巾闲吟倚藜杖阮公道在醉庄子生恒养五柳转扶疏千峰恣来往清秋香获成白云寒菜长吴国带风烟平陵延梦想时人趣缨弁高鸟违罗网世事徒紏纷吾心方浩荡唯将山与水处处谐真赏
　　　秋吟
高蟾
阳羡溪声冷骇人洞庭山翠晚凝神天将金玉为风露曾为高秋几度贫
　　　息舟荆溪　阳羡南山游善卷寺呈李功曹巨
羊士谔
结缆兰渚晓柴车上连冈晏温值初霁去遶山何长献岁冰雪尽细泉生路傍行披烟杉入激澜横石梁层阁表精庐飞甍切云翔襟得高步清眺极远方潭嶂积佳气荑英多早芳具观泽国秀重使春心伤念远烦促途荣利骛（除去余改巢）光勉君脱冠意共匿无何乡
　　　和常州崔使君寒食夜
孙逖
闻道清明近春庭向夕闲行游春不厌风物夜宜看斗柄更初转梅香暗里残无劳秉华烛晴月在南端
　　　和常州崔使君咏梅二首
闻说梅花落江南春意深更传千里外来入越人吟弱干红妆倚繁香翠羽寻庭中自公日歌舞向芳阴
梅院重门掩遥遥歌吹边庭深人不见春至曲能传花落弹棋处香来荐枕前使君停五马行乐此中偏
　　　题天申宫三首
宋维
殿阙盘空压巨鳌洗然灵迹助风骚玉龙卧久洞云冷玄鹤唳频山月高深谷羽童探石菌晓堂真侣饮僊桃可怜不悟长生者尘里区区改鬓毛
中峰嘉树绿阴阴洞里灵踪已遍寻欲下山门又回首数声清磬白云深
云岚满袖倚（上山下品）扉龙窟寒生夜睡迟一曲朱弦谁与听月斜风撼碧桃枝
　　　赠僧二首
顾况
家住义兴东舍溪溪边莎草雨无泥上人一向心入定春鸟年年空自唬
出头皆是新年少何处能容老病翁更把浮云喻生灭世间无事不虚空
　　　宿荆溪呈丘义兴
严维
失路荆溪上依仁忽暝投长桥今夜月阳羡古时州野烧明山郭寒更出县楼先生能馆我何事五湖游
　　　送客归常州
杨凝
行到河边从此辞寒天日远暮帆迟可怜芳草成衰草公子归时过绿时
　　　自苏台泛舟至望亭驿因寄从弟纾
李嘉佑
南浦菰蒋覆白苹东吴黎庶逐黄巾野棠自发空流水江燕初飞不见人远树依依如送客平田渺渺独伤春那堪回首长洲苑烽火年年报虏尘
　　　送陆士伦之宜兴
阳羡兰陵近高城带水闲浅流通野水绿茗满春山
　　　自常州还江阴道中
处处空篱落江村不忍看无人花色惨多雨鸟声寒黄霸初临郡陶潜未罢官乘春务征伐谁肯问凋残
　　　晚春宴无锡蔡长官西亭
茅檐闲寂寂无事觉人和井近时浇圃城低下见河兴缘芳草积情向远峰多别日归吴地停桡更一过
　　　常州韦郎中泛舟见饯
主人凭轼贵送客泛舟稀过岸随芳草回桡背落晖映花双节驻临水伯劳飞醉与群公狎春塘露冕归
　　　寄毗陵彻公
身依吴寺老黄叶几回看早讲林霜在孤禅隙月残井通潮浪远锺与角声寒已有南游约谁言礼谒难
　　　送董正字常州觐省
贾岛
相逐一行鸿何时出碛中江流翻白浪木叶落青枫轻浮吴国繁霜下楚空春来欢侍阻正字在东宫
　　　又
姚合
路歧知不尽离别自无穷行客心方切主人樽未空楚樯收月下江树在潮中人各还家去还家庆不同
　　　又
释无可
暂辞雠校　未发见新鸿路入江波上人归楚邑东山遥晴出树野极暮连空何以念兄弟应思洁膳同
　　　又
马戴
去觐 【一作省】 毗陵日秋残建业中莎垂石城古山阔海门空灌水寒樯远曾波皎月同何当复雠校春集少阳宫
　　　赠常州院僧
姚合
一住毗陵寺僧应秪信缘院贫人施食窗静鸟窥禅古磬声难尽秋灯色更鲜仍闻开讲日湖上少渔船
　　　送喻凫校书归毗陵
主人庭叶黑诗槁更谁书阙下科名出庭中赋籍除山春烟树众江晚远帆疏吾亦家吴者无因到敝庐
　　　题陶详隐居
方于
芸香署里从容步阳羡山中笑傲情竿底紫鳞输钓伴花边白犬吠流鹦
　　　送江阴霍明府之任
遥遥去舸新侵郭苇兼苹树列巢滩鹤乡多钓浦人虹分阳羡雨浪隔广陵春知竟三年秩琴书外是贫
　　　送义兴元少府
李端
逢君惠连弟初命便光辉已得群公祖微妨太傅讥路长人返顾草尽燕回飞本是江南客还同衣锦归
　　　送晋陵王少府赴选
相看不忍尽离觞五两牵风速去樯远驿新砧应弄月初程残角未吹霜越山直下分吴苑淮水横流入楚乡珍重郗家好兄弟明年禄位在何方
　　　怀金鹅沈山人
卢仝
君爱炼药药欲成我爱炼骨骨已清试自比校得仙者也应合得天上行天门九重高崔嵬青空凿出黄金椎夜乂守门昼不启半夜醮祭半夜开夜乂喜欢动关锁锁生（打去丁改暴）地生风雷地上禽兽重血食性命血化飞黄埃太上道君莲花台九门隔阔安在哉呜呼沈君大药成兼须巧会鬼神情无贪长生丧厥生
　　　邵博士溪亭
李郢
野茶无限春风叶溪水千重返照波只去长桥三十里谁人一解枉帆过
　　　秋晚寄题陆勋校书义兴禅居时淮南从事
禅居秋草晚萧索异前时莲幙青云贵翱翔绝后期藓房柽架掩山砌石盆欹剑戟农趍静笙歌夜散迟谷寒霜狖静林晚磬虫悲惠远烟霞在方平杖履随骨清须贵达神重有威仪万卒千蹄马横鞭从信骑
　　　茶山贡焙歌
使君爱客情无已客在金台价无比春风三月贡茶时尽逐红旌到山里焙中青晓朱门开筐箱渐见新芽来陵烟触露不停采官家赤印连帖催朝饥暮匐谁兴哀喧阗竞纳不盈掬一时一饷还成堆蒸之馥之香胜梅研膏架动轰如雷茶成拜表贡天子万人争噉春山摧驲骑鞭声砉流电半夜驱夫谁复见十日王程路四千到时须及清明宴吾君可谓纳谏君谏官不谏何由闻九重城里虽　食天涯吏役长纷纷使君忧民惨容色就焙尝茶坐诸客几回到口重咨嗟嫩绿鲜芳出何力山中有酒亦有歌乐营房户皆仙家仙家十队酒百斛金丝宴馔随经过使君是日忧思多客亦无言征绮罗殷勤绕焙复长叹官府侧成期如何吴民吴民莫憔悴使君作相期苏尔
　　　春日自吴门之阳羡道中书事
曹松
异胜恣游应未遍路岐犹去几时还浪花湖阔虹蜺断柳线村深鸟雀闲千室绮罗浮画两州丝竹会前山眼前便是神仙事何必须言洞府间
　　　周平西墓
权德舆
英威今寂寞陈迹对崇丘壮志清风在荒坟白日愁穷泉那复晓乔木不知秋岁岁寒塘侧无人水自流
　　　题独孤常州湖上林亭
刘长卿
出树倚朱栏吹铙引上官老农持锸拜　　卷帘看水对登龙净山当建隼寒夕阳湖草动秋色渚田宽渤海人无事荆州客独安谢公何足比来往石门难
　　　毗陵留别
朱放
别离非一处此处最伤情白发将春草相随日日生
　　　题慧山寺
皮日休
千叶莲花旧有香半山金剎照方塘殿前日暮高风起杉子声声打石床
　　　怀锡山药名离合二首
暗窦养泉容决决明园护桂放亭亭历山居处当天半夏里松风尽足听
晓景半和山气白微香清净杂纤云实头事是眠平石脑侧空林看鹿群
　　　又二首
陆龟蒙
鹤伴前溪栽白杏人来阴洞写枯松萝深境静日欲落石上未眠闻远钟
佳句成来谁不伏神丹偷去亦须防风前莫怪携诗槁本是吴吟荡桨郎
　　　山居即事二首
陆希声
君山苍翠接青冥东走　湖上洞庭茅屋向阳梳白日竹窗深夜诵丹经涌泉回泬鱼龙　石惊腾鱼兽形为问前时金马客此焉还作少微星不是幽栖矫性灵从来无意在膻腥满川风物输高枕四合云山借画屏五鹿归来矜岳岳孤鸿飞去入冥冥君阳遯叟何为尔一炷清香两卷经
　　　苦竹径
山前无数碧琅玕一径阴森五月寒世上何人怜苦节应须细问子猷看
　　　梅花坞
冻蕊凝香雪艳新小山深坞伴幽人知君有意凌寒色差共千花一样春
　　　石兕台
大河波浪激潼关青兕胡为伏此山遥想楚王云梦泽蜺旌羽盖定空还
　　　讲易座
年逾知命志尤坚独向青山更绝编天下有山山有水养蒙肥遯正翛然
　　　观鱼
惠施徒自学多方谩说观鱼理未长不得庄生濠上旨江湖何以见相忘
　　　绿云
六月清凉绿树阴小亭高卧涤烦襟羲皇向上何人到永日时时弄素琴
　　　清辉堂
野人心地本无机为爱茆堂倚翠微尽日樽前谁是客秋山寒水有清辉
　　　观妙庵
妙理难观旨甚深欲知无欲是无心茆庵不异人间世河上真人自可寻
　　　西阳亭
隔林残日照孤亭玄晏先生酒未醒入夜莫愁迷下路昔人犹似逐流萤
　　　弄云亭
自知无业致吾君只向空山弄白云已共此山私断当不须转辄重移文
　　　伏龟堂
盘崖蹙缩似灵龟鬼谷先生隐遯时不独卷怀经世志白云流水是心期
　　　桃花谷
君阳山下足春风满谷仙桃照水红何必武陵源上去涧边好过落花中
　　　含桃圃
小圃初晴风露光含桃花发满山香看花对酒心无事但觉春来白日长
　　　茗坡
二月山家谷雨天半坡芳茗露华鲜春醒酒病兼消渴惜取新芽旋摘煎
　　　松岭
岭上春松手自栽已能苍翠映莓苔岁寒本是君家事好送清风月下来
　　　桃蹊
芳草霏霏遍地齐桃花脉脉自成蹊也知百舌多言语任向春风尽意唬
　　　李径
一径秾芳万蕊攒风吹雨打未摧残怜君尽向高枝发应为行人要整冠
　　　鸿盘
落落飞鸿渐始盘青云起处剩须看如今天路多矰缴纵使衔芦去也难
　　　题毗陵驿
南唐徐铉
曾持使节驻毗陵长与州人有旧情为报驿桥风月道舍人须鬓白千茎
　　　题马迹山
僧文鉴
瀛洲西望沃洲山山在平湖缥缈间常说使君千里马至今龙迹尚堪攀 【汉郁使君为雍州刺史乘竹马归山】
　　　题武烈庙
江南道士任右元
松竹萧萧野笛悲寂寥冰雪对旌旗前山月夜阴风起神去神来人不知
重修毗陵志卷第二十三
　词翰〔四〕
　　诗
　　　题慧山寺
王禹偁
（口金）入慧山山下寺古泉闲挹味何嘉好抛此日陶潜米学煮当年陆羽茶犹负片心眠水石暂开尘眼识烟霞劳生未了来还去孤棹寒篷宿浪花
　　　陆羽茶泉
甃石封苔百尺深试茶尝味少知音唯余半夜泉中月留得先生一片心
　　　张公洞
陈尧佐
空山杳杳鸾凰飞神仙门户开翠微主人白发云满衣松间留我谈玄机
　　　长生桧 【桧在惠山大殿之东长十余丈】
苏绅
几年飞锡倦寻芳云衲斓斑掩竹房一榻夜禅蒲座稳满盂春供药苗香汲泉岩畔惊猿饮裁苇池边引鹭翔像室雾昏灯焰小石楼风度磬声长攀萝别岭冲寒雾埽叶前林（走）晓霜大抵僧居遗俗虑此中身世更清凉
　　　题函亭
蒋堂
函亭深处枕清溪万目回环尽翠微梅萼破香知腊近柳梢含绿认春归风前列嶂琴三迭雪后群山玉四围顾我此来盘礡久尘劳潇洒顿忘机
　　　送王介甫知毗陵
梅尧臣
吴牛尝畏热吴田尝畏枯有树不荫犊有水不溉稌孰知事春农但知急秋租太守迫县官堂上怒奋须县官促里长堂下鞭扑俱不体天子仁不恤黔首逋借问彼为政一一何所殊今君请郡去预喜民将苏每观二千石结束辞国都丝鞯加锦线银勒以金涂兵吏拥后队剑檛盛前驱君又不若此革辔障泥污徐行问风俗低意骑疲驽下情靡不达略细举其粗曾肯为众异亦罔为世趋学诗闲已熟爱棠理岂无
　　　冬日送毗陵暹上人
霜风刮地如刀鎌鸟不高飞鱼已潜何况削发冷入骨草屦不畏冰雪沾缘山涉水去几里昼砵野饭谁人添毗陵古寺苦欲到索我赠行无久淹
　　　留题毗陵潘氏假山
人心本好静世事方扰扰丘壑未去时庭中结山小长欲见苍翠何须听猿鸟有志同向平当期婚嫁了
　　　观毗陵宁公画草虫
古人画虎鹄尚类狗与鹜今看画羽虫形意两俱足行者势如去飞者若逐拒者如举臂鸣者如动腹跃者趯其股顾者注其目乃知造物灵未抵毫端速毗陵多画工图写空盈幅宁公实神授坐使群辈伏草根有纤意醉墨得已熟权豪不可致节行今仍独
　　　叔治遗草虫枕屏
世传毗陵画妙绝僧居宁不为权贵逼所与乃忘形吴机三尺素落笔酒未醒忽为双飞蜂忽就一蜻蜓螳蜋相拒立促织如可听蚣蝑与蝼蝈行跃势未停竹蝉及鬼蝶飘飘翻翅翎蚊亡虫亦具体纤悉皆可名广宗潘叔治持作枕间屏我行因以赠益见双眸清
　　　季子庙
信如季子贤自昔知能几依约有荒祠宗寞无奠篚坏梁生湿菌古木凭山鬼英灵岂顾兹青史辞亹亹
　　　夫子篆 【碑在江阴申港本常属县】
季札墓傍碑古称尼父篆始沿春秋义十字固莫磨敲任牧童侵剥因野藓嗟尔后之人万言书不浅
　　　送沈学士知常州
欧阳修
旧馆芸香锁寂寥斋舲东下入秋涛江晴风暖旌旗扬木落霜清鼓角高吟就彩笺宾已醉舞翻红袖饮方豪平生粗得为州乐因羡君行首重搔
　　　送陈商学士知常州
韩琦
迭鼓声喧下艗舟书山萧瑟别英游青藜照字观奇废朱雀分符锡命优霞夹乌樯晴旆卷星摇渔浦夜灯幽莼风正熟帆无恙一色江天望处秋
　　　饯光禄两张卿退居
杜衍
七十引年遵礼经君家何事最为荣清朝叔侄同辞禄归去田园尽列卿远近溪山资胜赏往还舟楫称闲行谁知东路贤哉叹二阮方能继此声
　　　又
欧阳修
江左衣冠世有名几人今复振家声朝廷独立清光节闾里归来白首卿志在言谈犹慷慨身闲耳目益聪明长松野水谁为伴顾我堪羞恋宠荣
　　　又
吕溱
壮尔尽忠力耆年保素心东门脱圭组南国傲云林水石排清景檐楹入翠阴杂花春莹酒脆叶夜惊禽竹月聊欹枕松风一解襟体清尘累去天得道腴深坐有三公适中无一芥侵大恩嗟未报何日奉觞琴
　　　又
江上筑堂遗世尘堂中虚白见天真丹心许国平生事皓首还家自在身水树芬馨怜茞惠雪轩颜色爱松筠清时解绂端荣佚不独贤哉咏古人
　　　又
蔡襄
人仰公材世吏师便甘归老故园池门阑清似当官处心力强于少壮时物理自冥非寄酒兵谋犹在却因碁濠边风月如招隐愿拂尘裾随所之
　　　张公洞
胡宿
一室是仙乡深岩石燕翔隔云青瑟转拂水紫芝香滴露惊神冷灵襟彻顶凉浮云应不远衣袂好相将
　　　常州李使君被召还台
绿发仙郎第一流久抛台直剌东州三章用法文无害五鼓归朝挽不留紫殿旧班趍玉笋青毡遗业敞龙楼犹来庙院高清卅行看韦平出两侯
　　　陈学士赴常州
金斗城高二浙西使君初拜武都泥射堂五色开云的齐队千兵衣水犀仙阁旧香芸辟蠹使轩新荫李成蹊下车定有中和曲索米州民日倚輗
　　　题善卷洞
陈襄
阴阳融结此山川便有盐堆与石田风俗每来占水旱却疑干洞有神僊
　　　又
水洞深无百尺泉白龙蟠蛰已多年谁知此物能云雨常济山南万顷田
　　　游宜兴法藏院观桂紫菊花
山茶花开菊色紫青桂童童立花里柔姿翠干已可怜更傍幽丛看花蕊山僧揖我临阶坐眼到栏边心即喜便欲携归种郡斋忍令此地风烟埋
　　　依韵和通判徐郎中毗陵重阳
自怆宫车别帝台寄言篱菊不须开心丧忍到行春浦耳病慵携迟月柸 【行春楼迟月亭皆在东园】 天色阴沉鸣鴈过物华零落暗蛬催却输小杜怜嘉节酩酊齐山夜始回
　　　寒食日常州宴春园
曲池收雨静无尘结客留连半月春洞里桃花青叶嫩墙头杏火绿烟新风光冉冉非前日物色依依侣故人官满又归延阁去忍将诗酒负佳辰
　　　题张渚道中
班春无术劝污莱五十年间此一回黄发路傍应怪问使君何事入山来
　　　过罨画溪
五云深处问新亭月里乘舟夜半行不见藤花相掩映乡人遥指画溪名
　　　题毗陵郡图
平湖千里接荆溪万顷良田不可堤我欲决渠疏积水于塘江口地形低
　　　常州郡斋六首
近来无事学撄宁聊得斋居养性灵卧着麻衣穿草屦谁知参鲁解忘形
小亭侧畔构山房便是耕云钓月乡未达功名穷饮水此生应不误行藏
桐花着地雪成痕时有幽禽巧语言应笑使君林野性日依山水避尘喧
使君非是爱山闲道在盈虚消息间不见白云无一事等间为雨却归山
荀令当年此谪居空文惟见七篇余我今亦作兰陵守不忍援毫便着书
一麾来此下（上山下品）丘也学东山谢傅游今日鸟声并水色不知何似五亭幽
　　　携家游东园
红塔寺前千顷稻青山门外百家村年丰米贱无公事不惜时来倒一樽
　　　焦千之求慧山泉诗
苏轼
兹山定空中乳水满其腹遇隙则发见臭味真一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走四海真伪半相渎贵人高宴罢醉眼乱红绿赤泥开方印紫饼截圆玉倾瓯共叹赏窃语笑童仆岂如泉上僧盥洒自挹掬故人怜我病蒻笼寄新馥欠伸北窗下昼睡美方熟精品厌凡泉愿子致一斛
　　　游慧山
【余为钱塘倅往来无锡未尝不至慧山五年复为湖州与秦太虚参寥同至览唐王武陵窦群朱宿诗爱其清简萧然有出尘之姿用韵各赋三首】
梦里五年过觉来双鬓苍还将尘士足一踏漪澜堂俯窥松桂影仰见鹳鹤翔炯然肝腑间已作冰玉光虚明中有色清净自生香还从世俗去永与世俗忘薄云不遮山疏雨不湿人萧萧松桂滑策策芒鞋亲嘉我二三子皎然无缁磷胜游岂殊昔清句仍绝尘吊古泣旧史疾谗歌小旻哀哉扶风子难与巢许邻敲火发山泉烹茶避林樾明窗倾紫盏色味两奇绝吾生眠食耳一饱万想灭颇笑玉川子饥弄三百月岂如山中人睡起山华发一瓯谁与共门外无来辙
【秦观和　辍棹从幽讨篮舆入青苍圆顶相邀迓旃檀燎深堂层峦淡如洗杰阁森欲翔林芳含雨湿岫日隔云光涓涓续清溜靡靡传幽香俯仰任登览悠哉身世忘　使君厌机械所与惟散人顾惭蒹葭陋缪倚琼林新上干青（石敕）（石敕）下属白磷磷洞天不知老金界无栖尘缅彼人间世乌蟾阅青旻记得踵三隐岩阿相与邻近楼观相复重邈然閟深樾九龙吐清泠（汀去丁改虢）（汀去丁改虢）曾不绝罂味驰千里真味犹未灭况复从茶仙兹焉试葵月岸巾尘想消散策佳兴发何以慰遨嬉操瓢继前辙　参寥子和　山烟弄灭没山木含葱苍剌舟傍遥岸理策升虚堂周遭瞩层峦矫矫如翱翔下瞰平田流淡然浮日光青篁解初箨洗雨闻清香虽云迫前途真赏岂易忘杜门暗朝雨寂历无行人阴曦忽穿漏卉木郁已新阶泉漱玉齿照眼光璘磷使君美无比卓荦遗嚣尘风标傲竹柏谈笑陵穹旻何愧沈冥子卧霞与结邻　扬帆渡江来洗眼惊翠樾云安既容裔鸟咔更清绝陵梯访幽踪蜿琰亦未灭嗟我鱼月光畴能缀明月狂墨扫琅玗风烟座中发殊胜区中人茫茫走飞辙】
　　　题慧山寺
踏遍江南南岸山逢山未免更留连独携天上小团月来试人间第二泉石路萦回九龙春水光翻动五湖天孙登无语空归去半岭松声万壑传
　　　赠钱安道兼寄其弟慧山山人
鸳鸯湖边月如水孤舟夜傍鸳鸯起平明系缆石桥亭惭媿冒寒髯御史结交最晚情独厚论心无数今有几寂寞抱关叹萧生耆老执戟哀扬子怪君颜釆却秀发无乃迁谪反便美天公欲困无柰何世人共抑真疏矣毗陵高山锡为骨陆子遗味泉冰齿贤哉仲氏早拂衣占断此山长洗耳山头望湖光泼眼山下濯足波生指傥欲逸少问金堂记与嵇康留石髓
　　　钱安道席上令歌者道服
乌府先生铁作肝霜风卷地不知寒犹嫌白发年前少故点红灯雪里看他日卜邻先有约待君投绂我休官如今且作华阳服醉唱侬家七返丹
【周邠和　旧立霜台吐肺肝高风犹自袭人寒曾将白简清朝掷却把黄庭静处看谷口退翁亲有道江边归客本无官君家别得长生术不用金炉九转丹】
　　　赠钱道人
书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生涉忧患常恐长罪恶静观殊可喜脚浅犹容却而况钱夫子万事初不作相逢更何言无病亦无药
　　　赠慧山表大师
行遍天涯兴未阑将心到处遣人安山中老宿依然在案上楞严已不看欹枕落花余几片闭门修竹目千竿客来茶罢空无有卢橘杨梅尚带酸
　　　寄陈述古
慧泉山下土如濡阳羡溪头米胜珠卖剑买牛吾欲老杀鸡为忝子来无地偏不信容高盖俗俭真堪着腐儒莫怪江南苦留滞经营身计一生迂
　　　无锡道中赋水车
翻翻联联尾鸦荦荦确确蜕骨蛇分畦翠浪走云阵剌水绿针抽稻芽洞庭五月欲飞沙鼍鸣窟中如打衙天公不见老翁泣唤取阿香推雷车
　　　再知常州和昔年留别
伛偻山前叟迎我如迎新那知梦幻躯念念非昔人江湖久放浪朝市谁相亲却寻泉源去桃花逢避秦
　　　与孟震同游常州僧舍
年来转觉此生浮又作三吴漫浪游忽见东平孟君子梦中相对说黄州
湛湛清池五月寒小山无数碧巑岏（禾犀）杉戢戢三千本且作凌云合抱看
知君此去便归耕笑指孤舟一叶轻待向三茆乞灵雨半篙流水送君行
　　　题感慈寺
碧玉（上夗下皿）盛红码瑙井花水养石菖蒲也知法供无穷尽试问禅师得饱无
荐福老怀真巧便净慈两本更尖新凭师为作铁门限准备人间请话人
　　　归宜兴留题竹西寺
十年归梦寄西风此去真为田舍翁剩觅蜀冈新井水要携乡味过江东
道人劝饮鸡苏水童子能煎鹦粟汤暂借藤床与瓦枕莫教孤负竹风凉
此生已觉都无事今岁仍逢大有年山寺归来闻好语野花唬鸟亦欣然
　　　题太平寺法华院薝卜亭
六花薝卜林间佛九节昌蒲石上僊何似东坡铁拄杖一时惊散野狐禅
　　　太平寺牡丹
武林千叶照观空别后湖山几信风自笑眼花红绿昡还将白首看（革呈）红
　　　除夜宿常州城外二首
行歌野哭两堪悲远火低星渐向微病眼不眠非守岁乡音无伴苦思归重衾脚冷知霜重新沐头轻感发稀多谢残灯不嫌客孤舟一夜得相依
南来三见岁云徂直恐终身走道涂老去怕看新历日退归拟学旧桃符烟花已作青春意霜雪偏寻病客须但把穷愁博长健不辞最后饮屠苏
　　　汝州表乞常州居住得请
上书得自便归老湖山曲躬耕二顷田自种十年木
　　　次韵蒋颖叔 【时琼林宴坐相约卜居阳羡】
月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画溪山指后期岂敢便为鸡黍约玉堂金殿要论思
　　　题慧山寺
蒋之奇
释子幽居远俗纷停桡登览日将曛湖光已叹千年变山势犹惊九陇分迸溜冷喷双沼雪煮茶香透一柸云偶困流落寻佳致何意声名世外闻潇洒携家上翠微白云凌乱遶人衣流泉喷薄山前去应待玄冬作雪飞
　　　游慧山
还家岂不乐生事未应闲朝日已复去征鞍方更攀伤心百道水阅目万重山何以忘羇旅翛翛醉梦间
　　　访慧山钱道人不遇
周邠
登山穿破乱云堆不见高人眼倦开门掩水声闲白日路无车迹长苍苔墙头五柳空摇曳池上双凫自往来却棹扁舟自回去过江思上子陵台
　　　题慧山寺
焦千之
余爱兹山昔屡游回环气象冷清幽茂林郁蓊山苍翠宴坐潇洒风飕飕密甃积藓迸泉眼飞翚比翼参云头一径谁开青步障客来共泛紫玉瓯每思乘兴好独往尘缨未濯莫我留胜游未到心先厌健步历览气挟辀生平趣向与时背泉石夙志略巳酬兹山独以泉品贵乃得嘉名传九州岛岛譬人其中贵有物源深混混难穷搜支公去此久愈爱目我佳句忘百忧
　　　题慧山泉
黄庭坚
锡谷寒泉椭石俱并得新诗虿尾书急呼烹鼎供茗事澄江急雨看跳珠是公与世涤膻腴今我屡空常晏如安得左幡箕颖尾风炉煮茗卧西湖 【椭音妥盖取井傍数山石置　中澄水不浊】
　　　寄阙下诸父兄兼示平甫兄弟
王安石
久闻阳羡溪山好颇与渊明性分宜但愿一门皆贵任时将车马过茆茨
　　　酬邵提刑
曾放常州送主人岂知身得两朱轮田畴泛滥川方壅厨传萧条市亦贫以我薄材思俯伛赖君余教得因循询求故有风谣在不独镵诗尚未泯
　　　题慧山寺
杨杰
闻说支公最好贤瀛洲可买不论钱楼台蔽日都无地草木藏春别有天石上云翻千峡两洞山泉落几家田高闲谁似幽居乐一坐青山不问年
　　　张公洞
庆历初还自霅川曾携琴酒访真仙洞天不隔三千界俗驾重来四十年羽窦结成锺乳石朱藤蒙罩画溪船樵夫不识颐山叟欲与何人讲易篇
　　　登子隐台
平西义战几百载江左空遗子隐台乡俗尚传三害去地基曾见六朝来人随淛水年年远山似屏风面面开谁与宜兴访旧宅至今藏在白云堆
　　　题善卷洞
蔡肇
相鲜金碧照崔嵬殿阁园林迤开留恋白云禅客少寂寥青嶂晓猿哀山川胜处天能巧景象穷时石也摧靖节远公如可作不应莲社愧刘雷
　　　天申宫
胜迹传来不记年昔闻曾驻汉神仙赤乌方喜灵坛建白马俄惊梵宇迁观额自唐因记定官名至朱有鑴江南福地虽云众第一无过此洞天
　　　游张公洞呈知县
髯僊御气已超升（上山下品）洞千秋冷不扃若许煎铅除白发敢辞长镵斸青冥坛场岁为民祈福蒿艾时因鬼乞灵它日重来寻石髓绛云深处读黄庭
　　　张公洞
髯僊御气款云扉洞户千秋敞翠微寓马至今来秘祝刍灵聊复借余威石房故剑龙随势空灶君残丹鼠辄飞欲炼刀圭留齿发山头白鹤几时归
　　　题南岳寺
郭三益
古木阴森梵帝家帘泉一酌试新芽官符星火催春焙却使山僧怨白蛇
　　　题慧山翠麓亭
丁宝臣
谛看轩轩面翠微暂来登此已忘机地连佛寺楼台古泉落山田稻蟹肥晓径忽穿清气入夜船多载白云归世人谁识红尘外终老功名未拂衣
　　　和慧山泉
谁识澄渊万古清潢污扰扰谩纵横出从山底应无极流落人间自有声江汉想能同浩渺尘沙虽混更分明从来旱岁为膏泽安用茶经浪得名
　　　留题慧山寺
张商英
【元符己卯两浙运判曾孝蕴作常润京口奔牛上闸成集贤殿修撰发运使张商英被旨相视至慧山寺留题以纪行役】
咸阳获重之明年五月端午予泛船二闸新成洞常润组练直贯吴松川淮南柁师初八浙借问邑里犹茫然茶经旧说慧山泉海内知名五十年今日亲来酌泉水一见信异傅闻千置茶适自建安到青杯石白相争先辗罗万过玉泥腻小缾蟹眼汤正煎乳头云脚盖（角戋）面吸嗅八鼻消睡眠涤釜操壶贮甘液缄题远寄朱门宅仙人见水是硫璃乃知陆羽非凡客
　　　题天庆观画龙
胡珵
道人龙中来醉与神物会写兹蜿蜒质日月为冥晦崩翻江海姿素壁起涛濑呼吸见雌雄抉石疑可碎肃森殿阴古众真俨飞旆注观恐腾跃夜半失像绘飞光着明珠灵秘一何怪烂烂照甍栋那得久在外偷儿伺酣睡不怕婴鳞害愿言慎所托未用期一快
　　　题智宝院
六代烟尘息千年象教尊衣冠悲故里聚落见荒村
　　　题宜兴迎华驿
建炎间无名氏
家问不来秋夜长白鸥眠处倚牙樯风摇湖水动山（汀去丁改影）天压陇云低鴈行菊老过时犹嚼蕊鱼逃无水尚鸣榔洗兵马诏何时下免遣农夫坐女墙
　　　送毗陵太守受代东归
汪藻
往年我作新安民人人能说刘使君使君木一儒者耳数十载来嗟未闻我时屈指今州县似此贤候当识面那知漂泊千里余画戟清香日陪宴使君何似人不如中政有万卷书清真简淡乃天性文章政事犹其余向来天子留君住重与毗陵三万户谁教一曲渭城歌忽作梨花枝上雨宦游南北安得同拊循凋郡还须公人生五马亦不恶与民处处为春风
　　　避地函亭野步
今日幸无雨天空出遥岑行行不知疲遂至春江浔汲路转篱落人家在桑阴平畴涨清波陇麦如人深沟畎戏凫鹜新蒲映浮沉我生本渔樵对此谐初心风物岂不好悲来难自任胡尘暗中原四海如惊禽黄屋狩万里两宫隔辰参龙移蝼蚁窥月晦蟾蜍侵宇宙有倾覆兹游岂岖嵚消忧赖浊醪太息谁能斟
　　　诸公游慧山
兹山定中腴秀色乃如许连峰积苍润岚气亦成雨珍泉不浪出世俗那得取群仙作佛供酾此玉池股甘寒冠天下缾壶走膏乳儿嬉供茗事云散入江渚当源起台殿下瞰松柏古巍基首梁宋爽气接吴楚我来值桂月胜侪得嵇吕聊分小苍璧同吊百年羽跻攀兴未极落日在林莽却立望翠屏中流注鸣橹
　　　喜晴呈叶常州 【衡】
张安国
使君忧民出至诚欲晴而晴天所矜白衣老人无逢迎香火未收东方明旨麾六龙扶日行群阴卷尽见太清女撷柔桑男（走）耕嬉嬉和气满春城去年岁事已如许田头试听老农语浙西更着五日雨麦根烂尽种不土
　　　阳羡春歌
陈克
石亭梅花落如积吐魰斓斑竹姑赤祝陵有酒清若空煮（去车改禾）蒸鱼作寒食长桥新晴好天气两市儿郎棹船戏溪头铙鼓狂杀侬青盖红裙偶相值风光何处最可怜邵家高楼白日边楼下游人颜色喜溪南黄帽应羞死三月未有二月残灵龟可信渰水干葑草青青促归去短箫横笛说明年
　　　题云海亭
尤袤
亭前山色绕危栏亭下波涛直浸山波上渔舟亭上客相看浑在画图间
　　　张公洞
【舟次湖（汀去丁改父）侍季父伯兄游洞灵步行五里夹道皆乔木参天鹤巢其上若笑若咳涧水（汀去丁改虢）（汀去丁改虢）鸣声甚悲殆不类人间也入洞宫览前贤留题徘徊久之由石径里许达于洞洞深数十丈磴道险绝俯偻仅可下宽广容数百人大石离立或下耸欲落若剑盾矛戟相撑拄或甍栋连地崛起而不断若虎豹蹲伏俯踞而拏攫中有小门持炬乃得入丹灶井坛在焉由石罅而上皆流石怪形无穷其状旁行屈曲益深远不可到其阳有悬崖滴乳水水流涧谷乍细乍大自成宫商横涧得小阁可（上甜下心）朱藤缠络崖上丹花蔌蔌下坠芬香袭人毛发凛然欲少留而大风作遂归余游山川多矣兹游最可纪因成五百字贻我同志以备他日观览焉】
吾闻荆溪南有地僊所宅十年劳梦想今日着脚历扁舟下湖没水涨没砂碛结缆小桥傍杖藜从所适平冈面坡（施去方改）迭嶂堆襞积行行三两里夹道乔木植其未几合抱其高乃千尺风生万壑响日照四山赤时摇树林抄忽见屋宇春宫门何峥嵘南路颇修直长廊景曀曀崩殿人寂寂寥落昔贤题摩挲壁间墨扪萝上层岭俯瞰得深窟危梯交枝撑鸟道穿诘屈投身乍宽纵局步仍逼窄攀援愁颠跻傲睨惊险僻悬崖朵颏颔乱石拱剑戟白云何时横乳溢或自滴中空正（汀去丁改顷）洞了不见天隙冥行迷近远伛偻犹擿埴巉（上山下品）岂人工隐轸八地脉穷幽或篝火俯跪仅容席仙坛尚故处丹灶俨遗迹山虫鸣咿嚘野鼠声啧唶传闻老父语以往深莫测中有白玉堂横绝巨石塞傍连洞庭野欲去不可极潜窥目先旋纵走膝无力邅回步西径突兀出峭壁枞风高枝樛藤蔓青阴羃芳草何芊绵丹花亦狼籍踌躇古亭上俯仰幽涧碧丁当下流水磊磈欲落石虽云培塿高气与嵩华敌其南有空穴澹瀩殷幽黑阴风互吞吐冷气森喷逼蛟龙久伏藏金玉閟简册灵踪信茫昧幻怪纷惨戚将无神物守欲与世壤隔平生丘壑念蚤岁泉石癖岂不思三山所恨无六翮乐哉兹辰游逸兴潜有激仙翁在何许绿发尚如昔髣笙箫声徘徊鸾鹤翼俗缘磨不尽梦境坐形役何阶筑衡茅幽讨穷日夕风云西北起天地忽改色仓皇促归旆造物岂戏剧良游易乖悟真赏难再得寄语山中人重来傥相识
　　　寄题邵先生云隐二首
陆游
兴尽当年句曲秋却归罨画弄扁舟有时信脚来沙际拾得残云补破裘
尚嫌句漏养丹砂况种刘郎去后花罨画溪头云万迭不知何处是君家
　　　游张公洞
曾几
张公洞府未着脚向人浪说游荆溪欲看直上翠羽盖不惜扶下青云梯劲风翻动土囊口暗水流出桃花蹊却将深处问儿辈一夕魂梦穷攀跻
　　　发宜兴
老境垂垂八十年又将家上铁头船客留阳羡只三月归去玉溪无一钱观水观山都废食听风听雨不妨眠从今布袜青鞋梦不到张公即善卷
　　　宜兴邵智卿天远堂
目极云沙静眇然邵卿风月过年年鴈行灭没山横晚渔艇空蒙水接天南国棠阴春寂寂东风瓜蔓日绵绵问君许作邻翁否阳羡溪边即买田
　　　入常州界
杨万里
老随千骑入毗陵骑吏朝来有喜声未到常州三十里此身已作浙中行
昨日愁霖今喜晴好山夹路玉亭亭一峰忽被云偷去留得峥嵘半截青
　　　毗陵郡斋冬至晴寒
竹屋消残半瓦霜冰河冻裂一渔航不须宫线量曦影化日今年特地长
　　　题郡斋坐屏
荆溪四面四无山不是荒林即野田忽有石崖天半出飞泉落处悄人烟
　　　二月望日劝农既归散策郡圃
荆溪老守劝农归吏散还从郡圃嬉拾得落英纔一掬春风苦向掌中吹
　　　雨足晓立郡圃荷桥
郡池六月水方生便有新荷贴水轻雨后独来无个事闲听唬鸟话升平
　　　春暖郡圃散策
已觉朝来退夹衣日光风力软如痴倩谁留许春寒者更放梅花住少时
萱草行间过履絇杏花影里散文书秋风遣我疏团扇又被春风遣唤渠
春禽处处讲新声细草欣欣贺嫩晴曲折遍穿花底路莫令一步作虚行
　　　静坐池亭
胡床倦坐起凭栏人正忙时我正闲却是闲中有忙处看书纔了又看山
荷边弄水一身香竹里招风满扇凉道是秋来还日短秋来闲里日偏长
　　　太平寺水
太平古寺劫灰余夕阳惟照一塔孤得得来看还不乐竹径荒处破殿虚偶逢老僧听僧话道是壁间留古画徐生绝笔今百年祖师相传妙天下壁如雪色一丈许徐生画水纔盈堵横看侧看只么是分明是画不是水中有清济一线波横贯万里浊浪之黄河雷奔电卷尽渠猛独清元自不随它波痕尽（忽）掀怒搅动一河秋色暮分明是水不是画老眼向来元自误佛庐化作金柁楼银山雪堆风打头是身飘然在中流夺得太乙莲叶舟僧言此画难再觅官归江西却相忆并州剪刀剪不得鹅溪疋绢官莫惜貌取秋涛悬坐侧
　　　（上甜下心）怀古堂
新葺怀古堂旧临郭璞池去岁夏徂秋无日不此嬉茨菰无暑性芙蕖有凉姿今年池水干老子来遂稀岂惟来不留亦复去靡思朝来偶一到又觉景特奇水含霁后光荷于风处欹便有白鸥下惊起翠羽飞方池滟窗东长池横檐西红绿向背看觞咏朝夕宜此堂初无情此池谅何知如何涉斯世乖逢亦有时
　　　多稼亭望三山中峰独秀而低
三山道是远连天亭上看来只近檐可惜当初低少许三山幸有一峰尖
　　　梅露堂
药玉船中酒似空水沈烟上雪都融梅堂客散衣初静椽烛烧残一尺红
　　　卧治斋
今年一雪遍江淮半月晴光冻不开孤坐郡斋人寂寂一枝红烛两株梅
　　　多稼亭
雨前田亩不胜荒雨后农家特地凉一眼平畴三十里际天白水立青秧
　　　净远亭
犯雪来登净远亭飞花着水旋成冰琼田万顷珠干树真在瑶台十二层
　　　荷桥
桥压荷梢过花围桥外饶荆溪无胜处胜处是荷桥
　　　酌慧山泉瀹茶
锡作诸峰玉一涓曲生堪酿茗堪煎诗人浪语元无据却道人间第二泉
　　　慧山云开复合
二年常州不识山慧山一见开心颜只嫌雨里不子细髣佛隔帘青玉鬟未风忽吹白云拆翡翠屏风倚南极政缘一雨染山色未必雨前如此碧看山未了云复还云与诗人偏作难我船自向苏州去白云稳向山头住
　　　泊舟无锡雨止遂游慧山
天教老子不空回船泊山根两顿开归去江西人问我也曾一到慧山来
　　　寄茶与尤延之延之再寄黄檗和韵
诗人可笑信虚名击节茶芽意岂轻尔许中州真后辈与君顾渚敢连衡山中寄去无多子天上归来太瘦生更送玉尘浇锡水为搜孔思与周情
　　　题萧岳英常州朱氏画草虫轴二首
常州草虫天下奇女郎新样不缘师未应好手传轮扁便恐前身是郭熙
　　　又
笔端生意已如生点缀沙虫机不停浅着鹅黄作胡蝶深将猩血染蜻蜓
　　　题安阳山翠微寺
唐皞
平地巍峨起一峰历山西畔滆湖东势侵云汉干寻直影落烟村四面同龙窟正当螺髻顶僧居端坐画屏中邦人不独资观赏旱岁为霖更有功
　　　题安阳山
赵义夫
突兀当空特不群崭然头角起祥氛毗陵自古多英俊可信孤峰解主文
　　　题独孤桧
翁卷
此桧何人种相传是独孤年深成古物名重入州图老节坚难蠹皴皮裂似枯托根陈帝庙应不虑樵夫
　　　毗陵天庆观画龙呈王使君
戴复古
姑苏道士天酒星醉笔写出双龙形墨迹纵横夺造化蜿蜒满壁令人惊一龙翻身出云表口吞八极沧溟小手弄宝珠珠欲飞握入掌中拳五爪一龙排山山为开头角与石争崔嵬波涛怒起接云气不向九霄行雨来万物焦枯天作旱两龙壁隐宁非懒真龙不用只画图猛拍栏干寄三叹
　　　太平寺画水天庆观画龙呈王使君
何人笔端有许力卷来一片潇湘碧摩挲老眼看不真怪见层波涌虚壁天庆观中双黑龙物色虽殊妙处同能将此水畜彼龙方知画手有神通龙兮水兮其会遇天下苍生待霖雨
　　　过无锡见李元德祭酒
刘过
恋树栖禽暖不飞不知弓缴有危机季鹰若悟莼鲈好应悔江东不早归
高门扫日鸣珂里吹竹弹丝暖响中寂寞一区如此宅世间却有两扬雄
　　　题慧山
蒋重珍
龙山慧山两山云出能为雨入为晴云山之气有敛散敛散之理斯为神我庐山下为小隐云为动兮山为静悠然而出物之泽屹然而峙地之镇我见云山善与俱云山无情不见余我比云山多此见不如一似云山无
　　　题洞虚观
僧仲殊
古观多松桧幽奇近暮秋坐看新月上闲见断云愁野思同花鸟乡情隔岛洲轻寒披鹤氅隐几自搔头
　　词
　　　菩萨蛮
苏轼
买田阳羡吾将老从初只为溪山好来往一虚舟聊从造物游　有书仍懒着且谩歌归去筋力不辞诗要须风雨时
　　　凤栖梧
山秀芙蓉溪明罨画真游洞穴沧波下临风慨想斩蛟灵长桥千载犹横跨　解佩投簪求田问舍黄鸡白酒渔樵社元龙非复少时豪耳根洗尽功名话
　　　鹧鸪天 【阳羡竞渡】
陈克
柳外东风不满旗青裙白面出疏篱（日煞）来打鼓侬吹笛催送儿郎踏浪飞　倾两市双螭家家春酒泻尖泥侬今已是沧浪客莫向尊前唱教池
　　　浣溪沙 【阳羡上元】
桥北桥南新雨晴柳边花底暮寒轻万家灯火照溪明　凫舄差池官事了木山彩错市人惊街头酒贱唱歌声
　　　又
罨画溪头春水生铜棺山外夕阳明暖风无力小舟横　万事悠悠生处熟三柸兀兀醉时醒杏花杨柳更多情
　　　好事近 【石亭探梅】
寻遍石亭春点点暮山明灭竹外小溪深碧倚一枝寒月　淡云疏雨苦无情得折便须折醉帽风鬟归去有余香愁绝
重修毗陵志卷第二十四
　财赋
浙右郡号沃壤独毗陵田高下不等必岁大熟民乃足旧传　绍兴行经界履亩定税是邦偶差一筹八亩赢其一赋是以重迩年上下交病其难　咸淳奉朝旨修明蠲公田赋外版籍了然可稽然所入非昔比而所出不减于昔支吾牵补于是日不暇给不扰而集则　又存乎人
　　夏租
上供绢旧额壹万肆阡伍百肆拾壹疋参丈壹赤昨于宝佑年间前政知郡赵屯田重行修明经界除邸第官庄并天荒田地外实计下项
晋陵县参阡壹伯肆拾柒疋壹丈伍赤近又除公田外净合催贰阡参伯玖拾壹疋参丈肆赤贰寸
武进县贰阡伍百伍拾贰疋近又除公田外净合催贰阡参拾参疋参丈柒赤
无锡县肆阡玖拾柒疋壹丈陆赤近又除公田外净合催贰阡柒伯参拾玖疋壹丈壹赤柒寸
宜兴县贰阡玖伯参拾陆疋贰丈陆赤捌寸
近又除公田外净合催贰阡壹百贰拾玖疋壹丈贰赤玖寸
本州岛岛准衣绢陆百拾陆疋参丈捌赤
晋陵县壹百壹拾参疋
武进县壹百壹拾参疋
无锡县壹百陆拾柒疋参丈捌赤
宜兴县贰伯贰拾参疋
上供绵旧额壹拾万参阡玖拾参两参钱自修明后实计下项
晋陵县贰万捌阡陆百壹拾玖两贰分又除公田外净合催贰万壹阡捌伯贰拾肆两壹分
武进县壹万伍阡伍伯柒拾柒两又除公田外净合催壹万贰阡肆伯陆拾肆两壹分
无锡县参万壹阡参伯伍拾捌两陆钱陆分柒厘又除公田外净合催贰万肆阡捌拾玖雨柒分壹厘
宜兴县贰万肆阡伍伯壹拾柒两捌钱又除公田外净合催壹万捌阡壹伯柒拾肆两陆钱玖分陆厘捌毫
本州岛岛淮衣绵肆阡壹伯柒拾两
晋陵县陆伯两
武进县伍伯两
无锡县壹阡肆伯肆拾两
宜兴县壹阡陆伯参拾两
上供折帛钱旧额肆拾万肆阡陆伯玖拾贰贯玖拾肆文自修明后实计下项
晋陵县捌万伍阡贰伯参拾捌贯柒伯参拾参文又除公田外净合催柒万贰阡玖伯陆拾陆贯参伯壹拾玖文
武进县陆万贰阡玖伯陆拾肆贯玖伯柒拾文又除公田外净合催伍万阡肆伯贰拾捌贯玖伯柒拾壹文
无锡县壹拾参万参阡肆佰捌拾伍贯肆伯玖拾文又除公田外净合催壹拾万玖阡伍伯伍拾陆贯贰伯伍拾参文
宜兴县玖万肆阡玖伯柒拾玖贯陆伯柒拾贰文又除公田外净合催陆万玖阡玖伯肆拾陆贯肆伯捌拾柒文
本州岛岛准衣钱
晋陵县壹阡柒伯伍拾贯参伯柒拾伍文
武进县壹阡伍伯伍贯文
无锡县参阡肆伯肆拾贯伍伯伍拾文
宜兴县贰阡肆伯柒拾参贯捌伯玖拾贰文
　　秋租
上供苗旧额贰拾贰万捌阡伍伯玖拾贰石玖（豆斗）肆胜参合贰勺壹抄陆撮自修明后实计下项
晋陵县肆万贰阡贰伯玖拾石柒胜伍合玖勺壹抄又除公田外净合催参万肆阡肆伯参石捌斗捌胜参合玖勺壹抄
武进县万贰阡柒伯肆拾壹石贰（豆斗）柒胜壹合又除公田外净合催贰万捌阡壹伯捌拾玖石参（豆斗）柒胜参合
马料
大麦旧额玖万玖阡陆伯肆石捌胜自修明后实计下项
晋陵县壹万参阡参伯伍拾石壹胜壹合
武进县壹万伍伯伍拾捌石伍斗贰胜陆合捌勺
无锡县壹万贰阡壹伯柒拾玖石捌斗参胜伍合伍勺
宜兴县壹万捌阡捌伯肆拾玖石肆斗捌胜伍合捌勺
小麦
晋陵县旧额贰阡伍伯参拾贰石捌胜肆合玖勺自修明经界后贰阡伍伯玖石玖斗伍升肆合玖勺参抄
武进县旧额贰阡柒拾肆石贰斗玖胜捌合自修明经界后壹阡捌伯肆拾玖石参（豆斗）陆胜参合壹勺
无锡县旧额参阡柒伯壹拾玖石陆斗壹胜玖合玖勺自修明经界后贰阡柒伯伍拾柒石捌（豆斗）柒胜玖合捌勺
宜兴县旧额参阡陆伯柒拾石壹（豆斗）捌胜柒合柒勺自修明经界后贰阡捌伯柒拾柒石柒（豆斗）壹胜柒合柒勺
纲目钱
晋陵县租额每年合解参阡参百捌拾肆贯钱会
武进县租额每年合解贰阡肆伯壹拾贰贯钱会
宜兴县租额每年合解壹万肆阡捌伯参拾壹贯文钱会
无锡县租额每年合解贰万陆阡肆伯贯文钱会
上供钱旧额贰万伍阡贯文
内本州岛岛壹万贰阡贯文
内无锡县陆阡贰拾陆贯壹伯捌拾陆文
内宜兴县陆阡玖伯柒拾参贯捌伯壹拾肆文
圣节进奉银绢
银伍伯两
绢壹阡壹伯伍拾疋 【本州岛岛壹阡疋提刑司壹伯伍拾疋旧志云　会庆节进奉银绢从准　指挥摧免贰年合至拾柒年进奉时淳熙十五年】
大礼年分添发银绢
银柒伯两 【本州岛岛伍伯两提刑司贰伯两】
绢伍伯疋
三酒务生酒日酤旧额伍伯壹拾贯伍伯肆拾文今收（走）不等
内增收籴本钱肆拾贯文
经总制钱柒拾参贯柒伯玖拾文
本州岛岛钱贰伯贰拾玖贯参伯肆文
大军钱壹伯贰拾肆贯捌伯陆拾文
四分籴本钱贰拾肆贯伍伯壹文
漕司并降本钱壹拾捌贯捌伯壹文
煮酒日酤旧额伍伯贰拾陆贯伍伯陆拾捌文今收（走）不等
内增收籴本钱肆拾贯文
经总制钱肆拾玖贯伍伯壹拾参文
本州岛岛系省钱增造还本钱贰伯肆拾贯贰伯贰拾玖文
大军钱壹伯伍拾贯伍伯肆拾柒文
四分籴本钱贰拾参贯伍拾壹文
漕司钱壹拾贰贯柒文
正额移用钱壹拾壹贯贰伯贰拾陆文
税钱每岁旧额壹拾参万伍阡柒伯捌拾肆贯壹伯陆拾壹文今见收（走）下项
内都税务租额每年合解肆万参阡伍伯玖拾柒贯肆伯玖拾文
内无锡县市务租额每年合解玖阡玖伯贰拾贯文钱会
内宜兴县市务租额每年合解玖阡贯文钱会
内青城务抱息税钱每年合解肆阡柒伯伍拾玖贯文
内万岁镇务抱息税钱每年合解陆阡捌伯肆拾贯文
内张渚务抱息税钱每年合解壹阡肆伯肆拾贯文
内湖洑务抱息税钱每年合解壹万捌伯贯
内横林务租额每年合解贰万陆伯贯文
内望亭务租额每年合解参阡贰伯肆拾贯
公使库岁赐钱参阡贯文久例不支
租渡月收
东门渡肆伯伍拾文足
东庙前渡玖伯文足
天宁寺巷口渡玖伯文足
臧桥渡壹贯壹伯文足
西排湾渡肆伯伍拾文足
西庙前渡壹贯肆伯文足
西门寨前渡壹贯文足
七里湾渡贰贯壹伯柒拾伍文钱关
五效士酒日收旧额柒拾柒贯玖伯伍拾文
都醋库每年见解壹万贰阡壹伯柒拾伍贯文钱会白地钱每年合解贰阡伍伯贰拾贯文钱会
诸仓场库务头子钱随所收分隶无定数
凑额四分籴本钱旧额壹拾万贯文解纳　行在所以酒税楼店务坊场课利牙契系省钱内拨充其后废横林望亭奔牛三税务及以村坊改为犒赏库牙契归　朝省所拨分数比旧正放貌全然不及今农寺催解每年肆万肆伯壹拾陆贯壹伯伍拾贰文多出凿空
坊场钱
晋陵县丞厅租额每年合解伍阡玖伯捌拾壹贯伍伯玖拾贰文败缺者多
武进县丞厅租额每年合解伍阡捌伯玖拾参贯捌伯陆拾文
无锡县丞厅租额每年合解参阡肆伯伍拾陆贯文
宜兴县丞厅租额每年合解贰万伍阡捌拾捌贯文
场七分宽剩钱减外旧额捌阡捌伯参拾壹贯陆伯肆拾文
晋陵县丞厅壹阡参伯肆拾陆贯贰伯伍拾陆文
武进县丞厅壹仟壹伯陆贯捌伯参拾贰文
无锡县丞厅贰伯玖拾贯陆伯肆拾文
宜兴县丞厅陆阡捌拾柒贯玖伯壹拾贰文
德寿宫糯米捌伯石 【元系漕司将浙东诸州移用降本钱抛籴】
漕司耗剩米每正苗壹石带纳伍胜
官兵每月俸给旧额约米伍阡石钱伍阡肆伯余贯文今见支米贰阡参伯参拾壹石壹（豆斗）陆胜钱参阡捌拾肆贯捌拾陆文
诸军春衣旧额钱贰万参阡参伯壹拾柒贯伍伯柒拾贰文今支下项
禁军钱贰万玖阡玖伯玖拾参贯捌伯参拾贰文
五寨士军钱捌阡壹伯捌拾玖贯壹伯贰拾陆文
厢军钱贰伯贰拾肆贯陆伯肆拾文
递铺兵钱壹阡贰伯参拾陆贯伍拾参文
此二项以漕司拨到物帛凑支今不发下
德寿宫百司厅总所漕司兵级钱伍伯捌拾陆贯伍伯肆拾文
冬衣旧额钱参万参阡陆伯肆拾贰贯壹伯贰拾参文今支下项
禁军钱肆万肆阡贰拾柒贯贰伯伍拾文
五寨士军钱壹万参阡陆伯壹拾肆贯陆伯捌拾贰文
厢军钱参伯壹拾贯壹伯肆拾陆文
递铺兵钱壹阡陆伯参拾玖贯壹伯伍拾柒文
德寿宫百司厅总所漕司兵级钱玖伯捌拾参贯壹伯捌拾文
本州岛岛全年合解总所月桩钱壹拾壹万捌阡壹伯壹拾贯陆伯肆拾捌文拾捌界钱会系分作拾贰个月起解每月解玖阡捌伯肆拾贰贯伍伯伍拾肆文拾捌界钱会近准　朝省颁行关子总领所催解钱关本州岛岛已将每月合解拾捌界钱会玖阡捌伯肆拾贰贯伍伯伍拾肆文并作钱关起解系拾捌界参贯准关子壹道解发
通判厅经总制钱
淮东总领所经总钱准总所行下每旬解陆阡贯文拾捌界壹月计解壹万捌阡贯文拾捌界总而计之一岁解贰拾壹万陆阡贯文拾捌界近年以来缘所属拖违亏解旬数不定
司农寺降本钱系旧图经　行在籴本钱每岁合解贰万玖阡伍伯贯文钱关纽计拾捌界捌万捌阡伍伯贯文每月簇发多寡不定
提领封桩所六分煮酒钱系旧图经左藏库钱每岁解柒阡贯文钱开纽计拾捌界贰万壹阡贯文其钱即非正色窠名催理却于所属解到经总钱内斡那逐旋申解近年以来县道凋弊场务败坏并解不及数
壹万贰阡玖伯陆拾玖贯肆伯壹拾柒文桩充过军口券收买军需抛降起发米斛水脚官吏食钱等费支外余钱解纳左藏西库 【此项今无上件窠名】
壹万壹阡贯文移用降本钱于酒务卖糟钱内拨支 【此件递年据省务逐限解到槽钱壹阡贯文贴凑申发】
重修毗陵志卷第二十五
　僊释
缁黄有庐自汉唐已然　国朝天庆光孝以奉
祖而设凡宫剎罗布天下彼悉得以祝
圣名隶毗陵者视他郡虽少然其徒蝉蜕物表幻梦尘世者往往有之因牵联得书
　　晋陵
　　　梁
王八百隐于横山修炼岁久白日飞升后为立登僊观今冲虚观是已丹井尚存
钱真人田家女建康志云尝偕姊妹之茅山师事陶隐居诵黄庭内外篇阅三十余岁普通三年七月其姊佩白练入燕洞而隐妹踵至扉已阖矣
道云师天监中为僧于金陵高坐寺台上讲经天花缤纷讲竟乃止因名雨花台
　　　唐
王慧辩字灵机风骨神俊吴中樊高士目为僊朋梁栋正观间居腾僊观永隆二年夏五旦忽语人曰后伍日逝矣是日亭午整衣敛板而终见刘祎之文
晋照明觉大师西国人即泗州僧伽高宗龙朔初时年三十始来中国尝寓国祥寺殿宇将坏师潜以衲衣置梁上谂于众曰有人主来修此师遂行其衣常有异香后三十年寺大兴皆僧全氏之力又留镜与笠在外两邑景龙四年三月二日入灭度殡泗州中宗一日语万回曰僧伽何人对曰观音化身尔帝益加重僖宗朝以骨塑像尝谥真相云
宋归真大中间弃官学道隐横山茹芝绝粒三十年昕夕讽诵蛇兔驯伏赵守需目其室曰广寒
陈元吟修道横山马刺史植尝造其庐卒之日有异迹 【二事见徐锴记】
　　　五代
韩禅师名蕴魏府人疏山光仁之法嗣行解通脱为众导师一日示寂饬其徒全躯以葬未几州刺史訹于浮言伐冢斲棺出而燔之肤爪如生须长数寸益薪炽火不能坏道俗作礼具汤沐髹塑之祠于永庆寺水旱疫疠祷辄应
　　　国朝
刘混康吴隍人幼疏旷寄食太和观一日遇异人于桥侧与语即归其师呵之曰汝去几日宿何地混康恍不知未几复遇授以咒术治疾辄验　徽庙闻而召之先是混康眉睫间有灼瘢辞不敢见有为举手移于发际遂入对后住茅山元符万寿宫赐号静一先生卒赠太中大夫
鲁道幼入天庆观翊圣院奉洒扫旦汲泉置盂为供一日泉涌如沸白其主视辄止已而复沸立饮之自是阳狂言事率有验善疗人疾时吴中何蓑衣亦得奇术或往丏医何叱曰汝郡自有鲁道暨归访之鲁迎笑曰蓑衣逐得好淳熙间先逝数日遍语知识若别去状趺坐而瞑方葬有群鹤飞翔今通吴门外庵犹存
陈葆光受业天庆观梦真武举白璧授之遂善符篆治病辄愈撰神仙蒙求三卷晚住茅峰主章醮天灯尝示现云
　　宜兴
　　　唐
刘商彭城人第进士历尚书郎性冲澹以病免东游茅山至义兴张公洞罨画溪极爱赏遂隐湖洑渚后樵者见之曰我刘郎中也莫知所终
混沦先生权德舆谓卯岁遇于荆溪羽衣古貌瞻仰不暇未皇问道一别六七年访我于练湖之滨以药囊藜杖自随焉
毛苌不知何代人游张洞自洞底东至太湖中洞庭山得石穴而出今山上有毛公洞 【太湖洞庭山一名包山有毛坛炼丹井】 苌自言在洞中东行闻顶上有风波声及舟人语乃知地脉潜通云
王氏女干符中与嫡母裴所生母刘寓居义兴桂（上山下品）山幼不茹荤攻词善琴既笄誓不嫁常诵大洞三十九章一日微疾索笔题石上云翫水登山无足时诸僊频下德琴诗　心不恋人间世惟见庭前双鹤飞是夕奄逝
善伏师蒋姓义兴人一名等照生即白首诵经典一目七行正观中逃隐出家至天台超禅师所示以西方静土观行显庆五年终于衡岳
圆通尊者名湛然姓戚氏荆溪人初住越州昙一法会晚归台山传天台教今赤城释签（上山下品）是也天宝大历间优诏不起一日说法隐几而化以骨塔附智者大师兆吴越时追赠今号
大毓禅师金陵人礼牛头山六代忠禅师密授祖意元和中住芙蓉山与庞居士问答机锋如电大和中追谥大宝禅师
稠锡禅师旧志云桐庐人开元间卓庵南岳忽膝间闻婴儿声师曰有是哉喝开庵前桐木纳衣锡下山得一嫠妇与偶生二子一日晨炊俾复进羹妻辞以尽曰非羹尽乃缘尽复取衣锡归故庵众诮不纳师偕二虎与决去留众惧请止集众五百为大禅剎黄（上山下品）志云师名清晏在南岳飞锡至白龙山有神立侍其左又云娶杜氏生三子昙翼昙昙铠杜卒携三子归故庵三子俱有声丛林其余略同
普门师姓何氏灊人侍父玠尉宜兴寻卒师泣血终慕元宗诏遗逸郡以师应不起天宝中受度于南岳寺博闻强记萧公定辈皆与游正元间归寂建塔西涧许孟容为记石刻今存
大芦禅师名鉴真姓潘氏蓟人幼慕禅律父母不能夺送至宝集精舍经偈如夙习大和八年受具足戒谒大梅真觉师大中间游阳羡住大芦院咸通初赐院额李蠙命住善权寺不乐就卒归大芦以逝有塔号禅大德
孙菩萨　　胜辩禅师　　义兴和尚 【并见传灯录】
　　　国朝
许坚不知何许人干德间有文行于世幅巾芒屩短襕至骭自负布囊未尝启浴溪涧中不解衣或问其故曰天象参列可裸裎乎陈舜俞庐山记云简寂观外有坚晒衣石 【详见寺观】
申屠有涯性不羁携一磁缾可受八九升一日自楚游吴脱衣附舟舟中之人已十数有涯酤酒斗余饮竟大吐众怒逐有涯曰风雪如许弃我何之诸贤不相容何可共载挈瓶登岸倚木吟曰仲尼非不贤为世所不容蚩蚩同舟子不识人中龙吟罢跳身入缾中皆骇视举缾碎之无所睹他日有见其携缾杖踞坐虎丘云
姚生游张洞秉燧而入遇二道士对弈生意得食道士指青泥数块啖之咀嚼芳馨曰可去矣谨勿语人生再拜谢潜怀其余出遇贾胡惊曰此龙食也泥出洞坚已如石
尹生业为圆器 【俗谓桶匠】 一日与人入张洞行未远失尹生同行者遽出越三日乃归扣之云为雾所迷久而扳援磴道以济初不知为三日时宫中大殿久圯欲支葺无良工尹生曰我能是众以非素习咸笑之后果集事方悟其奇遇云
　观寺
　　宫观 【宫古者上下通称观乃楼观也仙入好楼居故道家取此义南北朝或称道馆】
　　　州
天庆观在州东南四里旧在行春门城壕晋永嘉初毛中尉舍宅建梁大同号宝庄严唐景龙改曰龙兴淮南顺义中筑外子城徙今地　国朝开宝中郡俞思首创三清殿天圣五年重修六年　上遣内珰赐真武象一僊卫道器称是大中祥符元年天书降赐今额五年诏即观建殿奉安　圣祖神御长吏朝谒如式今正殿有三前曰金阙寥阳次曰昊天上有通明阁次曰大清东西修廊皆五十余楹南极北斗五岳三官诸殿与翊圣真武院介其间绍定间新建藏殿层檐杰栋为吴中道宫之冠
澄清观在州南金斗城外西偏旧在武进县尚宜乡旧传王祥舍宅建祥女妹皆入道自后女冠多其族　国朝太平兴国三年先徙于城东武烈庙七年州给教场废地改筑广袤十六亩周都官绛为记先是有铜锺一唐广德中王玉僊募铸踰千五百斤音响清越绍兴末取入吴山三茅观至今禁廷视为兴寝之节云
真武道院在法济寺西　国朝至和二年建旧记谓有龟蛇之异
　　　晋陵
冲虚观在横山梁有王八百修道得仙陈朝以州东北为鬼道因筑道馆以镇之名登僊中遭毁荡唐干宁初道流张皎然等重建开宝七年大加营缮徐内史锴为记大中祥符二年改赐今额
　　　武进
含辉观在县西北七十里梁交州刺史陈文则宅旧址宗令纯有记唐干封元年告成中岳有景星之瑞命天下立景星观守刘德敏以此应诏大中祥符二年改赐今额
大和观在县南三十里梁朝始创岁久废唐正观中道流王慧辩于旧址北重建中书刘祎之为记名腾僊大中祥符三年改赐今额
升僊观在县西南三十二里唐开元七年张氏子嗜酒饮辄一石鬓发如银越二载白昼策驴上升舍宅建此故名
　　　无锡
洞虚观在县东数百步梁大同二年建名青元大中祥符二年改赐今额庆历中烬于火嘉佑二年重建三清殿后寖复旧云
明阳观在璨山　国朝崇宁中道士卢至柔筑庵修道大观初茅山元符宫箓刘混康尝荐之是岁九月诏赐今额
妙觉观旧在县北四十里梁大同二年建名如觉为女道士居　国朝至道三年徙于县南百五十步梁溪上改赐今额
洞阳观旧在慧山陆羽记云观旁有洞潜通包山梁天监中建隋大业间寺废洞亦堙其地 【今隶】 荐福寺
　　　宜兴
天申万寿宫旧名洞灵观在张公洞唐以前为寺开元初万惠超天师投龙简奏复焉明皇为题扁韩熙载记云青龙将关尹重来白马共胡僧郄去又云旧御笔以题额赐洞灵之美名　国朝熙宁五年内珰王绅有观古兴自赤乌年之句干道六年内侍刘能真入道请升为宫祝　高庙寿改今额有介福殿
通真观在县东南八十步陈大建二年建名弘道唐神龙中改兴道大中祥符二年赐额玄道避　圣祖讳改今名有北极阁南唐保大中道士冯道京建徐铉为记弟锴篆扁阁前有丹井手植双柏今不存邑人虞摹诗云双树婆娑三百年江南秀邑上参天李坚云璇璇非复旧宫坛独向徐碑识二难井底丹灵勿轻汲昔年曾寿两苍官绍兴末道士焦善渊请为　行在宁寿支院嘉定初建轮藏
冲寂观在县西北六十里唐弘道元年周长官选所居井有白兔升天舍为观 【井在三清殿前】 旧名凌霞大中祥符八年赐额玄寂避　圣祖讳改今额蒋颖叔诗云兔飞贤令井鲸吼贰卿锺自注从父希鲁尝施巨锺神僊传云南唐隐者许坚至此浴滆湖履波而逝李坚诗云玉兔朝天去不回空余露井荐晨柸屋铃不语湖如掌无复凌波逸士来
　　寺院 【寺本官府之称后汉浮屠初入中国馆于鸿胪寺及造精舍因名白马寺随更曰道场唐复为寺院】
　　　州
报恩光孝禅寺在州东南四里旧名广福唐天复间齐云长老维亢施舍利卜寺址淮南杨行密因名齐云南唐保大中建浮屠七级龛僧伽所留国祥寺衲衣号普照王塔崇宁二年诏天下建崇宁寺州以此应加万寿二字四年八月赐塔名曰慈云政和元年改崇宁为天宁即　上诞节名绍兴七年更曰报恩广孝有司寻以广孝犯　太宗谥改今额十二年诏为崇奉　徽庙道场
太平兴国禅寺在州东南四里齐高祖创名建元唐干元中僧法偁始大之穹堂伟殿甲于诸剎太平兴国中改今额胡文恭记云萧齐旧剎吴土名蓝苏文忠尝赋牡丹诗云武林千叶照观空别后湖山几信风自笑眼花红绿眩还将白首看（革呈）红建炎初烬于兵仅余三数殿与甘露戒坛云
荐福禅院在州东南四里杨行密时　建元寺西地建以歙州清协禅师居之协尝住庐山香炉峰俗号炉峰院　国朝咸平中改今额有红梅阁淳熙中毁不存旧岁贡闱未建尝寓试焉
永福禅寺在州东南三里梁天监元年建旧名建尝唐大中间马刺史植以郡人潘建宗请重造今废
龙兴寺在州东南二百步陈至德中建旧名中兴唐神龙中改今额
显慈永庆禅院在州东南四里运河南旧传武烈陈帝果园唐长兴初名正勤咸平六年以承天节名天下寺观政和七年避后土号改曰能仁宣和中诏为神霄玉清宫 【诏书刻石大殿今存】 后宫废复旧建炎四年张参政守请为坟剎改赐今额
新兴广福禅院在州东南四里伪吴时为浴室院南唐保大中名新兴熙宁中改曰寿圣隆兴元年避高庙册号诏天下寺观并改今额
国安禅寺在州东二里唐初名国祥僧伽尝留衲衣寺后寖废 【祥见仙释】
崇胜禅寺在州东南二里武烈帝西第庙有轸氏舍宅疏初名杜业更曰福业太平兴国中改赐今额有观音阁今为祝　圣道场
正觉寺在州东南二里唐开元中建名开元寺乃李大夫遵宅旧址　国朝改今额后罹兵烬余一古殿有铁镬面径寻及铜模明皇像庆历中武进令杨与重饰乐安任膺为赞略曰有唐令王遗像在兹三教备躬范镕出奇嘉定间好事者欲取之有题于壁云衣冠佛老履为儒谓君王杂左袪卖主不羞天宝事可怜捐已奉苞苴遂已至绍定像镬终不存
报恩感慈禅院在州东南三里　国朝治平初胡副枢宿请额建院晁无咎赠感慈老云感慈神骏渥洼流壁上高僧莫遣酬苏文忠亦有诗 【见词翰门】
法济禅院在州东南二里初名浴堂院　太平兴国中改法济迩年浸废　咸淳初元权管僧德永以院之江阴庄私献贵戚家其徒讼于郡家守铉翁屏之时　朝建已置晋武两县主学教养无所因士众有请白之礼部为两县学就以江阴庄养士符从之
崇法禅院在州东南二里旧传武烈帝后圃南唐保大中名大圣院大中祥符二年改僧伽院宣和七年赐今额
华严教院在州东南四里旧为太平寺支院名法华有曼殊普贤二台东西对峙最伟特比岁寖废为人撤毁惟门屋佛殿仅存苏文忠屡尝游（上甜下心）题薝卜亭云六花薝卜林间佛九节菖蒲石上僊何似东坡铁拄杖一时惊散野狐禅
资圣禅院在州东南四里唐咸通中建舍比丘尼国朝宣和六年重缮干道间创三门孙鸿庆有记
妙胜禅寺在州东南一里有奇晋永和中李大夫舍宅建陈至德元年郡人姜氏为尼者三遂增辟唐永初四年名天静　国朝元佑间赐今额
　　　晋陵
感慈显庆禅院在县东南二里元佑三年胡右丞宗愈请为坟剎赐今额
红塔禅院在县西北三里山门题梁有大唐某年建字余多漫剥旧有浮图建炎间撤去得断碑云熙宁元年九月重建
广福禅院在县东南五里唐天复中齐云长老维亢建名齐云南唐保大中改今额前有双塔对峙驿(下阙)
景德禅院在县西南五十里唐咸通中建名宝田国朝景德中改今额
慈福禅院在县东南三十里唐咸通中建名永安国朝崇宁二年改赐保安三年再改今额
大中祥符禅院在太湖中津里山隩始号灵山唐正观初徙自马迹山里民杭恽舍祖墓重建寺居重湖迭嶂间最为清绝大中祥符中改今额宣和四年升为寺
接待院在县东南二十七里
　　　武进
宝林寺在县南三十里周闵帝舍宅建名法华　国朝改今额
干明禅寺在县南四十里唐大中五年马守建名缘果太平兴国中改今额
圆明禅寺在县西南六十里唐正观中镇威将军薛恬武陵王记室薛世绪徐州西曹从事薛法兴舍宅共建名乐善　国朝改今额
瑞像禅寺在县南六十里旧名宝相大中祥符中改今额
智宝禅院在县北七十里万岁镇梁武帝旧第天监七年舍为院名慧炬伪吴天祚闲重建太平兴国中改今额胡苍梧诗云六代烟尘息千年象教尊衣冠悲故里聚落见荒村
观音禅院在县西北六十里唐开元中建名善业国朝元丰初主僧悫澄重建尉高子方为记云唐上将曹公之故居　国朝改今额
能仁禅寺在县西三十里齐黄门侍郎萧惠开舍宅建名禅乡　国朝改今额
　　　无锡
崇安寺在县东三百步晋兴宁初建名兴宁本王右军旧宅太平兴国初改今额建炎中毁后重建绍定间创千佛阁于东庑
福圣禅院在县南梁太清建名护国唐咸亨中名灵山后废天圣间重建改今额俗号南禅有僧伽留锡塔崇宁赐名妙光
寿圣禅院在县南半里名凤光唐武德中与桥同建后废开宝八年两浙统官施仁福始创浴室院治平中重建改今额俗号北禅
崇教禅院在县东三十里梁大同二年邑人王建舍宅为之名祗（施去方改）隋大业五年废唐上元初重建会昌中又废干符二年复旧　国朝淳化二年赐今额
保宁禅院在县北二十里梁大同二年建名福爱隋大业间废唐上元初重建淳化中改今额旧传为甘罗宅旁有甘荡
兴教禅院在县东南四十里梁大同二年建名施（施去方改）绍兴元年赐今额
静教禅院在县东四十里陈至德元年建名善寂随开皇中吴郡刺史陈子迈捐资增创大业尽毁唐上元间重缮会昌又废寻复旧太平兴国五年改今额
圆通禅院在县东七十里唐干元初建名干元　国朝景佑中改今额有石刻金刚经
广济院在县东六十里唐干符三年建名甘露风土记太伯时其地有甘露故云太平兴国八年改今额
普宁禅院在县南四十里梁大同元年建名长泰国朝改今额为僧伽留笠之所
保安禅院在县南十里　国朝干道初建赐今额
善智禅寺旧在县南二十八里唐干封中建　国朝徙入县郭凤光桥北舍比丘尼崇宁间改　　旧扁犹藏佛殿
净慧禅寺在县南三十六里舍比丘尼国朝赐今额
旌忠荐福禅寺在历山梁大同三年建名法云唐会昌中废咸通重建亦名慧山至道中更名普利绍兴初　照慈圣宪后宅请为坟剎改今额
崇亲报德禅寺在胶山梁大清初建名弥勒隋大业五年重创至道中更名兴化绍兴间李丞相纲请为坟剎改今额
华藏褒忠显亲禅寺在县西三十六里青山弯　国朝绍兴中张循王俊即坟建剎赐今额有亭名云海瞰太湖骚人墨客多吟咏尤遂初亭前山色遶危栏之篇尤脍炙 【见词翰门】 后厄于回禄寺非旧观而亭如故
翠微禅院在阳山梁太清元年建或云大同二年名远山唐咸亨八年改为禅院太平兴国中改今额
开利寺在县西三十五里洛杜旧传晋王右军别墅梁太清元年建名兴福景佑三年改今额
普利禅院在县东南四十三里绍兴五年超法师建榜以慧山旧额蒋丞相芾请为坟剎
观音教院在县北门绍兴初建
　　　宜兴
法藏禅寺在县南二里旧在县西五十里谈村萧齐时建名重居唐上元二年徙今地成悦山门记云萧齐之时处县秋野肃宗之世移城炎方会昌废咸通中复大中祥符间赐今额陈古灵尝赋紫菊诗云山僧揖我临阶坐眼到栏边心即喜便欲移归种郡斋忍令于此风烟埋蒋颖叔亦有诸禅室众芳诗淳熙中改律为禅绍定初令赵与悊倡邑人重创大雄殿 【殿毁于淳熙己酉是年赵令生后四十一年己丑殿成而令卒殆有冥数云】
显亲追孝禅院在法藏寺东为寺支院　国朝建中靖国初蒋枢密之奇请为坟剎赐今额
胜果禅院在南岳山齐永明二年建唐天宝中稠锡禅师庐其旁有涤肠池卓锡真珠二泉天然井又有吴越金书法华经二　国朝改今额邹道乡归自岭表卜居未遂李丞相伯纪有乞取西庵踵道乡之句绍定初重创法堂云
广教禅院在善卷山齐建元二年以祝英台故宅建唐会昌中废地为海陵锺离简之所得至大和中李司空蠙于此借榻肄业后第进士咸通间赎以私财重建刻奏疏于石崇宁中傅待制楫家以恩请为坟剎宣和改为崇道观建炎元年诏复为院
广福禅院在芙蓉山唐干元初建名干元旧刻云阜葑大毓禅师驻锡此山熙宁二年更名寿圣有三到亭绍兴八年僧了清为记有庞居士三到斯山之语隆兴元年改今额
广福利益禅寺在县西五十里梁天监十年建名利益熙宁中加寿圣二字隆兴改今额
广福开胜禅寺在县西南五十里唐上元二年建名开胜熙宁中加寿圣隆兴改今额
广福金沙禅院在县东南四十里唐陆希声读书山房熙宁三年赐额寿圣金沙隆兴改今额孙鸿庆诗云一龛明灭佛前灯破（褴去监改戒）犹残一两僧说似鸿盘读书处试寻幽伴注乌藤
广福伏龙禅院在县西南二十里齐永明二年建名会善唐光化三年僧道洪居之号龙溪弥勒上生道场熙宁三年赐号寿圣伏龙隆兴改今额
禅林禅院在横山唐咸通二年里人张氏舍宅建名大庐灵峰太平兴国中改今额旧居山麓至和间僧宗震徙今地有华严阁
贝建名石佛寻曰会善南唐更名应天太平兴国五年改今额崇明禅院在县南七十里唐咸通十二年僧洪
福胜禅寺在县东北二十五里梁大同元年交州刺史杨师利舍宅建陈永定元年名安国太平兴国五年改今额
慧光禅寺在县西五十里本临津县齐明寺县废寺亦毁唐上元中重建天宝入载更名圆照太平兴国五年改今额
圣感禅院在县西七十里齐永明元年建名香胜唐广明中更名禅林护国太平兴国五年改今额
慧明禅寺在县西北九十里临洮湖唐上元二年建名净土后改善觉会昌中废南唐保大八年僧惠正重建复号净士　国朝改今额
崇恩彰孝禅院在县北二十里陈永定二年建名永安一云唐天佑二年周承佑舍宅建名保安熙宁三年更名寿圣保安隆兴初又名广福干道间周参政葵请为坟剎改今额
报国显德禅院在县西六十里唐上元二年建名永业一云南唐保大中崔颢舍宅建名善庆太平兴国五年更名保宁为律院宣和四年复旧建炎三年王枢密渊死节其子倚请为坟剎改今额
禅寂禅寺在县东北三十五里梁普通二年建唐元和间名隐静太平兴国五年改今额
金明禅寺在县北三十里隋开皇十年建名西城大中祥符元年改今额
崇庆禅寺在县北二十五里梁普通二年建名赡养国朝治平三年改今额
圆寂禅寺在县南二十五里旧传荆溪尊者道场太平兴国二年赐今额
承福禅寺在县西七十里梁天监中建后废　国朝淳熙中重建
法性禅院在县北五十里梁普通二年建名白塔一云唐干元初建名圣像光启二年改今额
显忠彰孝禅院在县东北四十里名隐仁建炎三年郭枢密三益请为坟剎改赐今额
崇报禅寺在县东南四十五里嘉泰中袁参政说友请为坟剎今额
清修禅院在县东南九十步比丘尼普达建
重修毗陵志卷第二十六
　陵墓
怀士会于九京之地敬仲舒于下马之陵思其人也昔贤墟垄在毗陵者不一若周之泰伯吴之季子则尤表表焉至今樵夫牧孺过者必敬彼乌知其人已去之千载耶况表碣岿然圣人之笔犹在然则是邦丘墓之可纪者讵容略而不书
　　晋陵
　　　吴
公子札墓在县北七十里通典注晋陵申浦有季子墓 【详见祠庙】
　　　晋
曹将军横墓在横山冲虚观后曩因乱离盗发冢圹令潘洞得巨砖有咸康八年右将军散骑常侍字 【详见山水】
刘刺史繇墓在县北江滨水经云尝为扬州刺史
　　　唐
吴刺史丹墓在仁和卿北原按长庆集刺史字真存阶至中大夫终饶州刺史铭曰汉中大夫东方曼倩夏侯湛高之作庙貌赞中大夫真存先生白乐天知之作神道铭呜呼二大夫异代而同符其皆达者乎
　　　国朝
郡守李国博余庆墓在横山葬后二十三年为至和元年王金陵铭其墓沈括笔谈谓公强政疾恶墓土可以疗疟
胡文恭宿墓在万安乡隆亭欧阳公为墓志铭
邹忠公浩墓在德泽卿林庄崇宁归自岭表政和初卒葬此嘉定间胡守卫命赵教授綝即坟筑庵给公田赡祠事叶水心适为记嗣是郡与学校岁遣祭淳佑八年春李守迪偕里寓郡僚修谒墓礼云
蔡阁学戡墓在新塘乡壶公山
张侍郎涛墓在新塘乡许墓
　　武进
　　　汉
蔡伯喈墓在尚宜乡互村大冢岿然按本传邕尝在吴中积二十年意殁后来葬此尔
　　　齐
泰安陵在彭山南齐高帝所葬按南齐书高帝纪云建安四年窆武进泰安陵即其地也今隶丹阳县境在武进之西
　　　国朝
钱兵部治墓在遵教乡北原里欧阳文忠公为墓表文王金陵铭永安县太君蒋氏云宜兴人此其配也
王逢原合墓在 【怀德南德】 薛村王金陵为墓表
张参政守墓在怀德南乡黄林
霍侍郎端友墓在怀德南乡千墩孙鸿庆为志
丁正言骘墓在广化门外一里
薛枢使极墓在滆湖西
　　无锡
　　　周
泰伯墓在梅李乡冢高一丈四尺周三十五步皇览云泰伯冢在会稽吴城梅李墟刘昭云县东皇山有泰伯冢南徐记云晋殷帅为晋陵太守尝表其墓复一户护守云
　　　吴
荆州刺史顾容墓在县南十八里冢高一丈八尺周百二十步人呼为顾墓今县郭有顾墓巷
　　　宋
新建侯王华墓在县西北二十五里冢高一丈八尺周百二十步本传云字子陵琅邪临沂人大保弘从祖弟卒于元嘉四年
王中令僧达墓在胶山南岭下路北冢高一丈六尺周二百步本传云孝武帝时为右仆射累迁中书令终义兴太守
萧侍郎墓在胶山寺门又云寺即旧宅
　　　齐
王光禄琨墓在县北二十五里冢高一丈八尺周百十二步九域志云光禄大夫琅邪王琨墓在无锡 【详见守长】
　　　唐
滕刺史迈墓在新桥门外半里荒 【莽间】 有二石兽刻云唐尚书刑部郎官睦州刺史滕公之墓按苏文忠志滕达道墓云十一代祖令琛为唐国子司业生太慱翼翼生赠户部侍郎抗抗生礼部侍郎盖盖生户部尚书（王向）（王向）生太中大夫睦州刺史即达道六世祖也
　　　国朝
秦龙学墓在慧山其长子湛倅常日迁葬后产紫藤一本围盈尺缠错古松状如偃或以为醉卧藤下词谶云
秦少章觏墓在大坏山
张循王俊墓在青山弯 【详见观寺门】
孟郡王忠厚墓在惠山西北
唐郎中作求墓在开化乡象山先是访婺女许史君德之语曰明年永别知我莫若君愿识吾墓卒如其言
尤尚书袤墓在孔山
冯　卿多福墓在开元乡石步
蒋侍郎重珍墓在湖埭
　　宜兴
　　　汉
袁府君玘墓在君山 【详见山水】
蒋云阳乡侯默墓在竹山唐秘书少监齐光乂为墓碑裔孙监察御史晁复立石道傍
蒋函亭乡侯澄墓在都山南唐天宝十五载给事中蒋涣撰湖东枝墓茔志云默十八代孙绘以上皆葬此山挺以下多葬洛阳曰从吴者存乎旧归洛者不悉乎本
许太尉（有彧）墓在周渎西（有彧）尝历司农洪氏隶纂有司农刘夫人碑谓其配也
许氏先墓在函亭乡潘墅冢甚高广有石刻云许氏先君墓表
　　　晋
周将军处墓在荆溪英烈庙侧唐权德舆题其墓云壮志清风在荒城白日愁幽泉那复晓乔木不知秋
　　　陈
蒋湘阴侯　政墓在白塔村函亭裔孙仕为散骑常侍安远将军
　　　唐
高丞相智周墓在葛墟村 【详见历代人物】
卫将军逖墓在许墅临大溪 【详见祠庙】
　　　国朝
郡守陈密学襄墓在箬山去郡后卒葬此孙莘老志其墓邦人德之州县岁时遣祭淳佑八年李守迪为文属令丞修上冢礼云
贺通判铸墓在筱岭字方回号鉴湖居士尝造石塔刻所作铭今在墓傍
蒋枢密之奇墓在沧浦
胡枢密松年墓在默林
孙尚书觌墓在龟潭
余舍人中墓在杏花村龙潭山前
汪内翰藻墓在杨蔡
墓容尚书彦逢墓在筱岭
庄待制徽墓在蒿山
郭枢密三益墓在横涧
沈尚书积中墓在西坑
苏待制峤墓在芙蓉山
董待制弅墓在　山
成开府闵墓在横涧
王枢密渊墓在紫云罗汉山
蒋丞相芾墓在孙墓
单大谏时墓在大芦
周参政葵墓在默林
王太尉琪墓在筱岭
王侍郎居正墓在金竹坞
傅待制楫墓在祝陵 【详见观寺门】
袁参政说友墓在青坞
胡忠献世将墓在横山
刘侍郎应起墓在台庄
重修毗陵志卷第二十七
　古迹
泝桐江而想子陵泛赤壁而怀公瑾地以人胜自昔固然郡介吴门朱方人物风流遗迹如昨六朝盖多焉备载不遗亦历览周游之一助
　　州
毗陵地在天禧桥南旧传地方丈余盛雪不积岂一郡温厚之气所聚欤或云在丁氏园
卧冰池一在郡城太平桥南一在武进县滆湖西曰孝感渎旧以为王祥卧冰得鱼之所又宅在尚宜乡为母舍建道观按本传祥琅邪人汉末扶母携弟览避乱庐江三十年至晋拜太保未尝至毗陵但其孙俊尝封永世侯永世县尝属毗陵览孙导显于江左子孙往往居此追慕祖德故以卧冰名池孝感名渎尔
东山亭在荆溪对河大历中独孤及守建正元八年韦守夏卿为记略云有唐良二千石独孤公之莅是邦人安俗阜有仁知山水之乐于传舍东得胜地筑亭号东山今废 【记见词翰门】
天庆观画龙在寥阳殿壁题曰姑苏道士李怀仁笔世传怀仁酒豪尝呼龙松江上狎而观之以此画入神品一日大醉睨殿壁索墨汁数斗曳帚裂袂号呼奋掷双龙立就观者辟易惧将攫焉胡苍梧有诗 【见词翰门】
太平寺画水在弥陀殿壁郡人徐友画清济贯河一笔起西北隅萦绕数十丈却立缔视疑若飞涛之腾涌杨诚齐有诗 【见词翰门】
独孤公桧有三皆其手植距几五百载人比之甘棠一在郡后圃一在古紫虚宫旧址今为丁氏球川亭一在忠佑庙尤为郁茂
　　晋陵
九里在县西北青山门外宋明帝时孔觊自会稽谋逆遣贼将孙昙瓘顿军干此命齐高帝率军东讨与张永等对垒结营摧破贼栅昙瓘败走
小井 【见山水】
离宫隋大业十三年敕郡通守路道德集十郡兵匠数万人于郡东南创宫苑周围十二里有凉殿四一曰圆基二曰结绮三飞宇四漏景环以清流荫以佳木又仿洛阳西苑环十有六宫于夏池左曰丽光流英紫芝凝华景瑶浮彩舒芳懿乐右曰采璧椒房明霞朱明翼仙翠微层城千金回廊复阁飞觞激水工技精巧丹碧绚丽未及临幸寻以盗起莽为丘虚今夏城遗迹隐然尚存
古城二并在县东北二里一方一圆东西对峙或云虎城亦云鼓城
郭坡在县北三十里晋郭璞葬母于暨阳去水百步或以濒流告璞曰即为陆矣其后沙涨环墓数十里悉成桑田暨阳今属江阴与县接境
胥城在县东南二十里四蕃志云子胥所筑
茶山路在县西南广化门外唐湖常二守会阳羡造茶修贡繇此往返故名
淹城在县东南二十里与武进接界越绝云吴地有淹君城是已其城三重周广十五里壕堑深阔旧传水涸斸得朽木可宿火近岁尚有之或云古毘陵城
韩城在县北德泽乡四围方正南有阙门北近诸庙皆谓韩王旧传五季乱离尝筑城堡卫乡里
　　武进
兰陵城在县北八十里千秋乡万岁镇西南齐四世祖淮阴令萧整侨居之地按万岁寺旧有伪吴天祚中石刻云寺西去萧梁帝祖宅三十里东城村初名皇基更曰皇业寺后百七十五步即其城也
东城天子路在县北万岁镇西或谓秦皇所游或云孙氏旧迹宋明帝时讹言天子出及齐高帝受禅盖尝居此言乃验
傅落城祥符经云傅落按丹阳记季子北庙在城西
大姑城小姑城潘令经云在县西南六十里
禄城在县北五十里
（酉寿）城潘令经云在县北三十里
青城在县西北六十里万岁镇南有圆坛高丈余广十亩西有方坛高不盈尺广七八丈旧传为圆丘方泽又有东郭门今酒务东巷南有两石龟莫详所自
金牛台在县西三十五里连奔牛镇舆地志云汉时有金牛出山东石池到曲阿人栅断其道牛因骤奔故名又四蕃志云万策湖中有铜牛人逐之上东山入土掘走至此栅今栅口及堰皆以此号宋元嘉末竟陵王诞遣参军刘季之与顾彬之败元凶劭将华钦等于曲阿之奔牛塘泰始二年建威将军沈怀明东讨孔觊至奔牛大破之齐高帝尝与萧顺之共登金牛台见枯（骨咨）横道曰文王以来几年矣当复有掩此者乎言之凛然动色
庱亭在县西五十里与丹阳分界韵书注吴中亭名孙权射虎伤马地晋顾众与兰陵太守季闳于此拒守逆击贼将张健卒平之
灵石在县南占石村古祠前形如柱微露于地旧传有取之者风霆大震遂止或云詹石二姓卜居讹为此名
　　无锡
太伯城在县东南四十里吴越春秋云太伯当之末恐中国使至兵及其竟筑城周三里二百步外郭三百余里在吴西北隅至王僚二十三君皆都此寰宇记云城去县四十里高三丈吴地记云吴筑城梅李平墟城内有宅旧址及井犹存或名吴城
阖闾城在县西四十五里越绝云伍员取利浦黄渎土筑此城吴地记云周敬王六年伍员伐楚曲运润州浰湖土筑之不足又取吴地黄渎土为大小二城无锡志云大城在姑苏小城在富安乡是也若尔则自苏取土于润不亦远乎今县东梅李乡自有浰浦及黄渎非润州浰湖明矣
黄城在县西十二里史记云楚徙封春申君黄歇于江东因城故吴墟为都邑
范蠡城在县西十里吴地记云在古历山西今谓斗城犹存
鸭城在县东二十五里舆地志云吴王于此聚凫鸭故名
麋城在县东二十里以鸭城观之亦吴王豢麋鹿之所
龙尾道在县西越绝云春申君徙封开此道以属本邑云
西施庄在县东四十里吴地记云范蠡献西施于吴故有是庄
望亭旧名御亭在县南四十五里与平江分界舆地志云御亭吴大帝立晋顾扬尝监晋陵军事筑垒于此进讨贼将张健梁肩吾有御亭一回望风尘千里昏之句寰宇记云随开皇九年置为驿唐李袭誉易今名后废
王右军庄在县西北三十五里洛社镇风土记云晋王右军别墅一夕闻众喧阗如市声潜窥之状皆鬼神因立镇市今开利寺址是
萧庄在县东宅仁卿梁萧侍郎别墅今胶山寺址是
梨花庄在县北天授乡
湛长史草堂在县西七里今慧山寺址是文选有刘铄过草堂诗十三代孙贲赋诗云祖德今发扬还同书史册盖谓史逸其传也 【详见历山】
李相书堂在慧山寺唐李公垂绅肄业于此居松竹中泉极甘爽有诗云上家山家山依旧好昔知松桧长今来容鬓老又云故山一别光阴改秋露寒蝉岁月多
长生桧在慧山寺殿东偏　国朝天圣中苏内相绅宰县时手植后人立石以此名
　　宜兴
阳羡城汉许荆传注云阳羡故城在义兴县南十道图志云荆溪一名阳泉其音与阳羡相近秦改荆邑为阳羡岂俗传之伪耶
临津城在县西北五十里周广二百九十步旧址犹存南临荆溪故名
国山城在县西南五十里周广二百九十步有濠西临漳溪寰宇记云晋初置于离墨山西后徙夷旷处
义乡城在县东南八十里今属长兴
永世城在县西北今属丹阳
绥安城在县西南粱升为陈留郡今属宣城
平陵城在县西北六十里五贤乡皇甫冉诗云旧国想平陵春山满阳羡
任公钓台在县北一里临荆溪任昉为守尝垂钓于此赋诗云道遇垂纶叟聊访问津惑长泛沧浪水平明至曛黑旧传台高二丈今荆莽中荒址尚存
南岳
国山碣 【并见山水】
到氏查林田舍在县东二十里旧传到洽兄弟所居任昉过之曰此子日下无双且申拜亲之礼蒋颖叔诗云六朝冠盖俱尘土到氏今无苗裔存当时任昉过田舍野老犹记查林村
离群在县西南十八里任昉汛溪诗云绝物甘离群长怀思去国地临荆溪疑后人取是句以名近世金陵李　赋阳羡百吟有云好风吹句落烟村便作棠阴记史君渠有平生绝尘到群居那得是离群
函亭在县西六十五里汉封蒋澄为侯其后因家焉
漳浦亭在县西二十五里洴浰浦中近章溪有土隆起俗号张虎墩疑其音相近传者伪焉晋以此亭为周札封邑
射虎亭在县南徐铉送冯侍郎诗云斩蛟桥下溪烟碧射虎亭边路草青
余皮在县东十二里旧传子隐断蛟曝余皮于此余当作余李坚诗云小试屠龙技已成遗踪千载詟英灵舳舻不骇风波恶烟雨时闻草木腥
祝陵在善权山岩前有巨石刻云祝英台读书处号碧鲜庵昔有诗云胡蝶满园飞不见碧鲜空有读书坛俗传英台本女子幼与梁山伯共学后化为蝶其说类诞然考寺记谓齐武帝赎英台旧产建意必有人第恐非女子耳今此地善酿陈克有祝陵沽酒清若空之句
杜牧之水榭在荆溪北漘旧传邑人王公辅治地得巨横木亘其中云是牧之筑榭故址按牧之集有寄歙州刺史邢郡诗云一壑风烟阳羡里解龟归去路非赊寄李侍郎云终南山下抛泉石阳羡溪头买钓舟赠许七侍御云他年雪中棹阳羡访吾庐自注于宜兴近有水榭其后徐铉送义兴赵合云杜牧旧居凭买取它年藜杖愿同归
李司空山房 【详见寺院】
陆相山房在颐山唐陆希声解相印尝隐居焉自号君阳遁叟着颐山录穷幽极深间得其胜辄命以名如鸿盘云磴伏龟台腾螭石讲易座观妙庵之类凡二十有七皆以绝句纪之嘉佑中令赵文昌刻石县圃
蜀风在县西北四十六里唐末韦庄为蜀程记云至宝鸡县过三迭（土反）田畴村落酷似义兴境物故名宝鸡乃凤翔支邑接东川李坚诗云勿讶韦郎夸酷似情知苏子赋归来
赵庄在县南三十里唐李戡隐居之地与蜀山相对遗迹尚存
边庄在县南四十五里又五里有省庄南唐封疆止此与吴越接畛为营屯戍守之所
七里庄在县东北七里
南庄在县北五十二里蒋颖叔尝置义田有云耕春烟一陇钓夜月千寻未荒三径在不负此生心又云功成乞身去于此老吾生
计亭在县北二十里即星陨许氏园之地
五牧在县西四十七里丁正言骘作寿昌县君蒋氏墓志云蒋乂五子皆至郡守故名 【今晋陵县以东运河亦有五牧】
西石亭在县东南十五里地产藓梅枝干奇古即苏文忠所谓幽香收艾纳是也陈克有石亭梅花落如积之句 【见词翰门】
李刺史玉潭庄在张公洞西南三里 【详见山水】
陆氏山居在金牛潭
陆氏山居在金泉 【并见山水】
苏东坡别业在县北滆湖塘头嘉佑初蒋颖叔有卜邻之约诗云琼林花草闻前语罨画溪山指后期元丰中自黄移汝至荆溪与单君锡步月于黄土有饷红灰酒者坡曰彼知有红灰不知有黄封真快活人也因号东坡红又长短句云买田阳羡吾将老从来只为溪山好其孙岘因家焉
垂脚啄木二岭在县南唐遇春贡湖常二守会境上白乐天诗云盘下中分两州界灯前各作一家春
茶舍在罨画溪上去湖洑一里李栖筠为州有僧献佳茗陆羽以为芬香冠绝他境可供尚方始贡万两置舍洞灵观韦夏卿徙兹地卢仝诗云天子须尝阳羡茶百草不敢先开花李益云顾渚吴（山奚）踏成道石焙急成山日燥又云大君本以仁为心谁先此弊流至今李郢云吾君可谓纳谏君谏官不谏何由闻使君爱民惨颜色就焙尝茶坐诸客几回到口重咨嗟嫩绿芳鲜出何力僖宗幸蜀间关驰贡王守枳诗云今朝拜贡盈襟泪不进新芽是进心 【南唐保大四年命建州置的乳茶号京挺乃罢贡】
九斗坛在善权山下高三尺周广十三步山有九峰如覆斗梁天监中祷雨蒋山未应神见梦于武帝曰阳羡九斗山有神号张水曹能兴云雨帝如其言遗使致祭雨随至今间以旱告辄验
双楠轩在县城南慕容晖所居状如偃盖东坡为命名参寥子诗云南轩前头两佳木先生抚翫常不足尤爱熏风五月初白银花开光照屋
醒醉石在县治元丰间令李元盈题云为山因絫石人巧夺天机强说醒和醉那知是与非
蒋三舍在县西洴浰四围皆泽国宣和间张宝文彦智遇风寄宿赠以诗和者盈卷今藏其家有两岸更无通步路四时常有避风船之句
重修毗陵志卷第二十八
　祥异
纪异类怪纪瑞若夸不书可也虽然春秋灾异不削史传休祥备载是邦有得之遗牒所纪故老所传者不书可乎哉
　　吴
五凤二年阳羡离墨山巨石自立干宝以为孙皓承废得立之象
天玺元年阳羡山有石裂十余丈名曰石室皓尝封禅以侈瑞应 【详见山水】
　　晋
武帝时无锡县（焱欠）生茱萸四株交枝若连理先是有鼯鼠出延陵羊祜令郭璞占曰此郡东明年当有妖树生若瑞而非瑞辛螫之木也
元帝初镇建业王导令郭璞筮得咸之井曰东北郡县有武名者当出铎以着受命之符后晋陵武进县人于田中得铜铎五故云五铎启号于晋陵又王廙奏云向见导言晋陵有金铎之瑞必致中兴
大兴三年晋陵地震
咸和元年正月月入南斗占曰有兵是月石勒兵至
建元元年晋陵灾
大和六年晋陵大水
宁康二年晋陵义兴诸县水
义熙二年阳羡县有木连理
　　宋
元嘉十二年义兴大水
　　齐
高帝居武进县东城里宅南有桑一本高三丈旁出四枝若华盖幼戏其下从兄敬宗曰此木为汝生
建元元年七月义兴水
武帝即位初义兴水
永明九年八月义兴大水
建武元年晋陵大稔
　　梁
天监元年夏四月丙寅武帝即位是月凤凰集南兰陵
大同十年三月武帝幸南兰陵谒建陵有紫云荫陵上食顷乃散傍有枯泉至是复涌
　　唐
干封二年宜兴邑宰所居有木连理
永徽四年宜兴邑民顾氏家产芝草
大历中独孤及为郡甘露降其庭
　　五代
南唐保大中睦昭符为守一日坐听事雷暴至电光如金蛇绕案吏卒惊仆昭符不慑闻案下叱叱有声雷电焂散得铁索重踰百斤昭符色亦不变命纳诸库
升元二年六月常州大雨涨溢
　　国朝
治平元年毗陵日晡天大声如雷震一星如月出东南再震移西南三震星陨焉在宜兴计亭许氏园藩篱俱爇火息视地一窍深三尺余星犹灼　久渐暗热不可近后得拳石头微锐其色如铁郑守伸取以遗涧州金山寺今犹存 【见沈括笔谈】
绍兴二十八年英守伯虚为郡郡宅梅忽粲异花紫心碧晕时以为瑞
宜兴长桥下旧有白獭若出穴四望而嗥则为兵革之兆遂神而相之今不存或赋诗云渊潜不作捕鱼忙搀报人间赤白囊世道清平渠屏迹吴宫医颊授神方
重修毗陵志卷第二十九
　碑碣
欧子集三代以来遗刻仅千卷谓物之终弊虽金石不能自久好古云乎哉郡境四履丰碑巨碣无虑数百岁月滔迈刓缺莫补裒而录之此传久之道也可以传可以无传览者当得于言外
　　州
太宗皇帝戒石铭绍兴闲重立 【摹黄庭坚书张焘蜀祷杌王明清挥麈录皆云后主颁令箴二十有四句今铭四句盖　宸笔所取】
太宗皇帝御书帝字守臣赵彦悈立
真宗皇帝赐文臣七条 【并在郡治】
真宗皇帝建天庆观敕大中祥符八年立 【在本观】
徽宗皇帝御书大成殿牓宣和间立
徽宗皇帝御书赐辟雍诏淳熙十四年守臣林祖洽重立 【在州学】
徽宗皇帝御书建神霄玉清万寿宫诏宣和元年守臣刘光立 【在永庆寺】
徽宗皇帝御书二绝句赐徐知常守臣安泳立 【在天庆观】
高宗皇帝御书六经墨本 【在州学御书阁】
高宗皇帝御书孝经石刻守臣林祖洽立 【在州学御书阁】
高宗皇帝御书亲耕耤田诏 【又在武进县】
常州二大字南唐散骑常侍徐铉书
郡守题名记一绍兴十七年郡丞洪遵撰一干道八年郡守晁子建撰一嘉定五年郡守赵善湘撰
长廊颂天宝十一载儒林郎行晋陵县尉罗信之撰天圣中郡守李余庆重立
开城记伪吴天祚六年水部员外郎倪政明撰
子城兴造记苍梧胡珵撰绍兴四年郡守俞俟立
开后河记道乡邹浩撰
重开后河记教授邹补之撰
奔牛闸记中大夫宝谟阁待制陆游撰
甘棠桥记
惠政桥记并郡丞赵时侃撰郡守赵善防立
重开新河记郡守赵汝逵撰
常平米记宣教郎大社令建安丘橚撰
静治堂记
梅露堂记
如农斋记并晋陵孙觌撰
凝露堂记吴郡郑作肃撰郡守李（王玉）立
多稼亭记广汉张栻撰
匪懈堂记教授莫若冲撰
近民堂记教授刘三杰撰
击壤图庆湖贺铸笔
双麦记郡守赵伯麟撰
双莲记郡守郑必万撰
重建五贤堂记中大夫守中书舍人张涛撰
平籴米记郡丞陈桃撰
社稷坛记朝奉大夫知郴州丁逢撰
通判厅题名记一隆兴元年郡丞陈抚撰一嘉熙三年郡人季晞颜撰郡丞赵希璚立
常州学记临川王安国撰治平四年立
重建学记教授鲍彪撰绍兴八年立
修学记淳熙十一年朝奉郎张渊撰
进士题名记一治平四年临川王安国撰一嘉定十六年教授余申撰
状元桥记绍兴六年教授鲍彪撰
小井记建中靖国元年晋陵令陆元光撰
复贡士额记干道八年晋陵权尉张贵谟撰
州学沙田记一干道七年郡人唐铸撰一开禧元年教授刘三杰撰
州学义廪记嘉定元年秘阁校理留元刚撰
魁字嘉熙元年郡守谢达立
教授厅壁记淳熙　　年教授邹补之撰
晦庵朱文公白鹿书堂规嘉定十二年教授赵綝立
东莱吕成公学规又寄临川聚学诸生诗嘉定间教授王泳之立
邹道乡墓亭记水心叶适撰
元日序拜文淳熙十五年教授莫冲立
杜少陵凤凰台诗德久邹柄书干道八年立
东坡祠堂记干道七年昭德晁公武撰
祠堂碑阴记嘉定十三年教授余申撰
祭东坡文嘉定十四年教授余申撰
东坡和杨公济梅诗
东坡考牧图诗
东坡鱼枕冠颂诗并干道八年郡守晁子健立
东坡聚远楼诗端平元年郡守程有俊立 【并在郡学】
东坡草书与陈述古夜饮诗 【在郡治东庑】
东坡题感慈寺诗元丰八年刻 【在感慈寺】
东山亭记唐正元十一年常州刺史韦夏卿撰
季子庙碑水心叶适撰
东水门记梁溪尤袤撰
重修东水门记三山黄冲远撰
盍簪亭记郡人张秘撰
咸淳重开后河记直院秘监王应麟撰 【亭在葛桥】
龙兴观三门记大中祥符四年检校工部郎中周绛撰
九天使者殿记端拱元年散骑常侍徐铉撰
重修三清殿记天圣六年秘书丞黄鉴撰
道藏经目传授图景佑四年郡守王湜立
踵息庵记政和元年延平杨时撰
毗陵三绝教授余申题
毗陵三绝郡守王定题
三学同舍会拜题名一郡人施从龙撰一临海丞李琰撰
澄清观记都官员外郎周绛撰
光孝寺修造记广西经略张贵谟撰
永庆寺修造记晋陵孙觌撰
定光佛记郡守晁子健记
韩长老堂记晋陵令王九成撰
荐福寺僧堂记天圣四年郡贡士丘镇撰
重修荐福寺记叙宣德郎陈瓘撰
正觉寺明皇铜像赞乐安任膺撰
资圣寺三门记干道间晋陵孙觌撰
智宝寺记伪吴天祚二年僧澄清撰
观音寺记元丰二年县尉高子方撰
忠佑庙陈司徒告身大业十一年六月
陈司徒夫人轸氏舍宅造寺疏伪吴明政二年 【并唐大中八年唐叔（王向）立】
陈司徒八绝碑唐天宝四载沙门德宣撰
八绝后记宝历二年彭城刘祁撰
司徒神庙碑干符三年集贤院学士齐光乂撰
银香炉记干符六年沙门韫让撰
朱梁封福顺王告政和间武进令郭三益立
忠佑庙额宣和四年立
重修忠佑庙记一宣和六年裴玑撰一建炎三年直秘阁陈括撰一建炎三年太常博士夏之文撰
帝子封二侯告嘉泰四年郡守赵善防立
忠佑庙田记嘉定十三年教授余申撰
宋郡侯赈荒记淳佑元年进士出身王允升撰
宋郡侯生祠记淳佑元年建康教授赵若炳撰
武烈东庙碣唐会昌间邑人葛相如撰
武烈东庙碑南唐保大间徐铉撰
嘉应城隍庙记淳熙十五年教授莫若冲撰
　　晋陵
县厅壁记一祥符中令潘洞撰绍兴十四年苍梧胡珵撰
宣嘉堂记大观四年令李景亮撰
县狱记嘉定间漫塘刘宰撰
不浊堂记晋陵县孙觌撰
声亭记一
尉厅壁记
横山登僊观记开宝七年南唐集贤殿学士徐锴撰
冲虚观诗天圣三年郡丞董黄中撰
芳茂山诗三茅山人金英子张存撰
横山诗郡丞杜子民晋陵令陆元光撰
横山倡和诗缙云詹通会稽陆傅晋陵李公弼吴兴陶光撰
(下文阙)
妙觉观记至道间终南山人韩拱辰撰
寿圣禅院记崇宁间张彦辅撰
福圣禅院妙光塔记景坡蒋灿撰
崇安千佛阁记绍定中天台王定撰
慧山泉字郡守丹阳邵必书
湛长史旧居志唐检校户部员外郎丘丹撰
　　宜兴
县厅壁记一皇佑六年令国子博士燕雍撰一政和二年会稽传尧咨撰一绍兴己亥令鄱阳左昌时撰
经理邑事总记熙宁二年令尚书员外郎楼闶撰
修文宣王庙记景德四年直史馆陈越撰
徙建新学记皇佑元年并州刺史张伯玉撰
重修学记一绍兴十六年括苍陈镒撰一干道八年令孙回撰一庆元元年新安朱熹撰一嘉定十二年龙泉叶适撰一淳佑六年宛陵吴潜撰
丞厅壁记一元丰七年丞会稽黄彦撰一干道二年国子监簿沈文撰一嘉定九年丞古瀛刘壁撰
簿厅壁记一绍熙三年簿吴兴陈晦撰一嘉定戊戌簿东郡赵汝漕撰
尉厅壁记绍熙三年尉　阳贾子坚撰
重建尉廨记嘉定十一年令戴桷撰
社仓记庆元元年新安朱熹撰
修常平仓记绍熙五年丞赵师森撰
泳飞亭记嘉定十三年令戴桷撰
修县狱记治平二年令王应辰撰
狱粮记嘉定十三年令戴桷撰
张公洞字在天申万寿宫丹阳邵必书
洞灵观记南唐韩载撰
汉许太尉庙碑今亡
唐将军庙碑邑人王敖撰今亡
晋平西将军周府君碑陆机撰王右军书
周将军庙记一景德二年郡守周绛撰一元丰八年邑人沃彦撰一淳熙三年萧德藻撰
复周孝公茔兆记嘉定十七年漫塘刘宰撰
晋征西将军周孝侯斩蛟射虎之碑眉山苏轼书
英烈庙额嘉定间丞洪（仁去二改间）立
汉袁府君庙记绍兴八年邑人单子发撰
果利庙额记政和元年芒溪王甫撰
祠山广惠行庙记在胥村崇宁三年邑人单子发撰
岳武穆公生祠记建炎二年令钱谌撰
岳武穆公祠堂记淳熙八年倅赵善誉撰
新建岳武穆王庙记嘉定十一年太学录周端朝撰
先贤祠堂记宝庆三年建安真德秀撰
杀虎行漫塘刘宰撰
迎华驿记治平四年安定程甫撰
重建阳羡馆记嘉定十三年邑人沈唐老撰
长桥记南唐徐铉撰
重建长桥记一大中祥符三年　　　撰一天圣二年郑向撰
浚运河记淳熙五年尉秦膺刚撰
余霭新堤记嘉定十七年临川陆持之撰
复养士桥钱记绍熙五年令括苍高商老撰
养济院记嘉定十三年太末陈璧撰
慈幼庄记绍定二年句金王遂撰
漏泽园记绍定元年漫塘刘宰撰
囤山碑在南岳山吴孙皓时立
蒋氏大宗碑在葛墟道傍唐民部侍郎蒋洌撰
碧藓庵字在善权寺方丈石上
茶舍碑一唐常州刺史裴肃撰一唐中山刘明素撰
九斗坛碑在善权寺前门左南唐僧崇肇撰
蜀程记唐韦庄撰
陆希声颐山录在县治嘉佑五年令赵文昌立
重修毗陵志卷第三十
　纪遗〔辨疑附〕
郡志旧病于略今网罗采摭粗加详焉亦既汇列于前矣至若所见异辞所闻异辞所传闻异辞有不可以类入者略之又阙此纪遗之所由作也辨讹数事并附见之
　　总四县
太湖中有大小雷山周子隐谓舜之渔泽而慧山旁有历山又有舜田舜井后人指为耕稼之所然河东旧有历山雷首山会稽亦有历山舜井象田仍以余姚上虞名县众说殆不一惟郡国记云南朝多以北方山川郡邑名境内之地故以此拟舜之遗迹吴地记亦云晋宋时始号历山盖两汉地志未之载焉更俟博识
张禹后汉建初中拜扬州刺史过江行部土民以江有子胥之神难于济涉吏请止禹曰子胥如有灵知吾志在理察冤讼岂危我哉鼓楫而过所部郡邑虽深遐之地莫不遍历焉
郦元云顺帝永建四年周嘉上书以吴越　国周旋万一千里浙江山川险绝求得分置遂析江以东为会稽西为吴郡三国朱育对濮阳兴则谓刘府君有请然考东汉志不言何人有请但云始顺帝未知二说孰是 【郦元或云郦道元后汉耿纯马援传注道字咸无焉】
宋高祖始为镇军将军晋陵韦叟善相桓攸令视帝当得州否叟曰得边州退而私于帝曰君贵不可言帝笑曰若中当用为司马其后叟诣之曰成王不负桐叶之言公应不忘司马之言今不敢希镇军司马得军佐足矣卒与之
陈武帝尝游义兴馆于许氏梦天开数丈有四朱衣捧日而至纳诸口暨觉腹内犹热心甚喜焉
赐酺昉于前汉至唐犹存杜审言和晋陵陆丞早春游望及大酺诗有云毗陵震泽九州岛岛通士女欢娱万国同伐鼓撞钟惊海上新妆袨服照江东以此知唐之听民群饮亦有时也
刘禹锡寄杨虞卿诗云曾主鱼轻刺史今朝自请左符来虞卿盖坐朋党出守谓之自请亦善为辞矣洪景卢尝辨之载容斋随笔
陆贽字敬舆吴郡人奏议有云萧复剌常二年臣时寄住盖大历中也既而德宗即位寝被召用则贽之寓此其郑尉免归之日乎
孟郊字东野集中上常州卢使君书略云合下以仁义道德事其君闻之天下久矣小子显求道德仁义之衣食以为养前守吏部侍郎韦公尝道德仁义之矣韦公既去衣食亦去道德仁义显其主张是在合下复上养生书按唐史卢乃元辅韦乃夏卿相继出郡而东野盖尝寓居矣又有送谏议十六叔至孝义渡后寄诗云晓渡明镜中跨蹑毗陵桥寄义兴小女子云江南庄宅浅所固唯疏篱小女未解行酒弟老更痴家中多吴语教尔遥可知我咏元鲁山匈臆流甘滋终当学自乳起坐常相随其慈爱之念又可概想
孙泰山阳人唐中和间以二十万钱置别墅于阳羡俾其人他徙忽一妪哭甚哀泰惊问妪曰老妇逮事舅姑于此吾子不肖举以售人泰怤然曰妪所居乃吾所售适得京中书不复驻此矣尔第居之言讫而逝苏文忠公建中靖国初北归阳羡倾囊底得五百缗市屋将迁月夜与邵民瞻散步一妪亦恸泣人问故对如前妪取券立焚呼其子令奉母还竟不索直遂入城府借屋以居前辈急谊大抵类此二事适在吾州尤可敬叹
苏文忠寓顾塘孙氏馆初在仪真得暑疾至是寖革不能卧陆宰元光遗一懒版纵横三尺偃植以受背公殊以为便竟据此终陆之子属胡苍梧为铭曰参殁易箦由殪结缨毙而得正匪死实生堂堂东坡斯文栋梁以正就木犹不忍僵昔我邑长君先大夫侍闻梦奠启手举扶木君戚施匪屏匪几贻尔子孙无曰不祥之器
高绅蚤岁寓横山冲虚馆味泉极甘谓可比惠山惜不入陆鸿渐之品第太平兴国中以太常少卿出宰故里　章圣时命其子夷直为尉俾就养焉首访是泉废已久至是复腾涌郡别驾董黄中作诗序其事名高家父子泉时天圣三（社去土改异）也
吴志载孙皓以阳羡山石室开表为大瑞乃遣兼司徒董朝兼太常周处至县封禅今碑自丞相而下十四人独有大司空朝而无处名按处传处仕吴止东观令无难督无有兼太常之事岂史氏见处为阳羡人辄附益耶当以碑为正
周将军庙在县南东巷前临荆溪即晋平西将军周处之庙有唐模晋碑云内史陆机撰右将军王羲之书字画卑陋文词鄙俚兼以其时考之多所谬伪按晋书处于元康七年与齐万年战殁今乃云九年以疾卒陆机于大安元年为成都王颖所害今乃云太兴二年归葬是机死已十七年不知为此碑者果何人耶处既死于节义当时名士如潘岳阎绩辈皆作诗吊悼机与处俱是吴人又有雅故岂应无纪述恐岁久沦亡后人因附会为此耳南唐徐锴以祠事过邑为庙像赞词颇雄健　皇朝绍兴七年赐庙额曰英烈
旧说王介甫与东坡不相能介甫谓坡所作醉白堂记为韩白优劣论坡闻而寄声谢曰不似介甫常州学记乃学校策耳今常州学记乃平甫文非介甫也岂好事者误耶
时邦美阳羡人父为郑州牙校部纲入蜀年六十有四妻亦四十余未有嗣谓其夫曰我有白金百星愿携以市妾庶得子为身后计夫如其言至喻侩者获一处子甚端丽扣其繇来默不对旦起见其括发以布怪问之泣曰妾本京都人父终雅州掾母子扶柩至此贫无赀鬻妾以归时恻然亟奉处子访其母曰某不愿得此举所余金赙行掾妻泣谢遂与护丧事如部曲抵京访舍馆且为主葬既归妻问故以实告未几妻有娠一夕梦伟丈夫衣金紫导者九人皆披败衲径趋入金紫者独留堂中逮旦邦美生堂后之犬生九子故邦美小字十狗后举进士仕至吏部尚书
方允武三衢人武学上舍补官为宜兴巡检建炎三年金人犯境允武率土兵乡夫迎战于金泉至梅岭而殁事闻特赠秉义郎官其子三人唐卿虞卿夏卿后俱至正副使信安志所载如此今义兴虽有金泉虏未尝至疑当时叛将溃卒寇略未可知但允武死节可尚故录之惧没其实也
陈得一字睎夫岐公洪进后居晋陵崇宁间乘桴至日本国得卷书上有丹题付通微三字视之乃天文星历遂精推步　高宗朝日食正朔以御史张致远荐召至秘省俾正历差特命以官辞赐号通微处士始验丹书之应归隐聂墅淳熙诏上其遗书周简惠葵尝为之序
周其姓者义兴人晋永和中尝出邑暮宿道傍草庐一女子在焉夜间有小儿声呼云阿香官唤汝推雷车女辞去既而大雷震诘旦视所宿处乃新冢孙鸿庆赋罨画溪行有云阿香推雷车政援此事 【一云周姓永和其名】
剑僊吴氏适张太傅训秘一柳箱戒勿启率十数日一出夜从窗隙归一日潜启箱得短剑与皁半臂归已先觉怒曰奈何背吾言衣半臂奄忽飞去箱固亡恙先是产一女吴焂自外至乳之太傅叱曰既去何复还吴不答惟见灯光一线如电徐视其女首已亡矣粟斋巩丰因萍洲可谈载其事为赋诗略云安得侠妇数十辈夜入胡地歼犬羊收拾竟土还君王号为壮士可羞死
史氏义兴蒋弘谨妻也生子五岁而寡时年二十有二誓不嫁诲子以学孙堂仕显封庆国夫人初居滆湖寠甚育鹅自给朝纵去暮揭旗于岸则毕集焉颖叔尝赋诗云凌风泛浪白于云野放湖中晓至昏一举招旗毕来集至今人号养鹅墩
洪忠宣皓夫人　氏建炎中　　忠宣杖节留虏廷夫人卒葬无锡白茅山子适遵迈庐墓傍有球松之瑞
胡淑修字文柔晋陵人文恭公之女也事芜湖李之仪读书善属文嘉佑中从其祖母至内庭见于柔仪殿　慈圣光献后拊之曰是胡氏有学能文之女乎后上元御宣德门观灯命妇皆侍后顾曰能文之女何不来淑修适在后呼而出赐冠帔时皆荣之初之仪从东坡中山之辟淑修曰苏公名重一时读其书有杀身成仁之志宜善事之之仪葬母淑修去衰襦运土封穴手植松柏以水灌之沸泪与水俱所植皆茂封静安县君
熙宁间吴兴朱临致仕里居有僧智容来谒见其子行中因贺曰后举状元也明年果奏礼部名时智容适寓相国寺及殿试行中偶疾作条对不满意卷上日方午　裕陵览而嘉之一日行中过智容就寺廊引见一丐者相与饮酒斗余徐曰此人当唱第先生能留眄乎丐者曰汝云何师曰可冠多□□□□□□□□□□□□□但云偶数多翌□□□□□□□□□□□□士入寺师不觉惊唶曰始吾见子谓天下无人不知复有此人行中曰此毗陵余行老未有闻某固识之及胪传余果为第一行中次之行老名中


