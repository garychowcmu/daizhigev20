至正四明续志　(元)王元恭修　(元)王厚孙　徐亮纂　(清)徐时栋校刊
　
目录
　序 
　卷一
　　沿革
　　　土风 
　　　职官一
　　　　淛东道宣慰使司都元帅府 
　　　　淛东道宣慰使司 
　　　　淛东海右道肃政廉访司分司 
　　　　本路总管府〔一〕 
　　　　本路总管府〔二〕
　　　　　达鲁花赤 
　　　　　总管 
　　　　　同知 
　　　　　治中 
　　　　　判官 
　　　　　推官 
　　　　　经历 
　　　　　知事 
　　　　　照磨 
　卷二
　　职官〔二〕
　　　万户府 
　　　市舶司
　　　　提举 
　　　　同提举 
　　　　副提举 
　　　海运所 
　　　本路儒学 
　　　　教授 
　　　　学正 
　　　　学录 
　　　司狱司 
　　　录事司
　　　　达鲁花赤 
　　　　录事 
　　　　判官 
　　　鄞县
　　　　达鲁花赤 
　　　　县尹 
　　　　县丞 
　　　　主簿 
　　　鄞县尉司
　　　　县尉 
　　　奉化州
　　　　达鲁花赤 
　　　　知州 
　　　　同知 
　　　　判官 
　　　昌国州
　　　　达鲁花赤 
　　　　知州 
　　　　同知 
　　　　州判 
　　　慈溪县
　　　　达鲁花赤 
　　　　县尹 
　　　　主簿 
　　　　县尉 
　　　定海县
　　　　达鲁花赤 
　　　　县尹 
　　　　主簿 
　　　　县尉 
　　　象山县
　　　　达鲁花赤 
　　　　县尹 
　　　　主簿 
　　　　县尉 
　　人物
　　　袁桷 
　　　补遗
　　　　郑覃
　　　　史弥巩
　　　　孙梦观
　　　　孙枝
　　　　王文贯
　　　　赵逢龙 
　　　进士 
　　　中乡举 
　卷三
　　城邑
　　　在城
　　　　公宇 
　　　　坊社 
　　　　桥道 
　　　鄞县
　　　　公宇 
　　　　乡都隅社 
　　　　坊巷桥道 
　　　奉化州
　　　　公宇 
　　　　递铺〔凡一十处〕
　　　　乡都 
　　　　桥梁 
　　　昌国州
　　　　公宇 
　　　　乡都 
　　　慈溪县
　　　　公宇 
　　　　乡都隅社 
　　　　坊巷桥梁 
　　　定海县
　　　　公宇 
　　　　乡都 
　　　象山县
　　　　公宇 
　　　　乡都 
　　　　桥梁 
　　新校 
　卷四
　　山川 
　　　山 
　　　邱墓 
　　河渠 
　　　在城 
　　　鄞县西乡 
　　　鄞县东乡
　　　　津渡 
　　　奉化州 
　　　　津渡 
　　　昌国州
　　　　津渡 
　　　慈溪县
　　　　津渡 
　　　定海县
　　　　津渡 
　　　象山县
　　　　津渡 
　　新校 
　卷五
　　土产
　　　巿舶物货
　　　　细色 
　　　　粗色 
　　　五谷 
　　　药材 
　　　草木 
　　　果实 
　　　器用 
　　　毛族 
　　　羽族 
　　　水族 
　　新校 
　卷六
　　赋役
　　　田土
　　　　本路
　　　　　官田土 
　　　　　民田土 
　　　　鄞县
　　　　　官田土 
　　　　　民田土 
　　　　奉化州
　　　　　官田土 
　　　　　民田土 
　　　　昌国州田土
　　　　　官田土 
　　　　　民田土 
　　　　慈溪县
　　　　　官田土 
　　　　　民田土 
　　　　定海县
　　　　　官田土 
　　　　　民田土 
　　　　象山县田土
　　　　　官田土 
　　　　　民田土 
　　　　录事司官地土 
　　　　职田 
　　　　驿户 
　　　　僧道田 
　　　　灶户田 
　　　房屋 
　　　官牛 
　　　秋税
　　　　总计 
　　　　鄞县 
　　　　奉化州 
　　　　昌国州 
　　　　慈溪县 
　　　　定海县 
　　　　象山县 
　　　　录事司 
　　　夏税 
　　　税课 
　　　酒醋课 
　　　茶课 
　　　铁冶课 
　　　盐课 
　　　织染 
　　　杂造军器 
　　　皮货 
　　　沙鱼皮 
　　　鱼鳔 
　　　回回等户包银 
　　　历日钱 
　　　官屋地钱 
　　　市舶 
　　　药味 
　　　常平仓
　　　　本路 
　　　　奉化州 
　　　　昌国州 
　　　　慈溪县 
　　　　定海县 
　　　　象山县 
　　　义仓 
　　　弓兵 
　　　狱卒 
　　　衙前祇候曳刺 
　　　站赤 
　　　急递铺 
　　新校 
　卷七
　　学校〔一〕
　　　本路蒙古学 
　　　本路儒学
　　　　赡学田土
　　　　　见科征
　　　　　　鄞县 
　　　　　　慈溪县 
　　　　　　定海县 
　　　　　　奉化州 
　　　　　　昌国州 
　　　　　　象山县 
　　　　　　录事司 
　　　　　　绍兴路萧山县 
　　　　　屋宇
　　　　　　增设 
　　　　　祭器 
　　　　　乐器 
　　　　　碑刻 
　　　　　书板 
　　　　　书籍
　　　　　　经 
　　　　　　史 
　　　　　　诸子 
　　　　　　文集 
　　　　　　类书 
　　　鄞县儒学
　　　　赡学田土 
　　　　屋宇 
　　　　祭器 
　　　奉化州蒙古学 
　　　奉化州儒学
　　　　赡学田土
　　　　　岁收 
　　　　　岁办解有司送纳 
　　　　　元管免粮田土 
　　　　　前宋冯知县嘉定年闲劝率助到汪伋等田系义廪田 
　　　　　元续置田土 
　　　　　前知州马奉议续置田土 
　　　　屋宇 
　　　　祭器 
　　　　乐器
　　　　书板 
　　　　书籍 
　　　昌国州蒙古学 
　　　昌国州儒学
　　　　赡学田土 
　　　　屋宇 
　　　　祭器 
　　　　乐器 
　　　　书籍 
　　　慈溪县儒学
　　　　赡学田土 
　　　　岁收钱粮 
　　　　屋宇 
　　　　祭器 
　　　定海县儒学
　　　　赡学田土 
　　　　屋宇 
　　　　碑刻 
　　　　祭器 
　　　　书籍 
　　　象山县儒学 
　卷八
　　学校〔二〕
　　　本路医学
　　　　赡学田土 
　　　　屋宇 
　　　奉化州医学
　　　　屋宇 
　　　　祭器 
　　　昌国州医学 
　　　慈溪县医学
　　　　屋宇 
　　　　祭器 
　　　阴阳学〔阙〕
　　　翁洲书院
　　　　赡学田土 
　　　　屋宇 
　　　　祭器 
　　　岱山书院
　　　　赡学田土 
　　　　屋宇 
　　　　祭器 
　　　慈湖书院 
　　　　赡学田土 
　　　　屋宇 
　　　杜洲书院
　　　　赡学田土 
　　　　屋宇 
　　　　祭器 
　　　　书板 
　　　　书籍 
　　　　设官 
　　　甬东书院 
　　　鲁斋书院 
　　　东湖义学 
　　　奉化社学 
　　　乡饮酒礼
　　　　田土
　　　　　元管 
　　　　　见征 
　　　乡曲义田庄
　　　　元管田土 
　　　　续置田土 
　　　　屋宇 
　　　　本庄基地伍亩 
　　　昼锦楼氏义田庄 
　　新校 
　卷九
　　祠祀
　　　社稷坛〔风雨雷师坛附〕
　　　城隍 
　　　神庙
　　　　在城 
　　　　鄞县 
　　　　奉化州 
　　　　昌国州 
　　　　慈溪县 
　　　　定海县 
　　　　象山县 
　　新校 
　卷十
　　释道
　　　寺院　庵舍
　　　　在城 
　　　　鄞县 
　　　　奉化州 
　　　　昌国州 
　　　禅院 
　　　教院 
　　　律院 
　　　庵舍
　　　　慈溪县 
　　　　定海县 
　　　　象山县 
　　　道观　道院 
　　　　在城 
　　　　鄞县 
　　　　奉化州 
　　　　昌国州 
　　　　慈溪县 
　　　　定海县 
　　　　象山县 
　　新校 
　卷十一
　　集古〔一〕
　　　古迹 
　　　文
　　　　四明慈溪县重建二桥记〔王说〕
　　　　李陆二公祠堂记〔关杞〕
　　　　凫矶驿记〔周锷〕
　　　　西湖记〔舒亶〕
　　　　净土院记〔陈瓘〕
　　　　天童山交禅师塔铭〔黄龟年〕
　　　　仇待制乡饮酒置田记〔王伯庠〕 
　　　　广生堂记〔朱翌〕
　　　　四明甬江楼记〔吕祖俭〕
　　　　游候涛山记 
　　　　蓬莱观轮藏记〔戴机〕
　　　　净慈寺记〔沈端宪公焕〕
　　　　雪窦山锦镜记〔楼钥〕
　　　　友恭堂记〔洪迈〕
　　　　余少傅祠堂记〔应（彳繇）〕
　　　　广平书塾记〔王应麟〕
　　　　桃源世谱引 
　　　　真逸阁记 
　　　　越大夫赞 
　　　　与楼郁教授书〔王安石〕
　　　　与王致先生书 
　　　　丰清敏遗事〔朱熹〕
　　　　与沈叔晦书 
　　　　攻媿先生文集序〔真德秀〕 
　　　　慈湖先生行述 
　　　　慈湖训语跋 
　　　　录絜斋语〔王应麟〕
　　　　安晚郑先生文集序〔林希逸〕
　　新校 
　卷十二 
　　集古〔二〕
　　　诗 
　　　　它山歌诗〔唐僧元亮〕
　　　　西湖十洲〔刘珵〕
　　　　次韵〔王（桓去木）〕
　　　　次韵〔舒亶〕
　　　　次韵〔陈瓘〕
　　　　超然亭戏作〔晁景迂〕
　　　　江上独坐 
　　　　江亭晚望 
　　　　思四明所居 
　　　　题翠光亭〔舒亶〕
　　　　题云湖庆安院 
　　　　谢定水僧送蒸木犀香四绝〔杨万里〕
　　　　数语简季和因呈叔晦〔吕祖俭〕
　　　　慈溪龙虎轩偶成 
　　　　泛舟至竹洲 
　　　　它山堰〔楼钥〕
　　　　赠王景贤路分 
　　　　史子仁碧沚 
　　　　纪梦〔郑鲁公〕
　　　　可斋陈大卿政成之暇搜讨河渠为乡国长久虑开万世利非君侯其谁属因效一得以广盛〔郑清之〕
　　　　再用韵 
　　　　题东山上方 
　　　　湖上口占 
　　　　登镇海楼〔吴潜〕
　　　　闻同官会碧沚用出郊韵 
　　　　劭农翠山赋唐律二首 
　　　　乡举鹿鸣劝驾
至正四明续志　(元)王元恭修　(元)王厚孙　徐亮纂　(清)鄞　徐时栋校刊　中华书局编辑部编　北京：中华书局　1990.6第一版

四明续志序
地道图道方志先王立国之本也辨封域谨职守司徒立政之要也四明为淛东望郡藩阃所镇蛮徼所通风俗所会土地所宜人物之所辈出山林川泽邱陵坟衍原隰名物之所当周知宋宝庆闲旧有志暨入国朝当延佑庚申殆将百年城邑改观时俗因革未有考其事而修之者于是郡人侍讲袁公桷作为新志又廿有二年会部使者赡思公巡行至郡俾重刊旧志与新书并传亦既叙其说于篇端余叨守是邦思所以亘历今古补其缺略乃命耆髦之士日与讨论复成续志凡一十二卷庶几先后该贯观览无遗少裨立国立政之本要以备太史氏之采择云至正二年壬午三月既望蠡吾王元恭序
四明续志卷第一
宋元四明六志弟七十三
元　王元恭　撰
　沿革
周礼四方邦国之志史官掌之疏者谓诸侯纪录国内之事汉有郡国地志名德耆旧有序赞后世作述弥众往往系天下之事而传于今者百不一二矧微琐哉四明旧有宋宝庆闲所修郡志与邑异编承干道图经之旧也郡以统邑曷由而分袁文清公始用正史例合为一而类考之是谓新志二书殊制皆叙沿革于篇端诚以一郡之书上下千百年闲必识其体统之大者考证明且尽矣弗能加详矣姑摭梗概备续编之首简
庆元路禹贡扬州之域周礼职方氏东南扬州其镇山曰会稽以禹尝会计于此而得名少康封其庶子国为越今庆元地实居扬州之东南在三代时隶越国秦并天下置会稽郡属县有曰句章曰鄞曰鄮即今之地分也汉初王刘濞于吴三县属焉景帝时吴国除仍隶会稽郡自汉至陈无所改易隋开皇闲并鄞鄮入句章唐武德四年析句章立鄞州复废州置鄮县隶越州开元二十六年以鄮县为明州析鄮地别置县曰奉化慈溪翁山与鄮为四县天宝元年改余姚郡至德二年复为明州又称奉化郡者时不可考 【旧志云置州之时名郡曰奉化以备封爵其说非是】 后又益以象山县县凡五既而翁山废县仍为四钱镠以明州为节镇置望海军梁时又置定海县宋建隆初改望海军为奉国军熙宁闲置昌国县而明之属县有六矣绍兴初置沿海制置使而州名未尝易宁宗即位以改元之号升州为庆元府皇朝改府为路升昌国奉化二县为州大德七年浙东道宣慰使司都元帅府莅之
鄞县古鄮县地县东有鄮郭即鄮县治也隋并入句章唐初废句章县析置鄞州复废州置鄮县开元中为明州而鄮为附郭五代朱梁避祖茂讳始改鄮为鄞宋因之郡城内皆鄞县所治皇朝始置录事司以治城内
奉化州古鄞县地州东旧有鄞城山寺曰鄞城院前汉志谓鄞有镇亭鲒埼亭皆在焉隋入句章唐初置鄞州寻废为鄮古鄞地并属于鄮开元闲始析鄮县置奉化皇朝元贞元年升为州
昌国州其地在古属句章县周环皆海地不相属左传注以甬东为句章县东海中洲今其地欤唐初其地当属鄮开元二十六年析鄮县为翁山大历六年废五代改鄮为鄞则地又属鄞宋熙宁六年始以蓬莱安期富都三乡置县为昌国元丰元年益以定海之金塘乡皇朝至元十五年升为州
慈溪县古句章地虞翻传注句章董黯慈溪以黯得名隋并鄞鄮入句章唐初置鄞州复废为鄮县则慈溪之地前属句章句章既废则属鄮开元二十六年析鄮置慈溪今鄞县有句章乡古句章城在小溪镇岂是乡亦句章境抑鄮鄞并入之时名之欤
定海县亦古句章地韦昭称句章东浃口即今定海之浃港在唐为鄮县之望海镇梁开平三年置望海县既而改曰定海鄮亦改为鄞宋熙宁十年割鄞之海晏灵岩太邱三乡隶之
象山县古鄞地汉志鄞有天门山今象山之东门山也晋析临海县之北与鄞之安化乡置宁海县属临海郡隋并鄞入句章唐立鄞州复废鄞置鄮神龙二年析宁海及鄮置象山县属台州广德二年始属明州
　　土风
后稷以播种启封其后秉周政必先稼穑也周公以勋劳祚国其后观鲁道必在礼乐也随其地之本始所著则曰土风焉古者太师陈诗以观民风诵训诏事以知地俗汉班固作地理志辑风俗本末成一家言晋之深思本唐尧宋亳重厚则舜汤之泽齐鲁经学则二公之教明风化所繇媺也秦俗不纯本豪杰之徙魏俗刚强本商李之敝齐有鱼盐而俗侈卫有由育而俗武明风俗所繇变也凉州有宽厚之政而和气应巴蜀有循吏之教而文辞兴南阳好贾训以本业颍川争讼道以笃厚明风俗已变者可复正也风俗尚矣四明在三代时为越国之采地在秦汉时为会稽郡之鄮鄞句章三县唐始为州沿革不一然其遗风余俗厥有自来隋地理志曰会稽数郡川泽沃衍有海陆之饶珍异所聚故商贾并凑其人君子尚礼庸庶淳庞里俗澄清德教隆洽亦其风气所尚会稽典录曰山有金木鸟兽之殷水有鱼盐珠蚌之饶海岳精液善生俊异会稽志曰其民勤于身俭于家奉祭祀力沟洫有禹之遗风焉是皆以会稽一郡风俗言者而四明于是概见焉尔旧志则曰古鄮县乃取贸易之义居民喜游贩鱼盐颇易抵冒而镇之以静亦易为治南通闽广东接日本北距高丽商舶往来物货丰溢出定海有蛟门虎蹲天设之险实一要会也山川清淑之气发泄无余衣冠文物日以盛大躬行笃实家户诗书观乎庆历诸贤淳熙大儒其言百世不能泯也若夫土地所宜风气所生先正七观其事有足征者矣
　　职官
自封建法坏而郡守县令之制历千余年卒莫有能改之者其僚佐则司马别驾参军丞簿尉是也又有部使者若汉之刺史唐之观察得以文法督吏治之弗逮然所谓僚佐者或长官所自辟置各有分职民事不必一一与闻故名迹着在典籍者惟守令为最多国朝以仁治天下公署所莅皆同堂列席虽庶寮佐史亦得以公议自持权任既均宪度益密夫设官以守法用法存乎人亦言其人有德一善犹足称也纪载其可略乎巿舶海运职专理财亦附着焉
　　　淛东道宣慰使司都元帅府
[题名记]至元十二年岁在乙亥天兵南平宋都以其地置江浙行省省视淛东为东南藩屏因前代观察制置故治立宣慰使司以镇之治于越于处继迁婺大德六年十月四日中书奏升为都元帅府七郡兵民之政悉隶总裁命重臣浑忽图佩金虎符开都元帅府事明年命徙治于四明明据沿海要害扼制日本诸蕃列圣重光声教渐被岛夷效宾今上皇帝御极之三年大振皇威讨削奸宄更化改元治具一新历选台谏侍从廉明刚正材兼文武者出秉帅麾以壮国容故特命陕西诸道行御史台侍御史帖木哥御史台治书侍御史大都督奎章阁学士院同知经筵事锁南班并为淛东道宣慰使都元帅兵部尚书枣哈同知使事副帅职下车月余威令严肃边陲晏清海波不扬民物康阜时则有若副使佥帅府事黄头王猷老成硕望练达政机幕府元寮俱由清要辟居华选风云盛集振后光前既而首帅寻膺台檄改擢西宪治书公念阃寄之重寝不安席阅武于招宝山下申励边防式遏寇冲属群不逞依凭城社肆为民毒以惑众听即命有司罗捕械晓通衢惩断斥逐廛氓安堵号称神明同寅协恭庶务修举掾属彬彬是则是效明之父老歌诵而不能忘也谓自建帅治迄今踰卅载中更郁攸壁未有记咸愿纪载爵氏迁次岁月于石昭示永久俾逵文以记之若稽古昔茂简材良腹心干城惟上所命汉魏以降重内轻外在廷公卿希宠固位为得计出国门跬步则却顾迟回而暇以军国政务为心以闾阎休戚为己任者几何人哉钦惟世祖皇帝统一天下土宇至广圣子神孙深虑远猷内外为一股肱耳目简在帝心出将入相闻命就道殊方万里犹之辇毂之下泽化敷洽宗社奠安尧舜之风未之有比二三大臣仰体渊衷慎固藩屏休声令闻其亦方叔召虎之流亚欤宜当勒名金石作镇遐荒前政相承若贤若否路碑具存故不复书表而续之昉自今始后之览者思以继芳躅而垂光于无穷庶乎无媿于斯记云尔是岁复为至元之乙亥闰十二月日庐江况逵文
　　　淛东道宣慰使司
宣慰使都元帅三员
牙安的斤 【通奉大夫延佑七年六月初三日之任】 
教化 【资善大夫至治二年闰五月二十八日之任】 
拜住 【中奉大夫至治二年八月十九日之任】 
马铸 【中奉大夫至治三年八月十六日之任有威风知大体军民畏而爱之】 
不八沙 【中奉大夫泰定三年六月十二日之任】 
哈剌朵儿只 【正奉大夫泰定三年九月初五日之任】 
李允中 【中奉大夫泰定三年八月初九日之任安阳韩性为去思碑】 
拜住 【通奉大夫天历元年十月十二日之任奉省府札付准中书省咨照会中奉大夫前淛东道宣慰使都元帅拜住就带前官元降虎符授通奉大夫淛东道宣慰使都元帅守不八沙满缺为头署事】 
王都中 【中奉大夫天历元年十月初七日之任】 
秃鲁迷失海牙 【中奉大夫天历二年六月初七日之任】 
完颜定儿 【中奉大夫天历二年四月初七日之任】 
赫闾 【资善大夫至顺元年四月二十五日之任】 
太平 【资善大夫至顺二年二月初二日之任】 
换住 【中奉大夫至顺三年正月初九日之任】 
塔哈 【镇国大将军至顺三年七月二十二日之任】 
铁木哥 【中奉大夫至元元年八月十六日之任除江南淛西道肃政廉访使】 
锁南班 【资政大夫至元元年九月二十六日之任】 
安童 【资善大夫至元二年六月初十日之任】 
也乞里不花 【资德大夫至元二年十月二十二日之任】 
索罗不花 【荣禄大夫至元六年七月初三日之任】 
赡思丁 【中奉大夫至元六年十一月十八日之任】 
迷只儿 【资善大夫至正元年九月二十六日之任】 
同知都元帅
德哥 【中议大夫延佑七年九月初三日之任】 
暗都剌哈蛮 【亚中大夫泰定元年十二月二十七日之任】 
塔里牙赤 【朝散大夫天历元年三月十五日之任】 
黑的儿 【亚中大夫至顺二年二月初一日之任】 
忽先 【嘉议大夫元统二年三月二十七日之任】 
枣哈 【嘉议大夫至元元年十二月初四日之任】 
忽剌忽儿 【太中大夫至元三年三月二十八日之任】 
副使佥都元帅府事二员
沙的 【中大夫延佑七年十月十九日之任】 
崔敬 【中宪大夫至治二年八月十九日之任】 
姜元佐 【朝列大夫泰定二年三月初二日之任】 
孛老 【宣武将军泰定二年三月二十日之任】 
卜礼亚徒 【朝列大夫天历元年三月十五日之任】 
李卜花 【朝散大夫至顺元年十一月二十六日之任】 
廉玉居宝海牙 【至顺二年二月二十一日之任】 
王猷 【中顺大夫元统元年九月二十一日之任廉慎宽厚崇尚儒雅尝被命审囚阅实谳详平反全活者众省委董视巿舶一以清白奉行居官不求赫赫名而所去见思庐江况逵为碑】 
黄头 【朝列大夫元统二年三月二十一日之任】 
郭德诚 【朝散大夫至元二年十一月二十八日之任】 
王安 【中奉大夫至元五年四月二十六日之任】 
脱帖木儿 【朝列大夫至元三年五月二十五日之任】 
九十 【朝散大夫至正元年三月二十六日之任】 
经历
董世杰 【承德郎延佑七年八月初一日之任】 
丁从礼 【承务郎泰定二年十二月十八日之任】 
白湛 【承直郎泰定四年四月二十六日之任】 
李忽都荅儿 【承德郎至元元年正月二十四日之任】 
贾亨 【承务郎至元三年十二月二十四日之任】 
宋荣祖 【承直郎至正元年四月十五日之任】 
都事二员
崔克宏 【承务郎至治元年十二月二十一日之任】 
白湛 【承事郎至治二年八月十九日之任】 
曹愚 【承德郎泰定二年正月初十日之任】 
李德秀 【承直郎泰定二年七月十七日之任】 
牟应复 【承事郎天历二年三月初九日之任】 
张信 【承务郎至顺元年七月二十八日之任】 
张贤 【承务郎元统二年六月初八日之任】 
相弼 【承务郎至元元年十一月初四日之任】 
李泽 【承德郎至元二年六月二十四日之任】 
耿朵罗歹 【承德郎至元四年十月初四日之任】 
宋文迪 【承务郎至元六年十月二十日之任】 
石徽 【承直郎至正元年十月初八日之任】 
照磨
陈昭翁 【将仕郎至治二年五月十六日之任】 
郑文瑞 【将仕郎泰定二年七月二十九日之任】 
李处仁 【登仕郎至顺元年二月二十六日之任】 
锁住 【元统二年六月二十日之任】 
阮谦 【至元三年六月十五日之任】 
李升 【至正元年九月初十日之任】 
　　　淛东海右道肃政廉访司分司
延佑七年 【按曰此后十三年但存空行元统以后或有姓无名或脱前半行不知何故明代郡志不列此司浙江通志所载更略无从校补姑仍旧观又按雍正宁波志全与此同知原本固如此非传写有脱误也】 
□
至治元年
□
至治二年
□
至治三年
□
泰定元年
□
泰定二年
□ 【[按曰]是年有佥事孙楫见本志学校门】 
泰定三年
□
泰定四年
□
天历元年
□
天历二年
□
至顺元年
□
至顺二年
□
至顺三年
□
元统元年
副使曾　　　　　　佥事梁
元统二年
□　　　　　　　　佥事李絅
至元元年
□　　　　　　　　副使李端
至元二年
副使伯笃鲁丁　　　佥事李絅
至元三年
佥事张翔　　　　　佥事老老
至元四年
佥事杜　　　　　　副使顺昌
至元五年
佥事赡思丁　　　　佥事赵
至元六年
□　　　　　　　　副使畅笃
至正元年
佥事赡思丁　　　　佥事虎都
至正二年
副使杨
　　　本路总管府〔一〕 
[题名记]明以山名州包汉会稽郡鄮县地而尽有之其北东际大瀛海跨入洲岛蕃夷琛舶迹交其中鲸呿鳌掷以渤澥为封畛中国之疆陲极于是矣今即其州为庆元路置上路总管府统二州四县而治于鄞其官自监牧总管同知府事治中府判推官而下又别设经历知事照磨同署一司以专理案牍佐兴郡政地方千里联于民伍众生数十万而元侯受命天子率时寮寀以惠养元元为其职业治刑名督赋租考图数贡装馈赡塞受符牒礼客事靡细如猬毛吾牧贰以十数人之精神智数酬酢阖辟于其闲幸而心迹明白诚意恢疏翼轻舟而共济驾两毂以并驱使上知承而下知恤以无旷其官无隳其事可谓能矣不然则舍同即异静牵动违求牧与刍且俱失之人其谓我何哉重纪至元六年庚辰之岁总管府治中青社君总管府判官齐君方积诚合德共修其官闲相与语曰粤若治朝统一疆宇肇正官名而吾府之牧贰或以岂弟宜民昭兹休绩或以协恭和衷树成德美逮今甲子且一周吾不知其更几政而阅几人矣自吾党仰而观之盖无非照乘之珠珍指南之车辙引之于吾前而临之于吾左吾右者也顾瞻庭宇独无题名以显示方来非缺典欤吾欲稽之案牍纪次其氏名拜罢之先后镵于乐石树之楹闲其于崇古励今之意不亦尚有发哉二君言同复即是白于总管张侯侯曰然乃来请予文序其述作之自予曰官寺题名表年着代有史法焉虽直书其氏名爵秩拜罢之岁月而不着其行事若无与褒贬焉者然诚善诚恶之迹简在人心固有不随世而常存者矣然而视棠茇之有爱抚渠堰而兴怀虽逝者之如斯而其所以索鉴于形似之闲尚凛乎无毫发之贷秋霜烈日吁可畏哉余所谓有史法焉者在是而已既以复于二君因即书文以冠于篇是岁二月丙申太常博士柳贯记
　　　本路总管府〔二〕
　　　　达鲁花赤
舍剌甫沙 【太中大夫延佑六年十一月之任】 
阿里 【嘉议大夫至治元年四月二十七日之任】 
三不都 【亚中大夫泰定二年八月二十二日之任】 
阿里牙荅思 【通议大夫泰定二年十一月之任】 
寿山 【通议大夫至顺二年九月二十八日之任】 
速刺蛮 【太中大夫至顺三年十月初二日之任】 
先哥 【太中大夫至元三年七月二十六日之任至元六年正月二十二日病故】 
阿里沙 【太中大夫至元六年七月二十五日之任至正元年八月十二日致仕】 
也先 【嘉议大夫至正元年十一月二十六日之任】 
　　　　总管
马泽 【太中大夫延佑六年十一月之任】 
蔡衍 【亚中大夫至治二年十一月二十八日之任】 
郭郁 【亚中大夫泰定二年十一月三十日之任除福建转运使郁明敏有才略在郡正赋籍定役法措置食盐综理仓库皆有法修孔子庙饬弟子员征逋租撙浮费学廪不能容淛东都事曹愚为去思碑】 
范忽都帖木儿
苫思丁 【正议大夫至顺二年十二月之任秩将满除两淮都转运盐使公以吏部侍郎来守饮冰食檗始终一致待人宽不能令其喜怒隐恶扬善俾自迁改先有司不急细务由是化行民安如春阳膏物而无其迹渠陂修筑田无荒芜生聚蕃庶盗贼帖息讼牒退缩学校兴举异时富商赋货江浙省分遣属官监赋事侵牟百出公一再监之为设方略会稽悉当每岁漕运米物十数万斛筦仓庾者或与漕户不相谋纷然生事公出之如纳咸服其便夏旱秋雨祷之皆应郡人程端礼为去思碑教授陈廷言亦以舶司之请纪其事于石】 
张塔海帖木儿 【正议大夫元统二年十二月之任】 
张荣祖 【嘉议大夫至元三年十一月之任】 
王元恭 【正议大夫至元六年十一月之任】 
　　　　同知
怯来 【亚中大夫延佑七年十二月二十六日之任】 
忽都脱台鲁因 【朝列大夫泰定二年三月二十九日之任】 
岳失哈
张文震 【朝请大夫至顺元年十一月二十七日之任】 
狄文秀 【朝列大夫至顺三年九月十七日之任】 
伯不花 【朝列大夫元统三年八月初七日之任至元四年十□□□□日致仕】 
　　　　治中
许寿山 【朝列大夫至治二年三月初一日之任】 
李也先不花 【朝请大夫泰定元年四月初二日之任】 
张明安 【奉议大夫】 
马钧 【奉议大夫至顺二年二月初九日之任元统二年十二月初七日丁忧】 
歹歹 【朝列大夫元统三年四月初二日之任】 
桑儿伽思监 【宣武将军至元二年八月初一日之任】 
青社 【朝请大夫至元五年七月初一日之任】 
完泽 【朝列大夫至正二年六月二十七日之任】 
　　　　判官
叶同孙 【承信校尉延佑六年十月十七日之任】 
刘侃 【奉议大夫至治三年五月二十四日之任】 
王瑞 【承直郎泰定三年六月二十八日之任】 
马祥 【承德郎】 
赵德亨 【承直郎至顺三年五月初一日之任】 
刘肃 【奉训大夫元统二年四月二十五日之任】 
齐谦 【奉训大夫至元三年五月二十六日之任廉而好礼治先教化宪司俾董学躬任其劳安阳韩性为去思碑】 
张泰 【昭信校尉至元六年十一月二十五日之任】 
　　　　推官二员
何肃 【承直郎至治二年十一月二十二日之任】 
张瑞 【承直郎泰定元年三月十九日之任】 
李邦彦 【承务郎泰定四年十一月初一日之任】 
徐良弼 【承直郎】 
毕君谅 【承务郎至顺三年七月二十五日之任元统二年二月二十九日致仕】 
况逵 【承务郎元统二年四月十六日之任天台应奎翁为去思碑】 
胡润祖 【承直郎元统二年四月二十二日之任润祖持己廉洁遇物宽简莅事详缜治狱尤尽其职郡人程端礼为去思碑儒学副提举陈旅亦纪其事】 
成克敬 【承直郎至元三年三月十一日之任】 
田恂 【承直郎至元三年五月二十六日之任】 
高仲 【承德郎至元六年二月二十四日之任至正二年三月十二日致仕】 
　　　　经历
曹时 【承务郎延佑七年十二月初二日之任】 
吴敬 【承务郎至治三年十二月十八日之任】 
安（王寿） 【承事郎致和元年四月二十八日之任】 
阎良 【承务郎至顺二年四月初一日之任】 
杨致道 【承务郎至元二年三月十五日之任至元四年二月二十二日致仕】 
穆惟敬 【承事郎至元四年八月二十一日之任】 
祁楫 【承直郎至正元年七月十一日之任】 
　　　　知事
邱世良 【将仕郎延佑七年正月二十七日之任】 
皇甫仪 【将仕郎泰定元年六月二十二日之任】 
邹乐道 【将仕郎致和元年四月十一日之任】 
赵传 【将仕郎至顺三年六月十六日之任】 
陈遴 【将仕郎元统元年十一月二十四日之任元统二年十二月十六日致仕】 
陈遘 【将仕郎元统三年五月初一日之任】 
马也里牙祖元 【至治三年乡贡进士登仕郎至元五年三月初十日之任】 
朱渊 【登仕郎至正二年四月十六日之任】 
　　　　照磨
高普 【延佑六年三月二十八日之任】 
刘伯丞 【将仕佐郎至治二年三月二十六日之任】 
张维良 【将仕郎泰定二年四月十五日之任】 
陈茂 【将仕佐郎】 
潘禹 【将仕佐郎至顺二年七月二十六日之任】 
黄师宪 【元统二年六月初八日之任】 
苏仲荣 【至元三年六月十五日之任】 
吴子辉 【至元六年五月初七日之任】 
四明续志卷第二
宋元四明六志弟七十四
元　王元恭　撰
　职官
　　开县翼上万户府镇守庆元
达鲁花赤
完者都 【定远大将军通习兵书拳勇有威在职凡二十年营戍镇静岛夷慑服天历中蒙恩赐金织文对衣一袭江浙儒学提举陈旅昌国州判官许广大为政绩碑】 
上万户 【[按曰]本志释道门泰定初有万户完哲图或上或副不可知矣】 
王
副万户
严
　　庆元巿舶提举司
　　　提举二员
睦忽彬 【朝列大夫至治二年七月十一日之任泰定元年三月二十三日改除江浙行省左右司郎中】 
贺贞 【朝列大夫至治二年七月十八日之任泰定元年十月内除授福建道运司同知】 
倒剌沙 【奉训大夫泰定元年十二月十八日之任】 
严居实 【武德将军泰定元年十二月十八日之任】 
沈忙古歹 【朝列大夫泰定四年十二月十二日之任】 
爱祖丁 【武德将军泰定四年十二月二十八日之任】 
刘仲仁 【奉议大夫至顺元年十二月初八日之任】 
捏古伯 【奉议大夫至顺二年二月二十一日之任】 
忻都 【中顺大夫元统二年正月十四日之任至元元年二月十四日身故】 
于兀鲁忽歹 【朝列大夫至元三年十一月十八日之任至元四年三月致仕】 
三宝柱 【进士出身奉议大夫至元六年十一月十六日之任】 
脱脱 【武节将军至正元年十一月二十六日之任】 
　　　同提举
庆元奴 【奉训大夫至治二年八月初十日之任】 
忙兀鲁不花 【承直郎泰定二年八月二十六日之任】 
赵贤 【承德郎元统元年七月十三日之任至顺二年九月致仕】 
蒋拜要兀歹 【至顺二年六月十六日之任】 
月忽难 【承务郎至元六年十一月二十五日之任】 
　　　副提举
周灿 【征事郎至治二年七月十一日之任】 
许贞 【承事郎天历二年三月初九日之任】 
定童 【奉训大夫至顺三年四月二十六日之任】 
李质 【承事郎至元元年三月二十二日之任】 
刘冈 【从事郎至元五年三月初十日之任】 
　　庆元绍兴海运千户所 【[按曰]原阙题名而后空三行另叶书本路儒学○[又按曰]程时叔灵应庙记有达鲁花赤纳臣又有千户范忠】 
　　本路儒学
　　　教授
俞希鲁 【至治二年三月之任】 
陆晋之 【泰定二年三月之任】 
花桂发 【天历元年四月之任】 
张克果 【至顺二年四月之任】 
包（木云） 【延佑元年乡贡进士元统二年四月之任是年十一月丁忧】 
陈廷言 【至治三年乡贡进士至元元年三月之任是年七月丁忧】 
龚浩 【至元二年三月之任】 
王苰 【至元三年七月之任】 
桂克忠 【至元五年十一月之任】 
朱文刚 【字明德天台人至正二年八月二十五日之任】 
　　　学正
李祯
陈文杰
胡禾
护禄赐不花 【至治三年乡贡进士】 
戴樗
虞师道
薛元德
李庚孙
　　　学录
汪景星
郭庚
陈岳
毛明德
吴天骥
厉德润
王国佑
曹性之
汪兴
王寿朋
　　司狱司
司狱 【[按曰]原阙题名而空六行另叶书录事司】 
　　录事司
　　　达鲁花赤
密纳昔 【进义校尉泰定二年四月二十七日之任】 
迈赫磨德 【同进士出身将仕郎至顺元年十一月十七日之任】 
倒刺沙 【敦武校尉元统元年三月初九日之任】 
月列帖木儿 【承事郎至元二年三月十一日之任】 
俺都剌钦 【将仕郎至元五年三月初十日之任】 
俺都剌发达 【将仕郎至正二年二月二十五日之任】 
　　　录事
张德林 【将仕郎天历元年五月二十二日之任】 
高让 【承事郎至顺二年五月二十六日之任】 
李元祖 【从事郎元统元年三月十二日之任】 
陈仲祥 【从事郎至元二年二月十九日之任】 
冯天麟 【承事郎至正元年二月十九日之任】 
　　　判官
王时中 【天历元年三月初一日之任】 
田荣祖 【登仕郎至顺二年九月初三日之任】 
陈伯颜 【元统元年三月十二日之任】 
叶仁 【进义校尉至元五年十一月二十一日之任】 
　　鄞县
[题名记]题名始汉厅壁记见唐近代凡内外大小官署咸有记合二名而一之盖法汉表以记官之姓名世系爵里岁月事功之略也其郡县之记它日于兹征焉者有四修郡志征焉功成国史立传征焉有遗爱去思碑征焉能兴大利除大害庙食百世祠记征焉弗记虽善无征矣鄞县署迁建之余前代旧记石虽弗存已纪郡志自圣朝混一鄞入版图余六十年其长令佐贰有功德于民者不少而记未立因循泯灭孰究孰思至元二年冬达鲁花赤帖木儿脱因承直县尹甄君承直县丞毛君承事主簿唐君将仕协心尽职修举坠典谓余曰惟是县厅题名将磨石以刻虚其左记方来之官而补记前官于其阴焉子其为我记之余谓汉前史所传循吏六人后史十二人唐史十七人夫以汉唐历年若此之久也天下郡县守令若此之多也而循吏之可传者若彼之少何欤虽曰史臣笔削之严抑亦以郡县之当记者遗之而无所征欤余窃有感于兹今兹石之刻也俾善者有征而来者知劝咸孜孜抚字以成民庸而名实昭矣岂曰小补故余不敢以不文让而为之记云甬东程端礼记
　　　达鲁花赤
只纳失里 【承事郎延佑五年正月十七日之任】 
亦思马因 【忠显校尉延佑七年十二月二十六日之任在任身故】 
不只海 【承直郎至治二年八月二十五日之任在任身故】 
完者秃 【承德郎泰定二年四月十五日之任】 
彻里 【承直郎天历元年六月二十五日之任】 
沙哈不丁 【承务郎至顺二年五月二十六日之任】 
帖木儿脱因 【承直郎元统二年六月初八日之任】 
拜住闾 【承务郎至元三年五月二十五日之任】 
帖木儿不花 【承德郎至元六年四月二十四日之任】 
　　　县尹
郭德诚 【承直郎延佑六年十二月二十六日之任】 
阮申之 【承直郎泰定元年十二月二十四日之任为政廉简有法兴学校增弟子员士知自励定版籍均义役兴水利禁约胥吏不入村落民便安之程端礼为去思碑】 
张守仁 【承务郎至顺元年七月二十七日之任至顺四年四月十八日致仕】 
甄显忠 【承直郎至元元年四月初二日之任】 
谢思齐 【承直郎至元四年三月十九日之任】 
　　　县丞
周仔肩 【同进士出身将仕郎延佑七年二月二十八日之任律己廉介赋役平允不畏强御究心民瘼士论咸谓科举得人如仔肩不多见也】 
张纯仁 【将仕郎至治三年二月二十八日之任】 
王世安 【忠翊校尉泰定三年二月二十七日之任】 
徐用宠 【将仕郎天历二年三月初九日之任】 
毛文杰 【承事郎至元元年三月二十日之任】 
也先不花 【敦武校尉至正元年三月二十六日之任】 
马德方 【进义校尉至正元年三月十九日之任】 
　　　主簿
脱忽思不花 【进义校尉延佑六年八月初十日之任至治二年六月初四日身故】 
孙毅 【进义校尉至治二年六月二十六日之任】 
杨宜祖 【将仕郎泰定二年五月二十八日之任】 
陈昭翁 【将仕郎天历元年五月二十二日之任】 
刘不花 【进义校尉至顺二年四月二十日之任】 
杨兴祖 【进义校尉元统二年三月十二日之任】 
唐光祖 【将仕郎元统三年十一月初九日之任】 
沙的 【进义校尉至元四年十一月十七日之任至正元年正月十一日任内身故】 
哈思别 【登仕佐郎至正元年三月二十六日之任】 
　　鄞县尉司
[题名记]鄞素号易治郡志称其君子尚礼庸庶淳庞衣冠文物甲于东南圣朝以经行设科取士同年中者三人俱不出甬东二里之闲鄞之为俗可知矣县尉专职巡逻自昔别设治所于甬东所治非止甬东也尉署毁五十年侨居民闲等威弗立或不得人一切苟且不臧厥职民弗讼弗直遂曰鄞俗薄噫彼亦思尉之为义乎自上安下曰尉凡设御寇之官俾民得恃以安也为民御寇而寇视其民孰薄乎哉今尉署作于周君以韶侍讲学士袁公为之记踰十年日以损坏天台陈君子渊莅是职一修完固丹青黝垩焕然一新百尔器物毕备谓予曰惟是尉厅题名将磨石补刻前政之姓名爵里岁月俾有征虚其左以俟方来之人子其为我记之余闻长老言六十年闲尉之终始廉公彰善瘅恶掩捕神速盗无所逃禁止逻卒之害私盐伪钞之诬民发摘而一洗其冤在至元闲有时君焉延佑闲有郑君焉至治闲有周君焉此三君者鄞人之所不能忘焉者也嗟乎何鄞人能不忘三君遗爱之至于今也鄞之俗果薄乎哉陈君廉明持大体多善政吏卒不能并缘为奸今又能力修尉署为经远之图立石记前政之美以垂劝于方来又将见鄞人之不忘陈君也是为记甬东程端礼记
　　　县尉
马良 【延佑五年八月二十八日之任】 
周一夔 【至治三年四月二十一日之任】 
郑伯敬 【天历元年四月十一日之任】 
周居性 【至顺元年六月二十日之任】 
陈渊 【元统二年四月十四日之任】 
孙止善 【至元三年二月之任】 
王槐 【至元六年四月之任】 
　　奉化州
　　　达鲁花赤
沙邦 【武德将军延佑六年十月之任】 
亦黑迷失不花 【武德将军至治二年十一月之任】 
普寿 【承务郎泰定元年八月之任】 
伯颜 【武德将军泰定四年十二月之任】 
忽林沙 【忠翊校尉泰定四年十二月之任】 
也敦不花 【武节将军至顺元年十一月之任】 
昔剌不花 【忠翊校尉元统元年十月之任】 
伯颜 【忠翊校尉至元四年二月之任】 
也先不花 【承事郎至正元年十月之任】 
　　　知州
马称德 【奉议大夫延佑六年十月之任】 
李端荣 【奉议大夫至治二年十月之任】 
苏忙古（角□） 【奉训大夫泰定二年三月之任】 
李憼 【奉训大夫泰定四年八月之任】 
李塔失帖木儿 【奉训大夫至顺三年三月之任】 
史煓 【奉训大夫元统三年三月之任】 
高伯颜察儿 【奉训大夫至元四年二月之任】 
郭忽都答儿 【奉训大夫至正元年十二月之任】 
　　　同知二员
殷真 【忠翊校尉延佑六年七月之任】 
李恭 【承事郎至治元年三月之任】 
林定老 【进士出身承事郎至治二年六月之任】 
焦鼐 【承事郎至治三年十二月之任】 
王伯颜察儿 【承务郎泰定二年六月之任】 
阿里沙 【忠翊校尉泰定三年九月之任】 
王渊 【忠勇校尉泰定三年九月之任】 
叔鲁嵬 【忠显校尉天历二年十月之任】 
王仁 【忠翊校尉天历二年十月之任】 
赫德尔 【进士出身承事郎至顺二年九月之任】 
项棣孙 【进士出身承事郎至顺三年十月之任】 
曹宪 【忠显校尉至元元年九月之任】 
石抹朵儿只 【忠翊校尉至元元年闰十二月之任】 
锁儿 【承事郎至元六年十一月之任】 
李仲良 【忠显校尉至正元年五月之任】 
　　　判官二员
张英 【承事郎延佑七年十一月之任】 
沈湛 【承事郎至治二年二月之任】 
桑毅 【承事郎至治三年十月之任】 
塔海 【忠翊校尉泰定二年三月之任】 
张思纳 【忠翊校尉泰定二年十月之任】 
倪实 【将仕郎至顺元年五月之任】 
张彬 【敦武校尉至顺元年六月之任】 
孙恕 【将仕郎天历三年二月之任】 
薛彻兀里 【承事郎至顺四年二月之任】 
孙秉直 【从事郎元统元年七月之任】 
李玉 【从事郎至元二年三月之任】 
胡希古 【承事郎至元二年七月之任】 
佟本仁 【从事郎至元五年二月之任】 
冯良佐 【从事郎至元五年三月之任】 
脱颖 【从事郎至正元年十月之任】 
田也速歹儿 【敦武校尉至正二年□月之任】 
　　昌国州
　　　达鲁花赤
撒都丁 【武德将军延佑七年二月之任】 
卜颜同瓦 【武略将军至治三年三月之任】 
阿哈马 【奉议大夫泰定元年四月之任】 
小六失海牙 【奉议大夫泰定四年八月之任】 
黑黑 【武德将军至顺元年七月之任】 
黑汉 【武德将军元统二年六月之任】 
卜颜 【武略将军至元三年十月之任】 
　　　知州
燕赤不花 【奉议大夫延佑五年三月之任】 
韩抟 【奉政大夫泰定元年十月之任】 
赵雍 【奉训大夫泰定四年六月之任】 
吕天倪 【奉训大夫至顺二年十月之任当年身故】 
谢盘 【奉训大夫至顺二年十月之任次年身故】 
文朵儿八歹 【奉训大夫元统元年十月之任】 
徐敬 【奉政大夫至元二年十月之任】 
谷若水 【奉训大夫至元六年十一月之任】 
　　　同知
干文传 【进士出身承事郎延佑四年三月之任在任六年有政声】 
赵旸 【忠翊校尉至治二年七月之任】 
黄栋孙 【承务郎泰定二年三月之任】 
侯世杰 【忠翊校尉天历元年三月之任在任身故】 
阿里 【忠翊校尉至顺元年六月之任】 
哈迷丁 【忠翊校尉元统二年二月之任】 
哈散 【忠显校尉至元二年十月之任】 
张基 【承事郎至元六年十月之任】 
　　　州判
刘朴 【将仕郎至治元年三月之任】 
张信 【从事郎泰定元年十月之任】 
赵宜浩 【同进士出身将仕郎泰定四年六月之任】 
高世贤 【进义校尉至顺元年四月之任】 
郭恕 【承事郎元统元年十月之任】 
许广大 【同进士出身将仕郎至元三年六月之任】 
陈楫 【忠翊校尉至元五年四月之任】 
　　慈溪县
　　　达鲁花赤
亦思马因 【承务郎】 
也先脱因 【承务郎】 
也真不花 【承德郎清廉有守沙门昙噩为去思碑】 
迭里迷失 【忠显校尉】 
察兀儿赤 【忠显校尉】 
普化 【承务郎】 
也里不花 【承务郎】 
　　　县尹
石撝 【承事郎】 
霍元 【承务郎】 
李椿 【承务郎】 
延璋 【承务郎】 
华居敬 【承事郎】 
赵从谅 【承务郎】 
李仲祥 【承务郎】 
石麟 【承务郎】 
程郇 【承事郎】 
　　　主簿
高毅 【进义校尉延佑七年之任】 
蔡元镇 【登仕郎至治二年之任】 
刘楫 【将仕郎泰定□年之任】 
散化的 【保义校尉泰定四年之任】 
叶维岳 【将仕佐郎至顺元年之任】 
张思义 【将仕佐郎元统元年之任】 
脱溥化 【将仕郎】 
李汝干 【将仕佐郎至元五年七月十一日之任】 
　　　县尉
郭仪 【延佑□年之任】 
孙恕 【延佑□年之任】 
白珪 【天历二年之任】 
哈海 【至顺二年之任】 
忽鲁台 【元统二年之任】 
马伯颜不花 【至元三年四月之任】 
　　定海县
　　　达鲁花赤
亦速失 【承事郎延佑五年十二月二十日之任】 
忻都 【承事郎至治二年三月初九日之任】 
阿察赤 【承务郎泰定二年四月二十七日之任】 
帖马 【进义校尉天历元年五月初四日之任】 
帖木儿不花 【进义校尉元统元年十二月初十日之任】 
僧吉观 【至元四年二月十九日之任】 
马哥 【进义校尉至正元年四月三十日之任】 
　　　县尹
赵孝祖 【承直郎延佑六年八月十一日之任】 
曹敏中 【进士出身承事郎至治二年九月初十日之任】 
陈天锡 【承务郎天历二年十一月初二日之任】 
韩继温 【承务郎至顺二年六月十二日之任】 
王煦 【承务郎元统二年六月初八日之任】 
张辅 【承德郎至元三年六月十五日之任】 
李师德 【承务郎至元五年四月十八日之任】 
李思敬 【承务郎至正二年七月二十日之任】 
　　　主簿
薛炳 【进义校尉至治二年二月初四日之任】 
庞思恭 【保义校尉泰定二年三月初二日之任】 
蔡拱 【将仕郎天历元年四月十一日之任】 
别不花 【进义校尉至顺元年七月二十七日之任】 
陈八剌歹 【将仕郎元统元年八月初一日之任】 
完者都 【将仕郎至元二年五月初二日之任】 
怯烈 【保义校尉至元五年五月二十六日之任】 
袁宗富 【将仕郎至正二年四月初六日之任】 
　　　县尉
马有 【至治三年四月二十一日之任】 
吴汉卿 【泰定三年十二月十五日之任】 
田按摊不花 【将仕佐郎天历二年五月二十八日之任】 
张可宗 【至顺三年四月十七日之任】 
勉古不花 【至元元年九月二十七日之任】 
陈公迪 【至元四年八月十二日之任】 
魏聪 【至正元年五月初十日之任】 
　　象山县
　　　达鲁花赤
撒的迷失 【忠显校尉延佑二年正月十八日之任】 
钦察 【承务郎至治元年正月十七日之任】 
哈荅不花 【忠显校尉至治二年六月二十六日之任】 
铁闾 【承务郎泰定二年六月十二日之任】 
暗都剌阿昔思 【忠显校尉天历元年六月初九日之任】 
哈散 【昭信校尉至顺二年五月二十六日之任】 
蛮子 【昭信校尉元统二年四月二十五日之任】 
萨的弥实 【忠显校尉至元四年十二月十二日之任】 
倒剌的牙儿 【承务郎至正元年十二月十二日之任】 
　　　县尹
张珪 【承务郎延佑五年四月十六日之任】 
焦泽 【承务郎至治元年五月十六日之任】 
白有邻 【承事郎泰定三年六月初四日之任】 
贾邦杰 【承事郎天历元年八月初十日之任】 
信思敬 【承事郎元统二年四月二十五日之任】 
庞思忠 【承事郎至元二年二月初一日之任】 
穆卜颜帖木儿 【承务郎至元六年九月二十五日之任】 
　　　主簿
丁垕 【进义校尉至治二年四月二十八日之任】 
邬述翁 【进义校尉泰定三年三月十二日之任】 
刘宽 【进义校尉天历二年三月二十一日之任】 
朵儿只班 【保义校尉至顺三年四月十七日之任】 
杨克仁 【将仕郎元统三年四月十八日之任】 
顽驴 【进义校尉至元二年三月二十四日之任】 
伯都剌 【进义校尉至元五年三月初十日之任】 
　　　县尉
罗衍 【延佑五年七月二十六日之任】 
戚侃 【至治元年十二月初二日之任】 
刘清 【泰定四年四月二十六日之任】 
免古不花 【至顺元年九月初六日之任】 
王栋 【至元元年十二月初六日之任】 
忽都 【至元四年十一月二十四日之任】 
冯元吉 【至正元年十二月二十一日之任】 
　人物
列传之作太史氏职也凡天下郡国之有忠臣孝子义夫节妇因郡志而书其梗概者所以备太史氏之采摭抑亦有警励末俗兴起廉隅之道焉然其事迹非有关于国体则不书非有功于乡社则不书非有纯德懿行足以垂世立教则不书非有抗义高节足以劝善惩恶则不书其有寸长只善人道之常亦奚以为竹帛之重哉
　　袁桷
袁桷字伯长同知枢密韶之曾孙生于钱唐寓舍七日而母病暍卒鞠于外祖妣张氏幼颖悟绝弃弱弄始从剡源戴表元学绩文脱去凡近长师深宁王先生授以文献渊懿深有警发尤长于论史悉究前朝典故人扣之亹亹谈不倦尝谓宋末程文几辱滥糜烂而不可救益自奋励屏奢崇俭善别臧否然耻以门荫补官初主丽泽祠塾大德闲用翰林承旨程巨夫荐入为翰林检阅擢应奉寻除待制词艺冠绝职内外制纂修累朝实录多裨国论累迁至侍讲学士恬退归里家旧有南园去城仅二里而近乃祖静寄先生所筑久芜秽不治于是复构蓺结亭其中扁曰芳思日延亲朋娱乐自号清容居士年六十有二以疾终既葬赠江浙行中书参知政事护军陈郡公谥文清有文集五十卷刊于家易春秋二解未脱稿桷年三十五时其妻郑夫人卒遂终身绝便嬖介洁自持云
　　补遗
　　　郑覃
字季厚鄞人幼嗜学攻苦食淡刻志自修宋靖康二年与乡书建炎三年贡于礼闱未及上金人陷明州纵兵大掠覃挈族避难山谷闲为贼追及兄章亦被执胁以刃曰予吾金即贳死覃号泣指所瘗黄金钗遗之遂见释而贼党相属覃拏小舟与其妻董氏同载去顾谓章曰万一不得脱覃岂北面虏酋者兄勉主祭祀复为贼所劫去将臣妾之覃厉辞骂不屈曰吾志得矣乃跃入水中董氏哭曰夫天也天可违乎且受辱以生不如死亦自沈史删定涓铭其墓有曰夫死于义妇死于节越王浩亦曰季厚忠愤骂贼并其室遇害忠义之门其后必大事闻于朝命有司定谥立传绍定闲孙清之为相赠覃太师秦国公董氏秦国夫人覃死后孙曾举进士登朝者十余人而清之最显
　　　史弥巩
字南叔鄞人八行先生曾孙性颖悟好学强记绍熙四年入太学不以举子业自售言必以修齐治平为本升上舍待对大廷时从兄弥远柄国寄理不获试淹抑十载始登进士第调峡州教授时悦斋李公直土开鄂阃知弥巩持论不阿多谘幕府事寿昌戍卒失律欲尽诛其乱者乃请诛倡者一人军心感服知建康府溧水县首严庠序之教手类濂洛诸贤训语锓梓以惠邑人学者化之端平初元郑清之当轴振拔淹滞一时名流应诏起称小元佑弥巩得监行在都进奏院陛对有君子小人才不才之奏护蜀保江之奏上悉嘉纳嘉熙改元都城灾上书剀切时政又谓霅川之变非济邸本心济邸之死非陛下本心矧以先帝之子陛下之兄乃使不能安其体魄于地下宁不能干和气召灾异乎蒙蔽把握良有以也除江南东路提点刑狱公事是岁大旱饶信南康三郡大侵谓赈荒在得人俾里户为五甲乙以等第赈粜丙为自给丁籴而戊济全活为口一百一十四万有奇徽之休宁有淮民三十余辈操戈劫人财逮捕法曹以不伤人论罪弥巩曰持兵为盗贷之是滋盗也推情重者尸数人一道以宁番昜兵籍溢数供亿不继议汰冗兵令下营门大噪乃呼诸校谓曰汰不当许自陈敢哗者斩咸叩头请罪诸营帖然廪给亦大省除司封郎中以兄子嵩之入相引嫌丐祠除直华文阁知婺州时已年七十丐祠提举建康府崇禧观而里居绝口不道时事自号独善年八十终有独善先生文集二十卷藏于家西山真文忠公尝曰史南叔三十年不登宗衮之门未仕则为其寄理已仕则为其排摈皭然不污有如此五子长肯之终刑部郎官能之有之冑之俱登进士第肯之第三子蒙卿咸淳乙丑进士调江阴军教授早受业于阳先生恪为学淹博读书立言一以子朱子为法乡人称为果斋先生云
　　　孙梦观
字守叔慈溪县人登宝庆丙戌进士第调桂阳教授专以朱子学淑诸生通判严州王遂以侍从为守因荐其学行超卓除太常簿陛对首论人主听言不容有所惮尤不容有所玩引归踰年复召授经朱邸皇弟嗣王爱敬弥笃知嘉兴府升国子司业极言风宪之地未闻有十八疏攻一竦者封驳之司未闻有三舍人不肯草制者且谓道揆不明法守滋乱天下之权将有倒持之患当路者浸不悦出守宣州悉蠲逋赋版曹专官急督梦观欲投绂去专官夜遁宣人言之感泣董丞相槐以廉吏闻除司农少卿奏论内外之人各遂其私谓王安石欲去熙宁之君子则名以流俗京卞欲去元佑之君子则名以邪党秦桧欲去绍兴之君子则名以异议李沐陈贾欲去庆元之君子则名以伪学当今复倡虚议欲尽去更化以来所收召之君子非所以为世道计不报遂与祠复以起居郎召面对以宠赂彰仁贤逝货财偏聚为言进吏部侍郎出知建宁年五十有八卒梦观重名节轻人爵特立不阿始终一致为淳佑全人吴丞相潜铭其墓王尚书应麟识其遗事曰近世名卿于慈溪得三贤文元杨公文靖张公则闻而知之侍郎孙公则见而知之允矣君子爱直之遗德言不朽千载之思位虽诎其道则信矣兄因孝友一门文行竞爽亦以科第显仕至朝请大夫诸王宫大小学教授
　　　孙枝
字吉甫鄞县人父允早从乡先生沈铢学学以真实为本教授乡校者十年枝与铢之子端宪公焕亦相友善又登朱文公之门学问益精粹著书解十三篇袁正献公燮见而叹曰初谓子善为文不意造理乃尔宁宗即位诣公交车上书极言天下大计不见省嘉定七年登进士第其子起予同榜允时尚无恙郡守程覃扁其里曰重桂乡人荣之枝卓迈有智略自秦陇荆襄达于淮海凡险要阨塞若指诸掌于边事军谋尤谙习江淮帅延致幕府枝以禄不及亲辞弗就起予为昭武参军群卒啸呼于巿起予往谕之众拜曰孙司户清廉官不得犯入朝为监察御史至太常少卿次子愿质登绍定五年进士第后中教官科终工部侍郎愿质子（王寿）知临海县奉母在官既而大兵至母子俱蹈难死叶丞相梦鼎汤文清汉王尚书应麟尝以文章政事荐之
　　　王文贯
字贯道鄞县人早嗜学与乡先生余端良游魁太学公试登宝庆二年进士第教授真州除宗学谕弟宗道与兄同领乡荐亦进士第文贯精毛氏诗说以辅氏为宗从游常数十人同郡之知名者奉化汪元春慈溪黄震俱以论议政事称于时文贯由是名益着四明诗学为最盛在奉化尤得渊懿舒文靖璘杨献予琛为倡首而曹粹中王宗道皆有论说三江李氏自元白受业文靖归教其家词伯诲伯森以称以制以益俱踵世科门人以次相授黄应春杜梦冠安刘王良学其杰然者在鄞者称文贯然源委实由于舒李云
　　　赵逢龙
字应甫鄞县人刻苦自修为学淹博纯实年四十二始登进士第除国子正太学博士历知兴国信衢衡袁五州提举广东湖南福建茶盐常平每至官有司例设迎接供帐悉命撤去日具蔬饭坐公署事至即面问决遣为政务宽恕抚谕恻怛一以天理民彝为言民以是不忍欺居官自常廪外一介不取民赋有逋负悉为代输尤究心荒政斥羡余为平籴本除将作监擢宗正少卿兼侍讲凡道德性命之蕴礼乐刑政之事缕缕为上开陈疏奏甚众稿悉焚弃其不好名若此年八十有八终于家逢龙家居讲道四方从游者皆为巨公名士叶梦鼎自相府出判庆元时节修弟子礼常谓师门庳陋欲巿其邻居充拓之逢龙曰邻里粗安一旦惊扰彼虽勉从我宁不媿于心逢龙寡嗜欲扬历日久泊然不知富贵之味或问何以裕后逢龙笑曰吾忧子孙学行不进不患其饥寒也乡人称厚德粹学必曰赵应甫先生
　　进士
延佑五年忽都达儿榜
搭海 【合鲁氏本贯南阳路汝州郏县】 
至治元年
铁闾 【哈鲁氏】 
泰定元年
捌剌榜
捏古伯 【哈鲁氏】 
张益榜
史駉孙 【字东父鄞县人弥巩曾孙授承事郎国子助教】 
程端学 【字时叔鄞县人会试第二名授将仕郎国子助教迁翰林国史院编修官明春秋着春秋本义或问三传辨疑凡六十卷】 
　　中乡举
延佑七年
捏古伯
翁传心 【慈溪县人】 
至治三年
薛观 【鄞县人覃恩授平江路常熟州教授仕至镇江路丹阳县尹致仕】 
泰定三年
翁传心
至顺三年
莫伦赤 【哈鲁氏】 
刘希贤 【鄞县人】 
至元元年
莫伦赤
陈敬文 【慈溪县人】 
四明续志卷第三
宋元四明六志弟七十五
元　王元恭　撰
　城邑
城邑之建尚矣有土地则有人民有人民则有社稷以至城郭所以备御防禁考之古制历历可稽国朝混一区宇无恃偏壕支垒之险固郡城之废垂六十有余载民居侵蚀夷为坦途至元五年省命取勘起科官租旧子城直南中阙今建明远楼于其上余并废虽有州东西二门之名实为通衢矣若夫宫室坊巷巿镇桥道旧志虽详既有因革前志粗述又复疏略故因其已载则不录其有未备则具列之固不嫌于重复也
　　在城
　　　公宇
淛东道宣慰使司都元帅府大德六年因郡治建置至大二年正月倭火毁之四年宣慰使都元帅廉希哲鼎建厅事曰帅正前有轩挟厅有堂西曰思无邪东曰公生明就为经历司厅之后堂曰敬简外植大门次仪门接以东西两庑列为吏舍西北陬则架阁库有署事所吏舍库屋淛东海右道肃政廉访司分司旧在州西门今因鄞县治为之在东北隅开明坊北外为大门次台门中为厅事曰澄清东西两庑为吏舍后有堂房庖湢咸具
庆元路总管府延佑五年同知张伯延重建在帅府东其制与帅府同厅事曰明德推官厅在府厅西经历司在府厅东至正二年总管王元恭于府厅后盖轩屋一所扁曰至善经历司后亦刱屋一所曰三友堂
司狱司在府桥之南元系宋司理院归附后改司狱司内设清平和简四闲牢散监房五闲安乐堂一闲
录事司在西南隅迎凤坊元系宋府院基归附后设置衙宇至大二年毁延佑元年重建
万户府在西南隅永济坊明远楼公元系宋府仓并节推厅基至元十三年置立沿海招讨司后为沿海左副都元帅府寻改沿海上万户府皇庆二年那移军马镇婺延佑元年为蕲县翼上万户府其大门厅事吏舍咸备至大四年民居遗漏延毁重建沿海上万户府达鲁花赤哈剌（角□）德政记 【大元受天明命抚有华夏威德光被自朔而南历数攸归率土咸服则有忠致宣力之臣钦承德意牧驭有方用能丕海隅懋着嘉绩乃岁乙亥皇帝命伯颜丞相统率六师逾长江进驻京口遴选将帅经理海道今宣慰使哈刺（角□）元帅实膺分方之寄冬十月舟师由江入海所过州郡军民皆安堵如故明年冬以郡师南征直抵瓯闽北至许浦咸听节制禁暴诘奸疆埸赖以无事是年冬钦奉诏旨偕刘公统师千艘遵海南伐所至战胜攻取遂收番禺抚绥新附如初凯还戊寅春公人觐凡将士之在行者悉为奏请定功颁宣命虎符以次各有差授公昭武大将军仍帅沿海兼牧庆元公于是条上防海便宜自南恩至上海设水站三十有一戈船棹卒在在警逻从之成载考绩内则惠养百姓训齐诸军外则柔怀岛夷招降海寇城郭镇静波涛不惊征东造舟民不告病辛巳岁公以都元帅随逐征东行省至日本境飓风□舟楫不利涉险道高丽渡辽水劲风积雪中草行露宿与士卒均劳苦归于京师劳赉有加俾复本镇至则鄞城毁烬军伍无所依公急请省府因成立营以安老幼匝城置铺以防奸宄治事有户门□有厅植柳成列军容以壮藏冰俟暑病卒以苏公所指画具有条理又四年朝制例革幕府更立沿海上万户府以公为府达鲁花赤丙戌夏赴阙奏事始请庆元新附军衣装请给及防制海寇禁缉盐徒数端丁亥五月宣授淛东道宣慰使仍兼长万户府公知民为邦本兵为民卫是以公之视民如骨兵之视公如父兄交畅会□□□□□者移调军屯水陆非便宜事闻因言曰余有不合意安致其过圣明灼知宜加委任公忠于国家无便文自营之私累如此公今以辅国上将军旬宣一道总制万夫治久政成丰功盛烈将丕书纪德先是万户吴江宁公元帅与公连事今万户宁公继承父职复同寅好莅众爱民一以公为法且曰此府实公之始也可不具述余耄且病久不亲笔砚惟公有德于滨海之民甘棠之爱黍苗之泽凡癃老皆受其赐曷敢固辞谨述所闻者而书之以纪其事明威将军沿海上万户宁居仁立石○天以元克肖其德笃生圣皇诞受我有夏幅员既长悉主悉臣兵刃不腥巿肆不革盖汤武之所难而汉唐晋宋之所未有也惟元以干之大而名其国以坤之至而纪其年君之元即天之元天以元运乎上而四时行品物亨六子之功也君以元宅乎中而四海一尘雾清诸将相之力也由六子之功而知天之功由将相之功而知君之功孰曰帝力何有于我昔唐元结有曰帝王盛德大业必见于歌颂非老于文学其谁宜为非老于文学而为之非惟不能抑亦不敢请得以颂诸将相之勋可乎初皇帝有事于江南曰汝伯颜汝阿术躬行将相事而往征定今沿海左副都元帅公禀成算植战多襄汉淮郢闲知公名甚稔既而副沿海招讨使事镇定海水攻战舰靡不展力天戈所指遵海而南明年平福州又明年平广南振旅朝京师皇帝嘉之乃锡宣命虎符授今职仍领庆元路总管府达鲁花赤盖公之在四明且五年三军之纩万姓之繻两得其心也兴无状曩以定海统戎拜公于马前凡公之征讨治法善政嘉泽皆兴之目濡而心佩者不自揆效昌黎颂丞相度元帅愬故事作为兹文以赞公之功虽然此明人之公言也非兴之所得私也公名哈剌（角□）今为临汝郏县人兴乃再拜而献曰大哉干元至哉坤元时行吏佐岁真成焉钦惟皇帝与天相似穆理元纲亦曰臣子惟此陶唐有此冀方披图阐珍孔厚昄章皇咨视师汝丞相度皇咨往伐汝元帅愬在唐为愬在元为公密受神算有定武功朅来海东一意柔抚士不骇舆甿悉安堵圭觐龙阙光披虎符何官可酬皇帝曰吁还之旧镇即我父母言人人同祝公麋寿吾侪小人怀斯恩勤害曰报旃爰托斯文皇帝万年天下一统山甫有功吉甫作颂显武将军管军总管管领定海水军军马镇守定海赵兴立石】 
镇抚所在城隶万户府
蒙古千户所分镇定海县
上千户所六翼
馆陶　　　东平　　　莘县
齐河　　　德州　　　东平
下千户所一十一翼
荏平　　　彰德　　　东昌
冠州　　　夏津　　　长清
单州　　　武城　　　高唐
濮州　　　泰安
两淛都转运盐使司分司在西北隅河利桥公元系宋厢院及节推厅基归附后设置浙东盐司例革改今分司泰定元年因民居延毁三年郡侯郭郁重建翰林侍讲袁桷记见前志
盐仓一所在西北隅永丰门里至元十三年以后权贮税粮延佑七年复为盐仓
庆绍海运千户所在东北隅柴家桥公元系宋南厅通判衙基归附后设立沿海翼镇抚所皇庆二年军马移镇婺州改立运粮千户所天历二年重建程端学记 【古封建之世天子赋粟于畿甸诸侯赋其所封势定而力均地近而民逸自秦郡县天下历汉唐漕运于四方踰越江湖转输数千里官司之须兵民之储馈饷非一水陆既阻民力遂疲迨我皇元混平区宇始创海运取东南并海诸郡积粟以实京畿置大府三吴外分六所设官专职买舟佣工悉酬公帑民不知劳神模远画度越前古明越当海道要冲舟航繁伙甲他郡而治所在明独庳陋弗称至圮压不可支天历元年夏武节将军暗都刺公至官欲撤其旧而新之曰吾闻信而后劳其民吾之政未孚不可以有为于是阅漕户之贫弱逃徭系虚籍者悉纵之异时佣直旁落征集烦扰悉惩革之多授方略察良窳勤怠示赏罚上下既洽乃捐己资二千缗以倡隶漕籍者咸感奋兴缮富者效泉力者输役始事于是年十有二月越明年三月讫工自堂至门列两庑为吏舍为藏书室听令之庐庖库之所各有其序又即其东巿民地为马厩以楹数之内外凡二十有八塈茨黝垩焕然称美既落成乃相与来请记其始末余谓古之君子作事识先务斯易为功公欲兴废补弊能养其力俟其信而后动宜不扰而事集人见堂庑之翼翼抑知公之治其事之本乎公尝提举明之舶司公宇之新亦自公始前后成绩左右辉映则知公之心久而弗渝是可书已公大都人其父哈迷公为都府万户有声公之为政盖亦有自云】 
庆元路巿舶提举司在东北隅姚家巷元系断没仓官房屋基地重建公宇延佑七年例革至治二年七月钦依复立提举司专知市舶直隶行省给降公验公凭填付舶商发船下蕃博易次年回帆温州白汰门封舶到水次抽分
市舶库在东南隅车桥东内有敖房二十八闲用天开瀛海藏珍府今日规模复鼎新货脉流通来万宝福基绵远庆千春二十八字为号土库屋并前轩共六闲至元元年刱盖外门楼三闲以备关防
永丰库在西北隅明远楼里东首元系宋常平仓基至元十三年盖库差设官攒收纳各名项断没赃罚钞及诸色课程每季解省
平准库在西北隅清澜桥东元系宋佥判厅至元十三年改立平准行用交钞库设立官攒合干人官降钞本倒换昏钞按季解省
官医提领所至元二十五年设立太医院札正同副提领三员官降铜印别无公宇就惠民药局署事
惠民药局在清澜桥北元系宋宣诏亭屋三闲并基地大德三年拨置药局至大二年毁天历二年郡长阿里牙荅思通议劝率刱盖楼房后厅各三闲 【先于大德七年官降中统钞本五十定每月规运息钱中统钞一定二十五两责付主医修合药饵惠济孤老病民囚并发各州县给散又一项乡贡药味本路该管慈溪县干山药一十五斤鄞县干山药一十五斤骨碎补一十斤府委提领赴省交纳】 
阴阳教授司至大二年十二月教授朱道宁赍印到路置立未有公宇至顺二年本路将西南隅仓桥东旧蒙古学废屋三闲披一闲门楼一座开设教授司至元六年十二月教授宗道重修
杂造局在西北隅河利桥东元系宋平籴仓基至元十三年改置杂造局设官置吏监造军器解省
织染局在西北隅儒学公元系宋贡院基至元二十七年起盖局院泰定二年鄞县尹阮申之提调改造土库三闲库前轩屋三闲门楼三闲厅屋三闲并前轩厅后屋一闲染房屋四闲吏舍三闲络丝堂一十四闲机坊二十五闲又有打线场屋四十一闲土祠一闲在帅府后北首
广盈仓在东南隅采莲桥公元系宋威果三十营基归附后盖仓受纳官民苗粮
在城都税务在东渡门里因宋旧址立屋舍（土已）隘至正元年提领孟完质笃撤旧屋刱建听事三闲后轩一闲台门三闲廊庑吏舍庖湢俱完后有池井墙围落成郡人郑弈夫为记 【有元至元六年后纪庚辰秋九月庆元路在城务多历年所屋舍倾摧不可支旧址污陋提领孟君勇撤而新之于是垦辟荒壤广袤凡五亩一角三十六步周围缭以土垣七十余丈乃相攸厥基前植门壝中为听事三闲华轩敞前厅两旁仍架夹荣左有神祠复加葺饰右列吏舍房库凡七闲厅之北特揭明轩为食息所又西偏为庖湢东南隙地元隶公籍向因潴水凿方池便民汲兹但加屏而弗堙亦防缓急用北有古井荐加完甃吉涓抡材鸠工晨夜展力事广而费繁会计不敷乃有里人王贤佐徇公乐义捐已帑以协赞之故凡廛居之慷慨者咸有助不踰月而告成厥功孟君讫不以劳绩自任必复旌其协相之勤者而俾识颠末余乃致其说曰征商非古也关巿之有征商虽见于周官六典之文而孟子犹以龙断为所从始唐建中兴元闲杨炎祖汉田制作三十取一之法至今天下行之而不疑盖凡通于时用者必在布帛金刀之属所以分财布利通有无商贾之事也由是关征廛税虽不出于隆古之政而后凡制国者亦因其利而不可革然求其利于为国之本则存乎轻赋薄敛以宽民力是之谓以义为利者也考其务之所辖不越在城及鄞一邑之广日实办课额中统钞一十二定有奇日不足则以月计月不足则增亏相补至岁终则足办不得以踰矣昔者急征苛取则四方舟车不至货财不聚日见其虚匮迫蹙无赖与民交通奚啻渔夺之为甚今也宽征薄取则远方之人闻而悦之辎装重载其来也孰御虽有遐陬异域将日聚宝货于吾境土中坐收三十而一之利不劳余力而充足者又何在锱铢掊克而计其赢亏为哉孟君向尝主台临海簿而亲民政稔知利病之源及来司征复能究其本始务在宽民力以厚其国□征羡输非所知也故因纪公宇之落成盖亦推孟君之用心仁厚能达体要不可不为来者劝俾咸知敦本抑末之道必在宽征以稔民力是为利国无穷之基也用是书之君名之霆字起东出仕名完哲笃金陵人】 
在城水马站其馆驿系宋涵虚馆旧址又为众乐堂在西南隅月湖至元十三年改置分南北二馆中通桥路南馆房舍九闲北馆三十闲
养济院在西北隅盐运分司西泰定元年民居延毁二年郡侯郭郁重建
急递铺在西北隅府桥北坐东元系宋宣诏亭自至元十三年置立
明远楼在帅府南旧子城上因经毁至治元年重建置铜壶更鼓司晨昏楼之东自宋有旗纛大将军祠附焉
社稷坛旧在府治西南一里今废迁于城西
　　　坊社
东南隅 【一十坊二十八社】 　西南隅 【一十坊三十九社】 
东北隅 【一十坊二十六社】 　西北隅 【一十坊三十七社】 
右坊社名号已见前志
　　　桥道 【并见前志】 
　　鄞县
　　　公宇
县治在郡城西北隅州西门里为附郭上县沿革已见旧志然以鄞名县昉于五代入国朝因宋旧治在东北隅去府治几五百步至大二年廉访分司既毁移署县治而县以分司地为之泰定二年尹阮申之重建翰林侍讲学士袁桷为记 【鄞于明号剧县地广民众切近大府故其治宜宏靓严壮以出政教旧治去府东几五百步至大二年廉访分司署毁分司则更署县治县乃治分司署因陋就简喑噎莫克有为者五阅考池阳阮君之来慨然曰为之不在我耶达鲁花赤完哲图公县丞张公主簿杨公咸可其议乃捐资以倡闻者兴起胥卒受功唯谨弗劳弗费百姓与成凡为屋八十楹重门雄闶正哙冥哕群曹列庑下燕处之房宿候之庐植新葺旧一齐完美肇谋于泰定乙丑之正月越六月事已因相率谒余记昔君之先公文安侯尝分刺是邦余时侍养先人侧识君童髦时恂恂端慎知其必远且大也及余以文字待罪翰林请告归田里而君适至蠹消役均义廪登实颂声满阡陌君之修乡校也余既获以敦本原张教化推广其绩今兹复幸齿名其闲岂偶然哉君名申之字周翰初同知台之黄岩再调温之瑞安咸有异绩今尹兹邑所树立又若是虽缕书以风天下其奚辞因为之记泰定丁卯春仲既望立】 
尉司在县东三里泰定元年尉周一夔刱建听事台门堂屋吏舍公廨并完袁桷记 【郡治绝江其地名甬东吴王居甬句为古浃口号甬江在今海滨海达于江入于奉化西酾于余姚萦纡回曲绵亘百余里鄞为县分东西以浮梁为界东之民习网罟鱼盐以自业其地膏沃有湖可以灌浸率不善垦治春至辄携其子弟文身擢歌出没于海岛伺危薄险对面成奸宄宪令昭著至死有所不避尉以巡督为职自宋雍熙闲置尉治于彼盖重其地以镇遏迄今数百年游手益伙捕系无虚日廨毁于兵踰五十年尉率其兵徒随所寓无常地讯录之所不具于观瞻莫格其非而任益以困矣至治三年庐陵周君一夔来视故址曰吾不可不自重首为外门复为廨门中建听事挟以宾荣辅以吏舍后设燕居以休其劳清流汇池花木列植周缭涂雘皆足以支永久吏有言者曰尉职在察盗囹圄不立奚尉之为兹土之民俗弊已久鹾禁之严莫穷其窟穴朝夕胠发累累旁午不有以居将曷能以有处尉笑曰道德齐礼夫子之训也狱巿无扰相国之言也阅数月狱以空告于是舆人有言曰尉之申申非取异以求新塞其奸慆养其淳真彼畴鳞鳞良苗氲氲尉之去兮将以告夫后之人役始于泰定元年秋八月成于二年之正月】 
大嵩巡检司未建公宇僦民居署事
小溪巡检司在县南四十五里
大嵩场盐司在县东一百里
来远亭在城东灵桥门北穴城洞门一所内通巿舶库临江石砌道头一片中为亭南有石墙围通行路北置土墙为界泰定二年副提举周灿刱盖厅屋并轩共六闲南首挟屋三闲以备监收舶商搬卸之所
来青亭在城西五里旧曰接官亭为屋三闲临流送迎舟次泰定四年县尹阮申之重修改今名
迎恩公宇一所在来青亭北
常平仓未立处所 【元统二年发下官本中统钞一百二十一定四十三两三钱三分每年照时直籴谷就于广盈仓收贮别无定额】 
义仓各都隅每社设义仓一所
盐仓在县东五里设置仓廒三闲
郡社稷坛在城西隅大卿桥南
雷雨师坛
风师坛在甬东隅
　　　乡都隅社 【名见前志】 
甬东隅
城西隅
老界乡 【一都至四都　九十一社】 
阳堂乡 【五都至十一都　七十九社】 
翔凤乡 【十二都至十六都　六十六社】 
手界乡 【十七都至二十二都　六十四社】 
丰乐乡 【二十三都至二十六都　四十三社】 
鄞塘乡 【二十七都至三十二都　八十六社】 
句章乡 【三十三都至三十四都镇都　三十六社】 
通远乡 【三十五都至三十九都　五十八社】 
光同乡 【四十都至四十三都　五十社】 
桃源乡 【四十四都至四十八都　五十六社】 
清道乡 【四十九都至五十三都　七十九社】 
湖田 【五隅　五十八社】 
　　　坊巷桥道 【已见前志者不录】 
迎恩坊在县西三里泰定二年县尹阮申之立
东津浮桥在鄞县东南二里灵桥门外唐长庆三年刺史应彪置凡十六舟亘板其上长五十五丈阔一丈四尺旧名灵现桥亦曰灵建桥盖初建桥于东渡门三江口江阔水驶不克成乃徙今建桥之地经始桥基时见虚空中微有形弯环如虹众以为异因建桥于其下而名之历代重修姓氏备见新旧志至正二年内抄到路案见行事实 【浮桥元设桥船一十六只至元二十九年差设民户一十六名各管船一只与免差徭为是涨涂东西两岸增砌石磡止用桥船一十四只差令桥夫一百四十名看守后因船户言告消乏佥补不便本路拟将排年积下支销不尽挑粮脚价一百七十定每两三分起息分借殷实之家营运获息修理浮桥至元元年二月内申奉使司帅府备奉省府札付准拟已将桥户放闲当差仍令桥夫看守及将前项钞定发下鄞县录事司召主规运递年获到息钱修桥之外余者转行作本到今通有本钱中统钞七百余定营运如遇桥木船只损坏就行支销息钱买办木物修造船只用度不曾动支官钱公私便益即目浮桥见行牌船一十四只分列江面每船两头用篾（致去至改育）二条及将系（致去至改育）并钉江底并用挺心算子木铺排船面两边又用栏干二十四座铁系二条大篾（致去至改育）四条压定以成桥道军民客旅来往通行并无阻滞】 
马道一所在县南城下沿江为海道运粮舟次至正二年郡守王元恭刱立余姚州判官叶恒记 【蠡吾王公守庆元之二年治石马道于城南江浒縻漕舟以上下马道之名在昔无闻岂即所谓步者与漕运由汉历唐经涉川陆舟载车挽为费廿倍其输我世祖皇帝混一区宇天纵圣模爰创海漕以实京畿因时制法超越前古浙河东西及于江淮储积待运近仓之渠则又浅隘大舰或不能遽通必假小舟转载亦不免于跋涉之劳也庆元为郡并江通海无滩濑椒崖之险万斛之舟直抵城下视他郡则易为力然而涯涂淤淖不可揭厉遂树杙构栈致粮于舟谓之马道材出于民而吏胥并缘为奸舟人乘时要利事甫毕辄尽取以去吏不能禁为民病者久矣公究其故于是改图庀工椓木沮洳中置石其上高十有四尺基广如高而不及二尺其面则居高之半强长以尺计者百复护以木以虞冲激比置离列凡十所费出水脚之羸万六千五百缗吏助奉米六十斛以食役者作于至正二年二月己巳越三十有七日以四月乙巳讫工又屋其旁属延庆寺僧世守岁加葺俾勿坏且象大士天妃于其中以启舟人之敬畏嗟乎民社之寄休戚所系者重矣公睹数十年之积患而为深远之谋致利于无穷岂非古之所谓良二千石者乎然生民之患又有大于此者由是而扩充之其庶几乎是不可无纪以告来者公名元恭字居敬敏于为政闻善无不为其兴学校敦礼让修堤渠谨仓庾之出内屏奸悍之攘窃若此者皆可书也兹纪是役故略寮寀议协役虽大而其成之也速属以视其役者鄞县主簿哈思别督工赴役者录事司判官叶仁为屋以守者始于妙（王火）云】 
　　奉化州
　　　公宇
奉化唐以名郡故县亦以奉化名贞元闲为上县初分九乡宋景德闲并为八乡五十有二都入国朝至元庚寅析户凡五万七千七百七十有九元贞改元例以四万户之上升为州即县旧治署事皇庆元年监州木八剌改建听事三闲扁曰迁善轩三闲副厅左右各三闲吏目署于左后堂三闲扁曰清畏仪门吏舍庖湢咸备州狱三闲前进士陈观记
谯楼五闲在州治前延佑六年知州马称德因旧址开拓重建扁曰宣明置铜壶鼓角江浙儒学副提举刘致记至元三年毁未建
镇东楼在州治东北四里至元五年同知石抹朵兀只因旧址重建余姚州判官叶恒记 【石抹君贰奉化之三年镇东楼成合乐治具燕其僚吏宾友以落之州人杨中来菁江之上请书其事予谓游息以适其趣临观以疏其壅惠泽流布民情畅达孰谓非政乎是役之兴庶几有为政之道焉按志楼创于宋嘉定六年知县冯君多福处州教授王宗道为之记元贞初奉化始升州厥后州巿火楼遂毁数十百年之遗址茀然榛莽缺而弗理君欲复是州之旧观乃谘同寮厥议克协捐赀以倡义者输材工者效技未几而栋宇翚翥规制宏敞丹垩炳焕过而睹者以为加于旧焉董其役者蓟邱王伯英也巿距州治五里而近平湖潴其东联以浮梁数十楹其西则大溪经焉溪之渊为耀碑潭由潭折而为江曰长汀江之桥曰惠政楼当阛阓之中与浮梁惠政相直父老相传州巿之形胜于是乎在楼不可以不作以镇东名之者岂无其故乎然而楼之废久矣果可以不作乎今作而新之民情之忻悦又岂偶然乎他日追访嘉迹招摇以登瞰东湖之清波挹西山之爽气囚舆人之思而为君赋之其可征者殆不止此矣君名朵儿只字九成御史大夫之诸孙通敏而果毅故措诸事也宜无难是役也作于重纪至元之四年春某月成于夏某月燕而落之则某月某日也】 
井亭州治东有井号茯苓泉在听事之西皇庆壬子监州木八剌创亭覆之延佑庚申知州马称德复构一亭左右相峙
惠民药局在州楼西偏至治二年建
馆驿在州东五里皇庆元年监州木八剌充拓增修
养济院在州东北五里宋元符闲建归附后毁大德四年监州察罕重建屋凡二十一闲
税务在州东五里至元十三年毁今赁民居收税
际留仓在州治门之左每岁收贮官粮六百余石以为官吏俸给及孤老军人口粮
义仓在□□□□厅屋三闲廒房十闲门楼一闲至治二年知州马奉议创建 【除乡都依验各家每口留谷一斗自延佑五年至至治元年存留到粮谷于近便社长之家收顿外自至治元年别行劝率有田上户存留到谷六千六百六石四斗如遇歉岁就便赈济以后有收年分如有劝率到数目随时收贮有备无患专务济民也】 
捕盗司
公棠巡检司在州西北四十里属州之剡源乡
连山巡检司在州西南一十五里隶连山乡五都
田下巡检司在州东南百里隶忠义乡二十三都
栅墟巡检司在州南二十五里隶松林乡十五都
东宿巡检司在州东七十里隶忠义乡二十四都
鲒埼巡检司在州南六十里隶松林乡十七都
　　　递铺〔凡一十处〕
本路鄞县路
州前铺屋三闲
金锺铺在州东北一十五里
广济铺在南渡去州二十五里
东桥铺在鄞县即陈桥铺
常浦铺在州东北四十五里
台州宁海县路
龙潭铺在州东南一十五里
尚田铺在州东南一十五里
双溪铺在州东南二十五里
方门铺在州南三十五里
栅墟铺在州南五十里
　　　乡都
奉化乡 【一都至三都】 
连山乡 【四都至十都】 
松林乡 【十一都至十八都】 
忠义乡 【十九都至二十七都】 
金溪乡 【二十八都至三十三都】 
长寿乡 【三十四都至三十八都】 
禽孝乡 【三十九都至四十六都】 
剡源乡 【四十七都至五十二都】 
　　　桥梁凡三十处 【见前志】 
　　昌国州
　　　公宇
州治在郡东海中洲镇鳌山下唐开元闲以鄮县置明州领县四有曰翁山即今之昌国也宋端拱闲置盐场熙宁闲部使者以期会不时置尉主斗讼之事既而创县始名昌国入国朝至元十五年谓海道险要升县为州以重其任因县廨而为治听事后有堂曰镇鳌副厅之东偏为蓬莱道院又有两庑挟以吏舍吏目署厅后西偏有斋曰敬简外为台门中门
捕盗司本州岛判官兼在州治西一十步大德二年五月创建
镇守司五所 【归附后始置岁一更戍皆有请正军也】 
本州岛　　　　岱山　　　　三姑
北界　　　　浡涂
谯楼在州治南百步天历戊辰四月知州赵雍建新制刻漏廉访使邓文原为记曰 【古者挈壶氏凡军事县壶以序聚柝司寤氏掌夜时以星分夜以诏夜士夜禁鼓人凡军旅夜鼓鼜掌固夜三鼜以号戒皆命士董其职后世鼓角特戍卒之事挈壶则有司令阴阳者流番直之异古制矣昌国隶庆元郡在海东南古翁山地世传周穆王伐徐偃王死其民迁之洲上或云越王欲迁吴王夫差于甬东是也唐曰翁山县宋元丰年闲改曰昌国登高而望鲸波汗澜极天无岸若高丽流求毛人之属绵亘海外诸番舶道所经日本巿易则遣兵戍守以镇海道迨皇朝至元中升州凡官署符移圭田俸赐悉易其旧而丽谯未建非所以重侯藩而威远裔也泰定丙寅吴兴赵侯仲穆至谂诸州长及寮佐等佥言惟允于是诹日之吉庸工庀具乃干乃址以构以雘敞为飞楼匪事观游惟军容是肃测景有规警严有节楼成大饮酒合乐以落之鼓角初奏如蛰之雷如冱之春声阳敷舒群情畅达帆樯下上瞻望斯楼薄乎霄汉咸太息曰前是未之有也有父老言曰官于是者以是邦邈居海陬率鄙夷吾民懦者弛慢贪者鸷暴征敛狎至期会星火我民用不得恬息今侯一以廉平致民于理枹鼓弗惊不识吏卒田有上腴隰有淳卤铚艾既登鹾赋羡入始制铜漏以节晨夜严鼓角以戒昏旦八风既正四时既叙以新民听以导民和愿侯母去以重我邦民之思余曰鼓角者号令也而挈壶则号令所由本也今夫阴阳寒暑化机不停而丈席之内铜壶漏箭实司其权衡古创物者范金必精挹注必清必代时日之运行是以威信旁浃而声教宣明辰入酉退官有法守出作入息民由训程常虚以受其成静以持其平寓智于物而不自用其智取则于水而水无缩赢虽风雨晦冥万变莫测而不失常经为政之道有以异是夫侯其益加惠于是邦之人有兴除者无不为也后之登斯楼者亦因创作之勤缮修必时以勿替前规致和元年四月日记】 
爱莲堂在州治东偏前有莲池
拂云亭在州治后山
海光亭在拂云亭上
斗亭在翁山后纪至元六年知州徐敬建
三皇庙泰定元年知州韩抟因旧址充拓鼎建侍讲
袁桷记见前志
螺头巡检司在州西隅七里
岑江巡检司在本州岛金三都
岱山巡检司在本州岛蓬莱乡之一二都
三姑巡检司在本州岛金塘乡烈港
北界巡检司在本州岛蓬莱乡之第五都
正监场盐司在州治东南一百八十步
岱山场盐司在州治北海中二百五十里
芦花场盐司在州治东十三里
　　　乡都
富都乡占县东北凡九都
安期乡占县东南凡三都
金塘乡占县西南凡四都
蓬莱乡占县东北凡五都 【今并为三】 
　　慈溪县
　　　公宇
县本唐鄮封内地开元闲析地置邑曰慈溪盖后汉董黯孝养其母寝疾就饮此溪水而愈因名溪曰慈乃以名县凡二十一乡入国朝因宋旧署以为治今为下县皇庆闲邑长乌马儿重建扁其听事曰思政延佑闲改曰节爱后十有三年宪佥孙公楫举能绩侍讲袁公桷为记 【见前志】 
佐治厅即典史署在听事之东
架阁库在佐治厅侧
尉司在县□□□□系旧僧纲司
明恕堂皇庆二年邑长乌马儿重建扁曰胜览
龙虎轩今废惟存旧址
清远轩在清清堂后延佑四年邑长亦思马因建
柳意亭县治后环碧亭之北皇庆二年邑长乌马儿建
湖秀亭即揽秀亭延佑四年改今扁
丽泽亭至元六年邑人裒资重葺
迎熏亭在永明寺前宋绍圣中主僧惟鉴建
登陆亭旧名承流又曰舣亭宋景定四年重建改今扁
际留仓在县治西庑 【贮秋粮一阡三十五石以充吏员军人禄粮】 
常平仓在际留仓西敖 【元统二年为始拨到中统钞本七十三定一十一两九钱八厘每年籴谷收贮遇年饥照减时价出粜】 
义仓于各都隅每社设仓一所
税务在县治东南一里
养济院在县治西南至大四年重建
鸣鹤盐场司县北六十里
丈亭巡检司在境西未建公宇僦民居署事
鸣鹤巡检司延佑年闲巡检范文忠买到民居为厅廨
　　　乡都隅社
坊隅二十八社　　　　德门乡七十五社
西屿乡一百三社　　　石台乡九十八社
金川乡八十八社　　　鸣鹤乡五十社
　　　坊巷桥梁
嘉义坊旧名棣华坊延佑六年邑长亦思马因立
美政坊在大巿西
宣化坊在大巿东
积善坊在砖桥西以上三坊泰定二年邑长也真不花建立
采芹坊在县学东天历二年主簿叶维岳立
御史桥亦名骢马桥后纪至元三年毁五年尹程郇易以石重建
二石桥至顺三年僧子慧建亭于上
广济桥旧名王家桥
通济桥在县南五里横亘大江管山之东曰夹田桥其西则吴凤桥又西则三板桥大德七年俱圯皇庆年闲邑长乌马儿并建于两桥之闲立名通济随修随坏迄今未完
　　定海县
　　　公宇
古置望海镇寻改望海县梁开平闲始更名曰定海凡七乡今为下县治在江之北东临大海蛟门虎蹲二山峙其左三港郡城属其右蛮夷诸蕃舟帆所通为一据会总隘之地也元贞二年邑长马合沙剌率同寮重建公廨为之改观至治二年邑长忻都重修侍讲袁桷记 【见前志】 
蕲县翼万户府在县北三里门楼安置更鼓
分镇抚所县北三里
哨船千户所在县西南一里
蒙古千户所在县东北一里
巡盐千户所
都税务在县西北三里泰定年闲创盖
养济院在县西北一里旧社坛基至治年闲重建
安乐堂在县西北三里
际留仓在县西南三十步
义仓
火攻库在县治后 【安藏军器】 
划车弩库在县西北三里泰定年闲建
尉司在县西三十步因养济院基泰定年闲重建
白峰巡检司在县东南三十里
管界巡检司在县西北六十里
施公山巡检司在县西北九十里
海内巡检司在县东南四十五里
清泉场盐司在县南一十里崇邱乡
长山场盐司在县东南三十里灵岩二都
穿山场盐司在县东九十里海晏二都
龙头场盐司在县西北八十里灵绪二都
巡盐千户所
都税务在县西北三里泰定年闲创盖
养济院在县西北一里旧社坛基至治年闲重建
安乐堂在县西北三里
际仓在县西南三十步
义仓
火攻库在县治后 【安藏军器】 
划车弩库在县西北三里泰定年闲建
尉司在县西三十步因养济院基泰定年闲重建
白巡检司在县东南三十里
管界巡检司在县西北六十里
施公山巡检司在县西北九十里
海内巡检司在县东南四十五里
清泉场盐司在县南一十里崇邱乡
长山场盐司在县东南三十里灵岩二都
穿山场盐司在县东九十里海晏二都
龙头场盐司在县西北八十里灵绪二都
　　　乡都
清泉东乡在县西　　　清泉西乡在县西
灵绪乡在县西北　　　崇邱乡在县南
灵岩乡在县南　　　　太邱乡在县东南
海晏乡在县东南
　　象山县
　　　公宇
县治因山而名盖海曲有山形如象故也唐广德闲始析宁海及鄮置县今为下县凡三乡二十四都县廨因宋旧治重修
架阁库在县东一十五步
尉司在县治东一百六十步
东门镇守军官司治在县治南百里
本县镇守官无司治
税务在县东一百五十步
际留仓在县东二十步
东门巡检司在县南一百里
莆门巡检司在县东四十里
玉泉场盐司在县南一十里
　　　乡都
归仁乡凡九都　　　　政实乡凡八都
游僊乡凡七都
　　　桥梁 【见旧志】 
　新校
【[在城公宇]】 [惠民药局]　病民囚 【囚上脱病字】 
四明续志卷第四
宋元四明六志弟七十六
元　王元恭　撰
　山川
　　山 
按职方氏扬州之镇山曰会稽明乃会稽东境故自两汉而明越皆为会稽郡唐置县复为州开元闲采访使齐澣奏以境内有四明山故号州为明而郡名奉化干元闲复为明州宋建隆闲升为奉国军元丰闲始领县六曰鄞奉化定海慈溪象山昌国版图入皇朝升奉化昌国二县为州则境内山之胜者亦惟四明山在郡西南六十里绵亘明越台三郡之境周围八百里二百八十峰若仗锡山石楼山松岩山雷峰山大雷山峒山烽火楼山鸡笼山鳖山西山四明之支裔也皆在郡之西南四境名山如金峨太白天童大梅阿育王鄮山雪窦镇亭鄞城天门梅山骠骑句余翁山象山皆雄杰可称者今稽延佑新志所载不下二百余山岩岭海岛又不胜其书一何纪之繁复邪水则随山而出多自西南而东或注于江或直趋海无非溪流涧滴固无平川巨壑弥漫浩瀚也它山一源亦西出会稽派分流会以至郡境其为深长可见矣大抵地浮瀛海登高而赋则东南北三方皆巨浸滔天岱舆员峤方壶瀛洲蓬莱古称神仙窟宅徒闻其名秦皇汉武从流忘反孰得谓之智哉天降时雨山川出云惟岳降神生甫及申地载神气风霆流形庶物露生人参天地何代无贤何地无材是故一郡衣冠之盛百世不改其山川之储精毓秀乎新旧志互有所考兹不重录云
　　邱墓
董孝子母墓在鄞县南城门外
攻媿先生楼钥墓在鄞县三十六都天井山
端宪沈焕墓在鄞县翔凤乡象坎山周必大为墓志
迂斋楼昉墓在鄞县二十四都阚水山
正献袁燮墓在鄞县十一都穆公岭
庆历乡先生楼公郁墓在奉化州东南五里地名龙潭赤城罗公适持节过墓下种树致祭而去袁正肃公甫书墓道扁曰庆历乡先生正议楼公墓
元佑乡先生王公弈墓在奉化州东二十里御史中丞舒亶作墓志
太师楚国楼公异墓在奉化州北十五里延康殿学士黄裳撰神道碑
节度使冯湛将军墓在奉化州西北二十里秦州成纪人世为宋将寄居明之鄞县任荆鄂州副都统制庆元闲奉敕葬于同山之下参政楼钥铭其墓
赵先生敦临墓在奉化州南一十里地名南山
雪窗张良臣墓在奉化州西三十里地名白岩
舒文靖公璘墓在奉化州西三十里地名公棠
后汉鄞县令王修墓在慈溪县西十里
梁虞荔墓在慈溪县西北六十里鸣鹤山梁书云荔会稽上虞人也以博识闻举宏词累迁中庶子卒于官归葬此山
大隐杨适墓在慈溪县大隐山
石台杜醇墓在慈溪县大隐山
慈湖杨简墓在慈溪县车厩山
寿张张虙墓在慈溪县观音寺岙
虞世南墓旧志在定海县澥浦镇灵绪乡山北而延佑新志云世南出为叔陈中书侍郎寄之后陪葬昭陵子孙皆居长安谓世南墓在定海非盖有考于本传也
孔侯墓在象山县之童翁浦侯姓孔行第七失其名即此浦人也性刚志烈义不苟合乡里敬而惮之唐咸通中有副都巡吏刘赞梦侯告曰吾尸泛滥于沙浦闲子能收而窆之且创数楹俾吾有栖托赞访得尸果如所梦乃敛葬于此立祠以祀之今定海县有助 【[按曰]助下有阙文原本但留空行一行今按目录邱墓后附义冢又有溪潭浦溆此本出自卢本卢本助字适在本叶之末下叶即系河渠则所脱者多矣】 
　河渠
郡城始建于唐长庆闲大江从定海入于城东又分为二一沿城过西渡与慈溪江接历余姚至通明堰下一沿城南行入奉化至巿桥咸潮往来绵亘数百里渗漉斥卤侵近城境况城基土薄斸深才五六尺则已见涂淖常与咸潮伏流通浃天时稍旱池井皆咸不可食沿江民亩数万顷咸气蒸曝苗稼为之枯槁所藉溪水上流充溢浸灌庶免二者之患此水利之不可不修堰（石契）闸之不可不谨东有东钱湖灌溉七乡之田几万顷 【见干道志】 西有广德湖亦灌溉七乡之田凡八百余顷今广德湖既废为田则全仰它山堰一水之源灌注官民田引流入城潴蓄于日月二湖及蜃池清澜池防旱泄涝内有气喉食喉水喉三闸外有诸乡堰（石契）沿江堤岸为之防决宋开庆中郡守吴丞相潜立平水尺于平桥所以验涸溢以谨启闭之准则也又如颜公渠为定海一邑所系尤切若夫所隶州县各有潴泄之源随处见之然则水利实为四明阖郡之命脉丰歉所关治乱所系凡为政于是者不可不悉心以究利病为久远无穷之计延佑新志特于两湖水利所载加详然湖堰以类分地理以异志今复求其源委而各附堰埭之所关系者以类从之庶几后来知有所考而致察乎防决之由岂细故哉
　　在城
日湖在城中东南隅又曰细湖月湖在西南隅又曰西湖案旧志其从三百五十丈其衡四十丈周围七百三十丈有奇中有二桥绝湖而过两湖皆源于四明山一自它山堰经仲夏堰入于南门一自大雷经广德湖入于西门潴为二湖又引之于郡治西北隅凿池以停蓄所谓蜃池今废旁通巿河淫潦泛溢则有水喉食喉气喉三（石契）以泄于江盖四明山之旁众山萃焉雨盛则涧壑交会出为漫流无以潴之其涸可立而待非特民渴于饮而江河通潮以之灌溉田皆斥卤耕稼废矣禁民居屋以塞水喉食喉气喉三（石契）者浚导必时堤防必谨启闭必如式一邦之大利也来者毋忽累代郡守修缮之绩备见旧志 【[按曰]此约宝庆志中语也禁民居屋上似有脱文】 
蛟池蜃池旧图志有其名本为潴水而设今已湮没互见考古篇所云
清澜池在明远桥南蓄水为救焚之备入国朝至治闲帅府同知德哥副使沙的重筑短垣护闸留水门以便民汲东扁曰清澜西扁曰碧漪
水喉闸在东北隅东渡门墙下都税务前以板为闸潮长则与板平巿河之水充溢则启闸以泄于江
食喉闸视气喉闸稍小在东南隅巿舶务之南墙下止用泄水却不通潮
气喉闸在东南隅狮子桥东旧鄞江庙侧
　　鄞县西乡
它山水源西出会稽由上虞县斤岭 【自趾至巅十有六里故名】 历小岭上庄龚村小皎密岩委蛇东流百余里由小岭上庄南一派出分水岭经芦栖坑口分水岭南一派出仗锡山历杜岙郑家岩至芦栖坑口与芦栖水合出大皎二皎之水各流至鲸鱼山前而合至密岩迤逦东出历樟村至平水由仗锡南一派出天井之南又一派出灌顶彰圣并至平水上下而合其闲并千山之涧合百岙之流会为一溪经锺家潭至于它山溪通大江潮汐上下清甘之流酾泄入海泻卤之水冲接入溪来则沟浍皆盈去则河港并涸田不可稼人渴于饮唐太和七年邑令王侯元暐相地之宜以此为水道喉襟之地规而作堰截断潮汐导大溪之流自堰之上北入于溪百余丈折而东之经新安许家会普宁寺前小溪唐家堰新堰面此前港也自普宁寺东分流北入惠明桥经仲夏此后港也仲夏之水至新堰面合流经北渡栎社新桥入南城甬水门潴为二湖曰日曰月畅为支渠脉络城巿出西城望京门至望春桥接大雷林村之水直抵西渡其闲支分派别流贯诸港灌溉西管七乡之田入城为一郡之膏泽天有旱涝所不可测必恃此水岁以为常田事仰之甚于霖雨自唐逮今五百有余载民食所资官赋所出人足饮用舟通货物公私所赖为利无穷 【按魏岘水利备览云它山乃众流胥会之地每岁至秋万山之闲洪水暴涨湍激迅疾极目如海侯之为堰也规其高下之宜涝则七分水入于江三分入溪以泄暴流旱则七分入溪三分入江以供灌溉堰脊横阔四十有二丈覆以石板为片八十有半左右石级各三十六岁久沙淤其东仅见八九西则皆隐于沙堰身中空擎以巨木形如屋宇每遇溪涨湍急则有沙随实其中俗谓护堰沙水平沙去其空如初土人以杖试之信然堰低昂适宜广狭中度精致牢密功侔鬼神与其它堰埭杂用土石竹木砖筱稍久辄坏者不同常时大溪之水从堰入江下历石级状如喷雪声若震雷耆老相传立堰之时深山绝壑极大之木人所不能致者皆因水涨乘流而至其神矣乎】 
平水则吴潜续志曰郡阻山控海山之淫潦海之咸潮时之旱干皆能害稼故资水以为利者于鄞尤急宋宝佑闲丞相吴潜出治三年凡（石契）闸堰埭皆为修改又于郡城平桥南立水则书平字于石视字之出没为启闭潴泄之准民益德之潜为之记 【曰四明郡阻山控海海派于江其势卑山达于湖其势高水自高而卑复纳于海则田无所乎灌溉于是限以（石契）闸水溢则启涸则闭是故（石契）闸者四明水利之命脉而时其启闭者四明（石契）闸之精神异时加意于（石契）者至今犹有遗论此未暇问也而考其为启闭之则曰平水尺往往以入水三尺为平夫地形在水之下者不能皆平水面在地之上者未尝不平执三尺以平水嗟乎异哉余三年积劳于诸（石契）至洪水湾一役大略尽矣己未劭农翠山自林村繇西门泛舟以归暇日又自月湖沿竹洲舣城南遍度水势其平于田塍下者刻篙志之归而验诸平桥下伐石为准榜曰水则而大书平字于下方暴雨急涨水没平字戒吏卒请于郡亟启钥若四泽适均水露平字钥如故平桥距郡治巷语可达也都鄙旱涝之宜求其平于此而已矣余数丐归老行且得请然于此郡之丰歉不能忘故置水则于平桥下而以平字准之后之来者勿替兹哉】 
它山堰在县西南五十里先是四明山水注于江与海潮接咸不可食田不可溉唐太和中鄮令王公元暐始迭石为堰于两山闲阔四十二丈级三十有六冶铁灌之渠与江截为二渠流入城巿缭乡村以漕以灌其利甚溥故堤防淘浚岁以为常 【魏岘淘沙说四明登陆之胜万山深秀昔时巨木高森沿溪平地竹木亦皆茂密虽遇暴水湍急沙土为木根盘固流下不多所淤亦少开淘良易近年以来木植价穹斧斤相寻靡山不童而平地竹木亦为之一空大水之归既无林木少抑奔湍之势又无根缆以固沙土之留致使浮沙随流而下淤塞溪流至高四五尺绵亘二三里两岸积沙侵占溪港皆成陆地其上种木有高二三丈者由是舟楫不通田畴失溉人谓古来四季一浚今既积年不浚宜其淤塞嘉定乙亥旱势如焚田苖将槁岘随宜为浚流障水之策一线之脉滔滔其来流贯百港随水所及俱获沾丐夫浚之一寸则田获寸水之利浚之一尺则田获尺水之利浚之愈深所灌愈远为利愈博矣虽然淘沙当于未旱之先又当弃之空闲无用之地何则夫旱岁淘沙此救一时之急耳是时农夫皆自欲车注以救就槁之苗其势不可久役稍或违时苗已槁矣宜于未旱之前农隙之余多其工役假以日月务令深广庶几可久天下之事不一劳者不永逸不暂费者不久安若惮费畏劳用功不深其效亦浅或略开沙中之港而不去港中之沙止可为旱岁急救旱苗之计经一小雨则沙淤随塞或去港沙而堆两岸经一大水则仍前洗入港中如能运沙远去江近则弃于江水之中江远则堆于空闲之地庶几可久然地皆民地种植所资安得空闲宜临时相视遇窊坎空闲处不惮稍劳则可矣但戒董役之人务在公平不得容私独堆一处则人心自服如能浚深一尺或二尺其利尤博开浚之时先宜壅住上流然后从下流为始庶得沙干不先为水所侵役夫易以用力】 
回沙闸它山一境其地皆沙纳水之咽既窄引水之港复狭以致流沙易于壅塞沙之入港凡有三焉七八月之闲山水暴涨极目如海平地之上水深丈余湍急迅疾两岸之沙径从平地横戛入港须臾淤满一也或遇积潦虽不没岸而溪亦湍急沙随急流迤逦入港日引月长不觉淤塞二也自港口至马家营一带两岸之沙或因霖雨冲洗或因两岸坍损或因木植冲击积久不已亦能填淤三也欲障平地之沙宜于两岸去港一二里量买地段南自港口北自山下以属于溪北去港远南去港近带斜筑迭堤以麤石阔为基址高七八尺外植榉柳之属令其根盘据岁久沙积林木茂盛其堤愈固必成高岸可以永久欲障积潦湍流入港之沙宜就吴家桥南港狭去处立为石闸中顿闸板五六片略与岸平水轻在上沙重在下水从板上不妨自流沙遇闸板碍住不行沙之所淤不过闸外三四十丈淘去良易板之为限以水为则水涨则下水平则去启闭以时不病舟楫欲障两岸之沙宜于两岸钉松桩用麤石砌迭博岸覆以石板如城南塘路庶免水洗岸沙木植冲击坍损之患然置闸砌岸可以防平常积雨港内之沙或遇大水径自西岸拥沙而来非二者所能御石堤之议此策之上者也姑存三说以俟来者林元晋记见前志 【[按曰]它山一境以下以俟来者以上皆魏吉州防沙篇文详其语意是时尚未立闸也既引其文必当复云某年某人立闸某人作记方合今略去陈公立闸一节直接云林元晋记殊不可解乾隆鄞县志引此志云回沙闸县西南五十里宋淳佑二年郡守陈垲置下即接其地皆沙纳水之咽既窄云云亦似倒置未必原文盖此处必有脱简今不可考矣】 至正二年本路总管王元恭亲率所属农事官自堰去闸一百八十步官为倩夫淘浚其闸内流入沙土盖因民闲私自放闸而入命着落守闸耆宿上户籍定排年姓名自行堰□用工淘浚永为定式
洪水湾去它山堰一里余河流罅而外泄江潮溢而内攻溪江合湾之左右漫为壑而它山之水始不得东注民久病之宋淳佑闲尝立石塘以障已而水穴其傍堤溃如昔宝佑闲判府吴潜即其地为坝三一濒江以御狂澜一濒河以御罅漏一则介其闲为表里之拓佥谓江之东南有何氏竹木园当水之冲激其势而北欲撤其蔽而疏通之官为给钱巿其业浚地为江因畚沙以实二坝之北河堤坚密江水安流矣然沙地久虚当取沙填近堤之港庶几可久
古小溪港许家桥东有地名童家塔北有古沟势与港接今为沙所塞而污沥尚在耆老相传此正小溪也溪通建岙旧尝开浚以通它山之水今沙淤塞或谓可以再浚
北山下古港它山堰上大溪之北绵延皆山山下有古港西自锺家潭大溪分派而来延袤二三百丈未至沙港百余丈其流中断水稍长则越过平地径入沙港近下石道头水平则止水之所道迤逦低窊港沥分明古老相传云侯之造堰先作坝截溪水令干然后用工故自锺家潭引大溪之水循山而东属于沙港堰成去坝遂为二派一派径从堰上入大江一派则锺家潭之港也今虽断流港沥俨然若能浚此港径取大溪之水东入沙港一则水势径顺入溪必多二则洪水泛涨之时水与湍沙顺流俱东不被横戛入港姑存所闻以俟来者 【以上三港皆魏岘说】 
乌金（石契）在句章乡镇都又名上水（石契）
积渎（石契）在光同乡四十一都又名下水（石契）
行春（石契）在光同乡四十三都又名南石（石契）
王侯既作堰虑暴流之无所泄遂为三（石契）以启闭蓄泄涝则酾暴流以出江旱则取淡潮以入河平时则为河港之积耆老谓侯自堰口浮三瓢听其所至而立焉由堰之东十有五里为乌金（石契）又东三里为积渎（石契）又东二十七里为行春（石契）此小溪镇入南城甬水门河渠也皆随地之宜而为之节耳
仲夏堰在县西南四十里唐太和元年剌史于季友于四明山下开凿河渠引山水流入诸港置堰蓄之溉田数千余顷
余丰（石契）在城西隅
西渡堰在县西二十里
北渡堰 【在县南二十五里】 
【北清堰】 旧图经云北清在县西北二里多历年所外受江潮之冲木朽石颓秋潦至则卤灌于河农以为惧舟楫之往来者亦病之宋宝佑闲郡兴工修理因其旧而增高焉内分两傍各甃砌堰臂七层鼎新造车屋四闲又堰之东有小径由郑公渡之江北可达定海澥浦里溪文溪等处崎岖不便于行者辇石并修治之 【[按曰]原本北渡堰下接旧图经云而图经所云北清改作北渡卢本亦并为一条惟北清尚未误耳考北清堰在县西北二里即开庆志所称北津堰者若北渡堰则在县南二十五里相距辽远岂得混合盖卢本写手误以下条属上条传写此本者复疑北清北渡上下不贯直以己意妄改一误再误深惑后人今据宋志补正】 
保丰（石契）在县北城外半里西管支港受它山林村两路之水满则泄之江若行春积渎乌金石塘诸（石契）皆所以泄西管水也行春积渎乌金相距不过数里惟石塘（石契）回环而北三十里闲无一（石契）可以泄水每遇霖潦往往汇于城下反藉城中三喉传送三喉穴城为水道仅通一线所泄能几此保丰（石契）之不可不复也淳佑壬寅郡守陈垲讲究水利邦人具言保丰废兴关乡里之丰歉亲至地所乃知故基为民冒占素出契据无凭具伏侵占乃申朝省为闸两闲立石柱三造板桥于浦口以便往来开庆元年判郡吴潜得水势径直之地于其右段创为五柱四门阔三丈六尺深四尺余坚密雄伟虽湍流至此不见其为搏跃也
长堰塘在县南二十五里河江夹岸为塘袤百余丈俗呼为百丈堰当风潮之冲御河流之洄以故累筑累败役户坐是荡产者什七八里士黄堂相地势谓河洄本为溉塘下之田然不可与水争地乃以田易邓桥广福院田凿为渠环之以接旧河之洄使仍可溉塘下之田于河洄邻江之地各捐半里许于其外为堰二以杀水势旧塘遂坚壮民病始苏至今赖之
浑水闸在县西二十里西门外花园侧
樟木（石契）在县鄞塘二十八都
楝木（石契）在县鄞塘三十都
史家（石契）在县句章三十三都
铜盆浦堰在县南一十五里
已上并见前志
栏浦堰 【去它山七八里在小溪镇有土坝】 
唐家堰 【去小溪镇洞桥二三里】 
黄家堰 【去唐家堰一二里】 
新堰面
擂木堰 【在谢家巉】 
朱家堰 【近风伯庙】 
风伯（石契） 【北渡桥南与风伯庙相对旧有（石契）今废】 
何家小堰
沈家堰 【近颜家桥】 
张家小堰 【近徐家堰】 
徐家堰 【在栎社南】 
楼家堰
华家堰
虾堰
黄家藕池堰
屠氏桥闸
范家堰 【在屠氏桥闸里近江际】 
邢家堰
郑家堰 【在县城外半里】 
祁胡堰 【以上堰并在范家堰之左右】 
李家塔堰
陈五耆堰 【近娜儿渡去城十二里】 
张家堰 【与余村港相对去城十余里】 
小冯堰 【近炉头堰】 
炉头堰 【近蒋家堰去县南二十五里】 
蒋家堰 【行春（石契）南居民新刱】 
大苏堰 【行春（石契）下】 
段塘堰 【去城六里】 
朱濑堰
王家堰 【近松树浦】 
松树浦 【有小闸通江及有强堰】 
郑十八郎堰
郑家食利堰 【在南城门外】 
以上自栏浦堰至此载之魏岘水利备览凡江溪相通去处并在它山堰东盖皆防蓄水源渗泄去处时加修筑以备旱涝农事之急务也
　　鄞县东乡
东钱湖在县东二十五里一名万金湖以其为利重也唐天宝三年县令陆南金开广之屡经浚治周回八十里受七十二溪之流四岸堰凡七曰钱堰大堰莫枝堰高湫堰栗木堰平水堰梅湖堰水入则蓄雨不时则启闸而放鄞县定海七乡之田资其灌溉茭葑莼芦荷芡滋蔓不除湖辄堙宋淳熙闲请于朝大浚之嘉定闲提刑程覃摄守捐缗钱置田收租岁给浚治之费宝庆闲尚书胡矩守郡请于朝得度牒百道米一万五千石又浚之犹惧其无以继也奏以赢钱增置田亩令翔凤乡长主之分渔户五百人为四隅人岁给谷六石随茭葑之生则绝其种自此凡十六年不举淘湖之政淳佑壬寅郡守陈垲岁稔农隙行卖葑之策不差兵不调夫随舟大小葑之多寡听其求售交葑给钱各有攸司入国朝大德闲势家有以湖为浅淀请以捺田若干亩入官租者时都水营田分司追断复为湖延佑新志所谓欲塞钱湖此其渐也至□□闲因乡民告有司举行淘湖拘七乡有田食利之家分亩步高下标拨湖葑随田多寡阔狭俾浚之积葑于塘岸然宿葑春泛冬沈次年复生则有司所行为具文尔近年重修嘉泽庙有濯灵之异茭葑向春不泛荷芡莼芦生之者鲜然未足恃也每遇大旱之年放水湖下一举而涸固知其积淤年久蓄水至浅东乡河道又皆浅涩旧称一湖之水可满三河半今仅及一河而竭是可忧也又况职守者不谨启闭（石契）闸傍湖土霸通同渔户每于水溢之时乘时射利私自开闸网鱼泄水无度沿江堰坝又失修理日夜倾注于江防旱之策果安在哉此农事正官所宜究心者观于古今之得失盍致意焉
大石桥（石契）在县东城外一里童育两山之水本自此入江岁久堙塞宋淳佑闲郡守陈垲遂于桥下作平水石堰而于浦口置闸立桥内可以泄水外可以捍潮 【（石契）闸之设必启闭得宜则涝有所泄旱有所潴水常为吾之利其或当启而闭当闭而启则害亦如之四明前此水患甚至民居沈灶早稼生耳者无他惜水太过诸（石契）不尽放故也宋淳佑二年夏淫雨不止两月余人人皆忧无可救疗一饱坏于垂成矣郡守陈垲谓旱涝丰歉在天者固不可必在人事所当修岂容不尽其力遂置平水尺朝夕度水增减以为启闭地形高下不等水之深浅亦然大概郡城河滨之水常以三尺为平余可类推过平以上则当泄中闲数夕暴雨水骤长至四尺有奇守夜听雨声日视水则时当启闸率分遣官吏四出斟酌尺寸为放水分数亦或尽板一决城中三喉昼夜使之通流是年虽积潦谷粟蔬果一无所伤岁以稔告所以然者常年放水田民告之都保都保告之县县告之郡往复行移动是经旬水之溢者己壑稻之浸者己芽今州郡一闻雨骤水泛不待都保县道申到放闸之人己遣行矣防患未然所宜书以示后又有丞相郑申公手书见前志】 
林家堰在县东五里年久罅漏不足以为江湖之蔽障每巨涛澎湃则斥卤浸淫积潦久之则又渗泄于外不独为民亩害抑亦不利舟楫判府吴潜因民之请更以石为之培其高浚其深视旧趾舒长添甃石磡修盖车屋补筑土塘自是民田有灌溉之益舟楫无险阻之虞
上河堰下河堰在县南三十里乃鄞塘乡姜山之前上下河之堤也上河则白杜横溪山源注之与东钱湖水通下河则铜盆浦有堰常浦进林有（石契）通奉化江潮雨涝则江潮接之二河涨水相迎故堰善败行者居者皆谓二堰各迁入十余丈则依山之麓易于堤防且得白杜横溪之源回环旧河中 【旧河今为下河徙堰则为上河矣】 可溉田五六百亩而得常稔亦无妨他乡水利居人欲徙未能也
开庆（石契）旧名鹊巢（石契）在县手界乡镇都旧志所书已废宋开庆元年判府吴潜兴水利遍乎四境复创为此（石契）河流不复渗漏海潮不复入河遂名之曰开庆者纪更造之年也
云龙（石契）又名荻埭（石契）在县手界乡二十二都宋熙宁闲邑簿黄宁刱筑宰曹骘成之岁久不治大德丁未县丞卢廷信重修有记见前志
五乡（石契） 【或曰即回江东西二（石契）】 在县阳堂乡六都
育王（石契）宋宝庆闲育王寺所筑也岁久不治农民病之归附后皇庆元年县尹王思义修完
道士堰在县东城外半里
倪家堰在县东半里
萧皋（石契）在县手界乡二十都
贝则（石契）在县手界乡二十二都
欤（石契）在县丰乐乡二十三都
东周（石契）在县丰乐乡二十五都
古塘堰在县丰乐乡二十五都
林家道头钱家道头皆有闸今多堙塞沿江堤塘又多坏败河流疏泄江潮通注皆所当谨
　　　津渡
桃花渡 【即东渡】 
西江渡 【即西渡】 
铜盆番石渡
俞公李家渡
周苏渡
　　奉化州
镇亭水在州东南三里其泉源来自越之诸山绝顶汇为镇亭潭径三丈上圆下广不以旱暵而枯莫测其深道其流为州溪逾柏溪至牢岩浮西溪出绿荷滩过惠政桥会于三江口入北渡达于海
剡溪在州西七十里道自六诏左溪会同流于公棠逾泉溪会于三江口入北渡达于海
双溪在州南二十五里道自杉木岭逾排溪出下郝别于进林常浦会于三江口入北渡达于海右州之水源山分溪别有三同归于海余有湖潭池泉湫塘备载州志无切于民亩者故略而弗录
新河州巿旧有河上通资国堰下接郑家淫沙莽堙塞水无停潴河之浅狭不及五六尺仅如沟浍耕者病焉延佑七年知州马称德开浚深广自巿河达于北渡车耆等处相悬六十里置立堰埭三处潴水灌溉田数十万亩又通舟楫以便商贾往来也翰林学士袁桷记
白杜河在州东二十五里唐元和中令赵察开溉民田四百余顷
赵河在州北二十五里自常浦至王董二堰皆赵河也唐元和闲令赵察开溉长寿乡民田八百余顷人德之故以名河
进林（石契）在州北三十六里水源南出连山镇亭北入于定海港东接鄞县茅山鄞塘及本州岛奉化长寿金溪三乡河港西至鄞县小溪大江三方潮水所汇立闸通潮流衍灌溉涝则开闸以疏之江旱则闭闸以注诸田上置土桥通台温明越岁久莫知创始至今且一百四十余载未有能增修者延佑六年知州马称德重修增广慈利州知州翁元臣记 【[按曰]莫知创始以下即云至今一百四十余载殊为不辞考宝庆志云进林（石契）绍兴十五年重修(原作十三年今改正语详校勘记)翁朝列修（石契）记云淳熙元年再修由宋淳熙元年数至元延佑六年适得一百四十余载然则原本必叙两修年月为传写所脱明矣此条必出延佑志今延佑河渠考已佚无从校补】 
常浦（石契）在州北三十里界乎鄞县宋元佑中舒中丞曾立石云两县三乡之所取济互相接引不可缺一民之所便不可强事之已成不可苟毁后之人可无思哉久而圮至元三十年本路经历韩从事申明水利重修之
胡芝（石契）在州东二十里水利溉注奉化金溪两乡民田三千余亩旧（石契）以年远冲漏知州马称德首为修理视昔有加
考到（石契）在州东二十里此（石契）积松林等处三乡之水灌田五千余亩后因石甃坍陷水源淤塞旱则泄而不停涝则塞而不导无补于农马知州易（石契）柱之摧折拯石梁之低陷泄者防之塞者疏之为利博矣
方胜（石契）在州东三里地理家云（石契）乃一州之风水喉襟久为洚水所圮沙土堙之至元三十年县尹丁济修
资国堰在州南五里隶第三都旧病浅狭滋溉难周至治元年知州马称德察其利病新其（石契）闸水盛则置闸以遏其冲水涸则去闸以导其流民田沾丐者三都计三万八千余亩
广平堰在州北一十里旧有闸曰斗门上接资国堰水支流三派下通郑家堰灌溉田数千亩延佑庚申知州马称德开浚新河易闸为堰向之闸水有限晴则易涸今则积水渊深灌溉无穷
横溪堰新城堰石砥堰并隶十三都水直下并溉十四都十五都民田
戚家溪堰延佑七年知州马称德因民请置堰高三尺石砌三层横长三十丈阔六尺两傍用木桩石条甃砌又于堰之上畔开河一条横阔一丈五尺长四十丈深六尺旧溪通流凡遇水涝于堰上流溢水浅流入堰河沿溪灌十四都田五百余亩堰下流至和尚堰分为四派一派流入第三都界溉田八百余亩三派流入胡芝（石契）等处四散溉田三千余亩余外流入长塘畈等河港溉注第二都三十二都田二万余亩
和尚堰在十四都旧有堰基不曾修筑延佑七年知州马称德因修考到等（石契）并修完备防积水源
沙堰（石契）钱堰（石契）大瓯（石契）吴山（石契）刘大河（石契）大马（石契）榆木（石契）吴胜（石契）已上并见前志
　　　津渡
东宿渡 【州东六十里自此发船折海二百里两潮而至象山陈山渡】 
袁村渡 【州东南五十里自此发船两潮至陈山渡】 
北渡 【州北五十里界于鄞境】 
南渡 【州北二十五里旧以舟渡后易以桥】 
宦江渡 【在州东北四十里】 
施家渡 【在州东北四十五里】 
　　昌国州
白泉湖在州东北八十里旧名万金湖周广三十里潴水灌田源泉沕涌值旱则桔槔（□奏）集旧志又名富都湖
黄马溪在州西北五十里南墠水从茶岭发源流注于海民田赖以灌溉
放生池在南芙蓉洲也
圣池在黄公岙之南潴水清冽可食
舟山井在城南枕山之趾去海不半武泓泉甘美可爱山海相接而咸淡之味敻异岂泉脉有自来哉
四眼井在州治之北一井而四穴汲者竞趋焉
惠泉井在州北一里深可二丈许宋端拱闲所凿大旱不枯
蜃池在州治前周十数丈方广如一亢阳不枯旧传蜃潜其中一名笔砚池
泄潭瀑布在州东北三十六里据山之腰宋宣和中岁旱簿尉刘佖投诗诗沈而雨至诗曰 【未跃天衢卧寂寥碧潭流溢海山腰埋藏头角虽多日鼓动风雷在一朝既若有心成变化岂能无意润枯焦神踪许为苍生起愿击香车上九霄又薛主簿寘有诗云秋高水壮雪飞涛岩木招风怒窍号不是玉虹低饮涧白龙拖雨下山腰】 
以上皆显诸用者余有潭井之名姑略之
庆丰（石契）
岑江（石契）
和尚（石契）
翁浦（石契）
芦花（石契）
甬东（石契）
金鱼（石契）
右州志具七（石契）之名而不着处所仍录之以备考索
　　　津渡
舟山渡 【去州五里趋城由此途出宋宝庆闲守胡矩新造二船照浙江官渡例过渡人各给一牌收钱批历为照其两处所收渡钱遇月终解赴军资库以备修船之用】 
竿缆渡
金塘渡
　　慈溪县
慈溪在县南三十里与大隐接本曰大隐溪后汉时里有董黯性笃孝母寝疾好饮此溪水每思之恐不常得黯遂筑室溪滨板舆就养厥疾乃痊因名溪曰慈溪
江源于绍兴余姚之太平东来至丈亭乃分为二大江由咸池历西渡经郡治之北入海小江贯县中出东郭至西渡又与大江会率随潮进退大江乘潮多风险故舟行每由小江
普济湖在县东北一里唐开元闲令房管开凿之以溉民田吴太子太傅阚泽德润居之谓之德润湖后因宝谟阁学士杨简敬仲居之谓之慈湖
花屿湖 【旧志作花墅】 在县东南一十里古有塘潴水唐贞观十年刺史任侗开元闲县令房管劝农修筑计一十七顷四十余亩溉田六千余亩湖中有小墅春花明媚多于众山故名之湖中筑塘以通往来故有东西二湖之名湖多鱼及莼茭并湖之人资以为利宋嘉佑闲簿成公立筑堤增高以捍之仍有（石契）归附后东皋寺僧首占十余亩以种蒲莲大德初宪副家奴朱珍都省左丞家奴周寿筑田一十七顷输粮二百余石官为收科七年定海县黄国瑞与沾利之民诉于省台八年会都水使者冯公君辅分莅坏田复湖天历闲又结道士李至善从道教所申于部事下州县复占为田里民死争诉于分宪湖得不废后纪至元五年两浙官田失实分遣温州路同知杨公到路李至善等乘时复举邑尹程郇力争卒罢其议后刊石记之 【曰古者以沟洫制田遂人匠人之职疆理之规模浚治之深广体国经野制度详备其于水利盖惓惓焉西门豹为邺令凿渠通水灌田史起复决漳水灌邺遂致河内之富班孟坚赋西都称郑白渠之沃关中恃之盛强前者作之后者继之诚民政之先务今纵未能继而忍废之乎县之东并山为田诸山之水奔流汗漫易致涸竭必藉潴蓄以备灌溉唐刺史任侗县令房管始凿花屿东西二湖以蓄诸山之水并山之田六千余亩遂无旱潦之虞柰何豪右奸民夺湖为田睥睨者众因循失治湖见废弛宋嘉佑县主簿成公立察知其故高其捍防时加省视迨其去也乃叙建湖之始末有关于田之利害勒之于石使有考焉版图既入国朝遗事渐见湮没东皋寺僧首谋佃占始则割十余亩以种蒲莲大德初元遂有豪贵筑田一十七顷输粮二百余石里民誓以死争诉于省台事未竟会冯公君辅来为都水使者分莅东浙公端毅正直不避豪贵按图考牒即日坏田除其粮囚其人遂复为湖民至今德之然豪右之心未始已也天历初乃结黄冠李至善者从道教所申闻省部事下州县奸民乘时群集徒党破堤决水以为平畴里民群诉于有司适分宪按治深究民瘼得不废后至元之五年元老以两浙官田失实分遣使者诣郡按核永嘉通守杨公来按庆元予以职事备驱策于下黄冠乘时厚赂上下废湖之议已定吏以成牍来署予职在牧民忍夺民利以助豪右乎拒不与署乃以废湖之害白于杨公公仁厚爱民闻义勇为遂诘责郡吏亟易其议豪右奸谋因得以寝公之季父尝以宣慰治鄞甘棠之爱至今具存丛祠梵户尸而祝之再世相望有德于民邑士臧实夫一日与里民陆敬之等翕然来言曰民既德公琢石纪绩可无记乎愿须文以诏来者因谓之曰若等之德杨公以永无穷者固非文不足以诏来世予以腐儒衰老治县一无善政是湖之不能废因杨公以逸其责予将自诏之不暇况敢诏于后人哉继自今湖水洋洋鱼鳖藻荇游泳畅茂其中湖下之田岁获全穰可不知所自乎故不敢以鄙陋辞乃摭前代近世复湖之数君子皆牵联而书后之来者能以数君子与杨公之心不为势利所夺则豪右之睥睨可息矣湖固不足与邺下关中之渠比然数君子与杨公之功视西史郑白则又有难者在焉众皆曰然遂书以遗之使归镵诸石至元五年八月日记】 
茅针（石契） 【一名茅砧一名茅洲】 元属慈溪县西屿乡而延佑庚申岁郡志误为德门沾利者系本县德门乡又定海县清泉灵绪二乡及鄞县甬东隅水源自慈溪西来小江分接余姚山泉洎淡潮悉汇于（石契）凡遇旱涝启闭潴蓄灌溉三邑之田其利甚博缘置闸处江面旷阔深葑穿漏有泄无蓄反致伤农辛巳岁至正元年民列词告郡农事正官总管王侯元恭率领三县司属僚佐耆艾亲诣相度难再修理嘱郡人倪可久等出备工料拆移填塞旧闸迁就毗近东南首约远三十余丈置买民田二十亩零实地内开掘东西两头江河六十丈通流潮水鼎新刱置（石契）闸五眼每阔八尺总四丈比旧增一眼阔一丈底深一尺盖屋三闲二舍及余田壹拾三亩零佣食人夫居守启闭用过钞八百九十六定工始于癸未岁二月十八日毕于十月二十七日役成而官不费民无扰详具于记文 【曰慈溪北际大海东与定海接壤又东为长江通潮汐南抵郡城折而西回曲殆百里导姚江山溪之泉迎遏咸流繇丈亭北东别为内江入茅洲闸会众水以达诸港灌注二邑之田四十余万亩又以及于鄞之甬东涝则亦由是而泄焉宋宝佑闲沿海制置使吴潜尝再置闸地在西屿乡而郡乘以为德门则必书者之误也载基沮洳中迨至于今伏流穿漏停蓄易涸田失美溉岁屡弗获至正元年天子诏郡县农事官知渠堰事庆元路总管蠡吾王侯元恭究心水政明年按行属邑郡人倪可久等以是闸之病民列词以请愿共其费以治之侯为白于庸田使于淛东大府于部使者乃率僚吏集耆艾博采群议相度地宜属可久等董其役遂于闸南五十步而近买民田垦土辟基椓杙布址深入土而与基平衡广十有一尺置巨石其上树石为六楹楹中广八尺凡为尺四十上置石若梁然累石两涯高十有三尺浚渠六百尺以通江河之流□木板楹中视水之赢缩以时其启闭屋其旁为守者居撤旧闸实以土而加筑焉余田十有三亩蓺以食守者计工二万三千有二百木石蜃灰佣食及买田之费缗四万四千有八百出于可久者六之五有奇沾利之家裒以助者不及六之一工作于又明年之二月庚戌讫于十月己未材制坚良规模宏壮有加于旧又置詹家闸于其南以宣节支流旱涝之虞庶几有赖矣邑之长老桂天麟等请载其绩于石夫国家择守以任生民之寄降诏申命以重其职守所以崇本务农仁恤黎元也庆元远处海陬而慈溪定海至于甬东又迫于海树蓺于广斥之区而欲遂其生育者必藉泉源之浸溉也而堤防疏导之工其可一日而忘之哉然自宝佑以来数十百年之久岂无任民社于斯者则亦孰知是为重哉侯毅然自为己任而无有能沮之者功底于成流惠无穷可谓知所先后而善于其职矣古有决漳水以灌邺田引泾水以注渭中号称良吏形诸歌谣载诸简策兹侯之绩诚不可以无记至于浚河渠以博通其利则有望于后之人也若可久之勤亦因侯而致之遂得系名于永久云】 
管山河大江由丈亭分派四十五里至慈溪夹田桥桥南五里民田阻之江流不得直达乃迂出其旁旱岁无沾丐之利潦则泛滥墟落苦之宋宝佑五年官巿民田垦河五里长七百丈有奇阔三丈六尺深一丈六尺水由是达茅针（石契）鄞慈定三邑皆蒙其利
白洋湖鸡鸣湖云湖凤凰湖永明湖姜湖孙湖杜湖文溪渔溪蓝溪及诸潭井并见新旧志
黄泥埭闸在县鸣鹤乡与越之余姚上林诸乡邻潦则上林诸水注而成壑有埭所以泄水于海也然决易而塞难乡人欲立石闸以便启闭率以费巨辍浙东提举季镛捐二千缗助乡民为之涉岁弗绩宋宝佑五年秋判府吴潜亲委县丞罗镇竟其事不许科之下户成终之功大矣
新堰在县东德门乡捍江潮而护河流者也宋宝佑五年郡给钱下县鼎新修筑辇石以甃江岸二十余丈堰下水步一所址益丰而堤益壮水自此东达慈溪定海两邑之田无斥卤浸淫之害风帆浪楫往来下上者胥利焉
黄家堰在县德门西屿先是本郡浚清林河乡民有请以为河在堰头淘浚深广至徐家港接颜公渠并新浚监河里溪横港及定海鸬鹚澥浦香山杜郭德门西屿茅针闸周围三四百里脉络贯通请以颜家堰南岸置堰庶几不候潮汛径取城西北两门而往来免风涛盗贼之虞既而夷考此地元名黄家旧堰遂于旧堰兴筑与里溪堰对峙北郭西门通济无碍势若曹娥梁湖往来便之
支浦闸在县东乡一带和尚庄清水湖赵家洋颜家庄等处有倪家刁家两堰之利不若建闸一所惟支浦最为利便宋开庆闲将抱子闸移拆无用旧闸前来支浦江岸创（石契）闸一座庶几东乡阔远田土永无水患之虞闸分三眼址坚势固一方自此蒙利矣
双河堰在县鸣鹤乡与越之余姚上林乡接境上林居西而地势高鸣鹤居东而地势低下久雨上林之水东注邻壤为壑旧置闸以限之然舟行则闸启而水之患如故近岁里人曹闶于闸之左为双河堰以便车船其意固善矣而舍堰而趋闸者则不可得而遏也乡人病之宋开庆年闲请于郡俾塞双河闸为置地于双河堰之旁立屋两闲四挟择巨木为车柱埋石备缆悉如诸大堰之制已塞闸基之上则为屋三闲以处堰丁自此永无侵冒之祸矣旧志名双河塘
李溪闸在县德门乡潴文溪香山之水以溉民田久废宋绍熙四年通判陈耆寿邑簿胡大猷重修
彭山闸彭山堰在县之西北西屿乡有水出群山闲迤而东来未至县五里所抵彭山入于江濒江有闸潴水以备旱霖潦则泄之岁久闸废水无所潴潮入河淤宋淳熙十三年邑簿赵汝积率乡人凡田于西者亩出钱三百撤故闸址悉以石为之长一十一寻广四寻中阔丈有二尺扃以层板使便启闭西乡之田受利既博复修斗门比旧基有加焉通下流贯邑中因旧河而浚之广一丈五尺深七丈中广二丈六尺深如之舟楫通行邑下之田亦资灌溉
大理渠在县南五里通积水灌高乡之田
海塘石（石契）闸滨海为塘以御风潮而水泛溢则决之于海既决复塞民费且劳宋嘉佑二年县令游烈尉成立率民为闸潴泄以时民得耕稼自是一乡无复水旱之患
以上皆县之各乡著名者此外堰闸备见旧志惟列其数于后
德门乡堰闸共二十六处
西屿乡堰闸共二十一处
石台乡堰闸共三十五处
金川乡堰闸共二处
鸣鹤乡堰闸共二处
　　　津渡
黄墓渡 【县西南石台乡去县三十里】 
李溪渡 【县东南德门乡去县四十里】 
青林渡 【县东南德门乡去县三十五里】 
任家渡 【县东南西屿乡去县二十五里】 
鹳浦渡 【县南西屿乡去县一十五里】 
赭山渡 【县南西屿乡去县一十五里】 
沈家渡 【县西南石台乡去县三十五里】 
丈亭渡 【县西南金川乡去县五十里】 
吴翁渡 【县西南金川乡去县五十五里】 
蜀山渡 【县西南金川乡去县六十里】 
东南渡 【鄞县西渡对江相距十五里】 
城山渡 【县西南十五里】 
车厩渡 【县西南四十里】 
新渡 【县东南三十里】 
　　定海县
海塘海环县之东南北三面风潮冲激则平田高地悉为咸潮吞吐之乡宋淳熙十年县令唐叔翰筑之屡败十六年请于朝得旨效钱塘江例迭石甃塘岸六百余丈制使林栗记见前志嘉定十五年接连增甃五百二十丈于石塘尽处再筑土塘三百六十丈以绩之有永赖海晏二亭临石塘之上经始之难如此后之为政兹邑者时其巡省补其罅漏罔俾劳绩专美于前人也
颜公渠自桃花渡而东迄定海西巿宋淳佑六年郡守颜颐仲曰民以食为本食以农为本农以水利为急本郡田亩全藉水利如东管则赖东湖之水西管则赖它山之水独自桃花渡至定海县一带东西南北周围六十里并无水源旧有河港久不浚治日侵月占皆为堙塞水无所潴惟仰天雨晴未十日即以旱干农家无计可施坐待其槁委可怜念乃大浚治故河尽复广五丈深丈二尺置（石契）闸三跨桥六民便其利因刻石曰颜公渠
富都湖又名万金湖在县南五十里其湖周环三十里溉民田二百余顷
彭城湖在县南四十五里溉民田一百余顷夏侯曾先地志云墙下湖周环一十里即此湖也
沈窖湖在县北一百里溉民田数百顷
石湫在县东南三十里水源出太白王荆公经行记所谓灵岩浮石湫之壑是也
东泉池在县东泉有二脉其东之脉咸其西之脉甘甘泉常盈虽遇旱暵不耗竭咸者多涸有时而出味未尝杂宋嘉佑三年县令郑洙以石甃四旁广二十余丈其长居广之半其深得长四之一邑人至今蒙其利
凤凰浦湖清水湖杨溪章家溪新妇泽华家汇石莲湾朱家浦并见旧志
通山（石契）在县东南一百里宋庆历七年王荆公安石宰鄞时凿山为之
西（石契）在县西四里
干（石契）在县西一里
东管（石契）二坝三闸三
西管（石契）一堰二坝二闸一
灵绪乡（石契）二堰三闸四
崇邱乡（石契）二堰六坝五
灵岩乡（石契）二
太邱乡（石契）十四堰三坝一
海晏乡（石契）六堰一
右（石契）堰闸坝名项并见前志
　　　津渡
大浃渡 【县南一里】 
小浃渡 【县南一十五里】 
东江渡
朱家渡
胡家渡
芦浦渡 【县东一百里乘半潮可抵昌国州】 
石桥渡
施家渡
蚶岙渡
算山渡
　　象山县
旧河在县南会三十六涧之水灌上洋田六万亩十里流于朝宗（石契）又五里西至灵长（石契）
千丈河在县西又有瑞龙河亦千有余丈在县东二河皆宋淳熙五年令许知新创开以灌下洋之田
放生池白马湖龙洞东摄潭白龙潭清潭涌泉潭瀑布泉双窦玉泉海眼金蛤潭平石潭白蟹潭金松潭并见旧志
朝宗（石契）在县南十里宋绍兴七年令宋砥修隆兴元年主簿赵彦逾重修置寨屋于其侧每岁官差僧行居之视水旱以为启闭二役俱有记见前志
灵长（石契）
理川（石契）
会源（石契）
以上三（石契）并见新旧志
　　　津渡
陈山渡 【县东北一十五里自陈山发船折二百里经两潮至奉化州东宿登岸】 
袁村渡 【同在陈山海步发船两潮至奉化州袁村登岸】 
姜屿渡 【旧名吴七娘渡县西北五十里津头乃本邑吴七娘之地因以为名】 
湖头渡 【县东北三十五里旧为陈山子渡自本邑田下潮长登舟平潮至鄞县东湖头登岸】 
白查渡 【县南四十五里】 
东门渡
　新校 【凡称刘本刘艺兰凤章家藏本王本王兰林棻家藏本】 
【[河渠]】 [东钱湖]　舟大小 【舟下脱之字】 
[支浦闸]　移拆无用 【刘本无下有剩字】 
【[慈溪津渡]】 　东南渡 【据刘本南字衍】 
四明续志卷第五
宋元四明六志弟七十七
元　王元恭　撰
　土产
五谷之生随地所宜郡居海陬民趋渔业况山硗地确种蓺辛苦民无终岁之蓄计之户口藉贩籴者半之故不可不备其名数务本之义也土产庶物惟海错居多然亦录所常见者非有所略也
　　巿舶物货
　　　细色
珊瑚 玉 玛瑙 
水晶 犀角 琥珀 
马价珠 生珠 【合经抽解】 熟珠 【舶务合收税钱】 
倭金 倭银 象牙 
玳瑁 龟筒 翠毛 
南安息 苏合油 槟榔 
血竭 人参 鹿茸 
芦荟 阿魏 乌犀 
腽肭脐 丁香 丁香枝 
白荳蔻 苾澄茄 没药 
砂仁 木香 细辛 
五味子 桂花 诃子 
大腹子 茯苓 茯神 
舶上茴香 黄蓍 松子 
榛子 松花 黄熟香 
麤熟 黄熟头 □香 
沈香 暂香 （艼去丁改戋）香 
虫漏香 没斯宁 蟹壳香 
蓬莱香 登楼眉香 旧州香 
生香 光香 阿香 
委香 嘉路香 吉贝花 
吉贝布 木棉 三幅布罩 
番花棋布 毛驼布 袜布 
鞋布 吉贝纱 胡椒 
降真香 檀香 糖霜 
苓苓香 麝香 脑香 
人面干 紫矿 龙骨 
大枫油 泽泻 黄蜡 
八角茴香 金颜香 朱砂 
天竺黄 桔梗 （上麻下山）香 
剉香 鹏砂 新罗漆 
笃耨香 乌黑香 搭泊香 
水盘香 肉荳蔻 水银 
乳香 喷哒香 龙涎香 
栀子花 红花 龙涎 
修割香 碙砂 牛黄 
鸡骨香 雌黄 樟脑 
赤鱼鳔 鹤顶 罗纹香 
黄紧香 赖核香 黑脑香油 
崖布 绿矾 雄黄 
软香 脊蛉皮 三泊 
马鸦香 万安香 交趾香 
土花香 化香 罗斛香 
高丽青器 高丽铜器 苾拨 
沙鱼皮 桂皮 　 
　　　粗色
红豆 壳砂 草荳蔻 
倭枋板柃 木鳖子 丁香皮 
良姜 蓬朮 海桐皮 
滑石 藿香 破故纸 
花梨木 射香 （打去丁改窊）木 
乌木 苏木 赤藤 
白藤 螺头 鯚（鱼占）
琼芝菜 倭铁 苎麻 
硫黄 没石子 石斛 
草果 广漆 史君子 
益智 香脂 花梨根 
椰子 铅锡 石珠 
炉甘石 条铁 红柴 
螺壳 相思子 荳蔻花 
倭条 倭橹 芦头 
椰簟 三赖子 芜荑仁 
硫黄泥 五倍子 白朮 
铜青 甘松 花蕊石 
合蕈 印香 京皮 
牛角 桂头 镬铁 
丁铁 铜钱 麂皮 
鹿皮 鹿角 山马角 
牛皮 牛蹄 香肺 
焦布 手布 生布 
藤棒 椰子壳 生香粒 
石决明 柂明 云白香 
真炉 黄丁 断白香 
暂脚香 画黄 杏仁 
历青 松香 磨珠 
细削香 条截香 　 
　　五谷
粳 糯 大麦 
小麦 荞麦 黍 
芝麻 粟 白豆 
黑豆 菉豆 　 
　　药材
山药 【一名薯蓣出四明者佳春生苗蔓延篱援茎紫叶青有三尖角似牵牛更厚而光泽夏开细白花秋生实于叶闲状如铃二月八月采根今人冬春采刮之白色者为上青黑者不用曝干今入贡】 
骨碎补 【根生大木或石上多在背阴处引根成条上有黄赤毛及短叶附之又有大叶成枝面青绿色有青黄点背青白色有赤紫点春生叶至冬干黄无花实惟根入药采无时削去毛用之本名胡孙姜今入贡】 
黄药 【见本草出明州藤生高三四尺根及茎似小桑十月采根】 
艾叶 【见本草出明州苗茎类蒿而叶背白以苗短者良三月三日五月五日采按旧志云出昌国岝峉山】 
蜀漆 【见本草出明州叶似茗而狭长两两相当茎圆有节三月生红花青萼五月结实青圆三子为房苗高者不过三四尺根似荆黄色五月采叶八月采根阴干为治疟要药】 
蓖麻 【夏生苗叶似葎草而厚大茎赤有节如甘蔗高丈许秋生细花随便结实壳上有刺实类巴豆青黄斑褐宛如牛蜱故名】 
天名精 【见本草出明州夏秋抽条颇如薄荷花紫白色叶如菘而小故南人谓之地菘其味甘辛】 
楮实 【有二种其实初夏生如弹丸青色至六七月渐红八月九月采水浸去皮穰取子日干】 
天花粉 【味苦寒无毒蔓生十二月采根用】 
莎草根 【又名香附子生田野闲苗茎叶都似三棱根老子周匝多毛近道生者苗叶如薤而瘦根如锄头大】 
半夏 【在处有之二月生苗一茎茎端出三叶浅绿色颇似竹叶而光根下相重生上大下小皮黄肉白五月八月采根】 
菖蒲 【生池泽春生青叶长一二尺其叶中心有脊状如剑无花实以五月五日收其根盘屈有节状如马鞭大一根旁引三四根旁根节尤密一寸九节者良】 
菊花 【初春布地生细苗夏茂秋花冬实然种类颇多有紫茎而气香叶厚至柔嫩可食者其花微大味甚甘此为真正月采根三月采叶五月采茎九月采花十一月采实皆阴干】 
何首乌 【春生苗叶相对如山芋而不光泽其茎蔓延竹木墙壁闲夏秋开黄白花结子有棱如荞麦而细纔如粟大秋冬取根大者如拳各有五棱瓣如小甜瓜有二种赤者雄白者雌采时乘湿以布帛拭去土后用苦竹刀切米泔水浸一宿曝干忌铁器一云春采根秋采花九蒸九曝乃可服】 
牵牛子 【二月种子三月生苗作藤蔓遶篱墙高者或二三丈其叶青有三尖角七月生花微红带碧色似鼓子花而大八月结实外有白皮裹作球每球内有四五子如荞麦大有三棱有黑白二种九月后收子】 
天南星 【二月生苗似荷梗茎高一尺以上叶如蒟蒻两梗相抱五月开花似蛇头黄色七月结子作穗似石榴子红色根似芋而圆二月八月采根一说即虎掌也其小者有毒】 
络石 【叶圆如细橘正青冬夏不凋其蔓延节着处即生根须包络石上因以得名花白子黑薜荔与此相类】 
茯苓 【出大松下附根而生无苗叶花实作块如拳在土底大者数斤似人龟形者佳皮黑肉有赤白二种或云多年松脂所成】 
地肤子 【初生薄地五六寸根形如蒿茎赤叶青大似荆芥三月开黄白花八九月采实阴干】 
茵陈蒿 【春初生苗高三尺似蓬蒿而叶紧细无花实秋后叶枯茎余经冬不死至春更因旧苗而生故名因陈五月七月采茎叶阴干今谓之山茵蔯】 
马兰 【又名乌兰生水泽傍颇似泽兰陈藏器以为楚词所喻恶草即此也北人呼为紫菊以其花似之也】 
葛根 【春生苗引藤蔓长一二丈紫色叶颇似楸叶而香七月着花似豌豆花不结实根形如手臂紫黑色五月五日午时采根曝干】 
栝楼 【诗所谓果臝之实是也根亦名白药皮黄肉白三四月生苗引藤蔓叶如甜瓜有细毛七月开花似胡芦花浅黄色实在花下大如拳生青至九月熟赤黄色二月八月采根刮去皮曝干三十日成卤地生者有毒】 
茅根 【春生芽布地如针夏生白花至秋枯其根洁白而甘美六月采根用】 
桑白皮 【桑根东行者佳出土上者不用要得十年以上者采其东畔嫩根益佳取无时去粗皮取白皮用】 
苏 【叶下紫色因名紫苏其气甚香夏采茎叶秋采实然有数种有水苏白苏鱼苏皆是荏类以其味辛而形类苏乃名之】 
罂子粟 【一名米囊一名御米花人家园多种花有红白二种九月布子涉冬至春始生苗候其罂焦黄则采之其壳亦入药用】 
薄荷 【茎叶似荏而尖长根经冬不死又有蔓生者春采茎叶人家庭院多莳之】 
蒺藜子 【生平泽及道傍布地蔓生细叶花黄紫色子有三角刺如菱状七月八月采实今军家铸铁为之名铁蒺藜以布敌路】 
苦参 【一名水槐生山谷田野其根黄色长五七寸许两指粗细三五茎并生苗高三四尺以来叶碎青色极似槐故有槐名春生秋凋其花黄白七月结实作荚如小豆子三月八月十月采根曝干】 
乌贼骨 【详见水族乌贼注】 
　　草木
茶 【出慈溪县民山在资国寺冈山者为第一开寿寺侧者次之每取化安寺水蒸造精择如雀舌细者入贡】 
席草 【甬东里多种席草民以织席为业计所赢优于农亩】 
卷柏 【俗呼长生不死草生四明山虽甚枯槁得水复鲜活谢灵运山居赋云卷柏万代而不死】 
莼 【木作莼多生东钱湖近年湖葑不泛而莼亦不生】 
苔 【生海水中如乱发人采纳之窖片片整之俗呼曰苔脯又一等绿苔干而作小束谓之苔结出象山】 
紫菜 【生定海昌国海岸一云出伏龙山者著名干则黑吴都赋曰纶组紫绛注云紫菜郭璞江赋云紫（艼去丁改耎）荣晔以丛被注云（艼去丁改耎）紫菜也】 
海藻 【尔雅曰（爻荨）又名海藻生海中埤雅曰本草以尔雅所谓纶似纶组似组东海有之正谓二藻也又云按本草海藻昆布青苔紫菜皆疗瘤瘿结气又一种细茎丛生海石上谓之鹿角菜】 
荪 【秋兰一干数花比蕙则瘦而香过之出昌国岩窦闲】 
芹 【奉化溪涧多生】 
竹 【名品各异有龙须竹筀竹斑竹紫竹筋竹桃枝竹四季竹公孙竹】 
海桧 【栝柏类也叶尖如杴冬秀其质体刻成龙凤形悬根而植之盆盎可致远】 
红木犀 【出象山县初邑士史本得此种献阙下高宗雅爱之画为扇面制诗以赐从臣荣薿曰月宫移就日宫栽引得轻红入面来好向蟾宫承雨露丹心一一为君开惟邑境所种者色深而香烈移之四方则色香少损此地气然也】 
黄杨 【俗说岁长一寸遇闰年退三寸喻其悭长耳其质贞坚叶细多依岩石生】 
冬青 【一名女贞江左谓之万年枝经冬不凋】 
（艐去舟改木）榈 【一名栟榈叶似车轮乃在颠上有皮缠之附地起二旬一采转复上生（艐去舟改木）笋状如鱼子味如苦笋而加甘芳蜀人以馔佛僧甚贵之而南方不知可食笋生肤毳中盖花之方孕者正二月闲可剥而取过此苦涩不可食矣取之无害于木而宜于饮食法当蒸熟所施略与竹笋同蜜醋浸可致千里外】 
豫章 【古樟木也生溪谷闲历数百载不衰老根盘踞高突地面屯阴数亩王俭曰栝柏豫章虽小已有栋梁器矣】 
　　果实
杨梅 【越之杨梅著名天下而奉化所产不减于越其名有软条串核小而实大味甘有邵家乌金家乌许家乌韩家晚大荔枝之名小溪所产色红不逮奉化东湖所产色白名酪蜜脚又其次也】 
榧 【雪窦山所产著名翠山香山皆有之实细而甘】 
茨菰 【生低田中可种叶有两歧如燕尾而大白花一茎收十三实岁有闰则十三实三出】 
金柑 【出慈溪饱霜者甘】 
金子瓜 【形如西瓜而小子有红黄黑三色出鄞县同岙】 
林檎 【出慈溪一名花红】 
甜瓜 【有名一捻青者味极香甜】 
青棂子 【陆龟蒙松陵集云出四明山极甘见七观】 
李子 【出小溪地名仲夏极甘脆】 
凫茨 【一名荸荠生湖泊下田中亦可种苗似龙须而细根似指头黑色其大者与闽中地栗相似而甘脆不逮耳】 
银杏 【一名鸭脚子其叶形似鸭脚故名】 
枇杷 【一名卢橘出慈溪味甘核细如椒子】 
柿 【有数种砵盂柿大而色朱一点红重蒂红臙脂柿匾柿绿柿椑柿】 
栗 【多出奉化山中然亦随处有之又茅栗极小而味甘出慈溪】 
梅 【亦多种早梅晚梅消梅夏梅】 
菱 【生湖池春种夏实有红绿二色又有刺菱】 
芡 【种池塘叶大如盘面有绉纹夏实形如大鸡头剖其子圆如珠】 
　　器用
铁器 【生铁出闽广船贩常至冶而器用】 
铜器 【如铁之冶为铛釜差胜】 
石器 【杵臼之利常资之】 
竹器 【熏篝焙笼他郡鲜有】 
纸 【皮纸出鄞县章溪竹纸出奉化棠溪亦有皮纸】 
舟楫 【海舶河舟制不同俱为水运之所资】 
　　毛族
虎 【山林有而不多官以皮赋反鬻于他郡充之】 
豹 【身似虎而小圆斑尾长亦闲有之】 
麂 【似（上鹿下章）而小有牝牡】 
狸 【有数种然贵在九节狸玉面狸极少】 
猴 【一名猢狲海山多有之】 
獭 【水狗形类犬鼻尖尾大四足俱短头与身尾俱褊毛色紫褐食鱼居水中出水亦不死海獭大如狗脚下有皮如人胼拇毛着水不濡】 
貉 【踰汶则死地气使然也今二州四县以皮赋】 
　　羽族
频伽 【旧志谓昌国补陀山有之鄞县句章北岩亦有】 
画眉 【出慈溪山谷闲】 
雉 【有数种避吕后讳改曰野鸡而质五色有纯白为中瑞纯黑为下瑞】 
鹘 【出海岛中然亦少得】 
鸽 【有家鸽野鸽之分】 
鸲鹆 【随处有之人取端午前新雏去其舌本麤皮则能如鹦鹉言】 
黄头 【善斗故人取育之】 
凫 【野鸭为凫江湖水泊多有之】 
燕 【玄鸟也春社来秋社去谓之社燕二种紫胸轻小者是越燕胸斑黑声大者是胡燕】 
　　水族
鲈鱼 【海中四腮鲈皮紧而肉厚呼曰脆鲈邦人重之有江鲈差小而两腮味淡有塘鲈形虽巨而不脆】 
石首鱼 【鱼首有（沈去水改鱼）坚如石故得名冬月得之又紧皮者良三月八月出者次之至四月五月海郡民发巨艘入洋山竞取有潮汛往来谓之洋山鱼皮软而肉薄用盐腌之破脊而枯者曰鲞全其鱼而腌曝者谓之郎君鲞皆可经年不坏通商贩于外方云旧志尔雅翼皆曰一名（艐去舟改鱼）】 
（鱼规） 【（鱼规）字或作鲑一名河豚腹下白背上青黑有黄文眼能开能闭触物辄嗔腹胀如鞠浮于水上一名嗔腹鱼味至美其肝与子有大毒食之杀人其腹无胆头无腮故肝最毒旧言甚于野葛惟橄榄木鱼茗木解之一云独眼者尤毒腹多刺去其头尾取其身白肉用橄榄甘蔗煮之橄榄以解鱼毒甘蔗以验其有毒则黑大抵出海中者大毒江中者次之又一等名白河豚又名鮠鱼其状相类无毒】 
春鱼 【似石首而小每春三月业海人竞往取之名曰捉春不减洋山之盛冬月（上竹下浦）中得者名（上竹下浦）春】 
鮸 【状似鲈而肉麤三腮曰鮸四腮曰茅鮸小者曰鮸姑鮸眉辨反】 
鲳鯸 【一名（鱼将）鱼身扁而锐状若锵刀身有两斜角尾如燕尾细鳞如粟骨软肉雪白于诸鱼味甘美春晚最肥腊而薧之良】 
鲨鱼 【皮上有沙故曰鲨有白蒲鲨黄头鲨白眼鲨白荡鲨青顿鲨斑鲨牛皮鲨狗鲨鹿文鲨（鱼夷）鲨（鱼□）止鲨燕尾鲨虎鲨犁到鲨香鲨熨斗鲨丫髻鲨剑鲨刺鲨锯鲨其类甚多】 
比目鱼 【细鳞而身匾若半片然止一目状比鲳鯸而小舟人捉春时得之则曝干为鱐可致远尔雅云鱼以左右分不比不行】 
带鱼 【无鳞身似带长可四五尺故名】 
鳗 【有二种生海中者如蛇形其脊青而肚白长可六七尺冬月鱐之名风鳗江湖河生者小如（鱼酋）曰慈鳗色黄】 
华脐鱼 【一名老婆鱼一名绶鱼盖其腹有带如帔子生附其上故名绶其形如科斗而大者如盘吴都赋曰琵琶鱼无鳞而形似琵琶冬初始出者俗多重之至春则味降矣】 
鲟鳇鱼 【极大而骨脆肉肥可为鲊】 
乌贼 【贼字或作（鱼则）状如算囊口旁两须若带极长风波稍急以须黏石为缆其腹有墨图经云一名乌（鱼则）能噀墨溷水以自卫使水匿不为人所害然群行水中人见墨水至辄可笱罗而得之有骨厚三四分形如摴蒲子而长轻脆如通草可刻名海鳔鮹可入药】 
章巨 【大者名石拒居穴人或取之能以脚黏石拒人故名亦曰章举巨举声谐本一物形如大算袋八足长及二三尺足上戢戢如钉每钉有窍又别一种者生海涂中名望潮身一二寸足倍之土人呼为涂蟢又一种曰锁管脚短而无钉】 
（上制下鱼）鱼 【板身多鲠长不五六寸味极肥腴以糟浥之可作汤世说晋虞啸父答晋帝天时尚温制鱼鲊未熟即此】 
鮆鱼 【鮆亦作鲚前启切又曰刀鱼头狭薄其腹背如刀刃故名其长大者可尺余子多而肥夏初曝干可以致远又可为鲊其子曝干名寸金鰿子郭璞江赋曰（艐去舟改鱼）鮆顺时而往还盖常以三月八月出故名顺时】 
银鱼 【口尖身锐如银条又一种极小名麦丏鱼尔雅翼释鱼王余长五六寸身圆如锄洁白而无鳞但目两点黑耳即此类然旧志在比目项下引吴都赋曰双则比目片则王余注比目东海所出王余鱼其身半俗曰越王食鲙鱼未尽因以其半弃之为鱼无其一而故曰王余实附会之说非也】 
（鱼孱）鱼 【身如膏髓骨柔无鳞】 
白鱼 【板身肉美江海俱有】 
梅鱼 【首大朱口金鳞长可三四寸】 
火鱼 【头巨尾小身圆通赤故以火名又一种名竹夹头身俱匾微红而青色形颇相类或曰近鲂有鲠鳞色青黑又名土鲤】 
短鱼 【项缩而短色微红为鲞极美】 
魟鱼 【形圆似扇无鳞色紫黑口在腹下尾长于身如狐尾其最大曰鲛魟即与鲛鱼可错靶者同是鲛与魟皆一类矣其次曰锦魟皮亦沙涩擦去沙煮烂与鳖裙同又次曰黄魟差小背黑腹黄其余有斑魟牛魟虎魟皆凡鱼魟字或作（鱼共）】 
鳓鱼 【似箭鱼而小身薄细骨满肋夏初多出】 
马鲛鱼 【形似（鱼庸）其肤似鲳黑斑最腥鱼品之下】 
鲻鱼 【似鲤生浅海中者肥专食泥身圆口小骨软肉细】 
（鱼韱）鱼 【形似魟肉亦凡惟以盐裛之曝为鲞名曰（鱼韱）鲞俗又呼曰老鸦鲞去皮生擘成丝充果饤】 
吹沙鱼 【埤雅曰鲨鮀今吹沙小鱼常开口吹沙故名性善沈大如指狭圆而长有黑点俗呼为新妇臂味甘今奉化鲒埼镇多有此为珍尔雅翼释鱼鲨即此谓正月辄至生流水中非可畜于池沼者】 
泥鱼 【似吹沙而首大江河中皆有】 
箬鱼 【其形似箬又生海中极大名鳎鳗取其形似实非一种】 
黄滑鱼 【似春鱼而肉细冬月得之味美又有一种乌眼白眼皆相类】 
吐哺鱼 【东湖有之木名土附以其附土而行也】 
阑胡 【形如小鳅而短大者如人指长三五寸许潮退数千百跳踯泥涂中土民施小钩取之一名弹涂椒酱干腊之】 
蝤蛑 【八跪二螯蟹其类也生海边泥穴中后足差阔者岭南人呼为拨棹子以后足形如棹随潮退壳一退一长淮南子曰蛤蟹珠龟与月盛衰今凡蟹属月明则瘦月晦则肥大者曰蟳有虎斑文随潮堙沦者名虎蟳小者名黄甲】 
蟹 【一名（上节下虫）字或作（虫雀戈）八跪二螯八足折而容俯故谓之跪两螯倨而容仰故谓之螯七八月出者曰白蟹经霜后腹膏红者曰赤蟹以脐大小为雌雄雄曰狼蚁雌曰博带有子曰子蟹其类颇多皆出海中】 
螃蟹 【俗呼毛蟹两螯多毛生湖泊淡水中能横行故曰螃蟹秋后方盛有溪蟹小而性寒捣碎愈漆疮】 
蟛（虫越） 【一名蟛蜞赤者名拥剑一螯大一螯小又名桀步以大螯斗小螯食物见潮往来出穴举螯迎之者名招潮潮退徐行涂中者名摊涂在蛎壳中为蛎拾食复入蛎腹者曰蛎奴又有倚望竭朴沙狗芦虎沙蟹之名皆其贱类也】 
虾 【有赤白青黄斑数色青者大如儿臂长尺余须长二三尺土人珍之梅熟时曰梅虾蚕熟时曰蚕虾似蝗马棱为广陵太守赈贫薄税蝗飞入海为虾见东观汉记又有生于湖生于河皆青黑色生于江多白色】 
鲎 【形如覆斗青褐色十二足长五六寸尾长一二尺其壳坚硬腰闲横纹一线软可屈折每一屈一行尾尖硬有刺能触伤人口足皆在覆斗之下海中每雌负雄渔者必双得以竹编为一甲鬻焉牝者子如麻子土人以为酱或鲊牡鲎无子本草云牝牡相随牝者背上有目牡者无目牡得牝始行牝去牡死韩退之诗鲎实如惠文骨眼相附行尔雅翼云鲎形如惠文亦如便面惠文者秦汉以来武冠名便面古扇名】 
蛤 【每一潮生一晕壳有纹海滨人以苗栽泥中候其长而取之】 
淡菜 【亦名壳菜形似珠母一头尖中衔少毛多生南海】 
（虫族） 【生于海岩或（上竹下扈）竹又一种曰老娑牙】 
蛎房 【形如驼蹄又如拳附岩石生磈礧相连如房故名道家以左顾者为雄故名牡蛎右顾则牝蛎向南视之口邪向东为左顾一名蚝山晋安人呼为蚝莆初生才如拳石四面渐长有一二丈崭岩如山每房内有蚝肉一块亦有柱肉之大小随房广狭每潮来则诸房皆开有小虫入则含之以充腹海人取之者凿房以烈火逼开挑取肉以盐渍之鲒埼海岩生者仅如人指面挑取肉谓之梅花蛎（上竹下扈）竹结成谓之竹蛎】 
（虫进） 【俗呼曰生（虫进）似蛤而长壳有毛土人亦呼毛蛤一曰（虫咸）（虫进）】 
江珧 【形如大蛤而长口阔而末尖海人亦取苗种于海涂随长至口阔一二尺者为佳然以柱为珍多出鲒埼】 
螺 【多种掩白而香者曰香螺壳尖长者曰钻螺味次之有刺曰刺螺其味辛曰辣螺有曰拳螺剑螺丁螺斑螺又有生深海中可为酒杯者曰鹦鹉螺状如覆杯头如鸟头向其腹视如鹦鹉故名】 
车螯 【壳厚亦蛤类生海中壳可制奇器欧阳公诗有云璀璨壳如玉斑斓点生花美此物也】 
蛤蜊 【亦云圆蛤壳口有紫晕者肥美善醒酒山谷有诗云商略督邮风味恶不堪持到蛤蜊前】 
蛏子 【生海泥中长二三寸如大拇指肉甚肥含津口常开不合时行疾后休食】 
蚶子 【尔雅谓之魁陆有瓦垄盖壳上有棱似之故名有茅蚶壳棱细而肉肥多出鲒埼冬月有之亦采苗种之海涂谓之蚶田郭璞赋曰洪蚶专车】 
龟脚 【以形似而得名】 
蚬 【小于蛤蜊生水泥中壳薄肉多】 
肘子 【壳下尖而上阔中有肉黏之有掩膏屎皆在尖惟取上面肉为馔】 
土铁 【蜗属形如豆大壳薄生海涂中梅月盛有土人取之盈筐涤去涎然后盐浥之】 
海月 【形圆如月亦谓之海镜土人鳞次之为天窗谢灵运诗曰挂席拾海月】 
（鱼宅）鱼 【本草作蜡一名水母生东海形如覆笠肉白皮赤腹下有赤血如芝谓之头然常泛海水则有虾立其上人将取虾先跳则（虫宅）没矣故曰虾（虫宅）有微毒土人以姜醋食之其白肉缕切用矾浸谓之水母线可致远】 
绿毛 【深宁居士七观宋祥符七年明州献青毛金文今溪洞有小如金钱者取育于池沼中亦渐长大】 
蜥蜴 【形如蝘蜒瘦而泽四足皆有金丝生深山石潭中凡祷雨所至辄应祷出水面附罩至城既雨则送故处】 
　新校
【[药材]】 [罂子粟]　人家园多种 【刘本园下有庭字种下有植之二字】 
【[草木]】 [席草]　计所赢 【据刘王本计下有其字】 
[卷柏]　谢灵运山居赋 【据刘王本谢上有故字】 
[海藻]　丛生海石上 【刘本上字下有者字】 
【[果实]】 [菱]　生湖池 【刘本池下有塘字】 
【[水族]】 [华脐鱼]　琵琶鱼 【刘本鱼下有注云琵琶鱼五字】 
[章巨]　居穴 【刘本居下有石字】 
[银鱼]　旧志在比目鱼项下 【刘本志下有载字】 
[魟鱼]　其最大 【刘本大下有者字】 
[箬鱼]　又生海中极大 【刘本又下有有字大下有者字】 
[螺]　向其腹视 【刘本视下有之字】 
四明续志卷第六
宋元四明六志弟七十八
元　王元恭　撰
　赋役
传曰有人此有土有土此有财土出赋人给役以事上故制然也国朝仁政平天下其取诸民视前代号称简约较之两志可验已民日困乏其敝何由达治体者知所究矣有司具名数视前志异同重纪以备参考
　　田土
　　　本路
　　　　官田土 
本路总计田土贰万三阡肆伯柒拾伍顷贰拾陆亩贰厘伍毫壹丝伍微至正二年计拨数
官田土三阡柒伯肆拾伍顷柒拾壹亩柒分捌厘陆毫肆丝伍忽
田贰阡柒伯捌拾陆顷壹拾肆亩肆分伍厘伍毫伍丝壹忽
地贰伯柒拾顷玖拾亩壹分捌厘陆毫玖丝肆忽
山陆伯三拾壹顷壹拾伍亩伍分玖厘伍毫
荡三拾肆顷玖亩肆分三厘捌毫
池贰拾肆亩捌分捌厘捌毫
湖泊壹拾柒亩捌分
溪伍亩贰分捌厘
河贰拾贰顷捌拾贰亩玖厘
漕壹拾贰亩伍厘三毫
　　　　民田土
民田土壹万玖阡柒伯贰拾玖顷伍拾肆亩贰分三厘捌毫陆丝伍忽伍微
田壹万玖阡陆伯柒拾伍顷捌拾玖亩伍分贰厘陆毫陆丝伍忽伍微
地伍拾三顷三拾三亩伍厘捌毫
荡贰拾亩捌毫
池陆亩三分柒厘玖毫
漕伍亩贰分陆厘柒毫
　　　鄞县
　　　　官田土
鄞县田土柒阡贰伯捌顷柒拾玖亩伍分壹毫贰丝
官田土
田捌伯贰拾伍顷陆拾玖亩肆分陆厘贰毫陆丝柒忽
地捌顷陆拾玖亩壹分壹厘贰丝
山壹伯柒拾玖顷伍亩壹分三厘三毫
荡壹顷伍拾贰亩三分三厘三毫
池贰拾三亩三分肆厘陆毫
漕三分陆厘壹毫
　　　　民田土
田陆阡壹伯三拾玖顷玖拾伍亩肆厘三毫三丝三忽
地伍拾三顷三拾三亩伍厘捌毫
荡贰拾亩捌毫
池陆亩三分柒厘玖毫
漕伍亩贰分陆厘柒毫
　　　奉化州
　　　　官田土
奉化州田土三阡捌伯肆拾捌顷捌拾肆亩壹分贰厘柒毫玖丝伍微
官田土
田贰伯柒拾捌顷肆拾陆亩三厘壹毫
地捌拾顷壹拾壹亩玖分玖厘三毫
山贰伯伍拾陆顷肆拾玖亩贰分壹厘陆毫
荡陆顷伍拾陆亩肆分壹毫
溪伍亩贰分捌厘
河贰拾贰顷陆拾柒亩玖分柒厘
　　　　民田土
民田三阡贰伯肆顷肆拾柒亩贰分三厘陆毫玖丝伍微
　　　昌国州田土
　　　　官田土 
昌国州田土壹阡玖百三拾肆顷肆拾伍亩捌分伍丝
官田土
田伍伯贰拾肆顷三拾陆亩捌分捌厘柒毫
地捌顷壹拾伍亩柒分三厘陆毫伍丝
山壹拾玖顷壹拾壹亩捌分壹厘贰毫
荡贰亩伍分
　　　　民田土
民田壹阡三伯捌拾贰顷柒拾捌亩捌分陆厘伍毫
　　　慈溪县
　　　　官田土
慈溪县田土肆阡肆伯陆拾柒顷玖拾三亩伍厘捌毫壹丝柒忽陆微陆尘
官田土
田壹百捌拾三顷伍拾亩三分贰厘三毫柒丝肆忽
地壹拾玖顷陆拾伍亩壹分贰厘贰毫
山陆顷伍拾柒亩三分捌厘柒毫
荡壹拾三亩陆分伍厘捌毫
池壹亩伍分肆厘贰毫
　　　　民田土
民田肆阡贰伯伍拾捌顷伍亩贰厘伍毫肆丝三忽陆微陆尘
　　　定海县
　　　　官田土
定海县田土三阡玖百捌拾三顷陆拾伍亩伍分捌厘壹毫三丝贰忽三微肆尘
官田土
田肆伯贰拾捌顷三拾玖亩柒分柒厘柒毫壹丝
地捌拾伍顷伍拾陆亩玖分伍厘壹毫贰丝肆忽
山贰拾肆顷伍拾陆亩肆分陆毫
荡贰拾伍顷捌拾肆亩伍分肆厘陆毫
漕壹拾壹亩陆分玖厘贰毫
河壹拾肆亩壹分贰厘
　　　　民田土 
民田三阡肆伯壹拾玖顷肆亩捌厘玖丝捌忽三微肆尘
　　　象山县田土
　　　　官田土 
象山县田土贰阡三拾壹顷玖亩陆分捌厘三毫
官田土
田伍伯肆拾伍顷柒拾壹亩玖分柒厘肆毫
地陆拾捌顷肆拾亩捌分壹毫
山壹伯肆拾伍顷三拾柒亩陆分肆厘壹毫
　　　　民田土
民田壹阡贰伯柒拾壹顷伍拾玖亩贰分陆厘柒毫
　　　录事司官地土
地三拾亩肆分柒厘三毫
湖泊壹拾柒亩捌分
　　　职田
职田标拨各官玖拾玖顷三拾玖亩伍分
各处旧有成熟田玖拾壹顷捌拾陆亩三分伍厘
荒闲田柒顷伍拾三亩壹分伍厘
　　　驿户
驿户民田伍伯肆拾三顷三拾伍亩柒分肆厘伍毫
马驿户肆伯陆拾顷肆拾伍亩伍分玖毫
水驿户捌拾贰顷玖拾亩贰分三厘陆毫
　　　僧道田
僧道民田壹阡三伯捌拾柒顷伍拾陆亩捌分玖厘
僧寺田壹阡三伯贰拾捌顷陆拾壹亩玖分壹厘柒毫
道观田伍拾捌顷玖拾肆亩玖分柒厘三毫
　　　灶户田
灶户田壹阡伍伯玖拾柒顷壹拾柒亩伍分捌厘捌毫伍丝捌忽肆尘
官田贰伯玖顷伍拾肆亩贰分捌厘捌毫三丝贰忽
民田壹阡三伯捌拾柒顷陆拾三亩三分贰丝陆忽肆尘
　　房屋
本路总计系官房屋壹伯陆拾贰闲半
鄞县玖拾壹闲半
奉化州壹拾玖闲
昌国州壹拾贰闲
录事司肆拾闲
　　官牛
奉化州贰头
　　秋税实征
　　　总计
粮米壹拾壹万玖阡柒伯三拾陆石捌斗捌升
钞中统壹伯柒拾陆锭贰拾伍两三钱三分三厘
民田土
粮米柒万壹伯捌拾贰石柒斗壹升柒合
钞三两伍钱伍分
田
粮米柒万壹伯柒拾三石伍斗三升玖合
钞玖钱
地
粮米捌石肆升肆合
钞壹钱伍分
荡
粮米捌斗陆升壹合
池
粮米贰斗柒升三合
漕
钞贰两伍钱
官牛租粮米三石
房屋租钱三锭壹拾壹两贰钱陆分
　　　鄞县
粮米陆万肆伯捌拾捌石伍斗贰升贰合伍勺
钞贰拾捌锭肆拾捌两三钱陆分壹厘
官田土
田
粮米三万伍阡壹伯伍石三斗玖升伍勺
钞壹两壹钱陆分
地
粮米三拾捌石伍斗三升肆合伍勺
钞壹拾壹锭贰拾肆两肆钱玖分伍厘
山
钞壹拾三锭壹拾玖两壹钱肆分
荡
钞贰锭三拾陆两贰钱贰分陆厘
池
钞壹拾玖两贰钱捌分
漕
钞三钱壹分
民田土
田
粮米贰万伍阡三伯三拾伍石肆斗壹升玖合伍勺
钞玖钱
地
粮米捌石肆升肆合
钞壹钱伍分
荡
粮米捌斗陆升壹合
池
粮米贰斗柒升三合
漕
钞贰两伍钱
房屋租钱肆拾肆两贰钱
　　　奉化州
粮米壹万壹阡伍伯贰拾壹石伍斗贰升壹合
钞伍拾伍锭贰拾贰两贰钱伍分伍厘
官田土
田
粮米壹阡壹伯玖拾柒石三斗伍升捌合
钞壹两捌钱伍分
地
粮米伍拾捌石柒斗贰合伍勺
钞贰拾陆锭肆拾陆两贰分伍厘
山
粮米柒拾肆石玖斗肆升壹合
钞壹拾柒锭壹拾两
荡
钞贰锭壹拾玖两壹钱贰分
溪
钞壹两陆分
河
钞捌锭肆拾两贰钱
民田粮米壹万壹伯捌拾柒石伍斗壹升玖合伍勺
官牛租粮米三石
房屋租钱肆两
　　　昌国州
粮米肆阡三伯柒拾壹石伍斗伍升贰合伍勺
钞壹拾贰锭壹两捌钱捌分
官田土
田
粮米壹阡陆伯壹拾贰石壹斗陆升三合伍勺
地
粮米陆拾贰石伍斗伍升肆合
钞陆锭肆钱玖分
山
粮米三斗壹升壹合
钞伍锭三拾陆两陆钱陆分
荡
钞三钱三分
民田粮米贰阡陆伯玖拾陆石伍斗贰升肆合
房屋租钱壹拾肆两肆钱
　　　慈溪县
粮米贰万三阡壹伯三拾伍石陆斗
柒升三合伍勺
钞玖锭肆拾两壹钱玖分
官田土
田
粮米柒阡三伯壹拾伍石壹斗柒升捌合
钞贰拾柒两肆钱贰分
地
粮米壹拾石伍升玖合
钞柒锭肆拾玖两三钱柒分
山
钞壹锭壹拾壹两玖钱捌分
荡
钞壹两三钱柒分
池
粮米肆斗捌升
钞伍分
民田粮米壹万伍阡捌伯玖石玖斗伍升陆合伍勺
　　　定海县
粮米壹万陆阡贰伯玖拾玖石伍斗柒合伍勺
钞肆拾肆锭肆两肆钱壹分柒厘
官田土
田
粮米贰阡陆伯柒拾三石伍斗玖升捌合伍勺
钞贰锭三两三钱三分
地
粮米贰拾贰石三斗三升陆合
钞三拾肆锭贰两肆钱三分柒厘
山
粮米壹拾伍石玖斗捌升陆合
钞陆锭肆拾壹两玖分伍厘
荡
钞壹锭壹两陆钱玖分
漕
钞三两肆分
河
钞贰两捌钱贰分伍厘
民田粮米壹万三阡伍伯捌拾柒石伍十
捌升柒合
　　　象山县
粮米三阡玖伯贰拾石壹斗三合
钞壹拾陆锭三拾柒两贰钱贰分
官田土
田
粮米壹阡壹伯玖拾玖石肆斗柒升伍勺
地
粮米壹伯陆拾肆石壹斗
钞壹拾壹锭贰拾陆两肆钱三分
山
钞伍锭壹拾两柒钱玖分
民田粮米贰阡伍伯伍拾陆石伍斗三升贰合伍勺
　　　录事司
系官租钱玖锭贰拾壹两壹分
官田土
地
钞伍锭壹拾两捌钱伍分
湖泊
钞贰锭壹拾壹两伍钱
房屋租钱壹锭肆拾捌两陆钱陆分
　　夏税
依验粮额科征每民苗米壹石带科中统钞三两
总计钞肆阡三伯捌拾捌锭贰拾壹两玖钱肆分伍厘
鄞县壹阡陆伯陆锭三拾壹两贰钱三分壹厘
奉化州陆伯肆拾柒锭壹拾捌两柒钱玖分三厘
昌国州壹伯陆拾贰锭柒两捌钱陆分三厘
慈溪县玖伯捌拾陆锭贰两伍分壹厘
定海县捌伯三拾贰锭肆拾贰两肆钱陆厘
象山县壹伯伍拾三锭壹拾玖两陆钱壹厘
拨赐宝陀罗寺赡寺斋粮系官田贰拾顷秋税粮米捌伯柒拾柒石柒斗玖升陆合于鄞县广德湖田内标拨令寺僧收米归寺大德十一年计拨开除出额
　　税课周岁额办
总计钞中统陆阡贰伯壹锭贰拾两玖分三厘
在城务肆阡肆伯三拾捌锭贰拾三两肆钱肆分柒厘
奉化州务伍伯肆拾伍锭捌两
昌国州务壹伯三锭三拾柒两壹钱肆分陆厘
慈溪县务贰伯壹拾陆锭柒钱伍分
定海县务柒伯捌拾伍锭贰拾陆两贰钱伍分
象山县务壹伯壹拾贰锭贰拾肆两伍钱
官降契本每本收钞壹两伍钱税务销用另项作数解纳
　　酒醋课周岁该办
总计钞肆阡捌伯伍拾壹锭三拾陆两捌钱捌分捌厘
酒课肆阡肆伯捌拾伍锭肆拾捌两捌钱捌分捌厘
醋课三伯陆拾伍锭三拾捌两
录事司壹阡伍伯贰拾贰锭壹两肆钱捌厘
鄞县壹阡肆伯三拾贰锭肆拾陆两玖钱陆分
奉化州柒伯壹锭贰拾肆两伍钱陆分
昌国州壹伯壹锭肆拾玖两捌钱捌分
慈溪县伍伯三拾柒锭壹拾壹两捌钱捌分
定海县肆伯陆拾锭壹两
象山县玖拾陆锭壹两贰钱
　　茶课周岁该办
总计钞肆拾锭柒两伍钱壹分
鄞县壹拾壹锭贰拾两陆钱捌分
奉化州玖锭壹两三分贰厘
昌国州三锭伍两陆钱肆分
慈溪县壹拾锭壹拾捌两捌钱捌厘
定海县三锭伍两柒钱壹分
象山县三锭伍两陆钱肆分
　　铁冶课
奉化州岁办钞贰锭
　　盐课
木路合属盐场周岁煎盐实办
鄞县
大嵩场玖阡贰伯玖拾壹引
昌国州
正监场捌阡伍伯柒拾贰引
岱山场捌阡壹伯捌拾三引
芦花场捌阡贰伯玖引
慈溪县
鸣鹤场贰万肆阡肆伯捌拾伍引三伯三拾斤
定海县
清泉场壹万玖阡壹伯壹拾伍引
穿出场壹万贰阡壹伯三拾玖引
龙头场玖阡肆伯肆拾玖引
长山场柒阡壹伯肆拾陆引
象山县
玉泉场壹万三阡壹拾柒引
本路合属州司县周岁额办食盐壹万柒阡伍伯三拾贰引壹伯三拾贰斤
录事司壹阡伍伯贰拾陆引三斤陆两
鄞县肆阡肆伯玖拾伍引贰伯贰拾捌斤壹拾两
奉化州伍阡壹伯陆拾三引贰伯壹拾贰斤
昌国州壹阡壹伯柒引贰伯贰拾壹斤
慈溪县三阡肆伯柒拾肆引肆拾肆斤
定海县玖伯伍拾玖引贰伯壹拾贰斤
象山县捌伯陆引壹拾壹斤
　　织染周岁额办
总计段疋三阡贰伯玖拾壹段俱系陆托
纻丝壹阡柒伯贰拾陆段
枯竹褐伍伯捌拾肆段
捍草褐贰伯伍拾玖段
驼褐三伯陆段
蓝青壹伯贰拾捌段
鸦青贰伯贰拾肆段
明绿贰伯贰拾伍段
丝紬壹阡伍伯陆拾伍段
枯竹褐三伯陆拾段
驼褐三伯三拾贰段
橡子竹褐三伯伍拾玖段
鸦青三伯玖拾陆段
明绿壹伯壹拾捌段
　　杂造军器周岁额办
总计军器贰伯柒拾伍副
人甲壹伯伍副紫真皮盔甲袋全
手刀壹伯壹拾伍口黑漆木鞘靶全
弓袋箭葫芦杂带伍拾伍副
　　皮货额办
总计皮货肆阡三伯玖拾贰张半除慈溪鄞县因饥荒死绝事故皮壹阡贰伯柒张外实办皮三阡壹伯捌拾伍张半
鄞县貉皮壹阡壹伯贰拾肆张半
奉化州貉皮伍伯伍拾玖张
昌国州狸皮贰拾张
慈溪县貉皮壹阡贰伯捌拾三张半
定海县貉皮壹伯贰拾张
象山县貉皮柒拾捌张半
　　沙鱼皮
总计额办壹伯陆拾三张
奉化州贰拾柒张
昌国州玖拾肆张
定海县肆拾贰张
　　鱼鳔
总计额办贰伯斤
奉化州肆拾斤
昌国州捌拾斤
定海县肆拾斤
象山县肆拾斤
　　回回等户包银
总计佥定合科征贰拾肆户计银肆拾捌两每银贰两折至元钞壹拾贯准中统钞壹锭计钞贰拾肆锭
回回壹拾玖户计银三拾柒两贰钱准钞壹拾捌锭三拾两
答失蛮贰户计银肆两捌钱准钞贰锭贰拾两
放良通事三户计银陆两准钞三锭
录事司元佥定捌户包银壹拾陆两
鄞县三户
元佥定壹户银贰两
续合收系贰户银肆两
奉化州肆户
元佥定三户银陆两
续合收系壹户银贰两
昌国州伍户
元佥定肆户银捌两
续合收系壹户银贰两
慈溪县元佥贰户银肆两
定海县元佥壹户银贰两
象山县元佥壹户银贰两
　　历日钱
总计肆万壹阡伍伯壹拾三本计钞陆伯三拾玖锭三拾壹两壹钱
大历三万玖伯贰拾贰本每本价钞壹两计钞陆伯壹拾捌锭贰拾贰两
小历壹万伍伯玖拾壹本每本价钞壹钱计钞贰拾壹锭玖两壹钱
录事司捌拾锭贰拾贰两柒钱
鄞县壹伯柒拾肆锭三钱
奉化州壹伯陆拾玖锭壹拾玖两陆钱
昌国州贰拾壹锭贰拾陆两柒钱
慈溪县壹伯锭肆拾伍两壹钱
定海县陆拾壹锭壹拾玖两壹钱
象山县三拾壹锭肆拾柒两陆钱
历日纸札岁买贰拾贰万捌阡陆拾三张
　　系官屋地钱 【楼店务地钱在内】 
总计赁钞肆拾肆锭肆拾两捌分
录事司贰拾柒锭三拾陆两三钱柒分贰厘
鄞县肆锭三拾陆两三钱肆分捌厘
奉化州壹锭三拾肆两壹钱
昌国州壹锭肆拾两捌钱捌分
慈溪县三锭贰拾伍两捌钱肆分
定海县伍锭陆两肆钱肆分
象山县壹拾两壹钱
　　市舶
物货见土产类
抽分舶商物货细色十分抽二分麤色十五分抽二分再于货内抽税三十分取一又一项本司每遇客商于泉广等处兴贩己经抽舶物货三十分取一周岁额办钞伍伯三锭肆拾玖两贰钱陆分肆厘
　　药味
总计药味肆拾斤
鄞县
干山药壹拾伍斤
骨碎补壹拾斤
慈溪县
干山药壹拾伍斤
　　常平仓
至正元年九月奉省札钦遵诏旨设立常平仓谷贱则增价以籴贵则减价以粜随宜以济其民今各处没官财产系官赃罚阙官子粒并入粟补官散济不尽钞数从宜举行将元拨籴粜数目立仓处所每季登答申呈以凭点视
　　　本路
总计钞伍伯伍拾肆锭三拾玖两陆钱陆分贰厘除鄞县解到元本钞壹伯贰拾壹锭肆拾三两三钱三分收贮永丰库外各州县实在钞肆伯三拾贰锭肆拾陆两三钱三分贰厘价值不等共籴到稻谷贰阡伍伯陆石贰斗柒升肆合伍勺于济留仓收贮此系至正二年四月报到数
元发本钱肆伯玖拾锭壹两肆钱陆分捌厘
各州县见在本钱三伯陆拾捌锭捌两壹钱三分捌厘
鄞县解到壹伯贰拾壹锭肆拾三两三钱三分
没官赃罚钞壹拾三锭贰拾壹两三钱伍分
阙官子粒钱伍拾壹锭壹拾陆两捌钱肆分肆厘
米阙官子粒贰伯三拾三石贰斗伍升捌合三勺
　　　奉化州
元有
钞
元发本钱玖拾陆锭三拾玖两伍钱
没官赃罚钞肆拾伍两
阙官子粒钱贰拾伍锭壹拾两
米阙官子粒柒拾石
见籴到 【陆伯壹拾三石肆斗伍升】 
【[按曰]原本及卢本并脱奉化州见籴到数今据前开总计数内除下开一州三县外拟补】 
　　　昌国州
元有
钞
元发本钱伍拾贰锭肆拾柒两伍钱
没官赃罚钞柒锭三拾两
阙官子粒钱三锭肆拾贰两伍钱贰分柒厘
米阙官子粒伍拾贰石捌斗捌合三勺
见籴到谷三伯贰拾贰石伍合
　　　慈溪县
元有
钞
元发本钱柒拾三锭壹拾壹两玖钱捌厘
阙官子粒钱三锭壹拾贰两壹钱壹分柒厘
米阙官子粒陆拾玖石伍升
见籴到谷肆伯贰拾肆石捌斗玖升贰合伍勺
　　　定海县
元有
钞
元发本钱柒拾锭肆拾捌两壹钱伍分
没官赃罚钞肆锭肆拾贰两三钱伍分
阙官子粒钱壹拾玖锭贰两贰钱
米阙官子粒肆拾壹石肆斗
见籴到谷伍伯贰拾柒石肆斗壹升贰合
　　　象山县
元有本钱柒拾肆锭壹拾壹两捌钱
见籴到谷陆伯壹拾捌石伍斗壹升伍合
鄞县钞壹伯贰拾壹锭肆拾三两三钱三分已解留永丰库
　　义仓
至元元年七月奉省札钦奉圣旨义仓乃民闲自藏之粟备凶年缺食之用丰年则验口而收荒旱则随人而给今后每社设立义仓一所提调官设法敦劝钦此行下州县劝率收贮似备计点
　　弓兵
本路各州司县见设陆伯三拾名于见纳税三石以下壹石以上丁多户内差拨
录事司贰拾伍名
鄞县陆拾伍名
尉司贰拾伍名
大嵩巡检司贰拾名
小溪巡检司贰拾名
奉化州壹伯肆拾伍名
捕盗司贰拾伍名
连山巡检司贰拾名
公塘巡检司贰拾名
鲒埼巡检司贰拾名
栅墟巡检司贰拾名
东宿巡检司贰拾名
田下巡检司贰拾名
昌国州壹伯陆拾名
浦盗司三拾名
岑江巡检司贰拾名
岱山巡检司三拾名
螺头巡检司三拾名
北界巡检司三拾名
三姑巡检司贰拾名
慈溪县陆拾伍名
尉司贰拾伍名
鸣鹤巡检司贰拾名
丈亭巡检司贰拾名
定海县壹伯伍名
尉司贰拾伍名
白峰巡检司贰拾名
管界巡检司贰拾名
施公山巡检司贰拾名
海内巡检司贰拾名
象山县陆拾伍名
尉司贰拾伍名
东门巡检司贰拾名
莆门巡检司贰拾名
　　狱卒
本路各州司县见设肆拾柒名于苗粮壹石以下五斗之上户内差拨
司狱司壹拾玖名
录事司三名
鄞县伍名
奉化州肆名
昌国州肆名
慈溪县肆名
定海县肆名
象山县肆名
　　衙前祇候曳刺
本路各州司县见设壹伯三拾肆名于苗粮壹石以下伍斗之上户内差拨
本路祇候肆拾名
经历司曳刺壹拾名
录事司祇候壹拾名
鄞县祇候壹拾贰名
奉化州
祇候壹拾贰名
曳刺肆名
昌国州
祇候壹拾贰名
曳刺肆名
慈溪县祇候壹拾名
定海县祇候壹拾名
象山县祇候壹拾名
　　站赤
在城站
铺马贰拾拨
正马贰拾匹
备马贰拾匹
兀剌赤肆拾名
船壹拾贰只
站船捌只
递运船肆只
稍水玖拾陆名
车厩站
铺马壹拾贰拨
正马壹拾贰匹
备马壹拾贰匹
站船捌只
稍水陆拾肆名
　　急递铺
本路在城各州县递铺贰拾伍处额设铺司共壹伯肆拾柒名系苗粮三石之下户内点
在城铺
铺司壹名
铺兵伍名
鄞县铺伍处
铺司伍名
铺兵贰拾伍名
奉化州铺壹拾壹处
铺司壹拾壹名
铺兵肆拾肆名
慈溪县铺捌处
铺司捌名
铺兵肆拾捌名
　新校
【[赋役]】 [急递铺]　额设铺司 【据刘本司下脱兵字】 
四明续志卷第七
宋元四明六志弟七十九
元　王元恭　撰
　学校〔一〕
党庠遂序见王制而郡学之兴自西汉始县学自后魏始至唐州县皆有学始立孔子庙宋庆历中士皆土著而教之学校于是天下郡县无小大皆有学复行三舍法月书季考贡于京师三年大比升于春官由太学而进者居多四方士又皆可预计偕则乡学之舍法寻废入国朝首复儒役立科举勉励教养则莫盛于今日自庠序而增设书院在东南为尤盛然而士贡于乡则土著之源也分贡于学则舍法之端也济济多士克广德心兴贤材美教化盍亦思乡学之本蒙古学医学阴阳学亦附见云 【[按曰]则乡学之以下舍法寻废以上必有阙文之字原本适在行末盖传写者脱落一行耳】 
　　本路蒙古学
学初在西南隅仓桥侧今就东南隅帝师殿东庑权设招集官员子弟员及民闲俊秀者习读成材以备擢用
　　本路儒学
郡学创于唐开元闲夫子庙建于贞元闲宋天禧二年守李夷庚迁于郡治之东北一里半合庙学为一焉建炎兵毁而先圣殿独存绍兴七年守仇悆兴建前为仪门又前为台门后为明伦堂稽古堂堂之上旧有五经阁八斋庖廪先贤祠备见旧志皇朝至元十九年火惟台门三闲不毁更革兴建已见新志各有碑识皇庆年闲设立大小学训导共六员后量减存设四员守中进德二斋为大学说礼兴贤二斋为小学泰定三年总管郭郁重修翰林侍讲袁桷记 【见新志】 至元四年廉访副使顺昌重修翰林应奉陈旅记 【学记曰古之教者家有塾党有庠术有序国有学谓学所以化民而成俗也故善为治者必建学以崇教化而任风纪师帅之职者不敢不以是为己责也四明郡学唐开元中立贞元中宣圣庙立宋天禧中庙与学徙郡东北陬建炎中毁于兵而殿独存宋在江左百五十载鸿生巨臣蔚然出乎句章其弦诵之舍宜益完且美矣我世祖皇帝既统一海宇以孔子之道可以隆化基也乃兴起学校登用儒雅天下翕然向风至元十九年庆元庙学灾当时守臣务亟成室屋规制简易二十八年始大营建至大二年更造大成殿皆部使学者作兴焉历岁滋久昔之闳壮而炳绚者皆弛圯而黝闇矣重纪至元之四年冬廉访副使宁夏顺昌公行部至郡首展谒庙下又环视师弟子舍叹曰是出风化之地也而衰敝若此今不葺责在我矣总管上饶张侯荣祖蹴然曰是吾责也于是廉访公属侯即图之乃考学田之入征宿逋缩浮费以庀材物工佣之需属府判苏邱齐侯谦总程督事齐侯展布心力完葺礼殿新圣容为坛构神栖而加幎焉四配十哲暨从祀诸子皆饰其容观在殿上者为坛帟在两庑者施承尘颙卬圭璋之仪黼黻文章之盛来观者若见圣贤于洙泗之上低徊而不能去也先是尊经阁梁楹栋榱皆朽蠹且压明伦堂亦坠漏不足蔽风雨矣至是悉以贞材代腐木以密瓦易疏覆以夷甓除坏阶若殿门先贤祠八斋大小学庖庾莫不缮治又仍故地为守神之祠范金以补礼器之未备者明年秋教授王苰学正薛元德以书来请记窃惟孔子之道尧舜禹汤文武之所以善天下者孔子则以之而善万世也其理具于人心而着于君臣父子兄弟夫妇朋友之伦其教具于六籍而讲于庠序行于邦国庙朝乡党家庭之闲人知讲学则孔子之道明孔子之道明则唐虞三代将不在尧舜禹汤文武而在乎今之世矣为天下者不能使人人皆从道也故既设校官教之又俾为师帅者教而率之任风纪者又宣风化而饬励之不以是道善其民是鄙其民不以是道善其身是不爱其身鄙民非仁不爱身非孝廉访公与郡长贰以兴学为己责为其民者盍亦知所劝矣四明多硕学笃行之士而故家遗俗犹有存者父兄尚告子弟使究其所学者以有诸已黜浇习养厚德也鲁人颂僖公能修泮宫曰济济多士克广德心则化民成俗之事亦有望于泮宫之诸贤为至正五年己卯七月九日记】 
　　　赡学田土
　　　　见科征
田壹万三阡玖伯捌拾壹亩三拾玖步伍尺
米贰阡壹拾伍石三斗壹升贰合柒勺玖抄三撮
谷壹阡伍伯柒拾壹石捌斗肆升肆合伍勺壹抄折纳米伍伯壹拾贰石肆斗捌升三合捌勺捌抄壹撮
钞壹锭贰拾捌两
山壹万贰阡陆伯柒拾伍亩伍拾步钞壹拾捌锭肆拾壹两玖钱伍分
地贰伯肆拾肆亩贰角三拾柒步肆尺钞壹拾三锭三拾两肆钱捌分伍厘
河涂田贰伯伍拾壹亩三角肆步三尺钞壹拾玖锭三拾两肆钱捌分伍厘
海涂田贰伯伍拾壹亩三角肆步三尺钞壹拾陆锭三拾陆两陆钱
池塘捌亩三角肆拾步钞壹拾玖两陆钱伍分
沙岸玖处
钞三伯贰拾伍锭三拾玖两伍钱伍分
　　　　　鄞县
田壹万贰阡三伯柒拾贰亩三角贰拾肆步贰尺
米壹阡陆伯捌拾贰石贰斗三升伍合捌勺贰抄玖撮
谷柒伯陆拾三石壹斗捌升柒合三勺肆抄折纳米贰伯伍拾陆石玖斗柒升陆合三勺壹抄
山壹万壹阡肆伯壹拾玖亩壹角贰步三尺数内灌顶山普净寺该壹万壹阡壹伯捌拾亩壹角三拾步田壹拾陆亩伍拾柒步元额钞贰锭肆拾两教授俞希鲁任内增作钞壹拾伍锭即目通科钞壹拾玖锭三拾伍两柒钱
河涂田贰伯伍拾壹亩三角肆步三尺钞壹拾玖锭三拾两肆钱捌分伍厘
地肆拾陆亩三角壹拾陆步肆尺钞柒锭肆拾两捌钱
海涂田三伯壹拾贰亩三角壹拾玖步三尺元额钞壹锭贰拾贰两至元元年土民郑椿与育王大慈寺僧俱欲增租承佃互相争讼蒙宪司分司委官别募民户承佃年纳钞壹拾陆锭三拾贰两壹钱学正虞师道为记刻石 【[按曰]所开赡学田土诸条以子核母稍或不符而此条错误尤甚前总数云二百五十一亩三角四步三尺此反云三百一十二亩三角一十九步三尺误一也二百五十余亩得钞一十六定三十六两六钱而三百一十余亩反祇得一十六定三十二两一钱误二也河涂田为鄞县所独有则前后计数不爽毫发今海涂田亦他县所无乃舛异如此误三也考虞师道记亦云三百一十二亩有奇似其误实在总数高武部尝疑之知明时传本已然然亦不能解也】 
池塘肆亩贰角壹拾步钞壹拾陆两
沙岸一处大嵩横山等处钞壹锭肆拾两
　　　　　慈溪县
田陆伯肆拾肆亩贰角肆拾贰步
米贰伯三拾壹石陆斗玖升肆合捌勺壹抄伍撮
谷贰拾石肆斗捌升陆合玖勺折纳米捌石壹斗玖升肆合柒勺陆抄
山壹伯亩钞贰拾两玖钱伍分
地肆拾贰亩三角钞贰拾壹两伍钱
　　　　　定海县
田三伯玖拾柒亩壹角三拾步
米陆拾石壹斗柒升捌合贰勺肆抄玖撮
谷贰伯陆石柒斗陆升肆合伍勺折纳米陆拾贰石捌斗伍升玖合贰勺伍抄
山肆亩贰拾贰步钞壹两陆钱
地壹拾贰亩壹角钞玖两捌钱
池塘肆亩壹角三拾步钞三两陆钱伍分
沙岸一处大小涂等处钞捌锭
　　　　　奉化州
田肆伯贰拾贰亩壹角三拾贰步半
米贰石柒升肆合肆勺
谷伍伯陆拾柒石柒斗伍合柒勺柒抄折纳米壹伯玖拾石三斗肆升三合伍勺陆抄壹撮
山壹阡壹拾亩三角钞贰锭三拾贰两玖钱
地玖拾柒亩壹角壹拾壹步钞壹锭三两
沙岸一处淫口乌屿钞伍锭三钱
　　　　　昌国州
田陆拾肆亩贰角伍拾玖步
米壹拾贰石肆斗三升玖合伍勺
谷壹拾三石柒斗折纳米肆石壹斗壹升钞壹锭壹拾伍两柒钱伍分
山壹伯肆拾壹亩贰拾陆步钞壹拾贰两
地捌亩壹角三拾步钞贰拾壹两
沙岸
石衕山钞壹伯陆拾贰锭贰拾两
宜山钞壹伯陆锭壹两贰钱伍分
洋山钞三拾壹锭
乌沙洋务钞肆锭
徐公山元本处豪民李升甫等占据于至元三年内儒士王震祖经理还学见纳租钱壹锭
　　　　　象山县
田贰拾亩三角伍拾步钞壹拾贰两贰钱伍分
地捌亩壹角壹拾步钞肆两贰钱伍分
沙岸一所石坛山杉木（木养）新妇岙钞陆锭贰拾捌两
　　　　　录事司
地贰拾捌亩三角三拾步钞三锭三拾壹两伍钱柒分伍厘
　　　　　绍兴路萧山县
田伍拾捌亩肆拾贰步米贰拾柒石陆斗玖升
　　　　屋宇 【见前志】 
　　　　　增设
外门一座至元六年教授桂克忠任内于棂星门外南首街边建立
仓轩一闲教授陆晋之任内新盖
咏归亭一座先是台门外横路东西有石柱牌门各一座以其路东通街西通织染局前行人往来不便至正元年提调官总管王元恭除牌门筑断行路就用四石柱为亭在台门外东首翰林待制金华柳贯书扁
杏坛一所因盖咏归亭于学台门外东首又筑此坛对立于西首左右为称
　　　　祭器
见在
铜器
大香炉花瓶一副　中样花瓶一对
罍洗四个　　　　大尊二个
壶尊四个　　　　山尊二个
着尊二个　　　　象尊六个
牺尊七个　　　　豆八十二个
簠一十五副并盖 簋一十五副并盖
爵一百个　　　　坫四十五片
龙杓大小八个　　祭酒盆四片
铁器
顿地香炉一个　　鸾刀一柄
木器
俎五十只　　　　觯八十只
漆器
盘豆八十只
竹器
笾五十二只　　　篚箱五事
新置至元六年教授桂克忠任内置造
铜器
大香炉四个　　　小香炉一十个
壶尊九个　　　　山尊二个
着尊一个
豆六十七只并盖 【内八只无盖】 
爵六十八只　　　簋二副
铁器
大庭燎盆六个　　小庭燎盆四个
　　　　乐器〔见前志〕 
　　　　碑刻〔见前志〕
　　　　书板
困学纪闻二十卷计板二百三十一片
玉海二百四卷计板四千七百七十四片
诗考四卷计板三十一片
诗地理考六卷计板七十六片
集解践祚篇计板七片
补注周书王会计板二十三片
通鉴地理通释十四卷计板一百九十六片
汉艺文志考证十卷计板一百一片
补注急就篇四卷计板八十九片
小学绀珠十卷计板二百二十片
六经天文编二卷计板七十二片
汉制考四卷计板五十四片
姓氏急就篇二卷计板五十四片
通鉴答问五卷计板九十一片
右十四种深宁先生尚书王公应麟所著困学纪闻系泰定二年廉访佥事孙楫命刊玉海等书先是浙东都事牟应复建议板行至元五年宣慰使都元帅也乞里不花资德命刊
月令解十二卷计板九十片
右侍郎张虙着至元六年刊
四明郡志二十卷计板
右翰林侍讲袁桷修至治元年刊
四明郡志二十一卷计板
右宋宝庆闲郡守胡矩修今重刊
读书分年日程计板九十片
右程端礼用朱文公读书法为之板留程氏书塾
　　　　书籍
见在
　　　　　经
四书集成二十五册
春秋左传一十四册
诗缉一十册
公羊谷梁传七册
大学纂疏一册
四书精要一十四册
论语集注九册
东莱读书记三册
　　　　　史 
通鉴纲目二十三册
通鉴目录一十三册
通鉴精义二十一册
九朝通鉴二十一册
纪事本末四十二册
编年一十六册
通鉴一百三十册
续通鉴五十册
北齐书一十五册
南齐书二十册
南唐书五册
宋书六十册
梁书二十册
陈书一十册
周书一十五册
魏书五十六册
旧唐书六十册
晋书五十册
南史四十册
北史四十册
五代史二十五册
读史管见一十册
通鉴编年二十册
细字通鉴三十八册
　　　　　诸子
张子西铭一册
老子道德经二册
周子通书二册
庄子南华经二册
周子太极图一册
大学衍义六册
朱子语略五册
西山读书记二十二册
　　　　文集
元次山集二册
濂溪大全集五册
山谷集二十五册
二苏应诏集二册
王文公集十三册
剑南续稿一十九册
白氏长庆集十四册
渭南文集一十一册
紫阳文集六十册 【蛀损】 
东坡大全集二十七册
杜诗七册
丽泽诗集六册
东坡诗注十二册
后山诗注四册
　　　　　类书
职官分纪十二册
三朝言行录五册
四朝言行录四册
锦绣万花谷二十册
五朝言行录三册
续四朝言行录四册
姓氏辨证十二册
经济奏议三十册
艺文类聚十八册
白孔六帖一十七册
事类合璧一十册 【不全】 
续四明志书一册
汉文忠经一册
古文孝经一册
忠烈事实一册
孝义事实一册
以上四项系本路照磨吴子辉父
□□□□家塾书
　　鄞县儒学
学肇建于唐凡两迁俱隘陋宋嘉定闲始择地经营即今西南隅宝云寺西至宝庆闲殿堂门庑咸备堂曰养正四斋曰习说辨志观善敬业入国朝至元十九年增益二斋曰育英进德二十八年重修深宁王先生记皇庆泰定凡再修翰林侍讲袁桷两为记并见前志泰定闲立阮文安侯祠郡人程端学记 【赠中大夫秘书卿上轻车都尉封陈留郡谥文安阮侯至元二十有九年同知庆元路总管府事有能声尤殚力庠校士民德之厥后郁攸熛延鄞学榱楹仅复而瓴甓缺焉泰定元年侯之子申之来尹鄞谒先圣于学周视喟然曰昔先君刺是邦以兴学为施政首今卑陋若是责不在我邪计租入廪饩外无赢乃捐己俸裁冗费规货财僦工役权力考宜大修殿堂斋庑棂星仪门渐次缮完刱校官厅垒石为垣涂塈黝垩灿然峻整又塑从祀像铸铜为罍爵又（上□下心）异日葺补莫继城西一里而近有沮洳可田募民耕之得一百二十有五亩白同僚请会府归之于学学有田占于豪右按籍复之芜久不治招来辟之六岁之闲不辞焦劳底于讫功教谕永嘉吴思永实承其事既鄞之士感而相谓曰学孰为大教养为大来者无居教不可施岁入无几养不可为今吾尹既广厥居又厚其入以惠我士类昧所报可乎将为尹建生祠于学尹闻而谢曰职分在焉又先君之志敢有其功乎请益力而辞益固则又相谓曰尹以先君子之志而不居其功盍祠文安以旌之哉或曰文安遗爱在一邦独邑庠祠之其若尹之功何曰古者称人之善必本其父兄师友矧吾侪尝均沐文安之泽而尹以继述为务揆所元而演其泽于无穷以明尹之志谁曰不宜于是即堂之东偏为祠以奉焉尹弗能止也祠成属笔于端学以刻石示后鄞余桑梓之邑虽欲辞不得而辞侯讳麟翁池阳人以若山自号云】 
　　　赡学田土
元管
田土柒伯三拾玖亩三角三拾柒步并鱼荡壹所
续置
田土壹伯三拾捌亩壹角壹拾壹步
田壹拾贰亩三角壹拾壹步
河涂田壹百贰拾伍亩
地贰角
岁收钱粮
钞陆锭壹拾伍两柒钱玖分
米三伯壹拾壹石伍升贰合伍勺贰抄伍撮
　　　屋宇 【见前志】 
增设
教谕厅三闲在明伦堂西偏至顺元年教谕吴思永任内起盖
　　　祭器
见在
铜器
牺尊二个 【并杓】 　爵一十五个
香炉一个
铁器
香炉一个　　　　燎盆四个
木器
坫一十八片　　　俎三十三个
豆六十个　　　　簠二十五个
簋二十五个　　　爵一十三个
竹器
笾五十个　　　　篚七个
新置至元六年教谕王龙友任内置到
铜器
大香炉一十个　　小香炉二个
花瓶二十个　　　簠一十副
簋八副　　　　　牺尊四个
象尊六个　　　　洗盆一十三个
罍四个　　　　　山尊二个
豆一十二只　　　着尊三个
壶尊三个　　　　豆盖六个
泰尊二个　　　　爵二个
坫一十五片　　　龙杓四个
　　奉化州蒙古学 【见前志】 
　　奉化州儒学
学旧在州北狭隘宋景佑中邑令于房废石夫人庙以立学宫治平初令裴士尧迁于州东久而圯宣和初重建毁于建炎绍兴己未复建寻圯庆元闲邑士汪伋汪份刱大成殿仪门两廊彝训堂东西六斋至元乙酉堂以飓风仆而复建至元壬辰县尹丁济创建天寿殿在大成殿西又刱养正堂觉后亭延佑庚申知州马称德盖尊经阁及讲堂后轩两庑六斋仓廒庖溷咸备江东道廉访佥事邓文原记 【广平马侯致远守奉化之明年以书来曰奉化邑隶庆元升州于元贞丙申溪山萦带风物靓深距治所二百武为学莅事之始谒于庙庭周视室堂褊弊不葺予惕焉乃询诸耆艾曰学故有田岁输谷为石者四百宋嘉定闲邑宰冯君季膺益以亩入七百石有奇名曰义廪俾群居者无宿舂而乐鼓箧焉自碑仆籍去于贪猾征为私藏而赡士无赢储尝直于有司而不果复也于是剔抉隐陋钻鉏穴蠹汰冗积羡悉复其初而又捐已餐钱以表急义者得田余三百亩出入会计严为式程期永久勿坏前是御史宋君节来守是州为买书具祭器而庋置无所乃今建尊经阁五闲即其南彝训堂之后为敞轩五以容多士左右泮水为垣而易行道于门外若庑廪湢庖甃筑涂垩之工毕备垦地余十亩在阁北莳桑若麻苎而规其赀以给师及童冠者之羹胾稍采儒先教术以帅厉之凡吾为是者匪干誉也幸先生识其成且以儆夫士予为言曰古之为士者耕有恒产学有定制教有定业非必珍羞腴肉以饫其腹华堂广厦以适其体至于考成之法则又非词章呫毕矜能衒藻之谓也然而士皆殖德励行竞趋于善而不自知后世崇饰庙貌俾学道者知所宗丰其屋庐优其廪稍日肄月稽择其艺精者举于有司视古若甚周悉而其才乃不逮则亦教与学者俱有责焉耳夫道莫先于经先王之典则万世之范防具在诸子百氏书则阐明乎此而醇疵杂焉者也从经则治拂经则乱历代隆污则史臣笔之以为世监者也士之蒙瞀庸琐者既不通经而负英特者又多好异书之观其为失则均世有乐尊经之名而求其实者乎朝廷设科以选士而士不敢以进取累其心建学以养士而士则曰吾岂志安饱者此土所以自重而教化所由兴在易鼎之象大亨以养圣贤而颐自求口实观其自养也异时甬东多高门右族接武卿相势利声华文学行义其不朽者固有在学者审此则可进于道矧复尚友古之人哉今马侯之来奉化首以兴学为务庶几汉文翁意也蜀子弟被文翁之化能为其所难奉化之士渐濡于诗书也久顾不能为其易乎而忍负马侯乎侯名称德为政未期月而百废具兴又复建三皇殿于故址皆有关于风化之大是宜为记州长贰协赞于成者达鲁花赤沙邦同知殷真州判许迪吉将侯命谒予文者范文亨张与权延佑七年六月己酉朔记】 至顺二年同知赫德尔重修程端礼记 【元统三年奉化州修学成耆职舒奔口以状来请记曰唐创孔子庙在县治东北宋因之立学宣和闲迁县东二百步元贞闲县升州学因其旧自立学修创不一具着石刻其屋远者阅百三十年近亦一二十年久弗葺至顺二年秋同知赫德尔由乙科为今任既至览学宇弊教养弛进诸生问故咸曰儒困于役前教官偷堕寖坏公为恻然日以兴学为己任元统三年诏蠲儒役州适檄公提学喜曰吾志遂矣是究是图同知项公棣孙与公为同年议克合即征逋储用协志董事判官薛彻兀儿公又赞成之而宣城贡君清之来为学正克（口十）上下作而行之公首致币迎儒师教大小学弟子员捐俸倡绘先圣先师十哲像群士乐趋大役焉殿堂轩祠阁斋庑亭庵庖湢为一百有二楹垣墙三百八十堵其梁柱榱桷瓦石瓴甓黝垩丹漆一葺新之纤悉不苟坚致完好视创有加书籍讲鼓百尔器用毕备始二年十月凡三越月而成知州史公煓至由元勋世冑益以兴学为心州之人士谓不刻石纪成绩久将湮来者罔劝余不得以不文让窃惟自孔子设教集尧舜群圣以为经谓不读书贼夫人之子自朱子集濂洛诸儒之成以释经一洗汉儒传注之弊六经之教千载之下如日行天自先正许文正公以朱子学光辅世祖皇帝肇开文运天下学校自髫龀经非朱子说不讲自圣朝取士科目革前代涉猎剽窃之弊明经主朱子说使经术理学举业毕贯于一以便志道之士其一道德以同风俗岂一日之力猗欤盛哉然则士之读书于今日者可不自知其幸而思所以异于前日之读哉朱子诲人读书之法门人会萃其要有六曰居敬持志曰循序渐进曰熟读精思曰虚心涵泳曰切己体察曰着紧用力其言具存凡学者果确守而不遗其一焉则尊闻行知深造自得成人小子有德有造庶不负仰体国家敷教作人大修黉宇之意矣世之学者非不知读其书也而其读之之法或不之守故见小欲速曾未开卷己思窃语言资弄笔虽日诵正谊明道之书无以胜其计功谋利之私此儒之君子小人所由以分其有害士习非特失本末轻重先后缓急之宜以诒老而无成之悔而已也昔胡文定于程学盛行之时有不绝如线之叹良以是也学者可不屡省而深戒之哉奉化州山川清淑居郡上游人才为盛昔宋大比贡士常居郡之半出而仕者知名当世今余之所言其子弟闻诸父兄盖已熟矣第因记其修学岁月敢推公嘉惠多士之意明士之幸生今日得以确守朱子读书法而无所不便者以为之劝故不自知其言之渎且僭焉耳公廉明为政有惠爱其可纪非特修学也教官亦世宦学为江东名族云是为记】 
　　　赡学田土
田壹阡贰伯壹拾玖亩贰角贰拾伍步半
地壹伯伍拾三亩三角柒步半
山肆阡陆伯伍拾三亩伍拾柒步半
　　　　岁收
夏租
钞壹拾玖锭肆拾两柒钱伍分
丝壹伯肆拾两重
小麦捌石贰斗捌升
乌豆伍斗
秋租
米三拾伍石肆斗柒升玖合
谷壹阡伍伯玖拾贰石肆斗壹升玖合伍勺
　　　　岁办解有司送纳
夏税
中统钞壹锭肆拾柒两柒钱柒分伍厘
秋粮
正米三拾贰石捌升贰合陆勺
　　　　元管免粮田土
田三伯柒拾壹亩贰拾三步半
谷三伯伍拾壹石贰斗陆升
白米壹拾捌石伍斗贰升
糙米壹拾肆石壹斗三升玖合
钞壹两伍钱
丝陆两伍钱重
小麦三石捌斗壹升
地壹伯贰拾柒亩壹角壹拾肆步
钞贰锭壹拾壹两柒钱伍分
丝陆拾捌两柒钱伍分重
糙米贰斗伍升
小麦陆斗
乌豆伍斗
山贰阡三伯玖拾肆亩壹角伍拾肆步半
钞三锭壹拾肆两贰钱伍分
丝陆拾肆两柒钱伍分重
　　　　前宋冯知县嘉定年闲劝率助到汪伋等田系义廪
田三伯壹拾三亩贰角伍拾壹步因硗瘠量收谷肆伯肆拾石贰斗三升陆合
地三拾陆亩贰角壹拾捌步半
谷壹石贰斗捌升
钞壹锭壹拾肆
小麦壹石
山贰阡壹伯玖拾捌亩三角三步
钞壹拾贰锭肆拾壹两伍钱伍分
小麦壹石伍斗
　　　　元续置田土
田贰拾贰亩壹角肆拾三步
谷三拾捌石伍斗伍升贰合伍勺
地壹拾肆亩贰角三拾陆步半
小麦壹石三斗
山伍拾亩
钞伍两
　　　　前知州马奉议续置田土
一项延佑七年儒人董湛等舍助到田三伯壹拾肆亩玖步
谷肆伯陆拾柒石玖斗玖升玖合
糙米壹石壹斗贰升
山壹拾亩
钞贰两伍钱
一项至治元年将本学钞买到郭坊沈了翁田壹伯三拾壹亩贰角贰步
谷贰伯肆石玖斗捌升柒合
米壹石肆斗伍升
一项学基地元计捌亩三角伍拾三步续置到叶成之等学东地壹拾三亩贰角延佑七年增筑墙围将续置地陆拾步换到告成寺地伍拾步作墙基
前知州李奉议至治三年将本学钞置到鄞县甬东隅谢彦文坐落本州岛三拾三都田肆拾玖亩三拾柒步谷伍拾捌石贰斗伍合
前知州苏奉训泰定四年将本学钞买到三拾贰都李文八等田壹拾柒亩壹角肆拾步谷贰拾肆石玖斗
　　　屋宇 【见前志】 
增设知州马称德任内起造
书楼五闲
六斋增建一十二闲
祠堂六闲
松亭三闲
跨鳌桥
　　　祭器
铜器
爵　　　　　　　坫
象尊　　　　　　牺尊
簠　　　　　　　簋
罍　　　　　　　洗
勺
木器
豆　　　　　　　俎
竹器
笾　　　　　　　篚
从祀廊帘
（上□下瓦）器
香炉花瓶一副 【青（上□下瓦）器】 　大香炉花瓶一副
廊炉八个 【并石器】 
　　　乐器 【见前志】 
　　　书板
知州马称德任内置到活板□万字
　　　书籍知州宋节任内置到
周易毛诗尚书周礼春秋四书韩柳文通鉴集韵通计壹伯伍拾三册活字板印到大学衍义一部计二十册
　　昌国州蒙古学
　　昌国州儒学
学在州治东一百四十步宋熙宁闲建学则自令张懿文始绍兴闲置田养士则自令韩晦始嘉定闲葺治增益则自令赵大忠始袁正献公燮有记淳佑闲重建者令沈壑也深宁王先生应麟记入国朝泰定闲重修者知州韩抟也清容袁先生桷记并见前志
　　　赡学田土
旧管见前志
新置
水田贰拾三亩坐属蓬三四都地名东岙旧被豪民占据赵知州任内追还
神前沙岸坐属蓬五都被林巡检占据干同知任内追还复业
　　　屋宇 【见前志】 
　　　祭器 【见前志】 
　　　乐器赵知州任内置到
钟十二口　　　　磬十二片
琴二张　　　　　瑟一床
柷一座　　　　　敔一个
管二枝　　　　　箫二架
埙二个　　　　　篪二枝
搏拊二个　　　　笙二攒
竽二枝
　　　书籍同知干文传任内置到
周易注三册
尚书注三册
毛诗注七册
周礼七册
礼记一十一册
春秋一十八册
蔡氏书传三册
朱子诗传八册
胡氏春秋五册
严氏诗缉九册
大学集成三册
论语集成一十二册
孟子集成十二册
中庸集成五册
皇极经世书二册
汉书五册
晋书二册
南北史七册
隋书三册
唐书三册
通鉴纲目十九册
荀子老子文中子三册
庄子三册
贞观政要二册
杜工部诗一十册
太白诗注八册
陆宣公文集六册
韩柳文一十三册
晦庵文集五十七册
　　慈溪县儒学
学在县治之东南一里沿革已见旧志入国朝元贞二年毁因旧址创建殿宇门庑论堂直舍四斋曰本仁明义约礼崇智祠乡先生慈湖杨文元公如旧至元五年教谕季仁寿重修尹程郇撰记 【古者建国君民教学为先所以淑善士成美俗三代盛时党庠术序国学之法立而乡射饮酒合乐养老考艺选言之政皆于是乎出其吉士之多习俗之美良有由也慈溪故有学在县治西宋庆历中林君肇为令徙县之东南帅弟子起杜先生醇为之师鄞宰王安石记之元贞丙申毁于火主簿皇甫莅克崇新构视昔有加自选举以来士以科目进者相望国朝兴科举郡贡士率百十人邑士翁传心首登名春官再荐于礼部厥后举不乏人重纪至元之三年郇窃邑来兹始至谒学顾庙宇颓圮惕然是惧欲嗣而葺之未遑也明年括苍季君仁寿来领教事乃班明学令簿正领给撙节浮用铢积寸絫与邑之老儒经营区画新棂星门涂塈仞墙自大殿讲堂之陊剥漫漶以至斋庖庑庾之给挠弗支者次第毕举改养蒙堂为教谕厅增置黄东发先生祠邑长也里不花君主簿李君汝干相与助赞役未毕会浙东廉访副使柳庄畅公按部至县得逋租钱一千二百余贯以造祭器之未完者又命有司督余租之未入者戒毋缓输俾成就厥功邑之俊髦皆喜见颜色而郇引年谢事归老田里贡士翁君率诸生以书请曰昔王文公为慈溪学记邑之俗修醇而易治邑之士茂美而易成教学之功远矣虽属时补弊代有其人而使轺适至嘉惠斯文勉励作新士俗丕变有元十角惟是丽牲之石将假辞纪载使百里之民不忒其仪均沾丰芑之泽嗟叹咏歌于无穷庶不忘公功郇自媿治邑无状侥幸逸责虽骫骳之词不足以传方来然显诗之则郇与有荣焉其何敢辞公名笃字曾伯河南人魏郡文肃公之嗣子持节三台扬历中外击强惠鳏有学有政故知所先务宪椽陈君礼梁君实郡从事马君祖元皆缵成其美法宜并书重成绩也诗曰稽昔教民立学惟古养老有庠习射有序春诵夏弦执礼诗书干钥之舞顺时以居司徒学正三物四术德行道艺直温宽栗论秀选俊宾兴自乡辨材以告利用观光九德敷施三事立政黎民时雍一人有庆皇元于赫孔道大行向用儒术教被八纮有邑慈溪纯德惟旧由汉以还民重孝秀庆历建学亦既立师舒王之文日星与辉二百年余孰济其美或革或因一二仅纪缅惟前绩辑此新功支倾拄挠多士来同有光宪节六辔戾止咨诹勉励百里兴起嘉尔弦歌范尔象牺簠簋爵坫礼器孔多自门徂堂焕焕翼翼綦弁深衣藏修游息神道设教日用不知鼓征逢逢经训昭垂如游重渊如履薄凌视尔书绅忠信笃敬广文氏季职是学官勉以弗懈功用苟完贡士诸生请识牲石后来嗣诸视此铭刻】 
　　　赡学田土
田元该肆伯陆亩贰拾捌步除田改作地伍亩贰角贰拾肆步贡士庄田柒亩肆拾步实该田三伯玖拾三亩壹角贰拾肆步
地元该肆拾陆亩三拾步并田改作地伍亩贰角贰拾肆步实该地伍拾壹亩贰角伍拾肆步
海涂田地伍伯玖拾玖亩贰角三拾伍步坐落鸣鹤乡元纳租钱三锭元贞元年有司起科秋税壹锭壹拾柒两柒钱肆分正粮米伍石陆斗本学增科各佃纳钞玖锭壹拾捌两伍钱大德十年经理转科谷麦贰伯三拾石有奇大德十一年旱荒佃绝皇庆二年本县将数内地三伯三拾捌亩伍拾步作荒闲地拨属蒙古学累年争辨不决延佑五年教谕厉德润率儒职告蒙总管马太中照勘明白拨还本学元统二年打量全熟田土共征谷麦贰伯肆石陆斗壹升捌合租额未登至元四年全征
鱼池壹伯贰拾肆口元该贰伯余口坐属白洋湖杜湖被鸣鹤场灶户侵占大德八年教谕范鋆等经理得实复被占据至元四年儒人桂善卿重行经理到杜湖鱼池外据白洋湖未复
　　　岁收钱粮
中统钞三锭贰拾陆两
米贰伯贰拾陆石
谷壹伯贰拾肆石三斗伍升捌合
小麦捌拾石贰斗陆升
　　　屋宇 【见前志】 
增设
二令尹祠成德堂之西偏祠前令尹唐丞相房公管宋侍读张公颖庆历八年令林肇立庙于县西南一里久而圮后迁神祠于学
乡先生祠旧祠先贤大隐杨先生适石台杜先生醇慈湖杨先生简宋宝庆闲知县周符俾祠于讲堂东偏淳佑五年郡守陈公垲以规模褊狭别建慈湖祠于堂之西偏天台陈霖记元贞二年毁大德八年并祠三先生仍于堂东偏邑有乡先生未祀者本学申明儒学提举司檄下至正元年增立东发黄先生震二年增立石坡桂先生万荣寿张张先生虙雪窗孙先生梦观通祠七先生
　　　祭器 【见前志】 
新置至元六年教谕季仁寿任内置到
铜器
大香炉二个　　　小香炉四个
爵一十六个　　　坫二片
簠一十四个　　　簋一十四个
大花瓶一对
　　定海县儒学
学今在县治东北半里宋雍熙二年始建先圣殿于县东二十步建炎闲毁于兵绍兴八年令章汝翼改建于此庆元闲重建大成殿嘉泰闲明伦堂成嘉定闲四斋成曰育英养贤升俊达材泮水桥戟门两庑俱成八年又增设小学二斋曰会文求益
　　　赡学田土
田贰阡壹伯肆拾伍亩壹角壹拾玖步米柒伯壹拾捌石贰斗捌升陆合
地壹伯陆拾捌亩贰角贰拾肆步钞三拾陆两柒钱三分玖厘
山伍伯柒拾壹亩壹角壹拾贰步租钱三拾玖两捌钱柒厘
抛荒
田壹拾肆亩壹角肆拾壹步米捌石玖斗壹升贰合
地伍拾三亩壹角伍拾贰步钞贰两柒
钱三分玖厘
实额
租钱中统钞壹锭贰拾三两捌钱柒厘
米柒伯玖石三斗柒升肆合于大德十一年闲饥荒租额高久荒无人承佃为此往年减额召人布种止催到米陆伯贰拾陆石捌斗贰升至元六年冬蒙宪司分司官查照得砧基簿内减退元额米捌拾贰石伍斗肆升当年起租复还元数实征米上项
　　　屋宇
礼殿三闲　　　　棂星门三闲
台门三闲　　　　仪门三闲
东从祀廊三闲　　西从祀廊三闲
明伦堂五闲 【并轩】 　斋屋六闲
土祠一闲　　　　献官厅三闲
观礼厅三闲　　　仓屋三闲
教谕厅三闲
　　　碑刻
宋绍熙元年三月内知县赵釴夫置到鲁国图石碑壹座
　　　祭器 【见前志】 
新置至正元年教谕杜易任内置到
铜器
大香炉二个　　　大花瓶一副
小香炉四个　　　爵二十五只
簠一十六个　　　簋一十六个
坫二十五片　　　豆一十个
洗二面　　　　　龙杓二个
　　　书籍
周易古注疏八册
尚书古注疏一十三册
毛诗古注疏二十六册
周礼古注疏二十一册
仪礼一十册
礼记古注疏三十册
春秋左氏传古注疏三十册
孝经古注疏二册
论语古注疏一十册
孟子古注疏九册
尔雅注疏三册
公羊传注疏十一册
谷梁传注疏七册
史记三十册
西汉书五十册
东汉书五十册
三国志二十册
晋书五十册
宋书一册
齐书一册
梁书二册
陈书一册
南史二十五册
后魏书一十五册
北齐书二册
后周书二册
北史四十三册
隋书三十册
唐书八十五册
五代史一十五册
新置系各官儒职助到
周易程朱传四册
蔡氏书传三册
朱氏诗传四册
春秋胡氏传四册
大字四书一十册
四书纪闻四册
性理四书二册
四书集成一十四册
玉篇广韵五册
五子二十八册
通鉴纲目二十八册
宋鉴八册
山堂考索三十六册
黄氏日抄五十册
三场足用十三册
迂斋古文六册
杜诗注一十册
藏书记袁桷撰 【定海为县南接蛮岛汪洋数千里食息可至厥今号为重屯四方语言咿嚘侏离交衢旁午褒衣儒冠见者訾议考诸郡乘惟沈端宪一人嗣后接武犹班班可见泰定二年春阿察赤承务君始来监县事乃曰县固有学学必聚书冥行空言讲习何补武城弦歌先圣是取进乡小民首于文词其必自聚书始乃与主簿庞君思忠首捐俸资复命教谕汪宗江出学粟俾儒职樊惟肖胡骥繇杭置经史一千五百一十八卷计五百七十五册又谕学之耆老曰经以穷理史以究成败广闻修辞惟子集是宜亦不可缺复得七百二十八卷计二百一十五册将刻石列目以示永久谒记于余念昔在殿庐见承务君之兄在庑下察其仪貌庄肃知非凡近后果为进士第一见承务君于国学仪端语温审其颉颃萃于一门今兹宰是邑尤以教学为己任抑尝闻之聚书非难宝书为难校官之不职悉资以奉权贵甚者窃其故籍挟之以逃其最甚者漫漶散落一不挂眼三者之病比比皆是今刻于石将杜其渐后之来者宁得不自勉乎】 
　　象山县儒学
学在县东南一百步唐会昌六年与文宣王庙同建宋建炎兵毁令胡琦重建庆元闲令韩元礼重建讲堂斋庑事备前志皇朝至元二年十月县尹庞思忠刱立棂星门至正元年二月县尹穆卜颜帖木儿来睹殿宇廊庑损漏捐俸修理殿宇仪门廊庑斋舍厨库内外一新又甃砌砖地重置祭器又于学前建东西街坊巷二座曰宣化曰文明
四明续志卷第八
宋元四明六志弟八十
元　王元恭　撰
　学校〔二〕
　　本路医学
国朝立医学以祀三皇所以着仁民爱物之政四明郡学初僦民居以应诏旨至元闲廉访副使陈公祥改建西南隅王惟良旧居王尚书为记至大二年毁于延燎延佑二年移置东北隅魏家巷系宋鄞县主簿厅基重建待制袁桷记见前志
　　　赡学田土
田陆亩三角贰拾柒步上米陆石伍斗坐落鄞县四十九都至顺三年十月置
　　　屋宇 【见前志】 
增设
斋房八闲在大殿后东西两序元统元年夏总管苫思丁增建至正二年夏学正崔演重修扁名淳德全道彰明广生四斋
石棂星门一座　　小门楼一座
官廨五闲　　　　土祠一闲
门房一闲　　　　教授厅三闲
三皇圣像龛帐三座
以上至正元年夏总管王公元恭建造
　　奉化州医学
三皇殿在州学之北延佑六年知州马称德重建殿堂门庑棂星门四斋垣坛咸一新之郡人袁桷为记见前志
　　　屋宇 【见前志】 
增设
光道斋　　　　　养生斋
宣明斋　　　　　正纪斋
　　　祭器
铜器
簠　　　　　　　簋
爵　　　　　　　坫
罍　　　　　　　象尊
牺尊　　　　　　洗
龙勺
木器
豆　　　　　　　俎
祭器厨　　　　　烛台
竹器
笾　　　　　　　篚
从祀廊帘
瓷器
大香炉一个　　　花瓶一副
小香炉九个
　　昌国州医学
学在州前至元二十八年医提领许若璧等建 【详见前志】 
　　慈溪县医学
学在县东南泰定四年始塑三皇圣像元统二年佥事李絅始命本县买门首基地建棂星门至元六年副使畅笃复命邑长也里不花等捐俸铸造祭器刱讲堂邑人翁传心为记 【大哉仁乎仁者天地生物之心而人则得其心以生者也自夫人纵其七情溺于外欲五事不知循轨六气不能顺适故劳形敝精自罹天阏三皇有作继天立极而锡以五福利用厚生而导以中和尝味草木而济之医药使之节性顺情谨身慎疾何莫非深仁之推荡洋溢也先儒程子谓医书以手足痿痹为不仁又云切脉可以观仁是以岐黄仓扁之术或者以为有得于易书诗礼之传焉钦惟皇朝以仁立国肇建医学岁祀三皇从以四配且依儒校设官讲明教导人之有疾死生系焉医不三世差毫厘则缪千里望闻切问必深究乎师传之要甘辛燥湿必详察乎风土之宜跻斯民于寿域之中而无札瘥疵疠之患者惠至渥也慈溪为四明属邑至元戊子教谕桂起予始买民居建学因陋就简延佑甲寅邑长乌马儿鼎新礼殿门庑规模粗备而门径迂隘弗称至元后甲戌浙东佥宪文晦李公行部至县亟命贸地辟径术立棂星门巍然改观越六年庚辰冬十月宪使柳庄畅公按部至学顾俎豆弗完讲习无所乃喟然曰器不备则岁祀不能成堂不构则肄业不能明讵非先务之急乎于是邑长也里不花君主簿李君汝干典史张绍组金文信捐俸创建讲堂补铸祭器既成俾传心属文以记之噫仁者以天地万物为一体痒痾疾痛举切吾身煦妪覆育若保赤子生物之心也宪使公以是心首建明之而宪掾陈君礼梁实复赞之邑长邑人又相与乐成之于以崇国家毖祀之典于以广皇元好生之德仁人之言其利溥哉是不可以不记凡庙屋祭器新旧有数遂胪列刻诸碑阴期弗替也公名笃字曾伯河南人】 
　　　屋宇
大殿三闲　　　　讲堂三闲
门楼三闲　　　　廊屋六闲
步廊二闲
　　　祭器教谕张德渊任内置到
铜器
尊二口　　　　　（木牛）一个
勺二个
木器
簠簋各一个　　　豆一十只
坫二片　　　　　俎八个
新置至元六年达鲁花赤也里不花置到
铜器
爵九个　　　　　簠三个
【[按曰]原脱二叶庐本同由此志目录核之延佑志盖中脱阴阳学及鄮山书院后开笾豆篚俎盖鄮山书院中祭器也】 
笾一十五个　　　篚一个
木器
豆一十五个　　　俎六个
　　阴阳学〔阙〕
　　翁洲书院
书院在州治北宋穆陵旧扁之名以赐参政应（彳繇）入国朝其孙翔孙元贞闲拨田刱基建礼殿奉宣圣燕居像别建祠祀先贤朱文公大德十一年为飓风所仆延佑七年同知干文传鼎建礼殿台门至元二年山长朱廷鸾起盖东廊斋舍三闲四年知州徐敬建讲堂三闲西廊斋舍三闲为祠堂以奉葺芷先生兰坡先生全轩先生六年山长曹性之重修天台应奎翁记 【明东南斗绝地自是以外皆溟渤矣去郡治不远三百里而外土突出海中曰翁洲在昔或为甬东或为翁山皆以地称县于宋州于今遂为昌国海面际天环州境微舟楫罔通吏非迫士非隐农工商贾非甚冒利不获已莫肯至然山川号名胜者若蓬莱安期补陀洛迦之属类怪奇神异眩耳目竹宫梵宇参错其闲棋布星列不可胜数以故邻封接壤殊方绝俗梯航而至者惟知尊礼仙佛求所谓清净寂灭一言词组嚣嚣然去焉至于尧舜禹汤文武周公孔子之道六籍之学概未有闻也故宋参政临海侯葺芷先生应公（彳繇）先徙自台常有职于斯即读书故地为书院以来学者理宗嘉之为书翁洲二字为之扁未就而卒皇朝既一函夏首崇学校元贞大德闲先生之孙全轩公翔孙克绍先志率群从子弟割已产为田若干亩以赡士作先圣燕居堂祠文公朱子像一规白鹿洞成式卒成书院事上其状行省相君伟之寻授公山长员以主教事后遂为常选至大未改元之前年岁在丁未秋海飓大作院毁不支一木昉延佑庚申迄重纪至元戊寅垂二十祀稍复故殿宇仪门成于知州燕公赤不花同知州事千文传东西庑为屋以闲计者六东成于山长朱君廷鸾西成于知州事徐公敬益以讲堂三闲规摹视昔有加会公考最解绶去山长天台曹性之直学鄞人林大昌相与僇力捐俸于已贷镪于人增覆瓦之未栉者完斋庐之未构者饰杗桷之未塈者崇垣墉之未筑者退讲堂以辟其庭之未裕贸宫墙外民地正其疆之未拓者未几郡守王侯元恭居敬父下车刻意庶务弊易废举饬庠序政教志愈笃一日山长白事府署王侯曰先生分教地逖矣遐哉莅事得无懈乎对曰明公之志远近闻之畴敢不力因陈其故如前所云侯称善既退按地乘诹献贤究本末谋勒石以昭前烈以励方来庶补侯意焉矣奎翁参政公族孙客鄞久宜得其详征文为记奎翁窃惟夫子尝欲居九夷矣尝欲乘桴而浮海矣见圣人之心不以绝远而忘天下也翁洲当大海之口海外诸番于是乎观听使为彼之徒推其尊礼仙佛之诚而知尊孔子之道廓其求闻清净寂灭之念而求夫六籍之学则书院之设于是不无助于圣教而圣朝之德之化亦可宏也已矣可无记哉孟子有云能言距杨墨者圣人之徒愚于有功于书院者亦云】 
　　　赡学田土
田肆拾陆亩谷陆拾贰石玖斗
海涂田三伯亩每岁谷与佃分收
输纳官粮民苗正米陆石壹斗三升柒合陆勺
　　　屋宇
台门三闲　　　　礼殿三闲
讲堂三闲　　　　　斋廊三闲
轩屋三闲
　　　祭器
铜器
爵二个
竹器
笾三十个　　　　篚二个
木器
豆三十个　　　　坫六片
俎六个　　　　　簠四个
簋四个
　　岱山书院
书院在昌国州蓬莱乡之海中岱山因山而名创于宋咸淳闲里人魏矩建而未完至元三十年本处盐场官徐应举朱许芳买民居三闲迁于巿设山长实未有所赡焉至元二年州判官许广大兴建设颜子像以配享仍给富九都沙涨涂田以供祀事许广大为记
　　　赡学田土
元请到废酒坊基一所 【见行种植添助二丁朔望支用】 
本州岛富九都沙涨河涂田大小一十四所 【即本州岛发下僧正因退佃业未得经理】 
　　　屋宇
门楼三闲　　　　礼殿三闲
讲堂三闲 【于至正二年四月内飓风所圯】 
　　　祭器
爵六个　　　　　豆二十个
簠四个　　　　　簋四个
俎四个　　　　　笾二十个
　　慈湖书院
书院刱于宋宝庆闲为乡先生杨文元公专祠凡两迁见前志当至元二十四年复建于先生旧宅遗址崇礼殿以奉先圣严祠庭以殷毖祀后辟讲堂外植门壝两庑因其旧为斋四曰忠信笃敬明通公溥长有署土有祠横经庋书之所庖湢之舍整整咸具邑有湖先生居焉湖隶邑而得慈之名因以自号世谓先生从陆文安之学者人自标异诵圣人之言述圣人之行求其止乎极而已矣岂可各开户牖而有分裂圣人之道者哉惟先生学力所至则未易泯也距今且一百有余载祠塾讫不可毁延佑六年重修
　　　赡学田土
旧管
田壹伯壹拾柒亩三角肆拾伍步
地肆亩三拾陆步
渡陆处
新置
田捌亩贰角三拾三步
岁收钱粮
钞壹两
谷壹伯陆拾捌石玖斗肆升壹合
　　　屋宇
凡三十二闲内四斋曰忠信笃敬公溥明通
　　杜洲书院
书院在县西北三十里至大二年邑士童金刱立义学拨田养士其子童桂添拨山田以赡学至元二年都省准设立额为杜洲书院□注山长一员自嘉兴顾嵩之始
　　　赡学田土
田肆伯亩肆拾玖步
地捌亩
山三伯贰亩壹角
岁收钱粮
谷伍伯捌拾捌石
　　　屋宇
门楼三闲　　　　仪门五闲
礼殿三闲　　　　慈湖祠堂三闲
乡先生祠五闲 【祠杜洲童先生居易松檐童先生锺懋山曹先生汉炎东发黄先生震草堂严先生畏声伯童先生鈜】 
彝训堂三闲　　　志道斋三闲
尚德斋三闲　　　复礼斋三闲
守约斋三闲　　　慎独斋三闲
养浩斋三闲　　　廊屋一十二闲
庖湢五闲　　　　山长厅三闲
宣圣加号碑亭一座
杏坛一座
　　　祭器
铜器
爵二十二只　　　坫二十七片
簠八个　　　　　簋八个
牺尊四个　　　　象尊四个
山尊一个　　　　大尊二个
罍洗二事　　　　炉一个
铁器
香炉三个
镴器
香炉四个　　　　花瓶八个
竹器
笾三十八个　　　篚八个
木器
豆五十二只　　　俎二十三个
台盏九副　　　　桶柈二十片
果洗一十二只
　　　书板
袁氏蒙斋孝经计板一十片
耕织图计板二十三片
　　　书籍
四书二十册
六经三十册
通鉴二十册
史记三十册
韩文一十册
柳文一十册
黄氏日抄五十册
慈湖文集一十册
　　　设官
山长一员
　　甬东书院
书院在鄞县东三里许宋绍定闲郑忠定公创建祠迂斋先生楼公昉有田以供春秋二祀详见前志至元□年乡人史综□□充主奉
　　鲁斋书院
书院在城西南隅吴家巷至元六年本道都元帅锁南班资政因天台陈仁请建以祠魏国许文正公闻于朝未奉明降
　　东湖义学
义学在鄞县东三十里邑士陆居敬与弟思诚创立天历元年落成割田伯陆拾亩以充廪稍翰林编修程端学为记 【东湖去城三十里山围而献秀水（汀去丁改皛）而浮光舟行若乘气凌空不知身在尘世也其北曰鄮麓土腴物阜民居鳞集余少时常侍友仁孙先生讲学其中欲结屋读书以领湖山之胜顾南北驱驰未遑也池阳阮侯申之之尹鄞也兴学尊师以为治陆天佑有二子曰居敬曰思诚感其尹之化而思其父之遗命即其地架义塾首奉紫阳朱夫子像以教一乡之子弟讲有席息有榻凡庖湢之所食饮之器蔬莳之圃虽微而完经始于泰定乙丑迨天历戊辰而落其成焉兄弟共割田百有五十亩其弟复益十亩奇为报祀廪饩之须浙东帅本斋王公名之曰东湖书院堂曰育英为书大字以榜之嘉其志也于是阮侯宾请邑教吴君思永端席设讲招延训导陈君宏可专其教而以状介余友赵君垕孙君俞叔来谒余文以示夫学者使知勖焉余谓世人负千金资出所赢崇佛老之舍以求福田利益今陆氏不及中人之产乃能殚力以淑其乡人其志未可与时俗语也且其事有契于余心者乃为识其本末而告之曰古今之学不异而效不迨于古者盍思其故哉古者二十五家即有两塾而党术国都皆有学人无贵贱皆得受业今之郡县学书院非士类不入而农工商无所于肄古者自洒扫应对至于致知存养小大有序食息起居莫非为学修于家者经国理民之本今之学者句读未分已事割裂装缀斗靡之习肆然自侈其所长而不知无所用之嗟乎不识为已不辨义利而后天下无全材为师者以是教其徒父兄以是令其子弟人生而蒙枉其路而塞其明柰之何其有造也然则凡游此塾者必洒其陋必图其新学朱子之学而不徒象设为尊贤之具岂惟一乡之幸欤至顺元年六月望日立石】 
　　奉化社学
学在奉化州三十七都大步头至正二年儒人余伯瑀与其兄伯璋愿将自己房屋一所凡一十闲四围园地一十余亩以创社学延师训诲子弟本路提调学校官王总管准设下学照验
　　乡饮酒礼
四明士习礼学凡岁之元日冬至相与谒先圣先师而后序拜堂上仿古乡饮礼宋建炎闲学毁礼废绍兴七年郡守仇悆复举故事益以酒三行置田百有六亩以支其费郡人比部郎林保闻于朝取其式行他郡行不久犹听州县自便后仇公所置田移以养士酒礼遂辍干道四年守张津以鄞及昌国两县没官田二百六十亩山地二百四十九亩尽归之学以复序拜之礼王伯庠再为记且刻产业之数于碑阴宝庆三年守胡矩淳佑六年守颜颐仲 【[按曰]原阙一行有奇而国朝系提行多不过脱十余字耳依文义当云宝庆三年守胡矩淳佑六年守颜颐仲皆以人日行礼入国朝云云】 国朝旷未举行每岁但于正月二日序拜仍置酒三行近岁以来掌者出于营求恒产或致湮没积弊既深古意寖泯至正元年郡守王侯元恭始命讨论乡老程端礼建议于明年人日行礼侯为之主乡士耆德者为宾介礼备乐成观者莫不感叹以为盛举因辑小录纪之既而王侯述其事请闻于朝以风四方且命有司经理各处田土核实科征专充行礼之用
　　　田土
　　　　元管 【见宋宝庆志书】 
水田三伯壹亩壹角壹拾玖步柒分 【续有张寺丞等拨到田并旧（石契）基在外】 
山壹伯玖拾贰亩三角肆拾陆步半
地捌拾亩贰角贰拾步
　　　　见征
鄞县
米租壹拾陆石壹斗壹升肆合伍勺今科壹拾玖石壹斗伍升
谷租贰伯贰拾壹石柒斗伍升三合伍勺今科壹伯玖拾石壹斗捌升
租钱壹锭陆两捌钱今科壹锭三拾贰两
奉化州
谷租贰拾陆石今科三拾柒石伍升
昌国州
吉祥寺折谷钱贰伯贰拾贯 【详见旧志书】 近因耆儒周宜甫陈言蒙行下照勘于旧志书内查照乡饮田租谷伍伯贰拾玖石柒斗壹升捌合内除鄞县奉化租额外扣算昌国吉祥寺田该租谷贰伯捌拾壹石玖斗陆升肆合伍勺
　　乡曲义田庄
四明乡曲义田庄宋淳熙闲所创初史忠定浩镇会稽日捐公帑巿田数百亩名曰义田凡士大夫家贫而有亲丧不举孤女不嫁者给之有差及忠定明农汪庄靖大猷归里第于是沈端宪焕谋之曰吾乡谊风素厚盍亦仿会稽成规醵田而为义助庶几兴起廉隅乡族有劝距今且一百七十有余载行之不可泯绝者前人厚德急义之心将为是乡万世无穷利泽故其言曰是田之设非止济人之急抑以崇廉耻之风使从官者清白自持为士者专意学业人知所有恃不丧素节以为子孙计俱为贤者之归其庶乎参政楼公钥尚书王公应麟咸有记见前志详见本庄本末须知
　　　元管田土
田壹阡伍拾贰亩贰拾捌步半
山地贰拾肆亩贰角贰拾肆步贰尺
鄞县东西乡总该水田捌伯壹亩贰角肆步半
奉化州田伍亩贰角贰拾贰步
慈溪县
田壹伯玖拾柒亩
山地壹拾玖亩贰角贰拾肆步贰尺
定海县
田壹拾壹亩三角三拾玖步
山地伍亩
绍兴路余姚州田三拾陆亩贰拾肆步
岁收租粮每年照乡例体减送纳苗粮
谷壹阡伍伯伍拾壹石捌升
米肆伯贰拾柒石壹斗玖升伍合
【[按曰]前总计田已并余姚州田在内此条总计米数乃除余姚州米计之何耶延佑志但有总数无州县分项而田管米租全与此同不可解也】 
鄞县
谷壹阡三伯伍拾肆石玖斗壹升
米贰伯陆拾陆石壹斗
奉化州谷壹拾三石肆斗
慈溪县
谷壹伯捌拾贰石柒斗柒升
米壹伯伍拾石三斗玖升伍合
定海县米壹拾石柒斗
绍兴路余姚州米三拾三石伍斗
　　　续置田土
延佑四年置到 【提管吴濠孙界内】 
鄞县田壹亩三角租谷肆石
慈溪县田捌拾壹亩贰角贰拾陆步租谷壹伯三拾柒石伍斗捌升
定海县田柒亩贰角肆拾玖步租谷壹拾贰石贰斗
延佑七年至治元年置到 【提管陈绍祖界内】 
鄞县田壹拾柒亩三角贰拾步租谷三拾肆石三斗
　　　屋宇
门楼屋一闲　　　祠堂三闲
廒屋三闲　　　　轩屋三闲
不欺亭一闲　　　土地祠一小闲
司房二闲　　　　上宿房一闲
披舍屋二闲　　　池一所
赁屋四闲每闲年纳中统钞贰两
　　　本庄基地伍亩
　　昼锦楼氏义田庄
楼氏有庄举以义也睦族敦化闻者兴起经始于宋绍兴闲几废于大德丙午复完于泰定丙寅上下二百余年兴废之迹可考凡士大夫家莫不好义以为悠久计其子孙往往无赖者盖出于无所养故也果有衣食以养其身有礼义以养其心庶几睦族敦化之风非特行于一乡将行于四方矣庄有庐江况逵记 【四明楼氏在胜国为衣冠望族绍兴闲知扬州兼淮东安抚朝议大夫（王寿）即鄞县置腴田五百亩立名义庄以成先太师楚公之志自同曾祖下至缌麻而贫于无服而行业有闻者人廪给有差朝议四子岁更任其出纳定规约以示夫后之人睦姻族厚风教意甚善也后六十年当嘉定壬申诸孙洪深泽瀚曾孙杞椿虑其族大年远而不率教者或贸鬻之它而攘敓其入以坏其成援范文正例申请奏裁敢一违越则官有恒刑时犹子宣献公钥以同知枢密院事参大政录其事上闻尚书檄给如请洪等复申定义庄规约而详于初其要以增广绍续为劝而戒夫覆坠者谆谆焉宣献记则又训之以无倦其言曰人情初未尝不善久则怠怠则肆肆则无所不至家庭之不谨而求直于有司亦岂所望哉旨哉斯言其虑深矣初太师异由进士历清要里人尊之为墨庄先生名其坊曰昼锦政和末典乡郡奏堙广德湖为田七万八千余亩收粟四万八千有奇以赡军养士没则庙食于湖赐额丰惠岁或蝗旱他皆歉乏惟湖田不忧至今蒙利墨庄子五琛（王寿）琚璩珌派为五常聚居昼锦里曾大父正议先生郁大父常俱登上第义庄之立义派所从出也至元丁亥上距嘉定且百年劝农营田史君分麾至鄞文房子曰仟惧是庄与义役田俱没入亟白之史君君亦援范例授仟执据俾世其业时莫不称之曰义庄有人矣庶其可久乎大德之癸卯予署湖北宪楚公六世孙墉侍金华戴君提举儒学文正公孙曰轩分教岳阳君指示曰是义庄楼氏子与曰轩家俪美于东西州者也予闻之辄悚然为加礼又卅有二年予为四明推官过昼锦而问焉故老咸曰义庄几荒矣盖至正丁亥白之营田史君而获执据者仟也大德丙午倡而瓜分售之章若陈诸庶者亦仟也迨于皇庆壬子春江浙行省平章政事章吕公行部东浙族长彬偕僎傒成垣汇词陈于公事下总管府同知路事耸吾耳海涯主公是征质剂毁于官族不肖伏其辜若仟者凡二十九人诸富氓视元直无有则愿与楼氏中分田租之半以当之又四年始全璧复食于昼锦筑祠堂以奉先祀神人具依以妥以完或曰楼族窭且弱田没于富民雄噬狎翫殆十五稔其何力之能复而今乃复之非先太师朝议默相之乎曰非也义之在人心穷天地亘古今而不可磨灭者方其暋暋焉为不义之举以人胜而终复之为义者其天定尔是庄经始于绍兴奏请于嘉定几厄于至元之丁亥荡析于大德之丙午复归于旧则泰定之丙寅上下二百余年一成一毁虽若有数存乎其闲亦惟义之所在人心天理千载犹一日也然安抚朝议立规约于初宣献镌勉于中史营田申劝于其后丁宁告诫非不明且严卒之屣视遗壤悖先训违教令贸鬻覆坠而莫之顾利欲之陷溺其心若是哉故善恶之报不可知而可知者存乎天废兴之故不可必而可必者系乎人吾于昼锦之成毁窃有感焉尝考文正公勋业忠义焜耀简册忠宣克世其美吴门规约纤悉备具范族之聚于斯者宜莫能废之曾未几何而田籍散落宅毁于兵编氓豪据至五世孙良器与族长公元者诉于郡于监司于台省力加攘铲乃克复旧攻媿笔之叹其家法如是为范氏无穷之休朝议继先志以施贫活族之义贻其后大略与范同其废坠克复世次又相若其故何耶噫世禄之泽有时而或穷垂裕之善愈久而弥着古之深见远识思以遗其子孙固有不求于人而求知于天不汲汲于目前而必效于他日者岂无所用其力哉譬犹种植在地斧斤摧剥根荄缠绵及其雨露之养萌櫱兴焉义之为物不可以终废废而必有兴若范氏之有公元楼氏之有彬也吾观范氏之流风余韵当时名公巨卿概乎有闻投袂勇为尚易事耳楚公五传而僎傒衣冠尘土凄其隔世闲关转斗侵疆再归视范为尤难至于今益信先太师絫世之遗泽绵绵而未泯此吾所为反复而三叹也诗曰以似以续续古之人因其食思其教续其所以为善是乃祖乃父所望于昼锦之人也若徒利升斗之给梗蠹而不相能明神先君将不汝贷况吾笔之所与诛前而惧后者可不为凛凛乎是年为元统之甲戌夏六月墉来请曰范氏岁寒新庄之复先显谟为之记去今一百五十余年不意兹事乃出吾族识公且久今官于郡则父母我者也愿一言以迪诸不肖刻之牲石以旌夫复田子孙之劳因摭先世遗训而申儆之且考证于范以为世之积善以遗其后者勉焉其田籍湮没有未如旧者凡若干亩载诸碑阴使来者得以核实云八月甲子记】 
　新校
【[学校]】 [慈溪县医学记]　梁实 【刘本梁下有君字】 
[翁洲书院记]　眩耳目 【刘本眩下有人字】 　事上其状 【刘本事上有当字】 
[昼锦楼氏义田庄记]　不求于人 【刘本求下有知字】 
四明续志卷第九
宋元四明六志弟八十一
元　王元恭　撰
　祠祀
古有命祀正辞荐信义之修而礼之藏也越俗禨鬼史巫纷若邪怵妖诱民不知礼夫有功于民则祀之着在祭法弗替敬典无即慆淫教民之术大矣然神聪明正直而壹依人而行君子先勤民而致力于神舍人事以徼神福岂理也哉前志取社稷居祠祀首示礼典之正
　　社稷坛〔风雨雷师坛附〕
至正元年郡守王侯元恭谓社稷一郡祀典之大者祭告必加严敬水旱祷辄有应因以古法按视坛壝制度皆未合礼乃讨论定制命有司修改其建议云社主土稷主谷勾龙平水土祀以配社后稷殖百谷祀以配稷风师箕星也雨师毕星也社稷自天子之都至于国里通得祭而风雨师唐以来诸郡始得祀若雷师则又唐制与雨师同坛共牲而祀者也王制曰天子社稷皆太牢诸侯少牢谨按大元通制春秋二仲戊日祭社稷于西南郊立春后丑日祭风师于东北郊立夏后申日祭雨师雷师于东南郊社稷坛于城西南度地之宜方二丈五尺高三尺四出陛三等筑垣为四门于内社东稷西社稷坛其制一也稽以朱文公之说尤为详明因辑其言以备考订
州县社坛 【稷之坛壝皆如社之制二坛东西相望并坐南向北】 方二丈五尺 【方径也方二丈五尺者从东至西二丈五尺从南至北亦然坛分三级坛面乃最上一级之数下面更两级每级展一尺即坛脚须径二丈九尺其尺并用古尺不当用大尺】 高三尺 【坛既高三尺分为三级是以一尺为一级】 四出陛 【陛之级即坛之级也但于四面陛之两旁各以石砌作幔道隔断使其中为陛级外为坛级】 四门同一壝二十五步 【壝方二十五步亦谓东至西南至北皆二十五步以丈计之六尺为步则十五丈也四角筑土为壝高三尺许使坛上与斋厅相望得见壝上不用瓦盖但以砖两面砌之使其走水尤为坚固四门当中开门须阔一丈余庶几行礼之人往来宽展不相妨碍两旁各立华表高丈许上贯以横木如门之状北门壝外空地须令稍宽可容献官席位空地之北乃作斋厅以备风雨设献官位南向行事】 社主 【社以石为主形如钟长二尺五寸方一尺剡其上培其下半旧法惟社有主而稷无主其言坛上之南方非坛之中也盖神位坐南向北祭器设于神位之北故石主当坛上南陛之上】 植木 【按周礼社各植之以土所宜木今当以本府之所宜木植之】 
坛饰 【古者社稷不屋有明文不用砖砌无所考然亦不言砖砌者中原土密虽城壁亦不用砖今南方土疏不砌恐易坏赤土饰之又恐僭于郊坛不可用】 瘗坎于坛之北壬地南出陛方深取足容物 【坛北壬地在北壝门内两坛边各于中央下日隔取壬地各用砖石砌作小天井深阔三四尺许其南作踏道上下闲时以土实之祭即去土令洁祭毕即使人持币及祝版之属从踏道下送入坎中然后下土筑实差人守视】 
风师坛雨师雷师坛 【古今礼制社稷风雨雷神各有坛又各有方位社稷于西方风师于东北雨雷于东南今州县亦皆别有坛但方位多不合古按政和五礼新仪风师雨师雷师坛皆卑小于社四出陛四门同一壝二十五步】 燎坛 【古者祭天以燔燎祭地以瘗埋燎坛为风师雨师雷师设也政和五礼新仪燎坛于神坛之左壝之外稍高于神坛】 
本路
鄞县
奉化州
昌国州
慈溪县
定海县
并见前志
象山县
旧在县西二百步至治二年移置西南郊在西郭门外一里
　　城隍
本路
至大二年火延佑七年以来重建正殿门庑俱完
鄞县
见前志
奉化州
至元二十六年令李天益重建至治元年马知州重修后圯邑长也先不花见事修营
昌国州
见前志
慈溪县
至元五年邑士童金重修
定海县
至元二年重建正殿山门
象山县
见前志
　　神庙
　　　在城 【旧志八新志十八】 
纯德征君庙祠董孝子黯至大二年火延佑二年重建正殿及门按今庙地即孝子故居则黯本鄮人虞翻称句章人据其徙居慈溪言之
灵应庙祠鲍王盖王凡六封为忠嘉神圣惠济广灵事见前志楼枎记至元二十六年火重建至大二年又火乡人胡珙募财重建
东岳奉圣行宫至元二十六年毁大德闲主奉陆贵和募本路总管拜降重建冯福京为记又巿宫后地为寝殿未就后纪至元元年拜降之子为路治中遂兴建之今总管王元恭修饰始完
闽国公祠在西南隅月湖之西公姓王氏名积翁至元二十一年奉诏招谕日本殁于行诏封闽国公谥敬愍立祠奉之泰定四年鄞县尹阮申之重建
　　　鄞县 【旧志十四新志十九】 
遗德庙见前志按唐书鄮县南二里有小江湖溉田八百顷开元中令王元纬 【旧志作暐】 置民立祠祠之九域志它山堰王元纬置后封善政侯皇朝至正二年郡守王元恭按行水利致祭庙下建言鄮令王元纬于它山迭石为堰限截江河使湖由江而达海水由堰而注河遍及城邑潴泄有方后世永赖虽有侯封未足报称宜从优加封爵以称国家敬神爱民之意
嘉泽庙见前志李陆二公祠堂宋治平元年鄞主簿吕献之建关杞为记 【见集古类】 嘉定二年赐额岁久庙毁皇朝至顺二年重建编修程端学为记 【古之有功于民者庙食厥土载诸祀典世世勿绝昭其报也后世淫祀既兴民昧所趋有司莫或正之正祀有时而废若嘉泽庙是己嘉泽庙者惠应李侯孚佑陆侯之祠也明郡地滨江海沟浍敷浅善泄难潴十日不雨民以旱告陆侯唐大历闲宰鄞即城东三十里因山环会筑其断阙为湖三百顷以灌以溉七乡之田余百万亩久而湮废宋天禧闲李侯守明循其遗迹大筑堤防为永远计虽值旱而有年官民德之为建祠宇青山之湖滨嘉定闲锡庙额及二侯封谥以褒之诰敕具藏惠安浮屠遇旱蝗水潦有祷必应盖有功德者精神不散而民心聚焉以灵是谓正祀近岁有司弗葺祠宇像设腐烂澌尽荒址蔓草过者愍焉予自史院归田甬东念建言于守令而难其人适遇浙东道宣慰司都元帅太平资善公来莅于明仁洽化行上下敉宁曰可矣往白之公慨然增感即命经营俾鄞邑典史王君世英领其事首捐俸以倡余力出于沾水利之家众相告曰是吾心也富者效财贫者效力若子之趋父命也盖上以义使下故民不知劳而事集始事于至顺二年十月明年三月讫工前门后殿缭以石垣规模宏敞有加其度端冕俨然赫赫若临设守者复役供洒扫复侵地三亩又将理旧业鸠财置田为买葑计多王君之规也于是方伯率其属祭于祠下乃属予记本末予既肇其端遂不得辞传曰凡祭有其废之莫敢举也有其举之莫敢废也惟东湖作于人非若洞庭彭蠡具区巨野设于有天地之初也自湖之作而民赖以櫜中忘所自乎此庙之所以作也锡号加封纪之郡志盖有举而莫废也虽暂圯于一时乃人事不继非当废而莫举也今其遇资善公之明岂天之报德报功者无已而假手于人邪使凡莅兹郡邑者皆能以资善公之心为心补其敝漏不使澌尽而后将易为力而庙之存当与湖悠久湖之泽物当与天地悠久若夫继二侯修（石契）闸彻积葑戒侵夺之法则有前贤碑刻在兹不复论】 至正二年郡守王元恭按行水利诣庙所致祭因命增修且建言佐耕以水锺泄以时鄞壤卤瘠尤藉其利钱湖为鄞水利至大者而李陆二侯皆有功于湖功大爵轻未足报称请加封爵以示勤民致力之意
丰惠庙楚国公楼异事备前志庙久圯废至元三年本路与鄞县官捐俸重建推官况逵为记 【祭法曰法施于民以劳定国以死勤事能御大菑捍大患如是有功烈于民者则祀之春秋传谓封为上公祀□□神丰惠庙祀太师楚国楼公其法于是者欤公讳异字试可登宋元丰八年进士第擢怀州司理累迁大宗正丞尚书右司员外郎转鸿胪卿以朝散大夫知秀州丁光禄公忧庐墓终丧踰年赴阙调随州陛辞曰复改知明州公以乡邦之嫌力辞不允赐三品服以宠其行异时东夷入贡绝洋海道四明赴汴漕司仓卒括舟于民劳费不赀广德湖在鄞之西十二里岁久湮塞公请得为田以其赋入备丽人供亿之繁政和七年四月至郡按行它山堰水利无恙即募民疏凿沟塘布画耕垦等第受给凡为田七万余亩界于清道桃源二乡七甲岁得谷三十余万斛依元丰故事造画舫百柁置海口专备丽使投赐铁符于定川之宝山海涛以镇之时有巨鱼出迎长数丈鳞角耀日观者骇愕又以田租之余筑西埭置闸于傍擢秘阁再任朝廷遣使三韩必僦南舶以涉鲸波公用赐钱造二乘舟锦帆朱鬣威耀若神固陵善之每奏闻辄宸翰报可今存于祠石者凡三十九札耳后夷贡往来民不知劳公私为便是岁田生嘉禾纪之史氏父老德公立生祠于灵波道院宣和二年群盗弄兵于歙睦窃据武林分兵残数郡明之土著无赖阴欲啸聚为盗应公踪迹其渠枭于巿躬集豪勇分部伍乘城捍御军律严明寇卒不敢犯明年秋王师凯旋召赴阙下道除知平江加徽猷阁直学士以褒其功公至官条具利害乞修城壁为战守备方就规画而被疾丐祠章三上甫得归六年正月望卒土方御楼张灯讣闻为之罢宴赠赙有加官其三子所居坊曰昼锦里人尊之为墨庄先生明年葬奉化之金钟神潮拥卫及虞乃退又明年汴京失守二帝蒙尘戎马南牧直抵四明守臣宵遁城阙为墟公于是为宣和全人矣绍兴初会湖田所得官租四万六千余石以赡定海屯驻诸军拨下等田一千七百余石归于学宫以养士大佐国家之用居民感慕无已迁庙灵波之西饮食必祭四时献赛严奉如生存顷岁旱蝗雨雹有祷即应妖不为害常赋无亏承信郎汤建中等三十三人述其灵应乞加封爵诣府列诉以达于朝嘉定元年以孙钥同知枢密院事赠太师楚国公二年赐庙额曰丰惠与它山善政祠并为久远按郡乘广德湖旧名莺脰其袤千顷由魏晋至唐已数百年每春夏潦溢南注于江与海潮相接卤恶不堪用唐大和中鄮令王元暐为它山石堰下伏梅梁横截大江以遏其势渠江遂分溪流缭绕贯于七乡以及城巿（石契）闸启闭视旱溢而为之平故自太中以后恒有请湖为田者有司重于改废益加浚治熙宁张令堤筑缮完通守越州曾巩作记以美其能引唐人石刻赋咏证湖为不可废盖未尝详考水利之源实系乎它山而莺脰之浸浅淀者斯可田其汇泽萦回则灌漕自若也俗儒习于耳闻徒以南丰所记云者追咎力诋又谓公非蔡京所喜湖田奏请事由中制方京总治三省去贤任佞有臣如此疏远于江湖而能从容指措挈供给疮痍之民而煦妪之建之大利安可诬也考之旧史宋武帝时孔灵符表请徙无赀之家于鄮鄞垦起湖田公卿议以为难帝违众议徙民作田并成良业由是观之湖之可田当在元熙永初有其渐况堰利已成大中所请庸知非昔时远徙之裔而世居湖乡者邪熙宁以来且浚且湮横从其亩不待政和而遂废也明矣古今异宜海桑陵谷有非人之所能为要之因民所利而利之者固不可胶柱而调瑟纷纭之论不得不为公辨也夫以政宣庸闇犹能知公之贤任公之专久于其职卒底成功使遭遇圣明弥纶弼赞在帝左右其植立为何如昔人谓大丈夫不得宰天下犹当宰一郡一邑以自见其惠利孚洽使民没世而不能忘是郡邑犹之天下也吾谓楚公为近之世之便佞智巧偷安井瓮一时号为俊杰者生则隆圭衮树麾钺宠焰芬华殁则窃爵谥塔庙邱垄僭侈张耀幕哺相嬉而不知薪传之及求其事业之足以泽物垂远则一无可称是皆公之罪人也皇元混一首通漕运衣食京师连樯飞挽风帆旬月而达四明岁石不下十万湖田居四之一定海屯军校官廪给圭田之数不与焉神舟仅废而海口百艘袭旧规严哨绰以励边防诏书屡下必以名山大川忠臣烈士为礼使者诣庭趋拜荐享如式呜呼公之勤劳创辟于生前荣灵赫弈于身后幽显一致此岂便佞智巧所得为哉元统三年春县长吏钦承明诏致祭祠下顾寝堂廊庑蚁腐陊剥颓焉欲压惧无以揭虔妥灵监县帖木儿脱颖丞毛文杰偕宰贰悉捐己俸为倡适岁旱相仍惟湖田廪收倍登湖乡义士陈元寿世庸等相与伐石相材因余隙撤腐旧而作新之明年秋九月告成凡为楹七十有八瓴甓甃覆丹垩黝漆穹屹宏伟视昔斯倍别驾桑君国材率其属躬诣新庙行祼飨礼牲齐洁充音奏在庭群衷（口十）和神用来格官民父老以庙未有碑公之劳绩日远月忘泯而莫传属予为文勒石以示后予以郡职专刑祀事非所预知公之七世孙墉尝以复昼锦义田有请而记熟公家传旧矣故历叙湖田废兴之由以纠郡志之偏驳既又作诗以遗湖民俾岁时歌以祀公以永其无穷之思其词曰　望春巑岏兮际天渺弥江湖喷薄兮捍键重堤灵龙让宅兮鼋蛟以驱以灌以漕兮可舟可犁籼稻芃芃兮桑麦离离我民之赐兮饱食而衣其一　生有祠兮蓬莱之宫殁有祀兮于湖之中公出游兮雨年丰鹤翩翩兮鼓逢逢舄卤为沃兮伊神之功荐馨肴席兮报以秋冬其二　婆娑兮屡舞灵连蜷兮来下祝我寿我兮锡多祜浮云富贵兮草木同腐公独荣耀兮无有今古千秋万岁兮我田我祖其三　定远大将军蕲县翼上万户达鲁花赤完者都太中大夫庆元路达鲁花赤兼管内劝农事速剌蛮正议大夫庆元路总管兼管内劝农事张塔海帖木儿朝列大夫同知庆元路总管府事伯不花宣武将军庆元路总管府治中桑而伽思监承直郎庆元路总管府推官胡润祖承务郎庆元路总管府经历杨致道将仕郎庆元路总管府知事陈构庆元路提控案牍兼照磨承发架阁黄师宪承直郎庆元路鄞县达鲁花赤兼劝农事帖木儿脱颖承直郎庆元路鄞县尹甄显忠承事郎庆元路鄞县丞毛文杰将仕郎庆元路鄞县主簿唐光祖立石】 
楼公事迹旧志不详而新志又略之湖乡之民祝泽等三十六人诉其事于县县上之郡郡下于学俾详刻之梓以永其传余尝至丰惠庙见其丰功盛烈石刻昭著续取其家传与况侯之记读之则楼公诚有功于国而有德于民者也虽欲不载仁者其忍弃之邪乃知况侯之文非溢美也因书之以记其岁月云至正四年十有一月既望教授天台朱文刚记
福惠明着天妃庙曰灵慈郡人程端学为记 【惟天阴骘下民凡涉大险必有神物效灵以济之若海之有护国庇民广济福惠明着天妃是已我朝疆宇极天所覆地大人众仰东南之粟以给京师视汉唐宋为尤重神谋睿算创运于海较循贡赋古道功相万也然以数百万斛委之惊涛骇浪冥雾飓风颿柁失利舟人隳守危在瞬息匪赖明神有祷斯答其罔攸济故褒功锡命岁时遣使致祭牲币礼秩与岳渎并隆着在祀典前年冬庆绍等处海运千户所达鲁花赤前进士纳臣公至官廉静易简庶事毕理神庙适迩治所以累朝加封锡号之典发祥降祉之迹未刻于石惧久将湮乃谋诸寮寀具本末来请谨按神姓林氏兴化莆田都巡君之季女生而神异能力拯人患难室居未三十而卒宋元佑闲邑人祠之水旱疠疫舟航危急有祷辄应宣和五年给事中路允迪以八舟使高丽风溺其七独允迪舟见神女降于樯而免事闻于朝锡庙额曰顺济绍兴二十六年封灵惠夫人三十年海寇啸聚江口居民祷之神见空中起风涛烟雾寇溃就获泉州上其事封灵惠昭应夫人干道三年兴化大疫神降曰去庙丈许有泉可愈病民掘斥卤甘泉涌出饮者立愈又海寇作乱官兵不能捕神迷其道俾至庙前就擒封灵惠昭应崇福夫人淳熙十一年福兴都巡检使姜特立捕温台海寇祷之即获封灵惠昭应崇福善利夫人既而民疫夏旱祷之愈且雨绍熙三年特封灵惠妃庆元四年瓯闽诸郡苦雨惟莆三邑祷之霁且有年封灵惠助顺妃时方发闽禺舟师平大奚寇神复效灵起大雾我明彼暗盗悉扫灭嘉定元年金人寇淮甸宋兵载神主战于花靥镇仰见云闲皆神兵旗帜大捷及战紫金山复见神像又捷三战遂解合肥之围封灵惠助顺显卫妃嘉定十年亢旱祷之雨海寇犯境祷之获封灵惠助顺显卫英烈妃嘉熙三年以钱塘潮决陡至艮山祠若有限而退封灵惠助顺嘉应英烈妃宝佑二年旱祷之雨封助顺嘉应英烈协正妃三年封灵惠助顺嘉应慈济妃四年封灵惠协正嘉应慈济妃是岁又以浙江堤成筑封灵惠协正嘉应善庆妃景定三年祷捕海寇得反风胶舟就擒封灵惠显济嘉应善庆妃宝佑之封神之父母女兄以及神佐皆有锡命皇元至元十八年封护国明着天妃大德三年以漕运效灵封护国庇民明着天妃延佑元年封护国庇民广济明着天妃天历二年漕运副万户八十监运舟至三沙飓风七日遥呼于神夜见神火四起风恬浪静运舟悉济事闻加今封庙曰灵慈纳臣公言至顺三年夏予押运至莱州洋夜半风大作祷之见神像转逆以顺是岁运舟无虞其随感而应类此神之庙始莆遍闽浙鄞之有庙自宋绍熙二年来远亭北舶舟长沈法询往海南遇风神降于舟以济遂诣兴化分炉香以归见红光异香满室乃舍宅为庙址益以官地捐资募众创殿庭像设有司因俾沈氏世掌之皇庆元年海运千户范忠暨漕户倪天泽等复建后殿廊庑斋宿所造祭器余既序其事乃作诗曰粤稽古昔人道事帝在传具陈帝皞神芒祀于世世或君或臣洛神湘妃爰以阴类生人殁神婉婉天妃捍患御菑自其居室始祀于莆拯溺奏财庙号肇锡遂遍闽浙鄞庙崔巍百世血食济险驱疠霁阴雨旸擒贼解围宋自灵惠封十五更曰夫人妃迨自皇元万斛龙骧绝海达畿东南庶邦岛夷蛮裔献琛是职波晏不扬如履康庄神惠孔硕天子曰嘻精意以享母怠母斁徽号四加表此殊廷以报玄功鄞江洋洋潮汐送迎神惠周通我作铭诗刻石之贞式昭无穷】 
焦将军庙在县北门外将军名植封昌成侯或谓侯氏刘避钱镠嫌名故改曰钊
董孝子庙在县西□后有孝子墓
张循王庙在县西二十里王名俊宋高宗十三战功之一也
　　　奉化州 【旧志四新志五】 
灵佑庙州东北五里唐元和中令陆明允有治行民德之祠焉宋淳佑中赐今额封永康侯
仁应庙州南四十里神姓窦名炳宋绍定中赐今额淳佑中封灵济侯咸淳二年加封广佑七年加昭德神妻封协济助德夫人丞相叶梦鼎有记
显济庙州东南六十里神姓王名延浩宋祥符闲建淳佑闲重建请赐今额封灵惠昭佑普安敷庆侯神妻封协应灵懿效顺助庆夫人尚书王应麟有记
灵济庙州南五十里神姓卫名津宋淳佑二年赐额封昭福侯神妻封助福夫人
显灵庙州南一十五里神姓雷宋政和中立建炎中赐额端平中封显护侯宝佑四年加封嘉应
显应庙州西七里宋淳佑中赐额
显济庙州西四十里宋宝佑四年赐额咸淳九年封英佑侯
灵昌庙州南五十里神姓胡名克开宋淳熙五年赐额子孙家焉
灵佑庙州东四十里陈将军祠也宋咸淳闲赐额
谢公庙州东一里神名凤灵运之子至正二年毁
隋炀帝庙州南六十里唐大中闲刱黄洽有记
楼茂郏将军庙州南六十里
广泽龙祠州东北一十里有潭曰金钟神龙居之
　　　昌国州 【旧志五新志五】 
关王庙在州之东
陈大王庙在蓬莱乡之岱山王讳棱姓陈氏隋大业中航海伐流求俘斩颇众事见隋史庙记云一夕风雨晦暝有石浮潮而上民负至数里竖其石若有神物凭之曰吾隋陈将军也闻空中有甲马声人即其地庙焉庆元元年赐额英威淳佑元年封灵济侯
　　　慈溪县 【旧志八新志八】 
灵应庙至元二十年建后殿至顺二年重修邑士桂大麟纪其事
纯德征君庙旧在县东普济寺西至元二十三年庙为寺僧所坏邑士告迁神像附于城隍元贞元年主簿刘庆于县西南一里复建久而圯延佑元年邑长乌马儿重建奉张孙二孝子共祠之至元五年邑士刘文鹗建后殿以奉母夫人像
张孝子祠旧立祠纯德庙侧至元二十三年为普济僧所坏今仍祠于纯德庙
嘉德庙在县西南二十五里石台乡孝顺里神姓罗讳甫朱梁贞明闲繇桐庐避乱于此讲学务农民德而祠之宋建炎闲县令林叔豹请赐今额子孙家焉
显灵义勇武安英济王庙县治南十步归附后建
谢山康乐庙县西南三十里相传宋谢灵运封康乐公来访四明山水隐于此山民立祠祀之
顺济庙县东南七里即白龙王祠有潭祷雨辄应宋淳熙八年僧法秀建宝佑六年赐今额
张刺史罗宗卿祠堂刺史乃张无择前志所谓张孝子宗卿名仲舒仕宋以忠义称至元十五年为堂并祠之前文林郎张应龙为记
　　　定海县 【旧志九新志十】 
静波庙在县西三十步
关王庙在县西北四里至元五年重建
三皇庙在县东至元三年尹张辅建事见应奎翁记 【天地果何始乎自生人始也生人果何始乎自有圣人始也天地非生人不立生人非圣人不成粤若稽古溟涬初判鸿荒未除兽与人杂人与鬼俱心伤猛鸷且骇罔象无牙爪以搏噬无毛羽鳞介以御寒暑燥湿结绳不可以久治毛血不可以久茹也时则有若太昊炎帝有熊氏三圣继作通而变之神而化之设其饮食制其货财创其物仪作其什器欺能使信弱能使强冻能使温饥能使尝粝能使粲秕能使扬逸能使获鲜能使烹居能使迁止能使行震能使幪暴能使藏易十三卦所谓前民用者伊谁之力哉后世圣人慕而像之奉而祀之所以崇德报功示民有初也国朝壹函夏仿古制饬郡县庙祀惟谨于是祠宇被四海轮奂光六合矣定海邑隶庆元为郡重镇海外众番所观听庙宇独缺有司每当祀事即县厅署为坛置方明焉吏民循袭以为故常牲具弗蠲祼荐无节神用弗飨至元再改元之第三岁在丁丑夏六月县尹大梁张辅字友仁实来南台侍御史湖南宪使谥庄简容庵公之子清白传家之裔端方有守而赡于文词优于事业扬历州县所至有廉能声树碑勒铭先后相望下车以来门无私谒惟访问谣俗人民所便利诸所废隙以次兴补端绪具见乃作而叹曰习陋俗愚闻令强趋不示以初未能有孚举旷典崇重祀隆栋宇以副上意以劝民庸以竦远方之视听事不在兹乎相攸县东北招宝峰之阳捐俸缗以为之倡内而寮吏外而诸司庶职下而士民之好义愿助更费者翕然而应巿材佣工一如其直不求丰焉经始于是岁十有二月甲午越明年三月庙成民不知役官无重费屋凡五闲地阔若干丈深若干丈门庑则既底法而力未逮姑俟来者未几祇荐祀事仪盛物备有加于先神人具喜于是邑人谋勒石以垂永久征辞于奎翁自惟职忝文学不得以材劣辞谨按春秋二时释奠三皇礼视大成孔圣之载在六籍炳如日星似无待乎两楹之奠而始尊也皇风未泯仅载三坟而百篇之定不及录焉使庙祀不立千载而下道何由而尊则夫任兹事者宜不后于大成侯之汲汲于此知为政之本矣后之继者尚勿替侯之意哉遂叙其颠末系之以诗曰厥初生人泯泯棼棼不有圣哲□开见闻大哉皇猷模创范设功妙造化德昭日月我朝师古设之经祠郡邑为一何独此遗废兴有时循环罔极张侯为政匪徐匪棘纪纲既布治功聿成欲返淳风作此庙廷蠢兹□□是仪是式庸示不忘丽牲有石】 
　　　象山县 【旧志七新志七】 
谢仙圣庙县西北四十里民有姓谢第十九者言晴雨有应不疾而死宋咸淳三年夏旱民祷其墓得雨乃庙祀墓侧旱辄祷之
　新校
【[祠祀]】 [嘉泽庙]　诣庙所致祭 【据刘本所字衍】 　[三皇庙]　改元之
第三 【据刘本三下脱年字】 
四明续志卷第十
宋元四明六志弟八十二
元　王元恭　撰
　释道
四明山水渊秀竺干氏居之自唐抵今废不一二而兴者累十百其徒传度既广基业日以饶衍何其能为若是岂世运固当然欤三宗旧有定名而更易者众十方或甲乙之矣老氏之庐抑犹有未振者也前志备矣重述则失之繁延佑以来闲有刱建及毁而复完纪其所知者不敢冗琐以戾旧法
　　寺院　庵舍
　　　在城 【旧志三十新志三十五】 
帝师殿在东南隅新桥东其地宋时为药师院后废皇朝至元闲复为官讲所延佑六年刱殿以奉帝师命僧守之近岁迁蒙古字学其中
官讲所在东南隅景德弥陀寺讲主一员僧五十员岁收诸寺讲粮米一千六百石
天宁报恩寺至大二年火至治元年僧善德重建大佛殿郡人许明奎为记寺今营造将完
万寿寺至大二年火僧子文重建
延庆寺泰定元年火元统元年僧本无重建安阳韩性为起信阁记 【元统改元之明年八月初吉四明延庆起信阁成住山匡道大师我庵无公疏阁之所以名若其建造本末驰书山阴俾记其事其言曰能仁氏之道授其大弟子十二传而为马鸣又再传而为龙树世之传书尽马鸣龙树道也去龙树数百年而南岳天台得其旨由天台十二传而四明法智继其宗法智读马鸣起信之论有所悟入以之印衡台之说征书合志而圆顿之旨益明天下之言教者必以法智为指南焉延庆寺为法智之道场故本其所得之之道以表之此阁之所以名也延庆故报恩院宋大中祥符改今名毁于建炎圆辩琛公复建始为起信之阁复毁于嘉定古云粹公复建乃即其处为起信堂而建大悲阁于其后再毁于至元己丑泰定甲子其故址委于瓦砾者垂五十年而起信不为重屋者盖一百二十年矣至顺壬申本无以教府之命来住此山讲授之余不敢以修营为惮独兹阁之建度工浩繁未知所出郡人王元明首为之倡委资程力不呼而应越三年阁成参政鲁公大署其额曰元统起信宝阁起信者因其旧名而元统者以识其成之年此其建造之本末也初延庆有所营造清献赵公忠肃陈公皆有记述其后重修无有为之记者今阁之成愿叙其详刻之贞石以垂久远性闻之作而言曰大哉起信之为义也夫有疑则有信信而弗疑其惟己之所有者乎心性人所固有何有于疑而信心有待于起发哉舍生依妄迷失本真是以圣人显示真乘还其本有其义深广非浅见者所能窥也大士继作乃总法要直指心源翻疑成信信根不退成究竟觉是知大乘正信不在言诠而文字诠表所以起其信也妙音善字重译而东其传已久法智抽关启钥以辅止观之旨所坐道场人所爱敬阁之立名诸师所表今我庵重建于废坏数十年之余栋宇高明丹青炳焕见者闻者发正信心信根不退成究竟觉是知大乘正信不属庄严而宫室严饰所以起其信也法智有言法藉人宣人必依处夫因处知人因人知法法体平等无处不真然则斯阁之建佛祖寿命同一永久大乘法印同一流通岂其它因缘所能及哉既纪其事继以铭曰我闻马鸣传佛正印总修多罗成此起信所信伊何一真心源义阐三大修列五门斯文东来阅几百岁卓哉四明朗然融会宴坐海隅教被四方衡台妙旨有沃其光即其道场杰阁斯建大海东渐悉于中见群生具瞻若佛见在山正信心入佛性海永绝百非包含万汇像种种现德种种备如海甚广如海甚深又如大海现影纳琛我观佛法无量无边显佛正宗此阁岿然○本无又建会善归真塔院况逵为记存敬堂应奎翁为记复菜园陈子翚纪其事】 寺旧有四明尊者戒誓词赵清献公法智行业记陈忠肃公净土院记石待问保恩院记本无皆登于石本无天台人能宏其祖教以淑来学居九年营建告备即退处别室时论韪之
宝云寺至大二年火至元元年僧子文重建子文字宗周明天台学尝讲法华经于旃檀像殿年七十六一日即座说观心观佛义有问者伸答敏发遂书偈坐逝阇维获五色舍利
湖心广福寺见前志朱翌有广生堂记今载集古类僧昙噩言寺昔有名僧二人曰处真鄞人粹律学主湖心二十年史忠定王浩赐第乡里与处真善迎以结界其逝也为文祭之始大智兴而得祖鉴处真鉴之嗣也曰妙莲慈溪人再住湖心其学见于行事不为空言史忠献曹泰宇皆尊事之宋理宗时钱塘潮悍横不可遏诏起莲治之莲趺坐施咒潮遂循故道
天封寺旧有僧伽塔高十有八丈建于唐万岁通天万岁登封闲宋嘉定闲再毁皇朝泰定三年塔大圯至顺元年僧妙寿等募建
善应尼院在东北隅土民杨秀建至大二年钦奉圣旨赐额
东林禅庵在西北隅至顺三年僧如日建
礼拜寺二所一在东南隅狮子桥北旧名回回堂一在东北隅海运所西
　　　鄞县 【旧志九十新志一百六】 
大海会寺县西五里延佑六年刱名海会庵翰林侍讲学士袁桷为记 【出城西门皆良田白水高下绿树蓊然鸡犬相闻农家善于其业者也余繇京师回舣舟驿亭望之则朱甍碧瓦杰然为人天居佛之道以枯槁坚忍为能事卉衣粝食树下冢闲不求其丰足故从者乐然如归二千余年为之说者以庄严为善果淳者益信薄者益怖而梵宫宝剎合郡县山水之胜悉为所据日增月益有不可胜言者四明海之东绝处为补陀岩大士显焉鄮之东为育王山释迦舍利塔焉遵陆而南为岳林为天台皆游历之所而补陀育王自天子至于王公百司乘驲奉香币不绝于道四方之民终岁膜拜至于西门始求其渡海之路然而触风涛烟雾率莫悉处所又舟人伺其危殆时有不利目接其事而来者益不止岂非其教足以倾动而为善者有以复其良心也有僧曰妙寿介于余所尝游之友曰董复礼以其建庵之始末告曰兹庵之刱寿以奉补陀育王岳林天台之游者也初卜地城西郡民任氏首不过地千步屋三楹有同志僧日习妙然宗尚善劝募倾舍骈集又有僧元安清持以行业振厉信者俱至善士翁文坚翊辅之首建佛宫且割田以济未几宣慰杨侯梓益买田以赞相由是拓地为亩十五屋百楹殿堂门庑迎宾习静各有其地泛海有舟放生有池独不设方丈惧后人之逸乐以自恣也不请寺额曰海会庵惧其夺攘以为兹所之凌替也其说若是愿请记以求永久余曰博施济众昔之圣人犹以为慊浮屠氏日丐假于外而皆足以慰其志意盖其说汪洋浩博参之以报应而为恶者惧吾儒之说百姓日用而不知卒之以道政齐刑者不得已之具也逃空虚绝人事释氏本旨而其生产作业皆取于吾教若今有司兴缮则民不胜怨咨海会之成相胥以劝何其易也妙寿深湛善思事为之防曲为之制其惓惓于后者厥虑若是虽欲弗永久其得弗永久乎泰定二年乙丑四月癸未记】 至正二年奉旨建额为寺
东山慧福寺旧名东山福昌寺宋淳佑七年丞相郑忠定王清之增田重建请于朝赐今额
慈济寺干符寺僧普容开山延佑七年塔于寺东南金华黄溍为铭
溥济庵县北二里桃花渡侧泰定初干符寺僧可遗首建开县翼万户完哲图赞其成
　　　奉化州 【旧志七十四新志七十六】 
雪窦资圣寺至治闲毁重建未完
岳林大中崇福寺元统元年僧景湘重建藏殿翰林应奉黄溍记 【佛灭度后存于今者象教而已开元所录五千四十八卷与后人之增译即其所谓教也自菩提达磨承摩诃迦叶之正传以不立文字为宗学者几于废经不谈而禅林所在无不安置经藏尊奉惟谨窃意世尊从始成佛乃至涅盘于其中闲不说文字藏固无所收云台宝网尽演妙法毛孔光明皆能说法藏亦不能摄凡其所教所传可以开示悟入乎佛之知见者盖非外非内非别非同也岳林寺古之禅苑水南湘师今之禅伯师主寺事十有六年以其化导之余力从事乎兴作仆者必起缺者必完而于经藏尤汲汲焉致其意以至治元年冬摹全经至顺元年冬构广殿元统元年冬度美材征良匠建大宝轮一柱八面实经其中其止山立其作雷动神河龙负可怖可愕琢雕藻饰殆无遗功金碧髹彤绚烂溢目观者为之叹仰而不已会谒补陀洛迦山还过岳林师谓予曰吾书中言观音弥勒各有五百化身弥勒在震旦淛河之东于双林为傅大士于岳林为布袋和尚其应迹尤暴着大士以创物之智肇创轮藏摄十方于一尘卷大海于一滴使夫人一举手而种种佛法皆悉现前兹大圣人以方便利益群品而吾徒之所取法也子大士里人藏成而子适来宜为之记予既睹兹殊胜且有以识夫禅学者不即文字亦不离文字实于教外别传庸弗辞而记之寺之本末有事实刻石堂上兹不书】 又建法华经堂
常浦寺至元十三年火二十四年建又圯元统二年僧士标重建
圆通接待寺州东八十里旧在广济寺侧宋开宝闲僧善为元琎置田建名至大元年迁东宿象山渡头
清隐接待庵在州东四十里宋开宝元年僧介如建
佛照宝莲堂在州西四十五里至元二十年士人丁氏舍宅为之至正二年毁
　　　昌国州 【袁文清公修郡志时厚孙分领诸寺书至昌国而公以丧女辍局既而入朝故昌国惟载宝陀一寺余皆未备今参旧志补完禅教律据旧志书】 
　　禅院
梅岑山宝陀寺见前志
九峰山吉祥寺州北三十里山之南有香柏岩极高峻唐开元闲僧惠超居其中汉干佑二年号崇福宋咸平中有真大悲者为乡民所敬丁县尉渐为舍基请真迁其居于山之麓治平元年赐今额建炎初给事中黄龟年施辟支佛牙建阁藏之嘉熙三年参政余天锡请以显忠崇孝为额皇朝大德元年僧净怡重建选佛堂
普慈寺在州北五里始东晋时名观音唐大中十四年号观音院宋治平元年赐今额庆元闲黑山明师重建淳佑五年复火麟师又建敬实堂参政应（彳繇）记皇朝为祝圣道场至元五年建藏云阁
万寿寺州东北三十里旧名永福宋建隆元年建治平元年赐今额寺有秋荪名万寿香
保宁寺在安期乡马秦山旧名保安晋天福元年建宋治平二年赐额
祖印寺在州东南寺元在胊山旧名蓬莱晋天福五年建宋治平二年赐今额嘉熙二年邑令余桂迁于此以接待寺并为一
延福寺州东四十里旧名罗汉院唐光化二年僧法融建宋祥符元年赐寺额寺有阁奉五百罗汉像宝佑五年赵节使请以继善衍庆为额
回峰寺在金塘乡之岑山江宋建隆元年建赐额丞相王安石宰鄞日尝游有诗 【山势欲压海禅扃向此开鱼龙腥不到日月影先来树色秋擎出钟声浪答回何期乘吏役暂此拂尘埃】 
兴善寺州西三十里名曰凤山后唐天成二年建宋治平元年赐额淳佑十年应参政（彳繇）请以教忠兴善为额
广福寺在金塘乡册子山宋治平中赐额寿圣淳佑中改今额
　　教院
超果寺在州东岱山旧名资福晋天福二年建宋治平二年赐今额参政楼钥有记
化城寺在州西金塘乡旧名罗汉院汉干佑元年建宋治平二年赐今额
资福寺在州东北海中晋天福八年建
华云寺在州东北蓬莱之胊山旧名香兰周显德七年建宋治平元年改赐空王建炎三年赐今额迂斋楼昉有跋语
封崇寺在州东安期乡之桃花旧名资福又名资国周广顺元年建宋大中祥符三年赐今额
接待观音院与祖印寺并为一
　　律院
潭石广福寺在州东南安期乡旧名崇寿宋端拱二年建熙宁元年易名寿圣绍兴三十二年赐今额
翠萝寺在金塘乡之海西唐开成闲刱会昌闲废宋建隆中赐以铜钟吴越国受封奉国又镇以铁塔寺一名金钟
隆教寺在州东北四十里汉延佑二年建名降钱宋大中祥符三年赐今额后毁僧清琏度土迁于翠屏皇朝僧行圆重建选佛堂
保安寺在州东北金塘乡之兰山汉干佑二年建
梵慧寺在州西金塘唐咸通闲建汉干佑二年名寿圣宋开宝二年改超果治平二年赐今额有佛殿记临川晏敦复撰时建炎辛亥也敦复又有咏方丈梅诗
普济寺在州西金塘汉干佑元年建周广顺元年黄檗山僧神静开山名山门院宋治平二年赐今额
普明寺在州西北古泗洲堂有二塔以铁为之世传阿育王所铸钱忠懿王寘于此宋大中祥符中赐今额绍兴十八年僧昙解拓大之高丽入贡候风于此
　　庵舍
海岸禅庵在翁山之北麓元统二年文知州增创以待四方瞻礼宝陀之人
　　　慈溪县 【旧志四十一新志四十八】 
三峰广福寺县西南七十里唐会昌元年置曰三峰院宋熙宁元年改寿圣绍兴三十二年改赐今额寺有智交律师塔黄州教授曹粹中为铭 【旧志有新志无】 
资国广福寺县西南六十里唐咸通五年建名资国宋熙宁元年改寿圣绍兴三十二年改今额寺有藏殿刘应时记僧元实重建刘叔温记 【前志云三峰资寿寺景定闲改额当考】 
开寿普光禅寺县西南四十五里宋宝佑二年丞相史嵩之建为功德院请额
鸡鸣接待寺县西二十里宋绍定四年僧元吉建庵曰鸡鸣后废皇朝至元元年正念庵僧正时徙建于庵之西偏
黄墓福禅寺县西南三十里僧元诘建扁曰黄墓宋淳熙十五年重建
南山崇福接待寺县西北五里宋淳佑七年僧志（昏页）建名南山庵咸淳六年赐今额
妙法寺县西北十里宋景定二年僧师文建咸淳闲移请今额
石柱山具足庵县东二十里宋开庆闲僧道森建
丈亭庵县西四十五里宋咸淳闲僧觉了建后（土已）于风潮至元二十九年迁于凤皇山西麓
三元经堂县西北五里至元十八年资西寺僧了津建
　　　定海县 【旧志三十一新志三十三】 
普照庵县东北五里至元二年重建
存善庵县西北五里至顺闲建
　　　象山县 【旧志十六新志十四】 
灵岩广福寺县西南四十里宋太平兴国二年僧智（王舀）建进士俞让记熙宁元年加寿圣二字绍兴三十二年赐今额 【旧志有新志无】 
僊岩院 【新志无】 
永明寺县西北十里至元二十四年延寿寺僧契先建塔院大德十一年拓新之请给寺额
福聚寺县东五里至大三年邑人倪□建僧一观请额
　　道观　道院
　　　在城 【旧志二新志十三】 
玄妙观至大二年火道士吕震亨重建奎章阁侍书学士翰林侍讲学士虞集为碑铭 【玄妙观江淮以南列郡皆有之其在庆元者观在郡城东南本唐紫极宫天宝二年所建也梁开平二年改真圣观宋大中祥符二年改天庆观世祖皇帝取江南例改今名庆元为在故宋行都近郡贵人大家多居之佛老之祠甚盛独所谓天庆观者莅于官府施与弗至食力（甚少）薄观中自度人守之既内附守者不能自有而诸方道士皆得沿檄而来为之主者徒取圭撮之赢以去观益弗治雷谷陈真人可复以道法见知朝廷始从玄教大宗师与嗣汉天师为文书定为甲乙相传择材能嗣守观事乃出橐中金作新之既成亦以其弟子吕君震亨被玺书还主其事岛夷岁以土物互巿郡境吏卒侵渔之不堪以忿持所赍流黄等药火城中官府故家民居几尽观亦与焉盖至大二年也吕君乃属其副陈清一等以是年六月作库堂米廪庖舍明年八月作藏经之殿中为飞天大法轮以庋道经而吕君方嗣其师之法留侍内廷者数年然后归至治元年正月作寥阳殿以奉三清大帝深七十六尺广百有五十尺翼以廊庑其为屋五十闲泰定三年作大门为屋十有三闲深四十六尺广二百尺又作两碑亭与其师弟子所居之堂其像设供具晃耀华丽高广宏壮有加于昔焉又割田若干亩岁取其入以备缮修俾永无阙乏而吕君之心力益罄矣二年吕君弟子张端仁亦以法师留京师以吕君之书来求记既为叙次如上按陈君定海人幼有高志闻海上有林先生能役雷电如指诸掌然使酒不可近君委曲师事之三年得其传稍起为郡县祷大旱有应名闻于朝至元末征至京师以其法承诏内廷行幸无所不从凡祷祈皆验其为法皆传诸性命之要原阴阳之本以播五行之精以适事物之变名曰太极今玄教大宗师吴公全节中龢真人夏公文泳皆尝师事之以为博大宏远云故赠诚明翊教太极真人亦以太极为言也吕君在京师修其师之法亦着灵异及得请还山以太玄广德冲道法师为玄妙观住持兼领诸宫观事观庭中桧树有神芝生其上势若飞凤精采炫目郡人以为玄征好事者有述焉余与陈真人交游既久乐闻吕君之善嗣其业而克勤以成功故为之勒铭以垂之无穷焉铭曰鄞城之东作为新宫象帝之容万灵攸宗创始自唐今六百祀名随代迁郡乘有纪弊而新成玄征有时益高胜菑越人之词谁其高之维陈维吕瓜华之嬴上所赐与时雨时旸我握其机有云有雷沛然弗违陈君有神归念故土俾民有依相在神宇吕君作之克继克承金币偕来土木具兴率其土友来崇来辅俾世其传常在贤者郡有守吏有蕃有宣有吏有民来致其虔海波不惊山薮靡疾年登谷丰以安以食内向治朝天子万年万年之禧歌以永言○真人陈可复事见前志后有徐天常亦以道术承应为法师所请有应】 
报恩光孝观泰定四年火今营建未完观之东有东岳行宫至大二年火元统元年道士陆嗣华募建
福顺观岁久废（土已）天历二年道士吕虚夷重建就观建四明山仙官祠翰林学士虞集题曰四明别馆临川危素为记 【天历二年道士吕君虚夷由句曲山还四明朝列大夫临江路同知总管府事赵由松具书致其治郡城之废观吕君起应之发橐中资饰唐吕真人岩之象作玄玄堂六楹上为太清楼祠老子又得施入作三清殿既而复居民所据地作三门云堂廊庑庖湢赵氏之祖与夫施财者皆作室祠之既完与其徒讲老庄氏之道乃以书至京师求为记按其观由松之大父清敏公所构也公讳与欢字悦道明春秋尤尚老氏学宋淳佑闲尹临安以清静为治闻有道士上谒飘然有凌云之意欲与之语因忽不见明日童谣于路谓吕真人云于后归守四明拓其里第旁田舍构福顺道院象而祠之它日群鹤蜚鸣而下世传吕真人三至其家公之子浙东道宣慰使孟传请于张天师宗演更道院为观孟传命道士朱可立主之继者非其人赵氏子姓适宦游他郡久之观弊坏仅存衍庆祠二楹以栖神像至是由松归谋于族人曰昔者兹观为吕真人作也苟得其人而守之庶几先君之志有所托矣皆曰非虚夷不可故来居之虚夷又谓有诏致祭山川独四明洞天行事于埜在吾法为弗严乃作高阁奉地示榜曰四明别馆掌其教者为移牒有司必于此乎祭虚夷将老于句曲俾其徒以次主之此其书所列者也吕君四明人字与之端谨而文慕陶隐居司马炼师之风始着道士服于天台桐柏山尝作大瀛海道院于海坞着老子讲义若干卷与余最故乃不让而记之并系之以诗其诗曰纯阳真人列僊翁佩剑游嬉都巿中常来武林谒君公笑而不语乘刚风白鹤飞去沧海东井泥路断栋宇空大瀛海客颜如童还归故邦树灵宫祝厘报上鸣鼓钟伏藏蛟鳄驱丰（上雨下隆）仰闻至道贵虚盅阴滓阳尽精濡融欻然变化犹神龙后天而老茫无穷真人玩世如冥鸿下土阳焰何蒙蒙方蓬云气通云梦千二百岁常相从】 
真隐观在西南隅月湖旧名竹洲宋丞相史忠定读书之所忠定自号真隐干道中尝赐御书其后遂为观皇朝至大二年火至治三年道士邹居正重建渐完
报德观至元十九年火重建泰定三年道士戴择善重修
文昌宫旧无门庑至顺二年浙东都事牟应复重建
佑圣观在西北隅至治元年全真高道元建请额教所
紫阳宫在西北隅泰定二年士民余守元建
　　　鄞县 【旧志六新志十一】 
明真道院县东五里旧为宋丞相郑忠定清之读书之地咸淳闲始为道院
冲虚真观县东南五里道士吕震亨建国子助教陈旅纪其事
隐仙馆县西三里道士王德华建翰林侍讲袁桷尝为隐仙记
　　　奉化州 【旧志一新志七】 
虚白观唐开元闲道士叶静能建名曰兴唐昭宗时改今额观有大溪名曰龙溪旧传静能讲经观中座有父老白衣而髯请曰某宝藏守龙也有故僧婆罗门将以其术竭海水愿哀而救之师即命符奔往海水十涸八九符再至水复还龙遂免难来谢欲效指使师曰观在原上无井汲水甚远子可致乎父老唯诺既而石甃遶观清流入于溪名曰仙师渠此事新旧志不载姑纪以广异闻
佑圣道院州南六十里至大元年陈一愚等建
　　　昌国州 【旧志一新志六】 
　　　慈溪县 【旧志三新志三】 
　　　定海县 【旧志一新志六】 
　　　象山县 【旧志一新志一】 
大瀛海道院在县东二十里地名爵溪至元二十七年里人王一真建大德闲吕虚夷奉命教所开山翰林直学士吴澄为记见前志道院多名公士人题咏编为瀛海记言若干卷
　新校
【[寺院]】 [湖心广福寺]　宋翌有广生堂记 【刘本朱上有宋字】 
四明续志卷第十一
宋元四明六志弟八十三
元　王元恭　撰
　集古〔一〕
　　古迹
按宋干道志叙云制置张公津首为郡志有曰明之为郡在古为余姚之墟在汉为会稽之境逮唐武德中即鄮置县开元中即县为州山有四明洞有梨洲有孙兴公见之于赋有梅僊虞喜之所庐有任弈董黯之人物有王密房管之德政有康宪钱公亿之墓有荆国王文公之祠其它山川胜概章章在人耳目者未易缕举以故搜访遗亡以补四明之故事也州城内古迹七今略其所不存而书其有遗迹可考者焉
蜃池或曰即蛟池在郡治之西北隅故老云尝有蛟自江来窟于此人患之故其旁立佽飞庙以镇之按宝庆志载城中既有日月二湖又凿此池潴水以备旱时己称居民所侵堙塞无几距今又一百余年民乃建僧庵于池上缭以廊庑内设石栏甃砌以汲秖成一小沼而巳
镇明岭在县治南一里三十步上有佛亭宋天禧中太守李夷庚以州无案山故累土为阜高数丈名曰镇明岭盖因旧而增之非创为也其后往来者惮于登涉日削月夷今已为平陆矣
董孝子庙碑大历闲剌史崔殷记徐浩书昔与唐刺史王密德政碑李舟文颜真卿书李阳冰篆额并传建炎兵火石已断缺今所存宋佥判韩（上一吉下二吉）重刻
王荆公读书台宋庆历七年王安石宰鄞邑时所筑在今廉访司分司北仅存遗址瓦砾成阜四向悉佣为菜圃
奉国军节度使彭城钱公碑铭崔仁冀撰碑已无存而干道志载其文
石延年古松诗石刻旧沦没于平准库荒棘中后纪至元闲府判齐谦移置府治之厅侧其词曰直气森森耻屈盘铁衣生涩紫鳞干影摇千尺龙蛇动声撼半天风雨寒苍藓静缘离石上丝萝高附入云端报言帝室抡材者便作明堂一柱看尚书楼钥有跋语云吾乡郡从事官舍先有筹笔驿石刻庆元己未节推古汴赵师（昏页）字致道又刻此以配之
桃源洞在今帅府后圃之北宋时旧有池亭楼观悉建步廊虽雨雪不妨行乐兵火后尽废仅有荒地人犹名其地曰桃源洞云
奉化剡源九曲溪一曲 【六诏有晋王右军祠】 二曲 【跸驻有吴越钱王祠】 三曲 【两湖有石壁小盘谷】 四曲 【曰溪有净慈禅寺】 五曲 【三石有丹山洞天永固寺】 六曲 【茅渚有上乘寺】 七曲 【斑溪有报本寺】 八曲 【高岙有雪窦寺】 九曲 【公棠晋孙绰植棠于此】 
　　文
　　　四明慈溪县重建二桥记
王说
慈溪直县之南横亘大江有二桥其东曰骢马者唐相房公管之始建公尝为御史出宰是邑因名焉纪其迹也岁祀寖远规模略存圯而不完行者病涉易复屡败邑人告劳积是之虞其来且久治平纪号之三载秘省于君来治于是与尉毕君同心协力共成善政兴利除害知无不为莅事之明年有邑民如颜霸等数四造庭状斯桥之坏久不加葺即有揭厉之忧力将缮完众意咸若二君嘉其诚之至因然其请命工之日且与其谋曰潮派上下波流迅急而桥制促狭往来艰隘每船舻衔尾往往壅而不通而又梁木暴露易以隳颓今将撤柱以避湍悍覆屋以庇风雨使方舟而济者无顷刻之阻骈车而渡者免燥湿之患既安且久斯为便利授以机智不日而成起孟夏兴作至仲秋厥工告毕焉雄丽驾乎长川井邑于是改观江山为之增色其西曰大宝者因山为名制作非古寖亦圯坏以其羡材易而新之从民志也噫前世作之以为善利后贤重之以成大壮则知万法之变踵其事而增其华亦如是之无穷也又况因乐输之民以图永久之利非能政者安可议哉且除道梁溠邱明书之为美谈乘舆济人孟子谓之不知政今观二君之用心比之古人无媿矣
　　　李陆二公祠堂记
关杞
东平吕君献之为鄞主簿之二年新钱湖之六堤属节度推官石君声叔刻词以记其详而又考迹其初不忘前人之功俾揭示来者乃立李陆之祠于其堤之傍始唐天宝闲县令陆公南金辟湖之广为渟滀灌浸之饶历宋天禧中太守李公夷庚补其旧之废址增筑全固经画以制使数乡之民虽大暑甚旱而卒不知有凶年之忧二公之功及乎明民可谓深且厚矣然而民之安享其利无岁时之报是亦忘前人之施欤况于其法又宜祀之夫民莫不乐生而安业恶劳而就佚朝廷责任于守宰者不独恺悌其政亦将资以深思远虑厚其生殖物物各遂其养故风俗美而礼谊行田瑞安而狱讼息予观循吏之治有功德以加于民者必久而见思盖以功则安而久以德则服而化虽相去数百年犹想仰其风采岂不盛哉孟坚谓黄霸等廪廪然庶几有德让君子之遗风则二公之烈祀之而无愧焉若吕君之廑夺于众多之议而卒就其功又能表二公之祠以劝于后他日明民之怀思亦足以继二公之贤故予为之书而不敢让治平元年四月初三日记
　　　凫矶驿记
周锷
鄞江盘亘百里东极于海自西埭而南支分股裂横贯慈溪过是复合非惟绝风波之险而乘潮上下水辄澎湃朝昏之闲鸣橹相属盖未尝顷刻闲也邑之南有驿曰凫矶实居其滨四方之人自越而至鄞者必过于是而鄞之将迎者亦至于是也故越数百年而基址犹在予观其榜乃唐丞相房公所书及观其矶则已不复见然字体闲放洒然无尘俗气又其上有楼可以寄远因而寓佳兴士大夫过此者必舣舟登焉腴田砥平野港棋布桑烟竹雾互为送迎渔衖樵门自相向背一时风景旷然在目若乃天垂晴碧山露寒青谷口云蒸沙根石出则橹声欲断鸣雁相喧帆影乍回飞鸥竞集岂特凫之去来而已哉机臣略士爱日而激昂野客骚人临风而感慨孤臣孽子揽景以凄凉其或物外逍遥乌巾纻服琴闲三迭碁罢两奁则必倚槛焚香临流漱石水云相照鱼鸟不惊顾盼之闲所得多矣惜乎矶之漫没而宇久不治罝者多而弋者众吾恐数百年之后虽鸥亦不下雁亦不鸣凫之去来畴即其所昔王乔为邺令双履趋朝帝怪其神速后之君子亦以凫矶为故事者崔宰治有日矣人服其政尝以邑之余财修废补敝一日有怀古之叹属予为文辞不获免乃略具兴废之迹以言之不足者歌于后将见此宇复完令民有攀凫翼而留者凫之来兮日晖晖江鱼发发兮秋正肥清波弄影兮下云矶行与仙人兮驾言归凫之去兮月团团云淡淡兮烟水寒古人已远兮坐长叹楼高夜永兮空阑干
　　　西湖记
舒亶
湖在州城之西南隅南隅废久矣独西隅存焉今西湖是也其纵南北三百五十丈其横东西四十丈其周围总七百三十丈有奇其中有桥二绝湖而过曰憧憧天禧闲直馆李侯夷庚之所建也然僻在一隅初无游观人迹往往不至嘉佑中钱侯君倚始作而新之总桥三十丈桥之东西有廊总二十丈廊之中有亭曰众乐其深广几十丈其前后有庑其左右有室而又环亭以为岛屿植花木于是遂为州人胜赏之地方春夏时士女相属鼓歌无虚日亭之南小洲前此有屋纔数椽乃僧定安守桥之所后寖广今遂以为僧院寿圣是也其西又有佛祠四并其东皆乡士大夫之所居其北有红莲阁大中祥符中章郇公尝倅是州实刱之有记在焉阁之北即郡酒务故时使人即湖以汲水劳费甚乃堤湖之中蓄清流作楼于其上以辘轳引而注之至今以为便然是湖本末图志所不载其经始之人与其岁月皆莫得而考盖尝闻之父老明为州濒江而带海其水善泄而易旱稍不雨居民至饮江水是湖之作所以南引它山之水蓄以备旱岁始未之信也熙宁中岁大旱阖境取给于其中湖为之竭既又穴为井置庐以守之鄞令虞君大宁尝纪其事刻石于寿圣院乃知父老之传不诬也钱侯去距今几三纪矣而湖辄寖废不治其亭南既堤以为放生池濒湖之民又缘堤以植菱芡之类至占以为田淀淤芜没几不可容舟元佑癸酉刘侯纯父来守是邦适岁小旱乃一切禁止而疏浚之增卑培薄环植松柳复因其积土广为十洲而敞寿圣之阁以其名名之盖四明之景物具焉湖遂大治然其意初不在游观也古人于事盖不苟作惟其利害伏于久远难知之中所以后世贵因循者或莫之省而好功之士至乐为之纷纷也明有数湖危于废者不特是湖也若刘侯可谓有志于民矣故具论之以冠诸图庶来者有考焉元佑甲戌三月记
　　　净土院记
陈瓘
明州延庆寺住持比邱世有讲席以天台观行为宗自法智大师知礼行学俱高听徒心向继其后者又皆得人今百有余年矣闲有苦行精修之士来依道场元丰中比邱介然修西方净土之法坐而不卧以三年为期期满谓其同行比邱慧观仲章宗悦曰我等各据一室成此胜缘后之来者加众而室不增多今延庆西隅尚有隙地若得钱二千余万构屋六十余闲中建宝阁立丈六弥陀之身夹以观音势至环为十有六室室各两闲外列三圣之像内为禅观之所殿临池水水生莲华不离尘染之中豁开世外之境念处俱寂了无异缘以坚决定之心以显安乐之土所以顺佛慈而报国恩者岂独我四人而已哉所欲如是其可成乎慧观等答曰以无作任运之心作有为利益之事四明多檀信何患乎不成自是日营月积更七寒暑凡介然之所欲为无一不如其志者初介然燃手二指誓必成此元符三年三月落成之日设千佛之供复燃三指以增净誓既成所难成又舍所难舍而原其用心无私己之意于是见者闻者莫不随喜净习之士踊跃欣庆而十有六室常无虚位期满者去发志者来依胜境而获善利者不知其几何人也夫净土之教古佛所说诚心之士谛受不疑如来之叙九品以至诚为上上智者之造十论破疑心之具缚缚解情亡识散智现则弥陀净境何假他求若临明镜自见面像得者不由于识受昧者何可以情晓超识习而不惑度情尘而独造者其唯诚乎故曰诚者成也成自成它唯此而已譬犹清净满月普现诸水影像非一月体无二摄流散而等所归会十方而总于一亦如十镜环遶中燃一灯光体交参东西莫辨然而方有定位非无西境名随相立西不自西智与理融境将谁执安可以在缠执方之见而测度如来无碍之境乎慈恩有言曰凡夫业重处处生贪若不定指一方何以系心专注此善知识随方扶教专护相宗然论赡养知足之胜劣则以遍劝往生为最胜乃知通人无吝吝则多私境强习重盖由观浅心浮易往无人良以疑深障重若欲尽除障垢当以决定为心湿薪如山豆火能爇千年闇室日照顿明释迦佛方便至深无量寿说法无闲观世音如母念子大势至如子忆母古圣样辙安可不遵幻境虚无有何可舍解脱长者不住安乐土普贤大士亲睹无量光亲睹者初无动移不住者如是而住普融无碍然后空假俱中分别未忘宁免权实互诤若此则心安无日得忍何期乃知念念现前然后决不退转故曰若不决定成等正觉者我誓不取菩提于菩提心有退转者我誓不取正觉此乃法藏比邱之本愿而诸上善人之所随学也发如是心行如是行起如是愿趋如是果不违法藏之大誓则寓迹于兹剎栖心于此室者皆阿鼻跋致之士也其为胜利岂有穷哉比邱介然倡一善念四明信士应答如响而所以利益一方者其广若是可以不记其事乎今住持延庆明智大师中立法智之曾孙也行业完实人所信服以诚心修净土观于介然之事有助为多故并书之大观元年八月初一日记
　　　天童山交禅师塔铭
黄龟年
黄龙南禅师受法于慈明传临济正法眼藏丛席之盛冠绝诸方一传而东林总得之东坡先生赞之曰巍巍总公僧中之龙再传而泐潭干得之无尽居士赞之曰禅人过得香卓子它日炉中莫负恩又再传而天童交得之颍川了翁赞之曰拶破黄龙第四关世人犹问生缘法是二三巨公遍游名社究此一事因缘非大善知识深悟宗乘确然奇特为天人眼目讵肯笔端推重之如此耶余大观初寓四明招提见了翁赞语读之耸然又闻四方衲子茧足而至者叹慕畏服交口一词询其宗旨所自来则曰临济儿孙是真端的者遂携杖屦请从师游徐而扣之则崇冈峻岭壁立于仞未足以喻堂皇之峭拔也迅霆怒雷不及掩耳未足以喻机锋之敏捷也长江浩流洪钟巨响未足以喻辨才之无穷也是真所谓大善知识者欤从游久之因以遐想当年黄龙丛席之盛而坐揖东林泐潭之遗风知师之门庭凛凛其所由来旧矣师讳□交明州鄞县万龄乡毕氏之子自幼颖悟未冠从释初往钱塘南屏山听天台教观因修忏悔佛事遇道人于涂中忽问曰师之忏罪为自忏耶为忏他耶若自忏罪罪性何来若忏他罪他罪非汝乌能忏之师不能对归诘南屏亦不能决遂愤然辞去寻师访道几遍天下逮造泐潭泐潭知其为法器见入门即诃之拟问则杖之使去师不敢复进一日忽呼之曰我有古人公案要与商量何不自室中来师拟进泐潭喝之师豁然有省呵呵大笑泐潭下绳床执师手曰汝会佛法耶师以手托开亦喝之泐潭呵呵大笑而坐师以偈呈曰若人问我解何宗一喝须教两耳聋满杓黄虀饱吃了生涯总在砵盂中自是机辩迅发学徒争归之士大夫数虚宾席以迎师悉遁去归隐天童山掩关却扫者八年偶寺阙主僧郡僚邀师甚力遣介候于道师不得遁居之六年引退以宣和六年三月二十日沐浴升座留偈辞众曰宝杖敲空触处春光阴掣电旧曾闻昨宵风动寒岩冷惊起泥牛耕白云掷笔坐逝俗寿七十七僧腊五十八后七日开龛俨然如生阇维获五色舍利顶骨牙齿不坏以其年四月十日葬于天童寺山之西原师修持清苦行履孤洁正扬祖令洒落轶群鲜有能凑泊其机者凡见僧来必诃骂之曰楖栗未担时为汝说了也且道说个什么吹毛洗砵招扇张弓赵州柏子灵云桃花且掷放一边山僧无恁么闲唇吻与汝打葛藤何不休歇去拈拄杖悉逐之泐潭闻之笑曰要人如此悟解僧堂草深一丈去也师既得法于泐潭犹欲遍参一时号为尊宿者闻师至皆倒屣出迎必居第一座故虽为天童山主人矣而丛林至今犹以交首座称之亦足以见师之禅望畴昔蔼然不待出世而后道行也嗣法者三十余人雪岩泰诚香山彦文吉祥清逢智门行潜茂椿圆应太平子（王舀）德圆道场山昙俊皆能传师之道阐扬于时以余知师最详屡以铭文见属义不可辞乃铭曰西来谁露真消息教外别传要端的黄龙佛法付儿孙临济宗风本奇特珍重天童老古锥声名四海日星垂当年一喝狮子吼狐狸望风而避之直截机锋难凑泊摘叶寻枝何太错满堂龙象竞交参侧耳唯聆师一诺虚空扑落水流东护塔松楸长旧丛龟毛拂子三千丈光彩流传太白峰
　　　仇待制乡饮酒置田记
王伯庠
西汉之末礼文散灭刘昆家居教授每春秋飨射以素木瓠叶为俎豆桑弧蓬矢以射兔首每行礼县宰辄率吏属而观之东汉之兴伏湛为司徒湛为人仓卒造次必于文德奏行乡饮酒礼遂施行之二入所遇之时所处之位虽曰不同而皆为汉室名臣以是观之人之能举行古礼于后世者非特可以化民成俗而天之所以报施是人亦不苟矣二人智虑所及当兵火荡析之后不于钱谷甲兵之事而区区于讨究礼文之末急其所缓异于流俗远矣所以终于宰辅贵极人臣者其识量深远故也四明自昔有正岁序拜之礼至绍兴戊午而学初成始行乡饮酒礼盖太守仇公启之也其后二年而公载镇是邦酌今之宜仿古之制务从简省上下益以为便公躬与诸生拜跪叙饮思以清白传家捐自己之田一百有六亩归于郡庠以为每岁牢醴之费盖明之学者自是岁时得举行盛礼明长幼厚人伦敦庬和辑之化由此兴起则受公之赐岂有穷也开元十八年裴耀卿为宣州刺史率州人劝遵行乡饮礼奏乐歌至白华华黍由庚南陔之什言孝子相戒以养之义而州之百姓或有泣者耀卿以为人心有感不可尽诬于是奏上其事乃命每州简有性识之民习雅声于太常仍付琴瑟之类以为永式今公之于四明兴建学校搜举旧典可谓有意于斯矣其视耀卿为不足多而上比伏湛刘昆可以并驱而争先岂不懿哉是不可不书以告后人因以田之广狭四至刊之石而使异日谨守之郡人欲仆书之故不敢已绍兴十一年正月记
　　　广生堂记
朱翌
敷文阁直学士赵公伯圭守四明仁质慈厚术智通练府不生事野不见吏不外取不费出菽麦既登秋稼倍常飓风骇浪不作海行碇宿席展枕安稚耋诵公抚我似邵父杜母乃复放生池于西湖仰祝无疆圣寿以广福院奉香火众寓客月七日帅郡人挈水族合诵经咒梵呗铙鼓纵之湖脱砧几鼎镬其乐宜如何衔怀恩施口不能言耳又刻朝廷条禁列石湖四旁命住持处真度沧洲阁后为堂供佛作证真戒律精修檀施效力堂成乞名于桐乡朱翌名之曰广生且告之曰天地大德曰生皇帝好生之德天高地厚太和陶育物物熙熙遂性乐生长无夭折承流之吏仰体圣主大惠布之天下是其职也亦公之本志也人君深居九重未尝不欲薄刑轻敛养视元元惟恐伤之然洽于民心使四海被实德必良刺史能之推广其泽故有大者焉倘一饭之设临庖下箸见其生有憯怛至诚不忍之心则于赤子其有伤之者哉公悉乃心道上德意又留意于渊潜之微使有夏之德见于咸若文王之德见于于牣守臣之义毕矣川流鳞游皆为寿祝施者有常而报者无穷岳呼川增又岂有既乎干道元年九月记
　　　四明甬江楼记
吕祖俭
舶务东负郡城干道之元监务事杨芾仲章建楼于其上距今二十年而楼名未立且芜秽弗治通守丹阳苏公实临舶事暇日登城而望慨然览其山川之胜而一新之因命名以甬江谓其属陈景度曰甬江之名旧矣景迂晁公为船官时盖尝以是名其亭于江东也其记具在今超然遗址意其是欤兹楼与超然相望以是而名庶几表贤存旧之意后来者犹有考焉谨再拜受言叙其始末而刻诸石
　　　游候涛山记
予自十五六时即欲适四方观名山大川以开广其志气盖尝浮江淮道闽浙赤壁之雄胜小孤之峭奇庐阜之幽深闽山之清美松江太湖之空渺云门若耶之闲旷未尝不徘徊睠顾以慨想前人之遗风家于金华山下双溪依城以为带暇时即与二三友携笻挟册入深山中遇会心处或数日忘返得月则幞被出城棹小舟听滩声荡漾清景终夕不能寐忧患以来视此若非吾事然余习未忘犹欲视大海以快其心目壬寅之冬逐禄甬东距海六十里会友人潘端叔主定海簿因趋郡檄言邑中候涛之胜欲相约偕往而未果今年夏四月端叔因谢子畅自临安至相与会于太白鄮山之闲已而入城复刻日以坚此约果不踰期而来康炳道兄弟先往适以少故出关差晚遂相会于王季和家李叔润方居敬继至史丞相之幼子开叔及馆宾杨希度亦偕行略桃花渡出三江口十五里至黄氏墩风逆浪高回旋诘曲咫尺寻丈距海既不远非复江行之比操舟者势不能平必偃蹇而后可三十里至马子汇风势尤逆而急船上有竹片舟人云可钻火验之信然五十里至回乡六十里至定海自午至申阅三时而后抵岸有持黄白帜来相迎者俄而复去盖误以为总管云按图志定海盖海壖之地本会稽郡鄞县之静海镇梁开平钱氏据吴越闲邑曰定海其地三方距海中微隆四面斜落如伏龟之形簿廨极宽洁主人于东庑具诸客供帐甚设舒元英与其徒诸葛生亦自大咸来坐甫定即登候涛山距县无半里山势雄峻屹然独立所以捍海势而立郡邑者也候涛盖此山之本名特里俗所道不一名招宝者耆旧相传以山下有蚌珠得名或曰非也外国大舶之所历故谓之招宝侧有巾子山踞峙海滨亦少土多石不生草木徐步而进海气渐阔祇觉天宇豁然上有一小亭可以为寓目之地最高处有泥墩三盖海中以此为候望也端叔置酒亭上邑丞赵侯亦来少焉暝色半山波光寖暗云气飘浮极目无际须臾列星下布月出天末诸客散坐山上酌酒长啸心闲神适若置身于蓬莱方丈闲凌晨复与二三友同登适当风怒潮来之时银涛澎湃天地改色如蹙雪如奔雷如驰万马飞舞突怒搜抉抟啮奇变壮伟愈高愈剧众皆休于亭上独予与炳道兄弟及季和不敢爱其足力行二里许至山尽处去海无十步天渊相接滉荡淫液不复知其为人闲世矣二日之游大概如此犹恨未能究雨风晦明之变以极其大观又恨不能方舟纵浪于溟渤之中与波升降而观其沄奫回薄也是山前望小霍大霍二山西出澥浦东北望嘉门烈港问之习于海道者云自虎蹲山七里墩至嘉门抵石弄涉羊山绝海螺礁又东北过黑水涉黑山入高丽封域日本又在高丽之东二国大舶遇南风则可发风甚顺不七八日可至城下互市其北直趋登莱沂密诸州想象其处使人惘然须臾风色益厉海气上溢不能久留也遂刻来者姓字于石壁而去复还端叔之舍少憩即欲投宿育王寺时己申后矣过清泉渡渡通海口平望弥渺风急水危幸不久耳越盐场小浃又度长山复经蒲陈新澳行近四十里始至寺中道遇微雨主仆皆有饥色寺有所谓阿育王舍利塔及鳗井皆迂诞不经无足深信独后倚鄮山若可观者亦未暇也初欲自是过太白山以皆欲归遂止为东湖之游诘旦即行步至宝幢市舟过下庄石山系舟钱堰下日犹未中钱堰即东湖之湄也登岸休于史丞相之旧居湖山在前若几案闲物其廊庑位置大类括苍剌史治所特屋楹之数不及而己听事之左曰湖山胜概久之与叔润诸公循堤而行遂至梅园林木疏茂台榭清深野色波光皆可坐致又纵步至月波山即史氏所赐寺也中有所创石洞若天作地生之状复还憩端叔开叔皆置酒因泛舟湖中风自四山而下掠茭芦而过猎猎有声俯仰其闲不能舍去舟子亦解人意放舟入深处三鼓余月色始明回思往岁五云樵风之集恍若一梦舍舟登岸或从容于林下或容与于轩前皆有明日隔山岳之叹东湖与广德湖灌溉民田甚众广德湖在西门外今废为田以其租入赡水军东湖虽存然久湮弗治希度为予言向尝居于东湖其东□□地势盖东高西下而山涧皆在东父老相传其别有七十二今独上水下水二派最阔水性就下自东趋西遂以成湖其西亦有小山因两山之闲筑为六堰以防水疏为三闸以导水堰之首自南而北一曰莫支二曰钱堰三曰高抽四曰平水五曰梅湖六曰栗树塘莫支之水号南沧湖西望寒岭倚周家屿之中依山可以居居人欲售其地而未有售之者三闸得之水多而不可先启者此为最东南有二灵象坎隐学诸山及道人茅庵甚众希度又为予言往岁尝大兴工役以浚治之而不得其道去菶泥无尺许而复积于山闲之隈是岁虽平望渺茫若可以奏功然未久菶泥复泻注于湖中茭芦丛生堙塞尤甚有为买菶而运诸海之说者其利害亦未尝详也自东郭还城过鄮郭亦不能访其遗迹还家日已暮矣是行凡四日始戊申讫辛亥希度名篆家于慈溪元英名琪家于奉化叔润名浃括苍人今为鄞簿季和今为四明船官炳道名文虎蔚道名文豹久从先兄游自金华来游名山亦会于此今俯仰始一时而端叔之临安季和之嘉禾叔润之太末元英还奉化炳道兄弟还金华希度亦还慈溪虽欲再为此游不可得也记之短篇遗之同志尚庶几不忘端叔共载游胜之意焉
　　　蓬莱观轮藏记
戴机
道观经藏聚书而藏回旋八极普济群动未易窥其端倪也盖道判于希夷人含冲和之气以孕形毓质终身由之而罔觉一念颠错天理灭荡其报至于流转三洞漂沈亿劫粤有大真人在玉清宫中怡神静念哀矜众生乃宣演秘法警世度人津梁今古此玉笈云锦之囊所以阐元虚之妙也然真筌精微篇章浩博不能遍阅爰探元机于混茫侔大巧之制作刱为巨藏尽取其书以藏之呵护之以威神旋转之以轨轴珠躔景纬森列乎上干枢坤根运转乎下琅函象签囊括乎中法轮一转幽显旁达运之不穷索之无尽吁人之斋心肃己清晨持诵不过一二通而怠惰己生今灵规旋运俄顷闲不待披玄关紫府之储而千圣下临万法俱会故能罄尘境之有情咸知敬仰诸妄尽灭一真湛然风休乎恼障而川至乎福祉信哉道果之渊深广博也鄞城西陂湖千顷中峙一山屹然如瀛洲方丈在沧溟是为望春其闲有神龙隐见兴云作雨山之巅道士结庐以炼形养性世奉香火绍兴中因望霓应祷太守莫公有请于朝赐额为蓬莱职观事者屡更惟童思定真实不妄锐意兴造自是殿宇廊庑寖寖琳宫珍馆矣是地无膏腴一亩而客众数百指思定念粥鱼斋鼓不可冷落乃欲建轮藏于观西藏未就而思定羽化其徒胡志清操履尤悫戮力募缘方惧力不能办邑檀那保义郎厉斌慨然身任是责观之神人又作奇梦以感动之其志益坚经始于淳熙之戊戌而落成于辛丑之孟秋糜金钱一万缗藏经五千四百八十一卷金碧辉映四境瞻礼有祷立应施利日广黄冠羽服济济然袂之联也厉又乐舍良田百亩因是杰然为鄞之名观嗟夫天下无难事也精诚所感虽九鼎万锺盥手可立办也志清一日叩吾庐焚香煮茗从容以记属余余家密迩蓬莱谂其事为详岂得自默淳熙辛丑七月记
　　　净慈寺记
沈端宪公焕
奉化县治之西六十里有佛宫焉按图志唐干符六年所建院有故籍又谓始于石晋天福五年它无考证然自天福庚子逆数而上适周一甲子图经流传不应无据院初号仁王其锡名净慈者本朝治平二年也淳熙戊申里之父老走告于州曰净慈为剎实明越天台三郡田夫野妇远近老稚奔走徼福之地山无常产而地少朝晡稻蔬之供未始告匮者实赖山王阴率潜化若有人从空中告语相劝导者凡粟米豆麦布帛丝麻薪炭菜果随阙而应不求自至倾瓮倒囊负担挟箧牵联号呼累累而来舍其有而求所欲无不响答比年主丈室者行业不孚祷祝弗应里多疵疠人心累惊愿更择有道行者居之以妥慰山灵而加惠一方邦君吏部侍郎岳公从之悉召州之名剎育王天童而下十有六主首俾通选一人得今住持师宏临江人嗣法佛照禅师始至周视庭宇喟叹荒芜众相与毕力支倾补罅规恢隘陋甫期月百堵徐兴法堂靖严以祇演佛事僧堂奥敞以休处朋徒旦过接待之寮辟而新之以安适来者度僧有库会浴有室钟鱼震响草木葱茂丛林规制大略具体宏师以书来乞记其事余观人之一心精诚所达虽天高地厚豚鱼细微金石无情有感必通况数椽之兴废乎是心苟存鬼神其相之矣虽然天下之事其将兴也责于己求于心其将坏也听诸神归诸天古今一轨宏师能充此心不倦则道俗丕应兴起法席盖未艾也不然徒日燃熏瀹供而神不我孚吾恐山王去之远矣书以遗之使刻之山中若夫自汉以后佛法入中国四民风靡竞求福利上之人往往多倡导之其来已久岂特一净慈而已哉民生不及三代远甚其本安在宏师不求余言姑置勿道独识其所以振作颓废之概如此绍熙改元八月记
　　　雪窦山锦镜记
楼钥
雪窦山名天下自下而升至绝顶始平旷四山又环之寺据正中气象雄秀而二水不知所从来出山之两腋而会于前径赴大壑峭石削立险不可测崩空落崖飞雪千丈洞心骇目胜绝一方此山之所以得名也繇古以来登览之士不知其几眩于创见何暇拟议绍兴甲子郡太守莫公将来游乃始发妙意于万象之表谓水去太亟属寺僧以田为池使二流汇其中宽纳而缓出之则寺当少利有诗云能废千畦渟玉雪不妨飞练挂丹梯读者韪之而四十余年十易主人咸睥睨以为难淳熙十一年足庵鉴公禅师既至百废修举取莫公之说斟酌之八月己未遂兴畚锸浚池深一寻从四百三十尺广半之筑堤西南以便往来因桥为闸视水涨落而闭纵焉明年十一月庚子池成涟漪拍堤渟滢如拭千岩倒影空明相映禽鱼下上咸有喜色师问名于雪窗张武子良臣武子曰是所谓渊林锦镜者也遂以锦镜名而请余记之余不能习阴阳家言然通天下一气耳山如人之定形水如人之脉络或潴或泄当适其中池之未作也水若建瓴山之气与之俱逝而不留及其既积则淑灵之气得以扶舆磅礡于兹矣继自今其必有卓然超彻之士深藏若虚出于此山以振祖风者岂惟利而已哉曩尝一再游焉闲久不雨水仅相续萧索轮囷固自不恶惟积雨暴涨则尤为壮伟可观顾安得每每如许及今过之既坐亭上徐彻三版水则大至怒涛迅雷凌驾震迭素蜺万数哮吼而出真天下之奇观也始惟见寒莎野卉纷骇相应少焉觉两崖石壁亦为之低昂不已此非亲至其上深矉而驻观者不足以知此莫公止谓不妨飞雪之胜不知此池之成关机阖开乃大有功于瀑泉也足庵传洞下心宗精炼刻苦等慈接物法施不吝所向倾动缁白数主废剎皆立兴之壮年尝出力于此以办众缘晚坐道场年逾八十适丁歉岁艰食之余他人支倾补坏犹惧不济乃于谈笑闲成此胜事外不以求诸人内不以费于帑倾囊倒箧一力为之信大有过人者是役也僧德宣实相其事妙有智思规画多出其手又得信士单承亮割膏腴以补田之费因并书之以告来者云
　　　友恭堂记
洪迈
友恭堂者鄞江汪氏所立也汪望于歙宗家几十室而九至于处鄞则由正奉公始大公用文学行谊表儒先数随计偕讫弗售晚以经授井邑从之游户外屦满丰滀不施天实开二子联翩奋白屋策高第念平生辛苦每约老去归休必同居践昔贤风雨对床之乐盖豫名其堂己而双立朝讲读诸王邸高宗履位少君以旧学擢郎天官不幸早世长君独翱翔宦途握乡部使者节隮贰太府称一代名卿用未渠究不能媚合时宰袖手家食历年多遂得偿夙心考卜西湖之上四子十孙奉先志冞笃仲子尚书公入从出藩单俸稍所赢益屋且百闲纠集群从春秋伏腊敬荣整爱中外怡怡简简迨女妇妾仆无一啧言家风翕清四远羡唶跂瞻斯堂若挹蓬峤谓予托契同年命之记顾年衰笔顿思与愿横而伻来自东绪请至五六终墨墨不可乃即其实而书之呜呼人非父母不生活由父母而降亲莫兄弟如也天生羽翼分樊墙而尔汝之得乎弟弗念天显不恭厥兄兄不念鞠子哀弗友于弟圣人之戒如此田氏骨肉仓卒分青天白日摧紫荆上穹之应如此彼颛己顾妻子废忘天伦直禽犊而冠耳然则朝于是夕于是父基而子肯堂为世准的其有功于名教为何如哉欧阳公美海陵许氏孝弟着于三世以为凡过其园者望其松竹登其台榭思其宗族自一家而刑一乡由一乡而推之无远迩予谓斯堂则然予与尚书公知闻阅岁四十九投分为最厚每一相逢叹其日进乎道特棋弈一事如寸弯强弓与初时不少异亦见其居心无竞益足以章其盛德云公名大猷字仲嘉未老即谢事恩及诸房今直敷文阁学士而太府公赠少师绍熙四年八月廿二日焕章阁学士宣奉大夫提举隆兴府玉隆万寿宫魏郡开国公食邑二千五百户食实封贰伯户鄱阳洪迈记
　　　余少傅祠堂记
应（彳繇）
孟子曰颂其诗读其书不知其人可乎是以论其世也是尚友也盖尝三复斯言以为士为学之要于是乎在晚生末进不及见前辈而亲炙之嘉言善行得于长老之所传诵固当拳拳服膺是矩是矱然所在校庠尊慕儒先必相与绘像而祠之岂不曰高山仰止之诚非此则无所寓乎邑在大海中相传为安期生黄公所游其地多山泽列僊之儒少傅余公以力学笃行尤为乡里所推敬至今耆老犹能道其遗事盖公孝友出天性能为人所难能阖户穷经为诗文有古气邑宰王侯存之天下奇男子也方老秦当国尝上书乞斩桧一见公意气相倾倒为文字交其趣操可知邑自析置以来庙学绵蕞未备韩侯昼锐意作兴聚邑之子弟而教育焉用鄞大夫聘致杜先生故事具礼延公以为诸生楷式其淑艾甚众于斯之时宫墙有侐笾豆有楚士讲习息游其中彬彬然有邹峄乡射之遗风公尝赋诗三章章八句以美韩侯有曰海邑幡然为鲁国诸生何以谢文翁人久久皆能诵之且曰学之具也匪韩侯之赐惟余公之功公厚施不食其报余庆所锺是生闻孙实惟今资政殿大学士参政公参政公既坐庙堂为天子报政大臣遂赠至孤棘之贵逮奉诏开阃里门大阐庠序之教会邑宰余君诣庭白事问讯乡校今何如宰君顿首日桂受任之始伏谒参政庭下言提其耳谓斯学也实王父旧游长官幸垂意桂奉教承命唯谨不敢不尽力今且葺且将竣事敢具以白于是斥缗钱田廾宰君佐费不靳学以一新邑士咏歌师帅之德咸自矜奋重有感于儒先之思乃议建少傅祠于申义堂东序与宰君意合像设蒇成宰君率邑之士以淳佑元年夏四月己未朔释菜于先圣而后妥灵焉呜呼今之所谓儒先非昔之为士者乎今之蝉冕黼裳非昔之逢掖其衣者乎今之春祠秋尝非昔之相祀于庭者乎表之曰乡先生前直学少傅祠于以昭旧德起新敬也瞻仰跂慕悠悠我思盍知所以自励矣乎且人以藐然之身中三极而立贵而为士尤当自爱在昔余公但知笃学力行尽其所以为人为士之职分而已不求知于人不望报于天不蕲尊显于后世人自知之天自报之后世自尊显之皆非余公之所愿也士乎士乎亦盍思所以自爱矣乎宰君书来请记其事于石敬诵所闻以慰学者尚友古人之意少傅讳涤字符发
　　　广平书塾记
王应麟
干道淳熙闲正学大明朱子在建张子在潭吕子在婺陆子在抚学者宗之如日月江汉光润所被皆为名儒于是明有四先生其一曰广平先生文靖舒公先生之学讲于张而成于陆考德问业于朱吕心融神会精知力践其躬行有尚絅之实其诲人有时雨之泽沈袁杨三先生道同志合化东海之滨为泗沂位不配德而教行于乡声闻于天下淳佑中贲以易名先生有孙泌明经世其学晚始对策集英典教象山县庠退而紬楹书启迪后昆惟昔先生尝题户册曰广平书塾游于斯讲于斯群梦聚辨于斯先生没门人敬事不怠肖象祠于塾乃遹追先志奂饰堂序帅子若孙暨宗族之秀朝益暮习春秋舍菜先圣岁时朔望谒祠齿拜讲说冠屦翼如诵弦蔼如某闻而叹曰古道庶几复兴乎古者士有常心家无殊俗八岁入小学十年就外傅二十五家为闾闾有左右塾里中之老有道德者为左右师洒扫应对是谨诗书礼乐是习孝弟忠信是修蒙养豫教熏陶涵濡是以人有士君子之行士之子常为士汉唐之盛流风犹存经生守家法世族重宗谱子弟彬彬多贤然金籯之谚城南之劝识者谓诱以禄利非天爵之贵惟我国朝师道之立上接邹鲁冢宰所降之德司徒所教之伦父兄训诏必是焉先其修于家者若睢阳戚氏世德之久南丰曾氏称之若墨庄刘氏忠孝雝睦之风不坠朱子篹次其家传可为士族法今文靖之孙亦服祖训不违若稽家有塾之谊绍衣德言弗佚前人光用淑艾于家庭我有乔木殖德培之我有嘉苗种学楙之诜诜冑子在斯塾也于墙于羹如见先哲必尊德性必求放心昏定晨省入孝出恭无非教受业讲贯习复计过无非学张子序孟子说曰为已者无所为而然者也陆子讲鲁论义利之章曰学者当辨其志是训是行服膺勿失因二先生之言得文靖之心百年如一日也国人称曰文靖之后世世有人焉岂惟一家之光一国之仁逊将自一家始诗曰有斐君子终不可谖兮又曰维其有章矣是以有庆矣文靖有焉子子孙孙勿替引之后之人其懋哉
　　　桃源世谱引
昔闻之东涧汤公自契敷五教而人伦始明是以学问渊源在商汤学于伊尹高宗学于甘盘曰仁曰诚曰学皆自商始箕子以之陈洪范传之正考父校名颂以那为首而圣王之传恭可见至夫子而集大成盖汤氏本殷氏故东涧之言云尔戴氏出宋戴公亦商后也盈之不胜见孟子书谯国有逵居于剡川明之有戴岂其苗裔欤余观桃源世谱第进士者六人 【机樟得之进之埙埴】 特科二人名荐书上礼部者踵相蹑也诗书文献之媺孝友淳实之风楼袁沈诸老先生称述详矣若庸齐太府卿埙伯仲接武儒科先后持节将漕为衣冠光韪彼黍离离故家与国升降虽然义理在人心万古不磨纲常在宇宙亿世不泯伏生申公高堂生之经学士不以秦而贱万石君家之孝谨鲁两生之节操俗不以秦而薄言良贵者不以人爵言不朽者不以世禄修其在我而已世有升降道有隆污绍闻衣德言各敬尔身弗遏佚前人光吕成公所谓素风存则凛凛乎若奉盘水而涉春冰昼诵夜思无忝尔所生可不懋哉因书以遗戴倩泳其纂乃祖考无斁
　　　真逸阁记
子王子自柱下史免归为句曲山祠官夏日憩北窗梦游其处一道士延入精舍凝尘满席唯有道德经一卷翻首章问焉道士曰无者感而寂未尝无也有者寂而感未尝有也頠也晏也以有无言道而道隐矣且子不闻华阳隐居之诗乎架上取梁书传读之至夷甫散诞平叔谈空之语洒然悟曰列僊之儒知道若隐居鲜矣古之博大真人尹聃是也而诞者非真言中伦行中虑是曰逸民而空者非逸为诞且空者谓万有皆无独以埶利为真有而身殉之邪说波流变华而夷极于梁而后止易曰知几其神乎隐居有焉世以隐居比子房盖有经世之学者为能遗世而立于独蝉蜕滓浊不以富贵撄其心宁教曳尾之龟而不嗅骄饵彼谓为山中宰相者陋哉言未既蘧然觉起至户外有黄冠来谒视其刺寿圣观石宗玉也进而言曰观在宝龟寺山隐居传云尝诣鄮县阿育王塔自誓受五大戒是山盖尝游息焉今新三层楼彷佛永元旧筑上曰真逸以奉肖像傲松在其中伴云在其下储清联邃轶埃风而凌倒景怳如金陵华阳之天与三茅君拱揖不知犹吾鄞也尝闻故老言吾邦山远水秀神僊攸宅鄞大里黄公茹芝肥遯者也鄞之东有梅山子真避世之地也浮海至翁洲安期生之遗迹可寻也楼上松风谡谡如闻吹笙声意者隐居乘飚车羽轮从二三子期汗漫于九垓之外其亦乐于斯乎愿纪其事与山石无极子王子谢不能因语以梦遂笔而为记
　　　越大夫赞
吴夫椒之战春秋不书以其复父雠也越之报吴不可谓义战虽然古之善谋国者以弱为强以亡为存必有素定之画方句践之栖会稽也大夫种实始献谋约辞行成玩吴于股掌之上而受其烬弛张阖辟终以沼吴春秋外传载诸稽郢之辞命铿訇炳耀似晋吕相郑子产盖种为之真奇伟之士哉史轶其传未有言其州里者余读吕览高氏注大夫种文氏字会鄞人开卷欣然知鄞之有人句践之地东至于鄞鄞僻在海隅自大里黄公以前未闻达者而大夫挺出特起为鄞人物之冠冕三复屡叹尚论其事世多谓大夫不能从五湖游异乎见几而作遂谓种不如蠡吁君子制行不必同同于义而已保身义也致身亦义也种蠡俱逝君谁与守蠡楚人可以去越种也越人婓婓迟迟不忍去父母之邦忠臣之志也尝以汉事喻之蠡为子房而仅免种以酇侯自处酇侯微王卫尉一言亦殆矣功名之难居也若是句践殄歼谋臣如弁髦土梗彼鬻国之嚭不诛而复用之君子是以知越之不为盟主也诗所谓不承权舆其句践之谓乎世不訾句践而疵种过矣余闵种之不能择君而悼其不终乡使种也如吴之子游北学于中国沐圣人之教成之以礼乐必将致其君于齐晋之上用周礼易夷俗自同于诸华功烈不在管仲舅犯下矣若种者才智之士未及道德也昔子苏子论范增亦人杰余于种亦云夫齐人犹知管晏鄞不知种可乎乃为之赞以俟续郡乘者择焉
智哉大夫鹏鶱海濒渊谟石画为越良臣处女脱兔神机翕张澡会稽耻于禹有光于嗟乌喙歼良忘功室既镇甍梓匠弗庸彼脂韦者自诡明哲谓不如蠡谋身之拙工于谋国匪曰为身论士贤愚不以死生出者难将处者易持卓矣黄公岩居茹芝牺尊沟中木雁两失鄞水泱泱我思奇杰
　　　与楼郁教授书
王安石
安石窃邑无状每自隐度宜得罪于贤者敢图不遗辱赐手笔而副以褒扬之词乎此乃重某之不肖使不得闻其过恶而非所以望教诲之道也足下学行笃美信于士友穷居海濒自乐于屡空之内此某所仰叹也
　　　与王致先生书
先生足下某久不见颜色倾渴无量蒙赐手笔存奖尤过新将颇慰民望固幸甚足下无事于职而爱民之心乃至于此可以为仁矣他留面陈匆匆不谨
　　　丰清敏遗事叙
朱熹
仲尼亟称于水曰水哉水哉其词约而旨微矣而孟子论其所取之意乃直以原泉混混不舍昼夜盈科而后进放乎四海者言之非其深造默识有以得乎圣人之心孰能知其所说之如此而有志之士欲有为于此世者又岂可以不察乎此而先立其本哉然自圣贤既远道学不明士大夫不知用心于内以立其本而徒恃其意气才力之盛以能有为于世者盖亦多矣彼其见闻之博词令之美议论之伟节概之高一时之闲从其外而观之岂不诚有以过人者然探其中而责其实要其久而待其归求其充然有以慰满于人心而无一瑕之可指者则什伯之中未见其可以一二数也呜呼若礼部尚书缙云清敏公者其真所谓有本者欤观其平居暇日所以治心养气而修诸身者盖天下之物无足以累其志是以为子则孝为吏则廉进而立乎本朝则上自宗庙以及人主之身内自禁掖近幸之私而外及乎朝廷卿相之重知无不言言无不尽盖有当时法家拂士所为低回迁就而诡词以幸济者公独正色诵言无少顾避退未尝以语乎家而其计虑之明谏说之切所以不谐于时而卒验于后者乃反因深文巧诋之笔而后显及其出而赋政于外退处于乡以至流放转徙于荒寒寂寞之滨而遂奄然以没其世则其所以处乎巨细显微之闲者又皆清明纯洁而无一毫之歉是非所谓原泉混混而放乎四海者耶孔子之叹孟氏之言于是而益见其不我欺矣熹愚不肖生长穷乡闻公之名而乡往之久矣独恨未能尽得其行事之本末前年公之曾孙中散大夫谊持节南来亟往请焉大夫公乃出是书而遂以其序见属熹不得辞也因次是说以附于章贡李公跋语之后虽于公之懿德纯行刚毅大节无能有所发明然使读公之书而仰高山行景行者知循其本而用力焉则亦世道人心之一助而非独一人之私言也大夫公清苦廉直勤事爱民屡为刺史二千石入居郎省皆有显闻然多不得久于其官盖有公之风烈云绍熙二年夏四月序
　　　与沈叔晦书
示喻两涂之疑足见省身求善不自满足之意警发多矣自惟偷惰何足及此况又未得面承事理之闲亦有难豫度者何敢容易下语顾以不鄙见属之厚窃以所喻思之恐所谓闻道读书者皆救病之良药也但未知其所谓道者何道所谓书者何书而所以闻之读之又如何用其力尔区区更愿审扣其人以究其说而决其是非政使其说未必尽是而因此讲求同异之闲自可以见真是之所在向后用力则以前日躬行之实充之且不患其不勇也大抵近年学者求道太迫立论太高往往嗜简易而惮精详乐浑全而畏剖析以此不见天理之本然各堕一偏之私见别立门庭互分彼我使道体分裂不合不公此今日之大患也不识明者以为如何子约为人固无可疑但其门庭近日小有变异而流传已远大为学者心术之害故不得不苦口耳近日一派流入江西蹴踏董仲舒而推尊管仲王猛又闻有非陆贽而是德宗者尤可骇异所欲言者甚众甚众
　　　攻媿先生文集序
真德秀
鄮山参政楼公攻媿先生文集一百二十卷建安真德秀伏读而叹曰呜呼此可以观公立朝事君之大节矣盖公之文如三辰五星森丽天汉昭昭乎可观而不可穷如泰华乔岳泄云兴雨岩岩乎莫测其巅际如九江百川波澜荡潏渊渊乎不见其涯涘人徒见英华发外之盛而不知其本有在也庆元初韩侂冑除知合门事忠肃彭公力谏诏改侂冑内祠彭公予郡公在琐闼极论之云去者不复侍左右留者召见无时终不能远时侂冑之恶未着也既而窃弄国柄以党论尽锢天下贤士挑虏弃盟中外骚然天下始服公先见朱文公侍经筵内批予祠公持其命不下曰当今人望儒宗无出熹之右者奏虽寝然当邪说充塞之时首倡学者共尊朱公后卒赖其言而学禁遂开道统有续然则观公生平大节而后可以读公之文矣公生于故家接中朝文献博极群书识古文奇字文备众体非如它人窘狭僻涩以一长名家而又发之以忠孝本之以仁义其大典册大议论则世道之消长学术之废兴善类之离合系焉方淳绍闲鸿硕满朝每一奏篇出其援据该洽义理条达者学士大夫读之必曰楼公之文也一诏令下其词气雄浑笔力雅健者亦必曰楼公之文也呜呼所谓有本者如是非耶公既齾侂冑之锋退居却扫者十有四年嘉定初起为内相俄辅大政向来俦辈凋落略尽而公巍然独存遂为一代文宗德秀尝窃论南渡以来词人固多其力量气魄可与全盛时先贤并驱惟巨野李公汉老龙溪汪公彦章及公三人而巳念昔校艺南宫白事东府或清言竟日或极论达旦德秀退而书绅终身诵之其所以犹为常世善人君子所与而不遂为涂人之归者公之教也公季子治以集序见命德秀何敢辞
　　　慈湖先生行述
嘉定初年先生以秘书郎召某备数馆职始获从之游见其斋明盛服非礼不动燕居俨恪如临君师期功之戚下洎缌麻服制丧期一以礼经为则而容色称之平居接物从容和乐未始苟异于人而清明高深自不可及同僚有过微讽潜警初不峻切而听者常戄然一日见谓曰希元有志于学顾未能忘富贵利达何也某怳然莫知所谓先生徐曰子尝以命讯日者故知之夫必去是心而后可以语道先生之于某可谓爱之深而教之笃矣惜某时方缪直禁林役役语言文字闲故于先生之学虽窃一二而终未获探其精微忧患以来粗知向道思欲一叩函丈求其指归而不可得矣呜呼先生已矣某复何所据以为进学之地哉
　　　慈湖训语跋
慈湖先生之道学者所共尊顾常侧听诸公闲或不能无窃议者谓泯心思废持守谈空妙略事为也今观正夫所录有曰无思甚妙思之正亦甚妙又曰徒思固不可为学不思如何是学然则先生之学其果泯心思邪曰学未纯熟不可废守又曰敬以守之于意态未动之先守定用力自然光明先生之学其果废持守邪至于言道以本心为正言德以直心为主则其为论至平实既与谈说空妙者不同而于当世之务讨论区画若指诸掌又非脱略事为者是四者即皆异乎所闻至其为说有曰诚身莫如敬书曰钦曰敬曰谨曰克艰曰孜孜曰兢兢曰勤恤三五盛时君以此命臣臣以此戒君盖灼知不敬则此心易动敬则此心不动此心微动百过随之此心不动常一常明呜呼斯言至矣非正夫之心与先生通贯为一岂能传之简牍不失其真哉然则先生之言固有功于后学而正夫所录又有功于先生者也
　　　录絜斋语
王应麟
纯仲近日不倦读书否此事不可缓究心于此当自知之若务高论谓学者功夫不在书策子路尝云何必读书而夫子斥其佞书其所可废哉此在和仲倡率之则令弟晋从之矣贤昆仲朝夕款聚浸灌磨砻有日新之益此乃兄弟为朋友也甚善甚善更宜日课一经一史尤佳学者但慕高远不览古今最为害事子路曰何必读书然后为学夫子曰是故恶夫佞者是虽圣人于书不敢废放况它人乎闻读不辍甚善甚善为学要当通知古今多识前言往行古人所谓畜其德也纯仲气质亦佳又得诸贤兄旦夕磨切之所学当日进矣贤伯仲谨守先训未尝一毫苟求人皆归重先大夫于是乎有子政宜益固所守岂可辄自菲薄邪然读书一事郄不可废学问无有穷尽用力愈久所得愈深慈湖中年以后却肯读书所以益大其器业也惟和仲勉之倡率诸贤弟皆笃志于学则门户有光矣惠贶韩家晚甚佳物固有以晚为贵者惟人亦然尝记陈止斋有诗云由来盛事岁月晚□到备途肝胆健盖取东汉书所谓大才晚成者由此观之吾和仲之襟期亦岂嫌于晚哉
右絜斋袁先生答广平舒先生子和仲书掇其要切者如右昔子朱子有言子思教人之法以尊德性道问学两事为用力之要陆子静所言专是尊德性絜斋先生之学陆子之学也观其尺牍皆勉学之要言盖尊德性实根本于道问学未尝失于一偏是亦朱子之意也所谓但慕高远不览古今务为高论不在书策者箴末俗之膏肓至深至切所谓古人多识前言往行日课一经一史斯言也学者当绅书几铭昼诵夜思尊所闻行所知可不勉欤至于因晚杨梅之馈推之于大才晚成此格物之学一草一木之理必致其极节或亏于晚学或倦于耄俛焉孳孳不知年数之不足尤当以是自儆书不云乎汝丕远惟商耇成人宅心知训嗟尔后进惟宪言时式沈潜乎经术贯穿乎史籍外以致用内以崇德费隐一原敬义俱立庶正学之不坠尚前修之可及
　　　安晚郑先生文集序
林希逸
隆古盛时明良并世其都俞廊庙之上大抵皆有道有文之士也观之书焉舜之禹皋陶伯益商之伊傅仲虺周之周公召公盛德大业格于皇天而曰歌曰谟曰训曰诰凡子云所谓浑浑灏灏噩噩者皆数君子为之也吁何其盛哉欧公尝曰文章事业士不两能盖非为斯时发也汉唐辅相岂无其人然萧曹丙魏房杜姚宋功名着而不以文称韦平康薛常杨燕许词艺胜而事无足录论人物者每每遗恨于斯盖三光五岳之气分矣独我朝诸大老前乎韩富马吕后乎张李二赵其人如泰山乔岳其文如黄钟大吕纪诸旗常者骏闳垂之简帙者炳耀吾宋之懿所以上并帝王而诸公亦锺天地之全美也求之近世则有如安晚先生丞相郑公者焉公蚤游太学即有异声越从经邸以至大用高文大册流布人闲黼黻两朝既极文章之用敷陈九陛无非仁义之言谏稿多焚仅存其略乃若渊跃龙潜初继大统两宫同异监在治平公竭忠忱以裨圣学时则有甲申尊亲之书逆全骁张声震江南廷议不齐类唐淮蔡公赞其决卒成圣功时则有绍定当国之书亲事法宫干纲甫正公忧旁落力折机牙时则有政柄之疏和使往来国是未一公条闲惎迄如蓍龟时则有边备之疏他如思敬二铭元吉十箴与夫祖训四言发挥帝梦又宗社之大计也功言共立不既伟乎而况端平改纪发良去凶宇宙辉明媲美元佑中遭谗妒公身虽退而当时诸贤迄无王吕之词虽嘉淳而下局面屡移贤否岂不迭进而佥壬之去如弃弁髦岂非圣学高明黑白终定讲明辅导要有其先是非甘盘之力乎方公之再相也尝以辅政无状为谢穆陵自指圣心曰丞相之功在此然则大人格君之业公实有之天下有所不知而先皇独知之也文章又其余事余尝因是思之元丰末年燕诒置傅使酬神祖之言鼎湖龙御为世少延俾温国辅赞其闲得殚忠益异时绍述一语必无所投其奸则邪正纷纷亦不如是其酷也公之所学所遭颇与文正相类追伤往事益叹穆陵之圣而有感于公今公薨十有七年矣诸孙梓公遗文而出之以余受公异知俾为之引余思畴曩初登朝公留经幄时得从容侍笔研知公学穷古今出入经史胸中所有浩如也镕炼而出俄顷千言形之声歌兴味尤远岂常流所可及然且乐取诸人叩击不已一语中肯綮必赏味如自己出集思之益容人之度盖于是概见焉因以并识于此
　新校
【[文]】 [重建二桥记]　焉雄丽 【焉上脱屹字】 
[游候涛山记]　因趋郡檄 【刘本作因趋檄至郡】 　复还憩 【刘本还下有少字】 　今俯仰始一时 【据刘本始字衍】 
四明续志卷第十二
宋元四明六志弟八十四
元　王元恭　撰
　集古〔二〕
　　诗
　　　它山歌诗
唐僧元亮
它山堰堰在四明之鄞县一条水出四明山昼夜长流如白练连接大江通海水咸潮直到深潭里淡水虽多无计停半邑人民田种费太和中有王侯令清俭为官立民政昨因祈祷入山行识得水源知利病棹舟直到溪岩畔极目江山波澜漫略呼父老问来由便设机谋造其堰迭石横铺两山觜截断寒潮积溪水灌溉民田万顷余此谓齐天功不毁民闲日用自不知年年丰稔因阿谁山边却立它神庙不为长官兴一祠本是长官治此水却将饮食祭闲鬼时人若解感此恩年年祭拜王元暐
　　　西湖十洲
刘珵
浅深艳冶一枝枝带露临风不自持水上红云真缥缈多才却忆退之诗 【花屿】 
春水池塘空冉冉长安古道倍依依争如绿向芳洲遍不怨王孙去未归 【芳草洲】 
江渡随堤千万缕年年折尽最长条谁知烟雨汀洲晚闲舞东风拂画桥 【柳汀】 
翠云摇曳波心起清影扶疏月际来结实终期丹凤至虚心聊映小桃开 【竹屿】 
闲伴晚云笼浅濑半如秋雨羃寒沙溶溶曳曳拖轻素遮尽渔蓑与钓槎 【烟屿】 
翠幄临流结绛囊多情长伴菊花芳谁怜冷落清秋后能把柔姿独拒霜 【芙蓉洲】 
金蕊寒香冒雨开清无俗格绝尘埃休嗟不及东篱下也有幽人载酒来 【菊花洲】 
众乐亭前月满洲雨余风静正中秋桂华冷射千寻碧十顷湖光烂不收 【月岛】 
六出花轻巧翦裁瑶林玉砌映高台冰澌四面寒光合疑有飞仙月下来 【雪汀】 
耻随杨柳娇春色厌近芙蕖递暗香直干凌霜终偃蹇愿为一柱壮明堂 【松岛】 
　　　次韵
王（桓去木）
传闻春入水边枝懊恼行人不暇持任是杜陵归较晚也须排闷强裁诗
十步中闲水四围不容红紫乱相依春风管取青青在莫问愁人归未归
不似长安陌上梢只将离恨寄长条临流系得虹蜺住留作憧憧两岸桥
凤集龙骧未是才独惊高节出云来此君端的吾家旧争得柴门相向开
离朱谛视也昏花一匹青缣盖白沙咫尺渔舟看不得凡夫何处觅仙槎
须信金行有智囊会将秋色赛春芳清宵见白休相拒多是潘郎鬓上霜
年年重九为人开不染春风一点埃湖上萧骚如栗里虚尊还待白衣来
夕阳尽处见沧洲一片清光水国秋应是玉真梳洗罢菱花台上丕曾收
玉落风刀细细裁梁王宫里旧池台 【梁有雪宫】 逍遥此地何人可除是冰肤驾鹤来
谁陪老碧到秋霜赖有黄花隔水香土浅波深难独立可能移植向公堂
　　　次韵
舒亶
暖吹红紫上青枝掠水风烟巧自持蜂蝶鸬鹚各芳意锦囊消得探春诗
小雨如酥露乍晞屿花汀柳自相依画桥不碍寻春屐谁傍烟波拾翠归
困倚沧波绿动摇冷烟疏雨共萧条谁将轻薄娇春态强拂人头向巿桥
欲问葛陂安在哉端疑波底化龙来子猷此兴君知否小径何妨卷竹开
着漠寒芦不见花暗藏鸥鹭啄晴沙暖风吹起浑无定半落僧窗半落槎
照水枝枝蜀锦囊年年泽国为谁芳朱颜自得西风意不管清秋昨夜霜
懒对陶家酒瓮开东篱寂寞久风埃会须结取登高客折上龙山醉帽来
何人骑鹤上瀛洲清影明波正九秋吹罢玉笙端不见满空桂子有谁收
点柳妆梅不暇裁平波直拟涌瑶台钓矶苇岸知何许几误渔舟夜半来
亭亭古干对沧浪雨洗风飘吹老香晚岁何人同寂寞水西我有读书堂
　　　次韵
陈瓘
红紫商量欲满枝探春觞豆好携持便须载酒凌波去底事黄堂独赋诗
绿色映波千古恨至今南浦两依依我今又向江东去多少行人宦未归
密干参差笼月影轻波荡漾蘸烟条暑天要此清凉地欲往何辞度小桥
霜姿迥出红尘外只有鹓雏傍水来别岸若寻栖隐处轩窗须为此君开
霭霭纷纷缘底事故来波上罩层沙莫教散入沧溟去却恐能迷上汉槎
红云可觅无蜂去渺渺寒波映晚芳未必孤根能耐雪且看秋艳已经霜
光景不留人易老恨无羽翼出尘埃世闲那有飞升药且傍汀洲采菊来
月明偏照海边洲绿水回环漾素秋斗转参横群动息桂花零落遣谁收
谁把平毡水上开坐看飞絮扑琼台酒豪耳热笙歌沸应怪幽人此地来
影参岸柏童童绿叶蔽汀兰澹澹香斤斧不来人迹远养成千尺势堂堂
　　　超然亭戏作
晁景迂
终日一杯终日醉看潮初上看潮回自疑前世陶贞白乘兴闲游鄮县来
　　　江上独坐
少年曾识京华乐老得江山怀抱开风月不谈辜此夕恨随潮去与潮回
　　　江亭晚望
秋色日骎骎江亭敞有阴残霞沈浦口新月出波心
　　　思四明所居
今朝旅恨到何处轩窗直到桃花渡桃花渡上风吹雨道人芒屩谁来去 【又和蔡天启诗云玉筝无日弹瑶柱金马何人赏木犀秋日有感诗云白蟹青虾甬水东】 
　　　题翠光亭
舒亶
四山烟雨收双沼漾晴碧白鸟忽飞来点破檐前色
　　　题云湖庆安院
门前屏障绕潺湲付与林僧夜定还松盖作云连十里竹龙行雨出千山白公香火莲红后谢氏池塘草碧闲我亦凤皇池上客图闲却笑未能闲
　　　谢定水僧送蒸木犀香四绝
杨万里
春得鄞江信香从定水来今年有奇事正月木犀开万杵黄金屑九蒸碧梧骨诗老坐雪窗天香来月窟
山童不解事着火太酷烈要输不尽香急唤薄银叶谁言定水禅入定似枯木飞入广寒宫收得香万斛
晁景迂大观庚寅冬为四明船场后七十有余年某适以仓氏之职至此闲而王兄季和亦来作景迂官相与访问旧迹故传尚有可考偶成
　　　数语简季和因呈叔晦
吕祖俭
鄞川旧有船司空小亭晚望江之东 【景迂有江亭晚望诗】 父老犹能理前话无钱无木人无功 【时有漕使来场中诘问造船事景迂对以此语云有钱则有木有木则有船既无钱则无木既无木则自然不能造船漕使语塞而去】 风流己往四十载水仙木犀徒自红 【景迂有思四明水仙诗及和蔡天启四明瑶柱木犀之句】 吾尝夜看司空集元符上书入邪中岁月蹉跎今几许俯仰一身随转蓬自尔怕道四明守讵有律吕为始终易玄后谱此时有又得刚说来发蒙 【景迂跋云今年始见刚说明州令人不觉意气自倍】 鲁人猎较亦猎较复使妙句追飞鸿朅来海头四阅月尘埃满袖生氋氃平生执鞭所欣慕追寻故迹得数弓超然之名犹可想 【超然之名旧矣相传在江之浒后楼易其名而非复故处矣】 海气微茫日未昽越中岂是不好事别乘皆贤心已（怯去去改充）场官缱绻真我友欲来卜筑祠此翁大书特书景迂号庶几遗躅常清通簿书期会目前耳此意当令齐洛嵩丰公室外草芃芃了斋却埽耳若聋当时二士相游从夜阑太息非为躬年运而往将溟蒙后辈风□□□□薄材微宦犹未工尸祝越俎自忡忡谁图遗像寘学宫时与先儒相磨砻却归金华守吾宗端坐不出固其穷
　　　慈溪龙虎轩偶成
龙蟠虎踞秣陵城甬上苍官亦强名独占高峰傲千古夜深月照落潮声
老松偃蹇卧江滨风月烟云寄此身不羡参天二千尺低徊欲对小峨岷
仙都石笋似天成凫水松龙是弟兄走遍游人与行客未知谁可寄深情
苍然暮色已峥嵘姑射山头卧玉鲸墨客琼森龙虎想我来犹自怯威名
尚书风节映鄞川人物萧然又几年世路逶迤虽已极轩前龙虎尚依然
年来世路转蹉跎正大中庸论愈多出本无心归亦好何须胸次自干戈
　　　泛舟至竹洲 【叔晦所居】 
湖光拍天浮竹洲隐然一面城之幽中有高士披素裘我欲从之恐淹留探囊百金办扁舟又烦我友着意修微风一动生波头飞棹来往倦则休兀兀坐曹如系囚吏余只有万斛愁一生安坐无几求今日栖迟如置邮脱帽露顶固狂流俯首折腰亦可羞誓将入海登之罘弃置人闲绕指柔苍然暮色下羊牛出处语默两悠悠九原可起柳柳州燕坐相与未始游
　　　它山堰
楼钥
它山堰头足奇观百万雷霆声不断谁把并州快翦刀平翦波涛成两段四明山深水源远众壑会溪长漫汗滔天狂潦不少留泻入长江势奔窜贤哉唐家王长官欲图永利输长算想得惨淡经营时下上山川应饱看西偏千岭相属联惟有兹山拥东岸遂于此地筑横埭截取众流心自断斟酌利害不全取高下参差仅强半水大七分入于江徐挹三分供溉灌支流弥漫穿郡城脉络贯通平且缓旱时及此水亦足坐使千年亡旱暵无穷庙祀报元功像设森严人敢玩梅梁夭矫有冥助大患于今尚能捍前辈所作多神灵日月真成赤心贯后人小智或更易费尽工夫随破散河堙盍浚谋不集堤断河倾流甚悍富民缩手人受殃仰望古人重兴叹老木号风波湛碧画屏俯仰丹青焕更须积雨看惊湍濡足褰裳何足惮去家不远时一游短艇垂纶流可乱八月倘有仙槎来便欲乘之泝天汉
　　　赠王景贤路分
童颜未改鬓先华小试戎韬己戍瓜插架诗书吟不彻累朝典故记无差一生供养母如佛半世清修僧在家时节不容轻酌别片帆一举遂天涯
　　　史子仁碧沚
相家小有四明山更葺桃源渺莽闲四面楼台相映发一川烟水自弯环
中洲絫石势嵯峨城上遥岑耸翠螺旧说夕阳无限好此中更得夕阳多
　　　纪梦
郑鲁公 【若冲】 
包括乾坤一环堵拍手千门辉藻黼编茅何事傍云根川观岩居天固予忆昔卧病岁壬午梦行涧石憩衡宇常充达庵表其门大楷金书爰仰睹吉符应已分行藏二纪唐捐惜无补我生六年哀怙恃三殇相继泣同乳只影危踪巢在幕孽子孤臣气如缕千金不忽坐垂堂十稔讵能酬鞠抚六张五角具孤虚万死一生逃险阻矛头淅米剑头炊耕常得晴刈常雨菲末葑根有荆棘鼠牙雀舌皆强御意行足下起关山夕计朝谋成龃龉先时败事后失机啭喉触讳默招侮贫来富往见交情行信言忠贻罪罟一本难令亲者亲四海何由兄弟普数奇尝愧李将军五穷未嗟韩吏部人生美恶半乘除我常一味无甘苦五十知非计已迟见机而作今犹愈结庐兹境了前缘端居漫作溪山主列壑攒峰无耸诮迭颖飞柯不瞋拒一室凝尘号全拙茶铛酒壶编简聚草亭临流倚梦溪观罢鱼游呼鹤舞地饶松竹秀而腴林生兰蕙香频吐泉清洗耳何妨枕晴轩炙背还堪俯采药寻梅度岭去空翠霏烟迎步武乘坚策肥彼何人藜杖枝笻自撑拄人家灯火照篱落山头月色窥松户随云归逐度溪风自喜此身轻一羽意安不厌饭藜蔬睡美那能候钟鼓少壮颜从镜里非利名心向尊前腐长因横逆反忠仁讵向艰深探城府事变起灭真浮沤身世行藏俱逆旅玉堂茅舍一蘧庐鷃起鹏抟各飞举蛮触战争两蜗角鸡虫得失了无补兴废纷纷汗马牛贤愚泯泯埋尘土长啸勿碍天地郛游思还从竹素圃要知岁晏日斜时此心只与虚空侣一觞一咏姑自娱断不伤今更思古力命悠悠讵足论漫述平生记轩庑
　　　可斋陈大卿政成之暇搜讨河渠为乡国长久虑开万世利非君侯其谁属因效一得以广盛心焉
郑清之
四明瀛海壖大田沃多稼三江纳行潦九谷偏畏夏治水宜讲行时哉及闲暇方当暑如惔孰谓晴可乍十雨非所忧一暴良已怕东有钱湖浸寒玉渺无价西有它山源盈科通昼夜维此两支邑厥田俱下下问之何因尔水道无所舍河伯空望洋旱魃巧乘罅缅思井田规畎浍分溆汊培浚傥高深怒潮敢雄跨官但督赋舆谁肯趋田驾六辅能即功百泉岂难坝愿言均此施利泽侔造化尽复淮南陂端可侪杜亚
　　　再用韵
孔明本躬耕樊迟请学稼力田乃有秋暑雨敢咨夏圣贤每忧民孔墨不遑暇因思比岁饥可谓越俗乍岂惟农夫惊亦使达官怕仓无矫制发米涌在东价居然望丰年譬彼求时夜画壤来福星上熟压中下二麦剩割云五菜纷绕舍苖根舒薤本黍菡拆榴罅龙鳞原镂塍燕尾水分汊毨兽将西成秧马岂虚跨劭农收奇勋省敛不更驾豫为鄞乡谋复广它山坝功比昔贤倍政随时雨化愿刻可斋诗端与雅颂亚
　　　题东山上方
谢公雅志在东山一入黄扉不复还公去我来山属我为公偿却半生闲
　　　湖上口占
卖葑千艘底处藏娲天濯热卧湖光山云既雨犹相逐水草无花亦自香野径偏穿人借问僧茶旋点客先尝翻思举世趋炎者谁识苹风五月凉
　　　登镇海楼
吴潜
鄮山深处古明州新有江南客倚楼凤阙天连便望日蛟门海晏不惊秋头颅已迫残年景身口聊为卒岁谋萧飒西风吹败叶满眶清泪自难收
　　　闻同官会碧沚用出郊韵
碧沚堂前瞰水官只应唤作玉壶看颇闻秩秩玳筵展莫遣匆匆银烛残酒付别肠宁怕窄诗由广舌不忧干老夫孤坐三更月欲往从之良独难
万顷蟾光浩不收花汀竹屿思悠悠黄公所隐知何地贺监宜归乞此洲良夜最佳惟午夜今秋偏好是中秋举杯酒露月同吸仰面青天可问不
　　　劭农翠山赋唐律二首
小队旌旗上翠岩松风十里锁禅关水深水浅高低涧春淡春浓远近山乡思猛随苍鸟去客心暂与白云闲天公已是多情杀特把淋头雨放悭
老守忧民若已伤三回奉诏劝耕桑周家绵远农开国汉室兴隆谷腐仓麦缘少地锄山种水怕多流絫石防田里熙熙如乐土更祈四表共平康
　　　乡举鹿鸣劝驾 【戊午岁郡人程立为举首】 
上苑春光已探来诸公逸驾莫迟回点头定有文惊坐烧尾何妨酒吸杯自是功名难躲避须知气节要壅培老夫亲手传衣砵来岁图经用再开

