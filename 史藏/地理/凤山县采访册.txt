凤山县采访册

自序
釆访案由
旧志纪略
甲部
乙部
丙部
丁部
戊部
己部
庚部
辛部
壬部
癸部
 
 

自序

　　凤山釆访共事者，如卢孝廉德祥、陆孝廉日翔二君，其总办者也；周明经熙清，王广文春华二君，其帮办者也；暨嘉，凡五人。其余外里诸绅，虽承李明府谕帖，多半置之不理。局设于壬辰（光绪十八年）季冬之朔，诸同人坐候数月，寂无一事。至迟之又久，而始有港西里举人李向荣及港东里生员洪占春各就该里约举数条，亦属寥寥无几。不得已，商请李明府饬传各里总保、庄耆按月查报，始得陆续造送疆域、田园两项。

　　嗣因槐黄期迫，逐队观光，而卢孝廉亦适有榕省之行，暂为搁下。迨秋闱报罢，买棹南归，已届九月杪。是冬，李明府始命在局执草创之役，而以讨论、修饰分责诸君。嘉，时屡辞不获命，而诸君复坚为怂恿，且许以匡所不逮，因腼颜视事。每一稿脱，必先就正诸君，刊谬订讹，至佥以为「可」，然后发钞。钞讫，又必校读一过，然后装订成书，由县缴送。自愧鸦涂獭祭，率尔操觚；贻笑大方，在所不免。然藉此日受诸君教益，已觉乐此不疲。他年通志告成，购一编而快读之，其受益更当奚似！稿既成，用述其缘起如此。

　　光绪二十年岁次甲午腊月既望，廪生卢尔德嘉谨识。  
　 
釆访案由

　　光绪十八年六月，台北府陈文騄、淡水县叶意深会禀云：『窃维考献征文，程存二代；书方纪策，政奉中天。自歌谣罢釆于輶轩，梼杌遂登诸钟鼎。其可以昭鉴戒、着美恶者，志乘诚为要矣。况台湾一岛，渟峙东南，筦钥乎中原，屏藩乎六合。在三代存而不论，地仅见于「隋书」；而两间郁而必彰，名早传于「明史」。亥步不详分野，坤舆未载图经。自大清定鼎于北都，伪郑削藩于南服，延颈系吏，稽首称臣。举红夷赤嵌之城，效赵佗而入贡；偕鹿耳鲲身之族，先征侧以来朝。计其纳■〈禾悤〉秷于天庾，输篚筐于大府，自康熙二十二年以后，已二百一十余年矣。其间啸社揭竿，虽频动王师挞伐；而衣冠礼乐，亦渐争上国光辉。迨夫异族环窥，海艟西至。或艳蠙珠之产，设廛市于奥区；或因轮轴之需，资扉粮于孔道。而南人不复存汉，西戎未忘朝唐。以故前列宪宣布威灵，抚绥番庶，区南、北、中为郡县，正叶天上三台；聚漳、泉、粤之民人，式廓寰中一省。乃复营屯棋布，海日涌而旌旗红；碉堡星罗，山风鸣而鼓角应。电光烁烁，线传简牍之音；雷声辚辚，火激车轮之响。阛阓骈坒，关市讥也；鉏耙森横，壤则定也。舳舻飞渡，声气通也；学校如林，选登广也。盖自规模渐备，以迄经画咸周，及今又十余年。我宪台经纬三才，表章百辟。今日维屏作翰，已风人而雨人；异时开府建牙，咸福我而寿我。乃能阴阳无忒，瘴疠全消；金锡蕴而山辉，斥卤充而川媚。红镫夜烬，焚香选卷之宵；白羽晨飞，扫穴犁庭之业。固已文开混沌，地变狉榛；物产精华，人遵道路。乃复念山川之扼塞、赋税之盈虚、关津邮传之更移、城郭堡戍之建置以及官方兵制，记其沿革；方物土宜，征其充牣。他若循吏、儒林、孝子、节妇，「班史」载艺文之目，「范书」志食货之经；卉木名证于吴都、仓储制详于宋代。综百年之消长，纪十世之创垂；验一代之弛张，永千秋之征信。爰修通志，进之史峸；上备圣天子体国经野之资，下裨百执事宣化承流之助。洵今日之急务，诚旷代所罕逢。卑府等承望下风，图维先事；谨拟章程六事，曰设局、筹款、分职、购书、求才、制器，开具清折，恭呈鉴核。如蒙俯允，再将将来未尽事宜，随时斟酌，请示遵办。所拟纂修通志缮具折略缘由，理合联衔具禀，伏乞宪台察核，批示立案。敬请钧安，伏乞垂鉴。除禀抚宪外，卑府文騄、卑职意深谨禀』。

　　计呈清折一折：

　　遵议纂修通志设局事宜，缮折呈请钧鉴。

　　一、设局：纂修通志，事极繁重，非多设一局，则无所会归。查试院轩敞幽静，拟即设为修志总局，庶写作各家可以荟萃于此。将来椠板排印，不患狭隘难容。并请颁发木质关防一颗，其文曰「修纂台湾遍志总局关防」，开局启用，以昭信守。每届岁、科试，局中员役暂为挪让。

　　一、筹款：各省本无闲款分给，经费一项，已于去年详定，专归司库以济。津贴项下，如不足，惟磺脑、金沙二局。厘金尚旺，为善后局额外之入款，拟请移知善后局，每月拨洋银一千两，作为修志经费；或有余、或不足，俟二、三月方有准则。至将来脱稿后，同纸张所需正巨，当再禀请另筹别款。

　　一、分职：总纂一人，业经聘定。此外，拟请派提调一员，主张局务；帮提调一员，以便轮换，庶不致抛荒本任公事。如派候补人员充当，即一员亦足敷用。以下拟请派正途二员为纂修。又协修四人、校录四人、誊录六人；协修主分门编纂之役，校录专司核对，誊录专司缮写，统归于纂修覆订后以达于提调、总纂。此外，须用收掌一人，专管收发书籍、登记号簿；清书四、五人，以备赴各衙门钞录案卷及执掌外府州县公文来往。又支应司事一人，经管内外供亿、出入银钱、油烛纸张。自纂修以下，均听提调差委。又，火夫一名，随时雇用；听差二名，由府、县拨派。又，门役即用试院原夫，与听差各役均由局酌给津贴。至纂修以下各员名薪水工食，开局时另请定夺。惟是经费不充，不能不实事求是；如有以挂名支修请者，应即概行谢绝。即成书以前，非实在烦冗，亦不另添别项名色。

　　一、购书：台地入版图仅二百年，前代惟「隋书」一见，「明史」始有台湾之称，无须远稽册籍。拟请札饬各属将前所有旧志及台人著述或他著作家有关系台湾掌故、风土、山川者，各悉入搜访。愿售者买之，不愿售者立定章程，钞后发还。均宜认真访求，共勷盛举，不得空言搪塞。其总纂须着各种书籍，开单后交提调至内地购买。

　　一、求才：设局后，惟测量、绘画两事，难得其人。拟与搜访遗书一节，请一并通饬并出示晓谕，有能自献其长、共勷盛举者，准其来局报明，听候察验。即藏书之家，愿售、愿借者，亦准来局随时登记。

　　一、制器：开局之初，先请发款三、五百元，将屋宇修理洁净、裱糊洒扫，购买书架、床帐、棹椅，以备总纂以下各人来往住宿。

　　以上各条，皆先务之急；开局以前，即宜布置。此外，未尽事宜，俟设局后，随时开请宪示遵行。

　　旋奉台抚部院邵批：『台湾于古无考，自郑氏辟除荒陋，旋归版籍。康熙三十三年，分巡台厦高道拱干创纂台湾府志。乾隆六年、十一年、二十五年，按察刘副使良璧、巡台范御史咸、台湾府知府升任福建巡抚余部院文仪，先后续修。维时所载府治四县二厅，盖距今一百三十余年矣。山川道里，日开月辟；分职经野，屡见更张。光绪十有四年，台湾升建行省，增改郡县；规模制度，秩然可观。若使载记阙如，无以信今而传后。据禀请纂「福建台湾省志」，所议筹款、设局、求才、分职、购书、制器六条，尚为妥协。仰布政司查照核办，移饬遵照；仍将开局日期暨执事员名具报。缴。折存』。

　　抚宪又于六月二十七日，将原批札示各属。且云：『昨经饬据署台北府陈守议请纂修「福建台湾省志」，并陈筹款、设局、求才、分职、购书、制器六条，当已批司查照核办在案。查台湾唐藩司景崧、台湾顾臬道肇熙，堪以派充福建台湾通志总局监修；署台北陈守文騄，堪以派充该局提调；代理淡水县叶令意深，堪以派充帮提调。其余执事各员暨司书、夫役人等，即由监修、提调分别委派，各专责成。仍将一切应办事宜，主持调度，随时详候裁夺。除分札饬遵外，合行札委。札到该府，即使遵照办理，毋违。此札』。

　　（以上俱由代理台南府包，于闰六月二十日行知，二十三日到县）

　　光绪十八年十月初二日，奉到钦命台湾布政使司霍伽春巴图鲁唐为通行事：『查台湾郡县旧有志书，迄今已逾百年，事实急宜续纂。且大都残失，完本难求；至改设添建之郡州厅县，更未闻议及修志。将来省志虽成，而各属无志，终留缺憾，贻诮后人。查台〔归版图〕以来，规模大备，及是时鲸波不作，征文考献，于海防、吏治正相成而不相妨；所望贤有司文采风流，润色穷岛。现在通行釆访，即可为各厅县修志张本；努力为之，事半功倍。厅县有志，则「府志一易于辑办，不难接踵成书。幸勿视为不急之务，厌怠徘徊，本司将于此觇各牧令之志量焉；合行通饬。为此，札仰该县官吏即便遵照，将修志事宜筹度开办，具报查考。毋违。此札。光绪十八年九月二十二日札』。

　　附修志事宜十四条

　　一、府县建置，宜考其沿革也。台湾海邦，于康熙二十三年始隶版图。虽于古无征，然如康熙间始设台湾一府、台湾、凤山、诸罗三县；雍正元年又增设淡水厅、彰化县；五年又增设澎湖厅。厥后又改诸罗为嘉义，改淡水厅同知、噶玛兰通判所辖地为台北一府三县及基隆一厅；又增设埔里社、恒春厅县各一。凡此沿革不同，皆宜详其更置。又如近设台湾、云林、苗栗三县、台东一州，其地或为旧址、或为新辟，东剖西割，移步换形；并宜分其井疆、着其因革，俾知名目虽异，封域不殊。是在条理分明，稽考核实，庶使今昔兴废，一览了然。

　　一、舆图测绘，宜得其要领也。「汉书」「地理志」云：推表山川，是地理以山川为纲领，而城郭、村墟、津梁、塘汛、隘口附丽于其间者，或在山之南、或在水之北，万万不能倒置；山宜分其支干，水宜穷其源流。惟台湾高山水源多在生番界内，足迹既不能到，测绘遂不能真。祗有但就可到之区，绘其水自某处始见，缺其上流，不作为源；其下流经某处与某水汇合，又至某处入海，此则当穷其委者也。凡绘图，无论山名、水名、地名、村名，必须于四至交接之处，两图并书，庶使此图可与彼图逗合；此为最要。旧志于山则绘树木，于水则绘波澜，于美景则绘渔艇、浮屠，于营汛则绘烟墩、旗帜；此最可厌，今宜一切删除。

　　一、疆域广狭，宜着其道里也。一府领若干县？一县领若干堡？总数远近，掣领提纲，分壤纵横，条分缕晰。其有犬牙交错之地，尤宜详细着明；务令四至分明，方舆可考。若插入生番地界、未隶版图者，例从阙如，不须式廓。

　　一、人物立传，宜稽其实迹也。凡德行、文学、宦绩、武功，例所必录；而孝义、贞烈有关风化者，尤应表彰，以风薄俗。但必须事征其实、行考其详，不得附和随声，瞻徇滥列。如名宦则必开列政绩，乡贤则必呈送行状，文儒则必搜求著作，庶使信而有征，不至贻讥滥厕。其寄寓羁客、隐居名流，例得兼收，并宜博访。惟生存之人及升擢出省上官，概不收录，以符史例。其守节妇女，已奉旌表及未奉旌表而年例已符者，虽生存亦得并录，不在此例。

　　一、田赋科则，宜析其等差也。台湾新旧县分不同，钱粮各异，从前旧额与清赋后新额悬殊，是宜纪载赅详，以备参考。田亩名为戈甲，即内地所谓邱段。其一戈一甲，当内地之若干亩，亦宜着明。其它园围、水圳与及隆恩租、抄封、杂税等项，并宜录载详明，毋紊、毋漏。

　　一、物产土宜，宜辨其种类也。台湾果木杂卉与内地多有不同，称名亦异。如台湾之檨，即粤东所谓檬果；台湾之黄梨，即粤东所谓波罗。名异实同，足资互证。又如守宫色白能鸣，蜘蛛状类人面。此皆台湾物产之异者。他如蜃、蛤、鱼、虫，族类尤伙；倘考证綦详，可续稽含「南方草木状」、陆玑「草木鸟兽虫鱼疏」，则亦海外奇观也。

　　一、土客风俗，宜究其异同也。台湾本无土著，生番即其土著。然自闽之漳泉、粤之惠潮嘉，自内地徙居，历年已久，悉成土著。而台地所称客庄者，乃指粤人所居而言，是闽又以粤为客矣。其土风不同，俗尚互异；所有冠婚、丧祭、岁时、伏腊、刚柔、驯悍，均宜分别釆风，着之于册。

　　一、文艺杂着，宜广其搜罗也。大而辅经翼史，阐道明德尚矣。次若诸子百家导衍津派及词章训诂、图画谱牒之类，苟有可称，均当博釆。已刻者则购其书，未刻者则录其稿，或残缺散佚者亦宜分晰着明。

　　一、地方修造，宜纪其兴废也。凡城池、衙署、学宫，孰为创建、孰为重修？均宜详其姓名、年月。其仓库、书院、义学、水圳及庙宇、寺观、桥梁、古坟、驿站并游观名胜之区，均须备录；倘已颓废者，亦着于册。

　　一、职官缙绅，宜录其姓氏也。自府县、儒学、县丞、巡检、典史并武职各官，于某年某月履任，或实缺、或署理、代理、兼理，均宜详着。其缙绅则自文武进士、举人及五贡并宜着其科分、选贡之年，以备列表。

　　一、寇贼兵事，宜详其始末也。明季、国初如林道干、颜思齐、朱一贵等已见旧志者，无庸备录。自乾隆中叶以后迄于近年，如蔡牵、戴万生之流，寇乱延及郡县，其始事因由、弭平功绩，宜详访之；即近年东洋、法国、凶番兵事，如于辖地有关涉者，亦宜博釆，登之册籍。

　　一、产矿山场，宜察其地脉也。淡水附近地方，近出煤炭、金沙，乃大地精华，蓄久泄露；其它府、县如有五金矿、煤炭矿并樟脑出产之处，亦宜标其山名，纪录于册。

　　一、番社方言，宜通其称谓也。旧志，于番语釆自诸罗一志。然番族平埔与高山不同、此社与彼社亦异，南、北、中路尤为大相径庭，未可仅据一隅，以概各社；允宜就番社之附近各厅、县者而博考之。

　　一、灾祥变异，宜载其事实也。天灾流行，自古不免；史书所载，例不讳言。凡水旱、飓风、山崩、川竭、地震之类，俱宜纪其年月、着其地名。此外，一切祲氛、异闻、罕见者，亦不妨博釆兼收，以备登之志乘。

　　（以上于光绪十八年九月二十八日，由台湾纂修通志总局司道宪札发黏钞，十月十四日到县，并于十月二十五日由盐运使衔补用道台南府正堂唐札发黏钞，二十八日到县）

　　光绪十八年十一月二十日，奉到特授台北府淡水县调署凤山县正堂李为谕饬釆访事：『本年十月十四日，奉通志总局司道宪札开：「为照台湾修纂通志，各府厅州县疆域、乡堡、村镇、山川、道里、险隘、田园、沟洫、城池、廨署、营汛、仓廒、桥梁、津渡、坛庙、祠宇、书院、义庄、善举、人丁、户口、钱粮、税课、文武职官、兵制、选举、学校、人物、古迹、名宦、流寓、列女、番社、风俗、物产、典礼、政事、艺文、灾祥、兵事、中外交涉，并一切地方建置兴废沿革，均关记载，相应叙具修志事宜及釆访册式，饬发各属，先行按条釆访，各自纂辑成书，一面将釆访各项随时禀送本总局汇核纂办。该县即就地遴选品端学粹绅士，酌延数人，俾膺釆访之任，务宜查照现发册式事宜，逐条切实搜罗，详慎考核，毋任罣漏稽延，是为至要。至釆访不无费用，应由本总局各给银一百两，以资津贴。如有不敷，由该县自行筹办。其分省前后所有地方事宜奏咨案据有关征考之件，随时查访；所在衙门，由局分别申详移行钞取核办。除呈报两院宪暨分别移行外，合行钞发。为此，札仰该县即便遵照办理。毋违。此札」等因。计札发釆访册式五十本下县。奉此，除出示晓谕外，合行谕饬。为此，谕仰该绅董卢尔德嘉即便遵照，迅将发去釆访册式，认真办理，并搜求志书，全部借钞，以便详送，该绅毋得视为具文，互存观望。此项修纂通志釆访各事，即可为修县志张本。务各实心实力，分别釆访举办。切切，特谕。计发釆访册式一本。光绪十八年十一月十九日谕』。

　　十二月初一日设局举办。

　　光绪十九年五月二十一日，造报疆域册一本；二十五日，李邑侯具文申送。奉台湾纂修通志总局司道宪批：『据详送疆域册一本，该县首先造送，办事认真，殊堪嘉尚。惟查册内分纪各庄界限，虽已分明，而于该县辖内全境四至里数，尚未赅备。应令补造全县所辖东西南北四至，以何处为界？延袤若干里？至台南府城若干里？均须载明。仰即饬该绅董等再行详细确查，另造简明清册申送，以备编纂。毋延！切切。此缴，册存』。

　　（右批于六月二十三日到县，旋奉李邑侯于二十五日录批照会到局遵办）

　　七月二十日，造报田园清册一本，由李邑侯具文申送。

　　二十五日，复补造疆域册一本，亦由李邑侯具文申送。

　　八月十八日，奉到台湾纂修通志总局司道为饬催赶办事：『照得本总局纂修通志，迭经通饬所属各厅县釆访事实，送局备纂。嗣因延未送到，复经行催各在案。兹查本总局开办以来，已届一年，而各属缴到釆访册，尚属寥寥。本总局无所取材，凭何编纂？现在濡笔以待，不容再事因循，亟应严催赶办缴送，以备纂辑。除分行札饬外，合行札催。为此，札仰该县立即遵照，迅将釆访事实陆续造送，仍不得草率塞责，总期黾勉趋公，早日蒇事，勿再挨延，切速。此札。光绪十九年八月初七日札』（又于三十日，蒙台南府唐照札饬催，九月初一日到县）。

　　光绪十九年九月初八日，奉到台藩司唐为饬催事：『照得台湾设省，举办省志，设局已及一年，为费甚属不赀。而各县釆访，到者寥寥，编纂无从着手。似此耽延时日，固属不成事体，即经费亦难乎为继。迭经通志总局公牍频催，无如各厅县置若罔闻。须知此事万难住手，各属釆访不到，则总局经费虚靡；应勒限三个月内，一律釆访竣事，详送通志总局备纂。此系特饬之件，勿再视为具文，任意逾延，致干咎戾。除移台湾道一体饬催并分饬遵办外，合行札饬。为此，仰〔该〕县官吏即便遵照办理。毋违，速速。此札。光绪十九年八月二十八日札』。

　　（右札旋奉李邑侯于九月十五日照会到局遵办；十七日奉台南府唐照前札饬催，十九日到县；二十六日，再奉台南府唐札奉臬道宪顾照前札饬催，二十九日到县）

　　十月初二日，奉特授台北府淡水县调署凤山县正堂奉旨嘉奖加十级纪录十次李为谕饬遵办事：『照得前奉通志总局司道宪札开：「为照台湾修纂通志，各府厅州县疆域、乡堡、村镇、山川、道里、险隘、田园、沟洫、城池、廨署、营汛、仓廒、桥梁、津渡、坛庙、祠宇、书院、义庄、善举、人丁、户口、钱粮、税课、文武、职官、兵制、选举、学校、人物、古迹、名宦、流寓、列女、番社、风俗、物产、典礼、政事、艺文、灾祥、兵事、中外交涉并一切地方建置兴废沿革，均关记载，相应叙具修志事宜及釆访册式，饬发各属先行按条釆访，各自纂辑成书，一面将釆访各项随时禀送本总局汇核纂办。该县即就地遴选品端学粹绅士，酌延数人，俾膺釆访之任。务宜查照现发册式事宜，逐条切实搜罗，详慎考核，毋任罣漏稽延，是为至要。至釆访不无费用，应由本总局各给银一百两，以资津贴。如有不敷，由该县自行筹办。其分省前后，所有地方事宜奏咨案据有关征考之件，随时查访；所在衙门，由局分别申详移行钞取核办。除呈报两院宪暨分别移行外，合行钞发。为此，札仰该县即便遵照办理。毋违。此札」等因。计札发釆访册式下县。业经分发各乡绅董据实釆访，并照会卢绅德祥、陆绅日翔为釆访总绅，以专责成。嗣蒙本府宪唐来函，以奉委邱仙根工部为全台釆访总绅，饬即赶速釆访汇报等因，迭经转催赶办在案。兹查：由局查造各册，转报者固属不少；而釆访事宜，势难再事因循，是非设立主稿之人，不足以资专责而冀速成。现查该廪生品学兼优，堪以委任在局主稿，合行谕饬。为此，谕仰该廪生即便遵照，务将釆访事宜妥为主稿办理。每月由局给发薪水六八洋银十六元，以资津贴。此系奉饬要件，该廪生务须实力举办，毋负委任。切切！特谕。右谕仰廪生卢尔德嘉。光绪十九年十月初一日谕』。

　　先是，九月二十九日，奉到台湾纂修通志总局司道为札饬事：『为照本总局纂修通志，前经刊发釆访册式，饬令各属将地方应纂事宜，按册釆访，送局备纂，并准各支经费银一百两在案。现计开局一年之久，仅据澎湖厅采辑送局，其余各属迭经饬催，未据采送。推原其故，无非因经费太薄，不敷开销；各该地又无可筹，以致日久观望。除埔里社厅、恒春县、台东州三属，均系新辟地方，釆访较易，仍令遵照前檄赶紧采送、无庸议加经费外，台湾、彰化、安平、凤山、嘉义、淡水六县，缺分较优，应予酌加经费银各三百两，先由各该厅、县自行垫支。自此次文到三日起，勒限半年，一律釆访完竣；仍随时送局备纂，不准再有迟逾。一面先将奉文日期报查，并俟依限办竣，赴局将应领经费请领归垫；如有迟延逾限之处，即将所加经费银两扣发，以示劝惩。除详请总裁抚宪暨分移通饬外，合行札饬。为此，札仰该县立即遵照办理。勿违。速速。此札。光绪十九年九月二十二日札』（又于十月初八日，由台南府唐照札行知，初十日到县）。

　　又于本日奉到台南府唐为行知事：『本年九月二十八日，蒙通志总局司道宪札开：「为照本总局总纂蒋明经师辙，前据请假回籍，经委纂修王令国瑞代办在案。现在蒋明经日久不来，王令又兼办提调，查有纂修薛孝廉绍元，堪以改订总纂，以便主持一切纂辑事宜。自十月初一日起，每月致送修银一百元，王令仍以纂修兼办提调，照旧月支薪水共银七十元。除详明总裁抚宪暨分移关订札知外，合就行知。为此，仰该府即便知照。此札」等因。蒙此，除移行外，合就行知。为此，仰〔该〕县官吏立即查照。此札。光绪十九年十月初八日札』。

　　十二月二十五日，造报山川清册一本；二十六日，由李邑侯具文申送。

　　光绪二十年元月初七日，奉到特授台北府淡水县调署凤山县正堂奉旨嘉奖加十级纪录十次李为遵札照会事：『去年十二月二十七日，奉通志总局司道宪札开：「照得本总局纂修通志，前经札发釆访册式，并迭催造册送缴备纂在案。昨据宜兰县首先缴到各册，一律完竣，洵属急公。惟册内称引旧志居多，于近事转多缺略。查台省旧志，现存者如台湾府志、诸罗、凤山、彰化县志，噶玛兰、淡水、澎湖厅志，早经檄取存局备纂，无庸釆访诸绅再事援引。惟于旧志以后事迹，釆访宜详，方足以资纂辑。除分饬外，合行札饬。为此，札仰该县即便遵照谕饬釆访各绅，查照前发釆访册式，逐条详细参订，从速造册，陆续送缴本局，以凭集纂。其与旧志同者，无庸援引胪列。惟旧志舛误、今经考订改正者，不妨并引，声明旧志新辑，以订舛讹；庶免缴册到局，致烦驳诘，展转需时，是为至要。切切，此札」等因。奉此，合就备文照会。为此，照请贵总局请烦查照，赶速办理，望切望切，须至照会者。右照会釆访总局。光绪二十年元月初六日照会』。

　　二月二十七日，奉到台湾纂修通志总局司道为特札催缴事：『照得本总局纂修通志，须待各属釆访册籍缴齐，方可纂辑成书。屡经札催造送，并于去年九月间，酌加釆访经费，勒限半年缴齐，乃仅据澎湖厅、苗栗县釆访齐全，考订成书送局；又据埔里社厅、宜兰县备造釆访册送缴。此外如台东州、凤山、安平、台湾、恒春等县，亦经陆续造送。惟嘉义、彰化、云林、新竹、淡水五县暨基隆一厅，未据缴送。现将届限满，本总局立待造缴齐全，以资编辑。合行札催。札到，该县即便遵照督饬釆访各绅，迅速赶办，一律造齐送局，不得再行宕延。切切，此札。光绪二十年二月十八日札』（又于三月十一日奉台南府唐照札转饬，十三日到县）。

　　五月初一日，造报水利清册上下二本。十二日，由俞邑侯具文申送。

　　九月十七日，奉台湾纂修通志总局司道为特催赶送事：『为照本总局纂修通志，早经通饬各属举办釆访，以便纂辑，嗣因延未采送到局，复经迭次分催，酌加经费，勒限造送去后；续据各属先后釆访完竣，造册送局各在案。所有该县应造前项册籍，迄今阅时已久，仅据送到疆域、田园、山川、水利等项釆访册，其余所缺尚多，迄未采送完竣，殊属延缓。本总局亟待集纂，未便再事因循，合亟特札严催。为此，札仰该县立即遵照迅将釆访册籍赶紧造送齐全，以备核纂。该县现值办理海防，不无兼顾，然釆访事仍须一面督催各绅并行不悖，毋得藉词挨延。切切，此札。光绪二十年九月初九日札』。

　　附录釆访贞孝节烈妇女旌表事例

　　一、孝子。凡实行昭彰，乡邻共喻，无间人言者，可采其平日事亲若何？奉养若何？终丧若何？详为纪载。间有割股疗疾、出于至性者，亦须叙明。

　　一、孝子割股伤生及烈妇夫死并无逼嫁情形而遽殉节者，奉旨不准给旌。此自圣朝广大好生之德；然有出自至性、割臂割股疗病至愈、两无伤损者，伉俪情重、不因逼迫而慷慨以殉夫者，由六部九卿科道疆臣奏请旌表，候旨遵行。此足见我朝典例，仁之至、义之尽。凡我士民，当仰体朝廷德意，遇有此等，一体开报。

　　一、列女分贞、孝、节、烈四种名目。女曰贞，妇曰节。孝者，妇女善事其父母、翁姑也。烈者，妇女惨遭不幸、奋不顾身也。此须分晰明白。

　　一、女未字在母家守贞者，曰贞女。已字未嫁而夫死，遂赴夫家守贞者，曰贞妇。女家无男子，女自誓在家守贞、奉养父母终老者，曰孝女。出嫁孝养舅姑代替危难者、妇代夫危难者，均曰孝妇。夫死守节、孝养舅姑、抚孤成立者，或无子而守节终养者，均曰节孝。凡节未有不孝者也。不论妻妾，但年三十以前夫死而守节至五十岁者，或年未五十身故、其守节已及六年者，均曰节妇。

　　一、夫死以身殉夫者，曰烈妇。遭遇盗贼强暴捐躯殉难者，妇曰烈妇，女曰烈女。力不能拒、羞愤实时自尽者，亦合旌表例建坊。凡妇女贞而兼孝者，曰贞孝；兼节者，曰贞节；兼烈者，曰贞烈；节而兼孝者，日节孝；兼烈者，日节烈。各随其事实变通办理可也。

　　一、女许字未嫁而夫死、女往夫家守贞身故及未符年例而身故者，一体旌表。

　　一、妇女遭寇守节致死，虽事历年久，准补行请旌建坊。

　　一、节妇夫死毁容自誓、如令（？）女割鼻之类，近年新例不俟年限即行给旌；如遇此等，亦应开报。

　　一、本省府厅州县开报贞孝节烈妇女，请注明某里、某乡及里乡户首姓名、举贡生监保认姓名，以备查核。

　　一、贞女、孝女，请载父母名氏，云某人之女某贞姬、贞娥、贞姑，称谓各随乡俗可也。已许字者曰字某姓，未字则云未字。

　　一、贞节烈妇，请载夫名，云某人之妻某氏；孝妇兼载舅姑名氏。

　　一、贞节妇某年于归、某年夫卒，计守贞、守节若干年，现存年若干岁；其未五十而身故者，载某年身故，计生前守贞、守节若干年。

　　一、节妇有子几人，或抚子、或无子，均请分析载明。凡妇人守贞砥节，其志至苦而其神至清，故子孙多致贵显，非独天之报施不爽，亦其平日之懿行淑德所以感之者有渐也。如贞节之子孙，有得科名仕官者，均应详载。

　　一、烈妇、烈女，请载某年月日遭寇贼强暴自尽。其贞、孝、节三等妇女卒之年月日及葬地，有可考者，亦应载明。

　　一、贞、孝、节、烈妇女已请旌表者，应书明某年月日、某官某题请旌表。其未旌表者，亦应书明尚未奉旌表。

　　一、贞、孝、节、烈业经题奏，奉旨予旌，而通志遗漏未载者，亦请开明补刊不误。

　　十二月初二日，奉到台湾纂修通志总局司道为严催速送事：『照得本总局纂修通志，早经通饬各属举办釆访，以便纂辑。嗣因延未采送到局，复经迭次分催，酌加经费，勒限造送去后；续据各属先后釆访完竣，造册送局各在案。惟有该县应造前项册籍，所阙尚多，阅时已久；早经逾限，未据造送完竣，复于本年二月、九月迭经檄催，迄今又阅数月，仍然任催罔应，实属挨延，不成事体。本总局需费甚巨，因该县釆访未完，搁笔以待，以致虚縻经费，势难再任宕延。合再严催。为此，札仰该县着于札到之日，立将何时釆访完竣，先行禀复，一面迅将未完釆访各条，查造齐全，星飞递送，不得再行挨延，致干未便。懔之，慎之。切速，特札。光绪二十年十一月二十三日札』。  
　 

旧志纪略

　　凤山旧志十二卷，创于康熙五十八年李邑侯丕煜；又重修于乾隆二十九年王邑侯瑛曾，距今已一百三十年。旧有刻本，兵燹之后，散失无存，惟兴隆谢姓家藏一部。光绪三年，凤仪书院前董事蔡垂芳曾向其借钞，全部订作十本，编十干为次第；计縻钞写、装订工资银十四元。其中字多舛讹，殊非善本。近闻谢姓一部业经遗失，不知流落谁何之手？现在釆访必需，固犹赖有此钞本，以资考证。物罕见珍，亦足贵矣。今录其目如左：

　　卷首

　　序（三篇）

　　旧序（五篇）

　　重修职名（十人）

　　旧志职名（十一人）

　　凡例（计十二例）

　　图（六幅）

　　卷一

　　舆地志（星野、建置沿革、疆界附形胜八景、山川附海道）

　　卷二

　　规制志（城池附街市、公署附行署养济院义冢、水利附潭港桥梁津渡、仓廒）

　　卷三

　　风土志（气候附岁时、坊里、风俗、番俗、番社风俗附抚番余论番语番曲）

　　卷四

　　田赋志（田园、租赋、户口即人丁、番饷附鹿皮价、杂饷附官庄盐课当税、经费、耗羡附养廉）

　　卷五

　　典礼志（公式、坛庙）

　　卷六

　　学校志（学宫附入学额数、书院即义学附土番社学学田）

　　卷七

　　兵防志（营制附赏恤、营署附军厂军器库火药库较场、汛塘附铺舍、海防附潮信风信占验、船政、武职、武功列传）

　　卷八

　　职官志（官制、官秩、宦迹）

　　卷九

　　选举志（科目、贡生附例贡、武科、封荫附乡饮宾）

　　卷十

　　人物志（列传、义民、列女、寓贤）

　　卷十一

　　杂志（名迹附寺观坟墓、灾祥附兵燹、物产、丛谈）

　　卷十二

　　艺文志（奏疏、文移附禀札、序记、诗赋）

　　旧志职名

　　总裁：分巡台湾道兼提督学政梁文煜（汉军正白旗人、监生）。

　　鉴定：台湾府知府王珍（山西长治人、辛酉副榜）、台湾府海防同知王礼（顺天宛平人、监生）。

　　主修：凤山县知县李丕煜（直隶泺州人、岁贡）。

　　编修：台湾府学岁贡生陈文达、本县学廪生陈钦文、诸罗县学廪生陈慧。

　　编次：台湾县岁贡生陈逸。

　　校刊：凤山县儒学教谕富鹏业（晋江县人）。

　　督梓：凤山县典史周起渭、凤山县淡水司巡检王国兴。

　　重修职名

　　总裁：分巡台湾道兼提督学政觉罗四明（字松山、满洲正蓝旗人、内阁中书）。

　　主修：俸满台湾府知府今升台湾道余文仪（字宝冈、浙江诸暨人、丁巳进士）、台湾府知府蒋允焄（字为光、贵州贵筑人、丁已翰林）、台湾府海防同知徐德峻

　　（字发岩、浙江兰溪人、丁巳进士）。

　　编纂：凤山县知县王瑛曾（字玉裁、江南无锡人、甲子举人）。

　　参阅：癸酉科举人黄俏（字乐序、福州侯官人）、拣选知县庚午科举人卓肇昌（字思克、本县人）。

　　校对：贡生柯廷第（字声侯、本县人）、生员林梦麟（本县人）、生员张源义（字世文、台湾县人）。

　　建置沿革

　　县治距府东南七十里，古荒服地；倭与琉球别种。自前明嘉靖末，流寇林道干掠海上，都督俞大猷逐之，道干遁附倭，舣舟打鼓山下，始通中国。寻道干惧为倭所并，遁占城，地复归倭。万历末，荷兰入北港，据之，筑城以居。天启元年，海寇颜思齐、郑芝龙再引倭踞其地，寻各弃去，复为荷兰所有。

　　国朝顺治十八年，芝龙子成功逐荷兰取之，改台湾为承天府，设伪县二，南曰万年，即县地也；再传至克塽。康熙二十二年，圣祖命靖海将军施琅讨平之，置郡一，领县三，南为凤山县（按伪郑时县曰万年、营曰统领。国朝定制：改县曰凤山，分营曰南路）。然初底定，土地寥旷，文武职官多侨居府治。康熙六十年，台匪窃发后，始令归治。

　　附录

　　「蓉洲文稿」：台湾，海中番岛，「名山藏」所谓『乾坤东港，华严婆娑洋世界』，名为鸡笼。考其源，则琉球之余种，自哈喇分支。近通日本，远接吕宋，控南澳，阻铜山，以澎湖为外援。明万历间，海寇颜思齐踞有其地，始称台湾。思齐剽掠海上，倚为巢窟。台湾有中国民，自思齐始。

　　「府旧志」：台湾古未隶中国版图，明宣德间，太监王三保（「通志」作郑和）舟下西洋，因风泊此。嘉靖四十二年，林道干寇乱边海，都督俞大猷逐道干入台，侦知港道纡回，不敢进，留偏师驻澎，时哨鹿耳门外。道干以台非久居所，遂恣杀土番，取膏血造舟，从安平镇二鲲身隙间遁去占城（占城属广南，今尚有道干遗种）。道干既遁，澎之驻师亦罢；因设巡检守之，寻裁。天启元年，汉人颜思齐为东洋国甲螺（东洋即今日本，甲螺即头目之类），引倭屯于台。郑芝龙附之。寻弃去。久之，荷兰红毛舟遭飓风飘此。爱其地，借居于土番，不可，乃绐之曰：『得一牛皮地足矣，多金不惜』。遂许之。红毛翦牛皮如缕，周围圈匝，已数十丈。因筑台湾城居之（今安平城）。已复筑赤嵌楼，与相望，设市于城外，而漳，泉之商贾集焉。国朝顺治七年庚寅，甲螺郭怀一谋逐红毛，事觉被戮。辛丑，郑芝龙子成功自江南败回，其势日蹙，孤军厦门，适甲螺何斌负债逃厦，诱成功取台地。舟至鹿耳门，乘大雾骈进。荷兰归一王以死拒战，成功告之曰：『此地先人故物，今珍宝听而载归，地仍还我』。荷兰知不敌，乃遁去。成功遂入据之。改台湾为安平镇，赤嵌为承天府，总名东都。设县二，曰天兴，曰万年。成功死，子经嗣，改东都为东宁、二县为二州，设安抚司三，南、北路澎湖各一。康熙二十一年，福建总督姚启圣用间牒，阴散其党，约伪宾客司傅为霖为内应，垂成事泄，为霖遇害。二十二年，水师提督施琅统舟师进征。六月，由铜山直抵澎湖八罩澳，取虎井、桶盘屿，戒军士毋得妄杀。军士苦水咸，岛岸突涌甘泉，遂无渴患。一战而澎湖平，克塽震慑，遂籍府库，纳地归诚（附海道：邑治北至安平四草湖，水程二更；南至恒春沙马矶头，水程四更；西北至澎湖，水程一百七十五里。至厦门四百九十五里。至福建省会十五更。南至吕宋六十四更。北至日本七十余更。至天津七十更。按「樵书」云：六十里为一更。又日夜一周定为十更。定更之法，以焚香几枝为度。船在大洋，风水有顺逆、驾驶有迟速，水程难辨，以木片从船首置海中，人自船首速行至尾，木片与人行齐至，则更数准。若人行至船尾，木片未至，为不及更。或木片反先人至，则为过更。均非更度也。舟子，各洋胥有秘本，所以历番夷绝岛、数旬不见山屿，舟师知在何处，皆此法也。闻前明太监王三保传授云）。  
　 
甲部

　　地舆（一）

　　疆域（包括田园、户口）

　　路程

　　 疆域（包括田园、户口）

　　邑治旧在兴隆里，乾隆五十一年丙午，逆匪林爽文倡乱，贼党庄大田攻陷县城。戊申，贼平，乃移新城，即今大竹里陂头街是也。原辖七里（仁寿、维新、长治、嘉祥、依仁、新昌、永寗）、二保（喜树仔、土墼埕）、六庄（兴隆、半屏、赤山、大竹、小竹、凤山）、一镇（安平）。康熙五十八年（旧志），增港东、西二里、观音山一庄，凡九里、七庄，保镇仍旧。雍正九年，更定疆界，县北永寗、新昌、依仁三里并土墼埕、喜树仔二保、安平一镇，统拨归台湾县（即今安平县）管辖，新增文贤一里，今概称为十四里（大竹、兴隆、赤山、小竹、凤山、观音、半屏、仁寿、维新、嘉祥、文贤、长治、港东、港西），保镇无。

　　大竹里，在县治首区，辖庄三十二。陂头街、过沟仔、德乃嘉、下菜园、中仑庄、牛寮仔、陂岸脚、七老爷、一甲庄、五甲庄、前镇庄、道爷廍、新甲庄、冈山仔、篱仔内、竹巷庄、新庄仔、五块厝、林竹竿、戏狮甲、大林尾、过田仔、能雅寮、■〈鱼逮〉港埔、■〈鱼逮〉港庄、三块厝、前金庄、盐埕庄、龙水庄、旗后街、大线头、哨船头。东以规仔寿陂与凤山里分界，西以龙水港与兴隆里分界，南以丹凤澳与凤山里分界，北以武洛塘山与赤山里分界。里内东西相距十七里，南北相距十四里，积方二百三十八里。其中田一千五百五十一甲七分九厘九毫三丝四忽二微，园一千零五甲六分八厘八毫零三忽四微，平等沙田一百二十三甲五分零四毫四丝，平等沙园一百零四甲一分七厘二毫。埔一处，在新甲庄北，纵二里，横三百七十五步，积方四分里之三。人民七千二百三十六户，男二万九千三百九十四丁，女二万六千一百四十八口。

　　兴隆里，在县治西北方，距城十五里，辖庄二十。船仔头、菜公庄、覆鼎金、新庄仔、田尾庄、漯仔底、盐埕埔、崎脚庄、桥仔头、内围庄、龙目井、洲仔庄、山脚庄、旧城内、陂仔头、廍后庄、左营庄、竹仔脚、桃仔园、打鼓山、哨船头。东以大湾山与赤山里分界，西以桃仔园与海分界，南以龙水港与大竹里分界，北以火烧廍巷与半屏里分界。里内东西相距十里，南北相距六里，积方六十里。其中田一千零八十五甲八分八厘七毫七丝一忽，园二百三十八甲九分零四毫零六忽，平等沙田七十六甲三分三厘五毫二丝，平等沙园二十甲零七分八厘。埔无。人民二千九百十一户，男一万一千五百八十三丁，女七千四百八十五口。

　　赤山里，在县治北方，距城二里，辖庄二十三。赤山庄、寓潮埔、后庄仔、陂墘庄、外甲庄、崎仔脚、鸟松脚、大脚骽、梦鲤庄、竹围仔、米香店、仙草埔、滥埔庄、蒲尖园、十九湾、大陂庄、山仔脚、本馆庄、林内庄、湾仔内、国公厝、新陂内、大邱园。东以加会阮沟与小竹里分界，西以田尾港与兴隆里分界，南以武洛塘山与大竹里分界，北以烟墩山与观音里分界。里内东西相距十五里，南北相距八里，积方一百二十里。其中田一千一百六十八甲零二厘八毫三丝二忽八微，园一百甲零三分八厘五毫（应加五十九甲六分五厘三毫五丝。旧系错算，今特补之）。平等沙园无。埔无。人民一千六百二十八户，男四千五百九十五丁，女三千八百三十八口。

　　小竹里，在县治东方，距城五里，辖庄九十五。前庄、中庄、后庄、山仔顶、冈山仔、翁公园、洪厝埕、洲仔寮、内埔仔、九曲塘、新山脚、砖仔窑、井仔脚、井仔湖、竹仔寮、大坪顶、小坪顶、龙目井、大邱园、中坑庄、新公馆、乌瓦窑、大树脚、磨新厝、番仔楼、新厝庄、大洲庄、头前溪、下考潭、大崎脚、考潭寮、芎蕉脚、中洲仔、大寮庄、林内庄、潮洲寮、琅冈庄、新庄仔、旗竿脚、潭头庄、中厝庄、后厝庄、溪洲庄、湾仔内、中港庄、西溪庄、半廍庄、山脚庄、大湖庄、滥尾庄、瓦窑沟、三张廍、王公庙、檨仔林、顶厝庄、内厝庄、二坑庄、顶嵌仔、港仔埔、港仔嘴、林内庄、林内仔、廍边庄、顶林仔边街、顶林仔边、牛埔内、顶沟墘、下沟墘、韭菜园、牛埔庄、中芝庄、中线庄、五块厝、湖底庄、坪仔头、打铁店、大竹围、琉球仔、溪埔仔、湾仔店、狮公厝、赤嵌庄、苦楝脚、柚仔脚、椰树庄、田中央、后大厝、罟仔寮、溪洲仔、南势坑、竹崎庄、竹围仔、溪埔寮、砖仔窑寮、中溪埔。东以淡水溪与港西里分界，西以凤山与凤山里分界，南以中港（即中芝线尾港）与海分界，北以大树脚沟与观音里分界。里内东西相距十里，南北相距三十五里，积方三百五十里。其中田一千零四十甲零二分五厘八毫一丝零八微（应扣九十五甲四分七厘二毫八丝零八微），园二千九百五十八甲四分五厘五毫四丝零二微（应扣七百十三甲零八厘三毫九丝一忽六微），平等沙田五十一甲四分六厘三毫，次等沙田三分二厘六毫，平等沙园二百三十甲零七分一厘四毫一丝，次等沙园七百七十一甲零八厘七毫六丝六忽（应扣二百十六甲五分五厘五毫四丝），下等沙园三百九十七甲一分七厘零九丝八忽七微（按下等沙园应改作一百五十六甲八分六厘一毫六丝五忽六合）埔无。人民五千九百五十六户，男一万八千九百四十六丁，女一万六千六百七十二口。

　　凤山里，在县治东南方，距城五里，辖庄六十三。尚书林、过路窟、龟仔潭、山仔脚、陂腹内、湾仔头、园尾庄、田中央、陂仔后、涂库仔、过陂仔、顶下中庄、篱仔内、内外旷地、中大厝、后大厝、大加冬、四块厝、大桥头、店仔后、莿葱脚、大坪顶、上塘庄、沙滥庄、中廍庄、二桥庄、仙草岭、湖内庄、大草厝、圳寮仔、草陂脚、山猪堰、沙座庄、顶田寮、后壁林、草衙庄、苓仔寮、集凤屿、佛公庄、港仔墘、大令庄、二令庄、大人宫、竹仔港、堰仔庄、尖尾庄、鹿窟庄、下田寮、咸水港、大林蒲、中林庄、赤竹仔、凤鼻头、中坑门、线尾庄、海汕庄、过堰仔、烧灰园、帮坑仔、土地公、中洲仔、过港仔、将军宫。东以凤山与小竹里分界，西以规仔寿陂与大竹里分界，南以海汕与海分界，北以崎港沟与大竹里分界。里内东西相距十里，南北相距十五里，积方一百二十里（？）。其中田二千一百二十四甲五分八厘七毫零四忽六微，园三百九十九甲九分一厘三毫零八忽八微，平等沙田一百五十九甲四分二厘六毫，次等沙田二甲六分零五毫三丝，下等沙田七甲零二厘四毫，平等沙园二十六甲一分二厘七毫八丝，下等沙园二分三厘八毫八丝。埔无。人民五千一百五十四户，男一万零八百六十九丁，女九千五百九十八口。

　　观音里，在县治北方，距城十里，辖庄一百零八。赤山仔、竹仔门、豆酱间、瓦窑仔、后庄仔、仁武庄、田寮庄、草潭庄、中庄仔、湾仔内、蛇仔形、乌材林、漳浦厝、三公寮、灰望仔、南势埔、顶考潭、林仔边、中埔庄、山仔脚、楠梓坑、三奶坛、大社庄、涂库庄、芎蕉脚、中路林、万根松、檨仔脚、保舍甲、凤山厝、下乌鬼、顶乌鬼、面前埔、中冲崎、江春仔、外埔庄、海丰庄、篱仔内、蜈蜞潭、北势林、琼仔林、大竹围、柑仔宅、箍桶寮、加猎崎、水哮仔、大崎头、滚水坪、吊鸡林、湖仔内、角宿庄、滚水庄、援剿中、援剿右、新厝仔、五老爷、竹仔脚、麒麟尾、金山仔、崎漏庄、鞍仔平、番仔田、千秋寮、深水仔、眠牛湖、塔仔脚、横山仔、和尚庄、四角林、过鞍仔、破车笼、陂仔尾、无水寮、姑婆寮、圣妈坑、山猪窟、兴化寮、檨仔脚、土墼厝、大庄、山顶庄、郎君寮、洲仔庄、楼仔庄、竹脚厝、山顶社、甲尾庄、三脚寮、围内庄、兴化廍、兴化廍山顶、竹围庄、都雅厝、溪埔庄、菜寮庄、升仙坑、升仙坑山顶、嘉兴庄、田寮庄、知母令阮、渡船头、二帮嵌、岭口庄、统领坑、公馆庄、五脚松、岭顶庄、瓦厝仔。东以淡水溪与港西里分界，西以下草潭岸与半屏里分界，南以烟墩山与赤山里分界，北以浊水溪与嘉祥里分界。里内东西相距二十五里，南北相距三十三里，积方八百二十五里。其中田二千八百八十二甲零五厘七毫八丝零八微，园二千一百八十六甲四分零六毫七丝四忽（应扣六丝六忽六微），平等沙田二百九十七甲四分八厘六毫三丝（应扣六厘三毫方合），次等沙田三十甲零三分三厘九毫，平等沙园一百四十五甲二分九厘三毫六丝，次等沙园一百六十九甲二分九厘一毫二丝，下等沙园八十七甲五分三厘五毫。埔无。人民四千五百七十七户，男一万三千五百九十五丁，女一万一千五百十一口。

　　半屏里，在县治西北方，距城十五里，辖庄十三。八卦寮、后港庄、大湾庄、檨仔林、陂底庄、顶五块、下五块、后劲庄、右冲庄、苦瓜寮、王来厝、下咸田、湾中港。

　　东以下草潭岸与观音里分界，西以湾中港与海分界，南以火烧廍巷与兴隆里分界，北以后劲溪与仁寿里分界。里内东西相距十里，南北相距六里，积方六十里。其中田六百零七甲九分三厘五毫五丝，园五百二十三甲零五厘五毫二丝，平等沙田五十六甲七分零八毫一丝，次等沙田六甲九分九厘二毫五丝，下等沙田七甲七分六厘八毫九丝，平等沙园一百十甲零一厘七毫，次等沙园六甲七分二厘零三丝。埔无。人民一千五百四十五户，男二千九百四十八丁，女二千七百三十一口。

　　仁寿里，在县治西北方，距城三十里，辖庄五十七。桥仔头、白树仔、倒松仔、毕宿庄、大寮庄、下后红、顶后红、下竹围、台上庄、程乡庄、围随庄、厝仔庄、下庄仔、五里林、芋寮庄、檨仔脚、六班长、九甲围、新庄社、仕隆庄、下咸田，顶咸田、下湾中港、顶湾中港、青埔庄、阿公店、街尾仑、刘稿工、石螺潭、典宝庄、嘉棠坑、赤嵌庄、娟官庄、梓官庄、大舍甲、前锋庄、仔寮、同安厝、后协庄、白米庄、三点山、旧港庄、知高寮、顶下盐埕、弥陀港、顶漯底、下漯底、新厝仔、管甫山、港口仑、新港庄、大山仔、王爷庙、咸埔庄、牛埔仔、中仑庄、火光厝。东以琼仔林溪与观音里分界，西以新厝仔庄与海分界，南以后劲溪与半屏里分界，北以还辕港与维新里分界。里内东西相距十二里，南北相距十五里，积方一百八十里。其中田一千五百六十一甲一分八厘三毫六丝一忽二微，园二千五百甲零五分九厘四毫四丝八忽五微，平等沙田八十二甲九分八厘三毫，平等沙园八十八甲五分三厘二忽。埔无。人民五百七十六户，男一万六千六百十三丁，女一万三千三百八十六口。

　　维新里，在县治西北方，距城五十里，辖庄二十一。大社庄、围仔内、半路竹、蔡文庄、鸭母寮、三爷陂、乌树林、嵌下庄、竹仔港、本洲庄、湾仔内、北领旗、三块厝、三镇庄、下社庄、二滥庄、新厝仔、下甲庄、旧港口、新港口、覆鼎金。东以二滥沟与嘉祥里分界，西以新厝港与海分界，南以还辕港与仁寿里分界，北以漏窑巷与长治里分界。里内东西相距十里，南北相距九里，积方九十里。其中田一千七百七十六甲一分零五毫七丝，园二百五十八甲三分七厘六毫五丝，平等沙田九十三甲九分五厘五毫六丝，次等沙田五十六甲零二厘五毫零六忽四微，下等沙田十甲零九分六厘二毫七丝九忽八微，平等沙园三十三甲九分七厘六毫，次等沙园六甲二厘，下等沙园六十甲零三分九厘五毫六丝七忽四微。埔无。人民一千五百三十六户，男三千四百五十三丁，女三千二百二十一口。

　　嘉祥里，在县治北方，距城五十里，辖庄七十。大邱园、水蛙潭、过鞍庄、尖山社、和尚庄、牛椆埔、新庄寮、大埔仔、顶寮庄、祖师田、中仑庄、八馆庄、牛椆庄、柑宅庄、仙草仑、山猪堰、下庄仔、仙草埔、南势湖、仑尾庄、尾寮庄、番仔厝、田寮庄、中寮庄、营盘仔、山窝寿、菜堂庄、大崎头、内东皋猎、外东皋猎、援剿右寮、南安老、仙草寮、竖支亭、嘉棠湖、打鹿埔、石燕潭、阿嗹庄，中路庄、青旗甲、后寮庄、仑仔顶、窑仔甲、六甲尾、中甲庄、嘉棠脚、陂仔尾、新廍庄、冈山营、九阄庄、瓦窑仔、那拔林、港仔后、仓官庄、瓦廍庄、田厝庄、大庄社、挖仔庄、五甲尾、潭底庄、候缺庄、三块厝、前锋庄、涂库庄、新庄、乌山庄、廍亭山、四块厝、虎甲林、山隙庄。东以大乌山与安平县分界，西以石燕潭沟与长治里分界，南以浊水溪与观音里分界，北以冈山溪与安平县分界。里内东西相距十三里，南北相距十八里，积方二百七十八里（？）。其中田二千二百六十六甲五分九厘三毫六丝七忽三微，园八百零四甲六分七厘八毫三丝一忽（应扣六分一厘五丝七忽九微），平等沙田一百甲零二分零四毫三丝二忽八微，下等沙田六十三甲四分七厘九毫六丝八忽四微，平等沙园七十甲零三分九厘九毫四丝四忽，次等沙园二十三甲三分三厘七毫四丝，下等沙园四十六甲九分四厘五毫一丝三忽六微。埔一处，在涂库庄外，纵横各半里，积方四分里之一。人民二千六百八十九户，男六千二百十二丁，女五千四百四十一口。

　　文贤里，在县治西北方，距城六十五里，辖庄十四。大海埔、小海埔、中厝仔、下厝仔、拔仔林、下黄仔、太爷庄、叶厝甲、公馆庄、西势庄、廍边庄、围仔内、草仔窑、崎漏庄。东以中厝巷与长治里分界，西以考水港与安平县分界，南以■〈石函〉口圳与长治里分界，北以冈山溪与安平县分界。里内东西相距十里，南北相距六里，积方六十里，其中田七十二甲七分六厘零九丝五忽六微，园五百七十甲零三分三厘九毫四丝七忽，平等沙园二十一甲一分零三毫，次等沙园二十五甲五分七厘七毫六丝，下等沙园一百二十甲零四分四厘三毫零九忽二微。埔无。人民一千七百五十九户，男四千八百四十七丁，女三千八百八十八口。

　　长治里，在县治西北方，距城六十里，辖庄十八。新园庄、下坑仔、营前庄、营后庄、一甲庄、三甲庄、前窝庄、大湖街、参军庄、湖内庄、田尾庄、竹沪庄、下甲庄、后乡庄、顶寮庄、中寮庄、下寮庄、三块寮。东以石燕潭沟与嘉祥里分界，西以三寮港与海分界，南以漏窑巷与维新里分界，北以■〈石函〉口圳与文贤里分界。里内东西相距十三里，南北相距八里，积方一百零四里。其中田一千四百三十九甲五分六厘七毫八丝一忽七微，园六百十一甲八分八厘九毫一丝一忽四微，平等沙田五十一甲一分三厘四毫，平等沙园五十二甲一分二厘四毫二丝。埔无。人民一千三百五十六户，男三千五百九十五丁，女一千九百三十一口。

　　港东里，在县治东南方，距城三十里，辖庄一百七十。嵌顶街、头前厝、衙门口、力力社、瓦窑沟、后壁厝，土墼窟，陂仔头，陂仔口，新庄、九块厝、檨仔脚、大脚仙林、打铁店、廍边庄，仑仔庄、陂内庄，旗竿厝、社皮仔、社尾庄、顶武丁、下武丁、田寮庄、槟榔脚、沟仔底、北势仔、过溪仔、油车庄、南路安、新港东、旧港东、乌龙庄、中洲仔、后廍仔、洲仔庄、后廍庄、万陇庄、粪箕湖、大潭新庄、鹿场角、狮头庄、潮州庄、打铁庄、北势尾、三家村、嵌脚庄、北势廍、刘厝庄、仑仔顶、沟仔墘、内庄、林后庄、四块厝、嘉早庄、见月新庄、田头新庄、加匏朗、新厝庄、赤山庄、万全庄、荖藤林、新置庄、五魁楼、新庄仔、打铁店、水哮庄、虎舍庄、八老爷、下林仔边街、庄头庄、新厝庄、南埔庄、大窟头、营埔厝、湖内庄、漯仔底、竹仔脚、檨仔脚、五块厝、大武丁、新埔庄、番仔寮、四块厝、田寮庄、筛斗店、姜园庄、海埔庄、葫芦尾、芦竹堰、放索庄、崎仔头、土墼厝、堰尾庄、中庄、田墘厝、堰岸头、槟榔宅、下庄、洲仔庄、顶寮庄、堰仔庄、竹围内、排仔路头、潭尾墘、南岸庄、东岸庄、沙水田、顿物潭、头沟水、二沟水、三沟水、四沟水、五沟水、罗广牵、万蛮庄、鹿寮庄、乌龙庄、大庄、新开庄、下寮庄、匏仔园、顶营庄、蜈蜞沟、大饷营、竹仔营、水底寮、大北旗尾、小北旗尾、番仔仑、大武烈、枋寮街、口庄、内庄、北势寮、新中庄、内寮庄、新东庄、六根庄、东港街、太监府、南平庄、■〈石函〉仔口、社边庄、社口庄、新陂头、本司衙、滥头庄、牛埔庄、车路墘、三仙庄、巷仔内、沙仑庄、什华庄、溪洲庄、半梗庄、后堰庄、线尾庄、滥港庄、番仔厝、七块厝、下廍庄、三叉河、龟夷庄、海坪庄、船仔头、石松径、关帝港、溪底庄、鼓山庄、琉球屿。东以三条仑岭与傀儡山分界，西以东溪与港西里分界，南以率芒溪与恒春县分界，北以东溪与港西里分界。里内东西相距二十三里，南北相距二十五里，积方五百七十五里。其中田五千三百七十甲零五分四厘八毫九丝，园七千一百七十四甲一分八厘二毫九丝，平等沙田一千五百六十七甲一分九厘三毫八丝，次等沙田二百四十一甲三分一厘四毫，平等沙园一千九百甲零四分八厘一毫八丝，次等沙园七百四十六甲四分七里一毫，下等沙园三十甲零八分零七丝。埔两处（一在六根庄，纵横各六里；一在放索屯，纵横各十里），共积方一百四十九里。人民一万零六百七十三户，男二万六千九百十四丁，女二万五千二百十四口。

　　港西里，在县治东北方，距城二十里，辖庄二百四十四。阿里港、林仔庄、鸭母寮、番社庄、山寮仔、耆老庄、隆恩后庄、中冷庄、林仔头、九块厝、顶冷水、下冷水、嵌仔顶、大邱园、王厝廍、东势庄、过田庄、水尾庄、三块厝、搭楼庄、潮州厝、崎仔头、北路廍、槟榔脚、旗尾庄、手巾寮、弥勒肚、廍仔庄、埔仔厝、三张廍、涂库庄、顶林仔头、下林仔头、西势仔、番仔寮、过港仔、旧寮庄、菜寮庄、大埔庄、咸树庄、船斗庄、蒲姜仑、新蒲姜仑、马六甲、中仑庄、头仑庄、福兴庄、阿拔泉、青龙庄、嘉猎埔、旧南势、打铁店、顶武洛、下武洛、旧庄、青埔尾、嘉棠庄、砖仔地、新南势、溪洲仔、关帝厅、沟仔墘、犁头店、顶厝后庄、笃嘉仔、落教庄、揭阳庄、金瓜寮、中芝庄、竹仔门、牛埔庄、弥浓庄、龙渡庄、九芎林、竹头角、柚仔林、十八分、溪埔寮、田厝庄、刺仔脚、叛产厝、南雅仙、刺仔寮、刺桐坑、月眉庄、嵌顶庄、水流庄、新水流庄、高士阿、私陂仔、新围庄、新围庄、新庄仔、再兴庄、田仔庄、檨仔脚、仕隆庄、槟榔林、兴南庄、漏陂新庄、新东势、老东势、早仔角、内埔庄、中心仑、二仑庄、和顺林、新北势、老北势、头仑庄、尾仑庄、西势庄、南势庄、竹围庄、八寿陂、杜君庄、漏陂庄、浮圳鹿、火烧庄、仑仔庄、分仔庄、芎蕉脚、竹叶庄、山猪毛、旧潭头、新潭头、潭底庄、竹崎下、玲珞庄、香椽脚、西瓜园、大道关、高朗朗、咸埔庄、旧隘寮，新隘寮、番仔厝、大新庄、犁头标、半分庄、加冬仔、清水港、新彭厝、旧彭厝、新庄仔、番仔厝、公馆庄、玉成庄、龟屯庄、滥仔庄、仑尾庄、涂库厝、顶社皮、麻芝丹、连连庄、大湖庄、广安庄、柳仔林、刘厝庄、牛埔仔、北势头、头分埔、归来庄、番仔埔、海丰庄、新厝仔、溪洲仔、沟仔尾、崇兰廍、崇兰庄、槟榔脚、潭仔墘、大埔庄、林仔内、六块厝、阿侯街、万丹街、广官庄、顶本县廍、下本县廍、上蚶庄、下蚶庄、客厝庄、田厝庄、仑仔顶、后庄仔、道爷庄、井仔头、公馆埔、顶宅庄、竹仔脚、外新庄、四十分、后大厝、番社庄、湾仔内、下社皮、下廍庄、水泉庄、新庄仔、水哮庄、兴化廍、甘棠门、后廍仔、六分庄、凤山厝、双溪口、三块厝、沟仔墘、猫网庄、大湖仔、北势仔、大邱园、顶林庄、下林仔、竹围仔、滥庄、六巷庄、保长厝、中林庄、新园街、鸟鼠洲、新兴廍、新厝庄、山仔脚、西势仔、田洋仔、仙公庙、店仔口、港仔墘、客厝庄、加冬门、番仔厝、顶瓦窑、下瓦窑、下巷仔、内庄仔、口庄仔、咸埔仔、五房洲、港西庄、港冈庄、加贝庄、桥头庄。东以南太武山与番社分界，西以淡水溪与小竹里分界、南以东溪与港东里分界、北以南雅仙山与安平县分界。里内东西相距三十里，南北相距五十七里，积方一千七百一十里。其中田七千零十七甲五分一厘七毫五丝五忽八微（应加九十五甲四分七厘二毫八丝八微方合），园七千七百零五甲三分五厘七毫六丝四忽七微（应加七百十三甲零三厘二毫九丝一忽六微），平等沙田一千四百二十二甲三分零一毫二丝，平等沙园二千五百三十甲零一分二厘七毫二丝二忽四微（应加六厘一毫二丝方合），次等沙园五百八十七甲七分九厘五毫二丝（应加上二百十六甲五分五厘五毫四丝），下等沙园三百零八甲九分三厘二毫九丝（应加上二百四十甲零三分零九毫三丝三忽七微）。埔两处（一在打铁店，纵横各里许；一在南太武山麓，纵三十里，横七里），积方二百十一里。人民二万一千一百二十三户，男五万七千五百四十七丁，女五万一千三百八十一口。

　　右全邑凡十四里，计辖庄九百四十八处。东以南太武山与山后分界，西以万丹仔港与海分界，南以中港与海分界，北以南雅仙山与安平县分界，东南以率芒溪与恒春县分界，东北以龙交湾山与生番分界，西南以西港（即旗后港）与海分界，西北以冈山溪（俗呼二层行溪）与安平县分界。全邑东西相距六十里，南北相距八十里，积方四千八百里。其中田二万九千九百六十四甲八分三厘二毫零五忽八微，平等沙田四千一百二十四甲二分五厘四毫九丝二忽八微（应加六厘三毫方合），次等沙田三百三十七甲六分零一毫八丝六忽四微，下等沙田八十九甲二分三厘五毫三丝八忽二微，园二万七千零三十八甲二分二厘五毫九丝五忽（应加五十九甲四厘二毫二丝五忽五微），平等沙园五千三百三十三甲八分四厘六毫三丝六忽四微（应加六厘一毫三丝八忽方合），次等沙园二千三百六十六甲四分零四毫三丝六忽（应加六甲二厘），下等沙园一千零五十九甲一分八厘二毫五丝八忽九微。共田三万四千五百十五甲九分二厘四毫二丝三忽二微（当改作三万四千五百十五甲八分六厘一毫二丝三忽八微），共园三万五千七百九十七甲六分五厘九毫二丝六忽三微（当改作三万五千八百六十二甲六分六厘零一丝三忽八微）。埔六处，共积方三百六十一里。全邑人民凡七万三千七百十九户，男凡二十一万一千一百一十一丁，女凡一十八万二千三百四十五口。

　　 路程

　　县治北距府治八十里（按县治往郡出北门九里大将庙，又七里太平桥，又四里楠梓坑，又十里桥仔头，又二里倒松仔溪，又八里阿公店，又十里二滥陂，又五里半路竹，又五里大湖街，又七里二层行溪，综计六十七里，入安平县界。又五里营盘口，又五里大林庄，又二里大桥头，又一里小南门，综计八十里，入台南府治），南距恒春一百四十二里（按县治往恒春，出东门东南行五里山仔顶，又三里芎蕉脚，又七里顶鸟鼠洲，又三里下鸟鼠洲，又六里王爷宫，又四里五房洲，又三里东港街，又四里仑仔顶，又五里堰尾，又五里芦竹堰，又七里下寮，又五里枋寮，又五里率芒溪，综计六十二里，入恒春县界。又四里嘉鹿塘，又六里南势湖，又七里枋山，又三里刺桐脚，又十二里枫港，又十五里柴寮，又十八里车城，又十五里恒春，综计一百四十二里，入恒春县城内）。东距南太武山六十五里，西距万丹仔港十八里。此仅据路程而言，若论全邑疆域，当以淡水为中，而就四正、四维各测实地，不计路程，纔能得总积方之数。自淡水溪之中，东至南太武山麓，得实地三十里；西至万丹仔港口，得实地三十里；南至中港口，得实地四十里；北至南雅仙山麓，得实地四十里；东南至率芒溪边、东北至龙交湾山麓、西南至西港口、西北至冈山溪，各得实地五十里；统计全邑东西广六十里（旧志作六十五里、府志作六十里，当从府志为是），南北延袤八十里（旧志作四百四十五里，府志作四百四十里，此就路程而言也。若实地焉有如此之多？旧志云：县治北至二层行溪五十里，南至枋寮口，南势埔八十五里，极南至外山沙马矶头三百七十里；所称四百四十五里，即指二层行溪至沙马矶头而言。然亦见其辞之张大矣。今自率芒溪以南，尽归恒辖，所存实地，仅八十里而已），积方四千八百里（原报十四堡，共积方四千四百九十六里，全邑总积方九千五百二十五里。二者互相矛盾，今特详考而更正之）。此其实数也。　

　　按县治疆域似「曰」字，上画为东（即南太武、南昆仑一带傀儡山），下画为西（西面沿海一带，如草仔寮港、弥陀港、万丹仔港及蛇山、打鼓山皆是），左画为北（上半段即石仔仑、匏仔湖、寨仔脚、南雅仙等山，下半段乃冈山溪之上游也），右画为南（南面亦沿海，如新打港、南平港、东港、中港及凤鼻山、海汕、旗后山皆是），而中间一画，其淡水溪也（按淡水溪发源于南雅仙山，而出口于东港，横界全域之中。其东岸为港东西两堡，其西岸为大竹等里之十二堡，盖全邑之经溪也。详见本溪条下），平上去入四偶，其四维也：平隅属西北（为冈山溪下游，其出口即草仔寮港也），上隅属东北（为龙交湾山，即港西里尖山之后背也），去隅属东南（为率芒溪，即凤、恒之分界也），入隅属西南（乃大竹里之西港，即旗后港也）。县治在全域之西南，故全邑积方当以淡水溪为中，而不当以县治为中也。嘉初时未谙此情，所以总积方失之过多，即各堡之小积方及辖庄之多寡、分界之地名，亦未能一一吻合。乘兹补造平埔、户口、人丁，理合改订舛讹，遵照釆访册式，挨次缮就一本，再行附报，以昭划一。将来续修县志，即用此本；而去年原报两本，即当覆瓿。廪生卢尔德嘉谨白。  
　 
乙部

　　地舆（二）

　　诸山

　　 诸山（光绪二十年腊月二十四日，凤山釆访局龙岩章占秋缮本）

　　县治诸山自东北绵亘而来，势皆西南向。大乌山高耸特起，为县治少祖。脉分三大支：以沿溪一带为左支，沿海一带为右支；屈伸起伏，联络四十余里奔赴县治者为中支。

　　由金山南行，历火光、五湖、开光、七里、横山、番仔湖、鰕山、虎形，蜿蜒二十余里，陡起十九峰者，为观音山。自金山以下，两旁辅夹而行，左则大滚水、眠牛、石塔、鲤鱼、箍桶寮，若迎若送；右则尖山、虎头、小滚水、乌鬼埔、蜈蜞岭，若断若连。再由观音发脉，奔放南下，内为总督陂、乌材林、蛇仔形，外为狮形山、飞凤穴、湾仔，内至顶考潭，穿田而过小赤者，曰「烟墩」。峰回路转，鹤膝蜂腰，纡徐而入县治者，曰「大湾」、曰「狮头」、曰「球山」、曰「金钟湖」、曰「乌石山」、曰「大湖山」、「龙喉山」、曰「大赤山」、「吊灯陂」、「武洛塘」诸山。此中支之大概也。具列如左：

　　大鸟山，在嘉祥、观音二里，县北四十八里，脉由安平罗汉内门金交椅、银锭山、凉伞山，绵亘十里许，高昂腾耸，为县治少祖。界内诸山，皆由此发脉。上一峰曰「朝天岭」，自麓至巅，不知几百寻丈，约人行十余里，峻绝冠群峰，非强有力者不能造其巅。登高四望，北尽木冈，南极沙马，中通罗汉门，皆在指顾间。山麓有泉，下注大邱园沟。

　　金山，在观音里，县北四十一里，脉分自乌山，与大滚水山、尖山相辉映。石笋秀削，旁一峰曰「石瓶」，上有异花一本，色白，香若木樨，人不能识。山高二里许，长五里许。其麓宽平，多产老藤。山腰有泉，分注浊水、援剿中二溪。

　　火光山，在观音里，县北三十六里，脉由金山出，高半里许，长三里许。

　　五湖陂山，在观音里，县北三十三里，脉由火光山出，高半里许，长里许。

　　开光山，在观音里，县北三十二里，脉由五湖陂出，高半里许，长里许。

　　七星山（即角宿山），在观音里，县北三十里，脉由开光山出，七峰联络，圆秀如星，故名（其麓为龙角寺）。山腰有泉，下注角宿陂。

　　横山，在观音里，县北二十九里，脉由七星山出，高里许，长三里许，山麓有泉，下注乌鬼埔陂。

　　番仔湖山，在观音里，县北二十八里，脉由横山出，高五丈余，长里许。

　　鰕山，在观音里，县北二十五里，脉由番仔湖山出，高十丈余，长半里许。

　　虎形山，在观音里，县北二十四里，脉由鰕山出，高半里许，长二里许。

　　观音山，在观音里，县北二十三里，脉由虎形山出，高三里，长十五里，陡起十九峰。中一峰屹立如菩萨端坐，众小峰拱峙于侧，分支环抱，不可名状。其麓一岩，名曰「翠屏」，为县治八景之一（八景中有翠屏夕照即此）。中盖观音寺，左右二山，天然钟鼓，形家称胜地焉。

　　大滚水山，在观音里，县北三十八里，脉由大乌山出，山不甚高，上有六汤泉，瀵涌而出，水带浊泥，味咸。或涌出椗索，相传其下通海。近山之地，草木不生，烟气逼人。

　　眠牛山，在观音里，县北三十五里，脉由大滚水山出，逦迤起伏，邱阜拗凹，若眠牛状。

　　石塔山（亦名塔仔脚山），在观音里，县北三十二里，脉由眠牛山出，上有石塔遗址，尚存其半。

　　鲤鱼山，在观音里，县北三十里，脉由石塔山出，高十余丈，长半里许，状若鲤鱼，故名。

　　箍桶寮山，在观音里，县北二十六里，脉由鲤鱼山出，高半里许，长二里许。

　　尖山，在嘉祥里，县北四十里，脉由大乌山出，高里许，长三里许，形极端正。县治尖峰，当以此为最。

　　虎头山，在观音里，县北三十三里，脉由尖山出，高半里许，长里许，圆厚高卓，昂似虎头，故名。

　　小滚水山，在观音里，县北三十一里，脉由虎头山出，上有小窍，径二尺许，深不见底。涌出浊泥，昼夜不息；投以火，则然，亦奇景也。旁有涧泉，下注滚水坑溪。

　　乌鬼埔山，在观音里，县北三十八里，脉由小滚水山出，东与横山绵续。相传红毛时，为乌鬼聚居于此，今遗址尚存。樵采者常掘地得玛瑙珠、奇石诸宝。盖荷兰时所埋也。

　　蜈蜞岭（亦名蜈蜞潭山），在观音里，县北二十五里，脉由乌鬼埔山出，高二十余丈，长三里许，其下为蜈蜞潭。

　　总督陂山（俗呼为大山母），在观音里，县北十八里，脉由观音山出，高二里许，长七里许。

　　乌树林山，在观音里，县北十五里，脉由观音山出，高里许，长三里许，上有暗光鸟成林，土人名为鸟穴。其巅亦多猿猱。

　　蛇仔形山，在观音里，县北十三里，脉由乌材林出，高五丈余，长里许。

　　狮形山，在观音里，县北十七里，脉由观音山出，高二里许，长四里许。山麓有泉，下注狮形沟。

　　飞凤穴山，在观音里，县北十六里，脉由狮形山出，高十丈余，长里许。

　　湾仔内山，在观音里，县北十二里，脉由飞凤穴出，高十丈余，长里许。

　　顶考潭山，在观音里，县北十里，脉由蛇仔形山出，高里许，长八里许。

　　小赤山，在观音里，县北九里，脉由顶考潭穿田而过，高半里许，长里许。

　　烟墩山（亦名大将庙山），在赤山里，县北八里，脉由小赤山出，高六、七丈，长三里许。旧有烟墩三座，今废。其麓为大将庙。

　　大湾山，在半屏、赤山、兴隆三里交界（北半屏、南赤山、西兴隆），县北七里，脉由烟墩山出，高十丈余，长四里许。山麓有莲花陂。

　　狮头山，在兴隆里，县西北九里，脉由大湾山出，屹立覆鼎金陂中，西、南、北三面环水，堪舆家以为狮子弄球云。

　　球山，在兴隆里覆鼎金庄内，县西北七里，脉由大湾山之西四里许平地起突，肖形而名。

　　金钟湖山，在赤山里，县北六里，脉由烟墩山出，高十余丈，长二里许，东临公爷陂。

　　乌石山，在赤山里，县北五里，脉由金鉴湖山出，高十丈余，长里许，东临公爷陂。

　　大湖山，在赤山里，县北四里，脉由乌石山出，高八、九丈，长里许，南与龙喉山俱环公爷陂。

　　龙喉山，在赤山里，县北四里，脉由金钟湖山出，高二十余丈，长里许，北临公爷陂。

　　大赤山，在赤山里，县北二里许，脉由龙喉山出，高十余丈，长二里许，北临公爷陂。

　　吊灯陂山，在赤山里，县北二里许，脉由大赤山出，高十余丈，长里许，西临公爷陂。

　　武洛塘山，在大竹里，县北半里许，脉由吊灯陂山穿田过峡，高二、三丈，长里许，山南为昭忠祠。

　　其东北沿溪南下一带为左支，由兰陂岭东南行，历深水山、大坪顶、统领尖、统领坑、吊狗岭、升仙坑、牛迹坑、厚栗崎、小围榜、大围榜、石壁寮、三脚寮、山猪窟、兴化寮，昂然特出者，为土地公崎山。自土地公崎以下，则皆产菠萝之区。其有名目可纪者，若中坑湖、南势坑、竹崎山、井仔湖口山，其分支鼎峙者也。若十九湾、新陂内、龙目井、大坵园、滥埔山、蒲尖园山，其团结凝聚者也。若小坪顶、大坪顶、竹仔寮、井仔脚、无水寮、仙草埔、内埔仔、九曲塘山，其联络奔放者也。九曲塘之东，有琅冈山焉，屹立溪边，为沿溪一带之外护。琅冈之西，为山仔顶、龟仔潭、拔仔林山，其下为总舍陂、尚书林、蛟龙坑山。自蛟龙坑发脉，趋南小山历落，为下考潭山，为凤弹山，又为大坪顶山。其高起横列者，为凤山。极南滨海为凤鼻山。孤悬海中为琉球屿。沿海而西为海汕。海汕尽处为旗后山。此左支之大概也。具列如左：

　　兰陂岭（一名岭顶山，又名观音亭山），在观音里，县东北四十里。脉由乌山出，高二里许，长五里许，岭尖分水，安、凤分界。上有观音亭，为同治癸酉年职员蓝登辉建。山泉下注岭口沟。

　　深水山，在观音里，县东北三十五里，脉由兰陂岭出，高里许，长三里许。阿里港往郡经此，山麓有泉下注深水溪。

　　大坪顶山，在观音里，县东北三十三里，脉由深水山出，高里许，长三里许。

　　统领尖山，在观音里，县东北三十二里，脉由大坪顶山出，高三里许，长四里许，山峰秀拔，故名。

　　统领坑山，在观音里，县东北三十一里，脉由统领尖山出，高里许，长二里许，山麓有泉下注统领坑沟。

　　吊狗岭，在观音里，县东北三十里，脉由统领坑山出，高三里许，长四里许，羊肠小路，巨石壁立，俯视幽崖，深削万丈，经者咸股栗。山麓有泉分注一溪（水哮）、两沟（统领坑、知母令坑）。

　　升仙坑山，在观音里，县东北二十九里，脉由吊狗岭出，高里许，长二里许，山麓有泉下注升仙坑沟。

　　牛迹坑山（亦名牛食坑山），在观音里，县东北二十八里，脉由吊狗岭出，高半里许，长六里许，山麓有泉下注水哮溪。

　　厚栗崎山（即加猎崎），在观音里，县东北二十七里，脉由牛迹坑山出，高半里许，长里许。

　　小围榜山，在观音里，县东北二十八里，脉由升仙坑山出，高半里许，长二里许，山麓有泉下注小围榜沟。

　　大围榜山，在观音里，县东北二十六里，脉由小围榜山出，高半里许，长四里许。

　　石壁寮山，在观音里，县东北二十四里，脉由大围榜山出，高里许，长二里许，如壁削立。阿猴街往郡，小路经此。

　　三脚寮山，在观音里，县东北二十五里，脉由石壁寮山出，高里许，长三里许。

　　山猪窟山，在观音里，县东北二十二里，脉由石壁寮山出，高半里许，长二里许。

　　兴化寮山，在观音里，县东北二十一里，脉由三脚寮山出，高半里许，长二里许，山麓有泉下注大树脚港。

　　土地公崎山，在观音里，县东北二十里，脉由兴化寮山出，高二里许，长六里许，纡回盘曲，冈阜错综，联络一带菠萝山（？）。山麓有泉，下注大树脚沟。

　　中坑湖山，在小竹里，县东北十七里，由土地公崎山出，高二里许，长四里许。

　　南势坑山，在小竹里，县东北十八里，脉由中坑湖山出，高里许，长三里许，山麓有泉下注乌瓦窑沟。

　　竹崎山，在小竹里，县东北十五里，脉由中坑湖山出，高二里许，长四里许，山麓有泉下注仙草埔沟。

　　井仔湖口山（亦名大山母），在赤山里，县东北十里，脉由中坑湖山出，高里许，长二里许。

　　十九湾山，在赤山里，县东北十里，脉由竹崎山出，高里许，长二里许，山麓有泉下注新陂内沟。

　　新陂内山，在赤山里，县东北九里，脉由十九湾山出，高半里许，长二里许。

　　龙目井山，在小竹里，县东北十六里，脉由南势坑山出，高半里许，长二里许，下有两井相连，状若龙目，故名。其泉清冽，相传饮之可以愈痾。

　　大邱园山，在赤山里，县东北十四里，脉由竹崎山出，高二里许，长四里许。

　　滥埔山，在赤山里，县东北七里，脉由大邱园山出，高半里许，长三里许。

　　蒲尖园山，在赤山里，县东北八里，脉由十九湾山出，高里许，长三里许，山麓有泉下注蒲尖园陂。

　　小坪顶山，在小竹里，县东北十八里，脉由南势坑山出，高半里许，长三里许，山麓有泉下注竹仔寮沟。

　　大坪顶山，在小竹里，县东北二十里，脉由小坪顶山出，高半里许，长四里许。

　　竹仔寮山，在小竹里，县东北十七里，脉由大坪顶山出，高里许，长三里许。

　　井仔脚山，在小竹里，县东北十三里，脉由竹仔寮山出，高半里许，长五里许。

　　无水寮山，在观音里，县东北十三里，脉由井仔脚山出，高半里许，长三里许。

　　仙草埔山，在赤山里，县东北八里，脉由无水寮山出，高半里许，长二里许。

　　内埔仔山，在小竹里，县东北九里，脉由无水寮山出，高半里许，长二里许。

　　九曲塘山，在小竹里，县东北十二里，为无水寮山余脉，山至此止矣。

　　琅冈山，在小竹里，县东十五里，平地起突，高半里，长里许。

　　山仔顶山，在小竹里，县东七里，平地起突，高里许，长二里。

　　龟仔潭山，在凤山里，县东七里，脉由山仔顶山出，高半里许，长里许。其下为龟仔潭。

　　拔仔林山，在凤山里，县东四里，脉由山仔顶山出，高半里许，长三里许。

　　总舍陂山，在凤山里，县东二里，脉由拔仔林山出，高半里许，长三里许，回环绕陂。

　　尚书林山，在凤山里，县东三里，脉由总舍陂山出，高里许，长三里许。

　　蛟龙坑山（亦名加令坑山），在凤山里，县东五里，脉由尚书林山出，高二里许，长三里许。

　　下考潭山，在小竹里，县东南七里，脉由蛟龙坑山出，高里许，长三里许。

　　凤弹山（亦名旷地仔山），在凤山里，县东南八里，脉由下考潭山出，高半里许，长里许，数小峰历落错综，圆润秀媚，因名。俗呼为凤卵。

　　大坪顶山，在凤山里，县东南十二里，脉由凤弹山出，高二里许，长四里许。

　　凤山，在小竹、凤山二里交界（东小竹、西凤山），县东南十八里，脉由大坪顶山出，高四里许，长十里许，为县治八景之一（八景中有凤岫春雨即此）。首昂如冠（俗名为凤髻山），最为圆秀，旁列二小峰，形若飞凤展翅，县治命名取此（按此山南为马鞍山，即凤颈也。北为朝天岭，即凤臀也。又北为大坪顶、凤弹山、下考潭、蛟龙坑，龟仔潭、尚书林、山仔顶、拔仔林、总舍陂诸山，皆凤尾也。统计凤山自首至尾，约长二十里）。内有凤山洞（其洞适当山腰，中有泉下注凤山池）、向天池（池在山顶，周里许，夏秋蓄水，能产鱼虾，冬则涸）、金面盆（系山上小邱，四围隆起，中微凹，形家以为胜地）、清水岩（岩在山麓，有泉从石罅出，清冽宜茶，注为污池，大旱不涸，灌田百余亩。相传此水为堪舆林镇仙仗剑喝出，未知信否？石上有大榕一株，俯临如盖。其水澄澈无尘，游鱼可数，故名。岩南数武，有观音堂，即名清水岩寺）、石翁媪（在清水岩寺南数武，平原中浮一小邱，上有两石人，状如相携，天然图画，亦奇景也）、石鸲鹆（亦平地一石结成，色灰黑，大倍于鹅，细审之，真如生者）、石牛椆（在马鞍山后，石壁削立，下有窝如半月形，盗牛者恒于此宰之，故名。其旁一仑突起，顶宽平，四围石人环立，中豁一邱。邱中一坑，深不见底。火桁木两株，从下挺出，高数丈，众鸟争集，而树上绝无鸟粪。周围四望，则满山皆红珊瑚树，森列其间，亦异境也）、石钟（块然一石，高丈许，或击之，声如洪钟）、石鼓（与石钟对峙，相距数武，肖形而名）、石船（高丈余，长三、四丈，亦取其形似而已）、石棋盘（形如棋盘，面平可供偃息）、仙人迹（石上有足趾痕，深二分许，五指宛然，类人工琢就者）、狮子喉（山上辟一窍，径六尺许，作狮子张口势。土人云：其喉若吐烟，则东港必遭回禄。此理殊不可解）诸胜，凡十三景，皆以其近似者名之也。

　　凤鼻山，在小竹、凤山二里交界（东小竹、西凤山），县南二十里，脉由凤山出，高半里许，长里许，屹立海边，小仑直下，肖形而名。旁有巨石峙海际，土人名为石龟（按石龟之下，多产黑球，团圆；然大若红橙，根附于石，刺集如猬。以手摩之，则众刺皆动，声磔磔以鸣，破之，中有蟹黄，形状诡异，人不敢食）。

　　小琉球屿（俗呼为剖腹山），在港东里，县东南六十里，与凤鼻山对峙（按昔人有以小琉球为灵芝草者，云凤鼻山下有石线一条，从海底过脉），孤悬海中，周围二十余里（东西相距四里许，南北相距六里许，积方二十四里有奇），澳、庄各六（按六澳东曰大寮澳，西日杉板路澳，南曰天台澳，北曰白沙尾澳，西北曰花瓶仔澳，东南曰厚石澳；六庄即打牛崎庄、尖山庄、相思埔庄、鱼埕尾庄、滥潭庄、龟仔路脚庄是也），居民四百余户，男女二、三千口。地不差五谷，以捕鱼兼莳杂粮为生。光绪三年，恐宵小之易于藏匿也，亦屯兵戍守之（营地在白沙尾澳，现驻水师汛官一员，目兵二十四名），上有石洞（在天台澳尾，相传旧时有乌鬼番聚族而居，颔下生腮，如鱼腮然，能伏海中数日，后有泉州人往彼开垦，番不能容，遂被泉州人乘夜纵火尽燔毙之。今其洞尚存。好事者辄往游焉）、花瓶石（在花瓶仔澳西北数武，有巨石峙海中，高二丈许，其上小松数株，类花之插瓶然，故名）、观音亭诸胜，士分红、黄二色，且多沙砾，仅产竹木、花生豆、番薯，下有巉石，不堪泊舟。海日初升，霞光焕发，为县治八景之一（八景内有球屿晓霞，即此）。

　　海汕，在凤山里，县南二十里，东连凤鼻山，西抵旗后山，延袤二、三十里，为县治眠弓拱案，居民数百家，皆以捕鱼为业。

　　旗后山，在大竹里，县西十五里，适当港门之左，与打鼓山对峙，高里许，长二里许，旧为渔人采捕之所，近置炮台，可容驻兵五百。旁设灯楼一座，所以瞭望船只往来。腰有临水夫人庙及吕仙祠诸胜。

　　其西北沿海南下一带为右支。由大廍亭西南行，历小廍亭、虎头山、牛磨湾，回旋二十余里，崚峥秀媚者，为大冈山，联络对峙者，为小冈山。其西北滨海为国祥山，西南为漯底山，侧而东，突起嵯峨为半屏山，穿莲池潭里许为龟山，旧治在焉。更转而西，高山盘郁为蛇山。蛇山之头，有石塔屿，孤立海中。蛇山之腰，转折而南，崔巍腾跃，为打鼓山。上有文峰插汉、秀削凌霄，为打鼓峰（旧城圣庙以此峰为文笔，形家称胜地焉）。其背为石佛屿，山麓擘划成门，潮汐往来，有凉伞屿在港门中。此右支之大概也。具列如左：

　　大廍亭山，在嘉祥里，县东北六十里，脉由大乌山出，高里许，长四里许。

　　小廍亭山，在嘉祥里，县东北五十七里，脉由大廍亭山出，高二里许，长三里许，山麓有泉下注山窝寿陂。

　　虎头山，在嘉祥里，县北五十二里，脉由大廍亭山出，高半里许，长二里许。

　　牛磨湾山，在嘉祥里，县东北四十一里，脉由小廍亭山出，高二十余丈，长八、九里，山麓有泉下注竹脚崎溪。

　　大冈山，在嘉祥里，县北五十里，脉由牛磨湾山出，高七里许，长二十里。树木蔚然，为县治八景之一（八景中有冈山树色，即此）。山腰有超峰寺，祀观音佛，为前太守蒋允焄建。寺前活泉两股，大旱不涸。俗名「龙目泉」。其巅蛎房壳甚多，沧海桑田，不知何时物也。山上有雨，则湖水满。山阴有古石洞，莫测所底。或以瓦掷之，窅然无声。相传其下通海云（按旧志台湾记略云：大冈山状如覆舟，天阴埋影，晴霁则见，上有仙人迹，铁猫儿碇、龙耳瓮在焉。相传国有大事，此山必先鸣。又丛谈云：冈山未入版图时，邑中人六月樵于山，忽望古橘挺然冈顶，向橘行里许，则有巨室一座，由石门入，庭花开落，阶草繁荣，野鸟自呼，厢廊寂寂，壁间留题诗词及水墨画迹，纔存各半，登堂一无所见，惟只犬从内出，见人摇尾，绝不惊吠。随犬曲折缘径恣观，环室皆径围桔树也。虽盛暑，犹垂实如碗大。摘啖之，瓣甘而香。取一、二置诸怀，俄而斜阳照入，树树含红，山岚袭人，有凄凉气。辄荷樵寻归路，遍处志之。至家，以语。其人出桔相示，谋与妻子共隐焉。再往，遂失其室，并不见有桔。又云：明太监王三保植姜冈山上，至今尚有产者。有意求觅，终不可得。樵夫偶见，结草为记，次日寻之，弗获故道。有得者，可疗百病）。

　　小冈山，在嘉祥里，县北四十五里，脉由大冈山出，高二里许，长五里许，巅有巨石，圆秀如冠，俗呼为纱帽石。

　　国祥山（亦名崎漏山），在文贤里，县西北六十六里，系沙仑结成，高丈许，长四里许，西临大海。

　　漯底山，在仁寿里，县西北四十里，平原旷野，中浮一邱，顶宽平，有小窍出水，若泥淖，其深无底。山多沙砾，少草木。

　　半屏山，在半屏里，县西北十七里，平地起突，高二里许，长六里许，形如列幛、如画屏，故名。为圣庙左翼，莲花潭直逼山下，又如展旗，故亦名旗山。山腰有窍，洞阔丈许，深不见底，相传其下通海云。

　　龟山，在兴隆里旧城内，县西北十五里，高里许，长三里许，近接半屏山，形如龟，蟠踞城内。繁阴密荫中多乔木，居民环聚，其下有天后宫、观音亭诸胜，可供远眺。

　　蛇山，在兴隆里，县西十六里，高里许，长四里许，与打鼓山分脊联冈，首趋外海，草木蓊荟，樵采资焉。

　　石塔屿，在兴隆里，县西二十二里，即蛇山余脉，特立海中，距蛇山数十武，高二十余丈，可造其巅。

　　打鼓山（一名埋金山、一名麒麟山，俗呼打狗山），在兴隆、大竹交界，县西十五里，脉由蛇山出，高三里许，长十里许，适当港门之右，与旗后山对峙。上有两炮台，一在临港扼要处，一在大棚顶，可容驻兵一千名。山麓一岩，有泉出石罅，夏秋雨润，泉涌如喷雪翻花，潺湲远闻，冬春稍细（土人云此泉甚奇，雨则吞入，旱则吐出），下注污池，灌田数十甲，汲以煮茗，清甘异常，极旱不竭，居民名为龙岩泉（亦名龙眼井泉）。今补人为八景之一（八景中有龙岩洌泉，即此）。其上里许为仙洞（按旧志云：打鼓山石洞须秉烛而下，中一石柱，高丈许，宽四、五尺，内有石乳，淙峥可供把玩，或谓即锺乳石云。又一新洞，相距三里许。其内亦有石乳下垂，与旧洞大同而小异。又云埋金山在打鼓山巅，相传明都督俞大猷讨海寇林道干，道干遁入台，舣舟打鼓山港，杀其妹，埋金山上，时有奇花异果，入山樵采者或见焉，若怀归，则迷失道；虽志其处，再往，终失之）。

　　石佛屿，在大竹里，县西二十里，即打鼓山背，竖立海中如石佛状，渔人尝坐其上。

　　凉山屿（即猴跳石），在大竹里打鼓山麓，县西十七里，当西港中（即旗后港），舟犯之立碎。下有鸡心礁，另在海底，潮退则见。

　　内支（谓港东、西二里内山，故曰内支），总名傀儡山（地属生番界，俗呼生番为傀儡，故曰傀儡山），由北而东、而南绵亘一百二十余里，势若弯弓，为县治外局左辅，极北为南雅仙山（地属安平）。自南雅仙以上，则有寨仔脚、匏仔湖、石仔仑、尖山、网山、柴梳山、触口山、北叶山、芋匏山、山猪毛山，其最高者为南太武山（山后为崇爻、卑南觅诸山）。山猪毛、南太武之间，有南北坪焉，为诸溪发源之所。其北坪即大泽机之所从出，其南坪即双溪口之所由分也。南太武之南为昆仑坳、嘉早山。又南为南昆仑、浮圳鹿、摆律山、七脚亭山、力里山、三条仑岭、董的山、内湖尖山，极南为率芒山、枋山（地属恒春）。外支（谓沿傀儡山麓一带附近民居者）为旗尾、弥浓、龙渡、龟山、蛇山，又其外为龟仔豆山，弥浓之东有九芎林、狮仔头、大铳山、竹仔门山，又东为柴牛椆、草山、尾寮山、打鼓坑山，折而南为挖仔手、无尾坑山、大坑山、芒仔芒埔山，又为水底坑、熬酒桶、芎蕉坑、鹿场顶山，再南为蒲姜坑、大埔顶、滴水崁、四目公、大坑口、帮崁山、狮头山、横山，其西为两鱼山。此下淡水诸山之大概也。具列如左：

　　南雅仙山（旧志作南马仙，俗呼湳仔仙山），在县东北七十里，地属安平，为淡水溪发源之所，联络寨仔脚、匏仔湖诸山。

　　寨仔脚山，在港西里，县东北六十五里，东联弥浓，南接旗尾，北交南雅仙，其麓土地平旷，川泉涓流下注旗尾溪。

　　匏仔湖山，在港西里，县东北六十七里，东联尖山，西接南雅仙山。

　　石仔仑山，在港西里，县东北六十六里，下联弥浓山，上接柴梳山，诸峰挺峙。

　　尖山，在港西里，县东北六十八里，巨瀑悬崖，东行合触口山泉下注尖山溪，东与网山、柴梳山相辉映。其南为石仔仑、九芎林诸山，东北为龙交湾山，人迹罕到。

　　网山，在港西里，县东北六十九里，东与柴梳山毗连，其内为网社生番居之。

　　柴梳山，在港西里，县东北七十里，树木崇茂，清秀圆媚，形似柴梳横列，故名。北与嘉邑蔚山、火山相连。

　　触口山，在港西里，县东北六十八里，为尖山溪、弥浓、揭阳、三张廍、二重溪发源之所。其后为大口、红目、墩仔、施武郡、万斗笼等社生番居之。

　　北叶山，在港西里，县东北七十二里，曲折纡回，不可名状。其内为北叶社、内满社、摆园社、兰汝社、一栗仔社、施武内社、屠古物社生番居之。

　　芋匏山，在港西里，县东北七十里，北与嘉邑内优山连界。

　　山猪毛山，在港西里，县东北六十五里，山麓有北坪，即大泽机，为南势溪发源之所。内有山猪毛山、毛孩、万里笃山、无仑、加六堂等社生番居之。

　　南太武山（旧志作傀儡山，俗呼为嘉礼山），在港西里，县东六十五里，重峦迭嶂，插汉凌霄，为县治诸山之冠（内地舟至澎湖即见此山），即生番亦不能造其巅，朝夕常有白雪拥护（俗传上有石室、石床、石灯，仙子居焉）。南与嘉早山、南昆仑相连不断，势若长虹。夏秋之交，霖雨滂沱，瀑布悬崖，如水银舄地，下注南坪（一名双溪口山，水分两支，北支由泷空出口，南支由嘉早山下出口，上有新开石路，可通卑南觅，其坪高可两丈许，横插山麓，顶宽平，土皆红色，熟番多牧牛羊于此），为东西溪发源之所。初霁则晴岚可挹，豁人心目。山前有大坑阙，高十数仞（阙若石门，凡入山者皆由此进，其地多生茅茨，土人取以盖屋，内有八丝力社、礁老其难社、加少山社、口社、施汝腊社、心武里社、山里留社、锡干社、毛丝丝社、阿律社、施率腊社、礁网曷氏社、加笼雅社、礁朥加物社、益难社、务朗逸社、陈阿难社、加者惹也社、勃朗锡干社生番居之）。其外平埔三十余里，草木丛茂。二、八月间，樵采者日数千人，附近居民皆藉此山为生活云。

　　昆仑坳山，在港东里，县东五十五里，即南太武、南昆仑二山之凹折处。内有昆仑坳社、乌鸦石社、内社生番居之（其上新开石路，可通卑南觅。按县治出东门八里至芎蕉脚庄，又七里至鸟鼠洲庄，又五里至两鱼山，又十五里至双溪口，又五里至内社，又十五里至昆仑坳，又十里至大石岩，又四十里至诸也葛，又二十里至干仔仑，又十三里至大猫里，又四十五里至卑南觅，综计一百八十三里，入卑南觅界）。

　　嘉早山（俗呼加走山），在港东里，县东五十五里，脉由南昆仑山出，高十里许，长十四里许，内有加走山社、加蚌社生番居之，山南有泉，分注东溪、番仔埔溪。

　　南昆仑山（亦名廍亭岭山），在港东里，县东七十三里，高出云表。其大亦与南太武相埒。内有本地社（即粪箕社）、顶望仔、立下望仔、立加磅社、陈阿修社、沙里老社、北力力社、加无朗、古阿仑等社。所产树木（附近粤民与平埔番、山番熟识者，往往相邀上山伐木，放火烧炭，搬运下山，每夜望见火光一团，即知为山麓人在彼焚炭。汉人名为番山夜火云），金线莲（性极凉，能治热症，汉人皆珍贵之，县城有购自药圃者，其价颇昂，洋银一元仅得一两五钱。若内山则一元可买数两）及番黍、番芋，生番赖之（上有新开山路，可通卑南觅。按县治出东门，五里山仔顶，又三里芎蕉脚，又七里顶鸟鼠洲，又五里新园街，又十二里崁顶，又八里射寮，又八里半红泥嘴，又十六里力里社，又八里半南昆仑，又二十里古阿仑，又二十三里春望岩，又十里大乌万溪口，又四十三里大猫里，又四十五里卑南觅，综计二百十四里，入卑南觅界）。

　　浮圳鹿山，在港东里，县东五十五里，脉由南昆仑出，高七里，长十里许，内有浮圳鹿社生番居之。山下有泉，分注头沟水、九甲、后寮等溪。

　　摆律山（一名拜律山、一名排力山），在港东里，县东七十二里，脉由南昆仑山出，高五里许，长七里许，内有摆律社生番居之，山南有泉下注摆律溪。

　　七脚亭山（亦名七脚坛山），在港东里，县东六十里，脉由南昆仑山出，七脚亭社在其内，生番居之。山下有摆律山泉，下注摆律溪。

　　力里山（即立里山），在港东里，县东七十二里，脉由南昆仑山出，高七里许，长十里许，内有力里、割肉等社生番居之。山北有摆律山泉下注摆律溪。

　　三条仑岭，在港东里，县东五十里，脉由南昆仑山出，同治十三年屯兵于此（营地即在岭上，现有营官镇守），上有新开石路可通卑南觅。

　　董的山，在港东里，县东南六十八里，脉由力里山出，高四里许，长六里许，董的社在其内，生番居之。

　　内湖尖山，在港东里，县东南六十五里，脉由董的山出，高五里许，长七里许，山南有泉分注下苦溪、率芒溪。

　　率芒山，在港东里，县东南六十二里，内有率芒、南屏、心麻、沙那、谷武吉、大笼、坳吧郎等社生番居之。山北有泉下注率芒溪，南属恒春县界。

　　枋山，在县东南七十九里，地属恒春（按县治往恒春路程，山东门五里山仔顶庄，又三里芎蕉脚庄，又七里顶鸟鼠洲，又三里下鸟鼠洲，又六里王爷宫庄，又四里五房洲庄，又三里东港街，又四里仑仔顶，又五里堰尾，又五里芦竹堰，又七里下寮，又五里枋寮，又五里率芒溪，综计六十二里，入恒春县界）。

　　旗尾山，在港西里，县东北六十里，脉由寨仔脚山出，肖形而名，旁有小仑突起，状如带铃。

　　弥浓山，在港西里，县东北六十里，脉由石仔仑山出。

　　龙渡山，在港西里，县东北六十里，脉由弥浓山出。

　　龟山，在港西里，县东北五十五里，脉由龙渡山出。

　　蛇山，在港西里，县东北五十二里，脉由龙渡山出。

　　龟仔豆山，在港西里，县东北五十里，平地起突，三小山相连，其下为尖山溪。

　　九芎林山，在港西里，县东北六十里，脉由石仔仑山出。

　　狮仔头山，在港西里，县东北六十里，脉由九芎林山出。

　　大铳山，在港西里，县东北六十里，脉由石仔仑山出。

　　竹仔门山，在港西里，县东北六十里，脉由尖山出。

　　柴牛椆山，在港西里，县东北六十里，脉由纲山出。

　　草山，在港西里，县东北六十里，脉由柴梳山出。

　　尾寮山，在港西里，县东北六十里，脉由柴梳山出。山南有触口山泉下注尖山溪。

　　打鼓坑山，在港西里，县东北六十里，脉由北叶山出，山北有触口山泉下注尖山溪。

　　挖仔手山，在港西里，县东北六十里，脉由北叶山出。

　　无尾坑山，在港西里，县东北六十里，脉由北叶山出。

　　大坑山，在港西里，县东北六十里，脉由北叶山出。

　　芒仔芒埔山，在港西里，县东北五十九里，脉由北叶山出，山南有大泽机泉下注南势溪。

　　水底坑山，在港西里，县东北五十八里，脉由山猪毛山出，山北有大泽机泉下注南势溪。

　　熬酒桶山，在港西里，县东五十七里，脉由南太武山出，肖形而名。

　　芎蕉坑山（一名猪槽坑山），在港西里，县东五十六里，脉由南太武山出。

　　鹿场顶山，在港西里，县东五十五里，脉由南太武山出。

　　蒲姜坑山，在港西里，县东五十四里，脉由南太武山出。

　　大埔顶山（一名大坪顶山），在港西里，县东五十三里，脉由南太武山出，高四里许，长六里许，山南有嘉早山泉分注东溪、番仔埔溪。

　　滴水嵌山（亦名茶油坑山），在港东里，县东五十二里，脉由南昆仑山出，山北有嘉早山泉分注东溪、番仔埔溪。

　　四目公山，在港东里，县东五十一里，脉由南昆仑山出。

　　大坑口山，在港东里，县东五十里，脉由浮圳鹿山出，山南有浮圳鹿山泉分注头沟水、九甲、后寮等溪。

　　帮嵌山，在港东里，县东五十里，脉由浮圳鹿山出，山北有浮圳鹿山泉分注头沟水、九甲、后寮等溪。

　　狮头山，在港东里，县东四十八里，脉由南昆仑山出，高十里许，生番居之。

　　横山，在港东里，县东南四十五里，脉由狮头山出，高半里许，长里许，山南为摆律溪。

　　两鱼山（一名下赤山、一名滚水山），在港西里淡水溪边，县东二十里，平地起突，高十丈余，长二里许，二山相连，势若双鲤，故名（按旧志：下赤山以土色赤，故名。又云：滚水山不甚高，顶涌温泉。光是，瀵涌出泉，水多泥淤，至乾隆十二年，始涌温泉，近地不生草木），山麓均有观音寺，一名赤山岩、一名高冈亭。土人云：近来二山皆有泉，一温、一冷，甚奇。

　　右全邑诸山，凡一百五十九座，其与旧志合者仍之，误者正之，阙者补之，略者详之，颠倒者、错乱者综理而条贯之。割归他邑者，略述一、二，而其余悉汰去之。务使脉络分明、层次不紊，为纲凡四，为目一百五十有九。至若川之一类，实与水利相关，釆访未全，俟明春再行续报可也。光绪十九年十二月，龙岩章占秋缮本。  
　 

丙部

　　地舆（三）

　　县治大势，东北为山，西南为海，由山发源、萦洄不息者，为溪、为沟。沿海出口、舟楫可通者，为港、为澳。拦溪引水、溉田流行者为圳，潴蓄者为陂，深者为潭，次者为池，浅者为窟。傍海围筑、水半咸半淡、畜鱼于中、岁收其利者为堰。有船筏济人者为渡。横跨两岸、利人来往者为桥。此全邑诸川及水利、津渡、桥梁之大概也。谨胪列于后，而以八景附焉。

　　诸溪（川类一）

　　沟渠（川类二）

　　港澳（川类三）

　　圳道（水利一）

　　陂泽（水利二）

　　深潭（水利三）

　　池塘（水利四）

　　水窟（水利五）

　　鱼堰

　　官渡

　　义渡

　　民渡

　　桥梁

　　八景

　　 诸溪（川类一）

　　旗尾溪（民渡），在港西里，县东北六十里，源受寨仔脚山泉，西南行，五里许，下注淡水溪。

　　尖山溪（上游名触口溪，分旁支入旧寮圳，下游名龟仔豆溪，分旁支入狮仔头圳），在港西里，县东北五十五里，源出尖山，合触口山泉，西南行十二里，分注弥浓、揭阳、三张廍、二重溪等流。

　　弥浓溪，在港西里，县东北六十里，源由尖山溪分支，北行旁入两圳（龙渡、弥浓），下注淡水溪，长十二里。

　　揭阳溪，在港西里，县东北五十二里，源由尖山溪分支，西北行，过十八分（去声），下注淡水溪，长十二里。

　　三张廍溪（民渡），在港西里，县东北四十三里，源由尖山溪分支，西行过弥勒肚，下注淡水溪，长十五里。

　　二重溪（民渡），在港西里，县东北四十一里，源由尖山溪分支，西南行，兼汇两圳（旧寮、狮仔头），旁入顶下陂（亦二圳名），本支下注淡水溪，长二十里。

　　南势溪，在港西里，县东北四十八里，源受大泽机（即北坪山、猪毛山泉），西行十四里，下注巴六溪。

　　隘寮溪，在港西里，县东北四十七里，源由珑空口（即南坪北支南太武山泉）分支，西北行，分注三圳（漏陂、杜君英、大道关）、三溪（巴六、番仔寮、甘棠庄）、两沟（漏陂、杜君英），长十四里。

　　巴六溪（官渡），在港西里，县东北三十里，源受南势、隘寮二溪，西行，旁入五圳（南圳、耆老、隆恩、中冷、九块厝）、两沟（嘉棠庄、火烧），本支过下冷水，下注淡水溪，长二十二里。

　　番仔寮溪（民渡），在港西里，县东北二十八里，源由隘寮溪分支西行，旁入玲珞陂及海丰、崇兰二圳，本支下注淡水溪，长二十八里。

　　甘棠庄溪（俗名加冬庄溪），在港西里，县东北二十七里，源由隘寮溪分支，西南行十五里，下授海丰溪。

　　海丰溪，在港西里，县东北二十五里，源受甘棠庄溪、大道关圳，西行十七里，过溪洲仔，下注淡水溪。

　　四十分（去声）溪，在港西里，县东北三十里，源由珑空口分支，西南行，兼纳二沟（漏陂、杜君英），分注两溪（阿候、西势），长十二里。

　　阿候溪（有桥），在港西里，县东二十里，源由四十分溪分支西行，兼纳火烧沟、海丰圳，过下蚶，下注淡水溪，长二十里。

　　西势溪（民渡），在港西里，县东二十五里，源由四十分溪分支西南行，旁注两圳（新陂、滥庄）、一陂（桥头），本支受玲珞陂，过双溪口（民渡）、外水哮（官渡），至力力社，汇东溪合流，长十四里。

　　番仔埔溪，在港西里，县东三十五里，源由嘉早山泉分支西南行，兼纳漏陂、杜君英二圳，下注东溪，长二十三里。

　　东溪，在港东、西二里交界（东南岸属港东，西北岸属港西），县东二十四里，源由嘉早山泉（即南坪南支，由南太武山下注者），分支西南行，旁注三圳（三沟水、四沟水、五沟水圳）、一陂（甘棠门陂）。本支递纳四溪（番仔埔、头沟水、西势、九甲）、四陂（桥头、犁郎崎、沙仑、加钓陂）、两沟（沟仔墘、头前厝）、两圳（梓潼、北势廍圳）、一潭（顿物），以迄东港，乃归于海。沿溪设官渡二（北势尾、后廍仔）、民渡五（力力、客厝、排仔路、头港、东海坪），长五十里（按此溪亦纳港西里头前厝、客厝二圳水尾，应补入）。

　　头沟水溪，在港东里，县东三十五里，源由浮圳鹿山泉分支西行二十里，旁注王爷陂、北势廍圳，本支下注东溪。

　　九甲溪（民渡），在港东里，县东三十里，源由浮圳鹿山泉分支西南行，注四陂（沙仑陂、内陂、石陂仔、什华）而纳一陂（七块厝陂），至海坪渡，汇东溪合流，长二十八里。

　　后藔溪（民渡），在港东里，县东三十二里，源由浮圳鹿山泉分支南行，上游旁注三陂（三仙庄、下廍、■〈石函〉仔口）、两堰（西港、仑仔顶堰），下游递受两陂（什华、甘棠门陂）、一沟（三巷），至灰窑仔，分注南平、东港二流入海，长二十九里。

　　摆律溪，在港东里，县东南五十二里，源受摆律山泉西南行，过大武丁上下陂，分注两溪（姜园溪、顶苦溪）、一陂（摆律），长十里。

　　姜园溪（民渡），在港东里，县东南四十二里，源由摆律溪分支，兼受三仙庄陂，西行十七里，汇新打港（民渡）入海。

　　顶苦溪（民渡），在港东里，县东南五十一里，源由摆律溪分支，南行十二里，至顶寮庄南入海。

　　下苦溪（民渡），在港东里，县东南五十九里，源受三陂（摆律陂、头陂仔、石头下陂），东南行，汇内湖尖山水，至枋寮街西北里许入海，长十里（以上二溪流最险恶，行人苦之，故曰苦溪）。

　　率芒溪，在港东里（南属恒春县界），县东南六十二里，源受内湖尖山、率芒山二泉，西行旁入漏圳、新田（圳名），至下游仍受二圳合流，由北势寮庄南入海，长十二里。

　　后廍溪，在小竹里，县东北二十里，源受大树脚、乌瓦窑二沟，东行二里许，入淡水溪。

　　淡水溪（亦名西溪），在港东西、观音、小竹四里交界（上游东属港西上里，西属安邑，中游东属港西中里，西属观音内里；下游东属港西下里，西属小竹上里；水尾东属港东中里，西属港西下里），县东十里，源受南雅仙山泉，南行递纳十溪（旗尾、弥浓、揭阳、三张廍、二重、巴六、番仔寮、海丰、阿候、后廍）、九沟（岭口、统领坑、知母令坑、升仙坑、小园榜、大坑、嘉棠庄、竹仔寮、冷水坑）、八圳（岭口西圳、新庄、南圳、耆老、隆恩、中冷、九块厝、崇兰圳）旁注一圳（岭口东圳）、一塘（九曲塘，即曹公圳头）、两溪（中溪、五房洲溪），迄东港入海，长七十里。县治诸溪，当以此为最（按县治纬溪凡四十六条，而经溪只此一条。全邑疆域，俨被此水中分为二。东岸港东西两堡，与西岸十二堡地适相等，两岸相距三里许。夏秋水涨，或宽至四、五倍不等。沿溪田园庐舍，常被淹坏，他如尖山、南势、隘寮、巴六、四十分、西势、东溪、九甲、后寮、摆律、姜园、顶苦溪、下苦溪，皆能冲坏田庐，民恒患之）。每逢秋夜月明，则如万道金蛇，中流荡漾，故昔人列为八景之一（八景中有淡溪秋月，即此。或云：当秋之夕，泛舟夜游，则溪中浮一金线，自此而南，长亘是溪，而他溪独否，此景尤奇）。沿溪设官渡四（岭口、冷水、砖仔窑、仑仔顶）、民渡六（番薯寮、大树脚、道爷庄、鸟鼠洲、港冈、东港），行人便之（按此溪亦纳港西里搭楼窟水尾，应补入）。

　　中厝溪（官渡），在小竹里，县东南十八里，源由淡水溪下游分支西南行，兼纳新庄仔、陈爷滥二沟，过顶林仔边溪（官渡），汇下廍窟，由中港入海，长十四里。

　　五房洲溪（官渡），在港西里，县东南一十五里，源由淡水溪尾闾分支，东南行五里许，过咸埔仔溪（官渡），又东行里许，汇东港合流入海，长六里许。

　　冈山溪（亦名二层行溪，义渡），在嘉祥里，县北六十七里，源出安邑玉枕山，从大冈山北西行，兼纳二沟（东皋猎、牛椆埔），过长治、文贤，旁注■〈石函〉口圳。本支汇草仔寮港入海，长一百里，北属安平县界。

　　涂库溪，在嘉祥里，县北五十里，源受大冈山泉，西南行，旁注两圳（田厝、涂库）。本支汇洪爷陂尾，下注鲫鱼潭，长十五里。

　　九空桥溪，在维新、仁寿二里交界（北维新、南仁寿），县北四十六里，源受鲫鱼潭，兼纳五陂（杂陂仔、三爷陂、北领旗上下陂、脚桶陂）、一窟（湾仔内），南行四里许，汇阿公店溪合流。

　　竹脚崎溪，在嘉祥里，县东北四十四里，源受牛磨湾山泉，西北行四里许，汇大潭水尾合流，又西南行六里许，下注浊水溪，长十里。

　　浊水溪，在嘉祥里，县东北四十二里，源受观音里大滚水、金山二泉，西行兼纳竹脚崎溪，旁入百甲陂（北行）。本支下注大寮溪，长十五里。

　　援剿中溪，在观音里，县东北三十五里，源受金山泉，西北行十里许，下注加拔陂。

　　琼仔林溪，在观音、仁寿二里交界（东属观音，西属仁寿），县东北四十里，源受援剿右陂、加拔陂二流，西行三里许，入大寮溪。

　　大寮溪，在仁寿里，县北三十里，源受浊水溪、琼仔林溪二流，西北行二里许，下授阿公店溪。

　　阿公店溪，在维新、仁寿二里交界（北维新、南仁寿），县北四十里，源受大寮溪，西北行三里，汇九空桥溪，过还辕港，旁入七堰（五分、港仔墘，大汫、月眉、新围、下新围、中新围顶）。本支至弥陀港入海，长十里。

　　滚水坑溪，在观音里，县东北三十一里，源受小滚水山泉，南行里许，汇深水溪合流。

　　深水溪，在观音里，县东北三十里，源受深水山泉，西南行七里许，下授面前埔陂。

　　水哮溪，在观音里，县东北二十八里，源受吊狗岭、牛迹坑二泉，西南行六里许，下授中圳。

　　中冲崎溪，在观音里，县北三十里，源受两陂（角宿、面前埔）、一圳（中圳），西北行三里许，旁注仕隆圳。本支直授倒松仔溪。

　　倒松仔溪，在仁寿里，县北三十二里，源受中冲崎溪，西南行三里许，下授五里林溪。

　　五里林溪，在仁寿里，县西北三十里，源受倒松仔溪，西南行六里许，旁注大潭堰。本支再行四里许，随万丹仔港，合流入海，长十里。

　　楠梓坑溪，在观音里楠梓坑街大桥下，县北二十里，源受三沟（帮陷、大陂、林仔边），西南行二里许，下授后劲溪。

　　后劲溪（有桥），在仁寿，半屏二里交界（北仁寿，南半屏），县西北十九里，源受楠梓坑溪，西南行递纳一陂（竹仔门）、两圳（中圳、月眉），旁注三圳（大戆、向望仔、海坪）。本支过右冲溪，湾中港，汇万丹仔港，合流入海，长十二里。

　　东门溪，在大竹里县城同仪门外（即东便门，亦小东门）东福桥下，源受武洛塘，东南行二里许，兼纳德乃嘉池，过路窟，汇内濠上下流，南行五里许，下注规仔寿陂，长七里。

　　右全邑诸溪，凡四十七条，皆按次第逐节联贯，便于绘图。凡叙南北处，必先北后南，叙东西处，必先东后西，此定例也（前之叙山亦然）。其余如叙沟、叙港、叙澳、叙圳、陂、潭、池、窟、堰、津渡、桥梁，莫不皆然。以全县地势东北高而西南低也。间有变例者，必系上游在南，下游在北；不然，必上游在西、下游在东。因势利导，不得不尔，非敢自为矛盾也。

　　 沟渠（川类二）

　　漏陂沟，在港西里，县东北三十七里，源由隘寮溪上游分支，西南行八里许，下注四十分（去声）溪。

　　杜君英沟，在港西里，县东北三十二里，源由隘寮溪下游分支，西南行七里许，下注四十分（去声）溪。

　　嘉棠庄沟，在港西里，县东北二十五里，源由巴六溪上游分支，西南行十里许，下注淡水溪。

　　火烧沟，在港西里，县东北二十三里，源由巴六溪下游分支，西南行四里许，下注阿候溪。

　　沟仔墘沟（有桥），在港西里，县东二十五里，源受头仑圳，西南行三里许，下注东溪。

　　客厝沟（有桥），在港西里（上蚶庄西），县东十七里，源受雨水，东南行三里许，入冷水坑沟。

　　头前厝沟，在港西里（万丹东门桥下），县东二十里，源受滥庄圳，东南行二里许，入东溪。

　　三巷沟，在港东里七块厝庄西，县东三十二里，源受溪洲洋田水，西行二里许，下注后寮溪。

　　冷水坑沟（有桥），在港西里（两鱼山麓），县东二十里，源受万丹陂，兼纳客厝沟，西南行四里许，下注淡水溪。

　　岭口沟（亦名公馆仔沟），在观音里（北属安邑番薯寮辖），县东北三十四里，源受兰坡岭、深水山二泉，东行六里许，入淡水溪。

　　统领坑沟，在观音里，县东北三十三里，源受统领坑、吊狗岭二泉，东行六里许，入淡水溪。

　　知母令坑沟，在观音里，县东北三十一里，源受吊狗岭、知母令坑泉，东行五里许，入淡水溪。

　　升仙坑沟，在观音里，县东北三十里，源受升仙坑山泉，东行四里许，入淡水溪。

　　小围榜沟，在观音里，县东北二十九里，源受小围榜山泉，东行六里许，入淡水溪。

　　大坑沟，在观音里，县东北二十七里，源受石壁寮、郎君寮、匏仔湖三水合流，东行八里许，入淡水溪。

　　大树脚沟，在观音、小竹二里交界（北观音、南小竹），县东北二十里，源受兴化寮、土地公崎山二泉，东行七里许，入后廍溪。

　　乌瓦窑沟，在小竹里，县东北十九里，源受南势坑山泉，东行五里许，入后廍溪。

　　竹仔寮沟，在小竹里，县东北十七里；源受小坪顶山泉，东行六里许，入淡水溪。

　　湖底沟，在小竹里，县东北十一里，源受井仔湖山泉，东南行六里许，至九曲塘，入曹公新圳。

　　下考潭北沟，在小竹里，县东南八里，源受山仔顶雨水，东南行三里许，汇下考潭水尾合流。

　　下考潭中沟，在小竹里，县东南九里，源受凤弹山雨水，东行三里许，入下考潭（潭名）。

　　下考潭南沟，在小竹里，县东南十里，源受大坪顶山雨水，东北行三里许，汇下考沟水尾合流。

　　芎蕉脚沟（有桥），在小竹里，县东南八里，源受山仔顶圳，南行三里许，下授大崎脚沟。

　　大崎脚沟，在小竹里，县东南十里，源受芎蕉脚沟，南行汇下考潭（潭名）水尾合流，下授琅冈沟，长里许。

　　琅冈沟，在小竹里，县东南十一里，源受大崎脚沟，东南行里许，授新庄仔沟。

　　新庄仔沟，在小竹里，县东南十二里，源受琅冈沟，东南行里许，入中厝溪。

　　林内沟，在小竹里，县东南十八里，源受朝天岭（即凤山凤臀也）雨水，东行里许，入金京潭。

　　陈爷滥沟（上有溪洲仔桥），在小竹里溪洲仔庄西，县东南二十里，源由金京潭分支，东南行二里许，入中厝溪。

　　苦苓脚沟（上有二桥），在小竹里，县东南十九里，源受清水岩池，东南行二里许，入苦苓脚窟。

　　港仔埔沟，在小竹里港仔埔桥下，县东南二十里，源受苦苓脚窟，南行里许，由本庄尾入海。

　　东皋猎沟，在嘉祥里，县东北四十八里，源受山窝寿陂，西北行十四里，下注冈山溪。

　　大邱园沟，在嘉祥里，县东北四十九里，源受大乌山泉，西行三里许，下授牛椆埔沟。

　　牛椆埔沟，在嘉祥里，县东北四十五里，源受大邱园沟、田寮陂、牛磨湾山泉，西北行八里许，下注冈山溪。

　　顶寮仔沟，在长治里，县西北五十八里，源受竹沪庄雨水，西南行里许，过毛蟹穴仔田，下注三寮港，长里许。

　　顶覆鼎金沟，在维新里，县北五十七里，源受顶覆鼎金陂，西北行三里许，下注大湖陂。

　　三镇沟，在维新里，县北五十二里，源受本庄雨水，西行里许，下注启隆陂。

　　二滥沟，在维新里，县北五十里，源受二滥陂，南行过二滥下陂，直注鲫鱼潭，长三里许。

　　三块厝沟，在维新里，县西北四十七里，源受新陂仔，西北行二里许，下注顶港仔堰。

　　弥陀沟（亦名北沟），在仁寿里，县西北四十里，源受弥陀陂，西北行递纳九堰（漯底、沙仔、下面、草尖下、大咸、海底、旧围、旧永安、新永安），汇弥陀港入海，长六里许。

　　帮陷沟，在观音里，县北二十一里，源受闩口埔陂、新陂二流，西行四里许，下注楠梓坑溪。

　　大陂沟，在观音里，县北二十里，源受客仔陂、跷龟石陂、大陂三流，西行四里许，下注楠梓坑溪。

　　三公寮沟，在观音里，县东北十九里，源受雨水，西行里许，下注总督陂。

　　林仔边沟，在观音里，县北十九里，源受大滥陂、高平陂、总督陂三流，西北行四里许，下注楠梓坑溪。

　　狮形沟，在观音里，县东北十六里，源受狮形山泉，西行十二里，注下草潭。

　　四安桥沟，在观音里，县北十五里，源由下草潭分支，西北行里许，授太平桥沟。

　　太平桥沟，在观音里，县北十六里，源受四安桥沟，北行半里许，授豆酱间圳。

　　新陂内沟，在赤山里，县东北九里，源受十九湾山泉，西南行五里许，下注曹公新圳。

　　仙草埔沟，在赤山里，县东北八里，源受竹崎山泉，西北行七里许，下注曹公新圳。

　　双头漏沟（有桥），在赤山里，县北五里源由鸟松脚圳分支，西行里许，下注公爷陂。

　　外濠沟（有桥），在大竹里，县城外北门下，源由武洛塘上游分支，西行二里许，兼纳松仔陂、赤山顶圳，过四瓜瓣，分注四圳（赤山、下鲢港、中圳、竹脚圳）。

　　宝珠沟，在大竹里，县西九里，源受宝珠陂，西北行二里许，下注田尾港。

　　内濠沟，在大竹里，县城内北门桥下，源由武洛塘下游分支，西南行数武入沟，水皆环绕县城，内通左仓、右库二池，外注荐龙、柑宅、七老爷三圳，兼受火药库沟，汇东门溪合流，长六里许。

　　顶横街沟，在县署东数武，源受顶横街雨水，北行过隘门，折而西下，注玉带沟。

　　玉带沟，在县署南数武，源受左仓池，经攀龙桥下，兼汇顶横街沟，环署前照墙后，转入右库池，长半里许。

　　枋桥头沟，在县署东南寅饯门下（即鱼仔市隘门），源受三角通、鱼仔市二街雨水，南行数武，下注洗马池。

　　火药库沟，在中军衙右，源受雨水，西南行半里许，由火药库炮台角城墙■〈石函〉下，注内濠沟。

　　十三望沟，在小竹里，县东四里，源受山仔顶圳漏泉，西北行过五宫■〈石函〉（■〈石函〉上即曹公旧圳水道）陂腹内桥下，授崎港沟，长二里许。

　　崎港沟，在凤山里，县东三里，源受十三望沟，西行汇柳仔陂水尾，合流下注武洛塘，长二里许。

　　大坪顶沟（中游名山猪堰沟，下游名刺葱脚沟），在凤山里，县东南十里，源受大坪顶山雨水，西行二里许，下注沙滥圳。

　　中廍沟，在凤山里，县东南十一里，源受大坪顶山雨水，西行二里许，下注沙滥圳。

　　帮坑沟，在凤山里，县东南二十一里，源受马鞍山（即凤山，俗呼为凤颈）雨水，南行里许，至海沙埔入海。

　　中坑门沟，在凤山里，县东南二十三里，源受凤山雨水，西南行里许，至本庄脚入海。

　　下石桥沟，在凤山里大林蒲庄北，县东南二十里，源受石牛椆圳，西行里许，下注红毛港堰。

　　右全邑沟渠，凡六十四条。盖同发源于山而亚于溪者，曰沟。其受雨水杂流，积而成渠者，亦曰沟。以不溉田，故列入川类。

　　 港澳（川类三）

　　草仔寮港，在文贤里（北属安邑，旧志作喜树仔港），县西北七十里，源受冈山溪，西行二里许，至安邑白沙仑入海。

　　考水港，在文贤里，县西北六十七里，源受■〈石函〉口圳，兼纳十五堰（草尖、大陂、内西挖、鸳鸯潭、后潭、涂仑脚、外寮、帮陂仔、内湾、合和、新堰、挖仔、崎漏、妈祖、大港共十五口），西南行六里许，下注三寮港。

　　三寮港（即顶寮、中寮、下寮内海仔），在长治里，县西北五十九里，源受考水港，兼纳顶寮仔沟、月眉池、大湖陂及头前、中寮二堰，南行七里许，下注弥陀港。

　　还辕港，在维新、仁寿里交界（北维新、南仁寿），县西北四十三里，源受阿公店溪，西行兼纳翻花陂，入弥陀港，长五里许。

　　弥陀港（即竹仔港，民渡），在维新、仁寿二里交界（北维新、南仁寿），县西北四十八里，源受二寮、还辕二港，兼纳一溪（阿公店溪）、一沟（弥陀）、一潭（顶草潭）、两陂（浪庄陂、祖师庙）、六堰（顶港仔、乌树林、崁下、翰林、兴成、合吉），合流入海。

　　湾中港，在仁寿、半屏二里交界（北仁寿、南半屏），县西北二十五里，源受复劲溪，西行五里许，下注万丹仔港。

　　万丹仔港，在仁寿、半屏、兴隆三里交界（北仁寿、东半屏、南兴隆），县西北十八里，源受五里林溪、湾中港，兼纳十七堰（新顶、草桥、洽心、中心、湾中港，以上五口属仁寿里。公堰、新堰、加埕港、仔墘、合成、挖仔、面前、顶堰、蚝壳、亨宝成，以上十口属半屏里。大道公、顺德，以上二口属兴隆里），合流入海（民渡）。

　　船仔头港（有桥），在兴隆里，县西北十一里，源受八卦寮陂泉，西南行，兼纳八圳（后港、菜公下、葫芦尾、北圳、中圳、店仔、尾厝、林边）、三陂（七番、檨仔林、客仔陂），下授四尾港，长六里许。

　　田尾港（有桥），在赤山、兴隆二里交界（东赤山、西兴隆），县西北十里，源受船仔头港，西南行，兼纳一沟（乌鱼）、两圳（赤山下、田尾二）、两陂（新陂、小关帝陂），下授龙水港，长二里许。

　　龙水港（即硫磺港，民渡），在大竹、兴隆二里交界（东南大竹、西北兴隆），县西北十三里，源受田尾港，西南行，兼纳硫磺陂水尾合流，下授盐埕港，长四里许（按此港亦纳施仁陂水尾，应补入）。

　　盐埕港（民渡），亦在大竹、兴隆交界，县西十二里，源受龙水港，南行兼纳■〈鱼逮〉港圳三十六陂、岩仔堰二流，下注丹凤澳。

　　三块厝港（民渡，有桥），在大竹里，县西十里，源受■〈鱼逮〉鱼潭，兼纳五堰（后金顶、后金下、林投围、前金东、前金西），西南行，注丹凤澳。

　　前金港（民渡），在大竹里，县西十里，源受雨水，西南行兼纳三堰（前金中、前金南、能雅寮后），下注丹凤澳。

　　前镇港（民渡），在大竹、凤山二里交界（西北大竹、东南凤山），县南十里，源受妈祖港陂，西南行，兼纳南畔圳、庙前陂二流，下注丹凤澳。

　　竹仔港（民港，有桥），在凤山里，县南十一里，源受六番仔头陂，西南行，汇草衙圳合流，下注丹凤澳。

　　凤山港（即咸水港，有桥，民渡），在凤山里，县南十七里，源受大桥头陂，合东圳、大草厝陂二流，西行注丹凤澳。

　　西港（一名旗后港，一名打鼓港），在大竹里，县西南十六里，源受丹凤澳，西行，由港门（旗后、打鼓二山，左右对峙，相距七、八丈，若巨灵擘画然，故曰。港门当中有鸡心礁及港外各暗礁，皆舟行所宜谨慎者也），通外海（浪平可泊轮船）出入（按此港潮之涨退，不过八尺，为他邑所无），内为通商口岸，华洋杂处，商贾云集，经筑炮台，置戍守，洵台南之门户也。

　　中港（一名中芸港，一名汕尾港），在小竹里，县东南二十五里，源受中厝溪，南行兼纳下廍窟合流入海，两岸相距里许，深丈余，商船便于出入。

　　东港（民渡），在港东里，县东南三十里，源受东西溪，兼汇后寮、五房洲等流入海，两岸相距三里许，深丈余，内地商船往来贸易，为舟艘辐辏之区。

　　南平港（民渡，旧志作茄藤港），在港东里，县东南三十三里，源受后寮溪，南行兼纳西港、乌树、大潭、仑仔顶堰入海。

　　新打港（民渡），在港东里，县东南四十五里，源受姜园溪，西南行兼纳放索等堰合流入海。

　　丹凤澳（一名朱雀池，俗呼内海仔），在大竹里西港内，县南十里，源受六港（盐埕、三块厝、前金、前镇、竹仔、凤山）、十四堰（红毛港、港口、汫水、新堰、顺兴、德成、裕昌、鲎穴、堰寮仔、中寮、大林尾顶、大林尾下、过田仔、山脚），西行，由港门入海，周三十里，渡船九处（盐埕、三块厝、前金、能雅寮、前镇、竹仔港、凤山港、旗后、哨船头），帆楫往来，款乃声不绝于耳，为县治八景之一（八景中有丹渡晴帆，即此）。近港水深三、四丈，可泊夹板洋船。

　　白沙尾澳，在小琉球屿北，县东南六十里（可泊小艇，其上水师汛在焉）。

　　花瓶仔澳，在小琉球屿西北，县东南六十二里（有花瓶石，肖形而名）。

　　杉板路澳，在小琉球屿西，县东南六十五里（旧时有杉板船泊此，故名）。

　　大寮澳，在小琉球屿东，县东南六十六里（地近尖山，有泉两穴可资灌溉）。

　　天台澳，在小琉球屿东南，县东南七十里（下有巉石暗礁，舟误犯之立碎）。

　　右全邑港澳，凡二十八条。其中可通大船往来暂泊者，惟东、西、中三港；可容久泊者，仅丹凤一澳耳。余则各从其类，附记备釆而已（以上诸川，以下水利）。

　　 圳道（水利一）

　　旧寮圳，在港西里，县东北五十一里，源由尖山溪上游引水，西南行十二里，至蒲姜仑下注二重溪，灌田一百六十甲。

　　狮仔头圳（一名涂库圳），在港西里，县东北五十里，源由尖山溪下游引水，南行五里许，至番仔寮，下注二重溪，灌田二十八甲。

　　龙渡圳（粤圳），在港西里，县东北六十一里，源由弥浓溪上游引水，西北行七里许，仍注本溪，灌田五十二甲二分。

　　弥浓圳（粤圳），在港西里，县东北六十里，源由弥浓溪下游引水，西北行六里许，仍注本溪，灌田六十一甲三分。

　　顶陂圳，在港西里砖仔地东北，县东北四十四里，源引二重溪上游，西南行三里许，汇下陂圳合流，灌田五十甲。

　　下陂圳（一名大港洋圳），在港西里打铁店庄南，县东北三十六里，源引二重溪下游，兼汇顶陂圳水尾，西南行十里许，分注搭楼、台九两窟，灌田七十二甲。

　　新庄圳，在港西里，县东北三十五里，源引台九窟，西南行六里许，下注淡水溪，灌田二十三甲。

　　南圳，在港西里鸭母寮庄北，县东北三十七里，源引巴六溪第一支水，西行五里许，下注淡水溪，灌田十二甲。

　　耆老圳，在港西里，县东北三十六里，源引巴六溪第二支水，西南行五里许，下注淡水溪，灌田八十五甲。

　　隆恩圳（一名后庄圳），在港西里，县东北三十五里，源引巴六溪第三支水，西南行五里许，下注淡水溪，灌田五十八甲。

　　中冷圳，在港西里，县东北三十一里，源引巴六溪第四支水，西行四里许，下注淡水溪，灌田十二甲。

　　九块厝圳，在港西里，县东北三十里，原引巴六溪第五支水，西行四里许，下注淡水溪，灌田四十六甲。

　　漏陂圳，在港西里，县东三十七里，源引隘寮溪上游，西南行十里许，下注番仔埔溪，灌田六百甲。

　　杜君英圳，在港西里，县东三十二里，源引隘寮溪下游，南行七里许，下注番仔埔溪，灌田二百甲。

　　大道关圳，在港西里，县东北四十三里，源引隘寮溪上游，西北行八里许，至仕隆庄，下注海丰溪，灌田五百甲。以上三圳，系光绪十二年抚垦局董陈国馨率众开筑。

　　海丰圳，在港西里，县东北二十五里，源引番仔寮溪中游，西南行十二里，下注阿侯溪，灌田一百甲。

　　崇兰圳，在港西里，县东北二十一里，源引番仔寮溪下游，西行十里许，下注淡水溪，灌田八十甲。

　　新陂圳（粤圳），在港西里，县东三十二里，源由八寿陂，引西势溪上游，东行分注十五圳（漏陂、新庄、新东势、老东势、早仔角、内埔、中心仑、二仑、和顺林、新北势、老北势、头仑、尾仑、西势、南势共十五条圳，皆入田洋灌溉），长十五里，灌田一千三百八十四甲。

　　顶柳仔林圳，在港西里，县东二十五里，源受米筛泉窟，西南行十五里，分注五圳（龟屯、龙须、麻芝丹、大湖、下柳仔林），灌田五十甲。

　　龟屯圳，受第一支，西行二里许，入本庄洋，灌田二十四甲。

　　龙须圳，受第二支，西南行二里许，入龙须洋，灌田十五甲。

　　麻芝丹圳，受第三支，西南行里许，入牛埔洋，灌田四十甲。

　　大湖圳，受第四支，南行二里许，入本庄洋，灌田一百甲。

　　下柳仔林圳，受第五支，东南行四里许，入本庄洋，灌田三十甲。

　　连连圳，在港西里，县东二十二里，源受冲天泉窟北支，西南行分注滥仔圳，本支经注社皮圳（长三里许），灌田四十甲。

　　滥仔圳，在港西里，县东二十一里，源由连连圳分支，西南行三里许，下注社皮圳，灌田二十四甲。

　　社皮圳，在港西里，县东十八里，源受连连、滥仔二圳，南行三里许，入本庄洋，灌田二十甲。

　　广安圳，在港西里，县东二十二里，源受冲天泉窟南支，南行五里许，汇本县廍圳合流，灌田八十甲。

　　滥庄圳，在港西里（滥庄西北），县东二十三里，源受西势溪上游，西南行分注本县廍圳、头前厝沟（长五里许），灌田七十三甲。

　　本县廍圳，在港西里，县东二十里，源由滥庄圳分支，西南行四里许，汇广安圳合流，下注万丹陂，灌田五十二甲。

　　头前厝圳、客厝圳，俱在港西里（上有三桥），县东二十一里，源受蜊仔田泉水，南行五里许，合流入东溪，灌田四十二甲。

　　梓潼圳，在港东里，县东三十二里，源受陂内陂，西北行三里许，下注东溪，灌田二十甲。

　　北势廍圳，在港东里，县东三十一里，源引头沟水溪上游，西行五里许，下注东溪，灌田二十四甲。

　　三、四、五沟水圳（粤圳），俱在港东里，县东三十六里，源引东溪上游，西南行三里许，各入本庄洋，共灌田一百二十甲。

　　漏圳、新田圳，俱在港东里，县东南六十一里，源引率芒溪上游，西行七里许，仍入本溪合流，共灌田三百十一甲。乾隆五十四年，杨光兴开筑。

　　岭口东圳，在观音里，县东北三十里，源引淡水溪上游，南行分注西圳，长十里许，灌田九十八甲。

　　岭口西圳，在观音里，县东北二十九里，源由岭口东圳分支，南行里许，旁注檨仔脚陂，本支再行二里许，汇东圳水尾合流，东行入淡水溪，灌田五十甲。

　　■〈石函〉口圳，在文贤里，县西北六十二里，源由溪埔园边，引冈山溪下游，西行三里许，递分八小支，旁注十五堰（草尖、大陂、内西挖、鸳鸯潭、后潭、涂仑脚、外寮、帮陂仔、内湾、合和、新堰、挖仔、崎漏、妈祖、大港），本支再行四里许，下注考水港，灌田四百二十甲。

　　嘉棠脚圳（有桥），在嘉祥里，县北五十六里，源由陂内、大陂分支，西行二里许，旁分小支，入本庄洋，本支下授中甲圳，灌田六甲。

　　中甲圳（有桥），在嘉祥里，县北五十五里，源受嘉棠脚圳，西行里许，分两小支入中甲洋，本支再西南行，汇石燕潭、启隆陂、阿嗹下陂三流，入鲫鱼潭，长八里许，灌田十二甲。

　　新廍圳，在嘉祥里，县北五十四里，源受大冈山泉，西北行汇陂仔尾陂水尾合流，灌田十六甲。

　　田厝圳，在嘉祥里，县北四十九里，源引涂库溪上游，西南行三里许，下注鲫鱼潭，灌田三甲。

　　涂库圳，在嘉祥里，县北五十里，源引涂库溪下游，西行半里许，至本庄洋止，灌田八甲。

　　百甲圳（有二石桥），在嘉祥里，县北四十三里，源引浊水溪，西北行六里许，下注鲫鱼潭，灌田一百甲。

　　营仔埔圳（俗名陷后坑圳），在长治里，县西北五十五里，源引石燕潭水尾，西行半里许，至陷后洋止，灌田二十四甲。

　　中圳在观音里，县东北二十二里，源受水哮溪，西行兼汇蜈蜞潭水尾合流，再西北行，下注中冲崎溪，长六里许，灌田六十二甲。

　　仕隆圳，在仁寿里，县西北二十八里，源引中冲崎溪下游，西南行三里许，至九甲围洋止，灌田八十甲（方春锦开筑，年未详）。

　　大戆圳，在半屏里，县西二十二里，源引后劲溪上游，西南行二里许，下注面前堰，灌田三十六甲。

　　白望仔圳，在半屏里，县西北二十三里，源引后劲溪中游，西北行二里许，入白望仔洋，灌田三十六甲。

　　海坪圳，在半屏里，县西北二十五里，源引后劲溪下游，西行里许，下注草桥堰，灌田四十甲。

　　以上八堡（港西、港东、观音、文贤、嘉祥、长治、仁寿、半屏）闽、粤圳（闽圳四十六条，计灌田三千九百六十一甲。粤圳二十条，约记作四条，计灌田一千六百一十七甲五分；其余遗漏甚多。因各粤绅全不到局，姑就附近粤庄居民釆访数条而已），计共五十条，灌田五千五百七十八甲五分。

　　曹公新圳，在小竹、赤山、观音三里（上游小竹、中游赤山、下游观音），县东北九里，源引九曲塘（一名五凤陂、一名曹公圳头，水从淡水溪栏围而入，分南北支入新旧圳，每年一筑），北支水入圳兼纳三沟（湖底、仙草埔、新陂内），西北递分十支，入八圳（冈山仔、内埔仔、蜈蚣、竹围仔、兴化厝、赤山瓣、湾仔内、大将庙瓣）、两陂（国公厝、嘉棠陂），本支径注下草潭，长十五里，灌田六十甲。

　　冈山仔圳，在小竹里，县东北七里，源由新圳分第一支，西南行三里许，下注前庄圳（旧圳额内），灌田六十甲。

　　内埔仔圳，东小竹里，县东北八里，源受新圳第二支，东北行三里许，入内埔仔陂，灌田三十甲。

　　蜈蚣圳（分上、中、下三条），在赤山里，县东北六里，源受新圳第五支，西南行二里许，下注崎仔脚陂洋，灌田七十甲。

　　竹围仔圳，在赤山里，县东北七里，源受新圳第六支，西南行里许，下注崎仔脚陂洋，灌田四十甲。

　　兴化厝圳，在赤山里，县东北八里，源受新圳第七支，西南行里许，汇虎形陂水尾，下注崎仔脚陂洋，灌田二十甲。

　　赤山瓣圳，在赤山里，县东北八里，源受新圳第八支，西南行里许，下授乌松脚圳，灌田五甲。

　　乌松脚圳，在赤山里，县北七里，源受赤山瓣圳，西南行里许，分注双头、漏沟、崎仔脚圳，灌田七十甲。

　　崎仔脚圳，在赤山里，县北六里，源受乌松脚圳，西南行三里许，下授寓潮埔圳，灌田四十甲。

　　寓潮埔圳，在赤山里，县北三里，源受崎仔脚圳，南行里许，过陂底桥，下注武洛塘，灌田三十甲。

　　火光圳，在赤山里，县西北五里，源受公爷陂（按此陂总名公爷陂，其出纳处另名草陂，源由鸟松脚圳分支，过双头、漏沟，乃入此陂），过龙喉瓣（此瓣即凿龙喉山三十余丈，以通水道者），西北行分注山仔脚、拔甲、赤山顶三圳，本支下注林内陂，长三里许，灌田一百二十甲。

　　山仔脚圳，在赤山里，县西北五里，源由火光圳上游分支，西北行三里许，下注林内陂，灌田七十甲。

　　拔甲圳，在赤山里，县西北五里，源由火光圳中游分支，西行四里许，下注本馆陂，溉田九十甲。

　　赤山顶圳，在赤山里，县西北四里，源由火光圳下游分支，南行四里许，至外甲尾，下注外濠沟，溉田一百三十甲。以上八条，俱在新圳第八支内。

　　湾仔内圳，在观音里，县北十一里，源受新圳第九支，东北行里许，注湾仔内陂，灌田三十二甲。

　　大将庙瓣圳，在赤山里，县北八里，源受新圳第十支，西北行二里许，下授小赤山圳，灌田十甲。

　　小赤山圳，在观音里，县北十里，源受大将庙瓣圳，西南行二里许，下注莲花陂，灌田三十甲。

　　覆鼎金圳，在兴隆里，县西北十里，源受莲花陂，西北行折而南，下注覆鼎金陂，灌田九十八甲。

　　北圳，在兴隆里，县西北十里，源受覆鼎金陂第一支，西行里许，下注船仔头港，灌田二十甲。

　　中圳，在兴隆里，县西北十里，源受覆鼎金陂第二支，西行里许，下注船仔头港，灌田十八甲。

　　店仔圳，在兴隆里，县西北十里，源受覆鼎金陂第三支，西行里许，下注船仔头港，灌田十七甲。

　　尾厝圳，在兴隆里，县西北十里，源受覆鼎金陂第四支，西南行二里许，下注船仔头港，灌田二十甲。以上七条，俱在新圳第十支内。

　　大湾圳，在半屏里，县西北十二里，源由下草潭分支，西南行三里许，下授檨仔林圳，灌田五十六甲。

　　灌仔林圳，在半屏里，县西北十二里，源受大湾圳，西南行二里许，下注顶陂仔，灌田二十八甲。

　　湾仔底圳，在半屏里，县西北十三里，源由下草潭分支，西南行分注后港圳，本支下注九番陂，长三里许，灌田三十五甲。

　　后港圳，在半屏里，县西北十三里，源由湾仔底圳分支，西南行二里许，下注船仔头港，灌田四十五甲。

　　月眉圳，在半屏里，县北十八里，源由下草潭分支，过双空桥，西北行旁入后劲溪（北行）、五块厝圳（南行），本支下注乌松瓣，长八里许，灌田五十七甲五分。

　　五块厝圳，在半屏里，县西北十七里，源由月眉圳上游分支，西南行，旁入菜公顶圳，本支下注乌松圳，灌田二十四甲。

　　菜公顶圳，在兴隆里，县西北十二里，源受五块厝圳旁支，南行五里许，下注菜公陂，灌田三十八甲。

　　菜公下圳，在兴隆里，县西北十三里，源由菜公陂分支，东南行二里许，下注船仔头港，灌田五十一甲。

　　葫芦尾圳，在兴隆里，县西北十四里，源由菜公陂分支，东南行三里许，下注船仔头港，灌田二十甲。

　　乌松瓣圳，在兴隆里，县西北十五里，源受月眉圳，西行旁入乌松圳本支，再行里许，下注洲仔洋瓣，灌田十甲。

　　乌松圳，在兴隆里，县西北十四里，源受乌松瓣旁支，西南行二里许，汇五块厝圳尾，下注草陂仔圳，灌田三十二甲五分。

　　洲仔洋瓣圳，在兴隆里，县西北十五里，源受乌松瓣圳，西行分旁支入草陂仔、新庄仔、洲仔洋三圳，本支径注莲花潭，长二里许，灌田十甲。

　　草陂仔圳，在兴隆里，县西北十五里，源受洲仔洋瓣旁支，西南行里许，汇乌松圳尾，下注新庄仔圳，灌田三十甲。

　　新庄仔圳，在兴隆里，县西北十五里，源受洲仔洋瓣旁支，南行二里许，汇草陂仔圳尾，下注阿弥陀陂，灌田二十五甲。

　　洲仔洋圳，在兴隆里，县西北十五里，源受洲仔洋瓣旁支，西北行二里许，折而南，下注莲花潭，灌田三十五甲。

　　林边圳，在兴隆里，县西北十五里，源受莲花潭第一支，东行三里许，入船仔头港，灌田八十甲。

　　田尾二圳，在兴隆里，县西北十五里，源受莲花潭第二支，东南行四里许，入田尾港，灌田五十七甲。

　　三圳，在兴隆里，县西北十五里，源受莲花潭第三支，西南行四里许，下注内围陂，灌田一百甲。

　　那拔仔圳，在兴隆里，县西北十五里，源受莲花潭第四支，西南行三里许，汇十五戈圳，注内围陂，灌田六十八甲。

　　十五戈圳，在兴隆里，县西北十四里，源受莲花潭第五支，西南行三里许，汇那拔仔圳合流，灌田二十四甲。

　　前锋圳，在兴隆里，县西北十四里，源受莲花潭第六支，西南行三里许，下注内围陂，灌田四十八甲。

　　龟头■〈石函〉圳，在兴隆里，县西北十四里，源受莲花潭第七支，西南行三里许，下注内围陂，灌田六十九甲。

　　豆酱间圳，在观音里，县北十七里，源受太平桥沟，北行里许，分注中圳、竹仔门陂，灌田十甲。

　　中圳，在观音里，县北十八里，源受豆酱间圳旁支，西行五里许，下注后劲溪，灌田三十甲。以上二十四条，俱在新圳尾闾下草潭额内。

　　右曹公新圳凡四十六条，计溉田二千零三十三甲。按此圳相传为旧圳开成后四年（即道光二十二年壬寅岁），曹公命岁贡生郑兰（兴隆里人）、附生郑宣治（赤山里人，即恩贡生郑朝清之子。先是，宣治率众开凿大圳，自九曲塘起，迄下草潭止，积劳成疾。病革时，嘱其弟增生宣孝踵而成之）等开筑。越两年（即二十四年，甲辰岁）而告厥成功。命曰「曹公新圳」，志不忘所自也。

　　曹公旧圳，在小竹、凤山二里（上游在小竹，中游、下游俱在凤山），县东三里，源引九曲塘（说见新圳条下）南支水入圳，兼纳四陂（总舍、考史、小草、大湖）及龟仔潭等流，西南行递分十五支（左五支、右十支），入一塘（武洛）、十四圳（中庄、山仔顶、二十四甲、青埔、涂库、三台瓣、大人宫瓣、大桥头瓣、外旷地、沙滥、中廍西、二桥、石尖仔、石牛椆），本支径注红毛港堰，长二十七里（按此圳，其名有八，上游曰新陂瓣，次过路窟瓣，次草陂瓣，次涂库瓣，次五瓜瓣，次中廍瓣，次大林蒲圳，下游观音圳），灌田三百零一甲。

　　中庄圳，在小竹里，县东七里，源由坪仔头，受旧圳第一支（左支），南行二里许，分注前、后庄二圳，本支再行里许，入中庄陂，灌田二十甲。

　　前庄圳，在小竹里，县东七里，源由中庄圳分支，东南行，兼纳冈山仔圳（新圳额内）水尾合流，下注山仔顶圳，长里许，灌田二十五甲七分。

　　后庄圳，在小竹里，县东六里，源由中庄圳分支，西南行里许，下注柳仔陂，灌田二十甲。以上三条，均在旧圳第一支内。

　　山仔顶圳，在小竹里，县东六里，源由新陂瓣，受旧圳第二支（右支），东南行二里许（中游有漏泉注十三望沟），授芎蕉脚沟，灌田二十六甲三分。

　　赤山下圳（亦名湾仔内圳），在赤山里，县西北三里，源受外濠沟（此沟源出武洛塘，塘之源又出旧圳第三支），过四瓜瓣分支，北行七里许，下注田尾港，灌田一百二十甲。

　　■〈鱼逮〉港圳，在大竹里，县西九里，源受外濠沟，过四瓜瓣分支，西北行分注一沟（宝珠）、两陂（小关帝、三十六），本支汇中圳注盐埕港，灌田二百一十甲。

　　中圳，在大竹里，县西南五里，源受外濠沟，过四瓜瓣分支，西行二里许，至武庙后，汇■〈鱼逮〉港圳合流，灌田三十一甲。

　　竹脚圳，在大竹里，县西南五里，源受外濠沟，过四瓜瓣分支，西南行七里许，分注两陂（五块厝顶、大关帝厅），灌田一百甲。以上四条，在外濠沟额内，属旧圳第三支。

　　荐龙圳（即功力圳），在大竹里，县城西南隅（即澄澜炮台角），源由内濠沟（即武洛塘下游之水，仍在第三支额内）分支，西行四里许，入五块厝下陂，灌田五十六甲。

　　柑宅瓣圳，在大竹里，县城西南隅（即柑宅园边），源由内濠沟分支，西南行里许，分注新甲、篱仔内、七番等圳，灌田六甲。

　　新甲圳（亦名冈山仔圳），在大竹里，县西南三里，源由柑宅瓣分支，西北行四里许，至鸭母寮庄，汇篱仔内圳合流，灌田三十五甲。

　　篱仔内圳，在大竹里，县西南五里，源由柑宅瓣分支，西行四里许，汇新甲、七番二流，分注南、北畔圳，灌田四十甲。

　　北畔圳，在大竹里，县西南六里，源由篱仔内圳分支，北行五里许，分注两堰（能雅寮后、大林尾顶），灌田五十四甲。

　　南畔圳，在大竹里，县南六里，源由篱仔内圳分支，南行七里许，下注前镇港，灌田五十四甲。

　　七番圳（亦名柑宅圳），在大竹里，县南里许，源由柑宅瓣分支，西行四里许，汇篱仔内圳合流，灌田三十五甲。

　　七老爷圳，在大竹里，县城南门桥右边，源由内濠沟分支，南行二里许，分注庙后、陂仔尾、大路中、中仑瓣四圳，灌田在下。

　　庙后圳，在大竹里，县南三里，源由七老爷圳分支，西行四里许，入篱仔内洋，灌田九十甲。

　　陂仔尾圳，在大竹里，县南三里，源由七老爷圳分支，西南行三里许，汇林边中圳，入大路中圳合流，灌田三十甲。

　　大路中圳，在大竹里，县南三里，源由七老爷圳分支，西行四里许，汇陂仔尾圳合流，入五甲庄洋，灌田一百二十甲二分五厘。

　　中仑瓣圳，在大竹里，县南二里，源由知高滥（地名），分七老爷圳旁支，东南行里许，分注林边中（圳名）、林边圳（灌田在下）。

　　林边中圳，在大竹里，县南三里，源由中仑瓣分支，南行三里许，汇陂仔尾圳合流，灌田二十八甲。

　　林边圳，在大竹里，县南三里，源由中仑瓣分支，南行四里许，下注规仔寿陂，灌田一百十二甲。以上十四条，在内濠沟额内，仍属旧圳第三支。

　　二十四甲圳，在凤山里，县东二里，源由过路窟瓣（此瓣即由新陂瓣过五空■〈石函〉而至者），受旧圳第四支（右支），西南行，兼纳大草陂水尾合流，入园尾洋，长三里许，灌田四十三甲。

　　青埔圳，在凤山里，县东三里，源由草陂瓣，分旧圳第五支（右支），西行二里许，至田中央庄边，汇大嘉棠圳合流，灌田八十五甲。

　　涂库圳，在凤山里，县东六里，源由涂库瓣，分旧圳第六支（左支），东行里许，人外旷地陂，灌田二十甲。

　　三台瓣圳，在凤山里，县东南七里，源由五瓜瓣，分旧圳第七支（右支），西行二里许，分注大嘉棠、大令、二令等圳（灌田在下）。

　　大嘉棠圳，在凤山里，县东南八里，源由三台瓣分支，兼汇青埔圳尾，西行四里许，下注规仔寿陂，灌田五十甲。

　　大令圳，在凤山里，县东南九里，源由三台瓣分支，西南行三里许，至四块厝仔庄止，灌田四十七甲四分。

　　二令圳，在凤山里，县东南十里，源由三台瓣分支，南行四里许，入本庄洋，灌田四十甲。以上四条，在旧圳第七支内。

　　大人宫瓣圳，在凤山里，县东南七里，源由五瓜瓣，分旧圳第八支，西行二里许，分注鹿窟、大人宫两圳，灌田四十甲零七分五厘。

　　鹿窟圳，在凤山里，县东南八里，源由大人宫瓣分支，西行三里许，至二令社前止，灌田六十五甲。

　　大人宫圳，在凤山里，县东南九里，源由大人宫瓣分支，西南行二里许，汇北圳尾下注新堰，灌田八十甲。以上三条，在旧圳第八支内。

　　大桥头瓣圳，在凤山里，县东南十里，源由五瓜瓣，分旧圳第九支，南行五里计，分注东、西、南、北四圳，灌田三十八甲八分。

　　北圳，在凤山里，县东南十一里，源由大桥头瓣分支，北行二里许，汇西圳入大人宫圳合流，灌田四十九甲九分。

　　西圳，在凤山里，县东南十二里，源由大桥头瓣分支，西行二里许，汇北圳合流，灌田三十五甲二分。

　　南圳，在凤山里，县东南十三里，源由大桥头瓣分支，南行三里许，下注顺兴堰，灌田六十二甲五分五厘。

　　东圳，在凤山里，县东南十四里，源由大桥头瓣分支，东行里许，汇规仔寿陂第六支水合流，又南行二里许，下注凤山港，灌田六十五甲。以上五条，在旧圳第九支内。

　　外旷地圳，在凤山里，县东南七里，源由五瓜瓣，分旧圳第十支（左支），东行二里许，至内旷地洋止，灌田十二甲四分。

　　沙滥圳，在凤山里，县东南十二里，源由中廍瓣，分旧圳第十一支（右支），兼纳一陂（外旷地）、两沟（大坪顶、中廍），北行二里许，下注沙滥陂，灌田三十甲。

　　中廍西圳，在凤山里，县东南十三里，源由中廍瓣，分旧圳第十二支（右支），西北行二里许，下注大桥头陂，灌出三十甲零二分五厘。

　　二桥圳，在凤山里，县东南十五里，源由廍中瓣，分旧圳第十三支（右支），南行二里许，下注大草厝陂，灌田四十甲。

　　石尖仔圳，在凤山里，县东南二十里，源受旧圳第十四支（左支），东南行五里许，至凤鼻山麓止，灌田一百甲。

　　石牛椆圳，在凤山里，县东南二十里，源受旧圳第十五支（右支），西南行三里许，下授下石桥沟，灌田一百甲。

　　右曹公旧圳，凡四十四条，计溉田二千五百四十九甲五分。按此圳系道光十八年（岁次戊戌）前邑侯曹公（讳谨字怀朴，河南人）开筑。自是而后，踵行者众。凤山水利之兴，实肇于此。

　　附录：曹公圳记

　　朝廷建官千百，皆以为民也。而地与民近，情与民亲，周知其利病，而权足以有为者，莫如县令。县令主持一邑，鳃鳃于期会簿书，而不知民之本计；知民之本计，而行以苟且，不能有强毅之力、真实无妄之心者，皆不足以图久远。是故得俗吏百，不如得才吏一；得才吏百，又不如得贤吏一也。予于道光甲午，出守台阳，莅官之始，问政于先事诸君，而求其要。佥曰：治台之法，惟在弭盗而已。询以民生衣食之原，则曰：台地沃饶千里，户有盖藏，民食不待筹也。予是时甫莅斯邦，见闻未悉，无以胜言者之口，而心窃不能无疑焉。

　　丙申秋，台、凤、嘉接壤之区被旱百有余里，闾阎待哺，宵小跳梁；觉向所谓弭盗者，询为急务，而所谓民食不待筹者，犹未得治台之本计也。予于议食、议兵之后，循行田野，察其被旱之由。窃谓：饥馑之患，独在此百余里内，实由民之自取，而不得委为天灾。盖稻为水榖，自播种以至秋成，皆须深水浸之。周礼稻人之职，所谓以潴蓄水以防止水、以沟荡水以遂均水者，乃农家不易之经也。台地惟山泽之田，有泉引灌，可期一岁再收。其平原、高阜之田，往往行数十里而不见有沟渠之水耕者。当春夏阴雨之时，仓皇布种，以希其获；及至数日不雨，而水涸矣。又数日不雨，而苗槁矣。前此被旱之百余里，皆此类也；又安可委为天灾而不思所以补救乎？予为劝兴水利，教以凿陂开塘之法，而愚民狃于积习，不能奋然行之。论治者又或目为迂远，而不肯实为其事，则予第托诸空言而已，莫由收实效也。

　　丁酉春，凤山大令曹君怀朴，奉檄来台。予于接见之初，首言及此。大令颔之而不轻诺。予疑其事或未谙，抑所闻治台之法犹夫向者之言欤？固不能强以必行也。数月后，人有言其度地鸠工将为民开水利者。大令于继见时，言不及之，亦不形诸简牍，则又未见其必能行也。戊戌冬，大令果以水利功成来告，且图其地形以进。凡掘圳四万三百六十丈有奇，计可灌田三万一千五百亩有奇。于是，廉访姚公，亟奖其劳，将其上事于大府，而为之请于朝。檄予亲往视之。

　　予于己亥仲春，躬临其地，士民迎马首者，千数百人。予令董役之若干人，随行泷畔，向其一一询之，乃知圳之源出淡水溪，由溪外之九曲塘决堤引水于塘之坳，垒石为门，以时蓄泄。当其启放之时，水由小竹里而观音里、凤山里，又由凤山里而旁溢于赤山里、大竹里。圳旁之田，各以小沟承之。上流无侵，下流无靳，咸听命于圳长，而恪守其官法。向之所谓旱田者，至是皆成上腴矣；岂非百世之利哉？吾观从政之士，有以才能自诩者，当其述职长官，往往累数十纸不能尽，观者咨嗟太息，谓古循良无以过之。及核其政之所就，则皆饰词邀誉，自为功利之谋。而所谓泽被生民者，曾不可以终日；此其居心尚可问乎？若大令者，未为而不轻诺，未成而不轻言。可谓务为实事，先行后从者矣。自经始以迄蒇事，不辞劳瘁、不惜厚资，历二载而如一日，庶几知民之本计，而有强毅之力、真实无妄之心者欤？廉访嘉其续而特彰之，岂非体国爱民、用贤若渴之大君子哉？凤之士民，从大令之教而合力成之，所谓民情大可见者。今岂异于古耶？予进士民而奖之，皆曰：是惟吾邑侯之仁贤劳苦，始克臻于有成，众何力之有焉？然则，大令之得于民者，不既深乎？予将归报廉访，众复请予名其圳，以刊诸石。予曰：汝曹以是为邑侯功，即名之以「曹公圳」可乎？众曰：诺。于是乎书。

　　道光十九年岁次己亥十月日勒。赐进士出身、诰授中宪天夫、钦加道衔、知台湾府事、前署台澎等处地方海防兵备通、兼提督学政熊一本撰并书。

　　二令东圳，在凤山里，县东南十里，源受规仔寿陂第一支，东南行四里许，下注汫水堰，灌田一百一十甲。

　　竹仔脚圳，在凤山里，县东南十里，源受规仔寿陂第二支，东南行三里许，汇港仔墘圳合流，灌田八十甲。

　　港仔墘圳，在凤山里，县东南十里，源受规仔寿陂第三支，东南行，汇竹仔脚圳合流，下注汫水堰，长五里许，灌田一百一十甲。

　　草衙圳，在凤山里，县东南十里，源受规仔寿陂第四支，东南行三里许，下注竹仔港，灌田一百二十甲。以上四条，在规仔寿陂额内，计灌田四百二十甲。

　　右全邑圳道凡一百四十四条，综计溉田一万零五百八十一甲。

　　 陂泽（水利二）

　　桥头陂，在港西里，县东二十三里，周四里许，源引西势溪，南行五里许，下注东溪，灌田一百二十四甲。

　　万丹陂（有桥），在港西里，县东十八里，源受雨水，西南行，兼纳本县廍圳，下授冷水坑沟，长四里许，溉田八甲。

　　玲珞陂（粤陂），在港西里，县东二十七里，周六里许，源引番仔寮溪，西南行，过四十分（去声。溪名），下注西势溪，溉田二百甲。

　　王爷陂（粤陂），在港东里，县东四十一里，周里许，源受头沟水溪上游，西北行，六里许，下注万峦陂，溉田三十六甲。

　　万峦陂（粤陂），在港东里，县东三十五里，周里许，源受王爷陂，西北行三里许，分注犁郎崎、罗广牵二陂，溉田二百甲。

　　犁郎崎陂（粤陂），在港东里，县东三十四里，周里许，源受万峦陂，西南行三里许，下注东溪，溉田一百八十甲。

　　罗广牵陂（粤陂），在港东里，县东三十四里，周五里许，源受万峦陂，西南行四里许，下注顿物潭，溉田一百甲。

　　沙仑陂，在港东里，县东三十八里，周二里许，源引九甲溪上游，西行十二里，下注东溪，溉田十四甲。

　　陂内陂，在港东里，县东三十四里，源引九甲溪上游，西北行三里许，分注梓潼圳、石头陂，溉田一百甲（后查实仅六十五甲）。

　　石头陂，在港东里，县东三十一里，源由陂内陂分支，西北行三里许，下注七块厝陂，溉田二百四十甲（后查实仅八十二甲）。

　　七块厝陂，在港东里，县东二十八里，周二里许，源受石头陂，西南行三里许，下注九甲溪，溉田四十五甲。

　　石陂仔，在港东里，县东三十三里，周半里许，源引九甲溪上游，西北行三里许，下注滥林陂，溉田十二甲。

　　滥林陂，在港东里，县东三十二里，周二里许，源受石陂仔，西行里许，下注汉沙陂，灌田十四甲。

　　汉沙陂，在港东里，县东三十一里，周二里许，源受滥林陂及上下二池（均在北势廍庄），西行里许，下注南门陂，溉田三十七甲二分。

　　南门陂，在港东里潮洲庄南门桥下，县东三十里，周半里许，源受汉沙陂，西行里许，下注加钓陂，溉田六十甲零六分。

　　加钓陂，在港东里（八老爷庄地），县东二十九里，周里许，源受南门陂，西行二里许，下注东溪，溉田二十四甲。

　　什华陂，在港东里，县东三十七里，源引九甲溪上游，南行十里许，下流后寮溪，溉田二十甲。

　　三仙庄陂，在港东里，县东三十八里，源引后寮溪上游，西南行五里许，下注姜围溪，溉田二十四甲三分。

　　下廍陂，在港东里（车路墘庄东），县东三十七里，源引后寮溪上游，西行四里许入陂，周里许，溉田四十甲。

　　■〈石函〉仔口陂，在港东里，县东三十七里，源引后寮溪上游，南行二里许，入本庄洋，溉田一甲二分。

　　巷仔内陂，在港东里，县东三十七里，中有活泉，西行半里许，入本庄洋，溉田二十甲。

　　甘棠门陂，在港东里后廍庄西，县东三十一里，源受东溪，南行五里许，水分两支：一东南行五里许，至大潭新庄，下注大潭堰；一西南行四里许，至三叉河庄西，分注田内堰后寮溪。溉田四百十六甲。光绪六年副将衔叶清标修筑。

　　大武丁上陂，在港东里，县东南四十一里，由摆律溪上游筑堤为陂，溉田二十二甲。

　　大武丁下陂，在港东里，县东南四十里，由摆律溪下游筑堤壅水，分注八甲头陂，溉田七十六甲。

　　八甲头陂，在港东里，县东南四十里，源受大武丁下陂，西南行里许，入本庄洋，溉田十甲。

　　嘉礼陂，在港东里（番仔寮庄北），县东南四十三里，周长五里许，中有活泉，西南行里许，入番仔寮洋，溉田四十甲。

　　四块厝陂，在港东里，县东南四十二里，周长里许，中有活泉，兼受番仔寮田水，西行半里许，入本庄洋，溉田六甲。

　　海埔陂，在港东里，县东南四十一里，周长二里许，源受石公径窟，西行里许，入本庄洋，溉田十八甲。

　　大武烈陂，在港东里，县东南五十八里，周长二里许，源受力里山泉，西南行十四里，入本庄洋，溉田五十甲。

　　石头下陂，在港东里（水底寮庄西南），县东南五十九里，周长二里许（连檨仔脚陂在内），中有活泉，西南行里许，入下苦溪合流，溉田一百十五甲。

　　头陂仔，在港东里（水底寮庄东南），县东南六十里，周长二里许（连二小陂在内），中有活泉，西南行里许，入下苦溪，溉田六十五甲。以上二陂，均系嘉庆十六年王飞虎开筑。

　　摆律陂，在港东里（水底寮庄东），县东南六十里，周长四里许，由摆律溪分支，西南行，注下苦溪，溉田一百甲。

　　檨仔脚陂，在观音里，县东北二十里，周二里许，源受岭口西圳，东南行半里许，仍汇本圳尾合流，溉田园五甲。

　　竹仔寮顶陂，在小竹里，县东北十六里，周里许，中有活泉，溉田园二十五甲。

　　竹仔寮下陂，在小竹里，县东北十五里，周二里许，中有活泉，溉田三十五甲。

　　内埔仔陂，在小竹里，县东北九里，周三里许，源受内埔仔圳（即曹公新圳第二支），东北行，入内埔仔洋，溉田五甲。

　　中庄陂，在小竹里（中庄社西），县东五里，周半里许，源受中庄圳（即曹公旧圳第一支），东南行半里许，入中庄洋，溉田八甲。

　　柳仔陂，在小竹里（后庄西北），县东五里，周里许，源受后庄圳，西南行二里许，入崎港沟合流，溉田二十五甲。

　　新庄仔陂，在小竹里，县东南十五里，周二里许，中有活泉，东南行数武，入新庄仔洋，溉田二十六甲。

　　山窝寿陂，在嘉祥里，县北四十八里，周里许，源受小廍亭山泉，西南行九里许，下注东皋猎沟，溉田二甲六分。

　　田寮陂，在嘉祥里，县北五十二里，周二里许，源受大乌雨水，西南行七里许，下注牛椆埔沟，溉田一甲五分。

　　大陂（俗呼陂内大陂），在嘉祥里，县北六十里，周三里许，源受清冷池，西行二里许，分注嘉棠脚圳、阿嗹上陂（溉田在下）。

　　阿嗹上陂，在嘉祥里，县北六十里，周半里许，源由大陂分支，西北行二里许，入阿嗹下陂，溉田三甲。

　　阿嗹下陂，在嘉祥里，县北六十里，周里许，源受阿嗹上陂，西南行四里许，汇中甲圳尾合流，溉田三甲。

　　窟仔甲上陂，在嘉祥里，县北六十里，周二里许，中有活泉，南行数武，入窑仔甲下陂，溉田二十四甲。

　　窑仔甲下陂，在嘉祥里，县北五十九里，周半里许，源受窑仔甲上陂，南行半里许，汇石燕潭水尾合流，溉田八甲。

　　陂仔尾陂，在嘉祥里，县北五十七里，周里许，中有活泉，西行六里许，汇新廍圳水尾，下注洪爷陂，溉田十二甲。

　　洪爷陂，在嘉祥里，县北五十里，周二里许，源受陂仔尾陂，西南行里许，汇涂库溪合流，溉田二甲。

　　新陂，在嘉祥里，县北四十八里，周二里许，源受小冈山雨水，西北行二里许入陂，溉田四甲。

　　大埔陂，在嘉祥里，县北四十七里，周里许，源受小冈山雨水，西行三里许，入前锋洋，溉园二甲。

　　大湖陂，在长治里，县西北五十九里，源受顶覆鼎金沟，西行四里许，旁注头前堰本支，入三寮港，溉田三甲。

　　新园陂，在长治里，今废。

　　围仔内陂，在维新里，县西北五十五里，周里许，源受雨水，西北行二里许，下注顶覆鼎金陂，溉田六甲。

　　顶覆鼎金陂，在新里，县西北五十七里，周二里许，源受围仔内陂，西北行，入顶覆鼎金沟，溉田八甲五分。

　　罗汉陂（俗名路陷陂），在维新里，县西北五十五里，周里许，源受雨水，西南行里许，下注竹脚寮陂，溉田五甲五分。

　　竹脚寮陂，在维新里，县西北五十四里，周里许，源受罗汉陂，南行数武，下注鸭母寮陂，溉田二甲。

　　鸭母寮陂，在维新里，县西北五十三里，周里许，源受竹脚寮陂，南行数武，下注马顶陂，溉田十三甲四分。

　　马顶陂，在维新里，县西北五十二里，周里许，源受鸭母寮陂，南行里许，下注二滥陂，溉田十甲。

　　二滥陂，在维新里，县西北五十里，周里许，源受马顶陂，西南行，入二滥沟，溉田二甲五分。

　　二滥下陂，在维新里二滥沟中，县西北五十里，周半里许，四围可作秧田。

　　下社陂，在维新里，县西北五十四里，周里许，源受雨水，西行入下社洋，溉田六甲。

　　启隆陂（即三镇陂），在维新里，县西北五十二里，周长里许，源受三镇沟，南行里许，汇中甲圳尾合流，溉田十二甲。

　　新陂仔庄，在维新里，县西北五十一里，周长二里许，源受雨水，东南行六里许，下注九空桥溪，溉田五十甲。

　　三爷陂（旧志作三老爷陂），在维新里，县西北五十里，周二里许，中有活泉，东南行四里许，下注九空桥溪，溉田二十甲。

　　北领旗上陂，在维新里，县西北四十六里，周里许，源受雨水，东南行里许，下注九空桥溪，溉田十甲。

　　北领旗下陂，在维新里，县西北四十五里，周里许，源受雨水，东行里许，入九空桥溪，溉田八甲。

　　脚桶陂，在维新里，县西北四十四里，周里许，源受雨水，东行二里许，入九空桥溪，溉田四甲。

　　浪壮陂，在维新里，县西北五十一里，周半里许，源受雨水，西北行过后乡小沟，入弥陀港，溉田二甲。

　　祖师庙陂，在维新里（竹仔港庄南），县西北四十五里，源受雨水，西南行半里许，过芋园小沟，入弥陀港，溉田二甲。

　　丙廍陂，在维新里，县西北四十五里，周里许，中有活泉，西行里许，入顶草潭，溉田二十甲。

　　本洲陂，在维新里，县西北四十六里，周里许，源受雨水，西北行里许，下注新陂仔，溉田二甲五分。

　　新陂仔，在维新里，县西北四十六里，周里许，源受本洲陂，西北行里许，下注三块厝沟，溉田四甲五分。

　　翻花陂，在维新里，县西北四十四里，周二里许，中有活泉，南行里许，入还辕港，溉田十二甲。

　　乌树林陂，在维新里，今废。

　　菱角港陂，在维新里，今废。

　　弥陀陂，在仁寿里；县西北四十里，周里许，源受漯底山雨水，西北行，入弥陀沟，溉田十甲。

　　中冲崎陂，在仁寿里，今废。

　　眠牛湖陂，在观音里，县东北三十五里，周里许，源受眠牛山雨水，溉田五甲（按旧志谓：此陂溉马料田千余亩，大小两陂相连，雍正四年筑，与今所釆不符，或历年既久，沧桑之变，亦未可知。姑存之以备考）。

　　五湖陂，在观音里，县东北三十三里，周里许，中有活泉，西北行五里许，下注援剿右陂，溉田六甲。

　　援剿右陂（旧志作龟潭，三陂相连），在观音里，县东北三十七里，周二里许，源受五湖陂，西北行四里许，下注琼仔林溪，溉田四十甲。

　　加拔陂，在观音里，县东北三十六里，周里许，源受援剿中溪，西北行五里许，下注琼仔林溪，溉田四十二甲。

　　角宿陂（俗名湖仔内陂），在观音里，县东北三十里，周二里许（中隔一堤，分为上下），源受七星山泉，西行十里许，下注中冲崎溪，溉田四十五甲。

　　面前埔陂，在观音里（横山之东），县东北二十七里，周里许，源受深水溪，西北行四里许，下注中冲崎溪，溉田十二甲。

　　乌鬼埔陂，在观音里，县东北二十七里，周里许，源受横山泉，西南行二里许入陂，溉园八甲。

　　石壁陂，在观音里，县东北二十四里，周里许，源受石壁寮山泉，西行半里许入陂，溉田六甲。

　　闩口埔陂（旧志作许公陂），在观音里，县东北二十三里，周里许，源受观音山雨水，西行里许，下注帮陷沟，溉田十甲。

　　新陂（旧志作盐埕陂），在观音里，县东北二十二里，周里许，源受观音山雨水，西行里许，下注帮陷沟，溉田十甲。

　　客仔陂，在观音里（即翠屏岩东北），县东北二十四里，周三里许，中有活泉，西行里许，下注大陂沟，溉田四十三甲。

　　硗龟石陂，在观音里（翠屏岩后旁一巨石，作硗龟势，其水产鱼，皆硗，故名），县东北二十三里，周二里许，中有活泉，西行半里许，下注大陂沟，溉田三十六甲。

　　大陂，在观音里，县东北二十二里，周三里许，中有活泉，西行里许，下注大陂沟，溉田三十甲。

　　大滥陂，在观音里，县东北二十里，周里许，源受观音山雨水，西行二里许，下注林仔边沟，溉田二十二甲。

　　高平陂，在观音里，县东北十九里，周里许，源受观音山雨水，西行三里许，下注林仔边沟，溉田十八甲。

　　总督陂（旧志作仁武庄陂，距庄二里许），在观音里，县东北十七里，周六里许，源受三公寮沟，西北行二里许，下注林仔边沟，溉田一百二十八甲。

　　竹仔坑陂，在观音里（乌树林庄东南），县东北十七里，周半里许，源受竹仔坑雨水，西行三里许，入下草潭，溉田十二甲。

　　竹仔门陂，在观音里，县北十七里，周里许，源由豆酱门圳分支，西北行里许，下注后劲溪，溉田二甲。

　　湾仔内陂，在观音里，县北十二里，周里许，源受湾仔内圳（即曹公新圳第九支），西行里许，入下草潭，溉田五甲。

　　八卦寮陂，在半屏里，县北十二里，周三里许，中有活泉，兼受下草潭漏水，西南行里许，入船仔头港，溉田园十甲。

　　九番陂（旧志作后港陂，即顶五块厝陂），在半屏里，县西北十二里，周四里许，源受湾仔底圳，西南行里许，下注七番陂，溉田二十五甲。

　　七番陂（即下五块厝陂），在半屏里，县西北十二里，周三里许，源受九番陂，西南行二里许，下注船仔头港，溉田十五甲。

　　顶陂仔，在半屏里，县西北十里，周长二里许，源受檨仔林圳，西行穿岸入檨仔林陂，溉田十五甲。

　　檨仔林陂，在半屏里，县西北十里，周二里许，源受顶陂仔，西南行二里许，入船仔头港，溉田二十四甲。

　　莲花陂，在半屏里（大湾山麓），县西北八里，周二里许，源受小赤山圳，北行入覆鼎金圳合流，溉田十甲

　　蒲尖园陂，在赤山里，县东北八里，周里许，源受蒲尖园山泉，西行入陂，溉田五甲。

　　虎形陂，在赤山里（滥埔庄口），县东北八里，周里许，源受滥埔山雨水，南行半里许，下注兴化厝圳，溉田十五甲。

　　国公厝陂，在赤山里（仙草埔南），县东北七里，周三里许，源受曹公新圳第三支，东北行数武入陂，又南行三里许，由地■〈石函〉过下水坑仔，入武洛塘，溉田十四甲。

　　嘉棠陂，在赤山里（国公厝庄西北），县东北六里，周里许，源受曹公新圳第四支，东北行数武入陂，溉田四甲。

　　公爷陂（即赤山大陂，其南曰草陂，两陂相连，今合为一），在赤山里，县北五里，四山环绕，周十里许（陂内四围有单季田二十三甲一分二厘三毫三丝，旧系民间隐匿秧田，同治十二年李邑侯煐详请上宪拨归凤仪书院作义学田），源受双头漏沟（此沟源由乌松脚圳分支，属曹公新圳第八支），南行过龙喉瓣，入火光圳，溉田二百八十甲。县治诸陂，当以此为最。

　　林内陂，在赤山里，县西北八里，周长二里许，源受火光、山仔脚二圳（属公爷陂额内），西南行里许，下注新陂，溉田十甲。

　　本馆陂，在赤山里，县西北八里，周里许，源受拔甲圳（亦公爷陂额内），西南行里许，下注旧陂，溉田十甲。

　　旧陂，在赤山里，县西北十里，周三里许，源受本馆陂，西南行里许，汇新陂水尾合流，溉田二十四甲。

　　三苞竹陂，在赤山里，县北五里，周里许，源受雨水，溉田六甲。

　　吊灯陂，在赤山里，县北二里许，周里许，源受本山雨水，南行至北门洋，下驻松仔陂，溉田二十甲。

　　松仔陂，在赤山里（武洛塘山麓），县北半里许，周里许，源受吊灯陂及本山雨水，南行数武，下注外濠沟，溉田五甲九分。

　　覆鼎金陂，在兴隆里（狮头山麓，陂环其下），县西北九里，周五里许，源受覆鼎金圳，西南行，分注四圳（北圳、中圳、店仔、尾厝）、一陂（新陂），溉田六十八甲，多产菱芡（他如九番、七番、顶陂仔、檨仔，林林——内本馆、客仔、菜公、内围等陂亦然）。

　　新陂，在兴隆里，县西北十里，周三里许，源受两陂（覆鼎金、林内陂），西行二里许，汇旧陂，入田港，旧可溉田，今废。

　　阿弥陀陂，在兴隆里，县西北十三里，周二里许，源受新庄仔圳，东南行里许，入客仔陂，溉田十二甲。

　　客仔陂，在兴隆里，县西北十二里，周二里许，源受阿弥陀陂，东南行里许，下注船仔头港，溉田十二甲。

　　菜公陂，在兴隆里，县西北十二里，周三里许，源受菜公顶圳，东南行，分注菜公下、葫芦尾两圳，溉田二十二甲。

　　内围陂（亦名顶陂），在兴隆里，县西十四里，周六里许，源受四圳（三圳、那拔仔、前锋、龟头），南行穿岸（北岸，即旧志「硫磺陂」条下所谓中隔一堤者，盖误以此陂为硫磺上陂也，今特详考而更正之），入硫磺陂，溉田五十八甲。

　　硫磺陂（亦名下陂，与内围陂相连，仅隔一峰，旧志误以内围陂合并在内，故有上下之称），在兴隆里，县西十四里，周长六里许，源受内围陂穿岸入水，东南行里许，下注龙水港，溉田四十二甲。

　　施仁陂（俗名咸草堰仔），在兴隆里，县西十五里，周里许，源受龙岩池、硫磺水（按此水源出打鼓山麓，味似硫磺，故名）二流，东南行三里许入陂，又东南行过施仁桥，下注龙水港，溉田二十六甲。

　　宝珠陂（一名八房公馆顶陂），在大竹里，县西六里，周三里许，源受宝珠沟，西北行，下注乌鱼沟，溉田十二甲。

　　菜堂陂（一名八房公馆下陂），在大竹里（宝珠沟洋），县西八里，周二里许，源受雨水，溉田六甲。

　　大关帝厅陂，在大竹里，县西五里，周里许，源受竹脚圳右支，西南行二里许，下注■〈鱼逮〉鱼潭，溉田园三甲。

　　五块厝顶陂，在大竹里，县西五里，周半里许，源受竹脚圳左支，南行入五块厝洋，溉田一甲。

　　五块厝下陂，在大竹里，县西六里，周半里许，源受荐龙圳，西北行四里许，下注■〈鱼逮〉鱼潭，溉田三甲。

　　小关帝厅陂，在大竹里，县西十里，周二里许，源由■〈鱼逮〉港圳分支，西北行半里许入陂，又西行半里许，下注田尾港，溉田十五甲。

　　三十六陂，在大竹里，县西十里，周四里许，源由■〈鱼逮〉港圳分支，西南行里许入陂，又西行百余步，下注盐埕港，溉田三十六甲。

　　庙前陂，在大竹里（篱仔内庄朱王庙口），县西南七里，周里许，源受雨水，南行四里许，下注前镇港，溉田四十甲。

　　规仔寿陂，在大竹、凤山二里交界（西北大竹、东南凤山），县南三里，周五里许，源受东门溪，南行兼纳林边圳、大嘉棠圳二流，分六支入五圳（二令、东竹仔、脚港仔、墘草衙及东圳）、一陂（六番仔头），本支再行里许，下注妈祖港陂（溉田在下）。

　　妈祖港陂，在大竹、凤山二里交界（西北大竹、东南凤山），县南七里，周长二里许，源受规仔寿陂水尾，南行二里许，下授前镇港，溉田十三甲。

　　六番仔头陂，在凤山里，县南五里，周里许，源受规仔寿陂第五支，南行五里许，下注竹仔港，溉田五甲。

　　总舍陂（旧志作赏舍陂），在凤山里（即总舍陂山麓），县东二里，周三里许，四山环绕，源受雨水，西行，由过路窟瓣下注曹公旧圳，溉田五十六甲。

　　考史陂，在凤山里，县东四里，周里许，源受拔仔林山雨水，西行数武，下注曹公旧圳，溉田十二甲。

　　小草陂，在凤山里，县东五里，周半里许，源受拔仔林山雨水，西北行半里许，下注曹公旧圳，溉田二甲八分。

　　大湖陂，在凤山里，县东五里，周半里许，源受拔仔林山雨水，东北行半里许，折而西下，注曹公旧圳，溉田三甲。

　　大草陂（旧志作将军陂，一名新陂），在凤山里，县东三里，周三里许，源受尚书林山雨水，西南行数武，下注二十四甲圳，将军施琅所筑，溉田六十四甲。

　　外旷地陂，在凤山里，县东南八里，周里许，源受涂库圳，东南行二里许，入沙滥圳，溉田六甲。

　　沙滥陂，在凤山里，县东南十里，周二里许，源受沙滥圳，南行数武，入大桥头陂，溉田五十甲。

　　大桥头陂，在凤山里，县东南十里，周长四里许（旧时荷花最盛），源受中廍西圳，合沙滥陂，南行三里许，下注凤山港，今废。

　　大草厝陂，在凤山里，县东南十七里，周长里许，源受二桥圳，西南行里许，下注凤山港，溉田十甲。

　　右全邑陂泽凡一百四十一口，内除六口已废，实一百三十五口，计溉四千三百七十四甲。内分春秋二季，凡受溪水者，皆灌春季；受雨水者，皆灌秋季也。

　　 深潭（水利三）

　　归来潭，在港西里，县东北二十五里，周三里许。

　　公馆庄潭，在港西里，县东北二十五里，周二里许。

　　公馆埔潭，在港西里，县东北二十四里，周二里许。以上三口，均有活泉，多产鱼鰕，大旱不涸。

　　顿物潭（粤潭），在港西里，县东三十三里，周七里许，源受罗广牵陂，西南行二里许，下注东溪，溉田二百五十六甲。

　　向潭，在港东里，县东南五十五里，周二里许，中有活泉，多产鱼鰕，大旱不涸。

　　下考潭，在小竹里，县东南八里，周二里许，源受下考潭中沟，东行汇南北沟水尾，合流入大崎脚沟，溉田八甲。

　　金京潭（旧志作滥尾潭），在小竹里，县东南十九里，周二里许，源受林内沟，东南行，分注沟仔墘窟、陈爷滥沟。

　　石燕潭，在嘉祥里，县北六十里，周二里许，中有活泉，西南行五里许，分注营仔埔圳本支，再行里许，汇窑仔甲下陂水尾，入中甲圳合流，溉田二十甲。

　　大潭，在嘉祥里（和尚庄地），县东北四十七里，周三里许，中有活泉，南行里许，汇竹脚崎合流，溉田二甲。

　　水蛙潭，在嘉祥里（尖山东北），县东北四十六里，周七里许，源受雨水，四围可作秧田，冬则涸。

　　鲫鱼潭（俗呼潭底），在嘉祥里（九空桥边），县北四十六里，周八里许（潭底四围有单季禾田三十余甲，席草田亦三十除甲。自清丈后，钱粮大租均带甚重，残不知此洋地势极卑，若遇秋霖，则洪流泛滥，九空桥上水深丈余，行人病涉，全洋悉被淹坏矣。此亦附近居民所深患也），源受涂库溪，兼纳一沟（二滥）、两窟（老公窟、三块厝）、三圳（中甲、田厝、百甲），西行入九空桥溪，冬则涸，溉田十甲。

　　顶草潭，在维新里（竹仔港庄南），县西北四十五里，周二里许，源受内廍陂，西行半里许，入弥陀港，溉田十六甲。

　　石螺潭，在仁寿里，县西北三十六里，周五里许，源受雨水，溉田二十甲，冬则涸。

　　田螺潭，在仁寿里（螺底庄东），县西北三十五里，周二里许，中有活泉，溉田四甲。

　　蜈蜞潭，在观音里（蜈蜞岭麓），县东北二十四里，周二里许，中有活泉，西南行三里许，汇中圳合流，溉田十二甲。

　　顶考潭，在观音里，县北十里，周里许，源受本山雨水，西北行三里许，入下草潭，溉田十甲。

　　下草潭，在观音里，县北十二里，周九里许，源受曹公新圳，兼纳一沟（狮形）、一潭（顶考）、两陂（竹仔坑、湾仔内），分注三圳（大湾圳、湾仔底、月眉）、一沟（即四安桥沟，又有漏泉入八卦寮陂），溉田一百零二甲。

　　后劲潭，在半屏里，县西北十七里，周二里许，可作秧田，夏秋蓄水，冬则涸。

　　莲水潭（旧志作莲池潭，俗呼为莲陂潭），在兴隆里，县西北十五里，周十里许，中有活泉，为圣庙泮池；每逢荷花盛开，香闻数里。昔人目为八景之一（八景内有泮水荷香，即此）。康熙四十四年，知县宋永清浚。道光二十二年，知县曹谨命邑绅（即郑兰等）踵开新圳，以达斯潭（按潭之来水有二，曰洲仔洋瓣、曰洲仔洋圳是也。去水有七，一曰林边圳、二曰田尾二圳、三曰三圳、四曰那拔仔圳、五曰十五戈圳、六曰前鉾圳、七曰龟头■〈石函〉圳，皆从本潭分出以溉田者也），溉田三百六十甲（或云每日晨起，则潭水空明，群山倒影，连学宫楼阁俱入画图，亦奇景也）。

　　泗洲潭，在兴隆里（即旧治西门外泗洲寺前），县西北十五里，周二里许，夏秋蓄水养鱼，冬则涸。

　　■〈鱼逮〉鱼潭，在大竹里，县西九里，周长里许，源受两陂（大关帝厅、五块厝下），西行里许，下注三块厝港，溉田三甲。

　　龟仔潭，在凤山里，县东五里，周二里许，中有活泉，兼受本山雨水，西北行二里许，下注曹公新圳，溉田十二甲。

　　右全邑深潭凡二十二口，计溉田八百三十五甲。

　　 池塘（水利四）

　　旗尾池，在港西里，县东北六十里，周里许，有泉可养■〈鱼逮〉鱼。

　　荷花池，在港东里（巷仔内庄东），县东南三十八里，周里许，中有活泉，多产莲花。

　　上鱼池，在港东里（北势廍顶），县东三十一里，周里许，中有活泉，西南行半里许，下注汉沙陂。

　　下鱼池，在港东里（北势廍下），县东三十一里，周里许，中有活泉，西南行半里许，下注汉沙陂。

　　向天池，在小竹里（凤山顶狮子喉北，按凤山西属凤山里、东属小竹里，其条下阙此一景，应补入），县东南二十里，周里许，春秋蓄水，能产鱼虾，冬则涸。

　　清水岩池，在小竹里（凤山朝天岭后），县东南二十里，周十丈许，源出石樽，澄澈无尘，游鱼可数，汲以煮茗，清洌异常。东南行入苦苓脚沟，溉田十五甲余（见「凤山」条下）。

　　九曲塘（亦名五凤陂，俗呼曹公圳头），在小竹里（淡水溪边），县东十里，周五里许，源引淡水溪，西行分南北支，入新旧圳，每年一筑。

　　清冷池，在嘉祥里（大冈山麓），县北六十里，周里许，源受冈山泉，西行半里许，下注大陂。

　　莲花池（俗名手纲穴池），在长治里（营后庄北），县西北六十里，周里许，中有活泉，多产莲花，溉田园一甲。

　　月眉池（俗名下甲陂仔），在长治里（竹沪庄西南），县西北五十三里，周里许，源受雨水，西北行数武，下注三寮港，溉田二甲（按旧志云：明寗靖王术桂所凿，植莲其中，景致幽淡，颇堪玩适）。

　　鱼池，在兴隆里，县西北十五里，周里许，源受龟头■〈石函〉圳漏泉，春则播田，夏秋蓄水养鱼。

　　龙岩池（即龙眼井），在兴隆里（打鼓山麓，按此山北属兴隆里），县西十六里，周十丈许，源出石罅，东南行里许，入山脚洋，溉田二十八甲。

　　武洛塘（旧志作竹桥陂，俗呼为紫头陂），在大竹里，县东北里许，周五里许，源由新陂瓣，受曹公旧圳第三支，兼纳一沟（崎港）、一圳（寓潮埔圳）、一陂（国公厝陂），西行分注一溪（东门）、两沟（内濠、外濠），溉田四十甲。

　　德乃嘉池，在大竹里（报安祠前），县东北里许，周里许，源受雨水，西南行数武，下注东门溪。

　　左仓池（一名放生池，俗呼龙王庙窟），在县署东偏，周半里许，源受内濠沟，南行过攀龙桥，下注玉带沟。

　　右库池（俗呼草窟），在县署西辕门外，周半里许，源受玉带沟，西北行下注内濠沟。

　　洗马池（一名绿油池，俗呼大老衙窟），在县城内参将衙前，周半里许，源受枋桥头沟，南行数武入池，水作深碧色，为他池所无。

　　凤山池，在凤山里，当凤山之麓，县东南十六里，周半里许，源受洞内（即凤山洞）泉，西行数武入池，溉田二十八甲。

　　右全邑池塘凡十八口，计溉田一百十四甲。

　　 水窟（水利五）

　　港西里水窟八口，俱在县之东北方，计溉田十一甲：台九窟（距县四十一里，周半里许，受下陂圳，注新庄圳）、搭楼窟（距县三十七里，周半里许，受下陂圳，注淡水溪）、米筛泉窟三口（距县三十六里，形似品字，周里许，西南行，入顶柳仔林圳）、归来窟（距县二十三里）、阿侯窟、冲天泉窟（各距县二十里，周里许，按冲天泉即连连、广安二圳发源之所）。

　　港东里水窟四口，俱在县之东南方，溉田三十三甲：石公径窟（周里许，距县四十五里，下注海埔陂）、公馆窟、三埒窟、帮窟（各距县三十里）。

　　小竹里水窟二十六口，俱在县东南方，溉田五十甲：前庄、中庄、后庄窟六口（各距县六里许）、下考潭窟十口（各距县八里许）、滥仔口窟三口（距县八里）、坪仔头窟二口、大峙脚窟二口（各距县九里许）、苦苓脚窟，周里许，源受苦苓脚沟，流入港仔埔沟（距县十八里）。沟仔墘窟，周里许，源受金京潭，流入下廍窟（距县十九里）。下廍窟，周半里许，源受沟仔墘窟，流入中厝溪（距县二十里）。

　　嘉祥里水窟二口，俱在县之北方，溉田三十四甲：老公窟，周半里许，中有活泉，流入鲫鱼潭（距县五十二里）。三块厝窟，周半里许，中有活泉，流入鲫鱼潭（距县五十一里）。

　　维新里水窟二口，俱在县之西北方，溉田七甲：廍口窟，周半里许，源受雨水，流入头前洋（距县五十里）。湾仔内窟，周半里许，源受雨水，流入九空桥溪（距县四十三里）。

　　仁寿里水窟一口，在县之西北方，溉园五甲：后协窟，周里许，距县四十里，夏秋蓄水，溉园亦可养鱼。

　　赤山里水窟一口，在县之东北方，溉田七分：下厝窟，在仙草埔庄内，周半里许，距县七里。

　　大竹里水窟二百六十口，溉田园四百三十四甲：道爷廍窟五口（县西南二里许，溉田十甲）、荷底园窟五口（县西南三里许，溉田八甲）、新甲窟三十四口（县西南四里许，溉田六十一甲九分）、冈山仔窟十一口（县西南五里，溉田十七甲）、鸭母寮窟十一口（县西南六里许，溉田二十三甲）、五块厝窟二十口（县西五里，溉田四十六甲）、林竹竽窟四十一口（县西七里，溉田四十九甲）、戏狮甲窟二十五口（县西南八里许，溉田五十七甲）、过田仔窟三口（县西南九里，溉园十甲零六分）、大林尾窟四十四口（县西南九里许，溉田五十五甲）、前镇窟十二口（县南十里，溉田四十二甲四分），■〈鱼逮〉港埔窟十二口（县西九里，溉田园二十甲）、过港洋窟四口（溉田四甲三分）、廍尾洋窟六口（溉田四甲六分）、面前洋窟八口（溉田七甲六分）、内外洲洋窟二口（溉田五甲六分），前金洋窟十七口（溉田一十二甲）。以上五处，俱在县西十里。

　　凤山里水窟一口，在县之东南方，溉田园二甲三分：过路窟，周里许，源受雨水，西行半里许，下注东门溪（距县里许）。

　　右全邑水窟凡三百零五口，溉田园五百七十七甲。统计全邑水利（圳道、陂泽、深潭、池塘、水窟）灌溉田园一万六千四百八十一甲。

　　 鱼堰（水利六）

　　壅水为埭曰堰，俗作塭。查各种字书，均无塭字，当从堰为是。堰于扇切，入阮、愿、霰三韵，盖傍海围筑以畜鱼者也。按内地无鱼堰，惟台始有之。台有鱼盐之利，甲于天下，而堰居其半。鱼堰虽不溉田，亦近水利，故列为水利之六云。

　　文贤里鱼堰俱在县之西北方，距城六十五里：草尖堰（周六里许，源受■〈石函〉口圳第一支）、大陂内堰（周五里许，受第二支）、西挖堰、鸳鸯潭前堰、鸳鸯潭后堰（各周二里许，俱受第三支）、涂仑脚堰、外寮堰（各周二里许，俱受第四支）、帮陂仔堰（周二里许，受第五支）、内湾堰（周三里许，受第六支）、合和堰、新堰、挖仔堰（各周二里）、崎漏课堰（周六里许，以上俱受第七支）、妈祖堰（周四里许）、大港堰（周里许，以上俱受第八支）。以上共十五口，俱入考水港。

　　长治里鱼堰俱在县之西北方，距城五十五里：头前堰（受大湖陂），周四里；中寮堰，周二里；俱由三寮港出入。

　　维新里鱼堰俱在县之西北方，距城五十里：顶港仔堰（即竹仔港堰，周十里，源受三块厝沟）、乌树林堰、崁下堰（俱周四里）、翰林堰、兴成堰（俱周三里）、合吉堰（周二里许，以上俱受雨水），共六口，俱入弥陀港。

　　仁寿里鱼堰俱在县之西北方。五分堰（周三里，源受阿公店溪第一支）、港仔墘堰（周二里许，受第二支）、大汫堰（受第三支）、大咸堰（受大汫，俱周五里许）、白眉堰（受大咸，周三里）、月眉堰（受第四支，周二里许）、海底堰（受月眉，周七里）、新围下堰（受第五支，周五里许）、旧围堰（受新围下，周六里许）、新围中堰（受第六支，周四里许）、旧永安堰（受新围中，周六里许）、新围顶堰（受第七支，周五里许）、新永安堰（受新围顶，周六里许，以上十三口，各距县四十五里）、下甲头堰（受雨水，周七里）、顶甲头堰（受下甲头，周四里许，以上二口，各距县四十三里）、下渊堰（受雨水，周四里）、顶渊堰（受下渊，周二里）、粪箕堰（受雨水，周三里，以上三口，各距县四十二里）、下面堰（受雨水，周四里）、知曹堰（受下面，周二里）、姜寮堰（受田水，周四里）、漯底堰（受知曹、姜寮，周八里）、沙仔堰（受漯底，周六里）、草尖顶堰（受雨水，周五里）、草尖中堰（受草尖顶，周五里许）、草尖下堰（受草尖中，周七里许，以上八口，各距县四十里）、大潭官堰（受五里林溪，周五里许）、新顶堰（受雨水，周二里）、草桥堰（受海坪圳，周十二里）、洽心堰（周二里许）、中心堰、湾中港堰（俱受雨水，周三里许，以上六口，各距县二十五里）。全里共堰三十二口。其入弥陀沟者九（漯底、沙仔、下面、草尖下、大咸、海底、旧围、永安、新永安），入万丹仔港者五（新顶、草桥、洽心、中心湾、中港），余则彼此流通而已。

　　半屏里鱼堰俱在县之西北方（内惟面前堰受大戆圳，余各受雨水而已）。公堰（周三里许，距县二十五里）、新堰（周四里许，距县二十四里）、加埕堰、港仔墘堰、合成堰（俱周二里）、挖仔堰、面前堰（俱周六里）、顶堰（周三里许）、蚝壳堰（周四里许）、亨宝成堰（周二里许，以上八口各距县二十里）。全里堰共十口，俱入万丹仔港。

　　兴隆里鱼堰俱在县之西北方，距城二十里。大道公堰（周二里许）、顺德堰（周四里许），源受雨水，入万丹仔港。

　　大竹里鱼堰俱在县之西南方，距城十里许。岩仔堰（周半里许，注盐埕港）、后金顶堰、后金下堰（俱周二里）、林投围堰（周三里许）、前金东堰、前金西堰（各周里许，以上五口均受雨水，注三块厝港）、前金中堰、前金南堰（俱受雨水）、能雅寮后堰（受北畔圳，以上三口各周里许，注前金港）、鲎穴堰（周里许）、堰寮仔堰（周半里许）、中寮堰（受妈祖港陂，周三里）、大林尾顶堰（受北畔圳，周二里许）、大林尾下堰、过田仔堰（俱周半里）、山脚堰（受打鼓山泉，周里许；以上七口，注丹凤澳），全里共堰十六口。

　　凤山里鱼堰俱在县之西港内。红毛港堰（受曹公旧圳下石桥沟，周八里许，距县十八里）、港口堰（受雨水，周三里，距县十五里）、汫水堰（受二全东圳、港仔墘圳，周三里）、新堰（受大人宫圳，周三里；以上二口，各距县十二里。以上四口，俱在县之东南方）。顺兴堰（受南圳，周里许）、德成堰（受雨水，周里许）、裕昌堰（受雨水，周二里，以上三口，俱在县南十里许）。全里共堰七口，均注丹凤澳。

　　港东里鱼堰俱在县之东南方。田内堰（受甘棠门陂，周七里，距县三十五里）、大潭堰（受甘棠门陂田内堰，周十二里，距县三十四里）、乌树官堰（受崎仔头泉，周十四里，距县三十三里）、西港堰（受后寮溪，周十里许，距县三十二里）、仑仔顶堰（受后寮溪，周六里，距县三十二里；以上四口，均注南平港）、放索堰（受雨水，周十里许，距县四十里，注新打港），全里共堰六口。

　　右全邑鱼堰凡九十六口。

　　 官渡（津渡一）

　　义渡论

　　（此壬辰八月八日拙稿也。时，李邑侯倡建义渡，是课因以此命题。其自注云：凤山下淡水各溪，每逢夏秋，水深难渡，往来行人，甚苦之。诸生生长于斯，应如何办理方善，幸祥论之，以便釆择焉。嘉此论固不足以当大雅之一粲，然其中颇有与津渡相发明者，故自忘其陋，而附录于此云）。

　　凤山下淡水各溪，发源于傀儡山瀑，万顷汪洋，倾舄而下，分为数十重，虽地势使然，亦粤民筑坝截围所致也。闻前辈不许截围，欲使山泉顺流而放诸海，不为害于闽庄。惜粤民不肯，几成械斗。因弗果行。遂至溪流浩大，泛滥无常。夏秋霖雨滂沱，积潦骤涨，野水纵横，处处病涉。溪边舟子，编竹筏以待行人，载至中流，始需渡价，多方勒索（有勒至数金者）。贪得无厌。甚而挤人于水（有挤下孤客，任急流滚出外海而坐视不救者），横取衣物，大则殒命，小则伤财。狼子野心，实堪切齿。义渡之设，安可少哉？渡之最要者，曰岭口、曰冷水、曰砖仔窑、曰仑仔顶、曰东港，此皆港东西与邑治往来之要冲，而不容不设者也。他若巴六渡、北势尾、后廍仔、外水哮、五房洲、咸埔仔、中厝渡、顶林仔边、南平渡、新打港、顶下、苦溪，此可设可不设者也。苦溪最险，新打港次之，南平渡又次之。欲设苦溪，须相度地形，移入内港方善。其余如旗尾渡、三张廍、二重溪、番仔寮、西势溪、双溪口、力力渡、客厝渡、排仔路、头港、东海坪、九甲、后寮、姜园、番薯寮、大树脚、道爷庄、鸟鼠洲，此则无害于民而可以不必设者也。今欲取各溪尽设义渡，势有不能，且恐赀费不敷，无能为役。计惟择其要者而先办之，则不外筹款与用人而已。然人可以用附近之人，而款则不可专筹附近之款。何者？以利通邑往来之便而独派彼附近殷实之家，无论揆诸理有所不均，即令勉强顺从，亦恐难以持久。倘其中有一二因人成事、观望不前者，则彼此转相效尤，互相掣肘，而舟子将援以借口，依然故态复萌，因噎废食，势所必至。鄙意窃以为：凤山原有极巨公款，久为海口诸洋行所窃据，十余年来，曾莫有过而问者，则俗所谓「糖抽」是也。盖本邑一年所出笼糖，多则四、五十万，至少亦不下三十万；即就三十万而计之，每糖一笼，抽厘一辨五尖（即民间所谓一尖五辨也，纳大钱十五文，洋行向农民买糖，皆就糖价扣起，藉以私肥，故俗谓之「糖抽」。盖闾阎之隐语也），全年可抽四千五百元（洋行抽此款，辄以修理车路为词，其实全年修理之费，不过数百金而已）。此款若提得来，然后酌置各义渡之田，俾舟子足资事畜，更举二、三历炼公正之人，认真督察，有不率教者，则革而去之，庶法立而弊不生。夫天下非常之事，惟非常人乃能为。「糖抽」之款，公款也；义渡之事，公事也；以无碍之公款，为有益之公事，行见口碑载道，不独士林矣。草野愚生，寡闻孤陋，谨陈鄙见，用献刍荛。

　　岭口渡，在淡水溪边（县东北三十四里），阿里港往郡经此（渡钱十文）。

　　冷水渡，在淡水溪边（县东北三十二里），县往阿里港经此（渡钱十文）。以上港西里，系顺和等栈经理。

　　砖仔窑渡（小竹），在淡水溪边，县东十四里，县治往阿侯、阿里港经此，渡钱六文。协顺、瑞记等栈经理。

　　仑仔顶渡（港西），在淡水溪边，县东十二里，县治往万丹经此，渡钱六文。董事石蕴山等经理。

　　东港渡（港西），在淡水溪尾闾，县东三十里，县治往东港经此，渡船一只，渡钱四十文。顺源等栈经理（此港渡夫最坏，闻当时业有成议，后被奸民阻挠，因弗果行，殊为可惜）。

　　巴六渡（港西），在巴六溪（即九块厝庄边），县东北三十里，县治往阿里港经此，渡钱十文。

　　北势尾渡（港东），在东溪上游，县东三十二里，县治往粤庄经此，渡钱十文。

　　后廍仔渡（港东），在东溪中游，县东二十六里，县治往潮州庄经此，渡钱六文。

　　外水哮渡（港西），在西势溪下游，县东二十三里，县治往潮州庄经此，渡钱十文。以上三渡，共置义渡田二甲一分五厘，岁收租榖七十八石，系廪生蔡联登经理。

　　五房洲渡（港西），在五房洲溪上游，镇东南二十五里，县治往东经此，渡钱四文。

　　咸埔仔渡（港西），在五房洲溪下游，县东南二十七里，顶林仔边往东港经此，渡钱四文。

　　中厝渡（小竹），在中厝溪上游，县东南十八里，县治往东港经此，渡钱四文。以上三渡均系顺源等栈经理。

　　顶林仔边渡（小竹），在中厝溪下游，县东南二十里，顶林仔边往东港经此，渡钱四文。生员黄赞元经理。

　　右官渡十三处，均系光绪十八、十九两年间李邑侯先后命各神商经理，或捐赀置田，或抽糖米各杂费（此系另抽，非海口「糖抽」之款也），逐月按给渡夫，周而复始。

　　 义渡（津渡二）

　　二层行渡（文贤），在冈山溪下游，县西北六十七里，县治往郡经此，渡钱无（按此渡工费闻系凤冈书院公款，为院中诸绅创建，年月未详。民间义渡，只此一条）。北属安平县界。

　　 民渡（津渡三）

　　旗尾渡（港西），在旗尾溪，县东北六十里（旗尾往番薯寮经此），渡钱十文。

　　三张廍渡（港西），在三张廍溪，县东北四十三里，县治往弥浓经此，渡钱二十文。

　　二重渡（渡西），在二重溪，县东北四十一里（县往弥浓经此），渡钱二十文。

　　番仔寮渡（港西），在番仔寮溪，县东北二十八里，阿侯往阿里港经此，渡金十五文。

　　西势渡（港西），在西势溪上游（六港庄脚），县东二十五里，万丹往粤庄经此，渡钱十五文。

　　双溪口渡（港西），在西势溪下游，县东二十二里，万丹往沟仔墘经此，渡钱十五文。

　　力力港（港东），在东溪中游，县东二十五里，万丹往崁顶经此，渡钱三十文。

　　客厝港（港西），在东溪（力力渡下），县东二十里（万丹往东港），渡钱二十文。

　　排仔路头渡（港东），在东溪（客厝渡下），县东二十八里，县往崁顶经此，渡钱二十文。

　　港东渡（港东），在东溪下游，县东南二十八里，顶林仔边往崁顶经此，渡钱十五文。

　　海坪渡（港东），在东溪尾，县东南三十里，渡船一只，新园往东港经此，渡钱十五文。

　　九甲渡（港东），在九甲溪，县东南三十一里，潮州庄往东港经此，渡钱十五文。

　　后寮渡（港东），在后寮溪，县东南三十二里，下林仔边往东港经此，渡钱十五文。

　　姜园渡（港东），在姜园溪，县东南四十二里，下林仔边往水底寮经此，渡钱十五文。

　　南平渡（港东），在南平港，县东南三十三里，县治往水底寮经此，渡船一只，渡钱五文。

　　新打港渡（港东），在新打港，县东南四十五里，县治往水底寮经此，渡船一只，渡钱十文。

　　顶苦溪渡（渡东），在顶苦溪，县东南五十一里，县治往枋寮经此，渡钱五文。

　　下苦溪渡（港东），在下苦溪，县东南五十九里，县治往枋寮经此，渡钱五文。

　　番薯寮渡（港西），在淡水溪上游，县东北六十里，旗尾往郡经此，渡钱十文。

　　大树脚渡（小竹），在淡水溪（砖仔窑渡之北），县东北二十里，大树脚往阿侯经此，渡钱五文。

　　道爷庄渡（港西），在淡水溪（仑仔顶渡之南），县东十六里，县治往潮州庄经此，渡钱六文。

　　鸟鼻洲渡（港西），在淡水溪（道爷庄渡之南），县东十五里，县治往新园经此，渡钱六文（按：此渡下游五里曰港冈渡，距县二十二里，新园往顶林仔边经此，渡钱十文）。

　　叶厝甲渡（文贤），在冈山溪尾，县西北六十七里，文贤往郡小路经此，渡钱二文（北属安平县界）。

　　竹仔湖渡（长治），在冈山溪（二层行渡之东），县北六十二里，大湖往中洲经此，渡钱二文（北属安平县界）。

　　还辕渡，在还辕港，县西北四十三里，为维新、仁寿往来小路，两岸相距五丈，公设竹筏，以绳牵引，渡钱无。

　　弥陀港渡（属维新、仁寿二里，北名竹仔港），县西北四十四里，为弥陀港、竹仔港二庄往来小路，渡钱二文。

　　新港渡（仁寿），在弥陀港口，县西北四十八里，蠘仔寮往乌林投小路经此，渡钱六文。

　　万丹仔港渡（仁寿、半屏、兴隆三里交界），在万丹仔港，县西北二十里，桃仔园往蚝仔寮经此，渡钱四文。

　　漯仔底渡（兴隆），在龙水港，县西北十三里，三块厝往旧城经此，渡钱三文。

　　丹凤渡，在丹凤澳（属大竹里），县南十里，县治往旗后哨船头经此，渡船九处（盐埕十五，三块厝二十，前金、免钗、能雅寮二十，前镇三十，竹仔港十八，凤山港百文，旗后、哨船头各二十），彼此均可往来，为县治八景之一（八景中有丹渡晴帆，即此）。余详「丹凤澳」条下）。

　　右民渡三十八处，约记作三十条。

　　统计全邑津渡（官渡、义渡、民渡）凡五十二处，约记四十四条，以盐埕等九处均在丹凤内也。

　　 桥梁

　　过港仔桥（港西），在县东北四十里，长丈四，宽六尺，阿里港往弥浓经此，光绪十七年居民造。

　　允龟桥（港西），在阿里港西门外，县东北四十里，长丈许，宽四尺，阿里港往郡经此，同治十二年苏昌修。

　　崎仔头桥（港西），在县东北三十九里，长八尺，宽三尺，县治往阿里港经此，光绪十一年职员蓝登辉造。

　　七星桥（港西），在县东北三十八里，长四丈二，宽五尺，县治往阿里港经此，光绪元年职员蓝登辉造。

　　石板桥（港西社口庄之东南），在县东北三十六里，长丈四，宽五尺，阿侯往何里港经此。

　　王厝廍桥（港西），在县东北三十三里，宽长同上，阿侯往阿里港经此。以上二桥均系光绪十一年蓝登辉造。

　　番仔埔桥（港西），在县东二十二里，长二丈六尺，宽四尺，横跨阿侯溪，万丹往阿侯经此，光绪十六年曾吉星造。

　　允龟桥（港西），在阿侯街南门外，县东二十里，长丈六，宽六尺，万丹往阿侯经此，光绪十八年曾吉星修。

　　四分埔桥（港西），在阿侯溪上，县东二十一里，长二丈五，宽四尺许，阿侯往归来经此，光绪十四年曾吉星造。

　　沟仔墘桥（港西），在本庄沟上，县东二十五里，长三丈五，宽四尺许，万丹往潮州庄经此，光绪十八年庄民修。

　　滥庄桥（港西蜊仔田水尾、万丹往西势经此），县东二十三里，长八尺，宽三尺。

　　客厝桥（港西本圳上，万丹往六巷经此），县东二十一里，长八尺，宽尺许。

　　头前厝桥（港西本圳上，万丹往六巷经此），县东二十一里，长八尺，宽三尺。

　　万丹东门桥（港西里万丹往粤庄经此），县东二十里，长丈六，宽二尺。

　　万丹陂桥（港西本陂上，县治往万丹经此），县东十九里，长三丈，宽四尺。

　　田厝桥（港西），在冷水坑沟上，县东十八里，长丈八，宽三尺，仑仔顶往万丹经此以上二桥系一光绪五年、一二十年，副将衔叶清标修。

　　客厝桥（港西），在客厝沟上，县东十七里，长丈四，宽八尺，县治往万丹经此，光绪二十年郭知高造。

　　仙公庙桥（港西），在县东二十里，长四丈余，宽五尺许，县治往潮州庄经此，光绪十四年庄民高标造。

　　南门陂桥（港东里潮州庄），在县东三十里，长二丈，宽四尺，潮州庄往枋寮经此，光绪五年蔡源兴造。

　　加钓陂桥（港东潮州庄西），在县东二十九里，长四丈余，宽五尺许，县治往潮州庄经此，建造同上。

　　过溪仔桥（港东新园往过溪仔经此），县东三十里，长二丈余，宽三尺。

　　东港桥（港东），在港东街西，县东南三十里，长三丈五，宽五尺许，东港往仑仔顶经此，光绪十九年吴磷修。

　　姜园桥（港东，下林仔边往枋寮经此），县东南四十里，长三丈六，宽四尺。

　　枋寮桥（港东），在县东南六十里，长四丈，宽五尺，坚固异常，枋寮往水底寮经此，咸丰五年义首林万掌造。

　　芎蕉脚桥（小竹），在芎蕉脚沟上，县东南八里，长二丈四，宽七尺，县治往东港经此，同治十二年杨文生造。

　　苦苓脚桥（小竹），在苦苓脚沟上，县东南十九里，长丈许，宽尺余，顶林仔边往大林蒲经此，光绪十四年林嘉志修。

　　溪洲仔桥（小竹，即东畔桥），在陈爷滥沟上，县东南二十里，长三丈五，宽三尺，本庄往顶林仔边经此，光绪十六年庄民修。

　　苦苓脚木桥（小竹），在苦苓脚沟上，县东南十九里，长丈许，宽二尺，本庄往大林蒲经此，光绪元年林纯一修。

　　过沟仔桥（小竹），在顶林仔边隘门外，县东南二十里，长丈三，宽五尺，王公庙往顶林仔边经此。光绪元年武生黄经邦造。

　　港仔埔桥（一名二坑仔桥），在小竹里港仔埔沟上，县东南二十里，长六丈，宽五尺，二坑仔往顶林仔边经此，光绪十年生员黄赞元修。

　　阿嗹桥（嘉祥），在县北五十七里，长三丈六，宽四尺二，本庄往大冈山经此，嘉庆七年居民造（又一阿嗹下桥，相距里许，宽长同上，建造同时）。

　　嘉棠脚桥（嘉祥），在嘉棠脚圳上，县北五十六里，长二丈八，宽四尺，县治往阿嗹经此，嘉庆五年马昌造，同治二年吴辨修。

　　中甲桥（嘉祥），在中甲圳上，县北五十五里，长丈八，宽四尺，县治往仑仔顶经此。

　　六甲尾桥（嘉祥），在中甲圳下游，县北五十四里，长丈六，宽四尺，近庄往来经此。

　　五甲尾桥（嘉祥），在百甲圳上游，县北四十五里，长丈二，宽四尺，阿公店往大冈山经此，道光二十六年生员黄国安造。

　　二路桥（嘉祥），在百甲圳下游，县北四十三里，长丈四，宽七尺，阿里港往郡经此，同治元年黄朝清造。

　　九空桥（北维新、南仁寿），在县北四十六里，长六丈，宽八尺，县治往郡经此，嘉庆二十五年生员蔡修德造。

　　围随桥（仁寿），在县北四十四里，长丈二，宽五尺，本庄往五甲尾经此，道光三十年曾坎修。

　　街北桥（仁寿），在阿公店街北，县北四十里，长丈六，宽三尺，县治往郡经此，道光二十一年居民造。

　　街头桥（仁寿），在阿公店街头，县北四十里，长丈二，宽四尺，县治往郡经此，同时造。

　　大寮桥（仁寿，一名竿蓁林桥），在县北三十五里，长二丈，宽四尺，县治往郡经此，嘉庆五年岁贡生许名扬造。光绪十七年林怀恩修。

　　五里林桥（仁寿），在县西北三十五里，长丈许，宽二尺余，阿公店往旗后经此。

　　楠梓坑桥（观音），在楠梓坑溪，县北二十里，长丈五，宽七尺，县治往郡经此，乾隆三十九年岁贡生郑南全造，道光八年池元亨修，光绪十四年岁贡生苏瑞麟重修。

　　车埔桥（观音），在楠梓坑街南，县北二十里，长丈许，宽五尺，县治往郡经此，道光三年陈开基造。

　　太平桥（观音），在县北十六里，长二丈，宽六尺，县治往郡经此，同治六年生员钱英才造。

　　四安桥（观音），在县北十五里，长丈许，宽四尺，县治往郡经此，同治六年生员钱英才造，今已倾圮。

　　双空桥（观音），在草潭岸月眉圳上游，县北十二里，长丈许，宽四尺，县治往郡经此，道光二十四年生员郑宣孝造。

　　后劲桥（半屏），在后劲溪，县西北十九里，长五丈，宽四尺，后劲往楠梓坑经此，嘉庆二十一年杨儒造。

　　新圳桥（小竹），在曹公新圳，县东北九里，长二丈余，宽四尺许，县治往九曲塘经此，光绪六年职员蓝登辉造。

　　旧圳桥（小竹），在曹公旧圳，县东北九里，长二丈余，宽六尺许，县治往九曲塘经此，由水圳总理逐年修造。

　　双头漏桥（赤山），在双头漏沟，县北五里，长丈许，宽四尺，县治往郡经此，同治四年郭维枢修。

　　陂底桥（赤山），在寓潮埔圳尾，县北三里，长四丈，宽六尺，县治往仙草埔经此，光绪十一年郭隆益、张义记同修。

　　田尾桥（赤山、兴隆），在田尾港上，县西北十里，长四丈，宽五尺，县治往旧城经此，道光年间林源成造。

　　船仔头桥（兴隆），在船仔头港上，县西北十一里，长二丈，宽四尺，县治往旧城小路经此，光绪八年蔡勇独造。

　　施仁桥（兴隆），在施仁陂水尾，县西十五里，长丈五，宽四尺，旧城往旗后经此，光绪十六年庄众造。

　　东福桥（大竹），在东门溪上，长五丈余，宽尺许，县治往下淡水经此，同治三年何学洙修。

　　大竹桥（大竹），在武洛塘上，县东北里许，长二丈余，宽四尺许，德乃嘉往寓潮埔经此，光绪十八年生员陈廷瑞修。

　　外濠桥（大竹），在外北门濠沟上，长丈许，宽五尺，县治往郡经此，同治七年中军刘全修，光绪六年重修。

　　郡南桥（大竹），在外濠桥北数武，长八尺，宽四尺，县治往郡经此，创建莫考。

　　车路桥（大竹），在外濠沟上，县城西北隅，长丈许，宽八尺，新庄仔往赤山经此。

　　内濠桥（大竹），一名内北门桥，在内北门濠沟上，长丈五，宽六尺，县治往郡经此，同治七年中军刘全修，光绪十八年街众重修。

　　攀龙桥（大竹），在县署东偏左仓池侧，长丈许，宽六尺，县治往凤仪书院经此，咸丰六年岁贡生吴奉华造。

　　石桥（大竹），在玉带沟上游，县治东南隅，长七尺，宽二尺余，往双慈亭经此，光绪十八年居民修。

　　枋桥（大竹），在玉带沟下游，县治西南隅，长八尺，宽三尺，双慈亭后居民往来经此，光绪十三年王助独造。

　　西辕门桥（大竹），在县署西偏右库池侧，长丈许，宽五尺，县治往西门经此，光绪六年王助董造。

　　西门桥（大竹），在西门外濠沟上，长丈五，宽六尺，县治往海口经此，光绪十年拔贡生张大河造。

　　南门桥（大竹），在南门外濠沟上，长丈四，宽六尺，县治往前镇经此，光绪九年林元忠造。

　　■〈鱼逮〉港桥（大竹），在■〈鱼逮〉鱼潭尾，县西九里，长五丈，宽四尺，■〈鱼逮〉港往林竹竿经此。

　　三块厝桥（大竹），在三块厝港，县西十里，长四十丈，宽五尺，三块厝往能雅寮经此，同治十三年朱明造，亦名凤仪桥。

　　冈山仔桥（大竹），在县西南六里，长丈许，宽八尺，冈山仔入县经此。

　　陂腹内桥（凤山），在崎港沟上，县东三里，长丈八，宽八尺，县治往阿侯经此。

　　土墼店仔桥（凤山），在山仔顶圳下游，县东三里，长丈许，宽八尺，县治往东港经此。

　　过路窟桥（凤山），在二十四甲圳头，县东二里，长丈许，宽八尺，尚书林入县经此。

　　竹仔港桥（凤山），在竹仔港上，县南十一里，长二丈五，宽二尺，大人宫往海汕经此。

　　凤山桥（凤山，一名咸水港桥），在凤山港，县南十七里，长五丈，宽五尺，县治往大林蒲经此，乾隆二十六年郑世英造。

　　顶石桥（凤山），在大林蒲庄东，县东南二十里，长四丈，宽六尺，大林蒲入县经此，同治十三年陈鹏修。

　　下石桥（凤山），在石牛椆圳尾（即下石桥沟上），县东南二十里，长三丈，宽六尺，光绪五年张品修。

　　右全邑桥梁凡七十七处，其中石桥五十有九、木桥十有三（南门陂、加钓陂、旧圳、芎蕉脚、苦苓脚、港仔埔、枋桥、■〈鱼逮〉港陂、腹内、竹仔港、凤山港、东港、客厝）、竹桥凡五（过溪仔、姜园、沟仔墘、大竹、车路）。其不注者，皆石桥也。

　　 （附）八景（按旧志载：邑治八景内琅峤潮声一景，今归恒辖，应裁；兹依旧志，增补龙岩冽泉一景）

　　一曰凤岫春雨，在县东南十八里，说见「凤山」条下。

　　一曰龙岩冽泉，在县西南十五里，说见「打鼓山」条下（互见「池」类）。

　　一曰淡溪秋月，在县东十里，说见「淡水溪」条下。

　　一曰球屿晓霞，在县东南六十里，说见「小琉球屿」条下。

　　一曰冈山树色，在县北五十里，说见「大冈山」条下。

　　一曰泮水荷香，在县西北十五里，说见「莲花潭」条下。

　　一曰翠屏夕照，在县东北二十三里，说见「观音山」下。

　　一曰丹渡晴帆，在县南十里，说见「丹凤澳」条下（亦互见「丹凤渡」条下）。

　　右全邑八景，前一（丹渡）、后一（翠屏）、左右各三（左凤岫、淡溪、球屿、右龙岩、冈山、泮水），俱为县治名胜。

　　附录旧志

　　诸山

　　朝天岭（即大鸟山岭，今合在「乌山」条下）、大龟文山（地属傀儡山后，非本邑界）、崇爻山、卑南觅山、大乌万山、朝华离山、网翠山、大柴高山、霄马干山、老佛山、琅峤山、沙马矶头山（以上或在山后、或属恒春，均不可考）。

　　诸溪

　　西溪（即淡水溪）、二层行溪、冈山溪（二溪分上下游，今合为一）、大泽机北溪、大泽机西溪（二溪今合为一，即南势溪上游是也）、力力溪（即东溪中游）。

　　诸港

　　打鼓港（即西港）、硫磺港（即龙水港）、蛲港（今已壅塞，应裁）、鲲身港（今属安邑）、井水港（即后劲溪）、关帝溪（即东港上游，今不另载）、茄藤港（即南平港）、鳖兴港（今不可考）、放■〈纟索〉港（即新打港）。

　　陂泽

　　将军陂（即大草陂）、凤山陂（即大桥头陂，今废）、三镇陂（即启隆陂）、三老爷陂（即三爷陂）、乌树林陂（即乌树林堰）、新园陂（今废）、中冲崎陂（即中圳）、许公陂（即闩口埔陂）、盐埕陂（即新陂）、赤山陂（即公爷陂）、竹桥陂（即武洛塘）、仁武庄陂（即总督陂）、后港陂（即九番陂。又按中冲崎陂，或云即中圳，或云已废，未详孰是）。

　　潭港

　　莲池潭（即莲花潭）、龟潭（即援剿右陂）、滥尾潭（即金京潭）、井水港（即后劲溪，今引为大戆、白望仔、海坪等圳）、菱角港（今废）、茄冬坑（即五里林溪下游，今不溉田）、冷水坑（今变为沟）。

　　津渡

　　硫磺水渡（即漯仔底渡）、小硫磺渡（今已造施仁桥，免渡）、兰坡岭渡（即岭口渡）、阿猴渡（已有番仔埔、四分埔二桥，免渡）、万丹渡（即万丹陂，有桥免渡）、新园渡（即道爷庄渡）、岐后渡（即旗后渡，在「丹凤陂」条下）、蛲港渡（今废）。

　　桥梁

　　小店仔桥（即街北桥）、鲫子潭桥（即九空桥）、冈山溪桥（今废）、中冲崎（无桥）、赤山仔桥（即陂底桥，今造石梁）、竹子港桥（即竹仔港桥，今属凤山里）、陂腹内桥、凤山港桥（俱改隶凤山里）、坑仔口桥（今不可考）。

　　按凤山釆访，似难以他县相例。他县未尝移城，凡旧志所载山川、方位、道里、远近，均能吻合，固可无庸援引。凤山自县治迁移而后，方位犹不甚差（新治距旧治凡十五里，均在全域西南隅，故方位所差较少），至核及远近，则十无一符。若不逐条比对，详纪现在情形，何贵有此番釆访？鄙见以为纂修通志，所关在吏治民生，必先使釆访诸绅不敢率尔操觚，他日志书告成，庶足以信今而传后。若必克期以待，则后此不得不因陋就简矣。兹册新釆者固多，而复述旧志者亦复不少。盖欲使之纲举目张、条分缕析，亦势之不得不尔也。

　　正讹（诸山、津渡）：一、凤山条下有清水岩一景，注云：灌田百余甲，甲字当改作亩字。又岩西数武，西字当改作南字。又石翁媪一景，注云：在清山岩寺西数武，西字亦当改作南字。一、东港渡原议欲建官渡，后被奸民阻挠，因弗果行。当改入民渡「鸟鼠洲、港冈渡」下。

　　补遗（桥梁）：同安厝石桥，在港东里八老爷庄东，县东南三十里，长二丈七，宽尺余，本庄往潮州庄经此，同治元年赖泰山造。

　　光绪二十年五月初一日凤山釆访局生员吴士俊缮本。  
　 
丁部

　　规制

　　城池

　　街市

　　廨署

　　仓廒

　　营汛

　　铺递

　　炮台

　　险隘

　　番屯

　　番社

　　义冢（附坟墓及养济院）

　　钱粮

　　学宫

　　学额

　　学田

　　书院（附试院、奎楼）

　　义学（附番社义学）

　　社学

　　祠庙

　　 城池

　　县城，在郡南八十里武洛塘山之南，地属大竹里，旧名陂头街，邑新治也（按邑旧治在兴隆里，乾隆五十一年林爽文之乱，庄大田应之，躝县城者再。五十三年事平，始移建于此）。乾隆五十三年，始建竹城，环植刺竹，编棘为篱，聊蔽内外而已。嘉庆九年，知县吴兆麟倡建四门，分为六座。大东曰朝阳，小东曰同仪，亦曰东便，西曰景华，南曰安化，北曰平朔，其外门曰郡南第一关。道光十八年，知县曹谨就六门上增建城楼各一，复于四隅筑炮台六座（东北隅、西南隅各一，东南隅、西北隅各二），外浚濠堑（东面即东门溪，余三面即内濠沟，详见本条下），广一丈二尺，深一丈一尺，周一千一百二十丈。咸丰四年，参将曾元福建筑土墙，高八尺，宽二尺，上无雉堞，周如濠之数，墙外仍植刺竹。光绪十八年，墙圯，李邑侯淦命众业户重修。

　　旧城，在兴隆里，县西北十五里，邑旧治也。康熙六十一年署县刘光泗筑土城，周八百一十丈，高一丈三尺，东西南北设四门，左倚龟山，右连蛇山。外浚濠堑，广一丈，深八尺。雍正十二年，知县钱洙奉文环植刺竹，围绕三重。乾隆二十五年，知县王瑛曾，就四门侧增建大炮台四座。道光五年，知县杜绍祁再移旧址，舍去蛇山，全围龟山在内，高一丈二尺，宽一丈五寸，上有雉堞，周一千二百二十四丈，仍置四门。门上有楼，高四丈二尺，东门曰凤仪，西门曰奠海，南门曰启文，北门曰拱辰。又于四隅建立炮台四座，高一丈三尺，今尚完固。

　　 街市

　　外北门街（旧志作武洛塘街），在外北门内，逐日为市。

　　和安街（一名翠桐脚街），在内北门内，逐日为市。

　　顶横街（一名新打路街），在县署东数武，逐日为市。

　　县口街（一名石桥仔街），在县署前，逐日为市。

　　登瀛街，在县署东南数武，逐日为市。

　　永安街，在西门内，逐日为市。

　　大庙口街（一名菜市仔、一名柴市仔），在县署南数武，逐日为市。

　　仁寿街（一名三角通街），在登瀛街角南，五方凑集，地极喧哗，逐日为市。

　　寅饯门街（一名鱼仔市、一名鸭仔市），在仁寿街东，逐日为市。

　　大老衙街，在参将署前，逐日为市。

　　中和街（旧志作中街），在寅饯门街东，逐日为市。

　　庆安街，在中和街东，逐日为市。

　　仁和街（一名草店尾街），在大东门内龙山寺前，逐日为市。

　　下横街，在草店尾街东，逐日为市。

　　打铁街，在小东门内，逐日为市（以上十五条，俱在县城内，属大竹里）。

　　过沟仔街，在大竹里，小东门外数武，逐日为市。

　　能雅寮街，在大竹里，县西南十里，逐日为市。

　　三块厝街，在大竹里，县西十里，逐日为市。

　　旗后街，在大竹里，县西十五里，逐日为市。

　　大道公街（旧志作县前街，又有下街仔、南门口街、大街、总爷口街、北门内街等处，今不作市），在兴隆里旧城内，县西北十五里，逐日为市。

　　陂仔头街，在兴隆里旧城北门外，县西北十五里，逐日为市。

　　顶林仔边街，在小竹里，县东南二十里，逐日为市。

　　大林蒲市，在凤山里，县东南二十里，五日一市。

　　仁武庄市，在观音里，县北十五里，逢节为市。

　　楠梓坑街，在观音里，县北二十里，逐日为市。

　　三奶坛市，在观音里，县北二十里，下午为市。

　　角宿市，在观音里，县北三十里，逢节为市。

　　援剿中市，在观音里，县北三十五里，逢节为市。

　　右冲街，在半屏里，县西北二十里，逐日为市。

　　后劲街，在半屏里，县西北二十里，逐日为市。

　　桥仔头街（旧志作小店仔街），在仁寿里，县西北三十里，逐日为市。

　　阿公店街（旧志作竿蓁林街），在仁寿里，县西北四十里，逐日为市。

　　半路竹市，在维新里，县西北五十五里，逢节为市。

　　五甲尾市，在嘉祥里，县北四十五里，逢节为市。

　　阿嗹市，在嘉祥里，县北五十八里，逐日为市。

　　大湖街，在长治里，县西北六十里，逐日为市。

　　竹沪市，在长治里，县西北五十五里，逐日为市。

　　围仔内市，在文贤里，县西北六十五里，逐日为市。

　　潮州庄街，在港东里，县东三十里，逐日为市。

　　嵌顶街，在港东里，县东三十里，逐日为市。

　　东港街，在港东里，县东南三十里，逐日为市。

　　下林仔边街，在港东里，县东南四十里，逐日为市。

　　枋寮街，在港东里，县东南六十里，逐日为市。

　　水底寮街，在港东里，县东南六十里，逐日为市。

　　新园街，在港西里，县东二十里，逐日为市。

　　万丹街，在港西里，县东二十里，逐日为市。

　　阿候街，在港西里，县东二十里，遂日为市。

　　阿里港街，在港西里，县东北四十里，逐日为市。

　　右全邑街市凡四十八条。

　　 廨署（附闽海关、通商、厘金、电报等局）

　　县署，在县城内，南向，大小五十间。嘉庆九年，知县吴兆麟建。大堂、二堂、三堂、花厅、幕厅、内室，外则头门、仪门——门左福德祠，门右监狱，门内八房办事所，悉如制。道光十八年，知县曹谨重修一次，增建水心亭，以验圳水之多寡。咸丰三年，逆匪林恭作乱，焚毁县署。是年八月间，代理知县郑元杰复行修葺完固。光绪十九年，李邑侯淦禀请重修（按县署原在兴隆里，旧城内，乾隆五十三年始移建于此）。

　　县丞署，在港西里阿侯街，县东二十里，原在万丹街，乾隆二十六年知县王瑛曾奉文移建阿里港。五十年，复移建于阿侯。年久倾圯，现移住街尾天后宫左，室六间。

　　巡检司署，在港东里枋寮街，县东南六十里，原在东港，雍正九年移建大昆麓。年久倾圯，又移赁公馆在嵌顶街，再移旧城。同治十六年，乃移枋寮，屋十九间。巡检胡震建。光绪十九年，被风损坏未修，现租民房居住。

　　典史署，在县署左（原在旧治，乾隆五十三年移此）。嘉庆九年，知县吴兆麟、典史谈坤建。道光十八年，知县曹谨修。咸丰三年，知县郑元杰重修。年久倾圯，现存十间（二堂三间、内房三间、外房三间、厨房一间），系光绪十八、十九两年间典史梁调昌先后捐廉重修。

　　儒学教谕、训导署，俱在兴隆里旧治北郊，县西北十五里（余见「学宫」条内）。

　　南路营参将署，在县城南门内，原在旧治城南，乾隆五十三年移建。大小四十八间（头门五间、门外左右各二间、大堂三间、堂左四间、堂右萧曹祠三间、二堂五间、左右两廊各三间、上房五间、左右两廊各二间、官厅五间、厨房四间），咸丰三年被贼焚毁，四年参将曾元福奉文修葺。光绪十九年，参将叶承辉重修。署前为洗马池。

　　下淡水营都司署，在港西里烟墩脚埔，县东北三十里（原在山猪毛隘口，有营盘，环植刺竹，南北二门，设炮台二座。雍正十一年，发帑建。历任武职捐俸重修。咸丰七年，被水冲坏。十年，都司陈光辉重修。同治十年，复遭水灾倒成平地。光绪十一年，禀请移建于此）。光绪十一年，都司郭清远建。大小十五间（头门、大堂、内室及左右两廊各三间）。十八年，被风损坏，都司赵菊初修。

　　中军守备署，在参将署东数武（原在旧治参将署前，道光二十八年移此），旧为台募公厅，大小九间，创建莫考。道光二十八年，改作衙署。光绪十八年，守备王得凯修，增建后房一间，凡十间。

　　闽海关，在大竹里旗后码头，县西南十五里，屋二十间，光绪十三年抄民房入官。

　　厘金局，亦在旗后码头，屋十八间，光绪十二年，武弁吴元德建。

　　税务司，在大竹里哨船头（打鼓山麓），县西十五里，屋十四间，同治八年，英商张怡记建。

　　电报局，在大竹里哨船头（打鼓山麓），县西十五里，屋十二间，光绪六年，武弁江若震建，驻兵三名。

　　 仓廒

　　仓廒，在县署后，计十间，嘉庆九年，知县吴兆麟建。道光十八年，知县曹谨修。咸丰三年，知县郑元杰重修（光绪十四年圯）。

　　义仓，在凤仪书院照墙内左廊，平列九间。同治十二年劝捐民榖六千余石，董事生员王应运监理。今颗粒无存，仓亦倒坏。一在港西里阿侯街，县东二十里，屋五间，同治十二年劝捐民榖三千五百余石，内除粜卖民间得银二千二百四十七元四角四瓣、置田六宗外，现存银一百七十一元四角四瓣、榖二百九十二石，交董事生员陈崇管理。

　　 营汛（附塘〕

　　南路营额设战兵六十五名，守兵一百零一名，稿字识九名，号令手三名，内分配各汛、塘、站、局外，统归存城汛管辖。无营盘，皆散住在东岳庙（即六将庙）、火药库及火房公厅（即内北门街天后宫）等处。

　　下淡水营，在港西里烟墩脚埔，县东北三十里。旧额：设都司一员、千总一员、把总三员、外委三员、额外二员、马兵六名、战兵三百四十八名、守兵二百三十五名。同治八年四月奉文裁兵加饷，拟留都司一员、千总一员、把总二员、外委三员、额外一员、马战兵四名、步战兵一百三十四名、守兵一百九十六名。光绪三年五月，奉前镇宪张裁汰疲弱战兵四十四名、守兵八十三名，并陆续事故外，现在实存步战守兵一百二十六名，作为定额，分派下淡水各汛防驻札外，余悉在营（按下淡水亦无营盘，旧营在山猪毛隘口，周二里许，环植刺竹，开南北二门，设炮台两座，自咸丰七年以后，频遭水患，已变邱墟矣）。

　　防军营，在港西里西瓜园庄东（营地旧在南太武南坪山顶，光绪十二年镇海中营统领陶茂森驻札，抚番开垦，至光绪十九年七月，被隘寮溪水冲坏，乃移于此），县东北四十二里，垒石为墙，周二里许，驻统领一员、兵二百名。

　　防军营右哨（俗呼鸟松脚营），在港东里大阮口山麓，县东四十五里，光绪七年造营房十五间，缭以石墙，周半里许，驻正哨官一员，兵四十名。一在港东里潮州庄街三山国王庙，护室六间，县东三十里，光绪七年驻副哨官一员、兵四十名，今仍之。一在港西里万丹街天后宫，护室（疑有脱字），县东二十里，驻兵二十名，统归潮州庄街副哨管辖。

　　石头营，在港东里三条仑岭，县东五十里，同治十三年，屯兵于此。现驻都司一员、兵二百名（内分札归北门、力里社、树林口、浸水营、出水陂等处，各驻兵三十名，惟大营五十名，合二百名）。

　　打鼓山营，在大竹里打鼓山大棚顶，县西十五里，周里半。营房七十四间。光绪九年统领张福胜造。十七年副将万国标修。现驻副将一员、兵五百名。

　　南路营存城汛，在县城火药库内，屋三间，咸丰四年参将曾元福建。光绪十九年千总陈春元修。驻千总一员、兵一百十五名。

　　协防塘，在参将署内，驻额外一员、兵六名。

　　旧城汛，在兴隆里旧城内大道公街，县西十五里，租民房两间，驻千总一员、兵四名。

　　攀桂桥汛，在小竹里大树脚庄，县东北二十里，租民房三间，驻把总一员、兵四名。

　　坪仔头塘，在小竹里坪仔头庄，县东九里，租民房，驻额外一员、兵一名。

　　观音山汛，在观音里楠梓坑街，县北二十里，屋六间，驻把总一员、兵四名。

　　石井塘，在观音里援剿中庄，县北三十里，屋六间，驻额外一员、兵一名。旧营地在湖仔内庄南，今废。

　　阿公店汛，在仁寿里阿公店街，县西北四十里，旧有营盘，今废。现租民房三间，驻把总一员、兵四名。

　　枋寮汛，在港东里枋寮街，县东南六十里，屋二十二间，同治十二年巡检司胡震建。光绪十九年，被风损坏，现租民房。驻额外一员、兵二名（以上九处，属南路营辖）。

　　下淡水营存城汛，在港西里烟墩脚埔，县东北三十里，驻外委一员、兵四名。

　　阿里港汛，在港西里阿里港街，县东北四十里，屋九间，驻把总一员、兵六名。

　　九块厝塘，在港西里九块厝庄，县东北三十里，驻兵一名。

　　阿侯汛，在港西里阿侯街，县东二十里，屋二间，驻把总一员、兵十名。

　　万丹汛，在港西里万丹街，县东二十里，旧有营盘，今废。现租民房五间，驻千总一员、兵六名。

　　新园塘，在港西里新园街，县东二十里，旧有营盘，同治六年被水冲坏，现租民房二间、驻额外一员、兵二名。

　　潮州庄汛，在港东里潮州庄街，县东三十里，租民房五间，驻外委一员、兵五名。

　　东港汛，在港东里东港街，县东南三十里，屋六间，驻外委一员、兵五名（以上八处，属下淡水营辖）。

　　冈山汛，在嘉祥里，县北五十二里，旧为冈山营营盘在焉，今废。现移营外，茅舍三间、驻千总一员、兵四名。

　　半路竹塘，在维新里半路竹市，县西北五十五里，租民房，驻兵一名，冈山汛辖。

　　大湖塘，在长治里大湖街，县西北六十里，租民房，驻兵三名，冈山汛辖（以上三处，属台南府城守营辖）。

　　水师汛，在大竹里旗后街，县西南十五里，屋四间，驻把总一员、兵四名。（一在港东里东港街，县东南三十里，租民房二间，驻千总一员、兵六名。一在小琉球屿白沙尾澳，县东南六十里，光绪三年屯兵于此，现驻水师汛官一员、兵二十四名（以上三处属台东右营辖）。

　　 铺递（即驿站）

　　凤城铺，在参将署内，西北距阿公店铺四十里，东南距东港铺三十里；铺司一名、铺目一名、铺兵六名，南路营辖。

　　阿公店铺，在仁寿里阿公店街，县西北四十里，北距府治四十里，南距凤城铺四十里；铺目一名、铺兵六名，南路营辖。

　　东港铺，在港东里东港街，县东南三十里，西北距凤城铺三十里，东南距枋寮铺三十里；铺司一名、铺兵六名，下淡水营辖。

　　枋寮铺，在港东里枋寮街，县东南六十里，西北距东港铺三十里，南距恒春枫港铺三十七里；铺司一名、铺目一名、铺兵五名，南路营转。

　　 炮台（附军装房、火药库、演武亭）

　　炮台，在大竹里打鼓山大棚顶，县西十五里，周二里许，营房二十七间，大炮四尊，光绪元年副将王福禄造。

　　一在临港扼要处，周里许，营房八间，大炮两尊，光绪元年副将王福禄造。

　　一在旗后山岭，县西南十五里，周里半，营房二十二间，大炮四尊，光绪元年副将王福禄造。

　　军装房，在打鼓山营侧，光绪九年统领张福胜造，计八间，十七年副将万国标修。

　　火药库，在县城中军衙右（原在旧治参将署营盘后，乾隆五十三年移此），计八间，环植刺竹，外浚沟渠，周里许，咸丰三年被逆截水灌坏，四年参将曾元福修。光绪十八年被风损坏二间，现存六间，十九年守备王得凯重修。

　　演武亭，在县治西郊，大小十四间，前为演武厅，厅外平埔，即较场地。嘉庆九年知县吴兆麟建，年久倾圯，椽瓦无存，只余较场埔而已。

　　 险隘

　　一在山猪毛口隘寮社（港西），县东北四十里。

　　一在南太武南坪山麓漏陂社（港西），县东北三十七里。

　　一在昆仑坳山麓加藤社（港东），县东三十五里。

　　一在嘉早山麓力力社（港东），县东三十七里。

　　一在三条仑岭放索社（港东），县东南四十五里。

　　以上五处，原各设隘首一名，今裁。

　　 番屯

　　新港屯，在港西里，县东北六十里，驻外委一员、兵三百名。

　　搭楼屯，在港西里，县东北三十七里，外委一员、兵三百名。

　　放索屯，在港东里，县东南四十五里，外委一员、兵三百名。

　　尖山屯，在嘉祥里，县北四十里，驻外委一员、番兵一百名。

　　以上四屯，驻千总一员、把总一员，统归台南分府辖。

　　 番社

　　网社、大口社、红目社、墩仔社、施武郡社、万年笼社、北弃社、内满社、摆月社、兰汝社、一票仔社、施武内社、屠古物社、山猪毛社、山毛孩社、万里笃社、山无仑社、加六堂社、松松社、八丝力社、礁老其难社、加少山社、口社、施汝腊社、心武里社，山里留社、锡干社、毛丝丝社、阿律社、施率腊社、礁网曷氏社、加笼雅社、礁朥加物社、益难社、务朗逸社、陈阿难社、加者惹也社、勃朗锡干社、昆仑坳社、乌鸦石社、内社、加走山社、加蚌社、本地社（即粪箕社）、顶望仔立社、下望仔立社、加磅社、陈阿修社、沙里老社、北力力社、加无朗社、古阿仑社、浮圳鹿社、摆律社（一名排力、一名拜律）七脚亭社（即七家陈）、力里社（即立里社）、割肉社、董的社、率芒大社（即知法社）、南屏社、心麻社、沙那谷社、武吉社、大笼坳社、吧郎社、草山社。

　　 义冢（附坟墓及养济院）

　　一在武洛塘山（大竹），县北半里许，鱼鳞迭葬，已无隙地（建置莫考）。

　　一在冈山仔埔（大竹），县西南六里，周里许，嘉庆二十三年庄公漏置。

　　一在篱仔内大埔（大竹），县西南七里，周二里许，嘉庆二十年陈云起置。

　　一在篱仔内庄南（大竹），县西南七里，纵里许，横二十丈，嘉庆二十年陈云起置。

　　一在旧城西蛇头埔（兴隆），县西北十七里，纵里半，横里许，雍正十二年知县钱洙置。

　　一在灰窑仔埔（兴隆），县西北十七里，纵里许，横半里许，乾隆五十三年守备庄锡舍置。

　　一在石烛埔（兴隆），县西北十六里，周二里许，嘉庆年间洪麟生置。

　　一在顶林仔边（小竹），县东南二十里，纵里许，横半里许，乾隆年间刘振汉置。

　　一在南梓坑埔（观音），县北二十里，周二里许，咸丰九年生员郭对扬置。

　　一在梓官庄西道爷埔（仁寿），县西北三十里，纵九十丈，横三十三丈，建置莫考。

　　一在前锋庄廍亭埔（仁寿），县西北四十一里，周里许，建置莫考。

　　一在前锋埔（仁寿），县西北四十里，周二里许，道光三十年王吉安置。

　　一在后协埔（仁寿），县西北四十里，纵里许，横半里许，咸丰十年黄宝藏置。

　　一在围仔内老大埔（文贤），县西北六十七里，纵里半，横半里许，建置莫考。

　　一在加足庄仑仔顶埔（港东），县东四十里，纵二里许，横半里许，乾隆五十九年张石港置。

　　一在潮州庄打铁店埔（港东），县东三十里，纵里许，横半里许，乾隆五十九年张石港置。

　　一在北势廍刺仔脚埔（港东），县东三十三里，周四里许，乾隆二十五年曾发生置。

　　一在仑仔顶埔（港东），县东三十一里，纵里半，横里许，道光十年洪晋成置。

　　一在溪洲庄西（港东），县东三十里，纵三里，横里许，道光二十一年陈山知置。

　　一在新庄埔（港东），县东三十五里，纵里半，横半里许，咸丰元年黄宽记置。

　　一在东港蚝壳堆埔（港东），县东南三十里，周二里许，道光三十年郑朝置。

　　一在过港仔埔（港西），县东北四十二里，纵二里许，横半里许，咸丰元年蓝见元置。

　　一在阿侯铜锣埔（港西），县东二十一里，纵里许，横半里许，建置莫考。

　　一在万丹后壁埔（港西），县东二十里，纵四里许，横里许，嘉庆八年谢南置。

　　坟墓

　　寗靖王墓，在长治里竹沪庄（即湖内庄之南），墓后有檨仔林，俗呼寗靖王宅。

　　黄节孝妇墓，在凤山里港仔墘庄。

　　唐节孝妇墓，在港西里深水仔庄牛椆湖山。

　　养济院

　　养济院，在县治西郊较场埔边，屋六间，嘉庆年间王勇建。

　　 钱粮

　　上则田七百十三甲六分零九毫六丝三忽四微，年征银一千七百六十一两五钱三分六厘八毫一丝八忽二微。

　　中则田七千九百零三甲五分五厘一毫一丝九忽三微，年征银一万五千九百五十五两七钱五分二厘三毫七丝六忽八微。

　　下则田一万三千六百二十一甲四分六厘六毫六丝一忽一微，年征银二万二千六百七十二两零四厘九毫一丝四忽二微。

　　下下则田七千七百二十六甲二分零四毫六丝二忽，年征银一万零二百八十七两七钱九分三厘七毫六丝六忽四微。

　　上则园一百八十五甲二分八厘八毫五丝一忽，年征银三百七十四两零六分一厘九毫二丝六忽二微。

　　中则园三千七百五十五甲一分二厘零五丝四忽二微，年征银六千二百五十两零一钱四分二厘七毫九丝三忽九微。

　　下则园一万零五百九十九甲一分一厘五毫四丝二忽一微，年征银一万四千一百一十三两二钱零五厘五毫零二忽七微。

　　下下则园一万六千五百五十七甲七分四厘三毫七丝三忽二微，年征银一万三千三百七十六两九钱六分六厘七毫二丝九忽八微。

　　平等沙田四千一百二十四甲一分九厘一毫九丝二忽八微，年征银二千二百六十八两三钱零五厘五毫六丝零四微。

　　次等沙田三百三十七甲六分零一毫八丝六忽四微，年征银一百四十八两五钱四分四厘八毫二丝零一微。

　　下等沙田八十九甲二分三厘五毫三丝八忽二微，年征银二十九两四钱四分七厘六毫七丝六忽。

　　平等沙园五千三百三十三甲七分八厘四毫九丝八忽四微，年征银二千三百四十六两八钱六分五厘三毫九丝二忽九微。

　　次等沙园二千三百七十二甲四分二厘四毫三丝六忽，年征银七百八十二两九钱零三丝八忽八微。

　　下等沙园一千零五十九甲一分八厘二毫五丝八忽九微，年征银二百三十三两零二分零一毫六丝九忽五微。

　　通县二十八里；共田三万四千五百一十五甲八分六厘一毫二丝三忽二微，园三万五千八百六十二甲六分六厘零一丝三忽八微，年计征银九万零六百两零五钱四分八厘四毫八丝五忽九微。

　　附录四则三等田园每甲征银额数

　　上则田征二两四钱六分八厘五毫。

　　中则田征二两零一分九厘。

　　下则田征一两六钱六分五厘。

　　下下则田征一两三钱三分二厘。

　　平等沙田征五钱五分。

　　次等沙田征四钱四分。

　　下等沙田征三钱三分。

　　上则园征二两零一分九厘。

　　中则园征一两六钱六分五厘。

　　下则园征一两三钱三分二厘。

　　下下则园征一两零六分五厘三毫。

　　平等沙园征四钱四分。

　　次等沙园征三钱三分。

　　下等沙园征二钱二分。

　　右自光绪十四年起，照一条鞭征收；每银一两，另加平余补水二钱五分。内如上、中、下、下下各则田园，奉部覆准照征。其沿山、沿海、沿溪之沙田、沙园，原请与垦荒未熟之地暂缓升科。嗣查此项田园，收成微薄，虽难按则科征，而与垦荒未熟者究有不同。酌定平、次、下各三等，按照内地同安县不配米各条征则，酌拟平等沙田每甲征银五钱五分、次等四钱四分、下等三钱三分、平等沙园每甲征银四钱四分、次等三钱三分、下等二钱二分，永为定例。

　　 学宫

　　圣庙，在旧治北郊（兴隆），县西北十五里，大小二十四间（大成殿三间、大成门三间、东西两庑各三间、礼乐器库各六间），康熙二十三年知县杨芳声建。风雨损坏，四十三年知县宋永清复建。五十八年知县李丕煜修。乾隆二年本县兵马司指挥施世榜修。大抵瓦屋数椽，规制未备。十七年知县吴士元重建。岁久倾圯。光绪元年，训导叶滋东再行募建，至三年落成。中为大成殿，东西庑，前为大成门，又前为棂星门，两旁为义路、礼门坊，殿后为崇圣祠。庙前有莲花潭天然泮池。凤山对峙，屏山左拱，龟山、鼓山右辅，形家称为人文胜地。

　　崇圣祠，在大成殿后，平列九间（享堂三间、左右官厅房各三间），康熙四十三年知县宋永清建，同治四年训导衔陈天奎重建。

　　明伦堂，在圣庙左，大小十六间（明伦堂三间，头门七间、左案牍祠三间、右福德祠三间，后为教谕宅），乾隆十七年知县吴士元建，光绪三年训导叶滋东重建。

　　朱子祠，在崇圣祠左，平列七间（中享堂三间、左右辅舍各二间），乾隆十一年知县吕锺琇建，光绪三年训导叶滋东重建，祠租三十六石。

　　奎楼，在崇圣祠右，光绪三年训导叶滋东建，高三丈，深广各一丈四尺八寸。

　　名宦祠，在大成门左，享堂三间，乾隆十七年知县吴士元建，光绪三年训导叶滋东重建。

　　乡贤祠，在大成门右，享堂三间，乾隆十七年知县吴士元建，光绪三年训导叶滋东重建。

　　教谕宅，在明伦堂后，屋十五间（正宅七间、左右学舍各四间），乾隆十一年知县吕锺琇建，光绪三年训导叶滋东重建。

　　训导宅，在乡贤祠右，屋十四间（正宅三间、后进三间、右畔学舍五间、头门三间）乾隆十七年知县吴士元建，光绪三年训导叶滋东重建。

　　以上俱在学宫之内，总绕围墙，前高七尺二寸，后高八尺七寸，周一百二十二丈四尺。

　　 学额

　　康熙二十五年，题定岁进文武童各十二名，科进文童十二名，拨入府学无成额，廪膳十名，增广如之；岁贡二年贡一人。雍正元年，特恩广额一次，加进五名。乾隆元年，特恩广额一次，名数如前。道光年间，加廪、增、附，广额各三名，计廪膳十三名，增广如之，文童十五名，武童仍旧。咸丰年间，再加廪、增文武童广额各二名，计廪膳十五名，增广十五名，文童十七名，武童十四名，文童拨府五名，武童拨府九名。光绪元年，特恩广额一次，加进文童五名，拨府三名。十六年，蒙宫保爵抚宪刘会同闽浙总督部堂卞，奏准全台学额，凤山悉仍其旧。

　　 学田

　　一在赤山里，下则田（旧志作下则园，今变为田）二十甲，年收租谷一百二十一石七斗四升（旧志作一百零一石四斗五升，今加二十石零二斗九升），康熙二十六年教谕黄赐英置（此项租粟存为圣庙香灯及诸生月课、饭食、奖赏等费）。

　　一在嘉祥里，下则田（旧为园，今变田）二十甲，年收租粟一百六十石（旧志作九十六石六斗，今加六十三石四斗），康熙二十六年教谕黄赐英置（此项租粟存为圣朝及学署、学舍修理等费）。

　　一在兴隆里硫磺，水田九十甲，年收租粟四百三十五石二斗。康熙四十八年知县宋永清置（按旧志载此田年所收粟，除正供及所费外，以首贡廪生掌其事，估其价值，上下相承充为修理圣庙、义学等费，近归儒学掌管，已为成例矣）。

　　一在半屏里新岐凤，下则园一所，年收园税大租银七十余元，旧系荒业，乾隆五十四年该处庄民到学认完。

　　又兴隆里硫磺陂一口，年收陂税银二百五十五元，旧系民间公陂，乾隆二十五年堤坏，教谕陈明观出资修筑，遂归本学掌管。

　　以上五处，年共收租粟七百十六石九斗四升，完粮若干，无从查考。

　　 书院（附试院、奎楼）

　　凤仪书院，在县署东数武，屋三十七间（正中厅事三间、左右官厅房各二间、两廊学舍十二间、讲堂三间、头门五间、义仓九间、圣迹库一间），嘉庆十九年候选训导岁贡生张廷钦建。光绪十七年举人卢尔德祥重修。院田（已见「碑碣」部）岁收租粟一千八百五十二石八斗五升八合七勺（内大租粟七百七十四石五斗一升八合七勺，小租粟七百四十九石，膏火粟三百二十九石三斗四升），大租糖六百十五斤八两，租银一千二百四十三元五角零五尖（内旧圳水租银六百元，膏火租银三百二十九元五角零五尖，义学田租银一百二十元，大租银一百一十元，园底租银七十二元，渡船租银十二元），全年应完钱粮六百元，师生束修、膏火九百六十元（内山长束修二百四十元，如在院加福食银六十元，送关聘二十元，监院一百元，义学一百二十元，董事一百二十元，诸生膏火二百四十元，度岁银六十元），花红、试费、饭食、卷银、装送字灰、禋祀、油香、辛金、杂费一千一百四十四元（内每月官师两课年凡十二课，计奖赏花红三百六十元，岁、科童试礼房大单归书院给领，应贴试费一百二十三元，发单日各里诸生到院保结识认，有竟住书院者，监院修脯无多，酌贴应酬饭食银八元，月课买卷六元，装送圣迹入海，是日众绅齐到，与祭者数百人，恭送出城，董事预备酒肴数十席以应客，计縻银一百二十元，祭祀五次八十元，神福十二次十八元，祭旧城节孝祠十六元，张廷钦、郑朝清建院置业诸同人不没其功，议贴两家禋祀六十元，贴圣庙油香三十六元，本书院油香、器具、茶炭及联辉社祭费六十元，院书辛金三十六元，院丁、租丁九十六元，收租管事四人一百零六元，开课辨酒席六元，赏山长跟班十元、执帖二元、门斗一元）。同治十二年知县李煐详请年拨新圳赢余水租银六百元，充作宾兴经费，勒碑定案（见「碑碣」部），限五、六、七三个月分期缴清，存郊行生息，三年共凑一千八百元，由书院监董带省给发。如遇恩科，则发半费，而以其半留俟正科（光绪元年恭逢恩科，是年止发九百元，皆闽人分讫，而粤人不与焉。缘此圳既为闽人开筑之圳，而水租又属闽人缴完之租，与粤人毫无关涉，即在粤人，亦莫敢有萌意外之想者。嗣因训导叶滋东重建圣庙，董事蔡垂芳议建考棚两处，筹题粤捐二千元，始议以十成之一俾粤抽分，即自光绪二年丙子科为始，历给至辛卯，共被领去八百七十元，而粤捐至此尚短交七百余元，以故各闽人愤激不平，即于去年恩科及本年正科，公同向董事议将此项暂行扣给，盖欲俟该捐项照数缴清，然后宾兴亦照数发给也）。光绪十四年举人卢尔德祥等佥请将此款每年酌提一百元，以作会试盘费（此款粤亦无分，可见粤籍举人尚有廉耻，犹胜于粤生之必加一抽分也），永为定例。

　　凤冈书院，在长治里前窝庄，县西北五十八里，屋二十四间，道光十年副贡生刘伊仲建。先后续置平等沙田园二百零九甲四分六厘六毫零八忽九丝，完粮一百十八两四钱五分四厘。

　　朝阳书院，在港东潮外庄街北，县东三十里，屋十八间，光绪六年训导李政纯、岁贡陈奎、廪生蔡瀛登等募建。

　　屏东书院，在港西里阿侯街东，县东二十里，屋三十六间，嘉庆二十年岁贡生郭萃、林梦扬等建，光绪六年郑赞禄重修，膏火租六百余石。

　　雪峰书院，在港西里阿里港街北，县东北四十里，屋七间，光绪三年职员蓝登辉、董事张简荣、张简德等建。

　　试院，在凤仪书院东偏，屋三十六间（头门五间、大堂一座、大堂前闽童廊号十间、座位四百号，大堂后穿心亭一座、亭左粤童廊号六间、坐位二百四十号、亭后阅卷厅事一间、左右官房各三间、厨房一间、厅事后为奎楼、楼左房屋五间），光绪元年增贡生蔡垂芳董建。

　　奎楼，在试院后，上、中、下三层，光绪九年生员丁星辉董建，尚未完竣，十八年破飓风吹倒，基址犹存。

　　 义学（附番社义学）

　　义学，在永安街县署西南数武，学舍五间，同治十二年邑侯李煐建，又详请拨充公爷陂底民间隐匿秧田二十三甲一分二厘三毫三丝，归凤仪书院掌管，作义学田，年贌佃首银一百二十元，为延师修脯及修理等费。

　　一在凤仪书院曹公祠内，光绪十三年邑侯吴元韬设起，又详请拨充北畔圳不入甲赢余水租银九十元，为延师修脯及修理等费。

　　一在港西里阿侯街，县东二十里，系民间公充斗粮银六十元，作为修脯。

　　一在港东里水底寮庄，县东南六十里，修脯未详。

　　又三处俱在港东里东港街，县东南三十里，皆系民间公置，斗粮银一百九十元、租谷四十六石，充作三学修脯。

　　番社义学

　　一在港西里杜君英庄，县东北三十二里，修脯百二十元。

　　一在港西里嘉猎埔庄，县东北五十里，修脯未详。

　　一在港东里北势寮庄，县东南六十一里，修脯未详。

　　一在港东里枋寮庄，县东南六十里，修脯未详。

　　一在港东里粪箕湖社，县东四十六里，修脯未详。

　　一在港东里赤山庄，县东四十五里，修脯未详。

　　右番社义学，系光绪元年台湾道宪夏献纶设起，闻当时尚不止此，今已裁去大半。

　　 社学

　　大竹里社学二十六处：邑城内十六处、三块厝三处、大林尾二处、林竹竿庄一处、前镇庄一处、前金庄一处、戏狮甲庄一处、盐埕庄一处。

　　兴隆里社学十一处：旧治城内二处、左营庄三处、廍后庄一处、陂仔头街一处、内围庄一处、山顶庄一处、覆鼎金庄一处、桃仔园一处。

　　赤山里社学六处：寓潮埔庄一处、赤山庄一处、滥埔庄一处、仙草埔庄一处、鸟松脚一处、梦鲤庄一处。

　　小竹里社学十六处：九曲塘庄一处、大树脚一处、小坪顶一处、公馆仔庄一处、前庄社一处、下考潭一处、旗竿脚庄一处、潮州寮一处、湾仔内一处、顶林仔边三处、潭头庄一处、港仔埔一处、柚仔脚庄一处、中线庄一处。

　　凤山里社学七处：大林浦庄二处、中州仔一处、海汕庄一处、中坑门庄一处、烧灰园一处、大人宫一处。

　　观音里社学二十五处：楠梓坑街七处、三奶坛六处、篱仔内一处、蛇仔形庄一处、仁武庄一处、顶考潭一处、保舍甲庄一处、滚水庄一处、援剿中一处、姑婆寮庄一处、

　　大庄社一处、洲仔庄一处、竹脚厝庄一处、溪埔庄一处。

　　半屏里社学八处：湾中港庄一处、后劲庄四处、右冲庄三处。

　　仁寿里社学二十九处：阿公店街五处、后协庄三处、梓官庄四处、弥陀港庄二处、顶漯底一处、蚝仔寮二处、大舍甲庄一处、赤嵌庄二处、石螺潭一处、同安厝庄一处、仕隆庄四处、九甲园一处、五里林庄一处、桥仔头一处。

　　维新里社学五处：北领旗庄一处、大社庄一处、蔡文庄一处、半路竹庄一处、竹仔港一处。

　　嘉祥里社学十二处：大邱围庄一处、水蛙潭一处、田寮庄一处、内东皋猎一处、南安老一处、冈山营一处、竖支亭庄一处、那拔林一处、五甲尾一处、石燕潭庄一处、阿嗹庄一处、中路庄一处。

　　文贤里社学五处：大海埔庄一处、太爷庄一处、公馆庄一处、围仔内庄二处。

　　长治里社学五处：大湖街内二处、湖内庄一处、后乡庄一处、竹沪庄内一处。

　　港东里社学四十一处：过溪仔庄一处、嵌顶街一处、陂内庄一处、九块厝庄一处、油车庄一处、力力社一处、粪箕湖庄一处、仑仔庄一处、庄头庄一处、下林仔边三处、竹仔脚一处、田墘厝二处、嘉早庄内一处、新庄仔一处、五魁楼一处、潮州庄街四处、刘厝庄二处、林后庄一处、八老爷庄一处、四块厝一处、东港街九处、大北旗尾一处、水底寮三处、北势寮一处。

　　港西里社学四十三处：阿里港街五处、搭楼庄一处、耆老庄一处、隆恩后庄一处、中仑庄一处、鸭母寮一处、九块厝庄一处、砖仔地一处、阿侯街七处、六块厝庄一处、海丰庄三处、归来庄一处、番仔寮庄一处、社皮庄三处、公馆庄一处、新隘寮庄一处、盐埔庄一处、新围庄一处、万丹街内三处、广安庄一处、下蚶庄一处、新庄仔庄一处、水泉庄一处、瓦窑庄一处、仙公庙庄一处、新园街一处、五房洲一处、后大厝庄一处。

　　附：港东、西二里番社学八处：大饷营社一处、向潭社一处、放索社一处、蜜婆山社一处、沟仔墘一处、漏陂庄一处、旧隘寮社一处、旧寮社一处。

　　右全邑义学七处、番社义学六处、民社学二百三十八处、番社学八处，综计凡二百五十九处，其余番话、番俗、物产、民风、岁时、气候、官秩、丛谈、海防、船政等件，已详旧志，无余赘言。兵事，惟土寇略举一二，其它如边防、凶番及灾祥之旱涝、暴风、山崩、川竭、地震等项俱一切无案可查，不得不概从其阙。光绪二十年十二月二十四日廪生卢尔德嘉谨白。

　　风、山崩、川竭、地震等项，俱一切无案可查，不得不概从其阙。光绪二十年十二月二十四日廪生卢尔德嘉谨白。

　　 祠庙

　　玉皇宫（额「灵霄殿」，俗呼为天公庙），在登瀛街，大小九间，创建莫考。咸丰三年董事林港河等重修。

　　先农庙，在东门外春牛埔，县东南半里许，屋一间，创建莫考。今已倾圯，其旁社稷坛在焉。

　　一在林竹竿庄（大竹），县西七里，屋五间（额「德兴殿」），道光八年林覃全等董建。

　　一在旧治东门外（兴隆），县西北十五里，屋六间，道光五年职员陈天奎修，今废。

　　一在篱仔内庄（观音），县北十九里，屋八间（额「青云宫」），嘉庆十二年洪廷锦董建。

　　一在援剿右庄（观音），县北三十三里，屋八间，道光二十二年陈上老等董建。

　　一在仕隆庄（仁寿），县西北二十八里，上有奎楼，共五间（额「帝仙宫」），咸丰八年岁贡生许秉绶董建，庙租六石。

　　一在仑仔顶庄（嘉祥），县东北六十里，屋五间，同治十二年徐克、李概等董建。

　　一在仙公庙庄（港西），县东二十里，屋八间（额「仙隆宫」），乾隆四十五年监生高肇辉建，同治十年郑维新重修。

　　一在加走庄（港东），县东四十里，屋二间，光绪元年徐宽裕修。

　　一在新厝庄（港东），县东四十二里，屋一间，光绪四年陈跷轰董建。

　　关帝庙，在五块厝庄北（大竹），县西五里，屋十六间，创建莫考。咸丰九年副将曾元福修，光绪十七年举人卢尔德祥重修。庙租二十石，现存癸已年新捐银三百元，尚未置业。

　　一在■〈鱼逮〉港埔庄（大竹），县西十里，屋五间（额「古寺亭」），咸丰八年总理孙裕董建。

　　一在旧治东门内（兴隆），县西十五里，屋四间，雍正五年知县萧震建，乾隆二十八年知县王瑛曾修，同治八年中军刘全重修。庙租二十二元。

　　一在赤山庄（赤山），县西北二里，屋六间（额「文衡殿」），光绪九年阮兴隆董修。庙租二十八石，银七十二元。

　　一在中冲崎庄（观音），县北二十七里，屋四间，同治二年黄通义董建。

　　一在大庄（嘉祥），县北四十五里，屋四间，光绪元年陈僚董修。

　　一在挖仔庄（嘉祥），县北四十六里，屋八间，道光二十六年洪泉光董建，光绪元年洪沁董修。庙租八石。

　　一在阿侯街（港西），县东二十里，屋六间，乾隆四十五年董事郭萃、王廷魁等募建。

　　天后宫（额「双慈亭」，后祀观音，故名。俗呼大庙），在县署南数武，屋十八间，乾隆十八年陈光明董建，嘉庆二十三年南路营参府黄修。道光八年职员卢朝宗重修，光绪十三年通裕号等统修。庙租七十石。

　　一在登瀛街（额「湄洲宫」，俗呼为兴化妈祖庙），屋七间，道光二年黄汉楼修。

　　一在内北门街，屋二十二间，道光十八年林艳山董建，咸丰四年漳镇公标重修。

　　一在参将署旁（额「四圣庙」，兼祁关帝、火德星君、马明尊王，故名），屋六间，乾隆五十九年李绍曾建，道光二十九年稿房陈志行修。

　　一在火药库内，屋六间，同治五年参将田如松建，光绪十六年南淡信官（？）周士得、郭清远、王得凯修。

　　一在旗后码头（大竹），县西南十五里，屋六间，光绪十三年洋商张怡记等号重修。

　　一在旧治龟山顶（兴隆），县西十五里，屋二间（额「龟峰岩」），康熙二十二年奉文建。年久倾圯，乾隆二十七年知县王瑛曾重建。

　　一在旧治北门外（兴隆），县西北十五里，屋二间（额「慈德宫」），同治十二年曾协顺董修。

　　一在楠梓坑街（观音），县北二十里，屋十间（额「楠和宫」），咸丰五年生员郭对扬修。

　　一在角宿庄七里山麓（观音），县北三十里，屋六间（额「龙角寺」），乾隆三十八年贡生柯步生建。

　　一在桥仔头街（仁寿），县北三十里，屋一间（额「凤桥宫」），乾隆六十年陈嘉谟董建。

　　一在毕宿庄（仁寿），县西北三十二里，屋三间，同治八年董事许天文等募建。

　　一在阿公店街（仁寿），县北四十里，屋八间（额「寿天宫」），嘉庆三年黄协记、吴隆兴募建，道光四年黄洽泉董修。租糖一千斤。

　　一在弥陀港庄（仁寿），县西北四十里，屋八间，同治十年林长募建。

　　一在五甲尾庄（嘉祥），县北四十五里，屋五间，光绪三年董事黄朝清等捐修。

　　一在半路竹庄（维新），县西北五十五里，屋三间，道光二年董事程感募建。

　　一在内能雅寮庄西（凤山），县南十一里，屋一间，乾隆二十二年黄钦募建。

　　一在东港街（港东），县东南三十里，屋八间（额「朝隆宫」），同治十三年许漳泉号董修。

　　一在下林仔边街（港东），县东南四十里，屋八间，同治五年黄长记董建。

　　一在放索庄（港东），县东南四十一里，屋三间，咸丰二年董事苏习募缘建造。

　　一在新埔庄（港东），县东南四十二里，屋三间，光绪三年董事陈窑募缘重修。

　　一在枋寮街（港东），县东南六十里，屋二间（额「德兴宫」），道光十一年林光辉董建。

　　一在阿侯街（港西），县东二十里，屋十四间（额「慈凤宫」），道光五年郭先桂董修，乾隆四十一年郑麟鼎建。

　　一在万丹街（港西），县东二十里，屋十间（额「万惠宫」），嘉庆二十五年李增选募建，光绪十六年李文学董修。庙租四十八石。

　　一在新园街（港西），县东二十里，屋九间（额「新惠宫」），道光二十二年简鳌山董建。庙租十元。

　　一在内埔庄街（港西），县东四十里，屋五间，嘉庆八年锺麟江倡建，道光二十九年举人锺桂龄重修。庙租三十六石。

　　一在阿里港街（港西），县东北四十里，屋十间（额「双慈宫」），乾隆四十七年庄乡生董建。

　　一在盐埔庄（港西），县东北四十里，屋三间（额「灵慈宫」），光绪十二年吕雷董建。

　　一在打铁店庄（港西），县东北四十一里，屋四间（额「慈隆宫」），光绪九年庄耆卢寿董建。

　　一在大道关庄（港西），县东北四十三里，屋二间，光绪十年锺委董建。

　　观音寺（额「龙山寺」），在大东门内，屋十二间，乾隆三十年居民建，嘉庆十二年陈可寄董修，道光十五年张源裕重修，同治十年隆益号再修。庙租十九石。清溪林成功助田十六甲，六庄盐州捐渡头一所，年纳银十六元。

　　一在双慈亭后殿，屋二间（余见「天后宫」条下）。

　　一在城隍庙后殿，屋三间（余见「城隍庙」条下）。

　　一在关帝庙后殿，屋三间（余见「关帝庙」条下）。

　　一在旧城内龟山麓（兴隆），县西十五里，屋九间（额「兴隆寺」），康熙五十八年知县李丕煜建。寺后有石磴，屈曲数层，通天后宫，陟其巅，烟海晴波、平沙落雁，皆在目前，可供远眺。乾隆五十八年，南路营游击丁茂、凤山县儒学吴策勋、凤山县巡政厅饶烛修，光绪十一年生员蓝丰年募缘重修。庙租一百六十石。

　　一在旧治西门外（兴隆），县西十五里，屋一间（额「泗洲寺」），创建莫考。今废。寺前有潭一口，为放生池。

　　一在观音山麓（观音），县北二十三里，屋八间（额「翠屏岩」），光绪二年恩贡生苏怀珠募修。

　　一在大冈山腰（嘉祥），县北五十七里，屋十间（额「超峰寺」），乾隆二十八年知府蒋允焄建，光绪六年李建成募修。

　　一在兰坡岭顶（观音），县东北四十里，屋六间，同治十二年职员蓝登辉建。

　　一在大湖街（长治），县北六十里，屋二间，嘉庆五年林同兴建。

　　一在海埔庄（文贤），县西北六十六里，屋三间（额「海山宫」），光绪六年刘池募建。

　　一在打鼓山麓（兴隆），县西十二里，屋三间（额「元兴寺」），乾隆八年住僧经元募建，光绪十七年发火烧毁。

　　一在海汕庄（凤山），县南十八里，屋二间（额「朝凤寺」），光绪十六年洪溥募修。

　　一在咸水港（凤山），县南十七里，屋四间（额「清水寺」），同治八年廪生林际时募建。

　　一在草衙庄（凤山），县南十里，屋八间（额「朝阳寺」），道光元年生员陈世芳募建，光绪七年王洪祥重修。

　　一在凤山麓（小竹），县东西十八里，屋十四间（额「清水岩寺」），道光十四年总理简立募建，光绪十四年总理黄合春号董修。庙租二十五石、糖一千四百斤。

　　一在万丹街（港西），县东二十里，屋六间（额「万泉寺」），乾隆三十九年李振利募建，嘉庆二十五年李增选捐修，同治八年李吉利重修，光绪十一年王恒顺再修。

　　一在两鱼山东北（港西），县东二十里，屋十一间（额「赤山岩」），同治三年黄正春董修。庙租二十五石。

　　一在两鱼山西南（港西），县东二十里，屋一间（额「高冈亭」），光绪六年陈宗维募建。

　　一在小琉球屿大寮澳山顶，县东南六十里，乾隆五十九年居民募建。

　　真武庙（祀元天上帝，亦名北极大帝），在新甲庄（大竹），县西南四里，屋两间，光绪五年陈弄董修。

　　一在左营庄（兴隆），县西北十六里，屋六间，光绪九年林源和董修。庙租十四石。

　　一在廍后庄（兴隆），县西北十六里，屋六间，嘉庆五年许卓募建，同治十三年卓隆美董修。

　　一在大社庄（观音），县北二十里，屋六间，嘉庆十四年林佐募建，光绪十七年林振义董修。

　　一在援剿中庄（观音），县北三十四里，屋八间，道光二十六年生员林纯一募建。

　　一在前锋庄（仁寿），县西北四十里，屋八间，嘉庆十四年李承业募建。庙租一百三十元。

　　一在田厝庄（嘉祥），县北四十七里，屋四间，道光六年萧廷献募建，同治三年陈六嘉董修。庙租十二石。

　　一在涂库庄（嘉祥），县北五十里，屋八间，乾隆元年孙邱郑募建，光绪二年居民重修。庙租十六石。

　　一在北领旗庄（维新），县西北五十二里，屋二间（额「北极殿」），嘉庆元年杨神募建。

　　一在三镇庄（维新），县西北五十三里，屋二间（额「北极殿」），光绪四年杨铨募建。

　　一在万丹街（港西），即万泉寺前殿（前祀真武，后祀观音，前后各三间，连左右护室共十三间，实只一□而已），县东二十里，庙租十三石（余见「观音寺」条下）。

　　一在下甲庄（长治），县西北五十四里，屋二间，道光十七年董事黄水募建。

　　一在竹沪庄（长治），县西北五十五里，屋四间，光绪十年董事蔡罗重修。

　　一在中庄（小竹），县东五里，屋五间，乾隆三十三年武生蔡国治募建。

　　一在九曲塘庄（小竹），县东十里，屋八间，同治七年陈宽募建。庙租四十二石，又曹公两圳应缴油香银百四十二元。

　　一在崁顶街（港东），县东三十里，屋十六间，乾隆三十九年庄江募建，道光十三年胡国柱重修。庙租十七石八斗。

　　一在崎仔头庄（港东），县东南四十二里，屋二间，道光二十八年林三宝募建。

　　一在大埔庄（港西），县东二十里，屋一间，光绪十九年陈连德等重修。

　　一在阿侯街（港西），县东二十里，屋一间，光绪十七年林庆记号重修。

　　保生大帝庙（祀宋吴真人，或称之为大道公），在■〈鱼逮〉港庄（大竹），县西九里，屋八间，光绪六年总理卢恭募建。

　　一在打鼓山麓（兴隆），县西十六里，屋八间，光绪三年黄抱修。

　　一在旧城内（兴隆），县西十五里，屋三间（额「慈济宫」），道光二十八年陈琼募修。庙租三十石。

　　一在桃仔园庄（兴隆），县西北十八里，屋五间，光绪十七年黄见募修。

　　一在后颈庄（半屏），县西北十八里，屋四间，嘉庆二十一年董事杨儒募修。

　　一在外埔庄（观音），县北二十一里，屋一间（额「保寿宫」），光绪元年吴春盛董修。

　　一在大道公厝庄（观音），县北二十五里，屋六间（额「保兴宫」），嘉庆十八年居民建，光绪九年吴阿崁修。

　　一在大社庄（维新），县西北五十五里，屋十七间（额「泽深宫」），嘉庆十四年苏串募建，光绪十九年苏景清董修。

　　一在大湖街（长治），县西北六十里，屋五间（额「长寿宫」），乾隆四十年叶泰兴建。

　　一在湖内庄（长治），县西北六十里，屋二间（额「普济宫」），嘉庆二年王天培募建。

　　一在围仔庄（文贤），县西北六十七里，屋八间（额「慈济宫」），康熙二十年李天赐建，雍正三年叶惠修，嘉庆十六年林必捷重修，光绪十八年郑武再修。

　　一在田中央庄（凤山），县东南三里，屋十二间（额「真君宫」），乾隆二年林晋国修。庙租二十石。

　　一在后庄（小竹），县东六里，屋五间（额「保兴宫」），咸丰元年戴国英修。

　　一在考潭庄（小竹），县东南八里，屋八间（额「保福宫」），道光二十一年武生简敬心募建，光绪四年简逢春董修。

　　一在顶林仔边街（小竹），县东南二十里，屋二间（额「兴济宫」），乾隆十四年叶文宾募建，光绪十三年武举朱春田董修。租糖四百斤。

　　一在中林庄（凤山），县东南十九里，屋二间（额「凤集宫」），光绪二年萧返募修。庙租二十三石八斗五升。

　　一在海埔庄（港东），县东南四十三里，屋四间，道光二十七年王利募建。

　　一在北势寮庄（港东），县东南六十里，屋二间（额「保安宫」），乾隆五十年杨光兴董建。

　　一在阿侯街（港西），县东二十里，屋八间，光绪十五年曾吉星董修。

　　开漳圣王庙（祀陈圣王），在竹巷庄（大竹），县西里许，屋二十三间，嘉庆六年张元音募建，光绪七年商民通裕号董修。庙租一百五十石，租糖五千斤。

　　一在旧城内（兴隆），县西十五里，屋六间，创建莫考。今已倾圯。

　　广泽尊王庙（祀郭圣王），在大树脚庄（小竹），县东北二十里，屋八间（额「凤安宫」），同治元年张九、梁营募建。

　　三山国王庙（祀清化威德报国王、助政明肃宁国王、惠威宏应丰国王），在三角通街，屋六间（额「广宁庙」），乾隆二十年韩江募建，同治十二年洪大吉董修，后殿为昌黎祠。

　　一在盐埕庄（大竹），县西十二里，屋五间，乾隆五十九年萧晋期募建，光绪八年谢道董修。

　　一在旧治南郊（兴隆），县西十五里，屋八间（额「广济宫」，并祀池王），乾隆五十四年吕锺募建。庙租四十六元。

　　一在右冲庄（半屏），县西北二十里，屋五间，光绪元年武生杨应龙董修。

　　一在大庄（观音），县北二十一里，屋七间，咸丰七年苏排董修。

　　一在新庄（仁寿），县西北二十八里，屋三间，咸丰二年黄清募建。庙租十六石。

　　一在九甲围庄（仁寿），县西北二十八里，屋四间，同治十三年郑尚募建。庙租四十石。

　　一在六班长庄（仁寿），县西北三十里，屋三间，道光十年郑兴、刘仁募建。

　　一在潭底庄（嘉祥），县北四十六里，屋六间，道光二十年陈笔募建，光绪二年蔡果董修。

　　一在那拔林庄（嘉祥），县北五十里，屋四间，光绪元年林耀西董修。

　　一在潮州庄街（港东），县东三十里，屋九间，嘉庆元年张国俊募建，同治去年周同顺董修。庙租二十石。又一座亦在潮州庄街，屋二间，道光元年陈阿漏募建。庙租二十八元。

　　一在四块厝（港东），县东三十五里，屋五间，乾隆五十九年陈春来募建，光绪十四年陈阿喜董修。庙租十九石。

　　一在加走庄（港东），县东四十里，屋二间，同治十二年张嘉礼募建。

　　一在新置庄（港东），县东四十里，屋一间，咸丰九年陈丰传建。

　　一在荖藤林庄（港东），县东四十一里，屋二间，道光十年李孟凉募建。

　　一在下林仔边街（港东），县东四十里，屋二间，同治五年黄长记募建。

　　一在海丰庄（港西），县东二十三里，屋八间，同治四年岁贡生郑元奎募建。

　　一在九块厝庄（港西），县东北三十里，屋十一间，乾隆四十三年陈庆祥募建。

　　一在大埔庄（港西），县东北五十五里，屋六间，同治四年刘月磷募建。

　　王爷庙（内祀朱王），在篱仔内庄（大竹），县西南七里，屋五间（额「龙阁寺」），光绪七年武生陈德音董修。庙租八石，又陂税银十六元。

　　一在林竹竿庄（大竹），县西七里，屋一间（额「代天府」，内祀李王），咸丰七年李光流募建。

　　一在漯仔底庄（兴隆），县西十二里，屋四间（内祀池王），光绪十六年隆益号修。

　　一在内围庄（兴隆），县西十四里，屋八间（内祀池王），乾隆五十四年吴世芳募建，光绪十二年陈华董修。庙租二十元。

　　一在滥埔庄（赤山），县东北八里，屋三间（内祀池王），光绪六年沈芸募建。

　　一在楠梓坑街（观音），县北二十里，屋一间（内祀朱王），光绪元年郭对北董修。

　　一在中埔庄（观音），县北二十里，屋五间（内祀池王），嘉庆五年王允、王雄募建。

　　一在田寮庄（观音），县北二十八里，屋六间（额「代天巡狩」，祀温王），光绪十年黄屋董修。庙租三石。

　　一在下漯底庄（仁寿），县西北三十四里，屋五间（内祀池王），同治二年庄民建。

　　一在顶漯底庄（仁寿），县西北三十五里，屋三间（内祀李王），光绪十一年生员孙待聘董建。

　　一在螺潭庄（仁寿），县西北三十六里，屋六间（内祀池王）光绪九年廖鸿飞董修。

　　一在后协庄（仁寿），县西北四十里，屋一间（内祀池王），嘉庆十四年张厚董建。庙租十石。

　　一在弥陀港庄（仁寿），县西北四十里，屋一间（内祀池王），光绪元年张邦和、林年三董修。

　　一在知高寮庄（仁寿），县西北四十三里，屋三间（内祀郭王），光绪六年林生董修。

　　一在港口仑庄（仁寿），县西北四十五里，屋一间（内祀雷王），嘉庆十八年林掽董建。

　　一在仙草寮庄（嘉祥），县北四十五里，屋四间（祀温、吴、朱、李、池五王），光绪五年李赛募建。

　　一在大乌山腰（嘉祥），县北五十里，屋三间（额「昆山寺」，内祀池王），光绪十年李赛募建。

　　一在三爷陂庄（维新），县西北五十里，屋三间（额「武安宫」），光绪十七年杨红募建。

　　一在乌树林庄（维新），县西北五十五里，屋三间（额「保宁宫」，内祀池王），光绪六年苏瑞居募建。

　　一在围仔内庄（维新），县四北五十五里，屋二间（额「东安宫」），同治三年叶石募建。

　　一在蔡文庄（维新），县西北五十五里，屋四间（额「声灵宫」），嘉庆九年蔡连登募建。

　　一在新园庄（长治），县西北五十六里，屋八间（额「福善宫」，内祀池王），乾隆二十九年张志凝建，四十九年谢君泽修，嘉庆十七年谢出坎继修，道光三年杨总芳续修，咸丰十年黄余庆重修，同治三年黄应清再修。

　　一在大湖街（长治），县西北六十里，屋二间（额「碧湖宫」，祀朱、李、池三王），嘉庆三年林昆义募建。

　　一在拔仔林庄（文贤），县西北六十三里，屋八间（额「福寿宫」，内祀池王），同治二年郑合募建。

　　一在大人宫庄（凤山），县东南十二里，屋八间（额「凤仪宫」，祀温、朱、池三王），乾隆十二年吴和尚建，光绪九年吴觉修。庙租三十六石。

　　一在大林蒲庄（凤山），县东南二十里，屋五间（额「凤林宫」，内祀温王），咸丰三年吴超然董修。庙租九十八石二斗七升六合。又一座亦在大林蒲庄，屋八间（额「凤岫宫」，内祀池王），光绪十七年陈知董修。

　　一在东港街（港东），县东南三十里，屋九间（额「东隆宫」，内祀温王），光绪十三年陈顺源号募建，十七年洪朝辉董修。

　　一在加走庄（港东），县东南四十里，屋二间（内祀李王），乾隆五十四年戴包募建。庙租一百石。

　　一在港西庄（港西），县东二十三里，屋一间（内祀朱王），光绪六年方酣募建。

　　一在崎仔头庄（港西），县东北三十八里，屋一间，道光十五年居民建。

　　一在过港庄（港西），县东北四十一里，屋二间，道光十八年居民建。

　　文昌祠，在楠梓坑街（观音），县北二十里，屋二间，嘉庆六年岁贡黄昌选募建，道光二十七年郭汾盛董修。

　　城隍庙，在凤仪书院西偏，屋二十八间，嘉庆五年建，咸丰九年岁贡生吴春华修。

　　一在旧治北郊（兴隆），县西十五里，屋十五间，康熙五十七年知县李丕煜建，乾隆五十八年凤山县儒学吴策动修，咸丰六年职员陈大奎重修。庙租十五元。

　　一在梓官庄（仁寿），县西北三十六里，屋八间，光绪五年王泉、何富董修。

　　龙王庙，在县署东偏，与城隍庙比邻，屋三间，道光二十三年知县魏彦仪建。

　　东岳庙（祀仁圣大帝，俗呼六将庙），在参将衙右，与四圣庙（见「天后宫」条下）比邻，屋七间，同治四年中军赵品建。

　　韩文公祠，在三角通街三山国王庙后殿，屋二间（额「昌黎祠」余见「三山国王庙」条下）。

　　一在内埔庄街（港西），与天后宫比邻，县东四十里，屋六间，道光七年武生李孟树倡建，咸丰十二年举人余春锦募修，光绪十七年例贡生李向清重修。

　　祖师庙（额「同安庙」，祀清水祖师、保生大帝、天后、张舍人），在中和街，屋四间，同治十二年举人王希维修。

　　一在前金庄（大竹），县西十里，屋六间（额「万兴宫」），光绪六年张浚修。

　　一在下五块厝庄（半屏），县西北十五里，屋一间，道光二十四年曾士镜募建。

　　一在仁武庄（观音），县北十五里，屋四间，光绪十年刘梧桐修。

　　一在涂库庄（观音），县北二十二里，屋三间，道光九年庄万建。

　　一在保舍甲庄（观音），县北二十三里，屋五间，道光六年张同募建。

　　一在竹仔港庄（维新），县西北五十里，屋六间（额「文兴宫」），嘉庆十年陈士忠等募建。

　　一在二桥庄（凤山），县东南十二里，屋三间（额「龙凤宫」），光绪十四年黄响董修。

　　一在阿侯街（港西），县东二十里，屋二间，嘉庆二十二年陈廷春募建。

　　太子庙（额「广济宫」），在戏狮甲庄（大竹），县西南八里，屋八间，乾隆二十五年董大章募建，光绪十五年陈贤重修。

　　一在三块厝街（大竹），县西十里，屋八间（额「三凤亭」），同治九年同知衔张鉴道重修。

　　一在左营庄（兴隆），县西北十六里，屋二间，光绪九年林源和董修。

　　一在竹仔门庄（观音），县北十七里，屋三间（额「大福宫」），同治六年生员钱英才募建。

　　一在竹沪庄（长治），县西北五十五里，屋五间，光绪十三年庄当董修。

　　一在新隘寮庄（隘西），县东北四十里，屋三间（额「保安宫」），光绪十三年职员陈国馨募建。

　　元帅庙，在滚水庄（观音），县北三十里，屋八间（内祀唐张睢阳），道光三十年杨燕翼募修。

　　一在右冲庄（半屏），县西北二十里，屋十间（祀张睢阳），道光二十七年徐临董修。

　　一在阿嗹庄（嘉祥），县北五十五里，屋八间（额「清和宫」，祀辛元帅），乾隆五十八年陈江募建，道光九年陈允董修，光绪三年廪生陈月三、武生陈月璧重修。

　　一在石燕潭（嘉祥），县北六十里，屋三间（额「安和宫」，祀李元帅），光绪十八年沈纯潜、叶邦董修。

　　广应庙（俗呼王公庙，祀晋谢东山），在王公庙庄（小竹），县东南二十里，屋十间，咸丰三年廖安修，光绪九年黄荣记重修。

　　凤腾宫（祀武德尊侯圣王公火神），在莿葱脚庄（凤山），县东南十里，屋八间，光绪七年梁钳募建。

　　吕仙祠（祀吕纯阳），在旗后山腰（大竹），县西南十五里，屋六间，光绪十八年总镇衔万国标修。

　　临水夫人庙，在旗后山腰（大竹），县西南十五里，屋十间（额「顺懿宫」），光绪五年林轸董建（按此庙神为陈姓，讳靖姑，福州下渡陈昌女，年二十有四，成神于古田县之临水洞。宋淳佑间，封崇福昭惠慈济夫人，赐庙额「顺懿」，历朝皆有封号。国朝咸丰间，闽人林天龄奏请加封顺天圣母）。

　　注生娘庙，在仕隆庄（仁寿），县西北二十八里，屋三间，嘉庆元年生员林邦英募建。

　　大将庙（祀陈大将军，即陈元），在赤山里，县北八里，屋二间，同治八年中军赵品修（按旧志「武功」列传载：陈元，侯官人，台湾镇标左营千总。台贼朱一贵倡乱时，元同本标右营游击周应龙率兵御贼于南路冈山。元奋勇掩击，贼稍却，官军进屯赤山。越日，贼悉众来，四面围攻，官军深入，不清地利。元力战，数次中创，被获，逼降，不屈死。事闻，予恤，赐祭一次，荫一子以千总用，厥后居民即其地建庙祀之）。

　　宁靖王庙，在竹沪庄（长治），县西北五十五里，屋五间，创建莫考（按旧志云：王忠义炳蔚，竹沪是垦田地，乡人立庙祀之）。光绪十七年庄当募修。庙租四十石。

　　大将庙（祀康将军，事迹未详），在七老爷庄（大竹），县西南三里，屋五间，雍正十三年李元、蔡南建，同治十一年叶庚修。

　　一在万丹街（港西），县东二十里，屋一间（祀陈将军，乾隆五十一年庄大田之乱，将军曾引兵御贼，阵亡于此），乾隆六十年吴善心募建。

　　大士爷庙，在港仔墘庄（凤山），县南十里，屋三间，乾隆六十年贡生李国珍募建。

　　火神庙，在旧治东门内（兴隆），县西十五里，屋二间，道光二十九年岁贡生陈琨董修。

　　伽蓝爷庙，在旧治西部（兴隆），县西十五里，屋一间，道光二十九年副贡生刘维仲董修。

　　福德祠，在县署头门内左侧，屋三间，同治六年知县凌树荃重修。

　　一在中和街，屋四间，嘉庆十四年居民建，同治五年重修。

　　一在县城小东门外过沟仔街（大竹），屋一间（额「东福祠」），创建莫考。

　　一在德乃嘉庄（大竹），县东里许，屋一间（额「报安祠」），咸丰十一年岁贡生吴春华建。

　　一在冈山仔庄（大竹），县西南六里，屋一间，咸丰五年庄公漏董建。庙租三元。

　　一在旧治东郊（兴隆），县西十五里，屋二间（额「东瀛社」），道光二十九年陈琨募建。

　　一在旧治南郊（兴隆），县西十五里，屋一间，道光二十九年居民建。

　　一在旧治北郊（兴隆），县西北十五里，屋二间（额「镇福社」），光绪九年余令募建。

　　一在崎脚庄（兴隆），县西十四里，屋二间，光绪十四年方带建。

　　一在后劲庄（半屏），县西北十八里，屋一间，咸丰六年生员林启泰董修。

　　一在顶咸田庄（仁寿），县北三十里，屋一间，光绪十五年杨漏董修。

　　一在阿公店街（仁寿），县北四十里，屋二间，光绪二十年黄应年董修。

　　一在程乡庄（仁寿），县北四十里，屋一间，光绪十五年张典建。

　　一在顶林仔边街（小竹），县东南二十里，屋五间，乾隆十四年叶文宾建，光绪九年陈芽修，光绪三十年黄合春重修。租糖八百斤。

　　一在东港街（港东），县东南三十里，屋二间（额「福安宫」），光绪十八年邱拱辰董修。

　　一在万丹街（港西），县东二十里，屋三间，乾隆六年李殿建，同治十年李九朝修。

　　一在阿侯街（港西），县东二十里，屋一间，光绪十六年黄顺发董修。

　　一在西瓜园庄（港西），县东北四十五里，屋一间，光绪十八年洪源、黄寅董建。

　　曹公祠，在凤仪书院头门内左畔，屋四间（祀前邑侯曹公讳谨，字怀朴，河南人，丁卯解元），咸丰十年阖邑土民建。

　　敕建淮军昭忠祠，在武洛塘山麓（大竹），县北半里许，屋十二间，光绪二年提督军门唐定奎建，副将赵元成督造。

　　昭忠祠（旧名斌忠祠，俗呼义民祠），在西门内，屋五间，道光二十七年建，光绪十七年邑候李淦重修。

　　义祠，在六根庄外（港东），县东南五十里，屋二间，光绪十一年李光募建。

　　节孝祠，在旧治城内（兴隆），县西十五里，屋二间，光绪三年凤山县儒学黄而康、叶滋东重修。

　　烈女祠，在阿侯街（港西），县东二十里，屋三间，光绪十一年生员江元徽、陈鸣阳董建。

　　潮军义勇祠，在旧治天后宫左畔（兴隆），县西十五里，屋十间，光绪四年福建补用道方勋建。又筹生息银六百两，存交郑、谢两姓，为逐年祭祀、修理之费。  
　 
戊部

　　职官

　　知县

　　下淡水县丞

　　下淡水巡检

　　典史

　　儒学教谕

　　南路营参将

　　下淡水都司

　　南路营守备

　　 知县

　　杨芳声（直隶万全左卫人，岁贡），康熙二十三年任，秩满，升户部江南司主事（有传）。

　　闵达（江西南昌人，己酉举人），康熙二十九年任，秩满，升行人司行人。

　　朱绣（陕西凤翔人，己丑进士），康熙三十四年任，以忧去。

　　刘国辅（奉天正红旗人，岁贡），康熙三十八年任，秩满，升湖广知府。

　　宋永清（奉天正红旗人，原籍山东莱阳，监生），康熙四十三年任，秩满，升延庆府知府（有传）。

　　时惟豫（奉天镶蓝旗人，贡生），康熙五十一年任，秩满，升厦门海防同知。

　　李丕煜（直隶泺州人，岁贡），康熙五十六年任。

　　靳树畹（奉天镶黄旗人，己酉副榜），康熙六十一年任，卒于官。

　　杨毓健（字力人，湖广长阳人），康熙六十一年任，雍正元年卸（有传）。

　　萧震（湖广潜江人，丙戌进士），雍正元年任。

　　熊琴（四川安县人，戊子举人），雍正四年任。

　　钱洙（浙江嘉善人，荫生），雍正七年任，寻升本府知府（有传）。

　　林鹏飞（广东潮阳人，庚戌进士），雍正十三年任。

　　方邦基（浙江仁和人，庚戌进士），雍正十三年任，秩满，以忧去，继升本府知府（有传）。

　　程芳（江南休寗人，贡生），乾隆三年任。

　　邹秉垣（江南无锡人，癸丑进士），乾隆六年十月任。

　　吕锺琇（广东饶平人，丙午举人），乾隆九年十一月任，大计卓异，进京引见，十二年十月回任。

　　赵轼临（浙江萧山人，监生），乾隆十一年七月署。

　　鲁光鼎（浙江会稽人，监生，本县丞），乾隆十二年七月署，十月离任，十三年闰七月再署。

　　王如璋（江西庐陵人，本府经历），乾隆十三年六月署。

　　陈志泰（江南甘泉人，举人），乾隆十四年任（有传）。

　　吴开福（江南全椒人，台湾县丞），乾隆十六年六月署。

　　吴土元（河南光州人，举人），乾隆十七年三月任。

　　嵇璇（江苏长州人，诸罗县丞），乾隆十九年五月署。

　　丁居信（江南仪征人，庶吉士散馆），乾隆二十年九月任。

　　秦其煟（广西桂林人），乾隆二十三年十二月任。

　　张天德（贵州贵筑人，拔贡，诸罗县丞），乾隆二十四年十二月署。

　　王瑛曾（字玉裁，江苏无锡人，举人），乾隆二十五年八月任，荐举。二十八年编纂凤山县志。

　　谭垣（字收亭，号桂峤，江西龙南人，戊辰进士），乾隆二十九年五月任，三十三年四月卸（有传）。

　　汤大奎（见「忠节流芳」碑，籍贯莫考），乾隆五十一年林爽文倡乱，庄大田应之，陷旧治，公在任，率子守城，殉节。

　　吴兆麟（江南无锡人，见「忠节流芳」碑），嘉庆五年任。

　　顾朝栋（籍贯莫考），嘉庆十七年任，十九年卸。

　　吴性诚（字朴，籍贯莫考），嘉庆十九年摄理，二十二年卸。

　　陈蒸（见凤仪书院碑，籍贯莫考），嘉庆二十二年署。

　　庞周（江南江寗人），嘉庆二十二年署。

　　杜绍祁（赐进士出身），道光三年任，籍贯莫考。

　　徐必观（江西南昌府奉新县人，由副贡生中式嘉庆壬戌进士，即用知县），道光七年三月初二日署理，闰五月二十七日实任，十年九月十五日交卸。又十二年十二月二十二日任，十四年十一月十六日卸。

　　托克通阿（正蓝旗满洲都统宗室，色和洪额佐领下人，由监生中式嘉庆丙子举人），道光十年九月十五日署任，十二年十二月二十二日卸。

　　丁文焘（江苏常州府阳湖县人，由监生报捐县丞），道光十四年十一月十六日代理，十五年四月初一日卸。

　　易金杓（江苏扬州府仪征县人，由监生报捐未入流加分发），道光十五年四月初一日代理，八月初一日卸。

　　魏瀛（湖南衡阳人，由拔贡考觉罗教习，丁卯举人），道光十五年八月初一日任，十七年正月二十五日卸。

　　曹谨（宇怀朴，河南怀庆府河内县人，嘉庆丁卯解元，丁丑会试大挑一等以知县用），道光十七年正月二十五日任，十八年二月二十八日奉文准补，二十一年七月初一日卸（有传）。

　　白鹤庆（河南怀庆人，监生捐县丞加分发），道光二十一年七月初一日代理，二十二年正月二十二日卸。

　　仝卜年（山西解州平陆人，嘉庆辛未进士），道光二十二年正月二十二日摄理，三月初三日卸。

　　魏彦仪（江苏阳湖人，内阁供事，入国史馆，以府经历用），道光二十二年三月初三日任，二十五年正月二十六日卸。

　　玉庚（正蓝旗汉军荫生，道光五年补授翰林院笔帖式，充功臣馆校对官，校对昭忠列传书成，议叙知县），道光二十五年正月二十六日代理，二十六年闰五月初六日交卸。

　　蒋律武（江西铅山人，由翰林院供事咨送实禄馆，书成，议叙从九，双月选用），道光二十六年闰五月初六日署理，二十七年二月初九日卸。

　　郭兆荣（陕西商州人，道光元年恩科举人，十五年会试大桃知县），二十七年二月初九日署，九月初六日卸。

　　丁曰健（顺天宛平人，原籍安徽，乙未恩科举人，庚子拣选知县），道光二十七年九月初六日任，二十八年十月初六日交卸。

　　高鸿飞（江苏高邮州人，拔贡，辛丑进士，改庶吉士，以知县用），道光二十八年十月初六署，三十年三月初二日卸。

　　郭兆荣（籍贯见上），道光三十年二月初二日任，咸丰元年三月十五日卸。

　　唐均（浙江嘉兴秀水人，由附生遵捐翰事例，以布司照磨用），咸丰元年三月十五日署，二年正月二十六日卸。

　　王廷干（山东安邱人，庚子进士），咸丰二年正月二十六日署，三年四月二十八日会匪林恭等作乱，城陷死之。

　　郑元杰（浙江山阴人，道光二十二年在闽捐输助饷，保县丞），咸丰三年六月初七日署，四年十二月二十二日卸。

　　张启煊（浙江平阳人，由监生报捐主事职衔，道光二十二年投效军营，捐贡助饷，保以通判分发试用），咸丰四年十二月二十二日署，五年十月初一日卸。

　　罗宪章（云南楚雄府白盐井人，道光甲辰进士），咸丰五年十月初一日摄理，九年三月十五日交卸。又于十年三月二十四日回任，同治元年八月初一日卸。又于同治二年八月初一日回任，十一月初一日卸。

　　马庆钊（四川成都人，由监生捐纳从九品分发），咸丰九年三月十五日署理，十年三月二十四日交卸。

　　张传敬（贵州贵筑人，原籍安徽桐城县人，由内阁供事恭修玉牒告成，议叙从九品分发），同治元年八月初一日署理，二年八月初一日卸。

　　王衢（甘肃泾州人，道光十年游幕新疆，投效喀叶噶尔军营，辨理善后通商文案出力，蒙改以吏员保举选，授建安县房村巡检），同治二年十一月初一日兼署，三年十月初五日交卸。

　　凌树荃（安徽定远人，道光己酉顺天举人，咸丰八年投效军营，光复天长出力，保以知县即选），同治三年十月初五日署理，六年二月初三日卸。又六年八月十三日回署，七年十二月十七日卸。

　　吴本杰（湖北锺祥人，由附贡生报捐知县，指分福建），同治六年二月初三日署任，八月十三日交卸。

　　韩庆麟（顺天宛平人，咸丰乙卯副贡，就职直隶州州判，咸丰十年报捐府经历），同治七年十二月十七日署任，八年七月十五日交卸。

　　严成仪（湖南龙阳人，同治乙丑进士，引见以知县用），同治八年七月十五日任，九年八月二十五日卸。

　　区宅裕（广东南海人，道光己亥举人，乙丑会试后以知县用），同治九年八月十五日署，十年二月二十七日卸。

　　孙继祖（浙江绍兴会稽人，由实录馆供事议叙从九品选用），同治十年二月二十七日署任，十一年八月二十九日交卸。又于十三年七月十二日回署，光绪三年正月二十四日卸。

　　饶书升（安徽旌德人，咸丰九年由监生报捐县丞），同治十一年八月二十九日署任，十一月十一日交卸。

　　李煐（江苏元和人，字卓如，由监生于闽省援剿案内请奖，以县主簿选用，同治元年于浙江捐米案内请奖，以通判选用），同治十一年十一月十一日署理，十三年四月初一日卸。

　　游熙（湖北江夏人，原籍四川华阳县，由监生报捐府经历选用），同治十三年四月初一日代理，六月初四日卸。

　　傅以礼（顺天大兴人，原籍浙江会稽县，由监生报捐同知），同治十三年六月初四日署任，七月十二日交卸。

　　陈祚（云南昆明人，咸丰乙卯举人），道光三年正月二十四日代理，八月十三日交卸。

　　邓厚成（江西新建人，同治壬戌恩科补行戊午正科举人），光绪三年八月十三日署，四年八月十八日卸。

　　邓嘉绳（江苏江寗人，由附贡捐训导，改中书科中书衔，咸丰十一年在军营出力，保以知县即选），光绪四年八月十八日任，五年闰三月十一日交卸。

　　饶世缨（江西广昌人，丁丑进士），光绪五年闰三月十一日代理，六年十月二十一日交卸。

　　钱稼秋（浙江山阴人，由附贡中同治壬戌恩科举人，捐内阁中书），光绪六年十月二十一日署七年腊月初三日卸。

　　武颂扬（甘肃秦州人，庚辰进士），光绪七年十二月初三日署，九年七月十六日交卸。

　　唐宝鉴（直隶静海人，辛亥恩科举人，报捐内阁中书），光绪九年七月十六日署，十年八月十五日卸。

　　黄家鼎（浙江鄞县人，由监生报捐同知，双月选用），光绪十年八月十五日代理，十一年四月初八日卸。

　　冯誉驺（广东高要人，由附贡捐詹事府主簿），光绪十一年四月初八日署，二十七日卸。

　　李嘉棠（广东嘉庆人，由监生报捐通判，指分福建试用），光绪十一年四月二十七日代理，九月二十三日卸。

　　张星锷（四川峨眉人，辛未翰林院庶吉士，加捐同知衔），光绪十一年九月二十三日任，十二年十二月十七日卸。

　　饶书升（籍贯见上），光绪十二年十二月二十七日代理，十三年二月二十九日交卸。

　　吴元韬（广东香山人，由监生捐通判，指分加捐提举衔），光绪十三年二月二十九日代理，十四年六月十一日卸。

　　高光斗（湖北黄冈人，由监生投效军营，历保以知县补用），光绪十四年六月十一日代理，十一月初九日交卸。

　　张兆芝（湖南东安人，由附贡捐府经历，同治三年克复潮州、安吉各城案内保以知县留浙补用），光绪十四年十一月初九日调署，十五年五月二十六日交卸。

　　高晋翰（山东海阳人，由监生捐从九分发广东试用），光绪十五年五月二十六日调署，十六年闰二月十三日卸。

　　李麟图（顺天宛平人，原籍江苏武进，由监生捐通判加提举衔分发），光绪十六年闰二月十三署，十月十一日卸。

　　李淦（安徽黟县人，由附生投效，历保以知县补用），光绪十六年十月十一日调署，二十年三月二十五日卸。

　　俞秉焜（顺天大兴人，原籍浙江德清县，由监生中式顺天举人引见，以知县用，原任彰化县，以釆访出力，保加五品衔），光绪二十年三月二十五日上任。

　　 下淡水县丞

　　叶维荣（河南商邱人，监生），雍正十年任。

　　刘长善（陕西华州人，生员），乾隆元年任。

　　李国桐（广东揭阳人，贡生），乾隆四年任。

　　涂坤（江西靖安人，监生），乾隆七年十二月任。

　　鲁光鼎（浙江会稽人，监生），乾隆十一年三月任。

　　吴开福（江南全椒人，监生），乾隆十三年二月任。

　　裴镶（湖广武陵人，副榜），乾隆十四年六月任。

　　王如璋（江西人，本府经历），乾隆十六年四月任。

　　徐夔（浙江仁和人，内阁供事），乾隆十七年九月署。

　　郝敬修（山东高密人，监生），乾隆十七年十月署。

　　冯鸿业（山西代州人，监生），乾隆十八年正月任。

　　徐霖（浙江钱塘人，礼部儒士，本县典史），乾隆十九年闰四月升署。

　　沈钰（浙江仁和人，宗人府供事），乾隆二十年十二月任，二十一年正月兼摄下淡水巡检篆。

　　颜崇仁（广西永纯人，监生），乾隆二十一年七月任。

　　顾南金（江南华亭人，监生），乾隆二十四年十一月任。

　　朱颜（江南金匮人，鹿港巡检），乾隆二十七年九月署。

　　杜炳星（浙江青田人，乙卯拔贡），乾隆二十八年三月任。

　　张炘（陕西三原人，由吏目调赴军营，嘉庆五年辨理军需文案议叙从九品选用），道光九年六月二十五日任，十年八月十九日卸。

　　刘荫棠（见凤仪书院木碑，籍贯无考），嘉庆年间任（尚在张炘以前）。

　　秦师韩（河南郊县人，由监生捐纳县丞分发），道光十年八月十九日署，十一年六月初四日卸。

　　黄汝惠（顺天大兴人，由兵部则例馆供事议叙从九品，加捐分发），道光十一年六月初四日任，七月十九日卸。

　　牛明注（安徽寿州人，由监生捐纳府经历），道光十二年七月十九日署，十三年十一月二十日卸。

　　李清桂（山东诸城人，由监生报捐从九），道光十三年十一月二十日署，十四年十二月十五日卸。

　　周晋昭（湖南长沙人，由已满吏遵酌常例报捐从九分发），道光十四年十二月十五署，十五年二月初三日卸。

　　吴湛恩（安徽桐城人，由附贡生捐纳县丞分发），道光十五年二月初三日署，十六年正月初十日卸。

　　沈长棻（浙江海寗州人，由监生报捐从九即用，分发福建），道光十六年正月初十日任，二十日卸。

　　吴湛恩（籍贯见上），道光十六年正月二十日回署，五月十三日卸。

　　沈长棻（籍贯见上），道光十六年正月十三日回任，十七年三月十三日卸。

　　刘锡绶（湖北汉阳人，由监生报捐未入流，加捐分发），道光十七年三月十三日署，四月二十六日卸。

　　锺桂（江西南昌人，由内阁供事议叙签掣未入流），道光十七年四月二十六日署，十八年四月初一日卸。

　　崔寅（安徽桐城人，由监生报捐从九分发），道光十八年四月初一日署，二十年六月二十一日卸。

　　边锡龄（直隶任邱人，寄籍天津静海县，由监生报捐从九），道光二十年六月二十一日署，二十一年四月初五日卸。

　　王志清（顺天大兴人，由监生报捐未入流分发），道光二十一年四月初五日署，十二月十七日出缺。

　　庞裕昆（江南江寗人，由监生捐纳布政使理问衔，道光十二年嘉城逆匪滋事，带勇出力，保以府经历留闽补用），道光二十二年二月二十二日署，二十三年五月二十六日卸。

　　谢得琛（广东平远人，由监生捐纳从九分发），道光二十三年五月二十六日署，二十四年十一月十四日故。

　　陶荣（江苏吴县人，由监生报捐未入流分发），道光二十四年十一月二十一日署，二十五年五月初十日故。

　　陈兆琮（浙江慈溪人，由监生报捐从九分发），道光二十五年五月十八日任，二十六年闰五月十五日交卸。

　　王荣相（浙江钱塘人，由监生报捐未入流分发），道光二十六年闰五月十五日任，二十七年四月二十六日故。

　　赵德璜（江西南丰人，由监生捐纳从九，投效福建），道光二十七年五月十二日署，二十八年九月二十一日卸。

　　高桂馨（浙江庐陵人，由监生捐纳未入流分发），道光二十八年九月二十一日署，二十九年闰四月十五日卸。

　　马克惇（顺天大兴人，原籍陕西，由优生拣选鸿胪寺序班官，遵例就职县丞），道光二十九年闰四月十五日任，咸丰三年二月二十八日卸。

　　王廷干（山东安邱人，庚子进士），咸丰二年正月二十六日署县，三年二月二十八日兼摄，三月十九日交卸。

　　赵启光（顺天大兴人，原籍浙江，由刑部律例馆议叙未入流，加捐分发），咸丰三年三月十九日署，七月初五日卸。

　　范鼎亨（山西洪洞人，由俊秀捐输兵饷，保以县丞留闽补用），咸丰三年七月初五日署，四年八月初十日卸。

　　熊明（江苏江寗人，原籍江西，由监生报捐县丞分发），咸丰四年八月初十日署，十月初九日卸。

　　张恒德（甘肃武威人，由叶尔羌开垦和尔罕地亩内出力，保举即选未入流），咸丰四年十月初九日任，五年十一月初十日卸。

　　徐本义（浙江会稽人，咸丰元年台嘉洪纪滋事案，遵例捐输，保以从九用），五年十一月初十日署任，六年二月十九日交卸。

　　陆坦（顺天大兴人，原籍浙江，由监生捐纳双月府经历），咸丰六年二月十九日署，七年闰五月初六日卸。

　　陈澧（浙江山阴人，由捐职从九，遵酌增常例，加捐分发），咸丰七年五月初六日署，八年十一月初四日卸。

　　管侗（山东高密人，由监生报捐从九选用），咸丰八年十一月初四日署，九年五月初九日卸。

　　赵德璜（籍贯见上），咸丰九年五月初九日回任，同治二年十月出缺。

　　吴鎕（江苏阳湖人，由义首，咸丰三年逆匪滋事案内募勇助饷出力，保以从九选用），同治二年十月二十七日署，三年四月二十七日卸。

　　王淮（河南光州人，由监生报捐县丞，加捐分发），同治三年四月二十七日署，四年三月十七日卸。

　　陈灏（甘肃定安人，由已满吏员掣定未入流，咸丰七年叶尔羌军务出力案内保以府经历升用），同治四年三月十七日任，九年三月二十一日卸。

　　饶书升（安徽旌德人，由监生报捐县丞），同治九年三月二十一日代理，十一月初一日卸，十一年八月署县。

　　陈灏（籍贯见上），同治九年十一月初一日回任，十一年八月初八日卸。

　　王懋功（浙江丽水人，由监生报捐从九分发），同治十一年八月初八日署，十二年十一月二十八日卸。

　　赵增（浙江山阴人，由监生报捐县丞指分），同治十二年十一月二十八日署，十三年六月二十四日交卸。

　　林逢年（广东南雄州人，由附贡生，同治六年捐纳县丞分发），同治十三年六月二十四日署，十月初三日卸。

　　李烛龙（安徽太平人，由监生报捐县丞指分），同治十三年十月初三日署，光绪三年四月十三日卸。

　　刘荃（湖北襄阳人，由监生报捐从九分发），光绪三年四月十三日署，四年五月初一日卸。

　　贝锦雷（浙江镇海人，由军功报捐监生，加捐县丞分发），光绪四年五月初一日署，十月十五日卸。

　　杨锡霖（江西新城人，由附生兼袭云骑尉，同治九年报捐县丞），光绪四年十月十五日署，五年十一月十五日卸。

　　郑英铭（广东清远人，由附贡生报捐县丞，指分福建试用），光绪五年十一月十五日署，七年三月初三日卸。

　　徐耀光（广东丰顺人，由附监生报捐县丞，指分福建试用），光绪七年三月初三日署，八年八月二十九日卸。

　　罗树勋（湖北锺祥人，由监生报捐巡检，指分福建试用），光绪八年八月二十九日署，九年二月二十四日卸。

　　李慕荆（浙江临海人，由附贡生报捐从九，指分福建，加捐指项府狱，分缺先前补用），光绪九年二月二十四日署，七月二十二日交卸。

　　高士俊（湖北黄冈人，由文童办理团练，赏给八品功牌，投营出力，先后保举六品衔补用知县，准补下淡水县丞），光绪九年七月二十二日任，十年八月三十日交卸。

　　黄瀚文（广东镇平人，由监生报捐从九，指分福建试用），光绪十年八月三十日署，十一年十月十五日交卸。

　　吴炳勋（广东英德人，由监生报捐未入流，加捐福建试用，随营差遣出力，保举县主簿，仍留补用），光绪十一年十月十五日代理，十三年三月初七日卸。又于本月二十四日回署，至七月十四日以丁忧卸事。

　　程荣森（安徽怀寗人，由监生报捐从九，指分福建补用，后拿获股首林晚等解办，保准县丞），光绪十三年三月初七日任，二十四日卸。

　　林志贤（四川华阳人，由监生报捐未入流，指分福建试用），光绪十三年七月十四日署，十五年正月十二日卸。

　　黄瀚文（籍贯见上），光绪十五年正月十二日回署，十一月初二日卸。

　　杨泗滨（江苏阳湖人，由监生报捐府经历，指分福建），光绪十五年十一月初二日署，十六年四月初六日卸。

　　符兆绅（江西宜黄人，由俊秀报捐从九，指分福建），光绪十六年四月初六日署，十七年五月二十九日病故。

　　故守正（浙江山阴人，由监生报捐巡检，指分福建），光绪十七年六月初八日署，七月二十日卸。

　　许桐（安徽芜湖人，由监生报捐县丞，指分福建），光绪十七年七月二十日署，十九年三月十八日卸。

　　吴光源（江苏娄县人，由监生报捐从九，指分福建），光绪十九年三月十八日署，二十年四月二十二日病故

　　许桐（籍贯见上），光绪二十年五月初四日回署，七月初八日交卸。

　　吴毓仁（广西临桂人，由监生报捐县丞，指分福建），光绪二十年七月初八日署。

　　 下淡水巡检

　　袁玫（直隶右卫人，吏员），康熙二十三年任，病卒。

　　谢寗（浙江会稽人），康熙二十五年任，病卒。

　　楼鸿基（浙江义乌人，吏员），康熙二十七年任，病卒。

　　高崇游（江南山阳人，吏员），康熙三十三年任，病卒。

　　沈翔升（直隶右卫人，吏员），康熙三十三年任，以老去。

　　孙朝聘（直隶香河人，吏员），康熙三十八年任，病卒。

　　郭培桂（直隶金乡人，吏员），康熙三十九年任，病卒。

　　徐志弼（山东登州人，吏员），康熙四十一年任，病卒。

　　赵文秀（直隶保定人，吏员）康熙四十二年任，病卒。

　　冯吉（直隶大名人，吏员），康熙四十六年任，以忧去。

　　赵文凯（直隶安肃人，吏员），康熙五十年任，秩满，升河南府照磨。

　　王国兴（顺天大兴人，吏员），康熙五十五年任，六十年台变被议。

　　魏如玉（直隶玉田人，吏员），康熙六十年任，升江西南安府照磨。

　　钱中选（直隶顺义人，吏员），雍正四年任，六年以病告休。

　　戴兴（山东长清人，吏员，）雍正七年任，卒于官。

　　秦辉（浙江会稽人，书吏），雍正八年任。

　　桑元杰（浙江余姚人，吏员），雍正十一年任，升山东高唐州吏目。

　　张尔信（贵州石阡人，捐纳），乾隆三年任。

　　李宗芳（广东嘉应州人，吏员），乾隆六年任。

　　朱鼎（顺天大兴人，典史），乾隆九年十一月任。

　　鲍一元（顺天大兴人，供事），乾隆十二年十二月任。

　　吴开福（江南全椒人，下淡水县丞），乾隆十四年二月摄。

　　刘淑（江南甘泉人，供事），乾隆十六年五月任，

　　吴克成（浙江山阴人，律例馆供事），乾隆十九年十月任。

　　朱国相（浙江嘉兴人，吏员），乾隆二十三年六月任。

　　韩佐唐（湖广湘潭人，监生），乾隆二十四年十一月署。

　　陈天伦（顺天大兴人，捐纳），乾隆二十五年五月任，二十六年七月摄本县典吏事。

　　冀骐（顺天大兴人，吏员），乾隆二十八年任。

　　王腾芳（见凤仪书院木碑，籍贯无考），嘉庆年间任。

　　陈杲（顺天大兴人，原籍浙江会稽县，由内阁供事，咨送方略馆议叙，签掣未入流），道光十年十一月十八日兼署，十一年十月二十四日卸。又道光十三年九月初三日回任，十四年十一月十七日卸。

　　沈长棻（浙江海寗州人，由监生报捐从九即用，分发福建），道光十一年十月二十四日任，十三年九月初三日卸，十六年正月初十日任下淡水县丞。

　　周晋昭（湖南长沙人，由已满吏遵酌增常例，报捐从九），道光十四年十一月十七日署，十二月十五日卸事。

　　崔寅（安徽桐城人，由监生报捐从九分发），道光十四年十二月十五日兼署，十八年四月初一日交卸。

　　屠本（江苏武进人，由监生报捐未入流，加捐过班分发），道光十八年四月初一日兼署，十二月初六日卸。

　　胡钧（顺天宛平人，原籍江苏，由监生报捐未入流），道光十八年十二月初六日署，十九年九月十二日卸。

　　屠本（籍贯见上），道光十九年九月十一日回任，二十年十一月二十二日交卸。

　　方宗源（顺天宛平人，原籍安徽桐城，由监生捐县丞），道光二十年十一月二十二摄，二十一年十二月十一日卸。

　　李清桂（山东诸城人，由监生报捐从九，本邑县丞），道光二十一年十二月十一日署，二十二年七月十八日卸。

　　方宗源（籍贯见上），道光二十二年七月十八日回任，八月二十五日交卸。

　　孟洧川（顺天宛平人，原籍浙江，由户部吏员年满签掣未入流，加捐分发），道光二十二年八月二十五日兼署，二十三年八月初八日交卸。

　　陶荣（江苏吴县人，由监生报捐未入流分发），道光二十三年八月初八日兼暑，二十四年十一月二十一日卸。

　　陈兆琮（浙江慈溪人，由监生报捐从九），道光二十四年十一月二十一日署，二十五年五月十四日卸，升县丞。

　　方晋德（安徽桐城人，由监生报捐未入流），道光二十五年五月十四日兼署，二十六年十二月初九日交卸。

　　高品城（江西庐陵人，由监生捐纳从九即用），道光二十六年十二月初九日兼署，二十七年七月初三日卸。

　　张传敬（贵州贵筑人，原籍安徽桐城县，由内阁供事恭修玉牒告成，议叙从九分发），道光二十七年七月初三日兼署，二十八年四月十八日卸。又同治元年八月初一日升署本邑知县。

　　王衢（甘肃泾州人，道光十年游幕新疆，投效喀叶噶尔军营，办理善后通商文案出力，蒙改以吏员保举，选授建安县房村巡检），道光二十八年四月十八日任，咸丰三年六月二十九日卸，同治二年升任本县。

　　陈兆琮（籍贯见上），咸丰三年六月二十九日兼署，七年六月六日卸。

　　范鼎亨（山西洪洞人，由俊秀捐输兵饷，保以县丞留闽补用），咸丰七年六月初六日署，十月初二日交卸。

　　康森龄（顺天涿州人，由考取詹事府供事咨送方略馆当差，议叙从九即用），咸丰七年十月初二日任，八年九月十九日卸。

　　范鼎亨（籍贯见上），咸丰八年九月十九日署，九年四月初二日卸。

　　费镛（浙江仁和人，由监生报捐从九分发），咸丰九年四月初二日署，十年八月二十二日卸。

　　王熙（浙江山阴人，由监生报捐从九分发），咸丰十年八月二十二日署，同治元年闰八月十六日卸。

　　王淮（河南光州人，由监生捐纳县丞指分），同治元年闰八月十六日署，三年十二月十四日卸。

　　朱鸿（湖北通山人，由监生报捐从九分发），同治三年十二月十四日署，四年八月初一日卸。

　　王朝泰（顺天宛平人，原籍浙江山阴县，由都察县台规馆供事，书成，议叙未入流），同治四年八月初一日署，五年四月十五日卸。

　　沈廷瑞（浙江慈溪人，由监生报捐府照磨分发），同治五年四月十五日署，七年六月二十六日卸。

　　陈汝枬（浙江慈溪人，咸丰元年台逆滋事捐输军需，议叙未入流），同治七年六月二十六日署，八年三月初六日卸。

　　万嵩祝（湖北黄冈人，由监生捐从九），同治八年三月初六日署，十二月二十五日卸（以上三十一任，俱驻兴隆。）

　　胡震（顺天宛平人，咸丰九年办理团防出力，保以从九用），同治八年十二月二十五日任，十二年十二月二十日卸（以下二十二任，俱改驻枋寮）。

　　王懋功（浙江丽水人，由监生报捐从九分发），同治十二年十二月二十日署，十三年七月十八日卸。

　　周有基（广东南海人，由监生报捐从九指分），同治十三年七月十八日署，光绪元年七月初五日卸。

　　林桂芬（广东番禺人，由监生投效军营剿辨广西艇匪并克复梧州府城出力，保举以从九用），光绪元年七月初五日署，二年五月二十日卸。

　　容彭龄（广东东莞人，由监生报捐从九用），光绪二年五月二十日署，四年三月十九日卸。

　　罗廷勋（广东英德人，由监生报捐巡检），光绪四年三月十九日署，六月二十六日卸。

　　梁燕（广东嘉应州人，由监生报捐从九，指分福建试用），光绪四年六月二十六日署，九月二十五日病故。

　　陈炳（浙江慈溪人，由监生遵筹饷例，报捐指项巡检，指分福建试用），光绪四年十月二十日署，是年十二月十六日交卸。

　　容彭龄（籍贯见上），光绪四年十二月十六日署，五年十一月二十日交卸。

　　吴显廷（广东英德人，由监生投营剿服番社出力案内，奏奖以从九选用），光绪五年十一月二十日署，六年七月二十六日卸。

　　范鹤汀（广东英德人，由监生报捐从九，指分福建），光绪六年七月二十六日署，七年六月初一日卸。

　　陈戟材（浙江平湖人，由监生报捐巡检，指分福建），光绪七年六月初一日任，八年三月十四日卸。

　　吴炳勋（广东英德人，由监生报捐未入流，加指分福建），光绪八年三月十四日署，九年二月十六日交卸。

　　陈戟材（籍贯见上），光绪九年二月十六日回任，十年二月初一日卸。

　　黄瀚文（广东镇平人，由监生报捐从九，指分福建试用），光绪十年二月初一日代理，八月初一日卸，升县丞。

　　陈戟材（籍贯见上），光绪十年八月初一日回任，十一年三月十四日卸。

　　冯廷桂（广东英德人，由俊秀报捐监生，加捐县丞指分），光绪十一年三月十四日署，十二年十一月十九日卸。

　　林锡圭（广东大埔人，由监生报捐府经历，分发福建试用），光绪十二年十一月十九日署，十三年三月初三日卸。

　　俞荣光（浙江仁和人，田监生报捐巡检，指分福建），光绪十三年三月初三日任，十四年四月十八日卒于官。

　　范嘉安（浙江镇海人，由监生报捐从九，指分福建试用），光绪十四年五月十五日代理，十月十九日卸。

　　汪垲（浙江钱塘人，由监生报捐指项巡检，分发福建），光绪十四年十月十九日署，十六年闰二月二十一日卸。

　　唐步云，光绪十六年闰二月二十一任，十七年六月二十日卸。

　　沃晋（浙江平湖人，由监生报捐从九，指分福建），光绪十七年六月二十日任。

　　 典史

　　王辂（直隶北山人，吏员），康熙二十三年任，秩满，升湖广汉中府照磨。

　　刘麟趾（山东济寗人，吏员），康熙二十九年任，秩满，升湖广潜江县主簿。

　　戚嘉灿（直隶通州人，吏员），康熙三十三年任。

　　鲁论（直隶房山人，吏员），康熙三十七年任，秩满，升江西赣州府照磨。

　　章寿昌（直隶涿州人，吏员），康熙四十二年任，秩满，升刑部司狱。

　　阎瓒（山西寗乡人，吏员），康熙四十五年任，卒于官。

　　叶廷献（直隶大城人，吏员），康熙四十五年任。

　　侯天福（河南密县人），康熙五十二年任。

　　周起渭（直隶通州人，吏员），康熙五十六年任。

　　叶绍文（顺天大兴人，吏员），康熙六十一年任，罢职去。

　　张九鼐（直隶三河人，捐纳），雍正元年任。

　　冯五美（顺天籍，浙江山阴人，吏员），雍正七年任，秩满，升晋江县雒阳司巡检。

　　张玉生（山东齐东人，吏员），雍正十年任，秩满，升本省同安县灌口司巡检。

　　沈大荣（直隶安肃人，吏员），乾隆元年任，秩满，升广东嘉应州丰顺司巡检。

　　柴续祖（山西闻喜人，吏员），乾隆五年任。

　　孙之震（浙江仁和人，捐纳），乾隆八年七月任。

　　刘镇远（四川华阳人，捐纳），乾隆十一年九月任。

　　章朝基（浙江会稽人，捐纳），乾隆十三年七月任。

　　徐霖（浙江钱塘人，礼部儒士），乾隆十五年四月任，十九年闰四月升署下淡水县丞。

　　王万生（湖南善化人，吏员），乾隆十八年十二月任。

　　伍又陶（浙江山阴人，礼部儒士），乾隆二十二年六月任，二十三年升署下淡水巡检。

　　蔡逢恩（浙江仁和人，监生），乾隆二十五年十二月任。

　　韩珙（陕西灵州人，捐纳），乾隆二十六年十二月任。

　　茹药山（浙江会稽人，吏员），乾隆二十八年任。

　　史谦（见「忠节流芳」碑、籍贯莫考），乾隆五十一年林爽文倡乱，庄大田应之，攻陷旧治，公在任，守城殉节。

　　谈坤（见「忠节流芳」碑，籍贯莫考）。嘉庆五年在任。

　　陈杲（顺天大兴人，原籍浙江会稽县，嘉庆七年考取内阁供事，充补方略馆，议叙签掣未入流），十一月初十日任，十四年十一月十四日交卸。

　　崔寅（安徽桐城人，由监生报捐从九分发），道光十四年十一月十四日署，十八年四月初一日卸。

　　屠本（江苏武进人，由监生捐纳未入流签发），道光十八年四月初一日署，二十年十月二十四日卸。

　　孟洧川（顺天宛平人，原籍浙江，由户部吏员年满签掣未入流加捐分发），道光二十年十月二十四日调任，十二月二十二日卸，二十二年八月二十五日升署下淡水巡检司。

　　方宗源（顺天宛平人，原籍安徽桐城县，由监生捐县丞），道光二十年十一月二十二日署，二十二年八月二十五日卸。

　　孟洧川（籍贯见上），道光二十二年八月二十五日回任，二十三年八月初八日卸。

　　陶荣（江苏吴县人，由监生报捐未入流），道光二十三年八月初八日署，二十四年十一月二十一日交卸。

　　陈兆琮（浙江慈溪人，由监生报捐从九分发），道光二十四年十一月二十一日署，二十五年五月十四日卸。

　　方晋德（安徽桐城人，由监生报捐未入流），道光二十五年五月十四日任，二十六年十二月初九日卸，兼署巡检。

　　高品城（江西庐陵人，由监生捐从九），道光二十六年十二月初九日任，二十八年六月初十卸，兼署本邑巡检。

　　张树春（浙江乌程人，由附监生捐未入流加分发），道光二十八年六月初十日署，咸丰三年六月二十九日卸。

　　陈兆琮（籍贯见上），咸丰三年六月二十九日代理，十一月调郡，二十四日卸。

　　范鼎亨（山西洪洞人，由俊秀捐输兵饷，保以县丞留闽补用），咸丰三年十一月二十四日兼署，七年五月二十一日卸，六月初六日升署本邑巡检。

　　闫凤阁（陕西榆林人，由已满吏员捐修城垣军台等工出力，保准以未入流遇缺即选），咸丰七年五月二十一日任，十年十月初七日卸。又于同治元年闰八月初十日回任，二年八月十一日出缺。

　　吴鎕（江苏阳湖人，由义首，咸丰三年逆匪滋事案内募勇助饷出力，保以从九选用），咸丰七年十月初七日署，同治元年闰八月初十日交卸。

　　董荣纶（浙江余杭人，由廪贡生报捐训导，咸丰八年加捐府经历分发），同治二年八月十九日署，四年十月调郡，初九日卸。

　　吴春熙（浙江钱塘人，由监生捐县丞指分），同治四年十月初九日署，十二月十四日卸。

　　任荣光（浙江萧山人，由刑部律例馆供事议叙未入流，加捐府经历候选），同治四年十一月十四日任，光绪三年八月二十六日交卸。

　　章鍌（浙江会稽人，由监生捐巡检分发），光绪三年八月二十六日署，四年三月初七日卸。

　　梁燕（广东嘉应州人，由监生捐从九分发），光绪四年三月初七日署，七月初一日卸。

　　罗廷勋（广东英德人，由监生捐巡检分发），光绪四年七月初一日署，五年闰三月初九日卸。

　　王滋圃（湖北枝江人，由监生捐从九，指分福建补用），光绪五年闰三月初九日署，八月初六日卸。

　　朱振麒（浙江海寗人，由附生捐监生未入流，加捐指项典史），光绪五年八月初六日任，十年二月二十五日卸。

　　丁惠霖（广东丰顺人，由监生捐从九，指分福建试用），光绪十年二月二十五日署，十一年六月十七日交卸。

　　罗树勋（湖南锺祥人，由监生捐巡检，指分福建试用），光绪十一年六月十七日署，十三年闰四月初四日卸。

　　陆瑞铭（广东英德人，由监生捐选用从九，加捐指分福建），光绪十三年闰四月初四日署，十五年六月初十日卸。

　　吴继良（安徽泾县人，由监生捐从九，指分福建），光绪十五年六月初十日任，十七年二月二十五日病故。

　　潘作桢，光绪十七年三月初二日署，四月初三日卸。

　　屠宝泰（浙江会稽人，由监生捐典史），光绪十七年四月初三日署，十八年十月二十三日卸。

　　梁调昌（广东三水人，由监生捐巡检，指分福建），光绪十八年十月二十三日任。

　　 儒学教谕

　　黄赐英（晋江人，癸卯举人），康熙二十六年任，秩满，升直隶乐平县知县（有传）。

　　黄式度（晋江人，庚申举人），康熙三十年任，秩满，升山西临县知县。

　　丁必捷（平和人，岁贡），康熙三十五年任，以忧去。

　　郑占春（福清人，岁贡），康熙三十七年任，秩满，升山东栖霞县知县。

　　吴周桢（晋江人，岁贡），康熙四十二年任，秩满，升京卫武学教授。

　　施士岳（晋江人，岁贡），康熙四十七年任，秩满，升四川遂寗县知县。

　　郭涛（福清人，岁贡），康熙五十一年任，秩满，升四川永年县知县。

　　富鹏业（晋江人，乙酉举人），康熙五十六年任。

　　朱竟成（永安人，戊子副榜），康熙六十年任，升直隶成安县知县。

　　林正泰（侯官人，戊子举人），雍正四年任，五年卒。

　　郭际谋（晋江人，辛卯举人），雍正七年任，秩满，升山西大镇县知县。

　　张应渭（闽县人，庚子举人），雍正十年任，秩满，升山西武乡县知县。

　　徐文炳（建阳人，恩贡），雍正十三年任，秩满，升河南渑池县知县。

　　周元（长乐人，拔贡），乾隆三年任。

　　何奕奇（福清人，辛卯举人），乾隆六年任。

　　庄元（龙溪人，壬子举人），乾隆十年三月任。

　　官韩琦（安溪人，辛酉举人），乾隆十二年二月任。

　　朱澐（南平人，本学训导），乾隆十三年十二月署。

　　张有泌（晋江人，壬子举人），乾隆十四年五月任。

　　范苹（长汀人，辛酉举人），乾隆十八年五月任，摄本学训导事。

　　李锺问（安溪人，丙辰举人），乾隆二十一年五月任。

　　 南路营参将

　　田朝弼（陕西米脂人，行伍），康熙二十三年任。

　　杨懋绂（江南宝应籍，奉天义州人，将材），康熙二十五年任。

　　熊成秀（山东历城人，行伍），康熙二十九年任，三十年革职。

　　吴三锡（浙江绍兴人，将材），康熙三十一年任。

　　赵文璧（浙江人，癸丑武探花），康熙三十五年任。

　　林云汉（直隶通州人，戊辰武榜眼），康熙四十年任，升副将。

　　何肇彩（同安人，行伍），康熙四十四年任。

　　魏平（漳州人，功加），康熙四十九年任，五十三年升广西浔州副将。

　　马建邦（陕西宁夏人，行伍），康熙五十四年任，五十八年升北直独石路参将。

　　苗景龙（陕西人），康熙五十八年任，六十年朱逆倡乱被害。

　　陈伦炯（同安人，侍卫），康熙六十年任（有传）。

　　李郡（陕西人，复姓王，行伍），雍正二年任（有传）。

　　林子龙（福建人，行伍），雍正四年八月任，五年十月卸事。

　　祁进忠（晋江人，行伍），雍正六年八月任，本年升台协副将。

　　黄有才（福建人，行伍），雍正七年正月任，八年十月升浙江瑞安副将。

　　侯元勋（山西大同人，武进士），雍正九年六月任。

　　李科（湖广人，行伍），雍正十一年九月任，十三年十一月卒于官。

　　雷泽远（湖广人，行伍，武举），乾隆元年八月任，升北路副将。

　　董文宗（浙江人，行伍），乾隆五年二月任。

　　郝琮（山东济南人，行伍），乾隆七年任，十年升广东督标右营参将。

　　陈廷桂（直隶天津人，武举），乾隆十年四月任。

　　李现详（陕西宁朔人，荫生），乾隆十二年九月任。

　　李文成（陕西兰州人，行伍），乾隆十五年十一月任。

　　高志唐（山东昌邑人，癸卯武进士），乾隆十八年六月任。

　　八哈那（满洲正白旗人，世袭佐领），乾隆二十年四月任。

　　温达勇（广东人，武进士，侍卫），右营游击署参将（有传）。

　　李云标（直隶滦州人，乙丑武进士），乾隆二十三年七月任。

　　索浑（满洲镶白旗人，世袭佐领），乾隆二十六年四月任。

　　瑚图里（籍贯莫考），乾隆五十一年十二月十三日逆匪庄大田攻陷县城，里与守备陈朝魁先后逃入郡治。

　　徐廷荣（见凤仪书院木碑，道光三年勒名，籍贯任卸莫考）。

　　灵德（见平朔门额，道光十八年勒名，籍贯任卸俱莫考）。

　　余跃龙（见平朔门额，道光十八年勒石，籍贯任卸俱莫考）。

　　曾元福（泉州晋江人，任卸未详），咸丰三年逆匪林恭作乱戕县官时，福巡哨外城，奔救无及，乃扼守火药库。

　　文麟（镶黄旗汉军功正佐领下人，由印务笔帖式升补督标左营参将），同治六年四月二十日调补，九年三月二十六日卸。又同治十年十月初十日回任，十三年四月初九日卸。

　　刘远泰（湖南湘阴人，由军功历保参将留闽补用），同治九年三月二十六日署，十二月十四日卸。

　　浣以升（湖南长沙人，由军功历保留浙尽先副将），同治九年十二月十四日署，十年十月初十日卸。

　　李学祥（湖南长沙人，由军功补授泉州城守参将），同治十三年四月初九日署，五月二十八日卸。

　　毛惠德（湖南湘乡人，由军功历保总兵衔留闽补用副将），同治十三年五月二十八日署，光绪元年九月十三日卸。

　　陈海佑（广东清远人，由军功补授福宁桐山营游击），光绪元年九月十三日署，二年七月十一日卸，旋晋引补实，于四年四月十二回任，七年十一月初二日请假。又于八年九月二十日回任，十二年九月初二日故。

　　刘远泰（籍贯见上），光绪二年七月十一日奉委回署，三年八月二十九日卸。

　　沈国先（安徽石埭人，由军功历保游击留闽补用），光绪三年八月二十九日署，四年二月十二日卸。

　　洪渭涛（浙江慈溪人，由军功历保留闽尽先副将），光绪四年二月十二日署，四月十二日卸。

　　刘必达（江西万安人，由军功历保参将衔留闽补用游击），光绪七年十一月初二日署，八年九月二十日卸。又于十二年十一月初二日回署，十三年十二月二十七日卸。

　　陈宗凯（泉州同安人，由世职升授水师提标右营游击），光绪十三年十二月二十七日署，十四年六月十九日卸。

　　周士得（贵州清平人，由行伍升授嘉义营参将），光绪十四年六月十九日调署，十六年六月初九日卸。

　　张世香（湖南祁阳人，由军功准保闽浙补用副将），光绪十六年六月初九日委署，十七年十二月初九日卸。

　　林亮（广东揭阳人，由军功授台镇中营游击，题升参将），光绪十七年十二月初九日任，十九年正月十七日故。

　　叶永辉（浙江山阴人，由军功历保留闽尽先补用副将），光绪十九年正月二十七日署，二十年六月二十六日卸。

　　刘有富（湖南湘阴人，由军功升补南路营参将，加总兵衔），光绪二十年六月二十六日任。

　　 下淡水都司

　　林君卿（福建人，行伍），雍正十二年任。

　　欧平（兴化人，行伍），雍正十二年任。

　　李馧（山西大同人，甲辰武进士），乾隆二年任。

　　翁邦祥（广东朝阳人，庚戌武进士），乾隆五年任。

　　张盛（江南常州人，行伍），乾隆八年任，九年五月升兴化右营游击。

　　陈邦伟（漳州人，行伍），乾隆十年四月任。

　　刘启凤（湖南武陵人，行伍），乾隆十九年四月任。

　　章奏功（浙江兰溪人，武举），乾隆二十二年四月任。

　　叶元聪（广东兴寗人，行伍），乾隆二十五年三月任。

　　邓文鼎（湖北竹山人，行伍），乾隆二十七年二月任。

　　毕万选（陕西咸寗人，丁已武进士），乾隆二十八年任。

　　陈高山（见双慈亭碑，道光八年勒名，籍贯任卸俱未详）。

　　汤得升（见城隍庙碑，咸丰九年勒名，籍贯任卸俱未详）。

　　韩锦标（见城隍庙碑，咸丰九年勒名，籍贯任卸俱未详）。

　　罗胜标（湖南桂阳人，由军功历保留闽尽先补用守备），同治七年九月十二日委署，八年八月初一日交卸。

　　赵成美（湖南湘潭人，由军功历保尽先补用副将），同治八年八月初一日委署，九年正月二十六日卸。

　　邱连升（广东饶平人，由军功历保留闽尽先补用都司），同治九年正月二十六日委署，十二月十八日交卸。

　　沈国先（安徽石埭人，由军功历保留闽尽先补用都司），同治九年十二月十八日委署，十一年七月十一日卸。

　　苏桂森（广东东苑人，由行伍，历升台澎右营都司），同治十一年七月十一日委署，八月十三日卸。

　　赵一雄（建寗建安人，由行伍，保升留闽尽先补用守备），同治十二年八月十三日署，十二年二月十六日卸。

　　张鉴（直隶天津人，由武侍卫，选补福建延平左营都司），同治十二年二月十六日委署，八月初八日交卸。

　　陈起龙（广东徐闻人，由行伍，历保留闽补用守备），同治十二年八月初八日委署，十三年二月十六日交卸。

　　丁汝霖（贵州定番人，由军功，升授下淡水营都司），同治十三年二月十六日任，光绪元年八月初五日卸。

　　陈捷升（泉州同安人，由军功，历保留闽尽先补用都司），光绪元年八月初五日委署，三年七月十一日交卸。

　　陈起龙（籍贯见上），光绪三年七月十一日回署，六年三月十八日交卸。

　　陈安高（泉州晋江人，由世职云骑尉保升留闽尽先都司），光绪六年三月十八日署，十月十七日卸。

　　叶世嵩（广东连平人，由军功，历保留闽尽先补用都司），光绪六年十月十七日委署，九年二月初二日交卸。

　　彭绍基（贵州镇远人，由军功，升补下淡水营都司），光绪九年二月初二日任，十一年十月二十日卸。

　　吴玉佩（广东英德人，由武生，历保留闽尽先补用守备），光绪十一年十月二十日委署，十三年三月二十六日卸。

　　彭绍基（籍贯见上），光绪十三年三月二十六日回任，十五年十一月初八日卒于官。

　　郭清远（贵州镇远人，由军功，升补台镇中营守备），光绪十五年十一月二十三日委署，十六年五月初三日病故。

　　王得凯（贵州黄平人，由军功，升补南路营守备），光绪十六年五月初十日代理，七月二十七日卸。

　　陈学曾（邵武光泽人，由世职云骑尉保升留闽尽先补用都用），于十六年七月二十七日署，十七年八月十六日卸。

　　赵菊初（广东新会人，由武举，升补下淡水营都司），光绪十七年八月十六日任，二十年六月初十日卒于官。

　　王得凯（籍贯见上），光绪二十年六月二十六日奉文署任。

　　 南路营守备

　　许祥（浙江诸暨人，行伍），康熙二十三年任。

　　陈斌（莆田人，行伍），康熙二十五年任，二十九年升河南南汝左营游击。

　　张光星（山西夏县人，己未武进士），康熙二十九年任。

　　戴坤（山东人，行伍），康熙三十四年任。

　　张龙贵（山西襄垣人，行伍），康熙三十六年任。

　　谢时晟（江南昆山人，癸丑武进士），康熙四十年任。

　　陈平（泉州人，行伍），康熙四十四年任。

　　高必华（福州人，行伍），康熙四十五年任。

　　李应源（江南华亭人，甲戌武进士），康熙四十九年任，五十四年升湖广夷陵镇标左营游击。

　　秦简瑞（广东广州人，行伍），康熙五十四年任。

　　马定国（陕西人），康熙六十年台变殉难（有传）。

　　戴日升（福建人，行伍）。

　　柯连英（福建人，行伍），雍正六年任。

　　张玉（山西人，行伍，有传）。

　　黄耀华（广东人，行伍）。

　　张禄（直隶人，行伍）。

　　欧平（福建人，行伍）。

　　范衍（福建人，行伍），乾隆五年任。

　　林勋（福寗人，行伍），乾隆七年四月任。

　　张渊（泉州人，行伍），乾隆十年三月任。

　　吴俊（漳浦人，行伍），乾隆十一年四月任。

　　李吉（浙江钱塘人，行伍），乾隆十四年十一月任。

　　齐得禄（直隶河间人，行伍），乾隆十八年四月任。

　　董登朝（山西大同人，行伍），干坠二十一年四月任。

　　潘锦昶（浙江仁和人，壬子武举），乾隆二十四年正月任。

　　丁玉（闽县人，行伍）乾隆二十七年十月任。

　　陈朝魁（籍贯莫考），乾隆五十一年十二月十三日逆匪庄大田攻陷县城，魁与参将瑚图里先后逃入郡治。

　　春生（福州驻防正红旗满州在京锡太佐领下人，由马甲报捐守备），同治七年十二月十五日奉委署理，八年八月二十日卸。

　　马瑞图（福州闽县人，由行伍，拔补漳州城守营千总），同治八年八月二十日委署，十年三月二十五日卸。

　　姚良兴（福州连江人，行伍，拔补本营千总），同治十年三月二十五日委署，九月初九日卸。

　　陈波（福州长乐人，由军功开复候补守备），同治十年九月初九日委署，十一年二月十三日卸。

　　徐承基（福州闽县人，世职候补守备），同治十一年二月十三日委署，五月二十四日卸。

　　高福标（汀州长汀人，由行伍，历拔下淡水营千总），同治十一年五月二十四日奉委代理，八月初七日卸。

　　郑麟桂（福州侯官人，由行伍，准保补用守备），同治十一年八月初日委署，十三年二月初一日卸。

　　蒋瑞田（福州闽县人，由行伍，历保补用守备），同治十三年二月初一日委署，光绪元年四月初四日卸。

　　赵菊初（广东新会人，由武举，历保补用守备），光绪元年四月初四日委署，八月二十六日卸。

　　罗胜标（湖南桂阳人，由军功，历保留闽补用守备），光绪元年八月二十六日委署，二年四月二十八日交卸。

　　黄玉超（汀州上杭人，系世职云骑尉），光绪二年四月二十八日委署，三年八月二十九日卸。

　　林其中（福州闽县人，由行伍，历保补用守备），光绪三年八月二十九日委署，五年七月二十日卸。

　　苏得兴（福州闽县人，世职云骑尉），光绪五年七月二十日委署，十月二十日卸。

　　刘桂芳（贵州铜仁人，由军功，历保补用守备），光绪五年十月二十日委署，七年闰七月初三日卸。

　　傅学健（邵武府邵武县人，由世职云骑尉），光绪七年闰七月初三日委署，八年八月初六日交卸。

　　苏得兴（籍贯见上），光绪八年八月初六日回署，九年十月初二日交卸。

　　吴玉佩（广东英德人，由武生，历保留闽补用守备），光绪九年十月初一日委署，十年十二月二十九日交卸。

　　王得凯（贵州黄平人，军功保都司衔尽先补授守备），光绪十年十二月二十九日任，十六年五月初十日卸。

　　李捷胜（泉州晋江人，由行伍，历拔本营千总），光绪十六年五月初十日代理，七月二十七日交卸。

　　王得凯（籍贯见上），光绪十六年七月二十七日回任，二十年六月二十六日交卸。

　　林上高（漳州漳浦人，系世职云骑尉），光绪二十年六月二十六日奉委署任。  
　 

己部

　　科目

　　进士

　　举人

　　恩贡

　　拔贡

　　副贡

　　岁贡

　　优贡

　　武进士

　　武举人

　　 进士

　　乾隆三十一年丙戌（胡珊榜）：庄文进（闽籍廪生、丙子举人）。

　　道光九年己丑（刘有庆榜）：黄骧云（原籍嘉应，己卯举人）。

　　同治十年辛未（李联珠榜）：张维垣（粤籍，丁卯举人，癸酉任浙江遂昌知县，是年调同考试官，丙子再调同考试官）。

　　光绪九年癸未（宁本瑜榜）：江昶荣（原籍镇平，庚午举人）。

　　光绪十八年壬辰（刘可毅榜）：萧逢源（原籍南安，己丑举人）。

　　 举人

　　康熙二十六年丁卯（萧宏梁榜）：苏莪（县学附生，原籍泉州）。

　　二十九年庚午（潘金卣榜：邑星灿（县学附生，闽籍）。

　　三十二年癸酉（郑基生榜）：王璋（府学附生，闽籍，有传）。

　　三十五年丙子（余正健榜）：王际慧（闽籍，县学附生，龙溪教谕）。

　　雍正七年己酉（陆祖新榜）：陈文苑（闽籍，癸卯拔贡）。

　　十年壬子（叶有词榜）：廖殿魁（闽籍，己酉拔贡）。

　　乾隆元年丙辰（蔡云从榜）：恩科李树滋（闽籍，县学廪生）。

　　六年辛酉（邱鹏飞榜）：李如松（闽籍，县学廪生）。

　　十二年丁卯（黄元吉榜）：陈名标（闽籍，府学附生）。

　　十五年庚午（蓝彩琳榜）：卓肇昌（庚申拔贡，原籍南安，二十八年分修县志，有传）、林大鹏（闽籍，府学廪生）。

　　十七年壬申（蔡廷芳榜）：恩科唐谦（闽籍，县学廪生）。

　　十八年癸酉（骆天衢榜）：谢其仁（闽籍，县学廪生）。

　　二十一年丙子（杨凤腾榜）：庄文进（闽籍，县学廪生，丙戌进士）。

　　三十年乙酉（王国鉴榜）：张道成（县学，闽籍）。

　　嘉庆十三年戊辰（姚大椿榜）：恩科黄名标（县学，原籍安溪）。

　　十八年癸酉（周滨海榜）：钦赐陈亨昌（县学，原籍海澄）。

　　二十四年己卯（魏本唐榜）：黄骧云（原名龙光，府学，粤籍，乙丑进士）。

　　道光八年戊子（郭礼图榜）谢天申（府学，粤籍）。

　　十一年辛卯（张际青榜）：曾伟中（府学，粤籍）。

　　十二年壬辰（吴景禧榜）：恩科锺桂龄（府学，粤籍，仙游儒学）。

　　十五年乙未（曾庆嵩榜）：钦赐张振南（县学，原籍漳浦，辛卯副榜，有传）、恩科吴铭忠（府学，粤籍）。

　　十七年丁酉（刘志博榜）：杨缉光（府学，粤籍）。

　　十九年己亥（叶修昌榜）：陈学光（府学，粤籍）。

　　二十三年癸卯（曾照榜）：利鹏程（府学，粤籍）。

　　二十四年甲辰（叶耕心榜）：恩科锺洪浩（府学，粤籍）。

　　二十六年丙午（黄维岳榜）：黄廷佑（府学，粤籍，黄骧云子）。

　　二十九年己酉（卢纫芳榜）：陈云史（府学，粤籍）。

　　咸丰元年辛亥（孟曾榖榜）：恩科徐焕梯（府学，粤籍）。

　　二年壬子（陈翔墀榜）：张维桢（府学，粤籍）。

　　五年乙卯（刘懿璜榜）：黄延祚（府学，粤籍，黄骧云子）。

　　九年己未（周庆丰榜）：余春锦（府学，粤籍）。

　　同治元年壬戌（王彬榜）：钦赐吴寿祺（县学，闽籍）。

　　六年丁卯（王赞元榜）：张维垣（府学，粤籍，张维桢弟，辛未进士）。

　　九年庚午（赵启植榜）：江昶荣（原名上蓉，府学附生，祖籍镇平，癸未进士）。

　　光绪元年乙亥（何咸德榜）：恩科邱鹏云（府学廪生，原籍镇平）。

　　五年己卯（傅朝旭榜）：刘仁海（府学附生，原籍镇平）。

　　十一年乙酉（童其凌榜）：陈日翔（县学附生，原籍同安）。

　　十四年戊子（郑怀陔榜）：卢尔德祥（县学廪生，原籍南靖高士门乡）。

　　十五年己丑（陈懋鼎榜）：恩科萧逢源（县学廪生，原籍南安，壬辰进士）、李向荣（府学廪生，原籍镇平）。

　　十七年辛卯（陈君耀榜）：张大江（府学附生，原籍惠安，现住晋江）。林金城（府学附生，原籍嘉应）。

　　二十年甲午（伊象昴榜）：欧道行（县学廪生，原籍□□）。

　　 恩贡

　　康熙三十六年丁丑（是年恩、拔、岁并举行）：郑允豪（县学，闽籍）。

　　五十二年癸己：郑应球（县学，闽籍，有传）。

　　雍正元年癸卯（是年恩、拔、岁并举行）：詹捷（县学，闽籍）。

　　十三年乙卯：张好瑛（县学，闽籍）。

　　乾隆十五年庚午：卢尔德昌（县学，闽籍）。

　　十六年辛未：童作楫（县学，闽籍）。

　　二十六年辛已：林鹏举（县学，闽籍）。

　　四十五年庚子：郑克捷（县学，乙酉岁贡，郑南金子，原籍南安）。

　　六十年乙卯：李登元（县学，原籍同安）。

　　嘉庆五年庚申：黄化治（县学，原籍南安）。

　　十三年戊辰：张振东（府学，闽籍）、杜嵩（县学，闽籍）。

　　二十三年戊寅：张振文（府学，闽籍）、王花香（县学，闽籍）。

　　道光元年辛已：郑朝清（县学，原籍海澄）。

　　二十年庚子：卢朝宗（县学，原籍同安）。

　　咸丰元年辛亥：刘重辉（府学，粤籍）、叶呈芳（县学，原籍同安）。

　　三年癸丑：萧文凤（县学，原籍陆丰）。

　　九年己未；王锡三（县学，原籍南安）。

　　十年庚申：苏怀珠（县学，原籍南靖）。

　　同治元年壬戌：陈中心（县学，原籍龙溪，岁贡陈联璧子）。

　　十二年癸酉：黄安贞（县学，原籍莆田）。

　　光绪元年乙亥：李精金（县学，原籍同安）。

　　五年己卯：吴廷褒（县学，原籍晋江，岁贡吴春华子）、张汉枢（府学，粤籍）。

　　七年辛巳：黄运周（县学，原籍漳浦）、宋及锋（府学，粤籍）。

　　十六年乙丑：林耀荣（县学，原籍□□）、刘秉渊（府学，粤籍，刘鳌之子）。

　　十六年庚寅：陈月三（府学，原籍龙溪）、刘鳌（府学，粤籍）、周熙清（县学，原籍惠安）。

　　 拔贡

　　康熙三十六年丁丑：施世榜（县学，闽籍，寿寗教谕，升兵马副指挥，有传）。

　　雍正元年癸卯：陈文苑（县学，闽籍，附生，己酉中式举人）。

　　七年己酉：廖殿魁（县学，闽籍，廪生，壬子中式，有传）。

　　十二年甲寅：陈壬选（县学，附生，闽籍，开化县丞，署龙游县知县）。

　　乾隆五年庚申：卓肇昌（县学，廪生，闽籍，庚午中式，二十八年分修志，有传）。

　　十一年丙寅：施士膺（府学，闽籍）、吴超宗（县学，原籍南靖）。

　　十七年壬申：俞成霖（县学，闽籍）。

　　五十三年戊申：吴春贵（县学，闽籍）。

　　嘉庆五年庚申：张克忠（县学，闽籍）。

　　十七年壬申：黄缵（县学，闽籍）。

　　道光十六年丙申：吴锡珠（县学，原籍漳浦，辛未岁贡生，吴清时子）。

　　二十八年戊申：余见龙（县学，原籍南安）。

　　咸丰十年庚申：萧文兰（县学，廪生，原籍陆丰）。

　　同治十一年壬申：江兴徽（县学，附生，原籍海澄，有传）。

　　光绪十年甲申：张大河（县学，附生，原籍惠安）。

　　 副贡

　　康熙五十年辛卯（许斗榜）：许宗岱（县学，闽籍，代州州判）。

　　乾隆十八年癸酉（骆天衢榜）：陈思敬（县学，闽籍）。

　　道光八年戊子（郭礼图榜）：刘伊仲（县学，原籍同安）。

　　十一年辛卯（张际青榜）：张振南（县学，附生，原籍漳浦，乙未举人，有传）。

　　 岁贡

　　康熙二十八年己巳：曾联标（县学，闽籍）。

　　三十年辛未：黄巍（县学，闽籍，三十四年分修郡志）。

　　三十二年癸酉：何则鸣（县学，闽籍）。

　　三十三年甲戌：庄一煝（府学，闽籍，延平训导）。

　　三十四年乙亥：柳梦和（府学，闽籍，任龙岩训导，升沙县教谕）、蔡邦彦（县学，闽籍，宁洋训导）。

　　三十六年丁丑：郑光基（府学，闽籍）、梁六善（县学，闽籍，闽县训导）。

　　三十八年己卯：张祚（县学，闽籍，南平训导）。

　　四十年辛巳：王蕙冈（县学，闽籍）。

　　四十二年癸未：陈腾祥（县学，闽籍）、叶朝宏（县学，闽籍）。

　　四十四年乙酉：李为泽（县学，闽籍）。

　　四十六年丁亥：郑其炳（县学，闽籍）。

　　四十七年戊子：林萃冈（府学，闽籍，兴化训导）。

　　四十八年己丑：陈宗达（县学，闽籍）。

　　四十九年庚寅：蔡光座（府学，闽籍，长汀训导）。

　　五十年辛卯：张应时（府学，闽籍，沙县训导）、吕世昂（县学，闽籍）。

　　五十二年癸巳：蔡振声（府学，闽籍，长乐训导）、吴台成（县学，闽籍）。

　　五十四年乙未：郑其灼（县学，闽籍，长泰训导）。

　　五十五年丙申：董大章（府学，闽籍）。

　　五十六年丁酉：杨文定（府县，闽籍）、蔡骏声（县学，闽籍）。

　　六十年辛丑：李钦文（县学，闽籍，南靖训导，五十八年分修台、凤、诸三县志）。

　　雍正元年癸卯：张开铣（县学，闽籍）。

　　三年乙巳：陈鹏飞（府学，闽籍）、许士丽（府学，闽籍）。

　　五年丁未：林起鹏（县学，闽籍）。

　　七年己酉：洪际春（县学，闽籍）。

　　九年辛亥：王凤池（县学，闽籍）。

　　十年壬子：张士箱（府学，闽籍，漳州训导，康熙五十九年分修台湾县志）。

　　十一年癸丑：施士燝（县学，闽籍，兴化训导）。

　　十三年乙卯：陈璇（县学，闽籍）。

　　乾隆二年丁巳：李树乔（县学，闽籍）。

　　四年己未：陈云龙（府学，闽籍）、杨清时（县学，闽籍，政和训导）。

　　六年辛酉：林皋（县学，闽籍）。

　　七年壬戌：林名世（府学，闽籍）。

　　八年癸亥：吴际元（县学，闽籍）。

　　十年乙丑：金捷科（县学，闽籍）。

　　十二年丁卯：陈云从（县学，闽籍）。

　　十四年己巳：杨廷英（府学，闽籍）、黄际春（县学，闽籍）。

　　十六年辛未：萧有文（县学，闽籍）。

　　十八年癸酉：谢元音（县学，闽籍）。

　　二十年乙亥：杨鸣凤（县学，闽籍）。

　　二十二年丁丑：许学周（县学，闽籍）。

　　二十四年已卯：钱镈（县学，闽籍）。

　　二十六年辛巳：周连璧（县学，闽籍）。

　　二十八年癸未：畲国榆（县学，闽籍）。

　　三十年乙酉：廖邦启（府学，原籍长泰）、郑南金（县学，原籍南安）。

　　三十二年丁亥：苏飞凤（县学，闽籍）。

　　三十四年己丑：林振芳（县学，原籍晋江）。

　　三十六年辛卯：林春璋（县学，闽籍）。

　　三十八年癸巳：蔡青峰（县学，原籍晋江）。

　　四十年乙未：赖宜和（县学，闽籍）。

　　四十二年丁酉：陈梦莲（县学，闽籍）。

　　四十四年己亥：林望高（县学，闽籍）。

　　四十六年辛丑：邓经芳（县学，闽籍）。

　　四十八年癸卯：苏文诚（县学，闽籍）。

　　五十年乙已：杨登科（县学，闽籍）。

　　五十二年丁未：余志仁（县学，闽籍）。

　　五十四年己酉：王振文（县学，原籍南安）。

　　五十六年辛亥：柯廷锺（县学，闽籍）。

　　五十八年癸丑：黄昌盛（县学，原籍南安）。

　　六十年乙卯：蔡启治（县学，闽籍）。

　　嘉庆二年丁巳：叶必成（县学，闽籍）。

　　四年己未：许名扬（县学，原籍长泰）。

　　六年辛酉：张克达（县学，闽籍）、陈邦政（府学，闽籍）。

　　八年癸亥：郭廷材（县学，闽籍）、杨应时（府学，闽籍）。

　　十年乙丑：王锡隆（县学，原籍南安）、陈秀（府学，闽籍）。

　　十二年丁卯：吴志泽（府学，闽籍）、张维新（县学，闽籍）。

　　十四年己已：郑国泰（府学，闽籍）、谢廷芳（县学，闽籍）。

　　十六年辛未：陈寅昌（府学，闽籍）、吴清时（县学，原籍漳浦）。

　　十八年癸酉：李廷耀（府学，闽籍）、林辉璜（县学，闽籍）。

　　十九年甲戌：郑光基（府学，粤籍）。

　　二十年乙亥：王文澜（府学，闽籍）、张廷钦（县学，闽籍）。

　　二十一年丙子：庄文治（府学，闽籍）。

　　二十二年丁丑：刘其昌（府学，闽籍）。

　　张维韩（府学，粤籍）、杜嵩年（县学，闽籍）。

　　二十四年己卯：林慎徽（府学，闽籍）、韩必昌（府学，粤籍）、林振（县学，闽籍）。

　　道光元年辛己：蔡有泛（县学，闽籍）、黄大猷（府学，闽籍）。

　　三年癸未：杨时辉（县学，闽籍）、苏玉璋（府学，闽籍）。

　　五年乙酉：陈联璧（县学，原籍龙溪）。

　　十三年癸巳：吴于前（县学，原籍晋江）。

　　十五年乙未：黄双璧（县学，原籍南安，乾隆五十八年岁贡黄昌盛子）。

　　十七年丁酉：郑兰（县学，原籍龙溪）。

　　十九年己亥：许秉绶（县学，原籍长泰）。

　　二十一年辛丑：陈琨（县学，原籍饶平）。

　　二十三年癸卯：郑元宗（县学，原籍□□）。

　　二十五年乙巳：王日新（县学，原籍同安）。

　　二十七年丁未：周应嘉（县学，原籍晋江）。

　　二十九年己酉：蓝文佑（县学，原籍漳浦）。

　　咸丰元年辛亥：田花生（县学，闽籍）。

　　三年癸丑：许鸣泰（县学，闽籍）。

　　五年乙卯：余作哲（县学，原籍南安）。

　　七年丁巳：蔡禧（府县，原籍泉州晋江）、郑元奎（县学，闽籍）。

　　九年己未：吴春华（县学，原籍晋江）。

　　十年庚申：周当和（府学，原籍南安）。

　　十一年辛酉：林建中（县学，闽籍）。

　　同治二年癸亥：柯魁梧（县学，闽籍）。

　　四年乙丑：陈隆昌（县学，闽籍）。

　　六年丁卯：陈奎（县学，原籍饶平）。

　　八年己巳：林谦恭（县学，原籍同安）。

　　十年辛未：曾光锦（府学，原籍镇平）、苏瑞麟（县学，原籍南靖，恩贡苏怀珠子）。

　　十二年癸酉：李政纯（县学，原籍同安，有传）、刘鹏奋（府学，粤籍）。

　　光绪元年乙亥：陈善继（县学，原籍海澄，举人陈亨昌子）。

　　三年丁丑：谢天心（县学，原籍南安）、林伯璋（府学，粤籍）。

　　四年戊寅：邱国桢（府学，粤籍）。

　　五年己卯：苏玉昌（县学，原籍同安）。

　　七年辛巳：王抡元（县学，原籍同安）。

　　八年壬午：吴文灏（府学，粤籍）。

　　九年癸未：林际时（县学，原籍晋江）。

　　十一年乙酉：吴凤鸣（县学，原籍晋江）。

　　十二年丙戌：刘秉均（府学，粤籍，恩贡生刘鳌子）。

　　十三年丁亥：王廷佐（县学，原籍安溪）。

　　十五年己丑：杨化年（县学，闽籍，岁贡杨时辉子）。

　　十六年庚寅：曾应祥（府学，粤籍）。

　　十七年辛卯：苏玉辉（县学，原籍同安）。

　　十九年癸巳：曾翰元（府学，粤籍）。

　　 优贡

　　嘉庆十五年庚午：陈震曜（县学，闽籍，惠安训导）。

　　 武进士

　　康熙四十八年己丑：柯参天（县学，闽籍，乙酉武举）。

　　乾隆四年己未：蔡庄鹰（府学，闽籍，丙辰武举本科，侍卫，五年请假省亲，卒于姑苏旅邸）。

　　 武举人

　　康熙二十九年庚午（台湾武举开科始此）：林逢秋（县学，闽籍）。

　　三十五年丙子：许仪凤（县学，闽籍）。

　　四十一年壬午：陈进元（府学，闽籍）、吴有声（县学，闽籍）、曾国翰（县学，闽籍）。

　　四十四年乙酉：施世黻（府学，闽籍）、柯参天（县学，闽籍，己丑进士）、张化龙（县学，闽籍）。

　　四十七年戊子：蔡一聪（县学，闽籍）、蔡朝凤（县学，闽籍）、翁士俊（县学，闽籍）、谢希元（县学，闽籍）。

　　五十年辛卯：林培（府学，闽籍）、颜士骏（县学，闽籍）。

　　五十六年丁酉：赵奇遇（县学，闽籍）、李行可（县学，闽籍）。

　　雍正元年癸卯：恩科李朝龙（县学，闽籍，由文生中式）。

　　十年壬子：郑和泰（县学，闽籍）。

　　十三年乙卯：苏惟豫（县学，闽籍，由文生中式）。

　　乾隆元年丙辰：恩科蔡庄鹰（府学，闽籍，己未进士，侍卫）。

　　三年戊午：许日文（县学，闽籍）。

　　十五年庚午：陈廷魁（府学，闽籍）。

　　十八年癸酉：陈廷光（县学，闽籍）。

　　二十一年丙子：唐锟（县学，闽籍）。

　　二十四年己卯：林继成（县学，闽籍）。

　　二十七年壬午：黄达三（县学，闽籍）。

　　三十年乙酉：张从龙（县学，闽籍）。

　　三十三年戊子：李瑶（县学，闽籍）。

　　三十五年庚寅：恩科苏廷瑞（县学，原籍同安）。

　　三十六年辛卯：高升（县学，闽籍）、曾国材（县学，闽籍）、吴履光（县学，原籍南靖）、张简魁（县学，原籍南靖）。

　　三十九年甲午：柯文珍（县学，闽籍）。

　　四十二年丁酉：李化育（县学，闽籍）。

　　四十四年己亥：恩科张元璋（县学，闽籍）。

　　四十五年庚子：陈庚光（县学，原籍南安）。

　　四十八年癸卯：吴世英（县学，闽籍）、许廷耀（县学，原籍南安，乾隆五十二年六庄义首，有传）。

　　五十四年己酉：蔡耀仁（亚元，县学，闽籍，因随军剿平蔡逆，奏赏即用都司留京，十三年福鼎训导蔡兆禧子）。

　　嘉庆三年戊午：张元英（县学，闽籍）。

　　九年甲子：詹振拔（县学，原籍安溪）。

　　十二年丁卯：黄启东（县学，原籍南安）。

　　十五年庚午：黄圣淮（县学，原籍南靖）。

　　二十一年丙子：刘瑞麟（县学，原籍平和，己卯赴兵部试，特选六品千总职留京，甲申奉宪获贼，咨升正六品）。

　　二十三年戊寅：恩科麦朝清（县学，原籍漳浦）。

　　二十四年己卯：林得时（县学，原籍龙溪）、黄朝凤（县学，原籍平和）。

　　道光二年壬午：张简腾（县学，原籍南靖）。

　　十一年辛卯：恩科阮朝魁（县学，闽籍）。

　　十二年壬辰：正科杨邦瑞（县学，闽籍）。

　　咸丰元年辛亥：恩科尤拔元（县学，闽籍）。

　　九年己未：林玉经（县学，原籍安溪）。

　　同治元年壬戌（补行辛酉正科）：林瑞璋（亚元，县学，原籍龙溪）、黄焕猷（县学，原籍南安）、张成材（县学，原籍漳浦）。

　　四年乙丑（补行甲子正科）：苏玉英（县学，原籍同安）、戴维清（县学，原籍南靖）。

　　光绪元年乙亥：朱春田（县学，原籍同安）。  
　 
庚部

　　列传

　　宦迹

　　武功

　　乡先正

　　寓贤

　　孝子

　　义民

　　寿考

　　 宦迹

　　杨芳声，奉天万全左卫人，由岁贡，康熙二十二年知县事。时，初置县，诸规制皆其所擘画，而清田赋、革重徭，以宣朝廷德意，民尤赖之。秩满，内擢户部江南司主事（旧志）。

　　黄赐英，晋江人，康熙癸卯举人，二十六年任本县教谕。时，县初置，文风未盛，英任其职，以培育人才为己责，日进诸生，勤训课，捐赀置嘉祥里学田二十甲、赤山庄学田二十甲，以供文庙香灯及诸生月课诸费。士蒙其德，设牌位于学宫祀之（旧志）。

　　宋永清，原籍山东莱阳人，由汉军正红旗监生。康熙四十三年知县事，为政期年，新学宫、建衙署、创义塾，百废具举，听断平允，尤雅意文教。初，硫磺水官田地瘠租重，民率逋逃，永清详请薄其赋，另募耕种，充为文庙香灯。东关上则田数百甲，岁苦旱，永清发仓榖一千石贷民，就莲池潭筑堤一千三百余丈，以资灌溉。又，龙目井廍移充义塾膏火，延师教授；至月课奖赏，复捐己赀助之。暇则进师生讲论文艺。邑文教振兴，自清始。素工诗，庭署余闲，辄吟咏不辍。着有「溪翁诗草」。秩满，擢直隶延庆府知府（旧志）。

　　钱洙，浙江嘉善人，由荫生。雍正十一年知县事，赋性雅谈，苞苴悉绝。凡有听断，平心和气，务得其情。治盗贼，始慰谕薄惩，冀其自新，怙恶则严治之。有积匪洪宝，素雄悍，里役畏之，莫敢捕。洙设法缉获，廉得淫凶状，立杖毙之，民服其断，镌碑以志。任三年，待士以礼，驭众以宽，盗闻风屏息，夜门不闭。累升至本府知府，以勤劳卒于官（旧志）。

　　方邦基，字乐只，浙江仁和人，雍正庚戌进士。十三年知县事，为人温厚祥和，谨身节己，雅淡无欲，凡听断两造，理曲者开诚谕之，薄示惩艾，民欣服受之。时，岁歉，米价贵，邦基发粟平粜，酌户口，定榖数，亲自散给。至孤贫老稚，尤怜恤之。秩满，以忧去。人思之，设牌位于学宫，以志不忘。寻任本府同知，擢本府知府，尤多善政，载「府志」（旧志）。

　　陈志泰，江南甘泉人，康熙丁酉举人。乾隆十四年由泰宁调知县事，为人廉静耿介，言笑不苟，案牍只字必出己手，绳家人以法，治奸吏蠹役如鹰鹯之逐鸟雀，积弊悉除。讼狱两造，具即听断，民无积滞拘挛之苦。任三年，民无一词、一事枉于情势者。以积劳成疾去，士民思之（旧志）。

　　杨毓健，字力人，湖广长阳人。康熙六十一年秋，由郡司马调知县事。时，朱逆甫平，哀鸿遍野，健下车首询疾苦，贷仓榖，省徭役，修莲潭水利，躬亲劝稼，持酒饼以劳农。力不足者，给种予之。其在署也，设纸皁、立铜锣，以来椽胥；修楼橹、崇祀典，皆出宦橐。间复勤于听断，几无留牍。公余之暇，诏士子以文行，修义塾，倡示来学，请广本籍取额，以厚风俗，皆淬厉为之，绝不以庖代有所宽假。在任一年，孜孜以惜士爱民为念。秩满还郡，士民为之镌石以志，事载「碑碣」部（新辑）。

　　谭垣，字牧亭，号桂峤，江西龙南人，戊辰进士。乾隆二十九年夏五月，由政和调知县事。县境东倚傀儡山，故盗薮也。宵小出入，闾阎恒有戒心。垣甫下车，搜缉靡遗，悉置之法。自是，阴阳和、风雨节、年榖顺成，俗敦礼让，迄全郡迤南至琅峤二百余里之内，桑麻蔽野，弦歌相闻，熙熙然也。而垣之求治，犹日昃不遑食，或夜则达曙忘寝，必使案无停牍，刑协于中而后止。在任三年，以次辟讲学书院，修厅事前后堂，改建天后宫，悉捐廉俸倡之。他若农田水利、险隘关塞之尤急于国计民生者，莫不厘然毕举。丁亥四月，秩满当迁，士民爱戴，不忍舍，相率走郡城，吁大宪，乞闻于朝。宪以格于例，不得已，慰劳而遣之。士民既不获请，退而伐石纪绩，以示不忘。事载「碑碣」部（新辑）。

　　曹谨，字怀朴，河南河内人，丁卯解元。道光十七年春知县事。邑故多旱田，谨下车即巡田野，寻察水源至九曲塘淡水溪边，喟然叹曰：是造物者留以待人力之经营也。于是，集绅耆，召圬匠，兴工凿筑。公余之暇，徒步往观，指授方略，杂以笑言，欢若家人妇子。以故趋事者益众。戊戌，功竣，凡掘圳四万三百六十丈有奇，计可灌田三万一千五百亩有奇。盖由淡水溪决堤引水，于九曲塘之坳垒石为门，以时蓄泄。当其启放之时，水由小竹里而观音里、凤山里，又由凤山里而旁溢于赤山里、大竹里，环县城，达署内，中建水心亭，水之消长，一望而知。在任五年，缮城郭，修衙署，勤听断；士涉讼庭，面斥不恕。去之日，祖饯者至数千人。咸丰十年，民思旧德，构祠三楹于书院东偏，每遇诞期，辄召梨园设酒醴以遥祝之（新辑）。

　　 武功

　　马定国，陕西人，康熙六十年任南路营守备。时，贼朱一贵煽乱，率众攻南路，县故无城，难守御，定国列兵龟山麓，亲冒矢石，与贼对垒大战，贼势益张，定国知力不支，急回马索火焚火药库。曰：毋资敌。贼追及，定国曰：我朝廷命官，岂可遭擒取辱？遂拔佩刀自刎死。乡人悯其忠，守其尸三日。贼闻之曰：马守备，忠臣也。以礼殓之。置家属于静室中，民馈粮米不绝。事闻，予恤，赐祭葬，荫一子以卫千总用（旧志）。

　　陈元，侯官人，台湾镇标左营千总。台贼朱一贵倡乱时，元同本标右营游击周应龙，率兵御贼于南路冈山。元奋勇掩击，贼稍却，官军进屯赤山。越日，贼悉众来，四面围攻，官军深入，不谙地利，元力战数次，中创被获，逼降不屈死。事闻，予恤，赐祭一次，荫一子以千总用（旧志）。

　　林富，长汀人，南路营把总。台匪朱一贵等窃发时，奉委为游击。周应龙前队引路，官军至赤山，与贼战，贼势稍却，富乘胜深入，贼绕阵后，合围攻之，力不敌，劗刺而死。事闻，予恤赐祭，荫一子以千总用（旧志）。

　　王奇生，镇标右营领旗，素骁勇，台变时，奉委领兵与贼战于赤山。官军败，奇生负其勇，突围冲击，贼左右夹攻，杀之。事闻，予恤典，从祀忠义祠。时有削职把总江先达同战死（旧志）。

　　王郡，字建侯，干州人，初冒李姓入伍，康熙六十年以千总从蓝廷珍攻复台湾有功。雍正二年，任南路营参将。时，寇乱之后，郡悉心拊循，训练有法，累迁台镇总兵官。七年，讨平本县山猪毛番。九年，彰化大甲西番林武力聚众作乱，本县流棍吴福生亦乘间为变，郡时已授水师提督，乃先遣游击李荣引兵应援，继侦知福生与商大概等攻陂头甚急，遂决策率兵夜发，与参将侯元勋、守备张玉等三路夹攻，败其前锋。贼复集，自辰至未，战数合，贼大溃，各奔窜潜匿。生擒萧日等八人，枭于营门。越日，大搜贼巢，吴福生、商大概、乌目使等三十余魁悉就擒，南路遂平。而新镇吕瑞麟剿大甲西番，为所围，征兵府中，总督郝玉麟复檄郡讨之。郡师至鹿仔港，遣参将李荫越等各扼隘口，绝其去路，遂渡大甲溪追杀，直抵生番悠吾界。屡有杀获，贼遁南日内山，峭壁峻绝，谍知樵径仅一线，督师攀援而登，炮声震山谷，贼负创走，捣其巢穴，焚其积聚。于是，各社望风皆降，缚献渠凶林武力等，北路亦平。十余年来镇台者，郡之功为优云（旧志）。

　　陈伦炯，号资齐，同安人，侍卫。雍正元年，任南路营参将。时，寇乱初平，新筑县城，伦炯亲板干，督工役，毫无苟且。时加慰藉，民忘其劳。其驭兵勤练镇定，宽严并用，复工书翰歌诗，暇则进绅士谈论诗书，翩翩然有儒将风流焉。寻升副将。去之日，百姓送者遮道，不忍舍之（旧志）。

　　张玉，山西人，由行伍，任南路营守备。雍正十年，台匪吴福生为乱，剽掠塘汛，玉守凤弹，兵单汛弱，贼悉众来攻，玉令军士夜悬火绳，密布树间（凤弹营盘多栽刺竹），贼疑惧不敢进。连攻数次，不得下。寻总兵官王郡率师抵凤弹，檄玉出战。玉奋勇迎敌，不介马而驰，深入其阻，贼绕阵后掩击之，玉无退路，被围不得脱，连伤数刀而死。事闻，予恤，荫一子以千总用。时有外委徐学圣、郑光宏，皆阵亡（旧志）。

　　温达勇，广东人，武进士，镇标右营游击，署南路营参将。尝以盗贼恣行，皆卒伍懈弛故，且兵食朝廷口粮，宜效用。日设令牌数面，令汛兵轮流接递，巡哨各乡村道路行旅寇盗。城市之内，夜拨兵分街巷巡守，有盗贼行窃，惟守兵是问。又常微行查访，守者无敢稍懈。署篆一年，盗风屏绝，夜门不闭。未几，以疾卒。士民拜奠，络绎不绝。榇归，百姓父老焚香拜送遍于街衢，欷歔感泣，深于爱戴云（旧志）。

　　 乡先正

　　王璋，字昂伯，本县籍，补郡学弟子员，登康熙癸酉乡荐，授滇宜良令，清慎爱民，民深戴之。以丁内艰去，百姓遮道数千吁留于开府，璋间道微行归。服阕，补湖广房县令，贤声益着，内转主事，擢监察御史。卒于官。璋博学多闻，康熙三十四年分修郡志（旧志）。

　　林黄彩，字符质，安平镇人，幼娴韬略。康熙六十年，朱一贵作乱，制府满保驻厦门，彩以布衣走兴化，具陈平台策。制府令随大军征讨，事平，授把总，寻升守备，累升至厦门游击。雍正十年，随总兵官王郡征北路大甲西番，以军功擢参将，迁澄海副将，署碣石镇总兵官，寻卒（旧志）。

　　施世榜，字文标，县拔贡生。康熙六十年，朱一贵作乱，陷郡治，总督满保委世榜参军事，随征效力。事平后，提督施世骠复委同参将王万化等，绥抚南路。世榜自备行粮，募壮丁，往琅峤，计获贼伙刘国台、颜廷、张赛、李法、蔡成祖等二十余名，解赴军门。复同游击林秀等，入阿侯林搜捕逸匪，招集难民二千余人，安抚复业。以军功题授都司，转文职，任寿宁教谕，署漳州教授，内升兵马司副指挥。生平乐善好施，族党贫者多所周恤。尝建敬圣楼于郡治南门外，拾字纸。子九人，长士安，贡生，捐银二百两修县庙学，置田千亩充海东书院膏火。次士憬，兴化训导，力行善事。又次士龄，宁海州知州，捐粟二百石，并充海东书院膏火。又次士膺，拔贡生，捐社粟一千石。皆世榜义方之训云（旧志）。

　　黄国英，字逊卿，县贡生，居台邑，淡水都司曾荣子也。少倜傥，好施予，有求辄应，戚属贫乏者月给银米赡之。诸罗盐水港淤塞，英有龙沟潭庄田，截其半，更捐千金，别浚一港，以济舟楫，仍增置营房，请台镇拨兵防守，民便之。以州同即用，卒于漳（旧志）。

　　郑应球，字桐君，县恩贡生，性耿介，尚气节。康熙六十年，朱一贵作乱，陷南路，贼党郭国祯募使画策，应球义不可，强迫之，球绐之曰：明早往见。侦募者归，即挈妻子夜遁。募者不获，怒焚其庐，尽为灰烬。乱平后，巡抚张伯行荐举孝廉方正。球性雅淡，辞不赴，掌县书院教席十余年，寿几八十终（旧志）。

　　卓梦釆，字狷夫，县庠生，性孝友，方正自持，精医济人。康熙六十年，朱寇陷县，贼党募致之。釆曰：不善不入，昔有明训。辞不赴，强胁再三，虑不免，挈家遁鼓山深处，居匝月，吟咏自娱。散家赀给族戚里邻口粮，戒曰：宁饿死，毋从贼。其乡皆化为良民。知县陈志泰高其行谊，赠「儒林芳标」额。子肇昌，领乡荐，孙列胶庠。寿八十终（旧志）。

　　陈正春，字汝中，县贡生，少孤，事母至孝，家淡，好施行善事，倾囊不惜。族戚里邻急难，极力周恤，贫乏死丧，代为殡殓，至借贷为之，名动乡闾。督学使严瑞龙釆行优，赠「孝友端方」额。寿七十余终，子孙并列胶庠（旧志）。

　　廖殿魁，邑拔萃生。雍正壬子，举于乡。每作文，未尝起草，得题后，拈毫布置，不知者以为得意疾书也，就而视之，则画一鹿于纸。鹿成，即信笔誊真，无不惟妙惟肖。如鹿昂头，必从高处落想；鹿俯首，必从低处诂题。至于临水照形，则对面烘托也。回顾斜睨，则反面、旁面生情也。他若安步徐行，则翥凤翔鸾，自然合度。奔驰疾走，则生龙活虎，不可捉摸。峙立沙边，文必从容而镇静。偃卧草际，文必清丽而芊绵。故习见者，但观其鹿之神情，即可定其文之品概。然以年湮代远，卒莫能详其行谊。惟画鹿成文一事，世竞传为美谈云（新辑）。

　　卓肇昌，字思克，县庠生，梦釆子也。由拔贡生，登乾隆庚午贤书。少颖异，能承庭训。长益岐嶷，好为古文辞，下笔数千言，思汨汨如泉涌。论世知人，具有特识。一时老师宿儒，咸器重之。着有「栖碧堂全集」，藏于家。乾隆二十八年，分修凤山县志。年五十四卒（新辑）。

　　李政纯，字少白，号雪轩，邑之港东里潮州庄人。年三十九，以明经贡于廷。性孝友，非义不苟取，里闾有方正之目。有母年六十余，好听古人事迹，纯每于授徒之暇，辄造问安，侍立其旁，为之谈古今成败、人物臧否，妙绪纷披，滔滔不竭，母辄为解颐。母病，必亲奉汤药，衣不解带，病愈乃已。有弟政邦，亦邑庠生，患目盲，癖嗜烟霞，纯与之同财，终其身未尝有间言。坐拥皋比，釆芹食饩者百余人。平居朴实无华，笃于友谊，与人有成约，虽风雨必践其言。其平生行事多此类。光绪二年，以总办团练，保举训导，未仕而卒。年四十有七（新辑）。

　　江兴徽，字绍远，邑之港西里阿猴街人，少有文名，而尤笃于孝行。父廷淇，为邑明经：生二子，徽其次也。母早世，继母陈氏，甫生幼子而父逝。徽兄弟事之，无异所生，继母亦安之。未几，幼子殇，继母悲伤不已，徽兄弟百计劝慰。时，外家舅氏以继母乏亲生儿，欲夺其志，托故迎归，数月不返。徽诣舅家，向母涕泣长跪不起。母问其故。曰：母归，则父虽亡，见母如见父也。不归，则不肖不能事母，他日何以对吾父于泉下。且弟虽不禄，而兄与不肖犹存。先人遗业尚足自给，何虑焉？母感其意诚，即日命驾同归。自后入邑庠，登拔萃科，先意承志，常恐无以得其欢心。娶于蓝氏，以不听母命，出之。年三十而卒。无子，以兄子为嗣，赖继母为之抚养，以至成人。今其儿亦循循孝友，颇能读父书。诗曰：「孝子不匮，永锡尔类」，其是之谓乎（新辑）？

　　 寓贤

　　前明宁靖王，名术桂，字天球，别号一元子，太祖九世孙辽王后，长阳郡王次支也。始授辅国将军，崇祯壬午，流寇破荆州，术桂偕惠王暨藩封宗室避湖中。甲申京城陷，庄烈帝殉社稷，福王嗣立于建业，术桂与长阳王入朝，晋镇国将军，会同长阳守浙之宁海县。乙酉夏，浙西郡邑尽归国朝，长阳率眷属至闽中，术桂尚留宁海，而郑遵谦从绍兴迎鲁王监国。时传长阳入闽，存亡莫测，监国封术桂为长阳王。郑芝龙据闽，又尊唐王为帝，建号隆武；术桂奉表称贺，隆武亦如监国所封。后闻其兄尚存，已袭辽王，术桂具疏请以长阳之号让兄次子承之，隆武不允，改封宁靖，仍依监国，督方国安军。丙戌五月，大兵渡钱塘，术桂乃涉曹娥江，奔避宁海，觅海艇出石浦，监国亦由海门来会，同至舟山。十一月，郑彩率舟师北来，因芝龙与隆武不洽，知越州不守、监国出奔，故遣迎之。术桂与监国乘舟南下，岁秒抵厦门，而芝龙已先归命北行矣。是时，郑鸿逵迎淮王于军中，请宁靖监其师。合芝龙子成功兵，攻围泉州，经月不下。鸿逵乃载淮王与宁靖同至南澳，值粤东故将李成栋奉桂王之子称帝肇庆，改元永历，宁靖因入揭阳。永历令居鸿逵师中，月就所在地方支膳银五十两。戊子春，命督鸿逵、成功师。唐寅冬，粤事又溃。辛卯春，宁靖仍与鸿逵旋闽，取金门。及成功取台湾，宁靖辄东渡，就竹沪垦田数十甲，以赡朝晡。既而元妃罗氏卒，遂葬焉。戊午，闻靖海将军施琅调集本军褛船进讨，郑氏诸臣燕雀处堂，晏如也。宁靖独蒿目忧之。常言台湾有变，我再无他往，当以身殉。癸亥六月，大师克澎湖，二十六日郑兵败回，宁靖谓姬媵曰：我之死期已至，汝辈听自便。佥云：王既能全节，妾等岂甘失身？王生俱生、王死俱死，请先赐尺帛，死随王所。宁靖曰：善。姬袁氏、王氏（或云蔡，误也）、媵妾秀姑、梅姐、荷姐，俱冠笄被服，同缢于堂。宁靖乃大书曰：自壬午流贼陷荆州，携家南下，甲申避乱闽海，总为几茎头发，保全遗体，远潜外国。今四十余年，已六十有六岁。时逢大难，全发冠裳而死，不负高皇、不负父母，生事毕矣，无愧无怍。次日，梭役升主人柩至，宁靖视之，无他言，但曰未时。即加翼善冠，服四团龙袍，束玉带，佩印绶，将宁靖王麟钮印送交郑克塽，拜辞天地祖宗。耆士老幼俱入拜，宁靖答拜。又书绝命词曰：「艰辛避海外，总为几根发。于今事毕矣，不复釆薇蕨」。书罢，结帛于梁，自经。且曰：「我去矣」。遂绝。众扶之下，颜色如生。越十日，藁葬于县治长治里竹沪，与元妃合焉，不封不树，妾媵五棺，埋于台湾魁斗山，去其墓三十里。时称为五烈墓。宁靖无嗣，继益王裔宗位之子名俨鉁为后。时年七岁，安置河南开封府杞县（旧志）。

　　李茂春，字正青，漳之龙溪人，登明末乡荐，富著述。风神秀整，跣足岸帻，旁若无人。居于台之永康里，题其茅亭曰「梦蝶处」，日诵佛经自娱，人称李菩萨云。卒葬新昌里（旧志）。（按新昌里时属凤山，雍正十二年改隶台湾，即今安平县）。

　　张振南，字伯禧，漳州漳浦县人。父义忱，年十三，能文，而屡踬于童子试。会族人械斗，遂渡台，贳居于邑之旧治。乾隆丁酉，回漳完娶，逾年生振南。甫周岁，父仍来台，娶庶母吴氏，生异母弟三。未几，吴氏卒，父复娶谢氏，再生两儿。时振南在漳，赖母商氏养育成童，俾从师读。年十六，犹未识父面，母始命来台寻父。及南至旧治，适逢其父于途，向之咨询，父细诘家世，南具以实对。父戏云，此吾老友，与余为邻，当导而往见。南信以为真，随之归，馆于家，数日，略无音耗，迭向父敦促，父叱之曰：痴儿到此犹不悟耶？南如梦初觉，跪而泣曰：儿奉母命千里寻亲，今既得父，不可不迎母完聚。父诺之，而不果行。南日夜忧思，莫知为计，至忘寝食，因而得病。庶母谢氏察其形容憔悴，知为念母故，力勤父遣介往迎。比母至，而父已没。南哭泣尽哀，在家守制，日承欢两母，暇则教督诸弟。次弟、三弟俱先后成名，南年至五十，始获一衿。辛卯乡试，恩赐副贡。乙未，复蒙恩赐举人。年七十一，无疾而终。生平有鲁男之操，每逢妇女于途，辄道避之。人以此笑其迂。而见义勇为，若决江河，沛然莫之能御。固亦近世之不多觏者（新辑）。

　　 孝子

　　粤民冯满子，寄居港西怀忠里，世业农，目未识诗书，然性孝能廉，里人异之。一日，忧母氏邱老且弱，不健餐，往药圃市参三钱，割股肉和煮以献其母。母食之，果获康强，年八十有四而终。所居距冈山九十里，与人同往拜佛，为母祷长龄。行山僻中，渴甚，众争窃园间蔗以食，冯独否。或与之，即依其值出钱，挂园上。其生平行事多此类。论曰：农民目未知书，尚能孝而廉；何况读书明理之人，不识廉孝两字，能无愧乎？夫刲股事亲，非一念之真诚，断不能为此。取蔗依值，其制行不欺天日，虽伊尹、伯夷，犹将揖而进之，敢以凡民目之耶？世之缺奉养、贪货财者，视冯氏子何如哉！（新辑）

　　 义民

　　李直三、侯观德、艾凤礼、邱若瞻、涂廷尚、邱克用、朱元位、刘庚辅、陈展裕、锺沐华、锺沐纯、梁元章、赖以槐、侯欲达、涂定思、锺贵和、古兰伯、刘怀道、涂文煊、邱永月、黄思礼、刘魁才、林英泰、锺国虬、林文彦、赖君奏、涂华煊、何廷等，籍贯俱广东（按义民，率粤之镇平、平远、嘉应州、大埔等州县人，渡台后寓县下淡水港东、西二里，列屋聚廛，别成村落。两里设里正、副共四人，应公差，通音译，稽奸匪；来往内地，俱由县给义民照）。康熙六十年，台贼朱一贵作乱，直三等密谋起义，不从贼。先于四月二十二日，遣艾凤礼、涂华煊等赴府请兵。五月初一日，府治失陷，各义民随于五月初十日纠集十二大庄、六十四小庄，共一万二千余名，于万丹庄竖立「大清」旗号，推侯观德指画军务，分七营，驻列淡水溪，连营固守。又以八社仓廒贮粟一十六万余石，遣刘怀道、赖君奏、何廷等率领乡壮番民固守，相拒月余，群贼不敢一人南渡。六月十八日已时，贼目刘育率贼万余人，从西港口潜渡新园。刘庚辅、陈展裕、锺贵和等统众与贼合战两次，复纠同侯欲达、梁元章、古兰伯等，与贼战于小赤山，抵晚复战一次，各有损伤。十九日，贼犯万丹，刘庚辅、陈展裕、侯欲达、古兰伯率众拒之，且战且守，诱贼至滥庄，锺沐纯等统众绕出贼后，攻其北；刘庚辅、梁元章、古兰伯、刘怀道等统众攻其南；陈展裕、侯欲达、涂定恩等统众攻其东；三面合攻，大败贼众，追至淡水溪，邱若赡、艾凤礼等拦河堵杀，贼众无船可渡，溺死及杀死者数千余人，贼目刘育亦被杀。义民为首之涂文煊及乡壮人等，死伤者一百一十二人。夺得大枪四位、砂炮四位、伪札、伪印、旗号、军器无算，贼众逃遁，搜得贼首朱一贵伪谕，始知大师已入郡。直三等逐率众来会，制府满保将为首起义诸民，现拔李直三、侯观德、邱永月、刘庚辅、陈展裕、锺沐华、锺沐纯为千总，赏银九百五十两、米三百石、彩段一百疋，旌其里曰「怀忠里」，谕建亭曰「忠义亭」，优恩蠲免差徭（立碑县门，永为定例）。奉旨从优议叙，给台地守士义民扎付一百一十五张，引兵杀贼义民扎付三十六张，擒贼义民札付二十三张。（旧志）

　　侯心富等，籍贯亦广东。雍正十年，南路奸匪吴福生等乘机纠众作乱，心富等纠同港东、西二里义民万余人，分驻防守八社仓廒。上淡水则锺南魁、陈治豪、陈石扬、锺泰英等统众二千余人守之，万丹街、放索社、茄藤社则林宣拔、何绍季、张日纯、曾启越等统众四千余人守之，下淡水龙肚岖则李炳凤、涂廷琛、李绍珀等统众二千余人守之。冷水阮、搭楼社则林有仁、郑元雯等统众八百余人守之。又分刘伯成、锺琼祥、林石德等千余人防御笃嘉、武洛、罗汉门等处，邱永浩、黄登伯、谢必凤、邱廷伟等千余人防御巴六焦、阿侯社等处，林永清、叶春林等三千余人防御三叉河、乌树港、力力社、新园汛等处。时，贼攻陂头甚急，心富等挑选九百余人渡河应援，值水师提督王郡与贼接战，义民赶赴军前，戮力前驱，贼众奔溃，南路遂平。时，北路凶番亦未靖，郡复调赴军前，充向导官，事平，予以优叙，均照部册有名外委例，各加一等，授为千总，给与扎付。其功加姓名具列如左：

　　侯心富、陈好贤、陈石豪、赖家璋、涂定琛、锺南魁、何田如、林有仁、刘鼎高、盘运珠、张士辉、韩任贤、谢日树、谢有亲、曾永习、何绍季、陈士拔、陈元硕、古熙珍、杨日习、林以柏、陈仲兴、陈石利、陈石峰、冯若纪、陈连发、赖君添、郑元雯、利如沧、王启能、沈培玉、李鼎才、邱永浩、陈朝接、黄登伯、李焕挺、黄达传、锺琼祥、陈石扬、盘运柱、赖家珍、张振相、赖有岱、宋来恩、锺统明、谢芳晋、邱信山、锺佾芳、梁伯伟、涂定秀、涂柏清、涂定伟、林清周、邱以奇、锺孔珍、林丰山、林桂山、黄荣光、李会斌、刘孔怀、林桂荣、韩蕴祥、张文凤、刘佩麟、林有赞、刘启斌、刘武麟、黄会云、李淑元、张鼎祥、陈世拱、涂定惠、陈元煌、陈廷云、陈文端、李成乔、刘伯仁、张捷秀、刘伯成、张捷成、黄其直、吴以廉、谢必凤、梁绍选、吴舒生、涂定宣、徐恭良、刘启荣、徐德运、侯连新、曾浩生、侯心魁、朱士奇、徐如德、张用文、温日操、汤洪海、陈石斗、陈南祥、邓彦友、彭朝旺、王安运、汤洪康、徐相■〈是彡〉、马呈梅、吴捷俊、吴子凤、赖秀璋、叶福生、黄金相、寥芳琳、徐正东、古赞臣、寥文英、李朝礼、姚生春、古芳兴、徐日焜、杨伯献、蓝溢海、汤简英、赖成礼、刘仕伯、黄兆运、谢如杨、范光儒、梁可先、侯贞士、邱欲观、寥存忠、林硕荣、侯心喜、叶运成、薛昌贵、邱子璋、侯集文、涂庆瑞、宋来育、刘运清、宋美伯、侯履英、侯日瑞。以上一百四十二名，乾隆五年给札。

　　李瑞伯、谢登钦、李炳凤、锺泰英、李瑞侯、张日纯、陈鼎生、林宣拔、锺国治、李应相、曾瑞干、赖坤及，赖梓松、锺南达、李绍珀、傅昌文、张必贵、林永清、陈石榜、锺程及、李盛祥、陈以奇、林硕德、锺干生、李喧祥、林旦景、锺麟新、李云凤、林郁彦、林祚任、陈宜进、林仲英、锺凤英、张瑞聪、陈宜兰、林教玉、傅成登、锺名及、李允魁、锺元美、邱瑞崇、萧良桂、李俊伸、邱万春、张其麟、锺启仁、谢国纪、锺雍芳、林作栋、邱允旦、林作祚、李瑞玉、谢元焜、林日远、锺起鹏、吴忠松、刘永仁、陈联太、张利振、锺章英、邱若赞、李春发、陈润奇、李双荣、林奕孟、吴以祉、谢元逢、李成斌、陈登元、陈梅柏、邱朝拔、李云汉、黄作栋、邱正儒、李绍显、林永钦、谢芦柏、刘习鹏、锺干英、谢立仁、张鼎山、林荣山、陈登崇、林琇青、陈锡礼、黄光彩、陈尚华、赖相及、锺梦贤、陈石千、冯允烈、张昭成、涂琼生、陈尚康、林阿泰、陈立伯、赖子相、陈开千、萧鼎秀、邱立攀、刘云耀、陈河清、刘云耀、陈庆简、廖元新、陈庆昭、李昭玉、张日龙、赖仁及、李任秀、邱舒达、李集学、涂定麟、张日集、刘荣禧、陈显琳、萧能成、陈庆礼、赖进及、李瑞光、林洪山、张翰英、黄成彩、陈土梅、李德荣、刘训宜、李松挺、林有信、畲任先、曾九安、李道恒、曾九瑛、张逢秀、吴以万、张志仁、赖科及、锺昌允、黄辉云、曾启越、徐石云、刘行恕、张邦崇、涂遥生、陈华生、谢国耀、陈来琳、谢乔参、林青、谢作凤、刘英立、郑云雯、曾发亮、邱廷伟、张必柱、李绍贤、李朝重、徐和生、刘勷存、陈永滨、陈润麟、畲魁能、陈士珀、陈石瑗、陈显荣、赖文及、谢运鹏、吴元三、杨辅臣、李作松、谢成祚、谢成琳、陈润魁、涂文明、李绍皋、王廷宠、涂梅生、赵性和、张礼乐、宋万来、冯维万、李云捷、廖景华、张瑞阑、黄贤琮、黄华云、刘钦臣、马怀珍、陈梅琳、陈庆朝、李联大、吴以增、锺启宏、江士灏、吴明杨、陈秀琳、涂哲生、郑肯良、陈元云、锺声扬、李俊千、吴申伯、曾俊麟、锺日友、谢展文、谢惟元、陈生及、谢元华、锺南榖、叶春林、陈庆仅、张乔语、谢先达。以上二百十二名，乾隆六年给札。

　　许廷耀，邑之港西里广安庄人，登癸卯武闱。乾隆五十一年，彰化奸民林爽文作乱，南路逆匪庄大田应之。十二月十三日，攻陷县城，知县汤大奎、典史史谨死之。五十二年二月二十二日，海坛镇总兵郝壮猷奉水师提督黄仕简命，带兵收复凤山，驻扎东门外。三月初六日，贼目庄锡舍领贼众三千，首犯郝镇营盘。郝敛兵入城，屯龟山顶。初八日黎明，庄大田率众攻城，官兵发枪炮御之，佯退，日午，贼埋锅造饭，郝引兵出，逐之，贼复起合围，郝急收兵入城。贼以所得官兵衣帽着之，随入，须臾，南门火起，郝单骑从西门逃出，官兵继遁，县城再陷。贼长驱扰郡，相持半载。九月二十七日，许廷耀风闻贼围郡城，急出家资招募仑仔顶、盐洲、中洲仔、菅林内、北势头、砖仔窑六庄义民勇三千余人，立「大清」旗号，赴郡堵剿，贼大败，深恨之，回攻六庄家属，于十月初一日举事。众义民闻知，乘夜抽兵回救。比至菅林内，东方已白，众义民一夜无眠，又闻家属已被屠戮净尽，饥寒交迫，无心恋战，途至砖仔窑淡水溪边，遇贼截杀，全军十覆其九。事平，知县史公为之汇案请旌，又蒙协办大学士陕甘总督嘉勇侯福公入告，奉旨从优议叙，复御书「旌义」两大字，表其功。乾隆五十三年各给札付，今御书犹存，该庄民挨次流交，每逢十月初二日辄设香案，高悬坛上而朝拜之。是日，梨园数十台、酒肴数百席，土人以为义民普（？）云。

　　附录札付

　　兵部侍郎兼都察院右副都御史、巡抚福建等处地方提督军务徐，为遵旨会议具奏事，照得赏给台湾翎顶职衔义民，除钦奉谕旨分别实缺补用外，其应给顶戴及从前给过顶戴人等，并准部议详细核明颁给印扎，以杜顶冒，仍造具花名清册，送部存案等因，于乾隆五十三年六月十七日，奉旨：依议，钦此。钦遵在案。查义民庄凑，委系在事出力，业经奖给金顶戴，除造册汇咨外，合行给扎。为此，扎给该义民收执，以杜顶冒。须至扎者。

　　世袭三代曾祖浴、祖新、父贤，本身身中、面微、紫须，年六十二岁，系泉州府南安县人。右扎付庄凑收执。

　　乾隆五十三年十一月初一日给，第一百九十五号。

　　附录

　　道光十二年，粤匪李受等假义民名目，攻毁闽庄，被闽绅林长青等呈控，蒙制宪程批：查粤庄匪徒因逆犯许成伪示内有「灭粤」字样，辄敢借口教众冒充义民，不问奸良，肆行焚抢，情堪悯恻，本部堂已密饬拿正犯数名。现复会商陆路提督马，带兵前往督饬该道、府实力搜拿，务期有犯必获，痛加惩办，以快人心。至据为首之李受、曾伟中、赖连淑等均先后获到，发府审办，并委员驰赴确查被焚抢房屋、破难户口，给银抚恤，俾得乘时耕作。尔等即速回本庄听候委员查办，各自约束子弟，各安本分，务乃生业，不得效尤粤庄迁怒报复，自贻伊戚。各宜凛遵。

　　又

　　咸丰三年，闽、粤公呈，蒙邑侯郑批：逆匪戕官陷邑，该粤人如果志切同仇，自宜首援陂城，次擒逆贼，禀解惩办，庶几不愧义举，乃竟怀挟私嫌，擅攻闽庄，焚抢掳杀，不分良莠，村社悉成焦土，财物被掠一空，难民无家可归，流离失所，因而被水冲毙、逃难死亡者，不可胜计。居心残忍，莫此为甚！嗣因本县会营督带兵勇顺途剿办逆匪，克复陂城，并以闽庄难民因粤堆未撤，不敢归庄，当蒙道、府宪谕饬撤堆，并经本县会营节次出示，谕令遵照各安生业，毋许擅出滋事，不啻三令五申。该总理等利令智昏，置若罔闻，甚至纠集匪徒，复出攻抢，连杀毙命。现据闽庄纷纷呈控，殆无虚日。此次该粤人因向嘉早等庄索取前次诈赃不遂，互相斗杀，本县已有所闻。该总理等犹敢饰词混禀，希图抵塞，似此抗违宪谕，荼毒良民，实属目无法纪，俟即会营带队亲临查拿究办。该总理所设各堆，克日尽行撤退，如再玩抗滋端，定请大兵剿捕，并惟该总理等是问。懔之，勉之。

　　又

　　咸丰三年六月二十五日，汤得升禀臬道宪徐公云：为禀请察夺事，窃卑职奉宪台饬委统带大队弁兵，协同安平水师中营，前往凤属数次与贼打仗，连擒股首五六十名、匪伙七十余名，经准曾参将会同郑署县分别陵迟斩决，恭请王命正法，其余大股首林恭等十余名，拟另行解县勘办。但四处虽因克复平静，奈粤人尚四处伏杀闽人。卑职于此本月二十二、三两日，会同陈署押司国忠、祝护都司延龄分头弹压，谕令撤退粤营。该粤人不惟屡次不遵，尚且逆言欲俟红顶大宪到地，方肯罢息。卑职等见其所行，情同叛恶，即督同兵勇极力向前押退，该粤人胆敢擅将穿山龙九节连环（此即粤庄大炮，名说见「兵事」下部「请追粤炮议」）施放。卑职等一时未敢轻举，暂将队伍撤回陂城。肃禀，伏乞宪台察夺。

　　以上三则，系道光十二年及咸丰三年两次粤庄义民攻掠闽庄之案。缘此次釆访，每询及粤庄义民，无不切齿痛骂，谓其名为义民，而实则甚于贼。由是观之，粤庄义民殊无足纪；无怪其莫肯为之查报也。

　　 寿考

　　孙屋，嘉祥里五甲尾庄人，现年（甲午）九十七岁，体尚健，子二人，孙五人，曾孙七人，四代相见，今方未艾。

　　施玖，嘉祥里南安老庄人，壬辰年终，寿九十六岁，妻林氏尚存，现年（甲午）九十三岁，子二人，孙七人，曾孙三人。

　　李士育，港西里水泉庄人，现年（甲午）九十五岁，妻陈氏，寿考齐眉，子三人，孙六人，曾孙七人。

　　杨课，嘉祥里山富寿庄人，现年（甲午）九十岁，子二人，孙六人，曾孙六人。

　　苏港水，维新里大社庄人，现年（甲午）八十九岁，子二人，孙四人，曾孙六人。

　　林光传，嘉祥里大崎头庄人，现年（甲午）八十七岁，子二人，孙七人，曾孙九人。

　　潘才，嘉祥里四块厝庄人，现年（甲午）八十五岁，妻林氏，八十二岁，寿考齐眉，子四人，孙十一人，曾孙四人。  
　 
辛部

　　列女

　　黄烈妇传

　　烈妇黄弃娘，旧治安平镇黄堂壮女，年十九，适伪宾客司傅为霖次子璇。为霖以反间谋泄，父子俱置极刑，眷属谪配。氏兄铨，为氏营救，得免。方璇之被系也，氏犹冀其生，及父子遇害，遂决意身殉。其兄多方慰之，氏泣曰：今日之事，子为父死，妻为夫亡，于理甚顺，妹复何憾！遂自缢死。今从祀节烈祠。（旧志）

　　阮烈妇传

　　烈妇阮荫娘，本县人，年十六，适王寻，居安平镇，未有所出。寻伯兄有遗腹子，嫂已别适，氏抚之如己出。未几，寻殁，寻仲兄来哭殡毕，氏请以所抚侄为夫立后。仲许之，遂阖户自经。仲嫂救苏，且慰之曰：叔死，不可复生，姒何自苦乃尔？氏曰：夫死誓不独生，倘得藁葬夫侧，俾遂同归，愿足矣。仲悯其志，使人防之密。氏醉以酒，即严妆整服，从容就缳。事在康熙二十二年五月。雍正五年祀节烈祠。（旧志）

　　郑烈妇传

　　烈妇郑月娘，县中洲庄人，年十九，归儒士王曾儒。逾年，儒卒，翁以贫故，欲速葬。月娘乞稍停，愿死同穴。翁骇然，嘱邻媪劝之。月娘曰：夫病剧时，吾以死许之，义不可移，投缳而死。绅士竞挽以诗，知县宋永清嘉其节，亲祭氏坟，匾其庐曰「百年今日」，盖宋挽诗有「百年今日乾坤老」句也。时合葬旧治依仁里内园路西。（旧志）

　　黄节孝妇传

　　节孝妇黄氏，凤山庄人，本县学生员李时灿妻，年二十二，灿卒，子俊臣，甫四岁。家贫守节，孝事老姑，常于海滨拾蛙蛤以佐甘旨。乡人怜而恤之。年七十卒，子孙皆成名。乾隆十四年，题旌，祀节孝祠。（旧志）

　　王节烈妇传

　　节烈妇王掞娘，竹桥庄人，年十七，归夫黄研，逾年，研卒，无嗣。或劝别适，氏曰：妇人从一而终，夫亡无子，惟有一死无愧九原而已。服三年丧，将大祥，告其姑与母曰：我生不辰，不能终媳妇之职，报鞠育之恩，忍死至今，为夫服耳；今事毕矣。于大祥日，哭泣尽哀，夜起梳洗，投缳而绝。缙绅挽诗盈帙。（旧志）

　　吴烈妇传

　　烈妇吴洁娘，县竹桥八，年十八，归夫黄尚志。尚志疾剧，语氏曰：予病不起，未有子嗣，难以守节，死后汝宜自计。氏泣曰：夫之不幸，乃妾之不幸，若果不起，誓不独生。寻尚志卒，家方治殓，氏更素服潜出村外半里许，投水死。（旧志）

　　黄孝烈妇传

　　孝烈妇黄明娘，本县人，年十九，归夫金仁。越三年，仁卒，无嗣，舅姑老且病，氏奉养备至，久而不懈。寻舅姑相继亡，氏亦病笃，人欲为延医，氏却之曰：吾不从夫死者，为舅姑也。今舅姑往矣，吾何以生！不药卒。闻者哀之。（旧志）

　　董节孝妇传

　　节孝妇董氏，县兴隆庄人，儒士李凤妻，年二十，凤卒，遗腹生男，守节四十年，事舅姑尽孝，抚遗孤，俾成立。知县邹承垣赠匾「节孝可风」。（旧志）

　　成孝妇传

　　孝妇成桂娘，县兴隆庄人，儒士黄忠妻，家贫甚，事舅姑以孝闻。时，姑病笃，忠外出，氏医药无计，刲股肉以进。姑卒不起，送终尽礼。里邻知其事，咸服其孝。（旧志）

　　曾节孝妇传

　　节孝妇曾好娘，县兴隆庄人，儒士卢从妻。从卒，遗孤三岁，家贫困，氏勤女红，抚养之，俾成立。事舅姑，菽水尽欢。后子奇游郡庠。邻里称其节孝。（旧志）

　　李节孝妇传

　　节孝妇李快娘，县竹桥人，儒士黄奖妻，夫卒，氏年二十三，矢志柏舟，事舅姑菽水尽欢。里邻称羡。家淡泊，抚孤成列、成均立，督孙曹中、梦兰等联游泮水。人以为节孝之报。现年八十。（旧志）

　　黄节孝妇传

　　节孝妇黄喜娘，县兴隆庄人，儒士曾亨观妻。初籍内地，夫渡台殁，氏年二十四，家无担石，勤纺绩，以奉老姑，严训督，以课幼子。念夫外殁，携子东渡，省夫坟，择仁而处，遂籍于凤。其苦节完贞，里邻称羡。子成立，现年八旬余。（旧志）

　　杨节孝妇传

　　节孝妇杨茂娘，县兴隆庄人，儒士谢乞老妻，年二十，夫故，未有男嗣，氏不欲生。因念老姑在堂，转烈为节，茹苦尝辛，以供菽水。立嗣抚养，以绍夫后。姑殁，送终尽礼，乡里钦其节孝。现年五十余，子孙成立。（旧志）

　　贞孝烈妇苏门张云娘传

　　贞孝烈妇苏门张云娘者，港西里滥仔庄民张诒诸第四女也。嘉庆戊辰八月十六日生，襁褓中笑啼喜怒不类群儿，稍长，秀外慧中，潇洒出尘，周旋膝下，能当父母意。闻儿辈读书，自恨身为女子，不得与读。尝云：女子以无才为德，不宜有所表见。是以韬四光匿迹，日在家人姊妹间，而初不见其奇也。父母家颇饶，以儿女成行，艰于鞠育，遂许配本里龟屯庄苏扁之长子玖郎为幼妇，择吉过门。滥存、龟屯，庄既比邻，父母翁姑又素相契密，往来无间，然犹未成婚也。道光壬午，玖郎殇，时云娘年仅十有五，哭之恸。父母翁姑咸劝慰之。云娘故孝顺，恐伤翁姑父母心，因勉强节哀。然自此不言归寗矣。父母或强之返，延刻即还，不留一宿。父母虑其年少，孀守为难，语涉再配事。云娘指誓天日，以明之死靡他。且言儿本来独居，自然无苦。父母知其志不可夺，听之。翁姑察其无去志，愈加钟爱。越六年，翁姑惑于俗论，议以云娘再配其次子某。婚有日矣，云娘知不可谏，不动声色，若为从令也者。裁制完备，诸事妥帖，先期三日，云娘阴换新服，且将新郎之衣籍其木主之下，而莫之知也。乃向其姑托言连日劳顿，倦甚思睡，勿令搅扰，遂闭门而入，上床垂帐。顷之，呼唤不应，推门入视，则抱玖郎木主于怀，端坐而逝。时，道光八年戊子夏四月初八日也。距生于嘉庆戊辰，享年荩二十有一云。论曰：语有之，慷慨捐生易，从容就义难。兼而有者，其惟云娘乎？以彼天生性质，使易为须眉丈夫，得称其志气，其震地惊天之事业，当不胜屈指。乃身为女子，至以无才为德，不宜有所表见。殆如仙佛现身，俯视人间名教事，一行云流水之自然，而无所矜心作意于其间乎？及其杀身成仁，舍生取义，严霜冷雪之操，出以霁月光风之度，存万古之纲常，固千秋之气节，树乾坤之柱础，建闽阃之干城，斯何如行谊哉！而一没于妇人女子之自晦，一掩于庸众习俗之愚顽，遂使卅载之潜德，将微一旦，而幽光始发，知天下古今女中夷惠，其湮没于荒陬僻壤间者，何可胜道？能不悲哉（咸丰七年恩贡生萧文凤撰）！光绪五年生员陈鸣阳、江元徽以其事禀请前邑侯饶公，准予崇祀烈女祠，并于本邑儒学冯公任内禀报赴部汇案请旌，蒙奏准在案。（生员陈鸣阳报）

　　节孝妇蔡门王器娘事实（廪生卢尔德嘉汇载）

　　节孝妇蔡门王器娘，邑仁寿街王泰山女也。年十六，适庆安街儒士蔡本妙为妻。翁玉儒，姑陈氏，继姑吴氏，先后承顺二十一年，勤劳不倦。夫卒时，妇年方二十有二，屏去妆饰，翁姑在堂，家颇小康。嘉庆壬申，姑卒。道光丙戌，翁卒。庚寅，继姑亦卒。十九年间，连遭大丧，妇哀毁如礼。伯二人、叔三人，帮妇襄葬事，家因中落。服既阕，伯叔议分家产，感妇一片苦心，愿于格外多让房产三百余金，妇赖此勉强维持，兼习女红佐家用。有子二女一，婚嫁讫，得孙四人、孙女一人、曾孙七人（长名国英，光绪癸未年入邑庠）、曾孙女三人，一堂之间，四代相见。光绪八年，妇年八十有八，以疾终。计守节六十七年，尚未旌表。（恩贡生林耀荣报）

　　节孝妇李门吴修娘事实

　　节孝妇李门吴修娘，凤山里大桥头庄农民吴条女也。年十五，适同里内旷地庄李考祥为妻，亦业农，家无担石储，且父老母盲，幼弟四人，嗷嗷待哺，妇竭力助夫佐瓮飧，上事舅姑，下抚诸叔，灯火纺绩之勤，历七年如一日焉。道光庚寅，祥卒，妇年二十有二，仅遗一女，而诸叔已有六人，长者祗堪荷锄驱犊，余皆幼小无知。其苦况有令人闻而酸鼻者。妇旦夕拮据，幸延残喘，老翁盲姑俱无恙，日课诸叔，拾遗菜、收滞穗，一家十口赖以举火。乡里翕然称孝妇焉。平居端庄静默，不苟言笑，虽姻娅罕有见其面者。及翁姑没，妇哀毁如丧所生。时，诸叔俱能成立，四叔地光、六叔凤池，年至六十余，犹歔欷语当日事，戒其诸子曰：吾无尔伯母，焉有今日？汝曹谨志之勿忘。妇无子，四叔、五叔各以一男为之嗣。光绪癸巳，妇年八十有五，无疾而终，计守节六十四年。现附祀安邑节孝祠，尚未旌表。（廪生陈张书报）

　　节孝妇郑门吴酥娘事实

　　节孝妇郑门吴酥娘，凤山里大林蒲庄生员吴春波次女也。年十八，适同里大桥头庄儒士郑瑞哲为妻。事姑张氏，以孝闻。姑没，哀痛尽礼。家颇饶，妇独维家计，俾夫专儒业。咸丰乙卯，夫卒，妇年二十有三，遗两孤。长昌辉，仅二岁；次昌益，仅一岁。妇日号泣，矢志不渝。越三阅月，而生遗腹男昌俞。时族中有诸无赖者，欺其年少、子孤，百计窘之。妇屹不为动。至力不能支，始诣官自陈，情节剀切，官为之动容，尽拘诸无赖者痛惩之。事始解。妇精于记忆，租榖出入，钱粮多寡，无敢欺者。用是，家益嬴余，自奉极啬，而祭祀必丰，且能推有余以恤母家及乡里之贫乏者。盖慷慨乐施，其性然也。光绪己卯，昌俞入泮。庚辰，昌辉亦身列胶庠。人皆谓节孝之报云。丙戌，妇年五十有四，以疾终，计守节三十二年。丁亥，岁贡生吴凤鸣等以其事请旌，旋蒙奏准在案。（生员郭联书报）

　　吴节妇名确娘事实

　　吴节妇，名确娘，凤山里大林蒲庄生员吴春波第三女、节孝妇郑门吴酥娘胞妹也。母郑氏，生妇于道光十八年正月初二日，至咸丰庚申，妇年二十有三，适观音里楠梓坑街监生郭长显次子拱赛为妻。逾年，夫故，妇年仅二十有四，怀有五月娠，家仅中资。妇知书、能会计，出入租谷，皆井井有条。越五阅月而生男，心窃自慰。家有公田百余亩，岁收租谷二、三百石，角（？）悉踞之，妇略不与较。但躬自节俭，鞠养孤儿，幸不至困乏，有余则以瞻其父母家。如是者三十余年，始终罔懈。光绪己丑，其子联书已入邑庠，盖得力于熊丸之教也。甲午，妇年五十有七，以疾终，计宁师三十四年。妇在日，岁贡生吴凤鸣等曾于丁亥年以其事禀报唐道宪汇案请旌，经蒙奏准在案。（恩贡生周熙清报）

　　曾节妇名黎娘事实（媳妇许氏、吴氏另传于后）

　　曾节妇，名黎娘，邑西郊新庄仔农民曾池次女也。年十八，适城内豆菜寮职员简鸿升为继室。嫡子三，长寿耀，次忠义，三光清，均已成立。惟一女尚幼，赖妇抚之。妇又生一子、一女。同治戊辰，夫卒，妇年二十有二。除去花粉，甘心孀守，视前女如己女。未几，嫡子亦先复相继沦亡。时，妇有胞姊劝其别嫁，妇念儿孤女幼，誓死靡他。自此加意苦守，专心抚养，勤俭治家，竟与长妇许氏、次妇吴氏，并以节操闻。光绪庚寅，妇年四十有四，以疾终，计守节二十三年，尚未旌表。癸巳，其孙日新已入邑庠。（生员蔡国英报）

　　节孝妇简门许氏事实（姑曾氏见上篇）

　　节孝妇简门许氏，邑城内北门街许东海长女也。母林氏，生妇于道光戊戌。越咸丰壬子，妇年十五，适豆菜寮职员简鸿升长子寿耀为妻，善事翁姑，睦娣姒，且能助夫，勤俭成家。咸丰丙辰，夫故，妇年仅十有九，膝下无儿，日涕泣，向其翁乞为夫立嗣。翁从其志，为螟一子，妇躬自抚养，以至成人。迨光绪辛巳，妇年四十有四，以疾终，计守节二十六年。戊子，廪生赵德观等以其事报县请旌，旋蒙奏准在案。（廪生张简德报）

　　节孝妇简门吴香娘事实（姑曾氏见上篇）

　　节孝妇简门吴香娘，邑西门街吴聪女也。母陈氏，生妇于道光癸卯。越咸丰己未，妇年十七，适本城内豆菜寮职员简鸿升次子忠义为妻，夫癖好洋烟，翁遇之严，妇善言婉劝，夫感悟，为之改行。同治己巳，夫故，妇年二十有七，仅遗二女、一男，呱呱以泣，妇躬亲抚养，节腹奉舅姑，有余则以馈其父母。其孝行根于天性如此。先是，夫弟光清于乙丑年先逝，其娣不能终守柏舟，欲图改节，妇百计劝挽，至愿以所生之子为其叔嗣，竟不能留。娣既去，妇与姒许氏各以孀守支门户，和好无间言。光绪辛卯，妇年四十有九，以疾终，计守节二十三年，尚未旌表。癸巳科试，其子日新已入邑庠。（生员吴士俊报）

　　节孝妇黄门林面娘事实

　　节孝妇黄门林面娘，观音里楠梓坑街林凤泰次女，廪生林德华胞姊也。母郭氏，生妇于道光庚寅。越丁未，妇年十八，适同里篱仔内庄武生黄廷藻长子光致为妻。事姑陈氏，以孝闻。姑亦钟爱之。咸丰辛亥，夫没，妇年二十有二，遗三岁孤女，号恸欲绝，既念姑老，叔尚未婚，无人奉养，遂不忍死。夫姊怜之，因以一男为之嗣。未几，叔亦相继亡，妇矢志养姑，十余年毋稍懈。姑卧病床褥，妇日夜奉侍汤药，不离侧。及姑卒，擗踊哭泣，如丧所生。营坟奠祭，皆独力为之。家仅中资，妇量入为出，颇不支绌。同治癸酉，其嗣男再传不幸又卒。时，媳林氏已生孙五岁矣。妇与媳各以立节相勖。光绪丁亥，妇年五十有八，廪生杨化年等以其事请旌，今孙已成立，妇尚存。（生员郭联书报）

　　节孝妇黄门郑静娘事实

　　节孝妇黄门郑静娘，赤山里崎仔脚庄儒士郑学礼女也。年十七，适观音里楠梓坑街生员黄书高为妻。翁能觉，精越人术。姑林氏，庶姑亦林氏，妇承顺以礼，能得翁姑欢。越六、七年，不宜子，因劝夫置侧室，夫以贫辞。光绪庚辰，夫没，妇年二十有九，号恸几不欲生，自制哀辞，述夫遗行甚悉。尽鬻其簪珥华服，自此不复归寗。家有薄田数亩，岁收租榖二十余石，粗粝自甘，膝下无儿，仅螟一女孩为伴。闭门谢绝外客，长斋奉佛，如是者十余年。光绪癸巳，妇年四十有二，以疾终，计守节十有四年，尚未旌表。（生员许钓璜报）

　　张烈妇事实

　　张烈妇讳月居，字宝诸，祖籍泉州惠安县，花翎同知衔、敕赠文林郎、内阁中书讳鉴道长女，凤山光绪乙酉拔贡名大河胞妹，辛卯举人名大江胞姊也。年二十一，归泉州庠生何式吉为妻。越五年，式吉病故，烈妇恸几绝，屡思殉节，雉经三次，均为婢媪解放。继念未有所出，暂遏死念，请姑妐立族侄二为后。葬夫有日，从俗斋荐，为文哭奠，躬酹灵前，一恸垂绝，扶归房苏，托故伪寝，潜服金薄而没。时，光绪戊子二月六日也。里甲鸣官，文武各司搢绅士庶瞻拜于堂者，以千计。得旨旌表节烈，崇祀贞烈节孝祠，郡守李旌以「慷慨完贞」扁额，郡守邱旌以「义烈可风」扁额，晋江邑令张赠以诗，都人士编征题咏，其祭夫文刊入螺阳文献。子亦朓、亦胜俱幼读。（廪生卢尔德嘉报）

　　曾节妇事实

　　曾节妇，厦门陈莲瑞妻也。十七岁适陈，生二子，其次殇。至二十六岁，夫谢世。有姑年六十七，曾氏摒挡丧事毕，家徒壁立，慨然以妇道兼子道，日夜纺织，备极勤劳，奉养老姑，甘旨无缺，氏与其子仅啜粗粝。时值发逆寇漳州，氏以鹭岛迫近妖氛，其势甚蹙，恐覆宗祀。于是，扶姑携子求族中人之欲东渡者，挈之来台，贳居于凤之旗后，力操女红，养姑抚子。后其姑以天年终，无力归葬，遂瘗于打鼓山麓。其子渐长，为商家司会计，得尽菽水之欢，遂安业而家焉。有客自内地来，述其往事，闻者嘉之。现年（甲午）六十有一，虽属流寓，例得附焉。（廪生王汉秋报）

　　节孝妇郭门孙段娘事实（姑杨氏，另见）

　　节孝妇孙段娘，观音里三奶坛庄廪生孙邦时次女也。年十六，适同里楠梓坑街监生郭祥腾长子拱星为妻。姑杨氏，卧病数年，妇奉侍汤药维谨。夫素有颠疾，发辄数月，妇尽心调护，至忘寝食，亦略无怨悔。同治丙寅夫卒，妇年三十岁，有子一、女二，抚养婚嫁诸事，皆独任之。待夫族和睦无间言。现年（甲午）五十有七，得孙二人、孙女一人，未奉旌表。（廪生孙鸿飞报）

　　节孝妇张门陈月娘事实

　　节孝妇陈月娘，大竹里林竹竿庄农民陈杰老长女也。母张氏，生妇于嘉庆甲戌，至道光癸巳，妇年二十，适城内中和街张谦为妻。姑病痿痹，举动需人，妇日夕扶持，无稍懈。越五年，姑卒。又四年，夫亦卒。时妇年二十有八，仅遗三岁孤儿，薄田数亩，入不供出。不得已，为人纺织澣衣，得其值以佐之。乃有族人某者，性奇贪，托言旧债未还，日迫索不已，妇至借贷以偿。族人亦无所施其巧，遂安之。同治戊辰，妇年五十有五，以疾终，计守节二十八年，未奉旌表。光绪辛巳，其孙书声已入邑庠。（廪生欧道行报）

　　畲节孝妇事实

　　节孝妇畲蕊娘，仁寿里阿公店街商民畲财长女也。年二十四，适半屏里右冲庄陈乌为继室。事后姑王氏，以孝闻。咸丰辛亥夫卒，妇年二十有九，遗两岁孤及二女，一家五口，仅足自给。妇竭力维持，仰事俯畜，各称厥职。如是者二十七年，及姑卒，葬祭如礼，时子已成立。光绪丙戌，妇年六十有四，以疾终，计守节三十六年，未奉旌表。（生员郭联书报）

　　吴烈妇事实

　　吴烈妇讳春荣，港东里海坪庄农民吴寮次女也。母曾氏，生妇于道光乙巳。越同治丁卯，妇年二十有三，适同里东港街武生沈廷荣为妻。翁五湖，姑许氏，妇承顺以礼，有叔三人，亦赖妇抚养。同治庚午六月夫卒，妇年二十有六，遗孤尚未周岁，妇哭之恸，时有殉亡志。翁姑防之密，父母虑其有引，决意迎归，劝慰之。妇曰：吾从夫而死，义也。父母毋恋我。因预言死期，至期，果从容服洋烟而逝。颜色如生，笑容可掬。时庚午七月二十日也。子名保成，今已成立。未奉旌表。（生员吴兆汉报）

　　许贞孝妇事实

　　贞孝妇许菊娘，港西里万丹街农民许德长女也。母陈氏，生妇于道光壬寅年，九岁，适港东里下林仔边街黄登侯次子大成为幼妇。性敏慧，能得翁姑欢。家中大小和睦无间言。咸丰丙辰，翁姑方议成婚，而大成遽卒。时，妇年仅十有五岁，号恸几绝，既念翁姑年老乏人侍奉，且未为夫立嗣，遂不忍死。伯大顺，悯妇孀守，爰以一男为之嗣。男名茂生，时诞育仅七月耳。妇自是苦志抚孤，不遂世俗往来，即归寗母家亦为仅事，乡里贤之。同治壬申，翁没。光绪壬辰，姑没。妇均哀毁尽礼，家仅中资，出入一听伯经理，妇绝不与闻。现年（甲午）五十有三，子已成立，得孙四人，未奉旌表。（生员黄天潢报）

　　蔡节孝妇事实

　　节孝妇蔡菊娘，港东里庄头社农民蔡棕女也。母梁氏，生妇于道光乙巳。越同治丙寅，妇年二十，适同里下林仔边街儒士黄通平为妻。事翁姑，能先意承志。辛未夫卒，妇年仅二十有五，遗三岁孤儿名大海，怀有六月身，矢志孀守。越四月而生遗腹男，名淡，妇一意抚养两孤，家颇饶，无内顾忧。钱榖出入，一听翁姑及伯叔掌理。生平不尚华饰，自寡后亦绝少归寗。现年（甲午）五十岁，长子殇，其次子已成立矣。妇今尚存，未奉旌表。（生员陈超伦报）

　　黄节妇事实（其媳余氏另传于后）

　　节妇黄劝金，观音里楠梓坑街商民黄超女也。母吴氏，生妇于嘉庆丁丑，幼端庄，言笑不苟。越道光丙申，妇年二十，适同里南势埔庄杜艺为妻。事姑孝，居处严肃，内外无间言，戚族钦阃范焉。道光甲辰秋，艺病，妇朝夕服事，恒终夜不寝。时有两儿，长者祗四岁，次者仅周岁耳。艺自知不起，谆谆嘱以守节、抚孤二事。妇诺之。九月夫卒，妇矢志殉亡，哀毁绝粒，所亲劝之曰：死易，立孤难，若果死，不惟藐孤无所倚赖，且页亡人临终丁寗之托。妇以为然。因勉强议葬事，含痛抚孤。时年盖二十有八也。家产零落，饘粥或时不充，妇略不少挫。父母哀其苦守，时常馈遗。如是者三十余年，卒能教子成立，娶媳生孙。光绪丁丑，妇年六十有一，以疾终，计守节三十四年，未奉旌表。（廪生孙鸿飞报）

　　余节孝妇事实（姑黄氏见上篇）

　　节孝妇余守娘，观音里楠梓坑街商民余心匏长女也。年十六，适同里南势埔庄杜艺长子光元为妻，性端重，寡言笑，孜孜以纺绩为事，治家勤俭，事姑尤谨，井臼、澣濯、扫除之役，皆独力为之。姑喜元夫妇能承欢，又兄弟怡怡，自是可以娱老矣。同治己巳，元病卒，妇年二十有七，仅遗九岁孤儿。姑哭曰：吾年二十八，哭夫守子，今年五十三，哭子守孙，命也何如。妇亦哭曰：今孤孙已九岁，有渠叔父可托，妇可从夫地下矣。姑含笑劝曰：昔吾寡守，朝不谋夕，犹矢志抚孤，今家虽不丰，布衣疏食亦足自给，况吾年老身弱，须留养我。妇诺之。于是，誓死靡他，苦心抚养。而姑为伤悼过情，致痨症，妇晨夕奉事，未尝顷刻离。光绪丁丑春二月，姑卒，妇朝夕哀奠尽礼，家中大小诸务，赀产出入，悉听叔经理，儿就外傅。越年，叔以营商缺本，至无立锥地，始令妇自行炊爨，茹荼集蓼，毫无怨言。时，有堂叔生员杜赞元，见其孤无力读书，慨然许给月费，命之就学于生员孙鸿诗。孙亦不计修脯，尽心教导。妇因与媳姚氏，畜牧纺绩，供奉祭祀。戊子夏，妇病甚，召其子谓之曰：昔吾不从尔父死者，以姑老、尔幼，代尔父尽子职耳。今有妇可理中馈，吾无身后忧，尔读书宜勤，敬守先训，无替家声。孙先生与堂叔之义，尤宜念之。吾与尔父含笑九泉矣。言讫而逝。时年四十有六，计守节二十年，未奉旌表。（廪生孙鸿飞报）

　　陈节孝妇事实

　　陈节孝妇透娘，邑中和街陈宽女也。母张氏，生妇于嘉庆癸酉，越道光庚寅，妇年十有八，适大庙口街周最清为妻。事姑维谨，家贫甚，饘粥常不充，妇业屦绩麻，佐夫供甘旨，而自食粗粝。辛丑夫故，妇年二十有九，遗孤仅十一岁，哀痛几不欲生，所亲或劝之，因拮据襄葬事，暇则教督孤儿，俾克成立。越六、七年，其子幸能操业养母，妇始为之一慰。婚娶讫，得孩五人。生平克勤克俭，不与世俗竞浮华。至光绪戊寅卒，年六十有六，计守节三十八年，未奉旌表。辛卯科试，次孙仁声已入邑庠。（生员谢鸣岐报）

　　贞孝女蔡岭娘事实

　　贞孝女蔡岭娘，邑登瀛街生员蔡启凤长女，增生垂芳胞姊也。生于道光丙午，幼聪慧，能承色笑，父母钟爱之。父尝谓母曰：此女禀性温纯，非寻常之女也。父素以训蒙为业，授以书，辄不忘。因令偕弟读，由是通孝经及内则、女学诸书。父或不在，则代督童课，罔不井井有条。母曾氏，素患眼疾，久遂失明，举动需人，女侍膳、侍寝，未尝顷刻离。同治丁卯，父没，女年二十有二，哀痛异常。时，弟尚未授室，而女之事母加谨，每遇严冬，一饭之顷，必数易其餐。盖年老齿败，饮食迟缓，不敢以冻寒之羹养母也。迨弟妇于归，时女已二十八龄，犹虑新来之妇未谙姑性，跬步之间，仍不敢须臾离。光绪壬午，弟又病没，仅存老母及寡弟妇、幼侄诸人，斯时益难为情。盖至是而女年已三十有七矣。爰与弟妇矢志奉母，共抚遗孤，而母以痛子之没，卧病床褥，赖女与妇侍奉汤药，卒得以享其余年，至七十岁而终，计女周旋孝养三十八年，始终未敢一拂母意也。现年（甲午）已四十有九岁，未奉旌表，明年即合例矣。（生员蔡辉煌报）

　　吴节孝妇事实

　　节孝妇吴猜娘，观音里顶考潭庄吴天助女也。生于嘉庆己卯，越道光丙申，妇年十八，适本城内登瀛街周超德为妻。奉事翁姑，必诚必备，调羹进膳，罔弗身亲。夫业儒，雪案鸡窗，时相劝勉，琴瑟之好，相敬如宾。戊申，夫卒。时，妇年已三十，仅遗两孤，遂柏舟自矢，与继姑杨氏共持家政。自奉甘于淡薄，遇祭祀祖先必致丰洁。夜间纺绩，必令二子诵读其旁，躬自督责，亲见次子成名（次子于光绪丁丑入邑庠），于光绪乙酉年终，享寿六十有七，计守节三十八年。次子名青藜，由附生，于全台清赋案内保准选用县丞，又于清庄联甲案内奖给六品军功。光绪已丑，刘抚宪汇案奏请旌表在案。（生员谢鸣岐报）

　　张节妇事实

　　张节妇，名系娘，安邑文贤里车路墘庄农民张和尚长女也。生于道光甲申，越癸卯，妇年二十，适凤邑长治里大湖街商民叶文采为妻。性端重，不苟言笑，勤俭助夫成家，戚族馈遗皆从厚，乡里贤之。咸丰辛亥，夫故，妇年二十有八，寡守两孤一女，家仅中赀，妇量入为出，粗足自给。婚嫁讫，得孙三人。至光绪癸未卒，年六十，计守节三十三年，未奉旌表。（生员林辉山报）

　　林节孝妇事实

　　节孝妇林安娘，观音里吊鸡林庄农民林荣女也。母洪氏，生妇于道光丁酉，越咸丰癸丑，妇年十七，适仁寿里阿公店街商民刘西河为妻。翁廷珠，姑蔡氏，继姑林氏，妇均能得其欢心。翁姑亦钟爱之。庚申夏，西河病革，谆谆以守节立嗣为嘱。妇诺之。六月，夫果死。时，妇年方二十有四，仅遗一女，惨戚异常，日向翁姑泣求为夫立后。其叔悯之，爰以两男为之嗣。妇自是寡守两孤，不复归寗，但终日以女红为事，外人罕有见其面者。光绪丙子，妇年四十岁，以疾终，计守节十七年，未奉旌表。（生员王宗洪报）

　　洪节孝妇事实

　　节孝妇洪笑娘，仁寿里阿公店街人，父母逸其名，妇生于道光丙戌，越癸卯，年十八，适本街商民王陪为妻。翁名恋，姑黄氏；家法极严，子妇四人，有不率教者，罚令膝立，诃责备至，子妇必自称知悔乃巳。妇恪遵其教，毫不敢违。先意承志，略无怨言。诸娣姒俱被感化，一家之内，雍穆如也。己酉，夫卒，妇年二十有四，仅遗两女，皆幼小无知。或劝之他适，妇云：烈女不事二夫。伯知其有志苦守，爰以一男为之嗣。男名经，妇躬自抚养，及长，为之授室，岁余方生孙丕谟。忽其媳余氏产后暴亡，妇哀痛抚孙，艰苦备尝。迨孙甫成童，而其子又逝。时，孤孙怙恃俱亡，祖孙二人形影相吊，而妇志终不少挫，卒能含辛茹苦，以教、以育，俾至成人。复百计拮据为娶孙妇，厥功伟矣。光绪壬辰，妇年六十有七，以疾终，计守节四十四年，未奉旌表。（生员刘茂森报）

　　高节孝妇事实

　　节孝妇高格娘，嘉祥里前锋庄民陈知妻也。生于道光己亥，越咸丰戊午，妇年二十，归陈。事姑以孝闻。妯娌三人，而姑独爱妇，以善承其志也。同治乙丑，夫卒，妇年二十有七，遗孤方六岁，竟矢志养姑抚子。有富家闻其贤，欲娶之，妇以死自誓，乃免。现年（甲午）五十有六，未奉旌表。（生员高有年报）

　　朱节孝妇事实

　　节孝妇朱惜娘，嘉祥里菜堂庄民朱仲女也。母黄氏，生妇道光辛卯，越丙午，妇年十六，适同里田寮庄民李霏为妻。咸丰辛亥，霏病卒，妇年方二十有一，甘心孀守，事翁略、姑苏氏，以孝闻。先后承顺二十八年，始终罔懈。伯荣修、叔荣德、荣魁（武生）怜妇守节，不忍分爨。有子二，长曰时，次曰朝贤（武生），女一，男女孙各四，生平勤苦抚孤，动止以礼。现年（甲午）六十有六，气力犹健，未奉旌表。（贡生苏玉辉报）

　　简节孝妇事实

　　节孝妇简来娘，邑城内柑宅简孝女也。生于乾隆壬子，越嘉庆丙寅，妇年十五，适同里（大竹）林竹竿庄李忠厚为妻。壬申，夫卒，妇年仅二十有一，遗三岁孤儿，薄产不足自给，妇以纺绩佐家费。上奉老姑，下抚幼子，族人有利其嫁者，始则百端劝诱，继则操挺挞逐，妇惟百折不回，自行己志。族人亦无如之何也。道光壬辰，妇年四十有一，以疾终，计守节二十一年，未奉旌表。（廪生陈张书报）

　　杨节妇事实

　　节妇杨迎娘，大竹里五甲庄杨掽女也。母林氏，生妇于嘉庆戊辰，越道光辛卯，妇年二十有四，适本城内下横街丁云溪为妻。丁酉夫卒，妇年三十岁，遗一孤，仅六龄，悲戚并挚，日夜勤劬。族中妯娌窃揶揄之，或讽以琵琶别抱，日噪聒不休。妇矢志自明，屹不为动。父母见其为娣姒欺凌，知为族人之利其嫁也，亦劝之曰：人生几何？儿胡自苦若是。妇曰：夫义不可忘，安忍背之？卒完其节。向之欺侮者，后亦渐悔而相安焉。咸丰己未，妇年五十有二，以疾终，计守节二十三年，未奉旌表。（生员吴士俊报）

　　郭节孝妇事实

　　节孝妇郭聘娘，仁寿里后红庄郭太平长女也。母黄氏，生妇于道光壬辰，越己酉，妇年十有八岁，适同里港口仑庄杨邦为妻。翁芝，姑锺氏，妇承顺以礼，均能得其欢心，翁姑亦钟爱之。咸丰庚申，夫故，妇年二十有九，遗孤春元，时方十龄。妇矢志代夫尽子职，至是晨昏益加谨焉。儿就外傅，恒勉以奋志读书，以慰乃祖。子亦纯谨，能遵母训，竟于光绪乙亥得入邑庠。妇闻之，转喜为悲，盖自伤儿子成名而翁姑不及见也。

　　辛己，妇年五十岁，以疾终，计守节二十二年，未奉旌表。（廪生黄焕西报）

　　吴节孝妇事实

　　节孝妇吴修娘，赤山里崎仔脚庄农民吴佛第三女也。母郑氏，生妇于道光丁亥，越癸卯，妇年十七，适寓潮埔庄赵卯为妻。事姑以孝闻。丁未，夫卒，妇年二十有一，遗两孤尚在携抱，而姑又老病龙钟，妇矢志养姑。有族人涎其家产，潜以符箓餍蛊之。室中时见怪异，妇略不为动，蛊渐不灵。族人无所施其巧，觊觎之念遂绝。越一年，姑卒，又数年，次子亦卒，仅有长子一人，朝夕教训，至于成立，已娶媳生孙数年矣。未几，而长子又卒，妇志终不少挫，与媳张氏同守孙儿，现年（甲午）六十八岁，未奉旌表。（廪生欧道行报）

　　林贞烈妇事实

　　贞烈妇林研娘，港东里东港街商民林六长女也。母谢氏，生妇于同治己巳，越光绪丙戌，妇年十有八，许字本街商民王连长男穆为妻。丁亥，穆病卒，研娘在父家闻变，哭泣尽哀，请奔丧，弗许。因立志愿以身殉，家中人百端劝解，终不能挽。父母欲夺其志，竟将姻事再许他家，研娘知之，朝夕啼哭，饥饿七日而死。时，年盖十有九也。远近闻之，莫不钦其烈，而哀其遇云。未奉旌表。（生员洪占春报）

　　詹节孝妇事实

　　节孝妇詹景娘，观音里滚水坪庄儒士詹勤长女也。母陈氏，生妇于道光丙戌，越丁未，妇年二十二，适同里乌树林庄农民林赏为妻。翁魁，姑锺氏，妇晨昏奉事，各称厥职。庚戌，夫故，年二十有五，遗孤方二岁，而家又不丰，时翁姑在堂，依伯叔共食，差足自给。及翁姑没，伯叔议析家产，妇仅分得薄田三、四亩，岁收租榖十石。不足，则仰十指以佐之。卒能教子成立。尝述平生之事，戒其媳曰：妇为内助，当以勤俭为先，吾生平克俭、克勤，故得行其所志也。今妇尚存，现年（甲午）六十有九，未奉旌表。（生员蔡辉煌报）

　　高节孝妇事实

　　节孝妇高娇娘，港西里新园街商民高光养女也。母李氏，生妇于道光戊戌，越咸丰丁巳，妇年二十，适港东里新港东庄罗锡州为妻。事翁蛲、姑薛氏，以孝闻。同治癸亥，夫卒，妇年二十有六，遗孤方五岁，家徒壁立，妇以纺纱得值，上奉舅姑、下抚孤子，过数年，有富豪某，窥妇色尚未衰，屡遣媒来议，姑惑其言，将诺之。妇坚持不可，事乃寝。光绪甲午，妇年五十有七，以疾终，计守节三十二年，未奉旌表。（生员洪占春报）

　　陈节孝妇事实

　　节孝妇陈氏，港东里林后庄陈阿楼女也。母王氏，生妇于道光辛巳，越戊戌，妇年十八，适港西里甘棠门庄生员李逢时之子坤为妻。事姑林氏，以孝闻。壬寅，夫卒，妇年二十有二，遗孤方三岁，遂立志奉养老姑。家仅中资，父母哀其守节，时周恤之。生平足不履外庭，虽族中伯叔亦罕见其面，居然有大家风范焉。光绪庚寅，妇年七十岁，以疾终，计守节四十九年，未奉旌表。（生员林玉花报）

　　朱节孝妇事实

　　节孝妇朱氏，港西里仙公庙庄商民朱迈女也。母许氏，生妇于道光庚子，越咸丰己未，妇年二十，适同里港西庄农民方戆为妻。性柔顺，能奉翁姑，与夫同甘苦。同治丁卯，夫卒，妇年二十有八。时，翁姑俱亡，遗孤方六岁，或怜其少艾，劝之再醮，妇辄出矢语。家有薄园十余亩，入不供出，妇以畜牧佐瓮飧，鞠养孤儿。儿名东陵，今已成立生孙，妇现年（甲午）五十有五，未奉旌表。（生员林培英报）

　　陈节孝妇事实

　　节孝妇陈荣娘，港西里万丹街商民陈添女也。母李氏，生妇于嘉庆庚午，越道光丁亥，妇年十八，适本街监生林宜必之子永郎为妻。事翁姑甚谨。己丑，夫卒，妇年方二十，膝下无儿，矢志孀守。翁姑怜之，为螟一男，名春华，家颇饶，无内顾忧，慨然以妇道兼子道。如是者三十余年，翁姑乃逝。同治乙丑，其子巳入武庠。妇现年（甲午）八十有五，未奉旌表。（生员李恩覃报）

　　杨节孝妇事实（媳孙氏，另见）

　　节孝妇杨在娘，观音里滚水庄武生杨心正次女也。生于嘉庆己卯，越道光丙申，妇年十八，适同里楠梓坑街监生郭祥腾为妻。翁廷飞，姑董氏，妇承顺无违，均能得其欢心。癸卯，夫没，妇年二十有五，仅遗五岁孤女，誓死靡他。翁姑怜之，为螟两男。厥后，姑患发背疮，脓血淋漓，婢仆不敢近，妇亲奉汤药，敷贴熏洗诸事皆独任之。如是者数月，略无倦容。乡里啧啧称之。同治壬戌，妇年四十四，以疾终，计守节二十年。丙寅，其子对花已入邑庠，未几，连食廪饩。丁亥，廪生周熙清等以其事禀请刘抚宪汇奏旌表在案。（生员林启泰报）

　　丁节孝妇事实

　　节孝妇丁缎娘，邑城内草店尾街人，父母逸其名，生于乾隆癸丑，越嘉庆庚午，妇年十八，适登瀛街儒士周君珍为妻。性贞静，不履外庭，能奉翁姑、和妯娌，一家皆爱敬之。丙子，夫卒，妇年方二十有四，遗六岁孤儿，家故不丰，妇励志苦守。其伯悯之，再以一男承其嗣。妇自是抚养两孤，承欢二老，卒能训子成立，娶媳生孙。同治壬申，妇年八十岁，以疾终，计守节五十七年，未奉旌表。（廪生欧道行报）

　　郑节孝妇事实

　　节孝妇郑淑娘，大竹里五甲庄农民郑狮女也。母吴氏，生妇于嘉庆壬申，越道光戊子，妇年十七，适凤山里草衙庄张宽厚为妻。张亦业农，家仅中资，得妇为内助，善事翁姑，甘旨无缺，暇则纺绩为业，人咸服其端静焉。甲午，夫卒，妇年二十有三，遗孤方六岁。时，翁姑年老，妇绝无去志，甘心终养，抚儿成立，婚娶后，得孙三人。里党贤之。同治甲子，妇年五十有三，以疾终，计守节三十一年，未奉旌表。（生员周扬理报）

　　洪节孝妇事实

　　节孝妇洪紫娘，大竹里邑城内庆安街生员洪大钧女也。生于道光丙申，越咸丰癸丑，妇年十八，适同里一甲庄附贡生畲辉悦子番薯为妻。嫡姑杨氏；庶姑林氏，夫其出也。翁与杨俱钟爱妇。惟林氏暴戾非常，稍不遂意，鞭挞交下，妇怡颜悦色，以承顺之，卒能得其欢心。丁巳，夫没，妇年方二十有二，遗孤仅周岁，妇矢志抚之，林氏不能容，日诟谇百端，妇雪涕哀求，复赖嫡姑杨氏为之婉劝，始相安焉。时，有上舍生某者，家豪富，慕妇色艳，屡遣媒来，妇坚执不可，谋遂寝。同治壬申，其子化参已入邑庠。光绪壬辰，妇年五十有七，以疾终，计守节三十六年，未奉旌表。（生员周扬理报）

　　黄节孝妇事实

　　节孝妇黄珠娘，观音里篱仔内庄儒士黄汉女也。母陈氏，生妇于道光乙酉，越戊戌，妇年十四，适同里援剿中庄林老赛为妻。林亦寒士，妇处之宴如也。有姑周氏，喜其能承欢，极钟爱之。庚戌，夫亡，妇年二十有六。遗孤邦光，时方两岁，二女亦幼少无知。茹苦含辛，绝无怨悔。一日归寗母家，母见其衣衫褴褛，劝之他适，妇漫应之。比归，周氏闻知，深以为虑。妇曰：姑毋忧，母虽有言，万金不能移儿志也。于是，勤绩纺，奉晨昏，抚养孤儿，卒能事姑以终余年。乡人咸敬服之。光绪乙亥，邦光已入邑庠，妇年（甲午）七十有一，得孙四人、孙女两人、曾孙一人，未奉旌表。（生员梁建忠报）

　　王节孝妇事实

　　节孝妇王敬娘，仁寿里阿公店街人，父光主，母吕氏，生妇于道光癸未，越庚子，妇年十八，适本街黄雁淑为妻。事翁国献、姑余氏，以孝闻。丙午，夫卒，时妇年二十有四，遗孤光汉，尚在携抱；而翁又病，足三年不下床，浣濯扶持之役，皆独任之。及翁卒，姑媳孀居，家愈啬。姑复老病缠绵，医药之费，悉赖妇纺绩以佐之。光绪甲申，姑卒，妇以哀痛过甚，月余而终，年六十有二，计守节三十九年。子光汉，为邑庠生，孙焕西，亦食廪饩，曾于庚辰年取具邻右印结请准旌表在案。（生员梁建忠报）

　　叶节孝妇事实

　　节孝妇叶银娘，兴化莆田下墩社叶十六女也。年二十，适同邑柳桥境儒士陈国处为妻。事姑徐氏，以孝闻。翁加来，营商外出，侨寓于凤之仁寿里后红庄，又娶庶姑林氏。道光癸卯，国处东渡省父，遂留台读书，兼应童子试。戊申，客死于台。时，妇年二十有七，遗孤尚幼，一闻凶信，晕绝者数次，念欲殉亡，则姑老、子幼，因而忍死，卒奉其姑以终天年。后其子渐长，略知小营生，于是，母子得以相依。同治辛未，翁遣人搬取来台，遂家于凤，与庶姑林氏甚相得。人咸称其孝云。光绪庚寅，妇年六十有九，以疾终，计守节四十三年，未奉旌表。（廪生黄焕西报）

　　简节孝妇事实

　　节孝妇简水娘，小竹里下考潭庄农民简清女也。母杨氏，生妇于道光壬寅，越咸丰丁已，妇年十六，适本庄武生黄朝瑞为妻。事翁姑以孝闻。同治庚午，夫卒，妇年二十有九，膝下无儿，遂螟一男，年甫五岁，爱养无异己出，自食粗粝，而以甘旨奉翁姑。未几，翁亦卒，姑年愈老，每食非鲜鱼不饱，妇必托乡人入城代购，率以为常。盖二十余年如一日焉。生平动止以礼，内外无间言。现年（甲午）五十有三。未奉旌表。（生员周扬宗报）

　　张节孝妇事实

　　节孝妇张纺娘，凤山里草衙庄农民张帕长女也。母余氏，生妇于道光甲午，越咸丰辛亥，妇年十八，适大竹里冈山仔庄儒士庄长怀为妻。善事翁姑，戚族艳称之。癸丑，怀卒，妇年二十，悲惨刻挚，几不欲生。时有夫弟武生庄杨昆，见其志诚，因以次子妈圆为之嗣。子方七岁，妇抚养臻至，卒为娶媳承祧。光绪丙子，妇年四十有三，以疾终，计守节二十四年，未奉旌表。（生员郑应祥报）

　　李烈妇事实

　　烈妇李氏，署枋寮巡检梁燕妻也。燕原籍广东嘉应州，由监生报捐从九；光绪二年六月，署福州五虎巡检，九月卸篆，旋奉委解军装来台。时，南路统领观察方公爱其才，留营差遣，历办保甲团防暨坐探等差。于光绪四年三月，奉台湾道宪夏公檄，委凤山县典史。于六月间，调署枋寮巡司，兼办招抚局事件，积劳成疾，竟于九月二十五日卒于官。年三十有七。其子兆蒸，年甫十九，随侍在任，目击惨情，一恸而亡。妇痛夫、哭子，誓不独生，绝粒七日而殒，年三十有五。时，十月朔日也。里内绅耆禀报邓邑侯存案。（生员陈道南报）

　　林烈妇事实

　　烈妇林氏，凤山学教谕叶梦苓妻也。乾隆五十一年丙午冬，彰化逆匪林爽文倡乱，南路贼党庄大田应之，连陷县城。其时，邑侯汤大奎率其子某暨典史史谦守城殉节，梦苓偕本学训导陈龙池招集义民，驻陂头堵剿，不克，被害。林氏闻变，自刎以殉。一家死者凡十三人，仅遗幼男一、幼女三，赖双慈亭住持僧戒香罄素积忏资买棺以殓，并衣食所遗幼男（事见「扁额」部慈济扁条下）。（廪生卢尔德嘉报）

　　张节妇事实

　　节妇张品娘，邑城内双慈亭后人，父母逸其名，生于嘉庆壬申，越道光丁亥，妇年十六，赘夫陈坚。坚原籍漳州漳浦县人，以营商来台，贳居于凤。张翁见其诚实，遂赘焉。妇性严毅，非礼不可犯，帏房之内，相敬如宾。后十年，夫病，卧床褥者几两载，妇日夜扶持侍汤药，毋稍懈。戊戌，夫卒，妇年二十有七，遗两孤，长则生，方七岁，次翼生，方五岁。家贫甚，饘粥常不充。有伯悯其苦守，恒周恤之。过数年，两儿渐长，略知小营生。妇日磨米浆制食品，俾挑卖之。暇则为人赁舂以资家用。一日，妇方磨米四升，有媒媪来，强与攀谈，渐及姻事，妇作色而起。媪愠曰：老妇作一生蹇修，未尝被人无礼，今娘子执拗如此，将长作老孟光耶？妇闻之，声色俱厉，欲撮其鬓毛。媒惧，遁去。后长男年十九殇，次男年已十七，渐能操业养母，心始大慰。光绪甲申，妇年七十有三，以疾终，计守节四十七年，未奉旌表。（廪生卢尔德嘉报）

　　潘节孝妇事实

　　节孝妇潘松娘，大竹里戏狮甲庄人，父母逸其名，生于嘉庆己卯，越道光癸卯，适同里城内登瀛街黄驷马长男登彩为妻。姑早世，事翁以孝闻。有叔四人，亦赖妇抚养。戊申，夫卒，妇年三十岁。念翁衰老，不忍去。日纺绩、赁舂，以供甘旨。如是者二十余年，诸叔皆成立。四叔安贞，癸酉恩贡生也；悯妇无子，爰以长男承其嗣。同治十二年妇卒，年五十有五，计守节二十六年，未奉旌表。（廪生卢尔德嘉报）

　　刘节孝妇事实

　　节孝妇刘砚娘，观音里仁武庄武生刘呈标次女也。母林氏，生妇于道光丙申，越咸丰庚申，妇年二十有五，适大竹里城内登瀛街黄驷马五男安乐为妻。事翁以孝闻。姒潘氏（即上潘节孝妇），冢妇也，妇亦敬畏之，凡事必禀命焉。同治癸亥，夫卒，妇年二十有八，遗孤仅周岁。家贫甚，妇矢志不渝。伯安贞（恩贡），故以舌耕为业。是年，适无馆地，妇见其支绌，遂挈子就养外家。父母喜其有志苦守，留之十余年，供给无缺，兼出修脯，俾儿读书。光绪丁丑，儿年已十六，伯始迎妇与儿归家完聚。比长，复为授室。不幸，其儿亡于己丑年。家愈零落，幸犹子庆星（即安贞子）事之如母，现年（甲午）五十有九，尚未旌表。（廪生卢尔德嘉报）

　　王节孝妇事实

　　节孝妇王叶娘，赤山里仙草埔庄恩贡生王锡三长女也。生于道光癸未，越己亥，妇年十七，适观音里楠梓坑街生员郭对邦为妻。性极孝，能奉翁姑，且知礼。每日晨起盥栉已，必诣舅姑所问今日安否。退，然后治膳和羹以进。及夜，拂簟褥、整衾裯，请翁姑安息，乃敢归寝，循循乎大家风范焉。乙已夫没，妇年方二十有三，遗孤尚幼，遂矢志终养高堂。同治乙丑，妇卒，年四十有三，守节计二十一年；已请旌表。（廪生卢尔德嘉报）

　　陈节孝妇事实（媳林面娘，另见）

　　节孝妇陈秀娘，观音里楠梓坑街陈瓜女也。母詹氏，生妇于嘉庆丁卯，越道光丙戌，妇年二十，适同里篱仔内庄武生黄廷藻为妻。事翁捷林（例贡）、姑吴氏以孝闻。且能勤俭助夫成家。丙申，夫卒，妇年三十岁，遗两孤，长光政、次光宇，遂矢志不移，上奉老亲，下抚幼子，历十余年无惰容。咸丰辛亥，长儿卒，未几，次儿亦卒，仅遗寡媳林氏及三岁女孙。媳亦孝顺，有妇风。用是，差足自慰。同治癸亥，妇卒年五十有七，计守节二十八年，已请旌表。（廪生孙肇侯报）

　　许节孝妇事实

　　节孝妇许缎娘，闽民许玉昆女也。父早逝，年十五，适粤民曾子嵩为妻。吃苦茹辛，事舅姑孝。二十八岁，夫亡，三子尚幼。缎娘永矢无他，以勤俭自持，生平不受亲邻饮食。寿逾八旬，目见子成家业、孙曾昌盛，至今族党钦懿范焉。未奉旌表。（粤籍廪生曾应祥报）

　　朱节孝妇事实

　　节孝妇朱氏，大竹里■〈鱼逮〉港庄民朱庶女也。生于嘉庆癸酉，越道光己丑，妇年十七，适同里旗后街民人李光喜为妻。事姑以孝闻。壬寅冬，光喜身故时，妇年三十岁，遗孤名广，尚幼，家滨海，故以结网为业。妇矢志不他，仰十指以育其子，且令从师读，勤劬备至，乡人咸敬服之。光绪丙戌，妇卒，年七十有四，计守节四十五年，已请旌表。（廪生王汉秋报）

　　陈节孝妇事实

　　节孝妇陈氏，港东里万峦庄粤民锺秀清妻也。原籍广东镇平人处士陈松柏之女。生于嘉庆丙辰，越甲戌，妇年十九，归锺。期年生子楷元，未弥月，锺即来凤，业耕种。己卯，复回原籍，与妇聚首，仅三阅月，旋复来凤，娶妾蔡氏，年久不归。妇在家纺绩养姑，姑老且病，妇侍汤药，夜则焚香吁天，求以身代，或念佛持斋，惟不入寺观。及姑卒，哀毁如礼，明年，夫又逝于台，妇闻讣，大恸，誓不欲生。族中妯娌以「夫死从子」之义劝之，乃免。时，道光甲申，妇年盖二十有九也，自是，抚孤读书，食贫作苦，毫无怨言。辛卯冬，携儿东渡，欲负夫骸骨归葬。适土寇陈辨作乱，不通往来，遂家于凤，竭力耕田，仍命儿从师肄业。久之，应童子试，屡拔前茅，不售。既而娶媳生孙，犹念念不忘故里。祗以家贫无资，因而中止。光绪庚辰，妇卒，年八十有五，计守节五十七年，已奉旌表。孙名宴春，授尽先把总。（贡生刘秉均报）

　　林节孝妇事实

　　节孝妇林雍娘，长治里湖内庄林大罗女也。生于嘉庆己卯，越道光戊戌，妇年二十，适维新里大社庄苏大山为妻。事翁姑以孝闻。丙午，夫卒，妇年二十有八，遗孤尚幼，亲老家贫，甘心终养，抚儿子成立。光绪丁亥，妇尚存，年六十有九。是年，已奉旌表。

　　萧节妇事实

　　节妇萧省娘，港东里油车庄陈品妻也。生于道光丁未，越同治丙寅，妇年二十，归陈。光绪乙亥，夫卒。时，妇年二十有九，甘心孀守，抚孤子成立。至壬辰年，终。年四十有六，计守节十八年，未奉旌表。（生员叶兆华报）

　　刘节孝妇事实

　　节孝妇刘忍娘，港西里万丹街李修益妻也。生于道光戊子，越丁未，妇年二十，归李。善事翁姑，婉容愉色，和睦妯娌，诟谇不闻。咸丰丁巳，夫殁，妇年三十岁，誓完节操，玉洁冰清，鞠育遗孤，身心交瘁。光绪丁亥，妇年六十岁，子一，已请旌表。辛卯，妇卒，年六十四，计守节三十五年。（恩贡生李精金报）

　　陈贞孝女事实

　　贞孝女陈宝梅娘，大竹里邑城内和安街职员陈壁辉长女，生员陈步墀胞姊也。母曾氏，生女于道光壬辰，越丁未，女年十六。时因二亲年老多病，胞弟方五岁，诸妹皆幼小无知，女誓愿终身不字，在家奉养。同治己巳，父卒，癸酉，母卒。女均哀毁逾常，执丧三年，未尝见齿。终日织纴组紃，辛勤不怨，每勖弟读书以酬父志。光绪乙亥，其弟得入邑庠，女始笑曰：吾愿毕矣。遂长斋奉佛，至丙子八月十八日，无疾而终，年四十有五，计守贞三十年，已奉旌表。（生员周仁声报）

　　林节孝妇事实

　　节孝妇林爽娘，兴隆里旧城北门外儒士余伍妻也。生于嘉庆戊寅，越道光丁酉，妇年二十，归伍。侍奉翁姑，孝心纯笃。乙巳，夫卒，妇年二十有八，矢志不移，茹苦含辛，没齿无怨。光绪丁亥，妇年已七十，尚存。是年，已奉旌表。癸巳，妇卒，年七十有六，计守节四十九年。（生员曾英才报）

　　赵节孝妇事实

　　节孝妇赵逭娘，港西里万丹街蔡御章妻也。生于道光戊戌，越咸丰丁巳，妇年二十，归章。奉养翁姑，宗族称孝，举止严谨，性情温和。同治癸亥，夫卒，妇年二十有六，遗孤尚幼，家赤贫，纺织度活，人咸称其贞正焉。光绪丁亥，妇年五十，已奉旌表。己丑，妇卒，年五十二，计守节二十七年。（恩贡生李精金报）

　　余节孝妇事实

　　节孝妇余乌娘，仁寿里后红庄余锦霞次女也。生于嘉庆乙亥，越道光甲午，妇年二十，适同里五里林庄陆迎为妻。事翁姑恪循妇职，苹蘩蕴藻，祭祀必诚。戊戌夫亡，妇年二十有四，遗两孤，室如悬罄，仰给恤嫠，卒能抚子成人，宗祧赖以不坠。光绪丁亥，妇年七十有三，已奉旌表。

　　陈节孝妇事实

　　节孝妇陈畏娘，半屏里右冲庄陈东次女也。生于道光辛卯，越庚戌，妇年二十，适兴隆里左营庄曾显为妻。事姑孝，侍奉维周，家计清寒，日勤缝纴。咸丰丁巳，夫卒，妇年二十有七，苦守遗孤，俾习农业。光绪丁亥，妇尚存，年五十有七，已奉旌表。现年（甲午）六十有四，气力犹健。（生员吴如渊报）

　　张节孝妇事实

　　节孝妇张早娘，大竹里龙水庄张光焰女也。生于道光乙酉，越壬寅，妇年十八，适兴隆里陂仔头街曾泰为妻。逮事翁姑，服劳不怠。戊申，夫卒，妇年二十有四，甘心孀守，辛苦抚孤，既长，为之授室，已生两孙，而其孤忽夭，妇复含痛抚孙，俾延宗绪，盘根错节，至老弥坚。光绪丁亥，妇尚存，年六十有二，已奉旌表，寻卒，计守节四十年。（生员林汉东报）

　　吴节孝妇事实

　　节孝妇吴好娘，兴隆里陂仔头街吴大顺女也。生于道光癸未，越壬寅，妇年二十，适同里左营庄曾双为妻。事翁姑，无忝厥职。咸丰辛亥，夫故，妇年二十有九，勤操女红，养亲抚子。子长，教以经商，维其宗祀。光绪丁亥，妇尚存，年六十有五，已奉旌表。己丑，妇卒，年六十有七，计守节三十九年。（生员林遐龄报）

　　郑节孝妇事实

　　节孝妇郑快娘，半屏里后港庄郑有功长女也。生于道光乙未，越咸丰甲寅，妇年二十，适兴隆里左营庄林昆办为妻。翁姑在堂，孝养维谨。同治壬戌，夫故，妇年二十有八，苦守遗孤，誓死不贰。遗孤成立，又不幸早夭，遗孙九岁，顾育辛勤，盖遇弥艰而心弥苦矣。光绪丁亥，妇尚存，年五十有三，已奉旌表。现年（甲午）七十岁，气力犹健。（生员谢葆元报）

　　黄节孝妇事实

　　节孝妇黄推娘，半屏里后劲庄岁贡生杨时辉妾也。年十八，适辉，能孝翁姑、承嫡妇，辉深赖之。生一子，名化年。越十一年，而辉卒。时，妇年三十岁，家贫，纺绩度活，孝养不衰。课子成名，游庠食饩。年六十八卒，计守节三十九年，已奉旌表。光绪己丑，其子化年以明经贡于廷，人皆谓节孝之报云。（廪生黄藩报）

　　林节孝妇事实

　　节孝妇林舜娘，半屏里后劲庄杨古会妻也。年二十，适会。二十八岁夫故，代夫养亲，承欢菽水，抚子长成，俾继父志。年六十六卒，计守节三十九年，已奉旌表。（生员林启泰报）

　　林节孝妇事实

　　节孝妇林敬娘，半屏里后劲庄杨含修妻也。年二十，归修。孝敬翁姑，甘旨无缺。二十五岁，夫故，守义完贞，祭祀丰洁，训子课孙，以延嗣续。年七十一卒，计守节四十七年，已奉旌表。（生员林启泰报）

　　杨节孝妇事实

　　节孝妇杨等娘，港西里北路廍庄蓝登瀛妻也。年二十，归瀛。逮事翁姑，克循妇道。二十九岁，夫故，家贫、子幼，取给女红，勤俭维持，不求佽助。年六十卒，计守节三十二年，已奉旌表。（生员张简荣报）

　　罗节孝妇事实

　　节孝妇罗壬娘，港西里龙渡庄西栅坊谢云杰妻，年十八，归杰。翁姑衰迈，侍奉维勤，结褵一载，即赋离鸾。择贤为嗣，俾奉蒸尝，朴素自甘，铅华不御。年四十九卒，计守节三十一年，已奉旌表。（廪生张简德报）

　　黄节孝妇事实

　　节孝妇黄娥娘，安邑崇德里大潭庄黄仲长女也。年二十，适凤邑嘉祥里中路庄吴三吉为妻。性端庄，事姑嫜维谨。二十九岁，夫故，遗孤多病，抚养辛勤，俾克成立。年五十九卒，计守节三十一年，已奉旌表。（岁贡生苏玉辉报）

　　陈节妇事实

　　节妇陈连娘，兴隆里后庄陈双宽次女也。年二十，适同里左营庄颜佳音为妻，织纴组紃，不自暇逸。二十九岁，夫故，冰霜励操，贫苦益坚，鞠育两孤，身心俱瘁。子习农商，勉以安分。年四十六卒，计守十八年，已奉旌表。（生员张廷元报）

　　卓节孝妇事实

　　节孝妇卓寿娘，兴隆里廍后庄卓粽女也。年二十，适同里左营庄陈联田为妻。侍奉姑嫜，孝心纯笃，一家雍睦，蔼然可风。二十五岁，夫故，守节抚孤，以承禋祀。子女长成，仍严训诲。年四十三卒，计守节十九年，已奉旌表。（生员连步元报）

　　曾节孝妇事实

　　节孝妇曾绸娘，兴隆里廍左营庄职员曾元平长女也。年二十，适本庄儒生陈先煜为妻。善体姑心，服劳不倦。二十五岁，夫故，律己谨严，待人和煦，课子肄业，冀绍书香。年四十六卒，计守节二十三年，已奉旌表。（生员刘殿香报）

　　林节孝妇事实

　　节孝妇林鸯娘，兴隆里左营庄儒生林继盛次女也。年二十，适同里旧城内北门街余温和为妻，善事继姑，恪循妇职，主持中馈，不惮勤劳。二十八岁，夫故，砥节励行，坚定不移，训子读书，累游泮水（子宗璜，邑庠生）。年四十四卒，计守节十七年，已奉旌表。（生员林汉东报）

　　洪节孝妇事实

　　节孝妇洪美娘，大竹里邑城内洪连登女也。年二十，适兴隆里陂仔头街生员吴有仁为妻。勤俭持家，端严律己，翁姑最钟爱之。二十九岁，夫故，妇慨然代夫尽子职，色养无违，抚孤子读书游庠以承父志。年五十一卒，计守节二十三年，已奉旌表。子如渊，邑庠生。（生员张廷元报）

　　杨节孝妇事实

　　节孝妇杨荫娘，观音里滚水庄武生杨朝琳长女也。年十八，适兴隆里旧城内生员蓝其纯为妻。老姑在堂，侍奉维谨。二十九岁，夫故，矢志柏舟，一成不变，瓮飧莫继，勤事女工，卒能训子游庠，门庭耀彩。年六十一卒，计守节三十四年，已奉旌表。子丰年，由增生报捐训导，委署台北府新竹县儒学（生员张廷元报。按妇之母蓝氏，生妇于道光乙酉年，至壬寅年嫁，咸丰癸丑年寡，光绪乙酉年终，子丰年补报）。

　　刘节孝妇事实

　　节孝妇刘月女娘，兴隆里旧城内儒生刘联辉长女也。年十八，适大竹里邑城内仁寿街（一名三角通街）儒生丁振发为妻。事翁姑以孝闻。二十一岁，夫故，遗孤仅周岁，妇代夫养亲，兼抚幼子，劬劳备至。越二年，翁以贫，欲夺其志。妇知不可违，遂呕血而死。时，年仅二十有三，计守节三年，已奉旌表。今子已成立。（生员丁化三报）

　　杨节孝妇事实

　　节孝妇杨对娘，大竹里五块厝庄杨光侯女也。母郑氏，生妇于嘉庆己卯，越道光丙申，妇年十八，适同里邑城内顶横街林文机为妻。事翁姑能先意承志，翁姑亦钟爱之。夫业儒，得妇为内助，专心攻苦，应童子试未售而卒。时，妇年方二十有一，遗孤仅三岁，遂矢志养亲抚子。迨诸叔成婚，妇又导诸娣以孝。一家之内，怡怡如也。厥后，其孤娶媳生孙，又不幸早夭。妇复抚孙成立，亲见其孙抱子。光绪丙戌，妇年六十有八，以疾终，计守节四十八年，未奉旌表。（廪生卢尔德嘉报）

　　李节孝妇事实

　　节孝妇李税娘，港东里七块厝庄李祯长女也。母叶氏，生妇于道光辛巳，越庚子，妇年二十，适港西里仙公庙庄商民刘光前为妻。事姑孝，能得欢心。庚戌，夫亡，妇年三十，仅遗三岁孤儿，遂立志奉亲抚子。家贫甚，仰针黹、纺织以佐瓮飧，跬步不离闰帏，外人罕有见其面者。光绪戊子，妇病卒，年六十有八，计守节三十九年，未奉旌表。（生员林培英报）

　　锺节孝妇事实

　　节孝妇锺氏，凤邑大竹里旗后街锺翔女也。年十八，适原籍福州府闽县儒士林光禧为妻。侍奉姑嫜，先意承志。二十二岁，夫故，寂守闺门，坚贞自矢，鞠育嗣子，长俾从戎（子东明，授尽先把总）。年五十三卒，计守节三十二年，已奉旌表。（生员陈日光报）

　　邱节烈妇事实

　　节烈妇邱妹娘，港西里中冷庄（即长兴庄）邱番三女也。年二十，适港东里万峦庄李天锡为妻。事翁以孝闻。二十八岁，夫故，翁尚在堂，两孤俱幼，妇孝养不衰，勤抚二子。一日，翁外出，忽有狂且乘机调戏，妇正言绝之，狂且乃去。后侦知其翁不在，复来强迫，妇羞愤不从，投缳而死。时，年三十岁，计守节三年，已奉旌表。（生员张简荣报）

　　陈节孝妇事实

　　节孝妇陈氏，邑廪生叶在镕妻也。镕原籍本邑人，移居安邑檨仔林境，遂家焉。妇生于道光己亥，越咸丰戊午，始赋桃夭。二十九岁，夫故，遗三幼孤，苦心抚养，以慰高堂。长子瑞图，于光绪辛已年入邑庠，妇犹及见之。乙酉，妇卒，年四十有七，计守节十九年，已奉旌表。今瑞图又食廪饩，人以为妇之善教云。（生员林静观报）

　　杨节妇事实

　　节妇杨联招娘，仁寿里下漯底庄陈惟精妻也。生于道光庚寅，越咸丰壬子，妇年二十有三，归精。逾年，夫故，安贫励志，抚养遗孤，以延夫祀。光绪乙亥，妇卒，年四十有六，计守节二十三年，未奉旌表。（生员杨春元报）

　　余节妇事实

　　节妇余氏，半屏里右冲庄杨寅妻，仁寿里九甲围庄余式女也。母蔡氏，生妇于嘉庆己已，越道光戌子，妇年二十，归寅。丁酉，寅卒，妇年二十有九，遗两孤，长妈达、次光赐，均幼小无知。妇竭力操作，筑鱼堰以收其利。儿渐长，而家亦渐兴。婚娶讫，得孙四人。长鸿基、次鸿图（俱武生）、三鸿邦、四鸿恩（生员），桑榆晚景，差足自豪；犹惜其夫之不及见也。同治壬申，妇卒，年六十有四，计守节三十六年，未奉旌表。（生员杨逢甲报）

　　陈节妇事实

　　节妇陈艺娘，嘉祥里阿嗹庄陈大蕃女也。母詹氏，生妇于嘉庆壬戌，越丙子，妇年十五，适同里中路庄吴信宏为妻。道光己丑，宏卒，妇年二十有八，百折不回，抚两子成立。咸丰戊午，妇卒，年五十有七，计守节三十年，未奉旌表。（恩贡生陈月三报）

　　黄节孝妇事实

　　节孝妇黄寿娘，长治里大湖街黄元次女也。母林氏，生妇于道光辛巳，越丙申，妇年十六，适嘉祥里中路庄吴信宏次子元祥为妻。事姑陈氏（即节妇陈艺娘）以孝闻。己酉，夫故，妇年二十有九，上奉老姑，下抚幼子，乡里称孝妇焉。光绪丙戌，妇卒，年六十有六，计守节三十八年，未奉旌表。（恩贡生陈月三报）

　　吴节孝妇事实

　　节孝妇吴氏，古竹里三块厝街吴建女也。母郭氏，生妇于道光乙巳，越同治癸亥，妇年十九，适同里大林尾庄王永为妻。事姑以孝闻。癸酉，夫卒，妇年二十有九，遗孤三，家贫无措，纺织为业，养姑二十余年，勤劳不怨。三子皆成立。一生不苟言笑，乡闾咸敬服之。现年（甲午）五十岁，尚存。未奉旌表。（生员王邦猷报）

　　吴节孝妇事实

　　节孝妇吴绢娘，港东里嵌顶街武生吴荣次女也。生于道光癸卯，越同治壬戌，妇适本里潮州庄增生蔡云登为妻。侍奉翁姑，克遵妇道。丙寅，夫故，妇年二十有四，苦志孀守，抚孤子成立。二老在堂，孝养不衰。现年（甲午）五十有二，未奉旌表。（廪生蔡联登报）

　　蔡节妇事实

　　节妇蔡俭娘，小竹里中庄戴款妻也。生于嘉庆庚申，越己卯，妇年二十，归款。道光癸未，夫故，妇仅二十四岁。寡守孤儿，勤女工以度活，没齿无怨言。同治己巳，妇卒，年七十岁，计守节四十七年，未奉旌表。（生员戴与其报）

　　林节妇事实

　　节妇林敏娘，维新里蔡文庄蔡标妻也。生于道光戊申，越同治丁卯，妇年二十，归标。辛未，夫故，妇年二十有四，青年励操，独守孤儿。至光绪癸巳，妇卒，年四十有六，计守节二十三年，未奉旌表。（廪生苏呈祥报）

　　陈节孝妇事实

　　节孝妇陈甘娘，维新里大社庄张郡妻也。生于道光己亥，越咸丰丙辰，妇年十八，适郡。善事翁姑，宗族称孝。同治丙寅，郡以流荡入番社，遂为生番所杀。妇闻讣悲哭，几不欲生，既念二老年高，不忍以两孤相累，因勉留残生，艰难度日。时，年盖二十有八也。自是而后，翁姑享其余年，而两儿亦渐能操业。光绪辛巳，妇卒，年四十有三，计守节十六年，未奉旌表。（廪生苏呈祥报）

　　洪节孝妇事实

　　节孝妇洪好娘，维新里半路竹庄程城妻也。生于嘉庆己卯，越道光戊戌，妇年二十，归城。事翁姑以孝闻。丙午，夫故，妇年二十有八，立志苦守，养亲抚孤，各完其职。现年（甲午）七十有六，未奉旌表。（廪生苏呈祥报）

　　叶节妇事实

　　节妇叶氏，港东里竹仔脚庄武生阮廷凤妻也。生于道光丙午，越同治癸亥，妇年十八，归凤。癸酉，夫故，妇方二十有八，守志终身，抚孤成立。光绪辛卯，妇卒，年四十有六，计守节十九年，未奉旌表。（生员洪占春报）

　　林节妇事实

　　节妇林氏，港东里海坪庄武生吴栖凤妻也。生于道光庚子，越咸丰己未，妇年二十，适凤。同治癸亥，夫故，妇仅二十有四，立志不移，抚孤继祀。现年（甲午）五十有五，未奉旌表。（生员洪占春报）

　　蔡节妇事实

　　节妇蔡氏，港东里巷仔内庄洪歹妻也。生于道光壬寅，越咸丰己未，妇年十八，归洪。同治丁卯，洪故，妇方二十有六，矢志孀守，抚孤长成。现今（甲午）行年五十有三，未奉旌表。（生员洪占春报）

　　黄节孝妇事实（媳林氏、陈氏、俱见下）

　　节孝妇黄近娘，兴隆里旧城内张律修妻也。父嘉礼，母杨氏，生妇于嘉庆庚午，越道光己丑，妇年二十，归修。姑王氏，妇事之如母。戊戌，夫故，妇方二十有九。生一男，尚幼。其姑以家贫难度，不敢强留。妇誓愿终养，兼抚遗孤。姑亦从其志焉。同治丙寅，妇卒，年五十有七，计守节二十九年，已奉旌表。（生员陈鸿基报）

　　林节孝妇事实（姑黄氏，见上篇）

　　节孝妇林月娘，半屏里下盐田庄农民林漏女也。母方氏，生妇于道光乙己，越同治壬戌，妇年十八，适兴隆里旧城内张可为妻。事姑黄氏（即黄近娘），无忝厥职。戊辰，夫故，妇方二十有四，仅遗一女，父虑其年少无儿，迎归半载，欲夺其志。月娘知之，垂泪对曰：凡为人妇者，夫死而不能全其节、姑在而不能行其孝、叔少而不能抚其成，恐死后无面目见亡夫于地下。遂立刻归家，孝养其姑，为叔完婚。后七年，其娣陈氏（即陈乖娘），亦孀居。幸有一男，妯娌二人，相与立誓，共抚遗孤，冀承禋祀。不幸，孤甫成童，又因两目失明，未婚而逝。乃复螟儿为继。今儿已十九龄，将成立矣。妇现年（甲午）五十岁，身尚存，未奉旌表。（生员连步元报）

　　陈节孝妇事实（姑黄氏，见上篇）

　　节孝妇陈乖娘，兴隆里旧城内农民陈啰女也。母锺氏，生妇于咸丰壬子，越同治己已，妇年十八，适本境张宣懋为妻。性质朴，能奉姑嫜。姑黄氏（即黄近娘），亦钟爱之。光绪乙亥，夫故，妇方二十有四，孤苦伶仃。时有姒林氏（即林月娘），先妇而寡，膝下无儿，妇遂约以同抚此孤，甘苦共之。不谓节苦数奇，其儿竟以失明而殒。不得已，立陈子为继。迨嗣已定，遂无疾而终。年四十有二。时，光绪癸已冬十二月也。计守节十九年，未奉旌表。（生员陈鸿基报）

　　赖节孝妇事实

　　节孝妇赖氏，港西里粤庄儒士赖元赐长女也。生于道光甲午，越咸丰癸丑，妇年二十，适本籍例贡生锺森棠为妾。性柔静，事舅姑能得欢心。未十年，连举三男、二女。同治壬戌夏四月十二日，棠病笃。谓赖氏曰：吾病必不起，若能上奉翁姑、下抚儿女，自可慰吾魂于泉下。言讫而逝。时，妇年二十有九，怀有五月身。是年闰八月二十九日，最少子生。翁姑赖有贤妇，日含饴弄孙以自乐。厥后诸孤俱能成立，其少者尤勤读父书，妇日孳孳以远大相勖也。光绪己卯，岁将暮，妇往视女。女有孝德，归东振杨冬郎为妻，相距四十里，艰于来往。见母来，强留度新春，尽孝养，妇忽染疾，辞归。女亦肩舆归寗，奉汤药月余而殁。时，庚辰春二月十三日，享年四十有七，计守节十九年，未奉旌表。辛卯科试入群庠名发英者，即其当年遗腹子也。（粤籍举人李向荣报）

　　萧节孝妇事实（媳曾氏、见下篇）

　　节孝妇萧陶娘，港西里崇兰庄武生萧启昭长女也。母陈氏，生妇于道光乙酉，越甲辰，妇年二十，适同里向候街龚吉为妻。事姑孝，勤俭治家。生五子，仅存其一。咸丰癸丑，吉被盗杀死，妇年二十有九，遂矢志养姑、抚子，薄田数亩，不给瓮飧，因操女工以佐之。儿渐长，为娶新妇，纔婚七月，儿暴夭。妇仰天号恸，几不欲生。幸新妇孝，日劝慰之。过数月，新妇生女，不得已，立族侄为继。比长，又不守子道，家产荡然。姑媳二人，苦况难堪，而其志终不少挫。现年（甲午）七十岁，未奉旌表。（廪生尤和鸣报）

　　曾节孝妇事实（姑萧氏、见上篇）

　　节孝妇曾柳娘，港西里广官庄武生曾世历次女也。生于道光辛丑，越咸丰辛酉，妇年二十有一，适同里阿候街龚水（即龚吉子）为妻。结褵七月，即赋离鸾。姑萧氏（即萧陶娘），抢地呼天，悲悼欲绝，妇反含泪劝之。姑知其有六月身，日望抱孙甚切，至期又不幸生女。过数年，姑与妇各螟一子。姑之子名太山，游荡无度。妇之子名含章，长俾业商，又没于水。一门两节，磨砺益坚。姑已七旬，妇春秋亦五十有四矣。未奉旌表。（廪生尤和鸣报）

　　叶节妇事实

　　节妇叶惜娘，文贤里叶厝甲庄叶佛春女也。母黄氏，生妇于嘉庆丁丑，越道光甲午，妇年十八，适围仔内庄林贶为妻。乙巳，夫故，妇年二十有九，遗孤三，家无宿舂，纺绩度活，抚三子成立。光绪庚寅，妇卒，年七十有四，计守节四十六年，未奉旌表。（生员叶绍华报）

　　颜节妇事实

　　节妇颜款娘，文贤里草仔寮庄颜妈成女也。母李氏，生妇于道光癸未，越庚子，妇年十八，适同里叶厝甲庄严报为妻。庚戌，夫故，妇年二十有八，遗两孤，贫无立锥地。妇以绩麻自食其力。子长，习农，人咸推其苦节焉。现年（甲午）七十有二，身尚存，未奉旌表。（生员叶绍华报）

　　黄节妇事实

　　节妇黄甚娘，长治里后乡庄黄栖女也。母王氏，生妇于道光癸卯，越咸丰己未，妇年十七，适文贤里围仔内庄叶奇珍为妻。同治癸亥，夫故，妇方二十有一，仅遗一孤，勤苦操作，百折不回，竟抚其孤成立。现年（甲午）五十有二，未奉旌表。（生员叶绍华报）

　　周节孝妇事实

　　节孝妇周氏，港西里林仔内庄人，生于嘉庆辛未，越道光戊子，年十八，适同里阿候街武生龚维舂为妻。善事翁姑，克循妇职。己亥，夫故，妇年二十有九，仅遗一孤，家颇小康，遂慨然以妇代子，侍奉桑榆，承欢菽水，亲见其孤入邑武庠。孤名进义，于咸丰己未与试秋闱，始以其情禀请督学宪徐公，蒙赐「松筠节操」扁额，里人荣之。同治甲子，妇卒，年五十有四，计守节二十六年，未奉旌表。光绪己丑，其孙锺英，亦入郡庠。（生员王作人报）

　　刘节孝妇事实

　　节孝妇刘束娘，港东里大武丁庄刘佑长女也。母尤氏，生妇于嘉庆壬戌，越道光辛巳，妇年二十，适港西里顶瓦窑庄生员（府学）李向荣为妻。事翁锡、姑陈氏以孝闻。丁亥，夫故，妇方二十有六，怀有三月身，迨遗腹男生，而翁又溘然以逝。旱田数亩，糊口维艰。妇日以纺织佐瓮飧，老姑幼儿，幸不冻馁，而姑以年老昏耄，惑于萋菲，欲夺其志。妇知之，忧郁垂绝，赖族中婶姆救之，乃免；姑亦自怨自艾，谓几失此贤妇也。自是，姑媳相依者二十余年，孝养尤挚。子一、孙二，俱业农。光绪癸已，妇卒，年九十有二，计守节六十七年，未奉旌表。（生员林玉花报）

　　赖节孝妇事实（媵黄氏附）

　　节孝妇赖氏，大竹里邑城内赖氏女也。生于道光癸已，越咸丰甲寅，妇年二十有二，适港西里崇兰庄恩贡生萧文凤之子运徽为妻。善事翁姑，过数年，不宜子，因劝夫置侧室。夫乃娶本里溪洲庄黄城之女黄氏为妾。甫生一男，纔两岁，而夫遽殂谢。时（咸丰己未），妇年二十有七，黄氏年二十有四，相与含敛，既毕，期以身殉，继念舅姑在堂，于礼未合，因而忍死。承欢二老，鞠育孤儿。嫡庶同心，罔辞况瘁。每见舅姑抱西河之痛，辄慰以善言，使其转悲为喜。迨舅姑没，或负土营坟，妥先灵之体魄，或画芦教字，俾手泽之遗书。终夜书声与机声互相响答，十余年如一日焉。子逢一，既入頖宫，欲为赴学报闻，而妇不许。谓妇人为夫守节，礼所宜然，吾两人不过自尽其心，非欲藉以求名也。本里生员陈鸣阳闻之，喟然叹曰：是贤母也，不可以终没。光绪壬辰夏四月，特为佥名赴学请旌。时，妇年巳六十、黄氏亦五十有七，是年十月，黄氏卒，计守节三十四年，妇今尚存，年六十有二，已奉旌表。（廪生尤和鸣报）

　　赖贞孝女事实

　　贞孝女赖妹娘，港西里大埔庄粤民赖兴长之女。生于道光甲午，父早卒，立志守贞。咸丰庚申，女年二十有七，会闽、粤、番三属械斗。其兄以枪伤毙命。时，大父复老，年逾古稀，寡母黄氏，亦五旬余。女悯二老无依，自愿终身不嫁，偕母作苦，孝养其祖，兼抚其兄子戊郎，卒以成立。光绪丁亥，戊郎又复夭，其妻再醮去，女又抚其孤子，今巳八龄，可望延祀一门。五世赖女维持，厥功伟矣。现年（甲午）六十有一，未奉旌表。（粤籍举人刘仁海报）

　　许节孝妇事实

　　节孝妇许鸾娘，港西里田洋仔庄许毛蟹次女也。母王氏，生妇于道光癸未，越庚子，妇年十八，适港东里槟榔脚庄苏恩为妻。事翁文守、姑洪氏，备极勤劳。丁未，夫没，妇方二十有五，遗孤仅一岁。薄园数亩，不给瓮飧，妇竭力以女工佐之，翁姑、幼儿赖以温饱。儿名宝才，读书不成，弃而学武，授室成立，不幸早殀。遗孙加再，长成继殁，现遗曾孙同联，尚未成童。光绪壬辰，妇卒，年七十岁，计守节四十有六年，未奉旌表。（生员吴联标报）

　　简节妇事实

　　节妇简喜娘，小竹里赤崁庄简中央之女。生于乾隆戊申，越嘉庆乙丑，妇年十八，适凤山里大林蒲庄廪生吴捷魁为妻。己巳，夫故，妇方二十有二，励志苦守，抚孤成立。道光壬午，妇卒，年三十有五，计守节十四年，未奉旌表。子春波，生员；曾孙凤鸣，岁贡；鹤鸣，亦生员。（廪生杨邦庆报）

　　许节孝妇事实

　　节孝妇许吻娘，小竹里山脚庄商民许允中长女也。母张氏，生妇于道光庚寅，越己酉，妇年二十，适大竹里邑城内寅饯门街王命为妻。事翁道、姑许氏，能得欢心。咸丰己未，夫故，妇年三十岁，遗子女各一，皆幼小无知。有伯悯其苦守，再以一男承其嗣。妇自是抚养两孤，不复归宁，卒能教子成立，娶媳生孙。同治甲戌，次子捷魁入邑武庠，光绪丁亥，妇年五十有八，已奉旌表。今妇尚存，年六十有五。（生员吕有容报）

　　林节孝妇事实

　　节孝妇林昭娘，半屏里后劲庄林快长女也。母曾氏，生妇于道光甲辰，越同治癸亥，妇年二十，适大竹里邑城内寅饯门街王山祥为妻。善事翁姑，睦娣姒，一家皆爱重之。癸酉，夫卒，妇年三十岁，膝下无儿，抱养子又不育。日勤缝纴，茹苦含辛，终无怨悔。现年（甲午）五十有一，未奉旌表。（生员王春澜报）

　　卢节孝妇事实（媳杨氏、见下篇）

　　节孝妇卢盼娘，凤山里尚书林庄卢佛恩女也。母陈氏，生妇于乾隆丙申，越乙卯，妇年二十，适大竹里邑城内中和街陈思齐为妻。孝事翁姑，人言无间。生男育女，克俭克勤。嘉庆乙丑，夫没，妇止三十岁，甘心终养，抚儿女成立。子二，长有士、次有才，均俾业儒。孙曾昌盛（次房孙福中，邑庠生）。咸丰庚申，妇卒，年八十有五，计守节五十六年，未奉旌表。（童生王镜金报）

　　杨节孝妇事实

　　节孝妇杨红娘，大竹里邑城内中和街杨丁琳女也。母秦氏，生妇于嘉庆乙丑，越道光壬午，妇年十八，适本街儒生陈有士为妻。事姑卢氏以孝闻。甲申，夫没，妇方二十岁，无子，立夫侄为后，竟与姑同守苦节。卒于同治壬戌，享年五十有八，计守节三十九年，未奉旌表。（童生王镜金报）

　　唐节孝妇事实

　　节孝妇唐碧娘，港西里阿里港街唐润女也。母陈氏，生妇于嘉庆戊辰（八月初一日），越道光癸未，妇年十六，适里内北路廍庄蓝妈帕为妻。孝事翁姑，克勤克俭，持躬严而待夫谨，结褵三载，遽兴黄鹄之悲。时，妇年方十八（岁序乙酉），遗孤仅岁余，食贫作苦，奉舅姑以终。咸丰七年（岁序丁已二月二十七），妇卒，葬深水仔庄牛椆湖山，享年五十岁，计守节三十三年。子已成立，生孙。光绪七年，勒抚宪给予「素节徽光」扁额，现附祀阿侯烈女祠，已奉旌表。（廪生张简德报）

　　吕节孝妇事实

　　节孝妇吕淑娘，大竹里西门外柑宅庄吕汉女也。母简氏，生妇于嘉庆乙丑，越道光壬午，妇年十八，适赤山里米香店庄儒士王奕捷为妻。妇素知书，深娴内则，孝翁姑，勤中馈，皆得力于学。甲申，夫卒，妇年方二十，遗孤仅生四阅月，竟矢志养亲抚子。年七十而终（即同治甲戌年），计守节五十一年，未奉旌表。（生员赵维魁报）

　　郑节孝妇事实

　　节孝妇郑粉娘，凤山里大桥头庄贡生郑元宗长女也。生于道光癸未，越壬寅，妇年二十，适大竹里篱仔内庄陈瑜为妻。丁未，夫故，妇方二十有五，怀有遗腹娠，仅生一女。有富儒闻其美，欲娶之。妇素孝，不忍弃翁姑，婉言谢绝。翁姑贤之，为螟一子，俾妇抚养。成立，以武童应试入郡庠（学名德泉）。光绪癸未，妇卒，年六十一，计守节三十七年，未奉旌表。（童生王镜金报）

　　曹节孝妇事实

　　节孝妇曹柔娘，凤山里陂腹内庄曹浚哲长女也。生于嘉庆戊辰，越道光丁亥，妇年二十，适大竹里邑城内中和街儒士陈有两为妻。善事姑嫜，而不得于其夫，以故无所出。庚寅，夫卒，妇哭之甚哀，愿以身殉，赖姑劝之得免。家贫窘，女红度日。其姒怜之，乃以一男为之嗣。同治辛未，妇卒，年六十有四，计守节四十二年，未奉旌表。（童生王镜金报）

　　黄节孝妇事实

　　节孝妇黄谨娘，大竹里新甲庄黄和尚女也。生于道光丙甲，越咸丰辛亥，妇年十六，适同里林竹竿庄杨汉为妻。同治癸亥，汉卒，妇方二十有八，翁姑在堂，两孤儿又皆幼小，苦况难堪，不得已习孟光之业，磨砻杵臼，藉以度日。其伯又不时资助，始免饥寒。两儿渐长，一耕、一读。次子年至二十五，学业将成，不幸夭折。未几，而长子亦相继沦亡，仅存两幼孙，闻者莫不哀之。光绪癸巳，妇卒，年五十有八，计守节三十一年，未奉旌表。（童生余国祥报）

　　黄节妇事实

　　节妇黄梅娘，大竹里五块厝庄黄功劳女也。母唐氏，生妇于道光乙未，越咸丰壬子，妇年十八，适同里能雅寮庄孙戆为妻。同治甲子，戆卒，妇年三十岁，遗孤二。长者仅十龄，次者仅五龄耳。家无升斗储，妇日耕、夜织，不惮劬劳。有狂且掷银戏之，妇痛哭詈骂，狂且惊逸。自是，莫敢有萌非礼之想者。二子皆成，以耕农为业，颇善居积，妇勤俭如故。现年（甲午）六十岁，未奉旌表。（童生余国祥报）

　　叶节孝妇事实

　　节孝妇叶纱娘，仁寿里程乡庄叶尾吉女也。母朱氏，生妇于嘉庆丁丑，越道光壬辰，妇年十六，适嘉祥里五甲尾庄侯印绶为妻。事姑黄氏，能得欢心。姑没，哀毁如礼。与夫同甘苦，丝毫无怨言。丙午，夫故，妇年三十岁。矢志孀守，抚其子以成立。子名纯青，于光绪乙亥入邑庠，妇犹及见之。庚寅，妇卒，年七十有四，计守节四十五年，未奉旌表。（贡生苏玉辉报）

　　许节孝妇事实

　　节孝妇许竿娘，半屏里顶五块厝庄许天赐女也。母陈氏，生妇于嘉庆辛酉，越庚辰，妇年二十，适兴隆里左营庄曾陷为妻。事姑氏以孝闻。道光丙戌，夫没，妇方二十有六，遗孪生二子。长曰双，次曰元。时，均各两岁。姑在堂，家仅中资，妇勤织纴以佐之。事姑二十余载。两儿一耕、一读，其次者已于丙午年入邑庠。是年，妇卒，寿四十六岁，计守节二十七年，未奉旌表。（生员吴如润报）

　　寿妇张氏

　　丁车万妻张氏，邑城内仁和街人。寿一百十七岁。送终之日，二子年俱九十余，长孙亦逾七旬。随行护丧者七、八十人，皆其曾元云礽，一时称极盛焉。此道光初年事。先君子幼时，曾亲见之。所述如此。询诸近人，无有知者。姑识其略以备釆。（廪生卢尔德嘉报）

　　寿妇蔡氏

　　朱泉妇蔡变娘，观音里无水寮庄人。生于乾隆四十六年正月二十三日午时，卒于光绪八年八月二十六日子时，享寿百有二岁（其夫寿七十二岁，长子寿七十六岁，俱先妇卒）。送终之日，子三人（长子讲先卒，次子乌嘴、次芸、次初俱存），孙五人（长孙调、次景、次致、次平、次和尚），曾孙七人（长蛋、次炎、次象、次狮、次僯、次挝、次壹），元孙二十二人（长闯、次霏、次订、次粮、次客、次高、次青莲、次联升、次盛、次布、次吉、次川、次力、次掌、次来传、次仲、次求、次福、次来生、次什、次清、次英）。（生员曾耀道报）

　　右新辑列女凡一百二十八口，每篇末必云某人报者，皆本人自愿作保，以防冒滥也。至釆访不确及无人为保认者，概不敢登，以昭慎重。光绪二十年十二月二十四日，廪生卢尔德嘉谨识。  
　 

壬部

　　艺文（一）

　　扁额

　　碑碣

　　兵事（上）

　　 扁额

　　敕建昭忠祠扁

　　在北郊武洛塘山南。本祠内享堂正门上高二尺，宽五尺，正书三十七行，十四字，其辞云：

　　两江总督臣沈葆桢谨奏：为铭军剿番阵亡员弁勇丁在凤山县建祠告成，恳请列入祠典，以慰忠魂，恭折仰祈圣鉴事。

　　窃照同治十三年生番肇衅，饬调福建陆路提督唐定奎，统带铭武步队十三营，驰赴台湾会合戡定。其阵亡、伤亡、病故各员弁勇丁，仰蒙赐恤入祀昭忠祠。旋经该提督于光绪二年七月分筹款在于凤山县北门外武洛塘购买基地，檄饬参将程曾郁、凤山县知县孙继祖设局办理，建立昭忠祠享堂三间、两庑各三间，旁葬勇棺一千一百四十九具。又于枋寮购地，作为义冢，迁葬前敌、内山等处勇棺七百六十九具，于上年八月分一律工竣。据该提督申请具奏前来。臣等查铭武诸军前次奉调剿番，重洋涉险，斩棘披荆，较之剿逆、剿捻，尤为艰苦。所有该军阵亡、伤亡、病故各员弁勇丁，既据该提督筹款购买基地，建祠告成，相应请旨，准其列入祠典，由地方官春秋致祭，以慰忠魂。除将送到图说咨移部科查照外，谨会同闽浙督臣何璟、福建抚臣丁日昌恭折具陈，伏乞皇太后、皇上圣鉴训示。谨奏。光绪三年七月十五日军机大臣奉旨：着照所请，该部知道。钦此。光绪四年二月日，福建陆路提督臣唐定奎恭录敬立。

　　慈济扁

　　在双慈亭左室。高二尺三寸，宽六尺，中横书「慈济」两大字，方各尺许，两旁正书十三行，行十六字。其辞云：

　　时乾隆五十三年季春榖旦，凤山陂头街双慈亭奉观音、天后圣像，住持僧戒香存慈悲心、行济人事，拯难扶危，素所持履者。然也，丙午冬，逆匪构乱，劫县伤官，学博叶公梦苓、陈公龙池，招集义民，驻陂头堵剿不克被害。而叶公一家死者十三人。叶公孺人林氏自刎以殉，仅遗幼男一、幼女三。僧戒香罄素积忏资，买棺以殓，并衣食所遗幼男，其收埋官兵义民之死难者，不可胜计。洵不愧双慈亭之住持矣。余遭贼难，赖戒香引避，得免。事定，爰旌以扁，兼题数言，以志不忘云。

　　奏赐军功五品顶戴俸满台湾府教授罗前荫题。

　　正德厚生扁

　　在曹公祠享堂上。咸丰庚申小阳春榖旦，阖邑士庶敬立。

　　德速邮传扁

　　在凤仪书院头门中楹上，恭颂邑侯丁大老爷德政。道光己酉年端月榖旦，阖邑绅耆立。

　　仁恩广被扁

　　在凤仪书院讲堂中楹上，恭颂分府宪摄理邑侯仝大老爷德政。道光壬寅年桐月榖旦，阖邑衿耆铺民敬立。

　　廉能着绩扁

　　在凤仪书院讲堂东楹上，恭颂父师绍堂孙大老爷德政。同治十年蒲月，仁寿里绅耆铺户立。

　　菁莪造士扁

　　在凤仪书院讲堂西楹上，恭颂卓翁李大老爷宾兴德政。凤仪书院绅士敬立。

　　郇伯遗风扁

　　在曹公祠拜亭上，恭颂绍堂孙老公祖大人德政。治下东港绅郊同叩。

　　谊敦推解扁

　　在考棚厅事上，太子少保、头品顶戴、兵部侍郎兼都察院右副都御史、巡抚山西兼管提督盐政印务、节制太原城守尉、一等威毅伯、曾为全台协助晋赈。官绅士民立。

　　好义急公扁

　　在观音里仁武庄刘厝公学。道光十八年九月，特授福建台湾府凤山县正堂曹，为监生刘呈和立。系造西门功绩。按此扁有四，同时，造大东门为卫千总职衔蓝见元，造小东门为生员曹鸣珂，造外北门为职员卢朝宗，三家均有此扁，款式同。

　　一乡善士扁

　　在参将署前简宅内。乾隆十五年六月，钦命巡按福建台湾等处地方兼提督学政，河南道监察御史加三级纪录四次杨开鼎，为凤山县乡饮宾简跃千立。

　　松筠节操扁

　　在大竹里三块厝街龚宅内。咸丰九年十月，钦命兵部左侍郎、提督福建全省学院、加十级随带加五级纪录十次徐，为凤山县旌奖节孝故武生龚维春妻周氏立。

　　七叶衍祥扁

　　在大庙口街张宅内。道光六年四月，兵部尚书兼都察院右都御史、总督福建浙江等处地方军务、兼理粮饷盐课、兼署福建巡抚印务孙，给凤山县五代同堂寿妇张谢氏。按旧城张宅内，亦有此扁，款式同。

　　遐龄永享扁

　　在兴隆里旧城内连氏宗祠。乾隆三十二年十月，特授协镇福建福州副总兵官、军功头等、荐列一等纪录四次戴，给凤山县寿民连梦麟立（麟八十五，妻吴氏八十三）。

　　化雨均沾扁

　　在旧治学宫明伦堂内，恭颂咏全林老夫子德教。咸丰壬子春，本学门生同立。

　　右扁额凡十有五，坊无。

　　 碑碣

　　爱民惜士碑

　　在县署头门东壁。高三尺六寸，宽二尺二寸。额横书「陈邑侯」三字。中行大书「爱民惜士」四字。旁两行云：嘉庆癸亥年葭月壳旦，合邑绅衿耆老铺户同立。

　　黎民孔怀碑

　　在县署头门东壁。高三尺二寸，宽一尺六寸。额横书「黎民孔怀」四大字。下正书十一行，行十八字。其辞云：

　　我凤山自入版籍以来，宰斯邑者，惟史君之政绩为尤着。一时风气称极盛焉。迄今二十余载，犹于人往风微之下，赞想不置。兹得吴君继治，既保民如保赤，复任德不任刑，洵与史君足称合璧。所谓莫为之前，虽美弗彰，莫为之后，虽盛弗传。我等士民爱戴不忘，爰为歌其德而作之记曰：黎民孔怀云尔。

　　大清嘉庆岁次甲戌之秋榖旦吉置。观音里绅士糖郊铺民等同谨泐，台湾县学生员杨有夔盥手敬题。

　　曹公圳碑

　　在凤仪书院曹公祠东壁。高六尺，宽六尺。正书三十六行。行四十字。碑文已见「圳道」部。

　　凤仪书院木碑（三片）

　　在本院厅事东西壁（东壁二、西壁一）。每片高三尺，宽九尺，统计正书一百六十六行，行十六宇。其辞云：

　　邑旧治有屏山书院，延山长以课生童。置产，岁得息金二百余，供修脯，官司之。兵燹之后，变为邱墟。嗣县署移建于兹，未遑修举。甲戌岁，朴葊吴公摄篆斯邑，以为欲振民风，宜培士气。询诸绅士，议建书院。廷钦曰：公诚知先务之至矣。虽然，吾邑所宜修者多矣。大成殿，则岁久剥落也；文昌祠，则尚未举行也；岁科童试，其坐次犹逼仄也；城内民居稠密，字纸散掷于途，庚申岁奋社诸友鸠金生息，雇工检拾，肇祀奎星、仓圣牌位，亦未有祠宇也。百堵之兴，望公修举之，以为多士倡。公曰：善。于是，慨然捐二百金，命廷钦董其事。邑中诸绅士踊跃捐输，相助为理。而继官斯土者，亦咸分鹤俸，以期于成。由是，旧治大成殿焕然一新，而建书院于新邑署之东偏。额之曰：凤仪。前有讲堂，后有厅事。崇祀文昌、奎星、仓圣神位于其中。复广三舍，设试棹，俾生童肄业有所。岁、科童试，亦汇征于是，并造敬字亭于讲堂之左。爰以奋社旧捐之赀与建院所■〈剩，贝代月〉者，合置息产，岁收其入，开用书院经费，并拾字工赀。其余即以奖每期课艺之佳者，俾知所劝。而山长修金则仍以官司之租息取供焉。斯举也，未知视昔之屏山若何？而百堵皆兴，则皆赖吴公倡始之功与诸官长绅士赞襄之力也。回思：向也乏育才之地，今则轮奂美观矣；向也少经费之资，今则用度有出矣。生童免提挈之艰，字迹无秽亵之患。巨典以修，明禋以崇。虽善后之筹划尚多，而劝学之规模已具。士生其间，当思书院之所以建，而克自奋兴，于以发扬善气，丕振文风，俾海滨克复邹鲁之遗，而凤冈获臻菁莪之盛。庶几无负创造之美意，而亦区区冀望之心也。候选训导张廷钦撰。赐进士出身知凤山县事杜绍祁鉴定。

　　知凤山县事吴性诚捐俸银二百元，又给发充公银八百元。知凤山县事陈蒸捐俸银一百六十元，又给发充公银六十元。署凤山县事庞周捐俸银四百七十元。南路营参将徐廷荣捐俸银二十元。署下淡水县丞刘荫棠捐俸银二十元。凤山学训导陈金汉捐俸银二十元。署兴隆巡检王腾芳捐俸银十元。恩贡生郑朝清捐银三百五十元。广西镇安府通判杜天奎捐银三百元。贡生叶必成捐银二百三十元。以下捐银襄事者，凡四百二十四人，不具录。

　　道光三年岁次癸未孟夏榖旦。

　　惠我士庶碑

　　在县署头门东壁，高三尺三寸，宽二尺。额横书「杜邑侯」三字。中一行大书「惠我士庶」四字。旁两行云：道光四年腊月榖旦，合邑衿耆铺户同立。

　　忠信明决碑

　　在县署头门东壁。高三尺六寸，宽一尺九寸。上大书「忠信明决」四字。旁正书一行云：道光辛卯年二月吉旦。下正书五行，八字。其辞云：

　　忠则无妄，信则不欺，明以察几，决以折狱。邑侯托公兼斯四者。爰泐诸石，以示不忘。阁邑士庶同立。

　　敬字亭木碑

　　在凤仪书院厅事西壁。高三尺，宽九尺。正书五十三行，行十六字。其辞云：

　　敬字亭之设，始于嘉庆庚申岁，奋社诸同人醵金倡建。每岁佣工检拾字纸，汇化于炉。正月之吉，乃送而投诸海焉。维时，恭祀奎星、仓圣神位，尚未有祠以妥之。越甲戌，廷钦承明府朴葊吴公创建书院。爰是，并建文昌祠，即以二神合祀，而复造敬字亭于讲堂之左。既蒇事，遂泐石以志云。然则，何为而复为敬字亭志也？奋社诸同人之金，为敬字亭鸠也。以奋社之鸠金而置息产，岁给检拾工资，其所剩者即以充书院膏火。是向之为敬字亭计者，今且尚有裨于书院矣。且既造斯亭于讲堂之左，即不可掩没乎斯亭之所由建与奋社余金之所由存也。为敬字亭志，为奋社之余金志也，抑以志奋社之诸同人也。张廷钦并记。以下捐银襄事者凡一百三十六人，不具录。道光三年岁次癸未孟夏榖旦。

　　重修双慈亭（即天后宫）碑

　　在本亭左璧。高三尺四寸，宽一尺七寸。正书十二行，行二十五字。其辞云：

　　慈何以名？取慈悲之义而名之也。双何以名？是庙昔奉观音佛祖，迨乾隆癸酉年始建前进，兼祀天上圣母，故名之曰「双慈亭」。戊子岁，曾经整理一新。嘉庆戊寅春，复集诸同志鸠金庀材，大加鼎革，庶几乎克绍前光矣。从兹共沐化雨之沾，且享安澜之庆。是为序。

　　道光八年月日，总理职员卢朝宗、廪生陈连璧、生员张德音、郑池水、李捷科、住持僧色琴同立。

　　重修城隍庙碑

　　在本庙头门内右室。高四尺九寸，宽二尺九寸五分。额横书「重修城隍祠碑记」七字。下正书二十四行，行五十字。其辞云：

　　昔先王以神道设教，诚以鬼神之祸福与帝王之刑赏，厥旨攸同。顾人之为不善也，惕之以鬼神则畏，惕之以灵应之鬼神，尤无不敬且畏者。以人世之刑赏容有难凭，而鬼神之祸福从无或爽也；试观于城隍神而益信。盖神主宰一方，与职司守土者等。凤邑之建城隍祠，由来久矣。咸丰癸丑夏四月，会匪林恭等作乱，城陷于贼。赖文武宣力，旋经克复。兵燹之余，祠宇多圯。邑人士以神灵所宅，议复新之，询谋佥同。于是，富者捐资，贫者协力。适余莅事之明年，而工告成。董事者，请余为记。余谓：惠迪从逆之应，古今如斯。试观三年以来，凶顽之徒，以次伏诛，是即作恶降殃之旨也。而忠义之士，生膺显擢、殁受褒崇，是即作善降祥之验也。善恶之报，如以类应，冥冥中实有阴为主宰者。而城隍神之灵爽，于是乎在。于戏！观于此者，可以鉴矣。至于经营之岁月，庙貌之崇闳，予不复着。其有关劝惩者，以为世戒，俾入斯庙者，知神之昭鉴不爽，悚然以思，憬然以悟，而独知之地，或阴有所警惕，则为善之志日益坚，为恶之机日以阻。庶先王神道设教之旨，昭垂于天下后世云。赐进士出身、调补台湾府凤山县知县、古滇罗宪章熏沐盥手谨题。

　　副碑在本碑之左，高四尺八寸，宽二尺六寸，内载云：署南路营协镇府曾元福捐银一百元。即补分府直隶州前署凤山县正堂郑元杰捐银五十元。即补分府摄理凤山县正堂罗宪捐银一百元。钦加分府衔、署凤山县正堂马庆钊捐银五十元。余不备录。咸丰己未年九月总董绅士同立。

　　禁增索卷价木碑

　　在凤仪书院厅事东壁。高三尺五寸，宽一尺七寸。正书十四行，行三十六字。其辞云：

　　凤邑众绅士钞刻，遵奉钦命按察使司衔、福建分巡台澎等处地方兵备道、兼提督学政、军功加三级纪录十次孔，为禁革违例增索卷价事。照得学政全书开载：奉上谕：学政考试卷价，自雍正十一年经部议定，每本价值三分，令提调官自行办置，不许卷户仍前增价重戥等弊，自应照定例办理。今崔纪奏江苏等属，卷价浮多，有贵至一钱及二钱不等者。寒士未免拮据。此皆由书役舞弊巧取，该管官不行查察之所致。着该督、抚、学政等通行各属，嗣后童生府州县以及院试卷价，令依部定之例，毋得违例多取。如有仍蹈前辙者，着该督、抚查出，分别究治等因。钦此。钦遵在案。兹访闻府兵书罗志华，借武童报名造册，卷价较增洋银二元或一元之多，实属违例妄为。现在试期已届，诚恐滋生事端，合亟出示严禁。为此，示仰阖属赴考武童知悉。尔等院试纳卷，务须恪遵定例，每本价银三分，倘有不法经胥违例多索，许即赴提调官及本学政呈明，以凭从严究革。该武童等亦不得藉端滋事，并干重咎。其各凛遵毋违。特示。

　　道光七年四月日给挂凤仪书院晓谕。

　　宾兴木碑（三片）

　　在凤仪书院厅事西壁。每片高六尺，宽一尺四寸。统计正书二十一行，行六十三字。其辞云：

　　赏换花翎、补用清军府、摄理凤山县正堂、加十级记录十次李，为遵批勒石事。照得本摄县详请兴隆等五里新圳水租酌议减轻，并将赢余银两，拨充宾兴经费一案，兹于本年十一月十八日奉臬道宪夏批：据详暨另详宾兴章程均尚妥协，仰即遵照勒石，俾垂永久，仍将石刻摹塌一纸送查缴。又于十一月十一日，奉本府宪周批：据详已悉，仰候本道宪批示饬遵缴等因。奉此，查前项水租，先奉宪饬以抽收太重酌议减轻，分别定章，详明立案。当经本摄县遵照酌议，所有此项水租，如于年内完纳者，每甲收银二元二角；次年正月以后加抽三角，四月以后加抽六角。赤山里照旧抽收，毋庸更议。牵匀计算，每年约减收银九百元，实尚收银二千八百元。前项收费辛工、香油各款，共需银二千元，均系必不可少，应准照旧开支。总理辛工、杂用，年定银二百元。统除以外，仍有赢余银六百元，应请拨充宾兴经费，为卑县各生员晋省乡试之需。此款，自同治十三年起，定限每年于五、六、七三个月内，分期由该圳总理全数缴清。所有衙门内外一切陋规，概行永远革除，不得另设名目加增私索，以恤民艰。综计该总理全年出纳之数，有盈无绌，固不准于修圳工程草率偷减，亦不准于应缴宾兴一款拖延短缴。自此以后，该圳总理如围水懒惰，业佃告发，或侵吞宾兴经费，逾限短缴，均即饬革追办，不准复充。倘办理妥协，并无过误，亦不准地棍、土豪营私舞弊，牟利钻充。即有事故，应行另举更换，必须择就地殷实之户，自有田业坐落该圳，确于圳务熟悉情形者，方许充当。每年修筑工竣，着该总理具禀报县，即由卑县轻舆减从，亲赴该圳巡阅一次；一切夫马需费，概行由官给发，毋庸该总理费用丝毫。至宾兴经费，于体恤寒畯之中，实寓造就人材之意。惟生员中亦有殷实之家，自毋须与穷儒争此薄利，亦经分别定章具详各在案。兹奉前因，合亟勒石以垂久远。须至勒石者。

　　计开宾兴经费六条：

　　一、此项经费定限每年于五、六、七三个月分期缴清，逾限一月，准由书院监董禀请，将总理斥革追办。

　　一、此项经费应交何家郊行代收存储、如何生息，由监董自向议明，禀县谕饬承办。

　　一、应试生员，每名给发洋银二十元。其家道实在殷实者，有志观光，尽可自备资斧，此项经费，概行扣给，以臻实惠。

　　一、冒领银两，并不赴省应试者，查出加倍追回。其临时或有患病等事，不能应试者，应令告明监董，缴回领款，仍交郊行存储。

　　一、每届乡试之年，应试各生员先赴监院处报名，公议实须给银者，造册报县。由县列单谕饬郊行照数按名给领，仍取领状汇缴存案。

　　一、此项经费，每科除给领后，如有盈余，存俟下科凑发，毋论官绅，永远不准挪移别用。如违，惟该郊行赔偿。

　　同治十二年十二月日立。

　　凤仪崇祀五子并立院田碑

　　在本院讲堂东壁。高四尺二寸，宽四尺。正书三十九行，行四十字。其辞云：

　　凤仪书院，建自嘉庆十有九年。时朴葊吴公，以贡生张廷钦、郑朝清董其成焉。中祀奎星、仓圣，则本于敬字亭。亭盖嘉庆五年奋社同人鸠金而设，并奉二神，尚未有祠以妥之。惟所捐资，为每岁拾字纸夫费外，概存息产，计至院成之后，置有四千余金，诸同人遂充之凤仪为膏火田。此与文昌帝君合祀所由来也。顾思书院创制，宜崇先贤，以正学统。学统正而后世识所依归。有宋濂、洛、关、闽五夫子，上接洙泗之渊源，下开万古之聋瞶，是必增祀斯堂，春秋典祀勿替。何况凤仪院租倍于昔日，司事者其可忘奋社诸君之举，而不重为振兴耶？垂芳自愧棉力菲薄），未能于斯道有功，第念先人有志未逮，今者言犹在耳，忍令风气日趋而辞「越俎代庖」之责哉？同治壬申夏，爰请于邑主孙公未克举行，越饶公署篆，又未几卸事。癸酉春，卓如李公莅凤数月，推本化原，留心士习，乃复请而行之。并将院田租款，立石以示不朽，且冀后之有同志者。后学蔡垂芳记。

　　一、嘉庆二十年，建余衍元佃租二十石、银一百一十元。二十一年，建董集佃租三十八石、银二百四十六元。二十二年，建陈俊佃租三十二石二斗，又糖六百十五斤、银二百一十元；建周乌生佃租九石、银六十元；建董朝老佃租五石二斗、银三十四元。建董周佃租六石九斗五升、银四十七元。

　　一、道光元年，建董追佃租二十石、银一百零一元。二年，建余水佃租十九石、银一百三十元。三年，建董游佃租七石、银四十七元。以上俱址大竹里能雅寮洋，年合配正供谷一十石零三斗零三合，折银一十四元八角六瓣八尖。又带饷银四钱六分六厘，匀摊银五分六厘、匀丁银一钱七分五厘。

　　一、嘉庆十四年，建黄俨卿、何熙周佃租一百八十二石八斗、银四百六十三元。

　　一、道光三年，建黄启东、启明佃租三十石零四升、银一百四十元。五年，建郑宣治田一邱，完大租二斗二升、银六十二元。八年，建郑宣孝佃租一百六十四石九斗四升、银一千二百元。十二年，建宣治佃租三十八石四斗九升二合、银二百元。以上址崎仔脚洋。十六年，建陈光成山仔脚洋田一甲五分、银二百元。

　　一、咸丰九年，建朱英赤山洋田一甲八分、银四百六十元。以上俱址赤山里，年合配正供谷七十四石四斗八升二合，折银一百零三元六角二瓣四尖。又匀摊一两零八分九厘六毛、匀丁一两零九分。

　　一、嘉庆二十三年，蒙郑府宪讯黄硕德告郑妈恩霸租一案，将水底寮大租一百二十二石配充本院。二十四年，建蔡廖和佃租一所、银二百三十元，年纳梁头饷银四两，址小竹里梅陇廍洲。建简源水田一甲九分三厘、银八百三十元，年纳连兴学租折银三十九元二角八瓣五尖，址凤山里旷地仔洋。二十五年，建吴欣洲园一所、银一百三十元，址港东里后廍洲。

　　一、道光六年，建枋寮街张超明园二宗、银五百五十元，年纳三屯馆大租二十五石。十一年，张简选喜完院租十二石，址小竹里考潭庄。十二年，建秦君送田园共四段、银一百八十元，年纳奋社租三石三斗九升，址赤山里滥埔洋。十四年，建陈老番田一甲三分三厘、银二百九十元，年纳三官堂租六石六斗五升，址赤三里三甲六埔。二十七年，蒙邑主将叛产田二甲谕充入院，址观音里檨仔脚洋，年纳正供七石九斗。二十九年，黄朝章喜充水田四分、银一百零八元，年纳徐业主租二石一斗六升一合，址半屏里檨仔林后洋。

　　一、咸丰四年，蔡逢源喜充水田一所、银四百六十元，年纳番业主租五斗，址港东里加雾朗庄。八年，蒙罗邑主将草仔寮浮复园三十六甲五分，每甲该配租银一元充入本院，址文贤里。九年，建简文来水田二分四厘、银七十元，年纳正供一石九斗三升六合，址凤山里涂库洋。

　　一、同治元年，建林亮水田五分、银一百三十元，年纳张头家谷二石五斗，址凤山里陂腹内洋。建张水婶水田九分、银二百一十元，年纳马料饷银二两二钱一分四厘，址小竹里后庄洋。建朱英园二分五厘、银四十元，年纳黄头家谷一斗，址峦里寓潮埔洋。三年，建吴心创水田五分、银一百四十元，年纳洪隆记谷三石，址中林洋。四年，建吴心创水田一甲、银三百五十元，年纳石丹记谷六石，址应公口洋。建卢呈芳水田一甲五分、银千零七十元，年纳正供四石八斗五升，址陂仔后洋。五年，建王根水田六分五厘、银三百五十元，年纳正供三石九斗，址涂库头洋。以上俱凤山里。又蒙丁道宪将本邑曹公圳每年由总理甲首抽出银六百元充入书院，为师生束修膏火，有地方事，则暂作防堵诸费。十二年，蒙李邑主充入罚款银二百元，建置义学舍一所，址本城内斌忠祠旁。

　　大清同治十二年岁次癸酉夏三月吉旦，郡庠生蔡启凤遗命男垂芳敬立石。

　　惠我无疆碑

　　在凤仪书院讲堂东壁。高三尺八寸，宽二尺。正书九行，行二十九字。其辞云：

　　郡司马郭公兼莅凤篆，自春徂秋，八月之间，湛恩遍及，民不能忘，因而作颂。颂曰：景彼西雍气势庞，刚方梗概式他邦。时膺简命兼南服，奚忍高怀卧北窗？龙井祷祈云霢霢，凤冈优渥水淙淙。米珠薪桂心弥苦，指廪倾囷力共扛。犹解倒悬登衽席，相古处返纯厖。群伦化及来驯雉，四境帖然无吠尨。鞅掌贤劳恒继晷，清厘案牍每排釭。辟雍钟鼓鸣鸾玉，钱榖簿书响木梆。不屑市恩烦济乘，祗期平政早成杠。欢颜得庇惟广厦，恻隐之心是满腔。历溯邦君真寡偶，自来国士本无双。言归遵者攀龙衮，介寿跻堂饮玉缸。空载频添刺史石，怀清直比使君江。口碑载道传遗爱，留待輶轩下釆憧。又歌曰：今春公来自治中，方欣群类托帡幪。公不我留弃我去，我从去后每思公。公留遗爱在人口，历久传闻有异同。千百为公赓十一，垂之金石永无穷。

　　道光二十七年丁未秋九月，阖邑衿耆镌石。

　　宽以猛济碑

　　在凤仪书院讲堂西壁。高三尺六寸，宽一尺八寸。正书八行，行十五字。其辞云：

　　此以颂古人之善政也。今我凤治丁邑侯，于戊申冬，适奸民竖立伪旗，抢夺楠梓坑各街铺，幸赖丁公执政，始则严拿巨盗，执法惩办，继而小心超雪无辜，此实有合于古人。我士庶无以为颂，爰铭之石，以彰不朽云尔。阖邑绅士耆铺人等共立。

　　道光三十年正月同立石。

　　禁胥役勒索绅衿碑

　　在凤仪书院头门内。高四尺一寸，宽二尺一寸。额横书「奉宪禁胥役勒索绅衿碑记」十一字。下正书十行，行三十五字。其辞云：

　　署福建台湾府凤山县正堂杜，为遵札禁绝，以肃法纪事。蒙本府宪盖札奉臬道宪胡批：据举人曾维桢、林大筠、陈玉辉、贡生林慎徽、张振文、蔡有记、监生黄锦尚、曾式高、林光新、生员林琼、杨桂芳、林长青等佥呈请饬严禁毋许衙门刑杖杂差横索铺堂礼等情，批仰出示严禁，毋再稍任索扰滋事等因，转行下县。蒙此，查铺堂等项名目，久干例禁，本县莅任之初，业经禁止在案。兹蒙前因，合再示禁。为此示仰各衙胥役知悉，自示之后，务宜革面洗心，奉公守法。如再藉称铺堂等项名目，任意私索，一经察出，或被告发，定行严提究革，决不姑宽。凛之，慎之，毋违。特示。此案经道光二年秋九月，蒙署凤山县正堂杜出示严禁，但恐积久弊生，故态复萌，诸同人遵将禁示泐石，永垂久远，俾后世胥役，咸知禁令昭彰，律例煌煌，罔敢于焉。道光五年蒲月日。合邑举贡监廪增附同立。董事杨登科等七人捐题。建碑者一百二十一人。

　　另立一碑，在本碑对壁。高四尺，宽二尺一寸。额横书「和顺流芳」四字。下正书十九行，行三十二字。其辞云：

　　喜捐建碑严禁胥役勤索绅士铺堂等项名目，以除积弊，以卫斯文。此皆乐善急公者也。合将芳名开列勒石，俾后世咸知有赖焉。下叙一百二十一人姓名及各捐金之数。道光乙酉年蒲月吉置。

　　敕建凤山昭忠祠碑

　　在北门外武洛塘山南本祠内东壁。高七尺，宽二尺四寸。额篆书：「敕建凤山昭忠祠碑」八字。下正书二十四行，行四十二字。其辞云：

　　于维圣清，含育万品，衅牙咸折，肖类知归。独台湾孤悬海中，物产丰殖，生番错处，鼠伏猱缘。外启戎心，内遗王化。乃恢庙胜，辅德以威，詟远人，驯异族，将领忠力，士卒用命。窥谋既寝，蒙机渐开。爰畴勋庸，并旌义烈。有敕建昭忠祠于台湾之凤山，祀提督王德成、张光亮、李常孚、总兵胡国恒、福建候补道田勤生等诸部死事者，无问官卒，咸得附飨。有司以时诣祭，牲币如礼，必备必虔，褒往厉来，规制远矣。先是，日本以番戕难民为辞，于同治甲戌春入犯台南，诏以今尚书沈公视师。公请益军，则遣今福建提督唐公，将淮军万人以往。唐公方屯徐洲，受调霆发，义不惮行。旗鼓向指，号令明肃。日本度不可敌，请成而退。会生番复戕开山官兵于狮头山下，移军往征。番类胚浑，阻菁出没，嗜杀忘死，旧以度外置之。唐公刊道列营，转战夺险，连下番社，首恶就擒，余怵军威，相率归命。芟狝不极，约以八条。革顽奉法，易兽为人。威行躬山，欢播丑种。是为台湾生番服化之始。竣功都藉陷阵，中瘴物故者几二千人。宿将贤僚，忠存魄逝，班师息瘁，驻旆澄江，于是踰二年矣。唐公喟然语提督周志本、章高元曰：吾侪奉国威灵，涉远犯难，师武臣职也。公等悉智尽勇，仆受其成，而王、田诸君出不偕入，皇仁汇祀，礼亦宜之。章义抒哀，兹焉何属？周君、章君乃谓铭曰：是行也，吾子实掌书记，本末具睹，忠勤共之。辞而碑焉，繄吾子之责；铭不获辞。于戏！诸君在军十余载，南北巨孽，荡定咸豫。今兹戢远启昧，烈垂方来。交岭祠伏波、寗益祠武乡，古今实同，颂勒何媿？祠凡十有二楹，创于光绪乙亥七月，迄丙子六月落成，迁葬凤山、枋寮两冢千九百十八棺，仍置祠田，守者司之，别石具勒。参将程曾郁、副将赵元成经理其事，例得附书。辞曰：海气蒸郁兮，山岚与通。岛夷旁伺兮，诸华不同。榛狉异性兮，沙尘蒙蒙。函入圣度兮，劳臣之功。窈林麓兮千万重，灵风肃兮神雨从。慑彼狂兮波澄溶，福新氓兮牖胸蒙。歌峒叟兮舞蛮童，戴皇覆兮永无穷。屹宇下兮碑穹隆。用告来者兮式兹群忠。凤阳柳铭撰。合肥靳理纯书，并篆额。

　　大清光绪三年（岁次丁丑）秋八月立石。

　　昭忠祠祭田碑

　　在本祠内西壁。高一尺八寸，宽三尺八寸。正书五十七行。行二十七字。

　　台湾凤山县淮军昭忠祠义冢祭田数目出人额款章程，开列如左。计开：

　　一、昭忠祠头门三间、享堂三间、东西两庑各三间、迎门照壁一座、祠东祠丁住房三间。

　　一、祠东义地内计一百九十一冢，共葬勇柩一千一百四十九具，外环围沟竹树，另有图册。

　　一、枋寮义地内计七十九冢，共葬勇柩七百六十九具，外围墙南向门楼一座，上勒「淮军义冢」四字，石额栅门双扇，另有图册。

　　一、置买凤山县北门外武洛塘山脚田园十三契，六八价洋八百七十二元，除祠冢佃房围沟外，余田园四十六邱，拨归祠丁佃种，租课约获洋五十元，即作该丁守护祠冢辛工。每年正供银十两七钱一分，亦由祠丁自行缴县。田园四界、祠丁姓名，另详图契。

　　一、置买枋寮新田十八分田园六契，六八价洋三百元。其中正供粮租，全归佃户自完。秋季祠中净收额谷四十一石八斗，外附枋寮义冢田一埒六分，守冢之户佃种，收榖即作该户守冢辛工。田园丈邱四界、佃户姓名，另详图契。

　　一、置买凤山县南门外七老爷本庄社前田园十一契，六八价洋二千四百五十五元每年春秋雨季，祠中净收田租额谷四百二十三石，园租额洋一百十三元四角，共应纳正供榖五十一石五斗六升九合六勺，故佃孔会名下正供谷十三石六斗四升，匀丁银一钱二分一厘，地基洋十二元，贴水圳洋二十二元八角。田园丈邱四界、佃户姓名，另详图契。

　　一、每年额租，照次收之年从减定数，如有短欠，送县勤限完缴。除应纳正供额支各款外，余榖照市变价，款项仍候安徽会馆酌量暂作储存，以备岁修之资。

　　一、经理祠宇田园、收租办祭、查修祠冢，由闽省安徽会馆会同凤山县遴派司事一名，专司其事，年给辛俸市洋三十六元，司事名籍并经手各务，每届年终，造具出入清册，即将粜价随册声明呈县稽核相符，由县盖印转报布政使司、台湾道府、安徽会馆备查。

　　一、看守祠冢佃户，拨给耕种之地，并不收租。祠冢器具失落，责成赔补；遇有倒塌，小则着其随时修补，以示责成，大则报明司事查勘办理。所有祠冢新旧竹树暨拨给之地，不准私自与人，如有盗典、盗卖、胎押、作践等弊，准司事禀县查究。或有事故不愿承种者，亦须报明司事，禀县暨安徽会馆招佃接替。如原佃情愿承种，并无大故，亦不得轻于换佃，以期培植，而杜钻营。

　　一、昭忠祠春秋两祭，每祭额支牺牲洋十一元。又中元节延僧施食经赀费用额支洋二十元。

　　一、附祠及枋寮义冢春秋两祭，每祭各额支香醴纸锞洋二十元。

　　一、司事春秋往祭枋寮义冢夫价川资每次支洋六元，如领费不往祭奠，察出随时革追。

　　一、每年由闽省安徽会馆派员渡台一次，稽查出入租款，该司事如有捐废侵吞等弊，会县革追赔缴，另择妥当司事接管，以杜流弊。如该司事诚实可靠，仍会馆酌商留办，以资熟手。

　　一、每年省馆派员渡台查察祠冢租款事毕内渡，送给川赀洋五十元。

　　一、祠中出入洋银，均以本县市平六钱八分为一元。

　　一、祠宇义冢暨枋寮冢围墙，两年小修一次，由会馆来员会县督同司事酌办具报；四年大修，司事先期禀县并报省馆酌派稽查之员，早日到台，会县勘估工料，商同修理，经费即在四年节存项下动支。大修后如有余款，仍归会馆存备添盖祠房、兴立义塾，仍由司事造〔□〕呈县，分报布政使司、台湾道府、安徽会馆存案备查。

　　一、昭忠祠房义冢田园坐落形势、数目，除绘图勒石于祠外，仍绘图存案备查。地契议章编印成帙，分别送存，以资查考。

　　一、祠内装修及一切置用器具，均登明册内，责成经管之人列作交代，如有短少，照数着赔。

　　一、祠宇宜以清净为主，一概不准租借官民居住，以防作践，如违查究。

　　一、以上各款，勒石章程，冀垂久远。其余未尽事宜，应由安徽会馆随时察看情形，酌增入册，总期立法美善，以永明禋。

　　公道可风碑

　　在外北门城下。高六尺，宽二尺二寸。额横书「公道可风」四字，下正书十六行，行五十字。其辞云：

　　城之朔方，达郡康庄。自遭水患，古道用戕。行人病涉，营县心伤。共捐廉俸，修葺是商。士民额庆，踊跃同襄。辛未腊月，爰兴工役，为濑为防，固厥灰石；有坎有壈，民犹胥戚。乃相土宜，徒杜是亟。壬申首夏，厥功告成。居然王道，荡荡平平。凡我士庶，罔惮淋泠。口碑载道，功德维馨。营县心慰，勒石有令。碑阳纪事，碑阴泐名。共垂不朽，志叶舆情。参府庆、正堂顾、存城汛陈士胜、张应瑞（以下数行，即勒士庶姓名，不具录）。

　　嘉庆十七年桂月日，董事卢朝宗等同立。

　　忠节流芳碑

　　在城隍庙檐口东壁。高六尺，宽二尺四寸。正书三行，共六十六字。中一行大书「忠节流芳」四字，旁两行云：

　　乾隆五十有一年，岁次丙午，林逆倡乱，贼党庄大田攻陷半屏旧城，邑令汤公大奎率子□□、典史史公谦守城殉节。嘉庆庚申孟秋，凤山县知县吴冲麟、典史谈坤立。

　　禁牛墟陋规碑

　　在内北门西壁。高二尺五寸，宽一尺六寸。正书八行，行十二字。其辞云：

　　署凤山县正堂孙，抄奉署台湾府正堂孙，遵奉抚宪丁批示：禁革牛墟陋规。照得民间，买卖牛只，墟长人等、文武兵役，藉名稽察，索取财物，一概陋规，应永禁革。合行出示，分给泐石。倘敢再犯，立提究责。

　　光绪二年六月日给。

　　丁抚宪禁碑

　　在外北门东壁。高三尺五寸，宽四尺。正书三十三行，行三十字。其辞云：

　　运同衔、署台湾府凤山县正堂孙，遵照抄奉兵部侍郎兼都察院右副都御史、巡抚福建提督军务兼理粮饷丁，为严禁自尽图赖，以重民命事。照得自尽人命，律无抵法。而小民愚蠢，动辄轻生。其亲属听人挑唆，无不砌词混控，牵涉多人，意在求财，兼图泄忿。本部院莅闽以来，查核各属佥案，此等居多。而地方官不详加勘审，任凭尸亲罗织多人，辄即差拘到案。乡曲小康之户，一经蔓引枝牵，若不荡产倾家，则必致瘐毙囹圄而后已。公祖耶，父台耶，祖父之待子孙固如是耶？除严饬各府厅州县，如此后有将自尽命案滥行差拘良民，以致无辜受累者，立即分别严参外，合行剀切晓谕。为此示谕仰所属军民人等知悉。尔等须知人命至重，既死不可复生。公论难诬，千虚难逃一实。况父子、夫妇、兄弟皆人道之大经，乃死而因以为利，是虽腼然人面，实则禽兽不如。本部院现经严加通饬，凡自尽命案，均限一月审结。倘有耸令自尽诬告图赖等情，即严究主使棍徒，一并从重治罪。则尔等纵或自拚一死，总不能贻害他人。其亲属虽欲逞刁，一经审出实情，不过自取罪戾，亦无人肯与贿和。是不但死者枉送性命，不值一钱，则生者因此又犯刑章，更属无益有损。本欲害人，适以自害，徒为雠人所快，复何利之可图？何忿之能泄乎？试为反复筹思，与其枉死无偿，听他人之入室，曷若余生自爱，冀饱暖于将来。且本部院业经严禁书差需索，尔等如有身受重冤，尽可沥情控诉，并不须花费分毫。又何必自投绝路？至以性命博锱铢哉！嗣后务各自爱其身，毋得逞忿轻生，希图诈害。该亲属亦不得听唆诬告，枉费诪张。兹将律例罪名，逐条开列于后。

　　一、子孙将祖父母、父母尸身图赖人者，杖一百，流三年。期亲尊长，杖八十，徒二年（妻将夫尸图赖人者罪同）。功缌，递减一等。告官者以诬告反坐（杖一百、流三千里，加徒役三年）。因而诈取财物者，计赃准窃盗论。抢去财物者，准抢夺论。

　　一、词状止许实告实证，若陆续投词，牵连妇女及原状内无名之人，一概不准，仍从重治罪。

　　一、赴各衙门告言人罪，一经批准，即令原告投审。若无故两月不到案，即将被告证佐俱行释放。所告之事，不与审理，专拏原告，治以诬告之罪。

　　一、控告人命，如有诬告情弊，照律治罪，不得听其拦息，或有误听人言，情急妄告，于未经验尸之先，尽吐实情，自愿认罪，递词求息者，果无贿和等情，照不应重律，杖八十。如有主唆，仍将教唆之人，照律治罪。

　　以上皆系律例明文，何等严切。本部院当经饬属将此示泐石城门，尔等安分良民，如有实被自尽命案牵连者，准即摹搨石示，赴地方官呈诉，以免拖累。各宜凛遵，切切！特示。

　　光绪二年七月二十日给。

　　丁抚宪禁碑

　　在外北门西壁。高三尺六寸，宽二尺。正书十二行，行二十七字。其辞云：

　　钦命总理船政大臣、巡抚福建部院丁，为示禁事。照得各属买补仓粮，例应在于粜榖处所按照时值，就市公平采购，现买现交，不准指派累民，久经通饬在案。兹本部院访问台湾府属各县，往往藉买补为名，苛派业户承办，县中并未给价，递年就田匀摊，分上下忙折价完缴。甚因收不足数，减折列抵交代，病国殃民，深堪发指。除一面查参外，合亟出示严禁。为此，示仰台属吏民人等知悉。嗣后买补仓榖，毋论数目多寡，由官自行采办，不准榖粒累民。倘有承行吏书，敢再勒派业户，按照田亩缴价，许受累者指名禀究。除将该管官查参外，定当饬提该衙蠹，立毙杖下。本部院言出法随，幸勿以身尝试。凛之。切切。特示。

　　光绪二年二月日给。署台湾府凤山县知县孙继祖遵奉刊立。

　　奉宪订价碑

　　在顶横街西壁。高三尺一寸，宽一尺七寸。正书十三行，行二十九字。其辞云：

　　特授福建台湾府凤山县正堂、加十级纪录十次曹，为晓谕事。案奉宪核饬禁各小夫扛抬轿价一案，业经出示严禁。兹据夫头李荣等具禀：里长林祥云藉以婚娶争轿，妄拏小夫兜留等情。又经传集原被讯明断结，并当堂定价取遵在案。合行示谕。为此，示仰该处军民士庶人等知悉。尔等嗣后嫁娶，应由埠头各夫头店雇倩花轿，只准六名，每十里路往返共给价钱一千八百文。如新婚有另用小轿，每名来往该夫价钱三百文。其自埠头至庄扛撞空轿往返，不给夫价。毋许在庄藉端私开受雇，致兹事端。仍着该夫头约束小夫，不准勒索重价，包揽吵扰。倘敢故违，立拿重惩。各宜凛遵，毋违。特示。

　　道光十七年十二月日给。本城内众夫头李荣等董建。

　　禁私宰耕牛碑

　　在参府衙门东壁。高三尺三寸，宽二尺。正书十八行，行三十字。其辞云：

　　署福建台湾南淡等处地方协镇府凌，为严禁私宰耕牛事。本年十二月初三日，据本邑六品职员简鸿升、苏达科、陈济清、石清流、六品蓝翎王云南、生员林国安、吕维祺、苏迎禧、港郊隆顺、振发、庆昌、隆裕昌、隆泰昌、隆源昌、隆万裕、隆益、万德、合同课馆、铺户德振、德成、合发、源成、源源、简源发、采云、顺源、合兴、丰盛、福兴、鼎昌、吉林、怡裕、林发兴等号李年瑞、陈志成等赴辕佥称：窃宰牛之禁，风废已久，买犊为治耕，牛力居其半。即以朝廷而论，非郊祀大典，无轻用也。矧自克复以来，椎埋犒飨之余，牛存无几。加以盗贼鼠窃，豪恶窝藏。夜半来者，量与薄值，操刀而屠，公然挑贩。屠家从此致富，盗贼得计灭踪。嗟嗟！万物惟牛最灵，亦惟牛最苦。佐民耕稼，有功于世，乃肉飞血洒，目击心伤。就戮而哀鸣，鼓刀而坠泪。观其觳觫，深可悯也。升等叨蒙大人慈悲素着，不忍耕牛无罪而就死地。爰是佥恳示禁，勒石以垂久远，而杜盗窝。合亟相率佥恳，伏乞电准施行等情。据此，查私宰耕牛，业经本协镇暨各前协镇出示严禁在案。据佥禀示禁勒石，甚为惜物利农。除饬目严拿外，合亟示禁。为此，示仰南淡军民人等知悉。尔等须知民门耕作，全资牛力，偷盗私宰，例禁綦严。自禁之后，务各激发天良，共相诰诫。倘有不法奸徒故违禁令，一经访闻，或被告发，定即严拏重究。如有病毙牛只，亦须赴辕禀报验明，不得私自开剥，致干提究。本协镇言出法随，勿轻尝试。各宜凛遵，毋违。特示。同治五年十二月日立碑。

　　凌邑侯禁碑

　　在双慈亭外左壁。高四尺二寸，宽二尺一寸。正书十七行，行三十一字。其辞云：

　　即补分府、署凤山县正堂、加十级纪录十次凌，为申明旧章，再行示禁事。据生员叶大纶、张仰钦、梁登元、港郊李胜兴、课馆合同号炉主、兴成号职员丁节南、李廷兰、黎占极暨各铺户等佥称：轿店夫头，将民间婚娶包勒轿价，屡闹婚姻喜事。曹前县定价，夫头藉为包索之由。先阿公店局绅控经吴前县示禁，毋许再行轮抬包勒，并谕各里设立公轿。该夫头等不遵，侦知本月初六日大林尾庄民颜旺婚娶，会党截途较闹，斩坏公轿，庄众不平理较，将小夫一名兜留，并获刀一支。蒙差谕止，将小夫带案呈请究办等情到县。据此，卷查前据阿公店局绅王佐才等，以轿店各夫头将嫁娶倩轿一节，挨次轮流，分地勒索，甚至用车代轿者，亦欲迫勒贴费。爰集公议，共置花轿、乌轿数乘，俾婚姻通用，以绝输索等情，呈准吴前县示谕在案。自应遵照办理。乃夫头等辄敢抗违，纵令小夫向庄民截闹，甚将公轿斩坏。似此肆行无忌，实属藐视法纪。若不严予惩责，何以安良懦而儆效尤？除饬差谕止，并将小夫提究暨呈批示外，合再严禁。为此，示仰阖邑诸人等知悉。嗣后无论何项人家，凡有婚姻喜事，准用公设花轿，或自己置轿倩人扛抬，听民自便。自再示谕之后，务宜勒石永远遵行。该轿店夫头，倘再蹈覆辙，一经访闻，或被告发，定即提案究惩，决不稍宽。其各凛遵，毋违。特示。

　　同治六年十一月□□日给。

　　禁赌博碑

　　在双慈亭门外左壁。高三尺六寸，宽二尺一寸。正书十六行，行三十四字。其辞云：

　　运同衔、署台湾府凤山县正堂孙，遵照抄奉兵部侍郎兼都察院右副都御史、巡抚福建等处地方提督军务兼理粮饷丁，为严禁赌博，以除民害事。照得闽省赌博之风，甲于他省。有花会、铜宝、摇摊、抓摊、车马炮、掷骰等项，名目繁多。花会则在僻径山乡，铜宝、摇摊则在重门邃室，其余均在城乡市肆，诱人猜压。无知者堕其术中，迷不知返。因穷极无聊，而卖妻鬻子者有之，输极相争，而受伤酿命者有之。又有被索赌欠，受人凌辱，情急轻生者；家产荡然，无计谋生，流而为匪者。且赌场为盗贼藏身之所，混迹之区，地方因之多事，比户为之不安；实为闾阎之巨害。除随时密访饬拏外，合亟出示严禁。为此，示仰阖省军民人等知悉，思赌博例禁綦严，重则罪干军流，轻亦杖徒枷号。四民各有恒业，咸宜谨凛。刑章三尺，断难幸逃，何苦轻投法网！嗣后务须父戒其子、兄戒其弟，及早改悔，自保身家。倘敢怙恶不悛，仍蹈从前恶习，定即严拿，从重惩办，恐尔时噬脐莫及也。第赌博开场，动致成群结队，无论通衢僻壤，耳目难瞒。若无得规包庇之人，该棍徒何敢明目张胆，肆行哄诱？乃弁兵胥役，皆藉此以肥身，平日则互相包庇，及至查拏，则又通信纵脱。此赌棍所以有恃无恐也。故塞其流，必先清其源，应责成地方文武认真约束禁革，查有前项情弊，即行斥革详办。如或徇护，一经察出，立提弁兵胥役严惩，并将纵容之本官纠参不贷。本部院言出法随，慎勿尝试。特示。

　　光绪二年四月日给。

　　邓邑侯禁碑

　　在楠梓坑街楠和宫外东壁（按此碑有三，一在大庄三山国王庙口，一在大将庙口，碑文同）。高三尺二寸，宽二尺八寸。正书三十七行，行四十五字。其辞云：

　　钦加同知衔、特调凤山县正堂、随带加二级纪录十次邓，为丐勒纵横等事。光绪五年三月初三日，据观音、半屏、赤山等里楠梓坑街绅士苏瑞麟、郑宗年、郭对花、吴新图、赵德观、林启泰、吴锡龄、总理黄联受、乡保陈林、庄耆许高升、谢吧能、吴福荫、铺户义成号、春隆号、专美号、春林居、协盛号、协吉号等佥呈称：尝闻设此丐首，原为约束散丐，无扰民间。向来给有微资，乃是哀此焭独，矜不成人，多寡听人自取。未闻视为利薮，故意赂充。养济院丐首年分四季，各往庄街逐户收费甚多，尚不知足，复逢庄人嫁娶以及功果等事，俱敢强索，肆横无忌，激得半屏里右冲庄衿耆徐临庄等，于道光三十七年十月间呈蒙前邑主丁出示，并列规条，禁勒竖碑。自此，丐首遵示而行，乡民至今免受多索，颂德不忘。但麟等里内等庄，无此示禁勒碑，此数年来，凤山寮（即养济院）丐首李寻贪利玩法，年各三、五成群，分往庄街收费。遇有庄民丧喜等事，概以强索不从，较闹不休。乡民受勒者多，以致林九、林拱成、林断贿赂朋充。陂城西门外寮乞丐之丐首，亦各觊觎效尤。加设有大显、二显、逃庄、看头名目。查有庄民丧喜等事，随时到处言伊看头，不论若干日，每日要领看头钱二百文，俱要较讨糖员饭菜丰美。迨事完止，并要勒讨厚礼，带回与丐首收用。有一不从，纠党拥家扰闹，谁能堪此肆横？兹麟等目击心骇，议要访照丁前主示禁规条。麟等未敢擅便，粘后请电，是否出自爷裁。合亟据情声明，佥乞电察丐勒纵横，恩准示禁勒碑，以垂永远，而安乡民；阴隲齐天，公侯百世，阖里均歌祝沾叩等情，并抄粘禁条一纸前来。查丐首纵丐强索，亟应禁止。兹据佥议，访照丁前县示禁规条，开单呈阅，尚属允洽。除呈批示外，合行勒碑示禁。为此，示仰该庄暨阖邑士民人等知悉。尔等各庄遇有赛愿喜庆及冠婚丧祭事件，应照后列章程给发。该丐首倘敢仍前任意强索，倚众横行，许尔等随时禀明，定即严拿究惩，以杜滋扰，而安地方。毋违，特示。

　　计开：

　　一、遇民间生辰、生子弥月、四月、周岁暨赛愿、进中一切喜庆事件，演戏请客，准向喜庆之家讨钱二百文，如无音觞情事，不得强索，如违拏究。

　　一、遇民间嫁娶，有贫富之分。如系亲迎，乃有力之家，定其给钱二百文。如无亲迎者，量力酌给，至多以百文为准。不得无所分别，任意多索，如违拿究。

　　一、遇民间丧事，有力之家，无论斋忏几天、竖立几旛，皆给钱二百文。如无斋忏、竖旛之事，量力酌给，不得恃众强索，如违拿究。

　　一、禁凤山寮丐子，责令丐首仍循旧章安置，各归丐首严行约束，无许三、五成群，在于乡村内外强行索扰。若丐首故纵分肥，经察出，惟该丐首是问。如外来乞丐滋端，亦当随时禀明发落，如违，定提丐首一并究治。

　　一、禁乞丐三、五成群，阳为求食，暗操偷路。凡于僻路孤村，尤敢恣行不法，大为地方之害，自应一律禁止。倘敢故违，许地保商民人等拿解，定即按例惩治，决不宽贷。

　　一、遇民家喜事请酒以及丧作功果等事，该丐首准用一丐到处看头，约束散丐走避，每次定给钱一百文。娶婚不许讨食糖员成桶，功果不许讨食酒肉美味好菜，俱各听人便菜饭给食，违者听其捆送，并提该丐首革办不贷。

　　光绪五年闰三月初九日给。

　　严禁呆钱碑

　　在中和街隘门下。高三尺六寸，宽二尺。正书十五行，行二十七字。其辞云：

　　特授福建台湾南路等处地方协镇府世袭云骑尉安、署福建台湾府凤山县正堂加十级纪录十次丁，为遵札严禁事。案蒙按察使司兆，札奉上谕通饬严禁查拏奸民私贩、私铸及搀和行使小钱究办，并将民间所用呆钱收缴解省销毁等因。蒙此，案查先蒙宪檄，业经饬差搜拿究办，并出示严禁在案。无如贪利商民，不遵示禁，复敢接济私铸鉎铅呆钱混行搀用，以致近来小钱仍前日肆流行，大为交易之患。兹蒙饬催前因，除再勒限兵役搜获拿究外，合行出示严禁。为此，示仰阖邑各铺户暨军民人等知悉：尔等交商贸易，务须一切遵用局制铜钱，不得仍行接济奸民，复将鉎铅小钱滥用。自示之后，如再不遵，复敢仍蹈故辙，则是冥顽罔觉，一经兵役查拿破案，除将呆钱充公并将该铺户照例治罪。本参府、县主言出法随，决不姑宽，各宜凛遵，永远示禁，毋违。特示。

　　道光二十八年三月日，城工总理同各铺户勒石。

　　重建庙学碑

　　在旧治圣庙大成门外左壁。高二尺七寸，宽一尺六寸。正书十六行，行三十三字。其辞云：

　　圣天子御极二十有二年，海宇廓清，以其地置郡县，南属凤山，建黉宫于莲池潭上，山明水秀。台之登科，自凤山始。特事在草创，所建文庙、启圣祠，制犹朴略也。十余年来，风雨飘摇，仅存椽瓦。先圣庙堂，窘于寒暑。四十三年，莱阳宋公永清以平川令调宰兹邑，行释菜礼。怆然念之曰：凤山自有君天下来，版图未入，文教不施，今声名文物得与中士媲美，称为盛事。苟庙宇隘陋，无以体圣天子尊师崇儒至意，伊谁之责哉？于是，请上宪集绅衿捐俸输将，鸠工兴建，高大前制，增两庑、棂星们，因地制宜，靡不周备，垣墉丹漆，涂塈以法，诚壮丽巨观也。侯之用心可谓至矣。侯犹虑无以广圣泽，爰设义学、置学田，其为厥庙筹更深也。士岳来教是邑，诸生具陈其事，请为文以纪。士岳谓文庙告成，士皆欢感，从此子益知孝、臣益知忠，工文章者显当世，立事业者昭后代，莫不由文教中来。是则侯之为政能达本也，功德大矣；岂特以廉明勤慎为良已哉？谨刻石以记。

　　康熙四十七年十月既望，凤山县儒学教谕施士岳记并书。

　　重修文庙碑

　　在旧治圣庙大成门外左壁。高三尺六寸，宽二尺四寸。正书二十行，行三十字。其辞云：

　　文庙之废兴，前人记之详矣。鹏业莅任之初，从邑侯李公丕煜行释菜礼，时大成殿、启圣祠以及两庑、棂星门靡不毕备，圣天子文明之治渐被海外，猗欤盛哉！越明年冬，飓风作，庙门、棂星门暨两庑围墙椽瓦圯坏甚，盖自是兴者又几于废矣。侯怃然曰：是乌可以已耶？爰取大木，亟命工师仍旧址而建棂星门焉。瓦之塌者补之，门之坏者新之，墙之倾者筑之，两庑之圯者葺之，取其质不取其华，取其坚固而久远，毋取其苟且于目前。庙既新，鹏业因进诸生而语之曰：而亦知侯新庙之意乎？夫宇宙莫大之事业，由于文章；千古不朽之勋猷，本于名教，修身立行者，大儒有用之学也；砥砺名节者，士人经世之具也。古之学者，本穷理之识，以尽乎正心诚意之功，而修齐治平之理寓焉。是故出其所学以献之廷，为王国之桢也；本其所学而体诸躬，为有德之彦也。今之学者，不务耕述实修，而孜孜焉帖括是尚，以为弋取功名之具，庸讵知功名非可强求，毋论其必不可得也。即可幸而苟得，终无当于经济之学。呜呼！何其不思之甚也。司马温公曰：士先德行而后文学，德行不立，文将焉用？韩退之进学解曰：业精于勤、荒于嬉，行成于思、毁于■〈忄遀〉，诸生业患不能精，毋患有司之不明，行患不能成，毋患有司之不公。今之学者，业果能精乎？行思能成乎？若犹未也，将谁之咎哉！朝廷尊师重道，作育人才，立卧碑以教督，而又制「训饬士子文」颁行天下，务使天下之士崇正学而黜邪说，敦实行而弃虚声。士苟能惕然自励，以振拔于庸众之流，朴者进于雅，顽者化于秀，海外多士相与观摩切磋，则从兹以往，文教日成，邹鲁之风何难再见于今日乎？是则余之所厚望也夫。

　　康熙五十八年月日立。〔富鹏业〕

　　新建明伦堂碑

　　在旧治圣庙明伦堂右壁。高六尺一寸，宽二尺。正书二十行，行六十四字，其辞云：

　　礼称大学始教，皮弁祭菜，所以致敬于先师，以尊道德也。盖古人因学而有庙，自夫子之元子、众子，以至公卿大夫、元士之适子与凡民之俊秀，莫不造于学。虞庠上下，夏序东西，殷胶左右，无非学舍也。后世重庙而轻学，戟门頖宫，专崇庙貌，而春秋礼乐、冬夏诗书，无复教之之地。盖古意之存焉者寡矣。我国家令典，自大成殿外，必有明伦堂，以为敷教之地。通郡邑皆举为法，所以养士之制甚备。独台湾一隅，僻在海外，前此郡学明伦堂未建，陈清端公璸至，始奋起而经营之。迄今两庑有六艺斋，为诸生肄业之所，庙与学乃以无缺。盖兴学立教，类非俗吏之所能为也。凤邑在郡治之南，学宫独据形胜之地；庙前泮池，方广里许，多植芰荷，即志所称莲池潭也。余以乙丑冬巡行至凤山，谒先师庙，召诸生讲学所谓明伦堂者，湫隘仅数椽。其旁即教谕寝息地，训导且僦居他室。问所为莲池潭者，莠氏侵牟以为利薮，日张网其中，芙渠荡然无复存者。知邑事吕令作而言曰：锺琇莅此二年，念明伦堂之未称，已度地鸠工，谋于大成殿之右建堂三楹，为讲学之所。又修其旧有之堂，以祀子朱子，而并建名宦、乡贤二祠，以补旧日之缺焉。余许其请。更令清厘池，以还旧观。越明年，吕令告蒇事。盖经始于乾隆十年十二月，至十一年六月工始竣，凡费番镪一千有奇。因求余文记之石。余尝以知县者知一县之事也。一县之事，有大于养与教者乎？不知所以教，至并教之地而废之，其所谓养者可知已！今吕令之用心甚勤，既力扩明伦之区，俾为师者有成材之区，为弟子者有受教之所，而又以其余力建祠，以兴贤而劝善，而泮池之水以浚，大小于迈者咸悦。余故乐得而志之。董其事者，本学教谕庄元、博士弟子童作楫、卓梦釆、余有成、陈正春，例得书于石。

　　钦命巡按福建台湾等处地方都察院兼提督学政、云南道监察御史，加一级纪录三次范咸敬譔（以下捐题官绅姓氏凡七十五人，不具录）。

　　乾隆十二年孟夏月榖旦勒石。

　　重浚莲池潭碑

　　在旧治学宫右壁。高二尺六寸，宽一尺四寸。正书十二行，行二十四字。其辞云：

　　莲池之浚，始于颜氏。岁久淤泥壅塞，几与地平。附近田园，向资灌溉者，无利赖矣。居民谋疏通之，绌于力而止。康熙四十八年，邑侯宋公随郡宪周公巡行至此，见草奥其宅、耜悬于室，地亘数里，尽为石田，目击心伤。于是，历阡陌，相地势，而观流泉。由茄冬坑至半屏山麓，议筑坝开圳，以便蓄泄，计费不赀。侯慨然出粟千二百石以贷民，鸠工兴作，填岸凿渠，淤者瀹之，塞者通之，计长千三百丈，费金四百有奇，而莲潭灌溉之利遍兴隆庄矣。四十九年孟夏告成，父老子弟群相感叹曰：微巡行之役不及此。今而后，旦暮耰锄，岁乐仓箱之庆者，皆郡宪、邑侯赐也。爰立石而为之记。

　　康熙四十九年五月日勒。

　　新砌泮池碑

　　在旧治学宫右壁。高四尺，宽二尺二寸。正书十五行，行三十二字。其辞云：

　　台地自入版图以后，沐圣朝雅化，凤山文运之盛，甲于诸邑；虽士克树立，而山川锺灵，文庙实得地焉。岁乙酉，前任李公、乡绅陈君鸠金重修，而頖池未甃。池为莲花潭，邑诸景之冠者也，距今十有一年矣。予与同寅余公集诸生醵金暨前所余未鸠者，俾竣其事。横三十四丈，纵十七丈，为半璧形，灰石工役计费银千一百五十五。先是，龟山石案中断为坦途，水道通海为田庐侵塞，兹并补其缺，清其界，使复其旧，工费悉系左营庄民急公，殊为可嘉。董其事者，生员柯金章、吴克达、柯来仪、廪生吴清时、张廷钦、余志仁、王花春、生员黄昌选，苏振峰、谢名标、郑朝清、吴朝阳、旧董事廪生郑廷辅、生员董必成、廪生林继美、贡生许名扬、王振文，捐银襄事者，另书石以示劝云。凤山学教谕吴玉麟撰。

　　嘉庆四年十一月日立。

　　重修学宫碑

　　在大成门外石壁。高六尺九寸，宽二尺七寸。正书十七行，行五十二字。其辞云：

　　凤邑东迤山、南滨海，与内番狉榛蜎蠕为邻，入版图二百余年矣。然半屏、龟、蛇诸山环护奔赴，秀气成采。论者谓兹地沐声教者有年，他日文献当鳞萃于斯，不终于荒芜朴陋也。迩者朝命抚番开垦，用夏变夷，匪伊朝夕，惜无有振之者耳。予奉檄宰凤邑，朔望只谒文庙，颓垣败瓦，与刻桷丹楹相错，似土木初兴而中辍者。夫城阙兴讴，子衿曷刺，羹墙如见，哲范匪遥。学校之废兴，此邦之民俗系焉。爰思是庙建于康熙间，至同治乙丑佥谋新之，鸠资二万有奇，仅成崇圣祠，大成殿尚未就绪，计已费万有五千，而司事训导陈天奎殂，事遂止。以致诸生鼓箧弦歌之地，依然茂草。旋而予解任，心怅然无如何也。乙亥岁，又官兹邑，见鸠工庀材者相续于道，及至黉宫，则梓匠环列，栋宇改观，旧者新之，圯者峙之，狭者广之，卑者崇之，知为训导叶君滋东所为。遂欣然曰：叶君之举，予志也。然叶君每以资不给为忧，是诚予事，则大集都人士醵金。董其事者，有若举人邱鹏云、训导李政纯、廪生林瑞藻、附生杨擢科、谢国钧、郑卿云、职员张鉴道，皆分职奔走。维时，予适构试院为校土之所，未遑分营。而叶君遂独总其事，庶民攻之，百堵皆作，除旧构祠殿之外，其两庑暨大成坊、棂星门、明伦堂，翠凤盘螭、伏龟蹲兽，壹皆新制。缭以赤壤圆规之垣，澄以弯桥半璧之水，护以司禄后土之祠；典册图籍之府无弗缮也，笙镛笾豆之库无弗葺也；庖湢井灶之所无弗备也；规模修整，气象崇焕。山川形势，堂局向背如法。役甫竣，予移官他邑，而叶君亦受代，爰纪巅末于此。至于俎豆、冠裳、诗书、羽钥，必有踵而成之者。予固有志未逮也。是役也，自同治癸酉兴工，迄光绪丁丑落成，计縻银一万五千有奇。其捐赀姓名并工程会计，别刊诸石。

　　光绪三年月日，知凤山县事绍兴孙继祖记，署儒学训导福州许文璧撰文并篆额书。

　　乐局堰税碑（堰俗作塭）

　　在兴隆旧治圣庙明伦堂右壁。高三尺，宽一尺八寸。正书十四行，行二十七字。其辞云：

　　署理凤山县正堂加十级纪录十次武，为谕知事。案蒙本府宪袁札开：光绪八年二月初一日，蒙臬道宪刘批：本府详覆遵批核议蚝仔寮堰税一款，准予改拨乐局支用缘由，蒙批如详办理，仰即转饬遵照缴等因。蒙此。合就移知。为此行县，立即一体移学知照。毋违。此行等因。蒙此。查此案先因人民曾柔等与生员陈金铎、武生扬应龙等互控蚝仔寮堰税，经蒙本府宪断归曾柔等四姓管业，每年完纳堰税银一百六十二元，三年期内，先完半税，三年以外，照数全完，充作凤仪书院膏火，行县转饬遵照。嗣据兴文局董生员郑卿云等佥禀，即经前县钱据详请将前项堰税改拨乐局，作为修补演习等费在案。兹蒙前因，除移凤山县学查照外，合行谕饬。为此，谕仰该局董即便遵照，实力办理；一面勒石立碑，以垂久远。毋违，特谕。

　　光绪八年四月日乐局董事生员郑卿云、蓝丰年立。

　　邑侯谭公德碑

　　在旧治天后宫左壁。高六尺五寸，宽一尺九寸。正书十六行，行四十五字。其辞云：

　　乾隆二十有九年甲申夏五月，龙南谭公由政和上最，奉命调兹邑。未几，邑大治。丁亥四月秩满当迁，土民爱戴不忍舍，相率走郡城吁大宪乞闻于朝，暂借公继。宪固知邑宜于公，公善抚斯邑而又多洽斯民好恶之公也（？），以定例不得已，慰劳而遣之。士民既不获请，退而谋伐石纪绩，以示不忘。公治绩可胜纪哉！以邑之地广、民杂，生熟番黎介其间，宰斯邑者辄三年一易，而宿弊多矣。公甫下车，尽根株芟薙之，奸慝遁藏，盗贼屏迹，边境肃清，民番安堵，弊去而利兴。士庶番黎脱然于疢疾之除而肤革之充，则莫不叹公之仕而能断、廉而有威、明而能察，德何盛也！自是阴阳和、风雨节，年榖顺成，俗敦礼让。迄全郡迤南至琅■〈王乔〉二百余里之内，桑麻蔽野，弦歌相闻，熙熙然也。而公之求治，犹日昃不遑食，或夜则达曙忘寝，必使案无停牍、刑协于中而后止。且邑虽开创百年而境内规模犹仍疏略，如兴文育才之地、治民事神之所，草率相沿，甚或年久敧仄。公三年中以次辟讲学书院、修厅事前后堂，改建天后宫之在祀典者，凡皆士民所欲，悉捐廉俸倡之。海外文明气象，焕然聿新。他若农田水利、险隘关塞之尤急于国计民生者，莫不毕举。然则公治绩可胜纪哉！盖公为邑，一本经术而出于诚敬，故缓急轻重，措之裕如，而政皆有恒，民蒙实惠有若此者。今秩晋阶崇，将用以施之郡国天下，斯郡国天下之福，而凤山犹得与被其祥也。此又我东人之攀辕不获而引领四望者。公讳垣，字牧亭，号桂峤，戊辰进士，江西赣州府龙南人。

　　乾隆三十二年九月日，耆邑绅士耆老子民同立石。

　　杨邑侯去思碑在旧治天后宫右壁。高六尺三寸，宽二尺六寸。正书二十四行，行四十九字。其辞云：

　　公讳毓健，号力人，湖广徐州府长阳县人。以名卿贵冑树帜胶庠，仕秦、闽间，并着异绩，膺台荐以郡剌史简用。当台郡需才，总制满公复请天子借为台司马，捕奸剔弊，商民大苏。壬寅秋，来摄凤篆。凤遭灾焚之余，百姓雕敝。公下车即访疾苦，贷仓榖，修莲潭水利；凡诸徭役，悉从减省。设纸皁，立铜锣，以来掾胥；修楼橹，崇祠典，皆出宦橐。又念哀鸿甫集，躬亲劝稼，持酒饼以相慰；劳力不足者，给种予之。由是，田野大治。间复勤于听断，几无留牍。公余之暇，诏士子以文行，修义塾，倡示来学，请广本籍取额，以厚风俗，皆淬励为之，绝不以代庖有所宽假。计公治凤将及一年，其所设皆数百年大经大猷，足为保凤良规，非同小惠要誉当世。盖常凛承家训，期以清白报天子，随在而着其忠厚爱民之实。时当苦旱，步祷获龙蛇之祥，洵异事也。兹当还郡，士民念公不置。夫人平居得一衣饭，沾沾不忘，溯其由来，忘其姓氏焉。公贻我罔极，繄我父母，顾无片石志不朽，重贻父老羞。然不博求名巨倾胸而数数书者，文言之何如。质言之，斯则吾邑人以扑待公意也。谨相与拜手稽首而勒诸珉。

　　雍正元年桂月日立石（碑内与列姓名者，举人谢希元等九十八人不具录）。

　　旧治重建关帝庙碑

　　在兴隆里旧城内武庙头门内左壁。高五尺六寸，宽二尺。正书十二行，行三十六字。其辞云：

　　邑城东厢壮缪侯庙，迄今称武庙。凡长官、行部、令宰朔望俱修展谒礼，盖祀典之巨者。岁久且圯，壬午岁冬月，予捐俸新之。邑人咸乐输恐后，具畚挶桢板干，凡五阅月而竣事。落成日，率僚属士民祭告于庙。佥曰：举大役宜有记。予惟汉建安距今二千余年久矣，晋解梁距治七千余里远矣，久且远而神之灵爽能及之，此何说也？今人牵一发而全身为之动，则惟血气有以贯之也。惟神昭明磅礴，灵气布护，无远弗届，亦如人之一身，血气既周，毫发毕贯，于彼于此，神应故妙，乌以地杳远而能隔哉？且神之志在「春秋」、功在名教，凡忠义志节之乡，尤心向往之。邑虽荒服，而圣教遐敷沐浴者久。夫慕义效命疆场，纠乡勇、举义旗，破鸱张之贼瞻，作海外之顺民，亦名教地也。春秋传曰：神所凭依，将在德矣。毋亦是飨而是宜乎，予既体国家崇德报功之意，而崇神报享，知其必有乐乎此也。爰伐石而为之记。敕受文林郎台湾府凤山县知县兼署台湾县事、同考试官纪录三次王瑛曾董沐盥手拜撰。

　　乾隆癸未蒲月榖旦。

　　重修莲池潭碑

　　在旧治天后宫右壁，高三尺六寸，宽一尺六寸，正书十五行，行三十字（其事宜八条，未据钞报），其辞云：

　　邑旧治黉宫前有潭，先时产莲华甚盛，潭因以名。广袤五里许，天生泮水也；文风之秀，甲于台郡。康熙间，邑侯宋公因其利而导之，筑堤开堰，得灌课田三千余亩，旱涝有备，岁获常稔，利溥矣哉。钧于戊戌冬调莅兹土，见文教光昌而科第恒鲜，田塍交错而丰歉靡常，究厥由来，岁久填淤，荒而不治。有潭之名，不获收潭之益矣。夫天生五材，水居其一，亦犹文之有澜，澜富而文自旺；财之有源，源通而财自裕。古人勤力沟洫、穿渠浚川，苟有利于民者，虽竭胼胝而不惮。况此潭之浚，用力少而成功多，可畏难乎？爰与绅士父老商酌重浚，而郡尊熊公、邑侯曹公适因溪事查勘来临，殷然以重修为己任，檄钧督率其事。钧不敏，身先士民，不辞况瘁，躬亲畚筑，而士民等亦奔走恐后，说以忘劳。其桃浚之费、浅深之宜，一遵二宪规书。阅五旬，而厥功告成。斯役也，殷殷然勖钧以浚之法者，熊公、曹公也；欣欣然助钧以浚之力者，绅士、农民也。自兹以往，行见文风翔洽，实由此潭之澄泓；科甲蝉联，亦因此潭之洋溢。而禾麻挺秀，觉沾溉之无穷；蜃蛤兼饶，见滋生之不息。钧亦何幸而得与于斯举也！爰伐石而为之记。并刊善后事宜八条于版，以垂永远云。

　　道光十九年（岁次己亥）九月榖旦，调署兴隆分司昆陵胡钧并书。

　　禁糖■〈木量〉碑

　　在港西里阿里港街双慈宫头门楼东壁，高三尺三寸，宽一尺七寸。正书二十行，行二十五字。其辞云：

　　署福建台湾府凤山县正堂加十级纪录十次吴，为较建公粮，通商利民，晓示永远遵行事。照得生理交易，全凭公道，价有长落，■〈木量〉须画一。据港西上里岁贡生林辉璜等各佥名呈称：里内各庄糖廍与糖郊交关，向有公■〈木量〉，近因阿里港街郊商郭添福等将■〈木量〉加重，以致廍糖壅积，买卖不通等情。并据糖郊李胜兴等呈称：原有公定石驼为准，尔来各廍取巧■〈木量〉，私设轻，参差不齐，互相争较各等情，赴县互控。本署县查糖廍与糖郊每年交关买卖不小，如彼此畸重畸轻，势必纷争不已，殊属病商病民。兹乘清庄顺途到境，吊视各庄廍■〈木量〉比较天平，参差不一。讯据庄廍称；向以天平一百二十五觔为一百觔；复据糖郊称：向以天平一百三十五觔为糖■〈木量〉一百觔各等语。二比哓哓争执。本署县秉公断定：嗣后定以天平一百二十九斤作为糖■〈木量〉一百斤。各据允服具遵，除将从前郊廍新旧天平粮驼概行毁销、当场较定天平■〈木量〉公石驼永远遵行外，合行示谕。为此，示仰糖郊、糖廍各人等知悉。尔等嗣后交易，总以本署县较定天平一百二十九斤为■〈木量〉糖一百斤公■〈木量〉石驼为准，仍准勒石以杜弊端，不许再行畸重畸轻。倘有故违滋弊，一经告发，除罚银一千元充作地方公用外，仍究舞弊抗置之罪。至于糖廍佃户输纳业主糖租，又与糖郊交易不同，并酌定以较准天平公■〈木量〉石驼一百二十七斤为一百斤交纳，彼此不得争较。各宜永远遵行，慎毋违忽。特示。

　　嘉庆十九年十二月日给。

　　奉宪示给圳界碑

　　在港西里阿里港街双慈宫头门楼西壁，高五尺一寸，宽二尺二寸。上横书「奉宪示给」四字，下正书二十三行，行三十八字。其辞云：

　　特调福建台湾府凤山县正堂加三级纪录五次王，为勒石定界，以垂永久事。乾隆二十六年五月二十二日，蒙特调福建台湾府正堂加三级纪录九十三次余批：本县审看得淡庄等处田禾，均藉六皆河水引灌。其源共出一条，其流分为三支。东一小条，系属三张廍庄。又一大条，系盐树脚等庄。西北边一大条，系属笃嘉、龙渡两庄。此各庄引水之圳头也。去年十二月内，刘予长等因从前未定分界，称被盐树脚庄民霸绝缘由上渎宪案，蒙批仰县查照前详批示，诣勘定界等因，遵即检查前详，亲诣淡地，详细察勘。量明溪水宽深、查看圳头大小，当场绘图贴说，召讯各犯。据笃嘉庄民刘予长等供称：本庄年纳供榖一百一十五石八斗四升零，又纳饷银二十二两四钱；又据龙渡庄民涂伯清等供称：本庄年纳供榖一百八十九石五斗五升零；又据盐树脚庄民高千盛等供称：本庄年纳供榖三百四十八石一升零，三张廍庄完纳饷银四十两，被笃嘉、龙渡庄民在源头另凿新圳各等语。为查该庄田禾既共此条溪水以资灌溉，则溪水自当按照供榖之多寡，以定水面之分数。今勘六皆溪面平流处所，横宽六丈，应以一丈为砌石立界之地，其余五丈作十分均分。内笃嘉、龙渡两庄应归二丈，计得四分；盐树脚、三张廍等各庄应归三丈，计得六分。至盐树脚庄民并无霸绝水源、占住圳头，龙渡庄民涂伯清等折开圳头业已填塞，无庸置议。理合将勘讯分界情由，绘图贴说呈详宪台核示等缘由。蒙批：争水处所既该县亲勘，酌量公分，以资灌溉，两比俱已允服，投具遵依，加详完案缴图等因。蒙此，合行勒石永禁。为此，示仰龙渡、笃嘉、盐树脚、三张等庄垦管佃户人等知悉。嗣后尔等务须遵照本县讯断、府宪批示，按照砌定四六界限分流灌溉，以彰公道，以资利赖。如敢不遵，仍在内山源头私开圳道，挹彼注兹、分泄图私者，察出，定行按律重处，决不宽贷。各宜凛遵毋违，特示。每年捐榖四石，奉祀天后圣母香油之资。

　　乾隆二十六年九月二十日，给发阿里港立石。

　　禁开赌、强乞、翦绺碑

　　在港西里阿里港街双慈宫头门楼东壁，高四尺一寸，宽二尺一寸。正书十二行，行三十字。其辞云：

　　特调福建台湾府凤山分县加五级纪录六次吕，为严禁开赌、强乞、翦绺，以靖地方、以安商民事。照得阿里港街妈祖宫前、市仔头、营盘口、仁和街、国王庙前、永安街、北势街等处栅内各街，正商民往来辐辏贸易交关之所，近访有一种无艺之徒，在街开场聚赌，常致争闹酿成祸端；一种流丐，身无残疾，三五成群，每逢朔望沿街强乞，稍拂其欲，恃赤图赖；一种罗汉脚，不事生业，潜入街市，混窃翦绺，扰害商民。此等不法，律载森严，重则流徒，轻则枷杖。本分县莅任斯土，曾经出示晓谕，以冀悔悟；无如故辙是循，不知痛改，除一面饬差协保查拿外，合再出示严禁。为此，示仰阿里港商士街民人等知悉：嗣后本港栅内各街，如有不安本业，仍蹈前愆，并开赌以及身无残疾，市行强乞，并混窃翦绺，滋事扰害，本街商民人等驰报地保，拿解送赴本分县，以凭按律严究，决不稍贷。再查妈祖宫前、市仔头街道有搭盖茅蓬篾折，此最易致火烛，应行一并禁止。宜各凛遵无违，特示。

　　乾隆四十七年六月日给。

　　义渡碑

　　在港西里阿里港街双慈宫头门楼西壁，高四尺五寸，宽一尺八寸。正书十四行，行三十六字。其辞云：

　　窃惟溪名二渡，岁不绝往来之迹；道达四逵，地迥殊桃李之蹊。春冬水涸，行李无忧，秋夏霖多，人民病涉。肩摩杂以鸡言，踵接居然鳞次。褰裳莫济，濡首堪嗟；潸然泪逐波流，悲矣愁冲岸峻。汪洋巨浸，岂同涉渭无虞；杳渺洪波，试看冯河有悔。行来半渡，俄惊洛水神人；步禾中央，忽变湘灵妃子。攀等济川无具、作楫未能，是以于雍正八年间，倡议置簿，亲送怀忠里各庄管事耆老绅衿人等募题。集腋成裘，众擎易举。随于□年□月间，以济人不必乘舆，施恩莫如给渡等事，赴前县主熊具禀，据批准给案据。业经徐江置船，仍存银五十八两，始买笃嘉、东势、石仑庄黄明焕、卜弘周田一甲六分，得租榖三十二石，每年除酌给渡河筏子榖二十五石工食，不收来往人等铜钱，仍存榖七石，公交街众放收利息，俟后来赢余置业焉。又众议每年应纳榖四石正，以为天后圣母油香之资。

　　乾隆二十四年己卯吉旦（倡理缘首赖攀云等三十二人姓名同勒石）。

　　新建龙王庙碑

　　在本庙西壁，高四尺二寸，宽二尺。正书十六行，行三十八字。其辞云：

　　龙王为海渎之神，其与社稷、山川、雷火、风雨、城隍、厉坛诸祀，并载在祭典，为天下郡县之所崇奉也，由来久矣。而况乎海滨之邦，其所以卫民生于沧波浩淼之中，俾商艘洋舲各安清晏；至于甘霖滂沛，应时以兴，妇子不致怨咨，禾麻得以遂长。其为功德之隆，尤宜尊崇报享，家尸户祝也。壬寅春，莅任斯土。下车以来，凡谒秩祀祠庙，见有漫漶破渗者，无不振新修葺之。偶因雨泽愆期，禾苗待槁，乃齐祷于观音、城隍之神，而问所谓龙王庙者，缺如焉。呜呼；莫为之倡，虽灵弗彰也。春秋传曰：凡祀启蛰，而郊龙见。而云龙在天，而有星在地，宜为神则专主夫行雨之司者，惟龙王是凭依也。未有寗宇，灵何以安？爰相其地于城隍庙西偏有遗址数弓，购而辟之，中为正殿三楹，深若干丈尺、广若干丈尺，塑龙王之像居其中，并将向所祀之风、火二神像附于左右两间。殿之外为露亭，深一丈余，广与殿之中一间等。亭之前为甬道、为大门。亭下东偏两室为朔望炷香退息所。庙西界沟，地苦粉沙，缭以砖墙。墙基深五尺，长若干丈，沿墙之外，护以堤。堤宽若干尺，所以固基址也。工始于道光癸卯年三月吉日，告成于五月吉日，共享金若干。除捐项稍资外，余皆本县自捐廉俸。是役也，自动工后，天气晴朗，几及月余，民间望雨若渴。适上梁时，大雨如注，浃旬，沟渠沾足，人心欢忭。佥谓龙王有神，其灵爽明验，已肇其端。从此海不扬波，雨旸时若。凤邑人其宜思所以食其德而报其功，永垂无极耳。董其事者，职员朱蔚、余葭莩也，晨夕指画，督率就工，功固不可没也；例得附书之于石。是为记。

　　道光二十三年（岁次癸卯）阳月，知凤山县事即补同知直隶州毘陵魏彦仪拜撰。

　　 兵事（上）

　　剿平庄逆纪略（乾隆五十一年）

　　台湾在福建省会东南海外九百里（一作一千二百里，轮船量水表测量实九百里，计水程十五更），历水程十五更（六十里为一更）。至鹿耳门进口，为台湾府治。府南七十里，为凤山县（时县在旧治，距府七十里）。府北百里，为诸罗县。雍正元年，又分诸罗县北百二十里为彰化县。彰化县北百二十里为淡水厅（雍正元年，设淡水同知一员，专管捕务。九年，始割大甲溪以北刑名钱榖归同知衙门管理）。台湾府领一厅四县，下至凤山沙马矶头，上至淡水大鸡笼城，延袤一千七百余里。东北负山，皆土番巢穴，其族无虑数十百种。西南近海，多平地，广衍膏腴，有竹木果植之饶。闽、粤人视为瓯脱，岁挈妻子负耒渡海谋生者，趾相属。地广物蕃，民竞利而鄙廉让。闽、粤之人各分气类，睚眦之怨，纠乡众持白梃以斗。好事轻生，其习尚然也。国家任重边防，慎择监司守令以司牧之。又设台湾镇挂印总兵官一员，统辖水陆官兵以镇守之。所任一不得其人，奸民往往蠢动。自朱一贵、吴福生之徒乘机窃发，随起随灭，而地大藏奸，民警时闻。

　　乾隆五十一年冬十一月，彰化奸民林爽文作乱，南路逆匪庄大田应之。十二月十三日，攻陷县城，邑令汤大奎率子守城殉节，典史史谦与焉。庄大田，漳州平和人。乾隆七年，随父庄二渡台，占籍诸罗。父死，迁居凤山笃嘉港地方。大田无他技，能勤于耕种，家道小康。笃嘉港距番仔寮数里许，番仔寮为贼薮，其奸匪有急，大田时加赒恤，以故群匪皆德之。及林爽文倡乱，大田族弟大韭、大麦啸聚奸民，推大田为首，杀牛豕，歃血以盟。与盟者二十余人，庄锡舍、王阮郭、简天德、许光麦、李惠其尤著者也大田出家赀，制器械，先劫质库，掠取彩帛为旗帜。书旗者，曰南路辅国大元帅庄；其余贼目先锋，曰辅国将军；其首目，总名曰旗头；众贼，皆曰旗脚。数日之间，聚众数千人。十二月壬子（十三），庄大田悉众攻县城。南路营参将瑚图里领兵三百人，出北门御贼。贼至，乘马南驰，莫知所往。千总丁得秋、把总许得升、外委唐宗保、王朝桂战死，城遂陷。知县汤大奎，典史史谦死之。教谕叶梦苓、训导陈龙池得脱出城，携家属赴陂头避难，招集义民，谋复城。正月十九日，贼扰陂头，皆被害，并杀梦苓弟梦芝、子殿材、殿豪、殿杰，亲属家丁死者七人，其妻林氏自刎以殉，双慈亭住持僧戒香收埋之。仅遗幼男一，僧抚养之。幼女三，庄锡舍掳留在家。又掳典史谦母沈氏、妻王氏、守备陈朝魁母高氏、妻赵氏，皆锡舍投诚送出。癸丑（十二月十四日），溃兵至郡城，始知凤山失守。参将瑚图里亦由打鼓港沿海回郡，见总镇柴大纪，泣诉曰：参将领兵屯凤山北门外，奋力击贼，贼退，驰马追之，贼乘虚入城，参将无所归。今回郡城，当力图恢复，愿总镇察之。柴大纪释不问。守备陈朝魁，旋亦逃回。

　　林爽文闻凤山失陷，遣人邀结庄大田，图攻府城。同知杨廷理、守备王天植，闻信领官兵义民数百人往攻大穆降，以断南北贼会合之路。柴大纪自守盐埕桥，以御北贼，而檄游击蔡攀龙领澎湖兵七百人，屯小南门桶盘栈以备南贼。是时，贼众蔓延，南北城池汛地皆失守；惟存府城，并北路艋舺汛、南路山猪毛汛。至是，鹿港、彰化、竹堑失而旋复，然官兵、义民兢兢守之，惧不免。其于扫穴擒渠，计未能也。于是，引领内地大兵益亟矣。

　　初，福建总督常青闻警，飞章告变，调集水陆大兵万人，刻日东渡剿贼。常青亦驰赴泉州，居中策应。水师提督黄仕简，统金门、铜山兵二千，由厦门出口渡鹿耳门。陆路提督任承恩，统陆路提标长福、兴化兵二千，由蚶江出口渡鹿仔港。海坛镇总兵郝壮猷，统督标海坛、烽火、闽安兵千八百，由闽安出口渡八里坌，后至鹿耳门。又益调水师提督延平、建寗兵千六百，檄汀州总兵普吉保领之：调福寗、铜山兵千人，檄福寗游击延山领之：驻厦门，备接应。新庄巡检王增錞，又自艋舺禀请发兵应援。巡抚徐嗣曾调闽安副将徐鼎士领督标、抚标闽安兵千七百，直渡八里坌。凡内地调集征兵共一万余人，发布政使库帑金十五万，运至泉州佐军，檄闽县、侯官知县、厦门同知发仓榖为渡海官兵裹带二月粮。惟是，台湾自知府以下，死事者十余人，皆悬缺需官，择福州府同知杨绍裘往署台湾府事，择调同知王隽往署北路理番同知、降调知县黄嘉训往署诸罗县、候补知县宋学灏往署彰化县，新调凤山县知县即往凤山任事，皆随兵船之台。飞咨浙江巡抚琅玕、两广总督孙士毅防沿海地方，而孙士毅亦自奏请驰赴潮州弹压。事闻，奉上谕：督抚宜不动声色，处以镇静。又赏提督黄仕简金银锞荷包、太平钱并温诏褒美之。其时，台湾告急羽书还至，护理淡水同知程峻之子怀同知关防，走泉州求援师。台湾道永福亦遣典史易凤翊趋渡厦门请兵。又风闻台湾府城失守，于是黄仕简既登舟，迟疑不发，而提督任承恩、副将徐鼎士等皆以风信不利，停师海上者久之始出洋。

　　乾隆五十二年正月癸酉（初四），水师提督黄仕简统领本标游击邱维扬、孙全谋、守备黄象新、督标水师参将潘韬、南澳游击李隆、金门守备曾绍龙、千总把总以下三十五人、兵二千三百名，至台湾府。海坛镇总兵郝壮猷，亦统领台协副将丁朝雄、长福营参将那穆素里、金门游击陈元、闽安都司罗光照、难荫守备黄乔、千总把总外委三十人、兵千七百名继至（郝壮猷兵至澎湖，把总蔡世恩配坐哨船遭风击碎溺死，并运粮巡检陈庆兵七十名亦与焉）。乙亥（初六），陆路提督任承恩统同安参将福兰泰、泉州游击海亮、陆路提标游击穆腾颜、长福营都司马元勋、提标守备潘国林、兴化守备常万雄、千总把总三十七人、兵二千名，至鹿仔港。癸已（二十四），闽安协副将徐鼎士统领抚标游击吴秀、督标都司朱龙章、候补守备罗礼璋、千总把总三十人、兵一千八百名，至八里坌。黄仕简，漳州平和人，袭其祖黄梧爵，为一等海澄公，累官水师提督，贵盛日久。自乾隆四十七年以来，台湾有事，仕简无不躬自请行，事旋定。以是，名望日起。林爽文大东门之战，贼中皆曰得毋黄公来耶？贼退，城中亦噪曰：黄公至矣。贼皆敛迹。至是，闻黄仕简果至。

　　丙子（正月初七），林爽文挈其党北走。其附和者失势皆散，庄大田退屯大冈山。黄仕简之闻变东渡也，力疾登舟，在海上迁延日久，病转剧。抵台之日，老疾畏风，乘安舆，重帷拥蔽，兵民至海口迎之，莫能见其面。既至府，惟以所领兵分驻城南北、柴头港、桶盘栈及迤东草店尾各营卡，而自选兵数百人，令游击孙全谋领之，护卫左右。命舁红夷炮二，位置行邸，备不虞。数日，始下令曰：本军门克日兴师，扫除逆孽，文武各官，一体遵照。各有司伺备夫役，请行期。既而，以病不果行。于是，典台湾道永福谋分兵赴南北，收复城池。

　　壬午（正月十三），黄仕简部分诸将，出令曰：诸罗居南北之中，诸罗不复，无以通南北。若游击林光王、杨起麟，若守备邱能成、杨郦，其带盐埕桥现兵千七百人，随总兵柴复诸罗。若参将潘韬、游击李隆，其带征兵五百人助之。凤山在府南七十里，凤山不复，无以清肘腋。若副将丁朝雄、参将那穆素里，若游击陈元、都司罗光照、守备黄乔，其带征兵千五百人，随总兵郝复凤山；若游击蔡攀龙、参将瑚图里，其带桶盘栈现兵七百人助之。府城为全台根本，不可无重兵守之。若游击孙全谋，其带兵五百人，随本军门居守；守备黄象新、曾绍龙，带征兵一千二百人，分驻草店尾、柴头港者其勿动；台湾城守营参将宋鼎、镇标游击左渊、王天植等领兵分守七门者，一如其旧。乙酉（正月十六），郝壮猷兴师，闻贼目据冈山，戒勿轻进，日行五里。戊子（正月十九），师次大湖。大湖在府城东南二十里，与冈山相望。贼人闻大兵至，伏冈山后。官兵侦之往捕，望见东南密箐中旗帜飘飐，官兵列阵以待，无应者。师进，望见尘起，又列阵御之。日昃，恐为贼所算，退屯大湖。有报贼人将乘夜劫营者，夜将半，果有贼至。官兵大惊曰：贼人至矣。枪炮齐发，达旦乃止。迟明，师进，见草寮数间，郝壮猷命将士搜之，寂无一人，尽焚之。贼人忽自蔗林中大哗，官兵急退回大湖。由是，贼人时出扰官兵，官兵拒之，官兵往捕，贼人亦死拒。

　　二月辛亥（十三），顿师大湖已二十有四日矣。台湾道永福见黄仕简，请下令促进兵。黄仕简曰：师老矣，轻进必有失；且令郝总兵回军缓图之。永福曰：师闻进尺，不闻退寸；今旋师必为贼人所窥。如官兵不可恃，请饬同知杨廷理、知县王露发义民二千助战。仕简从之。维时，福寗游击延山亦领千总、把总、外委邱安国等十五员、兵千人至府城，仕简檄令以五百人留府，而以五百人赴大湖。又令游击郑嵩以台协水师兵三百人，并带提标金门征兵二百人，由海道至打鼓山登岸，统攻凤山之南。军声大振，贼退据阿公店，官兵乘之。二月壬子（十四），师次冈山，贼退守桥仔头。乙卯（十七），官兵次阿公店，贼退守番仔寮。庚申（二十二），郝壮猷复凤山（郝壮猷屯大湖，同知杨廷理禀报督抚，其略曰：南路贼匪势甚猖獗，竟敢不避大军，日夜烧庄攻营，日甚一日。自前月十五日驻兵大湖，贼人日与郝镇大营挑战，对面埋锅造饭，肆无忌惮。本月初十夜，贼又入大湖街，烧毁民房七十余间，男妇逃亡四散。十二日，贼又扑大营，有「欲日夜酣战，以决雌雄」之语。此近日剿匪之实在情形也。其禀至详，今附录于此）。凤山衙署民舍，贼焚之略尽。台湾府经历罗伦入城安民，而壮猷仍扎营东门外。明日，令参将瑚图里领南路福寗兵六百人赴下淡水营，会同都司邵振纲往番仔寮剿灭（下淡水在凤山东北六十里，东即山猪毛番社；雍正十一年，设都司一员，领兵三百名，驻扎山猪毛口，堵截生番。下淡水分港东、港西二里，碁布三百余庄，闽、粤错处。朱一贵之乱，粤人李直三等纠义民拒贼，号为怀忠里，建忠义亭表其功。林爽文自彰化南寇，台湾道永福、同知杨廷理，谋遣人赴下淡水招集义民，卫府城。有嘉应州举人曾中立、掌教海东书院者领往，永福乃檄台湾府教授罗前荫、粤人刘绳祖随之。曾中立等晚至下淡水，而凤山陷，即留寓其地。适贼首庄大田遣伙众涂达元、张载伯等正在滋扰港东、西二里，前来招诱粤人。粤人不从，并杀涂达元、张载伯，齐集忠义亭，选壮丁八千余人，分为中、左、右、前、后及前敌六堆，设总理、副总理，以资管束，推曾中立为主。时，乾隆五十一年十二月二十九日也）。

　　下淡水左右三脚寮、冷气坑、姑婆寮、三角窟及番仔寮，皆贼巢。贼人弃凤山县，益负嵎为民患。瑚图里至下淡水数日，株守无功，总兵郝壮猷檄令仍回凤山。瑚图里回至新园，贼人阻官兵，官兵死者数人，不能达。二月壬戌（二十四），副将丁朝雄、游击蔡攀龙奉黄仕简令，带兵七百人自凤山回郡。郝壮猷恐兵单，丁卯（二月二十九），催调湖图里、都司郑振纲领兵至军前听遣。瑚图里以贼人阻新园、万丹辞，请发大兵接应。三月壬申（初四），游击郑嵩与千总徐景庆、徐联升、邱安国、王奕魁、把总郑日新、徐庆、吴必捷、外委张飞鹏、涂仕录、陈必高、谈有旺、汤贵、陈烈、黄振元、杨大斌等带兵六百名接应。瑚图里行至硫磺溪，贼众先伏溪尾，俟官兵半渡，横截之；四面围逼，官兵惊溃，郑嵩单骑溃围出。时郝壮猷又遣兵三百人接应，始得归，郑嵩仅以身免；千总徐景应以下十五员皆散失，或被贼害。瑚图里闻援兵至，急赴九曲塘，而援兵先已败绩。见贼拥至，与贼战，不胜，引退，兵丁死者千余人。瑚图里仍回下淡水。

　　甲戌（三月初六），贼目庄锡舍领贼众三千人，首犯凤山营盘。郝壮猷敛兵入城内，屯城西龟山顶，分兵守城门。丙子（三月初八）黎明，庄大田率大队至，攻城，官兵发枪炮御之，佯退。日午，贼埋锅造饭，官兵出城逐贼，贼复起合围。官兵急退入城，贼以硫磺溪所得官兵衣帽着之，随入。须臾，南门火起，贼攻城急，郝壮猷望见火起，单骑从西门出。官兵闻主将遁，皆溃，竞赴打鼓港。贼急乘之，官兵挤于海死者大半。总兵郝壮猷、参将那穆素里、都司罗光照、守备黄乔，皆夺渔船逃回郡城，千总以下卢思聪、廖朝兴、林芳、施得陛、谢得明、姚登、许志兴、林为瀚、刘天云、黎士高等先后逃回，游击郑嵩、延山、陈元死之。有随营同知王隽，同经历罗伦谋走打鼓港。王隽年老足蹇，不能行，被执，见庄锡舍。锡舍叱令跪下，不屈，锡舍杀之佛头寮。经历罗伦，脱归。是役也，千总以下溃散无着二十一员，兵三千溃回者共六百余。后经将军常青查明降贼官二员甘瑞龙、江顺宝，无着官十八员柴景冈、高达、杨朝龙、朱光正、郑希宝、潘朝培、俞成龙、周文锦、郑朝梁、吴元照、袁正清、白大勇、李升、廖鸿飞、王旺、刘其连、余殿侯、郑元彩。惟外委陈朝瑞陷于贼，至六月内，逃回府城。凤山既陷，贼益猖獗不可制矣。

　　初，黄仕简、任承恩领兵万人渡海，势甚盛；既而迁延两月无成功，民大失望。于时，民间谣曰：黄公大臣，提督军门，一策莫展，寸步不行。好事者书而揭之通衢，仕简知而不问。由是，上知二人不足恃，屡诏询状。二人皆饰辞奏，上切责之，随乃诏江南提督蓝元枚驰驿赴泉州，署陆路提督事，令任承恩以事交普吉保，内渡赴京。又诏湖广总督李侍尧调任闽浙，常青以湖广总督渡海督师，授革职山东按察使杨廷桦为台湾府知府，随常青之任。正月甲申（十五），蓝元枚至泉州。二月乙卯（十七），李侍尧至。壬申（三月初四），常青发泉州，参将特克什布以兵五千人从。三月丁丑（初九），湖广总督常青至自泉州，而凤山再陷已一日矣。常青赍谕旨招提督黄仕简至幕府听宣，责以坐守郡城之罪。仕简伏谢，不能起。于是，常青察看情形，疏劾仕简等，又请添调闽、浙、粤兵七千名。奏未发，而上已洞悉黄仕简、任承恩株守之罪，有旨逮问矣。惟总兵柴大纪，以保守府城功，赏戴花翎，暂署水师提督。又，特授守备易连为台镇左营游击、守备邱能成为台镇中营游击，千总陈邦光为北路协中军都司，嘉其复诸罗、克彰化、守艋舺之功也。常青分送黄仕简、任承恩回内地，听总督李侍尧解京，戒副将丁朝雄监守郝壮猷候旨。

　　先是，凤山既陷，官兵枪炮、器械尽为贼有。贼益横，邀结北路大武陇、南雅仙贼目许尚等，谋寇郡城，又告捷于林爽文。于是，三路贼众皆合。常青患之，急令道府浚沟濠、修城栅，奖励义民以备不虞。三月辛卯（二十三），庄大田犯郡城小南门桶盘栈，官兵御之，退屯上中洲。壬辰（二十四），贼目陈灵光、谢桧率众焚郡城东路新化里，掠竹篙厝，逼草店尾。乙未（二十七），大武陇贼目许尚、陈聘率贼众犯小北门柴头港，退屯洲仔尾。是日，林爽文遣其弟林永率众千人至大穆降，郡城戒严。庄大田大喜，遣信告林永曰：今四路兄弟大集，而城内官兵闻不过数千，明日愿将军助一臂力，保为将军破之。林永许诺。于是各戒众贼目，皆曰：敬受令。乙未（二十七），庄大田攻桶盘栈，别遣其党庄锡舍攻小南门，谢桧、陈建平攻草店尾，又分众攻大东门。林永攻大北门，许尚、陈聘攻柴头港，又分众攻小北门。当是时，南北贼众会合，号称十万。总督常青闻贼至，命游击蔡攀龙固守桶盘栈，游击邱维扬、守备黄象新固守柴头港，守备曾绍龙固守草店尾；而自佩弓弩，赴大东门督战。仍令守备王天植守小东门，参将那穆素里保护春牛埔城脚，都司罗光照守小南门，参将宋鼎、左渊等防守大小北门，齐集义民万人出城助战。贼人环攻官兵，自黎明至日午，战益力，官兵枪炮齐发，贼旋退复进。游击蔡攀龙防守桶盘栈，与贼战，贼兵东移，蔡攀龙亦引兵东。贼围之，左右驰突，不能脱。所乘马被枪倒地，徒步更战。常青在城上见之，令参将特克什布驰兵往救。蔡攀龙亦引兵回击，围始解。把总余典、王泽高战死，兵丁死者一百余人。贼目谢桧等又压小东门城脚，纵火。守备王天植急击贼，救火灭之。维时，义民将万人，见官兵与贼战竟日，贼不退，饥瘦无人色，皆退入城。城中大扰乱，谓贼已破城，皆逃至海口。无何，贼目庄锡舍投戈请降，单身入城，见常青。常青大喜，立予锡舍六品顶戴，赏银二百两，仍令锡舍出城击贼立功。大田战正酣，闻锡舍降，大骇；恐变生，急收众，回南潭。林永、谢桧、许尚等闻庄大田退，亦解去。庄锡舍，晋江人，渡海，家凤山县陂头庄。林爽文倡乱，庄大田纠漳人，庄锡舍纠泉人，其势相埒。继而共推大田为主，凡号令皆大田出，锡舍已不能平。自再破凤山，锡舍力居多，益负功不相下。锡舍有亲属充台湾道吏，通信往来不绝，大田疑之；使人讽锡舍，以所隶泉人归大田，而以漳人归锡舍，锡舍益恚。台湾道永福闻其相猜忌也，嘱其亲属以书招降，锡舍诺之。至是，果降。庄大田既退，锡舍请赴南路竹沪招集义民，绝大田归路。常青犹豫未许，知府杨廷桦力保其无二心，乃纵之去。

　　初，庄大田围府城急，常青日夜督将士堵御。见将士不足恃，疏请侍卫巴图鲁八员领兵到台协剿。时，飓台大作，自三月以来，几二旬不得内地之报；常青盼望援兵，至废寝食。四月丁巳（二十）诏至，以常青为将军。常青受命讫，又闻恒瑞（福州将军）、蓝元枚（陆路提督）授参赞大臣，领兵将至，心乃安。而广东先调兵四千名，已连樯并至矣，兵势大振。有旨治失陷凤山之罪，殛郝壮猷于台湾市。参将那穆素里以下逃回各官，悉革职留军前效力。总兵柴大纪、普吉保戴罪图功，以责后效。维时，常青意在先靖南路，屡遣人侦大田所在。先是，庄锡舍既投诚，归凤山，为庄大田所得。大田欲谋之，其党许光来等皆泉人，为锡舍左袒。言锡舍实无降意，为人罣误；今既归，不宜自伤羽翼，致散人心。大田亦以泉人多，恐杀锡舍，泉人心变，因留锡舍居左右，每行与偕。锡舍请自效，皆不许。顷之，林爽文寇诸罗，乞众于大田。大田遣陈灵光、张基光等率众往助，而自与锡舍居南潭。锡舍乘机遣心腹赴陂头取家属，由海道抵郡城；而别遣人密报常青，言大田在南潭，众贼皆赴北路，宜乘其无备取之。

　　五月戊寅（十二），常青督将士三千人，亲赴南潭。庄大田闻风先遁，常青获番妇金娘、贼目林红以归。金娘，下淡水番妇，习符咒，为人治病。庄锡舍攻凤山时，请为军师，临阵令其诵符咒、祈神佑，军中皆称曰「仙姑」。凤山再破，皆推仙姑之功，林爽文伪封一品柱国夫人。林红者，无他技，能与番妇私。每迎敌，随番妇左右而已。庄锡舍既投诚，番妇归大田。会大田遁走，锡舍诱林红、番妇同行，遂擒之以献常青，槛送京师伏法。

　　五月己卯（十三），参赞恒瑞至台湾，总兵梁朝桂、魏大斌等亦先后继至。大兵齐集，常青乃大张文告，晓谕百姓曰：林爽文罪孽滔天，庄大田同恶相济。本将军奉命督师扫除元恶，怜尔无辜百姓受其诳惑；凡兹胁从，咸与维新。有能倒戈效顺者，概原不问；或能擒献渠魁，更当宥罪论赏。五月辛巳（十五），将军常青、参赞恒瑞以总兵梁朝桂、魏大斌为前锋，副将谢廷选、蔡攀龙为左右翼，副将官福、贵林、参将持克什布为翼长、投诚贼目庄锡舍为向导，统领福州驻防协领佐领骁骑校并福建、广东、浙江绿营将弁四百三十七员、满汉征兵五千五百人，出大北门较场，登坛誓师，杀贼目高番祭纛启行。闻庄大田屯南潭，遣总兵梁朝桂往捕，不利。大兵屯关帝厅，会日暮，营垒未立，将士露宿，夜半，军中惊扰，达旦乃定。壬午（五月十六），遣庄锡舍往探贼情。久之，言大田闻大兵，先纠集大武陇贼目许尚、陈聘、本县庄布袋尾贼目谢桧、陈灵光等率众数千人，在南潭据濠树栅，阻我师，请以大兵全力赴之。癸巳（二十七），常青、恒瑞悉师攻南潭，贼出三路迎敌，官兵退据嵌顶，贼亦退。守备林士春率众逐贼，贼逼之，官兵不能救，守备林士春、千总谢元、把总刘茂贵、外委温凤皆战死，阵亡兵丁数十人。于是，常青、恒瑞飞章以闻，再请添调大兵万人，以资剿捕。而贼人知官兵惟在自守，益往来大武陇、南潭，不复有所忌惮矣。

　　常青出扎关帝厅之日，参赞蓝元枚与贼战于田中央，败绩。六月乙卯（十九），三等侍卫希明至台湾，将军常青之子也。上念常青年老，出师海外，特授其子笔帖式希明为三等侍卫，赍恩赏御用搬指、荷包、香扇、纱等物，赴军前省其亲。澎湖游击蔡攀龙以保守府城功，超擢为台湾北路协副将，又赏带花翎，以旌其功。并诏授守备衔之庄锡舍，即以实缺补用，乃赏其擒番妇之功也；常青又请赏给蓝翎以奖励之。台防同志杨廷理率义民随军，常青以闻，赏带花翎。初，常青至台湾，凤山新丧师，贼兵临城下，常青奖励兵民，乘城固守。风采隐然，军民翕然向之。无何，有广东肇庆协副将官福者，自言曾出师金川，善用兵，常青信之。官福中恇怯而多机械，意在养寇观变。凡将弁请用兵者，无不百计阻之。由是，军心始懈。七月庚辰（十五），奉上谕曰：林爽文牵缀北路、庄大田牵缀南路，使我兵奔走不暇，而贼势转得联络。常青等为其所愚，击东应东、击西应西，譬之奕棋，贼人着着占先，而官兵日办接应，何时方克竣事？癸未（七月十八），又奉上谕曰：常青等竟当统领大兵，直趋北路，不可徒为贼所牵缀，坐失事机。丙戌（七月二十一），又奉上谕曰：汝等守郡城，成何事体？惟有遵照节次所降谕旨，舍南趋北，使渠魁就获，则余党自不攻而溃。此朕与尔等救过之路，不可不惧。朕于用兵，赏罚严明，尔等虽未经军旅，岂无闻见？不可不知也。懔之！慎之！常青忧惧不知所为。总督李侍尧又致书常青曰：诸罗若失，将军岂能任此重大？于是下令军中，择八月乙巳（初十）亲统大兵北征。既上闻矣，翼长官福乃日夕切谏，挠其行，计中变。因谋之参赞恒瑞，令统兵赴援诸罗。常青仍驻关帝厅。

　　初，诸罗被围既久，军饷断绝，文报不通。柴大纪遣人伪作乞丐，密藏血书请粮，常青饬台湾县知县王露办解。王露曰：流寇满地，恐为所劫，请先以其赝往，如其能入，则以真者继之。遂当堂封砖石十辐，封缄甚固，又用牛车六辆，装以草柴，上加糠秕，用芦席覆盖封固。其时有二人立二门外，遥遥窥觇。门役见其面生，疑为奸细，执送王露。王露讯之，曰：诸罗民人；缘城中粮绝，故来探听。王露呵门役曰：尔何得妄执良民？因呼二人至后堂，谕之曰：诸罗绝粮，余稔知之。奈路梗，不易解送。今将伪者先之，赚其劫去，然后续解真者，先后不过一、二日耳。速归语城中，努力固守，毋以乏食为忧。二人叩谢而去。次日黎明，拨老弱役二名，齐批押解，谕之曰：尔等先以伪银米试之，倘被劫去，亦不尔责。如能解到，当有厚赏。夫役唯唯去。至中途，见贼千余人立高阜处，遥望而笑，不劫亦不追。夫役疾驰，径抵诸罗。验封开视，则朱提白粲，初非伪物，夫役俱讶然不解其故。盖王露于中途潜易之耳。诸罗既有粮饷分赍兵民，守御益力。贼怒，屡犯郡城，南北贼众诜然复集。

　　是时，南路六庄义首武举许廷耀风闻郡城围急，乃出家资招募仑仔顶、盐洲、中洲仔、菅林内、北势头、砖仔窑六庄义勇三千余人，令庄凑统之，立大清旗号，择九月二十七日（辛卯）祭纛启行。二十九日到郡，遇贼于桶盘栈，大挫之，乘势进解郡围。官兵望见救援，急启小南门出城掩击，内外夹攻，贼大败，深恨之，退回下淡水，谋攻六庄家属，于十月初一日举事。众义民闻知，乘夜抽兵回救。比至菅林内，东方已白，众义民一夜无眠，又闻家属已被屠戮净尽，无心恋战，途至砖仔窑海水溪边，遇贼截杀，全军十覆其九。时，乾隆五十二年十月初二日也。

　　郡围既解，贼乃遍掠村庄，奸淫妇女，逃难者相望于路。及至郡，守城兵将虑有贼党在内，拒不纳。或以告台湾县王露，王露曰：难民无依，不可不为安辑。乃亲至城外，查明姓名、人数，造具名册，令妇稚入城。若有亲友者，即往依之；无可依者，于旷地搭草寮使居。按口日给米八合，小口给半。其丁壮男子，概不许入，酌于附近城外之法华寺、先农坛及南坛、北坛宽旷之处，分派安插。每名日给米八合、钱十文，各给军械一件，遇有贼警，则帮同官兵、义民打仗；无事，则用以瞭望。每五日点名一次，渐聚渐众，以数千计。或虑费冗，恐将来难于销报。王露曰：此种难民，招之则为善类，散之则为贼伙；官增一千义勇，贼即减去一千匪党。是招一而得二也。何敢吝费？如不准销，愿甘赔累。王露又于未经焚掠各村，设为联庄之法，使之彼此互相救援，亦古老「守望相助」之遗意也。由是，贼人虽众，而城不能攻、庄无可掠，饥寒交迫，渐次解体。王露乘间声称：京兵十万，不日将至矣。又分遣干役密谕各贼头目，及早投诚，毋待大兵到日，鲸鲵并戮。于是，李茂、谢桧等相继乞降，匪党十散其六七。

　　迨冬初，忽有道士宽衣博带，直登府堂，题诗于壁，拂袖径去。追之，无踪。其诗云：甲乙见丙丁，葑菲结成林，待得猴上土，草木尽凋零。众不解其旨，疑为不祥。王露释之曰：甲乙为两重木，林字也；滋扰于丙午、丁未之岁。葑菲成林，谓群贼附从也。戊为土，申为猴，草指庄逆，木指林逆；明年岁在戊申，二犯必皆就擒也。是冬，协办大学士陕甘总督嘉勇侯福康安（以平台功晋封公爵）领侍卫内大臣参赞海兰察（后加封超勇公）、护军统领领队大臣舒亮、普尔普（以上四公，并建生祠于嘉义，图画紫光阁）、浙江提督许世亨、福建副将升四川松潘镇总兵穆克登阿（有克斗六门功）、江南狼山镇总兵袁国璜（有克大里杙功）、四川副将张芝元、头等侍卫穆塔尔（以上四员俱以平台功，得纪勋图像）等，奉旨统领二等侍卫春寗、三等侍卫萨克丹布、阿克星额、札那芬、萨寗阿、哲克（有诸罗解围功）、赛音库、屯保、伯宾、朔云保（以上四员，俱赴诸罗解围）、克德额登额、定西鼐、博绰诺翁、鄂尔海、巴彦泰、寮汉、西津泰、伍德（以上八员，俱克复大里杙）、阿哈保、德■〈木咢〉泰、四川屯守备阿结尹常、阿札克塔尔、骁骑校伯哆里尔（以上六员，俱于乾隆五十三年正月初四日丁卯，同擒逆首林爽文于老衢崎地方）、前锋参领萨崇阿、护军参领万廷、甘肃城守营参将吴宗茂、前锋待卫彦津保、四川屯番守备阿勇、千总塞莫里（以上六员，俱随穆克登阿、春寗、萨克丹布、阿克星额、札那芬，萨寗等六员克斗六门）、旗营翼长巴图鲁侍卫六十七（先解诸罗围，后又擒获庄大田）、健锐营章京德成额、贵州抚标右营副将岱德、督标中营游击王宣（以上四员俱擒逆首庄大田者）、随营效用知府钱受椿（乾隆五十三年六月间访获庄大田幼子庄天畏一名，械送内地）、候补知府德明额（福公令留鹿仔港供运饷）、甘肃兰州道苏凌阿（随营督理粮饷等务）及一切大小将弁，俱随嘉勇侯福公督兵抵台。五阅月，而元凶就囚，余孽悉歼，适符诗谶。是役也，起自丙午之十一月，至戊申三月，而大兵凯旋，台湾平。

　　王邑侯（廷干）死难记（咸丰三年）海东山长唐埙（秀水）

　　于虖！文学之士，有志急功名而至以身殉节者，我于王邑侯而叹天陷吾党之甚也。侯名廷干，字仲甫，别号子贞。以郡丞摄凤山县，故称王邑侯云。其先世为山东安邱人。幼岁富于文，窘于境，每试辄为人捉刀，得少资润以自瞻。己亥，赴省闱，贫不能赁舆，徒步往，中途患痁，疾作仆路侧，有识之者，掖以登车。遂于是科领荐。明年，联捷南宫，以县令签发福建。方入都时，张夫人有妊，家四壁，无隔宿粮，欲不去则芥弃可惜，去则寸铁无所资。设呱呱者随地，谁顾耶？泣牛衣中，再思无善策。适族人子官河南，以二百镪至。喜极，留其半给家，屏当成行。文思敏捷，一战获售。泥金报入，张夫人正呻吟床蓐。

　　时也，英夷争互市，联■〈舟宗〉犯顺，沿海七省羽檄交驰。侯至闽，值中丞刘公（鸿翔）亦齐人，一见，蒙青盼，委解饷过台。台湾观察姚公莹、太守熊公一本俱奇侯才，禀留差遣，补嘉义令，擒斩逆匪吴允，奏赏花翎，以同知即补。权台防丞，得代。赴澎湖赈恤，染风湿之证，不良于手足，屡诊罔效者两年余。然亟图报称，未尝谋息肩。返自澎，值凤山需员，毅然诣往，时疾尚未已也。

　　台湾素蠢动，自漳、厦报陷，伏莽遂窃发。凤属壤番界，告警者禀数十上，阍人郑四以侯疾，不令闻。寇既深，始召林万掌（义首）入卫，而事已不可为矣。林恭蜂拥至署，侯方治函达郡宪。曾玉水之徒以刃加侯，侯急拔佩刀御之，已无及。其友张竹泉与侯为总角交，愤侯死，挺短刃出，欲为侯复仇，而众寡不敌，贼杀之，并杀屠杰、张玉、罗觐仪，皆侯所延以襄治公私者也。婢仆死者十数人，侯之姊以孀故依侯，亦死焉。长子钧，受九创。少子湜，已陷贼，幸贼中有仗义者，割发弁，纵之逸。侯之侧室、教授曹化州，悉投火药库得免。张夫人初避民间，痛侯死，昼夜哭，其房主患之，绐之出，卒以狼狈不能堪，亦死。有见而怜之曰：此县君妇也。急切不获治，具以草席瘗圳侧。迨林恭决圳灌火药库，漂其尸。事平遍觅，卒无所得。

　　于虖！向使侯非以功名之故，从容颐养，矧年甫强壮，非耆耄比，俟疾愈而后出其身以图报知遇，则不尹凤山；即尹凤山，而亦不必挈家之任。虽城亡与亡，妻若子俱告无恙。乃正以疾故，牵率眷累，至于戕其室家，祸及戚友。张夫人以持梁衣绣之身，一旦埋骨惊涛、飘魂荒卤，空棺归葬，履舄无存，皆急功名之一念误之也。岂不哀哉！岂不哀哉！然而忠灵鹤导，正气难湮，以视弃其所守，苟免于目前而卒为国法所绳，相悬奚啻万万。豸垣上其事于朝，时余代司章奏，欲以抵御请优恤，豸垣难之。夫侯之未尝巷战者，出不意也。侯北人，北方风气刚劲，疾虽甚，岂不能操械者？误中奸谋，反戈相向，固侯所不及料也。治函达郡宪，曷尝须臾忘地方哉？当与高大令（鸿飞）阵亡，同邀朝廷宽大之典。余方争于豸垣，而大府已仅以伤亡入告。侯于九原，必有隐憾者矣。余与侯通缟纻有年；死难之前数旬，举童子试，邀襄校阅，终日讲论帖括，每一题出，必拟作，作必就余有正，知侯之耽于此事也。今其稿，尚存其子钧处。以文学饰吏治，而授命于跳梁之丑类，天之阨吾党甚矣。因记其始末以代哭。其它宦迹，则请以俟之作史者。

　　凤山县榕将军记（咸丰三年）唐埙

　　树之有神，见于史乘者，不可枚举。广西、福建二省多榕。此物之因地而生者也。福建之榕，尤多盛于祠庙衙署。其为产也，枝干着土即成根，而又易于滋长，不畏刀锯戕伐，故黛色参天，轮轮囷囷，至有荫数亩者。有榕必有神，神必称将军，筑小庙祀之；不知何自昉。以余所知，凤山县榕树神实有无愧将军之称者。巨逆林恭起，揭竿陷陂城，邑侯王廷干殉以全家。当是时，廨宇毁残，仓库、监狱悉非国家所有。林恭以所得仪仗，自为县令，凶焰张甚，阖境侧目，而莫敢撄其锋。逾月，署邑侯郑元杰率兵入，擒林恭磔于市。其党羽之未散者，思奔署攫所有以遁。攘挤间，树忽折一技，压贼数人死，余众为兵勇擒斩。非神为之，而谁为耶？夫贼之死于法与死于神，等死也。向非折枝故，将遁者竟遁，纵恶贯盈，卒不免显戮，而已少缓须臾矣。岁乙卯，余假馆其下，终日摩挲虬干，得神之荫，思神之烈，因忆朱石君相国视学广西题榕树一联云：参天黛色常如此，点首朱衣或是公。余亦题一联云：让功宜入冯侯传，得荫同赓召伯诗。俱有所指也。凤山之榕，大不及数围，而神之伸威效顺，独能佐兵刃之不及；岂以王邑侯之死，出不意，欲藉以一雪其愤耶？惜无有上其事于奏牍者。义士山阴徐本义为余述所见，书此记之，以待后之人釆入志乘焉。 

　　郑邑侯克复凤山县碑记（代）唐埙

　　县令为亲民之官，自汉、唐以来，论治行者，首重其选。然不过曰茧丝保障而已，曰抚字催科而已。从未有膺军旅之寄，扫荡群丑，复我疆土，策又安于干戈扰攘之秋，振疮痏于兵燹交罹之际，如古名将者然。有之，自我郑侯元杰始。侯于道光甲辰官贰尹，分台差遣；以劳绩撄县令，准升同知。咸丰辛亥，权台湾篆，未稔，政通人和。有挟私隙者，摭诬于上官，调省察看。我台人惜其去，佥词禀道府，格于例，不果留。幸牵率盘案，未成行。而癸丑四月二十八日之难作。

　　先是，粤西贼洪秀全作乱，假胜国后裔，称天德王，欲倾煽海内，我闽漳、厦之小刀会应之。台人素浮动，自隶版图，竖旗叛者屡矣。闻厦门陷，群不逞徒蠢蠢焉。私计曰：今后天戈不遑东指，我辈其可得志乎！贼魁林恭，初充凤山县壮勇，王邑侯廷干汰之，遂怀愤。至是，与北路贼张古、罗阿沙、赖棕等密谋起事。顾县城防守严，林恭乃伪为义民，出不意破竹围入，戕王邑侯全家，少尉张树春死之，参将曾元福不及救，急守火药库。林恭于是自为县令，拥所得舆马、仪仗，称尊南面。设军械房，图大举。伪军师王光赞等献策，应攻火药库，俱不克。而邑之中，无良莠悉不敢与之抗。盖县既无官，人思自保，几不知屏山一寸土，实我日月之所照临而天地之所帱载矣。郡道宪徐公宗干、太守裕公铎，专防北路。台湾高邑侯鸿飞出战死，有报凤山失守事，阖城皆惊。镇军恒公裕，兵驻北郊。林恭又于五月初二等日分其众攻郡，郡之人击走之。幕中人唐埙，请于徐公曰：凤邑陷久矣，无论曾元福能守火药库与否，即守之固，而郡无援兵，如他日大府诘问何？且不战，不能守郡，其遂可恃耶？徐公乃一意委侯，檄下，侯固辞。徐公引烛之武故事以自责，曰：我以朝命所赐令箭付汝，机宜一决于汝。兵若勇，惟汝调遣。他日功成不赏，惟余问。余知汝才，并知汝父才，非汝往，其谁往？侯犹豫不之决，会中营游击夏汝贤请行，侯乃复因唐埙以言于徐公。治牍移委，而师期遂定。夏游击率所属祝延龄、汤得升、陈国忠、刘文珍、分三路进。侯亦派义首李澄清为前军向导，翁梦熊为左队、何璇玑为右队。西螺把总李朝祥练壮勇八百人来会，长勇敢（？），侯所调也。徐本义、郑吾有、白骥良、陆晋、郑荣、钱得宝，从侯父应璠护粮台，为后应。二十四日誓师，二十八日启行。

　　初，侯以县民悉从贼，惧杀之木胜杀也。受任讫，即传谕凤人有易贼旗为义旗者，许勿诛。盖兵法有以解散为驱除也。抵盐水埔，复徇于众曰：此行胜负未可卜，然宜进不宜退；进则有功，退则获戾。尤愿汝等勿戕害善良以冒赏；我受寄托重，不欲汝等辱身以辱国也。佥曰：诺。先捕近城伏匪，置之法。六月初二日，师次二层行溪，而郡局接应粮饷至。元福之子登瀚率壮丁三百人，屯弁林鼎山率屯兵五百人，先后俱赴营助战初三日，遇贼于新园仙塘，获股首蓝礌等十九人，讯明正法。初四日，战于围随庄，获伪先锋王三、林文。初六日，战于桥仔头，获股首陈坑等三十七人，枪炮死者无算，夺获旗械若干。贼复暗伏九甲围，欲于我兵之行，突出横截。钱得宝居后队，闻喊疾进。侯父应璠急回军掩击，守备汤得升抄贼后夹攻。又毙贼百人，阵擒伪军师王籹、田有，遂入凤山旧城。初七日，曾元福得侯密函，将自内出，其子登瀚急欲见父，首先破围入。侯与夏游击整旅继之，贼计无所出，林恭踉跄遁，余党伏城侧来扑，侯与曾、夏之兵锐进剿杀，入其城，搜斩方乌翠、梁芦等七十余人。而凤山县乃复为我有。是役也，全师无失，游击夏汝贤之功；执俘献馘，则李朝祥各义首之力居多。而调度合宜、支应罔绌，非侯与侯父应璠曷克致此；虽谓夏汝贤诸人之功，悉侯之功可也。则以侯之实主其事，非诸人之所可争能于毫末也。

　　东港者，迤县之南三十里，山海交错，路最丛杂。林恭走风港、琅峤，纠余匪，思据此以负嵎。侯既复县城，抚绥残黎，消其反侧。念林恭紧要，惧难制，请于郡宪，委水师叶得茂、林增荣驾哨船巡海口，而以县事属县丞范鼎亨、典史陈兆琮。二十八日，会参将曾元福议扫除之策。林恭果于二十九日抢夺船，渡溪至大林蒲。侯与曾击之于半渡，擒李景等三十余人，林恭逸匿水底寮不敢出。侯终以不得林恭，扎东港，示无退兵。饷匮，请于局，不与。兵勇索口粮如索逋，侯仍百计贷画，减己食以食兵勇，誓同甘苦。水底寮义首林万掌，先庇林恭之逆，以郑至来投。侯父应璠识万掌，因其友王飞虎、郝芝屡书促献林恭，授以利害，李澄清等亦先后缚伪军师王先赞、股首苏栋等一百三十八人至。七月二十七日，林万掌乃卒与王飞虎、郝芝擒林恭，并擒林芳来献。于是，侯复治牍报郡。计自出师至此，大小凡九战，斩磔逆犯三百数十人，凤山平。

　　夫侯以一介书生，非有贲获之勇力倍人也、非有良平之智计万全也，又非亲禀宸谟如从前满保、福康安之威权制胜也；惟承道宪徐公一言之奖，公尔忘私，量力而进、虑胜而会，上慰列祖、列宗之灵，下造阖境生民之福。奇勋懋建，炳烈前贤。自陂城告捷，而恒镇军驱兵北发，振旅罗山，郡之官若民，咸各举手加额相庆安全，张古、罗阿沙、赖棕陆续为土民缚送总局勘办。盖凤山为全台首要，火药库军火充足；侯不来援，曾元福决不能久持。贼得库炮械，悉以舁之，如虎得食，阚怒百倍，郡城虽铁石，不为齑粉幸矣。然当捧檄祭纛之初，奏功如是之速，非惟侯所不敢操券，亦非道宪徐公所克逆睹而以为可必也。而徐公毅然以委侯，侯毅然以克复自任，岂惟凤之人望侯、德侯，其郡以此实嘉赖之。然后知侯之维系于我台者至深且重，夫岂媢嫉之人所能以妨贤而至于病国也。至侯之治县政迹，他日必有纪其实者，兹不具赘。铭曰：

　　侯之生兮，天所福我台兮，故自策名入仕，即以趋庭之故乘赤鲤而来兮。别利器于盘错兮，乃忽觏此兵灾兮，秉羽檄兮，扫氛霾兮，筑京观兮，炳灰炱兮，羡厥功之甚伟兮。当并视夫瀛莱兮，及今游荡平之化宇兮，得弗思侯之烈并追溯夫义方式谷以成就此才兮。

　　王廷干、张树春之死论（咸丰三年）唐埙

　　凤山令王廷干、典史张树春之死，其时同，其地同，其御贼而死于贼同。王以全家殉，仅免二子；张亦亡其婢仆；则又大略相同。而其间微有不同者，王以县令之尊，事权在其手；坚壁清野，县令之责也。贼初起于番树寮，抢掠至陂城，既发牌巡庄矣，檄调义首林万掌入卫未至，不果行。林万掌者三世为义首，因赏薄与官怼。此次实其倡言为乱者也。四月二十八日，万掌先入城，林恭率众踵其后。城之人犹以为义民也，方称慰而林恭至县署，偃义民旗易贼旗，蜂拥吶喊。王仓卒不及备，被害。张闻县堂有哗声，急赴弹压，亦被害。王夫人张氏及王之姊孙夫人，率婢妾子女谋遁而不得，遂骂贼死。长子钧，尚未冠，以枪刺贼；贼刃交下，受鳞伤。次子湜，甫九龄，赖士民救免，而婢仆丁役死者十八人。幕客屠杰、官亲张玉、张竹泉、门下罗觐仪悉死。参将曾元福适巡哨赴外城，飞骑入援，已无及，急扼火药库。当是时，贼张甚，城之人欲保室家者，各竖旗从，几莫辨良莠。越数日，一二好义之士，始奉曾元福命，收各尸敛葬。而男妇之得避者，陆续至火药库求庇。王、张二首级竟为贼持去，至觅之久而始得。夫张之死，死于其职，固无遗议矣。王宜先事预防，卒至误信匪人。万掌至署，王以所戴花翎加万掌首曰：「阖城付汝，全家付汝」；而仍不免于难，似其自召者然。然而单身抵御，困于力竭，其身既殒，祸及妻孥，并其平日所共甘苦者悉畀之贼。死事之烈，亦有与日星争光者，则与张典史之死，其同不同又未可知也。

　　曾元福守火药库论（咸丰三年）唐埙

　　凤山既陷，城四面皆贼，分其众围郡城。有人焉，独能固守一隅，使贼不敢正视，不特保郡城，兼保全台者，曰署南路营参将曾元福。凤之城东南隅，向有火药库一座，前县曹谨捐置军械火器，为备历年操练，火药悉储其中。曾元福自哨所归，见贼已充斥，击之不能尽也。念火药库紧要，急以所统兵夺路入守。贼既据衙署、掠仓库、纵狱囚，林恭以所得仪仗、舆马自为县令，出入升炮鸣金，据凤仪书院为伪军机房，而火药库尚为曾所守。贼固欲得之以为利者也。率众攻之不破，放火箭焚附近民屋逼之又不破。决渠水灌之，赖守御力，卒以完固。曾且伺贼之隙，时带数十人出哨，以示无恐。而库以内粮食、盐菜凡日用所需之物，伪为劫夺于铺民也者，而阴令赴库给值，皆出哨时为之也。郡中以贼攻数次，官民皆惶惶。既匝月，始得署知县郑元杰会游击夏汝贤率兵勇往，转战十日至陂。元福之子登瀚，亦练壮勇三百人以救父请于道府，首先破围入。凤邑克复，人以推郑、夏功，而不知曾亦不出郑、夏下也。当郡兵未至，曾尝告左右曰：我力竭矣，设郡宪而竟议弃此土也，汝等宜去，我断不以军火资寇用，行将付一炬耳。呜乎！其志苦而其忠亦昭然矣。或曰：以若所言，是曾第保火药库耳，何与郡城？更何与全台？余曰：库中火药数万斤、炮位枪械无算，非曾智勇、合众心为一心，贼得此，气力益厚，挟军火以攻郡，郡之人惊走不遑矣。郡一不保，嘉、彰以至淡、兰，蹂躏何可设想？然后天戈远出，跨海收功，虽以满保、福康安之谋略，蓝廷珍、马济胜之壮猷，值此漳、厦用兵，其事有难于从前十倍者。谁谓全台之安，非安于曾元福一人也？彼怯战之镇军，直当偏裨视之耳，我恐曾尚以为无可造就也。

　　高、张二子之狱论（咸丰三年）唐埙

　　台湾令高鸿飞、凤山典史张树春，以一死报国，特恩褒恤，通台无异词。独惜其九原之下有未能瞑目者，此非身后之遗孥失所，正以两家似续欲求伸睚眦而转令含笑西归赧于对生前之至友也。高鸿飞之出师，在四月二十八日卯时。是日，贼警愈急，徐观察复于酉刻委郑元杰接应，而以廪生许廷道佐之。许廷道壮勇尚待纠练。二十九日，即报高鸿飞阵亡。郑不能预知有接应之，委高之出在先，又安得与之订约。张树春死，凤邑已陷，其妻及幼子女奔避火药库，张夫人染湿气，寝处泥涂中，值霪雨，拥甲盾以代衾覆，病肿至不能起立。郑元杰兵至陂城，首令幕中人徐本义拯问张氏眷属，饮食之、衽席之、医药之，务即于安而后已。刃张者，郑戆、余阿荣、林僯，并持其首去，埋东港之溪南。郑元杰既获郑戆等，置之法，剖祭于树春之灵；多方购树春之头，俾张夫人礼敛。其于张氏，亦可谓有德无怨矣。乃树春之子厚仁，于次年来台扶榇，会忌功者以词耸诬于厚仁，遂一控台道、再控省宪，称伊父为县役黄添所杀，郑氏父子庇县役，置其父大雠于不问。高鸿飞之子人镜，控恒镇军按兵不发。提省质对，附会厚仁之词，而以订约不救，合口噬郑。两家之难，悉归狱于郑。孰知元杰有功之名、无过之实。军前便宜行事，容有未满人意者；若谓高、张之死，委曲加罪，釆谬悠之论、成周内之狱，彝典昭垂，曷以服天下而示后世？高鸿飞，张树春死而有知，其不抱憾泉台而继之以哭，吾不信也。定例官员升擢，首重军功。元杰得委力辞，徐观察再三激劝之，不谓剡章未及列、锡赍未及邀，射影含沙，躬冒不韪。而今而后，又孰肯亲犯锋燹，出万死一生之计，以成功始、以获戾终耶？彼二子者，特恃其父之同死国难，当事必曲示矜宥耳；我愿治斯狱者，置「岳氏吁天辩」于座右，以察其实而烛其虚，庶大畏民志而三代之直道不没于圣明之世也夫。

　　郑元杰、夏汝贤克复凤山论（咸丰三年）唐埙

　　郑元杰奉委南征，实以其父应璠之才耳。檄下，于五月初六日屡辞不获。时，曾元福望援久，郑以文员无兵、无勇，不能徒手往也。镇军畏贼甚，计无所出，道府屡请发兵，未识谁之可也；署中营游击夏汝贤，私语郑曰：「苟委我，我愿与子偕」。郑以此语告唐子益■〈氵庵〉。唐子曰：「可矣」。急请于观察徐公宗干。徐公曰：「夏某果奋勇耶」？因实以郑语。爰治牍移镇军委焉，而辗转又旬日矣。唐子又以大义责徐公曰：「凤邑陷于贼久矣，无论曾元福能守火药库与否，即能守矣，他日大府执律严询，公将何词以解不赴援之咎」？徐公顿悟，力促郑行。会局发兵费未充，檄调西螺把总李朝祥壮丁未集。至二十八日，始祭纛誓师，出二层行溪。凡三遇伏，至楠梓坑。六月初六日，入凤山旧城。初七日，入陂头城。林恭者，先曾服役于郑，闻大兵至，初未知为元杰也。及对阵，惊曰：「我旧主人也」。踉跄遁东港。其党悉溃，遂复凤山县。是役也，整队无失，夏之功；冲锋决胜，则西螺壮丁之力居多。而支应罔缺、调度合宜，非元杰与其父应璠不能奏绩如是之速。天诱凶魄，弗忘豢畜之恩，隐寓避藏之意，台人之福实亦赖圣朝教泽之宏，逮于厮贱，有以致之。不然，彼业枭獍矣，而何以良心尚若此之不昧哉？初，知府裕公铎以饷乏，议勿战。徐公主战而亦虑经费之不赀。有人请三千金平凤山，徐公以轻率弗之许，专意委郑。迨元杰之父应璠以接应请，裕又诿之徐。于是唐子复庭叩军门，以密书启徐公，陈可虑者六事，谓兵无废于半途也。徐公乃谕局速给饷，而以克复责成郑氏父子。及今思之，其果以主战者为是耶？勿战者为是耶？必有能辨之者。唐子无官守、无言责，所以罔知顾忌、激切越俎者，以祸福安危所系也。然非徐公意在疆土，则其言亦未必入，则谓郑氏父子之功悉徐公所信任而成就焉可也。天下用财之地，有以弃为取者，其信然哉！其信善哉！

　　郑氏父子不善居功论（咸丰三年）唐埙

　　郑应璠非无功之人也，然功既着不必自鸣其功。年羹尧在世宗朝，征青海西藏，何尝不勋埒卫、霍，卒以恃功故，身败名裂，议者惜之。余谓郑应璠亦非无过之人也。推其所以致过，由于不善居功。其局量本浅，如一拳一勺之未遑承载华岳、吞纳河海，而徒施然骄形于色；宜山之重焉而崩、水之满焉而泄，以累功之阶、卒为丛过之府，岂人之好为倾轧哉！亦自取之而至于无可解免也。当癸丑五月，林恭陷凤山县，攻扑郡城，艰危交集，风鹤皆惊。宪令不行，军威曷恃，郑元杰独慷慨受命，奉其父应璠剿谕兼施，依次而进。果以大小数战，不两旬而复我故物，歼厥巨魁。推平台之功，以郑氏父子为第一，其谁曰不宜？乃以高、张二子伸愬父冤，投词指控，仅得薄奖，并严檄调省察看。

　　天乎！天乎！余尝论此事，所谓两家死父含笑西归、愧无以对生前之至友也。初，局发兵费不敷，南征兵勇以数千计，索口粮无虚日。县城既复，进剿东港，抵枋寮。至林万掌擒林恭来献，始稍稍议撤，支给无出，不得已而筹款于罚锾。盖自林恭倡乱，攻火药库，攻郡城，邑之民无贤否，悉竖旗从。元杰接理县事，以为诛之不胜诛，请于上官，令捐经费贷死。军前济急，意非不善也，而二子者即以此为口实。应璠以战胜自矜，适形高鸿飞阵亡之绌，高氏子侄有不衔之深乎？张厚仁归罪黄添，为郑计，亟应以黄添送郡侯讯诬而后，再令充役，乃始终袒庇无异词。罚锾之役，黄添玩郑于股掌，羽翼横生，爪牙迭出；官得者半，假官以肥己者亦半。此事之不可知者也。林万掌者，擒林恭是其功，而所以致林恭之乱，不得谓之无罪。应璠以惜其力，故禁人之议之者，而被指控者益有词矣。二子虽过举，非己之有以召之耶？天下必有至深之量，始能为天下任功，并能为天下任过。郑氏父子惟以克复之功，横塞于胸次，故一遇二子之控，遂若自投污泥之中而不可终日。其不甘受过，正其不能忘功所致。才高致毁，名盛招谤，此杨修所以见忌于曹瞒、曲端所以被杀于魏公也。岂非古今有同慨者哉！应璠果有高人之识，于兵克凤山后，力辞县事，即不获辞，令其子留陂而已。不一顾祁奚举其子午为政，不闻午复举奚以襄理家政？元杰之才不如父，而循循矩矱之中，舍军旅外，毋庸执无违一语，而烦椿庭之巨细必问。圭角不露，则人亦淡焉视之矣。恋栈者，羁靮之而夺其食；望程者，束缚之而遏其行。谁实使之，至于此极？然后悟语言之贾祸也，盖已晚矣。

　　（光绪二十年十二月二十四日廪生卢尔德嘉造报）  
　 

癸部

　　艺文（二）

　　兵事（下）

　　诗词

　　 兵事（下）

　　剿平许逆纪事（并序）本邑岁贡郑兰

　　暇余检阅旧钞程制军癸已五月汇奏全稿，中叙北匪起事及削平定案数千言，条陈曲畅，详悉靡遗。至凤山响应、下淡毒痛，或稍略焉。因就见闻所及，缀成俚语一篇。自帷骈拇枝指，了无用处，必然贻笑大方。窃效触斗蛮争，果有闻时，不厌私编小传。人未云亡，事多触讳，意徒似焉，笔岂如狐？亦聊自适其适，遑恤乎传不传。不惟病疾甚苍鹰，网漏争诛以口；亦复哀同黄鸟，穴临莫赎其身。志切获麟，奚辞罪我；班殷窥豹，询足起予。杜子美斗酒言情，后世尤推诗史；苏长公微吟托讽，余闻并着志林。谁毁、谁誉，三代犹存直道；无非、无是，两端谬假中庸。漫云比事属辞，不愧原原本本；亦曰代更世易，庶几见见闻闻云尔。道光乙未秋日，得适斋漫题。

　　蠢兹小丑，倏尔巨魁，原属无赖狂徒，如鸱张吻；遂勾有名惯盗，假虎作威。缘北匪之披猖（道光十二年九月杪，嘉邑贼匪张丙等戕官长攻城），倚为犄角；倡南方以响应，谋立股头。大肚成阶无尺土，揭竿谬许从戎（许成，邑观音里人，病蛊，绰号大肚。闻嘉匪兹事，遂于十月十三日首竖逆旗。贼众推为大哥，札伪营于角宿庄）；麻旺□呼鲜群儿，掷筊希图起事。用人牺而祭纛，吓道士以销魂（方旺，维新里人。坚旗时，戮仇人以祭，延道士诅咒，一见惊眩仆地，久而复苏，手足纠颤，牙齿作声，不能终事；及归，病币月）。蔡乌羊，起舞冈巅（劫贼犯迭案，素埋头不出）；张王鹿，跳梁漯底（张光明，内地人，素挟方术惑人，游走四方，俗称为走街仔，亦曰王鹿）。个个鬼幽，群群人痞。只图醉饱，罔恤微躯，幻作么么，何堪屈指。蓝缕缠头，蓦地突然乌合；疲癃游脚，霎时拟作枭雄。维时郡治戒严，援军未能猝至；幸我邑侯（托克通阿）有备，募勇夺以先声。散财累巨万，竭库倾囊；得众五六千，环城卫郭。义勇既处置得宜，屯兵亦安排妥当（刘伊仲督办军局，率刘儒募丁壮，与吴国干义民同札县衙左偏。王飞龙、林淇泉团练炮勇，守内衙，屯粟仓后及右偏。岑千总带兵札大堂，番兵守监狱。巨炮三尊，安仪门、街衢设立木栅。凡要处，各屯义勇）。十二班，偏管四门，呼之立至；三五日，盘查一次，犯者必惩（每班五十名，归头役约束，毋许越界滋事）。小夫收为义勇，散丐给与度钱；得依以生，无致从逆。推诚而壮丁踊跃，城池固若金汤；用间而日夜巡逻，兵勇联为指臂。预防先事，以俟大军。援兵次楠梓坑，有神示梦；逆贼攻元帅庙，闻炮惊奔（守备陈云蛟带兵南下，次楠梓坑，札营元帅庙。夜半，一卒在梦中呼曰：贼来谋营。众皆抖擞以待贼，果千余人至，发炮击之，始惊溃）。既电扫而星驰，悉奔林风兮走穴；乃垒空而营彻，复蚁聚兮蜂屯（军出贼来）。角宿社作逋逃薮（许成聚党，号大哥营），楠和宫为养济堂（宫在楠梓坑，贼每日在此派饭）。民日扰而日穷，党愈啸而愈聚。有榖必封，无家不索。大庄招为股首，小社派以旗丁。不附者称家买好，见几者避地先逃。路梗塞以难通（东路冈山、中路阿公店、西路海口，俱有贼，截抢行人），粮日输而告匮（陈明府文起解饷银由海而来）。翁将官驻火药库之中，风鹤俱警；陈守备屯武洛塘之上，草木皆兵（武洛塘在北郊，陈云蚊屯兵于此。夜望林投树摇曳，疑是贼伏，开炮击之，城中急出应援，了无踪迹）。耳嘉匪之戕官，人心汹涌；目淡民之避寇，家口流离。贼人散布谣言，使我满城战栗；粤匪劫焚村落，怜他下淡摧残。王署府饬谕而不遵，黄主事贻书而不听（主事名骧云，港西里粤籍进士。闻粤匪李受等藉义民名目，自立营头，署中军府；亟驰书谆谆劝诫，切不可攻毁闽庄。李受不听，蹂躏甚于许逆。后闽人以粤得府札，益横，疑主事为之勾通。佥呈大宪，语率牵连。迨平，观察南下，于该庄起出主事手书，始白其冤，且缘此叙功。此以下皆叙粤匪攻掠焚抢屠庄之事也）。虎视既眈，狼蜂益焰。方其毁闽庄、屠巨埠也，首先阿侯矣，次及万丹；继而东港矣，终及港里（即阿里港四处，下淡水、大埔头附近庄民搬入，财宝充积，粤匪垂涎已久）。福人（粤称闽人曰福老，谓福建人也）竞渡而逃西（下淡水在县境之东，逃西者，谓西渡淡水溪来归县治也），客子循溪而逐北（客子指粤人，以其籍隶广东，与我闽有主客之分也）。市野横尸，莫认谁家之子；荒村度命，未知何日能归。厉不知深，浅奚暇揭（淡水溪宽五里许，渡处只一竹筏，仅载十余人，势迫徒涉，深浅不一，不暇循故道，多陷入淖泥中）；绷忘遗子（妇人忙急，致孩上背襁松，儿坠，稍定，反手一槭，方悟遗失），佩解匪夫（忙时有妇人解包袱与夫，误落他手）。莲袜没泥，最苦凌波步步（女人行淤泥中，辛苦万状）；麻衣被体，刚逢雨雪霏霏（是冬严寒，下雨如雪，逃难贫民有以麻布袋为衣者）。半绽尚含，蜂遭乱釆（难女有被贼强污者）；一枝聊借，雉自为媒（投宿家有男，即以女妻之，不索聘，不用媒）。保抱携持，珠忍掷于掌上（日食难度，爱女随便卖人）。缄縢扃键，箧即胠于怀中。躲粤锋，仍遭贼手（贼匪伏鬼仔埔、墓庵、龙眼宅一带，截抢避粤难民）。当琐尾，复病膏肓（家破亲亡，忧郁内伤，风餐露宿，死者甚多）。冤上加冤，惨中更惨。天好生兮，瞀重轮而厌视（粤每攻庄，天昏地黑）；阶为厉也，磔寸肉以难偿。七十二庄最毒痡，孽由苏讲自作（庄众搬入阿里港，设守甚严，苏讲屡出挑衅，十一月初十日卯刻，粤匪率生番乘夜分道而来，伏众万余，从永春宅间道入，直捣其中坚。时方早饭，仓皇莫措，各思逃脱，任其荼毒）。五百余村无&8F8E&类，罪归李受一人（李受，藉义民李直之名目，主帜中军。凡诸粤匪攻庄毁社，悉听号令。逆首许成，逊其威风）。挖去姓名，曾伟中悔已无及（伟中，粤举人。李受自分不足服其乡人，邀同立营保庄，并署中军府印名。迨屡出焚抢，始将名挖去。迂腐之儒，不早自引决，其获军罪也，宜哉）；招来亡命，张光明死有余辜（光明花言巧语，解衣推食，善买贼心，党伙最众）。执逆旗、佩伪印，黎园子弟列前茅（优童奉春等为光明佩剑印，出入前驱）；骑土马、乘肩舆，草泽妖魔当后劲。一簇侍嬖男，花番婆（番婆姓花，观音里名妓。年二十余，尚有姿态，从尽狡童，林大聪其最者；给贼首伪令，乘聪玩耍。大军至，与聪俱获。聪斩，花发县取领）俨然三娘子（明李番婆俺答争此，几致倾国；见西堂明史乐府）；几个袈裟贼，林和尚（冈山寺僧）独佩小观音（沙门作乱，代有其人；至邀菩萨作贼，则未之前闻。录此以志异云）。逆理必然获罪，伪帜敢云顺天；出家不作好人，真佛那肯助战（秃奴竖旗冈山岩，恐人不附，造谣云：天变地变，观音妈来助战）。乃竟堕诈计而不知，传密号为得胜。闯北门，直进重关，如入无人之境；攻前衙，突遭两炮，竟同游釜之鱼（自北门抵县衙，数重木栅，关锁甚牢。十月晦夜，贼未临城，时有为贼内应者，尽启以待，密约插榕也门首及带身上，便不加害。相撞呼「得胜」为号。以故贼前驱直入，进焚县门，两路偪及，贼蜂拥照墙前庭，大炮一开，无地可躲，击毙者甚多）。铁蒺藜四布，东倒西颠（贼既退，两路预布之脚马，一触便跌，遍体受伤）；草房屋一烧，焦头烂额（县前右偏一座废草房，贼逃入，被炮火误灼，焦烂靡遗。秃贼毙于此，如来亦遭回禄。人因绘其谣云：被火一烧牙现现）。躲余生于篱隙，滚滚豚奔（贼进入人家，越早，有献者，亦有脱者）；伏小铳于城隈，累累虱贯。王飞龙，炮无虚发（贼败，将出西门，飞龙伏在县西偏监狱墙外，执鸟枪，随者装铅药接手连击，中必迭双）；岑骑尉，令亦綦严（岑总在二门督放大炮，贼进仪门者几无遗类。三放随鸟枪尽发，贼始退）。既死败于三更，复生擒于翼日（朔日冬至，通城搜十余贼，托公按律斩之）。倘驰一旅以追奔，伏莽何难授首？即檄偏裨而安抚，穷檐亦免捐躯。乃乱未厌乎天心，该逆幸延残喘；使殃遍及于地角，粤匪益肆噬脐（枋寮水底，凤之尽境，粤匪长驱攻围数次）。立营头，为中军府（中军李受为主，曾伟中副之，设堆分队，号令甚严）；假义号，以毒生灵（粤匪每作乱，辄假义民名目。咸丰三年亦然。前此林逆、蔡逆两次滋扰时，尚俟贼匪攻城，方敢自署军府。此番闻警即立营头，勒派田甲摊饷，戕杀甚于逆贼。每日炮声响震百里，县治置若罔闻）。毕支尾，障水底寮；掘巨炮，获全民命（下淡二里，居县之半。被粤匪攻不破者，惟毕支尾、水底寮、坊寮三庄。其民惯习鹿铳，稍稍支持，幸人家地坟裂起巨炮一尊，受药弹甚多，恐不继，正筹虑问，适郡郊商人运到铅药百余斤，足资抵御。盖天不忍此一隅尽受其毒，故不先不后偏来凑巧，俾稍挫其锋，不至长驱入县，多损生灵耳）。祇此一隅，余皆焦土；可怜两里（港东里、港西里），变作荒墟。溪南尽逃，溪北赊死。饥寒迫而从贼餬口，莫计几千；猖狂奋不顾身竖旗，顿加数十（苏讲自败阿里港后，分旗与淡人，大肆劫掠，数十股唯命是听，违者斩之）。纠党转攻罗汉门，游田舍颇饶谋略（贼攻城挫衄，知罗汉门险固，欲据为巢穴。其山四面环绕，只一路可通。游伏众于旁，听其入，绕山大喊，贼惊走，遇伏，跌坑坠崖，死伤不计其数）；援师驻札二滥顶，谢朝恩故意逗留（时马提军在北路翦灭群凶，先委参将谢朝恩统兵南下，会本营协剿，谢屯二滥数日，距陂城尚四、五十里，非逗遛而何）。密约会剿擒（苏讲，番仔寮人，最狡，竖旗后，即勾通房胥，诈言欲擒许成并诸股首来献，骗给一札，便其勒派抢劫，荡平又可作护身符），苏大哥原非庄锡舍（乾隆五十一年投诚贼目）；代军出接应（谢朝恩不下，托公命副贡刘伊仲协营与之互剿），阿公店几吓翁游戎（兵至阿公店，衙众望军如望岁，塞满康衢，有登屋观者。翁疑是贼，手足抖颤，不寒而栗）。班师过涂库，茇舍于海隅。伪军师就擒，金顶可诛白顶（庄固，许成伪军师，泉人，自称世荫碑顶，托公斩之）；诸贼党相并，大旗自杀小旗（小股吴明月，抢掠下淡水难民，苏讲挟私忿杀之）。嗣是贼无斗志，纷纷兽散各逃生；民有归心，阵阵雷奔皆效命。联庄起义旅，四处捕搜；中路遇民兵，一网打尽（台属义民截擒小股方春勇并贼党解郡，贼因不敢北窜）。遂讯馘于军中，用献俘于麾下（马提军至楠梓坑，适擒股首李来、甘旦，立斩营前，万姓欢呼，喜见天日）。洁我壶浆，迎提军于马首（陆路提督马公济胜，督师平台，军容严肃，好整以暇。削平南北，功推第一）；给尔牌札，作向导以驱前。粤庄李匪，诱自阿侯（平观察，讳庆，亲临阿侯，设计诱获李受解郡，程制军审拟陵迟。先后共擒粤匪二百余名，分别斩配，不枉一人，齐声称快）；逆首许成，捆从穆降。群凶扑灭，伙党削平（大小股首擒获净尽）。天网恢而不漏，云霓沛其来苏。北鄙功成，南辕旆返（提军登岸即札城外，北路奏凯，亦不入郡，乘势南下，凤平旋郡，始住行台）。赓凯奏，扫欃妖，抚疮痍，登衽席。功有赏（知县托克通阿升同知，直隶州巡检沉重棻升县丞，岑千总升守备，刘伊仲加六品职衔，王飞龙、林滇泉俱赏戴蓝翎），罪必诛（参将翁朝龙揭参，都司陈起凤及粤庄举人曾伟中并拟军，千总陈高山革职）。垂涕泣，慰难民，平司道人称菩萨（公临淡时，预派郡绅数人，随往搭盖草寮安抚，嗣难民造郡，人安置法华寺，各官富绅俱有周恤，公官囊羞涩，密以长物质钱，每日给发不少吝。一时有菩萨之称）；把军装，助粤虐，陈起凤恶等廉来（山猪毛都司地毗粤庄，起凤不能弹压庄民，防御粤匪，反以号衣鸟枪假之。拟以军罪也，固宜）。未见贼而即走，怯莫怯于陈高山（高山驻观音山汛，贼未竖旗，即率兵归营，仓猝束装，钤记遗失）；既入府而复来，壮莫壮于刘伊仲（伊仲搬眷入郡，随赴陂城，募勇协守，帮理军局）。勾生番以肆毒，廖芋头恶真贯盈（生番嗜利好杀，老病、婴孩亦忍下手。芋头仅拟斩罪，死有余辜）；脱许逆而不擒，苏豆变罪不容死（苏讲绰号豆变，言其反复无常也。平定后，竟被漏网，殊为憾事）。代粤筹粮饷，问拟充军；为贼约法章，罪应正法。「探南路」、割脚筋，办事均属两错（台湾县陈公，以纸方寸余，盖县印书「探南路」三字，遣人赍到，托公诘问，言语枝梧，疑为贼谍，断其脚筋。缘此人系值差转雇，故一切情形不悉。虽托公失之躁，亦陈公失之简而致误，未可专咎托公也）；入北门，插树叶，守御保无贰心（陈役守北门，勾通贼党，约为内应，重栅悉开以待贼）。按兵不动，沈巡司愤揭翁游戎（沈守旧城，屡请添兵，翁以兵少辞不可。沈愤作遗禀，嘱其婿曰：吾无嗣，汝吾半子，城破，义必死，汝将遗禀呈缴上宪，以雪吾冤。后幸保全，遂独具通禀，揭翁按兵自卫。时托署府驳以越职言事，即摘印离任。托去，军局知府许元青为之叙功，升分县）。大炮宜追，闽绅士佥呈程制宪。最宜在善后，有识者忧先；勿掘于既渴，早弭乎未然！

　　附；请追粤炮议郑兰

　　粤庄大炮，自康熙年间存储至今，进足以攻，退足以守，由来久矣。今粤之所恃，又不在于守，而在于攻。何以言之？粤民籍隶，百余年来，生聚保养，丁壮累十数万。自港西上界抵港东尽处，沿山麓八、九十里。美壤膏腴，悉被占住。地据上游，村庄联络，声息可通。大者几万户，小亦不下三、两千。凿涧水，环其田闾，常资灌溉。变资守御，家给户足，藩篱孔固。以视闽庄之地广民散，绣壤错落，鸠聚为难，痡头则五方杂处，居社亦四面受攻。虽上下与之毗连，而形势实未足以相抗。兼之俗杂漳、泉，各存嫌隙，素无首领为之约束，变无生息可以筹备。临时乌合，鸠数庄之众而隶于一隅；携老扶幼，罄巨家之储日不暇给，势难久聚。使移大炮而置之闽乡，亦属无用之物，即以近事言之，阿里港合七十二庄颇饶者搬入其中，几无隙地，财宝堆积，暨本庄生理所蓄，仅足支持月余。一遇粤、番大至，不能交接一锋，各思逃散，听其焚抢屠戮，亦概可知矣。枋寮、水底、毕支尾之所以屡攻不破者，亦自有故。地处极界，左海右山，进则粤庄截其前，退亦无地可逃。隔海琅峤，壤属不毛，逼而处此，无以为生，势不得不合心并力，背城借一，以图固守。淮阴所谓置之死地而后生者也。虽其民惯于捕鹿，鸟枪素娴，亦其地有以限之。舍此别无他适，愈以作其勇锐之气。至坟起巨炮，究属天幸，又非人事之所能预料其必保全也。统观闽、粤形势，若与对垒，粤即无大炮，亦十有九胜，则粤之不恃此以守亦明矣。而犹藏此者曷故？无论平民私匿军器有干宪典，即不得已而暗为预备，亦聊以固吾圉，官长姑为之原情而不追究，未有形势十倍于人，犹假保守之名，以阴为攻抢之具！且不惟暗藏也，升平无事之日，酬神庆会，炮声硠硠，震彻县治，官亦置若罔闻。明目张胆，莫此为甚。及一旦有变，罄所储而尽排列于营头，朝开暮放，闽人一听，势不能不早自为计，搬离数里以避其锋。闽搬，则粤毁；越搬越毁。毁而至于痡头人稍聚矣，地稍险矣，则运此为前驱，略放数声，以寒人胆，强者必遭轰击，弱者又复搬空。持此一具，所向披靡，不数日而五百余社尽变邱墟。职此，为乱阶耳。意者，当日佥呈请追，未将两地情形逐一条达陈明。泛泛然仅以一偏之利害为言。无怪制军犹豫未定，恐遽追后，主客不敌，粤反受制于闽，仍非善后之谋。不然，以制军之英断，独破前此数次义罪赏奸之老例，一一正之典刑，岂背袒护不追，听后此之复为暴，使闽人归咎于己之失算哉？亦有所未了于胸，不得不姑仍其旧，免滋遗议则甚矣。执笔议地方大事，切不可付之不学无识人也。

　　附：纪许逆滋事五古十二首本邑附贡黄文仪

　　用人牺

　　北匪戕官后，南疆恣劫攘。揭竿起伏莽，乌合成鸱张。祭纛用人牺，顺天帜飘扬。蓦地纵剽掠，哀鸿目惨伤。将官守火库，民勇护城厢。蔓廷苏逆来，乘时跳陆梁。勒金与封榖，冤惨不可当。大军快来苏，焚香祝上苍。

　　立帅府

　　粤匪毒于贼，攻庄恣杀虏。列幕挂帅旗，榜起中军府。主帜惟李受，伟中误为辅。飞檄调三军，分营并设伍。溪南五百庄，一炬成焦土。我民竟何辜，风餐夜宿露。呼天喊地来，栖身竟无所。死者纷狼籍，生者犹罹苦。平公菩萨心，涕泣为招抚。

　　截援兵

　　援兵一旅余，时自郡南下。行次楠梓坑，环宿王宫社。一卒警梦呼，有谍来谋夜。起视贼纷纷，磔石浪掷瓦。急击枪连环，竟尔众避寡。彼贼固无能，神助亦非假。

　　再啸聚

　　陂城一挫衄，贼兽散纷纷。拥兵火药库，一卒不出门。尔乃肆跳梁，啸聚再为群。村庄罄劫掠，冤声不可闻。举头望青天，何时见官军。惨兹离乱日，民命诚鸡豚。

　　攻陂城

　　得胜通军号，绿叶插上头。天寒夜昏黑，长驱过敌楼。如入无人境，北风鸣飕飕。进薄焚前署，杀声喊咻咻。火炮连击之，逃生无处求。隘巷遇民兵，飞弹红乱投。颠倒蒺藜内，截屠血涨沟。鼠窜与鹿奔，星星急散休。谁提一旅师，逐寇出捕搜。孽氛立扫净，逆竖敢稽留。如何再延蔓，猖獗为民忧。

　　打汉门

　　县东有一境，号曰罗汉门。此地称粤区，贼伺为巢屯。陂头既败北，兔窟营孔殷。爰集三千旅，旌旗扬风云。伊谁献此策，苏逆计超群。扬威齐奋武，一战弃甲奔。乃复持两端，擒渠约官军。嗟嗟苏大哥，狡猾犹如鼢。原来豆变子，众唾不堪闻。

　　青楼军

　　凤姑谁家女？青楼之侠妓。立马提金刀，轩袖时流视。簇拥少年男，盎盎花粉气。观者列如堵，尔贼诚游戏。

　　袈裟贼

　　秃奴敢作贼，树帜冈上殿。一阵袈裟兵，个个罗汉面。背负金观音，漫云佛助战。菩萨如有知，汝曹岂得免？

　　击林投

　　畏贼陈骑尉，分垒护陂城。屯军北郭外，刁斗夜丁丁。未曾见一卒，那有贼谋营？发炮击投树，官军空夜惊。

　　守火库

　　数间火药库，僻在城东里。环植竹四围，用以藏军器。堂堂翁游戎，潜身此依据。贼来不出剿，干城枉尔寄。藉非民勇力，逆党何由避！散财得民心，托公善为计。

　　获巨炮

　　巨炮何年物？沈埋沙砾中。斑驳久韬晦，猝获称神功。量弹装斗余，正苦药难供。百斤由郡来，一试响彻空。霹雳喷天花，冲突滚火龙。闻之皆胆落，逐寇走匆匆。幸哉此一隅，赖兹免粤锋。

　　迎官军

　　北鄙功成后，南辕返旆时。盆香迎道路，父老望旌旗。赫赫马提军，桓桓列虎貔。扬威扫孽竖，鸣■〈金止〉震鼓鼙。闻风贼股栗，一矢怕交驰。星散兽窜伏，执丑争戏之。我民素知方，先驱义勇为。擒渠致麾下，曾不劳王师。善后宜筹划，毋贻恶蔓滋。

　　 诗词

　　东瀛杂咏六首台湾道高拱干

　　春台广厦衔虚署，校艺监军职滥分。无力椎牛频飨士，有时倒屣细论文。平生拙处勤难补，异域愁来酒易醺。筋力未衰官味淡，函关西隔万重云。

　　有怀须学蔺相如，每遇廉颇独让车。晚圃晴霞秋习射，半窗苦竹午临书。群公望隔三山杳，圣主明周万里余。素志漫言伸未得，忘机直欲混樵渔。

　　尺檄如传空谷声（重洋间隔，文移竟不易见），阻风经月少人行。关山已历三千里，樯橹犹迟十一更（厦门至台郡水洋十一更）。地暖腊残无雪到，忧深鬓里任霜横。眼穿何处天边雁，京雒难忘故旧情。

　　竹弧射鹿万冈巅，■〈罒上令下〉网张鱼百丈渊。幅布无裙供社饷，只鸡让食抵商钱。文身纔起疮痍色，赤手谁将垢敝前？为语绾符衔命吏，远人新附倍堪怜。

　　索居寂寂近瓜期，报道清班拟暂移（近阅邸抄，开列司道补京卿者十人，余忝厕名其中）。高适岂堪常侍后，班超惟有玉关思。封侯夫婿何须悔，学步儿曹大更痴。自笑浮名终日累，海滨漫守使君碑。

　　谁言习俗乱丝同，揽辔澄清乏寸功。拊辑尚惭屏翰寄，更番何日戍楼空。拟提片石安归棹，聊订新编当釆风（台郡无志，余甫编辑）。此去中原询异事，仙桃长对佛桑红。

　　海波夜动，焰如流火，天黑弥烂，亦奇观也郡司马孙元衡

　　乱若春灯远度萤，坐看光怪满沧溟。天风吹却半边月，波水沓然无数星。是色是空迷住着，非仙非鬼照青荧。夜珠十斛谁抛得，欲掬微闻龙气腥。

　　台湾吟黄学明

　　四溟中断此孤悬，日月轮高见影偏。泣泪鲛人朝入市，凝寒金气夜干天。马鞍矗起青全岛，鹿耳雄开障百川。盛气消沉无觅处，牛羊来下翠岩烟。

　　台湾杂咏陈兆蕃（晋江）

　　茅檐竹壁半耕农，士女于今罢斥烽。山色千年森虎豹，潮声万里撼蛟龙。朝裘午葛边风异，挝鼓催航野渡冲。自是天开南极处，向来裸发也雍容。

　　冈山陈圣彪（侯官）

　　车行十里见冈山，山接云连万仞间。高阜野花红灼灼，平畴春水绿闲闲。雄分壁垒龟蛇合，势奠波涛竹木环。声教渐随新位置，一犁膏雨润沙湾。

　　泛海诸生郁永河（仁和）

　　浩荡孤帆入杳冥，碧空无际漾浮萍。风翻海浪千山白，水接遥天一线青。回首中原飞野马，扬舲万里指晨星。扶摇乍徙非难事，莫讶庄生语不经。

　　夏日得雨巡台御史张湄（钱塘）

　　输粟重洋役泛舟，济时方略愧前筹。万家聚岛如孤旅，三日为霖解百忧。声振地雷横出海，势分天汉倒悬流。会须斗酒从田父，叱犊村童看绿畴。

　　劝农次书给谏韵

　　冲泥舆骑海城东，漠漠吹烟竹树中。一桁遥青山写影，千畦净绿雨为功。耰锄父老分醇酒，比屋鸡豚见古风。好待如云秋稼熟，来看高廪再歌丰。

　　雨后和张侍御韵巡台给事中书山（满洲）

　　霢霂郊原四月中，麦黄禾碧兆年丰。衙斋分韵呈星使，蔀屋祈年颂雨工。解泽已闻沾处处，重云犹为护芃芃。长吟洒润飞甘句，乐意相关尔我同。

　　溪上生员陈斗南

　　一湾春水绕人家，两岸余波溅碧沙。咫尺烟津虚过客，浮沉古木欲栖鸦。云封远岫千层渺，草长荒田一望赊。共访仙源何处是，隔溪依约有桃花。

　　登龟山绝顶

　　攀萝扪石上层峦，野旷天遥一望宽。海送潮音如欲雨，山含树色暂生寒。花宫清敝游人集，草经萦纡去路难。咫尺蛇峰余故垒，萧萧烟景正贪看。

　　即事偶成二律巡台御史熊学鹏（南昌）

　　微茫岛屿片云孤，物产民风事事殊。绝好饔飧红脚早（稻名），天然篱落绿珊瑚。花无寒燠随时发，酒长琼浆不用沽（椰子中有酒）。最是良畴耕凿易，欣然醉饱乐唐虞。

　　饱啖槟榔未是贫，无分妍丑尽朱唇。颇嫌水族名新妇（新妇啼，鱼名），却爱山蕉号美人（美人，蕉花名）。剧演南腔声调涩，星移北斗女牛真（台分野牛女）。生僧负贩犹罗绮（台俗尚奢，有衣罗绮而负贩者），何术民风使大纯？

　　台俗七月十五日为盂兰会，至夜分放水灯，为纪以诗

　　楚人尚鬼习相仍，高会盂兰放佛灯。释氏金莲三十里，石家银烛百十层。独醒难挽浮靡俗，空色诨疑清净僧。最怪庄严成劫夺，肉山还有酒如渑。

　　九日

　　朝来门巷集儒巾，屠狗吹箫共赛神（台俗七夕、中秋、重阳，俱祀魁星。是日，儒生有杀犬取其首以祀者）。蝴蝶花残清入梦，鲤鱼风老健于春。酒浇幽菊舒黄蕊，琴鼓飞鸢扬碧旻（重阳前后竞放纸鸢，如内地放风筝）。并着单衫挥羽扇，炎方空说授衣辰。

　　乌鱼（有引）巡台御史范咸

　　台志称乌鱼，即本草之鲻鱼，海港所产，甚盛。冬至前捕之，曰「正头乌」，则肥而味美。至后捕之，曰「回头乌」，则瘦而味劣。官征税给乌鱼旗，始许采捕。按隋大业六年，吴郡献海脍四缾，帝以示群臣曰；昔介象殿庭钓得鲻鱼，此幻化耳。今日之脍，乃是真海鱼所作，来自数千里，亦是一时奇味，即出数盘以赐近臣。载之大业拾遗记。盖即乌鱼也。吾杭数产鲻鱼，有江鲻、河鲻二种。其大者长不盈尺，与郡中六、七月间所食正同。至秋深，长一、二尺，味始丰美，杭所产远不逮矣。

　　网鱼竞捕正头乌，兴味频嫌至后殊。海堀引回怜瘦剧，船头悬罟急征输。钓缗信足骄渔父，幻化无须诳老夫。曾食江鲻争比得，芙蓉花里好提壶。

　　鮡鱼次六给谏原韵

　　台海釆风图考云：鮡鱼黑色如鳅，长不盈尺，二目突出于额，身多绿斑。志称多在海边泥涂中，善跳跃，土人以为美味。置于地上能跳，亦能行数步。

　　怒目棱棱遍体斑，蛇行也解曲回环。如何生在沧溟里，偏喜身居清浊间。虎穴掉头终不顾（给练畜数尾池中，有跳石上毙者），龙门烧尾可知难。烹鲜更怪成何味，丛笑令人鄙百蛮。

　　凤山道中遇风巡台御史杨二酉（太原）

　　巡方纔入凤城东，出谷嘤鸣趁好风。数点香尘溪水外，万家烟火竹林中。时来草上观新政，每憩棠阴识旧公。从此扶摇临海国，双旌遥指日初红。

　　凤山道中和韵章谷

　　策辔并驱闽海东，■〈雨上只下〉旌还下乘长风。禾苗秀结千村外，鸡犬声闻四境中。明道久为花县宰，河阳近接子云公。趋劳莫畏边途泛，万里葵衷向日红。

　　凤山任满留别太史本县令丁居信

　　海峤欣逢报政年，愧无异绩纪瑶编。灯残细阅黄堂卷，雨后勤观绿野田。八社莺声迟驿使，半屏日色促行鞭。临岐依恋无他祝，大有频歌入舜弦。

　　李节孝本学广文朱澐（南平）

　　圣朝传采柏舟篇，海外旌扬李母贤。十指辛勤供洁髓，一生荼苦茹寒烟。机声常和书声永，冰节能同松节坚。八衮袆衣飞木凤，瑶阶人醉杏花天。

　　乌鱼诸罗训导陈绳（闽县）

　　瑿玉元珠遍体缁，扬鬐奋鬣满天池。须知沪箔横施处，要在葭灰未动时。日映波光添绣线，鳞翻浪影簇乌旗。江鲻味簿河鲻小，争比炎方海错奇。

　　挽寗靖王陈元图

　　匿迹文身学楚狂，飘零故国望斜阳。东平百世思风度，北地千秋有耿光。遗恨难消银海怒，幽魂凄切玉蟾凉。荒坟草绿眠狐兔，寒雨清明枉断肠。

　　新署落成本县令宋永清

　　百里山城几代瓜，我来犹自少官衙。承宣何地藏公案，听断无从隐使车。茅屋几间开枳棘，竹篱四壁带烟霞。群山极目含佳气，春色晴光到万家。

　　番社南靖训导李钦文（本县）

　　社屋参差路转纡，社中忽见数番奴。文身自昔称殊国，断发于今入版图。墙以竹环皆郁翠，屋因茅构束薪刍。争弹口里同心调，携手成婚醉酪酥（番弹口琴而成夫妇，名曰牵手）。

　　过寗靖王墓明经郭必捷

　　萋萋芳草忆王孙，碧水丹山日闭门。吊月蟪蛄悲故府，号风松柏泣忠魂。一枝聊借犹堪托，四海无家岂独存。历尽艰辛逃绝域，但留正气塞乾坤。

　　冈山道中兵马司副指挥施世榜（本县）

　　阴阴竹里隐啼乌，迢递冈山百里途。回顾昏林烟历乱，独磷疲马步踟蹰。溪桥崩后旋深浅，野店烧残乍有无。遥望南村何处是？徘徊歧路问樵夫。

　　九日登龟山戊午科举人陈辉（台湾）

　　独立龟峰最上头，倚风舒啸与谁俦？崖中曲岫苔痕破，岛外长空浪影浮。石冷云归山色暮，霜寒树老海天秋。清猿洞口声声叫，也学登高伴客游。

　　过陂头店

　　遥遥行李向溪东，侍度陂头一径通。邸舍人歌春树外，征车午逐暮云中。沙连淡水村村竹，路近新园处处菘。桥畔酒家帘影动，怜他少妇倚微风。

　　宿放■〈纟索〉社口

　　十里荒荆路欲迷，停车小住傍岩栖。山当傀儡烟常冷（地去傀儡山十余里），地接琉球月更低（南路八社惟放■〈纟索〉极南，近海中琉球山）。蛮曲偏惊春夜里，渔灯散点海涯西（其西悉渔人所居）。行人到此浑无寐，梦断诗成听野鸡。

　　琉球山

　　翠屿孤悬在水隈，青葱疑是出蓬莱。云连远影岚光动，日映高峰海色开。恍惚鳌游千尺水（予到海岸望山下，水高数仞，浪激过于山），苍茫浪击数声雷。信知南极瀛壖地，物产犹传鹦鹉杯（山出鹦鹉螺，土人磨以为酒杯）。

　　凤山春眺

　　满山春树凤毛张，石润岚寒接大荒。翠竹低横三社远（凤山居民分为三庄），黄沙倒接一溪长（山近淡水溪）。猿啼雨外空云岫，露宿烟中静野塘。画意谁知从此得，可堪登眺暂相将？

　　赤嵌城生员傅汝霖（凤山）

　　千重云海绕城东，影落平沙夕照红。夜月飞银渔火暗，晚烟积翠戍楼空。星分牛女双垣外，地隔蓬莱一水通。好向安澜征暨讫，由来声教纪攸同。

　　再迭台江杂咏巡台御史范咸（钱塘）

　　弥茫徼外辟穷途，飞渡横洋计不迂。瀇自来瓯脱地，屏藩藉此弹丸区。灵槎好系扶桑木，赤石谁传瀛海图（神异经云：南方裔外，赤石为墙，今台南陶瓦皆赤）？千树刺桐红似火，锦官直欲拟成都。

　　汗漫真成不系舟，连樯还裹片帆头（海船欲疾，则加布帆于樯上）。远瞻沙马矶边石（凤山有沙马矶，吕宋往来船以此山为指南），近眺澄台海上楼（澄台观海为郡治八景之一）。云日有情随我往，鲲鲕未辨悔空游。剧怜春瘴迷人目，清梦何从觅九州岛。

　　西天小寺礼弥陀（府治有小西天寺），伪郑园亭日渐蹉（悉改寺），铜炮风雷金甲动（伪郑逸事：龙硕者，大铜炮也。郑成功见水底有光上腾，使善泅者入海缚之以出），鲸鱼冠带海门过（郑成功攻台时，红毛先望见一人冠带骑鲸从鹿耳门入，成功诸舟随由是港以进）。虎鲨夜集贪牵罟（虎鲨，沙鱼之大者，志称渔人夜深捕鱼，悬灯以待，鱼结阵入舟中，甚至舟力不胜，灭灯以避），鹦鹉朝游寄负螺（鹦鹉螺，常脱壳而朝游，寄居之虫入其中）。堪笑揭竿称鸭母，空嗤海外夜郎多（朱一贵素饲鸭，士人称为鸭母）。

　　密云狂吼几时开，鼍鼓逢逢潮汐洄（海吼远听如鼓声）。沙线两条翻白浪（鹿耳门有南线、北线），台风六月作黄梅（台风，飓之大者，六月风雨连旬，云作秋淋）。楼船出水凭颿疾，犀甲摧人藉将才。惆怅鲛宫经百战，忠臣血溅白沙堆（辛丑之变，水师副将许云、游击游崇功并战死）。

　　不信豳风蟋蟀篇，雪霜冰霰了无缘（台无霜雪）。潮鸡夜半已先唱（鸡应潮鸣），月魄蓂稀（郑遥初月赋，蓂稀叶少，技短花新）便上弦（初二日见月）。金穴（哆啰满社产金）玉山（在诸罗县东北，人迹罕到）那可到，汤泉（淡水厅治有温泉）硫井（淡水磺山有硫穴）转相煎。最奇暗澳花如海，纔至新秋薄暮天（志称台东北有暗澳，万花遍山中，春时始旦，至秋即如长夜）。

　　零丁避世有遗民（沈文开杂记：零丁洋之败，宋人遁亡至此），重译还疑似女真（或云女真遗民，以语有多罗相似）。山上砺房成泽国（大冈山顶多蛎房），洞中橘树烂樵薪（志称：凤山民樵采于冈山，入一石门，庭花开落，桔树径围，有犬从内出，见人摇尾，随犬曲折纵观。归再往，竟失其处）。鹿场渐已除荒圃（番社捕鹿，各有鹿场，今皆开为田矣），蟒甲于今度汉人（蟒甲，独木舟也）。底事人居同一室，仅分衽席夜横陈（番社举家一室）。

　　繁花多半是深红（如刺桐、頳桐、仙丹、佛桑之类），有色无香谢晓风。倒挂终嫌与物异（倒挂鸟，来自吕宋），含羞却似向人同（含羞，草名）。蛋烟蛮雨怜猫女（番女幼多以猫名之），狐带鹈衣怪狡童（台人服多不衷）。赖有松醪风味足，玉山颓处醉衰翁。

　　凤尾黄梨间白瓤（黄梨，果名，其叶森若凤尾），连林檨子共分尝（檨子，俗名番蒜，一作羡）。生怜香醉郎官舌（荔支有名郎官红者），牵惹情多御史肠。辟瘴定须藏薏苡，拂尘聊且缚槺榔（槺榔树叶可为帚）。蓬麻茜草能成锦（番妇织苎麻为布，以茜草染之），何必田园定种桑？

　　龟山晚眺太学生郑应球（凤山）

　　龟山日色冷长空，竹杖行吟醉晚风。诗句都从闲里得，物情好向静时穷。清潭照影澄云白，老树雕霜坠叶红。可是逢秋悲宋玉，暮辉环噪蕊珠宫？

　　挽郑烈妇本县令宋永清

　　绣幕尘生破镜鸾，一朝春雨色雕残。从容就义冰心苦，慷慨辞亲血泪干。渺渺幽魂随地下，萋萋芳草泣江干。百年今日乾坤老，一夜西风俎豆寒。

　　前题本学教谕吴国桢

　　廿载红颜誓柏舟，霜天皓月耀中洲。绘来环佩皆生气，死去纲常属女流。早订双栖同土壤，肯留只影度春秋？尺丝魂断声名振，愧杀须眉万古愁。

　　巡社课番童本学广文林绍裕（福州）

　　宿雨初收涧水浑，闲骑款段过蛮村。槟榔交暗青围社，柳子高悬赤映门。卉服授经通汉语，铜镮把耒识君恩。三年来往惭司教，喜见番童礼让敦。

　　重九后一日登鼓山观海

　　重阳宿酒未曾醒，又载樽罍绝岛停。沧海无风长澹沲，遥犬竟日自青冥。飞飞沙鸟纷如叶，点点渔舠宛似萍。最爱绮霞明夕照，乾坤横展画图屏。

　　阿里港闲行本邑茂才卓梦釆

　　曳杖携朋度港西，参差陌路几番迷。白云满地苍苔湿，流水一湾漠野齐。错落村庄狺吠犬，萧疏竹树叫山鸡。虎溪三笑疑非我，兴尽归来夕照低。

　　秋步龟山回文

　　飞还倦鸟翠烟迷，曲径荒芜草拂堤。微绿动时翻蝶舞，静林幽处住鸦啼。衣迎落叶秋风冷，洞锁斜阳夕照低。挥麈话僧闲白鹤，依依影映碧云栖。

　　龙目井泉

　　山下流泉冷沁冰，渫荒开甃涌清澄。穴通海眼鱼龙沸，波溢田膏雨雾蒸。茶鼎夜寒分石乳，药镵春暖洗云层。空潭老叟知谁氏，疑有安禅说偈僧。

　　挽王烈妇

　　英风直欲抗眉须，巾帼流中烈丈夫。五月香奁调玉瑟，三年苫次冷冰壶。深宵寂寂悲寒蚓，荒冢凄凄卧野狐。凭吊夜台双影里，可曾重结倡随乎？

　　东郊晚步进士侍卫蔡庄鹰（本县）

　　残暑风祛淡若秋，苍茫向晚步优游。东皋远火飞疏树，南浦归云拥渡舟。拓落不嫌冰是骨，腾骧或望角生头。康庄自听从容赴，快捷方式多应逊一筹。

　　望琉球本邑茂才卓梦华

　　四野茫茫望欲迷，一峰■〈厂外赑内〉赑与云齐。斗牛三尺龙光照，桃橘千年鹤爪栖。白雨来时沧水阔，青山尽处夕阳低。却嫌蓬岛无涯畔，几度虹桥跨作梯。

　　挽庄烈女本邑明经陈璇

　　镇北锺灵烈女儿，愿随夫逝志难移。青年零落桃夭事，劲节从容破镜时。一片冰心摧铁石，千秋义魄愧须眉。荒郊极目双遗冢，山自含愁水自悲。

　　挽王烈女本邑明经陈正春

　　王家少妇擅英流，义烈殉夫孰与俦？连理愿生交树冢，杜鹃泣尽五更秋。纲常一系寒金濑，冰雪双清碎玉楼。贞烈犹凄风雨泪，荒凉寥落耐人愁。

　　访冈山石洞本邑庚午孝廉卓肇昌

　　洞里神仙闻所闻，峰头奇怪路斜分。桃花满地飞红雨，橘树环崖涨白云。饭熟青精炊石乳，溪流寒玉乱厖狺。何当天姥无情甚，祇隔红阑手自芸？

　　渡弥陀港

　　一片云帆泛海垠，空空总未了吾真。净波悟得如如相，逐浪惭为汲汲人。苇渡几曾疑太幻，拈花未觉笑何因。弥陀老佛如相晤，为问方壶那个津？

　　观音山

　　嵯崚磊落映青螺，面面人看似普陀。洞口草深迷佛眼，峰前竹密护仙窝。云行老树青鼯过，雪落长溪白鸟歌。菩萨低眉三岛外，各如空相奈云何。

　　望龟山廪生钱时洙

　　孤村寂历草堂闲，好友相从到此间。笑摘园蔬供客饱，醉题诗草就君删。家贫日见数峰在，地僻时看一鹤还。更欲登高临绝顶，为携樽酒问龟山。

　　九日游打鼓岩本邑廪生陈元荣

　　为想囦明把酒时，几人重九独题诗。惊寒白雁霜前落，带雾高峰鸟道奇。石井流泉猿斗果，僧窗翠柏鹭斜涯。柴扉掩梦曾游处，报道秋山寄远思。

　　宿阿公店本邑生员钱元煌

　　数间茅店抱村孤，多少征尘向晚趋。犬惯迎人如问信，鸡何逐客太狂呼。更阑篝火喧初寂，夜半炊烟馔又铺。物色英雄谁只眼，不如濯足且倾壶。

　　过兰陂岭本邑廪生钱元扬

　　何事潇潇彻夜闻？征途待晓爱微昕。众峰环住疑无径，一线穿来忽已分。树带浓阴浑似冻，山开画意自成文。停眸此际频浏览，几处人烟缭白云。

　　龟山海望明经陈文炳

　　极目沧溟万里遥，飞云片片手中招。晴岚日抱山围郭，水影声喧人渡桥。吾道南来归学海，大江东去涌文潮。何当跨鹤登仙路，遍绕蓬瀛听紫箫。

　　淡水溪渡监生何日藩

　　长堤柳亸覆江浔，一叶轻盈载绿阴。仿佛青来疑雨意，依稀影破荡波金。扣舷自唱无聊曲，解缆谁知不系心。且与沙鸥随上下，横吹短笛起龙吟。

　　莲潭夜泛本邑茂才卓云汉

　　碧渚漪涟逸兴豪，招招舟子落轻篙。一泓水涨鹭花白，半夜风微月岭高。芦荻横空迷雪舫，鱼鲕戏唼湿青袍。我身不碍真如业，对酒胡卢笑学陶。

　　登龟山望海潮本邑茂才林青莲

　　层峦独上莽寒烟，四望苍茫潮气连。欲净尘胸千顷外，直空醉眼万波前。涌来三汲银河卷，骂去六鳌碧落悬。漫记禹门争奋鬣，旦教沧海动龙眠。

　　冈山观虹初生本邑监生方文雄

　　山自青青水自白，忽然瞥见崖头赤。浑疑暮日映峰丹，洄首初虹跨岫爀。地岛陆离方一纶，天衢绚烂经千尺。长空愿作彩桥悬，蹑入蟾宫追月魄。

　　莲池潭本邑茂才林青莲

　　芹藻清涟乐溯回，山光水影共徘徊。荷如解语间舒卷，云似无心自往来。城阙祗应思我住，泮林谁是出群才？眼前活泼无穷趣，认取源头莫漫猜。

　　红梅

　　换却冰魂月魄胎，丹心一点逐春台。疏枝彷佛红霞遏，密蕊依稀绛雪堆。映日只疑花是锦，迎风始悟有香来。自从和靖留情去；尽染相思血泪开。

　　水仙花（限冰字）巡台御史熊学鹏（南昌）

　　凌波仙子世同称，琼岛芳姿未敢凭。香与春风相应接，神将秋水共清澄。玻璃案上金千点，玳瑁筵前玉几层。不许纤埃侵皓素，檀心夜月一壶冰。

　　頳桐花（限龙字）

　　枝柔叶厚碧痕浓，色艳还看花发重。朱萼临风迷紫蝶，丹须和露抱黄蜂。翦残红锦枝头见，敲碎珊瑚月下逢。好是年年夸竞渡，鲜妍如火映鱼龙。

　　七里香（限芳字）

　　雪魄冰姿淡淡妆，送春时节弄芬芳。着花何止三回笑（每岁开花率有三、五度），惹袖犹余半日香。竟使青蝇垂趐避，不教昏瘴逐风狂（能祛蝇蚋，并避烟瘴）。灵均莫漫悲兰茞，正色宜令幽谷藏。

　　九头柑（限三字）

　　海壖残腊试霜柑，纔挹清香兴已酣。釆自千头金颗重，携来九瓣玉浆甘。种传瓯粤原无匹，宴饮华林旧赐三。不是乘槎远行役，殊方佳味那能谙？

　　昙花巡台御史范咸

　　一茎数蕊尽丛生，粉晕檀心画不成。静态雪花堪比洁（花六出），幽香莲叶与同清（香如莲）。已蠲秾艳消尘劫，应散诸天夹梵声。传是西方来小种，净因我亦未忘情（僧家言是西方小本）。

　　贝多罗花

　　已兼蝶粉与蜂英，更裹依微紫绛囊。叶似款冬棱较健（叶大而厚），花开盛夏气微香。一丛蓓蕾盈枝发，半卷婀娜小瓣长（瓣皆左纽）。可是贝多真色相，闲书梵字午风凉？

　　七里香（木本）

　　翠盖团团密叶藏，繁花如雪殢幽芳。分明天上三珠树，散作人间七里香。丹桂婆娑犹入俗，绣球攒簇太郎当。何如琼岛嫣然秀，釆掇还传辟瘴方（志称其木能辟瘴）。

　　九头柑（以上四本皆台产）

　　传来海上得分甘，玉乳琼浆旧未谙。千树何当夸异种，九头今始识真柑。曾经黄帕分携重，不厌筠笼取次贪。正值上元嘉节后，洞庭休再忆江南。

　　水仙花

　　霓裳翠袖翦吴绫，烟雾轻笼弱不胜。绰有风神凌海峤，怜他冷艳斫春冰。银盘皎洁还疑雪，金盏娆娇好试灯。疑与梅花同配食，水仙王庙最相应（台人虔祀水仙王）。

　　元宵菊本学广文张应渭（闽县）

　　百卉争妍岁已新，秋容点缀最宜人。餐英绛县颜如赭，载酒柴桑日正匀。好与炎时同炙手，故将冷艳压寒津。灯宵无限衔杯兴，篱畔黄花也醉春。

　　前题本学广文江冰鉴（侯官）

　　曾记重阳冒雨开，更添颜色送春来。容当寒夜神偏远，节届灯宵火似堆。兴尽三冬浇色翠，诗成七字畏花催。醉闻玉漏敲更急，还作杯筹击鼓回。

　　七弦草署台防同知张若霳（桐城）

　　琐窗闲静影蹁跹，绕砌亭亭发七弦。高下有情娇映月，浅深着色嫩含烟。乍经新雨银丝润，旋挹微风翠带鲜。最喜秋来红结绶，一樽相对韵悠然。

　　山村见凤仙花戊午科举人陈辉（台湾）

　　小种花开地不偏，生来枝叶本嫣然。半痕奇艳添微粉，几瓣新红染翠钿。色映疏帘欺睡后，香飘野砌到尊前。莫嫌寂寞山村里，却有亭亭物外仙。

　　石榴花本学广文朱仕玠（建寗）

　　拗并茸蒲映酒尊，节临重五已开繁。争看如火南风树，那谢屯云西域根。子绽绿蛇珠颗颗，花垂红鹊羽翻翻。林阴弥望都如许，莱尔浓芳占小园。

　　其二

　　木槿纷敷对日曛，远输榴朵赤无群。剧怜碧玉钗头鬓，妒杀桃花马上裙。照夜乍惊烟出木，冒炎误认火烧云。洛阳处士如相觅，石醋芳名世久闻。

　　梧桐花

　　东风化鼠记桐华，别有青桐叶遍遮。欲试秋来如乳子，耽看阁外极妍花。任他开落吴宫侧，谁把菁英上苑夸？蜂蝶不知高格调，拚教零落委泥沙。

　　其二

　　烂熳开时别有香，熏风披拂映朝阳。共传櫜鄂皆成五，那识阳葩本异常。堕地碎缯从此拟，垂檐翦缬费推详。何当倒挂来么凤，管领华芳夏日长。

　　咏碧荆本邑廪生侯时见

　　庭内荆花次第荣，品题吾独爱其清。似嫌时辈贪朱紫，留取素心与弟兄。香不因人风作介，影谁为侣月堪盟。田家遗事今如昨，芳韵刚传万古情。

　　咏水仙本邑生员钱登选

　　诗书亦自有声香，对尔芳情觉韵长。以素示人还尚白，其中正色更流黄。勿言萧艾修容好，举似灵芝随地良。独夜挑灯深照影，非仙非俗也清狂。

　　荷钱

　　片片荷钱贴水云，依稀数得又缤纷。漫云铜臭输人笑，可有芳情扑鼻闻？世上蝇头休弄巧，水中蚨影自成群。沙鸥最是忘机侣，惯看何曾取一文。

　　梅箭

　　纷纷梅箭乱纵衡，野鹊来游亦不惊。月挂新弰云作彀，天开画布日为正。几番临水射潮去，半岭穿风破的轻。自是圣朝无用处，何如结子且调羹。

　　石榴花本邑茂才庄天锡

　　翠叶朱英映槛斜，熏风乍度展狂花。枝拖火齐烧新月，蕊缀丹珠妒晚霞。龙烛辉时开绛帐，湘罗栽就补红纱。可怜梅雨轻飘后，金石无因色太奢。

　　红牡丹茶本邑生员林振芳

　　名葩原产自荷兰，移植闲庭色更珊。叶翠拟侵龟背绿，花红恍映鹤头丹。珠胎涨腻时惊晚，绛蕊含蘤岁时寒。艳态已堪供画谱，作夸国色灿雕栏。

　　登龟山台邑岁贡章甫

　　晓上孤城最上峦，山亭小筑白云端。撑天雪饱松枝古，市地霜侵石骨寒。海鹤啸风千顷渺，林猿啼月五更残。登临领取东南胜，放眼凌虚四望宽。

　　宿冈山岩

　　山外连云云外山，云岩古剎谢尘寰。零星木石相牵引，断续藤萝且附攀。避客兔归三窟里，谈禅僧现十方间。浮生因果谁参破，夜半钟声梦觉关。

　　游打鼓山

　　千尺悬崖一隙通，长蛇盘在水流中（志云：秀起海边，势若长蛇）。归云入洞山屏展，破浪回潮海气空。西望飞帆参石佛（志云：西有石佛，舟人经此，鸣金，焚纸钱），南游釆果问仙翁。搜奇恰好三春最，四面拖蓝万点红。

　　凤冈春雨本县令黄家鼎（鄞县）

　　青阳时节雨潇潇，春到平冈景色饶。一抹轻烟迷凤鼻，几行新翠挂山腰。楼头灯火听偏寂，树里人家望转遥。正好栽桃兼植李，恩承膏泽发灵苗。

　　球屿晓霞

　　鲲南天设小琉球，一屿千家水上浮。灿烂晴霞明海市，迷离晓日见蜃楼。绮横平旦飞还驻，名类藩封禁又收。散锦焕文开盛运，孤悬片土亦瀛洲。

　　淡溪月色

　　猪毛山瀑注成溪，溪淡流泉细细泥。为爱风光浮竹筏，最宜月色映沙堤。石矶鱼影秋波浅，茅店鸡声客路迷。君子交情堪鉴此，更深吟过板桥西。

　　赤嵌潮声

　　劫灰已折旧时城，此地仍留赤嵌名。秋夏潮生晴亦涌，西南风定夜无声。残砖遍野疑霞落，新涨平堤带雨鸣。莫道奔腾犹贯耳，引看海宇正澄清。

　　观竞渡本县幕宾蓝山

　　沿堤红粉绮罗香，儿女相呼两岸望。画舫行如驹隙逝，兰桡奔似马蹄忙。棹驰风紧萧声碎，舟过花摇水影凉。人醉菖蒲刚宴罢，家家欢燕出江乡。

　　其二

　　初晴梅雨涨漫漫，夺锦争先景趣宽。柳系绿烟穿画桨，桥迎红粉倚雕栏。歌声喨逐滩声响，舞态浓添醉态看。薄暮人归讴解愠，升平乐事共腾欢。

　　陈明府邀览园花和原韵本邑茂才沈时敏

　　幽赏朝朝对圣贤，莺笙百啭画堂前。梅花赋就声疑石，桂树诗成想问天。一室芝兰真契合，千秋松楮旧因缘。有时不扫披书读，好把芳茵作坐毡。

　　其二

　　不丝不竹集群贤，雅会兰亭又眼前。花亚曲栏筛晓日，竹冲危槛碍青天。筵开金谷月疑醉，阁着滕王序缔缘。难得圣君知敏树，读书兴至草为毡。

　　其三

　　爱菊于今陶令贤，兴豪微笑在樽前。移花接木春生手，谱竹歌兰石补天。听变莺声知换序，情虚莲界怯尘缘。羡君教化心无倦，日日长依皋比毡。

　　其四

　　荛来囿主何贤，末席陪吟未敢前。数本兰花初得地，千竿绿竹欲参天。新蝉声歇移枝宿，小雀飞迟向屋缘。树木树人通一理，何庸长坐虎皮毡？

　　前题（和原韵）

　　明府屏山始下车，讼庭草满肃官衙。消闲雨后篁添笋，遣兴春余柳茁芽。袁粢有怀唯竹石，孟郊预话独桑麻。羡君政简刑清外，栽得河阳满县花。

　　其二

　　武蛮临去已攀车，政绩来莅又早衙。雅兴东篱多菊植，高情比陌尽兰芽。游称汗漫将军第，制待传宣凤阁麻。为报封姨无炽肆，朱旛已竖后庭花。

　　其三

　　善政如今着大车，韩延思过日关衙。吟春得句梅余味，意果名园芋茁芽。雅赏一林风乱叶，幽情半榻雨疑麻。当年盛事传金谷，那若当前艳艳花？

　　其四

　　孰驻香尘油璧车？神君端坐吏排衙。公余静对新蕉叶，退食偶模旧笋芽。布置成蹊黄间白，栽培有道续如麻。游中三昧柳州领，笔底江淹已梦花。

　　其五

　　昨夜丰隆促两车，千苍万绿满官衙。兰亭雅禊穿修竹，辋水奇观看嫩芽。会意当前皆梓泽，游心物外岂胡麻？陪游十首山林咏，最好疏篱带晚花。

　　送陈谅山夫子归福州

　　蛮烟瘴雨一天秋，万里伊人何处求。寄梦休文难识路，写心王粲强登楼。梯云有愿怀孤往，步月无朋感独游。河鲤若能烧尾去，同人契阔漫回头。

　　其二

　　闽山作客怅三秋，千里怀人漫溯游。附骥藩蝇空自忱，从龙河鲤独蒙羞。停车问字侬心切，执管删题君志幽。契阔有时征契合，芝芳亲炙更何求！

　　其三

　　自君托迹凤城中，目染耳濡雨化同。一个葫芦争画样，千行竹叶洵成胸。清吟雅爱非凡品，杰作频挥竟不穷。万里鹏程应奋翼，尔时归去莫匆匆。

　　偕友人游凤山

　　绝巇携朋东郭东，回看海宇夕阳红。云遮远岫阴常润，鸟语深林韵亦空。僮子扫花香在帚，诗人题石藓黏筒。愿君莫漫欺群小，在上高山尚不穷。

　　除夕

　　一年尽此一宵中，爆竹声微间话东。坛酒未干心自醉，炉香已烬颊犹红。神农无药能医恨，韩子有文欲送穷。砌畔好依焚楮俗，钱神枉驾勿朦胧。

　　秋凉本邑廪生卢尔德嘉

　　一年容易等驹光，又值新秋报早凉。三径菊花添爽气，半池菡萏吐幽香。金风飒飒晨初动，玉露霏霏夜未央。静对书灯浑不觉，晓来霜意满山房。

　　秋阴

　　回顾苍茫日影沈，者番酝酿是秋阴。村容黯淡看难辨，山意模糊望转深。未遇云霓谁诈雨，若逢雷电定为霖。来朝天挂羲和驭，照耀黄花满地金。

　　题寗靖王斋壁太常寺卿沈光文（鄞县）

　　修得一间屋，坐来身与闲。夜深常听月，门闭好留山。但得羁栖意，无嗟世路难。天人应共仰，愧我学题蛮。

　　赠海客同知孙元衡

　　头白不须怜，安居已是仙。闲门迟过鸟，孤屿得遥天。潮视盈亏月（潮之大小视月），风随顺逆舶（海风不分南北，去来之舟可用）。此中堪翫世，知有天平年。

　　秋日杂诗十二首

　　八月浑如夏，冰纹枕簟斜。渴虹淹溽署，毒雾莽风沙。破梦无名鸟，伤心未见花。自怜情漫浪，更拟着浮槎。

　　西偏惟落日，东向一烟峦。不爽针盘路，无形铁板关（渡海以指南为信，曰针路。又台郡无形胜可据，水底铁沙为要害云）。鱼舠纷似叶，战舸静如山。深稳成安宅，毋忧海国顽。

　　亦有寄情在，都疑梦里逢。潮生惊战鼓，日尽骇边烽（台郡东面皆山，不见初日，颓阳如烽燧递出，夜深方隐，奇观也）。挟火麒麟飓（海风有若麒麟暴者，风中有火，数年间来，竹树咸焦），摧云傀儡锋（儡傀山时有云气，其番成群，见人则戮）。秋容何处好？千里木芙蓉。

　　诸番多窟宅，深就瘴云安。竹坞疑熊馆，茅居结马鞍。山荒朝猎豹，田熟夜防獾。此是羲皇上，文身似羽翰。

　　信此飘零眼，浮观别异同。四时无正候，百物有奇功。版籍翻稽妇（新集之民，迁徙不常，以有妇者为定户），蛮村浑贱翁（番人贵力食，老则安坐待哺，然每遭凌贱，化之不悛）。糟醨聊可啜，应笑学郫筒（番酒刳大竹酿之，味实不佳）。

　　海国多新意，生涯自不贫。清流环靛户，白水散■〈罒上令下〉人（海白则浅，可渔，纳■〈罒上令下〉饷）。零露龙嘘■〈执上水下〉，油云蜃积鳞（海外露浓如雨，暮云鲜肥）。所嗟铅椠客，风俗未相亲。

　　殊方今乐国，襁负自成邻。饧酿酬田祖，蛮讴赛水神。蓣苗田鹿喜，蔗叶野牛驯（山有野牛，网而絷之，驯以蔗叶）。经术能师古，豳风属此人。

　　秋雨滋篔箨，凄风养莠要。醍醐闲伴少，榔枥野情遥。毂击煎饧灶，樯维煅蛎窑。喧嚣那可息，猿鹤漫相招。

　　物情殊熳烂，问俗竟何如？乐事喧鼍鼓，哀音转犊车。番荒逃火鹿（番藉鹿为粮，惊火奔散，谓之番荒），海熟上潮鱼（岁有鱼逆潮而上，谓之海熟）。生理无妨陋，安恬可瑟居。

　　欲补虫鱼注，徒多玩物情。女禽悬羽息（俗名倒挂鸟），沙蟹寄螺生（蟹生螺壳中）。守拙蟏蛸隐（蛛不张网），争雄蜥蜴鸣（声大如鹊）。大都观变化，蠢蠢只空名。

　　秋宵常独坐，宜树漫相招（善睡之神）。积水光摇动，连林气郁陶。蝠飞迎月露，鸡唱逐风潮（潮上鸡则啼）。引领还空舍，余生本寂寥。

　　回首平生事，心将迹并奇。溯江曾学懒（杜诗：懒心似江水），大江源流，阅历已遍，故追忆之），入海为求诗（又杜句：诗尽人间意，还须入海求）。云水交相适，鱼龙两不疑。还舟无处觅，大火又西驰。

　　上淡水社凤山令宋永清（莱阳）

　　遥遥上淡水，草色望凄迷。魑魅依山啸，鸱鸮当路啼。茅檐落日早，竹径压风低。岁暮犹春意，花香趁马啼。

　　靖台随军入鹿耳门兵马司副指挥施世榜（本邑）

　　僻峤潢池弄，王师待廓清。海门奔兕虎，沙岛靖鲵鲸。壁垒翘军肃，朝暾画戟明。霜飞金雀舫，水潮碧波缨（师入港，水涨丈余，鹿耳门有荡缨，示水浅深）。梐桓火荼列，铃钲鹅鹳成。峰头孤月落，帏帐正谈兵。

　　新园道中巡台御史杨二酉（太原）

　　路转陂头近，平山一线连。野桥低涧水，深竹暗村烟。犬吠花间径，人锄屋后田。不知身异域，疑对武陵仙。

　　阿侯武洛诸社

　　问俗来番社，青葱曲径长。家家茅盖屋，处处竹编墙。牵手葭笙细，嚼花春酒香。知能但耕凿，真可拟羲皇。

　　半屏山本县令李丕煜（滦州）

　　陡然拔地起，半壁凌芳洲。翠色空霄汉，岚光锁绿畴。鸟道暗峰拱，云帆碧海收。影入莲潭水（山下有莲花潭），千年胜迹留。

　　傀儡番

　　汝岂生人类，■〈犭袅〉然乱似麻？文身腰佩箭，黑齿鬓堆花。杯饮椰为酒，崖居穴是家。凭凌山绝顶，夜月数吹笳。

　　二赞行溪戊午举人陈辉（台湾）

　　竹桥平野路，春水涨清溪。风静寒沙阔，烟浓远树低。青芜喧海燕，碧岸叫村鸡。为语南游客，应知慎马蹄（秋雨泥滑，行人难之）。

　　半路竹（地名）

　　客舍春郊里，阴阴翠竹园。冲烟闻犬吠，隔树见莺喧。草绿疑无路，云深又一村。行行车马过，从此近仙源（路近前窝仙堂）。

　　五里林

　　五里林间路，长堤绕碧流。落花春径寂，芳草晚园幽。莺宿依斜岸，凫啼近小洲。绿阴行过处，客邸在溪头。

　　东港渡

　　斜帆临野渡，水涨海涯东。草色连长岸，岚烟聚短蓬。山山春雨霁，树树夕阳红。欲向津头问，桃源路可通？

　　鳖兴溪

　　芦漪人欲渡，几曲鳖兴溪。浅沚飞沙鸟，深蓬叫野鸡。岚横卑湿地，路入水云蹊。应是极南处，村遥草露迷。

　　凤山道中

　　凤岭崎岖道，游人蹑屐行。跻云穿树隙，踏石越浮坪。野鸟半知类，山花不识名。登临望无极，苍莽色纵横。

　　寗靖王祠

　　间关投绝域，遗庙海之滨。古殿山云暮，空阶野草春。鸱鸮啼向客，社宇咽迎人。自立千秋节，英风起白苹。

　　新建文庙恭纪本邑知县宋永清（莱阳）

　　荷香十里地（庙前莲花潭，广十里），喜建圣人居。泮壁流天际，圜桥架水渠。千秋陈俎豆，万国共车书。巍焕今伊始，英才自蔚如。

　　莲潭夜月本邑廪生陈文达

　　清波澄皓月，沈璧远街空。山影依稀翠，荷花隐现红。潭心浮太极，水底近蟾宫。莫釆菱女，携归绣幕中。

　　半屏列嶂本邑生员卓梦釆

　　东南多胜境，郭外列高垣。乍觉岚屏展，应知嶂画难。雾崖披半豹，冰岭裂层峦。玉笋形全肖，芙蓉影似刓。仙鬟欹汉表，佛髻缺云端。岂少为山篑，偏宜侧面看。开窗疑隐现，排闼杂青丹。蜡屐如堪涉，登临纵大观。

　　避寇鼓山（辛丑贼陷县，予逃鼓山避祸，匝月乃归）

　　四野尘氛起，城头鼓角暄。欃枪纷市井，荼火乱乡村。糇橐头为戴，衣牵媪负孙。河山应不改，心迹向谁论？煮茗防烟沸，入深畏鸟言。见几宜早蹈，知避远于樊（贼强迫予，不赴，避祸而逃）。

　　遁迹鼓山里，倒颠历险巇。径深岩作牖，洞曲石为楣。钻穴眠蛇蝎，愁宵伴鹿糜。干戈人梦息，醒醉寸心知。掬水常携月，闻声最恶鸱。釆薇非我志，聊以乐清饥。

　　诛茆巢栖处，逍遥物外天。茑萝常绊枕，狙猱欲偷筵。烽火关山隔，咆哮梦寐连。无心看野鸟，洗耳听幽泉。煮石坚仍在，敲诗记罕全。夜深岩气静，长抱白云眠。

　　世途多棘刺，吾欲向谁亲（时友有从贼者）？高卧为长策，孤栖是逸民。洞虚花写影，树静月窥人。趺坐如禅相（山中惟席地而坐），爨虚未我贫（绝粮两日）。食鱼羞看铗（山下即海，同逃有能捕鱼者），漉酒好将巾。始觉书生拙，空怀百战身。

　　延伫步疏林，清风吹敝襟。山高岚易暝，洞隐气多阴。世事浑如幻，静观不昧心。君恩沧海阔，乡思白云深。蜩沸凄人耳，蝣浮笑我今。何时天雨降，庶得靖嚣音（山中居匝月）。

　　鼓山八咏庚午举人卓肇昌（本邑）

　　秀峰插汉（高数百丈，锋锐绝秀，拱照学宫）

　　■〈厂外赑内〉赑连天耸，巍巍郁翠峤。插锋凌泰岳，俯视渺么么。坐石霞生岫，踏蹊虹作桥。松梢频碍月，鸦背欲干霄。天半来归袖，云根下晚樵。置身亲斗极，沧海一浮瓢。

　　石佛凌波（石佛屿在鼓山西，屹峙海中，如石佛）

　　突兀海中石，群瞻西竺人。崚嶒天外现，仿佛如来身。佛顶云生髻，伽跌草作茵。千江明月夜，三岛碧波春。常以杯为渡，浑疑鹫是真。自心法本有，奚必问诸滨？

　　鸡屿夜帆（鸡心屿在鼓山门中，港湾曲折，两旁峡峙，中容舟楫往来）

　　海门清寥泬，轻棹欲杭之。月映鳌头落，流分燕尾支。回帆挝听鼓，潜壑容探骊。宵静伋心迥，舟摇嶂势驰。村光遥望渺，归思度湾迟。唱罢金鸡晓，伊人水一涯。

　　斜湾樵唱（斜仔湾曲径纡回，石岚松阴，樵人憩息，景绝幽折）

　　忽听樵子唱，踯躅下前山。几田斜峰乱，一肩落日还。轻风闻远浦，清响度花湾。袅袅莺频和，泠泠石点顽。行歌聊自适，笑士不如闲。试问家何处，白云屋半间。

　　元兴寺钟（元兴寺在山坳，景绝幽净）

　　丰山霜后彻，缥渺白云陲。地净音偏回，山深响觉迟。潭龙听讲罢，枯衲坐禅时。清夜寒猿泪，闲敲画舫移。经廊残月冷，和雨度声悲。不寐发深省，花宫露满墀。

　　石塔垂纶（石塔屿孤立海岛，渔舟停泊，坐钓于此）

　　石塔凌波起，矶头棹几竿。沙明鱼认饵，影落水浮峦。太乙舟初泊，任公钓欲残。半钩入坐月，绝顶夜忘寒。好乘长风破，剧怜独茧难。烟霞聊寄傲，即此是严滩。

　　旗滨渔火（旗后山舟楫停泊，渔家历落）

　　旗滨泬寥夜，渔火满沙洲。风渚荧荧乱，星船点点秋。疑珠鲛欲泣，高烛蜃为楼。二岛辉珊树，五花漾翠虬。光摇平野阔，影入大江流。客梦中宵永，残灯古渡头。

　　龙井甘泉（龙目井在山麓，天然石井、石窍，甘泉长流，大旱不涸，祷雨极灵）

　　冰井甘于醴，涓涓万斛泉。玉矶喷雪碎，石乳撒花溅。蟹眼千寻滚，龙澌百丈渊。茶珰烹活火，药鼎沸松烟。金鲤泝流跃，苍骊抱月眠。嘘云征有象，洒润遍桑田。

　　龟山八景

　　龟山当凤城中，石秀山青，猿啼鸟语，花月芳辰，景物堪娱，诚邑中胜概也。予教书院，傍山之麓、寻幽挹胜，相赏特深。爰就所见，发为题词，或毋至山灵笑人寂寂耶？

　　山岚曙色

　　曙色山逾迥，层层映翠螺。浮岚微影动，排闼送青过。宿雾松梢断，苍烟树杪拖。仙鬟妆罢哓，玉女镜初磨。气似添朝爽，客犹带夜皤。遥知蓬岛里，瑞霭更如何。

　　层岩晚照

　　蜡屐方凭陟，桑榆坠郁华。夕岩浮隐见，紫气映参差。倚槛余残影，开窗欲焕霞。山将图乍卷，人自望中赊。翠染蛾眉黛，红攒佛髻花。不愁风景晚，返照正无涯。

　　雨中春树（龟山树本秀茂）

　　名山多杂卉，蓊荟忽蒙蒙。树落苍烟外，春飞细雨中。隔枝蛩语别，喧雨鸟音同。鹤入松梢雪，莺翻叶底风。干黏苍藓润，翠滴碧潭空。渭北春光早，万年色正融。

　　疏林月霁

　　皓魄秋霄迥，千林漾影妍。几重深浅树，万里泬寥天。照委桃腮腻，塞筛碧筱鲜。恋花残蝶梦，栖树睡禽仚。林气微风动，苔华带露湔。冰壶莹彻里，普照正无偏。

　　晴峦观海（山顶见大海）

　　绝顶晴峰陟，遥瞻碧海迎。川光山上涌，巨漫望中生。浑似凌天汉，依稀接玉京。坐云看变化，观水悟清明。沙鸟孤飞尽，归舟一抹横。缈缥无尽处，从此达蓬瀛。

　　古寺熏风（寺在山顶）

　　朱明蒸溽暑，香剎度熏风。习习生阿卷，徐徐过院东。篆烟香泛袅，优钵影飘融。送雨飞遥浦，将云度旧丛。携笻披老衲，曲径扫奚童。解愠欣康阜，瑶阶谱舜桐。

　　登峰野望（山峰一望郊原，历落绝趣）

　　瞥见郊原迥，攀跻独造巅。荒村团翠绿，平野乱风烟。数点凌霄雁，几行冒雨犍。井疆纷姓氏，熙皞绘山川。古道长杨里，归舟落照边。置身亲斗极，兴会觉悠然。

　　寒夜啼猿

　　寒夜声俱寂，穷猿擢老枝。群欢歌和汝，孤调唳凄其。鸣晦知心渺，冲寒顾影危。好吟催梦短，悲思度更迟。弄笛留遗韵，赐绯或待期。啸啼聊自适，长伴商山居。

　　暮春游元兴岩（岩在鼓山之麓）

　　招提南郭外，乘兴爰相于。岚气青逾迥，川光碧漾潴。化城团竹里，香剎绕春余。优钵昙心净，坞云梅影疏。酒香诗弄胆，归暮月窥予。携手问津处，一竿人钓鱼。

　　过朝天岭（离县三十里，岭绝峻）

　　不识朝天路，天门半面遮。白云驱马犊，僻坞跃鱼虾。出谷飞烟薄，穿林度日斜。崖崩迂客路，木落见人家。野鹜喧秋壑，山桥枕浅沙。前村乌&9093&熟，呼酒且须赊。

　　兰坡岭晓发

　　掷躅兰坡岭，独行无我群。鸡鸣茅店月，人步碧霄云。野树苍烟断，残更古戍闻（岭上有戍塘，早行尚闻漏声）。斜岐鹿迹混，晓色马头分。远渚纷渔火，荒村杂吠狺。旅人停过轼，曙气正方昕。

　　石塔屿庚午孝廉林大鹏（本邑）

　　峋嶙沧海岛，石塔斗飞泉。云湿人犹在，树欹鸟共仚。平郊迷极目，远水欲浮天。潦倒高謌后，名山是夙缘。

　　鹿耳门夜泊辛酉拔贡施土膺（本邑）

　　寂寞江干暮，长樯漾碧危。湖平宵气净，戍僻漏声迟。孤客停桡处，晴川独棹时。静观星斗阔，却笑水云私。一苇无涯系，双凫似我知。钟声峰外尽，数问夜何其？

　　登屏山本邑廪生钱时洙

　　徙倚从苔径，白云盈我衣。新花开欲遍，啼鸟散还飞。笑逐山光入，醉携春色归。更余幽兴在，淡尔发清机。

　　晚登龟山本邑廪生陈元荣

　　翠竹与松阴，千江一月沈。峰高云有意，树静鸟无心。烟火城中望，僧徒洞里寻。岚光浮欲滴，最好是疏林。

　　龟山观涛本邑茂才陈洪泽

　　汤汤无畔岸，入望势难收。没树疑浮芥，襄陵不办邱。障川须大力，作楫藉谁优？愿得长风借，言观破浪游。

　　宿鼓山寺明经陈文炳

　　香剎凭游览，寻幽夜未归。松阴技拂盖，谷转石当扉。卷幔天河入，开窗月露微。梵音迎漏彻，旅梦觉醒违。古树生秋色，层岚吐夜菲。浑疑天路近，科坐白云依。

　　莲潭荷雨监生庄允义

　　绿渚幽芳袅，芰荷似解人。雨酣腮靓腻，露浥蕊沾匀。娇滴红颜妒，香过画舫频。疏枝然火齐，密叶护禽身。水面拖轻粉，花须净拂尘。迷离烟水渺，婀娜倍伤神。

　　鼓门夜泛本邑茂才柯汝贤

　　打鼓门中泛，纡回水两岐（门中有鸡心礁分流）。平湖山倒影，古树鸟啼枝。湾曲风多换，岭高月出迟。鸡声泉落峡（鸡心礁绝险），龙睡客探骊（龙目井石乳流甘）。瞬息谯楼近，崚嶒古剎危。几曾沧海望，气象万千时？

　　春登鼓山本邑茂才卓云鸿

　　不识溪山路，溪山欲买春。日回山有影，风远竹无尘。除地平施榻，攀条侧挂巾。树阴浮石润，柳色渡江新。香茗临流品，闲禽对我亲。醉携明月下，不见月中人。

　　泛舟莲潭赏荷花陈洪圭

　　丛妍呈绿渚，烟景缀花朝。沦皱枝微蘸，波光影细描。落英鱼认饵，浮叶蚁为船。浥露斜偎岸，迎风弱俯桥。低垂香欲滴，回映态如招。延伫寻芳处，婀娜入短桡。

　　宿淡水草舍对竹本邑生员钱元煌

　　草庐亦已陋，有竹便堪留。疏处可通月，寒时易感秋。烦嚣入夜静，空翠一庭流。羡尔多高致，悠然学子猷。

　　登屏山遇樵者

　　自有开山斧，何愁荆棘迷。烟霞挑不尽，风月手相携。看奕非逃世，行歌莫恼妻。那堪赓伐木，幽谷听莺啼。

　　观音山寺本邑廪生钱元扬

　　曲折循幽径，中峰信可观。涧河纡以旷，松石邃而寒。禅定花香异，机忘鸟语欢。如何窥道意，夕照有遗丹。

　　万丹渔村监生史廷贲

　　自与鱼虾侣，敢辞烟雨迷。携群谋作室，聚落半依堤。短棹横天上，长竿挂月低。丝纶随手结，莫笑此卑栖。

　　竹溪寺本邑生员林青莲

　　治竹寻僧院，傍溪叩佛堂。溪回水自曲，竹密山亦凉。供客三杯酒，参禅一炷香。听谈心未倦，溪竹已苍茫。

　　太平岩夜归监生方文雄

　　酒醉诗成后，山钟迫晚归。岚烟千嶂隐，灯火万家微。放足随高下，忘机任坦巍。明朝如有意，相约莫相遗。

　　桐花兴化广文施士燝（本邑）

　　嘉卉向荣日，翘翘百尺桐。阴浓金井北，蕊缀玉楼东。未绽离离乳，先攒六六丛。龙门看似霁，焦听净于穹。花茜三春暖，凤翻五色风。菶萋应待翙，梓椅谩夸同。

　　凤仙花府学贡生李雰

　　道是仙家卉，亭亭向座隅。纔惊花缀凤，翻见蕊凝珠。色逞秋容好，烟浮暮霭敷。邻家小儿女，纤手爱涂朱。

　　观音竹台防同知张若霳

　　跌坐伽陀石，清筠自古今。虚中成净业，劲节印禅心。绿染菩提果，声含檐卜林。半规新月上，妙义正堪寻。

　　金瓜茄

　　不是东陵种，篱间别弄辉。冰纨澄夏簟，黄绢翦秋衣。承露鹅儿嫩，迎风杏子肥。依稀明月下，疑自凤池归。

　　向日葵本邑廪生陈元炳

　　韶光归溪苑，葵色丽江浔。欲壮三春景，长倾一片心。日烘舒蕊赤，霞茜缀茎金。拨雾迎朝霭，披星送夕岑。脚根犹自卫，尘翳漫相侵。倘得依丹陛，输诚在寸忱。

　　石榴花陈洪生

　　蕤宾初应律，安石丽榴花。雨染红疑蘸，日烘色倍嘉。煌煌枝似火，烁烁蕊侵霞。眼着朱阑耀，辉连赤玉夸。丹房标石苑，绛种忆张槎。摇曳堪凝目，陆离映翠华。

　　老来娇监生方文雄

　　吐艳群芳里，奇姿异凡苗。朱颜临紫气，丹脸夺红标。态似鸡冠秀，体如马荇妖。虽无香馥味，老大转生娇。

　　刺竹

　　参差抽紫翠，蓊郁自成林。解箨呈圆相，横枝挺棘心。节高尘不染，刺盛槱难侵。摇曳秋风里，潇潇满径阴。

　　凤山八景

　　凤岫春雨巡台学道觉罗四明（满洲）

　　高张凤翅接天遥，好雨霏微淑景朝。带露沾濡高下陌，随风激荡去来潮。山家药笱肥今日，小阁琴书润此宵。寄语莎庭贤令尹，溥将膏泽慰清寥。

　　泮水荷香

　　新荷出水古钱同，吐蕊迎秋曲槛东。芳气半涵斜日净，清标一抹晚霞红。浮沉微袅疏疏雨，掩映轻翻澹澹风。欹影頖宫无限好，何须泛艇涉江中。

　　琅峤潮声

　　蜈蜞岭畔峙灵鳌，极目苍茫激怒涛。万派腾空天共远，四围掀浪岳同高。人疑海若吹龙笛，我笑天吴奏玉璈。勘破升沉多类此，鹭鸥偕予乐淘陶。

　　冈山树色

　　石秀冈峰木向荣，猱升鹭宿有余清。日临古干苍虬象，风拂新条佩玉声。忆我也曾拖小屐，阿谁尝复识殊名？清航遥指葱茏处，绝胜王维昼里行。

　　翠屏夕照

　　一峰屏立碧摩空，远峙苍茫返照中。残彩参差同冷烧，余光缥渺逐回风。林泉彻处疑霞罩，岩壑辉时类锦丛。绝胜朝来饶爽气，携笻周顾乐无穷。

　　丹渡晴帆

　　片帆遥挂晓风寒，划破丹溪雪浪宽。高下势凌云鸟路，■〈氵公〉洄影倒荻芦滩。烟生隔浦迷兰棹，雾锁长空失鹢翰。六载饱谙尘海味，愿言西渡控归鞍。

　　淡溪秋月

　　谁沐秋蟾潋滟生，海边群动息喧声。远停林薄冰壶洁，近浸寰瀛藻镜清。鲸眩钩沉争欲避，鹊逢轮度共为惊。舟人若问桃源路，夜半缘溪千里明。

　　球屿晓霞

　　孟阳佳句写疏棂，刺眼晴霞散作屏。山色照来千仞碧，波光蒸出万重青。轩轩似欲熏鳞翼，冉冉如将炙凤翎。圣治光华朝彩焕，普天群祝万斯龄。

　　凤岫春雨本学广文朱仕玠（建寗）

　　岛山东去海天遥，春至空蒙暮复朝。气动蛟龙初起蛰，声添螺蚌正乘潮。潇潇余响纷传幄，淰淰轻寒镇入霄。羁旅有情谁遣此，短檠兀坐伴孤寥？

　　泮水荷香

　　心许池间鸥莺同，朅来羁迹海天东。鸭头波起无边绿，莲子花开异样红。圆盖响多传急雨，高茎香暗递微风。剧怜下马清晨望，万迭彤云入镜中。

　　琅峤潮声

　　欲向三山访巨鳌，琅峤岛外雪翻涛。何当一夜寒声壮，正值千崖秋气高。屡讶冰夷来击鼓，底须董女下鸣璈。年来局蹐辕驹似，欲仗余波洗郁陶。

　　冈山树色

　　海边岛树自敷荣，根浸沧溟荫愈清。高干排云涵蜃气，疏林漏月送猿声。实殊华夏何曾见，种别图经不解名。极目遥天青未了，长年迢递送人行。

　　翠屏夕照

　　屏山突兀映高空，树色山光入望中。一抹寒云开夕照，千竿疏竹动秋风。牛羊点点归茅巷，鸟雀啾啾下枳丛。欲唤郭熙无处写，纶巾相对意何穷！

　　丹渡晴帆

　　万丹溪水半篙寒，绝爱蒲帆一幅宽。向夕依依浮极浦，凌晨叶叶下前滩。青鱼大上时随影，白鸟低飞屡拂翰。来往行人频唤渡，沙头长是驻征鞍。

　　淡溪秋月 

　　一片冰轮海上生，淡溪秋水寂无声。长悬碧落何曾异，每到秋期分外清。浅渚惟闻寒蚓吊，疏林时有夜乌惊。感传龙伯知何处，便欲垂纶趁月明。

　　球屿晓霞

　　朝来红紫射窗棂，海上明霞绚锦屏。远映三山鱼尾赤，高烘孤鸟佛头青。光浮渊谷时横脊，影照鶢鶋欲晒翎。安得日餐成五色，从教驻算百千龄？

　　凤岫春雨庚午孝廉卓肇昌（本邑）

　　寒山突兀千仞跻，春雨微蒙望欲迷。别浦参差描远近，乱峰苍翠浑高低。鸟吟岩谷初晴树，人话溪桥落影西。翘首极天仙岛外，渺缥飞处五云栖。

　　泮水荷香

　　数仞宫墙映碧渠，曲塘清澈涨芙蕖。炎嘘玉蕊晴波现，香袅蜂须日照初。翠袖惊寒浑欲睡，红衣待晓卷轻舒。亭亭仙子凌烟渺，解语还看如不如。

　　琅峤潮声

　　海天奇巇郁崔嵬，鼍鼓逢逢何壮哉！疑是桃花初破浪，殷然地轴乍奔雷。声嘘蝶蚱寒孤岛，气荡蛟龙映雪堆。悟得化机无滞处，乘除消息漫相猜。

　　冈山树色

　　冈峦盘曲乱峰堆，翠色青苍望几回。药圃橘红谁试啖，仙园桃熟客偷来。花传那子何曾见，种别风流异样开。欲问偓佺携手处，数声樵唱水云隈。

　　翠屏夕照

　　瞥见山光展翠屏，熹微岚气傍昏冥。参差掩映松杉色，点缀糊模鸟兽形。影落闲云仙髻渺，山回残照佛头青。何当半面绘图设，翘首无由问五丁？

　　丹渡晴帆

　　泬寥丹港渡声齐，极浦苍茫望欲迷。一苇凌空寒浸月，片帆斜映浪平堤。白云深处桃源路，绿树丛中花县西（万丹在县西三、四里）。岛上渔人归去晚，参差残影落峰低。

　　淡溪秋月

　　一泓澄澈隐沙洲，月色泠泠泛碧流。光浸潭空星斗阔，寒冲夜气荻芦秋。步溪应有怀三笑，垂钓误看落半钩。可是若耶清迥处，诗人添得思悠悠。

　　球屿晓霞

　　琉球孤岛屹天池，霞蔚华腾若木枝。蓬峤陆离辉贝阙，金波滟漾卷朱旗。彩纹乍烘鸡屏舞，糺缦方浓鹤氅披。此去洪崖应有伴，朝餐五色换仙饥。

　　凤岫春雨戊午孝廉王宾

　　翠岫嘘云暖，青岚送雨春。三阳开泰象，万物畅生辰。既是歌王政，知时颂帝仁。更疑仙雾里，犹有九韶陈。

　　泮水荷香

　　熏风吹泮水，荷芰发清香。澹荡烟波里，氤氲台榭旁。敢夸君子质，幸藉圣人光。尚愿扶摇力，微馨献玉堂。

　　琅峤潮声

　　水阔烟生雨，涛高浪作声。震翻琅主峤，环拱凤山城。不藉冯夷力，能教海若惊。乘秋长一望，绝胜广陵情。

　　冈山树色

　　郁郁（积也）千寻树，葱葱大小山。影移沧海里，色射碧云间。清柳秋雕质，松杉雪老颜。折枝如不弃，躐磴敢辞难？

　　翠屏夕照

　　紫气含残照，流霞映翠屏。海波原自碧，山色向来青。隐见蛟龙窟，虚无鸟兽形。余光难极目，直欲上天廷。

　　丹渡晴帆

　　济川求作楫，渡海自扬帆。风起浮云卷，潮平落日衔。赤分君子胆，红映美人衫。蓬丈诸夫外，方舟愿一监。

　　淡溪秋月

　　淡淡沧海夜，落溶皓魄秋。浪平光不动，波澈影同浮。画黛何劳镜，收鳌可当钩。清时无一事，对酒且优游。

　　球屿晓霞

　　沧海藏残月，青山出晓霞。松门增景色，荻岸带光华。似雾堪文豹，非霜自润花。更看红湿处，球屿万人家。

　　凤岫春雨本邑茂才黄梦兰

　　台南锺凤岫，雨送及时春。水德沾濡盛，土膏润泽新。天晴苞起瑞，云散彩无尘。为报西畴急，更占霭吉人。

　　泮水荷香李邑茂才柳学辉

　　一湖莲水泮，气味夺芹香。似放濂溪种，应分大士芳。至人禋祀地，君子溯洄方。最是扶舆力，馨闻直荐王。

　　前题生员谢正华

　　海国多奇卉，莲开待腊霜（台地荷花，腊月尚开）。池塘初梦草，菡萏已成房。藕带芹泥绿，叶翻泮水香。扶舆佳气萃，大地焕文章。

　　前题本邑茂才柳学鹏

　　绿荷生曲沼，出水远闻香。外直无枝节，中通自秘藏。风过熏碧岸，雨滴碎银塘。味带清泉迥，流随玉液芳。屏山澄翠影，泮壁映余光。寄语涉江者，田田莫滥觞。

　　琅峤潮声本邑廪生陈元荣

　　空斋寂寞暮，琅峤涌潮新。硖险疑迷渡，声嘘乍报春。雪山堆日暖，鼍鼓喊沙垠。度雨寒螺蜃，微飙动甲鳞。海门奔似马，仙岛净无尘。独有江湖客，偏惊梦里亲。

　　冈山树色本邑茂才柳学鹏

　　蔚然呈秀气，树绿满冈山。晓谷轻烟锁，青林薄雾关。交柯如斗翠，密叶转怡颜。

　　掩映晴川景，参差曲径湾。技疏秋欲老，干古月来闲。凭眺如堪涉，云梯望可攀。

　　翠屏夕照

　　残阳当返照，紫色满山屏。石壁含余耀，层崖入暮青。光连双翠岱，影倒小邱亭。树色看明灭，岩光入渺冥。残烟闲度晚，归鸟倦舒翎。可是关荆画，披图映曲棂。

　　前题本邑茂才黄梦兰

　　日落沧江好，挥戈射翠屏。半规谁点缀，孤嶂独娉婷。残照浮金镜，斜阳篆玉硎。闲来欣晚对，凭几拾余青。

　　丹渡晴帆柳学鹏

　　苍茫丹港阔，一叶桂云晴。棹击清波碎，帆悬晓曙迎。扬风随曲水，驾浪鼓层浤。舳映残烟净，窗含半月明。停桡芳草陌，轻渡落猿声。认得津头路，兴怀万里情。

　　前题本邑茂才苏潮

　　玉宇清如洗，孤航泛碧宫。一泓秋水迥，几度薄飔融。别浦疑浮鹫，闲云落远鸿。舟驰纹皱碎，舵转岸西东。玉杵村催月，邻腔客坐风。津头烟火里，城阙有无中。

　　前题本邑生员陈洪泽

　　万顷波涛涌，飞帆泛远空。迷离烟水里，缥缈有无中。席挂前山树，歌闻别浦风。舟从斜日渡，人自碧霄逢。一苇疑难即，千层望不穷。盛朝清晏候，雀蠲任西东。

　　淡溪秋月陈元炳

　　截肪澄碧汉，溪色净深秋。淡池光拖练，轻沈渚浴鸥。野平辉遍积，寒浸碧筛流。宵尽天香落，波摇兔影浮。几重深浅树，一抹荻芦舟。骚客言归去，空潭落斗牛。

　　球屿晓霞本邑茂材蔡江琳

　　海外生奇巇，球峦映晓霞。吐光争绣轴，悬彩斗红纱。片片流丹染，层层紫色遮。佛头青未了，仙岛翠交加。糁树辉连绮，蘸峰映郁华。方知霄壤阔，浮岛望中赊。

　　冬夜八首本邑附贡黄文仪

　　风起寒涛响，霞拖远岫明。暮烟埋野树，夜月照山城。酒后诗情在，花前道气清。石床趺坐久，掩卷听钟声。

　　一池新水碧，万点夜星明。境静风敲竹，檐虚月照楹。牢牢花犬吠，唧唧草虫鸣。宝鸭频添炷，铜壶漏二更。

　　嚼雪题新句，焚香净客心。天寒烟较重，云暗夜来深。天冷茶声歇，衣单露气侵。孤灯人寂寂，聊写静观吟。

　　清磬一声外，频敲数韵诗。雪香梅暗吐，山回月来迟。风起帘波动，更深露气滋。检书烧短烛，红影照离离。

　　月暗山无影，叶垂露有光。墙边梅吐白，篱下菊开黄。斗酒娱寒夜，疏帘怯晚霜。挑灯红落烬，趺坐看金刚。

　　铜漏频推箭，银缸落尽煤。寒侵三径雪，烟重一技梅。酒酌卜萄绿，茶烹瑞草魁。晨鸡三迭唱，晓色向东开。

　　江星云外落，海日地中来。水碧浮天镜，霞红照玉台。几株枫树雪，数朵陇头梅。报晓钟初击，霜寒落叶豗。

　　雪黏千树白，霜染一林红。星落花垂露，更残雾卷风。板桥苔路滑，海屿日华融。世界劳生事，乾坤任转蓬。

　　梅

　　浅水晴沙外，烟笼一树梅。香浮风韵细，魂度月华来。半点无尘到，疏枝带雪开。琴心如可写，清梦共徘徊。

　　孟冬二十九夜作

　　云暗风疏候，星明月晦天。松涛连夜响，竹树起寒烟。石砌虫鸣急，霜篱菊尚鲜。垂帘宵独坐，睡去梦魂圆。

　　清闲

　　吸取清华露，如斟绿玉琼。心空秋月白，兴阔海潮生。欲与梅为友，常随鹤作朋。偶来松树下，侧耳听莺声。

　　夜雨

　　细雨萧斋夜，寒毡冷似霜。地炉频煮酒，倾尽一壶觞。展卷翻细帙，挑灯对短章。文坛灵不抿，剑气吐光芒。

　　醒来

　　屋角云堆墨，江阴日坠红。天低垂岸阔，树暗觉烟笼，炎地寒无雪，疏林籁有风。月高惊梦起，两鬓乱如蓬。

　　月隐江天树，风吹海国云。断霞成散绮，归雁带斜曛。枫落千山瘦，潮平两岸痕。氤氲香满座，雅爱爇思闻。

　　暮色苍然来，前山雾气埋。冷风侵暖榻，淡月照高台。独鹤云边至，孤鸿海上回。岁寒珠树好，留汝共徘徊。

　　睡觉思懵懵，空山响夜蛩。湘帘筛淡月，竹树战悲风。鹤岂离矰缴，鸿应脱网■〈冖八童，上中下〉。乘桴如有意，一叶任西东。

　　夜泛莲潭

　　月色随波涌，云阴落地流。水澄千里镜，天净十分秋。鹓鹭飞芦渚，凫鹥立浪头。濯缨方自适，随意泛渔舟。

　　凤山八景

　　凤岫春雨卓梦釆

　　高冈肖凤独巍然，景色偏宜春雨天。云暗丹岩迷翠黛，风翻绿叶带轻烟。鸟吟前谷初晴树，松入寒潭落乳泉。布谷催人耕未了，乱风声度渭桥边。

　　前题本邑明经柯廷第

　　岫耸东南万里遥，况当霢霂傍春朝。丝飘木末银花碎，响落松涛穴气寥。微雨过时生众沸，白云飞处有人樵。凭虚不尽烟霞想，漫付关荆仔细描。

　　前题本邑茂才林梦麟

　　丹凤飞来寄海滨，青郊蒙雨碧峰新。人烟树色遮全断，水影山光望未真。欲写天池五彩羽，已分帝阙万家春。遥看霁后平畴上，点点清流泛碧银。

　　泮水荷香卓梦釆

　　泮水天然十亩塘，亭亭菡萏映宫墙。月明花下香初袅，雨落潭空藕乍长。绿叶醉风惊鸟梦，澄波坠粉漾鱼忙。幽芳一点无尘到，况是冰壶夜气凉。

　　前题癸酉副榜陈思敬

　　悠然相对可忘言，指点沙鸥与水鸳。月下亭亭才伫立，风前落落自翩翻。扁舟轻载绿阴满，短袖时携香气温。胜地有怀频眺玩，未须釆釆涉江垠。

　　前题监生柯锡珍

　　苍茫曙色远凝烟，雨后空潭更洒然。鱼逐翠开惊出水，鸟衔香去泝流泉。花间脂粉浓还淡，叶底珠玑碎又圆。此地兴怀多逸致，好将诗笔赋田田。

　　前题钱元扬

　　方池十亩尽荷花，胜赏应怜此地奢。岸影涨红疑烈火，水光回映想流霞。清能拔俗临风远，色不因人带日斜。解道禅心无住着，轻芳送入野人家。

　　前题林梦麟

　　北郭闲行泮水长，遥看菡萏舞风香。山开翠幛常留影（半屏山在泮池左），腊尽红衣尚斗妆（台地荷花至腊尚开）。新叶半遮当草鹭，高茎深隐釆莲航。最欣堤畔寻归路，无那清芬欲染裳。

　　琅峤潮声癸酉孝廉谢其仁（本邑）

　　琅峤壁立海云生，山尽东南水一鸣。沙马（山名）时闻金铁响，仙人（山名）常听雨雷声。乘潮舟楫安无恙，息浪鱼龙卧不惊。极目汪洋环岛屿，沧洲天外忆蓬瀛。

　　前题漳州广文张士箱

　　琅峰耸出碧云空，俯撼流波势更雄。日影随潮寒欲曙，松声卧海午生风。依稀雪涌浮天外，恍惚雷轰到耳中。自是圣朝恩泽溥，河清共庆九州岛同。

　　前题林梦麟

　　南峰双峙海门开，尽夜波涛卷地回。雄似平沙奔万马，骤如阔汉殷千雷。鸣樯已见风当劲，吼汕先知雨欲来。常向长松高枕卧，几番残梦为低徊。

　　冈色树色谢其仁

　　耸翠层峦崎海东，青山奇胜画图同。千岩缭绕低枝雾，万壑参差古木风。阴覆砺房（山上有蛎房）迷断壁，色幽桔树蔼晴空。高人谩说樵薪事，石径荒凉野草芃。 

　　前题卓梦釆

　　大冈山畔小冈连，翠色苍茫欲接天。石洞云关闲去鸟，丹枫乌&9093&半残烟。染成玛瑙蘤疑■〈剩，贝代月〉，削出芙蓉火欲然。揽胜游人临绝顶，几回摇曳为谁牵？

　　前题林梦麟

　　苍苍云水望中深，耸拔冈山百尺岑。暮霭晴岚匀着色，洞烟湖雨合成阴（上有古洞石湖）。每因觅橘青迷眼（旧传山有橘树），常欲问樵绿绣襟。闻道仙人曾种药，良方拟向古樛寻（仙人种姜可疗百病）。

　　翠屏夕照

　　花县东环一岫青，晴光晚色映郊垧。耸辉晶壁悬云障，列灿图书展画屏。宿鸟投来斜点影，浮烟飞处淡留形。登临为爱清辉好，几度归迟欲戴星。

　　丹渡晴帆

　　欣逢海峤庆安澜，曲岸津开翠色丹。片幅轻帆依日脚，数声唤渡入江干。渔舟市远撑篙急，客棹风清系缆宽。独怨西归偏我靳，乡关怅望碧云端。

　　淡溪秋月

　　玉兔娟娟碧水悠，波光万顷映沙洲。声归长寂溪原淡，气有余清月带秋。泛棹浑忘身在世，行吟只受魄吞喉。尘心对此全销却，半点繁华更不留。

　　前题谢其仁

　　荡漾深溪一镜生，天光霞彩共分明。琼楼泻影含波净，金阙流辉浴水莹。逐浪锦鳞吞月色，宿沙鸥鸟警秋声。渊渊参透真消息，莫负当前景物清。

　　球屿晓霞

　　东洋砥柱号琉球，成绮朝霞灿小洲。光照赤山祥气蔚，红蒸丹港锦文浮。扶桑日出含精射，沧海云生擘絮收。熳烂烟波缥缈际，澄台占史一迎眸。

　　前题林梦麟

　　屿如蓬岛水中浮，晓曙霞生万仞头。紫映朝阳遮碧汉，红辉苍海染丹流。烧山树火晨初放，濯锦江波夜未收。拟望凝台风又左，金光满棹送归舟。

　　斋中闲居本邑附贡黄文仪

　　茅屋萧然静不哗，幽居何物作生涯。数枝黄菊闲时酒，一炷清香醒后茶。妙理细观如有悟，狂吟无意学名家。寻诗写兴供吾乐，入夜梅梢桂月斜。

　　绿树侵檐竹绕庐，萧然还似野人居。霜棱梅吐千条白，露冷枫飞几叶疏。雁阵冲寒过极浦，雪花带雨落前除。地炉松火钟敲夜，斗酒孤灯读汉书。

　　冬景八首

　　一窗冷雨裁诗夜，半壁青灯立雪时。风送涛声来枕畔，烟笼春色上梅枝。茶烹活水珠跳急，炉爇名香雾袅迟。醉意陶陶聊自适，琛情间寄几行诗。

　　黄花无语解含嚬，绿酒多情惯醉人。枕上梦魂频化蝶，壁间剑气未埋尘。冲霄老鹤云情在，傲雪寒梅雨意新。莫怪空山零落尽，霜严谁是后凋身？

　　月来日往成今古，物换星移转岁年。一片闲云空里色，千林落叶晚来烟。风光共道如流水，世界谁知似芥船。夜静涛声闻汨没，琴情妙入伯牙弦。

　　静里方知宇宙宽，匡林梦觉意闲闲。逸情聊共青云远，幽兴贪看夜月团。山意冲寒梅破蕊，岸容带雾聊凋残。芳心未与年俱尽，且醉流霞待鹤还。

　　寒风吹送晚来潮，水意云情入望遥。雪满空山人独立，霜凝老干木初凋。遐心寄与云边鹤，韵事闲听月下箫。想到江头烟雨里，野梅应放玉千条。

　　烟锁寒山睡未醒，鸟飞绝迹悄无声。遥看零落疏林外，犹带苍红石发萦。雨雪霏霏催岁暮，梅花泛泛迫诗情。年来世事浑忘却，重订江鸥旧日盟。

　　倚栏日日看云行，风动疏林鹤梦惊。旷野萧条晨雾重，江村冷寂暮烟生。绿落苔枯山露骨，冰坚地冻水无声。铅华剥尽天涯色，松柏留青老气横。

　　潮落沙堤暮雨阑，排空雁字拂云端。一天冷月三冬景，两岸寒涛万顷滩。雪蕊散时天欲晓，霜钟声寂漏初残。整衣默坐鸡三唱，炉火香清爇紫檀。

　　寄兴

　　知音千古本来稀，老我空山乐茹薇。鸟入松云深得所，鹤盘海屿倦来归。一潭活水秋垂钓，半榻春风夜理徽。最是可人枝上蝶，南园草绿故飞飞。

　　春风秋月足怡情，静里频敲磬几声。鸟语喃喃亲睡觉，花香脉脉梦魂清。无穷诗思云千迭，洗濯尘襟水一泓。万虑俱空缘不起，掩关终日听涛鸣。

　　结想名山静里天，身闲无事日如年。鸟啼花落云生石，水净沙明月印川。泛泛小舟红蓼渚，行行拄杖白云边。安居如此真吾乐，鸟弄歌笙当管弦。

　　看破红尘淡外求，把将万事付东流。升沈有分情何着，俯仰无惭乐更优。茗碗熏炉供静趣，行云野鹤伴闲游。一丝不挂神超越，作德由来心日休。

　　晓日

　　晓日未升云气重，轻雺薄霭醉芙蓉。山因寒瘦犹如睡，花为烟迷看似慵。飞鸟鸣时欹叶坠，幽猿啼处密林封。棱棱霜彻衣衾冷，梦醒神清午夜钟。

　　醒来

　　竹外风泠韵似钟，醒来夜色月明中。空山尚有叶干落，老干都经雾暗封。炉火细添香欲袅，兰煤剔尽蕊开浓。半床经卷无穷业，坐对银缸气肃恭。

　　秋景

　　秋来何物最关心，篱满黄花橘满林。一艺未成惭夙志，千诗寄意记幽音。奇文过眼聊成诵，奥义连篇费苦寻。读倦焚香欣独坐，不时悦耳听幽禽。

　　玉阶绿荫连枝树，金鼎香开独占兰。喜作坡翁两日坐，未妨康节一身闲。半卷疏帘邀月色，好开幽径对花欢。柴门静掩苔无迹，味道应须万虑删。

　　玉山

　　万仞高峰秀出尘，芙蓉涨起海之滨。鸾潭碧水光于镜，玉岭晴云白似银。展拓晶屏二千里，烂开花木四时春。奇游不减蓬莱胜，窈谷幽岩曲曲津。

　　木兰花歌（有考）范咸

　　台之草木，土人多以臆名之。如梨子茇、檨子之属，或无其解，或并无其字，而士大夫之自中土至者，又率先有一索隐志怪之心，不深察物之情状，雅意附会，真若琪树之花可接而若木之枝可攀也。余阅使槎录载：木兰花，如粟，淡黄，芳似珠兰，亦名树兰。考群芳谱，木兰一名木莲，一名黄心，其香如兰，其状如莲。白氏长庆集云：木兰身如青杨，有白纹，叶如桂而厚大，无脊，花似辛夷，内白外紫；则与使槎录所云花如粟淡黄者，迥异矣。盖树兰自又一种。余所见者，花细碎如黍米，正与使槎录同，而不得谓之木兰也。又使槎录载贝多罗花云：大如酒杯，瓣皆左纽，白色，近蕊则黄。釆风图考亦云：花外微紫，内白，近心甚黄，土人但称为番花，不知为贝多罗也。考拾遗记：贝多罗叶长一尺五、六寸，阔五寸，形似琵琶而厚大。寰宇志：贝多结实如椰子。今所见番花，叶酷似枇杷，其长与阔皆不及拾遗记之半。且有花无实，其非贝多明甚。而所云花大如酒杯，则木兰之似辛夷也。所云外微紫，内白，则木兰之内白外紫也。余细察其干，有斑痕如眼，则木兰之如青杨有白纹也。试截其枝，中有黄晕，则木兰之一名黄心也。叶如桂而厚大，则更无可疑矣。然则树兰非木兰也，番花非贝多也。既真知其为木兰矣，不可不纪之以歌。

　　诗人赋物善言理，不似庭前格竹子。当知多识即是学，废目任耳非为美。我来蓬瀛大海东，探奇直欲穷苍穹。周诹询度可不厌，肯教过眼烟云空？釆辑郡志二十卷，遗书掇拾行将遍。犹惭臆断恐失真，订误考疑敢云倦。贝多罗花诗已讹，琵琶形似终如何。就中无实难伪托，佛经欲写空搓那。因阅长庆忽顿悟，辛夷恍与木兰遇。内白外紫状如莲，点点青杨虫食蠹。昔人几度上芳舟，不识征帆逐远游。今日模糊纔认得，新翻乐府却风流（词有「木兰花慢」）。

　　节烈行南靖司训李钦文（本邑）

　　双凤喈喈恋俦匹，屈指余生年二十。恩情两载重如山，一朝影只吞声泣。啼鹃血泪染鸳鸯，连理枝残欲断肠。冰雪心肝甘自矢，轻生重节植纲常。数语辞亲自厄塞，回视亲颜心转迫。高堂勿复念残躯，薄命残躯奚足惜？生别死离在须臾，戚族罗拜皆长吁。精魂顷刻化天地，斯称巾帼如眉须。君不见湘竹泪斑传自昔，又不见古来望夫化作石。以兹寸息付青丝，山为枯容水为赤。吁嗟乎！郑女节烈耀人间，千载留名垂史册。

　　鼓山行（旧传林道干埋金此山）庠生施陈庆

　　闻道山中有白金，百年遗迹却难寻。山中寂寂金无语，惟有哀猿泣茂林。哀猿鸣秋两为伍，怪石巉岩如吼虎。破址颓垣今尚存，埋金侠女终尘土。茫茫不见埋金人，白云来往埋金坞。须臾山上有樵来，一担枯株一柄斧。告我曾知埋金事，笑指青山为钱虏。■〈弓攵〉光敛晦已多年，有时隐见若将睹。伊昔樵夫有奇缘，釆樵日暮却忘还。山中竟遇埋金女，绣阁妆楼在目前。巍峨不类人间屋，置酒张灯肆绮筵。舞剑双鬟来劝饮，奉金为寿醉瞑然。罗帏翠被三更梦，冷露阴风一夜眠。醒来只在荒林下，何处山中有人烟？依稀如入桃源去，渔父樵夫可并传。世人多为樵夫误，欲觅白金不知路。我闻此语为谬传，

　　问却青山不能吐。

　　万丹港曲卓肇昌

　　万丹港上白沙洲，一片湘波望欲浮。轻烟冉冉含朝旭，凫鸭寂寞卧丹邱。波心落暮悬孤影，红光直射六鳌头。金枢银阙荡嘘吸，縿旒闪闪飘烰烰。光怪直欲炫犀照，如车紫贝落星楼。空潭夜半一声笛，惊落梧桐几叶秋。秋深海净明，丹港尽成碧。水容侵古岸，峰影落江白。庙竹惟闻鸟，短帆不见客。雀声花外暝，寒猿泪孤夕。野戍漏声迟（岛有戍），萧疏云水宅。海底觅仙人，香花满青陌。仙搓何处寻，风光今胜昔。天公唤归弄海童，云幙四卷何玲珑！藏舟浮梁跨绝壑，隐见似与天河通。虹桥望断无消息，钓鱼归去月波空。月明夜半吹笙罢，人在蓬莱第一宫。津头遥指苍茫里，万家烟火有无中。

　　月眉池行（池为前明寗靖王所凿，植莲花其中，以供游玩）

　　当年游玩地，荒凉剩故园。几湾深浅水，半亩月池存。故老传遗事，盛衰安足论。台榭今已墟，破闼为茅轩。牛羊下日夕，老树擢狟猿。明月映眉生，寒蚓诉秋繁。破莲无完衣，露白咽孤鸳。闲花恋旧蝶，寂寞落黄昏。游鱼唼淰淰，故宅在藻薀。未若兹鱼乐，姰妪儿与孙。荒塘稍延伫，流水声潺湲。拟欲留题去，临题无可言。

　　古橘谣

　　昔传冈山有石洞，樵人至绝顶，见石室一座，壁间留题画迹，登堂有白犬迎人。环室皆橘树，实如碗，啖之，瓣甘香。归谋再往，失其室，并不见有橘。事近幻，然亦一奇胜也。作古橘谣。

　　蓬莱宫前合欢树，碧叶金衣凌霄坞。朝餐五色文彩霞，露浥金茎广寒府。六月珠颗红离离，樵者入山持雷斧。仙室窅然幽以深，小苑丛丛石洞古。洞门白犬笑人来，碧落峰前鸡鸣五。抱犊壁间列素书，欲稽叔夜辨峋嵝。羽衣高人玉炼颜，手把珊瑚拂云麈。赠我金瓣珠盘红，晏婴并食不欲剖。千头木奴不记年，逾淮而北枳为乳。金骨仙骑红尾凤，乘空回首笙箫弄。山风缥渺翦霞绡，孤鹤咬咬寒泪冻。雾盖狂尘亿兆家，世人犹作牵情梦。

　　双忠歌

　　辛丑贼陷南路，守戎马定国刎颈以殉。壬子，贼攻陂头，守戎张玉力战阵亡。二公事不同，而其慷慨捐躯，丹忱报国，忠风辉映后先云。作双忠歌。

　　承平盗贼倡乱离，黄巾黑头角笳吹（贼皆以布裹头）。么么伏莽妖氛集，天网倏忽叹陵夷。伏波将军将才裔（以下谓马），衡车无城坚守陴（时未建城）。惨惨烟尘蔽天日，钲鼙震动闪霓旗。青丝骆马黄金勒，宝剑错镂誓出师。留兵五百嚣且击，将军一怒犹孤支。其如咆哮肆猖獗，蕞尔偏隅守者谁？冲突犹欲斫贼头，满眼阴黯日厜■〈厂外义内〉。回首江山无去路，刎颈一死肝胆披。张将军杀身成仁后犹昔（以下谓张），壮哉真不负心赤。弹丸五日固其垒（贼攻陂头五日不下），枭獍乌合丧魂魄。元戎率师檄启行（时王提督率师救援），前驱策辔列棨戟。昨日弯弓连白羽，恨不擒王批贼额。搴旗陷阵身如飞，轻入其锋忽遭戹。楛矢尽兮胶弦绝，断缨刺胸良可惜。卓哉二公若同揆，疾风劲节厉松柏。丈夫慷慨赴疆场，狼角悲号走沙碛。手提三尺鏖野驰，奋不顾身尸里革。群丑烙死何能为，忠魂叱咤惊鸱吓。千载犹钦二守臣，气如长虹烛天白。

　　台海竹枝词诸生郁永河（仁和）

　　耳畔时闻轧轧声，牛车乘月夜中行（牛车挽运百物，月夜车声不绝）。梦回几度疑吹角，更有床头蝘蜓鸣。

　　蔗田万顷碧萋萋，一望茏葱路欲迷。捆载都来糖蔀里，只留蔗叶饷群犀（蔗梢饲牛）。

　　青葱大叶似枇杷，臃肿枝头着白花（番花开五瓣，白色）。看到花心黄欲滴，家家一树倚篱笆（花心渐作深黄色，攀折累三日不残。香如栀子，病其过烈；风度花香，颇觉浓郁）。

　　台湾西向俯汪洋，东望层峦千里长。一片平沙皆沃土，谁为长虑教耕桑？

　　土番竹枝词

　　生来曾不识衣衫，裸体年年耐岁寒。犊鼻也知难免俗，鸟青三尺是围阑。

　　丈身旧俗是雕青，背上盘旋鸟翼形。一变又为文豹鞹，蛇神牛鬼共狰狞。

　　胸背烂斑直到腰，争夸错锦胜鲛绡。冰肌玉腕都文遍，只有双娥不解描。

　　丫髻三叉似幼童，发根偏爱系红绒。出门又插文禽尾，陌上飘飖各斗风。

　　覆额齐眉绕乱莎，不分男女似头陀。晚来女伴临溪浴；一队鸬鹚漾若波。

　　耕田凿井自艰辛，缓急何曾叩比邻？构屋斵轮还结网，百工俱备一人身。

　　夫携弓矢妇锄耰，无褐无衣不解愁。番罽一团聊蔽体，雨来还有鹿皮兜。

　　土番舌上掉都卢，对酒欢呼打刺酥。闻说金亡避元难，飓风吹到始谋居。

　　东港竹枝词卓肇昌

　　万顷波光漾碧空，满湖月色莹青铜。渔歌忽起沧浪外，人在画桥一叶中。

　　晓霞洵彩覆东洲，海曲人家逐岸流。烟水几湾帆片片，浮沉波影五花虬。

　　东流迤逶好逍遥，苍绿参差佳致饶。极目沧溟天际表，四时野色水中描。

　　截竹编成不系舟，东涯天际水云悠。眼前悟得维摩法，苇渡何劳世外求。

　　湖边春水碧于苔，为听泠泠溪畔来。不耐颠风阻人兴，渔舟欲上又推开。

　　那堪回首落曛西，岛树烟寒暮色低。分明听得吹长笛，祗隔峰前白水栖。

　　海滨清洗碧天空，地近扶桑东复东。金镜曜辉云气散，茅檐先被一轮红。

　　漠漠湖东气倍凉，平芜春浸碧沙长。前村落尽乌&9093&叶，无数人家在夕阳。

　　景曜当空日未晡，无端雷雨暗东湖。谁将一片晴江色，写作潇湘烟雨图。

　　岸边修竹欲干霄，无限波痕漾碧绡。茅屋夜深天似水，白芦尚有话溪桥。

　　奚须方外忆蓬瀛，一片湘波别样清。风月主人闲便是，夜深枝上杜鹃声。

　　津头苍绿锁烟霞，海曲停桡即是家。此去瀛壶应有路，可曾邀我饭胡麻？

　　影里浮虹望里赊，数行天半落飞驾。何时乘得长风便，好向龙门泛一槎。

　　溪东矫首白云层，花鸟偏迎旧日朋。欲觅安期仙子宅，昨宵梦里记吾曾？

　　三畏轩竹枝词（即书院东轩）

　　小筑数椽近竹西，主人抱膝赋熏兮。泠然欲御长风去，一笑何烦过虎溪。

　　闲步空阶午渐移，碧梏枝上语黄鹂。嗒然隐几瞢腾去，五老峰前话片时。

　　寂寞窗棂昼影赊；凉飔初放雨天花。鸦飞落日苍茫里，道是桃源处士家。

　　蝶似爱吾频结梦，树长对我鲜知名。忽然有客不衫履，尔我快谈话弟兄。

　　昨夜东风宿雨凉，满山啼鸟自宫商。松阴覆地苔华湿，坐对炉烟白日长。

　　端然闭户一先生，着得新书觉未曾？坐畏泥涂凭数卷，前身浑是个诗僧。

　　架书披懒半颠倒，山径履稀任茑萝（院傍山麓）。自问尘心销几许，开窗闲看白云过。

　　避署禅房近夕曛，老僧翻阅贝多文（山顶有寺）。问他城郭山林事，手数轮珠默不闻。

　　东风催我转胡床，坐落岚光午梦凉。蝉老树深音响别，闲将心事对残阳。

　　行到前峰竹翠间，吹箫石上不知还。夜深暑退罗衣冷，自扣柴扉月满山。

　　寄傲窗南物外情，可人花鸟笑相迎。论文有弟应兼友，嗟莫闻愁太瘦生。

　　想象清光月影寒，幽怀日窄带应宽。弃襦未了书生债，背立闲庭漏已残。

　　凤山竹枝词生员谢苹香

　　新陂水与旧陂通（新圳、旧圳均发源于九曲塘淡水溪），终岁无忧旱潦逢。种得水田三百顷，家家鸡黍拜曹公。

　　东家姊妹与西邻，如伴相邀去踏春。步障公兜都不设，小姑原不怕行人。

　　莫唱秋歌唱釆茶，管弦声杂换琵琶。困人天气南风暖，两鬓吹开茉莉花。

　　不须更唱小南强，鸦髻如云鬓发香。淡粉轻脂浑不扫，儿家风韵在槟榔。

　　嫣然一笑见梨涡，杏脸桃腮媚若何！淡水溪头春草绿，谁家倚板唱回波？

　　前题生员王镜秋

　　大里渠魁槛首刚，可教移节剪南荒。试向车城吊遗垒，黄金应铸福文襄。

　　春秋祈报艳榆枌，郁郁佳城起暮云。此是朱家清净土，风篁深护故王坟（寗靖王墓在长治里）。

　　礼佛冈山翠黛多，回廍环寺足行窝。明朝百八蒲牢响，唤醒人间春梦婆。

　　层峦作障海门东，关塞丸泥气象雄。回首鼓山与旗尾，分明对峙似闽中。

　　鹿门旗后往来便，郎若归时趁早旋。任是石尤风信恶，栈中自有小轮船。

　　牛车轣辘逶迟迟，城轨纵横路又岐。满载载将红豆去，不知曾否载相思？

　　前题本邑生员周扬理

　　疏泉导浚古风同，五里围来水道通。灌溉田园千万顷，至今共赖有曹公。

　　凤鼻山边近海居，灰飞时节网乌鱼。节前节后依时到，有信年年总不虚。

　　前题本邑生员林静观

　　淡水生波隔阻中，烦君济妾过溪东。侬是轻舟即是水，羞将玉腕锁孤蓬。

　　渔艇浮游旗鼓滨，高歌摇曳满江春。归来共煮西施舌，休管东家窃效颦。

　　前题本邑生员吴士俊

　　田家四月获苗秋，圳水分支别派流。问是谁人开乐利，至今犹颂有曹侯。

　　天然泮水有荷香，士子宾兴卜吉昌。共道一茎开并蒂，新科定许姓名扬。

　　前题本邑廪生卢尔德嘉

　　巧制蛟螭灯夕逢，盘旋屈曲肖形容。家家竞放连珠炮，多少儿童呼弄龙。

　　士女纷纷到八庄，元宵三日正迎王。乞糖乞米求多福，一倍还须两倍偿。

　　乡人有子娶新娘，待到三朝始拜堂。若问何仪为执贽，荷包个个绣鸳鸯。

　　堪笑乡愚寡见闻，些些曲直竟难分。欲教省事凭何法，罚个槟榔便解纷。

　　菠萝山下是侬家，郎若闲时来吃茶。釆叶为丝成几两，寄郎城内换绵花。

　　郎来视妾纺绵花，妾纺绵花郎卖纱。花价怕昂纱怕贱，莫教容易看摇车。

　　一带渔家住海边，乌鱼捕得庆盈船。正头肥美回头劣，入市人人问价钱。

　　寗靖王墓（五古）生员卢九围

　　周道不复振，晋郑岂堪依？剧来荒服外，聊思效釆薇。神圣膺天统，薄海播恩威。楼船忽飞渡，原野蔽龙旗。降藩知顺命，逝将安适归？爱此数茎发，讴吟自叹欷。苍天为之变，白日敛其晖。哀哉殉主难，从容有五妃。

　　野菊前太常寺卿沈光文

　　野性偏宜野，寒花独耐寒。经冬开未尽，不与俗人看。

　　寄兴本邑附贡黄文仪

　　小隐隐城郭，檐前竹四帷。一庵花鸟趣，雅称闭门居。万缘空了了，诗酒未忘情。寄兴青云外，琼楼开玉京。梦中游八极，醉里傲乾坤。觉悟浮生事，应知入道门。太空云翳断，秋月一轮高。心静知缘少，诗清为兴豪。诗酒含生意，都因凿窍忘。至人心若镜，应物绝迎将。倚笻流水外，相对暮山青。月照芦如雪，风吹荻一汀。溪月号寒蚓，秋镜响夜虫。凄清缠客思，离恨郁忡忡。闭户诵周易，焚香清道心。爻词如可会，大象何难寻？孤雁云边叫，啼猿月下闻。一声凄切调，寄意写回文。太空浑不有，夜夜灿星图。经纬罗天地，无垣不拱枢。潮汐期无爽，波涛吐纳中。降舛关地气，呼吸运相通。月射阳精耀，星分日气光。至人凌倒影，夜夜月辉扬。福图五十五，环极百神居。欲觅天门入，应观三纬书。智极三天数，胸藏万卷书。诚明理尽彻，仰企石斋庐。剀切详明疏，尤传罪己篇。莫将轻进议，漫自訾前贤。学探贤圣域，秀节更能贞。天盖楼前月，长悬一片明。紫阳真老宿，晚景造幽源。感兴斋居句，悔教枝叶繁，山斗文章重，渊源出子舆。遗文盈箧笋，原道一篇书。三读复性书，艰深亦颇解。感化策前修，一息勤无懈。夏峰孙老人，讲学纂宗传。谢却蒲车诏，岁寒节益见。超超陶靖节，松柏岁寒心。载咏南山句，孔颜乐趣深。安乐全高节，津桥听杜鹃。清风千古在，观物到先天。洒落心无累，光风霁月天。画图明太极，雅爱一溪莲。一介书生耳，犹留发几茎。典型仍未坠，夕照晓村明。

　　闲居杂咏

　　山耸千重绿，堂开一镜明。读来书几卷，坐到月三更，滴滴三更雨，萧萧五夜风。衾寒惊梦觉，煤烬落残红。月落江含白，更残雾卷风。烟消天气赤，海日一轮红。好鸟时时过，柴门日日关。苔青从雨长，花闹任莺喧。雨后添诗兴，花前破笑颜。知音千古少，得趣一心欢。适意诗千首，忘情酒几杯。酣歌邀落日，索笑对窗梅。意可香初爇，多情月照人。梦游非有待，随意上牛津。吐尽英雄气，牢骚语不平。此心长炯炯，剑气九秋横。月过山移影，风来韵有香。曲栏花正吐，一院露华凉。迸下湘帘影，烧香坐月明。剑光腾匣白，寒气与秋清。桂雾沉沉碧，茶烟缓缓腾。诗情江海阔，心事玉壶冰。妙得鹅群趣，横斜任意挥。绿笺书去后，草法几人窥。香雾风斜卷，茶烟水碧烹。梦中应化蝶，晓起爱流莺。明月窥窗照，清风入户来。篆云抽缕缕，帘雾暖如煨。日落沉西屿，风微入暮云。断霞千里碧，散作九霄文。霜寒黄叶地，日暮碧云天。坐爱斜阳景，晴岩起夕烟。秋水连天碧，红云接地阴。凭栏时一望，岛屿共浮沉。波影摇江树，朝阳出海门。归舟何处客，款乃一声闻。蟹眼声初咽，跳珠雪乱翻。清神与涤兴，玉水洒灵源。铜漏随风永，青灯照夜长。恍然如有悟，星斗尽文章。梦中游八极，悟景到三天。始探蓬壶事，翻惊日似年。奥室门谁启？沉思妙入神。潜心生慧业，妙悟见天真。理绪重重折，文思缕缕开。清机相引处，悟景豁然来。若有神阴告，都缘思虑深。欲穷三圣业，须尽一生心。

　　篱竹沈光文

　　分植根株便发枝，炎方空作雪霜思。看他尽有参天势，只为孤贞尚寄篱。

　　台湾杂咏台郡丞齐体物（奉天）

　　春盘绿玉荐西瓜，未腊先看柳长芽。地尽日南天气早，梅花纔放见荷花。

　　酿蜜波罗摘露香，倾来椰酒白于浆，相逢歧路无他赠，手捧槟榔劝客尝。

　　巡行巡台御史夏之芳

　　龟蛇对峙锁孤城，形势空传统领营。不筑陂头筑海口，为怜安土重纷更。

　　打鼓山头石罅开，悬崖倒拍海潮回。雪声鼎沸浮空翠，万里风樯认影来。

　　气候巡台御史张湄

　　少寒多燠不霜天，木叶长青花久妍。真个四时皆似夏，荷花度腊菊迎年。

　　七夕

　　露重风轻七夕凉，魁星高燕共称觞。幽窗还听喁喁语，花果香灯祝七娘。

　　中秋

　　碧天烟净水云微，砧杵无声一镜飞。画饼香中人尽醉，嫦娥亲见夺元归（中秋夜，士子饮博，制大饼以象月，朱书元字，掷四红者得之，取秋闱佳兆也）。

　　牛车

　　短靷高箱服两牛，柴车挽运健于舟。五更残月梦初醒，角韵呜呜主客愁。

　　莲池潭

　　莲瓣芹丝一气香，天然泮水绕宫墙。林端不许飞鸮集，山势高骞拱凤皇。

　　番俗齐体物

　　疑是羲皇上古民，野花长见四时春。儿孙满眼无年岁，头白方知属老人。

　　燕婉相期奏口琴，宫商谐处结同心。虽然不辨求凰曲，也有泠冷太古音。

　　茄藤社观番戏范咸

　　连臂相看笑踏歌，陈词道是感恩多。剧怜不似弓鞋影，一曲春风奈若何？

　　妙相天魔学舞成，垂肩璎珞太憨生。分明即是西番曲，齐唱多罗作梵声。

　　含羞草

　　萱花自昔何忘忧，小草如何却解愁。为语世人休怪诧，风情太甚要含羞。

　　交枝莲

　　产自污泥涅不缁，迎风承露号交枝。看他亦解相萦抱，底事依依在水湄？

　　菠萝台郡丞孙元衡

　　翠叶葳蕤羽翼奇，绛文黄质凤来仪。作甘应似籦笼实，入骨寒香抱一枝。

　　波罗蜜

　　波罗门下树亭亭，香蜜成房子更馨。解是西来真善果，十方供奉佛头青。

　　菩提果

　　但有繁须开烂熳，曾无轻片见摧残。海天春色谁拘管，封奏东皇蜡一丸。

　　茉莉花癸酉副榜陈思敬

　　亦有微香浪得名，可怜妖媚被时轻。纷纷篱畔成无奈，莫怨狂风大薄情。

　　兔丝花

　　弱质不能自强持，蓬麻寄托却非宜。可怜零落浑如许，昨夜秋风又倒吹。

　　西瓜茂才郑际魁

　　莫将萍实异兹看，老邵当年学种难。青蔓依微缘力弱，含香独抱此心丹。

　　三畏轩偶成卓肇昌

　　小院傍崖暑气融，披襟独自挹清风。忽然坐睡瞢腾去，不觉残书落手中。

　　望山庄明经施国义

　　几处花飞淡远天，夕阳芳草带晴烟。声声布谷催人急，野老荷锄归暮田。

　　游冈山卢九围

　　翠献青岩日影迟，行吟正好及春时。看花人向层峦立，绝似王维画里诗。

　　即景四首本邑附贡黄文仪

　　一帘竹影画离离，月白风清花气吹。梦里似曾闻广乐，醒来玉树弄阶墀。

　　青松黛绿秀超群，半入江天半入云。地僻最宜秋鹤唳，风涛起处夜深闻。

　　霞衣迭迭灿天青，松影森森自一亭。夜半月明惊鹤唳，芙蓉露下气流馨。

　　霜寒水落响天风，烟叶流丹几树枫。雪冷石梁人影绝，蓑衣独钓一渔翁。

　　偶兴

　　一帘明月裁诗夜，半榻清风独坐时。搁笔静观浮世事，黄梁梦觉饭犹炊。

　　扶鸾

　　一幅鸾书鸟篆文，空中落笔卷风云。每当烛跋香残后，驾鹤飞来紫气芬。

　　问天

　　骚首沈吟问太清，人问何事不平鸣？几回欲洗巢由耳，飞到蓬山卧月明。

　　瓶花

　　胆瓶斜插一枝香，雨意风情贴处详。好与如兰共芬馥，长帘不卷静留芳。

　　学道

　　学道须参窍妙禅，要凭慧业了机缘。情尘不断高于岳，心镜长明光在天。

　　禅关

　　物趣由来妙入禅，当空一印印千川。夜钟冷击山头月，万壑松萝起暮烟。

　　山鸟

　　流水声喧乱石间，云罗峰顶鸟飞还。一声冷叫山头月，人自闹时物自闲。

　　溪泉

　　行到前溪乱石间，流泉漱玉韵潺潺。一声飞鸟松林外，云坠波心月在山。

　　夜起

　　夜深山月一轮高，屋角阴风正怒号。自起开窗望明月，满庭树影弄萧骚。

　　匆匆扰扰几人闲？梦醒鸡声五夜阑。争似鸟栖深树乐，山村日暮共云还。

　　山窗

　　勿嫌寂寞小窗坐，还有幽禽悦耳啼。岁暮众芳摇落尽，鲜妍菊尚绕篱西。

　　冬日杂咏

　　叶落山空木露青，疏松老柏翠停停。高凌霄汉云长护，夜静风涛响若霆。

　　暮霭斜阳落雁汀，蒙蒙细雨阻行旌。长江寒急波涛恶，幽壑潜龙睡未醒。

　　浓云密密布层阴，雪满前山路正深。雨为天寒吹似霰，梅花开遍玉成林。

　　罗浮梦

　　江头千树月黄昏，香满梅花欲断魂。缟素仙人来入梦，瑞烟笼罩枕娇云。

　　娇云坠砌玉姗姗，缟袂相将梦里间。忽觉霜华飞满地，寺钟远听韵闲闲。

　　冬景

　　桑枯木落响天风，霞彩云阴暮景中。树色苍苍遮不断，满江还有木芙蓉。

　　万象绕归仁寿镜，一尘不翳玉壶冰。裁成妙句偶然得，兴到研云写紫藤。

　　半亩塘开一鉴澄，幽人心迹冷于冰。山斋日日吟风坐，貌瘦神清道气凝。

　　夜夜烹茶煮雪冰，今霄霁色十分澄。山窗坐落三更月，炉焰犹然暖气蒸。

　　北极

　　天地至仁万物运，运行昼夜无时阙。煌煌有象北辰居，宝其阳光尊日月。

　　列宿森罗皆拱北，泯乎声臭绝形色。浑然帝载妙无为，大哉圣心一太极。

　　梅

　　栖烟压雪横篱落，蘸水笼沙带月开。数点春心花里现，香清韵细绝纤埃。

　　玉骨冰魂雪后姿，黄昏月色暮钟时。板桥流水香初度，竹外横斜见一枝。

　　幽姿何必傍瑶台，笑傲冰霜寂历开。流水空山尘不到，孤芳解占百花魁。

　　玉立佳人窈窕姿，园林掩映几多时？横斜影里萧萧竹，冷月疏烟伴最宜。

　　寒风吹下月棱棱，浅抹疏烟薄霭蒸。瘦影一篱霜满地，罗浮梦醒冷于冰。

　　天女维摩本绝尘，香魂同化此花身。雪中特为开生面，看取枝头数点春。

　　木落山枯霜雪清，江头千树淡烟横。水流香动黄昏月，戒夜钟敲第一声。

　　江村霜冷寂无哗，吟屋萧疏几树斜。瘦到骨时香到骨，严寒始放一枝花。

　　书声澈夜月泠泠，斜影当窗雪满亭。幽气袭人香冉冉，霜高瘦却玉肌青。

　　雪冷前村流水香，溪桥千树月痕凉。冰肌耐却寒威瘦，缟素魂交睹靓妆。

　　雪花封处是瑶台，冷对清樽雪夜开。酒醒梦回风细卷，琼英飞落满苍苔。

　　霜风吹下雪漫漫，香处梅花破笑颜。云冷月明清有韵，高枝攀摘细加餐。

　　寒风裂石破天垠，万本梅花着色新。雪里幽姿开半面，空山明月见精神。

　　枫落溪湾弃叶红，孤山千树月明中。自从逋客微吟后，寂寞枝头笑冷风。

　　烟锁云埋玉冰隈，香从何处贵疑猜。行过寂寞江村路，始见琼瑶几树开。

　　青灯影里萧疏树，雪后风微气吐氛。醉倚玉楼频赏望，横吹铁笛叫寒云。

　　冰姿铁干水云隈，日日寻芳探几回。踏遍双鞋香迹冷，风霜历尽始春来。

　　冲寒傲雪本来身，老干横开数点春。洁白最宜松竹伴，幽馨应不染风尘。

　　嚼蕊和花带雪餐，清香气味沁脾肝。藐姑不食人间火，饱受风霜炼玉颜。

　　竹堂开处掩柴门，嚼蕊含香树树芬。会得花前三弄意，笛声吹破陇头云。

　　（光绪二十年十二月初十日，廪生卢尔德嘉造报）  
　  
