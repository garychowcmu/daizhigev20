卷之一 星野
卷之二 建置
卷之三 山川

长汀县
宁化县
清流县
归化县
连城县
上杭县
武平县
永定县
卷之四 疆域

水路(附)
形胜(附)
卷之五 城池

街市(附)
里图(附)
桥梁(水利附)
长汀
宁化
清流
归化
连城
上杭
武平
永定
卷之六 风俗

气候(附)
岁时(附)
卷之七 古迹

汀州府(长汀县附郭)
宁化县
清流县
归化县
连城县
上杭县
武平县
永定县
宅墓(附)
〔唐〕
〔五代〕
〔宋〕
〔元〕
〔明〕
〔国朝〕
石刻(附)
卷之八 物产

谷之属
帛之属
货之属
蔬之属
果之属
药之属
木之属
竹之属
花之属
草之属
畜之属
毛之属
羽之属
鳞之属
介之属
虫之属
卷之九 户役

户役(附贡料、四差)
附载：盛世滋生户口
附载：历朝赋役
土贡
四差
卷之十 田赋

外附征
附征汀军厅原征汀州卫
附历年裁扣各款
存留
秋粮米
耗羡
榷政
杂税
税契
仓储(社仓、耤田附)
耤田
盐课
恤政(附)
长汀县
宁化县
清流县
归化县
连城县
上杭县
武平县
永定县
卷之十一 典礼

耤田坛位
祭社稷礼
祭山川礼(风云雷雨城隍附)
祀先师礼
祭崇圣祠仪注
祭至圣先师仪注
附释菜礼
祀先师乐
祭关帝礼
祭厉坛礼
祭旗纛礼
乡饮酒礼
乡约讲读圣谕
卷之十二 学校

长汀县
宁化县
清流县
归化县
连城县
上杭县
武平县
永定县
卷之十三 祠祀

汀州府(长汀县附郭)
宁化县
清流县
归化县
连城县
上杭县
武平县
永定县
卷之十四 兵制

〔明〕关隘
长汀
宁化
清流
归化
连城
上杭
武平
永定
〔国朝〕塘汛
长汀
宁化
清流
归化
连城
上杭
武平
永定
民壮(附)
卷之十五 公署

长汀县治
宁化县治
清流县治
归化县治
连城县治
上杭县治
武平县治
永定县治
卷之十六 职官一(首官制)

〔隋〕
〔唐〕
〔宋〕
〔元〕
〔明〕
〔国朝〕
〔隋〕
〔唐〕
〔五代〕
〔宋〕
〔明〕
〔明〕
长汀县
〔唐〕
〔宋〕
〔明〕
宁化县
〔唐〕
〔五代〕
〔宋〕
〔明〕
清流县
〔宋〕
〔元〕
〔明〕
归化县
〔明〕
卷之十七 职官二

连城县
〔宋〕
〔元〕
〔明〕
上杭县
〔宋〕
〔元〕
〔明〕
武平县
〔宋〕
〔元〕
〔明〕
永定县
〔明〕
卷之十八 职官三

〔国朝〕
长汀县
宁化县
清流县
归化县
连城县
上杭县
武平县
永定县
卷之十九 职官四

〔宋〕
〔明〕
〔国朝〕
卷之二十 名宦

〔隋〕
〔唐〕
〔五代〕
〔宋〕
〔元〕
〔明〕
〔国朝〕
卷之二十一 选举一

〔唐〕进士
〔宋〕进士
〔元〕进士
〔明〕进士
〔明〕举人
卷之二十二 选举二

〔明〕贡生
卷之二十三 选举三

〔国朝〕进士
〔国朝〕举人
〔国朝〕贡生
〔明〕武进士
〔国朝〕武进士
〔明〕武举人
〔国朝〕武举人
卷之二十四 选举四

〔宋〕荐辟
〔元〕荐辟
〔明〕荐辟
〔国朝〕荐辟
卷之二十五 选举五

〔唐〕武功
〔宋〕武功
〔元〕武功
〔明〕武功
〔国朝〕武功
卷之二十六 选举六

〔明〕援例
〔国朝〕援例
卷之二十七 选举七

〔明〕吏掾
〔国朝〕吏掾
卷之二十八 选举八

〔唐〕封爵
〔宋〕封爵
〔元〕封爵
〔国朝〕封爵
赠荫(附)
〔唐〕
〔宋〕
〔明〕
〔国朝〕
卷之二十九 选举九

〔明〕乡饮
〔国朝〕乡饮
卷之三十 人物

〔唐〕
〔南唐〕
〔宋〕
〔元〕
〔明〕
卷之三十一 孝义

〔唐〕
〔宋〕
〔元〕
〔明〕
〔国朝〕
卷之三十二 乡行

〔明〕
〔国朝〕
技术(附)
〔宋〕
〔明〕
〔国朝〕
卷之三十三 文苑

〔宋〕著述
〔明〕著述
〔国朝〕著述
〔宋〕
〔元〕
〔明〕
〔国朝〕
卷之三十四 隐逸

〔宋〕
〔元〕
〔明〕
卷之三十五 流寓

〔唐〕
〔宋〕
〔明〕
〔国朝〕
卷之三十六 方外

〔晋〕
〔隋〕
〔唐〕
〔宋〕
〔元〕
〔明〕
〔国朝〕
卷之三十七 列女

淑媛节孝贞烈
〔宋〕淑媛
〔明〕淑媛
〔宋〕节孝
〔宋〕贞烈
〔元〕贞烈
〔明〕贞烈
卷之三十八 列女

〔国朝〕节孝
〔国朝〕贞烈
未经立传者附后
卷之三十九 艺文一

序
《书义》序
《九龙诗刻》序
送给谏邱君使琉球序
《古厓集》序
《抗谈斋制艺》自序
《杭川乡约》序
《闽社采风录》序
赠汀州学博邱先生序
《春秋存俟》序
《叶氏家集》序
《西园稿》序
家谱后序
《理信存稿》序
《诗经》手抄序
集成案序
《礼记》手抄序
续怀帖序
《四书尊闻》序
《沈未空先生诗》序
《寒支初集》序
《宁化县志》序
重修《上杭县志》序
寒支二刻序
黎士弘《讬素斋集》序
黄竹岭修路序
《崇正书院志》序
罗青岩《周易裁述》序
《剑华合刻》敘
漫游草序
论
条鞭总论
礼仪志论
晏恭人御寇论
里老论
原
原心
原性
说
新制祭器说
读书说
卷之四十 艺文二

记
修汀州府儒学记
长汀县学记
上杭县新城记
迁上杭县学记
练塘书屋记
游滴水岩记
初建归化县记
时雨堂记
大忠祠记
笃功亭记
增修褒忠祠记
汀郡节推刘侯生祠记
修学宫记
守备行司记
邑令章侯祠记
辟永定县诸险塞记
仁爱祠记
惠烈祠记
重修宁化城记
一柱阁记
题邓公德政祠记
招捕祠记
九仙岩记
修宁化城记
聚星楼记
重建连城儒学记
愍忠祠记
学记
凉伞寨记
重修冠豸寨记
始建归化县儒学记
卷之四十一 艺文三

记
徐公北闸记
登雪峰记
乡约亭记
表忠祠记
户口记
连山庙记
东华石麟二山记
天影山记
漳南道题名记
迁杭川书院记
永定开路记
重建上杭义仓记
宁化第一泉记
新设漳南道记
修理县衙仓厫记
重修武平县记
文峰塔记
邑侯涧叟赵公岩前营堡碑记
宁化儒学记
玉华洞王郡伯书院记
小玉华洞记
何坑记
金山记
改修褒忠祠记
持社小记
左所屯粮改抵记
新修汀州府儒学记
游朝斗岩记
云骧阁记
邱赵二公报德祠记
苍玉洞记
云龙书院记
重建清流县儒学记
详定秋米记
东壇填塘记
游普陀峰记
重修武平县学宫记
汀行笔记
重修忠爱祠记
平原山广福禅院记
邱二先生书院记
汤泉记
豸山五贤书院碑记
育婴堂碑记
游冠豸山记
龙山书院记
定菴祠记
猺民纪略
汀州浚城壕记
汀郡昭忠祠记
卷之四十二 艺文四

传
疏奏
策
议
申详揭禀
碑
考
卷之四十三 艺文五

书
启
箴
颂
铭
引
题辞
书后
跋
墓志
墓表
学规
卷之四十四 艺文六

赋
玉虚洞天赋
龟山赋
灵洞石赋
九龙滩赋
五马朝天赋
蛟湖赋
豸山书院赋(和朱子白鹿洞赋原韻)
莲峰山赋(略节)
谢公楼赋
诗
五言古
题霹雳岩
渔沧亭
石砦峰
石巢(二韻)
官坊洞
登莲峰山
南堤烟雨
榕壇春翠
巽峰迎旭
紫金山
玉虚洞
通济岩
竹庄秋月
书龙山讲堂壁示同学诸子三十韻
霹雳岩
隘岭道中
登卧龙山偶吟
云骧阁写眺
朝斗岩
秋日登玉华洞十韻
题乌石村别业五十韻
龙山讲堂对月赋尘鹤峤太史
七里桥山家即事
七言古
南安岩
碧云洞
九龙行
水西渡
渔沧庙
东山寺
玉华洞
题石门岩
象洞
天影山
嘲九龙
黄杨岩
熊茂松使君读书堂
苍玉洞
朝斗岩题壁
和雷翠庭银台九龙歌
登龙山北极楼放歌即书留壁
九龙峡歌
五言律
初到汀州
侍郎岩
抵宁化县
宿紫金菴
题玉华洞
香炉峰
惠烈祠
跨鳌阁
普光岩
讯天峰
丰山岭上即事
西崖隐居
三君子堂
石巢
游冠豸山五首
梁野山
盈科桥
听松阁次韻
留别杭川诸生二首
游玉屏山
阻舟汀水呈黎愧曾(二首)
宁化访李元仲奉赠(二首)
避暑圆通寺(三首)
紫金山顶摘星台小酌
清流道中即目
上大姑滩
朝斗岩
东庄探梅
西岭听松涛作
秋日登跨鳌阁(二首)
夜过篁竹岭(二首)
题霹雳岩
鄞江邸次访上官老人文佐
霹雳岩
夏日登北极楼
七言律
送汀州元使君
汀州道中
征漳寇经永定道中
龙潭夜坐
岩前剿寇班师纪事
上杭喜雨(二首)
上杭南泉菴
秋日同宗子相游朝斗岩
题霹雳岩
题霹雳岩
题朝斗岩
题道署阅古堂
村居
和韻题南泉菴有感
吊陈平章故址
道山楼
邓于苏使君读书堂
玉虚洞
东华山
渔沧庙
松山菴
草仓遗迹
雪峰营垒
宁桥夜月
东山古渡
真武楼
金山塔
丞相祠
翠华春晓
南岭秋清
岩石砦
圣水泉
丰山化身岩
灞湧岩
秋日登雄镇楼
铜井
瑞华岩
寒知堂
圃珖岩
谢烈妇
美女峰
云台
觉林梵地
白沙夜月
夜登杭川城楼有感
相公墓
佛祖峰山寺坐月
三闾庙诗
溉本堂落成
东山亭子看月
东华翠嶂
咏笔山
梯月楼
谒五贤书院
游冠豸谒五贤书院
登雅歌楼晚眺
谢公楼怀古
游南山憇文殊古刹
望宝珠峰
霹雳岩怀古
雲骧阁怀古
苍玉洞
重过黎愧曾先生溉本堂有怀宁先太史
雅歌楼怀古
游朝斗岩(二律)
霹雳丹灶
宿朝斗岩
九里岭
汀州谒谢忠爱公祠
登高啸庵
朝斗岩
苍玉洞
苍玉洞
通济岩
登雲峰岩
游冠豸
无题
五言绝
苍玉洞
苍玉洞
送赵将军
题通济瀑泉
题苍玉洞
题云骧阁
仙泉
五老峰
大观堂
松风亭
一线天
小崆峒
小丰山
题水西楼家塾(二首)
七言绝
题南楼
苍玉洞
题宁化县显应庙
灵洞山
读书堂
莘氏夫人庙留题
鹫峰
题苍玉洞
和宗子相石牛驿闻笛见怀之作
苍玉洞
玉虚洞
朝斗岩
谒紫云台罗仲素先生祠
谢公楼
玉华洞
冠豸峰
天马山
石门岩
冠豸纪游四首
玉女盆
仙鹤岩
照天烛
一线天
灵洞山
夜宿丰稔寺留题
石泉堂观亨砦
闽酒曲
过九龙舟泊清流城下
寅湖晚眺二绝句
王嘉樵上舍招游朝斗岩五绝句
侍鹤峤师游朝斗岩即和元倡
卷之四十五 杂记

祥异
兵戎
丛谈(附)
后叙
跋
重刊乐助绅士姓名
宁化县
永定县各绅士乐助姓名
八邑乐助绅士姓名(并小序)
长汀县
清流县
归化县
连城县
上杭县
武平县
后记

卷之一　星　野
　　《易》曰：“在天成象”，曰“天垂象，圣人则之”。天地之精，无所不薄，圣人即形象而效法之，亦敬天之一事也。颛顼之命重黎，陶唐之命羲和，悉本钦若之意，而验衡轴，考枢机，特其迹耳。《周礼?保章氏》，以星土辨九州之地，在天为分星，在地为分野，亦精气之相应者然乎。后世多言占验矣，宋子韦、晋卜偃、郑梓慎、吴史墨之徒，各以十二土所属，卜其国之灾祥，无毫髪爽。然则省气望云，虽司天者之事，而在位君子，观象纬、察宿离，恐惧修省，谨于天人相与之际，于以调玉烛而平太阶，又岂徒区区占验之迹也哉！志分野。
　　九州各有分域，域各有分星。汀州隶于闽，其域为扬州，其次为星纪，其辰为丑。《尔雅》云：“星纪，斗、牵牛也。”郭璞注云：“斗、牵牛者，日月五星之所始终，故谓之星纪。”《史记?天官书》、《前汉?天文志》，皆云牵牛、嫠女。《扬州正义》曰：“嫠女即须女，天少府也”；又曰：“牵牛、须女皆为星纪，越之分野”。二者或言斗、牛而不及女，或言女、牛而不及斗，唯刘向则兼三星而言之，皆未得其详也。”《春秋玄苞经》云：“牵牛流为扬州，分为越国。”《后汉志》曰：“牵牛主吴魏。”陈卓云：“会稽入牛一度。”唐僧一行以为天下山河之象，存乎两戒，北戒自三危至朝鲜，是谓北纪，南戒自岷嶓至东瓯闽中，是谓南纪。张守节又以牛女不专属闽，盖牵牛跨浙粤闽三省，而闽距会稽不上数百里，实在周天分度一千四百六里之内。(宋《武安志》载，郑宗疆星经云，周天之数，每星一度，辖地一千四百六里有奇)。是闽咸隶会稽牛一度，又何疑于汀也？至闽越在南，而星纪属北，从其所烛，理或然欤。

卷之二　建　置
　　三代封建，尚矣。秦置天下为郡县，后世因之。然南荒去长安天末，梯航不至，重译不通，声教莫能讫也。迨其后，凿山开道，平险斩荒，而土宇版章，日式廓焉。汀之建，肇于晋太康，成于唐开元，历宋、元、明以来，屡有裁并分析，而所领之县益多。
　　国家奠定海邦，皇图巩固，画疆定界，绣错牙分。盖本体国经野之模，以臻车书一统之盛。猗欤休哉，尽善尽美矣！志建置。
　　汀州府　《禹贡》扬州之域。周《职方》为七闽地。春秋勾践灭吴兼闽，为闽越地。秦为闽中郡。汉高帝五年，封无诸于闽越国。元封元年，东越王余善反，武帝迁其民江淮间，虚其地，而逃亡者，复立为冶。东汉属会稽南部都尉。孙吴为建安郡。晋太康三年，析建安地置晋安郡，领县八，其一曰新罗，即今汀州及龙岩地。宋泰始四年，改晋安为晋平，废新罗等三县，寻复故。陈隶闽州。隋改闽州为丰州，寻改为泉州，皆隶焉。唐开元十三年，改泉州为福州；二十四年，开福、抚二州山峒，置汀州(福州长史唐循忠招诱逃户三千余实郡中)。领县三(长汀、黄连、龙岩)。天宝元年，改为临汀郡，改黄连为宁化。乾元元年，复为汀州。大历十二年，析龙岩属漳州，以建州之沙县来属。光启元年，王绪陷汀州，寻为王潮所执。乾宁间，以潮为观察使，隶威武军，潮殁，弟审知袭爵。晋开运元年，指挥使朱文进杀审知子延曦而自立，以许文缜来守。先是延曦弟延政据建州(伪号殷)，至是遣兵攻朱氏，文缜惧，以州降。开运二年，地入南唐，割沙县归剑州。宋开宝元年，灭江南而有其地。太平兴国三年，复隶威武军。雍熙二年，隶福建路。淳化五年，析长汀地，益上杭、武平二场并升为县，领县四。元符二年，析长汀、宁化地，置清流县，领县五。绍兴三年，升长汀之莲城堡为县，领县六。景炎二年，元兵克汀州，黄弃疾以城降。至元十五年，升为汀州路，隶福建行中书省，改莲城为连城。以后，或隶江西行中书省。至正十六年，复隶福建。明洪武元年，擒元行省参知政事陈有定，改路为府，属福建布政使司。成化六年，以清流之明溪镇为归化县，析将乐、沙县、宁化地以益之，领县七。十四年，析上杭地置永定县，领县八。国朝因之，附郭曰长汀，外七县曰宁化、曰清流、曰归化、曰连城、曰上杭、曰武平、曰永定。
　　长汀县　附郭峒本晋新罗地，属晋安郡。唐开元二十四年，开山洞，置汀州于新罗故城，东置长汀县，为汀州治所，后迁东坊口(去今治北五里)，大历四年，迁白石乡(去府城南二百步即今治)，在宋为衣锦乡(通志以为宋又迁衣锦乡者非)，元、明仍旧，国朝因之。
　　宁化县　在府城东北，本晋绥城地(旧志作新罗者误)。唐乾封二年，析置黄连镇，界福、抚二州间；开元十三年，因居民罗令纪请升镇为县，二十四年(县志作二十六年)，开山峒置汀州，因属焉(按宁化志，十三年升黄连镇为县，则未置州时已有此县矣，省志二十四年升镇为县者误)。天宝元年改为宁化。梁同光三年，迁镇西之行篠窝(即今治)。宋、元、明仍旧，国朝因之。
　　清流县　在府城东北，本长汀、宁化二县地，宁化县东麻仓团里，旧有清流驿，宋元符元年，提刑王祖道请置县，绍定中废，元复置，明仍旧，国朝因之。
　　归化县　在府城东，本清流明溪镇地。明成化六年，同知程熙以地当将乐、沙县、宁化、清流之交，民梗难治，请于巡抚滕昭奏析四县地为归化县，国朝因之。
　　连城县　在府东南，本长汀地。宋元符时，置莲城堡(省志、县志俱同，惟旧府志以为唐时置，未知何据)。绍兴六年，摄汀尉虞观请置县，郡守郑强又析长汀古田乡六团里益之，元改莲为连。明仍旧，国朝因之。
　　上杭县　在府城南，本晋新罗地。唐为龙岩地。大历四年，刺史陈剑析龙岩胡雷下保，置上杭场。周显德元年，南唐徙上杭场于秇梓保(即今太平里)。宋淳化五年，升场为县，割长汀南境隶焉。至道二年，徙白沙(即今白沙里)；咸平二年，徙语口市(即今在城里)；天圣五年，徙钟寮场(即今平安里)；乾道三年，县令郑稷奏迁来苏里之郭坊(即今治)。元、明仍旧，国朝因之。
　　武平县　在府城西南，本晋新罗地。唐置汀州后，以本州西南地为南安、武平二镇，隶长汀。五代时，伪闽并南安为武平场，南唐为沙县地，属剑州。宋淳化五年，升为县，析长汀西南境益之，属汀州。元、明仍旧，国朝因之。
　　永定县　在府城东南，本上杭地。明成化十四年，巡抚高明以其地险民悍，去县绝远，草寇屡发，遂奏析上杭胜运、溪南、金丰、太平、丰田等地置永定县，国朝因之。
卷之三　山　川
　　大块之气，凝之而山，融之而川。山川，天地之窍也。丘陵为牡，川谷为牝，则阴阳之所孕育焉。山为积德，川为积刑，则人事之所征应焉。南方称泽国，汀独在万山中，水四驰而下，幽岩纡溪，论功用则不及泰岱、黄河，而其兴云雨，毓菁英，亦闽一奥区也。夫拳石蹄涔，尚彰彰于山经水志，况其为炳灵合精之地乎哉？志山川。

长　汀　县
　　卧龙山　在府治后，郡之主山也，环城四面平畴中，突峙此山，偃卧如龙，故名，又名九龙山，亦名无境山。按旧志云，山脉分于赣之宁都虎头山，历石城，过瑞金界石含渡脉，由长龙温地翠峰狮岩，直渡横溪而来。
　　东山　在城东县学左，为卧龙山之首，又名龙首山。山麓有东山堂，宋有鄞江台、五显庙，俱废。山顶竖亭为状元峰，中祀李少师、文丞相。明崇祯间，郡守唐世涵重修。国朝邑令张其岱即祠建书院。
　　南山　在府治南三里。府治前山也，屹然如屏，青葱可爱。宋时建文殊院、同庆寺。左翼军驻扎，寨在其下，故下名南寨。后同庆寺迁衣锦乡，寨院俱废。又里许，秀峙者，亦曰南山，今建玄帝宫。
　　拜相山　一名笏山，与南山联，俯挹卧龙，宛如人拜。
　　圆珠山　在府治南，与南山相连，形圆如珠，俗呼宝珠峰。
　　马鞍山　县东五里。
　　展旗山　县西七里，俗呼祭旗山。
　　莲花山　县东十里。
　　笔山　县东十五里。
　　玉女山　县西古贵里。旧传王氏女修真处，月明籁寂，隐隐有仙乐音，下有通仙桥。
　　赖溪障山　县西三十里。
　　翠峰山　县东北四十里。壁立千仞，绀碧可爱，云烟出没，惟天霁卓午，方见其顶。
　　鸡笼山　县西成上里。旧经云，高十五里。《九域志》载为古迹，王中正修道于此。曹学佺《名胜志》作宋邑人王捷，字平叔，修道于此。
　　峰障山　县南五十里。
　　灵蛇山　县南百八十里。山旧多蛇，下有佛庐及蛇山庙，《九域志》载为胜迹。
　　七宝山　县东南二百里。传说出七宝。下有上宝场，今废。
　　鹫峰　在府南，山有院，见《天下舆图志》，址久废。宁邑志载，在新村十里，当是同名。
　　双峰　县东南三十里。峰峦双耸，高入云汉。
　　西峰　郡西广储门外，卧龙山右支，上有西峰、法林、罗汉三刹，今惟罗汉寺存，寺形如燕窠，林密泉清，为郡胜地。
　　二老峰　县东五里。双石峭立如人。
　　佛祖峰　县西三十里。土名九磜，转北二里许，树木阴蓊，石径崎岖，中有禅寺，虽盛夏不暑。
　　横岗岭　城内东北，卧龙山左支。
　　佛岭　县东南五里。今名通济岩，壁间有佛像，悬泉曲折，依岩壁而下。宋邓长史建庵于此。
　　戒愿岭　县东南三里，土中有珠，牧儿锄地得之，见风即碎，俗呼为珍珠岭。
　　东庄岭　县东五里，下有民田百顷，旧多种梅。
　　构木岭　县东二十里。
　　牛岭　县西二十里。
　　白头岭　县西二十五里，接牛岭。
　　白叶岭　县南二十里。
　　枣木岭　县南二十里。
　　湘溪岭　县南三十里。
　　流源大岭　县东西四十里。
　　分水岭　县南五十里。
　　虎忙岭　青岩里。
　　新路岭　县西古贵里，为汀、赣分界。宋嘉定间，郡守邹非熊修隘备寇，名罗坑隘。明知府邵有道修砌道路。
　　大息岭　县东北归阳里，岭顶有铺。
　　龟岭　县东南五十里。
　　蘘荷岭　县南百里，地产蘘荷。
　　桑溪岭　县南百五十里。
　　霹雳岩　县东拜相山隈。宋元祐间，白昼迅雷，岩洞划开，中有丹灶、丹井，建祐圣道院于岩前。
　　朝斗岩　县南南山崦，缘石扪萝而上，俯视城市，尽在目中，夙称胜概。
　　云谷岩　南山下，驻扎寨旁。
　　宣岩　县南五里。宋崇、观间，宣明隐居于此。
　　狮子岩　县东东青泰里，双石为门。
　　八仙岩　府城东南宣河一百二十里，岩内有棋盘石迹，旧传有八仙聚其上。
　　石燕岩　县西古贵里，昔有飞燕颉颃，值骤雨集石上，雨止化为石。
　　通济岩　县东南五里，即佛岭。
　　苍玉洞　县东南禅寺下，道旁两石奇怪万状；有数石对峙如门，中有烟屿、仙掌、鹤巢、抱云、二老、狮子、马鞍等石。郡守王廷抡创潄玉观澜亭。
　　龙门峡　县东北四十里，地名含前，石洞盘屈深窣，中间一峡，顶镌龙门二字，峡底汇潭，水色沉碧，峡内有溪。乡人贸竹木者俱从峡出。
　　湘洪峡　新桥下流，溪中最险，舟人惮之。峡上有湘洪庙。
　　乌鼻石　霹雳岩边。
　　石壁　县南二十里，下有庵。
　　白面石　县西五十里。
　　鄞江　在府东南，一名正溪，发源宁化县，历湘洪峡，至东庄潭分为二派，一自惠政桥入，一自太平桥入，至高滩角复合为一，南流至杭，达潮以入于海。宋蒋之奇有“鄞江一丈水，清可照人心”之句。按天下水皆东，惟汀独南。南，丁位也，郡名汀州取此。
　　东溪　源发翠峰，合鄞坑水，流高洋桥至张家陂，与正溪合。
　　梓步溪　源出大息岭左，至南田大溪合。
　　小湘溪　源出南原，至湘洪庙前。三溪俱在县东。
　　西溪　在县西，源出大原，过杉岭即七里桥，至南拔桥。宋治平五年，筑款堑濠，官砌石陂于桥下，引水注濠，至崇善坊兴云桥与正溪合，一派入西山，过高阜坊与正溪合后，西流奔冲。万历壬子，推官吴明昌沿河筑堤，引水抱城至马屋墈下，出合大溪，形家以为截破官星，郡守王廷抡开浚故道，引溪水会于游绳云。
　　南溪　县南二十五里，其源不一，侧桥合流，经普济桥至南口，与正溪合。
　　北溪　在县北，源出横坑，过攀桂桥而下，与正溪合。
　　龙潭　在县东云骧阁下，东岸建龙王庙，遇旱，筑坛而雩，则雨。今潭塞庙废。
　　东庄潭　在县东，旧在东庄岭下，今水仍复故道。
　　麻潭　县南十里，众流所会，山势蟠互，过此流折为九曲。
　　白步潭　县东十里。
　　曲潭　县南十五里。
　　大潭　县南六十四里。
　　寅湖　县东北二里许，周围百步居郡寅位，湖中一小阜，虽水溢不没，春满冬涸。
　　子地湖　县东十三里，其地入东禅寺，今垦为田。
　　辛湖　县西一里许，周围七十步。三湖俱以方位名。
　　青草湖　县东归阳五十里象牙林，深不盈尺，广不逾丈，其中草四时长青。
　　磜角　古贵里，高岩怒滩，溉田甚广。
　　磜头　归阳里，峭壁数十仞，瀑声如雷。
　　鱼梁滩　县东二十里。
　　鸬鹚滩　县东一里许，滩边居民多养鸬鹚。
　　蛇王滩　县南三十里，滩边有蛇王石炉。
　　九曲滩　蛇王滩下，河水湍急，曲屈九折。
　　纱帽滩　王屋滩上一里许，滩边有石如纱帽。
　　王屋滩　县南三十五里，有王姓者居此。
　　磜滩　县南一百里，其上甚险。知府陈洪范辟平。
　　放生池　因龙潭为之，勒大字于石。
　　金乳泉　府宅堂东。嘉靖间，知府邵有道辟为池，今塞。
　　法林袈裟泉　县西法林院有泉出于石缝，缝裂如袈裟状。郡守陈轩、倅郭祥正烹茗泉上，联韵，命名新泉。
　　汤泉　县南青太里河田市，周围四十丈，能熟生物。邑人李兆蕡有记。又一在县南安仁保，由石窦涌出，溉田甚多。
　　玉泉　县东八十里，流为瀑布。旧有佛庵，前后植茶，号为玉泉茶。
　　魁星井　在府署前。
　　弼星井　府兵房后，今废。
　　禄星井　在推官署。
　　文曲井　廉星井　武曲井　俱府治东南。
　　开星井　在府治东北塔院前。旧传，白鹤仙人于迁郡初，谓地形如斗，掘地为七井，以应七星。
　　老古井　在府城内东北。
　　邓长史井　在福寿楼南街城下。郡人邓正己开凿至丈馀，遇盘石，闻其下有泉声，以铁杆撞穿，泉涌出，四时不竭。
　　开元井　在县学左原开元寺，井阔丈许，深十三丈。旧传，与云骧阁下河通，昔年井水忽涌高数丈，众传有龙穴其中。嘉靖三年，井随寺属学，取名八卦龙泉。
　　南泉亭井　在富文坊，阔丈许，引手可掬。
　　鄞江井　在县东金花坊，深三尺许，溉田甚多。
　　万户井　在青岩里，井泉甘美，四时不竭。
　　方伯井　在登俊坊十字街口，俗呼大井头。

宁　化　县
　　翠华山　在县北二里许，邑主山也。四时山色苍翠，故名。
　　南山　在县南兴善里，一邑之望山。中耸一峰，旁峰低小如笔架，下有流水环绕如带。
　　东山　在县东五里。
　　牛头山　在县西北兴善里。
　　五灵山　在县南，旧名五家山，有普惠王祠。昔尝产灵芝五茎，闻于朝，勅改今名。
　　宝山　在县北四十里。旧传山有五色石，璀灿如宝。
　　凤凰山　在县北五十里，崇岗邃岭，蜿蜒起伏，其形如凤。乡人张震读书于此。
　　陶峰山　在县北八十里，峦峰峻耸。旧有陶姓者结茅其上。
　　牙梳山　在县北招得里，险峻阨塞，为啸聚地。
　　龙须山　在县东招得一百二十里，高峰繁阴，草生岩石间如龙须。
　　罗平山　在县东北一百二十里，山明水秀。处士罗平隐居于此。
　　伍家笔山　在县北招得里，山尖耸如笔，山下居者皆姓伍。
　　紫云山　在县北，通邵武界，立隘。
　　凌云峰　在泉下里，峰高拂云霄。
　　登高岭　在县北门内。
　　狐棲岭　在县西龙上上里，其状如屏，相传有白狐栖此。
　　金船岭　在县东永丰里。旧传山有金船，其光夜现。
　　狮子岭　在县南三十里。岭有石形如狮。
　　罗汉岭　在县南新村。
　　苦竹岭　在县北永丰里，产苦竹。其岭甚高，四时常有云气。
　　神王岭　在县北七十里。上有神王庙，乡人有旱潦疾疫祷此。
　　南桥岭　在县北九十里，岭势高拱，跨山如桥。
　　赖畬岭　在县西南赖畬铺之西。迤逦二三里，峻处有利济亭，上立隘。
　　竹篙岭　在县西南，险峻斗绝，小路通长汀，上建有亭。
　　黄柏岭　在县南新村里，上设铺。
　　城门障山　在县东北泉上里。山势壁立如障。元末寇乱，乡人避兵于此。
　　瑞花岭　在灵隐洞东北十里，旁有僧舍谓之下岩，其地生奇花，则岁多丰，因名。
　　龙池岩　在县南四十里。旧经云：“昔有龙蟠于此。”宋运使蒋之奇诗：“苍龙蜕骨去已久，山根一穴如天开。寄言俗客不可入，往往白昼生风雷。”
　　西岩　在县东北五十里。登石梯而上，石笋屹立如门，上有石乳涓涓下垂，又有石如龙蟠门上，其中空洞如砥，可坐千人。有数石室，一曰宝陀，状若龙屋，内供大士像；一曰乳穴，爇炬始可入，旁有泉，遇旱祷之，取水出岩即雨，谓之圣水；一曰丹室，有小穴，匍匐而入，其中宽朗，丹灶俨然；一曰方丈，初入颇暗，坐久忽明，又其一如堂奥，寒气逼人，不容久立，旁有龙井，深不可测。
　　东岩　在西岩侧，其中亦有数石室，洞旁有石莲数朵，大如车轮。左有石龛藏经；谓之经龛；又有石如壶，高可二丈，寒泉涌出壶口，皆成钟乳；下有芝田数区，上有响石，撞之如钟；西有石柱，峻削如青瑯玕；南有泉潺湲迅急，自石罅流出；又南最高处，有石鹤若奋飞状，亦有丹室。
　　弥勒岩　在县招得里。高峻玲珑，窟中多巢鸟雀。
　　朝光岩　在温泉侧。玲珑曲折，天光射入，竹筏沿溯，其中难穷。曹学佺有诗。
　　连城洞　县东五里。地名黄莲，唐置县封，治于此。
　　灵隐洞　在县北五十里。旧号洞源岩，宋僧祖庆结庵于此。重冈叠巘，小涧横绝，岩石奇怪，如窗如龛，如几席，如钟磬，如虎斗鸟翔；又一石拔起，上有洼樽，乳泉滴沥，能愈病，乡人祷雨亦应。
　　狂波石　在县东七里赤冈潭中。旧传见二龙蟠石上，忽水涨波涌，故名。
　　狮子石　在县北登云乡。
　　危石　在县北六十里。一峰突然，四壁斗绝，人迹不到。宋绍兴间，僧祖月结庵其下。
　　宝池石　在县北七十里，旧宝池寺侧。
　　石龙　在县北灵隐洞下。
　　大溪　在县南。溪源有六，正西自赣之石城堑头发源，九十里至县，与大溪合；西南自长汀狐棲岭发源，一百二十里至小吴，与大溪合；又四十里至县西北亦抵石城界，自长坊一百里至李田与大溪合；又二十里至县东北自台田岭发源，一百四十里会大溪；正北自苦竹岭发源六十里，至马家渡会大溪；又三十里至县正东热水窑头发源，一百里至侧潭会大溪；又四十里至县东渡溪上二里许，与上流三派合而为一，东至清流，又东会剑江水，抵福州以入于海。
　　龙潭　在县东一里。旧有龙神庙，今废。
　　龙门潭　在县南二里，其深莫测。自龙门桥出大溪后，大水涌沙堙塞。
　　院子坑潭　县西二里。
　　神头潭　在县南五里神头岭下，水极清澈。
　　斑竹潭　在县南七里。潭侧多斑竹。
　　赤岗潭　在县东北七里。
　　蛟湖　在县北。龙上下六十里，深不可测。昔有僧结庵于上，尝见白龙卧湖面。乡人遇旱以败铁投湖，辄作暴雨怒涛，涌出其铁而后已。
　　石湖　一名拓湖，近蛟湖，水四时不涸，溉田甚多。
　　羊鸦湖　在县北拓湖侧。旧传鸦噪于木，羊跪于地，忽成此湖。
　　雷鸣磜　在县南五里，声如雷轰。
　　潭飞磜　在县南乡。重岗复岭，其中宽坦，山环水合，草茂林深，易于啸聚。宋绍定间，有寇作乱于此，后陈、刘纯讨平之，因置南平寨。
　　龙潭磜　在县北泉下里。旧传：有龟浮水面溪水即涨。岁旱，乡人取其水祷雨多应。
　　乌路峡　在县南十五里。两岸壁立，水势潆回，深不可测。
　　七孤龙　在县南新村乌路峡下十五里。石峻路险，怒涛奔湍，反折七曲，舟师惮之。
　　蓝布池　在县北二十里，旧名永丰。
　　放生池　在县南。
　　洁溪泉　在县北四里，清澈甘冽，一名滴龙泉。
　　甘泉　在县南鹫峰院前，味甘而冽。
　　万斛泉　在县北五十里。石洞中喷出流为小涧，溉田数十亩。
　　温泉　俗名热水，上有朝光岩。
　　光严井　在县治后严寺前。
　　周家井　在县东百步。
　　太平井　在县东太平巷口。三井水极清冽，虽旱不竭。
　　古井　在县西五里，清澈甘冽，病者饮之多愈。
　　龙家井　在县南五里。
　　大成井　在儒学戟门东。
清　流　县
　　龙山　在县南坊郭里。自长汀平原山分脉，群峰高耸，起伏如龙。
　　南极山　在县南五里。
　　屏山　在县北坊郭里。屹然屏立，环拥县治。元陈有定屯兵于此，名北寨，又名纱帽山，上有七星石。宋邑令刘叙建亭其上，曰清高，今废。
　　东华山　在县东三里许。千仞峭壁，前有斗台，高耸入云。邑胜景也。
　　国母　在县东北三里。宋杨太后过此，故名。
　　马家山　在县左。昔姓马者居其下。山顶有万寿亭。
　　西灵山　县右山也，临溪，岩洞玲珑，古木苍翠。
　　塔山　在县东南，即龙山之枝。旧建塔于岭，故名。
　　拜相山　在县西南四里。与南极龙山相对，状若人拜。又名拜龙山。
　　铜锣山　在县四里龙山左腋。上有诸葛行祠。其顶平圆如铜锣。
　　方山　在大溪西五里，形如诰轴。
　　笔山　在县东七里。层峦环绕二十里，中耸三峰，高入云际。
　　莲叶山　在县东仓盈里。山耸拔如莲叶，又名斗笠。
　　莲花山　在仓盈里。中有池，夏则莲花盛开。
　　象形山　在县北永德里。山形如象。
　　香炉山　案棹山　俱县东仓盈里。
　　贵人山　在县南梦溪里。
　　铁石山　在县东南九十里。山石坚黑如铁，山旧产铁，因名。有矶、有洞皆名铁石。洞口有庙，曰安济，曰九龙。
　　五雷丰山　虎头山　俱县东南梦溪里。
　　鱼沧隔山　在县西南罗村。其峰峭绝。
　　枫隔山　在县西南四保里，多枫木，秋来如丹。
　　龟山　鸡笼山　俱县北永得里。
　　丰山　在县南罗村百二十里。山极峭，常有云覆，秋霁方露全体。宋淳熙间，有刘道士诛棘扪萝而上，六日乃至其顶，平坦如砥，可坐数千人，有田地、棋局、丹灶，础石散乱地上，如故居废址，疑为神仙窟宅。
　　马迹山　在县北四十里。陈有定屯兵处，墙垣营址咸在。
　　石龙山　在县北二十里。四周石砌如城，元陈有定屯兵处。
　　盈山　即老人山，在北团里。峰巘峭峻，林木葱青，亦胜境也。
　　高风岭　在县东八里，岭险峻。明宣德间，知县李庠创亭其上，改名高善。
　　百步岭　在县南十五里。
　　长空岭　在县东坊郭里。
　　玉华岭　在县北永得里。
　　浮竹岭　在县北永得里。
　　高阳岭　在县北仓盈里。
　　高地岭　在县北永得里。高峻百仞，故名。
　　灵龟岩　在县东北永得里，岩洞清幽。旧传岩下忽出大龟，僧创庵祀之。
　　七峰岩　在永得里。峭起如翠螺。
　　白云岩　在梦溪里，形如屋。明漳州江姓者修炼于此，趺化，乡人即其躯像祀。
　　马儿岩　在梦溪里。以形名，一名马子，俗传有马生驹化为石。
　　清溪岩　在县北。中有一水清莹不竭。
　　蒋公岩　在县北五里。丛石崖峨，外险中宽。宋绍兴初，有蒋道士居此。
　　狮子岩　在县西北。
　　涌岩　在县东北坊郭里。飞泉怪石，茂林修竹，为一方胜境。唐武德三年，僧云谷来曹溪游，隐居此山。初无水，有圣僧定光至，飞锡凌空，七日复还，合竹引之，始有泉涌。是夜，风雷大作，雨水滂沱，山僧惊避，迟明视之，庵推出于谷口，其下飞瀑数丈如珠帘，至今莫寻其源。
　　玉华洞　在玉华岭上，亦名小玉华。奇峰矗立，洞石嵌空玲珑，可容数百人，有石窗、石龛、石观音、莲花、狮子之类，宋乾道间始建佛庐，洞西有三穴，名石燕洞。旧传，一道士行一日余，出洞口，乃宁化境。洞东有巨石如龟，名灵龟洞。
　　金乌石　在县东龙津桥畔，与玉兔石相对，今没于水。
　　玉兔石　在县西凤翔桥下，形圆色白，春夏或变青红。明成化间忽坠，见底大有光莹。
　　狮子石　在县西灵庵门首，卧伏如狮。
　　廪石　在县仓盈里。
　　黄石　在县东南十五里。色黄尖大，为邑水口，水涨石没，则舟难行。
　　正溪　发源宁化，潆回五十里至县境。澄清如练，合众流渡九龙，会延建诸水至福州，入于海。
　　半溪　在县东北五里。源自高地至白石桥，溪西有白石成堆，远望如雪未消。
　　三港溪　在县西南五里。连有三小港，皆自宁化会合正溪。
　　郑家坑溪　在县北。各山坑水合流至古基头及南岐入正溪。
　　芹溪　在梦溪里。源自归上，至芹口入正溪。
　　严坊溪　在县治南，流至横口入正溪。
　　清溪　在县北。源自宁化，出高地清口合正溪。
　　罗口溪　在县西北罗村里。发源连城，过北团至罗口合正溪。
　　李坊溪　在县西四保里。发源长汀界，至白石溪入罗口合正溪。
　　梦溪　在县南。梦溪百里，源出本里山涧，流至九龙滩口合正溪。
　　杨梅溪　在县东南。上有七里滩，曲折多乱石。
　　门溪　在县东南铁石矶前清镜里许，舟行如入剡溪。水中有石如门，故名。
　　七里滩　在县东南七里。溪多乱石，曲折浅急。
　　旗角滩　在县东南八里。
　　牛角滩　在县西南十里。
　　长空滩　在县东十五里。怪石纵横，中有大黄石怒卷波涛，险次九龙。
　　九龙滩　在县东南一百里。上六龙最险，属本县；下三龙稍平，属延平永安县。上、下共二十余里，舟子欲下者，辄雇土著篙师拦头，仍编竹箬箱裹船头，以蔽怒浪。矶头有山径，行人至此，多遵径行，至滩尽再登舟。旧传，宋、元时，舟楫不通，元末，陈有定始凿，以运汀粮。按张籍送元汀州诗有“全家远过九龙滩”之句，则唐时已行舟矣。又有十八滩，明成化间，县令凌寀募工凿去恶石，滩势少杀。岸上有九龙王庙，一名安济庙。宋蔡襄守泉州时，有布衣投谒，自称宁化九龙道士，顷忽不见，刺上有诗一首。明年，襄过谒庙，亦答以诗。宋时，清流尚属宁化，故谓宁化九龙。邑人赖世隆有九龙行。
　　黄柏洋　在县东五十里。宋文天祥行兵至此，遇大风雨，入农家以避，题有联句。
　　渔沧潭　在县龙津桥南。其上有亭，三潭相连，深不可测。
　　杨梅潭　在县东南七里滩下。
　　长空潭　在长空滩下。
　　门潭　在铁石矶巡司前，长一里许。
　　秋口潭　在梦溪里。
　　县前井　在县东首。成化庚子，知县凌寀浚。
　　圣堂井　在县南祐圣祠左岩下。泉四时不竭，后人累石为二井。知县吴中结亭复之，改名寒泉。
　　仓前井　在县南米仓岭下。深三丈，色清而冽。
　　东岳庙井　在县东南。
　　圣水庵泉　在县北屏山下。水出洞中，味甲寒泉。
　　角树泉　在县晏公庙下。
　　温泉　一在池溪，一在嵩口，一在邱源。源皆出山下，汤可熟物。
　　东峰泉　在渔沧坑，泉流飞瀑。有伍姓者，凿岩为池，接竹引之，度龙津桥，以便人汲。
归　化　县
　　楼台鼓角山　在县南归上里，邑主山也。数峰连属，中一峰耸突似楼台，其余诸峰圆者似鼓，峭者似角。
　　印诰山　在县后。高耸平正，形如印诰。
　　蛾眉山　在县治前。群峰联络，中有一峰，宛若蛾眉。
　　飞凤山　在县东北归上五里。下临平田，望若凤飞。
　　小三台山　一名君子峰。在县学前。三峰秀丽，联属如台星然。
　　象山　即南山。县东二里，状如巨象。
　　屏风山　在东坑，山形若屏风。
　　银瓶浪盏山　在县南归上里。峰峦联属，中二峰圆尖形如银瓶，余三峰圆小似盏。
　　龟山　在县东五里晏坊，又一在石珩村溪旁，如龟，下有甘潭。
　　响石山　在县西寺坑里。其山皆石，人语则响。
　　鹤迁山　在县东翰溪里，昔有鹤飞聚。
　　灵台山　省志、县志俱作“云台山”，在石珩里，高峻直耸云霄。
　　龙西山　在县北柳杨里。奇峭千丈，中有圣水岩。
　　紫云台山　在县东归下里。高冠诸山，顶上有田塘水碓，居民三百余户，又有均山，三峰联络，虽盛夏可衣絮。日出，岚雾空蒙，望之如紫云。
　　文笔山　顶有棋盘石，旧传，晏北海看奕遇仙处。
　　五顶嶂山　在县西二十里。高峰插云，旁有五雷石，下为响石。
　　莲花山　在县东三十里。层峦叠翠，形如莲瓣。
　　覆船岗　县志作“覆盘冈”。在县东晏坊，状如覆船。
　　天上岗　在县东三十里。顶高峻，人行其上如在半空，夕岚晓雾，咫尺莫辨。
　　考岭　在城南半里。
　　大黄岭　一在县东二十五里，一在县北三十里，土色黄莹。旧志作“归上里”。
　　铁岭　在县东兴善里。高峻厄险，顶有公馆、铺隘、禅堂，接将乐县界。
　　黄牛山　在县西柳杨里。宋绍定间，曾寡妇晏氏结寨御寇处。
　　五雷峰　在县四十里，旁有石如雷。
　　仁寿峰　在县四十里，峰最高，云起即雨，人以为候。
　　笔架峰　在县东翰溪里，三山森列如笔架。
　　腾云嶂　在县西南归下里，高大磅礴，周回百里，山顶常带云气。
　　狮子岩　在县东晏坊，与象山相持为邑水口，顶有塔。
　　滴水岩　在县北五里。上有泉水下滴，亢旱不竭；西有洞阔数丈，其石扣之有声；下有隐流约数十里，世传仙人堂喷水坑即此水所出，一名玉虚洞，详见宗臣记。
　　北斗岩　在城西北五里。石山环抱，中平坦，有庵，有池，岩畔有观音阁。俗传星坠成窝，又名星窟。
　　凤凰岩　在县东龙湖市。有石如飞凤。宋杨时读书处。
　　圣水岩　在县北柳杨里。三济祖师结庵其上，有小石泉深尺许，不盈不竭，涴即雷鸣。
　　黄杨岩　一名灵峰山，即万寿岩，在县东八十里。岩居归化、永安二县界，多产黄杨木。上有洞三，一在半山，一在第一洞下，一在淳化寺，洞口有古碑，字画不可辨。
　　圣隐岩　平洋突起小阜，宋杨时诞生于此。
　　侍郎岩　在黄杨岩北五里，旧名翠云。宋熙、丰间，侍郎张驾、祭酒杨时、司谏陈瓘读书于此。
　　翠云岩　在黄杨岩后。
　　碧云洞　在黄杨岩后。
　　观音洞　在翠云岩旁。石悬立如观音、罗汉像，中有石室，前数十峰状如笔，下有石鼓、试剑石，岩顶怪石若兽蹲踞状。
　　狮子洞　在县西北永安铺。怪石蹲踞，宛若怒猊，中有数石室，虚明深邃，一柱矻立如镂。
　　玉岩洞　在县西北永安铺。洞内明爽，石色光莹。
　　儒冠石　在县东南石珩村，有石俨若儒冠，里人名为秀才石。
　　金盘石　在县东岩前溪中，形圆色黄。
　　试剑石　在县东淳化寺观音洞。
　　八卦石　在县东翰溪柱下涧。中有大石，状如龟文，有八小石如龟，四围绕如八卦。
　　门槛石　在县东珩溪。沿渚夹峙里许，水从中流，状如门槛。
　　印石　在县西北二十里罗汉寺溪口，石叠两层，上小下大，如印。
　　棋盘石　在县东黄陂。
　　明溪　在县东南五里。山下带水达福林庵侧而去，岩有大小阜，相对如“明”字，故名。
　　翰溪　在县东兴善里。发源龙湖涧，流至沙溪始大。
　　珩溪　在县东石珩村。上接明溪，下达沙溪。
　　雷霆溪　在县东兴善磜头。其水接翰溪，沿渚十里，乱石巑岏，激如雷霆。
　　布溪　在县东归下里。源接吉溪，沙溪之水流至岩前，汇众水而来。
　　沙溪　在县东归下里。源接珩、翰二水，至是可通小舟，下岩前合众流出。
　　龙坑潭　在县东兴善里山间，深不可测，龙穴于中，旱祷即雨。
　　甘潭　在县东石珩村龟山下，水极甘冽。
　　白水磜　在县西新兴铺，山顶流下，宛如瓶泻。
　　百丈磜　在县东邝坊里，自山巅泻下，如雪花飞坠。
　　黄金井泉　在城西四里。
　　甘泉　在城北叶舍坑，可灌千亩。
　　汤泉　在县东一百里，四时涌沸如汤。
　　东泉井　在县东东泉阁下。
　　西泉井　在县西学后。二井旱不竭。
　　仙人井　在县东石珩村。
　　揭家井　明嘉靖间，邑人揭赵真开。
连　城　县
　　蟠龙山　在县北，旧名后龙山。自清流丰山东南逶迤而来，至县境为奇石峰，复突耸而上为西宝山，又盘伏而南为三军山，下抵县历六十里，屹然拔起县后，为县治主山。
　　莲峰山　在县东北。高峻险绝，石壁巑岏，盘亘数十里，其上平旷，可容万人，宋彭孙常居之。有石梯、石巷仅容一人，官置三寨于此，遇寇警，则移民以避之。又有定光道场，号曰白云洞天。元马周卿标为十三景，隶书岩壁间，曰苍玉峡、曰豸冠、曰云栈、曰天梯、曰桃源、曰清如许、曰芙蓉波、曰金字泉、曰白云深处、曰天光咫尺、曰苍谷、曰凌虚、曰小崆峒，又有香炉石、九老亭、迎春石，立春日人皆诣石祷祝。刘玉成诗序云：“汀郡诸胜，紫金弘而敞，朝斗窈而清，滴水奇而秀，语大观则不若莲峰也。”
　　赤岭山　在县西在城里。
　　高冻山　在县北在城里。群峰深峻，盛暑亦寒。
　　彭屋山　在县西在城里。旧有彭姓者居此。
　　马坑山　在县西北在城里。山下有涧，曰马坑，民居环聚。
　　小张坑山　在县北黄公桥侧。
　　白云山　在县南表席里。高插云汉，时有白云覆顶。
　　天马山　在县东揭坊北安里。怪石昂藏如天马，旧传遇风雨则嘶，嘶则乡里不靖。元末雷陨其首，石尚存。
　　金鸡岭　在县南表席里。旧传，有人至山中，见一庵有金鸡飞鸣，因寄宿，及觉，失庵所在。
　　狮子山　在县东揭坊北安里。怪石蹲踞如狮。岩下有文珠庵。
　　三仙山　在县东北安里。旧传，有三人山中谈笑竟日，倏乘鹤去。
　　银屏山　在县南南顺里。山磅礴屹立，天霁若银屏。
　　笔架山　在县东南顺里。山联属如笔架。
　　西宝山　在县南南顺里。山常有夜光。
　　西山　在县南表席里。有杜山隐是山，功成蜕化，乡人建庵祀之。
　　金柜山　在县东北安里莲峰旁。山巅有巨石圆整，横截一缝若柜然。
　　凉伞山　在县南河源里。山顶团圆如伞。
　　大岭山　在县南隔头。山岭高峻，有路沿山而上，西抵长汀界。
　　堆禾山　在县北北安里。突起平陆，状若堆禾。黄氏世居其下，今名黄屋山。
　　三将军山　在县西南顺里。三峰并峙，状若人立。
　　云山　在县南河源里。高接层霄，云出其顶。
　　将军山　在表席里。端耸特立，雄据县南。
　　罗婆山　在县东北南顺里。昔有罗婆居山下，因名。
　　上峡山　在县东北安里。两山峡立。
　　高贵人山　在县南河源里。有显士姓高者过此徘徊，爱其秀美，因名。
　　刘地山　在县南河源里刘地村。
　　大坪山　在县南南顺里。山阜广阔，岩石平坦。
　　髻头山　在县东姑田里。群峰盘结如髻。
　　萧坑山　在县北。明万历中，邑令徐大化筑北闸，凿石其上，石线中有“徐钦徐昌”四字。
　　丰山　世传宋时侍郎沈勇营葬于此，后吕纯阳令土神送出骸殖，沈觉仍瘗，吕化作道人曰：“易汝鼓架山穴，是处阳真人道场也。”后清流县有欧阳姓者寓此得仙。
　　龙子岗　在县西南顺里。
　　七星岗　在县南南顺里。岗列如七星。
　　七里岗　在县西南顺里。
　　塔背岭　在县东在城里。
　　鹧鸪岭　在县西。
　　分水岭　在县北北安里。一水沿岭分注长汀、连城二县。岭上有铺。
　　乌石岭　在县东北安里。
　　赤竹岭　在县南表席里。多产赤竹。
　　陡岭　在县东南顺里。有大小二岭，路沿山峻绝，绵连五七里。
　　猫儿岭　在县东姑田里。与永安接界。
　　横山岭　在县东姑田里。
　　野狐岭　在县西南顺里。
　　垂珠岭　在县南河源里。旧传，宋文天祥兵过此，回顾垂涕，居民痛而表之。
　　牛路岭　在县南表席里。
　　远水岭　在县南表席里。接上杭界，行人以重滩患涉，避水登此。
　　牛枙岭　在县东南顺里。
　　磨石岭　在县北姑田里。石可砺锋。
　　彭地岭　在县北北安里。宋彭孙驻兵于此。
　　石门岩　在县东五里。两石相峙，中空成门。宋绍兴间，云峰僧倚岩结庵，名宿云。邑令黄荦创总宜亭，赵汝樵创悠然阁，后亭、阁俱废。明洪武间，邑人沈彦和重建。
　　滴水岩　在县北七里。有泉自石窦出，深不盈尺，不溢不竭。相传定光佛住锡于此。
　　石钟岩　在县东北安里。半岩有古佛道场。
　　鹫峰岩　在县东七里。势如鸑鹫。旁有瀑布、石仓。
　　西宝岩　在县西十五里。
　　南峰岩　在县南一百里。
　　白石岩　在县南表席里。岩皆白石。
　　朝天岩　在县南表席里。峻陡凌云，下有庵。
　　白仙岩　在县南表席里。峰峦俱白，洞穴甚宽，下俯小溪。
　　龙兴岩　在县北北安里。明邑人许浩志与长汀马驯读书处。
　　宝珠岩　在县北北安里。上圆石如珠。
　　石室岩　在县北北安里。岩畔有石室。
　　广灵岩　在县南南顺里。岩有洞穴。祀定光佛，又名童子岩。
　　白云洞　龙爪石　在西南。山下有大石，下瞰溪流如龙爪。
　　马鞍石　在县东南顺里。中偃外昂，形肖马鞍。
　　禾廪石　在县东北安里。
　　饭箩石　在县东北安里。
　　双髻石　在县东北安里。两石相绾如髻。
　　迎春石　在县东东田石上。立春日人皆诣祷。
　　香炉石　在莲峰山元真堂前，圆仰宛似香炉。
　　峭山　在莲峰灵芝庵后，其石如削，高插云霄，勒有“壁立千仞”四字。
　　文溪　在县治前，旧名清溪。一发于长汀磜，由新林寺前过；一发于金鸡山，由法界庵前过，合流至县，九折而东入清流界。因曲折如文字，故名。上有文川桥。
　　莒溪　在县南河源里。源出龙岩山中，下接杨家渡头，西流入长汀界。
　　萧坊溪　源出上杭苎园溪，下抵江头渡，入上杭界。
　　新泉溪　源自罗地，下流抵汤泉溪，合流上杭县。
　　里岗溪　源出文笔山，下流抵冯坊渡，合流至上杭界。
　　隔口溪　出俞溪源，下流抵冯坊渡，合流至上杭界。四溪俱县南表席里。
　　杨花潭　县东在城里。由文溪下，夹岸多杨木，春暮花飞，故名。
　　莲花潭　杨花潭下。旧传渔人入水，见潭底有石如莲花。
　　龙潭　莲花潭下，其深莫测，云有龙居。岁久浅塞。
　　石固潭　两岸峭石，水深莫测，众鱼聚焉。传云，潭底有石岩，中有大鱼，众鱼附之。渔人误犯，其喷涎如胶，几不获出。
　　石门潭　省志作“峡”，在乌石岭下。两石夹流如门，中深莫测，沿北出林公桥，并入大溪。
　　石城潭　在石航陂下，其石险陡，环回如城。三潭俱县北北安里。
　　铁珠潭　在县南表席里。潭侧有路，石壁峭立，内多细黑石如铁珠然。
　　麻潭　在北安里。
　　杨梅滩　在北安里。源出长汀虎忙岭，接青太众流而下。滩流险隘，舟楫罕通，岩下旧多杨梅树。
　　长滩　在县南河源里，出岩背流注上杭。曲折多险，舟楫罕至。
　　放生池　在县西一里。水冬夏不竭。旧为放生处，今种莲，又名莲塘。
　　沙水池　在县南南顺里。春夏泉水涌溢，灌溉姚坊田。
　　三龙井　在县南表席里。井中有云雾起，雨即至。旧传有龙居其间。
　　福仙井　在县西福仙观右，有泉甘冽。
　　古佛井　县西南，在城里。
　　瑞泉　县东，在城里五显祠右，甘冽不竭。
　　温泉　一在表席里新泉，一在南顺里汤头，一在姑田里丰头。四时常温，可供浣濯。
上　杭　县
　　紫金山　在县北平安里，邑主山也。山势巑岏，丹碧如画。宋康定间，常产金，因名。上有三池，名曰胆水。上、下二池，有泉涌出，中一池蓄上池之流。宋时，县治密迩其地，池水色赤味苦，取浸生铁，可炼成铜。
　　七峰山　在县北，为邑后镇。七峰绵亘，翠丽可爱，形家谓上应北斗，又名七星山。
　　挂袍山　在县南五里，为邑前镇。相传，未立县时，有术者过之，曰：“袍山苍苍，朱紫盈坊”，乃迁县于此。
　　展旗山　在县西五里，为邑右镇。数峰相连，形若展旗。
　　横琴山　县南在城里。横亘溪前，平衍如琴。亦名横琴岗。
　　冷洋山　在县东。高出群山，俯瞰县治，有一水迸石而出，夏月极冷。
　　覆箩山　在县东北。高耸特立，山顶端圆如覆箩。
　　笔架山　在县西。三峰屹立若笔架。
　　南宝山　在县北平安里金山之阳，如笔插空。旧传有童子牧牛其上，得白璧一双，因名。
　　灵蛇山　在县北平安里。峭拔凌空。旧传山有巨蟒，过者必祷焉。
　　乱石隔山　在县北古田里。
　　石狮山　在县西来苏里。山石巉岩，状若狮子。
　　铁障山　石壁若障，山之西产铁。
　　茫荡洋山　俱在县东胜运里。上接漳、潮界，绵亘数百里，蒙密崭绝，人迹罕至，宜立隘以防据险者。
　　高唐山　在县西南来苏里。旧传有高唐二姓年皆九十余，入此山修道不返，因名。
　　王寿山　在来苏里。危峰怪石千态万状，形如楼阁，有王者执圭象。旧志误为羊厨山。
　　铜鼓山　在县东太平里，山有泉井。相传有铜鼓从空坠至山腰，击石裂泉成井，鼓声闻则岁大稔。又石壁倒书“千年”二字径尺，唐李阳冰篆。
　　美女峰　在县南。其峰有四，佳丽婉媚如美女，故名。
　　双髻峰　在县东，为邑左镇。二峰插汉，宛若双髻。
　　五子峰　在紫金山之巅，又名五龙，高峭如削。
　　普陀峰　在县东白叶场，峰下有普陀寺遗址。
　　文笔峰　在县东白砂里。
　　炉背岭　在县东十里。
　　石冷洋岭　在县东十五里。
　　大磜岭　在县西十里。
　　三层岭　在县南十五里。成化间，李时英沿路植松五百株，行者便之。
　　双溪岭　在县东五十里。
　　罗括岭　在县东平安里。
　　石牌岭　在县东胜运里。有巨石方正如牌。
　　香岭　在白砂里。旧传有檀木香数百本，因名。
　　灯笼岭　在胜运里。上有石若灯笼。
　　蜈蚣岭　在胜运里。岭路蜿蜒若蜈蚣。正统间，乡民吴广植松以荫。俗名鹅公岭。
　　棉岭　在县西胜运里棉村。景泰间，邑人唐常夹道植松檺以便行人。
　　黎公岩　在县二里，旧传黎道人修真于此。
　　仙女岩　在县东白砂里。负岗瞰溪，中广三丈，有穴上透天光。旧传有仙女居此。
　　宝兴岩　在平安里场西北。
　　石钟岩　在平安里。中流石乳，旁有巨石，击之有声如钟。
　　半坐岩　在紫金山。石如龛，容坐一人。
　　管公岩　在平安里。中有石鼓，击之辄鸣。旧传管姓者修行于此。
　　东安岩　在县东五十里。旧传定光佛棲息于此。
　　石燕岩　在县东胜运里。
　　黄杨岩　在铜鼓山下。
　　青峰岩　在县南来苏里，岩有秀峰。
　　九仙岩　在县南十里。中有曲流、古洞、双桥、履云亭诸胜。
　　古石岩　在县东北二十里。
　　赤面石　在县北三十里。石上圆下方，峭直而赤。
　　石龙　在县北平安里，横亘溪中，背有鳞文。遇旱，乡人积沙石于背，即雨，水涨，去之乃止。
　　仙榜石　在金山，石皆霞文，横竖数十丈，光不受藓。
　　观音石　在县北平安里大溪中，石似观音者三，前有观音潭。
　　乌虎石　在县东十五里大溪中。
　　狮子岩　在县东二十里梅溪寨西水口。
　　马迹石　在胜运里山涧中。
　　香炉石　在白砂里九曲水口。
　　莲花石　在溪南里大溪中，即鱼矶石壁。波涛涌急，舟过稍失手则覆。其石丛生如莲花。
　　大溪　在县南。发源长汀界，合众溪入县境，会旧州语口水，至县治南山下过美女峰，萦回三折西流五百步，南经潭口直抵潮海。
　　濑溪　在县西三里。萦纡至展旗山下合大溪。
　　金山下溪　在县北。清泚声泠泠，东流数里渗入沙石中，号乾坑，数百步外，复涌出长流。
　　苦竹溪　在县东北五里。源出白沙里山间，中合众流，至水西渡入大溪。
　　水埔溪　在县西北十里。源出武平界，经岩头铺至水布滩合大溪。县志作严迳溪。
　　九曲溪　在县东北白沙里。源出新坊口，萦纡九折至语口会大溪。
　　南宝溪　源出南宝山下，流数里纳矾水会金山下溪，至中寮场与南桥小涧水合流而东。
　　矾溪　出中寮场之东，与南宝溪合流。
　　新田溪　在中寮场西，合南宝溪过灵蛇山语口溪，南流至旧州会大溪。
　　黄潭溪　在胜运里。源出龙岩门小涧，至小拔汤过上南湖，经三坝漠磜崆会大溪。
　　安乡溪　在胜运里。源出东安岩小涧，合流大溪。
　　跳鱼溪　在胜运里。源自梌山嶂，至丰稔寺前合黄潭溪。
　　回龙滩　崎险，有石似龙。
　　白石滩　在回龙下。
　　栖禾滩　近蓝屋驿。
　　目忌滩　水湍急，舟人畏视之。
　　镬风滩　二水衡纵，浪滚如镬。五滩俱县北平安里。
　　高车滩　旁置高车转水溉田。
　　马尾滩　水散流若马尾。二滩俱在城里。
　　逃船滩　势甚险，舟避溪旁，齐力备器而过，俗呼丁滩。
　　操蓬滩　乱石森列，舟过此必操蓬以济。
　　上徐滩　下徐滩　大笼钩滩　五滩俱县东胜运里。
　　大孤滩　在县南来苏里。众石槎牙，船难上下，行者必易载而渡。
　　草履潭　在县北长汀界，延袤数里。
　　相公潭　在县南三里。
　　潭头潭　在县东一里。
　　石壁潭　在县西二里壁寨下。
　　信丰潭　在胜运里丰稔寺西，其深莫测。
　　鬼湖　在县北平安里，广丈余，深不可测。
　　铜鼓湖　在铜鼓山下，有二湖。
　　咸水湖　一在来苏里三层岭背，一在胜运里大陂下，其水味咸，不涸。
　　天井湖　一在县南胜运里。一在北门外，有二湖，亦名天井。
　　百丈磜　在平安里金山侧。高百丈，一溜如线，传名黄金坑，险不容足。
　　白水磜　在胜运里。去县三十里。
　　御天池　在县南塔院，蓄水备旱，溉田甚广。
　　放生池　在县西驷马桥下。
　　金船塘　在胜运里，延数十丈，形如巨船。
　　佛岭泉　在县东十五里，自石孔中出，其清如镜，饮之不竭。
　　瀑布泉　在胜运里卢丰滩上。
　　小拔汤　在胜运里。
　　里田汤　观音井　在县南横琴岗，澄清不竭，旁流一派，溉田数顷。上结庵奉观音。疾者取其水洗之，有验。
　　普济井　在县西二百步。
　　石固井　在县西石固庙前。
　　灵源井　在县西一里，不涸不溢。
　　井泉井　在县西进士坊北巷内。
　　应星井　在县东北小街巷内。
　　岗背井　在县西北小巷。
　　所前井　在所东畔。
　　射圃井　在射圃前西，天顺间开。
　　新开井　在县西南小街。
　　东门井　在昭阳门内。
　　龙泉井　在胜运里，石隙间流出，四时澄澈，夏冷冬温。
　　漳南道井　在道署。
　　龙井　在金山顶。渟泓澄澈，清爽如镜，久立，肤肌俱寒。

武　平　县
　　灵洞山　在县西十里，为洞天之一。有仙人跨马石、蛟池、汤泉、石龟诸胜，大洞二十六，小洞二十八。下有灵洞院、洞元观，俱废。又有三石井，旧传为葛洪炼丹处。
　　双豸山　在县西十里。双峰并立，高插云汉。
　　交椅山　在县北十里。山形如交椅。
　　鹅头山　在县北十五里。上有石似鹅。
　　天马山　在县东二十五里。高耸如马朝天。
　　梁野山　即梁野仙山，在县东三十五里。险峻叠出，绝顶有白莲池。昔乡民采茗，误至一岩，见门垂龙须草，蒙披而入，内有佛像、经帙、钟磬、幢盖如新，再往迷路。顶有古母石，大数丈，远见百里。
　　石狮岭、石径岭　在县北十五里，高峻多石。
　　当峰岭　在县北三十里。凿石为路，长五里，接永平寨。上有双井泉。
　　黄公岭　在县北一百五十里，上有圣公泉。
　　伏牛岭　在县南六十里，有黑石高广百丈，形如伏牛。
　　白鹤岭　在县西十里，形势轩昂。江、广往来要路。
　　御屏岭　在县北五十里。
　　观音岭　在所城南一里。
　　檀岭　在县东六十里。
　　南安岩　在县南八十五里。形如狮子，旧为蛟龙窟宅，俗呼龙穿洞。定光大师卓锡于此。中有二岩：南岩窈窕幽广，石室天成；东岩差隘，而石龛尤缜密。
　　龙济岩　在所城南三里。林木嘉茂，石径窈深，洞前有龙牙石、珠帘泉。
　　十二峰　在南安岩前。秀峰列峙。
　　神仙峰　在所城南十里。
　　象洞　在县南一百里，接潮州界。环抱纡回，有九十九洞。宋政和间，置寨于此。《海录碎事》：洞未开拓时，群象止其中。其地膏腴，有美稼可酿酝，邑人重之，名象洞酒。
　　化龙溪　一名南安溪，在县治南百步。源出清平乡，合流归顺乡，入潮州界。
　　千秋溪　在县东信顺团里。源出梁山，经谷孝里合流入化龙。
　　濠坑溪　在县西邱留东里。源出安远界。
　　武溪　在县西三十里，水接化龙。
　　渔溪　在县北丰顺平里。源出当丰岭，下会禾丰。
　　黄沙溪　在县东南十五里。萦纡数里入化龙。
　　禾丰溪　在县东北。源出当峰岭，下入渔溪，合径口水入化龙。
　　露溪　在县东北。一溪七湾，俗呼露溪七渡。
　　大顺岭小溪　在县东信顺团里。自露溪保北入长汀界七里河。
　　顺明溪　在县西顺明里大岭下，西流出会昌界，合大溪。
　　龙溪潭　在县西六十里，怪石嵌崆。旧传龙穴，旱祷辄应。今里人疫亦祷之。
　　黄坭潭　在县西南二百步。
　　蛟腾潭　在所北文峰塔前。
　　蛟潭　在县南八十里，水深无际。昔有蛟为民患，南安祖师建院岩下，其毒遂弭。
　　绿水湖　在南安岩数十里。
　　云磜　在县东二十里，瀑流如练。又名白水磜。
　　剪刀交滩　在县西归郡里。
　　白鹭滩　在县南丰顺平里。
　　七里滩　在县北大湘亭里。
　　大顶滩　牙滩　钩丁峰滩　小笼钩滩　俱在县北归郡里。
　　放生池　在县西门外。
　　温泉　在县南五里。
　　圣公泉　在黄公岭巅。相传，定光佛卓锡，泉涌，水仅杯勺，千人饮之，不竭。
　　龙泉井　在县南禅果院，相传定光佛所凿。宋庆元间，常有龙见。
　　官陂泉　在县北七里。源泉汹涌，灌田数顷。
　　双井泉　在当峰岭，有泉两股，自石罅涌出。
　　铜井　在所城内西偏。泉极寒冽，汲之声如铜响，色黄。
永　定　县
　　龙冈山　在县治北，邑主山也。一名卧龙山。连蜷蜿蜒，形如龙卧。
　　挂榜山　在县南，邑屏山也。形如挂榜，与学宫对峙。
　　龙门山　在县东，邑左镇也。盘旋秀耸，树碧云深。
　　印匣山　在县西，邑右镇也。旧为乡民避兵处。
　　铜鼓山　在太平里，跨上、永二县界，详见上杭。
　　笔架山　在太平里。峰如卓笔，高出群山。
　　虎岗山　在太平里。两山萦回数里。旧志云，烟雨晦冥，有巨虎咆哮于岗。又名斧光山。
　　杨梅山　在金丰里。高峻盘亘数十里，山多杨梅树。
　　茫荡洋山　在胜运里，上、永交界。详见上杭。
　　莲花山　在太平里。叠翠若莲花。
　　黎袍山　在胜运里。苍翠如画。
　　东华山　在县南丰田里。巨石嶙峋，旧为虎穴，有黄华道人者呪而治之，结庵其中，患遂息。
　　眠象山　在县南。
　　石麟山　在太平里。石洞深窅，燃炬乃可入。中横石案，旁有泉流、乳穴、丹室诸胜。
　　白云山　在县东二十里。周围皆竹。又名竹城山。
　　梌山嶂　在县北。绵亘百里。跨大平、丰田、胜运、溪南四里。上有石如马，谣云：“石马鸣，则有兵。”明成化十四年寇乱，太监卢胜使人击毁。
　　松柏嶂　在县南三十里。形势磅礴，绵亘永定、大埔二县间。昔乡人避寇于此。
　　桃坑嶂　在溪南里。山高林茂，有铁可冶。
　　满山红　在县西南四十里锦丰窑边，为县水口。山高耸雄丽，半属潮州。
　　三峰　在县北三十里。
　　贵人峰　与龙门山对峙。
　　双髻峰　在县北，二峰高耸，状若双髻。
　　水珠峰　在县南，上有飞瀑，两山相向。一名双飞蝴蝶。
　　雪竹峰　在县南，峰秀峻。
　　凉伞峰　在胜运里丰稔寺南，上圆下锐如伞。
　　双岐峰　在县南，二峰竞秀，状如珏玉。
　　新村岭　在溪南里梌山嶂下，长袤十余里。
　　绿岭　在丰田里。
　　三层岭　在金丰里。层岗复岭，屈曲三折，路通大埔。今设巡检司。
　　分水岭　在金丰里。山路狭峻。上设巡检司。
　　寒水凹　在城西北，巉岩巇崄。明成化间，知县王环凿石开道。
　　伯公凹　在溪南里锦丰窑。
　　龙显岩　在太平里黄田山麓，石如龙。
　　吴坑岩　在丰田里，空洞深邃。
　　狮子岩　在太平里。
　　阳岩　阴岩　俱在丰田里，潘道人修真处。
　　鳌石　在县西田中，杭陂水绕其下。
　　五石　在县北后龙山，一狮子石，一犀牛石，一砚池石，一幞头石，一朝拜石。
　　横龙石　在太平里。
　　莲花石　在溪南里大溪中，群石丛生，状若莲花。
　　马迹石　见杭志。二石俱当上、永二县界。
　　九蹬石　在溪南里。大石联缀，若登九级。
　　巾石　在太平里。
　　蓝盘石　在溪南里。
　　蜡石　在溪南里，石色如蜡。
　　怀响石　在溪南里，过之者辄闻澎湃声。
　　大洲溪　在溪南里。发自龙岩大池，经高陂、丰田至县，合成溪。
　　丰稔溪　在胜运里。源自龙岩，经上杭黄潭，至汉磜崆，合大溪。
　　跳鱼溪　见上杭。
　　汤湖溪　发源黎袍山，经长窖，至牛鼻崆，合跳鱼溪，出丰朗。
　　武溪　在太平里。发源寒袍绿岭下，经龙潭、深渡，合大溪。
　　文溪　源自孔夫，经流合武溪，通大洲溪。
　　金沙溪　在县北金沙村，发源猪槽凹南，分流经金谷寺，与古溪桥合。
　　箭滩　在溪南里，水急如箭。
　　罗滩　在溪南里，急流奔湍。
　　磨石滩　在太平里江公隔，水石澎湃。
　　憔滩　在县西，湍急沸浪。
　　龙潭　在溪南里杉子塘。旧传龙潜于内。
　　信丰潭　在胜运里丰稔寺西，其深莫测。
　　齐头潭　在胜运里，澄深不测。
　　鸬鹚潭　在县西。深碧清澈，尝有鸬鹚群聚捕鱼。
　　龙潭　一在箭滩上，祷雨辄应；一在溪南杉子塘；一在丰田王守仁题诗处。
　　鱼跳峡　在溪南里。
　　晏湖　在儒学前。周围约百丈，陂水流潴为湖，春夏洩以种稻，秋冬壅以蓄鱼。
　　涵水湖　在县西，今名龙安寨。湖水澄湛，中起一阜，旁有温泉。
　　铜鼓湖　见上杭志。
　　双井　在溪南里吴坑。澄澈不涸。
　　大洲汤泉　在县东。
　　下洋汤　在金丰里，石壁流出，四时不竭。
　　里田汤　在胜运里。
　　箭滩汤　在溪南里，源出小涧，不涸。
　　仪门井　在县治。
　　南街井　在锦衣坊左。
　　北街井　在横直左角。
　　万寿井　在寺前街下左边小巷。
　　新井　一在城东门右，一在西城旧窝铺。

卷之四　疆　域

　　地有分土，犹天有分星。星之晷度不齐，主守各异。土亦有广轮远近之别，职司大小之分，载之职方，掌之司徒。采甸要荒其地也，掌疆司险其人也。汀州唇齿剑漳，襟带江广。而道路嵚崄，无舟车鳞辏之形，则易于诘奸；山川阻深，无戎马直驱之患，则易于守险。守土者，正其畿疆，察其沟封，平其政而修其教，如农之有畔焉。固不徒申画郊圻之区区已也。志疆域。
　　汀州府在福建布政司西南一千六十里，距京师五千五百九十里。东抵延平府七百里，西抵江西赣州府四百一十里，南抵广东潮州府六百六十五里，北抵江西建昌府五百四十里，东南至漳州府六百三十五里，东北至邵武府六百三十里，东南至龙岩州三百三十里，西南至广东嘉应州四百九十里。东西广七百余里，南北袤三百余里。附郭为长汀县，东北一百七十里为宁化县，东北二百里为清流县，东北三百里为归化县，东南一百四十里为连城县，南二百四十里为上杭县，西南二百一十里为武平县，南三百四十里为永定县。
　　长汀县(附郭)　东至宁化县一百七十里，以杉木堠八十里为界；西至江西瑞金县八十里，以新路岭六十里为界；南至上杭县二百四十里，以张屋铺一百四十里石牌为界。北至瑞金县八十里，以皇祝岭五十里为界；东南至连城县一百四十里，以野狐岭一百三十里为界；西南至武平县二百五十五里，以黄公岭一百五里为界；东北至宁化县一百五十里，以黄土岭八十里为界；西北至瑞金县八十里，以石脑岭六十里为界；东西广一百四十里，南北袤二百一十里。
　　宁化县　东至清流县四十五里，以百步岭二十五里为界；西至江西石城县一百五十五里，以张坑七十五里为界；南至长汀县一百七十里，以杉木堠九十里为界；北至邵武府建宁县一百八十里，以孟家坪一百一十里为界；东南至清流县一百二十里，以大船岭六十里为界；西南至长汀县一百五十里，以黄土岭七十里为界；东北至邵武府泰宁县二百九十里，以龙坑一百二十里为界；西北至江西广昌县三百五十里，以车桥岭一百二十里为界。东西广一百里，南北袤二百里。
　　清流县　东至延平府永安县二百里，以龙安一百一十里为界；西至宁化县四十五里，以百步岭二十五里为界；南至连城县一百六十里，以柯坊魏张坑一百一十五里为界；北至宁化县六十里，以草鞋岭三十里为界；东南至连城县一百三十五里，以上琴坪一百里为界；西南至宁化县四十里，以枪旗隔二十里为界；东北至归化县一百里，以五通凹七十五里为界；西北至宁化县界三十里。东西广一百三十五里，南北袤一百四十五里。
　　归化县　东至延平府将乐县一百二十里，以铁岭铺三十里为界；西至清流县一百里，以五通凹二十五里为界；南至延平府永安县二百九十里，以莲花寺八十里为界；北至宁化县一百二十二里，以下觉七十里为界(邑志作至坑口泰宁县界九十里)；东南至延平府沙县三百八十里，以永隆寺一百二十里为界(邑志作至安居沙县界一百一十里)；西南至清流县一百九十里，以灵龟岩四十里为界；东北至将乐县一百二十里，以东岳庙三十里为界(邑志作常坪将乐界五十里)；西北至宁化县一百三十里，以山溪寨七十里为界(邑志作下坊涧建宁县界一百四十里)。东西广五十五里，南北袤一百六十里。
　　连城县　东至延平府永安县二百二十里，以溪流口一百一十里为界；西至长汀县一百四十里，以野狐狸岭十里为界；南至龙岩州二百三十五里，以梅村凹九十里为界；北至清流县一百六十里，以柯坊魏张坑四十五里为界；东南至宁洋县二百四十里，以廖天山老隘一百三十里为界；西南至上杭县一百八十里，以矶头一百里为界；东北至清流县一百三十五里，以上琴坪三十五里为界；西北至长汀县一百七十里，以四保六十里为界。东西广一百二十里，南北袤一百三十五里。
　　上杭县　东至龙岩州一百五十里，以大池一百里为界；西至武平县八十五里，以石田二十五里为界；南至广东大埔县一百五十里，以石上一百三十里界亭为界；北至长汀县二百四十里，以张屋铺一百里石碑为界；东南至龙岩州二百四十里，以绿岭一百九十里为界；西南至广东嘉应州三百一里，以狗闷岭一百九十里为界；东北至连城县一百八十里，以矶头八十里为界；西北至武平县一百九十里，以檀岭八十里为界。东西广一百二十五里，南北袤二百三十里。
　　武平县　东至上杭县八十五里，以石田二十五里为界；西至江西安远县二百四十里，以大中山一百四十五里为界；南至广东嘉应州二百二十五里，以南岩九十里为界；北至长汀县二百六十里，以黄公岭一百五十里为界；东南至广东海阳县四百里，以卢岭一百五十里为界；西南至嘉应州二百二十五里，以于口一百里为界；东北至上杭县一百九十里，以檀岭一百一十里为界；西北至江西会昌县一百八十里，以南瀼口北岭为界。东西广一百七十里，南北袤二百四十里。
　　永定县　东至漳州府南靖县四百一十里，以隘头二百里为界；西至上杭县一百五十里，以三坝七十里为界；南至广东饶平县二百一十里，以牛市亭一百里为界(邑志作至大埔县焦叶坪界四十里)；北至龙岩州二百二十里，以水槽隘一百二十里为界；东南至平和县二百二十里，以清漳一百二十里为界；西南至嘉应州一百五十里，以河背五十里为界；东北至南靖县三百二十里，以博平岭一百二十里为界；西北至上杭县一百三十里，以咸水湖八十里为界。东西广二百七十里，南北袤二百二十里。
水路(附)
　　长汀县　三百里至上杭县。滩势湍急。
　　宁化县　六十里至清流。中有七孤龙，逶迤七曲，舟师惮之。
　　清流县　八十里至九龙。上六龙属清流，下三龙属永安。滩势甚险。
　　归化县　四十里至沙溪。始通小舟，自沙溪至黄沙口三十里会永安大河。
　　连城县　自姑田秋家岚五十里至小桃，一百二十里至永安。
　　上杭县　十里至大孤头。以下滩势愈峻，舟师必易舟以行。
　　武平县　一百里至羊角，下会昌，抵江西。
　　永定县　八十里至锦丰窑，与上杭溪合，达潮州。
形胜(附)
　　汀州府　崇山复岭(本志)，南通交、广，北达淮右(宋?郑强《移创州学记》)。瓯、闽、粤壤(宋?张文潜《修学记》)，在山谷斗绝之地(《文献通考》)。西邻赣、吉，南接潮、梅(《鄞江志》)。山重水迅(图志)。“一川远汇三溪水，千嶂深围四面城”(宋陈轩诗)。
　　长汀县(附郭)。
　　宁化县　翠华、凤凰在其北，五台、笔架在其东，城门嶂南峙如屏，牛头山西立若扆。
　　清流县　诸山合作屏风立，一水环成几字流。
　　归化县　临汀孔道，闽、广通衢，仁寿西矗，狮岩东峙。
　　连城县　复叠万山之中，舟车四塞之地。
　　上杭县　襟三折之清漪，几七峰之苍翠。
　　武平县　灵洞诸峰，吐奇献秀，化龙诸水，环抱合流。
　　永定县　龙冈后峙，榜山前列，二水交流，一湖澄澈。

卷之五　城　池

　　古称城池，曰金汤矣。夫重关不能拒揭竿之夫，长江适足来投鞭之主，险果足恃乎？然《易》载城隍，《诗》言墉壑，增高浚深，守土者之责也。若夫市虎无惊，村犬不吠，殷裒以渠纪迹，王恭以桥垂名，则德政之所得及者亦附焉。志城池。
　　汀州府城　唐大历四年，刺史陈剑迁筑。西北负山，东濒河，南据山麓。大中初，刺史刘岐创敌楼一百七十九间。宋治平三年，守刘均拓而广之，周五里二百五十四步、高一丈八尺；浚三濠，深一丈五尺，西引南拔溪水，流东以绕之；辟门六：东曰济川，西曰秋成，南曰颁条，北曰鄞江，东南曰通远，东北曰兴贤。绍兴间，赣卒叛，守黄武增修。隆兴元年，守吴南老又增修敌楼五百一十五间。明洪武四年，卫指挥同知王珪，塞颁条门，改济川为丽春、秋成为通津、通远为镇南、鄞江为广储、兴贤为朝天；周城包以砖石，城北卧龙山巅创总铺一，窝铺八十一，女墙一千一百九十五，箭眼八百一十四。弘治己未，卫指挥张韬建广储门楼；庚申，又建丽春门楼。初，知府吴文度，以郡城内大半皆山，县治民居环列城外，议自通津门西去数百丈，逶迤而南，东讫济川一带，立城围之。以秩满去。嘉靖间，知府杨世芳始因前议，筑土为县城，列七门，曰会川(后改挹清)、曰五通(后改环雁)、曰惠吉(今改正笏)、曰富有、曰常丰(后改宝珠)、曰西瑞、曰通金(今塞)，周六百一十九丈九尺，堞二千一百八十有奇。隆庆间，知县陈金，陶砖包砌，然垣甚卑薄，郡城镇南、广储二门，横赘在县城中。崇祯四年，增修县城，自挹清门至通津门，俱加崇阔，撤镇南、广储二门，盖合郡县为一矣。八年，增修东西北三面。十年，筑宝珠门月城，增扩惠吉门。国朝康熙三十六年，知府王廷抡重浚旧濠。
　　宁化县　旧城周二百八十步，门四，东曰连冈、西曰通赣、南曰道爱、北曰朝宗。宋端平间，令赵时錧累石砌之，改连冈为迎春、道爱为端平、通赣为通圣、朝宗为朝天。宝祐二年，圮于水。开庆元年，令林公玉以砖砌北门，架木其上，使民得避水焉。明正统间，两遭沙寇，垣墉刬平。正德五年，知县周楹请筑土城。九年，邑民雷文琳等，状言甓砖已久，知县何鉴以闻，得请郡丞唐淳与鉴共成之，城周八百一十二丈七尺五寸，水门四、楼五、窝铺六十。北负山，三面临溪，常冲于洪水，其后筑修不一。国朝顺治七年重修。
　　清流县　宋时，止有子城，周二百丈，外为门四，东曰迎恩、西曰登瀛、南曰平陂、北曰拱宸。绍兴间，县令郑思诚始兴版筑，岁久湮圮。明正德四年，知县林湜运石筑造，沿河城四百四十丈，寨上城四百二十余丈，每丈筑垛子三，为门五，南二、东西北各一。七年，广寇窃发，署令戴旦，疏通马道，甃砌垛眼，以便守御。又增设窝铺十有二、敌楼一。万历间，知县蒋育馨增筑。崇祯间，知县邓应韬重修。后邑人光禄丞荚华先捐修马道，龙川县令伍仪捐铁裹五门。国朝因之。
　　归化县　设于明成化六年，无城池，公署民居夹于溪涧。正德九年，知县杨缙创建，城周七百六十余丈，高一丈三尺、厚七尺，为门四，东曰东乐、西曰西清、南曰南安、北曰北泰，南北水关二、敌楼三、窝铺二十有四、垛眼一千六百有奇。嘉靖三十七年，增高五尺。三十九年，山寇攻围数旬，知县章宗实筑四门月城，浚月池以捍之。万历间，知县陈文辉、陈宪章相继修葺。崇祯间，增高二尺，建东西敌楼。国朝康熙二十年，知县王国脉重修。
　　连城县　宋绍兴间，县令邱钦若创筑土城，周一里一百四十步，外有濠池。乾道中，令杨立中作三门，东曰朝京、西曰腾骧、南曰龙川，岁久颓圮。端平间，寇乱，令米巨宏复筑。淳祐间，令罗应奇重修，并作瓮城，改朝宗为通京、腾骧为秋成，龙川为熏风，后复废。明正德四年，流寇窃发，知县蒋玑筑土城七百余丈，广围以栅，上覆以楼。九年，佥事胡琏劝富民购砖瓦，分城之。先是，邑人知府童玺为部郎，疏请筑城，至是遂捐资为倡。十四年，佥事周期雍命县丞黄钟岳垒石为址，甃砖为垣，高一丈七尺；为门四，东曰寅宾、西曰秩西、南曰安阜、北曰拱北；水门二，曰福汲、曰清泰。嘉靖间，建城楼六、窝铺三十。崇祯间，知府唐世涵增高三尺。国朝因之。
　　上杭县　宋端平元年，令赵时钺创筑，周一百六十步，覆以茅竹，转车激水，注为濠池，寻毁。淳祐间，令赵希绳更筑，缩其址而小之，复圮于水。宝祐二年，令潘景丑乃址以石，甃以砖，覆以瓦。元至正间，颓圮殆尽，摄尹郑从吉拓旧址复筑之，周五百一十五丈、高一丈，为门七，各建楼其上，后复圮。明洪武十八年，邑人钟子仁作乱，知县邓致中修筑甫毕而贼至，民赖以全，久复圮。景泰三年，知县黄希礼复拓旧址更筑。天顺六年，溪南阙永华乱，乃调汀州卫右千户所官军捍御其地。成化二年，巡按朱贤以城狭不足以居军，檄知县胡钺，斥而大之，凡八年工成，周一千四百二十四丈六尺，基广二丈；南临大溪，砌以石，高三丈有奇；东西北并甃以砖，高减于南三之一；濠广二丈，深半之；为门七，东曰昭阳、西曰通驷、南曰通济、北曰迎恩、上南曰兴文、中南曰阳明、下南曰太平，各建敌楼其上；窝铺三十有三。万历间，知县李自华修葺。崇祯间，知县卢跃龙增城垛五尺；东西北三门筑郭护之。国朝康熙初，知县宁维邦、蒋廷铨先后重修抚民馆，城在上杭县溪南三图中坪。明嘉靖间，知府徐中行创筑，周一百七十二丈、高一丈六尺，北门一。万历间，于溪南四图河头坪，筑抚民公馆，城周四百三十七丈、高一丈八尺，开东西南三门，北为水门。
　　武平县　宋绍兴间，使相张浚遣官创筑。端平间，令赵汝重修，城周二百八十步，为门三，东曰永平、南曰南安、西曰人和，寻圮。元至正间，令魏侃夫仍故址修筑，留二门。明弘治间，邑人兵部主事王琼，奏拓旧址更筑，砌以砖，周七百六十二丈六尺、高二丈有奇，垛一千五百三十；辟门四，东曰迎春，西曰秋成、南曰南坪、北曰北高，窝铺十有六，又开水门于东西，以泄洪潦。崇祯戊辰，知县巢之梁加高三尺。国朝顺治间，知县朱之焜、康熙初，知县刘昈、署令赵良生，先后重葺千户所城，在县治西南二十五里武溪源。明洪武间，山寇窃发，汀州卫指挥黄敏提军剿捕，因驻焉。二十四年始筑城，周围二里百八步一尺。二十八年，本卫指挥李虎甃砌以砖。嘉靖十九年，漳南道侯廷训增筑新城，修四百二十五丈、高二丈三尺、广二丈，通新旧城，为楼五，为铺四十有六，为门八，曰迎恩、曰永安、曰平定、曰常乐、曰通济、曰朝阳、曰水门、曰文明。崇祯元年，寇破新城，兵备道董象恒、曾樱檄知县巢之梁修葺。岩前城在武平南六十里，明崇祯间，广寇摽掠，巡道顾元镜创筑，周四百二十丈、高一丈六尺、阔八尺九寸，设四门，东曰近禧、西曰靖远、南曰阜安、北曰宝艮，城楼四、窝铺二十有四。九年，知府唐世涵命典史王赐爵分画街衢，平治坑堑，度其地以分给乡民。
　　永定县　城自弘治五年知府吴文度创筑，至十年功成，周七百七十六丈六尺五寸，基阔二丈有奇，面广三之一；南临田，高一丈九尺有奇；北倚山，高减南十之一；内外马道广一丈五尺，濠二丈余，深半之；为门四，东曰太平、西曰迎恩、南曰兴化、北曰得胜，各建敌楼其上；窝铺十有六。十七年，知县陈济以北门岑旷可虞，塞之。嘉靖间，知县许文献增窝铺十有一。隆庆、崇祯间，知县陈翡、徐承烈相继修建。国朝因之。
街市(附)
　　长汀县　福善坊；登贤坊(旧名进贤)；永康坊(在太平桥南)；词学坊(在县前，宋崇宁间，谢潜所居地)；富文坊(分上、中、下，在县前西南，初名富民，后改雷云)；崇雅坊(在县西)；清泉坊(在通济门外)；兴福坊(在杉岭市)；兴仁坊(在通津门外、社稷坛前)；福寿坊(旧名崇福)；崇善坊(旧镇南门外，今在县前后及县左，分上、中、下三坊)；登俊坊(在济川桥东)；鄞河坊(在县东南，宋分上、中、下，今俗呼营背)；郎星坊(在济川桥南，宋咸平间，吴简言所居，俗呼朗星坊)；青紫坊(在广储门外，今名朱紫坊)；金花坊(在县东北，宋分上、中、下，今俗呼东街)；攀桂坊(在朝天门外)；仁寿坊(在县南，俗呼南寨)；新丰坊(在惠政桥左，俗名官店背)；高福坊(在县南下坝)；府前街(在府治前)；十字街(在朝天门内)；上东门街(在朝天门内)；县前街(在县治前，今名小教场)；射圃前街(在旧广储门外)；朱紫坊街(在射圃前街右)；店头街(在镇南门外)；五通庙街(在丽春门右)；水东街(在济川桥东)；半边街(在济川桥沿河南下)；桥头街(在济川桥东)；营背街(在南廨寺边)；官店背街(在惠政桥西)；东关营街(在太平桥头)；河田街(在青泰里)；馆前街(在归阳里馆前驿)；新街巷(在城隍庙左)；米仓巷(在卫左)；城隍巷(在庙前)；马巷(在县学前右)；豆腐井巷(在朝天门内)；仓坪巷(在朝天门内)；站背巷(在临汀驿后)；朱衣巷(在站背巷左，一名朱氏巷)；火草巷(在县前街西南)；井头巷(在水东方伯坊下)；龙岩巷(在仙隐观左)；陈麻哩巷(在常丰桥右)；粉巷(在朝天门内)；店头市(在旧镇南门外)；五通庙前市(在丽春门外)；河边市(在五通庙前)；水东街市(在济川桥左)；河田市(在青泰里)；杉岭市(在县西，今废)；城功墟(在县西南百里)；谬屋墟(在县西南八十五里)；归仁墟(在县东七十里)；南温墟(在县西南一百二十里)；三洲墟(在县南六十五里)；单溪墟(在县南一百二十里)；蘘荷墟(在县南一百四十里。七墟今废)；羊角墟(在县东南五十里)；河田墟(在县东南四十里)。
　　宁化县　永福坊(在县西)；仁和坊(在县东)；兴贤坊(在县东)；文星坊(在县北)；上进贤坊(在县西南)；下进贤坊(在县南)；县前坊(在鼓楼前大溪北浒)；十字街(在县东)；东街、花心街(在县学前)；角头街(一名永福坊)；塔下街(一名下进贤坊)；太平巷(一名擢桂坊)；卖鸡巷；张家巷(又名赖家巷)；黄家巷；城隍巷；宦家巷；举子巷；县市(旧在水南溪边，今迁寿宁桥头)；中沙墟(在永丰里)；乌村墟(在泉上里)；济村墟(在龙下里)；胡窟墟(在泉下里)；岩前墟(在泉上里)；禾口墟(在县西四十里)；安乐墟(在县西南九十里)；滑石墟(在县西南七十里。三墟今废)；怀土墟(在龙上下里)；水茜墟(在招贤里)；黄锁墟；杨家墟；曹坊墟。
　　清流县　龙门坊(在县东)；进贤坊(在县治西。按志，宋九坊止存二坊，馀拱宸、登俊、攀桂、凤池、朝天、仁智、朝真七坊俱废)；明伦坊(在县治儒学前)；清德坊(在县南)；福寿坊(在县北)；棋盘街；十字街(在县前)；前街(在福寿坊)；法海坊(在县北)；寺前街；后街(在进贤坊)；南街(在清德坊)；北门街(在拱宸坊)；太平街(在县东)；渡背街(在县北门外)；水东街(在龙津坊)；大参街(在县西，参政俞俊开居此)；王家巷(在县东)；取水巷(在县南)；塔背巷(在龙潭坊)；十字街市(在县前)；太平店市(在县东，即龙潭坊)；长校市(在县西四保里)；余朋市(在梦溪里)；白云墟(在县东北五里，今废)；吴地墟(在县东北四十里)；廖源墟(在县东南五十里)；清口墟(在县北四十里)；浮竹墟(在县东北八十里，今废)；长仞墟(在县东北一百三十里)；坪背墟(在归上里三冈，今废)；嵩溪墟(在县东四十里)；林地墟(在县东北一百里)；赖家墟(在四保里)；林畬墟(在县东北七十里)；韦铺墟(在仓盈里)；嵩口营墟、梓材坑墟(俱在仓盈里)。
　　归化县　阜民坊(在县西)；司牧坊(在县前南安街)；广济街(在县南)；新安街(在县北)；前街(在县前)；后街(在县后)；兴贤街(在儒学门东)；梯云街(在儒学门西)；东乐街(在县东)；衙门岭巷(在县南)；马鞍巷；新街巷；古井巷；水岭巷；龙湖市；黄土市(俱在县东兴贤里，今废)；六月市(在县前，今废)；岩前市(在县东归下八十里)；陈村市(在县南归下四十里)；明溪墟(在县东济川桥至五舍岭)；夏阳墟(在县东中和八十里)；吉口墟(在县东归下四十里)；常坪墟(在县东北柳杨四十里将乐界)；黄陂墟(在县东归上五里)；界阳墟(在县西北柳阳五十里)；住畬墟(在县西下觉里)；沙溪墟(在县东归下里)；大陂墟(在县西四十五里)；胡坊墟(在县西归下里)；鳌坑墟(在县西下觉里)。
　　连城县　崇儒坊；富寿坊(在县东)；迎恩坊(在县西街右畔)；擢桂坊(在县南灵显祠前)；凌云坊(在县南十字街左)；十字街(在谯楼前)；小街；水南街(俱在县南文川桥前)；吴屋巷(在县东儒学前)；闸口巷；县市(在县南正街)；莒溪墟(在县南河源里)；北团墟(在县北北安里)；红门墟；御史墟；贺公墟。
　　上杭县　朝宸坊(在县西大街)；文明坊(在县南)；十字街(在县前)；小街(一在县西，一在县北)；新街(在所前)；北门街；镇东街(一名昭阳市，在昭阳门外)；塘头巷(在县西天王祠左)；肥株巷(在县西南)；新巷(在东竹寺内)；岗背巷(在县后)；郭坊巷(即官店巷，在县东)；县市(在县南)；浊石墟(在县北八十里，今废)。
　　武平县　兴贤坊(在县东)；人和坊、和义坊(俱在县西)；文明坊、魁星坊(俱在县南)；集贤坊(在县北)；迎恩坊；十字街(在文明坊)；小街(在县南)；中街；福庆巷(在县东预备仓)；人和巷(在县西)；通济巷；成俗巷；和义巷(在县南)；魁星巷；县市(在县南)；东坑墟(在县东三十五里)；大洋墟(在县西四十五里)；南洲墟(俱废)；岩前墟；中保清济墟。
　　永定县　澄清坊(在布政司右)；肃政坊(在漳南道左)；儒林坊(在儒学西)；迎恩坊(在县西)；大街(在县前)，新街(一通教场，一通城隍庙前，一通西门)。
里图(附)
　　汀州府八县，厢二，里六十三，图三百有四。

　　长汀
　　宋附郭六坊，外分三乡：衣锦乡、统归仁、仙桂、古城、青泰、营阳，共五里；永宁乡统成功、宣德、四保、平原，共四里；古田乡统河源、岩头二团。明改六坊为二厢，并团为十里，统图五十有一。嘉靖三十一年，并青岩四图为二图。四十一年，又并宣成八图为三图。今统图四十六。
　　左厢　统图六
　　归阳里　统图三
　　青泰里　统图五
　　成上里　统图一
　　四保里　统图五
　　宣河里　统图六
　　右厢　统图三
　　古贵里　统图一
　　宣成里　统图四
　　成下里　统图六
　　平原里　统图三
　　青岩里　统图二

　　宁化
　　宋分二乡。桂枝乡统迁善、新城二团，永丰、攀龙、会同三里；登龙乡统柳杨、下觉、温泉三团，招贤、招得二里。明拆桂枝乡为在城里，改团称里，分攀龙里为三。成化七年，分柳杨、下觉二里隶归化县。今辖一十二里，统图五十。
　　在城里　统图十二
　　龙上上里　统图三
　　龙上下里　统图三
　　龙下里　统图三
　　兴善里　统图三
　　永丰里　统图三
　　招贤里　统图三
　　泉上里　统图四
　　新村里　统图三
　　会同里　统图六
　　招得里　统图五
　　泉下里　统图二

　　清流
　　宋分二乡。县东曰折桂，统郭下团、仓盈团、永得团、梦溪团、罗村团、北团、四保团；县南曰龙山，统归仁团、凡团，保八。明改为九里，统图七十九。成化七年，分归上、归下二里，隶归化。今辖七里，统图五十六。
　　坊郭里　统图九
　　四保里　统图六
　　北团里　统图六
　　罗村里　统图四
　　仓盈里　统图十一
　　永得里　统图十
　　梦溪里　统图十

　　归化
　　旧属清流、宁化、将乐、沙县地。今分七里，统图四十三。
　　归上里　统图十二
　　柳杨里　统图七
　　兴贤里　统图二
　　沙阳里　统图五
　　归下里　统图十二
　　下觉里　统图三
　　中和里　统图二

　　连城
　　宋一乡，统二里四团。明改为六里，统图三十二。今减一。
　　在城里　统图四
　　南顺里　统图八
　　北安里　统图四
　　姑田里　统图六
　　河源里　统图五
　　表席里　统图四

　　上杭
　　宋分四乡：曰胜运、兴化、太平、金丰；二团：曰平原、来苏；五里：曰平元、安丰、来苏、古田、鳖沙。明洪武十四年，改为十里，统九十二图，后渐省为五十九图。成化十五年，分胜运、溪南、金丰、丰田、太平五里隶永定县。今辖八里，统图四十。
　　在城里　统图十三
　　溪南里　统图一
　　古田里　统图五
　　太平里　统图一
　　胜运里　统图十
　　来苏里　统图四
　　平安里　统图二
　　白沙里　统图四

　　武平
　　宋分七乡，统十七里十三保。县东曰顺义乡，统永丰、千秋、大顺三里；县西曰和顺乡，统东流、留田、邱田、顺明四里；县南曰禾平乡，统归平、招仁、安乐、石塘四里；县北曰永宁乡，统湘坑、七里、露溪、亭头、象村、大禾、招信七保；县东南曰安丰乡，统新恩、竹鉴、丰田、高吴、睦郡上下六保；县西南曰清平乡，统长太、留村、河头三里。明洪武十四年，改为七里，统图十九。正德十年，增岩前里一图，共八里，统图二十。
　　在城高泰里　统图四
　　信顺团里　统图三
　　归郡里　统图三
　　邱留东里　统图三
　　丰顺平里　统图三
　　大湘亭里　统图二
　　盈塘里　统图一
　　岩前里　统图一

　　永定
　　旧属上杭县地。明成化十五年，分五里，统图十九。
　　溪南里　统图五
　　太平里　统图四
　　金丰里　统图四
　　丰田里　统图四
　　胜运里　统图二

桥梁(水利附)

长　　汀
　　济川桥　在丽春门外，一名水东桥。
　　惠政桥　在济川桥东。五代时名建州桥，宋改为惠民桥。后知府张昌重建，郡人因呼为张公桥。
　　太平桥　在永康坊。宋绍兴间建，名有年。乾道间，郡守谢知几造浮桥，改为今名。
　　通济桥　在黄田背。
　　山川桥　在宝珠门外，通山川壇路，故名。
　　兴云桥　在崇善坊。
　　常丰桥　在朱紫坊。
　　观音桥　在城东五里。
　　七里神石桥　在城西。
　　牛岭桥　在城西十里。
　　下马桥　在金花坊。
　　画眉桥　在画眉铺边。
　　万安桥　在古贵里古城寨，旧名镇安桥。郡守唐世亟重修，改今名。
　　盛春桥　在攀桂坊。
　　南阜桥　在鄞河坊。
　　遥远桥　在崇善坊。
　　金沙桥　在登俊坊。
　　南拔桥　在县西官陂上。
　　镇南桥　在罗坊，俗名上波桥。
　　南安桥　在县南。
　　占紫桥　在城东十里，旧名捲虹桥，寻改今名。
　　黄蜂桥　在宣城里。
　　南山桥　在河田。
　　普济桥　在县南三十里。
　　老河桥　在古贵里。
　　严坊桥　在归阳里。
　　新桥　在归阳里。
　　鸳鸯桥　在铺前。
　　慈渡桥　在牙林。
　　广渡桥　在青泰里。
　　普通桥　在古贵里，旧名石璧。
　　合水桥　清光桥　俱在县东青岩里胡岭。
　　永丰桥　在县东七十八里。
　　引龙桥　在县东八十三里。
　　永安桥　在县东八十五里。
　　通京桥　在东庄潭上。
　　花桥　在九里岭铺。
　　池坊桥　在大潭铺，今废。
　　南柴铺桥　在县东馆前驿。
　　峡水桥　在宣河里。
　　南津渡　在县南二里。
　　游绳渡　在宝珠峰背。
　　张家陂渡　在县东十里百步铺前。
　　新桥渡　在县东三十里。
　　广渡　在县南五十里。三渡今建桥。
　　官陂　在县东北十里。
　　张家陂　在县东十里。
　　郑家陂　在县东五里。
　　中陂　在县东北十五里。
　　雷陂　在归阳里。
　　南拔桥陂　在县城西。
　　郑公陂　在河田。邑人郑从吉开筑，李楷重修。
　　东堤　在鄞江上流。
　　西堤　在宝珠门外罗坊。
　　王公堤　在常丰桥。郡守王廷抡浚河立。
　　教场堤　在东郊外苍玉洞前，先被水冲。国朝乾隆十五年，知府曾曰瑛修筑。
　　鲜水塘　在青岩里，源从岩出，其水澄清，灌数十亩。
　　萧屋塘　在县治前，久塞。邑令李藩重开。

宁　　化
　　双虹桥　在县西。
　　寿宁桥　在县南，邑人众建。
　　安宁桥　在县东，邑人伍奏旋建。
　　广济桥　在县东。
　　万寿桥　在县南，旧名阜通。
　　龙门桥　在县东，旧名龙津。
　　马尾桥　在县南丁坑口。
　　九龙桥　在新桥村里。
　　谢坊桥　在安乐铺。
　　三层岭桥　在县北五里，邑人王大宁建。
　　东山桥　在县东。
　　景福桥　在县西十里。
　　罗溪桥　在县西九十里。
　　滑石桥　在县一百三十里。
　　峡口桥　在县南百四十里。
　　东山渡　在县东兴善里。
　　留口渡　在县西三十里。
　　禾口渡　在县西三十五里。俱龙上下里。
　　马家渡　在县北兴善里。
　　石马渡　在县北龙下里。
　　程步冈渡　在县西北龙下里。
　　陈坑渡　在县东五十里，今改桥。
　　大陂　在县东百二十里。先是，田亩燥瘠，早即荒莱，居民协力障溪以成。自宋迄今为利。
　　官山陂　在县西北五里。
　　石节陂　在县南会同七十里曹坊。
　　黄沙陂　在县北招贤里。
　　青山陂　在龙下里武层北。
　　吴陂　在县西四十里，居民吴氏筑。
　　千金湜　在东溪口。
　　东山陂　在县北龙下里。
清　　流
　　龙津桥　在县东。
　　凤翔桥　在县西，旧名魁星桥。
　　南门下浮桥　在县南雄镇门外。
　　南门上浮桥
　　归来桥　在坊郭里，旧名三港桥，俗名马栏桥。
　　遇仙桥　在城东坑口吴真人遇仙处。
　　北门浮桥　在拱宸门外。
　　白石桥　在坊郭里。
　　广济桥　在永得里，旧名青口桥。
　　横口桥　在县东十里。
　　清风桥　在县东小嵩铺。
　　陈家桥　在嵩口，邑人罗廷抡捐资重修。
　　龙济桥　在县北三十里。
　　溪口桥　在县西北。
　　陈峰桥　在仓盈里。
　　马公桥　在永得里。
　　馀庆桥　在永得里。
　　嵩溪桥　在永得里。
　　余朋桥　在县东。
　　通仙桥　在四保里。
　　合溪桥　在余朋水尾。
　　武陵桥　在梦溪里。
　　邓公桥　在铁石司前。
　　香坪桥　在北团里。
　　深渡桥　在四保里。
　　门潭桥　在县东。
　　兄弟桥　在青山溪口，曾子弘、子约同建。
　　神通桥　在玉华洞驿青溪口。
　　玉华桥　邑人雷之霖捐资六百金倡修。
　　观音桥　在林坊。
　　深渡　在四保里，路通连城、长汀。
　　白石渡　在仓盈里，通连城、长汀。
　　铁石矶渡　在梦溪里。
　　成陂　在龚坊。
　　雷公陂　在吴家铺。
　　新陂　在白石桥。
　　枫陂　在坊郭里。
　　胡榯陂　在黄地岩。
　　阳陂　在嵩溪铺上。
　　黄陂　在清水塘。
　　桥下陂　在潭口。
　　牛屎陂　在完地。
　　伍陂　在大陂坑门首。
　　嵩溪陂　在馆前。
　　大段陂　在汤坊。
　　池陂　在池溪。俱永得里。
　　牛河陂　在风夹。
　　石璧陂　在西坑。
　　桥下陂　在在田里。
　　新桥陂　在罗坑。
　　尚陂　在李田。
　　罗溪陂　在下冯。
　　石璧陂　黄陂　在下谢。
　　朱家陂　在必渊坑。俱四保里。
　　大陂　一在源坑，一在细坑。
　　磜合陂　在东地水口。
　　门首陂　在塘下。
　　雷公陂　在塘源坑。
　　牛陂　在横坑。
　　石梯陂　在羊蹄坑。俱仓盈里。
　　牛家磜陂　石峡陂　黄陂　小坑陂　俱在三都。
　　余朋陂　在干地夹。
　　陈家陂　在罗坊。
　　白沙陂　在四都。
　　西坑陂　在石拔。
　　品地陂　在一都。
　　洞口陂　在矶头。俱梦溪里。
　　上湖陂　在急龙。
　　马山陂　在张家营。
　　姚坊陂　在船湖。
　　游坊陂　在班竹。俱北团里。
　　石子下陂　段上陂　岩堂下陂　陈家岭下陂　岭下陂　新田上陂　石佛陂　黄家沙陂　俱在罗村里。

归　　化
　　济川桥　在县东。
　　白沙桥　在城东二百步。
　　惠利桥　在县左衙门前下。
　　太平桥　在石珩村。
　　大陂桥　在柳杨里。
　　清平桥　龙湖桥　俱在兴贤里。
　　万椿桥　在县东三十里平，俗名旱桥。
　　芦隔桥　在城东五里。
　　晏公桥　在县西十里新兴铺。
　　夏阳桥　在县东北中和八十里。
　　南阳桥　在归上里叶舍坑。
　　继述桥　在兴贤里，揭文斌子应祯建。
　　揭家桥　在兴贤里，揭赵真建。
　　弘济桥　在归下里。
　　青云桥　在夏阳。
　　马栏桥　在莫布。
　　梁家桥　在石珩。
　　水尾桥　在后阳。
　　岩前渡　在县东八十里，通沙县、永安。
　　水口渡　在县西八十里。
　　鱼潭渡　在县西七十里。
　　八字陂　在县西二十五里，自五通凹引水灌田，可千余顷。
　　杨嫲陂　在县东北十里黄窠，杨氏所筑。
连　　城
　　文川桥　在县南门外，旧名清溪，一名擢桂。
　　画锦桥　在县西一百二十步。
　　赤岭桥　在县北二里。
　　定安桥　在县东。
　　龙凤桥　在县东南在城里。
　　通济桥　在县南在城里。
　　黄公桥　在县北在城里。
　　龙坑桥　溪边桥　俱在县东姑田里。
　　永丰桥　在姚坊。
　　常丰桥　在县南南顺里。
　　惠政桥　在县北南顺里。
　　还珠桥　在揭坊。
　　永隆桥　在河源里。
　　林公桥　李公桥　徐公桥　俱在北安里。
　　项公桥　在河源里温坊。
　　上庄渡　在河源里。
　　杨家渡　在表席里。
　　大田陂　一在北安里，一在南顺里。
　　彭坊陂　在城里。
　　吴公陂　在官坊。
　　牛陂　在郭坑口。
　　店前陂　在后洋。
　　吴地陂　在峰头。
　　隔畬陂　在龙坑。俱姑田里。
　　官陂　在县南里班竹。
　　黄城陂　在官陂下。
　　大安陂　在下隔畬。
　　丘坊陂　在中田尾。
　　大分陂　在赤岭尾。
　　新陂　在璧洲溪。
　　余坊陂　在余坊尾。
　　过路陂　在魏坊尾。
　　岭背陂　在李坊村。俱河源里。
　　官田陂　在家车。
　　陈张陂　在阗溪。
　　大洋陂　在蓆湖营。俱表席里。
　　石陂　在城里。
　　苏坑陂　在北山庵下。
　　岩陂　在上江坊。
　　夹口陂　在徐坊。
　　石船陂　在黄屋山下。
　　中陂　在溪头。俱北安里。
　　龙爪陂　在县东南在城里。
　　冯口渡　俗呼朋口。
上　　杭
　　浮桥　旧在县东。成化间，佥事余谅创，后圮。正德间，都御史王守仁移建于县南。
　　驷马桥　在县西一里，旧名通驷。
　　东街桥　在县城东。
　　将军桥　郑坑桥　俱县北东北白沙里。
　　丰济桥　安乡桥　就安桥　便民桥　青龙石桥　俱在潭渡社口。
　　水浦渡　涧头渡　俱县北在城里。
　　张滩渡　在县南三里有渡田。
　　蓝屋渡　迴龙渡　俱县北平安里。渡有义田三百六十秤。
　　梅溪渡　在县北梅溪寨。
　　南塔渡　在县南南塔寺边。永乐间，曾始良、龚济浦捐买安乡田税二百一十一秤，为造船掌渡资。
　　水南渡　在县南在城里。
　　语口渡　在县东在城里。
　　潭头渡　在县东门外。
　　水西渡　在县东北在城里。
　　黄狖渡　在县东胜运里。
　　蓝家渡　在胜运里安仁寺前。
　　南蛇渡　在来苏里。
　　丰稔渡　在胜运里丰稔寺前。各渡俱有官船一只、渡夫二名。
　　梁陂　在县西二里。
　　高陂　在县南太平乡。
　　官陂　在县东白沙里。
　　赖溪堤
武　　平
　　东安桥　在县东二十里。
　　太平桥　在县东丰顺平里。
　　青云桥　在县南五里，旧名迎恩。
　　三岭桥　在县南五里。
　　万方桥　在县北五里。今圮。
　　万福桥　即青湖桥，在县南五里。
　　通济桥　在县西三十里。
　　西安桥　在县东十里，今圮。
　　登龙桥　在县南一里。
　　化龙桥　在县南三十里。
　　金鸡桥　二所各去县二十余里。
　　赖坊桥　在县南五十里。
　　双湖桥　在县北一百二十里。
　　九龙桥　在县南一里。
　　望仙桥　在县治五里。
　　阴隲桥　在所城西。
　　连陂桥　在归郡里。
　　南安桥　在县南八十里均庆院，今毁。
　　济川桥　在县南十五里。
　　仁济桥　在水仙公馆。
　　九龙渡　麻姑墩渡　黄田陂　在县西丰顺平里。
永　　定
　　古溪桥　在县南溪南里。
　　深渡桥　在县东北太平里。
　　卧龙桥　在城东。
　　迎恩桥　在城西。
　　箭滩桥　在溪南里箭滩村。
　　湖雷桥　在丰田里湖雷村。
　　白沙桥　在胜运里。
　　古田渡　在县东通明门外，后造卧龙桥。
　　锦丰渡　在县西。
　　丰稔渡　在胜运里。
　　司前渡　在县南门外旧兴化巡司前，今改南山堂渡。
　　罗滩渡　在县东北罗滩村。
　　葛传渡　在长远隔口。
　　清江渡　在武义坪。俱溪南里。
　　新罗渡　在太平里。
　　高陂　在县东太平里，上、永界。
　　大陂　在胜运里乾田。
　　蔡家陂　在溪南里龙漈，昔蔡姓者募筑。
　　杭陂　在县西北胜运里。
　　石陂

卷之六　风　俗
　　风导于上，俗成于下。风俗之淳漓，庶政之治忽系焉。汀邻江、广，壤僻而多山，地灵之所融结，地气之所熏蒸，人多刚果朴直，惟在上之君子，有以率作而整齐之。将见輶轩所采，与“兔罝”、“江沱”诸诗比盛焉。若夫气候之殊，岁时之异，则在乎和阴阳而齐习尚者之转移之已尔。志风俗。
　　长汀县　明志云：人安朴素，士乐诗书，乡甲半于郡封，闾阎全无机巧。天、崇以来，科名星落，城社烟墟，酒食竞为奢华，谷屋归于佌蔌，讼狱繁兴，奸宄迭见。国朝气运初回，人心返朴，民趋勤俭。仕习诗书，登显士者，赫有闻人；隐林泉者，恒多端士。衣税食租之子，不出户庭；力田治山之民，常安本分。虽习尚间涉虚华，而人心终还朴素，当亦省风者所色喜也。
　　宁化县　旧志云：男力稼穑，不为商贾；女业麻苧，少事蚕桑。《闽书》云：田畴鳞次，草木绵蔚，男耕女织，人物富庶，而气刚愎。国朝，民竞守财，亦隆气节。士多好古，尤喜文词，他如泼墨染笺，互相效仿；模山范水，别有师传。谱奕调丝，治病相宅，初无口授，各俱心灵。他如喜斗健讼，拒捕抗租，亦称强悍难治云。
　　清流县　明志云：山水独秀，人物颇清，士励诗书，而科甲有人。民务耕种，而言动知谨。俗稍存乎信义，心尚惑于鬼神。《闽书》云：因山高峻，接竹引水以代汲；即湍驶急，使水转轴以代舂。人家编竹蔽，阖市少游女。民矫健者，刺船建、剑、汀郡间，穿滩出峡，雷轰电转，最称能手。国朝，俗尚俭约，不事浮华，冠婚丧祭，亦颇近古。居乡以刺船为业，陆而樵、水而渔者，仅足衣食，此外别无土产。外货不至，城鲜贸易，盖由地瘠民贫之故。
　　归化县　明志云：质直好俭，不务浮靡。男力耕种而重迁移，女勤织纫而资交易。子女不忍轻鬻，贫馁不敢非为。县志云：民质直无华，男力耕作，女勤织纺。舟楫不通，无大商巨贾，率多市贩以治生业。故咸习艰难，重犯法，官司易治也。国朝，地褊俗陋，善保身，重犯法，市井鲜嚣凌之习，公庭少敲朴之声。惟丧葬夸奢，不循乎礼。在司土者所宜风俭也。
　　连城县　明旧志云：土壤瘠硗，人民贫啬，士知读书尚礼，俗重登科取名。男务勤劳，女安俭朴。漳南志云：士知向学，民多末作。县志云：闽中僻邑，习尚朴素，士慕诗书，民安稼穑。富者仅足于供输，贫者间免于饥冻。途无行货之妇，市乏赌博之风。不通舟楫，而财货甚少；各务生理，而商贾为多。阃范最严，妇耻再嫁。但土不宜蚕，女职纺织；田不宜麦，农种稻粱。豪右好争而少让，乡落习武而少文。国朝，土瘠民贫，男耕女织，户多贾贩，利尽锱铢。士尚文，人习武，族重家规，鲜乱宗之子，室严阃范，少再醮之妻。穷民甘于负戴，世家耻为衙役。固山水之刚气所钟，抑习俗之洗除颇力也。
　　上杭县　明志云：士勤学问，女守贞烈；衣冠文物，颇类大邦；礼乐诗书，实多济美。漳南志云：尚文近侈。邑志云：士则崇儒重道，民则尚义奉公。男耕女织，各安其业。婚姻丧葬，邻保相助。国朝，文物类于大邦，科名甲于诸邑，家家建追远之庙，户户置时祭之资，其渐摩于熙朝之德化者，良深也。
　　武平县　明志云：山峻地僻，俗梗民强，尚武勇足以御敌，力本业足以营生。邑旧志云：勤劳稼穑，不事商贾，病不服药而崇鬼，人颇知学而习武。俗尚淳直，人知礼义；力本者多，末业者少；贸迁有无，类非土著。邑新志云：疆圉硗瘠，物产稀有，士知务学而敦诗书，民力农事而急赋税。省志云：专事师巫，不任医药，尚武少文。国朝，任侠轻财，习文重武；男尚意气，女守贞操。但俗信师巫，服食颇事奢华耳。
　　永定县　明志云：山高水驶，土爽地腴，民性质直，气习劲毅。男勤生业，市无赌博之风；女务织絍，乡服耘馌之劳。取仕登科者不乏，读书传业者恒多。《闽书》云：山峻水驶，其人朴愿少文，崇尚廉耻。其俗吊死问疾，有相关之谊，然颇悍勇，轻生喜斗。邑志云：艺不求工，商不远贩，子弟充衙役者不齿，闺门有礼，孀居完节者恒多。省志云：贫者栽山种畬而鲜行乞于市。国朝，家弦户诵，朴陋少文。勤力作，妇女亦同劳苦；喜任恤，戚邻不惜匡扶。睹淳沕之风，欣然庆矣。然聚族而矜逞斗，藐法而好讦讼，是亦瑜瑾之疵也。惟司牧者，宽以养其卞急，明以烛其诪张，则庶几称纯俗焉。
气候(附)
　　郡距江、广，复岭重岗，旧传为山都所居(《舆地纪胜》云：造治初，砍大树千余，其树皆山都所居。有三种：下曰猪都，中曰人都，其高者为鸟都。即如人形而卑小，男、妇自为配偶。猪都皆身如猪；鸟都人首能言，闻其声不见其形；人都或时见形。当伐木时，有术者周元大，能禹步为厉术，以左合赤索围木而砍之。树仆，剖其中，三都皆不能化，执而煮之于镬内)。率多岚瘴，故燥湿杂揉，寒燠靡常，大都恒燠鲜寒，冰雪罕见，禾稼再熟，民度腊少衣絮者。或一日暄凉顿别，所云“日中常有四时天”是也，二、八月为甚。每岁正月即多阴雨。春、夏之交，霉雨蒸郁，琴书衣珮，湿润易斑。时复大雨，溪河暴涨，为田园陂坝害；时或终风不雨，或苦雨弥旬，或日中骤雨骤止。七、八月亦多阴雨，重阳以后，各以其风雨占冬及来岁所宜。其风有应时发者，春曰花信，夏曰吹荷花，秋曰冻木犀，冬曰黑风冻。若风雨不叶候，多损禾稼；而种山畬者，不嫌雨多。此通郡之气候也。然闽地最下，古称炎方。汀居闽上游，远溯九龙，至郡城最高，地气稍寒。至三月始蒸溽，可服葛。上、永二县，居郡下流，地近潮、漳，气益暖，故多产青果、柑桔之类。若郡邑各在万山之中，秋后岚气尤盛，虽朝食时，犹霏烟蔽空，草树尽溟濛色。或有微霜，朝凉昼燠，候多不正，行旅患之。此气候之大凡也。
岁时(附)
　　元旦　早起礼神毕，诣所亲贺岁，主人出辛盘款接，至五日乃止。
　　春祈　各坊社以金珠锦绣妆扮故事，鼓乐迎神，晚设经坛以祈岁稔。
　　上元　街市燃灯。
　　社日　农家烹豕，就场祭神会食。
　　清明　折柳悬于户外，仍以插鬓。是日，人家往展墓，壶浆络绎郊原。祭毕，就祠飨馂余，或就丰树下，藉草啣杯，递为酬劝。
　　四月八日　僧徒于朔日起，舁佛像沿门作歌，索布施，谓之洗佛，共龙华会。
　　端午　泛蒲觞，悬艾虎，以角黍相馈遗。午时，采百草煎汤沐浴，云祛百病。
　　七夕　女儿罗瓜果中庭，为乞巧会。社学生彩画葫芦，清晨往郊外，或并燃所习课纸。
　　中元　人家各祀其先，以楮作五色绮绣之状，并金银楮锭焚之，所在为盂兰盆会。
　　中秋　绅士作月饼相遗，夜置酒酣宴。乡人作社事，妇女于月下设果饼，拜请月姑，置筐于几，神降则筐自举，为剥啄声，视其数，以卜灾祥。
　　重阳　士大夫载酒为登高会。
　　冬至　人家作米圆，家众团栾而食，谓之添岁。
　　腊月二十四日　每家拂尘。俗传百神以是日上阊阖谒帝，人家俱备物供养，焚楮而送之。
　　除夕　前数日，亲友各以牲馐相饷，谓之馈岁。是日，各祀先礼神。黄昏，门外爆竹，其焰薰天，谓之辞岁。焚香张灯，老幼团席据炉，坐以待曙，谓之守岁。
卷之七　古　迹
　　汉家宫殿，魏国山河，当夫势异时迁，亦付之夕阳芳草，又何有于废台颓榭、残碑断碣之戋戋乎哉？然而人随事去，地以人传。汀虽僻荒，而信国之营，尚悲猿鹤；平章之垒，犹壮风云。或词人名士之所眺游，或缁衣羽客之所栖息。或一抔藏骨，谁叹白杨；或片石埋烟，孰知黄绢！此惟农夫厮养，不尽指画而道之，荐绅士大夫，固不可任其泯没矣。古人有云：俯仰之间，已为陈迹。不能不以之兴怀，其此志也夫。志古迹。
汀州府(长汀县　附郭)
　　子城　在府治，旧有双门，架谯楼于上。今废址存。
　　旧府城　在长汀县左里，名东坊口大坵头。郡守陈轩诗：“五百年前兴废事，至今仍号旧州城。草铺昔日笙歌地，云满当年剑戟营。”
　　新罗城　在府境，晋置，唐改汀州。
　　古城　在县西五十里。旧传，王延政据建州，称闽王，筑城于此，以备江南兵。今为古城里。
　　凌波营　在府东门鄞河坊。按江南野史：南唐时，许诸郡竞渡，每端午，官给彩牌校殿、最，胜者标赏，皆籍其名。后主因蒐为水军，号凌波军，此其故营也。
　　驻札寨　宋绍兴间存，有翟皋统摧锋军于此。今废。
　　西天寨　在平原里。
　　贡院　旧有贡院在县东。宋绍熙二年，郡守赵充夫创于兴贤门内，东、西庑计一百三十楹。旧就试者，自纳竹案，试则争撼喧哄。淳祐间，郡守郭正己更置木案，士以为便。绍兴间，令三岁大比，贡一十二人，以《易》、《诗》、《周礼》、《春秋》各一人、《书》二人、“赋”六人充选。院久废。
　　谢公楼　在府南。
　　悠然楼　在府东通判厅。又有寸碧堂、君子轩、横舟、岁寒、鄞江风月等亭。
　　环翠楼　在卧龙山。
　　雅歌楼　在府治，出皇舆考。今废。
　　近天楼　在府北。
　　天一楼　在府大门。
　　道山楼　在府治后。
　　南楼　一名慈济阁，宋时建。
　　玄武楼　即旧北门城楼。
　　宝珠楼　在郡城宝珠门。
　　丽春楼　在丽春城上。
　　　　浥清楼　旧为会川城楼，后改今名。
　　正笏楼　旧为惠吉门楼，后改今名。
　　环雁楼　在普通门。
　　天香阁　在府南颁条门外。
　　蓬莱阁　在府治，宋时建，出皇舆考。今废。
　　文昌阁　在府学左，今废。
　　天仙阁　在定光寺前。
　　观音阁　在霹雳岩左坑。
　　三元阁　即卫前旧广储门。
　　文昌阁　一在龙山书院，一在霹雳岩。
　　听松阁　旧为西阁，迫近北楼，后移建于云梯岭，与东阁分峙。
　　仁威阁　在朱紫坊。
　　舒啸阁　旧为东阁。后改今名。
　　乌石阁　在云骧阁下。
　　云骧阁　在府城上东南隅。
　　三台亭　明远亭　金乳亭　俱在郡治龙山顶。
　　横翠亭　在东禅寺左，后改振衣亭。今废。
　　洗月亭　在府署，今废。
　　碧云洞亭　在碧云洞口。为石柱四，陈尧典辟洞，勒记其处。
　　清晖亭　在漳南道公署内。
　　三桥纪绩亭　在东堤岭上，裴应章有记。
　　苍玉亭　在苍玉洞。
　　驭风亭　在朝斗岩，今改来胜亭。
　　击竹亭　在朝斗岩水云庵。
　　白沤亭　一名白鸥亭。
　　金泉院　在金花坊。
　　保安院　在府西。
　　新罗书院　在城南霹雳岩内。今废。
　　法林院　初名三教荐院，更名十方院。
　　西方院　宋郭祥正诗：“欲出西方更少留，云泉都占一岩幽。劝僧洗净阁前竹，要看南山十里秋。”
　　玄帝宫　在南山下。
　　天妃宫　在朝天门外攀桂坊。
　　望春宫　在县东攀桂坊。
　　镇龙宫　在河田。
　　如是庵　即斗母阁，在龙山下。
　　伏虎庵　在左厢五里。
　　叶花庵　在县东白云山。
　　麻潭岭庵　在古贵里。宋端平间建。崇祯十年，邑人募建。今改为玄坛庙。
　　靖远庵　在郡南八十里长桥迳内。
　　白鹤庵　在郡城东南。
　　朱紫庵　在郡颁条门外。
　　云霄山庵　在县东八十五里，后山有巨岩，流出清泉如玉。旧名玉泉。
　　丰和庵　在县治七十八里。
　　无垢庵　在青泰里河田。
　　善福庵　在县治九十里。
　　黄仙人庵　在府东。宋时有黄姓者得道于此。
　　翠峰庵　在县东北二十里。
　　三圣庵　在归阳里。
　　莲花庵　在四保里。
　　宝灵庵　在归阳里。元至正间，洪水涌出三白石如珠，董仁寿即石斫佛像以祀。
　　东苍庵　在鄞河坊。后湮于水，邑人吴希春移建屏山下。李坚读书处。
　　定应庵　在青泰里，俗呼百口庵。
　　邝岭庵　在城上圭田，高峻如梯，乡人依以避寇。
　　贡士庄　长汀有兴贤庄，郡倅黄大全创；万桂庄，郡守傅康创；清流贡士庄，县令林应龙创；连城万桂庄，郡守戴挺创；上杭兰省庄，县令谢观国创。每岁收其所入，以赡举人赴省。今庄虽废，古额犹存。
　　均济仓　在开元寺东庑，郡守李华捐钱六千缗，得米五千余石以均济贫民；后郡守胡太初又拨田八百顷以益之，每于夏秋之交计口给粜。官需既捐，市价自平。后废。
　　举子仓　宋绍兴五年，以延、建、汀、邵四州民生子多不举，因令州、县置仓，遇生子者给米。
　　议政轩　凝翠轩　俱在府署，久废。
　　天庆观　在兴贤门内。旧名开元观，宋至道间，改至道宫，大中祥符间改今名。
　　金华观　在金花坊，五代梁贞明间建。
　　仙隐观　在登俊坊，唐时建。中有放生池、鱼乐亭、龙王庙、白鸥亭诸胜。下有洞，洞有两石相夹成门，刻“仙隐洞”三字。
　　朝真观　在城南河田。
　　归性林　在南寨。
　　临高台　在云骧阁前。
　　映溪台　在苍玉洞，一名翠微亭。
　　东山堂　在卧龙山麓。宋宝祐间，郡守赵太初既辟旧郡圃，因摭前守陈晔东山堂诗“堂留绿野春常在”之句，扁其门曰“常春堂”。
　　寿山堂　在县东三十五里。
　　北山堂　在县东二十里。
　　佑圣堂　在太平桥。
　　麟符堂　在青岩里。
　　华严堂　在县南一里。
　　澄心堂　在朝斗岩。嘉靖间，推官万廷言建，有记。
　　使君读书堂　在碧云洞，即华阳别馆。嘉靖间，知府徐中行建。
　　皆山堂　在县东百步铺。
　　西峰寺　旧在郡治后西北角上。
　　文殊寺　在南寨，旧与同庆寺相近。
　　开元寺　在县学左，明嘉靖三年改为学。
　　报恩光孝禅寺　在朝天门内，五代梁贞明间建。
　　罗汉寺　在府城西，五代晋天福间建。
　　定光寺　在府治左，宋大中祥符间建，今为祝圣所。
　　南廨寺　在鄞河坊，成化间建。
　　东禅寺　在南教场。
　　东林寺　在青泰里蔡坊。
　　丰饶寺　在四保里。
　　蛇腾寺　在平原里。
　　同庆寺　在宝珠门外。
　　稠田寺　连章寺　在青岩里，宋乾道间建。
　　金鸡寺　在河田，宋建隆间建。
　　南禅寺　旧为同庆寺，宋乾道间毁于兵，明万历重建，后改今名。
　　戒愿寺　在界院岭。
　　西山寺　在城南四十里河田。
　　永乐寺　在青泰里，五代梁贞明间建。
　　华严寺　在城上里，五代梁贞明间建。
　　禅宫寺　在城下里，宋乾道间建。
　　普惠寺　在城东。
　　莎离寺　在濯田里。
　　法源寺　在桑园，康熙间建。
　　万魁塔　在城南霹雳岩山顶。
　　联元塔　在河田南山顶。
　　护国塔　在府东，旧有院，今为定光寺。
　　金花坊　五代时，有居民赖小大郎，夜见一牛有光，就其槽饮，因以麻为记，牛带绳入海螺墩潭中，遂募人泅潭，得金牛一只。报郡，闻于朝，旨还赖氏。赖捐所得，创金泉院，因名其坊曰金花坊。
　　袈裟泉　在通津门外西峰上。旧传，有法林院老僧诵经，见窗外有白龙，以袈裟覆之。及旦，袈裟入石，裂为泉，如袈裟形。今院毁，其泉清冽尚存。
　　县基岭　在府城福寿坊。旧传，置州东坊口时，于此置县。今为民居，岭仍旧。
宁　化　县
　　旧城　在县前，基存。
　　升仙台　在县西四十里，亦名香炉石。旧传，隋义宁间，有刘、熊二道士修炼其间，居人为创台，肖像以祀。台废像存。
　　旧县基　在县东五里，旧名黄连县治，今为民田。
　　宁阳驿　在县圃西。
　　南平寨　在龙上里。
　　北京寨　在县北招贤里。
　　蓬莱仙观　在上攀龙乡，为刘氏女升仙所，乡人为立祠。郡以状闻，赐名蓬莱。宋郡守陈轩诗：“白鹤乘去人何在，青鸟飞来信已遥。若使何郎有仙骨，也须同引凤凰箫。”
　　仙隐观　在县东北泉上里。
　　大元真观　举子仓　一在黄土寨，一在新村里鹫峰院内，一在招贤里宝池寺内，一在柳杨里三溪寨(今隶归化)。
　　龙山院　在城东三里，旧名地藏院。
　　鹫峰院　在新村里。
　　福林院　在县南二十五里。
　　愿丰楼　在县治内，又有勤政堂，书林、龟阴、如农三亭。
　　镇武楼　在县北门城上，明嘉靖间，知县陈添祥建。
　　翠华楼　在察院左，明洪武间，知县张思诚建。
　　镇宁楼　在县南，明嘉靖间，知县张洵建。
　　崇化楼　在县西，明嘉靖间，知县钱滔建。
　　聚星楼　在察院前，明万历间，知县唐世济建。
　　悠然亭　在县南街左，据城瞰溪。
　　义塾亭　在宜生桥头，知县潘时宜建。
　　魁星亭　在学内，宋宝祐间创，今废。
　　利济亭　在赖畬公馆上二里。
　　白云禅关　在县北兴善里。
　　观音堂　在县南。
　　凝真堂　在县治南，旧名上林。
　　崇真堂　在县南二里，唐天宝中创，后毁。明罗钦丝重建。
　　崇善堂　在县东泉上里。
　　祐圣堂　在县北百步。明嘉靖间改为社学。
　　升仙堂　在县西四十里。相传，隋义宁，刘、熊二道士飞升处。
　　三官堂　在县南二里。
　　慈恩塔　在县南一里。
　　金山塔　在县东南龙门。
　　金山庵　在永丰里。
　　中华庵　在兴善里。
　　保林庵　在招贤里。
　　玉龙庵　在县东郭背。
　　西山庵　在县西门外。
　　梅山庵　在招贤里。
　　苦井庵　在县西。旧有泉，病者饮之，多愈。
　　龙门庵　在县东。邑人阴维标有记。
　　两提庵　在县西。
　　圣水庵　在县东。
　　瓦庄庵　碧云峰庵　在兴善里，即金南山。
　　东山庵　在县东渡。
　　兴福庵　在会同里。
　　圆照庵　在城东。
　　翠峰庵　在永丰里。
　　普觉庵　在县东北泉上里。
　　南泉庵　在兴善里，明陈子实建。
　　光严寺　旧在县北，明正德间，改寺建学，旧学址为寺。
　　慈恩塔寺　在县治南，旧为宝塔院。
　　西隐寺　在永丰里。
　　宝池寺　在县北六十里。
清　流　县
　　旧子城　在县治中，周围二百丈外无城。宋绍兴间寇扰，郑思诚鸠工筑之。元末，陈有定广其故址，累石筑城高丈余。今址存。
　　皇华驿　在县东北，宋建炎间，移建儒学。
　　旧社稷壇　宋时在县南三百余步，今壇徙他所，址存。
　　举子仓　一在县市，一在石洞寨，一在罗村围。
　　石洞寨　在县北，一名石龙寨，山险峻，其上可容数千人。宋乾道间，县令黄藻始开，为民避寇。元末寇作，伍元保增修四门，与众拒之。今石门、鸟道犹存。
　　顺真道院　在丰山上，峻拔夐出尘表。始行三十里，乱峰如削，绝涧奔雷；又十里，茶泉绕涧，掬饮生香；又十里，至道院，前有山门、东西二楼，中建正殿。外远巘插天，名马山。侵晨登望，延、汀二郡之胜，宛然在目。
　　南顾楼　在县南寨，一名来薰。
　　山河雄镇楼　在县南门外，一名容保。
　　毘卢阁　在县下东华。
　　慈云阁　在玉华洞前。
　　凤凰阁　在县凤翔桥西，即古观音阁。
　　观澜亭　在县东樊公庙右，明永乐间，邑令李庠建。
　　渔沧遗迹亭　在县东。
　　赋诗亭　在遗迹亭右。
　　拜石亭　在玉华岭。明崇祯九年，郡守唐世涵建。
　　龙津碑亭　在龙津桥。
　　高善亭　在县北八里，旧名高瞻。
　　寒泉亭　在县南，亭下有泉。知县吴中建。明弘治间，雷凤娘砌石为池。
　　界亭　在县南五十里，清、宁分界。
　　东岳行宫　在县东。
　　登真观　在县西二里。
　　观音堂　在龙津桥东，今废。
　　隐仙堂　在县东，一名东山堂。
　　佑圣堂　在县治南五十步。
　　法海堂　在县迎春坊。
　　书庄　在县北，编修赖世隆读书处。大学士杨士奇诗：“清流城北读书庄，旧隐诗书岁月长。玉署归来春昼永，松门流水落花香”。“天上蓬仙暂赐归，书庄重理旧茅茨。锦衣光映梅花雪，具庆堂前奉寿巵。”
　　万寿塔　在龙津桥。
　　东华庵　在县东三里，宋元符间建庵。绝顶松竹交翠，如立画屏前，有石台足供登眺。
　　福智庵　在仓盈里。
　　灞涌金莲庵　在县东七里，即灞涌岩庵，一迳萦回，泉石林竹，清致可爱。
　　上阳庵　在永得里，居山绝顶，每旦先得日光，故名。
　　西峰庵　在县西。
　　灵龟庵　在永得里。
　　西灵庵　旧名西林，在县西。
　　南极庵　在县南极山阳。
　　闽山庵　在梦溪里。
　　高城庵　在永得里。
　　罗村庵　盈山庵　在北团里，旧有罗姓者修真于此。
　　白云岩庵　在梦溪里，地名洞口。明洪武中，有江姓者坐化于此，邑人即其遗蜕祀之。
　　万寿寺　在坊郭里，旧名塔院。
　　福寿寺　在仓盈里。
　　永乐寺　在县西四保里。
　　灵山寺　在梦溪里。
　　福潭寺　在县南永得里。
　　崆峡岭　在县东十五里，山势临水，崒嵂巉岩，中通一道。元平章陈有定累石为关，以御寇，址存。

归　化　县
　　子城　在县西南。元陈有定筑砌，址存。
　　平安寨　在县治后。元平章陈有定立栅屯戍。基存。
　　万安寨　在县西柳杨里。宋曾氏妇于此结五寨，以御寇，事平，赐名万安。址存。
　　东泉阁　在县东。明洪武间，谢尚德建。
　　魁星阁　在城东白沙桥。
　　接官亭　在县西一里。
　　望亲亭　在瀚溪，邑人揭应禛建。
　　醒心亭　在县西学后，明成化间，知县郭润建。
　　百便亭　在兴善里。
　　山泉亭　在晏坊。
　　东山塔　一名灵英，在县东狮子岩。
　　三龙观　在县东。
　　鹤仙观　在县东兴善里。
　　东岳宫　一在县东南明溪里，一在县东龙湖，一在县东南吉口。
　　遇仙堂　在县东遥社里。
　　仙人堂　在城东陈坊，祀仙人晏北海。
　　南极堂　在城南二里。
　　四贤堂　在兴善里。明成化元年，邑人揭文俊建，祀杨时、罗从彦、李侗、朱熹。
　　三官堂　在旧白沙桥头。
　　无边堂　在县东柳杨里。
　　隐耕堂　在县学前。
　　观山堂　在西陂上。
　　龟山堂　在县东金坑，有田供祭。
　　雪峰庵　在县南后龙山左，有陈有定屯军旧垒。
　　云台庵　在县东石珩里。
　　星窟庵　在北斗岩。
　　宝庆庵　在县西陈村。
　　滴水岩庵　在归上里。
　　均山庵　在紫云台均山。
　　胜兴庵　在归上里。
　　宝山庵　在归下里。
　　福林寺　在县东二里。
　　圆觉寺　在兴善里。
　　觉林寺　在县东北五里。
　　西岩寺　在县东归上十五里。
　　荐福寺　在县北柳杨里。
　　罗汉寺　在县南二十里。旧传，宋元祐间，僧舁定光佛像募化，暂憩此，将行，舁弗动，卜，欲驻锡，遂寺焉。
　　淳化寺　在县东黄杨岩。
　　兴国寺　在县东瀚溪里。
　　中兴寺　在县北下觉里。
　　永隆寺　在县东归下里。
　　丰稔寺　在县东中和御帘里。旧传，宋端宗避元过此，因遗一帘，遂名其地。邑人陈甡诗：“翠华南幸避胡尘，走马间关度七闽。当日珠帘遗马上，西湖歌舞属何人？”“胡马纵横正戒严，闽中半壁且龙潜。金牌不到黄龙府，坐使南来卸御帘。”

连　城　县
　　王城　在表席里。文天祥扶帝昺起义兵屯此。
　　旧县　在县治中，址存。
　　皆山楼　在县治内，又有遗爱堂、三异堂、立翠亭、月林亭、爱莲轩、不欺室。俱废。
　　雄镇楼　在县后山。
　　悠然阁　在石门岩。
　　清溪阁　在擢桂桥畔。
　　文昌阁　在启圣祠后。
　　水云阁　在河源里。
　　龙骨坑　在县北安里。
　　星汶沸　即放生池，相传星陨此地，因成池。
　　举子仓　一在县市，一在河源莒溪。
　　石仓　在石门岩。
　　出米仓　一在水西岭，一在旗石寨，有穴溜米，随人多寡足食。今塞。
　　石钟　在姑田里石燕岩。
　　南岳行宫　在县南。
　　东岳行宫　在县东定安桥。
　　水莲精舍　在莲峰山。
　　文塔　在县南李坊庵。
　　联龙书院　在县西门外。
　　宝寿院　旧名东山九峰禅院，今废。
　　福仙观　在县西，今废。
　　总宜亭　在石门岩。
　　迎恩亭　乡约亭　在县治西金山庙址，知县方进改为乡约亭，东、西立为二社学。童玺有记。
　　广福堂　在南顺里。
　　元真堂　在北安里。
　　宿云庵　西城庵　在姑田里。
　　南兴庵　泗州庵　清泉庵　在县西。
　　法界庵　在县南。
　　圆应庵　在席湖营。
　　兰若庵　福兴庵　俱在河源里。
　　龙华庵　在白坑。
　　资福庵　灵芝庵　在冠豸山。
　　东塔寺　在县东郭外，旧名报恩塔院。宋乾道间建，庆元间塔寺俱废。明洪武间重建。
　　潼关寺　在姑田里。
　　丰稳寺　在表席里。
　　招福寺　隆寿寺　定光寺　在县西北，今废。
　　新林寺　在南顺里。
上　杭　县
　　旧州　在县北十五里长汀村。昔郡治自新罗徙于此，后又徙东坊口。
　　常平仓　在县东。
　　黄仙师神影　在钟寮场故治南石峡。
　　文昌宫　在西城外，久废。
　　劝农别署　在县西倪公祠前。
　　文峰塔　在县治横岗。
　　三元岭塔　高第塔　盘水院　在县南五十里。
　　灵瑞院　在县西二里。
　　上宝林院　在太平里。
　　下宝林院　在在城里。
　　禅林院　在县北。
　　弘明院　在白沙里。
　　卢公书院　在东竺寺右。
　　澄远楼　在漳南道右。
　　滴露楼　在金山五龙寺内。
　　玄真观　在县东。
　　盟鸥阁　在县东。
　　藏金阁　在金山。
　　水清宫　在来苏里。
　　绥息亭　在县北十五里。
　　泗洲亭　在真君庙前。
　　桂香亭　在儒学棂星门前。
　　水安亭　在胜运里。
　　丰济亭　在螺坯隔，有泉。在胜运里。
　　迎春亭　在县东门。
　　接官亭　在潭头渡。
　　息肩亭　在潭头渡。
　　风吹伞亭　在平安里。
　　时雨堂　在大察院后。王守仁平漳寇回，驻军于此，适旱得雨，守仁为文勒石，因以名堂。
　　普应堂　在县南钟寮场。
　　石麟堂　在紫金山。
　　南泉庵　在琴冈。
　　德庆庵　在县西，旧名弥陀庵。
　　安仁庵　崇福庵　在溪南里。
　　东安庵　在棉村。
　　禅林庵　石泉庵　大士庵　在石钟岩，因建庵，改名大士岩，一名吊钟岩。多怪石，内一洞，延袤数丈，中结一宝盖，旁悬一钟，皆出天然。更有金瓜、天萝、石丝、石藤诸石。詹弥高有记。
　　天王寺　在县西大街。
　　普陀寺　在罗峤山。
　　东竺寺　在县东。
　　南塔寺　丰稔寺　在胜运里。
　　西峰寺　在平安里。
　　义合寺　南华寺　俱在来苏里。
　　中峰寺　在紫金山。
　　延福寺　旧迎妖神，乾隆六年，奉制府宗室德公碑禁。
　　吴公井　旧传龙见。

武　平　县
　　葛仙翁炼丹井　在灵洞山。
　　炼丹灶　在丰山下。
　　仙人床　在归郡里乌石栋，上下路侧，大石如床，有仙人迹。
　　溪西寨　在汀、赣、梅三州界首，后梅州奏罢，止隶汀、赣。
　　文峰塔　在所东北红岭上。
　　明远楼　在县后岭。
　　平寇台　在均庆寺前。
　　崇真观　在县北。
　　真人观　在所西门外。
　　洞元观　在县西灵洞山下。
　　古佛道场　在县东门外。
　　东岳行宫　在县西。
　　南山绵洋院　在县南二里。
　　灵洞天福院　在县西五里。
　　太平兴国禅院　在县东。
　　安福廨院　在县东北。
　　罗汉阁　三圣阁　俱在南山院。
　　读书堂　在县西。宋李纲诗：“灵洞山清仙可访，南岩古木佛同居，公余问佛寻仙了，赢得工夫剩读书。”
　　屯营庵　在县东五里何屯冈下。五代时，有统使何姓者常屯军于此，筑外城，周二里许。故址犹存。
　　定光伏虎庵　在南岩寺旁，庵废址存。
　　兴福庵　在邱留东里。
　　西湖庵　在县北归郡里。
　　云磜庵　在梁野山麓。
　　伏虎庵　在岩前里，定光佛书偈毙虎处。
　　圣水庵　在盈塘里。
　　龙济岩庵　在所东。
　　清凉山庵　在丰顺平里。
　　回澜亭　在县南。
　　清风亭　在金鸡里。
　　驻节亭　在县东马鞍桥。
　　拱宸亭　在县东信顺里。
　　登云亭　在县北五里石径岭。
　　清泉亭　一在所南五里，一在县北十里。
　　白鹤亭　在所北七里。
　　迎恩亭　在南平门外。
　　演武亭　在县南坝洲。
　　平明社亭　在龙济岩左。王守仁诗：“四十年来欲解簮，萦人王事益相寻。伏波欲兆南征梦，梁父空期归去吟。深耻有年劳甲马，每惭无德沛甘霖。武平未必遵吾化，也识寻盟契此心。”
　　平寇碑亭　在较场左。龚用卿有记。
　　平寇亭　在所城，为署县黄色中剿寇立。
　　圣果寺　在县东，后为祝圣所。
　　绵洋寺　在县南。
　　延寿寺　在广铺乡。
　　分水寺　在县南分水乡。
　　西湖寺　在黎畬乡。
　　南山寺　在所南，后为祝圣所。
　　福林寺　在县东南盈塘里。
　　白莲寺　资福寺　俱在归郡里。
　　宝林寺　太平寺　福田寺　俱在大湘亭里。
　　招福寺　在高吴。
　　古山寺　在县东五里。
　　宝峰寺　田心寺　禅龙寺　兴福寺　思福寺　俱在信顺团里。
　　瑜珈寺　在大岭隘。
　　通林寺　禅福寺　伏虎寺　俱在邱留东里。
　　均庆寺　在岩前里，定光佛道场。宋祥符四年，敕赐均庆护国禅师。转运使王贽行部过岩，以雪请，果大雪，乃奏福州开元寺所得太宗皇帝御书百二十幅奉安岩中。诏可，仍命郡守胡咸秩躬护至寺。
　　梁山寺　在县北五十里，多古石仙岩，有铜鼓。

永　定　县
　　龙潭崆　在龙磜村。内有石床、石几，传有仙人寓此。
　　仙师宫　在溪南里。
　　通济宫　在胜运里汤湖乡。
　　仙马宫　在太平里洪源村。
　　镇龙宫　在太平里大塘凹。
　　神宫　在丰田里湖雷村。
　　大悲阁　在县治西山。
　　鸣岐亭　在县西北凳子岐顶。
　　分水亭　在分水凹。
　　文山亭　在绿岭。宋文丞相故垒。
　　吴公亭　在溪南杨梅凹。
　　去思亭　在迎恩桥北。
　　访孝亭　在大埠岭，孝子郑懋官庐墓处。
　　石潭庵　在县东石圳潭上。
　　大埠庵　在溪南里大埠村。
　　梅仙庵　在太平里。
　　将军庵　在溪南长远隔。祀赵将军。
　　万寿寺　在县东。
　　北山寺　在太平里。
　　金谷寺　在金砂村。
　　大院寺　在溪南里。
　　庆清寺　在丰田里。
　　丰稔寺　在胜运里。
　　龙归寺　在太平里。
　　圣教石　在胜运里，其石一阴一阳，旧传仙人驱至，有掌迹。
　　玉玺石　在大埠虎坑。其石四方，浮于水面，有纹纵横如隶书。

宅墓(附)

〔唐〕
　　鲁国侯邹应龙墓　在长汀县四保里。
　　黄连镇将巫罗俊墓　在永得里。
　　御史中丞伍正巳墓　在鱼龙铺。俱宁化县。
〔五代〕
　　莘氏圣七娘墓　在归化县明溪驿前。

〔宋〕
　　知府吴诚务墓　在长汀县银坑里。
　　评事伍诜墓　在小建。
　　博士吴祐墓　在仓盈里。
　　县令吴择之墓　在禾口。
　　郡马伍泾墓　在程步冈。
　　郡主赵氏墓　在禾江头。
　　侍郎郑文宝墓　在郑家坊。
　　教授阴道元墓　以上俱宁化县。
　　进士吴叔辉墓　在郭坊里。
　　郡马伍迁乙墓　在东华山。以上俱清流县。
　　彭夫人墓　在连城龙爪陂上。夫人，宋陇西郡开国侯彭孙母。
　　徐长者墓　在连城三坑山。
　　佥判赖绂墓　在归化县大焦。
　　知县许颜墓　在钟寮场。
　　郑唐彦墓　在安龙寨。
　　知县卢锡墓　在丰田里寨。以上俱永定县。

〔元〕
　　孝子赖禄孙墓　在宁化县龙下里。
　　总管伍龙光墓　在白石桥。
　　伍宗尧墓　在田背山。以上俱清流县。
　　许景辉墓　在安北里许坊。
　　林茂轻墓　在北安里。
　　总管李文庆墓　在横坑。以上俱连城县。
　　枢密谢英辅墓　在归化县下觉里。
　　知县吴吉甫墓　在永定县莲塘。

〔明〕
　　赠都御史马时中墓　在四保里。
　　马任敏墓　在四保里酒浆坑。
　　都御史马驯墓　在百步铺。
　　恭人黄氏墓　在东较场右。
　　参议张澜墓　在右厢。
　　知县胡璟墓　在禾生坑。
　　赠给事周冕墓　在高坑。
　　给事周璇墓　在高坑。
　　赠员外钟正墓　在中磜。
　　参政钟文俊墓　在桐睦乡，知府胥文相建祠墓前。
　　知府钟文杰墓　在子弟湖上。
　　郎中李坚墓　在西山原。
　　指挥杨汉墓　在龙陂。
　　封寺副郝永懋墓　在袁口坑。
　　知府郝凤升墓　在乌坭坪。
　　知府梁珍墓　在古贵虾蟆湖。
　　知县沈铨墓　在河田洪畬。
　　知县杨昱墓　在郑坊。
　　知县沈明经墓　在金斗山。
　　佥事康宪墓　在金斗山。
　　主事罗尚宾墓　在朝斗岩。
　　苑马陈鸣春墓　在城西。
　　孝子胡汝桥墓　在东较场。
　　赠主事吴弘仁墓　在岸湖。
　　布政王瑛墓　在梁屋头。
　　副使吴廷云墓　在燕子凹。
　　推官林向阳墓　在百步铺。
　　通判李梦鲤墓　在东阁下。
　　知州曾应泰墓　在乌坭坪。
　　同知康诰墓　知县张履祥墓　知府赵钺墓　知州邓向荣墓　知州马河图墓　在四保里。
　　沈太妃墓　大学士傅冠墓　忠诚伯周之蕃墓　俱在西门罗汉寺前。
　　主事唐夔墓　在牧牛湖冈。以上俱长汀县。
　　祭酒张显宗墓　在张家坪。
　　知州曾志刚墓　在城东小溪边。
　　赠御史伍行助墓　在伍家山。
　　参议伍宗源墓　在雷洏。
　　赠郎中伍仕明墓　在王家巢。
　　郎中伍志亨墓　在曹家芜。
　　给事中伍志厚墓　在黄家陂。
　　知县阴积墓　在新田排。
　　赠推官黄正惠墓　在石迳铺。
　　推官黄槐开墓　知府李世辅墓　在泉上里赤土冈。以上俱宁化县。
　　知县余瑶墓　在永得里。
　　长史赖添贵墓　在仓盈里。
　　行人赖世传墓　在横口。
　　编修赖世隆墓　在西山。
　　纪善张永隆墓　在南山下。
　　给事中谢朝锡墓　在东华山。
　　郎中张荣墓　在仓盈里。
　　赠员外刘希文墓　在梦溪里。
　　知县王溥墓　在竹子港。
　　赠尚书裴荣宽墓　在坪背。
　　尚书裴应章墓　在安乐铺。
　　参议伍可受墓　在湖坑。
　　长史伍思召墓　在东山堂。
　　推官邹国卿墓　在田背山。
　　赠户部员外裴应珊墓　在秋口。
　　知府叶元玉墓　封员外郎叶永清墓　在雷公铺。
　　佥事陈定应墓　在梦溪里。
　　封都御史赠尚书裴镒墓　在浙溪。
　　封佥事伍廷宰墓　在铁石矶。
　　知县邹时泰墓　在白石桥。
　　郎中裴汝宁墓　在西峰下。
　　知县伍可爱墓　在暖水村。
　　赠参政李孟春墓　在铁石矶尾。
　　同知雷衡墓　在坪背。
　　知县叶甘瓠墓　在归来桥。
　　知州伍可庆墓　在桑坑。
　　赠工部营缮司主事伍寿高墓　在钟地。
　　中书荚华先墓　在梦溪里雾露坑。
　　教授余湟墓　在坊郭里峰头。
　　知县邓邦宰墓　在分水坳。
　　御史裴养清墓　在上坪背西峰庵前。
　　工部主事伍仪墓　在暖水塘张公坑。
　　雷州知府伍堣墓　在大基头。
　　提学参政李于坚墓　在坊郭里。以上俱清流县。
　　知县揭乔嵩墓　在城东松树堂。
　　通判陈仁墓　在平佈山下。以上俱归化县。
　　知府沈仲继墓　在在城里。
　　长史林华墓　在在城里。
　　赠员外童应凤墓　在公德桥。
　　教谕谢文宝墓　在南顺里。
　　教谕谢必恭墓　在连安铺。
　　知府童玺墓　在县治后。
　　教谕谢魁墓　在黄坊山坑。
　　通判李榆墓　在对山心坑。
　　御史黄万里墓　在吕屋。
　　知县童志德墓　在姚家坪。
　　教谕吴文旭墓　在席湖营。
　　教谕许浩志墓　在许坊杨梅平。
　　知县李焘墓　知县童大猷墓　黄表墓　在溪源。以上俱连城县。
　　御史周弘墓　在演武亭边。
　　给事邱弘墓　在安乡。
　　赠郎中梁时衡墓　在将军地旁。
　　知县邱敦复墓　在澜头渡。
　　训导胡时墓　在旧射圃之北。
　　训导邱子瞻墓　周子礼墓　在白叶塅观音山。
　　佥事李纶墓　在石壁潭。
　　佥事罗经墓　在盘龙冈。
　　御史陈详墓　在县西石田山。
　　主事李楫墓　在西门外较场。
　　御史郭资墓　在驷马桥。
　　知府梁乔墓　在将军地。
　　同知周辂墓　在乌石坝。
　　通判周勋墓　在佛岭。
　　知府邱道隆墓　在玉女乡罗围山。
　　通判何浚墓　治中邱道明墓　在竹山。
　　李颖墓　同知邱道克墓　在水西渡。
　　训导丁致卿墓　在梅溪山。
　　御史刘佐墓　在苦油竹前。
　　同知张恩墓　在水埔上坑。
　　通判刘烶墓　知县陈于阶墓　在来苏里罗坑。以上俱上杭县。
　　副使刘隆墓　在东坑赤土冈。
　　员外王琼墓　在风林上。
　　赠知县钟孝墓　在汾水。
　　推官钟天爵墓　在溪东。
　　上饶丞钟鸿墓　在九龙塅上。以上俱武平县。
　　知府赖先墓　在太平里黄田。
　　员外孔廷训墓　在甜竹山。
　　知府赖锦墓　在铁坑。
　　中书张僖墓　在罗乾山。
　　参政沈孟化墓　在窑上。
　　吴璘墓　在箭滩铺。
　　知州孔庭诏墓　在李田山。
　　知县吴煌甲墓　在小张坑。
　　主事卢日就墓　在丰田里。
　　熊彦恒墓　在武溪隔。
　　知州吴日脩墓　在古镇。以上俱永定县。

〔国朝〕
　　赠参政黎有纶墓　在陈屋村。
　　参政黎士弘墓　在东郊坑。
　　知州黎士毅墓　在伏虎庵前。以上俱长汀县。
　　封中宪大夫周景濂墓　在石子。
　　赠文林郎雷世守墓　在龙上下里莲塘排。
　　赠奉直大夫雷鸣高墓　在兴善里北坑村。
　　知府周梦锦墓　在萧家山。以上俱宁化县。
　　知县廖泉墓　在紫峰山庵。
　　封知县王名佐墓　在白石桥。以上俱清流县。
　　赠教谕范希绣墓　在蓝家渡磜头，系上杭县。
石刻(附)
　　李斯寿字篆　在府城东二里苍玉洞。洞产奇石，郡人多觞咏于此。一石肤理光莹，镌李斯“寿”字，与今篆文颇异。
　　唐中丞伍公墓志　在府治后。后梁贞明元年，舍人张策撰。
　　黄杨岩古碑　在归化县东八十里，多产黄杨木，故名。岩有三洞，其一在淳化寺内，有古石碑，字画不可辨，不知何时所立。
　　显应庙诗刻　在宁化县西三里草仓，有显应庙，神为草仓将军，姓长孙，名山。宋李纲南谪日过此，题诗云：“不愁芒屦长南谪，满愿灵旗助北征。酧彻一杯揩泪眼，烟云何处是三京。”

卷之八　物　产
　　《周礼》：以土会之法，辨五地之物生。动物则有毛、鳞、羽、介、裸之分，植物则有皂、膏、核、荚、丛之分。凡山林、川泽、丘陵、坟衍之地，莫不各有其性之所宜，以备物而致用焉。汀地瘠多山，无方物之贡，而日用之需，耳目之玩，未尝尽取给于他方，则其地之所生，不可没也。况审形考义，亦博雅之君子所不遗乎。志物产。

谷之属
　　粳稻　国税再熟之稻，闽南独多。早稻春种夏收，晚稻则早稻既获再插，至十月收者，米皆有赤、白二色。宋马益诗“两熟潮田天下无”，盖谓此也。一大冬稻，春种冬收，有寄种，与早稻同种，与晚稻同收，则岁只一熟矣。一占城稻，《湘山野录》云：宋真宗自占城国移来者，性耐旱，与高田相宜。考《宋会要》：大中祥符五年，遣使福建，取占城禾，分给江淮、两浙。则种入中国，又似更前。
　　糯稻　《古今注》曰：“稻之粘者为秫。”亦有旱种、晚种及大冬，俱与粳同收，赤谷者可酿酒。
　　麦　《广雅》曰：“大也，小秣也。”《说文》曰：“麦，金也；金王而生，火王而死。”古称麦为接绝续乏之谷。《通志》曰：有类而壳稍异，俗呼米麦。所谓穬麦，疑即此也。又有一种荞麦，实三棱而黑，秋花冬实。
　　黍　《说文》曰：“以大暑种，故谓之黍。”其类有粘、不粘，如稻之有粳、糯。不粘者为饭，粘者亦名秫，以为酒。《古今注》：“术之粘者为黍”，盖指此也。《诗》“芃芃黍苗”。《礼记》：“仲夏之月，农乃登黍，捣以为餳，谓之餭。”《楚辞》曰：“粔籹蜜饵有。”
　　稷　说文曰：“稷，五谷之长也。”古者号稷为首种，今不甚珍，惟祀事用之。《礼》：“稷为明粢”。《左传》：“粢食不凿。”粢者稷也。《尔雅》亦谓粢稷。《本草》一名穄。《穆天子傅》：“赤乌之人，献穄百载”。
　　粟　《尔雅》曰：“穈，赤苗；芑，白苗。”郭注曰：“穈，赤粱粟；芑，白粱粟也。”《说文》曰：“粟之为言续也。”《尔雅翼》曰：“谷之最细而圆者为粟。”古无粟名，以粱统粟，非二物也。粱最益胃，但性微凉。故黍从暑，粱从凉。
　　菽　豆之总名，大者黄、黑二色，小者有绿、赤、白、黑、斑数色。又有豌豆、豇豆、蚕豆、虎爪豆、蛾眉豆、羊角豆、刀鞘豆、及黑白扁豆。
　　麻　有二种，一曰胡麻。《广雅》云：“巨胜。”膏可压油。《本草》名脂麻。一曰大麻。《尔雅》云：“枲皮能绩布，其实为蕡。闽中名苎麻，绩之曰縩，以成夏布。”
帛之属
　　丝　五月蚕熟，煮茧抽丝。《闽中记》：此地蚕桑差薄，所产多类。
　　紬　宁化出。
　　苎布　《周礼》：“掌枲掌布，缌缕紵苎”，即苎麻也。以灰水沤之，其色白，治以为布最精。圆纱者曰夏布，扁纱者曰縩布。
　　麻布　有黄麻、青麻。《诗》：“麻衣如雪”，子夏丧服。《传》曰：“直经者，麻之有蕡者也。牡麻者，枲麻也。然此类通名麻枲。”
　　絧布　练苎为之，色白如雪，出宁化。
　　葛布　《周礼》曰：“掌葛以时，征絺绤之材。”《诗?葛覃》：“是刈是濩，为絺为绤。”汀产以连、上、武、永所出为佳。
　　蕉布　《南方草木状》曰：其茎解散如丝，以灰练之，可纺织为絺绤。
货之属
　　铁　出长汀、上杭、宁化三县。
　　蓝靛　叶大丛生，茎短有节，折其茎，以土壅之，辄生。蔡襄《江南日录》云：采以器盛水，浸除滓梗，搅之以灰，即成。一种，叶如蓼而圆者，曰蓼蓝；一种，小叶者曰槐蓝。
　　蜜　蜂所课也。有岩石间作者，有木枝间作者，皆不若人家畜者，蜜浓而味美。郭景纯曰：“散似甘露，凝似割肪。冰鲜玉润，髓滑兰香。穷味之美，极甘之长。”
　　糖　甘蔗饧，一名石蜜。王敬美《闽部疏》曰：蔗有二种，饴蔗节疏而短小，食蔗节密而长大。凡饴蔗，捣之入釜，径炼为赤糖；赤糖再炼，燥面成霜，为白糖；白糖再炼，则曰冰糖。又有响糖、牛皮糖之属。他以米蘖煎秫成者为饴。
　　茶　《茶经》曰：茶者南嘉木，木如瓜芦，叶如栀子，花如白蔷薇，实如栟榈，蒂如丁香，根如胡桃。其名曰茶、曰槚、曰蔎、曰茗、曰荈。
　　蜡　有黄、白二种。白蜡如冬青树，取蜡虫滓煎炼而成；黄蜡取蜜脾底煮治而成。
　　纸　竹穰、楮皮、薄藤、厚藤，凡柔韧者皆可造。而竹纸多出连城、归化。
　　油　有茶、麻、桐、菜、柏、蓖麻六种。
　　香　有枫、柏、檀诸类。
　　漆　皮白叶似椿，秋至以刀划树，取其流液。多出清、归、宁数县。
　　红曲　出清流县。
　　纸帐　出长汀县。
　　苎　皮可以织布，一科数十茎，宿根至春自生，岁三四收。
　　竹丝器　出长汀、归化、宁化数县。
　　枕　古用木为枕，今以细竹丝编成，漆之，精妙可观。出永定县。
　　扇　上杭洒金扇，清流油纸扇。惟永定竹掌扇，薄嫩如绢，最为工致。
　　竹锁　出上杭县。
　　瓷　款质不雅，惟农之家习用之。
　　薯榔　茎蔓似薯，根似何首乌，色黑肉红。染皂者，捣其汁用以为地，则色易深。
蔬之属
　　芥　叶辛辣，其品不一，有青芥、紫芥、白芥、南芥、花芥、石芥，皆菜之美者。王安石《字说》云：芥者界也，发汗散气，界我者也。
　　萝卜　《尔雅疏》曰：紫花松也，俗呼温菘，一名葖，一名莱菔。性能消食，尤制面毒。
　　胡萝卜　元时，始自胡地来，气味似萝葡，故名。根有黄、白二种，生、熟皆可啖。
　　菠菱　又作波棱。刘禹锡曰：“本出西域颇棱国，讹颇为波耳。”《闽中记》：以叶如波纹、有棱，故名。竹波棱茎长而爽，石波薐茎短而甘。
　　苦荬　《诗》名芑；《本草》云：可敷蛇伤，蚕妇忌食之。
　　莙荙　茎烧灰，淋汁浣衣，白如玉色。
　　苋　赤苋茎叶深赤，白苋色青而大。紫苋色紫，性解毒通窍，利大小肠，人受三春湿欝之气，积热在内，适生此菜，解散除治之。忌与鳖同食。又有一种马齿苋，野草蔓生者。
　　茼蒿　时珍云，形气同于蓬蒿，故名。叶似艾，花如单瓣菊，一花结子近百，多食令人气满。《学圃杂蔬》谓之堇蒿。
　　白菜　今人呼菘为白菜，有二种：一茎圆厚微青，一茎扁薄而白叶，皆淡青白色。本出北地，今南方亦种之。周颙曰：秋末晚菘。陆佃曰：菘凌冬晚凋。
　　油菜　叶如白菜，青色，根微紫，子可压油。
　　蕹菜　蔓生花白，茎中虚。摘其苗以土压之辄活。一名甕菜，《遁斋间览》云，本生东夷古伦国，番舶以瓮盛之，故名。能解野葛毒，其汁滴葛苗立萎。
　　芥蓝　菜如蓝而厚，青碧色，亦菜之美者，苔心尤佳。
　　莴苣　《遁斋间览》云，莴苣出莴国，有毒，百虫不敢近。又有一种如莴苣，叶有白毛，曰白苣。
　　葵菜　土名蕲菜，味甚柔滑，经霜愈柔。
　　茄　一名落苏，有紫茄、黄茄、白茄、清水茄。春种夏实。
　　匏　《埤雅》曰，长而瘦上曰瓠，短顶大腹曰匏。瓠夏熟味甘，匏则经霜后可取为器。《诗》：“甘匏累之”，又曰：“匏有苦叶”。
　　芋　《本草图经》云，蜀川生者多，形圆而大，状如蹲鸱，谓之芋魁。闽中出者，形长而大，小者如卵，生于芋魁之旁，味尤美。
　　藷藇　本草名薯蓣，汀人呼薯，有红、白二种，其白者又呼山药、雪薯。
　　番薯　一名甘藷。明万历间，闽人得之外国。瘠土、砂砾之地皆可种。其味甘甜，有红、白二种，生食、熟食、晒干、磨粉皆宜。亦可酿酒。闽地粮糗，半资于此。又有一种略短而圆，内色纯黄者为芋薯。
　　枸杞菜　《诗》曰：“集于苞杞”。陆玑曰：苦杞。春生，作羹味微苦。
　　芹　生池泽中，有荻芹、赤芹，并堪作葅。《诗》曰：“薄采其芹”。《尔雅》谓之楚葵，一名水采英，又名水蕲。
　　蕨　《尔雅》云：蕨，鳖也。初生可茹，根可为粉。
　　蔊菜　味辛辣。洪舜俞《老圃赋》云：蔊有烈士之风。朱文公饭后，辄以蔊茎供蔬品。
　　笋　有苦、甜二种。江南竹、苦竹，其笋皆苦；筋竹、筀竹、石竹、猫竹，其笋皆甜。
　　茭笋　生水泽中，一名茭白。叶可以束。
　　香蕈　《尔雅》云：蕈似盖。《本草》云：木生为蕈，地生为菌。土人总呼曰菰。其品不一，有松菰、茅菰、朱菰、鸡肉菰，香菰味最甘。
　　姜　老者为母姜，嫩者为子姜。
　　葱　有胡葱、香葱二种。《礼记》曰：“葱渫处末。”又有长生葱，七月种。
　　韭　《说文》云：一种而久，古谓之韭。《纂要》云：一剪一加粪，一岁不过五剪。又名草中乳，性暖。
　　薤　《本草图经》云：似韭叶阔，多曰无实，谓之菜芝。《尔雅》谓之鸿荟。古礼：“脂用葱，膏用薤”。
　　蒜　小者为蒜，大者为葫，无瓣者俗呼独脚蒜。
　　藠　一作荞。
　　胡荽　张骞使西域始得种，故曰胡荽。俗呼为蒝荽。西方书名兴渠，为五荤之一。多食令人善忘及发腋气。
　　壶　《埤雅》曰：似匏而圆曰壶。亦曰壶芦。《古今注》曰：匏之无柄者也。《鹖冠子》曰：中流失船，一壶千金。
　　西瓜　五代胡峤陷虏，于回纥得瓜，种以牛粪，实大如斗，味甘，能解渴。
　　冬瓜　《广雅》一名地芝，经霜而上白衣，性解毒，消渴。
　　丝瓜　性寒。老则其中有丝，去皮取丝可以擦锅。土人呼为乱绩，亦以筋丝纷乱如麻绩耳。
　　王瓜　《本草》一名土瓜，《月令》：四月，王瓜生。
　　苦瓜　皮皱味苦。浙人谓之金荔枝。
　　甜瓜　质长文微，瓣瓤黄色，俗呼黄瓤瓜。曹氏“浮甘瓜于清泉”，其即此欤。
　　金瓜　色黄，圆而有瓣。
　　土瓜　《尔雅翼》曰“鸡齐”。一名鹿藿，又一名黄斤，色青白，味甘，能解醒消渴。
　　稍瓜　一名越瓜，形长可酱。
　　雪瓜　似西瓜而长，出长汀古贵里者佳。
　　带豆　俗呼豆角。
　　油菜头　苗苦不可食，根圆而扁，大如碗，味颇似萝卜，生熟皆可食。
　　梅　《书?说命》：“若作和羹，用汝作盐梅。”其品不一。江南梅熟时，连日细雨，谓之梅雨。《齐民要术》有作白梅、乌梅法，汀人亦能之。又渍蜜为青梅，渍甘草为甘梅，和糖为梅酱，皆佳。
　　桃　《尔雅翼》曰：“桃早盛，盖三岁而有子。”《诗》：“有蕡其实”。江文通颂曰：“惟园有实，惟山有丛，丹蘤擎露，紫云绕风。”
　　李　《尔雅翼》曰：李，木之多子者。故从子。其品不一，有朱李、粉李、清水李、胭脂李、夫人李、真珠李。
　　杨梅　木似荔枝，叶细阴青，竞岁如翠林。《邑记》曰：青时极酸，熟则如蜜。闽产以建安为佳。今汀亦有红、白二种。
　　栗　外刺如猬，熟则□折。《夏小正》曰：“八月，栗零零者降也。”
　　梨　初种以山梨小本，用佳梨种接之。旧志云：出武平、连城者佳，今宁化泉上香水梨、长汀南寨梨亦佳。
　　香橼　《本草》作枸橼。《南方草木状》曰：枸橼，皮似橙而金色，气极芳香，肉厚白如芦菔，汀人呼为香橼，为气缘袭人衣也。近有佛指香橼，又名佛手柑，种自福州来。
　　葡萄　一名马乳。西汉时，其种自西域来，有青、紫二种，今但有青者。性不能自举，作架承之；叶密阴厚，可以避暑。昌黎诗：“剩欲满盘堆马乳，莫辞添竹引龙须。”
　　枇杷　叶大骡耳，四时不凋，冬花夏实，子如弹丸。
　　菱　芰叶浮水上，花黄白色，实生渐向水中。《埤雅》曰：楚谓之芰，秦谓之茩。《武陵记》云：四角、三角曰芰，两角曰菱。古者采菱作歌，相和甚盛。
　　柯子　榛之类，一名椎，饥乃熟。通志云：似栗而绝小。
　　枣　大者枣，小者棘，于文重“朿”为枣，并“朿”为棘。《诗》曰：“八月剥枣”；郭璞赞曰：“赤心耿直。”
　　柑　叶厚色青，花白而香，俱冬熟，其品不一。
　　橙　亦柑类，大似佛酥柑而皮光，实味酸甜。
　　柚　亦名香柑，叶重台而大，花五瓣而卷，气甚香冽，实金黄色，皮厚肉小，味甘酸。
　　橘　树如柑而叶差小，花白而香，冬熟，其品亦不一。
　　柿　有数种，为赤实果。《酉阳杂俎》曰：柿有七绝，一寿、二多阴、三无鸟巢、四无虫、五霜华可玩、六佳实、七落叶肥大。
　　椑　他柿至熟则黄赤，惟此虽熟亦青黑色，捣碎浸汁，谓之柿油，可糊扇、伞诸物。
　　橄榄　木端直而高，味先苦后甘。《本草》谓之谏果。出上杭。有自福州来者，差小，名丁香榄，尤佳。
　　莲　花有红、白二种。藕及房、蒂、须、叶皆可入药。
　　石榴　夏花秋实。《酉阳杂俎》：甜者曰天浆；千叶者，花红艳不实。
　　查子　汀人取之为查糕。
　　鸡头　《埤雅》云：蓬蹲似鸡首。故名。
　　木瓜　春末开花，深红色，实可食又可入药，能治脚气。
　　甘蔗　赤者曰崑崙蔗，白者曰荻蔗。土人捣取其汁，以为沙糖。
　　杨桃　杨字亦作洋。《异物志》云：杨桃色青黄，有五瓣，或谓之五瓣子。
　　银杏　即白果，又名鸭脚子，叶似鸭掌，故名。
　　落花生　种出西国，俗名番豆。种宜沙土，豆蔓生数尺，黄花开时，随以沙土压之，即于土中结实，冬后掘土取实。

药之属
　　薏苡　春生苗，叶如黍，开红白花，结实如珠。一名米，谓坚硬有如贑强之意；一名回回米，一名屋葵，一名薏珠子。久服之，轻身益气。
　　黄精　产山谷中，其茎叶类姜。《本草》谓，久服轻身。食法须九蒸九曝，不则戟喉。
　　菖蒲　荃也，一名荪。其本芳辛，叶长数尺，有脊如剑，性益聪。切之为菹，谓之昌歜，生石上者为石菖蒲。
　　地黄　叶生布地上，有皱纹；根如手指，通黄色。郭璞曰：“一名地髓。”
　　天门冬　《山海经》所谓冬。《尔雅》曰：“髦颠棘”。郭璞曰：“细叶有刺蔓”。
　　麦门冬　《尔雅翼》曰：叶如韭，四季不凋，根生连珠，形似穬麦。《本草》谓，久服轻身，不老不饥。
　　半夏　《本草》一名地文，一名水玉。茎端三叶，色颇似竹叶而光，皮黄肉白，采根以灰浥之，汤洗曝干。
　　豨莶　俗呼大炊草。张詠知益州，进豨莶丸。
　　艾　《尔雅翼》曰：庶草治病，各有所宜，惟艾可灸百疾，故名医草。叶有大、小二种。
　　天南星　苗似荷梗，高尺许，叶以蒟蒻，两枝相抱，花似蛇头，结子作穗，根似芋而圆。
　　益母草　《诗》谓之蓷，《本草》谓之充蔚。郭璞云：叶似荏，方茎白花，花生节间。今园圃、田野多产之。叶茎皆如郭说，但花色淡红小异耳。
　　香附子　即莎根，一名雀头香。
　　金樱子　生郊野中，似蔷薇有刺，开白花，实如小石榴。
　　香薷　似白苏而叶细，一作香葇。生山谷石上者尤佳。
　　金银花　即忍冬藤花，一名老翁须，黄白花相对，又名鸳鸯草。治毒最效。
　　何首乌　本名交藤，因何氏服之疾愈而发不白，故名。有雌雄两种，赤者雄，白者雌。
　　蓖麻子　子大如豆，去斑壳，仁有油。此药外用多奇效，内服不可轻率。
　　千里及　《本草》曰：藤生，道旁篱落间有之，叶细而厚。
　　骨碎补　一名猿姜，附榕木而生。《本草》曰：引根成条，短叶附之，又有大叶成枝。唐明皇以主折伤，甚验。
　　羊蹄草　俗名秃菜。陆玑曰：《诗》言“采其蘧”，即此物也。叶狭长，色深绿，茎节间紫赤。采根醋磨，涂癣速效。
　　茯苓　深山有大松处皆有之，是多年松脂流入土中变成者，自作块，不附着根上，其抱根而轻虚者为茯神。茯苓千年，又化为琥珀。
　　薄荷　有大小二种，叶尖，冬不死，夏、秋采茎叶曝干，性清凉。
　　剪刀草　按《本草图经》，生近水沙碛中，叶如剪刀，苗最软嫩，色深青绿，开小白色四瓣，蕊深黄色。根大者如杏，小者如杏枝，色白而莹滑。一名慈菰，一名白地粟，一名河凫茨，采其根叶，治痈肿。
　　紫苏　叶下紫色甚香，夏采茎叶，秋采实，俱入药。
　　茱萸　夏开花黄色，秋结实如珠，性温，补肾利气。重九日，人采以泛酒。
　　山栀子　即黄栀子，一作支子，其实七棱，亦名越桃，可入药。
　　楮实子　初生时可用蜜煎。
　　车前子　即芣苡也，大叶长穗，好生道旁。
　　柏子　其色黄，其皮最凉。
　　桃仁　碎桃核取之。
　　香茅　苗叶如葇而香，可煮汤作浴，辟邪气。
　　南藤　生依南木故名。茎如马鞭，有节紫褐色。一名丁公藤。
　　萆　俗名硬饭头。
　　吉钩藤　其根入地，融结成香，即降真香也。
木之属
　　松　有五鬣，有三鬣，花上黄粉名松黄，其节名松光，皮上绿藓衣名艾纳香，和诸香爇之，其烟不散。
　　柏　叶有圆、扁、刺三种，性坚而香。樊宗师园诏谓，柏为仓官。其子香而可爇。又有叶侧向而生者为侧柏。
　　　叶如侧柏。
　　椤　木可为器，最耐久远。
　　檺　亦可为栋宇，然久则蠧腐，不及杉远矣。其皮白，最刺挠人。或煮其汁，合诸毒药以射虎。
　　枫　似白杨，叶圆而岐，有三尖，经霜则色丹，取其脂可以为香。
　　桐　有四种。花叶不相见，花不结子，材中琴瑟。《禹贡》“峄阳孤桐”，即冈桐也。叶有三权，结子如胡椒可食者，即《尔雅》所谓梧桐。一名荣桐，又名榇梧也。二月开淡红色，子可压油者，谓油桐。不花不子，与油桐相类曰白桐。
　　桧　柏叶松身，一名栝。《禹贡》曰：栝，物之坚致者。
　　杉　一名沙木，类松而劲直，叶附枝生，若刺针然。土人作宫室、棺槨，以此木为上。
　　桑柘　与桑异种，皆可饲蚕，其丝作琴瑟弦，清亮异常，亦可为弓干。
　　槐　虚星之精，性畅茂多阴。《埤雅》曰：槐棘丑乔，桑柳丑条。
　　檀　叶似槐，性坚实，有黄、白二种，又有至夏始生叶者，俗呼为傲春檀。
　　水绵　类杉，修干而细叶。郡城内外，凡滨水处多植之。
　　　《玉篇》无此字，乡人读如睹音。其树颇高大，叶略似桂，其子如苦槠，圆而稍长，去其壳而磨之，作冻可食。
　　黄莲茶　木高二三丈，叶似槐而尖长，春初芽始生，可治以代茗，亦可为茹，其味香美，俗又呼凉茶树。
　　加条　《闽中记》：其叶可用以磨犀角、象牙，即道家降真香，又名美龙藤。
　　朴　叶如加条差小，皮鳞皱而厚。
　　罗汉松　叶长而狭，色苍秀可爱，凌冬不凋。
　　铁树　叶红而干如铁。
　　柳　叶细长而青，枝干柔脆，纵横倒颠倒植之，皆生。
　　榉　皮如槐、檀，叶如樗而狭长，生水侧，名榉柳。
　　乌桕　花黄子白，叶可染皂，子可压油，即桕油也。
　　棕榈　俗名棕，亦曰栟榈，叶大如车轮，其毛可用，子嫩未吐者可采充茹，曰棕鱼。
　　樟　即豫章，生七年乃可知者也。《水经注》谓，其枝叶扶疏，垂阴数亩，叶似柟而尖长，其气极辛烈。为大舟及诸器皿多用之。禽鸟含种所生曰鸟樟。
　　梓　似桐而叶小、叶紫。《齐民要术》曰：白色有角者为梓。《埤雅》曰：梓为木王。
　　柟　即楠木也。宋子京曰：让木即柟，其木直上，柯叶不相妨。《山海经》曰：柟负霜腾翠。盖今古以为美林。
　　柽　俗名西河柳。《尔雅》谓“河柳”。《翼》曰：“叶细如丝，婀娜可爱。天将雨，柽先起气应之，故名雨师。”夏着花粉红如蓼。
　　榕树　《海物异名记》曰：榕作槦，言材不中梓人也。或曰：阴覆宽广，故谓之容。垂须入地，辄复生根，常有一树作十余干。相传，千年榕树上生奇南香。
　　黄杨　《埤雅》曰：黄杨，性坚致难长，岁长一寸，闰年倒退一寸。苏子瞻诗：“山中草木随时长，惟有黄杨厄闰年”。《酉阳杂俎》曰：世重黄杨，以其无火，伐必以阴晦夜，不见一星，则不裂。
　　楮　《诗》谓之榖。生子如杨梅，皮可织为布，亦可捣作纸。《尔雅翼》曰：皮斑者是楮，白者是榖；有瓣者曰楮，无瓣者曰构。
　　冬青　其叶常青，四时不改，肌理白文如象齿。韩子苍云“万年枝也”。许浑诗：“未秋红实浅，经夏绿阴寒”。一名女贞。《典术》云：少阴之精，凌冬青翠。俗呼为蜡树，有虫出其树而成白蜡。或云，叶微团而子赤者为冬青，叶长而子黑为女贞。
　　椿　木之寿者，质实而叶香。方春，其芽可啖。
　　楝　《尔雅翼》曰：木高丈余，叶密如槐而尖，实如小铃，谓之苦楝子。《东皋杂录》：江南自春至夏，有二十四风信，梅花最先，楝花最后。唐诗云：“楝花开后风光好”。
　　山樆　结实似梨，小而酸涩，其木理细腻坚致，可用镌刻。邢昺《尔雅疏》曰：梨生山中者名樆。
　　金荆　《闽中记》曰：木坚有文彩，可为床榻器用。
　　肥皂荚　树高大，五六月开白花，结荚肥厚多肉，可用浣衣去垢。《南史》云：“黄尘汗人衣，皂荚相料理。”
　　苦槠　一作柞，子可食，作屋柱不腐。
　　柞　俗名凿子树，性坚忍，经冬不凋，花碎白，子可啖。
　　梌杉　似缨络松，但垂条仅尺许耳，冬亦不凋。
　　柯木　俗名河木，质坚韧可镌刻。
竹之属
　　戴凯之《竹谱》：竹有生日，谓五月十三日，移植最宜；亦谓竹醉，将枯则生花；或云，或劈竹多用辰日。山谷诗云：“夏栽醉竹逾千个”。又云，“根须辰日斸。”
　　慈竹　吴筠曰：慈竹生必内向，示不离本。《述异记》：所谓南中有子母竹是也。又名孝竹。宋子京《方物赞》曰：根不他引，是得慈名，中实外坚，笋不时萌，末或下垂，苒弱绿荣。
　　筀竹　性坚，色苍白，可破丝织器。《山经注》曰：筀竹大者围二尺、长四丈。石介诗：“断霞半赭燕支木，零露偏留筀竹丛”。又名防露，言其上密防露，下疏来风。
　　箭竹　细小而紧实，可为箭干。《尔雅》曰“筿箭”。谢灵运《山居赋》：“二箭殊叶”。自注云：苦箭大叶，笄箭小叶。
　　苦竹　《图经》曰：出闽中者，本极粗大，笋味殊苦。《齐民要术》有青苦、白苦、紫苦、黄苦。孟浩然诗“风霜苦竹余”。又有苦伏竹，笋冬生，土人以为珍味。
　　紫竹　质小，生二年色乃变，三年而纯紫。
　　凤尾竹　梢叶森秀，如凤尾然。
　　观音竹　高仅尺余，密蓧扶疏，可供盆石之玩。
　　人面竹　节密而凸，宛如人面，一名佛眼竹。
　　含竹　大如指，土人以编藩篱者。
　　猫竹　方言谓之席竹，大者径七八寸，土人或取其叶以裹角黍。笋夏生，亦极甘美。
　　黄竹　小而黄色，一名界金竹，其笋季方生。
　　江南竹　笋冬生。粗大而坚直。
　　斑竹　古传湘妃洒泪成痕。又有一种斑如罗纹，疏密相间，蒙以青膜，拂拭之加显，名小斑竹。
　　苦油竹　肉厚而叶长阔，可为枪，以中虎即毙。
　　石竹　节疏而平，可为器用。
　　筋竹　肉厚而窍小，可为弓弩。
　　定光杖竹　方竹　外方内圆，可以为杖，笋秋末生。
　　箬竹　干小而叶大，其叶可以为斗篷、船篷。
　　车竿竹　赤竹　节长可为箭。
花之属
　　梅　其品不一，有绿萼梅，色白蒂绿而瓣繁。有红梅，汉上林苑所植，朱梅、紫花梅、胭脂梅，皆其种也。有品梅，一花三实，又曰双梅。有千叶梅、鹅梅、山梅及花香如梅。类女工撚蜡所成者，曰蜡梅。
　　兰　黄山谷云：一干一花而香有余者曰兰，一干数花而香不足者曰蕙。朱子《离骚辨证》言：古之香草，必花叶俱香，而燥湿不变，故可刈佩。今之兰蕙，但花香而叶乃无气，质弱易萎，不可刈佩，必非古人所指甚明，不知何时误也。今闽人所植，一干五七花，及紫白二种，皆谓之兰。外此兰称甚繁。有赛兰，一名翠兰。杨用修曰：赛兰小如金粟，香特馥烈，佛经伊兰即此。有紫兰，《诗》所谓士女秉蕳者也。《埤雅》曰：紫兰，至秋而红。有拜节兰，色微紫，以岁首开花，一名独占春，汀俗呼为报春魁。有风兰，一名吊兰，花叶皆蓝，裹而悬之，不土自荣。有素心兰，瓣无朱丝，心无斑点，色嫩香清，可治难产。
　　树兰　一名木兰，其花碎圆清香。王敬美《闽部疏》曰：赛兰蔓生，树兰木生。
　　玉兰　即宋人谓迎春也。夏季而苞，春初苞脱，千干万蕊，不叶而花。
　　木笔　即辛夷，俗名木莲，一名木兰，花似玉兰而紫，发如笔。
　　岩桂　一名木犀，有丹、黄、白三色，凡色胜则香薄。四时开者，曰月桂。
　　醾　蔓生，承之以架，花白而香，春晚极盛。又有檀心而紫色者尤香。又有茎叶似醾，而花差小者，曰木香。
　　山茶　花深红色，冬盛开。东坡诗云：“叶厚有棱犀甲健，花深少态鹤头丹”。
　　山丹　其花一蒂百余蕊，状如绣球，深红色，一花四英。东坡所谓“错落玛瑙盘”是也。亦有粉红者，四月开花，至八月尚烂熳。又有四时常开者。
　　茉莉　原出波斯国，移植南海。稽含《草木状》作“末利”。《洛阳名园记》作“抹厉”，佛经作“抹利”，《王十朋集》作“没利”，《洪迈集》作“末丽”。杨慎《丹铅录》：《晋书》“都人簮素花”，即今末利花也。是花夜开，惟闽中有之。有单叶者，有重叶者，又有一种曰蕃茉莉，叶如茉莉，花如素馨，其香差薄。又有红色者，曰红茉莉，穗生，有毒。
　　素馨　蔓生，夏开白花，露浥愈香。蔡襄诗：“素馨出南海，万里来商舶”。宋傅伯成诗：“昔日云鬟锁翠屏，只今烟冢伴荒城。香魂断绝无人问，空有幽花独擅名。”诗注：素馨，汉宫女名。今广州花田有宫人斜，其地遍产素馨。
　　瑞香　枝干婆娑，柔条厚叶；冬春之交，开花成簇；长三四分，如丁香状，有黄、白、紫三色。其种有枇杷叶者，有杨梅叶者，有柯叶者，有球子者，有挛枝者，花紫香烈。苏东坡词曰：“领巾标下瑞香风，惊起谪仙春梦”。
　　萱　即谖草，可以忘忧。《诗》曰：“焉得谖草”。《埤雅》云：一名鹿葱。《风土纪》云：孕妇佩其花则生男，故《本草》又名宜男。
　　玉簮　一名白鹤，质素而香，治骨哽。
　　剪春罗　四时开花，淡红色，旁如剪刻。
　　月桂　似荼蘼，其色红，俗呼为月月红。
　　滴滴金　叶露滴地而生，秋开花黄如金色。陶弼诗云：“九秋珠露滴成芽”。
　　紫罗伞　《本草图经》名鸢尾。叶似射干，花色紫碧，不抽高茎。俗呼紫罗伞。其根即鸢头，亦入药。
　　玉楼春　一名栀子，花开六出，色白，气香。
　　夜合　叶与皂荚、槐等，极细而繁密，至暮而合；花红白色，瓣上若丝茸然，至秋而实作荚，子极细薄。一名合欢，一名合昏。
　　含笑　其香酷烈，开尽则香减，故以含笑名。有纯紫者，有外白内紫者，白者曰牙笑。
　　木槿　有红、白、紫数色，纯白无间者名舜英，其花朝开暮落。《诗》云“颜如舜华”。
　　杜鹃　一名踯躅，一名山石榴，一名映山红，有深红、浅红及紫者。白居易诗：“九江三月杜鹃来，一声啼得一花开”。俗传杜鹃啼血，滴地而成此花，故名。
　　珍珠　花有单叶者，有千叶者。许将诗：“蔌蔌圃英淡粉籹，肯随桃李媚春阳。金刀不到春风外，草密林深只自香。”
　　凤尾　有二种，大者高丈余，花穗生，黄心而白英，长竟尺，若凤尾然。一种高数尺，花疏而香胜，一名凤柳，一名七里香，置书帙中可辟蠧。
　　御带　枝长，花密如带。
　　半丈红　花如御带而差大，一名棠棣。
　　鹰爪　藤生，花淡黄色，末锐似鹰爪，夏开，香如烂瓜气。
　　罂粟　花有五色，实如小罂，子如细粟，一名御米。
　　御仙　一曰丽春花，有小罂如小罂粟。
　　宝相　花类酴釄而秀整过之。
　　玉屑　藤生，花白，状如碎玉。
　　锦竹　一名石竹，丛生，高尺许，花如缬锦。李太白有“石竹绣罗衣”之句。俗呼天南竹。
　　金灯　茎直上，末分数枝。枝一花，光艳如灯，闽中呼为天蒜花，叶不相见。
　　指甲　花小如密，色可染指甲，过于凤仙。一名七里香。汉帝常植于扶荔宫。
　　鹤顶红　一茎挺生，花开如鹤顶，鲜红可爱。
　　胜春　一名斗雪红，又名月季花，如玫瑰，香色次之，四时常芳。
　　海棠　花如紫锦，又有垂丝海棠，色淡红而多叶。
　　菊　有黄、白、红、紫诸色，季秋开，性宜冷。一种花深黄色，如滴滴金者，夏开。
　　木芙蓉　一名拒霜，花红、白二色，有单瓣者，有重瓣者。朝开色白，午后渐红者，曰醉芙蓉。
　　绣球　一叶众蕊，团团凑合，如簇球然，初青后白，其大如碗。又一种花小如盏，开时亦烂熳。又一种花只八蕊，簇成一朵者，名八仙花。
　　蔷薇　枝干有刺，花红紫色，三月盛开如锦。亦有黄蔷薇，花如棣棠，金色。有淡黄蔷薇，又有野蔷薇，香亦清烈。
　　玫瑰　一名梅槐，似蔷薇，有白、紫二色。
　　紫薇　俗谓之不奈痒花，爪其本则枝叶皆动。又，自五月开花，至九月尚烂熳，谓之百日红。梅圣俞诗：“薄肤痒不胜轻爪，嫩干生宜近禁庐”。杨万里诗：“谁道花无红百日，紫薇常放半年花”。
　　紫荆　叶如白杨，枝似来禽，先花后叶，自下至上，皆甲间发花，深紫可爱。古称田氏兄弟欲分异，睹三荆同枯，惊叹，复合。
　　金钱　一名子午花，来自毗尸沙国，花深红色，圆薄如钱。
　　金凤　花如飞凤，有红、白、紫、粉红数种，一名凤仙，又名小桃红，又名好女儿花。张宛邱呼为菊婢，韦后呼为羽客。
　　老少年　一名秋红，一名雁来红，叶初生即纯红。
　　长春　枝干有刺，花粉红色，四时常开，其白者名牙香，又有晓白晚红者。
　　凌霄　藤生附大木，其花黄，亦有毒，凌晨仰视，花露滴目则丧明。古诗云：“凌霄倚树生，树倒凌霄死。劝君莫倚势，倚势亦如此。”
　　荳蔻　其苗如芦，其叶似姜，花开一穗数十蕊，淡红色。杜牧之诗“荳蔻梢头二月初”。
　　蜀葵　花有深浅红、黄、白、紫诸色，开时自本渐至末。颜延之《葵賛》：类麻能直，方葵不倾。盖即《尔雅》所谓：菺，戎葵也，花小者名锦葵。又有一种，叶尖狭，多刻缺，花淡黄，心下有紫色，名黄蜀葵。
　　水红花　俗呼大节蓼，即红蓼也，其花可入药。
　　頳桐　叶微似桐，高不逾四尺，青干繁花，鲜红如火，为夏秋荣观，俗呼百日红，或名贞女花。
　　玉蝴蝶　叶似菖蒲而大，其花一茎数蕊，与蝴蝶相肖。
　　鸡冠　秋开，紫色如鸡冠，亦有白者。佛书谓之波罗奢，又俗名矮脚鸡冠，即寿星鸡冠也。又有名垂丝鸡冠者，花最大。又有秀出五色者，又有水红者，或云即后庭花。
　　燕子花　《溪蛮丛笑》云：紫花全类燕子，一枝数葩，俗呼鸟子花，闽中呼为紫燕。
　　芭蕉　一曰芭苴，一曰甘蕉。卞敬宗《甘蕉赞》：扶疎似树，质则非木。高舒垂荫，异秀延瞩。厥实惟甘，味之无足。蕉子长者六七寸，味似葡萄，惟广中蕉有之。又福州有夷蕉，赣有凤尾蕉，状稍异。
　　美人蕉　《图经》曰：花出瓣，中极繁盛，红如火炬，谓之红蕉。《闽部疏》曰：秋发一红瓣，上抽绿苗，三四日间齐发，簇若朱莲，经月不坏。
　　百合　茎高三尺许，叶如柳，四面攒枝而上，四五月开白花，长蕊下覆，花心有檀色，根小者如蒜，大者如碗，数十片相累，如白莲花，故名百合。可蒸食，亦可入药，或以为粉。子生枝叶间，不附花，一名强瞿，俗呼倒仙，又呼玉手炉，亦名天香。又一种花斑红，名虎皮百合。亦有茎叶俱小而花深红者。
　　剪秋纱　一名剪红纱，茎高一二尺，花圆大如盏，红色，周围若剪。
　　虎刺　高不盈尺，四月开白花，其花四出，开时子犹在树，花落又结子，至冬红如丹砂，霜雪不萎。
　　水仙　叶如蒜，一茎数花，花白中有黄心如盏，故俗呼金盏银台。黄山谷有“山矾是弟梅是兄”之句。

草之属
　　蒲　水草也。似莞而褊，有脊，生于水厓。滑而温，可为席。嫩者可食。《诗》：“维筍及蒲”。
　　蘋　叶圆阔寸许，季春始生，五月有花，白色，谓之白蘋。
　　藻　聚藻也。《尔雅翼》曰：根生水底，叶敷水上也。其茎如钗股，叶如蓬蒿。又一种叶似鸡苏，茎大如箸，长四五尺。蘋与藻皆可糁蒸为茹。
　　萍　有大小二种。《尔雅翼》曰：水上小浮萍，江东谓之薸。《埤雅》曰：无根而浮，常与水平，故曰萍。
　　菅　《尔雅》曰：白华野菅。陆机曰：菅似茅而滑泽无毛。《诗》：“白华菅兮”。根下五寸许有粉者，柔韧可为索。逸《诗》：“无弃菅蒯”。
　　蓼　丛生，叶绿、茎长、节虚，在陆为荼，在水为蓼，用以造曲酿酒。
　　鼠曲　生平冈熟地，叶有白毛，黄花。可杂米粉作糗食。
　　蒉　生有三棱。《尔雅》谓之，江生者为淡蒉，近海者为咸蒉。土人采以捆屦织席，亦可为缆。
　　莣　似茅，可为绳索、履屦，亦可为帚。
　　石龙　俗名龙须草，今人以为席者。此草生水石处，亦可以割束养马，故谓龙。
　　鸡肠　一名蘩缕，叶似荇而小，其茎作蔓，断之有绿缕，细而中虚，似鸡肠，因名。
　　仙人掌　多贴石壁上，生如人掌，故名。能治肠痔泻血。
　　仙草　生山谷中，捣烂纹汁和米粉，煮之成冻。
　　芦　或谓之葭，小者曰萑。
　　虎耳　俗呼狮子耳，人多栽石上，以为玩。
　　灯心　丛生泽地，茎圆细而长直，析取中心白穰，可燃灯。
　　茅　其类甚多，苗出地曰茅，针花曰莠，根曰茹。白茅与青茅最擅名，古用包裹礼物，充祭祀缩酒。今人编用以盖覆者，则呼为黄茅。
　　野葛　俗名断肠草。一枝三叶，叶大如蒌。《本草》名鉤吻，人服之即死，以羊血或以蜜灌之可解。《南方草木状》曰：以蕹汁滴其苗，当时萎死。
　　山蜡烛　一名水蜡，叶如蒲，花如蜡烛，有二三层，烛内如绵，可取为褥。治金枪，亦有效。
　　薜荔　《本草》：络石也，在石曰石鳞，在地曰地锦，绕丛木曰长春藤，又曰龙鳞，又曰扶芳藤，或谓凡木蔓皆曰薜荔。
　　木贼　丛生直上，长三尺，状似凫茨。苗中空有节，无枝叶，节面糙涩。治木骨者用以磋擦则光净，亦主治目翳、积块、血痢等疾。
　　烟　一名淡芭菰，种出东洋，海内竞莳之。茎叶皆如秋菊而高大，花如蒲公英，子如车前子，取叶晒干之，细切如丝，置少许于管中，燃而吸其烟，令人微醉，可以避瘴。
畜之属
　　马　禀火气而生，健决躁速，故能驰。
　　牛　黄牛角缩而短悍，水牛丰硕而重迟。新孳，治其乳以充馔，曰牛乳。
　　羊　性善群，故于文，羊为群。《古今注》：羊名长须主簿。《繁露》云：羊之为言祥也，故以为贽。《周礼》：祭祀割羊，登其首。
　　猪　《尔雅》曰：彘，或谓豕，其子曰豚。《礼记》：豕曰刚鬣，豚曰腯肥。《古今注》：猪名参军。
　　犬　俗呼为狗。《尔雅》云：长喙曰猃，短喙曰猲獢。
　　猫　轻捷能捕鼠，去苗之害，故字从苗。猫睛旦暮皆圆，至午则直敛如线，鼻端常冷，惟夏至一日暖。
　　鸡　《曲礼》曰：翰音，阳物，阳动则鸡鸣。汀近有一种鹿角鸡，冠生二角如鹿。
　　鹅　一名舒雁。《食物本草》云：白者善，苍者发疾。鹅能惊盗，又却蛇。
　　鸭　一名舒凫，不能伏卵，雄者声小。
　　鸽　鸽与雀性最淫，以雌乘雄，逐月有子。善认主家，远去辄飞还。张九龄谓之飞奴。
　　虎　《埤雅》曰：虎奋冲破，又能画地观奇偶卜食，食物值耳，则止，食犬则醉。
　　豹　尾赤而文黑为赤豹，文圆者为钱文豹，又有玄豹、黑豹。古诗云：“饿狼食不足，饥豹食有余”，言狼贪豹廉也。
　　熊　《埤雅》曰：熊似犬豕，当心有白脂如玉，味甚美，俗呼熊白。性轻捷，好攀援高木，冬蛰不食，饥则追舐其掌，故其美味在掌。《尔雅翼》曰：熊行有跧伏之所，谓之熊馆，出而不迷，故开道者首熊以出焉。
　　鹿　性惊防，分背而食，食则相呼，群居则环其角外向，以防物之害己也。《说文》曰解角兽。《尔雅翼》曰：鹿与麋为友。鹿阳兽，夏至，得阴气而解角；麋阴兽，冬至，得阳气而解角。《诗》注：牝鹿为麀。
　　獐　獐麑也。《尔雅》谓之麇章，性喜文彩，故名。《埤雅》曰：獐胆怯，饮水见其影，辄奔走。《古今注》云，有牙而不能噬。
　　麂　《尔雅翼》曰：虎所在，麂必鸣以告。鹿属凭而安者，其声几几然，实獐类也。皮可作履舃。
　　麈　《埤雅》曰：似鹿而大，其尾辟尘，置帛中，能令红色不黦；以拂毡，能令不蠧。谈者多执之以挥。
　　豺　似狗而长尾，白颊，高前广后，其色黄，季秋取兽，四面陈之，谓之祭兽。今俗呼豺狗。
　　狼　大如狗，青色。其鸣诸窍皆沸。将远逐食，必先倒立，以卜所向。边庭候望，以其粪燃烟，风吹不斜。
　　猴　一名狙，又名猱，俗呼胡孙，性躁而多智。
　　猿　似猴而长臂，善啸，便攀援。或谓，猨性静缓，其寿八百，好引气也。或杀其子，必自投而死，剖之，肠皆寸断。亦名猿父。
　　狐　似狸而黄，鼻尖尾大，性多疑，能媚人为妖。腋下毛白，故称狐白。
　　兔　耳大而锐，唇缺而无皮，前足稍短。为明月之精，视月而孕。其目尤瞭，《礼》称为明视。居有三窟。毫可作毛锥。
　　獭　似狐而小，青黑色。孟春，取鱼于水潏，四面陈之，进而弗食，谓之祭鱼。
　　狸　口锐身长似猫。有香狸，过处草木皆香；有玉面狸，面白色；有九节狸，尾有九节。脊毛可制笔，其味皆佳。
　　山羊　《尔雅》名羱羊，生深山岩穴中，力能陟峻。
　　野猪　亦名山猪，似家猪而腹细脚长，毛色褐，牙利如镰刃。又有毫猪，毛黑如锥，鬃有刺，大如笄，白本而黑端，怒则奋刺以射人。
　　竹　苍色如鼠，食芦苇根，亦名菅豚。王彪之《闽中赋》：竹则桃李育虫。注：育虫，竹也。《赞宁杂志》云：竹根有鼠，亦名稚子，人或竹刺入肉，不可出者，啗此物立消。
　　鼯　形如鼠狼，苍赤而小，尾多毳，善缘萝藤而走。《埤雅》云：粟鼠也。取毫于尾，可以制笔。
　　鼯鼠　似蝙蝠而小，膏疗耳聩。
　　山鼠　一名山，状如鼠，其尾方。腊而食之，香美。
　　土　似兔，穴居土中，熏而出之，其味肥厚。
　　穿山甲　色乌而有鳞，伏土中食蚁，可入药。
　　鼠狼　生山野中，似鼠，善捕鼠。
　　鼠　穴虫之黠者，善窃。昼伏夜动，俗称为耗虫。《抱扑子》谓之仲。山中谓之社君。其类最繁，不可胜记。
羽之属
　　鸜鹆　一名寒皋，似而有帻，断舌可使言语。南唐李煜谓之八哥。《酉阳杂俎》曰：交时，以足勾足，鼓翼如斗状，往往坠地。又有白色者差小。
　　白鹇　白质、黑章、红颊，尾长数尺。《尔雅》所谓雉。郭注：江东呼为白。《西京杂记》：汉闽越王尝以献高帝。
　　山鹊　俗呼山鹧。《尔雅》：鸴，山鹊。注：似鹊而有文彩，长尾，嘴脚赤。
　　鹧鸪　一名越雉，又名随阳鸟，形似牝鸡，臆前有白圆点，背间有紫赤毛。鸣云：钩辀格磔。性怕寒露，夜以草覆背，飞必先南翥。
　　喜鹊　《禽经》曰：鹊俯鸣则阴，仰鸣则晴，人闻其声则喜，故曰喜鹊。《埤雅》曰：鹊知人喜，作巢取花杪，不取坠地者。传枝受卵，故曰干鹊。《西京记》曰：干噪而行人至。
　　乌　纯黑反哺者，谓之慈鸟；腹白不反哺者，谓之鸦，亦名鸴。《诗》：“弁彼鸴斯”。又一种似乌而小，群飞作鸦声者，曰慈鸦，今谓寒鸦。
　　鸠　《诗》曰：“宛彼鸣鸠”。《集传》曰：鸣鸠，斑鸠也。陆玑曰：似鹁鸠，顶有绣文，一名。《诗》：“翩翩者”。《埤雅》曰：性慈孝慤谨。《禽经》曰：拙莫如鸠。《本草》云：斑鹪，又名斑鸠，春分化为黄褐，候秋分复为斑鸠。又云：黄褐候如鸠，作绿褐色，声如小儿吹竽。又有一种大于斑鸠而青色，曰青鸠。
　　信鸟　似鹊而小，能为百禽声，忽鸣而过庭簷间，其占为有喜，又名进鸟。
　　百舌　似鸲鹆而身差长无帻，《月令》谓之百舌。《朝野杂记》云：春啭夏止。张芸叟诗云：“学尽百禽语，终无自己声”。
　　吉吊　略似百舌，群飞鸣聒，如云吉吊。俗呼噪林鸟。
　　彩囊　似鸡而小，顶有五色囊。
　　山胡　大如鸠，苍色，两腮有圆点，黑白相映，翔跳不定。善鸣，调如莺。
　　画眉　白眉褐质，善鸣好斗。
　　雷舞　苍赤色，闻雷即舞。
　　蜡嘴　喙黄色。
　　红裙　身绿尾红，名红衣娘。
　　海鹘　方言鱼鹰也，苍色似鸱，攫鱼而食。
　　雀　一名嘉宾，言栖宿人家如宾客也。《禽经》曰：雀交不一，雉交不再。又曰：雀以猜瞿，今雀俛而啄，仰而四顾，所谓瞿也。有小而黄口者，为黄雀，老而斑者，为麻雀。
　　鹞　大如鹰，苍黑色，尾稍短，善击凫雁。其种不一，俊而大者，俗谓之木鹞。最下者，羽毛粗重，鼻根黄如蜡色，俗谓之蜡鼻。
　　鸬鹚　蜀名鸟鬼，人畜之以捕鱼。
　　杜鹃　一名杜宇，一名子规，一名怨鸟，夜啼达旦，血渍草木。凡始鸣皆北向，啼苦则倒悬于树。《说文》所谓“蜀王望帝，化为子规”是也。至今寄巢生子，百鸟为哺其雏，尚如君臣云。《尔雅》曰：隽周，闽人呼为拨芋，又曰谢豹。
　　燕　《礼》名乙鸟，《诗》名玄鸟，齐人呼为，庄子谓之鷾鸸。往来以社为节。陶隐居云：胸紫身小者，为越燕；胸斑黑而声大者，为胡燕。
　　布谷　亦名戴胜。《诗》曰“鸣鸠”。集传云“秸鞠”也。常以布种之后鸣，俗呼为催耕。
　　啄木　《尔雅》云：鴷，斫木。雌褐而雄斑，喙长数寸，啄木索蠧食之。其声如“剥啄”然。
　　白头公　似雀而大，头有白点。
　　莺　《诗》云“仓庚”，疏云“黄莺”，又名黄鹂、鹂鹒、黄公、黄粟留。其色黧黑而黄，方春后即鸣，音圆滑可听。
　　雉　一名，一名翚，《书》曰：“华虫”。汉避吕后讳，改呼野鸡。性耿介善斗。雄者有冠，长尾，身有文彩，其羽为翟。
　　鹰　一名鷞鸠，苍黑色，鸷鸟也。又曰题肩、曰征鸣。齐人谓之击征，嘴钩爪曲，能捕禽鸟、攫兔，七月则取禽以祭天。
　　鸿雁　大曰鸿，小曰雁，性畏寒，秋南春北。一名阳鸟。
　　凫　水鸟，似鸭而小，背有文，善飞。《埤雅》云：野鸭为凫，家鸭为鹥。
　　鸳鸯　匹鸟有思者也。雄雌未尝相离，人得其一，则必思而死。
　　鹡鸰　一名雝渠，小鸟也。飞则鸣，行则摇。又名雪姑儿。长尾尖喙，毛羽黑白相间。
　　鹭　一名属玉，又曰舂锄。色白翰长如丝，善捕鱼。《禽经》曰：鹭啄则丝偃，鹰捕则角弥，藏杀机也。
　　鹯　似鹞，青黄色。燕颔勾啄，向风摇翅，乃因风飞急疾，击鸟雀食之。《诗》曰“晨风”即此。
　　鸱鸮　恶鸟，攫鸟子而食之。声恶，肉美可作羹。昼伏夜见，欲取，举火烛之即坠。
　　鸥　水鸟，生江湖，似鸽小而群飞。《南越志》云：随潮上下。杜诗曰：鸥波浩荡。
　　翡翠　雄而赤曰翡，雌而青曰翠。《埤雅》曰：名前为翡，名后为翠，性善捕鱼。江东呼为水狗，又名鱼虎，亦名鱼师。小者名鹬，似燕，绀色。生郁林，羽可为仪。
　　　伯劳也。五月鸣，应阴气，残贼之鸟也。其声，故名。《埤雅》曰：善制蛇，鸣则蛇结。服虔以为鶗是也。
　　郭公　头尾黑而身赤。一名赤鸟。
　　鹈鹕　一名洿泽，大如苍鹅，颔下有胡如囊，大可容数升。好群飞入水食鱼。俗呼淘河。
　　青　似鹜而小，绿衣。《尔雅》曰：鸦，畜之压火灾。《博物志》云：青巢于高树，子生，衔其母翅飞上下。《埤雅》云：此鸟长目，其睛交，故有青之号。
　　鹳　水鸟也。将阴雨则鸣。陶隐居云：似鹄而窠树者为白鹳，黑色曲颈者为乌鹳。或取其子则旱，以能飞薄云霄，激散云雨也。性好旋飞，故古有鹅鹳之阵。
　　竹鸡　毛羽褐色，多斑赤文，俗呼泥滑滑，盖以其声似之也。相传白蚁闻其声，尽化为水。一名山菌子。蜀人呼鸡头鹘，亦名越鸟。
　　相思鸟　细于瓦雀，雌雄不离，畜者羁其一，则虽纵其一而必还，鸟之情者也。
　　练雀　似山雀而小，头披一带，雄者尾长。《禽经》谓之带鸟，俗云寿带鸟。张华云“练雀之类”，是也。

鳞之属
　　凡水族之无鳞者悉附。
　　鲤　《埤雅》一名鳣鲤。其当胁一行自首至尾，无大小，皆三十六鳞，鳞各有黑点。陶隐居云：鱼王，至大者能神变。
　　金鱼　初出黑色，久乃变金红或红、白、黑、斑，相间无常。尾三岐如虾。又名朱鱼，汀呼为盆鱼，以其可畜之盆也。
　　草鱼　其种来自江西，畜于池而饲以草，即鲩鱼。
　　鳜鱼　一名罽鱼，亦曰石柱鱼，又曰冰豚，巨口细鳞，背上有黑斑文。
　　鲪鱼　似鰡而目大，似鲤而鳞粗，能以鬣刺水蛇食之。
　　鲢　鳗　似鳝而大，青色，白腹无鳞，俗呼为白鳝。其骨薰烟可辟蠧。有雄无雌，以影鳗鳢而生子。善穿深穴。
　　乌鰡　形似草鱼而身通黑，食田螺小鱼。
　　鲢　一名，口小鳞细，身扁色白，其种来自江西，上人畜于池塘。又一种色红，谓之红鲢。
　　鲫鱼　一名鲋，色黑而体促，腹大而脊隆，池泽皆有之。庄子所谓“东海波臣”是也。旅行吹沫以相即，谓之鲫，相附谓之。无小大皆有子，间有赤色者。
　　鳢鱼　一曰鲖，俗名鱼。鳞细有黑花文，胆甘可食。其首戴星，夜则北向，道家以为厌。
　　　俗谓之鳝，似蛇而无鳞，黄质黑文。体有涎沫，生泥窟中。《汉书》：“三鳣集讲堂”。古字，借用鳣。陶隐居谓：荇苓根所化。《风土记》云：夏出冬蛰。
　　鳙鱼　雌生卵，雄吞之，成鱼。青色无鳞，盖庸鱼也，故谓之鳙。
　　鲇鱼　《本草》曰。注云：即鳀鱼也。大首方口，背青黑，无鳞而多涎。有五月鲇、黄花鲇。
　　弹瑟　穴田堘间，无鳞，有刺弹人，又谓之田瑟。
　　虾　其种不一，须长于身，出江河者多大，出池泽者多小。
　　鳡　身厚而长，背青腹白，巨口食鱼。
　　鳅　似鳝而短，无鳞，以涎自染，与鱼为牝牡，俗呼泥鳅。
　　鲂鱼　缩顶、细鳞、阔腹，鱼之美者。
　　黄颡　有黄、白二色，无鳞，背上并腰间有骨无刺。
　　　种小如针刺，池畜满五六寸而止。
介之属
　　龟　外角内肉，肠属于首，广肩，无雄，与蛇为匹。最寿考之物也。有生于陆者，有生于水者。
　　鳖　一名神守，俗呼团鱼。《埤雅》云：鳖以眼听。段成式云：甲虫影伏，鳖伏于渊，而卵剖于陵，此思化也。世谓鳖之所在有浮沫，谓之鳖津。《淮南子》曰：青泥杀鳖，得苋复生。
　　蟹　八跪而二螯。螯，其兵也，所以自卫。折其螯，随复更生。故曰：龙易骨，蛇易皮，鹿易角，蟹易螯。俗谓之螃蟹。生水田中而小者，曰田蟹。
　　蚌　一作蜯，大曰蛤，小曰蚬，皆生水泽中。蚌、蛤无阴阳牝牡，须雀，蛤以化，久能生珠。
　　螺　有螺蛳、田螺、江螺等名。坚而小者解热毒。
虫之属
　　蛇　其种不一。《埤雅》曰：蛇盘向壬，壬北方也。惟蝮蛇胎产，裂母腹而生，最毒。
　　蜥蜴　似蛇而四足，尾青碧，以五色备者为雄，不备者为雌。生草泽中，曰石龙子，一名蛇师。一种形小而黑，喜园篱间者，曰蝘蜓、曰守宫。
　　蛙　其种不一。背赤绿色，谓之青蛙。大腹而脊青者，其鸣甚壮。孔稚珪云：春日鸣蛙，以当两部鼓吹。
　　蜂　其种不一，有土蜂、蜜蜂。排衙应潮，其王所在，群聚旋绕以卫；无王则尽死。
　　蚕　阳德，恶水，食而不饮。再蚕谓之原蚕，一名晚蚕。《淮南子》曰：原蚕再登，非不利也，王者之法禁焉，为其残桑而害马也。
　　蝴蝶　《古今注》曰鈇蝶。一名野蛾，一名风蝶。埤雅曰：蜂、蝶以须嗅。
　　蝉　一名蜩，一名螗。《诗》曰：如蜩如螗。夏鸣者曰蟪蛄，秋鸣者曰寒蝉。《淮南子》曰：蝉饮而不食，好鸣树间。
　　萤　《尔雅》谓之即炤。万毕术曰：萤火却马。注云：取萤火裹以羊皮，置土中，马见之鸣，却不敢行。郭景纯《萤赞》曰：熠燿宵行，物之微么；自出腐草，烟若散漂；物之相煦，熟知其陶。
　　蝤虫　状似龙虱，缘壁喜走，好藏厨箧中，吃物食之。
　　蚯蚓　一名土龙，一名蜿蟺。《古今注》曰：长吟土中。江东谓之歌女。郭璞赞曰：蝗蚓土精，无心之虫；交不以分，淫于阜螽；触而感物，乃无常雄。
　　蟋蟀　《尔雅》谓之蛬，似蝗而小，正黑，光泽如漆，有角翅，善跳，或谓之促织。古语：“促织鸣，懒妇惊”。《诗》：“蟋蟀在堂，岁聿其暮”。盖暑则在野，寒则依人也。
　　蚱蜢　蝗属。青色、长股、叠翅，即螽斯也。一种黑身赤首，名莎鸡，能振羽作声。《诗》曰：“六月莎鸡振羽”。一物随时而异也。
　　蜻蜓　饮露，六足四翼，其翅轻薄如蝉。
　　蜘蛛　《论衡》曰：蜘蛛结丝，以网飞虫，扫其网置衣领中，令人智巧。《字说》曰：设一面之网，物触而后诛之，知诛义者也，故名。
　　蟏蛸　今小蜘蛛长股者，亦布网。《诗》曰：“蟏蛸在户”。垂丝著人衣，当喜庆，俗又名蟢。
　　蝙蝠　类鼠而有翼，昼伏夜飞。一名伏翼，一名夜燕，一名飞鼠。《变化论》曰：蝙蝠，夜值庚申乃伏。
　　蚊　长嘴如鍼，能螫人，性恶烟，以艾熏之则溃。夏秋间最多。
　　蛾　《埤雅》曰：茧生蛾，蛾生卵。一种善拂灯夜飞，谓之飞蛾。
　　蝇　好交其前足，有绞绳之象，故字从绳。苍蝇声雄壮，青蝇声清聒，其声皆在翼间。值水溺死，以置灰中，须臾即活。
　　螳螂　《尔雅》谓之莫貈。其臂如斧，奋之当辙不避。深秋有子，夏初乃生，一生百子，如螽斯。
　　蚁　《礼》谓之玄驹。《尔雅》名蚍蜉。小者蚁，黄者义斗，白者能蠧木。蚁有君臣之义，大者不出穴，群蚁取食以饲之。将雨，则辇土为冢，以避湿。
　　蜈蚣　多足能制蛇，俗谓之百足虫。旧说，蟾蜍食螂蛆，蜈蚣食蛇，蛇食蟾蜍，三物相值，莫敢先动。
　　蛴螬　生木中，内外洁白，所谓石生金，木生蝎是也。《列子》谓，乌足之根为蛴螬，其叶为蝴蝶。
　　螟蛉　色青而细小。《尔雅》曰桑虫。郭注谓之桑蟃。亦曰戎女。
　　蝼蛄　《尔雅》：“天蝼”，郭注曰：蝼蛄也。俗名土狗，孟春鸣，翅小而短，不能远飞，穴土而居，夜则求食。《古今注》谓之石鼠。
　　蜣螂　《尔雅》：所谓蛣蜣。邢昺疏曰：黑甲，翅在甲下，啖粪土，取土作丸而转之，庄子：蛣蜣之智，在于转丸。《抱朴子》：玄蝉洁饥，不羡蛣蜣秽饱。
　　白鱼　《尔雅》谓之蝉，郭注曰：衣书中虫。一名蛃鱼。《本草》谓之衣鱼。《穆天子传》：“蠧于羽陵”，即此也。韩昌黎：“岂殊蠧书虫，生死文字间”。
　　斑猫　生豆叶上，乌腹尖喙，甲上有黄黑斑文。
　　果蠃　《尔雅》名蒲芦，郭注名螉。似蜂而黑，小腰，取桑虫负之于木空中，祝曰：类我类我。七日而化为子。
　　蝇虎　蛛属，藏壁间，回环周顾，能捕蝇。
　　虾蟆　似蟾蜍，背有黑点，腹大无肠，皮上多痱磊。
　　蟾蜍　《尔雅》谓之蟾蠩。郭璞注曰：似虾蟆，居陆地。其脂涂玉则软，刻削如蜡。《本草》所谓能合玉石者也。
　　黾　一名田鸡，一名水鸡，大腹而脊青，其鸣甚壮。黑色者为蛤子。一种名石鳞鱼，生山涧间，亦名锦袄子，又名谷，俗呼石，其味尤珍。
　　蜋　状如龙虱，缘壁善走。俗呼为黄虿。
　　蛜蝛　《尔雅》谓之鼠负，一名鼠妇，下湿无人则生。

卷之九　户　役
　　《周官》：小司徒，稽国中四鄙之夫家，乡遂大夫登稽其众。司民书之于版，以诏司寇，孟冬，献民于王，重民数也。后世算口身丁之赋兴，而户口始脱漏矣。至任土作贡，率作兴事，肇于黄帝，备于成周.然用一缓二,民无烦苦。自井田坏而后世租庸调并征，于是练兵加赋，且有赋非土宜者矣。明初，损益元制，以垦田定天下之赋，以版籍定天下之丁甲。为赋者二，曰夏税、秋粮。为役者三，曰里甲、均徭、杂役。又有银差、力差之不同，盖取唐杨炎两税之法，与宋人差役、雇役之意而折衷焉，亦云善矣。迨后奉行不实，杂派繁苦，于是庞尚鹏合丁、田各项赋役，及杂派差徭，总汇于条鞭，民始安枕。
　　本朝轻徭薄役，革除明末之苛敛，只存额编之正供。丁、田统征，按款分解，实为井田以后之良法。考之各志，多载起存总数，不列原编条款，无从溯其源流。只恐沿习日久，故籍无稽，复科额外之差徭，因取旧志而备载焉。志户役。

户役(附贡料、四差)
　　汉法：民年十五岁，出钱百二十，至五十六而止。谓之口赋。
　　唐制：民始生为黄，四岁为小，十六为中，二十一为丁，六十为老。老、幼不赋，中、丁始赋。因口分世业，为租、庸、调之法。一曰租，每丁男一人受田百亩，岁纳租粟二石；二曰调，每丁随乡土所出，岁输绢绫共二丈、绵三两，输布者麻三斤；三曰庸，每丁定役二十日，不役则日为绢三尺。加役二十五日者免调，三十日者租、调皆免。通正役不过五十日，灾伤视所损轻重为免。岁十月，收田授田，皆里正预造簿籍，上县令，稽给应退授者。大约里正管百丁、田万亩。后杨炎改为两税，户无主、客，以见居为籍；人无丁、中，以贫富为差。于是口分世业废，而庸调并入于租矣。
　　五代中：伪闽为政，诸州各计口算钱，谓之身丁钱，后变钱折输米五斗。
　　宋时：版籍仍伪闽之旧，有司取官斗较量。伪闽时，五斗得七斗五升，于是令民岁输身丁米七斗五升，折价上纳。真宗之世，念南方地狭民贫，终身佣作，仅了身丁。其间不能输纳者，父子流窜，或生子不育。祥符中，下两浙、福建，除身丁钱四十五万贯。嘉祐三年，乃诏令旧纳七斗五升者，主户与减二斗五升，客户减四斗五升，为定例。神宗元丰八年，分主客户，以丁力多寡科差，兼论资产，役法且差且雇，应衙前役者辄至破产流离。南渡后，诏州、县官殿最以生齿多寡为差。冒增之弊，终宋之世。
　　元制：人户为十等，立科差法，有丝料、包银、夫役三项，皆视丁力输办。其详不可考。
　　明初：定闽中令，民以户口自实。洪武十四年，始颁黄册于天下，户目凡七，曰民、曰军、曰盐、曰匠、曰弓兵、曰铺兵、曰医，令其各以本等名色占籍。十年，核老幼生死而更造之。丁多者开折立户，民父母存若亡或兄弟出分，及赘婿、乞养子归宗另爨者，听别籍，惟军、匠户不许，虑其借分异为规避。凡岁办物料，十年一次。男子年十六以上为成丁，丁视米一石事其身，贵者、老者、疲癃残疾者皆复之，余则如例当差。正德十四年，御史沈灼议酌民口赋，始行八分法。每一丁岁征银八分，以充岁办等料。惟差役仍十年一事。隆庆间，奏勘合每丁石派物料银六分，续奉加派七分。万历六年，都御史庞尚鹏行一条鞭法，通计岁用几何，照丁粮匀派岁办之料，不论绅衿士庶一体，民则加派四差，故有纲丁、差丁之分。其盐课口，乃万历六年，每丁口派食盐课，不论绅衿士庶、男丁女口，皆计口食盐，征银编入全书。四差盐课，另详于后。
　　本朝：顺治四年二月，诏福建人丁地亩本折，并卫所钱粮，通照前朝万历四十八年则例征收，天启、崇祯加派尽行蠲免。其唐、鲁二藩僣号，叠派横征，地方尤称苦累，一切停止。康熙三年，编定赋役全书。雍正元年，奉文各县额征丁银，俱均入地亩内。征输款目，仍存其旧。
　　唐开元，福州长史唐循，招逃户三千置郡。正元，户五千三百三十、口一万五千九十五(出杜佑《通典》、《通志》。据《唐史》，户四千六百八十二，口一万三千七百二十。未知在唐何时)。
　　宋元丰，主客户八万一千四百五十六。庆元，主客户二十一万八千五百七十，主客丁四十五万三千二百三十一。
　　宝祐，主客户二十二万三千四百三十二，主客丁五十三万四千八百九十。
　　明洪武二十四年，户六万三十三(长一万三千六百九十三，宁一万二千五百八十八，清一万二千六百一十三，连五千八百二十四，上一万一千一百五十八，武四千一百五十七)。口二十九万九百七十七(长六万一千二百五十三，宁四万四千九百三十，清五万一千六十八，连三万一千九百三十六，上六万八千七百二十六，武一万七千二百七十八)。
　　弘治五年，户五万九百八十五(长八千七百九十七，宁六千五百七十五，清八千二百九十一，归五千五百八十八，连四千四百六十三，上一万一千一百五十八，武二千七百八十二，永二千四百二十七)。口二十四万三千四百五十五(成化八年，宁化分析归化户五千一百五十七，口三万三千一百五十二。十八年，上杭分析永定户二千二百五十六，口一万一千一百三十九。至弘治本州户口当作八县扭总。长四万七百三十一，宁三万七千二百三十二，清三万五百九十二，归三万四千一十六，连一万八千四十二，上三万八千七百六十八，武一万五千一百七十，永一万六千三百三十八)。
　　嘉靖元年，户四万三千九十三(长八千七百九十七，宁六千四百五十九，清八千三百一十，归五千八十八，连三千九百九十，上四千七百三十二，武二千七百八十二，永二千四百二十七)。口二十四万九千二百七十二(长四万四百七十一，宁四万四千九百三十，清三万九千四百四十，归三万三千七百三十一，连三万三百七十六，上二万九千二百七，武一万四千九百十八，永一万六千三百三十五)。
　　隆庆六年，户三万九千四百六(长七千九百一十一，宁五千七百八十三，清六千四百六，归五千六百二十三，连四千七百八十五，上四千八百二十六，武三千三百五十四，永一千五十四)。口二十一万七千一十四(长三万九百五，宁三万五千六十，清二万八千三十一，归三万二千六百二十五，连三万六百二十四，上三万三百十一，武一万六千四十，永一万三千九百三十九)。
　　万历元年，户三万九千三百八十(长七千八百二十五，宁五千六百九十八，清六千三百二十五，归五千五百四十二，连四千六百五十四，上四千七百九十六，武三千三百二十一，永一千六百一十八)。口二十一万六千八百二十六(长二万八千九百一十六，宁二万九千一百九十九，清二万七千八百一十三，归三万一千八百九十一，连二万八千九百一十九，上二万九千一百十二，武一万四千八十九，永一万二千七百六十)。
　　天启三年，户三万六千一百七十四(长一万二百七十一，宁五千三百九十三，清四千五百八十四，归三千五百八十三，连三千四百八十，上四千七百七十七，武一千九百三，永二千一百八十四)。口二十一万九百六十(长三万七千四百八十一，宁三万七千六百四十八，清二万七千二百一十二，归二万三千七百七十二，连二万四千四十七，上三万六百七十八，武一万四千一百四十八，永一万五千九百七十四)。
　　崇祯六年，户三万五千六百八十八(长一万八十四，宁五千四百三十，清四千三百二十七，归三千五百七十八，连三千四百八十，上四千七百七十三，武一千八百三十二，永二千一百八十四)。口二十一万三百零(长三万六千六百六十八，宁三万七千六百五十七，清二万七千三百一十九，归二万三千七百八十七，连二万四千四十七，上三万六百七十八，武一万四千一百七十四，永一万五千九百七十四)。
　　本朝顺治九年，编审原额人户丁口，七万八千九百四十六丁，又新增一百一十七丁，又田米内原溢一十六丁，共七万九千七十九丁(长一万四千六百九十二丁，宁一万五千五百二十九丁，清一万四千九百四十六丁，又田米内原溢一十六丁，归七千五百三十一丁，连五千一百六十一丁，又新增三十九丁，上七千六百四十丁，武六千八百二十七丁，永六千六百二十丁，又新增七十八丁。每丁征银则例，载在各县)。共征银二万五千二百八十八两二钱二分五厘五毫四丝九忽八微四纤一沙(长四千三百九十九两三钱五分二厘七毫五丝三忽八微五纤二沙，宁四千四十八两二分八厘一毫二丝一忽九微八纤八沙，清四千六百一十九两一钱四分九厘五丝六忽七微一纤八沙，归二千七百八十三两一钱三分四厘六毫五丝一忽二纤八沙，连二千四百五十一两八钱三分二厘五毫三忽七微七沙，上三千三十两六钱五分一毫八丝四忽五微一纤六沙，武一千八百九十二两四钱三分三厘九毫七丝四忽七微三纤一沙，永二千六十四两六钱四分四厘三毫三忽三微一沙)。
　　康熙三十五年、四十年、四十五年、五十年，编审增益人丁六丁，每丁征银则例，载在长汀县。共征银一两八钱七分七厘五毫二丝二忽七微四纤八沙。
　　原额食盐课一十一万四千八百一十九口，又新增不成丁口四千二百一十六口，又田米内原溢五口，共一十一万九千四十口(长二万三百三十九口，宁二万二千三百五十九口，清一万二千二百五十九口，又原米内溢出五口，归一万四千四百七十八口，又新增不成丁四千二百二丁，连一万五千六百一十二口，上一万六千八百九十六口，武七千二百四十四丁口，永五千六百二口，又新增一十四口。每口征银则例，载在各县)。共征银一千九百二十三两七钱一分五厘八毫八丝二忽四微四纤二沙(长三百四十五两二钱六分五厘六毫三丝四忽八微一纤，宁三百五十二两六钱七分九厘九毫七丝七忽一微六纤七沙，清二百一十二两六分三毫三丝一忽五微四沙，归除食盐课原匀八丁米，内派征妇女无外新增丁成丁，七十二两六钱五分七厘九毫八丝三忽七微七纤二沙，连三百六十四两七钱二分八厘六毫三丝六忽八微四纤，上三百三十一两四分六厘三毫七丝四忽三微四纤九沙，武一百一十六两四钱七厘六毫二忽八微八纤，永一百二十八两八钱六分九厘三毫四丝一忽一微二纤)。
　　康熙三十五年、四十年、四十五年、五十年，编审溢出食盐课一十一口(每口征银则例，载在长汀县)，共征银一钱八分六厘四毫五丝五忽九微八纤六沙二尘。
　　以上丁口共征银二万七千二百一十四两五厘四毫一丝一忽一纤七沙二尘内。
　　乾隆元年，奉文豁免宁化县移驻泉上县丞衙署，购买民田改作地基，无征田粮匀征丁口银，六分四厘四毫二丝四忽八微四纤七沙九尘五埃七秒五漠。
　　乾隆二年，钦奉上谕豁免连、上二县，缺额田粮无征匀征丁口银，一十六两三钱八分一厘七毫(连一十四两六钱七分七厘一毫，上一两七钱四厘六毫)。
　　乾隆三年，钦奉上谕豁免清流县匀征丁口银，三千六十八两七钱四分一厘六丝八忽六微五纤八沙六尘一埃一秒四漠(照南平县匀征之例，每田粮一两匀征银二钱，余银减除)。
　　乾隆五年，奉文豁免永定县水灾冲陷沙堆田亩无匀征丁口银，六钱七分一厘一毫五丝六微六纤五沙六尘八秒四漠。
　　乾隆九年，奉文豁免缺额田粮无征匀征丁口银，一百四十四两四钱七分八厘四毫一丝九忽一微五纤九沙八尘九埃四秒六漠(长四十四两四钱五分七厘九毫九丝五忽三微一纤一沙六尘三埃六秒五漠，清一十一两四钱七分五厘一毫九丝一忽六微八纤五沙四尘四埃四秒三漠，归一十两六钱七厘二毫五丝四忽一微九纤五沙五尘四埃六秒七漠，连四两四钱二分六厘一毫五丝五忽三微七沙一尘二埃五秒六漠，上七十三两五钱一分一厘八毫二丝二忽六微六纤一尘四埃一秒五漠)。
　　共免匀征丁口银三千二百三十两三钱三分六厘七毫六丝三忽三微三纤二沙七埃一秒九漠。
　　以上共实征丁口银二万三千九百五十三两六钱六分八厘六毫四丝七忽六微八纤五沙一尘二埃八秒一漠。
附载：盛世滋生户口
　　新编人户，丁口共八千四百一十六丁口，内男子成丁三千六百一十二丁，内除补额二千七百五十五丁外，增益八百五十七丁(长增益四十六丁，宁增益一百二十八丁，清增益一十五丁，归增益七十六丁，连增益二百七十二丁，上增益四十三丁，武增益四十丁，永增益二百三十七丁)。
　　食盐课并不成丁，共四千八百四丁口，内除补额四千二百一十六丁口外。增益五百八十八丁口(长增益四十八口，宁增益一百二十四口，清增益三口，归增益不成丁七十一丁食盐课一百四口，连增益一百三十五口，上无增，武无增，永增益一百三口)。
　　康熙五十二年，钦奉恩诏，凡编审民盐丁口以五十年额数为定，嗣后凡遇编审所增丁口，只造册报查，永不加赋。
　　附征汀州卫：
　　康熙十八年，编审新增屯丁一百六十五丁内(宁化二十三丁，清流三丁，上杭一十五丁，江西信丰县一百二十四丁。每丁征银照各县丁银则例派征)。共征银五十四两九钱四厘六毫八丝四微三纤八沙(宁化征银六两一银五分九厘八毫三丝七忽九微六纤六沙，清流征银九钱四分五厘八毫九忽三微二纤二沙，上杭征银六两四钱六分五厘七毫四丝一忽一微五纤，信丰征银四十一两三钱三分三厘二毫九丝二忽。内上杭县拨归建安、建阳、崇安匀征屯丁二丁七分三厘零外，实征屯丁一十二丁，二分六厘四毫一丝五忽九纤四沙三尘三埃九秒六漠，共征银五两二钱八分六厘四毫五丝五忽二纤八沙三尘一秒八漠。又拨归江西信丰县征解屯丁一百二十四丁，共征银四十一两三钱三分三厘二毫九丝二忽外)。
　　实在屯丁三十八丁二分六厘四毫一丝五忽九纤四沙三尘三埃九秒六漠。实征银一十二两三钱九分二厘一毫二忽三微一纤六沙三尘一秒八漠。
　　按明制分军屯田，以三分守城，以七分屯种，每分屯正粮之外，征余粮六石给本衙军官俸粮，故不编丁。
　　本朝康熙六年，奉裁各卫，将汀州、武平所屯粮，归汀同同知征解。康熙十三年，江南巡抚条陈，以卫军已散为民，未便脱然籍外，故令纳丁闽省。十七年奉文，十八年始编屯丁。乾隆□年，将屯田改归各县征收，故照田粮之例，按亩匀征，是以上杭丁银，有畸零之数。
　　宋役法，以衙前主官物，以里正、户长、乡书督赋税，以耆长、弓手、壮丁捕盗贼，以承符、人力、手力、散从官供奔走，以县曹司、州曹司下至杂职、虞侯等人，各以乡户等第，差充吏役。为衙前最重，以里正兼之，主典库藏辇运官物，有折耗赔偿，每至破家。皇祐中，韩绛、蔡襄极陈福建衙前之弊。景祐中，韩琦请命转运司，以州军见役人数为额，而罢里正。困弊如故。熙宁中，州郡有衙前越千里输纳库金七钱者，吏恣留难，至逾年不还。神宗廉得，大伤之，议变法，王安石议令先总州若县，应用雇直多少之数，随人户赀产高下，出钱在官，名免役钱。其坊郭等户，及未丁、单丁、女丁、寺观、品官之家，旧无役而令出半钱者，名助役钱。取足雇直而颇宽其数，增一二分，为水旱备，名免役宽剩钱。乃其后州、县希提举司旨，广敷民钱为免役，又省役额、损役直，增科率为宽剩钱，而民始病。且官雇无上户，类得市奸，即帑藏纲运多失陷，而官亦病。又，其时青苗、市易、均输各赋并兴，民艰得钱，则更病。元祐乃罢之，复差法。绍圣以后，竞行雇募，而耆长、户长应募者，役钱多不时给，久之遂废。以保正副兼其役，屡以繁重搆讼，朝廷虽更法省裁，而不能止。及建炎置诸县弓手，则并官户所免半钱皆征之，而役钱不反，保正副悉移入为上供矣。乾道中，金华松阳民汪灌等首倡：度其时里正一岁之役，乃自实其赀为三等，定当役之次于籍，众割田公之，以其粟佐当役者。役之先后，视籍田之多寡，视等他日户升降则告于众而进退之。岁三月，众毕会，击豕酾酒，旧里正以授新里正，成礼而退，名曰义役行。后二十年，讼不抵于有司，俗大欢洽。理宗时，贾似道为公田，于是江、浙细民，负官租而愁怨，法非不善，顾所行之人何如耳。
　　明役法，括之户口，以籍为定，丁成而役，六十一免，妇女及不成丁不役。年七十以上，许一子侍养，免杂派役。寡妇年三十，前夫亡守志，迨五十不改节者，旌其门，免家徭。品官免役，视职秩为差，官故仍免徭三年。里甲十年轮一役，谓之正役。均徭机兵驿传，谓之泛役，并入丁田派之，故今人丁有料、有盐、有纲、有徭、有机、有站六项名色，盐乃丁之所独，余则田之所同。今四差已并入条鞭之内，恐习久渐忘，以为田亩应纳之赋，不知贡料四差均包于内。因取旧志原载条款，详录于后，使后之览者有所考焉。

附载：历朝赋役

　　唐：
　　本州蜡烛二十条。
　　宋：
　　本州蜡烛二十条。
　　上供银，七千九百四十五两八钱三分五厘。
　　圣节钱，每岁二千两，送行在右藏西库。
　　大礼银，每遇大礼年份，解银二千两，送行在左藏西库。
　　上供鈆，本钱三千贯银，会中半银四百二十八两五钱七分二厘，会一千五百贯。
　　明：
　　岁派本府土物照里分俵八县均出，岁进上下半年。肥猪一百二十七口，银二百一十七两六钱；鹅一百八只，银三十二两四钱；鸡二十三只，银一两六钱一分。合银二百五十一两六钱一分(长、宁各四十一两九钱一分，清四十六两四钱一分，归三十六两五钱五分，连二十四两七钱六分，上三十一两九钱七分，武、永各一十四两七分)。
　　荔枝一千五百九十一斤(长、宁、清各二百六十五斤，归二百三十五斤，连二百六十三斤，上二百九斤，武、永各九十九斤)。
　　龙眼一千八百二十二斤(长、宁、清各三百二斤，归二百六十六斤，连一百九十斤，上二百三十六斤，武、永各一百一十二斤)。
　　香蕈八十七斤(长、宁、清各一十三斤，归十一斤，连七斤，上一十斤，武、永各五斤)。
　　白砂糖五千一百三十八斤(长、宁、清各八百五十一斤，归七百五十斤，连五百三十四斤，上六百六十七斤，武、永各三百一十七斤)。
　　黑糖一千八百三斤(长、宁、清各一百九十九斤，归二百六十三斤，连一百八十七斤，上二百三十四斤，武、永各一百一十一斤)。
　　黄蜡一千一十九斤(长、宁各一百六十六斤，清一百八十三斤，归一百四十七斤，连一百五斤，上一百三十斤，武、永各六十一斤)。
　　茶叶三百一十七斤(长、清各五十九斤，宁三十二斤，连二十二斤，归四十六斤，上四十一斤，武、永各一十九斤)。
　　银硃一百六十五斤(长、清各二十九斤，宁二十六斤，归二十三斤，连十七斤，上二十一斤，武、永各一十斤)。
　　土硃九十八斤(长、宁各十六斤，清十七斤，归四十斤，连十斤，上十三斤，武、永各六斤)。
　　靛花青七十三斤(长、宁各十二斤，清十三斤，归十斤，连八斤，上九斤，武、永各四斤)。
　　乌梅二百六十斤(长、宁各二十一斤，清二十斤，归、上各十五斤，连十三斤，武、永各六斤)。
　　五倍子一百四十斤(长、宁、清各二十八斤，归二十五斤，连十七斤，上二十二斤，武、永各十斤)。
　　黄熟铜九十一斤(长、宁各十六斤，归十四斤，连十斤，上三斤，武、永各六斤)。
　　红熟铜九十一斤(长、宁各十六斤，归十四斤，连十斤，上二十三斤，武、永各六斤)。
　　生铜六百七十九斤(长、宁各一百十四斤，清一百二十一斤，归九十九斤，连六十斤，上八十七斤，武、永各四十二斤)。
　　锡五百六十八斤(长、宁各九十八斤，清一百十五斤，归八十六斤，连六十一斤，上七十八斤，武、永各三十二斤)。
　　生漆一千一百九十八斤(长、宁各一百九十五斤，清二百十四斤，归一百七十二斤，连一百二十三斤，上一百五十三斤，武、永各七十三斤)。
　　桐油八百五十五斤(长、宁各一百三十九斤，清一百五十三斤，归一百二十三斤，连八十八斤，上一百九斤，武、永各五十二斤)。
　　密陀僧二十六斤(长、宁、清、归各四斤，连、永各二斤，上、武各三斤)。
　　黄牛皮十四张(长、宁、清、归、上武各二张，连、永各一张)。
　　弓一千八百三十张(长四百十二张，宁百九十一张，清三百十四张，归二百一十八张，连二百十五张，上三百七张，武一百十八张，永一百四十三张)。
　　箭一万五千一百四十四枝(长三千二十四枝，宁二千七百枝，清二千二百二枝，归一千五百五枝，连一千五百六十二枝，上二千二百四十枝，武八百五十四枝，永一千五十七枝)。
　　弦一万一千八百七十条(长二千六十条，宁一千八百五十五条，清二千二百二条，归一千九条，连一千五百六十二条，上一千五百三十五条，武五百九十条，永一千五十七条)。
　　翎毛三万七千六十根(长一万，宁九千一百，清二千五百，连六千，上六千七百八十，武五千五百，永三千一百二十)。
　　翠毛九十六个(长、宁、清、归各十六个，上二十个，武、永各六个)。
　　杂色皮一千七百四张(长二百九十张，宁三百六十三张，清一百九十五张，归一百四十二张，连二百五十张，上一百九十七张，武一百七十张，永九十三张)。
　　课铁九万九千七百九十三斤三两二钱，商税课钞折银六十九两七钱三厘(上杭九万六千六百九十三斤三两二钱，清流三千一百斤)。
　　农桑绢十六匹二丈八尺，丝九两四钱(长二匹、丝二两，清四匹，归七匹，连二匹二丈八尺，上一匹、余丝五两二钱，永丝二两二钱)。
　　带办商税课钞四千九百四十八锭五贯六百一十四文(长七百二十六锭一贯三百七十四文，宁一千八锭九百文，清八百五锭二贯六百文，归三十一锭一贯一十二文，连五百六锭四贯五百文，上一千一十三锭三贯七百三十八文，武三百九十八锭一贯四百九十文，永四百六十锭一贯)。
　　官房官地赁钞二十七锭一贯九百九十文七分(长五锭八贯七百八十八文，宁一十二锭一贯八百一十五文七分，永一锭一贯八百六十七文)。
　　酒醋茶课钞：长一百五十七锭三贯一百五十二文，宁三十七锭三贯八百一十文，清四十七锭八贯三百一十四文，归四十锭一贯三百一十六文，连二十九锭二贯二百七十文，上二十九锭四贯九百九十文，武五十四锭一贯六百九十文，永二十七锭一贯七百七十五文。
　　窑冶课钞九十一锭九贯九百三十二文(长四十三锭六百一十文，宁一十二锭四贯五百七十文，连一十五锭二贯六十文，上一锭二贯六百九十二文)。
　　门摊课钞一百七十六锭一贯五百五十四文(宁三十九锭六百文，清一十七锭七百八十五文，连二十锭二贯，上一十一锭四贯六十九文，武三锭四贯一百文，永八十五锭)。
　　军务犁耙钞一百六十文(宁出)。
　　契本钞一千五百二十七文(上七百二十七文，连八百文)。
　　桃李柿树钞五贯九百七十二文(上三贯九百八十二文，永一贯九百九十文)。
　　茶子油树租钞二百五十文(武出)。
　　樊公会税钞三百六锭三贯五百文(清出)。
　　鱼课钞六十九锭七十二文(连出)。
　　鱼课米六十七石八斗二合(归出)。
　　粮料，起运金花价槓银八千五百七十三两(长二千四百四十三两一钱四分八厘，宁一千五百零五两六钱八分九厘，清五百二十一两六钱八分七厘，归九百八十六两三钱七分一厘，连七百八十两二钱二分六厘，上九百二十二两一钱六分三厘，武七百一十七两五钱五分九厘，永六百九十六两一钱零七厘)。
　　折料价脚银三百七十六两二钱五分一厘(长一百零七两二钱二分二厘，宁六十六两零八分一厘，清二十二两八钱七分七厘，归四十三两二钱九分，连三十四两二钱四分九厘，上四十两四钱七分二厘，武三十一两五钱一分，永三十两零五钱五分)。
　　黄白蜡茶价脚银九百二十二两二钱三分八厘(长六百四十三两九钱七分三厘，上二百七十八两二钱六分五厘)。
　　厨料果品价脚银六百九十二两四钱四分六厘(上杭)。
　　抵解农桑夏税绢价脚银一十四两零八分三厘(上一两四钱六分，宁一两四钱六分，清二两九钱二分，归四两五钱九分三厘，连二两一钱九分，上七钱三分，武七钱三分)。
　　段匹柜袱价脚有闰银一千一百一十七两七钱五分一厘(长二百三十九两九钱八分，宁六百五十二两四钱二分五厘，清二百二十五两三钱四分六厘)。
　　牲口料价脚银三百零一两四钱九分八厘(长汀)。
　　京库盐钞价脚有闰银一千三百一十八两九钱一分(长二百三十六两四钱七分五厘，宁二百三十七两六钱八分四厘，清一百八十七两零九分二厘，归一百七十两九钱五分六厘，连一百七十四两四钱五分五厘，上一百四十四两六钱二分九厘，武八十九两四钱二分四厘，永七十八两二钱零三厘)。
　　三司料价脚银三千四百二十三两五钱三分四厘(长七百五十七两六钱，宁四百七十八两零五分三厘，清五百五十二两三钱六分六厘，归四百零七两四钱六分九厘，连五百零八两三钱二分八厘，上二百八十一两二钱七分五厘，武二百七十一两六钱零三厘，永一百六十六两八钱四分)。
　　课铁价脚有闰银四百零八两三钱五分(连城)。
　　翠毛价脚银二百四两六钱(宁化)。
　　民弓弦箭价脚银一千五百零六两九钱二分(归七百五十三两三钱九分六厘，武三百七十六两七钱六分二厘，永三百七十六两七钱六分二厘)。
　　军器民办价脚银五百六十三两八钱六分三厘(清流)。
　　胖袄裤鞋价脚银三百四十两一钱一分一厘(宁化)。
　　皮张价脚银四十九两六钱一分三厘(连城)。
　　协济昌平州马价银二十两(武平)。
　　存留抵解无征司库钞银一十九两一钱一分五厘(长五两三钱五分五厘，宁三两四钱九分八厘，清一两一钱四分一厘，归二两二钱六分九厘，连一两七钱八分二厘，上二两一钱九分五厘，武一两三钱九分九厘，永一两四钱七分六厘)。
　　抵补无零丝棉银二钱七分六厘(长六分，永二钱一分六厘)。
　　科举进士碑坊银六百九十二两七钱九分五厘(长一百二十二两二钱五分，清九十六两，归一百一十二两五钱，连一百四十两二钱五分，上五十二两五钱，武六十四两二钱九分五厘，永一百零五两)。
　　历日槓索纸张银七十二两零七分(武平)。
　　司库盐钞有闰银五百五十九两五钱八分(长一百零六两七钱五分九厘，宁八十八两零七分六厘，清七十九两五钱一分四厘，归七十五两零二分五厘，连七十九两零二分七厘，上五十八两八钱零一厘，武四十两零五分五厘，永三十二两三钱二分三厘)。
　　料剩有闰银一千九十八两八钱八分一厘(长二百零一两九分一厘，宁一百五十四两二钱七分四厘，清一百二十七两零三分四厘，归六十两九钱九分六厘，连二百五十五两八钱九分四厘，上一百一十五两九钱零九厘，武七十七两二钱九分八厘，永一百零六两三钱六分五厘)。
　　备歉银九百四十一两五钱六分三厘(宁三百九十两七钱七分，归二百六十三两五钱九分四厘，连五十五两七钱，上五十二两九钱四分一厘，永一百七十八两五钱五分八厘)。
　　粮剩有闰银五千二百四十五两一钱六分六厘(长一千六百二十三两七钱七分三厘，宁九百七十七两七钱七分五厘，清四百一十八两一钱一分八厘，归七百一十两八钱七分二厘，连三十九两一钱三分二厘，上七百六十三两二钱二分五厘，武一百五两五钱二分一厘，永五百五十六两七钱五分一厘)。
　　溢出丁口银五两二钱四分三厘(清流)。
　　原额升科米银一百五十五两三钱七分(长一十两二钱零四厘，宁二十八两零二分八厘，归一百零五两七分三厘，上八钱九分一厘，永一十一两一钱七分四厘)。
　　仓剩解司银三千五百九十两八钱三分六厘(长七百二十三两九钱四分九厘，宁八百一十五两零三分八厘，清一千四十一两五钱四分三厘，归六百零九两四钱二分五厘，连一百一十四两五钱九分九厘，上二十两六钱零六厘，武一百三十六两四钱四分，永一百二十九两二钱三分六厘)。
　　仓剩凑给儒学闰月银六十两零六分(宁二十两零九分，归一十九两零四分，连二十两九钱三分)。
　　仓剩给武平营兵银二千三百八十四两七钱零七厘(长一千二百一十六两三钱七分一厘，归六百一十四两五钱，上三百六十九两二分一厘，永一百八十四两八钱一分五厘)。
　　府仓折价给军银四千三百二十六两八钱八分九厘(长三百三十七两八钱八分四厘，宁三千三百三十三两五钱，清二百八十五两五钱，归三百七十两零五厘)。
　　上杭仓折价给军银一千五百七十八两五钱七分(归一千零三十五两，连二百七十八两五钱，上二百六十五两零七分)。
　　武平仓折价给军银三千九百一十四两九钱三分五厘(连一千五百六十二两，上五百一十八两零七分四厘，武七百七十七两五钱八分五厘，永一千零五十七两二钱七分六厘)。
　　府库盐钞有闰银一千七百二十三两三钱七分(长二百五十一两零七分，宁二百七十一两八钱六分六厘，清二百零三两八钱零三厘，归二百二十两九钱零四厘，连二百三十一两八钱三分五厘，上二百七十七两三钱二分七厘，武七十六两六钱三分五厘，永一百六十九两九钱三分)。
　　府学仓银五百零一两七钱零四厘(长汀)。
　　县学仓银一千九百五十五两四钱(长二百五十一两一钱六分，宁二百六十二两八钱，清二百五十一两一钱六分，归二百二十五两九钱六分，连二百五十一两一钱六分，上二百四十五两，武二百三十二两九钱六分，永二百三十五两二钱)。
　　县际留仓银八百零七两八钱二分七厘(宁二百零一两五钱七分一厘，清一百八十八两八钱六分四厘，归一百五十四两五钱，连一百二十六两四钱一分九厘，永一百三十六两四钱七分三厘)。
　　际留仓改折修仓银一十八两三钱四分二厘(上杭，一半解司充饷，一半听候修仓)。
　　本色运仓米一万四千九百五十一石六斗零二合九勺三抄(府仓八千三百零四石三斗四升一合七勺三抄，上仓三千六百六十八石四斗七升八合八勺二抄，武仓二千八百一十六石七斗八升二合三勺八抄，武平所屯粮米一百六十二石)。
四　　差
　　里甲之役谓之纲，有里长、老人。里长者，明制城中曰坊，在乡曰里，通称为里甲。每十户为甲，十甲为里。里以一户丁力相应者为长，统十甲首，甲首则统十户。其后岁输一甲，见役专掌催钱粮勾摄公事，及出办上供物料，皆得称为里长。汀人因之称散户为甲首，殊失其旧矣。老人者，凡在坊、在乡，每里各推年高有德一人，坐申明亭，为小民平户婚、田土、斗殴、赌盗一切小事。
　　均徭之役，谓之徭，有银差力差，十甲输差，十年一次。正役歇后，五年一着役。其编役之制，米一石，准夫一丁，辨民老弱，不任役与有员役及盐户当免役者，计一年该役额数，各以应役丁米，填各衙门差使，应出银者谓之银差，应出力者谓之力差。
　　民壮之役谓之机，选拔民之壮丁，充为机兵，团练守城，以备寇警。
　　驿传之役谓之站，通纽一县民米，编充本县各驿马驴夫、防夫廪给之数，且以应使客。有关符，符内所当予者予之(每民米一石抽四斗五升入驿支应)。其役按银米多寡，截排日子，依次应当，岁周复始，至十岁则再编。
　　万历七年，题准行一条鞭，其法不论四差，通计一县岁所应起存支用差银若干两，俱于丁米内均派之。征银在官，而若官府所当取办，使客所当供应，在官诸役，及机兵所当雇募，悉官为给，不与于民，而里甲照旧催征。自条鞭以后，有司有擅用里役者，法参奏。万历七年以后至万历四十年，又累年加编不等。
　　国朝照前朝旧制，官征官给，以役之。嗣以军兴兵饷不敷，四差亦多裁充饷。承平以后，渐次酌复，而裁解未复者尚多焉。
　　纲：
　　都察院心红柴炭等银三十五两三钱四分七厘(长、宁、清、归、连、上、永各四两四钱二分二厘，武四两三钱九分三厘)。
　　察院考较府县学生员试卷茶叶饼等银八十九两三钱五分(长一十四两一钱一分一厘，宁一十三两三钱三分三厘，清一十两四钱二分六厘，归八两九钱三分三厘，连九两九钱二分四厘，上一十二两九钱七分八厘，武一十两零五厘，永九两六钱四分)。
　　总兵府心红柴炭等银九两一钱七分六厘(八县各一两一钱四分七厘)。
　　布政司清军道纸札等银五十四两三钱六分四厘(长、归、连各八两六钱七分，宁一十三两六钱七分，清三两六钱七分四厘，上、武、永三县各银三两六钱七分)。
　　粮饷道纸札公费等银三十五两五钱四分(长六两一钱四分，宁八两七钱二分，清五两七钱，归二两六钱五分，连三两四钱八分，上二两六钱五分，武二两五钱，永三两七钱)。
　　分守道上任祭品心红等银二百零五两七钱八分(长四十七两，宁五十七两，清、归各二十九两一钱，连二十一两一钱六分，上、武各二十两一钱六分，永一十一两二钱)。
　　首领官纸札等银二十九两三钱九分二厘(八县各三两六钱七分四厘)。
　　夷人进贡犒赏等银一十二两七钱六分(八县各一两五钱九分五厘)。
　　按察司纸札银五两八钱(七县各一两，永一两八钱)。
　　本司道修衙家火等银一百零一两七钱七分(长、宁、清、归、连、上、永各一十四两五钱四分)。
　　本司护表夫银三十两一钱四分(长一十五两，宁、清各九两零七分)。
　　提学道考较生员试卷茶饼等银一百两九钱零六厘(长一十八两四钱一分六厘，宁一十八两四钱一分二厘，清一十两五钱二分五厘，归七两二钱二分六厘，连一十一两六钱一分，上一十五两三钱四分六厘，武九两七钱六分，永九两六钱一分三厘)。
　　本道刊榜纸札拾厂等银七十九两八钱七分四厘(长一十两，宁一十五两七钱零七厘，清一十二两零六分，归并府考一十四两零四分，连七两，上一十两六钱六分七厘，武、永各七两)。
　　驿传道纸札银五两(八县各银六钱二分五厘)。
　　督屯道纸札银五两八钱八分(八县各派七钱三分五厘)。
　　分巡道心红修衙等银三百二十三两二钱二分(长四十五两三钱五分，宁五十四两零五厘，清三十三两七钱零五厘，归四十两零二厘，连、武各二十六两零三分，上七十八两七钱三分，永一十九两三钱六分八厘)。
　　首领官纸札银二十六两六钱七分(八县各三两三钱三分五厘)。
　　上司巡历往来司道心红下程等银一百九十二两八钱九分二厘(长五十两，宁、武各八两，清、归、上各三十两，连一十六两八钱九分二厘，永二十两)。
　　上司往赣雇募河船银四十九两九钱九分三厘(长一十两四钱一分，宁一十二两五钱，清、归各六两二钱五分，连、上、武各四两一钱六分七厘，永二两零八分二厘)。
　　上司取办卷厢银一十两(长汀)。
　　本府进表绫袱纸张、盘缠等银四十两一钱七分八厘(长八两三钱六分七厘，宁一十两零四分，清五两零四分，归五两零二分，连、上、武各三两三钱四分六厘，永一两六钱七分三厘)。
　　造报朝觐须知等册绫袱、纸张等银六十九两九钱九分九厘(长一十四两五钱八分四厘，宁一十七两五钱，清、归各八两七钱五分，连五两八钱三分四厘，上、武各五两八钱三分三厘，永二两九钱一分五厘)。
　　升迁应朝回任祭江、祭门等银三两二钱零一厘(长六钱六分七厘，宁八钱，清、归各四钱，连、上、武各二钱六分七厘，永一钱三分三厘)。
　　新官到任祭品、公宴等银九两一钱七分三厘(长二两一钱三分六厘，宁二两四钱八分三厘，清、归各一两二钱四分二厘，连、上、武各八钱二分八厘，永四钱一分四厘)。
　　本府佐贰查盘纸札银二十两(八县各二两五钱)。
　　季考府学生员试卷等银六十四两七钱五分(长一十一两六钱二分五厘，宁一十八两七钱五分，清、归各九两三钱七分五厘，连、武各六两二钱五分，永三两一钱二分五厘)。
　　岁贡往京、陪贡往省并两院助给盘缠等银一百一十七两三钱七分三厘(长一十五两九钱三分七厘，宁一十九两一钱二分五厘，清九两五钱六分二厘，归一十二两五钱六分二厘，连四十四两六钱二分五厘，上三两正，武九两三钱七分五厘，永三两一钱八分七厘)。
　　本府佐贰交际等银二十八两五钱(长七两五钱，宁九两，归四两五钱，连、武各三两，永一两五钱)。
　　使客下程等银一百四十三两零八分(长三十二两零六分，宁三十八两四钱六分，清二十一两六钱三分，归一十九两二钱四分，连一十二两四钱四分，上一十二两八钱三分，武一十一两四钱二分，永六两四钱二分)。
　　灯笼夫油烛银一十六两九钱一分八厘(长三两三钱八分，宁四两零九厘，清、归各二两四钱零五厘，连、上、武各一两三钱三分三厘，永七钱二分)。
　　佐领纸札银三十五两七钱五分(长四两二钱五分，宁七两五钱零四厘，清九两七钱五分，归三两七钱五分一厘，连三两七钱五分，武二两五钱，永四两二钱四分四厘)。
　　本府佐领司狱府学修衙等银一百一十七两二钱二分四厘(长七两一钱五分三厘，又备用修衙一十一两二钱五分，宁八两五钱七分八厘，又修预备仓二十二两五钱，清一十一两二钱五分，归四两二钱九分二厘，又备用修衙一十一两二钱五分，连二两八钱零二厘，又备用修衙七两四钱九分一厘，上二两八钱六分四厘，又备用修衙银七两五钱，永公座帏褥执事棘茨等项九两九钱三分三厘)。
　　执事银二十二两五钱五分八厘(长六两二钱四分二厘，宁七两五钱，归三两七钱五分，连二两五钱六分一厘，上二两五钱零五厘)。
　　家火银六十两零九分二厘(长九两一钱二分，宁九两七钱四分九厘，清帏褥执事等项一十八两五钱五分七厘，归四两八钱七分五厘，连三两二钱八分九厘，上三两二钱五分，武并祭祀乡饮家火一十一两二钱)。
　　帏褥银二十五两三钱一分七厘(长六两三钱四分一厘，宁七两六钱一分，归三两八钱零七厘，连二两四钱七分九厘，上二两五钱四分一厘，武二两五钱三分九厘)。
　　棘茨银一十二两零三分六厘(长三两零五分八厘，宁三两六钱七分，归一两八钱三分五厘，连一两二钱四分一厘，上一两零六分六厘，武一两二钱二分一厘)。
　　本府公费银一百二十两(长、宁、归、□四县各四十两)。
　　解囚差役盘缠并囚柜银二十七两四钱八分四厘(长三两一钱二分五厘，宁三两七钱五分，清一十一两四钱七分五厘，归一两八钱七分五厘，连四两三钱二分四厘，上、武各一两二钱五分，永六钱二分五厘)。
　　龙山学舍门役钱七两二钱(八县各银九钱)。
　　恤刑衙门纸札等银四十九两八钱九分七厘(宁八两，归一十二两，连一十三两四钱五分七厘，武一十四两五钱五分五厘，永一两八钱八分五厘)。
　　仓夫银六两(宁化)。
　　上司经临印刷志书集录学田书册银二两(宁化)。
　　属县造报朝觐须知宪纲等册绫袱纸张银二百三十两三钱三分三厘(长五十两，宁三十五两三钱三分三厘，清、上各三十两，归二十五两，连、永各银二十两)。
　　升迁应朝回任祭江、祭门等银三两五钱二分(八县各银四钱四分)。
　　新官到任祭品、公宴等银二十四两七钱九分六厘(长、宁、连、上各三两六钱三分三厘)，清、归各三两六钱三分二厘，武、永各一两五钱)。
　　习仪拜贺香烛、茶果等银五两八钱四分一厘(长一两六钱四分一厘，其七县各六钱)。
　　春秋祭祀文庙、山川社稷、郡邑厉等壇祠银一千九十九两二钱(长一百九十两，宁一百二十两九钱，清一百二十八两一钱，归一百二十七两四钱，连一百三十二两六钱，上一百五十一两，武一百二十六两三钱，永一百二十二两九钱)。
　　乡饮二次并修置家火等银二百六十一两七钱(长六十一两零六分，宁二十八两，清并春中芒神等项四十三两七钱一分，归、连各二十八两，上三十五两，武一十五两，永二十三两)。
　　鞭春春牛、芒神、春花、彩杖、春宴酒银二十九两四钱六分(长一十二两四钱六分，宁、归、连、上各三两，武、永各二两六钱)。
　　桃符门神、花灯银一十八两二钱(长六两，宁、归、连各二两，上三两，武、永各一两六钱)。
　　季考县学生员试卷等银一百五十六两一钱二分(长三十五两四钱四分，宁一十六两七钱，清一十七两七钱，归一十六两三钱六分，连一十六两三钱六分，上二十两二钱，武一十五两二钱，永一十六两三钱六分)。
　　岁贡往京、陪贡往省盘缠等银三百三十八两五钱四分三厘(长、宁、清各三十八两二钱五分，归、上、武各三十五两二钱五分。连生员并遗才盘缠一十九两一钱一分一厘，又三年一次加编学道岁考等三十两零七分一厘，生员科举盘缠银三两，二年一次加编贡生盘缠银一十七两五钱。永并生员盘缠五十一两三钱六分一厘)。
　　府县学朔望行香纸烛等银一十一两四钱(长三两，其七县各银一两二钱)。
　　县正佐领儒学修衙银九十八两六钱六分五厘(长、宁各一十五两，清、归、连各一十二两三钱三分三厘，上一十五两，武、永各八两三钱三分三厘)。
　　年例执事银六十五两九钱七分(长、上各一十一两四钱，宁三两六钱七分，清、归、连各八两九钱，武、永各六两四钱)。
　　家火银一百零三两三钱三分四厘(长、宁、上各一十五两，清二十三两一钱五分，归一十一两六钱六分，连一十二两八钱五分，武九两，永并训导银一十一两六钱六分七厘)。
　　公座帏褥银八十六两二钱九分四厘(长、上各十四两六钱，宁四两八钱六分七厘，清一十一两三钱五分，归一十三两三钱七分七厘，武、永各八两一钱)。
　　库用公费银四百一十两(长六十两，其七县各五十两)。
　　往来使客下程并吊祭等银二百六十两(长五十两，宁、武各二十两，清、上各四十两，归、连、永各三十两)。
　　庆贺花币等银七十两(长四十两，归一十两，上二十两)。
　　祈晴、祷雨、谢神猪羊银二十两(长、归各四两，宁、清、连、上、武、永各二两)。
　　佐领纸札银四十两六银一分五厘(长、宁、上各九两，归四两六钱一分五厘，连六两，永三两)。
　　存恤孤老夏冬衣布价银一百四十八两(长四十九两，宁一十八两，清一十六两，归一十四两，连、武、永各一十两，上二十一两)。
　　院司道府馆衙门修理及杂物等银一百七十五两(长八十两，宁、武、永各一十两，清一十五两，归三十两，上二十两)。
　　查盘官心红下程等银二十七两八钱零五厘(长五两六钱一分五厘，其七县各三两一钱七分)。
　　雇募门皂迎送上司等银八百四十五两六钱五分(长一百七十六两八钱，宁一百六十两八钱五分，清二百零二两，归一百八十六两，连一十两，上五十两，武二十两，永四十两)。
　　雇募灯笼夫油烛等银一十两(长六两，上四两)。
　　会昌参将备办杂物银五十八两二钱八分(长、上、武、永各五两，宁、清、归、连各九两五钱七分)。
　　赴省领历日盘缠银二两五钱(长汀)。
　　院道审录囚犯应办午饭银一两二钱(长汀)。
　　管解南、北两京军、黄二册盘缠银四十三两五钱六分((长五两八钱六分，宁八两一钱八分，清八两一钱，归三两八钱五分，连四两九钱二分，上三两七钱五分，武三两六钱，永五两三钱)。
　　进士花币等银七十八两六钱一分五厘(长一两一钱一分一厘，宁一两三钱三分三厘，清四十五两六钱四分六厘，归二十八两九钱七分九厘，连、武各四钱四分，上四钱四分四厘，永二钱二分二厘)。
　　新科举人花币等银二十八两(长八两，宁一十二两，上、武各四两)。
　　旧科举人盘缠银九十一两五钱(长、宁各二十两三钱三分三厘，上三十两五钱，武、永各一十两一钱六分七厘)。
　　科举府、县学生员盘缠银七十六两二钱二分九厘(长二十两七钱四分四厘，宁二十二两六钱二分五厘，上二十二两七钱六分四厘，武一十两零九分六厘)。
　　武举盘缠银二十二两六钱六分五厘(长四两六钱六分七厘，连五两，上七两三钱三分三厘，武二两八钱三分四厘，永二两八钱三分一厘)。
　　预备司道公费银五两(清流)。
　　纲剩充饷银九十六两八钱八分四厘(归化)。
　　应朝槓夫盘缠银一十二两六钱六分六厘(永定)。
　　徭：
　　布政司祗候银七十八两(长、宁各一十三两，归、连各二十六两)。
　　公费银一十六两(宁、武各八两)。
　　广积库库夫银一百七十四两六钱八分七厘(宁、清、归各五十八两二钱二分九厘)。
　　护表夫银五十两(宁化)。
　　弓兵银四十六两六钱(清、归、连、上各一十一两七钱正)。
　　皂隶银二十二两四钱(上杭)。
　　解户银一百六十四两(长、宁各三十六两，清、归、上各三十两，武二两)。
　　清军道书手银四十两(长、宁、清各八两，归一十六两)。
　　皂隶银一十九两五钱(清一十一两七钱，连七两八钱)。
　　粮饷道弓兵银二十三两四钱(长、宁各一十一两七钱)。
　　分守道门子银一十五两六钱(长、宁、清、归各三两九钱)。
　　厨子银三两九钱(上杭)。
　　皂隶银五十四两(长七两二钱，其七县各七两八钱)。
　　按察司祗候银九十一两(宁、清各三十九两，武一十三两)。
　　皂隶银一百六十三两八钱(长一十一两七钱，清三十五两一钱，归一百一十七两)。
　　借拨隶兵银五十三两四钱(长、宁各七两二钱，清、归各一十五两六钱，上七两八钱)。
　　护表夫银二十两(长、清、归、上各五两)。
　　狱卒银八十一两九钱(宁四十六两八钱，清三十五两一钱)。
　　盐运司隶兵银一十五两六钱(清流)。
　　分巡道门子银三十一两二钱(上杭)。
　　皂隶银一百二十四两八钱(上杭)。
　　厨子银七两八钱(上杭)。
　　都司断事司祗候银二十六两(上杭)。
　　本府馆祗候银三百二十五两(长九十七两五钱，宁六十五两，清四十五两，归三十九两，连一十三两，武六十五两正)。
　　马夫银三百二十两(长、武各三十二两，宁一百四十八两，归一百零八两)。
　　门子银七十两二钱(长汀)。
　　皂隶银三百八十三两四钱(长一百一十七两，宁、归各一百零一两四钱，上五十四两六钱)。
　　狱卒银一百九十五两零五分(长、清各一十九两五钱，宁六十八两二钱五分，归四十三两九钱二分五厘，武四十二两八钱七分五厘)。
　　庆丰库书库夫工食银六十七两四钱(长二十三两四钱，宁七两八钱，归三十一两二钱)。
　　预备仓仓夫银一百二十两(宁六十两，清二十两，归四十两)。
　　本府佐贰皂隶银一十五两六钱(宁化)。
　　首领皂隶银一十五两六钱(归化)。
　　府学门子银三十九两(长汀)。
　　库子银二十八两八钱(长二十一两六钱，上七两二钱)。
　　斗级银二十八两八钱(长、上各一十四两四钱)。
　　殿夫银四两(长汀)。
　　斋夫银一百三十两(宁六十五两，清一十三两，归、上各二十六两)。
　　膳夫银八十两(宁四十两，归、武各二十两)。
　　属县祗候银六百六十三两(长、宁、上各一百一十七两，清、归、连各九十一两，武、永各六十五两)。
　　马夫银一千两(长、宁、上各一百六十两，清、归、连各一百二十两，武、永各八十两)。
　　门子银一百二十四两八钱(八县各一十五两六钱)。
　　皂隶银一千一百五十四两四钱(长、宁、上各一百七十一两六钱，清、归、连各一百四十两四钱，武、永各一百零九两二钱)。
　　库书库夫银二百五十两八钱(长三十二两四钱，宁、清、归、连各三十一两二钱，上四十六两八钱，武、永各二十三两四钱)。
　　禁子银三百二十一两七钱五分(长、上各五十八两五钱，宁、清、归各三十九两，连、武、永各二十九两二钱五分)。
　　预备等仓仓夫工食并修仓及充饷等银七百七十七两四钱(长八十三两九钱，宁一百一十二两，清一百二十二两八钱，归一百零八两四钱，连九十八两，上一百六十二两五钱，武五十两八钱，永四十两)。
　　县学斋夫银五百四十六两(长、宁、清、连、上各七十八两，归、武、永各五十二两)。
　　膳夫银三百二十两(八县各四十两)。
　　门子银一百六十二两六钱(长、清、连、上、永各二十三两四钱，宁一十四两四钱，归、武各一十五两六钱)。
　　库子银一百二十二两四钱(永二十一两六钱，其七县各一十四两四钱)。
　　斗级银一百一十五两二钱(八县各一十四两四钱)。
　　殿夫银三十二两(八县各四两)。
　　看守分司并公馆门子茶果等银一百五十六两八钱(长五十七两五钱，宁一十三两一钱，清一十两六钱，归一十七两六钱，连五两，上一十八两，武二十二两五钱，永一十二两五钱)。
　　守坛门子银二十两八钱(长、宁、清、归、连、永各二两四钱，上、武各三两二钱)。
　　渡夫银一百四十一两五钱(长三十六两八钱，宁一两五钱，清一十一两，连一十两，上六十九两二钱，永一十三两)。
　　馆夫银一百四十三两四钱(长六十一两二钱，宁、归各一十四两四钱，清二十八两八钱，上二十四两六钱)。
　　铺兵银二千七百一十六两三钱九分七厘(长八百零三两四钱，宁五百五十七两七钱，清三百九十两，归二百二十四两，连一百四十九两五钱，上三百五十四两一钱六分，武一百三十五两六钱三分三厘，永一百三十三两一分四厘)。
　　弓兵银二千一百九十两零五分(长二百二十五两，宁二百二十四两一钱，清二百九十六两一钱，归二百二十一两八钱五分，连二百零七两，武三百四十二两，永定各六百七十五两)。
　　守祠门子银六两三钱(宁、上各二两，清二两三钱)。
　　机：
　　解司充饷银七千七百四十三两零六厘(长一千二百四十五两三钱五分，宁九百九十八两四钱，清九百七十六两八钱，归八百七十八两七钱五分，连九百四十四两八钱五分，上一千一百五十九两五钱，武七百六十三两八钱，永七百七十五两五钱五分六厘)。
　　本府应捕银三十八两七钱六分五厘(长六两四钱六分五厘，宁六两五钱，清、归、上各六两，连七两八钱)。
　　出征路费银二千五百二十七两二钱(长四百七十八两八钱，宁四百四十二两八钱，清、归、连各四百一十四两，上九十两，武一百四十两四钱，永一百三十三两二钱)。
　　会昌团操银一千七百七十八两六钱(长二百七十八两零五分，宁二百六十三两零五分，清二百二十两四钱五分，归二百二十两四钱五分，连二百五十六两四钱五分，上二百七十两八钱五分，武一百四十二两四钱五分，永一百二十六两八钱五分)。
　　上杭操兵募兵银三千八百二十九两二钱(长、宁、清、归、连各五百四十六两，上九百四十三两二钱，武、永各七十八两)。
　　属县应役民兵银八千七百六十两五钱二分九厘(长一千四百五十六两三钱三分五厘，宁一千二百两四钱，清并更夫银一千五十五两七钱五分，归一千二百零一两二钱，连一千一百五十三两一钱，上八百一十三两六钱，武八百八十四两一钱五分，永九百九十五两九钱九分四厘)。
　　站：
　　本府站银一万一千四百一十六两零四分二厘(长二千六百一十二两九钱二分四厘，宁一千九百八十八两七钱九分二厘，清八百四十七两八钱四分五厘，归一千七百六十五两四钱八分四厘，连七百四十二两八钱八分七厘，上一千六百二十八两三钱四分七厘，武一千一百零四两八钱三分一厘，永八百二十四两九钱三分二厘)。
　　附征、起运、匠班总额二百七十八名，每名征银一两八钱，共银五百两四钱，原编四班输纳内。
　　申子辰年额征七十七名，银一百三十八两六钱(长一十五名，银二十七两；宁一十名，银一十九两八钱；清一十五名，银二十七两；归七名，银一十二两六钱；连一十一名，银一十九两八钱；上一十六名，银二十八两八钱；武一名，银一两八钱；永一名，银一两八钱)。
　　己酉丑年额征五十九名，银一百零六两二钱(长一十三名，银二十三两四钱，宁一十名银一十八两，清一十五名银二十七两，归五名银九两，连五名银九两，上九名银一十六两二钱，武、永各一名各银一两八钱)。
　　寅午戌年额征六十七名，银一百二十两六钱(长一十一名银一十九两八钱，宁六名银一十两八钱，清二十名银三十六两，归六名银一十两八钱，连一十名，银一十八两，上九名银一十六两二钱，武四名银七两二钱，永一名银一两八钱)。
　　亥卯未年额征七十五名，银一百三十五两(长一十五名银二十七两，宁一十二名银二十一两六钱，清一十九名银三十四两二钱，归五名银七两二钱，连一十三名银二十三两四钱，上一十名银一十八两，武、永各一名各银一两八钱)。
　　有闰年照闰月季分名匠每名加征银六钱(八县照加)。
　　屯折价脚银六十九两四钱九分四厘(汀州卫五十九两零八分，武平所一十两四钱一分四厘)。
　　解京军办价脚银一百九十五两一钱六分九厘(清流县解府盐钞银内抵解)。
　　存留：寺租银一千七百四十九两九钱一分四厘(长四百三十九两二钱，宁三百二十七两三钱九分七厘，清一百二十五两零五分一厘，归一百六十两三钱五分六厘，连三百零四两三钱七分五厘，上八十四两五钱二分五厘，武三百零八两一钱五厘，永七钱八分一厘)。
　　地租店租银一十二两二钱零五厘(清二两一钱二分五厘，上一十两零八分)。
　　没官田租银一百八十两二钱六分五厘。武平。
　　酒税银二十二两七钱五分四厘(长二两二钱，清四两八钱，连二两，上一十三两，永一两五钱五分四厘)。
　　有闰年加征银一两八钱九分二厘(五县照加)。
　　溢额河税银二百一十两六钱一分二厘(上杭)。
　　武平营河税银一千三百五十三两九钱九分(上杭)。
　　炉课银三十两(连城)。
　　纲站充饷银二百四十八两(本府二百三十二两，长一十六两)。
　　樽节纸赎银一百两(府一十四两，长一十二两，宁一十二两，清一十两，归一十二两，连一十两，上一十二两，武一十两，永八两)。
　　桥租日租抵作应朝盘缠银一十八两八钱(连城)。
　　修仓银五十六两四钱一分六厘(一半充饷，一半充仓)。
　　一半解司充饷银二十八两二钱零八厘(府解武平所四钱零五厘，长汀给军银内二十两七钱九分一厘，武平七两零四分二厘)。
　　屯粮本折给军银五百三十七两(汀卫)。
　　修仓银五两三钱七分(汀卫)。
　　解司屯耗银三十五两二钱二分(汀卫)。
　　屯粮柴薪银一十八两三钱八分(武平所给本所吏目)。
　　续编：藩府膳田银一千五百五十九两三钱七分(长四百二十六两零三分，宁二百五十四两三钱三分八厘，清九十九两一钱一分七厘，归一百七十八两八钱九分一厘，连一百五十三两一钱八分五厘，上二百两零七钱八分，武一百三十八两四钱九分五厘，永一百零八两五钱三分四厘)。
　　皇陵工料银四千三百一十六两二钱二分三厘(长一千三十七两二钱一分五厘，宁六百三十两零八分一厘，清三百六十一两八钱八分九厘，归六百五十二两六钱八分九厘，连三百八十二两八钱六分一厘，上五百零二两五钱六分二厘，武三百四十六两六钱五分二厘，永三百九十六两二钱七分四厘)。
　　因粮输饷银二千三百六十两二银六分(长三百二十一两五钱二分六厘，宁四百九十九两零九分三厘，清一百八十五两五钱二分，归四百两零三分五厘，连三百零四两八分九厘，上四百四十六两二钱五分一厘，武一百三十五两八钱七分八厘，永六十七两八钱六分八厘)。
　　辽饷银一万七千五百四十五两七钱三分六厘(长四千七百九十三两六钱七分，宁二千八百六十一两五钱五分四厘，清一千一百一十五两二钱五分，归二千一十二两七钱二分二厘，连一千七百二十三两四钱三分七厘，上二千二百五十九两二钱三分，武一千五百五十八两二钱五分六厘，永一千二百二十一两四钱零八厘)。
　　溢地加派辽饷银一十四两一钱九分(长五两一钱，宁三两九钱五分三厘，清九钱九分二厘，归四钱三分，连五钱三分六厘，上一两三钱六分，武九钱四分，永六钱六分一厘)。
卷之十　田　赋
　　自《禹贡》咸则三壤，成赋中邦，而九等之式以定。《周礼》载，师掌任土之法，凡任地，国宅无征，园廛二十而一，近郊十一，远郊二十而三，甸、稍、县、都，皆无过十二，惟其漆林之征，二十而五；廛人掌敛市、絘布、总布、质布、罚布、廛布而入于泉府，美乎休哉！古先王取民有制，至周至慎，以杜后世作凉作贪之弊，不亦致乎？汀州古新罗地，于《禹贡》为扬州域，厥田下下，又杂错于江、韶、瓯、粤，多山而少田，土瘠民贫，地鲜珍产。自春秋迄隋唐，割据析合不一，兵兴时扰，供亿浮冒，民亦悉索敝赋。宋开宝中，始定版图，元、明因之。我国家休养生息，减赋轻徭，与民共登熙皞之化，鼓腹含餔，惟正之供，乐输天庾。所谓圣人在上，制土籍田以力，而砥其远迩，赋里以入，而量其有无。府海官山，家之肥，国之肥，天下之肥也。《书》曰：“先知稼穑之艰难，乃逸，则知小人之依。”又曰：“惟辟玉食”，治人食人，义固尔也。志田赋。
　　唐杨炎作两税法，五代因之，伪闽时则仿两税而加重焉。
　　宋太平兴国中，遣官王永、高象先均田税，蠲宿逋，度田土高下，以出产钱。有公田之赋，有民田之赋，有杂变之赋，又有支移、折变名色，又有夏、秋二税，夏税有折变布税、小麦、杆草三项，秋税米有糙、白二米，有折变黑豆一项。建隆中，诏以田土高下，第为五等，山田又分三等。然荒垦互易，伪匿俵寄，蠧弊丛生。终宋之世，田土高下变眩莫据。
　　元元贞间，定夏、秋二税法，秋输粮，夏税折收木绵、布、绢之属，既又折收钞，每夏税粮一石，折收钞一贯五百文。
　　明洪武初，令天下田地、山林、塘荡等，悉书其名数于籍。田二等，曰官、曰民。若职田，若学田，若废寺，若没官，若官租，皆系之官职田者，唐制职官所分之田也。学田者，府县以赡学校之田也。废寺田者，寺废而入官者也。没官田者，籍没之家入官者也，有原没、今没之别。官租田者，籍没之田而募人耕种者也。民田则系自占，得买卖之田也。租三等，曰秋粮米，曰夏税钞(民田)，曰秋租钞(官田)。其秋粮有本色、有折色，俱称米。洪武初年，官米轻重不同，重者至一石，轻者或至一斗。宣德五年，乃下减分之令，凡官米征一斗至四斗者，减十分之二，四斗一升至一石以上者，减十分之三，遂为定制。官米，本、折中，半折色米征银解京，本色米存留各仓。旧以十分为率，七分征本色入仓，三分征折色解京。正德十四年，御史沈灼奏，官米俱折色解京，民米俱存留各仓。官米分四等，征纳三斗以下，每石折银三钱六分；三斗以上，每石折银三钱三分，伍斗则米每石折银三钱；七斗则米每石折银二钱五分。其民米并秋租钞米，半纳本色、半纳折价，每石折银五钱。新增起科米并浮粮米，俱全征折价，每石二钱五分，相兼分拨各仓。凡官民米皆有加耗，每官米一斗加耗三合五勺，民米一斗加耗七合。其耗米准备仓厫亏损，继复钮入正额支销，其后坐派各仓。民米每正耗米一石，又增耗米五升，亦作正额支销里甲之役。正德十五年，御史沈灼议将通县费用分正、杂二纲，以丁四粮六之法科派，如文庙、社稷之祭，乡饮之类，则曰正办；如迎春桃符、新官到任之类，则曰杂办。正纲费用可得稽按，杂则私而难核。嘉靖十六年，御史李之阳以征银在官，适资贪墨，乃复旧制，石粮为银九分二厘，征储在库，用度各有定则。但额外浮费支应不给，仍令里长贴办，称曰班次，又为杂泛，名色猥琐甚。或借办铺户，全不偿价，或半给之，较一年供亿，倍于二纲之数，里甲困惫不减前时。于是复沈之旧，合一年丁粮为一年，供应籍存于官，榜揭于衢，皆自分守道颁其数，即欲多征滥征不可得。于是除正、杂之名，止称纲银，以丁四米六审定规则，十甲输差，遇有本甲丁米少者，则银少而差轻；或本甲丁米多者，则银多而差重，未免有不均之叹。乃令各县将实差丁米，分为十段编派，概一县之数，如粮万石每年以千石，丁万口每年以千口，今年盈则捐补明年不足，明年缩则取诸今年有余。定为十段，一年编一段，法颇详明，然民困未苏。既而，都御史汪道昆，以总兵戚继光荡灭倭寇实藉金华兵之力，遂调金华兵戍守，议加派军饷，丁四粮八，奉旨定赋，而民又增一役。万历七年，都御史庞尚鹏始力行一条鞭之法，通府州、县，十岁中夏税、秋粮起运，存留若干；土贡、纲徭机站，加银额若干；通为一条总征分支。凡征派名色，一切省除，供其入者民，司其出者官。奸徒之抑勒需索，无所藉手，民甚便之。
　　本朝革除明末加派，其条鞭仍万历之旧，每年俱刻易知由单，但官、民米各则不同。田亩未经查丈，丁巳匀入田粮，诚恐土豪猾吏增减滋弊，或后世不察原委，重复派征，修志者窃有忧思焉。
　　唐、宋、元田土、赋税，旧志无考。
　　明官民田地山塘一万四千四十七顷一十四亩八分五厘(长三千九百二十二顷一十二亩二分；宁旧管二千八百九十顷九十八亩二分，成化八年除隶归化县外，实在二千二百九十六顷五十六亩七分；清八百七十六顷六亩六分六厘，归一千五百八十九顷二十七亩五分五厘五毫，连一千三百一十一顷八十二亩四分；上旧管二千七百九十九顷九十三亩，成化十八年除入永安县外，实在一千八百二十顷三亩五分；武一千二百六十三顷九十四亩五分，永九百七十九顷五十三亩七分)。
　　本朝顺治九年编定《赋役全书》，原额官民田地山塘一万三千一百九十九顷一十一亩五分三厘六毫一丝六微九纤(长二千九百九十一顷四十九亩二毫，宁二千三百二十一顷一十八亩二分四厘一毫六丝八忽，清八百八十一顷六亩九分六厘一毫三丝八忽，归一千五百九十三顷七十四亩四分三厘一毫七丝，连一千二百九十三顷七十九亩八分四厘一毫一丝三忽九微五纤，上一千八百四十二顷六十六亩一分八厘九毫八丝五忽，武一千二百六十九顷五十六亩七分三厘九毫四丝二微四纤，永一千五顷六十亩一分二厘八毫九丝五忽五微。每亩征银则例载在各县)。
　　共征银一十万两四千四百一十两五钱九毫七丝九忽五微一纤九沙二尘三埃(长二万二千五百四十二两七钱五分三厘二毫三丝四忽八微五纤五沙九尘七埃，宁一万八千四百六十两二钱九分四厘二毫四丝六忽一微五纤二沙三尘六埃，清八千三百七十三两三钱六分六厘二毫七丝六微八纤八沙，归一万四千九百二十八两三分六厘二毫一丝三忽五微六纤五沙，连一万五百八十六两三钱九分四毫六丝九忽九微三纤四沙，上一万二千七百二十三两八钱四分二厘三丝六忽九微四纤二沙，武八千二百三十两六钱六分八厘二毫五丝六忽六微八沙，永八千五百六十五两一钱五分一毫五丝七微七纤四沙九尘)。
　　共征本色米一万四千七百八十九石六斗二合九勺三抄(长八千三百四石三斗四升一合七勺三抄，上三千六百六十八石四斗七升八合八勺二抄，武二千八百一十六石七斗八升二合三勺八抄。征米则例载在各县。其余宁、清、归、连、永五县均不另科本色米)。
　　康熙五十九、六十一年，并雍正六、七、九、十、十一、十二、十三等年，乾隆元年，额外溢出田地山塘共二十二顷八十八亩四分九厘一忽三微三纤五沙一尘九埃六秒九漠(长四顷四十三亩一分四厘二毫六丝二忽六微，宁一十八亩一分八厘九毫六丝九忽，清一顷四分三厘一丝一忽，归一顷六十九亩四分三厘六毫一丝五忽一微，连七顷三亩七分二厘八毫三丝七忽五微，上一顷八十二亩六分五厘一毫三丝六忽一微三纤五沙一尘九埃六抄九漠，武六十亩九分八厘八毫七丝，永六顷八亩九分二厘三毫。征银则例载在各县)。
　　共征银八十四两八钱六毫六丝一忽六微三纤六沙五尘四埃六秒一漠(长一十一两六钱六分六厘三毫七丝一忽九微八纤五沙九尘二埃七秒一漠，宁五钱五分六厘八毫五丝三忽二微七纤二沙一尘六埃一秒九漠，清三两一钱七分五厘四毫二丝八忽六微一纤五沙六尘二埃二秒，归一十三两五钱三分二厘八毫八丝六忽七微二尘二埃四秒六漠，连三十五两一厘七毫七丝二忽八微二纤九沙一埃六秒九漠，上六两七钱六分三毫四丝七忽八微六纤一沙一尘五埃七秒三漠，武二两二钱一分九厘六毫四丝三微五纤四尘三秒三漠，永一十一两八钱八分七厘三毫六丝二纤二沙三埃三秒)。
　　共征本色米七石三斗六升八合八勺三抄四撮五圭九粟三粒八黍九稷(长三石六斗七升二合九勺八抄二撮三圭五粟四粒六黍九稷，上二石三斗四升三合三勺八抄二撮一圭六粟二黍，武一石三斗五升二合四勺七抄七粟九粒。征米则例载在各县)。
　　乾隆元年，奉文豁除宁化县移驻泉上县丞衙署购买民田二亩九分八厘八毫八丝五忽改作地基，无征银二钱四分六厘五毫七丝五忽一微五纤二沙四埃二秒五漠。
　　乾隆二年，钦奉上谕，豁免连、上二县缺额田七顷三十六亩一分三厘二毫三丝一忽一微三纤三沙三尘八埃七秒六漠(连六顷五十八亩九厘四毫八丝八忽一微三纤三沙三尘八埃七秒六漠，上七十八亩三厘七毫四丝三忽)。共无征银六十二两三钱五分三毫六丝四忽五微六纤三尘六埃一秒三漠(连五十六两八分一厘八毫五丝三忽一纤四沙九尘六埃一秒，上六两二钱六分八厘五毫一丝一忽五微四纤五沙四尘三漠)。无征本色米一石六斗六升六合五勺三抄三撮三圭五粟四粒一黍七稷一糠(上杭)。
　　乾隆五年，奉文豁免永定县水灾冲陷沙堆田二十七亩二分三厘，无征银二两七钱六分二厘九毫一丝四忽七微一纤四沙一尘八埃六秒一漠。
　　乾隆七年，奉文豁免连城县山堆压没寺田一十三亩三分二厘三毫，无征银一两二分五厘七毫二丝七忽七纤六沙二尘八埃五秒三漠。
　　乾隆九年，奉文豁免被水冲陷缺额田地塘山共七十九顷一十四亩二分八厘九毫七丝六忽五微四纤五沙三尘三埃六秒二漠(长二十七顷四十一亩二分七厘八毫五丝四微九纤五沙三尘三埃六秒二漠，清五顷四十亩五分九厘六毫六丝四忽五纤，归五顷八十亩三分二厘三毫七丝，连一顷九十八亩四分六厘，上三十八顷五十三亩六分三厘九丝二忽)。共无征银六百一十一两六钱七分九厘二毫七丝八微四沙七尘六埃八秒二漠(长二百一十一两一钱三分八厘一毫二丝五忽五微五纤三沙四尘四埃三秒五漠，清五十七两三钱七分五厘九毫五丝八忽四微二纤七沙二尘二埃一秒五漠，归五十五两九钱三分四厘五毫一丝八忽二纤九沙四尘二埃八秒五漠，连一十六两九钱一分二厘四毫六丝一忽八微一纤二沙一尘七埃四秒六漠，上二百七十两三钱一分八厘二毫六忽九微八纤二沙五尘一漠)。共无征本色米一百四十九石一升一合三勺三抄七撮六圭九粟三粒一黍三稷七糠(长七十六石九升七合五勺五抄四撮六圭七粟九粒八黍三稷七糠，上七十二石九斗一升三合七勺六抄三撮一粟三粒三黍)。
　　以上共缺额田、地、塘、山八十六顷九十三亩九分六厘三毫九丝二忽六微七纤八沙七尘二埃三秒八漠。共免无征银六百七十八两六分四厘八毫五丝三忽七沙六尘四埃三秒四漠。共免无征米一百五十石六斗七升七合八勺七抄一撮四粟七粒三黍八糠。
　　康熙五十九年，里民报垦，额外溢出荒埔田六十四亩六分八厘五丝七忽六微，应于六十年起科银一两八钱二毫四丝(长汀)。
　　康熙六十一年，里民报垦，额外溢出官民田、地、山、塘四十八亩五分六厘，应于雍正元年起科银三两三钱六分二厘九毫五丝三忽五微七纤六沙二尘一埃五秒(上杭)。
　　雍正七年，里民首垦额外溢出民田一顷一十一亩一厘七毫(长一亩六分二厘，归七十五亩四分四厘七毫，武三十三亩九分五厘)。应于雍正七年升科银八两五钱四分九厘七毫六丝四忽五微九纤二沙二埃六秒一漠(长四分二厘二毫一丝七忽三纤一沙三尘五埃八秒，归七两二钱七分一厘九毫六丝一忽四微六纤一沙九尘九埃八秒七漠，武一两二钱三分五厘五毫八丝六忽九纤八沙六尘六埃九秒四漠)。
　　雍正九年，里民首垦田六分四厘四毫九忽，应于本年起科银一分六厘七毫八丝四忽九微一纤八沙三尘五埃二漠(长汀)。
　　雍正十年，里民首垦田二十八亩七分四厘三毫四丝一忽三微一纤八尘三埃三秒五漠(长二十八亩二分二厘六毫九丝六忽，上五分一厘六毫四丝五忽三微一纤八尘二埃三秒五漠)。应于本年起科银七钱九分五厘四丝六忽二微三纤三沙(长七钱三分九厘四丝二忽，上五分六厘四忽二微三纤三沙)。
　　雍正六年，报垦额外溢出官民田一十二亩九分五厘八毫三丝七忽六微六纤(清一十一亩六分三厘八毫一丝一忽，上一亩三分二厘二丝六忽六微六纤)。应于雍正十一年起科银四钱九分三厘九毫四丝三忽七微九纤五沙一尘一埃(清三钱六分二厘八毫五丝七忽六微一沙八尘五埃二秒六漠，上一钱三分一厘八丝六忽一微九纤三沙二尘五埃七秒四漠)。
　　雍正十一年，里民首垦额外溢出民田二十七亩二分五厘七毫，应于本年起科银二两六钱二分七厘一毫六丝六忽八微一尘三埃三秒八漠(归化)。
　　雍正七年，报垦额外溢出民田一十一亩一分九厘一毫，应于雍正十二年起科银三钱四分八厘九毫一丝七忽四微二纤九沙二尘三埃三秒一漠(清流)。
　　雍正十二年，里民首垦田一亩二分，应于雍正十三年起科银一钱一分五厘六毫六丝二忽三纤七沙六尘四埃七秒六漠(归化)。
　　雍正十三年，里民首垦田一顷一十三亩四分九厘六毫六丝五忽七微(归二亩七分七厘九毫六丝五忽，连一顷一十亩七分一厘七毫)。应于本年起科银五两六钱五分三厘八毫五丝七忽五微八纤四沙八尘七埃八秒二漠(归一钱五分九厘四毫七丝六忽三微五沙七埃七秒二漠，连五两四钱九分四厘三毫八丝一忽二微七纤九沙八尘一秒)。
　　雍正九年，里民报垦额外溢出官民田、地六亩一分七厘五毫四丝五忽四微九沙四尘二埃三秒四漠(上三亩四分七厘五毫四丝五忽四微九沙四尘二埃三秒四漠，永二亩七分)。应于乾隆元年起科银三钱三分二厘四毫七丝七忽四微九纤九沙七尘八埃一秒(上一钱五分一厘七毫五忽九微八纤四沙六尘五埃四秒，永一钱八分七毫七丝一忽五微一纤五沙一尘二埃七秒)。
　　乾隆元年，里民首垦田二亩八分二厘九毫三丝七忽五微，应于本年起科银二钱一分四厘三毫六丝九忽九微七纤六沙三尘七埃九秒三漠(连城)。
　　雍正六年，里民报垦额外溢出地、山二亩二分四厘四毫八丝七忽五微，应征于乾隆二年起科银五分二厘九毫二丝六微三纤六沙一尘二秒八漠(上杭)。
　　雍正十一年，里民报垦额外溢出田四亩二分六厘二毫，应于乾隆三年起科银一钱三分九厘三毫八丝二忽一微四纤二沙五尘二埃九秒(清流)。
　　雍正十三年，劝垦额外溢出田共一十二顷九十三亩九分六厘三毫四忽五微五纤四沙九尘四埃(长一顷五亩五分四厘，宁一十八亩一分八厘九毫六丝九忽，清七十三亩三分三厘九毫，归五十一亩九分七厘七毫二忽三微，连五顷九十亩二分八厘二毫，上一顷二十二亩三厘四毫六丝三忽二微五纤四沙九尘四埃，武二十七亩三厘八毫七丝，永三顷五亩五分七厘二毫)。应于乾隆五年起科银共四十九两二钱九分五厘三毫八微五纤九沙六尘四埃七秒四漠(长二两七钱五分三毫六丝一忽四微一纤三沙二尘八埃六秒，宁九钱五分六厘八毫五丝三忽二微七纤二沙一尘六埃一秒九漠，清二两二钱八分三厘四毫七丝四忽五微四纤二沙七秒三漠，归二两七钱八分一厘八毫九丝八忽五微七纤九沙九尘二埃二秒一漠，连二十九两二钱九分三厘二丝一忽五微七纤二沙八尘三埃六秒六漠，上二两八钱七分六厘四丝五忽六微一纤七沙一尘三埃三秒六漠，武九钱八分四厘五丝四忽二微五纤一沙七尘三埃三秒九漠，永七两三钱六分九厘五毫九丝一忽六微一纤五尘六埃六秒)。
　　雍正十三年，劝垦额外溢出地共五顷五十三亩八分五厘七毫四丝七忽一微(长二顷四十二亩四分三厘一毫，归一十七亩七分七厘五毫四丝七忽一微，永三顷六分五厘一毫)。应于乾隆九年起科银一十一两二钱三分一厘四毫四丝一忽三纤四沙七尘一埃八秒一漠(长六两三钱一分七厘七毫二丝六忽六微二纤二沙九尘三埃二秒九漠，归五钱七分六厘七毫二丝一忽五微一纤五沙四尘四埃五秒二漠，永四两三钱三分六厘九毫九丝二忽八微九纤六沙三尘四埃)。
　　乾隆十三年，里民首垦地五亩五分，应于乾隆十三年起科银一钱二分九厘六毫三丝一忽六微二纤七尘九埃四秒五漠(上杭)。
　　以上报垦首垦田、地共二十二顷八十八亩五分八厘三丝三忽三秘三纤四沙一尘九埃六秒九漠。
　　以上升科银共八十五两一钱五分九厘八毫六丝七微三纤六沙五尘四埃六秒一漠。
　　康熙六十年，升科本色米五斗六升六合八勺七抄八圭四粟七粒七黍(长汀)。
　　雍正元年，升科本色米四斗六升二合七勺五撮三圭七粟九粒五黍(上杭)。
　　雍正七年，升科本色米七斗六升五合七勺五抄五撮一粟四粒二黍(长一升三合二勺九抄一撮一圭四粟九粒九黍，武七斗五升二合四勺六抄三撮八圭六粟四粒三黍)。
　　雍正九年，升科本色米五合二勺八抄四撮三圭八粟七粒(长汀)。
　　雍正十年，升科本色米二斗三升二合六勺三抄六撮(长汀)。
　　雍正十一年，升科本色米九合一勺八抄七圭五粟七粒一黍(上杭)。
　　乾隆元年，升科本色米三升三合八勺八抄九撮四圭八粟三粒四黍(上杭)。
　　乾隆二年，升科本色米二升八合六勺八抄三圭二粟二粒五黍(上杭)。
　　乾隆五年，升科本色米五石一升三合四勺七抄八撮五圭八粟五粒二黍九稷(长二石八斗五升四合八勺九抄九撮九圭七粟九稷，上一石五斗五升八合六勺七抄二撮四圭五黍，武五斗九升九合九勺六撮二圭一粟四粒七黍)。
　　乾隆十三年，升科本色米七升二勺五抄三撮八圭一粟七粒二黍。
　　以上共升科本色米七石一斗八升八合七勺三抄四撮五圭九粟三粒八黍九稷。
　　雍正七年，开报田、地溢额升科银一百二两九钱八分二厘三毫七丝六忽三纤二沙一尘(系永定削免项下截扣，留为绅衿优免之项，并无溢额田、地。雍正六年奉文，饬查溢额银米，前令裘树荣详报归公，改作溢额归入起运，一并起解。经前令程芳、周缉敬两次出具并无田、地，即结存案)。
　　以上官民田、地、山实一万三千一百三十五顷六亩四分五厘二毫五丝一忽三微四纤五沙四尘七埃三秒一漠。
　　以上实征银一十万三千九百二十两五钱七分八厘三毫六丝七忽二微八纤一尘六埃二秒八漠。
　　以上实征本色米一万四千六百四十六石一斗一升三合七勺九抄三撮五圭四粟六粒五黍八稷二糠。
　　外匠班银一百一十九两五钱(内除雍正十三年奉文匠班银两，子辰申丑巳酉寅午戌卯未亥十二年，并加闰，共银一千四百三十四两，自十三年为始，分作十二两匀入田粮内征解，递年应征银两，照属县现征钱粮，科算匀征)。长汀年征银一十四两五钱(每粮一两匀征银六毫四丝三忽一微四纤八沙一埃一秒五漠)。宁化年征银一十九两五钱(每粮一两匀征银一厘五丝六忽三微三纤五沙三尘三漠)。清流年征银三十四两五钱(每粮一两匀征银四厘一毫一丝九忽七微八纤七沙八尘九埃四秒八漠)。归化县年征银一十一两(每粮一两匀征银七毫三丝五忽六微九纤七沙二尘二埃五秒二漠)。连城年征银一十二两五钱(每粮一两匀征银一厘一毫八丝六忽四微六沙五尘四埃八秒三漠)。上杭年征银二十二两(每粮一两匀征银一厘七毫二丝九忽三微七纤九沙一尘七埃二漠)。武平年征银三两五钱(每粮一两匀征银四毫二丝五忽一微七纤五沙三埃四秒四漠)。永定年征银二两(每粮一两匀征银二毫三丝七微二纤五沙三尘九埃三秒八漠)。
外附征
　　杂项租税银共五千六百七十六两三钱九分八厘八毫四丝四忽七微九纤七沙六尘三埃九秒一漠(内除乾隆二年奉文，豁免长汀缺额无征樽节纸赎银一十二两；又于乾隆三年奉文，上杭原额河税改归商税，银三千二十二两三钱六分一厘五毫二丝；又乾隆九年归化县被水坍陷，原升科米并续新垦及樽节纸赎缺额豁免无征，共银一十七两三钱二分一厘三毫二丝四忽)。
　　实征银二千六百二十四两七钱一分六厘七微九纤七沙六尘三埃九秒一漠(遇有闰年加征银一两八钱六分二厘八毫五丝)。内：
　　寺租，共银一千七百六十八两九分九厘二毫九丝七忽九微九纤七沙六尘三埃九秒一漠(长四百三十九两二钱七分，宁三百三十两三钱一分九厘，清一百二十五两五分一厘二毫，归一百七十七两一钱六分四厘八毫二丝六微八纤，连三百二两一钱一分五厘六毫八丝八纤九沙六尘八埃一秒，上八十四两五钱二分五厘，武三百八两八钱七分二厘五毫九丝七忽二微二纤七沙九尘五埃八秒一漠，永七钱八分一厘)。
　　酒税，共银二十二两三钱五分三厘八毫(长二两四钱，有闰之年加二钱；清四两八钱，有闰之年加四钱；连二两，有闰之年加一钱六分六厘七毫；上一十二两，有闰之年加一两；永一两一钱五分三厘八毫，有闰之年加九分六厘一毫五丝)。
　　修仓全裁充饷，共银五十五两六钱五厘七毫(长四十一两五钱二分一厘八毫，武一十四两八分三厘九毫)。
　　没官田租银一百八十两二钱六分五厘(武平)。
　　山地租银二两一钱二分五厘(清流)。
　　桥田租税银一十八两八钱(连城)。
　　炉税银三十两(连城)。
　　褒忠祠店租银一十两八分(上杭)。
　　樽节纸赎银共六十二两(府一十四两，宁一十二两，清一十两，连一十两，上一十二两，武一十两，永八两)。
　　原续增升科充饷，共银二十二两四分四厘一毫一丝九忽八微(长一十一两七钱四分八厘六毫，宁五钱五分五毫三丝二忽，上四两三钱八分三厘三毫八丝，武二两九钱二分八厘四丝，永二两四钱三分三厘五毫六丝七忽八微)。
　　续增新垦，共银四百五十三两三钱四分三厘八丝三忽(长二十九两一钱八分八厘九毫三丝九忽，宁三十两四钱四分二厘五毫一丝三忽八微，清二十四两九钱一分一厘，连一百四十一两九钱六分一厘八毫六忽四微，上三十六两三钱四分一厘四毫一丝九忽二微，武四两七钱五分四厘九毫，永一百八十五两七钱四分一厘九毫四忽六微)。
　　雍正七年开报寺租项下零星尾积溢银二两三钱三分四厘(宁化)。
　　乾隆八年奉文加征寺租银二十三两五钱六分四毫六丝九忽一微八纤八沙一埃六秒七漠(连城)。
　　寺租之征，起于明嘉靖四十三年。因军兴多故，巡抚谭纶议就寺在僧存之田，以十分为率，四分给僧焚修(每亩输粮差银八分)，六分入官充饷(每亩输正赋银八分，加输充饷租银一钱二分，一赋一租共岁输银二钱)，光为寺租四六之法。隆庆二年，巡抚涂泽民议将六分入官僧田，照租估亩，亩征银二钱或至四钱。嗣后僧徒告累，增减不一(万历十六年以前奉文减免四分之二，每亩止征银六分，后又量增二分，共征饷银八分)。至万历二十三年，户部据抚臣题覆，僧田每亩定征饷银一钱二分。二十五年，巡抚金学曾议饷，惟二千亩以内者，准依四分焚修例，其多溢以外，每亩征饷银一钱二分。本朝一切因明万历四十八年之旧，四六之征如故。乾隆元年，巡抚卢焯奏称，民间有一田二赋之徭，请将官收租谷归僧，令僧纳粮，免向寺佃追租，部议寺租全归僧收，每亩征粮二钱。连邑招福、同关、北川三寺，寺田每亩原征不及二钱，故照例画一征收，加征入额。
　　削免额银四千五百五十九两六钱七分六厘二毫四丝(长三百四十三两五钱三分六厘，宁四百五十九两二分七厘三毫，清八百六十八两七分六厘八毫，归五百三十五两四钱三分二厘三毫，连五百一十三两四钱四分七厘，上七百八十四两六钱一分四厘七毫二丝，武二百八十六两七钱七厘四毫，永七百六十八两八钱三分四厘七毫二丝)。
　　匀贴颜料不敷正价银五百七十六两五钱八分二厘五毫二丝一忽二微五纤(长二百三十二两八钱五分六厘八毫九丝二忽三微一纤二沙五尘，宁八十二两九钱二分九厘四毫七丝四忽，清八十二两九钱二分九厘四毫七丝四忽，归五十四两一钱七分一厘九毫一丝八忽四微四纤三沙七尘五埃，连四十二两九钱六分一厘七毫四丝六忽二微五纤，上五十七两三钱九分九厘七丝三忽八微五纤六沙七尘五埃，武三十九两五钱三分八厘八毫三丝七忽六微六纤八沙二尘五埃，永三十七两九钱二分八厘三毫八丝六忽八微七纤五沙)。
附征汀军厅原征汀州卫
　　原额屯田七十三顷一十七亩八分四厘七毫，编征本色折价折色米一千三百一十六石，共征银六百三十五两九钱七分二厘五毫三丝(内除乾隆元年改归江西信丰县屯田五十九顷七十一亩四分五厘二毫六丝四忽，共征银五百二两四钱五分五厘六毫；又割归建安、建阳、崇安三县征解田共八十二亩七厘五毫四丝七忽一微六纤九沙八尘一埃一秒，共征银八两七钱)。实存屯田一十二顷六十四亩三分一厘八毫八丝八忽八微三纤一尘八埃八秒五漠。实征银一百二十四两八钱一分六厘九毫三丝(内宁化征银七十六两八钱六厘九毫三丝，清流征银九两一分，上杭征银三十九两)。
　　武平所
　　原额屯田地九顷七十一亩七分二厘，内折色田一顷六十一亩七分二厘(每亩科米二斗八升四合四勺四抄二撮二圭四粟五粒八黍；原编折色米四十六石，每石征银六钱五分二厘五毫三纤四沙七尘八埃二秒六漠)。共征银三十两一分五厘一忽六微。
　　本色田八顷一十亩(每亩征本色米二斗)，共征本色米一百六十二石(乾隆元年奉文将银米均改归江西会昌县征解)。
　　起运府属额征地丁正附等银共一十三万五千九百一十七两一钱二分九厘八毫七丝七忽六纤五沙六尘四埃五秒六漠(内：府一十四两，长二万八千七百六十两五钱二分八厘八丝四忽六微八纤五沙五尘一埃七秒一漠，宁二万三千八百八十二两一钱六分七厘九毫一丝九忽六微七纤九沙一尘八埃五漠，清一万一千一百六十三两八分八厘七毫三丝九忽七微四纤二尘二秒五漠，归一万八千五百二十三两三钱八分五厘一毫一忽九微一纤二尘三埃三秒一漠，连一万四千三百九十六两四钱八分七厘八毫九丝九忽八微七纤五沙四尘九埃五秒三漠，上一万六千八百八两一钱二分六厘四毫五丝五微六纤五沙一尘六埃七秒二漠，武一万一千九十二两三钱七分二厘八毫三丝九忽四微六纤五沙六尘一埃一秒四漠，永一万一千八百七十六两九钱七分二厘八毫四丝一忽一微四纤四沙二尘三埃八秒五漠)。
　　实征起运银一十一万七千二百九十八两八钱三分二厘五毫三丝一忽六纤五沙六尘四埃五秒六漠(内：府一十四两，长二万三千八百六十九两五钱六分九厘一毫二丝二忽六微八纤五沙五尘一埃七秒一漠，宁二万一千一十五两九分六厘五毫七丝八忽六微七纤九沙一尘八埃五漠，清八千七百九十一两四钱九分一厘二毫一丝八忽七微四纤二尘二秒五漠，归一万六千八百二十三两九钱四厘二毫四丝八忽七微一纤二尘三埃三秒一漠，连一万二千八百七十一两五钱二分三厘七毫二丝八忽八微七纤五沙四尘九埃五秒三漠，上一万四千四百零五两七钱五分九厘一丝五微六纤五沙一尘六埃七秒二漠，武九千五百七十八两一钱二分一厘三毫五丝四微六纤五沙六尘一埃一秒四漠，永九千九百二十九两三钱六分七厘二毫七丝二忽三微四纤四沙二尘三埃八秒五漠)。内：户、礼、工三部银四万二千三百八十四两四钱一分七厘四丝九忽五微九纤四沙五尘七埃(长一万一千七十九两二钱九分二厘七毫八忽七微三沙九尘二埃，宁七千八百六十四两六钱二分二厘四丝五忽八微一纤七沙，清一千八十七两三钱七分七毫九丝二忽三微一沙七尘二埃二秒八漠，归五千四百四十二两三钱六分四厘七毫二丝七忽九纤五沙二埃四秒八漠，连四千六百八两三钱七分三厘五丝二忽二纤五沙七尘三埃八秒八漠，上五千四百两零一钱二分八厘九毫四丝九微八纤一沙九尘五埃八秒一漠，武三千七百六十九两九钱二分九厘四毫七丝四忽八微六纤二沙，永三千一百三十二两三钱三分五厘三毫七丝八微七沙二尘五秒五漠)。
　　按明制，有金花、颜料、蜡茶、药味、缎匹、课铁、翎鳔、胖袄等项物料之征，折价解京。因有加平、滴珠、水脚、铺垫各费，就田亩匀派。后俱归入一条鞭统征分解，嗣有新增物料亦就田匀征。故田有料增之名。所谓金花者，明初折粮银两俱解南京户部，供武臣俸禄、各边缓急之用。颜料，系办解樟脑、青黛等项，御史沈灼题请改折解礼部。翠花、翎毛、杂皮等项，折价解工部新增各料内。顺治十三年，奉文于通省田米内匀派，每石米增颜料价银七厘六丝九忽六微六纤六沙八尘，增茶蜡银三厘七丝一忽四纤三沙六尘二埃四秒，增课铁正价银三厘二毫三丝七忽三微三纤三沙六尘八埃七秒，增蔴铁翎鳔银一毫四丝九忽三微八纤九沙九尘二埃，增螺壳银二毫二丝五忽九微二纤九沙五尘六埃，增弓改牛角并弦箭银九分七厘八毫七丝七忽三微六沙五尘二埃三沙，增军器盔刀甲银三分七厘七丝五忽四微六纤一沙九尘一埃五秒，增胖袄裤鞋银三厘四毫八丝九忽六微二纤二沙四尘八埃三秒。又康熙十八年，奉文办解本色银硃、腻硃等料。二十五年，新增本色乌梅、五倍子等料。二十六年，加增锡蜡、紫草俱于颜料款内动支。委官办解，不敷正价于削免款内拨给。康熙三十七年，奉文停解本色锡斤价银，归入充饷。另香料一项，系康熙六年奉文动正供办解。
　　本色办解颜料脚价铺垫并匀贴不敷正价，共银一千一百六十两八分七毫一丝二忽七微八纤九沙(长七百一十一两二钱一分四厘六毫三丝四忽五微八纤五尘，宁一百零三两四钱八分二厘三丝八微四纤，清三十五两九钱二分一毫四丝一忽九微一纤三沙七尘五埃，归六十七两六钱一分六厘七毫九丝一忽九微六纤三沙七尘五埃，连五十三两六钱九厘五毫三丝七忽八微一纤，上九十一两四钱六分六厘六毫一忽一微二纤六沙七尘五埃，武四十九两三钱四分八厘二毫二丝四忽六微四纤六沙二尘五埃，永四十七两四钱二分二厘七毫四丝九忽九微八沙)。
　　裁扣解部并节年续裁，共银一万二千九百三两四钱四分四厘七毫一丝一忽九微六纤四沙七尘六埃。
附历年裁扣各款
　　康熙十七年奉裁：抵解无征绫丝棉银二钱七分六厘(长六分，永二钱一分六厘)。
　　料剩拨抵修城银三百二十六两一钱三分一厘九毫五丝二忽一微八纤(长八十一两一钱一分八毫一丝一忽七微三纤八沙，清七两三分三厘八毫七丝三忽九微三纤，连一百三十一两六钱二分二厘一毫九忽二微八纤七沙，永一百六两三钱六分五厘六毫五丝七忽二微二纤五沙)。
　　料剩拨抵买办硝磺火药银三百三十八两三钱四分七厘二丝八忽四纤六沙二埃(宁三十四两二钱七分三厘七毫六丝五微一纤八沙七尘六埃，归六十两九钱九分五厘八毫五丝八忽九微一沙，连四十九两八钱七分三毫五丝一忽五微四沙二尘六埃，上一百一十五两九钱八厘九毫八忽九微一纤，武七十七两二钱九分八厘一毫四丝八忽二微一纤二沙)。
　　料剩拨抵修船银五十七两七钱二分九厘五毫七丝四微八纤八沙七尘四埃(连城)。
　　司库盐钞银一百五十四两五分一厘二毫八丝四忽四微(归七十五两二分四厘五毫一丝六忽八微，连七十九两二分六厘七毫六丝七忽六微)。
　　驿站拨作武举三场供应银五百两(连三百两，武二百两)。
　　以上系支应项下。
　　顺治十八年奉裁，按院蔬菜烛炭银六两二钱(上杭)。
　　按院心红纸张银四两二钱三分六厘六毫六丝六忽四微(永定)。
　　按院舍人工食银一十四两二钱五分九厘九毫九丝九忽六微(清、归、连三县各四两七钱五分三厘三毫三丝三忽二微)。
　　康熙六年奉裁，右布政心红纸张银二十四两六钱六厘(长一十二两三钱四分四厘，武一十二两二钱六分二厘)。
　　康熙十七年奉裁，按察使心红纸张银三两六钱四分五厘(长汀)。
　　按察使修监刑具银一十四两五钱四分(上杭)。
　　顺治十六年奉裁，漳南道匀闰俸银一两二钱(清流)。分巡漳海道匀闰俸银二钱三分一厘八毫六丝六忽八微(宁化)。
　　康熙元年奉裁，分巡漳南道吏书一十二名工食银七十四两四钱(长二名，清、归、连、永各一名，上、武各三名，每名工食六两二钱)；分巡漳海道吏书四名工食银二十四两八钱(宁化)。
　　康熙二年奉裁，漳海道俸银六两九钱五分六厘(宁化)。
　　康熙二年奉裁，分巡漳南道俸银三十六两(清流)。心红纸张银五十两(长三十两六钱五分，清一十八两三钱九分，武九钱六分)。轿伞夫七名工食银四十三两四钱(长汀)。快手一十名工食银六十二两(武平)。门子四名、快手二名、皂隶一十二名、听事一名、铺兵二名，共二十一名工食银一百三十两二钱(上杭)。
　　顺治十六年奉裁，本府知府匀闰俸银三两五钱(长汀)。
　　康熙元年奉裁，本府吏书二十四名、库书一名、预备仓书手一名，共工食银一百六十七两四钱(长二十四两八钱，宁八十六两八钱，上五十五两八钱)。
　　康熙十七年奉裁，本府知府心红纸张银五十两，修理刑具银二十两(俱宁化)。灯夫四名工食银二十四两八钱(归化，康熙二十二年复奉留给，又于雍正五年奉文裁汰)。马快草料银一百一十两六钱(连城，康熙二十二年复奉留给，又于雍正七年奉文裁汰)。
　　顺治十六年奉裁，本府同知匀闰俸银二两六钱六分六厘六毫六丝六忽四微(长一两八钱一分八厘五毫三丝三忽二微，宁八钱四分八厘一毫三丝三忽二微)。
　　康熙元年奉裁，本府同知书办六名工食银三十七两三钱(宁化一名六两二钱，归化五名三十一两)。
　　康熙十七年奉裁，本府同知心红纸张银二十两(归化)。灯夫二名工食银一十二两四钱(上杭，康熙二十一年复奉留给，又于雍正五年裁汰)。
　　顺治十六年奉裁，本府理刑推官匀闰俸银一两五钱(长九钱一分六厘三毫三丝三忽二微，归五钱八分三厘六毫六丝六忽八微)。
　　康熙元年奉裁，本府推官书办八名工食银四十九两六钱(归化五名三十一两，武平三名一十八两六钱)。
　　康熙六年奉裁，本府推官俸银四十五两(长二十七两四钱九分，归一十七两五钱一分)。心红纸张银二十两(长汀)。门子二名、步快八名，共工食银六十二两(长汀)。皂隶一十二名工食银七十四两四钱(长一十八两六钱，归五十五两八钱)。轿伞扇夫七名工食银四十三两四钱(宁化)。灯夫二名工食银一十二两四钱(连城)。
　　顺治十六年奉裁，本府经历匀闰俸银一两三钱三分三厘三毫三丝三忽二微(长八钱六厘七毫三丝三忽三微，宁五钱二分六厘六毫)。
　　康熙元年奉裁，经历书手一名工食银六两二钱(归化)。
　　顺治十六年奉裁，本府照磨匀闰俸银一两五分六毫六钱六忽四微(长六钱五分六毫六丝六忽四微，武四钱)。
　　康熙元年奉裁，照磨书手一名工食银六两二钱(归化)。
　　康熙十七年奉裁，照磨俸银二十一两五钱二分(长一十九两五钱二分，武一十二两)。门子二名工食银六两二钱(长汀)。皂隶四名工食银二十四两八钱(归六两二钱，上一十八两六钱)。马夫一名工食银六两二钱(宁化。俱二十二年奉复留给，又于雍正四年复裁)。
　　顺治十六年奉裁，本府司狱匀闰俸银一两五分六毫六丝六忽四微(长六钱五分六毫六丝六忽四微，武四钱)。
　　康熙元年奉裁，司狱书手一名工食银六两二钱(清流)。
　　顺治十六年奉裁，本府仓大使匀闰俸银一两五分六厘六毫六丝六忽四微(长六钱五分六毫六丝六忽四微，武八钱)。
　　康熙十七年奉裁，仓大使俸银三十一两五钱二分(长一十九两五钱二分，武一十二两)。皂隶二名工食银一十二两四钱(清流)。
　　顺治十六年奉裁，本府儒学教授一员、训导二员匀闰俸银三两一钱五分一厘九毫九丝九忽二微(长一两九钱五分一厘九毫九丝九忽二微，连四钱，武八钱)。
　　康熙元年奉裁，学书一名工食银六两二钱(长汀)。
　　康熙四年奉裁，儒学训导二员俸银六十三两四分(长三十九两四分，武二十四两。乾隆元年奉文，留给训导一员俸银四十两，又加给教授俸银一十三两四钱八分。实裁银九两五钱八分)。喂马草料银三十七两二钱(长汀。康熙四年，裁银二十四两八钱，康熙十七年，裁银一十二两四钱)。斋夫三名、门子三名工食银三十七两二钱(长十二两四钱，宁二十四两八钱)。
　　顺治十六年奉裁，属县匀闰俸银一十二两(八县各一两五钱)；县丞匀闰俸银三两九钱九分九厘九毫九丝九忽六微(长、宁、上三县县丞各一两三钱三分三厘三毫三丝三忽二微)；属县典史匀闰俸银共八两四钱五厘三毫三丝一忽二微(八县各一两五分六毫六丝六忽四微)。属县巡检十员匀闰银共一十两五钱六厘六毫六丝四忽(长古城寨，宁安远寨，清铁石矶，归夏阳，连北团寨，武永平、象洞，永兴化乡、三层岭、太平司，各一两五分六毫六丝、六忽、四微)；属县驿丞四员俸及匀闰银一百三十两二钱八分二厘六毫六丝五忽六微(长临汀驿，清九龙驿，归明溪驿，上平西驿，各三十二两五钱七分六毫六丝六忽四微)。又驿丞三员匀闰俸银三两一钱五分一厘九毫九丝九忽二微(长馆前驿，宁石牛驿，清玉华驿，各一两五分六毫六丝六忽四微)。驿丞书手四名、皂隶八名工食银共七十四两四钱(长三名，清三名，归三名，上三名，各一十八两六钱)。
　　康熙元年奉裁，属县书办九十六名、库书八名、仓书八名，工食银共六百九十四两四钱(八县各八十六两八钱)。属县县丞书手三名共工食银一十八两六钱(长、宁、上各六两二钱)。典史书手八名共工食银四十九两六钱(八县各六两二钱)。巡检书手十名共工食银六十二两(武一十二两四钱，永一十八两六钱，长、宁、清、归、连各六两二钱)。驿丞书手三名共工食银一十八两六钱。学书八名共工食银四十九两六钱(八县各六两二钱)。
　　康熙四年奉裁，属县儒学斋夫二十四名、门子十六名，工食银共二百四十八两(八县各三丁一两)。
　　喂马草料银共九十九两二钱(八县各一十二两四钱)。
　　康熙十七年奉裁，属县心红纸张银一百六十两(八县各二十两)。修理仓监银一百六十两(八县各二十两)。灯夫三十二名工食银一百九十八两四钱(八县各二十四两八钱。康熙二十二年复奉留给，又于雍正五年奉文裁汰)。马快草料银七百一十四两二钱四分(八县各八十九两二钱八分)。儒学喂马草料银九十九两二钱(八县各一十二两四钱)。
　　以上俱经费项下。
　　外，顺治十六年奉裁，儒学教谕匀闰俸银共八两四钱五厘三毫三丝一忽二微(八县各一两五分六毫六丝六忽四微。乾隆元年奉文，加给教谕俸银各八两四钱八分)。
　　顺治十六年奉裁，训导匀闰银共八两四钱五厘三毫三丝一忽二微，康熙四年奉裁，训导俸银二百五十二两一钱六分(俸并匀闰银八县各裁三十二两五钱七分六厘六毫六丝六忽四微。乾隆元年奉文，加给训导俸银四十两，八县共加给银三百二十两)。
　　康熙十七年奉裁，各驿膳夫、膳马、廪粮等银及留县雇募夫马等银共一千三百六十两(内：长临、汀馆前二驿三百三十四两八钱，宁石牛驿二百二两一钱二分，清玉华、九龙二驿二百一十三两二钱八分，归明溪驿七十四两四钱，连留县雇募夫马银九十三两九钱六分，上平西驿一百六十八两六钱四分，武雇募夫马银一百二十四两，永一百四十八两八钱)。
　　此系驿站项下。
　　康熙五年奉裁，按院考校生员试卷等银三十二两六钱九分五毫六丝五忽(长七两五分五厘五毫五丝，宁六两六钱六分六厘七毫，清二两九钱一分三厘三毫，归二两一钱六分六厘七毫，连二两六钱六分二厘二毫一丝五忽，上三两四钱五分三厘九毫，武五两二厘二毫，永二两七钱七分)。
　　康熙十七年奉裁，布政司表夫银八两二钱八分五厘(长三两七钱五分，宁、清各二两二钱六分七厘五毫)。护表夫银一十二两五钱(宁化)。库用巡风火把等银六十四两五分(宁、清、归各二十一两三钱五分)。按察使司护表夫银五两(长、清、归、上各一两二钱五分)。提学道岁考生员试卷茶饼银五十两四钱五分二厘八毫六丝七忽五微(长九两二钱八厘，宁九两二钱六厘八丝五忽，清五两二钱六分一厘四毫五丝七忽五微，归三两六钱一分三厘一毫一丝，连五两八钱四厘八毫，上七两六钱七分三厘，武四两八钱七分九厘八毫五丝，永四两八钱六厘五毫六丝五忽)。本府进表合用绫袱银八两八钱五分六厘九毫七丝(长二两九分一厘七毫；宁二两五钱一分四丝五忽，清、归各一两二钱五分五厘二丝五忽，连八钱三分六厘六毫七丝五忽，上九钱八厘五毫)。造报朝觐须知、宪纲等册银一十两六钱九分四厘二毫七丝一忽六微(长二两四钱三分六毫三丝三忽三微，宁二两九钱一分六厘六毫七丝，清、归各一两四钱五分八厘三毫三丝四忽，连、武各九钱七分二厘二毫三丝三忽四微，永四钱八分五厘八毫)。季考府学生员试卷茶饼赏纸银七十一两五钱(长一十一两六钱二分五厘，宁一十八两七钱五分，清、归各九两三钱七分五厘，连、上、武各六两二钱五分，永三两一钱二分五厘)。新官到任祭品并公宴银四两六钱七厘二毫三丝七忽(长二两一钱三分六厘五毫三丝，宁一两六钱，武八钱二分七厘七毫七忽)。府学岁贡生员往京并陪贡往省盘缠银七十四两(长一十三两四钱三分七厘五毫，宁一十九两一钱二分五厘，清九两五钱六分二厘五毫，归九两五钱六分二厘五毫，连、上、武各六两三钱七分五厘，永三两一钱八分七厘五毫)。属县造报朝觐须知、宪纲等册绫袱银五十两一钱七分三厘三丝五忽(长八两三钱三分三厘三毫，宁一十七两六钱七分三厘，清五两，归四两一钱六分六厘六毫六丝七忽，连三两三钱三分三厘四毫，上五两，武、永各三两三钱三分三厘三毫三丝四忽)。新官到任祭品并公宴银一十两九钱二分四厘七毫一丝三忽三微(长、清、归、上各一两四钱五分二厘七毫，宁一两四钱五分五厘七毫，连一两四钱五分三厘七毫，武一两三钱五分一厘八毫一丝三忽三微，永八钱五分二厘七毫)。鞭春春牛芒神春花等银三十五两四钱六分(长一十二两四钱六分，宁、归、连、上各三两，清六两，武、永各二两五钱)。季考县学生员试卷茶饼赏纸银一百二十一两四钱四分(长二十一两六钱，宁、归、连各一十五两，清一十六两，上一十七两，武一十一两八钱四分，永一十两)。考试生儒进学花红等银一十六两二钱八分(长五两四钱四分，宁、清各一两七钱，上二两，归、连、武、永各一两三钱六分)。庆贺花币吊祭银二十五两(长二十两，归五两)。上司巡历经过合用心红纸札等银七十两七钱四分六厘(长、永各一十两，归、上各一十五两，清一十二两二钱，连八两四钱四分六厘)。雇募河船答应上司道往赣州银二十二两九钱一分(长一十两四钱一分，清、归各三两一钱二分五厘，宁六两二钱五分)。答应司道取用卷箱等项银二两二钱(长汀)。管解军黄二册杠索盘缠等银四十三两四钱六分(长五两八钱六分，宁八两一钱八分，清八两一钱，归三两七钱五分，连四两九钱二分，上三两七钱五分，武三两六钱，永五两三钱)。县学岁贡生员往京盘缠旗扁银二百八十三两五钱(长、宁、清、连、永各三十八两二钱五分，归、上、武各三十两七钱五分)。
　　康熙二十一年，复奉留给，又于二十六年复裁，每县各留给银一两二钱五分，实裁银二百七十三两五钱。科举府县学生员盘缠银一百三十九两五钱九分八厘七毫四忽八微(长二十两七钱四分三厘七毫一丝，宁一十四两六钱二分五厘三毫，清一十一两六钱四分五厘七毫，归一十六两五钱三分八厘六毫六丝六忽，连三十两一钱三分四厘二毫二丝八忽八微，上二十一两七钱四厘，武一十一两九分六厘，永一十三两一钱一分一厘一毫)。此款顺治十五年裁半，康熙十七年全裁。致祭文公祠银六两(长汀)。新桥、河田、长桥、百步四渡渡夫四名银八两(长汀)。临汀驿馆夫三名银一十六两二钱(长汀)。馆前驿馆夫二名银七两二钱(长汀。三十二年复留，雍正五十年裁汰)。石牛驿馆夫一名银六两(宁化)。陈埠岗渡夫一名银七钱五分(宁化)。铁石、南北、镇雄、三门渡夫四名银七两三钱(清流)。杨坊、上庄、朋口、连安四渡渡夫四名银五两(连城)。水西、涧头、水浦、潭头、张滩五渡渡夫十名银二十五两(上杭)。平西驿馆夫二名工食银七两二钱(上杭)。梅溪、长堤、南蛇三渡渡夫三名银四两五钱(上杭)。阳明渡夫二名银三两六钱(上杭)。丰稔、南山渡夫二名银三两四钱(永定)。新寨渡夫一名银一两二钱(永定)。罗滩渡夫银一两(永定)。新四滩渡夫银九钱(永定)。往来使客下程等银四两三钱六分八厘三毫(宁化)。院司道府厅修理衙门银七两五钱(清流)。九龙、玉华二驿馆夫四名银一十四两四钱(清流)。此款二十二年复留，雍正五年裁汰。加编贡生盘缠银八两七钱五分(连城)。考试县学生儒试卷茶饼银四两八分(连、武、永各一两三钱六分)。正陪贡往省盘缠银一十三两五钱(归、上、武各四两五钱)。两院助府县学贡生盘缠银九两(上、武各三两)。明溪驿馆夫银六两(归化)。本县应朝杠夫盘缠银一十二两六钱六分六厘(永定)。恤刑心纸供应银二十七两一钱二分八厘五毫三丝(宁八两，归一十二两，武五两二钱四分五厘一毫五丝，永一两八钱八分三厘三毫八丝)。此款系康熙九年奉裁。
　　以上俱支发项下。
　　按裁扣，年有增减，以上乃原编奉裁，今载入垦书之项，其顺治十六年以前奉裁之款尚多，未入全书，故不载入。
　　额编正附征，裁扣兵饷，溢额樽节纸赎等项，共银五万三千三百二十八两九分八厘五丝二忽二微五纤一尘一秒四漠(府一十四两，长九千四十六两三钱五分四厘五毫五丝七忽三微四纤二沙九尘七埃，宁一万四百六十二两八钱九分六厘一丝六忽一微一纤五沙二尘五埃八秒六漠，清五千一百三十二两四钱四分七厘四毫九丝五忽二微二纤七沙，归八千七百七十五两九钱三分三厘六微五纤二尘三埃三秒七漠，连五千六百五十三两四钱九厘二毫九忽九微七纤六尘八埃一秒，上六千二十七两八厘六丝七忽八微五纤七沙，武三千六百五十九两七钱九毫七丝四微九纤四沙九尘五埃八秒一漠，永四千五百五十六两三钱四分八厘七毫三丝六忽五微八纤二沙)。
　　编审溢出丁口银二两六分三厘九毫七丝八忽七微三纤四沙二尘(长汀)
　　额外各年里民报垦升科银共二十四两五钱二厘四毫八丝七忽二微一纤一沙三尘八埃六秒一漠(长二两五钱九分八厘二毫八丝三忽九微三纤九沙七尘一埃三秒二漠，清八钱五分一厘一毫五丝七忽一微七纤三沙六尘一埃四秒七漠，归一十两一钱七分四厘二毫六丝六忽六微四沙八尘五埃六秒三漠，连五两七钱八厘七毫五丝一忽二微五纤六沙一尘八埃三漠，上三两七钱五分四厘六毫七丝六微二纤三沙三尘二埃八秒二漠，武一两二钱三分五厘五毫八丝六忽九纤八沙六尘六埃九秒四漠，永九钱八分七毫七丝一忽五微一纤五沙一尘二埃七秒)。
　　雍正十三年，册报劝垦，应于乾隆庚申年起科，银四十九两二钱九分五厘三毫八微五纤九沙六尘四埃七秒四漠(长二两七钱五分三毫六丝一忽四微一纤三沙二尘八埃六秒，宁九钱五分六厘八毫五丝三忽二微七纤二沙一尘六埃一秒九漠，清二两二钱八分三厘四毫七丝四忽五微四纤二沙七秒三漠，归二两七钱八分一厘八毫九丝八忽五微七纤九沙九尘二埃二秒一漠，连二十九两二钱九分三厘二丝一忽五微七纤二沙八尘三埃六秒六漠，上二两八钱七分六厘四丝五忽六微一纤七沙一尘三埃三秒六漠，武九钱八分四厘五丝四忽二微三纤一沙七尘三埃三秒九漠，永七两二钱六分九厘五毫九丝一忽六微一纤五尘六埃六秒)。
　　雍正十三年劝垦，应于乾隆甲子年起科，银一十一两二钱三分一厘四毫四丝一忽三纤四沙七尘一埃八秒一漠(长六两三钱一分七厘七毫二丝六忽六微二纤二沙九尘三埃二秒九漠，归五钱七分六厘七毫二丝一忽五微一纤五沙四尘四埃五秒二漠，永四两三钱三分六厘九毫九丝二忽八微九纤六沙三尘四埃)。
　　乾隆十二年，首垦额外溢出田，应于本年起科，银一钱二分九厘六毫三丝一忽六微二纤七尘九埃四秒五漠(上杭)。
　　绅衿削免银四千五百五十九两六钱七分六厘二毫四丝(长三百四十三两五钱三分六厘，宁四百五十九两二分七厘三毫，清八百六十八两七分六厘八毫，归五百三十五两四钱三分二厘三毫，连五百一十三两四钱四分七厘，上七百八十四两六钱一分四厘七毫二丝，武二百八十六两七钱七厘四毫，永七百六十八两八钱三分四厘七毫二丝)。
　　按削免一款缘明制，绅衿吏承例有优免，自三十石三十丁以至一石一丁，视职秩以定优免之数，岁有增减，年额不同。
　　本朝顺治十四年，令绅衿止免本身丁徭，其田地与民一体当差。当时，未将原编差徭若干匀入纲丁、纲田，将差丁、差田减征。乃另增削免一款，作为定额，奉行之不善，今已难挽。盖田条鞭所误也。
　　屯丁银一十二两三钱九分二厘一毫二忽三微一纤六沙三尘一秒八漠(宁六两一钱五分九厘八毫三丝七忽九微六纤六沙，清九钱四分五厘八毫九忽三微二纤二沙，上五两二钱八分六厘四毫五丝五忽二纤八沙三尘一秒八漠)。
　　新裁站银一千三百六十两(长三百三十四两八钱，宁二百二两一钱二分，清二百一十三两二钱八分，归七十四两四钱，连九十三两九钱六分，上一百六十八两六钱四分，武一百二十四两，永一百四十八两)。
　　新裁民壮工食银一千三百七十六两四钱(长一百二十四两，宁一百六十一两二钱，清一百八十六两，归、连、武、永各一百六十八两，上一百六十一两二钱)。
　　匠班匀入田粮内征解银一百一十九两五钱(长一十四两五钱，宁一十九两五钱，清三十四两五钱，归一十一两，连一十二两五钱，上二十二两，武三两五钱，永二两)。
　存留
　　府属额征存留银一万八千六百一十八两二钱九分七厘三毫四丝六忽(内：长四千二百九十两九钱五分八厘九毫六丝一忽，宁二千八百六十七两零七分一厘二毫四丝一忽，清二千三百七十一两五钱九分七厘五毫二丝一忽，归一千六百九十九两四钱八分八毫五丝三忽二微，连一千五百二十四两九钱六分四厘一毫七丝一忽，上二千四百零二两三钱六分七厘四毫四丝，武一千五百一十四两三钱五分一厘四毫八丝九忽，永一千九百四十七两六钱零五厘五毫六丝八忽八微)。

秋粮米
　　府属厅县峰市县丞共征本色秋粮米一万四千六百四十六石一斗一升四合五勺七抄八撮二圭六粟一黍二稷二糠(汀军厅征八千二百三十一石九斗一升七合一勺三抄九撮七圭四粟八粒四黍六稷三糠，上杭县征三千五百三石二升三合八勺七抄九圭七粟二粒九黍二稷九糠，峰市县丞征九十三石三升八合三抄四撮四圭五粟九粒八黍，武平县征二千八百一十八石一斗三升五合五勺三抄三撮七粟八粒九黍三稷)。内：一拨兑留给汀州镇标三菅兵米一万一百一十九石六斗，一拨解省粮米四千五百二十六石五斗一升四合五勺七抄八撮二圭六粟一黍二稷二糠。
耗羡
　　府属各县共征耗羡平余，银一万八千一十二两四钱四分二厘一丝九忽一微七沙四尘三埃三秒五漠。内：
　　原派起运一分水脚银一千二百七两八钱七分八厘二丝六忽四纤八沙一尘八埃五秒四漠。
　　原派解司公费银六千七百五十四两八钱四分二厘三毫九丝八忽五纤九沙二尘四埃八秒一漠(此原派应解之数。乾隆十七年水脚奉裁，应归入此款内汇解充公)。
　　原派道、府、厅、县佐杂养廉银一万零九两七钱二分一厘五毫九丝五忽(汀漳道四百二十九两七钱二分一厘五毫九丝五忽，本府一千八百两，同知五百两，长汀、宁化各一千两，上杭、连城各八百两，清流、归化、武平、永定各六百两，泉上、峰市二县丞各一百六十两，府经历、司狱各四十两，长汀县丞四十两，长、宁、清、归、连、上、武、永典史共八员各四十两，巡检十一员各四十两，驿丞二员各四十两)。
　　明制田地、山荡皆科米，定则有官米、民米之分，官米每斗加耗三合五勺，民米每斗加耗七合，以为预备仓厫折耗继入正额支销。迨后各仓民米每正耗米一石，又增耗米五升，亦作正额支销。万历七年，都御史庞尚鹏行一条鞭之法，将正耗米统计入额，同四差编征银两，于是鼠耗之外复有火耗之征，每正银一两，折算九钱，将耗余以为各项使费及上司年节规礼。雍正六年，山西巡抚诺敏；雍正七年，河东总督田文镜，以有司重耗殃民，奏请定额提解归公，酌给各官养廉，闽省于雍正七年定额，布政潘体丰详定各州县额征地丁粮米，均取加一火耗，每两外计并封一分、平余一分归入正额，以一分为起运水脚，余为公费养廉。乾隆十七年，奏准部咨以起解钱粮夫船脚费，各省章程案内向无动支造报，径行删除。并令将乾隆十三、十四、十五等年用过水脚银两，着落赔补，未悉并封、平余二分，亦各省所未核计者，故各省不报销水脚。而闽省派支也，仰蒙恩旨免其赔补。圣恩宽大，安得持筹者将赋役原委上达九重，并耗羡而除之，岂非斯民之大幸乎？
榷政
　　宋光宗绍熙间，上杭运漳盐十船，船六十箩，官给纲本至漳买之。宁宗嘉定六年，知州赵崇模请改运潮盐。理宗绍定五年，知州李华申请以杭、潮接壤，私贩旁午，艰于发卖，每年止就潮州潭口场买三纲，每纲千七百斤。长汀等县自潭口纳税至上杭者，县官检核方至州交纳，纲十船共四百箩，箩二十贯，内取箩头(四百八十一贯九百三十四文，钱会各半)，以赡学。
　　元无考。
　　明洪武间，递年有商课之钞。成化二年，御史朱贤、巡道牟俸等以杭城隘不足居军，命邑令胡钺拓而大之。邑听选监生温祐在京上言，请暂抽河税，以城工竣而罢(每盐船税一钱五分，铁二分，鱼一分，委阴阳学员同老人轮收之)。既竣之后，又以城武平、永定及新建衙署皆，收河税，因循未寝。正德四年，镇守太监梁某尽以所税输京。十一年，漳州大帽山丹竹楼山寇倡乱，虔抚王守仁驻镇，改题前税为兵饷，以前司税之员多弊，改令本府委官稽之。嘉靖元年，巡道王俊民立法，凡商船不论所载多寡，给之以票，抵府卖者为长船，至府税课司交之；止于县者为短船，在县收之。十七年，知县伍笾请每船给票，其长短之数，随所至之地核之，由是税额加增。每盐一船抽银二钱八分，每货一船抽银一钱一分五厘，岁无定额，以船之多寡定税之盈亏，每年多者约可得四五千两。内：解武平营兵饷银一千三百五十三两九钱五分，守道家健工食并扣充饷银二百一十六两，分巡道阅操犒赏银八十两，启闭城门、放铳硝磺银八两四钱，有闰年加七钱，誊造循环纸张工食银十两八钱八分，布政司溢额银二百一十两六钱一分一厘五毫二丝，虔院盐饷银三十六两。万历二十七年，遣内监高寀入闽抽税，又于前项税银内每年割解京银一千二百两，监费二百五十七两八钱。四十二年，撤回内珰；前银起解布政司充饷。崇祯八年，本府新设威远营，议于前税内动支银七百四十四两，有闰年加银六十二两，备本营兵食。其抽税官员，议归本县正官董之。裁税官心红、每年议解银四百两，以佐岩前营兵食。又解京助饷银二千两。十七年，知县罗万藻议留为新兵月饷。
　　本朝顺治五年，原编河税银三千二十二两三钱六分一厘五毫二丝，归入地丁额内，解布政司。其盈余银年约三千余两，另批解司充公。雍正五、六年间，清查关税，督抚委员监收，经布政使潘体丰详请，除正额外，以雍正六年所收盈余五千九百三十一两六钱一分九毫九丝七忽九微二纤四沙，作为盈余定额，照数征解。乾隆三年，奉文原征河税改归商税款内造报，每年比较盈缺，着落追赔。
　　原解监河税银一千二百两。
　　监费银二百五十七两八钱。
　　武平营河税银一千三百五十三两九钱五分。
　　溢额河税银二百一十两六钱一分一厘五毫二丝。以上共正额银三千二十二两三钱六分一厘五毫二丝，外盈余银六千七十两有奇，年无定额。
杂　税
　　长汀县原额京果、通盐、牛牙税银二百八十三两，原额福铁牛骨税银一十二两，原额纸税银二两，新增本城松杂炭行、发夫行、古城过载行税银一十六两。以上原额、新增共征税银三百一十三两。
　　宁化县原额花布牙税银一十二两，原额猪税银七两五钱，原额牛税银五两，原额当税银五两。
　　归化县原额纸牙税银六两五钱，原额牛、猪杂税银一十八两八钱。
　　连城县牛税一十七两，年无定额。
　　上杭县原额花布牙税银八十两，原额苎、笋、纸牙税银五两，原额连三纸牙税银五两，原额铁炉饷银一十两，原额猪税银五两(此款捐解)，牛税银九两有奇，年无定额。以上各饷税共一百一十四两有奇。
　　武平县原额牛税银六两。
　　永定县原额摺滩、仙师宫、深溪三埠牙税银共二十一两。

税　契
　　税契银两年无定额。按天启四年御史吴尚默请定，吏胥税役以补民赋之不及，议定民间田房税契，每两纳银三分，一切书办等役，以三年役满出缺，代者纳税。至各项牙税，乃崇祯年间以军兴旁午，饷费不继，因而派征。虽入正供，仍列外赋，庶为将来豁免之地耳。
仓储(社仓、耤田附)
　　积贮乃民命之大原，所关极重。《周礼》：遗人掌邦之委积，以待施惠；县都之委积，以待凶荒。廪人掌九谷之数，以待国之匪颁周赐，稍食以岁之上下。若民食不能入二餔，则令邦移民就谷。其未荒也，预有以待之；将荒也，先有以计之；既荒也，大有以救之。我朝仓储最为充裕，偶值水旱偏灾，人皆乐业，民无流离，岂非积贮丰而拯救力，故遇灾无患欤？志仓储。
　　汉耿寿昌请令边郡筑仓，以谷贱时则增价而籴，以利农；谷贵时则减价而粜，以利民。名曰常平仓。
　　隋开皇五年，度支尚书长孙平奏，令田间每秋家出粟麦一石以下，贫富为差，轮输之当社，委社司检校，以备凶年，名义仓。
　　唐刘晏为转运使，诸道置知院官，具报丰歉，丰取歉予，率诸州县储米三万余斛。
　　宋朱熹建立社仓，使贫民岁以中夏受粟于仓，冬则加什一以价，岁少收则弛其息之半，大祲则尽弛之。期以数年，子什其母，则惠足以广而息，遂损以予民，行之数年，人以为便。
　　明制，州、县各设预备仓，以为济荒之本，又有蠲免税粮之令，有先发仓廪后奏闻之令。
　　本朝有常平仓谷，有官民捐积谷，有社仓谷。常平仓谷乃捐监收贮，以备平粜蠲赈之用。官民捐积谷乃历年官民捐输，以备赈者，均入正额。社仓谷乃各社捐输，听社长副自行经理，以时出纳者。仓厫皆动项建造，核实报销，不累及里甲，法良意美，远迈历朝。乾隆十四年，复就各府、州、县情形酌定额存谷数，每年减价平粜，如平粜系溢额之谷，将价银解司，毋庸买补；系额内者，或俟秋收买补，或以续收监谷补额，仓储颇裕。
　　明府属岁额积谷六千七百石(春夏积银，解充辽饷；秋冬积谷，存留备赈)。春夏积银一千零五两(府九十两，长一百二十两，宁一百五十两，清一百三十五两，归一百二十两，连一百零五两，上一百三十五两，武九十两，永六十两)。秋冬积谷三千三百五十石(奉文扣三分，解充辽饷，七分实存，备赈)。三分积银三百零一两五钱(府二十七两，长三十六两，宁四十五两，清四十两五钱，归三十六两，连三十一两五钱，上四十两五钱，武二十七两，永一十八两)。七分积谷二千三百四十五石(府二百一十石，长二百八十石，宁三百五十石，清三百一十五石，归二百八十石，连二百四十五石，上三百一十五石，武二百一十石，永一百四十石)。续加积备赈谷一千一百七十石(府一百石，长一百五十石，宁二百石，清一百石，归一百二十石，连一百石，上二百石，武一百石，永一百石)。
　　本朝乾隆十四年八月，议准府、县各仓额贮谷共三十九万五千八百八十六石四斗二合一勺七抄(府一十一万三千七百八十四石三斗七升二合，长三万四千一百三十七石二斗四升，宁四万三千六百二十三石八斗九升七合五勺，清二万九千四百八十石四升，归二万九千八百三十四石六斗四升，连三万七千六十四石四斗三升，上四万八千八百五十三石一斗九升五合二勺，武三万八千七百七十六石九斗四升，永二万三百三十一石六斗三升七合四勺七抄)。
　　社仓谷一万六千二百二十五石三斗六升二合七勺九抄六撮八圭四粟(长四千二百二十二石八斗四升一合，宁三百二十二石一斗九升，清二千二百零二石二斗三升四勺，归一千二百八十石五斗七升三合，连二千六百三十九石二斗九升七合，上二千六百五十九石五升二合二勺，武二千零八十九石五斗一合，永五百九十二石九斗二千七合，泉上县丞分贮二十一石一斗，峰市县丞分贮一百九十五石六斗五升一合一勺九抄六撮八圭四粟)。
　　各县社谷有附贮于县仓者，有分贮于各社。惟上杭一县间有出借取息，余则听社长副收贮。官吏虽不经手，亦鲜查其出入，仅循例取结而已。雍正二年、三年，虽屡颁条令，终无实效。总之，法非不善，得其人则治，不得其人则敝。常平非不善奉行者未必皆如耿寿昌之所言。义仓非不善。奉行者未必皆如长孙平之所奏。社仓非不善。奉行者未必皆如朱子之条约。预备非不善，奉行者未必皆实心为民。迩年岁岁平粜，积渐难返。然买补艰难，综核严密，谷价日增不能平减，又在有位者之因时调剂也。
耤　田
　　《礼记》祭统云，天子亲耕于南郊，诸侯耕于东郊。耕耤之仪自古不废。然历代以来，各府州县并未设立耤田。雍正四年，仰蒙世宗宪皇帝特颁谕旨，令各州县设立耤田，以供粢盛。雍正五年，礼部议准耤田坛法规制，令各省择东郊官地洁净丰腴者，立为耤田；如无官地，动支正项钱粮置买民田，以四亩九分为耤田外，即于耤田后建立先农坛，高二尺一寸，宽二丈五尺，坛后酌建正房三间，配房各一间，恭奉神牌、祭品、农具。耕耤日期，每年择吉颁行各省同日举行。所收米谷数目，用过粢盛数目，造册报布政司，送户部查核。
　　雍正四年，共设耤田三十九亩二分(各县各四亩九分)。
　　雍正五年起至乾隆十七年，除粢盛动用谷数外，尚存谷石变价银两及存仓谷数，附载备查。
　　长汀县存谷三十七石九斗六升，存谷价银三十三两二钱六分四厘一毫五丝。
　　宁化县存仓谷一十九石三斗，存谷价银一十二两八钱三分四厘五毫。
　　清流县存仓谷七十石，存谷价银四十六两二钱三分五厘。
　　归化县存仓谷四十六石九斗，存谷价银二十八两九分三厘。
　　连城县存仓谷四十九石，存谷价银二十九两七钱六分五厘。
　　上杭县存仓谷七十五石，存谷价银五十两二钱八分。
　　武平县存仓谷三十三石九斗，存谷价银二十四两二银四分。
　　永定县存仓谷四十七石二斗，存谷价银三十一两三钱八分八厘。

盐　课
　　宋时，长汀、宁化、清流三县运福盐，上杭、武平、连城运漳盐。多者十纲，少者三、四纲，每纲十船，每船六十箩。官给纲本，至福、漳二州买盐，运至本州，编排人户，分四等给卖之。每斤卖九文。自绍定后，户口凋耗，凭甲长请盐分卖。后上杭以郡守李华申请，复运潮盐，逐年于龙潭口卖三纲，纲计一千七百秤。淳熙十三年，减汀州盐价，岁万緍(旧志)。
　　宋天圣而后，东西海场共十三，并领于广州，岁鬻五十一万三千六百八十六石，以给东西路。庆历间，转运使李敷、王繇，请运广州盐于南雄州，以给虔、吉。继三司判官周湛复请运入虔州。嘉祐末，令广南盐入虔、汀，所过州县收算(广东通志)。
　　明成化八年，巡抚韩雍始奏议熟盐万斤，定抽官价一两，生盐减十之一为军饷。嘉靖二十八年，议分为四，仍以万斤为率，青生盐饷银八钱，白生盐九钱，东路熟盐一两，西路熟盐一两二钱。盐法道刘一澜为内监议税，揭报止有三项，青生八钱，东生一两，西熟一两二钱，随其报买盐数，预纳饷银完足，给票定限往场收买，依限回销，岁约银八千两(广东通志)。
　　本朝盐课，最为充裕。两粤原额银不满二十万，原隶巡抚兼管。康熙三十一年，始设盐差，专理鹾政。康熙三十二年，将原额大引，照依淮例改为十小引，裁去水客，革除军饷、额饷、包税、余盐等名色，并商人项下额饷、余盐、加饷、时值等名色，捆为一例，捆征节年加增九万余两。康熙四十五年，巡抚范时崇兼理盐政，将盐院羡余十万两、运司羡余六万两，归入正饷，每年额征盐课共四十五万五千九百二十两零。嗣因余费之名革而复设，场商无力养灶，盐半走私；埠商无力行运，引多壅积；欠帑百十余万。雍正二年，改归两广总督专管。总督孔毓珣以商人奢侈縻费，操纵居奇，误课病民，将汀属额引六万六千七百八十四道三分九厘七毫(长二万一千二百三十七道三分一厘九毫，宁一万零六百七十七道九分七厘九毫，清六千二百六十三道六分五厘二毫，归三千三百二十七道七分四厘五毫，连四千五十九道三分二厘六毫，上一万九百六十七道九分七厘九毫，武五千六百六十六道四分八厘九毫，永四千五百八十三道九分零八毫)。每引配盐二百三十五斤，征饷费银五钱九分八厘零八忽零三纤八沙五尘七埃三渺。每引二百五十道，发水程一张，计盐三河九只一分六厘六毫，征盐价八十两零二钱九分一厘六毫，杂费银四两五钱八分六厘五毫。潮盐，发帑官收，运广济桥配埠，并听海阳等七县埠商，告折菜渔引盐赴兑。奏请改为官运官销，八县协办。知府汇总其成，每年知府出具印领，自备盐价水脚，赴潮州陆续领盐运回，按地方盈缩，分发八县通融销售，务足三万九千九百三十七两零之课额。并复设潮州运同一员，专司盘掣。乾隆元年，御史甄之璜条奏将各处官销地方，请仍召商认办。乾隆二年，始各召商办运。无如各商悉系乏本之人，公私积欠累累，每遇解饷，遍向子店告贷，子店因而挟制分盐，高抬垄断。乾隆十六年春季，粤盐缺产，商运不继，民多茹淡。知府曾曰瑛因设厂，委员监卖，并酌定价值，令长汀县丁潍议定章程，按月核报，多方调剂，民食始免匮乏。
　　汀州府属八县原额加饷银三万九千九百三十七两六钱零六厘二毫五丝七忽二微五纤零五尘四埃五渺四漠八末一逡(长一万二千七百两零八分七厘四毫七丝九忽七微三纤九沙一尘零五秒七漠八末七逡，宁六千三百八十五两五钱一分七厘二毫七丝七忽七微一纤三沙六尘八埃三渺九漠六末七逡，清三千七百四十五两七钱一分四厘二毫四丝六忽八微二纤三沙八尘四埃八秒五漠九末六逡，归一千九百九十两零一分八厘二毫六丝零三微二纤一沙一尘零七秒八漠八末五逡，连二千四百二十七两七钱九厘五毫七丝九忽一微八纤八沙三尘八埃一秒七漠九末八逡，上六千五百五十八两九钱三分九厘六毫零八忽八微九纤九沙八尘五埃三秒九漠六末七逡，武三千三百八十八两六钱零五厘五毫七丝二忽四微八纤五沙四尘八埃一漠九末七逡，永二千七百四十一两二钱一分三厘八毫三丝二忽七纤九沙八埃三秒二漠八末四逡)。
　　运盐限期
　　长汀埠，限四十日；宁化埠，限四十五日；清流埠，限四十五日；归化埠，限四十八日；连城埠，限四十日；上杭埠，限三十八日；武平埠，限三十六日；永定埠，限二十五日。
　　按谨正盐筴，始自管子计口食盐。历代计盐籍钱，或计丁而官鬻盐，或召商而禁私贩。唐时，榷盐之令，不及闽省。宋时，设场煮盐而官鬻之，将民户编排，限以斤两，纳钱而给之盐。明初，如宋法，官给工本煎晒输仓，令民男女皆食官盐，计凡男成丁女成口者，岁给盐三斤，征米八升，谓之盐粮；继复改钞，谓之盐钞。嗣以粮钞不行，官盐渐废，盐不给而征盐粮如故。弘治间，又将盐粮每丁口折征银两，编入全书。汀属八县，每口派征自二分三厘三毫零至一分五厘七毫零，多寡不一。继忘包引食盐之规，遂为通商裕课之说，于是召商认引纳课。汀属向食潮盐，潮州招收、隆井、东界等场，皆产生盐，色黑味淡，兼之宁、清、归三邑离潮道远，并无水路可通，陆运艰难，埠商乏力，课误限违，民嗟淡食。
　　本朝康熙五十七年，总督杨琳以商既乏本，地多卖私，且旧欠繁重，盐田荒废，因发帑给灶，收补修治，复建造仓栅，拣选场员，督晒缉私，并据众商公议，将旧欠摊入盐价，分年带征，弊仍未除。雍正二年，总督孔毓珣因请将汀郡引课，归官办理，通融销售。乾隆二年，复归商办。今长汀埠，每年仍代销归化额引一千六百零四道三分四厘零四丝，该饷费九百五十三两九钱五分七厘二毫八丝九忽三微二纤一沙一尘七渺八漠八末五逡。代销永定额引一千五百二十七道九分六厘三毫二丝二忽二微八纤五沙三尘七埃二渺，该饷费九百一十三两七钱三分四厘八毫。盖归近于福，永近于漳，滨海穷民，专籍肩挑背负以谋生，穷究禁缉，必致铤而走险。补偏救弊，权以济经，又在有位者之善为筹画也。谨志始末，以备查考。
恤政(附)
长汀县
　　普济堂　在城东教场上侧，雍正二年奉文设立。
　　育婴堂　在府东北隅。乾隆九年，知府俞敦仁建，以盐规银二千五百两为育婴费。十四年，知府曾曰瑛于常例外加给乳妇衣服，婴儿绵袄，为婴女择配，复于堂后栽木筑墙，以为荫护。堂中董事李永珩、萧萱、俞上闻，捐火食羡余银，置店屋三植，为每年祝圣公资。
　　养济院　在府治西罗汉寺左，旧在镇南门濠边，崇祯四年徙今所。康熙己卯，知府王廷抡重修。
　　义冢　一在东郊坑，一在罗汉岭。明陈妃、沈嫔，学士傅冠，总兵周之蕃，阵亡武职林深、郑雄，皆寓葬焉。一在虎背山上，有明漳南道胡宗瑜墓；一在朝斗岩东，司李徐开远捐俸建塔；一在府治南，知府冯协一捐；一在龙陂，同知江芑捐；一在东教场后道场坑，总兵陈有功捐；一在萝卜坪社公背下，知府李肃捐；一在戒愿寺背，知县张文伟捐；一在前所窑下，邑绅黎文远捐；一在前所窑上，邑人钟文魁捐；一在道场坑，邑人许文几捐；一在南禅寺，一在西峰寺，俱邑诸生赖守正捐。一顺治丙戌大水，溺死男妇无算，邑人钟嘉祐拾骼掩之荒冢十里，每岁清明，操舟沿堤投楮祭之。一厝所在罗汉寺内，知府沈伟业置。一在前所窑木鱼山，乾隆十四年，知府曾曰瑛捐置。
宁化县
　　普济堂　在文星坊，雍正二年奉文设立。
　　育婴堂　在进贤坊。
　　养济院　在县东城外，明知县张思诚、程熙，先后鼎建。
　　义冢　在县南三里。
清流县
　　普济堂　在南关外，雍正二年奉文设立。
　　育婴堂　在县西，康熙四十五年，知县王国祚建。
　　养济院　一在县西朝真坊，一在北河背。
　　义冢　一在水东坊，明知县陈桂芳置冢建亭，康熙间重修。乾隆十三年，知县岳攀桂移无主棺罐埋于黄坑官山。十四年，知县马潞捐买伍姓大塘边山一所，以葬贫民无后者。一在西门外二里许。一在西山背名西瓜窠，葬无祀及无棺者。一在梦吾里西湖桥头，邑人李其羡建木塔，子昌贤易以石。一在嵩溪后龙山旱坑，邑人吴常恩捐地。

归化县
　　普济堂　在三都。
　　养济院　在北关外，明末寇毁。康熙间，知县黄易重建。
　　义冢　一在城东半里，一在城西十里。
连城县
　　普济堂　在东门外。
　　养济院　在县治东，原在县西。洪武间，知县刘雍建，邑人黄表重建。嘉靖间，始迁今地。国朝顺治四年，寇毁。十八年，知县宗泰建。康熙五年，知县王士晋捐置田亩。
　　义冢　在县西郊。

上杭县
　　普济堂　在东关外。
　　育婴堂　在儒学左畔。
　　养济院　在西城外石固庙左。
　　义冢　东路涸湖、刘清坑。西路董塘、桐树窝。南路冯公塔、南泉寺边火烧屴、将军宫上畔雷打凹。北路华元堂背祇园庵背，共十一处。其在南冈塔者，邑绅雷鈇捐置。其在涸湖者，邑人丁希盛捐置。其在涸湖冢旁及西门外十里亭者，皆邑人黄錝捐置。
武平县
　　普济堂　在南郊外演武亭边。
　　育婴堂　在东门坊。
　　养济院　在县治北观音堂，再毁再建。康熙二年，改建西北郊外。
　　义冢　一在县北厉坛右，一在南门外，一在西门外。

永定县
　　普济堂　在西郊外。
　　育婴堂　在城内西门孟公祠。
　　养济院　在县东一里山麓间。
　　漏泽园　在山川坛侧，旧有千人塔在养济东，后因低洼积水，署令方南灂移建于高阜处。

卷之十一　典　礼
　　一代之兴，必有一代之礼乐，以黼黻乎隆盛，而鼓吹乎休明，所谓典也。我国家文治聿昭，礼明乐备，普天之下，沐圣化者，百余年矣。汀虽僻在山陬，而事以时举者，矞矞皇皇，与京师、省会比休焉，所谓即一隅而知天下之盛也。讵可自安弇陋，不思所以敷绎文华，而明宣大雅乎？志典礼。

耤田坛位
　　《礼记》祭统云：天子亲耕于南郊，诸侯耕于东郊。今耤田四亩九分，在东郊外。田后即先农坛，坛制高二尺一寸，宽二丈五尺。先农牌位高二尺四寸，宽六寸，座高五寸，宽九寸五分，红牌金字填写“先农之神”。坛后正房三间，配房各一间。正房中间供奉先农神牌。东间收贮祭器、农具，西间收贮耤田米谷，配房东间置办祭品，两间令看守农民居住。坛庙耤田之外，周围筑土为墙，开门南向。
　　耕耤日期，每年十月初一。礼部颁朔，预择日期奏闻，行文各省督抚，转饬所属，同日一体遵行，前期致斋二日。
　　祭品：帛一(青色)，羊一，豕一，铏一，簠二，簋二，笾四，豆四。
　　器具：农具赤色，牛黑色，籽种箱青色，所盛籽种照本省土宜。择勤谨农夫二名，免其差役，给以口粮，令看守坛宇，灌溉耤田，敬谨收贮。所收米粟，以供各该处祭祀之粢盛。
　　仪注：祭日，知府率所属，俱穿朝服到坛。通赞生导诣盥洗所盥手净巾毕。通赞唱：“执事者各司其事，主祭官就位(就拜位)，陪祭官各就位(照官衔品级就拜位)。瘗毛血，迎神。”通赞生导主祭官升坛就位(就神位前)，唱“上香”，又上三块香。通赞唱“跪”，陪祭官皆跪，行三叩礼，兴，复位(复拜位)。安神，行三跪九叩礼，兴。进帛、进爵。行初献礼，通赞唱“诣酒尊所”，主祭官诣酒尊所；通赞唱“司尊者举幂酌酒诣先农神位前，就位，跪”；通赞唱“陪祭官皆跪，献帛献爵”。叩首，兴。诣读祝位，跪读祝文(读毕)，三叩首，兴，复位。行亚献礼，通赞唱“诣酒尊所，主祭官诣酒尊所”；通赞唱“司尊者举幂酌酒诣先农神位前，就位，跪”；通赞唱“陪祭官皆跪”，献爵，叩首，兴，复位。行终献礼(仪同亚献)。徹馔，送神，行三跪九叩礼，兴。读祝者捧祝，司帛者捧帛，通赞生导诣燎所焚祝帛，复位，一揖毕。
　　午时，行耕耤礼，知府并所属俱换蟒袍补服。知府秉耒，佐贰执青箱，知县播种。外县正印官秉耒，佐贰执青箱播种。如无所属之员，即选择耆老执箱播种。行耕时，耆老一人牵牛，农夫二人扶犁，九推九返。农夫终亩，耕毕，各官率属暨耆老、农夫，望阙谢恩，行三跪九叩礼。
祭社稷礼
　　凡府、州、县，皆有社稷坛。今府城坛在郊之西。春秋二祭，俱用仲月上戊日。主祭官汀州府知府，祭前三日斋戒。将祭之前一日，省牲，治祭物，洁笾豆，扫除坛上下及设幕次中门外(是夕献官以下就幕次宿)。本日献官以下俱夙兴，执事者陈设，其坛坐南向，北设社位于稷之东，设稷位于社之西。每位羊一(用匣盛贮，未启盖居左，在笾之北)，豕一(用匣盛贮，未启盖居右，在豆之北)；笾四，盛枣、栗、形盐、薧鱼(居左，在羊之南)；豆四，盛韮菹、菁菹、醓醢、鹿醢(居右，在豕之南)；簠二，盛黍、稷(居笾之左)；簋二，盛稻、粱(居豆之右)；铏一，盛和羹(居中，在笾豆之南)；帛一(黑色，长一丈八尺，用篚装贮，未上)，别设一小案(阁祝版香炉居坛正中)。
　　献官具祭服，执事者捧祝版至幕次佥名(佥毕捧置案上)。执事者取毛血盘置神位前牲案下，实酒于尊加幂(在坛下东北)，置水于盆加帨(在坛下西北)，焚香燃烛明炬。通赞唱“执事者各就位，陪祭官各就位，献官就位(引赞引献，官就拜位)”。通赞唱“瘗毛血”，执事者以毛血瘗于坎(在西北隅)，启牲匣盖。通赞唱“迎神、跪、叩首、叩首、叩首、兴、平身(献官以下俱一跪三叩，兴，平身)”。又唱“奠帛，行初献礼”(司帛者捧帛，司爵者捧爵，各立以俟)，引赞赞“诣盥洗所”(献官诣盥洗所)，执事酌水进巾(献官盥手帨巾)。赞“诣酒尊所(献官诣酒尊所)”，司尊者举幂酌酒(注酒于爵)。赞“诣社神位前(献官升自左阶至神位前)”。赞“奠帛”(捧帛者自右进于献官，献官受而举之，仍自左授于执爵者奠于神位前)，赞“俯伏，兴，平身(献官俯伏兴平身)”。赞“诣稷神位前”(仪同前)，赞“诣读祝位”(献官诣读祝位)，赞“跪”(献官跪)，赞“众官皆跪”，赞读祝(读祝者取祝跪读于献官之左)。读毕，通赞唱“俯伏，兴，平身(献官以下俱平身)”，唱“复位”(引赞引献官降自右阶，复原位)；通赞唱“行亚献礼”(仪同初献，但不奠帛、不读祝)；通赞唱“行终献礼”(仪同亚献)；通赞唱“饮福，受胙”。执事者设饮福位(在坛中稍北)。执事者先于社位前割取羊左脚置于盘及于酒尊所，酌酒于爵，同立于饮福位之右，以俟引赞引献官诣饮福位赞跪(献官跪)。赞“饮福酒”(一人自右跪，进爵于献官，献官饮毕，一人自左受虚爵以退)。赞“受胙”(一人自右跪，进胙于献官，献官受讫，一人自左跪接，捧由中门以退)。赞“俯伏，兴，平身”(献官俯伏兴平身)，通赞唱“复位”(献官降自右阶，复位)，唱“跪、叩首、叩首、叩首、兴、平身”(献官以下俱一跪，三叩，兴，平身)。通赞唱“彻馔”(执事者各诣神位前稍移动笾豆)。通赞唱“送神”，唱“跪，叩首，叩首，叩首，兴，平身”(献官以下俱一跪三叩兴平身)。通赞唱“读祝者捧祝、进帛者捧帛，各诣瘗所”，献官陪祭官离位分东西班立(俟捧祝帛者由中道而过)。通赞唱“望瘗”，引赞赞“诣望瘗位”(引献官至望瘗位)。执事者以帛焚于坎中，焚毕以土实坎。通赞唱“礼毕”。雍正十年三月初七日，奉上谕，申饬各直省督抚转饬各府、州、县、卫、所，其社稷坛暨风云雷雨、山川城隍坛，依定例修建如式，一体遵行，以崇报享。
　　陈设祭物图见下：

稷
神
 南
 社
神

香
炉
 　香
　炉

东
 　帛
爵爵爵
　羹
 　　帛
　　爵爵爵
　　羹
 西

菁韭稻黍盐枣
菹菹
 祝

献
官
位

北
 菁韭稻黍盐枣
菹菹

鹿醓粱稷薧栗
醢醢　　鱼
　豕　　羊
 鹿醓粱稷薧栗
醢醢　　鱼
　豕　　羊
　　陪官
　　祭位

　　官陪
　　位祭
祭山川礼(风云雷雨城隍附)
　　凡府、州、县皆有山川坛。今府城坛在郊之南，通祀风、云、雷、雨、山、川、城隍之神，每春秋二祭，俱于仲月上巳日行礼。主祭官汀州府知府前三日斋戒，前一日省牲、治祭物，俱如社稷仪。其坛坐北向南，执事者扫除坛上下，设各官幕次于坛中门外(是夕各官宿幕次)。设风、云、雷、雨位于坛正中，设山、川位居左，城隍位居右。祭之日，献官以下夙兴，执事者设风、云、雷、雨位帛四，山、川位帛二，城隍位帛一(帛七段俱白色，丈尺与社稷同，用篚装盛，未上)。每位各羊一、豕一、铏一、笾四、豆四、簠二、簋二，陈设俱与社稷同(但品物在某品之南者，常改作在某品之北)。献官具祭物、佥祝版，执事者实酒于尊加幂，置水于盥施帨(在坛下东南)，焚香燃烛明炬。通赞唱“执事者各就位、陪祭官各就位、献官就位(就位如仪)”。执事者先以毛血瘗于坎，通赞唱“迎神、跪、叩首、叩首、叩首、兴、平身”(献官以下俱一跪三叩、兴、平身如仪)。引赞引献官诣盥洗所(盥手帨手如仪)，次诣酒尊所(执爵捧帛如仪)，次诣风、云、雷、雨神位前(先奠帛次献爵)，次诣山川神位前，次诣城隍神位前(俱奠献如仪)，次诣读祝位，在风、云、雷、雨神位前，次复位。亚献、终献同前(但不唱奠帛读祝)，次饮福、受胙(如社稷仪，其胙取风云雷雨神位前羊一脚)，次彻馔，次送神，望燎(俱如社稷仪，但改望瘗为望燎)。
　　陈设祭物图见下：
汀
州
府
城
隍
之
神
 北
风
云
雷
雨
之
神

境
内
山
川
之
神

帛
一
爵爵爵
羹
 帛
四
爵爵爵
羹
 帛
二
爵爵爵
羹

西

 东

菁韭稻黍盐枣
菹菹

鹿醓粱稷薧栗
醢醢　　鱼
　豕　　羊
　　　　陪官
　　　　祭位
菁韭稻黍盐枣
菹菹

鹿醓粱稷薧栗
醢醢　　鱼
　豕　　羊

祝

献
官
位

南
 菁韭稻黍盐枣
菹菹

鹿　粱稷薧栗
醢醢　　鱼
　豕　　羊
官陪
位祭

祀先师礼
　　祭期　春秋二祭，月用仲，日用上丁(月用仲，取时之正也；日用丁，取文明之象也)。
　　斋戒　祭前三日，献官、陪祭官及执事者，皆沐浴更衣；散斋二日，各宿别室；致斋一日，同宿斋所。散斋，仍理庶务，惟不饮酒、不茹荤(谓葱韭胡薤蒜)、不吊丧、不问疾、不听乐、不行刑、不判署刑杀文字、不与秽恶事。致斋，惟理祭事。
　　省牲　祭前一日，执事者设香案于牲房外，献官常服，赞者唱“诣省牲所”，唱“省牲”(牛羊豕鹿兔省之，谓看牲数有无齐足，肌体有无肥腯，毛色有无纯正)。省毕，唱“省牲毕”，乃退。
　　宰牲　凡宰牲，必取血以告杀，取毛以告纯，以盆盛毛血少许，入置神位下。
　　视祭器：
　　牲匣　以木为之，所以盛牲者。底盖朱髹，各高六寸、长三尺三寸、广二尺二寸，两旁钉铜环四、两端二。
　　登　范金为之，所以为荐太羹者。
　　铏　范金为之，所以为荐和羹者。
　　笾　以竹为之，所以荐枣、栗、菱、茨、榛、脯、盐、鱼、饼、糗者。
　　豆　以木为之，所以荐菹醢、脾折、豚胉者。
　　簠　范金为之，所以盛黍者。
　　簋　范金为之，所以盛稷者。
　　篚　编竹为之，朱髹，所以盛帛者。
　　爵　范金及磁为之，所以受酒者。
　　尊、勺、幂巾　尊所以盛酒者，勺所以酌酒者，幂巾所以幂酒者。
　　盥洗尊盆、勺、帨　尊用磁盆、铜锡随用。
　　案　祝案一，高一尺二寸、广二尺三寸、长三尺，朱髹。置正殿中，以阁祝版。尊案一，高二尺七寸、广一尺五寸、长五尺，案面剜孔三，下盛以木板、朱髹，置丹墀，以阁酒尊、爵。帛案一尺四寸，与酒尊同置丹墀，以阁爵、帛。
　　香案、香炉、香合、牲盘。
　　祝版　以梓楸木或柏木为之，高八寸、广一尺二寸，别作一架阁之，用白纸书文贴版上，祭毕揭焚之。藏版与架再用。
　　烛龙　即满堂红，俱用铜铁线结龟网，不用糊纸及纱绢，其底裹以铁叶，皆防焚灼之虞。
　　治祭物：
　　太羹　《周礼》注：煮肉汁不和。
　　和羹　《周礼》注：肉汁加以五味。
　　黍　结穗如稻，散垂而不毛，高而似芦者非。
　　稷　《礼》谓，明粢乃粢之不糯者。
　　稻　今水田所种粳米。
　　粱　似粟而大，有青、黄、白三种。以上四品，俱拣择圆好，滚汤泡涝成饭。
　　形盐　《周礼》：盐人掌形盐，散盐。注谓，形盐刻为虎形之类。
　　薧鱼　《周礼》：鲛人为□薧。注谓，□生鱼、薧干鱼。今制用鲜鱼，薄腌干之，临用温水洗，酒浸片时。
　　枣、栗、榛　俱陆果。
　　菱、茨　俱水果。菱即菱角，茨即今鸡头。以上水陆诸果，皆拣择洁净圆好者。
　　韭菹　《周礼》七菹，谓腌菜为之菹。今制截去本末，取中三寸，淡用。
　　醓、醢　醢，肉酱也。醓，醢之多汁者。今制皆细切猪膂肉，拌油、盐、葱、椒、莳萝、茴香为之。
　　菁菹　菁，蔓菁菜头，似萝卜，色微青。今制用汤瀹过，作长段，淡用。
　　鹿脯　《周礼》：腊人掌干肉脯。即肉之干者。今制切鹿肉作块，酒腌炙干用之。
　　鹿醢　切鹿肉作小块，用油、盐、葱、椒、莳萝、茴香拌匀为醢。
　　兔醢　制法同上。
　　芹菹　芹，水菜也。如制菁菹法。
　　笋　干笋，今制法煮熟拣净，切作长段用。
　　鱼醢　如造鹿醢法。
　　白饼　用小麦面造。
　　黑饼　用乔麦面造。以上俱用砂糖为馅，印作圆饼子。
　　糗饵　用粳米捣粉，栀子水浸之，蒸熟印作饼子。
　　粉餈　用糯米捣粉蒸熟，杵成餈，为大方块，待冷切作小块用。
　　食　用糯米饭，以和羊膏及蜜同熬。
　　糁食　用白粳米饭，细切牛、羊、豕肉同熬。
　　帛　官制，每段各长一丈八尺，旁织“礼神制帛”四字。《礼》谓量帛，谓量度其短长，为之制也。
　　献官员数：
　　正献官　本府知府。
　　分献官　本府同知。
　　执事人数：
　　监宰　凡牛、羊、豕为正牲，鹿、兔为脯醢。宰杀之时，务使洁净。其毛血先存少许，以告于神，其余及肠胃，皆以净桶盛之，置诸库房，以俟埋瘗。
　　监洗　凡锅、釜、罍、爵、笾、豆之属，与夫一应器皿，俱监临洗涤洁净。
　　监造膳羞　为饼、糗及制造脯、醢之属。
　　收发祭器　凡祭器一发一收，皆检视明白，不可遗漏。
　　提调幂次、通赞、引赞、司罍洗香烛、司爵、司帛、读祝、饮福、受胙执事　捧酒一、捧胙一。胙肉先令宰夫割取之。
　　陈设：
　　文庙正殿　制帛一端(白色)、白磁爵三、牛一、豕一、羊一、登一、铏二、簠二、簋二、笾十、豆十、酒尊一、香、烛。
　　四配：每位制帛一端(白色)、白磁爵三、豕一、羊一、鉶一、簠二、簋二、笾八、豆八、酒尊一、香、烛。
　　东哲(五案，又升配朱子一案)：制帛一端(白色)、白磁爵各一、豕一、鉶各一、簠各一、簋各一、笾各四、豆各四、豕首一、香、烛。
　　西哲与东哲同(五案)。
　　东庑：制帛一端(白色)、铜爵各一、豕三，每案簠一、簋一、笾四、豆四、香、烛。
　　西庑与东庑同。
　　崇圣王祠(五案)：制帛五端(白色)、白磁爵各三、羊各一、豕各一、铏各一、簠各二、簋各二、笾各八、豆各八、酒各一尊、香、烛。
　　四配(每位一案)：制帛二端(白色)、豕首一、铜爵各三、簠一、簋一、笾四、豆四、豕肉一方、香、烛。
　　两庑：制帛二端(白色)、铜爵各三、簠一、簋一、笾四、豆四、豕肉一方、香、烛。
　　设酒尊所、盥洗所于丹墀之东南(尊，实酒施幂；盥，置水施帨。各有司之者)，设埋瘗所于庙之西北，丹墀东西及露台上各设炬，两庑长廊各设灯。
祭崇圣祠仪注
　　凡祭文庙，必先崇圣祠。夜四鼓，与祭毕，集祠中。鼓一通(陈设备俱)，鼓再通(庭燎毕举)，鼓三通(引赞、各引献官至)。通赞唱：“执事”者各司其事，唱“分献官就位”，唱“正献官就位”，唱“瘗毛血”(执事捧毛血出，正祀由中门，配祀由边门)。通赞唱“迎神”，引赞赞“跪，叩首”，献官行三跪九叩礼、兴、平身。通赞唱“捧帛”(捧帛者正祀由中门入，配祀由边门入，诣各神位之左)。唱“奠帛，行初献礼”，引赞赞“诣盥洗所”(献官盥手毕)，唱“诣酒尊所”，司尊者举幂酌酒(执事者注酒于爵，捧爵者在正官前行，正祀由中门入，配祀由边门入，诣各神位前)。引赞导献官进殿左门赞“诣肇圣王神位前”赞“跪”，献官行一跪一叩头礼，兴，平身。唱“奠帛”(献官接帛拱举立献毕，执事跪接帛进于神前案上。司爵者进爵于献官)。引赞赞“献爵”(献官接爵拱举立献毕，执事跪接爵进于神前案上)。引赞赞“跪”，献官行一跪一叩头礼，兴，平身。引赞赞“诣裕圣王神位前”，赞“跪”(如前仪)，赞“诣诒圣王神位前”，赞“跪”(如前仪)，赞“诣昌圣王神位前”，赞“跪”(如前仪)，赞“诣启圣王神位前”，赞“跪”(如前仪)。赞“诣读祝位”(献官至香案前)唱“跪”，通赞唱“众官皆跪”。唱“读祝文”(读祝者取祝版跪读)。
　　祝曰：“维乾隆某年岁次某干支，二(或八)月某干支朔，越某日某干支，某官某名，敢昭告于肇圣王、裕圣王、诒圣王、昌圣王、启圣王孔氏之神曰：“惟王积厚流光，诞生至圣，五代褒封，千秋鼎盛。今兹仲春(或秋)，谨以牲帛礼粢庶品式陈明荐。以先贤颜氏、先贤曾氏、先贤孔氏、先贤孟孙氏配。尚飨。”
　　读毕，捧祝版跪，安案上帛盒内。通赞唱“叩首”，献官行三叩礼，兴，平身。引赞赞“诣东配先贤颜氏神位前”，赞“跪”、赞“奠帛”、赞“献爵、叩、兴、平身”(如仪)。赞“诣西配先贤曾氏神位前”，赞“跪”(如仪)。赞“诣东配先贤孔氏神位前”，赞“跪”(如仪)。赞“诣西配先贤孟孙氏神位前”，赞“跪”(如仪)。赞“复位”(引献官从西角门出自原位朝上立)。
　　通赞唱“行分献礼”(引赞引分献官至盥洗所盥洗毕)，赞“诣先儒周氏神位前”，赞“跪”、赞“奠帛”、赞“献爵、叩、兴、平身”(如仪)。赞“诣先儒张氏神位前”，赞“跪”(如仪)。赞“诣先儒程氏神位前”，赞“跪”(如仪)。赞“诣先儒蔡氏神位前”赞“跪”(如仪)。赞“复位”(引分献官从西角门出至原位朝上立)。
　　通赞唱“行亚献礼”(引赞引献官从东角门入，不用诣盥洗所)，赞“诣酒尊所”。司尊者举幂酌酒先诣肇圣王，次裕圣王，次诒圣王，次昌圣王，次启圣王，次配位(仪同初献，但不奠帛，不读祝)。复位。
　　通赞唱“行终献礼”(仪同亚献)。通赞唱“饮福受胙”，引赞赞“诣饮福受胙位”(位在读祝所，进福酒者捧酌，进胙者捧盘，立于读祝案之东，又二执事立于案之西)。引赞赞“跪饮福酒”(东执事捧福酒跪进于献官，西执事跪接爵置于案上)。引赞赞“受胙”(东执事取羊肩置盘上跪进于献官，献官受胙讫，西执事跪接由中门捧出)。引赞赞“叩首、兴、平身、复位”，通赞唱“跪、叩首”，献官行三跪九叩礼(众官皆同)。兴、平身。通赞唱“撤馔”(执事者各于神案前品物略移动)。通赞唱“送神”，引赞赞“跪、叩首”，献官行三跪九叩礼，兴，平身。通赞唱“读祝者捧祝，司帛者捧帛，诣瘗所”(执事捧帛捧祝，正祀由中门出，配祀由边门出)。唱“诣瘗位”，引赞引献官各诣望瘗位，赞“望瘗”，赞“焚祝帛”。引赞赞“复位，礼毕”。
祭至圣先师仪注
　　祭崇圣祠毕，文庙中鼓初严，殿上两庑诸执事者各燃灯焚香，丹墀及露台上皆明炬，各官俱朝服。鼓再严，歌生、乐舞生各序立丹墀两边。鼓三严，各执事者荐羹及启牲匣盖，以汤浇牲体使气上升。各引赞引各献官至戟门下北面立。通赞唱“乐舞生各就位”(乐生随司麾者入殿内，各就所执乐位；舞生各随司节者上露台，分东西班立，司节者就西立)。通赞唱“执事者各司其事”(司罍洗者各执罍洗，司瘗毛血者俟瘗毛血，凡有司者各司其事)。通赞唱“陪祭官各就位”(各照官衔品级拜位；康熙四十九年诏天下武员把总以上皆得入庙陪祭)，“分献官各就位”、“正献官就位”(随引赞就拜位)。唱“瘗毛血”(执事者捧毛血，正祀由中门，四配东西哲由左右门出，两庑随之瘗于坎)。通赞唱“迎神”。麾生举麾唱“乐奏咸平之章”(乐作，舞生执籥未舞)。通赞唱“跪，叩首”，正献、分献、陪祭俱行三跪九叩礼，兴、平身，麾生偃麾(栎敔止乐)。通赞唱“捧帛”(执事者各捧帛盘，正祀由中门进，配哲由左门进，两庑外东西进，诣各神位之左，鞠躬边立)。唱“行初献礼”(引赞二人导正献官行)。赞“诣盥洗所”(献官盥手毕)。赞“诣酒尊所”，司尊者举幂酌酒(执事者注酒于爵，捧爵者在献官前行，正祀由中门入，余由左门入，诣各神位前鞠躬旁立)。引赞赞“诣至圣先师孔子神位前”(献官随引赞由左偏门入至神位前朝上立)。麾生举麾唱“乐奏宁平之章”(击柷作乐，舞生按节而舞)。引赞赞“跪”(随作乐，随行礼)。赞“奠帛”(捧帛者西跪进帛，献官拱举，执事者接置神案上)。赞“献爵”(司爵者西跪进爵，献官拱举，执事者接置神案上)。赞“叩首、兴、平身”。赞“诣读祝位”(献官至香案前)。唱“跪”，通赞唱“众官皆跪”，唱“读祝文”(读祝者取祝版跪读)。
　　祝曰：“维乾隆某年岁次某干支，二(或八)月某干支，朔越某日某干支，正献官某、某分献官某，敢昭告于至圣先师孔子之神曰：维师道冠古今，德配天地，删述六经，垂宪万世。今兹仲春(或秋)谨以牲帛礼粢，祗奉旧章，式陈明荐，以复圣颜子、宗圣曾子、述圣子思子、亚圣孟子配，尚飨。”
　　读毕，麾生举麾，乐续作(初读祝时麾生偃麾，乐暂止，至是接奏未终之曲，读祝者将祝版复置神案上)。通赞唱“叩首”，献官行三叩礼，兴。平身。引赞唱“诣复圣颜子神位前”赞“跪”、赞“奠帛”、赞“献爵”(俱如正祀仪)，唱“叩首、兴、平身”。赞“诣宗圣曾子神位前”，赞“跪”(如前仪)。赞“诣述圣子思子神位前”，赞“跪”(如前仪)。
　　通赞唱“行分献礼”(另引赞各引分献官或十哲或两庑，俱如正祀仪；今东哲多朱子一案，礼亦如之)。引赞赞“诣亚圣孟子神位前”、赞“跪”(如前仪)。赞“复位”，麾生偃麾(敔止乐，引赞引献官及分献官由两角门出，复于原位朝上立)。
　　通赞唱“行亚献礼”(俱如前仪，惟不盥洗，不奠帛，不读祝文)。麾生举麾唱“乐奏安平之章”(击柷作乐，舞生按节而舞)。献毕唱“复位”，麾生偃麾(如前仪)。
　　通赞唱“行终献礼”(如亚献礼)，麾生举麾唱“乐奏景平之章”(击柷作乐，舞生按节而舞)。献毕唱“复位”，麾生偃麾(如前仪)。通赞唱“饮福受胙”。引赞赞“跪，饮福酒”(东执事进爵，献官饮讫，西执事接置神案上)。赞“受胙”(东执事进胙，献官受讫，西执事接胙由中门出)。赞“叩首、兴、平身复位”。通赞唱“跪、叩首”。正献、分献、陪祭各官俱行三跪九叩礼，兴，平身。通赞唱“撤馔”。麾生举麾唱“乐奏咸平之章”(乐作舞止)。撤讫(将神案上品物略移动)。通赞唱“送神”。麾生举麾唱“乐奏咸平之章”(乐作舞止)。引赞赞“跪、叩首”，正献、分献、陪祭各官俱行三跪九叩礼，兴，平身。麾生偃麾(如前仪)。通赞唱“读祝者捧祝，司帛者捧帛，各诣瘗所”(正祝由中门，左右配哲由左右门，两庑各随班，俱诣瘗所)。唱“诣望瘗位”(各献官诣瘗位)。麾生举麾唱“乐奏咸平之章”(有乐无舞，乐章同送神)。唱“望瘗”，唱“焚祝帛”，唱“复位”。麾生偃麾(乐止)。通赞、引赞(同唱)礼毕，各官俱朝上一揖，退。
　　文庙祭毕，乃祭名宦祠。帛一、羊一、豕一、簠一、簋一、笾四、豆四。次祭乡贤祠，品物俱同名宦祠。主祭官汀州府知府或委员，其盥、瘗、奠、献俱如仪，但迎神、送神只一跪三叩而已(各县礼同)。
附释菜礼
　　每月朔旦行释菜礼。用兔为醢(醢前一日为之)，菁为菹(礼乐图谓用菁菹八两)，果用枣栗(礼乐图谓各重四斤)，香烛随用。
　　先师一案爵三(左右二爵先注酒，中爵行礼时献上)。品物四，中二品左兔醢，右菁菹，东西二品左栗右枣。四配东西各一案，陈设与先师同。十一哲东西各一案，爵三(仪注同上)。品物三，中菁菹，左栗右枣。两庑东西各一案，陈设与十一哲同。
　　通赞唱“排班”(献官以下皆序立丹墀内)。班齐唱“辟户”(礼生开殿门)。通赞唱“跪、叩首、叩首、叩首”(献官以下皆跪叩首，二跪二跪同)。兴，平身(皆兴平身)。引赞诣献官前赞“诣盥洗所”(献官随引赞至盥洗所盥手帨巾如仪)。赞“诣酒尊所”(献官随引赞至酒尊所，司尊者举幂酌酒以俟)。赞“诣至圣孔先师神位前”(捧爵者三，各先行，奉先师者由中门入，奉四配者由左偏门入；献官随引赞亦由左偏门入至神位前向上立)。赞“跪”、赞“献爵”(捧爵者由左跪授献官一爵，献官受少举之，转授捧爵者置神位前)。赞“俯伏、兴、平身”(献官俯伏兴平身)。
　　赞“诣复圣颜子神位前”。赞“跪”、赞“献爵”(仪同前)。赞“诣宗圣曾子神位前”(仪同前)。赞“诣述圣子思子神位前”(仪同前)。赞“诣亚圣孟子神位前”(仪同前)。通赞唱“行分献礼”(献官行礼将至亚圣孟子前，通赞乃唱行分献礼)。引赞各诣东西哲及两庑分献官前，赞“诣盥洗所、酒尊所”。东哲、西哲、东庑、西庑神“位前”，献爵如上仪，赞复位(献官以下各随赞引退原位)。通赞唱“礼毕”。
祀先师乐
　　乐器
　　麾　所以作止夫乐者，以绛缯为之，而揭于竿，长七尺、阔一尺一寸。上下缀版粉质，上绘云，下绘山，前面金绘升龙一，后面金绘降龙一，皆有云绕之。朱竿高八尺五寸，上安铜龙，首衔其麾，升龙向外，降龙向内，以木为架，朱髹之，闲则植其上。后增为二，一绘升龙，一绘降龙，植于殿之左右。升龙起乐，降龙止乐。
　　金部：
　　大钟　即镛钟，以铜铸造，四倍歌钟之数而为之者，特悬于架，与鼖鼓相配。
　　镈钟　即颂钟，在宫悬东西，三倍歌钟之数而为之者，特悬于架，与特磬对。钟用六阳律，磬用六阴吕。
　　编钟　共十六枚，按十二律吕，又有四清声。在宫悬四面，较歌钟稍大，乃二倍歌钟而为之者。两层列于架，与编磬配，其簨虡并同歌钟。
　　歌钟　《考工记》云：六分其金而锡居一，谓之钟。鼎之齐十分，其铣去二以为钲。以其钲为之，铣间去二分，以为之鼓间，以其鼓间为之舞修，去二分以为舞广。以其钲之长为之甬长，以其甬长为之围。三分其围，去一以为衡。围三分，其甬长二在上，一在下，以设其旋。钟已厚则石已薄，则播侈，则作弇，则郁长，甬则震。是故大钟十分，其鼓间以其一为之厚；小钟十分，其钲间以其一为之厚。钟大而短，则其声疾而短闻；钟小而长，则其声舒而远闻。编钟在悬上下各八，其悬横曰簨，直曰虡。《诗》：“虡业惟枞”。业乃大板，安于簨之上以为饰，错落如锯齿也。枞即崇牙，其悬钟之处，以采色为大牙状，枞枞然也。今制簨上加业，缋博山以为饰。簨之上、业之下，横安崇牙，牙之端施铜钩以悬钟甬，又刻龙蛇鳞物于上。簨两端谓之龙，簨上列凤或翟五，树羽其上。《考工记》云：臝属，恒有力而不能走，其声大而宏，则于钟宜。若是者，以为钟簴。雕刻必雄其状，深其爪，出其目，作其鳞之。而其制方趺籍地，木刻臝属，如狻猊狰狞可畏，伏于趺上，穴其背虚贯其中而植之，其龙簨两端颔下，各施环以悬翣，曰衔璧，璧下有牦毛尾。周制，璧翣于簨。上画绘为翣，载之以璧，垂五彩羽其下，挂于簨之角以为饰焉。今制为串，累累然，顶首施以璧，璧下为层五，每层旋木为盖，涂绿朱唇，唇下缀以彩线为穟，各长五六寸，层各一色，间而簇之，贯以红绦，绦末有结悬于龙簨颔下，磬簴及鼓罩四垂皆然，俗呼为流苏。
　　石部：
　　特磬　即离磬，三倍歌磬而为之，又谓之中磬。与颂磬同设一架特悬之，在宫悬南北，故谓之特磬。其架与镈钟同。
　　编磬　次中磬也，倍歌磬而为之者。上下数十六，与编钟同在宫悬四面。
　　歌磬　小磬也。《考工记》云：磬氏为磬，倨句一，矩有半，其博为一，股为二，鼓为三。三分其股博，其一以为鼓博，三分其鼓博，以其一为之厚，已上则磨其旁，已下则磨其端，古者尚象制器，钟圆中规，磬方中矩。郑司农注云：股磬之上大者鼓其下，小者所当击者也。股外面鼓内面，则击者为前，而在内在下，不击者为后，而在外在上。其小大长短虽殊，而其厚均也，必先度一矩为句，一矩为股，而求其弦，既而以一矩有半触其弦，则磬之倨句也。取石于灵璧，近水浮生，取水多土少者，即古所谓泗滨浮磬也。琢磨敲试，依律为其短长、厚薄。磬声太上则磨其旁，使薄而广、则浊。磬声太下，是声浊而薄。薄不可使厚，故磨其端使短。短则形小，形小而薄则声流矣。凡钟磬椎俱以坚枣木为之，削竹作柄，后秉绦结。其架亦两层，编列与钟同。《考工记》：梓人以羽属为磬虚，恒无力而轻，其声清扬而远闻。以为磬虚，故击其所悬由其虚鸣。其制方趺藉地，木刻羽属，如鹅状，伏于趺上，穴其背以虚，贯穴中植之磬簨，与钟簨同，但崇牙之端不施铜钩。疏云：以其卷然，可以挂悬，故磬用弦可挂悬于上也。今以红绒绦穿磬孔中，悬崇牙上顶。簨树羽以凤，两端亦刻如凤首，项下设环为翣，悬其璧翣，俱与钟同。
　　丝部：
　　琴　伏羲所制。岳内长三尺六寸六分，法期之数，古之制也。又取名家之琴合于古者，参考为式。取材用桐与梓，盖天下之材，良柔莫如桐，坚刚莫如梓。以桐为面梓为底，虚实相配，阴阳之义也。其材以东南向阳者为美。琴弦只用白色柘丝为上，原蚕次之，非此二丝则择其生缫者。若盐藏茧者则不堪用，盐茧丝打弦；脆而易断，阴雨则湿而不鸣故也。琴体无病全在桐，桐得水则无焦烈之音，得砂则无重滞之音，得石而清，得金而厉，得宝藏之物则有非常之音，得滩濑钟鼓之声则有洪亮之音。取材所贵者四，曰轻、松、脆、滑，而必以东西者为优。何以辨之，投于水则阳浮于上，阴沉于下，取当阳者而断之，声自不同，又必使木液竭而浊性尽。收藏之法，先刳其中，圆其外，投其瀑水之中周岁，垂之烈日之下经年，而又加诸灶上者累月，然后尽材之美也。
　　瑟　雅瑟长八尺一寸，广一尺八寸，三十三弦。颂瑟长七尺二寸，二十五弦。乐书曰：八尺一寸者，宫数也。七尺二寸者，商数也。乐议曰：八尺一寸者，九黄钟律之长也。一尺八寸者，倍黄钟律之长也。七尺二寸者，八黄钟律之长也。其制：桐面、梓腹、九梁、二越。越者，瑟两头底下穴也。其岳用桑不必异产，且丝声与桑宜。按《仪礼正义》，瑟首广而尾狭，近首鼓处则宽，近尾不鼓处则狭，故首欲近前以就一尺八寸之广，令可容二十五弦，近尾不鼓而尾之底有越，故尾狭于首而长倍之以容越也。首之越，上当其鼓处宜横；尾之越，余弦所归宜纵。其武，崇寸有八寸，四隅刻云以缘其武，盖取诸云和。漆其壁与首尾腹，不漆其背，恐柱之蹶也。柱，崇二寸七分，肩厚二分，足底阔一寸三分、厚四分。足要方平，防其倾倒，上边承弦口厚三厘。雅瑟、颂瑟其制不同，而皆广一尺八寸。十分其瑟之长，以其一为首之长，而尾倍之。又四分其尺有八之广，去一以为尾之广。八尺一寸之瑟，隐间五尺五寸；七尺二寸之瑟，隐间五尺。凡瑟之长皆用九，惟隐间用五，天地之数也。五十弦者，大衍之数也；二十五弦者，半其数也。首与尾俱绘以锦彩，昭其文也；隐间用粉素，存其质也；余者皆漆之，俱如漆琴法。面上两头各有小眼二十五孔，疏通以系弦。弦长一丈，内外各十二练丝为之，粗细相等。旧用朱弦，取朱弦疏越之意，然不若纯白者之声全也。练丝欲熟，熟则色莹透。缠法欲紧，紧则声高朗。中一弦，君弦也，设而不动，染黄色，较之他弦，稍粗，所谓太音希声也。
　　竹部：
　　凤箫　以比竹为之，又名排箫。其制：截竹为筒，古有三十三管，今制十六管，协十二律之数，又有四清声。第一黄钟管，长九寸；第二大吕管，长八寸四分二厘七毫；第三太簇管长八寸；第四夹钟管，长七寸四分九厘一毫五丝；第五姑洗管，长七寸一分；第六仲吕管，长六寸六分八厘九毫一丝三忽；第七蕤宾管，长六寸三分二厘；第八林钟管，长六寸；第九夷则管，长五寸六分二厘八毫；第十南吕管，长五寸三分；第十一无射管，长四寸九分九厘四毫三丝；第十二应钟管，长四寸七分四厘；第十三清黄钟管，长四寸五分；第十四清太吕管，长四寸一分八厘八毫；第十五清太簇管，长四寸；第十六清夹钟管，长三寸七分一厘八毫六丝零。此声气之元，五音之正，皆黄钟以本之也。然竹窍有厚薄，其分寸难以拘定大要。管长则声浊，短则声清。斟酌其长短，每差一分为一管，管口各开半窍，乃以其长管权为九寸，而度其圆径，如黄钟之法而更迭以吹，以审中声。若过于清，则易以长，过于浊，复截而短，要必适中，声合黄钟之宫而后已。黄钟之声信，而依次以渐而短而清，取之无不中度。十六管编列置于椟中，上齐其端，露一寸五分，便于吹也；下则长短不齐，参差如凤翼。其椟以木为之，阔一尺二寸，高一尺，髹以朱，两面皆戗金凤凰，纹藻为饰。
　　洞箫　古者造箫，或以玉，或以竹。今制：紫竹为之，长一尺九寸五分，围三寸，前五孔后一孔，俱径二分八厘。开口半窍名山口，径二分深五厘，吹窍至后孔离舌寸六分，后孔与前五孔俱离一寸一分，下有穿绳，孔离五寸二分，系以红绦，长与箫等，以黄锦囊盛之。
　　龙笛　以文竹为之，长一尺八寸，围二寸二分，上开一大孔，曰吹窍，径三分五厘；下开六孔，各径二分。吹窍至前一孔离三寸三分，余孔皆离五分。尾有穿绳二小眼相对，末孔至穿绳眼离一寸三分。吹孔至末共六寸。通身髹以朱，用木雕龙首金饰之安于上端，尾孔系以红绒绦，下垂若龙尾焉。
　　双管　以二竹相比为之，各长周尺九寸，围一寸二分，每管六孔，孔各离二分，用胶漆固如一，两端以锡束之，髹以朱。剪二荻筒为头，长二寸，薄则声浊，厚则声清。斟酌制之，用铜丝缚固，安于二管之端。吹荻头以发声，而按管孔以应律焉。
　　箎　古有六孔、七孔、八孔之异。今制：以竹为之，长一尺四寸，围五寸三分，面上吹窍径五分、横四分，形如酸枣。后一孔、前四孔、横底一孔，共六孔，皆径二分五厘。正面尾上开二小穿绳眼相并，中声在寓全在于此，失于大则过浊，失于小则过清，必大小适中，仅容一米许，而后中声出。吹窍至后一孔离二寸五分，后一孔至前一孔离一寸一分，余三孔皆然。末孔至绳眼九分。通身髹以朱，系以红绒绦。其竹之窍厚薄不齐，大小有度，然皆以心权度，若大则密窍取之，小则疏窍就之，而清浊高下得矣。
　　匏部：
　　笙　大者十九簧，谓之巢；小者十三簧，谓之和。《仪礼》云：笙一和而成声。今制：以小紫竹为之，一攒十七管，先安山口，每管内面方孔是也。开取有高低，以定其音律，以配其清浊。尺字山口最高，以次而低。为工凡、合四、一上、句凡、小尺、小工、小一、小六、小五，开至小五而孔最低矣。开山口完，以黄杨木接竹为脚，脚内旁开半窍施簧，簧用响铜打成簿片，用方刚铲之如雀舌状，看厚薄适宜平正严密，常如耳畔弹试，其声中律而已，否则再修之。用黄蜡沥青作点头，随时寒暑而调和之，点轻则声清，点重则声浊。要必字字协箫笛，其造笙簧审音妙诀曰：四字合小工，小工合大工，大工合大乙，大乙合小乙，小乙合大凡，大凡合小凡。又曰：清上合大上，合字合清上，小尺合合字，大尺合小尺，大尺合大四，四字合小五。安簧既毕，按序植于斗中，内外管各有按孔，外孔十四，内孔三。内孔者，大乙、大四、背凡也，其管箍有竹篾。古制斗用匏，多难周正，且易破碎。今旋坚木为之，内安顶柱以掌其盖，盖用牛角循边钻孔十七，要比管脚相称，若气漏而不动簧，则声不应矣。斗用漆布灰髹以黑。如必用匏以备八音，选椰匏圆正者为之更妙，又制坚木为项，状如壶嘴，刻通透漆两合之。匏边端有短嘴，以项插置其中，如吹某字则按某孔，呼吸簧动而声发，是谓吹笙鼓簧也。不按孔吹之即作声者，谓之游簧，当去其壅塞尘垢则准矣。用黄锦囊盛之，凡点笙用铜盘贮点料，以五色石研之，其石谓之五音石。
　　土部：
　　埙　乃埏埴以为器，形如秤锤。古有雅者，有颂者，有七孔、八孔者。形如雁子谓之雅埙，如鸡子谓之颂埙。今庙中俱用雅埙。其制：通高四寸，中虚高三寸六分，空围八寸一分，径二寸七分，四围及底俱厚四分。吹口围九分，径三分，中虚上锐，平底圆体。前三孔如倒品字样，上二下一。后二孔平列。除吹口，前后共五窍，皆径二分。前下一孔去底皮一寸，前上二孔去底皮一寸二分，后二孔去吹口一寸四分，前上二孔去吹口一寸八分。前后二孔并列者，其中各开五分。造之法：旧用白棉花和黄土为之。今制：以米汤和灰为模曝干，用矾石捣研极烂，以水澄细，取上好生漆调和如饴馒团，冒塑于模，于锐处留一窍，待干将内土后上窍中挖出。穴前后窍毕，更加漆布，细灰磨光，髹以朱色，戗金云龙为饰。开前后孔，俱往来容一米许。内要圆净如拭乃协律，否则无声或不应律。又法以小长线堆成雁子样，比雁子略小三分，以线端向上。乃用美润之土和棉纸，舂至极熟，糊于线堆雁子样外，厚二三分。既成埙，留吹口，以线端向口外阴干，量颇干，依作埙分数，开前后取音之孔完美，遂将线端仔细抽出，内堆之线尽净，则中虚外密不泄气，其音乃全。堆线之法层数自下而上，凡遇阳数，自内而外；遇阴数，自外而内，条理欲其分明，不可杂乱。埙土未干，可以抽线，干则难抽矣。
　　革部：
　　鼖鼓　即晋鼓。《冬官?考工记》：人为皋陶。注：陶当作鞠，鼓腔也。长六尺有六寸，左右端广六寸，中尺厚三寸，穹者三之一，上三正。注曰：广，中广、头狭，为穹窿，谓鼓木一判者，其两端广六寸，而中央广尺，如此乃得有腹木。腹穹窿者，居鼓三之一；其鼓四尺者，版穹一尺三寸，三分寸之一，倍之为二尺六寸，三分寸之二，加鼓四尺，穹之径六尺六寸，三分寸之二。此鼓合十二版也。上三正者，谓两头一平，中央一平。郑玄谓：三读作参。正，直也。言直其两端，各居二尺三寸，不弧曲也。或又云：鼍鼓即鼖鼓。《考工记》云：鼓长八尺，鼓四尺中围加三之一，谓之鼖。注云：中围加三之一者，加于面之围以三分之一也。面四尺，其围十二尺，加以三分之一，四尺则中围十六尺，径五尺三寸，三分寸之一也。今则合二十四版，则版穹六寸，三分寸之二。今制：鼓大而短，安于架中，其面上仰，乃俯而击之。凡冒鼓，以桑木为体，冒以牛、马革，必于启蛰之日造之，应雷声也。占日之阴晴，阴则声缓，缓则不变；晴则声急，急则无恒。凡制大鼓，俱准此法，以差而增减之，不必泥古也。
　　悬鼓　周之制，其大小视楹鼓。腹加铜环悬之簨簴，在宫悬四隅，其簨簴并如钟磬架。
　　楹鼓　殷之制，木身，高三尺五寸，皮面阔二尺二寸，两旁用四铜环，冒皮用铜泡钉二行。通身漆以朱，横施于木柱，柱高六尺六寸，以重十建之柱。贯鼓上出，高又半之。顶上安彩凤作来仪状。方盖并缀以红罗销金云花，双檐四角有裹金四牛首，皆衔璧翣，每串各五，末缀以绦结。柱下方趺如十字，俱髹以朱，刻臝属四，如狮，安于趺，俱头向外。
　　足鼓　夏后氏之制，较楹鼓稍长。独木为架，高七尺，上端木刻为云，横鼓于上，其下施四足如十字。
　　鞉鼓　面广六寸，高厚相等，横腹加柄，长一尺九寸，贯中上出五分许。两旁当鼓之半安铜纽，系以红丝绳，绳末丸蜡为珥，其长短称鼓面之中。用木为架，两纵二横相比，下各施方趺。横木上开孔，下开半孔，植鼓柄于中。
　　搏拊　状如革囊，以韦为之，若鼓然，中实以糠。今制以桑为，长尺有咫，两头冒以韦。径六寸，腹微大采绘，饰以金环二，并直列之以系襻焉，闲则卧置于架，其架如鞉鼓之架，上安二荷叶以承之。
　　田鼓　亦为应鼓。其制以木为筒，长一尺二寸，韦面五寸，鼓之最小者。卧于架击之。其架如搏拊之制。
　　相鼓　小而扁，或云悬击于胸前，或谓相鼓即拊鼓。韦表糠里者皆非。今制，扁鼓安柄，执而击之。
　　木部：
　　柷　以桑木为之，状如漆桶，上方二尺四寸，下阔一尺九寸，深一尺八寸，中虚有底。柷之中，东方图以青，隐而为青龙；南方图以赤，隐为丹凤；西方图以白，隐而为驺虞；北方图以黑，隐而为灵龟；中央图以黄，隐而为神螾。外三面绘山，东一面绘水，水上穿一大圆窍，径四寸五分，象日之浮于海。止如椎以梓木为之，柄长二尺四寸。
　　敔　以梓木为之，状如伏虎，身长三尺，首高一尺二寸五分，尾长一尺一寸。背刻二十七龃龉，绘黄色黑纹，载以方趺，朱髹。籈，以竹为之，长二尺四寸，中破二尺二寸，为十二茎，用篾箍之。
　　木铎　铸铜铁为铎，上安木柄，铎内施钩，悬垂木舌节。舞者执，行而摇。
　　舞器
　　旌节　簇红缨为之，加涂金铜云宝盖于其上，又用绿斜皮刻花为盖覆缨上，其顶处用皮。金绿为七层，长七尺，贯以红绒绦，下缀以结。竿长八尺五寸，朱髹，上安涂金铜龙首，口衔宝盖，下垂组缨。
　　龠　古用苇龠。今制：以竹为之，长二尺二寸，三窍，朱饰。
　　翟　以木为之，柄长一尺四寸，其巨细度龠孔足容，朱髹之，柄端刻龙首，长五寸，饰以金彩。每翟用雉尾三根插龙口中。
　　大成乐舞
　　大成乐共六曲入奏，内叠奏二曲。其谱止有合、四、上、尺、工、六，六字；共用二律、三吕、五正声、一子声。有宫、商、徵、羽而无角，有喉、齿、舌、唇而无牙。自前明肄于太常，颁行天下。至国朝复察废坠，审音律，招徕乐舞，先期演习，故声容缀兆，咸肃雍和平云。
 迎神奏咸平之曲(有乐、无舞)
　　大太四　哉南工　至林尺　圣！仲上　峻太四　德仲上　弘林尺　功，仲上　敷南工　文林尺
　　衍仲上　化太四，　百林尺　王仲上　是黄合　崇。太四　典黄合　则太四　有仲上　常，林尺
　　昭南工　兹林尺　辟太四　雍仲上，　有黄六　虔南工　簠林尺　簋仲上，　有林尺　严仲上
　　鼓黄合　钟。太四

 初献奏宁平之曲(有乐、有舞)
　　觉太四　我仲上　生林尺　民仲上，　陶太四　铸黄合　前仲上　圣太四，　巍南工　巍林尺
　　泰仲上　山太四，　实黄合　予太四　景仲上　行太四。　礼仲上　备太四　乐仲上　和林尺，
　　豆黄合　笾太四　惟林尺　静仲上，　既太四　述南工　六黄六　经林尺，　爰南工　斟林尺
　　三仲上　正。太四

 亚献奏安平之曲(有乐、有舞)
　　至太四　哉仲上　圣黄合　师太四，天南工　授林尺　明仲上　德太四，木仲上　铎太四
　　万仲上　世林尺，式仲上　是太四　群林尺　辟仲上。清黄合　酒南工　维林尺　醑仲上，
　　言林尺　观仲上　秉黄合　翟太四，太太四　和南工　常黄六　流林尺　，英南工　才林尺
　　斯仲上　植。太四

 终献奏景平之曲(有乐、有舞)
　　猗仲上　欤南工　素林尺　王仲上，示林尺　予仲上　物太四　轨黄合，瞻黄六　之南工
　　在林尺　前仲上，神林尺　其仲上　宁太四　止黄合。酌太四　彼黄合　金林尺　罍仲上，
　　惟南二　清林尺　且太四　旨仲上，登仲上　献太四　既林尺　终仲上，弗黄六　遐南工
　　有林尺　喜。仲上

 撤馔奏咸平之曲(乐作舞止)
　　璧仲上　水太四　渊仲上　渊林尺，崇太四　牙仲上　嶪黄合　嶪太四，既太四　歆南工
　　宣林尺　圣仲上，亦仲上　仪林尺　十太四　哲仲上。声黄合　金太四　振仲上　玉太四，
　　告南工　兹林尺　将仲上　彻太四，鬷黄合　假太四　有仲上　成林尺，羹黄六　墙南工
　　靡林尺　愒。仲上

 送神奏咸平之曲(乐作舞止)
　　煌太四　煌南工　学林尺　宫仲上，四黄合　方太四　来仲上　宗太四，甄黄六　陶南工　胄林尺　子仲上，暨南工　予林尺　微仲上　躬太四。思仲上　皇林尺　多南工　士林尺，
　　肤仲上　奏太四　厥林尺　功仲上，佐黄六　予南工　永林尺　清仲上，三南工　五林尺
　　是仲上　隆。太四
　　望瘗乐，曲同送神。
　　乐谱
　　太四　琴，七徽二弦，左手食指按，右手中指勾。瑟，外二、三弦，用右手食指连勾，内十五、十六弦，左手指法同。凤箫，吹第二、第三管。笙，第四管、第八管、第十一管，以右手食指及左手大指、食指按其孔，余孔皆开。箫，第六孔开，余皆闭。笛，第六孔开，余皆闭。埙，上窍平吹，下五孔皆闭。箎第六底孔开，余皆闭。双管，开第一孔。凡太四谱皆仿此。
　　南工　琴，七徽五弦，左手大指按，右手食指剔。瑟，外九弦、十弦，用右手食指连勾；内二十二弦、二十三弦，左手指法同。凤箫，吹第十管、第十一管。笙，第一管、第三管、第七管、第十一管，以左右手大指及食指按其孔，余孔皆开。箫，第二孔与下四孔皆开，余皆闭。笛，第二孔与下四孔皆开，余皆闭。埙，后二孔左手大指窍与前三窍俱开，余皆闭。箎，第二孔与下三孔、底一孔皆开，余皆闭。双管，开第五孔。凡南工谱俱仿此。
　　林尺　琴，七徽四弦，左手大指按，右手食指剔。瑟，外七弦、八弦用右手食指连勾，内二十弦、二十一弦左手指法同。凤箫，吹第八管、第九管。笙，吹第十二管、第十五管，以左手食指及中指按其孔，余孔皆开。箫，第三孔与下三孔皆开，余皆闭。笛，第三孔与下三孔皆开，余皆闭。埙，右手食指窍并左手二窍俱开，余皆闭。箎，第三孔与下二孔、底一孔俱开，余皆闭。双管，开第四孔。凡林尺谱俱仿此。
　　仲上　琴，七徽半，三弦，左手无名指按，右手中指勾。瑟，外五弦、六弦，右手食指顺勾；内十八弦、十九弦，左手指法同。凤箫，吹第六管、第七管。笙，第二管、第十管，以左右手大指按其孔，余孔皆开。箫，第四孔与下二孔皆开，余皆闭。笛，第四孔与下二孔皆开，余皆闭。埙，左手中指与食指二窍皆开，余皆闭。箎，第四孔与下一孔、底一孔皆开，余皆闭。双管，开第三孔。凡仲上谱皆仿此。
　　黄合　琴，七徽，一弦，左手中指按，右手中指勾。瑟，外第一弦用右手食指顺勾，内第一弦左手指法同。凤箫，吹第一管。笙，第十二管、第十四管，以左手食指及中指按其孔，余孔皆开。箫，六孔皆闭。笛，六孔皆闭。埙，上窍向上稍仰吹，五孔皆闭。箎，六孔皆闭。双管，六孔皆闭。凡黄合谱俱仿此。
　　黄六　琴，七徽，六弦，左手大指按，右手食指剔。瑟，内第一弦用左手食指顺勾，外第一弦右手指法同。凤箫，吹第十二管、第十三管。笙，第十二管、第十四管，以左手中指及食指按其孔，余孔皆开。箫，后一孔开，前五孔皆闭。笛，第一孔开，下五孔皆闭。埙，右手大指窍，前后各窍皆开。箎，后一孔开，余皆闭。双管，六孔尽闭。凡黄六谱俱仿此。
　　鼍鼓　在殿陛之下，先击三百六十数，以警戒；后又击三通，以节其进。其击法，首以两椎连双击壴桑者二，其鼓一击，又两再作如前，凡三作。但末作鼓两击以别之，三次共四击，此起鼓之例。此后不必击壴桑，但以椎于鼓上，先后二击者三，三次共六击，此为第一通。又先后三击者三，为第二通，三次共九击。又急五击者三，而末紧加二击以结之，此为第三通，三次带末二击共十七击。通前共三十六击，以当一岁之运。初起，乐生卷班；第一通毕，俱升堂；第二通毕，入室；第三通毕，俱就位，谓之著往。全乐奏终，其击法又如前。初起，卷班；第一通毕，离位；第二通毕，致事；第三通毕，拜辞而散，此全乐之收宫，谓之饬归，所以警其退也。击鼍鼓，于始于终皆取警戒之义焉。
　　鼓字用左手击，鼕字用右手击。
　　初起　扎扎鼕　扎扎鼕　扎扎鼕鼕
　　第一通　鼓鼕　鼓鼕　鼓鼕
　　第二通　鼓鼕鼕　鼓鼕鼕　鼓鼕鼕
　　第三通　鼓鼕鼓鼕鼕　鼓鼕鼓鼕鼕　鼓鼕鼓鼕鼕
　　结　尾　鼕鼕
　　左手欲轻，右手欲重。
　　大鼓大钟　在大成门之左右，初行祭礼则击鼓，祭事俱毕则击钟，鼓三百六十击，钟一百八响。凡迎神送神，俱鼓钟齐鸣。
　　麾　麾生执麾，升龙向外，降龙向内。如迎神作乐举之，则升龙现，高唱曰“乐奏咸平之曲”。“迎神”二字一读，欲勃如而起，末稍加腔韵，“咸平之曲”四字分排欲匀，尾声悠长，但要舂容和雅，不可急促暴戾。每起一曲即举麾，依歌章唱一声。凡八曲奏终，听栎敔毕，偃麾则降龙现，高唱曰“乐止”，欲沨然而去。
　　起止乐谱　“乐奏——咸——平——之——曲——”，长韵。大乐渐止，长韵渐细。
　　柷　每奏一曲之始，听举麾唱毕，两手举止先撞底一声，次击左旁一声，次击右旁一声，共三声以举乐。堂上堂下之乐，俱统命以柷焉。
　　敔　每奏一曲之终，听悬鼓响毕，即两手举籈，先击其首者三，次逆栎龃龉者三，共六响以止乐。堂上堂下之乐，皆制命于敔焉。
　　镈钟　宫悬左右各三架，每奏一曲之始，听击柷毕即击一声，以开众音。每架主一曲，先左之中，次右之中，次左之北，次右之北，次左之南，次右之南，又次左之中，又次右之中，全乐八曲八响，乃一曲之始条理也。
　　特磬　每悬北南各三架，每奏一曲之终，即击一声以收众音。每架主一曲，先南之中，次北之中，次南之左，次北之左，次南之右，次北之右，又次南之中，又次北之中，全乐八曲八响，乃一曲之终条理也。
　　悬鼓　宫悬四隅各一架，每奏一曲之终，听特磬响毕，即击悬鼓。先乾响巽应，次坤响艮应，凡四声。盖一曲之收宫也。
　　编钟　宫悬四面各一架，每奏一句之始，即击一声以开众音。自东而南，自西而北，轮更击搏。每奏八句八响，乃一句之始条理也。
　　编磬　宫悬四面各一架，每奏一句之终，即击一声以收众音。自西而南，自东而北，轮更敲戛。每曲八句八响。乃一句之终条理也。
　　楹鼓　足鼓　鞉鼓　堂上左右共四架，每奏一句之终听编磬响毕，先击楹鼓一声，足鼓应之，鞉鼓尾之，凡三响三应三尾。摇鞉法，持柄，左转两耳，击三点。盖一句之收宫也。
　　登歌钟　堂左一架，每奏一字之始，听歌声既发，即击一声以开众音。每句四字四响，乃一字之始条理也。
　　登歌磬　堂右一架，每奏一字之终，即击一声以收众音。
　　凡钟磬在悬，以乐生所向之方下层，自右数第二○合字，第三○四字，第五○一字，第六字，第八○尺字；上层自左数第二○工字，第四○凡字，第五○六字，第七○五字。击磬俱按律吕，每句四字四响。乃一字之终条理也。歌钟同法，列谱于下：

 编歌钟磬谱
夷
则

 南
吕
工
 无
射

 应
钟
凡
 清
黄
六
 清
大

 清
太
五
 清
夹
林
钟
尺
 蕤
宾

 仲
吕
上
 姑
洗
一
 夹
钟

 太
簇
四
 大
吕

 黄
钟
合
　　搏拊　田鼓　搏在门内，田在门外，共四架。每奏一字之终，听歌磬响毕，即拍搏拊一声，速敲田鼓应之。拍搏拊法，初字以左手，再字以右手，三字又以左手，四字则两手齐拍。敲田鼓法，初字以右杖，再字以左杖，三字又以右杖，四字则以二杖齐敲。盖一字之收宫也。
　　歌　乃一乐之主，凡八音，皆以和歌古之雅颂，其法不同。今止一字一韵，审其为喉舌唇齿，以定其音律，凡字俱有声有音，声即字也，音则其落韵也。字有不能合音律者，而以落韵合之。如大成乐所用合、四、上、尺、工、六等字，○合字属宫，出于喉而落于喉内；○四字属商，出于齿而落于舌之上根；字属徵，出于舌上而落于上之近外；○尺字属徵，出于舌头而落于上之近内；○工字属羽，出于唇而落于上鼻孔；○六字属少宫，出于喉而落于喉外。总之，歌在口中以律吕之九宫往来轮转，如琴之弦，如箫之孔，如钟磬之在悬。自“合”至“六”，声渐高而清；自“六”至“合”，声渐低而浊。得此九宫之声音，凡歌入口皆协律吕矣。列谱于下：
　　歌　自上而下渐低、渐浊、渐巨。
　　声　五六凡工尺上乙四合。
　　谱　自下而上渐高、渐清、渐细。
 歌　口　谱

　　相鼓　木铎　节武舞以金铎，节文舞以木铎，一声应一步。旁侍者执摇，听堂下乐既发声，即摇一声，随舞人所向之方辰，俯则先俯，仰则先仰，以为舞容之节。相鼓，用手执于胸前，所以辅铎者，每摇铎一响，则击鼓一声以应之。
　　旌节　舞将陈，执节前导，既列缀兆，则分立东西舞生之首。如初献，麾生唱“乐奏宁平之曲”，东阶节生亦扬节唱曰“奏宁平之舞”，三献皆同。舞毕，西阶节生抑节唱曰“舞止”。各植节架上，舞生俱归班。
　　龠　翟　龠用左手横执之，有窍而不吹。或云：缀兆转折八位之时齐吹，以节走趋。翟用右手纵执之。翟纵龠横，齐肩执之为执。起之齐目为举。平心执之谓衡。尽手向下执之谓落。向前正举为拱。向耳偏举为呈。龠、翟纵横两分为开。龠、翟纵横相加为合。龠、翟纵横合如一为相。各分顺手向下为垂。两手相接为交。凡执龠秉翟俱右手在外，左手在内；其手指俱大指在内，四指在外；纵则如绳，横则如衡。执秉者不可忽也。
　　舞谱
　　迎神，奏咸平之章(有乐、无舞)。
　　初献，奏宁平之章。
　　觉　东班舞生开龠向上，起左手于肩，垂右手于下，跷右足向前。西班舞生开龠向上，起右手于肩，垂左手于下，跷左足向前。
　　我　东班舞生开龠向上，起右手于肩，垂左手于下，跷左足向前。西班舞生开龠向上，起左手于肩，垂右手于下，跷右足向前。
　　生　东班舞生合龠向上拱，面顾西。西班舞生合龠向上拱，面顾东。
　　民　东班舞生转身向西，左足虚其根，足尖著地，合龠高拱。西班舞生转身向东，右足虚其根，足尖著地，合龠高拱。
　　陶　东班舞生合龠拱于西，面侧东，跷右足。西班舞生合龠拱于东，面侧西，跷左足。
　　铸　东班舞生合龠拱于东，面侧西，跷左足。西班舞生合龠拱于西，面侧东，跷右足。
　　前　东班舞生合龠躬身向上揖，西班舞生合龠躬身向上揖。
　　圣　东班舞生交龠转身，向西出右足。西班舞生交龠转身，向东出左足。
　　巍　东班舞生开龠向上，起右手于肩，垂左手于下，侧面向西。西班舞生开龠向上，起左手于肩，垂右手于下，侧面向东。
　　巍　东班舞生开龠向上，起左手于肩，垂右手于下，侧面向东。西班舞生开龠向上，起右手于肩，垂左手于下，侧面向西。
　　泰　东班舞生合龠，交点右足；西班舞生合龠，交点左足。
　　山　东班舞生合龠，交点左足；西班舞生合龠，交点右足。
　　实　东班舞生合龠，拱于东，过左足于右交立，侧面向西。西班舞生合龠，拱于西，过右足于左交立，侧面向东。
　　予　东班舞生合龠，拱于西，过右足于左交立，侧面向东。西班舞生合龠拱于东，过左足于右交立，侧面向西。
　　景　东班舞生合龠向上拱，西班舞生合龠向上拱。
　　行　东班舞生合龠向上揖，西班舞生合龠向上揖。
　　礼　东班舞生合龠由左拱于右，跷左足。西班舞生合龠由右拱于左，跷右足。
　　备　东班舞生合龠由右拱于左，跷右足。西班舞生合龠由左拱于右，跷左足。
　　乐　东班舞生合龠转身侧面向西，由上拱于下，跷左足。西班舞生合龠转身侧面向东，由上拱于下，跷右足。
　　和　东班舞生合龠转身侧面向东，由下拱于上，跷右足。西班舞生合龠转身侧面向西，由下拱于上，跷左足。
　　豆　东班舞生合举龠齐眉，点右足。西班舞生合举龠齐眉，点左足。
　　笾　东班舞生合举龠齐眉，点左足。西班舞生合举龠齐眉，点右足。
　　惟　东班舞生开龠，起左手于肩，垂右手于下，侧面向西。西班舞生开龠，起右手于肩，垂左手于下，侧面向东。
　　静　东班舞生开龠，起右手于肩，垂左手于下，侧面向东。西班舞生开龠，起左手于肩，垂右手于下，侧面向西。
　　既　东班舞生深曲右手出于左，举右手，垂左手，侧面向西。西班舞生深曲左手出于右，举左手，垂右手，侧面向东。
　　述　东班舞生深曲左手出于右，举左手，垂右手，侧面向东。西班舞生深曲右手出于左，举右手，垂左手，侧面向西。
　　六　东班舞生合龠平衡低首，西班舞生合龠平衡低首。
　　经　东班舞生合龠，左右手拱，复平衡。西班舞生合龠，左右手拱，复平衡。
　　爰　东班舞生交龠拱于左，跷右足。西班舞生交龠拱于右，跷左足。
　　斟　东班舞生交龠拱于右，跷左足。西班舞生交龠拱于左，跷右足。
　　三　东班舞生开龠出左足，西班舞生开龠出右足。
　　正　东班舞生合龠向上深揖，西班舞生合龠向上深揖。
　　亚献奏安平之曲：
　　至　东班舞生开龠、翟，蹲身低首。西班舞生开龠、翟，蹲身低首。
　　哉　东班舞生开龠、翟，齐举至眉，左足交右足。西班舞生开龠、翟，齐举至眉，右足交左足。
　　圣　东班舞生开龠、翟，齐举至眉，右足交左足。西班舞生开龠、翟，齐举至眉，左足交右足。
　　师　东班舞生合左手于右向上拱，深揖。西班舞生合右手于左向上拱，深揖。
　　天　东班舞生开龠，出左手，向上曲右手，跷左足。东班舞生开龠，出右手，向上曲左手，跷右足。
　　授　东班舞生开龠，出右手，向上曲左手，跷右足。西班舞生开龠，出左手，向上曲右手，跷左足。
　　明　东班舞生合举龠齐眉，蹲身面向西。西班舞生合举龠齐眉，蹲身面向东。
　　德　东班舞生合举龠齐眉，蹲身面向东。西班舞生合举龠齐眉，蹲身面向西。
　　木　东班舞生合龠转身，面向西拱于前，出左足。西班舞生合龠转身，面向东拱于前，出右足。
　　铎　东班舞生举龠齐眉，举翟平衡，跷左足。西班舞生举龠齐眉，举翟平衡，跷右足。
　　万　东班舞生举翟齐眉，举龠平衡，跷右足。西班舞生举翟齐眉，举龠平衡，跷左足。
　　世　东班舞生合龠拱于上，躬身点左足。西班舞生合龠拱于上，躬身点右足。
　　式　东班舞生转身向西，直出左手左足。西班舞生转身向东，直出右手右足。
　　是　东班舞生仍转身向西，直出右手右足。西班舞生仍转身向东，直出左手左足。
　　群　东班舞生仍转身向西，蹲身平拱于西。西班舞生仍转身向东，蹲身平拱于东。
　　辟　东班舞生转面于东，蹲身平拱于东。西班舞生转面于西，蹲身平拱于西。
　　清　东班舞生开龠，起左手于肩，垂右手于下，跷右足。西班舞生开龠，起右手于肩，垂左手于下，跷左足。
　　酒　东班舞生开龠，起右手于肩，垂左手于下，跷左足。西班舞生开龠，起左手于肩，垂右手于下，跷右足。
　　维　东班舞生合龠向上，侧面顾西。西班舞生合龠向上，侧面顾东。
　　醑　东班舞生转身面西，合龠向上，跷左足。东班舞生转身面东，合龠向上，跷右足。
　　言　东班舞生合龠拱于西，面侧东，跷右足。西班舞生合龠拱于东，面侧西，跷左足。
　　观　东班舞生合龠拱于东，面侧西，跷左足。东班舞生合龠拱于西，面侧东，跷右足。
　　秉　东班舞生合龠向上揖，西班舞生合龠向上揖。
　　翟　东班舞生交龠转身面西，出右足。西班舞生交龠转身面东，出左足。
　　太　东班舞生开龠，起右手于肩，垂左手于下，面向西。西班舞生开龠，起左手于肩，垂右手于下，面向东。
　　和　东班舞生开龠，起左手于肩，垂右手于下，面向东。东班舞生开龠，起右手于肩，垂左手于下，面向西。
　　常　东班舞生交龠点右足，西班舞生交龠点左足。
　　流　东班舞生合龠点左足，西班舞生合龠点右足。
　　英　东班舞生合龠拱于东，左足交右足，面向西。西班舞生合龠拱于西，右足交左足，面向东。
　　材　东班舞生合龠拱于西，右足交左足，面向东。西班舞生合龠拱于东，左足交右足，面向西。
　　斯　东班舞生合龠向上拱，西班舞生合龠向上拱。
　　植　东班舞生合龠向西揖，西班舞生合龠向东揖。
　　终献奏景平之章：
　　猗　东班舞生合龠由左拱于右，跷左足。西班舞生合龠由右拱于左，跷右足。
　　欤　东班舞生合龠由右拱于左，跷右足。西班舞生合龠由左拱于右，跷左足。
　　素　东班舞生合龠转身面向西，由上拱于下，跷右足。西班舞生合龠转身面向东，由上拱于下，跷左足。
　　王　东班舞生合龠转身面向东，由下拱于上，跷左足。西班舞生合龠转身面向西，由下拱于上，跷右足。
　　示　东班舞生合举龠齐眉，点右足。西班舞生合举龠齐眉，点左足。
　　予　东班舞生合举龠齐眉，点左足。西班舞生合举龠齐眉，点右足。
　　物　东班舞生开龠，起左手于肩，垂右手于下，面向西。西班舞生开龠，起右手于肩，垂左手于下，面向东。
　　轨　东班舞生开龠，起右手于肩，垂左手于下，面向东。西班舞生开龠，起左手于肩，垂右手于下，面向西。
　　瞻　东班舞生深曲右手出左，举右手于肩，垂左手于下，面向西。东班舞生深曲左手出右，举左手于肩，垂右手于下，面向东。
　　之　东班舞生深曲左手出右，举左手于肩，垂右手于下，面向东。西班舞生深曲右手出左，举右手于肩，垂左手于下，面向西。
　　在　东班舞生合龠平衡低首，西班舞生合龠平衡低首。
　　前　东班舞生合龠左右拱，复平衡。西班舞生合龠左右拱，复平衡。
　　神　东班舞生交龠拱于左，跷右足。西班舞生交龠拱于右，跷左足。
　　其　东班舞生交龠拱于右，跷左足。西班舞生交龠拱于左，跷右足。
　　宁　东班舞生开龠出右足，西班舞生开龠出左足。
　　止　东班舞生合龠向上深揖，西班舞生合龠向上深揖。
　　酌　东头三、五班舞生转身向下，蹲身相对拱。西头三、五班舞生转身向下，蹲身相对拱。
　　彼　东二、四、六班舞生转身向下，蹲身相背拱。西二、四、六班舞生转身向下，蹲身相背拱。
　　金　东班舞生转面向西，先垂手，次对拱，出左足。西班舞生转面向东，先垂手，次对拱，出右足。
　　罍　东班舞生转面向东，先垂手，次对拱，出右足。西班舞生转面向西，先垂手，次对拱，出左足。
　　惟　东班舞生合龠向上，深曲左足，拱于右。西班舞生合龠向上，深曲右足，拱于左。
　　清　东班舞生合龠向上，深曲右足，拱于左。西班舞生合龠向上，深曲左足，拱于右。
　　且　东班舞生左手平衡，右手举翟齐眉，左足交于右足。西班舞生右手平衡，左手举龠齐眉，右足交于左足。
　　旨　东班舞生右手平衡，左手举龠齐眉，右足交于左足。西班舞生左手平衡，右手举翟齐眉，左足交于右足。
　　登　东班舞生转身向西，两手齐开，各进一步。西班舞生转身向东，两手齐开，各进一步。
　　献　东班舞生开龠朝上，举右手于肩，垂左手于下，面侧西。西班舞生开龠朝上，举左手于肩，垂右手于下，面侧东。
　　既　东班舞生开龠朝上，举左手于肩，垂右手于下，面侧东。西班舞生开龠朝上，举右手于肩，垂左手于下，面侧西。
　　终　东班舞生合龠，先拱于左，次拱于右，复拱于上。西班舞生合龠，先拱于右，次拱于左，复拱于上。
　　弗　东班舞生合龠，先拱于右，次拱于左，复拱于上。西班舞生合龠，先拱于左，次拱于右，复拱于上。
　　遐　东班舞生开龠，高举右手，曲左手于背，面向西，出右足。西班舞生开龠，高举左手，曲右手于背，面向东，出左足。
　　有　东班舞生开龠，高举左手，曲右手于背，面向东，出左足。西班舞生开龠，高举右手，曲左手于背，面向西，出右足。
　　喜　东班舞生朝南深揖，手按于顶，三鼓起身。西班舞生朝南深揖，手按于顶，三鼓起身。
　　撤馔奏咸平之章(有乐、无舞)。
　　送神奏咸平之章(有乐、无舞)。
　　望瘗曲同送神(有乐、无舞)。
祭关帝礼
　　岁凡三祭。五月十三日，前殿照常用：帛一、牛一、羊一、豕一、果品五盘。后殿不用牛，余照前殿。其春秋二祭，前殿帛一、牛一、羊一、豕一、笾十、豆十。后殿帛各一、羊各一、豕各一、笾各八、豆各八。
　　前殿仪注
　　祭日，引赞引承祭官进左旁门，赞“诣盥洗所”(盥手帨巾毕)。通赞唱“执事者各司其事”，引赞赞“就位”(引承祭官就位)。通赞唱“迎神”，司香者捧香盒、立香炉。左引赞引承祭官诣香炉前。司香者跪。引赞赞“上香”，承祭官将炷香接举插炉内，又上块香三次毕，引赞赞“复位”，承祭官复位。引赞赞“跪”，承祭官行三跪九叩礼，兴，平身。通赞唱“奠帛行初献礼”，捧帛、执爵者将帛、爵捧举，各就神位前。引赞赞“奠帛”，奠帛官跪献毕，行一跪三叩礼，退。赞“献爵”，献爵官立，献毕，退。赞“诣读祝位”，读祝者至祝案前行一跪三叩礼，将祝文捧起，立承祭官之左。引赞赞“跪”，承祭官及读祝者俱跪。赞“读祝”，读祝毕，捧至神位前安盛帛盒内，行一跪三叩礼，退。引赞赞“叩”，承祭官行一跪三叩礼，兴，平身。通赞唱“行亚献礼”(仪同初献礼，但不奠帛，不读祝)。通赞唱“行终献礼”(仪同亚献)。通赞唱“撤馔”(执事者诣神位前，将笾豆等各少举)。唱“送神”，引赞赞“跪”，承祭官行三跪九叩礼，兴，平身。通赞唱“读祝者捧祝，进帛者捧帛，司馔者捧馔，恭诣燎位”。引赞引承祭官退至西边立，俟捧祝、帛过毕，复位。引赞赞“诣望燎位”，引承祭官至燎炉前。赞“焚祝帛”，赞“礼毕”，引承祭官退。
　　后殿仪注
　　祭日引赞引承祭官进中门，赞“诣盥洗所”(盥手帨巾毕)。通赞唱“执事者各司其事”，引赞赞“就位”(引承祭官就位)。通赞唱“迎神”，司香者捧香盒、立香炉。左引赞引承祭官诣曾祖光昭公香炉前，司香者跪。引赞赞“上香”，承祭官将炷香接举插炉内，又上块香三次毕。引赞引承祭官诣祖裕昌公香炉前，同前上香毕。引赞引承祭官诣父成忠公香炉前，同前上香毕。引赞赞“复位”，承祭官复位。引赞赞“跪”，承祭官行二跪六叩礼，兴，平身。通赞唱“奠帛、行初献礼”，捧帛、执爵者将帛、爵捧举，各就神位前。引赞赞“奠帛”。赞“献爵”(仪俱同前殿)，先光昭、次裕昌、次成忠，各献毕。赞“读祝者诣读祝位”(光昭公，仪同前殿)。通赞唱“行亚献礼”(仪同初献，但不奠帛，不读祝)。通赞唱“行终献礼”(仪同亚献)。唱“撤馔”(仪同前殿)。唱“送神”，引赞赞“跪”，承祭官行二跪六叩礼，兴，平身。余悉同前殿。

祭厉坛礼
　　凡京都有泰厉之祭，在王国有国厉之祭，在各府、州有郡厉之祭，在各县有邑厉之祭，在一里又各有乡厉之祭。每岁三祭，春祭清明日，秋祭七月十五日，冬祭十月初一日。每祭用羊三、豕三、饭米三石，香烛纸酒随用。先期三日，主祭官斋沐更衣(用常服)，备香烛酒果，牒告本处城隍。通赞行一跪三叩礼，兴，平身，诣神位前跪，进爵，献爵，奠爵，俯伏，兴，平身，复位。又一跪三叩，兴，平身，焚告文，礼毕。
　　本日设城隍位于坛上，祭物：羊一、豕一。设无祀鬼神坛于坛下左右(书曰“本府境内无祀鬼神”)，祭物：羊二、豕二，盛于器，同羹饭等铺设各鬼神位前。陈设毕，通赞唱“执事者各就位”，“陪祭官各就位”，“主祭官就位”，赞行一跪三叩礼，兴，平身。主祭官诣神位前跪，三献酒，俯伏，兴，平身，复位。读祭文，读毕，又一跪三叩。焚祭文并纸钱，礼毕。

祭旗纛礼
　　每岁霜降前一日，镇标三营将士盛装铠伏，迎请旗纛到教场，张幕扎营。至霜降日，五鼓，以帛一(白色)、羊一、豕一，行三献礼毕，放炮扬威撤幕，束装整伍回营，归纛于兵器库。各县皆然。
乡饮酒礼
　　顺治初，令京府及直省府、州、县，每岁举行乡饮酒礼，设宾僎介主，酒席于存留钱粮内支办，凡以申明朝廷之法，敦叙长幼之节，遂为定制云。
　　乡饮酒仪注
　　京府及直省府、州、县，每岁正月十五日、十月一日，于儒学行乡饮酒礼。前一日，执事者于儒学之讲堂，依图陈设坐次，司正率执事习礼。至日黎明，执事者宰牲具馔。主席及僚属、司正先诣学，遣人速宾、僎以下。比至，执事者先报曰“宾至”，主席率僚属出迎于庠门之外以入。主居东，宾居西，三让三揖而后升堂，东西相向立。赞“两拜”，“宾坐”。执事又报曰“僎至”，主席又率僚属出迎，揖让升堂，拜坐如前仪。宾、僎、介至，既、就位，执事者唱“司正扬觯”，执事者引司正由西阶升，诣堂中，北向立。执事者唱“宾、僎以下皆立”，唱“揖”，司正揖，宾、僎以下皆揖。执事者以觯酌酒授司正，司正举酒曰：
　　“恭惟朝廷，率由旧章，敦崇礼教。举行乡饮，非为饮食。凡我长幼，各相劝勉。为臣尽忠，为子当孝。长幼有序，兄友弟恭。内睦宗族，外和乡里。无或废坠，以忝所生。”
　　读毕，执事者唱“司正饮酒”。饮毕，以觯授执事。执事者唱“揖”，司正揖，宾、僎以下皆揖。司正复位，宾、僎以下皆坐。唱“读律令”，执事者举律令案于堂之中。引礼引读律令者诣案前，北向立。唱“宾、僎以下皆立”，行揖礼如前，读毕复位。执事者唱“供馔案”，执事者举馔案至宾前，次僎，次介，次主。三宾以下各以次举讫，执事者唱“献”，宾主起席北面立。执事者斟酒以授主，主受爵诣宾前置于席，稍退。赞“两拜”，宾答拜讫。执事者又斟酒以授主，主受爵诣僎前置于席，交拜如前仪毕，主退复位。执事者唱“宾酬酒”，宾起僎从之。执事者斟酒授宾，宾受爵诣主前置于席，稍退。赞“两拜”，宾、僎、主交拜讫各就位坐。执事者分左右立，介、三宾、众宾以下以次斟酒于席讫，执事者唱“饮酒”，或三行、或五行。供汤，又唱“斟酒”，饮酒、供汤三品毕。执事者唱“撤馔”，候撤饮案讫。唱“宾、僎以下皆行礼”，僎、主、僚属居东，宾、介、三宾、众宾居西。赞“两拜讫”，唱“送宾”，以次下堂分东西行，仍三揖出庠门而退。凡乡饮酒礼，高年有德者坐席居上，余以次序齿。而列其有违犯科条者，不许干良善之席，违者罪以违制。敢有喧哗失礼者，扬觯者以礼责之。
　　主，府城知府，县城知县，如无正印官，佐贰官代，位于东南。大宾以致仕官为之，位于西北。僎宾择乡里年高有德之人，位于东北。介，以次长，位于西南。三宾，以宾之次者为之，位于宾、主、介、僎之后。除宾、僎外，众宾序齿列坐。其僚属则序爵。司正以教职为之，主扬觯以罚。赞礼者，以老成生员为之。乡饮酒方位图见下：
 乡饮酒方位图
乡约讲读圣谕
　　顺治九年，颁行六谕，卧碑文于八旗、直隶、各省。十六年，议准译书六谕，令五城各设公所，择善讲人员，讲解开谕，以广教化。直省府、州、县亦皆举行乡约，设城司及各地方官责成乡约人等，于每月朔望日聚集公所宣讲。
　　康熙九年，上谕十六条，通行晓谕八旗佐领，并直隶各省督抚，转行府、州、县、乡、村人等，切实遵行。
　　一敦孝弟以重人伦。一笃宗族以昭雍睦。
　　一和乡党以息争讼。一重农桑以足衣食。
　　一尚节俭以惜财用。一隆学校以端士习。
　　一黜异端以崇正学。一讲法律以儆愚顽。
　　一明礼让以厚风俗。一务本业以定民志。
　　一训子弟以警非为。一息诬告以作良善。
　　一戒窝逃以免株连。一完钱粮以省催科。
　　一联保甲以弭盗贼。一解仇忿以重身命。
　　二十五年覆准上谕十六条，令直省督抚转行提镇等官，晓谕各该营伍将弁兵丁。并颁发土司各官，通行讲读。
　　雍正元年，钦定圣谕广训十六章，共计万言，刊刻颁行，分发府、州、县、乡、村，令生童诵读。每月朔、望日，地方官聚集公所，逐条宣讲，兵民皆得恭听，俾圣教覃敷云。

卷之十二　学　校
　　古者建国必建学，凡以明伦、育德、陈艺也。周立四代之学，各祀其时之先圣。而以左右先圣成其德者为先师之配，此立学之大法也。孔子之祀，自鲁哀公时已然，然立庙旧宅而已。汉以后，或肖像于鸿都门学，或祀于辟雍。迨唐武德中，诏国学立孔子庙，至是而庙与学合。汀之学创于宋天圣，历元、明屡有建置迁移。我国家崇儒重道，振兴学校，锡宸翰，立卧碑，颁经书，定礼乐，文治聿昭矣。士生其际，瞻拜宫墙，昭明轨物，畏神服教，以上接正学之传，乃不悖古先王建学之意，并以上副圣天子右文之治乎。志学校。
　　汀州府儒学，在府治东，卧龙山麓。宋咸平二年，创文庙于鄞江门内横街，未有学。天圣中，因庙始创学，迁于横岗岭下。崇宁中，郡守陈粹又迁于兴贤门内。绍兴三年，郡守郑强改移今所。嘉熙二年，郡守戴挺、教授张实甫，就学左射圃地，创文会堂，分中前后为三斋，建楼其上。郡守姚元特相继修葺。教授萧虞韶市民地广其基。开庆初，郡守胡泰初，重建大成殿明伦堂，御书、稽古二阁，浚泮池，作石桥，创祭器库及斋舍门庑。明永乐八年，知府宋忠重修。成化八年，都御史张瑄、知府李桓，增拓学地，徙文奎阁于东偏，移明伦堂于阁旧基旁，创志道、依仁、据德、游艺四斋。十五年，提学周孟中始置乐器，教乐舞。岁久殿坏。弘治元年，知府吴文度重修，建棂星门、省牲所、堂前仪门五间、书楼七间。七年，同知章颀创膳堂及训导衙。九年，吴文度重建桥道石鼓。正德二年，知府蔡馀庆建乡贤祠于殿后西偏，建名宦祠于殿前西偏。嘉靖五年，通判毛公毅、杨太古，重建棂星门。十年，诏易像以木主。二十七年，知府马坤重修。万历十九年知府万振孙、三十七年知府李自芳修葺。崇祯五年，知府笪继良重修。崇祯九年，知府唐世涵建棂星门易以石。国朝康熙二十年，学道杨中岳、巡道周昌、同知胡以涣修。二十一年，知府鄢翼明继葺。乾隆十四年，知府曾曰瑛重修明伦堂。今中为至圣殿，旁为东西庑，前为戟门，为泮池，上跨石桥，又前为棂星门；后殿为明伦堂，为敬一亭；从明伦堂左出仪门甬道为大门，门东折入为土地祠，为省牲所；前为崇圣祠，祠内左右为名宦、乡贤祠；祠后为教授廨，左为训导廨；而尊经、文昌二阁，前后相望焉。
　　射圃　在府东预备仓左，旧在广储门外。崇祯间，知府唐世涵、同知黄色中、推官唐锡蕃，捐筑今所。
　　学田　原额实在八亩五分零，年征租银二两七分零。康熙二十一年，总督姚启圣捐置田五十二亩七分零。
　　学地　一在通津门外弓箭局西，税钱四十贯。一在镇南门养济院东，租钱二十五贯。
　　学塘　在射圃后。
　　学仓　在大门内东偏。明弘治间，知府吴文度建。岁储米五百余石，以赡师生。久废。
　　龙山书院　在文厂后。康熙二十年，巡道邓秉恒、知府鄢翼明创。三十五年，知府王廷抡修。第师无馆谷，徒乏膏火之资，屹存空院，渐致倾圮。乾隆十四年，知府曾曰瑛经营葺缮，榱桷一新，器物备具，前造正学津梁堂，后增学舍二十间，清查龙山、龙江书院岁入租米八十石六斗零，租谷一十九石零，租银一百二十八两六钱零。剔除侵冒，厘而正之。复偕绅士捐置二千零百金，贮为生息。额定肄业生童四十名，每月给膏火银一两，馆师修金年共一百二十两，馆师供膳月给银五两，并同厨夫、门役、工食等项，均于租息内取资焉。
　　龙江书院　在府西门外。明天启中，推官寇从化、知县萧奕辅建。国朝知府冯协一重修。
　　文明书院　在府学内。今废。
　　正音书院　在府城隍庙左清风楼。雍正七年，奉文设立。乾隆十四年，知府曾曰瑛捐俸，延师以教子弟之贫者。
　　龙山学舍　在长汀县学左，明知府万振孙建。今废。
　　社学　在旧镇南门外。

长　汀　县
　　儒学　在府学左数十武，旧在兴贤门外(即郡学旧址)。绍兴三年，郡学迁，惟留大成殿。嘉定间，知县谢周卿市民田以为廪饩。开禧中，知县刘谅之始建学宇。淳祐间，知县陈显伯修大成殿，复学地之僦于民者，建丽泽堂及尚志、阅礼、修性三斋。元至正间，毁于寇，遂建于县南五里许。明洪武六年，知县陈伯正复建旧所。正统十四年，又毁于寇。景泰七年，知府舒瞳首创大成殿。天顺二年，知府李琼复拓基建廨宇。成化八年，御史洪性、提学游明、巡道周谟、知府李桓，移今所，建大成殿、两庑、戟门、棂星门、明伦堂，两斋堂之后为尊经阁，堂东为号房，阁后为教谕廨，殿西为两训导廨，外为重门。十五年，知府戴禧重修。十七年，知县谢珪迁外门于左，更创二门。提学周孟中复购民地增广廨舍。十八年，提学任彦常、知府黄珵、乡官钟正重葺。弘治元年，知县谢珪迁学门于庙门右，修戟门、两庑。四年，知府吴文度、知县黄富重建两斋。十年，又修殿堂。知县黄汝隆修棂星门。正德十五年，提学胡铎、漳南道周期雍、知县黄用直改创，移圣殿于西，移明伦堂于东，堂之左为号房。嘉靖三年，提学邵锐以学左开元寺为大成殿、两庑、戟门、棂星门，殿后为训导署。五年，知府邵有道、知县李日芳以旧殿为宋文天祥祠(今废)。三十一年知县祝一鉴、三十九年知府杨世芳继葺。万历三年知府潘民模、通判潘侃、知县伍士望，三十二年御史方元彦、知县邱民贵重修。天启中，知县萧奕辅修葺。崇祯三年，知县薛应聘建学前兴贤、育才二坊，年久复圮。知府唐世涵、同知黄色中、推官唐锡蕃重修。国朝顺治间知府王康侯，康熙间学道丁蕙、巡道周昌、知府鄢翼明、同知胡以涣、知县韩世瑨、冯忠先、张文伟，先后重修。乾隆间，教谕张雷光建省牲所。今中为至圣殿，东西为两庑，前为戟门，为泮池，上跨石桥，又前为棂星门。明伦堂在殿之左，堂前为大门，门左为土地祠，祠左折入为教谕廨。崇圣祠在庙左。名宦、乡贤、忠孝祠及尊经阁、敬一亭、省牲所，均在明伦堂后；训导廨在殿右。
　　射圃　在明伦堂后。国朝乾隆间教谕张雷光建。
　　学田　在青岩里。
　　学地　北至横岗岭，南临街，西距大街，东距东山庵。
　　学塘　在旧射圃后。
　　学仓　在明伦堂后。久废。
　　正音书院　在福寿坊东。雍正七年奉文设立。
　　东山书院　在龙首山，山椒有亭，署为状元峰。
　　新罗书院　在霹雳岩，今废。
　　鄞江书院　在登俊坊，明崇祯七年，知县曾巽建。
　　紫阳书院　在福寿坊东。乾隆十四年，知府曾曰瑛捐俸，延师以教子弟之贫者。
　　社学　一在福寿坊，一在攀桂坊，一在归阳里，一在古贵里，一在青岩里，一在宣河里金鸡寺，一在平原里东山寺，一在平原里龙山寺，一在青泰里，一在宣成里三洲，一在宣成里畬心，一在四保里，一在成下里，一在成上里，俱国朝雍正二年新设。

宁　化　县
　　儒学　在县治后。宋建炎二年，县令施禔创于县东正街。淳熙十年，县令赵伯虎迁于翠华山下(即今光严寺)。元毁。明洪武间知县张思诚、正统间县丞陈凌相继创建。正德十五年，教谕王雍、训导谭誴、周镛，请迁今所。十六年，周围砌筑土墙，建两庑、戟门、左右厢房、棂星门。嘉靖间，提学邵锐、推官秦僎、知县马淑，加筑造大成殿，建明伦堂，更戟门、棂星门，堂前左右建两斋，后为馔堂，左右建号房、土地祠、书器库、泮池，东西辟礼门、义路二门，号房各立一总门。教官廨、学门、宰牲房俱备。知县莫大德又建启圣祠、敬一亭。隆庆四年，推官吴之儒、知县杜桐重修。万历七年，守道郑汝璧、巡道彭应时，迁复翠华旧址，推官金俸捐赀佐工。四十三年，知府沈应奎，署县熊茂松重建圣殿，署教谕张涛重建尊经阁。四十七年，署县万邦宪改启圣祠于翰墨林，改明伦堂于教谕廨。天启六年，教谕刘养学、训导丁培，又将启圣祠、明伦堂互相更易。国朝顺治十八年知县何凤岐、康熙二十一年知县祝文郁、教谕谢汝霖、雍正五年教谕刘梦魁、训导魏玉枢重修。今中为至圣殿，东西为两庑，前为戟门，为泮池，为棂星门，殿左为土地祠，右为崇圣祠，戟门左右为乡贤、名宦二祠，殿后为明伦堂，旁为两斋，左为仪门，右入为教谕、训导廨，堂后为尊经阁、文昌阁。
　　射圃　在山川坛左。明崇祯十年知县范澄清重建。
　　学田　明嘉靖间，知县潘时宜给寺田二顷一十五亩四分。隆庆间，通判毛子翼给寺田二十五亩五分。国朝康熙间，总督姚启圣捐俸五十两置田；知县吴晟以黄冬生叛产一十石六斗归学，后此产售邑人张国昌，国昌仍捐归学；邑人伍明伟捐田租二石四斗，罗登峻捐田租二石五斗，知县朱瑞图捐三石三斗。
　　学仓　在预备仓内，今废。
　　学塘　原二口，今塞，改为启圣祠。
　　学店　二植。在县治前。
　　正音书院　在县南关外。雍正七年，奉文设立。
　　云龙书院　即县丞旧署。乾隆八年，监生贾文兆捐七百金建造，知县陆广霖有记。
　　书院　在旧射圃。明嘉靖二十九年，知县潘时宜建。国朝康熙九年，知县保凤岐重建。
　　社学　一在太平巷，一在东门外，一在塔下街，一在西门祐圣堂，一在安远司前，一在石牛驿旁。国朝雍正二年，新设龙下里、兴贤里二所。
　　义塾　在滑石铺，有田。
归　化　县
　　儒学　在县东二十里龙湖，先儒杨时宅故址。先是，明成化七年，巡道周谟、知县郭润建学于城西明溪驿前。十七年，教谕陈冠建后堂为讲习所。弘治六年，知县姜凤建棂星门。正德二年，知县王凤建尊经阁。嘉靖四十年，知县张宗实修葺。万历十九年，知县许岸、署教谕陈振阳捐俸修棂星门，左右竖立两坊，于泮池右构省牲所。三十九年，知县周宪章重修。四十五年，知县涂希禹改建于东门旧常平仓。天启七年，巡道朱大典、知县庞景忠改建城北，后毁。国朝康熙十一年，知县黄易始详请改建今所，工未竣。二十年，知县王国脉成之。雍正三年，知县周畿重修。今中为至圣殿，两翼为东西庑，前为戟门，为泮池，为棂星门，殿左为崇圣祠，祠前为明伦堂，殿右为先儒杨时祠，前为名宦、乡贤祠，又前为省牲所，为神厨，为神库，殿西为仪门，为学门，教谕、训导廨仍在旧学。
　　射圃　在旧儒学后。成化间改迁城东山川坛左。崇祯十年，署县周谋重建。
　　学田　万历间，知县庞一夔给归上里随图田二十亩二分；又，知县史载德买民田一亩八分。国朝康熙间，总督姚启圣、知县王国脉共捐一十六亩。
　　学仓　在明伦堂西北。
　　正音书院　雍正七年，奉文将城内义学改设。
　　峨嵋书院　在县北，即学宫废址。雍正十三年，邑人黄虞夏等公建。
　　文昌书院　在城东白沙桥右，后毁。国朝康熙十八年，邑绅士萧徽声、李珍等重建。
　　社学　一在广济街，一在西门外宾饯亭，一在石珩乡，一在荐福寺。雍正二年，新设四所，一在归上里，一在归下里，一在柳杨里，一在中和里。

清　流　县
　　儒学　在县北皇华驿故址。先是，宋元符间，知县刘叙建学县南。崇宁间，迁县东。建炎间，摄县事颜熙迁今所。绍兴间毁。十三年，董谅创两斋廨舍。十八年，县令张秀颖创大成殿、棂星门，旋毁。端平初，县令王元瑞建大成殿，后郡守张翀建明伦堂。嘉熙间，邑人林奕建据德、依仁、游艺、居敬四斋。元至正间，又毁，惟大成门存。明洪武二年，知县朱仲恭复建大成殿、两庑、戟门、棂星门，殿后为明伦堂，东西建养贤、育才二斋、宰牲房、馔堂、厨房、廨舍。三十二年，知县朱忠创学仓。永乐间，又毁，惟仓厫仅存。十八年，知县宋忠倡修。洪熙元年，知县李庠重建。正统间又毁。景泰间，知县江稷复倡修。天顺元年，知县吴中改建殿堂、棂星、两庑、斋坊、馔堂、厫宇。成化间，同知黄冕作仪门、石鼓。嘉靖十年，知县陆任忠建敬一亭。万历八年，知县邓邦髦重建。二十五年，知县翟廷策修。崇祯九年，署县事黄色中、知县邓应韬重新。国朝康熙三年，知县王笃亲、李舍培修。十九年，知县王鼎新复修。三十八年，知府王廷抡、知县王士俊倡捐重修。雍正十二年，知县杨中兴升高殿基三尺，棂星门易以础柱，筑露台。今中为至圣殿，为两庑，为戟门，为泮池，为棂星门，殿后为明伦堂，翼以养贤、育才两斋，堂右为敬一亭、文昌祠。魁星阁在殿左，名宦、乡贤二祠在戟门左右，教谕廨在殿右，训导廨在堂左，崇圣祠在城隍庙右。
　　射圃　在九龙驿左。
　　学田　明嘉靖间，知县史秉直置三阁尾田米五石五斗。崇祯间，知县邓应韬置桐坑租银五钱，林畬羊屎岭租米一石，温家山租米八斗，嵩溪租米一石五斗。国朝康熙间，总督姚启圣捐俸五十两，置田租米一十石四斗。
　　学仓　在城隍庙西，久废。
　　正音书院　在法海坊。国朝雍正二年，奉文设立。
　　义学　在法海坊。国朝康熙间，知县王士俊重修，置义田以供膏火。
　　社学　一在龙津坊，一在进贤坊，一在清德村，一在明伦坊。国朝雍正二年，新设坊郭里、仓盈里、永得里、四保里、梦溪里、罗村里、北团里七所。

连　城　县
　　儒学　在县治东北。宋绍兴四年，县令陈南创，后迁县东南尉司旧址。淳熙间，令常訚始徙今所。明洪武、正统间，屡经修葺。正德八年，巡道胡琏重修。嘉靖四年，提学邵锐改造棂星门，外竖泮宫、兴贤、育才三坊，泮宫坊外凿池一区，明伦堂前建门楼、甬道，中为桂香亭，亭后为尊经阁，东为乡贤、名宦祠，阁后为聚奎楼，东西南建号舍。二十七年，仍迁尉司。隆庆六年，知县陈三俊改为右庙左堂。万历三年，知县郭鹏迁于山川坛。十二年，知县朱九卿复迁旧址。二十九年，知县徐大化重修。三十四年，知县李待问浚池结砌。崇祯九年，知县陶文彦捐俸修启圣祠及东西两庑。今中为至圣殿，为东西庑，前为戟门，为泮池，为棂星门，殿后为敬一亭，为崇圣祠，明伦堂在殿之左，堂后为文昌阁，东为教谕、训导廨，前为大门，名宦、乡贤祠在戟门左右。
　　射圃　在聚奎楼东。嘉靖四年，知县方进修。崇祯十年，知县陶文彦重建。
　　学田　嘉靖乙酉年，童世坚捐田四亩，李稳捐田一亩四分八厘二毫，林会捐田塘一亩二分五厘一毫，又下则田五亩六分四厘，童大樑捐下田二亩三分七厘。
　　学塘　一口学宫前，即外大泮池；二口学后。万历十四年填塞，种树荫龙。
　　学仓　明伦堂西。
　　正音书院　在上庙前，雍正二年奉文设立。
　　邱氏书院　在莲峰宋邱鳞读书处。
　　社学　一在在城里，一在南顺里，一在北安里，一在河源里，一在姑田里，一在表席里，俱雍正二年新设。
上　杭　县
　　儒学　在县城北区，按旧志，宋乾道三年，随县自钟寮场迁今城隍庙地。嘉定十六年，县令赵彦挺迁治东一百步，建殿庑、明伦堂、崇德、广业、居仁、游艺四斋，后圮。宝祐五年，县令李务行重建，省四斋为二。正统元年，知县张琳建大成殿，殿后为明伦堂。景泰六年圮，知县黄希礼重建。天顺二年，棂星门圮，诸生李良等更造以石。成化八年，殿复圮，教谕胡匡易以石柱，并建号舍。十年，知县萧弘改建明伦堂，迁两斋于堂东西。十八年，知县李曰思重建。弘治九年，明伦堂圮，佥事周鹏、知县高以政重修。嘉靖二年，佥事王俊民拓地迁基，焕然一新。四年，巡道储洵重修。二十七年，巡道桂荣议复旧基。三十年，署巡道郑炯、知县赵文同竣工。隆庆五年，知县周裔登凿泮池，驾石桥其上，而移其前石表。万历二十一年，知县邓良佐重建。三十八年，知县倪应眷开凿泮池。四十五年，知县李自华修建。国朝顺治十年巡道郁之章、康熙十九年守道周昌、三十九年知府王廷抡、雍正六年知县赵孔超，倡捐修葺。乾隆三年公修泮池。今中为至圣殿，两翼为东西庑，为戟门，为泮池，为棂星门；旁为祭器库、典籍局；后为明伦堂；堂左为仪门，右为教谕、训导廨；仪门外为青云路，为大门；门左为省牲所；戟门左右为名宦、乡贤祠；其崇圣殿、尊经阁、敬一亭，皆在明伦堂后。
　　射圃　在学后东北隅。旧在察院行台。弘治元年，迁今所，知县徐绶建。崇祯十年，知县卢跃龙重建。
　　学田　旧有塘三口，贸为改学费。嘉靖三十二年，知县赵文同入乡官吴珂白沙里米一石三斗五升。万历七年，知县杨万春入田四十七亩六分。
　　书院　初创琴岗，后迁旧学，名曰文峰书院。
　　正音书院　城乡共一十二处，雍正七年奉文设立。
　　义学　城东西南北各一，康熙四十七年奉文设立。
　　社学　原设四所，在各寺观，年久寝废。国朝顺治十年，巡道赵映乘立讲艺堂于县治前。康熙十九年，守道周昌增设二所，一在县东北，一在县西南。雍正二年，新设四所，一在在城里，一在来苏里，一在白沙里，一在胜运里。

武　平　县
　　儒学　在县治西。先是，旧学在县东兴贤坊，宋乾道间，知县唐廷坚初建养士院。绍熙间，知县叶谦之重修，知县赵汝讘复建大成殿，后田圭、林震各创东西庑并棂星门。元大德间，知县李实新葺。明永乐中知县周能、教谕楼宗，天顺中知县袁旻，成化中知县刘哲，先后重修。成化十年，知县徐瑞始改迁今所。万历间，同知熊茂松重修。国朝顺治十三年，知县杨宗昌重建。康熙三十年知县裴振唐、三十八年署县赵良生、雍正九年知县金玉，相继增修。今中为至圣殿，为东西庑，前为戟门，为泮池，为棂星门；其旁为神厨、神库，为土地祠，为宰牲所；后为明伦堂，堂左右为教谕，训导廨，左为仪门，前为学门；堂后为敬一亭，亭后为崇圣殿；戟门左右为名宦、乡贤二祠。
　　射圃　在南门坝上。崇祯十年，知县左光明重建。
　　学田
　　正音书院　在城中。雍正七年设立。
　　社学　一在城北义学内，一在象洞寨，一在岩前，一在武平所，一在永平寨。俱雍正二年设立。
永　定　县
　　儒学　在县治西。成化十五年，副使刘城、参议陈渤、知县王环、教谕谢弼建。嘉靖间知县许文献、隆庆间知县谢良任、万历间知县许台，相继重修。国朝康熙十八年，教谕郭亨都、训导蔡祚倡捐修葺。今中为至圣殿，为东西庑，前为戟门，为泮池，又前为棂星门，为大泮池，其旁为神厨、神库、土地祠、宰牲所；殿后为明伦堂，堂左右为教谕、训导廨，左为仪门，前为学门；堂后为敬一亭，亭后为崇圣祠；戟门左右为名宦、乡贤二祠。
　　射圃　在儒学后，崇祯十年，知县徐承烈重建。
　　学田　知县何守成捐俸三十四两，置抚溪赖坑田七十亩，征租赈贫。
　　书院　在县南挂榜山，隆庆六年建，额曰“绿筠书院”。
　　正音书院　在城三所，在乡五所，雍正七年设立。
　　社学　一在漳南道左，一在卧龙山麓，今俱废。雍正二年，新设三所，一在城中文昌祠，一在丰田里，一在金丰里。
卷之十三　祠　祀
　　祠者，国之大事也。坛壝之设，不屋，以达天地之气；群庙则屋之，所以栖幽而妥神也。然非定国勤事、御灾捍患者，不在此数。故祀典所载亦仅焉。汀俗尚鬼信巫，土木而衣冠者，比比皆是。主持风教之君子不禁之，且纪之，岂不扬其波乎？夫祸福者，圣贤之所以定命，而庸众人之所以生其喜惧者也。今巫祝假神之言曰：尔惟忠孝良善则福汝，不则殃及之。是非神道设教之微意乎？《周礼》曰：以祀教民，则莫不敬。然则典制所载之外，丛祠古庙，苟非淫黩之甚者，亦可以无恶矣。志祠祀。
汀州府(长汀县　附郭)
　　社稷坛　在府城西，宋庆元间建。每岁春秋仲月上戊日，官备牲醴致祭。长汀县附郭，不别为坛。
　　风云雷雨山川坛　在府城南宝珠门。宋庆元间，建在社稷坛左。明洪武间，改置今所。每岁春秋仲月上巳日，官备牲醴致祭。长汀县附郭，不别为坛。
　　先农坛　在郡东郊外。国朝雍正五年建。长汀附郭，不别为坛。
　　郡厉坛　在府治东北朝天门，每岁三月清明日、七月望日、十月朔日致祭。以城隍主之，邑厉坛附。
　　里社坛　乡厉坛　与府县坛同日致祭。
　　军牙大纛　原有庙在卫内，后毁。藏主于兵器房，霜降日迎主于演武亭，有司致祭。
　　文庙　在郡学内，崇祀配哲两庑俱同。京师各县俱有。
　　崇圣祠　名宦祠　乡贤祠　忠义孝弟祠　雍正二年建，各县俱有。
　　节孝祠　雍正二年建，各县俱有。
　　关帝庙　一在文厂右，一在仓坪，一在登俊坊，一在新丰坊。其余小庙在各坊乡者不载。
　　城隍庙　在郡治通津门内，唐大历间创。宋崇宁间，赐额“显应”。明洪武间，诏封“监察司民城隍显佑伯”。正德十三年，同知陈袞买民田二十亩九分以给守者。嘉靖三年，知府邵有道修建厅堂、寝室，旁为廊房；又以军园近庙不洁，以官地易之，维墙为界。
　　长汀县城隍庙　在府南仁爱祠，万历间建。
　　灵龟庙　在府治堂后西北。
　　曾公庙　在朝天门内。
　　药王庙　在登俊坊。
　　东平王庙　在郡治东惠政桥，今废。
　　白马庙　在郡治预备仓后。闽越王常乘白马，死后民思祀之。又有小庙在十字街。
　　顺则王庙　在郡治镇南门外。宋建炎间，瘴厉大作，郡倅许瑞妻梦金紫人曰：无如杨州紫苏散。问其官族，自称郡城废庙王。明日，如方施药，全活甚众，乃访旧址创庙。
　　五通庙　在郡治东崇善坊，宋绍兴间建，郡守周晋书额。
　　灵显庙　一在朱紫坊，一在朗星坊。
　　许真君庙　在府治南。
　　仁威庙　在广储门外。
　　助威盘瑞二王庙　在府东南驻扎寨。相传神汉末人，御敌死城下，郡人祀之，号石固大王，累著灵异。庙前涧水暴溢，有神像乘流而至，屹立于石固之右，众并祀之，号石猛大王，以息火患功，封石猛助威王、石固盘瑞王。宋元丰中建庙，元朱文霆为记，明弘治七年修，国朝重建。按文天祥《纪神录》云：“神兄弟虔州人，隐于农。汉灌婴讨南粤尉陀，固与弟猛诣军前，请扼陀出入之路，由是陀臣服，后人怀其德祀之。”《寰宇纪》云：“灌婴掠地江南，神见峰顶，以捷期告。宋濂碑亦云：神为兄弟，赣人也。此则旧志大讹。”
　　三将庙　在县南鄞河坊。相传神有三姓，曰陈、曰云、曰傅，显于汉，庙祀已久。明正德中，廖永昇等捐资置田五亩以供祀。
　　马王庙　在大教场。
　　惠泽龙王庙　在郡东。旧为雩坛。绍兴中，郡守陈升祷雨辄应，为创庙。淳祐辛亥大水，神像皆漂荡，王像岿然波涛中，独无恙。今废。
　　湘洪广济大王庙　在郡东二十五里。
　　洪统军庙　在郡治青泰里，唐时统军洪元故居。庙有像，乃其遗蜕，有印曰“大唐统军之记”，并剑存焉。后经火，印、剑腾去。火已，乃于平田中得之。旧志作龙龟庙。
　　邹公庙　在县东上保乡，神名应龙。唐元和壬辰及第，封鲁国侯，卒葬于此。乡人立庙祀之，祈祷辄应。宋绍兴、绍定间，戎马冲突，公神兵嘿助，荆襄、虹县、两淮、南京、灵璧、江州，皆以捷闻，封昭仁显烈威济广祐圣王。
　　萧公庙　晏公庙　三闾庙　俱在宣成里。
　　汉王庙　祀昭烈帝。
　　石湖庙　祀宋范成大。
　　涂赖二公庙　在平源里。
　　天后宫　在朝天门外。
　　七圣宫　元帝宫　在南山下。
　　望春宫　在攀桂坊。
　　文丞相祠　一名东山书院，祀宋文天祥。明万历间，增祀李纲。春秋致祭。
　　道南祠　在郡治西。嘉靖中建。祀宋先儒程颢、杨时、罗从彦、李侗、朱熹，乡人又以杨方配焉。春秋上丁后一日致祭。有田在青岩里。
　　紫阳祠　在云骧阁。
　　崇德祠　在府学明伦堂左。
　　王文成祠　在郡治西。崇祯间，郡守笪继良建，祀王守仁。捐资买民田一十七亩，又捐俸买租二十石零，为祭祀修整之费。
　　陈尚书祠　在县儒学，祀宋县令陈显伯。
　　笪公祠　在文成祠右，郡守笪继良讲学其中，后改为祠以祀。曹学佺有记。
　　忠爱祠　在府学右，明天顺中建，祀推官谢得仁。有祀田，在张坡大埔上金斗山口、竹挂坑等处。
　　愍忠祠　在郡丽春门内。明崇祯中，郡守笪继良建，祀指挥张大伦、王应官、李铎、刘震、于百户，镇抚陈应龙、段元望、丁显闽、刘尧、张机等及亲丁邓五。岁以春秋上戊日有司致祭。
　　仁爱祠　在府治西，祀郡守杨世芳。
　　报德祠　在太平桥，祀郡守潘民模、李自芳。
　　徐公祠　在济川桥，祀郡守徐中行。
　　青史万年祠　在徐公祠左，祀郡守史邦载、万振孙，郡丞陈善行。
　　谢公祠　在邑城隍庙左，祀长宁县令谢天佑。
　　邱公祠　在郡治西罗汉寺前，明万历三十五年，长汀等县士民祀长汀令邱民贵。
　　吴公祠　在府城东七里，明弘治间建，祀郡守吴文度。钟文俊有记。
　　董公祠　祀总兵董大用。
　　祠山行祠　祀宋郡守李华。
　　邵公去思祠　在郡东吴公亭左，祀知府邵有道。
　　利涉祠　在太平桥，祀知府胥文相。
　　别驾祠　在府东郊，祀别驾王吉人、吴应午。
　　义士祠　在四保里，祀庠生马乾。
　　潘公祠　在府东苍玉洞，祀巡道潘阳春。
　　郡伯祠　在郡东郊，祀郡守沈应奎、姚之兰。
　　温公祠　在郡东郊，祀县令温景明。
　　沈公祠　在郡东郊，祀郡守沈侍卿。
　　郡丞祠　在郡东郊，祀熊茂松。
　　郭公祠　在郡西郊，祀邑令郭时鸣。
　　两台祠　在郡东郊，祀巡抚熊文燦、陆问礼。
　　郑知郡祠　祀宋郑疆。
　　张知郡祠　祀宋张昌。
　　召杜祠　在郡东，祀邑令萧奕辅、薛应聘。
　　寇公祠　在郡城外朝晖楼内，祀推官寇从化。
　　王朝奉祠　祀邑人王格。
　　陈公祠　在郡南宝珠峰。明万历间，郡丞陈善行讲学其中，后改为祠以祀。
　　朱公祠　在郡东郊。明天启间，祀兵备道朱大典。
　　顾公祠　在郡南郊，祀兵备道顾元镜。有祀田。
　　唐郡伯祠　在丽春门城楼，祀郡守唐世涵。一在古城万安桥。
　　黄郡丞祠　一名五经书院，祀郡丞黄色中。邵捷春有记。
　　唐司理祠　在郡城东朝天门，祀司理唐錫蕃。
　　杨公祠　在百步铺，祀署知府杨卓然。
　　郑公祠　在河田，祀郑从吉。
宁　化　县
　　社稷坛　在县治西。
　　风云雷雨山川坛　在县治南。
　　先农坛　在邑东郊，国朝雍正五年建。
　　邑厉坛　在县治北。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　一在石牛驿，一在上进贤坊，一在龙门庵左。
　　城隍庙　在县治东。
　　连山庙　在县东黄龙岗，神姓廖名忠，陈、隋间人，没葬于连山，邑人祀焉。宋绍兴间，有灵芝生殿中石上，闻于朝，封广济王。咸淳中，有御寇阴迹，加封英济广惠王，妻赠协济惠妃。
　　普惠庙　在县内五灵山，神姓时名阅。唐时人，偕妻英氏，以艺游宁，卒葬于五家山，土人因祠祀之。后有寇警，祷神而寇退，旋生芝五本于墓上，有司以闻，封晋惠孚宁王。
　　惠应庙　一在县城隍庙右，一在北门驿左。
　　东岳庙　在邑治西南五里，邑人王槐开有记。
　　东西宫庙　在县治左。
　　武德王庙　一在县北，今废；一在怀土，一在南平寨。
　　五通庙　北门坊、东门外、会同、招贤等里俱有。
　　李公庙　在永丰里，祀唐银青光禄大夫李文昌。
　　南山庙　在马家围。
　　天妃庙　一名夫人庙，在县南塔下街。
　　白马庙　在县北翠华山。
　　伊公庙　白水庙。
　　大忠祠　在县西南三里，地名草仓，即显应庙，祀长孙将军。将军名山，为伪闽将，护刍挽至县而没，屡著灵响，民庙祀之。宋丞相李纲迁谪经祠下，题诗于壁曰：“不愁芒屦长南谪，满愿灵旗助北征。酧彻一盃揩泪眼，烟云何处是三京。”嘉靖间，知县潘时宜移草仓神于后堂，特祀李纲于中堂，改祠额曰“大忠”，拨民廛五、官塘四，岁收税以供祀。
　　招捕祠　在县南，宋绍定间祀招讨使陈。元时毁。明洪武间改创连山行祠。嘉靖间递有更改，至三十五年因产芝，兼以灾、寇，祷屡应，复为连山保障神祠。有廛租供祭。
　　唐知郡祠　在县南，正德间祀郡守唐淳。今改书院。
　　张公祠　县志作表忠祠。在县东五里峡石。明嘉靖间，郡守马坤建，祀祭酒张显宗。岁收租一十石供祭。翁正春有记。
　　仁爱祠　在龙门坊。明万历甲辰，祀知县唐世济，后毁。崇祯乙亥间重建。
　　三教祠　在东门外。
　　楮公祠　祀邑令楮国祥。
　　万公祠　祀署邑通判万邦宪。
　　忠义孝弟祠　节孝祠

归　化　县
　　社稷坛　在县东南山。
　　风云雷雨山川坛　在县东北五舍岭。
　　先农坛　在县东郊，国朝雍正五年建。
　　邑厉坛　在县东北赖家山。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　城隍庙　在县东登科坊。
　　显应庙　宋时建，祀莘氏圣七娘。旧传，神五代人，从夫出征至归化死，乡人立祠以祀。凡祈禳皆应。宋绍兴中，阮定等作乱，民祷于神，获平之。后姜大老、黎七等后先窃发，及戍兵赴建康者，皆仗神威破敌。端平中，封惠利夫人，赐号曰“显应”。元末，又助陈有定破贼罗天麟、曹福山、马文甫等于扶竹凹。明永乐中，沙寇陈添保等攻掠至明溪，闻哨声震天，惊遁。此皆灵迹也。六月十一日神诞辰，士庶焚香迎赛。有田塘百亩，岁供祀。
　　灵应庙　在归下里。
　　忠臣庙　在县北柳杨大陂。正统中沙寇剽掠，推官王得仁破敌有功而死，里人立庙祀之。
　　西山祠　在县东南沙阳紫云台。明天顺中，里人罗黯茂建，祀罗从彦。
　　龟山祠　在城东龙湖里，宋儒杨时生处，祠即其宅也。
　　三茅祠　在县治前。
　　杨公祠　在县治广济街。明正德间建，祀县令杨缙。嘉靖间毁。万历十六年，知县庞一夔迁主合祀于章公祠，以其址建社学。
　　章公祠　在白沙桥东，祀县令章宗实，后以杨缙合祀。王世懋有记。
　　文兴祠　在书院内，祀邑令陈正蒙。
　　文昌祠　在城东白沙桥。
　　义勇祠　在城东平。明嘉靖中，巡检顾辉及邑人陈珪、珪姪铎，御贼力战而死，合祠以祀。
　　忠义孝弟祠　节孝祠

清　流　县
　　社稷坛　在县西朝贞坊。
　　风云雷雨山川坛　在县南三港。
　　先农坛　在邑东郊，国朝雍正五年建。
　　邑厉坛　在县北二里。
　　里社坛　乡厉坛
　　军牙大纛　不立庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　在县西九龙驿左，明万历间裴应章建。
　　城隍庙　在县治东北，宋县令赵槱夫建。元至正间毁。明洪武二年，知县宋仲恭移建今所。后屡有修建。国朝顺治十五年知县方锡、康熙三十八年知县汤传榘重建。
　　渔沧庙　在县东渔沧潭，祀唐银青光禄大夫樊令。神松江华亭人，唐末赣寇作乱，神奉命讨之，战殁。乡人立庙以祀。宋绍定中，赣寇掠邑，忽闻庙中金鼓声，俄见兵马旗帜，森列山上，贼惊遁去。元至正间，封为渔沧感应王。明洪武间，有司以神捍灾灵迹上闻，诏新其庙，题主曰：“唐银青光禄大夫樊公之神。”九月朔，神诞辰，命有司是日致祭。
　　江公庙　在县东仓盈里，神名礼，本里人，宋潭州判官。率兵御周保权，力战死，乡人立祠以祀，封感应江公判官之神。
　　安济庙　在县东南铁石洞口，又名九龙庙。庙前有大滩九，九滩之内又有小滩十八，舟行甚难，过者必祷焉。伪闽时，封明威校尉，累封阳数潜灵王。宋时赐额“安济”。
　　东岳庙　在县南山麓间，元至元三年建，明万历间重建。裴应章有记。
　　武侯庙　在县龙山左。
　　晏公庙　在渔沧岸上，即洪水堂故址。今废。
　　玄坛庙　在东岳庙前。
　　五通庙　在县西，府公馆右。
　　白马庙　在县西进贤坊。
　　闽王庙　在嵩口，祀王审知。
　　三皇庙　在谯楼东。
　　唐公祠　在县南一里。明正德七年，流寇攻城几陷，郡丞唐淳驰兵御之，邑赖以全。士民立祠置田祀之。伍晏有记。
　　惠烈祠　一在县城，一在仓盈里韦埠，知县吕镛死节所。明正德间立祠祀焉。以同死事邹巡检、魏得礼、邓瑶配。
　　烈士祠　祀邓瑶。
　　裴恭靖祠　一在县南，一在安乐铺，祀尚书裴应章。
　　伍忠烈祠　在东门外，祀伍忠尧父子。
　　报德祠　在县北，祀明提学李于坚及其子言。
　　郡丞祠　在县治右，祀署令黄色中。
　　黄公祠　在县东，祀同知黄震昌。
　　郑公祠　在县南，祀通判郑舜臣。
　　桑公祠　在县南，祀知县桑大协。
　　忠义孝弟祠　孝节祠

连　城　县
　　社稷坛　在县西赤岭。
　　风云雷雨山川坛　在县东郊。
　　先农坛　在县东郊。国朝雍正五年建。
　　邑厉坛　在县北漏泽围。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　在县治鼓楼前。
　　城隍庙　在县治北，旧在县治西。宋绍兴间创，明洪武五年知县邓昇移建今所。弘治七年，知县王岐建福谦亭。万历三十六年，知县傅坤复建前堂。
　　东五显庙　在县北。
　　西五显庙　在县西。
　　灵显庙　在县南。
　　感应李将军庙　在县西。
　　祠山庙　在东塔寺右。
　　灵晶侯庙　在南顺里。
　　朱子祠　在县东门外，有司春秋致祭。
　　朱杨二先生祠　在县学右。
　　仰山二圣祠　在县南擢桂桥。
　　彭侯祠　在县东，宋时建，祀邑人彭孙。
　　刘公祠　在县左，祀郡司理刘玉成。马森有记。
　　牛公祠　一在学后，一在文塔前，祀县令牛大纬。
　　徐公祠　在龙山祖庙右，祀县令徐大化。陈经邦有记。
　　李公祠　在县西门内，祀邑令李待问。
　　吴公祠　在城隍庙左，祀司理吴明昌。
　　雷公祠　一在文昌阁右，一在南岳前，祀县令雷同声。
　　忠惠祠　祀赠汀州府同知蒋玑，承差李元丰，义士江环、童圯、俞世旺、李贱生等。
　　忠义孝弟祠　节孝祠
上　杭　县
　　社稷坛　在县西郊。
　　风云雷雨山川坛　在县西郊。
　　先农坛　在县东郊，国朝雍正五年建。
　　邑厉坛　在县北郊。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　在迎恩门内。
　　城隍庙　在县东。原在县西。宋嘉定六年，邑令赵彦挺移建今所。明万历中，知县倪应眷重修。
　　灵显庙　在县西阳明门内。
　　真君庙　在县治东街，今改迎春亭。
　　大忠祠　在兴文坊，祀唐张巡。
　　褒忠祠　在县治东北察院行台前，祀明御史伍骥、都指挥丁泉。
　　五显祠　在县西小街阳明门内。
　　漳南道功德祠　在大忠庙后。
　　武略将军祠　在镇东街，祀义士赖思智。
　　忠勇祠　在城北，祀百户赖荣华。
　　义勇祠　在县东北，祀勇士张璧秀。
　　怀德祠　在城北，祀明王守仁。
　　王公祠　在怀德祠前，祀巡道王时槐。
　　惠德祠　在东门外，祀推官刘宗寅。
　　三宪祠　在兴文坊，祀巡道徐纬、王建中、金节。
　　朱公祠　在通驷门，祀巡道朱大典。
　　吴公祠　在布政分司左，祀知县吴南灏。
　　熊公祠　在察院行台右，祀巡抚熊文燦。
　　义烈祠　在冈背街，祀把总赖思养。
　　赖百户祠　在北门街，祀百户赖其勋。
　　顾公祠　在县治东街，祀巡道顾元镜。
　　陈公祠　在察院行台右，祀知县陈正中。
　　冯公祠　在天王寺右，祀巡道冯之图。
　　卢公祠　在通驷门外，祀知县卢跃龙。
　　周方伯祠　在大街康巷口，祀布政使周亮工。
　　王公祠　在县东门外，祀总兵王之纲。
　　刘公祠　在康巷口，祀巡道刘三章。
　　封公祠　在县东南，祀知县封珂。
　　孟公祠　在儒学东，祀知府孟熊臣。
　　申公祠　在城隍庙左，祀巡道申伟抱。
　　董公祠　在县东门外，祀总兵董大用。
　　李公祠　祀知县李自华。
　　熊公祠　祀署知县熊茂松。
　　寇公祠　祀署邑令寇从化。
　　倪公祠　在通驷门外，祀知县倪应眷。
　　报忠祠　在演武场右，知县陈正中建，祀剿寇死者。
　　忠义孝弟祠　节孝祠
武　平　县
　　社稷坛　在县西门外。
　　风云雷雨山川坛　在县南门外。
　　先农坛　在县东郊，国朝雍正五年建。
　　邑厉坛　在县北里。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　一在县旧城门上，一在所南。
　　城隍庙　在县西。明嘉靖间，知县徐甫宰重修。训导张岩有记。
　　圣宫庙　在布政司左。
　　仁圣庙　在县西。
　　五贤庙　在县北门外。
　　五显庙　在县北。
　　龙源庙　在县南一百里。
　　三官庙　在文明坊。
　　真武庙　在所北。
　　赤沙王庙　在所北。
　　天妃庙　在溪东乡。
　　洪山庙　一在高吴，一在所北。
　　頼公庙　在所旧城西。
　　东岱庙　在所新城，祀唐张巡。明正德七年，寇攻城七昼夜，得神助而退，立祠祀之。
　　紫阳祠　在所城东门外。
　　张公祠　在西门外岭上。
　　世忠祠　在教场左，祀练廷相。
　　忠烈祠　在山川坛右，祀徐必登、林铎等。寇毁，移祀世忠祠。
　　徐侯祠　在禅果寺东，祀邑令徐甫宰。
　　郑侯祠　在禅果寺西，祀邑令郑渊。
　　何侯祠　祀县令何凤起。
　　舒烈妇祠　在所城外塔下，祀童生徐日煃妻。
　　三省金汤祠　祀巡道曾樱。
　　忠义孝弟祠　节孝祠
永　定　县
　　社稷坛　在铁坑。
　　风云雷雨山川坛　与社稷坛同处。
　　先农坛　在县东郊。国朝雍正五年建。
　　邑厉坛　在县西迎恩门。
　　里社坛　乡厉坛
　　军牙大纛　原无庙，藏主于兵器房，霜降日迎主于演武亭致祭。
　　文庙　崇圣祠　名宦祠　乡贤祠
　　关帝庙　在东北卧龙山麓。
　　城隍庙　在县东。明成化十五年，知县王环建。嘉靖间邑令毛凤、唐燦、许文献，万历间知县何守成屡修。国朝顺治十七年，知县岳钟淑重修。
　　东岳庙　在县治西王侯祠左。
　　邹公庙　在溪南里金沙村，祀邹太尉。
　　五显庙　一在太平里高陂，一在溪南里黄竹隔童安城，一在龙门寨。
　　七姑庙　一在县治龙冈西，一在溪南里摺滩。
　　麻公庙　在虎冈村。
　　文昌祠　在儒学大街南。
　　王侯祠　在县东岳庙左，祀邑令王环。
　　许侯祠　在县西。
　　何公祠　在县东门外，祀知县何守成。
　　何侯祠　在县治西，祀邑令何檀。
　　武惠祠　在平西驿，祀署知县熊茂松。
　　闵公祠　在文昌祠东，祀知县闵一鹤。
　　吴公祠　在西郊，祀知县吴殿邦。
　　林公祠　祀署知县林逢春。
　　伍公祠　祀知县伍耀孙。
　　赵公祠　一在文昌祠右，一在东门外，一在丰稔渡头。祀知县赵廷标。
　　二师祠　在学宫土地祠左，祀教谕郭万完、训导乐维清。
　　忠义孝弟祠　节孝祠
　　赵公祠　在迎恩桥北，祀署县令赵硕来。
卷之十四　兵　制
　　古者大司马统六军。而军旅大事，则五官皆预焉。国子宿卫之士属冢宰，虎贲宿卫之兵属司马，师保四翟之隶属司徒，又属司寇，乡遂之民属司徒。盖兵无专将，将无专权，法诚善也。及后世而兵民始分，唐人府兵，为得井田大意，然井田寓兵于农，府兵寓农于兵，其意已异矣。宋、元、明设官益多，兵益广。至我朝而节制防戍之法，乃大备焉。今天下承平百余年矣，大圣人神武不杀，而戴胄荷戈之士，犹日事搜狝，岂非安不忘危之意乎？作兵制志。
　　宋置兵马都监一员，兵马监押二员，指挥六员(禁军二，厢军四)。绍兴间，复设殿前左翼军正将一员，副将一员。时杨勍乱后，群盗屡起。翟皋统广东摧锋军来汀驻扎，隶左翼军。后盗平撤回。其禁兵、厢兵之外，籍民为之者曰乡兵。又有训练禁军，有砦兵。诸县置巡检寨都巡检，各籍民为逻警弓手。
　　元初，置兵增戍，有万户、翼万户府，又有巡军弓手，隶巡检司。
　　明设汀州卫，隶于福建行都指挥使司。左、中、前、后四所，又有上杭守御千户所(成化间，溪南寇起，调汀州右所守御于此)，武平守御千户所(以上二所直隶行都司)，后又设威远、岩前二营。
　　汀州卫守备都司一员，指挥使一员，指挥同知一员，指挥佥事四员，经历一员，镇抚二员。左、中、前、后及上杭、武平六所正千户各一员，后加二员；副千户各二员，后加十一员；镇抚各一员；百户各十员，后加二十四员。
　　国朝顺治初，设左路总兵一员，左右二营副将一员。左右二营俱属总兵统辖，兼辖延、建、邵、汀四府，驻汀州。康熙二年，裁城守二营，添设镇标中营。七年，将汀州镇兵移驻漳浦，以镇标三营改为城守，三营设副将一员，游击三员，守备三员，千总六员，把总一十二员，分辖八县汛地，仍听漳浦镇统辖。十年，调中营把总一员拨入铜山营。二十五年，调中营千总一员拨入台湾。三十一年，调左营守备一员，右营把总一员，拨入福州将军标营。三十七年，复以兴化镇改调汀州，裁副将员缺，以额设三营，派补：左营守备一员，中营千总一员、把总一员，右营把总一员；游、守、千、把共二十四员，马、步、战、守兵共三千名。三十九年，以左营游击，移驻清流县汛；以右营游击，移驻上杭县汛。四十八年，调拨左营守备一员、右营把总一员、步战兵四十五名、守兵一百五名，归入铜山营。雍正四年，拨马战兵三十六名入台湾营，以台湾更换兵补额。五年，添设中、左、右三营，外委千总六员，外委把总十二员。九年，调拨步战守兵九名入泉州安海汛。十年，复设左营中军守备一员。十一年，调拨步战守兵六名入长福营，复设右营把总一员。十二年，割延平隶建宁镇(仍辖邵武)。乾隆三年，调拨马步战守兵一十五名入屏南县汛。八年，调拨马战守兵九名入诏安营。
　　今额设汀州镇总兵官一员，驻扎汀州府城。中营中军游击一员，守备一员，千总二员，把总四员，马步战守兵共九百五十名。饷有定额(内抽出守兵二名入长福营左军，分防各汛)。
　　驻防汀州府城游击一员，守备一员，千总一员，把总一员，兵五百一十七名(内抽出兵三名，贴防安海汛)。
　　拨防观音岭、皇祝岭、萝葩坪、罗坑口、宋坊桥、鸡心岭、苦麻岭等塘汛，共兵四十二名。
　　分防连城县城兼辖水西岭、打鼓岭、新泉、桃排、崩坑、三隘等塘汛，把总一员，共兵九十二名。
　　分防永定县城兼辖龙窟、罗滩、摺箭、竹隘等塘汛，千总一员，共兵一百八名。
　　分防苦竹乡兼辖草子湖、佛子凹、青草湖、三层隘等塘汛，把总一员，共兵九十四名。
　　分防博平岭兼辖青山、上寨等塘汛，把总一员，共兵九十七名。
　　左营游击一员，守备一员，千总二员，把总四员。
　　马步战守兵共九百五十名。饷有定额(内抽出战兵一名，守兵一名，入长福营左军，分防各汛)。
　　驻防清流县城游击一员，把总一员，兵二百二十一名(内抽出兵三名，贴防安海汛)。
　　拨防铁石矶、大岭、五通、金钱隘等塘汛共兵六十四名。
　　分防宁化县城兼辖禾口、古背、水茜、乌村、石牛、罗溪、黄柏岭、杨梅迳等塘汛，千总一员，共兵九十五名。
　　分防望高岭汛兼辖中沙、沙坪、伍家坊、安远司等塘汛，把总一员，共兵四十七名。
　　分防归化县城兼辖华源、莲花山、夏坊涧、余子岭、谢家排、宦磜坑、三角坪等塘汛，把总一员，共兵九十五名。
　　随防汀州府城守备一员，千总一员，把总一员，兵三百七十八名。
　　拨防新桥大息岭、归仁、七里等塘汛，共兵五十名。
　　右营游击一员，守备一员，千总二员，把总四员。
　　马步战守兵共九百五十名。饷有定额(内抽出战兵一名，守兵一名，入长福营左军，分防各汛)。
　　驻防上杭县城游击一员，千总一员，兵二百四十四名(内抽出兵三名，贴防安海汛)。
　　拨防回龙、三潭头、黄泥垅、峰市、蓝屋驿、鹅公岭等塘汛，共兵六十名。
　　分防武平县城兼辖高屋坝、石鸡岭、赤冈等塘汛，把总一员，共兵九十五名。
　　分防武平所兼辖中田铺、犁畬等塘汛，把总一员，共兵七十六名。
　　随防汀州府城守备一员，千总一员，把总一员，兵三百八十五名。
　　拨防古城隘岭、长桥迳、畬心、游绳渡、三洲等塘汛，共兵九十名。
〔明〕　关　隘
长　　汀
　　古城寨　在县西古贵六十里，今置巡检司。
　　白花寨　在县东南宣河一百二十里半溪石山下。其上平，四围险塞，可容千余人，乡民避患于此。
　　龙床寨　九磜隘　桃杨隘
　　隘岭隘　路通江西瑞金。
　　镇平寨隘
　　七岭半岭隘　路通江西石城。
　　牛姆山下隘　分水凹隘　俱通江西会昌。
　　黄峰岭隘　县西南一百二十里，路通武平。崇祯间寇犯隘，官军失利，知府笪继良、知县曾巽捐建敌楼、兵房，掘深堑以防奔突。
　　龟龙隘　在成下里，通会昌。
　　靖远隘　在府南一百一十里，路通上杭。天启间，推官寇从化增筑墩铺，建靖远庵。崇祯间，知府唐世涵、同知黄色中、知县叶玮重建。
　　大息隘　在府东五十里，山顶有铺。崇祯间，知县曾巽竖，路通清流、宁化。
　　虎忙隘　在县东南九十里，路通连城。

宁　　化
　　安远寨　在下土，今置巡检司。
　　南平寨　在龙上里，原黄土寨。
　　北安寨　在县北招贤里，原苦竹寨。
　　邱源迳隘　在县南，路通清流。
　　石灰岭隘
　　杨梅迳隘　清流境。
　　磜头岭隘
　　芒苳迳隘　在县东坪上村。五隘俱抚院金泽添设。
　　金钱隔隘　在县东，路通清流。
　　凤凰山隘　堑头隘
　　站岭隘　在县西，通江西石城。
　　木马栋隘、竹篙岭隘
　　利济隘　在县西南，通长汀、连城。
　　石溪隘　严塘岭隘　车桥岭隘
　　紫云隘　在县北，通邵武、建宁。
　　黄柏岭隘　在新村里。
　　狐栖岭隘　在龙上上里。十三隘俱嘉靖间设。

　　北寨　在县北。即屏山三顶上平下险。
　　南寨　在县南。山势险峻，顶平可容千人。元平章陈有定垒石为城，与北寨相夹守御。
　　石龙寨　在县北十里许。山峻顶平，左通宁化。宋乾道间县令黄藻筑、元末伍玄宝增修。
　　仁和寨　在高地东，永得里。
　　仁安寨　在高地西。俱元末乡人筑。今址存。
　　虎牙山隘　在县东铁石洞口。
　　金钱隘　在县北三十里暖水塘。
　　顿旗石隘　在县北三十里吴地铺左。
归　　化
　　明溪寨　在县西二里土坊。宋设巡简土军守戍。今废。
　　中定寨　在柳杨团。宋设官兵巡戍。今废。
　　平安寨　在县后山。元末，陈有定立栅屯戍。今基存。
　　万安砦　在县西四十里。宋柳杨曾氏妇立五砦以御贼。贼平，赐名万安。址存。
　　黄梅寨　在县东八十里岩前。宋设巡简土军屯戌。今废。
　　南平寨　在潭飞磜。
　　北安寨　在招贤里。二寨俱宋设，官兵守戍。今废。
　　夏阳隘　沙溪隘　淳化隘　铁岭　四隘俱抚院金泽设。
　　五通隘　在县西二十五里。
　　岭后隘　在县南九十里。
　　半隔隘　在县北五十里。
　　常平隘　在县北四十里。
　　紫云隘　在县东北八十里。
　　下坊隘　在县西北一百里。
　　水口隘　在县西南八十里。

连　　城
　　北团寨　元在县二十五里，兵毁、后移驻县侧。
　　冠豸寨　旧名莲峰寨。
　　旗石寨　在县南。
　　西宝寨　在县西。
　　马鞍寨　在县东石门岩。
　　石城寨　在揭坊。
　　山谷寨　在溪源。俱东北安里。
　　石嵩寨　在县北北安里。
　　凉伞寨　在县南八十里。
　　张源寨　在县南河源里。
　　团兵寨　在湖里冈。
　　旗山寨　在蓆湖营东。
　　石榴寨　在溪源隔口。
　　金山寨　在朗村官庄。
　　秋家岚隘　在姑田里东，通永安。
　　廖天山隘　在姑田里南，通龙岩。弘治间，县丞万贯盖楼房防御。
　　乌石隘　石固城隘　横山隘　新御隘　丰头隘　朗村隘　白岭隘　以上九隘，崇祯间知县陶文彦详复、委调教师、乡兵屯戍守御。
上　　杭
　　梅溪寨　在县东二十五里梅溪口，宋设官兵戍守于此。今废。
　　雷公寨　在县西北。
　　石壁寨　在挂袍山上。
　　武婆寨　在安乡石山。
　　王家寨　在乾田。
　　丁光围寨　在胜运里南湖。五寨元时乡民避寇居此。
　　新城长岭寨
　　寒陂隔隘　路通程乡。
　　迳矶石隘　路通饶平。俱在溪南里。
　　狗闷岭隘　在胜运里，通龙岩。
　　桃牌岭隘　在古田里，通连城。
　　洋头岭隘　邑志作羊蹄岭。在白砂里，路通长汀。六隘弘治九年抚院金泽设。
　　水归隘　斧冈隘　俱在胜运里。
　　板寮隘　吊钟岩隘　俱在白沙里。
　　彩眉隘　在古田里。
　　银子隘　鲜水隘　小溪隘　俱在溪南里。
　　檀岭隘　驢子岭隘　俱在平安里。
　　牛皮隘　在太平里。
　　九十九塅隘　佛祖高隘　白鹇隘　双髻岭隘　郭公隘　俱在来苏里。
　　卢丰隘　通桥隘　赖溪隘　湖蜞隘　俱在城里。

武　　平
　　三折溪寨　当汀、赣、潮界首。宋设巡简土军戍守。今废。
　　象洞寨　在县南百里，今仍置巡检司。
　　永平寨　在县北四十五里帽磜，今移巡检司在背寨。
　　布心寨　在黎畬乡。
　　南安寨　在岩前里。
　　水口山下隘　金鸡岭隘　俱通上杭。
　　章金地隘
　　钵盂岭隘　在岩前。
　　簇坑隘　俱通程乡。
　　水东隘
　　悬绳隘　通平远。
　　牛牯隘　通江西。
　　麻姑隘　在武平所。
　　悦洋隘　通长汀。
　　龙溪隘　黄田隘　俱通安远、会昌羊角水路。
　　背寨隘　崆头隘　湖界隘　俱通会昌。
　　蟠龙岗隘　通程乡。
　　郑家坪隘　通安远、程乡。
　　檀岭隘　通蓝屋驿。
　　处明隘
　　大岭隘　通长汀。
　　禾坪隘　通平远。

永　　定
　　兴化寨　在县南溪南里，先在胜运里，今移峰头。
　　太平寨　在太平里。
　　三层岭寨　在金丰里。
　　折滩隘　锦丰窑隘　杨梅隘　缘岭隘　蔡坑隘　以上旧隘。
　　水槽隘　大富隘　金鸡岭隘　河头隘　箭竹凹隘　武溪隘　六隘抚院金泽添设。
〔国朝〕　塘汛

长　　汀
　　走马滩　大息岭隘　瓦子塅　七良峡　俱东陆路。
　　黄馆铺　小潭浪望洲　长桥迳　俱南陆路。
　　牛岭　林和地　竹子迳　隘岭隘　俱西陆路，与瑞金接界。
　　萝葩坪　皇祝岭　俱北陆路，与石城接界。
　　罗坑口　宋坊桥　虎忙岭隘　俱东陆路，与连城接界。
　　游绳渡　策田　蔡坊堡　河田铁山寨　石壁员珰　小蓝河口　牛牯石　俱南水路。
　　百步　在县东十里。
　　南田
　　新桥　去县三十里，设公馆。
　　鸳鸯
　　大息　嶺上为隘。
　　胡坑
　　归仁　去县七十里即馆前，设公馆。
　　七良　与宁化接界。
　　画眉　在县南十里。
　　黄馆　在县二十里。
　　南塅　去县三十里。
　　河田　去县五十里。
　　大潭　去县六十里。
　　三洲　去县七十里，有公馆。
　　车田　去县八十里。
　　水口　去县九十里。
　　大田　去县一百里。
　　靖远　去县一百一十里。
　　长桥　去县一百二十里。
　　畬心　去县一百三十里，有公馆。
　　张屋　去县一百四十里，与上杭迴龙接界。
　　牛岭　在县西十五里。
　　白云　青山
　　隘岭　去县六十里，与瑞金接界。
　　观音铺　去县四十里。
宁　　化
　　禾口　古背　水茜　乌村　石牛　罗溪　黄柏岭　杨梅迳
　　望高岭　中沙　沙坪　伍家坊　安远司　泉上里
清　　流
　　杨梅岭　在县东二十里。
　　高风岭　在县东五里。
　　清风峡　在县东十五里。
　　长空岭　在县东坊郭里。
　　分水岭　在县东二十五里，陈有定屯兵处。
　　百步岭　在县南十五里。
　　玉华岭　浮竹岭　高地岭　俱在县北永得里。
　　高阳岭　在县北仓盈里。
归　　化
　　西路　青竹，在城十五里。
　　五通　在城二十里。
　　东路　茅，在城十里。
　　黄坭　在城二十里。
　　花园　在城二十五里。
连　　城
　　东路　金鸡岭、打鼓岭。
　　南路　塞竹隔、王城、太平、崩坑、新泉、桃排、赤脚岭、余畬。
　　西路　水西岭、长坑。

上　　杭
　　迴龙　日忌滩　三潭头　鲤子湖　鸡笼山　石下　连城河口　俱上水路。
　　半店　黄泥垅　大沽滩　信丰滩　南蛇渡　峰市　俱下水路。
　　水埔　响石前　大湾铺　俱上陆路。
　　鹅公岭　安人凹　水草迳　俱下陆路。
　　观音井　通武平。
　　石灰岭
　　将军桥　通龙岩。
武　　平
　　三角铺　在县南十里。
　　中田铺　去县南二十里。
　　赖屋铺　在县南三十里。
　　金鸡铺　在县南四十里。
　　石迳岭　在县西二十里。
　　硿头　在县西北四十里。
　　遥岃　在县西北六十里。
　　张坑　在县西北五十里。
　　罗溪坑　在县东七十里。
　　河口　在县东北一百二十里。
　　盘龙冈　在县南三十里。

永　　定
　　东陆路　上佛子凹、下佛子凹、草子湖、高头、暗坑畬、戊子桥、三层岭。

民壮(附)
　　长汀县额设三十名。宁化县额设二十名。泉上县丞额设四名。清流县额设二十名。归化县额设二十名。连城县额设二十名。上杭县额设二十名。峰市县丞额设四名。武平县额设二十名。永定县额设二十名。
　　按，明洪武初，立民兵万户府，简民间武勇编成队伍，以时操练，有事用以征战，事平放还为民。正统十四年，令本地官司率领操练。天顺元年，命鞍马器械悉从官给。弘治二年，令取民年二十以上五十以下精壮者充之州县。七八百里者，里二名；五百里者，里三名；三百里者，里四名；一百里者，里五名。春、夏、秋，月操二次，至冬操三歇五。正德间，法废，乃雇值应役工食，岁以丁粮对编，每名派银一十四两四钱。内以一半团练，每名给工食银十两八钱；以一半防守，每名给工食银七两二钱。合二项剩银俱扣解充饷。嘉靖三十八年，改编丁四粮六，工食照旧派征，每名仅给银七两二钱，以一半充饷。四十三年，又以丁米对编，每名派工食十两八钱，内给与对领银各七两二钱，尚余每名银三两六钱解饷。万历五年，巡抚庞尚鹏以工食繁费，裁革名数，每县定以三百名有奇。宁化县额编三百五十一名，清流县额编三百八名，上杭额编三百名。长汀、连城、武平、归化、永定额数虽无可考，然可例推。
　　本朝定鼎之后，罢民兵、设防兵。各县额设民壮五十名，每名岁给工食银六两，即于条鞭额内支给，不复加派于民。康熙十七年奉裁。二十二年复奉留给。雍正六年奉文增设民壮，以为各官护卫。知府额设四十名，同知二十五名，经历八名；各县各五十名，县丞四名，典史六名，驿丞四名。雍正十三年，奉文裁汰府厅佐杂民壮，其各县民壮，酌量地方情形以定存留。长汀县裁二十名，清流、归化、连城、武平、永定各裁三十名，宁化、上杭二县各裁二十六名，留县二十名，各以四名拨给移驻泉上、峰市二县丞。今各民壮只供役于县，以时训练，不复为兵矣。

卷之十五　公　署
　　国家设官而立之署。临政则有地，退食则有居，处则有堂轩，出则有次舍，意何渥也。士大夫佩符绾绶，坐政事堂，思何以宣猷布德，息政宁民，斯善焉。世有以其官为传舍者矣，如汲黯阁、荀藐庭、顾恺之帘、韦应物宴寝、邢邵清风观明月楼者，曾几人哉。然则求所以无负此署者，触目皆是，固不必户牖之箴也。志公署。
　　府治　在正北卧龙山，唐大历间，刺史陈剑迁此。宋建炎间，杨勍变，毁。郡守陈直方、陈定国相继修造。绍定间，李华平寇，辟而廓之，有道山楼、节爱堂、清心堂、双松堂、卧龙书院、东山堂，又重建谯楼。明永乐间，知府宋忠修葺。弘治间，知府吴文度创军器库，及清军、理刑二厅。同知章颀构龙亭库、洗月亭。嘉靖间，知府邵有道建清风、集贤二亭，凝翠、议政二轩。万历间毁。知府刘玉成建天一楼，仁育、义正坊，旌善、申明亭。崇祯间，知府林联绶修葺大堂。国朝顺治八年，天一楼暨二坊灾。十二年，知府涂应泰重建。今中为正堂，为穿堂，稍偏为知府廨；正堂两廊列吏六房；前为戒石亭，为仪门；仪门外东为嘉宾馆，西为土地祠，为福堂，监羁候所；又前为天一楼，楼下为大门；门外左为旌善亭，为仁育坊，牌额“保釐”；右为申明亭，为义正坊，牌额“师帅”。
　　清军厅　在府堂左。
　　粮捕厅　在府堂右，今裁改为经历司署。
　　理刑厅　在堂仪门外左，今裁改为仓。
　　经历司　久废，今移旧粮捕厅。
　　照磨所　在府仪门右，今裁。
　　司狱司　在府谯楼侧。
　　庆丰库　在府堂左。
　　架阁库　在府堂右。
　　龙亭库　在祝圣院。
　　学院　在府前街，即旧汀州卫。
　　察院公署　在治东，今为总镇府。
　　布政分司　在察院左，后为分守道公署，今废。
　　按察分司　在府治南小教场，久废。址为营房兵丁居住。
　　漳南道　在广储门内，今废。
　　监军道　今废，为城守马房。
　　阴阳学　义正坊右。
　　医学　仁育坊左。俱废。
　　僧纲司　玄帝宫署。
　　道纪司　仙隐观所。
　　豫备仓

长汀县治
　　在府城南，唐大历间建。宋建炎间知县黄渥、嘉泰间知县谢周卿、绍定间知县宋慈，相继修葺。旧有如心堂、冉香亭、砥柱亭、蓬莱阁、道爱堂、弦歌书院、万雪亭，年久俱废。明洪武间，知县孙庸重建。后毁于寇。景泰初知县陈宗周、成化间知县谢珪、县丞郑景华、弘治间知县黄富、万历间知县唐伟，修建不一。国朝康熙间，知县张文伟重修。今中为正堂，后为轩，改穿堂为后堂；堂右为西厅，左为县库；右为架阁库，东西序为房、科；中为戒石亭，前为仪门；门右为监房，门左为土地祠；又前为谯楼，为县门；门内左为寅宾馆，门外左为医局，为旌善亭，为四省通衢坊，右为阴阳学，为申明亭，为全汀首邑坊。
　　县丞廨　在县廨东。
　　主簿厅　在县廨西，今废为吏舍。
　　典史廨　在县丞廨前。
　　古城寨巡检司　在县西四十五里。
　　税课司　在县南河田。正统元年裁归本县带办。
　　豫备仓　东仓、西仓俱在馆前，南仓在三洲，北仓附府仓。
　　临汀驿　在县治左，后裁改威远营，今为城守右营守备厅。
　　馆前驿　在县东七十里归仁铺。
　　三洲驿　在县七十里，今废。
　　总镇府　在府前街，即旧察院公署。
　　游击署　在仁威庙前。
　　守备署　一在威远营，即旧临汀驿；一在灵显庙左；一在真君庙东。
　　教场　在东关外苍玉洞之偏，后为洪水冲陷。国朝乾隆十五年，知府曾曰瑛捐俸修筑，额其厅曰安澜。
　　铺　共二十有六，曰府前铺；东达宁化、清流界者曰百步，曰南田，曰新桥，曰鸳鸯，曰大息，曰胡坑，曰归仁，曰七良；南达上杭界者曰画眉，曰黄馆，曰南塅，曰河田，曰大潭，曰三洲，曰车田，曰水口，曰大田，曰长桥，曰畬心，曰张屋；西达瑞金界者曰牛岭，曰白云，曰青山，曰观音，曰隘岭；更有靖远铺，今裁。
宁化县治
　　在翠华之前，大溪之北。后唐同光二年，知县王云建。宋绍兴间知县王炳彦、端平间知县赵时錧，先后修建。宝祐间，知县林玉创书林亭、愿丰楼、龟荫亭、如农亭。元至正间毁。明洪武三年，知县张思诚重建。二十三年，知县陈时中修。正统间后毁。景泰间知县韦清、天顺间知县梁昂、主簿郑预，相继建造。成化间知县陶淳；嘉靖间，知县马淑、潘时宜、张洵，万历间知县梁元桢、唐世济，相继修葺。国朝康熙间，知县何凤岐、袁格复鼎新之。今中为正堂，后为穿堂，为后堂；右为县库，左为架阁库；西上为龙亭，仪仗库；左右序为吏六房，堂前为戒石亭，为仪门；门左为寅宾馆，为土地祠；门右为监房；前为谯楼，为县门；门左为旌善亭，右为申明亭；又前为道揆法守坊。
　　县丞廨　在县廨左。雍正十二年，移驻泉上里。
　　主簿廨　在县廨右，今为吏舍。
　　典史廨　在县廨南。
　　安远寨巡检司　在县治北招得里。
　　税课司　旧在寿宁桥。明正统间，裁归本县带办。
　　阴阳学　在县治前。
　　医学　在县治左。
　　僧会司　在光严寺。
　　道会司　在凝真观。
　　察院公署　在县东，今圮。
　　布政分司　在县西，今圮。
　　漳南道公馆　在县治后，今废。
　　石牛驿　今改为巡检，管新庄、会同二里。
　　豫备仓　东仓三所，—北门坊，—泉上，—泉下。南仓三所，—新村，—龙上，—会同。西仓一所，龙上。北仓二所，—招贤，—招得。
　　驻防公署　在文星坊。
　　教场
　　铺　共二十有一，曰县前铺；东南达府治者曰鱼龙，曰黄源，曰赖畬，曰石径，曰石牛，曰碑岭；达邵武界者曰下沙，曰沙坪，曰杨家，曰安远；又添设北坑、罗溪、滑石、张家、夏坊、黄柏、安乐、杨梅、黄土、石沙十铺。旧有石溪铺，今裁。
　　府公馆　在县东北，今废。

清流县治
　　在屏山之阳。宋元符间，长汀丞刘叙创。乾道间，知县黄藻修。绍定间毁。端平间知县王元瑞、嘉熙间知县赵槱夫、宝祐间知县林奕重建，扁曰“颁春宣诏”。元至正间，知县王文渊重修。六年，罗天麟寇，毁。明洪武间，知县朱仲恭、蔡以谦复建。永乐间，陈添保复寇，毁。宣德间，知县李庠、县丞王自永，相继重建。正统间，邓茂七复寇毁。景泰间，知县吴中鼎修。后知县凌寀、童冕、刘光奕、邓邦髦、何孔阳相继修葺。国朝康熙间毁于火，知县李含培、王鼎新继建。后大堂灾。乾隆八年，知县岳攀桂鼎建。今中为大堂，堂后为后堂；东为幕厅，为架阁库；两冀为吏六房，中为戒石亭，前为仪门；门右为监房，前为谯楼，为大门；门外左右为旌善、申明亭。
　　县丞廨　在县廨东，久废。
　　典史廨　在旧县丞廨内。
　　主簿廨　久废。
　　铁石矶巡检司　在梦溪里铁石矶。
　　税课司　今废。
　　阴阳学　寄理谯楼。
　　医学　在县西南。
　　僧会司　在万寿寺。
　　道会司　在登真观。
　　察院公署　在县西，即古县尉厅址，今改为公馆。
　　布政分司　在县尉故址，今改遊击署。
　　漳南道　在县西九龙驿旧址。
　　府公馆　在县西九龙驿右，今圮。
　　社仓
　　常平仓　在县署南。
　　际留仓　在县南塔背巷。
　　豫备仓　北仓在城隍庙左，东仓在嵩溪，南仓在嵩口，西仓在长校。
　　玉华驿　在县北四十里。
　　九龙驿　久废。址建儒学。
　　公馆　一在嵩溪，一在林畬。
　　遊击公署　在县前公馆右。
　　把总防守所　在明伦坊。
　　教场　在县山川坛。
　　铺　其所有十，曰县前铺，东北达归化界者曰雷公，曰小嵩，曰吴地，曰嵩溪，曰玉华，曰太平，曰子孙；南达府治者曰吴家；西达宁化界者曰暖水。
归化县治
　　在广济街北，即明溪镇巡检司故址。成化七年，巡道周谟建。弘治间毁，知县王凤建。嘉靖间复毁，知县曾迁重建。国朝康熙间，知县王国脉修。今中为正堂，后为轩，为后堂；堂左为库房，右为册房；正堂左为赞政厅，右为清军局，为龙亭库；东西序为吏六房，东序背为监房，中为戒石亭，前为仪门；门左为寅宾馆，右为土地祠；又前为谯楼，为县门；左为旌善亭，右为申明亭。
　　县丞廨　万历七年裁，改广济仓。
　　主簿廨　废，改为仓。
　　典史廨　在县丞廨前。
　　夏阳巡检司　县东八十里。
　　僧会司
　　道会司　在东岳宫。
　　察院公署　在西清街，久废。今改为义仓。
　　布政分司　在西清街。
　　漳南道公馆　在县西明溪驿。
　　府公馆　在西清街，今废。
　　际留仓　今改名广济仓，在县丞旧廨内。
　　义仓　在西清街。国朝康熙二十二年，知县王国脉创建。
　　明溪驿　在县西门，今裁。
　　驻防公署　即明溪驿旧址。
　　教场　在城东山川坛左。
　　铺　其所有六，曰县总铺；在县前西达府治者曰新兴，曰永安；东达将乐界者曰兴善，曰龙湖，曰铁岭。

连城县治
　　宋绍兴三年，署县卓庠建。绍定间寇毁，知县徐价、米巨宏踵成之。元复毁。明洪武间，知县邓昇重建。后知县关铨、方进、祝熙、金榜、陶文渊、徐大化、张大观，相继修葺。国朝顺治五年，寇复毁。知县田玉生、杜士晋、王心，相继鼎建。乾隆十年，知县秦士望重修。今中为正堂，后为穿堂，为后堂；堂后为仪仗库，两翼为吏六房；中为戒石亭，前为仪门；门左为寅宾馆，为土地祠，右为监房，为谯楼。楼左右旧有申明、旌善二亭，今毁。
　　县丞廨　今改为仓。
　　主簿廨　在堂西，今废。
　　巡簿廨　原清军厅，今废。
　　典史廨　在堂东。
　　北团寨巡检司　在新泉。
　　税课司　在县南文川桥，今废。
　　阴阳学　医学　俱废。
　　僧会司　在定光寺。
　　道会司　在福仙观。
　　漳南道公馆　在县东。
　　府公馆　在县东。
　　常平仓　在县堂东。
　　际留仓　足食仓　俱废。
　　社仓
　　驻防公署　在明伦堂左。
　　教场　在拱北门外。
　　铺　其所有十，曰县总铺；北达府治者曰连安，曰分水，曰新添，曰南柴；南达上杭界者曰田心，曰马山，曰王城，曰车田，曰新泉。旧有北安铺，今裁。

上杭县治
　　在城之中。宋乾道七年，知县陈朝章创。端平间知县赵时钺、宝祐间知县李务行、元至正间达鲁花赤伯颜，相继鼎建。明景泰间知县杨瑾、成化间知县胡越、肖弘、正德间知县谢浩、嘉靖间知县赵文同、万历间知县杨万春，相继修葺。国朝顺治间知县翁需、封珂、康熙间知县蒋廷铨，先后修建。今中为正堂，为穿堂，为后堂；堂东为县库，为尉厅；左为架阁库，两翼为吏六房；庭中为戒石亭，前为仪门；门内西为监房，东为土地祠；门外为寅宾馆，前为谯楼，为县门；门外左右为旌善、申明二亭。
　　县丞廨　雍正十二年，移驻峰市，创建衙署。
　　主簿廨　今废。
　　典史廨　在堂左。
　　巡捕主簿廨　今废。
　　阴阳学　在谯楼东，今废。
　　医学　在谯楼西，今废。
　　僧会司　在旧东竺寺。
　　道会司　在城隍庙。
　　察院公署　在县东北。
　　漳南道公署　在县东。康熙二十一年，裁归海道管理。
　　布政分司　在县东北，即税课旧址。今为防守游击署。
　　府公馆　在县东。
　　平西驿　在胜运里，后裁。
　　蓝屋驿　在平安里，今裁。
　　公馆　一在悦洋，一在卢丰。
　　际留仓　在县东北隅。
　　豫备仓　一在际留仓，余在安仁、义合、崇福、白云、延福五寺中。
　　社仓　在县治西关。雍正元年增建各里图。
　　义仓　在县治东关。
　　游击公署　在县北，即旧布政分司。
　　守御千户所　在城北，今裁。
　　教场　在城外西北隅。
　　铺　共二十有三，西通府治者曰大磜，曰岩头，曰九华，曰蓝屋，曰官庄，曰迴龙；又添设平西、水浦、涧头、珊瑚、便民、安乡、卢丰、鹅公、归仁、白沙、箭滩、罗潭、湖雷、龙溪、抚溪、梅溪、牛坪等铺。其县前铺、坊村、定塔、张庆、九泰、茶田、双溪、灯笼、汤边、石铭等铺俱裁改。
武平县治
　　在人和坊东。宋隆兴间，知县王正国创。乾道间知县赵贲、嘉泰间知县赵善策、端平间知县赵汝讘、田圭、宝祐间知县阮逢午、元至正间知县魏侃夫，相继鼎建。明景泰间知县周希贵、嘉靖间，知县张策、国朝康熙十年知县刘明、乾隆十一年知县章文暖，相继修葺。今中为正堂，后为穿堂，为后堂；左为县库、仪仗库，庭中为戒石亭；右为监房，左为土地祠；前为仪门，为谯楼；门左右为申明、旌善二亭。
　　典史廨　在堂左。
　　象洞寨巡检司　原在县东南六十里，今移驻岩前。
　　永平寨巡检司　原在县北四十五里，后移驻贝寨，今毁。
　　阴阳学　医学　俱废。
　　僧会司　道会司
　　布政分司　在县东，今废。
　　漳南道公馆　在县东。
　　漳南道行台　在岩前。
　　府公馆　在县前。
　　常平仓　在县左，即旧豫备仓。康熙间，知县裴振唐建。
　　秋米仓　在县治北。康熙间，知县侯七乘、赵良生重建。
　　所仓　社仓
　　驻防公署　在县治东。
　　教场　在南门外。
　　铺　共一十有四，曰县总铺；其东达府治者曰黄麖，曰大岭，曰胶，曰皂角，曰檀岭；南达上杭界者曰三角，曰忠田，曰赖屋，曰黄柏；东南达上杭界者曰悦洋，曰大湾，曰武安，又添设袁畬一铺。其黄畬、陈坑二铺已裁。

永定县治
　　在溪南里。明成化十五年，御史高明、副使刘成、参议陈渤、知县王环创建。万历间，知县姜子贞、龙应亮、吴殿邦重建。国朝康熙三十年，知县吕防之修葺。今中为正堂，后为穿堂，为后堂；堂左为县库，两翼为吏六房；庭中为戒石亭，前为仪门；门内西为监房，东为土地祠，前为大门；门左右为申明、旌善二亭。
　　巡捕主簿廨　今废。
　　典史廨　在堂左。
　　兴化乡巡检司　在丰稔寺右。
　　太平巡检司　在太平里高陂。
　　三层岭巡检司　在金丰里。
　　阴阳学　在县后，今废。
　　医学　在阴阳学左，今废。
　　僧会司　道会司
　　察院公署　在县西北，今废。
　　布政分司　县治东，今废。
　　漳南道公馆　在分司上，今改为上宪按临公馆。
　　府公馆　在县治西。
　　际留仓　县东西各一所。雍正八年增建。
　　社仓　在各里图。
　　西平驿　在县西，原属上杭，增县改此，今裁。
　　公馆　丰稔、抚溪、接敬、大溪四所。
　　驻防公署　在县治东。
　　教场
　　铺　其所有六，在西路者曰德化，曰接敬，曰信感；在北路者曰溪口，曰青坑；又设县总铺。其市西、新村、大溪、月流、白沙、箭滩、罗滩、湖雷、隆窟等铺俱裁。

卷之十六　职官一(首官制)
　　今之守令，其古诸侯之职乎。《周礼》五等分封，自百里以至五百里(若以孟子所言之制考之，则不合。先儒谓，孟子以实封言，《周礼》兼贡于天子及附庸之国而言，理或然也)。而汀郡截长补短，方六百余里。其分隶各邑者，亦百里有奇。视古五等诸侯地，有过之无不及焉。且古者侯国设官极多，今则守令以下，倅领佐杂，不过数人。地增则事繁，官减则责专，居是官者，必如何而乃称职耶。夫官而旷官，职而不职，无论太常不足书，大烝不足祭也。而六计弊吏，法必及之；即不然，而数百里外，相与画地议之矣；数百年后，相与按籍詈之矣。然则，是编不足以资惩劝欤？今首列各朝官制，次及各官题名。凡有职者，皆得例书。夫人无于水鉴，当于人鉴。后之守土者，其必有以鉴乎此也。志职官。
〔隋〕
　　刺史
〔唐〕
　　汀州临汀郡刺史　别驾　司马　录事参军事　录事
　　司马参军事　司户参军事　司田参军事　司法参军事　参军事　文学　医学博士
　　县令　县丞　主簿　尉
〔宋〕
　　知州事(后升为知府。宋初命朝臣出外守郡，号权知军州事。其后文武官参为知州军事。自景德以后，知州多兼安抚使)长史通判军州事　军事推官　军事判官　诸曹官　录事参军
　　司理参军　司户参军　司法参军　州学教授　监督税务　知县　丞　主簿　尉　巡检　汀州兵马都监　兵马监押　禁军威果第三十五指挥　广节第八指挥　厢军保节第二十指挥　保节第二十一指挥　牢城第六指挥　宁节指挥　殿前司左翼军　正将　副将
　　汀州路总管府达鲁花赤　总管　同知　判官　推官　经历　知事　提控案牍　司狱司司狱　丞　儒学教授　学正　学录　蒙古学教授　医学教授　阴阳学教授　府仓大使　副使　税务提领大使　副使　录事司达花赤　录事　判官　典史
　　县达鲁花赤　县尹　主簿　尉　典史　儒学教谕　巡检
〔明〕
　　分巡漳南道
　　分守漳南道(万历间设，驻扎漳州)
　　汀州府知府　同知　通判　推官　经历　知事　照磨　检校　儒学教授(各一员)　训导(四员)　司狱　税课司大使　预备仓大使　副使　医学正科　阴阳学正术　僧纲司都纲　副都纲　道纪司都纪　副都纪
　　知县　县丞　主簿　典史　儒学教谕　训导　巡检　驿丞
　　汀州卫指挥使　指挥同知　指挥佥事　经历司经历　左、右、中、前、后及中左，六千户所正千户　副千户　镇抚　百户

〔国朝〕
　　分巡漳南道(康熙元年裁归并分守漳南道)
　　分守漳南道(康熙八年裁归并巡海道)分巡海防汀漳道
　　分巡海防汀漳龙道(雍正十三年，以漳州府属龙岩县升为龙岩州，仍归道辖为汀漳龙道)
　　汀州府知府　同知　通判(顺治六年裁)　推官(康熙六年裁)　经历司经历照磨所照磨(雍正四年裁)　儒学教授　训导(二员。康熙四年裁，二十二年复一员，廪膳生员四十名，增广生员四十名，附学生员无定员)　司狱司司狱　预备仓大使(今裁)　阴阳学　医学　僧纲司　道纪司
　　长汀县知县　县丞　典史　儒学教谕　训导(康熙四年裁，二十二年复，廪膳生员二十名，增广生员二十名，附学无定)　古城巡检司巡检　馆前驿驿丞　阴阳学　医学
　　宁化县知县　县丞(雍正十二年移驻泉上里)　典史　儒学教谕　训导(康熙四年裁，二十二年复，生员视长汀县)　安远巡检司巡检(雍正十二年兼辖永丰里)　石牛巡检司巡检(雍正十二年改设，管辖会同、新村二里，兼管驿务)
　　石牛驿驿丞(雍正十二年裁，归并石牛巡检管理)　阴阳学　医学
　　清流县知县　典史　儒学教谕　训导(康熙四年裁，二十二年复，生员视长汀县)　铁石矶头巡检司巡检　玉华驿驿丞　阴阳学　医学
　　归化县知县　典史　儒学教谕　训导(康熙四年裁，二十二年复，生员视长汀县)　夏阳巡检司巡检　阴阳学　医学
　　连城县知县　典史　儒学教谕　训导(康熙四年裁，二十二年复，生员视长汀县)　北团寨巡检司巡检　阴阳学　医学
　　上杭县知县　县丞(雍正十二年移驻峰市)　典史　儒学教谕　训导(康熙四年裁，二十二年复，生员视长汀县)　蓝屋驿驿丞(今裁，归并知县管理)　阴阳学　医学
　　武平县知县　典史　儒学教谕　训导(康熙四年裁，二十二年复，生员视长汀县)　永平寨巡检司巡检　象洞寨巡检司巡检　阴阳学　医学
　　永定县知县　典史　儒学教谕　训导(康熙四年裁，二十二年复，生员视长汀县)　兴化分巡检司巡检　三层岭巡检司巡检
　　太平乡巡检司巡检　阴阳学　医学
　　镇守汀州等处总兵官(原设副将。康熙三十七年改总兵，辖邵武、延平二协。雍正十二年，延平改归建宁镇辖)
　　中军中营游击　中军守备
　　左营游击　中军守备(康熙四十七年拨入铜山，其缺系千总护理。雍正十七年复设)
　　右营游击　中军守备
　　汀州卫掌印守备　左、右、中、前四所千总(顺治十四年裁右、中、前三所，十八年全裁)　百总(顺治十三年裁)
　　专城守御上杭、武平二所千总(顺治十四年裁)　百总(顺治十三年裁)
　　(以上官制)
〔隋〕

 刺　　史
　　穆　肃(有传)
〔唐〕

 刺　　史
　　樊　晃(天宝中任)　　陈　剑
　　元自虚(旧志唐元和中任，省志作“开元”。以张籍诗考之，当从旧志)
　　蒋　防(有传。长庆间任)
　　张又新(深州人，历行军司马，坐王伾党，贬汀州)
　　韩　晔(坐王叔文党贬，元和十年召用，出为汀州刺史。按考其年次，此二人当在蒋防之前。省志、旧制皆讹)
　　刘　岐(有传)
　　牛僧儒(大中初，与李德裕隙，贬刺汀州，未任，复贬循州)
　　孙　瑝(省志作“煌”。咸通中，为御史中丞，因刘瞻言事忤旨，坐谪)
　　钟全慕(有传)　　　　钟　翱(全慕孙)　梁　孕

 别　　驾
　　林　披(有传)　　　　魏齐之(天宝间任)
　　裴　胃(省志作“胄”，殿中侍御史，为元载所恶。大历中，杨炎当国，为载复仇，贬汀州司马)
　　陈执中(字允之，侯官人，大中间任)

〔五代〕

 刺　　史
　　王廷宗(《闽书》“廷”作“延”，唐天成间任)
　　王继业(有传)　　王延政
　　王延喜　　许弘钦(以上俱晋天福间任)
　　许文缜(晋开运初任，以上俱伪闽时授)
　　缑进筠(汉乾祐间任)　包洪实　张忠琏(俱周显德间任)

 通　　判
　　张承翰(南唐保大中通判军州兼兵马监押)
〔宋〕

 知　州　事
　　王嗣宗(有传)　　欧阳程(俱咸平间任)
　　萧　律(有传)　陈彦博(俱景德间任)
　　赵遂良　胡咸秩(俱大中祥符间任)
　　黄吉甫(天圣间任)　余　谔(景祐间任)
　　陈文宝　黄若水　刘有方　余中(俱嘉祐间任)
　　王　彬　刘　均　林东乔(俱治平间任)
　　蓝　丞　周　约　石民英　王　稷
　　许　富(省志作“当”，以上俱熙宁间任)
　　方　峤(有传)　唐　諲　黄　稹
　　陈　轩(有传。以上俱元丰间任)
　　谢　履(惠安人)　董　威　萧　佐(有传)
　　曾孝总(俱元祐间任)　林　可
　　黄彦臣(字叔燦，龙溪人，知长汀，后擢守。俱绍圣间任)
　　陈　粹(有传)　章　清(大观中任)
　　汪天任(有传)　谢　詷　掌之纯
　　上官复　詹时中(崇安人，有治绩)
　　王　田(俱政和间任)　李　清　潘　辟(俱宣和间任)
　　苏公才(靖康间任)　王令温　封　赓
　　陈直方(俱建炎间任)　郑　强(有传)
　　钱景贤　詹　尚　袁思永　张宪武
　　梁宏祖　陈定国　高允文　吴顺之
　　张昌(有传)　陈　升
　　黄　武(有传)　董　华　晏崇古
　　钟　镗(铜陵人)　孙祖善
　　斛继善(以上俱绍兴间任)　吴南老(有传，隆兴中任)
　　晁子健　韦能定　韩显祖　谢知几
　　赵公瀚(省志作“公澣”。以上俱乾道间任)
　　吕翼之　赵不　汪　睿　程大昌(有传)
　　江　(有传)　吕大猷　赵汝劼
　　赵不戒　赵师德　宗嗣良　祝　櫰(有传)
　　刘坦之(以上俱淳熙间任)　赵善鐻
　　赵克夫(有传)　朱端厚　吴诚务
　　赵伯桧(以上俱绍兴间任)　陈　晔(有传)　四　橡
　　宋思远(俱庆元间任)　陈　映(有传)
　　赵彦橚(有传)　陈　铸(俱嘉泰间任)
　　曾　槃(开祐中任)　邹非熊(有传)
　　杜　濬(有传)　赵不摭　鲍瀚之(闽书作“澣”)
　　江端中　　罗　勋(修泮宫，崇政体。去之日，老幼遮留)
　　陈　模　傅　康(有传)
　　赵崇模(侯官人，创晦翁、龟山祠于学右，拨田以供释菜)
　　林　岊(以上俱嘉定间任)　李直柄　陈孝严
　　李　华(有传。俱绍定间任)　张　翀
　　黄　实(俱端平间任)　戴　挺(有传)
　　姚元特(俱嘉熙间任)　刘　玺
　　郭正已(贡院试士，旧令自纳竹案，正已为置木榻，士便之)
　　黄　炳　卢同父　李景勉(以上俱淳祐间任)
　　罗必元(有传)　汪之林(字德仲，鄞县人)
　　周　普　朱　诜　胡太初(有传)
　　丁　权(以上俱宝祐间任)　林　瀛(德化人)

 通判军州事
　　朱敏功　李希孙　许　噩　叶廷芳
　　杨良显　李　纁　王　求　徐大方
　　张　瑞　方士宁(以上年任无考)
　　郭祥正(有传，元丰间任)　熊浚明(元符间任)
　　毛　完　柯　常(俱崇宁间任)
　　商师雄　刘　震　葛师望　方开之(俱政和间任)
　　何正矩　陈时敏(俱宣和间任)
　　吴必明(崇安人)　许瑞夫(俱建炎间任)
　　程　昭　赵不积　陈吉老(有传)
　　汤时孙　唐　浚(省志作“俊”)
　　赵子璋　阮　怿　陈亚卿　周　兰
　　彭　端　张　遹　向　瀔　邵得之
　　向士俊　王　冈(以上俱绍兴间任)
　　邓昌国(隆兴间任)　孟　铿　季　壄(省志作“埜”)
　　常启心(“常”一作“韦”)
　　熊取新　　　　　魏一冻(以上俱乾道间任)
　　吕　济　冯世显　刘坦之　林　栩　陈　研　徐文善
　　游次公　林叔度(省志以上俱淳熙间任)
　　曾跃鳞(有传。旧志以上俱淳祐间任，省志林叔度以上淳熙间任，陈以以上俱绍熙间任。淳祐后绍熙数十年，“祐”字或“熙”字之误耳，今改从省志)
　　赵师璱(有传)　赵善晤　陈　以(俱绍熙间任)　林文仲
　　叶安行　卢大中(崇安人。俱庆元间任)　赵师宲
　　聶唐臣(俱嘉泰间任)　林士衡　陈天宜　游　燮
　　黄大全(权州人，置兴贤庄于州学，以惠赴举者)
　　楼　趋(省志作“链”)　吴　灏　刘继祖　陈贵诚
　　方祖同(以上俱嘉定间任)　韩林卿　钱元忠(俱宝庆间任)
　　王　杆(有传)　赵彦倪(俱绍定间任)　赵性夫
　　杨绍绾(俱端平间任)　孙叔偕　徐　栻(俱嘉熙间任)
　　郑　发　黄焕国　黄坚叟　孙　基　单谓大
　　林光庭(以上俱淳祐间任)　赵时海　陈樵子
　　王衜翁(俱宝祐间任)

 军事判官
　　钟建侯(建炎间任)　郑　硕　黄　褒　周松年　朱　璟
　　张颐老　谢之才　蔡　灏　张希祖　李　橚
　　卢　临(以上俱绍兴间任)　翁　灌(隆兴间任)　陈　晦
　　王贻训　黄义孙　许闻礼　侯　括(俱乾道间任)
　　魏子问(“子”一作“好”)　黄　东　姚　锡　王似椿
　　余　(俱淳熙间任)　魏　达　王昌期(俱绍熙间任)
　　王嘉谋　赵善(俱庆元间任)　林　(嘉泰间任)
　　赵希孝(开禧元年任)　徐蒙发　董　鉴　林　诚
　　史伯垕　赵戒夫　曾颖秀(以上俱嘉定间任)
　　赵希文(宝庆元年任)　李宗起(“起”省志作“启”)
　　刘　琪(省志作“骐”)
　　江　鐩(旧志绍兴间任，省志作“绍定”，今从之)
　　赵希澹　叶一新(俱端平间任)　赵宗邵(嘉熙初任)　卢应龙
　　连瑞慤(“瑞”省志作“端”)　赵汝流
　　梁　椿(旧志俱淳熙任，省志作“淳祐”，今从之)
　　周　顺　邹　思(俱宝祐间任)

 军事推官
　　郭　涛(建炎间任)　谢仲元　苏　清　董天民　赵公健
　　张　维　滕　　张安孙　刘　衔　徐　昴
　　赵彦龄(以上俱绍兴间任)　李宗说(隆兴元年任)
　　蒋之林(“林”省志作“材”)
　　尤　昴　陈公绍(俱乾道间任)
　　余致和　赵师诏　潘　赫　韩　　张无豫
　　陈　(以上俱淳熙间任)　郑　诚(绍熙间任)　曾　缜
　　元　植(俱庆元间任)　赵彦饬(嘉泰间任)
　　沈　焘(开禧间任)　林大问(两任司户)　冯　硕　余经国
　　徐　浩(晋江人)　赵汝　郑志学(以上俱嘉定间任)
　　赵汝岊(宝庆初任)　李昴英　李顺甫
　　赵崇能(省志作“熊”。俱绍定间任)　周仲舒(端平间任)
　　赵镟夫　林　浩(俱嘉熙间任)　郑　　赵汝耆
　　赵希治(俱淳祐间任)　朱吉甫(宝祐间任)

 录事参军
　　余　逈　林　霈　郑公弼　周　敦　刘师尹(有传)
　　林懋能(以上俱绍兴间任)　滕　怿(隆兴间任)　吴三杰
　　赵汝遂　徐　铸(俱乾道间任)
　　李友宜(省志“宜”作“直”)
　　吴　筠　廖　庆　郑尧卿　卢　铸(以上俱淳熙间任)
　　赵善艧(绍熙间任)　黄樵仲(有传，绍熙间任)　杨
　　宁寿隆(俱庆元间任)　姚　榘(嘉泰间任)
　　赵汝朴(开禧间任)　余　亮
　　林卓然(“卓”省志作“绰”)
　　赵崇誉　冯三杰　陈致黔(“致”省志作“稚”)
　　陈　谦(以上俱嘉定间任)　龚　镇(宝庆间任)　陈尤太
　　真德林(俱绍定间任)　俞　林(端平初任)　赵录夫　吴　泽
　　王仲贤(俱嘉熙间任)　上官迁　赵珇夫　任公泽
　　虞得垕(俱淳祐间任)　赵必曦　赵汝萯(俱宝祐间任)

 司理参军
　　黄子正　曾文甫
　　杨伯淳(俱嘉定间任，“淳”省志作“纯”)
　　陈　仪(宝庆间任)　林光远　徐　驿(俱绍定间任)
　　赵必延(端平间任)　周得之(嘉熙间任)　赵希逢　潘公溢
　　赵埜夫　刘文虎
　　赵与率(以上俱淳祐间任。“率”省志作“宁”)
　　姚　煃　朱　搏(俱宝祐间任)　李诏子(开庆初任)

 司户参军
　　任文荐　郑李宗　尤　昂(省志作“昴”)
　　贾逸祖　王　垂　黄　藻
　　赵公逈(有传。以上俱绍兴间任)　余　寿　宋晋之
　　余　偁(俱乾道间任)　赵汝挺　陈敏学(俱绍熙间任)
　　许惠卿　方　璟(俱庆元间任)　赵希扑　俞　机
　　赵希錧(有传)　朱季文　李　任　颜东老
　　陈云老(以上俱嘉定间任)　陈　棅　赵汝胖(宝庆间任)
　　方逢吉　余师夔(俱绍定间任)　郑衡之(端平间任)
　　龚　祖(嘉熙间任)　萧仪之　赵若(省志作“滨”)
　　沈富求　彭　沚　(省志作“祉”。俱淳祐间任)　李谦之
　　赖梦龄(俱宝祐间任)

 司法参军
　　赵与侍(端平间任)　赵与拓　郑　龛　陈　渭　洪　箴
　　赵与瑶(俱淳祐间任)　任志珍　赵必衍(俱宝祐间任)

 教　　授
　　戴　觉　邓　觉　罗　革　王晞亮(省志“晞”作“希”)
　　李秀实　林　伟　徐世英　连　潜
　　张　潜(以上俱绍兴间任)　叶晞旦　柴必胜
　　赵　容(以上乾道间任)　杜　申　王得遇
　　朱　鼎　张汝明　郑　革(以上俱淳熙间任)
　　江　史(绍熙中任)　陈一新　王冲用(以上俱庆元间任)
　　谢　藻(嘉泰中任)　何　峄
　　李仲兆(省志“兆”作“光”，以上俱开禧间任)
　　许应龙　孔梦符　林赵卿　邓宗仁
　　李以称(俱嘉定间任)　杨寅仲(宝庆间任)
　　黄仕华　黄复初(俱绍定间任)　王公瑾(端平间任)
　　张实甫　魏　鼎(俱嘉熙间任)　徐革老　程应斗
　　萧虞韶　黄正一(俱淳祐间任)　潘同叟
　　赵与沐(俱宝祐间任)　吴　光(开庆元年任)
　　赵必(景定间任)

 酒　　监
　　李　光(有传，靖康间谪)

〔明〕

 分巡漳南道
　　伍希闵(有传，成化二十三年任，弘治十年再任)
　　周　鹏(玉山进士，弘治八年任)
　　刘　愷(滁州进士，弘治十二年任)
　　杜　启(吴县进士，弘治十五年任)
　　陈大纪(上虞进士，弘治十七年任)
　　茹　銮(无锡进士，正德三年任)
　　邹　贤(安福进士，正德五年任)
　　胡　琏(沐阳进士，正德八年任)
　　周期雍(宁州进士，正德十三年任)
　　范　辂(桂阳进士，正德十五年任)
　　王俊民(石首进士，嘉靖元年任)
　　储　洵(泰州进士，嘉靖五年任)
　　谢汝仪(鄞县进士，嘉靖七年任)
　　梁世骠(顺德进士，嘉靖九年任)
　　钱世贤(临川进士，嘉靖十四年任)
　　侯廷训(乐清进士，嘉靖十八年任)
　　王　庭(常熟进士，嘉靖二十一年任)
　　郑　炯(余姚进士，嘉靖二十二年任)
　　韩　柱(余姚举人，嘉靖二十四年任)
　　桂　荣(上饶举人，嘉靖二十七年任)
　　杨　梁(归安进士，嘉靖二十八年任)
　　熊　洛(南昌进士，嘉靖二十九年任，旧志缺)
　　梁　佐(大理卫进士，嘉靖三十一年任)
　　王时槐(安福进士，嘉靖三十四年任)
　　金　淛(东阳进士，嘉靖三十八年任)
　　黎　元(涪州进士，嘉靖四十二年任)
　　徐　梓(余姚进士，嘉靖四十四年任)
　　袁大诚(鄞县进士，嘉靖四十五年任，旧志作“隆庆三年任”)
　　张启元(龙泉举人，隆庆三年任，旧志缺)
　　王　圻(上海进士，隆庆四年任)
　　王乔桂(石首进士，隆庆五年任)
　　尹　校(歙县进士，万历三年任)
　　彭应时(卢陵进士，万历六年任)
　　卢　整(临海举人，万历八年任)
　　武尚耕(溧水进士，万历十一年任)
　　张文耀(沅陵进士，万历十三年任)
　　徐汝阳(临川进士，万历十五年任)
　　李得阳(广得进士，万历十七年任)
　　张　斗(乌程进士，万历十八年任)
　　黄正色(秀水进士，万历十九年任)
　　邵梦弼(余姚进士，万历二十年任)
　　王建中(平湖进士，万历二十一年任)
　　金　节(南海进士，万历二十四年任)
　　孙光启(嘉兴进士，万历三十年任)
　　程　达(清汇进士，万历三十二年任)
　　程朝京(新安进士，万历三十四年任)
　　潘阳春(余姚进士，万历三十七年任)
　　陈德元(秀水进士，万历四十二年任)
　　康承祖(旧志缺)
　　马呈秀(江都进士，天启元年任)
　　沈　珣(吴江进士，天启四年任)
　　朱大典(有传，天启五年任)
　　曾　樱(峡江进士，崇祯元年任)
　　顾元镜(归安进士，崇祯三年任)
　　王源昌(黄冈进士，崇祯七年任)
　　周昌儒(宜兴进士，崇祯九年任)
　　吴简思(武进进士，崇祯十四年任)
　　冯之图(兴国进士，崇祯十二年任)
　　吴继廉(长兴进士，崇祯十四年任)

 分守漳南道
　　郑汝璧(缙云进士，万历七年任)
　　范　谦(丰城进士，万历九年任)
　　骆问礼(诸暨进士，万历十一年任)
　　甘来学(雅州进士，万历十二年任)
　　费尧年(铅山进士，万历十四年任)
　　邹　墀(余姚进士，万历十六年任)
　　刘弘道(吴县进士，万历二十年任)
　　吴之望(丹徒进士，万历二十年任)
　　吴之鹏(武进进士，万历二十二年任)
　　俞士章(宜兴进士，万历二十三年任)
　　沈一中(鄞县进士，万历三十一年任)
　　高从礼(仁和进士，万历三十二年任)
　　胡　琳(会稽进士，万历三十八年任)
　　闵梦得(乌程进士，万历四十年任)
　　洪世俊(歙县进士，万历四十二年任)
　　詹士龙(永丰进士，万历四十五年任)
　　朱身修(进贤进士，泰昌元年任)
　　胡尔慥(归安进士，天启五年任)
　　董象恒(华亭进士，天启七年任)
　　施邦曜(余姚进士，崇祯四年任)
　　章自炳(兰溪进士，崇祯六年任)
　　李长倩
　　洪云蒸(崇祯七年任)
　　余应秋(西安进士，崇祯九年任)
　　陈起龙(崇祯间任)
　　傅云龙(进士，崇祯间任)

〔明〕

 知　　府
　　陶　凯　杨　文　郭景华　李　质　徐　煜　杨大本
　　王均保　陈　升　张宽甫　何　贵
　　李　广(以上俱洪武间任)　徐　逊
　　宋　忠(有传，俱永乐间任)　刘　焘　许敬轩　顾　祥
　　陆　征(有传，俱正统间任)
　　刘　能(景泰中知汀州，时沙寇陈政景攻城，能与推官王得仁截其归路，擒获甚众)
　　俞　　舒　曈(省志作“瞳”。俱景泰间任)
　　李　琼(有传，天顺间任)　张　宁(有传)　王　稳　黄存礼
　　李　桓　徐　瓉(省志作“瓒”)　戴　僖
　　黄　珵(以上俱成化间任)　吴文度(有传)
　　鲍　恺(鄞县人)　蔡余庆(黄岩人)　贺思聪(永年人)
　　夏　英(德化人。以上俱弘治间任)
　　项　经(嘉善人，繇御史谪)　黄　瑄(太仓州人)
　　唐　淳(字文厚，临桂人，征大帽山寇有功)
　　胥文相(有传。以上俱正德间任)　邵有道(有传)
　　查仲道(有传)　刘　炯　丁　洪　马　坤(有传)
　　应　果(遂昌人)　曹　察(无锡人)　陈洪范(仁和人)
　　汪　俅(贵溪人)　郭　进(宜春人)　徐中行(有传)
　　杨世芳(余姚人，祀仁爱祠)
　　陆一鹏(余姚人。以上俱嘉靖间任)
　　曹　光(平湖人)　金立爱(临海人)
　　潘民模(襄阳人。俱隆庆间任)　季　膺(华亭人)
　　唐　裔(无锡人)　徐一忠(慈溪人)　刘玉成(有传)
　　孙鸣治(京山人)　史邦载(江阴人)　万振孙(有传)
　　李成章(南昌人)　黄应奎(有传)　吴思学(广昌人)
　　张令闻(江阴人)
　　李自芳(号毓和，东乡人，万历间任，俸四百金，倡创郡庠)
　　陈以德(临川人，捐俸建慈济阁)　沈应奎(有传)
　　饶景旸(有传)　姚之兰(有传。以上俱万历间任)
　　沈侍卿(归安人，民建祠东郊)　钱邦伟(镇江人)
　　沈钟宿(有传)　林联绶(新会人，崇祯二年任)
　　笪继良(有传)　唐世涵(有传)　金显名(北直人)
　　杨　相(上元人)　王国冕(进贤人。以上俱崇祯间任)

 同　　知
　　赵敏学　赵　权　金　诚　潘　仁　王处善
　　朱　宁(以上俱洪武间任)　潘　弘　姚　讷(俱永乐间任)
　　周　诚　任　良　陈　溢　周　灏　阎　芳　李　满
　　方　瓉(以上俱正统间任)　程　熙(有传)　陈
　　刘安之　樊　鲲　杨　宪(俱成化间任)　章　颀(山阴人)
　　潘　龄(嘉定人)
　　黄　冕(省志作“勉”，河源人。俱弘治间任)
　　高公甲(四川人)　唐　淳(有传)　陈　袞(有传)
　　孙　纲(当涂人)　贺　位(永新人。以上俱正德间任)
　　莫克鼐(平乐人)　陈　勉(六合人)　毛公毅
　　潘　溥(顺德人)　戴　录(浮梁人)　陈　铭(鄞县人)
　　戴　鲸(鄞县人)　何公溥(博罗人)　缪宗尧(云南临安卫人)
　　周　冕(省志作“勉”，滁州人)　李仲僎(桂林右卫人)
　　黄震昌(有传)　尹尚贤　贺幼殊(湘乡人。以上俱嘉靖间任)
　　曾可渔(有传)　徐得祯(丈田，均官民米为一，人甚便之)
　　冯　笏(省志作“筠”)　陈善行(有传)
　　卫士元(汉阳人)　符　棨(新建人)
　　严昌世(未任)　区日振(新会人)
　　余文中　熊茂松(有传。以上俱万历间任)
　　黄运昌(湖广人)　盛幼清(俱天启间任)　樊来聘(南昌人)
　　黄色中(崇阳人)　俞子良(南昌人)
　　沈梦鲸(登州人。俱崇祯间任)

 通　　判
　　陈　高　王彦诚　冯　顒　李　允
　　朱　玷(以上俱洪武间任)　吴　祯(永乐间任)
　　邛　林　鲍　鳞　吴　琼
　　林　濯(一作“朱曜”，一作“朱擢”)　顾　祥
　　谢　富(以上俱正统间任)　吴　桓　李　祺(吉水人)
　　徐　荣(南昌人)　张　忠(俱成化间任)　王　道
　　张　毂(东莞人)　章　惟(余姚人)　饶　金(饶平人)
　　刘　渊(安肃人)　吴　杲(省志作“泉”，山阳人)
　　杨　俊(乐清人。以上俱弘治间任)　戴　旦(浮梁人)
　　陈　琚(全州人)　刘　袞(上海人)　何　金(安陆人)
　　侯　仁(宣城人)　张廷组(平南人)　陈　龙(新昌人)
　　陈　瑾(南海人。以上俱正德间任)　毛公毅
　　杨太古(零陵人)　顾舜臣(有传)　章九思(乐清人)
　　郭子进(有传)　柴　镳(有传。以上俱嘉靖间任)
　　周　举(亳州人)　顾　言(吴县人)　张元龙(新建人)
　　朱　珠(公安人)　许士德(南海人)　何　洛(广昌人)
　　白　谱(武进人)　何允魁(顺德人)　林以亨(临海人)
　　章　美(会稽人)　徐　浩(西安人)　吴伯龄(庆元人)
　　舒希旦　周廷琮　李　庄　余子英　臧　瀚　张　萃
　　张　楷　罗献臣　费尧言　毛子翼(有传。以上俱隆庆间任)
　　潘　侃　李　柷(省志作“祝”，全州人)
　　王大颐(太仓人)　王　楫(上元人)
　　吴　麟(南城人)　王吉人(大理卫人)
　　陈大谏(东莞人)　徐　震(大理府人)
　　周士达(陵川人)　李九芳(南丰人)
　　孙国佐(泾县人)　陈启蕴(琼山人)
　　万邦宪(合肥人。俱万历间任。省志自潘侃至骆俱天启间任)
　　李胜之(顺天人)　骆　(余姚人。俱天启间任)
　　李应午(恩县人)　史宗彝(海宁人，俱崇祯间任)

 推　　官
　　吴　豫(永乐中任)　桑　义　焦　贤　淡　　沈　南
　　王得仁(有传。俱正统间任)　安　磐　沃　新　诸原恭
　　王　璨(省志作“燦”)　熊　德
　　唐　庸(以上俱成化间任)
　　徐　琳　傅景辰　徐　楷(慈溪人)　刘　铋(雷州人)
　　程　才(省志作“材”，有传)　周元佐(鄞县人。俱弘治间任)
　　莫仲铭(象州人)　宋　炫(进贤人。俱正德间任)
　　秦　僎(南昌人)　刘　梅(苏州人)　刘　建(有传)
　　饶　传(临川人)　邬　爵(安六人)　余　鍧(德兴人)
　　商　琏(浙江人)　黄弘纲(有传)　周　锻(南直人)
　　郑　信　张民准(金州人)　刘宗寅(有传)
　　万廷言(有传。以上俱嘉靖间任)
　　计谦和(马平人)　吴之儒(南直人。俱隆庆间任)
　　刘玉成(传见知府)　金　俸(有传)　彭而珩(清江人)
　　朱　梯(浙江人)　陆　　(鄞县人)
　　吴中明(歙县人，课士讲学，有惠政，祀澄心堂)
　　李景春(南昌人)　李春华(广昌人)　牛自然(河南人)
　　林祖述(鄞县人，御史谪)　吴明昌(富顺人，筑东西二堤)
　　马中(字心劬，建德人，尝葺澄心堂以课士，贸田为赡，卒之日，祀澄心堂)
　　萧可鸣(卢陵人。以上俱万历间任)　寇从化(有传)
　　杨中玄(省志作“铉”，杨州兴化人，俱天启间任)
　　胡叔阳(山阴人)　陶自强(平乐人)　徐懋远(钱塘人)
　　唐锡蕃(有传)　殷宜中(丹徒人)　宋应星(江西人)
　　曹　广(崇德人)　赵　最(余姚人。以上俱崇祯间任)

 经　　历
　　宋　鳞　赵　规　罗北聪(俱洪武间任)　雷　震(永乐间任)
　　王得仁　杨　安(景泰间任)　王　琛　黄　珍(俱成化间任)
　　许　节(江夏人)　吴叔深(仙居人)　王　式(安福人)
　　邵　琭(凤阳人)　冯　昇(武康人)
　　古匡佐(博罗人。俱正德间任)　王舜问(汾水人)
　　徐　琳(江都人)　彭大节(柳杨人，省志作“柳阳”)
　　周尚忠(安仁人)　鲁启东(济阳人)
　　吴世恩(德庆州人。俱嘉靖间任)　江惟远(贵溪人)
　　朱　珏(乌程人。俱隆庆间任)　诸绍先(余姚人)
　　杨持载(省志“持”作“恃”，鄞县人)　丁　传(休宁人)
　　吕光龙(新昌人)　杨绍真　王　弼(临高人)
　　李附凤(仁化人)　潘　谏(郑阳人)　林尚志(俱万历间任)
　　孙继谟(贵池人)　彭汝通(宁都人)　聶　杞(新化人)
　　赵贤诰(东阳人。俱天启间任)　龚之雄(太仓州人)
　　张家祥(东阳人)　魏世光(山阴人)
　　彭篯古(省志作“钱”，万载人)　李汝垣(桂东人)
　　伍国化(新会人)　李廷栋(广东人)
　　杨明贞(太原人。以上俱崇祯间任)

 知　　事
　　孙　雄　严世能　华　怡(俱洪武间任)
　　傅碧溪　李从善　陈　彦
　　周　琛(景宁人，成化二十三年任。捕盗有功，升经历，讨漳平寇有功，加七级俸)
　　罗　实　卢　彬(隋州人)　周朝佐(金华人)
　　程　鸾(均州人。俱弘治间任)　徐　朴(邳州人)
　　宋　儒(连州人)　熊　高(辰溪人。俱正德间任)
　　李　濂(江陵人)　金　谷(山阳人)　汤应旸(宜兴人)
　　周　相(重庆府人)　曹　鼐(华亭人)　何文焕(嘉兴人)
　　闻人恭(余姚人)　金绍先(鄞县人)　胡元凯(山阳人)
　　孙　环(婺源人。俱嘉靖间任)　邓必敷(南丰人)
　　王之符(吴江人。俱隆庆间任)　阮时秀(余干人)
　　王良玉(贵池人)　曹　相(无锡人)　李应春(卢江人)
　　俞　荣(浙江人)　金　阵(兰溪人)　虞廷相(鄞县人)
　　邓仲渔(金坛人)　余梦禧　严　铨(长兴人。俱万历间任)
　　支国彦(进贤人)　陈天相　葛应亮(文安人)
　　时应龙(顺天人)　张允元(开化人)
　　祝志夔(永丰人，天启七年任，崇祯三年奉文裁革)

 照　　磨
　　李德仁　邓　圯　潘廷易　朱　采(嘉兴人)
　　吴　溥(凤阳人)　蒋　瑛(钦州人。俱弘治间任)
　　江　潮(荆门州人)　郑　端(怀宁人)
　　谌　高(万载人。俱正德间任)　黄　潞(吴江人)
　　李崇尧(湘乡人)　吴　坌(崇仁人)　欧贤夔(宁乡人)
　　谭九章(赣县人)　南子申(蕲水人)
　　周　微(有传。俱嘉靖间任)　许永禄(奉化人)
　　杨　篇(武城人。俱隆庆间任)　郭　峰(安远人)
　　郑一言(上饶人)　刘凤翔(寿昌人)　周武城(南昌人)
　　袁　润(新城人)　朱学易(丰城人)　王三畏(余姚人)
　　周　化(广德州人)　高应宸(宣城人)
　　袁孚讃(礼徒人。俱万历中任)　冯世选(云南人)
　　俞天佐(金华人)　刘伯英(攸县人。俱天启间任)
　　李献忠(云南人)　王良伟(江西人)　过周谋(新城人)
　　王守正(六合人)　李三春(山阴人)
　　林逢春(南海人。以上俱崇祯间任)

 检　　校
　　赵　陞　董　瑄(俱保宁府人)　王　章(井泾人)
　　张　采(永宁人，弘治间任)　魏　宣(华州人)
　　唐　璋(连州人。俱正德间任)　许　珊(临川人)
　　路　瀚(弋阳人)　张　纶(平度州人)　廖　继(广安州人)
　　余伯源(省志作“元”，上饶人)　许鸣唐(丰县人)
　　徐　汉(上饶人)　秦邦畿(柳城人)
　　陶大节(会稽人。俱嘉靖间任)　李万芹(万年人)
　　芮汝任(旌德人)　韩一龙(余干人。俱隆庆间任)
　　尹定民(水新人)　杨世清(余姚人)　汪大椿(歙县人)
　　沈良相　朱重器(德化人)　周时臣(长州人)
　　何继懋(山阴人)　刘伯琦(山阴人)　陈王庭(平阳人)
　　罗　文(卢陵人)　刘日达(永新人)　邓嘉文(石城人)
　　沈应周(俱万历间任)　朱之英(清江人)
　　李廷兰(清江人。俱天启间任)　张邦治
　　陆可继(“继”省志作“桂”，宿迁人，崇祯二年任，三年裁)

 教　　授
　　郑　炜　郑华祖　蔡　敏　黄孕宗(俱洪武间任)
　　李　寿　舒　慤　张文举(会稽人。俱永乐间任)
　　秦　彧(宣德间任)　王
　　黄约仲(正统中，以翰林检讨出任)　李　烜(浮梁人)
　　陈　鹏(杭州人)　涂烨文(丰城人。俱弘治间任)
　　张拱辰(审州守御千户所人)
　　张　泮(鄞县人，奉母命辞令就教，持身正大，课法详明。俱正德间任)
　　陈继宗(武宣人，嘉靖间任)　李应选(归善人)
　　李道南　丁　健(郴州人)　黎文辉(宜春人)
　　谢一豸(广昌人)　金百鍊(龙游人)
　　杜承芳(淮安人)　符廷柏(郡阳人)
　　陈梦槐(闽县人)　刘锡朋(池州人)
　　郭以玑(德化人)　高　冠(常州人)　仲言序(凤阳人)
　　薛　庚(长泰人)　项生简(龙泉人)　萧可大(琼州人)
　　陈绍英(龙溪人)　夏　宫(温州人)　陈用贵(台州人)
　　陈　辐(石城人)　许怀所(泉州人)　陈　位(大田人)
　　熊会奇(抚州人。俱万历间任)　杨　彬(崇安人)
　　王国朝(奉化人)　姬廷桂(临清州人)　杨　春
　　汤从学(霍邱人)　翟朝弼(东莞人)
　　蔡时馨(龙溪人。俱天启间任)　蔡应渐(仙游人)
　　张国维(益阳人)　徐名臣(常山人)　黄应祺(滁州人)
　　陈文选(儋州人)　邹宗孔(古田人。俱崇祯间任)
　　林俊颀(建安人)　黄膺禄(晋江人)　洪鸣鸾(兴化人)

 训　　导
　　谢处起(宣德间任)　周　瓛　丁　钦　郭　莹(赣县人)
　　叶　霦(仁和人)　程　淳(贵溪人。俱淳化间任)
　　刘　善(丰城人)　梁　镈(宣平人)　赵崇贤(太平人)
　　袁　绎(丹阳人)　金　露(安仁人)
　　黄　遇(乐安人。俱弘治间任)　吴　泓(华亭人)
　　赵　珍(富阳人)　熊伯智(通山人)　王　选(定安人)
　　易　龙(新会人)　蔡　裘(宣平人)　安　烜(海宁人)
　　孙世隆(富阳人)　李时庸(乌程人。俱正德间任)
　　曹　凤(番禺人)　何　云(新淦人)　钟　薮(新会人)
　　陈文焕(万州人)　刘　稷　曾伯宗　杨　春　韩　象
　　高　山　陈仲庄　邓　袞　徐　昇　潘崇奎　胡　鹏
　　吴以谦　林　樑　李　达　蒋见可　陆　佐　黄建可
　　孔　麟　杨　武　简　栗　杨大衢　倪　溉　刘一正
　　戴应纪(俱嘉靖间任)　林以识　张孔瀚　陈梦弼　郑　厚
　　许钦文　陈荣弟　郑　梅　黄正望　梁如虹　饶　智
　　李一济　王曰魁　廖凤周　倪养正　汤继经(福州人)
　　舒鹏翼　徐国贤　龙　河　梁大相　秦我绳
　　朱文灿(俱万历间任)　唐惟皋　郭元佐　李来凤(长州人)
　　杨呈秀　傅宗说(光泽人)　李春华(泉州人)
　　赵　鹗(岐山人。俱天启间任)　邱有诚(邵武县人)
　　经邦志(泉州人)　游圣庭(光泽人)　何肇凤(南海人)
　　萧洪音(始兴人)　何　图(邵武县人)　尹思民(贵州人)
　　杨乘时(北胜州人)　朱　程(建安人，文公十四代孙)
　　刘朝燮(建阳人)　高　驾(新会人)　李际会(建阳人)
　　郑　湜(德化人。以上俱崇祯间任)

 司狱司司狱
　　蔡　胜(高邮州人，成化间任)　李　振(青州人)
　　方　翊(平南人。俱洪治间任)　徐　玮(南海人)
　　周　彻(赣县人)　邹文辉(南海人。俱正德间任)
　　王景晨　刘志佐　朱子旸(武康人，俱嘉靖间任)
　　孙桂芳(休宁人)　管汝元(丰城人)
　　何其重(富阳人。俱万历间任)　黄思孝(诸暨人)
　　顾　渊(会稽人)　任思学(昆山人。俱天启间任)
　　陶应重(永新人)　程光祐(余干人)　萧鸣凤(鄜州人)
　　何文澄(西充人)　李正芳(兰溪人。俱崇祯间任)

 预备仓大使
　　沈　英(嘉善人)　关祐英(香山人)　杨　彬(长乐人)
　　龚秉全(瑞安人)　朱　谦(沛县人。俱成化间任)
　　张　禄(慈溪人)　徐公道(余姚人)　茹　刚(宝应人)
　　陶　显(鄞县人)　王　瀛(通州人)　马　鳌(太平人)
　　李　烨(临淮人。俱弘治间任)　卢　经(高安人)
　　谢友能(信丰人)　史　恂(山阴人)
　　钟　钦(茂名人。俱正德间任)　陶　实(南海人)
　　胡　更(南海人)　江　昆　吴惟聪(莆田人)
　　杨　拔(俱嘉靖间任)　徐一凤(永康人)　吴羹卿(雷江人)
　　陈会甲(同安人。俱万历间任)　林万(龙溪人)
　　管应旸(玉山人)　陈宗植(福清人。俱天启间任)
　　胡一鸿(会稽人)　金　标(仁和人)　卜自成(归安人)
　　谈称贤(顺德人)　金士成(休宁人。俱崇祯间任)

 税课司大使
　　徐　穆(丰城人，成化间任)　李　贵(淮安人)
　　俞　训(桐卢人。俱弘治间任)　王　昌(番禺人，正德间任)
　　饶　方(进贤人，嘉靖间任，后裁)

长　汀　县

〔唐〕

 县　　令
　　林　披(天宝中任)

〔宋〕

 知　县　事
　　熊俊民(元丰中任)　张景休(泰和人)　李存贤
　　吴　贲(俱元祐间任)　梅　珫(一作“琉”，绍圣间任)
　　杨　朏(有传)　詹　林(政和间任)　黄　渥　陈　杲
　　刘孔修　严　褒　吴　枥(有传)　陈　瑶
　　余亨义(“亨”一作“可”)　刘　昱　张　搏
　　叶　浩　方子昂　陈梦远
　　李宗望(以上俱绍兴间任)　苏　缜　张希祖
　　余　　赵不(俱乾道间任)　商　侑　陈文康　黄如圭
　　刘适正　谢知任　赵汝坚(以上俱淳熙间任)　薛元肃
　　王千秋(俱绍熙间任)　赵不临　谢邦宪(俱庆元间任)
　　谢周卿(有传)　李德祐(俱嘉泰间任)　刘泳之(开禧间任)
　　朱　堂　连三益　钱　厚　刘元英　黄　晋
　　朱子泰(以上俱嘉定间任)　赵汝汲(宝庆间任)
　　宋　慈(绍定间任)　朱启元(端平中任)　黄　松
　　陈显伯(广学舍，拨盐息钱以养士，历官尚书，士民祠祀)
　　任　(俱淳祐间任)

 县　　丞
　　刘　叙(有传)　卓　庠(绍兴间任)　薛　东(嘉定间任)
　　王　彻(省志作“澈”，宝庆初任)　朱启元　赵时钺
　　王元瑞(俱绍定间任)　王九万(端平初任)　范弥正
　　陈师宗(俱嘉熙间任)　赵与疆　叶懋佐　赵汝佬
　　黄梦礼(俱淳祐间任)　邓　垚　邓伯东(俱宝祐间任)

 主　　簿
　　张振古(有传)　夏　腆　赵希平　赵希佐
　　古采英(以上俱绍定间任)　吴　(端平间任)
　　陈继祖(嘉熙初任)　姚　琥　郭鼎亨
　　林梦畴(俱淳祐间任)　何　衍　叶伯忱(俱宝祐间任)

 县　　尉
　　林之奇(侯官人)　　　　　　　　陈　競(俱绍兴间任)
　　赵师峙(“峙”省志作“时”)　李南垕　雷　复
　　赵槱夫　黄　亮　江　鐩
　　陈正夫(俱绍定间任)　倪正卿(端平间任)
　　陈长孺(嘉熙间任)　邓攀龙　王有先　陈必夫
　　黄孝祥(俱淳祐间任)　刘　雍　雷子发
　　陈　适(俱宝祐间任)　洪子寿(开庆初任)

〔明〕

 知　　县
　　孙　庸　陈伯正　游　皓　邢惟一　杨景福　吴　颖
　　郭　聪　袁九龄　袁　辑　凌铭秀　潘　同
　　梁得善(省志“善”作“喜”。以上俱洪武间任)
　　符　节　林　森　刘　通　姚　调
　　李　存(以上俱永乐间任)　詹文昇
　　李求本　陈　祖　吴　俸　陈宗周(以上俱正统间任)
　　曹　通(景泰中任)　杨　懋(天顺中任)　刘　翔　吴　潜
　　谢　珪(俱成化间任)　黄　富(浦江人)　黄汝隆(博罗人)
　　毛　彪(乐平人。俱弘治间任)　章　侃(临川人)
　　谢　溥(有传)　黄用直(潮阳人，祀名臣祠，正统间任)
　　苏　瑶(顺德人)　李日芳(南海人)　范　汾(郴州人)
　　李中虚(丰城人)　梁　举(顺德人)　张　镳(鄞县人)
　　余　韶(太平州人)　龙士通(万载人)　胡维新
　　祝一鉴(永丰人。以上俱嘉靖间任)　王　邈(吉水人)
　　陈　金(丹涂人，修筑县城，升青州同知。俱隆庆间任)
　　伍士望(南昌人)　温景明　陈大期(南海人)
　　张　晓(茂流人)　汪冀立(合肥人)　朱瑞凤(山阴人)
　　唐　伟(双流人)　邱民贵(有传)　陈骏惠(澄海人)
　　谢天祐(乐安人，创邑城隍庙)
　　刘梦祥(金鸡人。以上俱万历间任)　郭时鸣(宣城人)
　　萧奕辅(有传。俱天启间任)　薛应聘(有传)
　　曾　巽(南丰人，创鄞江书院以课士)　张宾选(华亭人)
　　叶　玮(马平人)　万　度(云南人。俱崇祯间任)

 县　　丞
　　程　德(省志作“德胜”)　林廷远　徐　若
　　王季清　柳　端　刘　真　徐永嘉
　　冯惟则　李庆齐　岳文贵
　　汪　圃(以上俱洪武间任)　王　震　李择善
　　邬复成(俱永乐间任)　谢　冕(景泰间任)
　　陈　璧　王　冕　叶　宁　郑景华
　　方　茂(杭州人。以上俱成化间任)
　　胡　邦(新喻人)　林　湜(揭阳人。俱弘治间任)
　　洪　彪(遂溪人)　李腾乔(丰城人)　谢恩荣(德庆州人)
　　萧　赉(卢陵人。以上俱正德间任)
　　沃景时(省志作“景□”，新城人)　余德昂(揭阳人)
　　吴　涛(东阳人)　赵德和(诸暨人)　齐　誉(南昌人)
　　沈子惠(吴县人)　张　嘉(归安人)
　　潭良侃(省志作“谭”，池州人)　谢　乔(琼州人)
　　张公武(龙泉人)　郑朝京(丹徒人。以上俱嘉靖间任)
　　程良佐(休宁人)　詹　显(隆庆间任)　李汝昌(吉水人)
　　韩洪基(鄞县人)　陆正星(嘉善人)　俞伯龙(余姚人)
　　钱人官(会稽人)　吴文灼(会稽人。以上俱万历间任)
　　卓尔昌(钱塘人)　陈所学(腾越州人)　汪廷讷(休宁人)
　　熊协梦(忠州人)　曹士直(蓟州人。以上俱天启间任)
　　黄国聘(高邮州人)　谢国光(会稽人)　顾正陛(华亭人)
　　刘允春(瑞州人)　时元霖(山阴人。以上俱崇祯间任)

 主　　簿
　　李　毅　李　文　程　刚　郭子成
　　郭桂根(省志“郭”作“程”)
　　王都民　曹康平　童仲美　徐希远　沈　一　钟　镛
　　卜　昌(以上俱洪武间任)　梁　弟　傅惠良
　　汤惠良(省志缺)　汤友彦(省志作“彦友”。俱永乐间任)
　　樊伯昭(景泰中任)　罗　弘(天顺中任)
　　杨　谨(省志作“景”)　罗　素
　　何　瑀(俱成化间任)　吴　俊
　　陈　瑛(俱弘治间任)　曹　济　张　聪　唐　翰
　　张　鹤(俱正德间任)　刘　璋　刘王鹗　谢　才
　　蔡　霑　曾　汉(俱嘉靖间任)　薄　宥(隆庆间任)
　　钱宗朱　杜文思　程万卷　罗曰扆　何应聘　徐学礼
　　胡志召　李光唐　马大任　陈宗器(俱万历间任)
　　李光宙　欧廷可(天启间任)　章成绩(省志作“续”)
　　胡承选　项朝皋(俱崇祯间任)

 典　　史
　　张得中　谢福春　溥　博　周　礼　李　仁　张　琳
　　黄思恭　周好德　俞　教　李希古(俱洪武间任)
　　沈　璇(永乐间任)　刘孟安(景泰间任)　李思旻
　　曾　祐　邓　玘(俱成化间任)　叶　轸　杜廷芳
　　岑　濂(俱弘治间任)　陈　隆　谭　纲　杜　明
　　徐　槃(隆庆中任)　黄通教　张一诚　冯元夔　陈治规
　　黄正晟　顾应祯　余志道(俱天启间任)　俞　炳
　　吴日强　胡希孔　祝如松　王宗禹(俱崇祯间任)

 教　　谕
　　陈宗敬(宣德间，上书言通钞法，宣宗嘉纳，命户部行之)
　　萧　韶　章　唐(俱成化间任)　颜　琏　沈　铨　陈　曜
　　张　裴　杜观光(饶平人)　张　琯(俱弘治间任)
　　陈晦光(天台人)　董　镛(乐安人)　邱　珪(贵溪人)
　　吴　璋(武义人)　刘克中(高要人。俱正德间任)
　　袁　儒(新城人)　吴秉寿(直隶人)　王亮采(慈溪人)
　　张汝楠(省志作“南”，桂林卫人)
　　萧尚禋(从化人。俱嘉靖间任)　华朝著(广东人)
　　刘　鹗(峡江人。俱隆庆间任)　黄舜明(山阴人)
　　罗　岳(奉新人)　邹子先(宜黄人)　邵希雍(闽县人)
　　王　化(宁都人)　丁良知(乌程人)　陈应桐(南平人)
　　陈士暹(南海人)　蔡茂宪(乌程人)　黄　训(施州人)
　　郭以玑(德化人)　陈　讷(宁德人)　吴奇逢(候官人)
　　侯廷柱(浮梁人)　盛　铨(临安人。以上俱万历间任)
　　谢　涞(永安人)　曾　注(平和人)　李炳茂(闽县人)
　　方承珂(莆田人。俱天启间任)　叶愈洪(余干人)
　　林廷材(平海卫人)　许逵翼(同安人)　王百朋(龙溪人)
　　范文雅(建宁人。以上俱崇祯间任)

 训　　导
　　萧元吉　曾　鼎　仲　顺　陈　褒　项　霖
　　刘　宁(丽水人)　刘　潮(龙泉人。以上俱成化间任)
　　鲍　晋(乐平人)　何　玘(进贤人。俱弘治间任)　叶　魁
　　裘　芝　黎秉直(厓州人)　吴　铤(岩水人)
　　朱　暕(海盐人)　朱　恭(青田人)
　　周之奇(茂名人。俱正德间任)　汪　潭(祁门人)
　　何大猷(萧山人)　虞大享(省志作“亨”，义乌人)
　　项廷瞻(龙泉人)　陈志道(郴州人)　彭　中(萍香人)
　　谢　泮(龙泉人)　简　联(四会人)　童　(溧水人)
　　徐一潮(省志作“朝”，新会人)　胡　海(石城人)
　　徐国华(奉新人。俱嘉靖间任)　蔡　绅(宁都人)
　　江廷偓(繁昌人)　章　俊(新喻人)　石　樾(慈溪人)
　　彭　宪(始兴人。以上俱隆庆间任)　施　泽(古田人)
　　徐子聪(浦城人)　吴　翰(瓯宁人)　谢宗信(连江人)
　　倪云鹏(镇海人)　刘世重(闽县人)　陈大纲(博罗人)
　　魏　奎(古田人)　郑　任(莆田人)　林应选(建安人)
　　彭大经(同安人)　吴用澄(海澄人)　林元经(福清人)
　　游时中(连江人)　王廷选(仙游人)　林有檀(南平人)
　　沈鸿渐(辰州人)　林有文(长乐人)
　　卓　铎(沙县人。以上俱万历间任)　李鸣盛(郴州人)
　　陈天性(南海人)　王朝兴(永福人。俱天启间任)
　　邓拱璧(瑞昌人)　黄希宪(漳州人)　陈一鹤(莆田人)
　　邱肇杰(瓯宁人)　赵日璜(山西人。以上俱崇祯间任)

 古城寨巡检司巡检
　　周　鼎　娄　金　谢　贤　苟　智　冷　美　钱　杰
　　尚　昉　吴仕敬　朱三近　熊良辂　娄应祥　钱　彬
　　王子云　胡忠魁

 临汀驿驿丞
　　江　汉　郭　滔　贝　仪　李　琅　何　锦　陈　璘
　　周　顺　瞿永平　黄文煌

 馆前驿驿丞
　　叶　安　梁　彪　孙　　林　濂　尹思孝　李若梓
　　殷之盤　张　昇　刘尚宾　杨其名

 三洲驿驿丞
　　何　成　冯　雍　屠　熹　杨　信　毛凤起　周　书
宁　化　县
〔唐〕

 县　　令
　　(无考)

 县　　尉
　　羊士谔(有传，永贞三年谪)

〔五代〕

 县　　令
　　钟彦俦(梁开平间任)　王　云(有传，后唐同光初任)

〔宋〕

 知　县　事
　　高　照(熙宁初任)　　　江　渊　吴　开(俱元丰间任)
　　危建侯(名宦，元祐间任)　邹　括(名宦，绍圣、元符间任)
　　施　禔(有传)　周尧卿(有传)　王炳彦
　　林　寅(以上俱绍兴间任)　杜　潮
　　赵伯虎(俱淳熙间任)　陈　梓(瓯宁人)
　　郭泰亨　常　楫(有传)　张　鉴(旧志缺)
　　赵汝鉴(以上俱嘉定间任)　黄　徕
　　廖寿翁(俱宝庆间任)　汪　亨
　　赵时錧(有传，省志作“琯”。当寇乱后，修学筑城，创县治及诸官廨舍。俱绍定间任)
　　何　建(端平中任)　刘　焕(嘉熙中任)　李　多　林　云
　　张　爟(旧志作“權”)　林　颢(俱淳祐间任)　徐　极
　　林公玉(俱宝祐间任)

 县　　丞
　　米巨宏(有传)　陈大章(俱绍定间任)　赵澪夫(端平初任)
　　乙大度　郑元吉(俱嘉熙间任)　刘志平
　　赵师叆(俱淳祐间任)　赵与康(县志作“汝康”)
　　潘　荣(俱宝祐间任)

 主　　簿
　　陈谦孙　李　茂　李　万　张元之　谢　骏　陈　丝
　　方简宸(旧志缺)　翁次夔
　　许必逢(县志“逢”作“达”。以上俱绍定间任)
　　冯子威(县志“威”作“咸”)
　　赵必衍(俱端平间任)　赵必谕(嘉熙间任)
　　李　胃(省志、县志“胃”俱作“胄”)
　　陆梦吉　卢文郁　赵汝蔼(以上俱淳祐间任)
　　谢清甫　俞义刚(俱宝祐间任)

 县　　尉
　　黄　杞(有传，彦臣曾孙，历官朝请大夫。朱文公守漳时最为所重)
　　林公遇(俱绍定间任)　颜颐仲　李顺甫　赵希立　赵崇积
　　吴　端(省志“端”作“瑞”，俱嘉熙间任)
　　赵崇企　　何正夫(县志“夫”作“大”)　　蔡　益
　　赵零夫(旧志缺，县志淳祐七年任，按“澪夫”与“零夫”必有一误)
　　朱元光(以上俱淳祐间任)　吴龙翼
　　吴　冻(俱宝祐间任)

 巡　　检
　　郑　抩(旧志、省志俱缺，县志有传)

〔明〕

 知　　县
　　蒋原义　张思诚　陈彦升(旧志缺)　陈时中　陈思时
　　朱本清　朱仲原　丁　受(俱洪武间任)　梁　瑶(有传)
　　徐得崇(俱正统间任)　韦　清(广州人)
　　梁　昂(会同人。俱景泰间任)　阴　焕(临安人)
　　李景孟(海盐人)　吴　纲(处州人。俱天顺间任)
　　徐　蕃(山阴人)　郑　瑄(西安人)　徐廷耀(遂安人)
　　陶　浦(“浦”县志作“清”，马平人。俱成化间任)
　　叶时贤(临海人)
　　沈　兰(山阴人。俱弘治间任)　余　绣(湖广人)
　　周　楹(有传)　王　裕(望光人)　何　鉴(桂林人)
　　吴希哲(徐州人。俱正德间任)　马　淑(建德人)
　　钱　滔(山阴人)　陈　政(安定人)　莫大德(马平人)
　　张子龙(海阳人)　钱　用(星子人)　余　桐(鄱阳人)
　　潘时宜(永丰人)　陈　统(怀集人)　张　洵(仁和人)
　　邵道南(南海人)　陈添祥(祁门人，有传)　周　坦(博罗人)
　　蒙士颜(仁化人，以上俱嘉靖间任)　杜　桐(临淮人，有治绩)
　　沈世卿(仁和人。俱隆庆间任)　何　沆(广昌人)
　　诸国祥(武进人，有治绩)　钟士弘(南昌人)
　　刘德卿(宁州人)　吴士奇(歙县人，历官太常卿)
　　梁以祯(顺德人)　梁元祯(南海人)
　　郑继绪(全州人，建城隍庙，卒祀于庙左)　唐世济(有传)
　　盛以进(海门人，有治绩，民为建祠)　程云鹏(宜兴人)
　　聶尚垣(新淦人)　叶　锷(南海人)
　　姜朝卿(南昌人。以上俱万历间任)　彭德馨(番禺人)
　　江士登(青阳人。俱天启间任)　钱名寓(吴江人)
　　张士俊(应城人)　凌世韶(江宁人)　范澄清(上虞人)
　　徐日隆　于华玉(金坛人)
　　朱　墀(江夏人。以上俱崇祯间任)

 县　　丞
　　熊致隆(省志“致”作“政”)　李　师
　　李仲旭(俱洪武间任)　唐叔畴(永乐初任)
　　陈　稜(省志作“陵”，巴人，正统间任)
　　张　瑶(广东人，景泰间任)　张　凤(广东人，天顺间任)
　　何　荣(融县人)　卢　贵(合浦人)　伍　经(乳源人)
　　陈　经(省志缺，县志“经”作“国”，德清人)　徐　泽(上饶人)
　　邓　福(高安人)　刘　佐(丽水人，俱成化间任)
　　贺　泰(武陵人，弘治间任)　潘　何(新会人)
　　梁　拱(南海人)　王　温(嵊县人)
　　陈　实(番禺人。俱正德间任)　黄　明(海阳人)
　　潘　垤(余姚人)　夏时兴(淮安人)　邹　禄(丰城人)
　　王　灿(南城人)　周　泗(瑞昌人)　万　年(高邮州人)
　　陈　穰(南昌人。俱嘉靖间任)　姚公器(仁和人)
　　吴　璋(澄迈人。俱隆庆间任)　濮　桐(广德人)
　　汪宗启(黟县人)　何九畴(顺德人)　谈继先(上海人)
　　吴景先(华亭人)　唐尧卿(长兴人)　董元相(宛平人)
　　章　滨(南城人)　查　集(泾县人)　潘善全(顺德人)
　　甘宜兴(信丰人)　周嗣昌(山阴人)　冯麟源(营山人)
　　张　科(会稽人)　谢　选(楚雄人)
　　陶凝学(会稽人。以上俱万历间任)　辜大宝(南昌人)
　　叶汝馨(仁和人)　张继超(南漳人。俱天启间任)
　　符必忠(嘉善人)　胡继録(鄱阳人)　史绍绶(建平人)
　　叶应麟(山阴人)　吴可都(蕲州人)
　　徐　坤(山阴人，俱崇祯间任)

 主　　簿
　　李善政　陈善素(省志作“养素”)　袁　真　谭宗远
　　尹道真(以上俱洪武间任)　周　荣(正统间任)　姜　昌
　　郑　预(县志“预”作“颖”)　李　聪(俱天顺间任)
　　张　荣(虹县人)　闵　监(德化人)
　　朱　(省志作“圣睿”，崇德人)　郑　璘(上饶人)
　　王　徽(合肥人。以上俱成化间任)　史　葭(嵊县人)
　　盛　荣(香山人)　苏　义(邳州人)　张　行(龙川人)
　　傅　贤(江西人)　沈　璀(临淮人。以上俱弘治间任)
　　原宗禄(平阳人)　周　麟(嘉兴人)
　　陈　瓉(开建人。俱正德间任)　戴永潮(常山人)
　　吴　珊(休宁人)　邵　定(钱塘人)
　　卢　汉(省志“卢”作“虞”，东阳人)　沈朝佐(高安人)
　　刘　通(海阳人)　陈势鹏(西安人)　高　荫(贵池人)
　　梁宗本(乐清人)　姜　渭(仁和人。以上俱嘉靖间任)
　　王　邦(兴宁人)　王　益(建德人)
　　杨晚冈(琼山人。俱隆庆间任)　朱守俭(华亭人)
　　苏应期(邳州人)　蒋率吾(华亭人)　何应鸑(富阳人)
　　史可大(溧阳人)　姚　陈(崇德人)　彭敦原(溧阳人)
　　周存凤(句容人)　熊　立(太河人)　徐　奎(山阴人)
　　周廷簋(会稽人)　邢九韶(嵊县人)
　　刘鸿猷(桐城人。以上俱万历间任)
　　郑继元(泾县人，泰昌间任)
　　郑梦南(恩平人)　王　化(山阴人。俱天启间任)
　　翁振之(华亭人，崇祯间任)

 典　　史
　　万　金　荣　清(安东人。俱洪武间任)
　　景　忠(通渭人)　胡　浩　郑　昌　汪　清　郑汝来
　　龚　俊(以上俱天顺间任)　潘　玉　李　旺　王　雄
　　周　旻(俱成化间任)　沈　泽　唐　俨
　　陈　聚(俱弘治间任)　钟　瑞　应　文(俱正德间任)
　　周　垔　石　龙　毛祥凤　张　湖　陈　华　朱良鉴
　　柴友龄(俱嘉靖间任)　黄朝贡(隆庆间任)　王三益
　　吴近清　陈　宠　黎　式　郑德盛　袁廷璋
　　林有升(旧志缺)　周　韶　章一彩　孙朝遇　任处守
　　彭日新　叶如春　李元慈(俱万历间任)　刘一初　陈　懋
　　胡大顺(俱天启间任)　姚焕然　楼文忠　张志仁　詹大鼎
　　陈绍元　徐明泰(以上俱崇祯间任)

 教　　谕
　　张惠甫(本县人)　陈仲复(俱洪武间任)　甘　质(宣德中任)
　　诸　英　徐　贲　沈　和(俱正统间任)
　　陈彦端(鄞县人，县志“端”作“瑞”)
　　王　祐(俱天顺间任)　姚　(慈溪人)
　　萧子建(泰和人)　蔡　材(揭阳人)
　　曾　恺(泰和人。俱成化间任)　葛廷辅(慈溪人)
　　汪　谧(乐平人。俱弘治间任)　金　禧(丽水人)
　　王　雍(泰和人。俱正德间任)　陆得聪(华亭人)
　　颜献忠(顺德人)　林朝臣(海阳人)　王　(象山人)
　　周　侹(上饶人)　李守约(曲江人)　朱　经(临海人)
　　刘兴学(海阳人)　樊一贵(贵溪人。以上俱嘉靖间任)
　　徐一夔(新昌人，隆庆间任)
　　陈良诚(省志“诚”作“臣”，罗源人)
　　俞鸣谦　王　尧(邵武人)　郭尚璿(泰和人)
　　王以蒙(南平人)　张　衷(瓯宁人)　王一范(长泰人)
　　郑　耀(闽县人)　张尚仁(河源人)　张大受(永嘉人)
　　黄贵厚(兴宁人)　翁立言(钱塘人)　倪楚玉(福清人)
　　张　涛(莆田人)　张应登(丹阳人。以上俱万历间任)
　　陈会江(莆田人，泰昌间任)　魏九经(龙岩人)
　　童养学(瓯宁人。俱天启间任)　杨秉正(建安人)
　　张应魁(黄岩人)　章裴然(吉州人)　龚天池(晋江人)
　　王廷遴(晋江人)　郑瑞应(莆田人。俱崇祯间任)

 训　　导
　　刘子立(本县人，洪武间任)　胡　朂(永乐间任，旧志缺)
　　丁　茂(宣德人)　邓　濬(旧志缺)　谢　宁(俱景泰间任)
　　李　常(旧志缺)　戴　贵(西安人)　曾　葵(旧志缺)
　　邓　孚(宁都人)　袁　熙(旧志缺)　梁　英(旧志缺)
　　陈　杰(仁和人，俱成化间任)　吴　亨
　　谭　常(英德人。俱弘治间任)　江　渐　周　琮
　　闵中杰(三人旧志俱缺)　周　镛(吉水人)
　　谭　宗(县志作“琮”，归善人，俱正德间任)　龙期源(永宁人)
　　黄　流　林　隆　李　仪(三人旧志俱缺)　朱仕夔
　　岳士良　陈继志　张仕文(四人旧志俱缺)　傅　泮(德兴人)
　　荘　诚(旧志缺)　李廷辅(石城人)　舒　校　龚天祐
　　黄　中(三人旧志俱缺)　曾　颐(和平人。以上俱嘉靖间任)
　　梁　纯(旧志缺)　陈祥龙(大田人。俱隆庆间任)　李正邦
　　余宗皋　黄鹤霄　钟　荣(四人旧志俱缺)
　　轩中郎(县志作“中弸”)　康　岳(南平人)　万感惠(旧志缺)
　　许　瑞(海澄人)　吴　莘　张　铎　黄联春
　　侯定邦(四人旧志俱缺)　刘　梁(闽县人)
　　林履成(莆田人)　昌维芳(旧志缺)
　　梁　杲(县志作“梁曰禾”)　邱秉忠(旧志缺)
　　温　沛(海丰人)　张养默(诏安人)
　　郭绍望(福安人。俱万历间任)　黄懋恩(连江人)
　　丁一培(上虞人)　游时国(罗源人，俱天启间任)
　　尤常伟(县志作“时伟”，海澄人)　黄务学(南平人)
　　彭　逵(瓯宁人)　张汝括(建阳人)　吴语伦
　　魏邦魁(三人旧志俱缺，俱崇祯间任)

 安远司巡检
　　窦　户　徐福昌　沈宗裔　李　矩　陈　政　王　升
　　魏　庆　纪　玹　傅　荣　陈　木　许　俊　孙　斌
　　游志安　叶　明　甘露湿(“湿”县志作“滋”)
　　唐　元　陶　显　杨　珽　王　琛　孙　椿　潘　锡
　　路　昂　陈任通　冠　缨　程　文　陈廷琇　洪承耀
　　余　坤　傅邦彦　陈以仁　奚　功　钱　瑀　孟文用
　　章汝科　王有本　邓百卿　韩　检　周应麟　符惟义
　　施德润　宋朝举　彭光启　迮应雷　周光嗣　苏时雍
　　张士鳌　周大期　刘君陈

 石牛驿驿丞
　　叶　忠　李景先　徐　观　邵　刚　谭　逊　章　洪
　　何　宽　李　华　黄　通　杨　本　严加祯　冯汝洁
　　傅　洪　毛之伯　洪　瑁　周大道　罗　鼎　胡　嵩
　　宋天祐　鲁　田　陈守智　王启中　严元训　黄世科
　　黄天民　张万鍈　王学传　钱桂芳　沈应麟　赵尔富
　　吴道可　陈一钢　吴应科　吴尚廉　姚正鼎

清　流　县
〔宋〕

 知　县　事
　　刘　叙(有传，元符初任)　王　端(县志“端”作“瑞”)
　　童　谅　郑思诚　张秀颖　曾　造(以上俱绍兴间任)
　　黄　藻(有传，乾道间任)　吴　松(淳熙间任)　陈祖尹
　　吴辅之(俱庆元间任)　郭泰亨(嘉泰间任)
　　王　洽(开禧间任)　赵希本　何　淯
　　王　征(县志“征”作“绶”)
　　何　汶　沈　燧(县志作“璲”)
　　刘惟允(以上俱嘉定间任)　卓　然(宝庆间任)
　　黄应龙　江亨之　陈光人(俱绍定间任)
　　王元瑞(端平间任)　赵槱夫(嘉熙间任)
　　林　奕(旧志“奕”作“变”)　赵必达　林昌泰
　　陈子渊(旧志缺。以上俱淳祐间任)
　　陈子椿(旧志作“子僖”)
　　林应龙　倪文一(俱宝祐间任)

 县　　丞
　　陈吉老(绍兴初任)　姚伯隽(隆兴间任)

 主　　簿
　　萧　顗(字子庄，浦田人，少孤，以孝闻。庐母墓，有灵芝之异。与罗从彦辈受业杨龟山门，以累举授簿，终岁而归，徜徉闾里，朱松尝师事之)
　　张　栩(县志“栩”作“翊”，端平初任)
　　徐　登(嘉熙初任)　　蔡应龙　王　荣
　　黄庚孙　施有容　张天应(以上俱淳祐间任)
　　余良平　赵希腆　邹　龚(俱宝祐间任)

 县　　尉
　　方洞叔　饶子齐　潘立本　赵彦闛　萧安之(淳祐初任)
　　李　湑　叶　自　林　璧　黄伯坚(俱淳祐间任)　陈立翁
　　林继祖(俱宝祐间任)　林　耸(开庆间任)

〔元〕
　　达鲁花赤　哈百花(蒙古人)
　　县　尹　吴文渊(至正间任)
　　主　簿　何　毅(至正间任)
　　县　尉　路元亨
　　典　史　王子麟

〔明〕

 知　　县
　　朱仲恭(有传)　向仕英(四川人)　于　勉(北京人)
　　蔡以谦(四川人)　宋　忠(有传。以上俱洪武间任)
　　朱以芳　宋宗显(县志作“朱显宗”)
　　李　庠(有传。俱永乐间任)　康　勉(松江人)
　　方　岳(乐清人)　吕　镛(有传。俱正统间任)
　　江　稷(安庆人)　吴　中(乐平人。俱景泰间任)
　　邹　震(新喻人)　刘　繁(泰和人。俱天顺间任)　周　杰
　　邢　旻(华亭人，县志作“昊”)　谢富阳(吉水人)
　　凌　寀(山阴人，兴学校，毁淫祠，有政声)
　　陈　缘(临安人。以上俱成化间任)　童　冕(贵溪人)
　　傅　乾(临桂人)　余　珙(饶平人。俱弘治间任)
　　陈　顼(东莞人)　林　湜(揭阳人)　诸文实(余姚人)
　　周　和(乐平人)　李　用(益阳人)
　　余　祎(有传。以上俱正德间任)　陆任忠(南海人)
　　詹铉相(婺源人)　喻　韶(桂平人)　欧阳建(新会人)
　　陈桂芳(阳江人)　刘子忠(安福人)　郭维翰(南海人)
　　俞文明(有传)　刘一贯(始兴人)　曹元卿(曲江人)
　　刘光奕(归善人。以上俱嘉靖间任)
　　桑大协(常熟人，隆庆间任)　王希敬(柳州人)
　　邓邦髦(徐闻人)　何孔阳(广昌人)　阮宗文(临川人)
　　翟廷策(东莞人)　蒋育馨(省志“馨”作“兴”，长洲人)
　　史秉直(余姚人)　周武德(临川人)　方兆麟(金华人)
　　卜曰谋(秀水人)　王弘化(临桂人)　李华实(羽林卫人)
　　杨大名(江夏人。以上俱万历间任)
　　娄光远(嘉兴人，天启间任)　万彚英(南昌人)
　　周敏中(益阳人)　邓应韬(高安人)　朱谋维
　　区应期(新会人)　陶鸣鸾(江南人)
　　朱统鐏(以上俱崇祯间任)

 县　　丞
　　赵仲先　奚文达　张　升
　　刘　玄(宣州人。以上俱洪武间任)
　　王　奇(黄江人，永乐间任)　王自永(南城人，宣德间任)
　　杨　旭(正统间任)　许　昌(东昌人，景泰间任)
　　王茂实(欝林州人)　王　诜(浙江人。俱天顺间任)
　　项　寿(寿昌人)　朱　易(高安人)　余　爵(乐平人)
　　项孔明(丽水人)　胡　晟(宁都人。以上俱成化间任)
　　陈　璿(番禺人)　杨　瑶(曲江人)　罗　智(江西人)
　　王　钺(湖广人。俱弘治间任)
　　萧　祯(甘泉人，邻警报至，祯断龙津、凤翔二桥拒之。寇至，桥绝不能渡，城赖以全)
　　虞　瑜(义乌人)　张　隆(义乌人)　罗汝为(永宁人)
　　张　鏊(慈溪人。俱正德间任)　余　鼒(苏州人)
　　王　宝(永嘉人)　吴　铎(贵溪人)　徐　迪(嘉兴人)
　　戴　鑛(浮梁人)　张　逊(余姚人)　李子芳(贵溪人)
　　王子良(卢陵人)　朱孔阳(乌程人。以上俱嘉靖间任)
　　周必叙(绍兴人)　戴廷光(宁国人。俱隆庆间任)
　　徐　沐(宁国人)　冯大禄(山阴人)
　　张思召(池州人，万历九年裁)

 主　　簿
　　赵秉中(顺天人，洪武初任)　郭　彬(永乐初任)
　　徐友谅(正统间任)　周　宣　冯　贵(俱景泰间任)
　　刘　显(天顺间任)　薛　会(山阴人)　徐　晟(广西人)
　　杜　瑫(萧山人。以上俱成化间任)　谭　鍈(博罗人)
　　张　启(仁和人)　傅　聪(秀水人)
　　俞　全(定远人。以上俱弘治间任)　廖　珪(新喻人)
　　潘　珑(开化人)　谭　晓(吴川人)
　　贾　洲(上虞人。以上俱正德间任)　茅　仁(慈溪人)
　　沈　枟(吴江人)　贺　彻(嘉兴人)　陈文浩(海康人)
　　叶　茂(旧志缺)　卢朝阳(浙江人)　顾　郕(浙江人)
　　刘　椿(贵溪人)　李云凤(合浦人)
　　朱　思(县志“思”作“恩”，台州人。以上俱嘉靖间任)
　　蔡汝立(余姚人)　沈　玺(峡江人。俱隆庆间任)
　　陈其见(象州人)　钱廷美(山阴人)　徐一极(西安人)
　　吴江源(施州人)　刘京兆(广昌人)　刘仲翔(永新人)
　　郭世芳(上虞人)　罗大成(新会人)　夏守礼(广德州人)
　　汪　觐(杭州人)　葛文宪(青阳人)　鲁居周(建德人)
　　赵　纬(上虞人)　陈梦选(会稽人)　吴仕道(宣城人)
　　谈　卿(吴县人)　潘大定(永丰人。以上俱万历间任)
　　郑师旦(歙县人)　伊文高(杨溪人)
　　修克已(亳州人。以上俱天启间任)　刘世臣(义乌人)
　　汪凤岐(歙县人)　骆好纯(县志“纯”作“施”，诸暨人)
　　俞惟斌　胡亮功(以上俱崇祯间任)

 典　　史
　　袁必文(乳源人，有传)　刘则宽　谢则宠(俱永乐间任)
　　王　浩　陈　宽(俱景泰间任)　施　珵
　　周　衡(俱成化间任)　吴　暹　沈　环　应　宽
　　邓　瑀　周　卿　鲍　宪(以上俱正德间任)　黄　洪
　　陈景礼　徐　橐　钟　宪　张　俸　傅　税　袁　真
　　何　德　徐　箎　谭尚简(以上俱嘉靖间任)
　　吕文钦(省志“吕”作“吴”，隆庆间任)
　　王　训　郑　美　秦景植　赵胜祖　高　明　李大绩
　　冯　琮　胡从忠　张秉彝　廖大潘　林以节　吕居正
　　李春华　汪正修(以上俱万历间任)　王以敬　孙承统
　　茅尔鼎(俱天启间任)　王家椿　黄　卷　施　议　陈文达
　　黄必烺　高伯浚　王　茂(以上俱崇祯间任)

 教　　谕
　　朱　望(天台人，洪武间任)　方　珏(乐平人，永乐初任)
　　黄　烈(江西人，景泰间任)　周　琳(吉水人，旧志缺)
　　伍绍镛(临川人，正统间任)　施敬宗(金华人，天顺间任)
　　冯　钝(慈溪人)　陈　熹(秀水人，成化间任)
　　潘　龙(仙居人，弘治间任)　贺　甫(湘阴人)
　　周　夔(山阴人)　谷　华(丽水人)
　　胡凤岐(龙门人。以上俱正德间任)　周　贤(马平人)
　　周　栗(定海人)　黄益通(旧志缺)　叶　和(松阳人)
　　刘　里(都昌人)　洪经奎(儋州人)　吴尧臣(歙县人)
　　张　辕(合浦人。以上俱嘉靖间任)　陈明表(潮州人)
　　方　越(慈溪人。俱隆庆间任)　黄　潾(龙岩人)
　　徐　佶(崇安人)　彭继芳(莆田人)　王承显(宣平人)
　　郑云鏊(闽县人)　尹守衡(东莞人)　周文鸾(寿宁人)
　　伍凤章(晋江人)　陈晋松(顺昌人，县志“晋”作“留”)
　　邓可大(南平人)　黄联春(晋江人)　葛　炫(上虞人)
　　朱　杰(建宁府人)　祝世雍(饶州人)　陈泰交(莆田人)
　　何熙如(惠州人)　刘文烈(建安人)
　　刘应期(福清人。以上俱万历间任)　霍蒙拯(南海人)
　　陶　钦(武义人。俱天启间任)　沈昌时(常熟人)
　　谢景玄(云南府左卫人)
　　谢熙文(省志“熙”作“希”，莆田人)
　　陈世濬(福清人)　郑擎柱(莆田人)　吴嘉翔(南安人)
　　黄高选(云南人。以上俱崇祯间任)

 训　　导
　　丁　侃(江西人，永乐间任)　项　宽(吉水人，永乐间任)
　　黄　龙(浙江人，县志“黄”作“叶”)　王　章(黄岩人)
　　孔　衍(缙云人)　蒋　循(旧志缺)　袁　蓁(旧志缺)
　　董　舒(玉山人)　郑　循(海盐。以上俱成化间任)
　　吴　淮(旧志缺)　侯　端(曲江人)　马　聪(旧志缺)
　　陈晦光(天台人。俱弘治间任)　孙　侃(定海人)
　　刘　滋(旧志缺)　王　辅(华亭人)
　　吴　擢(慈溪人。俱正德间任)　钱　(旧志缺)
　　吴应时(余姚人)　伍　侃(清道人)　张　潘(钱塘人)
　　王鹏举(桐庐人)　许　仁(临高人)　杨　宪(仁和人)
　　陶　镕(宝昌人)　葛尚高(鄞县人)　高拱极(象州人)
　　马上襄(香山人)　王宗琏(龙南人)　孙　学(东阳人)
　　苏　乔(丰川人)　韦　伟(广西人)
　　李　贯(曲江人。以上俱嘉靖间任)　何云章(龙门人)
　　胡应祺(绍兴人。俱隆庆间任)　谭　槐(南丰人)
　　欧阳袞(分宜人)　郭　模(赣县人)　徐伯温(兰溪人)
　　张应麒(电白人，县志作“麟”)　李乔柱(广东人)
　　林一新(惠来人)　江汝桂(海澄人)　郑　梁(闽县人)
　　王人聘(将乐人)　邵　堂(建安人，县志作“棠”)
　　林元举(闽县人)　陈王道(临江人)　周　书(侯官人)
　　张士美(瑞州人)　郑际可(晋江人)　董梦鲤(长乐人)
　　施宸茂(龙溪人)　郑　棻(温州人)　何继孔(琼州人)
　　梁思观(琼州人)　李　燧(寿宁人)
　　吴国埙(南平人。以上俱万历间任)
　　扶国祚(大庾人，县志作“明祚”)
　　张邱忠(始兴人，县志作“立中”)　高阳复(福清人)
　　李赋强(伏羗人。俱天启间任)　梁元佐(恩平人)
　　梁时中(“梁”县志作“涂”，新城人。俱崇祯间任)

 铁石矶巡检司巡检
　　邹(失名，有传)　曹　安　周　濬(俱弘治间任)　李　义
　　曾　庸　葛　荣　李　聚　朱胜禄(俱正德间任)　冯　恩
　　杨　濂　蒋　畿　周文美　杨　楷
　　袁　燮(以上俱嘉靖间任)　陆　钊(隆庆间任)　王自重
　　张万钦　陈所立　龚鸣岐　李长春　刘芳润　汪一元
　　冯嘉言　马　原　官邦彦　麦大登(以上俱万历间任)
　　应立平　王汝弼(俱天启间任)　金大壮　陈　谟
　　朱一名　王世茂　李应元　叶树茂
　　郑可教(俱崇祯间任)

 九龙驿驿丞
　　王　达(成化间任)　李　绰　范友成(俱弘治间任)　张　美
　　马　瓉　张　邦(俱正德间任)　贺　录
　　李　檀(俱嘉靖间任)　万一川(隆庆间任)　徐一桂
　　陈　凤　夏鸣雷　苏　栋　郑守爵　张　传　闵思爵
　　瞿大继　余良策　童惟亮(以上俱万历间任)　李茂芳
　　施与恭　马斯善(俱天启间任)　席廷荣(崇祯二年裁)

 玉华驿驿丞
　　廖　应(正统间任)　曹　玺　徐　麒　余　祥
　　龙　驹(俱弘治间任)　成　吉　沈　惠
　　谢克宽(俱正德间任)　傅朝卿　张　松
　　陈　霄(俱嘉靖间任)　章　敬　林　潘　李　华
　　童震行　邱梦斗　朱朝达　徐一坊(县志作“方”)
　　董应学　姚廷吉(以上俱万历间任)　从大向　毛鸣凤
　　陈朝榜　王　捷　余应征(俱天启间任)　江起鹏　王　枚
　　萧试甲(县志作“世”)　郑国用(俱崇祯间任)

归　化　县
〔明〕

 知　　县
　　郭　润(有传)　金　玉(山阴人)　袁　旻(桐庐人)
　　赖永正(赣县人。俱成化间任)　姜　凤(天台人)
　　吴世英(德庆州人)　王　凤(新涂人。俱弘治间任)
　　薛　经(武进人，正德间任)　杨　缙(有传)
　　邵　钦(淳安人)　彭　中(新喻人)　郑　璧　胡　梅
　　王　思(揭阳人，省志“思”作“恩”)　张　鹏(东莞人)
　　林思忠(赣县人)　王　绅(旧志缺)　吴文亨(清江人)
　　李邦光　陈　彷　章宗实(有传)
　　曾　迁(以上俱嘉靖间任)　笪文魁(德清人)
　　宋尧征(华亭人。俱隆庆间任)　赵崇典(东莞人)
　　赖　聘(瑞金人)　枉克逊(平阳人)　蒋遵儒(全州人)
　　宋　惠(余姚人)　庞一夔(南海人)　许　岸(海阳人)
　　陈大贤(山阴人)　史载德(潜山人)　洪　都(有传)
　　陈文耀(新会人)　陆永思(归安人)　顾尔志(归安人)
　　周宪章(有传)　涂希禹(大昌人)
　　陈正蒙(归善人，构文兴书院以课士，卒于官，立祠祀之)
　　秦延烝(无锡人。俱万历间任)　萧廷玉(海阳人)
　　余　楙(博罗人)　庞景忠(南海人)
　　高寰英(鹤庆人。俱天启间任)　杨起鳌(贵阳人)
　　杨鼎甲(江安人)　马先春(广通人)　吴国斗(孝感人)
　　赵　昱(安县人)　华廷献(无锡人。俱崇祯间任)

 县　　丞
　　杨　灿(临川人)　张　琼(绍兴人)　罗　素(南昌人)
　　习　忠(新涂人。俱成化间任)　管　容(和州人)
　　汤　岐(睢宁人)　李　昂(太平人)　杨　暹(巴陵人)
　　程　珍(镇远卫人)　张　拳(太平人)
　　何　鉟(新昌人。以上俱弘治间任)　胡　华(慈溪人)
　　黄　经(铅山人)　罗大经(襄阳人)　李　停
　　王道辅(婺源人。俱正德间任)　晏　纬(江南兴化人)
　　翁　凤(九江人)　黄道卿(江西人)
　　龙　玠(省志“龙”作“隆”，万载人)
　　王　世(孝丰人。俱嘉靖间任)　王良卿(平坝卫人)
　　郎　炼(建德人)　张国瑞(监利人，万历八年任，后裁)

 主　　簿
　　孙　复(合浦人)　马　宁(归安人)　冯　祥(孝感人)
　　蔡　恩(乐清人)　祝　龄(欝林人)
　　饶世英(昌化人。俱永乐间任)　姚　宁(归善人)
　　周　信(兴国人)　张　深(汲县人。俱成化间任)
　　朱　琰(丰城人)　王　贵(临淮人)　李　纪(五河人)
　　庞　清(五河人)　邹　裕(泰和人。俱弘治间任)
　　胡　滔(临安人)　任　璋　郭　(禹城人)
　　霍良辅(定远卫人。俱正德间任)　何如贵(南城人)
　　陶忠谋(南直人。俱正德间任)　罗　宣(丹徒人，隆庆间任)
　　李邦仕(雷州人)　陈　传(山阴人)　朱有光(海盐人)
　　瞿天顺(青浦人，邑志作“大顺”)　丁　念(吴江人)
　　夏守信(广德人)　程自明(休宁人)　艾　仿(进贤人)
　　吴彦之(怀宁人)　陆自淇(嘉善人)　邢九韺(嵊县人)
　　张大用(文安人。俱万历间任)　黄一晋(清江人)
　　陈　美(华亭人。俱天启间任)　沈应文(会稽人)
　　樊懋孙(江陵人)　周毓秀(安邱人)
　　方一龙(省志“龙”作“隆”，金华人)　朱应元(山阴人)
　　陈良训(会稽人。俱崇祯间任)

 典　　史
　　艾　清　周　鼎　叶惟昭　赵　沂　严　永
　　余　源(省志“余”作“俞”。俱成化间任)
　　周　燧　罗汝托　周　清(俱弘治间任)
　　高尚斌　刘　绅　吴应科　叶　垠
　　张一忠(俱正德间任)　黎　经　郑文升
　　黎大宝　郑一鸣　丁　缙　瞿显敬　冯　臣　李应宿
　　柯孟贤　朱星拱　赵士实　褚承祀　杜惟忠　周子芳
　　杜宗旦(俱万历间任)　张文光　李怀周(俱天启间任)
　　邹养忠　汪三益　陈大才　余绍相(南海人)
　　沈茂松(仁和人)　王居任(平明人。俱崇祯间任)

 教　　谕
　　赵　智(有传)　杨　昹(仁和人)　陈　冠(俱成化间)
　　侯　昌(四会人)　汤　钦(奉新人)　朱文旭(兰溪人)
　　颜　参(吉安人。俱弘治间任)　叶　蓁(余姚人)
　　梁　秀(新会人)　洪　霖(龙岩人。俱正德间任)
　　苏　庆(余闻人)　颜持全(吉安人)　周　赐(欝林人)
　　黎廷哻(临安人)　罗献臣(番禹人)
　　吴　玠(进贤人。俱嘉靖间任)　徐　振(将乐人)
　　黄既荣(博罗人)　游鸿翀(诏安人)　林　荩(乐安人)
　　陈振阳(晋江人)　郑维城(永丰人)　郑士奎(闽县人)
　　陈朝对(长乐人)　黄景欢(兰溪人)　宋常清(南靖人)
　　官　忠(光泽人)　欧阳美(袁州人)　王应春(候官人)
　　邵应豸(闽县人)　连日新(安溪人)
　　王九韶(福安人。以上俱万历间任)　宋修对(莆田人)
　　岑凤仪(邳州人。俱天启间任)　张　勋(南平人)
　　沈调元(钱塘人)　苏应璧(宁都人)　苏应元(通州人)
　　戴震雷(莆田人)　张廷栻(瓯宁人)
　　叶文载(沙县人。以上俱崇祯间任)

 训　　导
　　利元善(番禺人)　张　恂(归善人)
　　潘　浩(匡州人。俱成化间任)　郑　权(常山人)
　　杨　雄(宁海人)　蔡克诚(太平人)
　　李　损(缙云人。俱弘治间任)　徐伯庆(义乌人)
　　何　夔(分水人)　叶明珪(开化人)　黄　学(新喻人)
　　吕　朔(潮州人。俱正德间任)　金　绚(乐清人，嘉靖间任)
　　贺道亨(嘉兴人，隆庆间任)　王　惠(政和人)
　　洪志道(南靖人)　李上律(钱塘人)　董绍帷(将乐人)
　　林　炯(晋江人)　陈大勋(候官人)　林继周(匡州人)
　　刘　应(龙阳人)　邱　阜(建安人)
　　范文洞(政和人。俱万历间任)　邓绍显(零陵人)
　　李从震(浦城人。俱天启间任)　吕孚郊(秀水人)
　　赵邦佐(嵩明人)　邓道仪(沙县人)
　　吕应钟(晋江人。俱崇祯间任)

 夏阳巡检司巡检
　　郑　祥　袁　怀　章　文(俱成化间任)　孙　晖
　　王　镐　江　微　黎　昕(俱弘治间任)　何　旻
　　应俊儒(俱正德间任)　宋　曜　顾　辉(有传，嘉靖间任)
　　吕　希(隆庆间任)　傅　幹　方　鲸　周文皋
　　聶　模　何龙升　靳汝元　朱賛襄　廖志雨　丁　介
　　金以仁　王大章　陈一元　项大理　李世芳
　　李应宸(俱万历间任)　蒋元瑜　金聚奎(俱天启间任)
　　张希圣　陈应廷　骆宗朝　李守教　宋　奇
　　娄伯参(俱崇祯间任)

 明溪驿驿丞
　　孙　亮(成化间任)　苏　本　赵　杰　薛　鉴`
　　郭　正　吴　斌(俱弘治间任)　祝　琪　张　达
　　朱　旻　蔡　鸾(俱正德间任)　来汝贤　颜　岐
　　陈　荣(县志作“荣芳”。俱嘉靖间任)　汤文辉　邵公祚
　　毛　豹　甘　裕　陈待汤　张子忠　施大仪　邓　俊
　　葛　臻　高思旭　张　铉　龙会试(俱万历间任)
　　王道中　卢应邦(崇祯初任，三年裁)

卷之十七　职官二

连　城　县

〔宋〕

 知　县　事
　　卓　庠(有传)　石敦义　陈南复　　　　　冯　輗
　　邱钦若(有传)　吴　佑　李　弇(有传)　谢　龚
　　刘国瑞(有传，县志作“刘谷遂”)
　　熊取义(以上俱绍兴间任)
　　周　莘　黄中立(县志作“立中”)
　　杨中立(省志、县志俱缺)
　　王　彤　常　訚　潘安英　　刘宗奭　安嗣宗
　　徐　擢(省志作“耀”)　　刘　爚(有传)　李昌龄
　　黄　荦　詹廉能　鄞康成(以上俱庆元间任)
　　董兴几　刘　晋　傅　圣(一作“壅”，晋江人)
　　王南一　赵汝樵　沈柔孙　孙若拙　　黄　垺(荦侄)
　　林有宗　陈　森　赵犹夫(旧志缺)　徐　价
　　米巨宏(有传。以上俱嘉定间任)
　　曾宗鲁　　饶子齐　李继申　吴嗣明
　　罗应奇(以上俱淳祐间任)　丁熙元
　　赵宗璆　徐公亮(以上俱宝祐间任)

 主　　簿
　　陈　肱　郑良臣　薛　高　林　更　陈文孙
　　吴懿德　叶履常　陈嘉礼　董　　陶季待
　　冯　荐　林公庆　叶一新　陈鸿渐
　　赵羾夫(以上俱绍定间任)　徐梦符(端平间任)
　　高　箓(省志作“篯”，嘉熙间任)
　　张应卯　罗　世　边应时　洪　思
　　卓梦吕(以上俱淳祐间任)　刘　泌
　　李　铎(俱宝祐间任)

 县　　尉
　　薛士颖　傅允升　赵崇契
　　周公亮(“公”省志作“功”)
　　张　鼎　赵希乔　张贵朴　周鼎来
　　陈直卿(“直”省志作“贞”)　岳　玭
　　赵崇春　林　焯　陈　琯　叶　郯　赵弋夫
　　沈　膺　张逢春　赵与贽　刘　庠
　　马岳叟(省志作“岩”)　李宗勉
　　李务行　曹有开(省志作“同”)
　　赵与骏　赵必边　冯应及　邓观光

〔元〕

 达鲁花赤
 县　　尹
　　王成言(至正间任)　质　夫(大德间任，失其姓)

〔明〕

 知　　县
　　邓　升(南平人，有治绩)　黄　福
　　刘　雍(有传)　丁良恭　　王　珏
　　孙　骐(海宁人。俱洪武间任)　　冯志良　胡
　　叶　晋　冯　源(仁和人。俱永乐间任)　　周　敬
　　吴　衡(山阴人)　周景辰(俱宣德间任)
　　陈　翊　陈邦真(庐陵人)　叶思诚　王　佐(有传)
　　李　翰　方　至(俱正统间任)　　何　熙　何　俊
　　白良辅(河南御史谪，景泰间任)　凌友宽(兰溪人)
　　梁　济(四会人)　吴　纲
　　张　允(无锡人)　陈　敏(安福人)
　　卫　(鄞县人)　陆　平(海阳人。以上俱成化间任)
　　关　铨(顺德人)　王　岐(仁利人)　孙　暹(湖广人)
　　宋　(溧水人)　叶　魁(龙溪人)
　　周　缨(有传)　　蒋　玑(有传)
　　郑　绾(省志作“琯”，县志作“信”，浦江人)
　　王　理(道昌人)　吴　瓒(庆元人。以上俱正德间任)
　　方　进(琼山人)　张云翰(山阴人)　何　楷(东莞人)
　　吴　珊(歙县人)　王继承(金华人)　祝　熙(德兴人)
　　金　榜(金华人)　郭　梅(吉水人)　陈其具(番禺人)
　　彭　汉(新会人)　梁以衡(有传)　许尚静(饶平人)
　　陶文渊(昆山人)　方　极(桐城人。俱嘉靖间任)
　　汪一伊(省志作“尹”，南雄人)
　　陈三俊(番禺人。俱隆庆间任)
　　郭　鹏　刘梦锡　朱九卿(宿迁人)　李南翰(程乡人)
　　牛大纬(省志作“炜”，有传)　沈文荐(汉阳人)
　　沈大化(有传)　　傅　坤(旧志缺)
　　李待问(有传)　　程三德(婺源人)　邱大成(有传)
　　雷同声(新兴州人，有善政。俱万历间任)
　　甘学茂(南雄人)　王兆熊(永丰人)
　　张大观(浪穹人。俱天启间任)
　　徐际旦(永丰人)　戴应昌(信丰人)
　　杨卿(归安人，有善政)　陶文彦(浪穹人)
　　台汝励(陆安人)　顾祖奎(吴江人)　李士藻
　　吴希点(俱崇祯间任)

 县　　丞
　　陈　训　谢　式(宾州人。俱正统间任)　李　翰(连州人)
　　吴　琬(长兴人，有善政，成化初任)　胡　琏(雩都人)
　　石　嵩(俱成化间任)　万　贯(南城人)
　　宋　楚(浙江人)　方　涌(兰溪人。俱成化间任)
　　马　樟(临川人)　黄　焘(乐清人)
　　黄钟岳(德庆人，修城御寇，民赖保全。俱正德间任)
　　鲍　裕(鄞县人)　白志清(德庆人)　陈世诚(余姚人)
　　沈　晹(安陆人)　姜　操(临川人)　黄　谏(歙县人)
　　杨汝楫(孝感人)　徐　暕(永康人)　方　正(惠来人)
　　熊绍古(东莞人)　花　魁(合肥人)　吴　棣(海盐人)
　　关汉云(乌程人)　叶朝紫(太平人)
　　桂　馨(省志作“声”，新喻人。俱嘉靖间任)
　　娄　管(山阴人)　陈嘉谟(广东人，万历八年裁)

 主　　簿
　　崔　景(洪武间任)　许　利(连州人)　饶永升(新城人)
　　郁　成(钱塘人)　刘　翔　郑　昂(钱塘人)
　　刘　澄(高要人。俱永乐间任)　杨　楫(定远人)
　　陈　策(南雄人)　武　卿(井陉人)　郭希正(江西人)
　　杨　湛(安仁人)　匡　显(鱼兴人。俱弘治间任)
　　来　锦(高陵人)　黎　琇(琼山人)
　　黎　兆(信宜人。俱正德间任)　陈　珠(灵山人)
　　丁世用(潍县人)　王大弘(四川人)　余德敷(余姚人)
　　陈　芳(六安人)　骆邦治(临安人)　方　印(奉化人)
　　彭　棐(泰州人)　刘　定(丰城人)
　　刘　椿(弋阳人。俱嘉靖间任)　张嘉忠(浙江人)
　　李　愈(余干人，有惠政)　宗　旦(苏州人)
　　欧阳籍(泰和人)　夏宣化(嘉善人)
　　王时端(太平人)　吴道东(广东人)
　　丁朝忠(义乌人)　秦　权(吴江人)
　　宋廷宾(澄海人。俱万历间任)
　　李承荣(六安人)　刘明道(义乌人)
　　何孟潜(柳州人。俱天启间任)
　　徐大懋(会稽人)　何达舜(丹徒人)
　　刘芳称(南陆人。俱崇祯间任)

 典　　史
　　骆　通(鄞县人，宣德间任)
　　杨　志(铅山人，正统间任)
　　胡　连　鲁　旭(俱天顺间任)　李　春　俞　琳
　　萧　俊　邬　清(丰城人)　　　莫　镜(新兴人)
　　俞　宁　龚　浦(秀水人)　　　魏　朝(进贤人)
　　金文默　俞　伦　麦　扬(俱弘治间任)
　　郭文聪(嘉兴人)　俞士辉(湖口人。俱正德间任)
　　李重琳(东莞人)　邵　浦(淳安人)
　　张　玉(丰城人)　覃　凤(广西人)
　　朱　杲(江西人)　夏　有(咸宁人)　范应鄜(鄞县人)
　　陈　政(高安人)　潘　瑞(余姚人。俱嘉靖间任)
　　冯　瑱(山阴人)　王　盛(山阴人)　章汝种
　　李大能(广东人)　苏载华(怀宁人)　饶吉袍(临川人)
　　陈汝志(山阴人)　季应麟(永嘉人)　汪映光(怀宁人)
　　王子达(奉化人。俱万历间任)
　　卢可达(华亭人，泰昌间任)
　　岑国讃(广德州人)　周士曾(抚州人。俱天启间任)
　　陈光焕(铜陵人)　　柯应棋(清江人，省志作“何”)
　　杨秉曾(鄞县人。俱崇祯间任)

 教　　谕
　　李　广(永嘉人，宣德间任)　彭　昂(永丰人)
　　陈　源(万安人)　沈辅之　吴　智(余姚人。俱正统间任)
　　陈　賛(临安人)　刘　逵(江西人)　周　澄(黄岩人)
　　曾　焕(庐陵人)　陈　传(海阳人)　张万钟(海阳人)
　　李　彪(余干人)　钟　韶(顺德人。俱弘治间任)
　　胡朝宗(武康人)　袁永德(东莞人)　谭　誴(归善人)
　　刘文祥(南海人)　孔　时(兰溪人)　欧文(顺德人)
　　梁　焘(香山人)　吴　檖(歙县人)　胡维新(新昌人)
　　崔道宏(番禺人)　莫　繇(灵川人)　戴　价(鄞江人)
　　汤　旒(新会人。俱嘉靖间任)
　　蔡　符(建昌人，隆庆间任)
　　方文烜(浮梁人)　刘昭理(南康人)　陈文彬(徐闻人)
　　林国鼎(侯官人)　潘兆麟(番禺人)　王廷抡(晋江人)
　　李仕观(安溪人)　尤仁策(罗源人)　朱梦贤(晋江人)
　　徐子忠(西安人)　王学渊(电白人)　陈洪南(福安人)
　　林尚义(福清人)　杨朝选(连江人)　张　法(平阳人)
　　朱廷扬(莆田人)　顾　春(昆山人，鼎臣孙)
　　王元佐(孝丰人)　高　应(漳浦人)
　　游士章(侯官人。俱万历间任)　林　垠(罗源人)
　　黄鸣凤(莆田人。俱天启间任)　林孟映(宁德人)
　　陶文炳(进贤人)　廖经济(奉新人)
　　薛　综(闽县人)　黄路清(宜春人。俱崇祯间任)

 训　　导
　　木时杰(洪武初任)　严　怡(浦江人)　张志仁(上饶人)
　　唐　虔(琼山人。俱正统间任)　卜　巽(会稽人)
　　周　晨(吉水人。俱景泰间任)　王　顼(天顺间任)
　　邓　纲(鄱阳人)　鲍　恭　赵　玉(山阴人)
　　梁贤祖(高安人)　韩　显(山阴人)
　　何　礼(东莞人)　邬　瑄(归善人。俱成化间任)
　　黎　缙(归善人)　何　洪(顺德人)　韦　昂(乌程人)
　　刘　道(德庆州人。俱弘治间任)　李　甘(澄迈人)
　　梁　津(南海人)　郑　信(揭阳人)
　　沈元贞(仁和人。俱正德间任)　陈云章(进贤人)
　　朱延宾(进贤人)　缪　昌(星子人)　刘　宾(广昌人)
　　卢仕杰(高安人)　冯文祯(海康人)　俞　桐(东阳人)
　　陈　兰(化州人)　萧允笙(崖州人)　张应珍(东莞人)
　　戴　杲(泰兴人)　黄舜明(山阴人。俱嘉靖间任)
　　何克宅(进贤人)　李宗沂(博白人，隆庆间任)
　　屈履舒(南海人)　李仕鼎(福安人)　张思舜(诸暨人)
　　林以文(南平人)　叶　敷(河源人)　郑一龙(南平人)
　　郭嘉文(程乡人)　蔡懋宪(德清人)　张一中(侯官人)
　　徐　来(南平人)　张尚仁(河源人)　陈嘉谟(浦城人)
　　游于东(南平人)　洪云龙(龙溪人)　洪其仁(琼山人)
　　谢朝恩(合浦人)　黄廷榜(瓯宁人)　张鸣鹫(钱塘人)
　　王　桂(太仓人)　刘中督(宁德人)　庄应奎(晋江人)
　　章　烨(龙岩人)　胡　宁(蒙化人。俱万历间任)
　　梁思丰(琼山人)　池嘉谟(大埔人)
　　施大霖(尤溪人)　詹应运(闽县人。俱天启间任)
　　柳时良(平和人)　刘承易(保宁人)
　　萧维乔(泰宁人)　卢旭日(顺昌人)
　　林元铸(福州人。俱崇祯间任)

 巡　　检
　　陈　寿　田　　李志高　樊　通
　　强　升(连志作“张”)　　高　贵　赵　升　朱　深
　　王　墰　张　珏　张　绣　张　佐　尹　旻　俞仲资
　　徐　朴　陶　懃　夏同祖　钱尧仁　吕　楠　黄时锡
　　邵廷楫　洪兴国　陈　渭　陈时懋　余泰然　张孟烈
　　张华潜　倪文耀　薛　通　陈希诚　姚士俊

上　杭　县

〔宋〕

 知　县　事
　　周　式(道州人，濂溪伯父)　上官极(光泽人。俱熙宁间任)
　　廖　揆(建炎中任)　许　颜(襄邑人)
　　孙　瑞(首创学舍，给田养士。俱绍兴间任)
　　郑　稷(迁县治于郭坊，未竣，以事去)
　　陈朝章(有传。俱乾道间任)　　任文茂　萧　辂
　　鲍粹然(有传，淳熙间任)　　　薛　洽　黄　葵
　　黄沐之(福宁人。俱庆元间任)　陈　沂(天禧初任)
　　林半千　郑必学　　　　曹南老　赵彦挺(嘉定间任)
　　陈　准(宝庆初任)　　赵时钺(绍兴间任)
　　方应祥(端平初任)　　谢观国
　　余继祖(俱嘉熙间任)　赵希　王延庆
　　杨仁吉　潘景丑(俱淳祐间任)
　　李务行(创朱、杨二先生祠于学西)　林似孙
　　钟绍安(有传。俱宝祐间任)

 县　　丞
　　郭　缜(绍兴间任)　　　何　镐(有传)
　　吕伯固(省志作“吴”)　饶　洽　陈谹才
　　吴次春(以上俱嘉定间任)
　　江　寅(绍定间任)　林　桂
　　廖武子(省志无“子”字。俱端平间任)
　　赵汝嵩(嘉熙间任)　赵时(淳祐间任)
　　梁　涛　陈　稷(俱宝祐间任)

 县　　尉
　　林　韶　陈元震　柯　岐
　　张　高(省志作“窝”。俱嘉定间任)
　　康　济　陈梦凯(俱绍定间任)　林翊龙(端平间任)
　　黄师心(嘉熙间任)　　赵时著　陈　侨　陈时学
　　赵时儵(俱淳祐间任)　陈时可(宝定间任)
　　郑应雷(开庆间任)

〔元〕

 达鲁花赤
　　伯颜(旧志至正二年任，县志至正二十年任。建县治)
　　郑从吉(有传)

 县　　尹
　　魏侃夫(至正中任)　吴　楚(至元中任)

〔明〕

 知　　县
　　夏　煜(洪武初任)　　　　　刘　亨(有传)
　　邓致中　韦　贞　王彦良
　　秦　斌(有传。俱洪武间任)　顾　祥(通州人)
　　刘　绍(建赈济仓)　梁　贞　沈　新(钱塘人)
　　张光启(有传。俱永乐间任)
　　刘伯蕴(鄢陵人，洪熙间，以给事中任)
　　姚秀林(浙江人)　胡　泰(华亭人)
　　张　琳(梁宁人。俱宣德间任)
　　罗　諟(余姚人)　熊　琰(进贤人)
　　岑　嵩(德庆州人。俱正统间任)
　　杨　瑾(兰溪人)　　　黄希礼(永嘉人。俱景泰间任)
　　刘　泓(当涂人，天顺间任)
　　胡　钺(有传)　孙　安(钱塘人)
　　萧　宏(武岗人)　石　塘(余姚人)
　　李曰思(弋阳人)　张　祐(桐乡人。俱成化间任)
　　徐　绶(常熟人)　高以诚(昆山人)
　　马　淳(顺德人。俱弘治间任)
　　陈思诚(南漳人)　谢　浩(海阳人)
　　黎　铎(阳朔人。俱正德间任)
　　王世熙(饶平人)　谢　明(番禺人，以廉慈称)
　　黄　銮(上饶人)　马　节(通州人)
　　刘存仁(怀集人)　伍　笾(安福人)
　　汪应奎(歙县人，以鲠直称)
　　赵文同(靖安人)　朱世彻(丰城人)
　　李仁卿(东莞人)　余一贯(浮梁人)
　　陈巽言(宜春人。俱嘉靖间任)
　　周裔登(南海人)　钱尧中(会稽人，隆庆间任)
　　杨万春(有传)　殷守善(歙县人)
　　涂钟岳(江西人)　乐九畴(东乡人)
　　邓良佐(从化人)　梁仲仁(山阳人)
　　梁祖寅(顺德人)　何其义(琼山人)
　　倪应春(桐城人，葺阳明桥，人称倪公渡)
　　李自华(江宁人，建塔葺城)
　　彭　圾(南昌人)　周廷臣(番禺人。俱万历间任)
　　吴南灏(有传，天启间任)
　　陈正中(有传)　卢跃龙(顺德人)
　　蒋盈畿(全州人)　赵硕来(泾县人)
　　罗万藻(有传。俱崇祯间任)

 县　　丞
　　周文郁(兴创学校)　　　黄苏旺　何仕能
　　汪立言(俱洪武间任)　潘　义(余姚人)
　　梁　衡(番禺人。俱永乐间任)
　　杨　孜(万载人，创浮桥，宣德间任)
　　刘致思(归善人)　易　华(华人。(金华人或华亭人。)俱正统间任)
　　赵　荣(宜山人，景泰间任)　留　绅(西安人)
　　熊　琏(高安人)　陈　清(德庆州人)
　　赵　鏸(进贤人。俱成化间任)
　　徐　忠(余姚人)　胡　盛(荆门州人)
　　蒋　镒(浙江人)　王献臣(有传。俱弘治间任)
　　胡　渊(太同府人)　宋　濬(确山人)
　　黄永忠(苏州人)　陈　秉(孝感人。俱正德间任)
　　黄　鹏(余姚人)　钟　夔(安远人)
　　方　铎(旧志缺)　陈　楩(龙泉人)
　　王　瑚(玉山人)　方　宪(弋阳人)
　　凌　(大仓人)　王载臣(南康人)
　　李良模(大湖人)　邵　新(灵山人)
　　范　津(休宁人。俱嘉靖间任)
　　邓　鈇(清江人)　傅　伊(会稽人)
　　沈子熺(德清人)　梁　汴(高要人)
　　朱士嵩(余姚人)　罗从先(浙江人)
　　余纯章(浙江人)　陆率履(南直人)
　　郭　炫(江西人)　邹元良(丰城人)
　　刘承芳(麻城人)　蔡文会(丰城人)
　　李如珠(山阴人)　许　卫(余姚人)
　　陈　梧(会稽人)　章应奎(会稽人)
　　钮　铭(会稽人)　严惟中(湖州人。俱万历间任)
　　朱应魁(山阴人)　钱大周(会稽人。俱天启间任)
　　金懋会(安州人)　沈之纪(秀水人)
　　周维新(贵池人)　聶致章　梁廷俊(浙江人)
　　王尔煜(浙江人)　陈元辅(浙江人。俱崇祯间任)

 主　　簿
　　王守中　王　裕　魏原泰(俱洪武间任)
　　孙　俊(山东人，宣德间任)
　　王　敬(旧志缺)　继生(融县人)
　　张　镇(省志作“缜”，分宜人。俱正统间任)
　　王　规(仁和人，景泰间任)
　　吴　盛(长洲人，天顺间任)
　　朱文锡(建德人)　孙必通(湘阳人)
　　阮　振(山阴人)　潘　辅(钱塘人)
　　余　嵩(昌化人)　陈　秀(鄱阳人)
　　林　恒(四会人。俱成化间任)
　　唐　贤(崇德人)　王　璧(建德人)
　　魏　敏(吴县人)　梁　福(安福人)
　　胡　万(庐陵人)　丁　仁(合肥人。俱弘治间任)
　　叶　贯(旴人)　康　祺(泰和人)
　　张　泰(韶州人)　傅　斌(义乌人)
　　王　俊(长州人。俱正德间任)
　　谭希崇(茂名人)　杨　环(柳州人)
　　孙文杰(丽水人)
　　柳尚宁(“柳”省志作“林”，“宁”邑志作“学”，临湘人)
　　刘祥凤(会昌人)　阮　睿(余干人)
　　李应策(程乡人)　蔡　棐(省志作“琴”，大兴人)
　　陈　璿(浦江人)　李　美(南昌人。俱嘉靖间任)
　　李　高(徐闻人)　吴　贵(余干人)
　　周　孝(泰州人。俱隆庆间任)
　　王应龙(吴县人)　胡世用(宣城人)
　　萧守约(庐陵人)　徐文议(永康人)
　　周用中(浙江人)　涂一中(直隶人)
　　杨一明(山阴人)　方　梓(会稽人)
　　陈士英(宣城人)　杨　标(黄冈人)
　　王洪度(余姚人)　王时明(山阴人)
　　陈学化(会稽人)　周为贵(绍兴人。俱万历间任)
　　章日升(贵池人，泰昌间任)
　　谢奇芳(余姚人)　毛元英(武进人。俱天启间任)
　　顾所行(秀水人，崇祯间任)

 典　　史
　　李　进(永乐间任)　童　明(洪熙间任)
　　叶世聪(宣德间任)　吴文敬　熊正安
　　童　庆(俱正统间任)　罗　旋(天顺间任)
　　岳　崇　牛　贵　朱永义　万　瑀　罗宗仍　王宗荣
　　王　信　解　俊(俱成化间任)
　　王　刚　黄　雷　徐　庆(俱弘治间任)
　　龙　鸾　潘　昌　黄　科　梁胜聚　马世清(俱正德间任)
　　覃　表　任　镐　伍世显　陆　鋐　罗　镆
　　黄文林　王　贤　夏孟高(俱嘉靖间任)
　　阮大章　周　昆　赵　中(俱隆庆中任)
　　陈大纲　苏正道　宁　清　滕云蛟　徐世盛　平应晹
　　吴一龙　韩绍文　王文炤　江世俊　黄　珂
　　孙　练(俱万历间任)　欧梦鲲　盛伯元(天启间任)
　　杨　绪　张　兼　王赐爵　江登鹏　钟元亮　赵世瑞
　　冯　桓(以上俱崇祯间任)

 教　　谕
　　黄元震(永丰人，洪武间任)
　　陈　闰(建安人)　陈恩旻(衡阳人)
　　李　庚(香山人。俱永乐间任)
　　吴克谦(新城人)　叶儒林(宁海人)
　　刘　贵(安福人)　廖　润(新淦人。俱正统间任)
　　陈　巽(新建人)　季　远(龙泉人。俱景泰间任)
　　胡　匡(泰和人)　孙　能(山阴人)
　　林　升(潮阳人。俱成化间任)
　　柴　祚(鄞县人)　杨　宏(化州人。俱弘治间任)
　　李朝会(潮阳人)　陈　谏(海康人。俱正德间任)
　　陈　济(南海人)　程　迈(高明人)
　　梁彦锦(东莞人)　夏启东(繁昌人)
　　萧祥庚(泰和人)　陈　典
　　刘顺之(马华人)　杨　稿(旧志入隆庆，误)
　　徐朝杰(武康人。俱嘉靖间任)
　　郑用渊(番禺人)　林一道(泰顺人。俱隆庆间任)
　　黄建可(海阳人)　顾伯伣(云和人)
　　朱民范(南平人)　黄一岳(上海人)
　　陈　栋(嘉兴人)　朱广章(饶平人)
　　陈可达(永丰人)　唐时兴(晋江人)
　　林廉章(莆田人)　姚　炳(崇德人)
　　陈廷梁(同安人)　薛　庚(长泰人)
　　谭之凤(丰城人)　马应义(永康人)
　　蒋尚茂(全州人。俱万历间任)
　　王国珪(闽县人，天启间任)
　　陈志孔(连江人)　吴廷聘(连州人)
　　郭卫都(星子人)　黄应祺(滁州人)
　　王志伊(南平人)　李种佳(晋江人)
　　洪鸣鸾(仙游人)　孙传要(山阴人)
　　游汉龙(龙溪人。俱崇祯间任)

 训　　导
　　胡　时(洪武间任)　曾宜勉(庐陵人)
　　郑孟华(开化人)　毛　诚(浙江人。俱永乐间任)
　　王卢渊(安福人)　卢功名(海丰人。俱宣德间任)
　　顾　继(上海人)　奚　让(吴县人)
　　郑自强(鄞县人)　罗　震(番禺人。俱正统间任)
　　潘启明(黄岩人)　吴　崧(南城人。俱景泰间任)
　　李　盛(浮梁人)　李　寿(金华人。俱天顺间任)
　　郑　韬(慈溪人)　李　铛(太平人)
　　张　贞(浦江人)　黄元宪(南海人。俱成化间任)
　　陈　伦(增城人)　罗　渊(铅山人)
　　陈　章(海康人)　刘　祖(丰城人)
　　袁庆云(雩都人)　俞　玠(浮梁人)
　　谭　震(大庾人。俱弘治间任)
　　罗大经(柳城人)　刘　耀(海阳人)
　　周民献(淳安人。俱正统间任)
　　丁　冕(余杭人)　宋应奎(仁和人)
　　张　定(龙游人)　崔如度(番禺人)
　　李尚恕(香山人)　邵　征(都昌人)
　　陈　遂(丽水人)　盛应登(吴县人)
　　郏　夔(临海人)　陶阳凤(山阴人)
　　沈　芳(山阴人)　马近文(河源人)
　　黄尚径(番禺人)　吴　治(桐城人)
　　刘　鹗(峡江人)　黎本淮(崖州人)
　　张　辕(广东卫人)　黄　山(博罗人)
　　徐天祺(高安人)　徐　珏(建德人)
　　吴文泰(河源人。俱嘉靖间任)
　　陈嘉言(贵溪人)　黄　迁(长乐人。俱隆庆间任)
　　张　盤(海澄人)　赵颖昌(新建人)
　　冯　瑞(番禺人)　翁以贵(广州人)
　　陈应桐(延平人)　应绥宁(永康人)
　　朱洪猷(莆田人)　刘天秩(连州人)
　　黄中久(南安人)　刘应廷(仙游人)
　　廖　祯(龙岩人)　徐　朴(保昌人)
　　李良智(通州人)　宾　悦(衡山人。俱万历间任)
　　张其传(沿山人)　诸应龙(高淳人)
　　李一椿(邵武人)　施所学(萧山人。俱天启间任)
　　詹学恭(省志作“宫”，寿宁人)
　　何　珊(闽县人)　蔡一龙(省志作“士”，平和人)
　　黄乔贞(南靖人)　范天然(建阳人)
　　李玉琛(惠安人)　庞钟鲁(南海人)
　　吴三乐(将乐人)　谢　涞(永安人)
　　李日明(建水人)　杨世勋(镇海卫人)
　　林一贯(仙游人)　孙　鳌(以上俱崇祯间任)

 平西驿驿丞(成化六年设，崇祯元年裁)
　　梁　纲　王　英　陈　麟(俱成化间任)
　　李　浚(弘治间任)　宣　澄　任　宇(俱正德间任)
　　夏志荣　王应奎　朱　文(邑志作“朱文通”)
　　蔡　榆　钟　晔　丁宗礼(俱嘉靖间任)
　　熊　冕　苏世贤　钟　华　诸士文(俱万历间任)
　　熊文郁(旧志作“之都”，天启间任)

 蓝屋驿驿丞(成化十年设)
　　郑　钊　吴　江　邱　昆(俱成化间任)
　　曹　锡　陈　昭　杨　济　彭宗策
　　陈　伦(俱弘治间任)　张　智　徐　谟(邑志作“镆”)
　　张　志　陈　定(俱正德间任)
　　王　诏　甘　霖　施　诚　金　龙　赵　贤　蔡友凤
　　黄文旻　费　淳　饶　钺　王应骥　张良相
　　严光泰(以上俱嘉靖间任)　何文科　霍　中
　　陈民秩(俱隆庆中任)　余奇旺(天启间任)　王于云
　　宋　烛(俱万历间任)　王可立(天启间任)　李元惠
　　邢彦观　凌希相(俱崇祯间任)
武　平　县
〔宋〕

 知　县　事
　　王　慈(校书郎，大中祥符间任)
　　翁仲道(省志作“通”，崇安人，建学校)
　　陈　阐(有传)　宋士衡(俱天禧间任)　陈居亮
　　吴　郡(省志作“群”。俱嘉祐间任)
　　杨敦仁(元符间任)　叶　曾(一作“会”)
　　江　领(一作“翎”)　梁从义　黄　沐
　　梁仲衍(崇宁初任)　李　纲(宣和中摄)
　　张元林　黄　雷　上官实　张安节　蔡　吁　黄次元
　　王正国(俱绍兴间任)　赵　贲　石应城　唐廷坚
　　汤　说(俱乾道间任)　程起宗　詹　岳　董文昌
　　王文石　叶谦之(俱淳祐间任)
　　陈　峋　周　稷　陈　绚(俱绍熙间任)　赵汝庆
　　何自强(有筑城功。俱庆元间任)
　　赵善绰　赵　璘　王繇之(俱开禧间任)
　　赵孝通(“赵”省志作“陈”)
　　赵汝瑲　傅大声(仙游人)　李文伯
　　赵师峙　黄袭甫(俱嘉定间任)
　　颜东老(永春人，宝庆间任，郡檄往平远讨贼，同县尉钟茂福战殁，官其子)
　　赵汝珇(绍定间任)　赵汝讘(端平间任)
　　田　圭(嘉熙初任)　黄应翁　林　震
　　杨一夔　沈富求　阮逢午(俱宝祐间任)
　　朱　搏(开庆间任)

 县　　丞
　　张良裔(建炎间任，有传)

 主　　簿
　　张　楫(开禧初任)　余　洪　上官损(有传)
　　傅　庶　翁　浦(邑志作“溥”)
　　赵与环(俱嘉定间任)　张廷实　张　安
　　谢　滋　蒋逢太　梁应庚(俱嘉定间任)
　　尤龚之(端平初任)　吴应酉(嘉熙初任)　刘　堪
　　郑自任　林一龙(省志作“士”)
　　连　通(俱淳祐间任)　黄梦鉴　赵与郡
　　丁世周(俱宝祐间任)

 县　　尉
　　林　昉　林　亿　林公绍　黄　亦　黄　从　杨景睦
　　陈　共　鲍　石　孙　鼛　曾韶显
　　钟茂福(随令颜东老讨贼殁)
　　翁　甫　赵时旻　杨可久　陈　传　赵崇玙　龚　奎
　　赖文龙(“赖”省志作“颜”。以上俱淳祐间任)　吴遇聘
　　赵崇栉　刘应震(“震”通志作“霆”。俱宝祐间任)

〔元〕

 县　　尹
　　侃　夫(至正间任，省志、旧志俱缺)
　　李　实(有传，至元间任)　李伯英

〔明〕

 知　　县
　　李　燧　徐　杰　吕　祥　陈得贵(俱洪武间任)
　　周　能(萧山人，永乐间任)　方　恢(余姚人，以佥事谪)
　　余　忠(直隶人)　朱　诚(广东人)
　　闾　常(山阴人。俱宣德间任)
　　皇甫渊(桐庐人，正统间任)
　　周希贵(临川人，景泰间任)
　　袁　旻(丰城人)　刘　哲(吴县人)
　　徐　端(遂安人，岁旱露祷辄应，建通济桥，迁学县西，纂修邑志)　邵　惟(建德人)
　　陈　增(乐清人)　李　俊(新建人。俱成化间任)
　　黄　贯(始兴人)　王　靖(祁门人)
　　陆　忠(奏筑砖城)　郑　贤(歙县人。俱弘治间任)
　　邹大光(丹桂人)　弘　启(临川人)
　　黄　章(黄岩人)　周　旋(永州人)
　　罗　奎(海丰人)　韦　德(宾州人)
　　何　泰(雩都人。俱正德间任)
　　萧国远(南昌人)　许　乔(吉水人)
　　张　策(有传)　邓　恕(清江人)
　　孙　勋(南海人)　施　(黄岩人)
　　杨　澯(灌阳人)　陈　恪(南海人)
　　徐甫宰(有传)　毛文选(平乐人)
　　黄　确(上高人。俱嘉靖间任)
　　邹迪良(程乡人，隆庆间任)
　　郑　渊(南城人)　黄文星(新会人)
　　何凤起(蕲水人)　王　遂(东莞人)
　　区大宪(顺德人)　张　槚(景陵人)
　　谢应元(广昌人)　黄汝楫(万州人)
　　梁元祯(南海人)　丁考生(新建人)
　　沈之崟(乌程人，有善政，著《武平政略》十二卷)
　　孙庆说(休宁人)　成敦睦(盐城人)
　　吴时亨(海阳，未赴)
　　曾元唯(景宁人，“元”邑志作“曰”)
　　毛应启(武进，未任)　任天锡(兴化人。俱万历间任)
　　刘大诏(大庾人)
　　巢之梁(武进人，御寇有功。俱天启间任)
　　许学尹(天台人)　王行可(宜兴人)
　　尹长庚(宜宾人)　左光明(桐城人)
　　陈启扆(进贤人)　潘　絃(重庆人。俱崇祯间任)

 县　　丞
　　蒋　昭　朱　衡　徐　寿　邓亚有　曾　贯　谢　原
　　吴景贤　黎祖晋　陈泰祥　刘　义　杨　禄
　　胡　琏(俱景泰间任，后裁)

 主　　簿
　　柳秉道　卢　受　皮仕诚　卢仲英(大庾人)
　　李　魁(吉水人)　蔡　英(广东人。俱景泰间任)
　　许廷轩(巴陵人，弘治间任，后裁)

 典　　史
　　叶道直　何　昂　谢　礼　徐　吉　陈　浚　沈　清
　　周　正　金　彝　邱　鉴(俱成化间任)　李　毓
　　孙　富　韩　演　黄廷璋(俱弘治间任)　邱　珏
　　王　街(俱正德间任)　孙　吉　黄　新　辜　细
　　常希仁(有传)　梅　金　魏　让　谢世宸　何　琇
　　黄邦举　范启文　王一达(俱嘉靖间任)　宋廷臣
　　王　慄　张应麟　胡士虞　王朝鉴　沈惟孝　李国章
　　闻大道(俱万历间任)　乐一元(泰昌间任)　杨思德
　　李元意(俱天启间任)　廖师周　陈善政　陈所性
　　彭兴周　吴化龙　金应鹤　陈必耀　王永祐(俱崇祯间任)

 教　　谕
　　周　宽(吉水人)　娄　宗(义乌人。俱永乐间任)
　　罗子浚(南城人，宣德间任)
　　周　文(吉水人)　刘　瀚(高安人。俱正统间任)
　　钟　福(永丰人，景泰间任)
　　史元善(长洲人，天顺间任)
　　周　荣(吉水人)　周　容(吉水人)
　　高　越(安福人)　王　銮(乌程人)
　　包　荣(旧志缺)　罗　传(崇仁人。俱成化间任)
　　汪　瀚(浮梁人，弘治间任)
　　李　荣(当涂人)　詹　明(松阳人)
　　彭　忠(新喻人，俱正德间任)
　　孙　煌(余姚人)　胡　綖(歙县人)
　　袁邦行(丰城人)　谢　相(于潜人)
　　高士楠(顺德人)　许　升(德庆人)
　　蒙中元(宾州人)　谢国臣(于潜人)
　　甘懋德(奉新人)　汪　文(浙江人，旧志缺)
　　郭　仰(江西人)　熊　祥(江西人，旧志缺)
　　杨泰和(高明人)　汪　弘(广西人)
　　李子象(广东人)　黄　钥(黄州人)
　　林长清(新会人)　秦　恩(古田人)
　　苏民孚(晋江人)　林皆春(福清人)
　　周仲规(恭城人)
　　翁以贯(“贯”省志作“贵”，澄海人)
　　湛自正(增城人，若水孙)　邓玉荣(光泽人)
　　张行中(高邮人)　黄　濛(松溪人)
　　盛日东(省志作“中”，福宁州人)
　　王尚宾(龙岩人)　蒋宗懋(福州人)
　　姜立功(金华人)　陈有元(侯官人)
　　何一本(大兴人)　吴大烈(政和人)
　　张绍登(建昌人)　陈鸣鷟(省志作“賛”，闽县人)
　　尹幡然(桐城人)　林　颀(福州举人)
　　杨之俊(琼山人)

 训　　导
　　邱子瞻(上杭人)　黄原禄(揭阳人)　孙　本(上元人)
　　徐　埙(定海人)　方　俊(淳安人)　欧阳粲(泰和人)
　　周　珊(旧志缺)　孙　兰(东阳人)　陈　祯(石埭人)
　　严　璋(清远人)　王　龙(省志作“隆”，义乌人)
　　赖　昊(归善人)　傅俊卿(仁和人)　黄邦瑞(番禺人)
　　赵廷宣(星子人)　涂　缓(省志作“瑗”，新城人)
　　汪　琳(开化人)　利思义(大德人)　叶万硕(博罗人)
　　洪　鸾(余姚人)　陈朝绶(饶平人)　黄　业(程乡人)
　　夏　雷(德清人)　余　逵(进贤人)　柴良林(江山人)
　　王　言(古田人)　邓　帛(信丰人)　张　岩(安福人)
　　蒙士宜(广东人)　施　为(崇明人)　黄　钥(浙江人)
　　陈　卷(醴陵人)　揭文晶(宁洋人)　张　竚(瓯宁人)
　　胡　懋(翁源人)　林荣寿(诏安人)　朱　衣(揭阳人)
　　邱　焯(沙县人)　陈大圭(新会人)　杨其濂(会同人)
　　屈逢吉(广西人)　陈师尹(南平人)
　　汤汝衡(“汤”邑志作“杨”，永定卫人)
　　黎民望(广东人)　邹宗孔(古田人)　黄士标(龙溪人)
　　张章淡　林士俊(福州贡生，崇祯十四年任)

 象洞寨巡检司巡检
　　何必谭　顾　凯　张　能　蔡　谦　赵　晟　蔡　畴
　　任　杰　麦孔秀　任　轼　史　儒　张　翼　华文斌
　　余　衡　仇良能　熊　寅　王有木　甘世辅　张希龄
　　刘维宁　郭志学　蒋一善　郭绍唐　金安民　梁应周
　　杨　吉　孙　尧　余应运　许国光　张凤历　区承恩
　　袁　宿　张　焕　张邦臣　胡钟化
　　徐梦麟(山西人，崇祯十三年任)

 永平寨巡检司巡检
　　黄　鉴　黄　琳　李　宣　金　松　陈　霄　王　端
　　吴在泮　朱道远　翁时文　王邦文　钱汝立　鄞　端
　　蒋在准　曾元卿　刘应龙　余登荣　章鸣鸾　柳　信
　　吴士奇　何恒偁　王可士　梁再兴　项尚忠　黎一范
　　张斗之(贵池人，崇祯十二年任)

 武平所仓大使
　　何　济　陈　暹　潘福裕　许　旻　邓　福　周延振
　　潘　镇　杨志松　裴　议　薛宗闰　陈廷器　李　幹
　　叶　乔　丁　谘　王　镇(万历八年革)

永　定　县
〔明〕

 知　县　事
　　王　环(新昌人)　颜　韶(青田人。俱成化间任)
　　陈　礼(鄞县人)　张　缙(琼山人)　陈　悦(吴县人)
　　宋　澄(建德人)　闻　璇(海盐人)　杨　宗(高安人)
　　梁　善(临川人)　陈　济(保昌人。俱弘治间任)
　　曾　显(泰顺人)　戴彝心(房县人)
　　邢　瑄(文昌人，俱正德间任)
　　刘文韶(省志作“诏”，有传)
　　毛　凤(临桂人)　孙　銛(丰城人)　唐　灿(临桂人)
　　何文经(欎林州人)　胡大武(贵池人)
　　胡大武(贵池人)　　莫为宾(马平人)
　　罗世庆(吉水人)　　洪良弼(揭阳人)
　　许文献(有传)　　　周　珊(龙虎卫人)
　　龙尧逢(省志作“隆”，顺德人。以上俱嘉靖间任)
　　陈　翡(南昌人)　　谢良任(番禺人。俱隆庆间任)
　　何守成(分水人)　　闵一鹤(乌程人)
　　姚　朴(慈溪人)　　花　偕(弋阳人)
　　叶祖尧(云南临安人)　姜子贞(余姚人)
　　郭　埙(赣县人)　张正蒙(柳州人)
　　许　堂(宜黄人)　何　坛(富阳人)
　　谢元贺(瑞金人)　危　言(新建人)
　　龙应亮(桐城人)　吴殿邦(海阳人)
　　沈　遯(仁和人。俱万历间任)　周　齐(宜山人)
　　钱养民(余姚人。俱天启间任)　朱梦魁(潮州人)
　　陈天祐(偏桥卫人)　徐烝烈(鄞县人)
　　马伯升(寻甸人)　伍耀孙(石门人)
　　徐可久(赣榆人。俱崇祯间任)

 主　　簿
　　陈正仁　李　振(俱弘治间任，后裁)

 典　　史
　　张明贤　胡　浩(俱成化间任)　林　秀　朱　麒
　　赵　得　叶　埕　陈　佳　陈　森(俱弘治间任)
　　梁　演(番禺人，正德间任)　谢　德　陈　绫
　　李　钟　莫　住(有传)　李　镗　方正大
　　钱　述　张　宰　戴　谟　李一迪(俱嘉靖间任)
　　唐盛世(隆庆间任)　　　李　钥　吴光祖　袁成美
　　巫之祥(俱万历间任)　　张图南　丁时隆　陆宗臣
　　姚继谕(俱天启间任)　　李三汲　汤九思　张宪臣
　　唐世伦　程可远　徐德骍　高国用(俱崇祯间任)

 教　　谕
　　谢　弼(安福人，成化间任)　廖观海(碣石卫人)
　　李　祯(南城人。俱弘治间任)　黄　诚(番禺人)
　　廖　翔(顺德人)　江　奎(贵溪人)
　　李繁昌(宜山人。俱正德间任)　雷　裕(丰城人)
　　罗　正(高安人)　沈　谟(南海人)
　　董　昱(黄冈人)　朱　材(歙县人)
　　郭永达(四会人)　陈希中(揭阳人)
　　萧曰学(永宁人)　　　陈大本(分水人。俱嘉靖间任)
　　叶允明(河源人)　李应选(归善人。俱隆庆间任)
　　温　理(始兴人)　沈应鹗(奉化人)
　　罗　泮(新城人)　严光翰(莆田人)
　　张廷相(“相”省志作“伯”，同安人)
　　江良宾(常山人)　杨继秀(建安人)
　　周　桐(德化人)　刘　达(南平人)
　　陈用举(晋江人)
　　李成栋(茂明人，邑志作“李茂祯”)
　　余应中(龙溪人)　黄良杞(松溪人)
　　米文洪(莆田人，俱万历间任)
　　熊会奇(临川人)　陈士利(邵武人)
　　陈　濂(仙游人。俱天启间任)
　　李从震(建宁县人)　黎元德(高明人)
　　潘大鼎(昆山人)　张治本(邵武人)
　　林宣化(泉州人)　刘廷耀(龙溪人。俱崇祯间任)

 训　　导
　　雷域中(建安人)　刘廷烨(福安人)
　　吴伯汪(连州人)　马应龙(省志作“隆”，铅山人)
　　余应中(龙溪人)　钟大务(东莞人)
　　向秉元(巴东人)　王尚宾(龙岩人)
　　张　拱(光泽人。俱万历间任)
　　吴愈曾(临高人)　林日馥(晋江人)
　　陈祖念(连江人。俱天启间任)
　　林在扆(惠来人)　胡希祖(淳安人)
　　吴鼎臣(福清人)　武尚德(辰州人。俱崇祯间任)

 兴化乡巡检司巡检
　　梁南容　鲍　麒　何文辉　胡　益　胡　裕
　　宋　清　段　铎　李　兴　许　谅
　　钱　贡(邑志作“贵”。俱弘治间任)
　　洪　绶　高　鹤(俱正德间任)　邢　义　李　真
　　罗　亲　周文郁　晏文宪　熊　谅(俱嘉靖间任)
　　殿守敬　戴景辰(俱隆庆间任)　周曰仁　陈嘉兆
　　杨　纯　苏上明　曹三畏　吴　铉　李　升　肖钦若
　　陈奇龙　鲜于禄　沈尚朴(俱万历间任)　李　瑚
　　刘　冕　潘士极(俱天启间任)　应　阶　赵善仕
　　丁思政　叶树茂　杜居益　唐尚仕(俱崇祯间任)

 太平巡检司巡检
　　王原坪　何永通(俱景泰间任)　　周　聪(天顺间任)
　　汪　济　曹　宁　杨　荣　韩　亮　陈　荣　朱　显
　　蔡惟盛(俱成化间任)　戴　俊　张　凤
　　董　永(弘治年间任)　杨　壁　潘仲和　吴　珙
　　陈　辉　赵　冕　朱　(俱正德间任)
　　刘　仕　唐　彬　邢　端　高　洁　梁　满
　　裘　镛　方　云　章甫臣　麦　蓬(俱嘉靖间任)
　　陈　鸾(隆庆间任)　周　凭　杜裔岁(万历间任)
　　徐宗礼　朱应元　李名试　张宗仁　赵善友　张德明
　　杨明达　刘三省　张文轩　祈大义
　　林茂春(以上俱天启、崇祯间任)

 三层岭巡检司巡检
　　孙　昹　陈　隆　　　　　汪　源(俱成化间任)
　　杨　贵　邱　表　赵　瓉　汪　彬(俱弘治间任)
　　杨　钺　闻人珙　王　继　周　銮(俱正德间任)
　　雷　昉　曾　和　丁　宪　蔡　山　饶　炡　王　禄
　　李　谦　桂　弼　彭　泗　王　袍(俱嘉靖间任)
　　沈　学　徐孟仪(俱隆庆间任)
　　祝大顺　黄绍芳　宋应聘　缪　瑚　李　瑚　刘　冕
　　项廷辉　傅汝经　陈汝政　倪思震　赵善遂　熊极如
　　孙一鸾(以上俱万历、天启、崇祯间任)

卷之十八　职官三
〔国朝〕

 分巡漳南道
　　周之翰(江都拔贡，顺治三年任)
　　张璘然(乌程进士，顺治四年任)
　　赵映乘(祥符进士，顺治七年任)
　　郁之章(嘉善进士，顺治十年任。有传)
　　卫治芳(倚氏进士，顺治十三年任)
　　刘三章(景州进士，顺治十六年任)
　　申伟抱(辽东镶蓝旗举人，顺治十八年任)

 分守漳南道
　　彭遇飏(襄州进士，顺治三年任)
　　史起明(浙江进士，顺治二年任)
　　杨云鹤(成都进士，顺治五年任)
　　梁应龙(辽东监生，顺治八年任)
　　彭　钦(嘉定州举人，顺治十年任)
　　吴执中(顺治十二年任)
　　赵曰冕(新建进士，顺治十四年任)
　　张　汧(高平进士，顺治十六年任)
　　张元璘(辽阳监生，顺治十七年任)

 分守漳南道
　　康熙元年裁分巡，归并分守漳南道。
　　宗　彝(大兴进士，康熙元年任)
　　陈启泰(镶红旗贡生，康熙三年任，十三年死难)

 分巡海防汀漳道
　　康熙八年裁分守，归并巡海道。
　　张翼鹏(镶白旗人笔帖式，康熙十七年以佥事任，升广东罗定道)
　　周　昌(镶蓝旗进士，康熙十八年任，调台湾道)
　　蒋龙光(宜兴进士，康熙十九年以佥事任，升江西湖东道，祀名宦)
　　缐一信(正白旗荫生，康熙二十一年任)
　　邓秉恒(聊城进士，康熙二十四年以佥事任，升湖广郧襄道)
　　罗　暹(德州贡生，康熙二十八年以佥事任，升贵州贵东道)
　　甘国基(正蓝旗荫生，康熙三十四年任，升河南按察司)
　　阿　琳(镶蓝旗荫生，康熙四十年任，升贵州按察使司)
　　宋　致(商邱人，选贡，康熙四十六年任，爱民恤士，恬淡和雅，升本省按察使)
　　李　鋐(正黄旗荫生，康熙四十七年任)
　　鲁一辅(正红旗监生，康熙五十一年任)
　　李　鋐(正黄旗荫生，康熙五十二年再任)
　　高　铎(正白旗人，雍正三年任)
　　刘　灿(孟县进士，雍正五年任)
　　孙国玺(正白旗人，雍正六年任)
　　朱鸿绪(河南人，雍正六年任)
　　杨弘绪(四川人，雍正七年任)
　　章廷堦(会稽监生，雍正八年任，调兴泉道)
　　郭朝鼎(汉军镶红旗监生，雍正九年任，升江苏按察使)

 分巡海防汀漳龙道
　　雍正十三年，以漳州府属龙岩县升为龙岩州，仍归道辖为汀漳龙道。
　　徐士林(文登进士，雍正十二年任)
　　鄂　善(镶蓝旗监生，乾隆元年任，调台湾道)
　　高　衡(平湖人，乾隆四年任)
　　陈树蓍(湘潭荫生，乾隆四年任，调延建邵道)
　　王廷诤(全椒举人，乾隆八年任，升本省按察使)
　　觉罗雅尔哈善(满州黄旗举人，乾隆九年任，升本省按察使)
　　侯嗣达(金匮进士，乾隆十年任，调杭嘉湖道)
　　单德谟(高密人，进士，乾隆十三年任)

 知　　府
　　李友兰(关东人，顺治三年任)
　　郭　浩(有传，顺治七年任)
　　涂应泰(铁岭镶白旗恩生，顺治十年任)
　　王康侯(金壇进士，顺治十四年任)
　　王毓贤(正红旗荫生，康熙十七年任)
　　鄢翼明(有传，康熙二十年任)
　　罗　暹(汀漳道，康熙三十二年摄理)
　　傅燮詷(灵寿人，教习，康熙三十三年任)
　　王廷抡(有传，康熙三十五年任)
　　方　伸(南陵进士，康熙四十二年任)
　　江　芑(康熙四十六年任，五十一年再任)
　　冯协一(益都监生，康熙四十七年任)
　　吴　澍(高邮监生，康熙五十二年任)
　　李　肃(元城监生，康熙五十七年任)
　　陈大辇(康熙五十七年任)
　　李　鋐(康熙五十九年任)
　　高　铎(正白旗监生，康熙五十九年任)
　　何国栋(大兴举人，康熙六十一年任)
　　李　璋(静乐举人，雍正二年署)
　　李治国(历城进士，雍正四年任)
　　王德纯(镶白旗领下进士，雍正六年署)
　　章廷瑎(会稽监生，雍正五年任)
　　王士任(威海卫进士，雍正八年任)
　　孙　鲁(阳武监生，雍正八年任)
　　张良弼(长安贡生，雍正九年任)
　　蒋洽秀(永宁进士，雍正十一年任)
　　汪　郊(归安贡生，雍正十三年署)
　　赵奇方(海澄进士，雍正十三年署)
　　郝　霔(霸州进士，雍正十二年署，乾隆十年再署)
　　王　相(诸城副榜，乾隆元年任)
　　陈玉友(文安进士，乾隆六年署)
　　张宗纯(长安贡生，乾隆七年任)
　　俞敦仁(海宁举人，乾隆八年任)
　　沈伟业(会稽附生捐贡，乾隆十年任)
　　徐　林(钱塘贡生，乾隆十三年署)
　　曾曰瑛(南昌监生，乾隆十三年任)

 同　　知
　　宋虞望(仁和贡生，顺治四年任)
　　常毓才(翼城贡生，顺治十年任)
　　赵申宠(辽东贡生，顺治十三年任)
　　卢裕砺(三河拔贡，顺治十六年任)
　　韩　章(濮阳贡生，康熙六年任)
　　王廷璧(祥符进士，康熙六年任)
　　周士贤(沈阳笔帖式，康熙十六年任)
　　张　美(辽东荫生，康熙十六年任)
　　胡以焕(镶红旗人，康熙十九年任)
　　梁尔寿(镇安贡生。康熙二十三年任)
　　郎　钟(镶黄旗监生，康熙二十四年任)
　　胡之鸿(山阴吏员，康熙三十三年任)
　　范大成(如皋贡生，康熙三十七年任)
　　江　芑(汉阳进士，康熙四十四年任)
　　靳乾亨(天津贡生，康熙五十三年任)
　　李　璋(静乐举人，雍正二年任)
　　王德纯(镶白旗进士，雍正六年署)
　　张弘章(丹徒监生，雍正六年任)
　　赵奇芳(海澄进士，雍正九年任)
　　邵成平(华亭廪生，雍正十二年任)
　　魏　素(蔚州廪生，雍正十三年任)
　　汪　郊(归安贡生，乾隆二年任)
　　王之琪(监生，乾隆六年任)
　　徐　林(钱塘贡生，乾隆十年任)
　　王锡缙(威远廪贡，乾隆十四年任)
　　觉罗四明(内阁中书外补，满州正蓝旗人，乾隆十五年任)

 推　　官
　　周维新(宛平进士)　　崔士俊(唐县进士)
　　卢图龙(武宁举人)　　朱　霞(石门进士)
　　徐开远(有传，后载)

 经　　历
　　裴良怡(吴县功贡)　　侯于都(莱县岁贡)
　　周仲选(辽东贡生)　　曹履端(上元功贡)
　　姚德闻(吴县人)　　　杨万春(大兴人)
　　尹　复(山阴人)　　　黄　爌(丰县人)
　　汪元士(安陆人)　　　刘俊仁(武昌人)
　　李　栋(大同人)　　　陈士林(东昌人)
　　张国宾(保定人。以上俱康熙间任)
　　董圣琳(富平人，雍正间任)
　　葛舜有(大兴人)　　　刘象弼(上元人)
　　张　位(安乡监生，乾隆十三年任)

 照　　磨
　　叶弘济(山阴人)　　　周继仕(宛平人)
　　窦尔扬(富平人)　　　窦生辉(富平人)
　　刘三杰(真定卫人)　　邹邦政(怀来卫人，后裁)

 教　　授
　　洪吉符(仁和官生)　　林　译(福清岁贡)
　　黄中(南安拔贡)　　黄登龙(闽清岁贡)
　　黄元俊(海澄拔贡)　　黄　豹(莆田举人)
　　黄士俊(侯官举人)　　何龙文(晋江举人)
　　张士昊(永福拔贡)　　富懋业(晋江例贡)
　　胡昙嘉(惠安举人)　　洪奕懿(漳平举人)
　　张应聘(海澄举人)　　余文鹿(惠安举人)
　　彭维祧(宁德拔贡)　　王　钰(闽县举人)
　　许履坦(晋江进士)　　吴应造(福清进士)
　　许殿辅(晋江进士，乾隆四年任)

 训　　导
　　林同炜(安溪贡生)　　官天眷(南平贡生)
　　林　锜(闽县贡生)　　许兆高(晋江贡生)
　　刘麟晃(晋江贡生)　　林良燮(福清贡生)
　　曾应灼(龙岩贡生)　　陈子感(侯官贡生)
　　邢　杲(永安贡生)　　王钺都(永春贡生)
　　程学洙(莆田贡生)　　周　统(闽县贡生)
　　陈亮畴(福清贡生)　　江日升(晋江贡生)
　　黄兴宗(建安贡生)
　　卓懋功(尤溪贡生，乾隆十五年任)

 司狱司司狱
　　苗德春(杭州府人，顺治四年任)
　　傅一德(南昌县人，顺治九年任)
　　周天育(绍兴府人，顺治十四年任)
　　方正坤(浙江人，康熙二年任)
　　丁自信(义乌县人，康熙十八年任)
　　蒋德沛(顺天府人，康熙二十二年任)
　　殷　玉(东平州人，康熙三十七年任)
　　刘克让(偃师县人，康熙四十二年任)
　　鹿鸣凤(宛平县人，康熙五十五年任)
　　王　涛(大兴县人，雍正二年任)
　　胡宗圣(金溪人，雍正六年任)
　　陈　涵(大兴县人，雍正十三年任)
　　胡文在(宛平县人，乾隆十年任)

长　汀　县

 知　县　事
　　白宝珩(有传，顺治三年任)
　　王有仁(辽东贡生，顺治七年任)
　　王明翰(真定恩贡，有传)
　　饶　瑀(建昌举人，顺治十三年任)
　　金　良(鄞县进士，顺治十八年任)
　　杨鼎铉(石门举人，康熙十年任)
　　潘云桂(辽东荫生)
　　黄华实(盖县监生，康熙十九年任)
　　王之卿(辽东举人，康熙二十年任)
　　侯拱衡(康熙二十一年署)
　　韩世瑨(蒲县拔贡，康熙二十一年任)
　　潘世嘉(新城吏员，康熙二十五年任)
　　赵良生(康熙三十九年任)
　　张其岱(镶白旗例监，康熙四十年任)
　　魏四易(康熙四十四年署)
　　冯忠先(天津吏员，康熙四十四年任)
　　王国祚(康熙五十年署)
　　张文伟(泰县监生，康熙五十年任)
　　张弘祚(康熙六十年署)
　　赵　煌(乾县进士，康熙六十一年任)
　　马大纪(上元举人，雍正五年任)
　　梁　樟(成宁进士，雍正六年任)
　　王士任(雍正六年署)
　　徐　淮(雍正八年署)
　　吕锦雯(灌阳举人，雍正九年任)
　　郝　霔(霸县进士，雍正十一年任)
　　刘世霖(闽中举人，乾隆元年任)
　　李　昌(平远举人，乾隆元年任)
　　初元美(莱阳拔贡，乾隆三年署)
　　李圻广(东莞举人，乾隆三年任)
　　李　藩(浏阳举人，乾隆六年署)
　　方暨谟(寿昌进士，乾隆六年任)
　　陶名世(乾隆八年署)
　　王　浩(清宛举人，乾隆八年任)
　　陈畴九(陆丰举人，乾隆九年署)
　　张承灏(新会举人，乾隆十二年任)
　　何如桐(丹徒监生，乾隆十三年署)
　　毛大周(新都举人，乾隆十三年署)
　　丁　潍(山阳进士，乾隆十四年任)

 县　　丞
　　施应龙(休宁功贡)　　沙应昌(九江岁贡)
　　郭斯盛(大兴人)　　　何兆麟(永嘉人)
　　孟　倜(蒲县人)　　　曹周翰(绍兴监生)
　　王宗旦(东昌拔贡)　　王　珂(绍兴官监)
　　金　镛(顺天例监)　　郑秉彝(广县监生)
　　徐元熙(绍兴监人。俱康熙间任)
　　石天材(西安附捐监)
　　王德瀛(钱塘监生。俱雍正间任)
　　陶名世(睢州附生)
　　何如桐(丹徒监生，乾隆十一年任)

 典　　史
　　陈麟趾(宛平人)　　　许道暹(会稽人)
　　冯玉衡(宛平人)　　　韩其贞(萧山人)
　　范国瓒(顺天人)　　　宣之云(真定卫人)
　　杭　伟(蔚州卫人)　　钟　声(顺天人)
　　杨遇春(顺天人)　　　周　道(顺天人。俱康熙间任)
　　蒙永锡(西安人)　　　鲁　乐(大兴人。俱雍正间任)
　　程　元(宁国人，乾隆十年任)

 教　　谕
　　王百朋　王克逊(仁和贡生)
　　张　桓(莆田举人)　　陈玉墀(莆田举人)
　　王之珂(安溪举人)　　蔡时升(晋江举人)
　　叶在兹(同安举人)　　黄　裴(晋安举人)
　　蔡　芳(晋江举人)　　何　衡(闽县岁贡。俱康熙间任)
　　张文炅(侯官举人，雍正间任)
　　刘公笃(海澄举人)　　张雷光(闽县举人，乾隆八年任)

 训　　导
　　邱肇杰　　杨弘仁(永安岁贡)　赵曰璜
　　张仲燕(侯官岁贡)　　林藻玉(莆田岁贡)
　　何　恒(福县例贡)
　　庄　宽(侯官例贡，中辛卯举人，勤课业，恤单寒，士林德之)
　　陈志皋(古田岁贡)　　邱自洙(闽县例贡)
　　李唐英(南平岁贡)　　蔡光座(凤山贡生)
　　余日晖(将乐岁贡)　　王世茂(永春岁贡)
　　陈　绳(闽县廪生)　　叶　榕(霞浦岁贡)
　　庄骝珠(南安岁贡)　　王建中(诏安岁贡)
　　曹　蕃(宁洋贡生，乾隆十二年任)

 古城巡检司
　　钱文烜(乌程人)　　　余跃龙(直隶人)
　　罗维芳(瑞州人)　　　傅以策(顺天府腾骧右卫人)
　　贺弘绪(临清州人)　　高　伦
　　杨可栋(三原人)　　　张九鼎(海盐人)
　　周起渭(通州人)　　　俞德昌(宛平人)
　　鲁　浩(宛平人)　　　吴宜厚(太谷人)
　　袁　睿(正阳人，乾隆十三年任)

 馆前驿驿丞
　　陶　立(山阴人)　　　王尚志(山阴人)
　　白　碧(耀州人)　　　李　鉴(山阴人)
　　孙弘功(富平人)　　　沈振蛟(嘉兴人)
　　冯　祉(新河人)　　　曹子俊(山阳人)
　　韩　章(延庆州人)　　刘允斌(大兴人)
　　沈国柱(怀来人)　　　徐　埴(嘉兴人)
　　曹尧平(大兴人)　　　施凤山(萧山人)
　　朱　英(大兴人，乾隆十年任)

宁　化　县

 知　县　事
　　邹钟秀(钱塘贡生，顺治三年九月随征任)
　　李可乔(固城进士，顺治七年任)
　　郭　璜(顺治十五年任)
　　何凤岐(大兴拔贡，顺治十七年任)
　　童华国(经县举人，康熙九年任)
　　魏守德(正红旗荫生，康熙十一年任，卒于官。通志缺)
　　王之佐(有传，康熙十六年任)
　　祝文郁(正黄旗汉军监生，康熙二十年任)
　　吴　晟(全椒进士，康熙二十五年任)
　　郑　平(昌平籍上虞吏员，康熙三十三年任)
　　袁　格(柘城进士，康熙三十五年任)
　　魏四易(文安副榜，康熙四十二年任)
　　朱瑞图(仁和监生，康熙四十九年任)
　　周　杰(建昌进士，康熙五十五年任)
　　李之琦(汶上举人，康熙五十九年任)
　　汤启声(江都举人，雍正元年任)
　　丁图南(江宁生员，雍正三年任)
　　陈同善(三原举人，雍正四年任)
　　李　和(武宣举人，雍正六年任)
　　李东怀(江宁举人，雍正六年任)
　　郑　恥(阆中举人，雍正七年任)
　　田生桂(河内生员，雍正八年署)
　　张孝扬(沁州进士，雍正八年任)
　　元示愿(莱芜贡生，雍正十年署)
　　孙玉甲(雍正十二年署)
　　沈廷珍(吴县举人，雍正十三年任)
　　陆广霖(武进进士，乾隆六年任)
　　许齐卓(合肥拔贡，乾隆八年任)
　　侯　海(金匮副榜，乾隆十年任)
　　戴永朴(乌程举人，乾隆十一年任)
　　周天福(亳州监生，乾隆十三年任)
　　明　新(正黄旗人，乾隆十四年任)

 县　　丞
　　马顺行(钱塘人，顺治三年随征)
　　郭建基(华州吏员，顺治九年任)
　　章士茂(绍兴贡生，顺治十四年任)
　　申传芳(开封贡生，康熙四年任)
　　胡其升(归德贡生，康熙九年任)
　　周崇雅(三水拔贡，康熙十六年任)
　　陈肆夏(富平监生，康熙二十五年任)
　　徐上达(天津卫捐贡，康熙四十年任)
　　马麟趾(正红旗官学生，康熙五十六年任)
　　谭道隆(思明士府岁贡，康熙五十九年任)
　　汤其禄(天津业儒，雍正八年任)
　　黄宸章(绵竹监生，乾隆五年任)
　　夏　瑚(仁和监生，乾隆十年任)

 典　　史
　　倪拱宸(钱塘人)
　　施逢元(山阴吏员，顺治十二年任)
　　张星垣(渭南吏员，顺治十六年任)
　　余　瑞(志缺)
　　孙　魁(大兴吏员，康熙三年任)
　　华廷铉(通州吏员，康熙十八年任)
　　樊　萃(山阴吏员，康熙十九年任)
　　刘昌裔(宛平吏员，康熙三十四年任)
　　秦邦达(宛平吏员，康熙五十四年任)
　　张肇基(大兴儒士，康熙六十年任)
　　单世树(大兴吏员，乾隆九年任)
　　胡　璠(浙江吏员，乾隆十五年任)

 教　　谕
　　盛世祯(钱塘监生，顺治三年随征)
　　刘凤翥(闽县举人，顺治九年任)
　　翁绍颐(建阳贡生，顺治十三年任)
　　陈尔嘉(漳平贡生，顺治十四年任)
　　蔡增荣(晋江举人，顺治十六年任)
　　林翰文(漳州举人，康熙十一年任)
　　谢汝霖(长乐举人，康熙十九年任)
　　任文绪(建安举人，康熙二十四年任)
　　邱　坦(永安人，甲子解元，康熙三十七年任)
　　王安策(侯官举人，康熙四十一年任)
　　郑　征(南靖举人，康熙四十五年任)
　　蓝陈略(南靖举人，康熙四十八年任)
　　官　庄(侯官例贡，康熙五十二年任)
　　柯继甫(安南举人，康熙五十七年任)
　　陈觉师(仙游举人，康熙五十九年任)
　　林世盛(闽县举人，雍正元年任)
　　力子侨(侯官拔贡，雍正三年任)
　　刘梦魁(莆田举人，雍正五年任)
　　马玉麟(闽县举人，雍正十三年任)
　　徐弘祚(将乐举人，雍正十三年任)
　　林学普(莆田举人，乾隆三年任)
　　赵　衡(南安举人，乾隆九年任)
　　郭朝阳(惠安举人，乾隆九年任)
　　黄维乔(莆田举人，乾隆十四年任)

 训　　导
　　邹玉钟(漳州贡生，顺治五年任)
　　林栋木(福州贡生，顺治八年任)
　　王凤珣(南安贡生，顺治九年任)
　　张国维(永安贡生)
　　范昌龙(松溪贡生，康熙二十二年任)
　　黄顼仰(晋江贡生，康熙二十九年任)
　　江南俊(古田贡生，康熙三十三年任)
　　张简文(建宁贡生)
　　陈绍武(福州贡生)
　　蔡鸣珮(晋江贡生，康熙四十六年任)
　　叶采繁(长乐例贡，康熙五十五年任)
　　姜之琦(沙县例贡，康熙六十年任)
　　傅　璞(惠安贡生，雍正三年任)
　　魏王枢(政和贡生，雍正四年任)
　　柳维珣(大田贡生，乾隆七年任)

 安远司巡检
　　仲　晋(宣城吏员，顺治六年任)
　　张　榛(富平吏员，顺治九年任)
　　俞国柱(涿州吏员，顺治十六年任)
　　李树煌(山阴吏员，康熙七年任)
　　冯　奇(华州吏员，康熙十七年任)
　　高凤兴(三水吏员，康熙二十年任)
　　李廷贵(怀宁吏员，康熙四十七年任)
　　齐云龙(承德吏员，康熙四十九年任)
　　张志仁(新城吏员，康熙六十一年任)
　　吴文珏(保定吏员，雍正十二年任)
　　孙　伟(大兴吏员，雍正十三年任)
　　张九鼐(三河吏员，乾隆二年任)
　　贾　旭(安县典吏，乾隆九年任)
　　陈作之(饶平吏员，乾隆十一年任)
　　唐云汉(浙江吏员，乾隆十四年任)

 石牛驿驿丞
　　杨文昌(大兴吏员，顺治九年任)
　　赵　庆(临潼吏员，顺治十五年任)
　　陈　法(山阴吏员，康熙七年任)
　　叶承文(金华吏员，康熙十一年任)
　　毛从龙(宛平吏员，康熙十七年任)
　　薛兆基(韩城吏员，康熙二十六年任)
　　王　浩(完县吏员，康熙三十年任)
　　王廷献(渭南吏员，康熙三十四年任)
　　吴　谦(江都吏员，康熙四十年任)
　　梁　潞(大兴吏员，康熙五十五年任)
　　眭志尽(大兴吏员，康熙六十三年任)
　　黄承宗(蓟州吏员，雍正四年任)
　　吕南祥(贵池人，雍正七年任)
　　万本立(大兴人，雍正八年任)
　　陈晋琇(绛州人，雍正十三年任)
　　王朝雍(镇原吏员，乾隆九年任)
　　夏尚忠(大兴吏员，乾隆十年任)
　　王世恩(江南人，供事，乾隆十五年任)
清　流　县

 知　县　事
　　盛廷吉(建平人，功荐，顺治三年任)
　　贾汉儒(万全卫拔贡，顺治八年任)
　　曹圣士(太仓州岁贡，顺治十一年任)
　　方　锡(繁昌拔贡，顺治十二年任)
　　焦　荣(新野进士，顺治十七年任)
　　王笃亲(清宛举人，康熙元年任)
　　李含培(房山恩贡，康熙四年任)
　　王鼎新(镶黄旗监生，康熙十六年任)
　　金如琏(正白旗人，康熙二十一年任)
　　景　璇(安邑举人，康熙二十二年任)
　　吴　佐(江南拔贡，康熙二十四年任)
　　刘汉球(合肥例贡，康熙二十八年任)
　　汤传榘(长洲进士，康熙三十三年任)
　　王士俊(镶红旗笔帖式，康熙四十年任)
　　王国祚(镶黄旗贡生，康熙四十三年任)
　　林　甲(掖县进士，康熙五十四年任)
　　徐　旋(大仓州生员，雍正三年任)
　　杨伯龙(□水举人，雍正五年任)
　　陆超凡(武进举人，雍正九年署)
　　杨中兴(嘉应州进士，雍正十一年任)
　　沈　钟(武进举人，雍正十三年署)
　　刘振斯(禹城进士，雍正十三年任)
　　岳攀桂(双流举人，乾隆六年任)
　　马　鏴(昌黎举人，乾隆十四年署)

 典　　史
　　赵文儒(宛平人)　　潘上苑(会稽人)
　　任以信(绍兴人)　　唐有臣(高陵人)
　　张锡志(宛平人)　　罗文绘(燕山卫人)
　　章寿昌(宛平人)　　胡世耀(山阴人)
　　章帝祚(房山人)　　包大任(大兴人)
　　潘清源(大兴人)　　沈廷藻(石埭人)
　　余笃材(山阴人，乾隆十三年任)

 教　　谕
　　王国谕(歙县人)　　　王廷聘(侯安举人)
　　曾应铨(闽县举人)　　傅廷璋(南安举人)
　　孙周旦(龙溪举人)　　吴金俊(晋江举人)
　　徐其璘(德化举人)　　黄光祉(长泰举人)
　　董仕岳(惠安举人)　　戴　铼(龙溪举人)
　　吴启进(晋江举人)　　王光瑞(惠安举人)
　　郑　开(莆田举人)　　郑中衡(安溪举人)
　　陈庚元(惠安举人)　　黄元倬(台湾岁贡)
　　虞履泰(建阳岁贡)　　许应元(龙溪举人，乾隆七年任)

 训　　导
　　梁昌祚(闽县岁贡)　　陈兆泰(莆田岁贡)
　　许　宾(侯官岁贡)　　陈子豸(长乐岁贡)
　　张　经(永福拔贡)　　范文景(大田岁贡)
　　叶守棻(同安岁贡)　　方曰璲(建安岁贡)
　　陈其昌(南安岁贡)　　邱传祖(将乐岁贡)
　　林萃岗(台湾岁贡)　　黄景宪(光泽岁贡)
　　叶鸣高(霞浦岁贡)　　董邦光(龙溪岁贡)
　　郑匡扆(闽清岁贡)　　蒋应春(永春岁贡)

 铁石矶巡检
　　郭培桂(金乡人)　　　邹元锡(山阴人)
　　金曰廉(顺天人)　　　虞文桂(承德人)
　　平兆熊(山阴人，乾隆十二年任)

 玉华驿驿丞
　　顾　麟(山阴人)　　　萧　华(大兴人)
　　吴　英(大兴人)　　　马廷芝(宛平人)
　　周嗣模(宛平人)　　　冯应发(宛平人，乾隆十年任)

归　化　县

 知　县　事
　　陆鸣鳌(仁和贡生，顺治三年任)
　　孙自成(江都进士，顺治五年任)
　　杨鹤龄(顺治八年任)
　　谢　扆(武进进士，顺治十年任)
　　周文旭(汉川岁贡，顺治十四年任)
　　周起祯(浦城举人，顺治十六年任)
　　杨方拱(柘城举人，顺治十八年任)
　　范承德(沈阳监生，康熙五年任)
　　黄　易(海丰进士，康熙六年任)
　　刘之杰(沈阳笔帖式，康熙十六年任)
　　王国脉(有传，康熙十八年任)
　　孔兴谟(曲阜贡生，康熙二十五年署)
　　李天培(丹徒岁贡，康熙二十七年任)
　　朱光宗(辽东监生，康熙二十七年任)
　　陈用行(东莞举人，康熙三十一年任)
　　佟世清(满州人，康熙三十五年署)
　　舒　宽(进贤进士，康熙三十六年任)
　　汤传榘(长洲进士，康熙三十六年署)
　　张尚善(仁和监生，康熙三十七年任)
　　赵良生(泰兴监生，康熙四十二年署)
　　魏　溥(成阳进士，康熙四十三年任)
　　李蕴秀(镶黄旗监生，康熙五十年署)
　　陈士敷(当阳进士，康熙五十一年任)
　　张星辉(镶红旗监生，康熙五十四年署)
　　林　甲(掖县进士，康熙五十五年任)
　　黄飞熊(永淳岁贡，康熙五十六年任)
　　武殿才(介休监生，康熙五十九年任)
　　徐元熙
　　刘经邦(宛平贡士，雍正元年任)
　　丁图南
　　周　畿(宜兴举人，雍正三年任)
　　张与朱(高唐举人，雍正六年任)
　　赵可承(昌乐贡生，雍正七年任)
　　马纶华(会稽进士，雍正十一年署)
　　许腾鹤(广东进士，雍正十二年任)
　　王　溥(山阴举人，乾隆二年任)
　　张星焕(镶红旗举人，乾隆三年任)
　　张家鉴(上海监生，乾隆四年任)
　　石　白(正白旗贡生，乾隆十一年任)
　　王　道(泸州举人，乾隆十二年任)
　　许元善(鲁山进士，乾隆十三年署)
　　孟　侯(太谷举人，乾隆十四年任)

 典　　史
　　严镇远(仁和人，顺治三年任)
　　邵文祯(顺天吏员，顺治九年任)
　　王　性(会稽吏员，顺治十四年任)
　　刘之庚(山阴人，康熙二年任)
　　周念先(锦州吏员，康熙十九年任)
　　孙秀兰(翼城吏员，康熙十九年任)
　　王永祥(富平吏员，康熙二十二年任)
　　刘永祥(徐州人，康熙三十一年任)
　　吴三畏(大兴吏员，康熙四十三年任)
　　时　法(通许吏员，康熙四十三年任)
　　韩士文(武清吏员，康熙四十九年任)
　　张拱枢(岐山吏员，康熙五十八年任)
　　林　攀(太平人，雍正三年任)
　　高如枢(清宛吏员，雍正八年任)
　　胡廷英(武陵吏员，雍正十年任)
　　周嗣英(宛平人，乾隆四年任)
　　胡　镳(钱塘人，乾隆四年任)
　　苏廷璟(石埭人，乾隆十三年任)

 教　　谕
　　杨　乔(晋江举人，顺治六年任)
　　林润蓁(南平举人，顺治十四年任)
　　杨弘仁(永安岁贡，顺治十六年任)
　　王师臣(建阳岁贡，顺治十八年任)
　　吴兆熊(永春恩贡，康熙九年任)
　　方　升(侯官举人，康熙十一年任)
　　蒋　垣(侯官举人，康熙十八年任)
　　周步新(崇安岁贡，康熙二十二年任)
　　陈鸣球(晋江举人，康熙二十六年任)
　　郑　駬(连江举人，康熙二十六年)
　　杨志通(侯官举人，康熙四十四年任)
　　李世茂(惠安举人，康熙五十四年任)
　　纪宗汪(晋江举人，康熙五十六年任)
　　孙发曾(连江举人，乾隆元年任)
　　陆时北(惠安癸巳举人，乾隆五年任)
　　杨时进(惠安举人，乾隆八年任)

 训　　导
　　徐大基(南平岁贡，顺治十二年任)
　　倪　伸(建阳岁贡，顺治十二年任)
　　谢宏钟(建安岁贡，顺治十六年任)
　　陈　寿(连江岁贡，康熙二十二年任)
　　赵　炳(将乐岁贡，康熙三十四年任)
　　黄尚隆(漳浦岁贡，康熙四十八年任)
　　张　铨(台湾岁贡，雍正三年任)
　　颜我扬(台湾岁贡，雍正五年任)
　　吴元之(诸罗岁贡，雍正八年任)
　　叶　蒼(政和岁贡，雍正十二年任)
　　林学锦(罗源岁贡，乾隆二年任)
　　周　经(建安优贡，乾隆十一年任)

 夏阳巡检司
　　梁　(井陉人，顺治十三年任)
　　胡卫国(南昌人，顺治十五年任)
　　解其诗(新乐人，顺治十六年任)
　　沈　发(萧山人，康熙元年任)
　　傅永昌(大兴人，康熙四年任)
　　王可揄(山阴人，康熙八年任)
　　杨　采(会稽人，康熙十年任)
　　张三策(钱塘人，康熙十七年任)
　　王文学(怀宁人，康熙二十五年任)
　　丁士亮(慈溪人，康熙二十九年任)
　　陈士麒(大兴人，康熙四十二年任)
　　徐鼎新(宛平人，康熙四十七年任)
　　徐邦林(昌平人，康熙五十五年任)
　　詹天受(永清人，康熙五十七年任)
　　魏维新(宛平人，康熙五十九年任)
　　李德禄(束鹿人，雍正三年任)
　　陈俞城(宛平人，雍正六年任)
　　黄开基(宛平人，雍正九年任)
　　郑宁远(本姓陶，会稽人，雍正十三年任)
　　平兆熊(山阴人，乾隆十三年署)
　　韩　芳(山阴人，乾隆十四年任)

连　城　县

 知　县　事
　　徐承泽(歙县人，顺治三年任)
　　杨方盛(辽东贡生，顺治五年任)
　　钱君铨(平湖进士，顺治八年任)
　　田生玉(辽东贡生，顺治八年任)
　　盖继孔(三原举人，顺治十六年任)
　　杜士晋(大兴举人，顺治十八年任)
　　全二戴(灵川解元)
　　汪文煜(休宁贡生，康熙十六年任)
　　王　心(大兴举人，康熙十八年任)
　　马汝基(长清进士，康熙二十七年任)
　　颜　煜(合肥岁贡，康熙三十一年任)
　　赵景璘(钱塘监生，康熙三十三年任)
　　赵良生(泰兴监生，康熙三十五年任)
　　郭廷彩(镶白旗监生)
　　段　昕(安宁进士，康熙四十七年任)
　　程　禄(江宁监生，康熙五十一年任)
　　张鸣皋(丹徒进士，康熙五十六年任)
　　吴　瑞(南陵监生，康熙五十八年任)
　　张文伟(康熙五十九年任)
　　杜云雷(临清岁贡，康熙六十年任)
　　林　甲(雍正元年任)
　　汤启声(雍正二年任)
　　黄　琬(大足举人，雍正二年任)
　　樊泽远(雍正三年署)
　　黄中美(泸州举人，雍正三年任)
　　徐　璇(雍正五年署)
　　史正治(孝义监生，雍正六年任)
　　戴世禄(镶蓝旗官学生，雍正六年任)
　　张　镐(正黄旗荫生，雍正七年署)
　　刘世霖(阆中举人，雍正七年署)
　　庄　渭(嘉兴监生，雍正八年任)
　　袁闻性(云阳举人，雍正九年任)
　　初元美(莱阳拔贡，雍正十年任)
　　梁　樟(成宁进士，雍正十二年署)
　　李　飞(庐陵举人，雍正十三年任)
　　陈畴九(陆丰举人，乾隆二年任)
　　王文沛(江西人，乾隆四年署)
　　陆广霖(武进进士，乾隆五年任)
　　秦士望(宿州拔贡，乾隆十三年任)
　　王作霖(彰德进士，乾隆十三年署)
　　徐尚忠(高安拔贡，乾隆十四年任)

 典　　史
　　徐一鹏(死难)　　　雷念祖(朝邑人)
　　秦好贤(丰润人)　　周邦杰(通州人)
　　徐弘谟(平州人)　　徐元功(会稽人)
　　孟时可(山阴人)　　赵迪祥(北直人)
　　王凤美(灵石人)　　顾国相(大兴人)
　　徐　阶(固安人)　　章曹楷(大兴人)
　　刘　乾(太平人)　　陈　瑛(绍兴人)

 教　　谕
　　毛可仰(江宁人，随征，死难)
　　陈　珽(晋江举人)　　吴鹤丹(龙溪贡生)
　　叶兆福(闽县贡生)　　李振缨(晋江举人)
　　李山澄(漳浦举人)　　李　乔(侯官贡生)
　　吴士宏(侯官举人)　　吴　皖(南安举人)
　　王九宁(闽县举人)　　詹　旭(闽清拔贡)
　　陈　箴(龙溪副榜)　　富鹏业(晋江举人)
　　胡汝楫(仙游举人)　　郭赐英(同安举人)
　　李钟德(安溪举人)　　汤鸣鹤(漳浦举人)
　　张相时(莆田举人)

 训　　导
　　叶　兆(闽县贡生)　　冯泰来(顺昌贡生)
　　林宏远(福安贡生)　　詹士珰(龙岩贡生)
　　林　镳(福清贡生)　　林士维(延平贡生)
　　范文璟(大田贡生)　　程学洙(莆田贡生)
　　李映桂(沙县贡生)　　陈捷昌(同安贡生)
　　丁　鳌(瓯宁贡生)　　林志瑞(福清贡生)
　　徐世敬(将乐贡生)　　杨廷儒(将乐贡生)

 巡　　检
　　姚士俊　　　　叶万春(福州人)
　　张廷梁(绍兴人)　　　陈　瑛(福州人)
　　李吐秀(富平人)　　　包天祐(山阴人)
　　周永桢(绍兴人)　　　陈　清
　　许　俊(直隶人)　　　包化民(原武人)
　　姜凤翔(绍兴人)　　　范际春(兴平人)
　　陶奇英(山阴人)　　　张　濬(宛平人)
　　赵景旦(陕西人)　　　陈应标(山阴人)
　　谢洪恩(金溪人)　　　尹世亚(宿松人)
　　汪　琰(钱塘人)
　　陈士瑛(直隶人，乾隆十一年任)

上　杭　县

 知　县　事
　　陈兆勋(海盐贡生，顺治三年任)
　　董凤舞(有传，顺治六年任)
　　文国祯(顺治九年任)
　　张登选(东海卫进士，顺治十二年任)
　　翁　需(顺治十六年任)
　　封　珂(沛县恩贡，顺治十八年任)
　　吴起鹏(深州恩贡，康熙八年任)
　　孙惊涛(祥符进士，康熙十年任)
　　朱廷灿(富平贡生，康熙十年任，通志缺)
　　宁维邦(辽东笔帖式，康熙十六年任)
　　蒋廷铨(长洲监生，康熙十九年任)
　　汪曾垣(钱塘贡生，康熙二十七年任)
　　朱　陶(江都举人，康熙二十九年任)
　　杨　岱(新繁举人，康熙三十一年任)
　　翁大中(常熟进士，康熙四十一年任)
　　周宗濂(南昌贡生，康熙四十六年任)
　　段献生(常宁进士，康熙五十六年任)
　　马　义(正红旗监生，康熙五十七年任)
　　丁图南(江南举人，雍正四年任)
　　杨翼成(山阴监生，雍正四年任)
　　严　瑜(青州举人，雍正五年任)
　　赵孔超(长山贡生，雍正六年任)
　　戴世禄(镶蓝旗官学生，雍正六年署)
　　张　镐(正黄旗荫生，雍正七年任)
　　徐　林(钱塘贡生，雍正七年任)
　　沙汉缨(如皋贡生，雍正十一年任)
　　应　玮(浙江进士，雍正十二年任)
　　靳树藻(镶黄旗举人，雍正十二年任)
　　钱廷镛(归安监生，雍正十三年任)
　　陶学植(南城举人，乾隆二年任)
　　路之升(贵州进士，乾隆三年任)
　　陈炳祚(江西人，乾隆三年任)
　　史　圜(归安进士，有传)
　　梁　钦(泰和进士，乾隆九年任)
　　徐兆麟(江夏举人，乾隆十二年任)
　　赵　成(天津举人，乾隆十二年任)

 县　　丞
　　胡拱极(浙江贡生)　　蒋　泰(涿州监生)
　　宗　泰(灵山贡生)　　张一贯(万安贡生)
　　贾璚井(长干副榜)　　冯登鳌(新城拔贡)
　　徐成琰(汶上贡生)　　吴宗昌(吴县人)
　　彭　佐(汉阳贡生)　　梁宗岳(咸宁荫生)
　　王自恭(汶上典祭官)　袁　珩(武定贡生)
　　任德新(山阴监生)　　徐　淮(江都监生)
　　虞荫南(仁和人)　　　汤其禄(天津人)
　　李文炯(亳州监生)　　叶维荣(商邱人)
　　吴宜厚(大原人)　　　董圣林(富平人)
　　田大观(乐安人)　　　邓梓森(芷江人)
　　王　锦(镶红旗人)　　陶世名(归德人)
　　方南灂(桐城人，乾隆九年任)

 典　　史
　　邱必盛(浙江人)　　　施有谟(青阳人)
　　何廷球(诸暨人)　　　董德峻(慈溪人)
　　朱青曦(宛平人)　　　倪佳印　王执中
　　孙鸿名(大兴人)　　　沈　征(宛平人)
　　冯世泰　　　　　　　　赵　慎(汶上人)
　　朱得元　　　　　　　　朱国辅(山阴人)
　　李唐宗　　任德新　　　李养朴(通州人)
　　陈　璋(大兴人)　　　胡秉正
　　张九鼐(三河人)　　　张国宾
　　马国祚(会稽人)　　　吴宜厚(太原人)
　　姚廷瑚(昌平人)　　　朱恒生(大兴人)
　　王朝槐(天津人)　　　潘孝思(山阴人)
　　王锡辂(大兴人)　　　周焕文(宛平人，乾隆十三年任)

 教　　谕
　　鲍之汉(仁和贡生)　　郑熙运(海澄举人)
　　陈奎光(晋江举人)　　林时应(侯官举人)
　　郭祚永(古田贡生)　　杨孟(晋江举人)
　　胡昙嘉(东安举人)　　赵　飚(福州举人)
　　黄中球(泉州贡生)　　游禄勉(永福贡生)
　　谢　宪(建宁举人)　　陈世芳(晋江举人)
　　林联登(侯官举人)　　李文察(南安举人)
　　林　炯(莆田举人)　　张　萱(长泰举人)
　　叶积沂(福清举人)　　陈　广(福州举人)
　　留宪章(南安举人)　　李道济(安溪举人)

 训　　导
　　林翼宁(漳浦贡生)　　林九锡(平和贡生)
　　官天眷(南平贡生)　　郑一藩(大田贡生)
　　陈耀芝(福清贡生)　　蔡应兰(邵武贡生)
　　黄德彝(福州贡生)　　郑秉震(福清贡生)
　　王　纯(台湾贡生)　　吴　烜(龙岩贡生)
　　徐　(邵武贡生)　　施　(台湾贡生)
　　黄　鋐(将乐贡生)　　陈大典(侯官贡生)
　　赵　勷(邵武贡生)
武　平　县

 知　县　事
　　周养健(仁和贡生，顺治三年任)
　　汪士岩(歙县贡生，顺治四年任)
　　张应震(大兴拔贡，顺治六年任)
　　杨宗昌(顺治九年任)
　　王文琳(汉阳拔贡，顺治十三年任)
　　朱之焜(顺治十六年任)
　　侯七乘(有传，康熙二年任)
　　钟有闻(铁岭荫生，康熙六年任)
　　刘　(沔阳举人，康熙九年任)
　　马德骏(辽阳监生，康熙十六年任)
　　张奇斌(镇番卫举人，康熙十八年任)
　　卫熙臣(韩城举人，康熙二十二年任)
　　郑　茂(永平举人，康熙二十五年任)
　　杨生甲(雒南举人，康熙二十六年任)
　　裴振唐(正白旗监生，康熙二十九年任)
　　邹懋官(新昌举人，康熙三十三年任)
　　宋永清(正黄旗监生，康熙三十九年任)
　　张雯生(永城贡生，康熙四十三年任)
　　时维豫(镶蓝旗贡生，康熙四十五年任)
　　吴　嶐(进贤举人，康熙五十一年任)
　　寿运昌(诸暨贡生，康熙五十二年任)
　　姚一濂(燕溪举人，康熙五十九年任)
　　胡柏龄(太平举人，雍正三年任)
　　许廷(元和举人，雍正六年任)
　　陈　悌(武陵生员，雍正七年署)
　　长　庚(镶黄旗举人，雍正八年任)
　　稽岳延(德清生员，雍正九年署)
　　金　玉(丰城贡生，雍正十年任)
　　元玉衡(静海贡生，雍正十二年署)
　　陈畴九(陆丰举人，雍正十二年任)
　　刘景福(阳曲监生，雍正十三年任)
　　许齐卓(合肥拔贡，乾隆四年署)
　　张元龙(眉县进士，乾隆四年任)
　　严文谟(公安拔贡，乾隆六年任)
　　章文瑗(崇仁拔贡，乾隆九年任)
　　洪　冕(徽州监生，乾隆十三年署)
　　吴士元(光州举人，乾隆十三年任)

 典　　史
　　姚开泰(湖广人)　　　徐士贵(宣城人)
　　史在公(山阴人)　　　岳越凤(萧山人)
　　杨桐生(大兴人)　　　李春辉(固始人)
　　陆国祯(宛平人)　　　陈廷劻(永清人)
　　金益砺(大兴人)　　　章志韬(石埭人)
　　张玉书(钱塘人)　　　王　昭(钱塘人)
　　沈受章(永清人)　　　孙　珏(大兴人)
　　高国纶(江南人)
　　张　泌(直隶廪生，乾隆十三年任)

 教　　谕
　　陈玉纶(龙岩贡生)　　林际盛(侯官举人)
　　曾继先(晋江举人)　　林华昌(晋江举人)
　　龚卿座(侯官举人)　　林子芸(福清举人)
　　王　钰(闽县举人)　　林　霖(侯官举人)
　　蔡锡玉(晋江举人)　　甘晋锡(侯官举人)
　　陈天泽(龙溪举人)　　苏　征(漳州人)
　　杨子举(泉州举人)　　孙发曾(福州举人)
　　曾重登(永春州举人)
　　沈　翥(泉州举人，乾隆十年任)

 训　　导
　　林文轸(福宁贡生)　　鄢弘弓(永福贡生)
　　林　赓(仙游贡生)　　钟　枢(海澄贡生)
　　林汝为(永福贡生)　　李　曜(海澄贡生)
　　李其斌(同安贡生)　　叶　昕(台湾贡生)
　　范锦元(松溪贡生)　　黄甲先(罗源贡生)
　　郑建诏(福州贡生)　　朱绍武(延平贡生)
　　许隆迨(同安贡生)　　陈治泓(建宁贡生)
　　陈同人(漳州贡生，乾隆十二年任)

 象洞寨巡检司
　　朱之琪(萧山人)　　　时德玉(华州人)
　　葛三宾(大兴人)　　　王　雍(北直人)
　　懋　萃(浙江人)　　　李唐宗(山西人)
　　邱鸣凤(山东人)　　　姜立文(顺天人)
　　吴　瀚(绍兴人)　　　何虞廷(顺天人，乾隆六年任)

 永平寨巡检司
　　史来凤　　潘万华(顺天人)　　张　正
　　薛肇基(韩城人)　　　鲍文龙(清阳人)
　　刘有德(浙江人)　　　许　灴(会稽人)
　　王执中(永平人)　　　戴明宣(完县人)
　　顾宗文(绍兴人)　　　胡秉正(宁波人)
　　李　淳(江南人)　　　金　碧(北直人)
　　桂宫达(北直人)　　　邓九经(河南人，乾隆元年任)
永　定　县

 知　县　事
　　赵廷标(有传，顺治三年任)
　　沈在湄(无锡进士，顺治七年任)
　　岳钟淑(武进进士，顺治十五年任)
　　任名成(商南岁贡，顺治十七年任)
　　洪天开(歙县举人，康熙元年任)
　　潘翊清(义州贡生，康熙七年任，通志缺)
　　颜　佐(河南武举，康熙十六年任)
　　吕坊之(曲阜贡生，康熙二十八年任)
　　吴　琪(大兴进士，康熙三十二年任)
　　吴　梁(许州举人，康熙三十七年任)
　　李　栻(富平进士，康熙四十六年任)
　　曾九寿(监利举人，康熙四十六年任)
　　康仁德(衡山举人，康熙五十一年任)
　　叶思华(闻喜进士，康熙五十四年任)
　　潘开基(上虞岁贡，康熙六十年任)
　　唐得鹏(全州举人，雍正元年任)
　　樊泽遥(宜宾举人，雍正三年任)
　　顾炳文(吴江举人，雍正五年任)
　　裘树荣(吴县举人，雍正六年署)
　　丁　荃(长兴副榜，雍正十年任)
　　长　庚(镶黄旗举人，雍正十二年任)
　　程　芳(休宁贡生，雍正十三年任)
　　周缉敬(新会举人，乾隆三年任)
　　许齐卓(合肥拔贡，乾隆六年任)
　　林　菼(广西永福举人，乾隆八年任)
　　赵　燮(上元举人，乾隆十年任)
　　高　琦(武进举人，乾隆十二年署)
　　潘汝龙(归安进士，乾隆十三年任)
　　方南灂(桐城监生，乾隆十四年署)
　　吴　栋(广东连州举人，乾隆十五年任)

 典　　史
　　赵国玺(华州人)　　　马奕勋(钱塘人，通志缺)
　　王文才(大兴人)　　　杨廷楹(富平人)
　　沈一隆(会稽人)　　　叶之花(三原人)
　　刘自清(富平人)　　　王士奇(大兴人)
　　顾　俊(通州人)　　　王　泽(大兴人)
　　赵　筠(大兴人)　　　徐　求(武清人)
　　朱汉臣(顺义人)　　　夏召棠(丹徒人)
　　靳希圣(武清人)
　　陈　益(浙江吏员，乾隆十五年任)

 教　　谕
　　张　期(闽县贡生)　　吴佺鼎(晋江举人，通志缺)
　　张天华(建阳恩贡，通志作文华)
　　郭万完(龙溪举人，通志作亨都)
　　黄甲先(罗源贡生)　　廖南彦(宁洋岁贡)
　　李基益(海澄举人)　　林嘉吉(侯官举人)
　　李世茂(会安举人)　　谢师孔(瓯宁举人)
　　谢允登(永春举人)　　何宾春(莆田举人)
　　陈嘉猷(泰宁拔贡)　　钱王臣(松溪举人)
　　萧大捷(顺昌举人)　　赵　磐(同安举人)

 训　　导
　　陈启明(连江贡生)　　乐维清(大田贡生)
　　徐光鼎(浦城贡生)　　张　升(有传)
　　吴道嵩(诏安贡生)　　陈道法(建宁贡生)
　　薛　容(福清贡生)　　林　荃(福宁贡生)
　　林永泰(侯官贡生)　　吴　霏(莆田贡生)
　　陈永器(宁洋贡生)　　倪　宸(龙岩贡生)
　　孙　柽(连江贡生)　　魏嗣骥(大田贡生)
　　江　誉(莆田贡生)　　林玮行(侯官贡生)
　　曾源昌(同安贡生)　　黄墀俊(将乐贡生)
　　郭　安(侯官贡生)　　黄　诗(古田贡生)

 兴化乡巡检司
　　刘士奇(上元人)　　　李仲杰(大兴人)
　　程　捷(江宁人)　　　蔡文在(南昌人)
　　胡天爵(宛平人)　　　侯嘉祉(富平人)
　　刘　杰(山阴人)　　　未得元　　　柳杨枝
　　姚　稚　　吴泰灵(青阳人)
　　王朝槐(天津人)

 太平乡巡检司
　　徐汝弼(建平人)　　　胡以仁(秀水人)
　　朱廷宣(山阳人)　　　郭天福(咸宁人)
　　倪佳印　　　范世芳　　　荣士英
　　董正学(大兴人)　　　王锡辂(大兴人)

 三层岭巡检司
　　陈嘉庆(山阴人)　　　林应元(山阴人)
　　罗一麟(大兴人)　　　蒋世爵(山阴人)
　　陈可绪(华阴人)　　　胡凝道　　　冯世泰
　　贾良遇　　姚廷湖　　　萧文法(贵筑人)
　　刘弘庆(旌德人)　　　杨　略(正阳人)
卷之十九　职官四

〔宋〕

 训练禁军
　　宋　辉(修武郎)　　　彭　勍(武德郎)
　　郭宗德(训武郎)　　　孙大昕(武翼郎)
　　张　润(修武郎)　　　张公明(武节郎)
　　王汝弼(武节郎)　　　张友忠(训武郎)
　　蔡　显(武翼大夫)　　周　德(武德郎)
　　刘　刚(武德大夫)　　王允文(训武郎)
　　王宗达(武翼郎)　　　陈　深
　　黄　毅(武德大夫)　　吴　演
　　李　(武翼郎)　　　陈　椿(武翼大夫)
　　刘　深　　　　　　　　杨　森(武节大夫)
　　成禹功(训武郎)　　　林　滋(武经郎)
　　杜之美(训武郎)　　　钮　富(武翼郎)
　　林　宝(武翼郎)　　　曾　椿(武节郎。俱淳祐间任)
　　郑　栋(武德郎)　　　冯　椿
　　宋　钺(武翼郎。俱宝祐间任)
　　梅　林(武节郎)

 驻扎寨正将
　　翟　皋　卢　真　呼延迪(俱统领)　巨　宾　谢　瑄
　　李　实　贾　立　王　敖　黄　宝　李　明　陶　进
　　张　道　张兴祖　萧　猛　邱　彦　高　祀　朱　端
　　巫　极　陶安国　刘　俊　李　彦　丁世端　邓　起
　　郑　先　张　焕　李　珍　陈世才(修武节，统领)
　　唐　受　虞淡然(进义郎)　詹　珽
　　周　荣(统领，武翼郎)
　　王　立(进义副尉，历升正将)
　　边　林(进勇副尉)　陈　全(进义副尉)
　　陈　忠(进勇副尉。俱淳祐间任)
　　江　武(进武校尉)　　杨　胜(守阙进勇副尉)
　　贝国珍(统领，守阙进勇副尉。俱宝祐间任)

 副　　将
　　谢　瑄　刘　明　张　福　郑　明　张　德　郑　先
　　黄　元　曾　昱　蒋　成　陈德威　陈　应　詹　珽
　　姜彦忠　王　立　徐　政　宋　旺　邱　　陈　忠
　　成　坚　于从龙

〔明〕

 守备都司
　　丁　泉(有传)　吴　杲　王　皞　梅　海
　　高　升(俱成化间任)　张　福
　　西　宁(弘治二年任，征汀漳寇有功)
　　陈　忠(京卫人)　　　宋　璿(京卫人)
　　王　宪(京卫人)　　　高　忠
　　卢　荣　　　程　鹏(金吾右卫人)
　　杨　琄(京卫人)　　　侯　汴(漳州卫人)
　　贾　能(福州右卫人)　吴　山(赣州卫人)
　　徐　麒(镇江卫人)　　周　臣(建宁左卫人，进士)
　　陈　言　　　王元泰(济川卫人，进士)
　　罗　贤(袁州卫人)　　俞大猷(有传)
　　顾邦重(宁波卫人)　　姜文德(凤阳府人)
　　王　沛(广州州卫人)　黄　镇(怀远卫人，进士)
　　唐济澄(泉州卫人)　　张　勋(有传)
　　黎鹏举(泉州卫人)　　秦经国(镇东卫人)
　　贾　瑞　　　徐　濂(镇海卫人)
　　王道成(泉州卫人)　　丁介夫(扬州生员，以功升)
　　曹南金(萧山人)　　　呼良朋(有传)
　　晏秋之(漳州卫人)　　何万钟
　　包鼎臣　　李　趋　　刘文会
　　邓　钟(泉州卫人，进士)　王应斌(山阴人)
　　瞿世泽　　朱正色(镇江卫人，进士)
　　王廷臣(江都进士，修紫阳祠，建通济桥，军威尤肃。军民建祠以祀)
　　张守贵　陈上策　　陈后贤(龙溪人，进士)
　　李鸣凤(广川卫人)　　纪元宪(贵池人，进士)
　　张　铉(高浦人，进士，立城隍，崇先哲，增修卫宇、教场。军民怀之，立祠以祀)
　　张邦宪(东莞人，进士)　黄应祥(建宁卫人)
　　童与璠(泉州卫人)
　　甘　燿(漳州卫人，崇祯戊辰寇发，不解甲者累月，与士卒同甘苦，所向克捷，不妄杀)
　　王国鼎(湖州卫人)　　孙志学(山阴人，进士)
　　郭应元(宝庆卫人)　　丁杨烈(高州卫人)
　　徐必登(有传)　　　　邓良蕃
　　刘若宠(怀宁人，崇祯十年任)

 威　远　营
　　蔡劻国(南昌人，崇祯辛未武进士，修营署，创武庙，祀旗纛，训练士卒)

 岩　前　营
　　李　榜(泉州人，崇祯八年任)
　　朱玉栋(会稽人，崇祯十年任)

 汀州卫指挥使
　　严　界(乐亭人，洪武初授。子严敬，宣德间调汀州卫，后严舜、严威、严举、严后、严恺、严恕、严察、严明袭)
　　王　升(乐亭人，天顺间任。后王寅、王月、王鳌、王夔、王应官、王镇都袭)

 指挥同知
　　张　徽(徐州人，洪武初调汀州卫千户，永乐间，升本卫佥事。正统间，子晟，以征沙寇功升本卫同知。后张稳、张璋、张韬、张侨、张鏊、张汲、张爌袭)
　　杨　瑛(秦州人，成化间调汀州卫。后杨济、杨汉、杨泽、杨桢、杨楫、杨近美、杨时诏袭)
　　刘　亨(怀远人，洪武间授佥事。后刘武、刘崇、刘昱、刘皞、刘广至，刘钦以功升同知，刘汉、刘佐、刘僎、刘翚、刘英、刘震、刘霖袭)

 指挥佥事
　　李　虎(寿州人，洪武间授。后李广、李斌、李杰、李琼、李洪、李春、李希贤、李炳、李廷楷、李铎袭)
　　张　焸(通许人，永乐间授。后张谦、张镜、张熊、张瑄、张琼、张涛、张松、张爔、张大伦、张御禄袭)
　　韦　敏(凤阳人，子镐，俱成化间授，镐弟鉴，嘉靖四年降本卫千户，子韦沛复职。后韦绍贤、韦根、韦泰勋、韦豫勋袭)
　　李　智(和麻县人，弘治间调。后李蓁、李熙、李韬、李植、李威袭)
　　王　得(汝宁人，洪武间授。后王敏、王端、王靖、王瓉、王宽、王廷袭)

 经　　历
　　陈　中(广东人)
　　张　文(清江人。俱弘治间任)
　　沙廷梧(琼州人，正德间任)
　　杜　泰(丰城人)　　杨义昂(俱嘉靖间任)
　　陆承荣(和州人)　　戴肃征(萧山人)
　　孙潮源(上元人。俱天启间任)
　　岑　(南海人)　　鲁澶年(芜湖人)
　　王懋春(句容人)　　汪达德(歙县人)
　　娄象晲(临川人)　　殳懋学(秀水人)
　　林尧言(江西人。俱崇祯间任)

 镇　　抚
　　闵　德(寿州人，洪武初授。后闵通、闵福、闵智、闵竦、闵端、闵珪、闵镧袭、闵溶降袭百户)
　　蔡　青(莆田人，宣德间授。后蔡旺、蔡铨、蔡鸾、蔡献、蔡世杰、蔡应时、蔡光国袭)

 左所正千户
　　朱　真(长乐人，永乐间授。后朱辉、朱瑄、朱琏、朱钦、朱廷相、朱廷举、朱永昌袭)

 副　千　户
　　李　昌(滁州人，洪武间授。后李继宗、李隆、李谦、李茂、李绍、李文显、李维藩袭)
　　陈元保(定远人，洪武间授。后陈雄、陈广、陈瑞、陈灏、陈麦、陈立、陈鸣雷、陈昌龄、陈士瓉袭)
　　刘　敏(龙山县人，成化初调，子刘洋袭)
　　王　振(汶上人，宣德间授，后王荣、王贵、王宣、王镇、王致尧、王言、王邦畿、王昆袭)

 镇　　抚
　　陈　荣(武昌人，洪武初授。后陈能、陈清、陈钰、陈鉴、陈珊、陈应龙、陈维藩袭)

 百　　户
　　刘　正(金壇人，洪武间授，后刘斌、刘恩、刘浩袭)
　　吕　源(合肥人，洪武间授。后吕斌、吕胜、吕贵、吕营、吕华、吕应爵、吕韬、吕钦、吕崇武袭)
　　俞　海(定远人，洪武间授。后俞斌、俞真、俞经袭)
　　刘　永(丹徒人，洪武间授。后刘源、刘景、刘琛、刘懋、刘斌、刘堂、刘恩、刘宗元、刘三锡袭)
　　朱　通(凤阳人，洪武间授。后朱旺、朱能、朱瑛、朱宪、朱桢、朱焕章、朱鼎臣袭)
　　丁　刚(滁州人，洪武间授。后丁毅、丁耀、丁球、丁荣、丁一阳、丁忠、丁显闽、丁以时袭)
　　卜锦濂(凤阳人，弘治间授。后卜康、卜钦、卜兆凤、卜天锡袭)

 中所正千户
　　袁　真(长沙人，洪武间授。后袁斌、袁敏、袁胜、袁朗、袁镇、袁佶、袁端、袁长城袭)

 副　千　户
　　黄　福(邳州人，洪武间授。后黄贵、黄忠、黄曦、黄序、黄瑛、黄炫、黄台、黄、黄锜袭)
　　刘　诚(永清人，永乐间任。后刘敬、刘勉、刘勣、刘瓉、刘宠、刘佩、刘杰、刘世、刘胤祚袭)
　　洪　贵(南城人，宣德间授。后洪富、洪亮、洪震、洪广、洪泰、洪仁、洪鉴、洪承庆、洪基、洪殿邦袭)

 百　　户
　　徐　福(凤阳人，洪武间授。后徐保、徐纪、徐晟、徐伟、徐汴、徐大壮、徐永泰袭)
　　王　兴(常山人，洪武间授。后王理、王智、王安、王金、王思、王臣佐、王建极、王曰善袭)
　　蔡　贵(咸宁人，永乐间授。后蔡盛、蔡璚、蔡定、蔡英、蔡浩、蔡士逵袭)
　　康　镇(旴人，永乐间授。后康聚、康安、康宁、康谣、康銮、康元芳袭)
　　朱　源(江阴人，宣德间授。后朱吉祥、朱明、朱轩、朱锦、朱烜、朱邦镇袭)
　　史　钦(江西赣州卫百户，弘治中调。后史钺、史璋、史应科、史、史万言、史邦猷袭)
　　张　凤　　祝　珍
　　孟　贤(正德间授。后孟清、孟镇、孟淋、孟忠、孟义袭)

 前所正千户
　　杨　辉(寿州人，洪武间授。后杨永、杨斌、杨成、杨端袭)

 副　千　户
　　许　道(咸宁人，洪武间授。后许通、许达、许瑄、许斌袭)
　　惠　安(宿州人，洪武间授。后惠俊、惠斌、惠荣、惠聪、惠镇、惠恩、惠文道、惠爱、惠迪袭)
　　王　得(瑞州人，永乐间授。后王能、王升、王忠、王铭、王祐、王用臣、王览、王基昌袭)
　　秦　荣(雒阳人，子淮，俱百户，淮子璧，成化间以征武平寇阵亡，赠千户。后秦祯、秦桓、秦日章、秦正伦袭)
　　王希贤(崇祯间降，子应春袭)

 百　　户
　　段　升(兴国人，洪武间授。后段友成、段能、段麒、段朝用、段锦绫、段观恺、段元望、段熙尧袭)
　　强　广(滁州人，洪武间授。后强能、强雄、强胜、强端、强晟、强升袭)
　　刘谷瑞(秦州人，洪武间调。后刘恭、刘旺、刘驯、刘庆、刘弘袭)
　　华　容(合肥人，洪武间授。后华观音保、华岳、华瑛、华钺、华国忠袭)
　　唐　道(建德人，洪武间授。后唐庸、唐志、唐念、唐英、唐材、康熙载、唐廷镇袭)
　　张　智(合肥人，洪武间授。后张真、张鉴、、张俊、张源、张机、张朝祚袭)
　　张　斌(合肥人，洪武间授。后张隆、张信、张政、张钺、张科、张锦、张、张梓、张耀、张炤袭)
　　许　堂(千户斌子，嘉靖间降。后许以仁、许梁、许绍美袭)
　　周　旺(钱塘人，洪武间授。后周贤、周贵、周钦、周凤、周烈、周德隆袭)

 后所正千户
　　宋　魁(乐安人，永乐间授。后宋礼、宋忠、宋璧袭)

 副　千　户
　　孙　三(平峪人，洪武间授。后孙大都、孙兴、孙旺、孙璧、孙纲、孙楷、孙熺袭)
　　刘　全(鱼台人，宣德间授。后刘聚、刘刚、刘溶、刘瑞、刘自淮、刘辅国袭)
　　田　斌(武城人，宣德间授。后田海、田旺、田庆袭)

 百　　户
　　石保童(山阳人，洪武间授。后石旺、石铭、石镇、石显曜、石滔、石应、石钟袭)
　　周　海(凤阳人，洪武间授。后周旺、周成、周崇、周钰、周鼎、周天佐、周廉、周琼袭)
　　周　礼(天长人，洪武间授。后周中、周敬、周敏、周和、周恩、周祥、周爵、周、周诰、周茂烈袭)
　　李僧儿(道州人，洪武间授。后李胜、李端、李暹袭)
　　闵　相(镇抚溶侄，降，后闵焜、闵时袭。时以本职死汛所)
　　季　旺(江阴人，永乐间授。后季清、季忠、季崇、季明、季天赐、季成勋、季英袭)

 武平所正千户
　　贾　辅(定远人，洪武间授。后贾鼎、贾贤、贾恕、贾凤祥、贾惠、贾钦、贾瑞、贾子宿、贾炫、贾如鹏、贾应举袭)
　　张　忠(大兴人，永乐间授。后张雄、张誉、张鼎、张宪、张元龙、张鹤皋、张镇、张准、张其标袭)
　　祝三官保(通州卫人，正德间调。后祝晋、祝尧臣、祝圣寿、祝禧、祝国昌袭)
　　陈牛儿(金乡人，宣德间调。后陈泰、陈能、陈洪、陈勋、陈甘雨、陈台、陈愚忠、陈高、陈尚忠袭)

 副　千　户
　　张　真(德化人，洪武间授。后张旻、张镛、张冕、张鹏、张廉、张大卿、张忠、张承勋袭)
　　向　荣(射洪人，洪武间授。后向华、向能、向武、向升、向忠、向光表、向国平、向阳春袭)

 百　　户
　　车　梁(金溪人。嘉靖甲寅，吴、浙倭患，建策歼之。吴、浙为立祠，升温处参将。车应山、车显袭本所百户)
　　王　德(临川人，洪武间调。后王政、王佐、王节、王爵、王镇、王宗朝、王谋袭)
　　黄　真(新城人，洪武间除。后黄恭、黄信、黄镐、黄盖、黄道、黄金、黄历、黄诏、黄斌袭)
　　王　兴(六安州人，洪武间授。后王铭、王宏、王暠、王尧、王宗文、王相、王国耀袭)
　　徐辛得(婺源人，洪武间授。后徐旺、徐亮、徐吉、徐鲸、徐大经、徐治、徐明桢袭)
　　郑保童(寿州人，洪武间授。后郑旻、郑文、郑端、郑旭、郑恩、郑梦麟、郑廉、郑士显袭)
　　陶　均(滁州人，洪武间授。后陶春、陶宁、陶朗、陶镕、陶英、陶盛、陶以舜、陶滨、陶志学、陶锦袭)
　　吴　新(全椒人，洪武间授。后吴英、吴晋、吴嵩、吴瓉、吴爵、吴京、吴泮、吴相、吴玮袭)
　　邱　峦(蘄州人，洪武间授。后邱隆、邱英、邱陵、邱崇、邱禄、邱祥、邱端、邱鹏霄、邱泰、邱圣宗袭)

 镇　　抚
　　蒋　信(由镇东总旗授，永乐间革)
　　安　受(洪武间授)

 吏　　目
　　王　瑄　欧阳阙　熊　瑞　徐　桥　黎奇德　缪士翘
　　麦成秋　李有熙　孙三合

 上杭所正千户
　　张　友(大兴人，永乐间授。后张兴、张瓉、张瀚、张显宗、张西铭、张应基、张问仁、张师孔、张天恩袭)

 副　千　户
　　潘文贵(仪真人，洪武间授。后潘敬、潘俊、潘荣、潘元浚、潘思学、潘宪、潘应麟袭)
　　余　康(衡阳人，洪武间授。后余从、余哲、余吉、余、余兰、余相袭)
　　赖　楷(上杭人，正德间，以父思智阵亡，荫试百户；子荣华，嘉靖中阵亡，升副千户。后赖荣贵、赖宗仁、赖其勋、赖天球袭)

 镇　　抚
　　刘　晟(沙县人，宣德间授，子刘杰袭)

 百　　户
　　王　让(金壇人，洪武间授。后王伯善、王振、王淋、王澍袭)
　　李　福(太兴人，洪武间授。后李文、李钢、李茂、李玉鸾、李聪、李中秀、李汝麟袭)
　　严　斌(建德人，洪武间任。后严琮、严政、严寿、严希圣、严嘉诏、严嘉训、严华袭)
　　汤　升(定远人，洪武间授。后汤祯、汤辂、汤彝、汤文、汤澄、汤鸣鸾、汤崇道、汤日照袭)
　　饶　顺(南丰人，洪武间授。后饶仲贵、饶胜、饶升、饶宏、饶恭袭)
　　庄　继(邳州人，洪武间授。后庄金、庄隆、庄玮、庄端、庄韬、庄蒙、庄士廉袭)
　　王　能(邵白镇人，永乐间授。后王景、王觌、王得、王裕、王、王恩、王宠、王国棠袭)
　　武　诚(江宁人，成化间授)
　　曹　琼(清河人，宣德间授。后曹瑛、曹镇、曹佳元、曹经袭)
〔国朝〕

 总　兵　官
　　王国兴(宁夏人)　　　阮钦为(惠安人)
　　王　元(晋江人)　　　张应金(太原人)
　　陈有功(济南人)　　　陈祖训(海澄人)
　　朱　杰(顺天人)　　　王朝璘(镶红旗人)
　　林君升(泉州人)　　　马　骥(宁夏人)
　　黄　贵(成都人)　　　王之琳(泉州人)
　　黄有才(泉州人)　　　和　明(满州镶黄旗人，进士)

 城守副将
　　薛受益(莱州人)　　　陈　范(西安进士)
　　林　瀚(漳州人)　　　何天培(顺天进士)
　　王世臣(榆林人)　　　董大功(辽阳人)

 中营游击
　　宋铨达(嘉兴人，武举)　　林　文(庐州人)
　　丁　鋐(顺天府人，进士)
　　戴宪宗(台州人)　　　沙永祥(延安人)
　　苗景龙(陕西人)　　　雷志礼(陕西人)
　　景　慧(陕西人)　　　王一得(漳州人)
　　尚　清(陕西人)　　　施景范(陕西人，进士)
　　冯天禄(陕西人)　　　火得熖(陕西人)
　　孙士彪(陕西人，进士)　董刘钦(宁远人，武举)
　　孙　濂(正黄旗人，进士)　殷　瑞(广州人，进士)
　　曹康钟(武清人，进士)

 中营守备
　　詹　鼎(山海人，武生)　刘　慎(河间人，进士)
　　薛　浑(镇定人，进士)　高永昌(济南人)
　　娄　广(顺天人，进士)　杨得润(京卫人，武举)
　　万奏平(泉州人)　　　　古熊福(潮州人)
　　孙　吴(徐州人，进士)　陈　训(成都人)
　　刘之璧(饶州人)　　　　马　炳(开封人，进士)
　　喜桑阿(满州镶白旗人，武举)
　　赵永贵(宣化人，武举)　刘友成(大同人)
　　方士昌(潮州人，进士)

 千　　总
　　林　惠(漳州人)　　　　范国祯(绍兴人)
　　詹飞虎(漳州人)　　　　黄得胜(漳州人)
　　罗　宝(漳州人)　　　　陈　龙(福州人)
　　李炳光(德安人)　　　　江　济(江西人)
　　郑　珩(福州人，武举)　周　吉(汀州人)
　　许　分(泉州人)　　　　陈玉衡(济南人，俊秀)
　　杨　富(汀州人)　　　　翁　捷(汀州人)
　　陈福春(江西人)　　　　张大有(延平人)
　　许廷焜(泉州人)　　　　金月贵(大同人)
　　周　龙(泉州人)　　　　刘文嵩(山西人)
　　张　龙(汀州人)　　　　丁继贤(温州人)
　　张世和(汀州人)　　　　王　韬(建宁人)

 把　　总
　　曾　禄(汀州人)　　　　黄　忠(漳州人)
　　何　进(杭州人)　　　　王一隆(汀州人)
　　郑有功(漳州人)　　　　何　明(汀州人)
　　沈　敬(江南人)　　　　王大荣(河南人)
　　严　顺(浙江人)　　　　官　兆(江西人)
　　詹　登(泉州人)　　　　张惟福(山西人)
　　刘　云(汀州人)　　　　石　琳(汀州人)
　　李　友(汀州人)　　　　吴　先(汀州人)
　　张得臣(汀州人)　　　　周士元(汀州人)
　　俞　雄(汀州人)　　　　曾文盛(汀州人)
　　林　清(汀州人)　　　　英元佐(永春州人)
　　赖　芳(汀州人)　　　　黄　锦(泉州人)
　　鄢得胜(汀州人)　　　　胡必强(泉州人)
　　杨得功(邵武人)　　　　宁　铁(汀州人)

 左营游击
　　骆　俨(延平人，进士)　高日照(扬州人，功加)
　　苏得亨(临洮人，功加)　李奕桂(历城人)
　　马　迅(巩昌人，进士)
　　黄甲选(天津卫人，由宗人府效劳)
　　王绍绪(潼川人)　　　吴方熹(金华人，进士，侍卫)
　　黄　贵(陕西人，功加)　姜光祖(严州人，功加)
　　罗　振(桂林人，功加)　顾　鋐(上元人，进士，侍卫)

 左营守备
　　杨鸣凤(漳州人，武举)　张学政(顺天人，功加)
　　杨进忠(河南人)　　　　林　都(台州人)
　　袁　钺(宁夏人，进士)　李高耀(泉州人，功加)
　　杨春华(长沙人)　　　　刘　瑢(都匀人，功加)
　　高必盛(长乐人，世袭)

 千　　总
　　陈　辉(漳州人)　　　余得时(福州人)
　　李士麟(宁化人)　　　蔡　浩(泉州人)
　　王　文(汀州人)　　　吴　胜(江西人，功加)
　　张世英(福州人)　　　罗夏玉(延平人)
　　张　华(漳州人)　　　丁维贤(温州人)
　　林拔龙(漳州人)

 把　　总
　　蓝　润(漳州人，功加)　江君泰(绍兴人，功加)
　　郑成功(延安人，功加)　黄　龙(泉州人)
　　周　云(江宁人)　　　　李戴海(山海人)
　　钱　兴(漳州人)　　　　陈　忠(漳州人)
　　江　济(江西人)　　　　牛　麟(振武卫人)
　　吴　先(长汀人)　　　　刘　捷(长汀人)
　　张　彪(汀州人)　　　　范绍希(延平人)
　　许延焜(泉州人)　　　　赖　星(汀州人)
　　陈　恩(汀州人)　　　　罗式用(汀州人)
　　陈良栋(福宁人)　　　　赖　芳(汀州人)
　　施　渊(泉州人，功加)　吕正阳(上杭人)
　　王殿先(长汀人)　　　　江泽远(长汀人)
　　刘　太(长汀人)

 右营游击
　　杨辅鼎(通许人)　　　　吉成贵(襄阳人)
　　范　永(山西人)　　　　蒋大成(广东人)
　　李　彪(顺天人)　　　　杨　绣(汉阳人)
　　王　喜(漳人)　　　孙文元(顺天人)
　　张天心(山西人，武举)　刘得紫(正红旗人，监生)
　　翟　秀(湖广人)　　　　汪　萧(苏州人，进士)
　　闵　贤(广东人)　　　　郭应举(陕西人)
　　李三奇(广东人)　　　　马遇隆(河间人)
　　江化龙　　　　　　　　罗佳雄(潮州人，进士)
　　陈起鹏(同安人)

 右营守备
　　李　刚(长安人)　　　　徐　曦(益都人，武举)
　　沈懋学(浙江人，武举)　朱　篆(江南人)
　　赵振邦(直隶人)　　　　陈　龙(澄海人)
　　初有德(蓬莱人)　　　　刘志云(大同人)
　　杨　铃(顺天人)　　　　陈贤生(宁波人)
　　詹世科(宜昌人，武举)　徐麟昭(汉军镶白旗人，武举)

 千　　总
　　李　明(杨州人)　　　　陈建勋(晋江人)
　　詹飞虎(长泰人)　　　　蓝　润(漳浦人)
　　李荣龙(固原人)　　　　廖朝凤(惠安人)
　　王邵龙(浙江人)　　　　陈　进(邵武人)
　　陈　忠(漳州人)　　　　沈　敬(江南人)
　　张　良(广信人)　　　　李世彩(福州人)
　　潘君美(漳州人)　　　　党洪儒(陕西人)
　　詹　夏(泉州人)　　　　刘　捷(汀州人)
　　李　纪(汀州人)　　　　吴　纯(邵武人)
　　李直三(镇平人，义民)　庄朝元(泉州人)
　　陈云奇(泉州人，功加)　李云龙(福州人)
　　洪　庆(福建人)　　　　唐朝佐(福建人)
　　苏进德(海澄人，功加)　陈　恩(汀州人)
　　陈朝先(延平人，功加)　周士元(汀州人)
　　盛　斌(杭州人，武举)　李汉超(河南人)
　　刘世俊(汀州人)

 把　　总
　　万助兴(宁都人)　　　　李云龙(固原人)
　　曾　礼(平和人)　　　　张自成(绍兴人)
　　裴　合(清流人)　　　　周　吉(长汀人)
　　刘　英(汀州人)　　　　翁　佐(长汀人)
　　李　纪(长汀人)　　　　赵元和(长汀人)
　　刘文嵩(山西人)　　　　韦　祥(长汀人，功加)
　　古兰伯(湖州人，义民)　俞　升(汀州人)
　　英元佐(永春人，功加)　陈朝宣(延平人，功加)
　　蓝俊杰(福建人，功加)　施　渊(泉州人，功加)
　　张　龙(汀州人)　　　　童　元(汀州人)
　　吴　赞(汀州人)　　　　刘　升(泉州人)
　　江士元(汀州人)　　　　高　联(邵武人)
　　刘世杰(汀州人)　　　　郝　德(邵武人)

卷之二十　名　宦
　　君子之仕，非为名也。为名而仕，则失其所以仕之意矣。尝见世之仕者，当其时，碑之、铭之，不数传而烟荒草蔓，叹姓氏不存矣；当其时，俎之、豆之，不数传而麋卧狐栖，疑衣冠何代矣。至若功德在人，百世不谖者，究不尽在乎俎豆、碑铭之数。夫蒲邑桐乡、岘山畏垒，此其人必有无慕乎名之念。而名之所归，如影随形，卒迹不得而逃之。然则勒鼎钟而书竹帛，是必有道矣。汀自隋、唐以迄国朝，如林披、陈剑、李纲、陈、刘爚、王守仁之数君子者，真能造千百载亿万生灵福命者也，流风遗泽，岂不与龙山争高、鄞水争长哉？志名宦。

〔隋〕
　　穆　萧　江南人，刺汀州，政尚清明。秩满，之京，道经将乐溪，闻唐受隋禅，跃溪中死。将乐人祀之。
〔唐〕
　　林　披　莆田人，天宝中，授临汀郡曹掾。郡多山鬼淫祠，披著《无鬼论》晓之。刺史樊滉奏为临汀令，以治行迁本郡别驾。
　　陈剑　大历间，汀州刺史。郡治旧在新罗，再迁至东坊口。剑始至，闻鼓角声，堙郁不畅，适年凶民疫，吏民进状，请迁治。剑择地卧龙山之阳曰白石村，请于朝，改筑焉。
　　羊士谔　贞元初进士，为宣、歙巡官。永贞二年，以事至长安，时王叔文用事，谔言其非，叔文怒，欲诛之，韦执谊不可，乃贬宁化尉。
　　蒋　防　字子辉，南兴人。长庆中，以元稹、李绅荐，为翰林院学士，为李逢吉所忌，出刺汀州。
　　刘　岐　大中初，刺汀州。筑子城、罗城，修拓陈剑所迁壁垒，郡称雄镇。
　　钟全慕　唐昭宗时为刺史，王审知喜其骁勇有谋略，分汀州使守之。

〔五代〕
　　王继业　父延宗为汀州刺史，继业复为守。父子相继，俱有治绩。
　　王　云　后唐同光初，任宁化县，徙黄连旧治于竹筱窝，以当旺气，今仍其址。
〔宋〕
　　王嗣宗　汾州人，太平兴国六年，知汀州事。太宗遣武德卒潜察远方事，有至汀者，嗣宗械送京师，因奏：“陛下不委任贤俊，猥信此辈为耳目。”太宗怒，械嗣宗下吏，削秩。既而嘉之，迁其官。
　　陈　阐　天禧中知武平县，洞獠久侵扰。阐立斥堠，训练士卒，獠不为害。
　　翁仲道　崇安人，登进士，调山阴，迁鄞县，改武平令，所至有惠政。购地建学以教民，邑始知学。复令黄岩，以亲远不逮养，致仕归。
　　萧　律　字调元，新喻人。景德二年，赐明法及第，守汀州。属邑多岚瘴，律奏，迁其治于平旷。
　　方　峤　莆田人，元丰间，汀寇肆掠，特除峤知本州，削平之。
　　陈　轩　字元舆，建阳人。元丰间知州事，治尚清净。黄庭坚诗：“平生所闻陈汀州，蝗不入境年屡丰”。官至龙图阁学士。
　　郭祥正　当涂人，工诗，元丰间判汀州，有善政。每与太守陈轩联辔郊行，多所题咏。
　　危建侯　邵武人，元丰中进士，知宁化县，不任刑罚，专以德化民。民怀之，生子多以危名者。
　　萧　佐　江西人，元祐中知汀州，新庠序，斥公田以供廪饩，文风以盛。
　　邹　括　泰宁人，绍兴中进士，知宁化，建学训导，以恩信怀柔之。去之日，民为立祠以祀。
　　刘　叙　元符元年，授长汀丞，会有旨，创清流县，辟为令。经始县事，营缮官舍、廛市，俱有条理。
　　杨　朏　字持正，闽县人。元符二年，以渭川推官摄长汀县事，督赋不扰而集。时盗多啸聚，朏捕治首恶，境内肃清。曾上书极论绍圣奸臣。卒建宁节度推官。
　　陈　粹　闽县人，元符三年，知州事，劝农桑，严溺女之禁。崇宁间，迁创学舍，奏课居天下第三。
　　汪天任　字莘老，浮梁人，大观中进士，知汀州事。时方行王安石《字说》，天任独守“六经”不变，所著有《语孟新意》。
　　郑　柟　致和中，任宁化黄土寨巡检，有平寇功。
　　李　光　上虞人，靖康初，以侍御史极论蔡攸、朱勔，谪监汀州酒税。
　　施　禔　建阳人，建炎间，以门荫擢知宁化。叶侬叛，虚声欲取汀州。禔率部民守隘，叛卒不敢犯。帅司檄巡尉领弓级，中途不进，欲杀尉为乱，褆抚定之。后仍不悛，禔乃取黠者三十人置之法，自是肃然。累迁知梧州。
　　郑　强　长乐人，绍兴二年知州事。始至郡，视庙学荒圮，慨然有更创意。会有诏葺学宫，即日度地，建于州东；又市腴田以增饩廪，择严师以定课程。州人立祠于稽古阁下祀之。
　　张　昌　绍兴间知汀州，政尚宽和，民不忍犯，呼为“张佛子”。
　　黄　武　绍兴中知汀州事。齐述据赣城叛，武增陴浚隍，备器搜乘，西向讨之，述突围去。
　　陈吉老　仙游人，绍兴间清流丞，以最迁判州事。赣寇犯境，吉老自将破贼。长子希造，与贼胡保等遇于武平又竿口，深入无援，死之。吉老忍痛击贼，贼大溃。凯旋，郡将道迎慰问，吉老笑曰：“马革裹尸，本男儿事，何至作儿女悲涕耶？”事闻，朝廷官其遗腹孙光祖。
　　刘师尹　字伯任，长乐人，绍兴间，为汀州录事参军。时汀令陈梦远，诬郡士刘亮、叶椿以死罪，杀亮，囚椿。郡倅向士俊党梦远，传致其狱。师尹知其冤，抗辩再三，士俊怒，督之益急。师尹乃取状，书其尾曰：“吾宁去官，不可陷人于非命。”毅然投劾去。后帅司核得实，梦远、士俊镌秩，椿等获免。邦人德师尹，祀之。官终奉议郎、提举浙东常平仓。
　　赵公逈　字仲和，晋江人，绍兴二十一年进士，调汀州户曹。隆兴初，郡卒忿支赏稍缓，群噪谯门，系知录官，将杀之。公逈谕之曰：“资与命孰重？叛则尔诛，资于何有？姑归营，出知录，钱于我乎取。”众始定。寻白守将，枭倡乱者十余人，州得无事。后知邵武军，涖政简严。升直秘阁，转外卒。
　　吴　　建阳人，绍兴间，以进士令长汀。每于耕敛之月，听囚归业，约田事毕来诣狱。囚皆如期至，剖曲直，多所原贷。又以盐纲事请于郡，便民买食。秩满归，老稚涕泣遮留之。
　　周尧卿　字子俞，道州人，绍兴间，以进士令宁化。提刑杨綋入县境，见披械而耕者，询之。道其故，因曰：“令不民欺，民实欺令，又何敢怨？”綋叹而荐之，累官太常博士。范仲淹复荐之。
　　卓　庠　绍兴间，以长汀丞摄连城令。时初立县，庠拨方审势，悉自指授，廛井途径，条理秩然。
　　邱钦若　绍兴间连城令。未期年，邻寇窃发。钦若经画地势，筑城三百丈，率民捍御，寇不入境。
　　李　弇　崇安人，绍兴间为连城令，政务宽平。有兄弟积讼者，弇以理谕之，感泣而去。民为谣曰：“讼者息争，居者安仁；李公为政，百姓如春。”
　　李　纲　字伯纪，邵武人。宣和初，以编修言水灾事，谪监剑州沙县税，摄武平县事。时伏莽滋蔓，纲申严保甲，协力提防，不轨之徒，闻风星散。构读书堂于县西，时集士子讲学其中。
　　刘国瑞　绍兴间任连城令，建学舍，给官田以赡士。
　　吴南老　绍兴间知州事，修学宫，缮城壁、仓廪。会葛畲有逋寇。南老缚其渠魁，余党悉散。
　　陈朝章　乾道中令上杭，迁县治于郭坊，区处分画，俱有条理。
　　黄　藻　延平人，乾道间为清流令。县有贴银钞钱，素为民害。藻闻于朝，蠲免之。值岁歉，斗米半千，躬行劝赈，多所全活。邻寇每相戒曰：“彼有善政，慎毋犯之。”去任日，老稚攀辕，数日后，始得出境。
　　程大昌　休宁人，淳熙中守汀州境。有寇乱，戍将萧统领兵战死。闽部大震，移总制裴师武讨之。师武以未得符不行。大昌手书趣之曰：“事急矣，如有责君者，可恃吾书自解。”时贼谋攻城，先使谍者纵火为内应。会师武军至，得谍者，贼遂散去。
　　江　璊　淳熙中知州事。先是，州有银冶，岁代抚州、建昌输银六千两，二郡岁偿绵绢。后值兵燹，绵绢不生，坑场停开，而所输仍取于民。璊疏陈其害，得减三之二焉。
　　黄　杞　字景华，龙溪人，淳熙间任宁化尉，以捕盗功，改秩令浦城。朱熹守漳，最器重之。
　　祝　櫰　淳熙中，以朝奉郎知汀州。有献羡余缗钱六十贯，名无额上供，櫰为减四分之一。
　　黄樵仲　龙溪人，登淳熙第，调汀州录事参军，有善绩。自书于屏云：“俸薄俭常足，官卑清自尊。”
　　张振古　清江人，淳熙中为长汀簿，刚正有守。郡帖下督诸乡税急。振古乞宽期限，不听。振古曰：“我不忍奉上官以暴贫民。”即纳印去。
　　曾跃麟　字士龙，南恩州人，警敏通经史。淳熙中进士，擢判汀州，有政声。学士季彦颖、少师陈俊卿尤器重之，荐于朝，拜监察御史。
　　鲍粹然　字淳文，龙泉人，淳熙中令上杭。邑文风固陋，聘宿儒教导之，士始知学。邑多剽刼，富豪为之窝藏，粹然穷惩之。当事委决疑狱，按阅得情，无寃死者。会川久旱，父老白守，请鲍令祷雨，雨立至，人呼为“上杭雨”。
　　赵克夫　绍熙元年知州事。尝买田于州学，创贡院，减长汀月解米。又奏省冗官。常平旧多拥虚数，复核至五十余斛，克夫取两年州郡所积剩米补之。
　　赵师璱　晋江人，绍熙中进士，判汀州。时上杭峒寇结他峒为乱，师璱廉其状，为擒渠魁，郡赖以安。
　　陈　晔　长乐人，庆元三年知州事，岁拨郡帑缗钱二百贯兴学；又拨隶官田百亩为诸生廪饩；减坊户口食盐价以利小民；置义塚以殡无所归者。汀俗尚鬼信巫，宁化富民与祝史，托五显神为奸惑众。晔得其实，窜祝史，杖首事者，毁其祠。郡人吴雄作《正俗论》纪其事。
　　上官损　邵武人，庆元五年授武平簿。创养济院，以恤贫病及行旅之无依者。有盗刼人，诬邻人分赃，损一讯立剖，人服其神，调宁远丞。
　　陈　映　晔弟，嘉泰初，继晔出守，循兄旧政，捐间架钱以助学廪，蠲积逋以宽属县，葺兵营千余间，甃清流路百四十里。晔尝创桥于南山高滩角上流，至映方毕工。邦人因以“棠棣”扁其桥焉。
　　赵彦　嘉泰间，监登闻鼓院。时侂胄方柄政，朝士悉趋其门，彦独不往。侂胄闻而衔之，出知汀州。奸民叶姓者，啸聚汀、赣间，彦至，遣将除之。
　　谢周卿　嘉泰间令长汀，除诸乡逃亡绝户盐，拨田附州学以养士。县治、社壇，皆所兴建。
　　刘　爚　建宁人，嘉泰间，由录事调连城令，罢添给钱及纲运例钱，免上供银钱及纲本二税、甲叶、钞盐、军期米等钱；大修学校，乞行经界，著有《集录》等书。
　　陈　　侯官人，初知南剑州，提举汀郡，所部号忠勇军。时沙县贼由间道趋城，率忠勇军破之于高桥。贼复攻汀州，再破之。又巨寇晏头陀，啸聚宁化，与主簿刘纯击破之。谕降连城七十二岩，头陀伏诛，汀寇悉平。
　　邹非熊　嘉定元年知汀州。三年，被旨特留节制军马，提防邻寇。有贤声。
　　杜　浚　黄岩人，嘉定中，由大理正知郡事，省诸邑月解钱十数万，尽捐私赀，代输户部，以宽民力。
　　傅　康　泉州人，嘉定中守汀州。时戍卒骄不可使，戍还愈肆。康戮倡乱者四人，余皆股栗。又创“万桂庄”以惠赴举者，士民德之。
　　林　岊　侯官人，嘉定间，以朝散大夫知州事。创书院二所，日与郡士商榷讲肄。汀郡及六县学，皆有祠。
　　赵希錧　字君锡，嘉定二年授汀州司户。峒寇起，州人震惧，佥议守城。希錧言，距城三十里有关曰古城，若悉布精锐以扼其冲，贼不足虑矣。守以付希錧，遂审形申令守斥堠。贼遣谍窥关，希錧故羸以误之。夜半，贼数百衔枚突至，希錧矢石俱下，无一脱者，余党风闻而遁。诏升本州推官。
　　何　镐　邵武人，与朱熹友善。嘉定中，调上杭丞。时郡守有疾，事多不理，繁者或至累月。大吏檄镐佐之。镐取文书，旬日决遣皆尽。又以田税不均，条说甚详，多所补助。守滋不悦，镐即谢去。著有《易论》、《语说》。
　　常　楫　字济川，靖江人。学该博，为文瑰奇赡缛。嘉定间令宁化，剖决无滞，民服神明。
　　李　华　建安人。绍定间，磜寇倡乱，禁卒讙呶。华以安丰倅护淮军来摄州事，剿外寇，平内叛。事闻，进三秩，除大府簿。朱积宝之乱，值岁饥，华移粟给养，全活甚众。寻除直华文阁，仍削苗斤盐价，置均济仓。去之日，邦人建“见思堂”以祀。
　　赵时錧　宋宗室子。宁化当绍定兵燹之后，邑治为墟。时錧为宰，筑城修学，创县治，葺民庐。士民诵之。
　　王　杆　字元佐，无为军人，绍定间判州事。时郡将陈孝严，引寇朱积宝兄弟为腹心，仇视禁卒。有黄宝者，激众倡乱。杆谕以祸福，不从。俄有欲杀孝严者，杆叱之退。孝严度失众心，因授郡篆于杆，众遂安。后积宝叛，屡犯州域。杆指授方略，力御却之。民比屋祀杆，曰“王生佛”。
　　米巨宏　绍定间，以宁化丞署连城。当寇乱后，创廨宇，修学宫，给田养士；定纲运额，立卖盐法。迁知连城县事。
　　戴　挺　嘉熙二年知州事。卜学东射圃地，建六斋以课多士。去之日，行李萧然。
　　孙　鼛　钱塘人，淳祐间任武平尉，捕获巨盗数十人。谢赏不受。
　　钟绍安　兴国人，宝祐中，以进士知上杭县。后从文天祥勤王。
　　罗必元　进贤人，进士，有风节。宝祐间判赣州，疏劾贾似道，谪知汀州。
　　胡大初　宝祐间，以朝散大夫知州事。修郡学，重建明伦、致极堂、御书稽古阁；肇行乡饮酒礼；增储均济仓钱米，以广赈粜；厢、禁、寨、铺诸兵，并增给全分衣粮；时阅射，自给赏犒；修城浚池，屡平连城、宁化剧寇。
〔元〕
　　郑从吉　长汀人，劲直勇敢，胆略过人。至正中，上杭山寇窃发，民竞入城自保，延从吉捍御。从吉至，与众约，必尽杀贼乃已。贼惧不敢犯境。时田畴荒芜，流移过半。从吉多方招集，辟而治之，屹然为一邑保障。行省知其能，授以县事。
　　李　实　字伯美，汴人，令武平。时邑制草创，学舍颓圮，弦诵久辍。实捐俸修葺，加意作兴。事载学碑。

〔明〕
　　朱仲恭　兴国人，洪武元年令清流。邑当元季乱后，仲恭招徕流亡，劝课农桑；修学校，延名师以训士，政事卓然。
　　刘　亨　郑州人，洪武间令上杭，新学校，建壇壝。在任五年，逃亡悉集。荐胡时、邱子瞻，时称得人。
　　刘　雍　平阳人，洪武间为连城令。先是，邑民不知种麦，雍躬教之，比岁大稔。
　　秦　斌　桂州人，洪武间，以举人任上杭令。县僻在一隅，货贿不集。斌为五显会，招徕远近商旅，百货麕至，民资利用。
　　黄　敏　洪武中，为汀州卫指挥佥事。广贼谢士真寇邑，敏率军剿捕，贼遁走。复筑城分军守御。
　　宋　忠　崇阳人，洪武间知清流，兴学劝农，剔奸厘蠧。群盗啸聚，忠抵巢谕降之。擢户部郎，寻守本郡。
　　张光启　南城人，永乐间任上杭令。有县斋诗云：“十年俸廪支难尽，一井廉泉饮不干。强项枯荷撑雨立，贞姿古柏入云蟠。”读其诗可想其居官之概。
　　梁　瑶　化州人，永乐间进士，知宁化。不事苛刻，政修教立。后以忧去，百姓遮留，马为不前。
　　李　庠　西安人，永乐间进士，令清流。邑毁于寇。庠至，新县治，建学宫，又为之均差役，严课士。凡十五年，始终如一。民至今思之。
　　袁必文　广东人，永乐间任清流典史。值沙寇陈天保犯境，文独守邑不去，贼至被执，大骂，遂遇害。
　　陆　徵　华亭人，正统间知郡事。时卫卒强悍，徵与通判吴琼绳之以法，莫不詟服。
　　王得仁　新建人，以掾任本州经历，秩满，军民乞留二载，擢推官。正统十四年，邓茂七遣其党陈正景围汀，得仁急请郡守以赈避寇之民。乘贼不意，开门奋激，大破之。郡守欲入山搜贼余党，仁恐株连无辜，力止之。贼党攻宁化，仁复率兵往援，遇于归化之盖洋，又大败之。未几卒。
　　吕　镛　蘄水人，由举人令清流。正统间，邓茂七寇县境，民咸逃窜。镛躬巡招抚，尽力保障。未几贼众二万余攻城，镛率民兵与战，众寡不支，为贼所执，不屈，贼支解之。民建惠烈祠以祀。
　　邹　□　失其名，正统间任铁石巡检。沙寇至，邹力御之，被执，与知县吕镛同死。配享于惠烈祠。
　　王　佐　新城人，景泰中任连城令。值邓茂七掠境，佐率民兵捍御，悉心竭力，邑赖以全。
　　李　琼　万载人，天顺初，以翰林检讨出知汀州。时上杭寇发，琼亲诣巢穴，开陈利害，皆释甲解散。秩满卒于官。
　　丁　泉　汶上人。天顺六年，上杭寇发，泉以指挥同知往御之。未几，贼势复炽，巡按伍骥奉命监剿。泉奋勇先登，攻破石马岐等寨，猝与贼遇，力战死。伍骥扶疾回朝，亦卒。邑人肖二像于城楼，岁时致祭。事闻，赐额“褒忠”。
　　张　宁　字靖之，海盐人，景泰五年进士，授礼科给事中。丰采甚著，与岳正齐名。成化中出知汀州，先教后刑，境内利病悉罢行之。后弃官归，公卿交荐，不起。
　　伍希闵　安福进士，御史骥之子。成化间，任分巡漳南道，专驻上杭。时贼刘昂、温留生、邱隆等聚众猖獗，希闵招抚之，降者千余人，立二团营处之。昂等势孤皆就缚，余党解散，旋以忧去。弘治五年，贼刘廷用复聚众劫南赣，巡抚金泽荐希闵。才抵任，募骁勇李福瑛、邓维端剿之，寇悉平。
　　程　熙　徽州人，成化间以乡荐领郡丞。归化紫云台有盗数千，往来剽掠。熙单骑抵营，晓以国法，皆解散去。
　　胡　钺　嵊县人，成化初知上杭。初调千户所守御，邑中悍兵骄卒，肆虐于民。钺以法绳之，军民皆安。
　　郭　润　零陵人，成化七年令归化。时县治新设，人民杂附。润加意抚绥，定户口，均赋役；劝贷富户，以赈荒歉；兴学造士，雅种农桑。自署其门云：“春雨有田宜早种，公门无事莫频来。”三载卒于官。
　　赵　智　江宁人，成化九年署归化教谕。时学宫初建，士未习礼。智教以进退揖让，日进诸生授经讲解，未二年即有登贤书者。
　　吴文度　江宁人，进士，弘治间，以南御史出守汀州。讼者立庭下，一言即服。既得情，辄矜贷。虚怀礼士，敬老怜才。时山寇出没为患，设方略招致之，境内以宁。
　　程　材　歙县人，弘治间进士，授汀州推官。尝与巡按御史据法争一囚，御史怒曰：“我不知法耶？”材抗论不已，御史忽悟曰：“推官言是也，几误杀一人矣。”举廉卓，授御史。
　　王　环　浙江新昌人，知永定县。时邑草创，环兴利除害，有惠政。
　　王献臣　吴县人，进士，弘治中，以御史谪上杭丞，造文峰塔，建社仓，修桥路，百废俱举。
　　周　缨　道州人，弘治间令连城。清谨宽仁，抚字贫困，文章讲论，为学者师。正德初，见权奸柄用，叹曰：“岂行道时耶？”遂挂冠去。
　　向　陞　武平所百户。正德四年，贼曾惟茂等攻城劫掠，陞募兵转战，多所擒获。贼又进据焦头坝、挂坑等处。陞拥众先登，诛斩无算，死于阵事间。世袭其子忠为本所副千户。
　　胥文相　巴陵人，正统间守汀州。郡东太平桥久废，民多病涉。文相捐俸倡造。民建利涉亭以祀之。
　　谢　溥　祁门人，正德间，以乡荐令长汀。王守仁剿武平峒寇，檄溥转饷，输輓有功。
　　蒋　玑　平乐人，正德间，以乡荐授连城令，有治才。邻寇窃发，预筑土城七百馀丈，以备捍御。后奉檄，剿大帽山贼，猝遇寇于黄沙寨，不屈而死。赠汀州同知，子荫。
　　周　楹　安福举人，正德间令宁化。适贼攻邑，身诣谕之。贼挟之去，不为动，贼义而归之。临去谓贼：“尔辈所虏，皆良家子女，忍困之乎？”贼悉还焉。归而缮城隍、固守御，贼遂平。
　　唐　淳　字文厚，临桂人。正德四年，三省峒民骚动，流寇蜂起，自宁化转攻清流。淳时同知汀州，领民兵三千人，兼程趋县，贼望风遁。勒兵西追，绝其比户。以功升本州守。
　　陈　衮　新城人，举人，正德间擢汀州郡丞，方正自持，不屈权贵。
　　杨　缙　贵溪人，举人，正德八年令归化。时山寇窃发，邑无城，民逃窜山谷间。缙请于大吏，筑城凿池，民赖以全。
　　何　鉴　桂林举人，正德间令宁化，有筑城功。
　　王守仁　余姚人，正德间为虔州巡抚。贼首詹师富等负隅山洞，守仁提师过汀往剿。汀人感德，所过皆立祠祀之。
　　余　祎　鄱阳人，正德间令清流。建学宫，裁冗费，修桥道，爱民如子。九载，晋建宁府丞。
　　邵有道　都昌人，进士，嘉靖初为郡守。筑舆梁四十余座，复城濠百余丈。定杭、永粮米之争。在任四年，五见甘露之瑞，郡称大治。
　　马　坤　通州人，进士，嘉靖初守汀。有来讼者，以片言折之。读书啸咏，意气淡然。榜于堂曰：“乾坤何事非吾事，尧舜之民即此民”。后历官户、工二部尚书，加宫保。
　　徐中行　字子与，长兴人，嘉靖间知汀州。广寇萧五拥万众来寇，郭外男女争避入城。门者阖之，有蹈藉死者。中行戒令远斥堠，亟开闉，身坐闉前，引絙于途，别男女以次入。诸县令各授教饬兵登陴。贼不能破，围指挥童珖垒，系男女数百。中行以一旅解之，尽夺其俘。又策贼走且乏，必由高吴道，俾武平令徐甫宰伏兵邀击。破之，擒其渠魁。嗣念山寇出没靡常，而三图多要冲，议城之，以通判控治。得报可。自是寇盗解散。历官江西右布政。
　　潘时宜　永丰举人，嘉靖中令宁化，修县治，创书院，设学田，士气振兴。
　　查仲道　字文夫，宁州人，以谪知汀州，有惠政，卒于官。民立祠祀焉。
　　黄震昌　遂安举人，佐郡有惠政。嘉靖四十年署永定，平寇李占春有功。乡人避难城中，流离失所，震昌捐赈，全活甚众。
　　顾舜臣　字希仁，上虞人，进士，以通判署清流令。邑当兵燹后，察户口存亡，定财赋虚实，核其重轻，征一缓二，民皆出危就安云。
　　郭子进　嘉靖间，以乡荐判郡事。山贼温祖突刼永定、泰宁、尤溪、归化四县，子进与永定令许文献督兵剿平之。
　　张　策　字献可，临桂人，嘉靖中，以乡贡令武平。公余辄聚士讲授，环乡立社学，造就英俊；捐赎银籴谷赈饥，开九层陂以灌田；创八隘楼以防御。在任四载，穷乡善恶，悉知姓名。当路交荐行取，未赴部卒，民思之。
　　徐甫宰　字允平，山阴人，以举人知武平。时沿海诸郡，连被倭患，当事者多方征敛转输，军民疲苦。江、广间巨猾大盗，据险出掠，民多从之。甫宰至武平，人诵之曰：“未有(之)廉吏也，而又拊我疾苦，诱我礼义，宽我追呼，薄我笞楚，矜我疑枉，调停我征敛，弛张我条格。吾属遂可耕以食，誓相戒必无从江、广徒。江、广徒出犯吾境，吾属共攻之。”于是，勇悍者皆竭力杀贼，岁献功不下十数。甫宰善综理，有才略，练兵剿贼，邻郡邑亦赖以安。官终广东佥事。
　　刘宗寅　字子肃，江西万安人，署连城县事。邑苦饶寇，宗寅两定其乱。岁饥，捐赈积粟，邑人思之。
　　常希仁　沛县人，嘉靖中尉武平。勇略过人。值寇发，希仁挺身入讨，遂捣其穴。又，县治山潦逼城，为之相势修砌，城赖以完。
　　俞文明　永丰人，举人，令清流。嘉靖间，流贼窥城，潜从东门龙津入县，将过半桥，人民惊走。文明挺身前矛御之，贼不敢进，民赖以全。
　　顾　辉　东莞人，嘉靖中为夏阳巡检。未旬月，流寇掠境。辉统民兵御之，杀获甚众，以兵少无援，死之。邑建义勇祠，与勇士陈珪、陈铎合祀焉。
　　柴　镳　临海人，嘉靖中，由举人为永定丞。时汀、广流寇逼境，镳选练乡兵，躬擐甲胄，自花石岭追至小尤团，几十余战，寇党歼焉。更建邑庠于白马岭，时聚诸生课督文学，郡内淫祠悉改为社学，延名儒修邑乘，百废俱兴。升本府通判。
　　刘文绍　安福人，嘉靖间，以举人任永定令。操守清严，广学舍，筑塘陂，轻徭薄赋，善政毕举。擒王满贼，平李占春之乱。在任六年，解组归，民攀留遮泣。
　　许文献　长洲人，嘉靖间令永定。永俗多以人命图赖，文献痛抑之，风遂绝。山贼温祖谋劫县，悉计擒之，邑赖以安。
　　莫　住　仓梧人，嘉靖间永定典史。涖官勤劳，以捕邓大总力战死。
　　俞大猷　泉州卫人，嘉靖甲辰，由武进士守备武平，简阅卒武，教习戈戟，著《荆楚长剑法》。暇时，会诸生讲艺校文，择俊授廪。在镇数年，广寇不敢犯境。
　　张　勋　福州右卫人，守备汀州。广寇发，独当一面。子守贵，复守兹土。有“世泽碑”。
　　呼良朋　镇东卫千户，守备汀州。寇困平远，朋督所部解其围。缮城料兵，武备整饬。
　　张　铉　高淳人，由武进士守备汀州。有儒将风，练兵搜乘有幹济。
　　梁以衡　新会举人，嘉靖中知连城县。革里役供具，听讼常宽减。岁造版籍，里役有逃亡者，招徕复业，旋乞归。
　　刘　建　丰城举人，嘉靖间任汀州司理，时有“绝好官人”之谣。寇乱后，承檄便宜赈恤，存活甚众。
　　黄弘纲　雩都人，与何泰师事王守仁。当时为之语曰：“浙有钱王，江有何黄”，称高弟焉。嘉靖间，授汀州司理。御史沈宠凡遇闽中疑狱，皆令谳之，民称无冤。
　　万廷言　南昌人，嘉靖间进士，由光禄丞谪汀司理，治尚清简，减边需，严保甲，立乡校，汀人德之。
　　周　微　永康人，嘉靖间为汀州照磨。溪南人恣睢不法，微奉檄诣其地，朝夕宣讲乡约，谂于众曰：“吾察尔众，罔非良民。其作弗靖，岂皆性异，殆习使然。吾将编尔性，更尔习。惟尔省，尔若于化，良民也，吾达于上，尔抚；尔弗若于化，即为大憝，吾达于上，尔剿。”众闻之，皆感泣。行之三年，民俗丕变。
　　陈添祥　沂门举人，嘉靖末令宁化。值流贼攻县，添祥守御有方，屡击败之。
　　毛子翼　余姚举人，隆庆四年判汀州。革包揽，平斗斛，听民散纳，以羡余推给贫士。
　　桑大协　常州人，隆庆间令清流。厘正户口，申豁至三千丁有奇。
　　章宗实　常熟人，隆庆间令归化。质性清介，人不敢干以私。山寇犯境，宗实率僚属多方守御；复捐俸筑四门月城，民赖安全。
　　曾可渔　吉安举人，万历元年任汀州同知，有“曾青天”之谣。历任九载，一清如水。升知府，民攀送流涕。
　　刘玉成　号谷溪，太仓州人，万历初，以进士授汀州司理。不事钩棘，讼简刑清。以最内召，寻复出守汀州。喜接引后进，士风丕变，人比之文翁。历官湖广参政。
　　陈善行　马平人，万历中，以乡荐为汀州丞。严保甲，修陂塘，建渡桥，多惠政。署宁化、连城篆，自携供具，辂车所至，民歌“春阳”。
　　熊茂松　高安人，万历间任郡丞。不为刻核严峻。两署宁化篆，新文庙，造金山塔。衙斋萧淡，恬如也。寻升知府。
　　万振孙　合肥人，万历间，以进士守汀州。加意学校，建龙山学舍，以课士。学使按部，振孙请加九学科额四十名。捐俸增贡院号舍。汀人士至今思之。
　　陈正蒙　字稚开，归善进士，万历中知宁化县。清廉慈爱，禁蠧役，却馈遗，捐俸构文兴书院。卒于官，贫不能殓，闻者莫不流涕。
　　黄应奎　钱塘举人，万历间守汀州。清严不避权势，增高城垣，建东西二阁。
　　周宪章　江阴人，万历间令归化。惩猾胥，清耗累。多所修建，皆捐俸为之。
　　饶景旸　南昌人，万历间举人，历守汀州。清操明断，汀人有“铁耳冰心”之颂。
　　姚之兰　桐城进士，万历间守汀州。搜羡积五千缗，抵辽饷，清河税，戒溺女，严锢婢，民称善政。
　　沈应奎　字伯和，号湛源，武进县举人，历南光禄寺少卿。敦廉隅，尚气节，抗疏多宏议。万历间守汀，清介刚正，除莠安良，境内大治。祀李少师纲、文丞相天祥以自励。辟陂，浚泉，劝课不倦，鉴拔士子，力任修建，屡著惠政。税珰高宷将自汀入粤，应奎大书榜示，欲率吏民击杀之。珰惧，不敢入境，民乃安。人思其德，长汀东郊、清流长校等处，各立专祀，有《霹雳岩》、《莲峰》、《灵隐洞天》诸咏。
　　金　俸　杭州人，万历间，以乡荐任汀州司理。执法平反，民称不冤。署宁化篆，时丈量多溢额，民以为忧。俸定为四则，上下均匀，填还原额。
　　邱民贵　嘉兴人，万历间，以乡举令长汀。连邑有以浮粮飞派累民者，贵力请得免。
　　唐世济　乌程人，万历间，以进士领宁化令。仁声四彻，公余课士，多所造就。重建龙门桥、广济桥，往来利涉。民为搆仁爱祠，肖像祀焉。历官左都御史。
　　杨万春　钱塘人，万历间举人，知上杭。延邑有疑狱三载，春斋祷城隍，具得本情，人号“神君”。
　　聂尚恒　字久吾，新淦人，万历间令宁化。政简刑清，不阿权要，甚得民。兼精医，每公事旁午，疾者环候诊视，一一周给，无倦色，又时遣使至其家，问痊否，若亲子弟焉。国朝崇祀医庙。
　　牛大纬　琼州人，万历间令连城。民苦浮粮为累，岁输千余金。大纬力请，得蠲其半。捐俸赈荒，民赖全活。去日，治装惟图书数卷而已。民立祠祀之。
　　蒋育馨　长洲举人，令清流。拒连邑飞派浮粮，设仓厫，移驿地，增城楼，民咸德之。
　　徐大化　会稽人，由翰林御史谪知连城。修学宫，建南、北二水闸，筑堡寨。邑苦浮粮，前令得请蠲其半，大化竭力再请，悉蠲之，民免驮赔之苦。
　　李待问　南海人，进士，万历间令连城。旧有浮粮，前令请蠲，不报，待问复力请，始尽豁之。时群虎为患，亲祷城隍驱之，患始绝。
　　邱大成　于都人，万历间令连城。改学宫，增廓明伦堂。有《政要堪舆》诸书行世。
　　洪　都　青浦人，进士，万历间令归化。政平讼简。自题县署曰：“民风僻壤原邹鲁，吏治青山但啸歌。”
　　寇从化　灵宝进士，天启间，授汀州司理。持大体，有廉介声。尝建龙江书院以课士，文风丕振。
　　萧奕辅　南海人，天启间，由进士令长汀。时辽饷增派，奕辅为通融代解，征收加平，悉行蠲免。以循卓声擢御史。
　　朱大典　金华进士，任给谏，疏触魏珰，调外。天启六年，任漳南道，驻上杭。值水灾，民乏食。大典捐俸赈饥，民赖以苏。公余令营伍训习兵法，军容大整。明年，流寇果啸聚出劫，邑赖有备。
　　何守成　分水举人，知永定县。创学田，建义仓。旧增三千余丁，力为请止。有“前有王父，后有许母；贤哉何侯，二公接武”之谣。
　　吴南灏　武进人，天启间进士，令上杭。有御侮才。时潮寇作乱，南灏募溪南骁勇为兵，每寇掠武平，辄率兵督剿；及寇逼城，南灏奋击之，杀贼几尽。
　　沈钟宿　吴江举人，崇祯元年授汀州守。建议合郡，邑城为一，以羡耗八百余金，储筑城砖石。时广寇窃发，守弁有陷平民贪功者，钟宿力为解释。
　　笪继良　镇江人，举人，崇祯三年守郡。时当筑城，众议未协。继良密请撤中赘垣，拓南城六百余丈。又创议设威远营，募兵措饷，守圉以固。又建王文成祠，月集书生会讲，仍置田租供祭。去后，民肖像祀之。
　　徐必登　福州右卫千户。崇祯元年，武平寇发，巡抚檄署守备。夜半寇逼城，飞书告急，士无战志。必登拊膺慷慨曰：“舍生报国，此吾事也。”次日，率弓兵千余人入援，遇寇于古楼岗，前徒去甲而遁，必登单骑力战，殁于阵。
　　陈正中　上海人，崇祯间进士，令上杭。立节清苦。时广寇猖獗，正中募兵储饷，亲历行间，剿贼、断狱，有神明之号。以劳瘁卒于官。上杭民祠祀之。
　　甘　燿　漳州卫人，崇祯初任汀州守备。值寇发，耀累月不解甲，与士卒同甘苦，所向克捷。
　　薛应聘　会稽举人，崇祯三年令长汀。以道学自范，有政绩。时值流寇，募兵筹饷，拓城筑堡，多所经营，升兖州同知。
　　徐日隆　郧西人，崇祯中为宁化令。值中宜寇作，悬赏格购盗，不一月，皆就擒。宁民争醵金，偿所捐赏格，日隆麾辞不得，乃解供楚饷。
　　唐世涵　乌程人，崇祯八年，以进士守汀州。州城垣卑薄，世涵设法增筑。创宝珠门甕城，移慈济阁为戍楼，又捐俸建郡、邑学，造万安、济川二桥。去之日，民立祠祀之。
　　祝　禧　武平所千户。崇祯辛未，广寇据永平寨，禧力战而死，百户王国耀、邱泰俱殉焉。
　　陶志学　武平所百户，蓝塘之战，与其子鉁、百户徐治、王道垣俱力战死。
　　唐锡蕃　无锡人，崇祯辛未进士，任汀州司理。词牍面决，疑狱立剖；市虎城狐，法惩不贷。署长汀、连城二篆，革耗，均役，屡有仁政。以艰去。
　　罗万藻　字文止，临川举人，崇祯末知上杭县。时寇贼充斥，兵饷无额，暂支河税，旋上司檄解，军心骚然。藻为力请，得免解。乡兵赖廷汉等十三人，劫来苏里，擒置狱。其党练胜龙，拥众几二百人，有号狼头星者，谋内应之。变起仓卒，万藻毙其渠魁，余党悉散，民赖安堵。
〔国朝〕
　　赵廷标　钱塘人，顺治三年，以选贡知永定县。时邑初附，三罹漳、广巨寇，兵食莫继，城守孱弱。廷标推恩义，固人心，调援他郡，屡立战功。历升湖广副使。
　　于永绶　辽东人，顺治四年，任汀州总兵，汀与赣接壤，值金声桓据江西，又土寇窃发，环逼郡城，西路援绝。永绶率副将高守贵，坚守拒战，汀郡获全。未几疾作，正衣冠，端坐而逝。汀人画像祀之。
　　董凤舞　东宁卫人，顺治六年知上杭。时县初定，人户流移，田多未垦；而援剿潮、漳之兵，往来络绎，供需百出。凤舞随宜措置，以积劳卒于官。
　　郭　浩　宁陵人，顺治七年，由举人任汀州知府。政清刑肃，高风冷面，人不敢干。在任数年，家居不能举火。
　　周亮工　祥符进士，顺治间，以本省参政驻节上杭。时山海交警，亮工日夜登陴戒严，抚慰军卒。中军吕吉横肆，亮工廉知其状，捕置之法。革巡道衙门供应。尤加意造士，虽羽书旁午，犹汲汲于人才。省旋日，士民无不流涕扳留者。
　　杨鹤龄　号三如，锦州正红旗人，顺治八年，以生员知归化县事。谙韬略，善骑射。会山寇窃发，鹤龄先士卒，冒矢石，指麾防兵及客兵击走之。又捐资以赎难妇、瘗枯骨，不愧古之遗爱。调惠安，民戴之一如归化焉。
　　赵映乘　字涵章，祥符人，进士，顺治七年，由刑部郎擢漳南道。在任二年，以内艰去。时剧寇张恩选等，负险自固；永定贼苏荣、朱以泰等，复焚劫苦竹乡，势不可制。映乘曰：“吾辈受爵朝廷，而令狂寇至此，复何面目对苦竹居民白骨。”绘《劫难图》三十册，上巡抚张学圣，慷慨誓乡勇，偕游击贺国相，直捣贼巢，荣等就擒，恩选亦窜死。然后购买民居，辟讲议堂，延师课士。寇变后，至是始闻书声。
　　杨宗昌　号永庵，赵州人，己丑进士，顺治九年知武平县事。清介练达，以人才初盛，泮选额隘，申复武平为中县。以内艰去官。
　　许　宾　字于王，福州人，浙江督学豸子，清流训导。讲学明伦，尤汲引善类，孜孜如不及；被容接者，如坐春风。以卓异历御史。
　　文国祯　阳信人，顺治九年，以举人知上杭县。刚正不挠，明于折狱，民亦不忍欺。尤勤考课，士子经所指授，为文者皆斐然可观。寻以病卒。
　　郁之章　字衷恒，嘉善人，进士，顺治十年，以分巡道驻上杭。时海寇入漳，声言来攻，人情惊沸。之章静持之，密约城守张国栋，整饬营伍，趣通邑士民，集演武亭，手自草檄，以忠义激发有众，众愿效死。贼知有备，宵遁去。人谓“之章寸管贤于万镞也”。上杭入学旧额，视中学；武平视小学。今陟而广之，从之章之请也。
　　方　锡　江南繁昌人，顺治十二年，以拔贡知清流县。敏于治事。时循行田野，察民勤惰。夜巡坊市，酌酒作非者，必置之法。摘发奸隐，身不惮劳。六年，擢沂州牧，未任而卒。
　　郭　璜　字长松，华州举人，顺治十五年调宁化令。自奉刻苦，每食一蔬一粥，夜燃青烟而已。己亥四月，御史按汀，邑令例馈千金。璜抚敝箧叹曰：“此非利刀快斧解剥万命，何能供此？天道神明，民不可残。”五月四日，自经于官邸，合城巷哭，市为之罢。不二日，署中绝粒，士民争送薪米。有黄氏妇，馈银五铢助丧，痛哭不止。或问之，妇曰：“吾夫吴某，世受里役之累，赖公恩免。公死，累将及矣，得不悲耶？”柩自汀归，送者衣冠如雪；路人耕夫，皆弛担释耒，争助扶舆，哭声振地。
　　刘三章　字逸仙，景州人，顺治十六年，以进士由户部郎擢漳南分巡道。耿藩继茂初驻闽府，檄上杭民夫千人，至浦城听候点用。三章方抵省，廉知民困，力请督抚得免，而杭民未之知也。迨驻节官衙，供亿一概禁绝。凡讼牒谳案，详审覆阅，多所平反。所拟赎锾，悉蠲之。擢池太道副使。去，邑人立祠以祀。
　　翁　需　常熟人，顺治十六年，以举人知上杭县。性方行毅，积弊悉除。虚心谳决，进两造于庭，谕以情理，讼者每释争而去。
　　朱之焜　字岱赡，高邮州人，壬辰进士，顺治十六年知武平。宽待士庶，严驭吏胥。修城拓池赀，捐俸为之。岁庚子，广寇谢上达等盘踞五指石，之焜借饷征兵荡平之。镌功平寇碑。
　　焦　荣　号荆岩，新野人，顺治十七年，以进士知清流县。性刚断，治事严明。以锄奸除害为急，尝曰：“治乱民如治丝，斩之可也。”有勇略，能挽二百斤。邑有小丑负隅，荣选胆勇书吏，编为衙兵，率而击之，贼遁去。督抚优奖。历任监察御史，寻升山西粮驿参政。
　　王　章　号西山，莱阳人，进士，以言事谪按察司照磨。顺治间，署武平县事。抚民课士，治简刑清，政事文学，邑人传颂不朽。
　　侯七乘　号中辂，汾西人，戊戌进士，康熙二年知武平县。廉静慈祥，宽徭恤民。又喜讲学课士，周给贫生。清丈量册，修葺城池。以忧去。后擢广信郡丞。
　　黄　易　海丰人，顺治乙亥进士，康熙六年知归化县。以廉静称。十三年，耿逆变起。易弃官削发，间道从江赣奔粤。复遭粤变，号哭与父母诀曰：“儿今为长往之人矣。”再奔江赣，作行脚僧，幽愤成疾。会王师定闽，从江右诣谒军前。当事特疏其事，奉诏褒嘉。未几，以病卒于福州。诏赠按察司佥事，遣官祭葬，荫一子入监。
　　王之佐　号燮庵，广宁人，镶黄旗监生，康熙十六年调宁化令。时耿变初定，海孽未歼，征求军需，日三四至。之佐酌剂权宜，得减其半。剿海之役，漳师十万，日饷千斛，上游飞輓以次递漳，宁化运夫五百人，月一践更。之佐念民疲役重，力以减役上请，语特酸痛。督府怜而许之。时有内员检阅兵饷，将入境。之佐远迎，躬为导马，以县署居之，供具弥谨，一宿，即护引出境，民间秋毫无扰。会有黄机者，国初擒馘之余孽也，乘甲寅逆变，以伪吴札阴束诸乡。一乡不听胁从，遂围而屠之。之佐请兵会剿。时漳师逼海，厚阵相持，难以移师。之佐请词激切，督师许调三镇助之。又值同安告急，檄调二镇援同安。之佐乃断靷轮按指三帅曰：“长令当以官争去留，不忍示弱以骄贼，致蕞尔麋烂。”飞书返檄，声泪俱落。督府鉴其诚，听其调度。遂部率乡兵，蹴贼垒而分攻，贼尽弃其众，越赣石，入江西投诚。江抚某纳之，发符护贼还宁，使招集旧部，以成一旅。之佐坚不奉檄，昌言于大吏曰：“溥天王土，非列国分疆之比。闽贼即江贼也，若闽贼入江，便当宥死，江贼入浙，又应偷生，王法将谁加乎？如谓法外宥过，以招不庭，则自江纳之，即自江用之。今名寄江籍，而身反闽巢，闽之文武何颜临之乎？”大吏韪其言，遂潴其巢穴，设防兵洞口，断贼归路，数十年逋诛犷族，皆鸟兽散。之佐戳力行间，每领兵数千，旦夕按行营垒，联客师为指臂，市井肃若无人。后以疾卒，宁民震悼，巷哭三日。
　　王国脉　字均公，蒲州人，康熙十八年知归化县。洞悉利病，知无不为。甫下车，廉骫法，奸胥置之法。每听讼，虚公下询，平反至再。先是，逆藩及海岛郑氏搆乱，十室九空。乡民联甲保聚。丙辰逆平，多拥众逋课。国脉严团练之禁，申逋课之诛，未几，纳课者累累。国脉曰：“吾固谓顽民皆良民也。”又念负险而抗课，多由并征，长民者不责十排，而专责现役所致。于是申上宪，分征各甲，民大称便。尝捐资重建文庙，购学田，修城楼，倡积谷，修葺焚毁城隍，赎回掠卖妇女，所费动盈千百。归化人至今讴思之。
　　鄢翼明　辽阳人，顺治乙未进士，康熙二十年，以礼部郎出知汀州。赋性仁慈，听断词讼，片言立决，囹圄为之空虚。时文庙倾圮，翼明率僚属暨绅士捐俸鼎新之。
　　徐开远　昆山人，康熙二十年，以举人授汀州推官。居官廉洁，扶弱锄强，不为威怵。时靖藩旗兵，横行炙吓。开远执法不阿，藩丁股栗，汀人以宁。
　　王廷抡　泽州人，康熙三十四年，由户部郎中出知汀州。时郡城遇荒，廷抡开仓赈济，复购米于东、西关设立粥厂，民赖以活。又兴东、西两河水道，浚郡河壅塞，创建丰桥，汀人利之。
　　张　昇　字明畴，福安人，康熙三十七年，任永定训导。督课士子，崇实行，黜浮华，贤声大振。雍正元年，擢湖广安陆知县。
　　史　圜　归安人，由庶常出知上杭。绝苞苴，清讼狱，严戢盗贼，境内肃清。岁祲，捐俸泛籴江、广，以赈饥民。尤汲引士类，每月课试，躬自丹黄，邑文风为之一变。卒于官，士民尸祝焉。
　　张文伟　襄平人，令长汀。除漕弊陋规。修文庙，广其斋庑。搜辑邑乘，以广文献。狱无大小，听断必以情，亦无留狱。自奉清苦，日惟蔬食而已。摄郡司马篆，扣退运米，以苏民困，邑人士咸德之。后奏最内迁，邑人士祠祀焉。

卷之二十一　选举一
　　人才之盛衰，虽曰气运之隆替，亦有人事焉。汉取士率由荐辟，其制为近古，后世间或行之，而所重不在此。科目之设，则自唐始也，其制有八十余科。宋初稍减，至罢诸科并于进士，则自神宗始也。熙宁三年，颁经义式，此又八比取士之始也。武科之行，肇于唐长安，而重于宋重和。上舍之设，宋时为隆。乡贡之典，明初为盛。厥后又有例贡、例监，另增一途。若夫赀算入官、胥吏起家，则自西汉而已然矣。汀开于唐，登进士自伍愿始，而后乃蝉联也。其由他途进者，亦称极盛焉。今首列科目，次明经，次武举，次荐辟，次武功，次援例，次吏掾，次封爵，而以赠荫附之。君子观历代沿革之故，考人才升降之由，于以培植元气，而奠定邦家，固可即一隅而识天下之大势也。志选举。
〔唐〕进士

 大中十年(丙子)崔　铏榜
　　宁化　伍　愿(改名正己，有传)
〔宋〕进士

 太平兴国三年(戊寅)胡　旦榜
　　长汀　罗　彧(有传)

 太平兴国八年(癸未)王世则榜
　　宁化　郑文宝(有传)

 端拱二年(己丑)陈尧叟榜
　　长汀　吴简言(有传)

 咸平三年(庚子)陈尧咨榜
　　长汀　梁　頠(有传)

 景德二年(乙巳)李　迪榜
　　宁化　黄　迪(历知同安县、监市船务，复知南丰县，终宣德郎、庐州通判)

 大中祥符元年(戊申)姚　晔榜
　　长汀　陈宗道(任开封教授，有传)
　　　　　林务滋(承务郎)
　　宁化　伍　佑(有传)

 皇祐元年(己丑)冯　京榜
　　宁化　雷　宣(历江州户曹、吉州判官、宜黄知县、王宫教授)

 皇祐五年(癸巳)郑　獬榜
　　长汀　吴　庚(有传)
　　宁化　伍择之(有传)

 熙宁六年(癸丑)特奏名
　　宁化　伍　锡(汀州长史)

 熙宁九年(丙辰)徐　铎榜
　　归化　杨　时(龙湖人，原辖于将乐，有传)

 元丰二年(己未)时　彦榜
　　宁化　雷　尧(改名行，调江州户曹，泉州教授，改京秩，终连州通判)

 元祐六年(辛未)明经科
　　长汀　罗　祝(有传)

 绍圣元年(甲戌)毕　渐榜
　　宁化　曾　旦(调南昌尉，邵武法曹)　伍文仲
 绍圣四年(丁丑)何昌言榜
　　长汀　谢　潜(有传)

 元符三年(庚辰)李　崟榜
　　宁化　伍　懋(调乐平尉、德安丞，历知于都、遂安、尤溪、将乐四县，终承议郎)

 大观三年(己丑)贾安宅榜
　　长汀　王明哲(调南剑州法曹，终邵武丞，旧志缺)
　　宁化　伍仲休(授南康理掾，辟安远令，寻知河源县。丁母忧，勺水不入口，哀毁而卒)

 政和二年(壬辰)莫　俦榜
　　宁化　雷　协(以《易》学知名，终兴化军教授，有善政)

 政和五年(乙未)何　榜
　　长汀　郑立中(有传)
　　宁化　张达观(建宁知县)

 重和元年(戊戌)王　昂榜
　　长汀　王宗哲(南丰主簿，历泉州理掾、韶州教授、潮阳丞，终淮阳令)
　　宁化　黄　彧(建州观察推官)

 建炎二年(戊申)李　易榜
　　长汀　罗　烈(有传)

 绍兴二年(壬子)张九诚榜
　　长汀　王宣哲(奉议郎)

 特　奏　名
　　归化　罗从彦(沙阳人，原属沙县。有传)

 绍兴五年(乙卯)汪应辰榜
　　宁化　汤莘叟(有传)　伍　杞(有传)　张良裔(有传)
　　清流　赖绂(有传)

 特　奏　名
　　长汀　陈　贯(永州文学)

 绍兴八年(戊午)特奏名
　　宁化　伍利用(连州参军)
　　武平　刘易简(龙川丞)

 绍兴十二年(壬戌)陈诚之榜
　　长汀　黄　烈(历知仙游县、承议郎，主管合州崇道观)

 特　奏　名
　　长汀　谢　郊(韶州录事参军)
　　　　　罗　訚　王　弁　欧阳元亨
　　　　　叶彦光(平南尉)
　　宁化　伍伯思(潮州司户)

 绍兴十五年(乙丑)刘　章榜
　　宁化　伍　昇(南城县尉)

 特　奏　名
　　宁化　雷　靖(南丰主簿)

 绍兴十八年(戊辰)特奏名
　　清流　伍致达　伍时可(时胡铨、王廷珪相继贬窜，时可奋争，言词侃直，人咸壮之)

 绍兴二十四年(甲戌)张孝祥榜
　　长汀　赖良遂(龙南主簿)

 绍兴二十七年(丁丑)王十朋榜
　　长汀　李汝明(连州司法参军)
　　　　　欧阳旦(苍梧令)

 特　奏　名
　　长汀　王　仕(永春知县)　王　佐(循州司法)

 隆兴元年(癸未)木待问榜
　　长汀　杨　方(有传)

 特　奏　名
　　长汀　陈　肃(融州司理)
　　　　　吴与权(融州司理)
　　宁化　雷彦国(恭城尉)　　　巫　晦(信丰丞)
　　　　　雷　硕(嘉川文学)　　徐　衍(南安、上饶知县)
　　清流　张九思(含光知县)

 乾道二年(丙戌)特奏名
　　宁化　黄　槐(高要尉)　伍　冕(永州文学)

 乾道五年(己丑)特奏名
　　长汀　陈　才(湘乡主簿)　黄　彬(连州尉)

 淳熙二年(乙未)詹　骙榜
　　长汀　翁　熙(袁州户曹，有传)

 特　奏　名
　　长汀　钟　迪(宁都主簿)　　钟　遂(湘乡主簿)
　　　　　赖绍烈(曲江县尉)

 淳熙五年(戊戌)姚　颖榜
　　长汀　吴　雄(隆兴户曹，决疑狱如神)

 淳熙八年(辛丑)特奏名
　　长汀　钟秀颖(广州司理，升南安军判官)
　　清流　张　灏(将乐主簿。邑志“灏”作“颢”)

 淳熙十一年(甲辰)特奏名
　　长汀　萧　雍(监潭州南狱)
　　宁化　阴一鹗(潮阳县丞)

 淳熙十四年(丁未)王　容榜
　　宁化　王允升(会昌知县)

 特　奏　名
　　清流　曾　遹(司法)
　　　　　伍必胜(师事邵雍，朝廷累召不起)

 绍熙元年(庚戌)特奏名
　　长汀　吴　筠(封州司法)
　　宁化　邱殿爱　曾节义(南康主簿)
　　清流　吴梦得　萧梦兆

 绍熙五年(甲寅)特奏名
　　宁化　伍　周(曲江主簿)　曾光荣(高要县尉)

 庆元二年(丙辰)邹应龙榜
　　长汀　郑应龙(潭州理掾)
　　宁化　赵希屿(省志作“希玙”)
　　清流　赖添麟

 特　奏　名
　　宁化　黄　拱(迪功郎)
　　　　　伍　鲜(县志“鲜”作“群”，监潭州南岳)

 庆元五年(己未)特奏名
　　清流　谢傅霖(旧志、邑志“傅”俱作“传”)

 嘉泰二年(壬戌)傅行简榜
　　宁化　黄　熙(饶州录参)　邱唐杰(丰州法曹)

 特　奏　名
　　长汀　李克己
　　宁化　雷　倬

 开僖元年(乙丑)毛自知榜
　　长汀　赵汝求(调仁和主簿、万安县丞，终福州观察推官)

 特　奏　名
　　长汀　李　蹊　张　焕(崇海县尉)

 嘉定元年(戊辰)郑自诚榜
　　长汀　赖　简(宁都尉)

 特　奏　名
　　长汀　张　旻　罗宗友(潮阳主簿)
　　宁化　巫梦文

 嘉定四年(辛未)特奏名
　　长汀　郑　与(瑞溪县丞)　黄　镐
　　宁化　张　谦(澧县县丞)
　　清流　陈子遇(海州司法)

 嘉定七年(甲戌)袁　浦榜
　　宁化　伍　唐(调江陵、松溪县尉，重庆节度判官，终衢州教授)

 特　奏　名
　　长汀　巨光远(南康主簿)

 嘉定十三年(庚辰)刘　渭榜
　　长汀　黄三益(广州司理参军)

 特　奏　名
　　宁化　巫　潜(怀集县尉)
　　连城　邱　麟(有传)

 嘉定十六年(癸未)蒋重珍榜
　　长汀　罗子纯

 特　奏　名
　　长汀　李　恕　吴柔胜(永福县丞)
　　宁化　伍梦诣(漳州录参)
　　清流　刘　谔(揭阳主簿)
　　武平　钟自强(龙岩县尉)

 宝庆二年(丙戌)王会龙榜
　　宁化　赵与堂(建宁户曹)

 特　奏　名
　　宁化　伍　林(龙岩主簿)
　　连城　邱　方(任宁都县丞，兴学课士，有政声)

 绍定二年(己丑)特奏名
　　长汀　吴　昊(文林郎)　李　泾　赖　炳

 绍定五年(壬辰)特奏名
　　长汀　王梦昌(会昌主簿)

 端平二年(乙未)吴叔告榜
　　宁化　刘　并(有传)

 特　奏　名
　　宁化　邱梦周(清湘县丞)

 嘉熙二年(戊戌)周　坦榜
　　长汀　曾　华(调瑞金县尉、梅州教授)

 特　奏　名
　　长汀　陈　怡(南康主簿)
　　宁化　赵与冈(藤州司法)

 淳祐元年(辛丑)特奏名
　　长汀　郑文可(循州司理)　汪天锡(潮阳县丞)
　　清流　晏景春(平乡主簿。省志“晏”作“吴”)

 淳祐四年(甲辰)留梦炎榜
　　长汀　潘　仝(广州观察推官)
　　宁化　张廷辅(攸县尉)

 特　奏　名
　　长汀　赖　记(任岳祠)　　　赖应发(南康主簿)
　　　　　黄大中(兴国县丞)　　邹　丁(崇海县尉)
　　清流　伍叔辉(任岳祠)

 淳祐十年(庚戌)方逢辰榜
　　长汀　范廷杰(信丰主簿)
　　宁化　伍功甫(常德教授)

 宝祐元年(癸丑)特奏名
　　长汀　欧阳应星(南丰主簿)
　　宁化　黄　旂(石城主簿)

 宝祐四年(丙辰)文天祥榜
　　宁化　黄　潜(番禺县尉)
　　　　　伍安然(永新主簿)

 开庆元年(己未)特奏名
　　长汀　林　讲(邵州司理)
　　　　　姜文茂　吴　融　吴仲衡
　　宁化　黄　荣(上州文学)　徐行忠(曲江主簿)
　　　　　伍文资(增城县尉)　伍子正(福州文学)
　　　　　伍邦彦(攸县尉)　　伍文炳(南雄推官)
　　　　　黄唐臣(曲江主簿)　刘　黼
　　　　　伍仲询(袁州司法)　巫　藻
　　　　　伍见独(潮州司户)　伍纯中(潮州司户)
　　　　　伍民瞻(福州司户)
　　清流　吴必胜

 开庆二年(庚申)特奏名
　　宁化　伍　泾(郡马)　　　伍大正
　　　　　伍彦远(曲江知县)　伍仲美　伍居中
　　清流　伍进之

 靖康元年特赐出身
　　宁化　雷　观(有传)
〔元〕进士

 至正二年(壬午)乡试中式
　　清流　雷　缟(任江西湖东道)

 至正三年(癸未)会试中式
　　清流　邹大观(大理评事)
　　上杭　詹子微(连城主簿)
〔明〕进士

 洪武十八年(乙丑)丁　显榜
　　长汀　张子恭(谏议大夫)
　　连城　李子清(县丞)

 洪武二十四年(辛未)许　观榜
　　宁化　张显宗(有传)

 永乐二年(甲申)曾　棨榜
　　长汀　萧　清(户部主事，迁郎中，有政声)
　　　　　王　中(浙江参议)　曾子荣(临江教授)
　　清流　谢　惠(分宜知县)　张永隆(有传)
　　武平　刘　隆(有传)

 永乐四年(丙戌)林　环榜
　　长汀　雷　迅(雷州知府)　蓝必宁
　　武平　何志道(潮州推官。省志缺)

 永乐十三年(乙未)陈　循榜
　　宁化　伍宗源(有传)
　　上杭　梁　弼(于潜知县)　李　纶(有传)

 永乐十六年(戊戌)李　骐榜
　　长汀　陈　善(翰林检讨，行人司正，大理左副)
　　上杭　罗　经(有传)

 永乐十九年(辛丑)曾鹤龄榜
　　长汀　吴得全(庶吉士)
　　上杭　陈　详(山西道御史，有传)
　　　　　周　弘(有传)

 宣德五年(庚戌)林　震榜
　　清流　赖世隆(有传)

 正统十年(乙丑)商　辂榜
　　长汀　马　驯(有传)

 天顺八年(甲申)彭　教榜
　　上杭　邱　弘(有传)

 成化二年(丙戌)罗　伦榜
　　长汀　周　璇(有传)

 成化十一年(乙未)谢　迁榜
　　上杭　李　楫(授新昌令，补分水，以廉能升户部主事)
　　　　　郭　资(知嘉兴县，擢御史。丁母忧，途卒，子幼家贫，丧不能举，佥事伍希闵为葬焉)

 成化十七年(辛丑)王　华榜
　　清流　叶元玉(有传)

 成化二十年(甲辰)李　旻榜
　　清流　赖世传(授行人)

 弘治三年(庚戌)钱　福榜
　　永定　赖　先(有传)

 弘治六年(癸丑)毛　澄榜
　　长汀　钟文俊(有传)

 弘治十五年(壬戌)康　海榜
　　长汀　钟文杰(有传)
　　上杭　梁　乔(有传)

 弘治十八年(乙丑)顾鼎臣榜
　　长汀　李　坚(有传)

 正德六年(辛未)杨　慎榜
　　长汀　郝凤升(有传)
　　上杭　周　勋(有传)

 正德九年(甲戌)唐　皋榜
　　上杭　邱道隆(有传)

 嘉靖十七年(戊戌)茅　瓒榜
　　永定　张　僖(有传)

 嘉靖二十三年(甲辰)秦鸣雷榜
　　长汀　邓向荣(有传)

 嘉靖二十六年(丁未)李春芳榜
　　清流　刘　梁(户部郎中，守正不阿，忤权相，归)

 隆庆二年(戊辰)罗万化榜
　　清流　裴应章(有传)

 万历二年(甲戌)孙继皋榜
　　永定　沈孟化(有传)

 万历五年(丁丑)沈懋学榜
　　清流　伍可爱(有传)

 万历二十五年(乙未)朱之蕃榜
　　长汀　陈鸣春(有传)

 万历三十八年(庚戌)韩　敬榜
　　长汀　吴廷云(有传)

 天启二年(壬戌)文震孟榜
　　连城　姚　恭(归安知县。省志载漳浦人，山东佥事)

 崇祯元年(戊辰)刘若宰榜
　　上杭　陈于阶(有传)

 崇祯四年(辛未)陈于泰榜
　　长汀　张　錞(有传)
　　清流　李于坚(有传)

 崇祯十三年(庚辰)特赐进士
　　长汀　唐　夔(有传)
　　清流　伍　堣(刑部主事。适议大辟一案，当事受赇鬻狱，堣持不可，且奏闻，遂被中伤而罢。后起南刑部主事，终雷州知府)

 崇祯十六年(癸未)杨廷鑑榜
　　永定　吴煌甲(有传)　熊兴麟(有传)
〔明〕举人

 洪武四年(辛亥)林谷显榜
　　连城　邓　恭(省志缺)

 洪武五年(壬子)科
　　连城　陈玉卿(省志缺)

 洪武十七年(甲子)黄维清榜
　　长汀　张子恭(乙丑进士)
　　连城　李子清(乙丑进士)
　　　　　沈仲继(应天中试，知应州，有惠政，终广南知府)

 洪武二十年(丁卯)科
　　连城　黄宗岱(感恩教谕)

 洪武二十三年(庚午)张伯福榜
　　宁化　张显宗(应天中式，辛未进士)
　　连城　吴　禧(有传)

 洪武二十六年(癸酉)林　赐榜
　　连城　罗永良(连州学正)

 洪武二十九年(丙子)李　骐榜
　　长汀　张　龄(应天中试第一名，长乐教谕)
　　　　　赖应祥(应天教授)
　　连城　伍　明(南雄训导)　李　和(钱塘教谕)

 建文元年(己卯)杨子荣榜
　　清流　林应福(桂林教授)　江文胜(黄岩训导)
　　上杭　高季山(县志名鹏，归安知县)

 永乐元年(癸未)陈　用榜
　　长汀　萧　清(甲申进士)　王　中(甲申进士)
　　　　　曾子荣(甲申进士)
　　清流　谢　惠(甲申进士)　张永隆(甲申进士)
　　上杭　李　诚(开封教授)
　　武平　何志道(潮州推官)

 永乐三年(乙酉)杨端仪榜
　　长汀　叶　任(府学)　　　蓝必宁(府学，丙戌进士)
　　　　　童彦通(府学)　　　赖从善(广昌教谕)
　　　　　雷　迅(丙戌进士)　张　源
　　宁化　陈子义(官教谕，迁教授。县志载戊子科)
　　清流　赖添贵(丽水、仁和二县教谕，有传)
　　　　　汤叔良(溧阳训导)　黄志忠(江陵知县)
　　上杭　陈　详(府学，辛丑进士，有传)
　　武平　李　俊(分宜教谕)　卢　政(建平县丞)

 永乐六年(戊子)杨　慈榜
　　长汀　谢庆余(府学)　官　谦(有传)
　　宁化　吴　禄(府学，海州学正)
　　　　　雷汝康(道州知州)
　　清流　朱永明(余姚主簿，县志作鄞县主簿)
　　　　　陈驰惠
　　连城　叶　幹(教授)　江　濬
　　上杭　陈　观(新城教谕)
　　　　　林　颗(应天中式，县志“颗”作“顒”)

 永乐九年(辛卯)林　誌榜
　　长汀　吴得全(府学，辛丑进士)
　　　　　陈　善(戊戌进士)
　　宁化　张彦铭(常州通判，有传)
　　　　　陈　辰(教授)　罗　润
　　　　　赖　海(教谕)
　　清流　巫昌瑶(建昌知县，有廉介声)
　　　　　伍　礼(有传)
　　连城　罗　矩　余　逊
　　　　　余　行(县志“余”作“徐”，保昌知县)
　　上杭　游　莹(潮州教谕)　李　纶(乙未进士)
　　　　　郭定安(德化教谕)　梁　弼(乙未进士)

 永乐十二年(甲午)何　琼榜
　　长汀　吴得诚(高安教谕)　徐　瑀(长史)
　　宁化　张彦志(永乐知县)　伍宗源(乙未进士)
　　清流　林庆宗
　　上杭　刘　赞(建德教谕)
　　周　弘(府学，辛丑进士)

 永乐十五年(丁酉)李　马榜
　　长汀　王　瑛(府学，历山西布政，居官清谨，有能声)
　　　　　王　泗(府学，石城教谕)
　　　　　赖　瑄　韩　璿
　　清流　王　瑶(训导)
　　连城　吴　猷
　　上杭　罗　经(戊戌进士)　吴　澄(缙云教谕)
　　　　　黄　中　曹　宁(阳春知县)
　　　　　黄　祐(应天中式，江浦县丞)

 永乐十八年(庚子)吴　观榜
　　长汀　曾子盛(府学)　周　冕(有传)
　　　　　王　振(府学)　林　宗(府学，袁州教授)
　　　　　郭友贤　赖　琛　朱　满
　　宁化　伍志亨(户部主事，历礼部郎中)
　　　　　伍志厚(有传)
　　上杭　刘　诚　邱　聪(翁源训导)　谢　佐

 永乐二十一年(癸卯)汪　凯榜
　　长汀　张　兰(陕西参议)
　　清流　叶　福(以孝友称)
　　上杭　范　金(陵水教谕)　梁　旻(遂溪训导)
　　　　　龚　兴(新城教谕)　阙　和

 宣德元年(丙午)林时望榜
　　长汀　王　英(浙江左布政)
　　清流　叶　兴(邵武教授)

 宣德四年(己酉)李　蒲榜
　　清流　雷　亨(蠡县教谕)　赖世隆(庚戌进士)
　　武平　冯　莹(武宁训导)

 宣德七年(壬子)林　同榜
　　清流　吕　绩(京卫经历)
　　连城　陈　(博平教谕，县志“”作“翧”)

 宣德十年(乙卯)高　岗榜
　　长汀　王　鑑(苏州通判，救荒拯民，运粮济军，作养学校，擢杭州知府，未任卒)
　　上杭　张　祯(潮州训导)　陈　选(万州训导)

 正统三年(戊午)林　侨榜
　　连城　魏得福(广州教授)

 正统六年(辛酉)方　玭榜
　　清流　黄　源(汝宁教授)
　　连城　许浩志　江朝宗(感恩教谕)
　　上杭　邱　岩(归善训导)
　　武平　廖时中(桃源训导)

 正统九年(甲子)黄　誉榜
　　长汀　马　驯(乙丑进士)
　　清流　赖　康(南宁教授)
　　连城　李　庆(四川监察御史)

 正统十二年(丁卯)陈　俊榜
　　清流　刘　宗(湖州教授)
　　归化　温　仪
　　武平　饶　熙(胙城教谕)
　　　　　胡　泰(崇明、宁都教谕)

 景泰元年(庚午)翁　宾榜
　　长汀　周　璇(丙戌进士)
　　连城　蒋永洪(徐州训导)　谢文宝(玉山教谕)
　　　　　江　誉(淮安教授)
　　上杭　郭　绪(程乡知县)　张　弘(府学，宁国同知)

 景泰七年(丙子)杨　瑛榜
　　清流　邹以伦(汾水知县)

 天顺三年(己卯)杨　琅榜
　　长汀　王秉昌(涪州学正)
　　清流　雷　瑶(兗州同知)
　　上杭　邱　弘(甲申进士)　罗　懿

 成化元年(乙酉)赵　瑶榜
　　长汀　王　淮

 成化四年(戊子)黄文琳榜
　　长汀　王　昊(府学，高州同知)
　　上杭　李　楫(乙未进士)

 成化七年(辛卯)余　廉榜
　　上杭　郭　资(乙未进士)

 成化十年(甲午)黄乾亨榜
　　长汀　陈　寿(府学，兴国知县)
　　归化　冯　森(彭泽教谕，升翰林院孔目)

 成化十六年(庚子)吴　稜榜
　　清流　叶元玉(辛丑进士)　赖世传(甲辰进士)
　　连城　童　玺(有传)

 成化十九年(癸卯)陈　仁榜
　　长汀　钟文俊(第二名，癸丑进士)
　　清流　刘世宽(高州同知)
　　上杭　吴　琚(应天中式，桐庐知县)

 成化二十二年(丙午)林啟榜
　　清流　赖从善(山阴教谕)
　　连城　林　华

 弘治二年(己酉)傅　鼎榜
　　长汀　钟文杰(壬戌进士)
　　　　　杨　汉(府学，任虹县训导，改袭汀州卫指挥同知，奏罢戍卒，增修城楼，白寃抑，补缺伍，因俗为治，兵民便之)
　　清流　伍　晏(有传)
　　永定　赖　先(庚戌进士)

 弘治五年(壬子)林文迪榜
　　清流　雷世鸣(新会、遂溪二县知县)
　　　　　雷　衡(梧州同知)
　　上杭　梁　乔(壬戌进士)

 弘治八年(乙卯)宋元翰榜
　　长汀　王　僎(府学，南海教谕)
　　连城　谢　让(应天中式，怀远知县)

 弘治十一年(戊午)林士元榜
　　长汀　李　坚(乙丑进士)　郝凤升(辛未进士)
　　　　　胡一中(省志缺)
　　上杭　温　明(潮州推官，决狱精明，民不能欺)
　　　　　周　辂(有传)
　　永定　赖守直(县志“直”作“正”)　李　益(太仓训导)

 弘治十四年(辛酉)张　燮榜
　　永定　孔庭训(历官刑部员外，箧无余帛，囊无余金)

 弘治十七年(甲子)黄如金榜
　　武平　舒　纶(有传)
　　永定　梁　仁

 正德二年(丁卯)林文俊榜
　　长汀　李孟焘(彭泽知县)
　　清流　赖希凯(瑞州通判)
　　上杭　周　勋(辛未进士)　吴　珂(寿张知县)

 正德五年(庚午)黄廷宣榜
　　清流　余本纯(宣春知县，永平通判)

 正德八年(癸酉)张　岳榜
　　上杭　邱道隆(甲戌进士)
　　永定　赖守方

 正德十一年(丙子)朱　淛榜
　　清流　雷蒙恩

 正德十四年(己卯)陈公陞榜
　　长汀　梁　珍(府学，武昌推官，迁东平知府，著有《书易阐朱》、《寒泉诗集》)　杨　昱(府学，有传)
　　廖　乔(府学)　罗　绩(府学)
　　武平　舒　胖

 嘉靖七年(戊子)刘汝南榜
　　连城　黄　康(府学，泰顺知县，清介鲠直，不避权贵)

 嘉靖十年(辛卯)陈　让榜
　　长汀　邓向荣(府学，甲辰进士)
　　连城　李　旦(府学，任潮阳知县)
　　　　　黄　镗(顺天中式，庐州知府)

 嘉靖十三年(甲午)杨子克榜
　　长汀　沈明经(顺天中式，有传)
　　清流　伍思召(任万州知州，有政声，归里萧然，人服其介节)
　　永定　张　僖(应天中式，戊戌进士)

 嘉靖十九年(庚子)郑启谟榜
　　长汀　康　宪(府学，有传)
　　上杭　陈大猷(昌化知县)

 嘉靖二十二年(癸卯)黄继周榜
　　上杭　邱尚志(府学)
　　永定　赖希道(建昌知县)

 嘉靖二十五年(丙午)洪世迁榜
　　长汀　赵　钺(有传，祀乡贤)
　　清流　刘　梁(丁未进士)

 嘉靖二十八年(己酉)黄士观榜
　　清流　邹国卿(楚雄推官)
　　归化　揭　鸿(潮州通判，连州知州，有传)

 嘉靖三十一年(壬子)黄星耀榜
　　清流　伍承烈(桐庐知县)

 嘉靖三十七年(戊午)黄才敏榜
　　长汀　黄益纯(府学，有传)

 嘉靖四十年(辛酉)赵秉忠榜
　　长汀　康　诰(汀州府卫籍，顺天中式，有传)
　　永定　沈孟化(甲戌进士)
 隆庆元年(丁卯)张履祥榜
　　长汀　张履祥(第一名，曲江知县，有传)
　　清流　裴应章(戊辰进士)　邹时泰(华容知县，有传)
　　上杭　唐廷诰(琼山知县)

 隆庆四年(庚午)林奇石榜
　　清流　叶甘瓠(新城知县)

 万历元年(癸酉)苏　濬榜
　　清流　伍可受(顺天中式，丁丑进士)

 万历四年(丙子)刘廷兰榜
　　上杭　张　恩(府学，吉安同知，有传)

 万历七年(己卯)陈文选榜
　　长汀　罗尚宾(应天中式，有传)
　　永定　卢　贯

 万历十年(壬午)谢　烱榜
　　上杭　刘　烶(有传)

 万历十六年(戊子)潘　洙榜
　　长汀　林向阳(长沙知县，升顺天推官)
　　　　　陈鸣春(乙未进士)

 万历十九年(辛卯)黄志清榜
　　长汀　康　鏻(茂名知县，有政声)

 万历二十二年(甲午)王　畿榜
　　宁化　黄槐开(有传)
　　　　　黄家谋(顺天中式，隆安知县)
　　上杭　周行先(常山知县)　廖行可

 万历二十五年(丁酉)洪承选榜
　　长汀　邓于安(应天中式，蓟州知州)

 万历二十八年(庚子)周起元榜
　　宁化　谌道渊
　　清流　伍　仪(龙川知县，升工部主事，有传)
　　武平　危宋志(应天中式，有传)

 万历三十一年(癸卯)林欲楫榜
　　长汀　曾应泰(有传)　邓应中　吴廷云(庚戌进士)
　　武平　钟吁俊(有传)
　　永定　赖朝选(长沙知县)

 万历三十四年(丙午)郭应响榜
　　长汀　胡祖熹
　　宁化　伊天民　阴维标(峡江知县，有传)
　　永定　赖维岳(府学，有传)

 万历三十七年(己酉)周　迪榜
　　长汀　戴振先(府学，知州)
　　永定　赖明选(府学，常州通判)

 万历四十年(壬子)高崇谷榜
　　长汀　康　时(府学，顺天中式)

 万历四十三年(乙卯)甘汝挺榜
　　长汀　钟有容
　　上杭　陈于阶(戊辰进士)

 万历四十六年(戊午)戴国章榜
　　长汀　张　錞(辛未进士)
　　清流　邹时丰(罗源教谕，升汤溪知县，有传)
　　上杭　钟应明
　　永定　林钟桂(府学，如皋知县)
　　　　　吴曰修(府学，尤溪教谕，升陆川知县。时地棍每缘浔狼为变。修至，遏州差，戢盗贼，惩党棍。民立祠祀之)

 天启元年(辛酉)范　方榜
　　清流　裴养清(兵部员外)
　　永定　张尧中(河南教授)

 天启四年(甲子)程祥会榜
　　清流　李于坚(辛未进士)
　　上杭　李　鲁(府学，有传)

 天启七年(丁卯)戴震雷榜
　　长汀　沈士衡(府学第二名)
　　清流　伍　堣(进士)
　　上杭　郭见龙
　　永定　卢乾亨(叙浦教谕，庄浪知县)

 崇祯三年(庚午)张能恭榜
　　宁化　黄六成
　　连城　童应举(顺天中式)
　　上杭　张弥高(顺天中式)

 崇祯六年(癸酉)陆希韶榜
　　归化　曾文灏
　　连城　童茂成(顺天中式，会昌知县)
　　上杭　邱梦鲤(榆次知县，有传)
　　永定　阙和衷(府学)　卢日就(有传)

 崇祯十二年(己卯)钟　坦榜
　　长汀　沈士鑑(有传)
　　清流　裴汝宰(汉川知县)
　　归化　曾唯道
　　永定　吴煌甲(癸未进士)

 崇祯十五年(壬午)何承都榜
　　宁化　邱应登(香河知县)　雷羽上(明亡，发狂死)
　　清流　伍　谨
　　永定　熊兴麟(有传)　赖即亨(省志缺)
　　　　　吴宾玉(丙戌科)　陈上陞(丙戌科)

卷之二十二　选举二

〔明〕贡生
　　府学贡生
　　李福海(宁波推官)　　　　　张显宗(宁化人，中式)
　　官　谦(长汀人，有传)　　　严德政(教谕)
　　曾　兴(教谕)　　　张　龄(长汀人)
　　董　璘(长汀人，有传)　　　陈　谦(主簿)
　　张友信(卫经历)　　　汤均祥(长汀人，州判)
　　马河图(长汀人，磁州知州)　　　曾　荣(县丞)
　　陈　祐(知县)　　　邱　聪(知县)
　　许　聪(上杭人，瑞州推官)　　　曾　鲁(上杭人，州判)
　　曾子聪(长汀人，推官)　　　吴用宾(卫经历)
　　刘　敏(通判)　　　李　实(照磨)
　　罗永志　　　梁　班(大使)
　　邱　崇(巡检)　　　马　荣(知县)
　　蓝　瑛(州判)　　　袁　清(州同)
　　马　良　　　邱　瑄(知县)
　　王安福(县丞)　胡　璟(长汀人，有传)　赖　瑺(州判)
　　刘　谦(长汀人，都事，升左府经历，清谨精详，累考居最)
　　伍德之(宁化人，会昌令。邑志“德”作“得”)
　　黄　汀(连城人，教谕)
　　项德辉(连城人，历知程乡、新兴、龙南三县，有政声)
　　邓　聪(经历)　　　萧　荣(县丞)
　　钟　成(州判)　　　许　昌(检校)
　　吴　纲(主簿)
　　胡　鑑(长汀人，海康令，新文庙，赈凶灾，卒于官，士民祠祀之)
　　徐　继(州判)　　　邱　成(知事)
　　童友荣(县丞)　　　雷　荣(照磨)
　　王源受(判官)　　　王　瑄(主簿)
　　董　进(县丞)　　　刘　澄(训导)
　　吴仕荣(上杭人，谷城典史)
　　陈　绅(县丞)　　　李　琚(靖江王府审理正)
　　吴　宽(吏目)　　　刘　灏(教谕)
　　萧　宁(训导)　　　赖德秀(通判)
　　巫　娇(知县)　　　邱　理(大使)
　　胡　渊(长汀人)　　　刘　信(武平人，交趾仓副使)
　　范　良(长汀人，深州州判)　　　赖　宣(县丞)
　　冯　鹏(知事)　　　梁　宽(上杭人，广东提举)
　　王　显(长汀人)　　　沈　文(上杭人，饶州照磨)
　　傅　兴(经历)　　　雷　复(上杭人，肇庆照磨)
　　邱　宣(上杭人，海康知县)　　　黄　顒(宁化人，分宜主簿)
　　刘　玉(主簿)　　　汤仕贤(长汀人，知县)
　　罗　缨(县丞)　　　叶　申(县丞)
　　曾　旭(吏目)　　　陈　渝(检校)
　　李　盛(训导)　　　邱　忠(经历)
　　邓　悌(主簿)　　　陈滨(知事)
　　罗　俊(照磨)　　　黄　玉(吏目)
　　梁　政(县丞)　　　陈　鑑(经历)
　　黄　敏(照磨)　　　伊仲能(县丞)
　　吴　容(主簿)　　　陈　鹏(训导)
　　马　衡　　　王　政(武平人，通州州判)
　　叶　发(训导)　　　周　昭(上杭人)
　　陈　珍(上杭人，海州训导)　　　周　鐌(上杭人)
　　张　徽(长汀人，潜山令)　　　廖　荣(武平人)
　　雷　务(宁化人，主簿)　　　陈　璘(武平人，训导)
　　黄　宁(训导)
　　胡　经(字永用，长汀人，知开建、吴川二县，刚介廉慎)
　　廖　辅(长汀人，有传)　　　吴　中(知事)
　　王　缙(长汀人，苏州训导)　　　胡　澄(长汀人，吏目)
　　郑　瑺(训导)　　　邱　岐(上杭人)
　　何　富(上杭人，巴陵县丞)　　　刘　昌(县丞)
　　邱　端(上杭人)　　　许　智(照磨)
　　邱　昂(上杭人，宁德训导)　　　林　霄(武平人，韶州照磨)
　　黄　浩(长汀人，庆远推官，有清廉声)
　　张　顼(长汀人，江西永宁县丞)
　　熊　璧(主簿)　　　廖益夫(永定人)
　　彭　旋(知县)　　　童　瑞(连城人，太仓学正)
　　赖　明(主簿)　　　邓　英
　　傅　相(连城人)　　　何　濬(上杭人，有传)
　　廖　文(字宗道，长汀人，授义宁令，抚乱后民，存活极众)
　　林　岱(连城人，唐府审理)　　　邱　巍(连城人，高州教授)
　　童　瑭(连城人，房山教谕)　　　罗世美(连城人，王府教授)
　　项　资(连城人，知县)　　　沈　铨(长汀人，有传)
　　唐启信　　王志谦　　　钟文会(长汀人，临水知县)
　　徐　奎　　　曾时中(长汀人，任州同)
　　赖　坚　　邓　庄　　　林　瑞(连城人，有传)
　　曾唯道　　　彭　翔(长汀人)
　　陈文遂(连城人，蓝山教谕)　　　许　宪
　　童希荣(连城人)　　　王希说(长汀人，宿州州判)
　　童　瑁(连城人)　　　胡一正(长汀人)
　　曾　鹏　　　童　魁(连城人)
　　童希达(连城人，长乐主簿)　　　谢宋荣(连城人，永康县丞)
　　何希政(上杭人，饶平知县)　　　何希贤(上杭人，萧县知县)
　　赖　洽(永定人，知郑州)　　　吴　浩(永定人，程乡知县)
　　吴毓嘉(长汀人，有传)　　　伍　鸢(连城人，泰兴教谕)
　　赖　滋(连城人，高邮训导)　　　胡　麟
　　沈　荣　　伍继仁　　　李孟魁(长汀人，太学上舍)
　　林　佩(上杭人)　　　张文仁(上杭人，宁海训导)
　　张大显(永定人，徐闻县丞)　　　何　元(长汀人，颍上训导)
　　刘绍宣(上杭人)
　　陈　善(长汀人，宣章知县，有惠政)
　　熊　缨(长汀人，青田县丞)　　　刘绍宁(上杭人)
　　童希召(连城人)　　　刘　荣(永定人，有传)
　　范文邦(长汀人，恩平教谕)
　　谢　魁(连城人，惠来教谕，归值寇乱，有保御功)
　　赖希昌(永定人，剑州州判)　　　李元泰(连城人，有传)
　　吴天祐(宁化人，楚府教授)　　　吴世才
　　熊　捷(永定人)　　　邓　椿
　　赖守愚(永定人，陆安通判)　　　张　珂(上杭人，苍梧教谕)
　　童志德(连城人，有传)　　　邱孔怀(上杭人，海阳训导)
　　康　诰(长汀人，有传)　　　邱道成(上杭人，太平推官)
　　梁自新(长汀人，余姚教谕)　　　刘希文(上杭人，淮府教授)
　　谢　豸(连城人，开建知县，立学校，革陋规，士民祠祀之)
　　廖志道(上杭人，连山教谕)　　　邱孔昭(上杭人，柳州教授)
　　张汝贤(上杭人，金华教授)　　　邱世卿(上杭人，仁化教谕)
　　吴庆余(长汀人)　　　罗　昊(上杭人，处州经历)
　　伍可受(清流人，有传)　　　张东垣(清流人，桂阳同知)
　　张大显(上杭人，永平知县)　　　段　锦(长汀人，楚府教授)
　　钟　易(上杭人，灌阳教谕)　　　赖希仁(永定人)
　　邱　受(上杭人)
　　何文申(上杭人，仁和训导，旧志“申”作“甲”)
　　邱　俊　　　钟希龙(武平人，安州州判)
　　伍廷宰(清流人，历蒲圻训导、龙溪教谕，澧州学正，所至却馈，卹贫，皆有教泽，封佥事)
　　张　宪(上杭人)
　　李希牧(长汀人，授金华县丞，擢宁远知县，多惠政)
　　郝　沅(长汀人，南靖训导，著有《白石》、《草玄》等集)
　　胡　辉(长汀人，有传)　　　沈　思(长汀人)　郝　汶
　　郝　溱(历兴国、归安二县训导，著有《潋江》、《苕溪》等集)
　　吴　机(长汀人，杭州教授)　　　张邦宰(长汀人)
　　李一珂(长汀人，襄府纪善)　　　黄　槐(清流人，荔波知县)
　　王　讽(清流人)　　　赖有则(连城人)
　　童绍贤(连城人，新喻县丞)　　　邱複行
　　张　恩(上杭人，有传。县志“恩”作“宪”)
　　郑惟梓(永定人，饶州教授)　　　沈孟似(永定人)
　　鲍　蒙(长汀人，有臂力，率兵御贼牛岭寨，有功)
　　康　时(长汀人)　　　邱　铉(上杭人，建宁训导)
　　何舜卿(上杭人，益府教授)
　　黄思仁(连城人，顺德教授，有贤声)
　　何顺卿(连城人)　　　李舜臣(连城人，柳州经历)
　　何成周(长汀人，福州教授)　　　张一澜(永定人，同安训导)
　　康有周(长汀人)　　　李　檀(连城人，福宁训导)
　　温德基　　　卢士志(永定人)
　　梁　梅(长汀人，益府教授)　　　沈亲民(长汀人，闽县训导)
　　罗德先(长汀人，恩贡，安溪训导)　陈应岐
　　廖　镆　　伍　逑　　　刘梦鲲(长汀人)
　　李思谨(长汀人)　　　曾廷震(长汀人)
　　赖希舜(连城人)　　　江以澜(连城人，浦城训导)
　　童大章(连城人，曹州通判)　　　段　袞(长汀人，惠州教授)
　　陈　器(长乐教谕)　　　陈　杰(连城人，延平教授)
　　李世臣(连城人，漳平训导)
　　郝华箕(长汀人，历兴山、巴东令，著有《跖林集》、《警语》、《平辽十》)　　　马若锦(长汀人)
　　赵汝望(长汀人，兴化教授)
　　沈养民(长汀人，恩贡，合肥主簿)
　　李天民(上杭人，恩选，福州教授)
　　何　瑾(上杭人，思恩教授)
　　赵汝阳(长汀人，恩贡，晋州州判，擢博白令)
　　刘自坚(长汀人，南靖教谕)　　　王希谖(长汀人)
　　邱光祚(上杭人，建宁教谕)　　　郭应枢(上杭人)
　　邱希成(上杭人)　　　邱问礼(上杭人)
　　刘定达(上杭人，黄梅县丞)　　　刘学龄(上杭人)
　　周标先(上杭人)　　　张永诏(宁化人)
　　马　鋐(长汀人，韶州训导，长泰教谕)
　　钟　铎(长汀人，浦田训导)　　　詹弥高(上杭人，恩贡)
　　叶仲苞(清流人，瓯宁教谕)　　　李承汉(连城人，浔州经历)
　　揭德芳(归化人)　　　沈元范(永定人)
　　雷应春(清流人)　　　陈昌祚(归化人)
　　熊铨元(永定人，拔贡，有文名)　赖　善(永定人)
　　吴　化(清流人)　　　张永亨(宁化人)
　　雷同升(清流人)　　　马应乾(长汀人)
　　陈　缙(长汀人)　赖大纶(长汀人，宁波经历，署慈谿令)
　　长汀县贡生
　　夏　忠(知县)　　程景禄(经历)　　吴文素(通判)
　　胡　济(茶陵知县)曾　琚(知县)　　吴显宗(按察司经历)
　　汤　冕(饶阳知县，定科差，树桑枣，赈饥馑，抚流亡，全活以万计)　　　邓　聪(经历)　　熊鸣凤(主簿)
　　郑　璧(知事)　　廖　贤(县丞)　　许宗贤(检校)
　　戴　寿(吏目)　　梁　政(县丞)　　曾　璇(吏目)
　　曾　缙(主簿)　　刘　稳(知事)　　程　显(县丞)
　　赖得贵　　　　　　温　旭　　　　　　张　浩(照磨)
　　曾　顼(惠州通判，以监军督粮，殉难)
　　赖　深(五世同居，内外无间)　　　俞　礼(主簿)
　　廖　瑶(主簿)　　赖　旺　　　　　雷宗元(训导)
　　钟　正(博罗教谕)林　贵　　　　　钟　宏(训导)
　　王　纲(知县)　　邱　用(祠正)　黄　衡
　　官　宏(经历)　　张　富(高邮州同)　　董　材(知事)
　　胡　采(德安推官，断理平恕，守正不阿)　吴廷举(教谕)
　　罗　洪(浏阳知县，建书院，修学官，有惠政，民立祠以祀)
　　官文彬　　　　　周　孜(县丞)　　邱　浩(吏目)
　　邱　钦(县丞)　邓　滨(检校)
　　王　诩(南康推官，廉隅不苟，旋里，惟古书数帙，人服其清节)
　　董廷瓒　　赖世纲　　陈　弼　林　凤(陵水知县)
　　戴　伦(训导)　　曾友魁　　戴惟端(大理通判，调雷州)
　　张　元(金壇训导)　　王惟俊(云南通判)
　　胡　训　　胡　荣(石城知县，却贿赂，惩桀黠，有廉干名)
　　罗文明(临海训导)　　胡一贯
　　邱文岩(凤阳府经历)　　王惟伋(按察司知事)
　　戴天相(连州知州)　　许　安(新昌县丞)
　　李　垣(昌化教谕)
　　吴庆隆(虹县知县，调淮安通判、德府长史)
　　沈明经(有传)
　　王天民(信阳学正)　闵　塘　马文显(英德训导)
　　李一鑰(龙川知县，增城设兵，招抚猺民)
　　王廷曦(丽水训导)　　刘　震(应天训导)
　　曾联芳(教授)　　邱文峰(饶州训导)
　　胡朝绅(贵溪教谕)　　胡朝缙(广济训导)
　　李一鍷(荆府教授)　　余　铭(祁门训导)
　　钟　铉(英德教谕)　　张希颖(惠来教谕)
　　程　杲(无为州同)
　　邓于苏(授新昌令，长于诗，有《习静山居集》)
　　邱文崧(瑞金知县)　　陈　文(南京武学教授)
　　胡　毂(赣州训导)　　李　藩(淮府纪善)
　　罗尚宾(有传)　　邓于京(长庐通判)
　　李　至　李　濂(宁都教谕)　　胡来贺(荆府教授)
　　刘　韬(恭城教谕)　　李　澜(平海教授，有贤声)
　　邓于安(中式)　　王　瑚(漳州教授)
　　李一镛(罗源教谕)　　马孟复(婺源县丞)
　　吴　标(漳州训导)　　何　(梧州教授)
　　郝华台(恩贡，金华教谕)　　李　沔(有传)
　　胡大鲸(兴宁教谕，署和平篆，有政声)
　　吴文炫(益府教授)　　王至道(庆元教谕)
　　郝华斗(王府教授)　马大根(海宁县丞，著有《听莺集》)
　　王至遵(荔波知县)　　郝华庚(金壇县丞)
　　雷世元　程万霄　邱孔怀　　　陈　盘　舒　闰　邱　锵
　　陈鸣韶(拔贡，阳武知县)　　郝华翼(漳州教授)
　　李梦鲤(恩贡，有传)　　阴正隶(恩贡)
　　熊　超(著《易经解》)　　何　镛(隆安知县)
　　马应中　　林有麟(乐昌训导)
　　何如简(恩贡)　　段观治(太平训导)
　　陈昌祚　　胡宗熹　　马　铉　胡汝顺
　　唐　夔(御赐进士，有传)　　陈以荣(开建教谕)
　　杨时秀(万年训导，署余干篆，革火耗，平词讼，有能声)
　　胡见龙(恩贡)　　胡向化(恩贡)
　　李廷对　　赵汝顺(副榜)
　　宁化县贡生
　　张显宗(中式，有传)　　伍　肇(工科给事中)
　　伍友仁(刑部主事，掌兵部主事印)
　　邹路寿(处州通判)　　伍　辛(袁州通判)
　　吴　桢(茶陵卫经历)　　黄　谦(遵化知县)
　　邓　清(黄州教授，省志缺)　赖元礼(会稽知县)
　　伍　伦(凤阳都司)　　　傅　清(平乐推官，赣州通判)
　　雷汝霖　章　广(抚州通判)　聂　昌
　　邹　武　阴　复　　张均诚　　曾富春
　　张寿望　邹　德　　徐志宏　　徐子高
　　黄　旒(桂平县丞升知县)　　官　贤　　谢德兴
　　徐　守(东莞县丞，省志、旧志“守”作“宇”)
　　范景隆　邱　成(寿昌主簿)　余学文
　　连必渊(泰州同知)　　陈友志(万安县丞)
　　赖志隆(万安主簿)　　罗　铉(感恩知县)
　　范　胜(襄阳府经历)　　谢　宁(信阳卫经历)
　　阴　璚(雷州推官)　　阴　华(庆元县丞)
　　曾志刚(德州知州)　　廖　清(慈溪知县)
　　吴　昌(海宁主簿)　　张　本(进贤训导)
　　周　鼎　　黄　宁(海阳卫经历)
　　邱　陵(儋州判官)　　伍　琮(香山卫吏目)
　　罗　全(嘉兴主簿)　　陈　珪(金华检校)
　　阴　常　雷　务(吏目)　　伊　俊　谢　道(有传)
　　张　赐　王　政(海阳知县)　　张　德(知事)
　　伍　周　伍　叙(武昌府经历)　　阴天祐(东阳训导)
　　谢　漳(九江府知事，省志“漳”作“璋”)
　　谢　琚　　何　京(进贤县丞)
　　黄　昂(井陉教谕，致仕，以俸余置义田，均于族)
　　马允德(崇德县丞，郑州判官)
　　伍　凤(崇德县丞，九岁入泮，十一食饩)
　　伍　良　李　湖(汤溪训导)　连　璧
　　张　凤　　伍　宪(崇化训导)
　　杨　桂(广东长乐训导)　　罗　举(有传)
　　雷　瑶　　巫　玺(琼州检校)
　　杨　乔(山西按察司照磨)　　张贞吉(龙泉县丞)
　　张志润(邑志缺)　　阴　积(孝丰知县)
　　阴　廷(通州吏目)　　阴　暕(淮府教授)
　　邹裔贤(云南临安照磨)　　谢天凤(靖府纪善)
　　黄廷仪(选贡，海丰知县，改肇庆教授)
　　黄　极(选贡，初任攸县，改陵水，著有《一丸集》)
　　周邦畿(选贡，金山卫教授)　　马　龙(全州学正)
　　赵廷辅(潮阳县丞)　　黄　亨(和平主簿)
　　何尚志　　杨天毓　　杨　昌(岷府教授)
　　谢天叙　　伊天祐(有传)　　李　会(王府教授)
　　熊志良(始兴主簿)　　　马时珍　　　阴启旦(有传)
　　罗一龙(潮州教授，摄潮属六篆，皆有惠政)
　　雷廷照(饶州经历)　　吴天祐(楚府教授)
　　杨廷器(广州教授，有廉声)
　　罗一凤(开建司训。丁祭，方释菜，报贼至，众仓皇走，凤独成礼而退。终益府教授)
　　黄祐元　杨廷选　　张时昇　张　道
　　雷时祚(楚府教授)　刘宗武　　罗一鹤(岷府教授)
　　伊尧夫(恩贡，历知星子、和平二县，值山寇发，布威信抚之，寇感其诚，不为乱)
　　马　京(恩贡，杞县教谕)　　阴兴期(益府教授)
　　吴立东(广西永福知县)　　黎　佃(淮府教授)
　　阴兴雍(永春教谕)　　夏日筹(上津教谕)
　　罗仲联(凤阳县丞。《凤阳志》载有“廉毅不阿，大吏惮之”之称)
　　伍福明(益府教授)　　阴兴实(王府教授)
　　吴元俊(武进县丞)　　熊宗易(桂林通判)
　　黄家谋(中式)　　黄仲英(弋阳王府教授)
　　黎廷桂(鲁州教授)　　张天爵(金山卫教授)
　　罗钦立(平海卫训导，莱芜教谕，漳州府教授，所至有贤声)
　　杨　搢(恩贡，泸溪教谕)　　杨　拭(普宁知县)
　　黎　器(合浦教谕)　　伊商相　　雷元复
　　张天显(丹徒县丞)　　张显仕
　　高维崑(吉水主簿，龙泉知县)
　　黎　谨(东安教谕)　　罗钦谅(泉州训导)
　　高士第(恩贡，宛平知县)　　阴日觐　　伍经正
　　黄大式(南平训导)　　王正翰(太常寺典簿)
　　张人位(安福主簿，严州经历)　巫　峰
　　谌道济(清远教谕)　　李世辅(有传)
　　黎　亨(延平训导)　　赖道宏(宁洋教谕)
　　卢嗣储(镇海卫教授)　　李　藻
　　杨新芳(仁和县丞)　　张永英
　　黄　祯(吉水训导)　　黄　达　　张显机
　　雷动鳌　　罗钦丝(杨新芳以下省志缺)
　　清流县贡生
　　陈定应(佥事)　　管仲宗(振溪典史)
　　陈宗志(潜山知县)　　刘胜禄(宾州州同)
　　雷子恭　　赵　玄　　马文茂(宁国通判)
　　刘以荣　　陈　礼(兴安知县)
　　江　浦(处州推官，旧志“江”作“汪”)　陈　惠(教谕)
　　谢朝锡(刑科给事中)　　巫原福(望江典史)
　　魏仲延(典史)　　余　珤(恩贡，有传)
　　陈　源(知县)　魏福仁(广州照磨，省志作“魏福”)
　　陈定兴(吏目)　　陈伯达(嘉鱼知县)
　　胡文显　刘宗正　邱案生　吴居安　邹子昌(大馆县丞)
　　伍均德　魏得骥　伍　诚　汤叔贞　李荣宗　伍　原
　　吴宗茂(旧志“吴”作“伍”)　　叶　树　　江　安
　　魏子良　　　　李克信　　　　伍　鼎
　　张　荣(兵部郎中)　　赖　隆(王府理正)
　　刘　敏(益阳知县)　　温　良(岳州卫经历)
　　王　宾(德安知县)　　黄克明(余干县丞)
　　邱　武(嵊县训导)　　魏　崇(知县)
　　余　敬(光禄寺署丞)　　萧　复
　　马　政(按察司知事)　　魏　宁(引礼舍人)
　　李　庆(繁昌知县)　　王　用　伍　怀
　　肖　凤(寿昌县丞)　　邱　瑄(岳州照磨)
　　雷　应(英德知县)　　雷　祉(主簿)
　　许　显(进贤典史)　　谢廷惠　　巫　祯
　　魏　富　伍　新(盐场副使)　晏　玫(典史)
　　刘　祖(仓大使)　　马　麟(巡检)
　　李　永　　余公茂(递运所大使)
　　王　宁(龙南训导)　　伍文清(崖州判官)
　　伍崇善(龙南教谕，署县篆)　　雷　璧(开建训导)
　　陈　茂(仁和主簿)　　雷宙宽(乐清知县)
　　赖　祐(临桂教谕)　　叶　俊(恩平教谕)
　　邱　鑑(始兴训导)　　马　善(临清训导)
　　雷　庆(恩贡，新会县丞)　　管　俊(靖安训导)
　　朱　华　　邹　龙　　李　斌(寿州同知)
　　邹永丰(铅山县丞)　　张　重(连州训导)
　　赖文举(训导)　　伍　凤(瑞金训导)
　　汤　隆　　赖国宁(安仁县丞)
　　叶　马(柳州推官，太平同知)
　　余　杰(海州训导)　　邹　珖(电白教谕)
　　余　价(罗池州吏目)　　马　聪(儋州训导)
　　余　宏　　　伍　春　　　雷　璘
　　邹　丰(原武教谕)　　邓　庆　　马文应
　　雷世懋(余姚训导)　　伍　祐(安定知县)
　　王　溥(澄迈知县)　　伍廷纪(任邱训导，景宁教谕)
　　叶　稵　　　刘　钊(霸州学正，旧志江都训导)
　　赖国泰(琼州训导)　　雷世瑄　　刘　侃
　　雷　镃(德清主簿)　　雷国用(常山训导)
　　雷万硕(岷府教授)　　马惟刚
　　伍思义(亳州州同)　　赖国恩(淮府教授)
　　黄　基　　汤舆梁(峡江训导)
　　伍继仁(遂安训导)　　雷元龙
　　叶朝阳(纪善)　　雷　瑄(学正)
　　管文辅(训导)　　黄　鹤(县丞)
　　李　滋(曲靖推官)　　刘　伸
　　伍廷宾(高要教谕)　　马惟亨(霍邱教谕)
　　伍奎应(龙川知县)　　邱日明(宿州学正)
　　汤廷相　　雷　泽(贵县训导)
　　李孟春(梧州通判，有廉声)　　吴廷瓘(南雄教授)
　　黄　槐(荔波知县)　　叶甘露
　　邹国琳(宿迁知县)　　伍　篆(青州训导)
　　叶遗风(宣平知县)　　曾守唯(旧志安庄卫教授)
　　伍益达(武宁训导)　　伍廷宰(澧州学正)
　　叶甘茂(恩贡，兵马司，有《石渠遗稿》)
　　裴克吴(吉安教授)　　伍梦庚(建昌府教授)
　　伍可爱(恩贡，山阳知县)　　汤　试(宁德训导)
　　伍承谦　　　王　讽　　　张　谟
　　邓　鹏(武冈州同)　　伍可受(恩贡，有传)
　　伍可愿(永康知县)　　张东坦(恩贡，桂阳同知)
　　曾子鲁(大田训导)　　伍可庆(均州州判)
　　伍可求(恩贡，永福教谕，旧志作“永安”)
　　裴应试(常州通判)　　雷　监(邵武教授，有传)
　　裴应征(汉川知县)　　李　言(恩贡，兵部员外，有传)
　　雷增美(漳州训导)
　　廖　镆(乐会教谕，旧志“镆”作“汉”)
　　叶树瞻　　伍　逑(巫山教谕)
　　裴一桥(工部主事)　　黄成文(惠州教授)
　　吴　旦(龙溪教谕)　　汤廷选(兴化教谕)
　　温德基(连州学正)　廖仕淮(南京卫经历，邳州州判)
　　张希俭(泰宁教谕，旧志浦城教谕)　　伍　全
　　雷经龙(瓯宁训导)　邓邦宰(重庆经历，署仪陇令，有惠政)
　　马　绍　　雷用龙(泰宁训导)
　　叶仲屺(瓯宁教谕)　　熊　才(信丰训导)
　　伍勉学(泉州训导)　　伍懋学(莆田训导)
　　余　湟(饶州教授，旧志作“漳州”)
　　裴一贤(将乐训导，高州教授)　　温而亮(恩贡)
　　廖士沂(省志“士”作“仕”)　　马呈点(恩贡)
　　吴　化　　赖良弼(恩贡)
　　裴一懋(邵武教授，旧志作“建安训导”)
　　陈　箴(恩贡，庆云知县，有传)
　　雷应春(永福教谕)　　伍　超(杨州经历)
　　叶鸣鹍(建宁训导)　　伍　堤　　巫千仞
　　伍仕选(平和训导)　　雷同升(南城知县)
　　罗　炳(泗水知县)　　温而栗(平和教谕)
　　雷同鸣　雷礼门　　　邓应试　邹观夔
　　王日皓(将乐训导)　　赖　杰(恩贡，昌邑知县)
　　邹观龙　　裴一□(拔贡)　　邹德明
　　归化县贡生
　　张　惠(万载县丞)　　叶　康(云南石旧知县)
　　伍　晨(湘阴主簿)　　汤　澄(照磨)
　　伍　祐(有传)　　王　溥(知县)
　　温　润　梁　昊　雷应春　　　林　堂　陈　谏
　　杨原禧(知事)　　梁　珩(赣县主簿)
　　吴　纲(汾州州判)　　叶　盛(邵阳县丞)
　　陈　阶(兴安知县)　　汤子宽(教谕)
　　曾　荣　　巫文峰　　雷克声(训导)
　　雷世熙　　杨　玑　　梁文祥(长兴县丞)
　　吴志琼(番禺县丞)　　梁福海　　余文琚
　　揭　璲(兴国知县)　　陈　仁(有传)
　　李廷芳　　揭　瑛(星子县丞)
　　揭　鷟(长洲县丞)　　吴　凤(抚州经历)
　　吴　昇(南雄教谕)　　晏　富(新淦训导)
　　梁周继(安远知县)　　赖　经(东阳主簿)
　　梁京济　　梁　鼎(蒙城知县)
　　梁世珊(揭阳训导)　　黄　唐
　　揭　泮(兴安知县)　　谢　沂(恩明照磨)
　　揭　鸿(有传)　　杨文富(溧水教谕)
　　肖　汉(凤阳照磨)　　张　縚(高安主簿)
　　揭　鹔　　揭　抩(柳州教授)
　　陈一乾(乐昌主簿)　　揭　鹑(道州州同)
　　叶　荷　　　　　　陈廷策(秀水县丞，海宁经历)
　　揭　柄(龙游主簿)　　揭乔岳(清远知县)
　　黄　鹄(安吉州同)　　李世隆(西融教谕)
　　罗善继(福宁学正)　梁　钰(海盐主簿，旧志“钰”作“玉”)
　　谢可贤(有传)　　张　维　　萧　辉
　　温　轸(华亭县丞)　　郑廷惠(程乡知县)
　　陈廷诰(汝宁州学正)　　揭　炫(德化教谕)
　　梁　铭(福州训导)　　赖崇义
　　揭乔嵩(泉州训导)　　夏时行(成州州同)
　　揭　烱(淮府教授)　　李嘉渝(有传)
　　李嘉议(赣州教授)　　叶林荣(儋州学正)
　　夏时正(漳平训导)　　夏　铎
　　谢　瀚(长宁县令)　　肖文黉(龙门教谕)
　　夏廷栋　陈其礼(广宁卫经历，奉委勘边，随殁王事)
　　陈庆逢(袁州教授)　　赖应旸(侯官训导)
　　黄云鷟(庐州经历)　　张朝瑞(益州审理正)
　　赖　培　　赖　墀(连江教谕)
　　揭春高(有传)　　陈其乐(临清州判)
　　萧懋道(龙川知县)　　黄维翰(泉州教授)
　　揭弘济(泉州教授)　　揭弘化(容县教谕)
　　揭春藻(长兴县丞)　郑维礼(恭城知县，旧志海澄训导)
　　吴文光(沙县训导)　　黄廷柱(赣县教授)
　　李开芳(大田训导)　　谢维枢　　樊文泮
　　揭德芳　　陈　喆(有传)　　赖良任
　　张而弘(恩贡)　　陈　甡　　张时遇　　揭春实
　　连城县贡生
　　黄万里(有传)　　张得寿(主事)
　　黄原璧(琼白主簿)　　谢文敏(都司断事)
　　黄道仝(宜春知县)　　黄叔达(河南卫经历)
　　徐　澄(宾州知州)　　黄子亮(保定训导)
　　黄子深(县丞)　　陈宗绶(应平知县)
　　谢文涣(交趾南策州同)　　陈章绶
　　王　谦(如皋典史)　　江汉宗(清江教谕)
　　黄　斌(永嘉知县)　　谢　忠(知县)
　　邱德明　林　受(通政司经历)　孟　善
　　徐　温(彭城卫经历)　　林　敏　　张景亨
　　江　深　　黄　恕(利津知县)
　　黄祖辉(检校)　　伍　修(山阳知县)
　　林　恕(丰县教谕)　　吕　斌(知　县)
　　童　诚(东乡知县)　　王　贵　　陈友仁(知县)
　　吕　敬　　陈　琏(湖口知县)
　　罗景福(教谕)　　王　福(滕县知县)
　　沈祖海　　罗景扬　　沈思广　　徐　梁(检校)
　　沈绍祖(定陶知县)　　桑时用(江油知县)
　　王　宽(怀远知县)　　傅　谦(卫经历)
　　余德重(广东布政司检校)　　陈　衡(卫经历)
　　黄　中(南海卫经历)　　赖　敏(卫经历)
　　江德宗(感恩教谕)　　陈　琏(有传)
　　童　琎　　黄　珏(都事)　　陈　诚(肇庆知事)
　　姚　勋(安仁县丞)　　邓　应(潮州检校)
　　罗　纪(潮州卫经历)　　罗应昇(河南判官)
　　官　衡(海宁县丞)　　邱　能(归善县丞)
　　黄景贤(合浦主簿)　　徐　寿(崑山县丞)
　　罗　宗　　范景发(吏目)　　吴　琨(安州判官)
　　沈尚忠(黄州知事)　　吴　瑄
　　罗　俊(南雄照磨)　　林仪凤(昌化知县)
　　周景昌(琼山主簿)　　黄彦琛(桐庐县丞)
　　周　洪(博罗知县)　　罗　申
　　吴廷赞　　吴文旭(有传，铜鼓卫教授)
　　徐　元　　李　瑶　　林凤翔(高邮训导)
　　蔡　诚　　林　清　　李万春　邱一桂
　　谢　让(怀远知县)　　黄　斌(羽林卫经历)
　　陈　璠(归善知县)　　罗景芳
　　陈子亨(宣平主簿)　　江景彰(太和训导)
　　李　瑞(旧志“瑞”作“端”)　　童　瑭(房山教谕)
　　余　昂　　赖　庆(长沙府照磨)
　　谢　哲(萍乡训导)　　林　崇
　　邱　巍(高州教授)　　陈　政(望江教谕)
　　周应礼(儋州训导)　　童世坚(有传)
　　李元瑫(袁州训导，有传)　　李　华(保定知县)
　　李　璧(乐安训导)　　姚　鐌(吏目)
　　李元表　　桑景昌　　罗德时(安远教谕)
　　童　甫　　童　瑰　　江弘清(新昌训导)
　　黄　黻(合浦知县)　　李　晏
　　谢守荣(永康县丞)　　余　韶(兖州训导)
　　沈文波(常熟县丞)　　揭景兴(阳江教谕)
　　赖　滋(高邮训导)　　谢世荣(沂州州判)
　　许承宗(义宁教谕)　　黄体中(封州训导)
　　陈　震(江都主簿)　　邱　鹏(台州训导)
　　罗　紃(连川训导)　　李应洪(睢宁训导)　罗文凤
　　童礼元(徽州教授，居丧尽礼，及葬，庐墓。旧志宜春训导)
　　陈智乐(太平府训导)　　林鹤升(鄱阳训导)
　　林　嶅(瑞金教谕)　　李　暑(六合训导)
　　林　隆　李青美(乌程教谕)　罗　绍(教授)
　　罗九经(富州州同)　　　谢廷翰(施州卫教授)　黄　玑
　　黄思德(临高县丞，署昌化篆，有异政。旧志只载高要县丞)
　　赖公价(漳州训导，旧志“价”作“介”)
　　谢　元(宁洋教谕)　　李　藻(萍乡教谕)
　　王　夔(南海教谕)　　林　彬(澄海主簿)
　　李　椊(建宁训导)　　黄　玕(延平教授，有贤声)
　　李　榆(处州通判)　　林方大(高州通判)
　　林　安(景宁教谕)　　童　训(太和训导)
　　江济邦(沈邱教谕)　　邱文范(荆州教授)
　　李　芝　　罗师皋(连江训导)
　　童有猷(历陵水、大庾知县)
　　谢必恭(平乐教谕)　　童　任(信宜教谕)
　　罗九功(益府教授)　　童绍德(广东、永安教谕)
　　黄　卷　谢必敬(兴化教授)　黄有容
　　黄有第　　李　焘(缙云知县，有善政)
　　李　榛　　李天美(韶州通判)
　　宋廷表(宜春县丞)　　童养正(阳朔知县)
　　李　炳(旧志“炳”作“柄”)　　黄以良(恩贡，蓬州州判)
　　赖存礼(副榜，徐州州判)　　李仕宾
　　李　焜(恩贡，东乡知县)
　　罗　昂(云南都司经历，署河西令)
　　李汤臣(武功县丞)　　童茂成(会昌知县)
　　童应举(恩贡，顺天中式)　　陈端明(建宁训导)
　　林春试(浮梁县丞)　　李　燧(江潭训导，永福教谕)
　　罗　厚(兴化训导)　　李　(永福教谕)
　　王　逢(兰溪训导)　　周　庠(庐州州同)
　　黄时行(潮阳训导)　　李　恭
　　周廷诏(拔贡)　　　　李　烱(有掩骼功)　邱凤鸣
　　上杭县贡生
　　陈德义(河南道御史)　　黄友杭
　　张　定(刑部主事)　　陈顺民(岢岚州同)
　　张公仁(邑志姓邓)　　官文庆　　罗义积
　　蓝以清(浮梁教谕)　　饶仲信(乌程训导)
　　陈　安(建昌通判)　郑士达(光山主簿，旧志“士”作“仕”)
　　吴　蒙(富阳知县)　　刘　祯
　　卜　贞(鸟罗知县)　　邱原庆(江华教谕)
　　李　亨(交趾三江推官)　　邹忠义(交趾古滕知县)
　　陈　新(广东布政司照磨)　　高　琛(训导，升春坊司谏)
　　王　和(光禄寺监事)　　赖祖隆　　吴　信
　　陈祖义(兴宁知县)　　曹克安(陵水知县)
　　林　顒(应天中式)　　周　亨　　罗友亨
　　郭　绶　孔　政　王　温　　　江仲达　王　善　林　参
　　邱陵宗(浙江布政司经历)　　江　浩(常德府训导)
　　吴　宽(巴东教谕)　　林　津(苏州通判)
　　谢　肃(阳山教谕)　　谢　钦(缙云知县)
　　詹　穆(平湖教谕)　　林　濡(南宁卫经历)
　　黄　瑀(合浦县丞)　　赖　政　　陈　斌
　　胡　广(海丰知县)　　李　勉(清江王府典仪)
　　刘　龙(新会知县)　　曹　能(庐州推官)
　　刘　观　李　荣　沈　穆　　　张　铎　陈　纲
　　曾　茂(江南理问)　　李　良(高州训导)
　　赖　瑨(安顺通判)　　曾　惠(金华千户所吏目)
　　赖　迪(建平主簿)　　郭　辅(海阳主簿)
　　卢　章(武宁主簿)　　温　祐(孝陆卫经历)
　　江　沂(合肥主簿)　　黄　鲲(湖州照磨)
　　游　表(瑞州通判)　　　李　奎　李嗣夔(南雄推官)
　　胡　济(堂邑训导)　　龚　阳　李应奎
　　朱　和(德安训导)　　廖廷才
　　孔　经(南京中式，兵马司)　吴　琚
　　范　昇(岐府祠正)　　曹　泰(连山训导)
　　黄　鑑(庆远卫经历)　　林　繁(广南卫经历)
　　林时著(景宁县丞)　　林　廷(旧志作“廷瑞”)
　　丁　晋(柳州府知事)　　　　林　琼(建昌检校)　张　钦
　　林　遇(电白训导)　　李　实(梧州通判)
　　郭　韶　　李　昌(浔州通判)
　　郭　讷(昌化教谕)　　李尚德(检校)
　　李　政(河源训导)　　邱　禛(维摩州同)
　　张　(高州训导)　　罗　凤(高安训导)
　　曾　文(翁源训导)　　张　仪(恭城训导)
　　李廷秀(海丰教谕，邑志“廷”作“挺”)
　　薛　常(潮阳教谕)　　曾应荣(宿虹训导)
　　丁仕达(崖州训导)　　黄　澜(龙水训导)
　　张　渊　郭　浦　周景文　　李　澄(崇明县丞)
　　郑　镒(黟县教谕)　　邱佐时(太平训导，隆南教谕)
　　刘绍辛(夔州通判)　　聂　旦(赵府教授)
　　邱道明(有传)　　刘绍丙(广信通判)
　　林廷显(宁远训导)　　林　佩
　　雷东阳(莱芜训导)　　刘绍宣
　　张　忠　　张文俊(崇化教谕)
　　邱道充(滦州州同)　　温　典(石首教谕)
　　蓝　遇　　黄嘉猷
　　丁致卿(临安训导，以孝友弼教，归，捐俸置学田，公之族，推膏腴与弟)
　　卜彦中(德化训导)　　钟文纪(荆州学正)
　　赖荣先(玉山训导)　　郭廷陞(当涂教谕)
　　郭良猷(潮州训导)　　梁　袞　　刘希曾(政和教谕)
　　刘　佐(恩贡，霍邱知县，擢贵州道监察御史，有传)
　　邱自昂　　官仲道(宁德教谕)
　　陈宪勋(新喻训导)　　郑　璲
　　郭云行(选贡)　　邱梦周(赣县训导)
　　李文仁(龙川主簿，县志“仁”作“宁”)
　　邱可诏(诸暨主簿)　　钟　煦(英德教谕)
　　雷朝辅(陵水教谕)　　邱　锴(嘉兴通判，旧志缺)
　　钟　龠(徐闻训导，连江教谕)
　　刘承祚(石门知县)　　黄　涞(桃源知县)
　　李文粹(南平训导)　　周　翀(建宁训导)
　　李　济　　莫若思(嘉定州同)
　　刘承绪(泉州教授)　　刘三戒(建宁教谕)
　　周宅先　　邱三杰(高州教授)
　　黄建中(德化教谕)　　邱　备(南平训导)
　　林中槐(桃源县丞。值安酋煽乱，上司檄督偏桥粮饷，条陈皆中机宜，升广海卫幕)
　　陈治安(思明教授)　　邱光祚(建宁教谕)
　　邱敦复(嘉定州丞，升景宁令)
　　郭应枢　　邱希成　　邱　锵　　陈九思
　　陈　惇(恩贡，海丰主簿，升泸溪令)
　　邱振常　　罗　荩　　雷有复(成都府经历)
　　曹万选(恩贡)　　邱敦履　　游中行(上海县丞)
　　陈　绶　　郭从龙(建宁训导)
　　梁耀祖(拔贡)　　丁　颐　　曾　铉
　　郭毓伸　　曾友闵　　唐应科　　周标先
　　武平县贡生
　　许　俊(田州知事)　　戴许保(丹徒知县)
　　谢　斌(新安卫经历)　　钟源清(淮安仓副使)
　　宋　昭(都昌教谕)　　刘　美(永丰典史)
　　刘　信(文趾副仓使)　　刘　炎(沂州同知)
　　谢　谦(交趾主簿)　　谢　奇(交趾主簿)
　　张有得(邵阳知县，省志“有”作“友”)
　　林　英(龙泉主簿)　　钟　清(绍兴经历)
　　廖宗政　　杨　震　　刘　逊　　何　义
　　陈　隆　　钟　应　　何　永　　刘　兴
　　钟文广(青州同知)　　林　宪　　廖　询
　　钟　永　　刘　新　　何　淳　　陈　旭
　　何　祐　　曾　童　　危　安(梁山训导)
　　谢　和(湖口知县，升宁波同知)
　　钟　弘(霸州学正)　　王宗能(曲江知县)
　　钟　遂(乐安县丞)　　林思善(太平检校)
　　廖　华(常州检校)　　毛　伦(巡检)
　　刘　彦　　钟　昇　　林志道(深州吏目)
　　钟　享(县志“享”作“亨”)　　赖　明(襄府典宝)
　　谢　雍　　毛　振(宝昌县丞)
　　刘　选(高邮仓大使)　　朱　聪　　罗　俊
　　萧　馥(吏目)　　石　斌(凤翔推官)
　　林　贯(桃源主簿)　　张　徵(永州经历)
　　赖　组(丰城县丞)　　饶　皞
　　杨　春(潮州检校)　　林　彪(巡检)
　　林　瓒(临城训导)　　王　政(通州判官)
　　王　琼(兵部员外，有传)　　　胡　珍(光禄县丞，海丰知县)
　　陈　璋(西安主簿)　　刘　誉　　练　雄　　练　琛
　　钟　琏　　李　瑢(武昌推官，县志“瑢”作“容”)
　　林　渊(主簿)　　邱　峦(通州、连州州判)
　　胡　琅　　舒　勉(省志“勉”作“冕”)
　　练　玉(福清教谕)　　刘　玉　　王　纶(郧西知县)
　　钟　鸿(上饶县丞。正德间，悬绳寇发，三省协攻，鸿力辩其受诬者，全活甚众)
　　钟　凤(湖口知县)　　徐　秉(都司断事)
　　黄　祥(乐清训导，旧志作“乐平”)
　　黄　坦(训导)　　钟　辉(巡检)
　　林　汉(都司断事，旧志“汉”作“濮”)
　　李　文(江华知县)　　洪　盖(教谕)
　　林　霄(韶州照磨)
　　王　珽(琼州教授，署感恩令。省志“珽”作“廷”)
　　钟　佩(香山训导)　　龙　泉(训导)
　　舒　通(以平寇功入国学，授东阳主簿)
　　舒　清(训导)　　李　清(海盐训导)
　　李　穀(旧志缺)　　钟天爵(有传，平乐推官)
　　徐　昭(恩平知县)　　钱孔博(州判)
　　程　瀚(州判)　　李　鲸(知事)
　　邬　略　　何龙显(省志“龙”作“能”)
　　王　新(教授)　　王　俨(常德训导)
　　钟文表(选贡，令梁山、石城，以抗直告养归)
　　舒　雍(兴安知县)　　李懋林(来安知县)
　　夏　相(凤阳训导)　　徐　爵(教谕)
　　何景昌(始兴训导)　　李　兰(教谕)
　　洪　福(韩府典簿)　　邬　相(训导)
　　王　珏(宜山县丞)　　李一新
　　程　鹏(训导)　　舒　和
　　李　玫(连山训导，署县篆。值大罗山贼攻城，几陷，竭力捍御有功)　　舒　耸(邳州训导)
　　舒　秀(训导)　　李弘衷
　　修　庆(仁化训导)　　程　远
　　修显用(泉州训导)　　钟希夔(邵武教授)
　　石美中(感恩知县)　　赖朝用(建宁训导)
　　石维城(宣城县丞)
　　李　琛(德庆训导，升海澄教谕。时山寇流劫，琛截洛畲，断其归路，领兵捣穴，招抚有功)
　　游道明(莆田教谕)　　周　谟(番禺知县)
　　李　荣(亳州训导)　　钟希龙(安州州判)
　　钟文泮　　王执中(会同教谕)　　陈宗彝
　　林文炳(长州县丞，委查浒墅关捐，弛末务，商民便之。乞养归)
　　王良卿(选贡)
　　徐　钺(崇安训导，迁襄府教授。旧志“钺”作“釴”)
　　徐　铨(郁林州学正，旧志漳平训导)
　　李元臣(进贤教谕)　　林建卿(江夏教谕)
　　钟三聘(福州教授)　　钟仁宠(饶平教谕)
　　李　凤(泉州训导)　　王时中(广宁教谕)
　　李寿坤(广信教授)　　林文蔚(山东卫学正，以孝友闻)
　　赖天隆(永安训导，升平海卫教授，修黉官，漳人祀之)
　　钟尧龄(襄府教授)　　周　易(州判)
　　林有麟(教授)　　林可大(亦佐知县)
　　徐文沂(瑞州通判，博洽，工吟咏，有《广蒙求》、《效颦集》行世)
　　徐文泌(祁县知县，以卓异擢同知)
　　邱昂霄(永安训导)
　　谢廷擢(恩贡，兵部主事，旧志淳安主簿)
　　王济英(恩贡，永嘉主簿)　　徐文澜(经历)
　　徐文游(安庆照磨)
　　李其煜(袁州经历，旧志新建主簿)
　　林文濂(旧志“濂”作“燫”)　　赖　诜(恩贡)
　　刘孕奇(仙游训导，旧志“孕”作“胤”)
　　钟映张(衡州府通判)　　胡养元(永安训导)
　　王庆龙　　赖　训　　洪时发　刘　棂
　　胡调元　　何起龙(万县知县)
　　练梦龙　　赖　缙　　危　昂　　李日燝
　　永定县贡生
　　简　重(乐昌训导)　　李　瑜(余干主簿)
　　吴　明(严州经历)　　赖　高
　　赖　绍(山阴教谕)　　赖　金(淮安经历)
　　陈　广(松江经历，省、县志“陈”作“赖”)
　　郑　绅　　赖廷用(会同知县)
　　罗　珍(澄迈知县)　　卢　聪
　　沈　源(蠡县训导)　　郑　絪
　　林　靖(新兴县丞)　　刘　福(湖州照磨)
　　郑廷芳(琼州知事)　　吴世英(嵩明州同)
　　赖　玉(临高县丞，升榕县知县)
　　郑　质(寻甸通判)　　郑　策(太平通判)
　　卢　金(蒙化经历)　　赖　宪(贵县知县)
　　谢　贵(余干县丞，升新都知县)
　　赖　锦(万州知州)　　郑　厚(徵江通判)
　　赖守端(省志缺)　　赖守严(淳安主簿)
　　熊　春(赣州训导，升赣县教谕)
　　郑　道(武义训导)　　罗恒信(鲁府教授)
　　张　僖(恩贡，有传)　　孔廷诏(拔贡，有传)
　　沈玉璋(有传)　赖　津(青州教授，旧志乐清训导)
　　郑世绣(海门教谕)　　赖　泗(恩贡，盐山训导)
　　郑　週(溧水主簿)　　卢　新(嘉兴训导)
　　刘　荣　　赖　璞(宾州学正)
　　简　策(锦州同知，升王府审理)
　　熊　楗　　吴　岳(香山训导)
　　沈　肇(赣州训导)　　赖　瀹(浔州经历)
　　曹宗佑(鹿邑训导，省志“曹”作“吴”)
　　吴祖昌(琼山主簿)　　孔廷谕
　　赖　瀚(潮州训导，升吉府教授，省志缺)
　　赖希乔(遂溪教谕)　　熊　慎(荆州训导)
　　张一源(新城县丞)　　曹宗佐(吉安府训导)
　　赖一仍　　赖一龙(福清训导)
　　沈一麟(恩贡，上思州学正)
　　张一瑛(经历，县志“瑛”作“渶”)
　　李思庄(嘉善县丞，升南宁经历)
　　卢吉士(选贡)　　卢一松(有传)
　　赖一鲤(连山知县)　　沈孟作(南雄教授)
　　卢士志(大田教谕)　　赖　桓(兰溪训导)
　　赖有则(建宁训导)　　张一澜(同安训导)
　　赖有缘(揭阳教谕)　　吴茂梧
　　陈应岐(寿宁教谕)　　赖　堂　邱复恒
　　李思谨　　卢允衡(兴化训导)
　　卢世宁(封川教谕)　　赖一麟(归善训导)
　　曾子毅(博稽著述，有《解醒编》、《诗余雅韻》、《投机集》、《醒心录》、《春归岩谷》诸集行世)
　　赖可大(益府教授)　　卢　宝
　　张尧采(安溪训导)　　郑洪道(王府教谕)
　　张希文　　赖作辅　　徐　燦
　　郑国卿(福州教谕)　　卢士举(金华训导)
　　沈元轼(晋江训导)　　张拱应
　　卢自可　　赖昌祚(旌德知县)
　　卢士逈(嘉兴经历，邑志“士”作“自”)
　　郑维明(恩贡，祁州州判)
　　林际春(乐清训导)　　卢自考
　　詹天颜(有传)　　赖裔周(潮州教授)
　　郑日益(副榜)　　卢日就
　　熊国兴(饶平训导)　　林光翰(福清教谕)
　　廖凤聚(拔贡，宁都知县)　　卢奇选(副榜)
　　阙应祯(揭阳训导)　　邱与宪(莆田训导)
　　赖锡爵　阙锡衷　沈元范　　　江奋龙　卢士选

卷之二十三　选举三
〔国朝〕进士

 顺治十六年(己亥)徐元文榜
　　永定　萧熙桢(长沙知县，省志缺)

 顺治十八年(辛丑)陈常夏榜
　　上杭　莫之伟(咸宁知县)
　　永定　黄日焕(有传)

 康熙二十四年(乙丑)陆肯堂榜
　　归化　萧宸翰(泾县知县)

 康熙三十九年(庚辰)汪　绎榜
　　武平　周廷槐(吏部员外)

 康熙四十八年(己丑)赵熊诏榜
　　长汀　黎致远(有传)

 康熙五十四年(乙未)徐陶璋榜
　　宁化　雷殷荐(松滋知县)

 雍正二年(甲辰)陈德华榜
　　上杭　蓝正春(安仁知县)　邱　韻
　　永定　郑　宜(龙泉知县)

 雍正五年(丁未)彭启丰榜
　　永定　卢　铨(铁岭知县)

 雍正十一年(癸丑)陈　倓榜
　　长汀　俞文漪(吏部郎中)
　　宁化　雷　鋐(翰林院庶吉士，历通政使司)
　　　　　吴　琮(鹿邑知县，有惠政，著有《四书人物约典》、《洁玉集》)
　　永定　沈光渭(灵石知县)
　　　　　王见川(翰林院庶吉士，迁歙县知县)

 乾隆元年(丙辰)金德瑛榜
　　宁化　刘继伦(高苑知县，左迁江西按察司知事)
　　上杭　李青选(深泽知县)

 乾隆二年(丁巳)于敏中榜　恩科
　　宁化　巫近汉(有传)
　　归化　李际隆(武陵知县)　李　镐
　　上杭　赖能发(永宁知县)
　　永定　阙　文(乐陵知县)　廖　瑛(刑部郎中)
　　　　　廖鸿章(翰林院检讨)

 乾隆四年(己未)庄有恭榜
　　宁化　伍文运(广东永安知县)
　　归化　谢家树
　　上杭　孔　云(平利知县)
　　武平　方连涧(知县)

 乾隆七年(壬戌)金　甡榜
　　连城　张斯泉

 乾隆十年(乙丑)钱维城榜
　　长汀　王紫绅
　　宁化　伍起璧
　　武平　萧　超

 乾隆十三年(戊辰)梁国治榜
　　宁化　周绍缙

 乾隆十七年(壬申)秦大士榜
　　长汀　李发源
　　永定　廖连三
〔国朝〕举人

 顺治五年(戊子)李惟华榜
　　长汀　郑士乾(建昌知县)
　　清流　廖光弼(浦城教谕，省志缺)

 顺治八年(辛卯)陈圣泰榜
　　长汀　段友夏(叙州推官)
　　宁化　伍良佐
　　清流　汤祖铉(山阴知县，省志缺)
　　连城　李　烶(宁远知县，省志缺)
　　上杭　杨梦吉(有传，省志缺)

 顺治十一年(甲午)熊臣忠榜
　　长汀　黎士弘(顺天中式，有传)
　　上杭　蓝学鑑(全椒知县)
　　　　　黄　璘(平江知县)
　　永定　阙　振(嘉善知县)

 顺治十四年(丁酉)吴　孟榜
　　清流　余石骐
　　连城　沈恩举(有传)
　　上杭　林　鸾　刘　应(宝资知县)
　　　　　莫之伟(府学，辛丑进士)
　　　　　郭连城(龙阳知县)
　　武平　张　亨(吴江知县，省志缺)
　　　　　周历长(姚州知州)
　　永定　吴祖馨(有传)　萧熙桢(省志缺)

 顺治十七年(庚子)吴道来榜
　　上杭　罗　铨
　　永定　黄日焕(辛丑进士)

 康熙二年(癸卯)李达可榜
　　连城　沈元霁　赖超彦(醴陵知县)

 康熙五年(丙午)蔡　奎榜
　　上杭　邱作圣(省志缺)

 康熙八年(己酉)何龙文榜
　　连城　黄金镧
　　永定　孔煌猷(安邱知县，县志峡江知县)

 康熙十一年(壬子)林　甡榜
　　宁化　伊见知
　　永定　卢　化(历繁昌、永寿知县，俱有政声)

 康熙十九年(庚申)补科曾　炳榜
　　归化　原文锡(有传)
　　连城　童有懋
　　上杭　钟尚志
　　永定　卢　清

 康熙二十年(辛酉)郑元超榜
　　长汀　黎文远(顺天中式，鄱阳知县)
　　　　　罗才徵(通道知县，调陕西布政司照磨)
　　归化　萧宸翰(己丑进士)
　　永定　吴利见(新贵知县，降泾阳县丞。邑有白公三渠，年久淤塞。利见鸠工疏淘，七载而成，以劳卒。泾人立祠祀之)　卢为骥　熊昭应

 康熙二十三年(甲子)邱　坦榜
　　宁化　王汝楫(丽水知县，有惠政。著《琐言偶录》七卷)
　　　　　王士陟(汾阳知县)　伊逢吉(当阳知县)
　　归化　杨有龄
　　连城　吴煜丰(新淦知县)

 康熙二十六年(丁卯)萧弘樑榜
　　长汀　罗必徵(新建知县)
　　宁化　张　璜(龙阳知县)　刘允桢
　　上杭　邱　峤(刑部主事)
　　武平　钟　荃　萧　龚(广济知县，行取补主事)
　　永定　吴廷芝(令德清，调县，俱有惠政)

 康熙二十九年(庚午)潘金卣榜
　　长汀　詹　捷
　　归化　夏　勅(束鹿知县)
　　上杭　邱嘉穗(府学，归善知县，有传)
　　　　　廖　均(府学，安定知县)
　　永定　廖冀亨(吴县知县，有传)

 康熙三十二年(癸酉)郑基生榜
　　宁化　周梦熊
　　永定　赖际可　林春(府学)

 康熙三十五年(丙子)余正健榜
　　长汀　黎致远(己丑进士)
　　宁化　伊予先(桂东知县)
　　连城　李岑陞(长宁知县)
　　上杭　邱中宽(汉阳知县)　钟　润
　　　　　梁高标(海东知县)
　　武平　周廷槐(庚辰进士)
　　永定　□策麟(合水知县)

 康熙三十八年(己卯)张　远榜
　　长汀　钟嘉襜(授内阁中书，汉川知县)
　　宁化　周梦锦(广平知府，有传)
　　上杭　丁　珍(武乡知县)
　　武平　林宝树(有传)
　　永定　王芬露(峨眉知县)
　　　　　张成章(万安知县，革陋规以甦民困，凿惶恐滩石以便行舟)
　　　　　熊孙兰　熊孙鹤

 康熙四十一年(壬午)史大范榜
　　连城　童祖望　蒋文超(永新知县)
　　武平　饶荷禧(寿州知州)

 康熙四十四年(乙酉)施鸿纶榜
　　上杭　周良璧(安溪教谕)　蓝曰聪
　　　　　孔兴宗(阳曲知县)
　　武平　范　壎　林奕绳(三河知县)
　　永定　吴挺峰(顺天中式)
　　　　　江　淇(府学，历安溪、侯官教谕)

 康熙四十七年(戊子)林　昂榜
　　上杭　江河清(黄县知县)　赖　寅
　　永定　卢祖禧(仙游教谕)　张月攀(南平教谕)
　　　　　吴莱峰(府学)　　　胡楼生(南水知县)

 康熙五十年(辛卯)许　斗榜
　　宁化　吴大任
　　连城　吴兆松(馆陶知县，改建阳教谕)　李兆盛
　　永定　郑　宜(府学，甲辰进士)

 康熙五十二年(癸巳)万寿恩科、江日昇榜
　　长汀　郝弘烈　黎维昇　黎维星
　　宁化　张正望(山东新城知县)
　　上杭　邱大田
　　永定　江联辉(合江知县)

 康熙五十三年(甲午)林廷选榜
　　长汀　黎维景(府学)　闵□□(府学)
　　　　　钟梦瀛(房县知县，治事勤敏，有廉干声，著有《房陵政略》)　　陈沩英(仙游教谕)
　　宁化　谢显元　杨大翔(府学)
　　　　　雷殷荐(乙未进士)
　　上杭　邱　韻(甲辰进士)
　　永定　林　桢

 康熙五十六年(丁酉)黄焕章榜
　　长汀　陈　翥
　　上杭　张岐凤
　　永定　沈光渭(癸丑进士)　萧廷伟(含山知县)
　　　　　熊光炜(崇义知县)

 康熙五十九年(庚子)谢道承榜
　　宁化　王世仁(府学，两当知县，改光泽教谕)
　　　　　张惟鹗　刘继伦(进士)　雷　纶
　　连城　李图南
　　上杭　范正国(尉氏知县)
　　武平　冯　科
　　永定　王钦文　卢弘文　王绍三(府学，灵宝知县)

 雍正元年(癸卯)恩科廖学信榜
　　长汀　傅　錞(府学，有文名)
　　　　　杨顼春(府学)
　　宁化　阴日嵘(楚雄知县)　黄　缙
　　　　　雷　鋐(癸丑进士)
　　清流　邹　熊(有传)
　　归化　李　镐(丁巳进士)
　　上杭　李青选(丙辰进士)　邱学圣(府学)
　　　　　蓝正春(甲辰进士)　周　鲁　葛奏凯

 雍正二年(甲辰)俞荔榜补癸卯科
　　归化　杨　岳(平和教谕)
　　连城　林　寅(海丰知县，升化州知州)
　　武平　周　燕(府学)

 雍正四年(丙午)吴士拔榜
　　长汀　刘文豹(黎城知县)
　　归化　罗　苍(铁岭知县)
　　连城　李琼瑶(峡江知县)
　　上杭　邹尚仁　赖能发(丁巳进士)
　　永定　卢　铨(丁未进士)　王子鑑(连江教谕)

 雍正七年(己酉)陆祖新榜
　　长汀　张正位
　　宁化　吴　琮(癸丑进士)
　　归化　黄虞夏
　　连城　童祖尹
　　上杭　许　朗　刘　科　袁昂霄

 雍正十年(壬子)叶有词榜
　　长汀　俞文漪(癸丑进士)
　　宁化　官曰诚
　　清流　伍文运(己未进士)
　　上杭　赖鹏九　邹尚易
　　永定　王见川(癸丑进士)　郑　枢
　　　　　阙　文(丁巳进士)

 雍正十三年(乙卯)黄元宽榜
　　宁化　巫近汉(北闻中式，丁巳恩科进士)
　　　　　罗登标(松溪教谕)
　　上杭　孔　云(己未进士)
　　永定　廖　瑛(丁巳进士)　游贡赞

 乾隆元年(丙辰)恩科蔡云从榜
　　长汀　王紫绅(乙丑进士)
　　宁化　邱兆成　邱安礼
　　归化　李际隆(丁巳进士)
　　连城　童弘宗　张斯泉(壬戌进士)
　　上杭　袁　绥　谢光晋　王文光(永春学正)
　　武平　方连涧(己未进士)　刘　登
　　永定　卢　钧　廖翼汉　赖霁堂(寿宁教谕)
　　　　　江龙池　江风清(侯官教谕)　廖鸿章(丁巳进士)

 乾隆三年(戊午)出科联榜
　　宁化　伍起璧(乙丑进士)　李　俅(台湾教谕)
　　上杭　余国缙
　　武平　萧　超(乙丑进士)

 乾隆六年(辛酉)科
　　长汀　范　蘋(瓯宁教谕，调凤山)
　　宁化　张贤聘
　　归化　余观汉
　　武平　李梦苡　曾　暄
　　永定　张国樑　熊　山(松溪教谕)　廖　琦

 乾隆九年(甲子)朱仕琇榜
　　宁化　巫道纯　周绍缙(戊辰进士)
　　武平　周天德
　　永定　卢九云

 乾隆十二年(丁卯)黄元吉榜
　　宁化　伍裔蕃
　　清流　余　起
　　上杭　范泰元　邓中美　李辑瑞　薛捷官

 乾隆十五年(庚午)蓝彩琳榜
　　上杭　袁汉表(府学)　李舍芳
　　　　　邹秉钧　王国宁
　　永定　廖连三(府学)　卢尔榖(府学)

 乾隆十七年(壬申)恩科蔡庭芳榜
　　长汀　李发源　钟青选
　　宁化　雷定淳　张其份
　　永定　赖世芳　卢观源　张金堡
〔国朝〕贡生
　　府学贡生
　　萧鸣凤(归化人，惠安训导)　　　吴国桢(归化人)
　　陈良诰(长汀人)　　　夏建寅(长汀人)
　　李盛春(宁化人)　　　雷　恂(清流人)
　　黄起鹏(宁化人)　　　罗振有
　　揭以位(归化人)　　　陈孕虞(长汀人，拔贡)
　　戴士葵(上杭人，拔贡)　　　周　洸
　　赖昌明(永定人，泉州训导)　　　黄　奎
　　何如清(长汀人)　　　熊日辅(永定人)
　　赖有此(上杭人)　　　赖　观(长汀人)
　　卢而　　　周赓颙(上杭人)
　　赖应箴　　　阮光周(永定人)
　　邱待问(上杭人)　　　蓝芝室(上杭人)
　　李必大(上杭人)　　闵遇亨(长汀人，拔贡，德化教谕)
　　黎士毅(长汀人，拔贡，有传)
　　黎文远(长汀人，拔贡，顺天中式，鄱阳知县)
　　吴祖芳(永定人)　　　许倣谦(上杭人)
　　周暦象(上杭人)　　　周凤贲(上杭人)
　　周官度(长汀人，邵武训导)　　　郭万祀(上杭人)
　　周民隐(上杭人)　　　钟元德(长汀人)
　　莫祁鼎(上杭人，长乐教谕)　　　邱嘉穗(上杭人，拔贡)
　　巫绍辉(宁化人，拔贡，寿宁教谕)
　　张景龄(宁化人)　　　张月鹿(永定人，拔贡)
　　马繁禧(长汀人，拔贡，大田教谕)
　　伍　拔(清流人，恩贡)
　　袁　宽(上杭人，恩贡，连城训导)
　　邓世仁(上杭人，恩贡)　　　温　良(上杭人，副榜)
　　黎维昂(长汀人，副榜)　　　邓　涛(清流人)
　　裴　琮(清流人)　　　林梦鲸(上杭人)
　　伍晋锡(清流人)　　　郭大千(上杭人)
　　陈工亮(长汀人)　　　罗五典(连城人)
　　伊在湄(宁化人)　　　吴云芝(永定人)
　　郑元辉(永定人)　　　卢　英(永定人，有传)
　　张鹏翼(连城人，有传)　　　林霞起(连城人)
　　胡　隽(长汀人)　　　郑世济(长汀人)
　　李士登(武平人)　　　江溥水(上杭人)
　　赖阶泰(上杭人)　　　邓家禹(连城人)
　　欧阳暄(永定人)　　　李梦箕(连城人，有传)
　　简兆先(永定人)　　　罗鸣鷟(上杭人)
　　袁知人(上杭人)　　　熊龙其(永定人)
　　刘钟沛(上杭人，长乐训导)　　　黄文炳(上杭人)
　　刘天麟(宁化人)　　　简兆璜(永定人，闽清训导)
　　郑星烂(上杭人)　　　钟甸夏(武平人)
　　温光礼(上杭人)　　　陈绥猷(永定人)
　　曹　垣(上杭人)　　　赖洪图(永定人)
　　钟　霦(武平人)　　　胡震生(永定人)
　　李希贤(上杭人)　　　赖华日(上杭人)
　　沈上璋(长汀人)　　　林振嶐(永定人)
　　李永芳(武平人)　　　黄章藻(永定人，恩贡)
　　陈聘观(永定人)　　　吴匡峰(永定人)
　　伍可度(宁化人，浦城训导)
　　钟远鸣(长汀人)　　　熊必元(长汀人)
　　张月峰(永定人)　　　邱　瑜(长汀人)
　　简绍雍(永定人，拔贡)
　　江风清(永定人，拔贡，侯官教谕)
　　伍承经(宁化人，副榜)　　　卢彦躬(永定人，副榜)
　　卢　复(永定人)　　　李允秀(武平人)
　　张天伟(上杭人)　　　顾炳文(永定人，拔贡)
　　赖世膺(永定人，拔贡)　　　钟　益(长汀人，恩贡)
　　俞邦彦(宁化人)　　　巫兆夔(长汀人，拔贡)
　　卢尔穀(永定人，拔贡)　　　罗奋南(长汀人)
　　廖有光(永定人)　　　王复鏊(长汀人)
　　沈光淇(永定人)　　　严路成(永定人)
　　郭梦鹏(上杭人)　　　蓝　实(上杭人，副榜)
　　萧作霖(永定人)　　　张□鹏(永定人)
　　莫文焕(上杭人)　　　吴秉诚(永定人)
　　吴起莘(永定人)　　　沈长吉(连城人)
　　陈鹏南(永定人)　　　邱　岑(上杭人)
　　长汀县贡生
　　黎士弘(中式)　　　吴在湖(选贡)
　　蔡毓奇　　　杨玉晖(南靖训导)
　　杨钦遴(拔贡)　　　马上勋
　　陈万猷(选贡)　　　周士元
　　马景龙(恩贡，腾越知州)　　　刘　苞(选贡)
　　黎时雍(恩贡)　　　林有虞
　　邱维岳(历宁德、永春训导，升金山县丞)
　　熊遇昌　　　李朝阳(松溪训导，署县篆)
　　李长秀(恩贡，有传)　　　邱敦化(训导)
　　罗映魁　　　梁鼎乾(选贡)
　　沈维丰(邵武训导)　　　余时懋
　　赵　新(著有《四书纂要》、《诗经解》、《泠然草》)
　　罗忠徵(晋江训导)　　　陈舜裔
　　邱寿昌　　　黄希曾(拔贡)
　　周之达　　　范一沛(著有《葩经解》八卷)
　　王学尹　　　邱兆昌(大田训导)
　　刘云麒　　胡尔肃　　　杨钦讚　　陈士伟(恩贡)
　　张　琏　　赖理化　　　黄文集　　吴兆芳
　　魏履恂　　邹九仪　　　张允元　　黎基远
　　张　瑞　　杨钦元　　　黄文乘　　刘九龄
　　许天池(漳州教谕)　　　赵士炜
　　余魁鳌(福清训导)　　　闵泗驹(恩贡，有传)
　　汤霌远(拔贡，福安教谕)　　　李象枢(延平训导)
　　胡光玫(晋江训导)　　　罗广任(大田训导)
　　吴　鑑　　　曾　岱(副榜)
　　刘承宗　　　蓝天开(将乐训导)
　　胡光琳　　　谢尚举(恩贡)
　　王元亨(拔贡)　　　谢绍安　　杨　熙
　　范绍质　　刘振乾　　　赖圣弘(拔贡)　　熊一涛
　　李　益　　李行敏　　　刘中阳　　张　鹏
　　宁化县贡生
　　张朝命(恩贡)　　　周　胤　　谢宪尹
　　杨　柱　　雷动化(有传)　　　伍　元　　巫之云
　　伍瑞徵　　杨振奇　　　雷风恒　　伍明弦(副榜)
　　伍美政　　雷　联(恩贡)　　　高　超　　伍邦栋
　　刘汉仪　　雷起晖　　　阴永庚(长泰训导)
　　伊应春(浦城训导)　　　雷一鸣(莆田训导)
　　伍光荐(龙溪训导)　　　雷先应(浦城训导)
　　伊甲臣　　巫慕咸(拔贡)　　　伍应长(以孝友闻)
　　伍可远(长乐训导)　　　邱徕善　　雷动聘
　　吴祖锡　　伍明诏(恩贡)　　叶　颂
　　罗士亨(拔贡)　　　巫学展　　阴来善
　　黎之彦　　伊应荐　　　高益公　　雷立允
　　谢维翰　　阴念祥(恩贡)　　王士捷
　　伍以律　　伊应熊　　　巫永雯　　王启元
　　袁日旭(恩贡)　　张　钦　　雷起旸(将乐训导)
　　伊梦求(建安训导)　　　王　鹭(拔贡)
　　伊毓秀(拔贡)　　　巫贤芳　　阴承天
　　雷定志(拔贡)　　徐　瑸　　巫近汉(优贡)
　　雷嗣恒(恩贡)　　　伍家诩(将乐训导)
　　李廷拱　　阴象地　　　伍兆崧(台湾训导)
　　周绍缙(中式)　　　邱任文　　伊天峻
　　郑运昌　　张　轼
　　清流县贡生
　　邹殿宣　　马日昇　　江流馨(高州教授)
　　叶云从(恩贡)　　叶锡辂　　王权奇(恩贡，有传)
　　廖　泉(拔贡，唐县知县)　　　余士彦(恩贡)
　　伍　实　　吴养乾　　　伍安之(恩贡)
　　叶宫桃(邵武训导)　　　王　协(闽县训导)
　　伍宁之　　邹之岳　　　伍唫之(侯官教谕)
　　余兆麟　　雷　揆(恩贡)　　汤祖相(有传)　伍元勋
　　伍观成　　刘　鼎　王　霖(拔贡，任吴县，调马邑)
　　雷行章　　吴蕙芳　　巫鲁产　陈应奎(拔贡)
　　刘梦橘　　邹元揆(恩贡)　　邹养中　　陈于文
　　刘尧祚(恩贡)　　余日昇　　江良俊　　李　商
　　裴方升　　吴光孚　　陈泰徵　　马　游(拔贡)
　　莱显登(浦城训导)　　黄　曾　　伍　机　　邹浚源
　　邹昌熖　　伍亮工　　裴方体　　裴文英(南靖训导)
　　刘　熙(拔贡)　　赖梦熊　　巫弘祖(莆田训导)
　　巫天嵋　　吴之祥　　伍联芳　　裴起虬　　邱　山
　　刘　洙　　刘　浚　　　李文耀(拔贡，上海知县)
　　邹有期　　伍　典　　伍　霓　　王德懋　　曾乾昌
　　归化县贡生
　　揭金鼎(番禺县丞)　　　陈邵吉(平和训导)
　　揭三宾(拔贡)　　　吴宏功　　叶正培
　　黄正岳(恩贡)　　　曾应期　　梁绍熙
　　萧叶鞉　　　揭诗教(永安训导，有文名)
　　萧徽声(侯官教谕)　　　谢国煦
　　陈　(兰阳县丞)　　　曾三第
　　陈昌运(福安训导)　　　罗嘉贤(连阳训导)
　　赖良球(惠安训导)　　　魏百龄(永春训导)
　　黄位中　　罗开先　　张问美　　陈　簨
　　陈　阼(拔贡)　　　赖　榘(长泰训导)
　　刘　汉　　罗世飏　　汤学中　　刘
　　刘　潭(恩贡)　　冯　雯　　揭有麒(拔贡)
　　李维垣(有传)　　张梦奎　　罗宣模(政和训导)
　　陈　垽(永福训导)　　　陈云五
　　萧友鸿(仙游训导)　　　官维贤(恩贡)
　　黄嘉纯(诏安训导)　　　萧宸干　　孙骥芳
　　曾尔典　　曾嘉礼　　　陈　璧(政和训导)
　　陈　基(恩贡)　　　吴显纲(拔贡)
　　叶　崙　　李维圻　　　萧而崧(永福训导)
　　刘光廷　　谢师申(顺昌训导)　　谢云龙　　吴中良
　　刘茂裔(恩贡)　　许魁鳌　　吴显藕　　张克廉　　冯
　　陈元桐　　揭继安　　冯永臧　　张　霆
　　连城县贡生
　　谢家宝(恩贡，明末隘寇作，负母远遁)
　　傅应元(南安训导)　　　沈期扬(建宁训导)
　　沈元奇(恩贡)
　　黄景辉(恩贡，曾拾遗金数十两，访失者还之)
　　赖启亨(莆田训导)　　　李日登(德化教谕)
　　傅作和(拔贡)　　　李　炌(将乐训导)
　　童彦士　　董大炜　　赖廷泰(恩贡，见孙一德传)
　　谢　瑶　　黄朝鼎　　吴有章
　　谢献臣(拔贡，永春教谕，哭父丧明)
　　江　伸　　邱兴周　　沈显魁　　赖启英
　　李大任　　黄金锡　　　童日鼎(有传)
　　官　珩(拔贡)　　林凤来　　张良臣(县志张臣)
　　谢曰熊　　吴宗珩(恩贡)　　杨大鹏
　　李兆盛(中式)　　　张鸣皋(县志作“高”)
　　张　佐　　李邦干(闽县训导)　　谢曰封
　　沈奇芳　　谢龙文　　杨开芳　　张　泰
　　罗朝辅(建安训导)　　　吴　崑
　　杨盛录(恩贡，永福教谕)　　　李日章(父没，庐墓)
　　周德辉　　童尚鹗　　童建业　　沈希韩(恩贡)
　　罗三秀(拔贡)　　　张　洪
　　谢世英(尝拾孙姓遗金，访其人而还之)
　　江廷亮　　沈　琦　　林　容(副榜，鹤峰州判)
　　谢与贤　　江都彩(恩贡)　童弘宗　　江　纯(拔贡)
　　林大鼎　　张一杰　　沈南洲　　周士起　　蒋友芹
　　江能元　　李一韩　　汤绍达(副榜)
　　上杭县贡生
　　梁振祚(拔贡)　　　陈殷彝(尤溪训导)
　　张书绅(拔贡)　　黄象奎　　杨　芹(拔贡，秦州同知)
　　黄　煜(龙溪训导)　郭子冀　李宪卿(拔贡，沂水县丞)
　　周　洸　　　莫其昌(安溪训导)
　　郭琦登(崇安训导)　　　郭　萃(副榜，武进知县)
　　郭　鸿　　刘观成　　邹一松
　　邓在我(恩贡，恤灾御难，有义声)
　　罗世伟　　李　熿　　黄绍中(拔贡)　　刘宰裔
　　邱民悦　　梁九韶　　郭复仪　　张如璿
　　钟　琳　　邱　坦(闽清教谕)　　郭　图
　　包士杰(副榜)　　　邱士修(副榜)
　　杨　湸　　刘英醇　　　何　榛(有传)
　　周景姚(恩贡)　　　郭自弘(拔贡)
　　钟用志　　李　捷(德化训导)　　黄　球
　　谢　邑　　陈正芳　　周　淳　　张文开
　　华　盖(恩贡)　　钟　燦　　薛桂芳　　罗羾汉
　　刘朝俊(福清训导)　　　李　琛　　罗　淇
　　刘青城(瓯宁训导)　　　何　熊　　包　纶
　　何献瑞(拔贡)　　曹　城(恩贡)　　郭从鼎
　　周　莹(泰宁训导)　　　邱光祖(副榜，榜姓“赖”)
　　刘　徽(漳州训导)　　　杨紫宸　　郭　濬
　　童祖宠(副榜)　　李天根　　曹云龙(拔贡)
　　罗万安(永福训导)　　　曹挺建　　傅　弼
　　赖　彬(副榜)　　刘士锦　　杨思任(拔贡)
　　张光弼(副榜)　　包一俊　　黄河图(副榜)
　　李花燦　　何图光　　雷高翥
　　武平县贡生
　　林于淑　　林炳章(恩贡)　　蓝化春(诏安训导)
　　王好仁　　刘应经　　刘定举　　蓝　烱(恩贡)
　　冯　观(兴化、宁德二县训导)
　　王所尊(罗源训导)　　　刘承卿
　　钟奋鹏(政和训导)　　　刘廷泰(恩贡)
　　李作霖　　　程良矩(长泰训导)
　　魏　琦(拔贡)　　　饶曰都(副榜)
　　赖皇宠　　钟乔捷　　陶开泰(好善乐施，乡邻多待举火)
　　赖　綖　　　王法虞(侯官训导)
　　王中柱(顺昌训导)　　　刘得名(副榜，闽清教谕)
　　钟叶宫(恩贡)　　　李　钧(恩贡)
　　修上宾(拔贡)　　　林翰荣　　钟　珽
　　李　铎　　范光生　　林声簧　　刘兆泰　　吴燕屏
　　吴　怀(恩贡)　蓝　兰　　林际唐　　钟　藻　　林贲园
　　王敦临(设义仓以继父志，丁丑岁饥，捐谷百余石以赈，著有《惷窝集》)　　钟　嵋　　李天闻　　林燕璧
　　方　弘　　饶　宗　　钟奕皋　　危　岄　　石轸愈(拔贡)
　　饶　寯(恩贡)　　　廖天章　　饶南翼
　　李琼林(台湾训导)　　　蓝梦熊　　钟　甡
　　钟万瞻　　周　焕(恩贡)　　朱拜登
　　刘肇璧　　温一柱(拔贡)　　周　熙
　　林际鹏　　王承谟　　林青云　　程梦符
　　周　炎　　李冈龄　　王廷贤(副榜)
　　永定县贡生
　　赖朝相　　卢日新(泰宁训导)　　吴来凤
　　孔如梁　　熊钟元　　　郑士鸿(永春训导)
　　廖化龙　　邱民贵　　卢受和　　赖进箴　　郑绍之
　　陈钧奏　　熊有翼　　郑应周　　郑孙绶　　赖第元
　　孔元发(平和训导)　　　沈　曾(副榜)　　阙　魁
　　胡逢亨(平和训导)　　　陈云行(晋江训导)
　　沈　敦(光泽训导)　　　熊锡应(拔贡)
　　郑　珏(恩贡)　　　熊卓魁(副榜)
　　沈光澧(副榜)　　　吴寅先(副榜)
　　关月卿　　邱经传　　陈　诏　　赖九功　　卢杰一
　　朱　笏　　熊捷先　　熊友驺　　沈腾虬　　熊贞应
　　卢奏平(罗源训导)　　　熊九梅　　沈士鹏
　　吴挺峰(恩贡，顺天中式)　　　萧廷璠(诏安训导)
　　熊孙莲(龙岩训导)　　　吴渊秀(恩贡)
　　李翘楚　　　萧起凤(副榜，嵊县知县)
　　卢闳中　　　胡檀生(闽县教谕)
　　卢　铨(拔贡，中式)　　　卢　拔(晋江训导)
　　王梅调(副榜)　　　卢仰圣(拔贡)
　　张丁显(龙岩训导)　　　林　亭　　郑　均
　　陈长春(恩贡)　　　卢殿人(拔贡)
　　赖　昭(海澄县训导)　　　孔　进　　卢超宗
　　江世春(拔贡，云南知县)　　　赖振文　　吴奉璋
　　阙　镛　　廖鸿学(副榜)　　王鹏抟　　戴龙光
　　张龙文　　　卢庆云(副榜)
　　熊江济(副榜)　　　熊江润(副榜)

〔明〕武进士

 万历三十二年(甲辰)
　　宁化　王人诘(潮州程乡所镇抚)

 崇祯四年(辛未)
　　宁化　邱　隽(泉州守备，有传)

 崇祯十二年(乙卯)
　　宁化　吴维城
　　归化　冯綦隆

 崇祯十六年(癸未)
　　长汀　张兆凤(武平籍，授游击，有传)
〔国朝〕武进士

 康熙二十二年(壬戌)
　　连城　傅士芳(府学，山西高阳卫守备)

 康熙三十六年(丁丑)
　　上杭　邱　瓒(神电卫守备)

 康熙三十九年(庚辰)
　　武平　王　玕(榆林卫守备)

 康熙五十二年(癸巳)
　　上杭　邱宗周(范县营守备)

 康熙五十四年(乙未)
　　武平　石绍烈(府学，肇庆卫守备，升广海寨游击)

 康熙五十七年(戊戌)
　　上杭　蔡鹰扬(严州营守备)
　　武平　萧蕃露
　　永定　卢弘佐(府学)

 雍正二年(甲辰)
　　上杭　黄　榜(侍卫，扬州卫守备)

 雍正十二年(癸丑)
　　宁化　俞学天(坐京提塘)

 乾隆二年(丁巳)
　　连城　邱在标
　　上杭　傅　周(侍卫)　傅昆阳

 乾隆七年(壬戌)
　　连城　张国标(侍卫)　柯治平
　　上杭　钟高翥

 乾隆十三年(戊辰)
　　清流　雷　鹏

 乾隆十六年(辛未)
　　连城　杨　彪
〔明〕武举人

 嘉靖□年
　　长汀　刘自淮(后所副千户)

 万历二十五年(丁酉)
　　武平　车应山

 万历二十八年(庚子)
　　宁化　王人诘(进士)

 天启元年(辛酉)
　　长汀　刘　震(汀州卫指挥，署巡道中军，没于王事，祀忠愍祠)

 崇祯十五年(壬午)
　　长汀　张兆凤(癸未进士)
　　宁化　刘仕伸
　　武平　李应才
〔国朝〕武举人

 顺治五年(戊子)
　　归化　罗在震(福州卫千总，升潞泽守备)
　　　　　揭木公(福州卫千总)
　　　　　萧懋祺(昌国卫屯务总司)

 顺治十一年(甲午)
　　长汀　卜得埰
　　上杭　江宗梁(太原卫千总)
　　武平　李　绅

 顺治十四年(丁酉)
　　长汀　许　镗　李　汉
　　宁化　张运中(浦城参将)

 顺治十七年(庚子)
　　上杭　郭　栻

 康熙五年(丙午)
　　上杭　罗　锦

 康熙八年(己酉)
　　上杭　黄　丽
　　永定　卢化熊

 康熙十一年(壬子)
　　上杭　姜舟书　陈金章
　　永定　罗肇声

 康熙十九年(庚申)
　　连城　傅士芳(壬戌进士)
　　上杭　温　瀚

 康熙二十年(辛酉)
　　归化　赖世洸
　　连城　罗尚琏
　　武平　刘丽中
　　永定　沈青麒

 康熙二十三年(甲子)
　　长汀　胡师范　罗开泰　邱徽昌
　　永定　卢龙纪

 康熙二十六年(丁卯)
　　上杭　张　纯
　　永定　卢三品

 康熙二十九年(庚午)
　　长汀　钟奇颖
　　上杭　邹文士(府学)
　　永定　李国范

 康熙三十二年(癸酉)
　　长汀　李尚蕃
　　连城　林士桂
　　上杭　刘　樘
　　永定　卢伟猷　卢彦亮

 康熙三十五年(丙子)
　　清流　伍超然
　　归化　赖　相
　　上杭　郭徵泰　邱　庄　邱　瓒　邓葱林　黄命圭
　　武平　王　玕(庚辰进士)

 康熙三十八年(己卯)
　　清流　马孔彪
　　上杭　黄　韬
　　永定　张天一

 康熙四十一年(壬午)
　　长汀　陈大鲲(府学)
　　上杭　黄腾甲(柳沟卫守备)

 康熙四十四年(乙酉)
　　上杭　邱世行(卫千总)　邱陵岩
　　　　　吴国士(湖广督标守备)
　　永定　卢郁骖(府学)

 康熙四十七年(戊子)
　　长汀　罗　綋(江南兴武卫守备，著有《卫道篇》、《紫阳学统》)
　　宁化　伊一羽
　　上杭　葛天民
　　永定　郑廷凤　赖　安　张圣遴　张廷瑞　郑　燮

 康熙五十年(辛卯)
　　连城　张天禧
　　上杭　邱宗周(癸巳进士)
　　武平　萧蕃露(戊辰进士)

 康熙五十二年(癸巳)恩科
　　连城　谢世杰
　　上杭　傅天爵
　　永定　卢弘佐(府学，进士)
　　江犹龙(都司佥书)　卢欣春

 康熙五十三年(甲午)
　　宁化　陈乃璋(府学)　张　佶
　　上杭　陈舜道(岳州卫千总)　蔡鹰扬(戊戌进士)
　　武平　石绍烈(府学，乙未进士)

 康熙五十六年(丁酉)
　　宁化　伍文龙　曹永进
　　连城　杨　杰
　　上杭　邱　倬
　　永定　卢国佐

 康熙五十九年(庚子)
　　长汀　熊宗诚
　　归化　陈思在　赖琰文
　　连城　江陞佐
　　上杭　陈学圣　陈登鳌(凤阳卫千总)
　　武平　钟秀异
　　永定　王世纶　赖崇俭

 雍正元年(癸卯)恩科
　　上杭　黄　榜(甲辰进士)　周弘炜

 雍正二年(甲辰)
　　武平　王布镐
　　上杭　周有增(守备)
　　永定　赖光青　江震川

 雍正四年(丙午)
　　连城　张永德(府学)
　　永定　沈致和(府学)　卢熙毅(解元)
　　　　　戴皇铨　郑天枢　卢熙屏　王色燦　林士皋

 雍正七年(己酉)
　　宁化　李　仪
　　连城　张月怀
　　上杭　薛光祖(府学)
　　永定　郑　雄

 雍正十年(壬子)
　　宁化　俞学天(癸丑进士)
　　连城　张大力　张国忠
　　上杭　傅　周(丁巳进士)　袁　濬
　　武平　钟紫湘

 雍正十三年(乙卯)
　　连城　邱在标(府学，丁巳进士)
　　　　　张　钺　黄国士　张国镇
　　上杭　傅昆阳(丁巳进士)　傅　鹰(府学)
　　武平　李中秀
　　永定　林魁拔(饶平千总)

 乾隆元年(丙辰)恩科
　　宁化　俞大勇
　　连城　张大弓

 乾隆三年(戊午)
　　宁化　黎　瑨
　　长汀　熊罴友(处州千总)
　　归化　揭立辅
　　连城　张国宝
　　上杭　葛　翘
　　武平　练　绅

 乾隆六年(辛酉)
　　长汀　戴家俊
　　宁化　聂　陞
　　连城　张国安　张国标(壬戌进士)　张国樑
　　　　　柯治平(壬戌进士)　邱在陆
　　上杭　钟高翥(壬戌进士)　傅用舟　陈维邦
　　武平　何绍尚
　　永定　廖建勋

 乾隆九年(甲子)
　　清流　雷　鹏(戊辰进士)
　　连城　项华国
　　上杭　莫天香　蔡　祐　莫大振　邱钟灵　刘世昌
　　永定　马　琳(戊辰进士)　胡抡华　胡鸿远

 乾隆十二年(丁卯)
　　长汀　闵泗琏(府学)　吴威扬
　　　　　戴达德　曹学良　陈仰达
　　宁化　伊廷蕙　曾闻勇　俞朝宠　李朝琎
　　上杭　张治安　郭巩城　袁从虎
　　武平　钟　雯

 乾隆十五年(庚午)
　　长汀　王国英　邓启彪
　　清流　董应光
　　连城　吴国柱　杨　彪　张国榜
　　　　　杨　斌　陈仰镐
　　上杭　郭三典　傅秉钺
　　永定　李德士

 乾隆十七年(壬申)恩科
　　长汀　刘宏基　戴有成　陈仰发
　　宁化　谢贤振
　　连城　邱作训　蒋国扬
　　上杭　饶廷相　傅　巍　傅绳武
　　　　　莫　淳　张虎臣(府学)
　　武平　王　佩

卷之二十四　选举四

〔宋〕荐辟
　　归化县　萧登仕(以人才举，官尚书)
　　武平县　钟四七(主簿)

〔元〕荐辟
　　清流县　罗仁叟(以御寇功荐，授临川治中)
　　　　　　罗仁受(叟弟，以御寇功荐，授汀州判官)
　　　　　　邹国宝(以人才荐，任提举)
　　　　　　伍龙光(以功荐，授邵武官军总管)
　　　　　　雷　绅(以贤良举，任海南海北道廉访司，转江西湖东道，有传)
　　归化县　谢英辅(有传)
　　连城县　林　懋(以遗逸举，商税局大使)
　　武平县　钟时忠(训导)　钟伯昇(知县)
　　　　　　王均德(抚民知县)
〔明〕荐辟
　　长汀县　赖景周(以沐英荐，授登州知府，调夔州)
　　　　　　徐　廙(以文行才学举，代府仪宾)
　　　　　　雷文甫(以文行才学举，平原通判)
　　　　　　赖永亮(以人才荐，任淳安主簿，涖官有政声)
　　　　　　王文礼(以人才举，主簿)
　　　　　　叶仲旻(以秀才举，典史)
　　　　　　程九庆(以贤良方正举，县丞)
　　　　　　罗宗海(以人才举，县丞)
　　　　　　官　墀(以人才举，盐运司副使)
　　　　　　张　英(以人才举，县丞)
　　　　　　陈继宗(以人才举，主簿)
　　　　　　李　隆(以人才举，提举)
　　　　　　陈　纯(以人才举，濮州判官)
　　宁化县　张惠甫(以明经举，本县教谕，省志作“知县”)
　　　　　　张　震(以明经举，教授，终太原知府)
　　　　　　罗元正(以明经举，平乐知县)
　　　　　　张寿材(以明经举，教谕)
　　　　　　张得用(旧志作“甫”，以明经举，揭阳训导)
　　　　　　吴仁辅(旧志作“甫”，以明经举，本府训导)
　　　　　　刘子立(以文学举，教授)
　　　　　　伍汝祥(以人才举，揭阳县丞，邑志“汝”作“宇”)
　　　　　　傅铉德(明志作“玄得”，以人才举，桃源县丞)
　　　　　　邓宗祥(以人才举，义乌县丞)
　　　　　　伍仲礼(以人才征入太学)
　　　　　　伍友智
　　　　　　吴　回(以人才举)
　　　　　　王仁璧(以人才举)
　　　　　　伍惠童(以人才举，宛平知县)
　　　　　　伍德显(以人才举，济原知县)
　　　　　　王仁寿(以人才举，巡检)
　　　　　　吴　宗(以人才举)
　　　　　　王继留(以人才举，澄迈知县)
　　　　　　伍邦梓(以人才举，试兵部主事)
　　　　　　王之麟(以人才举，试兵部主事)
　　　　　　陈七五(旧志清流人，以人才举，揭阳主簿)
　　清流县　罗　铭(以秀才举，新城教谕)
　　　　　　陈定通(以明经举，石埭知县)
　　　　　　伍　旺(以人才举)
　　　　　　王　宸(以博学宏词举，长沙通判)
　　　　　　陈伯坚(以明经举，香河知县)
　　　　　　陈玉殿(以贤才举，授永州同知，未任)
　　归化县　王　富(以人才举，宁化县丞)
　　　　　　谢　表(以人才举，芜湖知县)
　　　　　　杨　武(徵四夷馆译字官，历升礼部仪制司郎中、直文渊阁预修国史、玉牒，经筵官)
　　　　　　萧　嵩(举钦天监挈阃官)
　　连城县　王德闰(以儒士举，推官)
　　　　　　王六七(以人才举，主簿)
　　　　　　邓希瑀(以人才举，同知)
　　　　　　伍清源(以明经举，宝钞提举司副使)
　　　　　　沈德卫(以贤良方正举，黄岩县丞，有传)
　　　　　　沈安住(以人才举，知县)
　　　　　　李元祥(辟瑞州经历，有传)
　　　　　　童志熹(辟云南断事)
　　　　　　周　贵(以才干举，广东都事)
　　上杭县　林秀山(以孝廉举，金华同知)
　　　　　　刘秀实(以孝廉举，饶州知府)
　　　　　　胡　时(辟本学训导，有传)
　　　　　　邱子瞻(以明经举，武平训导)
　　　　　　吴　湘(以书算举，户部郎中)
　　　　　　罗文振(以人才举，沔阳州河泊所)
　　　　　　梁　贞(以人才举，绛州判官)
　　　　　　周子信(以人才举，检校)
　　　　　　林　英(以人才举，桐庐主簿)
　　　　　　吴仕隆(以人才举，两浙横浦场副使)
　　　　　　谢志亨(以人才举，上海主簿)
　　　　　　丁良宗(以人才举，福安主簿)
　　　　　　李存渊(以人才举，浮梁主簿)
　　　　　　周永忠(以人才举，广昌主簿)
　　　　　　姜　崇(以人才举，永丰主簿)
　　　　　　邱　璿(以人才举，两淮余西场副使)
　　　　　　张谷宾(以人才举，杞县主簿)
　　　　　　张子方(以人才举，清远滨江巡检)
　　　　　　邱良润(以人才举，奉新主簿)
　　　　　　刘廷标(有传)
　　　　　　周　翥(以人才举)
　　武平县　谢文富(以人才举，宣城知县)
　　　　　　钟善政(以人才举，灵石巡检)
　　　　　　黄公赐(以孝弟举主簿)
　　　　　　钟均保(以人才举，巴县知县)
　　　　　　刘　琼(以人才举，主簿)
　　　　　　钟秀崇(以人才举，递运所大使)
　　　　　　林原渊(以人才举，主簿，升工部司务。省志缺)
　　永定县　赖懿德(旧志“懿”作“以”，以经明行修举，宜都知县)
　　　　　　卢德芳(以人才举，湖口知县)
　　　　　　廖子忠(以人才举，徽州知事，旧志作“府”)
　　　　　　王友智(旧志作“志”，以人才举，阳春知县)
　　　　　　詹甘棠(以才略举，鸿庐寺序班)
〔国朝〕荐辟
　　长汀县　胡敦吉(生员，荐授太医院六品官，赐冠服、朝珠、缎匹充食，子尔嶷，授吏目)
　　宁化县　伍邦楠(荐署会昌教谕，改南安教授)
　　杨钟震(荐署杭州训导，改余姚教谕)
　　清流县　伍会昌(荐署将乐训导)
　　归化县　张传孔(生员，荐署永福训导)
　　李大晋(生员，荐署建宁训导)
　　黄嘉言(生员，荐署福宁训导)
　　陈秉哲(生员，荐署邵武训导)
　　陈士琏(委署黎平推官)
　　张文启(委署永安、湖口巡检)
　　吴绍初(荐授钦天监博士)
　　连城县　罗宗夔(生员，荐署饶平教谕)
　　周　贵(以才干举广东布政司都事，征柳州叛寇有功，改督府都事)
　　上杭县　詹兆熙(委署政和训导)
　　孔梦熊(委署建安训导)

卷之二十五　选举五

〔唐〕武功
　　宁化县　伍昌时(有传)　郑彦华(有传)

〔宋〕武功
　　长汀县　伍　全(有传)　曾　先(有传)
　　　　　　王德钦(有传)
　　宁化县　伍　益(开禧初，以功授武略将军)
　　　　　　伍　清(绍定中，以从戎功授武毅将军)
　　清流县　江　礼(有传)
　　　　　　余念九(授陕西团练副使)
　　　　　　雷三益(文天祥部正运长，勤王而卒)
　　连城县　彭　孙(有传)　邓　詧(有传)

〔元〕武功
　　长汀县　罗　良(有传)
　　清流县　魏　淳(至正中，邵汀翼万户府千户。建宁贼应必等陷邵武诸郡，淳与吴按摊不花率兵讨平之)
　　归化县　陈有定(有传)
　　连城县　许景辉(有传)　李文庆(有传)

〔明〕武功
　　长汀县　吴　昺(有传)　蔡士箕(有传)
　　　　　　蔡联芳(士箕子，以剿寇功授守备)
　　　　　　王基昌(千户，功加守备)
　　　　　　黄天锦(功加守备)
　　　　　　李国英(功加守备)
　　　　　　刘承祚(河南卫经历，功加守备)
　　　　　　郑承膺(儒士，以功题守备)
　　　　　　康元芳(功加守备)
　　宁化县　谢　柱(有传)
　　　　　　张一仕(把总，征播阵亡，赠百户)
　　　　　　宁　魁(挥佥)
　　　　　　施治泽(涿州都司)
　　　　　　张翼鹏(有传)　谢祥昌(都司)
　　　　　　赖毓成(守备)
　　清流县　余朝凤(征交趾有功，授安庄卫百户)
　　　　　　赖　政(洪武初归诚，授指挥佥事，以从征云南功，升潮州卫指挥同知，袭荫)
　　　　　　翁　和(庆远卫百户)
　　　　　　伍一贯(汝宁卫百户)
　　　　　　伍铉泰(怀庆卫百户)
　　　　　　雷贵安(锦衣卫百户)
　　　　　　李张胜(建昌卫百户)
　　　　　　李宗茂(江西卫百户)
　　　　　　王国佐(有传)
　　归化县　孙正通(有传)
　　　　　　谢赐荣(镇国上将军)
　　　　　　杨永晟(千户)　杨永富(千户)
　　　　　　杨永义(千户)　杨永兴(千户)
　　　　　　杨永贵(千户)
　　　　　　萧伯和(锦衣卫指挥)
　　　　　　杨永旺(千户)　杨永通(百户)
　　　　　　谢国煊(殿前都督)
　　　　　　杨　谊(锦衣卫千户)
　　连城县　宋　富(以军功授和阳卫百户，改燕山卫)
　　　　　　宋　祯(富子，以功升镇抚。宋斌、宋彪、宋时中继袭)
　　　　　　宋　得(祯弟，以功升通州卫指挥同知，子瑛袭)
　　　　　　张　得(千户)　张　兴(济南卫千户)
　　　　　　郑友善(以功授汝宁卫百户，后迁叙南卫千户，弟友信袭，改开平卫)
　　　　　　吴　本(永平卫千户，子善袭)
　　　　　　陈　福(山东卫千户)
　　　　　　华　兴(燕南卫千户)
　　　　　　陈　彧(长淮卫百户)
　　　　　　罗　福(宁海卫千户)
　　　　　　江　通(镇所卫千户)
　　　　　　陈　聚(宁海卫千户)
　　　　　　赖　兴(通州卫千户)
　　　　　　陈　暹(燕山卫千户)
　　　　　　郭　成(平山卫千户)
　　　　　　吴奇勋(有传)　童邦杰(有传)
　　上杭县　邓　兴(通州卫千户)
　　　　　　范　兴(通州卫指挥佥事，升带俸都指挥同知。子瑛，升指挥使)
　　　　　　丁　忠(通州卫千户)
　　　　　　李　旺(东安卫百户)
　　　　　　李　荣(千户)　张　忠(千户)
　　　　　　丁　诚(指挥佥事)
　　　　　　吴　璲(指挥佥事)　郑　纲(百户)
　　　　　　蓝元彬(督标守备)
　　　　　　童士爵(由经历改汀漳道守备)
　　　　　　许　胜(守备)
　　　　　　陈德隆(守备。以上崇祯初剿寇功)
　　　　　　江振禧(有传)
　　武平县　林文烺(诸生，以功授守备)
　　　　　　林宗国(文烺子，以功授守备，福建抚标参将)
　　　　　　王文隆(通州卫指挥)
　　　　　　陈　高(都督同知)
　　　　　　钟懿德(赣州参将)
　　　　　　刘胤章(吉安游击)
　　　　　　王宠祐(建昌游击)
　　　　　　王天佐(赣州游击)
　　　　　　钟怀德(南昌游击)
　　　　　　张　轸(郡都司)
　　　　　　温而璋(屯守都司)
　　　　　　钟凤翙(连城把总)
　　　　　　王象明(团练守备)
　　　　　　王所选(巡道标下中军)
　　　　　　温而断(道标守备)
　　　　　　练上聘(处州副总)
　　永定县　许　泉(北京锦衣卫指挥)
　　　　　　郑友信(叙南卫千户)
　　　　　　苏　京(身长九尺，多臂力，弘治元年授京职)
　　　　　　郑　嘉(千户)
　　　　　　廖　鹏(北京锦衣指挥使，升都督元帅)
　　　　　　许　综(千户)
　　　　　　许　乔(百户)
　　　　　　郑仁济(廪生，以功授都宪赞画)
　　　　　　郑恒通(功授惠州平山把总)
　　　　　　黄一化(惠州罗经守备，梧州游击)
　　　　　　徐　(归善守备)
　　　　　　张士釬(庠生，以将才授广州守备)
　　　　　　简叔赞(守备)
　　　　　　王　筹(广东都司佥书)
〔国朝〕武功
　　长汀县　王天星(以功升守备)
　　　　　　刘国轩(天津卫总兵，详载封爵)
　　　　　　章文略(饶平都司，改海澄知县)
　　　　　　郝鸿声(把总)
　　　　　　苏显仁(千总)
　　　　　　周　云(生员，以平海功，授把总)
　　　　　　林　福(把总)
　　　　　　刘　英(千总)
　　　　　　汤兆麟(把总，以平寇功，补同安守备。值邑荒，赈抚饥民有善绩，升高州游击，调桂林城守。时因苗逆猖獗，用兵转输不绝，卒于官)
　　　　　　刘　云(把总，以弭盗安民功，升安平协守备，训练有方)
　　清流县　刘　英(千总，累升西安督标中军)
　　归化县　温绍贤(广西副将)
　　　　　　温　四(把总)　罗钟英(把总)
　　　　　　陈汝捷(宣州千总)
　　连城县　周　立(崇浦屯田都督)
　　　　　　谢国宝(世袭阿达哈哈番)
　　　　　　蒋受俞(以功授泉州守备，有传)
　　　　　　李朝辅(兴武卫守备)
　　上杭县　刘　臣(以平云南功，授浙江参将)
　　永定县　林詹登(以平台功，授把总)
　　　　　　吴　陞(以平台功，历乍浦参将)
卷之二十六　选举六

〔明〕援例
　　长汀县　陈　颀(主簿)
　　　　　　钟　源(提领)
　　　　　　熊致谅(庠监，主簿，有传)
　　　　　　罗　冕(金华通判)
　　　　　　吴国宾(光禄寺署丞，父没庐墓)
　　　　　　曾　璟(荫监应天经历，升大理评事)
　　　　　　李一鏸(靖江王府长史)
　　　　　　李孟德(廪监，九江经历)
　　　　　　曹敬学(庠监，以平寇功，授松阳主簿)
　　宁化县　谢　安(武宁典史)
　　　　　　侯　贵(金谿典史)
　　　　　　巫　海(广东巡检，改教谕)
　　　　　　张　诚(袁州知事)
　　　　　　张　璚(大使)
　　　　　　吴志汉(黄冈县丞)
　　　　　　龚廷琇(庠生，黄陂主簿)
　　　　　　黄鸣鸑(庠生，南雄经历)
　　　　　　杨廷贵(庠生，光禄寺监事)
　　　　　　伍朝宪(龙虎卫经历)
　　　　　　黄鸣鷟(庠生，泰州吏目)
　　　　　　黄似凤(庠生，如皋主簿)
　　　　　　熊文学(庠生，蓬州吏目)
　　　　　　黄恩达(庠生，吴县主簿)
　　　　　　黄　袍(庠生，广西布政司理问)
　　　　　　黄仲用(思明府经历)
　　　　　　黄天津(蓬州吏目)
　　　　　　黎　凤(庠生，固源州同知，襄府审理)
　　　　　　黄恩官(北京东城副兵司马)
　　　　　　王时槐(光禄寺署丞)
　　　　　　黄钦选(南康府经历)
　　　　　　伍朝邦(庠生，舒城县丞)
　　　　　　李茂春(副兵司马)
　　　　　　邱万山(北京中城副兵马司。戒侵渔，察奸胥，鉴积弊，京堂交章荐之。因忤中贵，左迁永宁判，摄州篆，多平反，后乞归)
　　　　　　龚　炳(按察司经历)
　　　　　　王用宾(庠生，按察司经历)
　　　　　　伍凤侃(荣府长史，进阶中顺大夫)
　　　　　　伍廷耀(庠生，绍兴府经历)
　　　　　　黄鸣鹔(庠生，铁岭卫经历)
　　　　　　黄　龙(庠生，保定卫经历)
　　　　　　王正谟(序班)
　　　　　　巫国贤(庠生，武英殿中书舍人)
　　　　　　巫国宾(高密县丞、肇庆经历)
　　　　　　巫国宝(鸿胪序班)
　　　　　　伍　冈(简州同知)
　　　　　　李联春(光禄寺署丞)
　　　　　　伍仲选(鸿胪寺序班)
　　　　　　吴立本(庠生，理问)
　　　　　　阴阳谐(凤阳县丞，磐石卫经历)
　　　　　　李魁春(庠生，贵溪主簿)
　　　　　　官正荣(柳州同知)
　　　　　　雷鸣夏(庠生，序班)
　　　　　　黎明诏(增生，南丹经历)
　　　　　　伊尧协(增生，序班)
　　　　　　阴阳玑(庠生，序班)
　　　　　　伊尧岳(增生，鸿胪寺序班，随侍经筵)
　　　　　　巫如衡(有传)
　　　　　　伊尧稷(礼部儒士，金山卫经历)
　　　　　　罗应麟(广德州判)
　　　　　　黄家相(礼部儒士，承天检校)
　　清流县　叶景隆(恩平县丞)
　　　　　　廖长伦(赣州通判)
　　　　　　雷世宗(陕西同知)
　　　　　　叶上苑(涪州判官)
　　　　　　马惟昭(主簿)
　　　　　　陈　畴(宣慰使司经历)
　　　　　　王　诰(新城主簿)
　　　　　　王希武(江安县丞)
　　　　　　廖湘柏(潮州照磨)
　　　　　　刘道炳(盐运同知)
　　　　　　刘道焕(兵马司)
　　　　　　邹国宰(杭州经历)
　　　　　　伍福濡(绵州同知)
　　　　　　伍继贤(华亭县丞)
　　　　　　邹明徵(通州州同)
　　　　　　廖大成(太平经历)
　　　　　　伍　堪(序班)
　　　　　　伍遇龙(兵马司)
　　　　　　荚华先(武英殿中书，有传)
　　　　　　伍延祚(宝坻县丞)
　　　　　　邹明东(吏目)
　　　　　　廖懋敬(永州经历)
　　　　　　雷如龙(宁州州判)
　　　　　　荚开藻(光禄寺署丞)
　　　　　　邹　隽(通判)
　　　　　　伍必昌(藩府教授)
　　归化县　夏祖良(太湖县丞)
　　　　　　揭　杨(徐闻主簿)
　　　　　　揭　琼(主簿)
　　　　　　吴　钟(照磨)
　　　　　　汤有光(鄢陵主簿)
　　　　　　揭乔椿(四川盐课司提举)
　　　　　　谢　洸(大兴县丞，亳州同知)
　　　　　　赖　境(大冶县丞，绍兴经历)
　　　　　　陈司江(廪贡，缙云县丞，金乡经历)
　　　　　　揭弘道(高安主簿)
　　　　　　萧　濬(永昌经历)
　　　　　　黄云鸾(寿昌县丞)
　　　　　　黄京瑀(浔州经历)
　　　　　　赖　壕(布政司理问)
　　　　　　吕应姬(碣石卫经历)
　　　　　　萧懋勋(序班)
　　　　　　郑继藩(达州吏目)
　　　　　　谢赐达(廪贡，南昌主簿)
　　　　　　赖良鋐(临清同知)
　　　　　　萧懋烈(凤阳照磨，有传)
　　　　　　梁师德(绩溪主簿)
　　　　　　梁师尹(永康县丞)
　　　　　　黄应运(有传)
　　连城县　(缺)
　　上杭县　林　楷(揭阳县丞)
　　　　　　罗　敬(广州知事)
　　　　　　郭绍元(许州知州)
　　　　　　郭　复(泗水县丞)
　　　　　　郑弘恭(长乐吏目)
　　　　　　简　志(桃源主簿)
　　　　　　吴　璲(汀州卫散指挥)
　　　　　　温　言(郑府审理)
　　　　　　郭　棫(石城主簿)
　　　　　　郭京南(南昌照磨)
　　　　　　郭鲁成(崖州吏目)
　　　　　　雷宝阳(判官)
　　　　　　邱嘉程(南京副指挥)
　　　　　　吴　彦(同知)
　　　　　　董三策(序班)
　　　　　　陈　典(赣州照磨)
　　　　　　简　能(琼山县丞)
　　　　　　温大宾(柳州知事)
　　　　　　温大韶(河南布政司副理问)
　　　　　　邱嘉吕(广西布政司经历)
　　　　　　雷　鈇(宝庆经历)
　　　　　　邱嘉周(山东按察司经历)
　　　　　　曾　鳌(鄞县丞)
　　　　　　温大通(郧阳通判)
　　　　　　林　栋(主簿)
　　　　　　吴绍周(上元主簿)
　　　　　　刘中立(照磨)
　　　　　　丁思纯(顺德县丞)
　　　　　　丁思谦(青浦主簿)
　　　　　　郭日昇(建德县丞)
　　　　　　邱可继(山西按察司经历)
　　　　　　刘明甫(茂名县丞)
　　　　　　邱可观(南京副指挥)
　　　　　　郭连芳(临高主簿)
　　　　　　雷甘雨(奉议州判)
　　　　　　温　皋(广元主簿)
　　　　　　郭继芳(汤溪县丞)
　　　　　　郭应葵(丹阳主簿)
　　　　　　杨　俊(碣石经历)
　　　　　　温如瑛(瑞安主簿)
　　　　　　黄生辉(赣州经历)
　　　　　　周思文(光禄寺署丞)
　　　　　　郑应五(萧县主簿)
　　　　　　郭纉芳(南京副指挥)
　　　　　　刘　璁(鸿胪寺序班)
　　　　　　丁启元(南京副指挥)
　　　　　　雷与垣(武英殿中书舍人)
　　　　　　章士爵(景东经历)
　　　　　　丁天使(鸿胪寺序班)
　　武平县　刘文显(经历)
　　　　　　林　时(钦州吏目)
　　　　　　林　峦(袁州知事)
　　　　　　徐　洪(临安知事)
　　　　　　修　凤(泸州州判)
　　　　　　林　栋(永丰主簿)
　　　　　　钟龟龄(抚州照磨)
　　　　　　钟鹤龄(郑州州判)
　　　　　　钟　有(兵马司)
　　　　　　蓝　烈(按察司经历)
　　　　　　舒容华(华亭主簿)
　　　　　　钟明奎(兵马司)
　　　　　　钟祥奎(大足县丞)
　　　　　　钟元奎(昆阳州同)
　　　　　　钟秉纯(常熟县丞)
　　　　　　钟达德(序班)
　　　　　　钟敏德(序班)
　　　　　　钟复元(序班)
　　永定县　卢　春(丽江照磨)
　　　　　　吴　钦(扬州教授)
　　　　　　赖廷穆(湖广经历)
　　　　　　陈　昂(剑州吏目)
　　　　　　郑　迅(荆府奉祠)
　　　　　　吴文绘(韶州知事)
　　　　　　阙　椿(广东都事)
　　　　　　廖　潜(归善县丞，升永安知县)
　　　　　　卢九经(淳安主簿)
　　　　　　陈　晏(遂溪主簿)
　　　　　　阙献珂(鸿胪署丞)
　　　　　　孔　登(仪真主簿)
　　　　　　吴　谏(蜀府典膳)
　　　　　　郑一栋(王府典膳)
　　　　　　邱兴闵(泰安州同知，有救荒御寇功)
　　　　　　林滋大(鸿胪班序)
　　　　　　张登俊(临江府经历)
　　　　　　王腾龙(桂林通判)
　　　　　　阙宏衷(工部所提举)
　　　　　　赖天祐(衡山训导)
　　　　　　孔宗瑞(吏科供事)
　　　　　　卢坎亨(光禄寺署丞)
　　　　　　赖天祚(鸿胪序班)
〔国朝〕援例
　　长汀县　刘德俨(陕西华州州同)
　　　　　　黎绪远(兵马司副指挥)
　　　　　　黎家全(山阳县丞、通州州判)
　　　　　　曾其惺(历龙溪、长乐训导)
　　　　　　曾道杨(历邵武、长泰训导)
　　　　　　巫　峦(历惠安、福州训导)
　　　　　　黎恭远(瓯宁训导)
　　　　　　马繁祚(巴州州判)
　　　　　　汤必简(延平训导)
　　　　　　王方英(德化训导)
　　　　　　邱元昌(大田训导)
　　　　　　吴天锡(池州经历)
　　　　　　曾友颜(南安训导)
　　　　　　胡学成(汉阳知府)
　　　　　　胡纯基(户部员外)
　　　　　　胡功成(连平知州)
　　宁化县　刘世英(宣城县丞)
　　　　　　伍明伟(永定训导)
　　　　　　伊应聚(顺昌教谕)
　　　　　　伊自熊(历南平、清流训导)
　　　　　　阴念良(建宁训导)
　　　　　　伊起玙(政和教谕)
　　　　　　曹延应(光泽训导)
　　　　　　伊起璋(泰宁教谕)
　　　　　　李必遇(安溪训导)
　　　　　　伊　牧(阳谷知县)
　　　　　　阴承健(宝丰知县)
　　　　　　伍　密(湘阴县丞)
　　　　　　伊景嵘(将乐训导、泰兴知县)
　　　　　　罗从龙(乾州吏目)
　　　　　　阴承昌(河内知县，升户部员外)
　　　　　　周宗祐(西陵州同、桂林通判)
　　　　　　王廷桂(台州松门巡检)
　　　　　　伊宝树(陕西理问)
　　　　　　伊毅远(广西县丞)
　　　　　　伊益炘(雷州经历)
　　　　　　周宗畴(永淳武罗巡检)
　　清流县　罗赓臣(福清训导)
　　　　　　王　侃(闽清训导)
　　归化县　罗　溥(建安训导)
　　　　　　谢国(溧水县丞)
　　　　　　萧其绣(历平和、永春训导)
　　长汀县　熊文蔚(漳浦、寿宁训导)
　　　　　　胡世谟(故城县县丞)
　　连城县　沈紫芹(江南常州通判)
　　　　　　李日韬(仙游训导)
　　上杭县　孔兴寰(历漳浦、邵武训导)
　　　　　　邱　扬(凌云知县)
　　　　　　孔兴寀(户部额外主政，行人司司副)
　　　　　　刘　振(扬州西溪巡检)
　　　　　　罗文抡(板井司巡检、结安州吏目)
　　　　　　黄国栋(宿州同知)
　　　　　　黄锡蕃(历建宁、漳平训导)
　　武平县　钟紫帏(历南平、诸罗训导，迁杞县县丞)
　　　　　　钟玉琰(枣强县丞)
　　　　　　练　铭(括苍驿丞)
　　　　　　熊　濂(夏邑知县)
　　　　　　练戴平(大名典史)
　　　　　　熊　焞(保定经历，迁清水知县)
　　　　　　钟毓兰(江州吏目)
　　　　　　钟　琅(繁昌巡检，调丹阳巡检)
　　　　　　李文焕(寿宁训导)
　　　　　　钟焕廷(天津府北仓大使)
　　　　　　钟士任(青县典史)
　　　　　　钟川秀(滁州大钊岭巡检)
　　　　　　萧元勋(直隶州同)
　　　　　　李仰高(广西吏目)
　　　　　　吴一柱(山东州判)
　　　　　　林光禄(全州州判)
　　　　　　王　化(广西藩库大使)
　　　　　　王绍南(新繁典史)
　　　　　　钟伊瞻(浏阳县丞)
　　　　　　钟灵毓(廪贡，建宁县训导)
　　　　　　王思敬(练江县尉，有政声，升兵马司指挥)
　　　　　　李一梅(岷州吏目)
　　　　　　熊嘉选(登州同知)
　　　　　　熊嘉猷(贵州布政司经历)
　　　　　　林树敏(河州州判)
　　　　　　王拔猷(甘肃黑松驿驿丞)
　　　　　　王遵秀(浦圻知县)
　　永定县　吴昭上(泰兴知县)
　　　　　　沈涧宗(建阳训导，峡江、贵溪两县县丞)
　　　　　　吴红上(署沔阳州州同)
　　　　　　张士英(郯城县丞)
　　　　　　卢殿诏(廪贡，兴化训导)
　　　　　　郑　开(廪贡，晋江训导)
　　　　　　赖洪图(廪贡，漳平训导)
　　　　　　苏映中(武强典史)
　　　　　　胡继光(句容龙潭驿丞)
　　　　　　胡宗远(交河富庄驿丞)

卷之二十七　选举七
〔明〕吏掾
　　长汀县　熊廷瑞(仓大使)　邹学圣(仓大使)
　　　　　　胡宗尧(县丞)　　李有德(司狱司)
　　　　　　马子仁(经历)　　赖邦宪(经历)
　　　　　　李一釪(县尉)　　李一(县尉)
　　　　　　李　鍊(巡检)　　李一鑛(典史)
　　　　　　李一锐(仓大使)　李一镳(仓大使)
　　　　　　曾　谏(仓大使)　曾　讚(吏目)
　　　　　　彭　察(县丞)　　赖源龙(典史)
　　　　　　李　潍(经历)　　李　(县丞)
　　　　　　李　淞(巡检)　　王　佐(典史)
　　　　　　王天学(经历)　　李茂森(医官)
　　　　　　李　时(巡检)　　李登瀛(巡检)
　　　　　　吴　嵩(经历)　　赖华祖(有传)
　　　　　　吴　廷(典史)
　　　　　　吴国相(海阳典史，以剿寇功，擢五斗口巡检)
　　　　　　邹希懋(县丞)　　邹希恩(仓大使)
　　　　　　邹　旸(审理正)
　　宁化县　黄　昌(典史)　　赵　荣(主簿)
　　　　　　伍良亨(巡检)　　李　琪(巡检)
　　　　　　雷　兴(巡检)　　陈　宠(驿丞)
　　　　　　雷　奉(巡检)　　吴　略(仓大使)
　　　　　　黄　鹏(典史)　　俞　桂(仓大使)
　　　　　　黄志学(巡检)　　周　玉(仓大使)
　　　　　　吴　经(巡检)　　杨元发(巡检)
　　　　　　伍时惠(驿丞)　　谢　銮(巡检)
　　　　　　张弘俊(仓大使)　李厚仁(巡检)
　　　　　　伍　琛(税课大使)
　　　　　　孔正文(典史)　　伍　教(巡检)
　　　　　　黄美金(主簿)　　张大海(仓大使)
　　　　　　夏时中(仓大使)　黄时章(库官)
　　　　　　施万井(潮阳河泊)
　　　　　　张宗相(驿丞)　　谢祥卿(经历)
　　　　　　黄盛金(仓官)　　伍文焯(经历)
　　　　　　陈国用(税课大使)
　　　　　　孔正经(驿丞)　　张天骐(吏目)
　　　　　　王以德(经历)　　夏福坚(典史)
　　　　　　雷　令(仓大使)　黎明昱(巡检)
　　　　　　卢　宪(巡检)　　黄廷福(广东河泊)
　　　　　　张廷机(巡检)　　黄恩元(经历)
　　　　　　赖天禄(临江递运)
　　　　　　吴天民(经历)　　罗仲崑(巡检)
　　　　　　伍景环(典史)　　伊　安(典史)
　　　　　　黎延萼(典史)　　高　崶(典史)
　　　　　　杨天福(仓大使)　赖元高(库官)
　　　　　　施贤伟(典史)　　卢仙桥(仓大使)
　　　　　　黄恩宠(经历)　　陈钦鸾(县丞)
　　　　　　吴一科(经历)　　叶时溥(仓官)
　　　　　　吴天赋(经历)　　伍凤仕(经历)
　　　　　　伍云嵩(县丞)　　吴一秩(仓官)
　　　　　　阴阳调(县丞)　　卢应崑(驿丞)
　　　　　　欧阳珍(腾越州判)
　　　　　　赖天祚(宁藩经历)
　　　　　　罗钦韶(仓官)　　张正显(典史)
　　　　　　阴思雯(典史)　　周　相(仓官)
　　　　　　黄玉金(仓官)　　黎　□(典史)
　　　　　　黄应桂(经历)　　巫峰挺(经历)
　　　　　　龚显球(经历)　　邱应期(经历)
　　　　　　黄建中(经历)　　李世宦(县丞)
　　　　　　雷伯清(知事)　　张　沆(照磨)
　　　　　　雷　雳(县丞)　　黄应选(县丞)
　　　　　　邹钦孟(县丞)　　黄　蔚(县丞)
　　　　　　杨　(县丞)　　黄玉龙(主簿)
　　　　　　张　梯(主簿)　　王得轩(主簿)
　　　　　　马志秀(典史)　　伍朝元(典史)
　　　　　　谢　忠(典史)　　宁绍廉(典史)
　　　　　　罗钦俸(典史)　　赖道光(典史)
　　　　　　阴怀璧(典史)　　黄钦章(典史)
　　　　　　张春芳(典史)　　赖坤祐(典史)
　　　　　　雷世任(典史)　　阴宜进(典史)
　　　　　　伍枝芳(主簿)　　张　柱(典史)
　　　　　　巫贤宾(典史)　　雷　焕(典史)
　　　　　　黄居中(典史)　　廖攀桂(典史)
　　　　　　谢宪维(广州卫经历，府委署狱务，遇囚有恩，值大风雨，监门崩圮，囚不忍逸去。后众感之，为立碑司狱前)
　　　　　　邹正文(典史)　　李世臣(典史)
　　　　　　张友信(典史)　　夏志显(典史)
　　　　　　张人纲(典史)　　王明尊(典史)
　　　　　　吴道源(典史)　　雷泗泽(典史)
　　　　　　叶　表(典史)　　伊舜取(典史)
　　　　　　伊有莘(典史)　　谢宸鹏(典史)
　　　　　　伍　绍(典史)　　邱尊周(典史)
　　　　　　张宜源(典史)　　陆胤敬(典史)
　　　　　　黄起凤(典史)　　谢宪凤(司狱)
　　　　　　巫列星(巡检)　　伍邦相(巡检)
　　　　　　卢应崙(巡检)　　伍应时(巡检)
　　　　　　黎仲皋(巡检)　　黎叔上(巡检)
　　　　　　伍胜祚(仓大使)　黄文俊(仓大使)
　　　　　　曾学孔(仓大使)　陈友凤(仓大使)
　　　　　　罗显爵(仓大使)　张显陞(仓大使)
　　　　　　巫大本(税课司)　雷仙宾(税课司)
　　　　　　伊乾绎(吏目)　　张朝举(盐场官)
　　　　　　施寿远(驿丞)　　罗复魁(主簿)
　　　　　　刘茂宗(典史)　　罗　乔(县丞)
　　　　　　施寿昌(典史)
　　清流县　邹明智(新兴县丞，淮府审理)
　　归化县　谢有成(巡检)　　李伯宁(国子监掌馔)
　　　　　　赖　先(巡检)　　伍承海(典史)
　　　　　　谢　政(典史)　　谢可久(沂州判)
　　　　　　张　珵(主簿)　　张　瑀(典史)
　　　　　　郑文庆(经历)　　揭　(经历)
　　　　　　萧文侨(莒州判)　揭乔桂(越州判)
　　　　　　揭乔年(经历)　　黄世明(吏目)
　　　　　　罗志祥(盐大使)　梁有桢(典史)
　　　　　　梁　绰(典史)　　唐子贤(典史)
　　　　　　罗志厚(主簿)　　饶　鳌(典史)
　　　　　　郑维翰(典史)　　冯道充(典史)
　　　　　　冯宣化(典史)　　冯敦化(典史)
　　　　　　杨文燦　　　　　　谢可立(县丞)
　　　　　　谢　濂(主簿)　　夏一真(巡检)
　　　　　　夏一经(巡检)
　　　　　　罗仲球(典史)　　揭　藻(巡检)
　　　　　　罗青松(典史)　　揭　鸣(经历)
　　　　　　陈邦纪(吏目)　　陈司河(典史)
　　　　　　梁师孟(典史)　　吴应清(主簿)
　　　　　　伍应隆(典史)　　揭　鹑(经历)
　　　　　　黄廷章(典史)　　谢上表(典史)
　　　　　　揭乔森(吏目)　　揭乔崙(主簿)
　　　　　　李邦达(县丞)　　曾一扬(典史)
　　　　　　萧　爱(典史)　　吕世佐(主簿)
　　　　　　黄云鹗(主簿)　　吕世佳(经历)
　　　　　　吕世仪(巡检)　　黄国钦(仓大使)
　　　　　　赖本忠(典史)　　黄国序(巡检)
　　　　　　汤邦祺(主簿)　　邓文韬(仓大使)
　　　　　　萧鸣凤(经历)　　曾一标(典史)
　　　　　　张问士(典史)　　邓文垣(巡检)
　　　　　　冯世琳(典史)　　黄国庠(仓大使)
　　　　　　张朝彦(主簿)　　李金瑚(吏目)
　　　　　　黄仕汴(经历)　　揭志尹(税课司)
　　　　　　黄京璋(典史)　　陈司汴(典史)
　　　　　　黄京圣(典史)　　黄京奎(经历)
　　　　　　谢赐诰(经历)　　李金珮(布政司)
　　　　　　萧志觉(经历)　　叶本鸿(典史)
　　　　　　揭　本(驿丞)　　揭春霍(仓大使)
　　　　　　王元逵(税课大使)
　　　　　　曾日明(典史)　　黄诏徵(巡检)
　　　　　　陈守富(典史)　　黄达兴(巡检)
　　　　　　揭其信(狱官)　　谢廷吁(经历)
　　　　　　黄日焕(经历)　　梁时逢(仓大使)
　　　　　　萧　斌(典史)　　揭一凤(典史)
　　　　　　梁　濂(巡检)　　萧廷馥
　　连城县　李　根(主簿)　　吴文宇(巡检)
　　　　　　童乔桂(主簿)　　李　言(典史)
　　　　　　林景智(经历)　　陈玉章(经历)
　　　　　　陈定策(县丞)　　林　卿(经历)
　　　　　　巫金禩(盐课司)
　　上杭县　张均义(县丞)　　梁　端(县丞)
　　　　　　沈荣忠(县丞)　　华　诚(主簿)
　　　　　　赖得祥(主簿)　　罗良佐(主簿)
　　　　　　罗　信(主簿)　　李茂奇(县丞)
　　　　　　李致和(县丞)　　廖均锡(照磨)
　　　　　　薛如辉(县丞)　　华旻政(主簿)
　　　　　　郑文智(县丞)　　邱　润(县丞)
　　　　　　罗郑孙(典史)　　罗景聪(典史)
　　　　　　罗德富(典史)　　范　敏(吏目)
　　　　　　张　瑄(仓大使)　汪　弼(典史)
　　　　　　黄　斌(典史)　　罗观弼(知事)
　　　　　　张　厚(吏目)　　吴　确(照磨)
　　　　　　林　珙(典史)　　王　琮(盐场大使)
　　　　　　邱　瑛(巡检)　　邱子厚(巡检)
　　　　　　刘　暹(巡检)　　何碧潭(典史)
　　　　　　邱永宗(巡检)　　黎　献(仓副使)
　　　　　　蓝　清(巡检)　　陈　亨(巡检)
　　　　　　罗　征(巡检)　　曾　辉(巡检)
　　　　　　廖　敞(仓大使)　高　贵(仓副使)
　　　　　　蓝　璟(仓大使)　何　琼(巡检)
　　　　　　何仲信(巡检)　　江李茂(驿丞)
　　　　　　郑宗辉(税课大使)
　　　　　　范善卿(库大使)　李景清(仓大使)
　　　　　　叶茂崇(仓大使)　罗文智(仓副使)
　　　　　　温　鑑(仓副使)　邱　斌(仓副使)
　　　　　　何　远(仓副使)　华　忠(驿丞)
　　　　　　赖满成(典史)　　林永嵩(递运所大使)
　　　　　　林　洧(税课大使)
　　　　　　罗　贤(税课大使)　李　宽(库大使)
　　　　　　吴　善(仓副使)　黄　清(巡检)
　　　　　　温景和(关大使)　邱　衡(仓大使)
　　　　　　游　海(仓副使)　郑　达(仓大使)
　　　　　　许　魁(仓副使)　吴　璥(仓大使)
　　　　　　孔　易(徐州同知)
　　　　　　孔　琢(经历)　　孔　濂(鸿胪寺主簿)
　　　　　　郑　铨(县丞)　　孔　盛(典史)
　　　　　　孔　柏(典史)　　邱时启(仓大使)
　　　　　　钟元玉(县丞)　　黄　秬(县丞)
　　　　　　黄　黍(典史)　　黄　稷(典史)
　　　　　　廖炳龄(经历)　　孔世爵(司狱)
　　　　　　邱时进(巡检)　　何文邦(仓大使)
　　　　　　刘益甫(主簿)　　王仲文(主簿)
　　　　　　汤　淳(典史)　　刘　谏(主簿)
　　　　　　邱时俊(驿丞)　　张有能(经历)
　　　　　　郑兴祥(仓大使)　梁　裒(仓副使)
　　　　　　李　奈(典史)　　李　楠(巡检)
　　　　　　曾会德(典史)　　郑秉通(典史)
　　　　　　郭万全(典史)　　曾　钺(仓大使)
　　　　　　林世华(经历)　　郭　镛(主簿)
　　　　　　刘永德(县丞)　　廖成德(主簿)
　　　　　　廖　浩(吏目)　　郭复生(吏目)
　　　　　　陈　海(典史)　　李　亨(县丞)
　　　　　　林仍亨(驿丞)　　林得茂(典史)
　　　　　　郭从爱(河泊大使)
　　　　　　周象辂(巡检)　　张应琚(仓大使)
　　　　　　郭英贤(典史)　　郭济学(仓大使)
　　　　　　雷　正(经历)　　张有贤(知事)
　　　　　　黄绍龙(主簿)　　赖朝聘(吏目)
　　　　　　郑　思(典史)　　汤克宽(典史)
　　　　　　张其蕴(吏目)　　张其猷(县丞)
　　　　　　温如珠(典史)　　温　熙(经历)
　　　　　　温　廉(主簿)　　林世荣(典簿)
　　　　　　邱一濂(经历)　　黄绍麟(经历)
　　　　　　周明道(主簿)　　周敬贤(经历)
　　　　　　周嘉贤(典史)　　林士标(典史)
　　　　　　张遐龄(吏目)　　张士选(县丞)
　　　　　　雷起亨(典史)　　江起龙(典史)
　　　　　　葛惟峻(典史)　　高登庸(典史)
　　　　　　莫天宠(典史)　　张可则(知事)
　　　　　　蓝布廉(主簿)　　刘　玮(主簿)
　　　　　　余庆元(典史)　　黄严(知事)
　　　　　　薛国宠(经历)　　袁益勤(司狱)
　　　　　　江钟岷(典史)　　张可训(盐大使)
　　　　　　谢遐才(典史)　　林　宾(巡检)
　　　　　　谢廷举(典史)　　郭日芳(典仪)
　　　　　　刘　珂(典史)
　　　　　　林秉守(典史，捕盗恤囚，邑人德之，祀名宦)
　　　　　　林明奇(典史)　　李见明(典史)
　　　　　　邱子茂(县丞)　　温　辉(经历)
　　　　　　戴士亨(典史)　　吕应龙(经历)
　　　　　　童显龙(库大使)　周思成(经历)
　　　　　　谢秉常(典史)　　陆　锦(典史)
　　　　　　林廷诏(典史)　　曾应鹏(巡检)
　　　　　　郑　侨(典史)　　林秉贤(典史)
　　　　　　梁　弘(典史)　　吴学渊(库大使)
　　　　　　蔡万春(茶马司大使)
　　　　　　吴朝元(典史)　　吴国相(典史)
　　武平县　王　喜(巡检)　　赖　庸(仓大使)
　　　　　　吴　清(织染局大使)
　　　　　　石　庆(巡检)　　林　福(典史)
　　　　　　林　选(巡检)　　陈　崇(盐大使)
　　　　　　戴秀华(巡检)　　张　兰(典史)
　　　　　　谢　富(巡检)　　刘朝用(主簿)
　　　　　　何　贵(典史)　　王朝玺(驿丞)
　　　　　　钟显才(仓大使)　修　唐(温州卫经历)
　　　　　　林乾猷(巡检)　　钟朝元(仓大使)
　　　　　　林仲真(巡检)　　王克绍(府经历)
　　　　　　钟尚义(巡检)　　王文烜(吏目，以功改把总)
　　　　　　刘时柏(吏目)　　林希契(仓大使)
　　　　　　林可远(典史)　　李思孔(典史)
　　　　　　钟　仕(经历)　　钟　(仓大使)
　　　　　　徐文洪(主簿)　　李承恩(典史)
　　　　　　程　悦(巡检)　　钟起龙(典史)
　　　　　　曾可缙(巡检)　　周天应(典史)
　　　　　　冯　诏(吏目)　　赖作贤(典史)
　　　　　　王家卿(仓大使)　刘士鋐(典史)
　　　　　　刘登澜(光禄典簿)
　　　　　　徐文泗(主簿)　　刘应槐(典史)
　　　　　　钟秉粹(典史)　　周子明(县丞)
　　　　　　李寿高(提领)　　刘化民(典史)
　　永定县　罗得福(典史)　　江李茂(巡检)
　　　　　　苏　谋(仓大使)　林　崇(仓大使)
　　　　　　苏永松(仓大使)　严　清(草场大使)
　　　　　　卢景祥(驿丞)　　俞　鸾(海丰河泊)
　　　　　　戴文选(主簿)　　简　要(仓大使)
　　　　　　邱文昇(经历)　　邓　科(巡检)
　　　　　　罗世祥(盐大使)　邱　亮(盐大使)
　　　　　　邱文绘(吏目)　　黄　瀚(吏目)
　　　　　　邓　梓(巡检)　　邱仲山(仓大使)
　　　　　　罗宗棨(巡检)　　周碧昌(巡检)
　　　　　　邹文钟(宁国主簿)
　　　　　　卢应卿(经历)　　詹　爵(县丞)
　　　　　　曾廷职(巡检)　　吴承光(典史)
　　　　　　戴　禧(典史)　　陈　伸(县丞)
　　　　　　张国臣(仓大使)　张应鸾(巡检)
　　　　　　周维宁(典史)　　陈　隆(经历)
　　　　　　王育才(典史)　　陈希圣(经历)
　　　　　　林　棠(经历)　　萧天叙(典史)
　　　　　　徐朝首(经历)　　巫应龙(典史)
　　　　　　郑经纯(经历)　　张奇猷(典史)
　　　　　　刘伯麟(仓大使)　郑经纶(知事)
　　　　　　刘　聪(益府典仪)

〔国朝〕吏掾
　　长汀县　马元杰(典史)
　　武平县　钟云燦(巡检)
　　永定县　胡治菁(景宁典史)

卷之二十八　选举八
〔唐〕封爵
　　邹应龙　字仲恭，自邵武迁汀州。元和进士，廷试第一，居官十五任，进封鲁国侯。

〔宋〕封爵
　　彭孙　连城人，封陇西郡开国侯，食邑千六百户。

〔元〕封爵
　　罗良　长汀人，元至正间，散资募士，捕杀漳州山寇，提兵解福州围，以功升福建右丞兼广东道宣慰司都元帅，特授资政大夫，进封晋国侯。

〔国朝〕封爵
　　刘国轩　长汀人，天津总兵，封伯，赠太子少保。

赠荫(附)

〔唐〕
　　长汀县
　　郑　穆　以父立中功，历徽州通判。
　　梁　藻　以子頠，累赠工部郎中。
　　宁化县
　　伍德普　以子正己，封中大夫。
　　伍　泳　荫大名府节度推官。
　　伍　演　荫庐陵县丞。
　　伍　濬　荫南剑州兵曹司。俱正己子。
〔宋〕
　　长汀县
　　王　格　以子宗哲，累赠淮阳知县。
　　宁化县
　　伍　诜　以子佑，封通直郎。

〔明〕
　　长汀县
　　王仕昂　以子瑛，赠户部主事。
　　马时中　以孙驯，赠右副都御史。
　　马任敏　以子驯，赠右副都御史。
　　刘　□　以子谦，赠北京左军都督府经历。
　　周　冕　以子璇，封兵科给事中。
　　钟　正　以子文杰，赠户部员外郎。
　　沈　祯　以子铨孙明经，赠知县。
　　李孟熙　以子坚，赠行人司。
　　郝永懋　以子凤，升封大理寺副。
　　吴德荣　以子宗显，赠上苑监署正。
　　郑　烜　以子向荣，封户部主事。
　　吴　杰　以子庆隆，封文林郎。
　　康　稳　以子宪，赠兵部员外郎。
　　张子杰　以子澜，赠监察御史。
　　赵祖荣　以子越，赠户部郎中。
　　梁国用　以子珍，赠武昌推官。
　　罗世用　以子尚宾，赠武陵知县。
　　陈　立　以子鸣春，赠中书舍人。
　　陈孔俊　以子松，赠燕山卫经历。
　　李　沔　以子梦鲤，赠桂林通判。
　　林　　以子向阳，赠长沙知县。
　　曾廷震　以子应泰，赠乐清知县。
　　李景清　以子琚，赠靖江王府审理正。
　　吴弘仁　以子廷云，赠户部主事。
　　马　维　以父驯，荫沔州州同。
　　宁化县
　　张寿隆　以子显宗，赠中顺大夫、国子监祭酒。
　　伍行助　以子宗源，赠监察御史。
　　伍仕明　以子志亨，赠礼部郎中。
　　罗　经　以子举，赠熊飞卫经历。
　　黄正惠　以子槐开，赠青州推官。
　　巫廷珂　以子国贤，赠中书舍人。
　　李厚盛　以子联春，赠光禄署丞。
　　巫廷韶　以子国宝，赠鸿胪寺序班。
　　李春芳　以子世辅，赠南雄府同知。
　　伍忠仁　以子朝宪，赠龙虎卫经历。
　　黄美金　以子恩官，赠北京东城兵马司。
　　清流县
　　叶永清　以子元玉，封户部主事。
　　廖　晨　以子长伦，封中城兵马司。
　　曾　翱　以子文瑯，赠沈阳卫经历。
　　刘希文　以子梁，赠户部员外郎。
　　裴荣宽　以孙应章，封右副都御史，赠工部尚书。
　　叶　藿　以子甘茂，赠兵马司。
　　余　回　以子敬，赠南京光禄寺署丞。
　　裴　镒　以子应章，封右副都御史，赠工部尚书。
　　伍　锵　以子福濡，赠经历。
　　罗文琦　以子思赠太仓卫经历。
　　廖　鋐　以子仕淮，赠经历。
　　伍廷宰　以子可爱，累封主事，佥事。
　　荚庸勋　以子华先，赠中书舍人。
　　李孟春　以孙于坚，赠浙江提学参政。
　　李　灼　以嗣子于坚，赠浙江提学参政。
　　李　烨　以子于坚，赠浙江提学参政。
　　李于坚　以子言，进阶中大夫。
　　伍可爰　以子堣，封刑部员外郎。
　　伍寿高　以子仪，赠工部营缮司主事。
　　裴汝宁　以伯应，章荫户部郎中。
　　归化县
　　揭　鹭　以子乔桂，赠徵仕郎。
　　谢益璋　以子可久，赠征仕郎。
　　揭　琮　以子赠徵仕郎。
　　谢可贤　以子洸，赠文林郎。
　　连城县
　　童应凤　以子玺，赠刑部主事。
　　林仲长　以子受，赠通政司经历。
　　姚应明　以子恭，赠归安知县。
　　李　序　以父元丰死难，荫七品散官。
　　上杭县
　　陈文政　以子德义，赠归安知县。
　　吴谷用　以子湘，赠户部郎中。
　　周永茂　以子弘，赠御史。
　　郭　俊　以子资，赠监察御史。
　　罗克宽　以子经，赠文林郎。
　　林　广　以子津，赠都督都事。
　　周世昌　以子辂，封上饶知县。
　　邱陵宗　以子弘，赠给事中。
　　梁时衡　以子乔，赠刑部郎中。
　　吴世奎　以子彦，赠燕山卫经历。
　　邱廷凤　以子道隆，封监察御史。
　　温以恭　以子佑，赠卫经历。
　　刘绍辛　以子佐，封贵州道御史。
　　孔　濬　以子经，赠兵马司副指挥。
　　郭　琳　以子绍元，封兵马司副指挥。
　　廖世宾　以子丙龄，赠济州卫经历。
　　孔　琦　以子易，赠卫经历。
　　刘廷美　以子谏，赠登仕郎。
　　温　玺　以子大通，赠兵马司指挥。
　　张大本　以子恩，封廉州推官。
　　周　价　以子思文，封光禄寺署丞。
　　林　珊　以子世华，封登仕郎。
　　赖　楷　以父思智死难，荫本所千户。
　　莫大春　以子若思，赠嘉定州同。
　　邱　伟　以子一濂，封横海卫经历。
　　郭世仁　以子续芳，封兵马司副指挥。
　　陈嘉谟　以子于阶，赠雞泽知县。
　　武平县
　　刘德川　以子隆，封佥事。
　　刘　崇　以子文显，赠卫经历。
　　胡　泰　以子珍，赠光禄寺署丞。
　　王宗贤　以子琼，赠南京兵马司。
　　王　仪　以子克绍，赠库大使。
　　钟　孝　以子吁，赠黄梅知县。
　　永定县
　　赖　恒　以子先，赠户部主事。
　　孔　瓒　以子廷训，赠绍兴同知。
　　赖宗茂　以子瑨，赠安顺州判。
　　沈玉璋　以子孟化，赠副使。
　　赖一召　以子昌祚，赠旌德知县。
　　郑廷杰　以子质，封浔甸府通判。
　　陈　位　以子希圣，赠徵仕郎。
　　林继旺　以子钟桂，赠如皋知县。
　　吴茂葵　以子日修，赠奉训大夫。
　　熊产恒　以子兴麟，累封礼部主事。
　　林廷绅　以子文聚，封宁都知县。
　　卢　宝　以子日就，赠兵马指挥。

〔国朝〕
　　长汀县
　　黎　惠　以孙士弘，赠参政。
　　黎有纶　以子士弘，赠参政。
　　刘　洺　以曾孙国轩，赠左都督，进阶太子少保加伯衔。
　　刘舜义　以孙国轩，赠左都督，进阶太子少保加伯衔。
　　刘　许　以子国轩，赠左都督，进阶太子少保加伯衔。
　　刘国昌　以子德俨，赠华州州同。
　　钟文魁　以子奇颖，封武德将军。
　　刘德任　以父国轩，荫汉军佐领，弟德仁、德杰袭。
　　罗廷召　以子鋐，赠武德将军兴武守备。
　　汤元宰　以孙兆麟，赠昭勇将军、高州游击。
　　汤宗简　以子兆麟，赠昭勇将军、高州游击。
　　俞尚爵　以孙文漪，赠承德郎户部主事。
　　俞　瑾　以子文漪，赠承德郎户部主事。
　　巫凤翔　以子峦，赠登仕郎。
　　钟　侨　以子嘉襜，赠文林郎。
　　宁化县
　　邱万程　以子应登，赠香河知县。
　　张天惠　以子运中，赠明威将军。
　　周景濂　以子梦锦，累封中宪大夫、广平府知府。
　　雷世守　以孙鋐，赠文林郎、翰林院庶吉士。
　　雷鸣高　以子鋐，赠文林郎、翰林院编修。
　　清流县
　　廖　淳　以子泉，封赠唐县知县。
　　王名佐　以子霖，封吴县知县。
　　邹　楷　以子熊，封龙溪教谕。
　　归化县
　　陈士重　以子璧，赠修职佐郎。
　　连城县
　　李尔陞　以子朝辅，赠武德将军、兴武卫守备。
　　傅茂荣　以子士芳，赠明威将军、山西阳和卫守备。
　　吴天仪　以子煜，赠文林郎、新淦知县。
　　吴正寀　以子兆松，赠修职郎、建阳教谕。
　　上杭县
　　杨汝明　以子梦吉，赠常山知县。
　　蓝田玑　以子学鑑，赠全椒知县。
　　黄　珽　以子腾甲，赠怀远将军，以孙榜进阶中宪大夫。
　　黄龙甲　以子榜，赠中宪大夫。
　　郭　僎　以子萃，赠武进知县。
　　范希绣　以子正国，赠修职郎、建宁教谕。
　　孔震三　以孙兴寀，赠文林郎。
　　孔梦姬　以子兴寀，赠文林郎。
　　邱　铭　以遵例急公，赠儒林郎。
　　邱　坤　以遵例急公，赠儒林郎。
　　黄绍中　以孙腾甲，赠怀远将军。
　　武平县
　　周成义　以子历长，封文林郎、句容知县。
　　王如望　以子遴秀，赠文林郎、浦圻知县。
　　王友仙　以子玕，封明威将军。
　　李于藩　赠修职郎。
　　熊　濂　以子嘉，赠奉政大夫。
　　萧承露　以子元勋，赠儒林郎。
　　钟文连　赠登仕佐郎。
　　永定县
　　黄孟淑　以子日焕，赠兴业知县。
　　张日壎　以子月攀，赠修职郎。
　　张凤彩　以子成章，赠文林郎。
　　萧澧有　以子廷玮，赠文林郎、含山知县。
　　萧沅有　以子廷播，赠修职佐郎。
　　廖冀亨　以子鸿章，赠翰林院庶吉士。
　　王禹昉　以子芬露，赠文林郎、峨眉知县。
　　江绣来　以子淇，赠修职郎。
　　江毓攀　以孙犹龙，赠明威将军。
　　江兆凤　以子犹龙，赠明威将军。
　　沈先甲　以孙光渭，赠文林郎。
　　沈　敦　以子光渭，赠文林郎、灵石知县。
　　吴阶泰　以子利见，赠修职郎。
　　吴利见　以子廷芝加，赠文林郎、县知县。
　　江　浚　以子风清，赠文林郎。
　　卢震行　以孙宏谋，赠儒林郎。
　　卢永成　以子宏谋，赠儒林郎。
　　沈朝举　以子涧宗，赠修职郎。

卷之二十九　选举九

　　　　〔明〕乡饮
　　长汀县
　　胡宪凤(介宾)　　刘大宾(介宾)　　李　琼(耆宾)
　　李　璇　李孟星　胡　廪　王维经　黄高日　李　奎
　　彭仲良　李孟祯　张受金　李　壂　胡宗禹　李　溢
　　王　基　李　庸　汤孔儒　刘应试　何　密　王廷禄
　　胡宪典　黄伯珪　李　瀛　钟廷道　李茂榛
　　马　珣(以上耆宾)

　　　　〔国朝〕乡饮
　　长汀县
　　胡宪章(介宾)　李正学　刘　臣　王　聪　周之番
　　李　煇　赖先蕃　王三乐　戴士旗(以上介宾)
　　马一化(耆宾)　　李正位　罗秀远　李　治　熊上和
　　李正举　黄承坚　许世杰　赖　钧(以上耆宾)
　　罗映魁(岁贡，宾筵五次)　王三槐(耆宾)　马大芳
　　程　镐　俞　纶　陈宪奇　王仕贤　邹孟和(以上耆宾)
　　刘大任(耆宾)　赖先蕃(生员，介宾)
　　闵　爔(耆宾)　张泰辰(耆宾)
　　李朝阳(训导，正宾)　李汝道(耆宾)
　　杨钦遴(贡生，屡举介宾)　黄公石(耆宾)
　　王锡祚(生员，介宾)　赖一鹏(生员，介宾)
　　闵文思(生员，介宾，有传)　郑时行(耆宾)
　　陈　奏(生员，介宾)　马思盛(耆宾)
　　黄庆云(生员，介宾)　胡克睿(生员，介宾)
　　李元春(生员、介宾，有传)　徐世举(耆宾)
　　汤　杰(生员，介宾)　彭日萃(耆宾)
　　刘国英(生员，介宾)　罗开泰(武举，正宾)
　　邱君锡(耆宾)　林　钫(耆宾)　吴国棨(耆宾)
　　钟　侨(生员，介宾)　余有光(耆宾，有传)
　　黄廷桢(耆宾)　罗忠徵(训导，正宾)
　　彭日华(耆宾)　赵鼎燮(生员，介宾)
　　钟利德(耆宾)　范元美(耆宾)
　　张　琏(贡生，介宾)　傅作舟(生员，介宾)
　　郑世济(贡生，介宾)　黄文柳(生员，介宾)
　　刘宗向(州同，正宾)　周　珩(医生，介宾)
　　胡　隽(贡生，介宾)　邹抚南(耆宾)
　　汤之印(生员，介宾)　胡士(耆宾)
　　张允元(贡生，介宾)　胡　昺(耆宾)
　　胡士镕(生员，介宾)　马维林(耆宾)
　　马权文(耆宾，有传)　许世黉(生员，介宾，有传)
　　邱起龙(耆宾)　余体元(贡生，介宾)
　　李　栋(耆宾，有传)　邱尚礼(生员，介宾)
　　巫维崙(耆宾)　余魁鳌(训导，正宾)
　　马定邦(耆宾，有传)　钟　萃(生员，介宾)
　　江世联(耆宾)　许如旦(生员、介宾)
　　马定策(耆宾)　戴　燨(生员、介宾)
　　熊宗连(职监，介宾)　刘日精(耆宾)
　　周文琳(生员，介宾)　李永健(耆宾)
　　范士佩(耆宾)
　　宁化县
　　伊起璋(正宾，贡生，任泰宁教谕)
　　张忠宴(耆民，介宾)
　　张正望(正宾，癸巳科举人，任新城知县)
　　赖厚琳(生员，介宾)　谢世庚(耆民，介宾)
　　夏福魁(耆民，介宾)　伍承经(副榜，正宾)
　　朱士弘(耆民，介宾)　杨希曾(监生，介宾)
　　孙永圣(耆民，介宾)　伊天峻(贡生，正宾)
　　张祥朝(贡生，介宾)　伊志掞(耆民，介宾)
　　赖永资(耆民，介宾)
　　清流县
　　余天衡(耆民，介宾)　余天开(耆民，介宾)
　　余际亨(耆民，介宾)　伍邦栋(监生，介宾)
　　李熙春(生员，介宾)　吴又白(耆民，介宾)
　　曾孔盛(耆民，介宾)　伍锡祉(耆民，介宾)
　　郑祥我(耆民，介宾)　叶文辉(生员，介宾)
　　赖苍生(耆民，介宾)　官应大(耆民，介宾)
　　巫仲舜(生员，介宾)　赖凤(耆民，介宾)
　　王　侃(训导，正宾)　杨道荣(耆民，介宾)
　　曾明璋(耆民，介宾)　雷之霖(生员，介宾，有传)
　　棐方昱(耆民，介宾)　李邦梓(耆民，介宾)
　　归化县
　　赖思山(耆民，介宾)　陈子政(耆民，介宾)
　　冯希明(耆民，介宾)　张明偕(耆民，介宾)
　　伍守仁(耆民，介宾)　陈衷吉(耆民，介宾)
　　汤愈权(耆民，介宾)　冯　鑑(耆民，介宾)
　　罗一绪(耆民，介宾)　杨　乔(正宾)
　　陈　簧(贡生，正宾)　罗维朴(耆民，介宾)
　　魏百龄(贡生，正宾)　陈拱华(耆民，介宾)
　　陈昌运(正宾)　张一珍(耆民，介宾)
　　张君玉(耆民，介宾)　黄嘉言(正宾)
　　黄德良(耆民，介宾)　伍仁富(耆民，介宾)
　　黄淑泗(耆民，介宾)　曾元良(耆民，介宾)
　　黄国用(耆民，介宾)　晏以仁(耆民，介宾)
　　张时历(耆民，介宾)　黄绍贤(耆民，介宾)
　　危发成(耆民，介宾)　萧应瑞(耆民，介宾)
　　汤茂元(耆民，介宾)　汤奇举(耆民，介宾)
　　汤学中(贡生，正宾)　黄继华(介宾)
　　邓　瑚(介宾)　刘　涵(贡生，正宾)
　　王荣捷(介宾)　吴三省(监生，介宾)
　　杨志冲(介宾)　刘　潭(贡生，正宾)
　　王达昌(介宾)　赖而丰(监生，介宾)
　　陈　松(介宾)　赖　榘(贡生，正宾)
　　梁伟生(耆民，介宾)　张福连(耆民，介宾)
　　冯　雯(贡生，正宾)　夏超士(耆民，介宾)
　　张梦奎(贡生，正宾)　萧君文(耆民，介宾)
　　罗宣模(贡生，正宾)　张起宽(介宾)
　　陈　垽(贡生，正宾)　罗家理(介宾)
　　连城县
　　罗士魁(介宾)　吴松竹(介宾)
　　吴文昌(耆民，介宾)　童道文(介宾)
　　罗起彰(介宾)　童良知(介宾)　黄廷高(介宾)
　　周允章(耆民，介宾)　陈舜文(介宾)
　　上杭县
　　郭连城(举人，两举正宾)　周如芝(介宾)
　　郭万仞(耆民，介宾)　王室藩(生员，介宾)
　　张亦俊(耆民，介宾，有传)　傅时序(耆民，介宾)
　　傅嗣仲(耆民，介宾，有传)
　　武平县
　　李梦烈(生员，介宾)　钟毓蔚(耆民，介宾)
　　李　崙(贡生，正宾)　王上彩(耆民，介宾)
　　修日显(耆民，介宾)　钟　偀(监生，介宾)
　　陈素性(耆民，介宾)
　　永定县
　　沈先甲(生员，介宾)　孔光裕(耆民，介宾)
　　苏艮瑞(耆民，介宾)　阮邦辉(耆民，介宾)
　　赖成峨(耆民，介宾)　谌昌琳(耆民，介宾)
　　卢鼎岳(耆民，介宾)　郑宗仁(耆民，介宾)
　　陈绍春(监生，正宾)　吴信予(耆民，介宾)
卷之三十　人　物
　　天地生万物，人居一焉。以对待言，则人与物峙；以浑同言，则人亦物也。玉生于山，而不得山山而玉之；珠产于渊，而不得渊渊而珠之；人物本乎人，而不得人人而人物之。然则三才并峙者，一二人之谓，而非人人之谓也。夫此人人者，同禀天地之气与性，而以德则绌，以功则绌，以言则又绌，身世百年无能树立，直草木朽耳，谓之不人不物，宜也。汀非“海滨邹鲁”乎？上下千余年，广袤七百里，其中为接往圣、开来学之人，为黼黻隆盛、霖雨苍生之人，为不避刀锯斧钺、直言敢谏之人，为见危授命、临大节不可夺之人，若是者盖卓然矣，然亦不数数矣。志人物。 
〔唐〕
　　伍昌时　宁化人，英武多谋略，累征伐有功，为偏将军。王审知据汀州，昌时随之，遂居本县之麻仓里。
　　伍正己　宁化人，初名愿，字公谨。大中十年进士，调临川尉，累迁御史中丞。自甘露变后，南北司日相攻讦，大狱繁兴。正巳略细故，存大体，于士大夫得罪者，多所营救。尝从容谕台属：“非特摘发过失，当明扬善类，为朝廷扶元气耳。”既而朋党渐炽，禁锢名流。正己曰：“势不两立，能以杯水救车薪火哉?”遂告归，卒年八十一。子四，泳、演、濬，以荫补官；洪隐居武陵原，自号抱朴居士。
〔南唐〕
　　郑彦华　宁化人，世为本省诸州刺史。彦华少隶节度使李弘义帐下，尝射杀乳虎。元宗攻福州，大将王崇文遣卒李兴登楼车谩骂，弘义不胜愤，募生得兴者。彦华夜缒出城外，伏濠旁，明日遂得兴。后剑州刺史陈诲以水军来攻，彦华率所部降诲，署为军校。南唐与周师相拒淮南，彦华大小百余战，身被五十余创，累迁至镇海军节度使、同平章事。旋从后主归宋，为左千牛尉大将军。

 〔宋〕
　　江　礼　宁化人，乾德初任潭州判官。时慕容钊讨刘文表，取周保权。礼率乡兵二千人，力战于湘阴，死之。汀人立祠以祀。
　　罗　彧　字仲文，长汀人，太平兴国三年进士，授大理评事。雍熙后，历知惠、筠、成三州，所至有惠政。筠人好健讼，彧剖滞决奸，雀鼠衰息。澶渊之役，以太子赞善、太常博士、屯田员外郎扈从。命与宰相寇准参议机务。契丹乞和，为报聘使。还京，乞归里，朝廷嘉其劳，特除诸路提点使，赐锦衣金带锦旗，以示褒异，仍知本州事，道卒。
　　郑文宝　字伯玉，一字仲贤，彦华子。初仕南唐，为清源公书记。太平兴国八年，登进士。淳化二年，拜殿中丞，奉使川陕均税。奏蠲商人到岸钱。行次渝涪，闻夔州戍卒为乱，乘舸顺流，一夕数百里，至，悉擒斩之。使还，加赏劳，赐五品服。寻迁陕西转运副使，会岁歉，劝富民出粟三万斛，活饥民八万六千余人。累官至工部侍郎。尝从徐铉学文，尤长于诗。晏殊谓其诗“在在处处，有神物护持”。欧阳修谓其“不减少陵、摩诘风味”。著有文集二十卷、《南唐近事》二卷、《江表志》三卷。
　　伍　祐　字佑之，正巳曾孙。大中祥符元年进士，调于都令。历知宜城、海昌，以廉能称。寻差楚州团练推官。州有盐场，自唐乾符间废至百四十余年，祐首议开复，役不及民，期年而就，岁入官缗钱数万，公私便之，人称“伍公场”。天圣间，转承奉郎、守秘书著作佐郎。祐修饬寡与，同列忌之。出知海宁、华阳二县，加上骑都尉通判维州，除太常博士。
　　伍择之　字元宾，祐之子。皇祐五年进士，授南丰簿。与曾巩兄弟交好，文彦博荐为秘书少监。寻以事归里。元祐间，复起长乐令。时诸司酷暴鸷刻者登上考。择之曰：“以残忍附上官，吾不为也。”解组归。
　　彭　孙　字仲谋，连城人。皇祐间，刘石鹘寇江南。募枭壮格捕，孙率豪杰应募。田元猛陷辰州，以湖北察访使荐，讨平之；继讨岭南交趾，皆有功。廖恩寇闽，朝旨命孙捕盗，乃单骑诣贼垒，谕之。恩等感泣听命。胁从者，孙为区别，全活近三千人。后詹遇等寇巴陵，又诏属孙讨平之。泸南蛮乞第叛。召对，进策皆中机宜。累官莱州防御使、陇西郡开国侯，食邑一千六百户，年七十九卒于颖川，因家焉。
　　邓　詧　字晦之，连城人。皇祐间，从彭孙剿寇有功，擢皇城使。熙河久叛，画策收复之，就命为都统。詧有文武才，好读兵书，性忠勇，每战辄陷阵先登，竟死于王事。赠武功大夫。
　　杨　时　字中立，归化龙湖人，熙宁九年进士。闻程颢讲孔孟绝学于河洛，以师礼见于颍昌。归，颢目送之曰：“吾道南矣”。颢卒，又师事颐。一日，颐暝坐，时与游酢侍立不去，觉则门外雪深三尺矣。后历浏阳、余杭、萧山三县，张舜民荐为荆南教授，学者称为龟山先生。是时天下多故，怀安张觷馆蔡京所，言时于京，以宜引旧德老成置左右，京荐之。会有使高丽者，高丽王问：“龟山先生安在?”使回以闻，召为秘书郎。入对，陈论政事十余条，执政不能用。继疏论蔡京、王黼、童贯罪恶，又乞褒复元祐名臣在党籍者，辨宣仁太后诬谤，乞复元祐皇后后号。太学生陈东等伏阙上书，乞留李纲、种师道。廷议欲严禁之。时言诸生忠于朝廷，非有他意。但择长成有行谊者，为之长贰，将自定。钦宗曰：“此无踰卿”，遂以时兼国子祭酒。又疏论蔡京罪，请追夺王安石王爵，毁配享之像。谏官冯澥，主王氏学，上疏诋时。罢祭酒。后除徽猷阁待制、提举崇福宫。陛辞上书，乞选将练兵，为战守之备。高宗即位，除工部侍郎兼侍讲，连章乞外。以龙图阁直学士、提举杭州洞霄宫，本官致仕，年八十三。时在东都，陈瓘、邹浩皆以师礼事时。东南学者，推为程氏正宗，与胡安国往来讲论尤多。朱熹、张栻之学，其源悉出于时。时沉浮州、县四十七年，居谏垣仅九十日，所论列皆切世道。朱震奏时论事不愧古人，三经义辨有益学者，乞下本州抄录，仍优恤其家。有旨赠官，赐谥文靖。明成化元年，诏立祠延平，以罗从彦、李侗配。弘治八年，追封将乐伯，从祀。
　　谢　潜　字致虚，长汀人。绍圣四年进士，调衢州理掾。崇宁间，应博学宏词科中选，调瀛州教授。上封事，讥切时政，坐元祐党籍。更赦。历知古田、弋阳、建宁三县，有治声；建宁尤著，毁淫祠，禁溺子，邑人生子多以谢名。建炎初，画《迎取二圣策》以献，进秩二等，终奉议郎。
　　郑立中　字从之，长汀人，政和五年进士，调崇安尉。时方腊余党寇闽，立中督部民修分水寨，坚壁以守。贼恃众冲突，立中出不意击走之。改知海门，未赴。金人南侵，擢行军总管，募福建民兵数千人，转战收复光、蔡等州，寻死于难。赠朝散郎，官其子穆。绍兴中，又官其孙岫。
　　郑　穆　字应和，立中子，以父功授泰兴令，浚河溉田二十顷。调定远令，枭逋寇，葬枯骸。再调常熟，有溃兵为变，单车抚定之。终徽州通判。
　　雷　观　宁化人，靖康间在太学。时朝廷用张邦昌为相，观愤然曰：“此何等时，不拔擢豪杰，而递迁贵臣耶!”遂上书极论：“白时中尫庸悖谬，从公屏斥，朝野快心。不意宣麻，乃用邦昌，士民失望。昔陈龟有言：三辰不轨，擢士为相；四夷不共，拔卒为将。今金戈指阙，铁骑饮汴，岂但‘不共’而已。乃不闻宣猷考相，弥变迎祥，而进尸位冒宠之伦，以塞贤路，岂不殆哉?”书入，朝廷虽不听，犹与陈东等皆特赐出身。
　　罗　烈　字子刚，长汀人。建炎二年进士，调同安尉。时寇杨勍自南剑趋泉，烈勒兵捍捕，邑恃无恐。再调兴宁令，会群盗出没。烈率千余人捣其巢，皆溃走。得所掠子女三百余人，遣归家。终宣教郎、知庐陵县。著有《博文新说》十卷、《古文类证》数万言，注杜诗事类千余条行世。
　　赖　绂　字冕仲，清流人。绍兴五年进士，调程乡尉。值盗起，绂画策招捕，境内悉平。迁镇南军节度推官，改京秩、知南剑州。会漕司增敷民盐，绂知其抑配，坚不奉命。终佥书清远军节度使判官。
　　伍　杞　字卿材，宁化人。绍兴五年进士，调南安理掾。治狱多平反。时有外邑尉，捕盗不及格，诬平民以足数。杞得其情，力请于郡，卒出无辜者。终知潮阳县。
　　张良裔　字景先，宁化人。绍兴五年进士，调龙川簿，未赴，以荐授武平丞。会盗起，单骑诣贼垒谕之，贼感泣散。良裔父与秦桧同年进士，讽之往谒，良裔不可。终衡山丞。
　　罗从彦　字仲素，归化沙阳人。从杨时学，绝意仕进，充然自得，每令学者静坐中，看喜怒哀乐未发气象。朱子谓：“龟山倡道东南，士之游其门者甚众。潜思力行，任重诣极，惟仲素一人而已。”绍兴二年，以特科授博罗主簿，卒于任。学者称曰“豫章先生”。其遗书有《诗解》、《春秋指归》、《语孟师说》、《中庸说》、《台衡录》、《议论要语》、《二程龟山语录》。淳祐间，赐谥文质。
　　伍　全　长汀人，状貌雄伟，膂力过人，号为黑龙。绍兴间，齐述据赣州，全与陈敏等协攻，被铁铠登城，持铁戟百觔转战，万夫披靡，启关纳诸军，大破之。擢广州摧锋军第十七将，后与金战屡有功，赐金甲名马，终武显大夫。
　　杨　方　字子直，长汀人。隆兴元年进士，调弋阳尉，不赴，谒朱熹于崇安，面授所学。广东廉使姚孝资檄摄曲江，以廉介刚直著。改武宁丞，秩满，当路交荐，赵汝愚帅蜀，辟制机宜，寻荐于朝。召对，擢宗正寺簿。淳熙末，知建昌军。召除编修官，首乞朝重华宫，词甚恳切。宁宗立，除秘书郎，出知吉州。伪学禁兴，坐赵汝愚、朱熹党，罢居赣州，闭门读书，即所居植竹，自号“淡轩老叟”。党禁解，起知抚州。嘉定中，除直宝谟阁、广西提刑，至则循历属部，发摘奸贪。以疾卒于象州，年七十有八。
　　郑应龙　字少慈，长汀人。庆元二年进士，调潭州理掾。罹罪者以理开谕，悉得其情，所录囚，虽编点他州者，亦涕泣辞谢去。有兵盗帅金下狱，株累者皆坐流徒。应龙力争之，帅意未决，应龙曰：“若使罪及无辜，有去而已。”帅叹曰：“君弱不胜衣，何执法乃尔?”秩满归。
　　邱　鳞　字起潜，连城人。嘉定十三年特奏名，调赣州尉，有廉声。归值永定，寇发，郡檄摄连城篆。画计御寇，率民登东田石以避贼锋，全活甚众。招抚使陈奏其功，辟知建宁县，终承直郎。
　　曾　先　字彦登，长汀人，以勇闻。时朝旨下各郡，募义士戍边，畏缩无敢行者。先首应募，得千余人。郡守傅康嘉之，俾率以往，隶黄州屯驻。寻以功累迁至武显郎，知南军兼权琼管。
　　刘　并　字清叔，宁化人，事继母以孝闻。端平二年登进士，调会昌县尉。时鹾寇窃发，并勒弓手申警，寇无敢犯境。辟大庾令，擒盗有功，调辰州判官。辟知瑞金，筑城、建学，能声益著。复以平洞寇功改京秩。
　　翁　熙　字正之，长汀人，淳熙二年进士，除袁州户曹。平反疑狱，时称明允。守欲上其事，辞曰：“受赏，则置前勘官何地?”被檄验旱伤，徒步阡陌；岁饥，历乡落劝赈，民赖全活。任满，卒于官。
　　王德钦　长汀人，祥兴间，除驾前指挥使。帝昺沉厓山，殉难。
　　邹　麟　原籍抚州临川人，官杭州招抚使。端宗即位于福州，麟与兄凤、子册勤王。及文天祥败，凤自刎，麟顿家清流，从张世杰起兵，负重伤归，卒；子册被执，亦不屈，死。

〔元〕
　　许景辉　连城人。元初，寇攘未定，景辉有防御功，授北团寨巡检司。至元间，捐资以犒义士；平诸剧寇，又攻破伪永兴巢穴，授武略将军。终临江路治中。
　　李文庆　字德积，连城人。至元间，爪哇屡寇福建，诏遣行省将兵三万伐之。文庆统义兵千人同往，收复士罕必阇耶以归。除授总管。后因连城盗起，赐金牌统军，回县镇守。
　　罗　良　长汀人，至正间，以平漳贼功授长汀尉，累功授光禄大夫，进封晋国公。时陈有定有据闽之志，良移书责之，有定怒，攻漳，良迎战于马岐山，败绩死之。其弟屯田万户罗三亦骂贼死，妻陈氏自尽。子安宾将兵救父，亦自刎，壮士从死者百余人。
　　陈有定　字永卿，归化人。初为明溪寨兵校。至正间盗起，宁化曹柳顺据曹坊寨拥众数万，遣使至明溪取马。有定绐斩之。柳顺怒，亲率步骑来攻。有定入见汀判蔡公安，缓颊谈军事。蔡授以兵，直抵柳顺营，驰击之，斩获大半，擒柳顺以归。授明溪寨巡检，历升延平路总管。己亥，陈友谅遣将攻汀漳、围建宁，有定率精锐间道赴援，乘夜战于黄土坡，尽复所陷郡、县。安抚使李国凤上其功，授福建行省平章政事，悉有闽中地。陈友谅、方国珍等来攻，有定悉力拒敌，屡立战功。时大都道绝，有定岁遣贡舶，由海道取登、莱，以达京师。戊申，明将汤和兵逼延平，以书谕降有定。有定大会诸将，杀使者，取血置酒中饮之，誓以死报。明兵夹水而阵，战不利，乘城死守，城破，坐省堂，按剑仰药，天大雷雨，复甦。械送京师，瞑目就铜马而死。临殁，有诗云：“失势非人事，重围戟似森。乾坤今已老，不死旧臣心。”子宗海闻父被执，泣曰：“父为忠臣，子岂不能为孝子耶?”遂自将乐来，同赴京师就死。
　　谢英辅　归化人，由荐辟历任枢密副使，以老乞归。陈有定削平诸寇，英辅赞画之力居多。遂与有定同守闽地。明兵入境，有定饮药自尽。英辅偕达鲁花赤白哈麻，具朝服北向再拜，自缢死。
　　邹大观　字光伯，清流人。至正癸未进士，官廷尉。刚方正直，不阿权贵，谳狱多所平反。及明将徐达入城，被执不屈，羁京八载，后放归。

〔明〕
　　孙正通　归化人，洪武初，从李文忠征剿，屡建奇功，授河南汝宁卫指挥使。奉命削平宁阳寇，勅建都督府第，镇守之，边隅无惊。卒于官。乡人立庙以祀。
　　谢　柱　宁化人，洪武初，从大军渡江，讨陈友谅，继奉命取云南诸路，累功授武略将军，除青州右护卫指挥佥事，累升福建都指挥使，赐名玉柱。子赐授福宁卫中所副千户、希彦讨骑舍人。
　　黄万里　字希鹏，连城人。洪武间，以国子生授监察御史，有异政，太祖褒嘉之。巡按荆襄，贞度肃僚，权奸敛迹。寻卒于官。
　　张显宗　字明远，宁化人。洪武辛未进士及第第二人，授翰院编修，奉勅撰述、文字编录经史，随侍亲王，往秦、晋、燕、周、齐诸国。时国子祭酒宋讷卒，继者多不称旨。显宗以年少署监事，旋升祭酒。建文末年，以工部侍郎奉命往江西，招丁壮，募民出粟，以御靖难师。事败，谪戍兴州。旋起交趾左布政使，卒于官。或云，显宗因靖难募兵，被召，仰药发疽死。
　　吴　禧　字君受，连城人，以乡荐授户部主事。奉勅督课，蠲租拯灾，擢礼部仪制司郎中。诏举皇太孙六礼，礼成，赐币。值内艰归。
　　李元祥　连城人，少敦孝友，清苦自励。时挂坑障贼犯境，元祥倡乡人捍御，民赖以全。后任瑞州经历，平华林剧寇。弃官归养，瑞人德之，从祀宋文文山祠。
　　张永隆　字世昌，清流人。永乐甲申进士，任鲁府纪善。杨士奇称其寅畏小心，辅导以正。正统末，沙寇掠邑，永隆在南极山为贼所获，胁从不屈，且谕以祸福，戒其无妄杀、毋焚掠。贼加敬礼，肩舆载之归。
　　刘　隆　字守庸，武平人。永乐甲申进士，擢南昌推官，升河南道御史。时太监黄金肆虐，青田民潘孟古聚众杀之。事闻，将屠其邑。隆奏诛首恶、宥其余。民立石颂德。居家置义仓，以赡宗族。
　　伍志厚　宁化人，永乐庚子举人。未娶而妻丧明，妻父愿休婚，志厚不可，卒娶之。甲辰上乙榜。时诏翰林学士试国子生有学行者，拔吴信等二十人，志厚与焉。授户科给事中。洪熙间，侍皇太子谒凤阳陵，卒于路，年二十九。
　　陈　详　上杭人，永乐辛丑进士，拜山西道御史。有刚介声。巡浙江，兼按银场，详条具得宜，课比足而民咸便之。时云南车里酋长搆衅争地，勅详往勘正之。酋悔服，贡白象、方物于朝。赐劳有加，后致仕归。
　　官　谦　长汀人，永乐戊子举人，知汝州。恭慎慈爱，为政知缓急。先是，民多流亡，谦四出招抚，贷种免役，民欢趋之，归者日以千数。庙学倾圮，捐俸修治。秩满去，吏民思之。
　　余　瑶　清流人，永乐间，由恩贡授青田县。以廉能清慎著。兴学校，重农桑，设桔槔以救荒旱，罢场坑以甦民困。卒于官，民祠祀之。
　　张　荣　清流人，永乐间，以监生任卫辉府通判，廉能考最。张秋河决，承檄供事，赖以成功，擢工部郎中。于谦称其“果悫之才，足当方面”。
　　伍宗源　字本澄，宁化人。永乐乙未进士，授御史，巡按交南。时交阯官吏多贪婪，军民疑贰。黎利党乘间布浮言，以图兴复。宗源至，宣谕上德，纠墨吏数十辈，人乃帖服。洪熙即位，赐嘉宴。宣德元年，迁浙江参议，便道省亲。值邑人大旱，宗源徒跣祈祷，雨大注，因感疾卒。
　　李　纶　字仕弥，上杭人。永乐乙未进士，历任广东道御史。负气英果，遇事敢言，凡所指陈，皆详明剀切。巡按河南，疏劾藩府违法事，坐忤权要，出为江西按察司副使。致政归。
　　周　弘　字友毅，上杭人，永乐辛丑进士。初知柘城县，宽恕廉谨，邑有“治官如家，爱民如子”之颂。断狱一以平恕为务，每决囚，数日后犹忽忽不乐，饮食或因之废。尝语人曰：“我岂不知犯者当死，特此心恻然，自不容遏耳。”寻擢广西道御史。
　　赖世隆　字德受，清流人。宣德庚戌进士，授翰林院编修。有才略。时沙寇邓茂七作乱。世隆疏请择帅征讨，陈山川险易、进兵方略。朝命宁阳侯懋统师征之，因命世隆为导引官，招抚延、建。世隆先领兵千人回汀，擒贼首陈美九、蔡田等，招集延、汀散亡十余万人。后以事忤权贵，竟掩前功，时论惜之。
　　陈　琏　字廷器，连城人，以贡授湖口县。筑城、建学、救灾、御寇，中贼矢而卒。邑人祀之。
　　马　驯　字德良，长汀人，正统乙丑进士，授户部主事，迁郎中。奉勅总督宣府粮刍，悉心区画，省远输费三之一。升四川参政。时蜀寇作乱，驯核已征未用粮，得百万斛以供军士。赐文绮嘉劳，寻升本司右布政使。乙未，播州用兵剿寇，驯出库钱籴米供饷。寇平，勅书褒异，升本省左布政使。时松藩蛮叛，边将议用兵。驯谓宜以德怀抚，力争不从。后兵兴无功，糜费不可胜计，人服其远识。擢都察院右副都御史、巡抚湖广。值关中饥民流食荆、襄间，设策赈恤，全活甚众。湘、湖寻亦灾伤，奏减岁入赋。贵州守臣欲请征苗蛮，征兵饷于湖南。驯上书力止之。在湖、湘七年，务持大体，不事小察。未几谢归，卒年七十六。赐葬祭。
　　吴文旭　字景阳，连城人，以贡授安远训导。启迪生徒，教规丕振。会寇作，当道委其剿捕。文旭直抵贼巢，谕以大义，贼皆感服。事闻，迁铜鼓卫学教授，丁内艰归。文旭少从吴与弼游，生平以敬义自持，家居二十余年，绝迹公门。年八十余卒。
　　胡　璟　字廷辉，长汀人，由贡生历任交趾、阳朔、龙泉三县。除强寇，减税缗，捐俸赈饥，累有善政。
　　吴　昺　长汀人。父廷辅，令高要，以事遣戍广西驯象卫。昺从父于边，多知谋，善武艺，都御史韩雍召置幕中，征伐有功，历升本卫指挥佥事。子瑺袭职。
　　邱　弘　字宽叔，上杭人。天顺甲申进士，除户部给事中。成化二年，淮杨大饥。弘奏赈恤之，陈时政十二条，曰：“畏天戒，容直言，精选法，抑僭奢，通钱法，息纷争，广储蓄，悯穷民，革弊政，敦风俗，公赏罚，饬边备。”皆见嘉纳，迁都给事中。三年夏，地震。条上修德弭灾七事。四年，因嬖幸求庄田，具奏禁绝之。复劾奏张真人不法状。寻奉命使琉球，未出境卒。
　　周　璇　字元吉，长汀人。成化丙戌进士，授南兵科都给事中。奉勅提督军务操江，带管五军都督府，掌兵部事，忠鲠有声。先是，汀解南粮转输艰苦，璇表上地图，悉陈隘险岭峻、运解艰难状，遂得免。汀人至今赖之。
　　叶元玉　字廷玺，清流人。成化辛丑进士，授户部郎。能诗，与李梦阳同舍相倡和。出守潮州，以道义示潮士。潮有少卿吴一贯者，元玉同年友也，以澳田请。澳田为番倭贼船依栖之穴，每开耕必有劫杀，为潮人害。元玉贻书切责之。少卿得书大怒。元玉坐是罢官。
　　童　玺　字信之，连城人。成化庚子举人，授全州同知，迁高州，改广州。力罢佛山铁课，以计靖增城獗寇。迁刑部郎，疏请筑连邑城，未报。适以公事归省，捐资倡筑。寻迁澄江府，建城、筑堤、迁学，改治、平猺、弭寇。澄人德之，为立祠，题碑曰：“坠泪”。居家年七十余，而九旬老母尚在焉。
　　谢　道　字宗鲁，宁化人。成化间，以贡授凤翔、怀远经历，迁归善令。时惠、潮间草贼剽杀，道变服杂行伍中，得要害，设伏，遣谍绐贼出，歼之。旋致仕归。
　　林　华　字廷辉，连城人。成化丙午举人，任临海教谕。历都察院、大理寺二司务，忤刘瑾，降芜湖教谕。科道交荐其节。瑾诛，除宿虹知县，廉惠有声。寻升刑部员外郎中，襄府长史。
　　熊致谅　字克信，长汀人。成化间以贡补揭阳尉。修学宫，辟射圃。摄篆程乡，值蓬州寇发。致谅驰锐卒横击之，三战皆捷。贼遁去。完缮城郭，抚绥士民，程邑安堵。寻以母老乞归。
　　赖　先　字伯启，永定人。弘治庚戌进士。以亲老乞归养。召拜户部主事，齐边饷，督钞关，收京仓粮，清西蜀屯田，悉著贤声。迁员外郎，引疾归。起知常德府。时修建荣府，中官诛求甚峻，先痛加裁抑，民赖以甦。
　　梁　乔　字迁之，上杭人。弘治壬戌进士，授刑部主事。常与同官疏劾刘瑾不法状，章数上，不报。乔独面奏之。武宗怒，命下锦衣卫狱。乔大呼曰：“臣得寝阉豎逆谋，死且不惜，何况于狱。”乃命枷朝门外，久之始释。迁兵部郎中，出守绍兴，有善政。寻以母老乞归养。岁丁丑，王守仁以剿寇驻兵上杭，题其堂曰：“爱日”。
　　钟文俊　字舜臣，长汀人。弘治癸丑进士，授户部主事，转吏部员外，升广东参议、湖广参政。廉谨宽厚，所至卓有贤声。
　　周　辂　字文载，上杭人。弘治戊午举人，知上饶县。值岁祲，民多负逋。辂力请于朝，减常赋三之二。进邑诸生讲《周易》，得其传者甚众。升惠州同知，未赴，以疾归。
　　钟文杰　字邦臣，文俊弟。弘治壬戌进士，授户部主事，转工部员外郎，擢广州知府，有政声。时太监潘忠横恣，每非礼相凌，文杰不少屈，忠亦愧服。卒于官。
　　郝凤升　字瑞卿，长汀人。年十三补弟子员，正德辛未进士，授大理评事，升右寺副。武宗幸榆林留驾，切谏忤旨。下锦衣狱，旋出之。未几南巡，又与周叙等三十六人极谏，再下锦衣狱，廷杖，谪都察院照磨。世宗嗣位，擢严州知府，甫五月，多惠政。入觐至瓜州，以疾归。
　　李元瑫　字世玉，连城人。以贡授袁州司训。知府徐琏命往祝宁庶人寿，礼毕登舟而宸濠叛，勒诸教官传檄。元瑫不屈，裂冠袍跃入水，以救免。归白郡守，举兵应王守仁，成讨贼功。
　　邱道隆　字懋之，上杭人。正德甲戌进士，知顺德县。时值岁歉，立法赈饥。毁淫祠，新学舍。擢江南道御史，首请逐佛郎机入广南、停浙江织造二事。及巡山西，督河东盐课，疏请开濬古永丰渠，建盐仓，处屯军，补额课。言皆硕画。时分守太监黄玉，怙恃逞威，道隆列罪状劾之。再巡四川，又劾分守少监阎良。会有旨举用人才，凡所疏荐，皆一时耆宿。以鲠直触忌，出知南雄府。端方持大体，僚属凛凛奉法。常大书“畏天悯人”四字以自警。以亲老告归。
　　邱道明　道隆弟，由岁贡历杭州府同知，有“四年清似水，九县暖如春”之谣。弟道充，以贡判均州。时有狱久不决，道充斋宿祝天，忽有羊入讼庭上，于人丛中触突一人，执而试之，其人骇服。民间呼为神君。
　　何　濬　上杭人，以贡判南康。鄱阳湖鱼人九姓，积岁为盗，以例馈官，官弗问。濬至，有以千金馈者，峻却之，严行捕缉，盗风遂绝。归家，仅俸数金而已。
　　杨　昱　字子晦，汀州卫人。正德己卯举人，署龙南学事，寻令朝城。操履端严，补知都昌。减偏累民粮，岁旱，祈祷辄应。致仕归，学者称东溪先生。著有《师鑑》三卷、《牧鑑》十卷、《自验录》四十卷、《偶见录》四卷、《崇文本议》四卷、《为学宗旨》四卷、《农圃须知》一卷。
　　周　勋　字良弼，上杭人。正德辛未进士，授兰谿令。邑旧无城，勋捐俸倡筑之。修学课士，屡有惠政，迁徽州通判。致仕归。
　　王　琼　字良玉，武平人。以贡授南京兵马司。有从戎功，擢兵部主事，奉勅参赞军务。致政日，奏筑城迁学。邑人德之。
　　童世坚　字克刚，连城人。正德间，应贡京师，叹曰：“阉寺薰灼，道与世违，可以隐矣。”时王守仁倡道东南，世坚走谒请业归，而沉潜体认，充然自得。结庐昼锦桥东。捐赀购学田以赡生徒。
　　钟　鸿　字腾霄，武平人，以岁贡任上饶丞。时悬绳、挂坑寇乱，三省协攻。贼平后，良民多被诬，鸿挺身为辩，全活甚众。年八十卒。
　　陈　仁　字体元，归化人。尝从湛若水学。嘉靖元年，由明经授广西府通判。时粤地文教未辟。仁至，大为阐扬，激励士类。莅民有惠政。致仕归，以讲究性命为事，士林宗之。
　　李元泰　字汝严，连城人，嘉靖间，以贡授太平训导。值倭乱，当道延之参谋，遂致克捷，寻告归。会饶贼逼城，元泰请推官刘宗彝镇邑，偕其友谢魁竭力赞画，捐资助饷。土寇罗三妹等与贼内通，设计擒之，随用火攻平贼。又岭后贼罗袍，拥众万余，逼城二十里而营。当道请元泰督剿，昼夜登陴，以劳致疾卒。
　　张　僖　号凤山，永定人。嘉靖戊戌进士，授中书舍人。性清介。严嵩欲罗致之，使人讽以美官。僖不可，上疏劾嵩，遂拂袖归。
　　揭　鸿　字子渐，归化人。嘉靖己酉南京举人，任潮州府通判。值饶平寇肆掠，鸿率兵直捣其巢，伤一矢，不为动，以计获其子，遂荡平之。升连州知州，致仕归，后迁居将乐。
　　邓向荣　字元植，自清流徙居长汀。嘉靖甲辰进士，授户部主事、监督淮运，杜绝诸弊。以直言忤时，谪六安同知，转嘉定州甫二日，闻父病，遂弃官归。旧业腴者悉推与弟。著有《正学准则》、《太极通书考》、《惜阴考》等书。
　　雷显祚　宁化人，少习制举业。值倭寇警，乃潜心兵法。嘉靖丁巳，广寇攻县，身冒矢石，相持十有七日，后以曾轲计擒之。辛酉，程乡贼攻县，昼夜守御，经画月余，上佛狼机于邑令陈添祥，贼乃遁。万历元年，徵拜勋府教习，多著军功。
　　沈玉璋　字九山，永定人。嘉靖间，以贡授海宁簿。宁无城郭，人鲜知兵。玉璋至，以职司逻捕，勤于训练。后倭寇掠境，亲率东仓兵捍御，民赖以全。
　　钟天爵　字良贵，武平人。由明经司理平乐。时猺(瑶)贼猖獗，桂、梧路梗。天爵上平蛮八议，设三堡轮军戍守，又领兵破贼，屡有功。摄富、贺二县篆，立屯保，练乡兵，斩酋人之梗化者，昭州以宁。
　　沈　铨　字廷选，以贡授合浦县。县有珠池，阉人专利，民不聊生。铨令缓征以甦疲困，竟被中伤，改九江教谕归。
　　康　宪　字章甫，长汀人。嘉靖庚子举人，礼部司务，总职方。条陈四事，皆切时务。出为江西观察使，持宪纪，绝趋承，有廉毅声。
　　赵　钺　号怀泉，长汀人。嘉靖丙午举人，历普宁、长宁二县，筑城有绩，升应天通判，理马政。奉勅督造黄册，有严明声。擢户部，出知武定府，补恩思。政持大体，汉夷帖服。致仕归。时连邑以浮粮派汀属各邑，力请得免，七邑赖以甦。
　　黄益纯　字健峰，永定人。嘉靖戊午举人，教授温州，擢睢阳令。修理学官，均定田亩，招流亡八百余户，给以牛种，垦荒田五百余顷，疏淘河，剪除积寇，立巡河墩堡，节制七十二所屯卫。历任五载，乞归终养。
　　萧懋烈　归化人，任凤阳照磨。流寇突至，懋烈挺兵奋击，无援，被执，死之。子舞凤，同日殉难。
　　康　诰　号寅湖，长汀人。嘉靖辛酉顺天举人，守和州及佐南安郡，皆有政声。初，诰为张居正子师，及筮仕，绝无一字及政府，人咸服其介节。
　　熊　缨　字于清，嘉靖间，以岁贡授青田丞。时倭寇猖獗，環海以西，剽掠无宁岁。缨倡议筑城为战守计，期年城峻。倭寇拥众万余突至，围龙津、舟山二门，相持八昼夜。缨募勇士宵渡，纵火焚其栅，以奇兵掩击之。倭大溃走。青民立祠以祀。擢山东德府纪善，进阶二级。
　　伊天佑　字顺甫，宁化人。嘉靖间，以岁贡知桃源县。俗尚鬼，多淫祠，有将军庙香田至百十顷。天佑至，毁其像，火其宇，变其田为修城费。华翰寺朔、望男女喧杂，禁之不止。一日，突舆至寺，令僧各负一妇，监送归家。自是惭悔，无有至者。邑岁积无碍官钱三千两，留为郡守寿，吏以例告。天佑曰：“此何言也?不雨自天，不矿自地，乌有积金三千尚云‘无碍’者？”竟申请裁之。天佑能诗，善楷书。
　　赖荣华　上杭人，袭职百户。嘉靖甲寅，倭寇浙江，总戎征兵于闽。荣华奉召守御嘉善县。倭突至，枵腹接战，斩获数级。别将皆观望自保，荣华孤军冲突，为伏炮所中，坠水死。事闻，谥忠勇，升副千户，建祠城北祀之。
　　王　溥　清流人，以岁贡知澄迈县。清简廉介，决断如流。邑有地宜播种，而民不知灌溉。溥教百姓制小车，运水灌田，荒土转成沃壤，田谷岁入无算，民咸德之。
　　阴启旦　字希周，宁化人。以贡授郴州同知，摄桂东、安仁二县篆，所至皆有声。尝曰：“勤见父老，不听吏胥，衙弊可清一半。”会桂缺守，獠官将为变。启旦奉檄往镇，民大安集。寻以署本州事召还。守正不阿。有贵公子犯法，营救，且以赂求免，峻却之，卒置之法。升衡州府丞，未赴任，引疾归。
　　罗　举　字舜臣，宁化人。以贡授飞雄卫经历，迁元氏知县。因忤郡守，坐谪。民叩阍请留，弗获。调广西洛容县。寇犯城，举戎服先登，谕以利害，寇惮而退。近彝诸乡久不入赋，举诣其地，折以大义，寻咸感服。有酋长互相仇杀，将大陈兵。举亲抚止之。丁内艰，服阕，改湖广桂东县。有兵备道潘某者，怒其强直，委以事，欲中伤之，遂告老归。桂民立祠祀焉。
　　孔廷诏　永定人，由岁贡授平阳通判，督修大同诸关，建营田五。议赐金褒予，擢知宾州。改岁运大军米三千石为折色，民便之。著有《东源稿》、《三晋集》。
　　裴应章　号澹泉，清流人。隆庆戊辰进士，授行人，奉使德、晋二府。陛见奏对，进止有度，神宗目之。擢吏科给事，条上辽左善后六事，悉见嘉纳。迁兵科都给事。时长昂诸酋数入犯。应章所奏制，洞中机宜。念边将玩愒，大吏相为欺蔽，遂劾罢抚臣之弃师、宪臣之昏庸，与勋臣之不法、将臣之纵贼唆卒者。丰采肃然。张居正当国，议三岁一遣大臣行边，应章言糜费当罢。大珰冯保欲取冏寺马三千匹，应章议勿与。迁太仆少卿，所上给关防、严举劾、戒侵尅、核寄养诸疏皆称旨，著为令。历转太仆、太常正卿。议侑享袝葬礼，下礼臣，报可。时郧卒辱抚臣，将为乱。朝议非应章莫能定。奉命驰往，未至，先檄谕以祸福，语甚切至。乱卒计穷，自缚至数百里外跪迎。应章集众斩其魁，馀无所问，郧境以安。入为户部右侍郎，请归养。父没服阕，起少宰，推毂皆海内贤士。晋南司空立法，疏钱弊，谏採鹰架木，纠中贵人滥索，省水衡钱甚多。寻乞归，复起南太宰。累疏恳辞，虚席者三年。卒谥“恭靖”。著有《懒云居士集》。
　　曾应泰　长汀人，万历癸卯举人。授永康令，调乐清，擒巨盗陈魁，以功擢知禹州。见权珰用事，拂衣归。
　　沈孟化　字观瀛，永定人。万历甲戌进士，令浦江。邑无城郭，孟化节缩千余金，督民筑城。擢刑部主事，迁郎中，出守湖州。值大旱，发赈平籴，存活数万人。别驾龚先进司理周著，为当事所，坐落职。孟化毅然曰：“良吏黜，何用守为?”抗言力争，卒直之。时计吏毕集，闻其风采，有泣下者。历迁蕲黄参政。税监横恣，禁戢之。税监怒，以抗旨庇属闻。或讽之求援，弗听。坐夺一阶，左迁广西副使。韦酋劫掠思陵州，孟化调集土兵，核南宁余田千余亩，斥以供军，随遣人捧檄入穴，谕以祸福，贼大感悟，解散。余党陆佑、黄尚负固，督重兵蹙之，擒黄尚，贼众奔溃。迁右江参政。有江獞、猺相仇杀，出掳掠。孟化督兵往剿，斩其渠魁，百余峒皆就抚，降者数万人，编入堡伍。寻以入贺，卒于太和舟中。
　　张　恩　字子荣，上杭人。万历丙子举人，授青州推官，治狱明允，出重系二十五人。调廉州，檄奉审录高、廉、雷、琼四郡。有黄大满兄弟三人，以杀人罪诬服。恩白其冤。迁吉安同知，却屯军例金千两，旋告归。
　　伍可受　号冲吾，清流人。万历丁丑进士，知容县。度田定赋，驰檄平岑溪蛮。擢南礼科给事。弹劾辅臣许国，谪万载丞。起开封府推官，迁户部郎中，榷关广陵，有清誉。擢云南佥事，御夷抚酋，恩威并著。转山东参议，以入贺归省，卒。著有《博艺堂稿》、《焚余草》、《谪居草》、《代奕吟》诸集。
　　罗尚宾　字晋卿，长汀人。万历己卯应天举人。父殁，偕弟尚贤，庐墓山中。虎噬犬与仆，俱不顾。除武陵令，抵邑，逢俭岁，裁罢一切供费，躬行赈贷；穷乡僻壤，足迹殆遍。按察陈某养子杀人，时蔡国珍分部湖北为请，不许，竟论如法。莅任数载，治行为三楚冠。迁兵部主事，命督造清江兼司榷政，悉罢法外需索，商人称便。寻无疾卒。福清叶向高铭其墓。
　　刘　烶　字允章，上杭人。万历壬戌举人，令安陆。值旱灾，流移塞路。烶便宜发粟分赈，请蠲本年额赋。有山寇王加印、彭玉等，聚众为乱，监司议发兵，烶曰：“盗本吾民，何忍即诛?”力以抚戢，自任。捕得贼党之黠者，反复开谕，释之，使招加印。加印等感泣，尽散其众，未尝戮一人。升常州府通判，革榷政陋规。寻致仕归，门庭萧瑟，不异诸生时。
　　黄槐开　字子虚，宁化人。万历甲午举人，授山东青州推官。治狱多平反，绝贿赂。值青大饥，民有相食者。槐开乞请奏闻朝廷，发金、粟十数万为赈。他郡皆设粥厂，槐开虑就食者强弱相挤，远近不均，且胥吏中饱，遂计口多寡散给银、粟，其有不给者，出罚锾数百缗济之，存活以万万计。以卓异徵，竟为谗忌者搆讦而归。著有《天宝山人集》、《在齐草》、《钱神纪》、《心经述律》、《陶纂》等书。
　　陈鸣春　号善吾，长汀人。万历己未进士，授中书舍人，晋户部郎中，督饷辽东，管理御马仓，拒阉例、商例弗受。榷河西务，值岁歉，赈饥瘗骸，蠲峻征，剔奸胥。补工部，出守河间，正色率属，筑堤剿寇。迁关内道，擢苑马卿。告归。
　　刘　佐　字凤南，上杭人。万历间，以恩贡知霍邱县。邑土瘠民贫，频年亢旱。大别诸山草寇窃发，佐抚戢之，境内宁谧。擢南贵州道御史，疏救御史魏允贞，以言事降调，为台班所重。奉勅巡视上江，督漕粮，趱运以时。乞归日，犹举劾文武官数人，风裁大著。
　　阴维标　字汝建，兴雍子，万历丙午举人，授四川夹江令。时加派地亩，夹江溢银一千五百余两，赋重民疲，积逋累万。维标痛陈惫困状，乞捐除，不许。遂以征粮不及额，罢。民德之，立祠以祀。维标有祖坟为人所盗，又乘丙戌袭城之乱，焚祠掠室，备受荼毒。当事得其冤，将兵之。维标为请曰：“所与某梗者，数辈耳，大兵所加，玉石何别?”力止之。人益服其雅度。
　　吴廷云　号白沤，长汀人。万历庚戌进士，知山阴县。捕巨寇邵明等二十九人，勾东始安。筑海塘四十五里，溉田万余顷。以刚介失当路欢，调令永新，历南国子助教。导擢户曹，却江南使者赂四百万。出守琼州，革屠牛钱三千余金。捐椰榔岁课伍千金，抵解辽饷。秩满迁成龙兵备，寻改高肇。以珰焰告归，屡荐不起。
　　卢一松　号念潭，永定人。万历间，以贡授吉王府教授。谓宗藩之学与韦布异，乃摘《四书》中切于修齐治平者各一条，名曰《要学三编》以进，王嘉纳之。所著《学道要端》、《井田议》、《化谷议》、《醒心诗》、《宗孔集》行于世。
　　李　澜　长汀人，万历二年岁贡，由司训历升至海平教授。日召生徒讲学。学使□公有“一堂化雨，两袖清风”之荐，名载三山蒋氏《理学渊源录》。
　　揭春高　字晋卿，归化人。天启间以贡判沔阳。时流寇出没无常，春高画守城三策，士民恃以无恐。摄篆天门，闻寇驻京山，戒关吏固守，疾驰抵任，擐甲登陴，捍御三昼夜。贼遁去。擢淅川令，邑屡被兵火，井庐荒毁，民多舟居。春高为缮城池，备器械，招集流亡至二千艘。河路纡僻，乱民乘间劫掠，乃密授计守备，督兵招捕之，凡八日，连扫二穴。贼以五千骑压境，躬率壮士掩击，三战皆捷，斩获无算。加郧抚监军同知，以劳瘁卒于官。
　　蔡士箕　长汀人，普安卫经历，迁陇南守备，天启中进剿夷酋，阵亡。
　　赖华祖　字震南，长汀人。天启间，任杭州司狱，寻升四川盐井司大使。时张献忠陷四川，前二夕，呼侄廷显曰：“我官虽微，义不可从贼。我死，尔当焚我尸，负骸归葬。”后三日贼至，骂贼，不屈而死。
　　陈于阶　字懋升，上杭人。崇祯戊辰进士，知鸡泽县。抚白莲教妖寇梅上月有功，调卢氏县。峻却例金，秩满归。
　　詹天颜　字邻五，永定人。崇祯间，由岁贡知石泉县。庚辰举边才，迁庆阳同知。士民固留，改授本府同知兼理府事。时张献忠残破蜀郡过半，天颜多设方略，郡赖以全。事闻，特恩加级。
　　李世辅　字佐宜，宁化人。两中副车，以贡授贵州铜仁令。追捕苗彝之剽掠者，迁昆阳知州。釐绝产，剔隐占，免故丁，豁虚粮，裒益课额，以甦民困。时普妇万氏倡逆，昆去普仅三百里。世辅内严守御，外示威信，彝咸就抚。转南雄同知，擢镇远知府，道中为寇所害。
　　王国佐　清流人，习骑射，崇祯间，巡道朱大典选授副中军。辛未三月，流寇数千逼上杭城，国佐挺身赴斗，面带三矢，力战而死。
　　张　錞　号我愚，履祥孙。崇祯辛未进士，授户部主事，以清介忤权珰，谪广东按察司照磨。归里，行李萧然。
　　吴奇勋　连城人，崇祯间，由武举授京营把总，升漳南道中军守备。奉檄剿子山寇。时上杭令陈正中被围，奇勋奋身救之，格杀数十人而死。其弟希稷亦以大同参戎，战死卢沟桥。
　　邹维勋　清流人，崇祯间任肇庆府守备。时流寇攻围韶州，奉檄统兵赴援，斩首六百余级，贼败走。次日，复进兵追贼，伏发力战，陷阵而死。兄世斌亦以肇庆把总，与贼战于临武田螺村，阵亡。
　　唐　夔　长汀人，崇祯间，以明经恩赐进士，授沅陵令。沅陵地接楚、黔，为用武重地。夔抚循得民心，民号为佛子。升户部主事，因乱留治所，民争迎传飱，及归，清素不改。卒年八十五。
　　李嘉谕　归化人，以贡历钦州学正。交趾寇至，城陷不屈，死。
　　刘廷标　字霞起，上杭人。三举副车，崇祯庚辰，由徵辟试永嘉丞。邑多积逋，廷标亲至慰谕，不逾月而输六千金。迁永昌判，剔革粮弊，治狱多平恕，合郡称为老佛。顺治三年，粤西入版图，廷标为诗四章，自缢死。子之谦，以荫授赵州学正，迁户部主事，后亦死于难。
　　朱永盛　汀州卫正千户。崇祯间，以剿寇功授长宁营参将，封骠骑将军，守南赣。后死于难，赣人立祠祀之。
　　李　鲁　字得之，上杭人。天启甲子举人。崇祯末，山寇蜂起，鲁条战守议。后隐福员山，邑令强之出，鲁椎心大哭，血泪迸落，久之声气不续，绝吭而死。
　　卢日就　号斗孺，永定人。崇祯癸酉举人，知广西岑溪县。岁解牛判银四百两，日就禁屠牛，每年捐俸陪解。戢獞(壮)、猺(瑶)之杂处者，勿为民害。迁南京北城兵马司，终刑部主事。
　　邹宗善　字本初，上杭郡庠生。明亡，走明伦堂痛哭。归伺家人睡熟，书衣裾云：“先王之教，曰忠与孝。圣贤之训，曰仁与义。杀身成仁，舍生取义。孝子忠臣，含笑相视。”衣冠自经死。
　　邱梦彩　字熊生，上杭庠生。崇祯甲申，闻闯寇之变，时时失声哭。一日，携书数卷，飘然出门，不知所终。其从兄诸生士麟与同邑诸生温梦良，皆遯迹荒山，抑郁发病死。
　　伍　仪　字德隅，清流人。以举人令龙川，有平寇功，升工部主事。归，捐资修城造军器，又输谷一百五十石御荒，义声籍甚。
　　张兆凤　长汀人，伟躯干，多勇力。崇祯壬午中武科，癸未成进士，授游击，未赴任，闻闯贼陷京师，呼天大恸。明亡，投井死。
　　陈　箴　字献可，清流人。崇祯间，以恩贡授庆云令，有惠政。值山寇猝至，邑民奔遁。箴曰：“守土之臣，当与城共存没矣。”城陷被执，不屈而死。
　　闵　时　字圣之，汀州卫百户。丙戌，唐藩奔汀，王师追之，时守丽春门。八月壬寅昧爽，大兵拥入，时挺身疾呼。骑矢发，洞胸死。
　　吴煌甲　字愉之，永定人。崇祯癸未进士，知揭阳县，多惠政。岁大祲，刘公显叛，以九军围城月余。煌甲日夜防御，击退之。积劳成病，力画攻守数事而卒。
　　李国英　汀州卫人，崇祯中，以剿寇功授守备，镇永定。明亡，殉难。
　　巫如衡　字崇岷，宁化人。以国学生授南海丞，署海丰、化州篆，有惠政。后为苍梧令。大师平粤西，如衡独持印不纳，下广州狱死。子学展诣广寻父骸，骸多不可辨。刺血侵之，卒得父骸而归。
　　黄廷柱　字迴澜，归化人，以贡历赣州教授。甲申之变，廷柱正笏，北面再拜死，妻连氏亦以身殉。众义之，表为双节。
　　黄应运　字际飞，归化诸生。崇祯末入蜀，署为监纪推官。以平苗功升平越知府。孙可望据滇，遣李定国袭安顺。应运责以大义，复说降之。可望怒，率兵攻平越。城陷不屈而死。
　　吴世安　字求宁，归化诸生，徙居汀郡，事母以孝闻。杨廷麟一见奇之，署为监纪推官，守赣，城破，与杨廷麟、万元吉同日死。
　　谢国煊　字进宝，归化人，伟躯干，有膂力。任御营前军都督。及明亡，杜门不出。其诗有“大明宫殿锁烟霞，荆棘铜驼泪一车”之句。积忧疾而卒。
　　李世熊　字元仲，宁化诸生。性颖悟，博极群书，目数行俱下。凡坟典经史以及释典道书、医卜星纬之学，靡不淹贯。明亡，遁迹深山，四十年不入城市。著有《寒支集》、《寒支二集》行世，又修《宁化县志》，心裁独抒，为通儒所称。
　　熊兴麟　永定人，崇祯癸未进士，授宜兴令，有惠政，历湖广监察御史。顺治丁亥大师至辰州，羁系八载放归。
　　杨梦吉　字允升，上杭人。顺治辛卯举人，知常山县。奏蠲荒田四万余亩、粮二千五百两。复筑水碓草坝九十一所，民蒙其利，逃亡渐复。在任五年，引疾归。
　　黎士弘　字愧曾，长汀人。顺治甲午，顺天举人，授广信司理。两主计典，受十三郡谳牍，脱无罪数百人，时为语曰：“遇黎则生”。属邑玉山当兵燹后，城中草深三尺，居民止三十余家。士弘招集流亡，立学建治，民复旧业。以裁缺补知永新县，革弊锄奸，与民休息。擢甘州司马，迁守常州。时吴逆煽乱，西秦震动。擢洮岷副使，署甘山道事。提督王某叛，诸镇会剿，士弘以河东失守，镇兵云集，必事权归一乃济，主议请授张提督为靖逆将军，节制诸镇。及复兰州，摄署县篆，赞画军机，判理刑狱，分别失陷官吏情罪轻重悉当。会宁夏管弁谋逆，杀提师，改授宁夏，以安反侧。士弘严守御，以待镇兵。又密请免卫所逋粮七千五百石。寇平，叙功升布政司参政，以母老乞归，卒年八十。著有《讬素斋诗文集》。
　　黎士毅　字道存，士弘弟，长汀人。顺治乙未，以拔贡入京试第一，授南昌县。邑为水陆交冲，旧粮溢额，民苦输将。士毅力为请命，竞得题蠲。山寇彭某，以伪札煽惑村民，士毅督兵剿灭，渠魁授首。迁知寿州镇阳关。奸徒把持行市，盗贼出没无常。至则平物价，严保甲，弭盗安民，民始帖席。寻解组归，年七十七卒于家。著有《宝穑堂诗集》。
　　黄日焕　字愧莪，永定人。顺治辛丑进士，知兴业县，革里甲常规，禁包收滥派之弊，裕盐课，罢墟税。邻邑妖寇犯禁，日焕亲率乡民，斩馘数千。寻以忧归，补知甘泉。邑遭乱后，民多流亡，丁粮赔累，日焕申请豁免。擢知邳州，筑堤治河，度地建城，民获安。擢淮安河务同知。
　　郭连城　字瑶公，上杭人。顺治丁酉举人，任龙阳令，有政声。吴三桂叛，袭执之，胁以官，不屈，乘间走险归。
　　沈恩举　字登三，连城人。顺治丁酉举人，知江苏长洲县。县称繁剧，赋至五十余万，耗倍于正额，胥吏因以为奸。恩举至，禁蠧役，稽侵蚀，蠲积赔，革火耗，赋清而民无逋逃者。听讼平允，绝苞苴竿牍之弊。去之日，民立祠以祀。
　　王权奇　字汉杰，清流人。以贡授宁化教谕，随征广东有功，升恩平令。时海贼伍秀猖獗，权奇率民兵奋击，力穷而死。
　　罗文举　永定人，初任广东千总，累立战功，擢广西梧州守备。康熙十四年，寇犯藤县。奉调应援，奋勇杀贼，陷阵死。事闻，赠官予祭葬。官其子一人。
　　廖冀亨　永定人，康熙庚午举人，知吴县。值岁祲，赈饥宽赋，全活无算。尤善决狱，摘奸发伏，民无能欺之者。公馀课士，躬自丹黄。去之日，邑人攀留数十里，其赠言名《仁声集》，有“谁说吴肠木石如，廿年爱戴尚如初”之句。建百花书院祀之。
　　周梦锦　字锡上，宁化人。康熙己卯举人，除令岑溪，调崇善，建学宫，设壶山书院，邑人始知学。擢安陆守，修堤有劳绩。时沔阳大饥，梦锦捐俸倡赈，存活甚众。调苏州，禁奸吏，革陋规，以甦民困。复调广平。以老归。著有《问心堂案牍》六卷。
　　黎致远　字宁先，长汀人。康熙己丑进士，授检讨，典试粤西，视学两楚，抑奔競，拔单寒，时称得人。迁吏科给事中，密奏年羹尧事权太盛，请加裁抑。巡按湖广，值靖苗怙险暴掠，移檄粤、黔，会剿之。寇平，报政，命往江南稽察河工钱粮。累迁至大理寺卿。己酉，典试江南，旋授奉天府尹、盛京刑部侍郎。年五十六卒。
　　罗才征　字兼三，长汀人，康熙辛酉举人。授通道知县，修学官，建义塾，以教苗民。惩猺(瑶)之顽梗者。苗地多山，教民种树，岁获赀无算。去之日，祀名宦祠。
　　童能灵　号寒泉，连城贡生。博闻强记，尤精于经术、性理。立言能综罗百家，贯穿诸儒。常读书莲峰，卒业武彝。汀漳道觉罗雅尔哈善聘为芝山书院山长。卒。著有《易经剩义》、《乐律古义》、《太极辨微》、《中天河洛》、《朱子为学考》、《五伦说》行世。
　　邹　熊　字渭贤，清流人，雍正癸卯举人。历官永寿知县，开水利，绝需派，岁饥，买谷三百石劝赈。卒于官，贫不能殓，邑人赙助之。
　　巫近汉　宁化人，字碧瞻，为诸生，砥励名节。雍正间，举孝廉不就，以优贡入太学，乾隆丁巳成进士。宰乐昌，屏馈遗，杜请谒，兴学校，有循卓声。以锄奸被诬，去，老幼攀辕，数十里不绝。著有《待质集》、《西铭口义》、《甸庐诗稿》若干卷。
　　汤兆麟　字吉兹，长汀人。初授延平把总，平寇屡有功，升同安守备。值邑祲饥，民相聚，欲为变，兆麟亟出劝谕，复罄资赈之，民情始安。以卓异引见，宴赉有加，除高州游击。转桂林城守，时因苗逆猖獗，用兵，兆麟转输不绝，以劳卒于官。
卷之三十一　孝　义
　　今皇帝孝治天下，义正万民，极之大荒穷发，莫不比户可封矣。然循名则易，核实则难。孟子曰：“尧舜之道，孝弟而已”。夫孝弟必如大舜、周公、曾参，天下无孝子悌弟矣。子路曰：“不能勤苦，不能恬贫穷，不能轻生死，而曰我能行义，吾不信也。”是微特孝难，即义亦鲜焉。且孝有顺逆，义有经权。顺而经者易，逆而权者难。士君子既读书知义理矣，复拥厚资，则丰其甘旨，修其藻苹，高大其祖宗祠墓。而其于族戚也，急相周，患相恤，水火寇盗相救卫，非难也。礼义生于富足，而其力足以赡之也。若夫茅檐瓮牖之子，食不给口，衣不蔽体，非有诗书礼义之气之所薰蒸，困顿已甚，轻背其骨肉亲戚，谓他人父，谓他人兄者无怪也。而至性激发，喜怒哀乐中乎节，死生利害不撄乎心，若是者可不谓难乎？又况乎行之有诚伪，有所为而为之者易，无所为而为之者难。夫名者士君子之所争，而匹夫匹妇之所不及计也。彼之劳苦其力，哀毁其形，散耗其财产，甚且亡其身以及其家。以为利固无利也，以为名则一己之肤发妻子，且不能有，何有于区区身后名乎？然则无所为而为，又难之难者也。世之称孝义多矣，父老不以实举，而有司复信耳而不信目，遽以其人闻，以为可润色政教也。今即不敢谓表里宅祀俎豆者，皆有为而为之人，然既已祀之矣，表之矣，亦足以偿之矣。而表旌祀典之所不及者，复不能使潜德幽光不终沉埋泉壤，是则载笔者之所大惧也。故特广为搜罗，详加考核，或耳目所蔽壅，不免袁、褚同传之讥，若门外千斛米之嫌，则知免矣。志孝义。
〔唐〕
　　赖小大郎　长汀人，袭指挥，以孝义闻。于螺墩潭中获金牛，有司以闻。诏悉还赖。赖创金泉院、仙隐观、金砂桥，复置兴贤庄田二百亩。详见《古迹》。
〔宋〕
　　王　格　字伯庸，长汀人。家贫，授徒，与陈轩厚。元丰间，轩来守郡，割俸钱五十万馈之，悉归诸郡庠，置田数百亩膳生徒。汀学有田自格始。子宗哲、明哲、宣哲皆进士，濬哲贡生。
　　李子圆　字含芳，连城人。端平间，寇掠本邑，子圆率其弟子应、子荣，男文辉、文寿，孙荣茂，与贼力战，弟、男俱遇害，贼亦遁去。子圆与孙荣茂筑室石门岩，老焉。
　　雷三益　清流人，魁岸有勇略。景炎初，文天祥开府汀州，招集义兵，三益及三子丙、戊、庚应募，父子皆勤王而死。
　　陈大忠　长汀人，与弟大节、大勇、大智为漳人御寇有功，漳人祀之。
〔元〕
　　赖　生　清流人，初官军下闽，母陷军中。既长，南北走万里寻母，阅二十年，得于杭州。脱名官籍，奉母南还。
　　赖禄孙　宁化人。延祐二年，赣寇乱，禄孙负母挈妻子入山。寇至，欲刃其母，禄孙以身蔽之曰：“宁杀我，勿伤吾母。”时母病渴，禄孙含唾哺之。盗窃窥，相顾叹骇，不忍害，反取水与之。有掠其妻去者，众盗责之曰：“奈何辱孝子妇?”使归之。
　　郑从吉　长汀人，勇敢过人。上杭寇发，众延之捍御，从吉仗义往约，必歼盗乃已。盗惧而退。遂辟治荒芜，招抚流亡，为一邑保障。授摄上杭事。
　　雷添祥　字永祥，清流人。至元间，江西寇邓克明掠邑，添祥侍父吉匿仓盈山中。寇至，吉患喘嗽，贼闻声拽出，索财物无所得，欲杀之，添祥抱父号泣，求以身代。贼竟纵其父而杀之，时年二十三。
　　伍宗尧　清流人。时山寇讧乱，邑人推宗尧为长，集士卒、设方略以御之。江西寇邓克明犯境，宗尧与御，经月弗克。贼说之降，曰：“生为元人，死为元鬼。”次日，与其子希稷、希明、希周、希孔率兵决战，奋勇突围，父子五人俱死，寇亦退。邑中特祠祀之。
　　李仲德　连城人，与子良能、良弼、良智、良明素负义勇。值红巾寇邑，仲德倡众遏之，乘胜深入，父子五人皆死焉。
　　林　懋　一名茂轻，连城人。岁歉，出米赈给，捐资建林公、画锦二桥。复作遗训以教子孙，年八十四卒。
　　陈德沂　上杭人，与弟德汉友爱，四世同居。元季寇乱，德沂负亲避难福安，道遇贼，伤臂。寇平，奉母还。产业耗失，承欢至老不衰。
〔明〕
　　张　爱　字得旻，上杭人。洪武间，溪南寇攻县，众推爱为队长，偕梁文彪等力战，斩首数百级，贼败走，随官军捣穴，深入被执，骂贼不屈死。
　　周子礼　上杭人。洪武间，钟子人等寇县，与众约，能敌贼者罄家业酧之。时张爱为民丁队长，偕梁文彪率部以应，子礼出金偿众，不足，尽出其家人首饰、布帛、器物以继，又不足，复以田产立券给偿。城中有缺食者，仍出米粟赒之，众赖以安。
　　许浩志　连城人，以举人为同安教谕，未赴任遇寇发，率乡人登冠豸寨，协力保障，众赖生全。
　　童永恕　连城人，孝事二亲，友爱弟侄。有田荆风，尝置义田以赡族人，罄家粟以赈一邑，八世不分居，一门仁让。子昱、孙世坚俱以儒显。
　　雷得昌　清流人，奉亲惟谨，浣衣涤器必躬亲。或过姻戚，与兄弟共舁之，不任童仆。成化中，邑大饥，其子良，以五百金出贷，不能息者免之，甚者为裂券。邻里殁，无以殓，施之棺。道路圮坏，加修治焉。
　　童　昱　字道彰，连城人。宣德间，从江右吴与弼讲明正学。凡冠婚丧祭，悉遵朱熹家礼。道貌整肃，为一邑仪范。
　　童得庆　连城人。沙、尤寇邓茂七乱时，邑无城堡。得庆与乡官许浩志经画冠豸寨要害，捐资重葺，率众拒守，围久不解。得庆复出己资数百金，下寨理谕。寇素闻其名，解围去。时有李应文者，首倡建安东关，邑赖以全。
　　伍伯逊　宁化人，寓江西南昌，与弟伯旸、伯达同居，数百口雍睦无间。祭酒胡严数嘉叹之。子恒从吴与弼学，景泰间辟贤良，以亲老辞不赴。
　　魏得礼　清流人。沙寇乱，贼将陈正景执知县吕镛，欲杀之。得礼请以身代，遂与镛俱遇害。嘉靖间，配祀惠烈祠。
　　邱铜宝　清流人。正统间沙寇乱，挈家寓汀郡。贼拥数万众攻城，铜宝择善战者数百为阵，三挑三捷，次日复战又捷。深入贼巢，伏发，遂及于难。
　　雷　稔　清流人。母卒，值寇至，举家奔窜，稔独守母尸不去。贼怜之，弗忍杀。成化间，归化民叶永坚遗银六十两，稔中子道拾之，归语稔，稔命还永坚，一无所取。
　　刘　敬　字谦之，上杭人。幼孤，事母孝。正统己巳，沙寇攻县，敬负母出避被执。贼索金，箠楚及母，敬抱母号泣获免。母病，含哺以饲，人称纯孝。
　　江　瀚　上杭诸生。沙尤寇发，被执胁降之。瀚曰：“朝廷养我何为，肯从尔狗鼠辈耶?”贼捽，近城下，胁使跪，不屈，骂而死。贼义之，语城头人曰：“上杭好江秀才也。”
　　钟廷鸾　武平人，年二十，父病笃，感痛呼天，割左股烹以进。父殁，与弟、侄共爨者三代。
　　邓　瑶　清流人。景泰间，草寇攻掠，村民骇窜，至杨梅迳。迳狭，人莫能进，贼追及。瑶挺身与战，自午至申，贼乱枪伤瑶胸，死犹倚石僵立，贼惧而退。境中四百余家赖保全焉。
　　张秉和　上杭人。天顺间溪南寇发，被执，强之跪，大骂，不屈而死。
　　李子穆　武平人。天顺七年，草寇犯境，乡多胁从，惟子穆阖门守正，遂俱被害。
　　吴　海　上杭人。成化间贼发，海率民兵擒斩贼首钟三等若干人，又战于峡头之麓，中伏死。
　　伍　钝　字文琏，清流人。天性过人，母病，割股肉和药以进，病寻愈。居丧尽礼，哀毁骨立，庐墓三年，人咸称其孝。
　　赖思智　上杭人。正德七年，挂坑寇乱，思智领兵捣巢，斩渠魁，余党逃遁。乘胜深入，伏发，被贼支解。事闻，赠武略将军，立祠以祀；荫其子楷，为本所世袭百户。孙世华领里兵往浙征倭，力战多功，中流矢死。赠秩立祠。
　　童　玘　武平人。正德间寇作，以勇士应县令刘玑募。及玑被执，玘率众直抵贼垒格杀，遇害。同邑江环、李贱生、俞世旺同赴义死。诏赐恤，从祀玑庙。
　　李元丰　连城人。正德间，武平寇作，元丰奉檄随邑令蒋玑讨贼，不利，同被执，死之。乡人肖像忠惠祠以祀。
　　舒　冕　武平人，以贡入太学，常游胡居仁之门。闺门雍肃，三世同居。父母殁，庐墓三年，人钦其孝。
　　程仲武　正德间，贼经武平，挺身赴难，死之。
　　雷　瑄　字宗器，清流贡生。父病，割股和药。正德六年寇乱，瑄招流散三百人，训练固守，城赖以全。
　　陈　玑　连城人。嘉靖初，寇杨廷兰猖獗，玑率众捕杀甚多，行至陈屋坪。会食，贼潜入执其兵器，外环攻之。玑等犹手刃数十辈。贼纵火焚庐舍，遂遇害。邑人立祠以祀。
　　曾　轲　宁化人，有异术。嘉靖中，广寇顾子传突至，轲率男妇百余人屯北门山树下。贼至，若无覩者。知县神其事，委之御寇。时贼乏食，四出抄掠。轲募壮丁黎永达、雷某二人设伏，诱贼首子传出，擒之，余悉遁。事闻，当事嘉永达勇，欲辟为中军。永达曰：“向者之役，吾为地方纾一时之急耳。”辞不就。而轲亦病目，旋卒。
　　陈　珪　归化人，与犹子铎俱以膂力闻。嘉靖初，流寇攻城，屡建御寇功。后贼劫沂洲，邑令敦请珪、铎讨之。既阵，杀十余人，贼败走，追之，官兵不前，战死。
　　马　荣　长汀人，嘉靖中御寇，死焉。子如龙，亦以孝闻。
　　揭　雀　归化人，家贫母老，采薪供养。母病笃，思肉，不能市，割股以进，母病寻愈。
　　李日杭　上杭人。嘉靖二十年，盗寇临境，与战死。
　　林　铎　武平人。嘉靖间，贼过白鹤岭，铎挺身杀贼，乘胜深入，贼攒枪刺之，犹手刃数贼而死。
　　刘　皓　武平人。嘉靖丁巳，广寇出劫，被掠不屈，死之。
　　刘金纶　武平人。嘉靖丁巳，广寇出劫，时金纶以乡长领兵，至小溪口，与战死。
　　刘　侨　武平人。嘉靖戊午，寇经白鹤岭，率义兵迎战，死之。
　　练廷相　武平国学生，嘉靖丁巳以擒贼功授冠带。戊午，奉调漳、泉征倭，已献馘受赏，兵驻南安。倭蜂集，廷相率众力战，孤军无援，矢尽失道，赴水死。奉勅建祠立像，春秋祀焉。
　　吴毓嘉　长汀人，性孝友。继母钟氏目盲，以舌舐之。父因食榴卒，见榴辄感泣不忍食。生母赖氏柩被盗匿去，毓嘉跌足吁天，披荆历险，获归安厝。以岁贡授来安司训，升湖口教谕。岁饥，所得俸悉分贫士，空囊而归。
　　林上元　宁化人。嘉靖间，继母为广寇所掠，上元奋不顾身，持枪杀寇，夺母而归。
　　童志德　连城贡生。流寇攻城，志德偕邑绅谢魁、李元泰画计退之，城赖以全。后罗袍贼起，复有战功，授永丰丞，升义宁令，以终养归。
　　周效良　上杭人。嘉靖间，广寇梁宁等劫掠四乡，效良应募往御，战败被执。贼胁之使从，大骂曰：“我死必作厉鬼，尽杀尔等，乃望我相助乎?”贼怒裂其尸。从死者数人。
　　李嘉言　字宪章，上杭诸生。嘉靖季，山寇李占春既降，复鼓众谋反。嘉言应巡道金淛命往抚，为贼所胁，厉声骂贼曰：“宁碎吾身，不负吾心。”贼支解之。
　　童邦杰　字子龙，连城人。嘉靖间，寇罗袍、赖赐、杨舜等犯汀，会巡抚移镇汀城。杰诣军门，领招安檄，直入贼巢。时赖赐原属胁从，杰察其情，乘间谕以祸福，因合谋置酒，席间缚罗袍、杨舜以献，余党悉散。
　　廖显玢　永定人。嘉靖四十一年贼至。母耄而盲，负母逃难，遇贼见杀。贼闻其素行，悔之，收尸殡殓。
　　李世显　连城人，与乡人林廷友善。嘉靖间，有广寇百人驻营陈屋坪。世显往护，贼党惊散。世显中枪，因叹曰：“既全邻家，一身何恤。”遂死。
　　罗世礼　连城人。嘉靖间，流寇告警，世礼踞旗石寨，率子福、裕、祯、祥、祉、袵抚御之。时避乱，人多粮少，世礼开仓分给，众赖以全。
　　林羽宏　连城人，周岁失怙，奉节母李氏极孝。好周急，厚于宗族，凡婚娶不备者助之，死丧不足者给之。哭母丧明。有“燃灯苦忆孤灯夜，执杖追思泣杖时”之句。
　　邹时泰　字士亨，清流人。隆庆元年举人，授华容令，有惠政。去之日，空道遮留。性孝义，居丧，筑室哀思，作《筠庐记》。里中待举火者数十家。著有《秉烛集》。弟时丰，字有年，登万历戊午贤书，有文名。
　　罗孟春　上杭人。万历六年，草寇猖獗，孟春罄家资助饷，募乡勇守城，邑赖以全。岁荒，民乏食，孟春尽散廪粟，为粥赈饥，亲族贫乏者计口给米，全活甚众。十四年，邑大水，漂溺居民，孟春施棺三百具，雇工掩埋。又尝捐赀于旧县修路筑桥，以通徒旅。蓝、丁两姓妻女，一逼于寇，一逼于贷，捐金代赎，全其室家。汀河有拔头磜，怪石怒浪，舟行多覆，孟春出赀，凿石濬河，期年工竣，舟无覆溺之虞。
　　伍寿高　清流人，父福露，外游不返，寿高鬻产辞妻子，偏访二十载，始获聚首，人称孝焉。
　　赖一相　字时望，永定诸生。博学孝友。尝让产于弟，躬自舌耕餬口。事继母甚孝，继母化之。尝入粤归，遇贼舟次，呼曰：“天乎!赖一相生平为人，岂宜至此。”盗闻其名，遂解去。
　　刘　荣　永定诸生，性孝友。同知谬宗尧延为县师表。值上杭贼赖荣昌、刘元亨等猖獗，荣设计缉捕，地方以宁。以功授惠州通判，卒于官。
　　邱文岐　长汀人，早孤家贫，事孀母孝。侍母病，衣不解带，疾剧尝粪、割股。既葬，庐墓三年。
　　钟　孝　武平人，天性笃孝，事寡母甚谨。母病频危，屏人焚香两臂以祷，刲股肉进之，母寻愈。后以子吁隽贵，赠黄梅知县。
　　熊正宗　号复斋，永定人。早失怙，庐墓三年，丧葬尽礼。性孝义，乐施与，敦友于。上杭令黄希礼亲至其乡旌之，时称孝子里。
　　胡汝桥　字瑞虹，长汀诸生。性至孝，母殁，哀毁过情，庐墓金斗山。父得噎病阅四月，父进一粥，则己进一粥；父噎，己亦痛不食。父殁，躃踊骨立而死。
　　伍可缙　宁化人，家贫，卖浆为活。曲顺父志，得其欢心。父喜博，数负。可缙肩贩取直以偿之，父感化易行。母尝患痈溃，可缙吮之而愈。直指行部，表其门。
　　曾　乔　宁化人。父饶于赀，旋中落，乔躬负薪资养。母时有怨言，乔多方慰悦。母疯废，不能尸饔，乔尝运米数十里外，蕴火为午餐，刻期必返。或日短不时至，父辄杖之，跪受不敢怨。有悯其劳苦私饭之者，必舍肉怀归以奉父母。四十年如一日，辛苦积赀二十金贷人，人负之，乔亦不取，竟不能娶，食力终身。
　　詹恒高　上杭诸生，性孝友。父商于外，祖柩厝南冈，洪水骤浸。时恒高年十三，即号哭倩人移柩。柩甫移，水已没所厝矣。居丧哀毁骨立。有友某馆永定者病没，恒高徒步往，经纪其丧，舆榇归，时分束脯，赡其遗孤，人咸称之。
　　王　道　连城人，父早丧。道贾粤东归，母适遘疾，医药罔效，号泣曰：“古有割股疗亲，苟得母痊，子身何恤。”遂秉刀刲股，昏绝复甦，调汤药以进，母疾旋愈。
　　梁一腾　武平人。天启七年，贼入田橑坊，一腾率乡兵迎敌，死之。从祀忠烈祠。
　　李联春　宁化人，光禄署丞。年弱冠，以母巫氏病，持素终身，并修百里外津梁道路，以延母年。又自万历至崇祯年赈饥七次，计赈谷五千余石，一时贫民咸倚为命。弟试春，亦协赈，邻里多受其惠。
　　马懋德　长汀人。值山寇肆掠，与侄乾分御渔沧隘，汀人恃以无患；乾御牛岭隘，失援遇害，邑人祠祀之。乾妻黄氏亦殉节死。
　　赖思养　上杭人。崇祯元年，流寇围县，思养破产募精锐，杀贼四百余人，授把总。四年，贼复起，思养率族人赖君选等，与战于高吴，死之。
　　廖希颜　武平人。崇祯元年三月，寇围县，希颜从守备徐必登拒战，至蓝塘，官兵溃，与必登俱力战死。巡道曾撄予优恤，从祀忠烈祠。
　　林大疆　武平人。崇祯初，贼往来江广间，必经其地，大疆率兄弟截击，俘获颇多。贼衔之，围其居，脔肉几尽而死。同时刘嘉兴亦与贼力战死。
　　林大弘　武平人，崇祯初以邀击贼众，伤七刃，匍匐而归，得不死。县给冠带旌之。
　　林大僐　武平人。崇祯元年，邑令巢之梁，奉檄单骑诣贼垒招谕，募壮士与俱。大僐请以身从，上下山阪凡两日夜，经数十穴而归。及贼围上杭，当事下令捣穴搜捕。大僐窥画各穴情形，了如指掌。因是贼首穷蹙，俘获百余，皆其密谋之功。
　　陈元泰　武平人。崇祯二年，从征山寇，奋勇先登，谕功受赏。三年春，山寇复发，以灭贼自期，屡奏奇绩。贼恨之，设伏遭擒，不屈而死。
　　钟运捷　武平人，团练把总。时流寇犯境，运捷捐资招募义勇，偕胞弟元捷、云捷统众追击至永平寨，冲锋陷阵，兄弟血战而死。邑令义之，祀忠烈祠。时有程可正者，武平哨长，亦以永平寨阵亡，受旌。
　　黎有纲　长汀人，有文名。崇祯间，流寇犯境，有纲破产募兵，郡恃无恐，当事皆式庐延礼之。著有《篁啸斋诗》、《北楼文稿》。
　　危台宿　武平诸生。崇祯初，寇围城急，台宿与王士信缒城出，陈说利害。贼解去。
　　伍就汤　宁化诸生，四岁失恃，事后母得欢心。父卧疾，就汤扶掖，躬涤浣三载。居丧，哀毁踰礼。兄病，愿以身代，抚兄子不啻所生。故人子有贷未还，疾革频以为念。就汤闻而叹曰：“吾奈何以身外长物，令佳士赍恨乎。”急持券，造榻前焚之，其人三叹而瞑。里有贫而鬻子者，既纳券，就汤念其祖有隐德，召至家，卑以身算，竟还其券。巡道郁之章，高其行谊，作《彰善纪》表之。
　　伍日望　宁化学生，善事继母阴，阴有心疾，喜怒不常，日望百计承顺，务得其欢。教异母弟如子。早岁丧妻，不复娶，虑不能事母，致触其疾也。同邑庠生吴永耀亦善事继母。先后学使者均以孝行旌之。
　　官友基　宁化人，性至孝，母病，割股以进。及卒，哀毁骨立，庐墓三年。有司欲旌之，友基恳辞而止。时清流李于城亦父病刲股、父没庐墓，以孝闻。
　　张荣诰　宁化庠生，事母巫以孝闻。人称之，辄愧沮。累举孝行，御史旌之，益惶恐不敢当。郡守唐世涵勒其名于孝义坊，荣诰见而惭赧曰：“乌有子事亲而可为名者乎?”及母卒，呕血数升，月余歠粥，日不满口，扶疾为母卜宅兆，未葬而死。
　　邱　岳　宁化人。父远出得暴疾，岳驰视，垂死，痛哭割股以进，稍愈，舁归而殁。岳竟以哀卒。武平林大昇亦刲股，母疾得痊。
　　吴懋中　字允睿，永定庠生。嫡母失明，潄舐七夕，重翳如扫。父好义，急施予，仰承色笑，晨夕必请所与。知县周齐以好义荐，懋中曰：“此子职也，曷足称！”子煌甲，甲戌进士，以劳卒于官。及寇变，一门八妇同夕自经，懋中慨然曰：“吾子死君，吾妇死节，天之玉我至矣。”遂遨游罗浮、鼎湖诸胜而归隐焉。所著有《五宗文诀》行世。
　　李茂芳　归化人。明季盗起，父窜山中，为盗所掠。茂芳甫十岁，入贼巢，抱父哭，愿以身代。贼怜其幼而奇其孝，并释父归。
　　邱　隽　字慎夫，宁化人。崇祯辛未进士，授泉州守备。清介自守，恩抚士卒，有儒将风。解组归，值田仰溃卒至，乡人误以为寇，强隽为帅御之，兵未交而众自溃，隽遂遇害。隽有戚属吴维城者，奔救无及，亦死之。
　　张翼鹏　宁化人，任广东香山澳都司。崇祯中，解红彝铳至京，兵部欲别差解往登州。翼鹏自请往，卒于难。
　　江宽山　字东峰，以义勇闻。嘉靖间，山寇张连等聚众万余，劫掠乡邑，宽山率子弟及乡勇力御之，转战皆有功。伏发，宽山及三子、二侄皆歼焉。后屡显异迹。观察卫绍芳为作传。
　　魏廷桢　长汀贡生，孝友醇谨，人士宗仰之。巡按侍御乔公闻之，为表其闾，称以“断齑划粥，五车蠧简有馀；养技焚舟，七战闱不馁。居家而孝友双闻，接人则尊卑一视”云。
〔国朝〕
　　黄中立　上杭人。顺治丙戌，山贼寇县，士民登陴守御。一夕，风雨暴作，城上悬灯尽灭。贼哄薄城，中立急收斗笠千余蔽灯，灯复焰，贼遁去，邑赖以全。
　　黄国举　连城诸生。顺治四年，土寇据城，被执，迫撰伪示安民。国举大哭，骂贼而死。子拱高，尝捐五十金代周世远偿债，免其夫妇离散，人咸义之。
　　谢献恂　宁化人。嫡母雷氏无出。父客外再娶王氏，生献恂。父死，献恂扶生母归里。奉嫡母雷，克尽子道。雷卧病，献恂刲股和药以进，病随愈。
　　蓝　桢　字孕和，武平诸生。顺治丙戌，粤寇犯境。桢募乡勇，守金鸡大岭隘，贼不能攻。解围后，乡民乏食，出粟以赈。子灏春，有擒林耀祖功；沐春，当耿逆平时投诚，授教谕。
　　伍飞翰　宁化诸生，以孝闻。有异母弟贫不自存，赡之四十年，无倦容。戊子、己丑间，四乡盗起。有修怨于曹坊者，诋为盗薮。防将高守贵计剿之。飞翰往止之，曰：“将军误矣，奈何以风闻飞语血肉良民，某愿以百口保此坊无他。”高乃返旆，一坊以全。
　　周士恺　长汀人，父景，以孝闻。顺治丙戌，王师至。士凯以母病，率妻子环侍，不去家，卒秋毫无犯。
　　项人龙　连城人，以诸生入太学，授潮阳推官，未任而明亡，遂隐不仕。顺治戊子，杨齐云劫掠河源里。人龙父时选御寇，陷于池，人龙冒死赴水救父，并遇害。
　　谌国良　宁化人。时寇盗讧炽，母被掠。国良号泣以卫，盗怜之，卒全其母。复倾资赎族戚之遭掳者。
　　阴宜登　宁化人，少好弓马、习技击，稍长，经营诸村乡，与时转移，久之，多得粟。甲申闯变，宜登谓家人曰：“大兵之后，必有凶年，忧其未艾乎。”乃出衣装鬻之，尽以市谷，筑廪贮之。明年盗起，城中乏食。宜登诣县，自言请以家粟分给惫民，为邑中好义者倡。时薛家坊最困，乃籍户口多寡，每给斗米，折银二钱。复出粟五十石，就东郊龙门庵设粥厂，男女各异所，令子弟十余人董其事。于族邻则日授二餐。曰：“共此一片土，彼啼饥，我鼓腹，忍乎?”于是，合邑闻风效义，民以无饥。
　　雷　电　宁化诸生，亲没庐墓。丁酉、丙午、乙卯三次赈饥，邑人德之。
　　孔念厚　永定人。顺治丙戌，广寇破城，贼欲杀其父。厚乞身代，贼遂杀厚。父得免。
　　李尔象　连城人。顺治戊子，土寇掠邑，尔象从积尸中负老母、携幼弟以逃难。父殁沙阳，雪夜奔丧，哀怆动人；扶柩安葬，负土成坟。康熙甲寅，耿变沙阳，伪镇逼受职，力拒遁去。
　　黄开凤　连城人。顺治戊子，土寇告警。父病支床，背负窜青岩里，中途遇虎，号泣呼吁，虎引去。父随卒于青岩。质身为殓，负土成坟。弟死江右，母悲思不已。开凤奔往，收骸以归。
　　雷动化　宁化贡生，事亲孝友；爱异母弟，推美田宅与之；姊寡，敬奉终身。顺治二年，山寇邹华等肆掠，动化建议助饷守隘，贼不敢犯。六年，叛贼郭天材，率铁骑数千将来攻。守将急令闭关，动化力争开门，纳避贼男、妇无算。明日，贼果大集，焚近郊民舍几尽。城中乏食，动化散家财数千金，出米数百石煮糜粥，募丁壮，以固人心，贼不得逞。十年，草寇黄允会、恃抚负隅，杀庠士赖朝会、巫建勋。动化义心激切，请兵剿洗贼巢。自是，宁邑遂免寇害。子益、孙常振，列邑庠，皆有门内行。
　　蒋正春　连城人。母吴氏死于寇，正春闻，拊膺大恸，追击贼于涯婆岭，歼其魁，余党悉遁，因获贼所俘男妇，悉归之。顺治间，贼陷连城，正春率众固守其乡，寇莫敢犯。又捐资除道，自赖源至永安湖口及曲溪司一百二十里，行人德之。少年尝遭蛊毒，因精其方以施入，全活颇众。年六十八，无疾而逝。
　　蒋受俞　正春子，从正春击贼于涯婆岭，杀获最多。康熙甲寅耿变，拒伪札弗受，率众立社，为守御计。后以援泉州功，授守备。
　　吴阶泰　永定人，母病，刲股调羹以进，友爱兄弟，门内肃睦。以平山寇功，职都司。时连邑吴洪钦亦母病刲股，以孝闻。
　　吴祖馨　永定人，力学敦行。顺治丁酉，领乡荐，以亲老，侍养膝下，绝意仕进。耿逆乱，逼令守职。祖馨叹曰：“吾为亲故，未遑效命天朝，顾乃俯首于逆党耶?”去而逃之。著有《四书集成》、《诗经纂要》。
　　饶其彦　武平诸生，雅负才名。明末，邑中寇盗充斥，其彦团集乡勇，捍御有功。顺治三年，寇侵上杭，其彦率众与战，乘胜长驱，为贼所害。巡抚张学圣怜其义烈，旌之。
　　赖世澄　字登如，归化诸生。顺治丙戌，山寇蜂起，邑数被围。世澄纠乡勇捍御，城赖以完。戊子、己丑岁洊饥，道馑相望。世澄倾廪平粜，施粥赈饥，储药物以救疾者。邑人魏姓以逋负鬻妻，世澄出金代偿，俾得完娶。又尝捐资葬节妇赖氏，乡人咸服其义。
　　王际泰　武平诸生，负气任侠。顺治戊子，广寇袭城，际泰督乡勇出战，死之，祀忠烈祠。同邑朱光球亦力战死。
　　郑完明　永定人。母疾，祷佛茹素；父疾，刲股以进。人称其孝。
　　钟和宇　武平人。顺治戊子，流寇犯境，县檄和宇为千夫长，率亲丁，冒矢石奋击。伏发，为贼所执，胁为乡导，不从，唾贼大骂，贼磔其尸。士民哀之，祀忠烈祠。
　　陈老满　字德胜，武平人。顺治五年，流寇朱麻庸等众数千屯城外，将攻城。老满率众奋击，擒斩甚众，以功授把总。同邑武举李应才，戊子杀寇有功，甲寅耿变，不受札。
　　林捷春　武平人。年十四，粤寇犯境，将杀其父，号泣请以身代。贼怜而释之。母病目，舐之，复明，人咸称其孝。
　　王三畏　武平人，国学生。岁饥，倾廪以赈。明季，有大珰弊政；顺治初，猾吏相延为奸，诈索无已，民不聊生。三畏罄家资数千金，理于当道，八邑俱得免，人咸德之。
　　刘　鉴　上杭诸生。顺治间，为山寇所掠，酷刑勒赎，号泣曰：“我死不足惜，父母老何依耶?”贼知其贫，怜其孝，释之。母病笃，适学使校士汀郡，师友强之行，鉴曰：“吾母至此，遑计微名乎?”及母痊可，而名遂被黜。所著有《皈杜楼集》。
　　李　言　字何言，清流诸生，以荐授兵部职方主事，迁员外郎。顺治戊子岁大饥，斗米五百钱，富户居积，无所得籴。父参政于坚，煮粥济饥，忧远方老幼不能遍，仰屋叹息。言曰：“无虑也，儿尚余五百石，应减价，斗米百文，按户计口以籴。”复以上、中、下分派。各富户亦粜若干石，至新谷升而止。他郡饥莩载途，而清流民无菜色，皆李氏父子之功。
　　王　与　武平人。甲寅寇起，与率众御敌。又置义田三十亩，以备赈恤。同时，邑诸生钟汧、林转亨亦有御寇功。
　　吴济舟　字鼎黄。康熙甲寅耿逆之乱，山寇范仪等乘间窃发，盘踞宁化、清流地界。里中奸民汤成章父子，潜谋导贼入境，所至村落为墟。济舟与其友罗大韶、周日庠谋，立团练，集乡勇，申约束，择能者使统领之，首尾联络，互相应援，定计诱成章父子歼之。贼闻，率党万余蜂至，济舟设奇置伏，分队迭进，斩贼首千余级，贼乃引退。丁丑，余奇生等啸聚劫掠，济舟复团乡兵守御。辛卯岁饥，设法平粜，全活甚众。年九十一卒。
　　陈开运　字而钧，清流人。父病，刲股以进。兄弟八人友爱无间言。同邑庠生赖用贤，侍母锢疾十年，躬调汤药，衣不解带。母殁，哀毁骨立。五世同居，人称“陈赖”。
　　汤祖相　字简生，清流诸生，能文，勇敢有胆气。土寇攻城，祖相集众，得三百余人，出城间道击之。贼避去。
　　萧文南　归化人。顺治九年，贼围姜坊寨。文南率民兵往救，与贼战于张源，杀其先锋，矢毙十余人。贼併力格斗，文南及邓三九、熊贱皆死之。邑令嘉其勇烈，为祠于陈珪祠左，置田以祀。
　　林　鸾　上杭人，顺治丁酉举人。甲寅耿变，伪将刘应麟威胁从逆，不屈。应麟怒，械至汀，旋释归。丙辰，大师平复闽疆，应麟兵遁，鸾率众，据城不纳，邑人德之。
　　李人凤　字亦凡，长汀诸生。尝为其祖母舐痈。居父丧，不食七日。弟人彪亦刲股疗亲疾。时称一门两孝子。
　　陈燮理　字寅宾，宁化人，善事母。时土寇窃发，燮理上六议，当事多用之。后叛师讧变，复捐金励众，为驱除计，寇惧而遁。父母丧，痛毁过甚，不胜哀而死。著有《慎余堂诗文集》。
　　李　亭　字集兰，清流诸生。甲寅之变，四郊多寇。亭抚几叹曰：“鼠辈猖狂，誓灭此而朝食。”随请于县令，招集民兵，开门率众剿之，至吴地铺，猝与贼遇，民兵无纪律，临阵各鸟兽散，贼杀伤三百余人。亭被执，至塘背，骂贼不屈而死。
　　雷世守　字卫天，宁化人。康熙甲寅，耿藩叛，招致世守。或劝其受伪职，为庇族计。世守叱之曰：“若为贼作说客耶？！”挈家遁入山中。子鸣高，捐金购祭田，建八宗祠。相国张廷玉额以“八宗永世”。
　　钟叶吉　字惟谦，武平诸生。父乔捷，事亲抚侄，有孝友声。康熙二十九年，悍民据赤岗为暴，城中男女惊惶。叶吉首先捐资，修筑城垣，聚众固守，邑赖以宁。
　　陈　祚　字常州，归化拔贡生。善事亲。父卒，哀毁骨立，以不胜丧而死。同邑陈士重、朱宗明亦以孝闻。
　　余万春　清流诸生。母病，刲股调药；母卒，哀痛，以头触柱，绝而复甦。苫次歠粥、茹素，三年如一日。同邑贡生余元宰，亦母病刲股，以孝闻。
　　赖一德　连城人。祖延泰，贡生；父超彦，癸卯举人。值甲寅耿变，俱不受伪命，潜匿山谷。后超彦为醴陵令，病归。一德侍床笫者二年。父殁，恸哭五日，不食，思慕郁结，竟得狂疾。庶母恸告父灵，即日愈。人以为孝感。
　　沈友龙　连城诸生。甲寅耿变，逆党数逼致之。友龙敝衣芒履遁迹深山。兄友耀，明季乱离，客死于外，友龙千里寻骸归葬。同邑诸生沈士尧、贡生谢献臣亦力拒伪命，洁身全节。
　　王名佐　清流人。当甲寅耿逆之变，群盗四起，逼城郭。名佐率乡人与贼战，邑赖以安。其子雯，死于阵。
　　胡逢亨　永定贡生，事亲孝。康熙丁巳岁饥，倾廪施粥。乡民黄井生，幼聘詹氏，既而两姓俱贫，欲离婚。逢亨捐金周恤，俾克完娶。海澄有鬻其子者，逢亨知为儒家子，赎归之。悯蛟潭河渡覆溺为虞，捐田以给渡工。又修造下洋、福广、山和、宁庵等处桥路，为利甚溥。
　　吴云芝　永定贡生，以孝友称。甲寅逆变，逼受伪职，弃家逃深山。东关桥水冲激，人病涉，云芝出三百余金倡造。岁饥，捐赈。复置田数十亩，以给族人图役之供。
　　李国蕙　清流人。年十六孤，居丧尽礼。值寇起，男妇奔逸，国蕙独守棺不去。贼欲火其居，力拒之，刃伤左臂，犹骂贼不休，贼亦感动，不复举火。及葬，筑庐墓侧，日归奉母，夜出守坟，里党钦之。
　　刘岑栋　连城人。事母李氏以孝，李年九十余，栋先卒。易箦时，嘱妻林氏，犹痛切勉其色养。
　　伍惠民　清流人。善事母，母疾，侍床席者数旬，形疲骨立，复以哀毁故，后母四日而卒。
　　何　榛　上杭贡生。父卒，三日不食，母劝之，始一举。叔贫无后，为择继嗣，且割腴田养之。伯兄病瘵，仲叔患痢，躬为抱持，不避污秽。学博杨、司训郑相继卒，厚赙之，且助其櫬焉。
　　曾弘宇　归化人。顺治戊子，寇掠四郊，弘宇挈家避邃谷。一日贼至，其妻吴氏为贼刃死，弘宇纠丁壮数人，伏险隘以伺妻。次日，贼果挟妇女二十余人过其地。弘宇手毙三贼，乘胜追击，贼乃退，夺所掠妇女遣归，境获安。康熙丁丑岁饥，米价涌腾，弘宇发粟，减价平粜，乡闾德之。年八十二卒。同邑周祖，亦有御寇功。
　　萧徽声　归化人。十岁时，生母李氏卧疾支床，昼夜侍汤药。及卒，哀毁踰成人。顺治丁酉，膺岁荐，任侯官教谕。康熙甲寅，耿逆变作，徽声微服出城，洁身归里，人称明哲。
　　原文锡　字伯躬，归化人。康熙庚申举人，议建学于龙湖，请于邑清粮差积弊。授感息、陵水二县，有政声。卒于官。
　　江　泌　字肃宾，永定人。孝友乐施，尝修祖茔、族茔，置田供祀。母家有贫乏者，推产予之。雍正丙午岁饥，赈济多所全活。
　　谢义臣　连城诸生。甲寅耿变，负继母林避难荒山，以米奉母，自采薇蕨而食。兄遭回禄，以己居让。途拾罗子光遗金，追还之。同邑举人童有懋、诸生童嘉宾、林其沛、罗友益，亦以孝友闻；余大穆、谢世英、蒋弼俱有还金功。
　　江九功　连城人。父玑患痈，亲为之吮；事生母、继母俱婉顺。设立义塚，瘗族中无祀枯骸；捐置义田，以赡孤寡及士之贫者。
　　李身本　连城庠生。母卒，庐墓三年。奉养继母尤得欢心。己疾，不令父知。同邑吴国章亦亲没庐墓。
　　童日鼎　连城贡生。父在浙为人所诬，陷于狱，鬻身以赎。甲寅耿变，力拒伪职。任寿宁训导，张伯行深器重之。
　　罗兆熊　连城人。母殁，水浆不入口者七日，三年绝荤。岁饥，赈活乡人。莒溪虎患，捐金募壮士除之。同邑项惟禄亦赈饥、捕虎，与兆熊匹休。
　　张国龙　连城人。父死二旬而国龙始生，既长，痛未识父面，尝至墓所，哀恸不忍返。有叶石涯者，以贫鬻妻，赠金赎之。乡寇焚掠，力救魏维生得活。上杭莫君爱，客死于粤，捐资殓之。寿百岁。
　　薛应吉　上杭诸生。先是，山寇张恩选劫掠四乡，父被执，应吉奔赴赎回，乃矢志灭贼。会巡抚张学圣驻兵汀郡，应吉请统乡勇捣贼巢，恩选走平和死，余党悉平。康熙元年，粤寇赖了婆啸聚，破高梧、苏姑等乡。邑令封珂檄应吉统乡勇，攻破其穴，斩了婆，夺所掠妇女二百余口。十五年，海寇吴淑等谋踞邑城，应吉率众坚守七门，寇遁去。事闻，授州判。
　　范梦虬　上杭诸生。事亲孝，生养死哀，各尽其礼。初，父为捕盗者株连，梦虬挺身就缚赴漳，鞫拷幽絷，经年冤始白。总督姚启圣以此知梦虬，委理粮运。荡平后，欲上闻而官之。梦虬以父母老力辞，人称其孝。
　　李　楷　字有端，长汀诸生，考授州同。幼颖异，即以孝闻，兄弟相师友，学日以笃。性慷慨，好施予。康熙间，岁三祲，咸出粟以赈。雍正丙午岁又祲，里有无赖子率众掠粟，懦者侧目听之。楷义愤曰：“国家何等休养抚恤，乃敢作此不法事。”擒献以惩。复修筑郑公陂水利，民德颂之。
　　黄河龙　字玉阶，上杭监生。性笃孝，亲丧，苫块三年如礼。同怀兄五十无子，又坚不纳妾，龙计代娶以纳之。及生子而兄卒，龙复抚孤有成，训诲如己子。迄今四世同居，家法雍肃，内外无间言，士林奉矜式焉。
　　郑　龙　永定庠生，早孤，奉祖及母，以孝闻。母没，守苫块者三年。尝为贼所掳，旋闻其孝，释归。
　　童圣化　武平人。父病足，母病齿痈，臭秽特甚，圣化饮食起居亲自扶持。父母殁，庐于墓侧。尝于中赤溪置渡船，以济病涉者。
　　童廷瑞　连城人。负母避寇，遇贼，欲害其母，泣曰：“若独无母乎，忍加害也。”卒释之。邻人吴七，弗顺于母，一日瑞与同行，迅雷震吴昏仆，瑞独无恙，吴亦感化。同邑罗起彰亦负母入山，遇盗，哀求得免。尝殓埋舟溺七尸，人咸义之。
　　张次杰　字亦俊，上杭乡宾。事父母以孝，推让田宅，兄弟无间言。力学嗜书，绝意进取，行草酷似晋人；一经课子，杜门不出。里中有雀角者，咸就折成焉，人辄感服去，故称“小公艺”云。
　　张鹏翼　连城贡生，孝友力学。漳浦蔡世远表其间，曰“醇儒”。著有《立朝三谱》、《世统图》等书。同邑贡生张一杰、训导罗朝辅，亦以齿德重于乡。
　　萧士魁　长汀人。康熙丙辰寇变，奉母挈儿走避，至中途，母肿趼不能进，士魁不得已，弃儿道旁，负母疾奔。后儿为族人所获，卒完聚焉。
　　刘拱玉　长汀人。竭诚色养，能体亲志，割腴田以予兄，抚侄如己子，人咸称之。同邑俞胜宇、贡生吴光宇，亦以孝友好义闻。
　　郑维崑　长汀人，恂恂有长者风，笃孝友。父母俱染疯疾，维崑日夕祈祷，历十余年如一日。康熙丙戌洪水，父丧甫七日，柩为浪所汨，维崑创呼号天，柩以逆流返人舍，人称孝感所致云。雍正五年，崇祀忠孝祠。
　　雷崇礼　宁化人，力嗜学。康熙六十一年，偕父应郡试，父卧病旅舍，既入闱，城中火起，崇礼踰垣出，冒烟焰，负父出，手足焦裂，呕血不可止，人欲以孝行闻当事。崇礼止之曰：“事父母，能竭其力，分也，岂邀名乎?”后父殁，庐墓六年。又性乐施予，节馆金以惠急难。尝于黄泥铺拾连城黄世瑞遗金五封，候至晚，还之。黄感泣，分半金以酧，力却之。人高其义焉。
　　巫天嵋　字眉山，清流贡生。性至孝，五岁丧母，泣不欲生；父死，庐墓五年。著《哀哀吟》、《孺慕藏稿》、《五经要略》、《渔沧庙志》、《香远堂集》。乾隆元年，诏举博学鸿词，邑士人以天嵋荐，公论韪之。
　　黄伟英　长汀贡生，家贫笃学，孝事父母。邑苦运米之累，独力请免，邑人感之。
　　马定一　长汀诸生。初不得继母心，悲泣自责，孝敬愈至，母为感动，爱如己出。抚异母弟三人，无间言。家有杉林，张氏持二千金相购，以二百金私之，定一厉色曰：“若且陷吾不义以卖弟也。”峻却之，弟亦感泣。
　　罗承绾　长汀监生，幼家贫，力薪水，备极色养，每奔走数百里外。获时鲜，必归奉老亲，跪而进之。亲殁，水浆不入者三日，哀毁一如古礼。骨肉极友爱，三世一门，不忍异产，里中咸称孝友德行焉。性好义，于族戚乏绝者，赒恤不少倦。凡掩骼埋胔、修葺桥路之类，弗可悉纪。
　　童　伟　清流人。甲寅耿变，伪将刘应麟勒伟父受札，坚节不屈，胁以非刑。伟出数千金，赂伪将，得脱。孝敬如孺子，且欢且泣。康熙初，台洋郑党散掠郡邑，时清阳未设弁营，伟为母疾笃，多出金粟，募里中丁壮守壕垒，阖邑得免于难。父殁，庐墓凡三年。性乐施予，荒祲赈恤，备无遗力。乾隆三年请旌。
　　李于城　清流监生，授贰尹。性笃孝，父炫老且病，城呼天祷吁，刲股肉和药以进，父寻愈，人称其孝感云。
　　余生明　清流邑诸生。崇祯末，流寇剽掠，明父廷缨病，为寇所执。明冲入贼营，抱父呼号，请以身代。贼感而释之，曰：“此子贫而孝也。”后六世同居，人称孝友一门。
　　余日新　清流诸生。母伍氏善病，衣不解带者三载，日夕祈天，请以身代。母殁，凭棺一痛而绝，救且甦，然以哀毁内迫，后四日死。今五世同居，有遗教焉。
　　曾斌生　清流人。甲寅耿变，斌父若渠被执，冲围献资，请以身代，贼感而并释之。后父患痈，百疗不效。斌号泣祷天，吮咀其毒而愈。里中以孝闻。
　　熊玉磻　永定贡生，力推施济。雍正丙午间，邑大饥，磻出粟赒赈，邑赖全活。
　　罗尔鹏　连城监生。兄某客死蜀，鹏为万里奔丧，路为苗掠，几死者三，披情泣告，苗以义释之。
　　谢世重　连城监生。幼孤，事母以孝。母患疽发背，百疗不痊，世重以口吮毒，日备号泣。及殁，哀毁唾血。友爱其兄，推庐让产，自取其薄瘠者。大吏咸旌之。
　　童正瑜　连城人。年十二，值耿寇蜂起，失父所在，日夕呼号，骨如柴立。忽日似梦非梦，有示以父所在者，往迹之，相抱大哭，观者咸泣下。
　　林仲三　连城人。宗党咸称其孝。母黄氏病噎，三嚼粒反哺之。侄辈业儒，三以己田庐俾之，以劝其勤。尝瘗河源十数里枯骸，春秋祀之。人尤多其好义云。
　　俞　玺　字文眷，长汀监生，考授州司马。磊落负大才，不屑屑章句学，性笃孝友。父病，身祷以代，衣不解带，历年无倦色。及析产，择膏腴让兄弟，自取其薄且瘠者。备梓材构祖祠，赒恤里邻，施棺掩骼，绝不欲人作颂德语。他如赈饥、修桥，悉称是，人多饮德焉。子行简，字敬先，能世其德，为邑名廪生，刻苦力学，每搆文，即吐血斗许，终亦不懈，键户绝虚声。两庠以优举，辄力辞。会母病，忧劳过瘠。母死，恸绝复苏，寻以忧毁卒。士论咸惜之。
　　周朝聘　字公尹，长汀太学生。恪敦本行，历事继母四，俱能得其欢心。兄死，代抚遗腹侄如己子。侄复夭，又抚其四孤，俾克成立。里闬以孝友称焉。他如建茶亭、掩露胔、修桥、减粜，制府及诸当事，悉嘉奖表其闾，以前后倡修文庙，详请入祀功祠。
　　魏相裔　字吉友，长汀学增广生。学有本原，敦修内行。父病淋，裔日夕号泣，得法外调治，人以比之黔娄。伯兄无嗣，命己男为之后。又乐善好施予，如修理文庙、桥梁、道路诸事，必捐资首倡，人多誉焉。
　　余肖两　字达上，上杭冠带乡饮，恭顺醇良。幼被贼掠为子，日号泣思亲，贼感其孝而归之。后父没庐墓，伤疯疾。作《劬劳篇》，人哀颂焉。析产日，多以田宅让昆季。于族子弟之贫而秀者，为给费就傅，又捐给医药，人多全活。年八旬，里中称乡德老人云。
　　黄文　上杭监生。四岁而孤，事母郑氏，婉承色养如成人，母泣亦泣，母食乃食。六岁诵《毛诗》，至“哀哀父母”，感而大恸，里有王裒之称。母性好施予，先顺母意。甲寅闽变，出粟结乡勇为守御，里赖以安。他如瘗南泉寺遗骸及全人眷属，人多德之。乾隆三年，赐坊旌表。
　　郑永大　永定监生。善事继母。弟病笃，永大梦母授服粱粟汤，果愈。邻里患此者试服，皆验。康熙丁巳、丙子岁寝，发龙门乡庄上粟以赈之。康熙间，豁免钱粮，定例主七佃三，大全给焉。
　　卢　文　字廷书，永定监生。事继母克尽子道。尝捐田设义学，瘗枯骨，建茶亭，复砌兔子岭路，及倡捐安济、广济、龙潭、岭下四桥，行人赖之。
　　马权文　长汀人。未周而孤，母江氏，荼苦鞠育。比长，遭耿变，负母逃避，备极艰险。孝养终老不衰。母死，哀毁骨立，寝处庐墓。里中以孝闻，公举宾筵奖之。
　　马士英　字干亭，长汀监生。敦笃孝友。凡戚党有力不能完配者，英解囊赠之，以延人嗣续。人有宿负，取券立焚之。雍正丙午大饥，出粟以赈，人多全活，称恺惠君子焉。子维旻，监生，能继父志，立品植行，推广任恤，咸嘉其世德云。
　　项上珩　连城人。居家孝友，菽水承欢，性乐善好施与，可谓阔步长趋、凌高厉空者乎。雍正六年崇祀。
　　余若琮　日煌子，连城人。自祖廷褒与伯祖廷谟兄弟友爱，世传孝友。琮尝随父舟行，至九龙滩，滩险，舟坏父溺，琮冒险奔流，救父而起。寇乱遇盗，欲伤其母，哀恸呼吁，愿身以代，贼怜而释之。昆弟数世同爨，人称义门。乾隆丁卯，建坊旌表。
　　黄　思　连城监生。孝友醇粹，力伏义。捐修文庙，发粟赈饥。丙戌大水，施棺无算，人德之。
　　黄思瑛　连城人。孝友惇笃。父醉，溺于溪，瑛冒死赴急浪中奔救，父得以甦。人以比黄香云。
卷之三十二　乡　行
　　《周礼》：地官司徒，以乡三物教万民。二曰六行。乡行之名，所由昉欤。致仕曰乡老，任职曰乡大夫。莫不以面命、以耳提、以身倡率。故其时之民，父勉其子，兄诏其弟，童而习之，白首而安之。视此六者，如布帛菽粟之不可一日无，而其行之亦皆出于心之识，然而绝无迫促牵强与夫有所为而为，有所畏而不得不为之苦。自教化衰而民不兴行，父母而秦越，亲戚而赘瘤。以为名，则有庐墓生子者矣；以为利，则有因攘夺而散粟者矣，不亦大可嗟乎？夫志者所以信今而传后也，今不可信，何有于后。是编所辑，不惟其事惟其人，其人而未善焉，事虽善弗取也。不则，一介之士，不忍没也；一行之善，不忍弃也。若爱憎任心，取舍随意，如魏收所云“举之则升天，按之则入地”，岂维世之意也耶！志乡行。
〔明〕
　　张彦铭　宁化人。由乡荐历常州通判，致仕终养。崇正学，屏佛老，居乡三十余年，年九十九。弟彦正年九十、彦隆年八十七。县令郑瑄绘其像为图，属诗人咏之，号曰“宁阳三老”。
　　张子才　宁化人。永乐间，贡举茂才，不起。课子孙耕耘为业。景泰中，纳粟赈民，辞官不受。
　　丁致卿　字克修，上杭贡生，任临安训导归。购廛居，俾族人收税以供宗祀。岁祲，焚券赈饥，家因以中落焉。
　　叶有忠　字荩臣，清流人。与弟福相友爱。有忠主家事，必先福而后己。福亦恭顺其兄，永乐癸卯举于乡，旋卒。有忠为之抚孤，人称孝友。
　　伍　祐　字遵正，清流人。宣德间，邑大饥，就祐食者日千计，阅月乃已。武平陈积玉，亦喜周济，岁祲减价平粜，富室咸效慕之。
　　谢礼敬　清流人。和平谦逊，力田为业，五世不分居。年七十，县令欲延为宾，谢曰：“野人疎散，足迹不敢入公门。”其高致如此。
　　赖添贵　字景望，清流人。以乡荐署仁和教谕。时有诸生逋官租及守粮者不能偿，悉捐俸代之。升郑府长史，穴土得金，言于官，一无所取。
　　林　梁　武平人。力学好善，建丰林桥，修伏牛径，不靳数百金。同邑钟浩、徐珂亦有善声。
　　伊彦谦　宁化人。值寇警岁凶，输谷千石为赈，朝廷旌为义民。成化中，伊彦忠捐谷五百石备赈，有司以闻，亦赐勅旌奖。
　　邱人福　长汀人。正统间，出粟千石赈饥，玺书旌义。
　　石　厚　字伯载，武平人。以亲老无他兄弟，舍业终养。亲殁未葬，适大帽山寇发，空乡奔窜。厚抚柩号恸，寇感动去。
　　黄　表　字德彰，连城人。成化间，建彭坊、江滨、横坑、蒋地屋桥四座、露桥二十六座。时议筑土城，表鬻产输工。及彭坊桥毁，子守约、守慎重建，邑人颂之。
　　戴景祯　连城人。成化间，赈济饥民，赐勅旌义，授官。
　　周　和　长汀人。成化间，袭昭信校尉，署武平县事，无冤狱。尝捐金修太平桥、开乌石险道，邑人德之。
　　熊安福　长汀人。施田二顷，入兴贤庄。嘉靖间，建祠金花坊，邑令祝以事闻，奉勅奖熊氏家庙。
　　张友信　宁化人。尝于四门设义塜，以瘗枯骸。复捐租田。煮茗、修桥、造舟设渡，以济行者。
　　谢　缨　连城人。少顺父志，自任家督，推诚待弟，一钱、尺帛不私。尝捐金建文川桥，乡人德之。
　　钟　岳　武平人，习举子业。父老病，感泣弃去，养志为乐。正德七年，邑中兵乱，输粟数百石赡军，岁饥，作粥以饲饥者。
　　王钦诰　宁化人。急病乐施。邑令陈统解组窘甚，钦诰赠金百两，俾得发装。又捐数百金，造起风桥石墩三座、瓦屋十楹，行者颂德。
　　舒　经　武平人。正德七年，江、广寇来攻，邑城几陷，经捐资犒众，出力并御。寇息，疫兴且饥，复竭资赈恤，人多德之。
　　林　瑞　字朝兴，连城庠生。嘉靖中，与彭翔、胡一贯应贡赴京，翔与贯相继死，瑞先后为殡。或劝瑞入监，不听，出己资扶柩归。
　　谢　超　连城人。商于外，有负官缗者鬻妻为超□，超代偿而还其妻。有盗谋劫超资，盗妇与负官缗妻善，泄其谋，超遂遁免。年八十卒。
　　郑廷惠　长汀人。时苗当为累，惠独鬻己业以应。嘉靖季寇乱，两弟被执，捐金诣垒赎之。更为弟偿贷赎产，人皆服其义。
　　沈明经　字用卿，铨子。嘉靖甲午应天举人，知崇仁县，自免归，贫不能治装。邑人资助乃得抵家。归，杜门，无所干请，亦清而有守者。
　　胡　辉　字希大，长汀人。性孝友。尝置祭田赡族众。由贡为乐亭丞。子桥，以父老迎归，能体亲志，人称其孝。
　　张希显　号石泉，长汀人。与弟希颖相友爱，乡里无间言。子履祥，隆庆丁卯解元，历曲江、石门二县，多异政。己丑入觐，会楚大饥，驰疾计赈，以劳卒于官。
　　邱桂荣　宁化人。嘉靖癸巳，大旱岁饥，桂荣量口贷米，贫无偿者置勿问。买山为义塚，力不能殡者，施棺葬埋之。募工曲引冽泉，凿地积水以供众汲。乡毁于寇，贫民寒不护体，为给冬衣一年。子秉洪、秉贤，孙万山、万式、万钟，三代历百余年，皆好行其德，守令交奖之。
　　杨廷器　号梅塘，宁化人。以贡为广州教授。三司教铎，五署邑篆，青毡之外，别无长物。著有《雪窗自观录》、《官游杂记》及《林下自观稿》。
　　李青员　连城人。孝友乐施。有张姓鬻田于青员，得价五十金，醉卧失之，号泣欲死。青员曰：“无害，金可得也。”复如数与之，张匍匐感谢。夜梦神人，授榆一枝曰：“尔多阴功，锡尔佳儿。”无何，举一子，遂以名之。后榆以贡知灵山，判处州，有治声。
　　童　瑗　号仁山，连城人。仁厚乐善，让宅，赈饥。年百岁，邑令造庐。瑗曰：“某无异术，但寡欲清心，济人利物耳。”
　　童九棘　连城人。父早逝，事母及兄，竭力尽诚。万历甲午，岁大歉，九棘破产市谷，捐赈饥民。
　　李　沔　长汀贡生。性友爱，好施与。父临终分产，一与沔，一与侧室二子，沔卒三分之。遇故人于金陵，窭甚，捐赀百金以赠。尝旅舍失金，馆人不能白，愿鬻妾以偿，沔止之，置不问。
　　李厚福　宁化人。万历中大饥，设粥一月。又同邑阴明旦、范雪、伍忠节、黄世明、谢祥相、伍典、伍臣、周钦僎、伊商佐、阴光祥，皆于万历甲午、乙未间，各输谷二百石于官以助赈。
　　钱文林　连城人。慕义好施。邑多虎，岭路峻险，文林捐赀除治，行人便之。又改学、建闸，多所乐输。年八十九卒。子应魁庐墓三年。
　　施贤猷　宁化人。父良璧，好施与，利物赡贫，力行不倦。贤猷能继其志，尝游汀郡罗汉寺，遇诸生林向阳，怪其色若不怿者，询其故。林告以寄食僧寮，贫无以偿，去此更无所之。贤猷解囊，赠之十金。明年，向阳登贤书，公车取道宁化，止其家，贤猷察其行李萧索，资斧不充，复措百金付之。邻有业缝工者，一子颇慧，贤猷为延师，办馆榖，数年，子因以成名。
　　吴天俊　连城诸生。六世不分赀产，天俊总家政，少长有序，衣食必均，门内蔼如。同邑吴焕丰亦一门和睦，七世共爨，事亲更以孝闻。
　　罗　脩　连城人。事继母以孝称。尝有贾人廖姓，亡金七十于桥上，脩拾之，即招还，贾人愿以半酧，却不受。同邑李端亦还谢姓遗金八十镪。邑令义其事，欲旌之，奔归。
　　李　乾　连城人。少随祖华令保定。华卒，父扶柩还里，途遇盗，窘祖母及父甚急，乾号哭告哀，愿以身代，贼为感动去。
　　沈长权　连城人。每岁歉，恒减粜出赈。湖口溪当孔道，行人病涉，长权垂老，以语子廷翰曰：“吾必桥此而后瞑目。”长权殁，廷翰踵成之。孙文沂有祖风，尝捐屋地廓大黉宫。值湖口桥毁，文沂曰：“我祖系心於此。”出千金重建。
　　雷　监　字懋宪，清流人，由贡生历任兴化、松溪、邵武、广文，咸捐俸购学田。逢岁饥，士赖以存，活者甚众，所至竞立祠以祀。
　　荚华先　清流人，官中书。性好施与，每遇岁祲，作粥以活贫民。捐二百金，倡修龙津、凤翔二桥。
　　沈九祥　连城人。早失怙，事寡母克孝，独力营葬二亲。兄弟连丧，待嫂如母，抚姪若儿，同居合食，不忍分爨。万历间岁饥，尝出粟以赈。
　　谢可贤　字改我，归化人。岁大祲，尝出谷千石以赈，又焚所贷券二千馀金。后以洸贵，赠文林郎。
　　李　琛　武平人，以贡生授海澄教谕。时山寇窃发，琛断其归路，领兵捣穴，招抚有功。
　　李　焜　连城人。父卒，祖母年九十余，焜偕妻周氏左右就养，朝夕不懈。崇祯己巳岁饥，倾囊赈济，多所全活。后以恩贡授程乡令，将赴任遘疾卒，邑人哀之。
　　黄志杰　宁化诸生。年五十无子。尝读书郊外，道由厕屋，见柱悬包袱，迄暮无收者，守以待旦。果有长沙攸县人哀号求索，志杰讯之。自言千金行贾，耗折垂尽，仅存百余，昨遗于此，今当丐死长途矣。志杰持还之，其人惊喜，出半相酧。志杰曰：“吾年五十无子女，己之家产不知遗谁，况身外物乎。”其人叩头祝颂而去。次年，志杰生一子，名极，后即为攸县令，人谓还金之报。同时，有连城人黄景晖者，亦还江冲枢遗金数十，不受其谢。
　　阴祖善　宁化人。有偷儿入其室，祖善曰：“子为贫耳，可伤也。”解囊金赠之，慰勉而去。有鄒氏子为债家所窘，鬻子妇偿之，将别，哭甚哀，祖善为代偿，免其离异，退而焚其券。凡宿逋者尽捐之。
　　伍福合　宁化人。三兄俱亡，遗孤六人，抚之如子。值大疫，诸侄病，福合躬汤药，一夕数起。崇祯丙子，邑饥，福合首倡于本坊城西庙施粥，贫民赖以更生。族戚贫者皆周给之，有族子穷而鬻其女，福合赎回，治装嫁之。邑令每称其善行，以为民劝。
　　李　洞　连城诸生。祖文有还金、建桥之善。洞性尤孝友。亲殁，庐墓三年。
　　罗元象　上杭监生。崇祯十年，杭遭寇警，罄赀助饷，守葫芦隘，有捍御功。
　　张　镔　长汀人。年五十无嗣，妇为纳妾，以义却之。当花烛夕，促送女还，不索其聘。明年，妇遂生子。
〔国朝〕
　　胡士铨　长汀人。弱冠与父避乱山中，食尽，家人不敢出，士铨潜自踰岭，竭蹶负米，以供二亲。后析产，以腴田讓弟，自取硗瘠。父疾，日夕哀祷，焚券施金，以祈父年。
　　沈明谟　连城人。顺治初年，岁饥，出粟赈贷，乡人得活者无数。同邑谢献民、罗元会、杨显圣、杨桢、童介臣、罗兆麟、童上策，皆有赈饥功。
　　林国材　武平人。慕义急公。顺治戊子寇警，岁饥，出粟、制纩，遍济穷乏。
　　曾　锳　字叔启，汀州诸生。尝作寿山、万行二桥，费颇不赀，人咸德之。
　　李士闲　汀人。事继母孝。顺治戊子岁饥，煮粥一月，不给，以豆继之。时饥莩载路，士闲掩骼埋胔以千计。
　　李日觉　连城人。佃户某母死，谋鬻子以殡，日觉罄所收租赠之。
　　张振名　长汀人。家贫，负薪供母，晨起治爨，候母盥洗毕，躬进饮食，日以为常。郡守王廷抡礼之以励俗。
　　卢光万　永定诸生。当鼎革之际，土寇延蔓，官军欲尽剿之。光万虑株及无辜，率众攻，擒殄其渠魁，馀悉平。
　　危璧宿　武平人。母病，衣不解带。顺治庚子，寇犯境。出粟赈贫，全活甚众。
　　伍安国　宁化人。当鼎革初，民苦于供兵。安国出己财，代为区处，赖安堵者百千家。石、宁寇讧，率众守陴。后海孽已靖，复出己财招辑，居民获安聚焉。子应长、孙立愫，皆以孝友闻。
　　李君郁　连城人。贸易延津，见途死者殓之。与友同客沙阳，友覆舟丧赀，计欲自尽，君郁力劝曰：“子有老母在，何敢死。”倾囊赠之。同邑沈敦临，亦以三十金赠友之覆舟者。
　　张尧衍　字孕元，宁化人。顺治初，击流寇，以勇闻。岁凶赈济，数里之人赖以甦。尝市一小力，已成券，其父不胜悲，遽还之，不取其价，且赠以粟焉。
　　黄应显　宁化人。尝捐千金造石亭、建长桥，以利行者。
　　余生明　清流诸生。事祖父母、父母，孝养备至。姊与兄嫂皆寡，祗奉惟谨，抚甥、侄有恩。六世同居，门内雍肃。上杭黄金元亦五世六十馀口同居共灶，门无诟谇之声。
　　熊楚宝　字珩卿，武平国学生。值岁洊饥，施粥三年，全活数千人。又构桥梁，修道路，施衣棺，恤贫乏，维日不足。同邑锺复昌、王裔荣，亦有义行，仿佛楚宝。
　　邓星弁　字岳缨，清流人。孝友乐善。康熙丁丑、辛卯、雍正丙午，三次岁祲，发粟赈饥，存活无算。
　　钟　壎　字友仲，武平恩贡生。孝事九十岁老母，处兄弟友爱，教授生徒，累谷三百余石。康熙丁巳岁饥，罄出之，减价平粜，为粥赈饥。同邑锺承祚、林甡、曾廷英、王习基、锺峋、王廷英、锺期明、谢湘、锺镜，于康熙甲戌、庚子，雍正丙午，各有赈饥功。
　　阴上升　宁化贡生。常发粟赈乡里。又逆旅中，全贞妇节操，以义行闻。
　　徐世举　宁化人。戊子，山宼掠乡人并其族众十馀，拘拷以要重赂。世举倾家赀以赎之。又建桥、修路、置塚、施棺，好行其德，至老不倦。
　　余有光　字光宇，宁化人。尝宿富家楼，拾金百两，告主人还之。康熙丁巳、丙子岁祲，设粥赈饥，全活甚众。同邑曾一正，于康熙戊子、丁巳、丁丑，亦有济贫义声。
　　曾应兆　宁化人。筑亭砌路，乐善不倦。有负债者将鬻妻以偿，应兆解囊代还，乡人传为盛事。
　　李梦宪　字昌臣，武平监生。母患疯疾，出入背负，历三十余年。宗族贫乏者济之。康熙甲戌岁荒，捐谷赈之。辛巳，邑民半罹水死，瘗之。壬午岁又饥，复赈之。
　　卢　英　永定贡生。事嫡母、生母，色养惟一。葬舅氏遗骸十余具，岁置田以供祭。邑令延为山长，以累年积谷供生徒膏火资。又于抚溪河涧舍田设舟，以免病涉。著有《四书会参》行世。子祖禧，戊子举人，博学善属文，教谕仙游，有贤声。
　　官显科　宁化人。有悍卒掠一妇，拷于科家，科询其自来，则其父尝被害于科，致破千金者也。科不宿仇，以金赎而还之。
　　李梦箕　连城贡生。当甲寅耿逆之乱，胁就伪职，变服遁山中。丁丑赈饥，存活甚众。
　　梁梦渭　字姬求，归化人。以孝友闻。倡革大当，戢奸商之荼毒者。甲寅寇作，联络各村，互相援救，乡人得安堵焉。
　　廖季翘　永定人。侍奉父母，虽处穷约，而洗腆必丰。母病丧明，以舌舐者六年，浣涤躬亲，举动必循礼法。雍正三年，诏旌其孝。
　　李元春　字统阳，长汀诸生。顺治戊子赈饥，建南山桥，盖驴子岭茶亭，以利行人。筑土堡以御寇。其子栋克承父志，修祖茔，济贫乏，建虎坑桥。乡有俞氏子遇虎，有乔独力救之，人服其义勇。
　　谢恩庆　字有荣，连城人。孝友敦大节，急公慕义，于桥梁、道路多所修葺，人乐称之。
　　曹　馨　上杭诸生。尝捐赀新文庙、建祖祠、修族墓。康熙丙辰，叛将刘应麟勾通海逆攻城，馨率众捍御，贼知有备，解围去。
　　谢云龙　字天会，归化诸生。性乐善。尝有某负债，又为他债家所逼，将鬻妻，云龙闻而力阻之，并焚己券。后读书僧寮，被盗，知其主名，置不闻。
　　曹　燫　长汀诸生。康熙十六年祲，煮糜以赈。有族伯母童氏，孀贫无子，供衣食者三十馀年，人称其义。
　　李维垣　字拱辰，归化贡生。邑苦大当之累，讼于官，得免。康熙丙子、丁丑，饥民多聚为寇，维垣率众捍御，邑赖以安。
　　赖良球　归化贡生。康熙甲寅，耿逆变起，伪帅刘应麟捕勒授职，不屈而归。又为伪令倪铨搜获解送，复以计免。终惠安训导。
　　罗其丰　清流人。时曹天贵寇掠，父被执，其丰随父往，昼夜号哭，贼义之而归其父。次年，陈煛复寇，筑土堡为一乡守御计。丙午岁饥，煮糜以饲饿者。
　　马履序　字彬然，长汀廪生。孝友乐善。康熙戊子岁祲，出官籴田庄积谷以赈饥。耿逆之变，负父逃萧屋山，募乡勇为守御计，乃免于患，乡人德之，从祀忠孝祠。孙在时，字躍宜，邑增生，还潮州饶廷用遗金八十四两。乾隆中，事上闻，勅下旌表。邑令方暨谟作传。
　　曾绍文　武平人。正直端方。尝于鸳鸯岭置田种树，以荫行人。同邑林树达，捐田及山木，建古楼冈、溪东乡二桥。监生王抡亦有修学、建庙、造桥、砌路功。
　　罗士质　字亦文，宁化人。事亲以孝闻。里中贫不能娶、病无医药者，资助之。辛卯，邑大饥，士质散给粟米数百石，富人争相慕效，全活无算。寿八十八卒。
　　梁任衡　归化人。康熙丙子、丁丑岁饥，煑粥乡衢，减价平粜。同邑太学生李维均、梁茂利、丁善询，亦有赈济功。
　　吴上显　归化人，父之祥。以友爱闻。上显承父志，捐二百金构祖屋，族众欲以田酬，却不受，仍充为祭田。同邑曾华翰亦捐田充祀，族人德之。
　　邱　铭　字旂生，上杭诸生。尝捐田一百二十亩，以为通族赡丁之资。后丁配于粮，即以其田供祀。
　　李图南　连城人，康熙庚子举人。方正严慤。有邑令杜姓者，其父亦曾宰连邑，旧有祠，士民改祀朱子。令至，欲复之，图南力持不可。令怒，欲中伤之，吹求其疵，不可得乃止。雍正八年，隶户部观政，漳浦蔡世远荐为国子学职，未仕而卒。
　　赖　相　长汀人，性乐善。尝置尝田，建祖祠，修学宫，立义塚，造当坑桥，砌青泰里道，约费千金，人咸服其义举。
　　郭　宪　字光史，上杭庠生。慷慨好施。邑中文塔颓圮，捐千金为修筑资。复扩祖祠，置祀田，修南关桥，浚太平坊井，施九州亭渡。好行其德，至老不倦。
　　伍奏旋　宁化诸生。康熙丁丑、雍正丙午岁饥，出粟百余石，煮糜以赈。妻雷氏奉夫遗嘱，建安宁桥，费金四千余两。
　　许佐翰　长汀监生。尝独力修祖茔，建宗祠，置祀田，费颇不赀。复捐三百余金，建大潭、永寿桥，行人德之。
　　王大宁　宁化监生。康熙丁丑、辛丑、雍正丙午，三次赈饥。尝捐金百余两，造三札岭石桥，行人德之。同邑曹舜闻、雷闻远，赈饥造桥，与大宁相类。又赵朝天、伊天祚、伊天祥、黄嘉製，皆有济荒功。
　　李兆蕡　字实涵，长汀廪生。性严正，言动无所苟，博学能文，尤究心于四书五经。著有《四书集腋》、《五经旁注》，藏于家。
　　李其羡　清流人。立木塔，瘗骷髑，置田以供祀。子昌贤，易木以石，约费千金。
　　阙廷枢　永定廪生。五世同爨。丁未水灾，倾赀以赈。子文成，进士，宰乐陵，有政声。
　　吴　璘　永定人。与兄璇均有义声。毛邑令题其墓石曰：“七奏杭粮义民吴璘之墓”。
　　闵文思　长汀诸生。尝捐祀田，焚逋券，还遗金。甲寅耿变，拒伪职不受。
　　闵遇亨　长汀人，拔贡生，谕德化。当耿逆之变，力拒伪命。子泗驹，为贡生，敦厚周慎，里党恒矜式之。守令钦其家学，相继为义塾师者数十年。
　　许世黉　长汀人。值海寇攻城，邑人奔窜，黉侍祖母病，不忍去，寇义而释之。丙戌水荒，捐谷豆以赈饥者。同邑黄承坚、刘正美，于顺治戊子亦有赈饥功。
　　陈舜忠　字日圣，长汀人。事兄友爱。尝修族坟，置田供祀，建虎忙岭亭，疏光裕泉以济通乡。雍正丙午、癸丑二次赈饥。
　　戴　炳　字光谦，长汀贡生。忠厚好义。雍正癸卯、丙午，罄赀赈饥，施棺数百具。复造黄柏岭亭，建赤竹溪、黄峰二桥，行人德之。
　　陈禹泰　字自远，长汀监生。慷慨好义，倡建屋桥五座，露桥四座，埋胔掩骼，重捐置田亩，以为持久计，远近称之。
　　傅嗣仲　字殷诰，上杭人。乐善好施予。雍正丙午，岁大饥，捐粟设粥数月，以甦饥民，邻里德之。公举于当事，延与乡饮耆宾。
　　雷万可　字尔功，宁化人，岁贡生。性和易，好施予。雍正丙午、丁未间，设糜赈饥。力葺通津桥梁，捐助三百金有奇。又磊凿清流杨梅岭，行人利之，咸祝雷长者云。
　　伊　荣　宁化人，庠生。行诣敦笃，好济人利物事。葺修陈步、东山诸桥，不惜倾囊数百金。凡学官、祖祠，力为营治。尝于金陵置义塚一具，至今道路藉藉称之。
　　张良第　宁化人。于康熙五十年间，捐造石马渡桥，费千金有奇，题曰“老翁桥”，民无病涉焉。其生平乐善类如此。
　　王钦爵　宁化人。为人恂恂有礼，勤于训课子弟，为族子广置学田，充束脯膏火资。遇岁荒，出粟赈饥，前明两举宾筵特奖之。
　　张仲延　宁化贡生。邑有谌坑渡为闽、浙咽隘，水激湍，旧有桥随建随圯，人多没溺。仲延恻然，于康熙五十六年义捐一千六百余金，鼎建以固，民德之。邑令周傑记于石。
　　沈士宴　永定学诸生。好义举。雍正丙午、丁未，邑大饥，斗米银四钱，出赈七十余石，又设糜粥以供老且病者。由马山至溪口，路故崎岖，倾囊平治之，人有坦途之颂。
　　马定邦　长汀耆宾。乐施济。康熙四十五年，汀城大水，人多溺死者，定邦沿途掩瘞，费凡数百金。雍正丙午岁饥，减值平粜，兼设粥糜以济乡曲，人咸德之。
　　黄文乘　字广志，长汀岁贡。为人敦本行，训士以勤。键户自修，间有事关义举者，又能侃侃言之。如丁酉岁，邑令张以遭谤被议，乘义激于心，赴愬诸宪司，白其冤，寻复原任。乘不敢以私谒，后以次选罗源司训，以老辞不赴。
　　钟嘉佑　长汀人。好善乐施予。康熙丙戌，邑大小溺死凡数百人，捐金瘞敛之，相望十里，每岁寒食，操舟沿堤以祭。又置海螺墩地二十余丈，以掩枯骸之无主者，人服其义。
　　阙殿甲　上杭候选州同。性敦厚，好施予。雍正丙午饥，甲出粟以赈，里多全活，人称惠焉。
　　谢朝庸　宁化饮宾。幼孤苦，能力孝养。甲寅逆藩之变，揭家避村落中，捐赀募乡勇起团练，自成壁壘，贼不敢窥。丁巳，王师靖闽，流民失业，朝庸毁家安辑之。又捐创祖祠，置祀田，尚义好施，岁祲民饥，多设糜粥以赈。当事多旌其门。
　　罗嶷徵　长汀诸生。事寡母以孝闻。兄弟友爱，终身不异居。遇岁荒，出粟设糜，全活甚众，里中咸称和惠君子焉。
　　裴　垓　清流人。崇祯甲申鼎革，垓负母匿山中，采蕨以供，母子得不死。康熙初耿变，寇延乡邑，垓谋之令长，通城立火寨，竭昼夜捍御，邑以无患，人咸感之。
　　伍廷实　清流人，以监生考授州同知。敦笃孝义，年已五十馀，庐墓泣血无少懈。里苦徭役，廷实捐田生息以甦其困。又尝仿范文正文遗法，出义田四十余亩，以赡族属孤苦乏绝者。
　　雷可章　清流诸生。力尽孝养，至老不衰。耿逆之变，邑中戒严，派户分守要害，时仓储不继，民心益皇皇，可章慨然出粟，每守士，人日给一升，捍御益固，里中颂之。
　　吴常恩　清流人。性好施予。念邑中人稠，多至露胔，恩以嵩溪、玉华葬地百余丈，蓄植树荫，围立义塚，远近称为长者。
　　雷之霖　清流诸生。性豪侠，好义举。邑有玉华桥，实为通津，以水湍激，随修随圯。霖毅然身任之，捐六百余金，桥成而人利涉焉。其他恤孤寡、赈粥糜称是。
　　张伯龙　永定诸生。敦行古处，不校横逆。尝有醉生途辱之，龙笑而礼之。人有询醉生名者，卒秘而不言，其隐恶类如此。康熙乙卯，尚藩兵由永定入粤，俘虏妇女无算，龙潜入粤，罄家赎之，邑人骨肉咸得团聚。康熙癸巳万寿，随诸老人晋爵殿廷，上宴劳之。是秋，进《九如诗画》，温旨召见，一时荣之。事载《图绘宝鑑》。
　　熊邦俊　永定贡生，幼事母孝。母死，有嫂蚤孀，俊事之以礼，抚姪若己子。遇饥歉，减馆谷之入以惠族党。又尝醵租为育婴会，士林皆重焉。
　　杨显圣　连城贡生。矜恤孤寡，儿有丧父母者，收养之，且助其婚娶，以延嗣续。族党死丧之事，其贫不能葬者，赙以棺衾。岁饥则出粟饷之。
　　李延福　连城人。醇笃好义，不恡于财。族有贫不能婚者，福曰“无后为大”，倾囊数十金予之。其慷慨好善率类是。
　　童文游　连城人。性诚恪，以孝友闻。一日，收租于乡土人范姓者，迫于岁，鬻其幼子，子母相持哭，不忍别。游哀之，以所收一岁租赒而全之，人高其义。
　　林朝栋　连城监生。同居凡五世。邑有邱某者，迫于饥寒，将遣其妻，栋質己田，得数十金予之。岁祲，出粟设糜，多方调赈，邑赖以甦。
　　项惟禄　连城河源人。明末大饥，饿莩遍沟渠，禄施予糜粥，以延残喘。又为掩埋胔骼。时流寇四起，禄叹曰：“吾将拥赀何为乎？”倾产募乡勇，力捍御，幸获保全。
　　王　基　字国本，长汀耆宾。事母克孝，母怒，则跪泣受杖。有姊眇而弗愿嫁者，基终身敬事之。性严惮方正，里中有彦方之目，当事亦交相引重。故土田、坟墓之相搆者，委公质成焉。谕既定，人亦感而无复怨者。子锡祚，能世其德，亦举宾筵。元孙紫绅，成进士。人咸以为积善余庆云。
　　罗承珊　长汀人。幼孤，事母以孝，抚诸弟成立。侃侃有气节，族党有非礼行，辄惮不敢以闻。性乐施予，乡有水口桥，为乡锁钥，屡修屡圯，珊倡修之，慨重捐金，乡人利涉焉。他如赈饥掩骼，建亭甃路，一切济物事悉称是。
　　廖攀丹　字临桂，永定监生，例授府经历。敦品立行，周恤贫乏。里党中有宿负不能偿者，取券辄焚之，又加给焉。尝置田数十亩，为龟石河义渡，往来者以利涉称。课子象湖，为诸生，孙连三中乾隆壬申进士试。人咸服其阴德之报云。
　　周天鼎　字禹成，连城监生。性恬淡，喜施与。人有宿负不能力偿者，辄折券还之。横逆之来，犯而不校。诗派宗陶、阮。课子弟，奉《朱子家训》为式。弟夭，抚姪如己子，人比田真、姜肱云。
技术(附)

〔宋〕
　　李　交　长汀人，善写描，为世珍，出《图绘宝鑑》。
〔明〕
　　刘　纪　长汀人，善草书。邑人钟文俊赠以诗。
　　杨　英　宁化人，善画楼阁山水，尤长于松。嘉靖间，屡征直画院，不往，自伤其目。
　　李　源　号松山，上杭人。工翎毛、山水。
　　曾一陵　长汀人，书工八法。
　　郭师惠　字和宇，上杭人，善奕。万历末，历游都会间，尝辑《手谈集》，大理乡王命璿为序。
　　罗文纲　省志作温泰期，上杭人。斫竹为锁，坚泽如铜，机发如之，景陵钟惺有铭。
　　王跃鳞　宁化人。以卖油为业，喜攻诗。如《登顺峰》云：“峰盘连雾起，地轴与空浮”。《忆友》云：“山深云守屋，客去月登楼”。《百家村》云：“十里烟横杨柳岸，千家门对荻花洲”。皆警句也。邑人李世熊为诗以赠。
〔国朝〕
　　吴士凤　长汀诸生，善画。黎士弘为之记。
　　谢用周　名宪时，宁化人。生十岁为孤儿，不就外傅，举止一如先民，议论文词若出老宿，独诋刺八比。又间作水墨花卉，遂工画。尝摹倪云林，骨理清逈，辄尽其变。
　　上官周　字文佐，长汀人。工诗，尤精于画。所交尽当世名士，每游归，题赠盈帙。与查慎行、黎士弘尤善。著有《晚笑堂诗集》、《画传》。
　　黄　慎　字恭寿，宁化人，少孤，奉母以孝闻。能诗，工画，善草书。王步青谓其“画有倪、黄笔意”。著有《蛟湖集》。
卷之三十三　文　苑
　　六经无文字。左、国、庄、骚，始以文名，然去六经远矣。后世人自为集，递变体制，各相师承。一灯荧荧，手战发秃，老死而不悔者，无非欲乞艺苑一寸版，镌其姓氏、里居。而数千百年来之信今传后者，曾落落可数若晨星，区区身后名尔。呜呼，何其难也！汀旧属山峒，文教所不敷，在唐犹草昧，越宋、明乃浸盛焉。世之执牛耳登词坛者，几江、黄视汀矣。抑知仲贤、子刚倡之于前，时清、峦宗承之于后，以及元仲、愧曾诸君子，莫不词倾三峡，笔扫千军。古人谓“微言绪绝，复传正始之音”者，舍数子其谁与归？然则耳食之徒，慎勿谓桧以下无讥焉也。志文苑。 
〔宋〕著述
　　郑文宝《仲贤集》三十卷、《谈苑》二十卷、《南唐近事》二卷、《江表志》三卷
　　罗　祝《六经手释》
　　李元白《杜诗集句》二卷、《大观昇平词》一卷
　　汤莘叟《诗集》二卷、《诗余》一卷
　　罗　烈《博文新说》十卷、《古文类证》、《杜诗事类注》
〔明〕著述
　　张显宗《遗集》二卷
　　沈得卫《东崖樵唱集》
　　伍　晏《一龙文集》、《唐文精粹》、《中兴词选》、《名公杂录》、《中原一览》
　　童　昱《东皋集》
　　邓向荣《正学准则》、《太极通书考》、《惜阴考》
　　赖维岳《半豹集》、《古今裘》、《金涌集》
　　伍可受《博艺堂稿》、《焚余草》、《谪居草》、《代奕吟》
　　赖世隆《玉堂遗稿》
　　叶元玉《古崖集》
　　裴应章《懒云居士集》
　　钟文俊《石屏汇稿》
　　孔廷昭《东源漫稿》、《三晋集》、《寓宾集》、《归田集》
　　郝凤升《诗集》
　　梁　珍《书易阐朱》、《塞泉集》
　　康诰仕《学轩文集》
　　黄益纯《采窝集》、《菉竹居集》
　　卢一松《学道要端》、《井田议》、《化俗议》、《醒心诗》、《宗孔集》
　　沈士鉴《清梦斋诗集》、《四书参注》、《孔门崇祀议》
　　李　颖《梅隐稿》、《杭川风雅集》
　　李于坚《吴楚游集》、《四河集》
　　裴汝申《薜月轩文集》十卷
　　廖　淳《瑯琊集》
　　李世熊《寒支集》、《寒支二集》、《宁化县志》、《钱神志》
　　卢　宝《炊玉编》、《蛩吟录》
　　阴兴期《纲鉴补遗》二十卷
　　黄　极《一丸集》四卷
　　叶甘茂《石榘遗稿》
　　杨　搢《郢斫集》十卷
　　罗一鹤《义重集》
　　邹时泰《秉烛集》
　　杨廷器《杂说》十六卷、《宦游草》一卷、《雪窗自观》一卷、《林下自观》一卷
　　王　若《文园集》
　　阴兴雍《归田草》、《宦游草》、《蔓言草》共二卷
　　夏时行《西游吟》
　　杨　拭《铁山集》四卷
　　林钟桂《馀言稿》
　　黄槐开《天宝山人集》十二卷、《在齐草》二卷、《律陶纂》一卷、《落花雁字诗》一卷
　　揭诗教《诗文集》
　　黄钦望《紫竹林稿》二卷
　　卢日就《斗孺遗稿》
　　谢宪时《俞俞居诗文》一卷、《雁字诗》一卷、《八阵图说》、《天文图说》、《四大洲图说》
　　伍　峻《箕踞斋集》二卷
　　邱驹骥《石辋游记》一卷、《鼎楼集》四卷
　　伍人萍《吼集》二卷
　　雷　滨《环堵集》二卷
　　邓于苏《习静山居集》
　　赖道守《甲乙稿》五卷
　　□之麟《达书》二十卷、《斗寝斋集》四卷
　　赖朝会《四书传闻》、《春秋略谈》二卷
　　伍福绥《福山集》二卷、《尚书集义》二卷
　　吴煌甲《读易识小》、《琴心轩艺》
　　阴维标《白云草》十五卷
　　黄　胄《河图先方衍》、《坤衍》、《统衍》共三卷
　　黄子真《实语》三卷
　　李世辅《杞言》二卷、《玉案丛谈》、《铜崖丛谈》共四卷
　　邱应登《西园稿》四卷
　　郝　沅《白石集》、《草玄集》
　　施泽深《五陵阁集》六卷、《史观》十二卷、《三才评补》四卷、《金丹寻源》五卷、《济变良筹》五卷
　　郝　溱《潋江集》、《苕溪集》
　　李　弃《诗集》、《评订史鑑》
　　邱　隽《原射发微》
　　叶　颖《柳贺集》
　　马天根《听莺集》
　　施泽嘉《香硖集》十卷
　　罗钦谅《中贞集》
　　巫近斗《长恨草》、《骚余草》、《勉庐集》十卷
　　陈　喆《十笈楼集》
　　陈　甡《合璧楼集》
　　卢乾亨《秦游集》
　　陈应标《鸡跖集》
　　郑士凤《诗文集》
　　熊铨元《退隐集》
　　黄钦杰《五经存论》四卷、《迩室遗集》二卷
　　熊超《易经解》

〔国朝〕著述
　　邱梦鲤《归来草》、《澹园集》、《读史随笔》
　　黎士弘《讬素斋诗文集》、《仁恕堂笔记》、《理信存稿》
　　陈孕虞《淳意斋稿》
　　黎士毅《宝穑堂诗集》
　　雷动化《幻楼草》二卷、《北山草》二卷
　　吴来凤《天随集》
　　李长秀《易经大全纂要》、《孝经集传》
　　李长日《石邨草堂诗文集》
　　罗孔裔《四书裁述》四卷、《五经裁述》六十八卷、《九畴河洛解》
　　赵　新《四书纂要》、《诗经解》、《冷然草》
　　范一沛《葩经解》八卷
　　林士隽《实学录》七卷、《敩山园诗文》二卷
　　邱嘉穗《东山草堂文集》二十卷、《诗集》十卷、《迩言》六卷、《陶诗笺》四卷
　　王　协《涛居集》
　　许汝霖《在此堂文集》
　　林宝树《梁峰集》、《大全摘抄》
　　罗　綋《卫道编》、《紫阳学统》
　　张鹏翼《立朝三谱》、《世统图》
　　童能灵《朱子为学考》、《太极辨微》、《周易剩义》、《乐律古义》、《中天河洛》、《五伦说》
　　赖　熼《原草》七卷
　　罗登标《学易阐微》、《竹牕杂记》八卷
　　华鼎超《寒支诗注》
　　巫近汉《待质集》
　　刘　坊《天潮阁诗文集》
　　周维庆《闽汀文选》
　　上官周《晚笑堂集》
　　黄　慎《蛟湖集》
　　黎良德《漫游草》八卷
　　伊元复《焦桐集》、《医学集注》、《地理集注》
　　钟梦瀛《孝经补疑》、《澡雪楼愧莪草》、《房陵政略》
〔宋〕
　　吴简言　字若讷，长汀人，有俊才。端拱二年进士，调绵州户曹。崇宁中，擢博学宏词科，授著作郎。奉谕招抚西南夷，使还，以功迁祠部郎中。
　　梁　頠　字习之，长汀人，博学能文。咸平中举人，以陈尧咨荐，历知庐州。以和戎功迁开封判，擢兵部员外郎，河南府少尹。
　　陈宗道　字道夫，长汀人。大中祥符元年进士，以文章经济见知于寇准，擢开封府教谕。
　　吴　庚　字西羡，长汀人，简言曾孙。皇祐五年进士。刻志问学，几忘寝食，效古人铸铁镜以自励，调黄州司理、泉州推官，终靖海军佥判。
　　罗　祝　字叔和，长汀人。元祐间行十科，祝以明经中第。调漳州法曹。尝手释六经及注《唐书》，尤精律数。终明州观察推官。
　　李元白　名齐，以字行，宁化人。博览强记，肆力诗歌，尝集《大观昇平词》若干首以进，得初品官，寻乞归。
　　梁龟年　字永之，长汀人。工词赋，王十朋尝寄以诗，有“人似贾生年更少，家传孙绰赋尤工”之句。
　　汤莘叟　字起莘，宁化人。绍兴五年进士，好吟咏，有《马上吟云》：“宿雨洗山新绿嫩，晓风吹杏浅红干。沙头路暖日初上，行客扬鞭不觉寒”。《幽居吟云》：“葛巾簪下无多发，茅舍门前有好山”。脍炙人口。仕终饶州推官。
〔元〕
　　雷　绅　字友绶，清流人。至正壬午举人，工词赋，卓荦绝伦，遨游京国间，声名大震。以廉访使张祯荐，历官江西湖东道，以母艰归。
〔明〕
　　胡　时　字子俊，上杭人，以明经教授于乡。善诗，工楷书。洪武间，知县刘亨荐授本学司训。卒于官。
　　廖　辅　字舜之，长汀人。弘治二年，贡知寿州，政事明敏。善诗，工草书。
　　李　颖　字嗣英，上杭人。天资隽异，年十三，或授以《老子》书。曰：“学者当师孔、孟，何用此为?”从永丰邱贤游，都谏邱弘谓颖诗文“烟霞风月，陶写性情，皆自然流出”。居梅坡，著有《梅隐稿》，又辑宋、元乡先辈诗，名《杭川风雅集》。
　　李　坚　字贞夫，长汀人。弘治乙丑进士，授行人，历户部郎中。为人博洽英敏，雄词丽句，人竞宝之。
　　伍　晏　清流人，躭经史，工词赋。弘治中，以举人任平度州学正。著有《唐文精粹》、《中兴词选》、《名公杂录》、《中原一览》行世。
　　赖维岳　字峦宗，永定人。万历间举人，由永春教谕历兴宁令。嗜古学，多著述，有《古今裘》、《金涌集》、《半豹集》行世。同邑卢宝、熊铨元亦有文名。
　　邹时丰　字当年，清流人。万历戊午举人，永福教谕，升汤溪知县。有诗名，曹学佺深器重之。
　　沈士鑑　长汀人，少孤力学，博洽群籍。崇祯己卯举于乡。有《清梦斋诗集》、《四书参注》、《孔门崇祀议》藏于家。
　　李于坚　字不磷，清流人。崇祯辛未进士，起家汾州司理，迁礼部郎，提督浙江学政。著有《吴楚游集》、《西河集》、《水花长句》。
　　裴汝申　清流人，应章子。善诗文，与李本宁、曹学佺相唱和。崇祯末，挈家入南山。有《薜月轩文集》十卷行世。弟汝甲，亦能诗，方伯周亮工最加叹赏，有“海内风流全黯淡，汀南词赋尔崚嶒”之句。
　　黄钦杰　字孺子，宁化人。酣经史，工诗古文词。卒不遇而死。同邑黄钦望，亦能诗，著有《紫竹林诗集》二卷。
　　李梦鲤　长汀人，泰昌元年恩贡，五中副车，顺天训导，擢桂林通判。博极群书，多著述，曾因三殿工成献赋，朝廷嘉纳之。
　　阴兴雍　字仁熙，宁化人。以贡授永春教谕。性简淡，与物无竞，工诗，著有《蔓言》、《宦游》、《归田》诸草。
　　李　弃　字白也，清流人。初为诸生不遇，遂弃去，徜徉山水，以自娱乐。著有《诗集》及《评订史鑑》若干卷。
　　陈　甡　字二生，弟喆，字二吉，归化人，俱明季明经。工诗古文辞。甡著《合璧楼集》，喆著《十笈集》，各数十卷。
〔国朝〕
　　邱梦鲤　上杭人，崇祯癸酉举人。国朝任榆次令。善诗、古文。著有《归来草》、《澹园集》、《读史随笔》数十卷。
　　吴来凤　字仪明，永定人。善属文。顺治辛卯贡生，著有《天随集》行世。
　　陈孕虞　长汀人，顺治辛卯拔贡，能诗，著有《淳意斋稿》。
　　李长秀　字乔英，长汀人。顺治十八年岁贡，著有《易经大全纂要》、《孝经集传》。
　　李长日　长秀弟，善古文词，尤长于诗，著有《石村草堂诗文》若干卷。
　　刘　坊　原名琅，字鳌石，上杭人。祖廷标、父之谦，仕云南，俱死难。坊生于滇，长而始归。为人卓荦豪爽。有《天潮阁诗文集》。
　　邱嘉穗　字秀瑞，上杭人。康熙庚午举人，知归善县。著有《东山草堂诗文集》、《陶诗笺》、《迩言》等书。
　　林宝树　字光阶，武平人。康熙己卯举人，授城海令，不赴。有《大全摘抄》、《梁峰诗文集》行世。
　　邱六成　字兼三，上杭人。康熙间，三中副车，不就。著有《四书说意》、《易经说意》、《粕余集》十二册。
　　黎良德　字质存，号怀古，宁化人。博雅淹贯，足迹遍天下，工书画，著《漫游草》。由太学授州司马，学士大夫咸重其文行，所至传佳什焉。
　　罗孔裔　字祖尼，晚号青岩居士，长汀人。立品笃行，潜修嗜学，研究经疏，寝食俱废。每以训迪后进，亹亹不倦。生平著《四书裁述》及《五经裁述》、《九畴河洛解》。集汉、唐、宋、明诸儒说，订其驳蹐，以求贯串，共数十卷，嗣辈镂刻行世，翕然宗之，上论称为纯粹君子。当事名卿咸式庐以请，题额旌之。
　　伊元复　字顺行，宁化廪生。淹贯经史，泛及天星、堪舆、医卜、禽遁诸书，诗文极典雅。同乡李元仲、黎愧曾交推之。耿逆之变，草泽窃发。元复出奇计，连乡勇为犄角，邑赖全活。每岁祲，出粟，倡施糜粥，人咸德之。国初，诏举鸿博。时仪封张抚军檄郡伯造庐征之，以疾辞。所著有《焦桐集》。子安民继志力学，人咸称其亢宗云。
　　周宗濂　字仰溪，连城岁贡生。少颖敏，博极群书，人有阮孝绪、任长孙之目。为文洒洒洋洋，千言立就。喜汲引后进，于里人士之能文者，每月课其甲乙，设金钱、楮墨以奖之。邻有吴生，贫不克卒学。给馆餐，勉其成。吴旋食饩于庠。尝立义塚，瘗枯骸。赈人乏绝，完人眷属，悉力无德色，乡人咸颂为长者。所著诗古文《淇园集》，淹雅闳丽，士论翕然宗之。
卷之三十四　隐　逸
　　溯自秦汉以还，四皓、七贤、三高、六逸尚已。他若桃源逋叟、梅市仙人，或啸苏门，或渔剡水，虽轻世而肆志，实抱朴而全贞。汀山奇水秀，其为鸿冥豹隐者，代不乏人。然处士上应少微，非其人不轻予。故自徐唐以下，寥寥数子。非谓支道林不必买山，恐来戴安道求死不得之诮尔。
〔宋〕
　　徐　唐　字守中，宁化人。博通六经，欧阳修勉就科举，不听。荐于朝，召见讲《易》，上嘉赏，赐绢。后以母丧归，结庐墓侧，不复出。王安石铭其母墓。
　　郑　旦　字日昇，连城人。博极群书，四举于礼部，不得志，即无复仕进意，筑居石门岩老焉。
　　宣　明　字南仲，长汀人。贡入辟雍，旋归，筑室城南五星岩。郡守谢烱时访造焉，题其岩曰“宣岩”。
　　邓春卿　字荣伯，长汀人。淡泊恬退。崇宁间，两膺征辟，俱不就。郡守章清造庐劝驾，春卿辞谢以诗。年九十六卒。
〔元〕
　　沈得卫　字辅之，连城人。善歌诗。陈有定招寘宾幕，欲任以官，辞弗受。归，不复出。洪武初，郡守某辟为训导。著有《东崖樵唱集》。
〔明〕
　　伍　礼　字宗明，清流举人。值会试届期，父送之曰：“汝行勉力，吾老矣，恐无复相见。”礼泣曰：“岂敢怀利而忘亲乎！”试毕南归，力请终养，父殁，绝意仕进。
　　周　冕　长汀人，永乐庚子举人。情恬退，不乐仕进。以齿德重于乡，以子璇贵，封兵科给事中。卒年九十余。
　　董　璘　长汀人。永乐间，贡入国子监，不愿仕，旋家。卒年九十六。
卷之三十五　流　寓
　　伯鸾吴市，幼安辽东，仲宣荆州，子山北地，迁客羁人，身之者不能无慨。千百世后，怀古尚友，犹即其流风余韻，以想见其为人。汀非衣冠辐辏地，然如郑监门、李忠定、李延平、朱徽国、文信国诸贤，或以谪，或以游，或以讲学，或以募兵，皆于汀乎信宿焉。当其始至也，都人士如景星凤凰，争先覩之为快。今即人往风微，而声名悬日月，灵爽薄霄汉。夫贤人君子，精气无乎不在，又何况其为旧游地也。志流寓。
〔唐〕
　　张　滂　贞元十一年，为大尉卿。时裴延龄擅宠。滂与宰相陆贽力陈其不可用，德宗不悦，遂罢贽相而调滂为汀州长史。事载《资治通鑑》。按：唐时，汀郡无长史职衔，而职官亦不载。滂名今附流寓。
〔宋〕
　　郑　侠　福清人。熙宁中，监安上门，绘《流民图》以进。且言安石创新法为民害，吕惠卿朋党奸邪，壅蔽聪明，独冯京敢与安石校，请黜惠卿，用京为相。惠卿大怒，编管汀州。
　　孙　升　字君孚，高邮人。哲宗朝，拜监察御史，多所建白。绍圣中，坐党籍，安置汀州，三载卒。著有《谈圃》。
　　曾　肇　字子开，建昌人。系官翰林学士。熙宁以来，大臣更用事，邪正相轧，肇数不合。崇宁元年，出知岳州，继贬濮州团练副使，安置汀州四载。
　　赵令衿　字表之，宋宗室，官至明州观察使。因观秦桧家庙记，口吟“君子之泽，五世而斩”之句，桧怒，谪居汀州，桧死放还。
　　陈　瓘　字莹中，沙县人。尝与张侍郎驾读书于归化翠云岩，歠粥饮水，终岁不到岩下。后官司谏。
　　张　驾　延平人，与陈司谏瓘、杨侍郎时读书翠云岩。公后为侍郎，故又名其岩曰“侍郎岩”。
　　李　侗　字愿中，延平人。尝受业于罗仲素之门，寓归化之沙阳而讲学焉。
　　朱　熹　字元晦，建宁人。尝卜居往来过汀，邑人杨方亲受业其门。
　　萧　　临安人。与叶李上书诋贾似道，似道怒，令林德夫告用金饰斋扁，黥配汀州。
　　文天祥　号文山，吉水人。宋端宗时，开府南剑，募兵至汀，驻节数月。汀人祠祀之。
〔明〕
　　周之蕃　字长屏，四川井研人。唐藩据闽中，之蕃以总兵晋伯爵，自延趋汀，将移两粤。我大师追及之，鏖兵巷战。之蕃闻难，赴行在，遇劲骑数十，大声自呼曰：“我即唐王”，意欲诡辞脱主于难也。群矢蝟集其身，遂死。时溽暑，群尸或臭腐虫出，之蕃已死五日，而玉色莹然。
　　陈　纯　漳州人。官中书舍人。唐藩被擒，纯与陈太妃、沈太嫔、母黄氏，同时死难，邑人收其尸，与总兵周之蕃并瘗焉。
　　傅　冠　字元父，号寄庵，江西进贤人。天启壬戌，第二人及第，累官礼部尚书兼文渊阁大学士。崇祯己卯告归，贼荡其家，因潜入闽。值唐藩据福州，趋冠督师。旋解兵，寓泰宁江亨龙家。亨龙缚冠以自赎。初，冠闻泰宁陷，及宿溪头、过石牛关，皆欲自尽，不获，及械至汀。闻命下，方对奕，欣然授首。旋奉旨，许以襯归葬，起棺改袭，颜色如生。
　　吕大器　号东川，蜀人。崇祯间，官内阁学士。丙戌入闽，道经长汀。与邑人黎士弘善，时有旧属方贵显，十及门，终不一见，丰采肃然。
　　陈际泰　号大士，江西临川人。寓居武平象洞。幼颖异，博通群书。回籍中江西庚午乡榜，甲戌成进士。
〔国朝〕
　　徐元文　号立斋，崑山人。顺治己亥，廷试第一。以翰林谪潮阳，寓于汀。与汀人士多所唱酬。有《朝斗岩东普同塔记》。
　　申绎芳　号霖臣，吴县人，时行孙。尝至汀，与方伯周亮工交好，有《游闽诗纪》，亮工极击节之，且为之序焉。
卷之三十六　方　外
　　鸡园鹿苑，紫府清都，中国无其地。释迦生于右胁，老聃生于左腋，天下无其事。胸结卍字，顶有日光，今日无其人。二谛、四禅，三华、九转，六经无其语。以地则辽绝，以事则怪诞，以人以语则骇异而荒唐。世有出而辟之者，圣贤之徒也。然则曷为志之？夫天地之大，何所不有，疑其所信，而不信其所疑，是在识者。庄周云：六合之外，圣人存而不论。是编也，亦姑存之云尔。志方外。
〔晋〕
　　葛仙公　字孝先，丹阳人。修炼于武平灵洞山之天竺院，吴赤乌甲子岁八月望日飞升，后往来驻寓此山。宋徽宗封为“冲应真人”，理宗加封“冲应孚祐真君”。
〔隋〕
　　刘熊二道士　宁化人。修炼于石壁之香炉峰。隋义宁间，白日飞举。乡人为刻二像于石壁，创台于炉峰顶祝之，曰“升仙台”。今台址犹存。
〔唐〕
　　杜陈二真人　贞元时，寓连城林坊村西山绝顶，不火食五十四年。一日，遇东华君，飘然羽化。宋初，为祀广福堂，有祷辄应。
　　罗仙公　太和间，生于连城，寓惠济桥之广福堂。年六十二，往清流盈山庵修炼，数载，得道羽化。里人以其身塑而祀之，表曰“真仙”。凡遇旱疫，祷之无不应者。
　　了　拳　永定人。初生，左手拳曲，有僧抚之，书“了”字于掌中，指遂伸，因名“了拳”。八岁牧牛牯，坐石上，如老僧，以杖画地，牛不逸去。年十二，往广东阴哪坑乘石渡，河开莲花，随往阴哪山，称为“惭愧祖师”。
　　惠宽大师　姓叶，宁化人。入郡开元寺出家。虎为害，师驯服之，众号“伏虎禅师”。南唐保泰(大)三年，因平原山龟峰、狮石之胜创庵，名曰“普护”庵。侧军岭高峻无水，师于磐石上顿锡出泉，至今不竭。建隆三年九月十三日示灭。以救旱功，累封“威济灵应普惠禅师”。
〔宋〕
　　定光大师　姓郑名自岩，泉州同安人。年十一出家，十七游豫章，除蛟患。乾德二年，来汀之武平南岩。郡城南潭有龙，为民害，师投偈，沙涌成洲。郡守赵良以闻，赐南安均庆院额。真宗朝，因御斋赴谒，上问：“何来？”答曰：“今蚤自汀州来。”问：“守为谁？”曰：“屯田胡咸秩。”斋罢，上命持馔食往赐，至郡尚温。咸秩惊，表谢。淳化八年坐化，邑人塑其肉身以祀。绍定庚寅，磜寇起，围州城，师灵显助国，贼众奔溃。州人列状，奏请赐额，曰“定光院”。国朝顺治三年，大图章京率大兵至百步铺，见二僧云：“城即开，幸勿伤民。”言讫不见。明日，复见二僧，从卧龙岭洒水。章京召郡民询之，且述二僧形状，民曰：“郡有定光、伏虎二古佛者近是。”章京乃诣寺，揭帐视之，即前二僧也，命閤郡新其宇。
　　王中正　长汀人。咸平中，遇羽士授以铅汞术，戒曰：“非遇万乘，勿轻出。”后坐事流岭南，至京师，为有司所捕，以闻。帝命皇城司刘承珪问状，具陈灵异，献所为白金，前后累钜万。诏书褒谕，后卒于京。命塑像景灵宫。
　　陈嘛哩　长汀人。学道庐山，能以符呼役鬼神，尝驰祠中泥马出入，乡人异之，塑像石王庙。葬寅湖，虽春涨水溢，不能及墓，亦仙迹也。
　　黄　升　长汀人。幼得道法，钱沉水中者呼之即出。又能纳汞口中，运气炼之即成白金。有蔡道人死，升为棺殡，得其书于墙隙间，遂能召役鬼神，前知祸福。后尸解。
　　梁　野　又名戴，长汀人。兵部郎中頠之弟。遇神人，授致钱术。尝雨弥旬，薪米尽，母责之。戴引薪米十担从外来，振袖偿直。天圣初，兄頠守庐州，戴敝衣往省。兄命更衣，忽不见。急遣官吏迹之，见旅室中有钱半垛，上有书云：“弟野人，以烟萝侣久俟，不果辞，惟冀珍重。有少钱烦周贫乏。”仍遗所服敝衣，异香袭人，自是不知所在。
　　晏北海　归化人。元祐时，牧牛旗面山，遇二仙奕石上，授桃以食，遂羽化去。
　　曹道翁　不知何许人。宣和间至汀州，状甚野，对人兀坐不谈。居数年，稍合药，济人辄愈，入市必大醉归，否则经旬不爨。一日戒其徒曰：“吾将适矣，葬我庵后。”后数日，庵邻见翁幅巾肩伞过济川桥，启棺无一物，乃悟其尸解。
　　智孜禅师　长汀萧氏子。其《四皓吟》曰：“忠义合时难，云林共掩关。因秦生白发，为汉出青山。不顾金章贵，常披鹤氅还。如今明圣代，高躅更难攀。”洪驹父击节赏之。
　　饶　公　归化人。牧羊至瑶社岭，遇仙人弈棋，授以桃，自是得道，在均山坐化。后人祀之，祷无不辄应。
　　何仙姑　父大郎，世居武平南岩。生有道气，吕纯阳赠以一桃，云食尽则仙。仙姑遂辟谷南岩。乾德二年，定光佛抵岩。仙姑语大郎，捨宅与岩为佛道场。乡人争构庵以祀佛，并构楼以祀仙姑。按《闽书》载，仙姑为广州增城人，唐武后时，驻云母溪辟谷，语言异常。景隆中，白日升天。再按《事文类聚》：宋祥符间，岳州玉真观灾，惟留一柱，有侧书“谢仙火”三字。有以问何仙姑者，何曰：“谢仙如雷部中鬼，主行火。”闻者果于道藏中验之。二说不同，姑仍旧志。
　　系南禅师　汀州张氏子。临寂升座，告众曰：“罗汉今日倒骑铁马，逆上须弥，踏破虚空，不留朕迹。”乃跏趺而逝。
　　赖慧僧　归化赖家山人。少投罗汉寺，师古空为僧，诵大乘《金刚檀经》，有悟，因出游方外二十余年。开宝间，结庵滴水岩，言人休咎辄验。年九十三卒，旬馀未瘗，乡人见其颜色如生，破袄上有香气，乃群泥躯祀之。
　　黄倖三仙师　上杭人。钟寮场未立，县前有妖怪、虎狼为害，黄七翁与其子及婿倖姓者三人，有异术，治之，群妖遂息。因隐身入石。
　　刘氏女　宁化人。生不茹荤，喜文墨，九龄，与人谈道若夙解，自誓不嫁。及笄，父母许嫁石城何氏子。行甫越境，忽有白鹅从天而下，乘之飞去。邑人建祠于上升之地。郡以状闻，赐额“蓬莱观”。郡守陈轩题诗云：“白鹅乘去人何在？青鸟飞来信已遥。若使何郎有仙骨，也须同引凤凰箫。”
〔元〕
　　月光禅师　宁化人。生于元初，家贫，事寡母，以孝闻。饲鸭田间，亡其一，虑失母欢，取泥抟一雏补之，母遂莫辨。尝言“欲归”，人问“何归”，曰“欲西归尔”。后一日，坐化田间。久不还，母趋视之，异香缭袭。母抚之曰：“汝真西归耶?”点头者再。乡人异之，以金漆垩其身，祀焉。时大德四年也。

〔明〕
　　王破头　不知何许人，头破一鏬，因以自名。嘉靖中，由武平来上杭，假寓县北。有童子鬻茄，破头戏取茄置头鎼中，顷刻尽。童子泣，破头笑曰：“勿忧，茄还尔家矣。”归视果然。尝取杨枯稍花和药炼之，立成白金。人叩其术，秘不传。元夕燕坐，谈苏、杭灯花之盛，破头语：“众暂瞑目，随我往。”众因遍览其胜，少顷还。居一岁，辞去。众约同时分饯以试之，破头同时各赴宴，若分身者然，比晓，遂不见。
　　满和尚　宁化人，俗姓王，法名性满。弘治十年，住持沿口禅关，修参有悟，坐化一室中，三年面色如生。里人赖志亮以金漆、胶土固之，至今犹存。
　　无空上人　汀州人。与逸士谢韶、李植友。韶病，无空往视，诫韶子曰：“有二耗鬼索馔，与之即愈。”后三年，复至韶家，曰：“可备丧具。”韶果无病而逝。
　　大　智　河南人。云游至永定，兀坐屠傍四十九日，或与之金，不受。屠子曰：“僧不受金，岂受吾刀乎?”乃怀刀而去。屠子感悟，披剃为僧。时募铜铸观音像，跃冶不成。师曰：“午当成像。”日午，果有陈商携金二锭投之，像成，见金锭于衣札间，届期示寂。
　　僧了证　姓钟，武平人。出家云游，后归灵洞，结草以居。谓侍者曰：“吾缘尽矣。”当擥揫草鞋为别，乃草大字云：“来时本无，去亦非有。珍重诸人，月明清昼。”掷笔，趺坐而逝。有舍利塔在灵洞院。

〔国朝〕
　　至道禅师　名性戒，本吴中人。明崇祯间，至上杭，结茅庵于小吴地之马头山。顺治三年，示寂，遗命僧众六年后依教焚化。至期启视，肉色不坏，骨节珊然，里人惊异，即遗蜕，漆之以金。

卷之三十七　列　女

淑媛　节孝　贞烈
　　《二南》言王化而及其民者，仅《兔罝》一章。《桃夭》、《芣苢》、《汉广》、《汝坟》与夫藻苹之妇，草虫之妻，则多述女德，岂其时之治，易于妇人，而难于男子耶？朱子谓，周公采先世风俗之盛，被之管弦，以为房中之乐。又推之以及于乡党邦国，使天下后世之修、齐、治、平者取法焉。然则女贞妇顺，治化之原，不可不慎也。汀山盘水驶，风气廉直，闺门之内，多敦礼法、重廉耻。其不幸而为未亡人者，亦知从一大义，之死靡他。夫富贵之家，既珈翟其身，而又有里宅之表，棹楔之旌，亦足以报之矣。而茅檐泥户，竹钗椎结之妇，或忍泪食贫，或含笑就烈。虽其志不为名，而未始不可以风，乃当世士大夫公论之所不及。而一二有志阐扬者，又无从得其轶事，勒之金石。遂令空谷幽兰，终同萎草，是可叹也。故特广为罗访，亟加表章，使下里笄髽女流亦得与冠裳争光日月。是编也，较中垒、蔚宗辈之所纪载加盛焉，足以见风俗之美，而圣化之所及者宏也。志列女。
〔宋〕淑媛
　　晏氏　宁化人。嫁为曾氏妇，夫死抚幼子。绍定庚寅，寇破宁邑，晏依山为砦。贼遣人索妇女、金帛甚急，晏召田丁谓曰：汝曹衣食我家，念主母当用命。不胜即杀我，无被贼辱。因解首饰悉散与之，田丁感奋。晏自挝鼓，使婢鸣金，贼败退。乡人挈家趋砦甚众，晏助其不给，又析砦为伍，互相应援，贼不能攻，全活老幼数万人。招捕使陈遗以金帛，晏悉散给其下。具请于朝，封晏为“恭人”，赐冠帔，补其子为承信郎，名其砦曰：“万安砦”。

〔明〕淑媛
　　萧氏　连城戴景祯妻。以赀闻邑中，为邑人建桥除道。正德四年，大帽山贼反，县令蒋玑筑土城守御，既成，欲建危桥数座，萧独力创西门焉。

〔宋〕节孝
　　王氏　长汀吴宅祖妻。适吴，未期夫殁。王年十九，遗腹生男，两目俱盲，养姑抚子，竟全其节。
　　马氏　五十七娘，长汀人。洪武初，承元兵乱后，民多离散，氏抚养幼弟马千七郎，终身不偶，年八十二卒。后弟千七郎御寇有功，封武略将军。
　　章氏　长汀庠生黎有纲妻。夫卒，苦守养姑，忍艰鞠子，以节终。
　　熊氏　名真，长汀张璘妻。年十六归璘，十八而寡，家贫无子，孝事舅姑。舅姑殁，丧葬尽礼。
　　曾氏　长汀赖绍祖妻。方笄适赖，未二年，夫殁，父母令改适。氏剪发为誓，立姪祯为嗣，抚教成立。
　　孟氏　长汀杨琛妻。年十九，琛疾革，悯其无子，令再醮。氏指天为誓。夫卒，以苦节终。
　　康氏　名祥姑，长汀康惟德女。性至孝，侍养父母，刻不忍离，立誓终身不偶。卒年八十七。举人黄益纯为作《孝女传》。
　　曾氏　长汀诸生沈志妻。夫没，无子，以犹子为嗣。未几，嗣子、孙相继亡，氏与妇黄氏、孙妇林氏抚孤。曾孙士衡、士鑑以孝廉显。人称一门三节云。
　　丁氏　长汀郑尚敬妻。年十七适郑，半载夫殁，遗腹生男应登，孀居五十余载。
　　李氏　名足姑，长汀彭泰妻。嫁五年而泰亡，遗腹一子阅七月生。舅姑难其守，涕泣绝粒数日，舅姑知不可夺，听之。子俊成立，氏以寿终。
　　陈氏　名细姑，长汀庠生胡富妻。富卒，细姑年艾无子，以死自誓，以夫姪公荫为嗣，五岁而殇。细姑始终不渝。
　　赖氏　名官姑，长汀修业妻。年二十二而寡，誓不再适。舅姑分田十亩膳之，田复漂没，氏日夜纺织自给，终无怨言。
　　廖氏　名三娘，长汀王珪妻。珪死，孤楫三岁，舅姑欲令改适。泣曰：“无子犹当以节死，况有孤在。”卒抚孤授室，生孙三人。以寿终。
　　王氏　长汀李有仁妻。年十八夫亡，无嗣，矢志不嫁，寿至八十，始终一节。当事为请，建坊以旌。
　　李氏　长汀陈三畏妻，知县李一钥女。夫殁守节，始终不渝。
　　伊氏　长汀刘羽妻，诸生刘藩母。藩周岁失怙，赖母成立，食饩于庠。
　　李氏　长汀庠生刘芳继室，佥事刘辅国母。国早失怙，李抚诲成立，有声仕籍。
　　赖氏　长汀庠生黄钺妻。钺没，赖守志甘贫，孝事耄姑。孤道源，亦能承母训，有声艺林。有《节孝录》，中丞萧奕辅为之传。
　　赖氏　长汀孝子邱文岐妻。年二十六夫亡，子应春亦殇，家徒四壁，甘心苦守。当事给租赈恤。
　　赖氏　长汀周机妻。于归二载而夫亡，氏欲以身殉。念祭祀乏主，姑嫜无依，择继承祧。以节兼孝，成直指表旌其门。
　　梁氏　长汀毛家妇。生子四龄而夫没，父母欲嫁之，不可。家贫甚，忍饥推食哺儿。屋漏十年不葺，父诘之故。氏曰：“儿卧榻也，孙幼男子，何可令其升屋。”其守节循礼如此。
　　赖氏　长汀曾廷琏妻。年二十而寡，苦守四十余年。
　　张氏　名睿娘，长汀举人胡一中妻。一中卒，氏抚孤自守，冰操凛然。
　　黄氏　长汀庠生马乾妻。乾守御牛头路岭，战殁。氏孀居守节。郡守杨世芳给双井官田养之。年七十六卒。
　　张氏　长汀李淇妻。年十八而淇卒，抚孤士琛，饮荼茹苦，有人不能堪者。后琛成立，为邑诸生。以苦节闻于郡，旌之。
　　钟氏　长汀李潞妻。年二十五潞殁，子士相方六岁，坚心守节，年七十卒。事闻，旌表。
　　胡氏　长汀廪生康其达妻。达殁，氏年二十，苦志守节。子廷祯入邑庠，事母以孝闻。
　　陈氏　长汀夏鎜妻，诸生夏大任母。孀居守节，教子有声，寿至八十四。
　　叶氏　长汀罗员妻。员卒，氏矢志孀守，始终无玷。
　　林氏　长汀陈镳妻。夫死，家贫，纺绩抚孤，人钦其节。
　　赖氏　长汀康镛妻。夫死，抚孤子其英，著声黉序。
　　陈氏　长汀黄金榜妻，庠生黄庆云母。冰霜立节，训子有声。
　　伊氏　长汀李一锭妻。年十九，锭死，遗腹生子涞，纺织养姑，画荻教子。寿八十三。万历中旌表。
　　李氏　长汀邹富瑶妻。年二十而邹殁，氏不肯再适，矢志养姑，寿九十六。
　　马氏　长汀陈于陞妻。夫死，教子力学。崇祯十六年，御史陆清源旌曰：“三雏并翼官墙，不负和丸之意；二子均沾廪饩，庶酬画荻之劳。”
　　张氏　长汀康璜妻。年二十而寡，忍死鞠孤，事舅姑以孝著。
　　吴氏　长汀胡克忠妻，事继姑孝，克忠殁，遗孤三月，继姑欲夺其志。氏之死靡他，孤赖以全。
　　赖氏　宁化人。衡州教授海孙女，配邑人李勣年。二十寡，孝事舅姑，姑以其未有子，令改适，赖曰：“敢玷吾祖乎？”
　　伊氏　宁化雷廷秬妻。年十九夫亡，剪发自誓，抚孤炳龙成立，孝养老姑，守节四十八年。御史张三谟题旌。
　　伍氏　宁化人。许嫁雷廷种，未归而种染疾，遂请休婚，伍氏坚执不从，归种家，扶持夫疾。更十四年而种卒。有讽之再醮者，伍太息曰：“昔雷氏休婚，吾年二八耳，此时不归雷，谁强我者。食苦至今，何为出此言乎？”于是人益钦服。
　　张氏　宁化刘辛一妻。年十九辛一殁，存一女。父母令改适，张以死自誓，语及辄痛绝。事姑孝谨，年八十余卒。
　　罗氏　宁化人。主簿罗全女，年十六适阴茂伦。伦死无子，罗自誓曰：“烈女不更二夫，古有是训，今命不辰，誓与亡人同归耳。”遂孀居苦守。
　　谢氏　宁化罗仲伦妻。年十八而伦殁，遗腹生子钦吉，矢志抚孤。吉又夭，乃择姪为嗣。存亡一心，迹不及庭。
　　张氏　宁化夏应芳妻。年十八而芳殁，无嗣，家徒四壁。氏断发矢志，纺织自供，始终全节。
　　吴氏　宁化罗政妻。年二十而政夭，氏矢志苦节，不以无嗣易念，清苦自励，历五十年。
　　阴氏　宁化人。姑姪一门，一为伍常训妻，一为伍应毅妻。青年苦守，风节相绍。
　　陆氏　宁化伍得高妻。蚤寡，守志不渝，抚孤儿底于成立。
　　黄氏　宁化巫永誉妻。夫死，辛苦抚孤，克全其节。
　　伍氏　宁化诸生雷瀚龙妻，贡生雷祯母。菇苦训孤，有声艺苑。
　　黄氏　宁化张良谟妻。孀守抚孤，始终不二。
　　杨氏　宁化雷吟龙妻。守节抚孤，卒年八十四。
　　谢氏　宁化庠生伍经世妻，庠生伍美萃母。守节尽孝，人无间言。
　　伍氏　宁化罗应濂妻。夫死，矢志靡他，克全其节。
　　黄氏　宁化庠生伍云衢妻。蚤寡，苦节不渝。路直指表旌之。
　　黄氏　宁化吴仁安妻。夫死家贫，不改其操。汤直指表旌之。
　　黄氏　宁化诸生黎明启妻。孀居孤帏，人钦完节。
　　黄氏　宁化雷振先妻。年二十一而寡，父怜之，欲令改适。氏遂绝迹父门。有司闻之，欲上其事，氏曰：“妇人守志，岂鬻名耶。”乃止。
　　黄氏　宁化人。推官黄槐开女，适雷世佳。佳死无子，姑怜其幼，微讽之。氏痛泣，以死自誓，足不逾阃者三十年。
　　雷氏　宁化杨兆芳妻。年二十夫死，无子。氏蓬垢纺绩，四十余年足绝外庭。
　　黄氏　宁化黎永深妻。年二十二而寡，誓志育嗣孤。以寿终。
　　张氏　宁化阴昆生妻。夫卒，母欲夺其志。氏以死拒之，卒完节焉。
　　阴氏　宁化官英妻。英死，奉姑以孝闻。
　　谢氏　宁化卢应顺妻。年十六归卢，甫期而寡，遗孕三月。氏曰：“男也勉存嗣，若女，即身殉矣。”旋生子，含荼饮血，延息五十余年。
　　谢氏　宁化诸生李宪华妻。事孀姑孝，及宪华卒。奉姑命，忍死育孤。
　　金氏　宁化人。兵马指挥黄恩官生母。恩官父病革，怜其少，嘱令改适。氏以死自誓。同嫡邹氏呴植微孤。后恩官上其事于朝，赠“孺人”。
　　伍氏　宁化吴明辂妻。年十九夫死，遗孤上于才三月，抚之成立。上于补诸生，旋夭。抚孙大用，复补诸生而夭。三世苦节，人咸哀之。
　　王氏　宁化吴诰妻。夫卒，子幼，苦守数十年。
　　邱氏　宁化李世相妻。年二十一夫死，矢志训孤，中外称为女师。世相弟世翰夭，妻谌氏，亦矢志殉亡，不胜哀而卒。
　　张氏　宁化吴时发妻。夫死。氏励节守孤，年八十七而卒。子元俊，武进县丞。
　　甯氏　宁化施寿全妻。夫死，苦守六十年。
　　雷氏　宁化诸生邹钦相妻。夫死，抚孤三十年，趾不易方。
　　陈氏　宁化阴显升妻。夫死孤幼，备尝荼苦，年八十二卒。
　　陈氏　清流伍福霑妻。夫外游不返，氏捐簪珥，遣子寿高访迎。家益落，尊人勒令改适，不从。阅二十年，竟圆乐昌镜焉。孙伍仪，领乡荐。
　　陈氏　清流举人叶福妻。年十六于归，叶会试卒于途。陈誓不再醮，取箧中衣服之美者悉分诸妹。以年少恐母夺志，绝迹不往来。
　　邓氏　名惠姑，清流赖世传妻。成化间，世传登进士，卒于京寓。姑老子幼，邓扶榇归葬。有讽之嫁者，厉色叱之。勤劬纺织，养姑教子。后子希凯登贤书，诏旌其门。
　　汤氏　清流监生胡文显妻。文显以事谪戍，止二女，无他亲属。氏勤纺织以养舅姑，年七十余卒。
　　钟恭人　清流人，奉训大夫邓同荣继室。年二十七而寡，守节数十年，前室子于京、于苏、于林联翩仕宦；己子于安、孙应先后魁乡荐。寿七十三。
　　伍氏　清流廪生雷世魁妻。魁卒无子，孝事老姑，抚妾所生周岁子以底于成。
　　黄氏　清流伍材妻。夫亡无子，筑鸳鸯冢以自待。
　　李氏　清流邹铨妻。铨亡，氏年二十七，生二子幼，族人劝其改适。氏坚守抚孤，以承夫志。当事月给米一石优恤之。年八十余卒。
　　曾氏　清流王承家妻。归十年，生二子而承家殁，氏坚心苦节，教子成立。
　　裴氏　清流庠生陈汝皋妻。皋没，氏年二十一，子未周。氏为存祀计，忍死苦守，勤纺织以事舅姑。后子士炳入庠。
　　王氏　清流伍朝鈇妻。归年余，夫殁，誓死守节，抚育孤儿，孝事公姑，年八十有七。子翥官县尉。
　　叶氏　清流伍士智妻。事继姑尽孝。士智殁，氏年二十二，截髪刺额，誓死守孤。子镐，食饩于庠。
　　黄氏　清流伍宗铭妻。铭卒，黄欲殉，姑解之曰：“吾两人老且无子，汝不为二孤计，忍使吾垂老无依乎？”乃勉起治丧，坚贞守节。后长子元有声黉序，孙曾林立。人谓节孝之报。
　　裴氏　清流庠生李亭妻。亭以击寇死，裴号恸欲殉，家人劝止。事姑尽孝。课子元莘，有声艺苑。
　　温氏　清流雷宪章妻。年十六适雷，九载而寡，孝养公姑，纺织课子，以节终。
　　阳氏　清流雷衢亨妻。归一年而夫卒，子麒，生未弥月。氏哀恸欲死。姑慰之曰：“抚孤孙为存祀计，不死胜死也。”强起治丧，力贫守节。后麒游庠。
　　伍氏　清流刘钦向妻。向蚤卒，守志鞠孤，备极艰苦。后子梦橘为明经，有文名。
　　伍氏　清流廪生余光畴妻。畴卒，氏纺织度生，篝灯课子，长日升，岁荐；日章、日光并有声黉序。
　　曾氏　清流杨勤继妻。夫卒，抚前室所出二孤，不異所生。孀居五十余年。孙乔、曾孙有龄、玄孙岳，皆举于乡。
　　曾氏　清流陈德贵妻。年二十一夫殁，遗孤殇。夫弟德宣幼。陈氏宗祧，不绝如缕。氏甘贫苦守，抚教成立。后德宣夫妇、儿媳相继没，遗孙连茂，生甫百日，氏抚其三世，历五十年。子姓昌大，为邑巨宗。
　　余氏　清流伍一翰妻。翰有才名，登崇祯丙子副榜，卒时余年少，励志苦守，督子力学，终身完节。
　　冯氏　名贵娘，归化孙受福妻。夫死，遗孕生男，家人计害之。冯负薪汲水不离怀抱，人称为全节。
　　陈氏　归化张玳妻。年二十四，玳卒，抚其前妻子缙踰所生。缙长，为邑诸生，善事陈，而复早卒，媳陈氏与姑守志，共抚遗孤。
　　乐氏　归化揭春震妻。年二十二方孕，春震病剧，氏割股以进，病忽痊，后复病卒。氏矢志苦守，始终无玷。
　　谢氏　归化夏周生妻。一子在襁而周生逝，氏年二十六，孀居四十五载。县令李宝光赞曰：“厥质孔柔，厥节孔刚。如金在火，如柏在霜。身寿次之，名寿为上。不冺不磨，长在天壤。”
　　李氏　归化谢黼妻。年十八适谢，未三年而黼死。矢志守节，抚遗腹子成立。年五十，子又丧，复抚孤孙，纺绩养姑，典衣营葬，卒年九十余。
　　揭氏　归化叶茂连妻。生子世淳，甫二岁而茂连殁，氏年二十二，抚孤世淳长，复夭。媳梁氏，年十七，与揭同守，妇、姑一节。
　　吴氏　归化黄自明妻。年二十九夫殁，遗孤玉亮九岁，吴日登楼，焚香跪拜，祷孤成立。后亮长克家，孀居四十余年卒。
　　赖氏　归化诸生叶坚妻。年二十一而寡，遗孤甫周。氏矢志抚育之。松筠之操，人无间言。
　　陈氏　归化梁有栋妻。年二十六而寡，矢志苦守。子师尹入太学，授邑丞。
　　聂氏　归化杨梦恩妻。年二十二夫死，姑老子幼，艰辛苦守，事育兼尽。
　　梁氏　归化黄仕渊妻。年二十九而渊卒，子京选七岁，矢志守节，抚训有成。
　　曾氏　归化庠生赖坛妻。夫死，子良任、良祚俱幼，曾督教甚严。及卒，诏旌其门。
　　谢氏　归化廪生黄瀛妻。瀛死，谢年二十八，纺绩度生，抚遗孤虚生成立、入庠。
　　朱氏　归化王瑶妻。年二十七夫殁，遗孤三月。氏清节自誓，抚教有成。
　　张氏　归化罗万鹍妻。罗殁，遗腹四月生子，复殇。矢志不渝，贞静自守，孀居二十余年。
　　揭氏　名冕娘，归化温玉全妻。夫卒，冰操自守。子轸，以贡授华亭丞。
　　黄氏　名珦娘，连城黄应礼女。年十四，应礼病笃，百药不痊，珦娘割股以进，遂愈。
　　李氏　名妙金，连城林禄妻。年二十八夫亡，苦节自守，年八十九卒。
　　丁氏　名三娘，连城吴继养妻。养卒，丁年二十三，男士奎二岁，哀痛屡绝，忍死抚孤。士奎旋卒，孤苦五十余年。
　　卢氏　连城谢文中妻。年十八夫死，抚遗腹子成立，事姑以孝闻。
　　吴氏　连城江应魁妻。魁殁，氏年十九，姑老家贫，矢志靡他，遗孕生子耀先，氏茹荼鞠抚，纺织以奉姑。
　　江氏　名辛娘，连城黄霆妻。年二十三夫卒，家贫。氏辛勤纺织，事姑抚嗣。卒年九十三。
　　章氏　连城庠生黄文皋妻。归五载而夫殁，家贫无子，立志苦节。
　　谢氏　连城庠生黄廷瑛妻。年二十二夫死，守节。及姑殁，乡邻止其丧仪。氏曰：“丧具称家有无，丧仪不举，是何礼也？”设灵几，具蔬果，躄踊尽哀。君子以为知礼。
　　童氏　连城庠生江英妻。年十七归江，甫九月夫死，立夫姪湖秀为嗣，娶于林，未几死，遗一女，氏为抚育。其妇林，亦克成厥志，姑媳双节，年各七十余。
　　黄氏　连城庠生余文炳妻。适余二载而夫卒，遗孤又殇。氏甘贫守节，人无间言。
　　李氏　名德娘，连城童纶妻。年二十一夫死，无子，自誓守志，衰年立嗣。寿八十余终。
　　姚氏　连城廪生赖璟妻。璟死，氏年二十，家贫无嗣，矢志苦守，以寿终。
　　黄氏　名沙贵，连城林忠妻。年二十一而寡，姑老，子应春幼。氏勤纺织以供朝夕，孀居五十余年。
　　邱氏　连城林廉妻。年二十余廉殁，家贫子幼，竟完其节，寿九十九终。
　　谢氏　名贵清，连城童植妻。年二十一夫殁，无嗣。氏誓不再适，甘贫苦守，足不逾阃。
　　罗氏　名富贞，连城人，年十八适李静，甫四月而夫亡，立兄子扶阳为嗣，抚若己出。家徒四壁，竭力事姑，以孝闻。
　　沈氏　名癸金，连城李枢妻。枢卒，氏孝事老姑，训诲二子。姑年将百岁，氏亦七十余。
　　吴氏　连城谢文魁妻。年二十三而寡，无子。舅姑为之立嗣。氏敬事舅姑，抚嗣子若己出。后子世选游庠。
　　童氏　名锦嫦，连城沈期亨妻。亨卒，氏年十九，一子匍匐，次在娠，氏泣血贞守，未尝见齿，抚训二子铨、鉁俱成立。
　　黄氏　名闺秀，连城庠生谢举妻。生子汝楫三岁，女甫周，举卒，氏年二十，自誓曰：“立节、存孤，两大事也。”事两继姑以孝闻。
　　罗氏　连城童秉刚妻。夫客死，氏闻讣悲号。榇未归，啮一指曰：“宁子、母饿死，决不忍旅魂无依。”罄鬻奁赀，扶柩归葬。终身茹素，百折不移。
　　沈氏　名新凤，连城童名标妻。夫亡无子，断发绝粒。祖姑百端劝谕，乃奉祖姑同室寝处。祖姑病，吁天求代，迨殁，哀毁骨立。家贫，奉继姑尽孝。遭乱，百折不回。闾里咸钦。
　　林氏　名台姑，上杭梁时序妻。年二十五夫卒，子又殇，抚姪为嗣，及长，娶妇郭氏，生四孙。其嗣又卒。林与郭一志抚育幼孙。
　　周氏　上杭汤宪德妻。嫁十七日而宪德卒，氏矢志守节，终身无玷。
　　郭氏　上杭雷广生妻。年十八于归，阅月夫卒，伯氏将令别适，擗踊大恸曰：“将履谁门乎？”茕居六十二年而卒。
　　张氏　上杭曾崇哲妻。年二十四夫卒，遗孤存政三岁、存用一岁。祖姑郭氏年九十余，姑翁氏年七十，俱以早岁寡。张事育兼尽，年七十六卒。
　　刘氏　上杭朱永宽妻。年二十四夫亡，抚遗腹儿瓒成立。瓒拾遗钗，令返诸其人。岁祲，煮粥以活饥者。
　　丁氏　名定姑，上杭监生黄均妻。均卒，丁年三十，恸绝而复苏。有以改适讽者，丁厉声斥之。日勤纺织，奉姑抚子均。有妹适邱福泰，亦早寡，守节不渝，尝曰：“吾嫂教我也。”昆山叶文庄为作传。
　　罗氏　上杭官子曦妻。年二十七而寡，舅姑先丧，二子继殇，仅一女四岁，家赤贫。夫兄劝罗改适，罗愤懑仆地，良久乃苏。勤纺织自供，年七十就养女家，又九年而卒。
　　黄氏　上杭马宏妻。年十八宏卒，遗腹生子景华，抚字成立，事姑至孝，丧葬尽礼。
　　莫氏　上杭詹洪妻。洪死，莫年二十二，子未周，姑王氏亦寡。氏抱幼孩事老姑，得其欢心。巡抚具奏，建坊旌表。孙弥高登庚午贤书。
　　郭氏　上杭罗逊妻。年二十五逊没，一子四岁，舅姑垂老，氏尽心孝养，以节终。崇祯四年旌表。
　　舒氏　武平危立翔妻。年十八于归，未期而夫殁，即投水以殉。邻妪掖之归，几殆，忽见其祖语之曰：“尔孕，当生男，可无死。”遂苏，果生子昂。立志抚孤。后昂以明经拔俊。
　　钟氏　武平王宗安妻。年十九夫亡，守三岁儿英。英亦娶于钟，五载而夭。二孀司守，冰蘖一致。
　　周氏　武平舒祥妻。年十七夫亡，抚孤，矢志靡他。
　　廖氏　武平廪生王源妻。年二十而寡，母欲夺其志，断发自誓，抚孤成立。
　　廖氏　武平庠生修仁妻。年十九而寡，遗孤在抱。有夺其居者，或谓宜直之官，氏曰：“抚孤以承宗祧，吾愿毕矣。遑计其他。”有司廉得其情，还其宅里焉。
　　邓氏　武平李祯妻，贡生李文母。年十八夫亡，子二岁，杜门鞠子。或讽以再醮，号哭自矢，年七十五卒。
　　林氏　武平李瑀妻。年十九夫殁，遗腹生男，抚字成立。子卒，复抚其孙。姑病，吮疽；及殁，丧葬尽礼。家贫立节，艰苦万状。
　　王氏　武平刘显朝妻。年十九夫亡，父母劝其再醮，啮指矢志，孝事公姑，恩抚藐孤，以节终。
　　李氏　武平林泽妻。夫亡，年十九，欲以身殉，念姑老无依，遗孤尚幼，乃勤纺织，事姑鞠子，慈孝兼尽。
　　李氏　武平钟道真妻。年二十一而寡，有欲夺其志者，氏曰：“夫犹天也，天岂二乎？”奉姑课子，年逾七旬。
　　刘氏　武平钟仁恕妻。年二十夫亡，遗孤襁褓。或讽其再醮，泣曰：“夫无兄弟，翁、姑八十，馀菽水之托，安忍负之。”断髪矢志，始终不渝。
　　刘氏　武平钟岳南妻。年十九夫亡，遗孤未周，抚字成立，孀居七旬，诏旌其门。
　　李氏　武平赖璋妻。年二十夫亡，亲属怜其少，讽之嫁，氏指孤曰：“天不殄夫嗣，吾与共存亡耳。”
　　钟氏　武平赖廷才妻。年十八于归，五月夫亡，断发苦守，誓无二志，遗腹生男，抚之成立。
　　钟氏　武平刘嘉爵妻。年十九夫亡，遗孤襁褓，矢以身殉，姑劝之，遂毁容自守，足不逾阃。年七十余。奉旨旌表。
　　程氏　武平李春育妻。夫早亡，无子，矢志守节，纺织以奉公姑，丧葬尽礼，目不窥外户者终身。
　　舒氏　武平庠生程四达妻。父早丧，母痰疾，日侍不离。及归程，值姑病，往来候药，日夜靡宁。母殁，姑痊，而妇病不起，乡闾共称其孝。
　　林氏　武平陈其谟妻。谟卒，抚一子，娶媳李氏，复夭。李遗腹生子阳寿，林与李抚字成立，后补博士弟子员。人称双节。
　　王氏　武平庠生钟严德妻。年二十六夫亡，视殓毕，欲自缢，姑曰：“女即死矣，如四孤何？”乃矢志贞守，三子皆有声于庠。
　　林氏　武平李汝榛妻。早寡，忍死抚孤子日燝成名，苦守数十年。
　　李氏　永定赖伯英妻，年一百四岁。伯英被寇害，时长子玉以贡入南雍。氏驰书，命缓奔丧，急奏剿贼。玉如其言，仇得报。治家严而有礼，日课子孙勤学，子孙皆登仕籍。氏卒，漳南道旌曰：“百岁慈帏天下少，七旬孝子世间稀。”
　　赖氏　郑氏　永定张门姑媳也。赖夫张召，二十一岁卒，子世弘周岁，族属逼嫁，赖割发自誓。世弘复早卒，媳郑氏与姑荼苦相依。后子僖成进士。
　　吴氏　永定陈昊妻。昊早卒，吴与妾张氏同心守节，事姑以孝闻。
　　简氏　永定赖守正妻。年十八方有娠，而守正卒，生男灏，守节训孤，毁容去饰，虽子姪罕见其面。卒年八十三。
　　郑氏　永定张化妻。年十八，化殁，誓志孀居，事姑尽孝。子一鸿甫周，抚养成立。
　　卢氏　永定赖舟士妻。年二十二而孀。孤麟振，髫年入泮，未几夭。卢同媳郑氏抚遗孙，勤纺织以度日。卒年八十余。
　　郑氏　永定阙宠妻。青年守节，纺织事姑，抚子应祯，以明经授广东揭阳训导。
　　阙氏　永定吴炉妻。归三月而炉卒，遗腹生男，家甚贫，氏勤纺织以事舅姑，孀居七十八岁。
　　朱氏　永定廖继先妻。归数月而继先卒，抚遗腹子遗庆成立，卒年七十五。
　　卢氏　永定王惟仁妻，卢一松女。松为光泽教谕，氏随父任。及笄，松召仁进赘，三月而仁卒。氏奉主回夫家，拜见舅姑，立后，守节。
　　吴氏　永定王子召妻。年十八孀居苦守，纺织养姑，子姪鲜识其面。
　　邱氏　永定廖可化妻。病革，嘱氏坚守。氏诺之，遗腹生男光祖，教育入庠。年八十九卒。
　　卢氏　永定吴茂榛妻。年十八榛殁，断指誓志，足不逾阃。
　　吴氏　永定张振纲妻。纲没无子，立夫姪为嗣，励志苦节。
　　吴氏　永定阙锡爵妻。年少而寡，励志坚贞，以节终。
　　王氏　永定赖乐野妻。野卒家贫，氏抚二子及夫幼弟，日夕纺织供养。子长又殇，复抚其孙。族人称之。
　　郑氏　永定熊应师妻，廪生熊士熹母。苦志守节，课子读书，以耆寿终。
　　熊氏　永定赖锡福妻。福早卒，氏年二十三，无子孀居。视嫂如母，视姪如子，足不越阃，言不苟出。寿八十终。
　　吴氏　永定邱与颜妻。十八孀居，抚育嗣子，孝以承先，勤以善后。享年七十七。
　　邱氏　永定王珍妻。守节事姑，教子腾龙荐举，孙日中恩贡。寿八十七终。
　　温氏　永定简叔赞妻。子周岁，夫从征卒，氏年二十，誓志苦节，勤俭教子。年六十卒。
　　张氏　永定吴尚本妻。青年守节，终身不移。
　　王氏　永定吴尚璘妻。苦志坚守，人无间言。
　　赖氏　永定卢贡妻。年二十三孀居，子幼，零丁孤苦，勤俭抚育，教同严父。后子自任食饩于庠，孙及曾孙七人并列黉序。终年七十三。

〔宋〕贞烈
　　叶氏　宁化赖元仲妻。建炎初，盗起，元仲客游岭表。叶以舅姑年耄不能逃，委命以待。俄而盗至，被执，叶骂贼以身触刀。盗怒断其喉舌，子女皆遇害。

〔元〕贞烈
　　陈氏　名德金，长汀人，晋国公罗良妻。良守漳，战殁。氏投园池中，池水仅三尺，匍匐偃仆而亡。有侍婢，亦从死。漳人哀之，葬诸绿江，号烈妇冢。

〔明〕贞烈
　　俞赦娘　长汀戴和妻。嘉靖间寇变，和阵亡，俞被掠，不受污而死。
　　赖癸娘　长汀吴红保妻。年十九，被寇掠至潞潭，赴河死。
　　伊普姑　宁化谢子良妻。正统间，沙、尤寇乱，被掠于黄竹山林中，欲污之，不从而死。
　　谢氏　名陵娘，宁化诸生邱澍之妇。年十八归邱，丙戌，为贼所掠，欲污之，骂不绝口。贼拔刀刺之，中左胁，未绝，氏解带自缢死。
　　马儒姑　宁化人，州判马允德女。年十五，正德间，寇破宁化，儒姑跃池死。
　　杨氏　宁化邓子举妻。嘉靖间，偕夫妹邓良姑避贼溪南，贼至，相抱投水死。
　　阴氏　宁化乡官罗一鹤继室。年少夫卒，绝粒半月而死。
　　杨氏　归化罗仁妻。夫卒，有夺其志者，持丧百日，遂自缢。
　　谌进姑　归化人。年二十二夫亡，守节。嘉靖间，寇至被掠，投水死。
　　朱氏　归化诸生吴安世妻。安世从杨廷麟守城死。氏幽囹圄中，及安世葬还，遂不食，呕血而卒。
　　连氏　归化黄廷柱妻。廷柱任江西赣州教授，氏随夫于任所。明亡，廷柱死，氏亦随缢夫旁以殉焉。
　　姚氏　连城诸生童佐乾妻。佐乾教外境死，氏痛哭几绝，强起，出郊营葬毕，投井死。
　　赵氏　连城黄椿芳妻。年二十二夫殁，昼夜恸哭，不食，六日死。
　　陈氏　黄氏　上杭人，邑民邵缙绅、缙缨妻。正统间，妯娌相率避寇，陈年二十，黄年十九，被掠于梅溪寨，贼欲私之。二氏绐以乘船，至河，各抱其婴儿赴水死。
　　郭氏　上杭丁大德妻。年十七归丁。丁殁，居丧二十四日，自缢死。
　　邱细姑　上杭钟世瑄妻。嘉靖间，寇掠绿竹岗，氏不受污，骂贼而死。遗三岁女于身旁，家犬守之三日。夫逃归收之，面如生，藁葬岗侧。兵备金淛表其庐。
　　张氏　武平陈万寿妻。年二十而寡。正统十四年寇作，避难牛軏岭，被掳，贼欲污之，不从而死。
　　许氏　武平徐宪妻。宪疾革，令再醮。许泣誓无二。宪难之，许曰：“当先子而逝。”遂自经。有司撰文临奠，题其墓。
　　张氏　武平庠生程文韶妻。年十七夫亡，绝粒三日，殓毕，自缢死。
　　舒氏　武平徐日煃妻。年十八夫殁，视殡毕，密备殓具，饮药死。两柩合葬，当道建祠城外祀之。
　　周氏　武平刘应梅妻，夫死即自缢。
　　李氏　武平太学生钟敬德妻。年二十夫死，守节。流寇乱，惧为贼所辱，以磁片刺喉而死。
　　卢卯姑　永定卢日型女，受聘于谢龙官。卯姑年十四而日型卒，执父丧，茹素一年。次年龙官卒，卯姑闻讣，即欲自尽，家人劝之。卯姑啮指血书，誓从地下。伺防者稍疏，即拜辞父灵，潜缢死。
　　陈氏　永定吴来献妻。丙戌，城陷被执，欲污之，投水而死。
　　郑氏　永定赖成德妻。夫死，郑年二十三。丙戌，城破，闻兵入城，即投水死。
　　苏氏　永定詹甘霖妻。霖为山寇所害，氏即自缢死。
　　吴氏　永定邱与仲妻。夫卒，孀居。丙戌，城破被执，诳贼于池畔有窖，贼挖，得脱，即跃入于池死。
　　张氏　永定赖绍宗妻。夫被贼害，痛哭不食，视夫殓殡毕，自缢死。
　　陈氏　永定赖心芉妻，孝子陈吉辅女，年二十，芉病革，谓氏曰：“善事后人。”氏泣曰：“君不讳，即相随地下。”截发以誓。芉卒，氏理丧毕，卜日归葬，告诸姑嫂曰：“氏愿同穴。”乃整衣而死。家人为之合葬。
　　江氏　永定郑士儒妻。儒外出不归。家甚贫，氏勤纺织以养姑。姑殁，殡葬毕，叹曰：“吾事已尽，今亦无依。”遂入房，潜缢而死。
　　郑氏　永定沈一旭妻。戊子土寇破寨，氏率众御之，遇害死。
　　陈氏　永定王铨爵妻。丙戌被寇掠，自缢而死。
　　邱门三烈　永定庠生邱与长妻吴氏及二女，长吴文懋媳，次庠生赖其昌妻。二女归宁在室，闻寇乱掠，俱投池而死。
　　吴门八烈　永定诸生吴懋中妻王氏，崇祯间，兵破城，王氏登堂，约诸媳曰：“妇人临难，惟有死耳。”姑媳序位，互相结束，阖室雉经从死。诸媳长曰熊氏，进士吴煌甲妻；次曰阙氏，诸生吴章甲妻；三曰廖氏，诸生吴八甲妻；四曰温氏，诸生吴晋甲妻；孙女贞姑，侍女兰娥、招娣俱殉，合葬东园。碑曰“吴门八烈之墓。”
　　未经立传者附后。
　　长汀节妇　李氏(胡轴妻)、俞氏(通判戴惟端妾)、郝麟姑(胡噩妻)、郝氏(罗仕珣妻)、康氏(何应选妻)、陈氏(罗扬麐妻)、徐氏(诸生胡朝绚妻)、陈氏(蔡龙妻)、陈氏(周德隆妻)、戴氏(诸生陈鸣谦妻)、陈氏(胡一经妻)、唐氏(洪淇妻)、曾氏(胡棐妻)、黄氏(赖文思妻)、曾氏(张万化妻)、李氏(邓应璧妻)、黄氏(钟鸣时妻)、何氏(李希程妻)、杨氏(诸生胡冕继妻)、张氏(吴明训妻)、李氏(郝尓度妻)、李氏(胡汝橹妻)、沈氏(朱廷举妻)、邱氏(李焕妻)、康氏(季光祖妻)、段氏(安国相妻)、王氏(严察妻)、余氏(张绍璧妻)。
　　宁化节妇　赖氏(李尚质妻)、阴氏(张仲良继妻)、薛氏(雷起震妻)、阴氏(罗一峰继妻)。
　　清流节妇　陈氏(邓台妻)、刘六娘(雷锷妻)。
　　连城节妇　沈玉容(黄庆妻)、罗满姑(李应开妻)、李寿娘(诸生谢溓妻)、揭福金(董宪妻)、吴氏(李士愈妻)、钱氏(李士志妻)、黄氏(李齐妻)、邱氏(江熹妻)、吴金秀(姚松妻)。
　　武平节妇　丁氏(王友杭妻)、陈氏(赖诜妻)。
　　长汀烈妇　胡氏(郝尔先妻)、胡氏(张兆凤妻)、汪氏(陈以礼妻)、段四姑(吴光伯妻)、陈慎姑(赖有成妻)、张氏(李琛妻)。

卷之三十八　列　女

〔国朝〕节孝
　　张氏　长汀人，赠陕西参政黎有纶母。孀居四十余年，以节称。
　　陈氏　长汀张必有妻。年二十一而寡，孝事舅姑。舅姑殁，丧葬尽礼。后遇变，能洁其身，苦节永贞以卒。
　　彭氏　长汀赖灏妻。年二十夫殁，奉姑教子，孀居六十年。旌表建坊。
　　廖氏　长汀陈体仁妻。年十八夫殁，家贫，养姑课子，苦节终其身。旌表建坊。
　　林氏　长汀胡春芳妻。年十八而寡，苦志抚孤子光裕为诸生。
　　吴辛姑　长汀吴振美女。父母早丧，家贫，抚养二幼弟，矢志不字，艰苦终身。
　　林氏　长汀胡宪猷妻。矢节尽孝，名载孝义坊。
　　张氏　长汀谢伟妻。年二十四夫死，舅姑亦殁，劲节五十八年。
　　赖氏　长汀李顺章妻。年十八而寡，遗腹生子永寿，家贫，辟纑鞠子，底于有成。
　　赵氏　长汀巫纯甫妻。早寡，白首完贞名，载贞节坊。
　　段氏　长汀康旭生妻。夫死，子国器方周岁，日纺织以供食。后国器食饩于庠。
　　项氏　长汀诸生黄文杜妻，体仁母。二十而寡，冰蘖六十年，训子有成。
　　邹氏　长汀马龙兴妻。龙兴贫不能娶，且求乞于道，氏父为退婚择婿，将纳采，氏恚曰：“彼虽贫，吾夫也，死不可夺，父忍相迫耶？”乃归龙兴。服勤力作，遂成厥家。
　　黄氏　长汀周文震妻。孀居苦节五十七年，寿八十四。
　　熊氏　长汀太学生锺复妻。事姑孝，姑病，割股肉以进，病寻愈。
　　胡氏　长汀邱廷谟妻。年十九而寡，清节不渝。子寿昌，贡于乡。
　　孙氏　长汀谢永泰妻。年二十四夫死，家贫，立志抚孤，次子日俊以诸生从戎功，署广西武宣县篆。
　　王氏　长汀郑焜妻。年二十夫死，孝养公姑，鞠抚孤子，始终不渝。
　　赖氏　长汀汤霖远妻。夫早死，与夫弟云远妻陈氏妯娌相依，形影不愧，人称一门双节。
　　范氏　长汀闵士麟妻。年二十五而寡，守节事姑，志同金石。
　　黄氏　长汀吴之麟妻。年二十五夫死，孀居四十一载，冰操凛然。
　　范氏　长汀黄映昆妻。夫卒，姙方七月，矢志坚贞，抚训孤儿，卒年七十。
　　张氏　长汀曾孔惠妻。年十九夫殁，孀居三十五载。
　　张氏　长汀汤琳妻。琳死，张年二十三，守节六十余年。
　　李氏　长汀俞尚爵妻。年二十四夫卒，姑老，李勤纺绩供养，苦节六十年。以孙文漪贵，貤赠安人。
　　吴氏　长汀袁正登妻。夫死家贫，鞠养孤儿，取给机杼，苦节终身。
　　邱氏　长汀修琢妻。年二十四而寡，足不逾阈，纺织度生，终身完节。
　　史氏　长汀项之楷妻。年二十三夫丧，家无担石，守志弥坚，忍苦训子，以底于成。
　　李氏　长汀刘特超妻。年十八归刘，期月夫死，无子，甘心苦守，终无渝志。
　　廖氏　长汀傅其香妻。年十八归傅，夫殁无嗣，为夫立后，抚之有成，冰心苦节五十余年。
　　刘氏　长汀黄滨宇妻。年十四归黄，未几宇死，父母欲夺其志，誓不再醮，卒全其节。
　　费氏　长汀马景象妻。年十八夫没，抚遗孤成立，苦节六十年。
　　彭氏　长汀王廷槐妻。年十八夫亡，遗腹生子，家贫姑耄，氏仰事俯育，动必循礼，守节至六十四岁卒。康熙四十六年旌表。
　　吴氏　长汀凃寿衢妻。年二十而寡，励节六十余年。
　　胡氏　长汀曾奇超妻。夫殁子幼，氏以纺织自给，历三十余年。康熙五十二年旌表。
　　李氏　长汀刘宗琨妻。年二十一夫殁，绝粒七日，氏兄泣劝，乃忍死抚孤，并抚夫幼弟，苦节三十余年。康熙五十五年旌表。
　　王氏　长汀熊瑞麟妻。年二十夫亡，奉姑抚子，始终如一，历节六十载。雍正二年旌表。
　　王氏　长汀监生马维文妻。廿八而寡，苦节自持，事翁姑以好，课孤力学，子魁为邑诸生。
　　李氏　长汀范镇齐妻。未归而夫卒，氏年甫十六，绝粒七日，不死，乃素服至夫家，拜舅姑毕，趣婢归，曰：“吾止此矣。”守节四十年。雍正三年旌表，祀节孝祠。
　　吴氏　长汀副榜赵汝舜妻。年十七归赵，二十夫卒，氏矢志抚孤，曲尽妇职。
　　刘氏　长汀廪生夏祖禹妻。子邦奇亦蚤夭，偕妇蓝氏，冰霜共矢。
　　范氏　长汀邹廷焜妻。焜殁，家贫，织纺奉姑。
　　董氏　长汀康夔妻。家贫，苦节四十余年。
　　胡氏　长汀诸生王之相妻。夫死，励节抚孤。
　　吴氏　长汀郑时敷妻。年二十二而寡，事耄姑，育孤女，人咸服其苦节。
　　周氏　长汀陈汝章妻。夫亡，励节七十年。
　　谢氏　长汀朱永祥妻。夫殁，茹苦饮水，年七十八卒。
　　叶氏　长汀段茂子妻。夫殁，抚子毓素，至于成立，年七十卒。
　　黄氏　长汀廪生曾道弘妻。弘以苦学卒，氏年二十一，绝粒不死，乃守志抚孤，年六十六卒。
　　王氏　长汀胡士锦妻。年十八夫殁，无子，矢志全贞，为夫立后，嗣子衍为邑诸生。
　　江氏　长汀马大蕃妻。夫外出，氏服勤养姑。夫死，事姑愈笃，入称纯孝。
　　邹氏　长汀马伯逢妻。年十七夫病革，怜其无子，嘱令改适，氏截发自誓，以节终。
　　郭氏　长汀诸生许麟母，夫亡，励节数十年。
　　范氏　长汀张振扬妻。年二十四而寡，七十而终，克完大节。
　　唐氏　名稳娘，长汀诸生王天昌妻。事姑育子，以节终。
　　赖氏　长汀胜宇妻。守节抚孤，以寿终。
　　刘氏　长汀胡九如妻。夫死，守节矢志靡他，年六十卒。
　　胡氏　长汀曾其恒妻。遗腹生子，以贞自守，卒年六十有二。
　　廖氏　长汀诸生马暹妻。二十五岁而寡，苦节四十年。
　　胡氏　长汀范应泰妻。夫亡守志，茹蘖饮冰，人称苦节。二孤皆为诸生。
　　黄氏　长汀罗鸿祚妻。夫死，抚孤以节终。
　　胡氏　长汀诸生吴光斗妻。家贫，或讽其改适，氏毁容自矢，克完其节。
　　谢氏　长汀罗孔琦妻。年二十一夫死，宗族怜其节，为立嗣。嗣挈子外出，不返，氏守节如初。
　　赖氏　长汀锺日元妻。青年守节，纫绩孝养翁姑，抚孤子以成立，年七十余，以节终。
　　严氏　长汀邹兆绩妻。年十七夫死，嗣孤复殇，氏励节益坚，年六十而卒。
　　李氏　长汀马于驝妻。夫亡无嗣，以节终。
　　锺氏　长汀戴楫人妻。夫死无嗣，苦守至九十而殁。
　　李氏　不详其夫，以节终。
　　娄氏　长汀廖士俊妻。年二十五夫亡，守节抚孤，子谦、孙宣翰相继为诸生。
　　吴氏　长汀李常春妻。夫死，翁相继亡，人有陵之者，氏吞声励节数十年。
　　胡氏　长汀黄文扬妻。夫卒，家贫，苦志育孤。
　　刘氏　长汀黄金鼐妻。夫死，抚孤。孤夭，抚孙，以寿终。
　　周氏　长汀庠生姜兆鸿妻。夫死，守节，年八十余而卒。
　　刘氏　长汀周文新妻。年二十二夫亡，立节抚孤，孤亡无嗣，复为立后。
　　马氏　长汀李恒秀妻。年二十一而寡，事孀姑、抚幼子。甲寅之变，益励清操。
　　萧氏　长汀廪生曾其慎妻。夫亡子幼，立志训孤。
　　张氏　长汀庠生项朝杰妻。年二十四而寡。甲寅耿逆之乱，氏侍姑疾，不忍逃，乃穿墙为窦，日隐墙隙中，夜出奉汤药，以节孝闻。
　　段氏　长汀许士远妻。年二十二而寡，苦节四十余年。
　　胡氏　长汀郝绵庆妻。夫死家贫，亲耄子幼，苦守数十年，卒完其节。
　　范氏　长汀马梦熊妻。家贫，立节事姑育子，冰霜自凛。
　　罗氏　长汀张崧妻。夫殁家贫，忍饥养姑，人称苦节。
　　萧氏　长汀陈元英妻。夫死，事祖姑以孝闻。
　　俞氏　长汀康尔明妻。夫死，守节以寿终。
　　张氏　长汀太学生谢尚聘妻。夫殁，养姑育子，并抚夫弟，以至成立。
　　赖氏　长汀陈从旭妻。年二十二而寡，苦守数十年，克全其节。
　　罗氏　长汀刘忠汉妻。夫殁，事孀姑，抚孤子，贞操凛然。
　　巫氏　长汀段茂泰妻。夫亡，抚孤；孤亡，抚孙，以寿终。
　　赖氏　长汀郑维楫妻。年二十二夫亡，孝事舅姑。子祖训为郡诸生。
　　彭氏　长汀胡士唐妻，夫死守节。
　　张氏　长汀郑士鑑妻。年二十五夫亡，无子，事姑立后，以节终。
　　廖氏　长汀锺邦光母，夫死抚孤，人称苦节。
　　胡氏　长汀赖洵妻。夫亡，奉姑育子，以节终。
　　锺氏　长汀夏功豫妻。年二十四夫死，家贫，卒完其节。
　　项氏　长汀龚日光妻。夫亡，育孤苦节数十年。
　　吴氏　长汀官兆俊妻。年二十一夫死，继姑欲夺其志，氏矢志靡他，人称劲节。
　　蓝氏　长汀太学生陈于笏妻。年二十四夫死，事姑克尽孝道。
　　张氏　长汀江文聚妻。夫殁，养姑抚子，冰操凛然。
　　陈氏　长汀李隽人妻。夫外出道没，抚孤立节，四十余年如一日。
　　王氏　长汀李希源妻。夫没，翁与子相继而死，遭家多难，不贱贞操。
　　邱氏　长汀李自涵妻。归甫一载，夫外出不返，或传其道死。家贫，无以为生，舅姑劝令改适，氏不可，佣簸舂以奉甘旨，数十年如一日，以节终。
　　王氏　长汀李调涵妻。年十九而寡，屡求身殉，姑立谕以立后乃止。卒年六十六。子嵩云、孙发源，中乾隆壬申恩科进士，人以为节孝之报云。
　　蓝氏　长汀段文玑妻。夫亡，四子俱幼，氏苦志育孤，教之成立。年六十四卒。至雍正五年旌表。
　　张氏　汀州诸生陈禹范妻。年二十二夫卒，励节四十载，冰操凛然。
　　赖氏　长汀诸生吴炳妻。年二十五而寡，治姑丧尽礼，抚遗孤以至成立，苦节数十年。
　　李氏　长汀赖学鑑妻。年二十六而寡，嗣孤谦复夭，与孀媳相依为命。
　　傅氏　长汀巫如鎤妻。年十七于归，二载而夫病笃，谓氏曰：“吾死，如亲老子幼何？”氏断指自誓，及夫殡殓毕，屡自缢，俱以救免，励节五十余年。孙上厚为诸生。
　　陈氏　长汀黄永元妻。年二十六而寡，奉尊章育孤子，年七十九以节终。雍正五年旌表。
　　胡氏　长汀罗承祺妻。年二十，夫客死，氏励志育孤，以纺绩所入，命其子负夫骸归葬，年七十二卒。
　　郭氏　长汀蓝士熙妻。夫死，苦守四十余年。雍正五年旌表。
　　蒋氏　长汀刘翰锡妻。年二十三夫死，守节。乾隆十二年旌表。
　　周氏　长汀李功伟妻。年二十三而寡，孀居四十八载。子应发、孙淳漪俱籍诸生。
　　黎氏　长汀罗惟贤未婚妻。惟贤卒，氏闻讣，即求奔丧，父母不许，遂绝粒数日，父母不得已，乃归罗。孝事舅姑，年二十五，以不胜哀而死。
　　许氏　长汀黄友声妻。年十九夫死，守节，卒年六十三。
　　罗氏　长汀黄能贻妻。年十九而寡，励志育遗孤，苦节六十三载。
　　李氏　长汀诸生范镇吴妻。年十七归镇吴，越四载而寡，冰操自凛五十年。雍正五年旌。
　　熊氏　长汀儒童王化熙妻。年二十守节，事姑以孝闻，抚诸姪如己子，年五十三以节终。
　　戴氏　长汀诸生许世琳妻。琳死，氏年二十二，纳夫姪为恭为嗣，克底于成，食饩于庠。
　　黄氏　长汀胡淹妻。年十七归胡，二载而寡，家贫，夫弟二人俱幼，氏并日而食，绩纺供糜四十八年，邻里未见其面。
　　刘氏　长汀罗封臣妻。年二十四夫亡，冰霜自矢，事祖姑、舅姑克尽妇道，教子有成，以节终。
　　赖氏　长汀王廷材妻。青年矢节，纺绩课子，卓然成名。雍正五年，祀节孝祠。
　　官氏　长汀熊文渊妻。年二十四而寡，守节四十八载。
　　段氏　长汀萧尚仁妻。年二十八夫卒，事祖姑、育孤子五十二载，白发全贞。
　　陈氏　长汀许光辉妻。年十八夫疾笃，讬以奉亲，氏舍泪允诺。及夫卒，剪发以殉，事舅姑备极孝敬，让己奁于小姑，守节四十余载，足不逾阈。
　　刘氏　长汀李青母。年十九而寡，苦节四十余年。
　　凃氏　名秀凤，长汀戴家垣妻。年二十一夫亡，子甫八月，氏念孀姑衰耄，孤子伶仃，茹蘖饮冰，四十年如一日。
　　康氏　长汀诸生陈镕妻。年二十五夫死，守节历三十六载，足不逾阈。
　　巫氏　长汀黄映熙妻。映熙死，氏年二十三，忍死抚孤，卒年六十六。
　　赖氏　长汀锺纯禄妻。年二十而寡，事公姑、抚孤儿，孝育兼至，守节三十四年。
　　刘氏　长汀张次谟妻。年十八夫亡，抚孤，青年苦志，白首完操。
　　郝氏　长汀李玉荆妻。年二十八夫卒，抚孤，食贫茹苦，两目皆盲，守节四十一载。
　　周氏　长汀黄安仁妻。夫亡，守节立嗣承祧。
　　王氏　长汀夏之韶妻。年二十五岁夫亡，抚二孤以底成立。
　　蓝氏　长汀王元璧妻。年十八夫卒，抚前妻子如己出，守节三十一载。
　　王氏　长汀董其瑞妻。年二十五夫亡，贫而抚孤，守贞四十七载。
　　江氏　长汀马徤士妻。年二十八夫亡，抚姪为嗣，守节六十九载，卒年九十七。
　　邹氏　长汀马权亨妻。年二十八夫死，家贫，事孀姑，抚幼叔，孝敬肫挚，守节三十一年。
　　锺氏　长汀刘上达妻。年二十八夫亡，忍死立祧，辛勤守节，卒年六十九。
　　江氏　长汀马翰臣妻。年二十七夫殁，抚孤，孀居四十四载而终。
　　康氏　长汀黄倬如妻。年二十而寡，矢志抚孤。孤殁，抚孙，守节五十二年。
　　赖氏　长汀庠生范士熊妻。年十八士熊殁，抚遗腹孤，苦节四十一载。
　　李氏　长汀邹尚蕃妻。年二十四孀居，事公姑，抚孤子，慈孝克全，卒年七十八。
　　范氏　长汀增生赖进阶妻。年二十五夫亡，无孤。成名守节四十八载。
　　李氏　长汀段茂恩妻。年二十七而寡，事耄姑，育孤子，守节五十四年。
　　石氏　长汀伍宪文妻。年二十八夫亡，茹苦抚孤，至于成立，为未亡人者三十年。
　　曾氏　长汀熊凤山妻。年二十八夫亡，翁目瞽，事之惟谨。四十五载，足不逾阈。
　　赖氏　长汀刘新祚妻。二十七夫死，苦守三十二年，以节终。
　　黄氏　长汀张志琦妻。年二十九夫卒，矢志抚孤，砺节四十载。
　　周氏　长汀胡溁妻。年二十五夫卒，欲以身殉，勉从姑命，抚孤守节五十二年，冰操凛然。
　　唐氏　长汀康学伦妻。年二十而寡，事姑抚子，守节四十四载。
　　曾氏　长汀罗应桢妻。年二十八夫亡，终身苦节，卒年九十四。
　　陈氏　长汀罗应琨妻。年二十七夫亡，称未亡人者六十一载，人钦其节。
　　李氏　长汀胡光琏妻。年二十二而寡，矢志抚孤四十四载，劲节凌霜。
　　蔡氏　长汀李希泌妻。年二十夫亡，立志守节，历三十三载。
　　邹氏　长汀马登泰妻。年二十五而寡，事姑训子，守节三十二载。
　　江氏　长汀马隆勋妻。二十四夫死，丧目毁形，苦节终身。
　　江氏　长汀马权丰妻。年二十五夫亡，抚孤艰辛，守节四十七载。
　　江氏　长汀马于盛妻。年二十四夫死子殇，奉事翁姑，以妇代子，苦节五十二载。
　　邹氏　长汀马顺腾妻。二十四夫亡，事公姑，抚幼子，守贞四十九载，人无间言。
　　叶氏　长汀廪生修廷谨妻。年二十二廷谨卒，事姑训子，各尽其道，卒年五十三。
　　罗氏　长汀贡生曾日景配。年十九夫亡，青年苦守，趾不易方者四十二载。
　　朱氏　长汀蓝应森妻。年二十七而寡，慈孝兼尽，守节四十四年。
　　刘氏　长汀萧应文妻。年二十八夫亡，抚孤；孤亡，抚孙。屡遭家难，厉志益坚四十三载。
　　黄氏　长汀罗承昕妻。年廿四守节，遗孤甫三月，荼苦备至，抚兼以教，年七十以节终。
　　华氏　长汀萧廷球妻。二十四夫亡，上事公姑，下抚幼儿，厉节四十一载。
　　童氏　长汀黄永清妻。二十六岁夫亡，家贫，纺绩苦志四十九年。
　　林氏　长汀李孝绪妻。年二十一而寡，为夫立嗣，抚育有成。
　　黄氏　长汀庠生刘宗宽妻。二十四夫亡，孝事公姑，恩抚嗣子，卒年五十五。
　　罗氏　长汀王任卿妻。年二十八夫亡，抚遗腹孤，苦守，至八十二而卒。
　　张氏　长汀王以干妻。年二十六夫亡，冰操不二。
　　官氏　长汀陈元霖妻。夫死，家贫，纺绩育孤，卒年七十六。
　　胡氏　长汀张齐裔妻。年二十夫死，苦志抚孤，守节三十二年。
　　温氏　长汀吴廷龄妻。年二十五而寡，劳瘁育孤，卒年六十六。
　　伍氏　长汀曾溥妻。年二十九夫死，苦志守节抚孤，三十一年坚贞自矢。
　　邹氏　长汀马守亨妻。二十八夫亡，抚孤，孤殁，抚孙，终身苦节，至八十一岁卒。
　　巫氏　长汀吴位宗妻。年二十二丧夫，事姑孝，训子有方，以节著。
　　黎氏　长汀范祖质妻。年二十二夫亡，投缳数次，以救免，誓死靡他，守节三十五载。
　　陈氏　长汀邱殿元妻。二十八而寡，孀居五十一载，终完其节。
　　康氏　长汀曾锦妻。二十七夫亡，事翁姑，有孤子，守节三十年。
　　李氏　长汀闵天临妻。年二十六夫死，事育不亏。
　　康氏　长汀林禹人妻。二十五夫亡，终身节操，人皆敬服。守节五十九年，八十四岁殁。
　　王氏　长汀林韻士妻。二十二夫亡孤夭，事姑抚媳，苦节四十五载，六十七岁殁。
　　黄氏　长汀林世龙妻。年十九夫卒，为夫立祧，守节三十载。
　　袁氏　长汀彭敬修妻。夫死奉姑，曲尽妇职，守节三十九载。
　　熊氏　长汀庠生邓允恭妻。年二十五夫亡，矢志守节，历四十载。
　　吴氏　长汀袁会奇妻。年二十三夫卒，育孤；孤亡，育孙，守节四十七载。
　　黄氏　长汀赖大经妻。年二十四夫卒，贞静自持，以节终。
　　邓氏　长汀黄梦祥妻。年二十八夫卒，守节三十六载。
　　马氏　长汀王仲美妻。年二十八夫卒，矢志抚孤，爱不弛严，卒底于成。
　　章氏　长汀赖良章妻。年二十六夫卒，矢志抚孤，守节三十五载。
　　张氏　长汀罗又新妻。年二十三而寡，事翁姑，抚姑子，白首完贞。
　　张氏　长汀范璘妻。年二十夫死，立嗣，复夭，零丁孤苦，以节终。
　　谢氏　长汀胡文烜妻。年二十夫卒，姑相继没，抚夫弟，育孤子，孀居二十八载，饥寒困苦，夭。
　　陈氏　长汀罗永新妻。年廿五守节，孤子遴任方五龄，训克成立，以诸生贡成均，人多贤之。
　　蓝氏　长汀吴日章妻。年二十七岁夫卒，家贫子幼，仰给于兄，苦节五十三载。
　　何氏　长汀廪生李愈妻。年二十八而寡，厉志守节，白首完操。
　　胡氏　长汀庠生黎祁远妻。年十八祁远卒，氏为夫立嗣，嗣复夭，与媳共守，以节终。
　　黎氏　小字珍，长汀少司寇抑堂黎公致远女，许字年家子武进须朝懋。及笄，懋赘汀，未二稔，懋遘羸疾以死。仰药授缳，誓以死殉。家人护之密，得不死，且责以抚孤女、报地下。未几，女亦旋夭。司寇故清廉，捐馆，后家益困。氏忍茹荼苦，以不举火为常，晏如也，历十余载。潜居斗室，朝夕侍灵帷，虽童稚不得入内阃。每朝夕，临风涕泣，以不得归侍尊章两大人为憾。闻者节孝并称焉。
　　胡氏　长汀罗起潜妻。罗生故有才，瘵以夭。氏本名家女，汉阳太守公学成其同怀弟也，读书知大义。潜死，无子，氏七日不食，誓相从地下。时太姑年且老，勉以继嗣为第一义，且不忍老人哭孙、复哭媳也，强起供孝养，滫瀡必敬。继嗣为己子，绣佛长斋，督课膝下。今行年八十余，人罕得见者。
　　史氏　台湾千总许廷焜妻。焜殁台湾，氏闻恸绝，复苏，绝粒凡六日。家属劝以植孤为重。武职故清苦，家徒壁立，尽质衣珥，延师课子，督责日严。子国器，年少有才，弱冠补长汀弟子员，旋食廪饩。先是，其姒陈氏蚤寡守贞，后与氏针黹相助，共佐饘粥。人称一门双节，邻里咸哀而奖叹之。
　　陈氏　长汀廖增妻。增死，力抚双孤，刻苦教读，期以有成。以针纫谋朝夕，每雪夜霜晨，十指冻烈，不少寝息，一灯荧荧，课孤膝下，人称贤母云。
　　王氏　长汀李际亨妻。少年苦节，家日贫苦，三旬九食，抚孤成立。
　　戴氏　长汀监生赖瑢妻。瑢以弱冠遘疾，氏典脱簮珥，调治葠茂，不愈，日夕祷天，祈以身代。及死，入室自缢，救复苏。矢志上奉翁姑，下抚孤儿，不出户限者四十年。内治称严肃焉。
　　魏氏　长汀范进妻。年二十四而寡，事舅姑孝，抚幼子，复抚孤孙，历四十五载，趾不易方。
　　黄氏　长汀刘炫所妻。炫所生子日曜而卒，氏年二十六，忍死育孤，长为娶妇。未几，日曜复夭。媳陈氏与姑冰霜竞洁，各年七十余而终。
　　陈氏　长汀曾时万妻。年二十八夫死，矢志育孤，守贞三十七载。
　　黎氏　宁化廪生赖朝会妻。会卒，氏年二十九，翁姑垂白，子方在抱。氏拮据以供，菽水抚孤儿，人谓妇道、母道均无愧焉。孀居三十一载。康熙十八年旌表。
　　巫氏　宁化刘仲圣妻。年十六于归，十九而寡，遗孤八月，翁姑垂老，氏忍死艰辛事育兼尽。后子康世入庠。历节六十载。康熙二十二年旌表。
　　黄氏　宁化官试贞妻。嫁一月而寡，年仅十九，历十余年。立夫弟子懋泽为嗣。至七十四岁卒。康熙二十二年旌表。
　　雷氏　宁化诸生阴继善妻。夫死，值变乱，氏幽苦抚孤，年八十卒。二孤皆籍诸生。
　　邱氏　宁化巫大忠妻。年二十二大忠卒，抚孤士选，为娶妇罗氏。士选复夭，遗孤近斗。姑媳相依为命。后近斗为诸生。
　　谢氏　年十七适宁化赖钦化。钦化病革，以母老家贫为讬，氏坚任不辞。或有讽其改志者，氏辄唾骂之。年六十六卒。
　　黄氏　宁化伍云路妻。夫亡子幼，贫无以自立，或劝其改适，氏誓死鞠孤，年六十五卒。
　　陈氏　宁化周国烈妻。国烈以寃死于赣，氏罄产归夫榇。时有负夫货约值三百金，或令其鸣官，氏曰：“吾以年少新寡，与驵侩诘是非，即得三百，身不值一文矣。”贫苦日甚，两姓互谋夺其志，且劫制之，氏痛哭自缢，以救免，究以忧损而卒。
　　伍氏　宁化人，南海丞巫如衡继室。如衡署苍梧篆，城陷而死。氏矢志育孤，以节闻。
　　罗氏　宁化徐寿隆妻。夫亡，族人有谋夺其志而毒其孤者，氏以死自誓，乃得免。次子明登顿夭。长子又靖补诸生，复亡。育孙世祯瑸，皆有声庠序。年八十二而卒。
　　王氏　宁化黄家议妻。家议卒，孤方襁抱。寇黄通利其赀，袭城，首至其家，氏与孤远避，乃得免。而家亦中落，食贫茹苦，不以楛菀改度。
　　伍氏　宁化黄家琼妻。年二十八，夫与子相继亡。氏毁容茹血者三十余年。念三世荒坟久后必缺羹黍，因收骸葬祖茔旁，请于族，乞官立碑为记。邑令祝文郁题其墓表，过者无不贤而哀之。
　　伍氏　宁化谢宪璞妻。夫死，遗孤维翰，氏厉志苦守，教子成立。
　　伍氏　宁化王三楚妻，夫死守节。
　　阴氏　宁化王琏妻。琏死，氏苦守数十年。
　　王氏　宁化张万启妻。夫殁，养庶姑，鞠幼子，以节孝闻。
　　杨氏　宁化诸生伍建中妻。夫死，守节。子日昌籍诸生。
　　阴氏　宁化伍嗣毅妻。年二十一而寡，誓不再适，事继姑尤孝谨，教孤子有成，守节四十二载。康熙四十二年旌表。
　　伊氏　宁化雷祖赐妻。赐殁，无嗣，氏年二十一，纺织养姑，为夫立后，历节三十三载。康熙四十二年旌表。
　　伊氏　宁化李如云妻。年二十三而寡，抚孤子挺南，长，游于庠，复夭。同媳抚孙，历节三十年。康熙四十八年旌表。
　　雷氏　宁化张永泰妻。夫殁，氏年二十二，誓以死殉。妯娌劝之曰：“子死，遗孤谁乳？二老谁依？”乃忍死以事舅姑，抚孤子，守节三十年。康熙四十八年旌表。
　　阴氏　宁化伍奏勋妻。年二十八夫卒，养姑抚子，历节三十三载。康熙五十四年旌表。
　　李氏　宁化黄维晃妻。夫殁，氏年十九，引带自缢，以救免。姑谕之曰：“汝方娠，盍为嗣续计？”乃从命，育孤成立，历节四十载。雍正三年旌表，入节孝祠。
　　王氏　宁化庠生李挺南妻。年二十二夫卒，守志不二，事孀姑伊氏，克尽孝道，抚幼孤成立，苦节三十载。雍正九年旌表，入节孝祠。
　　阴氏　宁化吴淑鼎妻。年二十二夫卒，遗腹生子允绍，抚之成立，历节三十五年。雍正十一年旌表，入节孝祠。
　　曾氏　宁化黄维峤妻。维峤客死，屏当奁资，迎柩归。家贫，纺绩奉舅姑，以糠粃育子女，己则屡枵然也。以寿终。太史王步青为之传。
　　吴氏　宁化伊镠未婚妻。伊病笃，氏奉父命，视病言别，遂矢志不嫁，居小楼，趾不易方，苦守三十二年卒。
　　叶氏　宁化叶表女，适同里雷用春。用春卒，氏矢志抚孤；孤夭，抚孙，苦守六十余载。
　　李氏　宁化诸生黄钦桂继室。嫁十年而钦桂死，氏纺绩育孤，五十载冰操自矢。
　　曾氏　宁化吴正恒妻。夫死，家贫，奉姑育子，以节终。
　　刘氏　宁化巫士良妻。年二十二夫卒，翁相继没，外侮日至，氏隐忍存。孤子近赐为诸生。
　　谢氏　宁化张善馨妻。张死，氏年二十二。时多劝其改适者，氏矢志育孤，竟以节著。
　　雷氏　宁化薛允吉妻。年二十七而寡，有欲夺其志者，微讽之，氏闻言大恸，以死自誓，绝不见人。年八十余而卒。
　　官氏　宁化吴荣相妻。年二十七夫卒，奉姑育子，纺绩终身。
　　黎氏　宁化伊舜逊妻。舜逊应省试，卒于寓，氏闻讣，痛不欲生，苦志育孤，以节终。
　　阴氏　适宁化巫永焕。永焕死，抚孤成立，冰操不二。
　　吴氏　宁化张运其妻。年二十六而寡，女红度活，课子善谦籍诸生。
　　张氏　宁化雷万宪妻。宪死，氏年二十一，奉老姑，哺幼子，守贞四十余年。
　　巫氏　宁化庠生雷秉义妻。夫卒，守贞不嫁。秉义弟秉刚、秉章相继夭，妻谢氏、阴氏俱以不胜哀死。秉义父旋没，氏与其姑伍氏，茕茕相依，人皆哀之。
　　伍氏　宁化王汝霖妻。年二十六夫死，为夫立祧，以节著。卒年八十九。
　　官氏　宁化诸生吴恩振妾。夫死，苦节三十七年。
　　黄氏　宁化陈有印妻。年十八而寡，守节四十余载，冰操凛然。
　　俞氏　宁化巫国宪妻。年十六归巫，二十一而寡，足不逾阈者四十余载。乾隆十四年旌。
　　雷氏　宁化谢朝鼎妻。青年矢节，事姑至孝，抚孤子谢馨方五岁，训课成立。祀节孝祠。
　　黄氏　宁化雷宁泰妻。夫死，守贞五十六载。乾隆三年旌表。
　　阴氏　宁化黄时麟妻。夫死，氏年二十三，事老翁，育孤子，以节闻。乾隆五年旌表。
　　王氏　宁化阴养善妻。夫死，孀居四十九年。乾隆七年旌表。
　　邱氏　宁化官大墉妻。年二十一大墉死，遗孤日度在孕，氏忍死哺孤。日度又夭，与媳邱氏相依为命，人称双节。乾隆九年旌表。
　　官氏　宁化诸生雷常绪妻。十八岁归雷，二十四岁而寡，矢志抚孤。卒年八十有四。
　　张氏　宁化伊王臣妻。王臣死，氏年二十五，荼苦四十五载，人称其节。
　　阴氏　宁化诸生雷羽威妻。年二十三夫死，励节四十一载，人无间言。
　　黄氏　宁化诸生罗文成妻。文成死，氏年十八，遗孤在抱。继姑欲夺其志，氏曰：“从一之义，闻之稔矣，如必相强，有死而已。”卒以节终。
　　雷氏　宁化诸生吴淑昌母。年二十八而寡，育三子，克底成立。长嗣淑昌复不禄，妻雷氏年二十四，抚遗孕，与姑冰雪齐清。
　　伊氏　宁化罗登相妻。登相商于外，道死，氏年二十三，期以身殉，念姑瞽无依、子幼谁哺，乃忍死守贞，荼苦数十载。
　　刘氏　宁化诸生伊志行妻。年二十五夫死，励节育孤。卒年九十二。
　　阴氏　宁化张良仲继妻。嫁甫一载而寡，矢志育前妻子，足不履庭者三十余年。
　　吴氏　宁化伊为城妻。年二十六而寡，励节抚孤。孤卒，抚孙，哀痛扶孤，人皆钦之。
　　施氏　宁化黄成务妻。夫死，氏年二十四，纺绩育孤，以底于成。
　　吴氏　宁化诸生薛荣妾。夫死，吴年二十二，或劝之改适，吴持刀欲自杀。卒以节终。
　　李氏　适宁化吴日暄。年二十一夫卒，事舅姑，育幼稚，冰操凛然。
　　阴氏　训导阴永康女，年十九，适同邑伍嗣宽。嫁六载而夫死，冰霜比洁，人咸服其贞操。
　　张氏　宁化杨向日继妻。向日卒，氏年二十七，纺绩度生。至年六十，乃泣告夫族曰：“老妇死沟壑不足惜，如祖宗血食何？”族人嫌其贫，无应者，不得已，立养子为嗣。年七十余，髪黄齿落，罕至外庭。
　　聂氏　宁化黄允富妻。年十八于归，二十四而寡，持家政，育幼孤，卒完其节。
　　雷氏　宁化谢崇妻。崇沾恶疾，不可治，家极贫，令其改适，氏痛哭不从。及夫终，纺绩育子，年六十八。谢学博赠匾云：“贞徽立懦”。
　　巫门四节　宁化巫景云妻陈氏，年二十七夫卒，抚孤，孤夭，抚孙。景云弟寿利、寿永、锺秀相继殁，弟妇罗氏年二十五、陈氏年二十三、朱氏年二十一，俱坚贞守志，白首完操。
　　沈氏　清流庠生伍经国妻。年二十九夫殁，奉姑抚子，苦节五十余年。
　　雷氏　清流余士昭妻。夫殁，年二十一，守节育孤不二，厥志垂五十二年。
　　裴氏　清流庠生余荣妻。年二十七夫亡，矢志贞一。卒年八十二。
　　张氏　清流人，闽县训导王协继室。夫亡，张年二十六，抚孤及孙并列于庠，至六十一岁。
　　王氏　清流举人余石麟妻。二十一而寡，事舅姑，抚幼子，守节六十年。
　　刘氏　清流童亨妻。十五适童，二十九而寡，孝养舅姑，育三孤成立。卒年七十一岁。
　　黄氏　清流庠生伍来昙妻。夫亡，年二十八，奉姑抚子，事育兼尽。卒年六十。
　　邓氏　清流余焰妻。年十六归，甫二载而夫丧，事育兼至，苦节四十一年。
　　余氏　清流庠生欧阳衎妻。年二十九而寡，有五子相继殇，复抚遗腹孤孙，没身荼苦，卒年六十五。
　　吴氏　清流黄顺生妻。早寡，甘贫矢志三十余年。
　　叶氏　清流余允升妻。年二十五而寡，遗孤三，舅姑衰老，家无担石，叶辛勤拮据，以为事育。卒年六十。
　　吴氏　清流马孔球妻。夫亡，年二十二，养姑鞠子，茹苦四十余年，人服其节。
　　邹氏　清流巫凤喈妻。年二十四夫殁，事舅姑，育孤子，以节孝闻。卒年六十五。
　　邹氏　清流王天锡妻。早寡，守节终身。
　　伍氏　清流王孙诚妻。年二十二而寡，养姑育子，誓不易志。
　　叶氏　清流伍励妻。年二十八而寡，抚一子，游于庠，孀居二十四年，始终一节。
　　伍氏　清流庠生裴方恒继妻。方恒卒，欲从死，既而曰：“吾初归，矢己宿疾，护之十年，早知此身当老死孀帏矣。节妇子幼育孤，吾责也。”黾勉治丧，哀而衷于礼。子起蛟，孙敏生、徽生，相继为诸生。
　　李氏　名鑑金，清流伍翰生妻。年十六，适翰生，甫二载而寡，遗孕五月。或怜其幼，以微言尝之，氏以死自誓，食贫茹苦，抚孤有成。孙文运，成进士。
　　雷氏　清流伍如松妻。夫死家贫，织纺育孤，以苦节著。子利仁为诸生。
　　徐氏　清流雷昆侯妻。年二十四夫死，奉姑育子，守节五十年。
　　雷氏　清流邓晞妻。年二十六夫死，欲身殉。舅姑劝以立嗣存祧，乃毁容励节，育孤有成。
　　黄氏　清流邓昉妻。年二十四而寡，与夫嫂雷冰霜竞洁，人称双节。
　　孙氏　清流李联章妻。年二十九夫卒，忍饥抚孤，事舅姑以孝闻。乾隆四年旌表。
　　王氏　清流荚应昌妻。年二十九夫殁，奉姑育子，足不出户者六十年。
　　曾氏　名妙珠，归化杨勤继室。归一载而夫殁，遗前妻子二，氏纺织以育之，卒至有成。孙乔、曾孙有龄、元孙岳代，举于乡，人称母德云。
　　江氏　归化庠生夏梅妻。生子五岁而梅没，家贫姑老，氏年二十二，勤十指以供朝夕。姑殁，丧葬尽礼。苦节六十余年。康熙四十六年旌表。
　　李氏　归化贡生陈祚妻。事姑孝，姑病目，氏舐其翳目，复明。祚殁，氏年二十三，子六岁，次遗腹，氏忍死苦守，孝事耄姑，抚孤子至于有成。
　　梁氏　归化罗文耀妻。年二十一而寡，冰霜自矢。及病革，出髪一絮，曰：“此汝父所与我永诀者。死，则置我棺中。”子开先，为邑诸生。
　　曾氏　归化李廷光妻。年二十三夫卒，氏去饰持素，励志抚孤。舅姑没，丧葬尽礼。三十四载卒。
　　邱氏　归化赖世渭妻。年十九夫殁，氏欲死殉，念翁姑垂老，遗孤在襁，乃忍死，事翁姑，抚孤相领康熙丙子武举。孀居四十一载。
　　杨氏　归化庠生吴浩妻。年二十五夫殁，遗孤二，氏孝养老姑，抚子成立四十八年。
　　夏氏　归化曾子傅妻。年二十八夫死，遗孤三岁，氏孀居，是不逾阃。子名列邑庠，皆氏抚教之力。
　　梁门双节　余氏，梁之材妻；吴氏，梁之柱妻，俱归化人。余生子淳，年十二而之材卒；吴生子浚，年六岁而之柱卒，同居孀守，上奉翁姑，下抚孤子，甘旨无缺，课督有方，闾里称之。
　　原氏　归化谢天龄妻。年二十七夫殁，遗孤师申七岁。氏孀居苦节，奉姑教子四十余载。后子食饩邑庠，以明经应选。
　　邱氏　归化许伯祥妻。年二十八夫死，遗孤二，氏食贫茹苦，勤十指以养翁姑，历五十余载。
　　伍氏　归化监生曾宪范妻。年二十九夫亡，氏课督五子成名，侍老姑病，竭诚不懈，年踰六旬，始终不渝。
　　黄氏　归化张昌善妻。年三十夫殁，孝事翁姑，抚育五子，人称其节。
　　李氏　归化刘光宸妻。年二十七而寡，遗孤二岁，欲以死殉，翁姑劝其抚子，氏截髪明志。寿至六十岁。
　　谢氏　归化夏家鼎妻。年二十三夫殁，姑老，遗孤襁褓，乃忍死，养姑鞠子，贞操不渝。
　　梁氏　归化谢良麒妻。年十八而寡，遗孤一，又殇，姑为之立后，历节四十二年卒。雍正十一年旌表，入节孝祠。
　　孙氏　归化曾学珠妻。年十六归曾，二十九夫殁，氏恸哭，即欲自经。母劝其存祀，忍死孀守，至六十六卒。子华旌、华、华旐，后俱入庠，闾里钦之。
　　官氏　归化李希仁妻。年二十八而寡，长子君平为寇所掠，氏罄产以赎，家道中落，而食贫茹苦，处之晏如。卒年八十五。
　　邱氏　归化监生谢良鹏妻。年二十四夫亡，孝事三姑，使无嫌隙；教育诸子，卑克有成。年六十九。
　　谢氏　归化李如岐妻。如岐没，氏年二十六，励节育孤，以至于成。
　　梁氏　归化庠生叶常钊妻。年二十二而寡，冰操凛然。夫弟殁，与其妯共守。后两姪及长孙相继夭，三妇皆青年守志。一门五节，人咸敬而悯之。
　　余氏　归化曾伯起妻。年二十五夫卒，遗腹生一子，舅姑怜其幼，微讽之，氏以死自誓，守节四十三年而死。
　　赖氏　归化诸生余自达妻。年二十六夫死，事舅姑，育孤子，守节三十余年。
　　俞氏　连城童才良妻。良殁，俞年十九，痛不欲生。因念遗孤，忍死鞠育，事舅姑孝谨，乡人称之。年六十三卒。康熙五十一年旌表。
　　罗氏　连城李家骥妻。年十八于归，三月夫亡，欲以死殉，姑慰乃止，立姪为嗣。卒年八十四。康熙五十二年旌表。
　　罗氏　连城李梦日妻。年二十夫亡，抚孤有成，苦节四十余年。康熙五十三年旌表。
　　江氏　连城蒋存劼妻。年二十而寡，遗孤子，忍死抚教，至于成立，贞操四十载。康熙五十二年旌表。
　　项氏　连城周廷梓妻。二十一而寡，事姑抚孤，艰苦备尝，历六十余年。康熙五十六年旌。
　　钱氏　连城周廷瑚妻。年廿七，夫客死，氏闻而触柱，救且苏。姑泣慰以植孤为孝，遂以节终。
　　伍氏　连城李以实妻。实卒，氏十八，遗孕三月。夫姪初利其产，谋欲嫁之。氏刺血氏曰：“产可夺也，欲夺吾志则否。”遂弃产奔母家，育孤成立，始归收复余产。旌表建坊。
　　赖氏　连城李尔文妻。年二十二夫亡，遗孤三，氏孝养其姑，十年不懈，训于成立。年七十而终。
　　江氏　连城黄四德妻。夫死，江年二十四，三孤幼，舅姑老病，戚属令改适，氏愤泣，引刃自明，竟全其节。
　　林氏　连城罗兆高妻。年二十三而寡，矢志不二，婺居三十二载。
　　黄氏　连城童大元妻。事舅姑孝，年二十四夫亡，痛哭誓死，舅姑泣劝，乃育遗腹孤子有成。
　　罗氏　连城周天铭妻。年廿二，守节绩纺，上奉三世孝养，训孤子以义方，里称贤孝节母焉。
　　林氏　连城罗仲超妻。年二十四而寡，子方三月，忍死抚孤，苦节四十九年。
　　王氏　连城童协中妻。童卒于汀郡，氏闻讣，痛哭几绝，舅姑劝之，乃忍死，鞠孤以节终。
　　沈氏　连城童劲妻。年二十一夫亡，哀痛呕血，绝而复苏，家贫，昼勤薪汲，夜事机杼，恩勤养孤。及长，复夭，与媳周氏共守孀闱，风雨不蔽，糠永饥，坚贞自矢，始终完节。雍正五年旌表。
　　李氏　连城沈应解妻。年十七归沈，一载夫亡，氏投缳欲死，姑嫂劝止，立夫兄子为嗣。饔飱莫继，忍饥哺儿。及长娶妇，复相继沦没，孤苦无依，坚守不二，至五十载。雍正五年旌表。
　　揭氏　连城罗五常妻。年十八适常，事舅姑克尽妇道。夫没于江右，闻讣，引刃自裁，姑力挽，乃忍死，育孤清节五十一载，卒年八十。雍正五年旌表。
　　周氏　连城童祖才妻。夫死无子，家复赤贫，立夫姪为嗣，与姑沈氏同守苦节，历三十年如一日。雍正五年旌表。
　　姚氏　连城吴宾宇妻。年十八归吴，四载未育，劝夫置妾。胡氏夫亡，妾遗孕三月，生一男，妾复死。氏抚孤如己出，守节六十年。雍正五年旌表。
　　马氏　连城揭启熺妻。年十四于归，二十五而寡，抚育孤儿，至五十载。雍正五年旌表。
　　林氏　连城沈啟妻。年二十五而寡，遗孤兆奎甫四岁，父母以家贫令再适，氏剪髪断指自誓，纺织以供舅姑，义方教子，底于有成。
　　黄氏　连城沈锺庆妻。年二十三夫殁，矢志坚守，抚养二孤成立，人钦其节。
　　李氏　连城童志输妻。夫殁，氏年二十四，无子，立姪为嗣。族有夺其志者，裂肤剖心，以示不二，贞守三十六年。雍正十二年旌表。
　　谢氏　连城童大穆妻。年二十夫死，恸哭绝粒，拟以死殉。念孀姑衰老，二孤无依，忍死事育，备极艰苦，历五十余载。雍正十二年旌表。
　　罗氏　连城李绍晟妻。年二十而寡，含饭以哺祖姑，四十余年，足不出阃外。
　　萧氏　连城赖昌贵妻。年二十二，夫客死建宁，舅姑怜其幼，阴许黄姓者，诈以母病故，使奔丧。至彭坊桥始觉，乃出舆，大哭，割发为誓，因此不得舅姑欢。饥寒困苦，至死无怨言。
　　陈氏　名閠玉，连城李家桢妻。年二十四而寡，欲以身殉，姑苦劝乃止，励节六十年。
　　杨氏　名金秀，连城傅良种妻。年十九夫死，纺绩养姑，以节孝闻。
　　杨氏　名宝金，连城李席珍妻。事姑孝，相传姑病，祷于神有异迹，人皆异之。
　　钱氏　连城江九迪妻。年二十三而寡，矢志守贞，抚夫兄遗孤如己子，长为娶妇，年九十卒。
　　魏氏　幼许聘连城吴人岃。人岃贫不能娶，饥驱出门。氏闻姑病无依，遂奉姑命来归。后姑卒，殡葬尽礼。年五十余，未尝见夫面，绝迹母家，食贫以老。
　　王氏　连城陈懋诚妻。年二十五夫死，自投鱼池中，以救免。姑老，染疯疾，背负出入，无怨言。卒年六十七。子惊海，籍诸生。
　　张氏　名淑贞，连城项科宝妻。年十七归项，一月而寡，茹苦育嗣孤，劲节凛然。
　　锺氏　名德金，连城项兆珠妻。年二十夫死，纺绩鞠孤，苦节数十年。
　　梁氏　连城谢应桥妻。年十九夫死，孤永奕方三岁，次仅弥月，家贫，灌园自给。永奕娶妇揭氏，生四子。而喜姑、媳相依为命。俱年八十余而卒。
　　李氏　名润，连城童祖荣妻。年十七归童，二载而寡，艰贞五十二年。
　　沈氏　连城童尚鸿妻。夫贫早逝，氏并日而食，延息三十余年。子业商，家渐饶裕。氏勗之以多行善事，遂于三望坪、虎忙岭建亭砌路，以利行人。
　　谢氏　连城童亨盛妻。年十六归亨盛，甫一载而亨死，足不出户，忍死养姑。
　　谢氏　连城张瑞河妻。年二十而寡，矢志育孤。乾隆二年旌表。
　　罗氏　连城谢恩拱妻。夫死，守节四十余年。乾隆二年旌表。
　　沈氏　连城谢恩振妻。年二十一而寡，守节二十一年。乾隆二年旌表。
　　钱氏　连城罗廷超妻。夫死家贫，绩纺奉舅姑。子献端为诸生。乾隆三年旌表。
　　陈氏　连城罗文兆妻。奉姑以孝闻，年二十二夫死，苦年四十余载。乾隆十年旌表。
　　黄氏　名茂香，连城项珤妻。年十八而寡，有欲夺其志者，氏贞操自励，育孤有成。孙文凤、人龙俱籍诸生。
　　余氏　名顺，连城罗魁元妻。魁元未婚客死，氏年十六，闻讣，誓以身殉。夫兄罗尚志，许以拨田立嗣，乃矢志抚孤，冰操五十七载。卒年七十三。
　　童氏　连城黄孙震妻。归二载而夫卒，家贫子幼。或以微言尝之，氏泣曰：“黄氏仅此一线之孤在，或有二心，三世之鬼馁矣。”忍死鞠孤，以至成立。人咸钦其苦节。
　　陈氏　连城罗应元妻。年二十四夫卒，事嗣姑以孝闻。雍正丙午岁祲，氏令其子麟光，出所有以赈饥。年七十，郡守曾曰瑛旌以节孝。
　　傅氏　连城汤朝鳌妻。年二十五夫死，饮冰茹苦六十余年。
　　华氏　连城蒋心洽妻。年十七归心洽，甫一载而寡，励志苦守，以节称。
　　项氏　连城汤仙五妻。年二十一夫死，孝事耄姑，足不出户。
　　吴氏　连城蒋心浃妻。年十六，未嫁而夫病，父母遣归蒋，侍汤药，未几夫亡，吞声忍泣，恐伤舅姑心，教嗣子，弱冠补弟子员。
　　张氏　名素清，连城李兆骧妻。嫁甫三月，夫客死，矢志育嗣六十余年，未尝一出阃门。
　　罗氏　连城黄孙芹妻。年十九夫死，育遗孕松度。后松度复夭，妇童氏年二十一，奉姑以终，人称双节。
　　黄氏　名瑛，连城谢霞龙妻。年二十四夫死，家贫，纺绩度日，孀居五十余年。
　　黄氏　连城陈兆璿妻。年二十一而寡，奉姑育子，冰操凛然。
　　伍氏　名梅魁，连城江学洙妻。年十九适江，尽妇道。夫没，自缢，救苏。姑泣劝，乃强存余喘，苦节数十年。
　　黄氏　名嫦英，连城陈兆洙妻。年十五归兆洙，十八而寡，奉姑育子，以完节称。
　　李氏　连城谢占熊母。年二十一夫卒，矢志守节数十载，不出户庭。
　　李氏　连城黄学成妻。夫早夭，氏奉姑育子，守节四十九年。
　　刘氏　连城黄孙琳妻。年二十而寡，矢志抚孤。子莲为诸生。
　　杨氏　连城邱龙全妻。夫死，年甫十八，守节六十三载。
　　赖氏　上杭詹鸣华妻。年二十而寡，遗孤周岁，两姑孀居，氏供菽水无缺，抚孤子有成。顺治十四年旌表。
　　罗氏　上杭黄堂妻。年十九夫殁，无子，择夫姪为嗣，泣血三年，苦守四十五载。
　　赖氏　名秀姑，上杭周有仕未婚妻。年十七有仕卒，号泣欲奔丧，父母不许，乃誓不再适，屏居绣佛。年七十八卒。康熙二十三年旌表。
　　林氏　上杭蓝蔚文妻。年二十夫殁，无子，孝养翁姑，历节四十载。康熙二十三年旌表。
　　杨氏　上杭林如纬妻。年十九而寡，遗一女。事老姑以孝闻。康熙四十八年旌表。
　　傅氏　上杭袁某未婚妻。夫死，奔哭极哀，誓以死殉。翁姑曲慰之，氏即执礼孝养，终贞其节。
　　锺氏　上杭张瑞麟妻。年二十而寡，子三岁，誓不再适。翁病，氏祷天，愿以身代。姑目疾，氏以舌舐之，复明。寿七十四岁。康熙五十年旌表。
　　张氏　上杭周兆元妻。年二十夫殁，无子，矢志坚守，孝事翁姑。祖姑陈氏目盲，护持不离左右。卒年七十八。
　　蓝氏　上杭包集球妻。年二十一球卒，蓝方娠产女，悲哀引决。翁姑谕止之，乃立嗣子。织布度生。及翁姑继没，祖姑八十余，蓝侍寝食不少倦。及卒，拮据丧事，节孝两全。
　　郭氏　上杭罗汉聘，未婚。年十七汉卒，闻讣即自缢，家人救解。三日水浆不入，越月奔罗，成服终丧。后得病，不医药，曰：“此吾十八年前之心也！”悬夫像于室，哭奠曰：“吾今可以死矣。”瞑目而逝。雍正五年旌表。
　　雷氏　上杭刘世琼妻。年二十二而寡，奉翁姑孝，教子有方。卒年八十。孙徽漳州训导。
　　邱氏　上杭薛翰人妻。年二十八夫亡，孝事舅姑，抚教二子成名。卒年五十二。
　　李氏　上杭林得玉妻。年二十八夫殁，矢志靡他。寿八十有五。
　　郭氏　上杭梁靖若妻。靖若卒，氏年二十六，事翁姑无缺养，孤子有成。年四十九卒。
　　江氏　上杭诸生蓝弦妻。年十八夫卒，刻志守节，孝养翁姑，抚教孤儿，荼苦五十九年。
　　刘氏　上杭郭世昌妻。昌殁，氏年二十三，守志抚孤儿，事舅姑以孝著。年五十八卒。
　　梁氏　上杭邱庚长妻。年二十夫殁，纺绩奉姑。姑没，丧葬尽礼。孀居三十七年。
　　林氏　上杭郑人俊妻。夫殁，氏年二十八，双白在堂，家无担石，艰辛勤俭，以供事育，孀居四十六年。
　　刘氏　上杭雷薰史妻。年二十夫死，誓志抚孤，侍养舅姑，终身惟谨，慈孝兼尽，人无间言，历节五十一载。
　　吴氏　上杭罗诰甫妻。年二十寡。子天祺，为邑诸生，吴乃见齿一笑，五十年未尝有也。人咸服其苦节。
　　蓝氏　上杭詹光近妻。近没，氏年十九，奉孀姑孝谨，抚嗣子有成，苦节五十余年。
　　陈氏　上杭黄亦振妻。年二十夫亡，无嗣，孝养翁姑无缺，励志食贫，孀居三十五载。人称孝节。
　　刘氏　上杭庠生郭宽妻。年二十四而寡，无子，择贤为嗣。舅姑疾，吁天益算，愿减己寿。苦节三十五年。
　　叶氏　上杭邱龙德妻。龙德赘于武平叶姓，甫九旬而逝。氏兄利富室赀，迫令改适。氏诳以夫骸得归葬，惟所命。兄与之归，谒邱氏祠。旋迫宁家，氏操刃自矢曰：“今日乃得为邱家鬼，如苦相强，有死而已。”居小楼，以纺绩所入，葬夫先茔侧。厉节四十年而卒。
　　黄氏　上杭监生邱塙妻。夫死，守节。有夫族孀妇贫无依，众劝其改志，氏给粟布，二十余年，俾以节终。雍正丙午、乾隆丁卯岁饥，赈粥，捐百金于宗祠，供子姓膏火。孙德孚为诸生。
　　邱氏　上杭李瓒妻。年十五归李，二十一而寡，为夫立嗣，事耄姑尽孝。乾隆元年旌表。
　　游氏　上杭邹学圣妻。年二十一夫亡，事舅姑，育遗孤，以孝节闻。乾隆四年旌表。
　　陈氏　上杭丁粹诣妻。年二十六夫亡，事舅姑，克尽孝道。姑病，为之舐目。守节四十六年。乾隆十年旌表。
　　邱氏　上杭罗廷妻。十七岁归廷，善事祖姑。越五载夫殁，冰霜自矢，趾不易方。乾隆四年旌表。
　　赖氏　上杭江懋坚妻。夫早夭，遗孕生男，抚育有成，孀居三十五载。乾隆十一年旌表。
　　邱氏　上杭莫贤祖妻。年十八归莫，仅二十七日而寡，冰操三十余载。乾隆十二年旌表。
　　邱氏　上杭吴玉如妻。年十八归吴，二十一而寡，矢志抚孤。孤夭，抚孙，守节六十五载卒。
　　孙氏　上杭张珦妻。事姑以孝，夫卒无子，氏矢志不他，虽饔飱不继，没齿无怨言。
　　胡氏　上杭郭连叔妻。年十七归连叔，十九夫亡，姑耄，遗孤甫四月，纺绩以供事育。未几，孤复殇，为夫立后，兼哺幼姪，五十年足不出阈。
　　赖氏　上杭诸生詹大谋妻。大谋赴乡试，道卒，家贫无子，氏痛不欲生，既而曰：“吾不苟延视息，老姑何依，且吾死谁为夫立嗣耶？”杜门纺绩，并日而食。女子四人，俱择士人嫁之。闻夫有姪客于粤，偕弟往招之还。夫侄不可，氏痛哭而归，赍志以殁。
　　何氏　上杭诸生罗廷莱妻。廷莱早夭，冰霜自凛者三十余年。舅姑塚为豪家掘，何氏痛哭，讼之官，得复葬焉。
　　谢氏　武平熊道行妻。年逾二十夫亡，誓死抚孤，足不越阃，训子成立，事舅姑以孝闻，年六十余卒。
　　林氏　张氏　武平锺敏德妻、妾。夫亡，遗二孤，同心共守，后子俱列胶庠，乡人称之。
　　林氏　武平锺德莹妻。年十六归锺，未期而寡，立姪为嗣，孝事公姑。训子成立，长游于庠。守节四十年。
　　罗氏　武平周溶妻。二十二岁夫亡，有二子，家贫，刻苦奉舅姑，鞠孤子。卒年八十五。
　　刘氏　武平庠生李必达妻。夫死恸绝，复苏，忍死贞守，事姑孝，课子严，闾里称之。
　　锺氏　武平谢锡元妻。年十六夫殁，悲哭几绝，立姪为嗣。舅姑老，克尽妇道，坚贞四十余年。
　　赖氏　武平李士超妻。年二十一夫亡，无子，抚犹子为嗣，恩勤如己出。节操凛然，卒年七十。
　　方氏　武平修国柱妻。柱殁，氏年二十一，遗腹生子，矢志鞠育，竟完其节。卒年五十二。
　　锺氏　武平庠生谢上举妻。年二十六夫卒，孤六岁，抚教有成，长列于庠。卒年七十三。
　　锺氏　武平李士侗妻。年二十二而寡，抚六月孤儿，事孀姑孝谨，白首完操。
　　锺氏　武平林星聚妻。聚夫，年二十四，孝养孀姑，鞠抚孤子，艰辛守节四十三年。
　　锺氏　武平李光永妻。年二十七夫殁，孝姑训子。子后入庠。孀居三十五载。
　　锺氏　武平王哲三妻。年十九夫亡，未育，断臂裂肤，视死如归。舅姑泣劝，乃立孤，守节至四十年卒。
　　李氏　武平庠生锺白珩妻。珩殁，氏年二十六，勤俭治家，训子有成，孀居三十余载。
　　林氏　武平锺锡洲妻。年二十二夫亡，断指誓死，舅姑谕以抚孤存祀，历节三十余年。
　　王氏　武平锺启先妻。年二十九而寡，事孀姑，抚孤子，悉资纺绩以供，历节三十五年。
　　李氏　武平锺槐廷妻。年二十一而寡，孤炜，纺织以供菽水，训子成立，艰苦三十余年。
　　林氏　武平锺勷廷妻。年二十夫亡，遗腹生男，鞠育有成，孀居三十五年，人称完节。
　　林氏　武平庠生锺申祄妻。年二十夫殁，遗孤二岁，甘心苦守历四十年。
　　高氏　武平李梦章妻。年二十七而寡，坚贞矢志，孝事舅姑，抚训孤儿。卒年八十三。
　　刘氏　武平庠生锺辅妻。年十八夫亡，乏嗣，立夫姪为后，抚养成立，至五十五载。
　　锺氏　武平庠生修一士妻。士殁，氏年十七，遗孤襁褓，矢志孀守，历四十六载。
　　王氏　武平李若弼妻。年二十四夫亡，室如悬罄，抚育孤儿，至七十岁，始终不变。
　　刘氏　武平池化鲤妻。年二十夫卒，幼孤在襁，食贫抚子历四十年。
　　李氏　武平锺鸣瑯妻。年二十六而寡，抚孤成立。年八十二卒。
　　李氏　武平庠生朱丽霞妻。年二十六夫死，勤俭持家，育遗孤以至成立，苦节三十余年。
　　饶氏　武平贡生吴燕屏妻。屏卒，氏年二十八，孝孀姑，抚孤子，以寿终。
　　刘氏　武平石保初妻。年二十七夫亡，家甚贫，抚孤存祀。卒年八十余。
　　曾氏　武平朱维亮妻。亮没，氏年二十六，抚遗腹子，冰霜自励。卒年八十三。
　　邱氏　武平石周林妻。年二十二而寡，遗一孤，誓不改适，抚教成立，名列胶庠。苦节四十余载。
　　刘氏　武平石爵一妻。年十八而寡，抚嗣子以承宗祧，矢节三十九年。
　　锺氏　武平刘昌元妻。年二十五而寡，上孝公姑，下抚二子，咸列胶庠。卒年七十三。
　　黄氏　武平李贤友妻。贤友死，氏年二十八，忍死奉姑，鞠育孤子。卒年九十四。
　　蓝氏　武平庠生吴燝妻。燝没，氏年二十六，剪发毁容，之死靡他，孀居二十七年，人钦其节。
　　朱氏　武平吴恒心妻。年二十三夫死，誓不二志，孝养翁姑，抚教孤子，历节三十四年。
　　锺氏　武平李毓晋妻。夫亡，年二十四，无子，为夫立后，孝养姑嫜，苦节四十余年。
　　熊氏　武平庠生李文祥妻。年二十七而寡，有二孤，誓不再适，艰贞守节。至六十二岁卒。
　　王氏　名雪姑，武平周大千妻。年十七于归，越二载夫亡，氏守节不二，至六十一岁卒。乾隆二年旌表。
　　徐氏　武平危其梁妻。年十九于归，越数载夫亡，纺绩抚孤，苦节不渝。卒年八十。乾隆八年旌表。
　　张氏　名莲玉，武平练在湄妻。未婚而夫病，难以自存，氏不得已，告父母，趋侍汤药，啮指祷天，愿以身代。未匝旬，夫亡，矢节。乾隆五年旌表。
　　程氏　武平监生周协韬妻。年二十而寡，矢志抚孤，始终不渝。乾隆十二年旌表。
　　刘氏　武平王锡琨妻。年二十二而寡，矢节抚孤，得有成立。卒年六十三岁。
　　李氏　武平林维绘妻。年十九而寡，孤生仅数月，忍死抚育，历节数十年。子树敏，河州州判。
　　丁氏　武平监生石紫城妻。年二十七而寡，遗腹生子，矢志抚孤，苦节三十余年。
　　梁氏　武平庠生练怀钊妻。年二十二而寡，纺绩抚孤，苦节四十余年。
　　李氏　名鹤龄，武平林景云妻。年二十六夫亡，无子，矢志抚嗣。年六十卒。
　　李氏　武平王国寿妻。年二十八而寡，家贫子幼，纺绩以事公姑。
　　李氏　名德满，武平锺超妻。二十七岁而夫亡，敬事祖姑及姑，以孝节闻。
　　修氏　名莲秀，武平监生李渶妻。年二十八而孀居，勤俭抚孤，足不履阃外者三十年。
　　吴氏　永定张端上妻。戊子，夫为叛甲谢有元所害，氏匍匐伸诉，以雪夫寃。一志孀居，教子。里人推其冰节，祀节孝祠。
　　赖氏　永定郑仲敏妻。年十九夫死，事舅姑，育孤子，茹苦数十年。乙卯城陷，孤被难，悲痛而卒。祀节孝祠。
　　萧氏　永定赖希禹未婚妻。希禹卒，闻讣奔丧，为夫立后。乾隆十五年旌表。
　　吴氏　永定江朗辰未婚妻。年十七夫死，氏闻讣奔丧，舅怜其幼且家贫，不忍留，氏曰：“饥死事小，失节事大，志已决矣，舍此何之？”遂纺织育嗣孤，四十余年，趾不易方。
　　吴氏　永定郑阆妻。年十六归郑，二十而寡，白首完操。乾隆十五年旌表。
　　汤氏　永定廖敏求妻。年十六归敏求，甫一载而夫卒，艰贞自矢者数十年。
　　张氏　永定郑乃和妻。年十九夫卒，立嗣。嗣复夭，与媳共守，足不逾阈。
　　严氏　永定卢崇任妻。年十八归崇任，三载而寡，上奉孀姑，下鞠嗣子，历五十九年，备尝荼苦。子效平，为邑诸生。乾隆十五年旌表。
　　廖氏　永定卢子岗妻。年十五嫁子岗，七载而寡，守节四十余年。
　　张氏　永定温攀桂妻。年十八夫死，冰操自凛，数十年如一日。
　　王氏　永定卢朝策妻。夫亡，为立嗣，以节终。
　　罗氏　永定吴山进妻。年十九夫卒，苦节四十余年。

〔国朝〕贞烈
　　陈家妇　长汀人，未详其名。丙戌城陷，氏色甚丽，匿空舍中，为游骑所掠，拥马上，行次女墙，跃身堕城下死。
　　陈氏　名淑完，长汀刘任国妻。顺治初，氏避兵往外家，临行，与家人诀曰：“脱有不测，当以死殉。”及城陷，氏被执，抱女投河，不获，复投深濠中，骑抽刃剸之而死。
　　胡氏　长汀举人胡祖熹女，郝玺黯妻。顺治丙戌，避兵听松楼，为骑所获，坠城下溺厕死。
　　邹氏　长汀生员马大任妻。翁姑蚤背，夫死，无子，盖棺后自经以殉。同日发引，闻者为泣下。
　　张氏　长汀李殿鸣妻。年十八，有殊色。海寇陷城，被执，欲污之，氏不屈，身中三刃而死。
　　张氏　长汀诸生王际盛妻。顺治丙戌，际盛欲挈氏避兵山中，氏曰：“四郊荆莽，笳角惊人，出不免辱，吾宁守此。”际盛强之行，氏遂投厕中死。张有嫂，不知其姓，亦不辱而死。
　　梁氏　长汀举人胡祖熹妻。崇祯甲申避乱，为贼所逼，堕城而死。其尸中流矢，瘗之日，镞犹没于顶。
　　胡氏　长汀张寿瑞妻。年二十三夫殁，自缢以殉。
　　罗氏　长汀马茂魁妻。夫卒，饮药而死。
　　邹氏　长汀马观光妻。年十八，夫死于外，榇归，祭毕，自缢死。
　　陈氏　长汀范应诏妻。年二十七夫丧，痛哭悲哀，自缢而死。
　　熊氏　长汀陈广发妻。强暴欲污之，不从而死。雍正六年旌表。
　　锺氏　长汀夏汉章妻。为海寇所掠，欲污之，不屈，与其女同死。
　　陈氏　长汀人，名保秀，许聘于刘。夫殁，闻讣，自缢死。
　　阮大姑　长汀阮仲麟女，许字郑姓。家夜失火，女见人蝟集，不肯出避，死于烬。
　　黄氏　长汀张兆麒妻。丙戌，与夫姊同避兵，闻笳角声，惧为强暴所污，张投厕死，氏遂自缢。
　　黄氏　长汀罗遵甫妻。夫与姑相继亡，氏典钗丧葬毕，即入室自缢。
　　汪氏　长汀刘纯锡妻。年二十四夫死，绝粒，家人苦劝以育孤，防护甚密。氏恐不得殉，乃佯作自宽状，至六十日，服毒死。
　　梁氏　长汀郑骁妻。年十九夫亡，无子，绝粒七日而死。
　　谢氏　宁化邱澍妻。顺治丙戌，田仰溃卒道经泉上里，遇氏，欲拥之去，氏据地痛骂，骑取佩刀刺之，未殊也，遂援林柯自缢死。时邹令征其事，有“松到天而不屈，兰无人而自馨”之句。
　　伊好姑　宁化雷月孙妻。年十九，美姿容。顺治三年九月，汀州新下万骑，自建宁入宁化。好姑被虏，入舟，谓卒曰：“身属尔矣，何系为？”卒吾为释缚，至中流，投水死。
　　高氏　宁化诸生高士弘女。顺治六年，寇至，母邓氏病废，促之走。女坚不行，曰：“母行偕行，母不行偕死。”已而，四廂火炽，母女同灰。
　　丁氏　名素娥，宁化罗养妻。顺治癸巳，流寇至其乡，所掠男女悉系絷，独艳娥色，不加絷，胁之偕行。娥宅前有桥，俯溪甚峻，娥抱三岁女，行至中桥，跃入水死。
　　雷氏　名长，宁化杨世修妻。年二十七而寡，誓不再適。姑嗜利，怒之，禁薪水、绝饘粥以苦之。卒不可夺，而形日益毁。忽一日，诀曰：“欲侍百年而后死者，妇志也。今则已矣。稚叔零丁，奈老姑何？然亦行矣。”绝粒而死。
　　傅氏　宁化张春雨妻。事祖姑及姑，皆以孝称。春雨疾革，与氏诀曰：“吾无子，不忍累汝。”氏誓相从地下。及卒，吞金投缳求死，屡不获。伺家人防稍疏，遂自缢。
　　唐氏　宁化诸生李世聘妻。夫死，氏年二十三。夫弟世瞻亦夭，妻官氏年二十一。二氏既负年貌，又无遗孤，哀恸绝粒，相继而死。
　　陈氏　宁化邱九苞妻。年二十而苞死，苞父以陈年少无子，欲其改適。陈父母遂有委禽者，苞父已纳其财，陈闻之，引刀绝发，矢曰：“必如此，命尽今日。”委禽者退。卒绝粒而死。
　　邱氏　宁化黄一璧妻。年二十六而寡，无子。或讽之再適，邱曰：“是欲掷糞污我也。”讽者语塞。顺治庚寅，水暴至，屋不没者仅栋，男妇奔城阜以避。邱闭户抱柩，与为浮沉，自朝至暮。已而水杀，绝粒三日死。
　　雷氏　名媚，宁化人，年十七归赖恩海。赖死，雷绝而苏者再，既而。告其兄骏鸣曰：“兄能哀请赖族，择一嗣以续亡，吾当死守。”久之，赖家无立嗣意，哭诉柩前，自缢而死。
　　夏氏　宁化阴念晓妻。年二十一夫卒，家贫无子，遂自缢死。
　　伍氏　名荣，宁化巫士龙妻。士龙将卒，许以身殉。后邻家失火，逼所居，兄弟挽之去。氏曰：“夫柩焚，与俱焚耳，去将安之？”火亦随灭。及丧至四十九日，遂沐浴更衣，自缢死。
　　施氏　宁化黄鼎世妻。黄病卒，氏年二十四，无子。俟夫葬毕，即扻药，家人多方救解，卒不听而死。
　　阴氏　名湘，宁化阴燮理女，適里人伍立翮。四十九日，即闭户自经，翁泣喻以立后，乃止。后孤复不育，遂悲郁而死，时年二十有五。
　　王氏　宁化监生伊菼妾。年十四归，侍菼十五载。夫亡，投缳死。乾隆九年旌表。
　　张氏　年十四適阴元吉。时元吉已病蛊笃甚，值邻失火延所居，氏扶夫不起，遂与夫同烬。
　　张氏　上杭傅逑妻。夫病羸，氏佣织以养夫。哀号以敛，随自缢以殉。两柩并瘞，越岁而墓合。
　　吴氏　宁化阴永琰妻。永琰卒，无子，氏仰药死。
　　余氏　清流雷酉生妻。年二十三夫卒，治丧殡，营窀穸。及葬，遂自缢死。
　　趙氏　清流伍敦伦妻。年十八夫卒，投缳，绳断不死。遂服毒，家人苦救。氏咬齿喷药，卒以身殉焉。
　　揭氏　名员娘，归化谢兆基妻。氏父卒，继母杨氏遗腹两月。有利其产而逼之者，杨以死誓，卒生子，氏左右其间。顺治四年，贼劫盖洋，兆基遇害，员娘抱夫尸大哭，骂不绝口，贼併殺之。
　　廖氏　归化人，年少姣好。顺治七年，土寇四起，氏逃匿山谷，为参将龙得云逻卒所获，得云欲狎之，不可，乃挟之归，艳以服饰，不动，鞭之不屈，自缢而死。
　　江氏　归化举人曾淮道妻。顺治初，山寇窃发，攻黄牛砦，氏被执，骂贼而死。
　　梁氏　归化吴可章妻。顺治初，广寇攻城，氏即以死誓。及闻炮声震地，疑城破，遂自缢。
　　魏氏　名敬娘，归化罗茂端妻。顺治五年，为流寇所掳，大声骂贼。同系者或劝之，氏声益厉，遂被害。
　　黄氏　名三妈，归化赖宁章埈妻。归五载而夫殁，遗一女，欲以身殉。舅姑苦劝，乃止。越四载，外戚胁令再嫁，氏闻其已受聘订期，遂自缢死，时年二十六。
　　林仙月　连城诸生江燝妻。顺治丁亥，土寇陷城，氏义不受辱，遂缢死。及贼平已一月，方就敛，颜色不改。
　　桑氏　名连姊，连城傅汝璧妻。顺治丁亥，山寇陷城，氏携女傅三姑投莲塘死。
　　李氏　连城周廷诏母。顺治丁亥，山寇陷城，李曰：“命可舍，身不可辱。”偕媳林氏抱幼子投学池死。
　　李官娥　连城林德妻。顺治丁亥，山寇陷城，官娥不为贼屈，自缢而死。
　　杨氏　名辛秀，年十五，许字张玿。玿未婚而卒，氏闻之，投水死。
　　吴氏　名桂英，连城李兆壅妻。夫卒，舅姑欲令改適，遂饮药而死。
　　李氏　名兰金，连城张郑保妻。年二十二，夫死于水。舅姑夺其志，氏佯诺，拜夫墓归，饮药死。
　　李氏　名细娥，连城张友泉妻。事舅姑克尽妇道。夫卒，自缢死。
　　赖氏　连城张子裕妻。年二十二夫卒，自缢死。葬后三年，墓产灵芝。
　　郑氏　连城张愧苏妻。年十八夫卒，氏哀而不哭，夫殡殓毕，自缢死。
　　李氏　名佛吉，连城童佛元妻。童未娶而卒，氏麻衣踊哭。求归，童母弗许，遂绝粒十日死。
　　曾氏　名宝兰，连城罗周七妻。年十八夫亡，无子，葬夫毕，遂自缢，族人义而葬之。明年，塜上遍生兰花。
　　罗氏　连城周报子妻。年十八于归，一宿而夫死。氏祱殡毕，即赴水，为人所救。舅姑劝之，氏乃焚钗镮，斩衰月余，自缢而死。
　　杨氏　名周莲，连城罗宗万妻。年十九归，二十四夫死，有遗孕，舅姑欲夺其志，氏截发自誓。生子复不育，遂自缢死。
　　刘氏　上杭邓挺生妻。康熙□寅，贼刼中都，被掠，据地大骂。贼缚而畀之，行数武，缚解。复据地罵，聲益厉，遂遇害。
　　何氏　未详其夫。康熙乙卯，为流寇所执，以手抱栅栏，贼曳之不动，乃断其指引去，骂不绝口。比临溪，推贼坠水中，其党大怒，交刃裂之。
　　吴氏　名金姑，上杭黄起凤未婚妻。年十九夫死，讣至，乞奔丧。父母不许，且密防之。越二十五日，乘间自缢死。
　　林氏　武平锺廷楷未婚妻。夫死岳州，讣至，衰服哭奠如礼，吞金而死。康熙十九年旌表。
　　锺氏　聘李生殀，父母欲改字，女矢贞不二。夫发引日，投缳以死，邻里称烈焉。
　　林氏　武平锺德寿妻。姑老，无以为养，欲嫁之，饮药而死。
　　朱氏　武平童林文妻。于归一年而夫死，吞金以殉。
　　刘氏　武平锺登龙未婚妻。夫亡，闻讣奔丧，抱尸痛哭，吞金而死。
　　李氏　武平锺阳万妻。夫卒，誓不独生，吞金以殉。
　　凃氏　武平李玫林妻。嫁年十八，未几而寡，绝粒不死，吞金卒。
　　曾氏　武平王洪昌妻。嫁两载夫亡，不食而死。
　　锺氏　武平李福五妻。归一载而寡，投缳者再，卒吞金而死。
　　何贞玉　武平锺竹有未婚妻。夫亡，闻讣仆地，死而复苏。遂屏容去饰，不食四十余日，卒。康熙五十八年旌表。
　　曾氏　武平杜芳岑妻。夫卒，绝粒以殉。
　　廖氏　武平池凤飞妻。夫卒，吞金死。
　　曾氏　武平庠生练斯腾妻。年二十三夫亡，氏念夫柩未安厝，忍死营葬事，延至三旬，卒以不勝哀，仰药而死。
　　锺氏　名洋娥，武平李庆龙未婚妻。庆龙亡，氏年甫十八，闻讣哀痛，告辞父母，自往婿家，哭奠如礼，遂吞金死。乾隆十五年旌表。
　　锺氏　名七姑，武平罗圣龙妻。年二十夫亡，无子。凡丧葬之事，悉以身任。及卒，哭绝粒而死。
　　严氏　永定赖逢峻妻。乙卯，城陷，赴河死。越七日，尸浮水面，颜色如生。祀节孝祠。
　　吴氏　永定武举郑道绍妻。嫁四载而夫亡，氏越卒哭，绝粒死。

未经立传者附后
　　长汀节妇　周氏(刘在震妻)、李氏(黄馥妻)、巫氏(刘亦恭妻)、刘氏(蓝友白妻)、马氏(郑世乾妻)、雷氏(黎文思妻)、郑氏(王元琦妻)、段氏(陈裴思妻)、官氏(熊文渊妻)、谢氏(庠生胡士钢妻)、巫氏(余宗璋妻)、余氏(刘淑魁妻)、李氏(刘淑申妻)、郭氏(蓝友和妻)、蓝氏(汤霞远妻)、张氏(周文俊妻)、彭氏(李光祖妻)、胡氏(监生骧妻)、李氏(段文绣妻)、蓝氏(王仲泽妻)、张氏(王传一妻)、蓝氏(李俊人妻)、王氏(李必诚妻)、王氏(夏之裔妻)、邱氏(王荣章妻)、熊氏(陈门妻)、黄氏(罗鸿祚妻)、邹氏(谢玠妻)、刘氏(儒童张次谟妻)、戴氏(黄琼妻)、李氏(邹尚蕃妻)、严氏(邹兆绩妻)、谢氏(江元行妻)、黄氏(罗曰奎妻)、熊氏(罗悠然妻)、廖氏(陈体仁妻)、廖氏(黎维瑶妻)、范氏(王之潘妻)、周氏(陈妻)、赖氏(范勝宇妻)、陈氏(范应诏妻)、胡氏(范应泰妻)、王氏(熊瑞麟妻)、李氏(段文绣妻)、陈氏(提標全州千縂许涵妻)、吴氏(袁会奇妻)、熊氏(生员邓允恭妻)、王氏(董其瑞妻)、王氏(陈启蛟妻)、周氏(邑庠曾嘉荣妻)、熊氏(胡德忻妻)、赖氏(吴妻)、段氏(彭启洪妻)、余氏(庠生陈启乾妻)。
　　宁化节妇　李氏(张正仁妻)、伊氏(谢超元妻)、雷氏(吴之璘妻)、黄氏(阴永锡妻)、李氏(张仲延妻)、杨氏(李伯阳妻)、黄氏(伊德新妻)、伊氏(张应衍妻)、许氏(张公賛妻)、吴氏(阴念彰妻)、张氏(伍士榗妻)、廖氏(刘永硕妻)、阴氏(陈必用妻)、雷氏(曾永福妻)、阴氏(张鸿基妻)、俞氏(雷肇霖妻)、雷氏(张祖祥妻)、高氏(温恭妻)、黎氏(吴益暹妻)、吴氏(巫士能妻)、巫氏(谢显成妻)、伊氏(杨以成妻)、徐氏(黄星炳妻)、伍氏(张国乔妻)、巫氏(官士倡妻)、伊氏(夏宣濑妻)、罗氏(赖起霖妻)、卢氏(黄嘉沐妻)、刘氏(伊志行妻)、范氏(陈祖惠妻)、雷氏(吴淑昌妻)、程氏(刘宪楠妻)、黄氏(谢宪伸妻)、马氏(陈必柱妻)、伍氏(巫贤苓妻)、巫氏(吴明擢妻)、张氏(罗万式妻)、张氏(雷锡畴妻)、黄氏(雷在南妻)、伊氏(雷在铨妻)、雷氏(陈必琳妻)、雷氏(阴天敘妻)、陈氏(黎利仁妻)、雷氏(伊相臣妻)、王氏(伍梦星妻)、黄氏(张朝海妻)、罗氏(陈世祯妻)、李氏(陈道魁妻)、邓氏(曹廷祯妻)、巫氏(阴永常妻)、吴氏(阴永吴妻)、雷氏(谢世南妻)、方氏(谢朝挺妻)、巫氏(罗联菖妻)、罗氏(雷起中妻)、张氏(谢显行妻)、张氏(邱达质妻)、杨氏(雷薰妻)、邱氏(李本涵妻)、罗氏(伍绍烈妻)、陈氏(张其惺妻)、张氏(黎永达妻)、雷氏(罗登选妻)、伍氏(阴念熙妻)、伍氏(伊逢原妻)、侯氏(夏荣福妻)、邱氏(黎良安妻)、季氏(李日全妻)、张氏(伍起芳妻)、邱氏(李枝抱妻)、范氏(吴世庆妻)、伍氏(雷骥妻)、阴氏(雷起炫妻)、周氏(黎应世妻)、伍氏(吴宜铣妻)、谢氏(李上遴妻)、周氏(邹瑞生妻)、伍氏(巫士毅妻)、伍氏(张定北妻)、雷氏(谢朝人妻)、谢氏(雷万选妻)、黎氏(陈有德妻)、谢氏(伍士登妻)、高氏(雷在烈妻)、张氏(巫可望妻)、李氏(伍起诏妻)、巫氏(黄以仁妻)、吴氏(雷荃妻)、黄氏(周天祯妻)、谢氏(张璘妻)、黄氏(黎时雍妻)、伍氏(谢朝玉妻)、赖氏(雷动惊妻)、巫氏(杨向蔚妻)、谢氏(伍士妻)、吴氏(马永昌妻)、巫氏(王汝梅妻)、周氏(伍立准妻)、雷氏(谢显鸿妻)、黄氏(谌道毅妻)、吴氏(曹国贤妻)、刘氏(伊肇聘妻)、伊氏(张中应妻)、黎氏(伊应枢妻)、徐氏(伍士略妻)、谢氏(张应锦妻)、吴氏(曹应瑞妻)、王氏(曾日省妻)、阴氏(雷起沂妻)、童氏(伍自超妻)、伍氏(陈定坤妻)、伍氏(黎时夏妻)、雷氏(伊肇修妻)、章氏(张其品妻)、伍氏(张惟弘妻)、黄氏(巫正已妻)、吴氏(张四维妻)、李氏(巫星煌妻)、阴氏(陈宗镜妻)、李氏(赖仁琮妻)、张氏(谢朝天妻)、张氏(刘朝官妻)、阴氏(曹正龙妻)、阴氏(吴有乾妻)、张氏(雷震东妻)、张氏(吴有朝妻)、曾氏(张仲发妻)、雷氏(黎时宗妻)、谢氏(吴霖妻)、伍氏(余德光妻)、吴氏(夏宗盛妻)、凃氏(周朝荣妻)、雷氏(刘廷弼妻)、巫氏(黄茂生妻)、伊氏(刘震源妻)、谢氏(阴念训妻)、吴氏(张其嶶妻)、王氏(伍嗣莱妻)、黄氏(杨发荣妻)、谢氏(雷腾高妻)、巫氏(张家球妻)、张氏(伍日迪妻)、傅氏(阴念皇妻)、邱氏(谢宪芳妻)、黄氏(谢应禄妻)、官氏(李世瞻妻)、阴氏(伍应毅妻)、雷氏(曾永恭妻)、伍氏(罗士宾妻)、伊氏(王德生妻)、章氏(阴泽望妻)、李氏(官其凝妻)、应氏(雷常云妻)、伊氏(吴昌会妻)、宁氏(揭奇啸妻)、罗氏(阴永森妻)、邹氏(阴承魁妻)、王氏(官士佐妻)、伊氏(阴永佐妻)、雷氏(黎时星妻)、阴氏(吴守宪妻)、邱氏(陈维相妻)、谢氏(黎天与妻)、雷氏(程良弼妻)、夏氏(曹舜寿妻)、马氏(谢朝郡妻)、黄氏(赖仁祥妻)、张氏(谢朝美妻)、陆氏(李炳质妻)、谢氏(伍仲杰妻)、赖氏(不详其夫)、赖氏(阴承晖妻)、赖氏(阴妻)、王氏(吴瑝妻)、谢氏(雷维城妻)、谢氏(巫近瞻妻)、黄氏(生员罗士铉)、伍氏(巫妻)、伍氏(张国耀妻)、伊氏(张锡类妻)、陈氏(谢世和妻)、阴氏(雷常宽妻)。
　　清流节妇　孙氏(李国惠妻)。
　　连城节妇　杨氏(傅良种妻)、谢氏(童才珂妻)。

卷之三十九　艺文一
　　古之三不朽，立言居一焉，以明道而经世也。斤斤词章记问之学，斯下矣。夫泰山之高，不遗拳石；黄河之大，不厌蹄涔；表章六经，包罗百代之文，不掩乎碎金寸锦。盖气量有小大，根柢有厚薄。而当日作者精神之所结注，直有历万劫而不灰，亘千百年风雨而不蚀者。故覆瓿矣而传，投溷矣而传，埋之地下、纳之墓中矣而亦传。岂尽天地鬼神之所宝惜，而不欲其泯没销灭于无何有之乡哉？汀自唐宋以来，人文日盛，以阐道，以明学，以考政治，以纪山川名物，莫不彬彬乎质文并懋，为大雅扶轮。今录其切于汀者，分汇铅黄，以资考订。若史迁所云：“藏之名山，传之其人。”则一脔片羽，不足以尽之。惟在作者之精神之与金石比寿者之自为呵护云尔。志艺文。
序

《书义》序
 〔宋〕杨　时

　　古者，左史记言，右史记动。书者，记言之史也。上自唐虞，下迄于周，更千有余年，贤圣之君继作，其流风善政，可传于后世者，具载于百篇之书。今其存者五十有九篇。予窃以一言蔽之曰：“中而已矣。”尧之咨舜曰：“天之历数在尔躬，允执其中，四海困穷，天禄永终。”舜亦以命禹。夫三圣相授，盖一道也。贵为天子，而以天下与人；穷为匹夫，而受人之天下，其相与授受之际，岂不重哉，而所言止此。《仲虺之诰》称汤曰：“建中于民。”箕子为武王陈《洪范》，曰：“皇建其有极。”然则帝之所以为帝，王之所为王，率此道也。故予以一言蔽之曰：“中而已矣。”夫所谓中者，岂执一之谓哉？亦贵乎时中也。时中者，当其可之谓也。尧授舜，舜授禹，受而不为泰；汤放桀，武王伐纣，取而不为贪。以至为臣而放其君，非篡也；为弟而诛其兄，非逆也。书之所载，大伦大要，不越是数者，以其事观之，岂不异哉？圣人安为之而不疑者，盖当其可也。是《尧典》之书，为让舜而作，而其名谓之典，言大常也。盖当其可，虽以天下与人，犹为常而已。后世昧执中权，而不知时措之宜，故徇名失实，流而为子哙之让、白公之争，自取绝灭者有之矣。至或临之以兵而为忠，小不可忍而为仁，皆失是也，又乌足与论圣人中道哉？国家开设学校，建师儒之官，盖将讲明先王之道，以善天下，非徒为浮文以夸耀之也。以予之昏懦不肖，岂敢自谓足以充其任哉？姑诵所闻以行其职耳。然圣言之奥，盖有言不能论而意不能致者也。诸君其慎思之，超然默会于言意之表，则庶乎有得矣。
《九龙诗刻》序
 〔明〕茅　坤

　　九龙诗刻者，邑博士郝君溱所裒其先君子严州太守之诗，而梓而传之者也。按：太守公第杨慎榜进士，尝由大理寺副骤谏武庙南狩事，杖阙下几死，得千金药乃解。当是时，公以直声倾中外，然性好吟，数共何大复、郑少谷辈名流相唱和。窃拟古之强谏者，其人多慷慨，而发之为诗歌之什，多悲愤奋厉，甚且欷歔令人不忍读。及览公所手著，往往出风入雅，以疏旷豪爽之资，而搦管濡毫。宫阙、山水、朋旅晏游之间，机杼所向，固不欲镵心刻肾，以求古人之所至。而其因心为声，因声依永，大都杂出海内骚人墨客者之林，而相为淋漓遒宕不自已。公之诗岂古所称可以兴、可以群，而抑不必其可以怨者乎？公讳凤升，字瑞卿，号九龙。公以郎署，一麾出守，所绾二千石印绶，辄弃去。而其没也，祠之学宫，春秋俎豆不衰，亦可与日月俱远矣。
送给谏邱君使琉球序
 〔明〕李东阳

　　国家统一区宇，扫乾荡坤，涤濯万物，逮于百年，化洽功成。五服之内，藩臬郡县之所治，出赋税、共使令者弗论，暨于海中外，风殊界别，以国称者万数。迩者先沾，远者后被，冠缨椎髻，诗书甲胄，梯高航深，四面而至，充中庭，溢下馆，礼部繁于奏纳，鸿胪勤于奉引，象胥劳于通译。自有中国以来，无若是盛者。若琉球国，在海东南诸国大小、远迩之间，烟火相望，顺飙利舶，七日而至。然其始俗，以盈虚为朔望，以草木为冬夏。粤自古昔，未通中国。时虽或穷征黩讨，而宾服无闻。及我国家号令所到，向风奔附，遂封为中山王，齿于图版，奉职贡者，日涵月照，潜移暗革，被服冠带，陈奏章表，著作词赋，有华土之风焉。成化庚寅，其王世子当嗣封，遣其长史来请命。天子封中山王，赐玺书冠服，遣正、副使二人致命中山。户科都给事中上杭邱君弘实，充正使之选，赐朱衣一袭以行。六科诸给事，皆为行饯，徵辞翰林。东阳于给事君同年进士，言在不让，曰：“于戏！给事，大丈夫入则居谏争，出则承使命，诚所愿为。今圣天子在位，贤大臣在列，嘉惠于彼外国。中山王谨畏孝顺，不堕臣节，以俟我威命，而给事身负荷之。国体之所系，小邦之所瞻，后世之所称颂，胥此焉，在给事身。其克自重，感厉精发，山动海立，以宣达天子威德、国家之典章。式俾小邦君长，陪从暨于闾巷，明识逆顺，保其初心，惟亿万世服事罔敢斁，亦罔敢肆。于戏，岂不真大丈夫哉？”给事君起曰：“使者职也，敢不勉。”于是诸给事驩曰：“使哉，使哉！”乃导上供张，三爵而后别。
《古厓集》序
 〔明〕李　坚

　　《古厓集》者，故潮州守事叶先生廷玺所著也。李坚曰：余敘古厓之集，盖有感焉。昔在弘治中，先生为郎户曹，有传其处置边刍诸封事，余得而读之。辄心羡曰：有用之学也，是当以经济声吾汀乎？既又得其守潮公移日录读之，则又叹曰：闿隽圆捷之才，综练侠达之识，颖出壁立之风稜，尝一脔，可知全鼎也。兹固大受远到之地哉。居无何，则闻先生以骨相掇谗，甚不安于潮，而悬车归矣。余于是集之叙，能容己于感哉？夫天之生才，为用世计，而士君子志许当世，勤一生以为心，亦初不蕲以空言自见也。顾或命与仇谋，投足逆境，人方为弹而我方为的，度不能以身自试于鸾隼之猜也。于是卷而怀之，脱足尘垢之途，以就吾去就之义。南山之南，北山之北，却扫多睱；清风日长，情景所到，声为著述。引之而长篇，缩之而短什，以文字谢筦弦，以唫咏代歌舞。笔端膏馥，沾丐子孙。百世之下，有杨子云出焉，不患无知己也。虽然，是则然矣，而士君子初心所蕲，岂端在是哉？主张人才者，固有难以辞诿矣。异时，先生齿髪殷富，挟其封殖，殆有凌厉前轨之志。长途方骋，逸足用摧。乃今颠毛种种，始克收拾其生平精神心述之所运，而托之语言文字以传。则夫天之所降才先生者，徒以为先生之角齿云耳；是岂天生才用世之意，而抑岂先生自许当世之素哉？虽然，进不究立功于时，退犹可立言于后。质诸富贵无名，磨灭谁纪，而功与言胥冺冺者，先生则既侈矣。先生少好吟事，晚益精研。卷中诸体裁，皆言淡味远，风致有余，惜稿多不录。子二，国学生葵，邑学生藿，料理其故尝讽读者，请于先生而寿梓焉。谓余与先生酸咸之嗜同也，猥云敘属。故不辞执笔，而因识余之所感如右。先生别号古厓，集用以名。其奏议一卷，不在集中。

《抗谈斋制艺》自序
 〔明〕李世熊

　　予可发口谈乎？予故单寒不聊之人也。少慕范、蔡、马周、张齐贤之事，谓若虽负奇，身当人主胡骤也。今万国一王，无齐、秦峙敌之势，恫疑恐喝，术无所施；圭荜之子，伏谒小吏，倨声谩讦，垂首塞嘿矣。虽有雄骏弘辩之才，阍者呵不令通，逡巡睥睨，缩不忍前也，何言面折卿相、引裾天子事乎？古者，两国见师，行人将命，一言折服，偃戈而休；士之负罹殊辟者，刺心研文、凄凄奇丽，得脱死为上客；虽暴抗如秦政者，犹忻艳韩非《孤愤》之书，改颜李斯《逐客》之疏。汉唐以来，斯风未邈，天子采文，孤臣投策，其相见恨晚者，非皆百代殊绝也。乃至优伶贱伎，赓唱名篇，私定甲乙，若昌龄、之涣混迹旗亭之事。“杨柳”、“大江”，低昂苏、柳之评。彼皆贱隶，深解诗文如此。嗟乎！一言之美，方幅之书，足偃兵而救死。尊极天子，贱逮优伶，欢叹鼓歌，使穷愁廓落之夫震发自雄，不粱而充，不醴而醉。何古人好文之笃，而投心之易矣。俯仰今昔，我益痛恨三人也：一曰范蠡，一曰中行说，一曰李德裕。范蠡之绝吴使，曰：“予虽靦然人哉，予犹禽兽也。”中行说之折汉使也，曰：“汉使无多谈，所给不备善，则驰骑蹂而稼耳。”窃怪于越去中国虽远，亦神明之胄，且在江淮间，语言情好，通惬非难。中行说去汉入边，曾几何日，乃蛮声然，朱筚篥。虽碎苏、张之舌，断班、马之腕，彼有余戾矣；复可奇文靡论，刺撼其衷乎？犹曰蛮越则然。李德裕，名相也，恶白居易之人，而心嗜其文。白每奏记，辄束不观，曰：“吾阅其文，必回吾心。”夫文至能易人心，而终不可回其目。悲夫，悲夫！使予遇斯三人者，即卷舌而退，犹惧唇不护也，将奚谈哉，将奚谈哉？所不忍不谈者二事：阴阳、奇偶，世士所通晓也。今制艺必属偶，偶极于八，皆阴也；八之外加虚比，为十，又阴也。阴者兵事，制以文臣治兵，制必以兵事治文。推通其意，比八为正，虚二为奇，此阵势矣。予将重气尚谋，使吕尚命旨，孙吴设辞，风云鸟蛇，环应迭出，可乎？推通其意，名十为八，寓八于十，此河图虚五与十之义矣。予将测象周变，使康节、希夷、京房、翼奉先机决策，先人谋鬼，可乎？今余操卷而干当事，刺曰：“某以兵法见，某以数术见。”及所陈，乃当世制举之文；不笑妄人，即逐妖人矣。更张其说曰：“即行吾言者，国必富，兵必强，边寇必立扫，真材必立得。”闻者不掩耳走，即怒目叱矣。揣其意，以今人为今文，亦聊且为之耳，乌用恢大虚喝之乎？审令如是，世事又何为崇扶理学、正文体、端士心纷纷等论也。嗟乎，予何敢谈哉？诚不知理学，姑举王瞿精雅之篇，钱唐博大之作，谁为《皇极经世》者乎？谁为《通书正蒙》者乎？谁为《西铭太极图》者乎？此既谬矣，同声阿服，犹曰正宗，非陈亮所讥系籍圣贤者欤？且以今文正今士，此说吾弗与闻也。若以宋学正宋士，即虑程、朱弗能。昔者，宋之儒负奇磊落，起于理学大明之学者，其汪立信、文天祥乎？其张世杰、陆秀夫、谢枋得乎？数公非私淑程、朱，千秋自立，亦世士所通晓也。若夫精通易传，服勤小学集注，为朱程专家之学者，则有人矣，曰姚枢、许衡、窦默之三子者，口道纲常，身仕外国。今以其学崇程、朱，得恕其罪，文以仕道行权之名。道如是，无道可矣；权如是，无权可矣。嗟乎，予何忍谈哉！所不忍不谈者又一事：汪立信之说贾似道也，莫奇于百里设屯，十屯建府，令沿江有率然之势；文文山之建策也，莫奇于略仿藩镇，益地建阃，分镇为四，令敌备多而力分；两策不行，宋事遂去。以予推通其意，则亦八比中四正、二奇之法而已。今之策边寇者，亦有益地分镇，为四正、四余、增兵定额之说。推通其意，亦余布置八比之法而已。夫世士所言文，予弗与闻；予所言文，世士不得闻。嗟夫，予故单寒不聊之人也。生非范、蔡之时，未有马周、张齐贤之遇，即惴惴范蠡、中行者之扪予舌也。聊且谈之，予岂不见于天下者乎？崇祯丁丑腊月序。
《杭川乡约》序
 〔明〕丘　弘

　　乡之有约，所以顺人情、因土俗、酌事理之宜，而约之于礼法之中者也。一乡之中，尔家我室，贫富不齐；奢侈俭啬，志趣不一；必有礼以约之，而后一乡之人心一焉、风俗同焉。先王制礼，以辨上下，以定民志，其以是欤？我朝建国制度，文为酌古准今，尊卑上下，各有定分，礼法之行，民俗淳厚，最为善矣。杭川风俗，昔犹淳朴。比年以来，流于奢侈，俗日以偷。凡礼之行，惟事贲饰，日积月累，渐习成风。富者极有余之奢，贫者以不及为耻。噫，是盖徒事其末节，原其本安在哉？邑之梁氏崧，伤世俗之流弊，慨然有感于心。于是合众人之见，通众人之情，条其冠婚、丧祭、庆慰酬酢之礼，汰奢为俭，损过就中，仪章简约，品节详明，名之曰“乡约”，请予序其首。予维乡约之行，而一乡之礼关焉。然礼有本有文，贵于得中为善。苟或过焉，则文灭其质；或不及焉，则质胜而野。二者偏废，岂先王制礼之意哉？今梁氏乡约，切于事理，曲尽人情，大抵以不违国制为先，以敦化厚本为尚，无非欲人从俭约，守礼法，而无流荡之失。质之经传，殆周公所谓“束帛戋戋，贲于北园”，孔子所谓“礼与其奢也，宁俭”之意欤？以是约而谋诸邑之士大夫，皆曰善焉；谋诸乡之富者、贵者，皆曰善焉；谋诸贫者、贱者，亦无不曰善焉。将见人咸便之，服而行之，厚其本而抑其末，财不竭而用之舒，淳厚之风日兴，礼让之俗日作。则梁氏是约，其有关于世教岂浅鲜哉？予素有志于礼之本者也，于其请，喜而序之，以为乡人之劝云。
《闽社采风录》序
 〔明〕李世熊

　　闻之：“奏白雪之曲，则电雷下绕；鼓清角之音，则风雨总至。”白雪非怨于雷电，清角岂憎于风雨哉？盖宫徵凄变，即天耳倾移。譬若田文之泣雍琴，逆旅之恸娥音而已。今夫谣之来也有声，而莫名所唱也；谶之究也有义，而莫名所师也。揽采无质而声义了然，此谓之风声矣，若有神焉推荡之，何疑其从雷则雷，从雨则雨乎？予自都门指闽峤，浩荡万里，震憺乃心。睇秦、齐、豫、楚之氛，殷殷沄沄，流琐沸郁。桔槔之声，凄如欷叹；婴儿之哄，哮如豺虎；管絃之哑，裂如雷霆。此卜、端所不能言，夔、旷所不欲审也。余乃令鸾凤首路，风伯前驱，介武夷君而揖之，问九曲三十六峰，峙翠流苍，累亿世无恙乎？神官罗缕根角，抑宁屈曲世间乎？问剑水一泓，黝黯无光，芒不射汉，宁有寂寂千年，郁屯霖雨，龙臥不飞者乎？问三山霸气，今有存者乎？九漈仙人，狡狯谈谐，谑浪夜客，今墨墨梦世魇而有醒者乎？问紫帽丹嶂，负海贯日，其奔腾作气，磊落降精，溢为举义俳文，足当之乎？余吹律而听之，其音中商；望气而察之，其色耀雪。于是剪边崖，开帷幕，壎箎侑之，铅丹荐之，宝篆赠之。见若窈窕带萝，乗豹从狸者矣；见若循阴索隙，巫招龟灼者矣；见若袵金浴铁，曳电掣帛者矣。少焉，謦咳同堂，咿嗄一室。见若屈子悲吟，滋拾芷蓠；子云穷寂，位次方攡。见若焦氏布繇，房奉推历，庄生遣放，敬仲老吃。噫嘻，此何风哉？夫一妇之哀而霜陨，一士之叹而寒至。今以八十士鉥心镂肺，诛伐窅冥；姣服偃蹇，满堂美人；即当召致神物，易斗移星，凌冰反华，哑钟更鸣。噫嘻！王也风起云飞，伯也水澹岛竦，此何风哉？扬睇侧耳，则有玄鹤翔庭，迅飙轰宇。急卷缥缃，付缄縢于神鬼。后有圣者，发钥陈书，谱声衎帝。駪駪征夫，每怀靡及矣。
赠汀州学博邱先生序
 〔明〕李世熊

　　崇祯甲戌之春，汀州学博邱先生以秩满当迁，与某把臂太息曰：“子可与言者，及此盛壮，其以文章自任，慎无屈郁为得罪朋友之文。”某曰：“何为朋友之罪也？”先生曰：“快心遂意而失时，所谓得罪有司也；蒙面诡志而逢时，所谓得罪朋友也。”某乃再拜而复于先生曰：“文章之不可长杰当世也，久矣。始某心好沉博绝尘之文，欲如子云赍油素，与天下英绝有志者，泛猎古文奇字，而所见士大夫，皆可知矣。既以无所受学，则又浮江涉淮，窃效司马子长之为，欲有所穷力逞志，勒成一家之书。而长老教某：为课试芜烂之业，即可得志于时，无徒阔远为也。夫高皇帝时，士有三年不课举子文，而口专经学者。闾巷长老，亦往往习诵小学性鑑诸书及御制大诰榜文。此岂徒教人贸取富贵矣乎？盖圣人之不作久矣，诸濂、洛之微言大义既绝，而阴阳、名法、任侠、纵横，亦无庸于当世，三尺童子，徒烂然谙为对偶之文。異时所崇尚性理、或问诸书，即没齿不知为何物。卑疵纤趋，其琐已甚。而高明隽异，为文章娴美，以旁通于诸子百家者，一朝逢时不若，或不能与腐儒小生争糠粃之前，迁延至于头白齿落，一为郡、县学列官，即文章之毕局矣。而年少试官者，虚为周章，饮食驱驰，禁盗不能，服夷不能，塞奸治吏又不能。顾偃然居积学有文者，文上而无愧。呜呼，士当束发补员，其雄杰逸群博辨宏肆者，既已忌讳于时；间一竽好未投，屩敝而归，即亲戚朋友，羞与为伍。故曰：“诟莫大于卑贱，而悲莫甚于穷困也。”夫古文章之士，如韩退之、马周、张齐贤、苏洵父子之流，初岂非卑贱穷困者哉？然而策干天子而不忌，书投宰执而无嫌。今时大人，内恋于势，外爽于利，其闻奇计异策，既迂阔而不切于听，区区之诗歌词赋，又以其优为而不让美于人。无已，贽以制举之文，浅言之则藐为寡材，深言之又绳以无法。虽使孔、孟操觚，易目而诋。如是则今文之不足长杰天下亦明矣。且夫今文之诠理释义，自以出圣贤之吻无二也。上者即孔孟矣，次亦醇如程、朱。其间杂阴阳、名法家言，则皆缙绅先生所洗口而不竟读。呜呼，由孔、孟，迄程、朱，盖千百年而一觏也。今三岁一比士，而孔、孟、程、朱，奉途人而弗逊；其为黄、吕、管、韩之言，则以诡道摈弗录；而志左、马、屈、贾之文者，复不能循声效语，肖圣贤之吻。此人遂以不得志于时，为里巷旧游所简；又值文纲大明之世，不能如古文章之士，嘐嘐然自鸣于当世之贵人，使王公虚左，天子叹不同时。迁延以老，得为郡、县学列官，如有天幸，若先生今日之为者，此可谓文章有灵乎？夫孔孟程朱之言遍天下，而读孔孟程朱之书者，握不盈径也。今先生上窥姚、姒，下迄唐、宋，蒸蕴古今，中熟色动，欲有所试于盘错而不得；则矜饬廉隅，形义于表，又落落不可为合。间与诸生有志者商榷微言，上下于朱、陆所同，王湛所异，虽娓娓竞时，抑当世复有能听之者乎？惜乎！先生使当世少贬其学，如长老所以教某者，即翱翔天路不难，奚为屈伏至此？李斯有言，处卑困之地，非世恶利，自讬于无为者，非士情也。此鄙倍之心，而激怨之言，乃今观之，斯之言诚未为过。而相士者，皆伯乐之教相驽也。夫驽马时售，而千里之骏不一遘。先生犹欲以古文章相励，甚矣。其不卑困所撼，而为速售之术所由，与世之虚伪周章者，相去之悬也。
《春秋存俟》序
 李世熊

　　古之著书立言者，鸣于世有早暮，传之久有盛衰。何也？曰其人之时也。著书者虑无不想遘至精，灵交冥漠，诚不可灭，数极而见。故曰时也。何以言之？昔者汉初，左氏无传而公、谷、邹、夹四家并行。胡毋生、董仲舒、公孙弘，皆治“公羊”也。其后遂有嬴公眭、孟严、彭祖、颜安乐、冷丰、任公、筦辂冥都之学，何休又为之解说，此公羊氏之时矣。瑕丘江公受“谷梁”于申公，当武帝时不得行。及宣帝即位，闻卫太子好之，丞相韦贤及夏侯胜、史高等皆言宜兴“谷梁”。于是有尹更始、胡常申、章昌、房凤之学，而范宁复为之注释，谷梁氏之时矣。左氏初出张苍家，河间献王得而献之。贾谊尝为训诂，谨受贯公。刘歆欲立学官，诸儒莫应。建武中，以韩歆、陈元之请，李封始为“左氏”博士，贾逵、服虔复为训诂，魏代始稍行世。及杜预集解于晋，颖达修疏于唐，“左氏”大张而公、谷浸绌矣，此“左氏”之时矣。“夫左”氏未行，传有四家，经王莾之乱而邹、夹遂亡。盖著书者之精神会衰止于此也。其后啖助赵匡纂例辨疑，每援经以击传；陆希声韦表微通例统例，每合异以为同。程伊川略举大义，襄、昭以后，缺然勿详；胡康侯议论开合，牵强尤多。今遂奉为令甲。嗟乎，今亦胡氏之时耳。胡氏依附名理，牢络儒生之智；左氏笔落丽奇，恢廓文士之疆；二家之焰酷烈宜长矣。约略论之：公、谷矜饰语言，诡条襟步；左氏探钩奇赜，闳揽菁华。迹其炫弄词章，固是文人之雄，非有传经之意；譬今经生制义，缘题抒藻，翻案自奇；要彼掀播舌唇，聊取快意，宁知孔孟曾堂室何等乎？即不然，文字单行，固二家之《春秋》，非孔氏之《春秋》矣。犹之田何、焦赣、京房、费直之《易》，不可为羲、文、周、孔之《易》；齐、鲁、毛、韩之《诗》，不可即为三百诗人之《诗》也。后有精治学者，我遂疑左、胡之《春秋》，将自此衰谢也。非独予疑之明之，郭定襄、唐荆川、季彭山、郝仲兴者，亦疑之矣。然不如吾友余希之、赓之疑之甚也。二余之治《春秋》也，始辟诸儒，继辟四传，究乃举辟诸儒四传者而并辟之。考世知人，务合笔削之初意而止，此其想遘至精，同符千载，既源远而流长矣。其叔氏进伯，复殚意冥搜，划然神解，足补同异。获麟以来，文自在天；盲师瞽子，肤险嚣嚣，忧其坠地。此书遂行，犹幽室之有日月，洪流之有津梁，颀然望洋，将见其人矣。此固余氏《春秋》之时也。
《叶氏家集》序
 李世熊

　　风气环移，犹暑寒之中物，凉悴、茂华莫相贷也。故夫人文育发，孳彩随时。必以才藻神锋，排荡万有。返冰霰为菲芳，驻阳景于幽夜；虽佐以中黄之力、樗里之智，将不能手制而复断矣。盖吾读《叶氏家集》，自成化辛丑以迄崇弘甲乙之后，感才难，伤世变，未尝不掩卷三叹也。叶自古厓公以进士起家，同时北地李献吉倡复古学，俨然谓汉后无文、唐后无诗。其时，雩县王敬夫、仪封王子衡、长安张孟独、山阴周天保，皆以旷代逸材各弃所学而靡然从之。赞诵北地者，至谓侵谟、匹雅、喝骚、歕选，遐追周汉，俛视六朝，其雄据坛坫、牢笼时彦，不啻齐、晋于邾、吕也。古厓当海内风靡、剿袭公行之日，独自为条畅淡雅之诗；郑继之谓，如春空游絮，随风飞飏，冲条附叶，虽乏绮浓，而丰神特逸。献吉即奡兀自豪，亦心折于是言也。夫惟古厓大雅卓尔，不为时学所撼挠；亦以生休明之代，景物舒妍，情力宽绰，才韻所极，正变何常。犹春鼓香林，朴华并茁；岳畜大云，青雯并烂。诵诗论世，岂非化成之盛欤？其后齐吴代兴，江楚日競，明诗凡三变矣。而古厓之后，大镛小钟铿镗递作；终以被服家风，不堕剽窜比拟、凄寒灰涩之习。迨乎崇祯之季，则有寿蟠、御植两君者出，乃能抒轴自怀，谢华启秀；世益晚而诗益工，骎骎度越前轨矣。惜乎表圣、致光、吴融、郑谷之时，不得与甫、白、郊、愈颉颃于开元、元和之际，而特著于龙纪、乾宁倾覆之时；譬秋壑刁调，天岂故为悲瑟哉？亦听者自觉凄然耳。吾于御植重有感也。古之哲人音验兴亡，变测宫商；其召气求声，即藻盘亦应律于幽钟，方响亦迎歌于水际，讵不欲返噍杀之音为啴谐，汰涤滥之声为廉正哉？然而不能也。是故文文山、谢皋羽不能以指南、晞发之诗挽祥兴为熙、丰；杨廉夫、王子让、王原吉不能以铁崖、梧溪、云阳之诗，扶至正为延祐。虽以命世之才如犁眉公者，方其受知幕府，共策艰危，见于诗篇者，硉矹魁垒，蹈厉发扬，几欲拔岱华于平地，挽坠乌于下春。及攀附翼鳞，则掩抑幽伤，词吞意茹，无复有掣碧海、弋苍旻之气者，何也？则人之不胜天也。吾故读御植诗，以上溯古厓之时不三百年，而宫商调改，舟壑夜移，不觉无卷茫昧而长叹也。
《西园稿》序
 李世熊

　　昔闻“诗有三禅”，其论至渺然，漭瀁而不可崖。余将更之曰“诗有三立”，则比切世事矣。立之为言，无所迁而静阅变化云尔。诗至阅化而静居，不既尽人天之故矣乎。夫天下之密移人者，时也。治世之音安以乐，亡国之音哀以思。彼何知为哀思、安乐哉？时移之耳。六代唐宋升降，边际渺于丝尘，娄、旷所未瞭审也。虽以渊明之淡静闲远，而贤者复谓其带性负气多由豪放中来。渊明岂自知其豪放哉？处渊明之时，新怀故感，节长芽滋，如寒暑之易肤而靡觉也，立于时外之难也。方俗移人益又甚。此魏褊、唐忧、曹奢、陈汰，圣人不能违其风也。以屈平之皭然日月，而景宋、刘严之徒，得寻声而附之曰“楚辞”，则立于俗外之难也。是犹曰气势使然。若夫才人之吐为诗也，犹山川之出云也。当其叆叇空际，舒卷晴霄，非复山川所能剪裁矣。使泰山沧海，蒸雾腾氛，霾翳清昼，山海乃亦巨物之戚人者欤？李白曰：诸人之文，如山无烟霞，春无草树。予谓太白远逊班、马，近逊柳、韩，正以烟霞草树为之累耳。虽以退之之放宏雄刚、子瞻之浩瀚万变，而论者终畏其破除格律，不系以风雅之嫡嗣。非以才多之故欤？盖立于才，而降制其才者尤难也。乃今读“西园诗”有异，时非将安将乐之时也，意其哀思怨诽当不后千载上人也。乃际乱避乱之篇，温如田园饮酒之事，怨且无隙，奚其安哀且无声也？此岂悁悁急戻，因时而伤性累道者乎？方弘、嘉之隆，李、何、王、李，互为齐、晋，视闽音犹邾莒也，矧于吾宁。宁自郑仲贤后，风雅瘖哑垂七百年矣。里儿狂号者，若傒学宫语，不自谓傒，而反诮宫语之不傒也。说者遂谓，山川顽黯使然，如其人即山川，亦岂得不任咎哉？而西园独以淡杳深倩之音，进韦、孟、储、王之坐，可不谓特立俗外哉？以此，其才即鞭叱风云、囚拏蛟虎奚不可者？乃神襟相检，声影交裁，使章无溢句、句无溢字，斤斤以西园一卷行于世，是其人岂复为才所使者乎？夫不移于时者，殆将移夫时者也；不移于俗者，殆能移夫俗者也。不移于才者，殆能用其才者也。是吾所谓立也已，是吾所谓无所迁而静阅变化也已。
家谱后序
 李世熊

　　世熊既编家谱已，喟然叹曰：“世变之亟也，宜哉！”崇祯之季，国无睦臣，枝党相，不旋踵而宗社沦墟。毒之流也，使野无睦俗，乡邑相仇。田丁斩木而攻城郭，所在毛起。转徙之遽，视弃共宗如割荼也，则家无睦族矣。悲夫，以熊所记，隋、唐、宋间，四世、七世、九世同居者，史不绝书。江州陈氏、河中姚氏，皆十三世同居。下迄宋末，十四五世同居者，犹有信州李琳、河阳陈芳。至会稽裘询，凡十九世，为希邈矣。此数百年间，天人屡变，祻败相寻。即代有贤者硕人，扶干殖苞，绵其生绪，亦当有神灵洽气弥护其间也。今自熊之身，上溯所知仅九世耳。而运际极流，岌然不克保宗是惧。今古人悬绝乃尔乎？幸者高、曾以来，力田编户。迨熊父行，风雅始芽。父尝营一小窗，置书累笈，卧熊其间，不遣窥园，闭户三冬，览书殆遍。壮而试足文圃，先达颇许齐镳，慨然有意于晏婴瞻国、范淹收族之事。既而八踬场屋，宿志不酬，奄然废朽。乙丙之间，事会孔棘，自度其才，不能廓清昏翳，追隆邓、贾，于是坚辞辟召。鼠泣沧桑，常恐荡岳之涛漂及丘垤。悲夫，悲夫！何料有今日乎？假令昔邀天幸，挂籍缙绅，或狗绶羊头，滥竽白版；一食人之食，即当死人之事，行将被发裸身、覆沙埋石，何能披弄楮墨，为鬼作记箓哉？故读书为忠臣孝子，时当天醉，或乃毁卵倾巢；读书为贪羶附炎，脂身偷息，天当梦醒，亦或陨祀覆宗。维小子熊，读父书，无以为宗祊光，亦未尝贻宗祊辱。是所上告先祖而无悔者也，可不谓幸欤？若夫初世以来，历年三百，邱坟相守，人重去乡巷同通夷，鸡犬知返。即无江州、河中、会稽之笃行，犹有中古同井死、徙无出乡之风。设有贤者硕人，整纲饬绪量啬，纳丰沛蒸尝之润，以收寒裔；因而岁时读法，讨论忠孝，约范仲淹之义庄，通陆九龄之品式，吾宗虽返而沕穆可也。又何必绅绂相耀，酿为贪残，使毒流朝野哉？此志不抒，离瘼斯老，后之人其重悲熊之遇矣乎？
《理信存稿》序
 〔国朝〕黎元宽　南昌人

　　昔欧公大治文章，而口必言政事，论者曰：此不欲掩人于所长也。不知欧公之心，则亦欲自致其实用焉耳。是故在夷陵阅牍凡三月，而至于终身以之，岂直欲习为文无害者？今观愧曾公，盖深得此意矣。愧曾学有本原，言语妙天下，其所制长行各体，与夫有韻之文，既莫不自跻大家而脍炙人口。乃初筮得理刑信州，官稍雄骏。使忮者为之，或有滥于事外，即何得无废于事中。原夫愧曾所理，不独一郡，而十三郡之性命皆寄焉，又不独十三郡，而大司寇、大廷尉之则法皆取焉，何其重也。愧曾于此，不鉤距以为精，不锻炼以为武，不上下阴阳以为合，而惟是《尚书》决事、《春秋》断狱，则亦曰肄业在之，无所多让。是故其言可存而不可废。或者总归诸文人之著作，殆如咎繇明刑弼教，以开中天之治，不过成其为才子之品目而已矣。后世徒以试吏，若书判拔萃科取士者，即安能有此盛业哉？虽然，子产初铸刑书，人致不服，及为慈母，乃并歌之。愧曾理信则高不见之功，已令永新，才行其牍，而人之服且歌者，易地皆然。此又何也？盖理能生人，不能生其宜死之人；令能尽与人以生，而尽免于死理。道得半而事得全，令事得半而道得全，遂使人咸宜之，颂声无间，亦惟用其一心而已足耳。若朴而不学，巧而逢时，则用心非矣，遑问民誉？愧曾曰：“赫赫之名，吾不敢知，吾守吾职司而已矣。”称是，则仅仅言儒吏之通，尤云浅事；必也有本领焉，有作用焉；而纬之以文章，故足术也。黄次公起廷尉、平至太守，皆有善政，逮为京兆，既不称微论。宰相若是者，余不欲为愧曾举似矣。惟欧公初官西京留守推官，次官夷陵令，其踪迹略与愧曾等，而其后为执政名大臣。愧曾治文章与必为名大臣之意，殆欲如欧，而又适官于其乡，余是以取而似之。愧曾当之必不愧也。余朽无文，其视愧曾犹宗袞，其必公愧曾者，盖祖之，而终不敢祢之也。小辞为序，无所发明，亦志其赋才之初，十倍相绝；而避影之际，数辈堪容云尔。
《诗经》手抄序
 黎士弘

　　古之治经者何难，而今亦何其易也。昔者仲尼之徒三千，身通六艺者七十二人，若商、若赐、若言偃，各以《诗》、《礼》名家。汉继秦兴，《易》称田、何、丁宽；治《诗》则有齐、鲁，有毛、韩；《书》有伏生书，有夏侯氏书；《春秋》左氏、公、谷三家，并得立学官；《礼》有高堂生、二戴氏。其时，天子公卿皆矜慎儒者，而儒者亦复自爱重，不苟为异同。所称受经之士，莫不赍素裹粮、奔走千里。如孝文之时，犹以伏生年老不可召致，朝廷使掌故晁错往受《书》济南。孝武时，吾丘寿王待诏，从董仲舒受《春秋》。宣帝选郎十人，从蔡千秋授《春秋》。今则三尺童子，受父兄鞭督，稍能句读，便称经生矣。而里巷学究，能寻章衍句，便称谈经矣。夫自周、秦以历汉兴诸贤，其才智非不及今之小生腐儒，自能章训而句读也。何其难易若此？盖昔人之通六艺而后可治一经，而今人之治一经则仅求卒一事。所以然者，途有专家则多绝技，理惟捷径则无精才也。自典令以制科取士，《春秋》取安国，《尚书》、《大易》、《四子之书》，必宗二程、朱、蔡。故士子为章句一引用别典，主司以为不合。既已束缚灵异之才，而迂疏学士又得以功令重名，揜其不读书之耻。嗟夫，吾不知今之所谓八比者，果圣君贤相镂肝刻腑，以为士之用世读书，千途万径而必不出于此；抑果如《大易》奇偶，一画一爻皆天定之，而不可移，否则，胡为拘拘于此而莫之变也？虽然，以之为四子《书》、《易》、《戴礼》，犹可言也；至于四始之诗，以叶律之声文比于徘偶，降郊庙之乐章变为帖括，文至此，尚有文乎？诗至此尚有诗乎？故愚尝谓，诗至春秋而诗亡，诗至今日而读诗之人亦亡矣。诚使一代之制，治《礼》者，试以郊祀、兵制、乐章原委；治《书》者，试以诏诰、檄册、文移、书记；《春秋》、《大易》，则推测天人、通达治体，必期得如京房仲舒之士。而治诗者，则不妨单用唐制，试以五七言韵语。则是既已宽其思智，得读有用之书，又能尽其才量，求为可传之业。庶几经学明而大复古，于以备国家缓急有馀；何至有志之士羞其笔墨，至谓“雕虫小技，壮夫不为”也哉？吾真浩叹于斯矣。
集成案序
 施泽嘉

　　邑之俗也好神，坊各有祀，祀各殊名。若吾坊之普惠、孚宁其一也，因革载于邑乘，大略谓其能退寇产芝。稽之《记》曰：“法施于民，则祀之；以死勤事，则祀之。”神其在御灾捍患之例欤？岁七月四日，坊民迎赛。至期，各姓上寿，樽罍彝鼎，布列盈前，视人子之寿其亲、尤有过也。值日分班，取名成案，而吾友某等同学诸君子二十余人名集成案。册纪其名，书志其事，应掇数语弁之于首。以班管属予，予曰：“诸君子亦知自古圣人神道设教之意乎？其治天下也，礼乐明之，鬼神幽之，学士家即举此以治其身。今诸君子鱼鱼雅雅，炳炳鳞鳞，亦既淑身礼乐之场矣。独此鬼神幽之之义，读《易》而见：体撰者能通其德，弥纶者能知其情状，不违奉若者能合其吉凶；读《诗》而见：孝享者使之来吊，辑柔者使之来格，嘤鸣求友者使之来听而和平。今诸君子，于体撰、弥纶、不违奉若之实，蕴之于心；而孝享、辑柔、嘤鸣求友之志，固已著之于事也，其来吊而来格，听之而和平乎？此犹今日事。若异日者，作宾王国廊庙坛壝，得从事于左右骏奔之列，而禋宗祀，类编于群神，藉尔而怀之柔之，与有荣也。则是举也，毋曰随俗之弥文已也。
《礼记》手抄序
 黎士弘

　　国家治乱兴亡之故，岂不在礼乐哉？原其所以久安而长治者，则莫不迂阔而多事；其所以速亡而易乱者，则莫不直致而径情。昔者三代之治，惟周为情文备至。情文者，礼乐事也。故自唐虞以指三代，惟周之得年最长。秦之兴也，以法、吏为师，薄儒者，焚书记，可谓简易无事矣。历数汉魏以来，以兵力取天下而不能守者，亦惟秦之得祸最烈。是非周民之淳而秦民之獘也。譬之若饮食焉，将专与人以粱肉而食者，未必欢；加之为燔炙、为酒醴，而食者恒意满。夫燔炙、酒醴非必异粱肉也，其喜怒不同者，盖耳目隘则计较生，曲折多则意致尽也。周则不惟食之以燔肉、酒醴，而益之以俎豆。秦则不惟不以粱与肉，而又剪其嘉种焉。周安得不治？秦安得不亡哉？或者曰：汉何以不亡也？当高帝起自田间，不十年而定天下，自谓得之马上，安事诗书为？至其后稍厌烦苦，而叔孙制礼，遂为一代典章；文、景以来，相沿不废。则是汉方兴而能变，秦至乱而不知也。夫有礼则安，无礼则危。如得食则生，不得则死。今必曰：“礼乐待百年而后兴，是犹谓饥渴者曰：俟秋熟食尔，俟雨降饮尔。吾恐秋不时熟，雨不时降，饥渴者且枕藉于前而不可支矣。礼者，固已饥之糇粮而止渴之浆露也，始于郊庙，达于妻子，及于童仆，被于蛰虫。先王盖曰：天下有履蛰虫而不忍伤，待童仆而不敢无礼，吾又何忧君父哉？昔唐开元之间，通事舍人王岩上疏，欲删去《礼记》旧文，而宋儒又谓其多出汉人附会。附会与否不可知，但使迂阔足以救亡，直情足以速乱，则君子何为惜一迂阔之名，以苟延百姓之命？而必欲径情而直致，徒苦天下父老，使兵革相循，纷纷不已，蹈亡秦之故辙而后已也。
续怀帖序
 黎士弘

　　汀为郡治在万山，东涉九龙，波石廉悍，狎江湖者恒见为恐慴失常；西远章贡，峰岭连复，行人顶踵相接，望若画中。故大人先生非有事于其地者，皆不至。而齿闽产者，亦以汀为江黄国，不隶冠带盟也。然人士实负气任性，为学有本领，不附丽时士取名。苟一言相当，虽执鞭不惜；非弹射极中，即尊贵不心折。夫既负气任性，不肯附丽取名，而地又为大夫先生之所不至。即至，或不好士；即好士，而又辩不辩，不过耳耳而目目之。宜乎，名之不传于世也。前庚寅之冬，元亮先生以有事于此，见汀士而好好之难为别也，而怀怀之而至再至三，岂真波石廉悍峰岭连复者之足以緾绵魂梦？抑以为负气任性者之察其尚足有为耶？三家之市，指有异珍焉，问途人不信；好奇者望气而识之。好奇者甘众所非笑而不顾，三家中人感非笑不顾之心，不难泣血自明，必求取信于好奇者之眼而后已。先生即不言，我独不感于心乎？今览斯篇，固时属和者凡三十有五；其间闻声尚匿其采者有人；即已谋篇而逡巡不达，恐以无因而附门墙者有人。嗟夫！先生之至于斯，固所谓好士而辩辩之，而非徒耳耳目目于众人者。即附丽以成名，岂遂出江黄下而尚有匿采不章欤？夫逡巡而不敢竟达者，真足以明汀士之负气任性犹进退于古人，当益动先生之怀想不置矣。

《四书尊闻》序
 黎士弘

　　此故宁化文学、时见赖君所著之《四书尊闻》也。君名朝会，县廪生。时邑人李公元仲，名噪海内。学使者前后按试，率第一。李公，他人士无敢抗行齿立，惟时见起，孤生年少，名在季、孟间。予为诸生也，早曾数面时见，通眉广，晳白如玉，才气飚发，时时屈坐人。宁邑故有田丁之乱。顺治癸巳十月，叛丁诡称原与邑人输平讲好。时见恃其丰采言论，可以一二语折服解纷，轻身墮术中，遂为见杀，死最惨。妻寡子幼，生平著述半零落无存。今所传唯“尊闻”一书，以注为经，以己说为纬，通疑析义。其言之至者，往往达于精微。前明当辛巳、壬午间，秦、楚寇盗纵横，征调星火，又邑叛民环伺肘腋，破城掠帑，如其取寄。乃时见方吮毫伸纸，取四子之书，朱标墨识，若甚有不可已之事者，亦可谓迂阔而远于事情。且其时文体破坏，庄、墨、申、韩诸书，下至稗官、野史，梵书、道藏，皆可诠注行间，猎取上第。时见则独斤斤执守，力持异说，句分章解，以始终继述紫阳之绪论，岂不伟哉？东乡艾千子两过宁都，与时见相知，握手序其书，欲使有传于天下后世也。历数古今才人，年少而得奇祸者，大率高自标置，傲世扬己；不则识见不坚，依倚匪人，遂至狼藉崎岖，身名俱败。若时见，习一圣人之书，似可家修安坐；乃郦生妄冀凭轼之功，夷甫遽及排墙之酷；蜂竟予螫，虎不择人。时见之死，亦失于不自量力也。然妻孤苦立节，受天子旌表；其子又思刻其遗编，以为其亲不朽计。庶或可少慰幽冥乎？
《沈未空先生诗》序
 黎士弘

　　未空先生其人杰哉！先生幼负异姿，耻为俗学，籍诸生二十年，于时艺之言漠如也。学使按部。同舍诸生吚唔竟日；先生凝尘满席，惟《楞严》一册、《象山语录》数卷而已。偶从卷牍中，向往某公，徒步走毗陵三千里访之。一见以为无当，不告其姓名而返。举动奇伟，人莫识之。丁卯，兄若玉举于乡，即欲罢诸生，遂长往之志，母夫人弗许。至己卯，乃举乡试第八人。乙酉，伤国事多故，郁郁致病死。先生究习当世典章，畜书七千卷，一览皆能背诵。记先君曾得旧钱一瓮，出以试先生。先生略不经思，随手分别，即至幽僻如残唐、蜀、夏，人所不记忆者，皆为指画年代，捡本按之，百不失一。然先生神简高闲，亦不见先生数数读书也。性犹流连景物。良晨佳夕，柬集宾朋，雅论弹棋，都无尘事。至酒思微酣，则又手捋长髯，倚风微啸。坐客爱其风流，竟席不忍言去，其为人倾倒如此。窃私议，吾邑言理学、负博雅名者，当奉先生尸祝；而文章意气，则又予叔振三。先生有廓清之功，人不以为非也。平生著书甚富，其自信者《四书参注》一书，卷帖浩繁，尚未授梓。仁和宋树桐先生佐郡临汀，慕先生文行，为选其诗歌以行。宋公与先生曾无一面之素，而兴怀异代，辄生不同世之感，殆自任为身后之桓谭也。刻成，以予奉教于先生者久，属为点次，而又令识其一二遗事于卷端。嗟夫，先生自敘理题藏稿，谓：“不欲乞人一序，千百年后有知我者，作传作赞，则一任之。”今曾不待千百年后，而传赞有人，无因传一语于地下，岂不悲乎？
《寒支初集》序
 彭士望　南昌人

　　李元仲先生年已七十有四矣。人有欲为方外人刻其语录行于世者，方外人至，褎元仲所著《寒支集》使刻之。摹印未卒，元仲遽以来要予为序。予读复未卒，蹶然起而叹曰：“猗嗟，元仲独以予为友，知其人邪？知其文邪？知其所以文邪？予则何以知其所以文、知其文而为元仲友邪？元仲之文何其多变欤？不有掇英奏簇，自东周、自南朝，卓荤而茹吐之者邪？不有研精刺害、凡狂谲，凡权穴数奥，诘屈而抑宣，偃侧复反又有之者邪？”既而，徐以定视之，曰：“不有不同希文进，又若讦奏、若讷书者邪？不有邹、枚辞令而穆醴去就，不有稷下辨而画邑矢也邪？不有抽都尉惂悔忿愎之情文，而牧之节旄餐啮者邪？”又久之，则妄言之曰：“猗嗟夫！此正则之变思也邪？此无咎之广体也邪？”夫屈之旨，一于楚宗；而元仲之酬应表志何不皆然。鼂之调，一于声韵；而元仲施之于散文也又皆然。虽然，其果变也。阴阳，变道者也，善变阴阳。性变善，其不可得见者邪？性变情，情变才，才变经，经变子，子变集，集变而元仲之集夫？元仲之文，其古正则之变者乎？虽然，有异。诗曰：“天生丞民，有物有则。民之秉彝，好是懿德。”彝者常，常者正，正者则，则不一则也。传曰：“辞也者，各指其所之。”夫各指所之，而“之”不可以胜尽。吾三复元仲之文，其变有三，而之于一瞬。始而视之，则之之于奋：若立乎广壤，而长雷四野；若伏乎深谿，而瀑而下注。吾不知其所溢涌而已。愤而不得以遽泄，泄而不可以一御矣。是其若万仞之石，坠于冲渊，崖击磴硉，众响一激，与洪波纷辨而沓至，而已闷如，而已恨如，汜然而若有所不应，汨然而若顺如也。是故元仲之文，凡其变而若屈，广而若鼂，而卒归于若无有穷尽。乃其穷于其才，亘于其情，而不变于其性。吾见其情有内韄、才有外彍，而鼓之以橐而籥。而吾则何以知之？而吾则何以言之？将为少伯氏思与种语焉而不得。将为鬼谷绝其徒，使袭股而勿锥、卷舌而勿视，而上篇不嘿，中下不获，处于庐、夫、胥、嚭之间，而测之以莫测。然而犹未也。将为老、庄奚能言，将为二楞不可识，将为发聊城之肾肠，寒鲁连之咽舌。然而其文变也，其才未变；其才变也，其情未变；其情变也，而性未变。所谓浮游尘埃之外，不获世之滋垢，皭然泥而不滓者，非邪？然而曰，彼离忧者，忧不一端，何其文痛而若隐，憾而若思，呵诘而若以怒？而宜莫如其弟子者师之、友之、而知之，而卒所祖在从容辞令间，何邪？
《宁化县志》序
 黎士弘

　　康熙二十二年癸亥，皇上诞敷文教，允廷臣请，纂修一统志。先檄直省所在有司呈稿汇进，下史局。间山川里道不合，屡颁严旨切责。一时奉行期迫，多因仍固陋。太史公云：“文不雅驯，荐绅先生亦难言之矣。”宁化泉上李元仲先生，旧学通儒，为海内人文硕果，不交州、府者四十年。前令何公束书载币以邑志请，先生辞之，再数请，乃可。书未就，而何公迁去。及书就，前令王公急欲梓行，又不果。今茂宰祝使君来治宁化，见是编而再三叹息，谓“非一邑一人之书，而天下古今所通共之书。将以副功令、昭来者，非我其谁任？”佥讲于学博谢君及邑之绅士父老，咸韪是举，度工选匠，不数月而刻告成。予得俯目卒读。信哉！祝使君所谓天下古今所通共之书，而非一邑一人之书也。宁虽望邑，志残缺者将百年。发凡起例，非有故府足因也；摛辞辩体，非有群材足藉也。先生以一心一手经营数千年之事，无饰言，无曲笔，识其大者：举一端，而古今上下治乱倚伏之故无不详；树一论，而源流升降补救损益之计无不修。识其小者：而山川、里道、邱陵、陂泽、冈峦、岩壑，无不掌指而缕分。斯固释法显之所不能既其详核，郦道元之所不能争其奇丽者也。后有作者，蔑以加矣。夫郡、县事至冗杂，钱谷、刑名之事，日救过不暇，视邑乘废兴无关缓急；即有意修举，而或所任非所贤，所贤非所遇，世乏渊、云、迁、固之笔，使名区胜迹、魁人杰士湮没而不得传者，何可胜计？祝使君之为是举也，固甚庆乎国有人焉。得以一邑之书，见于天下；又得毋更致慨乎国有人焉，而仅以一邑之书见于天下也！汀州府志之缺亦五十余载。郡伯鄢公，贤大夫也，雅意重修，将专车延先生定论。今先生亦遂老矣，年八十有二。倘天假缘，使获见成书，推广一邑者及于一郡，以一郡者渐及于天下，先生将无有意乎？予受业于先生之门，何敢附游、夏一词之赞？特欢祝使君任事之决，而识政之大也。敬记一言于简端。
重修《上杭县志》序
 黎士弘

　　畿、省、郡、邑之志与国史相表里。体裁大小不一，而义意则同。史主惩劝，志专实录。史独难于断而志则兼难于修。凡修史立局，总裁、校勘皆定专官；进退黜陟，备呈乙览；即权贵不得以力争。至郡邑之志，非生长其地者，人与事不相习，势不得不属之一二里党能文章、熟掌故之士。然宗戚交游所在，往往阁笔濡毫，迁延嫌怨。稍恕，则速索米立传之讥；概删，又不免陶范挟刃相临之惧。遂至兔园夫子，亦点文坛；椎髻布裙，尽标淑媛；流传四方，指为口实。志之滥也，匪独有心者不愿为，且不欲竟读也。是非地方司牧真心、强力，任是非、勤采择而又具良史之才者，断不能成书而垂后。若今璞山蒋使君所修《上杭县志》，盖亦仅矣。上杭为临汀赤县。有明三百年间，薮泽数警，特设宪司节制。其地川陆三百里，人文山水甲于诸州，志之缺者百有余年而未补。岂能文操笔者遂无其人，抑以宗戚、交游、亲串之所在，惧于速尤府怨而有所不敢耶？抑岂一时司牧，文章、政事不必兼长，而任是非、勤采择又有力、有不力耶？蒋使君莅治八年，政通人和，急急乎文献之不光是惧，聘名士，分部家，心手勾稽，兼时积月。今谓其书数千年间一邑之治乱兴衰，若可手轮目数。细及里语方言，搜罗放失；至于官司人物，出入进退。毁誉所不得摇，爱憎所不得夺，又何其断断如是。昔韩昌黎推避史事，柳州贻书相督，谓其褒贬是非不肯任，将来不敢为御史大夫；生杀予夺更有重于此者，则并不敢为宰相。今使君奋然执事，而不为毁誉爱憎所摇夺，是御史大夫、宰相之心也。然则蒋使君岂仅才胜一邑，其所成书又岂仅一邑之志哉？郡志残缺有年，当事屡以相属，逡巡而未有以应。倘得尽如“宁化志”之博丽，自为一书；上杭县之明辨而有体，则庶几踵事增华，事成功半。然终逡巡而不敢以应，不敏之嘲，固已远惭柳州，近复抱愧于贤使君不少也。
寒支二刻序
 叶　颖

　　注《齐谐》者曰：“智而不能变化，平智而已；物而不能变化，平物而已。”而乃有不能变化之文，则名为平文；而乃有不能变化之人，则名为平人。人用智用物以达之于文。故将定其人，非文莫之与；将定其人之文，非智与物莫之象矣。我观天下，即无不变化之物：水排空而结浪，气蒸朽而成芝，此犹其无情者也；雉入水为蜃，雀入海为蛤，此犹有情之小者。龙之飞也，上之，不天焉不止；潜之，不渊焉不止。其能潜能飞，能上能下，能有情又能无情，彼非天以下之一物耶？破此数能而变而化，其故何也？岂其智绝于物欤？纯于物，故遇物而空，而数能空物；遇空而物，而数能物空。俄而空物，俄而物空，俄而空空。是故古之变化其身以空空者，初皆变化其身以物物者也。今以空空物物之人适而遘空空物物之人，则谓之犹物不可，谓之犹空又不可。若仲尼之晤老聃也是已。不可像之而可意仪也，曰：“老子其犹龙乎？”犹龙，则非龙也，况于物哉？夫不物于物者，不空于空也；空隐于物者，物隐于空也；盖龙之变化极此矣。
　　吾乡李子元仲之文，自夫不变不化者视之，斯变化之极也；即善变善化者视之，亦变化之极也。物而已宏，而未尝以物凝滞；智亦数更，而未尝以智要约；必凝之、滞之、要之、约之然后文焉。不必凝之滞之要之约之然后文焉，此后文者，为平为奇为能为变为不能变，即又不争乎其文而争乎其人也！史公之传留侯也，拟诸其形容，以为天下无有俊伟于此者；乃又恂恂如妇人。魏武西行，谓聚观者曰：“吾亦多智尔。”智者变化之物也，寒暑不根，旦昏不降，而因以变化其人，而因以变化其文。秋水时至，百川灌河，苍苍浩浩，使人不知其所往。山高不崩，逶迤层折，昃膝蹑形乃上之；平拱而逖志焉，千峰如髻尔。若其人而无山水之遐，则变化之才，不出山水之变化，以人之变化而不孤，以文之变化而不黯，孤则无声，黯则无色。故夫人文者，山水之声色也。金石有鸣，不考则不应；干矢有穗，不扬则不武；神智有光，不琢则不利。今李子之文以日琢而利，以日利而日见其光，则惟其入古而出古。古人则今人之刍狗也，入之则未陈之绣箧，出之则已陈之苏脊也。使古人而不遇能变能化之人，为孤而已，黯而已。古人之文，而不遇能变能化之文，将终于孤而已，黯而已。惟李子义不以孤黯遗古人，而往往欲死活古人于变变化化，以归于无变无化，亦几于不以变化予古人矣。我方负日驰河，辟天指地，亦何为而至于其侧哉？今将尽出所为文以视天下，天下之知若文者，谀之则顶；其不知若文者，诽之则趾。夫毛嫱、丽姬，人所同美也，鱼见之而深入，鸟见之而高飞，麋鹿见之而决骤。所见不异而避、就异者，何也？则类与不类之故也。夫见是文而诽之，岂故诽之哉？宜也。谀、诽不足中，何顶、趾之足辞？顶亦一不平，趾亦一不平，不顶不趾之间，此为庸士之瀦宫，体泽则依，静居则溺矣。李子虽欲取所为变化者以变之、化之。谓鱼鸟麋鹿有智焉，否也；谓鱼鸟麋鹿能为神物焉，否也；谓鱼鸟麋鹿而可兴之声色焉，否也。李子则不言，予为侃侃言之，以告天下之读是文者。
黎士弘《讬素斋集》序
 魏　礼　宁都人

　　古之为诗、古文者，盖有其本矣。其所表见于天下后世，必有道德、政治之归，足以教泽于斯民，举而措诸具于其素。是故由本而溢，发于文章，不由文章而外美其词也。外美其词者，如酌水江河，虽积之盈缶、沼，若是焉而止尔。有本者则不然，昆仑、岷山延袤千万里而其发愈大，澎湃浩瀚，势莫可御。施浸溉九有之功，通舟楫之利，鱼龙弗郁，而波穀委折亦生焉。盖山本以发之也。是故文章之盛者，则政治欤？盛，往往为古今名臣。姑以八家论之：彼七家者，莫不著经国治民之猷。明允虽未仕，而识议密固，如《辨奸论》、《名二子说》，卒符其言，倘授以事，必有可表见。王安石所治郡、县有声，及为相，以学术误人家国，要不可谓无本。而柳宗元失身叔文，贬谪未及展布，然亦尝为郡矣。所可纪如赎子之政，寥寥史策，乃其文章亦未得与七家方驾，何者？其素所蓄积者然也。八家之中，韩文公与两文忠尤著，而苏文忠为人坦白无矫饰，岸然见其肺肠，洵君子人也，故其文章亦然。长汀黎公愧曾，以诗、文章名天下，为闽南首出。予读其文，光明俊伟，有千里浩瀚之势，而矩度不失古人。尝私拟之子瞻，观其笔记、诸小品，亦大相类；诗则有魏晋四唐之遗则，似又超子瞻而出之。呜乎！此岂由外至者哉。盖公宅心乐易，一以古处，与朋友能久要；其宰永新、理广信也，多善政；详诸记载矣，人士至今思之。迨观察陕西，则扣囊底智以弭大乱。是故发诸文章者有如是。子瞻尝自言：“作文如行云流水，但常行所当行、止于所不可不止。”其权开封治杭、密、徐州，为政率精敏俊爽，兼风流儒雅之概；至饬定州军政，及言温公变法、策西事，皆有本之学，施用足以弭祸乱。公亦几似之。然则公之文章足追古人、传来兹也，有以也夫。
黄竹岭修路序
 魏际瑞　宁都人

　　汀之西有黄竹岭，人恒言其高如登天。岁丁酉，予将适汀，心难之。比至，乘雨而上，纡盘折阪，厓壁断绝如蛇蜒鹘起，警革不息。乃舍舆，撩衣步赴，而履之路，橛橛有声，念此宜非人到，顾乃有蛎甃鳞次，便人于百千万仞之上，亘二十里而遥者。盖未尝不叹其为君子、长者，而戚然深念其德也。及乎路缺径坍，则黄泥之阪，利于榆沈；陡绝所在，争性命如悬丝；聚手足筋骸之力，偪仄以度，将或霣坠，而况于负任、罢病者乎？庚子冬，予且再至，则由之。岭有庵，庵有亭，煮茶以给行旅。有僧焉，揖予而告，盖欲以补斯路之缺壤，与前人功所未及者创之。予曰：“于戏，此仁人之心，仁人之事也夫。”今夫天富，富者所以养贫者也；天贵，贵者所以安贱者也。天予福利安全之人，所以休人于劳而平人于厄也。若夫专利自丰，天亦何取斯人而独厚之也哉！昔者吾子言之曰：“施冢不如施棺，施棺不如施药，施药不如施衣被、饭粥。”予亦曰：“放生不如戒杀，戒杀不如作雨亭、津渡、道路、桥梁。”盖受者实，则施者不虚。譬如钩矢射侯，亦既发而中的矣。昔有丐者死三日而苏，冥吏校籍，谓曾建七星石桥，故当复生。丐私念曰：“吾身且为丏，安得桥。”吏曰：“汝尝于潭侧殖七断砖以济潦者。汝丐耳，而心念此，又必为其事，此直与建桥等矣。”僧曰：“然！吾将稽颡、屈膝以丐长者。而不能言其意，敢请书之。”予曰：“噫，此仁人之心，仁人之事也。天下多仁人，敢请捐资而注名于册。”

《崇正书院志》序
 杨　昱

　　书院者，宅名胜，居来学，以广国家兴道育才之意，官政之最善者也。盖自汉、魏而下，宇内名胜悉为佛、老所宫，吾儒无有之者。迨李唐，世儒或有宅胜读书，而书院之名以立。逮赵宋初，白鹿等四院方显名于天下。此后，二氏之宫或废，良有司每改为书院。岂徒竞其地哉？盖以名胜之区必幽，幽则可以凝志；必爽，爽则可以发神；有资于学也大矣。吾汀鄞江之阴，苍玉之岭，有地高尹蔚宛，亦郡之胜也。旧有浮屠之居在焉，“图经”所谓东禅寺是已。嘉靖庚戌，僧徙寺废。仁和华山陈公，适领郡符至，乃遍请允诸司改为崇正书院，扁其堂曰“明德”，以聚讲课；傍建号房若干间，以居诸生。因堂左之室頞高杰者，修饬为“三贤祠”，崇祀郡人晦庵高弟杨淡轩，而溯及朱子；又以文文山尝建纛于汀，亦取埒祀之。既落，集郡九庠高第诸生，使藏修游息于中，籍其田以供具之。政暇必躬诣讲改启迪。由是士争濯磨，骎骎日知向往。复惧创置之实久或湮也，乃次其修建之由，庐田之数，立教之法，掇淡轩之诗文与朱、文二先生作之关是者，洎院傍石刻，为志以传，使某言弁其首。窃惟昔人治郡善兴化者，固莫文翁若矣。然效之所臻，止于士举京师、比于齐鲁而已。岂徒作以进取，而立教之本有未讲乎？今宅高明，翼神志，则有以资进修之功；辟异端，崇正祀，则有以端向往之路；廪饩庖湢之悉备，则厥务惟周，而心不分于他；提撕振作之维勤，则意有所惮而学必致其力。固皆切实之益，不假功利之私，推其所成就，宁无三代之士奋起其间以酬明教哉？况颁教条以善俗，立保甲以察奸，狱讼催科之下，每寓崇化厚俗之意；而闾阎之间，行当比隆三代，又不直学效之教已也。公他政多与是匹。序辞不偏及者，惧枝也。
罗青岩《周易裁述》序
 熊为霖　新建人

　　问今之人有能吹影者乎？曰否；问今之人有能镂尘者乎？曰否，是析虚之难也。问今之人有鼓湫盘、系八柱者乎？曰否，是力遁于所大也，蟭螟之巢蚊睫也。三年而不知射者，以嫠尾悬虱于棂间，眎之三年则大如车轮，命矢而中绝。此又何以故？相息以神，其天独完耳。《易》之为书也，广大悉备，范围天地之道而不过，曲成万物而不遗，上之无朕，拓于无际，直可置诸语言文字之穷矣。而诠印家无虑千本，田、何、费直荒乎邈矣。唯荀爽九家，妙于观象，而不列学官。王辅嗣以麈尾清谭，广为玄解，似亦弗尽。及伊川主理，紫阳复参以数，而得统所宗。然其理与世相衍极，复汨汨日出而不穷。青岩先生，闽之有道士也，岩居川观，閟尔闻，渺尔虑，屏谢尘鞅，一以丹黄甲乙娱厥老，务为扣启贤扃。于九经咸能贯串，而尤邃于《易》。青岩其何以邃易乎？人惟通身是易，则触处皆解。乾之九二曰：“见龙在田。”渐之上九曰：“鸿渐于陆，其羽可用为仪，吉。”涣之六四曰：“涣有丘，匪夷所思。”艮之六五曰：“艮，其辅言有序。”青岩道文明而遐隐，故结想微，立义谛。以我注《易》，即以《易》注我，即我即《易》，即《易》即我。其天完而相息以神，虚无不析，力亦不遁于所大。超乎诣哉，超乎诣哉。吾几无以测其所存。青岩书成，藏弆者久之，今其佳嗣授诸剞劂，氏因请敘于余。余何知，姑举青岩之所自深者，隐括其概，恨不能起青岩之灵相对一堂而质之。
《剑华合刻》敘
 曾曰瑛　南昌人

　　凡物之历百劫而不坏者，必其晶气神采所团结，郁为宝光，洗激风雨霆电，沉孕山川，坚自晦蚀，造物亦与为诃护爱惜之，不忍澌灭。故阅世而弥新，深锢而必出，颎颎熊熊，物固不自知也，而有必然之理与不得不然之势。干将、莫邪之沦于犴狱也，年岁不可纪，畴复知之。张司空占龙光于斗牛，遣雷焕其藏，晶气神采，一为发露，拭以华阴之土，而锋铓不顿。剑为之乎？人为之乎？实造物者之所诃护爱惜，及此一决其奇耳。文章，天地之精英也，鼓橐文人学士之元气，以锤炉而出之，融液于肺腑贤肠，敛锷而淬其锋，不仅以水断蛟龙，陆犀革也。将以登城而麾涌，变飙云之色矣。特不幸而不遇，亦且贲郁抑塞，瞽者以铅刀弃之。恨晋库之莫焚，而乔陵不可凿，藓蚀霾封，沉光夜啸，人亦咤为不祥之物。则此区区者，久且听其若灭若没，无复过而问焉者。嗟夫，负才淹蹇，古今同叹。既不得于其身，复不得于其后，不亦伤乎。
　　闽海故多才士，仆为童子时，耳噪宁化李元仲先生名，而其高弟子则有临汀黎君振三，每欲读二公之文而恨不一遇也。二公渊源一脉，类能镂胆钩心，激吐晶采。惜生当末造，故皆奇于才而踬于遇。李公仛傺以老，晚号寒支。寒支云者，松柏之心也。黎公日依太夫人膝下，潦倒一衿，不及中寿而卒。二公虽各有传稿，而曲高寡和，云门之瑟不与人间筝笛同宫徵，遂久而弗章，并无人牙慧及之矣。尔以纂辑郡乘，搜采先辈遗文于蛛丝蟫屑中，获二公遗文各一册。觉颎颎熊熊，不敢逼视，急呼鹤峤太史、嘉樵上舍击节读之，咸怍愕以喜，谓得见天崇诸老旗帜，倘与蕴生卧子射鹿中原，当为劲敌。相与叹息欷歔，痛其师若弟宗门授受，笔矫霜棱，不幸久厄巾笥，几为覆瓿。又幸今此而得一遇也。嗟夫，作者距今百年，而宝光郁结，历劫不坏，岂非造物者实诃护爱惜之。干将耶？莫邪耶？神物其必有合耶？仆有守汀之责，不敢或任为，司空雷君之镵，当先驱负之。李刻旧名《抗谈集》，黎刻旧名《北楼留稿》，敬为合汇如次，颜曰《剑华合刻》，重付梓人，因书缘起以公同好者。
漫游草序
 熊为霖　新建人

　　怀古，好游士也，籍闽宁，倜傥不可羁，生平浸淫经史百家，又能跌宕騕褭以出之。才大奇，窘所遇，发愤游六宇，携一琴、一剑、襆被行李，期与名山巨川、通都大邑为缘，一一涉历。如五岳之镇，西湖之丽，峨嵋、太行之雄佹，瞿塘、禹穴、龙门之险荡，与夫咸阳、燕蓟之威壮，胸中、口中时复吞吐出没，不可名状。若可名状，概寄讬之于诗。所至裒然成帙，类皆可存而未谋所以行也。诗写性情者也，性情相类，相得益彰。怀古老寓西江，仿泛宅龟蒙江上狎鸥鹭。始与汪子辇云、杨子子载为忘年约，二子故与予善，每语及得怀古为新知，欣欣然喜气见于面。独余以道里间，衷且悒悒然。但每读怀古诗，又未尝不心醉也。辛酉冬，计偕北上，既僦车，怀古与汪、杨二子来，邀饯篷艇。记是日，狂浮大白，江山如画，皆在目前。怀古出宣和纸尺许，索赋即事，余走笔得数首，纷不可听，相与极欢而罢。是后远宦京邸，间作邮札。然意中无日不有我怀古，究亦不自知其所云。乙丑冬归觐，阅春来江城，询知怀古，且病急，走视凡三至，阍人数强辞，竟不得候床下。乡居久之，传怀古死状。骇且哭，猝不得实。及令嗣君愧尹奉书至，以遗言属敘遗草为殷殷，情愈亟。嗟夫，怀古生平所交，率海内名下士，而于不侫遗言属敘者何居？嗟夫，人之相知，贵相知心，今人于泛泛交，展其笺草，动以汉、魏、六朝、三唐诸老相盲谀，其于人之性情，与诗之性情，了不相及。嗟夫，是诬之也，识者鄙焉。怀古岂是望哉？余亦不敢出此。怀古遗草，怀古之性情也。神气不朽，挟以俱行，其为风、为霆、为洪涛、为苍峤、为云锦笥、为古今注、为元屑、为定交书、为竹牕夜话，概不可定；而要不离夫游气之精。姑为述余两人交道如此。怀古有灵应起而咏，庶山阳车马可向地下质之。先生名良德，字质存，怀古其晚号也。
论

 〔明〕李世熊

　　前人有言：法至一条鞭而尽善矣。虽祖安石雇役之遗意，未可以其人而少之。所谓尽善者，何也？以轮甲，则递年十甲充一岁之役。条鞭，则合一邑之丁粮充一岁之役也。轮甲则十年一差，出骤多，易困；条鞭则每年零办，所出少，易输。譬十石之重，有力人弗胜，分十人运之，即轻而举也。夫十年而输一两，固不若一年一钱之轻且易也。人安目前，孰能岁积一钱以待十岁后用者。又所当之差，有编银一两而幸纳如数者，有加二三至倍蓰相什百者，名为均徭，实不均之大矣。今十甲通编不分年，则丁粮均；优免者势不能分数口以几幸，则滥冒清；合银、力二差，并正、杂诸办徵附秋粮，则名目简；富人不近官，从人不坐名，则觊觎寝；官给银于募人，人不得反覆抑勒，则市猾屈；去头户贴户之派，则贫富平。苏淡烦困，何啻解悬哉？是法也，倡自江西按察使蔡充，廉诸上议，则备载王宇沐叅政均书中。江西巡抚周如斗、刘光济先后奉行之。闽巡抚庞尚鹏奉行尤力。今详纪惠政所由来，其敢忘德？乃奉行几时，而里甲祗应稍稍如昔时。吏廉惠即已，不者，百役亶督之里甲谁敢执故事。令甲相难者，他不论，即解差一役为累甚痛，始粮多户殷者，惮于身近官府，势不得不募人自代，谓之“抱役”。此非在官吏胥及老猾表里衙役者，权既归吏胥，则小户亦无敢以身试役者。在明季清初，每米一石贴役一二金而止；又几年，五六金；今遂八九金，小户且十数金而未足。计宁米一万一千六百一十七石有奇。轮分十年以应役，岁为粮一千一百六十石有奇也。(大略言之，如九甲十甲各一千五六百石。)抱役者，但以石米八金为率，该年岁耗，抱役银当九千余两也。宁粮之起解司府者，额一万九千四百两有奇，万两之加头五百。若敷米均解，石米解十八金而足。岁破加头九百七十两耳。或惎有司曰，石米头额解五十两，拨粮三百八十余石。而差解毕，余粮岁或千数百石不等。官于石征三两三钱焉，曰缴差。值年户，吏石取一金焉，曰规礼。抱役人户犹得坐享其余也。其石贴八金以上者，坐享之与重耗从可推矣。官吏既督乎里长，里长不得不更赋诸十甲，十甲多单下户，易虐使。指一科十，督责与公赋不殊。值年之苦，贫富均之，遂无不困之民矣。是其弊俑于顺治之辛丑，甚于康熙之甲戌，姑书其事与年以志不谖而已。异时条鞭所派均徭诸目，费既十倍于明初，其说曰：十甲应输一金者，令每年输一钱，势轻且易。今既岁输一钱矣，而十年应输一两者仍在，且又十倍于一金，是则岁岁征免役之钱，及十年而役其身，且又百倍征其钱，何啻合差役雇役而并行乎？且条鞭之派均徭也，合邑才二千八百七十四两耳。今该年以千一百余石之粮，而括八九千两之费，是一甲而三倍一邑之费也。向令不立条鞭，括削能复加于今乎？然则昔之歌舞尸祝飨条鞭为德者，今以条鞭为附肉之赘瘤，而泛波之土苴矣，乌在其法之善乎？夫明代定赋之初，石米折色五钱耳，既而带征折料，带征四差，共一两三钱有奇耳。其后辽饷、练饷名目溢出，石米至二两有奇，而明以亡。清初，石米并官折四差仅一两二钱九分有奇，视明犹不及也。后虽增颜料、蜡茶、地丁诸项，石米共一两六钱二分有奇，可谓非惠哉。乃凌迟至辛丑、庚戌，该年除丁口银外，石米例输一两六钱六分矣，而颜料不与，抱役者不与，诸无名杂科与衙官募役追呼者，又不与。盖石米十数金而未足，谿壑承留，又谁能挽而之山乎？民之坐困也，譬则累棋，累穷而颠，赖手把握之耳；手倦，则弛颠而四溃必矣。然而黾勉供应不即填沟壑者，譬则荡子之撒钱也，竭髓而偿一日之欲，观者犹妄意其厚藏，不知其家之突冷甑尘、不谋朝夕，死亡可立俟也。朱子曰：“势如转圜千仞之坂，至其趾而穷。”今直以渊为址矣。天不雨钱，地不芽镪，而民之溢输无所贷，若火销膏须尽而已，岂不痛哉！邓元锡曰：蕴隆之虫，譬于鼠穴；溃决之端，慎诸蚁孔。后此且十百年，讵逆其流激所极乎？今始于五钱者，流极于十两，安所得良法而救之善乎？均书之言曰：法无皆利、无皆弊者，得其人则皆利，失其人则皆害。是在当今良有司加之意而已。
礼仪志论
 李世熊

　　夫礼之因革者，从时而通变，齐民则存乎道。古有之而后世无者，则大射、聘礼、士相见之类是也；古无之而后世有者，则圣节、上寿、上尊号、拜表之类是也。事通乎古今，而后世未尝有一定之制者，则臣庶以下冠、婚、丧、祭之类是也。若夫明制之通于郡邑，疏其目之大者，则曰正旦庆贺，曰冬至庆贺，曰圣节庆贺，曰千秋节庆贺，曰开读诏书，曰日月蚀救护，曰新官莅任，曰文庙释奠，曰社稷之祭，曰风云雷雨山川城隍之祭，曰邑厉之祭，曰鞭春，曰乡饮酒，曰乡射。其仪在会典，胥史能述之。数可不必陈，义则不可不知也。正旦之贺起于汉，庆履新也。冬至之贺起于魏，庆履长也。圣节之贺起于唐玄宗，命曰千秋节，后沿而一君建一节，在明则均谓之万寿圣节，戴天王，致颂祷，臣子至情也。太子天下本，万寿千秋，祷同而名称异耳。天哉王言，扶老携幼，思见德化之成，开读而有礼也，宜也。大伐鼓以救日也，月太阴而与阳敌，可勿救乎？百里之长，古诸侯国也，出宰之始可无礼乎？因庙建学，以兴教化，讯馘献囚，广德怀音，胥在于泮，甚重典也，释奠之礼敢弗严乎？民非土不生，非稷不食，以血祭祭之，同均功利以养人也。飘师雨伯，祀以槱燎，境内山川诸侯主之；雷有祭始唐，云有祭始明太祖，城隍之祭古颇略而今甚详；一境之神必有都也，鬼无所归必为厉，城隍主之示有依也。盛德在木，其神勾芒，土牛送寒，佐宣阳气而示畊始也。乡饮酒义，坐参三光，以明养老，示不争也；今其文甚虚，饩羊虽存，无补也。乡射礼，文鹄曰：君臣、父子义酬六矢，所谓射不主皮也。若其仪则明御史聂豹编纪甚详，以为古选士必于射。明初，士举于乡者三日射，凡学校有司月再射，颁之仪式，盖复古尚德之宏谟也。臣庶以下，冠婚丧祭，一遵朱子之书，明诏尚有赫焉，今旷典矣。大清所因于明无革者，十尚八九也。礼尽是乎？未也。鲁昭公自郊劳至赠贿，无失礼，女叔齐曰：“是仪也，不可谓礼。礼所以华国行政令，无失其民。”赵简子问周旋揖让之礼，子太叔亦曰：“是仪也，不可谓礼。礼，上下之纪，天地之经纬，民之所以生也。”二子则知礼之本矣。如以仪，刍狗而已，将并义舍之乎？譬若社矣，蓬躧而食，搴卷而去矣。仪果存乎？又谁敢歌《相鼠》哉？
晏恭人御寇论
 李世熊

　　朱序之母，李侃之妇，智勇类恭人矣，而势不侔。彼以官令民，此以主母令田丁耳。向非平昔宽贷，临时又倒橐散之，田丁岂为用乎？后唐庄宗兵败于李嗣源，百官请出内库赈救。刘后吝惜不与，乃出具及三银盆并皇子三人，曰：“给赐所余止此，请鬻以赡军。”百官惶恐而退。及嗣源将犯洛，庄宗乃出金帛给赐诸军，诸军负物而诟曰：“妻子已殍死，用此何为？”帝旋为乱兵所弑，刘后乃囊金宝、系马鞍而奔晋阳，为嗣源所杀。夫刘为天下母，以吝财失国而杀其身。晏一民妇，散金保万民而荣及其子。智愚相越，何霄壤也！岂惟妇人哉？世之衣宝玉而自焚者多矣。甲申之变，大僚国戚箧扃高资，曾无有捐私囊、犒死士效命固圉者，一旦为狂贼搞扑酷荼，乃辇输巨万，而期无死，究巨万输而又不免死，此固晏恭人所唾而不以为隶者也。岂不哀哉！
里　老　论
 李世熊

　　古之里宰、党正，皆禄秩命官。汉人于乡、亭之任，三老之设，俾其劝道乡里，助成风俗，得与县令、丞、尉以事相教，复之勿繇戍，或赐肉帛，或赐爵级，任之既专，礼之又优。是以当时士大夫皆乐为之。如张敞、朱博、鲍宣、仇香之徒，方其微时，亦尝为其乡之亭长、啬夫，不以为浼下。逮后，魏之邻长、里长，亦复徭役；隋之州、县、乡官，悉由吏部；而唐之里正、村正，亦以品官以下充之。人之不愿为乡职，自唐睿宗世始也。而输差之法，至宣宗始创见焉。夫其不愿差也，而后差之以轮也。于是期会、追呼、鞭笞、楚挞、困踣无聊，则有逃之而已。上之人既奴隶叱之，囚徒临之，则下之人安得不自贱？倚法为奸，匿税规免，固其所也。至明太祖老人之设，固齿德俱尊人也；今亦与里长同视而虐用之，久矣。夫齿德，人之不至也，吾能以礼动之，以义风之。得一里长，而一里之事举；得一老人，而一里之化行。坐守花封不下堂，而鸣琴可治，不亦快哉？
原

原　　心
 〔宋〕杨　方

　　论心者皆曰，须识其本体。余谓，心之本体在顺其初者也。《易》曰：“复，其见天地之心。”复者，阳之初动也，而天地之心见焉，矧人心哉。孟子曰：“人之所不学而能者，其良能也；所不虑而知者，其良知也。”曰：“如将戕贼杞柳而后以为桮棬，则亦将戕人以为仁义欤？”是则皆率其本真，而不涉于矫拂，顺其初之谓也。初者，万虑俱忘时也，突然感之，卒然应之，则纯乎天者也。意气一动，而二三之念则继乎后。又其甚者，此念方萌而二与三已并出，其继与并皆非初也。亲，吾爱也，谓当爱，而加之意则否；尊，吾敬也，谓当敬，而加之意则否。守死是也，争死未是也；专财非也，散财亦非也。贵而益谦，与傲同；醉而益恭，与乱同。何也？徇外之心，为人之心也，所谓继与并者也。此心之原不堕方体，不落计较，翛然而往，翛然而来，见其前而不见其后，知其一而不知其两，如此而已矣。此则所谓初者也，顾人亦莫之察也。有物于此，使辨其色，必青青而黄黄也，白白而黑黑也；又使其衡量之，必轻轻而重重也，长长而短短也。此谱所谓初之自然者也。而世人忽之，以为是俗心，藉令贾于三家之市，即其色与权量而上下其直，则其论能与前不异哉？非其论故异之，心实昧焉。夫知，向也明，今也昧，则言之语默，身之动止，毫渺之间，倏忽之际，皆必有初、有并与继者存矣。虽然，有牿之反覆而夜气不足以存者，则其初心亦未可为是也。予又有疑者焉。夫心者，天之所以与我，何以与之？人之异于禽兽者几希，何以异之？胡为而致？夫天地之运，日夜不息，岂诚无以主张是也。
原　　性
 〔国朝〕邱嘉穗

　　天下无性外之物，佛氏之言性者曰“空”，而不知其非空也；老氏之言性者曰“无”，而不知其非无也。曷尝审于孟子火然、泉达之喻、而一溯其天命之所从来乎？水之原，伏于土，其脉未尝不清，而人初不见其为清焉；及其泉之始达，则遂至于洋溢而不可御者，以其性之清，本自润下，不待观于既达之后而始知之也。火之种，埋于灰，其性未尝不热，而人初不见其为热焉；及其薪之始然，则遂至于燔炙而无所遗者，以其性之热，本自炎上，不待观于既然之后而始知之也。审乎此，而后知性、情之相为体用矣。性也者，命之于天，犹水之源，火之种也；情也者，率之于性，犹泉之达，薪之然也。今苟见泉之达，而反疑水源之未必清；见薪之然，而反疑火种之未必热；见情之动，而反疑性之空。欲一无所用其思，是与蜉蝣之不识晦朔、蟪蛄之不知春秋者无以异也，岂不谬哉？是故善治水者，非徒于泉之始达导之也，导其水源之本清者而已矣；善治火者，非徒于薪之始然养之也，养其火种之本热者而已矣；善治心者，亦非徒于情之既发谨持之也，谨持其本性之善思者而已矣。若其所以善思之故，实原于阳变阴合之互位，皆具余管窥图记及忠恕说中，览者其更详之。
说

新制祭器说
 徐尚忠

　　吾闻之，祭天地尚质。陶、匏、茧、栗，存其诚焉耳，以云报也；其余则贵于备。物理大则物博，扬诩发育，礼固有以多为贵者，此也。《易》曰：圣人亨以享上帝，而大亨以养圣贤。故古人求言于更老，犹九傧、六器、瑚琏、尊彝悉备，以昭敬重之意，而况孔子为万世之师表乎？夫黄帝学乎广成，颛顼学乎老彭，帝尧学乎王倪，帝舜学乎纪后，以见虽天子亦必有师。而其时典章未备，制度不可得详。若三代以来，明堂、辟雍、释奠、释菜，其礼亦云备矣。苟此心有一毫之不尽，则所为昭格者犹虚也。夫天下无事不当崇俭，而独于宾、师之分，无所容其鄙吝之私。彼其国默运其苞桑，则其于祀，亦神依其苹藻、玉荦、鸡彝，特其寄焉耳。虽圣人之道，岂因是而损益？而但惜其以丰盛之时，而为苟且之典，厚于施而啬于报，揆之于情而有所不安，即陈之于礼有所不协。连城地僻民俭，春、秋二丁所用之器，不独玉瓒金罍之不存，即竹笾木豆亦复不备，临时取办，充数而已。余莅任斯土，忝司主祭，骏奔在庙，用是惶然。退而检察定例全编，陈设器数，捐资制备，即不敢谓金玉其相，而黄铜白锡，亦扬州之所产者，罇、罍、笾、豆、簠、簋、铏、登，九筵灿然。异日者，钟鼓和鸣，磬管将将，动以干戚，饰以羽旄，礼乐明备，是所望于踵事增华者。
读　书　说
 伊元复

　　夫学莫大于经、史矣，凡邹、鲁、濂、雒之道德，帝师、王佐之经济，班、马、韩、欧、李、杜之文章，皆从此出。或得其一节而遗其全粹者，有之矣；曰舍是而别有得焉者，未之闻也。合九经计之：《周易》程传本义四百七十五页，《尚书》蔡传二百七十四页，《诗集注》三百三十四页，《春秋》左氏、公羊、谷梁、胡传八百一十五页，《礼记纂注》五百一十五页，《论语》《孟子》集注、《大学》《中庸》章句四百三十四页，共二千八百四十七页。史以《资治通鑑》为折衷，温公原本、胡三省注九千五百八十六页，仁山前编一千六十六页，《续宋元通鑑》一千五百四十七页，《合国》韦注二百九十七页，《战国策》正文三百八十页，《史记》小司马注一千九百四十九页，《汉书》颜师古注二千六百六十九页，《甲子会记》三百四页，共一万七千七百九十八页。以一岁日力记之，除吉凶庆吊、祭祝伏腊外，可得三百日，每一半治经限三页，以半治史限二十页，阅三年，经史俱可讫功。此在上智者，已自能兼总条贯，金声而玉振之，上可以登四科之堂，下可以奉石渠之对矣。即不然，降而为中智，如是者又三年。又不然，降而为下智，如是者又三年。积之九年之勤，而谓经史犹不能淹贯者，世无是也。此功既成，本末兼举，传世应世，无施不可。所谓“长袖善舞，多钱善贾”，沛乎莫之能御矣！窃见世之急求闻达者，卤莽灭裂为不终日之计，谓青紫可旦夕取，而穷达有命，利钝不齐，忍隐羁縻，终觊一当。倏忽数十年，如隙过影。所求者未必遂，而少壮一去不可复还。平生精力虚掷于无用之地，内顾枵然而一无藉手，长为庸人以没世矣，悲叹穷庐，悔复何及，良可痛也！仆既伤于虎，亦欲鑑此覆车。语不云乎“往者不可谏，来者犹可追？”今天下才俊不少，方其少年果锐，亦有不安流俗之心，而载籍浩汗，云海茫然，不识从何下手，又恐取道邅廻，坐失逢年捷径，犹豫经营，东西驰骛。迨衡困既深，非是渐晰，乃悟升高行远，古人轨辙昭然，而时已暮矣，精已消矣，千钧之弩无能复发矣。此即不求师友之过也。仆过不自揆，窃比于识途之老马。有志之士，能从吾言者，以中人之资，准之三年小成，九年大成，不啻探囊，可必尽记诵之。取益有限，神智之濬发无穷。今之号为好学者，不过多诵时贤场屋之文，上及八家秦汉而已。此如转贩求赢，匄贷作活，终不得富。若研练经史六合内外之精义微言，数千百年之治乱得失，酝酿蓄积于胸中，识见奚患其不开扩？才力奚患其不盛大？德业奚患其不高明？譬则河来星宿，钱铸铜山，取不穷而用不竭。故孔、孟教人必曰多闻多见，又曰博学而详，说之非虚也。人自十七八，毕此九年之功，犹未及三十，从此有事四方，殊未恨晚。即时过然后发愤，为宁越、荀卿、苏明允，亦无不可者。顾舍百全必得之举，而徼幸于一跌不可复振之为；以自为谋则不智，为子若弟谋则弗善。熟虑及此，又岂所称贤父兄耶？
卷之四十　艺文二

　　记

修汀州府儒学记
 〔明〕杨　昱

　　学，群彦以藏修者也。彦，导之学可矣；群之何？一道术也。道原诸天，无二者也。俟一耶？道无二。为道者，不能无智愚、贤不肖之过、不及。过、不及而不约之中，非道也。故三代圣王必学以群之。群故一，而真才出、治化隆、风俗美也。我国家稽古创制，自京师以及郡、县，莫不建学立师以群，统内之彦。其一者至矣，故隆美比三代，有地一而效矣，又奚修耶？《易》曰：通其变，使民不倦，神而化之，使民宜之。君子之虑天下，盖如此。汀学之需修者何如？汀学在龙山之麓，自有郡来，莫之有改。南逼官道，北抵城淢，东西各有制，为地不盈数亩，君子或病其隘；庙学粗备，令式多遗，君子或病其缺；植者或非其方，成者或非其意，君子或病其不秩；积以岁月，稽厥葺庀，君子或病其不饬。嘉靖丁酉，维扬马侯坤以敏识清操领郡符，至，首视而叹曰：“学者，圣朝所以群彦而一道者也。隘则嚣，而外诱得以荡志；缺则格，而文物无以备肄。不秩则无序不和，大有乖吾心礼乐之本；不饬则贡敝见陋，无以重吾人从嚮之心。职承流者不为之所，则群者散、一者二矣，其可乎？”乃于庶政伊始之先，毅然任修葺，以他地易道南之居者。取其地为道，而以道益学，并易其东若干廛。计南广三丈有奇，东广五丈有奇，拓厥隘也；稽礼考式，作铜登、铏、罍、爵若干件，木豆、竹笾若干件，增师儒之居一，又以寄迁之名宦祠屋以全厨、库，完厥缺也；移泮池洎桥自学门之北于戟门之南以节观祀之众，移名宦祠自圣殿之北于东庑之南用为乡贤之对，正不秩也；黝垩于墙宇，丹漆于楹扉，革敝为新，易陋以文，又建“乐育”、“汇征”二坊于外门之东、西以竦来游之仰瞻，作国朝祭酒张公显宗状元坊于正东以励进取之志，严不饬也。肇功于丁酉冬十一月，襄事于戊戌夏六月。历年虽三，然财出濠租之积者，力番免系之犯者，民不知有役焉。是群彦之下，又寓爱民之仁矣。法宜有书。久无书者，侯去郡三载矣，丹徒缪侯宗尧来倅是郡，秉心出政，画一马侯。癸卯守缺，尝视郡篆，相其或坏者大加润色，而规制益称；复慨兹绩无纪，谋之通判许侯士德、推官商侯琏，将镌石以告后，谕郡博曾君雨等遣币诣于昱，命言焉。窃惟马侯之修学，盖振志兴艺，翼厥为一者也；缪侯之纪绩，盖彰往风来，永厥为一者也。皆以通变神化之余意，敦职承流，有功邦教者，昱也敢以不文辞，亦尝因是有感焉。夫一，非人为，原诸天也。唐、虞授受之指，示厥的矣。五经、四书，所以广乎此也；濂、洛、关、闽诸君子之微言至论，所以翼乎此也；非是不列之学官，所以协是一也。至于我圣祖损益帝王之良法，以为一代之成规，确乎其不可易者也。世有徒广记诵、缀华藻以倖利达，是言若一，而心则殊矣；又有躭新论以疵成说，执民见以疑儒先，其所趋不勝其二三矣。群于一或言殊于心焉，或二三其趋焉，均非为一意矣。况偏而弊不可究言耶？惟诸彦精择于是，而一以守之，则协于一、中随至，足以隆化而美俗矣。此固上天生物意也，亦昭代群彦意也，贤牧加惠意也。昱于诸彦有友道，故敢忠告以相质。
长汀县学记
 〔明〕王慎中

　　学之立否，果有系于人材之成坏乎哉？五臣十人而下，人才之美莫春秋时为多。然郑在王畿之内，学校废弛，诗人伤焉。《子衿》之篇显著于《风》。子产为政，舆人颂之，以为能教其子弟者，而毁乡校之说，独出于其时；虽其不毁，姑以使好议者往游焉，而非有兴起教养之谊也。鲁最为礼义之国，《泮宫》之作犹待于僖公，其阔绝而寥简甚矣。齐、晋、秦、楚之间又可知也。周之天子未尝以贡士中否，用庆让之典于诸侯。王臣行过侯国，以台池苑囿之崇，陂梁道路之茀，占国之不治；不闻以学校不立为讥。而原氏之鄉士至以“不悦学”语于朝。其上下之间，怠于学校之事如此。士之生于其世，顾多硕大光明之才，大足以用其国，其次亦足以从政；其临利害生死之际，而节足以自明；处进退去就之几，而智足以自决者，尤不为少也。西汉立太学，设博士，诏郡国举孝廉，而增广学宫。弟子诸儒经明者，得以列学宫；而雅乐亦尽出献之三雍。有大政事，贤良、文学、公卿、大夫杂议，彬彬之盛，庶几乎金口而木舌矣。由建武而及本初之元，尤留意于斯。拓立学宫，益置弟子员，视西汉有加焉。然两汉之士皆尚通而易渝，好异而多蔽；故倖得苟免之行成，而不概于名法；诡讦矫拂之习胜，而不致于实用。而其微词显义诵传而阐发者，亦未有及春秋之世能言者之一二也。学之立否，信于人才之成坏，未有系也欤？呜呼，果于人才之成坏无所与于学之立否，则吾将以先王之制为谬且愚。而先王者，古之圣人也，先王将以道德一天下之民，而其秀而可使知者，为可以用其教。此士之所以贵，而学之所以立也。道德之在于教者，其讲肄有业，其辩说有数，其舞蹈有节，其视听有物。其导之勤，则春夏秋冬有其术；而旦昼向晦皆必有所为。其视之详，则一年二年有其等，至于九年之久，犹惧其将反也。其勤且详如此，非直以善其口耳之所涉，安其手足之所措而已。使其精于思而不惑，纯于气而不乱。故其知之明，则通乎天地万物之奥，而无所不尽；其才之充，则适乎天下国家之用，而无所不得；其教之成，至于化俗；学之行，至于动众；则赓缉周浃，范围鼓舞，民莫知其所以然，而皆一于道德。及其既衰，遗俗绪训犹足以觉悟乎有闻者之聪明，感奋乎好善者之践修；盖其学废而教犹存也。春秋之时所以成材之多，其不以此欤？而彼两汉之士不得预被先王之教，徒以建学立师之广，而亦有以美其才。其所就诚愧于春秋，而后世莫过焉。使春秋与两汉之士生于先王之隆，其学大备而教素明，则彼所谓硕大光明者，当与十人同科，而亦岂有尚通而不概于法，好异而不致于用之过乎？春秋之士由学之隆，虽其衰且废，犹得以有闻而好修；两汉之士虽所以教者非古，特以有学而其才可名于后世，学之果不可以已也。去古已远，为吏者急兴学之为务，信乎有志于人材，而亦谓知所以求成之者矣。汀州知府汪君俅、长汀知县祝君一鑑是已。
　　长汀故有学，而庳迫弗称。孔子庙亦就圯。诸生来学，每病其不足以时居游而耸瞻向，群聚而谋之，久矣。汪君以钜才为编郡，力益有余。而吾同年友李君遂方以福建左参政行部汀州郡。据向不为良也，盍革而图诸？乃改位于其地之右，畚坏测臬而望之，经体面势，言言哙哙，不大变徙而得位之良，如迁卜焉。乃作文庙，乃作明伦堂，而祠斋、廨舍、庖库、廪厩咸以序焉。盖其据向良而规制壮矣。祝君初甫至，尤知原本大吏之意，而奉其所营。于是斫刻丹艧，文饰焕然，而新学之美甲于郡中，士皆欢喜，道说相携而至，以得学其中为乐。汪君不居其功而归美于李君，以其非为叶意而决谋，则无以卒是役也。而又因李君以来请记。夫去古益远之后，有能因当时之法，揆先生之意，兴学以造士，如诸君子之所为者。长汀之士，其所遭既已有过于春秋，而不后两汉矣。诸生宜其来学而乐也。然去古益远，先王之教益微，将何所景仰而兴于学耶？先王之所教者，道德而已。其具在乎讲肄辩说之业，蹈舞视听之物；而其本在乎精于思而纯于气，此岂以远而不传者哉？两汉之士不能尽心乎此，而使世之论者，将疑乎学之无系于成才之数，此士之罪也。故余为记以告之。嗟乎，长汀之士其尚尽心焉！务使论者无以咎士，而将有以明有司之功也，其亦汪君来请之意也欤！
上杭县新城记
 〔明〕柯　潜

　　上杭为汀之属邑，旧号乐土，而无反侧之虞。正统己巳，沙、尤寇发，延蔓旁邑，而上杭被其害为尤深。时知县德庆岑嵩奏请筑城，以民力罢惫，不果作。景泰壬申，知县永嘉黄希礼申前请，得俞旨。于是，右布政云中石公瑁临视其邑，知县率邑人郑仕敬、林祖祯、孔文昌等二十余人，协心供事，以成保障之功。天顺壬午，溪南里愚民啸聚剽掠。巡按御史安城伍公骥、左布政使桐庐姚公龙、副使四明钱公琎、佥事丰城游公明同抚捕之。因民请，谓城郭宜守以兵，乃奏调汀州卫千户所官军捍御其地。成化丙戌，巡按御史六安朱公贤、右参政文江许公振、参议洛阳张公雄、佥事西蜀牟公俸、豫章刘公子肃，以城狭隘不足以居军，乃更斥大之。以知县古嵊胡钺任其事。丁亥，巡按御史剑江涂公棐，又委成于本府同知新安程熙、通判四明吴桓，而以邑人唐纪等二十余人佐之。继而右参政趙公昌、副使何公乔新、佥事周公谟、都指挥吴公杲，各出意见，经画其未备者，而周公劝督之力尤勤。遂以壬辰正月毕工，高广坚壮，邑人喜其可恃以为安也，谓宜有文以纪其成。周公乃遣邑庠生林廷瑞具始末来属笔于余。余惟君子之任官，贵于勤，其政溥，其利于民，使民倾心仰戴可也。苟得民心，虽画地而限，植表而守，效死者不去，冒死者不能入。否则封疆之界，不足以为域；山谿之险，不足以为固；而况于城郭乎？虽然，城郭者，先王创制立法所必有，王公设险见于《易》，商邑翼翼歌于《诗》。盖防患立极，皆政治所当先者，其可置而不问乎？巡按及藩宪诸公皆朝廷之所抡选以为贤者，敷宣政教得本末先后之宜，是固有以得民心矣；又以为防患立极有不可缓者，此上杭之城所以作也。然自肇建迄今二十余载，功始告备，盖役民之力欲其纾，用民之财贵有节，而民心亦怡然承顺，未尝以为劳也。以此心而守此城，则上杭又将号为乐土，以复其初。而凡与谋为此城者，其勋烈并著于永久而不陨矣。《春秋》之法重民力，凡有兴作必书，讥不时也。上杭之城，作于寇难之后，而又施为有序，不失其时，异乎《春秋》之所讥者。余故为之记碑刻石，置于城隅，以告后之人焉。
迁上杭县学记
 〔明〕林　俊

　　泽宫之制，古者择国中胜地，筑宫陂水为居业行礼之处，掌以三老。故士知自重，相师成德，相观成性，相励成学，居一乡而名闻天下，天下望治焉。故曰：学校，贤士之所关，教化之本源也。汀之上杭庙学，宋乾道始建县东也。嘉定再建，又东。嗣是修建徒劳，讫无宁岁，地卑而水患数也。嘉靖癸未，宪伯王君俊民主迁议，偕侍御邱君道隆，相镇龙基址，择才授事，复侵地拓新基。令长王侯世熙职其事，丞、簿、文学相焉，董以郡丞杨侯太古，而议可于巡抚聶君贤、简君霄、徐君州也。赞成者，督学邵君锐也。僦工庀材，兼毁淫祠佐之；未足，辅以公赢。位序显严，景象壮丽，崇正而避邪寓焉。既成，属丁文学冕请记。夫士之于学，犹农之于田。农终岁勤动，不若士之安且习也。而稽其所至，士之得道殆不若农之得岁，盖彼为一家计，而此为天下计。私与公异尔，私则专，公则泛。故虽舍焉与居，业焉与习，抠趋焉有堂，瞻依焉有庙，玩愒岁月，往往有之。农有是，谓之惰农，况学圣人之道者哉？且夫学也者，道也。庙与学也者，器也。如舍道而求诸器，末矣。然歆发感动之机，有神而化之之道。闽、蜀、邹、鲁，归美兴学；潮士文行，亦推本于择师。斯宪伯所为杭士倡也，抑新学而不新士，则犹未学也。发圣贤之响以树烈于海内，人士均有望焉，杭可不于是而亟亟哉？
练塘书屋记
 〔明〕湛若水

　　张子、邓子与湛子居西樵之墟，造而曰：吾邑邱侯者，良宰也，昔为书屋于练塘，学于练塘，比其举进士、宰是邑也，语于人曰：“吾尝若不忘乎练塘者，练塘之义，吾窃有取焉。吾守职，二子为我究其义于湛子。”湛子曰：“侯贤乎哉！昔者孔子律天时，袭水土，仰观俯察，合于天地之撰，侯其有取乎哉？夫塘也者，以言乎其形也；练也者，以言乎其象也；象也者，以言乎其德也；形也者，以言乎其质也。德为纹、为縠、为经、为纶，质为润、为清、为泽。是故风过之而纹之象生焉，雨过之而縠之象生焉，二者纵横分合而经纶之象生焉。泉受之，而清之形成焉；浸滀之，而润之形成焉；决而流之，而泽之形成焉。”二子曰：“然则何取于斯义也。曰：“在天成象，在地成形，是故圣人近取诸身，远取诸物，以一德备用。是故伦焉、理焉，备天下之至文，盖取诸纹。有美于身，不愿人之文绣，盖取诸縠。济天下之云雷，成天下之变化，盖取诸经纶。介而能义，得而不苟，不以沟渎其身，盖取诸清。阴滋百里，枯者苏，涸者膏，盖取诸润。溥乎均施，达乎德爱，加乎百姓，盖取诸泽。是故纹以饰治，縠以成章，经纶以集事，清以立本，润以畜德，泽以利用，大人之事备矣。”二子以告邱侯，邱侯曰：“请问其功？”湛子曰：“尝于练事而得练人矣。颜也以博约，而卒也以卓尔；曾也以三省，其卒以一贯。或事其缕，练之谓也；或事其布，练之谓也。事缕也者，其分殊乎事布也者，其理一乎？与其殊也，宁一。夫万一皆得，谓之有德矣。侯其勉焉！”是故综之以智，纯之以仁，精之以勇，百练之谓也，侯其勉焉！二子以告于侯，侯曰：“请益焉。”湛子曰：“江汉以濯之，秋阳以暴之，皜皜乎不可尚已！”
游滴水岩记
 〔明〕宗　臣

　　余读汀记，归化东北五里盖有滴水岩云。往徐君与余谈兹岩，大奇也。戊午九月，余督兵西征，驰之归化，而揭君谒余，曰：“君将出师紫云乎，则请于滴水驻餐焉。”于是，明日以数骑东行，踰岭稍折而北，已又折而东，凡三折至岩。岩壁斗绝外坠。迳而上，揭君迟之。迳既上，有字，故名“迎仙”。余曰：“迟仙不愈迎仙哉？”堂后有亭。亭题，余怪其腐，而因与揭君解衣其中，遂易之曰：“振衣”。已乃闻垂垂而雨，则滴水岩在焉。其水有三，一出垂石如莲者。二从石隙中下，盛之以石盂。揭君曰：“岩人咸饮此水。”尝之甘，已烹为茶，尤甘。余曰：“盖天浆乎！盖天浆乎！”其石乃蜒而曲，若龙足戏云中，而则隐则现者，余怪焉。稍前，有斗石下垂，类莲而华者，因名之“垂莲水”。石亦莲，不名者，从水也。又俯而睇其右隅，僧在焉。其炉烟阴阴上也。余曰“何僧？”揭君曰：“此记所称頼僧者也，其既化而坐数日矣，乃岩人始知之，则大异之，而因绘其躯以祀之，此即其躯也。旱而祷，辄雨；舁之而祷，更大雨。”则叹曰：“有道哉！夫人者宜显者也，佛者宜幽者也。今暴其身于明白四达之区，而使竖商、牧子折其面目而嘻焉。即僧而灵，固殷殷怒也。”于是命藏之幽。幽之者，神之也。洞凡三门，其中而竖者类柱，遂名之曰“天柱”。而柱有三，则又名之曰“中天柱”、“左天柱”、“右天柱”。有石类狮而门者，其中更有斗石外悬，中系甚微，若蒂焉，故名“蜂窝”。而揭君曰：“闾氓有心疾，辄削其石，水饮之，立愈。石日日削，不类窝矣。”眺而左，有二门，左者迳，右者乃桥。断桥横其上，而又虚其上，若鼋焉，遂名之曰“鼋梁”。鼋之左而上，累累若珠，又若垂杨之枭枭条条而水者。仰睇其右，片石突而下。久之，叹曰：“此堕猿也。”其石五色为祥云，云之下为虚鸣二洞，篲击辄应答。虚则鸣也。又一洞狭险，旁曰“天鼓”，篲击之，彭彭鼓声焉，余讶之。又有泠然磬而幽者，余曰：“此何声也？”揭君曰：“所谓石磬者也。”左有洞，洞有床。火乃入，不火不入。入者床而击磬，若履禅室焉。余益骇。揭君乃命余觞。余乃命侍子左鼓右击，飒然天籁满山也。有巨室整而伟，余右睨之，不得其名，久之，曰：“冕哉。”遂呼为“冕石”。冕石者，即磬而床者，洞门也。其洞最邃，名曰“鸿濛”。又起而环视鲤石、鹰石、龟石、鳌石，又何其纷而错也，神奇哉！变化总萃，幻铸纷纭，空白恍灼，苍翠飘忽，则概名之曰“小崆峒”云。余于是仰而叹曰：“嗟夫，余恨不与徐君同游哉。”揭君曰：“何徐君思也？”曰：“往岁，与徐君盖游华阳洞，云洞自陶隐公来，赫赫盛矣，乃宋帝又丹书之。其洞固不可入，即入，无奇也。使隐君而觌此，宜何以称焉。且兹岩之奇，天奇之也。既奇之矣，乃置诸荒山僻壤、乱莽草野中，不以奇称也。世之以片石假山称其耳目者何限？嗟夫岩！嗟夫岩！余又安知其解乎？”揭君曰：“华阳显以陶，故安知兹岩不自今华阳并名也？”嗟夫，君欲陶我哉，君欲陶我哉！于是罢酒。徐君名中行，汀守，与余友善，先余三日游，遗余书。揭君名鸿，则与余同荐畿中也。
初建归化县记
 〔明〕林　文

　　环百里为县，古子、男国也。县有令、有丞、有簿、有尉，同司县政，以教养斯民者也。分五土以养之，敷五典以教之。至于褒善劝义、察奸罚恶、平赋均徭、理争息讼，皆亲民之责也。归化之设，分清流之归上、归下里，分宁化之柳杨、下觉里，分将乐之兴善、中和里，分沙县之沙阳里。四乡之民，各去县治甚远。曩沙、尤邓寇作乱，四方之民不无胁从之党。大军征剿之馀，尚不尽格心式化。时监察御史吴公璘会同都、布、按三司秦民敬等，以汀郡二守程熙素得民心，委诣紫云台抚字之。至则民尽格心成化。六年，巡抚都宪滕公按临，程公备述民情，乞于明溪镇增设县治为宜。滕公移文巡抚御史左公钰、参政趙公昌、副使何公乔新，会议具奏。下民部议之，所议佥当。入告于上，上允所议。遂命礼部造印。礼部选官：知县郭润、县丞杨燦、主簿孙复、典史艾清，领印牒赴任。莅事时，分巡漳南道佥宪周公谟適任其责，督汀郡。通判吴桓、明溪驿驿丞孙亮躬造其地。观察形勝，后峰高耸，前堂坦夷，四势环拱，一水潆迴。首丙趾壬，龟筮协吉，为定县治之位。乃发漳建道之赃罚及在官公用白金数千馀两，而郡守李公桓亦发属邑旧蓄脏罚，助为创造所需。至是，购良材，募良匠，伐石陶瓦，先构县治。其庙学、城隍、山川社稷、邑厉诸壇、藩宪公馆、驿舍、诸司，循序而成，皆北首南趾，各据其勝。以成化七年十月初三日兴工，至成化九年十二月二十八日告成。财出于公而用无虚费，力借于民而得其欢心。其规制简朴，工夫缜密，足为经久计。周公复谋于都阃吴公杲曰：“县治完而且美，不可无城郭以环之。”都阃公具疏，上又可其奏。次第具兴，皆周公之筹画也。知县郭侯承周公命，备述事之颠末，遣儒学生罗龄走莆，令征言为记，以示永久。予惟：是县之设，甚宜于民。盖四乡之民居相违不远，土田之相连，鸡犬之相闻，桑梓之相接，风俗之相似，其宜于民也的矣。或曰：四乡之民皆昔日难治者也，宜以严刑峻法治之。予曰：天下无不可化之民。知愚、贤不肖，虽所禀所习不齐，礼义之心，未尝无也。昔子路以蒲邑为难治，夫子曰：“恭而敬可以摄勇，宽而正可以怀强，爱而恕可以容困，温而断可以抑奸，何难之有？”诚能法是道以治县，即民氓之愚戅者必化为善良，巧诈者必变为质实，吟呻之声转为讴歌，争斗之风变为揖逊，干戈之习归于礼义，又何难治也哉？其典教于是县者，尚其阐圣贤践履之正学，以弼成其政，期月而可，三年有成，予于官是邑者深有望焉。知县郭侯，湖广零陵人，发身科第，为县于江右，有治声。来宰是邑，名誉益著，可谓善副吏部之慎选云。是为记。
时雨堂记
 〔明〕王守仁

　　正德丁丑三月，奉命平漳寇，驻军上杭。旱甚，祷于行台，雨日夜，民以为未足。逮四月戊午，班师，雨；明日又雨；明日大雨，民乃出田。登城南之楼以观，民大悦。有司请名行台之堂为“时雨”，且曰：“民苦于盗久，又重以旱，谓将靡遗。今始去兵革之役而大雨适降。所谓王师若时雨，今皆有焉，请以志其实。”呜呼，民惟稼穑。德惟雨、惟天，阴騭惟皇，克宪惟将士用命効力。去其莨蜮，惟乃有司。实耨获之，庶克有秋。予何德之有，而敢叨其功？然而乐民之乐，亦不容于无纪也。是日，参政陈策、佥事胡琏至自班师。遂谒文公祠于水南，览七峰之胜概，归志于行台之壁，赋诗志喜焉。
大忠祠记
 〔明〕熊　汲

　　李公祠，盖为宋丞相李忠定公建也，前此未之有。始于今日，其顺民之情乎？读《写怀诗》，公自敘详矣。诗仅二十八字，而讨贼复仇、忠君忧国恫乎有馀思焉，至今传诵人口，虽三尺童子能扬言之。则夫过化之泽，千载一日。庙而祀之，固邑之人争先而奔走者也。予惟公忠义之性，与元气周流，常充塞乎天地间。而几先之哲，与敏达之材，果断之气，又足以副所欲为；且器使善任，豪杰尤附之。天不祚宋，困于讒邪，使颠沛流离而濒死者屡。可悲矣！朱子谓：“忠定入来，方整顿得成朝廷。”史臣论云：“以公之贤，使得毕力于靖康、建炎间，二帝何至于北行，而宋岂止为偏安？”斯论信矣。今神祠一憇，词气慷慨且忘迁谪愁苦，北征之心直与雷霆震而风飚驰，生气犹凛凛也。或谓，公激烈忠勇，与诸葛武侯相似。侯吞并吴、魏之心百折不渝，而征勦孟获，徘徊瞻拜于伏波庙，词义感愤，得无与兹类乎？草仓为伪闽锐将，以死勤事，端拜酬奠，冀佑于灵，其有感于将军不浅矣。将军在闽为将，视丞相固当北面，惟以意气相感，钦仰威神，酹酒赋诗。后将军混入淫祠，赖公诗毋毁，则藉以光大者多矣。今以将军神奠后，而公正位中堂，神安其居，民仰其德。忠义遗风，千载辉映，其于世教，岂小补哉？当时，卖国之奸噏噏訿訿，乃欲以公缚送金人，又议不赦公以谢金，真罪通于天矣！然而，宋室兴亡之机能不于兹三叹云。予校文至邑，邑令潘时宜次第其事以请，于庙仍旧无增置，于祭即倚庐僦民居取足。皆经略得宜，可谓能识其大者矣。故记之。
笃功亭记
 〔明〕宗　彞

　　古之君子，其将责人以有功也，必使之乐其职，安其居，以其优游喜乐之心而就吾事，夫岂徒苟悦之哉？凡人之情，其将有为也，其心乐而为之，则致精而不苟，虽殚力费心而不自知，故所为者有成而无难。古之御吏也，为法不苛，其勤惰疎密随其人之所欲，而吾独要其成。是以古之循吏皆能有所建立。夫望人以功，而使其情愁沮不乐，求舍去之不暇，谁肯以其怨沮不平之心而副吾之所欲哉？顷时，予见监司病郡县之政不立，扼腕盛怒曰：是惟饮食燕乐、居处游观之好。吾日夜以法督责之，使无得有一于此；一岁之日，数计晷刻，吾从而课率之，使无有顷刻之闲。以约束为不足，而继以辱骂；辱骂为不足，而继以讯诘。方此时，吏起不待晨，卧不及暖，废饮食，冒疾病，屋室败漏不敢修完，器用敝乏不敢改作，其勤苦如是，犹不足以当其意。宜其郡县之政，无所不举，小大得职而民物安堵矣。然吏益奸，民益劳。又书具于有司，而事不立；吏足以免其身之责，而民不知德，相为欺绐，以善一时；而监司卒亦不得而察也。岂非其所为者无至诚喜乐之心，而出于畏罪不获已，而苟以克职故耶！其事功之灭裂如此，理固然也。连城令杜君治邑有能名，以其余力作燕居之堂，扫洒完洁，足以宴宾客，阅图书。庭有扁额，因以为名。夫杜君岂以谓苟劳而无益，不若暇佚而有功；将安其居，乐其身，以其讼狱簿书之闲，与贤士大夫弹琴饮酒、欢欣相乐，舒心而养神，使其中裕然；然后观物，图其致用，意于文法寻尺之外，以追古循良君子之风，以大变俗吏之弊而为之哉。夫古人善为政者，不佚而常安，不劳而善成。吾知杜君其有得于此矣。先是，丐名于大冡宰杜纯一先生，命曰“笃功”。余思其旨固有在，因以为记。
增修褒忠祠记
 〔明〕刘　戬

　　天顺壬午，上杭溪南里贼首李崇政愤嫉邑之富豪侵夺，有司弗禁，遂乌合群丑攻破县治，大肆剽掠。监军暨都、布、按三司以兵驻汀州，闻贼势张甚，不敢进。日椎金鼓，耀士卒，扬虚声。民益骇散，贼愈猖獗，据岩险，诱流亡，时出侵犯，傍县官兵莫能御，退而自保。癸未，监察御史安成伍公骥奉命按治于闽，次建宁。闻之，即驰赴汀，檄三司引兵，会议方略。众殊无固志，公因询上杭来者，皆言道梗不可往。公曰：“即梗，汝辈安得立来。”升肩舆，携数老兵抵上杭，询贼巢穴。闻一致仕教官家居，乃屏徒从单骑造焉。教官惊愕出迎，备言家属被贼驱迫状。公令召亲戚听告谕。贼见公无他，明日下寨来者十数人。公谕以祸福，莫不感泣。语闻贼中，降者万余人。立命复旧业。其魁亦欲乞降，会有谋绐贼降而诛之者，公固不听，而贼怀疑惑，遂拥众不下。公躬督将士逼贼巢以营，贼悉力来拒，都指挥桂福欲避其锋，公拔剑拟福。福跪谢曰：“请用命。”于是战甚力，贼稍引却。遣都指挥丁泉领奇兵绕出贼后，焚其寨，且戒以贼退勿追。丁乘勝追贼，遇伏，鏖战死之，贼死伤亦众。已而，公督战益急，贼遂平，乃班师。公因积苦军中，已染瘴疠，代回京师，竟以疾卒。上杭民闻之，如哭私亲，抟土肖公像于邑城楼，岁时拜祭，而以丁配享。久之，累请当道，祀公与丁，未报。岁壬辰，按察司佥事新淦周公谟分巡其地，始从民请，择地于布政分司之前，委其事于汀同知歙县程熙、知县武攸肖宏。庙得告成于甲午。宏具始末以闻，赐额“褒忠”，命有司每岁仲春祀以羊豕。丁未，汀推官涂琳来掌是邑，执笾豆于庙，顾瞻感叹，病其隘陋，复新而大之。于是朝廷褒崇之典，齐民怀思之诚，乃大称焉。琳以书来请记。予按祭法：能捍大患则祀之，以死勤事则祀之。公与丁之庙食兹土，殆经所谓“生于心而奉之以礼”，传所谓“其始自今，钦于世世”者矣。然予与公别有所感也。夫民岂乐于盗贼哉？其未发也，治之不以其道；其既发也，绥之不以诚；置之于至危，而激之以必变，于是民始以其安居之身而为此族灭之计。故予尝念公之忠，不在灭贼，而在于招贼，以身自试于不测。固全躯择利害者之所深避，而公不恤也。使公得竟其志，则国家无亡矢遗镞之费，反侧之民无肝脑涂地之惨，而上杭之生聚固不但如今日也。然则公之忠之所成者，殆公之遗馀乎？是可慨也已。若夫甲胄之士奋不顾身而继之以死，古所谓烈丈夫者，如丁之忠，其得配食于公，固不待论述云。
汀郡节推刘侯生祠记
 〔明〕马　森

　　临汀郡古为七闽，崇山复岭，控连延、邵，南通交、广，北达江右。连城为郡外邑，居闽、广之界，其地多荒林野径，榛丛茀草，为游寇渊薮。山谷不逞之徒，亦时纵剽夺。以故其民虽以时耕桑，亦习于战守，不忘备也。沙寇荡平之后，枹鼓久宁，邑无大警。近以倭乱，远迩戒严。嘉靖庚申以来，广寇张琏、萧晚等蜂屯蚁聚，四出刼掠，所经连城之界无虚月，掳人民，烧储积，侵扰无孑遗。辛酉之岁，民以大饥，死者相枕于道，其穷横者往往相聚行刼，而三隘为甚，良民束手无策。先是，汀州节推刘侯莅政期年，谳断平允，大有惠声。于是连城父老有识者相谓曰：“事急矣，吾闻刘侯大有惠政于民，非刘侯莫能生我。”遂相与走数百里，赴军门叩请，愿以刘侯镇邑事。军门急檄侯行，侯既至。附郭张坊及隔川之众方谋乘机作乱。侯闻之，即逞身往谕之，曰：“我刘郡推也，以父老之请、军门之命而来，以安全尔辈，尔辈勿复为非。”于是众即解散。后乃开仓大赈，设法煮粥，俾民以远近就食，所存活者甚众。未几，忽广寇数千突逼城南。时官民之粟告竭，城中嗷然，危在旦夕。侯悉心经画，檄请郡主石帆杨公捐俸金，求籴于瑞金，以资粮调于三隘，以为牵制。贼造冲车云梯以攻城，侯设奇以应之；贼买奸细为内应，侯复缉获之；贼又欲焚文川桥以延南楼，侯募壮士撤桥之近城者三座。贼计大阻。如是者旬日。时稻黄遍野，贼以余粮栖亩，恃必攻之势，而城内之粮仅数日。侯虑难持久，乃与乡官谢魁等画计，密令壮士乘夜入贼营，因风纵火。火猛风烈，官兵乘之，刺获过半，余悉宵遁。侯慰抚兵民，亟虑三隘之众为贼煽动，反侧为变，复逞身亲往招安，自是三隘悉归顺为编氓良民。侯乃周览城郭，增高城垣数百丈，增制窝铺数十所。又以城中缺井，乃疏要地，以通水泉。平定安集，民以大宁。侯于时值当有会省之行，曾未两月，市民罗三妹，隔川陈文、章上琴、马东山、徐姑塘、罗七，分水铺大和尚等相继作乱，邑中大震。幸侯回车，悉平之。继此则新尹许君尚静知县事，侯以会剿之役纪功上杭。而张琏之党罗袍、杨顺、赖赐等，复由上杭突入连界。侯乃遣人谕以祸福，许尹复行问以离其腹心，赖赐卒降，而袍、顺亦俱就擒。侯又虑清流有罗村之寇，永安岭后有土楼之贼，皆大为连患，因调三隘之兵以靖罗村，袭破土楼，以荡平东界。又复出赃罚，修葺所撤文川桥，以通往来。乃元戎会剿张琏，亦于时凯捷。当道题请奏功，奉旨优赏，赏千金加俸一级，时壬戌之九月也。侯三载考绩，将上天曹。连之民戴侯之功，思无报，乃相与鸠工治材，立生祠于县治之左，塑像以祀侯。二三父老复不远千里来请记于余。余惟：古之临大事、济大难者，一曰德望，二曰才智。必其心之切乎时艰，始终于事任之图；而非苟且倖一时之功，以粗毕吾事者。方侯之弭变张坊、招安三隘也，非平日之有惠政德望在民，安足以悦服其心？而城守之策剿之略，非侯之才智素裕，其畴能办之？观侯之在连也，盖将以其身与连之城相为存亡；其去连也，又将以其心与连之邑相为安危。即侯之他日显陟崇阶，而其精神亦必常往来于莲峰苍谷之间，期于奠其四封，庇其人民，以永谧而无事。此皆侯以真实之学为真实之事业，非苟且倖一时之毕乃事者。连人戴侯之恩生祀侯也，宜矣。侯名宗寅，字子肃，别号萝岩，江右之万安人，嘉靖癸卯乡荐，筮仕于汀。其先世尚书公广、卫侍郎公玉、景州牧嘉兴守悫、尊君祈阳令荣，咸有功德在民，所在民皆祠之。予久宦江表，知侯之先烈为详，而侯之茂绩在连又彰彰如是，故因父老之请，而遂记之。
修学宫记
 〔明〕林大化

　　武平与东广、西江壤相接，其地冈重岭复，林深谷窈，冈烟峦雾，从而被之；带剑剽夺之盗，又从而出没之。偷生其间者，朝不虑夕，奚暇礼义之为？自昔衣冠而弦诵，百无一二焉。宋元以来，叛乱者以为兔穴，兵燹者荐至，烟村荆棘，弦诵之声盖寥寥矣。元大德癸卯，古汴李实、字伯英，来领宰事，怆然曰：“十室之邑，必有忠信，转风移俗，在我而已，不可委之为荒陋也。”乃以和平之心行劳来之政，一年而卧者枕，二年而耕者廪，三年而墟社之会者让而后饮。伯英曰：“可以教之方矣。”乃捐俸饰先圣先贤庙貌，及从士像位，自殿至阶、至门，焕耸具瞻。又创明伦堂，广敞高爽，缭以垣墙，使教谕薛瀛士，日与生徒讲讨仁经义传于其间。山薮所家，鹿豕所邻，争遣子弟受业，上堂喁，下堂俞，长此不辍，虽化为邹鲁可也。瀛士来请曰：“郡博士曷记之！武平，岩邑也，且残毁，未几而文教之兴若此，夫子有知，当为之莞尔矣，可无书？”余来临汀，所见六邑之宰，惟连城质夫、武平伯英，不迂儒术，著绩乡庠，每欲记质夫之事而未能，姑并见于此，以劝来者。
守备行司记
 〔明〕马　驯

　　安边莫大于守备，将帅必在于得人，此有天下者之大政也。故周宣中兴，式是南邦，则命申伯；城彼朔方，则命南仲；城彼东方，则命吉甫。彼诚知三子者中兴之良。以边备而寄之三子，则将帅得人而控制有方矣，蛮彛安敢窃视中原哉？惟弘治改元，圣天子出震继离，维新大政之秋，忧边将乏人，乃命将相大臣推举天下武臣，取其有智勇材略者，储为将材，第之三等，如进例。时金山卫指挥使西侯宁，以众议攸同，获在一等内。未几，廷议守备汀漳者，难其人，佥举侯可任。为授敕，得以都指挥体统行事，侯来，饰备训兵，威声振海隅，不一二年而边烽告息。既而镇守太监陈道、巡抚都御史刘公缨暨兵备佥事伍公希闵会议，以汀州武平居穷山绝谷中，南邻湖广，西接江赣，地僻民悍，而千户所孤城屹立于豺狼出没之冲，仓卒有警，谁与应机？乃具奏，以西侯驻节武平城，以控制之。命下，武平人自喜，以为复得一长城。于时有司奉例为侯创公署，汀郡吴公文度乃申命知事周琛为董，复委义官舒显才综理其务，而西侯亦身亲莅督之。相地于城东北陬，系百户丘崇祖址，割附仓官地以抵之。面离位阳，材坚度良，首事于庚戌秋，讫功于壬子冬。前堂后厅、仪门内外、廂庑左右、隶舍之属，莫不完具壮丽。语其前后赞助之功，则指挥李君智、王君昇、县尹李俊、黄贯辈皆协相以周悉其美。既落成，郡守吴公扁其堂曰“筹边”，俾余记之。余惟三军之司命在乎将，而将帅之雄武在乎威。堂署也者，以张国威而助主将之雄武者也。盖偏裨于此乎禀命，军师于此乎号令，计谋于此乎沉潜。所以疏瀹精神，培养正本，其壮丽非过也，宜也。昔李德裕在西川，建筹边楼以谋吐蕃，《唐史》记之，后人又从而称道之，岂不以德裕下维州、困吐蕃之谋，或有得于是楼之助耶？方斯署兴作间，而皇储定位，下诏颁恩，凡各处分守指挥体统行事，重与署职，以便行事。则朝廷所以垂眷守备将臣者，意亦至矣。与周宣命申伯辈式南邦，城朔方、东方之意何以异哉？况西侯以将才一等而任兹东南重寄，郡守吴公又重以德裕筹边之名，侯当何如？吾意：侯平居无事，则于此堂励士训兵，修饰武备，制服豺狼之心，使之震威慑武而不敢发。仓卒有警，则于此堂命将出师，随机应变，摧挫犬羊之势，使之碎首粉骨而不能乱。则庶几无负于圣天子命将之意，无负于吴公期望之情，无负于武平人长城之喜。虽南仲、德裕辈，亦不能专美于前矣。
邑令章侯祠记
 〔明〕王世懋

　　始世懋以嘉靖己未成进士，而妇翁二山先生不第谒选，得汀之归化。归化，故将乐、清流之间聚落也。以远邑，民好梗不治，乃始创两邑而城。以故，其城郭所凭临，堂皇所盖藏，率多仍民间陋，不得视他岩邑。会嘉靖末，广寇流毒赣、汀间，所过城邑，独意轻归化，谓可攻。遂围之一月。侯率吏民乘城固守，竟不可下。围解，未几而侯以尽瘁卒矣。侯卒且二十五年，而世懋再起为闽督学使者。始入，妇泣而请曰：“妾父之亡，闻其邑之人怜而像之。今墓木拱矣，是当无存。君往，试侦其存否。”世懋校士于汀，则途出归化，间就其邑之人而问之。无论其耆老能道，即舁夫、皂隶，历历雅言之。像故在城隍庙中，如一日也。盖侯为令，以平易宽简得众心，当寇之来，昼夜不解衣，与民生死，民德之甚，而重怜其死，故像而祀之。或曰，死而为城隍神也，故即像之庙中，饮食必以祭。迩稍怠矣，而父老未死者，犹能指而示人曰：“此吾章令君也。”世懋既以徵其事，则汀守徐君、归化令宋君佥辞而言曰：“故令君既尸祝在民，而使君幸握风励权，曷檄入名宦祠而祀诸？”世懋谢曰“而谓使者，得私妇翁耶？令二载，无他奇节，不可。”已又请曰：“令以民意尸祝。缘使者意，即名宦之不可，而忍不辟一尺地，乃令溷神祠中耶？”世懋逡巡未应，而父老争上书，愿以赀买地筑祠为令报。世懋曰：“不可。若重烦邑父老，恐非侯勤民意也。”于是，守若令愿捐赎锾若干金，买地于城东而筑楹若干椽，迎侯像于庙中而祠之。已又请曰：“祠当有春、秋祭。捐学租无几，可得田叁亩，而岁不烦民。此使者所得为。”世懋不得已许之，而因名其祠曰“勤事遗恩”，志所以祠也。呜呼，侯为令仅两载，既无奇节可耸动于民，又非有长子孙与民沦浃之素，徒以共民患难、未食其报而卒，民怜之至今。且令身死子弱，安知其子婿贵显而像之？又安知其二十年后，子婿来为使者，而像之不衰也？向所谓归化之民好梗而难治，然耶，否耶？如死，其民不思，其无乃实有缺焉，以为民菑也。盖祠成，而世懋迁为左参政，守与令君皆以他事去，乃为纪其颠末，而属于署篆者教谕丁君，令碑而存之。使知国家有风励大典，即使者不得私其所亲，如此而又劝为令者知民心易感，毋忿疾而厚责之也欤？侯名宗实，号二山，常熟名宦，大理公之后，以两世赘居崑山，今复为常熟人。
辟永定县诸险塞记
 〔明〕杨　昱

　　汀郡之南县为永定县，南接壤广东之饶平、大埔，中有大洞曰苦竹山、平水澚、望天坵，各崇窅蓊翳，环亘连属数十里。邻壤顽犷或为不靖，每托为潜身灭迹之地，守土者常病焉。嘉靖戊申冬十二月，提兵都御史余姚龚公辉，尝采众议，谓非赭山兑道，莫绝本谋，列以上请，得允，下漳南佥事上饶桂公荣转檄府县芟柞之，盖未暇举者积年。庚戌秋，适知府仁和陈公洪范至，以兹举实一方治乱安危之机，不可缓者。然伤财劳民，动众骇远，皆非所以祗奉德意也。乃假便诣县，微处工费，分给近氓。以辛亥冬十月己未始事，历四旬而毕其役。于是，知县洪君良弼，以公殚虑经纪，宁厥疆圉，不可无言以告，后乃命书事于石。窃惟事有似小而系实大，似缓而势实急，非智者不能知举也。夫辟数十里之山峒，足潜伐奸谋，永妥善类，谓实大实急者非耶？其仁智之德可占矣。《易》曰：“豮豕之牙，吉。”兹役有焉。况官不靡费，民无惊肄，卒襄成议，尤仁智之善，吉之大者也。因志微陋，谨次实书之。
仁爱祠记
 〔明〕裴应章

　　甲辰之秋，游翠华，登龙门桥。桥之东有祠翼焉，予肃谒之，则祀前将军汉寿亭侯关神也。诸父老揖予而进之曰：“斯其为邑大夫唐侯生祠也。”额之曰“仁爱”。予叹曰：“千古义气，阖邑仁声，其先后辉映，岂不并称隆哉。”诸父老因请曰：“曷赐一言以垂不朽。”予籍在邻封，侯所庇爱多矣，敢以倦勤辞？因记曰：宁居崇山复岭中，疆理颇广，田产亦饶，其俗啬戆，山泽之租往往不待督而入，吏兹土者既乐于土风之淳，而又寡于迎送，得以优游而养尊焉，自昔称善矣。嗣是淳庞渐散，民競侈靡，无异通都喧市之习，山谷之氓亦有恃僻而嚚讼者，故长吏亦苦簿书而不暇以逸也。盖风俗之变迁也如此。以予观唐侯之治宁而进于是矣。唐侯以妙龄成名进士，恂恂儒雅，不类于法吏，洁己裕民，未尝以敲朴钩擿为能。事母慎太夫人，则恭敬祗肃，务得其欢心；凡所讯鞫，退必敘述其概，不敢告者则不敢行也。邑有例金，筦库者以故事进，侯却而不视，且榜示以为将来者劝。惟以文学饬吏治，都人士烝烝向往，即邻邑博士弟子，谓侯为文章宗匠，咸不远数百里来就学焉。于是，竖翰墨林为游艺之所，而量材聚石，饰庙貌而一新之，激励士风，培养元气，衿裾雍容，复覩海滨邹鲁矣。广文张先生廉，以病卒于黉舍，侯哭而祀之，割半岁俸以赙。邑不当孔道，椎埋者绐中贵人纡途假道，为恐吓计。人人自危，侯不为动，无亢无阿。比至，卒无所哗而去，民得以安。又邑去会城甚远，路出九龙滩险甚，监司台使者，或发籴接济，往罗倾覆。侯述输輓险远以闻，一切报罢。先是十年，再造黄册，不无挪移影射之弊。侯亲为审鞫，随其多寡而赋役之，且令各甲造册，无敢有舞文而滋弊者。岁时制衣发粟，以给狱囚，曰：“藉令其死，法死耳，宁忍视其冻馁死也？”至于郁攸不戒，反风灭火；旱魃为虐，甘雨随车；修当祀之庙宇，理冲衢之桥梁；严守御，实仓储，外无萑苻之忧，内免饥馑之患，凡可以仁爱斯民者，无一而不至焉。其功迹之最著者，无如鼎建龙门桥，费不赀而功不劳。大抵侯之为政，持大体，不务琐屑，间尝有所掊击，非情不可恕，则理不可遣，弊罔山积，一阅立扫。度先时宁令者，困公私冗日，拮据不休；而侯则草满讼庭，常供坐啸；山当官阁，数有咏吟。又时征召文士为诗酒游，赓歌迭和，闲雅甚都，翠华之间，炳如其色矣。闻一再入侍，所赍持不满囊橐，从乡人宦京邸者，贷出都车马资，侯之有守也，又如此。今且再当考绩矣。圣天子廉侯仁爱之在宁者，于以仁爱天下，置诸台谏，以备股肱耳目之司。予日望之，宁人士讵能久私侯之仁爱耶？诸父老遂请书之，以登于石。 
惠烈祠记
 〔明〕邵　锐

　　予读《闽志》，得清流吕侯镛死贼事，甚壮，感叹起立曰：“毅哉！侯捐其躯以卫其民，斯实良牧也已。”爰奉部檄简祀名宦，乃白诸巡按御史杨君瑞，奉以专祠，用广德意。按学册：侯死埠。亟遣丞博驰往，进厥寿耇问故，曰：“正统戊辰，沙尤寇炽。冬十一月，贼将陈正景拥众掠吾梦溪，进逼铁石矶。巡检邹姓者属有官守，群执以来攻我埠。侯提乡兵远赴吾急，戮厥二总，罗姓、姜姓尤溪人，势几振矣。寡莫胜众，终且被执，耆民魏得礼挺往说贼，曰：‘侯善抚我，实我父母，奈何见执？我子民也，敢不代死？’贼故逞暴，杀魏暨邹，胁侯裒金以赎。不听，翼日死之。宼退，魏茂卿躬为歛葬，复即吾土倡厥遗黎，像祀惟谨。水旱疾疫，辄往乞灵。”较诸志语，益详以核，兼奉邹、魏故主以呈。盖命之侑者，礼失久矣，顾得诸野，独非幸耶？邑既有祠，复进诸生，图葺所谓故祠者，用慰民望，佥以义助，弗烦于官。且念得礼嗣孙贫甚，治舍授田，俾职世守，揆事正言，祠命“惠烈”，有赫大书，永示昭揭。呜呼，闽环山海以邑，自昔患寇，使职民牧者，咸善其民，俾罔失所，宜不应寇。寇且窘矣，焉用蔓？不幸或蔓，百尔郡邑，画地以守，效死弗去，寇将奚往？顾弗尽然，此予所隐忧者。侯德宜民，民与偕死，报祀有请，志述固在。景泰初元，馀寇复作，民用骇窜。邑椽邓瑶者，往扼诸隘，手歼其冲，贼乃引却。业被重伤，倚石僵死。贼顾疑其生也，不敢复逼，一时脱祸者甚众。汇袝侯祠，实应祭法，故祔之。
重修宁化城记
 〔明〕阴维标

　　今上在御五年，旰食宵衣，殚精图治，谓宜四海宁谧，万姓乂安者，理也。乃揆诸事势，有不尽然者。边讧寇扰，黎庶骚然，迄无宁宇。闽僻南服，海氛未靖。汀据上游，虽不与海上之警，而戊辰以来，山寇滋蔓，千里之内，闻风骇窜。宁邑六十余年，民不知兵，今春忽闻寇警，合邑戒严；乃淫雨涨发，两桥陷损，城之未经修理者与沿河一带俱崩。寇患、水灾交怵民心。邑侯张公甫下车，适匪莪王公以查盘至，观兹灾变，督率令、丞以下昼夜乘城，防御无懈，复募壮勇，据守险要。寇知有备，窥伺谋寢。于是一意鸠工，百役咸劝。经始于四月初，告成于十月终，所修城并女墙、马路，合二百五十丈，费金钱八百缗。先是，宁城数修数圯，聚沙雨中，仅同儿戏。癸亥甲子，余始与役，今之圮者，皆昔之将圮未圮，意欲修而力不逮者，再经葺理，当为金城。第恒情好逸恶劳，欲益惮损规避，咸欲袖手纤啬，谁为落毛，徒使贤有司心焦于上，北山发叹于下耳。夫殷忧开圣，多难造邦；嗃嗃以兴，嘻嘻以败。宇曰多故，君相焦劳。百司庶尹，视力奉职。余衡茅贱士，亦不爱顶踵以少效涓涘。用能转危为安，弭灾致祥，未必非兴者，机也。一隅如此，天下可知，从此殄寇宾彛，中外褆福，即谓有其理竟有其事可也。余将拜手颂昇平，祝天子万年矣。 
一柱阁记
 〔明〕李世熊

　　密公之建千佛阁，盖毁而复新于兵凶艰鲜之馀，其运输辏辐若夹相匪人焉者。或乃问予曰：“古佛应世，绵历无算。盖闻同姓字者二，万佛贤刦千如来暨于释迦，乃纪七佛。今奚不七之，奚不万之、二万之、亿千万之，而千云乎？”予曰：“然密公以一愿攝受百千愿，以一力攝受百千力，以一手眼攝受百千手眼。当密公念適起，而百千檀信之念应之，山水应之，水土瓦石应之，香花音乐应之，八谷五金应之，布帛丝絮、铅华丹碧应之，飞走潜蛰、天龙神鬼应之。譬之拔一发而百骸九窍、万千毫孔莫不知，注一勺而江淮河海、溪涧沼沚之味莫不全。奚而佛不千，奚而佛不万、且亿万也？”或曰：“然则是一佛耳。一佛之为千佛，一阁之为千阁与？”予曰：“然！阁今无建，阁昔无毁。建亦无寓是阁。毁亦无寓是阁。即微尘无不有是阁，即大地无不具是阁，即尽宁阳撮土，等大千佛土，此阁无广无隘；即尽十方檀施，倾弥天宝藏，此阁无益无亏。阁寓佛乎？佛寓阁乎？佛阁寓密公乎？”或曰：“然则无阁耳。无阁是为阁乎？无佛是为佛乎？”予曰：“然谓有佛乎？则有佛有不佛，有阁有不阁。谓无佛乎？则无佛无不有佛，无阁无不有阁。谓一佛而千阁可；谓千佛而一阁可；谓千佛而千阁可；谓一佛而一阁可。谓佛住阁则非佛可；谓阁住佛则非阁可；谓住阁即不住阁；住佛即不住佛可，谓佛住非阁住，谓阁住非佛住可，谓有千佛阁即不有密公，谓有密公即不有千佛阁，可也。”
题邓公德政祠记
 〔明〕黄道周

　　天下所以平者，民平也；民所以平者，政平也；政所以平者，心平也。长民者，平心以平政，而天下平矣。宁唯邑，太史公之传循吏曰：“身修者，官未曾乱也。奉职循理，亦可为治。”此平之说也。以理还之天，以法还之君，即以便予之民，循莫大焉。以今观清令邓公，何其符节之合也。无所谓昂首仔肩、经纶割宰之雄也，无所谓碧鸡炙毂、文绣雕镂之采也，无所谓探钩射覆、问羊得马之巧，而亦无所谓甑尘屋漏、悬犊辞鱼之苦也。然而清也，慎也，勤也，文章之饰吏治也，蔑以加矣。善射者平，善奕者实。公之人与政，惟平而已矣。平则实矣，实则无纸上之召杜，亦无苦中之阿大夫。孙樵曰：予居长安中，闻给事中考较，则曰：某人为某县，得上下考；某人由上下考得某官。问其故，则曰：某人能督赋，先期而毕；某人能督役，省度支费；某人当道，能得往来达官为好言；某人能擒若干盗。今廉公治状，署上上考，犹未足以报循良，处此不既难矣？流寇披猖，竭天下物力，议雇募，议加派，议裁减，议搜括蠲输，不啻束湿棼丝。清故瘠土，无有殷振浩穰，磬地所出，无物可利被四方者。况岁洊饥，民生视昔加瘁，功令视昔加严。公不敢以催科谢拙，又不忍以征于不粒、赋于无衣。公求瘼心血几枯，每痛心于救荒无奇策之语，多方蠲赈，发公庾不足，躬劝富人平粜以甦之。始仅销不逞之乱萌，亦殆岌岌矣。至庭有競民，从容为指白枉、直，罪小者劝，大者惩，悉立遣之。金矢亡入，故无论不浚民之身家，民亦惜其性命，盗自衰止，一时交口贤之，公亦自视平平无奇耳。不闻孟坚之称何武乎？所居无赫赫声，而见思正在此，正所谓奉职循理之治也，余所为以平评公也。史于海内山川名物，风俗淳浇，吏治臧否，皆得采风掞藻，以备顾问、垂简编。余家漳海，境联汀清，饫闻公治行。清二三孝廉，夙有文字交，逾习公。余同官杨伯祥氏，为公同社同年友，恒述公龙鸾其文、金玉其品，故其为宰，以平心为实政有如此者。昔欧阳文忠进四事，大要在得良吏以抚敝民。今天下亟患不平矣，公持其平以需，大用可乎？吾师时鲁公之问取人，有曰：无取捷，捷者给利，不可尽用；无取健，健者欲兼人，不可为法；无取口锐，口锐者多诞而寡信，后必不验。余是以归大用于公之平，公其懋哉！岘山片石，千古不磨，清城南有公祠焉，何必减南阳信臣也？是宜记。
招捕祠记
 李世熊

　　祀宋招捕使陈公也。公讳，字子华，侯官人，开禧元年进士，屡迁仓部员外郎。绍定二年，闽中盗起，帅王居安属提举四隅保甲，以亲丧辞。寻夺情，以宝章阁学士起知南剑州、提举汀州邵武军，招捕盗贼。公籍民丁壮为一军，号忠勇军。时沙县贼由间道趋城，破之于高桥。贼又攻汀州，同淮西帅曾式中合漳、泉人，又击破之。复亲提兵至沙县、将乐、清流、宁化督捕，所至克捷。时晏头陀啸聚潭飞砦，攻磜，破之，谕降连城七十二砦。贼溃，头陀伏诛，汀寇悉平。奏改下土寨为安远寨，增土兵三百戍之。诏进右文殿修撰，仍提点刑狱招捕使，兼知建宁府，累官观文殿学士、参知枢密院事，以福建安抚大使知福州，卒。宁民德公，为之立祠，旧在正南门外。时有沙县主簿刘纯者，建阳人，发家财募士，得千三百余人，亦号忠武军，与陈合破潭飞磜。未几，建宁下瞿之寇猖獗，纯提兵直抵贼巢，兵败死之。事闻，诏赠朝散郎，加谥义壮，荫一子下州文学，庙赐额“忠烈”，不知当日何以不并祀纯耳。南门祠，即寿宁桥之北，宝祐间毁，开庆间重建，元复燬，洪武十六年重建，寻改为连山行祠。嘉靖间，改为张义亭，又改为府公馆。既奉上采讨灵芝，连山屡产解京，遂改为连山保障行祠。始废招捕为连山者，不知议俑于谁，遂无执义以正之者。昧民义而溺鬼神，俗所由来久矣。
九仙岩记
 〔明〕邱梦鲤

　　县东之十里，缘溪行，有石阜，昂首圆背，张其爪距，回顾而北，若奔若蹲，崇竦于大溪之侧者，为狮子潭。迤潭南行，亘口脊，石涧淙淙，揖大溪而流注，虬松披阴于道左。邑人旧叠石桥其上，俯瞰涓流，鳞文班藓，照映涧中，行者憇焉。稍折而东，逾平田，穿洞口，磴道仄甚，已数武，乃划然得所谓石岩。深广可二丈馀，高三之二，碧流绕其下，时为溅沫，涓涓出。环底皆石盘，平迈决溜，为窟者九，或濶二尺许，或数尺许，深悉倍。是可浴可觞，次第布置，类非人所开凿，岂所云九仙以是故欤？岩趾初甚鎏而锐下。先是丙辰岁，邑侯李公衷素览而奇之，环岸稍叠以石，游人来，啸咏其中，始席地而觞矣。折而右逈，为回峰，斗绝斩削，高数百仞，古木覆之。别为阁，奉大士其中，扁曰“潮音”。音非有潮而辄名潮者，阁从大士也。面阁一山，盘曲飞来，若垂虹之下饮于涧。文昌阁跨其脊，下有亭翼然，曰“西爽”。朝来气象，余尝支颐其间。顾亭午后红景沉西，回眺潮音，若与巉峰峭壁且避且就。曲楹风来，环流萦之有声。俯而静听，杳不知身世之何以顿忘。亭阁皆李公所建，岩之左，向累石以桥，为溪涨啮去，亭阁仅存。余曾倡为募缘，诛茆辇石，环岸叠砌，小束以杀其冲，桥石以木为之。又别为桥于潮音之右以渡，旧菴旋为水所圮坏，岸之石激走殆遍，亭阁今亦零落。俯念成废，不胜今昔之感。已乃舍去。缘溪别寻径上。丛篁夹岸，纷红骇绿，蓬蒿蒙茸。攝衣而登，则九仙菴巍然在阴翳中，旧有扁曰“栖霞深处。”九仙不详所始，或云何氏九子悟真于莆之仙游，有湖焉。诸顶礼者以梦相指，然恒秘之，不轻以示人。庵之创，未必不权舆于此也。庵北又为玉皇阁，平畴数亩，林木交畅，旁种茶数百株，客来撷以相饷。余向以甲子春读书旧庵，明年，复坐玉皇阁，相隔二十五年矣，今别以寻山过此，遍求旧迹，彷佛不可得。恐昔贤大夫好事之意遂冺灭无传，聊追述此，以备山栖之志。戊子冬月，邱梦鲤记。

修宁化城记
 〔明〕黄槐开

　　宁城筑于正德十六年，滨于河者三百余丈。冯夷作虐，恒苦倾圮，随圮随修，修未已而复圮。是无异故，帑无余积，不得不借资富民。富民之黠者，每以赂免；即强以从事，亦苟简塞责，聊宽功令耳，辟聚沙而雨之，无怪圮不旋踵也。天启辛酉冬，长汀令郭公环洲攝治。亟筹修治，余不揣为陈末议，当道悉报可。未经始而彭公象石至，决意举行。时议支帑金三百两，公心计不给，遂捐俸首倡。甫期，而醵金千两有奇。于是鸠工督役，分区合作，自东门抵南，逶迤而西，筑滨河之圮者一百四十三丈，依山而圮者十七丈，雉堞之残缺而培补者数十丈，修马路二百余丈。经始于癸亥六月，告成于甲子十月。衡费数倍于前，课工不啻过之。第工浩费烦，中有将圮犹未圮者，欲并修之，诎于力而止。数年之后，不无厪贤守土忧耳。

聚星楼记
 〔明〕阴维标

　　崇祯壬申春夏之交，邑大水，商木蔽流而下，桥梁倾陷，城垣圮毁。福司理查盘、匪莪王公，亲踏灾伤，令收木二百余杆，为修城诸费。适流寇告警，合邑戒严，亟鸠工竖栅，聊以固圉。所余若干，用建楼于敬止馆之上，为乡先生、孝廉、明经、上舍萃聚之所。楼成，名之曰“聚星”。昔陈实过荀淑大史，占其星曰：“百里之内，贤人聚。”是知高贤大良挺生于天，一出一处，上关星纬，故有谓傅说为箕星，东方朔为岁星，李白为长庚星，苏轼为奎星。又有谓严光为客星，赵普为紫微垣小星，鲜于侁为一路福星。是人也，是星也，皆天纵之为一代伟人，以光世宙也。吾党彬彬固不乏人。幸而际乾坤之泰，依日月之光，云雷乎域中，霖雨乎天下，人将仰之为景星。及其解组赋归，优游杖屦，陶情三径，乐圣数杯，作后进典型，绍先民矩矱，人将仰之为老人星。即不然，雅志暂违，壮怀未展，非公不至，是径不由，操媲彦方，节齐孺子，人将仰之为处士星。虽不遽与版籍诸贤争光競耀，要不负上天挺生之意，则一也。夫星系于下，荫映于清虚，辉煌于碧落，位置綦高，标格綦贵，设陨于地，化而为石，樵夫牧竖践而踏之。人不克树立，轻自陨获，顽而不灵，匪星也，石题之矣。甚者会搆云龙，遭逢风虎，乘权煽虐，怙势作妖，祸延缙绅，毒流苍赤，夫且为欃枪，为荧惑，人将指而唾之，曾顽石之不如，尚得为星乎哉？鄙谚有之：凶星退舍；吉星来躔，吉凶何尝，惟人所造。何以吉？修之吉；何以凶？悖之凶。愿吾党登斯楼者，勿作等闲聚散，视同萍梗，闻善相告，见善相示；有失则捄，有过则规，聿修厥德，以臻迪吉。将我自玉，谁不玉我？邦君礼之，邦人爱之；居乡国，乡国重；居朝廷，朝廷重，总无负上天挺生之意而可矣。若谓兹楼，俯瞰碧流，遥挹丹嶂，可以留连光景，聆双曲之新声，观百年之艳舞；名教中乐地，恐不应尔，殆非建楼意也。

重建连城儒学记
 〔明〕林　华

　　连城县隶于汀州府，县设学，昔在县治之东南隅，建于宋绍兴四年。淳熙间，县令常訚迁今地，历宋、元季世，屡遭兵燹。吏是土者，虽或更新之，率皆因陋就简，前则逼于逵，后则限于池，堂、斋之外无馀也，士习业者宿于外舍。是虽有学之名，而造士之实几乎废矣。正德癸酉秋，佥宪胡公琏奉天子命来总饬闽兵备，巡历兹县，莅学诣视，慨然叹曰：“学校为政之首务，颓圮若斯，所不忍也。今学宫北凿污池，山川之气洩矣。”于是，计费于县之富民，各出其私赢，鸠工诹日，又更新之。督课则耆民沈长权、义民童世昌、黄玉奎也。县令郑君倌、县簿来君锦则提调之。汀州府同知陈君袞来会计，又自捐金买学西隅民居地为名贤祠，且以正方面。继而，府推宋君炫皆左右其事。由是式廓弘邃，坎塪堙塞，屹然一形胜也。凡殿庑之弗称，堂斋之圮坏者，皆撤而新之。堂之北立祠，以报公之功德；左介名贤，亦彰潜德之光；右介会馔，以为观颐之所；东西号舍，为子弟修藏之处也。堂前两斋，斋之左循大道，及黉门、阶序、屏攝、仓库、庖厨，瓴壁涂垩，莫不秩秩乎，绳绳乎。自经始至于落成，仅逾三时。县令王君理、县丞王君锺岳、县簿黎君琇、县幕俞君仕辉，后先提调，而规制焕然矣。
愍忠祠记
 〔明〕沈日表

　　愍忠祠，祀邑令徐公承泽也。公死戊子之难，贼歼其身，碧血淋漓，肝脑涂地，噫，惨矣！公署篆未几，而内难交溃，公可以去而不去，非所谓死重于泰山者乎！古之有功德于民，祀之；死社稷，祀之。公下车而反侧子自安，非公之功乎？剑隐于鱼，献未终而匕首见，公以社稷死，社稷臣也。历二十年，杜公士晋重哀公，捐俸四十两购车田，田以岁入奉公之祭。酒樽牲房，春秋两举，绅士耆老，行礼如次。祠成以记之云。
学　　记
 李世熊

　　天下郡邑，学皆有记，必属名儒为之。宁化独不然，腐生代斫而已，无足以示学者。今取宋贤之文以补之，盖吾读江陵项氏之说，而益叹后世之记之陋也。其为《枝江县学新记》曰：古者周天子之居民也，不但天子、诸侯之国自二十五家以上则有学焉。(今志社学义塾意本此。)学莫尚于斯矣。方是时，建官三百六十，以张备法，而纪众民。视其中无一事无法者，而独于建学无制，则其吏非应文也；无一民无养者，而独无粟士之廪，则其士非为养也。而上下顾交趋之，如裘葛饮食然，则必有不可舍焉者矣。天子之学，谓之辟雍，班朝、布令、享帝、右祖，则以为明堂同律；候气、治历、考祥，则以为灵台；诸侯之学，谓之泮宫；大师旅，则将士会焉；大狱讼，则吏民期焉；大祭祀，则始祖享焉。盖其制皆于国之胜地，披水筑宫，为一大有司。国有大事，则以礼属百官、群吏，下民而讲行之；无事，则国之耆老、子弟游焉，以论鼓钟，而修孝弟。其地尊，其礼大，三百六十官，皆不得治其事。意者，三公之老而致仕者掌之，谓之乡老；二乡而公一人，则六乡盖三公矣。故曰三公在朝，三老在学，公与老皆无职于六官，学、序、庠、塾，皆无制于六典。古之言道者，固如是也。呜呼，意深而义远矣。吕氏、东莱亦云，学校一制，后世与先王绝相背驰，不可复考矣。即学宫一事言之，舜命夔典乐、教胄子，周则大司乐掌成均之法，皆以掌乐之官而掌教，岂非以优游涵养鼓舞动荡，其入人心者深乎？此固非专设一官司也。秦、汉以后，则误视此为一官司之事耳，虽法度具举，不过法制相临而已，何能深入人心乎？盖教与政本二事，而后世误以政为教也。且如《周礼》，设官设教，凡师氏、保氏、大司乐、大胥、小胥之类，所教者不过国子；若乡遂，所以兴贤能，则不闻掌州遂者何官？教州遂者何法也！夫以先王设官，纤如射鸟，尚且不遗，岂于兴贤能之事而没其文哉？盖六官所领者，皆法之所寓；其上者三公论道，则不载于书；其下者学官设教，则不领于六官。以二者事体重大，非官司所领也。惟国子，乃世禄之官，鲜克由礼，以荡凌德，不可不设官以教养之。然而所以教养之意，亦未尝有理无事、有体无用也。如舜自国子外别无掌教之官，然侯明挞纪、书识，纳言又如此其备。周人学官虽不领于属，然而比年入学，中年考校，自一年离经辨志，至七年论学取友，谓之小成，九年知类通达，谓之大成。至不率教者，屏之不齿，其体用本末咸备又如此。后世徒以政为教，宜其与先王背驰耳。如汉武表章六经，光武投戈讲艺，魏孝文欲改戎俗，唐太宗广学舍千二百区，游学者至八千余人。世儒见此便谓兴学，不知其文饰治具耳，非其中真有不能自已实见，理义在人心，自不容没；而为之也，盖用心内外不同；其去唐、虞三代益远矣。由项吕之言学校之重大如此，先王之不敢轻置官如此。故宋代设置教授，其迁除不由吏曹，多保举于宰相，以是真儒叠出，正气多发于学校。而今以学官为冗员，徒取充位而已。则胡不妙简硕德如淳公、安定之流，令表正人伦，为朝廷储薪槱之用哉！
凉伞寨记
 〔明〕陈鸣春

　　尝按县图，河源里璧洲之南有凉伞寨，去城八十里许，山顶团团，肖形凉伞，因名之。内隈圹夷坦可居，外巉壁崎兀难陟，形胜盖天设也。正统戊辰，沙尤草寇邓茂七，越境作耗，时宰邑王公依临里而属诸乡民曰：“邑无城池，难于御侮，幸可保障，惟有寨耳。吾与尔等共死守之。”里民，知义者，若林景容、吴秉英，愤然以从。乃复宰曰：“村墟篱落，吾家室也欤哉！吾国一也。彼寇方张，吾侪虑无死地。王侯数语凛然，作吾忠义，吾侪又宁有生心？”相与率一里民，日夜提护寨中。无何，寇至环攻，英、容又谕众：“吾辈宁死，原无降志。”旷时旬日不下，忽一日请战，而寇溃，众卒赖以全生。呜呼，茧丝之间，保障之请，晋阳之尹铎也；沉灶产蛙，民无叛意，晋阳之民也。兹区区一里，家不数百，民不满千，效守若此，侭足拒敌，得非王公政教素足孚民，所谓覆露一方，遮庇一邑，故当刀兵锣火，景况凄凉，而斯民气魄逾壮，胆志逾坚。公其晋阳之牧，民其尹铎之民欤？彼夫冗位备员者，祗坐乘张盖，一有缓急于民，毫无激发，不几有愧于公并有愧于公之民耶？
重修冠豸寨记
 〔明〕童　玺

　　邑之有御侮处，曰冠豸寨。其山四面皆石壁，崒嵂巉巍，矗云薄汉，呈奇献怪，郁乎其苍蒨也。初足迹莫能容，后凿石磴数百里，始通一道。上旷然平地，有泉有圃，可汲可蔬，堪宅万人，固天设之险也。至正二十六年，福省架阁马公、周卿、方公、虞侯率千人辟南北堑，垒城凿池，以为保障。正统，沙县邓茂七寇邑。令王公佐、乡官许浩志、耆民童得庆、桑叶茂捐资修葺，民藉全生。弘治辛亥，漳平温文进弄兵，民甚恐。邑侯关铨以连邑无坚城，所依者冠豸寨耳，乃率县丞万贯辈营缮之。时郡二守山阴章公颀下邑，亦切民患，亲谒绝顶，添助资费。侯遂计丈数，揣高低，度厚薄，画餱粮。因南、北堑旧址，增新城五十余丈，立南、北二门，辟右道之最险隘者，仍卫以石栏干，下十步许敞云楼，门上架楼宇三间，凡此皆前所未有也。更张皇武备，贼远闻之，不敢犯。又于苍玉峡、芙蓉波、金字泉、白云洞诸胜概处从新之，然后规模宏远，遇警足卫生灵，平居足为观览，其功视马与虞、王皆并之矣。肇修于辛亥七月，告成于壬子三月。夫知事之当为而能捐分赀以为之者，义也；知民之当保而能修地利以保之者，仁也。仁与义，吾侯其兼之矣。他如当官之慎重，立政之轰烈，俱在人耳目，此特其一节也。耆老某有事于斯寨者，征余言为记，是宜具颠末，永刻诸石。
始建归化县儒学记
 〔明〕尹　直

　　自古帝王之御世也，政与教二者而已。政以禁防之，教以化导之，要归于治安，而非有二道。惟是语教化者，矜高远而不切于世用；语政理者，务卑近而不本于道德。甚至有有司之政而无学校之教，遂偏废而不举，人材所以不成，风俗所以益下，治化所以不古也。若有志于治者，必先于教学。学立则教有所施，士有所养，政有所本，斯人材成、风俗美而治化盛矣。我朝圣圣嗣兴，法古为治，自京师达于山陬海隅，虽僻小新邑，靡不有学，盖政教兼举，不以新故小大而或有偏废焉。汀之归化，新县也，本清流、宁化、将乐、沙县之交境，山谷阻修，官府迥隔，群不逞辈，易乘间扇动为民患。福建藩臬洎行部使合议，请即清流明溪镇增置一县临抚之，制如议，乃赐名归化。时分巡佥宪周君谟身亲规画，敷工兴创，县治甫成，庙学继作，皆向丙坐壬，中为大成殿，东、西翼以两庑，前列门、棂星门，各若干楹。门内东为宰牲所，西为神厨；门外南凿泮池，半环以垣；殿后为明伦堂，东、西并为两斋；堂后为棲士之室、学官之居，又各若干楹。而曾馔之堂，储蓄之廪，凡所宜有，无不具完。学门之外，学西立养贤、育才二坊，规制宏敞，丹垩辉煌，远迩创见，谓可甲闽以南。诸校庠既落成，乃选士于民秀，请师于铨曹，于是，教谕赵智、训导利元善随牒握章知以涖学。知县郭润岁时释奠劝课，一如制；而一方人士奉约束于县，服弦诵于学，耳目有所薰渐，心志有所感激，惟善是迪。伟人杰士，当有作于其间，而宿豪黠猾亦必革心易化为太平王民矣。归化号善邑，不自今日始欤？孟子曰：“善政不如善教之得民。”其有以矣。学建于成化之辛卯，又明年，巡抚都宪张公瑄、巡按侍御郑君昱、尹君仁以行部至，谒庙涖学，谓创造岁月不可无纪，乃合谋介推官熊德来京征余文。余既为之记，复系之诗。诗曰：“皇明声教，淹浃四隩。维汀之幽，重山邃谷。官府逖违，民或角逐。守臣献猷，增邑置牧。天子白俞，我其覆育。名以归化，庶几驯服。相彼明溪，吉协于卜。县于斯治，学于斯筑。奕奕讲堂，言言王屋。周序重门，有馆有谷。以息以游，斯弦斯读。非徒亲炙，亦有私淑。士兴贤能，民用和睦。归化之名，著人耳目。殆百千年，文其郁郁。诏后有铭，载瞻载肃。”

卷之四十一　艺文三

　　记

徐公北闸记
 〔明〕唐世济

　　徐公谪连之三年，政和时丰，民物殷阜，治行休畅，冠冕全闽。公暇巡行阡陌，课督农桑，纵目陇亩枯旱状，乃倡建闸之议，以垂永赖。事具林学博南闸记内，兹不缕述。第连僻万山中，四面无水，南闸处城之偏，盈盈衣带，霑溉有涯，东北独当全城，表裏山河，关系最钜，利赖尤普。建南闸而缺北闸，其流不长，其酌易竭。东北其亩者尚厪隐忧，况均此一方，孰为流膏？孰为涸泽？向隅之泣，谁实任受怨者？民力竭矣，既疲于西，又务于东，劳苦困弊，谓吾民何？且是以不静令也。公蒿目焦神，宵旰累月。将报罢，则万全之利势难寝格；将兴作，则大役之后力实弗堪；将请支帑藏，则当事有掣肘之虞；将借力大众，则聚讼贻筑舍之诮。踌躇四顾，画无复之政，图积贮付之他年。适新均里长黄福宁、董文光、谢益、赖琥等一十五人，咸趋进曰：“公无庸忧，某辈受明公恩，愿毕力为公襄之。”先是，连邑里甲编自国初洪武间，历今二百余载，牢据不易，里甲相悬若主仆然。至其境，鸡犬驿骚，妇子不宁。每当现役，一切分派于甲。富者相沿故事，横加科敛；贫者时其缓急，征求靡厌；因循积弊，害莫可言。其有甲首佥里长者，计其出入之费，少不下三四百缗，多至五六百缗，有司乘间受贿，恬不为怪。公廉得其故，酌虚剂虚，裒多益寡，有无粮而里降为甲者，有粮多而甲升为里者，大约以田准里，以则准田，进退参伍，期于各当。举二百年裕蛊陋规，一旦改革几尽。人人怀惠而六里帖安，不鬻恩，不标誉，不营私，不喜事，无践更之势，无侵渔之扰，德公甚备。大义愤激，遑恤其私，固宜输财输力以共成厥功。是役也，经始于壬寅之冬，迄甲辰春正月落成焉。即今一十二里许，浩瀚汪洋，澄波如练，父老赓咏，儿童载歌。于戏，微公大造，何以有此！昔人观河、洛而美禹功，至诵明德之远。公兹闸成，大者壮金汤、引灌溉，小者供澣濯、资网罟，可以观仁；仿运河之规，为石洞之制，流瀦有常，启闭有则，可以观智；劳民而民不怨，用力而力不惫，可以观义；清积蠧之里，绝常例之金，兴水利于民而不以纤介自点，可以观介。盖一举而四美具矣，公之明德盖远乎？且公之治闸也，匠石入山，摩崖苍壁，有“徐钦徐昌”四字于石，遗迹天造地设，非人力所得觊幸也。公循良课最，拔擢廷尉。连人士遮道奔留，如失慈母，至攀臥不能舍去。其入人之深何如？今主上圣明，优敘耆旧。公入直承明，佐密勿，策勋政府，书名上清，以符此谶文也。其谁曰不然哉？
登雪峰记
 〔明〕陈　簴

　　雪峰者，吾邑之南镇，溯南岭而登，可二十里。丙午夏半，陈子游大焦。大焦去雪峰差近。十七日，遂由松树堂发，履其他径也。黄子则扬之仆导。初历林峤，继涉厓坂，倐乃穿丛薄而迷其向路，虎豹之所养威，狐狸之所凝息。客行者隔三两即疑不可觅，但闻戒途搜剔声，手先而足隨之。既七八里，抵万人坑，颇幽旷。复穷奥窔，入，浸浸密阴压人。久之，见委蛇数队者，山樵也。诘何来？曰：邑间道取此。众欣，出谷散坐，殊觉冥然，仆促之行。石古蹊深，弥堑而曲，曰此故垒也。进而钟鼓楼，又进而涧水潺潺，良苗冉冉。里许，林鸡唱，客无不厌倒一觞也。抵菴饭已，尾牛童来取极顶，纡回屈盘，各鼓勇径上，唯揭子非彰蹲踞涂间，予笑谓曰：“怯元官家乎？”盖元平章有定曾基此屯，俗遂误传极顶为皇帝殿云。殆前而目眩心骇，收卷群动，汹涌乎若万派相先而赴壑，人在舳舻中，淩洪波，乘巨涛，儿孙村落没乎不数者几堆。陈子乃歌曰：“破浪而驰，无伤崄。置彼鲙鲈，直捣鲸鲵。”又歌曰：“蜂则凭房，蚁则纳穴，如狃而安，陡焉生灭。”歌罢，适风来，舞梁兰老之髯，众失据。对面峙峰，方突兀竞蹲，似可蹴而至。予与揭子兴勃勃，便走数里特从焉。日晡而尚绕其麓，呼者曰“山有恙。”乃还。夜共揭子榻。遂梦驾扁舟浮海，遇大风掖之云端，独挟小子而戏，因笑堕觉，觉则跨揭子之肘也。晓起相谓曰：“游兹审矣快：无假五丁而骋茅箐，钻奥窟，困野魅，山君不得宫，快一；巅往苦雾，帷幕连冈，乃极高敞，幽举苍茫，亡希微隐，快二；捧觞而皎魄轮空，鼓钟送籁，酬和罔倦者弥宵，争传游仙梦焉，快三。所憾者山远酒不继，寺塌僧不葺。若发小愿力，可亭亭之，可庐庐之，客竟日携酒从之，奇秘将无尽藏，而山灵未首肯也。启闭需时，安知来者弗如今言，且众念平章畴昔乎？筑小乡堡而基磐绵控，巩数十峰于围内，况保闽关，何若其愿力者，卒不克以死。人莫违天，感是得无抚然？众乃悉叹。饭已，黄子兄弟别去，遂各无留志，始由邑南正道下。辞两高峰，却就两低，低又称尊，伏磴缘崖，绕双蝴蝶行，俛瞰云封一窝，是邑城也。此两山则固邑城双双雄望者，仅雪峰伸拇臂耳。雪峰邈不见，而雄此两山。非亲睹记，几认儿孙为祖祢哉！逦迤抵城，南岭始就平。涣乎若方济漭沧，满睫波涛，归而神魂飘泊者累日。

 〔明〕童　玺

　　乡约亭即连民向所祠五显神以利祈祷之址也。邑令方侯始以其祠易为是亭，旁建社学。劳无俟于朴斫，费不出于公私，且政寓于亭，教寓于社，实善举也。盖自于变风动之时，人心之善，不约自固。后世私伪澜倒，强之而善，虽官不能以法。矧乡自能为约，约而为善，虽不若其自善，尤愈于法而后善。此吕氏乡约见取于朱子者。以行之，庶可以移易靡俗，阶梯唐、虞，而元气复春也。第有任牧民者，或不善绳以法律，峻其鞭朴，禁锢锻炼，溃肌流血无所爱。既不教以善，又不使之约而为善，世道职此，去古益远。彼受若直、怠若事，而忍心若是耶？嘉靖丙戌，圣天子嗣位之四年，慎简天下之才且贤者，俾令诸邑，而吾连得琼台方侯进焉。侯持己以庄，莅民以恕，礼贤士，饮人以和。时前久缺令，凡百颓弛未振，乃旁议纷萃于侯。人以侯当日夜治文书，督催征，均徭役，谳狱讼，除寇患，不能他有所图。侯则闲雅乐易，随事施为，而日见其就绪也。尤以复古为首务，乃举蓝田故事，访延约中诸执事，分布于亭，其善善恶恶之典次第举之。人渐知古道之美，迁善去恶，而师师之风将遍闾巷。闻侯初举进士于乡，尝自倡以约，其党里是以仁。侯今令连，即有是图。备知仓公之笥，参、蓍、苓、术蓄之既久，一旦遇人疾而启瘳之，仁者之用心也。昔宓贱宰单父，古寰宰仙居，本之德义，感之人心，而待斯民以直道，故不劳而治，公当于古人中求之。而吾连之被泽，不啻如神之骘于阴也。玉琰辈鼓舞治化，喜成其美，以其事属予，记约亭之立。协谋者，丞鲍君裕、簿黎君兆、尉李君重球、邑博谭君、沈君元真、陈君云章，邑诸生罗世惠，宜以次永镵于石。
表忠祠记
 〔明〕翁正春

　　祠盖祀乡先哲，张明远公云：张公释褐时，高皇帝有双丝之梦，类蔡齐故事，奇矣！已而置史馆、掌成均、晋贰司空，毋论修文奉秩，度越诸大夫也。钜者，靖难师至，公奉命往江西，与方伯杨公涟、宪长房公安、佥宪吕公昇结盟举义，壮丁既集，糗粮亦备，顺流而趋，直抵金陵。呜呼，此螳臂之奋耳，其何济于当辙乎？然竭力于其所当为，志亦足悲矣！未几众溃，鼠伏鸟兽散。公宣言曰：“事尚有在，盍图之？”故世有疑公程婴者以此，语在《李邦光集》中。其后名入罪籍，戍兴州去，间关忍死，若不复问天下事矣。天讨交夷，公列行伍间，即军中官焉。盖纳垢藏汙，圣人之德；纪善忘过，国家之典。而公不逾时告殂矣。公之从戎也以戟士，其殂也以左辖之命。《传》称夷齐叩马，武王义之；箕子陈畴，受封高丽。夫子贤夷齐，仁箕子，赞武王顺天而应人，义各有取也。我成祖文皇帝于武有光，而张公前似夷齐，后似箕子，抑郁遄死，则夷齐之行为多矣。第遭时处势，要未可以采薇之行施之者，何也？一时诸臣如许侍中、周庐陵死矣，如河西佣雪菴和尚遯矣。尽濒死也，谁与之生？尽行遯也，谁与其难？而方之苦景之激，又大有不忍也。故委曲以游于时，而从容以就乎义，其用意远矣。历世若干，特祀于峡石，从祀于今所；非忠贞久而益著，公论久而益定耶？尝臆龙飞九五，依尧舜之末光者，勋业烂然，曾不得一祀于社；而牢祀无穷，乃当时凛凛莫必其命之张公。由斯而谈，孰与公多耶？公固不计有身后名，然其心事皓若烈日，肃若秋霜。《水东日记》载之，《金川玉屑》附之，郑侍郎《吾学编》纪之，即今人人乐道之矣！微正春记，夫岂无徵？
户　口　记
 〔明〕赖希道

　　夫户口，供国课、征徭役，其系重矣。然民有盛衰，而户口之损益因之。永定创自成化，户二千二百五十六，口一万一千一百二十九。历至嘉靖间，户则减半，丁亦渐损。何者？盖永邑以疲羸之地，当孔道之冲，是以民不堪命而逋逃日众。值嘉靖四十年，贼首李占春等四起猖乱，更以流寇罗袍杀戮，民之死者不可胜纪。迨万历二年，陡遇洪水，浮沉而死者数百人，举家沦没者数十家。夫以凋耗之民生，乃欲取盈于额数，是以十金之子，责偿千金之债，奈之何不负且亡哉？幸我贤侯何父母，下车以来，轸念民隐，因父老具告，若痌瘝乃身，即以前所增三千余丁力为申请，而诸监司亦谅我侯之诚，批允除焉。然则，永民之得免于辗转流离者，皆侯之赐乎？故民为之谣曰：“前有王父，后有许母。贤哉何侯，二公接武。其苏我生，其止我处。祝尔苍苍，永令兹土。”嗟夫，昔有伪增户口蒙赏者，自以为荣矣，而贻讥于后世。云汉忧孑遗若患寡矣，而还定安集，卒占众鱼旐之梦。由是观之，则永之富庶或者其在是也。而后之览民数者，当不待见负版而后式矣！是为记。
连山庙记
 〔明〕雷应春

　　汀之邑六，宁阳为望。宁之神祠六，黄连冈为古。邑置于唐天宝，而庙始于陈、隋间，盖未邑而先祠也。先是，神为龙湫，自神奠居，龙乃徙化，土人异之，寘薰垆烟穴，覆以绵蕞，乞灵辄应。江流湍急，舟子危之，祷即善济。时民居寥落，庙草创而已。元祐间，先所患湍急，忽沙合于坝，水由他道，人获安居。父老、舟人乃相与更构新祠，稍加宏敞。然在遐陬，去日边远，神虽著灵，未即上彻。及六龙南渡，神有勤王绩，建炎间，赐额曰“灵感”，嗣是休命六锡，桓圭之宠至再，内助亦再加封。淳祐癸卯，延平李君来宰是邑，涤篆次，谒祠下，周视殿宇，有上雨旁风之讶，因拂栋梁、寻缦画，乃知祠建于元祐，更绍圣，历嘉定，经知县张鑑、县丞曹某重脩，皆因陋就简。于是慨然有鼎建志。顾政宜先民，是未暇及。暨秋，有土寇谋不轨，民情汹汹，令君密祷于神以讨之，而寇即授首。亟图所以报神者，经度之余，精诚幽彻，至形梦寐，且锡以“日永昼帘春自在，月澄更鼓夜分明”之句。令君揭之琴堂，志神贶也。越明年，乃集州人择材于山，鞭石于江，斤风运奇，匠氏献巧，不越月而飞檐杰栋，金碧相辉，雄深壮丽，视昔霄壤。告成日，牲酒馨香，官民和乐，父老举酒，代神谢令，且为寿令君曰：“庙址龙窟也，冈势龙形也。前瞰大江，阴阳家状为黄龙饮江，易名黄龙冈可乎？”讙曰：纪实也，前未闻，殆神所属，愿竟易名。邦人嘉李君之惠，属予为道始末。于传有之：“先成民而后致力于神。”李君宰是邑也，政通人和，维鱼屡占，犬吠无惊，成民之道得矣。其致力于神也宜。又曰：“民和则神降之福。”继自今以往，其所以福宁阳之民者，神也耶？李君讳多擢，丙戌进士第。

东华石麟二山记
 〔明〕李基益

　　山之佳大约以石。石之高者壁立，其深则窈然而洞。山不峭壁悬立，如人肤具而无骨；山不洞壑玲珑，如人果腹而心不虚也。永定之山少石，全体皆石者东华也。初至，小径穿叶影中，溯水声而上，山门内外，石大小或散或整，若迓客者。入门旋转石中，仰见悬壁观音阁三层，附壁如挂灯。登阁俯视佛殿，脊瓴如弩牙外张，堂宇不可见，缩于石也。从阁降而左，真武阁跨土山，山前又皆石。折而下，坐佛殿前楹，远望如列屏，苍翠层起。屏外若伸掌见五指者为五子。天气晴霁，可见大埔界，则粤东诸山咫尺耳。石麟稍平夷，山腰巨石如数间屋，无源而时滴沥，所谓乳泉也。石下穴如井，小石投之，声断忽续，时有燕子飞出入，亦闻蛙声。他石皆殊状，如旂、如灶、如枯树偃者。忽如缭垣，旁可外窥，如睥睨望，或如行夹道中升复降，崇广皆不逾百尺，而仄涩险奥几于窘步。予谓观止矣，僧曰未也。出山门，折而右百余步，得石门，炬以入，石多倒垂，腻而滑，照之乃见。时积雨多水，浅者涉，稍深负以渡，皆偻其首，侧扪垂乳。路穷，旋而上，如沿螺壳中。出穴，则前投石处，因悟向所蹈，皆玲珑嵌空。何以名石麟，则山势趋伏若俯其首，林树其毛鬣，石奋竖者角也。康熙乙亥望后三日，由金丰里陟东华；越六日，探石麟，属太平里。予爱东华，以其负骨而峭立；石麟之可喜者，中虚能受，不徒妍好其外以悦人也。续闻溪南有晏天湖，又欣然愿往。
天影山记
 〔明〕释戒显

　　方内名山梵域，无论大小，其能开荒辟草成一丛席者，非有大道德即有大材能，类非寻常人所能。吾于天影开山主人学训乐公，益信其然也。公发迹长沙，出尘衡岳，曾随侍宝华忍和尚，以访友至闽地。偶经长潭，有地一隅，荟蔚交杂，鼪鼯是居，乐其幽邃，遂苦身开辟，凿石斩蓬，诛锄烧薙，量址画图，构大殿山门，营禅寮梵阁，别置禅堂，旁及庖湢，次第告成。中造大悲观音像，前护法，左毘卢，右地藏。而禅堂则安奉释迦，观佛其中，诸庄严具皆精巧妙丽，使人瞻礼，因敬生悟。而天影兰若遂冠一方。计其岁历已十余年。公茹荼集蓼，一木一石，一椽一瓦，皆出手构。化主雪轮、平水，并催缘运力、谦水、溪宣，皆师手度弟子，捍劳忍苦，风雨弗辞，粒米寸丝，毫发无爽。以常情言，公宜端坐养道，长享逸乐；即不然，亦宜钵授衣传，令子孙世守斯业矣。公意不然也，大功一讫，即聚诸缁素，立信誓，勒契券，愿立为十方常住，永成佛法丛林；后此住持若缺，择云水有德者主之，而公与徒众皆无与也。予闻而三叹曰：“呜呼，佛祖与凡庸，用心天渊而作事迳庭者，公与私而已矣。”用心私者随所至处，皆如蚖蛇恋窟，虽三宿桑犹生沾滞；用心公者，虽头目肢体捐以与人，等之涕唾。用心不同而作事亦异，因事异而感果亦异，法固然也。今公尽瘁开山，功成弗处，推斯志也，殆将混浮幢为户闼，廓法界为疆圉，等十类含灵为徒众，量鸿而心溥，虽佛祖何以加哉？其荒基一片，为宁阳邱居士所施，架造千余金，则募之十方。禅堂前净地，则众善信结会、放生之所，与山场四至幅员俱属常住。因为之记，庶将来知兴建所自，而十方兰若传之永远而不易也。山前小涧长流，绿竹夹径，乃至菴门。山苦干燥，公至诚默祷，山左忽有泉脉一线从地涌出，因名“法泉”。坐山漫亘，形家谓界水不明。丁酉二月，忽烈风猛雨，旁裂数十丈，今名曰“龙界”，事涉灵异，然诚一所感，人天呵护，则固寻常事耳。因并记之。

漳南道题名记
 〔明〕范　辂

　　八闽始分二道：建宁道，领建、延、邵、汀；福宁道，领福、兴、泉、漳。若汀、漳，则皆二道尽绝处也。漳濒海邻广，而汀则邻江、广，疆域蜿蜒，林竹深密，恃险负固者往往弗靖。兼以三省逃遁，土著杂扰，势不相摄，故亦往往相侵犯。成化六年，镇巡议请添漳南道以专。汀于时惟设分巡，尚未有兵备道名。后来苏、胜运、岩前诸处为患未息，当事协谋剿平之。成化二十三年，又复议请设兵备一员，驻扎上杭，以控其冲，兼理分巡事。始以伍君希闵领命来。逮予承乏于兹，嘉靖初元四月抵上杭。自揣材识短浅，恐负朝廷委讬与地方责望；乃历询前此整饬之方并分巡之政传诵人口者，因并及其将以作则。乃得自伍君希闵以下九人，及辂并继辂王君俊民共十一人，而摄官于此者数过之，记不与焉。夫举事近名，君子远之，故杜预守襄阳为副碑沉江，至今人尚谓其近名。辂临去，汲汲于此者，果近名欤？夫记以记贤记功，若辂涖此甫及半载，志之所欲为未竟，功与贤辂皆不与，而谓近名，非也。夫闽离朝廷为远，而漳南离闽又为远且僻。远而且僻，倘或有怠心乘之者，弊端潰出，何以上副国家委任，下塞民生责望哉？辂为此者，欲后来同志君子知某可师，某可戒，又欲点检所存所发，足为后来者可师，毋为其可戒，庶几克尽厥职。而汀漳之盗贼自此远去，风俗自是可美，礼乐自是可兴，殆将为善治矣。是辂此举不为无谓也。
　　漳南分巡道镇要地也，记名于石以昭劝戒，范公之意远矣。碑昔竖澄远楼下，今回禄迄二十余载，无存焉。万历三年，余承乏于此，考志有范公所著题名记。仰怀前哲，作我典常，矧由余遡往，功烈在人者，历历口碑可述。爰命上杭尹钱尧中复为勒石，且以俟诸将来置堂右便观省云。万历四年，新安尹校跋。
迁杭川书院记
 〔明〕林　魁

　　观察佥事王君用章驻节上杭。先是，县庙学坏，公用舆论，迁建城之坎隅，钟揽灵秀，严翼惟备。即故学址改建朱文公祠。盖邑人旧祠文公于城南瑟冈，地望弗称，既改建，前竖绰楔，顔曰“泰山乔岳”，顔大门曰“杭川书院”，总大观也。用岳麓、白鹿洞故事，聚士之秀者，使讲习于其中。公于宪务之暇，身蒞之，笃课考材考业，日淬月砺，文学郁然以兴。乃走使至海上，命魁为之记，予于是有感焉。惟考亭夫子之道，上继往圣，下开来学，致知力行，析之有以极义理之精，合之有以尽道礼之大；是以明道之功无一理之不察，体道之重无一息之或遗。天德王道相为表裏，体信达顺，同一始终。先正称朱子集诸儒之大成，至哉言乎！夫何异学纷纭，谓圣人之域可一蹴而至，以格物致知为支离，以诚意正心为伪学。在夫子之时，已肆其喧豗，尚何责于后世哉？所赖秉彝在天，道终不陨，国家右文，本道为治；非圣人之书不以立教，非真儒之说不以取士；然后斯道大行而不惑，圣经贤传各得其所，用之以修身齐家治国平天下。所谓君子得闻大道之要，小人得蒙至治之泽。呜呼，是岂人之力哉？公持宪一方，作新庙学，即祠夫子以示的多士，盖入圣之阶于是乎在，其望于学者至矣。予喜杭之士将由是相先正学，以格致诚正之术辅君长民，为世道幸；勿惧乎倡异学者起于其间，为世道忧。呜呼，学可不慎乎哉！
永定开路记
 〔明〕田汝成

　　汀、漳岩郡也，介于万山，鸟道盘纡，毒草蒙密，为暴客逋薮。先是，按察司分两道以领辖诸郡，而汀、漳分隶，判不相统，视若边圉，使节罕历，故路废弗除。成化中，立漳南于上杭，以领辖汀、漳二郡，始相联络。复立永定于西偏，去上杭百余里。自漳入汀者，东由龙岩，西由永定。东路险远，不若西路便，而驿传舖舍俱从东偏。故东为孔道，而舆夫之费、跋涉之劳盖有年矣。是创始者卤莽于谋，而仍贯者惮于改作也。是年秋八月，侯公廷训以按察司佥事分巡漳南，威立惠流，百坠具举。乃极封疆所履，达于四隅，诹求疾苦。父老咸言，汀、漳比邻之国也，缓急相援，往来之道非近易不可；且令永定新民频觌官府，习法令仪度，不若开西路便。公以为然，白之巡按御史王公瑛，览而报可。乃令永定唐君燦、上杭令伍君边综理之。刈芟草木，堕高堙庳，而两山之阻夷为大途，改西平驿附县治，以空廨当鬻，旧驿以建御史行台，迁舖舍于抚溪、太平、白沙、炉坪，连延布置，以给传送，比之东路减其远三之一，又少险阻，既近且易，行者安之。于是，唐君以其事请记。予维：为吏者率乐因循而惮改作，即有举措，又或横主胸臆，格阂舆情，拂刺土俗，莫克持久。乃侯俯采群议而折衷于心，裕而不迫，可谓尽下；二郡之民，脱险就夷，蠲其劳费，可谓溥爱；百年缺典，一旦任之，可谓勤事。一举而三善备焉，是诚不可无纪也。虽然，予窃有感焉，夫人情乐近易而恶险远也，岂真道途然哉？秦以严刑峻法偃蹇其民，民不堪命，骚然而趋汉，欢若更生。其去秦之汉也，犹脱险阻而就坦夷也。故曰：平易近民，民乃安之。夫近则不怨，平则不疑。为吏者，推此心以为政，无弗善矣。吾闻侯公莅任数月耳，凡所规画，动中机宜，悉平易其心以近民者；然则可纪之绩，岂止开路一事而已哉？
重建上杭义仓记
 〔明〕郑　錎

　　义仓之设，重民食，固邦本。凡天下府、州、县，各置之以储蓄，用济民饥也。上杭县之仪门右胜运里之卢丰，白砂里之华亭，丰田里之庆清寺诸处，向各置立，以便民之出纳。天顺壬午，卒遭兵乱，火其仓，墟其址，殆有十五稔矣。成化癸巳，贰守程侯熙谋于县令萧侯宏、丞陈侯清，请于上，鼎新之。凡为仓四。计劝郭鑑辈所输谷万有千斛，择邑人之贤者吴寿龄等十人典守之。适甲午夏亢旱，民苦饥，赖济以活。余目斯善政，固欲言之而未能，兹因典守者请，而告之曰：仁人爱民之心，造化之心也。古者三年耕必余一年之食，积之三十年则余十年之食，而民不阻饥，此万世之良法也。次而李悝之平籴，耿寿昌之常平，当今之义仓，亦良矣。然世之为吏者，以刻为威，以察为明，以储蓄为故事，苟罹岁歉，若秦饥而乞籴于晋，鲁饥而告籴于齐，专事其末，于爱民也何有？今安静不扰，体悉民隐，于废弛者修之，俾有储蓄之所，侯之功也；有余者劝之，致尽周急之义，侯之仁也。其爱民也至矣。苟更代者，知散不知敛；受代者，知出不知纳，则侯之惠难久而民无所藉。要必敛散以时，出纳无弊，使侯之泽自一世而衍千百世，永享太平之治可也。
宁化第一泉记
 〔明〕彭士望　宁都人

　　宁阳北郭，依山麓下，以石为基，有泉出其右，澄寒甘冽。里人恒以夜汲，犹天庆观之乳泉也。泉之右为南庐，予与诸子读书其中。予因嗜茶，家仲子手制曰青霜、曰石岩白，独擅一时。性既专嗜，行止必偕。或不幸逢浊流，辄嚬蹙挥去，宁终日不饮，决不使茶受辱。今一旦与泉值，予与诸子每于春、秋佳日，花明鸟欢，梧下松间，风来月上，白云带山，西溪斜照，寒灯听雪，风雨鸡鸣，讲诵微倦，睡起拂衣，痛快古人，牢骚昔怨，即吹爚发火，烹茶茗，供素甆。初写轩室香生，徐引而啜之，尽荆溪小壶数斗，神气爽发，蜕然若遗，曾不知其老至也。诸子请曰：先生茶极佳，既深嗜之，而泉适相值，天盖留兹泉以待先生之至，泉不为无功于先生，先生其名之。予曰：庐与泉并峙，俱负郭而宾南山，吾南其庐而北其泉，泉不北矣，遂名之曰“南泉”。为之记，贻知泉者。
新设漳南道记
 〔明〕李　铛

　　闽为天下大藩，例设三司以总辖郡、县、卫若干所。国初，既重其任，续因地方辽阔，洪武二十年，分设福宁、建宁二道，岁敕一宪臣掌之，虑下情不能遍及也。福兴泉漳道隶福宁，自东北以次而南；建延邵汀道隶建宁，自西北以次而南。二道所隶，惟漳、汀极南为最远，以东西之地各至此而极也。漳、汀之界，其地多高山，林木蓊郁，幽遐瑰诡，艰于往来，掌福宁者巡止漳州，掌建宁者巡止汀州，二郡之不通如手足之痿痺，气之不贯也。以故邻于界者，有司无警肃，或得侵渔于下；百姓无畏惮，时得肆恣于乡。致天顺间，有溪南胜运之乱。成化六年，顺天府治中岩人邱昂奏请添设一道，为漳南道，独莅二郡。既得俞旨，佥宪周公谟以经营伊始，在任得其人，特命贰守程公熙、通判吴公桓董其事。公等亲冒险阻，斩茆棘，燔翳，随山开道，置驿传舖舍，因地制宜，无不曲当。议以旧建宁道司为漳南道分司，而年远窳朽且卑狭，乃偕邑令萧侯宏、贰尹陈侯清，措置官钱若干，木石之需、工力之费皆有给。于成化九年始，毁旧从新，前堂、后堂、仪门、外门及两廊以次而成，不数月，焕然一新。其规模一主于程公，而实萧、陈二侯赞画之，督工则老人郭明德焉。自后汀、漳之界，宪司由之而巡行，公移由之而传送，奸顽之徒知畏惮而屏迹矣。众将刻石以记，余谓金石有时而坏，功业垂于不朽。漳、汀之民一日之安，诸公一日之功；百世之安，诸公百世之功也。记于石者，固欲久其事，而诸公之功不恃此而始久也。是为记。
修理县衙仓厫记
 〔明〕侯七乘

　　平生不享成福，身过处便艾草焚蒿，作筚路蓝缕计。迨卒瘏绸缪，粗粗苟安，而汉宫蜡烛，又别是一番人物。非独人事，盖亦有星命凭焉。余履任武平，始入衙，见衙东有楼房一所，前踦后跛，若将随风而圮，然犹可幸不及吾身见也。至堂后为居棲正址，茂草丛蔚，人迹罕到，所存破屋数间，上无全瓦，下无完柱，风雨攸注，鸟鼠攸穴，残檐断壁之下，过者视为畏途，盖止可戴月披星，未许上莞下簟者。已复循例登城，城周围七百七十五丈，高二丈五尺，计塌毁一百二十馀处，每一处多者十余丈，少者亦六七丈有奇，通全城而计，则仅存之堞几于十无一二。及接交盘，见本县额载兵米三千石，旧有仓厫顿贮。变故以来，旧仓烧毁无存，上下相沿于今廿载，兵米悉皆寄贮民间，以兹军需大事，官不能目击而亲稽，但听二三书吏借张说李，舌数斗斛，口指千万。无论挪移干没，弊孔百出。万一寇盗水火之不时，军士脱巾而呼，其何以应？余焦然忧之，乃集诸绅衿父老计议修葺，始后衙，继城垣，继仓厫，次第举行。衙后建大厅三间，左右各建小屋二间，耳门相望，分为别院，门窗、几阁、上栋、下宇，悉油饰而丹垩之。命四城乡约督率编户，鸠集土石，舍周城内外上下马道之塌者尽举而筑之；望楼垛舖之倾圮者，尽葺而新之。又遴二三公正董事，庀材在于旧仓处所，创建木仓廿间，上有楼，四围悉皆重壁。上建大堂一所，以为收放兵粮之地；傍建小屋四间，择人居住，以为监守计。自癸卯五月余方到任，七月有分校入闱之行，十月旋归，即始兴工，越甲辰三月而衙工竣，十月而城工竣，至今乙巳六月而仓工竣。二年以来，除农忙息物之外，土木之役几无宁日，虽力皆民力，财皆民财，而余之昼夜焦思，手口劬劳者，亦复与日俱积。迨八月而先严讣音至矣。夫余以簿书小吏，远辞双亲，跋涉万里，就道之日，生离死别，惨动天地。蒞任以来，寝不安席，食不甘味，功名性命都付之行云流水，亦何乐以土木之役而传舍作马牛？但此衙署、城垣、仓厫诸工作，事关切要，既觉无件可缓，而败坏已极，又觉无日可待，不识前之人何以能相沿至今也！今余谢事将行矣，自惟有生以来，从不能坐享成福，区区之劳，岂敢以功自居？但使后之令兹土者，居处有宅，守御有城，积贮有仓，享余之成，怜余之苦，而不笑余之多事也，则幸甚。

重修武平县记
 〔明〕林茂达　莆田人

　　闽之辖也，府有汀；汀之辖也，邑有武；武固汀岩邑也。邑始基于唐，以迄于今，岁久且圮矣。惟嘉靖甲午临桂张侯吏兹土，其政闷闷然。未及期，民用以醇，年用以康，遂号厥胶秀暨耆众谓之曰：邑之颓以是哉，吾将撤而新之。佥曰费，曰吾罔官费；佥曰劳，曰吾罔民劳。佥翕然以讶，乃白于郡、于监司，用捐厥俸资以事事焉。市材于村落而偿其本直，庀徒于民兵而酬以岁科，以至陶瓦苇竹砐砖，百凡所须，皆侯自擘画，不以扰武民。其民裕于财者咸乐相之，罔以为难。越三月而门成，十月而堂成。堂之东为积储库，赡国计也；西为兵器局，备戎事也。其后为燕休寝，其东为典史厅，其左、右隅为吏舍。门之外，右为旌善亭，风民良也；左为申明亭，达下情也；左之次为土神祠，右之次为丛棘林。其前为门楼，与后明远楼相峙。大都易败以完，缮故以新，饰漫漶以鲜美，宏敞巨观，翚飞云矗。甫期而就峻，而邑之制于是乎侈矣！夫政莫大于勤事，功莫大于临民，布法象魏，垂之周官；而攸跻攸宁，亦君子之所不废也。我国家稽古立法，而凡藩、臬、郡、邑莫不各有治所，以示肃也。然兴废成败恒系典守者之能与否；苟非其人，则循陋居圮，治亦因以落莫矣。是故避兴事之谤者，则必有美，而无必为；擅农收之妨者，则有必为，而无必时；疲众耗藏以大作者，则有必时，而无必节。侯以起仆责之己，力斯役也，非为者欤？不举赢于时绌，相年丰也，非时者欤？缩溢伸乏，咸有经纪，而工不知劳，民不知费也，非节者欤？夫知节者仁也，因时者智也，有为者勇也，一事而三善具焉，侯克令哉！或曰：新作南门，春秋讥焉，何也？林子曰：公私异也。故君子之勤事临民也，公而后功，正而后政，侯斯有焉，故曰克令。侯名策，字献可，世为临桂科第世家。若尉乐安谢君玺董督章程，亦与有力焉，庸并附以记。
文峰塔记
 〔明〕王献臣

　　杭川诸山环抱，葱郁苍秀，号为佳胜，而面缺文峰，善风角者，皆以为非宜。宋嘉泰时，造浮图于水南以像之，未就，而毁于兵火。余丞杭之明年，覩兹缺废，乃劝率二三耆民葺而完之，并移向学宫，事虽缓而实急。昔范文正徙饶学，面妙果院塔，俯瞰诸湖，名为文笔峰、砚池，且曰：后二十年，当有魁天下者。已而，彭汝砺果及第。余之浅陋不敢妄拟先贤，而杭之士子岂无如彭而兴者乎？余惧斯举，不知者以为近于佞佛，乃为铭之，以破其惑。铭曰：“太岁甲子，未月酉日。人谋佥同，筮亦从吉。大谿之南，琴冈之脊。乃建浮图，庸肖文笔。拔地倚天，巍巍崒立。光岳气完，挺生贤哲。翊我皇明，百千万祀。”
邑侯涧叟赵公岩前营堡碑记
 〔明〕邱衍箕

　　岩前旧故无营兵，其有营兵，以流寇故。先是，崇祯戊辰庚午，寇犯杭城，其聚啸出没，实由兹地；识者谓，兹地宜设兵、宜城。兵屯于城，据险守要，可以扼寇之吭而制其命。二邑令君上其议于当事，从之。不期年而城工竣、营兵设矣。然岩故武地，兵饷则武与杭各派其半，而选属之兵亦杭之骁勇为多。自顷岁寰海多事，令应公家之急，拮据日无宁晷，兼之廪帑空乏，饷给稽候，行间怨议，所在而然，岩营为甚。盖自我杭令君涧叟赵侯之来，而岩营相庆喜可知也。侯治杭，谋饬武备，严斥堠，除戎器，时馈饷，盗息民安，百凡毖慎。而于岩营犹加意振励，不以邻地弛担，亦不以共牧委责，饷散以时，患防以预，绸缪补葺，威申恩洽。而士饱队充，窥伺永杜。比年烽火寝息，岩地四境胥蒙其福，则侯之定计于先，有以裨之也。侯已擢邵武郡丞，杭人祠而祀公，固其所矣。而武邑各乡堡之民，迩于岩而藉庇者谋于其士，谓公德我安能忘？而营兵则谋于其帅，谓公恤我至矣，一旦去我，曷以寄思？于是营帅暨乡之衿士辈，丐余言记之，且述群心之拥戴如此。余不佞，窃见今世令长，号称循良，概不多见；有属意拊循，去之日使其民徘徊系恋已非易事，而况隣邑之民哉！在汉，循良吏若中牟、桐乡见德于民，亦自其邑止矣。若夫邻邑之民，途讴里诵，惓惓不忍其去，而且永言思之，则前此未有。有之，自侯始也。然则，侯且远出汉吏上，何论今世？余固以武民之思，知杭民之戴，而益以知侯之贤为不可及也。侯名硕来，号涧叟，南直之泾县人。
宁化儒学记
 〔明〕熊茂松

　　宁化儒学自宋建炎以来，三迁而复于光严寺故址。于是制度草创，若圣殿、尊经阁，皆因浮屠氏之故宫，历年滋久，阁且蓁芜。形家以学宫肩背，地不宜墟，学博张君涛谋重建之。稍有其绪，独殿宇颓圮，狃于烦费。余承乏摄宁事，初谒文庙，讶其榱栋洼然，咨嗟久之。因叹吏职谓何，政有急于此者乎？乃括学租数十金，请之学宪郑公、太府沈公，俱报可，且并发帑金百余两为助。余与诸学博及邑属吏各捐俸首倡，绅衿皆翕然佽佐，共得五百余金。乃抡材鸠工，撤朽易新，增崇旧基尺有二寸，经始于乙卯七月，告成于九月。乃率诸生迎先师返新宫，行释菜礼毕，环视殿阁，巍焕改观。诸生请记其事：余惟道莫大于孔子，而教莫切于六经，士不明圣训而通经术，其能达于国家者，未之有也。三代之学因而无革，诚重之也，暴秦燔灼，此道几废。汉承秦后，而首祀孔子，表章六经，史称人才为盛。及隋文废天下之学，惟存国子监一所，弟子七十二人，学校之替极矣。又以“隨”字之文，状类奔走，削之为“隋”，而读仍“隨”，不知“隋”之音“惰”，为割肉声也。一代国号莽戾若此，隋文音、义之不识，又安望其重道崇儒乎？古今以秦、隋并称，而旋踵亡国若一辙，有以也。宁阳僻处万山，古昔声教未敷，宋治隆盛，而讲道立德之儒比隆邹峄。迨明兴而益昭明润色，文教昌休，从古所未有也。无论全闽，即宁邑，有以制科第一而立节怀忠，著国家养士之报者，彼非学于圣人而有获耶？彼且俎豆于贤人之间矣！今诸士彬彬美秀，足振昔贤之业，不知凡几。试于弦诵乐育之区，而遡正学之源流，求之尔乡，有馀师矣！
玉华洞王郡伯书院记
 〔明〕汤传榘

　　穹窿上下，自五岳四渎而外，绝崿奇嶂，足以荡心耳而离垢氛者，所在多有。然学士大夫仅借以为蹑舒啸、载酒宴乐之地而已。匪景物之废兴，实与生民休戚相系属，使朝夕之间无以给其求而遂其生，则将忧水旱，备凶荒，饥寒疾苦之声不绝于闾阎，虽有仙源灵区，亦零落于荒烟蔓草，无有过而问之者。故必在上之君子能忧生民之忧，而后可以乐山水之乐也。我郡宪太原王公，以经时济世之材来守临汀。五年间，生聚教训不遗余力，八邑之人因得以享乐利之福。而公乃于郡城导两河，修八景，以利济而休息之，亦既绘山区乐国矣。尤念清邑僻在奔湍沓岭之间，其灵气所锺，当必有磅礴郁结逈出寻常者。去县治四十里许，当东西孔道，有洞名玉华，层崖耸拔，隐伏天外，体势历落而奥折。宋、元、明人敘记碑刻犹存藓苔榛莽之中。其巅，旧有玉华亭，倾塌十年余矣。我公以公事过此，娱目骋怀，超然物外，遂捐俸新其亭，额曰“小有洞天”，为记事于石，题句于楹，周以短垣，萦以曲迳，荫以佳木美竹，嵚崟锦缋，若天地之奇观至是忽开也。此后，公每往来，必登眺竟日，至暝犹然，命烛盘旋，自为歌诗，琅若出金石。于是邑人士咸欣然曰：公乃不鄙夷我清如是耶！公之物色我清，一如几席，襟带拂拭，爱玩之如是耶！公凭览吟咏，上追古人，而使我清有所传述，以增山川风土之重如是耶！相与乐数晨夕，矢诗以继其音，乃建书院三楹于兹山之麓，用寄瞻仰之惠。辟小迳达于洞口，为小亭以憩行人。东偏创茶亭，招住持，四时给浆，以济行旅。置田若干亩，供薪茗修葺之费，凡皆以广公惠也。下复建亭于左，将勒石以示后。人以传榘承乏此土，属笔为纪其盛。予语之曰：诸人士毋徒视此为游燕之地也。昔庐陵、眉山作丰乐、喜雨二亭，皆所以先民忧而后民乐者。读其遗文，想见当时景物民风熙熙安适之象。今玉华吐纳烟云，气暄物媚，焕然若轻霞之散流彩。回思数十年来岩穴荒凉，人民凋瘵，岂易有此形胜？然则即与公之治，谓与欧、苏二公辉映后先，岂不可耶？传榘受我公樾荫，待罪于兹七年，不克毫发有助，乃得从诸人士附名于丹崖翠岫之间，有馀荣焉，又安敢不文辞哉？是为记。
小玉华洞记
 〔明〕王源昌

　　予入闽过将乐，啧啧咸称邑之玉华洞与武夷竞胜。时予揽辔，未遑作览胜缘。寻入清流，道之中折，突起两峰，崒嵂如画，土人称为小玉华洞。乃停骖登玩。其洞二，似联璧相贯串，距不数武。中有石，似大士面壁时者。有石似丹灶，如人置铛于孔上火痕犹存者。有石似蟾，宛然伏地，恍若刘仙所遗者。然其名不出里，仅退然以小名，一似自谢其胜矣。余为侈其说以胜之，盖将之洞越城十里许，非貴人闲客未易往。兹固樵夫牧竖释簦在磴者，皆得寓目焉。游不择人，其胜一。将之洞，必土人列炬始前，兹固明白洞达燎人心目。游不择地，其胜二。将之洞，风雨晦冥，人裹足不入，兹固风晨雨夕、月夜晞朝皆可眺焉。游不择时，其胜三。具此三胜，洞可居然自胜。其前则万松环对，岩列石屏十余丈，蓊蔚离奇，如踞虎豹、攀虬龙，使有好事者作飞虹亘其空，将岩与洞并作一片胜地，则又不可尽以盆花小草名之。因取洞中二诗附入玉华洞集，使游者知洞尚馀支散在清流，如山有祖孙，宗有大小，亦快事也！
何　坑　记
 〔明〕伍福绥

　　何坑周匝皆山，山皆石。石之锐者如戟、如剑、如虎，又钝者如营、如垒、如兜牟、如云梯、如辎重；钝而欹斜者如奔马、如覆军、如大风之落帽、如逻者之探头而阴有所索。其居民习射猎，出入佩刀，如苗如獞而不可制，或者归其咎于山，若山使之然者，此俱不论。论其灵者，则莫若笔架山，三峰斜出，肤土骨石，矗矗然腾千峰而上。鸟道缭穿，至半岭，有枫数十章，垂绿繁阴，如仪仗夹阶。僧选石置树下，为游人憩息。岭尽为坞，幽竹成丛，而瓜棚、豆架、草树、莺花亦互为点缀。坞尽为岩，高、广三丈许，僧编木户之，作禅关。由岩而左，又得一小岩，如胆悬，如瓶之高揭，危累数十仞。前为台，曰“承露台”；以百里内远水寒山皆了了入目，则又曰“望仙台”。右为香炉砦，即前所谓如云梯、营垒者，旧皆不轨者所啸聚也。予周览久之，不禁泫然曰：“嗟夫，可哀也。夫往者顽民不靖，至动大师，弥月而袭破之。男妇投崖，断肱折项，委积崖下，虎豹狐狸，齿牙咀嚼，其声轧轧然达于境。越今几何时？向所为竖垒屯兵，为敌楼、为陷穽者，竟安在哉？白骨如莽，绿火如萤，风凄木萎，鬼现猿惊。惟此一片地如澄潭秋月，历劫不灰。游其上者，恻然憬然，去苦恼心，生欢喜心；去贪毒心，生慈悲心；去嗔痴心，生恐怖心。当前净土，何必往西方极乐，怅望于杳无何有之乡也？”
金　山　记
 〔明〕邱嘉周

　　环杭多山，而金山为最著。以其屏障于坎位，为一邑之巨镇。然去郭四十里，人迹罕至，几与凡山等。世宗朝，先大夫练塘公以直道忤时，解组归来，寄意林泉，每欲于中探索奇奥，而亦未果。予弗克嗣先德，惟山泉之趣，则似加笃焉。一日假寐，梦青衣前导，宛然至金山之椒，四顾云涛无际，见山腹一池，澄洁可数须眉，径旁绯桃簇簇，紫艳映射人面。陡拔一壁，高插云霄，上有双鹤鸣舞，翙翙南去。随至一区，大不盈丈，中施净几，置佛经数帙，炷香矫矫如青虬。见居士数人，容止甚都，咸向予盘折作礼，予憬然而寤。明秋下第归，患疟弥月，时一暝眩，即神游其地，如此者数数。予益讶之，然莫测其故。踰月疟止，支羸枯坐，忽有耆友过予，予以其事语之，皆曰：“嘻，山运其当兴乎？堪舆家多言，形如烈焰，宜祀真武，以镇火灾，第穷于力耳。斯事勉成，不独杭城并受其福，且以克承侍御公之志，吾侪当佐下风。”由是众心翕合，涓吉登山，俛入翳荟。中至一绵密环抱处，恍若梦中所见，相与哄然庆异，乃薙秽繁，断木石，诹日举事。首建麒麟殿，奉真武圣像，高敞静深，蔚乎大观。盖三山同列，中峰屹立，而石则觚棱外耸，有若麟角杰出者。前构复檐，右为玄君阁，筑台砌，便人礼拜；左有山形肖狮，其阴为钟楼；右有山肖象，其阳为鼓楼。下建飞龙庙，为醮釐之所。盖山本飞天龙形也。去庙三丈许为山门，迤东，越小涧复南为桥。当天宇澄霁，风铃琮琤，桥则横亘于前，颓然饮涧，矫然游龙臥波；或林木潇潇，山含雨意，则层峦出云，周遭一色，忽没于煙岚缥缈中，故命之曰“连云”也。桥之下，水潏潏趋南去，花竹弥两崖，或虑艰于步趋，为石梁跨流泉，傍有悬泉如疋練，界破山色。涉流泉，蹑西上，上有石壁，见山猿竦身，惊起欲墮。辟地一隅，叠石作小亭，名“虚游”。人凭阑佇立，青削一点，或山雨骤至，水势奔腾有声，屋瓦交振。亭右一泉，名“玉髓”，以手掬饮，凉沁毛骨。复下，由仙榜石，穿致恭岩，抵山口，古木郁郁，交错无隙，时闻珍禽调舌不一音，令人有翛然尘表之想。迤东而南一阜，胎自狮山，阜上建毘卢阁。视下地颇宽衍，则为紫金庵。庵左隅为夹堂，以待宾客；傍为子房，以栖昙氏之众，规制咸备焉。横一楼檐牙，松竹姿态如绣，遥望暖翠晴岚，似无还有，一山之胜尽罗此楼矣。更下凡十一折，抵五龙峰，下为百丈泉，众山之水峻驶下注如飞雪。遡泉而上，渡琴桥，迂径缭绕深入。道经双髯泉，泉韻潺湲，野芳袭袂，白云纷入，檐楹隐约见于树杪者桃源洞。前为归鹤楼，下为海光池，构基虽隘，景类武陵。自桃源而下约里许，抵奇古之山脊，为一天门。游人憩此，回首金山，窅然高入云表。其旁立茶亭，设茗具以饮渴者。乔木蔽天，松涛满耳，虽赤日漫山，而暑气莫之侵也。噫，仙缘浅薄，尘气未除，又安得羽人静士偕采药于此山，灭景栖神以养其天真耶？惟是，先大人矢志于前，余踵事于后。追数昔时共事之人，亡者今且过半，因序其形概，使后来问奇者循是而揽胜焉，知此山之兴也有自，且知吾邑人经营之不易云尔。

改修褒忠祠记
 〔明〕李东阳

　　褒忠祠者，祀监察御史伍公骥及都指挥丁侯泉也。初天顺壬午，上杭贼首李宗政攻破县治，放兵四刼，官军莫能御。癸未，公奉命按福建道，闻事急，径驰至汀州，檄三司引兵会，众犹豫未决。公肩舆携数老兵赴上杭，见县狱系贼妇女，曰：“此何罪？”，悉纵遣之。间有一教官致仕家居，屏徒从单骑造其庐，询贼情状，令召亲戚听告谕。明日，至者十数人，公面谕以祸福，莫不感悟。贼降者前后万余人，公命复旧业，其渠魁亦欲乞降。会有谋绐贼降而诛之者，公固不听，而贼怀疑惑，遂拥众不下。公躬督将士，逼贼巢以营，贼悉力来拒。都指挥桂福欲避其锋，公拔剑诃之，福跪谢，愿尽死，于是战甚力，贼稍引却。乃遣丁侯领奇兵绕出贼后，纵火焚其巢，且戒以贼遁勿追。而丁乘胜追贼，遇伏，鏖战以死，贼亦创甚。而公转战益急，贼遂平。乃班师。公因积苦军中，已染瘴疠，受代还京师，竟以疾卒。公子希闵归葬于乡。上杭耆民孔文昌等闻公讣，相率塑公像于城楼，哭而祭之，而侯亦与焉。壬辰，按察佥事周君谟谓像必有祠，檄同知程熙、知县萧宏等建于兹地，名曰“褒忠祠”。甲午，宏等奏其事于朝，赐额如旧。每岁仲春，命有司祀以羊豕，著为令。丁未，推官涂琳摄县，主祀事，乃于堂后复创屋三间，作三门二庑，又于祠左市民冢地衡三丈、缩二十丈有奇，图有所增构，未成而罢。弘治己酉，知事周琛倡诸耆民各捐私帑，拓地衡、缩各二十六丈有奇，构堂三间，易其旧以为寝室，前为重门，增庑室三之二；其后为宰牲之房、守者之居，而垣其四周。复置田亩，择良户林稳奉之，俾岁入其租以供祀。乃具书于予，曰：愿有记。按祀典曰：能御大患则祀之，以死勤事则祀之。而《周书》曰：记功宗以功作元祀。盖于祀之中，又敘其功之小大以为等。若汉萧何，发纵指示而运筹决胜者，皆出其下。故凡公议所在，非君相所得私、孝子慈孙所能易也。伍公在上杭，保障捍御，其功甚大，生则事之，死则祀之，礼也。丁侯之功举而附之，亦礼也。或者乃谓，侯为守将，亲冒矢石以死，功不在御史下。是不然，公为王朝命使，监藩、臬以号令行阵；而侯亲受戒约以行，是不得以守将例论。况侯又违期会以蹈祸机，虽死不悖义，而其功亦少杀矣。故邑人之瞻慕，有司之论列，国家所以表著而彰显之者，皆在公，以及于侯，讵不宜哉？公之子今为福建按察佥事，分巡兹地，每至必拜于祠，而后行事。招疑定乱，洊著劳绩，民之奉之若事公而益亲，故兹祠之修，趋事惟谨；既成，而奉公之祀愈虔。琛承檄剿贼以功迁经历，且于郡事多所干助，盖得公之风而兴者。其为是役，非以佥宪君故也。故记之，俾守是土者时葺之，以示不忘。
持社小记
 〔国朝〕黎士弘

　　同社中凡九人，自声律之外，僧客杨师，夙有长者名，草书得东海笔法，妙绝当时，为镌印成一家书，自秦斯以下，能分别流派。陈貌弱、杨宛怀皆工为小楷。陈学率更，杨学大令，又咸能低声度曲，善为愁叹，呜咽可人。吴人马眉叟精绘事，勾画一纸，凄瑟难怀，又谑笑诙谐，满其四座。郑健也，雅有棋癖，与陈貌弱角子丁丁，常漏下二鼓不置，每就一局，手势呼声与丁影杂出，童仆梦中起立退听。家尧夫，美髭髯，新奉道士法，不妄语，然情艳未消，每谈色动。李翘英精悍沉挚，时至耳熟酒酣，跃跃自赏。家道存，雄于酒，虽不大称门户，率常以豪气屈其座人。愧曾量不如阿弟，而疎狂自喜。此外，豫章人谢怡古，虽未与壇坫，时发邮筒，征题送难，正如李卫公闻扶余自王，遥向南面洒酒三升；又如吴晋争霸于黄池，越人时遣尺一，谬为忠附，其意未尝不欲长江淮而跨东海。皆一时之盛念，不可以无记。而愧曾黎子时为之序其略。
左所屯粮改抵记
 〔国朝〕黎士弘

　　余家世籍汀州卫之左所。左所之有屯粮，始明永乐文皇帝。时赣属信丰县周三叛乱，檄汀军补剿。乱平，即以所籍之田赏军，额赋一百三十八两八钱，岁收解事隶汀州。清军总捕同知继军户，不能弃家就屯，各还里，以其田召佃，收其租入，归而纳官。军固武人，不识文义，当初召佃时，与佃私为质约，或破一镜，或偶指他器，具事件为信。至征租，各佃取验信物，偶年久信物失，佃夫即不与一钱。信丰去汀千里，又军户多不能自行，请他军代收。代收者多巧黠，或指岁荒无征，或诈称至中途为盗贼截刼以去。各屯夫益苦，且屯户之纳粮于官有羡、有耗、有加增，佃坚守故约，丝毫不为补益。官司征屯之法，岁佥总甲一，小甲十。小甲催各户，总甲催小甲。屯户例以岁十月赴佃征租。官征银则以春二月三比，屯户固穷，每比血肉狼藉，填牢户、荷校、负锧者累累接于道。故一为总小甲，轻者鬻田产，甚则鬻子女妻孥、鬻坟墓。屯户即逃亡死绝，屯额终不得减。因而累同族，累三党，讼狱繁兴，捐生与被刑死者一岁中必四五人。凡军户婚配，率先问若家有无屯，有屯则男长娶无所、女长亦嫁无所也。间五六年，例遣指挥官一员诣县清屯，率循故事，无所更张。嘉靖中，有指挥杨公名汉者，起家孝廉，袭祖职，毅然请往。各佃苦其精严，争为巫魇害公。公竟死。自是后，至者益悠悠不任事，有明三百年，屯丁之害遂相与终始。崇祯十三年庚辰，林公一柱为虔、抚都御史。公莆田人，自汀入赣，而汀固抚属。屯户遮道诉公，内称汀郡有额解赣州行粮银贰百余两，请得以左所额征屯粮径从赣属信丰起征，坐抵前数之半；一苏困军，一省运解，事在可行。林公下其词于府，府檄县查详。余时为诸生，同朱君朝相、张君治勋、康君虚一及左所馀丁李汝道、陈子茂如赣，又自赣如信丰邑，令宋君璘如，亦莆田人，恻然许为详抵。佃户徐祖善率群佃群起而哄，谓定额已数百年，何物小生，敢求更制，出死力争持，势汹汹且不测。朱公依违其词，迄无成局。至甲申春节催上件，左所军馀苦邀余再往。时先大夫在病，余力辞之。先大夫好谓余曰：“若果能了此，苏三百年害，端全百余户性命，为而父祷名山不过是也，儿其毋辞。”余勉承命以行，谒赣郡守，守执前说不易。无已，上一词于院，拟再得查核，不谓林公曾从里中见余岁试牍，谬有过差之赏，才通姓名，传语召见。余乃得细陈所以，公谓事关通所，而生一人远来，将无私乎？余对以来年正轮总甲之役，痛切肤受，不得不愬也。公欢然接对，末又敘及文章之事，立谈尽一刻乃退，随遣官促赣府回详。赣府以次日转报，文云：“汀卫左所屯粮额银，军户收之，各佃不无刁难。汀饷解之，赣城道又辽远，应于信丰县径征，抵解汀州府协饷，事诚两便。”院符随下行赣、行汀，遂得清除如额。此甲申二月中事。三月，余奉檄还，犹记先大夫正坐东床，余展拜床下。先大夫喜见顔色曰：“此行良不负也。”弹指间，历今遂已四十有三载。因叹当时立法不善，田在他州而粮征本卫，官征尚追呼不应，以二三馀丁索取千里之外，欲不抗顽逋负，岂得乎？至于屯丁无告，日见其鬻妻子、田宅，立就死地，曾不一加存惜，少事变通。虽得林公苏其后累，而三百年中，所为流离凋丧死于桁杨、圜扉者，固已不可复起矣。明事之晚，章故因仍，害不得袪，利不得兴，卒至社屋鼎迁沦胥而不可救，岂独一左所屯事为然哉？因发旧书得陈稿，漫记屯事本末，且以志林公雅庇与先大夫之德言也。
新修汀州府儒学记
 〔国朝〕黎士弘

　　古先王之为国也，朝庙社稷，各有恒制，以化民成俗之莫先于学也。故立泽宫，三代祀伯夷、后夔；汉兼祀周公、孔子；晋、宋、齐、梁及唐，乃专祀孔子为先师；沿宋历明无改。博士则取诸人望，人士又得上书自言，故弟子之诵习于学者，常二三千人不止，至不能容。有司为奏记阙下，请广席舍待诸生。先生弟子各有师承，出为诸侯王长郡县。大吏郎循序拜三公，望其衣冠言动，咸得指而数之曰：此某氏之儒也。其时，无不灯火书声之学舍，无不乐群敬业之生徒，无不则古称先之大师都讲，美矣哉！子盖曰：三代之英而余莫之逮也，今郡县博士例自铨除，非有宿昔尊闻之旧，士子自羁丱壮老，离居析处，各是其师，各尊其说。学使岁一按部，录尤者分隶郡、县学，亦其名然耳，非必有从师取友之益；特以令甲所在，有司月吉时一视学。自制、抚、藩、臬下及丞、簿、尉，凡初莅及岁两祭，必肃衣冠、趋谒庙无敢后。若是者，岂不惟其名哉？实不至而名犹存，存其名而犹冀有践其实者。庶几先王之道不息而后世亦相续以有传也！
　　汀为郡，在闽上游，名贤相望。郡学在官司各署之左地，擅灵爽盖将数百年。甲寅乙卯间，闽大乱，其不化为牧马之场者仅矣。岁庚申，若邱胡公以中翰来是邦，巡视堂庑，慨然曰：“修葺之责，岂不在我？”朝夕图维，手口擘画，或日一视焉，或间日一视焉。涂茨、金漆、丹青、刻画之工，莫不选材中度。自庙庑房廊、戟门泮池、启圣之宫、奎星之阁、名宦之祠，无不位置一新。前后分守周公、学使惕公、署府漳海防张公、新郡伯鄢公咸韪是举，相与助将倡导，今亦既有成告竣矣。赫奕巍峨，瞻观者溢于途路。嗟夫，公职在粮储，其于学非专官也。且闲曹无腆禄，乃国事如家事，至节缩衣食之费，时补其不给焉，其用心也，专且勤如此，而我人士宜何如为公报也？学之重在士，士之重在习。余生也晚，即不敢远引古昔学校盛事，亦侧闻诸长者之绪论矣。隆、万间，郡中人士率为有本之学，五经、四子、性理、史鑑诸编，皆背吟成诵。有士寒不能致书，其父千里负肩以归教其子，卒为名臣者；有妻子赁舂，并日而食一饭，不轻过入郡邑，长吏闻其名求识面而不可得，而亦卒为大官。又俗尚敦朴，贵为上大夫，遇父执先生，率下车侍立；小有诮让，伏首谢过庭下，不呼不敢起。仕宦尚清白，间厚积多金，虽至戚交游弗齿。此闻而知之，而余又曾及事数先生矣。子弟一隶学宫，父兄相期以远大，不肯修曳裾扫门之行。党里之会，日有期，月有课，少长卑幼，辟咡雁行，善相扬，过相规，析疑问难，外无他语。稍及势利薰灼，则群起避席，其人面发赤，若无所自容。至一行一言足多，则不惜走百十里见之，必读其书、识其人而后罢。今斯风其尚如故乎？抑得无少替乎？念昔先民既深伯玉，不见古人之悲；敘述旧闻，又不胜昌黎回澜既倒之感，吾愿与诸君子相勉以有成也。黄河之水，决其窦可以怀山、架壑、触石、崩崖。一夫竭智，下竹石，可以息千里之流还之故道。力非不足，而概谢之曰：“时之不若，势之不返。”则然吾所学何学，而乃甘让古人为也？余故因胡公修事告成，乐书其碑，为原本章程，见先王立学之意，并欲以文行互相砥砺者；报公功万一，毋徒使人谓实不至而名仅存焉，则厚幸矣！工始于康熙辛酉年二月，落成于壬戌年七月。出入财用之目，公自有记。
游朝斗岩记
 〔国朝〕李长日

　　辛丑仲冬，余招同熊子于冈、陈子夔若、黄子子厚，出丽春门，渡桥二，过碧云洞沿溪行，纡回一里许。万木攒峦，幽阴蔽日，池也，亭馆也，园林疏密，古寺高下也。止止行行皆有致。复纡回一里许，南郊矣。千树梅花、临溪玉立。再行再止，望崖岫林亭，累累然角列而下绝者，朝斗岩也。余与三子攀援而登，践其径，郁然以幽；步其巅，岈然以险。倚山复涧，殿庑岿然，岩盘亘于后，旁狭中广，堂若，凳若，可列坐数人。四隅清泉悬溜，静听有声。坐久，石气逼人。去岩右数步，皆列奇石，植佳花，美卉、时蔬、古藤、翠竹，莫不异态迭出，纷披窈窕。再数步，环以墙，有亭名“泠然”。亭东垲合峦覆，露留烟后。小石洞中奉观音大士像，前瞰岌甚，难人立也。见城郭、土壤之美，层层然，凸凸然，殆不可状。俯其下，一溪曲折，小艇横波，流云远树，点缀在微茫间，然后知兹山之妙，亦邃窅，亦遼廓，近观远眺皆有奇趣。乃复却顾沿回，由曲迳而下，培塿特出，不焚不剪，天然半邱。近山，僧新创一小庵，庵方广不盈丈，游息其中，但闻钟梵音自远而至。风声松涛，隔林振樾，心魂窅寂，正引人作远想。当其坐于岩，止于亭，初不知此下有殊胜也。自此岩而西入数百步，山凸间又名为新岩，辟于近代，虽较荒深，幽奇不如。三子与余竟徘徊而不欲上。
云骧阁记
 〔国朝〕李长日

　　云骧阁在东城上，四隅皆峭石，下临龙潭，四望清远。右层级下，有白沤亭，旁辅以奇石，如墙立。左岸桥一，右如之，若带，若堞，若长堤。环城东溪，摇光上下。隔溪仙隐观，疏树幽隐，晨昏钟鼓声时越溪而上薄乎阁南。丛木修林，亭台立，岩壑具，山岭塔影层层与阁遥望者，碧云洞也。东望半里许，为苍玉洞，岸势嵯岈，水光飞白，士女行行，牧竖种种，望不可极。是兹阁之胜，凡林麓、云烟、台榭、水石，无远近，无露藏，皆为阁所有，皆入游人望中。绿阴黄鲜，宜春望；天高气清，宜秋望；光风，宜晴望；远峰，宜雨望；初月晚烟，宜夕望；游人幽赏，于是为最。阁宋时旧名“清阴”、名“集景”，复改“云骧”，又名“双清”，今乃名曰“云骧阁”也。
邱赵二公报德祠记
 〔国朝〕黎士弘

　　程子有云：凡一命之士，苟存心爱物，于人必有所济。况等而上为督抚、为藩臬、为郡县大吏，受一方土宇之寄，举手措足，动关民命，近取一时荣名，远则垂千秋俎豆之享，轻重瞭然；而或乃蹙蹙为不遑旦夕之计，亦可谓之失策矣。我汀邑山多土瘠，田中下，厥赋上中，民鲜盖藏，又拙于谋生，岁稍不登，凶饥立见。一二有司，意或不在百姓，而至用二用三，国之为国，其尚可问乎？前明万历五年，郡属邑连城，有浮粮千百，欲均而派之长汀七邑。当事已允其请，檄旦夕下，邑绅故思恩太守赵公钺率邑人起而争之曰：“地有分疆，赋有定额，无故而为邻国之壑，虽死不任受。”邑大令邱公讳名贵，削牍详请，至再至三。谓：“令可去，决不能代外邑无名之征，使他日谓邑之浮粮害民自邱某始。”当事伟其词，其事遂得寝。然邱公亦竟以自拂当事意，解官。邑民感邱、赵两公恩，于西郊罗汉岭之侧建祠祀两公。历今已百余年，渐就倾圮，他僧且攘为事佛之所。赵氏子孙明经、文学等，乃重事廓清，春秋时祭，顿复旧观。嗟夫，使其时赵先生不奋起力争，邱使君复迎合当事，依违含忍，无穷之累不遂至今日哉！于是见当事贤仁，有司不惜一官为万民请命；邑绅耆旧即致政家居，拥护梓桑之厚，遇大利害，矫首厉角，身触嫌怨而见义必为。又见官斯土者，与邑之士大夫志同道合，相与有成，不以传舍视官，故相违谬；而贤士大夫任劳首事，曾无有一狂悍小夫敢旁挠中阻，故相妒害其事者。且相去百余年之久，姓字渐湮没，不复为人记忆。而赵氏子孙能光复旧物，使祖功宗德千载如新，天道报复之大，又何其不爽如斯也！予忝公后进，特直敘其事于碑版，其于今昔升降之感，盖亦因之无穷矣。至祀事租入，仪礼之详，赵氏自有专记。
苍玉洞记
 〔国朝〕李长日

　　由东溪溯河堤大道盘折半里许，为苍玉洞。洞皆石，如苍玉色。复磴嶟沓，深岫阻峭。附者，背者，巉然升者，蹲然降者，将坠未坠者，已合未合者，中如仙掌、狮子、石门、烟屿以及鹤巢、马鞍、抱云、二老，无不触类成形，互为奇态。其悬岩斗绝崭然仰止，殆仙掌若；中一峰最高，覆额突怒，呀然奔吼，殆狮子若；睥睨回环，侧削对峙，则有若石门然。其林立偃蹇，小峰突出，若烟若屿者，曰“烟屿”；而为嵁为穴，日光倒入，则为鹤巢；如凳如几，上可列坐，则为马鞍；亏蔽环合，洩云涨谷，则为抱云；鬅鬇虬鬈，离列并坐，则为二老。其峰高十仞，其地广盈亩，群石之巅有翠微亭，游人至此，于穷目远眺，平畴远水，俨若图画也。通体峦锷，皆镌唐、宋时游人诗记，石面剥殆尽，半为苔所食，苔色尤为苍然，密緻可爱。更竹箭藤萝，荟蔚交加，垂阴其上。江流清洌，黛蓄泓渟，溶瀁于前。左畔怪石森然，岸截环抱。中游鱼数百头，随流上下，间厕隐显。近僧人结茆洞侧，为放生池。洞右畔石级以上数十层为一高邱，名东禅寺。先有横翠亭，亭、寺今皆废，遗址尚存焉。嗟乎，岩壑依然，亭台榛莽。不有所记，而水光山色，何以为游人解嘲也？
云龙书院记
 〔国朝〕陆广霖

　　来宁之二年，得贾生文兆独力成余志、建书院于丞署故地，感夫勃蔚创兴。因卜人材隆盛，有如云之从龙，故取以名吾书院。于是芟其芜，推其颓，撤其朽，平其陔，逼者旷如，翳者爽如，偏袤奥曲，清豁敷舒。此为厅，彼为舍；此宜间，彼宜架；有亭而无榭，似馆而非厦；向背正侧，纵横广狭，固因势而就裁，要皆执绳墨以为法。昔门自南，环其堵以绝之；今门自东，纡其径以别之。历甬道而升者，外堂也；由堂而进者，中亭也；由亭而入者，内堂也。至于廊庑房牖，或聚或偶，或前或后，参差映联，宽邃朗透。是又从浅造深，自迩及远，一若渐积而几不可躐等而至焉者。院之外周围列墙，所以脱埃氛、杜尘迹，虽无嘉树美箭、池沼楼台之美，其净幽窈窕，已足自辟面目，独成一境矣。为之慎师尊以植楷模，选俊秀以示鼓舞，立条约以定功程，备膏火而设脡脯；此又缘义以起，因时而制者也。若夫进退古今，日夕忘倦，崇道德而证经书者，讲席之法言也。往复如流，辨析铢黍，穷理义而探阃秘者，执业之精勤也。含其英，咀其华，根茂而实遂，字挟风霜，句泣鬼神者，则会课之文词，吟咏之诗赋也。又有精微远响，铿铿铮铮，无明无晦，间重间轻者，乃和耳之风铃也；荡漾虚空，滴滴溜溜，断续疾徐，按时节奏者，助夜之金声也。一唱百和，叶应宫商，如儿女昵语，如勇士赴场者，则书声之变态，不可以名状也夫。然是院之集美也亦多矣，岂必穷幽绝崄、绘华琢玮哉？君子无往不乐，而有此书院相与丽泽，吾知文章益进，德业加修，连级争先，以应休明之际。或有幡然思云龙之义而念厥始者，抑何厚幸乎？至若昌黎所云，身愿为云，东野化龙，上下相从者，则又余今日之私志也。因书之石，以措于院。院始于乾隆八年五月初八日，成于十月念八日。武进陸广霖记。
 〔国朝〕曾　棨

　　国朝统一海内，诞兴文教，首建太学于京师，以至四方都县，莫不有学。迨今五十六年之间，天下誉髦贤俊之流，资乐育之恩，以成德达材，效于当时，相与敷治理而振功业者，皆出于此，何其盛哉？汀之清流为闽钜邑。其旧学，宋元符间在县治之南；至崇宁，徙治之东；建炎时，遂迁皇华驿之废址；历年至今因之。洪武初，令朱仲恭鼎新创建。永乐丙申，沙寇犯邑，庙学悉毁。邑丞黄奇葺茅为宇，以奠以教。岁辛丑，三衢李庠以进士来为邑。既至，首谒学宫，环视卑陋弗称，退而叹曰：“此令之责也。”乃捐己俸，率僚属暨邑富民之乐善好施者，各出资以营之；郡守宋忠亦规资以为助；复以助陿，与训导丁侃及诸生陈侦辈捐白金百两，鬻学傍地以广其址。经营初定，以事赴京未果遂，甲辰春，始克还任，营构益力。首作大成殿、东西两庑，前为大成、棂星二门，殿后为明伦堂、“养贤”“育才”二斋。会馔有堂，栖息有舍，以至宰牲库廪、祭品泡湢之类罔不具备，规模制度，雄冠诸郡，黝垩丹漆，焕然一新。经始于二十二年之冬十二月庚申，讫工于宣德元年之秋七月丙辰。凡役工一万七千，用材一千三百五十，砖瓦一十万六千九百有奇，约费白金以两计者九百五十有奇。明年夏四月，庠以考绩来京，因其事谒予，请言以为记。予惟学校王政之先务，自古帝王之世，莫不致谨于此，故其教化行而风俗美。是虽本于上之躬行，然亦由时当郡县守令之贤，有以振起而作之也。我朝学校之盛，超轶前古；矧有庠之材且贤者以为县，拳拳焉于兴废举坠，而尤致谨于学校之政，岂非达乎治体而知所务者乎？是可书也，因为之序其本末，以为之记，俾后之人有所考焉。
 〔国朝〕熊　槱

　　今天下治安，大小臣工鼓吹休明，猗欤盛矣。而尤赖有承流宣化之郡侯敷政于外，方成天保采薇之盛治。我太守王公，以山右名贤晋位郎署，奉简书，分符汀郡。莅任三载，利兴弊剔，子惠元元，视民如伤；慎平反，谨举措；兴学校，勤业课；以至除道路，修桥梁。一遇饥馑，告籴邻邦，挽输飞运，赈乏绝，赐贫穷，菜色以甦，民困顿起。而尤锐意开复郡河古道，相其阴阳，观其流泉，东、西两河左襟右带，障川流纡回，狂澜萦绕，盘为八邑，锺灵毓秀。且两岸长堤，茂林修竹，绿柳红花，令泛舟采莲者恍游山阴道上，不减江南景色。猗欤休哉！覩禹功者，必思明德，厥功钜矣。所以郡父老、子弟感激歌颂，仁声之入人者何深也！而武平之尤深爱戴而沐膏泽者，莫如详减解运省米一事。武，岩邑也，距省千有余里。先是，每岁解米，荷担挑负，陟彼崔嵬，渐渐之石，维其高矣。及其放舟而下，白石粼粼，冲击怒号，崩崖吞咽，拍浪穿石，飞涛澎湃，喷薄狂倒，鱼龙隐见，奇怪出没，虽轻舟一苇且相顾失色，况运粮积重，非一手一足之力乎？舟一凿如茆石，渰没河伯。此时官吏仰屋持筹，里民破家折产，而军需庚癸之呼，终无补救。其后，乃改本色而行折色，一似折银之逸愈于运米之劳矣。而孰知事有大谬不然者，即以解银折米揆度之，其苦更有甚焉者矣。夫年岁之丰俭不同，则米价之贵贱悬殊，或加至三五钱，甚而与原数相等，总视省米之贵贱为加补之低昂。于是奉追补价，输纳难齐，额数尚尔竭蹶，额外何能响应？官民两累，绘图痛哭，故多解一石即多一石补价之累，况积至不啻千馀石之多乎？夫运米不利于转输，而折色又大不利于补价。哀此一方，其何能谷？惟恃有大慈大悲介于其侧，狂奔尽气，不惜手援。不谓郡侯洞彻积困，不待求救者之大声疾呼也，一旦备文，陈民艰苦，请定额例。荷蒙制府、抚军、监司诸公，俯念民瘼痌瘝，批允减解省米，存给府县；较原解额，甦且过半，永著为例。官民积年苦累莫休者，至此时，而始一旦豁然顿除矣。自今以后，解运省米者，数不满千，此功此德岂小补哉？宜邑之父老、子弟、绅士爱于心者，必镌诸石，为太守誌不朽也。独是体察民隐举其艰，非躬亲阅历不能洞晰形势，非曲体下情不能动中肯綮。而公固俨然郎署也，何其所欲与聚，所恶勿施，深恤疲邑之疾苦如此哉！盖有本焉，传曰：“在官惟明，莅事惟平，治民惟清。”清则无欲，平则不曲，明则正俗，三者备矣，然后可以理人，惟公有焉。今圣天子侧席求贤，日夕不遑，思所以抚循斯民者，惟牧守是视，将如汉世太守之二千石故事。公行且对扬休命，备陈民艰疾苦凋疲。其即以甦吾汀者甦吾闽，即以甦吾闽者生天下，不于武平一邑卜之哉？
 〔国朝〕李梦箕

　　邑城东枕大阜，阜之巅则山川之壇在焉，故名曰阜、曰东壇。有池焉附于城，广袤十有余丈，盖初筑城时取土，遂洼而成者也。是阜为埋葬之所，而环以外坟墓累累，而鳞鳞栉比，或重积而不可数焉。夫池水之所注也，年久日深，水所浸啮，土必崩圮，况当春夏之交，积雨涨溢，其崩圮益甚。故旁近坟墓莫不为水所漂没，棺启骸沉，岁甚一岁；及冬水涸，白骨如麻，杂出于泥沙、瓦砾间，见者罔不酸鼻。欲塞之，则以池为主置之，无可如何者历有年矣！一日，某聚众而议曰：“是池也，其为死者患大矣。然恻怛之心人所同具，过是池者尚为之伤心，况主是池者乎？抑犹有虑焉，池附于城，水之内溃，几及城址，亦非城之利也。协义募资，盍以利害白于邑父母，酬主者值，而出之，则胡不可惟我所为耶？”众韪其议，遂谒邑侯程公而呈之，公即命驾亲勘，不禁悄然伤心，曰：“嗟乎，人之身后不能保有一抔之土如是，是可悲也！夫骼胔之掩有文，而泽枯之仁莫继，亦宰是邑者之羞矣。”召业主，命众还其值，即兴工填之。于是，刻日计赀，具畚梮，召庸役，踊跃趋事，阅日而行者平，虚者实，流潦失其宅而冈阜完其体。不惟宅安泉壤，得永离暴骨之伤，而拥护城垣，亦可免覆隍之虑，其所系不亦大哉？工既竣，爰为纪其事，并董理、输助诸名于石，所以彰善行、示来世也。

游普陀峰记
 〔国朝〕徐乾学

　　游南塔寺之明日，为八月朔丙申，杭川莫子颖修约，偪阳封子圣侯、同邑罗子次公及余游普陀峰。辰刻，肩舆出昭旸门。于时，正值招徕山海之降者授之官，俾率部曲以三千人驻上杭。封令君虑与民居相错不便，乃作营房千间于昭旸之外，杭人德之。即其地也，由昭旸迤北，池水萦回，覆以菱荇，竹木映带绝佳。里许，乃有石径，道旁皆良田，农夫方植禾。盖炎方气候，既以七月纳稼，更以余力播种，为卒岁需，闽、粤间皆然。又五里，为水西渡，渡口有紫竹菴，荆花灼燿于内，榕树蒙密于外，望普陀在指顾间，与诸子小憩。过溪，复升舆，行稍折，为苦竹坑，树杪人家，点缀如画。其水为苦竹溪，滩水冲激，声如轻雷，水自白砂里从北西流入水西渡，为溪山一胜云。历苦竹坑而上，多松树，高可十余丈，枝条多拂衣袂。土人为予言：自近岁驻兵，古木率被斫伐，往时经此，盛暑不受炎蒸也。东北隅，奇石乱卧，不可名状，路亦崭绝，舍舆徒步，僧辈以茗具来迎。攀级而上，遂有长松茂草。数折，乃至一天门，披襟围坐，杭城烟火皆在目中。更数十武，为毘卢阁。再历而上，为真武殿，有观音旃檀小像，为峰之绝顶，与双髻诸山相望。下有间道，可抵漳之龙岩，冈峦回互，磅礡无际。自水西渡至此，又数里矣，考志仅云十里。笏立为普陀峰，而寺之建置不详。询之僧，曰：“以奉观音，故峰名普陀。向极壮丽，丙戌之秋，山寇薄城，琳宫梵宇都为煨烬，此其仅存者。”余与诸子徘徊久之，乃取道新庵而下。新庵者，离峰顶二里许，佛殿、僧寮并系新葺。其东为土楼，高可数丈，墙坚厚如城墉，僧筑此以御寇。莫子携榼，共饮楼上，尽醉乃去。仍经水西渡以归，归则日已暝矣。是行也，莫子曰：“不可无记。”余唯天下名胜之境，遭遇兵燹者不可胜数，而载在图经，传之后世。即废之后辄复修举，则皆贤士大夫之力，而四方来游者之幸也！愿莫子、罗子勉之。余异日将重游焉。
重修武平县学宫记
 〔国朝〕许延

　　古者，大学建自京师，以至于郡邑咸必立之学宫。夫岂徒入学鼓箧呻其佔毕云尔哉？凡乡射、饮酒、春秋合乐，以及养老、劳农、考艺、选言、尊贤、使能、献囚、执馘诸大典咸在焉。其学中之弟子，生而见所见闻所闻，既有以恢宏其识量，而渐窥乎政教之所由然。于是，因其材之所近而各勤其学业，博士又时时督率，而训迪之，激扬磨励之，服习已久，而胥极其能事焉。一时人材奋兴，彬彬乎可以备国家之用矣。考武邑学宫，肇自邑侯李公实，在元大德间。时方草创，圣殿与县署相连毗，气塞不舒，形家以为言。至顺治甲午，邑侯杨公宗昌始移而稍东，旁通一道以为出入之迳，其后，人文渐趋于盛，而岁月奄忽，葺治罕闻，岌岌乎亦日就颓废矣！丁未秋，予初莅武城，方思所以修整之，未久去官，有志而未逮也。又四年，复过是邦，见宫墙之内鸠工庀材，诸生普踊跃趋事。自圣殿两庑至仪门、棂星之门，榱桷柱石完以固、宏以敞。更加扩泮池之基，而启圣宫暨明伦堂复渐加整理，次第毕举，焕然顿改旧观焉。既而，知明经李崙实捐金以为之倡，通庠咸视产效输，更得董理诸绅士协力襄事、以成此举也。从来艰钜之任，亦难乎其倡耳！彼夫视为公家事而漠然不一动其念者，无论矣；即落落委巷中，抱咫尺之义，慨然以修复为志者，未尝绝也，特苦于力之不胜，遂观望而不前耳。于此有人焉，大声疾呼，以为之倡，必有闻风而兴，褰裳以相从者。从之渐众，既有以坚好义之心，而迈往之气益以鼓焉。既而，四境响应，则力出于众擎，而事弥易举，遂使数十年废坠之典一朝而振之，以复其始也。是率先倡举之功，岂非善善之君子所喜谈而乐道者哉？自兹以往，仰瞻庙廷，规模宏远，诸生以时讲艺、习礼其中，泮宫芹藻弦诵鼓歌之声相闻，吾知风化之隆，人文之盛，且将甲于通都而骎骎乎与古为徒矣！予既嘉李君之举，足慰予未竟之志；而留滞于兹，又乐得观其成也，遂不辞而为之记。

汀行笔记
 〔国朝〕单德谟

　　余有山水癖，欲肥遁者久矣，以待罪汀漳，兀焉匏系，每巡历所至，窃有神契，情见乎辞，因笔之。
　　乾隆辛未年五月既望，汀属之宁化、清流、归化三邑，猝逢水患，赤子颠连，几无更生庆。余于廿六日闻报，即轻骑减从，兼程而赴、闰五月十一日至宁，十五日至清。仰体圣天子爱民如子之心，没者瘞之，生者安之，其或有办理未协者，为挽回而更正之。盖有司之意欲为国家惜财，而余之意则务为生民惜命也。廿四日，由清赴归化，途次玉华洞。洞不幽深而石多玲珑，陟其巅，有亭将圮，断简残碑，字半磨灭不可识，若移此三竺六桥间，点缀藻丽，不知若何而在此僻壤，埋没于荒烟蔓草之中？是亦山灵之不幸也。归邑，灾较轻，而宰又家素封，已捐资抚恤，各令得所。维时天气炎热如蒸，不可耐。邑之北五里，滴水岩出焉，岩有玉虚洞，洞有门、有牖，高朗宏敞，肆筵可十数也。击之，石声镗鎝如鼓。忆去年夏，余自汀回漳，过龙之吊钟岩，其声訇然，不啻暮钟之入耳，化工之妙，真有不可测者耶！六月初一日，复返清，晚宿嵩溪之福潭寺。此地淹毙人口甚众，因出赀，命寺僧作佛事以度幽魂。汀属素有溺女之恶习，自宋已然，而清、宁两邑尤甚。因思今之及溺而死者，安知非溺女之报？遂与士民讲因果，以怵惕之；冀化残忍而为仁厚，亦聊尽予一番婆心云。念六日至汀。汀城东里许，为霹雳岩。有以私占岩基来讼者，余便道往视，岩多蛮石，无秀致，不足供人流连也。汀镇和公来迎，和公由文改武，人恬雅，有儒将风。廿九日，由汀返漳。七月朔，过上杭之紫金山。盘回曲折，林木阴翳，高可十五里。山有上、中、下三峰，而以中峰之桃源洞为胜，山石峭拔，松竹参天。有桥曰琴桥，流水潺潺出其下。住僧构阁，顔曰“苍玉”。询之，昔有石如苍玉，可为印章，今不可得矣。余偕邑尹赵君、友人张君坐桥上，移时，低徊留之不能去，惜无桃花片，问津寻避秦人、餐胡麻饭耳。览县志，有董华亭游普陀岩记，约与游，以雨阻不果。初十日，至水潮之半月泉。次日，欲登鹅峰顶祈梦，而山势逼直，又夜雨泥泞难行，遂登舟而之署。
 〔国朝〕熊为霖　西昌

　　明天顺中，勅祀故汀州司李、赠宫保尚书谢公于府治龙山东，赐额“忠爱”，谓御大灾、捍大患，能竭忠于国而爱其民也。当公理汀日，庶狱庶慎，案靡留牍，事无大小必以情。强宗豪右，不敢骫法。沙尤之乱，发粟募乡勇，经画万全，出死力以保汀。又辨释冤俘四百余人，不为崑冈之烬。盖洋之役，斩馘大捷，道常坪以捣贼巢，不幸积劳致疾，身殁行间。是时，民心哀怛，呼号动天地。爰请于朝，俾立祠祀，以奉春秋。语具乡先辈彭殿撰碑记甚悉。三百年来，俎豆勿替，是诚公之德洽人心，亦汀之人士食德思报有由来也。尔者，风气渐薄，人心且不古，若江之距汀千余里，公之孙曾不能以时修省祀，遂有妄人冒为子姓，盘踞奸利，诡售祠外廛宇之三，忍敢毁赐坊为肆舍；且于神几左近，溷作牏圊，狼秽杂沓，不可名状。嗟乎，曾是崇德报功者，而竟若此乎？壬申春，霖以谬承龙山讲席之聘。至汀之二日，祗谒公祠，诧叹久之。寻以闻公之孙曾吁愬，太守曾公、司马王公、明府丁公，乞其清厘培植，以不坠先泽。诸公忾然曰：“噫嘻，鼠子安敢尔？夫崇韬拜子仪之墓，君子犹或非之，况肆为蹂躏耶？且公之有造于汀也，剿灭汝蟊贼，团聚汝骨肉，保障汝城社，抚恤汝疮痍。汝之祖父、高、曾，身食其福，以有今日，乃不思以报而任侵蚀，天乎，人乎，于汝安乎？”于是严为清厘，厚为培植，还廛舍租息若干于祠，垩其缭垣，复其坊额，圮者葺之，枵者植之，糜漫者丹碧之；藻火黼黻我公遗像，传芭祝醑，昭假祈祈。又检挍祠籍，得租米八十余石，存其半以备修缮，且给住持；议以其半增龙山诸生膏火。言广公惠，抑杜觊觎也。公殁已三百年而遗爱沾濡，复乐得英才而教育之，当亦在天之灵欣然所色霁耳。于戏！公之在汀也，年已及垂暮，位不过司李，毅然以国脉民命为休戚。彼世之泄泄沓沓，计升斗糈，视百姓如秦越人肥瘠，一旦变起仓卒，束手无策，非跣而出走，即组颈跽道旁，以视我公，能弗愧耶？霖谒祠，有句云：“渡河泪尽呼宗泽，拥节年轻想谢玄”，盖纪实也。而公晋封柱国，万世明禋，不亦宜乎！不亦宜乎！敬纪颠末于石，以感后人。
平原山广福禅院记
 〔国朝〕陈禹洛

　　平原山，距郡城六十里许，千峰嵂，林樾清翳，迳盘仄如衣带，窅然而深；白云蓊蓊然，轮囷弥漫，逈绝人境。游者憩息，如入化城给孤园，却扫棼虑。山有古刹，祀伏虎禅师。师叶姓，宁化人，披缁于郡之开元寺，得龙象大道力，好济人利物事。郡患虎，每昼出攫人，师以道力相驯服，故为今号。年且老，结茆兹山中，为习静地。山向苦绠汲。师卓锡，泉涌地，甘且洌。南唐保泰(大)七年，汀大旱，郡人迎师祷雨，刻七日不应，愿焚其躯。及七日矣，积薪厝火，师踞其巅，结趺跏坐，火未燃，雷电交作，暴雨如注。又乱兵围郡城，城将破，时见两巨僧立睥睨间，或见两巨僧洒甘露灌城中，兵乃却。两巨僧者，疑即师与定光也，其神应类如此。禅院建自保泰(大)三年，赐额“普护”，真宗朝改赐“寿圣”，宣和间始易今名。师自绍兴历嘉熙，累加封号，实为国家御大灾、捍大患，不仅溺空耽寂、了证涅槃耳。虽大千世界，具足陀罗尼，汀郡云乎哉？今日十方顶礼，亦祭法，亦祀典也，禅悦云乎哉？兹因山僧之请，为泚笔记之。
邱二先生书院记
 〔国朝〕黎士弘

　　天地灵异之气，喷礡之为山川，毓锺之为人物。由上世迄今数千百年，乃间一呈露，造物之不轻试其奇有如此。连城踞万山中，重峦叠峙参差，览奇者目不暇给焉。矧东田数片石，屹立一方，如古帝春巡，躬桓蒲谷，搢笏云表。连非此，其何以成一邑大观也？石之麓，为宋儒者邱二先生读书舍，后人即其遗址祠以祀之。按郡县志：邱鳞，字启潜，嘉定十三年进士；姪邱方，字正叔，宝庆二年进士；同受业杨澹轩先生。澹轩先生为朱门高弟，其时，同学诸子，罕出其右。及学成归鄞江，考道问德，与朱子往复辩论，折衷至当，载在“语録”者，章章可考。二先生从之学，尽得其传。至启潜先生，御寇有功，辟知邵武军建宁县承直郎，日与刘德言、梁文叔、冯作肃、吴大年、叶直翁、吴仲玉诸先儒切磋友善，讲道不倦，遡其所从，皆朱门嫡传也。夫以二先生明体达用之学，使得大展其经纶，直可与韩、范、司马诸君子后先嫓美。无如南宋至理宗朝，奸邪用事，国是不可言矣。二先生值此奄奄欲暮之辰，即有殊才异能，格于条例，拂于众议，何能有所建白？徒旁观浩叹，抱其不可知者还造化耳。吾独慨闽自龟山道南后，群英萃兴，号为邹鲁名邦。汀距延，咫尺间，何从学者寥寥？唯杨先生谒朱子，受所传于前；二先生从杨学，绍所闻于后。倡明圣道，引诱善类，汀人始知诗书礼乐之学。是先生德业未显于当时，教化尚留于后世。自是，士子争自濯磨，敦伦纪，励名节，称先则古，代有闻人，孰非二先生教泽之所遗耶？先生后裔心衡，乃予年友，令嗣仙如、姪瑾友、蕴玉辈，皆高才士，有志学古者。谓予世交，不可无言以阐二先生之蕴。予谓，二先生仕虽未竟其用，出则棠荫名宦，处则飨祀乡宾。且理学一灯，渊源有自，真堪不朽矣！士弘以后进庸才，安足以仰窥二先生道德之万一。固辞不文，至弗获已，谨再拜僭为之说，以附先贤祠之后云。
汤　泉　记
 〔国朝〕李兆蕡

　　河田东南隅有汤泉焉，平地腾涌，如釜底燃薪，瀑沸，莫可向迩。宋绍兴间，鸠石为池，横竖六尺，名四角汤。汤流而南，将十步，曰湖，清空莹彻，方广盈丈有奇，可浴；其西为漅，不半亩，屋覆焉，深可没膝，而水较绿。湖之旁有寺，曰无垢。寺前石钵二泉，滾滾自钵出，一热一冷，观者叹为奇绝。其他小泉如斗大，忽西忽东，起灭无常，虽居人莫指其定所也。汤泉略湖走漅而北会于溪。溪有双桥，一跨市中，稍下可坐百人，凭栏四望，紫雾迷濛，行人俱在烟际；一通村落，可露坐，水声凄急，难夜听也。溯溪而上二十丈为观音堂，地旷而夷，古松百余本，历落扶疏，高出云表。溪下挟汤水而隘于园林池沼间，池鱼甘以肥，园蔬滑腻如脂。夹溪左右，酒斾仍仍，当炎暑薰人，汗流如渍，好事者携酒鱼，摘嘉蔬，踏月寻流，洒濯湖畔，觉清快之气彻人心骨。至朔风栗烈，中夜寒生，就浴其中，暖风经宿不散。相传泉下尝伏火珠。元时，有外国人以珠引之，珠投水中，雄雌会合。嗣是，旁生小泉。或曰，其下皆硫黄，疯、疠、癣、疥诸异疾，浴之立愈。今验以水气，似硫黄之说较信，而要未敢遽以为果然。
豸山五贤书院碑记
 〔国朝〕秦士望　邑令

　　书院之设，与学校相表裏，所以佐圣天子崇文之治。上自邦国，下自方隅，皆以此为先务也。连城虽蕞尔邑，沐浴清化。余膺命守土，见土风淳穆，士气雅驯，因思于学校之外倡建书院为激劝地。相视冠豸，得胜地数亩，山川环卫，灵气独锺。乃先之以俸，士夫耆老翕然乐从而鸠工庀材焉。洵哉，地脉、人文征其会合也。窃思洙泗之传孟子，而后宋儒继之，如周子《太极通书》，默契孔、顔，遥接闻知之统。二程亲受其传，张子就正二程，“正蒙”“西铭”，畅发仁旨。朱子私淑程子，于四书六经之义注释无遗，百家众说之鸣，折衷归正，诸儒之大成斯集。此五贤者，前圣之嫡派，后学之津梁，特祀院之中庭，以作高山之仰。院左立正谊斋，祀乡之理学寒泉童先生、芝壇张先生；院右栋宇崇宏，方塘一鑑，开设讲堂。楹庑四周，为斋、为阁、为楼、为轩、为池亭、为山房，书室、膳厨、茶灶、囷廪咸具，延名宿以掌其教，萃誉髦以造其成。更置民田数处，以供束脩膏火之润。所愿后先多士，逊志时敏，远绍正学之传，以上希贤哲之域。夫励风爱士，人有同心。后之司土者，益知养育，宏此远谟，使五贤俎豆勿替，诸生弦诵常新，将院座炉烟，不断南来统系，有厚望焉。是举也，始于乾隆丙辰之夏，竣功丁卯之冬。综宏纲，察细目，余自任之。而采运木石，课稽工匠，始终其事者，则庠士童能元也。因落成而书此，以垂诸永久云。
育婴堂碑记
 〔国朝〕吴华孙

　　育婴堂，其设已久，载在著令，以待郡县民贫不能自子者，官为养之，不问男女。汀州旧格于费，独不能具。乾隆八年，原冀宁观察、今太守、海宁俞公下车之始，请蠲汀属盐例银贰千两以建育婴堂。抚宪周公上闻，制曰可。某月日堂成，官在汀始无不备之政，与诸郡县同法，如著令。明年正月，予试士至汀，公属为记。予谓：古者兽长麑麌，禽翼鷇卵，鱼禁鲲鲵，虫舍蚳蝝，以及山泽槎伐，忌于夭蘖。其敬物之始，而欲阜大之以成民用如此。矧含知负义，制材万物，中于天地之资；忍弃父母以无知，横殇死沟壑，以贼王者太和之理哉？传曰：“式负版者。”周官：“司民登数，王拜受之。”其年则自龀以上，非薄其下而不口，诚凛凛乎未成人之忧思无所不至，以图长之，父母之心也。我国家休养生民百余年，郡县吏岁时审丁，户口日增，然犹设堂廪孤，惧其不孳、殄瘁、夭阏，盖推不忍一夫失所之心及于童稚。古帝者相天地之政也。传曰：“尧舜在上则民仁寿”，此之谓矣。俞公为汀，独能先意迎养太和，仰体圣明勤民之隐，兴废举坠。予于是叹民生是时者之幸，而俞公亦可谓古之遗爱者矣。书此置堂间，所宣上恩德，劝为吏者，而又使后之人知太守俞公之能成其善政者，由于廉以洁己，而推其惠心以及于物也。是为记。
游冠豸山记
 〔国朝〕徐尚忠　邑令

　　连城居万山之中，秾青浅碧，其足烦灵运之屐齿者不可胜数。有山翼然矗立于县之东者，为“东田石”。群峰耸峙，万石纷披，若菡萏然，故又曰“莲峰山”。山之南，壁立而严整若惠文冠者，则又曰“冠豸”。要之，止一山也。予戊辰来宰是邑，不两月而有宁化之行。己巳秋七月始复来，乃相约为东田之游。是日也，宿雨初收，浮云胥敛，远山献翠，幽谷含青。出寅宾门，过安定桥三里许，遥望石门岩，两石洞开，中如奥室，欲回车访所谓宿云堂、悠然阁而未暇也。由东行，循田间小道，上陂陀逶迤而前，见群石丛簇，中开一径，仅容一人。水淙淙从石底过者，为苍玉峡。回环曲折踰一岭，颇岞崿，其转捩处构亭，曰“半云”。由亭而上，左瞰绝壑，深黑不见底；右则石壁峭险，石上凿磴止容足，直上数百级，行者踵顶相接，曰“丹梯”。周以栏槛，曰“云栈”。傍崖行，下视所谓半云者，已在山足矣。过此为印松麓，石色苍润，玲珑夭曲，每一罅隙皆有松为之掩映，短髯老骨，千百其状。而冠豸已卓然于飞云之表，端严庄肃，可以下南宫之拜也。又前为滴珠岩，石上流泉垂如秋露，吾不知于滴水岩何如，而此已沁人肌骨矣。水汇为涧，流下田垅，闻昔日常有桃花片片分飞水面，是为桃花源，而今不可复见。其上为三元殿，殿即彭侯祠之旧址。当元祐时，彭孙以应募折节建功，遂膺封爵，亦一时之杰也。而祠庙无存，芳荪勿荐，反不如二邱书院之榱桷无恙者，武功固不可与道德并论乎！而三君子堂，亦何遽付之荒烟蔓草间也？金泉一掬，鸣玉徒悲，五老不归，崆峒已远。瞻望白云间，所为定光道场者，已成往刼，一线中天，谁为仰止乎？由是北行，憩灵芝菴，啜苦茗。一二山僧如野鹿，不谙戒律，自食其力而已。庵后即灵芝山，崖上镌“壁立千仞”四字，前则天香一峰，远望文溪九曲，缭绕如練。侧有白衣庵。庵下为杨柳塘，相传，昔有欧阳仙曾学仙术于吕纯阳，卜宅于此，是为小丰山也。山外石笋林立，内有一石，突兀数百丈，绝无依傍，俗谓之为照天烛。复循故道迤西，为大观堂。先时，堂前有老松数百株，听松声谡谡，与竹声相杂若笙簧，曰修竹迳。下多兰草，又曰芳兰谷，今亦付之荒榛断梗矣。前令秦挹溪于六逸草庐故址构宋儒五贤书院，窈宨幽深，位置天然，又为此山开一生面，当不让武夷山沧洲精舍也。昔者朱晦庵卜居紫霞洲，匾曰“溪山一览”，移赠于此，岂为过乎？吾闻看山之法，曰奇险，曰幽秀。不奇险则品不高，不幽秀则气不韻。莲峰之奇险或逊，而幽秀则过之矣。予奉命来闽，所历之地皆与山水为缘。于光泽则有乌君、云岩，于龙溪则有狮岩、虎崆，于宁化则有翠华、灵隐，然不阅数月辄迁。惟莲峰一山日夕在望，为师为友，仰止非遥，岂非余之厚幸乎？使此山而在吴越之会，则霞窝月榭，山灵将应接不暇，决不若此之荒陋。然而奇峰幽涧，为缁黄所涂点者亦复何限，又不如此山之常留本色。世有高人，未有不为格外之赏鑑也。况朴诚坚固，缓急可恃，其所以衣被连城者尤不可谖乎？嗟夫，西山之奇峻，蔽亏日月；玉笥之幽秀，吐纳风云。予仆仆缁尘，皆未能穷其兴致，而此山以簿书之暇，得细领其曲折，亦惟存此本色，一琴一鹤，相与于无相与焉而已矣。是为记。
 〔国朝〕李　绂

　　古者教人必于学，家塾、党序、术庠皆学也。汉初，校士无官，士之明经为专家学者，各教于其乡，而从游之彦，赍素裹粮奔走千里外。风何古也？后世仿而行之，石鼓、岳麓、白鹿、睢阳，迭兴踵起，书院之设斯为盛矣。汀旧有书院在龙山之麓，创之者观察泷江邓公；成其志者，太守沈阳鄢公；修葺而整新之者，太守简菴王公。然稍湫隘，不能容多士。不数十年而坏栋、腐桷、废瓦、頺垣，过之者有周道鞠草之伤焉。吾乡芝田曾公，以其世业守鄞江，下车之明年，修学宫，纂郡志，筑演武场堤，置掩骼塚，惩憝，戢奸，禁火葬、闹丧、溺女陋习，诸稗悉薙，百废俱举。其时之托其宇下者，咸熙熙如春矣。犹思教化行而风俗美，必自士始。乃兴书院，捐清俸为郡大夫士倡，郡大夫士咸鼓舞于公之教其子弟也，乐输恐后。于是鸠工庀材，地之隘者扩之，旷塽者亭之、屋之，题荣楶桷之倾者支之，败者易之，磩甓之突者夷之，翻者正之，柱壁之黮者丹漆而黝垩之。外为大门，为“正学津梁”亭，稍进为桂香堂，又进为星聚轩，轩之上为文昌阁，折而西偏为松风迳，为凝道堂。其他鳞次错落，为士子习静所者五十余。植重门衙，衙层庑翼翼，雄规伟观，穆然靓深，一洗昔之闇陋，而开文明之新矣。又以其余赀三千金置腴产，给膏火，请于上司，刊籍勒石，永为书院费，虽有他故，不得觊觎动移。凡一切规制工程，七阅月告竣。乃招集生徒有学行者四十人，延永福举人黄君惠为之师，其条教一依朱子白鹿洞，彬彬郁郁，雅雅鱼鱼，斯文有起色矣。越明年春，学使者按部至汀，隽者俱掇高等，补博士弟子员，至十有八人。公喜教化之行之有其兆也，缄书属予一言。予忝在世好，喜公之能以文翁、庚桑楚之所以治蜀、治畏垒者治汀，而绝远于后世俗吏之所为，不辞而为之记，且窃有进焉者。士敝于俗学久矣，束发受书，即留心于科举之习，雕琢巩帨，务悦世眼；其聪明彊敏自俊异者，亦不过渔猎剽窃以肆其汪洸博辨；而于天地阴阳之运，道德性命之精，以及诸子百家、天文、地志、兵机、律历之详且备，汶汶乎莫得其涯涘，又何以本之心身，而措之家国天下之大乎？今汀士于于然挟册而来，乐群有地，敬业有资，于以咏歌先王、游泳圣域，甚适也。然必思求古圣贤之所以安身立命者何在？而无诱于势利，不安于小成，将处为名儒，出为名臣，粹然为体用兼备之学，是则公设教之意也乎？

定菴祠记
 〔国朝〕廖鸿章　翰林

　　东华之阳，鄞水出焉，顺流而南，带绕乎蔡村。村之民，家栉户比，临江而居，曾无刍牧牛马之地。越江以北，山名虎头，则村之屏障也。其下阡陌纵横，平畴无际，村之耕凿饶焉。余少长于苏，寓范文正之义庄，山川明秀，林木蔚然，赏心怡目。每读史本传，载其泛爱乐义而好施予，凡邠、庆二州之民与羌酋之众，皆书像立祠祀之，子孙踵相位，未尝不掩卷三叹也。丙寅秋，以忧旋里。舟越飞鹅之麓，南望江渚，梓桧交荫，高阁凌云，石龛雕楹，烟迷霞积，诚天开之图画也。暮舣舟其侧，星罗云布，天水交辉，鹤唳松涛，梵音上下，较文正之义庄，风景更有加焉。登堂读碣，知沿江百里之民筑以祀胡公定菴者，里之父老咸为予述，西城定菴君为闽处士，少有大志。当鼎革之际，慷慨倜傥，以义济世，性好施遗，行德靡倦。常税驾于此，观洪涛湍激，道途所经，向若者沮，即村之少壮子妇水耕火耨、饔餐藜粟，必越江而得。因立桥设渡，置田捐金，使行旅居民春夏无舟楫之累，秋冬无徒涉之苦，利及生生，因书其爵字而春秋时享之。嗟嗟，文正之后未有闻人。当其为诸生时，好善乐施，即以天下为己任，先知永兴，为龙图学士，后入平章知政事，功名富贵，身食其报。余迹定菴君之生平，与文正后先嫓美，宜其果亭长君知连、平，而治化大行；协矩仲君食二千石，历守汉阳、安陆诸大郡，为当代名刺史，以告身荣定菴君为中宪大夫。《易》云：“积善之家，必有余庆。”传云：“非此其身，在其子孙。”其定菴君之谓乎？夫功德立者，亘古不朽；渊源远者，亿世同流。今定菴胡氏为闽南望族，冠盖簪缨，赫奕岭表，其如祠之苍松古桧，阴荫桑梓耶？家学勋名，炳燿宇内，其如祠之飞岩耸阁，凌风概日耶？子既生孙，孙又生子，代有传人，其如鄞江之流，天地为根耶？吾闽之有定菴君一人，犹苏之有文正公一人也。猗欤盛哉！因援笔而记其事。

猺民纪略
 〔国朝〕范绍质

　　汀东南百余里，有猺民焉，结庐山谷，诛茅为瓦，编竹为篱，伐荻为户牗。临清溪，栖茂树，阴翳蓊郁，窅然深曲。其男子不巾帽，短衫阔袖，椎髻跣足，黎面青睛，长身猿臂，声哑哑如乌，乡人呼其名曰“畲客”。妇人不笄，饰结草珠，若璎珞蒙髻上，明眸皓齿，白皙经霜日不改。析薪荷畚，履层崖如平地，以盘、蓝、篓为姓，三族自相匹偶，不与乡人通。种山为业，夫妇偕作，生子堕地，浴泉间，不避风日。所树萟曰棱禾，实大且长，味甘香；所产姜、薯、芋、豆、菰、笋，品不一；所制竹器有筐篚，所收酿有蜂蜜，所畜有鱼豕鸡鹜，皆鬻于市。糞田以火土，草木黄落，烈山泽，雨瀑灰浏，田遂肥饶，播种布谷，不耘耔而获。精射猎，以药注弩矢，着禽兽立毙。供宾客，悉山雉、野鹿、狐、兔、鼠、蚓为敬。豺、豹、虎、兕间经其境，群相喜谓野菜，操弩矢往，不逾时，手拽以归。俗信巫事鬼，祷祠祭赛，则刑牲庀具，戴树皮冠，歌觋者言，击铙吹角，跳舞达旦。送死棺槨无度，号泣无文，三日而葬，远族皆至，导饮极欢而去。其散处也随山迁徙，去瘠就腴，无定居，故无酋长统摄。不输粮，不给官差，岁献山主租毕，即了公事，故无吏胥追呼之扰。家人嗃嗃，妇子嘻嘻，各食其力，亦无阋墙御侮之事。其性愿悫，其风樸陋，大率畏葸而多惧，望见衣冠人至其家，辄惊窜。入市贸布易丝，率俯首不敢睥睨，亦有老死不入城郭者。噫嘻，是殆所谓山野自足，与世无求，与人无争者欤？按《桂海虞衡志》：猺本盘瓠之后。范晔《后汉书》：盘瓠，帝喾之畜狗，负少女入南山，止石穴中，生六男六女，织绩木皮，染以木实，以为服饰，号曰蛮夷。兹盘、蓝、篓固其遗种也，楚、粤为盛，吾闽有之，然不甚蕃，三五七家而已。庚子，陈大中丞檄县绘图以进，因纪其略。
汀州浚城壕记
 知府　胡肇智

　　汀郡倚山为城，城内有壕，西城入，东城出，逶迤曲折，将五六里，名曰“贯城壕”，所以宣洩山水，疏通地脉也。其壕面宽者五六尺，窄者三四尺，两旁民舍鳞比，尘滓瓦砾以及污垢之物，无不于壕是纳，日积月累，阻滞不通，其甚者塞为平地。一遇大雨时行，所在水潦，城市之中，民皆病涉。盖此壕之失于浚治百数十年于兹矣，而其所以因循日久者，役重而费繁也。咸丰辛酉，余奉命来守是邦，下车伊始，躬亲履看，招匠估工为疏决计，而士民皆以费艰辞。盖地方被寇之后，物力艰难，百姓方迫于饥寒，奚暇计及于浚壕？况时方冬令，水潦无虞，囿于目前，固无足异。然有一策焉，不费民财而浚壕之功可举，其机殆不可失，士民特未之知耳。是时，粤寇退甫数月，城内尚养民夫百人，供夜击柝之役，其口食皆取给于民，食盐折色(汀食粤盐，向有给郡城十三坊民食定额。咸丰三年，邻氛不靖，众议将民食额盐折色为防堵费，延今尚未复旧)。余乃集绅耆而谕之曰：“尔等患浚壕之无费乎？击柝之夫可移而用也。”于是选强壮者六十人，以其半仍拨四城击柝，以其半浚城壕。至朔、望，则彼此轮换，使均劳逸，勤者有赏，惰者有罚。条规既定，众皆曰善。乃以同治初元正月二十八日兴工，董其事者郑孝廉汝贤、戴孝廉良伟、黄广文宗海，司出入者戴孝廉良葵、闵上舍熙成，而常川督工晨夕罔懈者，邱把总也。自春徂秋八阅月，计役夫七千有余而事毕。百数十年淤塞之壕，一旦流通无阻，水潦之患遂除。前之畏艰而束手者，今则不募金、不召役而成且速如此。然非及此击柝之夫而用之，亦终以为役重费繁而莫之举已，尔安知机之已失邪？因记之，以待后此之遇事而自审焉。
汀郡昭忠祠记
 知府　胡肇智

　　京师之有昭忠祠尚矣。嘉庆间，诏天下郡邑各立祠宇，祀殁于王事诸人，有司以时修其祀事，而教忠之典弥光。汀为郡，在闽西万山中，民风素朴，号称忠直。我国家慎简文武，以镇以守，则亦有熊罴之士，不贰心之臣，相与训迪之。二百余年来，忠义蒸蒸日进于上。往者，粤西小丑，潢池盗兵，三陷临汀，旋即规复。前太守张公佑之，慨兵燹之摧残，惧祠祀之荒坠，爰卜吉壤，建今祠，轮奂既新，名位未定。余适奉简命俾守斯土，访诸寮寀绅耆，佥曰：郡之有愍忠祠也，创自前明，久圮；邑之有忠孝祠也，建自国初，近亦毁于发逆。昭忠未立祠时，我朝忠节诸员弁及军士，俱祔主五贤祠内，亦仅二十人，其他则湮没而不彰。嗟夫，大节炳如日星，后之人至不能举其姓氏，岂惟都人士之羞，抑亦守土者之忧！乃搜志乘，综考官若民，自唐、宋逮元、明，得其事实可传者百四十有五人，为一主；由国初至嘉庆，复得三十有八人，为一主；而以咸丰中殉节诸文武与宾从附之，凡二十有□人，并祀于祠。其八属绅民，已经详报者百二十有一人。顷奉上谕，应归各邑忠孝祠，缘首邑祠毁未葺，亦别为二主祔于兹龛左右；烈妇则设主于节孝祠。主既成，都人士以记请。余惟，古者立祀之义，有功德于民则祀之，能捍大灾、御大患则祀之，以死勤事则祀之。今之所祀，大都功德在人而能捍御灾患者也。不然，则亦以死勤事者也。于乎！执干戈而卫社稷，气可以作山河，毅魂魄兮为鬼雄，灵犹能歼寇盗。迩日，大江左右，余氛就殄，相与涤瑕荡秽而境至清，毋亦诸公之灵所默相者哉？圣天子纂承基绪，首重褒忠，特诏官绅，详加采访，倘后日之咨询既确，即祔祀之名位可增，亦休养之民力稍纾，即忠孝之祠宇当复也。余方奉公晋省，行有日，因倚装而记之，以告后之君子。

卷之四十二　艺文四

传

 孝子郝九龙传

 邹守益

　　先是，虔台王公大捕贼，槛道出临汀。赠君遇诸途，叩之，即动色相戒，且唾且骂：“贼奴，何不速死！”贼目摄，潜识姓名去。越五日，虔台飞票索贼。时郡守吴公爱大理君秀颖奇拔，十三，补弟子员。吴公对客，辄呼为小友。一日，召客不至，召大理曰：“酒美花香，主意却嫌来客少。”大理应声曰：“天空云静，月明何必用星多。”拊掌绝倒，益奇之。及旦，开捕贼飞票姓名，即赠君也。吴公大错愕，曰：“从何处得来？”竟以法严，不能出一语相救。家人亲友，以丧礼送。赠君辞知己，慷慨就车曰：“贼实杀我，惟口；贼不杀我，惟天。余素刚愎，以罹此祸，至与贼奴同类，而共囚戮，悲乎！”言讫，叱车者行。大理君业裹粮走赣三日矣。时虔台亲征湖贼，大理跪水滨叫冤。虔台命左右翼孺子以进，口陈冤状。虔台还视左右，各退去，席稍前，孺子稍进，左右睹其指画首肯状。少则呼从官，给笔札舣舟以试。顷间，大语曰：“冤乎，有子千里驹而父行刼者哉？”已乃召虔太守刘，语之故曰：“果如孺子言，计不能悉阿父面貌，尔其优孟以尝。余三覆在诘朝。”太守如旨，前后械进，虔台诘以伪者曰：“械系之囚，得无偽乎？”渠帅叩首曰：“无伪。”再诘三诘如初。乃大骂贼曰：“此系台中厮役，鸣镝揭竿，如汝口，彼长髯骨立于侧者是，面孔不识，他于何有！”贼始伏诛。其以口成案七人，一时俱得解脱。召孺子，勉之以归。守益曰：“昔缇萦十三上书，谓死者不可复生，断者不可复续，天子悲惋，至为之减肉刑。大理十三上书，以明父冤，千载可为比肩矣。奉钦恤而廷中称平，与减肉刑何異？”向大理与余言，犹欷歔酸鼻，非困厄乌能奋乎？两遭厄廷杖不死，斯有后，于郝氏有以哉。

 黄孝子传

 熊为霖

　　黄孝子文，字云章，晚号媿庵，汀之上杭人。四岁而孤，母郑氏以节矢。时在提抱，母泣亦泣，母食乃食，盖天性厚也。一日，跽请膝前之，曰：“死者能复生耶？”母弗解所叩也，漫绐之曰：“凡柩中謦欬簇簇然，则死者生矣。”绕父柩沉听，久而寂然，乃奔号向母曰：“儿父不复生矣。”哭母亦哭，举家咸哭，见者泪下。六岁，入家塾，诵至《蓼莪》，辄呜咽不自止。塾师咤曰：“是儿过王裒远矣。”年十三，滴血筑父茔，未及封，霖雨大作，伏地恸哭。忽朗而霁，人咸称为孝感，曰：“事偶然耳。”壮岁，贡入太学，以母老不求进取，家居力孝养，先意承色笑。耿逆之变，闽、粤倥偬，赖溪乡人大恐。奉母命，出粟募乡勇结砦自固，里以无患。其诸赈荒急难，好施助义，类如此。年七十有四，强健如少壮。家忌必祭，祭必泣，嘤嘤如孺子。忽一夕，梦母召与俱，曰：“吾其死矣。”召集子孙姻旧属后事，勉以孝友，焚香端坐而逝。乾隆二年，事闻于朝，朝命旌之，祀于祠，以为敦孝者劝。

 忠臣郝九龙传

 周　敘

　　毅皇帝之五年，逆瑾伏诛。明年，公成进士，拜大理寺评事。逆瑾虽诛，钱宁八党，毒流缙绅，投系诏狱亡虚日。公居大理，仁心为质，廷中于是称平，号“郝铁笔”云。十四年，皇上自扁头关幸榆林。公引“土木之变”留驾，忤上旨，下锦衣狱。未几，有旨南巡。时宁藩畜異谋，俟隙而动，内外以为忧。大臣科道，交疏不听。公以大理副同不佞十六人，连名疏进。上震怒，于午门外廷杖，死者若某某。不佞与瑞卿，俱徼天幸，得不死，乃骨血淋漓，亦不欲生。独公时未有子也，谪都察院照磨。明年，告疾终养。一岁三举子，年五十有三矣，人以为忠臣之验云。迨世庙入绍大统，台、院、部、寺交荐，以骨折不任跪拜，始议外补，如长孺故事，强起，臥治严陵。阅五月入觐，天舟进瓜州，棒疮口裂，血下不止，乃北面稽首曰：“臣生无以报称陛下矣。”遂南辕归。未几，竟以疮没。临诀，屡书“天理”二字于心，以示三子。嗟哉，余瑞卿乎！古以忠鸣者不一，有仁而忠者，义而忠者，廉而忠者，智而忠者，得一焉，足以报答朝廷，光史册，辉映来祀。持众美以效之于君，余心折瑞卿云。

 伊易菴先生传

 黎士弘

　　宁化之伊为望姓，代有闻人，和平令宗邵先生尤著也。先生名尧夫，宗邵其字，晚庚号易菴。九岁能属文，同舍生有他稿，吝不欲示人，先生一览辄背诵无遗，塾师惊叹，谓：是郎虽年少，岂久辕下者？补诸生，每试高等。隆庆间，应拔贡，入大学，闱试数不利，诣选人，得江西南康之星子县。县滨湖，贫瘠为一郡最。先生询民疾苦，力为苏息。性娴听断，郡有大狱，悉以属先生。间修复紫阳白鹿洞规，进诸生讲业其中，所赏识如胡应台、但条元、但启元、王俸，皆先后成进士。以外艰去，星子士民，争肖像祀之。服阕，补粤东惠州和平。和平故盗薮，地名象洞，复岭崇山，界连三省，每盗起，则广东、福建、江西近邑，皆被蹂躏。有大盗曾吉，凭险聚众。当事议合剿，无成局。先生谓：用兵须旷日持久，竭财殚货，贼不时平，民力先尽矣。忽轻骑挟卒，直抵贼巢。令卒先传呼，县官至，群盗出不意，迎拜马首。先生坐定，手指曰：“若等知县官来意乎？”群盗曰：“不敢。”先生曰：“若等但据尺寸地，拟抗大师，聚乌合之众，无数月之粮，官兵合围，旦夕釜鱼耳。县官父母心，知若等迫饥寒，诚不忍立视就死。肯一旦悔过，县虽文弱，力能丐若等生。不则，县官今来，止一骑一卒，一听若等之所为。”群盗叩颡，号呼曰：“不敢，我等固知必死。但上官多不信，言反覆，如公开诚，民等曷敢有二心？指誓天日，不敢负公恩。”一矢不加，党羽解散。终先生任，无有一盗敢睥睨行路者。方次第上先生功，而先生以末疾求去。当事难其请，先生卒行其志，致政归。所得士胡应台，仕为漳南道，伏谒阶下，执弟子礼。先生终不以贫故，为故人乞升斗。故相晋江李文节公当国，为先生同年生，又雅知先生，欲特荐起故官。先生力辞免，优游家食，将二十年，卒年八十有一。先生坦怀乐易，与人语，惟恐伤之，至事所不可，则义形于色。所著有《庐山集》一卷，藏于家，教子弟皆有法。墓在高栋上芝窠。子姓千指，多业儒，曾孙周笃行能文章，与余善。黎士弘曰：观伊先生抚盗一事，大类孔公镛。隆庆间，镛守高州，巨盗邓公长据茅洞。镛欲诣洞招抚，士民争尼镛行，镛不可。竟挟四卒抵贼巢，往覆开导，公长遂降。饭虎饲狼，昔贤所戒，纳降如厝火积薪，小不慎遂至燎原，不复可收拾，明之已事足鉴矣。若孔公与先生者，非信义素结于百姓，又克观变审几，而欲身尝不测，侥倖就功名，庸有当哉？考孔公践历清华，仕至少司空，而先生仅以一令终，位不偿功，君子有余叹焉。呜呼，法令牛毛，盗贼多有，不驱民为盗已足，化盗为民，我不多见也。先生足以传矣。

 赖道寄传

 李世熊

　　赖道寄，字惟中，闽之宁化人。幼有志节，岸然异凡儿。父天祚，初为沈阳卫中屯经历，再移四川行都司宁番卫，卒于番，去家万七千余里。值番夷叛，丧滞不还，踰年，。讣始至。道寄一恸几绝，已甦，谋迎丧。宗老哀道寄年少，又道阻夷乱，欲尼其行。道寄益恸绝，遂变产得百金，留其半以赡二母。轻装重趼，披棘入宁番，而橐已罄矣。国家之制，凡官于边夷者，存则加俸一级，没则请檄传丧。道寄于是谒布政使邓公思启、按察使蔡公守愚，单衰缀络，骨露衣表。二公怆叹久之，少进与语，辞吐清华，特为加礼。再叩所业文，异日投一编，奇采焕烂。两公惊叹曰：是足倒三峡之流矣。时成都有富宦罗一元者，老无子，慕道寄雅才，欲以爱女妻之。邀蔡、邓两公赞其可。道寄艴然曰：“弃丧者无天，婚丧者无后。此覆载所不容而罗君独容之，得无不祥乎？”两公愧服其言，益相引重，乃为资米长助其归。浃岁，扶柩返，毁瘠几人腊矣。道寄天性笃挚，而嫡母余特奇严，道寄虑生母黄之失意，于余也竭力承欢，先意将迎，余亦忘道寄之非己出也。他日，黄稍忤余，道寄辄长跪奉杖，代母受责，余虽严急，亦持道寄涕簌簌下也。是时，道寄年将艾矣，其孝谨如此。两兄不治生，所分产罄于狭斜，负债不偿。道寄辄罄己产偿之，无几微见颜色。及两兄继没，孤皆襁褓，道寄又抚之如己子，宗党称之无间言。与人交，始淡穆，不得亲；久之，亦不可得疏。对先达名贵无降色，对等夷庸碌亦无慢色；故或以为狂生，或以为长者。生平无造次之容，凡以利害窘猝告者，道寄辄漫应曰：“是何难”，告者愕其迂缓也。已而，条分丝析，却开理解，竟亦如所云。性喜剧谈，涂听琐屑事，才出道寄口，铺敘斐然，如读《虞初》、《夷坚》，欣爽闻见也。其为文涵负生蓄，移瞬盈楮，若百川灌河，两涯无涘。道寄既自负高才，思有所试于盘错，往往遇事策奇，揽仇思快，挥金不惜。久之，连踬锁闱，家益衰落。旋值甲申、乙酉之变，哀愤抽裂，悉发为诗，其于两京沦陷，将相屈辱、宫阙倾夷，及反戈噬主之事，洒血抒怀，竟无忌讳。每一诗成，反覆悲吟，继以涕泣，泣已复吟，函致百里山中人共读之。苦戚伤生，奇病交作，竟郁郁死。呜呼，其可哀也已。

 黎振三先生传

 〔国朝〕黎士弘

　　先生讳有纲，字振三，生而奇伟，通眉虬髯，肌肤如玉雪。七岁就外傅，性跅弛，不受绳束。先王母每相对饮泣，使人诵“寡妇之子，勿与为友”以讽之。先生感慟，悲切不欲生，以指爪划胸，血淋淋滴襟袖，先王母抱之大哭。遂由此折节读书，期以显亲扬名，使人谓孤儿终能成立也。年十六，补博士弟子，十九，饩于二十人中，丁卯闱卷，得而复失。当戊辰、己巳间，中外多故，流贼群起，数破县邑。又岁承平久，人不知兵，所遣将弁皆纨袴子，御敌辄走死。郡县长吏往往阴赂贼金帛，求免逼境上。先生感愤，上书当事，指陈得失，斥家产得五百金，募死士三百人，欲一出奇当贼。通国颇笑所为，先生曰：“是人，婢若也，安知大计？”择日戒师，时观者如堵。先生刑牲洒酒，感慨读誓章，声色俱厉。三百人不敢仰视，观者数千人咸恐慑，面相觑无一敢哗者。人始知先生能军，非同儿戏也，郡邑藉以无恐，自是先生有知兵名。时虔抚洪公瞻祖援剿至汀，待先生上宾，欲疏题先生幕下。先生亦欲以奇节立功名，如傅介子、陈汤博封候爵赏，风从万里外，耻从占毕见生平。先王母意弗善也，乃罢。所为制举之言，高华奇丽，甫脱稿即传写遍国中，后进小生无不规模刻画，多因之以就声名。学使何公万化两试汀，皆置先生第一，评其文曰：“艳如花，热如火，变幻如风云。”人以为定论云。继文望日高，虽处诸生，名誉出公卿上，当事自制府、监司以下咸愿折节为先生欢。车骑所至，倾其里巷。每当秋试，主司皆思得一物色汀南两生为重。两生者，一先生，一则业师李公世熊也，然皆卒不得。先生既负隽才，谓取功名旦夕，又年少不复自知爱重，日则应酬座客，答四方笺疏，无停晷夜。读书常鸡三号犹不就席。先王母令仆婢掩灯烛灭之，曰：“如此日夜疲精力，顾安得长年？”不谓言之不戒，遂竟以劳勚终也。先生于经史百家之言无不習，诗词传注之学无不精，文章意气、任侠奇伟之士无不友，意之所欲自见者无穷，而卒不获一酬其志，岂不哀哉？所著有《篁啸斋诗》、《楼文稿》、《定郡檄畧》行世。郡守笪继良树碣表之，曰：“闽西黎孝子之墓”。

 熊　超　传

 〔国朝〕黎士弘

　　熊先生讳超，长汀邑诸生也。不以诸生著，而以酒名。乡曲中，举先生氏号，有弗识者；问“熊三”，必则人人能言之。盖先生日必饮，饮必醉，醉必骂也。先生既才高昵于酒，因酒废学。及失意，益纵酒不休。一室所存，断简、深杯而外无长物。性既简傲，不偕时俗。晚教授于乡，为童子师。日令上酒三升，坐破寺中，命盏飞觥无停晷。当大醉，寻茂树流水所在，横肱倒臥，捉牧牛厮养强与深谈。又命其徒走石、扬沙、浴水、弹雀、拳击、坐骂以助其酣。或睡芳草中，通夕不返。其题壁有“厕秽场中堪饮酒”一语，馀不多见，亦足以知其结想之无聊矣。先是，先生不得于邑令，会学使者至，邑令阴致其罪，将陷不测。学使奇其文，竟置第一，令适从道上闻试案揭，问首者谁，先生馀酲沾沥，攘臂前进曰：“犹故狂生熊某。”令甚衔之，先生亦不顾。先生平时无一交友，仅一卖菜佣、一日者往返最密，每夜必尽日中所有为先生欢，虽风雨不辍。一日，醉抚其背曰：“熊超，熊超，不死则中，不中则死。吾与若何为者？”各瞪目注视，或笑或哭。旁舍生凿壁窥之，终不知其所语何等也。末年当以明经出仕，然先生已无意于斯，病且革，不及他语，惟取素所快书焚床下，浮白数举而卒。今其墓在某处。嗟夫，先生生嘉、万间，天下太平，无忧患攻心，而又以文章名郡国，其才可以自见，而竟以酒死，岂无功所谓终身游其地而不返者耶？抑岂有所讬而逃耶？其死之五十余年，后学黎士弘闻其事而为之传。

 童日鼎传

 李图南

　　童讳日鼎，字玉铉，号我梅，以岁贡任寿宁学训。父侨寓于浙之开化，因生其地焉。八岁出就外傅，俨若成人，日授千言无遗。及成童，淹贯经传。年十六，督学使者按临衢州，或劝之即就浙试，对曰：“宋李君行先生，有虔州门人，欲贯开封籍赴试，君行先生责之曰：欲求事君而先欺君，可乎？吾闽人也，敢冒浙籍为欺哉？”越明年，归闽，果补博士弟子员；又明年，饩于二十人中。乃往浙省亲，则父已为小人所陷，系于邑狱矣。匍匐泣诉于令，不听；请以身代，不允；有告以金赎而后可者，爰徧鬻衣衾、书籍，不足以厌其欲；无已，自鬻，为同乡人佣，以益之，父狱始得脱。扶归，跋涉二千余里，备极劳苦。是时，去乡井已数十余载矣，故庐数椽，烬于寇燹，遗田数亩，并于他人。一旦归，无寸土之业，赁屋一间，半以安寝榻，半以置庖厨。出而佣经，入而执爨，竭力奉养二人。而父与二三父老弈棋谭笑，日臥醉乡中，若不知其为贫人父也。甲寅闽变，耿逆遣人召之。夤夜，偕父母、妻子以逃。适郊野多虎患，家人难之，欲待旦而行。曰：“旦则避之不及矣。”遂去，匿于四堡里山中。伪将刘应麟迹得之，械系汀城已半年。有同邑张乾闇者，仕于伪者也，屡劝受职，不应，知其坚不可折，因为释。及归，而发须皓然如老翁，时尚未四十也。五十膺岁贡，六十九授寿宁训。寿宁僻在万山中，土俗瘠薄，士习固陋，知之者咸为之惜。慨然曰：“官不择地，训岂负人。”甫莅任，即召诸生而告之曰：“某奉命训导斯学，顾名思义，是宜为训为导，位卑亦不可旷，禄薄亦不可苟。今与诸生约，每日讲四书五经，三八之期会文，朔望宣讲圣训。某虽才浅学疏，愿作他山之石。”尝训诸生曰：“学者于道德、经济、文章，三者缺一不可。三代以下，谭道德者，语以经济、文章，或未之逮；负经济才者，未能本德以为治；擅文章名者，又多遗道以为言；不及于古远矣。”又曰：“制艺为国家取士之法，即古所谓敷奏以言者也。体圣贤意思，代圣贤说话，剿袭雷同，胡以文为也？试观本朝及前明诸名卿钜公所作，其生平之学问，终身之事业，无不可于此见之，非仅为帖括末技也。”邑拔贡生柳瑃闻知，曰：“是年高德劭之严师也。”率众尊从，切磋不懈。寿庠久阙科名，是秋遂有隽者。于是，寿人亦蒸蒸向学，争自濯磨，无有远迩，咸来听讲、会文。斋署狭隘不可容，爰请于中丞张伯行，将南城外四宜楼废所祀佛像而祀朱子，名曰“紫阳阁”，而日与诸生会讲其中。又改城内观音庵为讲堂以居之。莅任未及三载，士风翕然丕变。寿学颓坏已久，谋诸教谕郑良济、邑令尹镳，曰：“文庙倾圮，修费浩烦，吾侪捐俸不足以竣工。城东有巨阁一所，众建以祀玉皇者也。玉皇，俗所谓天也。祀天者，惟天子，士庶祀之，是淫祀也。淫庙宜毁，即其材以修圣庙，不患于不足矣。”众皆慑畏，乃力排众议，撤其材而用之圣庙，焕然一新。启圣祠旧祀文昌帝像其中，而置启圣神位于侧。见之拂然曰：“文昌帝者，世传为亚子。亚子乃道家者流，祀于学宫已为不可，况篡启圣位乎？且吾人为学有邀福之心，以禄籍功名为急，则已入于小人矣。”柳瑃曰：“此一举也，有三善焉。尊正学，一也；废淫祀，二也；不费财而足用，三也。”明体达用之学，微见于此矣。在寿五载，以疾告归，归半载而卒。学者私谥为“道本先生”。既卒后十六年崇祀。

 沈未空传

 杨玉晖

　　未空先生沈士鑑，字若水，长汀邑人。未空，其更号也，初号瘦狂。已谒其房师沈去疑，公颇疑狂之夸，遂自易未空云。未空七龄而孤，与其兄士衡字若玉，就家塾，即已敦挚颖敏，诵课日数千言，未尝凝滞、有所遗亡。偶曝父书，得迁史，悦之，遂为句读、钞评，反覆耽玩。塾师弗善也，其舅林笏山公知之，顾独时时与语古文辞及诸奇快书，若陈龙川、李温陵，尤儒家所戟手而咋舌者，务益相抽扬，拓其胸目。未空用是益自信，好愈笃。既而，与若玉俱以垂髫籍学弟子员。当是时，沈之执戚与汀知名士，无不啧啧两沈生者。未空尤简淡沈默，不逐时趣，虽小失利，夷然不屑也。无何，士衡举于乡，以为先人读书之志，藉兄稍慰；将弃襦以究竟学问大事，母林孺人未许也。先是，居庐尝毁于火，尽丧历世典籍，遗兹仓卒出寓书屋，风雨四壁，饘粥不周。未空益贷钱聚书，如不得已。当值岁晏，有过之者，见索哄于堂，谪啷于室，方手持一编，若不闻也者。以是产日尽，家日落，林孺人怜而私忧之。未空襟度洒脱，独其事母与兄，能先事承意，既领孺人微指，遂复理诸生业，又且十年。以思陵之己卯秋试，集会省邸中，无事偶阅诸房考名，至吴门沈去疑，同社大噱曰：“子必隽，是直磁契也。”未空亦大噱相和，僮仆皆愕眙，不知所谓。榜发，果压房卷焉。盖于元已危得之，为忌去疑者所尼，而止。未空于书无所不窥，又深知古人事心直捷简易之旨，故其学一以王氏为宗，信释、儒本无二致，当为文辄不避嫌忌，凡西方化人之言，五宗顿圆之教，杨归善、周剡溪犹隐跃者，独明眸吐胆，一一于四子题中达之，谓文足系道者，必如是后无愧；苟易吾言，即千驷万鐘可旦脱致无庸也。尤心喜武进郑峚阳先生，闻其家居，裹粮间关，将有所商。因之金陵，拜宿阳明祠，晤山阴王元淳。知元淳佐县政和，即道武夷，过政和，与究昭灵黑漆之义，颇有所入。欲乞微禄，少偿诸负，以遂初服。癸未，再下春官，归所知曰：“天下事不复可为矣。”未几京师变，告金陵有拥戴之举，复欣然曰：“明德固未可忘也。”继江淮不守，吴越沦胥，遂郁郁不乐，竟以乙酉十月遘疾卒，仅年四十三。哀哉！未空赋性乐易，肯施与，勤长养，周旋戚党，不为矫激、表暴以遂名。人有过失，未尝面折，包荒调护，俟其自悟。盖藏垢纳污、浑涵渟蓄。虽俗士溷坐，他人拂衣欲起者，未空对之油然无倦色。卒前一月，犹走柬同社，谓日月迅迈，聚首良难，特举月会。会未终而疾作。居恒宴集，未空必先至晚归，夜午，犹握手徘徊不忍别。祖父遗产斥卖殆尽，大半为聚书、为笃友典衣质钱。于中式后，更无虚日，故其贫乃甚于诸生时。卒后，妻孥几无以自给。生平所著《四书参注》、《理题藏稿》、《孔庙从祀私议》、《论语要篇》及《五七言古》、《近体歌诗》尚存，余文散帙，颇没于水。於戏！尼父有言：“吾见其进，未见其止。”未空所诣，余辈尚不能窥其底蕴。然意若未空者，天如假其年，使得揭其所止之机，景以示人，不当有所兴起耶？且未空未生，汀人无知王氏学者，迨汀人稍知有王氏之学，而未空往矣。优昙钵现，偶尔一时。哀哀后死，无缘在兹。悲乎！
疏　　奏

 上钦宗皇帝书

 〔宋〕雷　观

　　方今大敌内犯，国祚濒危，支坏扶倾，全在宰相。前日以白时中尫庸悖谬，从公屏斥，朝野快心。不意今日宣麻，乃用邦昌，士民失望，咸谓：邦昌前朝辅相之最无状者，即今罢去，已为晚矣，今又相之，将焉用哉？陈龟有言：“三辰不轨，擢士为相；四裔不共，拔卒为将。”今金戈指阙，铁骑饮汴，岂但“不共”而已？至于荧惑入斗，两日相摩，赤光溢散，昏翳四塞，其不轨又甚。曾不闻宣猷考相，弭变迎祥。而徒进尸位冒宠之伦，以塞贤路；譬庸医疗疾，而疾已危笃，犹耽视货贿不忍辞去，待病者之沦没而后已。岂不殆哉！

 减　赋　疏

 〔明〕马　驯

　　题为乞恩减赋、救灾安民以安国本事。据湖广按察司呈准本司签张晓等关，依奉会同都、布二司等官，亲诣被灾处所踏勘，得襄阳等府、州、县、卫、所灾伤是实，备将分数开关，各呈相同。臣复会同湖广监察御史吴哲、都指挥使刘斌、左布政使黄绂、按察使徐怀，各亲诣被灾处从新踏勘。目击山居煮叶，水居捕鱼，田园如扫，室家若枯，百姓之色，然欲就死也。臣哺慰者久之，图所以救饥者未得其便，而武冈、黔阳等县乱民忽见报矣。多方安缉，获渠魁严宽等而法歼之，实不觉泪之洒臣襟也。臣安抚之，有词曰：“从乱者死无赦。而将死于饥者，予先计口赈之。”复奏减今岁应征之粮，而诸郡县之民始帖然待恩矣。切念荆楚丰歉，天下因之，况其俗慓轻，多逐目前之利，即富室亦无隔岁之储。且关、洛民失业就食者，动以数万计，谿猺出入，相引为奸，守土者不能一时忘窃发也。捕之于生心之后，即饷兵恐且不敷，不若宽之于待命之先，且保民，犹有余惠。不但百姓信臣，臣可以对百姓。而荆、襄无难，江、汉安流，国家熙美之休，将与天地同悠远矣。今除黄州府黄梅、广济二县，武昌府通城一县，水渰不多，难准做灾外，合将踏勘过，该免税粮子粒，分数开坐，具本差赍，谨题。

 请停止织造内监疏

 〔明〕邱道隆

　　臣闻养民犹养牲也。养牲者，十羊九牧，驱迫禁遣之，不能不扰，虽日求其茁壮生息不可得已。然是特牧扰之弊尔。若今织造差官供应之费，日累数金，诛求之计，时复百出。盖聚群羊而绝刍秣，拔毛抉皮，吮血啗肉，暴害烈祸，过于焚溺。一之已甚，其可再乎。仰惟陛下神聪四达，圣裁独断。纵恶贻害于织造大监张志聪者，一经论劾，即降旨取回，别请更代。是陛下救焚拯溺，脱淛民于水火，虽闾阎之下，匹夫匹妇亦欢呼鼓舞，而知所庆幸矣。臣愚以为，事不慎初，望于惩后。取回志聪者，固不远之复；别请更代者，又再误之几也。方志聪始差之时，言官反覆论列，不蒙俞允，致有今日，往事不足论矣。不审今之更代者，人品又何似耶？使其贤于志聪，伺接从新，劳费如旧；诛求或减，而供应不容废。恶党或少，而随侍不能无，终未免为牧者之扰，而茁壮生息所由累也。使其不贤于志聪，贪嗜之初，餍足犹难，官吏重遭凌轹，军民再罹渔猎，是前门放虎，后门进狼，必拔毛抉皮、吮血啗肉，不至于伤生就死，无有底止也。陛下锐图中兴，躬示节俭，尚方服用责之守土官员，民不重劳而事自办。若以身体之饰贻害于民，孰谓圣明所甘心焉。况今天下灾伤、水火、盗贼日以告报，虽清军刷卷之差，亦已罢遣。身事国事本无重轻，诚不可明于彼而暗于此，失于前而不惩于后也。如蒙陛下往鉴前辙，俯念疲民，乞将织造事宜下部议处，专委浙江布政司及府、州、县官督造供用，收回更代之命，并查天下奉差官员，有贻害于织造，通行议处取回，以养和平安静之福，则陛下至仁沦民膏髓中，兴盛治成于视掌之间，天下臣民岂胜愿望。

 上逐佛郎机国贡献疏

 〔明〕邱道隆

　　臣闻天子为天下之共主，义者赏，而不义者诛执之，天下截然无敢有违越者也。我祖宗混一天下，尤严于义、不义之诛赏。故满剌加，虽海外小彞，亦得通朝贡，而诏封其国。盖在我固嘉其向义，在彼亦慕吾礼法。自永乐三年以后，朝贡往来未绝。近有彞人出佛郎机国者，未知是何种类，辄肆强梁，并吞本国，致本国王流落海上，遣人赴愬于陛下，盖望天朝正义示法，为其克复故土，哀痛迫切之情不言可知。而佛郎机彞人方且明言并吞之故，挟其所有以献，且为邀我封赏之计。罪状明白，在大义所不容，王法所必诛而无赦者。纵使蛮方事从末减，岂可受纳无择而遽封其国乎？譬之人家仆御，一旦为外侮侵夺，为主者不能往申曲直，乃从而礼貌或啖之以嗜慾焉，其失义损威甚矣！臣以为，满剌加之难在所当拯，佛郎机之恶决不可长也。然此特举其事理之粗迹耳，若其隐忧伏祸，陛下固得而知之乎？臣尝备员广东顺德县知县，审知本彞桀悍狡诈，习于战争，自屯门航海而来，戈矛剑戟、铳炮弹射，精而且备。当时，同事如暹罗等国诸彞见之，垂首丧气，莫敢谁何。今之来交通者无他，实以并吞势强，爰及中国，欲聚货财与得土地，志固不在小也。故今稍泊屯门，收藏拐诱子女，招纳亡命盗贼，擅立抽分事例，肆无忌惮。其在此者复闻听信奸人拨置，欲讨广东属地建屋以居。使此计得行，将来久住延蔓，招集无赖，不轨之谋，蓄而必发，则今日与之地者，乃自决外内之防，扰中国之渐，诚非细故也。况今天下根本虚空，四方灾兴叠见，内治不足，衅端易启。若复纳无义强彞，授之以土，是内有攻心之疾，外益寒邪之侵，躯命殆不自免，岂但谓驱虎狼入鸡犬之域，而畜产受其伤耶！伏望陛下遏萌杜渐，下令廷臣集议，将佛郎机彞人明示顺逆，却其贡献，驱之南归。果能还满剌加封国，恪守本土，许其将来贡献，一体封赏。脱使执迷不悛，并吞如故，虽外蛮不烦中国兵力，亦必檄召诸蛮，共声其罪而讨之，墟其巢穴而后已。庶几天朝大义既明，后患自绝，满剌加得雪其耻，佛郎机之强不义者，无所容于天地间矣。

 请宥言官疏

 〔明〕刘　佐

　　臣待罪南台，近接邸报，山西道御史魏允贞条陈救弊一本，奉旨：“言官建白须顾大体、据实迹，虚心为国，言乃可行。允贞漫逞私臆，语多过当，姑降一级调外任。钦此。”臣窃惟皇上圣德天覆，从谏若流，迩者朝政一新，嘉言罔伏。即有不知忌讳者，悉从宽宥；何独于魏允贞所奏，有此处分。及详阅允贞条陈四事，其中委有如明旨切责者，罪亦何辞？但臣窃以为，魏允贞言官也。言官论事，各陈所见，使其言未必尽当，亦宜包容，以作敢言之气。盖天下事，恒惧壅阏不得上闻。而天威震赫，司言责者，往往以批鳞为虑，非圣明平日宽其触冒之罪，万一临大利害、大事变，谁肯为皇上直言者。且允贞言虽过当，心实无他，不过欲防微杜渐，以儆将来。所谓杞人忧天之见，初未尝有所指，而概疑其为私也。兹者蒙恩降调，在皇上之心无非少示惩创，使建白者不敢轻率进言耳。然臣以为惩创者，裁抑躁妄之微权；而优容者，广开言路之大机也。今降调之任既下，所以惩创永贞者至矣。若即从而宽宥之，则惩创之权与优容之仁并行不悖，大小臣工咸仰圣心之无我，而凡负一得之愚者，皆愿进于明廷以自效，岂不休哉！语曰：“主圣则臣直”。夫臣之直何与于主之圣哉？盖言之顺者，易从；逆耳者，难受。惟能包容逆耳难受之言，乃为盛德，而益见主之圣明。伏望皇王务悯愚狂，曲垂恩宥，将魏允贞赐还原职，则仁恩愈广，言路益开，而圣德之宽洪，垂之万世而永光矣！

 题建永定县疏

 高　明　都御史

　　题为处置地方事。据福建汀州府上杭县申备，通县里老、耆民廖世兴等呈称：本县所管太平、溪南、金丰、丰田四里，相去本县三百余里，接连漳州、广东地方，凡干办一应公务，往复动经半月。又兼地僻山深，人民顽梗，平居则以势相凌，有事则持刃相杀。天顺六年间，李宗政等聚众刼掠乡村。今成化十四年，锺三等又聚贼杀人。实因地方宽阔，治理不周。呈乞转达上司，添设一县管理，使公事易办，强梗知法等因，到院。臣会同镇守福建御用监太监卢胜等看得，民心虽愿建县，未审山川有无相应去处，选差有才识按察司副使刘城、布政司参议陈渤前去复勘民情，相度地势。续据各官呈称：备审上杭县里老、人民，万口一辞，俱言相应添设县分。又带同知县石塘并谙晓地理术人，亲诣太平、溪南、金丰、丰田四里，万山稠密，地方窄狭，内有溪南里第五图，地名田心一处，山环水绕，地方平坦，南北约有七里，东西约有四里，亩亩相连，居民相接，堪以开设县治。其地东至漳州府龙岩县一百四十里，西至广东程乡县一百六十里，北至上杭县一百五十里，俱各地里适均，相去不远。独于南至广东饶平县二百余里，相离路远，况彼处地名大靖、小靖，顽民节来侵害。合于金丰里地名三层岭，开设巡检司一所守御地方。查得上杭县总计十里五十九图，田地山塘共计二千七百九十七顷九十三亩，除环绕上杭县里分不动外，南以溪流为界，今拨溪南、太平、金丰、丰田四里属新立县分。但溪南里共该六图内第三图在溪北，及太平里共该五图，内第五图与上杭县相近，拆出溪南里第三图、太平里第五图，仍属上杭县管理。又，本县胜运里一十一图内第五图、第六图又与新设县分相近，拆出二图属新县所辖。今计上杭县共得六里四十图，新县共得四里一十九图，具结画图贴说，又呈到院。会同镇守福建御用监太监卢胜、巡按福建监察御史史阎佐，并都、布、按三司署，都指挥同知等官郑贤等，参看得上杭县溪南等里贼情已息，贼党多擒，其余胁从之徒尽行招抚复业，与太平等里民心乐从，立县实为子孙保家之谋。万山中惟田心地势宽平，可以立县，足为封疆巩固之规。揆之制度，百里一县，今约计上杭县南北该三百余里，理宜添县。欲于地名田心开设县治，取名“永定县”；又欲于地名三层岭开设巡检司，取名“三层岭巡检司”；又看得本地山多田少民稀，难设全县，乞勅吏部于旧任廉能相应官员中选除知县、典史、巡检、教谕各一员，前来创始。其医学、训科、阴阳、训术、道会、僧会，待知县到任以后揀选相应之人，起送赴部除授。但前项里分，民多贫窘，又有新招复业者。今创立县衙、儒学、巡检司、城隍庙并铺舍、医学等，衙门不取民间一钱一夫，俱会议于别项措置。木料工价足够取用，仍令原经手副使刘城、参议陈渤经营整理，分派田粮。仍将上杭县四里一十九图户口钱粮割入。新立县分属汀州府所辖。如此则良善之民有所依归，强梗之人有所钤束，地方有托，永远无虞，缘系处置地方事理，未敢擅便，具本专差某亲赍，谨题。请旨。

 乞免廷试疏

 李世熊

　　奏为天语崇隆，朽材匪类，历陈荐举之非人，乞免廷试以塞倖窦事。前者辅臣黄道周、都察院臣何楷，题臣文学优裕，堪为文翰散员。奉旨部覆，旋遇覃恩超贡，臣以病笃在籍，未能赴部。奉旨：察奏。今七月初五日，礼部侍郎曹学佺覆奏臣異才博学，尚志辞荣。奉圣旨：“李世熊宿学，奇才高志，不应科举，非朕所望。还著该府、县官催趋前来廷试，朕将优用。该部知悉道。钦此。”臣奉旨颤悸，背汗流踵。臣髫年在泮，九踬场屋，鼯鼠之技，败露尽矣。非有秘韬潜德迟久，俟今乃彰也。院臣于臣为布衣之交，辅臣于臣为晚年之师，均以诗文酬酢，微及经史波澜，荛言见采，遂尘荐牍。是以时文之才为经世之具也。至于部臣曹学佺，臣幼诵其文，终未识面，不过热臣虚名，揣为实学而己。陛下狥三臣之过举僮佣为异才，是恃荐举为得鸟之罗也。臣愚以为，荐举非人，臣其一矣。由臣例之，滔滔皆是也。敢为陛下历陈之可乎？陛下登极，恩诏一款，每县举真才三人。臣谓天下中人多，而异才寡，邓、冯、寇、贾，天下无二三也，况一邑乎？若乡曲愿人，无裨缓急，何取每县三人充斥仕路哉？自臣所见郡邑举士，盖有目不识六籍而冒以宏博之科，梦未见七书而□孙吴之略者。学官以颓堕之年，识趣卑污；士子以蝇蚁之情，夤膻走窦。其整身方洁，骨气冰凌，守令闻名而不识面者，虽老死牖下，无缘登荐剡也。如是则举者不才，才者不举。臣以为郡邑荐举可废也已。至于藩王、阁部、院寺、台省、监司、方面，各有荐士，非琐琐姻娅，则纨绔子弟也。非眯目素封，则走空神棍也。今仕籍中，自钦授特简外，文臣如试主事、试中书、司务、博士、试推官、通判、知县，不下数百人；武臣如总、副、参、游、都司、守备，不下数千人。此千数百人，为陛下抚流民、核军实者谁乎？为陛下靖山海、清畿甸者谁乎？是千数百人如虚无人也。纷纷差遣，徒耀饰舆马，烦苦驿卒；大字名剌，投谒姻邻，夸炫市井而已。自奉命以迄复命，逐逐尘途者，臣不知所行何事也，亦苟完套格耳。原若辈之始进也，酬荐主有例，酬部覆有例，千数百人非数十万赂不济也。然则是朝廷数十万金钱之实，而得千数百无用之蠧也。亏损国灵，孰逾此乎！且非徒损国灵也，又坏人心。为士者，习见故所等夷，猥琐庸阘，胸不能知古今成败，口不能道当世利弊，一旦冠盖赫然，易如反掌；于是富者由径纳赂，贫者建言上策，尽弃本业而嚣然有掇拾轩冕之思，盖自是士不安为士矣。为民者，习见屠酤、仆隶、讼师、优卒、游手失业之徒，手不挽强，股不跨鞍，目不识丁，一旦被服金紫，头角顿异，以为锦绣犹敛穟也；亦各尽弃本业，而嚣然有攘窃节钺之意，盖自是民不安为民矣。士不安为士，则士不可治也；民不安为民，则民不可理也。下犯上，贱陵贵，利破义，良心泯丧，荡检踰闲，则此枝官为之俑也。且非徒坏中人之心，又以绝豪杰之路。夫鲵鳅所饵，蛟龙不染其纶；鸱鸢所嗜，鹓雏不吓其臭。尾琐者冒进，而破毁廉隅，虽狗窦容身以为荣；自负方雅，即一岁九迁以为辱也。昔者崔浩，欲屈眭夷为中郎。夷曰：“桃简已为司徒，何足以此烦国士。”夫国士之不忍俯同世士也。虽以崔浩之材，眭夷犹羞与伍也。臣安知丘陇之下无泥涂轩冕之士乎？夫圭璧所以宝者，为采之甚难，售之甚钜也。若圭璧与瓦砾同致，无为贵圭璧矣。轩冕所以荣者，为责任甚重大，贤材甚稀贵也。令轩冕与屣同掇，无为荣轩冕矣。今陛下有网络英雄之思，而诸臣为杜拒英雄之事，则荐举之名为奸贪藉口也。牛骥同阜，朱粉杂糅，欲使奇士策杖攀附翼鳞，犹以敝冠招田光，蹠财享曾史也。他不具论，臣举其大者：永宁王招降阎总，屡立战功，及粮匮援绝，身陷垒营，生死之义备矣。陛下追念前勋，锡以茅土，誓如山河，足瞑忠魄。至其逃将溃卒，如谢某、林某、舒某各保首领，鼠窜偷生，自去年除夜主臣相失至今二三月，尚不知藩主存亡何似。臣谓此数人者，皆永宁之僇人也。军法：队长战没，通伍皆斩，况失封疆、陷主将，尚敢哆口谈恢复，偃然自敘其功乎？陛下即委曲使过，贷其诛夷，必使少立微功，乃酬官职，然亦及其身而已。今乃呼朋引类，每溃将一疏，辄题敘多人，此何为乎？且题敘之人，果系同患同仇，犹可言也；今所援引者，非无赖之青衿，即市井之钱虏，宿夙无泽袍之谊，因缘藉使鬼之钱，指凫指，妄荧圣聪。不加考课，径敘清华，臣以为赏罚倒置，斯为极矣。昔馆陶公主为子求郎，汉明帝不与，而赐钱千万。以戚主为子乞郎而不得，以逃将为市奸乞清华而得之；何古人名器之重，而今独轻乎？如谓假章服之虚荣，为招徕之实策，臣愚以为恋栈而来者，必非骏马；钻穴而从者，必无佳士。即使人才甚乏，边疆甚迫，当旁求耿介特立、廉干有识之士而用之，奈何使诪张无信，进身不端者，连苞引孽，种其苞苴，以秽明廷乎？臣又举其大者：古者三公不备惟其人，高皇帝罢设丞相，阁臣不得称相也，仁、宣之代，犹与卿并。自天顺之隆相端萌矣，嘉靖入绍，归政内阁，三辅鼎承，百辟风偃，盖自是俨然宰相矣。今犹昔也，然卒未有纶扉之地，得参十数席者，今陛下龙飞一载，而内阁已三十人。后此万年无疆，两京光复，时会方来，英贤踵出，枚卜殆将踰于今者。是一代之间，宰辅几百人也。书之史册，将为骇怪。夫王者设官，上法乾象，今三台六星、上相次相四星、郎位十五星，亦王官所取仪矣。宰辅下天子一等，宰辅尊而后天子益尊。若以调燮阴阳之司，下同钱谷、刑狱之琐，则三台斗柄，亦已陵迟矣，何以为巍巍帝座乎？田千秋一言取相，而天下以为笑讥；公孙弘曲学阿世，而淮南比之蒙落。盖相臣之难称任久矣，是以公孙贺涕泣不受诏，李鄘引疾不视事，诚知责任重大，受禄易诬也。今陛下圣神文武，赞协殊难，而诸臣受爵不疑，如有一德，然卒未进于古方召张吉之流，为陛下歌江汉常武者，是草茅所窃疑也。臣闻敷陈以言，明试以功，车服以庸，此圣帝明王磨砺天下之善物也。明试言功，则侥倖车服者息；轻亵车服，则诞慢言功者来。臣无远引盛隆，魏武亦近古之豪也。功如荀彧，封不过亭侯；爱如仓舒，赠不过别部。司马永嘉之末，迁王导辅国将军，导曰：“今天官混杂，朝野颓毁，导不能崇峻山海而开道乱流，谨送还鼓、盖加崇之物。”元帝从之。陶侃既平襄阳，拜大将军，剑履上殿，侃固让曰：“群丑虽芟，大敌未殄，有如仗国威灵，枭雄斩勒，则又何以加？”曹彬已下江南，宋祖曰：“本授卿使相，但刘继恩未下，姑少待之。”惟赐钱五十万。假设今有荀彧、王导、陶侃、曹彬者，陛下当以何官酬之乎？邓禹杖策从龙，最先诸杰，天下粗定，乃封高密；马援遨游二帝，侧足轻重，及米图山谷，劝帝伐蜀，犹未拜将军也。假设今从龙以飞者，勋如高密；越疆而归者，知拟伏波，陛下又以何官宠之乎？李泌有言：“以官赏功者，有二患：非才则废事，权重则难制。”夫官以赏功尚犹有患，况于一筹莫发、尺土未恢，而宰辅连肩，侯伯接踵；他日有折冲千里之留、邺，克复两京之郭、李，不知陛下又何以待之？是又草茅所窃疑也。臣闻人主之职，务在知人而已。任各当才，虽不亲细务，大功可成；用违其器，虽衡石程书，无益于治也。夫治国犹治家，然主一家者，必有亚旅疆臣，耕以责奴，织以责婢，而后一家之事集；主天下者，必有心腹股肱，内参机密，外戡祸乱，而后天下之业成。今为陛下心腹者有乎？为陛下股肱者有乎？相不敢望管、葛，庶几王导、谢安、李纲、赵鼎之俦；将不敢言韩、岳，庶几刘琦、孟珙之辈。臣微贱狂瞽，何敢轻量天下士！但观登黜人材、区画战守之间，未知于前人何如耳。将借才异代欤？抑知人其艰欤？宋儒有言：边帅之才，即不可得，当于缙绅廉干有识中求之。又云：直言敢谏之士，即仗节死义之臣。斯两人者，亦观人之要论矣。臣观诸：他途营进，负鼎翘关者，必荏苒佥人，非骨鲠魁垒之端士也。诸论持两端，应机不断，视阴拱默者，必蓄缩偾夫，非骏雄制变之宝臣也。若夫头角夸诞，类于刚武；锐口纵横，类于知略；抚膺洒泣，类于忠诚；而推测星纬，妄谈吉凶，摇惑视听者，又类于神明不测。臣观诸：险躁浮游，性无关钥，语无归宿者，误天下苍生必是人，而易于耸动人主亦是人也。臣愿陛下之慎简之也。李纲曰：“用人如用药，必知其术业可以已病，乃可使之进药而责成功。”今不知其术业而姑试之，则虽日易一医，无补于病，徒加疾而已。今臣自知驽劣迂疎，无济缓急，而荐臣者以为可用，陛下亦信为可用，是不知臣之术业不能已病也。臣故妄意，陛下弘开网罗，溢赐名爵，皆以过信臣者、过信天下之将相绅衿也。故敢不避斧钺，连类妄言之，伏乞免臣廷试，长摈草茅。臣带索茹草，甘同鼎黻，若冒靦嗜进，颠蹶随之，生与营苟汙，没不可见辅臣道周于地下。惟陛下许臣幽栖，永塞倖窦。

 筑城奏疏

 童　玺

　　江南刑部江西清吏司郎中臣童玺谨奏，为乞恩筑城以保障地方事。臣原籍福建汀州府连城县人。切照本府所属地方，北连江西之赣州，南接广东之潮州，山谷蜿蜒，深林茂密，土俗顽犷。或邻境盗贼之延蔓，或地方奸宄之窃发，百年之间，已经寇乱。且举其甚者言之：正统年间，则有贼首邓茂七之祸；成化年间，则有贼首温文俊之祸；正德三年间，则有贼首李四孜之祸。戕人躯命，污人妇女，焚人室庐，刼人财物，甚至掘人坟墓，绝人宗祀。凡遭荼毒之家，难以数计，实乃恶甚于虎，烈甚于火，见之散魂，言之痛心者也。至正德九年二月内，又被江西贼首叶芳越城，本府地方，杀戮之祸，视前尤惨，虽幸有兵备官督兵却之，然后来伤弓之民，夕不安枕。仰惟祖宗列圣，奠安元元，所以预为防寇备害者，靡所不至。以本府言之，既设郡治一城，卫之以军矣。于要害之处，又设武平千户所一城，以守御之；又设上杭县一城以屯守之。其于宁化、清流等县，亦皆近筑一城，盖为保障地方计也。故有城处所，虽经前寇，民多保全。惟连城一邑，素当盗贼出没之冲，未尝有城池。每经前项寇乱，罹祸独惨，或空邑逃亡，而仓库不守；或少壮幸脱，而老弱涂地。如本县新泉、杨家坊等处，糜烂污辱，又有不忍言者。由是观之，城池之有无，利害之关系如此。先年，巡按御史吴一贯亦曾奏行，委先任本府知府吴文度，踏量基址七百余丈，估值砖石、工费不满万金，已经勘结回报在官。彼时本县地瘠民贫，财力难处；上司迁转，交代不常；故临患则思辟，遇寇则因循，岁复一岁，竟未成功；频年有警，辄复仓皇。臣本疏愚，误蒙录用，固知当以天下为计，而不容以乡土为忧。但皇上覆物同天，保民如子，不忍使一民向隅而泣，一物不得其所。矧连城虽小邑，里分亦馀三十，丁粮亦有万数，顾置之于覆冒之外哉？臣用是不避斧钺，冒昧上陈，如蒙睿照，俯恤民患，乞勅行巡抚并巡按、守巡、兵备等官，从长计处，量筑一城，为经久之计。仍乞查照延平府顺昌县先年筑城则例，预行布政司，候派粮之时，立通融之法，于筑城地方，该府属县，多派折色银若干，征收之际，明白晓谕。该征人户每石照旧征银七钱，照例内扣二钱七分解京，其余四钱三分存留筑城支费，大约多派折色一万石，可存留银四千三百两矣。只在一年，或匀作二年扣算，夠数即便停止。如此无独力难成之患，在彼有众擎易举之势，城池可完于不日，民生复保于无虞。国家一视同仁之恩，覆帱于无外矣。为此奏此具本奏闻。
策

 上防边策

 〔明〕马　驯

　　臣伏思北边为中国患，自古有之，惟有备然后可以无患。今镇兵云屯，关戍栉比，然贼奄至不能防御者，承平久而实政不立，粉饰多而武备不修也。臣请以修武备之法，利害之说，战守之便，废置缓急之序，施为相度之宜，为皇上陈之：计我边陲，东起辽阳，西至临洮，所守之地广也。自春至冬，自幼至老，所守之日长也。所守之地广，信未有千里之坚城；所守之日长，信未有千日之锐志。矧彼以马为家，何如其儇利也；与我军之欲战而后索马者异矣。以射为食，何如其习熟也；与我军之董劝成能以为技者异矣。且其肤革、毛发长养于风日沙莽之中，饮食、衣服不藉烹饪、温煖之细，譬之风林之鸟，走圹之兽，其桀骜猛厉固其性也。且彼聚而我散，彼逸而我劳，窥我之隙，伺我之懈，冲突而至。彼截其直，我守其横，首尾不能相应，内外不及为援，檄召未至而关门已破，议论未定而彼已餍足去矣。此彼之所以世为中国患也。然我中国习五行以为具，我得胜气者也；聚诸省之供饷，我得胜制者也；上有刚健神武明略之君，我得胜主者也。彼乌得有其一二，以加我十百千万哉！夫五行者，金、木、水、火、土是也，盖殳、戟、刀、剑、矛锋、矢镞，是以金胜也；弩干、弓材、标架、榾柮，是以木胜也；崇城、垒堡、高壁、深堑，是以土胜也；内则桑干、白河、芦沟环绕京师，外则黄河一带亘绝万里以为大限，是以水胜也；神枪、机炮、烈烛、焚薪，是以火胜也。斯五者，我算得，彼算不得，皆我所长而彼所短。今以我所长而角彼所短，反不足以屈彼，何也？有其具未有其用，有其君未有其臣。自古谋臣战士，每苦于庸暗之君；讒佞之臣，居其中而牵制阻挠，以偾其事；宋辙可鑑也。乃今皇上，独揽乾刚，神谟妙算，驾出群臣之表，固非讒佞可容也。而平北安边，以贻百世之太平，此其时矣。凡敌国对峙，固未有不能战而能守者，独言守，将谁欺乎？为今之计，惟击为便，所以备击者有三事焉：储峙为急。鼓勇为急，制车为急，而缮城垣、修斥堠之类宜次第兴举可也。储峙之法有三：复输粟之令，革买卖之窝，则盐引开而飞走粟至矣；久任沿边守令，以征收每年边额多寡为贤否，则积多而仓廪实矣；先时，出帑藏银预籴粮以储各镇急，则价不踊貴也。鼓勇之法有二：养敢死之士，重首功之赏。制车之法当如总制都御史刘天和昔年所议，式不可改也。尝考盛汉之兵制，曰车骑，曰材官，曰楼船。今之御边，舍车骑、材官，何以哉？而车骑尤为急也。古者用车战，动则足以冲突，止则足以营卫，士卒有所庇，衣粮有所赍。诗曰：“君子所依，小人所腓。”况中国以火器胜彼，而火器必以车载，而后可以驰远，而后可以机发准也。盖兵车者，制马之要术，不可以房琯之偶败，遂因噎而废食也。与彼对垒，则重车叠陈，方轨而行，山移而进，谓之奋击。彼众未集，则重车直队，竟刺部落，谓之冲击。我众未集，彼骑忽入关门，则排车横陈，高垒厚壁，以夺归路，谓之要击。彼众深入，络绎连亘，则分车角陈，纵横开閤，约号四起，谓之夹击。彼之还也，既有驼载，必不能疾行，则轻车夹骑，三道排堵而尾之，或夜砍其菅，或扰夺其马，伺便则火器车直捣其辎重，期以必败，然后三道夹攻，谓之追击。我有二备，用是五击，虽使头曼复生，冒顿再出，亦不能支矣。昔人以边为利掳掠，不羞逃遁，斯言得之矣。且彼以猎于沙莽者为食。今不猎沙莽，而惟欲寇我中国以为利，必其所利盖有倍于猎者，而后为之。使我有备焉，彼将不利于进，虽进不利于退，则不若猎于沙莽者安且利焉。尚何侵扰之患哉？今养武士，其情状如畜猎犬然，日听其发踪指视，以驰逐林薮，则精神鼓动，各逞技能而大有获也。不然则将安疲乐怠，嗷嗷然待食于人，且酿成骄悍之气，反搏噬人矣。此无他，养而不战、无所用气故也。及见近时，马勇、梁震、王效，号称名将，夫岂有所长哉？惟是肯养能死之士而已。多者不过数百人，少者亦不下数十人，结以恩养，饱以嗜欲，一旦敌至，则出死力以报之。使我九边士尽如三家者，士又何难于燕然之勒哉！此臣之所谓鼓勇者不可不急。大抵主兵一动，便问仓廪积若干石；客兵一至，便问粮所供若干时。尔者边粮无数月之备，士卒有枵腹之忧，一旦攻围援绝，又何以为自存之计哉？此臣所谓储峙者不可不急也。六韬所谓车者，军之羽翼，所以陷坚阵，要强敌，遮北走也。曰一车当步卒八十人，又曰一车当六骑，又曰十乘败千人，百乘败万人。古之所谓大车、革车、兵车、戎车、冲车、攻车、后世所谓武纲车、扁箱车，鹿角车，自古兵家所恃以为胜者。况彼专骑射之能，往来游哨，疾于风云，非车不足以当之。臣所谓制车不可不急也。窃状时事，如尫羸之人病大疽也。疽将溃及腹背，危急甚矣，惟攻刺刲剔以尽决痈毒，而后徐理其羸弱可也。彼庸医者，执议思补，而毒气入腹，不可复救，悔何及焉？大抵剔剌甚恐人，温补之言易入也，奸谀误国，故庸医者流也。不曰失机，而曰生事；不曰开边衅，则曰冒破钱粮。师旅未兴，而议论纷然；举劾一行，而终年听勘，虽使颇、牧、卫青等复起，将安用之？是故在彼不杀则不威，不震则不慑，不戡则不定。在我者不横奔四出，不可以收复河套；不战胜攻取，不可以退守边疆。所谓不一劳者，不永逸也。伏愿皇上推选大臣之仁、知、勇者一二人，以总制边务，不必急其旦夕之效，而惟责其成功于五年之上下；不必问其城堡小战之失利，而惟取其军律气势之壮盛；不必计其供亿之多寡，而惟视其侵犯之疏数；不必责其武弁之廉检，而惟课其谋勇之大节。听其生杀予夺之便宜，而不可使舞文弄墨者为之排阻掣肘。且我国家建都，与彼仅隔一山，一则据关塞之险，足以制北边之命；一则恃京营之兵，足以壮畿甸之盛。今彼突入古北固口，若履坦途。我军坐视纵横，不与交刃，此当事之臣不能预处也。地虽险而不知所以守，兵虽众而不知所以用，束手旁皇，以致误事。臣愚以每季轮差总兵官一人，督京营四分之一屯练，关口多设火器、布虎落，以为必不可犯之势。京师民居之外，择要害之地立四大堡，每堡可屯万人，遇有声息，即分布屯守，以安城外居民之心。关口固则外患难入，四堡立则内宄不作，此安畿辅、固根本之首务。然而便宜处置，鼓舞作兴则在师臣，而其委任责成则在皇上也。
议

 储　务　议

 〔明〕李梦鲤

　　窃职所司者，专在粮储，则职掌系焉。倘入孔不清，则必有插沙和水以为奸，而亏在官；渔侵鼠侵以为奸，而亏在民者矣。傥出孔不清，则必有取新置腐以为奸，而利在豪强；短升少合以为奸，而利在胥役者矣。夫使群奸得遂，即系职掌不修，朝廷安用此木偶之官为是职？于职以外无长可矜，于职以内无责可卸。惟有清其出入，杜其奸欺，俾官与民两便，豪强与胥役两穷焉，而斯为克称厥职云耳。
　　一、包揽之弊，起于豪强，穷乡小民易为恐吓。彼辈吓之曰：汝等亲自上米，要使费若干，折耗若干。一或不到，祸便不测。间有抗不与包者，恶党百般挟殴凌虐，又嗾衙役偷盗索诈，小民无奈付包，冀脱虎口。一入其手，插沙和水，无所不至，临验时，或面盖干米一层，或先上干米一石。左右不敢举，粮官虽知不得问，以致入仓之后腐败不堪，军丁鼓噪。今后上米，合令除正耗之外，严杜非分，以清其源。一、混冒之弊，起于陋规相沿，不依次序，突于粮官放米之时，乘迫投单，争先拾取。以致懦者守候竟日，不得支领，是强弱不均也。今后，合令于发米前一日预先投单，照序登簿编号，次日俾鱼贯而入，照簿关支，勿令搀越，则强梁者皆不得逞。一、倖冒之弊，起于奸利之徒厌薄旧粮，用计支去新收厫米，而先收者贮顿，日久腐烂不堪，以致人情洶洶。今后，合令发先收之厫，不得动新粮，庶美恶停匀，人无怨望。一、盗偷之弊，起于衙役，彼辈于粮官收放之时，故意挨挤案前，壅蔽耳目，以致纳户上米、军丁支粮之际，恣斗级拾取，夹裤夹袜，所在潜藏，一偷一接，递传出外，互相瓜分，而官不得见。夫偷在斛以外，则民物也；偷在斛以内，则官与军物也。以致纳户敛气吞声，军丁烦言聚讼，成何法纪？今后令上米、放米时，左右不许近前，只点斗级四名，用硃笔押面为记，则群小无得垂涎。一、收买之弊，起于豪有力者，专一收买军丁应支仓粮米帖，投仓支米。米才出厫，就将此米代粮户复纳仓内，收单转卖，其米腐而又腐，是朝廷优卹军丁之需，止供此辈买卖之具也。然此弊即在包揽之内，包揽一禁，则狡计不得施矣。
申详揭禀

 申详三院请协济兵饷文

 〔明〕罗万藻

　　宪台于去年冬月新募图兵五百五十员，名计扼邵武，以防楚寇轶入。先声既张，寇亦喙息。随以漳寇蔓延，复移守漳。而上杭自三月初一日王寿山贼突入乡保，杀人掘塚，掳掠男妇亡算，人心震动，投城自全。卑职料兵兵虚，察帑帑匮，勉强拊循军余，奖率良家子，为城守之计，至于今未罢。贼虽睥睨不得入，然视杭如无人之境矣。四月初四日，五营会勦，复有宝坑之败，贼益得气，聚众进逼。伏蒙垂念，贼冲许胜一旅赴杭，卑县喜惧并至，方集荐绅父老议饷所从出，而武平复告急矣。卑县为具十日行粮赴援，谓兵抵武，则武当馆谷耳。而师出贼退，武平遂告止师，杭代武费，邻谊固当。但念此兵初置扼邵，则通省之计也。守漳则列郡之计也，今援武则全汀八县之计也。此兵如奕子，有急则救，而未奉上台安插之地与。夫额设之粮，杭恐不支，兵亦难久。卑县窃以为，今从通省起议，是责爬搔于不关痛痒之人，不可也；从列郡起议，是呼恩泽于未经焦烂之日，不可也。独上、武、永三县联络，为全汀门户，则长汀清商人，易小舫达镇平，达武平所，过山从羊角水下船。武平奸民已于本处地方，每船收税五分、杂用三分，则已俨然成一榷关矣。窃计武平一所，岁仰上杭河税一千二百有奇，今私收于武者不赀，而额给于上杭者如故。收于武者徒以腴奸人之橐，而给于上杭者攅眉剜肉莫之支也。合无请于武平私税之所，即公建为税场，以武平县官主其征收，每季即以给本所额饷。或疑其来货多寡莫之稽也，则请武平所哨弁中委一忠实者，逐日登记船数若干，计税银若干，用合同印票前后登记一样，半解本道，半存武平，以便稽察；不足则从上杭关补，有余则仍封解上杭收贮，以佐庶在武犹在杭也。此于事宜，非别有创建，亦因地势通塞，人情趋避，物力盈亏，不得不变通之。大理酌之，使利兴于武平，而累弛于杭邑，亦卑职焦思百出，为地方兵食计，不分彼此者也。

 申详巡道兴革事宜文

 〔明〕罗万藻

　　窃以昔之守令，号为与民兴利者，不过开田筑陂以便农业，通商召工以作地材，崇儒建学广士于科目而已。上杭山多田少，农稀商众，士笃于学，地方官无可藉手。至于除害，则弹丸耳目周知，功令节经搜剔，积习亦已渐移，横民俱知悔祸，又不敢多事以滋扰。唯新旧各处兵饷总资盐课，迩者法久弊生，利半归于奸徒，害大中于国计。况武平私征未有之税，上杭又缺久成之额，则今日在杭言杭兴革之要，莫大于此。卑县不敢粉饰治具以溷清听，谨奉宪示，据实陈列二款，如果刍荛可采，乞赐裁鉴施行。
　　一议抑武平暗税无如兴武平明税。窃炤上杭西津河税额，有解部、解司、解虔臺及关给汀、杭、岩、武各营兵饷，本道衙门各役工食等费，岁需向有定额。自十七年三月，盐、货等船为寇所梗，岁经总亏额共一千二百有余。卑职察得盐、货、客船，自潮州运至三河坝者，乃自三河另有小水，非寇之塞其来而驱其去乎？本县细廉其弊，概议革去商人船至河下床灶，不越一舟，何用投歇？各依丰市填票，持银赴县秤纳领票，上关何用包商？间之者曰包商，由来久矣。他日河税起解，有解府者，有解司者，有解赣州者，皆包商管解，倾锭水脚等费皆包商认办，独不思包商为利不倍，彼何苦而任此。使包者倍利，则纳者先倍害矣。且官府第贪包商可以暂卸劳费，而明以商人膏血，听其掊浚，抑亦何无变计哉！度税场用桥子若干人，巡拦若干人，填票、秤税、点名、放关若干人，或委捕幕监视点放心红公费几何，并倾锭水脚等费几何，通计其入而上下其食。明会各费而征之以名，因酌一定收额为永著令。久之，约定俗成，三尺童子不可欺，以绳墨之外，庶商人之害可除，故卑职以为包商断宜革也。包商革而趋上杭之商害可尽去，即走武平之商或可半回，流寇之害有已，而包商之害复尽除，则客贩流通、军需足给，未必非地方所当首议也。

 详请各院革铺户文

 〔明〕周亮工

　　看得以官价买民物，致有赔累，民已不堪矣。从未有公然出之铺户不给毫厘之价者，亦未有不给毫厘之实，而尚责其物之精粗美恶。令之求死不得，亦未有本非铺户而必令其子若孙承当不替者，有之自上杭始，自杭之供应巡漳道始。自借供应巡漳道名色，以恣其余之无穷取索。始巡道之执事旗帜、桌帏、坐褥、上下铺陈，既出之铺户矣。二十年之前，犹给半价；十年之前，尚有三分之一；迩来但有供应，并无价值矣。所谓铺户者，盖先年其祖若父，或经营于吴、浙，或张肆于本乡，或歇宿商贾，觅有蝇头，或充当行户，分其牙用，虽多赔累，尚利分毫，勉力支持，已觉难胜。今两广路阻，商贾难通，且向之所谓铺家者，半登鬼箓，半徙他乡矣。士之子不必恒为士，农之子亦不恒为农，而上杭之铺户，则如充问祖军，其祖若父虽死，其子若孙即改他业，而铺户之名终不可得而去也。幸而本户绝矣，又必累及其亲枝；幸而逃之他邑矣，又必连及其姻戚。间有贤有司至，为自了之计者，则曰：“我但不取尔等一物耳，势必不能通之上、及之下。”为调停之术者，则曰：“我多报数名使众擎易举耳，实则不能去其籍、绝其根。”间有求情脱免、受贿更易者，亦必有一名顶替而后有一名开除。其顶替之人即出开除者之口所报者，非衙门中所共垂涎之人，即彼平素所私恨之人也。一名入籍，今日取紬缎，明日取毡绒，非怒其色不鲜明，则怒其物之粗恶。道路既阻，又往往取邑中所绝无者以难之，求之乡绅而不得，谋之他邑而不能。差役之权从此而尊，非曰代尔回官受责，必曰谅情代禀收用。取一物即有一番刁难，交一物即有一番使费，富者求贫，贫者求死，其来非一日矣。况既承铺户之名，无论其家之贫富，而贪吏垂涎、奸胥侧目，旁枝错出，意外诛求，其苦又不止于应当官物已也。幸近日文武官加意抚恤，少有起色，然相沿已久，若不申请禁革，累终无穷，合无请。乞宪台严批勒碑，永远禁革。其答应巡道一应铺陈等项，据所闻帐目应用二百余金。除上杭县动纲银备办外，其余不足者，令七邑量行协济，官自差役赴省置买，不许分毫取之铺户。其历来相传铺户姓名册籍，俱令该县焚毁。其所属各邑大小官员并道标中军、千把之类，日用蔬菜、盐米、鱼肉等样，俱发纹银平买。如官价擅取一物者，即容本道按法解院究治。此则民命少甦、逃亡复集矣。本司言之激切，伏乞宪台鉴察施行，地方幸甚，民生幸甚。

 上兵部止兵揭帖

 〔明〕马　驯

　　四川等处承宣布政使司左布政马驯，为恳惜征剿大费，俯从抚安长策事谨按。松藩一镇，西接吐番之界，地近金氏之巢，番蛮出没，倐噪倐宁，此彝性也。洮州奸民，违禁交易，而陕之守臣据法捕之，此宪律也。走死蛮境，外诱番彝，内连峒族，越风洞而寇龙州，夺镇平而寇垒溪，虽势若燎原，法在剿绝，而扑灭之计则一遗纸之易。盖乌合之众，螳逞之雄，如戏如谑，互相携轧。官府防护得法、抚谕有方，而因之有间，即蒙头窜命，长守穴中尔，此驯所朝夕熟筹而敢必万全者也。若总兵官徐俊、守御千户金城等所呈反状，所请军资，大建旗鼓，誓必尽杀为武弁立功之谋得矣。恐转教之变而所损将不赀，无乃为四川重困乎！占云：“佳兵不祥。”又云：“兵无妄动”。乞毋恂所请，速止大军，听职招抚，无谓寇不止而可徐议师；若议师而职，即甘玩寇之罪也。

 上周抚军禁开武平河禀帖

 〔国朝〕沈伟业

　　禀者卑府伟业，于前月二十二日，由盘查各邑至武平县，次日即乘小舫自南安溪河抵武平所，计水程百余里。河身宽窄靡常，河底俱沙，际此大水，深者二尺，浅者尺余，由武平所前至三江口下，则非南安溪河矣。所谓三江口者，乃南安溪河合武平所溪流，并太平宫之东三角铺一带涧水相汇，故以为名。自三江口上下数里，两岸田畴颇广，筑坝重重，以资灌溉，间有因水势太泻，栽杨柳以护木樁者。由此以达村头坝，悉皆险滩，卑府一一亲历。其石罅不能容舫之处，即于石上乘势而行，高低相悬数尺，舟落如没，水势洶洶，心胆欲裂。自川龙滩至罗刁坝滩，两峰对峙，中涵一泓，峰高壁立，人迹罕到，水深莫测，幽邃凛冽。约十余里，始见村落，此后又属危滩。行二十里悬绳峰，其滩亦名“悬绳石”。槛与水高下径丈，旁有一隙，相距亦六七尺。正欲前进，土人为之力拒。有相连最长之车子滩，卑府复欲追溯，而稍人且恐，亦不敢前进，遂舍船登岸，约十数里，至村头坝宿歇。其粤河上水十里，即武平之下坝，乃广东平远县交界。该县之盐自此起运，由所抵城，计陆程六十里，武与粤未尝不通也。卑府查此河，绵长八十余里，险滩罗列四十里有奇，人烟稀少，深塘密坝，累累如织。观其形势，泻洩之水既出天然，凿石之工复穷人力。武平绅士富甲，他邑即可捐工，但能倡举于事前，未必熟筹于事后。此工一兴，不特南安溪河随流隨淤，徒多糜费，而三江口以下水力迅旺，冲突之势必将溃败不可收拾，彼求中止而不得。且三江口上下十数里，居民均赖筑坝以蓄水，一旦因开河拆毁，恐众心哄然，求利未得而狱先成。查粤东大浦滨海，颇称盗薮，若得便途，直可乘舟直入，武邑门户堪虞，其祸匪细。从前议论纷纷，大都未经相视。河身穷源竟委，但从村头坝首尾一望而已。今以卑府管见，据此河之势，必不能开；酌缓急之宜，亦不必开。如果于武民有利而无害，在明季早已议开，即我朝定鼎百有余年以来，凡有利于民者，悉举行之，何以独留此河？况武平为产米之乡，永定、上杭之米颇取给于武，目今未尝不利，而于此河何关？似诚不若安其固然之为得矣。至于贩运多而粮价贵，税务改而盐法弛，力食男妇无所依赖种种诸弊，汀、邵镇台言之甚悉，与本道宪论之极详，无庸卑府之赘词也。
碑

 勅建谢忠爱公祠碑

 〔明〕彭　华　吉水人

　　忠爱祠在汀州府治东龙山下，以祠故推官王侯。侯在汀有功德于民，因御贼，劳瘁于外而卒，六邑之民咸咨嗟悼惜，丧所过，莫不奔走哭奠。比至郡，迎哭者以千万数，至拥柩不能行，而父老相与致祭，且作佛事以荐侯者，其辞尤哀。既返葬其乡，其恋慕犹不能已。牵连一日，白于守臣，请礼侯，前后凡六七请，无异词，曰：“侯自宣德壬子来莅是邦，为经历、为推官凡十有八年，廉介勤慎如一日，不独清案牍、明刑狱，而于一郡事无小大无不问，守以下有可不可悉心赞画。尝奏乞减价粜官米二十万斛，且劝分富室以济饥，饥者赖全活；流亡者复业，终岁以万计。又抗论规中贵人不得横索，用法绳武夫悍卒，不敢假声势渔取，民以不扰。免诬坐戍边者十数人，出死罪数十囚，郡中称无寃。凡我等不便言，于侯必为弛置惟宜，其惠利我甚多。邓茂七作乱，沙、尤兵犯汀城，城中乏食，侯牒守开仓，以身任其咎，遂发粟七千石，人得食，守益坚。间从城上呼贼，语以逆顺祸福，悟者潜遁。佐都指挥马雄出城力战，贼走，伏兵道中，邀遮，获牲口五十以归。马部下俘窜伏男女四百人请功，力辨释之。贼复寇宁化之柳杨，召募得万人以往，营于盖洋里，自引死士驰贼，先锋无不一当百，贼众披靡，斩首百余级，降者二千人，择丁壮七百，分配行伍，用为乡导，掩击贼。贼走将乐之常坪，阴遣降卒，诱执茂七亲党三千人，刻日将捣贼巢，而不幸疾作矣，疾革犹呼帐下，授以灭贼计。其保障我甚劳，不祠祀侯，曷其以报？”天顺间，守臣始以闻奏，下礼部，尚书姚公夔言：臣按祀法，生能捍大灾御大患，死则血食。今民言王某事迹，彰彰如此，乞如所请。制曰：可祠。榜曰忠爱，以侯没于忠而有遗爱也。既成，隘陋弗称。按察佥事周君谟檄同知程君熙、通判李君祺增市地，改作后为寝室，旁为廊庑、庖库，规制始宏以丽。且买附郭田四十亩，藉其入以供晨昏，命道士冯宇清掌之。岁以五月初日，有司致祭，侯生辰也。于是，太守徐君瓒谓，不可无文以示后，走书干，纪其事于石，并系之以诗，用歌以祀侯。侯讳得仁，南昌新建人，厥考避难匿姻家，因姓王。今仲子一夔，登进士，廷试第一，以文学为天子近臣，历官翰林学士。蒙恩累赠侯翰林修撰、左春坊左谕德，显融褒大未艾也，天之报侯亦厚矣。诗曰：“皇明受命，臣制宇内。列郡分藩，文绥武卫。继承日久，民物日滋。狎于太宁，文恬武嬉。惟兹闽南，极丰而炽。孽芽其间，渐长以肆。远近袭狂，叫嚣跳梁。曰惟有位，莫恤我伤。乌合蚁斗，具寮缩朒。惊扰黎庶，后皇窜伏。朅堨王侯，克保全汀。栉垢爬痒，植仆扶倾。有崇斯城，贼来顿止。谕以逆顺，气夺力弛。贼既宵遁，窜伏四归。为解倒悬，抚摩疮痍。残孽间出，提兵血战。追北斩虏，功成作衒。纷纭胁从，投甲趋降。耄稚扶携，欢呼拜扬。在昔无虞，仰侯德政。今兹有警，侯保生命。侯以文治，亦有武功。荷侯之休，曷有终穷。没其如存，请载祀典。帝肃有司，岁事惟腆。侯之歆格，百千万年。朝廷非私，惟以欢贤。”

 归化吴侯修城纪功碑

 〔明〕陈　甡

　　国家所以安民捍患者，惟是城守之为兢兢。故幸无事，则井庐阛阓错处其间，关门之司，讥察唯谨；一日有事，则率尔精锐，朝夕乘城，以御暴客。盖百雉言言即井堙木刊，可恃无恐此金城汤池。王公设险以守其国，岂顾不藉重也哉？余邑属新设，厥有城所自来矣。顾地脉自南而来，稍折而东北，一小溪界之城，延袤三四里，而溪实在其中。故四闉都外乃更有两关，云其为城守。视他邑势颇分、力颇艰，即其规制尤不可不详且慎也。先是岁在辛未，邑令杨公已取城垛两关葺修之，更增敌台，稍称严镇。未几，关门复为涨潦所冲，城垣且多颓圮。辛巳秋，楚中吴侯甫莅任，巡视之余，慨然曰：“兹百雉之城耳，庳卑如斯，即一旦揭竿有警，若之何用戒不虞哉？”会上台有增修之檄，集诸荐绅、衿士、耆老佥谋之。凡厥工费，视图甲粮之多寡为差，计丈算尺，不淆纤悉。更遴九耆老、四义民为分理，而以青衿五生督课之。侯且心规意画，朝夕防护，拮据不遑，不三月间，而城功已告竣矣。适直指使者按汀，取道归化。侯请阅视之，顾见石垣云垒，粉堞星铺，两关二台，峦列峰耸，严城屹屹，实为一方雄镇焉！遂列诸荐剡中邑士民，砻石以纪侯功。余为言以记之。
　　余惟帝王以来设都，禹迹建邑，秦封金城汤池，扞外卫内，藉力实多。莒浃旬而入三城，言无备也。墨子九攻九拒，讵其巧力胜哉？亦其有险可凭耳。归化虽蕞尔一隅，亦号百里奥区，视北边数郡，固无烽火之虞，顾濒海倭奴肆患，亦近在剥床间，且萑苻之警，啸泽峒山，在在都有，岂归化独称高枕之乡哉？乃今侯缮修之，遥望山城，丹楼如霞，即戎马生郊而险阻是凭，杜彼窥伺，归化行且可保百年无事矣。且侯吏兹土，轻徭薄赋，禁讼息争，革陋规数十余事，蠲赎锾，粥饥民，善政如春，口碑载道。茧丝乎？保障乎？侯得安民之本矣。所云圣人有金城，谓此志也。且不以丝麻而弃菅蒯，以有形之险合无形之险，此则侯之功不朽于归化者也。侯今陞户曹主政，去繇一隅及天下。今安民和众，揆文奋武，一以治归化者，推之天下，不难理矣，宁独以一修城之为烈乎？侯名国斗，号映北，登甲戌进士，楚之孝感人。

 宁化龙门桥碑

 〔明〕唐世济

　　宁邑环万山而开百雉，俯瞰长溪，蜿蜒如在襟带间。地势枕上游，水汤汤日夜东注，汇延津、循三山而放诸海。形家者言，洩而不蓄，障回波而砥狂澜，是宜有飞梁为绾带。而邑据江闽百粤之冲，行旅载道，轩輶络绎，搴裳濡足，不无望洋迷津之叹。郭之东曰龙门坊，稽诸往代，故有桥于兹地。千峰钥之，万堞翼之，岿然一邑之胜概也。宋宝祐间，圮于水。越二百余年，为我明成化，邑令郑瑄帅士民新之。迄正德间复毁，当事者并移其石以缮城堡，故址泯没，越百数十年。为今上己亥，世济初拜官，来守兹土，尝以迎春过之，顾瞻咨嗟，山川如故而前烈之就湮也。时时以语乡荐绅、耆老，询谋佥同，群策若一，乃于辛丑冬仲捐资经始，庀材募工，而邑民王钦勅、伍孟琛等咸乐成斯美，遂一以属之。下为基十有三，上为栋宇八十有四，延袤七百有二十尺。众思集而群力毕，筹计当而制作精，越载功讫，榜曰“龙门”，从其地也。七闽多津梁，若壮玮巨丽，斯亦不数数矣。余从僚属诸荐绅落之，飞甍悬槛，凭虚御风，势欲干霄，望且豁目。晴则朝阳暮霞，金紫相射；雨则溪云山蔼，苍翠交驰。使近而凭栏，远而凝眸者，恍惚五城十二楼。而回瞻城郭，郁郁葱葱，俨然雄峙其上。四望则行歌倦憩，车马軿填，辚辚而辐辏兹桥也。内以为万井之屏障，外以为四达之亨衢，洵非云楼月榭流连光景者，可以方美而絜胜矣。回思筹计之初，谓时诎举赢，不欲轻举，诚不自意期月而快覩其成若此，则诸荐绅之怂恿、诸耆老之劻勷，其劳与义安可泯哉！而抑见虚心实意以任事者，未有不底绩者也。若夫时其修葺，严其护持，以巩兹桥于永远者，不无望于后之君子云。

 上杭缪侯抚寇碑

 〔明〕王慎中

　　汀、漳于闽为要郡。上杭，汀岩邑也。邑溪南之乡，崇山造天，牙错距跃，陇阪缘亘，箐薄密绵。其民狎为非义，狞噬狙撄，席袵戈甲，御寇无时，风气所限，非性故然。长子育孙，生蕃齿盛，耳目熟习，莫改厥德。少视其壮，壮视其老，蹲危逗幽，乃为盗薮。厥有治者不揆其性，不闵其习，盗视彼民，忿犷堲凶，攻击铲锄，如农疾莠，惟惧不残。民不见德，又弗儆威，既狃于习，且偷其生，鸱张螳怒，攘奋踉跄。吏既仇民，民亦毒吏，仇毒两积，交不得已。于是，溪南之民恶声胶固，历尔年所，湔涤无由，岂不悲哉！嘉靖癸卯之岁，郡丞缪侯宗尧移摄事，闻而叹曰：“安有为吏而民实仇在？邑所治处溪之南，而视若异壤，民之不义，惟为吏者之责。吾将为溪南之民湔涤恶声！”登济维新，偕之大道，发告布令，开以诚心，民闻不疑。选日戒徒，往涖其乡。而教谕梁君彦锦实赞缪侯之计而决其行，乃与训导郏君夔率学宫弟子邱道充、道南、李如珠、赖荣先从焉。戎器不除，卒旅不具，雍雍翼翼，冠盖斯戾。魁首丑党，部勒有次，稽首马前，爰崩厥角，扶旄提倪，观于周道，欢喜歌呼，激越林莽。昔为魁首，今为长正；昔为丑党，今为编氓。刮瘢洗瘃，复还骨肉，拨雾掀曀，再覩白日。民视缪侯，如出子寄孥，久离乳哺，一旦还归，婉恋膝下，始识慈母。民视梁君，如騃童骄孺，未识衣冠，骤谒师傅，拱揖步趋，盻顾惊喜。吏既诚民，民亦怀吏。周行疆亩，考阅壁垒，日险尔平，日翳尔辟，日菜尔易。乃犒牛酒，乃给耒耜，乃分麻缕，乃置门塾。男耕女织，各得其业。户诵家吟，知慕为士。向之盗民，弃去如脱。溪南山川，出垢遗浊，光色发扬，苍苍濯濯。呜呼！是溪南也，在昔若彼，在今如此，乌覩所谓习哉？吏不能以诚抚民，而惟顽之疾，民之不得其性者，可胜道耶？梁君今为泉州南安令，以缪侯抚寇之绩告予，曰：“愿有记”。予不识缪侯，而知梁君之言可信，故特书之，贻上杭之民，使勒之石，以昭不忘。

 古城阵亡士卒碑

 〔明〕李世熊

　　崇祯十七年，闯贼陷燕京，至尊义殉社稷，四海裂心，勤王之旅，弥溢天地，盖弱衿愿黎，人人奋谈兵革矣。民讹构煽，奸宄飚举，闽中自是苦盗也。先是，兴泉之乱，馘斩数千。五代以来，所未见。余孽漂入漳州，旋及万人。抚军张公肯堂提师捕之，贼复旁扰汀境。而粤寇闯王总者，亦出没虔州，部渐逼临汀，郡邑告急。抚军乃遣兵五百援之，督以把总林深、郑雄、傅玉麟。未抵汀二日，贼已陷汀之古城镇。镇去汀五十里，为汀、赣交衢，行贾奔辏，贼突破之，杀戮千人。或聚婴儿巨瓮中，注以沸汤，伺其宛转糜烂；驱童子数十，闭岑楼中，纵火焚之，观其跳踯烟焰中，以为笑乐；孕妇则剖腹中儿，射男、女中否，母子蠕动，逾时乃毙。他惨酷类此。报至汀，阖城如淖，而援兵适至，时十月十八日也。林深与郑雄皆果战，不暇传餐，径趋古城，誓破贼后会食也。至观音铺，堕贼伏中，左山右涧，贼首尾击之。我兵急据山，削不可立。殊战，贼因举火，蓬枯风迅，扬燎赭山，锋无所施，歼者三百一十二人。林深、郑雄死之，傅玉麟混围逸免。贼死者亦二百余人。始贼轻官兵，及是知其敢战也，遂逸退虔州境。汀郡安堵者，死士三百余人之力也。是役也，以轻敌失向败，汀人伤之。罗生世儒乃捐赀，募人敛死士遗骸，火如浮屠法，聚瘗于汀之罗汉岭，表之以碑，而祀之以哀曲，犹楚人之礼国殇也。词曰：“屯云黑兮风楚，心扬旗兮气枹鼓。死无让兮躐前，奚取道兮先路。锋折兮弦绝，怒掷颅兮龈碎裂。山愤吼兮谷鸣，惊电怼兮崩列缺。崖倾兮秽芜，祝融赫兮□豹□。地踔跳兮三光枯，锻肝胆兮一炉。日寒兮月苦，兰风兮菊雨，鬼之雄兮终古。”

 华林禅院碑

 〔明〕李世熊

　　柳子厚云：“浮屠推离还源合，所谓生而静者。”又曰：“儒以礼立仁义，佛以律持定慧，儒生谈佛无精于此。世谓韩昌黎辟佛，乃其言曰，释氏外形骸，以理自胜。韩岂不知佛者耶？”吾谓佛以无遣，有天地皆幻迹，凡人浓郁贪恋，受享飞扬高胜之气，与智解才干，安排趋避，论辨摸拟，悉归无所用。则即有是无至赜，而不可恶至动，而不可乱恩亲，不为寃眷属，不为累世界，不为火宅忧患天下。以万物为一身，综理周密，安土敦仁，无入不自得补，有憾而参之，即天地鬼神，亦奉若不疑，悖此其异也。弘、嘉而后，儒学伪而释教益盛，天下聪明才智之士归如流水。近四十年，劫火煎燃，渴思清泠，有志操、养廉耻者，益遁入禅门为高寄，朱元晦所谓彼中有人是也。令观省超昇公益信。公当丙戌之秋，运际极流，闽版始更，喟然于世间无常，猛截葛藤，依惠光老宿脱白，既出虔州桃江，就受大戒者，曰金峰禅师。旋下金陵天界，参觉浪老人。老人器许之，公凡所严事皆当世高德。复参云门百愚禅师，发明大事，终不自背。最后，谒文水独立和尚，下语顿契，从前碍胸涣然冰释，冲口说偈，惊动长老。先是不涉文字，及此数行俱下，义学旁通。甲辰，归省亲墓，宁阳邑长坚请住圣水开堂。圣水颓圮百年，一旦法施云涌，郁为宝坊。公则一瓢挂壁，孤仗扶身，仗缘偶住，飘然北礼五台矣。其摆落逍遥，盖用棱浩之遗风也。梓里学人企慕，法乳如子恋慈。适西北丧乱，锡还临汀。学人蹑，追扳迎憩故里。偶见村郊，见隙地旷莾，爱其畴平峰绕，林木葱蒨，遂捐衣钵，思创数椽为接待计。乃不命而献力，不祈而荐赀，堂廊庑舍，金容宝像，未期而翼翼巍巍，额曰：“华林”。四众瞻仰，于是二利并施，禅净双提，参请歙集，几踰千指。不图比闾草地，涌出香界佛言：世间深山旷野，圣道场地，世间粗人，目不能见，今乃知福地洞天去人间不远矣！故曰：大乡不居，大族不亲。戒以为户，惠以为牗，以守则固，以居则安，其华林之谓乎！愧某老汨章句，空冒儒名，遇赜即可恶，遇动而愈乱，未能推一以适万，混万以归一，若柳子之颂释者，又何能安顿世界，料理民物，为继绝兴灭、安全危亡之事，若儒者中庸之教耶？记此以识释教之盛，砭儒学之伪云尔。

 林掌教纪政碑

 〔国朝〕黎士弘

　　尝披阅往史，见前明海公忠介为南平学谕时所著《论谓抱关击柝皆以行道》，而尤莫如教职，盖将以造人才、挽世道，其任尊且难如此。当忠介著论时，持风力抗揖上官，然卒不闻有所呵责，而忠介竟致通显，成贤者名。因叹当时资格之宽，其所号为学士大夫，犹能相砥以道，未尝遂目守正不阿者，以傲吏之名也。今平流序进居是职者，皆旅进退不敢有所是非，一言不当，风议及之，所称行道者，其安在乎？以予所传林先生则甚异。先生以海宁谕来教授临汀，初至郡，即却诸生贽不受，且积一岁薪俸所入，以为先师宫庙费。每当春秋祭奠前期，濯具、灌扫、张幔、拂主，即上一茗，拜跪惟谨。夜设莞簟立露中，若人子视食息于父母，必欲听于无声而后已者。壬辰春，当岁试，凡学使者按郡，例有举劾优劣，先生独不应。学使曰：“例也。”先生再拜曰：“诸生皆不为非，而必使职诬以罪，是职先无状，请坐罪职。”学使廉其诚，遂从其请。嗟夫，林先生小吏，虽廉法终无大望，即不下竟锥刀之利，一言清节，人争笑之，若俎豆几席，久已视为故事。至于不惜杀士以媚要津者，安敢谓今遂无其人哉！嗟夫，林先生乃独为于举世不为之日也。辕固谓公孙子，慎无曲学以阿世。汉孝文亦曰：“若招之不来，麾之不去，可以为社稷臣矣。”然则林先生岂任一教职也耶？千钧之弩以中鼷鼠，非不矫且捷，而由基为之泣下沾襟者，伤未尽其才也。今先生左迁以去矣！求所谓致通显、名当世如忠介者，既不可得。然士歌于宫，诵于途，又谋为贞珉以谋不朽。他日荒烟断藓之下，有人指名叹息，相与徘徊不忍去。然则先生固不必其致通显也，即如此而亦何负先生哉？夫世之身致通显、名灭没而不传者，亦何可胜道也！公名译，福清人。

 王文成公庙碑

 〔国朝〕张　钦

　　今上登极五十余年，治化久成，文运聿昭。臣某特膺简命，巡抚闽疆，吏饰敝除，课文造士。夫闽为宋朱夫子讲学地，而汀、漳数郡又明王文成公经略处也。大儒过化存神，士民何日忘之。谨按，公讳守仁，字伯安，文成其谥也。其先余姚人，生明成、弘间，讲学聚生徒，不蹈袭于汉、宋儒者，以良知而直接孟氏之性善；世之学人崇而师者半，攻而辟者亦半。夫公之著述，小不合朱子耳，非不尽合圣人也。姑无论理学迹公之事，原公之功，非一代通儒何以办此？正德时，权奸肆虐，公直撄其锋，几危者数矣。后逆阉伏诛，公累迁右副都御史、提督南岭诸军务，由赣而汀，由汀而漳、潮、惠、韶，洞贼缗结，公呼吸间降椎结者以七万。及宸濠背逆，公率义兵下南昌，迎击濠于黄溪渡，以小舟载柴，乘风纵火焚之，众溃就擒，以功封新建伯。既而，奉命巡抚两广，征断藤八寨，以数千弱卒荡平二千里百年未拔之狡窟于两月之间。呜呼，是岂空谈理学者与！人谓公有此事功，可以不事理学。愚谓有此理学，乃能立此事功。公于孟氏，究之精，故不借程、朱之梯航，而自登邹、鲁之堂奥。不独良知一说，大畅性善，其生平严毅，无非浩然之气所流行，遇珰则摧，遇逆则除，遇犷则抚，遇剧则平。理学事功，卓卓冠冕，明代是用从祀于文庙。今承圣天子崇儒重道之意，于宋诸儒或扁额、或碑铭，备极褒嘉。公为明儒宗，而闽中数郡公昔所经略地，流风犹存而庙貌不称，非所以昭德报功也。爰命匠石，是作是营，去其朽，振其颓，书事纪年，乃镌之石，复诗以歌咏之。其辞曰：“景仰大儒，生明之世，少负英才，登进士第。爰值武宗，权珰奸制，无吁天，公章孔丽。廷杖严加，谴谪贵隶，阉孽芟除，起公阙诣。累迁都使，经略天南。江广闽粤，山獠旷憨。公开诚谕，是训是戡，是革是化，是愧是惭。宁藩耽耽，窥伺神器。攀援舆金，群小攸庇。肆敢乱行，聚凶逞志。公声疾呼，首倡劳勚。烈烈炬焚，灭而朝食。乃爵于朝，封新建伯。续命南征，扫荡积逆。事悛病回，遭谗斥谪。榜言学伪，与朱判隔。实师子舆，力究性善。浩气凌霄，奸邪慄战。配享两楹，公论乃见。公神万年，安此廷殿。”

 石牛驿禁革里派碑

 〔国朝〕杨景辰

　　昔孙樵之书何易于也，曰：易于为益昌令，刺史崔朴尝乘春自上游，多从宾客，歌酒泛舟东下，直出益昌旁。至则索民挽舟。易于即自腰笏引舟上下。刺史惊问状，易于对曰：“方春，百姓不耕即蚕，隙不可夺。易于为属令，当其无事，可以充役。”刺史与宾客跳出舟，偕骑还去。予读“樵集”至此，抚卷叹曰：“甚哉，易于之戆也，而朴亦可谓贤矣。”令之于刺史，尊卑悬甚，苟可以中其欢心，即罄民脂、殚民力所不惜，何耕、蚕之是图而为之。上者颐指气使以临之，就令即负弩前驱，以为分固然耳，何问民哉！若夫易使而难悦，约己以裕民，如二云曾公者，其贤于朴也，奚翅万万。公奉勅分巡漳南，适寇起属邑，焰不可扑。公下车未几，募乡兵御之，遂获渠魁，直捣巢穴，歼厥丑类，汀人始安堵焉。公胸中真具数万甲兵，宁直一路福星，即全闽胥拜其赐。偶过宁石牛驿，见宁父老趋承唯谨，恻然曰：“此蘧庐耳，不过一宿，所需几何，何用劳苦父老为？”遂颁令与父老约，后不烦尔。今其令具在，真蔼如仁人之言也。仍谓宁令钱君当洞悉民隐，所急宜兴除者，其悉以闻。钱君乃条陈若干款，俱剔蠹厘弊、凿凿可行者持以复公。公怿甚，温词褒美，俾勒诸贞石，永垂龟鑑。海内多事，云扰鼎沸，力疲不胜役，财竭不胜求，百为茧丝，谁一为保障。诚得如公其人，布列中外百姓，未有不安内安而外自攘，狡悍之巨寇，不难鞭箠服之，况草泽啸聚者乎？公在一方泽一方，在天下泽天下，行且陟崇跻、以大展其经纶。汀、漳之人即甚爱公，恐不得久借。然公大用而海内均受其福，又宁直全闽已哉！噫，公之贤远过崔朴、钱君之惜民，亦不减何易于，第愧无孙樵之笔，以纪之耳！
考

 蛤蝴王庙考

 〔明〕杜士晋

　　按宋人余良弼云：惟王姓王，讳延钧，秉忠勇刚正之节，《五代史》世家章矣。爰自朱梁正明四年，知建州军州事，寻授刺史。逮唐天成初，王延钧嗣闽王位，拜奉国军节度使、同中书门下平章事、检校太尉侍中。长兴三年，提兵往福唐，未班师而薨，封灵昭王。龙启二年，当末帝清泰元年也。晋天福末，王延政据建州，改元天德，加封武平威肃王。厥后，闽地并入南唐，保大二年，加封弘烈王。宋乾兴元年，避宣祖庙讳，改封英烈王。县令曰：“汉韩说封龙额侯，击东越有功，封按道侯，盖一人而再受侯封。而《汉书》功臣侯表，乃以龙额侯为韩，按道侯为韩说。夫班固号称良史，且生于东汉，距说时未甚远，其所撰次宜可考信，尚疏略如此。况历年久远，且蛮音啁嘈，如云蛤蝴者哉？揆断大义，王号非可以苟称也。连城辟于宋禩，去五代已远，传呼失真，其王为王延钧无疑。邵武祷雨避壤祀之，况连与邵相毗壤者乎？存其说，俟博古君子焉。

 宁化封域考

 李世熊

　　宁化县初称黄连峒。隋、陈以前，名不见于史，相沿闽越，属会稽郡而已。汉永和六年，分会稽为东、南二部，东部为临海、南部为建安都尉。黄连当在南部中。孙策渡江，以贺齐代领都尉事。吴永安三年，即南部罢都尉，置建安郡，始析其校乡西偏将乐地置绥安县；黄连当属绥安。晋灭吴，析建安，立晋安，其属建安者，曰吴兴、东平、建阳、将乐、邵武、延平，凡县七。黄连当属将乐。其属晋安者领县八，曰原丰、宛平、同安、候官、罗江、晋安、温麻、新罗，俱隶于扬州。东晋义熙元年，改绥安为绥城，宋、齐、梁、陈因之。隋开皇间，又废绥城，并入邵武，隶抚州；黄连当并入邵武也。唐武德四年，析邵武置绥城县，隶建州；黄连又当属绥城。五年，又析邵武地增将乐县。七年，又以邵武属绥城，而省将乐。贞观三年，复省绥城入邵武。高宗乾封二年，乃析故绥城县地，为归化、黄连二镇。黄连盖历附绥城也。嗣圣五年，又析绥城县地，置将乐县，水之南隶将乐，属福州；水之北隶临川，属抚州。黄连当仍属建州矣。先是隋大业之季，群雄并起，东海李子通，率众渡淮，据江都，称吴帝，改元明政，遣使略闽地。其时土寇蜂举，黄连人巫罗俊者，年少负殊勇，就峒筑堡，众寇不敢犯，远近争附之。罗俊因开山伐木，泛筏于吴，居奇获赢，因以观占时变，益鸠众辟土。武德四年，子通败死。时天下初定，黄连去长安天末，版籍疏脱。贞观三年，罗俊自诣行在上状，言黄连土旷齿繁，宜可授田定税。朝廷嘉之，因授罗俊一职，令归剪荒自效。而罗俊所辟荒界，东至桐头岭，西至站岭，南至杉木堆，北至乌泥坑。乾封间，乃改黄连为镇，罗俊没五十余年，为开元十三年。福州长史唐循忠，于湖州北界，福州西界，检得避役百姓共三千余户，奏闻，复因居民罗令纪之，请因升黄连镇为县。二十六年，开山峒，置汀州于新罗城，领县三，割黄连以属之，并长汀、龙岩而三也。黄连隶汀州始于此。盖置县在置州之先矣。天宝元年，更黄连县曰宁化，治仍旧镇。昭示天祐初，进封福建观察使留后王审知为琅琊郡王。梁开平三年，封为闽王。汀地尽属王氏，虽奉梁、唐正朔，而命官设吏，皆王氏为政矣。同光二年，王云来令兹土，始议改治，卜镇西竹筱窝吉，乃迁县于今治。审知子延政，旋为南唐所灭，汀地尽属李氏。宋开宝八年，南唐灭，地始尽归于宋。哲宗元符元年，提刑王祖道行郡，憩本县麻仓团里清流驿亭，爱其山水明秀，因谓长汀、宁化，壤地旷远，奏析本县六团里，并长汀二团里，置清流县于麻仓。元仍之。至正十六年，土贼曹柳顺，据邑为乱。麻仓人陈有定，起义讨平之。十九年，陈友谅取邵攻汀，转掠将乐。元授有定汀州路总管，御之，所陷郡、县皆复。有定迁行省参政，遂开省汀州，悉有八闽地。明洪武元年，有定就擒，改汀州路为府，宁化仍旧。成化七年，因沙、尤寇乱，又析东北柳杨、下角二里，增置归化县。隆武二年丙戌九月，清师下汀州，地始归于清，是为顺治三年。宁化自开元戊寅，至康熙己酉，为县共九百三十一年也。

 连城山川考

 童能元

　　连城于会城为正西，于郡城为东南。山由西而北，川自南而东。遡其源，远自庾岭度峡而至火星，历桃源，右出黄竹岭为长汀，是江、闽之界也。由黄竹越天华山，西接乱萝山，其高二十里，延袤百里，遂至池家。西趋而上，状列于屏者曰马龙砦，从中出者为宁化祖山；由马龙而右出者曰狐栖岭。自此逶迤东行二十余里，乃达大息岭，其水左流宁化，右流新桥，至湘洪滩下汀州。度大息过峡北行，至平原山，从北出者为清流；其东出者，由四堡历分水铺，过峡顿起高屋山，至连境之赖仙，越牛角垅，而止于枋坊，是清、连之界也。由平原腾涌而南，直上者曰归岭。岭水左流宋坊、大埔，历连之焦坑、王坊，至大坪下杨梅滩石固潭，跨渡头桥，越溪尾徐坊、许坊至柯坊，会邑之大河右水，流罗坑口，仍入湘洪滩。从归岭复逆上，矗立千仞者，曰赤峰嶂，山势嵯峨，特耸鸿骏，嶂分而东下，陂陀漾衍，为南山峡。崚嶒顿起，则大灵山也。遂由横坑水头过峡，左分水为北安里水源，右分水为新泉水源。由是复东向逆行，见奇峰特起，上侵云汉者，曰虎忙山，延袤三十余里，路峻崄绝，旧志载，虎过忙也。山半结庵，为行人憩息，横嶂排空，势若浪涌。东趋于青岩，遂历肖坑坪，上过卢家畲。其水左流汀之罗坑、赖屋，而归北安，右流汀之曹坊，连之温坊，达朋口。由卢家畲而突顿起者曰邹磜，腾涌而北上者曰西宝嶂。历张坊之三峰顶，至米昇砦。从杨梅岭西向而行，穿田而峭拔者曰叶屋岭，北行达棋子岭。水东、西分流，为汀、连之界。离城十里，如扆如笏，是为连城少祖。随岭直下曰三箭，其水左流童子岩，隔口田，过泡洋，合隔川水，越西陂，至北门外夫人庙，会大河；右流狐狸坑，姚家坪，石塘，历彭屋陂，过昼锦桥，至西门外入文川。由三箭而下曰冬瓜顶，曰黄坭凹，顿起为老鸦山，为莲塘顶。度峡而起者曰高山，屈曲盘绕，复开大嶂曰童屋山。自棋子岭至此凡七里，皆东向行龙。由此中抽一线，从辛转亥，峭拔而高峻者曰马坑山，曰社公。左辅右弼，磊落度畦而起者曰后龙山，此邑正干也。其翊然展拓于左者曰伍屋坑，曰寨子山；其霭然端拱于右者曰社稷壇。自龙山中出入城而特尊者曰雄镇楼，县令吴瓒公所建也。其下曰功德祠，阖邑为童玺公倡筑城报德而祀也。承中支而出四围，衍衍拱护，伟卫若怀宝而燕息者，县治奠其中焉。左分司，右捕厅。入城而振于北者为城隍庙，为万寿宫，为儒学，为驻防署，为文昌阁，而止于沈屋山；入城而翼于西者，为定光寺，为西门街，为乡约所。其襟披于邑前而宅居者为正街，为下街，为秋官坊，为吴屋巷，为塔下街。遂突起为城墙窝，为塔岭背，出东门而止于山川壇。此自西而北作邑之经络也。若环绕邑后，张于左为邑下关者，皆自棋子岭。左分一支、北向而上曰漳树隔，曰隔川砦，曰乌石隘；转东而行曰横坑嶂，曰龙滾潭，曰滴水岩，曰大坪头，曰揭屋坑，曰黄竹坑，曰吴坊，曰水竹，而止于北门外夫人庙。为邑之下关横坑嶂，又分一支曰陈家垅，曰小路岭，曰高崎，曰官庄。直下至麻潭，收一邑之水，又曰上山坑，曰乐太平，曰龙龟砦。遂为邑大水口，又为清、连分界。此自西而北而东之经络也。其罗列于邑前为望山者，亦源自西山之邹磜，过五磜迢递而南，至火烧炉。东向至冈上，自此而席湖隔，而洪门凹，旁分一支，为天马山，其干则自蒋坊入汤头。有山棱层叠秀、横亘十余里者为金鸡山。山开数面，向北朝邑，山背半为岭，巅有塘汛，乃朋口。由小淘之道岭下之村曰陈地，其水右出为文川之源；左出度湖营、过隔口，合马山前水，又合河源张家营水，流朋口。其下合莒溪水而至王城，越车前、陈屋坪、杨家坊，合肖坊芷溪水，汇于新泉，下上杭而入于广。由陈地而东行者曰大地隔，曰魏地，曰梁地，曰布地。承中出者至冠豸，乃连阳第一境。右分者至马头石，又名扬屋砦，高峻百仞，四壁危悬；左分者曰白水磜，曰楮岭，曰石门岩。复有山嵯峨、直上秀拔者，则为旗石峰，居儒学之巽位。由旗石峰西向而历江坊、过塞山，散下平畴，经塔下罗家营、而止于水南，为邑近案。此自西而南而东之经络也。由金鸡山左嶂角分支西向而下者，曰山坑，曰上罗地。顿起大岭背北向结者，为莒溪，为壁州，为余畲。其逶迤而南，复峭拔而起、雄冠一方者，曰棋盘山。晴空云敛，俯睇龙岩，城郭如穴、如垤。是山分脉长远，中干为漳州之祖龙。左分支为屏山罗地，为大平橑，而止于池家山，为龙岩、连城分界；右分支至下车，南向而出者为上杭之祖山，其北向逆上顿起仙高，至丰头复逆上结芷溪，而止于新泉，为连上分界。此自东而南而西之经络也。由金鸡山右嶂角东向而下，有山高拔者曰罗胜地，陂陀而行三十里，复见有山矗峻者，则为黄胜地。左水流凉坑至崇福庵下姑田；右流心田坑，穿后洋桥，至姑田合流溪口，下小淘而入永安。由黄胜地而左出者曰曲溪，曰心田坑，曰小洋地。越西山而下结姑田、城兜、坎兜、新庄诸乡。曲溪又分一支，由姑田之南山越横山隘、历陈地而至秋家岚，抵流溪口，为连城、永安分界。由罗胜地而左出者则为廖天山，高峻千仞，四壁崭然。山下之村曰赖源，当坑曰大河思，则为连城、宁洋分界。此自东而南之经络也。
　　若夫川泽之迹，咸以至邑为会归，而源委、大小、来去、方向亦皆分皙，汇于邑前者曰文川，其源有五：自东来者，源出大地隔，过陈地、北坑、南坂，历草哩，有瀑布悬空、水响如雷者为百丈磜，抵小棉，逾郑屋村，经官陂，越斑竹、江坊，度王城陂，穿姚坊桥，合金鸡岭水，至文川桥。此经流五十里至邑者。自东南来者，源出金鸡岭下白坑、过黄家坊、罗家坊，抵亨子堡新庵前，历宋坊至文川桥，此流四十里至邑者。自西南来者，源从五磜，由大砰头至乱石，历新林寺前，下礶上至文川，此源过二十里而至邑者。自西来者，源出张坊，过横坑，历林坊，至七里冈南转至文川，流经十里至邑者。又有自东来者，源出小楮岭，过大石岩，至石门岩，度龙爪陂，穿龙凤桥，又度雷公陂，逾丰登桥，此支流十里至邑下关者。乃若水之去从文川桥，逾安定桥、彭坊桥、下揭坊，历麻潭、龙龟砦，达清流李家，出柯坊，会北安河，越激龙，由田口至秋口，度九龙滩，逾安沙抵永安，流剑津，南下会城而入海，此连城水道之源委也。

卷之四十三　艺文五

书

 答李杭书

 〔宋〕杨　时

　　良佐足下：某愚不知学，未足以窥古人之大体。凡平居毫聚铢积而仅有之者，皆陈腐熟烂，无以夸示流俗。故胶口自绝，不敢辄出一语，与时相闻。犬马之齿已衰矣，而碌碌犹无闻焉。盖孔子所谓不足畏者，宜士大夫之所笑、背而去之也。足下乃过自贬损，若有求于不肖者，其所称道，语皆过情，虽名世有不敢当者。憔侥之童，付之以千钧之重，非其任也。故捧读，愧汗踧踖不宁者累日。虽然，某则陋矣，而厚意不可以虚辱。昔尝闻先生长者之馀论，试一言之，足下自择焉。夫今人与古人之学异，来书论之悉矣，此不复道。孟子曰：“鸡鸣而起，孳孳为善者，舜之徒也。鸡鸣而起，孳孳为利者，跖之徒也。”舜、跖之相去远矣，而其分乃在乎善、利之间。则为尧、舜者，亦力于为善而已。顔子曰：“舜何人也？予何人也？有为者亦若是。”论顔子之学，则曰：“得一善则拳拳服膺而弗失之矣。”此古人之用力可考而知也。夫圣人，人伦之至也，岂有异于人乎哉？尧舜之道曰孝弟，不过行止疾徐而已，皆人所日用，而昧者不知也。夏葛而冬裘，渴饮而饥食，日出而作，晦而息，无非道也。譬之莫不饮食，而知味者鲜矣。推是而求之，则尧舜与人同，其可知也已。然而为是道者，必先乎明善，然后知所以为善也。明善在致知，致知在格物，号物之多至于万，则物盖有不可胜穷者。反身而诚，则天下之物在我矣。诗曰：“天生烝民，有物有则。”凡形色具于吾身者，无非物也，而各有则焉。反而求之，则天下之理得矣。繇是而通天下之志，类万物之情，其则不远矣。夫入德之门有宜先传者，有后倦者，其序不可诬也。若洒扫应对，则门人小子所宜先传者，苟于成人而复使为之，则或倦矣。然圣人所谓性与天道者，亦岂尝离夫洒扫应对之间哉？其始也即此而为学，其卒也非离此以为道。后倦焉者，皆繇之而不知者也。故曰：有始有卒者，其惟圣人乎？某之所闻如此，足下试思之如何？老倦艰于执笔。辞不逮意，幸亮之。

 答胡康侯书

 〔宋〕杨　时

　　圣学不明，士志于道者，往往汨于世习而不知，虽英才异禀，卒能自拔于流俗者，无几也。某尝私窃谓，学者之视圣人，其犹射者之于正鹄乎？虽巧力所及，有远近、异否之不齐，未有不至于正鹄而可以言射者也。士之去圣人，或相倍蓰，或相什伯，所造固不同，未有不同乎圣人而可以言学也。譬之升堂奥者，必得其门而入乃可，至过其藩，望望然去之，则终身不能至。然所至学非难，知所以学为难。某愚不自量力之不足也，妄有意焉。思得朋游其学，左右提掖，觊获一至其藩。乃今得康侯，盖知衰老之有望也。

 上周中丞乞归葬孟节妇书

 〔明〕杨　昱

　　天下之事，众见不然，而一人独切于中者，可言之君子之前乎？曰可。曰何也？君子能尽天下之情，时或察而听之。天下之事，势若难行，而至理实无所背者，可言之君子之前乎？曰可。曰何也？君子能通天下之理，时或与而从之。是故事君欲依敌国，众见不然者；然母为人执，则方寸乱矣。此所谓一人独切于中者。故徐庶能言之，昭烈能察而听之。刑案已成，而欲有更张，势若难行者；然父陷非辜，则身可代矣。此所谓至理实无所背者。故缇萦能言之，文帝能俯而从之。汉文、昭烈且尔；况今读书明道，躬行实践，通天下之情，达天下之理，尤有出于二古人之君子哉。此昱所以区区之私不敢不一言之也。
　　昱有叔祖母、旌表节妇孟氏，颇有妇德，绝无生育。昱自断乳食，藉彼鞠育，幸至成人，顾殊恩之难报，岁月之不待也。故叨乡荐后，勉受今官，意图奉养，不期命与志违，仅得龙南。复思惊疑之地非安养之所，故不得已留妻子代养于家，而孑身来任。时孟年已七十有九，含泪相送，以死为决。此后，岁时寄音致物，惓惓以不得一晤为恨。昱之感此，遐想衰容，恐难重覩，亦未尝不于邑失声、涕泣沾衣也。意谓来秋例得会试，假便早行，或获一省。不期以今年八月二十二日终于家，寿八十有二。九月二日讣到，昱创闻，哀毁欲死，久始复生。时欲弃而去之，顾势有未能，义亦未安也。继欲将前情上陈，乞一便差，抚棺痛哭，以尽此情，而方承委署县，百务繁冗，无可代卸，兼思先已禀辞，未蒙批示，自惧烦琐，故尔不敢。
　　今幸本县知县已到，印信、仓库、文案、狱囚俱已交割明白，故敢披肝沥胆一陈下悃。昱始兴此念，即以谋之一二达事，咸曰：姪孙之与叔祖母，服止小功。近制，在官者闻期功之讣，不过宽假数日，此时法也。礼曰：大功诵可也。大功既尔，小功可知，此古法也。是今古之制，小功俱无奔临之礼矣。又曰：人臣服官，当守法事事，位尊者固不得以法之所无者以与人，位卑者亦不得以法之所无者望于人。子今所言，皆法制所不载者。又曰：受一命之士，不得以擅离所职。又曰：一老妇之死，不足以上干尊听。昱闻此数言，中止者盖旬日矣。窃又深思而为之释曰：事之在天下，有理、有法、有情。法制之该者有限，情理之运用者无穷，故宜于此者或戾于彼，可于甲者或否于乙，惟善于应者，必能斟酌较量，使之并行而无或悖也。其曰：小功无奔临，姪孙于叔祖母服止小功，盖指叔祖之有子孙，姪孙之不蒙其养育者也。若孟之于昱，拊摩鞠育、长养教训，无所不至，实与有生成之功。礼曰：报生以死。是古制亦当致隆矣。律有慈母丧如母服。兹虽不得正慈母之名，实有慈母之爱，是今制亦可旁通矣。汉魏以下，非所亲而受恩之渥辄有加服，载在信史，未可枚举。昱独不得效其一二耶？且孟再无以次可恃之人，生而心之所望者，惟昱；死而灵之所依者，惟昱。今值此大故，顾乃贪恋薄禄，忽忘大恩，竟以小功亲视之而不一临，则昱之忍心薄德，铨曹固无所庸其人。伤和、召灾，变故之生，实由兹而感也。其曰：人臣服官守法事事，位尊者不得以法之所无者与人，位卑者不得以法之所无者望于人。盖指有关国体之重，出位要请之私。苟事无大害，根于人心，原于天理，可以厚风俗、资政治者，虽不载在律令，下以公言之，上以公与之，未见遽为废法也。且生杀者，莫大之重柄，今天子尚以付之军门，使酌而行之，以绥黎庶。揭此较彼，不啻千百十一，孰谓此反不可专耶？其曰：一命之士，不得擅离所职，似也。但今教官以收书讲理，动得越境差遣；况昱家在长汀，抵赣仅五百余里，往还甚疾，亦所抚境内，假便一行，岂为不可耶？又闻之，教人以身为之本，使忍心恋位，虽朝诗书、暮礼乐，徒为资伪饰奸耳！诚能不亏此心，虽暂撤讲事，学者仰之，或未为无助焉。其曰：一老妇之死，不足上干尊听。余则斥其非矣。窃窥执事抚绥部属之盛心，虽一草一木，咸欲使遂其生，况能守贞节、致旌典如孟者，忍吝势得专理可通之一差而不使之得葬耶？区区之私，窃谓此亦所谓众见不然而一人独切于中者，势若难行而理实无所背者也。傥能留神省览，权其理，准其法，原其情，俯而与之，哀而从之，假一便差，宽限旬日，俾得归，少尽寸私，即复任供职，不惟孟得暝目九泉，昱没齿感德，凡抚下军民闻之，亦将激励仰化矣。情郁于中而词多重覆，哀心未平而语欠修润，干渎严威，不胜恐惧之至。

 答李元仲书

 〔明〕魏　礼

　　一别二十年，相聚四五日，此如操勺米以疗饥，其何能济，然而犹得不死也。伏审手教，补缺陷之语，所谓人定胜天。读先生文，处丙丁之际，想见其行事，诚有得于胜天之学力，弥深叹服也。人定胜天云者，非必靳如蠡之胜越而灭吴；文文山之屡起屡踬，陆秀夫之负帝入海，皆胜天也。尔时，更省江宁胡星卿先生书云：自世俗视之，遂谓尊家多难；自愚论之，一时何得有此奇特事，家运正好，万勿自疑也。胡先生亦行年八十六矣。二老之言，若合符节。廉顽夫、立懦夫志，仆其敢自委乎？因思夫天之于世，靡弗缺陷也。仆惟不能自处其不缺陷，遂致两兄、兄子之丧夺，成大缺陷。使宜于不缺陷时自寻处其缺陷，留不尽之意以还造化，拟于古人三瓦不陈之义，蕲毋至天之思缺陷我，或者犹未若斯之酷也。庖丁善刀而藏，是以解数牛而刃若新发；顔阖之御，使脱辔轫轮而止则车不败。然则吾既能自处乎缺陷矣！是天可以不缺陷我，天且不得而缺陷我也。或者其亦所谓人定胜天之道乎？原二老之指，其能不悖矣乎？《易》曰：“穷则变，变则通，通则久。”未有不变通而能久者，四时之序是也。登高不止者，其坠必创。故曰：为道损，损而又损，以至于无。此非独为道也，御世之势亦有然矣。仆勉思宅心退让，寻其理趣，以折平日虚骄之气。先生审天人之故，知始终之行，愿尝有以教策之。

 呈郭令君详免卫官书

 〔明〕李世熊

　　窃惟天下大势，莫不治于安靖，而乱于苛烦。兵兴以来，民情摇沸。愿治者多，喜乱者亦不少。静摄之，犹虞其扰；骚动之，必生他变。别境未详，只如泉上下里，由丁亥迄丙申，四躏于流寇，一困于大兵，疮痍未起，呻吟未息。自明公下车以来，敷政宽大，鸡犬不惊，祥风所煽，强暴化其九，逋债输其入，太平之风，指日可俟。乃本月内，忽有汀州卫官王，行牌给示，张挂本里，内有临乡招抚、编甲、团練、开垦等目，循名似美，举行必乖，请言其弊。凡言招抚者，必啸聚负嵎，梗阻王化，或诛剿余孽，负罪惮归，故招使从顺，抚之安生。本里四民就业，奉公惟谨，试问“招抚”何为？又男耕女绩，勤踰诸乡，野无不辟之田，又无不垦之土，试问“开垦”何处？若编甲一款，县幕、县捕，岁岁举行，里无漏户，户无漏丁，重复“编甲”何事？至于团練一款，不便多端，村民嘻嘻耕凿，无故聚谈兵甲，习不仁之器，商杀人之事，名既不祥，机似倡乱，其不便一；卫官既无家兵，又鲜工役，势必召募亲随，以壮观瞻，凡应募，非游惰之最，必奸黠之尤，一附兵籍，百肆狐威，于是逆奴胁主，狂子背父，名曰从兵，实乃盗薮，其不便二；卫官不能躬亲步伍，手自教习，势必佥点練总，以长什伍，十夫之长，必佥殷实之户，馈谢主将，練总必有常仪，取偿细民，練总必多科派，蚕食纷纷，将何纪极？其不便三；既称奉上操演，必须编民供给，听練者失业，帮練者竭财，其不便四；设或操演成营，势必自为党类，气习渐骄，望门坐食，侵渔克剥，挟私报怨，宗老乡耆，睨不敢问，公差长吏，抗不得拘，空拳群狼，白噬乳赤，其不便五；且乡乡相接，队队相穿，狡猾之雄，从中复自为头目，一卒通报，群乡应响，把持武断，势侔郡县，图治不足，酿乱有余，其不便六。若谓保甲良法，祖述自昔，然自安石迄今，悉鲜成效。在彼寓兵于农，议者犹云烦琐，今若增设卫官，耑行此法，窃恐御敌则如羊见虎，扰乡则如虎劘羊，但有百害，必无一利。伏惟明公爱民如子，惟恐其伤。教民彊梁，不如教以礼让；养民客气，不如养其元气。无事而生事，不如有事化无事。恳赐申详，特免卫官临乡一意，与民休息，太平关纽，端在于此。冒昧陈悃，仰祈绎察。

 答汀州李太守书

 〔明〕李世熊

　　人非木石，肯厌荣名？不幸命与时违，遂婴痼疾，支离待尽，永谢风云。某患病缘由，前呈已悉，复蒙大谕，有“人望、养高”之称，有敦趋赴府之命。盛朝折节礼士，凤麟悉网，庸琐如某，猥辱眷注，捧读来教，感激涕落。某早岁滥窃虚名，实无一长可录。弄笔泼墨，童稚所能；九踬场屋，鼠技已见，有何实学敢称人望？晚遭天刑，药石自救。前故辅黄道周、都察院何楷、礼部尚书曹学佺交章荐举，皆以翰馆相待，某咸称病力辞。及序应恩贡，催趋廷试，某亦引疾不就。鄙怀硁硁，明识共许，非至今日方托病为“养高”也。且多口横伤，疮痏满体，揆厥所由，亦缘人趋炎而某守贱，人走利而某守贫，人逐市朝，而某臥穷壑，人附权势而某侣缁衲。是以冰炭互形，跖、夷相憎，彼疑此有异志，犹此疑彼有秽肠也，自非太虚朗鉴，何能洞彻表里？惟是贱足苦痺，不任扶持；误触动摇，痛沦心髓。若复颠踬三百余里，登涉怔忡，气血下陷，心胆离堕，立见毙伤，仁人宥物，想不忍闻。伏惟恕此慢违，置其邱壑，某茹草饮水之日，悉肉骨起死之年矣。

 答伍象新书

 〔明〕李世熊

　　寄示连山碑文，事之来历无所加于旧志，只“东晋”二字，来历不通。正统间显迹，已详唐世济记中。仆已节采于稿。但沙、尤寇难，以汀州推官王得仁提兵来援，贼方解散。得仁追贼至盖洋，复大败之，方欲捣贼巢，而得仁以劳瘁死。今汀州忠爱祠即祀王公也。舍得仁不诵，而言神功，真齐东耳。仆采节唐记，亦聊以塞俗目，非本意也。神果有灵，则正德间破城，县令身撄其毒，以贿获脱，神此时安在哉？

 与彭躬菴书

 〔明〕李世熊

　　自兄入洪都，久失教言，竟岁惘惘，如盲人失导也。旧腊承邑志之任，初谓蕞尔弹丸，人物鲜少；踵事增华，实无难事。不谓头绪纷然，几无下手处。正如修宅者，妄意换旧添新，规模易就，岂知一撤旧材都为弃物。榱栋杗桷，彻头料理，乃匠手既拙，物料又艰，间架茨墁，究是田舍而已。且因此一事，酬接如蝟，多以违情悖道之谈，强相聒絮。山居闭门，既久不知世法变怪至此；忍性承受，终是浑合不来。譬诸忍痛，初亦啮被噤息，久不觉发声长噫也。既念老惫余息，纵然滑似脂、转如圜，炼成此副伎俩，将向何处施用？仍旧疏简，听人指摘而已。总由少习科举之学，浮气相高；中经丧乱，多所撄激。久之以心如墙壁，为安身立命；到老不脱窠臼，毫无进步处，真惭见先生也。闻和公归自关中，果否？奇男子轻万里如灶下，弟直据灶觚为万里，不虚过一生乎？

 与翁明府、蒋参戎论洞寇书

 〔国朝〕邱嘉穗

　　迩来地方小警，仰荷执事平定安辑，绰有成谋。穗叨讬守下，将与父老、子弟共沐弦诵而享金汤，幸甚。但以敝乡任事之人奉公无术，曾不能推广两台之德而力行之，以致境上洶洶，犹未知税驾之何所？是敢陈其颠末，力赞两台之令谕，而反覆推究其所以然者。俾得早赐严饬，着实奉行，上以鬯朝廷之声灵，下以解民生之困阨，不胜大愿，伏惟垂仁采纳焉。窃惟来苏三乡，孤悬天末，不幸复界闽、粤间，西接武平，南邻程乡，无深沟高垒以为之限，有幽岩丛菁以为之巢。其二洞，群不逞之徒倚为窟穴，游奕往来，眈眈视来苏如奇货者，盖匪朝伊夕矣。会日秋收颇歉，谷价上腾，加以赣米弗来，潮米莫上，贫民半菽不饱，并日而炊。于是，二洞之亡命为雄者，至敢阴行招纳之私，大肆攻掠之惨，一呼百应，四方驿骚，沿乡之民，枕戈待旦，较之本朝定鼎之初，耿逆寅卯之变、乘机窃发者，其猖獗为尤甚。如前日劫上地之某家及新坊郑氏之杀死三人，亦可畏矣，亦可哀矣。顾尝为地方计之：二洞之寇虽曰实繁有徒，不过么麽小丑啸成作逆，非若明季大盗之桀骜难制也，即前月明火持仗，害命劫财，亦第出于穷乡细民之所不意而掩其无备，又非有乘势长驱之勇不可遏绝也。而吾乡之为练长者，方且惴惴如临大敌，今日议粮饷，明日议硝磺，夜则伏塘架路，昼则侦谍瞭堠，曾不得一夕安寝，起视四境，而洞寇又已赫然临界上。间率一二乡兵荷戈而逐之，而衣不蔽骭，食不果腹，铅刀莫割，鍪甲乌有。一旦驱之格斗，则骨惊肉飞，面无人色，猝有死伤，谁可告诉？往往闻铳砲而战慄，临矢石而奔溃。而其三界村氓畏贼势炽，又多与之接济，来若为迎，去若为护，前后皆彼奸细，声息动相应援。在为练长者方设一计，自谓鬼神莫测，而不知稍一动色，彼已不胫而传，望风先遁。遂使此寇纵横出没，俨然以夜郎、扶余自大，卒未有以此闻之当道，而为之扼其负嵎，制其走险者。吁！以方今太平全盛之势，而狐鼠登坛一至于此；而其所以为备御之计者又如彼其疏也，何其无策之甚而反为盗贼所窃笑哉？独不思前日执事尝有申饬保甲之令乎？独不思昨日执事又尝有遣兵屯戍之谕乎？此二议者皆至当不可易，而敝乡练长诸人迄未闻所奉行。是两台实有保境安民之深心，实有除奸铲暴之远略，而敝乡诸人不能恪守规画、奉扬威武以痛断其根株，灭此而后朝食也。虽复劳劳焉，日以称干比戈、边疆捍卫为己任，其亦何补之有与？窃谓为今之计，莫若力行二议，移会武平、程乡地方官，先严保甲之法，著令约地家长，旬月供结。一人从贼，一家窝容，一乡连坐。有作勾引、告密、倡乱者，诛无赦；明知为贼，踪迹有据，而乡邻不即首捕者，与贼同律。而因会三县文武吏相视闽、粤有濑田、茅坪、罗地等处，实为我之门户，贼之咽喉；宜仿岩前、河头二城遗意，筑一堡，增宿精兵数十人，遣把总官一员领之，以戍其地。其工费、粮草亦应酌议匀办四邻。使之平居联栅寨、修烽燧、谨间谍、悬赏格，万一有警，则檄乡兵之自为守者，互相声援，犄角而进，庶几哉奸宄无所容，缓急有所恃，而不至以两台饬甲遣戍之美意，徒为练长奉行之空文而已也。抑尝闻之，盗贼者平之非难，绝之为难。夫二洞之寇亦人也，谁无父母，谁无妻子，何至以父母、妻子所倚赖之身，甘心自蹈于不测之死地而莫之顾？而其所以贪昧凶残至于如此其极者，岂皆其本心所欲哉？诚见年荒米贵，平时汀、潮两地所仰给于西江诸郡县者，近则皆禁绝不甚通，非邻封有遏籴之谋，即当事之过虑，不许贩出境外，而皆必给票盘验，以使之嗷嗷望哺，卒不可得；枵腹难堪，呼吁无门，既不敢擅发河东之粟，复谁能代绘监门之图？彼以为死于饥也，与死于盗也，等一死也；与其捐瘠沟中而长为白骨之鬼也，何如游魂釜底而暂作绿林之豪也。是以奋袂攘臂，不得已而出于此。所仗两台为全杭保障，既已移会，饬甲遣戍以制其死命；而即以招商放米之议，复申上宪，少宽禁纲；或并请以陈易新，将现贮仓谷减价发粜，而转籴江右以还之仓，俾良民之未为盗者，得以自谋卒岁。而盗知食足，亦不至出其劫掠之余，尽呼其类而诱之去，则二洞之寇，岂惟平之，抑且将绝之矣。否则，计自今冬以逮来年六月，其为荒之日尚长，而晚稻所收无几，又多不堪寓目，长此不已，复将何底？兴言及此，实可寒心。嗟夫！天下事莫不有其几焉，凡几之所伏，其始也，常如在眉火未然之时；而每以徙薪不早，渐且燎原，遂驯致于焦头烂额之势而不可扑灭。是固愚者之所恃以无忧，惰者之偷以为安，而一二见微知著、刚明果断之士，未尝不为之发愤而三叹也。今敝乡虽僻处闽、粤边徼，而其动静治乱之机，实乃两省之安危系焉者。远不具述，即如近年程乡之张秤锤两破永定，武平之古端、周桢剽掠三省，以及武之朱学晦、杭之郑德敬纠粤人而作难，皆以草窃小寇而敢逆命吏之顔，致动王师之征讨。幸而当事者沉谋，迅发协师武臣力，驱而远之，捉而殪之。向使日久变生，兵连祸结，留一蚁之穴以溃千丈之堤，其患尚可言哉？伏惟执事膺民社之重，而兼经纬之才，司金汤之奇，而荷剿抚之任，沉几观变，不动声色，而奠三邑两省于盘石之安，其必有以处此者，固无俟书生之越俎而谋耳。嘉穗蒿目桑梓，空抱杞忧，瞻拜下风，祗增惭悚。

 复马次京书

 〔国朝〕黎士弘

　　次京足下：弘少无所知，晚益自废。六载来，踌躇半职，精神耗于簿书，筋力疲于奔走。回念三十年前，抗手嘐嘐，动欲与古人争其位置。今伏首事尊贵，屏气缩足，犹恐不恭。笔阵澜翻，役以佥名点判；风云意气，用之呵斥胥徒。千秋大业，效仅如斯，每一思之，哑然自笑，转更自伤心。足下文誉数高，辛冬暂假里门，曾得一望光彩，时以襆被匆匆，未获共数晨夕。化舒至，顿辱良书，且引喻昔贤，过相期勉。我所愿交于次京先生不得，而次京乃勤勤若是，岂次京尚以为足与言也？盖所谓知臣之少，而不知臣之力已衰矣。风雅一道，近日比于巷语涂歌，学语小生，皆能操笔。而又以一二先辈，立鼓建竿；竹版寸笺，无人无刻，谓诗多于今日则可，遂谓接武黄初、希踪大历，其谁信之？大约依附者多，自立者少。既无自立之人，则求一曹唐、李璧且不可得，况远而祖祢青莲、工部间乎？载读大篇，卓然自立，见次京真不同于流俗矣。古人立言，无论不同流俗，即韩不同柳，欧不同王，彼皆一时并起而源派井然；至如三苏父子兄弟也，其所著书亦复分途异轨，各自成家。学一先生之言而欲以争千古之席，我知其无当也。汀南寥落，文献凋残，兴衰倚伏，当必有守先待后之三四人，舍次京、于岗、玉孙、化舒诸子，其谁望哉？语曰：生才实难，愿深自爱。多闻见以广所学，简声利以信所守。有不同流俗之文章，自有不同流俗之人品。使邑中读书服古之气，自此而一正焉。天实有以相吾子矣，援识路之义，以慰执鞭之怀，恃贤者之知我也！拜函倾倒，踊跃万千。

 答黎愧曾观察书

 〔国朝〕魏　礼　宁都人

　　想望三十年，才得一通笔札；相距七十里，未能走承謦欬。俗下之况，可例其余，不待扣胸中所藏而后知也。四月中，病少间，颇闻汉仙诸岩石之胜，以乘舠得至山麓，不苦陆暑，鼓兴而往，淹留旬有七日。返乃获拜大集华函，展诵贱日诗，夜光拱璧，罗列前陈；喜惭感幸，出于虑表。不谓是行仍触劳暍，复咯血者二十余日，入秋始就疏爽。翻诵大集，燃膏继晷，益叹诸葛君真名士也。子瞻有言：“行乎其所不得不行，止乎其不得不止。”轩豁瑰玮，随手皆成妙绪，自苏文忠来，未能多有。夫既知其人，闻其行事施设，读其文章，虽不见其面可矣。然而古人必担簦千里，履巉岩，涉江海，惟恐或不见。而陈子昂且有“前不见古人，后不见来者，悠悠涕下”之感，何耶？思五岳者，坐斗室之中，披图籍，指其邱壑峰岩，览记载之奇，亦足以游矣。而必冒寒暑，忍饥渴，衣焦头尘，身履其境，以求尽乎神理，搜乎委曲，目谋而心得之者，谓图、记之未足尽五岳也。然则读文章闻知其行事，遂足以尽其人乎？夫欲见者非徒见其面而已。天下之理，万变不可穷，周、孔言之而不足，学者绎之而日生，辨议触发则交相穷，交相穷则交相生，循环不息，弥纶横放，扩所已有。而萌所未尝有，复扩所未尝有，而化其所已有，然后足以达其本根，穷其枝叶，各得所成就，此丽泽之益，所为奋于师承也，固非笔札文章所得而尽者也。虽然，且姑欲尽之于笔札文章矣，相见之迟速未可逆计。拙刻较往者所增强半，希阁下详指得失，还书策进，相与有成古人之谊也。近与采公周旋，愚谬守一先生之教，不欲学，然颇好其人。今秋分尸始祖祀事，兼有祢祭，廿五六将还山，则相去未远。未能常通竿牍，东望惄如，不尽缕。

 复周又文宪副书

 〔国朝〕黎士弘

　　弟短辕倦羽，息轨荒庐，然未尝不愿得大人君子而事之。昨拜清光，便深企仰。适蒙下询民生疾苦，避客开函，感惭交并。老公祖既高孟博揽辔之风，贱子亦何敢不敦任棠置水之谊。大约敝郡俗朴民穷，经贼焰两番，焦头烂额，祗以田亩未荒，屋庐仅在，遂不幸有沃土之名。弟昨面老公祖，所谓如江次官舟，丹漆其外，其中则久不任斤斧矣。不任斤斧而又有丹漆之累，长年三老固欲其出层波、凌巨浪，偶不柁折帆摧，而遂谓真可长征而利涉焉，不终至滔没而不已矣。不意目前重有运粮一事，连岁输将，民力已竭，为征剿大故，何敢告劳。查长汀秋粮额载八千有零，旧例秋成纳官，原以供本地兵马之需。自兵少粮多，而乃以其余者解省，为数仅千耳。今宪行欲以八千余石尽运漳城，其本地养兵之粮、候发库饷收买民间，无论民力不能一岁两输，兵马嗷嗷，令其舍现在而求补拨，亦甚非事体所便。漳、汀相去千里有余，险岭崇山，皆老公祖所亲见者。计夫一名运粮三斗，往返道路当一月有余。是一县出夫千名，竭一月之力，仅运粮至三百石而止，何啻百钟而致一钟。其间道路饥寒，逃亡死丧，既运而不得至于运所者，且无问官役儹迫之严威，尊如鬼伯；到次收受之勒掯，远若天阍。事绪万端，难可指数，民间气力，只有此数；既令出米，又令雇夫，既须完粮，又须办课，有老公祖清威坐镇，自可长保无虞。脱不意一二官司奉行不善，使望粮之兵脱巾而噪于中，运粮之民走险而呼于外，汀之为汀所忧者不在贼，而转在民，可不为寒心过计哉？伏望老公祖俯察情形，立商当事。当事仁心仁闻，定复悯恻垂恩。或用一缓二，或止照旧例，以其余者折解军前，一言之下，泽稿回枯。昔邵尧夫先生熙宁之间，每谓在今日宽一分，民受一分之福。弟谓在今日宽一分，民便受百分之福矣。从来刍荛腐论，皆言于不得言之时；大贤救世热肠，必为于万难为之日，惟老公祖之留意也。若在官狐鼠，党里魁豪，似非今日所急，况弟新归万里，又更一无所知乎？差员力索，回函敷布，殊无伦次，干冒尊严，只有悚息。

 上李元仲先生书

 黎士弘

　　月之十四，接老师翰教，并接县志八册。重以府志残缺多年，谓某不及时譔修，后世必有起而责备者。修述大事，某何人，敢行妄任？但再三量度而实有所甚难者。秦归后，王郡公及新任鄢公屡以此相属某，以必得老师到郡主持，某得操笔墨供事左右。念有道鹿车未必肯轻诣州府。某才短论弱，何从起草摛词？旧志漶漫，固难洗刷更张。近四五十年间，寇盗凶荒，征伐调遣，无邑不有，必不当以一二闲词草草塞白。丙戌降旗一树，青盖东飞，如嵇延祖、李若水其人者，亦复不少。甲寅贼将鸱张，里魁市虎。出落纷纷，此固当大书特书、数千百言而不尽者。今将全载乎？将尽讳乎？且山川委曲，孰为茧足寻源；烟海篇章，谁为检括佽助？郡中名贤仅有，不难立传提纲，决无陶胡奴挟刃相临之恐。倘一妄男子述其先世细微之行，必欲乞余光、希志载，一言不足而再，再不足而三。或藉绅士公言，陈情当路，下一牒局中，令其收录。书之则违寸心，拂之适逢众怨。当偷光移照之年，晏坐高眠，犹嫌刺促，无故而堆案填门，所谓日见不欠钱之债主，时判无知见之判章；为公也则不忠，为己也则计拙。故宁含濡隐忍，以待之后世诸贤耳。少读韩昌黎答柳子厚修史之书，悚惧于人祸天刑，心甚薄其不武。今一郡之志，不难于国史；偶然操笔，不尊于史官，乃尔避忌踌躇，而不敢遽应，乃知身不经历而妄行责望古人，真少年虚气骄心，悔吞舌之不早矣。老师人地既高，村居远僻，闭户订删，予夺进退，自行其是。膏烛不烦于有司，撰构不资于众力；而又为通邑信从，无有一人敢起而议其渗漏者。故其书成，无不争求传布，而某亦怂臾再三，欲使数十年、数百年后读其书者，知汀郡风气未开，乃有大贤如此；又使其执卷太息，以为如是之才仅成一邑之书，而何以不及于一郡！一读一快，一读一恨，所谓起而责备，或在老师等辈，如某也，何足道哉！何足道哉！近有人返自会城，亦略问通志梗概，大约似半成胥吏之手。昨征江南文献，某曾录老师著作，如关帝庙记、九龙、梦溪诸篇，意欲次第卷帙，点缀山灵。传闻以“现在诸贤，概从不录”。是相如封禅之书，必行身后；昌黎淮西之石，定碎生前。不知发凡起例，又何为首注某某云云也？备此闻问，不尽下怀。
启

 贺大参洞岩周公启

 〔明〕周　弘

　　义振仁怀，道中存而时出；文经武纬，授外寄以咸宜。故镇静黄堂，归治行于吴公之第一；澄清乌府，数风力于部使之无双。南阳保障称雄，北门锁钥殊重。福星悬郡，邻封旁烛余辉；白日贯虹，岛屿雷传迅令。八闽庆洽，四野欢腾。恭惟台下，隽拔洪都，英蜚江右。躬田碧玉，采秋实于词林；颔结明珠，鼓春雷于墨雾。景元圣之忠勤，心存王室；循素王之轨辙，学卓儒绅。闻彻宸衷，业光郎署。既而，宠玉麟于凤阙，飞金马于龙津。五教范青衿，如圭如璧；九农歌绿野，以豫以休。学古推俎豆之周旋，匡世壮谋猷于阖辟。扫案牍三千，气超吉甫；罢甲兵数万，志遂希文。身任长城，喙张小丑。郤欃枪于一怒，驭貔貅而左转天机；运筹策于七擒，驱犀象而右回地轴。青郊帜列，积五色之详云；朱鸟翚飞，掠千山之氛雾。波恬海宇，鳄毙溟潮，斯诚称振古之奇勋，亦肆今之希觏！某扶桑短翮，惊大树之高标；伏枥绵驹，耸骠骑之远骤。惭羁勒之御，登龙之愿既违；仰山斗之光，托鲤之情已缺。是用驰遥情于左右，末由陈躬贺于庭阶。菲仪轻冒威尊，临楮聿增惭悚。

 上方太守转辞张中丞聘召启

 〔国朝〕伊元复

　　为老病难承顾问，疏慵空负知音。仰藉鸿慈，敢辞宪召事。恭惟大宗师台下，熙朝柱石，盛世人龙。丁年振藻，早树帜于文壇；壮岁腾英，载搴旗于艺苑。胸藏锦绣，遥传画阁南楼；笔挟风云，不啻寒花承露。于是联镳京国，奋翼天门。三千锦字，照鸾掖以凝华；五色卿云，绕龙墀而布影。西清起草，云篇分莲炬之荣；东观谈经，湘帙焕花砖之彩。历践更于仕路，屡上陟于崇阶。既而兰省交推，枫宸特简。麟符分福抚，遐覃阴雨之膏；熊轼照鄞江，顿慰苍生之望。首崇五教，既最九农。说礼乐而敦诗书，后催科而先抚字。蒲鞭示儆，喜约法之从宽；指水为盟，识秉心之不滓。重以回天有术，发囷仓以赈八邑之饥；折狱为能，约金矢而息千门之讼。听琴声嘹呖，吏人知臥阁清闲；观鹤影蹁跹，父老讶黄堂昼静。清标玉立，萧萧官况如秋；介节风生，寂寂公门似水。由是贤声远播，德意旁敷。年岁于以丰登，井闾因而康阜。万家连篝火，月笼弦诵之音；百堵荫桑麻，云覆袴襦之境。甘棠掩映，村庄鸡犬无惊；秦镜辉煌，草泽萑苻尽绝。既共说渔阳麦秀，更争夸合浦珠还。稔知望重南天，且喜名题御扆。兹者，抚军网罗遗逸，宪台传述德音。谘询及于刍荛，采访加于草莽。不违葑菲，并及单寒。复顾何人，敢承下问？窃愧半世砚田，廿年村塾。窗悬夜雨，谁怜万卷曾开；坐拥寒毡，孰惜三冬枉用？费无端笔墨，只为山水铺张；竭有限精神，空代禽鱼点缀。谀墓徒悲往事，捉刀殊负真才。加以时命不齐，运途多舛。锁闱佹得而复失，苫凶滨死而再苏。以故病入双眸，倏忽医经二载。正自抱沉疴之病，岂料有召对之荣。诗愧项斯，空负文中之说；人非傻子，难邀叔向之知。既不能拟灶下之桐，又何敢比柯亭之竹？仰龙门恍如天际，瞻莲幙不啻云间。虽结倾葵，终难就日。恭辞宪令，敬赖鸿恩。伏乞大宗师转覆大宪台、恭闻大枢府，悯其衰颓，许其调摄。倘邀天而起痼，终望尘以披丹。惟是顾盼曲流，剪拂增价。既托三生之幸，谬邀千载之知。他年愿效珠还，此日先深铭镂。恭陈谢启，恪布悃忱。伏乞海涵，不尽颙若。谨启。
箴
 心　　箴

 〔国朝〕邱六成

　　拟西而西，拟东而东。而败而成，维乃之工。扫除净洁，安处其中。往来憧憧，不守厥宫。无从匪彝，各敬尔躬。

 省　身　箴

 邱嘉穗

　　天降生民，厥心虚灵。未发为性，既发是情。操之有则，曰敬曰诚。斯乃体要，身赖以成。身之所具，百体维贞。首端脊立，耳聪目明。顔色矜庄，声气肃清。饮食务节，语言勿轻。身之所接，五常有经。惟兹物则，总归性情。无息无欺，道不虚行。恨予昏懦，故作箴铭。而今而后，尚视为程。
颂

 放　生　颂

 李世熊

　　鸟坠虚弓，鱼入于罗。人惟遗教，生之孔多。或纵于天，或逝于渊。脱死为梦，寄生为意。人亦有言：具官司马，为王用师。腾戈于漠，剪厥鲸鲵。借剑于庭，凶獍殄夷。以矢破镜，以牙豮。宜其死者，治厥生者。邪臣在事，遏归司马。精尸罗行，开此檀林。檀林既开，维高维深。悯彼诸生，无罪受残。不佞而诛，以脔以燔。捐其长材，赎之小年。人亦何容，计往保来，尽三际断。系身于物，即恐惧想。雨雨咮咮，敢怨庖厨。百凡君子，无奖刀俎，以道冥涂。

 瑞　芝　颂

 康　时

　　有种凡卉，无根独芝。祯非世遘，萌与德期。灵枝盘错，玉茎葳蕤。不缘雨润，不受露滋。自天濯质，特地呈姿。有五踞聚，拔一离奇。骈附去咫，脱颖搘颐。郁郁郡署，斯焉取斯。猗惟我翁(时郡守沈伯和也)，宣和惠慈。好生戒杀，辱示蒲笞。葆素习淡，庭绝暮遗。以方古廉，悬鱼拔葵。以励顽钝，羔羊素丝。山水之间，自公委蛇。香清鹤伴，天知地知。惟此嘉生，俾尔无私。童叟传呼，山水增嶷。以示万禩，曰郡斋芝。不敏献颂，敢附曼辞。
铭

 苍玉洞铭

 〔国朝〕童能灵

　　混沌璞判，寒光。白日且出且没，云气时苍时黄。至今汀水不敢直下，九龙偃蹇攫拿空徬偟。噫，天不得惜，地不得藏。我铭石旁，遥遥大荒。

 苍玉洞铭

 〔国朝〕巫近汉

　　美哉，汀皋之石。苍苍平列，郊天之壁。吞风吐云，磅礴郁积。岈然洞开，河光润泽。日依其巅，月宿其窟。久莫顾之，荒且窒深，贺乎今兹之崚嶒。尘埃洗，物色增。荆璞泐，蛰龙升。岩岩气吐，肤寸云兴。吁哉，苍玉之质。贪尔奇，肯尔逸。磨漫灭之残碑，勒光荣之彩笔，永兴明堂配石室。

 石　巢　铭

 李世熊

　　圃珖之左，两壁危悬，夹径而东，石垒台焉。缚茅蹲其顶，若飞者之有巢也。画壁肩巍，敛翼其中，自为气势，殆将翀举乎？铭曰：可以无语，惟吾与女。筮将怜汝，地天并许。匪谋居安，匪忧风雨。窥苍潜泉，伏习危岨。万仞垂足，云霄一羽。
引

 《解纷纪成》引

 〔明〕邱道隆

　　甲午，邑长定斋马侯，集上、永二邑构争田粮始末卷案，录而梓焉，阅月成。命曰《解纷纪成》，来征引。予曰：“侯其贤哉！其知为政者乎！”夫君子蓄道具，明法守，出而从政，所绝者其端有三：曰弊端、争端、祸端尔。惟弊故争，惟争故祸，三者恒相因，是之谓乱。乱者，纷也，而致之之由有三：曰时不清、论不公、法不行尔。时不清则小人在位，论不公则私意横出，法不行则工不信度而肆无忌。故小人为之地，则上不畏公法，下不恤人言，无所不为，是之谓致纷之由。反是，而解之之道存焉。吾杭亦称乐土，第其地荒化窒，乱贼呼啸东陲，致动王师讨平之。而增邑议起，杭遂析地为永，是成化丁酉事也。其谓南界溪流者，出于中官抚臣初请之言，而丁粮事产，实大概言之耳。比壬寅，再定版籍。然后通融计处丁粮事产，留杭若干，拨永若干，援图择户，以其数，不以其地。非不以地也，数可计而地杂出，亦势使之然，俗谓梅花分管是矣。间有永粮在杭，杭粮在永者，复立寄庄之户，各输其赋，良法美意，盖一成而不可变者也。顾兹贼竖，入充阉寺，凭藉声势者，往往资之。既而附结逆瑾，以及宁彬诸权奸，气焰薰灼，乃鼓惑永之愚恶亡赖，互相济援。遂以永人谋买与未买杭田之粮，计割入户，假中官名色以避差赋，其弊百出。以予观之，本根枝叶之论，其心甚公，为理甚明。而杭以旧为繁为全设，永以新为简为裁减，孰为本根，孰为枝叶？田粮之在二邑，孰为可多？如执溪流为界之言，则杭田瘠薄，其数加少；永田膏腴，其数加多。是岂政之平欤？今时清、论公、而法行矣。马侯乘而纪成，非徒为杭故事，永人亦将追悔已往，图新方来。则抉弊、息争、免祸，而绝其所谓三端者，果在杭耶？抑在永耶？况展卷之间，孰为计夺？孰为回护？孰为调停？孰为执断？森然如指诸掌。执断者大公，调停者无识，回护者徇私，计夺者稔恶。而先后当事诸公之人品优劣，政事得失，亦从可识焉。侯其真贤哉，其真知为政者乎！

 浚复两河题助引

 闵遇亨

　　闻之渊渟岳峙本自天然，水曲川环亦资人力。禹功八载，颂明德以千秋；尧轸九年，奏平成于万世。盖有非常之功者，必有非常之事；而有非常之事者，必有非常之人，理所固然，无足怪者。汀处万山中，踞闽上游，东连吴、越，西通楚、豫，虽非都会，亦称奥区。自宋、明以来，人文秀蔚，家室盈宁。揆厥所由，佥曰：非地灵不至此。盖龙山耸翠于北，宝珠拱峙于南，而东西两道，回環曲抱，不可谓非闽南一巨镇也。迨启、祯间，人昧地脉，妄行更改。于是西河断其官星，东流射乎城郭，人民困弊，科甲凋零，识者憾之。但目击心伤，空悲狂澜于既倒；涂歌巷议，惟思砥柱乎中流。幸逢王太公祖，操比河清，量符海阔。休休乎容人雅度，千顷汪洋；凛凛乎振世高风，一时宝筏。固已善政善教，指不胜屈矣。乃犹留心民瘼，咨访利弊，欲西河之渐复，必东道之先更。俯准合词陈请，仰筹盛举艰辛。其难其慎，善始善终者，诚千载之奇遭而万年之伟绩者也。独是举大木者呼邪许，为浮屠者必合尖，众力擎天，方能底绩。虽山川异道，各有专司；而统辖同邦，自宜分任。经营畚锸，附郭岂敢惮劳；挥羡捐资，属邑宁无同志？惟冀当道贵人，分东阁西园之费；乡城士庶，捐仙□丹穴之金。务使水回故道，少壮山城之色；波转新渠，共勷利导之功。庶几哉，藉复旧以更新，欢呼上下，行兢功而奏效，庆洽海山。将见民安物阜，凤起蛟腾，上副盛朝振德之思，下开生民乐利之化，其遗惠于通郡者，又岂但曰十世百世而已哉！

 募修北极楼引

 黎士弘

　　九龙，郡之镇山也，祀真武像其上。故有巨松万挺，皆三百年间物，葱郁之气见百里内外。前明卫所官军设巡视，敢有执斤斧入山林者，执之论如法。鼎建后，多事频仍，松木残摧过半，楼亦日就倾圮。连年官司顿挫，文运不张，奇狱异变，有故老宿生之所未见者。虽形家之说不必尽信，然楼为山冠，树为山衣，譬露顶祼身，必不可见先生长者。使狂夫箕踞傲坐，而欲责之树连邑津梁，拥万家烟火，有不目睨而腹诽者乎？阖郡士民亟亟乎有请修之举也。所见梵刹仙宫于人国何所损益？一人唱导，能使富者捐金，材者输力。以彼权此，其轻重大小，宜何如哉？若山林之禁，在当路不惜举手寸檄，顿使高柯掩盖，一还旧观。神实凭之，民且庇焉。使山川而能言，将食德于诸公不浅。
题　辞

 重修梁野山定光禅院题辞

 黎士弘

　　佛氏之盛，精蓝绀宇偏海内，而汀之禅院独称定光。定光禅院于临安、于泉南、于江右无弗有，而汀为最著。郡城在府署之东，在武平者去县治六十里之岩前。考郡志，定光大师成道在宋太宗、真宗时，迹至灵异。历宋至元明近八百年，祀事不绝。元时所颁诰勅，亦尚存寺中。近甲申来，屡罹兵火，赖天幸，不大致残毁。里党哄传：当大兵驻郡时，有见两巨僧同立城头者，又见两巨僧从空洒甘露灌城中者。人以为，巨僧即定光与今所奉伏虎禅师也。事传布远近，汀人月朔望、岁时持香灯诣院稽礼足者，男女常及万人；而梁野山以远，独不闻。募僧宗学数来请，谓山为大师习定地，高数千尺，耸入云霄，为江右、闽粤之望。树木蒙密，云烟亏蔽，亭午始得辨日色。佛殿石柱皆合抱，亦不知始何年。今梁栋就倾，非急修恐旧迹亦遂湮没。予尚未即应。而大师遂凭于乩，谓：首缘也，当得某某；倡缘之疏则必诣郡而请之黎氏。夫神既灵矣，灵则无不之，在梁野犹之郡城，亦犹之岩前也。况感应之迹为人所传述者，又章章如是乎？落成日，予仍请缀一言，以终大师之辱命。

 题上官文佐观碑图

 〔国朝〕黎士弘

　　曹娥碑在会稽，魏武从未渡江，诸书多为辩正。古人可传之事，附会名贤不少，独世谓德祖因此见忌，是殆不然。魏武虽雄猜盖世，其怜才爱士，亦当时仅有。孔璋檄及其祖父，犹能蠲忿，岂德祖一强记闲言，便有死法？只缘文举、正平诸君子，前后以文章得过，故凡其平生举动，即韵事风流，皆为人指摘耳。向于周元亮先生所，曾见叶荣木观碑图，仅写曹、杨数人，私疑汉相尊严，不应威仪简脱乃尔。癸酉三冬无事，与上官子文佐商度为此，树石坡陀、人马器仗，一一勾画尽妙。文佐好学深思，出入古人，此帧即置之元、宋大家，亦复何辨？毋论近代十洲诸贤也。文佐初名世显，改名周，里巷人习见其少年，不尽知之。近与鄢在公太守东下姑苏，虽年少，要一时奇士也。丙子七月既望，某记。老不能作小楷，命次儿翰远书于帧后。
书　后

 宁化王公剿山寇详揭书后

 黎士弘

　　绸缪未雨，既不数见；即剥床及肤，谁为下一筹者。总缘一官传舍，不肯实力担当，遂致决溜成河，沦胥其败。一邑如此，推之一郡一国，盖可知矣。观王公此牍，淋漓悲恸，视国事如家事，将数十年之积寇、千万户之生灵，真欲了之一心一手，其中艰难挠折，孱帅含茹之，奸民袒护之，邻国之大夫又从而逋逃渊薮之，使公无十分才、十分识、十分忍，此獠破辕毁柙，何止甲申、乙酉间事乎？本无半念痌瘝，动辄委之上官掣肘、时事难为，读此而不惭惶入地非夫也！然公亦竟死矣，虽里哀巷哭，何救公亡？而嚅嗫小夫尚有议公为巧宦、为强项者。世无杜子美，谁能读元道州下舂陵一泪者？恨识公迟，而知公未尽。其将以此补生前之一拜可乎？壬戌正月之二十有八日手记。王公名之佐，关东人。

 书李白也诗后

 〔国朝〕黎士弘

　　天下文章之士，修名立行，老死里巷之间，而不得传其姓字者，抑何多哉？读白也先生集，不禁失声太息也。先生李姓名弃，汀郡清流人，年少籍诸生，负俊才，谓取功名富贵如宿寄。中道偶罹文网，谢巾衫，臥穷山，著书立说，不复通人事往来。观其命名立字，亦可知其想结无聊矣。所为诗自出性情，不屑屑摹拟往代。五言如“罗敷词”、“示子”诸篇，皆可颉颃作者。至长行短詠，信笔摅怀，陈古刺今，歌以当哭。卒于丁巳、戊午间，年八十有三。先生性简傲，又住穷乡，人固无知先生者，先生亦不易为人知。独一见连城童君玉铉，心赏志合，引为忘年之交。今所存五七言古风、五七言长句若干卷，评订史鑑若干卷，皆玉铉掌书手录，蝇头细字，澜翻千纸，每出以示人，若惟恐先生一旦湮没，不获一传于世。玉铉盖自任为身后之桓谭矣。汀虽僻郡，人士重敦本之学，复厌表襮，不急急于声名。有积学数十年，接户比邻，不获窥其只字者。予自秦归后廿六年中，所得见闻于宁化施君泽民、伊君乔菴、永定邱君兼三、上杭梁君赓虞，皆编辑经史，各有成书，今又得知李先生白也。乔菴、兼三、赓虞文集，门生子弟各为镂刻，以行于世，予皆得附一言论次。惟施君没最久，子姓零落，肩鬻其手书而不得一售。今白也诸稿，即尚未能谋刻，赖玉铉抄存，不致如施君转鬻他人，玉铉之功不小。予盖爱玉铉高谊，乐为书后。且以告世之齿汀风者，知尚有人在，毋徒嘐嘐自是，谓郐以下无讥也。
跋

 书《绎山碑》跋

 〔宋〕郑文宝

　　故散骑常侍徐公铉，酷躭玉箸，垂五十年，时无其比。晚节获《绎山碑》摹本，师其笔力，自谓得思于天人之际，因是广搜己之旧迹，焚掷略尽。文宝受学徐门，粗坚企及之志。大平兴国五年春，再举进士不中，东适齐鲁，客邹邑，登绎山，访求秦碑，邈然无睹。逮于浃旬，怊怅榛芜之下，惜其神踪将坠于世。今以徐所授摹本，刻石于长安故都国子学。庶博雅君子见先儒之指归。淳化四年八月十五日，承奉郎、守太常博士、陕府西诸州水陆计度转运副使、赐绯鱼袋郑文宝记。

 禹　碑　跋

 〔国朝〕刘　坊

　　禹碑以岣嵝峰为初出，本“承”、“帝”字间有孔如拳。相传一道人以麈柄担之，置峰仄悬岩上。土人以捶摹之艰，乃刻于祝融、岳麓诸处。无善石工，遂失古圣微意。戊午夏，予至岣嵝，躬扳岩绝寻之，摹得此本，其字较他处阔三分，全无斧凿迹，苍古不啻生成。其石如屏，规方可二丈余。于是，以意缩小之，携之行箧，而志鄙见于后。按《吴越春秋》谓，禹治水功成，勒碑衡山以纪功。然世无传其文者。至唐昌黎文公诗始云，道士尝一见之，文公求其处而不可得。所谓“千搜万索何处有”者也。宋嘉定中，何致子游南岳，樵者或云其处，致子乃用历本反摹之，凡七十七字。明杨用修得其本，乃以意为解释，独谓不识“南渎衍亨”四字，梦黄鱼首人告之，其妄可知。后沈滥者，复以意为改易一二字，亦云梦神授以金环古缾，下有龙蛇、草木之书，又妄之妄矣。杨时乔者，亦以意为穿凿，而求肖于形象之间，其文鄙僿可笑，更甚于二子。今读典、谟、禹贡诸书，其文明白正大，与此碑无万一合，不应大禹即为杨子云开山也。又图经载，庐山紫霄峰有石室，昔大禹治水，常登紫霄，以眺六合，望水湍，因刻石于石室中。郦道元亦谓，上霄之南，大禹刻石，志其里数丈尺，今犹得刻石之号焉。《一统志》云，紫霄石室深险，人不可至，有好事者缒而下，得百余字，奇古不可辨，惟洪荒样。予乃撵六字可识。《舆地志》亦谓摹得七十余字，似与今所传合。然去古已远，汉、唐间人无译之者，其口吻形画，历代沿改，已失其真。存此以备三代法物，若为强解释附会，非愚则诬矣。

 《晚笑堂诗》跋

 苏　珥

　　长汀上官竹庄先生，以冲淡闲远之性，遍寻九州邱壑，屡至粤土。甲寅，余在羊城，始接芝眉。是年，先生已七十矣，余方三十有六。先生一见如旧好，引为忘年交。未几，余以事归里，先生亦返闽，衷曲一缕，未能尽罄。今岁夏，先生复来粤。余过寓斋，谈话竟日，离情顿慰，且喜其矍铄不减昔时。相见时，省中人士与他国游客，皆踵门乞翰墨，先生不告倦。有谓其诗中画、画中诗，并通厥妙，酷类王右丞。余以为右丞才虽佳，然识者不为满意。崑山顾亭林谓其以文辞欺人，即从禄山一事，讥杜甫称为高人之妄。余然其说，且考右丞应举时，入贵戚之家，自同于伶人以奏伎，鄙躁亦甚。今先生乃真高人，生平不求闻达，亦不于贵介稍屈。余友炳园谓，当事争相延致，先生皆淡然遇之。炳园与先生交久，日为悉，而能道其真。余赋诗以赠，中有云：“才似右丞还自爱，平生不奏郁轮袍”，盖亦与炳园言有合也。《晚笑堂集》刻成来示，叹夫清逈之致，宛似其为人。炳园已跋，余又作貂续云。

墓　志

 明工部侍郎张显宗墓志

 〔明〕杨　溥

　　公讳显宗，字名远，姓张氏，为闽著姓。曾大父五三郎，大父胜卿，父寿隆，母黄氏。公六岁而孤，母夫人贞守教之。公英毅日发，每出语，人辄奇之。洪武中，以明经贡南宫，明年，以乡举会试上第，廷试赐进士及第第□人，擢翰林院编修，转太常寺寺丞，国子监祭酒。今天子嗣登大宝，以交趾远在荒服，擢公为右布政使，以疾卒于官。远近闻者，莫不哀悼。初，公拜祭酒时，以风教久弊，欲更其故习，手疏所宜行数十事，上悉可其奏。公亦夙夜以身率诸生，五鼓即升堂讲读，课试俱有程式。以宣圣庙隘，撤而新之；以桥门道隘，凿而通之。视师儒之贤者礼之，邪不检者汰之。由是，太学风裁一新，而诸士子亦争自磨濯，日就准绳规矩，凡出公门下者，率为闻人。其教育之法，至今四方传诵之，其有功于斯道者多矣。其在交趾也，当远人款附之初，兵、农以数百万纪，号令所及，民庶欢呼。又以见公之学，固不专以文事而已。公天性至孝，而家素俭约，既得禄，即迎母夫人就养。公退，辄率诸子娱侍其侧，或语及先府君，则感泣不能自已。君子谓，公有终身之丧。娶黄氏，子男二人，克举、克宽。公生癸卯年十一月二十一日子时，卒于戊子年十二月初十日，享寿四十六岁。卜以明年十一月二十七日葬邑之张家坪。先期，克举以状来征铭。予奉状悲惋，谊弗获辞，为之铭曰：惟公之教，有绳有矩。百川沧溟，群物时雨。惟公之政，仁摩义抚。远人来归，如就父母。曰政曰教，中孝而推。仰瞻斯言，卓乎嵬嵬。

 宁化县知县徐公墓志铭

 〔明〕李世熊

　　呜呼，明之不祀也，以大盗扰腹心，而抚叛者速其祸也。大盗由小盗之积，而小盗由守、令之玩也，观于宁化之事益信。宁化于闽为僻陕，崇祯寅、卯间，闽波未沸，遂有悍民李流名、黄留民等党为剽掠者。流名始与石城温氏争市利相仇，杀十许人。温氏急，则分控抚、按，御史，檄郡邑捕流名甚急。流名亦控御史，相衔持，实无赴理意。邑令以发难自邻，又颇纳流名贿，任其逸柙，不为虑。
　　崇祯十三年，而楚郧西徐公始知宁化县，所奉上官文檄，半皆严缉流名者。初，循故事勾摄之，流名久狎前令，以为易与也，意甚悖慢。公乃不谋上官，大发民壮往捕之。流名遽称戈相向。郡守金公闻之，不善也，遣司理宋公按视宁。宋单骑诣流名之巢，诱说百端，誓保无他，挟之入郡自理。郡守庭鞫之，果从末减，解送岭北道陈公士奇。陈公嘉司理能定变，竟亦长系流名，而其弟李简及黄留民等皆释不问。公闻而拊膺曰：“宁化祸自此始矣。”既而，李简等果集党责饷于诸乡，恣剽僇。四乡苦掠者，控县无虚日，公乃曰：“吾今知所以缉贼矣。”遂重悬赏格，以疑搆简党。令曰：“乡民能擒一贼者，官给赏钱若干，仍与罪人赀产。贼党能自擒一贼者，释其罪，赏如格。”不数日，简等所见亲戚族党，皆猜若图己为利者，前后狼顾，左右溃离。公所捐赏不四百金，而李简及诸乡之首乱者皆缚致庭下。公皆以沈命法治之，宁民欢声殷地。是时，城中鼠盗纵横，夜十数发，即重垣峻栅，复壁窔房，无得免者。中产之家，张灯达曙，臥无帖席。公笑曰：“此曹与李简相倡和，所谓钟应铜山也。”乃讲习乡约，数进耆老，曲讯民间疾苦，即密察所为盗主者。久之，得主名，搜捕巨窝二三辈，赃物狼藉，皆为籍识。每朔望，诣各坊讲圣谕毕，揖其一行表异者，而立真盗于庭，吏披籍数其罪状，以次受掠，血肉溃落，观者咋舌汗下。因朝邑人而告之曰：“邑多狐鼠，令盗得主名，令不欲穷治，风告不改，乃收捕致法，如扣囊底耳。”坊巷相传，股栗屏息，自是高枕熟寐，几有拾金拂尘之风矣。公又言：“宁乱形见，而城堞卑圮，即有不虞，难为保障。且廪虚械窳，何恃而效守？”宁故有寿宁、龙门二桥，寿宁以通外城之咽，龙门为筦东流之钥。旧费不赀，适又皆毁。公因进耆老而问之曰：“吾欲增旧城、复二桥，为宁百年计，公等能为令分此劳乎？”众欣呼如沸曰：“此宁民身家事，敢以烦使君？”于是赢者举财，诎者输力，三役并兴，而民不告病，不逾年而工悉竣。人以为神。盖公之佚道使民，而众志倾服如此。三年，邑大治。崇祯壬午，当奏绩，竟以不善事上官，考功议降调。宁民恫恋之，如失怙恃也。
　　公既去，而黄留民始归省墓，鹰眼枭声，犹雄视其族。族人拉杀之，有司不为竟其狱。留民之子通始倡乱，以较正斗斛、裒益贫富为名，薄民翕然归之；乃连络数十乡为长关，佥其豪者曰千总，总各为部。通有急则传千总，千总传所部，不一日而千百人集矣。事关有司者，皆取断于通，令拥孤城而已。旧时豆谷薪炭之输城者，通悉遏之。大户田谷之在乡者，通悉截输之，不如额。邑民之贸食四乡者，通故困苦之。城乡仇搆不可解。至丙戌六月，通遂袭破邑城，杀族衿、掠巨室以万万计。时金壇于华玉，以少司马镇漳南，提兵来抚。通乘其懈，缚华玉而归；裸辱署县朱墀而纵之。士民昼夜膺城守，莫不咨嗟太息曰：“徐公在此，鼠子能尔乎？”盖有泣下者。公向谓宁化祸始于此，至是言乃验。
　　时公避江楚之乱，侨居闽中，当事以公治宁有旧绩，乃加公职方，再调知宁化。甫一月而隆武驾陷，汀州悉平，公遂谢事居民间，以诗酒自废，而黄通犹负嵎。大清方分兵略地，仍以抚局縻通，而通桀骜如初也。呜呼，国家律令严备，本以防寃滥，故贼必据赃伏法。而赃入捕胥手，虽真盗化为乌有。不肖有司往往借律纵盗，即廉能者仅能羁留使长系而已。廉能有司不多见，而巨盗多为耳目者，必醵小偷为接济，至释狱，滋蔓无已，遂至聚刃昼剽，出没谿峒，役不能制。不得已，动兵征饷，移文申请，迁延岁月，兵之害又甚于贼。涓涓不绝，遂成江河。其法莫如使乡民自除盗，族治其族，党治其党，族、党共治其乡，以舆论为赃据，以父子兄弟为捕胥，不肖有司无所借以滥出，而亦无长系申驳、接济养奸之弊。徐公以此法鼓用乡人，家自为战，迹其出没而薙□之，较官兵迅速，利害相去百倍。当事智不及远，反以公违上官节制下其考。迨贼隳岩邑，俘大吏，延及革代，再抚再剿，至借兵江赣仅乃胜之，而无辜耄倪糜烂沟壑，已不忍言矣。呜呼！元之亡也以招安，明之速亡也以抚叛。即宁化李流名、黄通一事观之，天下乱亡之机，铨曹陟黜之谬，可为永鉴矣。吾于徐公重有感也。
　　公讳日隆，字泊如，号蒲水，世为江右金谿人，故太子太保礼部尚书徐东谷之族。族世有显人，而学宪徐龙岗于公服属尤近。父云谷公，客游楚之郧西，因家焉。母顾孺人，举二子，公其仲也。公少有大志，以圣贤自命，不为科举得失形喜愠于色。崇祯改元，始以明经应诏，而顾孺人与云谷先后卒，公痛毁逾礼，初无宦意。既郧西衷寇，流徙失所，乃谒选就宁令，非其志也。公内明外坦，文弱如处子，而见义必为，则勇逾贲、育，严气崭然，不为讥誉所摇撼，卒以此踬于宦。好接引文士，分若埙箎而语不及私；即雅甘淡泊，然亦无忍以私干者。先时，捐俸购盗三百余两，宁民争醵金为偿。公麾之不得，乃申明上官，以供楚饷，佐剿师征行费。间有赎锾，即市硝黄、积仓谷。迨鼎革之后，宁数用兵，犹赖其用焉。退废家居，萧然不能给饘粥，内人刺绣文、制果蔬，贸升斗为供。盖公之居官廉苦，益信而有征矣。己丑六月疾革，谓子之騊曰：“宁民念我，是亦吾之桐乡也。吾魂魄安此，不复思郧矣。”遂卒，享年仅五十有二。没后，宁民为置墓田，以奉公烝尝。某年某月，崇其冡于某山，成公之志也。元配钟孺人，生一子，即之騊。好学能文，宁令何采公为之卜居授室，抚恤勤至。騊遂安为宁人，盖贤令之风义幽感，无间于存没如此。女子四人，二适楚郧之某某，二适宁化诸生某某。公没之十年，之騊始以公事状示世熊曰：“先人于子，有一日之知，子之志先人也，即不事状，犹信也。其无辞。”予伤往昔弊吏之无法，致循良淹抑，而蜂蜇余毒传染，遂将二十年也。故详公治盗一事，以告后之牧民者，非独志公已也。铭曰：养虎灾身，驯枭逆亲。两叶惮除，柯斧是寻。抚贼求治，覆元丧明。天下画疆，犁若田场。民则嘉谷，盗乃稗稂。官如田叟，芸秽扶良。嘉种化莠，畇原化荒。田叟则咎，匪天是殃。惟公治宁，非种力锄。仁不育虺，威不披株。党靖其党，都治其都。以刑以兵，匪棘匪舒。嗟彼肉食，骄子豢贼。始则触乳，终为强敌。堕城僇吏，咨悔何及？追念我公，孺悲耄泣。庚桑畏垒，朱邑桐乡。口碑崇冢，载烝载尝。我铭斯石，千秋永章。
墓　表

 云南永昌府通判刘公廷标墓表

 〔明〕李世熊

　　崇祯九年丙子，乌程相公当国，易卢总理以熊文燦，改三秦洪总督以督蓟、辽。是岁，寇益剧，闯贼入西川。天子慨然，念吏治利弊，人材委顿，亟开辟召之科。于是，刘君奉诏至阙下，有司不深惟天子求材至意，以举主赇赂为上下。刘君方雅自负，无为奥援者，就试竟得县丞，升云南永昌府通判。旋值燕京陷，乙酉、丙戌南都覆、浙闽败，诸大臣拥立永历于肇庆，抚有粤西、云、贵、川、湖地。丁亥，东粤不守。公知国事无济，自缢永昌粮署。临绝，题幅布自序曰：“后死罪臣刘廷标，闽之上杭人，早孤，赤贫。服先严遗训，守孀母懿言，饩于二十人中，九举秋闱，三副乡榜。崇祯庚辰，由征辟，试永嘉丞。用三院特荐，转判永昌。甲申秋，署府篆。是腊，接皇帝哀诏，已分一死，犹谓尚有社稷、人民，勉为守土，庶犬马残喘犹存，或精卫泥丸堪效。不虞天未厌乱，覆亡可需。赤社将倾，难面父老于隆中；素練自裁，敬从先帝于地下。谅无当于晚节，聊不昧其初心云尔。”复为诗四章，有“三载偷生惭后死，今亡犹是大明臣”之句。呜呼，公可谓不辱身、不辱国、不辱师与友矣。当贼寇交讧，委城屈节之吏，所在见告。荆、襄之陷，持斧之使夹侍而先马。此非当世所重为科甲者耶？即先帝所特简者，释褐四年，骤而相；守郡九载，拔而相；甚有降席执手、洒翰赐觞倚为方召者。值甲申之变，囚首贼庭，输锾乞命，几倖须臾之生。后此则反噬倒戈，蒙面仇王者，简不胜书矣。而公以边远孤臣，四郊未垒，倘视荫怡堂，或邀容福；即投闲引退，不失见几。乃闻腥若浼，宝躬如璧。心奉大明二字，上还祖宗。视彼平时以丞为訾嗸，临难即辱为奴隶无愧者，相去岂但霄壤哉！先是，淮督朱公未孩与赣州兵使章公岵梅，文章举公，公叹曰：“观听望深，毁谤布流，昔之责处士者备矣。忍如伯况王良为胜友所唾绝乎？吾其辞矣。”既而，吏持诏书到门，促迫上道曰：“明旨不得玩也，已试得一县佐。”公笑曰：“皇皇明诏，岂为天下阙一丞，故仿古玄纁备礼乎？士何足慢，惜慢朝廷耳！”因拂衣归。朱公未孩遗书曰：“当路以贤士戏，是以人国戏也。君胡不破崖岸为之就，尘中转轮，垤上旋马，使知天下有不可戏之士乎？”于是公乃就选，得浙江永嘉丞。永嘉故润邑，书役以丞为窟穴者，至四十余辈。公绝不问隶人市井事，萧然文史自娱，庭中虚无人。惟郡邑碑版及条上利弊之文咸以烦公而已。永嘉有四十七八都者，民殷而梗，逋国课至巨万。令之严急者，或亲征之，至则挈家东西避，退则梗逋如初。公奉牒，襆被入乡，与四民狎处，逢士则与论经史，逢农则与占雨晴，逢贾则与商什一，逢童稚则与习磬折、说章句，即琐屑常谈，关极理致，迂回开发，必归于忠上、奉法、安亲、保身而已。于是，乡之人倾心悦服，以为慈母良师，谁忍相负也？不逾月而输积逋六千金，自治永嘉者所未见也。三院以公廉而能，故未期而荐迁永昌判。抵任，剔革粮弊殆尽，旋署永昌府事。及先帝哀诏至，一痛几绝。哭临已，密以腰絰缢龙亭侧门。役觉之，急呼公长子之谦救释，自是不坐公堂，不受民词，钱粮悉委郡属。或奉上牒当鞫者，一以温语辟陈利害，血诚动物，两造至涕泣而去，未尝拟一锾赎。如是四年，合郡称为老佛。丁亥秋，永历播迁至再，公环观文武无能支拄半壁者，每拊心自矢一死，犹虑其子之谦之哀阻也，则好谓之曰：“南北道断，与若终为滇人矣，盍往腾阳纳妇为嗣续计乎？”之谦乃奉命行，行后公遂死，时丁亥九月三日也。郡人悲思之，为立祀城中，数著灵响云。
　　公字霞起，别号玉存。天性至孝，事母杨孺人，以舌耕佐养，视听形声，备极怡婉。少宗姚江之学，晚乃极称管登之先生语曰：“心宗不印合于应世之仪象者，皆狂儒；门不究极于出世之因果者，皆伪公。”讽咀其言，以为儒、释合谛无精于此。故消融名相，破除贪执，浑然如未孩之婴，其见几洞决，了无凝滞。盖宿学所至，非临时取办也。公应务精诚，初无声色，既而丝分理解，确惬机宜。尤长于论事，援古证今，端末井然。每述当代畸人异绩及长德细行，则引伸霏娓，累如贯珠，历历可数。要其点缀敲提，必以忠孝仁义为究竟，故其所成就如此。公既就义，有司列公死状，疏请恩恤。永历诏授公子之谦保山学正，以奖忠嗣，之谦以制辞。己丑冬，授谦赵州学正，三迁户部主事。己亥三月，大师破云南，之谦就死，距公死十有三年。翟汤叹卞壶父子曰：“忠孝之道，萃于一门。”斯之谓欤？先时，大师渡江，势如破竹，一矢不遗。惟朱公未孩守金华，顿刃两月。金华破，朱公阖门自烬，婴亦无遗。合观刘公父子，举主、门生、贤父、肖子，把臂地下，正可轩眉一啸也。呜呼，先帝亦尚有臣哉！

 前征君泉上李先生墓表

 〔国朝〕黎士弘

　　呜呼，天生才顾不难哉！世际昇平，措置无关轻重。至于流离丧乱，天若一一有以相之。贤者殉社稷，力者角疆场，而必留三数逋民遗老于残山剩水之间。此数人不必尽皆通显，又往往为当世所指目。卒之，刀锯鼎镬无所加，使其老且寿，徘徊岁月得正而终，而一代兴亡之局始毕，如今泉上先生其一也。先生李姓，名世熊，字元仲，世居宁化泉上里，晚号愧庵，所筑之室曰檀河、曰但月。天下习其初字，咸称元仲先生也。先生少籍诸生，年二十应辛酉乡举。兴化李官佘公昌祚为同考，奇先生文，与主司争元再三，弗合。佘负气，竟袖卷而退，曰：“安知此生来科不第一耶？”先生遂不第，历九试皆冠诸生。凡来典闽试者，莫不欲场中一物色李生为重，而先生亦竟不得。乙酉、弘光建号，制下，畿、省、郡、县各贡选一人。时督学为揭阳郭公之奇。郭公固雅重先生，视一贡如携取。忽试前三日，郭公挂飞章注籍。值后学使素不习先生，特置先生弗录。其遭逢遇合危得而数奇若此。继迁延变乱，先生亦已遂厌弃诸生。隆武称制闽中，大学士黄公道周、都御史何公楷、礼部侍郎曹公学佺，各尉荐先生尚志博学，征拜翰林博士，先生固辞不赴。丙戌，王师下汀州，有先生于镇将者，谓先生怀二心，势洶洶不测，亲知咸交劝，谓止诣庭一谢，事可立解。先生为书答所知曰：“甲申以来，名虽挂诸生，儒巾儒衫久归败蠹。今日解韬释缚，正如鹿返长林。若复伏谒强顔，其戕性刳心何殊杀戮？古之处士含鸩饮刃者，史册相望。仆年已四十八矣，去诸葛瘁躬之日，仅少一年；视文山尽节之辰已多一载。请为婉谢当途，若蒙假借，冥报为期。”词倨而理直，镇将终慑先生名高，无能有所挫抑。自是住泉上四十余年，足绝州、府，未尝一出里门，中间惟一诣西江，泛彭蠡，登庐山绝顶而已。所著《寒支初集》八卷、《钱神志》二十卷、《史感》、《物感》各一卷、《狗马史记》若干卷、《宁化县志》八卷、《本行录》三卷、《经正录》三卷。先生文奇杰悽丽，长于推测情变，层见叠出。虽百家无不窥，少独好韩非、屈原、韩愈之书，故其造就咸有根柢。昔楚中冯公之图，谓先生得秦文气多，汉文气少。先生每诵为知言。先生之生为明万历壬寅九月二十日，殁于大清丙寅九月二十八日。父恬庵公，母邱氏。先生娶于邱，生子日尧、日唐，邱与日尧皆先卒。侧室赖，生向旻，孙、曾十四人。先生困顿诸生者三十年，进退出处，辄若有物阴为裁量。及征书屡下，先生复审夺时势，不妄为附缘。使早得通显，上为侍从文学；即不然，乘亭守障，一遇险阻，先生又岂肯偷生求活者。丙、丁之际祸乱多门，而卒不能死。先生必至八十五年，然后归全正命而死，则余所谓天必留三数人于残山剩水之间，以为逋民遗老，完一代兴亡之局，岂曰阿所好哉？先生葬本里白沙坳，宁都魏和公礼志其墓。和公为先生晚年交，先生又笃好其文，故向旻奉遗命以请。而弟子长汀黎士弘不揣而为之表。和公云，称征君恐非先生志。余援陶渊明有晋征士书法，后之读其碑者，其有所观感乎？

 貤赠文林郎翰林院庶常雷公慎庵墓表

 〔国朝〕任启运

　　皇帝即位之初，诏征翰林庶吉士雷鋐入京。鋐故蔡文勤公高第弟子，端重有学问。时方以假省归，值王母张太君丧，犹家居。皇帝素知其行诣，特召至，与启运同侍皇子讲读。而江阴杨文定公，以宗伯兼祭酒，亦入直。盖以养正是赖，故重其选也。鋐奉其父状，以王父、王母合葬墓志属杨公，以墓表属运。运德业文章不足拟杨公萬一，顾与鋐举于乡，岁同；成进士，岁又同；今职业又同；于讲读暇，道两家先人事，贫苦患难，志节略同；辄相与感怆雪涕，用敢题其墓石？拜言曰：公闽之宁化人，讳世，字卫天，号慎庵，以覃恩貤赠文林郎翰林院庶吉士；张太君亦以覃恩貤赠孺人。公生有大志，好读书，凡天文、地利、兵阵、律数以及百家、技术家言，靡不究悉；然一以孔、孟、程、朱为归。由学得其正，则百家皆吾用；不然，非道而行小慧，祗足杀吾身。当是时，吴逆倡乱，五岭外多和之。其以闽叛者为精忠，布伪札诱致群不逞。或告公曰：“君幸受其札，可庇族。且君夙负兵阵略，或藉就功名，何为栖栖挈父母走岭崖间、取危困？”公叱曰：“尔敢为贼作说客耶？彼瘈犬狂噬，且人醢耳。吾无兵阵才，吾才将为国用，宁为贼用？”告者急走遁。迨耿逆平，而公尊人以他事为人所诬，公代讯，昼夜走二百里，呕血数升，庭鞫词，慷慨理直。事大白而室则已悬磬矣。乃屈首为童子塾师，训诸弟子以邪正义利辨日严。嗟乎，士君子不患贫而患不能安其贫，不忧难而忧不能正其难。贫与难，自外至也，安之正之，自我立也。当国之初，正贞元之交、剥复之运，一切故家大族，与时中熸，不安义命，妄负才能，思藉群不逞以自张，一折而入于乱贼，比比也。硕果既亡，安所得复？龙蛇不蛰，安所存身？若公之负奇杰才而能审所处、不苟用，斯可贵耳。孟子曰：“人有不为也，而后可以有为。”公虽终无所为，然以此信公之大有为也。有为者之所蓄，不于其身，则于其后。今鋐方强仕，受圣天子特达之知，且素学于蔡文勤公，他日不负所学，其大有为者，庸非即公之有为乎？祖孙一气，翕张一机，固可以公卜之也。公孝友孚于家，睦于族。修宗庙，续谱牒，访远祖墓，求族父骸，表无后之抔土；与太君之所以收亲党，恤邻里。其为政于家者，事详家乘，不具载。载大者表其所阡，使人知君子之必有后，而后人所以光昭玄德，尤在辨邪正、析义利，以不辱其身、不陨其名，有不为而后可以有为。
学　规

 龙山书院学规

 〔国朝〕黄　惠

　　学之有规，非古也。古者教士于学，曰德、曰行、曰艺，其端各六。群而聚之，使之相师成德，相观成性，相励成学。优之游之，使自得之。而又有缟收、端哻、綦偪之饰，以肃其容。有璜、琮、琚、瑀、夏齐和鸾之节，以养其心。有天地阴阳之运，道德性命之精，天官、地志、兵机、律历之详且备，以聚其精神，深其岁月，磨砺游泳，优入圣域，而未尝有条教束缚之苦。自圣学废而士无所师资，知者立异，愚者懵焉；强者争奇，弱者画焉；或睢咙诙诡以饰俗，或絺章绘句以干名。而一二主持名教、有心世道之贤，不得已而设之禁约，限以章程，庶几洁修自好之士有所范而不敢逾其闲，有所绳而不敢轶乎矩，此规之所由设也。子朱子亦谓，后世学必有规，其待学者为甚浅。故白鹿洞条约及沧洲精舍之谕，一洗俗师之陋，而务期于立身、为己、明体、达用之学。后之作者不易斯言。至于由浅及深，由粗及精，则又自有秩然之条绪，所为循循然，莫不有规矩也。今择其尤要者为目有十，用以自勖，且以相勉云尔。
　　一、端志向。士自束发受书，便当自期远大。我既为圣贤之徒，则盛德大业，非异人任，识见不可弇鄙，志气不可萎苶。一言一事不如古人，即深引以为耻。昔王沂公志不在温饱，范文正为诸生时便以天下为己任，遂皆卓然为一代伟人。若夫博弋声名，贪袭利禄，志斯下矣，又何取焉？　一、敦本务。子臣弟友，夫子谓之庸德。子贡问士，而子告以宗族称孝，乡党称弟。苟大本一失，其余皆无足观，生平所读何书？读书何事？伦常之地，岂可苟安；清夜扪心，最宜警省。　一、慎言行。士君子守口如瓶，守身如城，出话之间，跬步之顷，动关枢机之大。子曰：“言寡尤，行寡悔。”又曰：“言忠信，行笃敬。”有物有恒，夫而后坊表立、馨懿翔也。若以诙诞为工，以跅弛为异，甚且诡躁乡曲，苞苴公门，笔墨而兵戎，衣冠而讼狱，以视子衿城阙之讥，殆又过焉。不可玉成，甘自瓦裂，亟当鸣鼓，勿玷宫墙。　一、变气质。昔明道使人如坐春风，豫章不言而饮人以和。与人共立而使人化，粹然道德之容，斯为上矣。而高明柔克，沉潜刚克，惟在矫其阴阳之毗，以归于正。至于朋友一道，尤所宜笃。夫既与我晨夕相聚对矣，矢以车笠，盟之金石。其中学有浅深，才有高下，更当乐群敬业，以底于成。即臭味偶有差池，不妨过从落落，彼寥寥余子之言，卿当第一之语，非属标榜，即系轻狂，不特大雅所讥，亦非令终之器。　一、勤课业。千箱万轴，充栋连云，固博雅者所不遗。然先后缓急，亦自有序。古人谓，经史如菽粟布帛，诸子百家如别业园林，诚确论也。今仿程子分年读书之法而变通之，寅而起，读经若干；午后阅史若干；周秦以下子、集，则焚膏以继之，乙夜乃止。夫不殖将落，君子所戒。诸生俱属成材，各知奋勉，不烦呵谴之及，是所深望也。　一、详讲论。《易》曰：“君子以朋友讲习。”又曰：“学以聚之，问以辨之。”古人一义未释，往复辨论，不惮再三。盖读书原以明理，非徒寻行数墨、占毕章句已也。今定为章程，每逢三八之期，肃集讲堂，共相辨难。夫青出于蓝而青于蓝，冰生于水而寒于水。发蒙博喻，实自愧于明经；赏奇析疑，愿共期乎集益。　一、正文体。魏文帝曰：“文章经国之大业，不朽之盛事。”宗工哲匠，世有传人。况制艺代圣贤立言，为献纳之羔雁，尤非雕虫者比。但根不深者末不茂，实不大者声不宏，必贯穿乎经史而荟萃其菁华。鸿文积笥，皆有关至极之言，足以传矣，何患不售？今定于每月逢五之期，拈题会课，务宜殚精竭虑，各抒所长。至于抄袭雷同，尤当切戒。彼子元纂向秀之书，延清攘希夷之句，事同挟盗，非止卑污，有志之彦，岂宜有此！　一、习古学。六经无文字，至《左》、《国》乃渐以文著，其后屈、宋、马、班之徒迭兴接踵，各自斐然。或拔地而倚天，或含今而茹古。诗则“柏梁”七字，苏、李五言，下逮六朝、唐、宋，无不探珠骊项，增价鸡林。今功令虽不以此取士，而扶大雅之轮，成千秋之业，卓荦自命，岂可让人！　一、端书法。柳公权曰：“心正则笔正。”郝临川亦云：“心正则气定，气定则腕法。”笔端墨注，无意而皆意，不法而皆法。士子诵习之余，明窗净几，临摹古帖，不特精于六文八体，亦可以收摄身心，检束筋力。　一、裕经济。古人读书，原期实用。凡安上治民之道，如礼制、乐律、刑名、钱谷以及筹边、防海诸事宜，创置施为，皆由讲之有素，岂临时所能猝辨？夫学问、事业非出两途，士有上下千古之识，超越百代之才，一旦出身加民，乃能上不负国，下不负学。史迁有云：“素所树立”，然也。可不勉哉！

卷之四十四　艺文六

　　赋

玉虚洞天赋
 〔明〕陈　喆

　　盖在昔混辟氏剖南岳之盘，为武彝之嵲，而有三十六峰。逶迤上游玉虚之洞，乃孕厥窿嵸。溯龟山而邛耸，带狮岩而嵂嵏。裔冠岭，悬崖缀谾。窈窈屼屼，冥冥濛濛。几折斯升，委蛇而通。仙源之洞，敞若穹窿。瑶浆璚液，涓涓滴滴，倒泻于垂莲石隙之中。厥甘如醴，清脾沁胸。鼍梁横架，宛若垂虹。鹊岩隐伏，亦似呼风。至夫天柱竝撑，擎空欲坠。月台孤耸，留蟾不寐。钟、吕仙隐，飘飘游戏。蜂窠如斗，孰生厥蒂？野人削之，蠲烦释滞。睠仙源之洞侧，左辟洞乎桃华。分石门而下入，寂群游而不哗。夏火云而炎减，冬雪蕊而温加。洞门造化，安知其他？俄而桃浪排空，层层洶涌。若从上下，观之心恐。帘曰水晶，何以名之。仙籁缀□，仿佛因而。太极之窝，孰手一丸。彼仙人者，弄而闲闲。亦有跃鲤，讵像厥物。嘘气凌腾，窅窅忽忽。祥云之石，五色璀然。若隐若现，掩映何年！丹黄赤绿，紫黝相鲜。须臾之间，逢逢嘒嘒。耳不能辨，意不及会。仙籁之钟鼓笙竽，飘飘然于洞门之内外。爰有怪石，崎嶬嶫岌；突乎如猿之将堕，昂乎如鹰之欲击。向佛像而皈依，亦垂头而敛翼。更有鸿濛，窅窔幽影。日中而未甚辨色，若人居之有宫寢。肃而挺立，亦壮亦严。实维伊何，冕石巍然？四壁悬谲，千崖簇异。其崿崿枚枚者，洵不可以数计。洞左而下，蜿蜒而右。石磴嵯峨，如龙翔首。矫矫行空，冯虚御风。寒风袭人，是为飞龙。巉仄幽邃，不炬不瞩。卸冠而入，阴飔弗弗。委蛇屈首，无虑有二十余曲。似有停烟，丹灶混元。九还千炼，羡门偓佺。跃马之石，状俨腾骧。昂首蹲趾，厓足之旁。宛彼鹦鹉，亦耸而立。虽不能言，默留厥迹。石壁侧布，厥有仙床。齿齿石阑，平广而长。须臾半壁，突出其上。俨如手擎，仙人之掌。若彼仙靴，倒插于地。瑟琶笔架，危悬横置。一线之天，微光可觑。朦朦颎颎，周山巅而觅之，则不见其处。中有涧溜，潎洌水窟。既寒既凛，沦肌浃髓。伏地而流，潜逾十余里之外，而滚滚渤渤。幽洞深窅，下垂若磬。訇訇铿铿，仙籁互应。奥乎浏浏，黝乎幽幽。洵仙人之所栖，分三岛而兹留。抔乌石，塊虚邱，躧天姥，肩罗浮。足不及历，眸不及收。耳不尽接，心不及谋。攒奇聚怪，洞府仙洲。洵河南之异地，岂羡吞吐云梦者八九，而远觅岛外之麟洲。
龟　山　赋
 〔明〕陈　喆

　　龙湖之阴，有层崖千叠，峥嵘乎如弥天之陵者，曰天上冈。襟万壑而逶迤，带千林而彷徨。祢莲峰而顾复，孙铁岭而磅硠。连阿雾拥，叠嶂云翔。爰有一阜，若蹲若耸，或低或昂。我仪图之，俨一灵龟突踞于大山之旁。苔袭褶以为衣，卉层被以为裳。石嶙峋以为甲，树纵横以为章。于嗟活兮，其仪不忒。虽非六眸，灵蠵是忒。伭衣蜿蜿，。就而睨之，头昂足踞。是云龟山。一田叟策杖而来，曰：“此山也，是宋儒产于斯，因取以为号者也。”粤自麟吐玉书，泰山巍巍。濂、洛、关、闽，岱宗衍支。吾道南矣！嵯而矗而。贤人之生，千几百年，突兀于斯。呜呼！名山三百，支山三千。彼龟山者，递而蜿蜒。李、罗、朱、蔡、胡、刘之伦，往往融结而为山川。维昔杨、游同立，雪深三尺。岂伊及门，亦既入室。高山万仞，咫尺宫墙。嶻嶻嶪嶪，龟山之乡。睇灵蔡而羡异，幸无怪测蠡之与亡羊。于是徘徊未去，目逞神留。念鸿儒于硕学，遡颜朋于冉俦。或因裔以遡统，或探原而叩流。慨高山而仰止，怅古今之遗丘。幸万古之不夜，辟堂搆于南陬。昔金人且有问曰：“先生其在否？”岂生长于东南，不责沈以何尤？于是歌曰：龙湖汤汤，浏泓潺灂。龟峰层翠，如莲吐萼。海滨而邹鲁，非兹而孰啟尔宇！邹鲁而海滨，非兹而孰觅厥津？扶风绛帐，西蜀玄亭。曷如堂庑，春秋荐馨！岁五百之前兮，尔挺嶙峋；岁五百之后兮，孰绍门闉！
灵洞石赋
 林宝树

　　灵洞之山，山重水复。小洞二十八，大洞三十六。千峰列锦绣之屏，万壑鸣佩环之玉。搜奇伐奥，难罄其幽遐；望远窥高，莫穷其起伏。观表洞玄，院名天竺。风生而松杉沸涛，雨过而莲英飘馥。犬嗥旭影之桑，莺啭春阴之竹。然而板桥九渡，游客迷踪；磴道层攀，山僧茧足。其中奇险多石，可得而悉录焉。一仙人升车石也：丹梯玉级，弭节应绳。鹤驾凌而轻举，鸾骖躡而上腾。御气之轮，行虽不蹍；乘云之辙，迹尚可凭。一仙人棋枰石也：古洞长春，花源清宴。抛金简以夷犹，寄手谈而消遣。子声既寂，遥同汉魏无征；棋局犹存，不与沧桑俱变。一元龟石也：盘廻溪岸，蹲踞洞门。不任稽疑之用，偶同神物之形。验厌邑之露珠，图书有象；综参差之萝叶，卦画成文。绿树阴森，知千岁灵游荷盖之下；碧流浩渺，恍当年瑞献洛河之滨。一燕岩石也：窍穴玲珑，千门万户。绣幕低垂，玄禽集处。春风初暖，芳林曳汝红裾；秋露渐零，丹壁戢其翠羽。高栖非同大厦，阴雨无虞；周垒不必新泥，绸缪自固。最可流连者，丹井三石也，上曰杏桃：恐是瑶池之畔，疑为渤海之洲。西王母骋心宴乐，东方生姿意遨游。历数千年，宁无花实之可採；经亿万刼，惟抱潺湲以长流。中曰海螺：尔乃满貯香泉，长萦翠荇。殊鹦鹉之霞杯，异沧溟之美产。岂是白银盘里浮青黛，拥一堆于君山；何如红粉队中斗绿蛾，供五斛于隋院。下曰龙湫：内若江渊之突广，外如罍爵之圆匀。鬼斧神工，类刻雕所制；天施地设，非陶铸而成。波涛喷雪，吞吐争鸣。迷寻珠之罔象，若掣电之雷霆。或曰：其中盖有龙蟠焉。方潜未跃，吸露兴云。日丽而金鳞焕耀，霞飞而五采缤纷。石之瑰玮，纪于前闻者如此。其余若牛峰巍石干霄，曲涧之乱石如浪。莫不屹然嵚崟，岿然偃仰。擅天地之雄奇，增山川之郁壮。所以葛孝先望紫气而停騑，碧沼之丹源如故；李忠定披烟霞而结契，苍岩之书室依然。肆仙侣修真之紫府，亦宰臣寄迹之东山。何必岱岳之霖雨崇朝，金华之白羊成队，殆为福地洞天者欤！

九龙滩赋
 〔国朝〕吴士宏

　　维牛、女之分野，据形胜之上游。割版图而置邑，地实隶乎沙、尤；其山则崇冈复岭，突兀崒崷；其水则蚓结虫镂，衡缩蟉糅。垂危倾注，乱石绸缪。其激如矢，其旋如毬。厥有九龙之滩，实界清流之壤。悬崖怪石，飘忽震荡。日月蔽亏，乾坤沆漭。高迥接乎云霄，深不测乎寻丈。其挽舟而上，则峭壁倚空，望若垂幌。攀藤缘萝，神智昏恍。其放舟而下，则编竹箬楫，以蔽怒浪。篙师尺寸，随势俯仰。山岳为之动摇，百灵倏其来往。征夫顾而徬徨，壮士增其慨慷。其状则角浪四峭，上壮下杀；直鼻圆鬛，鳞爪如画。其声则伐鼓鸣钟，鞠旅誓戒；万马奔腾，洶湧澎湃。传呼班玄济之官，夜缒入阴平之界。其数则江津七门，归州三叱；辰州百曳，桐庐七里；皆不足乎大观，独用九而自拟。彼夫或号吕公，或名佛子。瞿塘、滟滪，涪陵、铜柱，亦安能仿佛其崔嵬，窥瞷其涯涘！其在春夏之际，则巨涨奔号，关门偪仄；云树苍茫，水天一色。其在秋冬之交，则岪郁盘纡，林木翳黑；飞瀑怒涛，行旅萧瑟。道鲜五丁之开，人立蚕丛之侧。将鼓棹而神伤，恨奋飞之无翼。吾闻东海之勇士，吕梁之丈夫，斩蛟浮渊，探骊取珠。诚能轻千仞之险，捐七尺之躯，使其覩地形之阻隘，观水势之嵚岖。亦何能不呼仆夫而返驶，招舟子以邛须？乱曰：王道荡平兮，不競不絿。出险就夷兮，式廓皇猷。岳修贡兮川效珍，宝鼎见兮景云浮。海晏河清兮，又何况夫一隅之水不循轨而安流！
五马朝天赋
 钟文杰

　　壬子之秋，例明年朝会之期，分符策命，守镇藩维。万雉贵专城之牧，九州赖方伯之司。左据函谷之险，右阻太华之面；南极占城之臂，北枕居庸之眉。执玉帛者万国，莫不于是时而肃朝仪。若乃邦君，特出人表，摘髭颔以舒怀，步云衢于周道；惊风雨于阵馀，驱海涛于笔杪。越英俊于三千，俯云烟而独扫；庆尧天于世泰，跳禹浪于春早。是以腰闪金章，瑰玮焕烂；文翁遇而短吁，黄霸见而长叹。骇旷世于未闻，幸今时之罕见。繄昔下车起瘼，拔瘁理乱，丝续坠绪。集流亡，抚黎庶。嘘离火而灿天休，鼓巽风而扇妪煦。草木变以生辉，山川灵而增瑞。由是，贪婪之胎骨既换，痒疴之肌肤亦苏。政馺沓以屹立，事偃蹇以撑扶。恁缤纷而刊落，从轇轕以分疏。至若介有展禽，清无杨密；慎于伏潜，勤于运甓。菁莪盛而誉髦，声教行而焕奕；岁月富而弦歌，犁锄闲而袯襫；币帛足而桑麻，机杼实而絍绩。尔乃当时，揽辔一方。翻云吐雾，续纪缀纲。绣衣春明，白简飞霜。飒萧蓼以飕飗，纷辟易而仓皇。功伟政成，从容觐阙，拱斾环旌，西城迓别。突潋滟兮鹅黄清，沥飒拉兮码碯凸。谦光而盘桓，聊容与而周折。维时天地朗，日月昭。草色委，秋风光；潭镜澄，山花遥。竹马夹道，童稚欢谣。干旄飘扬，邦君入朝。举额恨恳留之无力，攀辕觊恩我之有要。想其优哉，至止帝京。衣冠盛会，车马候迎。调和鸾之节奏，勒鞗革之鞶缨。整偪芾以拜瞻，望金阙于平明。目紫禁之开张，耳龙铜之铿鍧。振玉珮之琅琅，响璜珩之铮铮。曳珠履之趋跄，饬豸冠之晶荧。舍鸡舌之馨香，面龙楼之峥嵘。伛偻昂思，龙颜咫尺。叠足俨容，报政述职。唯帝曰俞哉，尔政卓异。三年有成，古人何愧。必诏以爵，藩臬之位。必表以章，公卿之配。顾吾人可得借寇一年，俾袞衣绣裳少留于东山之外。于是击节而歌曰：“邦君未来兮政丛挫，邦君至止兮民相贺。阴阳调兮野无饿，法律明兮人无过。男女各有事于农桑兮业无堕。勿以朝天报政兮留我王佐。”歌竟，拜手绸缪，众怀错落。五马遥入于长安之都，乃独怅望于汀城之郭。
蛟　湖　赋
 伊元复

　　河山旷渺，林涧萋迷。翠微处士，流连久之。庆阳春之艳冶，睇草木之芳菲。携酒与客，访古探奇。翠华山之北也，蛟湖在焉。天辟灵源，人传修褉。往而观湖，湖在平地。一洼清注，腾澜海峤之墟；数亩寒塘，汎影温泉之气。远绝溪流，深无涯际。金堤浴景，浚灵脉于天潢；玉鑑凝华，涣清澜于地肺。尔乃神姿渊湛，妙道清津。毓彲龙之异类，蕴珠贝之奇珍。松篁绕径，兰芷横汀。既流甘而布濩，疑汎玉而沉晶。当其雾雨凄凉，关河寂寞；沬起涛廻，鱼沉雁落。望赤松而不来，笑兴公之骇愕。迨夫天清地宁，烟澄日丽。荇藻参差，鸥鹭游憇。士女藉草而穿花，父老提壶而祷岁。吾想其留青绝壑，凝碧遥山。绿绮泓澄，暗洩瑶池之液；苍波淡荡，潜廻泗水之澜。邀来宝月，荡碎朱珊。颗颗明珠散出，溶溶雪谷吹残。秋雨蜚空，冷浸悬厓之岛；春花照岸，香浮曲涧之湾。嗟夫，烟波无极，风景萧条。探骊珠兮何处，望鳞鬣兮飘飖。鲲乘云而变化，鹏击浪而扶摇。吊匡庐之頳鲤，想洞庭之碧箫。沧溟变而渐浅，河汉隐而绝遥。惟荒陬之一勺，注天壤之灵膏。彼其明洁无滤，渟涵莫测。持盈引满，敛万顷之波涛；而运广怀卑，溉三秋之稼穑。环岩谷以栖迟，抱涟渏而晏息。风恬浪静，仍浴日而浮天；雨霁虹消，亦耀金而沉璧。鹜飞霞落，依稀彭蠡之湄；洞邃花深，彷佛武陵之迹。岂功德之分支，抑蓬、瀛之余沥耶？繄彼蛟湖，太阴之毖，巨浸之都。滟滟珠光，瑞绚龙池之色；盈盈锦浪，祯分凤沼之符。奉浮河之金检，溯驾海之丹书。幸观光于妫渚，愿陪景于华胥。
豸山书院赋(和朱子白鹿洞赋原韻)
 〔国朝〕秦士望　邑令

　　学烹鲜于文水，守闽海之岩疆。览莲峰之耸秀，爱芬壑之精良。寻幽兰于南谷，荫垂柳于北山之塘。既历游以属目，得蹲伏之奇冈。虽松柏之蔚茂，奈丰草之颓荒！慨形胜之久淹，未经赏识而埋芳。语良友曰兹土，可作塾而为庠。友闻言以首肯，情欢忭而洋洋。嗟哲士之遐升，岂天闭乎文运？鲜合志以同修，任刍荛而来混。念胜地之难逢，恐终遗乎肥遯。幸诸生之殷勤，乘公余而来问。因慷慨以倡建，实嘉予乎后进。分戔俸以鸠工，虑力绵而或倦。因质诸垂绅委佩之士，谁不欲造就乎子孙？愿集腋以成裘，曾盈绌之奚论。夫既许我以劻勷，群投我以柬书。谓兹正学之宜兴，洵资多士之楷模。亦既吻乎予心，更无烦于咨诹。竭终岁之缔造，释工役之奔趋。树濂溪之道范，绘太极之妙图。继以洛水之风规，复诵西铭于横渠。维紫阳之遗训，兼妥灵爽于庭除。是皆接心源于洙泗，允异代而同符。筑睪望之层轩，浚云液而堪集。探月珠之光圆，邃齐惺惺而可入。采天香于蟾窟，有仙梯之能给。惟叹遗经之精微，非余固陋者所可缉。行将延乎鸿儒，庶有裨于传习。觊明善以复初，幸大道之卓立。获敬义之纯修，择中庸而固执。纵来眼底之浮云，亦可以无心于俛拾。乱曰：石迸清泉，音鸣璆兮。亭立丹嶂，虬枝樛兮。春弦夏诵，优且游兮。穷源濂、洛，泽长流兮。驰心征逐，徒为忧兮。所好可从，其将何求兮！

莲峰山赋(略节)
 童日鼎(我梅)

　　咨大块之鼓冶兮，融大川而结名山。秉敦艮之厚德兮，挺正气于峥潺。干青霄而秀出兮，亭亭玉立。通帝座而笑语兮，信天近之可攀。尔其外直而介，内虚以平。包罗万象，莫之与京。望匡庐之瀑布，远连天目；步玉霄之盖竹，近带赤城。以东田之昔号，改莲峰为今名。爰有亭翼翼，冠立崇阿。其峭峙于云半兮，恍紫茎之擎翠盖；竝建刹于中天兮，疑绿房之聚黄螺。石花清芬而滴乳兮，殆菡萏之吐馥；琪树璀璨而垂珠兮，乃芙蓉之猗傩。若其山披氅鹤，谷堆粉蝶。戴鼇首而崚嶒，飞龙光而踕蹼。玉娥峰顶，藕大一船；太液池中，花开千叶。对瑶嶂兮岑岑，望琼峦兮猎猎。方赤烂兮晚霞，亦微明兮新月。麻姑壇远，红变碧兮叅差；姊妹峰齐，窈复窕兮若接。于是二八女郎，三五类聚；怀春踏青，九回一顾；同仙子之凌波，俨潘妃之娇步。亦有绣虎才高，雕龙学博；七步诗成，八叉赋作；固谢五之初发，亦景行之入幕。彼其一钵一瓶，清规潇洒；木鱼玉麈，松林兰若。笑渊明之去来，羡远公之立社。乃若境中集凤，车边画熊；登高夜宴，烛影摇红。苏学士之金炬，魏郑公之碧筒。彼夫卉杂枝格，长条交茹。叶动猿来，花惊鸟去。起公子之殊赏，发王孙之远虑。向山水兮寻幽，憇风云兮得路。又有兰牕洞辟，芝阁斜临。玉积峡而虎踞，金涌泉而龙吟。月吐山巅，烟生户棂。或据梧而策杖，或披裘而负薪。芰衣薜带，羽扇纶巾。出兰谷而访友，入桃源而问津。诚无山之可齐，为九邑之地灵。然而何地无山，何山不深！惟未经乎品题，固有待乎伟人。幸采风于太史，奏下里之巴音。
谢公楼赋
 〔国朝〕马繁禧　教谕

　　缅我汀之郡治，考胜事于在昔。系开元、天宝之间，纪临汀而置驿。考厥村名，是为白石。于时李唐继世，爱有谢公。爱风流兮蕴藉，亦秀外兮惠中。讲风雅，记游踪；羡奥区，辟鸿濛。南离之正位，气萧爽而势穹窿。剪荆伐棘，选木鸠工。作楼于上，以展舒其志；气神呼吸，而与帝座相通。峙其右者，石笋嶙峋，若拱若揖。烟霞缭绕，万象咸辑。维杰阁之凌虚，号云骧而崨岋。侍其左者，岩洞奥穾，石磴盘折。斧劈蚕丛，秋蛇绾结。交薜荔兮茑萝，莽林树兮清樾。积阴翳兮深绿天，消炎歊兮飞瀑雪。羌畏垒而可爱，峙朝斗于天阙。尔其开帘正望，俯槛凭轩。则有层冈叠翠，远岫蜿蜒。条分缕析，夭矫开天。蟠蚪与屃赑，矗鳞鬛而巑岏。此九龙之飞跃也，兀踕蹼而来前。及夫一望平沙，中流迢递。银浦流云，从天落地。潢汉中分，飞涛湓濞。既转运乎通津，泊画舡之翡翠。由鄞江而南趋，转湾湾于丁位。此汀水之滔滔，走万年之形势。若乃腊后春前，油油春草。生意勃然，青葱入抱。候转朱明，荔悬栲栳。浮绿蚁兮擘红泥，斟玉盌兮吹银缟。觉逸兴之遄飞，侭玉山之群倒。是以曲江选胜，醇酒矢音；宾尹探奇，香荔长吟。日迟迟兮远眺，风习习兮披襟。止吏人兮桥外，怀彼美兮遐心。望蒹葭于水岸，韻杜若而调琴。迨彼境易事殊，年更代革。访旧址以奚存，怅志乘之难核。述往事于无徵，传姓氏而犹赫。譬彼东山之宝树，剪伐无余；亦怀召伯之甘棠，憇庐黯色，是伊谁之责欤？还当问彼天荒而地默。然而地灵人杰，贤哲挺生。襄文章之盛治，藉润色乎太平。绎思芳轨，如接徽型。有怀好古，风雨凄清。尚亦奠鳌柱，建鸾瓴，恢绣闼，拓琱楹。复崔巍之古製，与甲观而齐京乎，则后之览斯楼者，庶几哉更上一层，而播千秋之令名也夫！
　　诗
　　　　五　言　古

题霹雳岩
 〔明〕沈应奎

　　混沌一灵谷，天削何其奇。霹雳无斧痕，嶙峋如立陴。闻有幽人驭，玄栖铸婴儿。紫气函关来，微茫那可追。吾侪是介石，辟地提天维。不错终南径，皇路遵九逵。萧萧秣五马，揽舆歌涟漪。汀水非贪泉，酌之人不饥。秋旻倍开霁，对月朗须眉。树杪寒飚生，气候犹熙熙。闻说稻粱好，胜会佳景宜。泠泠臭味香，千里良不欺。人生合离易，世局方崄巇。归休乎吾庐，何年寄所思。
渔　沧　亭
 〔明〕曹学佺

　　我来患睽隔，唯子为好仇。杂事期云愆，于兹亦可修。危楼俯溪上，溪水傍城流。白沙映如玉，绿草披若油。濯缨垢既逝，行觞数亦週。渔父不可见，垂钓空沧州。

石　砦　峰
 黄钦杰

　　村落缀佳丽，郊原抱浮湍。灵峭起天末，攀跻思羽翰。径险讵可测，崖悬况未安。孤顶忽斜竖，繁花亦高攒。异物时变见，古刹徒空壇。我行避野烧，奇趣非尽观。侧路暝夕集，山月弹虚丸。嗟我亦游子，而何获承欢。
 刘　琅

　　斗室裹苍螺，当面劈太古。不知百代后，尚遗五丁斧。绝壁搅虬蚺，烟岚競吞吐。关关出谷禽，簌簌林中雨。涧石走飞湍，茶香汰尘腑。平生爱奇绿，登临发哀楚。岩岭扼狮拳，悬岩豁鳌目。嵚崎出鸟道，碐磳驾天屋。乔木嵌云根，古篆引苔绿。龙气勃寒潮，坐久怵肥甪。似有鬼神伺，更无魈魅伏。好风时一过，林花芬可掬。为问空生氏，此意良在夙。

官　坊　洞
 叶宫桃

　　古洞傍溪头，突兀真奇迹。门前萝薜深，阴阴入路窄。白昼飞晴雨，滴沥泻山液。空响撼轰雷，坐磴润苍璧。四壁烟云象，玲珑如刻画。再从深处寻，晞微光照隙。寒生流水声，听久清魂魄。未审荒村中，灵秘自谁辟。胜境不知名，沉晦良可惜。吁嗟乎人生遁迹亦同然，世间沦落何独石！

登莲峰山
 刘玉成

　　眷兹莲峰山，端居负遐想。廿载今始游，历历皆心赏。初发自丹梯，整衣聊直上。寻彼桃花源，飞泉半空响。冠豸何嵯峨，足令寒魍魉。左折礼玄真，右指白云敞。双峰矗层霄，依稀混沌壤。炼补岂不工，中遗一线广。蹑磴俯峥嵘，回首殊豁爽。努力陟其巅，忽忽超意象。群岫合形森，苍翠不盈掌。忆昔寇警时，凭险避抢攘。一夫当关立，披靡万贼党。剑气犹崆峒，城寨已草莽。嗟哉谁敺之，对此徒慨慷。有道守四邻，据山非扼吭。往事难具陈，觞歌谢羁鞅。顾我二三子，相期长偃仰。
南堤烟雨
 赵良生

　　长堤何倭迟，一道亘平楚。春树绿初成，浓阴相媚妩。朝来微雨晴，轻烟互吞吐。溉我原上田，庶以慰农圃。辛苦荷锄翁，辍耕听桑扈。
榕壇春翠
 赵良生

　　高榕郁参天，樛枝长拂地。古壇春雨余，芳草绿无际。生烟淡冥濛，斜阳远迢递。载酒可寻香，题诗继修褉。何须召伯棠，于焉足游憇。
巽峰迎旭
 赵良生

　　步上城东门，旷怀骋遐瞩。遥望钓鱼峰，晴霞映朝旭。天宇何澄鲜，山容净如沐。村树碧参差，径花红朴樕。此中倘结庐，期来课耕读。
紫　金　山
 李世熊

　　山围穷鸟路，孤筇迷出入。树石放奇情，分壇势相逼。石或化为树，树或化为石。石池澄寒波，落落松阴植。冥茫息峰顶，崎岖憇幽室。耳目及心神，丧之而后得。山深庵宇尊，诸佛现真魄。梵声肃以放，物理自来格。我心山灼见，山性我微获。
玉　虚　洞
 黄德燝

　　造工希巧匠，镂此巑岏石。截断碧云根，汇成烟水宅。雷风殷空洞，珠瀑奔流湱。鼋渡石梁横，鲸鸣鼍鼓拍。谷音有衲迎，坐久闻仙奕。岩顶泻银河，渴虹恣吸嗌。星临雪影寒，日照練光白。松籁间龙唫，雨花散野霡。谁云不作霖，润物细无迹。佛供贮香瀣，俗肠饱天液。午阴起远岫，回首风生腋。焉得一菴居，相与共晨夕。

通　济　岩
 〔国朝〕黎士弘

　　登临原不易，神明先兆端。山色故空霭，以梦增幽寒。入道疲应接，心目奔赴难。遥见瀑布下，曲折无遽安。深林避霜露，木秋犹未残。列坐流水上，选石如据鞍。吾心如秋蒂，剥落与云闲。
竹庄秋月
 〔国朝〕上官周

　　三秋初见月，飘然有所思。金风声冽冽，枫叶何离披。图画宛然似，颇类元大痴。微云荡池沼，细浪吹纹漪。路犬吠行人，树鸟鸣高枝。情景殊可悦，得非行乐时？空怀谢公酒，徐吟高士诗。士高难以见，托心聊自嗤。
书龙山讲堂壁示同学诸子三十韻
 〔国朝〕熊为霖

　　大雅邈不作，虞业荒鼖镛。蛙蚋起群噪，杂噭吹心蓬。卓哉紫阳子，疾呼当长风。道统乃攸叙，斯文绳正宗。鹿洞远清閟，讲铎开天蒙。经经纬众史，规约先禔躬。六馆大云集，问业来景从。黄、陈洎李、蔡，一一谭雍容。日月纪黄道，繁星丽天中。石鼓、岳麓会，心印将毋同？吾辈窃私淑，遗义参针锋。昌明且博大，幸际时熙隆。羽籥亦备举，俎豆咸尊崇。鸿章绘物采，万汇为昭融。祥麟在郊棷，葳凤栖梧桐。于时庆有为，事半倍厥功。干旌逮彼姝，何告欣遭逢。明牕拂净几，授粲洁以丰。假弗爱明德，其毋误乃公。慎惟怀永图，相与趋磨砻。礼耕而学耨，菑亩勤三农。如贾五都市，握瑾操璜琮。修艺好密饬，器识先虚盅。鲸鳌浴海水，涛落青三峰。白命特达才，漫伍钞书佣。八闽富山水，佳气殊葱葱。武夷结精舍，瓣香瞻巃嵷。心性本自具，丽泽欢得朋。勉旃朋盍簮，振响弘南邦。古调如可赓，堂上何邛颙！
霹　雳　岩
 〔国朝〕熊为霖

　　憇我山水绿，不尽结玄赏。岩观已清佳，复讬飞崖想。何年青玉林，雷堆溷榛莽！问若胡为来，欲言穷我象。铮铮霹雳斧，斗立斫天响。坠地转轮囷，筍角破春壤。且扪且摩挲，陟降劳俯仰。或是补天馀，遗此八柱磉。我有米颠癖，芒鞋遍幽访。取径曲复曲，旷然遂高朗。草色寒葳蕤，藉坐平如掌。前畴荫桑麻，一水隔篠簜。池泉注山下，白云老山上。丛杂栽云根，危楼颇轩敞。鼯鼠走松楸，古铎挂蛛网。败瓦难支持，黯然暗书榥。太息意迟迟，高谭发慨慷。拜石性所怡，聊用以自广。林风吹我襟，相与息尘鞅。返照入空壑，悠然妙遐往。
隘岭道中
 〔国朝〕熊为霖

　　绝岭当雄关，扼险乃居隘。控制总八闽，南赣划天界。镇此咽喉司，泥垣洞华盖。摩空剑戟寒，悬河走飞带。风雨奥灵区，神力所盘会。元气混沌馀，雷霆转其内。我闻啼鹧鸪，林樾动天籁。石栈历九折，驱车苦竹迈。屯云翳积莽，杂沓作光怪。山凹峡势尊，碉堡结严砦。未雨绸缪深，经画统全概。太平日和晏，亭长枕清濑。茫茫天地宽，遐掔颇云快。讬憇生幽心，寄我烟霞外。
登卧龙山偶吟
 〔国朝〕丁　潍

　　云在青山外，山在白云内。云山暗蚪，鳞角宛修憇。风雨生灵光，星河落平地。千峰万峰云，呼吸通全气。松萝阴翳中，欲具结庐势。眼界空清虚，面面滴寒翠。缅彼山之人，林香吹薜荔。谁为诸葛君，慷慨隆中对？
云骧阁写眺
 〔国朝〕丁　潍

　　暇日希胜游，登高讬遥赋。虚廓开胸襟，流云杂烟树。天际秋风凉，帘光薄回互。循栏周四隅，闻见得清悟。好山入我怀，一一识平素。澄潭当我窗，龙光馺淘。我欲采芙蓉，凌风想江墅。妙领不可言，长歌倚栏柱。
朝　斗　岩
 〔国朝〕张祖城

　　驾言出南浦，携手登崇山。地险亭复高，崎岖巉岩间。所念开创劳，宁惮跋涉艰。清阴满芳径，数转见尘阛。千峰影蜿蜒，拱抱如秦关。薰风入我怀，目旷心亦闲。俯视测群动，岂不欲跻攀。丰年苦饥馑，安得破天悭。此会莫辞醉，薄暮相与还。
秋日登玉华洞十韻
 〔国朝〕胡学成

　　遥山萃森翠，旷览无留棼。况逢秋雨过，未及西日曛。沈烟夕为起，寒瀑静逾闻。岩花一披拂，潭洞何氤氲。积石水同碧，密竹映松纹。川原积佳气，香象都如云。怡目识物趣，斋心谢人氛。流连紫芝曲，历探丹霞文。洪崖肩可拍，浮丘与作群。悠悠岭峤异，愿言持寄君。
题乌石村别业五十韻
 〔国朝〕胡学成

　　龙山壮峥嵘，佳气郁腾上。宝珠峙其南，崒然耸碧嶂。下有鄞水流，漭沆浩奔放。兹中多沃土，青畴开平旷。清泉甘且肥，禾黍盈眸望。我自归田后，卜築于此间。茅檐四五曲，隐隐傍南山。激泉成小沼，厥流何潺湲。古树蓊濛列，河水绕如环。柴扉风为掩，无事竟日闲。有时佳兴发，览物適苍颜。春至正清和，生意满郊牧。幽兰扬其芳，菲菲来空谷。云生栋宇间，雨绿西窻竹。子规枝上鸣，蝴蝶桑间宿。古寺散神鸦，平田驱犍犊。入夏炎风赫，游鳞戏渌波。唼喋苇荇里。沦涟皱薄罗。朝来疏雨滴，珠翻玉池荷。丁鹤翔庭際，清沼浴王鹅。火云虽四举，淑景佳且和。春鉏羽似雪，芳树听鹂歌。大辰云西流，皎皎秋月白。三尺寒潭清，澄鲜映赵璧。芙蓉江上生，红蓼披水宅。雾霑蛛网明，露浸苔钱碧。黄菊当阶翻，飞鸿振六翮。桐凋络纬啼，草萤点幽石。千家砧杵声，田歌起四陌。严冬群动蛰，古柏挺虬枝。葱蒨质益茂，霜雪无如之。登楼一遐眺，远山白云垂。叶干行鹿响，小鹥守冰池。蟋蟀怀唐俗，豚酒会神祠。景物随时更，睇眄诚足怡。眷言步小园，珍品洵非一。梬枣若榴生，穰橙及邓橘。兰蕙与芎藭，芳菲胡充溢。复有临河圃，佳蔬植孔臧。苾苾招摇桂，芬芬阳朴姜。张脍陆蒪美，葵藿舒朝阳。假日聊消忧，汲古探坟索。左览老、庄文，右披“卿云”作。山海有奇经，言之令人愕。箴铭逮风骚，渊源何落莫。上下千古间，典籍恣所掠。闲情寄俯仰，悠然全吾天。清风起庭树，明月镜长川。岂藉绿野胜，邱壑妙自然。佳哉乌石障，徜徉乐忘年！
龙山讲堂对月赋尘鹤峤太史
 〔国朝〕许殿辅

　　有月恰宜饮，花影如主人。杂坐二三子，随语皆天真。桂露洗怀抱，欲拟难具陈。且復倾我巵，弗事谭周秦。
七里桥山家即事
 许殿辅

　　白云不下山，流水到平地。茅屋三两间，以山为进退。桑麻在屋旁，画影讬幽翳。无怀葛天民，相与安其醉。
七　言　古

南　安　岩
 〔宋〕郭祥正

　　汀、梅之间山万里，南安岩窦何玲珑！青葱屹立敞四壁，巧匠缩手难为工。嗟予俗缚未能往，愿得结草与岩松。遂登彼岸达正觉，月落岩下松生风。
碧　云　洞
 〔宋〕邓　肃

　　石壁巉岩惊电划，异草幽花锁春色。群山迤逦不能高，突兀独摩霄汉碧。芒鞋千尺上崔巍，手摘星辰脚底雷。拨破烟云得洞户，醉眼恐是天门开。入门嵯峨森碧玉，冷香吹面天香馥。箕踞胡床挥麈尾，万指未充空洞腹。我因避地访名山，扁舟夜度沙溪寒。辛勤传此一笑喜，太平游立水云间。猛将今无三角虎，狐猩昼号鳅鳝舞。灵岩知有老龙潜，挽出人间作霖雨。
九　龙　行
 〔明〕赖世隆

　　九龙之险无与比，江淮河海风波耳。岂知此水怪石多，朝夕无风波自起。天开地辟几春秋，何人作俑先泛舟。畏途一开不可塞，至今来往行人愁。忆昨乘查秋潦竭，清流挽至龙头歇。朝来减载觅担夫，舟中无物轻如叶。舵头夹起护波篷，左右绊索俱新棕。舵师不敢自放去，又寻本土人称龙。宰牲酌酒龙王庙，拜祷龙王求好筶。祭罢潜身急上船，相戒舟人勿言笑。一篙撑入碧潭心，中流喝采呼神明。遥观龙下浪花滚，喧天万壑春雷鸣。青山两岸开图画，银河一道当中泻。槎牙古木遮云霄，天日无光昼如夜。峡中初过第一龙，禹门三汲高更雄。船从天上跌落地，回头白云翻晴空。第二龙中长且大，狂澜骇浪奔澎湃。艄呼舵应疾若飞，生死须臾不停待。三龙才过四龙迎，满船浪入舟人惊。欲求小路逃性命，倚天石壁难飞腾。五龙曲折忧回舵，六龙峻濑防危祸。乱涛势合如山来，船行水底鑚将过。岭下担夫已过矶，息肩沙上待多时。行近溪村日将昃，停桡装载具午炊。暂时苏息难久驻，龙上艄公别我去。急流数里至七龙，俗传压怪留神踪。莫言此龙易与尔，前后覆溺在眼中。八龙崎岖尤可畏，浪高石大难回避。九龙出峡到安沙，船内人人皆贺喜。维舟上岸扣溪邻，典衣沽酒如更生。斜阳无事同畅饮，梦魂半夜犹频惊。起来篷上观山色，龙里月沉风气黑。所经历历皆可陈，悔奉亲躯临不测。九龙之险甲九州，瞿塘滟滪如安流。自笑好奇穷览涉，诗成只恐鬼神愁。
水　西　渡
 〔明〕郝凤升

　　日日渡西船一只，艄人把篙船尾立。船下流水船上人，争渡恰如流水急。车驰马走万里程，徒杠舆梁何时成？预恐春深老蛟怒，漫溪水涨船空横。
渔　沧　庙
 〔明〕伍　晏

　　渔沧之下潭水流，渔沧之上云悠悠。行云流水自今古，荒城故垒行人愁。龙为蛇兮鼠为虎，腥毛臭骨皆尘土。游魂寂魄无所归，时傍寒蛩泣秋雨。
东　山　寺
 颜献忠

　　东山山下烟濛濛，低枝鹰鹤呼秋风。东山山颠少人迹，怪石巉岩倚空碧。老僧卧起寒云间，短筇扶瘦出松关。埽石小坐花丛里，赏心未必空如此。据鞍吐气天宇清，千丈红霓万山紫。
玉　华　洞
 唐世涵

　　何常拜石但揖之，昔日朝中笑米痴。朝中拜人不拜石，独向山林称傲客。鄞江太守一事无，生来况有看山癖。玉华丈人天际峰，石床丹灶留仙踪。洞门深深秉烛入，窈窕直与玄都通。桃花流水迷津路，几度寻春春不暮。松声半夜沸飞涛，岚气终朝喷成雾。卧龙冈下梦相牵，盘礴应知夙有缘。披榛小勒新亭额，走笔先题玉版箋。人间袍笏难医俗，白云处处青山曲。安用伛偻长事人，得似渔樵吾欲足。
题石门岩
 吴月岩

　　我生足跡半天下，独爱幽岩逈潇洒。巉岩峭石上龙宫，金壁辉煌生彩画。峰回路转双翠屏，石桥流水声泠泠。远林钟动白云起，萧萧两耳松风清。翩然脚踏鲸鳌背，逸兴不羁湖海外。读书人跡隔蓬莱，姓名千古山长在。
象　　洞
 赵良生

　　新罗辟地自晋始，窟穴旧是南蛮居。九十九洞最辽阔，砑崷崒皆山樗。传闻群象此中聚，何必刻舟知其数。彩布緾腰女骑，红藤束背猺童坐。焚山烈泽年复年，深岩邃壑还依然。如山突兀不可见，秋风古寨牛羊眠。彤墀自昔朝仪壮，对峙端门列仙仗。氍毹缨络宝瓶鞍，庭燎光中立相向。当时勅取向滇云，六诏征求奉至尊。频年却贡多宽政，柔远常邀厚往恩。太平有象垂衣久，饱食嘉禾釀美酒。愿同父老祝丰登，莫向要荒问奇兽。
天　影　山
 李世熊

　　道人赤脚腾江汉，截流抛筏闲到岸。尻轮偶尔驻荒山，豹兔铲迹鼪鼯窜。神除壇址鬼输材，净剪荟翳金碧焕。此山幻得天影名，留取廉纤作公案。道人开口呼苍天，苍天形影谁能判。廿年休影遁天山，离娄魍魉皆止观。尘尘法法逾河沙，屯代虚空原一贯。若将文采印虚空，定捏虚空为梗段。吾闻鬼工射影亦伤人，灸影神工除病患。果然影亦不离天，仰面茫茫谁是伴？是影非影又非天，试往报恩咨决断。

嘲　九　龙
 李世熊

　　崖郁确兮水激诡，奔雷舞蛟奚为尔？尔奚不浩汗洞洪洗日唤月生，奚不澹天圮地淘汰星河澄万滓？奚为嘈嘈嗃嗃如勃豀，棘语谵喉轩厥齿？倾珠辇雪垒峥嵘，侮怖贾庸谑舟子。或者察其狂鸣怒号，郁噫不平有类廓落阨奇之士，我心汪漭殊不尔似。五湖亦在中，五岳亦在里。回肠乾端移，倒臆坤轴徙。倘然物遘等烟销，万有还初鬼神理。安能兀处穷荒隈，妄竖肩臂妄尊侈！附巉石之威，神龙僭自拟。束涓流，则作势生风；赴巨浸，即垂首帖耳，十数里喧涛穴中哄猛蚁，惜乎未观海浪得名而已。
黄　杨　岩
 〔明〕杨　泽

　　燕溪北来九十里，麟峰突兀凌霄起。天公地母萃精灵，鬼斧神刀破渣滓。雕琢三洞真绝奇，琪树瑶花生紫芝。仙宫佛窟在人世，瀛洲阆苑徒言诗。第一洞中宽十丈，高顶团圆覆金样。观音罗汉由淳熙，金容玉骨千年相。洞门小阁与云齐，俯视高山头尽低。八窗洞达坐天上，灵氛日映成虹霓。扪萝缘磴寻二洞，古怪崚嶒妙难咏。当门两石如磬悬，杯节粘连欲摇动。倒垂数笋形嵖牙，定光睡影浮素沙。龙井深藏莹明镜，祛妖愈疾同胡麻。第三小洞近佛殿，推窗抚槛对人面。古碑一道尤可观，谈经说法灵通现。顾兹三洞湖海稀，洪炉鼓铸畴能知。我因温贼肆猖獗，夹攻扫荡思旋师。姜于廷仪宰归化，奕叶联姻远相迓。观风便道经岩前，驾鹤乘骢登泰华。时维八月寰宇清，飘飘两袖凉飚轻。载拜嵩呼为尧祝，万年宝箓传皇明。

熊茂松使君读书堂
 李世熊

　　巨灵咆哮破苍封，六丁驱石走崆峒。平地仙掌摩青空，金精削出玉芙蓉。上有浮图千尺干穹窿，下有松风捲海云茙茙。晚日倒射赤玲珑，石壁欲摧惊栖鸿。吁嗟，九鲤湖在南，武夷山在东。神仙窟宅渺何许，白玉仙人何为于此巢云松。中有洞门深且崇，恍惚似与紫烟通。石壇丹灶今尘封，吹笙一去入无穷。华阳别馆谁房栊，当时倡和徐与宗。二子词华称巨工，昔日亭台草茸茸。使君携酒坐客从，就中有客气如虹。睥睨直上排冥濛，手扪摩崖字半蒙。古人陈迹空豪雄，胡为乎万事如转蓬，碧海风尘徒匆匆？与君尽美酒，浇此磊块胸。安得华阳洞中觅仙迹，手把赤珠骑白龙！
苍　玉　洞
 〔国朝〕丁　潍

　　古萝瘦月窥寒原，铮铮鬼斧琱秋魂。琅玕满地拾不得，凝烟一溜通玄门。门中嵌剥泉心曲，圭窦斜开倒晴旭。渔人不解来问津，桃花落尽苍苔绿。
朝斗岩题壁
 〔国朝〕丁　潍

　　层峦壁立摩琼霄，嵌空结构开兰寮。松声涧声洗钟磬，天腰一线吹虹桥。悬崖无路通飞鸟，夜抱璇玑向珠斗。天风摇动石幢幡，吹下梅林破春晓。
和雷翠庭银台九龙歌
 〔国朝〕黄　慎

　　噫吁戏，古有闽海之危巅。其下九龙兮，险如黄河水决崑仑之东川。一龙长鲸势莫比，磨牙吞舟喷沬涎。马龙浪激雪山直走三门下，针穿隙窍击深渊。篙师逆折剑峰敌，巴子成之字钩连。高岑寸碧黏天上，跌踢还疑坐铁船。貙獌猰深藏影，山魈魑魅不敢前。大长波冲恍然紫贝燃犀角，缆解黄龙腾踔飞竹箭。沛舟瞬息五霸天地皆昏黑，六龙雷鼓瘦蛟争。声闻悽怆格斗死，石迸秋雨破天惊。宛转射潮三千弩，勇当三万七千五百之洗兵。顷刻鸿门峡外峰磨天，小长龙过忆诗仙。想君凤池清梦里，读君欵乃犹唱沧浪前。履险心夷神已恬，报君香龙安龙意豁然。
登龙山北极楼放歌即书留壁
 〔国朝〕熊为霖

　　巍巍独立当天中，飘轮斡运开溟濛。混然元气结枢纽，风雨不动蟠卧龙。龙头囷蠢蟠初起，屹屹神威五云里。万山丛杂一山尊，北极楼名洞元始。飞栏绣柱摩诸天，岩峦面面纷盘旋。参差拱抱揖且跪，二十八宿齐森然。根角罗缕谁纪详，姑为约拟谭天章。近象太微远天市，钩陈华盖擎硠砊。楼头直枕瑶光卧，嘑吸曾通天帝座。秉圭植璧五诸侯，峨峨嶫嶫群趋贺。环峰夹水开天势，一线天河落平地。黄姑、织女河西东，转向南流作“之”字。天舡积水排云泡，车上建天旗高。雷堆贯索结不解，囚锁舆鬼拏鲸鳌。羽林壁壘整军灶，天驷奔屯耸黄道。天弧天角团牙兵，夜夜松涛肃严号。或如天庙张球图，或如文昌司天书。鸡彝玉检共铺设，或如九子抟流珠。匏瓜历落大尊伍，南极老人颇伛偻。大者天廪小天仓，坦者天床突天杵。孰为琱铸穷天巧，有象无名眼中饱。甘石之经狭所云，山静无言默天老。我为四望轟豪吟，天风为我吹衣衿。夐然邈与人境隔，藤萝古木攅繁阴。揩抹星躔拂天纸，看破烟岚生脚底。桑麻万井岑蜂房，下界嘈嘈哄虫豸。闽汀山水古奇绝，北望龙光仰龙阙。坐拥屏藩峻极天，总为神京壮旌节。

九龙峡歌
 〔国朝〕黎良德

　　夹岸巉岩驱白日，石激沙奔争迸出。林峦幽暗鬼火青，光通一线乾坤失。蓬岛何年擘巨灵，攒峰戍削尽伶俜。千盘石磴危欲堕，烈士那得摩崖铭。曾扶竹杖强延竚，但见啼猿挂崖树。下窥潭水涎溜腥，深疑闭蛰龙为府。雷声震动禹门开，万里波涛一日回。中流砥柱大如屋，更讶山灵隐禍胎。浪撼三山地维裂，银河起立飞晴雪。大蟒长蝤敢作邻，河伯土公避乃穴。群龙出没各扬旗，冯夷击鼓聚蛟螭。腾空漠漠凝氛雾，左盘右蹴相护持。气轧雄风恶如虎，稍触其威旋起舞。奋甲摩鳞铦剑锋，乘风喷沫抟楼橹。土人长叹向我云，昔年曾此没官军。骨留沙窟生冤草，魂入秋空作怨云。马峡如刀更黪黩，尺寸稍失随倾覆。流到盘涡片板无，多少行人葬鱼腹！安得秦鞭去险巇，掀翻彭蠡逐鲸鲵；沿途兽散无风雨，永使篙师不复悲！
五　言　律

初到汀州
 〔唐〕释灵澈

　　初放到沧州，前心讵解愁？旧交容不拜，临老学梳头。禅室白云去，故山明月秋。几年犹在此，北户水南流。
侍　郎　岩
 〔宋〕罗从彦

　　济具游丹洞，穿林惹翠云。迩来多野趣，殊觉少尘纷。笑日花迎客，临崖鸟唤群。真机皆自得，此道与谁闻？

抵宁化县
 〔元〕卢　琦

　　触热来宁化，居人已卖瓜。田园忧五色，市井仅千家。孤塔凌空耸，青山对县斜。萧条兵火后，抚景重咨嗟。
宿紫金菴
 〔明〕万廷言

　　石罅逢僧侣，相看俱好怀。坐来休问讯，吾亦是同侪。日出东南曙，春回草木佳。孤筇方有意，车骑莫频催。
题玉华洞
 〔明〕裴汝甲

　　西峰一壑地，参错见纡廻。人入烟宜合，源穷路复开。巉巉留石舞，片片带云来。隐有残碑字，重封自古苔。

香　炉　峰
 〔明〕裴应章

　　露积和烟湿，云飞拂曙流。高凌霄汉逈，远眺海天浮。光见五更日，寒生六月秋。登临游兴爽，八极彷神游。
惠　烈　祠
 〔明〕叶元玉

　　豹虎纵横日，孤城势已危。杀身当此日，报国是何时。正气乾坤塞，精神草木知。凭谁收国史，洒泪一题诗。
跨　鳌　阁
 〔明〕赖道守

　　昔年登此阁，风物恰相宜。僧共西岩米，人携谢脁诗。雨余渔入浦，叶落鸟移枝。今日重来听，呜呜戍角悲。
普　光　岩
 〔明〕刘汉儒

　　岩壑真堪恋，频来愿未悭。路迷萝薜合，壁破桂松关。语鸟开僧定，香林导客还。遥知今夜梦，面面是青山。
讯　天　峰
 〔明〕黄文中

　　穷年虫臂桎，形愫到山移。潄竹秋晖白，谀春鸟舌脂。怪峰胎日月，古树化蛟螭。抱此烟霞老，谁知猿鹤悲。
丰山岭上即事
 〔明〕裴应章

　　倚杖危峰上，烟霞障几重。逶迤盘古道，绝胜引仙踪。露滴晴天雨，云低半岭松。蓬壶何处是，天际一声钟。
西崖隐居
 〔明〕童士辉

　　石髪披霜黑，苔衣引露清。凉飙分树杪，秋雨沓蛩声。怀抱疏今古，隐居知晦明。高轩惟寂寂，静息治生平。
三君子堂
 〔明〕童可久

　　松径苍无际，明岚杂紫烟。虫声秋雨外，牧笛夕阳边。怪石随高下，幽人自往还。三君如可作，拾履我欣然。

石　　巢
 〔明〕李世熊

　　故面还幽壑，被萝谒大云。泉言砭耳痼，风发濯林氛。不拾烟霞粕，重删冰雪文。探奇如味酒，气调别馨氲。
游冠豸山五首
 〔国朝〕熊中泰

　　旧说凌云胜，今来冠豸游。舍车沿窄磴，陟岫傍高楸。山断天光逈，亭虚暑气秋。偕朋聊小憇，烟景望中收。
　　寻幽穿玉峡，济险仗丹梯。不到层霄上，宁知曲径低。飞泉晴带雨，古木夹成蹊。息息荷香近，东田路不迷。
　　最爱书堂好，轩庭逐境高。鸡山开罨画，文水静波涛。树古龙鳞老，书空鸟跡牢。兴来谩回首，随意拂霜毫。
　　过涧情何极，中通别有天。扪萝观古篆，藉草啜清泉。无复留人迹，空闻响杜鹃。山灵笑卤莽，辟径想前贤。
　　竟日穷游赏，行厨更极欢。香风飘客座，微雨润骚壇。翠影侵楼直，云阴覆竹寒。为耽清胜处，欲去且盘桓。
梁　野　山
 〔国朝〕王　琳

　　禅榻梁山上，肩舆路几程。残花四五树，啼鸟两三声。云向山腰起，人从树顶行。老僧如有约，两两路傍迎。

盈　科　桥
 〔国朝〕王廷臣

　　海国春初到，樵亭雨亦登。湖光浓不扫，岚霭湿如蒸。客舍悲王粲，仙舟羡李膺。延津何处是，双剑气凌凌。
听松阁次韻
 〔国朝〕黎士毅

　　好庭当木末，秋色更轻微。涧响依空发，钟声带远归。自知虬欲语，得共鹤分飞。坐对山烟瞑，生人解道机。
留别杭川诸生二首
 〔国朝〕周亮工

　　兵戈犹未息，穷士满菰芦。僻地迂闻见，山城古步趋。但能学闭户，不敢厌为儒。惭愧烽烟内，谁怜饥所驱。
　　好山看不厌，独客倦思归。朴俗情多近，高文世所讥。为予闲载酒，退即掩荆扉。小艇难轻发，汀南雁不飞。
游玉屏山
 〔国朝〕李长日

　　树声围古刹，门迳背林斜。白日松浮霭，小春园自花。千峰灵运屐，半偈赵州茶。万象今零落，幽寻感物华。
阻舟汀水呈黎愧曾(二首)
 〔国朝〕刘　坊

　　百战风尘里，归来尚有身。独怜吾丧我，遂与化为人。迹苦终成怪，名佳总是宾。吾家世寒士，不为乱离贫。
　　廿年滇海士，今始作闽儾。亲友同行道，声音总异乡。地寥风问远，世变羽书荒。为语南流水，凭君识上杭。

　宁化访李元仲奉赠(二首)
 〔国朝〕刘　坊

　　天下号咷久，先生尚闇然。文章留大雅，著述寓微权。暮雨西山蕨，薰风五柳絃。千秋如可作，应共续麟编。
　　访旧都非昔，开来尚在今。世情多冷暖，吾道自高深。久见金兰契，寒知松柏心。悠悠天下士，徒作草虫吟。
避暑圆通寺(三首)
 〔国朝〕刘　坊

　　山容当晚洁，群木意萧条。鸟去随天阔，云归隔岭遥。诗成池上草，愁减月中潮。向夕寒烟起，斜阳入断桥。
　　庄严贞帝座，殿阁逼三台。窗啟群峰入，天空孤月来。暮蝉依古木，暗露湿苍苔。欲寄无生偈，松涛冷喷雷。
　　荷香清可潄，松韻冷浇眸。红落海棠晚，青齐芳草秋。野苹豪伏鹿，山木稳啼鸠。慰寂频高卧，怀人独倚楼。

紫金山顶摘星台小酌
 〔国朝〕刘　坊

　　夕阳下双艇，泛泛若浮鸢。我意天俱阔，山寒酒力绵。松犹存晚节，石不记何年。痛饮非吾事，微吟已欲仙。
清流道中即目
 〔国朝〕刘　坊

　　人家杂芳树，高下置其间。野水忽平地，孤城捲乱山。云生东华逈，月过北溪闲。万古樊公庙，淫祠未可删。
上大姑滩
 〔国朝〕黎良德

　　十里奔腾水，离奇怪石浮。斜阳依远岸，逆浪泊行舟。酒少寒侵夜，山深风易秋。萧萧芦荻外，惨淡使人愁。

朝　斗　岩
 〔国朝〕吴华孙

　　岩踞汀城南隅，林壑幽异。岩上旧有堂曰“澄心”。明神宗丙戌，先高祖司徒公，初成进士，为汀理刑。暇日辄偕郡人讲学其地，载郡志。今堂久废，古寺之右有亭翼然，临下碧溪，云烟万状，或曰是即“澄心”故址也。乾隆癸亥、甲子，华孙持节一再至，眺览山川，徘徊久之，敬志数语，并成短律一章，勒诸石。
　　丹灶何年事，层霄一草亭。乱云低古树，飞雨渡遥汀。寺冷谁题笔，堂高旧讲经。岘碑千载在，吟对此山青。
东庄探梅
 〔国朝〕丁　潍

　　寒香吹不尽，并作一林春。讬我清翛梦，迟君冷僻身。花魂能瘦雪，画影却宜人。何逊今将老，扶节破绿尘。

西岭听松涛作
 〔国朝〕丁　潍

　　为访松涛壑，松花满地阴。洗清筝笛耳，韻入薜萝心。树杪泉声落，天空涧水深。何当拂石几，吹我坐弹琴。
秋日登跨鳌阁(二首)
 〔国朝〕黎　瑨

　　杰阁延新爽，登临接素秋。乾坤双眼净，风月一帘收。去住云招客，高低树带楼。清谿斜照里，漫漫古今流。
　　地占西偏胜，山邻北更幽。到城红叶老，入水白云留。塔逈双峰矗，烟寒万户稠。跨鳌原有意，时擬向沧洲。
夜过篁竹岭(二首)
 〔国朝〕上官周

　　老识蚕丛险，今从夜色过。千盘馀梦境，仰立近星河。白发等闲事，青山奈老何。孙登馀有啸，竹杖带云拖。
　　履险空山夜，惊魂不易招。月明云泛泛，风劲树萧萧。暗石蹲如虎，昏烟望似桥。未聆深谷意，谁信有箫韶。
题霹雳岩
 〔国朝〕邱振芳

　　岩劈自何代，年年度白云。几人曾选胜，有鸟自求群。跣足凌仙观，呼杯到夕曛。山灵留一诺，丹鼎欲从君。
鄞江邸次访上官老人文佐
 〔国朝〕熊为霖

　　未识徐高士，长怀郑子真。松深鳞自老，鹤瘦骨通神。大笔吹元气，心交讬古人。想来云卧晚，独酌醉花茵。

霹　雳　岩
 〔国朝〕罗槃任

　　鬼斧开青壑，翛然一径幽。寒花缠石罅，瀑水浸山楼。天奥疑风雨，岩深失夏秋。有颠能拜石，不负此灵邱。

　夏日登北极楼
 〔国朝〕李凌云

　　避暑高玄揽，言登北极楼。峰岚拖画影，萝薜荫泉流。下界人烟渺，天心景物幽。已忘尘暍甚，三岛共神游。

送汀州元使君
 〔唐〕张　籍

　　曾成赵北归朝计，因拜王门最好官。为郡暂辞双凤阙，全家远过九龙滩。山乡只有输蕉户，水镇应多养鸭栏。地僻寻常来客少，刺桐花发共谁看。
汀州道中
 〔元〕卢　琦

　　七闽穷处古汀州，万壑千岩草木稠。岚气满林晴亦雨，溪声近铎夜如秋。云中僧舍时闻犬，兵后人家尽卖牛。但得龚黄为太守，边方从此永无忧。

征漳寇经永定道中
 王守仁

　　将略平生非所长，也提戎马入汀漳。数峰斜日旌旗远，一道春风鼓角扬。莫倚贰师能出塞，极知充国善平羌。疮痍到处曾无补，翻忆钟山旧草堂。
龙潭夜坐
 〔明〕王守仁

　　何处花香入夜清，石林茅屋隔溪声。幽人月出每孤往，栖鸟山空时一鸣。草露不辞芒屦湿，松风偏与葛衣轻。临流欲写猗兰意，江北江南无限情。
岩前剿寇班师纪事
 〔明〕王守仁

　　吹角峰头晓散军，春回万马下氤氲。前旌已带洗兵雨，飞鸟犹惊捲阵云。南亩稍欣农事动，东山休作凱歌闻。正思锋镝堪挥泪，一战功成未足云。

上杭喜雨(二首)
 〔明〕王守仁

　　即看一雨洗兵戈，便觉光风转石萝。顺水飞樯来贾舶，绝江喧浪集渔簑。片云东望怜梁国，五月南征想伏波。长拟归耕犹未得，鹿门初伴渐无多。
　　辕门春昼犹多事，竹院空闲未得过。特放小舟寻急浪，始闻幽磬出层萝。山田旱久俄逢雨，野老欢腾且纵歌。莫谓可塘终拟险，地形原不胜人和。

上杭南泉菴
 〔明〕王守仁

　　山城经月驻旌戈，亦复幽寻到薜萝。南国已看廻甲马，东山初喜出农簑。溪云晓渡千家雨，江涨春深两岸波。暮倚七星瞻北极，绝怜苍翠晚来多。

秋日同宗子相游朝斗岩
 〔明〕徐中行

　　仙掌苍苍倚寂寥，群峰高拥万灵朝。泉飞南斗青天湿，地拔中原紫气骄。秋到白云留作赋，客来明月坐吹箫。相逢已在崆峒上，何用缑山问子乔。

题霹雳岩
 〔明〕徐中行

　　仙台高与碧云平，风驭泠然落太清。石室昼开丹灶色，天门秋度紫箫声。题诗此日鸿濛坼，把酒千山海月生。况有同心堪坐啸，风流谁似谢宣城。
题霹雳岩
 〔明〕宗子相

　　洞口垂杨系紫骝，碧云亭阁枕江流。天门昼宿双松雨，石磴寒生一笛秋。瑶草深山谁可赠，客衣南斗夜相留。酒阑共卧千峰月，未信华阳是旧游。

题朝斗岩
 〔明〕宗子相

　　百尺高岩插斗寒，鄞江江上长琅玕。泉声晓破千峰碧，树色晴吹万木丹。傲吏珮环云外见，中原风雨醉边看。十年各有冥鸿语，何地相逢始挂冠。

题道署阅古堂
 〔明〕范　辂

　　两经除夕客天涯，海徼山陬听暮笳。短烛虚堂摇剑影，冷香疎影伴梅花。寒侵病骨霜侵鬓，身在孤城梦在家。百计无过归去好，那能愁里度年华。

村　　居
 〔明〕胡　时

　　豆种南山秫种田，醒时独酌醉时眠。溪头水涨夜来雨，门外山连晓起烟。村鼓数声春社日，牧童一曲夕阳天。东邻老叟时相问，桑柘阴中话有年。

和韻题南泉菴有感
 〔明〕邱道隆

　　南征将士欲投戈，寻乐旌旗映薜萝。酒熟田家亲赛社，晚晴鱼舍乱堆簑。半帘风月吟中趣，一剑功名水上波。指点当年陈迹在，几人襟袖泪痕多。
吊陈平章故址
 〔明〕陈　甡

　　铁戟金戈战未休，犹余浩气在峰头。千群鼓角空残垒，一望山河只故邱。落日悲风闻勒马，荒原野燹忆焚牛。可怜胜国孤臣泪，洒向明溪作水流。
道　山　楼
 〔明〕张凤来

　　飞楼缥缈凌虚立，远树苍茫逐望低。二水净涵天上下，万峰遥接蜀东西。人宜高会情偏豁，景逼深春鸟乱啼。更上危楼望京国，紫霄清切五云迷。
邓于苏使君读书堂
 〔明〕张凤来

　　陡壁垂萝秋可怜，青枫隔水挂苍烟。倚云亭古苔花合，落月池清树影悬。石室霞封金母册，书台风揭子云玄。使君藻思谁能并，试读幽林白石镌。
玉　虚　洞
 〔明〕郑汝璧

　　赤城霞色接天台，琪树春深护石苔。混沌巧从中帝凿，崔巍雄自巨灵开。莲花晴滴诸天雨，石鼓风生万壑雷。吹罢洞箫黄鹤舞，不知身世已蓬莱。

东　华　山
 〔明〕裴汝甲

　　万壑涛生白昼寒，岩松拥翠拂林端。山迎秋色门前满，寺去钟声雨外残。即事参禅成顿悟。听泉留客足清欢。从僧少借蒲团坐，遥看云飞落雪湍。
渔　沧　庙
 〔明〕徐　渤

　　誓死宁辞抗贼功，登壇百战气如虹。鸱夷忽见浮江出，鸟革还看立庙崇。爵任银青标往日，兵嘶铁骑肃阴风。英灵不异平原守，千古还思祭祀同。

松　山　菴
 〔明〕赖道寄

　　败壁頺垣亦翠微，白云封处识荆扉。荒邨犬吠客初至，古殿灯明僧始归。溪渡夜寒龙入缽，祗园烟净鹿御衣。短篱之外香飚吹，何处腰镰糯秫肥。
草仓遗迹
 〔明〕黄槐开

　　丞相祠堂寄草仓，壁间留句照斜阳。一麾出守三持节，千载行人几断肠。蝉咽暮云悲旧国，马嘶寒雨泣空廊。採苹荐罢重回首，山鸟无声水满塘。

雪峰营垒
 〔明〕陈　喆

　　百折崔巍是雪峰，临高遥望瞑霞重。千山翠色林中刹，万壑寒声石底松。烽燧当年愁过鸟，旌旗何处捲飞龙。英雄一散空陈壘，疎木萧萧起暮钟。

宁桥夜月
 〔明〕彭士望

　　水屋连窗似舫居，出闉通市路还馀。扶栏野夕平烟暧，植棹溪明动影虚。寒镜射光翻宿鸟，新鉤沈曲逝游鱼。谁家一笛关山远，人迹霜浓十月初。

东山古渡
 〔明〕黄槐开

　　溪流远抱邑之东，溪上犹存旧绀宫。僧出晓船常载月，樵归晚渡递分风。障泥屡惜嘶骄马，遗迹都忘散落鸿。因忆故人从此去，鱼书珍重碧波通。
真　武　楼
 〔明〕彭士望

　　数仞飞楼指北杓，一声清磬出岧峣。欲呼天地聋俱醒，似接云雷手可招。破暗鸡催千古曙，忘忧酒到五更消。殷床怳荡东隅色，卧起心魂尽泬寥。
金　山　塔
 〔明〕彭士望

　　上指苍穹下碧芜，随阳归雁日边孤。标颠直破云怀出，磴道盘疑鬼力无。星汉河流声荡潏，曜灵华木影扶疎。高天有耳应还近，欲问鸿濛据稿梧。
丞　相　祠
 〔明〕彭士望

　　七十日留参政事，三千里送谪归人。悽惶汴洛无生路，辜负燕云未死身。鹃血空啼号望帝，石工欣羡讬安民。诗成列宿元精在，字字风霜泣鬼神。
翠华春晓
 〔明〕彭士望

　　北邙松竹古烟雨，乍雨晨开草细毵。起索梅花循一杖，往听鹂语佐双柑。晴郊雾歛游丝缓，曙陌香吹乳燕憨。随藉落英眠坐软，青天斜数雁群南。
南岭秋清
 〔明〕黄槐开

　　南岭秋风日夜清，芙蓉卓秀对孤城。山深雾豹文将变，天净霜鹰眼倍明。万里京华勤北望，千家禾黍乐西成。凭高谩笑蜩鸠辈，踯躅蓬蒿过一生。

岩　石　砦
 〔明〕黄宣六

　　带得烟云屐下飞，漫漫野马与尘吹。苍茫失却千峰影，寥泬都来万籁噫。无处商量天可问，此时浩荡物真齐。何劳海翮南溟息，始信神尻是日梯。

圣　水　泉
 〔明〕彭士望

　　东望苍苍祗树林，一泓鲜冽绀云沉。长年不食徒多恻，有客同寒可用斟。酒酿渊明成苦劲，茶邀鸿渐恣酣淫。贪泉若劝仍相饮，未腐夷齐冷铁心。
丰山化身岩
 〔明〕伍宣之

　　壶天小小碧岩居，得就丹砂几岁余。一似鹤归空色相，随将蝉蜕寄丘墟。由来幻裡身仍在，坐到人间世渐疎。视我形骸原土木，半生灰劫未曾除。

灞　湧　岩
 〔明〕叶元玉

　　金莲山寺万松阴，流水花开自古今。几发青螺撑佛顶，半岩秋月印禅心。满天风雨龙归洞，入座笙歌鸟隔林。骏马神鹰无觅处，一声鸡犬在云深。
秋日登雄镇楼
 〔明〕王乔桂

　　楼上轻阴散远晖，楼前落木正霏微。明霞暎树遥开锦，白鸟翻波细振衣。绝徼风清严部曲，寒林烟漠锁苔矶。层霄一望关河逈，极目溟鸿向北飞。
铜　　井
 〔明〕赵良生

　　一勺渊然浸蔚蓝，辘轳清响应澄潭。须知绠短难为汲，久信藏机未忍探。涉世浅深交取淡，置身廉逊饮能甘。夜来宝气寻常识，纵是金银也不贪。
瑞　华　岩
 〔明〕李世熊

　　流烟锁洞翠霏霏，扪到瑯扣石扉。瑶草未芽丹灶圯，紫囷长闭道风微。壁稜汰日澄秋魄，绿液淘山炼冷晖。最是前溪添淡荡，朝昏推送白云飞。
寒　知　堂
 〔明〕李世熊

　　瞥眼烟云拂栋生，青山披户订幽盟。情荒槐蚁皆连戚，裒至鳀鱼解弄兵。遂有马轩骄二室，肯将羊肆易三旌。世间尽是棲苕者，谁信枯条拄厦倾。
　　不将伸屈拟蛇龙，隐兀吟梧笑御风。柏影藻川宁滞月，爪痕映雪岂留鸿。避寒应向冰城去，断热须游沸鼎中。独与前山话畴昔，孤怀还许岫云同。
　　乾坤无处赘吾庐，吪寢牛车席有余。鷃起榆枋同运海，蟭乘蚊翼等凭虚。幻楼须得元黾鳌砥，空阁堪停日月车。天半罡风清冷甚，化人宫宇竟何如。

圃　珖　岩
 〔明〕李世熊

　　拔宅诸仙弃旧窝，掷抛琼玉似星罗。堕云偃蹇眠秋壑，崩浪崔巍蹙怒鼍。奇鬼森来如欲搏，璧人双峙恨无多。幽篁独立思公子，自採兰蘅带女萝。
谢　烈　妇
 〔明〕李世熊

　　寥落河山得女师，由来聶姊拟要离。明明瞭月魂无夜，皜皜飞霜夏可移。应笑衣冠头似杵，何能怒裂眼如箕。青枫岭上流丹石，未许通人例勒诗。
美　女　峰
 〔明〕李世熊

　　寒倚青霄玉数枝，媥姗却立望来迟。云衣霞佩风将谑，黛笑岚啼雨可期。翠袖萧条依草木，褰裳深浅娣蓬池。前山幸尔为骑驿，致语江郎婚媾宜。
　　欲将诸女伴江郎，女岸郎崖颇颉颃。万里烟霞通缟紵，两山孤峭拟鸿光。前身痴筑多情垒，浩劫难灰小字香。为笑汉家贪绝丽，不知投老此柔乡。
云　　台
 〔明〕郑维凱

　　明水城东峻极山，山椒突兀更跻攀。千寻鹫岭通僧舍，一派鸡林夹佛关。塔影朝凌红日际，钟声夜振碧霄间。谈经无数天花坠，幽鸟啣飞出世寰。
觉林梵地
 〔明〕陈　喆

　　祗林深辟倚山阿，开士幽居景若何。磬定孤云留石壁，钟残片月挂松萝。望来地僻昙花坠，坐入天空法雨多。何处白莲堪结社，此中殊似虎溪过。
白沙夜月
 〔明〕陈　喆

　　十里寒涛拥白沙，一川晴雪洒蒹葭。圮头黄石谁遗履，岸上青苔或浣纱。题柱当年成感慨，吹箫明月想豪华。鱼龙寂寞渔矶冷，好拟西风泛远槎。
夜登杭川城楼有感
 〔国朝〕周亮工

　　秋老沧溟夜舞鲸，依然刁斗旧时声。艰虞剩有囊书坐，饥饿惭看负楯耕。象洞云廻迷鸟道，龙岩雨过认獠城。郊坰半是槃篮篓，十载汀南未罢征。
相　公　墓
 〔国朝〕黎士弘

　　莫论刚肠是雪霜，宋家丞相见寻常。冬青几树伤心插，社饭明年堕泪尝。一恸自关朝野意，千春不忍蕙兰香。可怜凤辇归无地，臣骨犹多说首阳。
佛祖峰山寺坐月
 〔国朝〕黎士弘

　　错绣诸峰夜色安，烟光树气积高寒。苍茫星汉容人立，喧寂林峦共佛看。凉月有怀成独笑，清宵无累况登山。纸屏细坐幽如梦，何处吹香满一栏。
三闾庙诗
 〔国朝〕黎士弘

　　生前已自叹无徒，既死何能赋卜居。醒眼排场犹旦暮，荒邮存祀寄屠沽。两行浊酒浇春社，一束刍灵荐鬼车。我亦有怀天梦梦，只当呵壁问三闾。

溉本堂落成
 〔国朝〕黎士弘

　　先生杖履到随时，移榻摊书小称宜。满乞桃栽花径种，不邀录事草堂赀。意缘疎快贪临水，老倦登跻准下帷。双鹤待收桥待补，漫将池水拟分司。
东山亭子看月
 〔国朝〕李长日

　　钟声邻寺依空寂，好月深宵意外来。几夜光摇峰顶雪，三更风冷水边梅。霜怜孤影迷寒树，鸟畏清阴叫曲隈。冒冻穿林僧已睡，敲门乘兴一登台。

东华翠嶂
 〔国朝〕王廷抡

　　层峦耸翠气萧森，蜡屐梯云曲径深。峭壁远供青玉案，平台高傍白榆林。松间古刹无人画，竹里新泉何处琴。堞雉下观真似斗，清溪一线抱城阴。
咏　笔　山
 〔国朝〕王廷抡

　　脱颖三峰插碧天，毛锥卓处弄云烟。秋来雁字书霞锦，春入江花绚綵椽。曾向梁园题朔雪，还从汉殿赋甘泉。一枝长对天人策，咨尔英才各勉旃。
梯　月　楼
 〔国朝〕秦士望

　　月窟高悬未易探，故将层级立云端。望中彷彿识门径，入处依稀生羽翰。五夜清光飞画栋，四时霁色映朱栏。置身堪许凌霄汉，莫作元龙百尺看。
谒五贤书院
 〔国朝〕李龙官

　　精庐高结白云岑，脉脉谁能识素心。凤羽马图空入梦，松风竹月自长吟。但教花径芳洲在，不畏幽岩古洞深。襟袖恍疑凌泰岱，莫夸万壑似山阴。

游冠豸谒五贤书院
 〔国朝〕徐尚忠

　　驾月标霞面面新，当年化雨洒三春。峡开苍玉浮青藓，井沁金泉漾紫莼。阶下聪明原有树，窗前花鸟自为邻。惭予屐齿寻兰谷，又向文翁作后尘。
登雅歌楼晚眺
 〔国朝〕曾曰瑛

　　楼头四望绿桑麻，晚眺登楼兴更赊。万朵芙蓉初过雨，一汀杨柳又归鸦。烟销瘴海天无碍，露净银河月欲华。剧爱投壶歌大雅，满城弦管度窗纱。
谢公楼怀古
 〔国朝〕曾曰瑛

　　为怜高处少尘嚣，膽映冰壶暑气消。地下星辰迴井络，天边睥睨接虹桥。元睴旧唱惊人句，鄞水微痕隔岸潮。莫倚南楼说开府，山林城市更清翛。
游南山憇文殊古刹
 〔国朝〕丁　潍

　　瘿瓢藤杖破云巅，爱与名山结静缘。汀水南流开觉岸，莲花上品印诸天。乘风埽出层峦翠，唤鹤吹残下界烟。客到蒲团依佛火，心香却沁乳珠泉。
望宝珠峰
 〔国朝〕丁　潍

　　南离拱照烛星台，面面圆莹璧月胎。山翠浮筠霞错落，珠光蔟蕊凤衔来。半江汀水鲛宫影，一粒摩尼佛顶开。柱立中流清海国，人间应有探骊才。
霹雳岩怀古
 〔国朝〕丁　潍

　　魁垒积铁混茫茫，青玉林开气老苍。闻有雷车翻毂辘，坐宜天籁隐松篁。芒鞋竹杖新诗境，藓壑危楼古道场。我亦欲投丹灶下，一铛明月煮馀粮。
雲骧阁怀古
 〔国朝〕王觐光

　　横空面面碧嶙峋，俯瞰龙渊静有神。捲却珠帘天外啸，吹开画影镜中春。星辰夜动鳞初老，风雨南来气不驯。十载飘零须鬓改，楼西柳色正愁人。
苍　玉　洞
 〔国朝〕王觐光

　　琅玕削出薜萝梢，峡势双开鬼斧抛。夜月半龛秋水梦，春风一径古云坳。松花带雨凝仙掌，石燕盘空踞鹤巢。欲结幽棲还未得，丹经聊与解山嘲。
重过黎愧曾先生溉本堂有怀宁先太史
 〔国朝〕上官周

　　溉本堂中水碧沉，清声雏凤接高林。鼎彝色老文章在，几杖光寒道气深。把盏静邀江汉月，挥毫写得洞庭心。春来烂漫桃花放，天上人间有玉音。
雅歌楼怀古
 〔国朝〕许殿辅

　　空明楼上渺银河，缅想熙丰听雅歌。十里亭台睁老眼，几村烟树暗平莎。春晴鼓瑟天风细，月午投壶玉晕和。蝶梦欲寻前代事，隔汀杨柳正婀娜。
游朝斗岩(二律)
 〔国朝〕胡学成

　　宝珠天削金芙蓉，谁挂茅亭半碧峰。隐隐笛声迷远塔，凄凄泉响咽疎钟。寒潭深映三秋月，幽壁孤悬百尺松。日晚僧归隔涧语，此中时有白云封。
　　一曲禅房带翠微，扪萝攀葛玩芳辉。遥看隔岸丹枫净，极目平畴白鹭飞。阁上千山迷晓雨，云中万树拂斜晖。猿啼鹤唳风前急，扶杖归来月满衣。
霹雳丹灶
 〔国朝〕王紫绅

　　丹成遗灶点尘埃，落月华阳次第开。鹤驾逍遥千树外，烬余光燄五云堆。巉岩欲拜亭前石，曲步留痕径里苔。为问真仙何处是，清风拂拂岭头来。
宿朝斗岩
 〔国朝〕黎良德

　　磴悬松杪接危楼，昏黑跻攀到上头。彻夜星光浑似晓，半岩岚气宛如秋。高临北斗千山拱，远下东方一水流。太守风流曾有句，徘徊只为白云留。
九　里　岭
 〔国朝〕熊为霖

　　巍巍独踞竟盘空，坐压闽关老气雄。万里飞龙骞岳势，南天总干劈云中。銮铃栈道开三峡，鸡犬神仙想八公。长眺解衣还磅礴，不愁猿啸动西风。
汀州谒谢忠爱公祠
 〔国朝〕熊为霖

　　书生韬略秘心传，保障全汀铁瓮坚。抚汝疮痍存赤子，扫馀烽火露青天。渡河泪尽呼宗泽，仗节年轻想谢玄。酹酒祠堂深再拜，灵旗风雨欲凄然。
　　梓里名卿岳降神，甘棠满地报明禋。虚榈鼯鼠松楸老，半壁山河玉马新。不分涂泥涴轩冕，可怜俎豆黯风尘。几时扫却青苔篆，静锁幽壇閟九真。
登高啸庵
 〔国朝〕周宗濂

　　仙境尘封不计年，五丁新劈焰摩天。危楼翠耸重云画。绝嶂幽通一指禅。地下龙蛇虚宿莽，人间村落碎青烟。一声长啸蓬莱顶，拂石应镌览古篇。
朝　斗　岩
 〔国朝〕黄冲天

　　一汀胜景倩盘桓，剧爱幽岩辟大观。一线青天开铁壁，半空列宿拂珠冠。仙逢鹤语千年事，石润松阴六月寒。五四可亭还有可，可人身在画中看。
苍　玉　洞
 〔国朝〕黄冲天

　　玉笋何年斧劈开，分飞小鸟下蓬莱。天敲玉磬沉鱼跃，露湿苍苔弄月回。秋水芙蓉花外舫，春风杨柳画中台。寻幽已许身无碍，愧乏镌云作赋才。
苍　玉　洞
 〔国朝〕曾嘉楷

　　灵壁飞来下太荒，玲珑月户坦天床。一湾溪浸鱼鳞白，半碣苔痕鸟迹苍。风雨何年台榭影，薜萝今日水云乡。摩挲青玉开双峡，柳色滩声近夕阳。
通　济　岩
 〔国朝〕陈期佩

　　半壁枯亭一径幽，岩开通济与天游。瀑流当户云根动，雨注横渠玉液秋。鬼斧何年镌混沌，渔槎有客卧汀州。山川图画留诗稿，莫笑烟岚一壑收。
登雲峰岩
 〔国朝〕李凌云

　　独踞青岩第一峰，霄钤洞启破洪濛。横开图画重云里，细缕山河指掌中。不为枯禅劳杖履，且馀长啸写英雄。层峦颇解诗人意，罗列儿孙拜下风。
游　冠　豸
 〔国朝〕罗槃任

　　挥麈长怀獬豸冠，芒鞋今日破层峦。危峰削铁排青笏，绝磴梯云倚碧栏。玉箸碑残苔自老，莲花漏滴月犹寒。香清鸟语斜晖外，八面河山画里看。
无　　题
　　壬申春，郡公芝田先生辑郡乘既成，取次开雕，设局于宁之环岫别墅，命董捡挍事。自愧匪材，感赋呈纪。

 〔国朝〕陈禹宁

　　名香一瓣拜南丰，大笔如椽贯紫虹。八路甘棠吹五马，三年玉版镂华虫。山河瑰异归陶铸，歌管清和入雅风。败鼓余材趋药笼，悠悠汀水颂文翁。
五　言　绝

苍　玉　洞
 〔宋〕蒋之奇

　　苍玉门径阔，白云庭院深。鄞江一丈水，清可照人心。
苍　玉　洞
 〔宋〕郭祥正

　　片片冰崖裂，淙淙雪浪深。举头看白鹭，相伴洗尘心。

送赵将军
 〔元〕陈有定

　　纵横薄海内，不惨别离颜。几载飘零意，秋风一剑寒。
题通济瀑泉
 〔明〕胡祖熹

　　谁将一片玉，挂壁鸣清琴。看山此得意，流水是知音。
题苍玉洞
 〔明〕胡祖熹

　　古洞玉璘珑，嵯峨如渍墨。此境原天造，苍苍其正色。
题云骧阁
 〔明〕胡祖熹

　　风月谁为主，江山此胜场。泠然轻两腋，会欲与云骧。
仙　　泉
 〔明〕曾异撰

　　凡夫贪道液，挈瓢守胯下。仙子卧不醒，遗溲出石罅。
五　老　峰
 〔明〕童　季

　　我来五老峰，缥缈立天表，白云满衣裳，一览群山小。

大　观　堂
 〔明〕周德辉

　　披襟缈无际，一笑碧云头。千里当眉睫，何须更上楼。

松　风　亭
 〔明〕赵良生

　　七树怀郑薰，千尺羡晋峤。弘景招不来，俯仰但长啸。

一　线　天
 〔明〕赵良生

　　兰谷那许寻，桃源差可拟。莫作一线看，放眼九万里。

小　崆　峒
 〔明〕赵良生

　　崑崙本非大，崆峒何以小。风穴多虚声，吹万忘昏晓。
小　丰　山
 〔明〕赵良生

　　山气转森森，怪石多于木。日出万峰廻，仙人看奔鹿。
题水西楼家塾(二首)
 〔国朝〕胡功成

　　楼高吞海月，夜寂重凄然。坐玩风光冷，三星已在天。
　　秋风木叶下，嫋嫋洞庭波。来去了无迹，沦涟空自过。
七　言　绝

题　南　楼
 〔宋〕郭祥正

　　楼外青山似故人，雨余山色净无尘。青山依旧人还老，一片离愁挂晚春。
苍　玉　洞
 〔宋〕陈　轩

　　截断苍天百尺崖，峥嵘相倚洞门开。天生只隔红尘路，不碍浮云自往来。
题宁化县显应庙
 〔宋〕李　纲

　　不愁芒履长南谪，满愿灵旗助北征。酧徹一杯揩泪眼，烟云何处是三京。

灵　洞　山
 〔宋〕李　纲

　　灵洞山前曲曲开，白云深锁少人来。我今欲觅山中景，洞口无尘多碧苔。

读　书　堂
 〔宋〕李　纲

　　灵洞水清仙可访，南岩木古佛同居。公馀问佛寻仙了，赢得工夫剩读书。

莘氏夫人庙留题
 〔宋〕文天祥

　　百万貔貅扫彗芒，家山万里受封疆。男儿不展撑天手，惭愧明溪圣七娘。
鹫　　峰
 〔宋〕臧日常

　　望穷山下疑无路，行到壶中别有天。花落春岩朝带雨，月涵秋水夜闻泉。

题苍玉洞
 〔宋〕蔡　雋

　　向来曾醉呼猿洞，乱石穿云拥坐隅。谁料七闽烟瘴底，半岩风雨似西湖。
和宗子相石牛驿闻笛见怀之作
 〔明〕徐中行

　　醉时明月满山城，别后秋云万里生。独夜高楼自吹笛，谁知泪湿楚臣缨。

苍　玉　洞
 〔明〕周　冕

　　劈破贞珉阖两岩，此中真境隔仙凡。烟霞锁断红尘路，一径秾阴入翠衫。
玉　虚　洞
 〔明〕张文耀

　　灵岩幽绝倚巑岏，洞口苍龙赤日寒。丹灶药成鸡犬去，烟霞独自绕仙壇。
朝　斗　岩
 〔明〕周　烜

　　朝斗灵峰不可攀，淡烟浓抹昼生寒。半腰春色糢糊尽，如在元晖画里看。

谒紫云台罗仲素先生祠
 〔明〕赖永忠

　　芙蓉万叠紫云峰，中有先生一庙宫。香火俨然当日像，子孙千古挹儒风。

谢　公　楼
 〔明〕汤宝尹

　　东南风气好追游，腊后春前草似油。更道故园官路近，府中亦有谢公楼。
　　传来荔子胜双柑，斗酒黄鹂侭日耽。珍重官人南去好，请看汀水独流南。

玉　华　洞
 〔明〕何乔新

　　洞前奇树倚云栽，洞里桃花映雪开。一自飞仙游碧落，月明空见鹤归来。
冠　豸　峰
 〔明〕吴　檖

　　碧血千年化作山，嵯峨犹带谏时冠。至今抗直廻天日，不与诸峰列一班。
天　马　山
 〔明〕吴　檖

　　青云时压锦鞍低，千里驰从大宛西。一自南来栽苜蓿，酸风苦雨夜频嘶。
石　门　岩
 〔明〕周景辰

　　西崖壁立自天开，一境中通般若台。几度山空秋月白，猿声时逐暮钟来。
冠豸纪游四首
 〔明〕黄德燝
玉　女　盆
　　取将瀣露沁心凉，晞发岩阿对月妆。绾就云鬟跨凤去，空余玉乳至今香。

仙　鹤　岩
　　月明缑岭夜吹箫，吹是仙家羽盖遥。阆苑觞前曾订否，云中拍手笑相招。

照　天　烛
　　骊烛西衔不夜天，空山古刹一灯燃。女娲炼罢存馀照，独峙峰前万仞巅。

一　线　天
　　何年神斧凿霄梯，缥缈峰高望欲迷。采茗僧归云尚湿，层崖石上尔应题。
灵　洞　山
 〔明〕熊茂松

　　燕岩千仞半浮空，旧隐仙人是葛公。留得石棋残局在，世间几度决雌雄。
夜宿丰稔寺留题
 〔明〕陈　渤

　　玉童双引入僧房，树隐帘栊近夕阳。欲镇山门无玉带，也应花笑紫薇郎。

石泉堂观亨砦
 〔明〕李世熊

　　依砦为家已八年，一登一降此留连。仙人竟是停骖主，泉作延宾沉酿川。
　　豺虎年年飞噬人，穷猿曾此越长林。如今痛定能忘报，丝绣仙人更铸金。
闽　酒　曲
 〔国朝〕黎士弘

　　板桥官柳拂波流，也够春朝半月游。数尽红衫分队队，赍钱齐上谢公楼。
　　长枪江米接邻香，冬至先教办压房。灯子才光新月好，传箋珍重唤人尝。
　　社前宿雨暗荆门，接手东邻隔短垣，直待韩婆风力软，一巵阳鸟各寒温。
　　新泉短水拍香浮，十斛梨香载桂舟。独让吴儿专价值，编蒲泥印冒苏州。
　　闲分饮郡酒如潮，三合东坡满一蕉。让却灯壇银海子，久安中户注风消。
　　曾酌当垆细埔中，高帘短柳逆糟风。近无人乞双头卖，几户朱牌挂半红。
　　谁为狡狯试丹砂，却令红娘字酒家。怪得女郎新解事，随心乱插两三花。
过九龙舟泊清流城下
 〔国朝〕胡功成

　　独上江楼思悄然，短篷渔火隔窗眠。谁家笳吹因风急，一夜凄清动碧川。
　　芙蓉洲外泊轻舟，一片闲云万里愁。明月有情光不散，清江无意水空流。
寅湖晚眺二绝句
 〔国朝〕许殿辅

　　秋净湖光浸碧纨，青螺小影镜中看。晚风吹得垂阳瘦，人似襄阳怯薄寒。
　　人家树影半扶疏，堤上秋风老碧梧。小艇无人抛桂桨，不将烟雨画东湖。
王嘉樵上舍招游朝斗岩五绝句
 〔国朝〕熊为霖

　　石磴迂盘一径深，山坳处隐重林。　危楼十二天枢近，云抱龙光拱北心。
　　女贞花影拂栏杆，缥缈天风分外寒。上界清虚盘鹳鹤，儿孙拜跪簇峰峦。
　　切云冠盖逼三台，看破乾坤特地开。一水倒从天上落，好山招向画中来。
　　斧劈崖头刮铁青，松风涧水玉泠泠。悬空直下曾无地，独立空中但有亭。
　　酌酒凭轩事事幽，斜阳远浦下渔舟。素心人共佳山水，消受炎歊一段秋。
侍鹤峤师游朝斗岩即和元倡
 〔国朝〕马在观

　　悬空卍字细阑干，俯瞰云山玉骨寒。江上微波泛渔艇，一声欸乃响层峦。
　　巍巍高耸接星台，绝壁危亭画境开。下界茫茫烟景好，轻风吹过柳阴来。
　　万树梅林一径幽，滩头归兴问扁舟。泉声犹作松涛韵，山影斜阳一幅秋。
卷之四十五　杂　记
　　六经言兵革、纪祥异者，独《春秋》为详，盖天人相与之际，甚可畏也。后世《齐谐》《诺皋》诸书，其语多不经，故君子弗道。若夫灾变寇乱，有关四境之安危，闾阎之休戚，顾可得而略乎？至于典籍之所纪载，父老之所流传，说非荒唐，藉广见闻，岂徒骋逸情、供谈柄已耶？作杂记。
祥　　异
　　宋治平四年六月，进桐木板二，有文曰“天下太平”。
　　元祐五年，嘉禾生三十六穗。
　　绍兴十七年，州羊无角。是年，盗妨农，诏令郡县赈粟贷种。二十二年六月，莲同蒂异萼者十有二。
　　淳熙十一年四月，不雨至于八月。是年，亡禾，诏赈恤。十四年三月辛未，水漂民居百余家、军垒六十馀区。十六年，大水漂民居千五百余家，溺死三千余人。
　　绍熙二年三月，宁化大水漂田庐，人多溺死。
　　嘉泰二年七月，水害苗稼，上杭县水圯田庐，民多溺死。
　　淳祐十一年八月甲辰，山水暴至，漂人家。
　　元后至元五年六月，长汀蛟出，大雨骤至，平地水深三丈馀，没民庐八百余家、民田二百余顷，溺死者八千余人。户赈钞半锭，死者一锭。
　　至正四年夏，大疫。十四年，大饥，人相食。
　　明景泰元年，上杭大饥。
　　正统六年，宁化大饥。
　　成化二年夏，霪雨，山水骤溢，长、宁、清、归、连、上、永七县田庐荡析，人畜溺死无算(按省志、县志，俱作二十一年)。二十三年七月戊午夜，疾风迅雷，震预备仓，火继发，燔米七百余石。
　　弘治二年夏，大旱。
　　正德四年，连城火。九年，上杭水。十三年四月，上杭地震。十五年四月，上杭、武平地震，有声(是日，折镇龙菴)。十六年，宁化大饥疫。
　　嘉靖二年五月，清流猎得白兔。三年十月，甘露降。四年，淫雨，山水暴涨，馆前驿沿河田地推坏八百余亩，房物无算。六年三月，甘露降。九年，归化县灾，毁官民房屋数百间。九月，陨霜杀禾稼。十三年十一月，宁化地震。十四年四月，地震，归阳青岩山崩，坏民田数百亩，压死居民数十户。十六年，清流大雨灾。十七年四月，宁化会同里山崩，坏民田数百亩，压死居民数十户。夜星陨如雨。十八年五月十三，夜星陨如雨。二十一年，归化县火毁千有余家。二十三年秋，宁化县大疫。二十六年二月，大雨雹。二十九年正月，地震。六月，大风雨拔木。三十二年，黄竹花实如米，居民取食之。三十六年四月，大水漂没田宅、人畜无数。三十七年八月，武平产灵芝七本，奉上文取之。是年七月初五日，昼晦大雨，山崩溪涨，人多溺死。知县徐甫宰申请赈恤。三十九年春，归化大雨雹，田鼠食禾殆尽。是年，广贼劫掠，男妇远遁。三十九年，黄竹花。四十二年秋，归化县署灾，延毁西南民居无算。四十二年，黑眚见。四十三年，归化大水，南北关俱圮。
　　隆庆元年至六年，大有年，禾麻被野，米石银三钱。
　　万历二年三月，霹雳岩前地陷十二丈、深二尺，所居房屋尽圯。七月，连城大水坏田庐。六月二十六夜，永定大雨，顷刻水高数丈，坏民田二百余亩，漂没一十六家，溺死五百余人。诏赈恤。五年，有星彗于西南，越三月没。七年，量田。是年大旱。九年立夏日，连城县三晨霜降，虎为害，城西南火。十四年，长汀、宁化、上杭、永定大水，坏田庐。十六年，府谯楼、颁条楼、旌善、申明亭灾。十九年十月，日重晕。二十年，连城饥。姑田里竹生米，数万解民赖以生(邑志作二十二年)。二十四年四月，桐木乡树开桃花。二十八年八月二十三日，地震。二十一年冬，木冰。三十三年十一月，地震，有声。三十四年秋，大旱。三月二十三日，归化县署灾，毁民居千有余家。三十五年七月，雨雹，坏牛马。三十六年八月，大旱。三十八年四月，宁化大水，寿宁桥圮。三十九年，虎入黉宫。四月，宁化大水，龙门桥圮。四十一年冬，府署产灵芝九本(时郡守沈应奎)。四十二年，清流城西南火。四十五年，宁化赖家巷火毁一百八十家。
　　天启元年，上杭大水漂田庐，人多溺死。七年，清流大水，龙津桥、凤翔桥崩。
　　崇祯三年十月，武平磜坑高家锅地出血。四年，流寇大作，将士死殆尽。督抚熊文燦会剿，直捣其穴。四月二十七日，归化星陨于田中，化为石。五年二月，木冰(。木冰一曰树介，一曰木稼，皆主兵)。三月二十一日，宁化地震。二十二日，大水，南城基圮，寿宁桥崩。是月，流寇犯上杭。七年，荒鸡鸣。八年四月，宁化谯楼灾，旌善、申明亭、聚星楼、南门楼、畿省飞黄坊、连山行宫俱烬，民居毁者三百余家。五月，清流饥。十二月，地震，有声。九年正月，大雨雹，击杀牛马。四月，大饥(郡守唐世涵、司理唐锡蕃发谷五千石以赈)。十二年五月，上杭地震，有声自南而北。十三年七月十五，地震。十四年四月二十四日，两日摩荡，如是者三日。十七年六月十六夜，上杭胜运里雷电震闪，不雨而水，从石山出，顷刻平地丈余到处皆有火光，溺死者五六千人，田庐畜产无算。七月，清流明伦堂灾。
　　国朝顺治元年三月，虎入宁化北门。二年六月二十八日，宁化、清流地震。四年四月，大水，平地深丈余，舟从城上入。六月，大饥。六年三月，大疫。五月五日，宁化、清流霜降。六月，饥。七年四月，宁化清流大水，城内深一丈，城垣崩陷，人畜田舍湮没无算。十二年，归化大旱。是年饥，斗米六钱，多虎患。十三年正月大雪，秋大有年。十四年五月，大水，舟系于树杪。十六年三月，宁化雨麦，拾者呼为铁米。
　　康熙三年七月，彗星见。五月，清流署仓库、五通庙、察院各司灾。是年，大旱。四年十一月十二夜，连城有大奔星，天狗由西南抵西北，长竞天，声如雷响。七年至九年，岁大稔，石米三钱。八年，清流大水，浸没桥梁田屋无算。六月，虎入武平县城。九年七月，大雨雹。九年至十年，上杭、武平大有年，石米四钱。十年四月，上杭地震。五月，清流大水。十二年七月，上杭大风，圯漳南署前石坊。九月十八日，清流有火流于东方，声响如雷。十六年六月，谷星见于上杭，次年大熟。十八年，归化县城隍庙火。十九年十一月，彗星见。二十五年，蠲免二十六年、二十七年地丁钱粮之半。四十五年五月，大水，郡城内深丈余。郡守方伸以汀州府扁投之，水乃退。四十七年，府署池莲花上生花。五十年，清流县公廨灾。
　　雍正八年，清流县西门坊灾，至南门坊止。十三年五月，清流县龙见。六月，庆云见。
　　乾隆二年，归化雨雹，大风继作。五年，永定大水，坏田庐。八年正月，宁化大风圮石坊二，断安宁桥石，居民屋瓦尽飘。十二月，彗星见。九年正月，清流进贤坊灾。四月，东门、法海二坊灾。十四年八月，清流铁石矶灾，毁巡检署。十五年三月，长汀等邑大水。八月，宁化等邑大水。
兵　　戎
　　唐光启元年，江淮贼起，王绪陷汀州。王潮及其弟审知，执绪以降(王绪，寿州人，攻光州固始县，得邑人王潮与弟审知以为军正。后陷汀漳，绪因道险，令军中以老弱随者斩。潮奉母以从，绪怒欲斩其母，潮以身争，乃舍之。先是望气者谓军中有王气，凡诸将有气度魁岸者，悉斩之，众皆自危。至南安，潮伏将士于篁竹间，擒绪以降)。
　　宋绍兴间，赣、梅、虔州寇李敦仁等屡犯汀州，朝命统领将翟皋平之。
　　德祐二年十月，文天祥帅师次汀州。景炎二年，元兵破汀关(初元兵至，天祥欲据城拒敌。汀守黄去疾闻驾航海，有异志。正月，天祥移屯漳州。去疾、吴浚以城降于元。后至漳州说天祥降，天祥责以大义，斩之)。天祥与元兵战于雩都，克之。时汀州贼黄从，麾下斩其首送行，府兵势复振。
　　元至元十七年，汀漳寇廖得胜等作乱。十八年，汀漳寇陈吊眼作乱，俱伏诛。十九年，命征蛮元帅完者都等收捕吊眼余党。
　　延祐二年八月，赣寇蔡五九陷宁化，僭称王。诏遣江浙行省平章张驴讨之，九月众溃，五九伏诛，余党悉平。
　　至正六年六月，连城寇罗天麟、陈积万陷长汀。福建元帅府经历贞宝、万户廉和尚等平之(天麟，连城军士，以罪拒捕，遂与陈积万陷县，乘胜劫掠，六县皆为残破。江浙行省右丞总都不花，合江西行省右丞秃鲁，统兵三路同讨，九月克复汀州，其党罗德用杀天麟、积万以降，余悉平)。十二年，宁化贼曹柳顺作乱，陈有定擒之。事闻，授有定明溪巡检。诸寇之据堡砦者，悉以次平。复陞延平路总管。二十一年，陈友谅陷汀、漳、延平等路，总管陈有定讨复之，以功授行省参政，复迁福建行省平章左丞(旧志：十八年，红巾寇乱，陈有定平之。按元史，刘福通奉韩山童起兵，及徐寿辉据蕲州，皆以红巾贼为号。红巾寇汀，旧志并不详其名与事，而各县志又无考，且有定本传，未尝载平红巾事，而年次亦与各县志不同。宁、清二县志载曹柳顺事，俱作二十二年，则复汀漳不宜在二十一年矣，今依陈有定本传)。
　　明洪武元年，汤和平福建。汀州路总管陈国珍以城降。
　　正统十四年，沙、尤寇邓茂七作乱，遣贼党陈正景围汀州。推官王得仁破之，寻将兵至宁化，卒于军。
　　天顺六年，上杭贼李宗政反。都御史伍骥讨平之(溪南李宗政愤邑豪侵夺，聚众攻县，纵兵刼掠。监军暨三司官驻兵汀州，恃城自保。伍骥巡按福建至浦城，闻事急径驰汀州，檄三司进兵，众犹豫。骥独携数百兵抵上杭，谕以祸福，贼闻而降者数万人，宗政亦欲降。会有议绐其降而诛之者，谍知，遂复反。骥逼贼巢，而营贼悉力来拒。骥命都指挥丁泉领奇兵出贼后，焚其寨，戒以勿深入。泉乘胜捣贼营。伏发，力战死之。骥督战益急，宗政等皆就擒，遂平贼。乃奏设上杭守御千户所，回京卒。上杭民闻之，皆哭，乃塑骥与丁泉像于邑城楼，赐额褒忠，命有司致祀)。
　　成化十四年，上杭寇钟三等乱。右佥都御史高明讨平之(擒贼后立永定县)。二十三年，上杭寇刘昂、温留生，武平寇刘铎、邱隆等，攻掠江西、广东等处。三省奏闻，添设汀漳兵备道。伍希闵镇驻上杭，讨平之(希闵，伍骥子，擒温留生于勝运，执刘昂于来苏，缚邱隆于箬莱，余党以次擒平。事闻，赏希闵及指挥刘广綵缎。复添箬莱、鼓楼岡二巡检司，并守备都指挥专驻武平守御)。
　　弘治八年，上杭寇刘廷用、张敏、陈宗寿等攻掠江西、广东等处。都御史金泽讨平之。具奏每县添设巡捕主簿一员。十年，复荐佥事伍希闵备兵汀、漳等处(时希闵服阕，已补任广东佥事，遂自广东来汀。贼皆就擒)。
　　正德二年，程乡贼李四子等作乱。七年，三省官兵会剿平之。十二年，岩前寇刘隆等作乱，都御史王守仁平之(守仁驻上杭，遣老人刘本义等往各地方，晓以祸福，许其自新。于是刘隆等归义纳降，余党悉解)。十六年，广寇林任孜犯上杭，乡民张士亨歼之。
　　嘉靖二十四年，溪南盗张文政乱，伏诛(二十二年，张文政、朱子猴、张日洪、葛德旺等寇赣，杀指挥靳邦爵、军门虞守愚、兵备郑炯、守备俞大猷授义民練弘、邱远崑、赖荣祖领兵袭捣其穴。荣祖弟荣昌、荣德亦从贼，荣祖杀之，次以渐平)。三十二年，溪南盗葛用贵乱，伏诛。三十七年，溪南盗起(时三图张四满等猖獗，兵备王时槐擒之，立抚民馆)。上饶梁宁入寇，卒长张璧秀等死之(璧秀在城里人，以募兵御于黄舖死之。兵备道为建义勇祠。周效良亦不屈裂尸，从死凡数人)。四十二年二月，山背贼李占春作乱。兵备金淛抚之。六月，上饶陈绍禄入寇，钟氏妇邱细姑死之，官为葬，表其庐(李占春因岁饥，率其党罗秀廷、李乃瑄、卜廷诏、张节、张宪等，以平谷为名，刼永定、连城署。永定县令黄震昌遣义民頼一凤等招之。兵备道金淛督三县进兵，永定兵自汤湖鼓楼岡进，上杭兵自安乡半迳进，连城兵绕贼后。战未决，杭兵怯贼，众冲之，死半迳者数百。贼乘胜追奔，直抵城下南塔岡，兵争先渡河，溺死不可胜计，被杀者数千人。一凤等死于垒。四月，淛乃令武平知县徐甫宰、生员李琛诣垒招之，占春虽降而淫暴益甚，旋复叛。胜运里民李嘉言往抚，贼胁之，骂而死)。四十二年六月，程乡盗入寇上杭。四十三年，饶平贼罗袍入寇，被杀者七百余人，以积雨溪涨，城乃得解。
　　崇祯元年正月，广寇龚一、苏阿婆等攻上杭。指挥刘震、百户李中秀等死之。三月，贼攻武平县弗克，转攻武平所。署守备千户徐必登、镇抚陈应龙、哨官徐治、陶志学、段元望、丁显闽死之(必登莅任才两日，闻县有急，与陈应龙等统所军兵来援，所军不前，必登麾亲军及家僮，策马至麻姑墩遇贼，亲军窜走，必登遇害。家僮抱尸而哭，贼磔之。陈应龙等死乱贼中)。四月，把总韩应琦等领兵进剿杀贼。龚二贼火攻温家楼，杀戮甚众。兵备道董象恒与知县吴南灏大败贼于桐盘岭。五月，董象恒督兵捣巢(直抵寒婆，贼众冲灏兵营，张承祚、韩应琦先出接兵，吴南灏亟同甘莲都司勒马督战，贼奔没蛇径，自相踏死，不可胜数)。六月，百户曹经等战死(贼冲会昌，曹经与贼遇，战于东流坑，被贼搤杀。哨官罗应时、马万宗、把总朱球及兵卒死者数十人)。七月，贼攻武平城。知县巢之梁会上杭县知县吴南灏，擒斩甚众。十月，贼攻象洞，中军李铎死之(吴南灏督兵至象洞，李铎兵已先到，贼从小路潜来，官兵惊溃，拥南灏归。李铎步战，杀数人而死。哨官周以弼、洪万、余日者、马逸山皆遇害)。十一月，贼围上杭，巡道曾樱与知县吴南灏诱歼之(贼自佛子皋来屯较场前，百姓尽忿，愿各杀贼。赖思养招兵千人，赖君迁、邱汝华、李朝育各招数百人，温子魁率众不下千人求战，许之，直攻贼营。许胜、刘汉廷、葛起龙等各杀贼城上，呐喊如雷，贼败走，兵追至雷公寨，贼死不可胜数)。十二月，巡道曾樱捣贼巢，凡岩前、象洞、米坑、箬诸乡悉戮之。苏阿婆有众五百人，平远金知县诱歼之。四年二月，贼掠永平寨。千户祝禧、百户邱泰、守备吴奇勋、把总罗器死之。旋札黄峰隘，知府林联绶调兵御之。指挥严明被执，千户刘尧、百户张机不屈死。三月，贼掠高吴，总兵谢弘仪统兵御之。千总林应龙、指挥王应官、张大伦、把总赖思养、赖君迁、曹纬、王国佐咸败死。巡道顾元镜复遣指挥韦某、百户张耀接援，韦闻败先窜，张战死。九月，督抚熊文燦提兵入汀会勦(时贼舍杭、武，径出广东，袭始兴县破之，羽书告急。朝旨谕文燦同赣、广两院会勦，乃率郑芝龙亲兵驻上杭)。十月，参将郑芝龙师驻三河坝，督官兵捣贼巢，遇贼于丙村，斩馘三百余人。次日，贼迎战，又斩贼三百余级。陈二总乞降，不许，并斩之，焚其巢而还。五年，郑芝龙追贼至石窑都，钟凌秀受抚。二月钟凌秀弟复秀叛，招余党三百余人焚掠蓝屋驿，复由绿水潭至回龙冈，刼毁甚酷。百户赖其勋等御之，战死(初，当道议以复秀之党属芝龙居海上。复秀疑畏，惟愿安插故处。于是当道以此辈叵测，遂执凌秀，断其右臂，禁狱，发兵围复秀。复秀溃围而出。时文燦已撤兵还闽。九月，巡道顾元镜同总兵陈廷对各搜勦铜鼓墇、莲子山、松源、蓝坊等处，乃罢兵)。四月，巡道顾元镜自上杭督率千总刘良机、材官郭之英、陈望正、把总黄基昌、蔡联芳等，往雩都、兴国，会郑芝龙兵大勦。八月，巡道顾元镜同总兵陈廷对，同知黄色中屯程乡，捣贼巢。十年正月，流寇陈缺嘴从南靖入永定。署道潘融春、知府唐世涵、知县徐承烈、巡简倪思震戮力勦贼，四月乃撤兵。
　　国朝顺治元年，兴、泉贼炽，督抚张肯堂提师捕之(粤寇萧声、陈丹等率兵数千，号阎罗总，剽掠虔州部境，渐逼汀州，郡邑告急。肯堂遣兵五百援汀。时贼已札汀之古城镇，焚戮备惨。十月十八日，援兵至汀，径趣古城，次观音舖，不知地利，堕伏中。贼首尾击之，歼者三百余人，把总林深、郑雄死之，傅玉麟逸免。贼退瑞金属境。是时钟凌秀之余党张恩选者，号猪婆龙，聚数百人，与阎罗总遇，欲与之合。而粤寇狼戾甚于张，彼此藉为声势而已，终不能合也。而杭、永、瑞金诸村落，萧然无鸡犬矣)。二年正月，张肯堂师驻上杭。阎寇间道至汀，火攻丽春门弗克(是年五月，南京破。七月二十八日，建昌永宁王起兵于兴国县。是岁除夜，永宁败死)。八月，有粤寇不知主名攻归化不克，复攻清流不克。十月，粤寇复抵归化城下，大治攻具。知县华廷宪告急，巡道于华玉提兵御之。三年六月，长关黄通率田兵数千袭宁化城，其党黄吉亦率田卒千人袭清流城。八月十八日，我师入闽关。唐藩自福州来奔，大兵追及之，殪百户闵时，杀忠诚伯周之藩，执唐藩于赵家塘，絷曾妃、沈嫔、陈嫔及内官，死者十余人。冬十一月，杀明学士傅冠。四年六月，知府李友兰、总镇于永绶提兵往宁化，招抚长关贼黄通余党，复往清流，余燦受抚。八月，永宁王妃彭氏据九龙砦，寇归化，败奔洋源。十二月，寇陷连城。五年正月，大兵复连城，执李士藻等磔之。二月，彭妃复率范继宸、廖必明等数十人出归化雷涧。参将王梦煜邀击之，执彭妃，旋奉旨绞于汀州灵龟庙(妃死日，责数郡邑官，词义慷慨，毫无惧色云)。四月，宁化贼邹华率邱选合大禾尚等攻其邑，副总高守贵却之。五月，流寇乘江西金声桓变，聚众十数万逼郡城。总兵于永绶、副将高守贵力御之。八年二月，宁化宁文龙杀其副将鲁云龙，总兵王之纲发兵勦之，无功而返。
　　康熙十三年三月，耿精忠反。二十九日，伪檄至郡，叛将刘应麟据城以应。十四年，叛将刘应麟索民助饷。十五年五月二十日，叛将刘应麟结海寇陷汀州。十二月二十三日，大师至，应麟自焚其居而遁。

丛谈(附)
　　新罗城，一云在龙岩。《漳志》云在汀州境。《一统志》云，开元末于新罗故城东，置长汀为汀州府治。《寰宇记》：开元末，新罗令孙奉先，昼假寐于厅事，见神曰：“吾新罗山之神，从府主，求一牛食。”按此则新罗乃山名，当在长汀之西，晋唐因之以名县，非今之龙岩城。即古之新罗城也。(旧志)
　　唐时开福、抚二州山洞，置汀州。今考：州南境，旧为新罗县，隶泉州。北与石城、南丰、将乐、建宁、泰宁为邻。南丰隶抚州，而建、邵犹未郡，诸县所隶，非抚即福。时闽中只福、建、泉三郡尔。故以二州言，而四山崇峻，盘互交锁，其民狞犷，郡盗屡作，当时谓之山洞固宜。(唐志)
　　归化明溪乡，有莘七娘墓。七娘五代时人，从夫征讨，夫没于明溪乡，七娘葬之，即居明溪。溪有驿，宋时有客假馆驿中，夜闻吟诗声甚悲苦，客使反之，再诵琅琅然，其词曰：“妾身本是良家女，幼习女工及书史。笄年父母尝爱怜，谐得良人作鸳侣。五季乱离多寇贼，良人被命事征讨。提携奔逐道途间，忽染山岚命丧夭。军令严肃行紧急，良人命殁难收拾。独将骸骨葬明溪，数尺孤坟空寂寂。屈指经今二百年，四时绝祀长萧然。未能超脱红尘路，妾心积憾生云烟。”达旦，客以语人，书其事壁间而去。乡人因构室墓前祀之，祷祈显应。绍兴、淳熙、端平间，累著灵异平寇贼，勅封惠利夫人，加福顺。文天祥提师过庙，诗云：“百万貔貅扫虎狼，家山万里受封疆。男儿若不平妖乱，死愧明溪莘七娘。”(闽书)
　　《上杭志》宋皇祐间，贡金百六十七两。按史，太平兴国初，天下产金六州，闽惟汀有之。至是中书备对，其数可考若此，今则亡矣。山川所产，何常之有。(旧志)
　　宋嘉祐中，蔡襄守泉州，有布衣投刺上谒，自称宁化九龙道士。襄不知其为神也，延之入，忽不见，取刺而观，得诗云：“远远青青叠叠峰，峰前真宰读书翁。半岩冷落高宗雨，一洞凄凉吉甫风。溪隐豹眠寒露落，井凋凤宿旧梧桐。九龙山下英雄气，尽属君王宇宙中。”明年，襄过九龙谒庙，亦答以诗。(闽大纪)
　　郑文宝过缑氏山，有诗云：“秋阴淡淡秋云轻，缑氏山头月正明。帝子西飞仙驭远，不知何处夜吹笙。”后晏殊守洛，过而见之，取乐天语书其后曰：“此书在在处处，有神物护持。”又题绿野堂诗：“水暖凫鹥行哺子，溪深桃李卧开花。”欧阳修谓不减王摩诘、杜少陵。惜其全集不传，脍炙诸公谈薮者，仅存此尔。(黄仲昭省志)
　　吴简言经巫山神女庙，题绝句云：“惆怅巫娥事不平，当年一梦是虚成。只因宋玉闲唇吻，流尽巴江洗不清。”是夜梦神女来见曰：“君诗雅正，当以顺风为谢。”明日解缆，一瞬数十里。(黄仲昭省志)
　　郡人林氏，其先尝为郡守，罢任家居。一日天忽雨钱，庭院充积。林乃整衣冠仰天谢曰：“非常之事，必将为祸，速止于此，林氏福也。”应声而止。所收已钜万矣，(闽书)
　　景德四年丁未，汀州黔卒王捷，自言于南康遇异人姓赵氏，授以小环神剑，盖司命真君也。宦者刘承珪以闻，赐捷名中正。是年五月十三日，言真君降于其家之新堂，是为圣祖。而祥符之事起矣。(纲鑑)
　　王世贞曰：陈有定被执死，竟不辱身而易志。彼其起农贾，夺所业而兴，非有父兄服体之素也；从市人子弟约束乌合，非有吏士之守也；竿旗而刃，非有武库之利也。一旦委质，雷蒸龙变闽粤，中立兵革之间，越山海而委输，彼其反掌瞠视，为陈张所为，岂不易易哉。卒至驱妻子骈首东市，乃其喻于节，明矣。吁有定亦人杰哉。
　　定光伏虎禅师，勅命二道，文皆番字，内夹译文一纸，为至正二十六年。考元世祖及顺帝，俱以至正纪号，未详何属。但外国番文，左书横读。今二勅写从左边起，而读却从直，岂元受命之日，参夷夏而用之耶(按元史载，世祖在位一十六年，此云二十六年，则其为顺帝时无疑矣。旧志讹)。
　　汀猺人与虔、漳、潮、循接壤错处，以盘蓝雷为姓，三姓交婚。女不笄饰，裹髻以布，男结髻，不巾不帽。随山种插，去瘠就腴。多于深山中编荻架茅为居。善射猎，以毒药敷弩矢，中兽立毙。其人入城贸易，多竹器、蜂蜜及野兽、山禽之类，不输官差，自食其力，了山主税赁尔。《桂海虞衡志》：猺本盘瓠之后。范晔《后汉书》盘瓠帝黉之畜狗，负少女入南山，止石穴中，生六男六女，自相匹配，织绩木皮，染以木实，以为服饰。楚粤为盛。闽中高深山溪之处，间有之。槃、蓝、雷其种类也，汀人呼为畬客。(旧志)
　　《唐书》：宦官杨思勖，罗州人。田令孜，蜀人。而宋陈石堂普皆以为闽人。按：唐时诸道进私白，闽中为盛，坐是闽多阉。私白者，阉儿也。然则思勖、令孜，大抵然矣。汀之先代不可考，其在明，归、永间有之。归化则有萧通(东厂)、萧忠(司礼监)、杨昌(东厂)、张昇(景泰甲戌内台，习天文，掌进奉御左少监)、萧兴(御用、监)、连通、陈广、邓忠、阮澄、黄永法、杨明(司礼监秉笔)，共十一人。永定则有廖堂(差镇中州、河田等处)、廖广(尚衣监)、廖宣(御马监)、廖銮(司礼监)、廖辉(内官监)、廖忠(御用监)、廖祥(都知监)、游孜(御马监)、游泗(司礼监)、罗成(镇守孝陵衙)、张祐(内官监)、张旭(尚膳监)、赖升(酒醋局大监)、温祥(内隶监)，共十四人。至天启间，有司礼魏良卿，原籍连城，而不附魏珰之焰，亦宦寺中之铮铮者矣。
　　明潮阳林大钦，及第假归，道经杭邑，旧有偶句云：“白水磜头，白屋白鸡啼白昼。”未有对者。大钦随地询名，去县五里许，得句云：“黄泥垅口，黄家黄犬吠黄昏。”人称其工丽。盖白水磜、黄坭垅，悉县辖也。(上杭县志)
　　赖子俊、廖高满，皆上杭人翁婿也。子俊传其妇翁张德之术，于每年端午，探取百毒虫，封贮瓦礶，自相残食，逾年起视，独存一虫，形如蚕色。用金三四片，茶叶枫香养之，择日占断，一年当用几次，依占取出虫糞，秘置饮食中，使人腹痛，死后魂魄为之力作，坐是致富。翁婿递相承受，逢朔望日，夫妇赤身拜祝云“金蚕公，金蚕娘，我家夫妇没衣裳”等语。万历三十一年，本乡曾莲峰，廖永祥等，连遭毙命。事发，到官验尸，黑虫群飞，搜其室金蚕在礶，用炭火烧绝，二恶并服上刑。大凡蓄蛊之家，久必为祸，须以银物伴送亲密，或置道傍，谓之嫁金蚕。万历四十六年，归化人杨兴、严孝孙、冯崑山、温三九、邓苟先等，互相传授。乡民罗守仁、罗瑞等，遭之惨毙，临葬，棺内如水动，及开视，尸皆成血水，骨节皆有虫眼。事发，供吐请神咒语，称“茅山一郎、茅山二郎、金花小姐、梅香小娘，早到炉前，存留形迹”等语。其被害魂魄，或午后，或夜间，有冷风一阵，即能见形，令其耕田插稻，无往不可。解法用茶子壳煎汤饮，泻毒尽愈。(旧志)
　　崇祯五年九月，汀兵自雩都回，带有铁粟，云“天雨者。”状如小麦，三角，外有衣包，色黑味甘，煮而食之，能饱一日。(旧志)
　　汀俗：四月八日，僧为乌金饭，即青精饭也。杜诗：“岂无青精饭，使我颜色好。”一名南天烛，又曰“黑饭草”，以其可染黑饭也。道家谓之青精饭。故仙经云：“服草木之正气，与神通。食青烛之津，命不复陨。”盖谓此也。(旧志)
　　崇祯八年，武平西门人钟七满，见里长钟凤翔，领金花千余金解省，诡言欲看亲考贡，相约同行。先至石牛驿，呼店家置酒，自言预熬凉药解暑。凤翔等六七人，随欢然卸担而入。同伴银匠刘日章，舆夫张甲稳、谢十满大嚼，即刻跳跃而死。凤翔至三盃，头重牙闭，忙呼水解。七满更以沸汤进，凤翔别呼豆水、菜水、桐子水，稍解渐甦，即以遍救诸人，约保佥集。擒七满发其囊，得断肠草二包，解府置辟。(旧志)
　　国朝顺治丁酉春，上杭梅山洞章姓者，为虎所衔，越五十里，至一寺门，虎委章于地，章急呼僧求救，僧于门隙中见虎，反键其门，虎又衔章置之于家。计二日，往返将百里，肌肤无稊米伤。章遂披剃学佛以终。(《仁恕堂笔记》)
　　宁化伊宅侍女，自幼蔬食，勤礼佛。年十七，与一老妇同行，自操香烛，至慈恩塔下祷拜巳，告老妇曰：“吾上塔顶一游。”语未竟，即扪搭而上，如蹑梯然，顷刻至顶，一邑骇哄。明日申县，乃拘匠搭架数层，有两壮士，由架踰顶，适雷鸣一声，乃绳缚女子缒下。询之，云：登塔时有导引之者，足所践履，悉如田畛，不知为塔也。至塔顶俯视茫然，如在天际，自谓与人世长辞，不觉放声大哭尔。塔上亦有送饭食者，但饱不思。尝夜间洶洶，人语悉闻，目才一合，便天明云。(《宁化县志》)。
　　顺治丁亥，清流有赖姓者，酿酒弥月，启箬视之，烂然成花，花形如茉莉而差小，瓣有五，外色丹而内莹然如玉。邑人李于坚作酒花诗十六首，有句云：“瓊浆瓊蘂交成质，金粟金波互化身。”“郭氏灌云渟石乳，汉宫承露注金盘。”“浅酌百华归党帐，远饟千里寄郫筒。”“漫掠落英归燕壘，好怜釀蜜到蜂房。”“彫残玉楮摊酥酪，碎揉珊瑚入辘轳。”“上苑报春催晓夜，中山沉卧几华年。”“釀王自尔分妃嫔，瓶史依然品圣狂。”“汉苑梁园零落尽，犹能不作黍离离。”皆名隽可味。
　　宁化僧如是，字闻芳，有雁字诗，尽上下平韻，今摘其可诵者：“界去晴云笺素裂，曳来暮霭墨花浓。”“蝇头点点兼星见，燕尾双双逐帛飞。”“忽讶草玄云泼墨，还惊曳白雪侵行。”“榆林旧是横戈地，荻渚翻为退笔场。”“长空月白闲书練，浅水沙明偶画锥。”“逗浦寒声金掷地，翻空妙舞剑如神。”“莫讶断行编屡绝，书空还笑是空函。”“云里乍开方朔椟，空中谁插邺侯签。”皆警句也。
　　上古之民多寿，后世则鲜，故百岁者，谓之人瑞。国朝得数人焉：宁化县民张公恒一百岁；举人伊见知母张氏一百一岁，伊应辰妻雷氏一百岁，黄允畅妻杨氏一百岁，武平县民李朝策妻赖氏一百岁，上杭县民王庸甫妻刘氏一百岁，永定县民熊舍麟一百二岁，苏廷儒一百岁。诗曰：“俾尔寿而臧。”若尔人者，可谓沐太和之翔洽，作盛世之休徵者也。(宁化志)
　　上杭令陈公名正中，上海人，为人刻意廉苦。予为儿时，犹及见之，通眉细瘦，唾咳矜持，孤行一往，为大吏所严惮，坐是亦不得迁转。耐饥寒，勤民事。即咯血垂殆，犹治簿书。死之日，有市民晓起出户，见陈公仪仗整肃，乘舆入城隍庙，不解何故，至县探之，则陈公以平明属纩矣。庚午，公分校闽闱，门下士有张君世堪、林君慎者。张君亦早卒。林君一子龙哥，病死两日，复甦，云至阴间见世堪执簿籍，若人间判司。其子固素识世堪，求荫庇，世堪曰：“有定数，予安能生尔。”检簿阅之，谓“尚有一年活，明岁此时当来也”。又指堂上衣冠巍坐者，示其子曰，“此吾与若父房师陈公也”。后林氏子果活一年而卒。语曰：“清刻者入神鬼趣。”陈公为神自不谬。然既已城隍之矣，而复为冥司长，岂阴中亦复有升除耶。荣显吝于生前，而迁擢速于死后，盈缩之理，固如是乎。上杭人多能言之。(《仁恕堂笔记》)
　　于公名永绶，关东人，顺治丁亥、戊子间镇汀州。时金声桓变于江西，赣州围急。汀固与赣邻，逆使逆书，一日三四至。公焚书斩使，意气益凌厉。又四乡群盗蜂起，十里外不能通往来，斗米数金，城中盖藏俱尽。公樽俎优游，若行无事，东西关时报贼警，公从席间指授将士，笑抚其背曰：“肯为老子一行乎。”协将高公守贵，亦敢勇善战，随意驰数骑出，匕箸未停，而贼级累累系马首还矣。手巵酒慰劳，绝不张皇。汀免于难，而七邑不致从风靡者，于公之力也。公素强壮，一日偶示微疾，索衣冠，坐堂皇，瞑目而逝。功德所被，汀人固不敢忘，尸祝生死之际，来去翛然，更为希有。
　　吾邑兄弟俱显者，惟钟公文俊、文傑最著，两公皆进士高第，同官于朝，俊为文选郎，傑署武选郎。假归里，俊公和气下人，即簿尉手板亦却；傑公颇崖岸，虽至戚大弁不少假颜色。久之，俊公改大参。傑公领郡东粤，部内有老孝廉，公甚易之，继孝廉及第，不无他语。而公怏怏，竟卒于任。俊公寿考，有孙登乡书，且后嗣多贤者。偶记如此者二事，前辈言伯敬钟公，舟泊吴门，座上皆名下士。而文公湛持以“老孝廉肃”剌往谒，公亦易之。后文公及第，而钟公不怡者数时。又薛生，福清人，为予言：乃祖剌吴淞，一孝廉以文呈阅，置之案上，批其牍曰“醋醋”，盖以其酸甚也。是孝廉明年亦及第，作诗寄之曰：“寄语松江贤太守，于今二醋已酸牙。”乃祖随投劾以去。嗟夫，齿岁升沉，岂能意度。尊前往日，随地排场。玉堂脆薄之嘲，渴睡残灯之戏。一时恶语，结怨终身。巳自古而然矣。(俱《仁恕堂笔记》)。
　　汀郡城西之五里，土名曰祭旗山，有地方圆不二丈，草根产珠，大如粟米，视之俨然珠也，手揉之则成粉，理最不可解。俗云杨文广征西过此，珍珠伞为风所破，故留跡至今。里语不经可笑。元亮周公《闽小记》，又易之为圣七娘。总之，委巷传闻，原无确载，姑妄言之，亦姑妄听之耳。
　　同邑林公有麒，号笏山，极博群书，有知人之鉴。后以明经仕为学官，有咏怀一绝云：“绿杨千树水缤纷，黄鸟一声山寂寞。试叩柴扉访故人，此身便是辽东鹤。”高致绝可想见，每欲于诸孙抄其全稿未得。(俱《仁恕堂笔记》)
　　同邑康公诰，以乙榜入太学。江陵张文忠公延之西席。鼎甲两翰林，其门生也。后谒选得和州守，年满乞归。两翰林请于文忠，欲为其师地。文忠曰：“康先生和州三载，宦囊满船矣。”康公负气人，入仕籍后，从不一字入政府，且性冲淡。致政归，产尚不及中人。以炙手可热之时，而恬退如此。前辈高风，岂易及哉！其子时亦举于乡，清文胜气，名噪一时。
　　弘闻于先王母张淑人云：先曾祖左泉公，修颀方面，中年谢家政，惟从里巷二三老友，杯酒结欢。时时口中咏“儿孙自有儿孙福，莫为儿孙作马牛”，即解衣就寢，犹诵数百十遍不止。予偶举以示儿辈，长儿文远起对曰：“此正祖宗极念子孙处，一刻不忘，故时诵旧语，自为排遣耳。”弘极然其说，为之悚然起立。(俱《仁恕堂笔记》)
　　吾汀与豫章接壤，凡见迂阔拘牵者，率名之曰牛毛先生。及余令永新，方知为刘发先生，而外郡称传之误也。先生即永新文安公定之之父，所传授室之日，举烛告天曰“为祖宗求嗣”，途中遇雨，愈缓步安行曰“宁可湿衣，不可乱步”。问之邑人，皆其实录。
　　嘉隆间，徐公子与为汀州太守。宗公子相督学闽中按部临汀日，与徐公选胜赋诗。邑诸生黄君公甫，字心湖，文章雅士，能为大书。两公载之与俱，杯酒笑言无间日。今朝斗、霹雳诸岩，两公诗版累累，皆心湖笔也。一日试案揭，心湖仅列平等。宗公为一拱手曰：“未曾高拔”。心湖固不肯私干，而宗公亦不私为去取。前辈高致如此。
　　永定县一少妇夜行，为强暴所匿，其家缉之急。强暴知不能隐，遂转而置之卢生日新读书之外舍。少妇抱愧自经，官司收其婢拷之，遂厚诬卢生。生年少能文，当事咸欲直之，无能也。适有一少年恤刑阅案，泚笔大书其牍曰：“女子宵行，岂无桑间之约，书生夜遇，难免柳下之怀。”承问者益不敢翻成案，卢生坐犴狴几二十年。后有司理李公心疑是狱，令听审于城隍庙，先系卢生与婢两犯于神座下，传令不许一役得近，而李公先已隐人于神帐中听所语。卢一见婢，极骂曰：“我与若何仇，致我死地。”婢曰：“不得已也。前已招承，今何敢改。”李公得其情，一鞫而白。问官乘兴一时批牍之词，遂使无辜滞二十年之冤狱，可不慎哉，可不慎哉。卢生晚犹得贡，出仕为教官。(俱《仁恕堂笔记》)
　　余叔振三先生孝弟人也，事王母不敢违色笑，事先大人甚恭。先大人病，割臂露祷祈代死。早岁文名噪甚，公卿争求识面。吴中张天麟，及陈蝶菴曰“闽中榜开，即明白填黎振三榜上，亦不为私。”其为四方推重如此。性急功名，爱朋友，凡以空乏请者，即典鬻应之，无倦色。岁戊辰，山贼暴起将犯郡城，先生破产募兵，得二百人，朝夕巡守郡城，示以无恐。时赣制府洪公瞻祖，折节礼之。而太守笪公继良，过敝庐，商略机宜。无虚日，门祚衰薄，先生遂卒于壬申岁，年仅念八耳。今公卿既不轻下白屋之士，而士亦不复自爱重。谁谓雁门太守，不如一缝掖耶？
　　先大夫每言解元张考吾先生父称长者，曾除夕夜，有盗入其家，匿于户后。公固已目之，乃令童仆具米若干，钱若干，酒肉若干，云：“欲馈一客也。”举置庭中，叱童仆退。从户后揖盗者出，慰之曰：“知子家寒，无以度岁，慊慊之意，幸不见薄，更无令一人知也。”盗惭愧拜受而去。公卒不以盗之姓名告人，此与梁上君子事何异。公有孙錞，中辛未进士。今其家子弟，皆守礼能文，岂非盛德之报乎。(俱《仁恕堂笔记》)
后　　叙
　　岁在元黓涒滩，我宪公芝田先生莅汀凡五年矣。提纲挈领，百废俱兴。空犴狴以明刑，丰馆粲以课士，惩大憝以禁奸，急平粜以纾患。一切泽喣鲲鲕，仁被槎蘖，籍籍口碑载道，莫可缕述尔。复摭文稽献，为汀郡宏式，典雅修辑，郡志以成。纬史经经，穿穴夹漈。潍等管窥蠡测，曷足以语高深。况栌之材，不堪任重。虽分膺下邑民社，待罪不遑，朝夕震悚。幸讬宪慈嘘植，如趋侍父师，耳提面命，感且不朽，乃竟以钝质为可淬砺，令得披读是编，如入海藏。觉木难、火齐与琭、珊瑚相杂糅，璘璘珣珣，但钦其宝者，莫名其数。于戏！可谓遭逢之盛矣。夫志何昉乎？说者谓肇自班固汉书，而实祖于禹贡。禹贡文字简古，才尺幅耳，括九州，凡高山大川、土田物产、贡赋条理悉备。汉书八志皆推类而广之。今我宪公鸿裁藻丽，不屑屑数孟坚行墨，而掇其精华，练其玄要，博大而严，贵弗漏弗枝，光贲竹册。潍等何知，尚能赞一词乎？然不敢不仿序传之遗意，以申释大义与汀人士共畅之。万物本夫天，汀亦在此焘耳。志星野第一，天能统地，畛域分焉，故建置、山川、疆域、城池次之。三才既分，民为贵，风俗次之，纪岁事敬授人时也。有人此有土，古蹟次之。有土此有财，有财此有用，物产、田赋、户役次之。理财正民，安上全下莫善乎礼，典礼次之。礼莫先乎教化，学校次之。三王四代唯其师，立国之训也，国之大事，惟祀与戎，祠祀、兵制次之。兵以捍牧围位，以司牧民，公署次之。职官、名宦次之。俊民用章，拔十者得五，选举、人物次之。人人亲其亲、长其长，而天下平，尧舜之道在是耳，孝义次之。次乡行者，吾观于乡而知王道之易易也。行著为文，惠中者秀外，文苑次之。隐则焉文？鸿渐于逵，其羽可用为仪吉，隐逸、流寓次之。隐而贤，寓亦道，虽方外可也，亦次之。清淑之气不尽须眉，巾幗中多烈丈夫矣，列女次之。人事错综，纪在不聿，结绳难复也，艺文次之。文整则必散，奇正相生，理不一辙，故合祥异、兵变、丛谈，以杂记终之。于戏！志之大观备是矣。而文章之奥衍，篇什之函盖，大书特书之郑重，上为圣天子述职，下为亿万民立命，高词谠论，仍在约略想象中，究于管窥蠡测者，未解也。我公远乎哉！谨序。
 时乾隆十有七年，岁在壬申复月之上浣

 属吏长汀县知县丁潍、署宁化县福宁通判冯拭褒、清流县知县宋玮、署归化县知县嵇璇、连城县知县瞿缉曾、上杭县知县赵成、署武平县南安县丞黄履同、永定县知县伍炜同顿首拜撰
跋
　　不佞修郡志既成书，喟然曰：“都人士亦知不佞之苦心乎？”昔柳州责昌黎不作史，不任褒贬是非，将来不敢为御史大夫。生杀予夺更有甚于此者，则并不敢为宰相。”不佞谓褒贬予夺，不独御史、宰相也，即守令亦然。今夫一郡之势，与天下异。一郡之志，与国史异。而千百年官师人物之善者进之，不肖者退之，尤贤者表章之，其大奸憝及为人臣子不忠孝者，名则除之，而籍则削之。即招尤府怨有所不辞，职在故也。不佞客岁按部八邑，奉法不敢少阿。窃以承天子命，出守全汀，且当为诸宪公效指臂力。民之淳漓，责在太守，虽不敢窃比于搴帷问俗、露冕行春；而轩之采，亦可约略其大凡。则今日之志，其又何辞焉。志虽文献之徵乎，实人心风俗之原也。是编于天文、地理、物产、赋役、文章、政事，无不至详且备。而不佞之意，则不专在乎此。适勷我不逮者文五王君、成迪黄君，屡以陈寿乞米，陶范挟刃之嫌，力辞。故不佞于风俗、官师、人物三者，亦遂无所贷力，屏喜怒，绝干托、补遗去滥，以昭直道之公。盖欲观者有所感发兴起，以上副圣天子一道同风之盛。不佞之苦心如是而已。是举也，膏火之费，楮墨之供，黎枣之资，则不佞捐俸先之，而八邑大夫士乐输以成之者也。因锓其名于简末，以为好义者劝焉。
 乾隆十七年十月南昌曾曰瑛跋
重刊乐助绅士姓名
　　林振高　汀州府学教授，助银叁两玖钱叁分。
　　黄谋燕　前汀州府学训导，助银叁两陆钱捌分。
　　郭柏芗　汀州府学训导，助银贰两捌钱。
　　高庆扬　长汀县学教谕，助银柒两。
　　高会鞀　长汀县学训导，助银伍两肆钱。
　　周之骏　宁化县学训导，助银捌两贰钱柒分。
　　林蜚英　清流县学训导，助银贰两肆钱玖分。
　　柯寿亨　归化县学教谕，助银贰两捌钱。
　　郑锡庸　归化县学训导，助银贰两捌钱。
　　李清熙　连城县学教谕，助银伍两陆钱。
　　邱　炜　连城县学训导，助银伍两陆钱。
　　陈昌年　上杭县学教谕，助银伍两伍钱零伍厘。
　　王忠贞　上杭县学训导，助银伍两伍钱零伍厘。
　　谢政元　永定县学训导，助银柒两。
　　赖史直　候选道，原任湖南岳州府知府。
　　官　谦　原任甘肃灵州通判。
　　许为崇　县丞。
　　胡学成　原任汉阳知府，助银贰百两。
　　刘　英　原任文安营游击，助银贰拾两。
　　叶三桢　监生，助银贰拾两。
　　罗承瑶　监生，助银贰拾两。
　　巫秀上　助银贰拾两。
　　李兆明　监生，助银壹拾伍两。
　　黄士鳌　监生，助银壹拾伍两。
　　罗伦叙　生员，助银壹拾贰两。
　　罗遴任　贡生，助银壹拾贰两。
　　马繁祚　原任巴州州判，助银壹拾两。
　　李　模　贡生，助银壹拾两。
　　李　楹　助银壹拾两。
　　俞　　生员，助银壹拾两。
　　俞行仁　助银壹拾两。
　　戴家基　监生，助银壹拾两。
　　戴家声　生员，助银壹拾两。
　　黄　霏　候选州同，助银壹拾两。
　　吴日炎　候选州同，助银壹拾两。
　　吴　镛　贡生，助银壹拾两。
　　吴　铨　监生，助银壹拾两。
　　吴光宇　贡生，助银壹拾两。
　　刘圣培　监生，助银壹拾两。
　　巫殿劻　贡生，助银壹拾两。
　　巫上厚　生员，助银壹拾两。
　　刘　权　候选州同，助银壹拾两。
　　刘　懋　贡生，助银壹拾两。
　　郑绍侨　监生，助银壹拾两。
　　曹文龙　监生，助银壹拾两。
　　曾应优　宣讲，助银壹拾两。
　　萧　萱　监生，助银壹拾两。
　　彭钦绅　贡生，助银壹拾两。
　　萧　溎　生员，举优充监生，助银壹拾两。
　　戴祖发　监生，助银壹拾两。
　　邱观阳　贡生，助银壹拾两。
　　汤秉瑞　监生，助银壹拾两。
　　曾秉礼　生员，助银壹拾两。
　　王化淳　贡生，助银壹拾两。
　　曹学良　武举，助银壹拾两。
　　罗乾任　监生，助银壹拾两。
　　陈　镇　监生，助银壹拾两。
　　李永庆　候选州同，助银壹拾两。
　　张光鋐　监生，助银壹拾两。
　　廖云翰　贡生，助银壹拾两。
宁　化　县
　　伊　牧　原任阳谷知县，助银贰拾两。
　　伍士宣　议叙即用主簿，助银贰拾两。
　　贾文兆　监生，助银贰拾两。
　　黄允经　监生，助银贰拾两。
　　陈奇猷　贡生，助银壹拾伍两。
　　王曰仁　职监，助银壹拾伍两。
　　罗登俊　生员，助银壹拾两。
　　黄象禹　贡生，助银壹拾两。
　　赖厚琳　生员，介宾，助银壹拾两。
　　黄维良　贡生，助银壹拾两。
　　練福崇　州同。
　　徐梦经　生员。
　　钟盛荣　监生。
　　李　庚　连江教谕。
　　钟缉熙
　　钟焕章　连江教谕。
　　蓝梦赉　武生。
　　钟承开
　　林孝经
　　王　綍　监生。
　　王啟隆　县丞貤封奉直大夫。
　　危　溉　举人。
　　朱香远　监生。
　　钟在廷　守御所千总。
　　(以上武平各捐洋银贰两捌钱)
　　陈之驹　举人，原任安徽望江县知县。
　　赖麟亭　贡生，诰赠中议大夫。
　　黄傑亭　诰授朝议大夫。
　　苏伯什郎
　　黄育南　貤封奉直大夫。
　　黄翥南　貤封中议大夫。
　　黄拱南　诰封中议大夫。
　　陈钧亭　诰授奉政大夫。
　　卢应秋　生员。
　　(以上永定，各捐洋银贰两捌钱。)
　　李如圭　长汀增生，捐银贰两捌钱。
　　石　辉　武平乡饮介宾，捐银贰两捌钱。
　　张炯晖　上杭监生，例封儒林郎，捐银贰两捌钱。
　　张衡商　上杭廪生，捐银贰两捌钱。
　　刘观海　武平监生，捐银贰两捌钱。
　　聶　陞　武平贡生，捐银贰两捌钱。
　　林腾飞　武平生员，捐银贰两捌钱。
　　曹祚福　长汀监生，捐银贰两捌钱。
　　刘见春　长汀州同衔，捐银贰两捌钱。
　　周凤栖　监生。
　　周　钧　守御所千总。
　　周必赉
　　周天进
　　周兆辉
　　郭丽明　监生，诰赠修职佐郎。
　　郭如春　附贡，候选训导。
　　邱楚楷　候选都司。
　　郭璧辉　州同衔。
　　郭和春　监生。
　　林盛荣　监生。
　　陈文斌
　　陈世香　州同衔。
　　陈圣玉
　　徐　枚　增生。
　　邱遐龄　监生。
　　蓝君耀
　　蓝大霖　监生。
　　蓝长庚　监生。
　　蓝鼐堂
　　包绍徵
　　邱琳玉　都司衔，前代理汀镇中营守备。
　　邱百五郎
　　李肖岡
　　李万成　监生。
　　李元春
　　李　棠
　　李　鹏
　　李　馀
　　赖十八郎
　　曾　礼
　　江时夫
　　江　鳌
　　袁从龙社
　　袁纯吾
　　袁正中　州同衔。
　　袁福基　生员。
　　刘万一郎
　　林九才　州同衔。
　　(以上上杭，各捐银贰两捌钱正。)
　　揭士映　长汀，捐银贰两捌钱。
　　钟思华　助银壹拾两。
　　修九思　助银壹拾两。
　　钟掄秀　助银壹拾两。
　　钟　纯　助银壹拾两。
　　钟　麟　助银壹拾两。
　　钟淑贤　助银壹拾两。
　　罗　缙　助银壹拾两。
　　钟儒瞻　助银壹拾两。
　　李　浦　生员助银壹拾两。
　　李梦烈　助银壹拾两。
　　修　道　助银壹拾两。
　　钟川灵　助银壹拾两。
　　李冈龄　助银壹拾两。
　　谢圣史　助银壹拾两。
　　練世熊　助银壹拾两。
　　王思敬　候补兵马司，助银壹拾两。

永定县各绅士乐助姓名
　　江风清　教谕，助银贰拾两。
　　赖先裔　助银银贰拾两。
　　长汀县候选州同陈禹宁督理捐修志板全部
八邑乐助绅士姓名(并小序)
　　肩重任钜，义取邪许。盖众擎者，易为举也。仆莅汀日，首以兴建书院、课士为己责。次则以郡乘久缺辑理，文献无征，因与郡士大夫商榷之，谋所以佽助者。而郡之士大夫亦欣然慕义，争先解囊，约八邑通醵银五千两零，内以三千两拨建龙山书院，存汀埠生息，为诸生膏火资，所以广圣天子作人之化，令下邑岩疆，亦被菁莪雨露。又以其半修演武场，为国家训練卒伍，兴修武备，亦甚盛典也。尽其余以辑理郡乘楮墨之需，廪既之供，梨枣之费，胥仰是焉。诸君子汲汲助赀，法当垂勒芳名，以旌雅怀，且劝来者，但八邑人数颇稠，其自一金至数金者，若悉为备纪，于事太烦，兼亦近亵。今酌自十金以上注名于左。僕非敢故为轩轾，亦聊以存大體耳，汀人士其谅之。

长汀县
　　郑绍宗　监生。
　　黄仰瑞　监生。
　　马景武　监生。
　　官　谋　生员。
　　刘纪云　恩贡。
　　林树滋　生员。
　　郑　昉　贡生。
　　李春翘　翰林院待诏。
　　吴昌同　从九品。
　　傅家麟　监生。
　　傅念龙　武生。
　　刘月宗　从九品。
　　黄有进　监生。
　　官修家　翰林院待诏。
　　周　滨
　　曹开吉　州同。
　　傅新授　监生。
　　曹　云　监生。
　　李　润　候选按照磨。
　　李　湻　监生。
　　李　垣　武生。
　　郑汝丰　贡生。
　　陈　纬　江西补用府经县丞。
　　汤希尧　武生。
　　蔡天开　监生。
　　吴昌启　监生。
　　吴昌风　监生。
　　刘光福　增生。
　　李羽仪　贡生。
　　(以上长汀，各捐洋银贰两捌钱。)
　　曹守先　候选训导，助银贰两柒钱柒分。
　　罗湘楫　廪生，助银贰两捌钱。
　　刘金釗　生员，助银贰两捌钱。
　　黄啟燕　监生，助银贰两陆钱肆分。
　　雷必雄　监生，助银贰两陆钱肆分。
　　雷必荣　监生，助银贰两伍钱陆分。
　　马维新　廪生，助银贰两柒钱伍分。
　　伊　椿　生员，助银贰两柒钱捌分。
　　张正茂　例贡，助银贰两陆钱捌分。
　　温　勋　监生，助银贰两陆钱捌分。
　　(以上宁化县)
　　李　芳　清流生员，助银贰两捌钱。
　　陈仁山　从九品，勅赠儒林郎，助银贰两捌钱。
　　孔全兴　助银贰两捌钱。
　　张玉良
　　吴师言　县丞。
　　温四八郎
　　邱立光　监生。
　　钟志扬　卫千总。
　　钟　岑　监生。
　　邱隆明　卫千总。
　　黄五七郎
　　(以上上杭，各捐洋银贰两捌钱)
　　王啟文　举人，貤赠朝议大夫。
　　王啟图　进士，吏部主事。
　　李韶凤　诰封奉直大夫。
　　王　聘　福清教谕。
　　黎廷任　监生，助银壹拾两。

清流县
　　马镡龙　贡生，助银贰拾两。
　　马孔麒　贡生，助银壹拾两。
归化县
　　陈汝　生员，助银肆拾两。
　　李　儒　贡生，助银叁拾两。
　　李达中　监生，助银叁拾两。
　　孙文週　生员，助银贰拾肆两。
　　曾尔嵋　监生，助银贰拾肆两。
　　曾华　生员，助银贰拾两。
　　黄轩元　贡生，助银贰拾两。
　　叶国材　监生，助银贰拾两。
　　谢辅英　生员，助银壹拾陆两。
　　陈钟伟　生员，助银壹拾伍两。
　　程培仁　贡生，助银壹拾两。
　　周绍斌　贡生，助银壹拾两。
　　张问达　生员，助银壹拾两。
　　曾　奎　生员，助银壹拾两。

连城县
　　杨升嶷　贡生，助银捌拾两。
　　杨升槐　贡生，助银伍拾两。
　　罗尚德　贡生，助银伍拾两。
　　蒋廷秀　监生，助银叁拾两。
　　罗定远　生员，助银贰拾伍两。
　　罗定域　监生，助银贰拾伍两。
　　谢恩庆　候选县丞，助银贰拾伍两。
　　谢占熊　候选州同，助银贰拾伍两。
　　项应磻　候选州同，助银贰拾两。
　　李身守　监生，助银贰拾两。
　　罗尚格　贡生，助银贰拾两。
　　余大勋　监生，助银壹拾贰两。
　　罗尚美　职监，助银壹拾两。
　　沈上瑾　贡生，助银壹拾两。
　　张元辅　生员，助银壹拾两。
　　张奋侯　助银壹拾两。
上杭县
　　赵　成　上杭知县，助银壹百贰拾两。
　　李飞渭　上杭埠，助银伍拾两。
　　林　德　助银贰拾两。
　　黄　瑞　助银贰拾两。
　　郭　宪　助银贰拾两。
　　邱　铭　助银贰拾两。
　　葛　翘　举人，助银贰拾两。
　　蓝正春　进士，助银壹拾两。
　　方南灂　峰市县丞，助银壹拾两。
　　郭际云　助银壹拾两。
　　方世荣　助银壹拾两。
　　郭　扬　助银壹拾两。

武平县
　　熊嘉选　登州府同知，助银伍拾两。
　　萧元勋　直隶州同，助银叁拾两。
　　钟紫帏　杞县县丞，助银贰拾两。
　　曾　暄　举人，助银壹拾两。
　　钟秀异　武举，助银肆拾两。
　　李　崙　贡生，助银壹百两。
　　王国华　助银贰拾两。
　　李　旸　助银壹拾两。
　　王　瑗　助银壹拾两。
　　林光福　助银贰拾两。
　　王至刚　助银壹拾两。
　　饶　煜　助银壹拾两。
　　刘大经　助银壹拾贰两。
　　王　江　职监，助银肆拾两。
　　钟梦龙　助银壹拾两。
　　谢圣典　助银叁拾两。
　　钟　佩　助银壹拾两。
　　谢圣谟　助银肆拾两。
　　王　灏　助银壹拾两。
　　吴　揆　助银贰拾两。
　　钟青云　职员，助银壹拾两。
　　钟允熊　监生，助银壹拾两。
　　郭　鸣　上杭监生，诰赠昭武都尉，捐银贰两捌钱。
　　王菁春　长汀贡生，捐银贰两捌钱。
　　邓致昌　长汀，诰封昭武都尉，捐银贰两捌钱。
