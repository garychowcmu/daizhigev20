辽东志　　（明）任洛等 纂修 

　　●目录 

　　序 
　　凡例 
　　辽东河东地方总图 
　　辽东河西地方总图 
　　辽东都司治卫山川地理图 
　　广寜山川地理图 
　　广寜右屯卫山川地理图 
　　义州山川地理图 
　　广寜左中屯卫山川地理图 
　　寜远卫山川地理图 
　　广寜前屯卫山川地理图 
　　开原山川地理图 
　　开原控带外夷山川图 
　　铁岭卫山川地理图 
　　沈阳中卫山川地理图 
　　海州卫山川地理图 
　　盖州卫山川地理图 
　　复州卫山川地理图 
　　金州卫山川地理图 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 
　　卷八 
　　卷九 
　　后序 
　　解题 
　　辽东志校勘记 

　　●序 

　　校印辽东志叙 
　　重刊辽东志书序 
　　辽东志书序 
　　辽东志目录序 

　　○校印辽东志叙 

　　明史艺文志地理类著录毕恭辽东志九卷李辅重修辽东志十二卷按本书卷首正统八年辽东都指挥司佥事毕恭始修辽东志并为之序其后虽经续修而大体未改此即明史著录之九卷本也嘉靖四十四年巡按御史李辅取辽东志重修之厘成六卷改题曰全辽志修明史者考之未核犹用旧名六卷各分上下故谓为十二卷非于全辽志之外别有所谓十二卷本辽东志也清修四库全书不收辽东志存目内亦未著录然清初实有传本康熙二十三年奉天府尹董秉忠初纂盛京通志其凡例有辽东旧志草本舛谬尤多之语奉天府丞提督学政张鼎彝序云旧有辽东志兵燹之余无复蠹简兹检盛京通志于襄平故城下云辽阳城西北隅今定辽左右后三卫治又于辽阳东岳庙下云旧名垂兴寺皆不注所出而辽东志皆有此文其它类此者不下数百事盖董张诸氏修志时本以辽东志为蓝本又取他书增益之复讳所出故一则曰旧志草本一则曰无复蠹简一若世无此书之传本者其用心亦良苦矣高士奇扈从东巡日录谓辽左旧志有古铁岭城在银州东南五百里地接高丽洪武初即彼地为卫寻徙于此兹检辽东志亦有此文所称辽左旧志即辽东志也当修四库全书时范氏天一阁尚藏此书独遗而不采稻叶君山先生谓其所记间涉建州旧事馆臣惧触忌讳而然其说是也天一阁藏书多已散佚明刊之辽东志未必尚存日本大路道三 【玄鉴】 藏有此书后归前田利为侯爵 【字松云】 之尊经阁以余所知并世恐无第二本此当于明末流入者也往余于大连图书馆得见抄本盖自侯爵藏本迻录侯爵又于大正元年用铅活字覆印并倩君山先生为撰解题而本书即据此两本详校付印者也按日本翻刻辽东志例言云本书原本往往纰缪然无异版可校今以二十一史及全辽志反复勘正之又云第一卷第五十七叶缺以无别本可补据全辽志补之盖全辽志即辽东志之重修本凡辽东志之所阙略讹误悉可依据全辽志补正之其中异同颇多孰是孰非必参稽诸书而后定高君韵涛许君逵九为撰校记钩稽颇细又君山先生所撰解题考证精博虽中土之老师宿儒亦不能过皆取以附书后便考览焉辽阳金毓黻识 

　　○重刊辽东志书序 

　　志纪也纪其事以为鉴史之流也天下之有志犹国之有史国有史而褒贬劝惩之法明天下有志而得失鉴戒之义彰其信今而传后一也虽谓志为史可矣邑有邑志卫有卫志郡有郡志省有省志合邑为郡合郡为省合省为天下而卫附焉缺其一则天下无全文矣辽地为京师左臂西拱神州北连胡寇东邻朝鲜统卫二十有五二州介焉甲兵之所聚也夷夏之所交也实畿辅之要防山海之雄服也唐宋以来为辽金之窟穴我皇明抚而有之列军卫置防守屹然为巨镇矣夫夷虏杂处则漫漶不可稽矣军卫分布则涣散不可一矣非稽之于志则孰征而信之况夫山川异制风土异宜民性不同政因俗革天下皆然莫之概也故于疆域形胜之分险要阨塞之处民情风土之宜学校人才之辨政赋物产之差兵革士马之用将欲究其始终察其盛衰验其淳漓审其登耗观其强弱以知其成败得失之故孰从而考之又孰信而传之哉故非志焉莫之可稽也辽地旧有志坏而不修者有年矣巡抚都御史西溪任公谋于巡按御史驼村史君曰辽志之不传久矣以皇朝一统舆图之盛顾使文献不存典故不彰而考证无据得非政之阙者乎盍图以志之论既合以告镇守少监王乐山总兵马恒斋议亦佥同维时东岩徐君北郭刘君初亭程君旅寓于辽乃礼而请之得成稿若干卷属苑马冯子太仆李子吕子分守参议高子分巡佥宪张子参校之踰月而志成俾都司刘大章陈善徐府刻而传之卿时有朝鲜之役适覩其事诸君以序见属予阅之喟然曰嗟夫诸君子之于政可谓能识其大者矣予尝过山海阅边城登医闾至襄平抵于鸭绿纵观千山之胜乃窃叹曰美哉山河之固襟带险阻真四塞之区也非躬历目覩之何以见一统之盛乎谓不出户庭而知天下事者非诚然也将访其故实而考之皆曰鲜有存者夫以密迩京师之地而乃使文献不全可乎今使闾巷都邑之中聚里师乡校而羣之质以数十里之所传闻者已不能得其要况于远者乎其近者且如此苟质以数十年之所传闻已不能得其要况于久者乎至求之童孺小民之所流布学士故老之所诵说十已遗其二三日复一日人复一人承谬袭讹转相传播而欲其不诬乎古不戾于今亦已难矣非志焉其何以托诸久远以永其传哉是故观夫山川其形胜可知也观夫备守其险要可知也观夫人物其盛衰可知也观夫风俗其淳漓可知也观夫户口其登耗可知也观夫兵甲其强弱可知也观夫政迹其是非成败可知也其备诸得失鉴戒之义乎得失鉴戒之义固褒贬劝惩之法也虽谓之史焉可也诸君当政平人和之时而克举斯典其诚能识其大者矣是皆可书而可传也永其传者其尚有赖于后之人乎莅兹土者尚鉴兹哉尚鉴兹哉赐进士及第翰林院修撰校录累朝御制文集诸书同修会典宋史经筵官晋安龚用卿书 

　　辽在今为东北重镇凡历代沿革山川封守贡赋土产风俗人物载于前志者甚详盖国朝永乐中遣使搜辑遗稿前掌都司事左府都督佥事汝南王祥继都指挥毕恭未成版刻也第当时成此非出一手损益不能无望后人分守辽阳副总戎广阳韩公斌久有志未果会监察御史新河陈公宽奉命出按兹土议既克协乃命属草于辽产致政大尹邵君奎校详于吏属自在州守陈君垲准今一统志凡例重加檃括编次繁者删之缺者补之讹者正之如风俗形势旧合为一今析为二人物流寓不着所自今录加详以公署冠分司监苑卫所而关梁递驿在所不遗比科目节义于武弁人材以皆出自军卫外徼如朝鲜女直今虽不内属以昔多辽地亦仍旧附录以传编既成适予以使事道辽二公请序重刊所自惟辽地负山枕海自帝舜以属营州迄今已三千七百余年其间或为郡县或为藩镇因革不同大率多归僭据沦夷狄间能资以控御而皆不若我朝经制为详盖其地虽北邻朔漠而辽海三万沈阳铁岭四卫之统于开原者足遏其冲南枕沧溟而金复海盖旅顺诸军联属海滨者足严守望东西倚鸭绿长城为固而广宁辽阳各屯重兵以镇压之复以锦义宁远前屯五卫西翼广宁增辽阳东山诸堡以扼东建虑事无统理则临以重臣镇以中贵监以御史分以藩臬畜牧供亿各有司存罚当罪而赏当功皆前古所未悉者今烽堠星联首发尾应使西北诸胡不敢纵牧东方琛贽联络道涂民得安稼穑饮食以乐生送死其大者风俗以教化移易人材资学校作成易所谓设险守国书所谓有备无患诗所谓遐不作人在辽皆有之顾纪载之书乃因循简略而莫之改作岂足以昭我国家疆理化成度越千古而传信天下后世哉宜二公于此有不能自已也夫事有实则书史职也庸序以嘉二公之志有成且用以告来者弘治元年戊申冬十月既望赐进士及第奉议大夫右春坊右庶子兼翰林院侍讲经筵官同修国史宁都董越序 

　　○辽东志书序 

　　圣朝肇造区宇抚御万方武以戡祸乱文以兴太平车书一统薄海内外罔不臣服重译来朝者万国粤自开辟以来未有盛于今日也窃尝稽诸方册辽东之地故汉襄平郡也当元季时有元平章刘益高家奴分据是方洪武初上遣使谕以天时人事益等于是奉表来归上复遣使诏谕益等授职有差设卫治于盖州洪武四年以都指挥使马云叶旺率兵渡海自金州而抵辽阳设定辽都卫既而分设定辽左等五卫并东宁卫金复盖海四卫于沿边已而改设都指挥使司而统属之招降纳附开拓疆宇复于辽北分设沈阳铁岭三万辽海四卫于开原等处西抵山海分设广宁及左右中卫义州宁远广宁左右中前后五屯卫于沿边星分棊布塞冲据险且守且耕东踰鸭绿而控朝鲜西接山海而拱京畿南跨溟渤而连青冀北越辽河而亘沙漠又东北至奴儿干涉海有吉列迷诸种部落东邻建州海西野人女直并兀良哈三卫永乐初相率来归入觐太宗文皇帝嘉其向化之诚乃因其地分设卫所若干以其酋长统率之听其种牧飞放畋猎俾各安其生咸属统内是辽东乃东北之雄藩实国家之重镇爰自永乐中上遣使谕本司纂修图志乃即钦承上命以国朝削平叛乱之由创治之制建置沿革分野疆域城池里至山川形胜坊郭屯堡烽堠土产贡赋户口学校军卫廨宇铺舍坛场寺观桥道驿程宦迹人物杂志诗文谨集进呈惟稿是存斯集乃国朝之盛典藩维之伟绩可秘乎哉用寿诸梓以永其传使凡来者皆知皇朝普天率土之广大而因有所采摭云 
　　正统八年龙集癸亥仲夏五月既望昭勇将军辽东都指挥佥事东鲁毕恭书 

　　○辽东志目录序 

　　序曰夫古今沿革不同疆域名称或异法得备书王公设险以守其国故形胜次之广谷大川异势人居其中异俗故山川风俗次之职方氏辨九州岛之国使同贳利故物产次之废兴之迹殷鉴或存故以宫室陵墓古迹终焉志地理 
　　辨方正位是乃建置城池以安之公署以治之学校以教之王政所为次也监苑列乎其中详军政也关梁以济坊以表驿传以通坛壝祠庙以祀幽明之义备矣志建置 
　　建置式备君子攸芋于是饬武备则士马有籍简练有法防守有方于是谨边略其法峻其情通杂用经权威德覃被于是理财赋则征敛有艺出纳有司于是平徭役则劳逸有节贫富有则赡养备矣志兵食 
　　兵食既足教化式崇敬天而重时隆德而上齿始于尊君终于邦好生人之教明矣志典礼 
　　出政令树声教其必由人乎爵命以驭其贵使命以驭其专职官以驭其分名宦也者纪德政扬名实也志官师 
　　德政行人士淑矣以儒术显以将材录以方译用至如济美象贤立功立言殉名殉节又各以其汇表之旁及寓贤细及方伎仙释无遗人矣志人物 
　　文献不足夏商无征故诸睿制鸿篇各附见所指其余有系于兹土者别为类以该之示有征也志艺文 
　　夫本志备矣又为杂志外志何杂志者三志之杂述也辽之先沦于诸胡据于草窃攻击战守或得或失疆域之限代有不同故不能统述之也杂而述之其有足征乎祥异天道亦以杂言者随其时代而杂见焉尔外志者诸夷之边辽者也在夷狄而志之何也安攘之计不可废也志其古今沿革知其险夷也志其卫所居处知其强弱也志其驿传知其向道也志其贡物知其咸宾之诚也王者无外也辽志终矣 

　　●凡例 

　　一今志一以旧志为准惟加增定一统志所载者俱收入尊制书也 
　　一旧志分地各自为类今志分类各载其地综合伦比便稽阅也 
　　一旧志属物比类靡有统纪今提其纲为志九而以其目系之 
　　一今志纲举目列序在其中详见目录序 
　　一辽阳虽都司会治而广宁抚镇弭节士马独盛实与辽阳分东西河而治次则开原控扼北虏独当一面故今志俱表以白书异于诸卫 
　　一地理建置析而为二者疆境风物与凡地之所有为地理其创立规模经画制度则为建置云 
　　一士马赋役事体所系甚大故标总分析独加详云 
　　一辽东操法他处未见如烧荒之类皆边政之大者故今志备录 
　　一典礼教化所系旧阙今增入之其诸未详以俟考求 
　　一官师志志其在官者大者书其名氏爵里小者不能悉纪存其官善者特书别为名宦亦有不必特书者附见其名下世近而方仕者虽善不敢书俟论定也 
　　一人物志志其在乡者仕者以资为次贤者以行为次及封荫荣恩宠也及流寓方伎仙释尽乎人也 
　　一乡贤以行为次名宦不分者以其官次之耳 
　　一凡圣制序记杂述各以其所指附之取其要切其余泛及地方时事者别为艺文志 
　　一杂志外志以其关涉辽事故取之一史有与夺抑扬志不纯用史法故篇中或为论见之 
　　一引用诸书 
　　大明一统志　　文献通考　　五经 
　　大明会典　　　诸司职掌　　史记 
　　大明律　　　　资治通鉴　　周礼 
　　皇明政要　　　氏族大全　　纲目 
　　大明官制　　　列女传　　　汉书 
　　史略　　　　　三国志　　　晋书 
　　左传　　　　　南北史　　　唐书 
　　宋书　　　　　辽史　　　　金志 
　　元志　　　　　图册　　　　武经总要 
　　一修志名氏 
　　正统八年始修 
　　汝南王祥 【左府都督佥事掌都司事】 
　　东鲁毕恭 【辽东都指择佥事掌司事】 
　　弘治元年修定 
　　新河陈宽 【巡按御史】 
　　广阳韩斌 【辽阳副总兵】 
　　嘉靖八年 
　　东岩徐文华 【四川嘉定州人大理寺少卿】 
　　北郭刘琦 【陕西洛川人兵科给事中】 
　　初亭程启充 【四川嘉定州人监察御史】 
　　潘珍 【直隶婺源人嘉靖七年巡抚八年修志未成以忧去】 
　　嘉靖十六年重修 
　　西溪任洛 【河南钧州人左佥都御史】 
　　萃轩薛廷宠 【福建福清人工科左给事中】 
　　驼村史褒善 【直隶开州人巡按御史】 
　　形山冯时雍 【直隶交河人苑马寺卿】 
　　南原李翔 【直隶华亭人行太仆寺少卿】 
　　如斋高登 【直隶内黄人分守参议】 
　　石林张九叙 【山西石州人分巡佥事】 
　　湛溪吕朋 【直隶武进人太仆寺寺丞】 

　　●辽东河东地方总图 

　　见图 

　　●辽东河西地方总图 

　　见图 

　　●辽东都司治卫山川地理图 

　　见图 

　　●广寜山川地理图 

　　见图 

　　●广寜右屯卫山川地理图 

　　见图 

　　●义州山川地理图 

　　见图 

　　●广寜左中屯卫山川地理图 

　　见图 

　　●寜远卫山川地理图 

　　见图 

　　●广寜前屯卫山川地理图 

　　见图 

　　●开原山川地理图 

　　见图 

　　●开原控带外夷山川图 

　　见图 

　　●铁岭卫山川地理图 

　　见图 

　　●沈阳中卫山川地理图 

　　见图 

　　●海州卫山川地理图 

　　见图 

　　●盖州卫山川地理图 

　　见图 

　　●复州卫山川地理图 

　　见图 

　　●金州卫山川地理图 

　　见图 

　　●辽东志卷一 

　　地理志 

　　沿革 
　　疆域 
　　郡名 
　　形胜 
　　山川 
　　风俗 
　　物产 
　　宫室 
　　陵墓 
　　寺观 
　　古迹 

　　○沿革 

　　禹贡冀青二州之域天文箕尾分野东踰鸭绿而控朝鲜西接山海而抵大宁南跨溟渤而连青冀北越辽水而亘沙漠舜分冀东北为幽州即今广宁以西之地青东北为营州即今广宁以东之地商周为肃慎氏地箕子避地朝鲜武王即其地封之是为朝鲜界战国属燕秦灭燕以幽州为辽西郡营州为辽东郡汉初因之武帝拓朝鲜地并割辽东属邑置乐浪玄菟真番临屯四郡以太守镇之是为真番界昭帝罢真番筑辽东玄菟城王莽时乌桓据辽西明帝末乌桓鲜卑迭相侵据汉末公孙度取之分辽东为辽西中辽郡三国魏灭公孙氏置东夷校尉居襄平而分辽东昌黎等五郡隶平州晋改辽东郡为国仍隶平州寻为慕容廆所据后魏仍为辽东郡隋初又为高句丽所据唐高宗平高丽复其地置盖辽二州又置都督府九又置安东都护以统之开元初封为渤海国寻为渤海大氏所据大氏始保挹娄之东牟山武后万岁通天中为契丹尽忠所逼有乞乞仲象者武后封震国公传子祚荣僭称震王并吞海北地方五千里中宗封渤海郡王十有二世至彝震僭号改元有五京十五府六十二州为海东盛国五代时并于契丹其主阿保机修辽东故城以居名曰东平郡铸铁凤以镇之因号铁凤城寻升为南京复立中台省号大辽又改为东京又析辽西为中京大定府金初因之后置辽阳府以会宁为上京改辽上京为北京元为东京路寻改辽阳路建行中书省并统高丽本朝洪武四年置定辽都卫八年改为辽东都指挥使司十年革所属州县置卫永乐七年复置安乐自在二州今领卫二十五州二 
　　辽阳 【巡按察院布政分司太仆苑马寺副总兵府都指挥使司同在城内】 
　　定辽中卫 【本汉襄平辽阳二县及辽东郡治所晋废辽复置辽阳县为东平郡本朝洪武十年罢县十七年置卫】 
　　定辽左卫 
　　定辽右卫 
　　定辽前卫 【以上三卫俱洪武四年置为千户所至十年升为卫】 
　　定辽后前 【洪武四年置初名辽东卫治得利嬴城寻徙于此八年改定辽后卫】 
　　东宁卫 【洪武十三年置五千户所曰东宁女直南京海洋草河各领所部夷人十九年置卫并五所为左右前后四千户所仍置中及中左二千户所以谪戍者实之】 
　　自在州 【永乐七年置治开原城内所领新附夷人后徙治于辽阳城内】 
　　广宁 【在辽阳城西四百二十里城内有三堂户部分司按察分司游击府】 
　　广宁卫 【本汉辽东之无虑县西部都尉治所晋属平州唐置巫闾守捉城渤海为显德府地置显州奉先军辽置干州广德军为大宁属郡金改为广宁府领广宁望平闾阳锺秀四县置镇宁军节度使元改为路属县三广宁望平闾阳元末也速纳哈出往来互略其地本朝废州县洪武二十三年建广宁卫二十五年封建辽王改广宁中护卫次年复改广宁卫】 
　　广宁中卫 
　　广宁左卫 
　　广宁右卫 【以上三卫俱在广宁城内洪武二十七年置治于大凌河开设广宁中护卫二十八年设左右护二卫永乐元年改左右中护卫为广宁左右中三卫徙于此】 
　　广宁右屯卫 【在辽阳城西五百四十里辽以前同广宁元属广宁府闾阳县之临海乡洪武二十六年置初治十三山二十七年城公主寨故址移卫治焉属左右中前后五所】 
　　义州 【在辽阳城西五百四十里西路参将驻镇于内】 
　　义州卫 【本秦辽西郡萦县东汉末为山戎所据唐始建城五代时沦于契丹置宜州崇义军辽因以为号辽亡归金改义州置弘政开义尧 【尧：同】 庆 【庆：昌】 
　　三县元省县州属大宁路元末也速纳哈出互相侵略本朝洪武初平定辽东二十二年调金复盖三卫共五千户所设义州卫屯于十三山是年八月移治于城二十八年调中所于广宁右屯卫永乐八年废宜州旧治又调广宁后屯卫于本城共是二卫】 
　　广宁后屯卫 【在义州城内洪武二十五年置初治旧宜州永乐八年徙于此】 
　　锦州 【在辽阳城西六百里亦特书者以其有二卫也】 
　　广宁中屯卫 【本汉之无虑县地晋时为慕容氏所据置西乐郡隋唐以来地皆空虚辽始建锦州置刺史为临海军节度金属大定府元初张致叛据寻复之属大宁路置永乐县本朝洪武二十四年置卫于东关驿二十五年移治锦州三十二年调广宁屯守永乐元年复回锦州守御宣德三年于城南二十里松山堡置中左千户所属焉】 
　　广宁左屯卫 【在锦州城内洪武二十四年始由鞍山至十三山驿摆站屯种二十六年迁显州建卫治三十二年调广宁屯守永乐元年移治锦州守御宣德三年于城东四十里大凌河增置中左千户所属焉】 
　　宁远 【在辽阳城西七百七十里南路守备在内故亦特书】 
　　宁远卫 【旧无城郭与古瑞州锦州接境相距几三百里本广宁前屯中屯二卫地永乐初大宁沦没而虹螺山始入外境于是和州之墟荆条之阳胡马驰驱岁相抄掠总兵巫凯都御史包怀德上状乃割二州之地于曹庄汤池之北建卫治赐名宁远统五千户所又于城东五十里塔山别置中左千户所于城西四十里小沙河别置中右千户所属焉】 
　　广宁前屯卫 【在辽阳城西九百六十里舜分冀之东北是为幽州夏因之商为孤竹国周属燕秦属辽西郡汉仍秦旧幽州刺史领之汉末为乌桓所据三国属魏晋永嘉以后慕容氏据之置集宁县后入拓拔魏氏寻入隋唐置营州后改瑞州五代没于辽改为辽州置来宾县隶中京大定府金改宗州寻复为瑞州后隶归德军节度元隶辽阳大宁路属县三曰宗安海阳海滨元季纳哈出略属其地国朝平辽东废州县洪武二十五年建卫属五千户所宣德三年又于城西五十里急水河增置中前千户所城东五十里杏林堡增置中后千户所属焉】 
　　开原 【在辽阳城北三百三十里北路参将驻镇于本城内】 
　　三万卫 【古肃慎氏地后曰挹娄元魏时号曰勿吉隋曰黑水靺鞨唐贞观二年始以其地为燕州开元中置黑水府以其部长为都督刺史而置长史以监之元和以后服属渤海为上京龙泉府契丹攻渤海黑水乘间复其地号熟女真后灭辽遂建都国号曰金后迁都于燕改为会宁府号上京金末其将蒲鲜万奴据辽东元伐之得其地至开元开元之名始此立开元南京二万户府治黄龙府后更辽东路总管府又改开元路领县七咸平新兴庆云铜山清安崇安归仁元末纳哈出据之本朝洪武二十一年平定东土改元为原置兀者野人乞列迷女直军民万户府二十二年罢府设卫领千户所八】 
　　辽海卫 【洪武十一年置初治牛家庄二十六年徙治开原城领千户所九】 
　　安乐州 【永乐七年置治以抚新附夷人在开原城内】 
　　铁岭卫 【在辽阳城北二百四十里古有铁岭城在今卫治东南五百里接高丽界洪武二十一年置卫于彼二十六年徙今治即辽金时□州故城在辽河之东古挹娄之北属所五二十九年调所领左左千户所于城南六十里懿路城即挹娄废城永乐八年复调中千户所兼守正统四年又设中左所于城南三十里曰泛河俱属卫】 
　　沈阳卫 【在辽阳城北一百一 【一：二】 十里本挹娄国地唐时渤海置渖州辽置兴辽军后改曰昭德军金改为显德军元初为渖州后改沈阳路领县四曰乐郊章义辽滨进城元末纳哈出据其地本朝洪武二十年设卫治领五千户所又以城东北八十里古贵德州地设抚顺千户所正统二年于城北四十里设蒲河中左千户所俱属卫】 
　　海州卫 【在辽阳城南一百二十里魏隋以前同辽阳本盖牟地高丽为沙卑城唐置澄州渤海国为南海府辽为海州南海军治临溟县金天德初改为澄州元属县二曰析木曰临溟本朝洪武初平辽东九年革州县设卫治属所五】 
　　盖州卫 【在辽阳城南二百四十里汉以前同海州本辽东郡地隋初高丽据之为盖牟城海金复皆其属地唐破高丽拔其城为盖州渤海因之辽以路通辰韩改为辰州辽海军节度使升奉国军附郭置建安县金罢葛苏馆建辰州辽海军又为盖州奉国军元为盖州路至大六年并为东京支郡省熊岳汤池二县入建安县八年并建安入本州岛元末刘益归附本朝洪武九年罢州置卫领五千户所寻调后所于宁远小沙河】 
　　复州卫 【在辽阳城南四百二十里晋隋以前同海州唐置州五代归契丹为迁民县属黄龙府后又置复州怀德军属县二曰横山化成后改县曰永宁金改永宁曰永康元州县并废及平章刘益归附始仍州治本朝洪武十年革州县十四年设卫属四千户所】 
　　金州卫 【在辽阳城南六百里唐以前同海州旧有沙卑城高宗平高丽置州五季沦于契丹辽亡归金元置万户府本朝洪武四年刘益归附设卫领六千户所二十年调所领中左所于旅顺口二十一年调后所于义州】 

　　○疆域 

　　东至鸭绿江五百三十里 
　　西至山海关一千五十里至北京一千七百里 
　　南至旅顺海口七百三十里渡海至南京三千四十里 【水路约五百里陆路二千五百四十里】 
　　北至开原三百四 【四：三】 十里 
　　按辽东疆域自秦汉以下分为辽东辽西其上谷渔阳兴川以东至辽河皆辽西地元置辽东等处行中书省则大宁之境皆其统属今制以山海长城为界而上谷渔阳平滦榆关皆为内地兴中霍景川惠建利高全等州悉属大宁古今界限远近不同如此 

　　○郡名 

　　辽阳 
　　辽东 【秦名韵书辽远也以其远在九州岛之东故名又兼辽西而言其分辽东辽西者以其界乎辽河之东西也】 襄平 【汉城名即今辽阳汉初有襄平侯统通矫制纳周勃于北军讨平诸吕】 东平 【辽名初契丹铸铁凤以镇辽州又号铁凤城】 辽阳 【元魏名水北曰阳辽地东西其南皆海城在其北故曰辽阳今独于都司治所称辽阳者盖自其总会之处而言耳】 
　　广宁 
　　锺秀　闾阳 【俱元名今以二者互称】 
　　广宁右屯卫 
　　临海 【元名闾阳县有临海乡】 成州 【按方舆胜览有公主成州之名】 
　　义州 
　　宜州　宗义 【俱辽时号】 
　　锦州 
　　锦川 【城西有锦水故名】 凌川 【城南一里有小凌河故名】 
　　宁远卫 
　　金汤 【不知起自何时大抵以汤池得其名】 海阳 【水北曰阳本城在海之北故名】 
　　广宁前屯卫 
　　瑞州 【唐名】 来州 【辽名】 宗州 【金名】 
　　开原 
　　开元 【唐名又元路名】 咸平 【元改开元路属县七因咸平首县遂以为名】 
　　铁岭卫 
　　嚚州 【辽名土俗相传旧为银州辽王银朮避其讳以为嚚金仍辽旧】 
　　沈阳卫 
　　渖州 【唐渤海立国时名元亦名渖州】 乐郊 【因属县有乐郊遗址在城之东北其地广衍肥饶迁于是土者乐之故名】 
　　海州卫 
　　澄州 【唐名】 
　　盖州卫 
　　盖牟 【唐名贞观中盖苏文据守其地李世绩王道宗攻拔之遂以盖牟名其城】 
　　复州卫 
　　临襄 【以其逼近襄平故名】 
　　金州卫 
　　渤海 【齐都赋海之傍出者为渤金州其南皆海一统志渤海在都司城南七百三十里则渤海之为郡名久矣】 榆林 【不知起自何时俗传地产榆因以名】 

　　○形胜 

　　负山阻河控制东土秦筑障塞以限要荒临闾之西海阳之北地实要冲 【以上俱元志】 东北一都会 【开原志南镇长白之山北浸鲸州之海三京故国五国旧城亦东北一都会也】 南俯沧溟北控朔漠 【旧志】 
　　薛子曰夫形胜虽天造地设而成之者人辽地阻山带河跨据之雄甲于诸镇至我朝经制为详盖北邻朔漠而辽海三万铁岭沈阳统于开原以遏其锋南枕沧溟而金复海盖旅顺诸军联属海滨以严守望东西倚鸭绿长城为固而广宁辽阳各屯重兵以镇复以锦义宁远前屯六卫西翼广宁增辽阳东山诸堡以扼东建烽堠星联首发尾应使西北诸夷不敢纵牧东方贽琛联络道涂民得安稼穑饮食以乐生送死形胜之功巨矣迩者禁防寝踰保障日坏传曰国家之忧不在远夷而在萧墙之内也然则形胜可恃与曰地利不如人和 

　　○山川 

　　辽阳 
　　广宁 
　　广宁右屯卫 
　　义州 
　　锦州 
　　宁远卫 
　　广宁前屯卫 
　　开原 
　　铁岭卫 
　　沈阳中卫 
　　海州卫 
　　盖州卫 
　　复州卫 
　　金州卫 

　　辽阳 

　　首山 【城西南十五里山顶有泉不竭晋司马懿围公孙渊于襄平有星从首山坠城东南即此唐太宗伐高丽尝驻跸勒石纪功因改驻跸山】 
　　千山 【城南六十里世传唐征高丽驻跸于此峯峦秀丽独盛辽左骚人墨客题咏尤多中有大安龙泉祖越中会香岩诸寺】 

　　游千山记 
　　千山中峯岩洞 
　　由祖越过龙泉 
　　下香岩 
　　游中会寺 
　　游龙泉寺 
　　宿大安有怀 
　　九日游千山 
　　九日游千山（山阴朱箎） 
　　千山遇雪 
　　游祖越寺 
　　游祖越寺（北郭刘琦） 
　　游祖越寺（初亭程启充） 
　　次东岩北郭初亭韵三首 
　　次东岩北郭初亭韵三首（朱箎） 
　　次东岩北郭初亭韵三首（史褒善） 
　　罗汉洞 
　　罗汉洞（吴希孟） 
　　罗汉洞（薛廷宠） 
　　罗汉洞（朱箎） 
　　罗陀洞 
　　罗陀洞（吴希孟） 
　　千山温泉 
　　千山温泉（刘琦） 
　　千山温泉（程启充） 

　　游千山记 

　　【原任御史】 嘉州程启充 
　　在昔虞舜肇十有二州唯辽为营州故域自石晋沦入契丹下及胡元遂为异区山川阻于中土几五百年高皇帝恢复禹迹始入职方千山去襄平六十许里秀峰迭嶂绵亘数百千重引诸蕃瓯脱南抱辽阳■〈山截〉嶪蓊郁时有佳气如海市然嘉靖丁亥余谴戍抚顺壬辰往屯蒲河怅怅弗获登丙申三月乃迁锦州道出襄平于是戒期秣马命仆庀需丁亥朏同徐子文华刘子琦往游时副总兵李景良分镇兹土属有疆圉之警遣其门子尚文先往余偕二子暨旧将军高大恩出自南门与李君别过八里庄历石门路多欹侧逾岭下平岗国子生韩承训继至饮马于溪行复数里至沙河高将军先戒赵氏饭饭已陆都阃继宗乃至渡河过钓鱼台台高三十尺盖屯戍旧址俗传讹也迤台西南沿流而上有温泉莹洁可鉴浴之甚适出饮树下西折入山数里抵祖越路西 【西：衍文】 峻不可乘步自山门渡木桥即禅床假寐山僧供馔起而啖旃去登万佛阁阁倚山腰崇十余丈缘崖旋转越飞梁而入凭栏四顾天风泠然羣子耸兢以下张灯设宴夜分就寝高韩二子复呼酒剧谈不休余鼾息达旦为戊子日也乃循东山望螺峰拊太极石入岩洞洞高不满丈深倍之广半深俯瞰万佛阁已在下方矣遂砻石题名并书所赋诗前山有亭曰一览复留饮已乃遵故道迤西而北入龙泉寺登陟半祖越山巅有泉僧人引注瓮中分流庖舍是日刘都阃大章徐都阃府至自辽阳李公子以疾陆都阃以公事辞回晡时往中会出而乘乱溪而东半途刘一夔先驰山麓扫盘石灌木依焉席地飞觞久之去岩壑窈窕僧房半出云间下马拄杖两童子挟从诸公后比入寺筋力疲矣主人复强以酒余醉占近律乃卧己五寺僧设斋供索余大书行憩大树下人境空寂翛然有遗世之想西峰危险韩刘二子独往引满举白声振林樾客有吹胡笳者众皆愀然寺址与山形背徐子指画宜向巽方老纳曰废基而然众皆咤起往视之规模弘廓不省何时建也复饮数觥去之大安大安违龙泉西南可八九里陡绝污陷乃迂东而南乘二十里所步三之一悬崖怪石后先抱挹抚孤松瞰深壑奇花异卉错杂如绣徐子渴甚啜凉汤数碗前驺忽作声众笑曰是非松下喝道耶遂彻之行复里余隍堂中开诸山罗列高爽恢旷视他寺为最西峰空洞倚天徐子题曰通明云是夕有雨意翌日庚寅晴霁豁然七子皆有诗余为书之乃登中峰顾瞻京国远眺朔漠山海混茫决眦无尽峰之东有罗汉洞高寒袭人余索酒饮且醉与徐子刘子联句因是已猿引过西崦行行且坐数息至双井一在树下一在乱石间泉甚甘冽又数息抵仙人台台本峭壁高数仞西逼断崖其深莫测悬北隅以木梯登望之股栗乃购健足匍匐而上上有石枰九仙环奕焉自仙人台寻香岩寺下入磎穽石齿啮足荆棘塞路嵖岈不可杖下可并趾以疋布缚胸臆仆夫从后挽之扶藤侧足盘跚而步甚危也刘子先去徐子去余数步摘山花以诗赠余余亦倚声和之趺坐石上少休因忆往年游峨眉张宪副凤羾王运使宣章太守寓之安都谏盘与俱四子蜀产也相继化去余二人者垂老谴斥置身殊邻相见惨怛追赋往事诗成行放陂陀一聋老进麦饼值饥腹食之厌问其姓氏笑而不答乃下平峪至寺前盖自大安山行几二十里衰残困惫卧僧房时许起视山岗两浮图相向争峙遂由香岩再往祖越从者病取道石桥宿南村农家回望诸峰如在天上矣唯兹山之胜宏阔秀丽奇怪幽阒险绝孕结磅礴盘据态状变幻不可述置之中州当与五岳等其博厚过之僻在东服高人词客好奇探讨不一至焉往代金石无传文献不足遂成湮泯世之物理幸不幸如何也昔柳州山水以子厚显顾余劣陋奇胜大凡弗克模拟五日得诗三十七章唯是剪焉夫兹戎马之区走集无虞行旅有赖故二三子得与登适余罪隶也亦获投戈赋诗缔造安攘敢忘所由来也乎哉为是私有所虞窃并记其始末 

　　千山中峯岩洞 

　　程启充 
　　自从凿混沌海岳华夷分皇虞奠疆域兹邦属幽营石晋久沦没腥膻莽纵横真人起淮甸汛扫尘宇清九圣御皇极四方无戈兵边圉日宁谧草木欣生成而我谴戍来乘暇恣游行茧足啮石齿登登最高岑俯看双鸟飞啁啾向我鸣四顾多云罗思归去无因安得生羽翰翀飞度沧瀛 

　　由祖越过龙泉 

　　前　人 
　　一径盘蛣■〈虫屈〉东西何纡徐危岩倒凌溪瘦马不可驰徒行过峻坂数息筋力疲岂不惮险绝眷言此探奇清泉濯长缨洗心亦相宜求仙学无生难与性命期唯有杯中物可以慰我私 

　　下香岩 

　　前　人 
　　危途长侧足高处更回头行路难如此何时卧故丘 

　　游中会寺 

　　【翰林院修撰】 云冈龚用卿 
　　远寺山僧少丛林草径深悬崖盘石磴古殿度云岑枝密回溪合岩幽向日阴欲将金印解潇洒定禅心蛇山盘百折线路缭千寻万里风云壮诸天岁月深花香浮塔院霞影落丘岑杳杳钟声动遥峰度碧林 

　　游龙泉寺 

　　【给事中】 龙津吴希孟 
　　悬崖一窍涌清泉何物苍虬穿此巅独木架空琴写韵落花传令酒如川天光云影浮山殿草气林阴引水田仙客欲来龙送雨石坛蝘蜒自涓涓 

　　宿大安有怀 

　　前　人 
　　奇石苍松世界分千山虎豹散狼羣洞前黑白万林雨坛上浮沈一篆芸钟尽漏随庄室蝶心依神会柏台云清尊旧约逾三月何日参君细论文 

　　九日游千山 

　　【左给事中】 福清薛廷宠 
　　高秋小队作郊行野旷天明霜日清沧海云烟乡国远黄花节序客怀惊长风短发从吹帽玉鼎灵泉一濯缨小殿当头钟磬响水光山色亦相迎 

　　前题 

　　【监察御史】 山阴朱箎 
　　冉冉旌麾郭外行万山秋色雨余清疏林落木年光晚绝塞新寒雁阵惊异域几人同胜览天风为我拂尘缨白云深处钟声动知是山僧道左迎 

　　千山遇雪 

　　【巡按御史】 澶渊史褒善 
　　撩乱雪花扑面飞寂寥千岫鸟声稀自怜骏骨乘危磴堪怪渔人失钓矶山静漫劳持绣斧云深应许褰毡帏行行暂驻香岩寺笑共梅花一振衣 

　　游祖越寺 

　　【原任少卿】 东岩徐文华 
　　堂隍回合水潺湲路转陂陀百折还上界钟声霄汉杳前山塔影夕阳间松涛涨壑千岩响花雨浮空满地斑坐久虚堂疑误入恍然身世出人寰 

　　前题 

　　【原任给事中】 北郭刘琦 
　　路入千山小径斜林丘窈窕转周遮岩松宿雾长浮翠石涧流泉漾落花远近峰峦飞崒嵂高底台殿隐谽谺共来不倦登临兴闑寂真堪谢世哗 

　　前题 
　　初亭程启充 
　　佛阁高栖缥缈中此身应已住虚空天花乱落轻云湿贝叶时翻细雨蒙万劫混茫真幻寂千峰回合失西东凭栏俯瞰尘区杳更借金鎞刮眼蒙 

　　次东岩北郭初亭韵三首 

　　薛廷宠 
　　万壑雷鸣水势湲千山落日鸟飞还胜游况值秋重九高枕应分云半间月色空蒙当户白雨痕剥落染碑斑中霄楼阁传钟鼓已觉尘踪远世寰远上千山白日斜石桥回首暮云遮松涛入座翻疑雨菊节催诗合放花纵酒且拚今夜醉登高不厌乱峰谺百年此会真奇绝灯火更深笑语哗百年今日此山中听彻笙箫下碧空月映万松凉皎皎香飘合座霭蒙蒙千峰俱在藤萝外一望遥连沧海东浩劫乾坤今悟得凭将昙雨洗尘蒙 

　　次前韵三首 

　　朱箎 
　　石阑终日弄潺湲历数羣峰去复还野鸟依人朱槛外山僧入定白云间千岩松影霜前翠半碣苔痕雨后斑两日看山还未了只愁双眼又尘寰路转峰回石磴斜禅关长是白云遮月华只道霜天晓秋叶翻疑上苑花山引楼台连碧落风传钟磬出山钦谺野禽亦解听经咒羣集檐松静不哗迭迭奇峰一望中山僧留我夜谈空烹茶石灶残经歇击磬松关宿雾蒙诗兴不须论格律归途谁复记西东从前却恨牵尘梦双眼而今豁旧蒙 

　　次前韵三首 

　　史褒善 
　　海天云净水湲湲有客虚随上界还石磴缘萝山阁回禅门悬磬野僧间海螺峰转天花落混沌崖分祗树斑纵目堪怜佳丽地飘蓬何事步虚寰桥断溪头新月斜诸天杳杳暮烟遮一樽共待高僧话久客翻怜幽涧花松隐洞萧杂万籁风飘绛节漾孤谺空斋卧稳樵歌夜寂寞秋岑远世哗山川迤逦画图中翠洗尘埃浩劫空风弄秋声飞叶度雨收残照落雰蒙浮生自识难违性客路不妨转作东眼底物情随意足漫将旅泊厌俗蒙 

　　鞍山 【城西南六十里】 龙凤山 【城东南四百里大虫江出焉】 凤凰山 【城东南三百六十里上有垒石古城可容十万众唐太宗征高丽尝驻跸于此即古开州】 华表山 【城东六十里因丁令威化鹤得名俗呼为横山】 平顶山 【城东一百里山周三十里其顶平厂可耕稼有泉涌出以石八角甃之其中有鱼】 通明山 【城南九十里下有洞】 老鸦山 【城东三百里元平章高家奴聚兵于此】 石城山 【城东五十二里上有古城石垒】 连山 【城东南一百八十里有关】 斡罗山 【城东北五百里大梁水出焉】 安平矿山 【城东南一百里一名天城山有铁场】 黑山 【城南一百八十里】 沙场山 【城东一百五十里】 石门山 【城东南四十里】 孤山 【城南五十里】 小尖山 【城东北一百里】 马儿山 【城北九十里】 浪子山 【城南九十里】 洪山 【城东九十里上有古寺基】 火石岭 【城南十五里】 分水岭 【城东四百里】 罕儿岭 【城东北二百里】 青台峪 【城南一百五十里】 鞍山洞 【城西南六十里山上其内深暗莫测】 罗汉洞 【在千山祖越寺上深四丈阔二丈内有石罗汉】 罗陀洞 【城东二十五里昔人有高罗陀者修行于此因以为名】 

　　罗汉洞 

　　龚用卿 
　　古洞阴崖穿薛荔奇山怪石出层云分明似入蓬莱岛广乐钧天世罕闻 

　　前题 

　　吴希孟 
　　寺开祖越万重山三祖何年入洞天八万法门浑是道烟浮枯木息诸缘 

　　前题 

　　薛廷宠 
　　罗汉洞天一径通烟丛林杪放行踪海螺捧出云千迭锡杖飞来阁几重石磵长鸣昙雨落香风不动法门空蓬莱未必能胜此缥缈笙歌遶梵宫 

　　前题 

　　朱箎 
　　洞口云迷一窍通同来此地觅仙踪松坡曲径松阴满石榻千年碧鲜重下视尘寰都梦幻看来色望亦虚空吾生自有天然在只借余闲到梵宫 

　　罗陀洞 

　　龚用卿 
　　罗陀小洞自何年石径槎牙相钩连香生台殿云埋屋僧在岩扉鹤避烟绝岸江声迷古渡前山雨气射平川登临不尽藤萝绕直上高峯倚翠巅 

　　前题 

　　吴希孟 
　　悬崖万仞通一路洞门深锁青云树石髓何年结水连岩齿当空滴翠露野僧穿穴卧苍苔仙客攀林冲冷雾登眺恍然升半天乱散渔舟横古渡 

　　佛僧洞 【城东二百五十里内有石佛石罗汉洞中有水伏流西北出洞又伏流五十里至暗吉里】 松石屏 【在龙泉寺大石如屏列于西南有松盘偃于石】 
　　鸭绿江 【城东五百三十里又名马訾水源出靺鞨长白山水色如鸭头故名由夹州城西南流与秃鲁江合流至艾州与猪婆江同流入海】 渤海 【在都司城南七百三十里齐都赋谓海之傍出者为渤辽东延袤二千里其南皆临渤海】 辽河 【城西北一百里源出靺鞨北建州城东诸山经金山至洪州傍崖头牛家庄出梁房口入于海】 汤河 【城东三十里出窟竉山东至头馆站经平顶山通太子河】 梁水 【一名太子河城东北三里源出斡罗山北流至武良站经杨家湾出梁房口南入海】 太子河 【一名东梁河又名大梁水源出斡罗山西流五百里至都司城东北五里许折而西南流入浑河合为小口会辽河入于海】 南沙河 【城西南三十里源出西石门山通梁水】 古城河 【城西北八十里】 北沙河 【城北八十里源出东北诸山通梁水】 深河 【城东四百里源出连山合梁水】 响水河 【城东南一百里源出分水岭流入深河】 月下湖 【城西北六十里】 莲花泊 【城北一百一十里】 大虫江 【城东南四百里源出龙凤山南流入鸭绿江】 萨水 【在鸭绿江东平壤城西隋将辛世雄战死于此】 沓渚 【水名辽东有杳氏邑】 鞍山温泉 【城西南六十五里】 柳河温泉 【城东六十里】 龙泉 【在千山泉自半山厓石窦出下有龙泉寺】 

　　徐文华 
　　石罅源泉涌方池莹欲流不缘阴火烈那得沸汤浮造化元相煽熏蒸岂自由吾方厌尘垢洗濯故淹留 

　　前题 

　　刘琦 
　　沸水腾波数尺深兰汤空笑费黄金日新久负盘铭在金 【金：今】 日临池得洗心 

　　前题 

　　程启充 
　　温泉虚石窦蒸沸欲飞汗世已讥同浴人今苦索瘢热中吾岂敢洁己意何难既济时观物沧浪歌未阑 

　　广宁 

　　鞍山 【城北一百里】 翠云屏 【北镇庙内石高丈余广二丈下有孔】 北镇医巫闾山 【城西五里舜封作镇幽州岁时致祭本朝特加隆焉】 

　　游医巫闾山记 
　　医巫闾山诗 
　　登闾山 
　　登闾山二首 

　　游医巫闾山记 

　　【给事中】 山阴周祚 
　　嘉靖九年九月给事周子按辽东事至医巫闾之地适侍御谢子以观风至地官寇子以督饷至三子相会周子曰宿羡医巫闾之美请观之谢子寇子曰盍观乎以三子似宜观也乃盟是月廿二日焉遂造所谓观音阁医巫闾之胜岩岫万状尽出天上三子登且观饮酒而乐周子曰观而乐矣合有感乎谢子曰吾观其山之穴■〈山含〉焉岈焉杳焉幽焉空空焉洞洞焉其风气所出乎寇子曰吾观其山之土穹如窿如坟如石凡如熇熇如焞焞如其物类由产乎周子曰吾观其山之形隩尔窒尔崭尔■〈山截〉尔崒嵂尔兀佶尔开而磅礴尔聚而轮菌尔其封守攸藉乎周子曰感止是也谢子曰吾观而风气俗所攸寓矣吾知其理而已矣寇子曰吾观而物类财所自生矣吾知其用而已矣周子曰吾观而封守国所自设矣吾知其防而已矣周子于是复起曰吾三子是观益不多乎夫游观外迹也而咸属是道焉则观其可已乎且吾以为内外者道也消息者亦道也夫知所理则知所乱知所用则知所缺知所防则知所失是又不可惧矣乎时同游监军王公总兵刘公亦起而曰夫三子之言近矣非徒观也是宜书周子归因书为游医巫闾山记 

　　医巫闾山诗 

　　【金太常丞】 蔡珪 
　　幽州北镇高且雄倚天万仞蟠天东祖龙驱龙 【龙：之】 不肯去至今鞭血余殷红崩崖暗谷森云树萧寺门横入山路谁道营丘笔有神只得峯峦两三处我方万里来天涯陂陀缭绕间风沙直教眼界增明秀好直岚光日夕佳封龙山边生处乐此山之间亦不恶他年卜地作生涯世间谁问扬州鹤 

　　登闾山 

　　【给事中】 贺钦 
　　胜日联金麃出郭游喜同佳客入深幽云中千迭坐盘石风景一番催酒筹笑对林花如有约醉听岩岛似相留由来福地烟霞里自是今人不解求 

　　登闾山二首 

　　【巡抚都御史】 钧阳任洛 
　　元戎小队骑相联相约同登巨镇巅处处不传塞上火家家喜种雨余田岩花掩映供奇兴禅窟巃嵸落半天渴饮悬泉甘且冽尘襟一洗却忘还 
　　欲写寻幽句一联忽惊华发渐生巅微风绿动河边柳好雨青归陇上田栖息再移千里塞腐愚渐负九重天并游英俊堪持节独我重嗟未得还 

　　白云山 【城北九十里珠子河发源于此】 蛇山 【城东三十里层峦垒嶂多蛇虫云】 牵马岭 【城西南六十里】 盘山 【城东六十一里】 宝珠山 【城南二十里状如宝珠】 驼房山 【城东南七里俗呼放驼山】 黑山 【城东北七十里】 虎头山 【城西北八里】 响山 【城西北一百里】 古城山 【城北十里】 分中山 【城北十里】 团山 【城北二十五里】 凤头山 【城北五十里】 三尖山 【城北二十五里】 韩口山 【城西北七十里】 岐山 【城北六十二里】 镇北山 【城北八里】 双台山 【城北七十里】 狼虎山 【城东北三十五里】 中平山 【城北九十里】 万岁山 【城内西北隅旧为辽王府】 鹰窝山 【城北五十里】 鸡冠山 【城西南五十里】 白土岭 【城北七十里】 仙人岩 【城西五里北镇庙内东北有吕洞宾石像】 飞瀑岩 【城西闾山有水自悬崖下泻虽冬不冰】 桃花洞 【城西闾山中】 古老无名泉 【城北一泉涌出流入城东南隅达于濠其水四时不竭】 
　　杨郎河 【出闾山西北连城水分东南流入板桥河】 石门 【在闾山之麓由城西北经平城两石屹立如门有溪中出云壑窈窕山峦回合有武陵之幽】 龙湾河 【城东南六十里】 板桥河马市河 【俱出闾山】 南沙河 【城南十里】 石子河 【城北四十里】 珠子河羊肠河 【俱出白云山】 青水湖 【城东北一百二十里】 高桥湖 【城东南四十里】 泥沟河 【出中平山】 莲子湖 【城东九十里】 莽獐湖 【城东九十一里】 双峯湖 【城南二十里源出闾山东西沿流通小河口】 陡坎湖 【城东九十五里】 细河 【城西十里源出响山通大凌河】 路河 【城东四十里平洋桥入三岔河】 甘泉 【城北有甘泉二都御史滕昭名其东长春西太惠】 玉泉 【玉泉寺岩下】 崇泉 【崇泉寺内】 满井 【城西北三里水味甘美人多汲饮虽旱亦满故名】 洪井 【城西四里】 八角井 【城北隅】 清泉 【都察院东】 廉泉 【按察分司东】 

　　广宁右屯卫 

　　十三山 【城北三十里顶有池岩下有洞】 塔山 【城北四十里有塔】 
　　大凌河 【城西二十五里源出大宁松山经义州东南入于海】 枯凌河 【城东一里源出大凌河其水或涸或盈故名东南入于海】 

　　义州 

　　杵头山 【城东二十里】 青山 【城东三十里有塔至今存】 隘口山 【城东北五十里】 中路山 【城东北五十里】 白土山 【城东六十里】 骆驼山 【城东北五十里】 万佛山 【城西十五里】 三山 【城西四十里】 鹰窝山 【城西三十里】 笔架山 【城西三十五里】 牛心山 【城西南二十里】 出山 【城西南二十五里】 了角山 【城西南六十里】 碓嘴山 【城西北六十里】 塔山 【城东二十五里】 擦牙山 【城西北六十里】 八塔山 【城南二十五里】 双山 【城南十五里】 石门山 【城北二十里】 长山 【城北四十里】 嘉福山 【城北二十五里旧有龙潭祷雨即应】 
　　隘口河 【城东北八十里源出东川州双峰山流入清河】 清河 【城东北一百里源出东川州南流入大凌河】 大凌河 【城西北六十里源出大宁入义州境抱城北东流入海】 姚河 【城西一里源出西南山北流入大凌河】 石河 【城南四十里源出石房峪东流入大凌河】 泥河 【城南二十里源出西山经杵头山入大凌河】 王巨河 【城南十五里源出西山经城南东北入大凌河】 柏凌河 【城北九十里】 小山泉 【城西北境外永乐间遣将征虏闻虏酋脱古思脱木儿在捕鱼儿海遂由大宁庆州兼道而进师次游南道无水军士渴甚其地忽闻有声如炮使人视之则四泉涌出众欢呼曰此朝廷之福天之助也先是上尝梦殿西北有小流泉直至御足所履而止至是小山泉涌适与梦符】 

　　锦州 

　　紫荆山 【城东十八里多产紫荆故以名】 望海山 【城东南十五里可望到沧海】 平土山 【城南七十里】 虹螺山 【城西六十里】 白云山 【城西二十五里土人以候阴晴】 孤山 【城西南三十里】 骆驼岭 【城西三十里】 乳峯山 【城西南七十里中峯如盖东西十二麓拱城北向悬崖有宝方深丈许寒溜如乳甘冽可饮】 女儿山 【城西南五十里】 翠幕山 【城北十里】 云头山 【城西北二十里】 梯子山 【城北二十五里】 松山 【城南二十五里】 唐帽山 【城北四十里】 杏山 【城西南四十里】 圣水山 【在城东南五十里】 团山 【城东南五十里】 馒头山 【城北十五里】 碌■〈石由〉山 【城北六十里】 木叶山 【城东三十里上建契丹始祖庙奇首可汗在南庙可敦在北庙绘塑二像并八子像相传有神人乘白马自马盂山浮土河而东有天女驾青牛车由平地松林泛潢河而下至木叶山二水合流相遇为配偶生八子其后族属渐盛分八部每行军及时祭必用青牛白马云】 翠岩山 【城西北四十里】 
　　锦川 【城西一百八十步许源自大宁界汇川入海】 女儿河 【城西南五里】 蛤蜊河 【城东十里】 小凌河 【城东南十五里】 

　　宁远卫 

　　三首山 【城东五里有泉形如人三首故名】 八塔山 【城西南二十五里上有八小塔】 大虹螺山 【城东北六十里层峦迭嶂】 大团山 【城西南三十里】 小虹螺山 【城东北五十六里】 南金山 【城西南三十里】 鹰窝山 【城北二十里】 铁帽山 【城西一十八里】 望海山 【在海岸城东十八里】 卧牛山 【城南八里】 小鞍山 【城东北三十里】 镇山 【城西北二十里】 双山 【城西北二十里】 枣山 【城西北八里】 转头山 【城西一十五里】 寨儿山 【城东北三十五里】 长山 【城西南六十里】 小笔架山 【在海中六十八里】 罩笠山 【城东四十五里】 龟儿山 【在海中城西南水路四十里】 白塔峪 【城西北二十五里】 石狭口 【城西六十里】 
　　女儿河 【城西一里源出境外北山南流过城西东入于海】 汤沙河 【城东三里源出境外寨儿山南东流入海】 七里河 【城东北二十五里源出和州东流入海】 臭柳河 【城东二十五里源出和州东流入海】 高桥河 【城西北七十五里源出卧佛寺北山东流入海】 石桥河 【城西十三里源出铁帽山南流入海】 北沙河 【城西三十里源出小团山东南流入海】 南沙河 【城西四十里源出羊角山东流入于海】 宁远河 【源出城西山谷间东流至城西分为二派环抱城郭复合为一南流入海】 葫芦岛 【在海岸四十里牢山入海】 曲尺河 【城西五十里源出石峡口东流入海】 东关河 【城西六十里源出大宁上通六州河南流入海】 西湖 【城西十五里有莲藕菱芡鱼虾之利】 觉华岛 【城东南二十里海中】 龙潭 【城南八里在龙宫寺西岸下深莫测祷雨辄应】 瓦窑冲 【城东北四十里】 桃花岛 【在海岸城东十五里登莱海运船湾泊于此】 温泉 【城东南四里其泉如沸都指挥韩斌翼亭于上旁为堂三楹引流于中以为澡雪之所垣外有星陨石】 

　　温泉 
　　温泉（新安唐皐） 
　　温泉（徐景嵩） 

　　温泉 

　　【巡按御史】 河中刘成德 
　　温渚停征盖轻阴发晓旌霜林下疏叶曲水浴深情野旷钟声远秋高碛色明平沙方度罢氐悤马又长鸣 
　　宪署发长驾云林度晓霜清流回燕尾曲路遶羊肠星陨石仍在僧贫寺半荒人家偏冷落鸡犬护柴桑 

　　前题 

　　【翰林院学士】 新安唐皐 
　　本为观泉到非缘爱寺游祗看珠涌跃那有芥尘浮钟定香仍散僧依境更幽浴余能愈疾吾欲约吾俦出郭东行三四里问村寻寺路登登泉如烂手羹初覆地不燃薪气自腾解衽却嫌讥裸体佩兰深愧重修能也知别有洪炉妙莫漫归功卓锡僧 

　　前题 

　　【副使】 徐景嵩 
　　万古温泉水百年几度游炎流从地发暖气蹴天浮风过亭台爽山环景致幽自怜多病客不是濯缨俦 

　　广宁前屯卫 

　　万松山 【城西北一十五里东西四百余里连山海永平界山多松故名】 三山 【城西北三十里高数千仞三峰并秀】 龙山 【城西北一百里】 兰山 【城东五十里】 十八盘山 【城北九十里山萦回曲折有十八盘】 老虎山 【城东北】 塔山 【城东南六十里】 北山 【城北一十五里】 望夫台山 【城西南七十里】 安家山 【城东北六十里】 印台山 【城东五里】 大寨儿山 【城东北四十里】 小寨儿山 【城东北三十五里】 庆春山 【城东北七十里】 龙门山 【城西北九十里】 灰山 【城西北五十里】 锥子山 【城西北四十里】 五指山 【城北五十里】 大孤山 【城北四十里】 小孤山 【城北二十里】 长山 【城西北三十里】 鹰窝山 【城东北七十五里】 蛇山 【城东北四十里】 关弁山 【城北一十五里】 庙山 【城东北二十五里】 汤池山 【城东北七十里】 架子山 【城东北五十里】 铁场山 【城北三十里】 九洞山 【城东北一百五十里】 欢喜岭 【城西七十五里】 石梯 【城北三十里昔人凿山为梯】 孤石 【城西南七十里海中】 连海山 【城西南四里延袤南接海故名】 毡帽山 【城北三十里】 窟竉山 【城西北四十里有孔】 角鹿山 【城北二十里】 蛇倒退山 【城西北三十里】 椵木冲 【城西北三十里】 老鹳冲 【城东北八十七里】 塔儿冲 【城东北七十里】 寺儿峪 【城西北四十里】 糜子峪 【城西四十里】 坑儿峪 【城西北七十里】 镇辽将军石 【城西北三十里石如柱高数百丈亭亭北面势若将军因名石将军成化间都督王谐立石碣题此名】 望夫台 【城西南七十里相传为秦时姜女望夫台】 红崖 【城西四十里】 青石崖 【城东北六十六里】 黄土岗 【城东北五十里】 横岭 【城北二十里】 长岭 【城西三十里】 高岭 【城西二十里】 戴家岭 【城东北四十三里】 分水岭 【城北三十里】 白石岭 【城东北四十里】 青石岭 【城北三十里】 黄官保嶂 【城西北三十七里】 背阴嶂 【城西北三十里】 黄喜冲 【城东北三十里】 碾儿冲 【城西北三十里】 
　　急水河 【源出万松山经城西五十里入海】 漫水河 【源出欢喜岭经城西七十里入海】 六州河 【大宁建州等六州之水合流自城东北七十里入境南流至蛇山务入海】 桃花岛 【城西南七十里】 苇子沟 【城东北九十里】 杏花沟 【城东北三十五里】 三道沟 【城东北三十里】 芍药沟 【城北二十里】 烂泥沟 【城东五里】 瑞潭 【城北五十里境外其地有三泉迸出相离丈余水色白香美异常】 龙潭 【城东南四里连海山下】 白龙潭 【城东南七十里其水南流入于海】 黑龙潭 【城西北三十里】 虎洞 【城西北三十五里大石方数丈欹拄石山之旁隐然若洞其后与山顶通相传昔人避兵于此】 莲花池 【城东北五十里】 仙鹤塘 【城东南十里】 八角井 【城东七十里】 井泉 【城东北四十里其水甘美异常】 温泉 【有二一在城东北七十里一在城西北三十里三山后】 圣井 【有二一在城北境外百里龙山下其井涸每遇旱乡人祷之纳瓶取水顷之视瓶水多寡而雨随之其应如响一在城西二十里三山绝顶取水祷雨获验】 水泉 【城东南七十里清洌甘美孳牧赖焉】 北山大泉 【城北十五里极深莫测间有大鱼出没每将雨羣鱼出游居人候之屡验溉田十余顷】 

　　开原 

　　黄山 【城东北十五里】 塔儿山 【城东二十里】 松山 【城东六十五里】 兔儿山 【城西南一百五十里在辽河西岸】 刀山 【城西南一百五十里在辽河西岸】 跸山 【城西南一百五十里在辽河西岸】 熊山 【城西北一百九十里在辽河西岸】 分水岭 【东岭城东二百五十里在密河西岸北岭城北二百里在艾河南岸】 曲吕金山 【城西北三百五十里近辽河北岸东金山南】 东金山 【城西北三百八十里辽河北岸西金山东】 团山 【城东南三十里】 梁山 【城东南三十里以上俱境内】 马鞍山 【城东北四百里在建州东】 西金山 【城西北四百里辽河北岸】 牛心山 【城东北二百五十里在艾河北土河东】 阿儿干山 【城东北三百五十里在信州东南】 蒙溪山 【城东七百四十里在松花江东岸】 长白山 【在城东北千余里横亘千里其巅有潭周八十里南流为鸭绿江北流为混同江按方舆胜览黑水发源于此旧名粟末河】 
　　小清河 【城东门外源出分水岭西南流至城南与大清河合】 扣清河 【城东南四十里详见大清河下】 杓子河 【城东南十五里源出磻岭西北入大清河】 大沙河 【城东三十里源出哈城河西山有流入辽河】 小沙河 【城西四十里源出哈城河西山流入西沙河】 马鬃河 【城西二十里源出黑嘴山绕黄山后西南流入大清河】 亮子河 【城西五十里源出城东北枪杆岭西流入辽河】 细河 【城北八十里源出那木川西石岭山西流循归仁县北入小创忽儿河】 那木川 【城东一百里源出分水岭西南流入小沙河已上俱在境内】 小创忽儿河 【城西北九十里源出分水岭西流入大创忽儿河】 大创忽儿河 【城西北一百里源出分水岭西流入辽海】 辽海 【城西二百五十里源接艾河西流入梁房海口】 艾河 【城东北二百五十里源出那丹府西流至黑嘴与土河会别名辽海】 涂河 【城西二百五十里源出昌王营东北响山东流至金山黑林嘴南流入辽海】 土河 【城北二百五十里源出那丹府西山南流至黑嘴与艾河合】 密河 【西分水岭界去城东二百五十里源出哈城河西山东流入灰扒江】 灰扒江 【城东三百五十里源出归德南东北山东流入松花江】 哈剌河 【城东四百里源出长白山北松山东流入灰扒江】 三土河 【城东四百五十里源出长白山外东山流入松花江】 土门河 【城东北五百里源出长白山北松山东流入松花江】 稳秃河 【城东北五百里源出房州北山北流入松花江】 案察河 【城东北五百五十里源出艾河北流入松花江】 扫兀河 【城东北五百七十里源出建州东南山东北流入秃鲁麻河】 秃鲁麻河 【城东北六百里源出建州东山北流入松花江】 一迷河 【城东四百里源出艾河北山北流入一秃河】 一秃河 【城北四百里源出艾河北山北流入松花江】 洮儿河 【城西九百里在肇州西源出全宁北山东北流入松花江】 兀良河 【城西北三千三百余里源出沙漠南流河州与洮儿河脑温河合流入混同江】 脑温河 【城北八百里源接兀良河南流入松花江】 斡莫河 【城东北九百余里源出黄龙府北山北流入松花江】 忽刺温河 【城北九百里源出北山南流入松花江】 金水河 【城东北一千余里源出黄龙府东山北流入松花江即金人按出虎水】 理河 【城东北一千二百里源出斡朵里城南诸山北流入松花】 托温江 【城北一千里源出长白山南流入松花江】 忽儿海河 【城东北一千里源出潭州城东诸山北流谷州城东经斡朵里城北流入松花江】 混同江 【城北一千五百里源出北山南流合松花江入于海】 黑龙江 【城北二千五百里源出北山南流入松花江】 阿速江 【城东北二千六百里源出古州百山北流入松花江】 土木江 【城东北六千余里源出长白山至北山东流入于海】 艾葱河 【城东北六千余里源出潭州东山流入于海】 莽哥河 【城东六千余里源出潭州东山东流入于海】 松花江 【城东南一千里源出长白山湖中北流经南京城与灰扒江合至海西与混同江合东流入于海】 大清河 【城东南十五里源出分水岭者名扣河西流一百八十五里至石嘴别名大清河】 金线河 【在真武庙前源出东北隅泉穴西流出水关而南入清河】 

　　铁岭卫 

　　龙首山 【城东二里上有龙王堂】 平顶山 【城西北二十里】 松山 【城东三十里】 虎头山 【城东一百一十里】 东塔山 【城东二十里】 帽子山 【城南十里】 寒坡岭 【城南六十里】 大马山 【城南十五里】 百洛山 【城南三十里】 小东山 【城东十里】 小平山 【城南五十五里】 大灰山 【城南六十里】 黄山 【城西南五十里】 猪儿山 【城西南六十里】 塔儿山 【城西南四十里】 峯山 【城北十里】 红崖山 【城西十五里】 苫茅山 【城西北三十里】 保山 【辽河西城西北三十五里】 马鞍山 【辽河西城西一百一十里】 上塔儿山 【辽河西城西南八十里】 下塔儿山 【辽河西城西南九十里】 水口山 【本卫城东】 泛河东山 【去城五里上有古塔下有仙洞】 
　　柴河 【城北二里源出城东松山之西诸山西流由北城入辽海】 泛河 【城南三十里源出松山东诸山西流由城南至黄山塔北流入辽河】 小清河 【城南六十里源出归德州南山西流经懿路城南流入辽河】 泥沟河 【城南八十里源出沈阳东山西流由十方寺入辽河】 凌湖 【城北二十里】 宋家泊 【城西十里】 月湖 【城西八里】 鸳鸯湖 【城西三十里】 蛤蜊河 【城西六十里】 

　　沈阳中卫 

　　麦子山 【城南二十里】 三角山 【城东南一百里】 东山 【城东二十里】 大尖山 【城东南八十里】 长山 【城西北八十里】 辉山 【城东北四十里层峦迭出奇秀可观为诸山之冠】 苏木岭 【城东三百八十里古名粟木岭在今建州境外】 
　　浑河 【城南十里又名小辽水源出城东分水岭西流经义德府其水与哈城河流经抚顺城南经沈阳章义南至海州与辽河合入海即古渖水郡以此名】 小渖水 【东自浑河分流至城东折流而南傍城西流复入浑河】 沙河 【源出城东南入浑河】 蒲河 【城北三十里源出辉山西流经章义至船头城与代子河合】 莲花泊 【城西南四十里】 土母河 【抚顺城东五里源出于山至城南入浑河】 夹河 【抚顺城南四十里源出境外分水岭至城南入浑河】 

　　海州卫 

　　白山 【城东南三十里】 平顶山 【城南十里】 分水岭 【城东南七十里】 麻崖山 【城北二十里】 大片岭 【城东一百一十里】 小片岭 【城东九十里】 驻跸山 【城东南三十里】 滑石山 【城东二十里】 狼虎山 【城东八里】 迷真山 【城西南七十里】 三角山 【城东南二十里】 灵晖山 【城西南二十里】 桃花岛 【城西北一百二十里】 
　　散水河 【城西三十五里】 木查河 【城东三十里】 三岔河 【城西七十里】 新开河 【城西七十里与三岔河通西入海】 开通河 【城西一百九十里】 南通江北通江 【城西一百八十里辽水通新河之南别派西流曲折旋绕复入辽水其南曰南通江北曰北通江其间有阆洲方数十里皆田园宅地至今桃李犹存】 

　　盖州卫 

　　石城山 【城北十里】 分水岭 【城东四十里】 灶突山 【城东南五十里】 平山 【城北五十里】 望海山 【城西南三十五里】 牛心山 【城北四十里】 松观山 【城东北三十里】 青石岭 【城北十里】 塔儿山 【城南五十里】 伴仙山 【城南十五里】 馒头山 【城南五十里】 迷计山 【城东四十里】 龟山 【城西南五十里】 孛啰铺山 【城南五十里】 观家山 【城北五里】 名口岭 【城南二十五里】 青泉山 【城南九十里】 五十寨山 【城南一百里】 石门山 【城东十里】 大王寨山 【城东六十里】 霹雳山 【城西一百二十里】 上哈塔山 【城东一百里】 赤山 【城东一百里】 连云山 【城东十里】 凤凰山 【城东八十里】 下哈塔山 【城东九十里】 白狼山 【城西十里】 布雾山 【城西南一百二十里】 夹河山 【城南二百里】 龙门汤山 【城南一百里】 兔儿岛 【城西南七十五里】 冠帽山 【城北二里】 大鸡冠山 【城东南一百里】 小鸡冠山 【城西南二十里】 得利山城 【城东南二十里】 魏霸山城 【城南一百一十五里】 稀离山 【城东南一百五十里】 帽山 【城东南一百九十里】 王牛儿山巨罗山 【俱城南二百里】 陡松岭 【城南一百里】 锅儿峪 【城东南五十里】 石棚山 【城东南一百四十里】 猫儿岭 【城南一百二十里】 莲花山 【城东南二百里】 七盘岭 【城东一百二十里】 大孤山 【城东二百六十二里】 黄伯岭 【城北五十里】 小孤山 【城东南一百五十里】 歪头山 【城东南三百里】 黑山 【城南一百八十里】 关山 【城北六十里】 城子山 【城东南一百七十里】 小松岛 【城东南三百里】 蛤蛎岛 【城东南三百里】 
　　清河 【城南门外】 梁房口 【城西北九十里】 五重河 【城东北一百五十里】 埚头河 【城南四十里】 鹰纳河 【城东南二百里】 毕利河 【城东南一百八十里】 熊岳河 【城南六十里】 新安河 【城南九十里】 泥河 【城东七十里】 临江 【城东南三百八十里】 鸭绿江 【城东南五百里】 汤河 【城东三百里】 浮渡河 【城南一百里】 冷水河 【城南五十里】 响水河 【城北】 挂剌河 【城东南一百三十里】 西寺河 【城东南七十里】 龙门山 【城东南五十里】 温泉二 【一在城南一百里一在城南六十五里】 

　　复州卫 

　　明山 【城东七里】 平顶山 【城东十里】 万滩岛 【城东海中】 锅铁山 【城南十里】 香山 【城南六十里】 栾古山 【城南六十里】 中岛 【城西南五十里】 松山 【城东南六十里】 塔山 【城西南八十里山顶有塔】 长山岛 【城西南八十里有塔】 骆驼山 【城西三十里】 石家岛 【城西四十五里】 馒头山 【城西海中五十里】 风山 【城西海中五十里】 花山 【城北八里】 西平山 【城西南二十五里】 青山 【城西南二十五里】 黄山 【城西南二十五里】 黑山 【城东四十里】 白山 【城东四十里】 冷口山 【城东北九十里】 龙泉山 【城南四十里】 马栏山 【城东南三十里】 马鞍山 【城南四十里】 坟门岛山 【城西南五十里】 茶河岛 【城西南五十里】 长生岛 【城西南四十里】 栗园山 【城东十五里】 尖山 【城东南二十里】 
　　毕里河 【城东北二百一十里】 杓子河 【城东北二百五十里】 沙河 【城南八里】 麻河 【城南三十里】 窑河 【城北一里源出骆驼山东流通沙河合流入海】 

　　金州卫 

　　凤凰山 【城东十里】 大黑山 【城东一十五里】 小黑山 【城东北七十里】 独山 【城东北一百五十里】 三山 【城南海中】 铁山 【城西南一百五十里】 平山 【城北八里】 赛山 【城北一百二十里】 虎山 【城北一百二十里】 豹山 【城东四十里】 壁立山 【城东二百里】 东沙河 【城东一百里】 金线岛 【城东七十里】 小平岛 【城东三十里】 大平岛 【城东八十里】 马雄岛 【城东九十里】 海清岛 【城东南三十里】 和尚岛 【城南二十里】 燕岛 【城南三十五里】 平岛 【城南六十里】 干岛 【城北七十里】 布袋岛 【城南一百二十里】 南双岛 【城西南一百里】 北双岛 【城西南九十里】 野鸡岛 【城西南一百里】 韭菜岛 【城西南九十五里】 过岛 【城西南七十里】 马连岛 【城西南八十里】 鱼湖岛 【城西七十里】 罗儿岛 【城北七十里】 小陈家岛 【城西北二十里】 大陈家岛 【城西北三十里】 荞麦岛 【城西北二十五里】 兔儿岛 【城西北三十里】 青鱼岛 【城南五十里】 死鱼岛 【城东四十里】 大松岛 【城东一百五十里】 小松岛 【城东一百三十里】 海中岛 【以上十八处俱流民所居】 王家岛 【去城三百里】 广鹿岛 【去城二百里】 大长山岛 【去城三百里】 小长山岛 【去城二百六十里】 刮皮岛 【去城二百八十里】 葛藤岛 【去城三百里】 哈店岛 【去城二百八十里】 涩梨岛 【去城二百九十里】 海洋岛 【去城四百五十里】 獐子岛 【去城四百里】 耗子岛 【城南四百里】 石城岛 【去城二百七十里】 黑埚岛 【去城一百五十里】 柴家岛 【城东一百八十里】 吴忙岛 【去城三百里】 八叉岛 【去城三百二十里】 麻洋岛 【城西三十里】 猪岛 【城西四十里】 鸿胪岛 【旅顺口黄山之麓】 萧家岛 【城东北一百五十里】 小沙岛 【城东一百三十里】 大沙岛 【城东北一百一十里】 磨盘岛 【城东北一百二十里】 青山岛 【城东北一百二十里】 红山岛 【城东北一百里】 曹家岛 【城东北一百里】 老鹳嘴岛 【城东九十里】 团山岛 【城东七十五里】 豹子岛 【城东三十里】 莲花岛 【城东三十里】 卢家岛 【城东三十五里】 史岛 【城东二十五里】 海头岛 【城东南二十里】 杨家岛 【城东南一十五里】 丁官岛 【城南一十里】 南关岛 【城南二十里】 罗家岛 【城南二十三里】 臭水岛 【城南三十五里】 青泥岛 【城南四十里】 沙河岛 【城南六十里】 零水岛 【城南六十里】 黄羊岛 【城南一百四十里】 石门岛 【城南九十里】 哈塔岛 【城南一百里】 长沙嘴岛 【城南一百二十里】 黄井岛 【城南一百二十七里】 骷髅岛 【城西南九十里】 铁山岛 【城西南一百五十里】 南夹河岛 【城西南一百里】 北夹河岛 【城西南一百一十里】 棒槌岛 【城西南八十里】 戴家岛 【城西南九十里】 羊头岛 【城西南一百二十里】 雀儿岛 【城西南八十里】 沙嘴岛 【城西南七十里】 向阳岛 【城西六十五里】 罗儿岛 【城西七十里】 潮沟岛 【城西二十里】 红崖岛 【城西一十五里】 杏园岛 【城西一十里】 盐场岛 【城西北三十里】 长山岛 【城西北三十五里】 七个山岛 【城西北三十五里】 河口岛 【城北三十五里】 围岛 【城北三十五里】 孛兰铺岛 【城北九十里】 宋家峪 【城东北一十五里】 姚家峪 【城东二十里】 狗儿峪 【城南七十五里】 曹家冲 【城东南七里】 鸿胪井二 【在金州旅顺口黄山之麓井上石刻有敕持节宣劳靺鞨使鸿胪卿崔忻凿井两口永为记验开元二年五月十八日造凡三十一字】 
　　右金州近海无大川故附岛峪冲九十七处且环列海岸当要险之所置立烽堠官军戍逻亦筹边者所当知也 
　　薛子曰夫辽山溪包络吁衍巨丽而医闾雄峙青海限带岿然为东北壮观故虽号用武之邦而文物郁郁景象腆缛览者谓方诸南州云伟人代作遭时遘机树为勋庸崇为概节焕为文章表表可纪岂非灵元精英之所毓发也哉国家文教浸淫海内人材称为全盛而辽乃风气愿僿儒效阔疏未足以昭瓌奇之锺也扶舆清淑之气秘滞蓄结意必有所徯焉吁士生兹土与尸风化者盍图所以当其盛云 

　　○风俗 

　　人多侨居俗各异好 【图册】 性悍善骑射 【元志】 人性淳实务农桑粗习文礼 【广宁志】 有中国之风 【旧志箕子所封之地俗渐教化人不为盗自汉以降沦人东夷流民杂居俗寝浇薄然久被声教颇有中国之风】 
　　薛子曰按辽古东北大荒之境自帝舜入版图接青齐为营州夙被声教周封箕子又为过化之邦习染醇美远有端绪汉世以降沦入东夷历辽金胡元寖成胡俗国家再造寰区始以四方之民来实兹土未几悉更郡县以为军卫华人十七高丽土著归附女直野人十三嗜好乖尚靡所统壹既承平日久煦濡浃深礼乐文物彬彬然矣地饶习靡官墨士悍侈文弥观戕本涸源论世者有寖渝往初之惧传曰国奢示之俭国俭示之礼言捄弊之道也不有握机者力而挽之吾未知其纪极矣 

　　○物产 

　　谷 
　　黍 稷 稻 粱 糜 
　　粟 稗 黄豆 菉豆 豌豆 
　　蚕豆 黑豆 豇豆 小豆 大麦 
　　小麦 荞麦 芝麻 苏子 蜀黍 
　　扁豆 
　　菜 
　　葱 韭 蒜 茄 苋 
　　芹 蕨 白菜 芥 蔓菁 
　　莴苣 波棱 茼蒿 胡荽 莙荙 
　　蓼芽 木耳 龙牙 萝卜 胡萝卜 
　　山萝卜 苦荬 黄花菜 芸薹 海丝 【出金复州】 
　　蘑菇 海姜 【出前屯】 茴香 薄荷 葵 
　　小蒜 蒌蒿 明叶菜 野鸡尾 
　　蓏 
　　王瓜 冬瓜 瓠子 葫芦 西瓜 
　　甜瓜 香瓜 菜瓜 苦瓜 
　　果 
　　榛 松 桃 李 杏 
　　楸 梨 菱 芡 枣 
　　栗 樱桃 莲子 郁李 软枣 
　　葡萄 山核桃 山梨红 山钉儿 棠梨 
　　石榴 白果 【出金州】 花红 无花果 藕 
　　木 
　　松 栢 榆 楸 栎 
　　椴 桦 槐 桑 柳 
　　暖木 银木 柞 白杨 苦栗 
　　椿 直栗 柽 青杨 ■〈木歮〉 
　　花 
　　芍药 丁香 蔷薇 金盏 金凤 
　　莺粟 石竹 山丹 滴滴金 水红 
　　花 
　　粉团 牵牛花 卷丹 菊 蜀葵 
　　牡丹 玉簪 小桃红 珍珠花 石榴 
　　花 
　　鸡冠 莲 八仙花 夜落金钱 
　　草 
　　萍 艾 苹 藻 芦 
　　苇 荻 茅 蒲 萱 
　　檐葍 灯心 海分 箭草 莎 
　　菖蒲 茜 蒿 龙须 【脱药字】 
　　人参 五味 细辛 杏仁 芍药 
　　黄芩 柴胡 桔梗 防风 升麻 
　　苍朮 荆芥 枸杞子 泽泻 苦参 
　　独活 苍耳 紫苏 牵牛 知母 
　　三棱 瞿麦 草乌 蒿本 远志 
　　黄柏 白蔹 狼毒 玄参 葶苈 
　　百合 沙参 班猫 金银花 地龙 
　　萹畜 黄精 木通 半夏 麻黄 
　　干葛 蒲黄 木贼 地黄 秦艽 
　　白附子 蛇床子 天仙子 草龙胆 牛蒡子 
　　车前子 天南星 威灵仙 薏苡仁 紫沙草 
　　地骨皮 桑白皮 草决明 萆麻子 马兜铃 
　　白鲜皮 桑寄生 芜荑 王不留行 茵陈 
　　马蔺 茅根 紫草 前胡 艾叶 
　　地榆 乌头 大黄 蔾芦 赤蔹 
　　商陆 茯苓 瓜娄 川芎 地椒 
　　甘草 皂荚 朴消 滑石 虎掌 
　　熊胆 麝香 牛黄 ■〈虫牡〉蛎 鳖甲 
　　鹿茸 蜗牛 蛇退 天花粉 青木香 
　　地肤子 百部根 京三棱 苍棱香 五加皮 
　　火麻子 香附子 光明子 透骨草 益母草 
　　浮萍 苦瓜蒂 血见愁 黄葵花 定风草 
　　旱莲子 土檀香 石锺乳 自然铜 秀金丁 
　　海螵蛸 鹿角霜 鹿角胶 柏子仁 山茄子花 
　　白芷 管仲 金沸草 大戟 麻胡 
　　腽肭脐 虎骨 
　　禽 
　　鹅 鸡 鸭 雁 凫 
　　鸽 莺 燕 乌 鹊 
　　雀 鸥 鹭 鹳 鹞 
　　鸦鹘 兔鹘 青■〈庄鸟〉鸳鸯 翡翠 
　　鹤 鸠 鸂■〈涞鸟〉 鹌鹑 布谷 
　　鹡鸽 铜嘴 啄木 麻雀 鹯 
　　鹚■〈老鸟〉 野鸡 练鹊 鹪鹩 白头翁 
　　鸱鸮 皂鵰 鸨 天鹅 鹜 
　　兽 
　　马 牛 驴 骡 猪 
　　羊 猫 犬 虎 豹 
　　豺 狼 熊 貛 獐 
　　狍 鹿 兔 狐 貉 
　　水獭 刺猬 野猪 黄羊 野马 
　　野羊 海豹 鼠 
　　水族 
　　鲫 鲇 鲤 鳙 鲢 
　　鲟 ■〈鱼梭〉 鯮 　鳊 鳗 
　　鲚 鳅 鳖 虾 蟹 
　　银鱼 蚌 螺 　　　　鲂 乌鱼 
　　重唇 黄骨 沙鱼 　　蝮鱼 白鱼 
　　鳝 蛏 海鲫 河豚 鳓鱼 
　　石首 邵阳 青鱼 　　蛤蜊 海蛰 
　　八稍 蛎黄 蚬子　　海猫 
　　虫 
　　蛇 蛙 蝉 蚕 蜜蜂 
　　蛾 蜻蜓 蝶 蟋蟀 螳螂 
　　蚊 蛇师 蜾蠃 蚁 蚯蚓 
　　货 
　　盐 铁 丝 白麻 蜜 
　　黄蜡 绵花 红花 靛 弓 
　　箭 葛布 花绢 　　　麻布 白蜡 
　　苘麻 青鼠皮 貂鼠皮 【以上二皮出海西黑龙江毛邻建州诸夷互市以易而至开原抚顺往往困于征求兹仍旧志存之并书其由以告来者】 

　　薛子曰按周礼东北曰幽州其山镇曰医巫闾其泽薮曰貕养其川河泲其浸菑时其利鱼盐辽物产之丰繇来尚矣国初疮痍新愈民习勤苦百余年来兵戢不试事简俗质是固田人富谷泽人富鲜山人富材海人富货其得易其值廉民便利之迩年以来产薄而入微价踊而用索岂其地尔殊耶赋役繁游惰众奇靡日滋采取愈竭难乎其弗匮尔太史公曰原小则鲜此之谓也明王政因民利稽以虞衡山泽式禁食以时用以礼财不可胜用矣 

　　○宫室 

　　辽宫 【辽阳城都司治东北宫墙高三丈周围八里四隅有角楼中有二殿外城谓之汉城分南北市中为看楼朝集南市夕集北市今楼殿俱废矣】 东丹王宫 【在辽阳城内东北隅有让国皇帝御容殿大东丹国新建南京碑铭在宫门之东南今废】 景迁堂 【在辽阳城内元权辽阳府事洪革所建革本夷人迁居于中华有志于学景慕孟母三迁之教故建斯堂山东周止 【止：正】 为记今废】 辽海亭 【在辽阳境内金高士谈诗残雪楼台山向背夕阳城郭水西东末云自叹不如华表鹤故乡常在白云中又张解诗晴光摇碧海远色带沧洲今废】 西楼 【在辽阳境内辽主阿保机所建辽之先无城郭宫室阿保机称制始建此楼其门东向月朔则会部落于此其东千里建东楼北二百里建北楼木叶山建南楼岁时射猎四楼之间今废】 明王楼 【与西楼相近久废】 仙人台 【在千山故香岩寺内登者俯瞰沧海如在几席之下】 钓鱼台 【在辽阳城南三十里相传为渤海游观之处】 

　　附诗 
　　附古诗 

　　附诗 

　　程启充 
　　高台临大道清溪水盈盈长竿悬直针聊以纾我情水清无大鱼徒劳费香饵数罟日渐密哀哉鲂与鲤 

　　望海堂 【在医巫闾山辽东丹人皇王性好读书不喜射猎购书数万卷置山之绝顶筑堂曰望海南去海一百三十里故名】 誓台 【在广宁城东三十里唐太宗征高丽筑此台以誓师】 障鹰台 【广宁城西三十里闾山西南第一峯】 览秀亭 【在医巫闾山麓其地高爽一登见山河之秀故名】 

　　附古诗 

　　【都督】 毛伦 
　　秋风几日摇霜樾北镇西山两奇绝八窗览秀小亭幽景物撩人自然别丹崖翠壑吐仍吞黄云白草入深垣短碑古塔幽兰馨野店孤桩何处村荒蓁小径不盈尺谷口萦纡更深入萧萧木落岂胜秋溪欲断流堆乱石山形地脉势何崇上有千岁之苍松孤高偃蹇傲冰雪秀拔天地干秦封红霞几缕吞朝旭突兀高楼断山曲南峯势压北峯雄剑戟森然对羣玉彩云缥缈栖蓬莱金阙森罗紫极开山空寂寂白昼永野旷落落清风来飞檐铃铎语朱阁石殿帘垄闲翠幕回峯转壑挹清溪迭嶂层峦连碧落山原迢递千里通万物苍茫一目中放怀聊取片时趣仙境未必人间同白云一片青山小野戍烟霞秋意老林稍几点认归鸦天外数行横绝岛晴时乘兴纵登临与客携壶乐赏心海阔天空云浩浩台高树合影沉沉九霄入幕飞琼露野鹤孤云恍然度长吟走笔思无穷尽览风光此亭赋 

　　金宫 【开原城内金天眷初以此为上京后止称会宁府其宫室有庆元明德兴圣永祚等宫皇极敷德熏风等殿今废】 五云楼 【开原城内金皇统初建前有殿曰重明后东殿曰龙寿西殿曰奎文俱废】 蝎台 【故东京城东北隅金大定中修城毁台取土得石函中有块石破之二大蝎尾梢相钩见风死】 白庙亭 【金州城西北临海】 

　　○陵墓 

　　东明王墓 【在辽阳城东三十里葬高句骊子东明王于明山上】 辽太祖陵 【在木叶山】 显陵 【在医巫闾山葬辽东丹人皇王突欲并萧太后世宗以人皇王爱医巫闾山水奇秀因葬焉山形掩抱六重于其中作影殿制度宏丽】 干陵 【在医巫闾山葬辽景宗旧有凝神殿】 建庙陵 【在医巫闾山辽景宗葬世宗萧后甄妃于此焉】 平王墓 【在医巫闾山】 耶律楚材墓 【广宁城北三里】 王珣墓 【义州城南四十里】 木华黎墓 【在广宁左屯卫东北二十里元翰林学士揭傒斯撰碑又谓霸突鲁墓以一统志作木华黎墓者误未知孰是】 王荣祖墓 【义州城南四十二里】 李王墓 【前屯卫城北四十里有大冢方十余亩名世未详】 大王墓 【前屯卫城西北二十里名世未详】 捏吉白墓 【复州卫城东门外有墓志文】 

　　○寺观 

　　辽阳 

　　天王寺 【在定辽左卫治西】 地藏寺 【在定辽后卫治西北】 西会寺 【肃清门外】 东会寺 【平夷门外】 广佑寺 【武靖门外】 栖云寺 【在城东三十里】 向阳寺 【城西南十五里】 龙泉寺 【城南六十里山巅有泉多奇秀可观】 祖越寺 【城南五十里在龙泉寺东】 中会寺 【祖越寺南十里】 大安寺 【在龙泉南可八九里】 香岩寺 【在龙泉南有仙人台】 

　　广宁 

　　崇兴寺 【城东北隅】 观音堂 【在鼓楼东】 普慈寺 【在城东南】 兴福寺 【城西四里】 兴教寺 【城西四里】 福田寺 【泰安门外】 清安寺 【在城西十二里今为观音阁】 马岚寺 【城西十五里】 双峯寺 【城西南二十里】 青岩寺 【在闾阳西北五里有石岩殿石观音】 吊崖寺 【城西六十里有古佛殿画壁尚存】 欢喜寺 【城南九十里】 海潮寺 【城西南一百二十里】 

　　广宁右屯卫 

　　崇宁寺 【在城内】 观音堂 【在城西门东北】 大广教院 【城东北五里】 大觉院 【城东北八里】 

　　义州 

　　奉国寺 【在钟楼东一名七佛寺佛宇高七丈中有佛像七尊高与殿称中建石碑】 万佛堂 【城西十五里有山俯瞰凌河魏景明间好事者于南岩钱石佛像大小无数故名】 

　　锦州 

　　大广济寺 【在城内】 普陀寺 【城北十五里】 望海寺 【城东南十五里】 广会寺 【城南二十里】 卧佛寺 【城西四十里】 

　　宁远卫 

　　天宁寺 【在卫治北】 汤池寺 【城东南四里】 朝阳寺 【在城东五里】 龙宫寺 【在城南八里】 向阳寺 【在城西十三里】 清凉寺 【在城西南二十五里】 灵觉寺 【在塔山城中】 仙灵寺 【在城西三十五里】 望海寺 【在城东北四十里】 海滨寺 【在城西南六十里】 崇兴寺 【在沙河城东隅】 

　　广宁前屯卫 

　　圆通寺 【城西北隅】 地藏寺 【城西北隅】 观音寺 【城西南隅】 观音阁 【城东隅有井】 玄真观 【城西北隅】 玉皇阁 【城西北隅】 灵山寺 【城西五里】 龙岩寺 【城东六十五里】 海潮寺 【城东南七十里】 石佛寺 【在中前所】 

　　开原 

　　石塔寺 【在开原城西南隅有塔】 

　　铁岭卫 

　　圆通寺 【在城西北隅】 水朝寺 【城东二里】 灵应寺 【城东南三里】 东宁寺 【城东二十里】 永兴寺 【懿路城南】 福天寺 【懿路城北】 

　　沈阳中卫 

　　长安寺 【在城东北隅】 通玄观 【城西北隅】 白塔弥陀寺 【城南二十里】 龙泉寺 【在蒲河城东五里】 清凉寺 【在蒲河城东十里】 

　　海州卫 

　　三学寺 【城西南隅】 观音堂 【城东南隅】 龙台观 【城西八里】 报恩寺 【城东南二十里】 法云寺 【城西三十里】 蚍蜉寺 【城西南三十里】 金塔寺 【城东南三十五里】 什方寺 【城西南四十五里】 圣水寺 【城南七十里】 三竹观 【城东一百一十里】 

　　盖州卫 

　　崇教寺 【城西门外】 玄真观 【在西门里】 清峯寺 【城北十里】 妙峯寺 【城东十五里】 金仙寺 【城东十五里】 伴仙寺 【城西南十五里】 龙泉寺 【城东北十八里】 望海寺 【城南十里】 慈云寺 【城东三十里】 肇庆寺 【城东北三十五里】 龙海寺 【城北三十里】 归明寺 【城南四十里】 明山寺 【城北六十里】 白塔寺 【城东北六十里】 清凉寺 【城东南六十里】 道林寺 【城南熊岳堡】 降佛寺 【城东南八十里】 泥汲寺 【城东南六十里】 玉泉寺 【城南八十里】 仰山寺 【城南九十里】 石门寺 【城东七十里】 兵涧寺 【城东六十里】 千峯寺 【城北六十里】 黄伯岭寺 【城北六十里】 清风寺 【城北十里】 法王寺 【城东八十里】 常山寺 【城南一百里】 香炉山寺 【城南一百三十里】 

　　复州卫 

　　永丰寺 【在城东南】 花山寺 【城北十里】 青山寺 【城西十五里】 宝林寺 【城东二十二里】 龙泉寺 【城南四十五里】 平林寺 【城西平山】 道原寺 【在马兰山】 

　　金州卫 

　　永庆寺 【在北关】 秀明寺 【城东十里】 白云寺 【城东南三十里】 胜水寺 【在城东十五里】 观音堂 【在旅顺口南城外】 龙凤寺 【在龙凤山之麓】 

　　○古迹 

　　华表柱 【在辽阳城钟楼北旧有石柱湮没道观久废今为仓昔丁令威家此学道得仙化鹤来归止华表柱以啄画表云有鸟有鸟丁令威去家千岁今始归城郭虽是人民非何不学仙冢垒垒】 襄平城 【辽阳城西北隅今定辽左右后三卫治】 高丽城 【在辽阳城东南隅今定辽中卫治】 渤海城 【在辽阳城东北隅今定辽前卫治】 女直城 【在辽阳城北今东宁卫治以上四城今并为辽阳一城】 弘法寺 【今为辽阳税课司】 寄孤寺 【今为辽阳在城驿】 垂兴寺 【辽阳城内鼓楼东遗址今为东岳庙】 辽阳县 【辽阳城都司治之东今为军营】 南会寺 【辽阳城南五里今为山川坛】 京观 【在辽阳城首山南七里魏司马懿筑唐毁之】 升仙桥 【在平夷门外一里许】 长春观朝阳观 【俱在辽阳城东南汤河今废】 驸马营城 【在辽阳城西南八十里今为东宁卫军屯俗传元有驸马筑城居于此】 石城 【在辽阳城东四十里今为定辽前卫军屯有城遗址相传渤海国王太子之居】 船城 【辽阳城西北百里近辽河俗传前元养鹰所】 宜丰县 【辽阳城东南八十里今安平矿山有行省碑】 鹤野废县 【辽阳城西八十里汉为居就县地渤海为鸡山县辽改曰鹤野金属辽阳府元省入辽阳县】 平壤城 【在鸭绿江东一名王险城即箕子之故国城外有箕子墓汉为乐浪郡治晋义熙后其王高琏始居此城后号西京元为东宁路】 一堵墙 【辽阳城西八十里梁水河东岸今为定辽右卫军屯有深龙窝】 老鸦山 【去辽阳城二百余里其山四险而内宽洪武初都指挥叶旺攻走元平章高家奴于此】 婆娑府 【在辽阳城东四百七十里金置总管府元省阎长言婆娑道中诗云泉源疏地脉田陇上山腰败石平危径枯柴补断桥】 开州城 【辽阳城东二百六十里即今凤凰山堡四面石崖峭壁东北二门城随山铺砌可容十万众唐太宗驻跸于此】 古长城 【即秦将蒙恬所筑其在辽东界者东西千余里东汉以来城皆湮没本朝时加修筑】 大宁城 【在辽阳城北潢水之南汉为新安平县地唐属营州贞观中置饶乐郡都督府辽号中京大定府金改北京元改大宁路领大宁和众富庶金源惠河武平龙山七县本朝废】 废惠州 【本汉右北平土垠县地辽为泽州金改置惠州治神山县元属大宁路本朝废】 奉集废县 【在辽阳城东北八十里古陴离郡地汉为险渎县高丽为霜岩县渤海改为奉集县置集州金属贵德州今为堡】 干州城 【在广宁城西南七里本汉无虑县地辽置干州广德军今废】 锺秀城 【在广宁城西南五里本辽奉先县地金置县属广宁府元省入闾阳县后置千户所本朝省】 闾阳城 【在广宁城西南五十五里本汉无虑县地辽置奉陵县金改闾阳元省县置千户所本朝置驿】 唐垒 【在广宁城东南三十二里唐太宗征高丽屯兵于此又闾阳故乡西有高城亦太宗屯兵之处】 望平废县 【在广宁城东北一百五十里汉置又废辽置山东县金复汉名元省入锺秀后复置本朝省】 废懿州 【在广宁城北二百二十里辽置及置广顺军后改军曰宁昌金因之元初以所领同昌灵山二县省入顺安县寻并入本州岛本朝初尝置卫于此永乐八年废】 显州 【广宁城北一百里今废】 广宁县 【旧址在广宁卫治东今废】 辽府 【在广宁城内西北隅国初置今改为军储仓】 公主寨 【右屯卫城南世传其名世系姓氏未详旧址即今卫治】 弘政废县 【在义州城东北二十五里本汉萦县地又有安化县皆辽置以居所掠汉人元省】 开义废县 【在义州城南四十里辽置为海北州广化军治所金属义州元省】 尧庆废县 【在义州城西三十里】 辽西镇 【在义州城东四十里今废】 徒河城 【锦州城西境内虞舜时已有此城汉置徒河县慕容廆析置神水县辽改徒河为安昌县元并废】 海滨县 【宁远城西六十五里今为东关驿】 兴水县 【宁远城西北三十五里今在境外】 虹螺县 【宁远城东北七十五里虹螺山之阳今在境外】 兴城县 【宁远城南四十里今在海中觉华岛】 和州 【在宁远城境外一百二里】 行宫故址 【在前屯城迎恩街西遗基尚在旧有石碣云金章宗驻跸于此】 海滨废县 【在前屯城西八十里本汉阳乐县地慕容皝为集宁县地置营丘郡辽为隰州海平军治海滨县金属瑞州元废本朝于此置山海东关递运所今废】 海阳废县 【在前屯城西一百一十里本汉故县名金改为海山县元复故名】 瑞州故城 【前屯城内今为卫治】 来宾废县 【按一统志辽改瑞州为来州附郭置来宾县元省县入州今县故址无考】 宗安废县 【前屯城西南隅即元附郭县今废】 辽府营 【前屯城西五十里洪武间辽王驻此】 杨总兵营 【前屯城西六十五里名世未详】 毛葫芦营 【前屯城东北六十里相传野人部落毛葫芦者率居于此】 三山寺 【城西北十五里今为三山营】 新庄子道院 【城东南六十里有塔】 双峰道院 【城北三十里今为野马川营以上俱附前屯】 清安县 【开原城东北三十里今废】 咸平县 【开原城东北隅今废】 庆云县 【开原城西八十里有塔存焉】 归仁县 【开原城北一百余里在汉州烽墩之北】 开元城 【在开原城西门外元志开元城西南曰宁远县又西南曰南京又南曰合兰府又南曰双城直抵高丽王都正西曰谷州西北曰上京即金之会宁府京之南曰建州西曰宾州又西曰黄龙府金改为利涉军又西曰信州治武昌县北曰肇州治始兴县东曰永州曰昌州曰延州东北曰哈州曰奴儿干城皆渤海辽金所建元废城址犹存】 九连城 【在开元城东北九十里那木川东岸城连属有九故名国初征纳哈出驻兵于此】 五国头城 【在开原城北一千里自此而东分为五国故名旧传宋徽宗葬于此】 总管府治 【开原城内故址在安远街东有碑记今为军营】 上京故址 【开原城旧志在临潢府金人阿骨打起迹之地按出虎水出虎华言金也故号大金】 铜山县 【开原城南三十里俗传铜馆驿即古县址】 东山小古城 【铁岭城东一百里】 城南小古城 【铁岭城南五里】 泛河小古城 【铁岭城西南十五里】 双城县 【铁岭城西六十里今在境外】 太清寺 【铁岭城北隅今为仓库】 章义县 【在沈阳城西南六十里辽置广州金改为县属渖州元省】 辽滨废县 【在沈阳城西北一百八十里本拂涅国地渤海置东平府唐李世勋拔辽城即此辽为辽州始平军治辽滨县金贞佑兵乱时废】 总管府 【在沈阳城东南隅今为卫治】 乐郊县 【在沈阳城东北隅今为军营】 进城县 【在沈阳城东四十里今废】 小古城 【沈阳城东三十里】 贵德县 【沈阳城东南三十里浑河口西今为屯营】 旧辽阳城 【沈阳城西北八十里今在境外】 崇胜寺 【在抚顺城内今改建东岳庙】 临溟废县 【在海州城东一百八十里辽置金属澄州元省】 辽隧寺 【寺：废】 县 【在海州城西六十里汉置公孙渊裨将拒司马懿于此渤海为永丰县辽改曰仙乡因仙人白仲理能炼丹点黄金救人故名】 析木废县 【在海州城东南四十里本汉望平县地渤海置花山县辽改曰析木置铜州广利军金属澄州元省】 废耀州 【在海州城西南二百里本渤海椒州地辽置耀州领岩渊一县属海州】 元巡检司镇 【在海州城内今为卫治】 南古城 【海州城南二十里】 北古城 【海州城西北三十五里】 西古城 【去海州城七十里辽河滨】 千阳寨古城 【海州城西南四十五里】 安市废县 【在盖州城东北七十里□置唐太宗征高丽攻之不下薛仁贵白衣登城即此渤海置铁州金改为汤池县属盖州元省】 熊岳废县 【在盖州城南六十里本渤海杉卢郡辽置此县为卢州玄德军治所金属盖州元省】 古盖州 【在盖州城东门内今为军营】 石城 【一盖州城东北十五里一盖州城东南二百里闸河山】 归州 【盖州城南九十里有土城二处遗址见存】 建安县 【盖州城西南隅辽置今为营舍】 绣岩县 【盖州城南六十里今为熊岳堡】 汤池县 【盖州城东北七十里辽置属铁州建武军今为汤池堡】 南苏县 【盖州城南一百三十里今为永宁监】 得利嬴城 【复州城东八十里元季土人筑之以避兵今废】 复州旧城 【今为卫治】 魏霸山城 【复州城东一百八十里】 横山县 【复州城南六十里】 化城县 【复州城内今为军营】 平山佛洞 【金州城西北十里有泉滴佛前石钵】 营城 【金州城南有土城一座】 大黑山城 【金州城东十五里山顶有古城在凤凰山之左方约二里内有二井四面悬绝惟南一门可上不知何代垒砌唐张亮帅舟师渡海攻沙卑城获男妇人千口意即此】 马总兵营 【金州城北一百二十里】 毛家营 【金州城南八里遗址尚存】 金州万户府 【城东北隅今为卫治】 哈思关 【金州城南十八里旧有土城南北抵海横长十五里中有关口通驿路不知何代所筑今为南关铺】 

　　薛子曰昔人有言洛阳之盛衰天下治乱之候也园囿之兴废洛阳治乱之候也余于辽亦云夫辽必争之地也天下之治乱候于辽之盛衰而知辽之盛衰候于夷夏之兴废而知昔契丹窃据辽元建京腥风污染川岳閟精厄也久矣圣神廓清扫荡列圣长育涵濡第宅文物蔚然易视何其幸与人情自今思昔则感创益深废宫颓陵铜驼荆棘兴废之迹览者盖愤激于斯云且元人君臣抒谟毕志虽醲化懿纲未齿乎上代抑其体国经物亦已粗具自非天厌夷德末路秽溷辽未知有今日否耶嗟乎麦秀悲殷黍离愍周又岂独胡元然耶遵洪业者宜思所以笃其盛矣 

　　辽东志卷一 


　　●辽东志卷二 

　　建置志 

　　城池 
　　公署 
　　监苑 
　　学校 
　　关梁 
　　坊表 
　　驿传 
　　祠祀 

　　○城池 

　　辽阳城 
　　广宁城 
　　右屯城 
　　义州城 
　　锦州城 
　　宁远城 
　　前屯城 
　　开原城 
　　铁岭城 
　　沈阳城 
　　海州城 
　　盖州城 
　　永宁监城 
　　复州城 
　　金州城 

　　辽阳城 【洪武壬子马云叶旺因遗址修筑己未都指挥使潘敬开展东城迤北土城永乐丙申都指挥使王真完砌周围二十二里二百九十五步高三丈三尺池深一丈五尺周围二十四里二百八十五步城门九左南曰安定右南曰泰和正西曰肃清前东曰平夷后东曰广顺正北曰镇远外北曰无敌外东曰永智外西曰武靖角楼四座东南曰筹边东北曰镇远西北曰平胡西南曰望京四楼惟望京规制壮丽嘉靖丁酉岁巡按御史史褒善重修有记诗附于后鼓楼旧在总府西是岁亦改建于前卫公廨东钟楼在都司西北】 

　　西关 【在肃清门外】 教场 【在安定门外】 

　　重修望京楼记 
　　登楼有感 
　　与史驼村同登有作 
　　和韵 
　　和韵 
　　和韵 
　　和韵 

　　重修望京楼记 

　　【行太仆寺少卿】 云间李翔 
　　辽阳之城肇于洪武壬子而城隅四楼因之筹边建于巽方镇远建于艮隅平胡建于干位义皆取诸镇压边陲制驭夷戎之意也至于西南坤轴独揭示望京之名凛凛乎神京在焉天威不违颜咫尺矣规模弘丽制作工巧超于前而轶于后若有非人力所能为者遡前三楼或毁于回禄或摧于风雨相继颓尽后虽补置大逸前规矣惟望京一楼距今百六十余年于兹岿然如灵光之独存屹立于风尘之表不与三楼同澌泯焉其间土形木质要之不无朽腐倾圯之虞然而大势卓然如昔也得非名义重而呵护有鬼神忠爱立而悠久同天壤使然耶嘉靖丙申冬季澶渊驼村史公陛受成命持斧按辽以迄于今丁酉秋八月弛张宪政咸有次第首新黉宇作兴人文继阅城垣缮修武备一时文武多士罔不踊跃思奋闲尝陟降于兹楼之上下见其形制迥异名义攸关日就隳敝无以继前修而惕多士也慨然有图新之志乃召都司刘子大章徐子府谋曰财不费公帑别有处分工合募闲民酬以雇直经画调度咸有成算面授二阃二阃奉命惟谨寻选指挥朱赟王镇堇理之二官承委匪懈不匝月而工告成八角森严毅然有难犯之势足以壮八方之威武四面轩豁洞然有旁烛之形足以通四方之幽隐危梯曲槛陟者忘倦飞阁层檐见者快覩而不知非谪仙湎酒之楼也庾氏翫月之楼也则夫驼村公今日修楼之意安在哉盍谂诸虽然我知之矣陟屺岵者望父母覩云物者望亲帏彼独非臣子耶顾乃因忠以致孝吾侪文武济济跄跄食禄于朝事事兹土触目警心独不能体望京之意而移孝以为忠哉修文事者思饰簠簋而奠黎元修武事者思饰 【饰：饬】 干城而抚士卒期无负于天朝期无愧于兹楼矣此固驼村公今日修楼之意也盍体诸虽然不宁惟是间有豪杰之士文武兼济者奋乎其间算无遗策如唐之陆宣公边不足筹矣锁钥北门如宋之寇莱公远不足镇矣玁狁薄伐如周之尹吉甫胡不足平矣审若是一望京足矣三楼不作可也作而毁于火摧于风与雨固数也虽渐补建而不得与兹楼相比肩亦宜也此又驼村公独拳拳于望京之楼之意也盍念诸呜呼世室坏而不修春秋所以讥鲁明堂毁而弗居子舆所以劝齐兹楼之修岂得已哉旷世相感谅有继公而兴起者矣谨书于石以为它日之左券 

　　登楼有感 

　　【巡按御史】 郭登庸 
　　黄山木落正萧萧绝塞霜天眺望遥旌斾昼眠收战鬬烟尘风断霁云霄村居嫠妇初归业野哭游魂尚未招东北久伤豺虎乱荒原何处唱渔樵 
　　雨洗沙场杀气收天涯秋暮独登楼一方烟井闻鸡犬百里晴郊散马牛断垄黄云依古戍孤城斜日射寒流沧溟寂寞鱼龙伏回首西南望帝州 

　　与史驼村同登有作 

　　龚用卿 
　　东风吹遍管宁地迟日同登王粲楼郭外诸山明野烧海中三岛接丹丘雕栏百尺晴丝卷粉蝶孤翚宿雾收画栋疏帘送歌舞望京高处更淹留 
　　十二阑干结绮幽春风携手仲宣楼八窗晴入连云树四面尘清净垒丘历历烟村山外尽纷纷城橹望中收随风忽漫故园眼一醉能■〈扌弃〉此日留 

　　和韵 

　　吴希孟 
　　春光遍布三韩地好日几登八角楼远树天低山似郭殽丰绮隘果成丘崚嶒洞宇云烟合崒嵂危墙风雨收几度曲栏客笑语半天灯火月华留 
　　春云漠漠水悠悠四顾晴山远郭楼烟锁朝峦浮翡翠霞明远岫拟丹丘凭虚胜概怀思穉相对高人鄙吝收极目长安天际渺清尊漫饮共迟留 

　　和韵 

　　薛廷宠 
　　水云沙树共清幽秋日扶携上塞楼关海墩台连斥堠江门烟鸟过林丘风檐铁马寒声送野寺昏钟暮色收纵酒不妨歌舞谩银灯疏雨为谁留 
　　辽阳亦是先王地落日孤城独倚楼南望青齐隔沧海北看豺兽遁沙丘珠帘绣柱秋堪眺宿雾残云晚未收回首蓬莱双阙迥使槎何事尚淹留 

　　和韵 

　　朱箎 
　　望穷京国二千里步上边城百尺楼叆叆苍烟横朔漠荒荒败叶下林丘金兰契谊应难并玉烛勋名早见收把酒凭栏思无限不缘歌管故淹留 

　　和韵 

　　史褒善 
　　翠微掩映夕阳幽尺五天边见此楼势接医闾隆地轴影浮辽海静胡丘断鸿风度朱帘暮化鹤丹归紫雾收数点云山横朔漠长安西望自迟留 
　　漫俯清郊物色幽风尘荏苒共登楼云开绣幕碧连海花映朱甍翠倚丘天畔客杯逸兴远沙头樵唱晚霞收凭危极目燕山里潦倒边城尚滞留 

　　广宁城 【洪武间指挥王雄因旧址修筑都督刘贞复甃以砖永乐中总兵刘江增展东南关弘治间备御胡忠开西隅正德间备御李溱展南关厢周围五百四十六丈高与城称池深一丈五尺阔二丈周围一十二里四十五步今展新城周围共一十七里城门五东曰永安东南曰泰安西南曰迎恩嘉靖丁酉左少监王永都御史任洛总兵官马永重修西曰拱镇北曰靖远角楼四座正北曰镇朔东南曰柔远西南曰望京正西曰迎秀钟楼大市东街鼓楼大市北街】 

　　南关 【在迎恩门外】 教场 【在迎恩门外】 

　　右屯城 【永乐中指挥徐琦李通开筑围四里三百六步高二丈九尺池深八尺阔二丈围五里八十六步城门三东曰镇海西曰迎恩南曰永安】 

　　教场 【城东】 

　　义州城 【洪武间指挥何浩仍旧修筑永乐间与广宁后屯卫同治宣德间都指挥楚勇甃砖周围九里一十步高三丈池深一丈五尺阔三丈八尺周围九里一百六十六步正德间参将胡忠开凿修复马道城门四东曰熙春西曰庆丰南曰永清北曰安远】 

　　南关 【周围一里四十步】 教场 【城西南一里】 马场二处 【一城东南二十五里一城东三科柳】 

　　锦州城 【洪武二十四年指挥曹奉即旧城遗址修筑周围五里三百二十步高二丈五尺成化十二年都指挥王锴增展南北四十五丈东西九十五丈弘治十七年参将胡忠备御管升并城南关周围六里二十三步形势若盘俗谓之盘城池周围七里五百七十三步阔三丈五尺深一丈二尺城门四东曰宁远南曰永安西曰广顺北曰镇北钟鼓二楼在十字街并设】 

　　教场 【城外东南】 
　　大凌河所城 
　　松山所城 

　　宁远城 【遇围六里零八步高二丈五尺池周围七里零八步深一丈五尺城门四东曰春和南曰迎恩西曰永宁北曰广威钟鼓楼在中街都督焦礼建】 

　　东关 【城东】 教场 【城外南一里宣德五年都指挥刘斌建】 
　　塔山所城 【周围三里零一百八十四步高二丈五尺城门三座城楼三座宣德五年指挥李旺建】 教场 
　　沙河所城 【周围三里零一百八十四步高二丈五尺城门二座城楼二座宣德五年指挥张敬建】 教场 

　　前屯城 【洪武己卯都指挥曹毅因瑞州旧址修土城周围五里三十步高三丈五尺宣德正统间备御毕恭邓铎前后包砌池深一丈阔二丈周围六里二百步城门三东曰崇礼南曰迎恩西曰武宁】 

　　南关 【城南】 教场 【城南一里】 
　　中前所城 【周围二里二百六十九步高三丈池深一丈阔二丈周围四里三百步南门一座宣德三年指挥叶兴建】 教场 
　　中后所城 【周围三里六十九步高三丈池深一丈阔二丈周围四里二百步城门二座宣德三年建】 教场 

　　开原城 【洪武二十二年设三万卫二十五年设辽海卫因旧土城修筑砖砌周围十二里二十步高三丈五尺池深一丈阔四丈周围一十三里二十步城门四东曰阳和西曰庆云南曰迎恩北曰安远角楼四座鼓楼在四衢之中】 

　　教场 【城北一里】 
　　中固城 【创于永乐五年为抚顺站弘治十六年参将胡忠奏展高一丈八尺周围七百三十五丈池深二丈阔三丈八尺城门二】 教场 【城东一里】 

　　铁岭城 【周围四里六十步高二丈池深一丈五尺阔三丈城门四东曰抚夷西曰承恩南曰庆云北曰威远角楼四座】 

　　教场 【城南 【南：西北】 一里】 
　　泛河城 【正统间毕恭奏设周围七百一十五丈高二丈池深一丈二尺阔二丈城门二东曰承恩南曰安远】 教场 【城北二里】 
　　懿路城 【旧有城基永乐五年保定侯修筑包砌周围三里零三百四十三步高二丈池深九尺阔二丈周围四里三百一十步城门二南曰通明北曰招远】 教场 【城东北一里】 
　　蒲河城 【周围七百二十五丈四尺池深一丈阔二丈城门二】 教场 【城东南】 
　　抚顺城 【周围三里有奇池深一丈阔二丈城门二】 教场 【城南一里】 

　　沈阳城 【洪武二十一年指挥闵忠因旧修筑周围九里三十步高二丈五尺池二重内阔三丈深八尺周围一十里三十步外阔三丈深八尺周围一十一里有奇城门四东曰永宁南曰保安北曰安定西曰永昌】 

　　南关 【城南】 教场 【城东一里】 

　　海州城 【旧为土城洪武九年靖海侯督同本卫指挥刘成等创筑包砌以砖周围六里五十三步三尺高三丈四尺池深一丈二尺阔三丈五尺周围六里八十三步城门四东曰镇武南曰广威西曰临清北曰来远钟楼在卫治东城内山腰鼓楼在卫治东中卫】 

　　北关 【城西】 西关 【城西】 南关 【正德戊辰都指挥马深新立】 教场 【城北一里】 

　　盖州城 【洪武五年指挥吴玉因旧土城修筑九年靖边侯展筑南面砖石包砌周围五里八十八步高一丈五尺池深一丈五尺阔一丈八尺周围五里一百二十七步城门三东曰顺清南曰广恩西曰海宁钟鼓楼城中衢】 

　　南关 【城南】 教场 【城东】 

　　重修城东西楼记 

　　重修城东西楼记 

　　薛廷宠 
　　皇帝即位十六年澶渊史子以御史按辽陈轨率物兴废葺敝乃春三月按部盖牟辨方察治加志武备乃登城周视沧溟限带峯峦拥维烽堠墩台森布丽列控青齐蔽全辽三面捍敝东为顺清门南为广恩门西为海宁门门上有楼岁久西楼敝其东则颓然废基史子曰嘻夫盖关海之冲夷夏之界也城楼敝且废是辱我也将无纳之侮乎御臣徐□进曰往者王巡察公尝檄修建主者艰其役竟止时则有待史子曰春秋重改作谓可已尔是可以已与余所恐者岁涝国饥万民皇皇时诎举赢犯圣人之戒然余图之毋扰民材木器具官偿其值陶人石人咸须诸公迁者作者斤者畚者日给之饩栋弗称则挠兹惟弗寿其伐巨于叆阳之冈乃以于指挥夔修其西以郝经历人英修其东资之成画胥服以事事惟谨踰时二楼成杰栋疏棂厚基周垣涂雘黝垩次第饰润方诸前遇之可以固国可以雠远而举不失义劳能悦民忘其怼矣余时以按佣至辽郝人英来役一日为余诵述请记余曰记可尔夫固国则功雠远则威比义则衷悦民则惠是可以为与事者之训记之史子名褒善字文直别号驼村为余同年之良云 

　　永宁监城 【盖州南一百五十里隶苑马寺城高一丈五尺周围三里八十步池深一丈五尺阔一丈二尺嘉靖十四年寺卿杨最请于抚按动盖复金人以石甃之】 

　　复州城 【洪武十五年因旧址修筑永乐四年指挥□真包砌周围四里三百步高三丈五尺池深一丈五尺阔一丈五尺城门三东通明南迎恩北镇海】 

　　教场 【城东】 

　　金州城 【旧有土城洪武四年都指挥马云叶旺增筑十年指挥韦富包砌周围六里高三丈五尺池深一丈七尺阔六丈五尺城门四东春和西宁海南承恩北永安角楼四座】 

　　北关 【城北】 南关 【城南】 教场 【城东】 
　　旅顺口城 【金州城南一百二十里其城二北城洪武四年都指挥马云叶旺立木栅以守二十年设中左所永乐元年设都司官备御十年指挥徐刚砖砌周围一里二百八十步池深一丈二尺阔二丈城门二南靖海北威武南城永乐十年徐刚筑砌周围一里三百步池深一丈二尺阔二丈五尺城门二南通津北仁和登州卫海运军需至此】 

　　○公署 

　　镇东堂 
　　会府 
　　镇守太监府二 
　　镇守总兵府 
　　巡抚都察院二 
　　察院十四 
　　户部分司 
　　布政分司 
　　按察分司 
　　行太仆寺 
　　苑马寺 
　　监鎗太监府 
　　分守太监府 
　　东路副总兵府 
　　北路参将府 
　　西路参将府 
　　游击将军府 
　　南路守备府 
　　叆阳守备公署 
　　提督马市公署 
　　管粮通判府二 
　　辽东都司 
　　定辽左卫 
　　定辽右卫 
　　定辽中卫 
　　定辽前卫 
　　定辽后卫 
　　东宁卫 
　　自在州 
　　广宁备御都司 
　　广宁卫 
　　广宁左卫 
　　广宁右卫 
　　广宁中卫 
　　广宁右屯卫 
　　义州备御都司 
　　义州卫 
　　广宁后屯卫 
　　锦州备御都司 
　　广宁中屯卫 
　　广宁左屯卫 
　　宁远备御都司 
　　宁远卫 
　　广宁前屯备御都司 
　　广宁前屯卫 
　　开原备御都司 
　　三万卫 
　　辽海卫 
　　安乐州 
　　中固备御都司 
　　铁岭备御都司 
　　铁岭卫 
　　泛河备御都司 
　　懿路备御都司 
　　蒲河备御都司 
　　抚顺备御都司 
　　沈阳备御都司 
　　沈阳中卫 
　　海盖备御都司 
　　海州卫 
　　盖州卫 
　　金复备御都司 
　　复州卫 
　　金州卫 

　　镇东堂 【广宁城鼓楼西巡抚王翱建】 

　　新建镇东堂记 

　　新建镇东堂记 

　　【户部员外郎】 仁寿刘元 
　　广宁于辽东为都会辽东为卫二十有五其戎政悉听于监军总兵巡抚而听政之堂曰镇东则于是乎在其外朝鲜女直奴儿干乞列速苦兀者种落岁帅贡职通译上谒者又以百数故于是堂之制必壮伟宏耀然后有以重威焉今上即位之四年以松阳叶公达为监军都督同知凤阳殴公信为征虏前将军握兵柄副都御史东莞彭公谊为巡抚赞理军务三人者皆有文武材既至欢然相得于一堂之上偲偲然惟以政未修威未振是惧先是夷虏岁抄掠于是筑五营堡守据建州要害地又沿边障失险隘者悉移置焉疆圉既固戎虏以□然后修庙之门厅及棂星门及圣贤塑像又暨南门之东偏构馆舍休宾旅而备粟之廪藏货之府亦以次缮理焉而将校吏卒□政治威申废立□举独镇东堂旧以中卫厅事为之今倾圯无以观瞻请易而新之不许固请乃命役工于羡卒取材于隙宇为前后厅厅之旁为厢房前为中厅中门之外又为前门总为屋四十有二区崇卑深广举中度而涂以丹雘跂翼矢棘鸟革翚飞于是乎出入仰望者益知所尊严矣始事于成化十一年春二月癸酉落成于秋八月癸巳教护属功课章程者备御都指挥焦君贵也专督役者指挥佥事闵质张铭也堂成适余以公务过广宁三君子属予记余于是知三君子相与之厚而又善于为政也昔汉度辽将军皇甫威明以中郎将张然明才德兼优举以自代而乞为之副非乐善忘己而以国家之事为己任者能之乎是宜光于册书至于今不泯也今三君子相与处久矣于边□一时或争可否卒从容商榷惟国之计匪躬之念未尝有猜阻疑二之衅其用心盖威明等也是宜书之尚俾来者有以省想前人之风韵不相忌而相与以有成又知作之所始继葺之使无坏也 

　　会府 【即镇东堂改建】 

　　重建会府记 

　　重建会府记 

　　【大学士】 河间李时 
　　今天子御极君 【君：之】 十有五年监军少监王君永征虏都督马君永总督中丞任之 【之：君】 洛时上命出镇辽土柔□能迩□用迄成以广宁会府诸□事者萃焉仰观天语日星在堂岁久圯毁无以明主上之威令乃撤而新之越数月而事竣□告予曰愿公一言以示悠久往闻君子有言任将而中制者败用兵而外监者疑以予观之岂然哉比考历代史会昌间回鹘之战主者李德裕也彼杨钦义刘行深非监耶然终以大胜大中间浙东之战主之者李讷也彼王景又非监耶然终以大败故胜败荣辱之端不在乎□在所信任任得其人又贵于同心而不疑是以所向有成夫辽负山阻海东北一大都会也汉以下沦入东夷流民错杂俗寖以薄国初虽率众内附然女直诸地经营至正统间始定又建州兀者毛怜三部落时能伺吾之动息以为向背故守臣乖离不和更相谗塑转相是非固戎狄所生心也语曰何以知朝廷之衰人人自贤不务于通人故世陵夷言贵同也书曰同寅协恭和衷哉政事懋哉懋哉言同而贵中也故同而中为虽背公树私则比周之患兴违善依恶则潝訿之刺作隐慝朋奸则蒙蔽之祸生故君子在上位则思得贤者同心戮力以翼天子故曰勿疑朋盍簪其于事也则互相评驳必得其当卒之心同而事集故曰事君者比而不党嗟乎三君子进于是矣所以对扬我先皇帝之休命以康乂我国家者予于是乎观焉书其事于石俾后之览者惕然加省勃然有所兴则是役也岂不深有所裨也哉若夫经画构理各有司存法得附名碑左是为记 

　　镇守太监府二 【一在广宁泰安门西永乐间建一在辽阳钟楼西为行府】 

　　镇守总兵府 【广宁永安门西正统间建】 

　　征虏前将军题名记 

　　征虏前将军题名记 

　　【都御史】 嘉鱼李承勋 
　　辽在中国为东北极边自昔有天下者多都秦晋去辽为最远故取荒远之义而名辽国朝建都于燕亲以九鼎之重扼胡人之吭而拊其背辽在侯甸间与宣大错峙为三雄镇以藩屏京师天下无事则并力以抗胡有事精兵数十万指麾可集而天下固已服其强矣百五十余年以来国势尊严度越前代盖形势之便从来所无而御将制兵之术又远非汉唐以下之所能彷佛也夫辽统地千余里带甲八万有奇而总领于一将其任可谓重矣战守之宜不由中制其权可谓专矣选举之法自指挥而上众推其贤而后命为偏裨又自偏裨而上众推其贤而后命为总帅有中贵以参其机密中丞以董其劝惩每事必佥议以求至当而后罢行之故所居必于一镇之中或要害之尤以便号召辽之要害东北为多而开镇于广宁议者或疑其偏于西而不知寓藩屏之深机焉合天下要害置总帅者十有二而挂将军印者九宣府曰镇朔大同曰征西前榆林曰镇西宁夏曰征西甘肃曰平羌湖广曰平蛮云南曰征南两广曰征蛮而辽镇所挂者征虏前将军印也此外又有平虏将军印非大征伐不轻假人天下大帅示慎重也夫委任重且专故无牵制之叹选举精而制命于朝则得贤多而重与专不足虑自公侯而下世其官世其禄不世其任世其官世其禄报功也不世其任与贤也将不与他事兵不调远征十六七年之间权奸继起寖紊兵制而陷无将之辟者日报然后知圣谟宏远矣今上更化之初事惟求旧而尤重边帅之选于时吾世延由左都督首膺简命而来盖遴选也暇日因历考前此为将者自国初以迄于今凡十有九人伐石题名置之堂之左载酒殽访余于病所告之故且请为记夫名不可逃而实不容掩今与昔一而已矣观斯石者因名考实不下堂得我师焉是可书也世延姓郄氏名永春秋縠 【縠：谷】 之后贯凤阳人世为龙门卫指挥使以功以贤历右阶极品挂将印者四为提督挂平虏将军印者一钦给关防弹压两河畿甸重地者三所至皆有伟绩悦礼乐而敦诗书以世其家尤可书也并书之以告后来者 

　　巡抚都察院二 【广宁在拱镇门东嘉靖己丑改建辽阳在都司西为行台】 

　　广宁都察院记 

　　广宁都察院记 

　　【都御史】 淳安徐贯 
　　都御史乃朝廷耳目之司天下纪纲之系所以肃百寮而贞百度者也是故边方重地既命内臣镇守武臣充总兵官又必命都御史巡抚或提督赞理军务一方之安危百姓之休戚官吏之廉贪粮储之丰耗兵旅之强弱夷虏之逆顺与夫机宜事情无不在所当问其责亦重矣哉然必正己而后可以正人苟徒施施然肆于民上而于地方军民安危休戚漠然不加之意官吏不务激扬粮储不务积贮于兵旅不思所以严训练于夷虏不思所以振恩威岂不重负朝廷之托哉况辽东为京师东北屏翰南邻大海北通沙漠西连朵颜等卫东接建州诸种野人一或处之失宜则反侧动荡患起不虞所系不尤重乎镇守总兵固不可不得其人而巡抚提督赞理尤不可不得其人也正己率下其可苟乎地方军民其可忽乎廉贪于我乎激扬粮储于我乎充积军旅有强弱也我将作其气而兴其锐夷虏有逆顺也我将抚以恩而砻以威固边境于泰山之安奠斯人于春台之煦夫如是斯不负所职亦不负朝廷之所托矣自正统初年以来莅斯任者代有其人贯承乏于此庸劣无似于前云者无一能焉每省于中未尝不发愧也广宁为总镇驻节之所去是而荐陟枢要者后先相望不可以不纪若其人于前数事能尽与不能尽并其人贤与否忠与回异时功叶之闻与不闻后之人必将有指而议之者矣可不惧哉 

　　察院十四 【辽阳旧在都察院东改为苑马寺旧在都察院西改为今察院俱御史刘成德更置广宁嘉靖丁酉都御史任洛充拓旧驿改筑与右屯锦义宁远前屯开原铁岭沈阳海盖复金等卫俱为行台】 

　　辽阳察院题名记 
　　按盖州有感 
　　过复州谩成 
　　辽阳院书怀次韵 

　　辽阳察院题名记 

　　【礼科给事中】 吴郡杨升 
　　辽阳古幽营之地胜国改之为路建中书行省逮我太祖高皇帝龙飞九五混一寰区始改置定辽都卫寻革所属州县置卫每岁特命监察御史一人按其地凡农桑学校边机狱讼一切庶务无不为之经理其责可谓重矣弘冶辛酉夏五月石州车君按之明年也君来未数月职务修举吏畏民怀人皆贤之尝以其所居察院自开设以来百有余年更历同事亦几百余人顾未有题名之碑以记载其先后之详乃欲砻石为之会余奉敕至辽核实边储君乘暇以语余因请为之记余既诺之乃为言曰自古豪杰之士垂名天地间未有无所本而得之者也太上铭之钟鼎载之竹帛其次勒诸金石宜之歌颂又次则称之宗族乡党州里各随其所施之大小而类以应之也今辽监察御史赫然为方岳使臣且经岁之久功业显著宜乎其勒名金石而未之及此百年之阙典也车君特能举而行之则其又贤于人远矣抑又有说均一题名也后之人观之曰某贤检身可法所行某事某事至今有益于人则从而景仰思慕之不忘某不贤所行反是则指议而笑骂之夫一瞻视之顷而致褒贬荣辱之判隔若此岂不可畏之哉创之者默寓劝惩之意继之者长存修省之诚由其次而跻太上之域此车君立碑之微旨也后之君子尚加葺而爱护之则斯碑之惠当及于无穷而芜陋之词与有光焉不其盛哉 

　　按盖州有感 

　　【巡按御史】 鄢陵刘讱 
　　海畔三年使节稀新骢今日北依依孤城月上狐应遁老树风高雀不栖国计未舒征税急君恩犹有向隅啼观风无补虚沾禄满道还多阅绣衣 

　　过复州谩成 

　　【巡按御史】 古瀛王珩 
　　绝塞伤春暮长途眺望赊烟迷依树鸟风起盖天沙近海多滩地逢村几爨家不堪情凄恻带雨听悲笳 

　　辽阳院书怀次韵 

　　史褒善 
　　山城隐隐共晴晖辽鹤流传事已非紫塞草蔓村墅阔白苹风卷野烟微登台寂寞迎秋晓揽辔迟回与愿违为爱沧洲清与远思君欲傍钓鱼矶 

　　户部分司 【广宁城鼓楼东】 

　　布政分司 【旧在辽阳城察院西今移太监府内】 旧布政分司 

　　辽海东宁道题名记 

　　辽海东宁道题名记 

　　【都御史】 济南张鼐 
　　辽东疆域当禹贡冀青之交秦汉而下郡县其民治乱靡常我太祖高皇帝奄有万方以地孤悬控制诸夷非兵不能守国非食无以养兵罢郡县专置军卫以青齐一海之限属之山东岁分藩臬佐贰各一员巡守其地董治兵粮诚万万年保边之计也始布政分司在广宁按察分司在辽阳成化己巳守臣以辽阳有巡按御史广宁有管粮郎中奏移布政司于辽阳仍理粮储按察司于广宁始专刑狱今之辽海东宁是也丁未岁本司副使灵宝许公应代而来以旧司狭陋改建周悉规模宏敞于兹垂二十年矣佥事天台王君中来继其任恶其地缺巽隅存节公费买民地数丈以补其缺凡廨宇之疏漏垣墉之倾落者又从而鼎新之房以间计一十有九垣以丈计九十有八以渐告成人不知扰间告予曰本司寮寀来莅兹土后先相望在辽阳者岁远人亡漫无可考在广宁者岁月未深犹或可寻适今不图后之视今犹今之视昔宁不并其可寻者而亡之乎兹欲砻石题名幸为一言予意郡校诸生时尝拜送佥宪金陵王公麟少参钱塘江公玭之辽阳近询二公殆无知者齐鲁大臣史失其名厥有由矣题名之碑可容已乎用赞其成且为之言曰士之品大概有三道德之士不急名也富贵之士不爱名也维持世务左右生民其功名之士乎不幸其人有为于前无闻于后继之者之责也虽然题名可喜也亦可畏也如正己率物克振风纪刑合于衷狱无冤民人必歌之颂之百世而下指其名而称之其荣何加焉如怀奸不忠风纪不修毒刑以逞祸延无辜人必仇之恶之百世而下指其名而唾之其辱何加焉夫荣辱在人而其机在我后之君子可不辨之于早耶碑之次惟以岁月先后秩序初不计也尝读宪纲至于风宪之官当存心忠厚其于刑狱尤须详慎三复斯言余于王君窃有取焉况行方而情真学博而识远士大夫之所重者因并及之 

　　按察分司 【广宁城驿西成化丁未建】 

　　广宁按察分司记 

　　广宁按察分司记 

　　徐贯 
　　辽东古幽州地也汉唐以来臣服靡常荐沦左袵逮我朝悉属方内就法度置二十五卫统以都司又命内外文武重臣总镇抚治以山东布政司参政参议一员理粮储按察司副使佥事一员理刑狱往者按察分司在辽阳布政分司在广宁乃成化乙巳岁总镇太监韦公朗以广宁有户部郎中则布政分司可省而辽阳不可缺人以理粮储辽阳有巡按监察御史则按察分司可省而广宁不可缺人以理刑狱互相易置事体为允以疏闻诏可之遂易置焉广宁旧布政分司在迎恩街西巷道迂僻规模狭隘弗称治所成化丁未春山东按察副使许君进分巡于此乃白之韦公韦公谋诸巡抚都御史刘公潺总戎都督侯公谦皆曰宜更置之时监鎗监丞郝君林郎中王君敏参将崔君胜都督孙君贵闻之亦皆忻然赞襄相彼东街有地一区宽敞可居以布政分司加钱十五万缗易之是年三月壬子鸠工庀材命都指挥胡忠提督千户胡鉴董役事中为正厅后堂寝室各一所左右各厢房一所临街为正门厅前为仪门缭以周垣堂室之外护以短垣东北为蔬圃西为箭道厅之右仍旧屋三楹为吏舍左欲为书屋未就而许以事去明年二月佥事廖君中代之遂踵成之涂以黝垩甃以砖石文不胜质物不踰矩越四月工告讫廖君请予记之予惟辽东之设辽海东宁道按察分司久矣今兹易置乃肇于韦公创于许君而成于廖君盖非偶然者所以肃宪度正官守者在是非徒厂居崇庐以侈宫室之丽而已是固有道存焉许君克举厥职焯着政绩已擢都御史抚治大同廖君嗣为之益振风纪后之居是司莅是道者尚思所以尽绳纠激扬之义使一方咸遵轨度罔敢违越则于韦公易置之心二君建造之志庶其无歉而于朝廷设官之意亦无负矣讵不益有增重矣乎不然非予所知也用书以记之以告夫来者 

　　行太仆寺 【辽阳城都司治西南】 

　　苑马寺 【都司治西永乐五年设弘治间抚臣奏移于盖州南永宁监正德间奏复辽阳城即旧察院改为苑马寺】 

　　监鎗太监府 【在广宁城旧察院西今改革为分司行署】 

　　分守太监府 【在开原城北门西南隅分守监臣始于正统二年改杨宣以充任其后都御史潘珍御史朱孔阳会奏裁革兵部议覆嘉靖己丑革去遂废焉】 

　　东路副总兵府 【辽阳城鼓楼东】 

　　北路参将府 【开原城东北隅】 

　　西路参将府 【义州卫西北备御公署旧址】 

　　游击将军府 【广宁城会府后嘉靖己酉改建】 

　　南路守备府 【宁远城东南隅】 

　　叆阳守备公署 【叆阳城中】 

　　提督马市公署 【开原城西南隅】 

　　管粮通判府二 【辽阳广宁各一】 

　　辽东都司 【辽阳城中洪武四年开设定辽都卫八年改辽东都指挥使司】 

　　经历司　　　　　　　断事司　　　　　　　司狱司 
　　阴阳学 【都司东北】 　医学 【都司西北】 　　僧纲司 【肃清门外】 

　　定辽左卫 【泰和门西洪武初指挥徐玉建】 

　　经历司　　　　　　　镇抚司　　　　　　　左右后三所 
　　军器局 【卫治东南】 　军储库 【库：仓】 【卫治东】 　　　预备仓 【卫治东】 
　　盐场百户所 【海州卫梁房口】 　铁场百户所 【在甜水站】 
　　税课司 【都司西北】 　神机库 【在辽阳书院西】 

　　定辽右卫 【肃清门内洪武间指挥王庸建】 

　　经历司　　　　　　　镇抚司　　　　　　　右后二所 
　　军器局 【在卫治南】 　军储仓 【卫治东北】 　预备仓 【卫治东北】 
　　盐场百户所 【海州卫梁房口】 　铁场百户所 【一在都达里一在三角山】 

　　定辽中卫 【在安定门内东永乐九年改建】 

　　经历司　　　　　　　镇抚司　　　　　　　左中前后四所 
　　军器局 【在卫治西】 　军储仓 【在卫治西】 　预备仓 【在卫治北】 
　　盐场百户所 【海州卫梁房口】 　铁场百户所 【一在都达里一在三角山】 

　　定辽前卫 【鼓楼西洪武十年建】 

　　经历司　　　　　　　镇抚司　　　　　　　左右前后四所 
　　军器局 【卫治东南】 　定辽前库 【卫治东北】 　军储仓 【卫治东北】 
　　预备仓 【卫治东北】 　盐场百户所 【海州卫梁房口】 　铁场百户所 【一在奉集堡一在安平】 

　　定辽后卫 【在镇远门内西洪武十年建】 

　　经历司　　　　　　　镇抚司　　　　　　　左右中前四所 
　　军器局 【在卫治西】 　军储仓 【卫治东南】 　预备仓 【卫治东南】 
　　盐场百户所 【海州卫梁房口】 　铁场百户所 【一在连州峪一在平顶山】 

　　东宁卫 【在北城中洪武十九年建】 

　　经历司　　　　　　　镇抚司　　　　　　　左右中前后中左六所 
　　军器局 【卫治西南】 　军储仓 【卫治东南】 　预备仓 【卫治东南】 
　　盐场百户所 【海州卫梁房口】 　铁场百户所 【一在阴湖屯一在窑子峪】 
　　小馆驿 【苑马寺后】 　养济院 【后卫衙东】 　漏泽园 【义冢扁名】 

　　自在州 【在无敌门街西永乐间建】 

　　广宁备御都司 【在城鼓楼西北旧为参将公署嘉靖乙酉改建】 

　　广宁卫 【广宁路旧址洪武中指挥王雄建】 

　　经历司　　　　　　　镇抚司　　　　　　　左右中前后五所 
　　军器局 【新仓北】 　　军储仓　　　　　　　预备仓 
　　广宁库　　　　　　　税课司 【鼓楼南】 　　神机库 【在镇守府东南】 
　　盐场百户所 【城南小河口七十里】 　铁场百户所 【城西大牵马岭六十里】 

　　广宁左卫 【城东北隅永乐间指挥吴钺建】 

　　经历司　　　　　　　镇抚司　　　　　　　左右中前四所 
　　军器局　　　　　　　军储仓　　　　　　　预备仓 
　　广宁左库　　　　　　盐场百户所 【城南小河口七十里】 
　　铁场百户所 【城南连山岛二百四十里】 

　　广宁右卫 【城西北隅永乐间指挥潘铎建】 

　　经历司　　　　　　　镇抚司　　　　　　　中前后三所 
　　军器局　　　　　　　军储仓　　　　　　　预备仓 
　　盐场百户所 【城南小河口七十里】 　铁场百户所 【城西小牵马岭四十里】 

　　广宁中卫 【旧址在今公议府后改建洪□门东成化间指挥闵质郭廉修葺】 

　　经历司　　　　　　　镇抚司　　　　　　　左中前中左四所 
　　军器局 【新仓北】 　　军储仓　　　　　　　预备仓 
　　盐场百户所 【城南小河口七十里】 　铁场百户所 【城南连山岛二百四十里】 
　　阴阳学　　　　　　　医学　　　　　　　　养济院 
　　漏泽园 
　　广宁马市一 【永乐二年设于城北马市河之阴成化十一年改设塔儿山西南十四年又改团山堡后】 

　　广宁右屯卫 【城东北隅原设于广宁洪武癸丑南迁甲戌指挥屠文剏建永乐间指挥李通重修】 

　　经历司　　　　　　　镇抚司　　　　　　　左右中前后五所 
　　军器局 【城西南隅】 　军储仓 【在卫治北】 　预备仓 【卫治东南】 
　　钱帛库　　　　　　　盐场百户所 【城南二十里洪武二十五年设】 
　　铁场百户所 【旧设中屯卫连山驿天顺间改设盖州卫石柱子离城六十里】 
　　阴阳学　　　　　　　医学　　　　　　　　养济院 
　　漏泽园 

　　义州备御都司 【义州卫治东千户所旧址】 

　　义州卫 【洪武二十五年指挥何浩创建】 

　　经历司　　　　　　镇抚司　　　　　　　　左右前后四所 
　　军器局　　　　　　军储仓　　　　　　　　预备仓 
　　钱帛库 【谯楼东北】 　盐场百户所 【广宁右屯卫板桥】 
　　铁场百户所 【盖州卫石柱子】 

　　广宁后屯卫 【永乐八年指挥马旺建】 

　　经历司　　　　　　镇抚司　　　　　　　　左右中前后五所 
　　军器局 【嘉福寺旧址】 　军储仓 【卫治西北】 　预备仓 【卫治西北】 
　　盐场百户所 【广宁右屯卫五叉河】 　铁场百户所 【盖州卫石柱子】 　漏泽园 

　　锦州备御都司 

　　广宁中屯卫 【在宁远街永乐年间指挥曹奉改建】 

　　经历司　　　　　　镇抚司　　　　　　　　左右中前后五所 
　　军器局 【卫治东北】 　军储仓　　　　　　　预备仓 
　　盐场百户所 【城南六十里天桥】 　铁场百户所 【城西六十里虹螺山正德七年复移于白花寨】 
　　松山中左千户所 

　　广宁左屯卫 【在广顺街永乐间指挥刘刚建】 

　　经历司　　　　　　镇抚司　　　　　　　　左右中前后五所 
　　军器局 【卫治西南】 　军储仓　　　　　　　预备仓 
　　钱帛库　　　　　　盐场百户所 【城东八十里燕子湖】 
　　铁场百户所 【原在城南一百里刺黎山成化十七年移盖州】 
　　大凌河中左千户所　漏泽园 

　　宁远备御都司 【在城永宁门东】 

　　宁远卫 【在泰和街北宣德五年都指挥刘斌剏建景泰辛未指挥使韩斌重修】 

　　经历司　　　　　　镇抚司　　　　　　　　左右中前后五所 
　　军器局 【城西南隅】 　军储仓　　　　　　　预备仓 
　　钱帛库　　　　　　盐场百户所 【城西南二十五里】 
　　铁场百户所 【城西南一十八里地名糜子峪】 
　　塔山中左所 【城东北八十里】 
　　沙河中右所 【城西南七十里】 　漏泽园 

　　广宁前屯备御都司 【在城儒学东】 

　　广宁前屯卫 【崇礼街北洪武癸酉指挥黄旺创建】 

　　经历司　　　　　　镇抚司　　　　　　　　左右中前后五所 
　　军器局 【城西南隅】 　军储仓　　　　　　　预备仓 
　　钱帛库 【在中前所】 　盐场百户所 【城东南七十里塔山口】 
　　铁场百户所 【城西七十里糜子峪】 　中前千户所 【城西三十里宣德五年建】 
　　中后千户所 【城东六十里宣德五年建】 　　　漏泽园 

　　开原备御都司 【在城三万卫西南】 

　　三万卫 【洪武二十三年指挥刘显创建】 

　　经历司　　　　　　镇抚司　　　　　　　　左等五千户所 
　　中中等三千户所　　军器局 【卫治街东】 　　军储仓 
　　预备仓　　　　　　钱帛库　　　　　　　　盐场百户所 【盖州平山】 
　　铁场百户所 【威宁营东】 

　　辽海卫 【洪武二十五年指挥阮瑢创建】 

　　经历司　　　　　　镇抚司　　　　　　　　左等五千户所 
　　右右等四千户所　　军器局 【卫治西】 　　　军储仓 
　　预备仓　　　　　　盐场百户所 【海州西南】 　铁场百户所 【甜水站北】 
　　漏泽园 

　　安乐州 

　　开原马市二 
　　女直马市 【永乐初设城东屈换屯成化间改设城南门外西】 
　　达达马市 【城西成化间添设于古城堡南嘉靖三年改于庆云堡北】 

　　中固备御都司 【城西南隅】 

　　铁岭备御都司 【在城庆云门北东街】 

　　铁岭卫 【城北隅洪武二十一年设辽东北城二十六年移今治】 

　　经历司　　　　　　镇抚司　　　　　　　　左右前后四所 
　　军器局 【城东北隅】 　军储仓　　　　　　　预备仓 
　　钱帛库　　　　　　盐场百户所 【盖州卫八角湖】 　铁场百户所 【奉集堡城南二　百一十里】 
　　泛河中左千户所 【城南三十五里】 
　　懿路左左中二千户所 【城南六十五里】 　　　漏泽园 

　　泛河备御都司 【在城所治东北隅】 

　　懿路备御都司 【在城所治东】 

　　蒲河备御都司 【在城所治东】 

　　抚顺备御都司 【在城所治东】 

　　沈阳备御都司 【在城卫治东】 

　　沈阳中卫 【城东南隅元总管府旧址】 

　　经历司　　　　　　镇抚司　　　　　　　　左右中前后五所 
　　军器局 【卫治西北】 　军储仓　　　　　　　预备仓 
　　钱帛库　　　　　　盐场百户所 【海州卫梁房口】 铁场百户所 【安平山城东九十里】 
　　抚顺千户所 【城东一十八里】 　抚顺所仓　　预备仓 
　　抚顺所马市一 
　　达达马市 【城东门外一里】 
　　蒲河中左千户所 【城北三十里】 　　　　　　蒲河所仓 
　　预备仓　　　　　　军器局 

　　海盖备御都司 【在海州卫西北隅】 

　　海州卫 【城西北隅】 

　　经历司　　　　　　镇抚司　　　　　　　　左右中前后五所 
　　军器局 【卫治东南】 　军储仓　　　　　　　预备仓 
　　钱帛库　　　　　　盐场百户所　　　　　　铁场百户所 

　　盖州卫 【城中】 

　　经历司　　　　　　镇抚司　　　　　　　　左右中前四所 
　　军器局　　　　　　军储仓　　　　　　　　预备仓 
　　钱帛库　　　　　　盐场百户所 【在城西四十里】 　铁场百户所 【在城北九十里】 
　　漏泽园 

　　金复备御都司 【在金州卫西南隅】 

　　复州卫 【城中】 

　　经历司　　　　　　镇抚司　　　　　　　　左右中前四所 
　　军器局 【西门北】 　军储仓　　　　　　　　预备仓 
　　钱帛库　　　　　　盐场百户所 【城西四十二里】 　铁场百户所 【城北】 
　　漏泽园 

　　金州卫 【城东北隅】 

　　经历司　　　　　　镇抚司　　　　　　　　左右中前中左五所 
　　军器局 【城东北隅】 　军储仓　　　　　　　预备仓 
　　钱帛库　　　　　　盐场百户所 【城东北一百三十里】 
　　铁场百户所 【在城东一百三十里】 　漏泽园　旅顺口 

　　○监苑 【监六苑二十四】 

　　永宁监　　　　　　　清河苑　　　　　　　　深河苑 【以上一监二苑见存】 
　　已革监苑 
　　升平监　　甘泉苑　　安山苑　　河阴苑　　古城苑 
　　新吕监　　夹河苑　　龙台苑　　耀州苑　　驼山苑 
　　辽河监　　黄山苑　　沙河苑　　马鞍苑　　石城苑 
　　长平监　　平川苑　　新安苑　　广安苑　　平山苑 
　　安市监　　南丰苑　　高平苑　　长川苑　　名山苑 

　　○学校 

　　儒学 
　　书院 
　　社学 

　　儒学 【一十四书院六附】 

　　都司学 
　　广宁卫学 
　　广宁右屯卫学 
　　义州卫学 
　　广宁中左屯卫学 
　　宁远卫学 
　　前屯卫学 
　　三万卫学 
　　铁岭卫学 
　　沈阳中卫学 
　　海州卫学 
　　盖州卫学 
　　复州卫学 
　　金州卫学 
　　启圣祠 
　　尊经阁 

　　都司学 【前代无考元儒学旧基在都司后洪武辛酉开建今地壬戌都指挥潘敬叶旺创建庙宇高广建学舍永乐壬辰都指挥巫凯塑先师以下像正统丙寅都督王祥重修景泰癸酉御史谢燫建尊经阁成化辛卯副总兵韩斌重修乙未御史潘宣改造祭器弘治壬子御史宋□建四斋东西号房癸丑凿泮池戊午御史罗贤改建棂星门辛酉御史车梁建尊经阁正德乙亥御史刘成德修庑像设雅乐嘉靖己丑御史王重贤拓其南方垒石为山凿泮池嘉靖甲午御史常时平开拓尊经阁后地基数十丈增置尊经阁五间嘉靖丁酉御史史褒善重修殿庑堂斋泮池三面坊牌】 

　　都司庙学碑记 
　　都司文庙新置雅乐记 
　　增修学宫碑记 
　　庙学重修记 

　　都司庙学碑记 

　　【大学士】 秀水吕原 
　　皇明奄甸区夏偃兵息民自京都达于郡县莫不建学立师其或设武卫而无郡县者亦莫不有学何其盛也粤稽三代学校与军旅常相关焉故王制云天子将出征受成于学执有罪反释奠于学以讯馘告鲁颂云既作泮宫淮夷攸服亦见文武之道合而一也后世弗循古典文武之教歧而为二事于武者诋文士为迂阔事于文者陋武士为麄戾有国家者亦或别立武学而以前代名将祀是岂知学校军旅相关而文武无异道哉今辽东都司治即舜营州之域秦汉时已为郡县唐置都督府辽置东平郡金置辽阳府皆以为京元为辽阳路置行省焉国朝混一之初设都指挥使司以统诸卫顾惟武功修而文教不可以缓也遂于洪武辛酉命都司建学是年都司官鸠工庀材刱立黉宫越明年壬戌建大成殿两庑戟门戊寅重建明伦堂志道据德依仁游艺四斋神厨射圃永乐壬辰始绘圣贤像规制固已略备矣景泰癸酉御史谢君燫建高阁四楹于明伦堂后构屋二十间为诸生藏修所天顺戊寅御史桂君怡为龛于两庑己卯御史田君景旸再加整葺蠹者易之坏者补之漫漶者新之焕然完好辽东学校莫有过焉者矣夫事有似缓而实急者学校是也辽东之地屯营戍以控夷持宪节膺阃寄者率以甲兵钱谷为职又奚暇计学校之兴替哉今诸君取常情所缓者而急之诗书礼乐三纲五常皆于是乎讲明非特衿佩诸生得以从容涵泳而介冑之士亦得踊跃歆慕彝伦彰而风俗美人材之出者文以饰治武以御侮所谓文武一道于是乎见矣昔君尝与山东按察司佥事胡君鼎李君琮右参将都督佥事刘君端曰学校兴人材盛今规制备而无所垂示何以启来者继兴于有永乎佥韪之都指挥使夏君霖同知宁君荣佥事巫君英力赞之乃以训导张升所述始末走书币来京请为之记遂书此俾勒诸石焉天顺己卯六月立石 

　　都司文庙新置雅乐记 

　　刘成德 
　　上古大道浑沦乐未有也稽诸黄帝造律吕尧作大章舜作九韶发至和之德遂万物之情于是天下大和盖至乐和而至治之应有如此者故夫子自卫反鲁然后乐正雅颂各得其所万世之下得被至和之休者夫子之功也昔周公功在王室成王以天子礼乐祀之况夫子祖述宪章上律下袭而反不得成王之所以报周公者而享之虽知夫子而不知所以为报也洪惟宪宗皇帝卓越千古见高百世诏天下孔子庙祀加六佾为八佾增九豆为十二即遣学士王献诣阙里行释菜礼礼告于庙庭乐舞器□之□崇两畿十三省府学皆然也惟辽东都司僻在一隅侑祀之乐杂用淫哇夫以肃肃庙庭而可以淫乐亵乎哉余按是邦专教事敢恝然以无意乎于是考典礼遵制度俾之守巡都司规画之庀材鸠工因才委任乃召生员张振纪孙宽访于东山之麓得桐梓云楸作琴瑟材采南山青石砺之为玉磬材锺 【锺：钟】 则自为规制隶书于上镕之于冶然后发以声音引以麾旌击以祝敔文以琴瑟从以箫管节以金石和以埙篪勤以干戚舞以羽旄及乐舞冠袍之属一皆责成智巧技艺之工成造规画之法于淳朴中求文彩而侈靡不屑焉祭器先十日备预选修洁生徒量其资性才识而器使之务使节文习熟大小相成始终相生一倡一和清浊高下相为经纬执其干戚习其俯仰顺其屈伸行其缀兆要其节奏行列必正进退必疾耳目聪明血气和平所以崇庙祀之典也祭前五日诸士子习祭仪于明伦堂舞干羽于堂下余与守巡二道监视之见其礼度修声音正性情舒故曰声音者生于人心者也情动于中故形于声声成文之谓音安以乐其政和而声音之道与 【脱政字】 通矣记曰惟君子为能知乐审声以知音审音以知乐审乐以知政而治之道备矣故先王之制礼乐也非极耳目之欲将以教民平好恶而反王道之正也呜呼物之感人也无穷人之好恶也无节则知诱物化悖逆鄙诈之心作淫泆祸乱之事兴此世教之所以衰风俗之所以不美也故先王既道之以礼乐而又辅之以刑政有由然矣故易曰圣人感人心而天下和平是故圣人礼乐之治亦不过感通人心修举刑政而和乐其心志焉耳今祀事明礼乐彰法度着好恶平人心和合敬同爱而王道得矣故曰暴民不作夷狄率服兵革不试五刑不用百姓无患天子不怒如此则乐达矣今圣天子兴礼乐以化天下报夫子以天子礼乐余于东辽慨其久缺而始刱之盖乐者所以象功德也其功大者其乐备其治辨者其礼具吾夫子之功德固所宜然即是雅乐之作而不杂之淫亵则所以化残暴之习移浇漓之俗达教化之远而与民同之将无纪极也吾辽之士民幸无忽焉于是乎记 

　　增修学宫碑记 

　　【参议】 吴郡查应兆 
　　嘉靖庚寅岁侍御古瀛朱公孔阳观风辽左宪度聿修兼董学政丕振教化一日诣阃司学宫曰厥惟养贤是取诸易之颐颐之义大矣哉盍备诸乃视宫路维南有山初成屹而拱曰胡为乎童哉布令载筑载培繁植草木高下错列英华炳若盖取诸贲贲者饰也文之敷也其曰文明以止人文也又曰君子以懿文德美哉其形而着乎见山下有沼惟坟曰胡为乎燥也于沼之傍爰卜其泉爰凿其井以汲以引勿幕有孚水乃锺盖取诸大畜畜者大容受也甃井者修也引而靡竭者习也君子多识前言往行以畜其德渊哉其本乎见堂室以后无间叹曰奚若是隘隘匪君子所由乃相宫址乃购民居既辟既广俾之宽衍盖取诸益益者益所未充也其曰益德之裕也又曰宽以居之言优优如也博哉其恢恢乎有余也哉又拟形以肖名以山为龙颡池为龙吻两井为龙眼法变化也作亭以覆梁额曰仰高以山巍巍譬道峻极颙圣模也曰景行以路荡荡譬道归极遵洪范也夫明王设校以布经训宪臣推广以宣德意图养育俊髦卒于成学是故文学之舆也畜学之器也宽学之廓也仰学之则也景学之履也变学之融也用是以养养道斯备夫养成之学以致用也龙体之变以时勤也故曰颐之义大矣哉侍御公代后以设教尚象以尽意鼓舞以立方其至矣乎今兹多士朝夕是游当观象思体玩义舞绎图惟不悖以全厥学若时登庸期为国华为令器为弘基为岳为逵为龙为光随地而见以验厥学斯无忝国典无负宪令多士其勖哉教职刘纪张礜杨鹏暨诸生王尚说辈三百余人闻余言拜而受之请勒诸石嘉靖九年六月立 

　　庙学重修记 

　　【苑马寺卿】 交河冯时雍 
　　丙申冬十二月乃 【乃：九】 日澶渊史柱史奉命来按辽左越三日率诸寮谒文庙礼成九 【九：乃】 升阶周旋回视殿宇庑廊楹桷摧颓瓴甓败脱帘栊不偶丹雘磨灭砌阑靡泐棂星东欹既而折旋斋舍屋倒壁倾鞠为茂草乃登堂进诸生语曰学校教化本原之地朝廷所以毓人才责治效于后日顾如此甚弗称斯典守者之羞也俟徐图之诸生皆诺阅丁酉春三月柱史乃按金复诸州既返广宁诸部沿边镇堡靡不披历由是抵辽凡录冤赈穷摘奸遂良阅武较文事既周至乃申告于守巡三司曰文庙之废坠甚矣失今不治将遗士庶之忧盍亟图之遂授之略诸司领命惟虔乃选文武之良以综理其事即日召匠氏物土抡材输陶取砺征役于籍需财于府而不泛不滥仅三阅月而工毕适秋祀上丁之辰柱史复率诸寮承祀事但见殿宇庑廊焕然整饬礼乐衣冠秩然就列神人于是乎胥悦而礼成焉翌日即有开原之行时署教事陈洪范率诸生走公署请于予曰庙学之废久矣今复更新诸生乐育有地愿征一言以志不忘予备员苑寺目覩其事不能辞乃为之记夫天下之事成其始者未必能保其终之不敝保其终者实所以能成其始之维新斯二者互相为用要其存主则同一重道崇文之意也辽左文庙之刱始于洪武十七年百五十年于兹凡三为修饬是役也柱史岂得已哉盖尝见夫公署之剏于有司者始则规模宏丽岁久能无敝乎典守者顾不亟为之坐视大败不可收拾乃极力穷土木搜财用工甫毕而民亦劳止矣盖惟念罔在民役志它图故乐因循而阴以筹己之私而明以罔人公论将谁予乎是故春秋之法祥瑞不书独于土木之工必书何也劳民动众国之重事也必书之者见是役之兴必不得已也不然则必在所不予也辽左庙学之废久矣久则愈敝不亟为之劳民伤财容有纪极予故知是役之兴柱史甚不得已也虑深而忧长也乃若云中之弄兵二镇之告急网维斯彻万目就隳民之弗恤而赋役繁兴是岂独下之罪哉予故潜书此以为擅兴土木之役者之鉴是为记 

　　广宁卫学 【金辽以前莫考元置广宁府路儒学旧址在广宁右卫西北元季毁于兵国朝设儒学仍旧址为正统辛酉都御史王翱改建于镇东堂之右成化间都御史滕昭彭谊参议尚絅郎中毛泰重加修葺巡按御史王嵩新造祭器弘治间副使李贡添设乐器正德间都御史刘宪复增号舍新制泮宫嘉靖戊子都御史潘珍复凿泮池于棂星门外长六丈阔三丈引大惠泉注之】 

　　广宁建学碑记 

　　广宁建学碑记 

　　【翰林侍讲学士】 临川王英 

　　诏守广宁征虏前将军中军都督同知曹义创建儒学义受命唯谨捐己赀募工取材伐木石陶瓦甓百费皆具乃相地得镇城谯楼之右厥土高爽创夫子庙两庑棂星及明伦堂斋舍府库之属而庙与庑列圣贤之像制度弘伟焕然一新初广宁无学校义与参将胡源刘端奏请建学立师以教导其人遂得请义等乃竭力经营会都察院右副都御史王公翱以总督兵务至广宁曰立学兴教事不可缓饬励诸将校亟成之八年秋七月教授郑祥训导卢茂谋刻石以纪功而王公具其始末属予为记广宁古幽州地迨元置广宁路其地广袤守以重关峙以迭暲缭以大海昔时汉胡杂处人性犷悍冠裳异制习俗尚武争以射猎为生诗书礼乐之教蔑然不闻也我太祖高皇帝以圣德膺天眷以神武定四方汛扫残胡统一华夏拓辽地置兵卫守以大将列圣相承文谟武烈重光昭宣边城万里烽堠无警圣天子嗣天历服德教弘敷仁恩覃布民物阜安蛮夷宾服治教底于太平而辽之诸卫兵强将勇所守益固乃创学宫于广宁使山海之区其人益知尊圣人之教以敦礼义笃忠孝务仁信而风俗归厚焉呜呼盛哉创始之功盖超越乎前古而贻谋则及于永久者也广宁之人与其将士必率循其教而为师必大振其道庶几无负于立学之意也故于学成官书其实以示后来乃不辞而记之王公字九皐以都宪理兵事政令严肃诸将校用奋扬威武边隅以宁又以兴学为先务义字敬方为将有勇略于学之建有劳力皆可记也故并为之书 

　　广宁右屯卫学 【新建学在卫治东南甲午巡按御史常时平奏至巡按御史王珩建立见除教官】 

　　义州卫学 【先代无考大德间有加封先师碑国朝正统间即其旧址建立庙学以后守备施聚都督王锴参将韩辅胡忠崔贤王京张铭御史刘讱张问行相继修葺庙貌森严学舍宏丽】 

　　广宁中左屯卫学 【前代无考正统元年都御史李浚创建成化间于城隍祠得元加封先师碑故知为文庙旧址弘治间副使李贡参将胡忠备御孙镇重修庙学制度宏丽时乡人文贵任陕西左布政铸铜器爵供祀事焉】 

　　元加封大成至圣文宣王碑 

　　元加封大成至圣文宣王碑 

　　盖闻先孔子而圣者非孔子无以明后孔子而圣者非孔子无以法所谓祖述尧舜宪章文武仪范百王师表万世者也朕纂承丕绪敬仰休风循致治之良规举追封之盛典加号大成至圣文宣王遣使阙里祀以太牢于戏父子之亲君臣之义永惟圣教之尊天地之大日月之明奚罄名言之妙尚资神化祚我皇元主者施行大德十一年秋七月立 

　　宁远卫学 【前代无考宣德五年都指挥刘斌始建庙学卫治东南景泰癸酉都督焦礼重修成化间御史王绅陈宽檄守备刘铭备御刘璘大加修葺】 

　　重修庙学记 

　　重修庙学记 

　　【山东布政司参政】 保定宁举撰 
　　宁远旧本广宁前屯二卫地宣德戊申于此筑城置卫其庙学虽剏立于本卫治东南但茅屋数间景泰癸酉都督焦公礼始易材而增修之至成化丙午都指挥王公铭更重修焉历经且二十年栋宇倾颓而前屯庙学亦然弘治癸亥夏六月侍御史南康余公奉命来按治东辽临其地首谒夫子庙一展拜之余遂慨然有一新之意且病其基址尚隘神路太促更欲开拓之命守备都指挥郭君振领其事先发官赀各若干以为倡盖郭君武弁中素着廉干者因命乃白于钦差巡抚都宪济南张公公嘉而许之郭君即锐意率作焉凡百料作工食之费悉出经画不敛于众而自足力役虽征于下由平日能得众心是以趋事者不告劳易贸民地南北三十丈许东西半之基址益以开阔神路益以宽爽复委百户金鉴董其役兴事于秋首向之倾颓者皆撤而新之未备者皆增而置之自正殿而下东西为两庑前为戟门为泮池泮池之上为桥道最前为棂星门门之左右各建坊扁截然改观由是庙貌学宫盖将完美矣未几而郭君总戎河东余公巡历满期甲子秋八月侍御史保定杨公奉命代至视其前修有未备者悉寄诸守备都指挥耿君贤而修理之以终其事耿君遂领命焉凡所寄者尽为整饬但见殿宇凌空金碧耀日规制宏丽杰然于山海之东吾道增辉士类吐气今当落成之日既而郭君谓是役实关风化不可无述取绘图式乃寻遣指挥陈钺科举生员李桂走币征焉予亦乐闻盛事义不容以不文窃惟学校所以育人材人材所以资治化故学校乃临政者之先务而吾夫子实万世斯道之宗主颜曾思孟以下诸贤皆有功于斯道者庙以安之貌以像之官家之恤祀报功吾人之希贤仰圣胥此焉赖可坐视其敝而不加之意耶肆惟我国家定制两京皆立国学府州卫邑亦皆立学有学必有庙虽穷荒绝塞亦所不略意盖以此宁远虽云边地去关不二百里山水秀发锺而为人才驰声科目后先相望今之士覩宫墙之壮丽感上人之作兴安知不从此而人才益盛乎其前屯庙学增修功成与是卫同一时要之皆张公及余杨二公之命郭君成始耿君成终之力也予于是知诸公之用心可谓急所先务而郭耿之能可谓高出羣类者矣是役也宪副太平李公及佥宪宁海王公尝措赀助之其功亦有不可没者故撮其大概为记以纪岁月云尔若吾夫子道德功业载诸简编者前人亦既道之详矣予何敢赘言 

　　前屯卫学 【前代无考旧在城西北隅成化辛丑御史王嵩废圆通寺址改建御史陈宽檄守备王铭备御盛名董役增展庙貌巍然弘治癸亥御史余廉复檄守备郭振备御马翔指挥邓德建学舍凿泮宫焉】 

　　三万卫学 【元有文庙旧址在今三万卫北街有大德加封碑记洪武二十五年始创草宇三楹三十一年开设学校永乐四年备御都指挥储钦仍旧址更建成化二十二年都指挥王远重修】 

　　铁岭卫学 【前代无考】 

　　沈阳中卫学 【前代无考正统二年都御史李浚开设在卫治东后都指挥田进刘璘重加修焉】 

　　海州卫学 【洪武十八年指挥刘成创建宣德元年迁城西门内成化五年副总兵韩斌都指挥文宁重修弘治五年巡抚李公迁城东南隅】 

　　盖州卫学 【前代无考洪武癸亥指挥吴立张良佐创立在卫治东南隅】 

　　复州卫学 【前代无考旧在城东南隅洪武二十八年开设正统元年迁于城西北隅备御都指挥李通建指挥靳通重修】 

　　金州卫学 【前代无考洪武十七年创建于卫治西南正统二年指挥左让迁于城东南隅】 

　　敬一箴序 

　　敬一箴序 【一十四御史常时平随学建立】 

　　圣制敬一箴序 

　　夫敬者存其心而不忽之谓也元后敬则不失天下诸侯敬则不失其国卿大夫敬则不失其家士庶人敬则不失其身禹曰后克艰厥后臣克艰厥臣五子之歌有云予临兆民如朽索之驭六马为人上者奈何不敬其推广敬之一言可谓明矣一者纯乎理而不杂之谓也伊尹曰德惟一动罔不基德二三动罔不凶其推广一之一言可谓明矣盖为元后受天付托承天明命作万方之君一言一动一政一令实理乱安危之所系若此心忽而不敬则此德岂能纯而不杂哉故必兢怀畏慎于郊禋之时俨神明之鉴察发政临民端庄戒谨惟恐拂于人情至于处独之时思我之咎何如改之不吝思我之德何如勉而不解凡诸事至物来究夫至理惟敬是持惟一是协所以尽为天之子之职庶不忝厥祖厥亲由是九族亲之黎民怀之仁泽覃及于四海矣朕以冲人缵承丕绪自谅德惟寡昧勉而行之欲尽持敬之功以驯至乎一德其先务又在虚心寡欲驱除邪逸信任耆德为之匡辅敷求善人布列庶位斯可行纯王之道以坐致太平之至治也朕因读书而有得焉乃述此以自勖云人有此心　万理咸具　体而行之　惟德是据　敬焉一焉　所当先务　匪一弗纯　匪敬弗聚　元后奉天　长此万夫发政施仁　期保鸿图　敬怠纯驳　应验顿殊　征诸天人　如鼓答桴　朕荷天眷　为民之主　德或不类　以为大惧惟敬惟一　执之甚固　畏天勤民　不遑宁处　曰敬惟何　怠荒必除　郊则恭诚　庙严孝趋　肃于明庭　慎于闲居省躬察咎　儆戒无虞　曰一维何　纯乎天理　弗三以三　弗二以二　行顾其言　终如其始　静虚无欲　日新不己圣贤法言　备见诸经　我其究之　择善必精　左右辅弼　贵于忠贞　我其任之　鉴别必明　斯之谓一　斯之谓敬君德既修　万邦则正　天亲民怀　永延厥庆　光前裕后　绵衍蕃盛　咨尔诸侯　卿与大夫　以至士庶　一遵斯谟主敬协一　罔敢或渝　以保禄位　以完其躯　古有盘铭　目接心警　汤敬日跻　一德受命　朕为斯箴　拳拳希圣庶几汤孙　底于嘉靖 

　　启圣祠 

　　尊经阁 

　　书院 

　　辽左书院 
　　辽左习武书院 
　　崇文书院 
　　仰高书院 
　　辽右书院 
　　蒲阳书院 

　　辽左书院 【在都司西南弘治甲寅御史樊祉创建右参议杜整为之记御史汪赐刘成德葛禬杨百之王重贤常时平曾铣相继修葺作养人材】 

　　辽左习武书院 【在都司西北巡按御史王重贤建】 

　　崇文书院 【广宁城西二里弘治间都御史张岫副使李贡就废兴教寺故址建之都御史张瀹重修】 

　　仰高书院 【广宁城内旧为巡抚公署嘉靖己丑巡抚潘珍率佥事王舜渔改建既成乃择诸生居之饩廪有程课业有章学者多所成就】 

　　辽右书院 【在锦州城弘治癸丑巡按御史樊祉建】 

　　辽右书院记 

　　辽右书院记 

　　【给事中】 义州贺钦 
　　弘治癸丑秋南燕绣衣樊公按治东土以教育人才为首务乃选考河东西诸生之优等者庠各有差建辽右辽左二书院以分处之读书其中以相切磨期于僻坏之士咸克造就延学行老成师儒主之复命官典其薪米共亿之费院额之扁巡抚都宪河东张公九云之所署也樊公临古宜枉顾病夫请为辽右书院记欲成诸生而久斯院辞以迂鄙不足辱命继而托分守参戎金台王公彦箴恳求不已乃为一言夫古今之道一而古今之学不能一盖古之学者将以明此道而体于身足乎己而及乎物非若今之学者务诵数工织组要声光徼利禄而已此义利正邪之分而治道隆污生民休戚之所系焉者予窃感焉不能苟同流俗谨取紫阳文公之教于白鹿者躬勉以诲子弟暨馆下之生闻诸人不迂阔之者鲜矣今樊公之记斯院乃不我迂而惓惓以之为托公其有意于法古乎则亦遵文公之规而已盖其所示五教之目为学之序修身处事接物之要炳然具在至所谓诚明两进敬义偕立其丁宁之意愈觉深切诸生由是以进高乃志正乃学实乃功以祛习俗趋利之故陋吾知德成而才富体立而用行进足以匡吾君而泽吾民退足以化其乡而善其俗夫然后古圣垂教之意可以不悖朝廷育才之心可以无负而樊公之建斯院与夫从事而成之者亦皆有光于无穷矣嗟夫此固诸生之所以成而斯院之所以久者与书曰事不师古以克永世匪说攸闻故敢以是为诸生劝敢以是为将来告樊公名祉字介福丁未名进士是役也提调者参戎王公铭督工则都阃鲁公勋云 

　　蒲阳书院 【在蒲河城嘉靖十三年御史常时平建】 

　　社学 【二十五】 

　　辽阳社学六 
　　广宁社学四 

　　辽阳社学六 【左卫在泰和街西右卫在肃清街北中卫在安定街西前卫在鼓楼西后卫在镇远街西东宁卫在卫治东御史杨滋建】 

　　广宁社学四 【俱巡抚潘珍建】 各卫社学 【随卫建立】 

　　○关梁 

　　辽阳 
　　【桥六关三】 镇远桥 【镇远门外】 升平桥 【西关外】 升仙桥 【平夷门外】 安定桥 【安定门外】 连山关 【城东南一百八十里朝鲜入贡之道】 鸦鹘关 【城东三百三十里】 刺榆关 【城南一百七十里】 梁水桥 【城东北三里】 稠柳河木桥 【城北六十里】 
　　沈阳中卫 【桥七关一】 
　　浑河木桥 【卫南十里】 沙河木桥 【卫南四十里】 蒲河木桥 【卫北三十五里】 抚顺关 【在抚顺所东三十里建州夷人朝贡出入】 泛河桥 【泛河所南一里】 小桥 【泛河所南三里】 清河桥 【懿路所南关】 泥沟铺桥 【懿路所南三十里】 
　　铁岭卫 【桥三】 
　　柴河桥 【卫北三里】 辽海桥 【卫南十五里】 周胜桥 【卫北十里】 
　　开原 【桥八关五】 
　　山头关 【三万卫南六十里】 清河关 【城西南六十里】 清河桥 【南门外】 马鬃河桥 【城西三十里】 亮子河桥 【城西五十里】 三山桥 【城南三十五里】 庆云桥 【西门外】 太平桥 【南门外】 安远桥 【北门外】 和阳桥 【东门外】 广顺关 【城东六十里靖安堡】 新安关 【城西六十里庆云堡】 镇北关 【城东北七十里】 
　　海州卫 
　　【桥八关一】 沙河桥 【卫城西十里】 八里河桥 【卫西南八里】 夹河桥 【卫西南二十里】 桥头桥 【卫西南七十里】 杨家桥 【卫西南七十里】 三岔河桥 【卫西七十里】 通河桥 【卫西一百二十里】 新河桥 【卫西一百三十五里】 大片岭关 【卫东一百一十里】 
　　盖州卫 
　　【桥六关三】 清河桥 【南关外】 新安河桥 【卫南九十里】 埚头河桥 【卫南二十五里】 熊岳河桥 【卫南六十里】 张果老桥 【卫南四十里】 仙人桥 【卫南五十里】 石门关 【卫东七十里】 梁房口关 【卫西北九十里海运舟由此入辽河】 连云岛关 【卫西一百五十里】 
　　复州卫 【桥三关一】 沙河桥 【卫南八里】 真武桥 【卫东门外】 北清渡桥 【卫西南四十里空洞天成居人利涉】 栾古关 【卫南六十五里】 
　　金州卫 
　　【关三】 哈思关 【卫南一十八里】 萧家岛关 【卫东北一百五十里】 旅顺口关 【卫南一百二十里海运舟至此登岸】 
　　广宁 【桥十八关三】 
　　平远桥 【在湖沟铺东三里】 广济桥 【城东盘山驿东十五里】 通济桥 【城中鼓楼南】 新桥 【靖远门南正德年间鲁祥重修】 经济桥 【城内东】 秀水桥 【迎恩门外】 观澜桥 【泰安门外】 长春桥 【拱镇门内北】 大惠桥 【永安门内】 迎秀桥 【拱镇门外】 拱辰桥 【教场南】 会流桥 【经济桥南长春大惠二流至此合而为一正德间李溱重修】 邻泮桥 【儒学泮宫西】 平洋桥 【高平驿东二十五里】 羊肠河桥 【城东三十五里】 四塔桥 【城南九十里】 十三山桥 【城南九十里】 分水岭关 【城北八里】 白土厂关 【城北七十里】 魏家岭关 【城西北六十里】 火烧桥 【城东二十五里】 
　　宁远卫 【桥一】 
　　高桥 【卫东六十五里】 
　　前屯卫 【桥二】 
　　板桥 【卫西北四十里】 火烧桥 【卫西三十里】 
　　右屯卫 【桥三】 
　　龙王庙桥 【卫东三里】 干河上得桥 【卫北五里】 枯凌河桥 【卫东一里】 
　　义州 【桥三】 
　　通远桥 【南门外山川坛南】 阅武桥 【城门外参将胡忠建】 凌河桥 【北门外胡忠建】 锦州 【桥二】 
　　石桥 【城东七十里】 凌河桥 【城东十五里】 

　　○坊表 

　　辽阳城九门各一 【平夷坊平夷门里广顺坊广顺门里永智坊永智门里安定坊安定门里泰和坊泰和门里迎恩坊肃清门里武靖坊武靖门里镇远坊镇远门里无敌坊无敌门里】 按临总会坊 【在肃清门里】 扬武 【都司门东】 威振 【都司门西】 三韩阃寄 【都司门前】 肃寮 【察院门西】 贞度 【察院门东】 旬宣 【旧布政司西】 简阅 【太仆寺东】 塞渊 【太仆寺西】 兴贤 【学东】 育才 【学西】 化龙 【学前】 税课司坊 【在钟楼北】 辽阳在城驿坊 
　　升平桥坊 【西关外】 
　　广宁城四门各四 【春和泰安承恩拱镇】 街坊四 【长安日近北鄙风清辽海壮观医闾形胜】 肃寮 【都察院东】 贞度 【都察院西】 节镇 【会府前】 三韩司令 【总镇府东】 五路具瞻 【总镇府西】 镇守坊二 【太监府东西】 经国 【户部分司东】 筹边 【户部分司西】 北镇庙坊 【城西】 
　　义州城街坊四 【安宁理平顺义泰安】 
　　锦州城街坊四 【迎恩永安宁远广顺】 
　　宁远城街坊四 【景阳崇敬怀远靖边】 
　　前屯城街坊四 【永安治政承恩贞节】 
　　开原城街坊四 【迎恩安远和阳庆云】 兴贤育才 【文庙东西】 
　　铁岭城街坊四 【寅宝如祇阳明宁远】 
　　沈阳城街坊四 【永宁迎恩镇远靖边】 
　　海州城街坊四 【广济迎恩清化拱辰】 
　　盖州城街坊三 【宣武安仁崇义】 
　　复州城街坊三 【武靖善宁永安】 
　　金州城街坊四 【泰和海宁承恩永安】 
　　进士坊 
　　辽阳一十七 【为顾能周正丘霁邵奎胡深毕用李恭高升佟珍鲁义王铉孙盘高文豸佟应龙鲁纶徐景嵩刘悌立】 广宁四 【为陈琳冯裕傅钥安永清立】 义州四 【为高冈贺钦范正陈珍立】 锦州五 【为王辅孔斌文贵李珍张文锦立】 宁远一 【为陈寿立】 开原二 【为雷升郭宗立】 蒲河一 【为张经立】 沈阳一 【为范鏓立】 海州一 【为宁杲立】 盖州一 【为陈鉴立】 
　　举人坊 
　　辽阳三十六 【为张升顾能周正丘霁胡深邵奎李恭李深孙达潘全高升袁寿佟珍毕用孙义鲁义陈昂耿福宋全韦恭翟达王铎崔鉴王渊刘澄韩辙孙盘李文绣王玺王铉李朝阳盛时雍陈羡徐文亨张彦良万善立】 广宁一十五 【为陆本吴哲吴珍陈琳潘辅傅钥张■〈目署〉张皡安永清张云霖齐宗道齐宗贤杜矩刘德芳韩文德立】 义州九 【为贺钦张钺高冈范正刘玠陈珍杜谨梁明王翔凤立】 锦州七 【为文广王辅程镃孔斌文贵李珍沈恩立】 宁远一 【为陈寿立】 开原二 【为雷升郭宗立】 蒲河一 【为张经立】 沈阳二 【为郭斌范鏓立】 海州三 【为丁□宁杲李伯通立】 盖州一 【为傅直立】 金州一 【为邵奎立】 
　　仕宦坊司谏坊二 
　　【为给事中鲁纶徐景嵩立】 绣衣坊 【为御史胡深立】 牧民三正坊 【为知府韩辙立】 荆南邦伯坊 【为知府盛时雍立】 涧松晚翠坊 【为徐给事中父镛立】 桑榆淑景坊 【为刘主事父洪立以上俱辽阳】 绣衣坊二 【为广宁吴哲吴珍立】 司谏坊 【为给事中傅钥立】 敕封坊三 【二为傅给事中父景立一为安主事父禄立】 绣衣坊亚卿坊 【为锦州文贵立】 都谏坊大司寇坊 【为宁远陈寿立】 都宪坊绣衣坊 【为海州宁杲立】 户部主事坊 【为海州刘潢立】 学士坊 【为盖州陈鉴立】 
　　武选坊 
　　辽阳八 【为韩玺崔贤庄椿徐载李景良崔世武韩承庆刘大章立】 海州二 【为孙文朱玺立】 
　　贞节坊 
　　辽阳四 【为刘氏金氏张氏李氏立】 义州一 【为杨氏立】 
　　孝子坊 
　　辽阳二 【为刘鼎刘定立】 广宁一 【为李用立】 前屯卫一 【为生员宫守礼立】 
　　尚义坊 【为宁远吴英立】 

　　○驿传 

　　辽阳在城驿 【在肃清门外西关内洪武十八年设左卫前所带管】 朝鲜馆 【在安定门外东南】 夷人馆 【在泰和门外西南】 递运所 【城西八里庄洪武二十年设右卫带管】 鞍山驿 【辽阳城西南六十里洪武二十年设中卫带管】 递运所 【在鞍山站内洪武二十年设前卫带管】 虎皮营城驿 【辽阳城北五十五里洪武二十一年设旧沈阳中卫正统初年调拨后卫左所带管】 递运所 【在本站内洪武二十年设后卫左所带管】 
　　广宁在城驿 【泰安门西北街】 安夷馆 【广宁城迎恩门外】 递运所 【拱镇门东街北】 安插所 【拱镇门东街北】 闾阳驿 【广宁城南五十里千户潘英重修】 递运所 【闾阳驿东】 安插所 【闾阳驿东北】 盘山驿 【广宁城东四十五里】 递运所 【盘山驿东】 安插所 【盘山驿西北】 高平驿 【广宁城东九十五里】 递运所 【高平驿西】 安插所 【高平驿东】 
　　右屯卫十三山驿 【右屯卫西北三十五里】 递运所 【十三山驿西北】 
　　义州在城驿 【南关街北】 递运所 【城南门外东】 牵马岭驿 【义州城东五十里】 递运所 【牵马岭驿西】 
　　锦州小凌河驿 【锦州城南三十里】 递运所 【小凌河驿西】 杏儿站 【城西南六十里】 递运所 【杏儿站南】 
　　宁远卫连山驿 【宁远卫东北三十二里】 递运所 【连山驿东】 曹庄驿 【卫西南一十三里】 递运所 【曹庄驿南】 东关驿 【宁远城西六十里】 递运所 【驿南】 
　　前屯卫沙河驿 【前屯卫东北四十五里】 递运所 【沙河驿西】 高岭驿 【卫西南三十五里】 递运所 【高岭驿北】 
　　开原在城驿 【南门西】 递运所 【三万卫城南门外】 中固抚顺驿 【开原城南四十五里】 递运所 【中固城东】 
　　铁岭卫嚚州驿 【铁岭卫西关】 递运所 【西关】 懿路驿 【南关】 
　　沈阳在城驿 【卫治西南隅】 递运所 【城西四里】 
　　海州在城驿 【西关】 递运所 【卫北门外】 牛庄驿 【卫西四十五里】 递运所 【牛庄驿南】 沙岭驿 【卫西八十九里】 递运所　安插所 【俱在沙岭驿南】 
　　盖州在城驿 【南关】 递运所 【驿西】 熊岳驿 【卫南六十里】 递运所 【驿西】 耀州驿 【去卫六十里】 递运所 【驿南】 五十寨驿 【卫南一百二十里】 递运所 【五十寨驿西南】 
　　复州在城驿 【南关】 递运所 【驿西】 栾古驿 【卫南六十里】 递运所 【驿南】 石河驿 【卫南一百二十里】 递运所 【驿西】 
　　金州在城驿 【卫治东南】 递运所 【卫北门外】 木场驿 【卫西南六十里】 递运所 【木场驿东】 旅顺驿 【卫西南一百二十里】 递运所 【在旅顺口北城】 

　　○祠祀 

　　神祠 
　　八蜡庙二 
　　旗纛庙十二 
　　北镇庙 
　　贤祠 
　　先师庙 
　　启圣祠 
　　名宦祠七 
　　乡贤祠八 
　　褒功祠 
　　邓将军祠 
　　旌功祠 
　　花云忠祠 
　　钓台祠 

　　神祠 

　　社稷坛　山川坛　厉祭坛　城隍庙　马神庙 【以上随城建立共十四所】 

　　广宁马神庙碑记 

　　广宁马神庙碑记 

　　【工部侍郎】 甘陵马中锡 
　　广宁城南有隙地平衍不颇旧为镇守内臣蔬圃前太监岑章来镇辽东下车之再明年为正德戊辰以马实边镇重务初割其地三分之一为庙以祀马神袤二十丈广十八丈周缭以垣内建正殿三楹仪殿亦三楹皆涂丹绘碧严以神 【神：衍文】 像设左右厢各三楹皆朱其扉牖以储籍茅仪殿之前左建旗竿一以壮威灵右建楮楼一以承月丨蠁又前为 【为：券】 大门一以通神道旁小门二以达广陌其西偏复割庙地三分之一区别以墙辟门通庙居道流以守之内建室前后各三楹为宴息之所皆南向侧亦三楹为炊爨之所东向前亦建一门以便出入而簿正之供樊修之资不与焉财皆己捐力不官役工既讫请予记之呜呼天驷房星之神其来尚矣稽诸礼奉祖以春征诸诗祷伯以戊淫祀能尔哉岑章为中大夫奉玺书握兵柄富贵宠荣莫与为伍虽倾赀以缮缁黄之宇人亦不得而非之也今乃不屑彼而唯此之务其殆能超貂珰之习而甘俎豆之味者乎矧其在镇三年畜马养兵不妄生事贤声大着夷汉安之他日必有能为之作传以嗣太原张监军者又岂直一祀可述而已耶 

　　八蜡庙二 【辽阳一在城隍庙内广宁一在城外东嘉靖甲戌总兵郄永建】 

　　旗纛庙十二 【辽阳城在都司内东广宁在谯楼西义州在卫治东北广宁左屯卫在东南隅宁远在卫东南前屯在经历司东沈阳在中卫治东南铁岭在卫治后三万在卫治东海州在卫东南复州在卫东南金州在卫治北】 

　　北镇庙 【广宁城西在昔舜封医巫闾山作镇幽州三代因之唐开元封北镇爵广宁公辽金加王号元大德一年封贞德广宁王大明洪武初诏革封号止称北镇医巫闾山之神建庙设主岁时祭享】 

　　附文 

　　诏封五镇山 
　　诏改正祀神名号 
　　敕辽东都司 
　　重修北镇庙记 
　　重修北镇庙记 
　　祝文一 
　　祝文二 
　　祝文三 
　　祝文四 
　　祝文五 
　　祝文六 
　　祝文七 
　　祝文八 
　　具瞻亭歌 
　　咏庙下古松 
　　和韵 
　　和韵 
　　登会仙亭 
　　和韵 
　　和韵 

　　诏封五镇山 【元大德二年】 

　　上天眷命皇帝圣旨三代以降九州岛皆有镇山所以阜民生安地德也五岳四渎先朝已尝加封惟五镇之祀未举殆非敬恭明神之义其加东镇沂山为元德东安王南镇会稽山为昭德应顺王西镇吴山为成德永靖王北镇医巫闾山为贞德广宁王中镇霍山为崇德应灵王仍敕有司岁时与岳渎同祀着为定式故兹诏示 

　　诏改正祀神名号 【洪武二年】 

　　奉天承运皇帝诏曰自有元失驭羣臣鼎沸土宇分裂声教不同朕奋起布衣以安民为念训将练兵平定华夷大统以正永惟为治之道必本于礼考诸祀典知五岳五镇四海四渎之封起自唐世崇名美号历代有加在朕思之则有不然夫岳镇海渎皆高山广水自天地开辟以至于今英灵之气萃而为神必皆受命于上帝幽微莫测岂国家封号之所可加渎礼背经莫此为甚至如忠臣烈士虽可加以封号亦惟当时为宜夫礼所以明神人正名分不可以僭差今命依古定制凡岳镇海渎并去其前代所封名号止以山水本名称其神郡县城隍神号一体改正历代忠臣烈士亦依当时初封以为实号后世溢美之称皆与革去其孔子善明先王之要道为天下师以济后世非有功于一方一时者可比所有封爵宜仍其旧庶几神人之际名正言顺于理为当用称朕以礼祀神之意所有定列各神名号开列于后 
　　一五岳称东岳泰山之神南岳衡山之神中岳嵩山之神西岳华山之神北岳恒山之神 
　　一五镇称东镇沂山之神南镇会稽山之神中镇霍山之神西镇吴山之神北镇医巫闾山之神 
　　一四海称东海之神南海之神西海之神北海之神 
　　一四渎称东渎大淮之神南渎大江之神西渎大河之神北渎大济之神 
　　一各处府州县城隍称某府城隍之神某州城隍之神某县城隍之神 
　　一历代忠臣烈士并依当时初封名爵称之 
　　一天下神祠无功于民不应祀典者即系淫祀有司毋得致祭呜呼明则有礼乐幽则有鬼神其理既同其分当正故兹诏示咸使闻知 

　　敕辽东都司 【永乐十九年三月初七日】 

　　北镇医巫闾山之神自昔灵应彰显而卫国佑民厥绩尤着独其庙宇颓毁至今弗克修治朕心拳切夙夜弗忘敕至尔等即择日兴工建立祠宇饬严祀事以称朕崇仰之意故敕 

　　重修北镇庙记 【成化癸卯】 

　　【都御史】 王宗彝撰 
　　舜即位分冀东北医无闾地为幽州于时分州十有二每州必表封一山以为一州之镇医无闾山即幽州之镇也按书传及职方氏俱作无后变无为巫考之广宁志云山在城西五里庙在山之南今验地里城西五里无山又云清安寺即今观音阁在闾山之内去城一十二里今阁入山仅一里许则是山当距城一十里与今地里步数正合而志云五里者传写之讹也今庙在山之阳去山五里四分里之一距城三里四分里之三唐开元号为北镇封山之神为广宁公金加封为王以闾山之镇密近邦畿大德间王之上加封贞德字岁祠与岳渎同元季值兵燹止遗正殿三间我皇明太祖高皇帝洪武二十三年寝殿之南建瓦屋三楹左右司各一间别于庙东建宰牲亭神库神厨各三间缭以垣墙春秋命有司二祭太宗文皇帝永乐十九年特敕所司彻其旧而创构前殿五间中殿三间后殿七间前又构御香殿五间以贮朝廷之降香也通为一台高丈余周凿白石为栏后殿前左右各建殿五间前殿前东西各建左右司一十一间又建神马门及外垣砖甃朱门通二层形势入门则以渐而高就地势为之也其大势规矩比旧殊有霄壤始称为王号之神庙也然历岁滋久甃瓦日脱椽木渐朽檐宇倾垂梁栋欹斜每遇霪雨漫及神座先是守臣以边事劳瘁不暇及乃者成化戊戌今镇守太监韦公朗自开原分守而迁是任到任之三日谒庙历覩之惕然不宁谓前巡抚都宪陈公钺总戎侯公谦曰吾辈奉命守是方为是方所依今一方山镇之神庙坏而弗安则守镇之臣岂得自安乎是当急为修葺斯不失为政之务也二公是之于是命官董其事鸠工庀材凡殿宇及左右司门墙之属腐朽者撤而易之倾斜者扶而正之损者修之葺之废者营之补之得监鎗监丞八闽洪义总储郎中安东金迪协守参将郡人崔胜咸加赞襄之力财用不取于所司工力不劳于军余经始于是年秋九月落成于成化癸卯夏四月庙貌焕然一新太监公此举使神居以宁则神力上而为朝廷御灾捍患下而使东土奠安所及者博矣固非要福于己也告成之日太监与总戎请余纪其事以垂于后用是记之 

　　重修北镇庙记 【弘治八年】 

　　【都御史】 河东张岫 
　　冀州之境由太行而东尊严雄峻惟医巫闾为诸山之冠我太祖高皇帝建极之初主宰百神于天下名山大川皆遣使持祝文牲帛以受命告又以前代崇其号人其神者非敬神之体下诏追正以复其本号而北镇实医巫闾山之本号也每岁春秋祀事与岳渎同朝廷有大典礼大政务则遣使告焉此实圣祖之独见而万古不易之盛典有非前代之可及也猗欤盛哉庙去广宁城西五里规模卑狭殿宇渗漏永乐辛丑我太宗文皇帝敕都司建立祠宇饬严祀事历年既久圮剥弗治成化癸卯御马监太监韦公朗来镇东辽首谒斯庙极有兴修之志虽已命工葺理未称心力弘治甲寅三月旱祷之辄应公勃然谓余曰北镇朝廷尊严边方仰赖庙貌倾颓盍葺理焉具其事请命于上以成夙志于是协推素有才干致仕指挥闵质专董其事剪拂荒芜去阻铲堮隳隆就夷自殿亭以下皆易之以美材复铸铜像于中东西创钟鼓二楼悉饰以金碧丹雘又增左右冀廊二十楹以便兴献大门五楹门之外又加牌扁一架曰北镇之庙前展台基加旧八丈五尺东西十三丈高一丈五尺悉以白石砌之重门三出缭垣千堵以至斋宿庖库簠簋罍爵无不备具木石甓瓦之需匠作工役之费悉出俸赀起工于弘治甲寅之夏毕工于乙卯之秋财不妄费人不告劳形势以列高亢明爽敻踰曩规由是士民商贾之登游者一举目而东辽之胜概可见矣总戎李公杲义之速予以纪其事余惟义人之正路也君子由焉彼舍正路而不由者诱于利也诱于利而欲推其所有以济于人尚不可得矧有余力以事神乎噫此义之所以不行而行义者为难得也今韦公以中贵重臣荷累朝之荣遇守镇东土多历年所独以北镇一庙不数年而两新之若职务之当先者具以俸赀千缗一朝委之于不还之地而无难色即此而观则其平日利人济物之心无非忘利而循义决胜运筹之谋无非行义而讨不义也非素明于义而由正路之君子能如是乎不然则曰镇守吾职也吾知不失边备耳奚暇他为哉视庙貌之倾颓岁时之丰凶若越人视秦人之肥瘠漠然不动于中焉其如韦公何况北镇礼秩居他镇之首永奠东土御我边疆利我边民与五岳海渎同功历代所以崇祀之者在是边方所以依仰之者在是今韦公拳焉新其庙貌广其规模所以仰答我祖宗得敬神之体为千古不易之盛典者宁不又有在于是乎书其事以记之且以为来者劝焉 

　　祝文一 【正统九年】 

　　皇帝谨遣吏科给事中姚夔祭告于北镇医巫闾山之神曰予奉天育民愧凉于德致兹久旱灾及羣生夙夜省躬中心惓切神司方镇忧悯谅同雨农以时宜任其责特兹致祷尚冀感通弘布甘霖用臻丰稔匪予之惠时乃神休 

　　祝文二 【天顺元年】 

　　皇帝遣翰林院编修李本致祭于北镇医巫闾山之神曰惟神毓秀锺灵镇兹北土奠安之功民物允赖兹予复正大统祇严祀典惟神歆格永佑家邦 

　　祝文三 【成化十三年】 

　　皇帝遣巡抚辽东兼赞理军务都察院右副都御史陈钺致祭于北镇医巫闾山之神曰国家敬奉神明聿严祀事所期默运化机庇佑民庶乃近岁以来或天时不顺地道欠宁或雷电失常雨旸爽候或孽妖间作疫疠交行远近人民频遭饥馑流离困苦痛何可言惕然于中罔知攸措惟神奠镇一方民所恃赖覩兹灾沴能不疚心是用特具香币遣官祭告尚冀体上帝好生之德鉴予忧元元之意斡旋造化弘阐威灵捍患御灾变祸为福庶几民生获遂享报无穷惟神鉴之 

　　祝文四 【弘治六年】 

　　皇帝谨遣巡抚辽东地方兼赞理军务都察院右副都御史张岫致祭于北镇医巫闾山之神曰伏自去冬无雪今春少雨田苗未能播种黎庶实切忧惶予甚兢惕用是侧身修省虔致祷祈惟神矜悯下民斡旋大造早霈甘泽以滋禾稼以济民艰庶民有丰稔之休则神亦享无穷之报 

　　祝文五 【正德元年】 

　　皇帝遣中书舍人尹梅致祭于北镇医巫闾山之神曰惟神功参造化永镇北土奠安民物万世永赖兹予嗣承大统谨用祭告神其歆鉴佑我国家 

　　祝文六 【正德六年】 

　　皇帝谨遣山东等处承宣布政司经历张敏德祭告于北镇医巫闾山之神曰去岁以来宁濠作孽命官致讨逆党就擒内变肃清中外底定匪承洪佑曷克臻兹因循至今未申告谢属者四方多事水旱相仍饿莩载涂人民困苦盗贼啸聚剿捕未平修省咎由实深兢惕伏望神兹昭鉴幽赞化机灾沴潜消祯祥叶应永庇生民 

　　祝文七 【嘉靖元年】 

　　皇帝遣彭城伯张钦祭于北镇医巫闾山之神曰惟神功参造化永镇北土奠安民物兹予嗣承大统谨用祭告神其歆鉴佑我国家 

　　祝文八 【嘉靖十一年】 

　　皇帝遣巡抚辽东地方兼赞理军务都察院右副都御史周叙致祭于北镇医巫闾山之神曰惟神锺灵孕秀镇奠一方阴翊国家其来尚矣朕以寡昧恭承天命十有一年于兹敬事神祗罔敢少懈顾储宫未立恒切于怀兹者特具牲帛醴齐遣官虔祷伏望茂着神功锡予元嗣则我国家绵庆禩于无穷而神亦享福于有永矣 

　　具瞻亭歌 

　　初亭程启充 
　　高阁倚危巅上与飞云齐林岑罍山罪凿斜径吞吐日月分东西盘旋曲折下复上凌虚百丈悬丹梯耸兢数息不可到眼花神悸忽欲迷阳坡宽衍抱山腹羣峯辐辏飞寒瀑高人指点历画图结构孤亭纵心目杂芳绕径摇晴光石龛锺乳流琼浆开窗揽结生灵籁陶然身世浑相忘紫芝黄石争烂绚啼鸟落花还向面烟霞淡拖迟游人可惜风光自流转胡沙万里静边陲鼓吹铙歌列虎貔军中韩范今谁是小心犹诵南山诗南山北斗屹相向维石岩岩天荡荡三朝出入推荩臣坐镇华夷归德望呜呼具瞻兮具瞻不在兹亭不在山中朝赫赫周师尹令人可望不可攀弥纶元化调玉烛尧封禹甸开愁颜 

　　咏庙下古松 

　　任洛 
　　祠屋苍松午多阴相携阴下一闲吟干承雨露参天直根结神苓入地深傍立断碑迷草莽人磨荒藓认辽金殷懃爱护莫摧折恐负栽培造物心 

　　和韵 

　　薛廷宠 
　　北镇庙前古柏阴虚空时作虬龙吟山川为尔一增胜岁月从前不计深尽日清风频引鹤高秋商气自嘘金锦鞯玉勒上林者那识深山岁晚心 

　　和韵 

　　朱箎 
　　琴尊尽日坐松阴抚景盘桓发浩吟直干应同天地老孤标宁识雪霜深依栖况有丹霄鹤声价犹如万镒金词客十年同雨露于今回首忆知心 

　　登会仙亭 

　　任洛 
　　昔年仙在此亭歌仙去亭空草满坡阶下苍松经岁久眼前怪石阅人多浊醪且饮催逸兴浩气当时满太和欲近清幽种菊竹应须渐次剪藤萝 

　　和韵 

　　薛廷宠 
　　紫箫檀板洽仙歌羽骑青幢照晚坡关海襟喉城市小江山文藻燕游多石门云气侵衣湿古树禽声应管和秋色医闾堪揽结幽情还欲访松萝 

　　和韵 

　　朱箎 
　　会仙亭上听仙歌沨沨松风酒石坡雨浥尘氛天外净山横紫翠席前多蓬弧兴剧延残照弦管声高叶太和圣代河山俱受职御香岁岁绕烟萝 

　　贤祠 

　　先师庙 【十四学各立】 

　　启圣祠 

　　名宦祠七 【广宁在崇文书院内正德庚辰都御史张禴建义州在北门外广宁中屯卫在卫治东宁远在文庙内铁岭在文庙内海州在文庙内金州在东隅】 

　　乡贤祠八 【辽阳在书院内正德己卯参议蔡天佑建义州在文庙东文昌祠废址前屯卫在文庙内沈阳卫在文庙内东辽海卫在卫治东南海州卫在文庙内东复州卫在文庙内金州卫在东南隅】 

　　辽阳乡贤祠记 

　　辽阳乡贤祠记 

　　【郡人兵备副使】 徐景嵩 
　　郡所在祠乡贤于学宫励来学也辽故为郡顾独无祠非缺典与正德戊寅秋监察御史凤阳高公钺奉命按辽下车即垂意此举值边务方殷乃不果越今年己卯百度就绪人吏用和自春徂夏膏雨以时公乃按志汉得三人流寓二人北海管氏宁平原王氏烈襄平一人河内太守李氏敏国朝三人辽阳二人万全儒学训导张氏升河南道监察御史胡氏深义州一人户科给事中贺氏钦论功与德咸应祭法其诸不与是列者俟论定而后入惧泛及也既已乃用前分守参议睢阳蔡君天佑议乃以辽左书院之十贤堂改祀诸贤乃以十贤移祀于中堂盖即寓祠于学之意也于是分守参政王君炫暨太仆寺丞束鹿杨君睿协志同怀乐成休美凡屋宇之欹坠者阶级之倾圮者户牖之破缺者治之则已力不重劳财不重费人两便之祠既成二公乃以公命命某为记辞之不得因窃叹夫诸贤之生之不幸也又叹夫诸贤之不幸乃有大幸也夫以诸贤之功之德生于邹鲁宋卫诸郡将必与颜之仁仲之勇游夏之文学同不泯矣不幸弃置是乡漫为榛莽高风峻节下同凡人往来过者付之太息而公于案牍倥偬之际独能尊而事之以风示吾人俾巍然灵光如在其上如在其左右岁时荐奠敬共登降如先圣先师讵可不谓大幸乎虽然诸贤在天之灵固不以祠之有无为幸不幸然今世之士大夫之宦游吾乡及吾乡之士大夫之尚友古人者非祠则无以致其向往也继自今苟有登诸贤之堂者惕然曰某也可师某也可友拜其位则想见其人闻其风则思齐其美虽或不谓之诸贤之徒吾不信也反是则自暴自弃而已矣而亦何颜于诸贤哉故曰励来学也尝考吾辽地方自秦汉以来率为郡县我圣祖酌古立法乃以卫所易之一时武备雄于三边亦既效矣及观学效 【效：校】 之教俎豆之习科第之盛无异郡县容或过焉乃知圣祖睿意所寓盖不专于武且将借文事以固吾圉也然则是祠之设岂曰小补之哉是为记 

　　褒功祠 【辽阳城西三里庄正德丁卯为副总兵韩斌建】 

　　邓将军祠 【辽阳城钟楼东弘治间为都指挥邓佐建表忠义有碑巡抚吴祯撰】 

　　旌功祠 【义州城南门外参将胡忠为马云叶旺立赐额旌功】 

　　花云忠祠 【复州城立】 

　　钓台祠 【义州城北门外凌河岸南为给事中贺钦立】 

　　钓台祠碑记 

　　钓台祠碑记 

　　【都御史】 蔡天佑 
　　凡有功于人者祀报之义也医闾先生教化乡闾者四十年异端之教不行焉乡人为祠祀之不谓义乎先生姓贺氏讳钦字克恭家医闾山因号焉天性高明幼学即有志于古初见性理羣书朝夕玩索而有得焉乃益自信古圣经书本教躬行不可徒事诵说已也乃益厌俗学举进士为给事思尽厥职有犯无隐成化戊子春京师灾乃上疏大路谓应天以实不以文不报遂自劾又不报乃告病归筑室圃中取古圣贤书以渐幽讨非吊丧问疾不出也如是者数年大有所得乃教诸乡人乡人故事重佛老及诸不经之神先生既化之乃制祀外神文俾祀而悉焚之上下翕然从之无梗焉者于是趋门墙者日益众矣学者始至必询其奉先祖事父兄之节苟简则亟命改之曰学者学何事也而可缓于是耶每谓朱子白鹿洞规为经书机要小学书为日用准则自修教人一本于是故异端之说无自以入而义州之俗独美焉弘治初以大学士刘吉荐除陕西参议赐玺书假以便宜会母疾不果行乃条陈四事一曰资真儒以讲圣学二曰荐贤才以辅治道三曰遵祖训以处内官四曰兴礼乐以化天下略载行状皆世切要凿凿可行疏未上而母疾不起襄事遣子上之且辞新职许之言寝识者有遗恨焉先生惟好山水每景物熙明辄携亲友游钓凌溪之浒徜徉竟日初无外慕既没之五年乡人思先生者相谓曰吾人之不为佛老惑者先生功也吾属幸见先生而被其教也先生往矣恐久而忘之吾不忍于吾之身而忘先生也吾子孙不幸不及见先生而不蒙其教也先生往矣恐久而不知之吾不忍吾之子孙之不知先生也凌溪先生乐所也盍为祀祠岁时祀之使吾属接之于目思之于心则先生之教犹在也使吾子孙接之于心则先生之教亦不敢违也呜呼先生之功至是亦大以远乎哉尝闻先生之学出白沙白沙者广南陈公甫也史谓陈公甫作诗好奇时人多宗之愚生也晚不及登白沙之堂知其人也使白沙而止于作诗好奇也则作诗好奇为信而先生不作诗好奇所造乃其自得使白沙而不止于作诗好奇也则作诗好奇为诬而先生不作诗好奇所造乃为善学因并及之 

　　薛子曰祠祀之义维何谨按东辽文庙以崇道祀北镇以奠方祀山川以锺灵祀厉祭以仁鬼祀城隍以丽土祀马神旗纛以兵卫祀褒功旌功以录绩祀八蜡以祈养祀名宦以显德祀乡贤以劝俗祀功德裨国明祀咸秩祠典所繇起也然则何以出治道邪曰夫观对越祼将而敬恪攸萃神人悦和理道畅洽往者胡人遥观慑栗至有立邓祠于境外者关系匪细呜呼民知敬神则知忠君有司利导之也记曰其治辩者其礼具又曰惟贤者能尽祭祀之义言祭之重如此也 

　　辽东志卷二 

　　●辽东志卷三 

　　兵食志 

　　武备 
　　边畧 
　　财赋 
　　徭役 

　　○武备 

　　辽东都司定辽左等二十五卫二州户口二十七万五千一百五十五马队额军五万二千二百八十二名步队额军三万七千四百九十五名招集军一万三千六百二十七名屯田军一万八千六百三名煎盐军一千一百七十四名炒铁军一千五百四十八名寄籍民七千一百九名操马五万五千一百九十八匹边墩一千六十七座 

　　定辽左卫 
　　户口 【七千一十三】 　　　　　马队额军 【一千一百三名】 　　　步队额军 【一千五百九十一名】 
　　屯田军 【八百五十六名】 　　　煎盐军 【六十三名】 　　　　　　炒铁军 【一百一十八名】 
　　寄籍民 【一百二十六名】 

　　定辽右卫 
　　户口 【六千一百三十七】 　　　马队额军 【一千三百二名】 　　　步队额军 【一千一百六十七名】 
　　屯田军 【六百八十七名】 　　　煎盐军 【五十三名】 　　　　　　炒铁军 【一百三十二名】 
　　寄籍民 【一百八十名】 

　　定辽中卫 
　　户口 【八千九百三十六】 　　　马队额军 【一千四百四十名】 　　步队额军 【七百九十名】 
　　屯田军 【六百七十三名】 　　　煎盐军 【五十一名】 　　　　　　炒铁军 【三十九名】 
　　寄籍民 【三百三十七名】 

　　定辽前卫 
　　户口 【七千五百九十二】 　　　马队额军 【一千二百三十五名】 　步队额军 【八百八十六名】 
　　屯田军 【四百八十一名】 　　　煎盐军 【七十名】 　　　　　　　炒铁军 【九十七名】 
　　寄籍民 【三百三十名】 

　　定辽后卫 
　　户口 【八千四百七十七】 　　　马队额军 【一千四百九十七名】 　步队额军 【八百四十二名】 
　　屯田军 【七百九十七名】 　　　煎盐军 【七十一名】 　　　　　　炒铁军 【一百一十七名】 
　　寄籍民 【三百八十八名】 

　　东宁卫 
　　户口 【一万五千六百三十四】 　马队额军 【二千四百八名】 　　　步队额军 【二百三十二名】 
　　屯田军 【三百六名】 　　　　　煎盐军 【四十八名】 　　　　　　炒铁军 【七十名】 
　　寄籍民 【一百二十二名】 

　　自在州 
　　户口 【一千五百三十九】 

　　都司经历司 
　　寄籍民 【四百八十一名】 
　　河东集军 【一万一千五百三名】 

　　广宁卫 
　　户口 【五千九百六十八】 　　　马队额军 【五百六十九名】 　　　步队额军 【二百一名】 
　　屯田军 【四百名】 　　　　　　煎盐军 【三十一名】 　　　　　　炒铁军 【三十九名】 
　　寄籍民 【四十三名】 

　　广宁左卫 
　　户口 【五千九百六十八】 　　　马队额军 【一千一百六十一名】 　步队额军 【一千二十七名】 
　　屯田军 【一千二百三十八名】 　煎盐军 【四十四名】 　　　　　　炒铁军 【三十六名】 
　　寄籍民 【一百七十四名】 

　　广宁右卫 
　　户口 【一万六百一十三】 　　　马队额军 【五百九十九名】 　　　步队额军 【七百三十七名】 
　　屯田军 【五百四十三名】 　　　煎盐军 【三十三名】 　　　　　　炒铁军 【六十九名】 
　　寄籍民 【六十六名】 

　　广宁中卫 
　　户口 【五千四百九十七】 　　　马队额军 【七百一十九名】 　　　步队额军 【三百三十五名】 
　　屯田军 【三百一十九名】 　　　煎盐军 【三十三名】 　　　　　　炒铁军 【六十名】 
　　寄籍民 【五十名】 
　　河西集军 【二千一百二十四名】 

　　广宁右屯卫 
　　户口 【三千二百九十七】 　　　马队额军 【二百七十二名】 　　　步队额军 【一百二十六名】 
　　屯田军 【五百一十二名】 　　　煎盐军 【三十一名】 　　　　　　炒铁军 【一十六名】 
　　寄籍民 【三十七名】 

　　义州卫 
　　户口 【八千三百二十四】 　　　马队额军 【二千一百五名】 　　　步队额军 【一千二十一名】 
　　屯田军 【四百一十名】 　　　　煎盐军 【五十四名】 　　　　　　炒铁军 【三十一名】 
　　寄籍民 【七百四十七名】 

　　广宁后屯卫 
　　户口 【五千八百一十一】 　　　马队额军 【一千四百五十五名】 　步队额军 【六十五名】 
　　屯田军 【四百二名】 　　　　　煎盐军 【三十一名】 　　　　　　炒铁军 【二十七名】 
　　寄籍民 【二百八十五名】 

　　广宁中屯卫 
　　户口 【一万四千六百二】 　　　马队额军 【一千三百名】 　　　　步队额军 【一千五百名】 
　　屯田军 【一千二百五名】 　　　煎盐军 【二十四名】 　　　　　　炒铁军 【五十四名】 
　　寄籍民 【五百八十名】 

　　广宁左屯卫 
　　户口 【七千四百一十二】 　　　马队额军 【一千六十五名】 　　　步队额军 【一千四百九十二名】 
　　屯田军 【七百四十八名】 　　　煎盐军 【四十一名】 　　　　　　炒铁军 【三十六名】 
　　寄籍民 【四百九十名】 

　　宁远卫 
　　户口 【九千六百七十】 　　　　马队额军 【三千五百八十名】 　　步队额军 【二千六百三十五名】 
　　屯田军 【二百二十五名】 　　　煎盐军 【六十八名】 　　　　　　炒铁军 【四十九名】 
　　寄籍民 【二百八十八名】 

　　广宁前屯卫 
　　户口 【一万二千一百九十三】 　马队额军 【二千二百六十四名】 　步队额军 【一千九百三十四名】 
　　屯田军 【六百名】 　　　　　　煎盐军 【三十一名】 　　　　　　炒铁军 
　　寄籍民 【二百七十五名】 

　　三万卫 
　　户口 【七千四百八十七】 　　　马队额军 【六百六十名】 　　　　步队额军 【一百一十六名】 
　　屯田军 【三百九十五名】 　　　煎盐军 【五十一名】 　　　　　　炒铁军 【五十四名】 
　　寄籍民 【二十八名】 

　　辽海卫 
　　户口 【八千四百五十五】 　　　马队额军 【七百八十一名】 　　　步队额军 【二百三十八名】 
　　屯田军 【三百七名】 　　　　　煎盐军 【四十一名】 　　　　　　炒铁军 【五十一名】 
　　寄籍民 【三十一名】 

　　安乐州 
　　户口 【一千二百六十】 

　　铁岭卫 
　　户口 【九千二百六十】 　　　　马队额军 【三千二百五十名】 　　步队额军 【一千四十二名】 
　　屯田军 【一百八十五名】 　　　煎盐军 【五十二名】 　　　　　　炒铁军 【三十二名】 
　　寄籍民 【五十六名】 

　　沈阳中卫 
　　户口 【五千六百四十三】 　　　马队额军 【三千一百一十九名】 　步队额军 【三千八十九名】 
　　屯田军 【三百八十二名】 　　　煎盐军 【四十六名】 　　　　　　炒铁军 【五十五名】 
　　寄籍民 【七十八名】 

　　海州卫 
　　户口 【一万八千二百】 　　　　马队额军 【三千二百五十名】 　　步队额军 【三千八百七十名】 
　　屯田军 【二千二百一十二名】 　煎盐军 【四十四名】 　　　　　　炒铁军 【一百三十八名】 
　　寄籍民 【五百一十三名】 

　　盖州卫 
　　户口 【二万五千五百三十四】 　马队额军 【一百二十一名】 　　　步队额军 【二千八百四十八名】 
　　屯田军 【一千六百七十九名】 　煎盐军 【六十八名】 　　　　　　炒铁军 【七十八名】 
　　寄籍民 【五百一十九名】 

　　复州卫 
　　户口 【七千六百四十八】 　　　马队额军 【三百九名】 　　　　步队额军 【七百一十八名】 
　　屯田军 【一千一十九名】 　　　煎盐军 【六十二名】 　　　　　　炒铁军 【六十九名】 
　　寄籍民 【三百八十二名】 

　　金州卫 
　　户口 【四万六千六百二十五】 　马队额军 【七百六十四名】 　　　步队额军 【一千七百五十六名】 

　　操马 【五万五千一百九十八匹】 
　　辽阳城堡官军马 【九千五百五十五匹】 
　　广宁城堡官军马 【九千三百五十一匹】 
　　广宁右屯城堡官军马 【一百三十五匹】 
　　义州城堡官军马 【三千一百七十二匹】 
　　锦州城堡官军马 【二千三百三十七匹】 
　　宁远城堡官军马 【三千四百二十三匹】 
　　广宁前屯城堡官军马 【二千三百四十一匹】 
　　开原城堡官军马 【七千三百六十九匹】 
　　中固城堡官军马 【一千二百八十匹】 
　　铁岭城堡官军马 【一千二百七十七匹】 
　　泛河城堡官军马 【九百五十匹】 
　　懿路城堡官军马 【一千三百九十匹】 
　　蒲河城堡官军马 【九百八十八匹】 
　　沈阳城堡官军马 【一千四百三十九匹】 
　　抚顺城堡官军马 【一千九十五匹】 
　　叆阳城堡官军马 【二千六百四十九匹】 
　　海州城堡官军马 【二千九百五十匹】 
　　盖州城堡官军马 【七十八匹】 
　　复州城堡官军马 【四十六匹】 
　　金州城堡官军马 【三百六十四匹】 
　　游击官军马 【三十九匹】 

　　练武法 【先日悬操牌至夜听头声喇叭响官军造饭背马披戴军器二声喇叭响赴扎队地方每二十步一队站立三声喇叭响千把总官旗领兵由两南门挨次出至教场各照风障马拴列为五层中军官待队伍放毕鸣金鼓执五方门角等旗赴教场将台前摆列停当俟总兵出城号头响擂鼓三次张大旗鸣金击鼓旗台喇叭号头齐响下马入厅鸣金止中军官禀放炮掌号笛中军两哨各出红旗面北放起火箭三枝炮三个摩旗三次吶喊三声号笛响千把总管队官旗挨司队赴将台东西摆列听发放事毕鸣鼓各回原地听令望旗台举红旗听单哱啰响抬把点鼓行百步哵咧响摩旗吶喊安把按旗听四声喇叭响攒队旋转面北打得胜鼓回至八十步六十步四十步各听哵咧摩旗三次吶喊三声各至风障前鸣金旋转面南站立射箭将台举红旗彻把回至风障前候中军官禀放炮摩旗吶喊发擂毕始落大旗望将台招黄旗各牵马听双哱啰响上马至旗堆前面南五层站立听中军点鼓往南徐行至教场中心两哨面向东西扎队俱至四十步马路站立待中军五分旗过挨队入城散以上号令违者依军法从事】 

　　金阵操法 【官军看旗台举双红旗牵马中军举单黑号带俱至旗堆前一层站立举单黄号带分为二层举单红号带分为三层破空摆列听哱啰响上马点鼓行至看军台南鸣金止喇叭响旋队面北听中军哵咧响下马哱啰响上马放火炮摩旗三吶喊三长声喇叭响点鼓前后三层各离二十步俱北行攒队喇叭响三队攒一大队旗二掩一见分队喇叭响仍分三队照旧破空摆列敌从北来放炮一发擂战声喇叭响第一层马队单摆开吶喊各执弓箭鎗铳刀牌迎敌三冲贼退鸣金止钹响收队长声喇叭响点鼓第二层驰出二十步敌复来放炮一发擂战声喇叭响单摆开吶喊如前迎敌贼退鸣金止钹响收队长声喇叭响点鼓第三层又驰出二十步敌再来放炮一发擂战声喇叭响单摆开吶喊迎敌如初贼退鸣金止钹响收队听九声喇叭响旋队面南筛金打得胜鼓喇叭号头齐响到教场看军台中鸣金止看中军放双起火中层队伍分为二层立定南北不动放炮一吹海啰鸣金打得胜鼓哱啰喇叭笛儿齐响下营鸣金止筛啰出夜不收架炮哵咧响下马拴绊摆列二层每人牵马二匹其余官军离营二十步单摆开如架炮夜不收报北面有贼北门放炮一中军接炮一发擂步冲三次摩旗吶喊三举皂旗中军发牌三面开东西北三门擂鼓不绝游兵由北门离营二十步单摆开东西面游兵由东西门出接北面游兵两哨单摆开敌复从北来北门放炮一中军接炮一发擂战声喇叭响交锋三次每次摩旗吶喊一声各用弓箭鎗铳刀牌射打敌退鸣金止中军摩旗三吶喊三钹响收队打得胜鼓仍从三门进入原地鸣金止东西南三面攻战俱同如四面有贼四门各放炮一中军接战一发擂步冲三次摩旗吶喊三五方号带齐举四门各举旗中军发牌四面开四门外营游兵出营二十步两哨单摆开二营子营游兵继出居中单摆开□复从四面来四门各放炮一中军接炮一发擂次战声喇叭响交锋三次吶喊三官军擒贼敌聚众来救复各用神鎗铳炮刀牌射打贼退鸣金止听中军摩旗三吶喊三钹响收队塘马俱掣南墙分左右对外营扎队鸣金打得胜鼓各从四门进入随即押赴中军审验毕各还原地鸣金止听中军哱啰响上马清队喇叭响攒队放炮一长声喇叭响各人风障】 

　　金阵图 

　　见图 


　　往南旋北迭冲三阵之图 

　　见图 

　　往南分四层变方营之图 

　　见图 

　　方营之图 

　　见图 

　　右图说乃东辽各镇操演戎马之法想京营三边所习不出乎此虽然图者迹也运用者心也心迹之判久矣大将镇靖边疆以威胡虏不独以图者众也若以时操练精步武熟士卒耳目亦不可缓故附于此以见兵略之一端兵法曰微乎 【脱微乎二字】 至于无形神乎神乎至于无声无形无声图外意也用兵者当识之 

　　沿边城堡墩台 
　　南路宁远等处城堡墩空操守 【官军九千五百六十员名】 
　　前屯城堡墩台操守 【官军三千八百六十员名】 
　　本城 【官军七百七十八员名】 中前所 【官军二百八十九员名】 中后所 【官军三百一十五员名在新兴堡驻剳】 
　　边墩 【一百七座瞭守官军五百五十五员名】 
　　铁场堡 【官军一百二十六员名堡西吾名口可屯兵堡北土胡衕可按伏吾名口空通贼道路宁远守备官前屯城中前所兵马可为策应】 
　　吾名口台　　接界台　　　北石门台　　寺儿山台 
　　镇夷台　　　椴木冲台　　滥泥沟台　　石堆空台 
　　永安堡 【官军一百五十一员名堡北瓮圈山可屯兵堡东背阴障可按伏滥泥沟空通贼道路宁远守备官前屯城中前所兵马可为策应】 
　　石狭口台　　小孤山台　　古路沟台　　大孤山台 
　　镇营台　　　镇静台　　　西小川台　　团山台 
　　刀背山台　　凤石嘴台　　总管台　　　镇虏台 
　　黎树沟台　　松岭台　　　管家冲台　　野猪獐台 
　　尖山台　　　小将军石台　楼子山台 
　　三山营堡 【官军一百七十六员名堡北大古路口可屯兵堡西平山沟可按伏长岭空小古路口黄土岭空通贼道路宁远守备官前屯城兵马可为策应】 
　　长岭儿台　　大古路口台　平山台　　　双山台 
　　松山台　　　石嘴台　　　芍药沟台　　小古路口台 
　　钓鱼台　　　石嘴空台　　双沟台　　　黄土岭台 
　　湾头墙台　　半边山台　　半边山墩 
　　平川营堡 【官军一百七十五员名堡北石河口可屯兵堡南涝豆沟可按伏古路口空长宁空镇北台通贼道路宁远守备官前屯城兵马可为策应】 
　　石河口台　　牵马岭台　　长宁台　　　栗子台 
　　松树台　　　镇虏台　　　镇北台　　　长岭台 
　　镇夷台　　　安边台　　　古路口台　　野马川台 
　　瑞昌台 【台：堡】 【官军一百五十一员名堡北蛤蜊河可屯兵堡东毛刺冲可按伏狮子口通贼道路宁远守备官前屯城兵马可为策应】 
　　排栅庄台　　青草坡台　　野麻坡台　　蛤蜊河台 
　　团山儿台　　杏树沟台　　寨儿山台　　毛刺关台 
　　三道沟台　　狮子口台　　白石岭台　　镇东台 
　　高台营堡 【官军一百七十六员名堡西烧荒口可屯兵堡北黑土台可按伏黄伯河空大家岭空通贼道路宁远守备官前屯兵马可为策应】 
　　甘泉儿台　　大家岭台　　偏崖儿台　　黄伯河台 
　　平夷台　　　大家小庄台　土台墩　　　黑土台 
　　三道沟堡 【官军二百一十三员名堡北长岭儿可屯兵堡西石山儿可按伏架子山空黄土冈青石崖空通贼道路宁远守备官前屯城中后所兵马可为策应】 
　　架子山台　　镇安台　　　黄土冈台　　石山儿台 
　　黄花台　　　安家山台　　牵马岭台　　长岭台 
　　青石崖台 
　　新兴营堡 【官军四百九十员名本营驻剳中后所官军三百一十五员名堡西刘彦彰可屯兵堡南古庄窠可按伏六州河口空汤池山空寺儿山空通贼道路宁远守备官前屯城中后所兵马可为策应】 
　　平坡台　　　古庄窠台　　庆春山台　　小夹台 
　　汤池山台　　六州河山台　鹰窠山台　　寺儿山台 
　　古路口台　　塔儿峪台　　碾盘山台　　镇北台 
　　锦川营堡 【官军一百七十五员名堡南黄土堆可屯兵堡西老鹳冲可按伏小河口空古路空通贼道路宁远守备官前屯城中后所兵马可为策应】 
　　镇口台　　　双山儿台　　小河口台　　双树台 
　　老鹳冲台　　焦石岭台　　平胡台　　　背阴庄墩 
　　庙儿山台　　观音山台　　苇子沟台　　大牛心山台 
　　腹里接火墩 【二十座瞭守官军一百三员名】 
　　冬操夏种 【官军三百员名】 
　　宁远城堡墩空操守 【官军五千六百九十七员名】 
　　本城 【官军一千四百一十八员名】 　中左所 【官军五百五十员名】 　中右所 【官军二百九十六员名仙灵寺堡驻剳二百八十四员名】 
　　边墩 【一百五十七座瞭守官军七百九十一员名】 
　　黑庄窠堡 【官军二百五十一员名堡南石夹河口可屯兵堡东夹山儿可按伏永清台古路口台黄土台通贼道路宁远城中右所兵马可为策应】 
　　河湾台　　　西古路台　　孤松山台　　孤松台 
　　中古路空　　庙儿山墩　　夹山台　　　黄土台 
　　镇静空　　　永清空　　　南柳河空 
　　仙灵寺堡 【官军四百三十五员名堡东土岭可屯兵堡东土烟台可按伏北柳河台镇北台通贼道路宁远城中右所兵马可为策应】 
　　镇边空　　　柳河口空　　寺儿山墩　　镇北空 
　　河身台　　　泉水台　　　河口空　　　小腰台 
　　石嘴空　　　小门台　　　大团山墩　　长岭山空 
　　新立空　　　高架空　　　安远空 
　　小团山堡 【官军一百七十六员名堡西吴简山可屯兵堡西北老虎冲可按伏河口台灰菜沟通贼道路宁远城中右所兵马可为策应】 
　　中架空　　　新架空　　　小架空　　　安宁空 
　　双路空　　　小团山墩　　镇虏空　　　河口空 
　　擒胡空　　　龙湾空　　　缨珠山空　　缨珠山墩 
　　古路空　　　灰菜沟空　　琉璃寺空　　安寨空 
　　兴水县堡 【官军一百九十五员名堡北烟笼山可屯兵堡东王保儿山可按伏定西台石嘴台镇虏台通贼道路宁远城兵马可为策应】 
　　安边台　　　安宁台　　　后山墩　　　镇边台 
　　镇夷台　　　大炮台　　　镇羌台　　　河身台 
　　镇兴台　　　定兴台　　　石嘴台　　　新立台 
　　孤山台　　　孤山墩　　　新架台　　　转头台 
　　定西台　　　门台　　　　望川墩　　　宁远河台 
　　白塔峪堡 【官军一百七十一员名堡西架炮山可屯兵堡东陡岭儿可按伏石嘴台南平山台新架台通贼道路宁远城兵马可为策应】 
　　新架台　　　南平山台　　双路口台　　水关台 
　　镇北空台　　镇北山墩台　镇宁台　　　旧河口台 
　　新河口台　　河身台　　　石嘴台　　　小腰台 
　　大炮台　　　尖山台　　　平山台　　　新安台 
　　焦山台　　　牛心山墩台 
　　寨儿山堡 【官军一百七十一员名堡东鹰窠山可屯兵堡西横岭可按伏西石门台平山台通贼道路宁远城兵马可为策应】 
　　接架台　　　陡岭台　　　新架台　　　双岭台 
　　孤松台　　　高峯台　　　小炮台　　　西石门台 
　　镇边台　　　平山墩　　　中石门台　　东石门台 
　　水关台 
　　灰山堡 【官军一百四十八员名堡西灰窑儿可屯兵堡东长岭山可按伏双山台古路台通贼道路宁远城兵马可为策应】 
　　石嘴台　　　长岭台　　　长岭空　　　尖山台 
　　古路口台　　枯树台　　　威远台　　　双山墩 
　　镇虏台 
　　松山寺堡 【官军一百九十六员名堡东庙儿山可屯兵堡南同家峪可按伏麻沟墩新安台通贼道路宁远城中左所兵马可为策应】 
　　何晟空　　　古路口空　　镇远空　　　宁静空 
　　中架空　　　平胡空　　　河口空　　　寺儿山墩 
　　平山空　　　镇夷空　　　荆条山台　　麻沟空 
　　麻沟墩　　　新架空　　　泉水山空 
　　沙河儿堡 【官军二百一员名本堡新添原系通贼要路松山寺长岭山二堡兵马可为策应】 
　　新架台　　　泉水山台　　镇冲空　　　河身空 
　　孤山口台　　孤山空　　　得胜空　　　孤山墩 
　　镇边空　　　长山空 
　　长岭山堡 【官军一百七十二员名堡西偏台子可屯兵堡南尖山儿可按伏丫角山台镇冲台通贼道路宁远城中左所兵马可为策应】 
　　镇远空　　　丫角空　　　安静空　　　河口空 
　　平山空　　　安息空　　　长岭墩　　　安得台 
　　偏岭台　　　尖山台 
　　椴木冲堡 【官军一百二十六员名堡南石鼓儿河可屯兵堡东杀虎沟可按伏虹螺山古路口乱井空通贼道路宁远城中左所兵马可为策应】 
　　安定空　　　鹰窝山空　　安宁空　　　静宁空 
　　安边空　　　椴木冲空　　乱井空　　　古路口空 
　　石嘴空　　　仙人空　　　椴木冲墩　　镇胡空 
　　虹螺空　　　虹螺墩　　　双窑空　　　土门空 
　　镇夷空　　　小虹螺山空　锦峰岭 
　　腹里接火墩 【二十五座瞭守官军八十一员名】 
　　冬操夏种 【官军六百三员名】 
　　西路义州等处城堡墩空操守 【官军一万一千员名】 
　　锦州城堡墩空操守 【官军五千三百六十九员名】 
　　本城 【官军一千四百二十七员名】 
　　边墩 【九十二座瞭守官军四百七十三员名】 
　　大兴堡 【官军三百五十一员名堡北新庄子可屯兵堡西喇必山沟可按伏定安墩虹螺县镇平空通贼道路锦州城兵马可为策应】 
　　安静台　　　小虹螺山　　定远墩　　　定永墩 
　　定边墩　　　定安墩　　　三道沟　　　半边山空 
　　镇安墩　　　威远墩　　　半边山墩　　姚家山 
　　永平台　　　威镇台　　　镇宁墩　　　镇平空 
　　镇夷墩　　　虹螺县　　　新台　　　　陡沟儿 
　　大福堡 【官军三百五十一员名堡东锦昌堡可屯兵新门儿可按伏永安空汤河儿骆驼岭北空通贼道路锦州城兵马可为策应】 
　　新台　　　　黑鹰山墩　　卧佛寺南空　永安空 
　　卧佛寺空　　骆驼岭南空　骆驼岭墩　　骆驼岭北空 
　　镇虏山空　　镇虏山墩　　塔儿山空　　塔儿山墩 
　　汤河儿墩　　镇北山墩　　孤山墩　　　永安南空 
　　大镇堡 【官军三百五十员名堡西沙河堡可屯兵巡检司可按伏镇静台沙河空镇边山墩通贼道路锦州城兵马可为策应】 
　　长山空　　　长山南空　　长山北空　　镇南空 
　　驼儿山墩　　镇静台　　　青石台　　　镇边山墩 
　　沙河空　　　古城台　　　云头山墩　　云头山北空 
　　龙潭山　　　龙潭北空　　小河口南空　镇安台 
　　小河口旧空 
　　大胜堡 【官军三百五十员名堡南蔡家堡可屯兵分水岭可按伏安平台新筑台安宁墩通贼道路锦州城兵马可为策应】 
　　新石台　　　小河口北空　镇安山南空　安夷台 
　　镇安山空　　乱石山北空　安平台　　　长勇台 
　　长胜台　　　长安台　　　长宁台　　　长静台 
　　安宁墩　　　梯子山墩　　梯子山南空　平静台 
　　镇远山　　　梯子山北空　新筑台　　　乱石山墩 
　　镇安山北空　乱石山南空 
　　大茂堡 【官军三百五十一员名堡南流水堡可屯兵苇子沟可按伏唐帽山新台石山儿韭菜山南空通贼道路锦州城兵马可为策应】 
　　韭菜新台　　韭菜山南空　韭菜山墩　　永宁空 
　　韭菜北空　　定夷台　　　唐帽山墩　　唐帽新台 
　　唐帽山空　　松岭儿　　　松岭新台　　镇夷山空 
　　镇夷新台　　镇夷山墩　　石山儿　　　寨儿山 
　　碌■〈石由〉山界 
　　腹里接火墩 【三十七座瞭守官军一百六十一员名】 
　　冬操夏种 【官军一千五百五十五员名】 
　　义州城堡墩空操守 【官军五千六百二十九员名】 
　　本城 【官军二千三十三员名】 
　　边墩 【一百一十七座瞭守官军五百九十员名】 
　　大定堡 【官军三百五十一员名堡东刘温屯可屯兵十方寺可按伏陡岭墩长安台石剌墩通贼道路义州城兵马可为策应】 
　　碌■〈石由〉山界　　碌■〈石由〉山空　　石安空　　　尖山空 
　　便视台　　　长安台　　　陡岭墩　　　戎华营 
　　陡岭空　　　分巡营　　　分巡台　　　石剌墩 
　　于杲营　　　石河空　　　便观台　　　松山墩松山新台 
　　大安堡 
　　【官军三百五十一员名堡北半边山可屯兵龙腰儿可按伏锁家冲平寇营通贼道路义州城兵马可为策应】 
　　安远空　　　寨儿山墩　　寨儿山新台　分新台 
　　寨儿山空　　安静台　　　安宁空　　　平山新台 
　　平安空　　　平寇营　　　平山空　　　永安空 
　　锁家冲　　　大捷空　　　三山空　　　张能营 
　　大康堡 【官军三百五十一员名堡北风口可屯兵蔡家堡可按伏王志营堵冲营祝青新台通贼道路义州城兵马可为策应】 
　　青阳台　　　寺儿新台　　寺儿墩　　　王志营祝青新台　　双山空　　　高玉营　　　堵冲营三山墩　　　祝青营　　　凌河西崖　　寺儿空 
　　大平堡 【官军三百五十一员名堡南万佛堂可屯兵狗河寨可按伏黑鹰山黄泥沟通贼道路义州城兵马可为策应】 
　　凌河空　　　凌河小台　　墓山空　　　墓山台 
　　墓山新台　　镇远空　　　黄泥沟　　　平静台 
　　灰场空　　　静边台　　　平胡台　　　顾安营 
　　古城空　　　得胜台　　　碓嘴空　　　陈贵营 
　　旧碓嘴空　　搭牙山新台　杨旻营　　　搭牙山空 
　　搭牙山墩　　墓山营 
　　大宁堡 【官军三百五十一员名堡南正义堡可屯兵金家沟可按伏达达岭分水岭通贼道路义州城兵马可为策应】 
　　石门冲　　　分水岭　　　清水台　　　清水墩 
　　石门空　　　尖山墩　　　达达岭　　　镇夷台 
　　黑鹰山新台　尖山台　　　黑鹰山墩　　静胡台 
　　息尘空　　　营城墩　　　分水岭新台　安泰沟 
　　镇北空　　　陡沟台 
　　大静 【静：靖】 堡 【嘉靖丁亥添设嘉靖己丑摘本城官军三百一员名在内本堡原系通贼要路大宁大清二堡兵马可为策应】 
　　中路台　　　大安台　　　大镇台　　　老军台 
　　隘口新台　　侯良营　　　镇北墩　　　镇宁台 
　　大威台　　　尖山空　　　石河台　　　姚华营 
　　尖山门　　　尖山新台 
　　大清堡 【官军三百五十一员名堡南姚家屯可屯兵细河台可按伏白信台中路空通贼道路义州城兵马可为策应】 
　　镇安台　　　隘口小台　　胡林空　　　广平墩 
　　广平腰台　　静安空　　　中路空　　　平虏台 
　　白信台　　　静安台　　　清河空　　　蒲湾台 
　　谢得营　　　白土场　　　白土沟　　　骆驼空 
　　骆驼墩　　　李海营 
　　腹里接火墩 【三十五座瞭守官军一百四十二员名】 
　　冬操夏种 【官军四百五十七员名】 
　　中路广宁地方城堡墩空操守 【官军一万六千八百员名】 
　　本城 【官军七千八十七员名】 　游兵 【官军三千九员名】 
　　边墩 【八十九座瞭守官军五百一十员名】 
　　镇夷堡 【官军五百三员名堡南可屯兵堡东南盘岭可按伏夏韩口寺儿山小新台通贼道路广宁城兵马可为策应】 
　　接界台　　　干河口台　　细河新关门台 
　　沙河营台　　夏韩口台　　夏韩口新台　镇口墩 
　　附马营空台　附马营大台　寺儿山台　　寺儿山新台 
　　镇边堡 【官军五百一员名堡东可屯兵本堡可按伏堡东北三岔儿台喜峯口台古路口台通贼道路广宁城兵马可为策应】 
　　孛罗林台　　孛罗林新台　孛罗林西新台 
　　三岔儿台　　喜峯口台　　韩家岭台　　凤头山台 
　　虎头山台　　魏家岭大台　尖山台　　　魏家岭新台 
　　马安山台　　古路口台　　红山儿台 
　　镇静堡 【官军五百三员名堡南可屯兵堡南团山堡可按伏石洞口台白土厂东小台缸窑空通贼道路广宁城兵马可为策应】 
　　长岭儿台　　王来儿大台　石洞口东空台 
　　石洞口台　　石剌山台　　石剌山东新台 
　　兔鹘山台　　大寨儿山台　兔鹘山东新台 
　　缸窑空　　　小寨儿山台　白土厂西小台 
　　石灰窑台　　白土厂大台　白土厂东小台 
　　缸窑东空　　白土厂前台 
　　镇安堡 【官军四百九十七员名堡东南可屯兵堡西正安堡可按伏镇北台岐山西新台通贼道路广宁城兵马可为策应】 
　　古城空　　　双台西新台　古城空西新台 
　　镇北台　　　双台西小台　古城空东新台 
　　双台大台　　双台前台　　双台东空　　寺儿山台 
　　岐山西新台　岐山大台　　岐山东空 
　　镇远堡 【官军五百二员名堡南可屯兵堡西东安堡可按伏小黑山西新台通贼道路广宁城兵马可为策应】 
　　歪头山台　　小黑山西空　小黑山大台　棊盘山台 
　　棊盘山东空　小黑山塔儿台　　　　　　小黑南空 
　　大黑山大台　小黑山西新台　　　　　　大黑北空 
　　大黑东小台　大黑南小台 
　　镇宁堡 【官军五百三员名堡南可屯兵堡西蛇山可按伏大黑山南空通贼道路广宁城兵马可为策应】 
　　大黑山南空　野猪湖北小台　　　　　　野猪湖北空 
　　野猪湖大台　野猪湖南空　莽獐湖北空　莽獐湖大台 
　　莽獐湖南小台　　　　　　莽獐湖南空 
　　大黑山南空墩　　　　　　大黑山大台 
　　野猪湖北中小台　　　　　邢百户北空 
　　镇武堡 【官军五百二员名堡南翟官屯可屯兵堡西腰站可按伏邢百户南空通贼道路广宁城兵马可为策应】 
　　邢百户大台　邢百户北小台　　　　　　邢百户南空 
　　邢百户南中空　　　　　　莲子湖西空　莲子湖大台 
　　莲子湖东空　莲子湖西小台　　　　　　陡砍湖南空 
　　腹里接火墩 【三十六座瞭守官军一百六十一员名】 
　　冬操夏种 【官军二千一十三员名】 
　　右屯城架操守 【官军四百五十员名】 
　　本城 【官军一百三十五员名】 
　　墩架 【瞭守官军四十四员名】 
　　冬操夏种 【官军二百七十一员名】 
　　东路辽阳等处城堡墩空操守 【官军二万九千七百员名】 
　　海州城堡墩空操守 【官军六千二百八十三员名】 
　　本城 【官军一千五百三十七员名】 
　　边墩 【五十七座瞭守官军三百一十九员名】 
　　西兴堡 【官军三百四十员名堡南地势平漫临境堡南青泉铺可按伏死鱼湖空通贼道路海州城兵马可为策应】 
　　西空台　　　莲子湖空　　朱四堡烟墩　土台空 
　　死河口空　　月湖空　　　勇胜空　　　死鱼湖空 
　　长湖空　　　安宁空　　　大庄科空　　傅家庄烟墩 
　　对湾空　　　双沟空 
　　西平堡 【官军五百五十二员名堡南地势平漫临境堡东南高墩铺可按伏小河口空通贼道路海州城兵马可为策应】 
　　石桥空　　　杀虎沟空　　中河空　　　平湖空 
　　刘官山空　　柳河口空　　平山空　　　小河口空 
　　浮桥湾空　　大河口空 
　　西宁堡 【官军四百七员名堡东布花堡可屯兵堡西河湾空可按伏高墩空铺通贼道路海州城兵马可为策应】 
　　高墩空　　　燕子窝空　　珠子河烟墩　镇虏台 
　　王家庄空　　袁家庄空　　河湾空　　　麦子湾台 
　　三岔河北岸空　　　　　　新台 
　　东昌堡 【官军四百六十三员名堡东赵皮湾可屯兵堡东赵皮湾屯可按伏本堡近边一带并无通贼道路】 
　　月河空　　　杨桥烟墩　　三岔河南岸空 
　　马头空　　　流沙沟空　　沙河口南岸空 
　　老鹳嘴空　　古路台空 
　　东胜堡 【官军四百五十二员名本堡地势平漫临境堡南古城屯可按伏一堵墙墩通贼道路海州城兵马可为策应】 
　　勇宁空　　　揽船沟空　　沙河口北岸空 
　　清河空　　　到洋沟空　　南沙窝烟墩　长勇空 
　　戴旗沟空　　新开河烟墩　静远空　　　一堵墙空 
　　新开河口空　青平空　　　王旗庄科空　一堵墙烟墩 
　　归州堡 【官军五十员名嘉靖丙申备御指挥徐镛监筑】 
　　腹里接火墩 【一十五座瞭守官军一百一十一员名】 
　　冬操夏种 【官军二千一百二员名】 
　　辽阳城堡墩空操守 【官军一万四千一百九十七员名】 
　　本城 【官军五千一十六员名】 
　　边墩 【一百四十四座瞭守官军七百二十四员名】 
　　长静堡 【官军三百一员名堡东地势平漫临境桂雄堡可按伏黑泥沟长鸦泊通贼道路辽阳城兵马可为策应】 
　　月河小墩　　铁池泊小墩　铁池泊大墩　夹河小墩 
　　黑泥沟小墩　清河泊小墩　长鸦泊小墩 
　　长宁堡 【官军四百一十九员名堡东地势平漫临境平佃堡屯可按伏清泥湖宫猪泊菱角泊通贼道路辽阳城兵马可为策应】 
　　塔麻大墩　　清泥湖小墩　通江泊小墩　喜鹊窝墩 
　　蟹儿泊小墩　宫猪泊小墩　爓柴湖墩　　鸭子泊小墩 
　　新清泥湖小墩　　　　　　白羊泊墩　　马蹄泊小墩 
　　旧打鹰泊小墩 
　　长定堡 【嘉靖八年添设官军五百一十五员名于得胜营及安宁静三堡分拨】 
　　菱角泊小墩　新麻泊小墩　旧麻泊小墩　新打鹰小墩 
　　大打鹰小墩　小打鹰泊小墩　　　　　　南水口小墩 
　　袋儿沟大墩　孙家庄小墩　船城大墩　　北水口小墩 
　　平泊小墩 
　　长安堡 【官军四百九十一员名堡东地势平漫临境李首中屯可按伏菱角泊孙家庄通贼道路辽阳城兵马可为策应】 
　　袋儿湾南空　打鹰泊空　　孙家庄南空　袋儿湾大墩 
　　菱角泊小墩　孙家庄南小墩　　　　　　沙窝儿小墩 
　　段家桥　　　黄泥洼大墩　河南岸小墩　河北岸小墩 
　　团湾儿小墩　大虫泊小墩　龙台虎伯大墩 
　　虎伯南空墩　菱角泊南空小墩　　　　　打鹰泊小墩 
　　团湾儿南空小墩　　　　　于家桥小墩　沙窝儿小墩 
　　长胜堡 【官军四百六十一员名堡东地势平漫临境沙河堡屯可按伏界首水口通贼道路辽阳城兵马可为策应】 
　　南界小墩　　黑林子小墩　马军埚小墩　马军小墩 
　　刺榆埚小墩　刺榆埚大墩　堡南小墩　　龙湾儿小墩 
　　沙埚儿小墩　堡北小墩　　南古城大墩　宋家埚小墩 
　　杨家小墩　　北古城大墩　陈家小墩　　胡家小墩 
　　北界小墩　　新台　　　　郝家墩 
　　长勇堡 【官军五百八十三员名堡东地势平漫临境武靖营可按伏沙埚旧空沙河北空通贼道路辽阳城兵马可为策应】 
　　月河南空　　胡家埚小墩　月河大空墩　月河中空 
　　马鞍山旧空　马鞍山南空　龙湾旧空　　苏家埚南空 
　　苏家埚旧空　龙湾南墩　　獐驿站大墩　沙河儿南空 
　　界首大墩　　沙河儿旧空　沙河儿北空　长沟南空 
　　沙埚儿南空　沙埚儿旧空　长沟旧空　　高架子大墩 
　　沙埚儿北空　马鞍山北空 
　　长营堡 【官军五百员名堡南毛得山可屯兵堡东毛得山屯可按伏沙岭南小墩沙岭南空小墩通贼道路辽阳城兵马可为策应】 
　　马鞍山大墩　马鞍山北小墩　　　　　　马鞍山北空墩 
　　马鞍山北空小墩　　　　　沙岭南空小墩 
　　沙岭南空墩　沙岭南小墩　沙岭南中空墩 
　　沙岭大墩　　沙岭北小墩　沙岭北空小墩 
　　沙岭北空墩　静宁南空大墩　　　　　　静宁南中空墩 
　　静宁南空墩　静宁南空小墩　　　　　　静宁大墩 
　　武静 【静：靖】 营堡 【官军七十五员名本堡系腹里无边墩】 
　　奉集堡 【官军一百三十九员名本堡系腹里无边墩】 
　　东州堡 【官军五百二十六员名奉集堡可屯兵白隆山可按伏五味子冲塔儿山空通贼道路抚顺城马根单二堡兵马可为策应】 
　　浑河空　　　浑河口墩　　塔儿山墩　　长岭墩 
　　塔儿山空　　五味子冲墩　靖远墩　　　孤山墩 
　　五味子冲空　靖远空　　　靖边空　　　孤山空 
　　旧营空　　　镇东空　　　靖安小墩　　靖安空 
　　靖远墩　　　鹻河空 
　　马根单堡 【官军四百八十四员名奉集堡可屯兵靖宁小空靖宁墩通贼道路东州清河二堡兵马可为策应】 
　　靖宁空　　　靖镇墩　　　靖镇空　　　靖宁墩 
　　靖安墩　　　靖宁小空 
　　威宁营 【官军一百五十一员名本堡原无边墩】 
　　甜水站堡 【官军八十二员名本堡原无边墩】 
　　青苔峪堡 【官军八十一员名嘉靖丁酉岁指挥刘绅武举李师皐监筑】 
　　镇夷堡 【官军五十一员名本堡原无边墩】 
　　镇东堡 【官军五十一员名本堡原无边墩】 
　　凤凰城堡 【官军四百一十五员名堡土山冈临境双岭山可按伏金三拾奴口空通贼道路汤站新安二堡兵马可为策应】 
　　威远台　　　威靖台　　　威宁台 
　　汤站堡 【官军四百五十七员名堡双岭台临境核桃峪可按伏短错江台通贼道路凤凰城新安堡兵马可为策应】 
　　双岭台　　　岭子峪台　　核桃峪台　　高岭台 
　　瓦子峪台　　鸭绿江台　　光山台　　　短错江台 
　　腹里接火墩 【七十七座瞭守官军二百九十一员名】 
　　冬操夏种 【官军二千四百六十五员名】 
　　叆阳城堡墩空操守 【官军三千四百三十二员名】 
　　边墩 【五十三座瞭守官军二百九十一员名】 
　　新安堡 【官军四百五十二员名堡土山势临境石岭儿梁家峪可按伏镇虏台古城台界空通贼道路叆阳凤凰二堡兵马可为策应】 
　　古城台　　　镇北台　　　镇虏台 
　　草河堡 【官军五十一员名本堡原无边墩】 
　　叆阳堡 【官军九百九十九员名堡山势窄狭临境汤头峪可按伏湖河白山叆阳峪通贼道路新安草河二堡兵马可为策应】 
　　乃木空　　　解独墩　　　草河墩　　　山西墩 
　　新盘岭墩　　山西空　　　山东墩　　　河口墩 
　　门八回墩　　你木墩　　　山东空墩　　大孤山墩 
　　长岭墩　　　深湖河墩　　小孤山墩　　长岭空 
　　新水墩 
　　洒马吉堡 【嘉靖七年添设官军四百六十一员名于叆阳诸堡分拨】 
　　石洞台　　　分水岭墩　　洒马吉墩　　乃木岭台 
　　鹻场堡 【官军四百六十一员名堡土山势临境舍人寨可按伏代子河通贼道路清河叆阳二堡兵马可为策应】 
　　孤山墩　　　南河墩　　　夹河山城墩　随行墩 
　　小岭空　　　小岭墩　　　土台墩　　　傅二墩 
　　夹河墩　　　石墙墩　　　新瓦子峪墩　赵百户冲墩 
　　鹻场墩　　　金宝空　　　厦生河墩　　金宝墩 
　　旧瓦子峪墩 
　　清河堡 【官军四百八十四员名堡土山势临境白家佃可按伏威宁营可屯兵鸦鹘关口代子河通贼道路鹻场马根单二堡兵马可为策应】 
　　靖镇空　　　靖安空　　　靖镇墩　　　靖夷墩 
　　向化岭墩　　靖虏空　　　靖虏墩　　　东安墩 
　　鸦鹘关墩　　盘岭墩　　　松树口墩　　太子河墩 
　　腹里接火墩 【四十七座瞭守官军二百三十三员名】 
　　抚顺城堡墩空操守 【官军一千六百八十二员名】 
　　本城 【官军九百二十九员名】 
　　边墩 【一十九座瞭守官军一百二员名】 
　　新添浑河口小墩　　　　　原有旧河口小墩 
　　土台大墩　　新添小墩　　原有中空小墩 
　　核桃山大墩　新添小墩　　原有中空小墩 
　　新添小墩　　新添小墩 
　　会安堡 【官军四百二十二员名山势平漫临境王瘸子屯可按伏古路台原有申空小墩通贼道路抚顺城兵马可为策应】 
　　平安大墩　　旧营小墩　　板山小墩　　古路小墩 
　　新添小墩　　长山小墩　　蟒山小墩　　新安小墩 
　　旧河口大墩 
　　腹里接火墩 【一十二座瞭守军余五十五名】 
　　冬操夏种 【官军一百七十四员名】 
　　沈阳城堡墩空操守 【官军二千八百五十五员名】 
　　本城 【官军一千一十六员名】 
　　边墩 【二十九座瞭守官军一百五十一员名】 
　　静远堡 【官军三百六十四员名堡东地势平漫临境陈宁堡可按伏沿边原无通贼道路】 
　　远服小台　　远虏小台　　远夷小台　　远镇小台 
　　远威小台　　远宁小台　　远安小台　　远得大墩 
　　静疆小台　　静边小台　　静久小台 
　　平虏堡 【官军二百七十一员名本堡地势平漫临境上蒲河屯可按伏林静大台空通贼道路沈阳城兵马可为策应】 
　　静长小台　　静永小台　　静立小台　　静定小台 
　　林静大墩　　林近小台　　林远小台 
　　上榆林堡 【官军三百八十八员名新立倒塔儿空堡可屯兵上乐榆树台空通贼道路沈阳兵马可为策应】 
　　上永大台　　上乐小台　　林外小台　　林内小台 
　　榆盛小台　　榆茂小台　　榆高小台　　榆林小台 
　　榆树小台　　上宁小台　　上安小台 
　　腹里接火墩 【一十七座瞭守军余八十五名】 
　　冬操夏种 【官军五百八十员名】 
　　蒲河城堡墩空操守 【官军一千二百二十九员名】 
　　本城 【官军七百四十五员名】 
　　边墩 【一十五座瞭守官军七十六员名】 
　　十方寺堡 【官军三百三十五员名堡南灰冈新立按马空堡可屯兵死鱼湖台月牙湖台通贼道路蒲河城兵马可为策应】 
　　龙湾小台　　平安坡小墩　永宁冈小台　静边小台 
　　月牙湖小台　十方寺大台　看花小台　　瞭马山小台 
　　来龙冈小台　新添中台　　镇虏小台　　刺鱼埚小台 
　　水口小台　　中空小台　　死鱼湖小台 
　　腹里接火墩 【七座瞭守余丁二十九名】 
　　冬操夏种 【官军四十四员名】 
　　北路开原等处城堡墩空操守 【官军一万四千八百员名】 
　　懿路城堡墩空操守 【官军一千七百六员名】 
　　本城 【官军八百五十二员名】 
　　边墩 【一十八座瞭守官军一百二十八员名】 
　　丁字泊堡 【官军二百员名堡南莲花湖可屯兵古城屯可按伏塔儿南空通贼道路懿路城兵马可为策应】 
　　夏塔儿墩　　夏塔儿南空　樱桃湾空　　沙堆儿空 
　　猪儿山北空　清河口墩　　干沟儿空　　石家泊空 
　　新台　　　　猪儿山墩　　傅家沟　　　庄茂空 
　　三岔儿堡 【官军三百八十一员名朴旗屯可屯兵本堡可按伏黄泥洼空通贼道路懿路城兵马可为策应】 
　　镇安墩　　　黄泥洼空　　舍剌山北空　板山墩 
　　水门山空　　舍剌山南空 
　　腹里接火墩 【五座瞭守官军一十名】 
　　冬操夏种 【官军一百三十五员名】 
　　泛河城堡墩空操守 【官军一千一百六十七员名】 
　　本城 【官军七百九十二员名】 
　　边墩 【一十二座瞭守官军九十员名】 
　　宋家泊堡 【官军二百六十一员名堡南陈镇抚屯可屯兵平湖口空北水口通贼道路泛河城兵马可为策应】 
　　尖山墩　　　古岭墩　　　古岭南空　　南界台 
　　湖口空　　南空　　　　沙湖墩　　　双夹舟墩 
　　中空　　　　堡后空　　　宋家泊墩　　晃台 
　　腹里接火墩 【三座瞭守军士十二名】 
　　冬操夏种 【官军一十二员名】 
　　铁岭城堡墩空操守 【官军一千六百八十九员名】 
　　本城 【官军八百三十六员名】 
　　边墩 【三十七座瞭守官军二百一十一员名】 
　　曾迟堡 【官军二百一员名堡东南姜华屯可屯兵辜家屯可按伏湾湖口墩通贼道路铁岭城兵马可为策应】 
　　泛河口　　　红泊湖口　　喜鹊窝南空　红泊墩 
　　喜鹊窝墩　　喜鹊窝北空　堡后墩　　　堡后北空 
　　暗瞭北中空　暗瞭墩　　　辽河南岸　　辽河北岸 
　　古城墩　　　暗瞭北空　　古城北中空　静虏墩 
　　古城南空　　静虏墩南空　镇远墩　　　平顶山墩 
　　平顶山北空　镇远空　　　古城北空 
　　抚安堡 【官军二百一员名堡东石门可屯兵堡南小豹子山可按伏龙潭口北水口泛河口空南水口通贼道路铁岭城兵马可为策应】 
　　石柱子空　　界首山墩　　架炮山北空　架炮山墩 
　　蒿子峪墩　　镇夷墩　　　老虎川空　　泛河口空 
　　东安山墩　　镇平山空　　镇平山墩　　龙潭口空 
　　龙潭山墩　　山羊山墩 
　　腹里接火墩 【二十二座瞭守官军六十九员名】 
　　冬操夏种 【官军九十员名】 
　　中固城城堡墩空操守 【官军一千五百五十二员名】 
　　本城 【官军八百五十三员名】 
　　边墩 【二十七座瞭守官军一百三十七员名】 
　　定远堡 【官军二百五十一员名堡东南李宗海屯可屯兵高丽屯可按伏谢海台唐么台通贼道路中固城兵马可为策应】 
　　逍遥台　　　平安堡台　　邓保台　　　谢道台 
　　叶玉台　　　新添台　　　唐么台　　　镇虏墩 
　　定远台　　　王遵台　　　张钊台　　　保安墩 
　　谢海台 
　　柴河堡 【官军二百五十一员名关门冲可屯兵马家寨可按伏司贵台黑鹰窝台通贼道路中固城兵马可为策应】 
　　王伏台　　　小山嘴台　　磨石山台　　司贵台 
　　大山嘴台　　水鹻台　　　柴河台　　　吴刚冲台 
　　河口空新台　榆林台　　　碓臼冲台　　黑鹰埚台 
　　三峯山台　　界首山台 
　　腹里接火墩 【二十一座瞭守官军六十员名】 
　　开原城堡墩空操守 【官军八千六百二十九员名】 
　　本城 【官军五千五十七员名】 
　　边墩 【一百一十三座瞭守官军六百七十员名】 
　　庆云堡 【官军二百九十员名堡南湾子屯可屯兵姑姑屯可按伏平北台南空通贼道路开原城兵马可为策应】 
　　新添台　　　孙老儿台　　黑林墩　　　郭生台 
　　柳树儿台　　平北台　　　新安关　　　朱五儿台 
　　新安墩　　　陈宽台　　　西庆云台 
　　古城堡 【官军三百一员名堡西南归能屯可屯兵梁才屯可按伏陡沟儿北空通贼道路开原城兵马可为策应】 
　　王六儿台　　位得名台　　亮子河台　　陡沟儿台 
　　潘牛儿台　　段来住台　　西金山台　　新添台 
　　镇夷堡 【官军二百五十一员名堡西姜黑屯可屯兵皇甫城屯可按伏双架台西空通贼道路开原城兵马可为策应】 
　　陈宽台　　　王廷四台　　汝花一台　　汉州墩 
　　双架子台　　余老儿台　　陈能台　　　王花保台 
　　新架子台　　中路墩　　　徐四儿台　　湾子台 
　　镇虏台 
　　清阳堡 【官军三百二十五员名高名屯可屯兵罗二官屯可按伏董头台空通贼道路开原城兵马可为策应】 
　　白塔墩　　　白塔空台　　关门儿台　　胡二台 
　　黑嘴儿台　　易九顶台　　偏坡台　　　董黄头台 
　　三岔儿台　　华兴台　　　陈官仝台　　大洼台 
　　镇北台 
　　镇北堡 【官军三百五十一员名清边堡屯可屯兵马市屯可按伏灰窑台东空通贼道路开原城兵马可为策应】 
　　光山墩　　　灰窑儿台　　黑窟埚台　　宣荣台 
　　孤山儿台　　薛那海台　　镇北关　　　木革郎台 
　　吴右兴台　　毛真台　　　邹文斌台　　那木川台 
　　安远墩　　　尖山儿台　　丁板河台　　南护门台 
　　北护门台　　烂泥沟台 
　　威远堡 【官军三百五十一员名雷旗屯可屯兵曲唤屯可按伏那木川石峯山台南空通贼道路开原城兵马可为策应】 
　　新添台　　　叶海青台　　那木川台　　姚顶台 
　　北空新台　　高架子台　　威远台　　　李立儿台 
　　新架子台　　夏旺台　　　南空心台　　范千儿台 
　　韩春台　　　谈三堡台　　石峯山台　　石头台 
　　黑山墩　　　平虏台　　　朱敬台 
　　靖安堡 【官军三百五十一员名杨木答兀屯可屯兵黄泥冈屯可按伏于麻剳台北空通贼道路开原城兵马可为策应】 
　　何奇台　　　何伯川台　　高行检台　　扣河台 
　　老虎岸台　　新架子台　　广顺关　　　榆林剳台 
　　马里保台　　夹河墩　　　贾秀三台　　康家山台 
　　护门台　　　周鼓手台　　榆中台　　　张海台 
　　空心台　　　滕旺台 
　　松山堡 【官军二百五十一员名瞭高山屯可屯兵孟家屯可按伏谭场台北空张立纲台南空松山墩北空通贼道路开原城兵马可为策应】 
　　长岭台　　　殷毛儿台　　初改兴台　　司能台 
　　艾计成台　　新架子台　　东安台　　　张立纲台 
　　松山墩　　　谈昌台　　　石门儿台　　　李毛头台 
　　矿山台 
　　腹里接火墩 【七十座瞭守官军二百一十二员名】 
　　冬操夏种 【官军二百一十九员名】 
　　此辽东沿边城堡墩空兵马也夫辽南望青徐北引松漠东控海西女直诸夷朝鲜百济新罗诸国西连平蓟为神州襟吭枕山抱海风气劲悍士马甲于天下若乃山溪之险天造地设崇形势据险隘察远近便劳逸识者恒汲汲焉兵法九地之变屈伸之利人情物理不可不察也故余志辽之兵食而列诸沿边要害焉即是考之不必聚米借筯利害得失较然矣 

　　沿海城堡墩架 
　　金州城堡墩架操守 【官军一千七百二十六员名】 
　　本城 【官军达舍三百七十八员名】 
　　旅顺口城 【守堡官一员】 
　　望海埚堡 【守堡官一员】 
　　红嘴堡 【守堡官一员】 
　　黄骨岛堡 【官舍余丁二百一十员名】 
　　墩架 【七十三座瞭守官军余丁四百三十五员名】 
　　冬操夏种 【官军余丁七百员名】 
　　复州城堡墩架操守 【官军六百四十七员名】 
　　本城 【官军达舍五十一员名】 
　　杨官寨堡 【守堡官一员】 
　　栾古驿堡 【守堡官一员】 
　　墩架 【一十六座瞭守官丁四十四员名】 
　　冬操夏种 【官军五百五十二员名】 
　　盖州城堡墩架操守 【官军达舍二千四百六十四员名】 
　　本城 【官军达舍一百二十一员名】 
　　熊岳驿堡 【守堡官一员】 
　　五十寨驿堡 【守堡官一员】 
　　墩架 【二十五座瞭守官军余丁一百一十八员名】 
　　冬操夏种 【官军舍余二千二百二十五员名】 
　　此辽东沿海关隘墩架也盖自刘江望海埚之捷而倭寇不敢北侵自山东海运废而墩空日益废弛于是旅顺诸堡视无复用识者有隐忧焉兹故志之亦存饩羊之意也薛子曰夫天下虽安不可忘志武事宇内皆然况边圉乎以辽志考之士马则众纪律则严防守则备是故上为天子张威灵而下詟戎丑其或内地他镇有警则檄之以壮大军往能奏肤岂独其勇力然哉亦悦义焉尔然顷者骄悍悖逆甘心大戮夫可以义驱之于外而反为逆于内能并力以赴王难而反自作难诚非独其人之罪也抚之少恩御失其道盖有执其咎者吁可以鉴矣 

　　○边畧 

　　烧荒 【每岁冬镇守总兵官会同赞理军务都御史太监奉敕移文各路副参游击守备备御提调守堡等官遵照会行日期各统所部兵马出境量地广狭或分三路五路首尾相应而行预定夜不收分投哨探放火沿烧野草尽绝听令安营吹号笛打鼓聚官发放毕夷人精锐至营外求见发牌开门鼓吹齐举通事引入拜见量给酒肉令出随开营回兵入境时兵马各令附近屯堡休息存留夜不收并标下官军站立一营围夷人多寡携妇女老幼入关门投见令通事译传宣布朝廷恩威地方利害量给卓面酒肉盐米针布胭粉靴韈之类或有号称大头领及预有报事等项勤劳者亦赏牛羊段袄银牌之类赏毕夷人出境兵马俱在边宿歇次日归城】 
　　外禁 【辽边四壁近虏境外多物产如貂皮人参材木鱼鲜之类人图其利往往踰境而取之多为虏所害我太祖高皇帝作大明律特书私出外境及违禁下海之条军民违犯及守边官故纵者皆从重治】 
　　马巿 【永乐三年立辽东开原广宁马巿定价上上马绢八疋布十二疋上马绢四疋布六疋中马绢三疋布五疋下马绢二疋布四疋驹绢一疋布三疋其立巿一于开原城南以待海西女直一于开原城东一于广宁以待朵颜三卫各去城四十里十年令辽东缺马官军听于各马巿照例收买十五年复位辽东互巿马价上上马一匹米五石布绢各五疋中马米三石布绢各三疋下马米二石布绢各二疋驹米一石布二疋正统十四年革朵颜三卫互巿成化十四年奏准辽东马巿听海西并朵颜三卫夷人买卖开原每月初一日至初五日一次广宁每月初一日至初五日一次十六日至二十日一次各夷将马匹物货赴官验放入巿交易不许通事人等将各夷侮弄亏少马价及偷盗货物亦不许拨置夷人以失物为由诈骗财物敢有擅放夷人入城及纵容无货人入巿有货者在内过宿规取小利透漏边情违者俱问发两广烟瘴地面充军遇赦不宥按会典一抚赏海西朝京都督每名牛一只大菓卓一张都指挥每名羊一只大菓卓一张　一供给海西买卖都督每名羊一只每日卓面三张酒三壶都指挥每名羊一只每日卓面一张酒一壶　一部落每四名猪肉一斤酒一壶　一赏赐传报夷情夷人白中布二疋卓面二张酒二壶　一抚赏三卫买卖达子大头儿每名袄子一件锅一口靴韈一双青红布三疋米三斗大菓卓面半张　一零赏三卫达子每名布一疋米一斗兀堵酥一双靴一双锅一口每四名菓卓一张】 
　　抽分货物 【骟马一匹银六钱　儿马一匹银五钱　骒马一匹银四钱　牛一只银二钱　缎一疋银一钱　锅一口银一分羊一只银一分　貂皮一张银二分　豹皮一张银一钱　熊虎皮每张银三分　鹿皮一张银一分　狐狸睡貉皮每张一分狍皮二张银一分　黄蜡十块抽一　人参十围抽一　榛松二十斤抽一斤】 
　　抚赏 【大抵辽土诸夷环落性多贪惏故我以不战为上兵羁縻为奇计朝贡互巿皆有抚赏外又有沿边报事及近边住牧换盐米讨酒食夷人旧规守堡官量处抚待近者官不奉公刻军骨以恣科派贪夷利以暗交通反为抚赏之累可不戒哉】 
　　设伏 【孙子曰以虞待不虞者胜按伏之设以待不虞故五路将官每岁春深秋高或有警报各选轻骑据要害及薪水方便之地更番按伏以严警备防亦预矣但今将官尤当申严号令使官不敢假威以侵平民军不敢荡戒而刈田苗庶虏可御而民不扰】 

　　○财赋 

　　辽东都司定辽左等二十五卫额田三万一千六百二十顷额粮三十六万四千九百石额草五百九十四万六百三十束额盐三百七十七万四百七十三斤额铁三十九万五千七十斤鱼课银六百三十五两盐课银三百三十九两课程银五十三两铜钱五十二万二千一百六十文苇炭银三百两马价银一万四千七十两定辽中卫野猫湖书院官田三顷佃户岁租粟七十二石柴三十车 

　　定辽左卫 
　　额田 【九百三十七顷五十六亩】 
　　额粮 【一万四千四百七十三石五斗】 
　　额草 【一十二万三千五百二十束】 
　　额盐 【二十三万五千二百六十四斤】 
　　额铁 【二万五千二百九十九斤】 

　　定辽右卫 
　　额田 【七百七十八顷九十七亩】 
　　额粮 【一万一千八百二十二石三斗】 
　　额草 【一十万六千三百九十束】 
　　额盐 【一十九万七百五十五斤】 
　　额铁 【二万四千九百一十五斤】 

　　定辽中卫 
　　额田 【一千一百五十九顷三亩】 
　　额粮 【一万五千二百七十一石七斗】 
　　额草 【一十二万五千一百三十九束】 
　　额盐 【二十万三千四百七十斤】 
　　额铁 【三万一千四百一十二斤】 

　　定辽前卫 
　　额田 【八百九十三顷六十亩】 
　　额粮 【一万一千三百五十二石七斗】 
　　额草 【九万一千七百九十束】 
　　额盐 【一十六万八千三百二十一斤】 
　　额铁 【二万一千一十二斤】 

　　定辽后卫 
　　额田 【一千二百三十九顷四十七亩】 
　　额粮 【一万五千九百九十六石四斗】 
　　额草 【一十一万四千六百一十一束】 
　　额盐 【二十七万三千四百一十五斤】 
　　额铁 【二万二千九十一斤】 

　　东宁卫 
　　额田 【七百六十三顷三十八亩】 
　　额粮 【七千七百七十九石三斗九升】 
　　额草 【四万五千六百二十束】 
　　额盐 【一十七万一千六百七十九斤】 
　　额铁 【一万七千六五一十九斤】 

　　广宁卫 
　　额田 【七百四十六顷三十五亩】 
　　额粮 【七千五百五石九斗】 
　　额草 【二万八千一十三束】 
　　额盐 【五万八百四十四斤】 
　　额铁 【一万四千四百九十六斤】 

　　广宁左卫 
　　额田 【一千四百五十三顷九十四亩】 
　　额粮 【二万二百四十八石六升】 
　　额草 【一十六万九千四百四十九束】 
　　额盐 【一十二万八百一十一斤】 
　　额铁 【一万三千三百八十斤】 

　　广宁右卫 
　　额田 【一千三百八十九顷六十八亩】 
　　额粮 【一万五千六百八十石七斗】 
　　额草 【一十四万四千一百一十九束】 
　　额盐 【一十二万三千九百九十斤】 
　　额铁 【一万三千三百八十一斤】 

　　广宁中卫 
　　额田 【一千一百八顷八十九亩】 
　　额粮 【一万二百三十七石六斗一升】 
　　额草 【一十万三千三十一束】 
　　额盐 【九万五千三百七十七斤】 
　　额铁 【一万三千七百五十二斤】 

　　广宁右屯卫 
　　额田 【八百二十一顷七十九亩】 
　　额粮 【一万五百五十七石八斗五升】 
　　额草 【一十三万三千一百八十束】 
　　额盐 【八万九千一十九斤】 
　　额铁 【九千五百四十七斤】 

　　义州卫 
　　额田 【六百六十一顷五十四亩】 
　　额粮 【九千五百五十三石二斗五升】 
　　额草 【二十万三千四十束】 
　　额盐 【一十七万一千六百九十九斤】 
　　额铁 【一万五千斤】 

　　广宁后屯卫 
　　额田 【三百二十二顷八十五亩】 
　　额粮 【一万五百五十七石八斗五升】 
　　额草 【六万七千六百束】 
　　额盐 【九万五千三百七十七斤】 
　　额铁 【一万五千二百八十三斤】 

　　广宁中屯卫 
　　额田 【一千一百九十三顷四十亩】 
　　额粮 【一万七千三百六石一斗三升】 
　　额草 【八万七千九百六十束】 
　　额盐 【六万六千七百六十四斤】 
　　额铁 【一万四千五斤】 

　　广宁左屯卫 
　　额田 【九百五十一顷九十二亩】 
　　额粮 【一万三千九百七十一石三斗】 
　　额草 【七万四千一百六十束】 
　　额盐 【一十二万八百一十一斤】 
　　额铁 【一万三百二斤】 

　　宁远卫 
　　额田 【一千二十顷二十亩】 
　　额粮 【一万七千九十九石三斗】 
　　额草 【四十六万六千九百六十束】 
　　额盐 【二十万二百九十二斤】 
　　额铁 【九千九百八十斤】 

　　广宁前屯卫 
　　额田 【六百二十四顷五十四亩】 
　　额粮 【九千三百石】 
　　额草 【一十四万束】 
　　额盐 【八万九千一十五斤】 
　　额铁 【一万二千六百斤】 

　　三万卫 
　　额田 【三百四十八顷八十四亩】 
　　额粮 【四千九百七十五石九斗六升】 
　　额草 【二十一万四千九百二十五束】 
　　额盐 【一十三万九千八百八十七斤】 
　　额铁 【一万三十五斤】 

　　辽海卫 
　　额田 【二百七十四顷四十亩】 
　　额粮 【三千九百三十七石五斗二升】 
　　额草 【二十五万二千四百束】 
　　额盐 【九万五千三百七十七斤】 
　　额铁 【一万一千五百二十斤】 

　　铁岭卫 
　　额田 【三百六十六顷九十三亩】 
　　额粮 【五千九百八十一石五升】 
　　额草 【四十三万六千七百七十束】 
　　额盐 【一十七万八千三十八斤】 
　　额铁 【一万二千五百六十斤】 

　　沈阳中卫 
　　额田 【一千三百九顷四十四亩】 
　　额粮 【一万七千六百六十六石一斗】 
　　额草 【一十七万九千一百束】 
　　额盐 【一十二万七千一百七十斤】 
　　额铁 【一万一千六百九十六斤】 

　　海州卫 
　　额田 【二千三百八十六顷八十四亩】 
　　额粮 【三万一千二百九十八石】 
　　额草 【二十八万五千四百六十束】 
　　额盐 【一十三万三百四十九斤】 
　　额铁 【二万四千九百十斤】 

　　盖州卫 
　　额田 【二千九百八十一顷二十九亩】 
　　额粮 【三万一百六十八石五升】 
　　额草 【一万四千五百二十束】 
　　额盐 【二十二万五千七百二十六斤】 
　　额铁 【一万四千四百九十六斤】 

　　复州卫 
　　额田 【一千四十四顷七十五亩】 
　　额粮 【一万五千九百七十石六斗】 
　　额草 【一万二千束】 
　　额盐 【一十九万七千一百一十三斤】 
　　额铁 【一万三千五百一十二斤】 

　　金州卫 
　　额田 【六千七百四十二顷四亩】 
　　额粮 【四万二千八十七石二斗五升】 
　　额草 【六万五千七百二十束】 
　　额盐 【二十万九千八百三十斤】 
　　额铁 【一万二千二百七十二斤】 
　　京运年例银 【一十五万两】 

　　山东布政司征解 
　　本色钞 【一百八十七万三千五百锭】 
　　折钞银 【二万九千七百二十六两】 
　　本色布 【三十三万三千八百九疋】 
　　本色花 【十三万九千五百八十斤】 
　　折布花银 【一十万二千七百十四两】 

　　永平府征解 
　　户口盐银 【一千一十三两一钱】 
　　地亩花绒 【三百四十六斤】 

　　薛子曰按东辽财赋岁籍其土之所入咸以自利而又内帑有给诸路有运盐政有济一值凶荒则天子下减租之诏议赈贷之宜所以惠之者如此其至故往时家给人足都鄙廪庾皆满货贿羡斥每岁终辇至京师物价为之减半今入境物力萧索仓库空竭虽岁比凶荒抑亦有以致之者闻之乡耉老云正德间逆瑾贪剥黄皂事兴 【黄皂戎服逆瑾藉以上供索之】 大括民间数载夤是奇靡成俗加以豪右将领日肆侵夺如之何不穷且病也不然攘臂称乱甘与云中叛卒为伍何也夫辽号东陲密迩北虏幸边鄙无衅中外恬安倘复绎骚如列镇吾不知其所以处之矣司边计者所宜加之意云 

　　○徭役 

　　辽东都司定辽左等二十五卫二州均徭银岁三等审编增损不一约计一万七千五百一十九两修边夫二万八千六百九十三名修仓夫七百五十名局造一千九百七十一名窑造一千四百四十二名纳粮五千六百二十名跟官三千五百四十名斗级四百三十三名狱卒三百二十名水手一百名走递马七百七十二匹驴三百七十头 

　　定辽左卫 
　　均徭银 【五百三十三两六钱】 　　修边夫 【六百三十二名】 　　　修仓夫 【三十名】 
　　局造 【三十九名】 　　　　　　　窑造 【六十名】 　　　　　　　纳粮 【四名】 
　　跟官 【二百五名】 　　　　　　　斗级 【一十四名】 　　　　　　狱卒 【一十二名】 
　　寄籍均徭银 【二十一两四钱】 

　　定辽右卫 
　　均徭银 【四百五十二两二钱】 　　修边夫 【六百四十八名】 　　　修仓夫 【三十名】 
　　局造 【四十二名】 　　　　　　　窑造 【四十名】 　　　　　　　纳粮 【一十七名】 
　　跟官 【一百六十名】 　　　　　　斗级 【一十四名】 　　　　　　狱卒 【一十一名】 
　　寄籍均徭银 【七十两】 

　　定辽中卫 
　　均徭银 【五百九十六两八钱】 　　修边夫 【一千三十一名】 　　　修仓夫 【三十名】 
　　局造 【八十名】 　　　　　　　　窑造 【七十名】 　　　　　　　纳粮 【一百九十名】 
　　跟官 【二百一十二名】 　　　　　斗级 【一十九名】 　　　　　　狱卒 【一十五名】 
　　寄籍均徭银 【五十八两二钱】 

　　定辽前卫 
　　均徭银 【五百八两六钱】 　　　　修边夫 【七百一十名】 　　　　修仓夫 【三十名】 
　　局造 【八十八名】 　　　　　　　窑造 【四十名】 　　　　　　　纳粮 【一百五十名】 
　　跟官 【九十五名】 　　　　　　　斗级 【一十二名】 　　　　　　狱卒 【一十八名】 
　　寄籍均徭银 【六十四两】 

　　定辽后卫 
　　均徭银 【四百一十四两六钱】 　　修边夫 【七百六十七名】 　　　修仓夫 【三十名】 
　　局造 【八十名】 　　　　　　　　窑造 【七十三名】 　　　　　　纳粮 【一百八十八名】 
　　跟官 【一百三十九名】 　　　　　斗级 【一十四名】 　　　　　　狱卒 【一十五名】 
　　寄籍均徭银 【七十二两】 

　　东宁卫 
　　均徭银 【一百五十四两二钱】 　　修边夫 【二千七百四十二名】 　修仓夫 【三十名】 
　　局造 【八十名】 　　　　　　　　窑造 【一百二名】 　　　　　　纳粮 【七十七名】 
　　跟官 【一百四十五名】 　　　　　斗级 【一十二名】 　　　　　　狱卒 【一十五名】 
　　寄籍均徭银 【六十七两】 　太子河水手 【四十名定辽六卫出】 

　　定辽左等六卫认纳柴炭银两夫共一千五百九十四名纳柴七万三百五十个外折柴银一百一十七两二钱五分纳炭一万四千九百包外折炭银一百四十八两五钱 

　　自在州 
　　均徭银 【三百一十八两三钱】 

　　都司经历司 
　　均徭银 【一百六十五两】 

　　河东招集 
　　均徭银 【一千二百九十两七钱】 

　　广宁卫 
　　均徭银 【一百三十两四钱】 　　　修边夫 【一百名】 　　　　　　修仓夫 【三十名】 
　　局造 【一百二十名】 　　　　　　窑造 【二十六名】 　　　　　　纳粮 【三名】 
　　跟官 【一百四十一名】 　　　　　斗级 【一十五名】 　　　　　　狱卒 【八名】 
　　寄籍均徭银 【一十二两五钱】 

　　广宁左卫 
　　均徭银 【三百一十六两一钱】 　　修边夫 【二百六十七名】 　　　修仓夫 【三十名】 
　　局造 【一百一十三名】 　　　　　窑造 【四十名】 　　　　　　　纳粮 【七十一名】 
　　跟官 【一百九十八名】 　　　　　斗级 【一十五名】 　　　　　　狱卒 【一十六名】 
　　寄籍均徭银 【四十二两二钱】 

　　广宁右卫 
　　均徭银 【三百八十二两一钱】 　　修边夫 【二百九十二名】 　　　修仓夫 【三十名】 
　　局造 【八十名】 　　　　　　　　窑造 【四十六名】 　　　　　　纳粮 【九十八名】 
　　跟官 【一百四十一名】 　　　　　斗级 【一十三名】 　　　　　　狱卒 【八名】 
　　寄籍均徭银 【三十两五钱】 

　　宁中卫 
　　均徭银 【三百三十九两八钱】 　　修边夫 【二百六十七名】 　　　修仓夫 【三十名】 
　　局造 【八十名】 　　　　　　　　窑造 【四十八名】 　　　　　　纳粮 【四十二名】 
　　跟官 【一百一十七名】 　　　　　斗级 【十五名】 　　　　　　　狱卒 【八名】 
　　寄籍均徭银 【一十四两一钱】 

　　河西招集 
　　均徭银 【四百七十九两三钱】 

　　广宁右屯卫 
　　均徭银 【三百二十二两五分】 　　修边夫 【二百九十七名】 　　　修仓夫 【三十名】 
　　局造 【八十名】 　　　　　　　　窑造 【六十七名】 　　　　　　纳粮 【五十三名】 
　　跟官 【一百七十二名】 　　　　　斗级 【二十五名】 　　　　　　狱卒 【一十八名】 
　　寄籍均徭银 【四两七钱】 

　　义州卫 
　　均徭银 【六百九十一两】 　　　　修边夫 【二百五十五名】 　　　修仓夫 【三十名】 
　　局造 【七十四名】 　　　　　　　窑造 【七十名】 　　　　　　　纳粮 【□百二十四名】 
　　跟官 【一百五十九名】 　　　　　斗级 【一十八名】 　　　　　　狱卒 【一十三名】 
　　寄籍均徭银 【一百六十二两二钱】 

　　广宁后屯卫 
　　均徭银 【二百一十四两六钱】 　　修边夫 【二百二十名】 　　　　修仓夫 【三十名】 
　　局造 【八十五名】 　　　　　　　窑造 【二十六名】 　　　　　　纳粮 【八十三名】 
　　跟官 【六十二名】 　　　　　　　斗级 【八名】 　　　　　　　　狱卒 【一十四名】 
　　寄籍均徭银 【九十三两】 

　　广宁中屯卫 
　　均徭银 【七百三十五两】 　　　　修边夫 【二百五十名】 　　　　修仓夫 【三十名】 
　　局造 【八十九名】 　　　　　　　窑造 【七十一名】 　　　　　　纳粮 【二百名】 
　　跟官 【七十八名】 　　　　　　　斗级 【一十五名】 　　　　　　狱卒 【一十名】 
　　寄籍均徭银 【八十两】 

　　广宁左屯卫 
　　均徭银 【六百九十九两五钱】 　　修边夫 【二百五十名】 　　　　修仓夫 【三十名】 
　　局造 【一百二十名】 　　　　　　窑造 【三十八名】 　　　　　　纳粮 【二百三十名】 
　　跟官 【一百二名】 　　　　　　　斗级 【一十六名】 　　　　　　狱卒 【一十二名】 
　　寄籍均徭银 【七十两】 

　　宁远卫 
　　均徭银 【四百三十九两五钱】 　　修边夫 【四百九十八名】 　　　修仓夫 【三十名】 
　　局造 【八十九名】 　　　　　　　窑造 【七十一名】 　　　　　　纳粮 【三百三十三名】 
　　跟官 【七十八名】 　　　　　　　斗级 【二十六名】 　　　　　　狱卒 【九名】 
　　寄籍均徭银 【八十三两六钱】 

　　广宁前屯卫 
　　均徭银 【六百九两二钱】 　　　　修边夫 【五百一十八名】 　　　修仓夫 【三十名】 
　　局造 【八十名】 　　　　　　　　窑造 【六十八名】 　　　　　　纳粮 【三百三十八名】 
　　跟官 【二百二名】 　　　　　　　斗级 【二十七名】 　　　　　　狱卒 【一十一名】 
　　寄籍均徭银 【二十二两二钱】 

　　三万卫 
　　均徭银 【三百三十六两四钱】 　　修边夫 【二百十名】 　　　　　修仓夫 【三十名】 
　　局造 【六十名】 　　　　　　　　窑造 【四十八名】 　　　　　　纳粮 【三百二十一名】 
　　跟官 【四十八名】 　　　　　　　斗级 【八名】 　　　　　　　　狱卒 【八名】 
　　寄籍均徭银 【一十二两】 

　　辽海卫 
　　均徭银 【三百六十两二钱】 　　　修边夫 【三百三十一名】 　　　修仓夫 【三十名】 
　　局造 【六十名】 　　　　　　　　窑造 【五十三名】 　　　　　　纳粮 【一百八十一名】 
　　跟官 【五十五名】 　　　　　　　斗级 【一十五名】 　　　　　　狱卒 【一十二名】 
　　寄籍均徭银 【一十二两一钱】 

　　安乐州 
　　均徭银 【七两三钱】 

　　铁岭卫 
　　均徭银 【三百八十七两六钱九分】 修边夫 【一百一十九名】 　　　修仓夫 【三十名】 
　　局造 【五十一名】 　　　　　　　窑造 【六十八名】 　　　　　　纳粮 【二百四十一名】 
　　跟官 【一百一十九名】 　　　　　斗级 【二十二名】 　　　　　　狱卒 【一十三名】 
　　寄籍均徭银 【二十六两五钱】 

　　沈阳中卫 
　　均徭银 【八百四十一两六钱】 　　修边夫 【一千九百八十二名】 　修仓夫 【三十名】 
　　局造 【六十九名】 　　　　　　　窑造 【一百五名】 　　　　　　纳粮 【二百五十七名】 
　　跟官 【一百六十三名】 　　　　　斗级 【二十五名】 　　　　　　狱卒 【一十二名】 
　　寄籍均徭银 【三十五两八钱】 　浑河水手 【八名】 

　　海州卫 
　　均徭银 【六百四两二钱】 　　　　修边夫 【一千四百七十二名】 　修仓夫 【三十名】 
　　局造 【八十名】 　　　　　　　　窑造 【八十三名】 　　　　　　纳粮 【五百五十名】 
　　跟官 【一百六十五名】 　　　　　斗级 【二十七名】 　　　　　　狱卒 【二十名】 
　　寄籍均徭银 【五十八两】 　三岔河水手 【五十名】 

　　盖州卫 
　　均徭银 【九百三两三钱】 　　　　修边夫 【四千四百三十九名】 　修仓夫 【三十名】 
　　局造 【八十名】 　　　　　　　　窑造 【四十名】 　　　　　　　纳粮 【七百三十七名】 
　　跟官 【一百六十二名】 　　　　　斗级 【三十四名】 　　　　　　狱卒 【一十名】 
　　寄籍均徭银 【五十两三钱】 

　　复州卫 
　　均徭银 【九百一两八钱】 　　　　修边夫 【四千七百八十四名】 　修仓夫 【三十名】 
　　局造 【八十名】 　　　　　　　　窑造 【二十四名】 　　　　　　纳粮 【三百七十六名】 
　　跟官 【一百八十一名】 　　　　　斗级 【二十名】 　　　　　　　狱卒 【二十名】 
　　寄籍均徭银 【五十一两一钱】 

　　金州卫 
　　均徭银 【二千二十三两六钱】 　　修边夫 【五千四百三十一名】 　修仓夫 【三十名】 
　　局造 【七十二名】 　　　　　　　窑造 【六十五名】 　　　　　　纳粮 【六百九十一名】 
　　跟官 【二百三十九名】 　　　　　斗级 【一十八名】 　　　　　　狱卒 【一十二名】 
　　寄籍均徭银 【一百四十六两八钱】 

　　走递马驴 
　　辽阳在城驿 【马二十五匹驴二十头】 　　　虎皮营城驿 【马二十五匹驴一十头】 
　　鞍山驿 【马二十五匹驴一十头】 　　　　　广宁在城驿 【马三十匹驴二十头】 
　　盘山驿 【马二十八匹驴二十头】 　　　　　高平驿 【马三十匹驴二十头】 
　　闾阳驿 【马三十匹驴二十头】 　　　　　　十三山驿 【马三十匹驴二十头】 
　　撁马岭驿 【马二十匹驴一十头】 　　　　　义州驿 【马二十匹驴一十头】 
　　小凌河驿 【马三十匹驴一十头】 　　　　　杏山驿 【马三十匹驴一十头】 
　　连山驿 【马三十匹驴一十头】 　　　　　　曹庄驿 【马三十匹驴二十头】 
　　东关驿 【马三十匹驴二十头】 　　　　　　沙河驿 【马三十匹驴二十头】 
　　高岭驿 【马三十匹驴二十头】 　　　　　　开原驿 【马二十五匹驴一十头】 
　　中固沙河抚顺驿 【马二十五匹驴一十头】 　嚚州驿 【马二十五匹驴一十头】 
　　懿路驿 【马二十五匹驴一十头】 　　　　　沈阳驿 【马二十五匹驴一十头】 
　　海州驿 【马二十五匹驴一十头】 　　　　　牛庄驿 【马二十五匹驴一十五头】 
　　沙岭驿 【马三十匹驴十五头】 　　　　　　耀州驿 【马一十匹驴一十头】 
　　盖州驿 【马一十匹】 　　　　　　　　　　熊岳驿 【马一十匹】 
　　五十寨驿 【马一十匹】 　　　　　　　　　复州驿 【马一十匹】 
　　栾古驿 【马一十匹】 　　　　　　　　　　石河驿 【马一十四匹】 
　　金州驿 【马一十匹】 　　　　　　　　　　木场驿 【马一十匹】 
　　旅顺驿 【马一十匹】 

　　寺牧 
　　恩军 【四百六十名永乐四年行令各省并南北直隶府州县卫所调编】 
　　孳牧马匹 【原额无考查得陕西每上苑一万匹中苑七千匹小苑四千匹今据二苑见牧儿骒种马二千五百余匹马驹骡一千三百余匹头】 
　　草场 
　　平川苑 【四百六十三顷四亩七分】 　　新安苑 【五十八顷八十九亩】 
　　广安苑 【七十五顷九十七亩七分】 　　平山苑 【一百五十六顷七十八亩】 
　　南丰苑 【四百九十二顷八十七亩】 　　高平苑 【五百五十顷四十三亩】 
　　长川苑 【二百五十七顷一十四亩】 　　名山苑 【五百三十八顷二十四亩五分】 
　　复州苑 【一百八十二顷三十一亩】 　　龙潭苑 【二百七十顷】 
　　清河苑 【四百五十六顷七十一亩】 　　深河苑 【一百二十六顷四亩四分】 
　　均徭 【本寺岁用表笺精微祭祀纸札心红柴薪马夫等项共五百九两七钱俱于养马军余照门出办其书写门隶老人阴阳医生快手仓库人役禁子等役俱于养马军余逐年审编】 

　　薛子曰古者役民岁不过三日盖佚之也后世政烦役重至有银差力差之说然籍其丁赀等其富贫夫民亦甘之辽人荷戈执殳从事边陲而复勤动不息营办多方主者且以其意而为上下豪猾之徒岁比逋负而贫者捐瘠而不得免至于递马不足复索操骑以备送迎嗟夫辽所恃者士马尔人竭马虽与之处平定之际尚不可况将撄有事之日乎是不可不为之所也 

　　辽东志卷三 


　　●辽东志卷四 

　　典礼志 

　　公式 
　　祀典 
　　宾兴 
　　夷人入贡 

　　○公式 

　　圣诞冬至正旦节 【前一日习仪辽阳于上帝庙广宁于普慈寺余卫于庙寺三堂及文武诸司率属行礼如制御史行出使礼至日辽阳于都司衙门广宁于会府余卫行礼如之】 
　　开读诏敕 【众官出郭迎拜辽阳导至都司衙门广宁导至会府三堂及文武诸司率属行礼如制御史行出使礼都司誊黄遣生员赍捧各卫开读如制】 
　　日食 【具朝服行礼如制】 　　　　　　　　　　　　　　月食 【具常服行礼如制】 
　　迎春 【岁立春先一日三司迎于东郊赴春宴至日具朝服行礼如制】 

　　○祀典 

　　先师庙 【岁仲春秋上丁日祭如制月朔望辰行香如仪】 
　　启圣公祠 
　　名宦祠 
　　乡贤祠 【上丁祭先师毕所司率师生祭如仪】 
　　山川社稷 【岁仲春秋上戊日守土官祭如仪】 
　　风云雷雨 【岁仲春秋上巳日守土官祭如仪】 
　　厉祭 【清明中元十月朔守土官祭如仪】 　　　城隍庙 【随厉祭礼如仪】 
　　八蜡 【辽阳附城隍庙广宁庙在城东冬至 【至：衍文】 后三戌日祭之】 
　　旗纛庙 【岁霜降日守土官祭如仪】 
　　褒功祠 【春秋丁后守土官祭如仪】 　　　　　邓将军祠 【旧祭近废】 
　　北镇庙 【广宁每岁春秋祀事与岳渎同朝廷有大典礼大政务则遣使祭告】 

　　○宾兴 

　　科贡 【各儒学生员应试所司以礼送会试加隆岁贡次之中式举人树旗送捷报牌具彩乐郊迎至先师庙行礼毕赴宴仍彩乐导归宅】 
　　武举 【成化以前无弘治乙丑科始乡中式者公宴以礼起送至嘉靖乙未科树旗加彩会武中式者郊设迎宴导归宅】 
　　乡饮 【旧无正德十四年巡按高钺参议蔡天佑恶其缺典始举行岁正月望十月朔行礼如仪】 
　　乡射 【旧无正德九年巡按刘成德恶其缺典下学躬率诸生遵大明会典所载参以旧仪行焉尊王制便士习也】 

　　○夷人入贡 

　　朝鲜入贡 【每年遇圣节正旦轮差各曹参判或判书一员领正从书状养马通事等官三十员赍表文并圣母东宫方物及上用杂色马匹至辽东界地名连山关转报都司候陪臣至高丽巿住歇各官衣冠至都司投印信咨文行跪拜礼择日设宴在都司大厅望阙叩头公宴毕本司备云来咨关文数目缘由行本镇合于衙门给与批呈差千百户一员伴送赴京及回仍照前例公宴听其自归本国】 
　　女直入贡 【每岁十月初一日起至十二月终止陆续起送建州左右毛怜海西等卫夷人到司督令通事审验发馆随行左等六卫挨月公宴各夷赴京回还亦行公宴伴送】 

　　薛子曰礼者国之纪以尊君父以敬天渝以洽神人以异才贤以上敬让以亲邦国使民着于尊亲之节幽明之义交际之仪也辽旧用武之邦华夷错居迄于胡元渎伦败化礼废可知国家稽古同文实崇典礼而辽俗丕变浸淫乎文献之风矣然或者阙而未具缘其数而弗习其情是在秉礼化民者加之志尔 

　　辽东志卷四


●辽东志卷五 

　　官师志 

　　爵命 
　　使命 
　　职官 
　　名宦 

　　○爵命 

　　周 
　　汉 
　　魏 
　　晋 
　　南北朝 
　　唐 
　　辽 
　　金 
　　元 
　　国朝 

　　周 

　　箕子名胥余纣庶兄纣亡箕子抱祭器归周武王封于朝鲜至则教其民以礼义田蚕织作为民设八条相杀者以当时偿杀相伤者以谷偿相盗者男没入为其家奴女子为婢欲自赎者入五十万虽免为民俗犹羞之嫁娶无所售是以其民无盗门户不闭妇人贞信饮食以笾豆其国化之音义曰八条不具见 

　　汉 

　　韩广高帝八年春正月徙燕王广为辽东王 
　　甘延寿字君况北地郡郅人少以良家子弟善骑射尝超距踰羽林亭楼由是迁为郎试弁为期门以材力得幸稍迁至辽东太守车骑将军西域都护骑都尉与陈汤共诛斩郅支单于封义成侯薨谥曰壮侯 
　　张奂宇 【宇：字】 然明酒泉人奂少游三辅师事太尉朱宠学欧阳尚书初牟氏章句辞浮至四十余万言奂减为九万言后辟大将军梁冀府乃上书桓帝奏其章句诏下东观以疾去官复举贤良对策第一擢拜议郎永寿元年累迁安定属国都尉匈奴中郎将奂与皇甫规友善奂既被锢凡诸友旧莫敢为言唯规荐举前后七上在家四岁复拜武威太守迁度辽将军九年春征拜大司农复拜护匈奴中郎将以九卿秩督幽并凉三州及度乌桓二营兼察刺史二千石能否赏赐甚厚匈奴乌桓闻奂至因相率降奂迁少府又拜大司农以功封侯 
　　薛宣字赣君东海郯人也少为廷尉书左都船狱史后迁乐浪都尉丞幽州刺史长安令补御史中丞拜丞相封高阳侯 
　　公孙瓒字伯珪辽西令支人瓒以母贱遂为郡小吏美姿貌大音声言事辨慧太守奇其才以女妻之后从涿郡卢植学于缑氏山中略见书传举上计吏太守刘君坐事槛车当徙日南瓒具豚酒于北芒上祭辞先人祝曰昔为人子今为人臣当诣日南日南多瘴气恐或不还愤惋慷慨悲泣再拜而去既行道得赦还举孝廉除辽东属国长史尝从数十骑出行塞下猝逢鲜卑数百骑瓒乃自持两刃矛驰出冲贼杀伤数十人瓒左右亦亡其半遂得免中平中以瓒督乌桓突骑车骑将军张温讨凉州贼有功迁骑都尉诏封都亭侯复兼领属国长史瓒常乘白马自号白马长史乌桓相告语避白马长史乃画瓒形射之中者咸称万岁虏遂远窜塞外瓒志扫灭乌桓威名大震拜奋武将军封蓟侯 
　　公孙康辽东襄平人度之子魏封为襄平侯 

　　魏 

　　鲜于辅拜左度辽将军封乐亭侯遣还镇抚本州岛 
　　公孙恭度之弟魏文帝封为平郭侯余见家世 
　　李弼辽东襄平人魏司徒赐姓徒何氏入周为太师魏国公 
　　阎柔拜度辽将军进县侯位 

　　晋 

　　李胤宣伯信之子仕封广陆侯进尚书仆射迁太子少傅事见宦迹 

　　南北朝 

　　晁晖辽东人魏济州刺史颍川公 
　　晁清晖之子袭爵例降为伯余见忠节 
　　任祥延敬广宁人初从葛荣荣败拥所部降拜广宁太守赐爵西河县公随齐神武起兵封魏郡公 

　　唐 

　　张俭师约京兆新丰人高祖起俭以功累迁营州都督高丽入寇俭率兵破之太宗征辽东遣俭率蕃兵先进拜行军总管使为前锋自新城路邀击进渡辽至建安城破斩千级封皖城郡公俭性谨畏典羽兵三十年未尝有过卒赠荆州都督谥曰敬陪葬昭陵 
　　李澄襄平人隋蒲山公宽之远冑勇悍隶江淮都统李垣府又从永平节度李勉军勉帅汴表澄滑州刺史兴元元年澄遣卢融间道奉表诣行在德宗嘉之署帛诏内密丸授澄刑部尚书汴滑节度使澄未即宣乃先勒训士马李希烈疑以养子六百戍之贼攻宁陵养子辈乘以剽掠澄尽斩之又封澄武威郡王真元初迁澄检校尚书左仆射义成军节度使卒赠司空 

　　辽 

　　萧朴字延宁国舅族博学多智有史才能知人主意敷奏称旨朝议多取决之封兰陵郡王进王恒加中书令重熙初拜东京留守薨赠齐王 
　　萧孝忠志慷慨尚越国公主拜驸马都尉累迁殿前都点检北府宰相为东京留守时禁渤海人击球孝忠言东京重镇无从禽之地若非球马何以习武且天子以四海为家何分彼此宜弛其禁从之入朝封楚王拜北院枢密使 
　　萧孝友字挞不衍小字陈留以戚属为小将军累官左武卫大将军检校太保西北路招讨使封兰陵郡王起复北府宰相出知东京留守会伐夏失利以太后救免诛复为东京留守进封丰国王 
　　耶律倍太祖长子从征渤海拔夫余城改曰东丹以倍为人皇王主之建元称制太祖讣至倍即日奔赴知皇太后欲立德光乃与羣臣请于太后而让位焉是为太宗以东平为南京徙倍居之又置卫士阴伺动静倍谓左右曰我以天下让主上今反见疑不如适他国以成吴太伯之名立木刻诗载书浮海奔拜怀化节度使瑞真等州观察使移镇滑州倍虽在异国常思其亲问安使不绝太宗立石敬瑭为晋主加兵于洛召倍不从遣壮丁害之敬瑭入洛丧服临哭以王礼权厝后太宗改葬于医巫闾山谥曰文武元皇王即位谥让国皇帝倍初巿书万卷藏于医巫闾绝顶望海堂通阴阳音律精医药砭□之术工辽汉文章尝译阴符经善画本国人物如射骑猎雪骑千鹿图皆入宋秘府五子长世宗次娄国稍隆先道隐各有传 
　　萧惠字伯仁阿古只五世孙授契丹行宫都部署改南京统军使加同中书门下平章事朝议以辽东重地非勋戚不能镇抚乃命惠知东京留守事改西北路招讨使封魏国公 
　　耶律隆先字团隐义宗四子也封平王兼政事令留守东京薄赋税省刑狱恤鳏寡数荐贤能之士有阆苑集行于世 
　　耶律仁先字糺邻授宿直将军累迁殿前副点检北院大王东京留守女直岁侵掠仁先开山通道以控制之边民安业封吴王以平乱功加尚父进宋王为北院枢密使卒年六十遗命家人薄葬 
　　张浩辽阳人官至太师南阳郡王事见学术 
　　安同辽东胡人也祖世高汉时以安息王侍子入洛历魏至晋避乱辽东遂家焉道武征兵于慕容垂同从征姚平于柴壁姚兴悉众救平同日 【日：曰】 汾东有蒙坑径路不通姚兴必从汾西至柴壁宜截汾为南北浮桥乘西岸筑围贼至无所施其智力以功赐爵北新侯又诏持节循察并定二州纠守宰不法郡国肃然卒赠为高阳王谥曰恭惠 
　　安原同之弟性沉勇多智畧明元时镇云中蠕蠕犯塞原破之以功赐爵武原侯太武即位拜驾部尚书车驾征蠕蠕进爵河间公在朝无所比周 
　　安颉同之弟辨慧多略有父风明元初侍长宜城王奚斤追赫连昌至安定颉为监军侍御史昌来攻颉禽昌送京师赐爵西平公宋将刘彦之寇河南颉击彦之遂济河攻洛阳拔之进攻武牢彦之兵溃进爵为王卒谥曰襄 
　　潘乐相贵广宁石门人乐初生有雀止其母肩占者咸言富贵之征因名相贵后为字及长宽厚有略为尔朱荣别将讨元昊以功封敷城县男齐神武以乐为镇城都将从破尔朱兆于广阿进爵广宗县伯累以军功拜东雍州刺史封金门郡公镇河阳讨侯景至梁泾州获其地薨赠太师大司马尚书令 
　　怡峯景阜辽西人本姓默怡因避难改焉少以骁勇闻从贺拔讨万侯丑奴赐爵蒲阴县男后讨曹泥功进爵华阳县公从破□太复弘农破沙苑进爵乐陵郡公东魏攻颖州峯复以轻骑邀击大破之自是威名转盛加授开府仪同三司峯沈毅有胆略得士卒心时号骁将赠华州刺史谥曰襄威 
　　高模翰渤海人有膂力善骑射好谈兵初太祖平渤海模翰避地高丽王妻以女因罪亡归上谕模翰曰朕自起兵百余战卿功第一虽古名将无一加复语诸国使曰此国之勇将朕统一天下斯人之力也及晋叛盟模翰为统军副使下关南城邑数十与赵延寿往攻田武名俄有光自模翰目中出萦骁旗矛焰焰如流星久之模翰喜曰此天赞之祥遂进兵杀获甚众晋以杜重威领兵来拒模翰逆战杀其先锋有诏比之李陵晋兵复至滹沱河模翰复败之加特进太师封悊郡开国公九年正月迁左相卒 

　　金 

　　夹谷吾里补暗土浑河人累破辽兵伐宋败张浚军于富平累官孛特本部节度使封芮国公多智略膂力过人虽老勇健不衰卒年一百有五岁 
　　粘割斡特剌盖州人真元初宗毅言宋人欲起兵衅求入见世宗遣斡特剌诘之无状还报称旨授左司员外郎累官刑部尚书世宗尝谕平章政事括安礼曰择材最难如斡特剌所举者颇称朕意委提控代州阜通监谕之曰朕自任卿以来悉卿材干故擢为执政卿亦体朕待遇之意勉尽所职凡谋议奏对多副朕心但有所见悉心以言进尚书右丞兼枢密副使明年改上京留守还拜平章政事封芮国公讣闻上悼之祭赙甚厚谥成肃 
　　大白大辽阳人从侵宋屡有大功封太傅汉国王卒赠太师晋国公 
　　蒲察通累官平章政事封任国公世宗将幸上京以通朝廷旧人命为上京留守先往镇抚之明昌四年上谕宰臣曰通先朝重臣年高未衰因命知广宁府事累表请老复以开府仪同三司致仕通在政府举太子率府完颜守贞监察御史裔俱可大用其后皆为明臣世多其知人云 
　　移剌成辽横帐人通契丹汉字天会间隶挞懒下为行军猛安正隆南伐为武毅军都总管大定二年改河中尹招降乔家等族首领结什角迁南京留守召拜枢密副使封任国公改北京留守 
　　承晖御史台奏承晖前为提刑豪猾屏息迁临海军节度使贞佑初进拜平章事宣宗迁汴进拜右丞相兼都元帅封定国公与皇太子留守中都高琪居中用事忌承晖成功诸将皆顾望终无一兵至中都者抹然尽忠谋南奔承晖召经历完颜师姑谓曰始我谓平章知兵故推心以权畀平章尝许与我俱死今忽异议行期且在何日汝必知之师姑曰今日向暮且行曰汝行李办未曰办矣承晖变色曰社稷若何叱下斩之承晖起辞谒庙作遗表付令史帅安石举家号泣承晖神色泰然与安石举白饮满谓安石曰子行矣安石出门闻哭声则已饮药薨矣是日尽忠出奔中都不守表至行在宣宗哭之尽哀赠太尉尚书令广平郡王谥忠肃 
　　完颜弼盖州猛安人充护卫从丞相襄戍边有功除同知德州防御使后入为武卫军副都指挥使至宁元年东京不守弼为帅左监军捍御辽东请自募二万人以卫京师绍王怒曰我以东北路为忧卿言京师有急何耶付有司论诏免死杖谪为云内州防御使寻为元帅左都监真定弼条战守数事奏之及迁都南京沮长淮拒大河扼潼关以自固宣宗将迁汴次真定弼言太子不宜留中都盖军少则难守军多则难养又奏将帅以阃外为威今生杀之权皆从中覆宣宗颇用其言三年改之 【之：知】 东平府山东西路宣抚副使是时刘二祖余党孙邦佐张汝揖保济南弼遣人招降之弼荐邦佐汝楫改过用命招降甚众四年弼迁宣府事汝楫复谋作乱邦佐密告弼飨汝楫伏甲庑下酒数行锺鸣伏发杀汝楫并其党手诏褒谕封密国公元兵围东平弼百计应战久乃解去宣宗赐诏奖谕是岁五月疽发于脑卒弼平生惟喜读书延儒士歌咏治东平爱民省费军民无相讼有古良将之风焉 

　　元 

　　木华黎性沈毅多智略猿臂善射挽弓二石强太祖命统诸军征辽东次高州卢琮金朴以城降进攻北京金守将银青率众逆战败之斩首八万余级城中食尽契丹军斩关来降锦州张鲸聚十余万杀节度使称临海郡王至是来降诛之鲸弟致据锦州叛略平滦瑞利义懿广宁等州木华黎率军数万讨之州郡多杀致所署长吏降进兵红螺山主将杜秀降奏为锦州节度使七月进兵临兴中攻 【脱溜字】 石山致遣鲸子东平将骑步三万援溜石木华黎夜半引兵疾驰溜 【溜：衍文】 于神水县东大败之斩东平并其卒万二千八百余级拔开义县遇 【遇：进】 围锦州斩首三千余级溺死者无算致降伏诛后广宁刘琰义州进 【进：田】 和尚降木华黎曰此叛寇存之无以惩后除工匠优伶外悉屠之田 【田：拔】 苏复海三州斩完颜众家奴咸平宣抚蒲鲜等率众十余万遁入拔 【拔：海】 岛丁丑八月诏封太师国王都行省承制行事赐誓券黄金印曰海 【海：子】 孙传国世世不绝后子 【子：衍文】 薨封鲁国王谥忠武 
　　移剌捏儿契丹人幼有大志膂力过人沈毅多谋辽亡金以为参议留守皆辞不受闻太祖举兵私语所亲曰为国复雠此其时也率其党百余人诣军门献十策帝召见与语奇之问尔生何地对曰伯州因号为伯州元帅乙亥拜兵马都元帅佐木华黎取北京下高丽及松义锦等二十六城破五十四寨平利州贼刘四禄时锦州贼张致兵势方炽复出奇兵掩击斩致以功迁龙虎卫上将军兵马都提控元帅继取辽东西广宁金复海盖等十五城兴州监州重儿反复与乌也儿讨平之累官军民都达鲁花赤兼兴胜府尹卒赠太尉追封兴国公谥武毅 
　　朵儿只木华黎六世孙脱脱子也生一岁而孤稍长备宿卫事母至孝喜读书不事章句至治二年授集贤学士时年未冠一时同寅如郭贯赵世延邓文原诸老皆器重之天历二年朵儿只袭国王位扈跸上都至元十四年诏脱脱总兵南讨脱脱遣朵儿只攻六合拔之既而诏削脱脱官爵罢其兵权朵儿只乃以本部兵守扬州十五年薨于军年五十二朵儿只为相务存大体兼理庶务中外号为贤相二子朵蛮帖木儿翰林学士俺木哥失理袭国王 
　　廉希宪字善甫幼魁伟举止异常及长笃好经史世祖立累官平章政事振举纲维综核名实汰逐冗滥裁抑侥幸当时翕然称治后以释囚事罢相久之诏起希宪为北京行省平章政事十二年右丞阿里海牙下江陵图地形上于朝请命重臣开大府镇之帝急召希宪还使行省荆南希宪冒暑疾驱以进至镇阿里海牙率其属郊迎望拜尘中荆人大骇即日禁剽夺通商贩兴利除害兵民安堵遂大兴学选教官置经籍日亲讲舍以厉诸生希宪疾久不愈召还江陵民号泣遮道留之不得相与画像建祠希宪还囊橐萧然琴书自随而已十六年春诏复入中书希宪称疾笃皇太子遣侍臣问疾因问治道希宪曰君天下在用人用君子则治用小人则乱臣病虽剧委之于天所甚忧者大奸专政羣小阿附吾国民病之大者殿下宜开圣意急为屏除不然日就沈痾不可药矣戒其子曰丈夫见义勇为祸福无预于己谓皐夔稷契伊傅周召为不可及是自弃也天下事苟无牵制三代可复也十七年十一月十九日夜有大星陨于正寝之旁流光照地久之方灭是夕希宪卒追封魏国公谥文正加赠推忠佐理翊运功臣太师开府仪同三司上柱国恒阳王谥如故子六人孚佥辽阳等处行中书事 
　　刘敏中字端甫济南章丘人由中书掾擢兵部主事拜监察御史宣抚辽东山北诸郡守令恃贵幸暴横者绳之以法锦州雨水为灾辄发廪赈之除东平路总管官至翰林学士承旨敏中平生身不怀弊口不论钱义不苟进进必有所匡救援据今古雍容不廹每以时事为忧或欝而弗伸则戚形于色中夜叹息至泪湿枕席为文辞理兼备有中庵集二十五卷延佑五年卒追封济国公谥文简 
　　耶律铸成仲幼聪敏善属文尤工骑射楚材薨嗣领中书省事上言宜疏禁网采历代德政八十一章以进宪宗征蜀诏铸领侍卫骁果以从屡出奇计攻下城邑宪宗崩阿里不哥叛铸弃妻子挺身朔方来归世祖嘉其忠即日诏见赏赐优厚中统二年拜中书左丞相是年冬诏将兵备御北边后征兵扈从败阿里不哥于上都之北加光禄人夫奏定法令吏民便之二年行省山东未几征还初清庙雅乐止有登歌诏铸制八佾之舞乐成上之赐名大成改平章政事拜中书左丞相迁平章军国重事监修国史朝廷有大事必咨访焉十九年复拜中书左丞相以事罢免仍没其家资之半徙居山后卒赠太师懿宁王谥文忠 

　　国朝 

　　刘江邳州宿迁人姿貌丰伟知识过人从军山海卫永乐年间由总旗累迁至左都督镇守辽东以金州倭寇窃发相地形要害于望海埚筑立城墩以防海寇属王家山岛举火刘江计寇将至亟整马步军赴埚设伏翌日倭船二十余艘泊马雄岛径奔埚上江亲督指挥徐刚领兵赴堡外复遣百户姜隆以奇兵伏山下邀其归路约贼围堡举炮发伏马步俱进贼大败奔入樱桃园合兵围之自辰至酉生擒八百五十七名斩首七百四十二级后倭寇遂绝事闻玺书褒美征至京面宴赉甚厚封广宁伯给铁券世袭卒谥忠武 
　　施聚良会通州人体貌魁梧器度宏远由金吾右卫指挥使以功充本路参将崇尚俭朴委任智勇枕戈待旦居安虑危每行军寝用草铺食藉马鞯训练士卒增筑屯堡营缮有法又能延师儒教训子弟义人始有科目甲子兀良哈贼众犯境聚提所部兵从大将出境外兵间道遮击遂大破之斩获甚多升都督佥事充右副总兵镇守辽东正统己巳英庙北狩聚闻报恸哭即日引道守臣备牛酒迎劳聚曰主止安在我辈尚可宴乐遂趋京师以功累升左都督天顺改元进封怀柔伯给铁券世袭后召至京师赐簪缨蟒衣金帛天顺六年薨于镇谥威靖 
　　焦礼显州人英勇善战从靖难升都指挥使备御宁远正统七年升左都督充左副总兵镇守辽东景泰甲戌大破贼众于小团山斩获甚多铠仗弓矢称是进爵东宁伯给券其文曰冲当一面勇敌万人英宗闻其勇畧召至京赐蟒衣金帛在镇二十余年寿八十二卒赠东宁侯 
　　曹义扬州仪真人少好学十五袭父燕山左卫指挥奉公守法持廉无玷文皇知其贤召从征沙漠愿居前锋克着奇绩升湖广都指挥佥事平茶陵梅花洞蛮升中军都督佥事充副总兵镇守辽东开拓边境累破逆虏进位左军都督加封丰润伯食禄一千二百石给铁券世袭后应召赴京年老薨于家遣官谕祭追封丰润侯 
　　董兴正统间以海宁伯充总兵官镇守辽东 
　　王宗正统间以成山伯充总兵官镇守辽东 
　　郑宏景泰间以武安伯充总兵官镇守辽东 
　　卫颖天顺初以宣成伯充总官兵镇守辽东 
　　蒋骥弘治间以定西侯充总官 【官：兵】 兵 【兵：官】 镇守辽东 

　　○使命 

　　巡抚 
　　巡按 
　　户部分司 
　　镇守内宦 
　　分守内宦 
　　监鎗内宦 
　　镇守总兵 

　　巡抚 

　　【皇帝敕谕今特命尔巡抚辽东地方赞理军务训练军马整饬边防提督粮储禁革一切奸弊务使军戎振举粮饷充足衣甲鲜明器械锋利城堡墩台边墙无不完固以防御寇贼抚安兵民有警则公同镇守太监总兵等官调度官军相机杀贼禁约管军头目不许科扰克害及隐占私役有误战守违者轻则量情惩治重则毋畏势豪径自参奏拏问其余一应边务听尔便宜从事与镇守等官从长计议而行况今辽东地方疲惫军士艰难守边官员行事乖方以致地方不靖尔为宪臣受兹委任宜持廉秉公安静□重凡军民利病可兴可革者悉心访究从宜审处具实奏闻务使地方宁谧内外詟服□或□常怠忽及乖方误事自取罪责尔其勉之慎之故谕】 

　　李浚乐安人副都御史 
　　李纯镇南人副都御史 
　　王翱事见名宦 
　　寇深唐县人副都御史 
　　刘广衡安福县人甲辰进士副都御史 
　　程信事见名宦 
　　胡本惠江西人副都御史 
　　滕昭事见名宦 
　　袁恺河南人佥都御史 
　　张岐河间府兴济人佥都御史 
　　彭谊广东人副都御史 
　　左钰河间府阜城人进士佥都御史 
　　马文升事见名宦 
　　刘潺彰德人丁丑进士副都御史 
　　陈钺河间府献县人丁丑进士副都御史 
　　王宗彝事见名宦 

　　弘治年间 

　　徐贯浙江淳安人丁丑进士副都御史 
　　张岫山西安邑人丙戌进士佥都御史 
　　张玉河间府吴桥人进士副都御史 
　　陈瑶广西人佥都御史 
　　韩重山西绛州人戊戌进士副都御史历升南京工部尚书 
　　张鼐山东济南人乙未进士佥都御史 
　　马中锡河间故城人进士副都御史转升兵部侍郎 

　　正德年间 

　　邓璋直隶涿州人进士佥都御史 
　　刘瓛山东济南人乙丑进士副都御史 
　　李贡太平人甲辰进士副都御史 
　　王彦奇四川云阳人庚戌进士佥都御史 
　　王宪山东东平州人庚戌进士副都御史历官兵部尚书左都御史总制陕西 
　　彭泽陕西兰州人庚戌进士佥都御史历升兵部尚书总制陕西 
　　袁经湖广长沙府宁乡人佥都御史 
　　张贯直隶蠡县人己未进士副都御史卒于官 
　　张禴顺天府平谷人己未进士佥都御史卒于官 

　　嘉靖年间 

　　李承勋湖广嘉鱼人癸丑进士副都御史历升兵部尚书 
　　张琏陕西西安人壬戌进士副都御史升户部侍郎 
　　张云河南信阳人壬戌进士副都御史寻升户部尚书致仕 
　　潘珍徽州婺源人壬戌进士副都御史升南京兵部右侍郎寻转左侍郎 
　　成文山西山阴人壬戌进士副都御史后因谢病而归 
　　周叙湖广九溪人辛未进士副都御史历升兵部左侍郎提督宣大军务 
　　王潮直隶镇江人进士副都御史升南京大理寺卿 
　　吕经陕西宁州人戊辰进士副都御史 
　　任洛河南钧州人辛未进士左佥都御史因兵变自改辽东 

　　巡按 【辽东接山东登莱诸郡故守巡道以山东二司为之其仓库税务仍冠以山东布政司巡按御史亦曰巡按山东又各处专敕提学辽东则巡按兼督学政】 

　　周革临川人丁丑岁贡 
　　陆广平临川人丁丑岁贡 
　　辛佑江西铅山人丙戌进士 
　　程可久 
　　顾立 
　　孔谔 
　　贾节 
　　孙 
　　张志文江西广信府上饶人辛卯进士 
　　李斌 
　　夏能 
　　刘洁 
　　胡起先江西安福人丙戌进士 
　　王 
　　卢睿浙江东阳人辛丑进士 
　　张观山西代州人壬辰进士 
　　包怀德江西进贤人进士 
　　陈谷江西进贤人辛丑进士 
　　张政直隶广德州人戊戌进士 
　　张聪广东新兴人丙申进士 
　　郭原 
　　邵嵩江西都昌人辛丑进士 
　　陈诏浙江青田人庚戌进士 
　　章杲 
　　元亮河南汤阴人庚戌进士 
　　罗绮事见名宦 
　　李盘山西稷山人丁未进士 
　　李纯 
　　陆瓛吴县人甲辰进士 
　　徐璟河南光山人进士 
　　芮钊直隶宝坻人壬戌进士 
　　丁宣 
　　刘泓 
　　黄绶直隶平谷人乙丑进士 
　　李本道湖广善化人戊辰进士 
　　陈瓛山东东平州人乙丑进士 
　　丁泰亨贡士以教职擢任 
　　刘孜江西万安人乙丑进士 
　　谢燫浙江临海人辛未进士 
　　邢宥广东文昌人戊辰进士 
　　张奎河南固始人戊辰进士 
　　陆平贡士 
　　桂怡浙江慈溪人戊辰进士 
　　田景旸直隶高阳人甲戌进士 
　　程鉴直隶开州人甲戌进士 
　　裴斐陕西渭南人甲戌进士 
　　杨琎山西祁县人辛未进士 
　　常振山西平定州人贡士 
　　朱暟直隶高邮州人庚午贡士 
　　马震河南汲县人丙戌进士 
　　吕雯直隶安州人贡士 
　　荆伦山西平定州人贡士 
　　魏瀚浙江余姚人甲戌进士历官都御史 
　　侯英直隶开州人庚辰进士 
　　崔让山西石州人贡士 
　　李大纲 
　　费臻直隶安州人甲辰进士 
　　徐英直隶永平人丙戌进士 
　　王衡山西稷山人甲申进士 
　　潘宣河南洛阳人庚辰进士 
　　张伟直隶景州人丙戌进士历官副都御史总督漕运 
　　张镛直隶盐山人己丑进士 
　　王崇之直隶滑县人甲申进士 
　　杨徽河南河内人丙戌进士 
　　强珍事见名宦 
　　唐鼐河南安阳人壬辰进士 
　　马隆河南巩县人己丑进士 
　　刘瓒直隶清苑人乙未进士 
　　张西铭云南宁州人乙未进士改提督北直隶学 
　　王嵩事见名宦 
　　王绅陕西安化人壬辰进士 

　　弘治年间 

　　陈宽直隶新河人戊戌进士 
　　周宗河南裕州人乙未进士 
　　贾锭河南安阳人戊戌进士 
　　宋鉴山西阳城人戊戌进士 
　　李善事见名宦 
　　樊祉河南胙城人丁未进士 
　　张天衢直隶高阳人甲申进士 
　　王和直隶迁安人戊戌进士 
　　郭庸直隶迁安人甲辰进士 
　　罗贤山西清源人庚戌进士 
　　张隆山西夏县人辛丑进士 
　　车梁山西石州人庚戌进士 
　　闾洁陕西泾州人癸丑进士 
　　王献臣锦衣卫人癸丑进士 
　　余濂江西都昌人癸丑进士 
　　杨滋直隶定兴人庚戌进士 

　　正德年间 

　　邢昭顺天府三河人丙辰进士 
　　沙鹏直隶江都人己未进士 
　　赵应龙直隶衡水人己酉贡士 
　　宁溥直隶山阳人壬戌进士 
　　汪赐浙江仁和人戊辰进士 
　　刘大谟事见名宦 
　　常在山西榆社人乙丑进士 
　　刘成德事见名宦 
　　张文明事见名宦 
　　王金直隶涿鹿中卫人辛未进士 
　　高越直隶凤阳人甲子贡士 
　　葛禬锦衣卫籍浙江嘉兴人甲戌进士 
　　杨百之万全都司籍直隶迁安人甲戌进士 

　　嘉靖年间 

　　郑本公山西朔州人甲戌进士 
　　郭登庸山西山阴人甲戌进士 
　　王正宗顺天府固安人丁丑进士 
　　刘讱河南鄢陵人丁丑进士 
　　张问行直隶内黄人辛巳进士 
　　王重贤直隶交河人辛巳进士 
　　朱孔阳直隶河间人辛巳进士 
　　谢兰山西代州人丙戌进士 
　　李镛山西曲沃人丙戌进士 
　　杨行中顺天府通州人癸未进士 
　　常时平直隶交河人己丑进士 
　　曾铣直隶江都人己丑进士以戡定三城升大理寺丞 
　　王珩直隶交河人壬辰进士 
　　史褒善直隶开州人壬辰进士 
　　乔佑河南洛阳人己丑进士 

　　户部分司 

　　【皇帝敕谕辽东地方该用钱粮数多止靠屯田子粒及在京送去银两并开中引盐以备支用奈近年以来奸弊百端粮料滥收粗浥穅秕不堪食用屯田被人侵占子粒无从上纳若不严加清理禁革不无边储亏折有误供给今特命尔前往彼处总理督同都布按三司管屯管粮官员及督并分理钱粮知州通判凡壹应屯田务要照例逐一清出拨军屯种各仓场粮草收支之际务要关防严密除奸革弊禁约官吏军民人等不许包揽侵盗及侵占屯田不纳子粒违者六品以下官尔即拏送按察司分巡官并所在官司问理应奏请者照例奏请施行其三司官若有因循怠忽亦听尔指实劾奏每岁开中引盐并纳银籴买粮料须斟酌价值贵贱岁用多寡及地方缓急极边城堡缺粮仓分从公坐派不许只于附近有粮去处派拨图作人情其粮料务要干圆洁净敢有插和穅秕沙土者就便拏间退出仍取勘各卫仓廒数目各样银料坐定廒口随收随盘以革奸弊及令各卫定委老成指挥一员量拨余丁烧造砖瓦石灰采打木植专以预备遇有各廒损坏随即修理亦就总督查考勿令各官私役卖放凡彼处壹应合行事宜务要遵照该部近日题准事理悉与巡抚官协同面议停当而行毋得偏执自专乖方误事尔受兹委托须持廉秉公正己律人毋暴毋刻务俾事妥人安斯称任使如或持身不谨以致扰人坏事及畏势听嘱容情作弊亏损钱粮事发必重罪不宥尔其勉之慎之故敕】 

　　王宗彝事见名宦 
　　毛泰河南兰阳人己丑进士 
　　金迪锦衣卫人 
　　王敏宣府前卫人己未进士 
　　丁绅山西朔州人壬戌进士 
　　赵仲辉山西闻喜人辛丑进士 
　　唐锦舟四川达县人甲辰进士有文名 
　　王璘湖广黄岗人甲辰进士 
　　王潘陕西宁远人甲辰进士历升副使 
　　史学应天府溧阳人丁未进士 
　　王氶巳陕西朝邑人庚戌进士 
　　王济河间人丁未进士升太仆寺卿 
　　王荩锦衣卫籍山东潍县人丙辰进士历升工部右侍郎 
　　刘绎山西代州人丙辰进士改御史刘瑾乱政以直受害人多惜之 
　　徐琏真定武邑人己未进士 
　　毕玺山西高平人庚子贡士 
　　张伟四川内江人丙辰进士历升运使 
　　王俸顺天府三河人壬戌进士 
　　马应龙陕西河州人辛未进士升山东兵备副使转四川按察使未任卒 
　　张鹏福建蒲城人辛未进士 
　　李培龄金吾右卫人乙丑进士 
　　李淮山西闻喜人甲戌进士历升都御史未任卒 
　　罗英湖广江夏人甲戌进士升安庆知府 
　　刘从学山西吉州人丁卯贡士历升副使 
　　李腾霄山西盂县人癸未进士升知府 
　　寇天与山西榆次人丙戌进士升知府 
　　张承祚河南光山人丙戌进士升太原府知府 
　　李钦昊直隶东安人癸未进士 
　　孙巨鲸陕西徽州人癸未进士 
　　马扬河南上蔡人辛巳进士原任监察御史以言谪外升今职 

　　镇守内宦 

　　【皇帝敕谕今特命尔与总兵官一同镇守辽东地方整理城堡操练军马抚恤士卒防御贼寇遇有贼情相机战守凡一应大小事务悉与总兵巡抚等官计议而行不许偏执己见乖方误事仍命尔兼管神铳与总兵等官相机使用尔为朝廷内臣受兹委托尤须持廉秉公正己率下务使地方宁靖边人安业庶称任使毋得狥私贪利扰害下人致生嗟怨如违取罪非轻尔其敬之慎之故谕】 

　　王彦建州松花江人国初从征靖难骈承宠锡镇辽三十余年累致捷功然性嗜佛沿边建寺庙数十其巨者广宁普慈寺观音阁云卒年六十九上遣官谕祭 
　　院尧民 
　　宋文毅 
　　范英 
　　侯忠 
　　覃玑 
　　李良 
　　叶达兼监鎗 
　　韦朗广东人御马监太监兼监鎗 
　　任良河间任丘人御马监太监 
　　孙镇顺天府人安静不扰民咸称快 
　　梁玘直隶宛平人内官监太监 
　　朱秀广西人内官监太监 
　　岑章广西人御马监太监 
　　郭原保定府人御马监太监 
　　王忻保定府人内官监太监 
　　于喜顺天府三河人御马监太监 
　　白怀直隶内黄人在镇不扰人多称之 
　　王纯尚衣监太监甚清约去后人常思之 
　　王永顺天府漷县人御用监左少监 

　　分守内宦 【旧有今裁革】 

　　亦什哈 
　　蓝荣 
　　黄琰 
　　洪裕都知监少监 
　　王秩 
　　刘恭都知监少监 
　　刘岑 
　　贺荣御马监太监 
　　范椿 
　　耿宗御马监少监 
　　卢安 
　　赵瑛御马监太监 

　　监鎗内宦 【旧有今裁革】 

　　柏彦文内使 
　　铁可赤内使 
　　杨宣内使 
　　院勉内使 
　　张鉴内使 
　　洪义右监丞 
　　郝麒都知监右监丞 
　　黄延御马监太监 
　　吴本御马监太监 
　　梁云都知监右太监 
　　张泰内官监少监裁革回京 

　　镇守总兵 

　　【皇帝敕谕今命尔挂印充总兵官与太监一同镇守辽东地方整饬兵备修筑城堡操练士卒申严号令振作军威遇有贼寇相机战守凡一应军机之事须与镇守巡抚等官从长计议停当而行不许偏执己见乖方误事况辽东近来兵备废弛军士艰难而守边官军又或贪功生事启衅召怨以致虏寇雠报不已边人荼毒地方疲惫与先年不同尔为朝廷武臣受兹委托务须与镇守巡抚等官用心逐一整饬不可视常怠忽尤须持廉秉公正己率下毋得狥私贪利扰害下人及轻举妄动致贻边患如违罪不尔宥其慎之慎之故谕皇帝制谕今命尔挂征虏前将军印充总兵官镇守辽东地方固守城池操练军马遇有贼寇相机剿杀其副总兵参将各照地方分守所统官军悉听节制如制奉行】 
　　叶旺事见名宦 
　　马云事见名宦 
　　刘江事见爵命 
　　焦礼事见爵命 
　　曹义事见爵命 
　　巫凯事见名宦 
　　董兴见爵命 
　　王宗见爵命 
　　郑宏见爵命 
　　卫颖见爵命 
　　赵胜都督同知 
　　欧信都督同知 
　　缑谦其先山后龙山县人由大同右卫指挥佥事累立奇功升后军都督府都督佥事成化己亥挂印充总兵官镇守辽东谦德重厚谋略过人庚子东征有功升都督同知仍镇守辽东在任数年夷虏畏威有惠政焉 
　　李杲陕西榆林人右军都督府都督佥事 
　　蒋骥见爵命 
　　杨玉京卫人都督佥事 
　　韩辅辽阳人都督佥事 
　　毛伦京卫人都督佥事充任以党逆刘瑾被收 
　　李玙都督佥事 
　　韩玺辅子由武举历升都督同知 
　　郄永宣府龙门人左都督 
　　杨镇前屯人都督同知 
　　杨锐南京人都督 
　　刘淮宣府人都督佥事 
　　马永直隶迁安人右都督南京后府掌印兵变后以论荐充任 

　　○职官 

　　汉 
　　三国 
　　北朝 
　　隋 
　　唐 
　　辽 
　　金 
　　元 
　　国朝 

　　汉 

　　苏季辽东太守 
　　涉阿谯为辽东东部都尉 
　　耿秉建初元年拜度辽将军视事 
　　姚光玄兔太守 
　　吴棠度辽将军与祭彤同伐匈奴 
　　皇甫棱规之祖度辽将军 

　　三国 

　　公孙恭 
　　公孙渊俱辽东太守 
　　魏 
　　张岐乐浪太守 

　　北朝 

　　张定和处谥京兆万年人家贫贱有志节历宜州刺史颇有惠政 

　　隋 

　　沈光颐从征辽东拜朝议大夫 
　　蔡讽辽东太守濊貊与鲜卑入寇讽追击 

　　唐 

　　王玄志安东都护 
　　马灵詧安东副都护 
　　张亮平壤道行军大总管自东莱泛海袭卑沙城拔之俘获甚多又分遣丘孝忠等曜兵于鸭绿水 

　　辽 

　　耶律羽之东京留守 
　　昌朝太子鼎三子镇宁军节度使 
　　王郁京兆万年人神册中归辽同知政事门下平章事改崇义军节度使 
　　药师奴幼颖悟谨礼法干统初出为安东军节度使卒 
　　耶律章奴字特末衍季父房之后授东西路统军副使改同知咸州路兵马事 
　　耶律朮者字能典于越蒲古只之后授诏监都统左迁银州刺史徙咸州糺 
　　耶律独攧字胡为左护宁远军节度使 
　　怀闾公其先本西域阿鲁浑人为瑞州达鲁花赤在任民感其惠有颂德碑 
　　忙古带盖州汤池人官至湖广等处行中书省平章集贤院大学士 
　　耶律瑶质字拔里堇积庆宫人笃学廉介有经世志以战 
　　耶律侯哂字秃宁初为西南巡边官以廉洁称累迁南京功迁东京留守统军使徙东京留守 
　　耶律斡腊字斯宁奚迭刺部人趫捷有力善骑射累官护 
　　耶律引吉字阿括品部人以荫补官累迁枢密院侍御直卫大保都监东京留守道无阿除节度使 
　　萧孝穆东京留守治辽阳为政务宽简抚纳流徙其民安之 

　　金 

　　王浍辽东宣抚司参谋 
　　孛木鲁德裕猛安人任广宁治中 
　　耶律固广宁府尹 
　　仆散浑坦 
　　完颜岩雅俱广宁府尹 
　　赵文昌辽东盐运使博学好议论 
　　乌古伦独拔古人世宗以女妻之累官右丞相寻除北京留 
　　乌林荅复大定中迁归德军节度使守明昌中知广宁府 
　　高夔监察御史 
　　裴满赛不 
　　公恕俱见梁持胜传 
　　勒哈打盖州猛安人同知太原府事 
　　刘元规监察御史 

　　元 

　　吴元珪宣抚辽阳诸郡 
　　秃满迭儿辽阳行中书省平事 
　　朵儿直班 
　　王伯胜俱辽阳行省平章政事 
　　王克敬中奉大夫参知政事行省辽阳 
　　八都儿泰定四年广宁路守 
　　明里不花泰定四年广宁府同知 
　　齐希鲁泰定四年广宁府推官 
　　张元美广宁府路儒学教授 
　　李唆广宁府路总管 
　　达鲁花赤延佑四年广宁路守 
　　刘元麟元佑四年广宁总管 
　　伯颜延佑四年广宁府同知 
　　高守质沈阳人以孝闻 
　　耶律薛阇广宁都元帅子收国袭爵行广宁路总管军民 
　　撒吉思回鹘人分治黑山世祖即位授北京宣抚锄奸抑强万户府事子古乃嗣辽东以宁卒谥襄惠 
　　张升定州人力学工文辞荐授翰林院编修官至奎章阁 
　　刘亨安世英之弟绛州节度使累立战功为时骁将大学士卒谥文宪 
　　王时元统间为翰林学士承旨 

　　国朝 

　　分守道 【正统三年始设辽海东宁道以山东布政司参政或参议一员总理粮储分司设在广宁按察司副使或佥事一员专理词讼分司设在辽阳后都御史马文升以广宁既有户部郎中辽阳既有巡按御史题准改分守道于辽阳分巡道于广宁分守今住衙即旧按察司】 

　　成化年间 

　　刘道山西怀仁人甲申进士山东参政 
　　吴珉山西灵石人进士累官都御史 
　　何鉴浙江新昌人己丑进士官至兵部尚书 

　　弘治年间 

　　金锺直隶大兴人贡士官至布政司参政 
　　张宪江西德兴人由进士官至工部尚书 
　　杜整江西平阳人进士布政司参政 
　　林元甫福建莆田人乙未进士右参政官至都御史 
　　周鋐山西阳曲人戊戌进士右参政升山东右布政致仕 
　　缪昌直隶无锡人庚戌进士右参政 
　　宁举直隶新城人丁未进士右参政 
　　冐政直隶太州人乙未进士右参议 

　　正德年间 

　　方矩云南定远人癸丑进士右参议 
　　贾恪大梁人癸丑进士参议 
　　许淳成都护卫人丁未进士右参议至左布政使 
　　陈琰庐陵人丁未进士参政 
　　徐永河南钧州人癸丑进士右参议 
　　李炫直隶迁安人由进士升太仆寺少卿 
　　王炫山西阳城人由进士左参政 
　　闵楷直隶任丘人乙丑进士升工部侍郎 
　　蔡天佑河间雎州人乙丑进士历升都御史兵部侍郎 

　　嘉靖年间 

　　方楷直隶宿松人由进士右参议 
　　刘寯江西崇仁人由进士右参议 
　　陆杰嘉兴平湖人由进士右参议 
　　高登直隶内黄人辛巳进士历升陕西按察司佥事山东右参议 
　　查应兆直隶长州人进士右参议 

　　分巡道 

　　侯恂陕西白水人丙戌进士历升都御史 
　　袁端河南兰阳人丙戌进士副使 
　　廖中福建建昌人乙未进士佥事 
　　普晖山西垣曲人佥事 
　　钮清浙江会稽人乙未进士 
　　朱瓒肃宁人由进士历升右布政 
　　刘翔河间献县人戊戌进士佥事 
　　陈宽冀州新河人戊戌进士佥事 
　　文瑞山西介休人乙未进士副使 
　　杨寿顺天涿州人癸丑进士佥事 
　　王中浙江宁海人丁未进士佥事 
　　许进事见名宦 
　　李琮泌阳人由进士升佥事 
　　董廷臣岳阳人由进士升佥事 
　　李贡太平人甲辰进士佥事 
　　黄绣江西清江人庚戌进士佥事 
　　许庄直隶滦州人癸丑进士佥事 
　　杨节合肥人壬戌进士佥事 
　　吕和浙江鄞县人己未进士佥事升副使 
　　蔡芝京卫人戊辰进士佥事 
　　盛仪江都人由进士佥事历升太仆寺卿 
　　潘珍见巡抚 
　　许逵事见名宦 
　　鲁铎直隶抚宁人壬戌进士佥事 
　　杨辅直隶邳州人乙丑进士佥事 
　　王舜渔事见名宦 
　　韩璒高阳人由进士佥事升陕西副使 
　　王亿陕西凤翔人乙丑进士佥事 
　　赵德佑直隶卢龙人癸未进士 
　　景仲光河南偃师人辛巳进士 
　　熊爵河南祥符人辛巳进士 
　　沈松浙江德清人丁丑进士 
　　张九叙山西石州人丙戌进士按察司佥事 

　　太仆寺少卿 

　　【太祖高皇帝圣旨如今辽东等都司开设行太仆寺恁都府行文书去说与都司卫所知道这个衙门职专提调马匹比较孳生但有作弊亏欠马匹许令本司举问品职虽小所掌事重如同御史出巡按治该管指挥千百户卫所镇抚首领官吏务要将所养一应马骡尽数开报听从本寺官点视提督敢有非礼抗拒许本寺官奏闻拏问钦此敕辽东行太仆寺官国初设行太仆寺提督比较都司卫所官军马匹查究奸弊职掌最重后该兵部奏准照太仆寺点闸京营马匹事例而行奈地远权分军职官员往往抗违欺慢以致官拥虚名马政尽弛近该督理马政都御史杨一清奏称陕西都司卫所及延绥宁夏各边营堡官军骑操马匹倒失数多皆由管军官员不能严督餧养或扣除草料侵克马价滥拨私用以致损伤及至追补之际又将不堪马匹高价勒买靠累军人奸弊百出乞敕该寺官员查究等因虑恐各处皆有此弊今特命尔照京营事例每年二次前去徧历该管卫所营堡将一应骑操马匹用心点闸严加比较瘦弱者督令加意餧养倒失者责令依限赔偿各边官军下班回卫一体点闸比较年终具奏造册以凭稽考其罚俸罚马降级黜革等项悉依该部奏准事例仍先备行晓谕遵照施行军职官员敢有仍前作弊及抗拒阻挠者轻则量情发落重则指实参奏若守备分守以上官员号令不严以致所部官军损失马匹数多者一并参奏镇守等官不得故相沮挠以致误事尔受兹委任必须持廉秉公殚心竭虑务使马匹肥壮可备战守尚有旌擢以酬尔劳如或因循怠玩互为容隐虚应故事无益地方罪不轻贷尔其慎之故敕】 

　　景泰年间 

　　解贯永平府抚宁人庚戌进士 

　　成化年间 

　　张志青州府益都人戊戌进士 
　　章宣 
　　张锡 

　　弘治年间 

　　刘锺 
　　周道河南巩县人丙辰进士 
　　徐逵仪卫司山阳人庚戌进士 
　　李昶 
　　茆钦直隶永平人戊戌进士 

　　正德年间 

　　黄绣江西人庚戌进士升四川按察副使 
　　张文河南卫窠人辛丑进士 
　　翟敬平阳府猗氏人庚戌进士 
　　李炫见分守道 
　　凌相见苑马寺卿 

　　嘉靖年间 

　　谷高开封府祥符人甲戌进士 
　　金毂锦衣卫人乙丑进士 
　　田龙沈阳卫籍三河人进士 
　　萧海京卫籍江都人进士 
　　谢显江西人甲戌进士 
　　戴继先香河人丁丑进士 
　　李翔松江上海人辛巳进士 

　　寺丞 

　　永乐年间 

　　王皐 
　　崔振 
　　杨森 
　　雷斌 

　　宣德年间 

　　宋山雨攵 

　　正统年间 

　　胡观 
　　郭毅 

　　天顺年间 

　　刘奇 
　　屈端 

　　成化年间 

　　褚宣 
　　赵玺 

　　弘治年间 

　　秦璧 
　　白质 

　　正德年间 

　　傅弼由监生升任 
　　吴琏山西代州人贡士 
　　杨睿直隶获鹿人贡士升山西辽州知州 

　　嘉靖年间 

　　张瓒河南南阳人 
　　吴景潼关卫人贡士 
　　田秀凤阳霍丘人进士致仕 
　　毕张河南裕州人进士 
　　张怀邦山西临汾人贡士 
　　高鉴 
　　吕朋常州武进人贡士 

　　主簿 

　　叶良璧直隶松江府人官生 

　　苑马寺卿 【永乐四年开设在辽阳城正卿一员领六监二十四苑每监设监正副二员录事一员每苑圉长一员后革去止存正卿一员主簿一员监正一员圉长二员弘治年间巡抚都御史张鼐奏准在苑住札后本寺卿李天赋复奏仍在辽阳专理孳生马匹二年每种马追征一驹无驹者征银一两五钱贮永宁监库本寺委官将前银收买骒马给牧军孳生】 

　　永乐年间 

　　翟迪 
　　周骙顺天人升本寺卿调浙江参政 
　　金冕云南中卫人庚戌进士少卿 
　　王翱少卿 

　　天顺年间 

　　刘琏燕山人进士 
　　樊英陕西临潼人甲戌进士少卿 

　　成化年间 

　　李温顺天府通州人庚辰进士官至侍郎 
　　曹岗锦衣卫人丙戌进士 
　　黄会江西临川人甲戌进士少卿 
　　黄伯垓黄岗人丙戌进士少卿 

　　弘治年间 

　　梁泽三原人进士 
　　侯聚 
　　王恩余姚人丁未进士升湖广按察使 
　　刘济河南郏县人贡士 
　　夏暹云南左卫人由进士升广西右参政 
　　刘锺顺天府大兴人监生 
　　赵玹福建闽县人儒士 

　　正德年间 

　　赵文奎江陵人由进士官至副都御史 
　　李天赋山西交城人癸丑进士 
　　舒晟江西安仁人壬戌进士升按察使 

　　嘉靖年间 

　　凌相南通州人己未进士官至都御史 
　　侯纶山西太原人辛未进士 
　　郭震山西蒲州人进士 
　　王崇庆开州人戊辰进士未任 
　　潘仿洛阳人辛未进士升都御史 
　　杨最射洪人由进士升陕西右布政 
　　冯时雍河间交河人乙丑进士升陕西苑马寺卿未任乞体以言官论荐起用 

　　主簿 

　　杨衣锦河南开封府陈州人监生 

　　监正 

　　颜玉陕西宁夏中卫人监生 

　　管粮通判 【弘治初添设山东济南府带衔管粮通判二员一住广宁一住辽阳城后裁革嘉靖十四年巡按御史常时平奏复之】 

　　河东王希贤直隶徐州人监生 
　　河西吕玉应天府溧阳县人 

　　东路副总兵 【所辖本城并各卫凡九叆阳等城堡凡四十四处】 

　　刘端分守右参将 
　　杨玙京卫人分守右参将 
　　施英辽海卫人 
　　裴显三万卫人都指挥充任 
　　吴瓒京卫人 
　　韩斌定辽中卫人都指挥充任 
　　罗雄辽海卫人都指挥充任 
　　张澄宣府人都指挥充任 
　　孙文毅沈阳中卫人都指挥充任 
　　刘祥锦衣卫人都指挥充任 
　　郭振辽海卫人都指挥充任 
　　孙成宣府人都指挥充任 
　　刘晖见将选 
　　崔贤定辽右卫人武举都指挥充任 
　　孙文海州卫人武举署都指挥使充任 
　　张铭锦衣卫人都指挥充任 
　　张铭广宁中卫人都指挥充任 
　　李鉴金吾左卫人以武举都指挥充任六年宽厚廉洁边鄙晏然人皆称为福将云 
　　李景良定辽前卫人以武举署都指挥佥事充任 

　　北路参将 【所辖三万等三卫一十九城堡】 

　　胡源辽阳人 
　　孙璟辽海卫人以都指挥使充任 
　　周俊见宦迹 
　　佟昱三万卫人 
　　崔胜见宦迹 
　　焦元京卫人 
　　胡忠见宦迹 
　　耿贤见宦迹 
　　崔鉴胜子以都指挥充任 
　　马深义州卫人以都指挥充任 
　　高钦东宁卫人以都指挥充任 
　　张廷锡前屯卫人 
　　孙棠定辽中卫人以都指挥同知充任 
　　高云见宦迹 
　　王道定辽右卫人以都指挥佥事充任 
　　段锦锦州人清廉梗介卒于官 
　　阎振定辽左卫人武举都指挥佥事充任 
　　萧滓东宁卫人以都指挥佥事充任 
　　周琮开原人以都指挥佥事充任 
　　孙继祖定辽右卫人都指挥充任 

　　西路参将 【所辖义州等四卫一十八城堡】 

　　林宏京卫人以都指挥同知充任 
　　王锴辽阳人 
　　鲁广京卫人以都指挥佥事充任 
　　李英广宁人 
　　王铭京卫人以都指挥使充任 
　　史赟京卫人以都指挥佥事充任 
　　回鹏定辽后卫人以都指挥同知充任 
　　宁宝东宁卫人以都指挥佥事充任 
　　王京保定人以都指挥佥事充任 
　　赵国忠锦州人武举都指挥充任 
　　于瓒锦衣卫人以都指挥佥事充任 
　　陈钺义州卫人升都指挥佥事充任 

　　中路游击 【成化以前名为协守参将弘治以后改为游击将军无专守城池提兵三千河东西有警策应】 

　　曹广京卫人都督佥事充参将 
　　盛铭宁远卫人以都指挥佥事充任 
　　马标右屯卫人 
　　金辅见将选 
　　林睿定辽后卫人以都指挥同知充任 
　　薛澄广宁人以都指挥同知充任 
　　傅翰铁岭卫人以都指挥佥事充任 
　　高大恩东宁卫人以都指挥充任 
　　武漟东宁卫人武举署都指挥佥事充任 
　　史俊开原人以都指挥同知充任 
　　李溱广宁人以都指挥佥事充任 
　　都司 【掌印一军政兼管屯一军政兼管局捕一俱由抚按衙门旌保兵部推用】 

　　洪武年间 

　　潘敬都指挥使掌司事 
　　刘斌 

　　永乐年间 

　　文安事见名宦 
　　周兴常州宜兴人都指挥使掌司事 
　　李信山西朔州人都指挥同知由高邮镇守调掌本司事 

　　宣德年间 

　　夏通直隶同城人都指挥佥事掌司事 
　　王真事见名宦 

　　正统年间 

　　毕恭事见荐辟 
　　夏霖海州卫人都指挥佥事 
　　王祥事见名宦 

　　天顺年间 

　　刘英事见名宦 
　　李端都指挥佥事掌司事 

　　成化年间 

　　傅海定辽中卫人都指挥同知掌司事 
　　李贽定辽中卫人都指挥佥事佥书 
　　何亮前屯卫人都指挥佥事佥书 
　　白钦 
　　张斌前屯卫人都指挥佥事掌司事 

　　弘治年间 

　　邓钰佐之子都指挥使掌司事 
　　林胜定辽后卫人都指挥同知佥书 
　　叶广前屯人都指挥佥事佥书 
　　李杲定辽后卫人都指挥佥事佥书 
　　郭洪沈阳中卫人都指挥佥事佥书 
　　李宁宁远卫人都指挥佥事掌司事 
　　王琮定辽左卫人都指挥佥事佥书 

　　正德年间 

　　刘宗武东宁卫人都指挥同知掌司事 
　　张玺东宁卫人都指挥佥事佥书后征流贼功升都督佥事 
　　李继宗广宁卫人都指挥佥事佥书 
　　鲁勋沈阳中卫人都指挥佥事佥书 
　　王孝忠定辽后卫人都指挥佥事佥书 

　　嘉靖年间 

　　管升锦州人都指挥佥事掌司事 
　　俞雄辽海卫人都指挥佥事佥书 
　　韩承恩玺之子武举都指挥佥事佥书 
　　鲁道勋之子武举都指挥佥事佥书 
　　崔世武贤之子武举都指挥掌司事 
　　朱澜金吾右卫人都指挥同知佥书 
　　郭继宗定辽右卫人都指挥佥事掌司事 
　　顾忠海州卫人都指挥佥事佥书 
　　王朝用定辽左卫人武举都指挥佥事 
　　陆继宗迁安人都指挥佥事掌印 
　　刘大章晖之孙武举都指挥使掌司事 
　　陈善京卫人武举都指挥佥事佥书 
　　徐府海州人武举都指挥佥事佥书 

　　南路守备 【所辖宁前二城二十五城堡】 

　　李弼定辽后卫人都指挥司知 
　　盛鉴宁远卫人都指挥佥事 
　　王臣定辽右卫人都指挥佥事 
　　王用定辽前卫人指挥使 
　　陈克明义州卫人都指挥佥事 
　　武勋定辽后卫人武举署指挥同知 

　　叆阳守备 【所辖六城堡】 

　　马士廉义州卫人都指挥佥事 
　　李春美铁岭卫人都指挥佥事 
　　刘澄三万卫人都指挥同知 
　　许浚羽林左卫人指挥使 

　　马巿官 【夷人入贡专辨验以防奸夷人交易主抽分以革弊】 

　　北哥帖木南京金吾左卫百户 
　　刘千家奴南京指挥 
　　马俊锦衣卫指挥佥事 
　　田猛苦秃南京金吾左卫指挥 
　　姚安锦衣卫指挥佥事 
　　徐亮鸿胪寺序班 
　　何玉锦衣卫指挥佥事 
　　张文澍鸿胪寺序班 
　　范恺定辽右卫人都指挥佥事 
　　龚宽鸿胪寺序班 
　　张廷端前屯卫人指挥佥事 
　　管臣锦州人武举都指挥同知 
　　薛良弼广宁人指挥使 
　　徐铠广宁人都指挥佥事 

　　备御官 【一十五员正德前镇巡会选嘉靖丁亥巡按御史张问行奏改兵部推用】 

　　广宁高擢都指挥佥事充任 
　　杨琮指挥使 
　　义州线镇都指挥同知 
　　锦州董铠都指挥同知 
　　宁远袁东旸都指挥使 
　　前屯张文翰指挥佥事 
　　开原李景指挥同知 
　　中固城刘臣指挥佥事 
　　铁岭蒋深都指挥同知 
　　泛河边翰指挥佥事 
　　懿路阎继宗署都指挥同知 
　　蒲河张天民指挥使 
　　抚顺李淮阳指挥佥事 
　　沈阳高凤指挥佥事 
　　海州徐镛指挥使 
　　金州李钺指挥同知 

　　各卫带俸都指挥 

　　耿和定辽前卫人都指挥同知 
　　王贵定辽后卫人都指挥佥事 
　　李宗定辽后卫人都指挥佥事 
　　左让辽阳人都指挥同知 
　　陈钰广宁卫人都指挥佥事 
　　吴宗三万卫人都指挥使 
　　张玉前屯卫人都指挥使 
　　徐刚金州卫人都指挥同知 
　　邓得宏前屯卫人都指挥使 
　　周鼎都指挥使 
　　白信金州卫人都指挥同知 
　　常洪定辽中卫人都指挥同知 
　　李芳定辽左卫人都指挥佥事 
　　焦贵广宁右卫人都指挥佥事 
　　王远定辽左卫人都指挥佥事 
　　李恕广宁卫人都指挥佥事 
　　罗俊广宁卫人都指挥佥事 
　　马翔义州卫人都指挥佥事 
　　刘刚东宁卫人都指挥使 
　　刘玺定辽前卫人都指挥佥事 
　　田刚沈阳中卫人都指挥佥事 
　　康显铁岭卫人都指挥佥事 
　　毕高前屯卫人都指挥佥事 
　　鲁宁都指挥佥事 
　　俞谦前屯卫人都指挥佥事 
　　郑雄开原人都指挥佥事 
　　刘钦三万卫人都指挥佥事 
　　董珍义州卫人都指挥佥事 
　　李真宁远卫人都指挥佥事 
　　齐敬定辽左卫人都指挥佥事 
　　徐俊定辽中卫人都指挥佥事 
　　李钦广宁卫人都指挥佥事 
　　孙洪开原人都指挥佥事 
　　葛蔓开原人都指挥佥事 
　　史崇德义州卫人都指挥佥事 
　　罗裕开原人都指挥佥事 
　　薛镛广宁卫人都指挥佥事 
　　于瑶前屯卫人都指挥佥事 
　　俞龙前屯卫人都指挥佥事 
　　徐英都指挥佥事 
　　周英都指挥佥事 
　　田文都指挥佥事 
　　李通右屯卫人都指挥佥事 
　　余英定辽前卫人都指挥佥事 
　　常钦定辽中卫人都指挥佥事 
　　曹勋定辽中卫人都指挥使 
　　郭权沈阳中卫人都指挥同知 
　　康福东宁卫人都指挥使 
　　李质定辽中卫人都指挥佥事 
　　王伦定辽后卫人都指挥佥事 
　　李儁广宁中屯卫人都指挥佥事 
　　张凤宁远卫人都指挥同知 
　　刘溥宁远卫人都指挥使 
　　盛以仁都指挥佥事 
　　陈麒广宁中屯卫人都指挥佥事 
　　孟贵广宁中屯卫人都指挥佥事 
　　俞俊前屯卫人都指挥同知 
　　鲁钦定辽后卫人都指挥佥事 
　　裴镇三万卫人都指挥佥事 
　　闵忠广宁人都指挥使 
　　刘铸东宁卫人都指挥佥事 
　　裴世杰三万卫人都指挥佥事 
　　赵奇东宁卫人都指挥使 
　　庄重定辽右卫人都指挥佥事 
　　康云定辽右卫人都指挥佥事 
　　康岳东宁卫人都指挥佥事 
　　佟勋定辽后卫人都指挥佥事 
　　康承勋定辽中卫人都指挥佥事 
　　宁子周东宁卫人都指挥佥事 
　　司哨 【俱带衔都指挥推用领把总二】 
　　备御哨 【以指挥推用】 
　　提调官 【以都指挥指挥推用】 
　　守堡官 【随堡大小以指挥千百户推用】 

　　都司经历司经历 

　　杜杰陕西绥德州米脂人监生 
　　王錞直隶宿州人贡士 
　　李闱直隶青县人监生 

　　都事 

　　陈大纪山西浮山人监生 
　　章干直隶贵池人监生 

　　断事司断事 

　　许克愚直隶定兴人监生 
　　孙元直隶任丘人监生 

　　副断事 

　　王鹳河南永宁人监生 
　　李塘陕西三水人监生 

　　吏目 

　　潘义顺天府东安人吏员 
　　李明直隶景州人吏员 

　　司狱 

　　王琮直隶清苑人吏员 
　　沈惠顺天府密云人吏员 

　　儒学 【十四每学教授一训导二】 

　　张磬教授陕西西安人贡士 
　　魏文正教授陕西狄道人贡士 
　　郭大伦训导山海卫人监生 
　　孙继荣训导朔州人监生俱都司学 
　　吕能教授山东蓬莱人监生 
　　曹瀚训导俱广宁学 
　　张瑜教授直隶庆都人监生 
　　魏秉直训导东安人监生俱锦州学 
　　李韶教授陕西南郑人监生宁远学 
　　李永年教授直隶容城人监生 
　　王锺训导山东安丘县人监生 
　　郭崇德训导武定州人监生俱前屯学 
　　邵进教授直隶交河人监生开原学 
　　任宁训导直隶容城人监生铁岭学 
　　魏廷仁教授龙门卫人监生 
　　彭玠训导直隶献县人监生 
　　毛傅训导山海卫人监生俱沈阳学 
　　孙伦教授直隶新城人监生 
　　徐安训导蓟州卫人监生俱海州学 
　　姚鉴教授广宁左卫人监生 
　　唐时训导直隶玉田人监生 
　　李鸾训导日照县人监生俱盖州学 
　　白文茂教授通州卫人监生 
　　王玠训导直隶怀柔人监生 
　　施恩训导宁远卫人监生俱复州学 
　　张文载教授直隶霸州人监生 
　　陈洪范训导山东滨州人监生 
　　刘镛训导蓬莱县人监生俱金州学 

　　自在州知州 

　　柴凯河南怀庆人监生 
　　韩绥之直隶真定人贡士 
　　黄堂直隶凤阳人贡士 
　　张云衢直隶蓟州人贡士 
　　潘雍陕西榆林卫人监生 
　　李璋直隶大城人贡士 

　　吏目 

　　李选直隶香河人监生 
　　朱瑛山西人监生 
　　徐镇山西人监生 

　　安乐州知州 

　　刘永成陕西临洮人监生 
　　刘伸陕西延安府人贡士 
　　原道陕西蒲城人贡士 
　　郑增山西黎城人监生 
　　周伊山西阳曲人恩生 

　　吏目 

　　王璋开封府人监生 
　　刘九皐陕西阶州人监生 
　　覃研思山西交城人例贡 
　　徐缝山西人监生 

　　定辽左等二十五卫 【每五年抚按三司会推选一次贤能者擢用贪墨者更换】 
　　各卫军政掌印指挥一员 
　　军政佐二管屯指挥一员 
　　军政佐二管局捕指挥一员 
　　各卫经历一员 
　　掌印镇抚一员 
　　各千户所 【掌印一员管屯一员】 
　　各仓 【大使一员副使一员】 
　　各库大使一员 
　　各税课司大使一员 
　　各预备仓 【推举千百户守掌侵冐浥坏边储耗蠹而主者亦病矣】 
　　各驿递 【各处例有驿丞递运所大使惟辽东驿递以本百户所军充役】 
　　通事官 【以千百户通夷语者充之】 

　　薛子曰按周礼惟王建国辨方正位体国经野设官分职以为民极夫设官而以辨方言者因其习不易其故殊其宜不强而同深于治体矣惟辽华戎介居新附杂处士马为重边寄实专故我国家更郡县而卫所之有都司以领各属有副参游以分五路有守备以扼要害有备御以充民牧卫所哨堡沿边沿城仓库驿传职赋职役而以全镇总之大幕府至矣然台卿抚宁柱史贞肃藩臬大吏申饬纪法学宫连城教道日起而柱史兼督学政则与畿辅列省不殊若司徒郎之总储务太仆苑马氏之修马政郡贰主计州伯主绥监人主牧此则边猷戎畧有非列省之可并者至于马巿通事又各有官柔远之义精矣吁周之辨方正位体国经野曷以加诸惟在官使者率职慎度而后可 

　　○名宦 

　　汉 
　　三国 
　　魏 
　　隋 
　　唐 
　　辽 
　　金 
　　元 
　　国朝 

　　汉 

　　杨仆荀彘武帝时燕人卫满据有东夷地传至孙右渠诱汉亡人滋多武帝遣楼船将军杨仆及左将军荀彘从齐浮渤海出辽东讨之朝鲜人杀右渠来降遂定其地 
　　祭彤光武建武末为辽东太守鲜卑万余骑寇辽东彤率数千人迎击之自披甲突阵虏大奔投水死者过半遂穷追出塞虏急皆弃衣裸身散走是后鲜卑震怖畏彤不敢复窥塞久之辽东徼外貊人寇边彤招降之又以财利抚纳鲜卑大都护偏何使招致异种络绎欵塞彤曰审欲立功当归击匈奴斩送头首乃信耳偏何等即击斩匈奴持头诣郡其后相攻辄送首级受赏赐自是匈奴衰弱边无后警鲜卑乌桓并入朝贡彤为人质厚重毅抚夷狄以恩信故皆畏而爱之得其死力后为太仆与度辽将军吴棠等伐北匈奴以无功与棠坐逗遛畏懦下狱免彤自恨无功出狱数日呕血死明帝雅重彤方更任用闻之大惊嗟叹良久乌桓鲜卑每朝贺京师过彤冢拜谒仰天号泣辽东吏民为立祠四时奉祭 
　　范明友为度辽将军将二万骑出辽东邀匈奴而虏已引去明友乘乌桓新败遂进击之斩首六千余级获其三王首而还 
　　梁瑾为度辽将军击南单于破之无何乞降鲜卑走还塞外是后乌桓稍亲附元初二年秋辽东鲜卑围无虑县州郡合兵固保清野鲜卑无所得复攻扶黎营杀长吏 
　　陈禅纪山巴郡安汉人为辽东太守胡惮其威强退还数百里禅不加兵惟说道义以感化之单于怀服复为车骑将军迁司隶校尉 
　　庞参仲达河南缑氏人为度辽将军初举孝廉拜左校尉樊准以为鸷鸟累百不如一鹗荐参高才武畧有魏尚之风拜谒者元初二年为辽东太守永建初迁度辽将军在边四年匈奴降服入为尚书仆射迁太尉 
　　耿夔公定少有气敢为车骑将军迁辽东太守击破貊人复与度辽将军梁瑾讨破南单于于属国故城鲜卑攻杀云中太守围乌桓校尉于马城夔复救之追出塞 
　　陈龟叔珍上党人家世边将弓马雄于北州为度辽将军州郡震栗鲜卑不敢近塞省息经用岁以亿计 
　　公沙穆字文又北海胶东人家贫贱自为儿童不好戏弄长习韩诗公羊春秋尤锐志河洛推步之术居建成山中依林阻为室独宿无侣时暴风震雷有声于外呼穆者三穆不应有顷呼者自牖而入音状甚怪穆诵经自若终亦无它时人奇之后遂隐居东莱山学者自远而至有富人王仲致产千金谓穆曰方今之世以货自通吾奉百金与子为资何如对曰来意厚矣富贵在天得之有命竟不受后举孝廉高第为主事累迁辽东属国都尉得吏人欢心年六十六卒于官六子皆知名 
　　冯绲字鸿卿巴郡宕渠人少学春秋司马兵法父焕安帝时为幽州刺史姚光为玄菟太守延光初怨者乃诈作玺书谴责焕光赐以欧刀下辽东都尉庞奋使速行刑焕欲自杀绲止焕曰大人在州志欲去恶实无它故必是凶人妄作奸毒愿以事自明焕从其言书上果诈者所为征奋抵罪会焕病死狱中帝愍之赐焕光钱各十万一子为郎中绲由是知名家富好施赈救穷急为州里所爱初举孝廉七迁为广汉属国都尉征拜御史中丞顺帝末以绲持节督扬州诸郡军事与中郎将滕抚击破羣贼迁陇西太守后鲜卑寇边以绲为辽东太守晓谕降集虏皆弭散拜京兆尹转司隶校尉迁廷尉太常 
　　李膺字符礼颍州襄城人性简亢无所交接唯以同郡荀淑陈实为师友初举孝廉高第再迁青州刺史复征再迁渔阳太守寻转蜀郡太守以母老乞不之官转乌桓校尉鲜卑数犯塞膺常蒙矢石每破走之虏甚惮慑以公事免官还居纶氏教授常千人永寿二年鲜卑寇云中桓帝复征为度辽将军先是羌虏疏勒龟兹数出攻破张掖酒泉云中诸郡百姓屡被其害自膺到边皆望风惧服先所掠男女悉送还塞下自是后声振远域 
　　种暠字景伯河南洛阳人辽东太守时乌桓叛暠至望风率服迎拜于界上坐事免归后司隶校尉举暠贤良方正不应征拜议郎迁南郡太守入为尚书会匈奴寇并凉二州桓帝擢暠为度辽将军暠到营先宣恩信谕诸胡其有不服然后加讨羌虏由是悉遣还质于郡县者暠诚以怀抚信赏分明羌胡龟兹莎车乌孙等皆来顺服暠乃去烽燧除堠望边方晏然无警入为大司农 
　　皇甫规字威明安定朝那人也祖父棱度辽将军永和六年西羌大寇三辅围安定征西将军马贤将诸郡兵击之不能克规虽在布衣见贤不恤军士审其必败乃上书言状未几贤果为羌所杀郡将知规有兵畧乃命为功曹使率甲士八百与羌交战斩首数级贼退却举规贤良方正对策梁冀忿其刺己以规为下第拜郎中托疾免归州郡承冀旨几陷死者再三遂以诗易教授门徒三百余众积十四年后梁冀被诛旬月之间礼命五至皆不就公交车特征规拜太山太守羌遂大合朝廷为忧三公举规为中郎将持节监关西兵奂代为度辽将军规为使匈奴中郎将及奂迁大司农规复代度辽将军规为人多意算自以连在大位欲退避数上病不听 
　　段颖纪明武威姑臧人少尚游侠举孝廉迁辽东属国都尉时鲜卑犯塞颖率所领兵驰赴之既而恐贼惊去退潜于归路设伏虏入塞颖因大纵兵悉斩获之与皇甫威明张然明皆知名显达当时称为凉州三明 
　　耿晔字季遇顺帝初为乌桓校尉时鲜卑寇缘边杀代郡太守晔率乌桓及诸郡卒出塞讨击大破之鲜卑震怖数万人诣辽东降自后频出辄克获威振北方迁度辽将军 
　　马续顺帝之世为度辽将军先是中郎将陈龟以单于不能制下迫令自杀降者遂至狐疑坐免以续为度辽将军招降畔虏续到致购开赏宣示反悔令其下不得以小功乱大谋于是右贤王部万三千口皆诣续降 
　　邓遵为度辽将军发射士三千人及中郎将马续率南单于辽西右北平兵马会出塞追击鲜卑大破之获生口及牛羊财物甚众又发射士三千人马三千匹诣度辽营屯守鲜卑后寇辽东属国于是耿晔乃移屯辽东无虑城拒之 
　　邓鸿为度辽将军出朔方并进兵临私渠北鞮海斩虏首万余级获生口牛马羊百万头 
　　庞奋行度辽将军事南匈奴及温禺犊王叛秋七月奋遣铁骑校尉马住追讨斩之 

　　三国 

　　司马懿魏景初间公孙渊自立为燕王魏遣懿征之累战皆捷进围襄平起土山射城中渊窘急突围而走懿追斩之辽东悉平 
　　凉茂白方山东昌邑人少好学议论常据经典以处是非太祖辟为司空掾举高第补侍御史为太山太守弭郡盗转乐浪太守至辽东公孙度欲留之不遣之官茂终不屈还拜魏郡太守迁尚书仆射太子太傅卒于官 

　　魏 

　　张邈字叔辽巨鹿人辽东太守着自然好学论在嵇康集为人弘深有远识恢恢然使求之者莫之能测也宦历一官元康初为城阳太守未行而卒 

　　隋 

　　麦铁杖炀帝征高丽进至辽水敌兵阻水拒守时麦铁杖为左屯卫将军谓人曰丈夫性命自有所在岂能卧死儿女手中乎乃自请为前锋奋跃登岸力战而死诏赠宿公 

　　唐 

　　张俭太宗征高丽时俭为营州都督诏遣俭先击辽东以观其势 
　　李道宗字承范帝将讨高丽遣张俭度辽窥形势道宗请一百骑秣马束兵入贼地相度险易营阵便处将还会高丽兵断其路走间道谒帝帝曰贲育之勇何以过此 
　　李绩为前锋济辽拔盖牟城会贼救至道宗领骑兵四十虏十倍皆欲浚沟须帝道宗曰贼遽来兵疲我一鼓摧之固矣昔耿弇不以贼遣君父吾为前军当清道迎乘舆尚何待绩善之选壮骑数千进贼营大破之 
　　高侃永徽中为北迁安抚使擒车鼻可汗以功为安东都护 
　　窦参初为奉先尉男子曹芬兄弟醉暴其妹父救不止恚赴井死参当兄弟重辟众请俟免丧参曰父由子死若以丧延是杀父者不坐皆杀之 
　　程名振以营州都督征高丽高丽见其兵少开门逆战名振等奋击大破之焚其外郭及村落而还 
　　刘仁轨汴州尉氏人少贫贱好学卒以通博闻显庆间诏检校带方刺史后因破百济诏统兵镇百济乃复户版署官吏开道路赈贫贷乏民皆安所卒谥文献 
　　长孙无忌辅机性通悟博涉书史太宗亲征高丽召无忌摄侍中六月进攻安巿城高丽部将延寿等帅兵十五万拒战无忌将精兵万余冲其后悉撤桥梁断敌归路诸军鼓噪并进延寿等大惧敌众遂降 
　　薛仁贵绛州龙门人少贫贱以田为业太宗征辽东求猛将仁贵乃往见将军张士贵应募至安地会郎将刘君卭为贼所围仁贵驰救之斩贼将首系马鞍由是知名王师攻安巿城高丽莫离支将高延寿率兵二十万拒战太宗命诸将击之仁贵恃骁悍欲立奇功乃着白衣自标显持戟腰鞬两弓呼而驰所向披靡帝望见问先锋白衣者谁曰薛仁贵帝召见嗟异赐金帛口马甚众授游击将军帝谓曰朕旧将皆老欲擢骁勇付阃外事莫如卿者朕不喜得辽东喜得虓将迁右领军中郎将显庆三年诏副程名振经略辽东破高丽于贵端城明年与梁建方契苾何力遇高丽大将温少多门战横山仁贵独驰入所射皆应弦仆又战石城有善射者杀官军十余人仁贵怒单骑突击贼弓矢俱废遂生擒之帝常试其射一发洞贯五甲时九姓突厥众十余万令骁骑数十来挑战仁贵发三矢辄杀三人虏气慑皆降军人歌曰将军三箭定天山壮士长歌入汉关后降夫余威震辽海诏率兵二万镇平壤拜安东都护 
　　苏定方名烈冀州武邑人以中郎将出为神丘道大总管率师讨百济累破之高丽王义慈及太子隆等北走定方使士登城建唐旗帜义慈等皆降百济平拜辽东大总管卒赠大骁卫大将军幽州都督谥曰庄 
　　蒋俨常州义兴人擢明经第为右屯卫兵曹参军太宗将伐高丽募为使者人皆惮行俨奋曰天子雄武四夷畏威蕞尔小国敢图王人有如不幸固吾死所也遂请行为莫离支所囚以兵胁之不屈纳室中高丽平乃得归帝奇其节 
　　契苾何力以辽东道行军总管击高丽敌以精兵守鸭绿水军不得渡忽值冰合何力引众乘冰鼓噪而进敌众大溃追奔数十里斩首三万级余众悉降 

　　辽 

　　刘伸济时宛平人重熙年进士历彰武军节度使掌书记大理正徙南京副留守俄改崇义军节度使政务简静民用不扰致乌鹊同窠之异道宗甞谓大臣曰今之忠直耶律玦刘伸而已宰相杨续贺其得人拜参知政事加太子太保迁上京留守 
　　韩德凝保宁中迁护军司徒开泰中累迁护卫太保以崇义军节度使移镇广德秩满部民请留从之改西南面招讨使党项隆益答叛平之迁大同军节度卒于官 
　　王棠涿州新城人博古善属文重熙十五年擢进士乡贡礼部廷试皆第一累迁上京盐铁使太康二年辽饥民多死亡请赈恤从之棠练达朝政临事不怠修明法度 
　　萧蒲奴字留隐奚王楚不宁之后幼孤贫佣于医家牧牛医者尝见蒲奴熟寐有蛇遶身异之教以读书聪敏嗜学不数年涉猎经史习骑射既冠意气豪迈开泰间选充护卫累任剧迁奚六部大王太平九年大延琳据东京叛蒲奴为都监以功加兼侍中郎 
　　萧阿刺字阿里懒孝穆之子也为弘义宫使累迁同知北院枢密使西北路招讨使封西北郡王驸马都尉进王韩明年改北院枢密使徙王陈与萧革同掌国政革谄谀不法阿刺争之不得告归上由此恶之除东京留守 
　　萧韩家奴字休坚温刺部人少好学弱冠入南山读书博览经史通辽汉文字统和十四年始仕历官天成军节度使徙彰愍宫使屡有献纳皆关时政上问弭盗韩家奴对曰臣见比年渤海女直高丽合纵连衡不时征讨富者从军贫者货候加之水旱菽粟不登民以日困盖势使之然也博考经籍譔礼书三卷译通历贞观政要五代史以进时帝以其老拜归德军节度使以善治闻帝遣使间劳卒年七十二有六义集十二卷行于世 
　　萧兀纳字特免六院部人魁伟简重善骑射累官北府宰相以直言忤天祚出为兴辽军节度使寻改临海东节度使上书曰自萧海里亡入女直彼有轻朝廷心宜益兵以备不报天庆初知黄龙府事复上书曰臣治与女直接观其志非小宜先其未发图之章数上皆不听及金兵侵战于宁江州其孙移敌蹇死之兀纳留官属守御自以三百骑度混同江而西后与萧敌里拒金兵于长泺以军败免官五年授上京副元帅卒年七十 
　　耶律蒲古字提隐以武勇称统和以为涿州刺史从伐高丽有功开泰末为上京客省副使太平二年城鸭绿江备守之在镇有治迹五年改广德军节度寻迁东京统军使莅政严肃诸部慑服 

　　金 

　　李晏致美高平人为辽阳府推官初辽人掠中原人使输租于官谓之二税户锦州龙宫寺辽主尝拨赐民户俾输粟于寺岁久皆以为奴有欲诉者僧辄害之岛中晏乃奏在律僧不杀生况人命乎辽以良民为二税户此不道之甚也今幸遇圣朝乞尽释为良世宗纳其言于是获免者六百余人为翰林学士文章号称独步仕至昭毅军节度使卒谥文简 
　　完颜阿里不孙曷懒路泰申必刺猛安人明昌进士累官御史中丞参知辽东行省事兴定元年是时蒲鲜万奴据辽东侵掠婆速之境及宣抚使蒲察移刺都改陕府行省参议而伯德胡土遂有异志宣抚使海奴不迎制使坐而受诏不孙械系之辄矫制大赦诸道稍安而请罪于朝后为伯德胡土所害不孙宽厚爱人敏于吏事能治剧要识者以为用之未尽云 
　　刘焕中山人宋未 【未：末】 兵起乏食焕尚幼煮糠饮其清者以醲厚供母乡人异之稍长就学天寒拥粪火读书登大德元年进士官北京警巡使捕二恶少杖之戒曰孝弟敬慎则为君子暴戾隐贼则为小人国有明罚吾不得私众皆畏惮及召为监察御史父老卧车挽镫曰愿留君期年从世宗幸上京所过州郡大治桥梁驰道焕所部惟平治端好而已上嘉之迁东路转运使卒 
　　唐括德温上京率河人从宋王宗望收平州城遇敌兵战败之太祖赏赉甚厚迁龙虎卫上将军历临海军节度使 
　　移刺福僧苦河猛安人大安初同知兴中府事督民缮城浚濠为御百姓颇怨顷之兵至攻其北城福僧战其北使备其西暮果攻其西以有备乃解去寻攻广宁福僧被牒如邻郡大兵薄城其子铜和尚率家奴拒战广宁赖以安福僧还悉放奴为良终不言子功识者多之充辽东宣抚副使岁大饥福僧先赈其民而后奏诏奖谕之 
　　仆散擦崇义军节度使入进尚书右丞寻出经略边事还拜平章政事封济国公谥文肃擦外刚内和与物无忤临民有惠政初渡淮即命撤去浮梁所至皆因粮于敌无馈运之劳未尝轻用士卒与同甘苦人乐为用为大名将云 
　　纳坦谋嘉上京路猛安人补司书吏以廉能称五年赐同进士出身累官翰林待制御史完颜寓举其才充元帅府经历中都危急宣宗议迁都谋嘉曰不可河南地狭土薄他日宋夏交侵河北非我有矣当选诸王分镇辽东河南中都不可去也不听仕至兵部侍郎同修国史卒 
　　奥屯襄上京路人袭猛安丞相襄通练边事授崇义军节度副使平南荡江将军以功升河南路副统军昌武军节度使崇庆改元为元帅左都监救西京至墨谷口一军尽殪襄仅以身免坐是除名宣宗即位累擢元帅右都监行元帅府事于北京后为北京宣差提控完颜习烈所害 
　　矻石烈德真定路猛安人明昌进士迁辽东路转运民遮道挽留乘夜乃去蒲鲜万奴逼上京德部将刘子元战却之迁东京留守武胜军节度使工部尚书 
　　杨云翼赞皇擅山人六代祖客乐平遂家焉云翼天资颖悟初学语辄画地作字日诵数千言登进士第以词赋中乙科累官上京东京等路按察司事因召见章宗咨以当世之务称旨翰林承旨张行简荐其才精术数召授提点司天台起迁翰林侍讲学士兼修国史知集贤院事 
　　纥石烈字桓端西南路猛安人为宣差提控贞佑三年蒲鲜万奴取咸平东京渖澄诸州诸猛安谋克人多从之桓端遣都统温迪罕相哥等及自率兵讨平之贞佑四年桓端遣王汝弼由海道奏事宣宗嘉其功迁辽海军节度使累官武卫军都指挥使行元帅府事 
　　移刺按答熙宗初除安州刺史累官东京留守参知政事完颜守道经略北方摄咸平路屯军都统入为兵部侍郎累官东北路招讨使改临潢尹卒答骑射绝伦善相马阅良马于巿虽羸瘦辄与善价取之他日果良马也 
　　高昌福中都宛平人登进士第历官同知东京留守以治最迁山东西路转运使工部尚书彰德军节度使致仕卒 
　　乌林石骑射绝伦从太祖伐辽领军猛安以功授世袭谋克为东京留守 
　　李完同知广宁府初辽滨民崔元入城饮不归得尸于水中有司执同饮者讯之皆诬服提刑司疑其冤以狱畀完完廉得其贼乃舟师也遂免同饮人 
　　徒单绎上京按出虎达阿人尚熙宗女渖国公主充符宝祇侯历宣德泰安淄州刺史改同知广宁府事以母忧不赴世宗许以忧制中袭父封服阕授同知济南府事历迁棣州防御使临海军节度使 
　　乌古孙兀上京路人大定末袭猛安明昌七年以本部充万户备边有功累迁唐州刺史昌武军节度使西南路招讨使同知上京留守事大安三年将兵入卫中都迁元帅右都监兼北京留守 
　　卢孝俭宣德人登进士第累官太原少尹大定中迁同知广宁尹时大饥民多流亡乃借僧粟使平其价巿与贫民既以救民僧亦获利累迁河北西路转运使 
　　马惠迪西京留守判官治最擢同知崇义军节度使先是邓俨居是职世宗爱其明敏惠迪奏事退上谓宰臣曰人之聪明多失于浮衒若惠迪聪明而朴实甚可喜也朕常与论事朝官鲜有及者累迁御史中丞参知政事昭义军节度使南京留守致仕卒 
　　高松析木人年十九从军为蒲辇有力善战宗弼闻其名召置左右世宗即位充东京路渤海万户从征窝斡以功迁咸平少尹崇义军节度使 
　　斡勒哈打盖州猛安人以荫补官充亲军调阴山尉县当兵冲哈打身先阵贞佑初以边功升忠州刺史州被兵久耕桑俱废诏徙其民于太和岭南 

　　元 

　　王居礼以荫补大名路南乐县簿历两淮运司司丞海宁州判官知锦州事居礼备经繁剧劝农兴学一以清心省事为本值岁凶民饥随发仓赈贷全活甚众民有讼田累岁不决者居礼引苏琼谕普明之语开雠甚切其人相让而退锦人感其德化为树去思碑 
　　胡秉彝霸州人由会福院掾累官锦州知州器识恢宏不事苛细先是州民不业耕织秉彝乃自编伊尹武侯区田遗制暨苗司农栽桑图梓行都部复于城东筑济民园种桑百余畦听民移植虽菜蔬菓蓏植栽有方小民效法衣食饶足至元中省部驰檄东方和籴奉行者因而科扰秉彝令有蓄积者听自输官民辇运赴仓侵渔遂息及去任民为立遗爱碑 
　　王伯胜辽阳行省平章政事历知懿州州僻陋民不知学伯胜乃增弟子员择师教之度闲田募民耕种以廪之岁大旱斋戒祷神祷毕即雨人谓之平章雨 
　　黑厮世族哈儿鲁氏以材行擢宣府经历兵马指挥至正辛卯锦州盗贼蜂起势甚猖獗朝议委黑厮讨平之黑厮率掾史李文郁鸠集义旅遂执贼帅岳家等并其党二百人贼遂溃以功迁刑部侍郎民感其恩立碑诵功德塔出蒙古氏以勋臣子授昭勇大将军改东京等路行中书省右丞复授辽东道宣慰使塔出知乃颜谋叛遣人驰驿上闻女直水达达官民与乃颜连结塔出遂与麾下十二骑直抵建州距咸平千五百里与乃颜党舍战雨中流矢扈从皇子渡辽水贼来袭塔出转鬬而前射酋帖古歹中其口镞出于项堕马死追兵乃退遂军懿州老幼皆焚香拜泣曰非宣慰公吾属无遗矣至辽西贼遂平复讨女直还攻建州以功为辽阳行中书省平章政事 
　　捏吉伯西夏国人为人颖悟奇伟勇畧不羣初充御前怯薛歹居无何授兀歹拔都招讨领蒙古汉军护拔都忽都与西番四次攻战有功后转海二万余里直攻日本战胜回还赏赉有加令往辽东复州住坐耕种每年一诣大都朝于金复等处后以寿终葬复州城东百步许豫章窦仲清志其墓 
　　耶律留哥契丹人仕为北边千户太祖起兵朔方遁至隆安韩州与耶的合兵十万余自号都元帅营帐百里威震辽东太祖命按阵至辽留哥率所部会按阵于金山刑牲折矢以盟金遣胡沙帅军六十万来攻留哥帝命按陈会留哥与金兵对陈留哥侄安奴为前锋横冲胡沙军大败之帝召按陈还众推留哥为王国号辽金复遣万奴领军攻之金兵大溃留哥破东京耶厮不等劝留哥称帝留哥曰吾与按陈盟愿附蒙古削平疆圉倘食言而自为东帝是逆天也逆天者必有大咎乃称疾不出潜与子薛阇奉金币银牌至既见帝大悦赐金虎符仍命为辽王卒年五十六妻姚里氏入奏会帝征西域皇太弟承制以姚里氏佩虎符权领其众者七年  
　　贺惟一辽阳行省左丞相籴粟以给京师处置有法所致甚多而民不扰 
　　王忱性明敏有才识授山北辽东道提刑按察司副使驸马伯忽里数驰猎蹂民田忱以法绳之宪吏耿熙言征北京宣慰司逋负计可得钞二十万锭帝遣使核实熙惧事露擅增制语有并打算大小一切诸衙门等事十二字追系官吏至数百人忱验问知其诈熙乃输服累官中奉大夫云南行省参知政事卒 
　　答里麻高昌人累官刑部尚书元统初升辽阳行省参知政事高丽使朝京过辽阳谒省官奉布书物用征东省印封之里麻诘曰印以署公□何为奉私书况汝出国时我尚未为辽省官今何故以书遗我乃掷还之迁陕西行台中丞致仕后召不起 
　　也速蒙古人倜傥有能名拜中书平章政事淮南贼陷大宁诏也速讨之遂拔大宁擒首贼三十五人磔于巿进阶金紫光禄大夫知枢密院事既而贼雷帖木儿不花程思忠等陷永平诏也速出师遂复滦州迁安贼窃入永平增土筑城因河为堑坚守不下也速擒雷帖木儿不花送南京程思忠弃城遁去亟追至瑞州杀获万计贼遂东走金复州诏还京师拜辽阳行省左丞相知行枢密院事 
　　王结易州定兴人性聪敏读书数行俱下终身不忘宪副王仁见之曰公辅器也迁侍读学士泰定中转辽阳行省参政岁大水谷价贵结请发粟数万石赈之 
　　尉迟德诚绛州人拜辽东道肃政廉访使其上疏言劳诸王以怀其心防出入以严宫禁及立谏官崇科举置常平抑奢侈禁钞法裁冗官等论皆中时肯 
　　唐仁祖畏兀人授翰林学士承旨辽阳饥奉旨往赈同事者欲如户籍口数大小给之仁祖不可曰昔藉 【藉：籍】 小口今已长矣可皆以大口给之民赖以活卒谥文贞 
　　来阿八赤宁夏人累官同佥宣徽院事辽左不宁降虎符授征东招讨使八赤招徕降附远近贴然寻改湖广行中书省右丞从征交趾卒于军 
　　姚枢至元二十年癸未为辽东按察使武平县民刘谥讼其嫂与其所私同杀其兄成县尹丁钦以成尸无伤忧懑不食妻韩问之钦语其故韩曰恐顶顖有钉涂其迹耳验之果讼狱定上谳公召钦谛询之钦因矜其妻之能公曰若妻处子邪曰再醮令有司开其夫棺毒与成类并正其辜钦以悸卒时比公为包孝肃云卒谥忠肃 

　　国朝 

　　王翱直隶盐山人永乐乙未进士官翰林庶吉士改大理左寺正谳狱诖误左迁行人宣德改元擢监察御史十年升右佥都御史镇守江西植良善抑奸贪风采凛然又移镇松潘靖商巴之乱正统七年复提督辽东军务总兵以下庭翱诩诘其失机之由命左右悉曳出斩之诸将哀请得生于是三军股栗无不用命逾月乃自巡边沿山海抵开原高墙垣深沟堑经略屯堡易置烽燧珠连璧贯千里相望简阅行伍更老弱赈贫穷婚配鳏寡沿边境弛法律凡词讼咸量情以布粟赎罪虽人命亦如之军民便焉九载秩满升副都御史十二年征剿达贼斩获无算捷奏赐敕奖谕升右都御史寻升左都十四年八月内北虏大举犯京师部落数万寇广宁时翱聚兵教场虏骑卒至我军遂溃翱收散卒坚壁固守虏遂遁去在边数年食不兼味衣无重帛且广储蓄增士马边用饶足器甲鲜利军士饱暖乐于战守举用才将如施聚焦礼辈皆自众中拔起为夷狄所惮提兵开原以羽书移谕海西诸酋使其畏威效顺诸酋悚惧欵服景泰三年召回加太子太保寻命总督两广军务四年迁吏部尚书英庙复辟罢宫保时有甘心翱者赖上素知得免李贤罢内阁上欲用翱翱力辞遂荐岳正正罢又荐李贤上每用人必询于翱翱亦以用贤报国为己任尝言北方人老实可用自是北人多进用且事无巨细一经涉历终身不忘有所当行不遑寝食坐以待旦第宅三十余年一仍其旧公余退宿朝房非朔望时令谒先祠未尝归家门无私谒苞苴不敢近权势嘱托婉而拒之故人畏而不怨累遭变故无他虞公于恩雠一不介意李文达尝曰皐陶言九德翱有其五乱而敬扰而毅简而廉刚而塞强而义又曰王公经略之大凡处事则无渗漏天顺甲申加太子太保尚书如故卒年八十四谥忠肃 
　　程信徽州休宁人正统壬戌进士授吏科给事中己巳之变建议皆军国机务转本科左给事中后升辽东左参政巡抚都御史寇深得请仓官吏卒盗粮石论死又造新斛加旧式二寸付信钩考信曰使而真盗斗可杀也今为此加斛以置之死岂情也哉取旧斛校之曰出入准是碎其新者而火之以内艰去服阕改四川参政英庙复辟录景泰间进言者升太仆寺卿随升左佥都御史巡抚辽东召至便殿顾问边事命信与内外守臣协和信顿首辽东守将海宁伯董兴联姻曹吉祥信一切裁之以正兴严惮之乃造战车剏义仓峙蒭粟稽侵渔察奸细号令一新己卯二月谍闻建州酋董山潜结朝鲜命信察之信遣自在州知州佟成绐以他事往境上得朝鲜授董山正宪大夫中枢院使制信具以闻且曰乘其未发急遣二使往问之英庙命给事中往朝鲜锦衣译者往建州两酋初不服乃出伪制示之各上表谢罪虏孛来声言入寇信率众行边增守御修屯堡程勇怯录冤滞营海上者三月都指挥使夏霖治辽贪婪与董兴相倚分巡佥事胡鼎按其罪四十事信状闻诏中官锦衣来按霖赂之得末减降三级调广西法司并论信轻听外台言论朝廷以信覆奏无引咎语下诏狱调南京太仆少卿寻升刑部侍郎南京兵部尚书致仕卒赠太子太保谥襄毅 
　　滕昭河南汝阳人气岸魁伟文学该博成化初巡抚辽东经略要害申饬将卒完城郭缮甲兵谨烽堠边人安之加意学校推诚待物广询民瘼痛革奸贪以故夷虏畏威军民乐业前所举荐者多以勋名显著还朝之日军校士人攀留遮道无不洒泣 
　　马文升别号约斋晚号三峯居士河南钧州人景泰辛未进士授监察御史正直敢言中外以真御史称之天顺癸未升福建按察使镇守扰民绳以法歌谣载道成化乙酉升南京大理寺卿值固原土夷满四倡乱命文升往讨之生擒满四俘获男妇二千六百名口斩首七千六百余级捷闻敕谕奖劳升左副都御史寻节制三边秋九月虏寇边设伏擒斩二百余名颗捷闻有白金文绮之赐因改其地为得胜坡复剿平岷州叛番乙未拜兵部右侍郎适辽东有警上以文升谙练戎务俾往备之悉心运筹乃上御边十五事虏患遂息升左侍郎戊戌建州女直叛上命文升再往时太监汪直恃宠幸邀功偕行弗听深衔之己亥直倾谪戍重庆直败诏复其官致仕甲辰起为副都御史巡抚辽东禁辑兴举知无不为凡三往辽东皆树伟绩东人至今感慕乙巳升右都御史督理漕运寻升兵部尚书复改南京兵部弘治改元召为左都御史掌院事上言纪纲十五事悉见施行仍改兵部尚书时虏酋火筛拥众寇大同上召至便殿咨以战守之策极言之后虏知有备远遁哈密忠顺王为土鲁潘速檀阿力虏夺王母金印并据其城文升建议经畧西域遂宁壬戌转吏部尚书进少师兼太子太师正德改元以老求去前后二十一疏蒙玺书褒美赐宴给宝镪且命有司给食米舆隶恩典至渥文升立朝五十余年以身殉国凡有大议一言而定天下安危系焉既谢事逆瑾专横诬除名虽居林下每闻时事或与祖宗之法少戾辄忧形于色竟郁郁不起临终语不及他惟谆谆以忠孝戒勉其子孙年八十有五卒赠特进光禄大夫左柱国太师谥端肃 
　　强珍河间府沧州人丙戌进士授监察御史巡按辽东精敏果毅敢于搏击豪右退听边境乂安太监汪直贵幸震赫公卿以下多善礼之时直监督辽东军事妄杀建州夷人黩货怙宠擅假威福兵部尚书附势扶同冒袭功赏珍论劾其事直反诬珍槛车征下诏狱许襄毅公进为御史疏其冤珍除籍戍铁岭珍隶配所闭门谢事直败复珍官累迁南京通政卒于家 
　　王嵩河南汲县人乙未进士成化年间巡按辽东举行朱文公冠婚丧祭礼痛革佛事至今成俗 
　　李善陕西陇州人成化戊戌进士授行人拜监察御史按辽东时总兵官罗雄武备废弛太监韦朗侵渔军饷纵舍人夺人妻孥闻善来遂屏息论劾都督王锴孙贵罢去有傅玄者尝客李林家林失所在其子讼玄杀林有司抵死狱成公廉察之知林饮酒肆醉当炉妇与所私利林财而杀玄得不死其它平反多类此威震辽东奸豪敛迹广宁抵开原滨海而北周折七百余里即由一片石达镇北关相去径三百里所省兵食岁数百千万善即计程量功上状继今无能成其志者升河南按察佥事复除湖广荆襄计擒妖贼擢山东副使临清兵备山西按察使四川左布政以降蕃夷功赐袭衣白金累官南京都察院右副都御史刑部右侍郎工部尚书致仕卒 
　　罗绮河南磁州人庚戌进士授监察御史巡按辽东沈谋多识风纪振肃英庙北狩绮使虏往复辨难卒伸大义累官户部侍郎 
　　刘大谟仪封人由进士授户部主事改监察御史巡按辽东严明端正言笑不苟剔蠹除奸不为钩距而情伪自得镇守太监岑章倚势贪残剥削无厌大谟乃收捕左右痛绳以法章恐惧请罪大谟操之益急章乃行赂近幸诬奏他事逮系诏狱时辽士人村民奔走哭泣自辽阳抵山海遮道不绝谪隆德典史寻迁蒲城令历浙江按察佥事陕西副使四川参政擢都察院右佥都御史巡抚山西地方所在政绩着闻性刚方嫉恶太甚竟坐是得致仕 
　　刘成德山西蒲州人辛未进士修举废坠有诗名奏开儒学岁贡置雅乐射礼塑两庑贤像亲书圣贤牌位重修学宫建察院 
　　张文明山西阳曲人辛未进士正德十一年巡按辽东政尚大体宽恤小民自镇副等官以下皆疏其弊以劾之时有内宦来辽恃权放纵绳左右以法吏畏其威民怀其惠 
　　王宗彝真定束鹿人丙戌进士官户部郎中督理辽东粮储屯种尽心综画勘斛斗慎出纳召籴开中悉有程算官民两便府藏充实律己廉明待人平恕历升都察院佥都御史巡抚辽东官至户部尚书 
　　王懋中江西安福人举进士刑部郎中擢山东布政司参政分守辽海东宁道懋中沉毅强学练事勤政听断怀辑东人安焉累官南京都察院右都御史致仕逆濠之变新建伯王守仁以他事至丰城闻乱奔还抵吉安迟回观望时伍文定守吉安懋中率士夫义勇状上守仁起兵讨贼言甚激烈守仁从之倡义之功懋中为最寻卒于家 
　　许进河南灵宝人丙辰进士授浙江道监察御史出按甘肃山东贪饕解组豪右敛迹其论劾太监钱能汪直申救御史强珍总兵李经皆时人不敢言者升山东按察副使所鞫东昌生员杀人益都工人诬死泰安王商匿尸事人谓可入棠阴比事分巡辽东威名震慑中贵屏息抚按有疑狱进数言而决与巡按御史以地方事逮狱值宪庙宾天赦出之孝庙登极简拔材望升广西按察使寻擢都察院右佥都御史巡抚大同边备严饬北虏欵塞寻为太监石岩所构左迁兖州知府言者讼其冤升陕西按察使时虏入甘凉烽火益急复以进为左佥都御史经略哈密升副都御史巡抚陕西时与安福张敷华相继秦人谣曰张明镜许重磨云拜户部左侍郎火筛入寇兼佥都御史提督宣大操法益急权豪甘心行取回京寻命致仕廷臣力疏起者四十八人鱼台岭之变荐者相继武庙译使起进改兵部左侍郎进尚书转吏部尚书时党人专政逆瑾煽虐进以身系天下安危善类赖之卒为瑾所倾致仕复诏闲住卒于家年七十有四瑾败复官如故赠太子太保谥襄毅 
　　许逵河南固始人正德三年进士长身巨口猿臂燕颔沉静有谋略授乐陵知县时流贼猖獗攻城杀人祸连三省他县闭门自守或遗贼蒭粟酒食纵横虏掠官军不能支逵募死士千人人持一木棍随贼向往突击扑挞人马俱毙贼不敢近县境以平贼功超升山东按察司佥事分巡辽海东宁道礼神爱民谦恭下士听狱详明人以不冤寻升江西按察司副使逆濠之变强使臣服逵面折不屈骂不绝口死之赠礼部尚书谥忠烈 
　　王舜渔常熟人由进士授工部主事历官山东按察佥事明敏公勤敢于任怨狱无留滞人无冤抑兴利革弊不遗余力先时正德间国计告匮辽东军职俸银不得时给射利者行赂网利舜渔廉得之即发其奸辽人至今颂之寻升临清兵备副使卒于家 
　　叶旺淮西六安州人幼失怙恃随祖母适金氏遂从金姓名大旺元末起兵淮甸众推为帅破灭乡寇人号长枪金元帅龙凤间率众归附擢为枢密院判军旅暇辄延文士讲学由是识见益广乃复本姓洪武元年戊申改除都指挥同知移镇青州辛亥以旺同雄武卫指挥马云为龙虎将军都指挥使镇守辽东时辽东新附负险自固者尚多旺与云由登莱渡海屯兵金州同心协力厉士卒设方略招降元参政叶廷秀攻走平章高家奴遂进至辽东完城郭缮甲兵置军卫建屯田以广储蓄兴学校以明教化边具悉举癸丑纳哈出犯辽阳旺与云领军逆击大破之追至浑河百余里纳哈出弃辎重奔开原乙卯冬纳哈出率众数万由长广渡辽水直趋金州旺与云计曰虏越复盖而入金州城至而备野无所获进不能攻势必不久而还盖州东北山多险阻西濒大海我以兵设伏于险扼其归路破之必矣因以云留守而自以兵八千趋盖州纳哈出引众还至熊岳距大军七十余里旺令千户徐便潜于青石山伐木为寨积冰为垒沃水使坚绝其东北之路又自海岸至盖牟城下密置钉板以指挥王才领强弩数百据截青石山隘口其东南诸山各树旗鼓以数卒更番击之仍束蒭为人衣以甲冑设机动运为疑兵分部既定别遣部将耿成陈玉以兵夜劫虏营虏众惊扰纳哈出列军于城南旺率锐卒冲其中坚炮声一起诸山响应指挥吴立亦出兵纵击之自晨及晡斩获无算虏众大败悉奔青石山王才据桥力战虏不能过转驰而西阻于冰垒又闻四山鼓躁进退仓皇至海岸复值钉板人马僵仆纳哈出几获而遁去复以兵追击三百余里歼其众殆尽是后窜伏沙漠不敢为边患卒之归欵不烦兵力太祖嘉其劳遣使召还锡赉加厚升后军都督仍镇辽东至今父老称道其事其在藩间奋力忠勤懋扬圣武威镇九夷不矜不伐善抚下明于用人加以周鹗关忠王才耿成陈玉皆一时之冠出其麾下俱致显达 
　　马云庐州合肥人元末为泰山义兵万户岁丙申率领部属归附癸卯从征陈友谅进平湖广荆衡诸州郡攻城略地所至克敌己 【己：乙】 巳以勋授凤阳卫指挥已而调雄武卫洪武辛亥辽东行省平章刘益等奉表归欵以云勇敢有谋署龙虎将军都指挥使与叶旺领兵渡海进至金州闻刘益遇害与旺谋曰辽东新附反侧者尚多若遽以兵临之杀伤必众今宜广布德威致其来服不从征之未晚也乃劳来抚恤赏功贷过远近翕然归者相属于道时高家奴据老鸦山招之不至云曰高家奴恃险梗化不举兵讨之无以示威由是率精锐直抵其寨击破之高家奴亡走自后家奴势孤诣云请降纳之寻纳哈出犯金州云为留守与叶旺合谋破之云持身廉洁驭众宽简纲纪庶政创置诸司城郭皆其指画虽天性刚峻未尝有恶言诟怒人咸敬惮莫敢犯戊午升中军都督府都督仍镇守辽东丁卯以疾卒 
　　巫凯陵金句容人幼颖异七岁赋牡丹诗人咸异之十九代父百户职累功升辽东都指挥使后率兵扈驾北征者三累蒙赏赉秋冬驻广宁防胡春夏驻金州备倭道经古泽泥淖难行奏筑长广道行者便之宣德间升左军都督府都督佥事充总兵官镇守辽东大破兀良哈展拓广宁城于辽西汤池奏设宁远卫举将材立学校寻擢升都督同知锡白金彩币而卒 
　　王真存诚泗州盱眙人由大宁后卫后所千户累功升都指挥使辽东都司管事宣宗即位以真累效劳绩特升左军都督府都督佥事英宗嗣位嘉念旧臣特升都督同知锡金币后以疾卒朝廷遣行人谕祭葬于城南三十里梨花峪 
　　王祥伯祯光州固始人体干魁伟度量有容由燕山卫指挥使总神机营后升都指挥佥事俾往广宁开原操备修筑宁远蒲河等城皆祥经营区画及擢掌辽东都司事恤下兴学校降夷虏累功升都督佥事统领辽阳人马后以疾卒 
　　邹溶大渊泗州盱眙人由燕山左护卫百户累升锦衣卫指挥同知调开原备御修饬边城开通河道展筑关厢创盖马巿安插达官有能誉官至都指挥同知 
　　周鹗凤阳怀远人前元安丰万户丁酉年归附数从军征江淮两淛湖湘山东河南雍冀川陇以战功历升西安都卫指挥佥事宣武军征沙漠守绥德调定辽右卫既至都指挥马云叶旺素闻其勇遂致之幕下凡有攻伐必委任之洪武九年纳哈出犯金州叶旺以鹗率精兵逆战盖州城南大败其众追至安不剌堂深入其巢窟凡数十战斩首数百余级得其所掠而还寻文总率诸军往东宁邀击达贼至胡失里吉转战而前斩获千九百余级生擒渠帅数十马牛千三百余复与指挥徐玉招讨东宁安抚司等处获其头目人民千九十余口未几叶旺招抚春台等处得人口孳畜甚众又总率诸军征哨鸭绿江与东宁黄城等地方所获人口马牛无算继往东宁那丹府嘉州前后招获安抚使高阔出副使刘显并头目人民四千五百五十马牛二百七十及金银牌铜印诰文二十一年领军铁岭创立卫站至黄城招致江界万户金完奇等二千七百余口二十三年征进迤北率兵为前锋直抵一都山收捕乃儿卜花军回口温渔儿泊时太宗皇帝亲总大兵征北特赏马匹以劳其勤卒年六十七上遣使谕祭于家 
　　陈玉襄阳府□州人前元左丞洪武三年自庆阳归附大军统宁夏收集张思道李思齐散卒隶属庆阳卫除定辽都卫正千户洪武四年渡海八年都指挥叶旺破纳哈出于盖州城南玉之功甚多仍追其众至猪儿峪败之又克达军高铁头山寨获虏酋辎重寻哨东宁进攻蒲河略地闾山东宁松山擒获伪千户塔不歹佥院马敬友俘获尤多二十一年以功升定辽左卫指挥佥事从大军征乃儿卜花又得哈剌张人马进兵赤赤儿获刘平章阿帖木等官九百二十四户五千一百七十六口马牛驼羊辎重以万计还至五寨河遇野人来攻玉设奇伏兵杀其酋帅十二人贼众遂退二十三年率领步骑进征上都北渔儿泊直抵益都山追捕乃儿卜花有功赐内厩马以年老致仕复升为辽海卫指挥同知 
　　徐玉德州德平人元永丰院判守御泗州丙午年归附以骁勇着闻太祖置玉于骁卫常亲随征讨洪武三年征进迤兴原等处由金吾千户历升永宁怀远定辽左卫指挥佥事五年守御辽阳率官军逻臭柳河遇也先不花军玉鼓噪而进摧其众生擒酋长麻的而还又从叶旺征老鸦山寨攻走高家奴追至浑河大获人口马牛九年正月纳哈出犯金盖二州玉率所部邀击于三角山达众败走追至鸭绿江擒达官忽林不花及获其军校百余马牛称是后略地迤北招获渠酋并其部落人民千余马牛辎重甚多二十年大军征纳哈出玉为前锋直抵金山破营寨俘斩尤众进至一秃河会纳哈出降遂还未几又略地海西至松江招谕人口五千余马牛车辆九百有奇至一迷河虏踵其后玉自以精甲为殿终莫敢逼总兵嘉其勇复令帅游骑往旧信州罗戍遇寇力战中飞矢而卒 
　　曹凤凤阳临淮人始附太祖于淮甸即为先锋所至有功一日太祖逐盗大泽中履为泥淖所渍凤脱己靴以进徒跣追战八十余里勇气益倍杀伤甚多薄暮回营上嘉其劳顾左右深加称赏以功历升黄州卫指挥同知调广宁中屯卫始筑城池开创卫治抚恤士卒尝于义州三角城见二人僵仆于道将毙不能起凤恻然即于马上裂毡衫围裹而归家有青驴为盗所掠获之凤惜其寒馁略不加罪仍遗以驴复馈米一斛仕至都指挥同知 
　　吴立字从信凤阳宿州人性慈仁纯笃不欺洪武初以大都督府断事招抚辽东迁盖州卫指挥佥事再破纳哈出守盖二十余年治城郭练甲兵课农兴学勤劳夙夜乙亥调三万卫立至简阅士卒能周知部伍疾苦布帐野宿以劝农为急由是兵食饶足政事修举人多颂之卒年七十二 
　　裴牙失帖木儿女直人沉毅有勇略元秃哈千户所达鲁花赤洪武辛酉帅众来归授百户历战有功升千户先是东夷野人数为边患永乐初承诏往谕诸夷率其部落来欵贡献不绝以功升三万卫指挥佥事训练士马劳来远人诸夷信服八年从征迤北率所部精甲为前锋至静虏镇败虏兵进广武戍虏逆战矢如雨牙失帖木儿与麾下直当其前下马列阵引满齐发虏不能支会大兵继至虏众败溃俘获无算升指挥同知十年复平定沙漠诏为前锋时病已久力疾请行卒于师 
　　韦富湖广黄岗人辛丑年归附以功升指挥同知洪武八年调金州卫是冬纳哈出数万围金州时城池未完富树栅补城虏蚁附欲登富令城中男女以瓶盛沸恶汁于城上掷之着人无不糜烂虏不敢前婴城固守九月余虏知城坚援至遂撤围引去富率精甲追击败之擒其酋长乃歹兀等是后完城郭缮甲兵创卫治置屯戍宣布恩信抚绥劳来有功绩焉 
　　徐便字崇谨番阳黄岗人幼嗜学有武略元季兵败民失依归众推为帅保障乡里辛巳率众归附授千户守临濠后领精兵从都指挥叶旺败纳哈出于盖牟与千户刘显等攻拔秃鲁灰山寨还遇野人格鬬虏奔溃丁卯诏赴京师升海州卫指挥佥事乙亥移调辽海卫升辽东都指挥佥事卒于官年七十七居官莅政所至有声开原城数火灾令多凿井防之火不复起城南当雨涝水激湍悍便度工量费筑堤防水人赖以安遇事仓卒未尝疾言遽色又恭俭礼士推诚待物人咸德之 
　　关忠河南获嘉人前元知枢密事洪武戊申率众归附授千户守金州以破纳哈出功升沈阳中卫指挥佥事创治之初能以抚恤为事政理民安家给人足 
　　方嵩仕元隶平章刘益部下洪武初中原甫定诏谕嵩良佐力赞益奉表归款及益为洪保保所害嵩等勒兵悉捕洪保保党马彦辉等斩之迎吴立于得利嬴城摄辽东卫事嵩及良佐为指挥与吴立共守盖州洪武五年冬纳哈出犯盖州嵩与吴立击走之八年虏复来寇嵩良佐乘胜追击至宣城杓子河虏众大败人马陷溺死者不可胜计生擒酋虏辎重甚多嵩后调东宁卫良佐调复州卫先后卒于官 
　　张良佐元辽阳行省右丞读书有知略洪武四年兵屯金州垒土为城与左丞方嵩力赞刘益奉表归附良佐等率众悉擒逆党抚安军民随以故元敕印并逆党自旅顺口遣参政张革等械送京师事闻诏谕开设辽东卫于得利嬴城以断事吴立良佐嵩为指挥佥事摄辽东卫事六月纳哈出扰边请益兵太祖遣马云叶旺总辖辽东良佐大败纳哈出歼获乃儿卜花于火焰山调良佐筑沈阳城二十五年调复州掌卫事后以孙张翔入见太祖问其功赐蟒衣肆袭侍卒三姓许翔代职三十一年调金州卫 
　　刘斌苏州崇明人以靖难功升指挥佥事后以金州剿灭倭寇升金吾前卫指挥使又转升辽东都指挥佥事备御宁远筑城建卫时值岁俭外抗夷虏内抚军士政理民安卓有能声 
　　鲁全湖广澧州人羽林左卫指挥使以功升都指挥同知调辽阳都司守备沈阳正统己巳北虏大举入寇监军王翱以抚顺地当要冲檄往守之虏知有备遂不敢犯景泰丙 【丙：庚】 午建州贼李满住纠众万余攻围抚顺城四面蚁集穴城欲登全督军拒之令男妇运薪城上贼近城辄爇薪投之贼不敢前次日复攻又令壮士剜斜窟以铳击之矢石俱下贼引去寻以全城功升都指挥使 
　　夏礼湖广沔阳人由海州指挥使升都指挥佥事备御海州正统壬戌达贼犯境礼简率精兵同弟震兼程而进至吴家坟令众曰贼若得利必由清泉铺出当于彼伏兵以候贼可擒矣遂进兵至二鼓列阵纔毕贼果至伏兵四起大败贼众追至饲鱼湖斩首数十级获马百余匹贼弃所虏而遁加升都指挥同知 
　　王铭锦衣卫人父亡于阵袭升指挥使屡征两广功升都指挥使成化癸卯守备宁远前屯劝农讲武抚练兵民重修二城庙学成化甲辰虏寇兴水县铭率精骑卷甲直趋百余里遏其归路贼不敢当遁去尽获所掠人畜数年虏不敢犯 
　　杜锡山东莒州沂水人任铁岭卫镇抚性资刚介慎言寡欲中年丧妻誓不再娶人以义夫称之朝鲜尝鬻马牛于辽东都司俾锡典其事售价最平人不敢干以私朝鲜称其便 
　　文安扬州江都人洪武间累功升燕山右护卫千户征进有功升陕西都指挥同知永乐间以才能推选调辽东都司管事招安夷虏抚恤军余以寿终焉 
　　刘英仲华苏之崇明人性孝友简静寡言不事矫饰由宁远卫指挥使累功升都指挥使掌辽东都司事历任既久廉能益着庶政维新恩惠浃洽老稚得所后以年高休致辽人攀辕以留之 
　　方盛安庆怀宁人定辽中卫指挥佥事有能声擢守沈阳属时清平惟以课农为务按行阡陌督责勤惰在任二十余年野无剽盗庭无争讼 

　　薛子曰按汉史有循吏传志吏属也备其官善者书之其尤善较着或以勋业或以惠泽或以忠节或以操介稽诸祀典质以公论大书特书志之曰名宦诸不在是书者曰无异人行或蹈官邪之戒者尔其若声籍兹土方且向庸则阙之以俟论定吁其亦以口舌代斧衮也与后之人将指其名而数之曰某也功某也惠某也忠某也介某也否监戒之道昭而趣舍审矣兹志者之意也 

　　辽东志卷五 


　　●辽东志卷六 

　　人物志 

　　荐辟 
　　科贡 
　　通事 
　　将选 
　　封赠 
　　任子 
　　家世 
　　忠节 
　　孝行 
　　宦迹 
　　学术 
　　隐逸 
　　贞烈 
　　流寓 
　　方伎 
　　仙释 

　　○荐辟 

　　国朝 

　　毕恭以谦前屯卫百户正统间监军都御史王翱知其有文武才畧疏荐于朝事见宦迹 

　　○科贡 

　　进士 
　　举人 
　　岁贡 
　　例贡 

　　进士 

　　辽 
　　金 
　　国朝 

　　辽 

　　姚景行兴中人重熙中进士累官翰林学士参知政事谥文献事见宦迹 
　　马人望医巫闾人咸雍中进士官至南院枢密使谥文献事见宦迹 
　　大公鼎辽阳率宾人咸雍中进士累官兴国军节度副使事见宦迹 
　　李石辽东人辽末状元官至太师封金源郡王 

　　金 

　　邢具瞻岩夫辽西人天会二年登第与吴蔡为文章友官至翰林待制 
　　张汝翼辽阳人浩之子举进士历官未详 
　　刘仲尹盖州人第进士仕为潞州节度副使事见学术 
　　高德基辽阳渤海人皇统二年登进士第六年历官中都路都转运使至工部尚书事见宦迹 
　　邓俨懿州宜民人大定中进士擢户部侍郎累迁中都路都转运使事见宦迹 
　　高衎辽阳渤海人登进士第三为吏部尚书事见宦迹 
　　高守义衎之子举进士历官未详 
　　李献可石之子大定间举进士官至山东东西路提刑使卒赠道国公 
　　王遵古盖州熊岳人举进士官至翰林直学士 
　　王庭筠遵古之子大定间甲科登第官至翰林修撰事见学术 
　　高守约辽阳人大定中进士累官观州刺史谥忠敬事见忠节 
　　孟奎辽阳人大定间进士迁北京临潢等路按察转运使以本官行六部侍郎事见宦迹 
　　蒲察郑留东京猛安人大定二十二年进士历官户部侍郎迁顺义军节度使事见宦迹 
　　庞铸盖州熊岳人少登进士第仕为翰林待制事见学术 
　　高德裔曼卿辽东鹤野人高才博学弱冠举进士官至西京路转运使 
　　刘光谦渖州人举进士天资明敏处事详雅官至少司农 
　　裴满亨辽海人大定间擢进士历官监察御史转河东路按察司事见宦迹 
　　完颜闾山盖州人明昌初进士官至吏部尚书事见宦迹 
　　温迪罕达盖州猛安人明昌五年登进士历官监察御史至集庆军节度使事见宦迹 
　　蒙古纲咸平猛安人承安五年登进士历官右副元帅参知政事事见宦迹 
　　刘玮咸平人举进士赐及第迁户部员外郎充宋国信间使谥安敏事见宦迹 
　　李英辽阳人登进士第历任国子祭酒转御史中丞事见宦迹 
　　高宪辽东人衎孙天资颖悟博学强记泰和三年乙科登第为博州防御判官后辽阳城破死于兵 
　　冀禹锡利州龙山人至宁初进士仕历州郡事见忠节 
　　曹勇义广宁人登进士历官宣政殿大学士卒谥文庄赠特进定国公 
　　蔡珪登进士仕至维州刺史事见学术 

　　国朝 

　　正统二人 
　　戊辰陈鉴盖州卫人进士及第历官翰林院学士至礼部侍郎事见学术 
　　乙丑高润盖州卫人仕至刑部郎中 
　　天顺六人 
　　丁丑顾能 
　　周正辽阳人历仕云南左布政 
　　庚辰丘霁辽阳人任刑部主事升苏州府知府 
　　甲申邵奎辽阳人三任知县 
　　胡深辽阳人监察御史见宦迹 
　　高刚义州卫人任礼部主事升扬州知府 
　　成化十八人 
　　己丑李恭辽阳人仕至太仆寺寺丞 
　　丙戌毕用辽阳人仕至怀庆府知府 
　　贺钦义州卫人官至户科给事中事见学术 
　　王辅锦州人任刑部主事 
　　壬辰高升辽阳人仕至邓州知州 
　　陈寿宁远卫人历任都御史官至刑部尚书事见宦迹 
　　吴哲广宁卫人任嘉定知县历升御史保定知府屡有政声 
　　乙未佟珍辽阳人仕至福建布政司参政 
　　孔斌锦州人任无锡县知县 
　　吴珍广宁人任知县升监察御史 
　　陈珍义州卫人仕至按察副使 
　　文贵锦州人性慷慨刚直历官有声仕至都御史兵部左侍郎 
　　丁未李珍广宁卫人授徽州府推官 
　　甲辰陈琳广宁卫人授山西屯留县知县 
　　范政义州卫人授徽府长史 
　　戊戌雷升开原人仕至河南盐运使 
　　鲁义辽阳人授金坛县知县 
　　郭宗开原人任刑部主事卒事见学术 
　　弘治九人 
　　癸丑潘辅广宁人任永清县知县卒事见宦迹 
　　丙辰孙盘辽阳人升按察司佥事见宦迹 
　　宁杲海州卫人仕至都御史 
　　王春锦州人任翰林检讨升周府左长史事见宦迹 
　　乙未崔哲辽阳人仕至监察御史 
　　张文锦锦州人升刑部主事历仕右副都御史 
　　壬戌王铉辽阳人□户部主事 
　　王锴辽阳人仕至按察司佥事 
　　乙丑张经沈阳卫人官至监察御史事见宦迹 
　　正德八人 
　　戊辰冯裕广宁卫人仕至贵州按察司副使 
　　辛未高文豸辽阳人授长葛知县 
　　傅钥广宁人历升按察司副使 
　　甲戌徐景嵩辽阳人仕至山西按察司副使事见宦迹 
　　王道中锦州人历升大理寺右少卿 
　　丁丑鲁纶辽阳人仕至江西按察司佥事 
　　范鏓沈阳人历升四川左参政 
　　辛巳佟应龙辽阳人历仕陕西凤翔府知府 
　　嘉靖 
　　癸未刘悌辽阳人仕至工部郎中 
　　己丑安永清广宁人授工部主事 

　　举人 【按辽东应试生儒旧又 【又：衍文】 赴山东布政司嘉靖初生员徐潮等屡乞附近至甲午科始改附顺天府】 

　　国朝 

　　永乐一人 
　　庚子文广锦州人 
　　正统四人 
　　甲子高润见进士 
　　丁卯张升辽阳人事见学术 
　　金统律沈阳人仕至翰林院检讨 
　　陈鉴见进士 
　　景泰八人 
　　癸酉顾能见进士 
　　丘霁见进士 
　　周正见进士 
　　文深见进士 
　　丙子邵奎见进士 
　　贺钦亚元见进士 
　　张钺义州卫人事见学术 
　　丁鐄海州卫人任泌阳县知县 
　　天顺九人 
　　己卯李恭见进士 
　　高刚见进士 
　　王辅见进士 
　　壬午高升见进士 
　　李深辽阳人任沐阳县知县 
　　孙达辽阳人 
　　潘铨辽阳人任赞皇县学教谕 
　　吴哲见进士 
　　陆本正广宁人任萧县知县 
　　成化三十三人 
　　乙酉佟珍见进士 
　　毕用见进士 
　　袁寿辽阳人授岐府伴读 
　　陈寿见进士 
　　范政见进士 
　　戊子陈昂辽阳人任宁晋知县 
　　孙义辽阳人任迁安县学教谕 
　　刘玠义州卫人 
　　鲁义见进士 
　　雷升见进士 
　　陈盘开原人 
　　吴珍见进士 
　　辛卯朱全辽阳人任顺义县知县 
　　韦恭辽阳人 
　　耿福辽阳人 
　　程镃锦州人任怀庆府通判 
　　甲午陈珍见进士 
　　翟达辽阳人 
　　孔斌见进士 
　　文贵见进士 
　　陈琳见进士 
　　丁酉崔鉴辽阳人任凤阳府学教授 
　　王铎辽阳人仕至扬州府知府 
　　李珍见进士 
　　庚子王渊辽阳人任固安县知县 
　　郭宾沈阳人 
　　癸卯刘澄辽阳人任国子监学录 
　　杜谨义州卫人升秦府长史 
　　王翔凤义州卫人任临安县知县 
　　丙午韩辙辽阳人仕至建昌府知府 
　　王玺辽阳人任沙河县知县 
　　潘辅见进士 
　　梁明义州人 
　　弘治三十二人 
　　己酉程福辽阳人仕至永平府通判 
　　顾正辽阳人仕至南昌府同知 
　　王锴见进士 
　　宜镇辽阳人任三河县学教谕 
　　施镇义州人任三原县学教谕 
　　王谊义州人任龙游县知县 
　　张皡广宁人仕至隆庆州知州 
　　王椿见进士 
　　姚宗锦州人仕至唐府长史 
　　赵华锦州人任永宁县知县 
　　壬子孙盘见进士 
　　高文豸见进士 
　　李文绣辽阳人任深泽县知县 
　　李俊广宁卫人 
　　贺士谘义州人 
　　乙卯李遇春辽阳人仕至唐府纪善加长史服色 
　　完光岳辽阳人任定兴县学训导 
　　王铉见进士 
　　崔哲见进士 
　　宁杲见进士 
　　张曙广宁人仕至晋府纪善 
　　戊午李兰辽阳人任藁城县学训导 
　　毕麒辽阳人 
　　佟应龙见进士 
　　赵夔锦州人任泰和县知县 
　　张文锦见进士 
　　辛酉盛时雍辽阳人历升荆州府知府 
　　王鼎辽阳人任隆平县知县 
　　李莹义州卫人任河南开封府教授 
　　张经见进士 
　　甲子文三省锦州人任深州知州 
　　冯裕见进士 
　　正德十三人 
　　丁卯沈汉锦州人任江西建昌府推官 
　　庚午徐景嵩亚元见进士 
　　傅钥见进士 
　　癸酉李伯通海州卫人任曲周县知县 
　　王道中见进士 
　　丙子鲁纶见进士 
　　刘悌见进士 
　　李继仁广宁人 
　　范鏓见进士 
　　王懋德义州人任河间府通判 
　　己卯张世禄辽阳人任庆都县知县 
　　王懋元义州人 
　　姚湛沈阳卫人 
　　嘉靖 
　　壬午陈羡辽阳人 
　　蔡椿辽阳人 
　　唐卿沈阳人 
　　乙酉何镔辽阳人 
　　马宗鲁义州人 
　　戊子安永清见进士 
　　傅直盖州人 
　　冯惟徤广宁人 
　　辛卯韩玮辽阳人以上俱中山东乡试 
　　甲午张彦良辽阳人以下俱中顺天府乡试 
　　徐文亨辽阳人 
　　杜矩广宁卫人 
　　齐宗贤广宁右卫人 
　　张云霖广宁左卫人 
　　齐宗道广宁右卫人 
　　刘德芳广宁中卫人 
　　韩文德广宁右屯卫人 
　　卢文学广宁前屯卫人 
　　冯惟重广宁人中山东乡试 
　　冯惟讷广宁人中山东乡试 
　　丁酉万善辽阳人 
　　沈恩锦州人 
　　冯惟敏广宁人中山东乡试 

　　岁贡 【按辽东自成化间始开贡都司学四年贡三广宁学三年贡二各卫学二年贡一自正德十年巡按御史刘成德为人才渐盛奏请疏通以都司比府广宁比州各卫比县其贡法遂与有司同】 

　　成化一百三十七人 
　　弘治一百三十三人 
　　正德一百一十四人 
　　嘉靖 

　　成化一百三十七人 

　　辽阳 

　　孙义中顺天府乡试授迁安学教谕 
　　陈钰 
　　温良 
　　王宁 
　　杨清任大名府训导 
　　张刚 
　　李裕 
　　杨杰 
　　崔极任蓟州学训导升内丘县教谕 
　　韩宁任肃宁县学训导 
　　李林任遵化县学训导 
　　王玺 

　　广宁 

　　鲁德任平谷县丞 
　　宋安 
　　席正任长垣县主簿 
　　周诩 
　　吴裕任河州判官 
　　相英任霸州判官 
　　吴瑛 
　　冷遇春任山西赵城县丞 
　　周瑛黄杲任井陉县学训导 
　　韩春 
　　鹿茂 

　　义州 

　　时运任光禄寺署丞 
　　刘玘 
　　王章 
　　杜彬任太平府学训导 
　　刘珍 
　　姚俊任山西石州检校 
　　杨盛 
　　张翱 
　　金裕 
　　王崇德 
　　杨廷璧任盖州卫儒学训导 

　　锦州 

　　王翼任陕西武功县知县 
　　金润 
　　孔斌见进士 
　　李珍 
　　向定不仕授修职郎冠带 
　　王铎任河南修武县县丞 
　　李春 
　　王德任山西大同县县丞 
　　蒋镛任新河县知县 
　　文富仕至四川成都府通判 
　　路宗任魏县县丞 

　　宁远卫 

　　唐源任河南中牟县县丞 
　　金忠任大名府长垣县县丞 
　　程恕任河南桐栢县知县 
　　祝惠 
　　王旻 
　　韩雄任霸州知州 
　　丁鉴 
　　姜迪 
　　黄浩任山西翼城县县丞 
　　胡赞 
　　王臣 

　　前屯卫 

　　段文肜 
　　张玘 
　　丘纪 
　　李杰 
　　邓纯任河南唐县知县 
　　何俊 
　　陈通 
　　刘资任顺天府武清县县丞 
　　孙珵 

　　沈阳卫 

　　曾惠任陕西甘泉县知县 
　　杨洪任河南断事 
　　陈礼任固城县知县 
　　郑子文 
　　潘俊 
　　郭宾见举人 
　　刘钊任安东县主簿 
　　范裕任邵武府照磨 
　　钱海 
　　姜斌任渭南县知县 
　　伍浩任万全都事 

　　铁岭卫 

　　李芳任苏州府常州县丞 
　　李忠 
　　董英 
　　朴荣 
　　程璘 
　　刘瑄 
　　胡敏 
　　邹钦 
　　孙铠 
　　邹锦 
　　周鼐 

　　开原 

　　陈兴 
　　钱广任湖广宝庆府照磨 
　　余文任河南叶县主簿 
　　宋洪任山西布政司都事 
　　郭洪任南皮县知县 
　　周进任蓟州知州 
　　马伦任仪真县知县 
　　锺清 
　　徐悌任河南永宁县知县 
　　黄瓒 

　　海州卫 

　　丁钺 
　　杨振 
　　宁浩任顺天府宛平县知县 
　　刘裕任河南镇平县知县 
　　孔祯任河南唐县知县 
　　沈钰仕至晋府教授 
　　朱宁 
　　祁敬任浙江金华县主簿 
　　姚遂 

　　盖州卫 

　　陈信任山西榆次县县丞 
　　赵纪任河南卫知事 
　　柏俊任任县县丞 
　　李阜任永平府抚宁县训导 
　　张英 
　　陈还 
　　徐璋任山阴县主簿 
　　董绅任云南景东卫经历 
　　朱绶任河南温县县丞 
　　刘志任蒙化卫经历 

　　复州卫 

　　韩杰任卢龙县主簿 
　　张寰任彰德府汤阴县主簿 
　　罗聪任栾城县主簿 
　　费澄任鸿胪寺序班升应山县知县 
　　蔡沂任诸暨县县丞 
　　潘贵任清化县主簿 
　　蔡宁任浙江长兴县县丞 
　　邵立任神武后卫经历升徐州同知 
　　曹纯任孟县主簿 

　　金州卫 

　　萧仪任武乡县县丞改涞水县县丞 
　　方子圆 
　　李瑄任灵壁县县丞改宁县县丞 
　　魏达任直隶邳州睢宁县主簿 
　　谢珍 
　　邓充任云南寻句军民府经历 
　　李俊任静宁州判官升赵城县县丞 
　　范智任直隶宝坻县县丞 
　　邓英 
　　刘名 
　　朱聪任滑县县丞 

　　弘治一百三十三人 

　　辽阳 

　　杨铭任松盘卫经历 
　　罗镇 
　　朱进任山西平定州学训导 
　　曹诚任山西徐沟县学训导 
　　施通任任丘县主簿 
　　李俊任陕西永昌卫经历 
　　杨福 
　　高文振任山西潞州通判 
　　吴钺 
　　熊钰 
　　袁永安 
　　高景仁任大名府经历 
　　萧福任天津卫学训导 
　　王浩任陕西蒲城县学训导 
　　程昊任卢龙卫经历 

　　广宁 

　　王泽任陕西平凉府经历 
　　刘瑾任长官司吏目 
　　屈达任宿迁县主簿 
　　萧达任广东华州吏目 
　　胡璘 
　　李孜 
　　李春任固城县学训导 
　　王卿任蓟州卫知事 
　　侯忠任永年县训导 

　　义州 

　　王佑任宜阳县教谕 
　　何俊任河间府通判 
　　曹洪 
　　李文显任河南磁州学训导 
　　严广任福建松磎县主簿 
　　赵璟 
　　张锺 
　　邓袗任江阴县县丞 
　　奚璋 
　　王荣 

　　锦州 

　　孙良佐任直隶献县知县 
　　郭滋任肥乡县学训导 
　　何宾 
　　李柰任迁安县学教谕 
　　刘英任井陉县训导升国子监助教 
　　程錤 
　　郭玘 
　　金玺任河间府学训导 
　　陶宾任南渭州吏目升澧县主簿 
　　韩琇任无极县训导 
　　江镇任河南府经历 

　　宁远卫 

　　蒋洪任陕西畧阳县知县 
　　李芳任陕西商南县知县 
　　田琛任大宁卫经历 
　　葛蕃 
　　王佐任河南舞阳县学训导 
　　李林 
　　李宥 
　　蔡新 
　　林文任金溪县县丞 
　　韩轮 
　　韩辂 

　　前屯卫 

　　张世忠任余姚县主簿 
　　杨玺任湖州府经历 
　　朱洪任鸿胪寺序班 
　　刘贡仕至河南磁州判官 
　　于玺任平定州判官升按察司经历 
　　张完任良乡知县改昌黎知县 
　　刘达任介休县县丞 
　　蔡祯任商城县县丞 
　　邓伟任榆次县县丞 
　　樊缟任滑县县丞 
　　吴瑄任按察司经历 

　　沈阳卫 

　　吴雄 
　　曹聪任沁源县知县 
　　祝密任洛阳县主簿 
　　曾敏任顺天府训导升新郑县教谕 
　　潘祥任陇西县知县 
　　刘淙任定兴县主簿 
　　黄江 
　　黎雄 
　　黄宥 
　　王镇 
　　李埙任新郑县丞 

　　铁岭卫 

　　李环任元城县知县 
　　王承庆任乐亭县主簿 
　　杨玉任仪真县主簿 
　　楚世英 
　　秦金斧任交河县学训导 
　　孙玉任淳安县县丞 
　　杨奇任传野县县丞 
　　李佑任滦州判官 

　　开原 

　　李恕章冕任雄县知县 
　　黄宏任辽州判官 
　　张莹任桃源县县丞 
　　冉玺任河南辉县主簿 
　　王琏任内丘县县丞 
　　李端任宜君县知县 
　　凌德任直隶任县县丞 
　　金浩任赞皇县县丞 

　　海州卫 

　　张刚 
　　陈逵任临县知县升饶州府通判 
　　陈椿任浙江诸暨县主簿 
　　刘伦任陕西淳化县县丞 
　　杨濚任陕西平凉府通判 
　　丁瓛任应州学训导升隆庆州学正 
　　朱惠任万全左卫学训导 
　　韩勖任锦衣卫知事 

　　盖州卫 

　　高麟任永平府学训导 
　　赵禄任中牟县县丞 
　　沈贵 
　　余鼐 
　　赵宪任良乡县知县 
　　严恭任献县县丞 
　　文渊任扬州府通判 
　　张玘 
　　柏瑁修武县主簿 

　　复州卫 

　　龙雨任山西朔州卫经历 
　　王鳌任河南杞县主簿 
　　曹宁任兵马指挥升大同府通判 
　　刘昱任陕西朝邑县主簿 
　　王泰任河间府经历 
　　费润任陕西白水县知县 
　　徐庠任衡水县知县 
　　李深任黄县县丞 
　　姚浩任懑水县主簿 
　　郑资任乐亭县学训导 

　　金州卫 

　　刘恕陈仁任山西榆次县县丞 
　　张惠任平山县县丞 
　　郑用任元城县县丞 
　　李钦 
　　徐寿任湖广枣阳县主簿 
　　汤伦任广平府成安县主簿 
　　李珏任河南归德州吏目 
　　韩镇 
　　尚志任河南伊阳县县丞 
　　钱伦任高平县主簿 

　　正德一百一十四人 

　　辽阳 

　　张宁任河南彰德府教授 
　　施俊 
　　白俊任慈溪县学教谕 
　　洪裕任文水县学训导 
　　文明任万全都司教授 
　　张翼任山西应州学训导 
　　高铎孙宽任怀来卫学训导 
　　李仲贤 
　　胡芸 
　　高锡任直隶平谷县知县 
　　刘溥任衡水县学训导 
　　王钺任博野县学训导 
　　王文恺 

　　广宁 

　　周琦朱敬任芜湖县知县 
　　梁清 
　　朱暠 
　　吴云任香河县学训导 
　　刘玭任房山县学训导 
　　薛玉任饶州府王府典仪 
　　巫琳 

　　义州 

　　王廷臣任任县学训导 
　　李士善 
　　向钦任顺义县学训导 
　　俞洪任灵丘县学训导 
　　张文亨 
　　杜诚任昆山县主簿 
　　陶纯 
　　王诚渖府教授 

　　锦州 

　　林缙任庆云县学训导 
　　钱玉任卫辉府教授 
　　马良任河南永宁县学训导 
　　汪鐄任霍州学训导 
　　王需任景州学训导 
　　隋文任山西岢岚州学正 
　　沈鋐 
　　李铠任山阴县学训导 
　　韩瑛 

　　宁远卫 

　　黄镇 
　　金章任武城中卫经历 
　　陈玘任万全都司儒学训导 
　　程文举任深州学正 
　　史傧 
　　李桂任永年县教谕 
　　汤全 
　　李树任乡宁县教谕 

　　前屯卫 

　　丘銮 
　　陈佐任陕西金州判官 
　　武忠任沧州判官 
　　唐孟显任陕西西安府照磨 
　　韩钦任磁州判官 
　　周忠任博野县主簿 
　　施端任安庆府照磨 
　　宫谊伊府奉祀正 
　　丘德彰太仆寺丞 

　　沈阳卫 

　　曹鸾任大城县主簿 
　　刘济任荣阳县县丞 
　　高栋任怀柔县主簿 
　　黄尚文 
　　裴梁周府审理正 
　　曹良常州府学训导 
　　汪文任临洮卫经历 
　　曹缙 
　　王彦任项城县知县 

　　铁岭卫 

　　陈良弼 
　　乔仲良 
　　钱玉任西安府学训导 
　　黄继宗任交河县学训导 
　　杨仪 
　　李时春 
　　高铠 
　　符节 

　　开原 

　　宋璘任成安县主簿 
　　笪文章 
　　周佩任桃源县知县 
　　朱钦任陕西榆林卫经历 
　　刘昱 
　　刘钺任山西汾州同知 
　　徐祯 
　　窦杰 

　　海州卫 

　　高直任河南孟津县知县 
　　岳钰任蓟州吏目 
　　张钦任井陉县学训导 
　　杨泽任河南鲁山县县丞 
　　潘瑀任山西曲沃县主簿 
　　张环 
　　李宽任枣强县学训导 
　　邵悦汝府奉祀 
　　景昂太原县主簿 

　　盖州卫 

　　许桂任北京西城兵马 
　　李升任南京西城兵马 
　　武徤 
　　张杰任长子县主簿 
　　萧英任石州学训导 
　　束宝任阜城县知县 
　　陈松任邯郸县主簿 

　　复州卫 

　　郭甫任灵壁县县丞 
　　余赞任保定府经历 
　　蔡时任太原府沁州判官 
　　康钺任扶沟县县丞 
　　姚昂任三河县县丞 
　　徐茂唐府护卫经历 
　　邵用任青县知县 

　　金州卫 

　　丘松任博野县县丞 
　　方清 
　　叶蕃任河南涉县知县 
　　高端 
　　胡惟勤历升湖广王府典宝 
　　马镃 
　　崔秉 
　　黄福 
　　周贤任泰陵卫经历 
　　姜钺任崞县县丞 

　　嘉靖 

　　辽阳 

　　孙贤任汤阴县学训导 
　　胡珍任滦州学训导 
　　张振纪任高平县学训导 
　　朱杰任平遥县学训导 
　　张富任永平府学训导 
　　郭达任山阴县学训导 
　　朱忠臣任吴桥县学训导 
　　蒋昂任怀安卫学训导 
　　王琚唐玺任宁津县学训导 
　　屈钦任广西南宁府推官 
　　王尚说 
　　徐潮任霸州学训导 
　　邵东周任沧州学训导 
　　吴士任龙门卫学训导 
　　卢希贤 
　　高迁 
　　李升任霸州学训导 
　　杨振 
　　纪潘 
　　致用 
　　于铠 

　　广宁 

　　王宝任内乡县主簿 
　　朱镒任山西夏县知县 
　　张邦宪任仪真县主簿 
　　龚勋任晋州学训导 
　　姚鉴任辽东盖州卫学训导 
　　赵伦任邯郸县学训导 
　　范钦 
　　史雄 
　　王杰民 
　　刘天禄 
　　郭洪任山东乐陵县学训导 
　　张云凤 
　　刘铭任交河县学训导 
　　徐和 

　　义州 

　　尹平任昌黎县学教谕 
　　姚泰 
　　张镕 
　　于钦任福州府检校 
　　潘福 
　　何镕 
　　王询任祁州学训导 
　　张诰任广平县学训导 
　　史册任滦城县学训导 
　　周济 
　　杜士行任登州府学训导 
　　胡士浩 
　　柯淳 

　　锦州 

　　李效 
　　闵师孔 
　　王麒 
　　朱正任滑县学训导 
　　李应时 
　　牛山 
　　李锦 

　　宁远卫 

　　宁云 
　　沈英任孟津县学训导 
　　范希纯任抚宁县学训导 
　　田秀 
　　施恩辽东复州卫训导 

　　前屯卫 

　　张佾 
　　王宾 
　　张锐任真定府行唐县县丞 
　　曹斌 
　　黄璋 
　　张钰 
　　谢朝宣 
　　施纪 
　　萧淇露 

　　沈阳卫 

　　张文中任浙江永康县主簿 
　　李然任山西壶关县县丞 
　　黄松 
　　陈言 
　　王彰 
　　路宾 
　　师宾 
　　姜师夔 
　　高迁 
　　夏镇 

　　铁岭卫 

　　袁深 
　　龙舜臣 
　　薛玉 
　　董仲勋 
　　顾景祯 
　　陆斌 
　　李景 
　　叶时润 
　　陶祯 
　　孙廷实曹佐 

　　开原 

　　程淙任陕西苑马寺主簿 
　　葛显任雄县丞 
　　章理任顺义县丞 
　　何林任龙门卫经历 
　　俞璋任武昌府经历 
　　王锜 
　　尹玺 
　　凌时中 
　　应宣 
　　周锜 
　　柯朝阳 
　　应秉伦 

　　海州卫 

　　朱镒任龙庆卫学教授 
　　刘鐄深泽县知县升户部主事 
　　张政 
　　王钦 
　　王泽 
　　裴润 
　　何莹 
　　崔琎任内黄县学训导 
　　景时 
　　姜铠 

　　盖州卫 

　　陈烈 
　　孟瑢 
　　高崇德 
　　吕锴 
　　张营 
　　董正 
　　夏钦 
　　高昺 
　　高谦 
　　黄汉 
　　吴良辅 
　　张志 

　　复州卫 

　　李学姚钦任河间县丞升通州判官 
　　矍玺 
　　王冕 
　　杜登 
　　徐俊 
　　抹彬 
　　揭逵 
　　姚镗 

　　金州卫 

　　张时任宝鸡县县丞 
　　张济 
　　常镇 
　　马昂 
　　王登 
　　张佑 
　　王铭 
　　田勋 

　　年世无考六人 

　　张轸复州人 
　　谈儒金州人 
　　马骥锦州人 
　　杨铭宁远人 
　　朱澄右屯人 
　　陈清广宁人 

　　例贡 

　　成化五人 
　　正德一十八人 
　　嘉靖 

　　成化五人 

　　辽阳 

　　屈宁任亳州判官 
　　谢钰任灵璧县主簿 
　　王以宁任武进县县丞 
　　周晟张璇任上元县县丞 

　　正德一十八人 

　　辽阳 

　　吴淇 
　　陈盖任成安县县丞 
　　刘镃任邳州判官 
　　王伊 
　　王俸任雄县县丞 
　　蔡璧任束鹿县主簿 
　　王金敖任灵台县知县 
　　王铭任平遥县县丞 
　　万英 
　　王凤鸣任太平县县丞 
　　陈遗 
　　晋朝臣任猗氏县县丞 
　　孙镗任广平府照磨 
　　王锺 

　　广宁 

　　赵质 
　　施海 
　　刘镗 

　　开原 

　　崔祯任上海县县丞 

　　嘉靖 

　　辽阳 

　　韩承训 
　　刘耀文 
　　王善 
　　王化中 
　　白軏 
　　陈继先 
　　李文达 
　　王洧 
　　张国维 
　　张文实 
　　王宠 
　　雷天爵 

　　○通事 【按辽东例有朝鲜女直通事送四夷馆以次铨补鸿胪官旧止用东宁卫人盖取其族类同语言习也比来各卫亦成有为之者矣】 

　　成化九人 

　　朝鲜通事 
　　吴泰山东人保充通事历升礼部侍郎掌鸿胪寺事 
　　李翔东宁卫人保充通事历升前军都督府经历 
　　女直通事 
　　刘祥东宁卫人保充通事袭指挥使充辽阳副总兵 
　　刘福东宁卫人保充通事历升右军都督府经历 
　　赵兴顺东宁卫人保充通事历升光禄寺署丞 
　　金全东宁卫人保充通事历升光禄寺署丞 
　　佟铭东宁卫人充补四夷馆教师升光禄署丞 
　　刘澄东宁卫人由通事历升光禄署丞 
　　刘鼎东宁卫人□通事授序班事见孝行 

　　弘治十一人 

　　朝鲜通事 
　　崔荣东宁卫人保充通事升鸿胪寺主簿 
　　李钦东宁卫人保充通事升鸿胪寺主簿 
　　李时东宁卫人保充通事授席班 
　　女直通事 
　　张铎东宁卫人由通事授鸿胪寺序班 
　　赵景安东宁卫人由通事升鸿胪寺主簿 
　　刘懋东宁卫人由通事历升鸿胪寺右少卿 
　　刘恩东宁卫人由通事升鸿胪寺主簿 
　　龚宽宁远卫人由通事升鸿胪寺主簿 
　　佟锴东宁卫人由通事授鸿胪寺序班 
　　张泽前屯卫人由通事升鸿胪寺主簿 
　　金钺东宁卫人由通事升鸿胪寺主簿 

　　正德六人 

　　朝鲜通事 
　　李时亨东宁卫人由通事升至随堂 
　　胡朝阳定辽左卫人由通事授鸿胪寺序班 
　　李承芳东宁卫人由通事授序班 
　　赵文用东宁卫人由通事授序班 
　　女直通事 
　　王臣东宁卫人由通事升鸿胪寺主簿 
　　刘文汉东宁卫人由通事授序班 

　　嘉靖 

　　朝鲜通事 
　　李承华东宁卫人由生员充通事 
　　李时贞东宁卫人由儒士选充通事 
　　徐充定辽中卫人由儒士选充通事 
　　女直通事 
　　王时宜东宁卫人由通事授序班 
　　朱儒定辽右卫人由通事授序班 
　　张鏼东宁卫人由生员充通事 
　　王钥东宁卫人由生员充通事 
　　许安东宁卫人由儒士充通事 

　　○将选 

　　国朝 

　　童信三万卫人洪武末从靖内难勇敢负气每出战辄有奇功累官至都督 
　　王麒建州松花江人壮勇善射洪武末从平内难小河之战跃马冲阵矢不虚发屡升至辽东指挥同知进都督同知 
　　范广宁远卫人由指挥佥事历升都督同知赐玉带蟒衣事见宦迹 
　　王祥定辽卫人由指挥历升都督佥事 
　　王凯祥之子由指挥历升都督佥事事见宦迹 
　　文宁定辽前卫人由指挥历升都督 
　　庄鉴定辽右卫人由指挥历升都督佥事镇守大同后改掌勇敢营 
　　金辅定辽右卫人由指挥剿流贼有功升都督同知挂平羌将军印镇守甘肃 
　　刘晖东宁卫人由指挥使历升左都督正德中征流贼滕县之捷民立生祠 
　　张洪前屯卫人由指挥历升左军都督府都督 
　　杨颠前屯卫人由指挥使历升都督同知镇守辽东改三屯营 
　　叶大经前屯卫人由指挥历升都督 
　　傅凯铁岭卫人由指挥历升都督佥事掌振威营 
　　张椿定辽前卫人由指挥历升署都督佥事 
　　郭锦开原人由指挥升都督佥事镇守河间 

　　武举 

　　武举 

　　国朝 

　　弘治三人 

　　乙丑庄椿辽阳人升署都指挥充漕运参将 
　　韩玺辽阳人历升都督镇守辽东 
　　崔贤辽阳人历升都指挥佥事充辽阳副总兵 

　　正德三十六人 

　　戊辰孙文海州人历升都指挥使充辽阳副总兵 
　　刘骞辽阳人授所镇抚 
　　邹儒辽阳人授千户 
　　王汝臣辽阳人授正千户 
　　徐振辽阳人授指挥使 
　　徐载辽阳人 
　　甲戌黄　翰辽阳人授卫知事 
　　侯弼辽阳人授卫知事 
　　崔世武辽阳人升署都指挥同知掌辽东都司印 
　　沈世禄辽阳人授卫知事 
　　周祥广宁人 
　　吴泽广宁人 
　　贺士谟义州人 
　　鲁道沈阳人升都指挥佥事辽东都司军政 
　　宋玺海州人授卫知事 
　　丁丑王朝用辽阳人升署都指挥佥事 
　　李师皐辽阳人授所镇抚 
　　闰振辽阳人升署都指挥佥事充开原右参将 
　　韩承庆辽阳人授总旗升试百户 
　　王国贤辽阳人升试百户 
　　李希贤辽阳人授卫知事 
　　徐佐辽阳人授卫知事 
　　张文质辽阳人授卫知事 
　　段朝宗辽阳人授卫知事 
　　李景良辽阳人升署都指挥佥事充辽阳副总兵 
　　杜裕广宁人升百户 
　　于盘广宁人升百户 
　　郎官广宁人 
　　银漟义州人 
　　曹质夫沈阳人升试百户 
　　焦宗盖州人授卫知事 
　　边翰辽阳人升署指挥佥事 
　　庚辰周銮辽阳人授冠带小旗 
　　梁标义州人 
　　韩承恩辽阳人升署都指挥佥事充建昌营游击将军 
　　杨和义州人升百户 
　　瓢守清辽阳人纳级击挥佥事 

　　嘉靖 

　　癸未武漟辽阳人升署都指挥佥事充辽东游击将军 
　　丙戌王沛辽阳人升百户纳级指挥佥事 
　　卢景阳辽阳人授所镇抚 
　　武勋辽阳人升署指挥同知充宁远守备 
　　白锐东宁卫人升署指挥佥事 
　　管臣锦州人升都指挥佥事 
　　郝承恩义州人升都指挥佥事 
　　孙纪海州人授所镇抚 
　　徐府海州人升署都指挥佥事辽东都司军政 
　　己丑赵国忠锦州人升署都指挥佥事充义州右参将 
　　董志学宁远人授所镇抚 
　　雷动义州人授署实授百户 
　　壬辰刘大章辽阳人升署都指挥使掌辽东都司印 
　　张凤鸣辽阳人授所镇抚 
　　刘拱极辽阳人授所镇抚 
　　乙未徐方辽阳人升署指挥使 
　　周益昌锦州人升署指挥使 
　　张锦广宁人授冠带总旗 

　　○封赠 

　　国朝 

　　宁浩海州卫人以子杲贵封都御史 
　　徐镛辽阳人以子景嵩贵封户科给事中 
　　刘洪辽阳人以子悌贵封工部郎中 
　　安禄广宁人以子永清贵封工部主事 
　　刘刚海州卫人以子鐄贵封工部主事 
　　张惇辽阳人以子璇贵赠上元县县丞 

　　○任子 

　　金 

　　移剌光祖以父道荫补阁门祗候累官至右宜徽使事见宦迹 

　　国朝 

　　文三畏锦州人以父贵荫国子监生授开州知州 
　　陈士元宁远人以祖寿荫国子监生 
　　宁文伟海州卫人以伯父杲荫国子监生 

　　○家世 

　　汉 
　　三国 
　　晋 
　　南北朝 
　　辽 
　　金 
　　元 
　　国朝 

　　汉 

　　公孙度辽东襄平人父延避吏居玄菟度初为玄菟吏后举有道累官辽东太守东伐高句骊西击乌桓南越海取东莱诸县威行海外自立为辽东侯平州牧曹操表度为永康乡侯度曰我王辽东何永康也藏印绶武库卒子康嗣魏封为襄平侯 
　　李敏汉河内太守去官还乡里公孙度欲强起之敏乘舟浮海莫之所终 
　　李信敏之子痛父敏不获见情若居丧而不聘娶或劝之曰不孝莫大于无后乃娶妻既生胤遂绝房室数年而卒 

　　三国 

　　公孙恭度之弟为辽东太守魏文帝拜为车骑将军封平郭侯初恭病阴消劣弱不能治国渊长乃胁夺恭位后自立为王寻为司马懿所灭自度至渊三世凡五十年 

　　晋 

　　李胤信之子事见宦迹 
　　李元护胤八世孙事见宦迹 

　　南北朝 

　　高谦之辽东人 
　　高恭之谦之之弟事俱见宦迹 
　　安同辽东胡人 
　　安颉原之弟事俱见爵命 
　　安原同之弟 

　　辽 

　　耶律突欲辽太祖长子见宦迹 

　　金 

　　耶律履突欲孙事见宦迹 
　　耶律辨材履之子事见宦迹 
　　耶律思忠履之侄事见忠节 
　　高衎渤海人事见宦迹 
　　高宪衎之孙事见学术 
　　李石辽东人见进士 
　　李献可石之子见进士 

　　元 

　　耶律楚材履之子 
　　耶律铸楚材之子事俱见宦迹 
　　耶律希亮铸之子见学术 
　　耶律有尚突欲十世孙见学术 
　　赵弘惠州滦阳人征行兵马都元帅 
　　赵炳弘之子事世祖于潜邸勤恪不怠中统间累官京兆尹后改安西王相 
　　赵仁荣炳之子官至中书平章事 
　　王珣辽东人 
　　王荣祖珣之子事俱见宦迹 
　　李守贤义州人事见宦迹 
　　李守正守贤之弟事见忠节 
　　李庭植守贤之弟崇义军节度使 
　　李彀守贤之子有功以河东路总管加昭勇大将军子十一人 
　　李伯温彀之子事见忠节 
　　高宣辽阳人 
　　高天锡宣之子事俱见宦迹 
　　高谅裕天锡之子为鹰坊都总管迁兵部尚昌卒赠太师追 
　　高塔失不花谅裕之子事见宦迹封营国公谥宣靖 

　　国朝 

　　高升见进士 
　　高文豸升之子见进士 
　　佟珍见进士 
　　佟应龙珍之子见进士 
　　鲁义见进士 
　　鲁纶义之子见进士 
　　王春见进士 
　　王道中春之子见进士 
　　韩斌辽阳人事见宦迹 
　　韩辅斌之子升都督镇守辽东 
　　韩辙斌之子任建昌府知府 
　　韩玺辅之子升都督镇守辽东弟玮举人 
　　韩承恩玺之子建昌营游击弟承庆武举官承训监生 
　　崔胜辽阳人事见宦迹 
　　崔鉴胜之子开原参将 
　　崔哲鉴之子见进士 
　　崔贤鉴之子辽阳副总兵 
　　崔世武贤之子由武举升都指挥同知掌辽东都司事 

　　○忠节 

　　汉 
　　南北朝 
　　辽 
　　金 
　　元 
　　国朝 

　　汉 

　　赵苞为辽西太守到官遣使迎母道经柳城值鲜卑万余人入塞寇抄劫苞母载以击郡苞出战对陈贼出母示苞苞悲号谓母曰为子无状欲以微禄奉养朝夕不图为母作祸昔为母子今为王臣义不得顾私恩毁忠节当万死无以塞罪母遥谓曰人各有命何得相顾以亏忠义尔其勉之苞实时进战破贼母遂被贼害苞归葬母讫谓乡人曰食禄而避难非忠也杀母以全义非孝也如是有何面目立于天下遂呕血而死 

　　南北朝 

　　晁清辽东人祖晖魏济州刺史颖川公清袭爵例降为伯为梁城戍将梁师攻围粮尽城陷清抗节不屈为贼所杀宣武褒美赠乐陵太守谥曰忠 

　　辽 

　　夏行美渤海人太平中大延淋叛时行美总渤海军于保州延淋使人来诱行美执之婴城自守以功加同知政事门下平章事锡赉甚厚累迁副部署 

　　金 

　　冀禹锡利州龙山人至宁初进士仕历州郡有能声归德受兵禹锡为行院都事经画守御一府倚重闻变或劝以微服免不从遇害 
　　女希烈资禄本姓张氏咸平人大和中从军有功累官西宁刺史赐今姓久之遥授同知临洮府事兼定西州刺史三年攻破武休关资禄功最授通远军节度使刺史如故五年遥授陇安军节度使以资禄久在行陈御下有法旧隶士卒多在京兆改金安军将兵救鄜州闰十二月鄜州破被执不屈死之赠银青荣禄大夫中京留守 
　　陀满斜烈咸平人袭父猛安以所部兵充押军万户戍边承安中讨契丹有功除陈州防御使迁知平凉府事改节度使徙知彰德府贞佑四年元兵取彰德斜烈死之 
　　耶律思忠履之侄同知归德府会汴京戒严以都水监使充镇抚军民都弹压金主召见思忠乞留死汴梁金主幸和议可成固遣之君臣相视泣下竟投城濠死赠工部尚书金法最严惟思忠从事四十余年未尝有笞赎之玷 
　　高守约辽阳人由进士累官刺史元兵狥河朔郭邦宪已降从至城下呼曰当计全家室守约弗顾至再至三守约厉声曰吾不汝识也城破被执不屈而死赠官谥忠敬 
　　杨达夫晋卿耀州三原人泰和进士有才干所至可纪尝主鄠县簿事一从简吏民乐之达夫亦爱其山水之胜因家焉日以诗酒自娱了无宦情有诏徙民东入关达夫与众行及韶避兵于州北之横岭为游骑所执将褫衣害之达夫梃然直立马首略无所惧稍侵辱之即大言曰我金国臣子既为汝所执不过一死忍裸袒以黩天日耶遂见杀两山潜伏之民窃观之皆相告曰异日祠之当作我横岭之神 
　　韩庆民为宜州节度使金人陷宜州庆民不屈而死以其妻配将士其妻誓死不从遂自杀 
　　乌古伦仲温本名胡刺盖州按春猛安人大定二十五年进士官太学助教应奉翰林文字累改滑州刺史河东南路按察副使寿州防御使贞佑初迁镇西军节度使中都被围遂至太原移书安抚使贾益谦约以乡兵救中都因驰驿入平阳将与益谦会于绛不能进抵平阳而还仲温尝治平阳吏民争留之仲温曰平阳巨镇易为守御于私计得矣如岚州何遂还镇元兵大至城破死之谥忠毅岁时致祭 
　　夹谷守中咸平人本名阿土古大定进士历官嵩涿北京临洮路按察副使迁通远军节度使至宁末移彰德军未行夏兵数万入巩州守中乘城守备兵少不能支城陷官吏尽降守中独不屈夏人壮之载至平凉要以招降府人守中徉许至城下即大呼曰外兵矢尽且遁矣慎勿降夏人交刃杀之事闻诏赠资善大夫仍收其子为笔砚承奉 
　　王维翰之翰利州龙山人大定中进士调贵德州军事判官廉察有声历迁弘政获嘉令治河决有劳累官参知政事后罢为定海军节度使至镇无兵备邻郡皆望风奔溃乃纵百姓避难率吏民愿从者奔东北山结营堡自守力穷被执不肯降妻姚氏亦不肯屈与维翰俱死诏赠中奉大夫姚氏芮国夫人谥贞洁 
　　温迪罕老儿为同知上京留守事蒲鲜万奴攻上京其子铁哥生获老儿胁之使招余人不从铁哥怒乱斫而死赠龙虎卫上将军婆速兵马都总管 
　　梁持胜襄之子泰和六年进士复中宏词兴定初宣抚使蒲鲜万奴有异志欲弃咸平徙曷懒路持胜止之万奴怒杖之捌抬持胜走上京告行省太平是时太平已与万奴通谋口称持胜忠而心实不然既而太平受万奴命焚毁上京执元帅承充夺其军持胜与提控咸平治中裴满赛不万户韩公恕约杀太平复推承充事泄被害诏俱赠以官 
　　石抹元毅本名神思咸平府路莎果歌仙谋克人以荫补吏调景州宁津令委受宋岁币故事有私遗元毅一无所受明昌初召为大名等路提刑判官迁汾阳军节度副使时石岚间贼党啸聚元毅追袭尽殪之二境以安授抚州刺史会边失守刍粮殆尽元毅率吏卒三十余人出州经画军饷卒与敌遇州倅吏坚请还元毅曰责任边守遇敌而奔如百姓何众感其忠义争为效死元毅身先力战射无不中敌去而复合元毅气愈励鏖战久之众寡不敌遂遇害事上上惊悼赠信武将军召用其子世绩后登进士奏名日上谓宰臣曰此神思子耶元毅性沉厚武勇过人每读书见古人忠义事未尝不嗟叹赏慕故其临难能死所事云 
　　宋扆宛平人正隆进士历中都警巡使以事降广宁府推官议北京辽东盐司利病遂复置北京辽东盐使司累官定海军节度使改沁南军元兵至怀州城破死之 
　　高闾山澄州析木人选充护卫调顺义军节度副使改大名治中迁汝州刺史改郑州防御使迁蒲与路节度使移临海盘安宁昌军贞佑二年城破死之 
　　高锡永之德基子以荫补官积劳调淄州酒使课最迁萍乡令历北京辽东转运副使同知南京路转运使贞佑初累迁河东路按察转运使城破遂自投城下而死 
　　任天宠曹州定陶人累官中都路都运使时京师戒严粮运艰阻天宠悉力营办出家赀以济饥全活者甚众天宠公勤明敏有材干迁户部尚书后中都不守天宠走南京道遇兵死之谥纯肃 
　　白德梅泰州人性鲠直尚气节正隆中为右卫将军典厩十余年明昌初升武胜军节度使移镇崇义军时有事北边左丞相夹谷清臣行省于临潢檄为副统会敌入临潢德梅领军逆击之敌积阵以待德梅直捣其阵杀伤甚众敌知孤军聚兵围之度不能免乃下马相射复杀百余人矢尽犹以弓提击中流矢而死召赠龙虎上将军躐迁十阶特赐钱二十万命以礼葬之 

　　元 

　　石天应兴中永德人善骑射豪宕不羁授兴中府尹从南征临机应变捷出如神以功迁兵马都元帅屯河中金兵来攻天应力战死之 
　　太平初名贺维后赐姓蒙古性明敏正大袭父职为虎贲亲军累官左丞相初脱脱罢相会其父卒太平力请令脱脱归葬以全孝道脱脱不悦寻拜太傅遂交谗伤之平遂罢官还奉元未几左丞相伏诛平起拜辽阳行省左丞相籴粟备赈廪充而民不扰后以皇太子谋欲内禅不从诬构安置土蕃遣使者逼令自裁至东胜赋诗一篇乃自杀 
　　李伯温彀之子行平阳元帅府事镇清龙堡金人来攻守卒夜遁李成开门导敌入伯温登堞楼谓左右曰吾兄弟仗节拥旄受方面之寄今不幸失利当以死报国汝等宜自逃生士卒皆犹豫不忍去伯温即拔剑杀家属投井中以刃植柱刺心而死金人登楼见伯温抱柱如生无不嗟叹称为烈士 
　　攸哈剌拔都渤海人初名兴哥金末避地大宁后降木华黎从攻通州献计设炮三十以云梯数十附城州将出降木华黎命兴哥恣取之兴哥独取良马三以赏士功闻太祖赐名哈剌拔都授河东北路兵马都元帅镇太原乃修城缮兵招降属邑金兵围太原哈剌拔都将骑兵曳柴扬尘声言国兵三万至矣金兵惧溃去癸未金马武京来攻拔都设伏将轻骑冲其阵伏发大败之夏五月奸人夜献太原东门于武仙引兵入拔都鏖战仙兵大至诸将呼拔都出降拔都曰真定史天倪平阳李守忠隰州田雄皆失守我又弃太原将何面目见主乎家属任公等所俘我誓与城同存亡遂没于阵拔都清介绝俗智略过人事闻上惊悼之 
　　李守正贤之弟以功授河南路兵马都元帅上党晋阳兵攻汾州将陷守正以义赴援众寡不敌别遣老弱百人曳薪扬尘多张旗帜敌惧遂解去汾人持牛酒迎犒泣谢曰幸公完是州德甚厚愿奉是州以从轩成据隰州守正往击之中矢伤足及归疮甚会金人完颜合攻平阳守正裹疮战殁 

　　国朝 

　　花云怀远人国初守太平府与陈友谅力战被缚不屈怒骂曰贼奴尔缚吾吾主必灭尔斮尔为脍也遂奋跃大呼而起缚皆绝夺守者刀连斮五六人贼怒缚云于樯丛射之云至死骂不绝口事闻赠东丘侯子帏授复州卫指挥佥事钦命本卫立云忠祠 
　　赵忠广宁右卫指挥佥事守镇静堡正统己巳北虏大举入寇攻围镇静甚急忠乘城力战归语其妻曰封疆之臣当死封疆若此城破则吾与城俱亡汝母子当自裁也虏攻益急讹言城陷妻女皆缢死时已困围两昼夜矣贼知堡坚遁去守臣上其事朝廷嘉其忠全城之功升指挥同知赐金为妻女茔葬具旌表其门 
　　文广定辽前卫指挥使以才能保升署都指挥佥事备御宁远正统壬戌朵颜贼犯边广率官军追至瓦庙堡与之大战时天将暮广勒兵穷追贼伏起后援不继中流矢而亡事闻遣官谕祭赠镇国将军仍赙白金彩段官为茔葬焉 
　　尚忠义州人百户刘雄部军景泰元年虏众数千深入西三山直至城西窑河雄率忠逆战被围雄马中箭死犹步战数见危急忠以己马授雄嘱曰忠不足惜公当奋力溃围而出我即死此荳地耳雄策马奔去方与妻子言忠亦得脱归雄谓子刚曰汝虽我子生我于死地者忠也其德不能忘当与子孙世怀之 
　　邓佐廷辅定辽前卫指挥使仪魁梧性刚勇提督军务王公翱喜其善骑射有胆力保升署都指挥佥事成化三年春随副总兵施英按奉集堡贼众二千余人来寇佐率五百骑为前锋奋勇身先斩贼十余级贼败去急追至树遮里峻山四壁复杀数贼鼓战而前贼并力鏖战久之有一校策马西走众遂溃惟余五十骑与佐殊死战佐悉令士卒下马据贼归路贼不能支下马罗拜乞退佐怒骂督战益急右手拇指剔弦见骨贼伐柳为楯进逼余卒死伤殆尽佐知不可为乃叹曰天乎吾力竭矣吾岂可入贼手乎遂引佩刀自刎五十人无一生还者报未至辽人遥见佐乘马挟弓鼓吹前导自东而回僚属皆出迎竟不至佐家亦闻鼓吹声入门老少惊惶逆之不见守臣奏其事立祠旌表岁时致祭都御史吴祯为撰碑记 
　　胡珍定辽中卫指挥佥事戊化戊子领军平顶山按伏俄报贼从鸦鹘关入攻围斡罗村军营珍自将前锋令千户孙能为后援贼见我兵寡悉众迎敌能恐怖走匿山峪珍与贼鏖战势孤援绝死之同阵亡者五十六员名事闻特褒升二级又定辽中卫指挥常润刘璘前卫指挥耿秩东宁卫指挥高臣康继宗赵昂先后阵亡宜志姓名以风边镇 
　　刘旺海西人三万卫都指挥成化间与其子答厮古城堡设伏时达贼入境旺率众军及子交锋自巳至午彼此死伤无数既而贼众悉至我师溃散旺父子相失答厮下马登台瞭望知父被围急下台挥刃单骑突入贼阵援绝矢竭不能溃围父子同殁于阵 
　　兰英盖州军调广宁操备随欧总兵追贼至小黑山境外贼众攻围欧失马英以马让欧遇害而亡李副使为之立碑遣官祭之 

　　○孝行 

　　元 
　　国朝 

　　元 

　　刘廷让大宁武平人至顺初北方兵起民被杀掠廷让挈家避山中有幼弟方乳母王氏置于怀兵急廷让弃己子抱幼弟扶母疾驱得免事闻旌之 
　　郭全辽阳人幼丧母哀戚如成人及壮父廷玉卒居庐三载事继母唐古氏甚孝唐古氏生四子皆幼全躬耕以养亲既长四子各求分异全不能止凡田庐器物取其硗敝者唐古氏卒全六十余哀痛毁瘠庐墓终丧诏旌表其门 

　　国朝 

　　刘鼎东宁卫人成化中任鸿胪寺序班幼丧所生母嫡母姚抚养姚殁鼎在京邸闻讣奔丧至则母已葬矣径至坟所悲哀号泣结庐其间日负土筑坟守臣上其事旌表其门 
　　刘定定辽左卫人父玉任正千户以疾卒定庐于坟侧朝夕悲哀负土为坟所司上其事旌表其门 
　　吴裕克宽广宁右卫人少孤母王氏教育备至比长游卫庠贡礼部会母疾衣不解带汤药必尝母六十哀毁面黑瘁既殡结庐墓侧晨昏泣奠终三年不替仕至和州判官年八十卒于家 
　　李用广宁右卫生员弘治三年母张氏病故用殡葬庐墓朝夕哀毁抚臣上其事旌表其门 
　　邵义懿路人未婚父母偕亡义竭力殡葬庐墓三年乡人悯其孝劝之婚亲迎毕不入房室复庐于墓一年卒 
　　纪剌汉广宁卫人五岁丧母及长父聪病思肉汤剌汉家贫无措割肐肉煎汤以奉父病遂愈越六载始故庐墓三年抚臣书孝行扁于门以励风俗 
　　史璠义州人天性坦夷乐听善言母有疾朝夕不离膝前□笃愈益勤苦夜不就床及卒行古丧礼倚庐中门绝肉酒远帷簿三年不出给事中贺钦以为璠庸人而能笃志守礼亦人所难也故嘉之作倚庐记 
　　李庆锦州卫百户四世百口同爨年百余岁乡里重其齿德焉 
　　张宝锦州人四世同居 
　　文渊盖州卫人居父母丧哀毁踰礼先后庐墓六年仕至陈州知州高陵吕柟铭其墓焉 
　　李光祖定远左卫人父敏以学术称正德壬申有疾卒光祖三日不食哀毁踰节比葬庐墓三年后应试山东卒于天津舟中乡里哀之 
　　程錤广宁中屯卫人国子监生母病日侍汤药寝不解衣母病转泻痢錤闻粪甘滑者不可治尝之果甘滑即悲号几毁灭母死邻失火时东风急火势迫錤拊棺号天曰万一不虞与母俱焚俄风回火熄人甚异之 
　　姜节金州卫人父早亡正德庚辰母周氏病节日夕拜祷于庭誓三载独处不饮酒茹荤一日母思肉食节密自刲右股肉一脔烹以奉之母病果愈至九十余岁不复有恙人咸以为孝感所致 
　　叶洪广宁左屯卫松山所军余九岁丧父依母度日嘉靖六年母病思食肉面饼贫不能办佣人推磨得面一升又思无肉割股一块作饼奉母病随愈 
　　赵堂广宁右卫军父贵母李氏先后俱病甚堂割股进食病得愈乡党称重 
　　宫守礼前屯卫生员性端谨好古执礼父思问病笃守礼事之衣不解带药必亲尝及卒哀号累日庐墓三年有白雀巢于庐上事继母甚恭朝夕率其妻拜问母初欲更他适感其孝遂已与乡人饮守礼在坐无少长咸肃然莫敢喧哗者其见敬礼于人类如此守臣上其事旌表其门 
　　王斌三万卫人嘉靖戊子母闻氏久病无方可疗斌日诣土神庙祈祝因剖肋取肝一块煎汤以进母食之病随愈斌亦无恙人皆异之 

　　○宦迹 

　　晋 
　　南北朝 
　　隋 
　　辽 
　　金 
　　元 
　　国朝 

　　晋 

　　李胤襄平人胤幼孤有识后降食哀戚以丧礼自居又以祖不知存亡设木主事之由是以孝闻容貌质素颓然若不足者而知度沈邃言必有则治中时举孝廉参镇北军事政尚清简入为吏部尚书郎铨选廉平赐爵关中侯泰始初拜侍中加特进俄迁尚书令胤虽职内外家至贫儿病无以巿药帝闻之赐钱十万太康中薨诏官监丧致祠谥曰成 

　　南北朝 

　　李元护胤八世孙少有武力览文史魏平齐后随父怀庆南奔景明初为齐州刺史封广饶伯卒赠青州刺史 
　　高谦之辽东人少事后母以孝闻精天文历算孝昌中为河阴令有囊盛瓦砾诈巿人马逃去诏令追捕谦之乃伪枷一囚立于巿宣言是前诈马贼密遣腹心察巿中有二人忻曰无复忧矣执究之悉获其党后奏复县令面陈得失疏将帅非才疏修梁书拾卷行于世 
　　高恭之谦之弟少聪敏除洛阳令为政清谨刚断县内肃然尝谓人曰人生立心制行贵于见知正光中为御史纠相州刺史李世哲世哲弟神□为灵太后宠任乃启太后发诏收恭之于狱赐死一莫不哀之有文集行于世后赠营州刺史谥曰康 
　　窦瑗世珍辽西人本出扶风汉大将军武曾孙崇为辽西太守遂家焉瑗为御史天平中除广宗太守有青白称还上表曰麟趾新制母杀其父子不得告告者死今母杀父而子不告是知母而不知父臣实不取诏付尚书三公议立判云母杀其父子复告母母由告死便是子杀天下未有无母之国不知此子将欲何之瑗复难云按典律未闻母杀父而子隐母之意既不告母是与杀父同天下可有无父之国事遂寝除大宗正卿瑗按法推正多被雠疾官虽通显贫窘如初卒赠太仆卿济州刺史谥曰明 

　　隋 

　　李衍辽东襄平人父弼周太师衍少专武艺慷慨有志略仕隋以行军总管讨叛蛮进位柱国从秦王伐陈有功拜安州总管 

　　辽 

　　耶律突欲太祖阿保机长子东丹王居辽东好学博览外宽内恕立为皇太子太祖问侍臣事天敬神孰为先众以佛对突欲曰孔子万世所尊太祖大悦命立孔子庙后太祖取渤海多其谋画太祖薨以位让弟德光昌宗追谥为文献钦义让国皇帝其后子孙历代蕃衍 
　　姚景行兴中人重熙中进士性敦厚廉直累官翰林学士参知政事道宗时为北府宰相太康初以上京多滞狱命为留守不数月狱空卒追封柳城郡王谥文宪 
　　太康乂渤海人开泰间累官南府宰相出知黄龙府善于绥抚东部怀服尝言蒲卢毛朵界多渤海人乞取之诏从其请遂命乂领兵至大石河駞准城掠数百户以归 
　　马人望俨叔医巫闾山人性颖悟幼孤长以才学称咸雍中登进士为松山县令有善政吏民畏爱擢南京三司度支判官公私兼裕寻擢枢密都承旨遥授彰义军节度使迁中京度支使始至府廪皆空视事半岁积粟十五万斛钱二十万缗累迁枢密直学士未几拜参知政事判南京三司使寻拜南院枢密使人不敢干以私所荐如曹勇义虞仲文皆为名臣以大司徒兼侍中致仕卒谥文献 
　　大公鼎渤海人先世籍辽阳率宾县公鼎幼庄愿好学咸雍十年登进士第调渖州观察判官时辽东雨伤稼大发濒河丁壮以完堤防公鼎独曰潦涨甫宁大兴役事非利国便民之道乃疏其事朝廷从之改良乡令省徭役务农桑建孔子庙学部民从化迁大理卿多所平反天祚复授以南京副留守时盗杀留守萧保先因而倡乱公鼎单骑行郡陈以祸福众皆听命安辑如故天祚闻之赐保节功臣会奴贼张撒八啸聚公鼎欲击之而事有不能因忧愤成疾卒年七十九 
　　张琳渖州人幼有大志寿隆末为秘书中丞天祚即位累迁户部使顷之擢南府宰相初天祚之败萧奉先不知兵乃召琳付以东□事琳奏曰前日之败失于轻举若用汉兵二十万分道进讨无不克者上许其半仍诏中京上京长春辽西路计户产出军及中京陷天祚幸云中留琳与李处温佐魏国王淳守南京处温父子召琳欲立淳为帝琳曰王虽帝冑初无上命摄政则可即真则不可处温曰今日之事天所与岂可易也琳有难色淳即称帝诸将咸居权要琳独守太师阳以元老尊之实则不使与政由是郁悒而卒 

　　金 

　　张九思全行锦州人初补行台省女直译史三迁□州防御使副刘仲延受宋国岁贡于泗州往岁受贡者以币物不精责送使者私馈银币各直数百千岁以为常九思独不肯受仲延从之自是私馈遂绝历任工部侍郎转御史中丞迁工部尚书所守终身清约 
　　邓俨懿州宜民人大定中进士明事机有心力世宗时擢户部侍郎累迁中都路都转运使明昌初为户部尚书后出知归德府 
　　高衎辽阳渤海人敏而好学自少有能赋声登进士第调郭阴丞世宗时为吏部尚书每季选人至部托以检阅旧籍久滞留衎三为吏部知其弊岁余铨事修理选人便之 
　　斡勒忠本名宋浦盖州人历兵部枢密院尚书省令史转大理知法迁右三部司正练达边事尝奉使北归致马四千余匹诏褒谕之为监察御史转尚书省都事章宗立迁尚书兵部员外郎出为沧州刺史授北京副留守入为同佥枢密院事兼沂王傅承安二年拜武宁军节度使致仕卒年七十一性敦悫通法律以直自守不交权贵故时誉归之 
　　梁肃广宁牵马岭人早有大志勤于文墨为彰德节度会世宗怒宋使就译中取国书选朝臣孰堪为详问使不辱君命者宰臣以肃对使还称旨拜参知政事 
　　高竑渤海人以荫补官调贵德县尉累迁安州刺史知河南府充安抚使同知大名府所至皆有政迹后为河北西路按察转运使 
　　高祯辽阳人少好学虽甚暑未尝解带对妻孥如宾友以尚书左仆射判广宁尹加太子太傅在镇八年政令清肃吏畏民怀入为御史大夫以刚明自任官至太子太师 
　　李英子贤辽阳人由进士调通远令历监察御史乃上书高琪曰中都之有居庸犹秦之崤函蜀之剑门也迩者彻居庸兵我势遂孤失此不图忠义之士将转为他矣高琪奏其书即充宣差都提控居庸等关隘悉隶焉夜与壮士李雄四百人缘西山至佛岩寺招募军民万余人召还迁翰林待制因献十策大概谓居中以镇四方亲贤以守中都立藩以固关隘集力以防不虞养马以助军威爱稼以结民心明赏罚以劝百官选守令以复郡县并州县以省民力颇施行之宣宗南迁英转御史中丞乃上言激浊扬清人材奖进近年改定四善二十七最法徒为虚文大定间分道遣使考察时号得人愿改前日徒设之文遵大定已试之效宣宗嘉纳之中都久围丞相承晖以矾写奏告急诏元帅将兵英自青州督粮救中都与元兵遇于霸州大败尽失运粮英死之赠通奉大夫谥□贞 
　　完颜闾山盖州人明昌初进士累官沁南军节度使入为工部尚书后知凤翔平凉府召为吏部尚书 
　　高德基元履渤海人皇统二年登进士为尚书省令史海陵为相刚愎自用德基每与详辨及篡位都燕京命德基摄燕京行台省都事累迁刑部侍郎有犯罪当死者宰相欲不从末减德基曰法无二门失出犹失入也不从及奏上曰刑部议是也因召诸尚书谕之曰自朕即位以来□宰相争是非者德基一人而已自今部上省三议不合即具以闻改户部尚书德基上疏乞免军需房税农税盐酒等课不报后坐降兰州刺史 
　　耶律履字履道辽东丹王七世孙父聿鲁早亡族兄德元无子以履为后方五岁卧庑下见微云往来天际谓乳母曰此所谓卧看青天行白云德元惊曰是子当以文学名世及长秀峙通悟□历算书绘事尤善属文初举进士恶搜检烦琐去之荫补承奉班祗候擢国史院编修世宗召问朕读贞观政要见魏征嘉谋忠节近何故无如征者履曰忠嘉之士何代无之但上之人用与不用耳且海陵杜塞言路缄口成风愿陛下惩艾前事开谏诤之门章宗为郡王喜读左传召质所疑履曰左氏多权诈不纯尚书孟子圣贤纯全之道愿留意焉王嘉纳之寻以疾补蓟州刺史明年擢礼部侍郎兼翰林直学士世宗崩遗诏移梓宫寿安宫章宗诏百官议皆谓当如遗诏履独曰天子七月而葬同轨毕至其可使万国之臣朝大行于离宫遂得殡于大安殿大定三年薨谥文献 
　　耶律辨材履子家义州天资倜傥躯干雄伟以志节自负为中京兵马副都指挥使宣宗问军政利弊辨材言将相多非其材遂忤权贵□为许州兵马钤辖 
　　孟奎元秀辽阳人大定间进士调黎阳主簿改中都平章政事完颜守贞礼接士人在其门者号冷岩俊奎其一也累迁曹州刺史同知中都路转运使旱诏审录冤狱多所平反大安初除博州防御使凡属县事应赴州者不得泊于逆旅以防吏奸人便之迁北京临潢等路按察转运使劾奏监军完颜讹出虚造功状卒谥庄肃 
　　大怀真子正辽阳人皇统五年除合门祗候累官彰国安武军节度使县尉获盗旗图亢宿诂之有谋叛状株连几万人怀真唯请诛其首乱者十八人余者皆释之尝饭僧数人一僧异常怀真问曰汝何许人对曰山西人复问曾为盗杀人否对曰无之后三日诘盗果引此僧皆服其明察改兴中尹锦州富民萧鹤寿涂中杀人匿府少尹家有司捕不得怀真以计取之寘于法改彰德军节度使卒 
　　蒲察郑留文叔东京斡底必刺猛安人大定二十二年进士调高苑主簿浚州司候补尚书省令史除监察御史累迁北京临潢按察副使户部侍郎迁陕西路按察使改顺义军节度使再改利涉军诏括马郑留使百姓饲养以须御史劾之既伐宋诸路马皆瘦惟隆州马肥乃释郑留知庆阳府夏人犯边郑留击走之改知平凉府夏人复来攻郑留招溃卒为洁守计夏兵退迁官四阶贞佑二年改东京留守致仕卒为人重厚寡言笑人不见其喜愠临终取奏稿尽焚之 
　　石抹元希明懿州路胡士虎猛安人也幼丧父号泣不食者累日十三居母丧如成人尝为击鞠戏马踣叹曰生无兄弟设有不测奈何由是终身不复为之补枢密院尚书省译史调同知恩州军州事迁监察御史为同知淄州军州事剧盗刘奇久为民患一日捕获方讯鞫闻赦至亟命杖杀之阖郡称快改大兴府判官沂王府司马沁南军节度副使河北西路转运副使累迁山东西路按察转运使贞佑初黄槶吾典征兵东平拥众不进大括民财众皆忿怨副统仆撒扫合杀吾典于坐取其符佩之纵恣尤甚元密疏劾扫合擅杀近臣无上不道扫合坐诛移知济南府到官六月卒元生平寡言笑尚节俭居官自守不交权要人以是称之 
　　李三锡怀邦锦州安昌人辽季盗攻锦州人推三锡主兵事设机应变城赖以完录功授左承制尝从阇母护送二主北归官至河北西路转运使三锡政事强明所至称治世宗旧闻其名大定初起为北京路都转运使制下而三锡已卒 
　　卢克忠贵德州凤集人高永昌据辽阳克忠走诣金源郡王斡鲁营降遂艾萨克屈出为乡导斡鲁克东京永昌走长松岛克忠与渤海人挞不也追获之收国二年授世袭谋克其后定燕伐宋皆与有功除登州刺史改刺澶州天德间同知保大军节度使大定二年除北京副留守会民艰食克忠下令凡民蓄积者计留一岁悉平其价籴之由是无捐瘠之患转陈州防御使后以靖南军节度使致仕 
　　裴满亨仲通辽海人大定间收充奉职业进士举擢第世宗嘉之升为奉御俄擢监察御史内侍梁道儿恃恩骄横朝士侧目亨劾奏其奸后迁同知大名府事先是豪猾纵横前政莫制亨宣明约束阖境帖然改武安军节度使岁大雪民多冻殍亨输己俸为之赒赡又劝率僚属大姓同出物以济转河东南北路按察司使卒赠嘉议大夫赙物甚厚 
　　移剌光祖以父道荫补阁门祗候累官至右宣徽使兴定中诏百官议长久之利光祖曰募土人假以方面权俾人自劝各保以方由是封建之论兴焉语在九公传 
　　蒙古纲咸平府猛安人承安五年进士累官副元帅权参知政事行尚书省益都桃林寨总领张林号张大刀据险为乱侵掠东平纲遣王庭玉大破之生擒张林获畜仗万计纲奏辽东渡海必由恩博二州乞置经略使镇抚从之后徙行省于邳州纲御下严信赏必罚邳州军不乐属纲经略使纳合六哥率沂州军士百余人入行省杀纲及僚属于省署据州反后红袄贼高显等杀六哥函首以献 
　　刘玮德玉咸平人幼警悟举进士特赐及第累转尚书省都事奏拟经画田土世宗见其名曰刘玮尚淹此乎迁户部员外郎充宋国信问副使玮父兄皆以是官使江左当时荣之初世宗器玮材干及卒上将击球于临武殿闻讣而止谥曰安敏 
　　王政辰州熊岳人当辽季高永昌据辽东知政材略欲用之政辞谢不就永昌败渤海人争缚永昌以为功政独逡巡引退吴王阇母闻而异之言于太祖授卢州渤海军谋克从破白霫下燕云及金兵略宋滑州降留政为安抚使政从数骑入州□系囚发仓廪民大悦寻除同知金胜军节度使兼掌军资是时筦库掌吏因缘为奸政明会计严扃鐍金帛山积而出纳无锱铢之失吴王戏曰官久而不加富何也对曰政以扬震四知自守安得不贫吴王笑曰前言戏之耳以黄金乘马遗之入循吏传 
　　温迪罕达盖州猛安人性敦厚寡言笑初举进士搜阅官易达藐小曰汝欲求作官耶达曰取人以才学不以年貌众异之明昌五年中第迁监察御史宣宗迁汴以本职护卫上疏曰辽东兴王之地移刺都不能守走还南京可令濮王守纯行省盖州驻兵合思罕以系一方之心昔祖宗封建诸王以定大业今乃委诸疏远非计也复上疏言宰相系天下轻重不宜权摄今之将帅谋者不能战战者不能谋今岂无人但用之未尽耳宣宗曰卿谓用之未尽者为谁对曰陕西统军使把胡鲁忠直干略知延安府古里甲石伦深沈有谋能得士心宰相高琪高汝砺恶其言俄充陕州行枢密院参议官 

　　元 

　　高宣辽阳人太宗时以元帅从睿宗攻大名宣进曰今来伐罪吊民愿勿嗜杀人以称上意睿宗召元帅朮乃谕之下令军中如宣言及城破兵不血刃民心悦服又从破金兵三峯山降宣者二千余人立打捕鹰坊都总管府统之以宣为都总管赐金符仍令子孙世职卒赠大司徒追封营国公谥简僖 
　　高天锡宣子事世宗潜邸甚见亲幸授父官为鹰坊都总管寻改燕京诸路总管按察司副使天锡语丞相曰农桑衣食之本不务本则民衣食不足教化不可兴丞相以闻帝悦命立司农司以天锡为中都山北道巡行劝农使迁司农少卿兵部尚书卒追封营国公谥庄懿 
　　高塔失不花祖天锡父谅裕成宗命世其官累官同知崇祥院使延佑四年迁荣禄大夫大司农英宗居东宫塔失不花撰集前代嘉言善行名曰承华事略并画豳风图以进帝览之奖谕曰汝能辅太子以正朕甚嘉之命置图书东宫俾太子时时观省六年改集禧院使卒 
　　刘世英辽东人时金元争河朔民物空竭世英言于木华黎曰建国以民为本今杀掠殆尽异日我师复来孰给转饲收存恤亡此其时也遂授以绛州节度使 
　　李守贤义州人金末暨兄庭植归款太祖命守贤授锦州临海军节度观察使迁河东南路兵马都总管知平阳府事时河中未下守贤请自北面凿城先登城果下遂构浮桥大破赵雄兵于芮城留屯嵩汝金兵十余万保少室山守贤以三千人介其中乘夜潜遣轻健者数人缘崖蚁附以登杀其守卒遂纵兵破之不两旬兰若□炉诸寨望风俱下守贤未尝妄杀一人攻河南降其渠魁洛西遂定卒年四十六 
　　崔敬大宁惠州人通刑名学至元中累迁监察御史多所建明后历兵刑二部尚书官至参知政事卒谥忠敏 
　　刘润瑞州人木华黎举为都统使军旅之事多与谋焉子秉忠初避难邢台从浮屠名子聪宣宗命同议枢密院事诏复姓易名秉忠拜太保参领中书省事 
　　耶律楚材晋卿履之子身长八尺美髯宏声博极羣书旁通天文地理律历术数及释老医卜之说下笔为文若宿构者金末为左右司员外郎太祖克燕召见处之左右西讨回回禡旗之日雨雪三尺楚材曰玄冥之气见于盛夏克敌之征也庚辰冬大雷曰回回国主当死于野后皆验西域历人奏五月望日蚀楚材曰否卒不蚀明年十月楚材言月当蚀其人曰不蚀至期果蚀长星见西方楚材曰女直将易主明年金宣宗果死帝每征讨必命楚材卜谓太宗曰此人天赐我家军国庶政悉委之帝驻东印度铁门有一角兽形如鹿马尾其色绿作人言谓侍卫曰汝主宜早还帝以问楚材对曰此瑞兽也名角端能言四方语好生恶杀天降符以告陛下愿承天心以全民命帝即日班师独收遗书及大黄已而士卒病疫得大黄辄愈时州郡长史生杀任情杀人盈巿楚材请禁州郡不得擅决大辟待报违者罪死贪暴稍戢太宗将即位议未决时睿宗乃太宗亲弟楚材曰此宗社大计宜早定遂立议制乃告亲王察合台曰王虽兄当拜王拜则莫敢不拜及即位王率皇族及臣僚拜帐下既退王抚楚材曰真社稷臣也元朝尊属有拜自此始时民多误触禁网而国法无赦令楚材议请肆宥且条便宜十八事颁天下帝悉从之汴梁将下大将欲屠之楚材驰入曰得地无民将焉用之帝然之罪止完颜氏时居汴者得百四十七万人楚材又求得孔子五十一代孙元措奏袭封衍圣公付以林庙地及召名儒梁陟等进讲东宫率大臣子孙执经解义置编修所于燕经籍所于平阳由是文治兴焉西域诸国及宋高丽使者来朝帝指楚材示之曰汝国有如此人乎皆谢曰无有殆神人也帝曰朕亦度必无此人帝素嗜酒楚材屡谏不听乃持酒槽铁口进曰曲糵能腐物铁尚如此况五脏乎帝悟赏以金帛惟日进酒三锺而止岁辛丑帝疾笃医言脉已绝楚材对曰今囚系非辜者多古人一言而善荧惑退舍请赦天下囚徒后即欲行之楚材曰非君命不可俄顷帝少苏因入奏请肆赦帝首肯之是夜医者候脉复生适宣读赦书时也翌日瘳五日帝崩皇后马真氏称制奥鲁剌合蛮以货得政柄廷中悉畏附之有旨凡奥都剌合蛮所建白令史不为书者断其手楚材曰国之典故先帝悉委老臣令史何与焉事若合理自当奉行如不可行死且不避况截手乎后颇不悦楚材大声曰老臣无负于国岂能无罪杀臣后以先朝旧勋深敬惮焉□年五十五有言楚材天下贡赋半入其家后命视之唯琴阮书画遗文数千卷后赠太师追封广宁王谥文正 
　　耶律铸幼聪敏善属文工骑射领中书省事采历代德政以进从宪宗征蜀屡出奇计中统初清庙雅乐止有登歌诏铸制宫悬八佾之舞乐□上之赐名大成拜迁平章军国重事监修国史以事免仍没其家赀之半徙山后卒赠太师懿宁王谥文忠 
　　王克敬大宁人元统初为江浙行省参政年五十九即请老谓人曰穴趾而峻墉必危再实之木必伤其根无功德而忝富贵何以异此所著有诗文奏议卒谥文肃 
　　王明之盖州人累官翰林学士卒追封太原郡公 
　　王珣姓耶律氏金末避难辽西更姓王氏遂为义州人珣武力绝人善骑射年三十余遇道士曰君相甚奇它日因一青马而贵岁余有客以青马来鬻珣买之乘以战进退周旋如意又得古刀于凌水每有警必先鸣故所向皆建奇功乙亥升元帅兼领义川二州事张致僭号锦州阴结扬伯杰等掠义州珣选骑突前复令左右掎角之一卒以鎗刺珣挥刀杀之其众溃走兴中亦叛木华黎召珣以全军会围致觇其虚夜袭之家人皆遇害遣子荣祖奏其事帝曰汝父子宣力我家不意为张致所袭今当忍耻蓄锐候遂党平使汝世官珣以木华黎兵复开义擒伯杰杀之进攻锦州致部将高益缚致妻子及其党千余人献木华黎悉以付珣珣诛致家余尽释之丁丑赐金虎符加金紫光禄大夫充兵马都元帅兼义川节度使卒年四十八珣为政简易赏罚明信诛强抚弱毫发无狥 
　　王荣祖珣长子性沉□语音如钟勇力绝人袭崇义军节度使入朝帝闻其勇选三力士与搏皆应手而倒会金葛不哥蒲鲜万奴僭号开原遂命荣祖副撒里台讨之拔益州宣城十余城葛不哥走死复攻石城未下荣祖遣卒贾实穴其城城崩被压荣祖曰士忘身死国安忍弃去发石取之犹生一军感激有言义人反侧者撒里台将屠之荣□驰奏乃止从征高丽破十余城略地三韩降天龙诸堡破五里山城下瓮子城竹林寨苦苫数岛帝嘉其功赐金币移镇高丽平壤募民屯戍辟地千里高丽遣世子出降中统元年诏荣祖诣阙抚慰之进沿边诏讨使兼北京等路征行万户赐宝鞍弓矢还镇卒 

　　国朝 

　　顾能宜用定辽前卫人性直而刚与人寡合由进士授户部主事有清操一生不受一钱故友人诗云一钱到底肯相干天顺间命通州收粮宦官弊革尽上用粮廪亦精复命淮安收钱一年所入凡九年钱遂升本部员外郎将大用至京卒成化初选天下清官四员能居都御史杨继宗之次宪庙刻其名于便殿金柱之上时尚宝卿郭宗进所刻图书见之传其事于乡人曰吾辈做官焉能到此 
　　胡深以道定辽后卫人蚤丧父赖伯鞠育登天顺甲申进士第官至监察御史刚正嫉邪不避权幸多所按劾成化间尝陈弭灾四事曰重国本曰揽干纲曰斥异端曰省民力宪庙嘉纳之后劾奏大学士商辂之失节大理卿程信之刚暴礼部尚书姚夔之黩货疏再上为忌者中伤谪湖广黔阳县丞后升广西郁林知州卒于官今从祀乡贤祠 
　　陈寿本仁宁远人先新淦籍由进士历升户科都给事中成化末极言法王佛子乱政历升都御史巡抚延绥时北虏深入寿严号令躬冒矢石二旬三捷军威始振时主客兵马蒭粮匮竭寿统兵出境且牧且采一月之间省草价十万余两直抵贼营获生畜兵器以万计寻升南京副都御史后忤逆瑾罢黜官至南京刑部尚书致仕年八十四卒 
　　潘辅良佐广宁人癸丑进士授顺天府永清县尹有冰药声时县境盗贼横发辅揖捕有方畏威远遁寻卒于官人咸惜之 
　　孙盘伯坚定辽右卫人性刚方有气节弘治丙辰进士试政初即上疏乞考察两京科道官历陵川吴县知县升吏部主事进罢各镇中官监军疏时逆瑾专政深嫉之遂罢免寻起升河南按察司佥事值流贼猖獗抚臣知盘娴于将略令给军饷铠仗以至保障留都逼贼东殄于狼山盘之筹划为多 
　　王春景旸号复庵其先抚宁人曾祖信从靖难有功授羽林前卫指挥遂徙居京师后谪居辽东广宁左屯卫春登弘治丙辰进士改翰林院检讨升周府长史天性纯孝遇事确有定执时宗室以巡抚官勾稽廪禄聚众往噪于门后会治兵备他盗宗室疑之皆挟兵自卫或变服以逃春启王徧谕其故且告巡抚止其兵众乃安春凡处大事弭祸变类此子道中大理少卿有复庵诗集行于世 
　　张经天叙沈阳人弘治乙丑进士知新乐县升监察御史按宣府劾太监于喜不法事内竖谗构系狱都御史彭泽及南北京谏官论辩其诬已而谪云南河西县典史以忧愤卒于途妻子扶柩归葬嘉靖初赠光禄少卿遣官谕祭从祀乡贤祠 
　　徐景嵩定辽中卫人正德甲戌进士尹咸宁升户科给事中居谏垣多建白不避权幸后历河间知府山西按察副使见事风生然刚方寡合每不为俗所容人以是惜之 
　　许德益都人元末河朔割据父文质为毛贵将守沂莒胶密四州后贵为其相赵君用所杀文质遇害德痛父非命攻益都拔之杀君用领兵还莒西军乘势袭莒德夜率壮士千人溃围以出岁丙午大明师北征德率众以归授羽林左卫千户后调定辽左卫□父子在山东有功德于民民立生祠焉 
　　毕恭以谦前屯卫人有文武才由百户保升流官指挥佥事□上方略开设边堡墙壕锋堠至今赖焉官至署都指挥佥事掌都司印抚士卒革奸弊广屯田兴学校政平讼理至今称之所著有辽城吟稿以疾卒上遣官谕祭翰林学士庐陵陈循为制神道碑 
　　李荣宁远卫指挥使正统己巳守备塔山虏乘隙入寇荣还精骑追至和州大战贼众围荣军于长坡自午抵暮不少挫贼不能支弃所掠而奔时翰林学士倪谦使朝鲜闻而嘉之为赋塔山李将军逐贼歌云 
　　范广宁远卫指挥佥事原丹徒人有胆力善骑射正统壬戌虏入境擒斩酋首脱里秃升指挥同知后累立战功升加都督佥事掌管大营充副总兵管神机营正统己巳虏至德胜门外广帅师对敌所向披靡不解甲者四日遂命守紫荆关追贼至涿斩获颇多升都督同知赏金帛景泰初领兵宣府巡哨赐玉带蟒衣 
　　白颙东宁卫百户调兵朝鲜却馈赆礼出塞杀兀良哈贼寇功升指挥佥事 
　　周俊定辽前卫指挥佥事备御宁远□开原充右参将分守西路成化丁亥东征出鸦鹘关以奇兵抵贼巢斩获四百余级己丑移守开原复丘建州累升都指挥使朵颜贼遂杀海西进贡俊勒兵追及土石门斩获功多开拓柴河抵蒲河界六十余里改设镇北清阳二堡乐河堡增立烽堠疏挑河道边人得安尤精太乙数占验风角数验 
　　王锴其先河南固始人由都指挥佥事以战功充参将守锦义二城尽心边事□筑城堑七十余里增筑烽堠四十九座改剏演武场修理学校成化癸巳虏众压境锴迎击之至东长岭贼据山以战锴下令军中环绊马足人持大砍刀并力奋击斩获居多被刀伤者无算虏酋痛哭而去以功升都指挥佥事诸夷自是不敢南向 
　　李英广宁中卫指挥使其先卢龙人累升都指挥使征建州以功升左军都督佥事成化中充右参将分守锦义二城讲武恤士尤以敦化育才为急旧有佃户输粟帅府者五百人英悉罢之黩虏燕狗子常纠众深入英计擒之边患以息暇则以书史自娱敦尚古礼建祠堂谨祭祀一以晦翁为法在任七年百度具举疾卒事闻遣官谕祭茔葬焉 
　　崔胜定辽右卫指挥使尝赍敕处抚海西夷情事还受赏调懿路备御升署都指挥佥事调守备南路丁亥东征建州大败贼众于五岭成化己丑举将才充右参将分守西路两败贼于花儿营升都指挥同知牛心山旧没境外虏贼借以窥我虚实胜拓筑之建墩于上虏遂失险后调分守南路未几调征建州与韩斌会兵出塞斩首四百级加升都指挥使协守广宁中路 
　　胡忠辽阳人以指挥备御广宁累官中路参将转分守锦义时承前帅韩辅经略之后边患稍息忠训练士卒益严防守毁淫祠浚城隍修学校延师儒训诲武官子弟城北有凌河民病涉忠乃施财筑桥往来便之及去任民为立碑 
　　耿贤良佐定辽前卫人由指挥功升都指挥佥事备御金复铁岭复掌都司印寻守备宁远随转右参将分守开原善抚士卒不妄交际致仕归辽左时所属悯贤清苦各出己意馈白金二千两贤曰平生不受今受之何也遂而分之军士感泣护送至家时巡抚马中锡惊叹曰非独吾辈不如虽古人亦难后卒葬城东杏林山下与师顾能墓相近后友人作师弟双清墓时吊之云一文一武两清官师弟联芳亘古难千两临岐亦不受一钱到底肯相干上卿仰慕人心服老豸推尊士胆寒宦海久游归吊晚临风泪沤杏花残 
　　高云自在州指挥正德间山东流贼倡乱云上书求自效以平贼功充右参将分守南路躬率士马屯种樵采民甚赖焉又于义州逐虏面中二矢勇气益奋挥刃独前遂陷虏阵然尚气性以是罢官公论惜之 

　　○学术 

　　金 
　　元 
　　国朝 

　　金 

　　张浩浩然博通经史尤长于诗以策谒太祖即命承廪御前文字官至太师尚书令有欲罢科举者上曰自古帝王有不用文学者乎浩对曰秦始皇上顾左右曰岂可使为秦始皇乎事遂寝浩好贤乐善所著有华□山人集五子汝霖官至平章政事汝为转运使汝翼举进士汝方汝猷俱仕至宣徽院使 
　　刘仲尹致君盖州人正隆二年进士第以潞州节度副使召为都水监丞致君家豪侈能折节读书诗乐府俱有蕴籍有龙山集传于世云 
　　李经天英锦州人作诗极刻苦喜出奇语不蹈袭前人李纯甫见其诗曰真今世太白也由是诗名大震再举不第拂衣去南迁后其乡帅有表至士大夫识之曰此天英笔也后以朝□就命不知所终 
　　张景仁寿甫辽西人为翰林学士承旨每国书与宋往复多出其手世宗尝称曰今之文章如张景仁真能文之士也迁侍讲翰林学士兼御史大夫廷论宰臣元忠之非史臣以儒者之勇许之 
　　王庭筠子端盖州熊岳人遵古子生未期视书识十七字七岁学诗十一岁赋全题涿郡王翛一见期以国士登大定十六年进士第调恩州军事判官临政即有声再调馆陶主簿召为厅奉翰林文字迁修撰泰和元年扈从秋山应制赋诗三十余首上甚嘉之明年卒上素知其贫诏有司赙钱八十万以给丧事求生平诗文藏之秘阁又以御制诗赐其家其引云王遵古朕之故人也乃子庭筠复以才选直禁林者首尾十年今兹云亡玉堂东观无复斯人矣庭筠暮年诗律深严尤工险韵有聚辨十卷文集四十卷书法学米元章尤善山水墨竹子曼庆亦能诗并书仕至行省右司郎中自号澹游云 
　　庞铸盖州熊岳人少登第仕为翰林待制博学工诗文世多传之 
　　马知刚广宁人性敏慧善属文为时辈所推仕为凤翔府尹有诗名 
　　蔡珪玉甫七岁赋菊诗语意惊人擢进士历澄州军事判官仕终潍州刺史珪号该博有补正水经五篇合沈约萧子显魏收宋齐北魏志作南北史志卅卷续金石遗文跋尾十卷晋阳志十二卷文集五十五卷当时稽古礼文之士取其议论为多 

　　元 

　　耶律希亮明甫铸之子师事北平赵衍累官翰林学士承旨寻进制诰兼修国史希亮以职在史官乃类次世祖嘉言善行以进英宗取其书置禁中久之闲居京师四方之士多从游性至孝虽病疾不废书史或中夜起以书所著诗文及从军记行录三十卷目之曰素轩集卒谥忠嘉 
　　耶律有尚辽东丹王十世孙祖父官东平因家焉资识绝人笃志好学受业许衡邃于性理累官国子祭酒迁至昭文馆太学士前后五居国学其教法一遵衡之旧海内宗之卒谥文正 

　　国朝 

　　张升允升定辽中卫人聪明有儁材先是辽人未入乡举升谒抚臣试命题谕胡虏檄升援笔立成辞气滂沛抚臣大惊举正统丁卯科乡荐辽之科第自升始任本学训导以诬谪戍隆庆州当道重其学术荐万全都司儒学训导学宫旧有井味苦咸升疏凿之已而甘冽土人呼曰张先生井后卒于官所著有裔庵稿行于世今从祀乡贤祠 
　　贺钦克恭浙江定海人其先世戍边因家焉今占广宁后屯卫籍少从学偶得近思录一帙朝夕玩读遂厌俗学景泰壬午以易魁山东省试登成化丙戌进士授户科给事中常谓家人曰是官非窃禄者可得其职岂可苟安因书鄙夫可与事君章于壁以自警直言敢谏每以访求贤材为急时广东陈宪章游京师钦一见即师事之宪章接以友道自是益闻所未闻成化四年以疾归潜玩大学语孟诸书精思默识反身实践冠婚丧祭一遵家礼每教人读白鹿洞教条尤致严于为己为人之辨由是小学之教盛行乡邑士之登科目笃行谊者多出其门性喜施与弘治改元大臣交荐授陕西左参议抚治商洛适母疾遂辞职及陈时政四事曰讲圣学荐贤才处近侍修礼乐疏上不报闭户读书四十余未尝一至公门暇则钓游凌溪浒徜徉竟日老而喜易究心象数手不释卷比没乡士夫门生祠于钓台盖钦行乐处也都御史蔡天佑为之记成化间人慕贺公钦文公深顾公能耿公贤四人之贤推为东辽四杰诗云声教弘敷四海同海隅繇此出豪雄河南乌府推文氏天下黄门让贺公户部芳名昭日月咸平清节劲霜风男儿有志应如此肯逐颓波溃决中 
　　张钺子文义州卫人性明敏刚方有气节问学博洽属文典丽尤善题咏弱冠以诗文著名景泰丙子领山东乡荐任顺天府通判升山西解州知州致仕归教授生徒登甲科者后先相望笃行古道表率乡闾黜邪说敦古礼自钺与钦始 
　　陈鉴缉熙盖州卫人正统戊辰进士及第官翰林修撰学士使朝鲜有皇华集传于世历官祭酒礼部侍郎文章学行一时景仰 
　　陈宗宗道辽海卫人性颖悟异常初城南池莲忽生黄花一茎其大如盘色甚鲜丽一术者见而异之曰是花世所罕有城中当出一奇士未几宗果生四岁能书五岁善属文号神童尤长于篆刻十八登进士第任刑部主事宣庙奇其才升尚宝寺少卿卒年二十七岁遣官谕祭 

　　○隐逸 

　　晋 
　　金 
　　国朝 

　　晋 

　　公孙永子陵襄平人好学恬虚隐于平郭不娶妻妾非身所垦植则不衣食年九十余操尚不亏与公孙凤俱被慕容暐征不拜王公已下造之皆不与言隆冬盛暑端然自若岁余诈狂暐送之平郭后苻坚备礼征之难其年耆路远乃遣使者致问未至而永亡坚深悼之谥曰崇虚先生 

　　金 

　　高仲振辽东人博极羣书尤深于易及皇极经世书隐居嵩山安贫乐道足不涉城巿山野小人亦知敬之尝终日燕坐所谈皆世外事有扣之者辄不复语云 

　　国朝 

　　贺士谘钦之子性通敏博极群书陈白沙一见称之曰老眼识凤雏领弘治壬子乡举抱道自娱遂不赴春选薄仕进后都御史张文锦荐其才召起首陈十二事曰志帝王务实学存敬慎谨细微亲贤远邪崇俭爱民正俗乐谏惜才保终不报辞疾而归 

　　○贞烈 

　　元 
　　国朝 

　　元 

　　姚里氏耶律留哥之妻先是留哥既推为辽王耶厮不等后劝称帝留哥不从乃潜与其子薛阇归太祖后留哥复定辽东卒姚里氏入奏会帝征西域皇太弟承制以姚里氏佩虎符权领其众者七年丙戌帝还姚里氏携次子善哥铁哥永安及从子塔塔儿孙收国奴见帝于河西阿里湫城帝曰健鹰飞不到之地尔妇人乃能来耶赐之酒慰劳甚至姚里氏奏留哥既没官民乏主其长子薛阇扈从有年愿以次子善哥代之使归袭爵帝曰薛阇今为蒙古人矣且积功为拔都鲁不可遣当令善哥袭其父爵姚里氏拜且泣曰薛阇者留哥前妻所出嫡子也宜立善哥者婢子所出若立之是私己而蔑天伦婢子窃以为不可帝叹其贤给驿骑四十从征河西赐河西俘人九口马九匹白金九锭币器皆以九计许以薛阇袭爵而留善哥塔塔儿收国奴于朝惟遣其季子永安从姚里氏东归 
　　赵氏大宁人名哇儿年二十夫萧病剧谓哇儿曰我死汝年少若之何哇儿曰君幸自宽脱有不讳妾不独生遂命匠制巨棺夫没即自经家人同棺殓葬焉其同郡又有赵□儿妻安氏陈恭妻张氏武寿妻刘氏宋敬先妻谢氏并早寡以死从夫事闻悉命褒表 
　　王氏辽阳人李君进妻大德八年君进病卒卜葬将发引亲邻咸会王氏谓众曰夫妇同穴义也因抚棺恸哭呕血升许即仆于地死众殓之与夫连柩葬送者数百人莫不洒泣 

　　国朝 

　　高门五节妇刘氏光州固始人夫高希凤直隶应天人戍辽东为乱军所掠拒而不服军怒断其腕而刘氏被虏行十五里骂不绝口卒为所杀　希凤仲弟药师奴妻曰李氏早寡因乱携子侄避难于高丽洪武初保全子侄来归应天守夫墓誓不再适　希凤季弟伯颜卜花为纳哈出所杀其妻郭氏自缢于马枥　希凤从子塔失丁为父雠诬陷而死妻金氏姑那氏俱自缢于室一门五节妇俱旌表 
　　闵氏六安州人夫刘智才任天宁翼万户岁己亥智才疾笃谓闵曰吾殆不起汝年少慎择所从闵泣以死自誓智才卒氏年二十八无子抚妾子如己出洪武四年以夫属军籍渡海戍金州颠危苦节以礼自防佣维以供衣食守臣上其事诏旌表其门 
　　白氏汝宁人文宗信妾元辽阳行省行丞洪武初辽东奉表归钦行将授职会病笃白氏每昏旦潜祷于神至忘寝食宗信顾其容色憔悴语之曰汝年方二十我死汝为之奈何白氏应曰妾身草芥赖夫子以存活万一不讳妾岂惜微命以独生哉宗信死迨殓白氏尽出箱箧分给亲戚沐浴告别于主母自缢而死亲戚义之与夫同葬焉 
　　刘氏讳志贞女直人三万卫镇抚刘忽鲁秃女幼聪慧父母令女师柏氏授孝经烈女传等书咸成诵年十六适同郡裴贵事舅姑以孝闻既而贵有疾刘潜刲股肉和糜以奉弗效每夜叩祷于天誓以身代夫疾革乃嘱曰吾危矣汝幼善事后人妇泣曰奈何以大豕畜妾妾尝誓天效死安用生为语势若有不自己者遂入隐室而缢家人觉往救之已无及矣越二日贵竟卒所司上其事诏旌异之 
　　张氏定辽前卫指挥同知耿秩妻永乐二十年达贼侵西鄙秩领兵战殁于西沙岭氏年十九仰天号痛即欲自缢姑氏与母防之严不能遂徐劝之曰汝不二志死固也何忍舍父母与姑乎氏遵姑命守志四十年清白无玷景泰甲戌卫上其事旌表其门 
　　籍氏金州卫军余杜林妻永乐丁酉夫死氏年二十七欲以身从夫亲邻劝曰夫死从子礼也今舍幼子而从夫是为不慈氏依劝守志四十余年郡上其事旌表其门 
　　徐氏金州卫总旗张俊妻永乐年间夫死誓不再醮守志三十余年无纤毫玷景泰辛未郡上其事旌表其门 
　　许氏定辽后卫军余钱海妻正统四年夫故氏坚守志节誓不再醮清白无玷卫上其事旌表其门 
　　丁氏金州卫人萧士清妾奉姑至孝士清疾氏饮食俱废祝天愿以身代士清殁氏悲痛累日自缢而死正统间旌表其门 
　　朱氏金州卫指挥使张顼妻天顺四年夫死氏年二十四男女无出痛哭曰姑所生者夫一人而已与夫同归姑何托焉遂葬夫侍姑终身无玷年八十有六而终弘治丙辰郡上其事旌表其门 
　　杨氏妙真浙江鄞县人父原道戍广宁氏年十八适广宁后屯卫总旗贺升内助既贤事舅姑以孝升永乐甲辰随驾北征东归殁于山海关氏奔赴扶柩归葬子祥甫二岁氏鞠育成立孀居四十九年守节无玷成化庚寅卫上其事旌表其门 
　　金氏东宁卫人高原昌妻原昌素有疾娶未逾月原昌疾笃母知不可起预慰氏曰尔朝夕奉侍汤药莫辞劳苦汝年尚幼未有出自有名门择配氏泣曰夫死不嫁礼也何有此言原昌卒氏哭不绝声水浆不入口者二日遂自缢而死卫上其事旌表其门 
　　张氏定辽后卫舍余邵伦妻成化己亥伦故时氏年二十一哀号不绝寝食俱亡数日后自缢而死与夫同葬 
　　朱氏义州卫人刘晏妻夫死寡居弘治间虏入寨抄掠氏方采蔬园中虏骑至驱之比行朱仆地誓死羣虏拥之上马因而自堕者三贼怒以刃断其吭而死州人咸愍其节 
　　邓氏辽海卫人陆淳妻弘治初淳卒氏年十九哀毁不食殓毕入闺自缢而死及葬之日送者无不殒涕 
　　刘氏东宁卫舍余董钦妻弘治己未夫故氏抚尸痛哭家人知有同死之志绐曰死者已死我当守节防者懈夜遂自缢乡人莫不感叹 
　　汪氏广宁中屯卫总旗汪胜女年十八归生员侯爵爵死家甚贫卖奁以供殡葬翁姑相继卒氏复经营大事丧葬以礼正德间旌表其门 
　　曹氏广宁中屯卫人年十八归王清清病卒氏哀毁骨立数祈死遗腹六月生一男父母欲夺其志辄泣曰本欲以死从夫有孤儿王氏宗祀在我也即以非语再来吾将委沟壑矣诸亲党惮之不复敢言子成立家业复兴诸孙伟然年八十六尚无恙 
　　郑氏广宁断指挥郑雄女幼敏慧勤女工年及笄纳辽阳孙棣聘礼越再期棣故女闻讣设主哭奠水浆不入口者三日誓不更适他姓缟衣饘粥杜门不出虽至亲亦罕接见舅姑远数百里时以女红问安否殷勤孝至如曾侍左右乡人益以为贤除棣服父母以棣未奠雁欲醮之女闻而流涕终日辄不饮食父母知其志不可夺不敢复言年未老而容瘁齿落亦可哀矣嘉靖己丑卫上其事旌表其门 
　　杨氏铁岭卫人顾澄妻澄故遗腹三月产一男氏誓不二适甘贫抚孤成人卒年七十有九 
　　程氏海州卫千户李通妻生子芳甫三岁通卒氏甘贫誓死亲操井臼育芳成人袭职后戍东边与虏战死遗妻陈氏年尚幼守节善事姑再不他适　通弟正与文亦早亡正妻宋氏文妻陈氏俱守节不移程今八十宋七十八陈七十五芳妻陈亦五十二一门四妇并有节操实程氏有以倡之也 
　　潘氏盖州卫生员高琰妻琰故无子潘年十九以纺织自养守节三十五年无玷嘉靖间旌表其门 
　　于氏赵云妻年二十余云故氏誓不再适缢死榇傍 
　　苏氏高凤妻年二十凤戍开原故氏扶榇归葬抚教二子年八十三卒　罗氏凤弟龙之妻年二十一龙故遗腹四月生子某氏抚养之卒年五十三人谓之一门双节 
　　吕氏定辽中卫人夫韩迪家贫为大姓佣遂居其祠旁自归韩善事舅姑嘉靖丁亥迪病笃将死氏知其不起遂先夫自缢与同葬焉 
　　臧氏义州卫人黄福妻夫卒氏守节自誓事姑高氏以孝闻居数岁邑人闻其贤欲娶之知氏不可夺乃谋氏兄私纳其聘欲强之氏向姑泣曰妾本欲与夫同死以姑缺养故隐忍至此自今不得侍姑矣是夜自缢而卒 
　　宁氏定辽右卫武生马汝邻妻汝邻病故氏抱尸痛哭三日不食遂自缢而死 

　　○流寓 

　　汉 
　　三国 
　　晋 
　　后唐 
　　辽 
　　元 
　　国朝 

　　汉 

　　王仲琅邪不其人好道术明天文诸吕作乱齐哀王襄谋发兵而数问于仲及济北王兴居反欲委兵师仲仲惧祸及乃浮海东奔乐浪山中因家焉 
　　王烈彦方平原人通识达道秉义不回以陈太丘为帅与邴原为友时名闻在二子之右颖川荀慈明识人见烈器业过人遂相友善由是英名着于海内时国主皆亲骖乘适烈私馆畴谘政令察孝廉三府并辟皆不就会董卓作乱辟地辽东躬秉农器编于四民布衣蔬食不改其乐东域之人奉之若君时避乱在东国者多为人所害烈居之无恙乃使辽东强不凌弱众不暴寡商贾之人巿不二价烈之惠也魏太祖累征召不起以建安二十三年寝疾年七十八而终 
　　逢萌子庆北海都昌人家贫给事亭长时县尉过亭萌候迎拜谒既而掷楯叹曰大丈夫安能为人役哉遂去之长安学通春秋经时王莽杀其子宇萌谓友曰三纲绝矣不去祸将及人即解冠挂东都城门归将家属浮海客于辽东萌素明阴阳知莽必败因遂潜藏及光武即位乃入琅邪劳山养志修行人化其德后连征不起以寿终 
　　管宁幼安北海朱虚人身长八尺美须眉少与华歆为友尝共锄菜见地有金宁挥锄不顾歆捉而掷之人以是知其优劣年六十丧父乡中哀愍其孤贫共赠赗悉馈不受称财以送终时天下大乱闻公孙度令行海外遂与邴原及平原王烈避乱辽东度虚馆以候之既见与度语唯经典不及世事避难者皆来就之旬日成邑遂讲诗书陈俎豆饬威仪明礼让非学者无见也由是度安其贤民化其德宁所居屯落会井汲者男女杂错争井鬬阋宁乃买器分置井傍汲以待之来者知宁所为各相责不复鬬讼邻有牛暴宁田者宁置牛凉处喂养牛主大惭是以礼让崇于海表康死嫡子不立而立弟恭恭懦弱孽子渊有隽才宁曰废嫡立庶下有异心乱所由起也遂将家属浮海还郡其后渊果袭夺恭位自公孙度父子前后赠遗皆受而藏诸既西渡尽封还之海中遇暴风船皆没唯宁乘船自若时夜风晦冥舟人尽惑莫知所泊望见火光趋之得岛既无居人又无火烬行人咸异以为神之佑也当风暴时宁曰吾尝一朝科头三辰晏起过必在此及还魏以事为太中大夫固辞不受卒年八十四 
　　国渊子尼乐安董人师事郑玄渊始未知名玄称之曰国子尼美才也吾观其人必为国器后与邴原管宁等避乱辽东渊笃学好古尝讲学于山岩士人多推慕之由此知名既还魏太祖辟为司空椽累迁太仆 
　　邴原根矩北海朱虚人少与管宁俱以高尚称黄巾起原将属入海居郁州山中时孔融为北海相举原有道原以黄巾方盛遂至辽东多虎原之邑落独无虎患后欲归乡里止十三山闻乱未巳复返辽东积十余年公孙度称其为云中白鹤非鹑鷃之网所能罗曹操为司空辟为祭酒荀文若以为一世异人宜尽礼待之操曰孤之夙心也益见敬重徙景丞相征事操征吴原从行卒于途 

　　三国 

　　太史慈子义黄县人少好学仕郡奏曹史有司以格章之故而为州家所疾恐受其祸乃避之辽东北海相孔融闻其名而奇之数馈问其母及融为黄巾所围慈说刘备求援兵以解围孙策东渡以慈为建昌都尉慈猿臂善射弦不虚发尝从讨贼贼缘楼上行以手持楼棼慈引弓射之矢贯手着棼其妙如此 

　　晋 

　　裴嶷文冀闻喜人嶷清方有干略累迁中书侍郎荥阳太守属天下乱嶷兄武为玄菟太守嶷遂求守昌黎后投慕容廆为长史策破悉独官廆之威德益振遣嶷献捷于朝将还帝留嶷以试其意嶷辞曰龙骧将军越在遐表乃心王室方扫平中壤奉迎皇舆故遣使臣万里表诚今若留臣必谓国家遗其僻陋孤其丹心使怀义懈怠是以微臣忘身为国贪还反命耳帝曰卿言是也乃遣还廆谓羣僚曰裴长史名重中朝而降屈于此天以授孤也出为辽东相转乐浪太守 
　　高瞻子前渤海蓚人英爽有俊才光熙中调补尚书郎永嘉之乱乃率数千家北依辽东崔毖毖与三国伐慕容廆瞻固谏毖败廆署瞻将军称疾不起廆抚其心曰君之疾在此也君中州冠冕宜痛心疾首枕戈待旦奈何以华夷介且大禹出于西羌文王生于东夷但问志略何如耳岂以殊俗不可降心乎瞻乃辞疾笃廆深不平之宋该阴劝廆加害瞻闻其言遂以忧死 

　　后唐 

　　胡峤同州郄阳县令石晋亡为辽萧翰掌书记随翰入契丹居复州周广中归着陷虏记 

　　辽 

　　耶律良习捻生于干州读书医巫闾山学既博将入南山肄业友人止之尔无仆御驱驰千里纵闻见过人年亦衰暮今若即仕已有余地良曰穷通命也非尔所知不听后补迁起居注进秋游赋捕鱼赋迁知制诰兼知部署司事奏请编御制诗文目曰清宁集以功迁南院枢密使事出知中京留守卒追封辽西郡王谥忠诚 

　　元 

　　月乃合其先本雍古部人徙□洮金略地尽室迁辽东祖徙静州之天山以财雄于边父昔里吉思累官凤翔判官死国事月乃合好负气仕元累迁礼部尚书卒追封梁郡侯曾孙祖常居浮光累官至御史中丞 

　　国朝 

　　朱善备万江西丰城人少聪颖好学十岁能属文通经史大义祖云洞先生尝指以语人曰吾是孙他日必为伟器壬辰兵变隐居乡里著书立言以圣贤道学为己任所著有诗经解颐辑释史辑等书奉继母李克进孝道壬寅兵乱扶李逃窜十余日母子两全无恙人谓孝感所致洪武八年起取赴京廷试第一除翰林院修撰逾年以家属不完谪教辽东略无愠色方且日赋诗文有辽海集未至辽城赐还乡十七年上思用老成驿使召授翰林待诏十八年奉旨校文礼闱彻棘之日升奉议大夫文渊阁大学士是年九月卒年七十二卒之前夕星如虹堕于所居之室众咸谓文星之堕云 
　　刘观直隶雄县人洪武乙丑进士历升副都御史至户部尚书宜德间谪戍盖州 
　　王涧直隶华亭人主事宣德间谪戍盖州 
　　缪让直隶苏州人永乐中登进士第宣德间谪戍盖州 
　　张衡直隶上海人永乐乙未进士升监察御史宜德四年谪戍盖州 
　　辛浩湖广江夏人有学行正统间被谪于辽时郡庠生丘霁周正胡深顾能邵奎皆受学焉相继登进士第浩后卒于辽郡人张升挽诗云一朝乌府辞金豸十载红尘叹白驹无复生还辽海鹤岂期望绝武昌鱼芳名空着金闺籍事业深藏石室书痛杀故园慈母在白头犹自倚门闾 
　　王俨湖广人由进士历升侍郎廉静谨恪正德间忤逆瑾谪戍辽东侨居辽阳天王寺后恩宥回卒于家 
　　任良弼山西平遥人由进士升吏科都给事中逆瑾时谪戍于辽居数年诏还擢通政司通政寻卒 
　　胡世宁浙江仁和人由进士历升福建按察使举宸濠不法事谪戍沈阳寄居广宁训诲生徒学者宗之后宸濠伏诛累官都御史刑部尚书 
　　王时中山东黄县人正德间忤逆瑾谪戍懿路日以教授生徒为事后复官累迁兵部尚书 
　　姚祥广东归善人历官按察司副使正德中谪戍后复官 
　　张伟直隶吴县人历升郎中正德中谪戍后复官 
　　崔璇顺德府广宗人历官尚宝寺少卿正德中谪戍后复官 
　　张玘浙江按察司副使谪戍三万卫侨居盖州遂卒于此指挥陈标为葬于城北 
　　刘济真定府定州人由进士改翰林庶吉士任刑科给事中嘉靖三年谪戍铁岭侨居宁远踰五载而卒 
　　徐文华四川嘉定人由进士大理寺左少卿嘉靖六年谪戍铁岭后以恩宥回籍卒于舟中 
　　刘琦陕西洛川人由进士兵科给事中嘉靖六年谪戍沈阳后以恩宥回籍 
　　程启充四川嘉定人由进士监察御史嘉靖六年谪戍抚顺后以恩宥回籍 
　　卢琼江西浮梁人由进士监察御史嘉靖六年谪戍三万卫后以恩宥回籍 
　　叶应骢浙江鄞县人由进士刑部郎中嘉靖十二年谪戍铁岭后以恩宥回籍 
　　夏良胜江西南城人由进士吏部文撰司郎中升南京太常寺少卿嘉靖十年谪戍三万卫卒于宁远邸舍 
　　张逵浙江余姚人由进士刑科给事中嘉靖七年谪戍铁岭卒于宁远邸舍 

　　○方伎 

　　○仙释 

　　丁令威初不知何时人学道登仙于太平府灵波山后化鹤来归集于华表柱乃歌曰有鸟有鸟丁令威去家千载今始归城郭如故人民非何不学仙冢累累白仲理辽东海州人隐徐无山神仙传云合神丹成乃于山作金以济穷民 

　　国朝 

　　张三丰辽东懿州人云张仲安第五子名君实字全一一字玄玄别号保和容忍三丰子生有异质龟形鹤骨大耳员目须髯如戟顶作一髻手持方尺一笠一衲寒暑御之不饰边幅人目为张儠傝日行千里静则瞑目旬日所啖斗升辄尽或辟谷数月自若也处山林游城巿嬉嬉自如傍若无人有请益者竟日不答一词经籍典坟过目成诵与人议论三教等书如决江河洪武初至太和山修炼结庵于玉卢宫庵前古木五株师栖其下久则猛兽不距鸷鸟不搏人益异之又入武当谒玄帝于天柱峯遍历诸山搜奇览胜尝语耆旧云兹山异日当大显于时我姑于五龙南岩紫霄刈荆榛拾瓦砾但觕创焉命丘玄清居五龙卢秋云居南岩刘古泉杨善澄居紫霄又寻展旗峯北陲卜地结草庵奉玄帝香火曰遇真宫于黄土城卜地立草庵名会仙馆谓门弟子周真德曰尔但善守香火成立自有时来非在子也至二十三年拂袖游方而去常往来于长安土洞庵陇西杨仕敏及岷州卫指挥杨某二家初至敏始生三丰识其啼声曰此儿必英物也后果贵显至甘州张指挥家遗中袖一葫芦一天顺中镇守甘肃总兵王敬患中满火化中袖节服之成化初定西侯蒋琬总兵时宴会守臣乐工搬三度杂剧葫芦即席自碎焉又遗小鼓于岷之杨氏虽戛大镛音莫能混后亦亡不知所在游杨州琼花观有题琼花一律诗语潇洒实自况也二十四年我太祖皇帝遣三山高道访于四方竟弗至太宗御极奇其术遣使致书书曰真仙张三丰足下复命礼科都给事中胡濙道录任一愚岷州卫指挥杨永吉遍诣名山访求未获特敕正一孙碧云于武当建宫以候天顺中赠为通微显化真人锡之诰命先是元末居宝鸡金台观辞世留颂而逝民人杨轨山置棺殓讫临窆发视之复生乃入蜀抵秦阅武当或游襄邓间洞视一世睥睨千古天顺末或隐或见问者专以道德仁义为言心与神通神与道一事事先见如神后往来于鹤鸣山半年迄今不知踪迹南川居士曰昔严君平卖卜成都劝人以忠孝之道陈图南对太宗以养身寡欲治世安民数语君子韪之今三丰吐辞发语专以仁义忠孝劝世道着太微功参玄造谅未可虚无为无补于世教也 
　　黄花老人天顺中居盖州城外山坡小寺有道术修炼数年一旦鹤来乘之而去其地因名伴仙山后人有诗云水色山光兴不孤乾坤寥廓自锤炉此间莫道无多景只是红尘半点无 

　　元 

　　雪庵居千山香岩寺生有异质没有舍利光现 

　　国朝 

　　行荣东宁卫人住广佑禅林经史子集无不究览尤深于声韵之学编注大藏释音宝镜凡十卷广搜远引咸有根据辛勤三十年而始成谓之墨名而儒行者非与 
　　连姓僧盖州人成化间寿约百岁不计饥饱遇食则食不遇虽数日亦不食日与小儿戏于巿遇旱祈雨辄应将死先告人以时日果如其言后有人自南都来者道遇连信计其日即死之次日也人异之 

　　薛子曰夫考德论世君子所先辽道化维旧人士彬兴振板洿泥跨腾风云屡可指述其著者以家世以忠孝以学术以宦迹至如岩穴之士洁谊行善闾巷之妇矢操柏舟避乱流寓者亦多名贤吁可以观矣方伎小道仙释异道并存之示广也 

　　辽东志卷六 


　　●辽东志卷七 

　　艺文志 

　　圣制 
　　表 
　　笺 
　　经略 
　　奏议 
　　记 
　　叙 
　　诗 
　　行 
　　词 
　　赋 

　　○圣制 

　　诏辽霫等处故臣遗老 

　　诏辽霫等处故臣遗老 

　　洪武元年　是年冬元平章刘益等奉表来归诏曰朕承大统即皇帝位其年八月元君大去其国已而山之东西河之南北以及关陕内外文武军民不战来归中原境土一时皆定此实天意非人力也今年六月左副将军李文忠副将军赵庸遣使来奏五月十六日率兵至应昌府获元君之孙买的里八剌及其后妃宝册始知元君已于四月二十八日因疾而殂其子爱猷失里达腊数骑北奔天运之去昭然独念辽霫一隅尚多故臣遗老不能见几遣使一来而乃团结孤兵盘桓乡土因循岁月甚非善后之谋迩者高丽安南占城爪哇西洋琐里海外诸国犹能知天时审人事专使称臣入贡岂汝等之智所不及耶抑我师之未至耶兹专遣人以往果能审识天命倾心来归有官者量才擢用有业者各安生理朕不食言尔宜图之 

　　○表 

　　元平章刘益归诚表 

　　元平章刘益归诚表 

　　圣明启运殆千载之难逢遐迩归心岂一夫之能抗非由人力实乃天时钦惟皇帝陛下大德有容至仁无敌乘弊于板荡栋挠之日开基于龙蟠虎踞之乡灵旗举而中原底平温诏下而遐方欣戴伏念臣益叨荣华要委质戎行援绝势孤誓死本期于君素力穷兵败舍生何让于子明然天道靡常人事不一故伊挚保身而去夏微子全祀以归周乃去就之明规由废兴之有数兹者盘桓辽海惭于涸辙之鱼瞻望京云痛若丧家之犬势因穷蹙计出仓皇谨遗右丞董遵佥院杨贤等航海朝天望风投款休兵待命希洞烛乎愚衷卖剑买牛乞放归于农亩 

　　○笺 

　　慕容廆上太尉陶侃笺 
　　太尉陶侃答慕容廆笺 

　　慕容廆上太尉陶侃笺 

　　明公使君毂下振德曜威抚宁方夏劳心文武士马无恙钦高仰止注情弥久王涂崄远隔以燕越每瞻江湄延首遐外天降艰难祸害屡臻旧都不守奄为虏庭使皇舆迁幸假势吴楚大晋启基祚流万世天命未改玄象着明是以义烈之士深怀愤激切念廆受国殊宠上不能扫除羣羯下不能身赴国难仍纵贼臣屡逼京辇王敦倡祸于前苏峻肆毒于后凶暴过于董卓恶逆甚于傕泛普天率土谁不同忿深怪文武之士过荷朝荣不能灭中原之寇刷天下之耻君侯植根江阳发曜荆衡仗叶公之权有包胥之志而令白公伍员殆得极其暴窃为丘明耻之区区楚国子重之徒犹耻君弱群臣不及先大夫厉己戒众以服陈郑越之种蠡尚能弼佐句践取威潢池况今吴土英贤比肩而不辅翼圣主陵江北伐以义声之直讨逆暴之羯檄命旧都之士招怀存本之人岂不若因风振落顿坂走输哉且孙氏之初以长沙之众摧破董卓志匡汉室虽中遇寇害雅志不遂原其诚心乃忽身命及权据杨越外仗周张内冯顾陆拒魏赤壁克取襄阳自兹以降世祖相袭咸能侵逼徐豫令魏朝旰食不知今之江表为贤隽匿智藏其勇略耶将吕蒙凌统高纵旷世哉况今凶羯虐暴中州人士逼迫势促其颠沛之危甚于累卵假号之强众心所去敌有衅矣昜 【昜：易】 可震荡王郎袁术虽自诈伪皆基浅根微祸不旋踵此皆君侯之所闻见者矣王司徒清虚寡欲善于全己昔曹参亦崇此道着画一之称也庾公居元舅之尊处申伯之任超然高蹈明智之权廆于寇难之际受大晋累世之恩自恨绝域无益圣朝徒系心万里望风怀愤今海内之望足为楚汉轻重者惟在君侯若戮力尽心悉五州之众据兖豫之郊使向义之士倒戈释甲则羯寇必灭国耻必除廆在一方敢不竭命孤军轻进不足使勒畏首畏尾则怀旧之士欲为内应无由自发故也故远陈写言不宣尽 

　　太尉陶侃答慕容廆笺 

　　自古有国有家鲜不极盛而衰自大晋龙兴克平崏会神武之略迈踪前史惠皇之末后党构难祸结京畿衅成公族遂使羯寇乘虚倾覆诸夏旧都沦灭山陵毁掘人神悲悼幽明发愤昔猃狁之强匈奴之盛未有如今日羯寇之暴跨蹑华裔盗称尊号者也天祚有晋挺授英杰车骑将军慕容廆自弱冠莅国忠于王室明允恭肃志在立勋属海内分崩皇舆迁幸元皇中兴初昌大业肃祖继统荡平江外廆虽限于山海隔以羯寇翘首引领系心京师常假寤寐欲忧国忘身贡筐相寻连舟载路戎不税驾动成义举今羯寇滔天怙其丑类树基赵魏跨略燕齐廆虽率义众诛讨大逆然管仲相齐犹曰宠不足以御下况廆辅翼王室有王伯之功而位卑爵轻九命未加非所以宠异藩翰敦奖殊勋者也方今诏命隔绝王路崄远贡使往来动弥年载今燕之旧壤北周沙漠东尽乐浪西暨代山南极冀方而悉为虏庭非复国家之域将佐等以为宜远尊周室近准汉初进封廆为燕王行大将军事上以总统诸部下以割损贼境使冀州之人望风向化廆得祗承诏命率合诸国奉辞逆夷以成桓文之功苟利社稷专之可也而廆固执谦光守节弥高每诏所加让动积年非将佐等所能敦逼今区区所陈不欲苟相崇重而愚情至心实为国计侃报抽等书其略曰车骑将军忧国忘身贡篚载路羯贼求和执使送之西讨段国北伐塞外远绥索头荒服以献惟北部未宾屡遣征伐又知东方官号高下齐班进无统摄之权退无等差之降欲进车骑为燕王一二具之夫功成进爵古之成制也车骑虽未能为官摧勒然忠义竭诚今腾笺上听可否迟速当在天台也 

　　○经略 

　　段文振征高丽表请汛扫突厥略 
　　裴矩为高丽通使突厥上炀帝奏状 
　　虞伯生请于海滨筑堤捍水为田略 
　　陈思谦建言 
　　武靖侯赵辅征讨建州诸夷纪略 
　　贺钦驳展辽东省议 
　　卢琼东戍见闻录 
　　韩斌辽东防守规画 

　　隋 

　　段文振征高丽表请汛扫突厥略 

　　文振北海期原人有膂力胆气过人性刚明识时务炀帝时为兵部尚书八年春正月辛巳大军集于涿郡为左侯卫大将军壬午下诏分兵十二道伐高丽文振遂督军出南苏道在道疾笃上表请速汛扫突厥其略曰　窃见辽东小丑未服严刑远降六师亲劳万乘但夷狄多诈深须访拟口陈降款心怀背叛诡伪多端勿得便受水潦方降不可淹迟唯愿严勒诸军星驰速发水陆俱前出其不意则平壤孤城势可拔也若倾其本根余城自克如不时定脱遇秋霖深为艰阻兵粮又竭强敌在前靺鞨出后迟疑不决非上策也　后数日卒于师 

　　裴矩为高丽通使突厥上炀帝奏状 

　　矩字弘大河东闻喜人时高丽遣使先通于突厥启民不敢隐引之见帝矩因奏状曰　高丽之地本孤竹国也周代以之封于箕子汉世分为三郡晋世亦统辽东今乃不臣别为外域故先帝疾焉欲征之久矣但以杨谅不肖师出无功当陛下之时安得不事使此冠带之境仍为蛮貊之乡乎今其使者朝于突厥亲见启民合国从化必惧皇灵之远畅虑后伏之先亡胁令入朝当可致也 

　　元 

　　虞伯生请于海滨筑堤捍水为田略 

　　畧曰京师东濒海数千里北极辽海南滨青齐萑苇之场海潮日至淤为沃壤用浙人之法筑堤捍水为田听富民欲得官者合其众分授以地官定其畔以为限能以万夫耕者授以万夫之田为万夫之长千夫百夫亦如之察其惰者而易之一年勿征也二年勿征也三年视其成以地之高下定额于朝廷以次渐征之五年有积蓄命以官就所储给之以禄十年佩之符印得以传子孙如军官之法则东面民兵数万可以近卫京师外御岛夷远宽东南海运以纾疲民遂富民得官之志而获其用江海游食盗贼之类皆有所归　议定于中说者以为一有此制则执事者以贿成而不可为矣事遂寝 

　　陈思谦建言 【时谦为监察御史】 

　　辽海延袤千里地高气寒水甘草美无非牧养之地宜设置羣牧使司统领十监专制马政并畜牛羊数年之后马实蕃盛或给军以收兵威或给站以优民力牛羊之富又足以给国用非小补也 

　　国朝 

　　武靖侯赵辅征讨建州诸夷纪略 

　　建州三卫女直东方黠虏也其地东南接朝鲜界南接三江月虎城东接毛怜七姓野人黑龙江奴儿干诸夷东北洎北率皆海西四百余卫野人女直西北泰宁夫余朵颜三卫建州实处其中与诸夷势相联络掎角而又五岭喜昌石门险隘人不得并行骑不得成列虏人视为咽喉永乐间开原降虏杨水答户者率数百骑往奔之其党滋盛文皇靖难之初不即加兵姑事抚绥自后桀骜为边□边将弗能制一岁间入寇者九十七杀掳人口十万余宪皇震怒乃兴师问□以武靖侯赵辅总六军都督王瑛柯忠副之太监黄顺监督少监张璘副之左都御史李秉提督佥都御史张岐都储监察御史孙珂崔让吕□边□纪功督阵都督王铨都指挥韩斌黄钦领奇兵辽东副总兵裴显左右参将孙璟周俊各领所部兵都指挥杨屿柯忠等分部伍督运饷率汉番京边官军伍万余众以成化丁亥秋九月二十有四日分道并进左掖出浑河柴河越石门土木河至分水岭右掖由鸦鹘关喜昌口过凤凰城黑松林摩天岭至泼猪江中军自抚顺经薄刀山鲇鱼岭过五岭度苏子河至古城期以是月二十九日会兵时朝鲜亦遣中枢府知事康纯鱼有沼南怡等率兵万众助顺乃捣贼巢虏众望风遁擒斩俘获虏酋指挥苦女等以千数贼属辎重无算返旄倪收其被虏万余时积雪盈野乃整兵凯还遗孽指挥张额的里率其妻子赴军门乞降曰天威所加不敢复作反矣朝廷怜而释之 

　　贺钦驳展辽东省议 

　　往年东人屡欲展辽东省夺三汊河之北老虎林谓其地沃饶且自广宁至开原甚近虽贤明重臣亦往往惑之先生闻之叹曰　今日视祖宗时强弱如何民不聊生仓廪空乏守其见在者可矣奈何为此好大喜功之事以杀吾边人乎且东人之所不安者患在无政以养之耳非患地之狭也或者劳力而成为利几何而兵连祸结宁有已时况时诎举嬴尤古人之所深忌者 

　　卢琼东戍见闻录 

　　夫辽阻山带海诸夷环微而居自宁前东抵开原曰三卫逐水草无恒居部落以千计而朵颜为最自汤站抵开原曰建州毛怜海西野人兀者皆有室庐而建州为最开原北近松花江者曰山寨夷亦海西种类又北抵黑龙江曰江夷俱有室庐而江夷为最三卫契丹阿保机遗孽也自宁前抵喜峰近宣府曰朵颜自锦义历广宁至辽河曰太宁由黄泥凹逾沈阳铁岭至开原曰福余其俗喜偷常入北漠盗马三四人驱千百匹善剽掠即杀人寇抄髠其发以自标性贪黯边人以酒若贷啖之执而杀之兹故报复抄虏无宁时一遭剉衄数十年不入其地若诚信抚之不劳兵而易戢也建州毛怜则渤海大氏遗孽乐住种善缉纺饮食服用皆如华人自长白山迤南可拊而治也海西山寨之夷曰熟女直完颜后金之遗也俗种耕稼妇女以金珠为饰倚山作寨居黑龙江者曰生女直其俗略同山寨数与山寨雠谷百十战不休近砦酋与和难平其曲直以马牛羊段云诸夷皆善驰猎女直建州多喜治生三卫则最无赖也江夷之外曰阿哈娄得诸种自相雄长矣唯国家设六边以驭胡唯开原历兴中大宁抱虹螺跨独石以达诸宣府自宣大迤西直抵目肃势如率然首尾相援天设之险而创造之艰也永乐初有渡江之役兀良哈效顺遂捐之以兴中大宁掣大宁都司治保定于是虹螺白云之北因而失险退守锦义宁前喜峰三屯密云白羊以达居庸自是宣府左臂受湩卢龙后背伛偻辽之襟吭倾哽诸陵亦时警严烽矣夫不复兴中大宁则宁前一扼地耳自潮河川喜峰口以窥卢龙则滦平搔然矣自黄花白羊则诸陵震惊矣宣府之外藩因之日拆也言而至此未尝不致叹其失之之易而惜其复之之难也后之君子其尚念吾言哉 

　　韩斌辽东防守规画 

　　建州虏营昔居房州去边月余程永乐间虏酋李满住者款塞求近边种牧乃即苏子河与之虏骑数来去大肆抄掠边吏不能支成化丁亥讨平之越戊子斌任副总兵献防守规画为堡守之自抚顺而南四十里设东州堡东州之南三十里设马根单堡马根之南九十里设清河堡清河之南七十里设鹻场堡鹻场之南一百二十里设叆阳堡烽堠相望远近应援拓地千里焉 

　　○奏议 

　　巡按御史李善奏复辽东边事疏 
　　都御史潘珍巡按御史朱孔阳会奏裁革内臣疏 
　　翰林院修撰龚用卿户科给事中吴希孟会陈边务疏 
　　苑马寺卿冯时雍马政奏 

　　巡按御史李善奏复辽东边事疏 

　　切见辽东边事疲敝臣至辽阳开原询及故老皆云宣德年间本镇初无边墙时唯严瞭望远烽堠海运直通辽阳铁岭以达开原故开原城西有曰老米湾者又旧行陆路自广宁直抵开原三百余里先年烧荒东西兵马会合棋盘山东北至开原平顶山中有显州废城辽之中京肥饶之地不下万顷自毕恭立边后置之境外迩来三卫夷人肆意南侵渐入猪儿山老虎林辽河套等处假牧潜行伺隙入寇边方为害甚于昔时且沿边地多平漫土脉咸卤递年春秋征夫四五万名粮饷万石无益边防徒劳人力初计所恃者辽水为险也夏旱水浅虏骑可涉冬寒氷冻如履坦途抄掠人畜不敢耕牧遂致田野荒芜边储虚耗仰给京运且今道路隔阻辽河又兼盘山牛庄低洼天雨连绵水辄泛溢行旅阻隔万一开原有警锦义广宁之兵何以应援且辽东孤悬一方番汉杂处辽河失守则辽阳不支辽阳不支畿辅之地岂能晏然也哉臣虑及此不能不为之寒心也计今开复旧路墩空城堡瞭守官军往来道里可减三之二其山泽之利舟楫之便肥饶之田岂胜言哉又以形势大略言则锦义为西路广宁为中路辽阳为东路开原为北路酌量远近联络声势随机应变彼此相援诚如常山之蛇首尾相应边疆可拟盘石矣一原设各城沿边墩台自广宁起至开原平顶山止延袤八百余里该墙一十四万四千丈墩台二百六十五座瞭守官军一千五百四员名若以新展垣墙算过三百余里共墙五万四千丈沿边该设墩台每二里立墩一座共台二百五十座大台五十座小台一百座余下墩台一百一十五座一开原地方平顶山墩起至广宁地方棋盘山墩止沿边按马营堡二十处共操守马步官军舍余四千一百八十一员名一今新展城堡止用五座立二所三站腰脚台四座 

　　都御史潘珍巡按御史朱孔阳会奏裁革内臣疏 

　　嘉靖己丑会奏辽东镇守内臣永乐间始于王彦彦父萨理蛮率众内附从征所向有功因赏王彦以抚东夷监鎗内臣始于宣德三年太监杨宣管收神鎗开原分守监臣始于正统二年改杨宣以充任以后遂成故事相沿差委本镇密迩畿辅僻在东隅军民馈饷全仰挽运不满千里而内臣三员其何以堪且监鎗所司止于一事又与镇守同居一城原领鎗铳多给城堡自有主者知所慎重所谓监督不过簿书册籍会计数目耳开原虽称要害而逋逃困于征求精锐销于剥削行伍凋惫屯堡空虚且又监丞参将朝夕共处嫌隙易生见有异同动失机会况夫承平既久国势日张原无宣大之虏情幸有马巿之系束抚剿苟得其道控制或可无虞官多民扰在在为病而穷边尤甚镇守之设无补地方之安危徒费岁月之供亿以上各官所当裁革兵部议覆是年革去监鎗及开原分守镇守仍旧 

　　翰林院修撰龚用卿户科给事中吴希孟会陈边务疏 

　　题为陈边务固边疆以图长治久安事臣等奉命诏谕朝鲜于辽东地方往来经历凡人情土俗安危利病见之颇真知之颇熟谨以有关地方者摛为五事伏乞详议施行 
　　一增筑边城以备虏患访得辽东地方自广宁至开原旧有陆路不过三百余里洪武永乐年间海运边储船只直抵开原今开原城西有地名老米湾是也正德年间始立边墙故沿河迤里随河之湾曲筑垒设墩延长八百余里致将河套之利委弃城外为寇贼之资达虏肆意南侵深入腹心诸墩台瞻顾不支涣散不一窃谓自广宁至开原旧路宜因时修筑以八百里之兵力为三百里之守则用力专以八百里之城垣守三百里之地则地形简专则不分简则日见地有余利人有余财兵有余勇算之上者也 
　　一疏通水利以奠民居窃见辽东一镇颇称沃壤惟平原易地强界未明平冈深谷地形莫辨旱则赤地千里涝则漫为江湖一遇霖雨则麦田禾亩皆为车辙马迹伤残稼穑实可寒心至如盘山高平沙岭三处地形尤为高燥居人三五成羣坐守一壑待哺涓流时若亢阳作□则将取水于数十里之远看得镇城及屯堡等处见有低洼去处水流成迹可加疏浚使远近相接大小相通流入大河不致阻塞如或河流隔远难以导引俱令疏导归之下流则旱有所潴涝有所泄矣 
　　一议复海运以贻远谋访得辽东地方绵花布疋取给于山东由登莱海船运送风帆顺便一日夜可达辽东旋顺口由是每年给散布花颇得实用近因正德初该府具奏暂解折色较之原领本色仅可当半照得原题止为风波损坏船只而不知致覆溺者每见辽东木植贱多□为贸易且驾使之徒□摄之职不行用心亦或不保不知风波之患不独海运为然漕河时有之岂可□□吹虀况今辽东金复海盖四卫山氓亦各有船往来登辽贸易度活就令撑驾宫船转运花布给与脚价编为号数则彼无私通之罪吾有公输之偿壮军气实边镛矣 
　　一查处军民以实行伍访得辽东军士守城十二屯田十八操司缺军屯田佥补在卫□绝原籍佥解近年以来名虽在册军已逃亡其间故绝者已经开释乃借马军之余丁以抵补久逃者不敢开粮却捏纸上之诡名为见在盖由清勾之法废而处补之无策故也伏乞敕下抚按选官清查逃故者明报在册在册者籍名不差则清勾有据粮饷不虚又访得辽东四方无赖之徒投报寄籍入自在安乐二州都司各卫经历司一姓报名数姓影射一丁在册数丁安闲今此流民居辽东之地种田衣食独不干辽东之事乎乞敕下抚按查考年力家产省令告补逃故军役如不愿解发还乡则军伍无缺民无游食矣 
　　一清理马政以便人情访得辽东桩朋马价银两本为贫寒官军一时死马难于买补不知纳银之数有定限而倒死之马无定期马死已买数年而银未得实领者有之调操官军更替回卫者有之况法久弊生侵渔射猎边军困苦加此马价马死价未得领又焉用此追银为哉乞止其征追马死令自买补如果贫难连年马死三次将进贡夷马或苑马寺孳生马匹给与则军不苦于追征马不限于拖欠矣 

　　苑马寺卿冯时雍马政奏 

　　题为祛宿弊遵旧章酌时宜以蕃戎马事臣查得永乐四年始设辽东苑马寺管辖六监二十四苑本寺正卿一少卿二寺丞四主簿一监正监副各一录事一每苑圉长各一调编恩军四百六十余名不知何年一并裁革今止存永宁一监清河深河二苑其恩军并种马因无额数故绝逃亡者无清勾补伍之益倒死种马者无补还原额之文遂使殷实者反无追陪之虞贫难者多负科驹之累至于前项裁革监苑牧地册籍不存界至无考查得弘治十三年差主事黄清将草场通行丈量共计三千七百六十二顷一十七亩三分派拨军余领牧立碑存照奈何地接盖复屯种军余于前项清出之数陆续侵占千余亩连年互相告争今若不查成法荡尽臣谨条为十事优乞裁议施行 
　　一查侵占以复牧地欲将主事黄清查过之数履亩丈量就令伐石立碣高筑封堆永为遵守 
　　一定种顾以责成效查得本寺先年清出牧地三千七百六十二顷一十七亩三分清深二苑见牧种马并驹骡合三千九百二十七匹头总两苑所牧不及一苑之数合无于清河苑定拟二千一百匹深河苑定拟一千九百匹倒失者买补齿老者变易不许拖欠以亏额数永为遵守 
　　一酌时宜以定军牧欲查将两苑各户上中人丁每五人为伍共攒一槽领养骒马四匹搭配儿马一匹拨与余丁五名贴养遇本槽种马倒死及亏欠驹子十人均派陪补一则杜其抵换盗卖之弊一则宽其陪补价值之难 
　　一沙汰驽马以易良种欲查将两苑种马齿老瞎瘸及瘦损飘沙并驹子短促缩小者估计时值令本军变卖价银纳官其种马照依今拟定数目缺少者动支相应银两辏前马价定买四尺以上儿骒马匹务足额数验印给发永为种本 
　　一除均徭宽陪补以免逋逃查得本寺及监苑岁用银两通共五百二两三钱但各军余丁多系养马身役每年轮当寺厅监苑力差贴并伙食轮当小甲倒死亏欠买补马匹是以一人之身当此重并之役故逋逃日众亏欠日多至于倒死马匹查系年老及有臕息偶患急症者系儿马令本伍十人均派银七两骒马五两各纳官辏银买补系别项倒失者仍追补还官骒马宽为二年一驹亏欠者追银三两连生两驹者将一驹准后亏欠数 
　　一置马厩时聚散以保蕃育查得二苑军余率皆依山近水任意住牧日夜不收至于秋冬水冷草枯风气峭寒往往生病倒死合无将近苑军余各照本伍伙盖厂房以远就近以寡就多俱令四月以后日出撒放日入收回自十月以至三月俱令各伍攒槽喂养逐日点闸如有瘦损比较罚治 
　　一定储畜以便抹饲拟力差以免重并臣查得二苑军余九千九百二十名前定拟种马四千匹每千匹正养贴养法当用军余二千名通共八千名监苑应当力差人役岁用二百五十三名余剩空闲一千九百二十名除一千名每名纳银五钱备买马价余剩九百二十名应当力差如此则头项各别而差徭不至重并储蓄有备而马匹必至壮长矣 
　　一清查逃绝以补缺伍臣查得自永乐四年开设监苑充发恩军四百六十余名今该监止实在恩军三百一名尚缺一百五十九名卷案既已不存清册又无填注以致军伍空缺领牧乏人乞敕该部查将永乐年间原充发恩军及草场地亩种马各额数清册发下本寺查对仍限一年一造示为定规 
　　一张设官吏以便点视承行大抵欲照陕西事例量复寺丞一员驻札永宁监督令监苑等官点闸马匹主簿厅吏典乞拨给一名承行如此则任官有督责之效职官无代吏之嫌矣 
　　一时俵给以存种额臣切以朝廷设立监苑正为边方紧急声息俵给骑操之用但骡本常存则孳生有地齿岁不及则骑操易损二者乖违马政之蠹也查得嘉靖九年义州报到声息一时缺官骑操遂将该监种骒儿马一概俵给后虽买补顶补终难齐一合无今后自定拟种额之后驹骡必待四岁以上方许俵给骑操不得将种马一概俵去夺种本以救目前断羣盖以求蕃育计之左而谋之拙斯马政之所以不振也 

　　○记 

　　张盖州耆德记 
　　石塘曾公生祠碑 

　　张盖州耆德记 

　　【翰林学士】 江西解　缙 
　　天朝取四海跻隆平辽左独不烦兵革守土之臣籍其民吏戎马图上要害顿首入朝而又在元亡之后一年岂非纯德之人顺天命而有全德者哉是以太祖高皇帝皆因而任之使守兹土往往蕃祉崇寿老子长孙善使令终享其富贵皆非偶然者也若金州卫指挥张翔为言其祖父良佐山东沂州人也仕元为行中书省右丞率兵驻居辽东得利嬴城洪武四年辛亥始奉图籍内附受赏诏即以为盖州卫指挥盖州古之盖牟城也地颇寒苦而当要冲渡海往来必经此辽东恃此为重镇良佐治之余四年抚循其人甚有威惠太祖闻之召见慰劳赐赉甚厚且有诏奖谕以久官斯土素善抚循复归盖州洪武八年己卯纳哈出引兵寇城下即率兵邀击之于杓子河大败俘馘之拥入水者无算论功为最二十年丁卯屡出与乃儿卜花战于火焰山等处皆大歼获降附相属二十五年壬申调复州卫掌卫事其治如盖州复出塞征讨得病还始以翔入见太祖悯其老病不能造朝慰谕即许代其职仍掌复州卫三十一年戊寅调翔金州于是翔亦嗣守十有六年矣其祖父与家属八十余口遗其老于盖州尚康强无恙也翔之父讳时洪武七年入朝为散骑九年随信国汤公征讨雪山还以功获赏省亲辽左不幸病卒翔其子也勇毅而好文且自以世富贵敦诗书谨交游慕贤士也请余纪其乃祖之耆德将归以为寿余职太史尝以辽左归附之美大书特书藏之金匮勒之贞石以歌颂圣朝之美于千万年而复为之记如此俾张氏子孙世守盖州之德将必有盖州之寿与福以无忘圣朝之恩与国咸休于千万年 

　　石塘曾公生祠碑 

　　浮梁卢　琼 
　　尝谓君子立功之道有三正志定略仁及众也书曰难大考翼不可征定乱难也而况仓卒之变乎维忠以正志耳又曰人倚乃身迂乃心安民难也而况远迩一致乎维智以定略耳又曰式敷民德永肩一心民怀难也而况去思乎维仁及众耳三者有一焉皆足以树勋建名而况兼之乎此辽之人所以生祠公也公代巡兹土辽阳戍卒以抚臣革之贞厉其穷凶者猬集为乱登陴而闭门涣无统纪公时自南卫闻变单骑入城谕之祸福众心以定盖示包荒用冯河缓穷追之噬散吠声之党焉耳乃上疏曰羣酗干纪保无他志愿宽斧钺以开其悔制曰可既而广宁抚顺相继以逞公密布而阴侦之一无测识者三城首恶同日而俘盖释壮颀受濡愠将欲刑故宥过使终无咎焉耳复上疏曰倡为乱略止此数夫愿宥其它以安反侧制曰可实维忠荩可嘉锡乃崇阶吁数百里之乱起于一旦声色不动而东顾之忧以纾非忠以正志乎先是羽檄旁午朝议咸咈或谓此而不讨恐酿藩镇之乱公曰否非淮西泽潞比也或谓遣使招安且觇徼竞公曰否非淳化两川比也由是锋镝之祸息而疆境赖以全活者不啻千万计供亿之费省而公私赖以不困者亦不啻千万计吁以东人震惊仰望之私谈笑而挥之使背帖于席非智以定略乎宁远辽之咽喉东西络绎昼夜不息苟举措一失受祸比他卫尤剧征讨则有毁体裂肢逃山逾海之戚遣使则有负曳鞭挞鬻产巿婴之忧今耕者而飱曰公食之也织者而裳曰公衣之也父指其子祖指其孙曰公活之也非仁及众乎其师生父老相率而吁于守备陆继宗备御袁东旸鸠木砻石立祠于学宫之西偏貌公之象而征文于琼或问曰生祠古欤曰古也礼也义也公悯无辜之民横罹夷斮不计死生祸福以身任之力请于朝而得免义也民受公之恩非直于旦暮见公之容而思之又欲使其子若孙皆知所自礼也礼以义起古之道也昔文潞公泽及天下洛人生祠于资圣院张文定弭盗一方蜀人图像于益辽之祸起于仓卒深浅成败不可测而文定自外入又得伸缩自由公视之又难也而公才望日隆安知不为潞公祠公讳铣扬州人石塘其号也时工未及半守备李臻至不数月告竣皆其劳也 

　　○叙 

　　医闾先生集叙 

　　医闾先生集叙 

　　李承勋 
　　予昔从伯氏世卿于大崖山中读书至古之学者为己大崖慨然叹而问曰今天下有若人乎予未能对复叹曰白沙陈先生公甫医闾贺先生克恭真其人也吾将焚举子业从之游越数载还自白沙称其绪论以为人心通塞往来之几生生化化之妙有非见闻所及者必深思而自得之未易言也白沙之学以自得为宗吃紧工夫全在涵养端居静坐不为私妄间隔则心虚气灵天理流通大本立矣喜怒未发而非空万感交集而不动舍是而滞碍于形器支离于占毕力愈劳而心愈乱不足以语道矣故其时云吾能握其机安用窥尘编先生之学亦出陈氏在谏垣时闻为己端默之旨笃信不疑谢病归构小斋读书其中随事体验未知其要潜心玩味杜门不出者十余年乃见实理充塞无间化机显行莫非道体事事物物各具本然实理吾人之学不必求之高远在主敬以收放心勿忘勿助循其所谓本然者而已故为臣必尽其忠为子必尽其孝推之家庭里闬间冠婚葬祭服食起居必求本然之理而力行之久久纯熟心迹相应不期信于人而人自信有边将扑杀献绩者见先生即吐实曰不忍欺也城中乱卒焚劫不入其坊人扶先生往谕之众见即罗拜而泣曰吾父也遂解散待罪城赖以全非盛德能至是乎尝并而论之二先生之学均于为己白沙资质高明而虚静涵养之益为多故所见高妙至其德立道尊体任自然从容和易不事矫饰不善学者见其暮年气象之可亲而不知其早岁自治之甚力惮深思而欲径造自然怠克治而欲妄效和易故多流于放荡先生性本笃实其学主于躬行循循然自下学始法地之下以固其基法地之广以聚其业如是而自治如是而诲人如是而始如是而终笃实之积光辉发越桀黠者心服而献诚叛乱者醉德而革面予昔抚东土访先生之闾见其子乡进士士咨文行不忝所生又闻有老门生百户胡深者亟欲招致匿不肯见先生之风高矣远矣今夏士谘辈录先生言行若诗若文若奏议共若干卷遗予于戏先生学本不可以言语文字求今先生往矣舍言语文字何以见先生之心谨序而传之先生讳钦世为定海人以戎籍隶辽之义州卫登成化丙戌进士任户科给事中养疾回隐居医闾山下克恭其字也辽人无老少贵贱至今称为医闾先生云 

　　○诗 

　　辽城望月 
　　纪辽东 
　　题琼花 
　　高丽平州中和馆后草亭 
　　婆娑道中 
　　过盖州纪兴 
　　冬至寄广宁傅司谏 
　　广宁怀古 
　　开原郊行 
　　考试漫成 
　　幕府新迁 
　　徐东岩程初亭刘北郭九日联句 
　　西山令草堂 

　　辽城望月 

　　唐太宗 
　　玄菟月初明澄辉照辽碣映云光暂隐隔树花如缀魄满桂枝圆轮亏镜彩缺临城郄影散带晕重围结驻跸俯丸都伫观妖氛灭 

　　纪辽东 

　　隋炀帝 
　　辽东海北剪长鲸风云万里清方当销锋散牛马旋师宴镐京前歌后舞振军威饮至解戎衣恨不徒行万里去空道五原归 

　　题琼花 

　　张三丰 
　　璚枝玉树属仙家未识人间有此花清致不沾凡雨露高标犹带古烟霞历年既久何曾老举世无双莫漫夸便欲载回天上去拟从博望借灵槎 

　　高丽平州中和馆后草亭 

　　李　晏 
　　藤花满地香仍在松影拂云寒不收山鸟似嫌游客到一声啼破小亭幽 

　　婆娑道中 

　　【元】 阎长言 
　　泉源疏地脉田陇上山腰败石平危径枯柴补断桥 

　　过盖州纪兴 

　　【都御史】 马文升 
　　烟雾初消海峤端荒陂寒水与天连山光杳霭飞凫外秋色参差落雁前田野欢呼瞻使节讼庭空寂长苔钱从容事毕还朝日韶舞声中觐九天 

　　冬至寄广宁傅司谏 

　　【巡按御史】 刘大谟 
　　岁晚惊流水天涯慷慨深飞灰传淑气残火伴孤吟紫极通明汉白云隔翠岑不才无寸补惭愧欲投簪 

　　广宁怀古 

　　刘成德 
　　衰草闲仙洞清云冷誓台舆图连朔漠烽火静尘埃水自胡沙出山从故国来戍楼钟罢晓笳鼓递悲哀 

　　开原郊行 

　　李承勋 
　　融融春色课锄犂绝塞孤危强自支独喜连城同复日正逢明主中兴时泽消积雪鸿初集帘动微风燕未知忽报呼韩来纳款人心原不隔华夷 

　　考试漫成 

　　刘　讱 
　　辽海东风散晓寒杏花光艳满台端欣逢士集开方盛怕报春归落未残香入布袍偏缱绻影随松盖共团圝公余忽忆当年事十里红霞送目宽 

　　幕府新迁 

　　周　叙 
　　万山环合趋辽左一水萦纡遶镇东礼乐宫墙弦颂里甲兵樽俎笑谈中权专节钺三千里身愧麒麟第一功振武崇文原有自百年恢复仰皇风 

　　徐东岩程初亭刘北郭九日联句 

　　边州秋净海天宽佳节重逢漫作欢云日萧条飞北雁风尘流落系南冠八年九死霜前泪万里孤臣塞上寒少壮从军今白首茱萸愁向醉中看客里虚逢重九节奔波垂老海之滨世情稍稍秋云薄野色丛丛露菊新霜重尚余黄叶树尊空不见白衣人登高西望多乡思眼暗襄平万国尘载酒登高西日落东牟遥阻望乡台故园菊对峨眉冷异域尊当蒲水开云里哀鸿高复下沙头落鹭去还来淹留坐惜年光转客思萧萧物自摧 

　　西山令草堂 

　　【原任郎中】 石洲叶应骢 
　　出郭西行二里余小山碧矗谪仙居洗心林外三溪水适应言前万卷书有日果还苏武节无人更葺管宁庐高情惭愧张公子千载遗文想故墟 

　　○行 

　　墉鼠行 

　　墉鼠行 

　　襄平张　升 
　　张纲不畏狼冯妇不畏虎胡为举世人独畏穿墉鼠鼠爪岂如虎爪强鼠牙不似狼牙长虎在深山狼在野尔鼠何得居高堂太阳当空稍退避敛尔身形藏暗昧黄昏末及暮云横即肆奸同殊得志掉头瞋目步如飞呼曹引类趋庭闱厨下先飱供祭肉架间复啮及时衣翻盆覆钵贪饕甚东馆西轩游已尽粉墙画壁任穿窬蹑合登台谁复禁有时忽到绣床边并头莲叶枝枝残金针彩线不知处双鸳拆作孤飞鸾有时潜入书房里万轴牙签尽销毁瑶琴锦瑟无寸弦图画珍藏半凌替有时侵入箧笥中吴绫蜀锦纷于蓬湘浦云笺皆失素粉囊脂盒余残红太仓岁积千种粟留待荒时备饘粥尔心那解识天心晓夜侵渔未知足嗟尔鄙鼠欲何为虎狼犹有束缚时一朝王母生嗔怒大纵狸奴捕捉之健儿纷纷捣巢穴火焚水溺穷搜索丞相忧怀自此纾廷尉按问尤深责尔身己见喂饥猫尔子尔妇将焉逃臧获怒尔常切齿磔尔皮骨燃膏脂人性何尝殄天物尔独于人大肆毒世间好恶本同情何处偷生改营窟 

　　○词 

　　兰英碑词 

　　兰英碑词 

　　【都御史】 西平李　贡 
　　兰英盖州人成化初调广宁操备厕役欧总兵信九年春胡虏掠小黑山报至英随欧追虏出境虏因风举火我军溃欧马中箭死追益急英曰主将三军司命即欧公死如大众何乃以所乘马拥欧驰归英遂遇害时欧以规罪故不敢为英表扬之今三十三年矣予行宪至盖州而哀之乃刻石于墓而系以词曰有明之盛兮边守为严犬羊穷伺兮匪日匪年乘间窃掠兮飞扬胡尘得报追逐兮将卒鼓行胡虏得利兮纵火用兵主将马踣兮贯矢于膺呜呼危哉天地反复兮星辰易位山川崩沸兮雷霆为溃何此心之耿耿兮指本初而不背审此身之当死兮明章大义嗟主将之司命兮国体系夫重轻羌纤微之摧辱兮怛何用夫微生我骨可断兮沟壑是横我血可涂兮原野是腥独主将之不可死兮皇鉴予之衷情固铢称而寸度兮夫何瞬眛而难明将卒之两全兮信仓皇之所难矧锋镝之在前兮固不可从容而盘桓委马以奉主兮冀纵辔而生还岂厮役之受恩兮欲图报而难殚慨羊斟之御主兮抽宿昔之恨端乃恋恋于杯羹兮竟致主于凋残顾仓卒之所处兮在恩义为兼尽人孰无死兮要能处死之为正重国体于丘山兮匪私情之是狥孰谓厮役之琐琐兮有此忠诚之至性何堂堂之缙绅兮反临危而徼幸自归骨于兹山兮已三纪其有余神飘飘而上征兮饮沆瀣而康娱朝揽辔于扶桑兮夕弭节于少皡之墟俯永世一息兮侔真烈以为徒嗟恩典之未及兮在世道为何如周崇死难兮有门关以及孤汉宠死事兮纷印绶之累累兹固观风者之责兮对荒坟而忸怩聊树碑以刻词兮慰忠魂于杳微 

　　○赋 

　　具瞻亭赋 

　　具瞻亭赋 

　　刘　琦 
　　戊子之秋九月旁死魄莪峯公与客登医闾之山休于盘石之上俯瞰沧海仰止丹崖览东辽之形胜想重华之肇封升降峛崺四望垣埢顾谓客曰美哉山河即此可以对景矣又奚必陟绝然之■〈山截〉巅哉乃即其处作具瞻亭斥粉饰之施戒雕琢之工无积日之久土木之穷匪曰驰骋纵目实可省俗观风故赋其事爰以美之瞻斥西山之岩岩兮磨云汉之苍苍堆烟岚之迭翠兮溥盘错于淳庞列诸峯之罗立兮如剑戟之森铓崔嵬万仞环抱六重势同插架秀压居庸中孑然之突出兮作西土之梵宫卧霏霏之烟霄兮若鹤飞之崆峒聆哀壑之呼号兮响幽涧之石淙北瞻沙漠南望蓬瀛孤竹西联鸭绿东潆俯三韩兮跨长城控九夷兮拱神京带辽水兮激澄清至夫封□白云桮桊虹螺并泰岳列嵯峩基托医闾兮伟地理星分箕尾兮焕天文邻仙人之洞兮践□草之香熏通圣水之地兮盼绉波之绣纹俯吕公之嵓兮袭□草之芳芬瞰东丹之台兮余万卷之典坟若其凫鹥振鹭颉颃飞翀佳木异卉高低葱茏耸飞阁倒乔松悬瀑布而长空西风急而暮山紫北雁尽而山叶红良辰不再胜概难逢攀巉岩之危石若骞空之飞鸿迥川泽于睇盼觉宇宙之无穷尔乃访风于前川兮羡花柳之渺茫忆鲁南之沂水兮乘舞雩之风凉凤凰翔翱兮鸱鸮潜藏魑魅远遁兮野雀骈食虎豹敛迹詟服犬羊善韩范之宣抚审忧乐之后先威声宣于沙漠惠泽洽于穷边将表仪于廊庙岂曰兹山之具瞻 

　　薛子曰夫文也者所以征事实昭谋猷陈风雅论世博物者或有稽焉非以其文而已辽之文其可以类附者既附之矣而复录此者备厥稽也是故仰圣谟综羣言搜辑古今诸为辽事而发者录惟辽人文之盛靡可殚究诸不惟辽事而发者不录故曰备厥稽也非以其文而已也 

　　辽东志卷七 



　　●辽东志卷八 

　　杂志 

　　三辽长编 
　　祥异 

　　○三辽长编 【着历代割据分裂统一之迹因以见勒兵略远得失之大概也】 

　　燕北有东胡山戎燕筑长城自辽阳至襄平置上谷渔阳右北平辽西辽东诸郡以距胡当是时冠带之国七而三国边于匈奴秦灭六国始皇帝使蒙恬将三十万之众北击胡收河南地以阴山为塞筑四十四县城临河徙谪戍以充之而通直道自九原至云阳沿边堑山堙谷起临洮至辽东万余里 
　　汉初大启九国分雁门迤东以燕代临海为辽阳置辽东二十九县燕人卫满尝略属真番朝鲜置吏筑障塞秦汉时属辽东外徼孝惠高后时辽东太守约满为外臣保塞外传至其孙右渠所诱汉亡人滋多武帝元封二年天子募罪人击朝鲜其秋遣楼船将军杨仆从齐浮渤海兵五万人左将军荀彘出辽东讨右渠右渠发兵距险左将军卒多率辽东兵先纵败散多还走坐法斩楼船将军将齐兵七千人先至王险右渠城守窥知楼船军少即出城击楼船败散走将军杨仆失其众遁山中十余日稍收散卒复聚左将军击朝鲜浿水西军未能破自前天子遣两将未有利乃使卫山因兵威往谕右渠右渠见使者顿首谢愿降恐两将诈杀臣今见信节请服降遣太子入谢献马五千匹及馈军粮人众万余持兵方渡浿水使者及左将军疑其为变谓太子已服降宜令人毋持兵太子亦疑使者左将军诈杀之遂不渡浿水复引归山还报天子天子诛山左将军破浿水上军乃前至城下围其西北楼船亦往会居城南右渠遂坚守城数月未能下左将军素恃中幸将燕代卒悍乘胜军多骄楼船将齐卒入海固己多败亡其先与右渠战困辱亡卒卒皆恐将心惭其围右渠常持和节左将军急击之朝鲜大臣乃阴间使人私约降楼船往来言未决左将军数与楼船期战楼船欲急就其约不会左将军亦使人求间欲降下朝鲜朝鲜不肯心附楼船以故两将不相能左将军意楼船前有失军罪今与朝鲜私善而又不降疑其有反计未敢发天子曰将率不能前及使卫山谕降右渠右渠遣太子山使不能颛决与左将军计相误卒沮约今两将围城又乖异以故久不决使济南太守公孙遂往正之有便宜得以从事遂至左将军曰朝鲜尝下久矣不下者有状言楼船数期不会具以素所意告遂曰今如此不取恐为大害非独楼船又且与朝鲜共灭吾军遂亦以为然而以节召楼船将军入左将军营计事即令左将军麾下执捕楼船将军并其军以报天子诛遂左将军已并两军既急击朝鲜相路人韩阴尼溪相参将军王唊相与谋曰始欲降楼船今执独左将军并将战益急恐不能与战王又不肯降阴唊路人皆亡降汉路人道死元封三年夏尼溪相参乃使人杀朝鲜王右渠来降王险城未下故右渠之大臣成已又反复攻吏左将军使右渠子长降相路人之子最告谕其民诛成已以故遂定朝鲜为乐浪真番临屯玄菟四郡 
　　昭帝始元五年罢真番郡元凤五年发恶少年吏亡者屯辽东次年筑辽东玄菟城 
　　宣帝承昭之治垂及元成哀平蛮夷内附边境宁谧迨至王莽辽西之地寝为乌桓所据辽东境圉日蹙建武二十五年辽西乌桓内属置校尉于上谷宁城开营府并领鲜卑 
　　明帝以后二虏据有辽西畔服不常永平元年辽东太守祭彤使偏何讨乌桓大破之斩其魁帅塞外震詟西自武威东尽玄菟皆来内附悉罢援兵屯兵至 
　　顺帝时或降或叛郡兵虽屡破之而寇盗不止 
　　桓灵之世乌桓鲜卑滋盛浸越辽东初鲜卑檀石槐勇健有智畧威服诸夷推为大人立庭于弹汗山去高柳北三百余里东却夫余西击乌孙据匈奴故地东西万四千余里乌桓滋盛其大人居辽西称王者丘力居有众五千余落居辽东称王者苏仆延有众千余落 
　　献帝初平元年以公孙度为辽东太守东伐高句骊西击乌桓分辽东为辽西中辽郡各置太守自立为辽东侯平州牧立汉二祖庙承制郊祀天地籍田乘鸾辂设旄头羽骑建安九年曹操表度为武威将军封永宁侯度曰我王辽东何永宁也藏印绶于武库是岁卒子康袭行郡事康卒子渊幼弟恭立及渊长胁夺恭位上书言状魏以渊为辽东太守初渊数与吴通魏主叡使汝南太守田豫自海道幽州刺史王雄自陆道讨渊不克遂奉表称臣于吴吴主权遣太常张弥执金吾许晏等将兵万人金宝珍货九锡备物乘海授渊封为王渊知吴远难恃乃斩张弥等首送于魏魏拜渊大司马封乐浪公渊又数对魏宾客出恶言魏主叡使毋丘俭为幽州刺史率诸军屯辽东南界玺书征渊不至遂发兵逆俭于辽隧俭与战不利引军还渊因自立为王改元绍汉置百官诱鲜卑以扰北方 
　　后主延熙元年魏主叡遣司马懿率诸军讨之军至辽东渊使其将毕衍等将步骑数万屯辽隧围堑二十余里诸将欲击之懿多张旗帜欲出其南衍等尽锐趣之懿潜济辽水出其北直趣襄平衍等恐引兵夜走诸军进至首山渊复使衍导逆战懿击破之遂围襄平秋大霖雨月余不止平地水数尺三军恐欲移营懿不听斩都督令史于是贼恃水樵牧自若雨霁懿乃合围作土山地道楯橹钩冲昼夜攻之矢石如雨渊窘急粮尽使其相王建柳甫请解围却兵当君臣面缚懿命斩之渊复遣侍中卫演乞克日送任懿曰军事大要有五能战当战不能战当守不能守当走余二事惟降与死耳汝不肯面缚此为决就死也不须送任既而城溃将数百骑突围走懿击斩之先是八月丙寅有大流星长数十丈从首山东北坠襄平东南渊父子被诛适于其所懿兵入城诛其公卿以下及兵民七千余人筑为京观辽东带方乐浪玄菟四郡皆平初渊家有恠犬冠帻绛衣上屋炊有小儿蒸死甑中襄平北巿生肉长圆各数尺有头目口喙无手足而动摇占曰有形不成有体无声其国灭亡至克襄平言果验始度以中平六年据辽东至渊三世凡五十年而亡初鲜卑莫贺跋始自塞外入居辽西棘城之北号慕容部至孙涉归迁辽东之北世附中国从征有功拜大单于涉归卒弟刚立为其下所杀迎涉归之子廆立每岁寇略辽西后廆降以为鲜卑都督 
　　晋惠帝元康初击素喜木丸都东夷归廆者甚众 
　　愍帝之世平州刺史崔毖阴说宇文氏攻廆廆大败宇文俘其众获玉玺三纽表献之毖惧奔高丽遂令子仁镇辽东官府巿瑞安堵如故以廆为车骑将军平州牧辽东公诏听廆承制除官廆备置僚属立子皝为世子徙子翰镇辽东仁镇平郭廆卒皝嗣位忌翰及仁于是翰奔段氏仁据平郭皝遣兵讨之大败仁尽有辽东之地 
　　成帝咸康三年皝讨其弟仁擒杀之复有辽东以恪为度辽将军镇平郭屡破高丽皝自柳城迁都龙城自将精兵伐高丽大败其众乘胜入丸都毁其城而还又袭虏扶余王玄以归皝卒子隽立遂称帝使慕容垂为平州刺史镇辽东隽卒其子暐立晋末入于苻秦未几复为慕容 
　　帝奕太和四年慕容垂功名日盛太傅评与太后可足浑氏并恶忌之谋欲诛垂垂与其子令宝等奔 
　　秦秦王坚阴有图慕容氏之志惮垂不发及闻垂至大喜以为冠军将军遣王猛督诸军伐之慕容评逆战大败坚遂入邺执暐以归辽东之地悉入于秦 
　　孝武太元八年垂因苻坚淝水之败乘衅背坚与其子农宝等举兵兴复尽有故地仍燕旧号其建节将军徐岩叛据令支高丽因袭取辽东二郡慕容农讨斩徐岩进攻高丽复取之以农为幽州牧守龙城以镇之十一年垂称帝卒历宝盛熙三世篡弒相仍国内纷乱高丽遂据有其地盛虽尝攻拔新城南苏拓境七百余里终熙之世辽东莫能克 
　　魏永和九年拓拔珪既破慕容弘徙辽东乐浪玄菟带方郡民万人于幽州慕容崇亦以辽西降魏魏以崇为辽西王弘遂称藩于魏高丽亦遣使入贡自此辽东悉归于魏后魏复攻于白狼城弘遂焚宫殿奔高丽高丽王琏杀弘并其子孙十余人是后高丽始大 
　　隋文帝开皇十七年高丽王汤闻陈亡大惧治兵积谷为拒守计帝赐玺书责之会汤病卒子元嗣始拜辽东王十八年元帅靺鞨万余入寇辽西帝使汉王谅王世积将水陆三十万伐之九月谅军出临渝关值水潦馈运不继军中饥疲总管周罗侯自东莱泛海趣平壤城遭风船多漂没九月师还元亦遣使谢罪于是罢兵 
　　炀帝大业六年征元不至七年自将伐之造船五百艘戎车五万乘八年正月分左十二军出镂方乐浪等道右十二军出黏蝉襄平等道驱跸引途总集平壤凡一百一十三万人馈运者倍之军进辽水高丽阻水拒守帝命造浮桥而进与高丽大战高丽兵败诸军乘胜围辽东城车驾遂度辽高丽婴城固守帝幸辽东城南留止城西高丽诸城坚守不下将军来护儿帅江淮水军舳舻数百里浮海先进入浿水遇高丽兵大破之直造城下高丽伏兵郭内出军伪败护儿逐之入城纵兵浮掠伏发大败而还将军宇文述等九人分出诸道会于鸭绿水西宇文述追高丽将乙支文德济萨水因山为营述见士卒疲敝又平壤险固难以卒拔遂还至萨水军半渡高丽从后击之辛世雄战死诸军皆溃奔还一日夜至鸭绿水来护儿引军还卫文升军独全初九军渡辽凡三十万五千人还至辽东余二千七百人赀械荡尽渡于辽水西拔高丽武厉逻置辽东郡及通定镇而已九月帝还东都九年三月复自将伐高丽四月渡辽水遣宇文述与杨义臣趣平壤王仁恭出扶余道进至新城高丽数万拒战仁恭击破之高丽婴城固守帝命诸将攻辽东飞楼橦云梯地道四面俱进昼夜不息高丽应变拒守二十余日不拔主客死者甚众城久不下会杨玄感反书至引军还 
　　唐高祖以隋末战多殁于高丽赐建武书使悉送还前后万数并索高丽人在中国者遣归其国武德七年二月封建武为辽东王 
　　太宗贞观十六年高丽东部大人盖苏文弒建武立王弟子藏为王十七年遣使持节册藏为辽东郡王新罗遣使言百济与高丽连兵谋绝新罗入贡之路以张亮为平壤大总管率兵四万舰五百自莱州泛海趋平壤以李世绩为辽东大总管率步骑六万及兰河降胡趣辽东十九年营州都督张俭将胡兵为前锋进渡辽水趣建安城破高丽兵斩首数千级世绩拔盖牟城为盖州五月张亮帅舟师渡海袭卑沙城其城四面悬绝惟西门可上副总管王大度先登拔之绩进至辽东城下高丽步骑四万救之辽东副总管江夏王道宗四千骑逆击世绩引兵助之高丽大败车驾至辽泽泥淖二百里布土作桥既渡撤之上至辽东城下时世绩攻城已十二日上引精兵会之围其城数百里纵火登城克之以其城为辽州进军白岩城破降之改为岩州上至安巿城攻之高丽耨萨(高丽官名)此唐都督延寿惠真(并姓高皆为耨萨)帅兵十五万救安巿上命世绩将步骑五千阵于西岭无忌将精兵万余自山谷出狭谷以冲其后上自将部骑四千所向无前高丽兵大溃延寿惠真请降黄城银城皆自拔遁去数百里更名所幸山曰驻驿山七月张亮军过建安城破高丽城上攻安巿城不下道宗督众筑土山以逼其城城中亦增城以拒之交战日六七合冲车炮石坏其楼堞城中随立木栅以塞其缺昼夜不息凡六旬用功二百五十万山颓压城崩高丽自缺城出战遂夺土山堑而守之攻二日不克上以辽左早寒士马难久留食将尽敕班师凡征高丽拔十城徙辽盖岩三州户口入中国者七万人帝还京师二十年复伐高丽遣牛进达李世绩水陆并进进拔石城世绩破高丽兵焚罗郭而还 
　　高宗克高丽百济悉以其地置州县分建都督府仍立都护府统之永徽六年二月高丽与百济靺鞨连兵侵新罗取三城新罗王遣使求援上遣程名振苏定方发兵十万伐之定方引军自成山济海趣其都大破之百济王义慈降百济故有五部分统三十七郡二百城七十六万户显庆五年诏以其地置熊津等五都督府即将刘仁愿镇百济府城龙朔元年四月遣兵部尚书任雅相等及诸胡兵凡三千军水陆并进苏定方破高丽于浿江围平壤城盖苏文遣子男生以精兵数万守鸭绿江契苾何力至辽水大合乘兵进攻高丽大溃斩首三万余级众悉降二年定方围平壤久不下引军还初熊津都督王文度率百济故将福信聚众据周留城迎故王子丰立又引兵围仁愿诏以仁轨为带方州刺史将文度之众发新兵以救仁愿仁轨转圜而前所向皆下新罗粮尽引还福信招集徒众其势益张仁轨与仁愿合军休息士卒乘百济无备率众破之拔其数城福信专权与百济王丰浸相猜忌丰杀福信遣使至高丽倭国乞师拒唐兵三年九月熊津总管孙仁师攻百济拔之初刘仁愿仁轨既克真岘城诏仁师将兵浮海助之军势大振诸将以加抹城水陆之冲于是水陆并进遇倭兵于白江口四战皆捷百济王丰奔高丽子忠胜等率众降百济尽平唯任存城不下百济人黑齿常之沙此相如各率众降仁轨使各将领众给粮仗分兵随之拔任存城诏仁愿还京留仁轨瘗骸骨籍户口理财赋署官长通桥道补堤塘课耕桑赈贫老立唐社稷颁正朔百济大悦然后修屯田储粮饷训士卒以图高丽麟德元年十月遣仁愿将兵渡海以代戍熊津旧镇之兵敕仁轨还仁轨上表陈便宜自请留镇从之以夫余隆为熊津都尉使招集其余众干封元年遣金吾卫将军庞同善将兵伐高丽大破高丽兵以李世绩为辽东大总管伐高丽拔新城遂引兵进击一十六城皆下庞同善高侃尚在新城泉男建遣兵袭其营薛仁贵击破之男建移兵据鸭绿唐兵不得渡郝处俊在高丽城下未几成列高丽奄至处俊潜简精锐击败之总章元年九月薛仁贵破高丽于金山乘胜进与高丽战大破之杀获万余人遂拔夫余城夫余州中四十余城皆望风请服绩等进攻大行城拔之诸军皆会进至鸭绿栅破之围平壤月余高丽王藏泉男产诣绩降男建犹闭门拒守绩纵兵登城禽男建高丽悉平十二月分高丽五部百七十六城六十九万余户为九都督府四十二州百县置安东都护府于平壤以统之擢其酋帅有功者为都督刺史县令与华人参理以薛仁贵检校安东都护总管兵二万人以镇抚之二年四月敕徙高丽三万八千二百户于江淮之南及山南京西诸州空旷之地留贫弱者守安东上元元年正月以刘仁轨为鸡林道大总管讨新罗王法敏既纳高丽畔众又据百济故地诏削官爵立其弟仁闻在京者为王使归国二年仁轨大破新罗之众于七重城引兵还诏以总管李行谨行屯新罗之买萧城以经略之复法敏官爵仁闻改封临海郡公仪凤二年二月以高藏为朝鲜王谨归辽东安辑高丽先在诸州者遣与俱归夫余隆为带方王亦遣归安集百济余众仍移安东都护府于新城以统之藏至辽东谋畔召还徙卭州而死高丽旧城没于新罗余散入靺鞨隆亦不敢还故地高氏扶余氏遂亡开元初封为渤海国天宝以后区夏凋弊边夷不庭靺鞨遂专兹土初高丽既亡其别种大祚荣徙居营州阻险自固武后使将军李楷固讨之大破祚荣遂东据东牟山高丽靺鞨之人稍归之地方二千里户十余万胜兵数万附于突厥 
　　中宗时遣子入侍至是封为渤海郡王开元十四年黑水靺鞨遣使入见以其国为州置长吏大祚荣之子武艺闻之疑黑水与唐通谋收己遣弟门艺将兵击之门艺不从弃众奔唐后武艺遣将寇登州杀刺史上遣门艺发幽州兵讨之无功而还武艺死子钦茂立天宝末钦茂徙上京当旧国三百里 
　　代宗宝应初诏以渤海为国也有五京六十二州 
　　五季契丹愈大于是并渤海尽有辽东改东平郡 
　　梁贞明二年契丹王阿保机自称皇帝国人谓之天皇王以妻述律氏为后置百官改元神册由是威服诸国五年阿保机入辽东城改辽阳为东平郡以汉民渤海户实之 
　　唐庄宗同光四年攻渤海拔扶余城更名曰东丹国以长子突欲镇之阿保机死于夫余城述律后爱中子德光舍突欲而立之突欲遂越海奔唐于南京立中台省寻号大辽改南京为东京 
　　明宗天成三年德光以辽阳为南京命耶律羽之迁东丹民以实之长兴二年立中台省于辽阳 
　　晋天福二年契丹改号大 
　　辽官制皆仿中国参以华人三年以辽阳为东京初契丹以临潢为上京幽州为南京辽阳为东京契丹之制有宫卫谓之斡鲁朵出有行营谓之捺拨分镇边圉谓之部族有事则攻战闲暇则田猎十二年耶律德光死于杀胡林国人剖其腹实盐数斗载之北晋人谓之帝羓突欲之子永康王兀欲立述律后于木叶山立阿保机墓先是渤海王为契丹所虏时高丽在契丹东其王建击破新罗百济东夷诸国皆附属之其国众颇强盛通使于晋欲图契丹建死子武立契丹主为述干所弒诸部奉述律讨杀之而立述律 
　　宋真宗景德四年契丹城辽西为中京大定府即秦辽西郡汉之新安县汉末步奚君之地幅员千里多大山深谷险阻足以固契丹主尝过七金山望有云气之异因议都焉辽始衰乱而金势复张 
　　仁宗天圣间东京舍利阑详隐 【隐：稳】 大延琳因民之怨为变留守萧孝先及其妻南阳公主杀韩绍勋等僭号兴辽改元天庆据辽阳以叛副留守王道平踰城走谒契丹主于黑岭告变契丹征诸道兵命南京留守萧孝穆为都统以讨之孝穆拔东京执大延琳以归 
　　徽宗之世阿骨打举兵叛辽东攻陷混同江之东宁江州辽遣将讨之而败辽又起中京上京长春辽西四路兵并进独流河一路兵深入大败三路皆退女直悉虏辽东界熟女直铁骑益众天祚亲征又大败于混同江奔还金主阿骨打于是更名旻国号大 
　　金时契丹东京留守萧保先严酷渤海苦之被盗刺杀户部使大公鼎闻乱即摄留守事与副留守高清明集奚汉兵千人讨贼尽斩其众裨将渤海高永昌时以兵三千屯甔口见辽政日衰金兵方强诱渤海并戍卒入辽阳据之旬日之间远近响应有兵八千人辽主遣人招之不从贵德州耶律余覩以广州为渤海附于永昌辽遣韩家奴张琳讨之永昌使挞也不初合求援于金金主使胡沙补责永昌以僭号擅据东京且曰归款当授王爵永昌不从金主乃遣斡鲁古帅诸军败之遂取渖州而进兵永昌遂杀胡沙补等率众拒金遇于渖水金师既济永昌之军不战而却遂至辽阳城下明日永昌尽率其众与金战大败遂以五千骑奔长松辽阳人恩胜怒山哥执永昌妻子以城降挞也不初合亦执永昌以献金主杀之于是辽之东京州县及南路系辽女直皆降于金遂置猛安谋克以斡鲁古为路都统斡论知东京事金制猛安谋克犹华言千百户也后辽主自阴凉河募干显宜锦四州民为兵有干军显军前宜后宜前锦后锦之别俱号怨军又曰常胜军以报怨女直又以干显大营岩州营凡三万八千余人以渤海铁州人郭药师等为帅以领之屯卫州蒺藜山以晋王淳会四路兵马防秋淳致书斡鲁古欲议和于金主金主不从金斡论等乘夜至显州袭破郭药师斡鲁古遂与晋王淳战于蒺藜山淳败走斡鲁古追至阿里真陂遂拔显州于是干懿豪徽成川惠七州皆降于金辽主走山西平州军乱兴军节度使张谷抚安之籍平州壮丁五百人马千匹留守州遂领州事会兴中归德府及宜锦干显成川豪懿来湿迁润等州降于金谷以平州归宋败金将阇母于兔耳山金使斡离不代阇母会宋犒谷将士谷出迎斡离不侦知之乘其无备袭破平州谷遂归宋是年辽主天祚自阴夹山奔西夏未至金人擒之削封海滨王送长白山筑城居之踰年卒辽国遂亡金初契丹铸铁凤以镇辽州号铁凤城取其不朽之义阿骨打称帝谓铁虽刚固终于废坏惟金经久不变刚固胜铁又女直本完颜氏始居按出虎水于是国号大金以取胜辽之义又云其地产金按出虎字义犹华言谓金也会宁在海右金之旧土称为内地按出虎水发源于此故以金名国至是升为上京会宁府改辽上京为北京东京辽阳西京大同南京大兴中京大定府悉仍辽旧 
　　元太祖七年克金东京十年降兴中又取中州木华黎克广宁府十三年契丹六哥据高丽江东城遣哈真札剌率师平之高丽撒遂降至 
　　太宗世高丽杀使者命将兵致讨取四十余城遣其弟怀安请降置京府县七十二设官守之未几复叛杀所置官吏徙居江华岛初辽阳既平设辽阳广宁开原东宁东京大宁六路建辽阳等处行中书省于懿州总统诸路大宁路统县六州十一辽阳路统县三州五广宁路统县四东京路统县二以上四路系山北辽东道肃政廉访司按属开原路统府一属县七东宁路统府州三十以上二路辽东道宣慰司所属至 
　　成宗大德间别置安抚渖州州总管府三仍置镇东行中书省以统羁縻高丽渖州概管有新罗国军民安抚司合兰府水达田地安抚概管新城辽城哥勿建安南苏木底盖牟大牟大那沧岩磨朱积利梨山建津安巿十四州时高丽降散诸军镇皆无城池各以其酋长主之 
　　世祖时以嗣国王条辇镇辽阳等处行中书省以统辽霫人多不便帝亦以辽霫诸王国婿分地所在命廉希宪代条辇行省事希宪正名分扶贫弱诸王国婿莫不敬惮至元末诸王乃颜叛党失都儿犯咸平宣慰搭出从王子爱牙合兵出渖州讨平之 
　　文宗时诸王也先帖木儿等及平章秃满迭儿应之自辽东举兵入杀掠民吏进抵京师燕帖木儿引兵击败之秃满迭儿逃还辽东高丽撒自徙居江华岛叛服不常命将讨之至中统初撒死其子倎先以入觐留京师久不遣世祖用廉希宪之谋立倎为王以兵卫送内国赦其境内归所得民及其逃户元季兵寇残破居民散亡辽阳州郡鞠为榛莽生灵之所生存者如在焚溺至正十一年妖贼淮安陈佑自登州渡海陷金州枢密同佥老婼以兵击走之复渡海还山东十九年贼将关先生破头潘董太岁沙刘儿引兵自开平全宁陷大宁懿州路并海盖复金四州及辽阳路所过杀掠逃窜殆尽二十年陷上京会宁府二十三年高丽人谋杀关先生破头潘遁还浑离镇先是高家奴团结乡民结寨于老鸦山至是以其众袭破头潘擒送京师以高家奴为辽阳行中书省平章事寻征入朝授翰林承旨以洪保保代之 
　　国朝太祖龙飞剪除羣雄扫清六合大兵方下幽冀元丞相也速以余兵遁栖大宁辽阳行省丞相也先不花驻兵开原洪保保据辽阳王哈剌不花团结民兵于复州刘益亦以兵屯得利嬴城高家奴聚平顶山各置部众多至万余人少不下数千互相雄长无所统属于是也先不花与高家奴纳哈出刘益等合兵趋辽阳洪保保拒而不纳诸军攻破之虏掠男女畜产城为一空也先不花等遂轨洪保保以归既而释之洪武三年春高丽王颛由海道遣使称藩修贡秋朝廷命断事黄俦赉诏宣谕辽阳等处官民是年冬元平章刘益等奉表来归洪武辛亥大都督府断事吴立承诏赉币至辽东赏赉新附官民以刘益为辽东卫指挥同知初洪保保既得释复收所部兵驻得利嬴城至是以爵赏不逮怨益卖己遂谋杀益而奔开原益军惊乱其部下前元侍郎房暠右丞张良佐诛讨洪保保不获悉捕其党马彦辉等斩之众遂定时吴立在金州于是暠与良佐率众迎立总摄卫事事闻以吴立房暠张良佐为指挥既而命马云叶旺为龙虎将军定辽都卫指挥使领兵由登莱海道而进款附书者相继檄招高家奴不从进军平顶山攻破高家奴于老鸦山寨走之未几来降壬子复设辽阳府州县以千户徐便统署府事安集人民柔来绥附众咸得所已而罢州县籍所集民为兵也速也先不花众各溃散时纳哈出窜伏金山窥伺边衅尝寇盖州城都指挥叶旺设伏于青石山大败其众纳哈出夜遁仅以身免丁卯大军征之直抵金山破其巢窟纳哈出势殚力屈而降遂并其部落送京师边境悉宁先是设都司于辽东城历建诸衙门治所初大军俸粮之资仰给朝廷衣赏则令山东州县岁运布钞绵花量给由直隶太仓海运至牛家庄储支动计数千艘供费浩繁冐涉险阻始制屯田法率以十三分屯田七分戍逻既而损戍逻益屯田至永乐间减戍卒而增屯夫数至十有其八力穑者众岁有羡余数千里内阡陌相连屯堡相望由是罢海运所在建立学校以训子弟设安乐自在二州以抚夷人设行太仆寺苑马寺监苑以理马政开马巿以羁縻远人置奴儿干都司达达等夷卫所官旗酋长俾统其属与夫邮驿递运库务仓场烽堠坊井道路营舍之制无不详悉乃命监察御史岁相巡历复遣御史守旅顺口城察奸伪命总兵官节制诸路兵马复设备御等官防守各城其诸司因裁革之 

　　○祥异 

　　汉 
　　建元六年春辽东高庙灾 【董仲舒曰高庙不当居辽东于礼亦不当立□见灾也故宜】 
　　元封中星孛河戍 【占曰北成为胡门其后汉兵击拔朝鲜以为乐浪玄菟郡朝鲜在北方胡之城也】 
　　元凤五年四月烛星见奎娄间 【占曰有土功胡人死边城光和六年正月筑辽东玄菟城】 
　　景初间八月丙寅夜大流星 【长数十丈从首山北堕襄平城东南壬午公孙渊众溃其子修斩于流星所堕处○公孙渊据辽东时家有怪犬冠帻绛衣上屋炊有小儿蒸死甑中襄平北巿生肉长圆各数尺有眼目口喙无手足而动摇占曰有形不成有体无声后渊父子果被司马懿诛遂灭其国】 
　　唐 
　　贞观十八年五月太白辰星合于东井 【占曰为兵谋十九年六月丙辰太宗征高丽次安巿城太白辰星合于东井史记曰太白为主辰星为客为蛮夷出相从而兵在野为战】 
　　天宝九年八月五星聚于尾箕荧惑先至而又先去 【尾箕燕分也占曰有德则庆无德则殃】 
　　金 
　　天会三年锦州野蚕成茧 
　　九月广宁府进嘉禾 
　　天德六年六月壬戌大风 【坏承天门鸱尾是岁世宗居贞懿皇后忧在辽阳方寝有红光照其室及黄龙见于室上夜又有大星流入其邸八月复有云气自西来黄龙见其中人皆见之是时临潢府闻空中有车马声仰视见风云杳霭神鬼兵甲蔽天自北而南仍有语促行者未几海陵下诏南侵】 
　　元 
　　至治三年十二月辽阳瑞州大水 【坏民田五千五百顷庐舍八百九十所溺死百五十人】 
　　国朝 
　　天顺元年春开原莲花生 【城南门外池中忽生茎七日开黄花一朵如盘大鲜妍可爱】 
　　三月五日戊寅无云而晦西南风声如雷 【屋瓦皆飞扬沙拔木行者仆地西关火起延烧居民房室及东北王庙松榆数百殆尽视庙貌依然人咸异之】 
　　弘治三年春三月开原火化为鸦 【火坠城中俄化鸦百余沿城旋遶次日灾人畜死者甚众】 
　　十七年夏开原五色云见 
　　正德元年春三月开原大风 【屋瓦皆飞昼晦如夜】 
　　秋七月辽阳大水 【平地深丈余】 
　　嘉靖二年夏四月大风 【连日不止折损禾苗大半】 
　　己卯至壬午大雨 【河水泛涨冲没田禾金州等卫男女漂溺者共一百四十名口牛马等畜四百五十有余倾倒民舍城垣公馆数多是岁免田租之半】 
　　四年春正月一日黄雾四塞 
　　夏五月辽阳地震者三 
　　秋七月锦西雨雹 【有物如龙拽去二小庄房舍庙宇三百余间器械林木无算】 
　　冬辽阳金复州大雪 【深丈余人畜冻死】 
　　六年春开原空中有火大如车轮 
　　三月壬午客星入月 
　　四月辛酉天鼓鸣 
　　丙寅雨五龙见于北 
　　辛未夜天鼓鸣星如昼 
　　八年春二月长勇堡灾 【男女死者七百余生畜无算】 
　　六月河西蝗飞蔽天害禾稼 
　　七月蝻生 【平地深数尺】 
　　九年夏五月河西大雨雹 【伤人畜甚众禾尽损】 
　　秋七月大水 【平地深三尺】 
　　十二年河西大旱蝗飞蔽天 
　　十四年大雨连月 【自四月至六月不止河水泛涨平地深丈余禾尽没是岁大饥】 
　　十五年秋七月大风雨雹 【折损禾大半】 
　　十六年夏大水 【开原宁远等处坏庐舍人畜溺死禾稼渰没是岁饥】 

　　薛子曰按春秋祥瑞不书日食大水陨石鹢飞雨雹冰雪螽螟之类则书史氏并纪祥异志仿史而为之者也传曰和气致祥乖气致异言人之感乎天也又曰祥多者其国昌异众者其国亡言天之先乎人也夫天人之际微矣灾异之说汉人惑矣然以汉事考之岁比告灾无损孝文之恭俭上祥瑞者相继无补孝武之虚耗善乎公孙侨曰天道远人道迩君子亦求诸迩而已辽志远遡汉前纪异为多不暇究已比岁灾伤而今年水患尤甚天子嘉惠边氓数议宽恤而盭政者莫之省愆怨咨邪气奸乎其间欲其称德意绥困穷难矣 

　　辽东志卷八 



　　●辽东志卷九 

　　外志 

　　外郡 
　　外夷卫所 
　　外夷贡献 

　　○外郡 

　　辽西以在辽水之西故曰辽西上谷渔阳大宁广宁古辽西地 
　　朝鲜昔武王封殷太师箕子于其地箕子教以礼义田蚕又制八条之教其人终不相盗无门户之闭妇人贞信饮食以笾豆其后四十余代至战国时朝鲜亦僭称王燕时尝略属焉秦灭燕属辽东外徼汉兴为其远难守复修辽东故塞至浿水为界武帝元封中定朝鲜为真蕃临屯乐浪玄菟四郡汉以后累代皆受中国封爵都平壤城迨至我朝入贡尤谨恪为诸国最 
　　九夷畎夷方夷黄夷白夷赤夷玄夷风夷阳夷千夷率皆土著喜饮酒歌舞或冠弁衣锦器用俎豆所谓中国失理求之四夷者也今不可考此正孔子之所欲居者 
　　马韩韩种有三马韩最大在西有五十四国其北与乐浪南与倭接俗知田蚕作绵布出大栗如梨有长尾鸡其尾长五尺邑落杂居无城郭作土室形如冢开户向上不知跪拜无长幼男女之别不知乘牛马不重金银锦罽而贵璎珠以缀衣或饰发垂耳科头露紒布袍草履性勇悍善用弓楯矛橹虽有鬬争攻战而贵相屈服俗信鬼神尝以五月羣聚歌舞以祭神至十月农事毕亦如之诸国邑各立一人主祭天神号为天君又置别邑名曰苏涂其义似西域浮屠也晋太康中频遣使入贡方物大熙元年诣东夷校尉何龛上献咸宁三年复来明年又请内附 
　　辰韩在马韩之东十有二国其北与濊貊接秦之亡人避役入韩韩割东界以居之立城栅言语类秦人或谓之为秦韩其王常用马韩人作之世世相袭辰韩不得自立明其流移之人故也地宜五谷饶蚕桑善作缣布服牛乘马其风俗颇类马韩兵器亦与之同初生子便以石押其头使匾故辰韩人多匾故男女近倭亦文身喜武善弹瑟形似筑武帝太康中三来朝贡 
　　弁韩与辰韩杂居亦有城郭衣服居处与辰韩同言语风俗相似祠祭鬼神有异施灶皆在户西其人形皆长大美发衣服洁清而刑法严峻其国近倭故颇有文身者 
　　挹娄周时皆贡楛矢石砮后号秦汉之盛不能致也国在不咸山北在夫余东北千里滨大海南与沃沮接北不知其所极地多山有五谷牛马麻布出赤玉好貂无君长其邑落各有大人主之土气极寒为穴居以深为贵大家接至九梯冬以豕膏涂身以御寒夏则裸以尺布蔽前后其人臭秽圜厕而居坐则箕踞以足挟肉啖之得冻肉坐其上令温无盐烧木作灰灌之取汁而食俗皆编发将嫁娶男以毛羽插女头然后致聘妇贞而女淫贵壮而贱老死者即日野葬作小椁杀猪积其上为死者之粮性凶悍父母死不哭泣哭者谓之不壮相盗窃无多少皆杀之虽野处而不相犯晋初诣江左贡其石砮询其故答曰每候牛马向西南卧者三年矣知有大国所在故来焉 
　　勿吉在高丽北一曰靺鞨邑落各有长不相总一其人勤悍常轻豆莫娄等国诸国亦患之去洛阳五千里 
　　肃慎氏东夷强国有熊罴豹狼不害人地卑湿筑土如堤凿穴以居开口向上以梯出入其国无牛羊有马猪车则步推土多粟麦穄菜有葵盐生于木上嚼米为酒饮之亦醉婚嫁妇人服布裙男子衣猪皮裘头插虎豹尾俗以溺洗手面魏延兴中遣乙力支朝献马五百匹后累代入贡 
　　倭在东南大海中自汉始通中国循海行历朝鲜乍南乍东渡三海历七国然后至其国去乐浪带方郡并一万二千里在会稽东与儋耳相近去辽东甚远去闽浙甚迩初通中国实自辽东而来至六朝及宋则多从南道浮海入贡土宜禾稻麻蚕桑出白珠青玉山有丹土冬夏生菜无牛马虎豹兵有矛楯弓矢男黥面文身以文左右大小为尊卑差女被发屈紒衣如被贯头而着以丹朱扮身有城栅屋室男女无别饮食以手而用笾豆俗皆徒跣以蹲踞为敬性嗜酒多寿百岁者甚众国多女大人皆有四五妻女不淫不妬少盗讼犯法者没妻子重者灭其族宋元嘉中加使持节都督倭新罗任那加罗秦韩慕韩六国诸军事安东将军如故唐贞观初遣使入朝永微初贡琥珀玛瑙国朝永乐中金州卫倭寇窃发总兵刘江伏兵望海埚烧绝其众即此自是倭寇遂绝不为患 
　　濊亦朝鲜之地南与辰韩北与高句丽沃沮接东穷大海西至乐浪汉元朔中畔朝鲜率众诣辽东内属帝以其地为苍海郡其人性谨愿少嗜欲衣皆着曲领男子系银花为饰俗重山川各有部分同姓不婚病死即弃旧宅更新居种麻养蚕晓星候先知岁丰约常十月祭天名曰舞天又祭虎以为神乐浪檀弓出其地魏正始中举邑降诣乐浪带方二郡朝谒有军征赋调如中华焉 
　　女真世居混同江长白山鸭绿水源南邻高丽北接室韦西界渤海东北邻五国其族分六部有黑水部即今女真其水掬之色征黑目为混同江俗勇悍善射能为鹿鸣以呼羣鹿而射之食生肉饮糜酒醉或杀人不能辨其父母以桦皮为屋地多良马常至中国贸易有海东青能擒天鹅阿保机虑为患迁女真豪右数千家于辽阳南谓之合苏馆女真种类不一开原迤南为熟女真抹江之北宁江之东为生女真又有黄头女真 
　　契丹本东胡种其先为匈奴所破保鲜卑山魏太武时岁贡名马羣狄皆交巿于和龙密云间唐贞观初契丹率其部内属赐姓李天宝中赐丹书铁券以宗女妻之后有大贺氏分为八部其部阿保机唐庄宗时自号天皇王以所居地名为姓曰世里译者谓之耶律居上京起西楼又于东千里起东楼北三百里起北楼南木叶山起南楼往来射猎四楼之间以幽州为燕京国号大辽 
　　室韦有五部后魏末通焉在靺鞨北路出柳城界其南为契丹在北号室韦南室韦在契丹北三千里土地卑湿山多草木饶禽兽多蚊蚋人皆巢居以避其患乘牛车渡水束薪为栰或以皮为舟马则织草为鞯结绳为辔屈木为室以籧篨覆上移则载行以猪皮为席气候多寒田收甚薄无羊少马多猪牛婚嫁婿盗妇去然后送牛马为聘妇人不再嫁以为死妻难共居部落共为大棚人死置尸其上居丧三年国无铁取给于高丽自南室韦北行十一日至北室韦分为九部落 
　　地豆于在室韦西千余里多牛羊出名马无五谷惟食肉酪魏延兴三年遣使朝贡至太和中贡使不绝 
　　库莫奚鲜卑别种为慕容皝所破窜松漠间俗甚不洁善射猎好寇抄魏道武亲讨至弱水南大破之开辽海置戍和龙诸夷震惧后稍强分五部唐开元中奚首入朝封公主以妻之八年弟鲁苏立奚众附突厥鲁苏不能制奔榆关赵含章讨平之明年酋李诗部落来降以其地为归义州授其酋都督元和中入朝拜归诚郡王赐姓李氏阴结回鹘室韦犯西域振武太和中复寇边卢龙李载义破之地多黑羊马善走登山逐兽下上如飞契丹阿保机强盛奚人苦其苛虐奚王以别部西徙妫州依北山射猎采麝香人参分为东西奚东奚在琵琶川 
　　徒河段日陆眷出辽西被卖渔阳乌桓库辱为奴诸大人集会皆持唾壶唯库辱唾日陆眷口中遂含出咽之西向拜天曰愿使主君智禄尽入我腹中后渔阳饥库辱使日陆眷将众诣辽西逐食遂招亡叛以至强盛日陆眷死侄务勿尘有辽西地晋封为辽西公假大单于印绶 
　　慕容氏东胡之后别部鲜卑魏初有莫护跋率诸部居辽西后从司马宣王讨公孙渊有功拜率义王建国棘城北至孙涉归魏封为鲜卑单于迁居辽东后嗣至皝雄毅多权略自称燕王 
　　定安本马韩种为契丹所破其帅纠余众保西鄙自称定安国宋太平兴国中会女真遣使朝贡路由本国乃托其使附表上云臣本高丽旧壤渤海遗黎保据方隅涉历星纪仰覆露鸿钧之德被渐渍无外之泽顷岁契丹强暴攻破城寨臣祖考守节不降与众避地以迄于今虽夷辞顺故录 
　　驱度寐在室韦北居土窟中人甚轻捷一跳三丈能立浮卧浮与陆走不异 
　　鲜卑东胡之支也依鲜卑山因号焉其言语习俗与乌桓同唯婚姻先髠头以季春月大会饶乐水上然后配合兽有野马原羊角端牛以角为弓谓之角端弓有豽鼲子皮毛柔软天下以为名裘汉初为冒顿所破远窜辽东塞外与乌桓接未通中国至后汉建武中鲜卑与匈奴入辽东辽东太守祭彤击破之后鲜卑有擅石槐者部落畏服遂推为大人乃立庭于弹汗山歠仇水上去高柳三百余里兵马甚盛数为汉患石槐死其后衰微为轲比能所灭 
　　轲比能本小种鲜卑以勇健断法不贪财物众推为大人部落近塞青龙元年魏幽州刺史王雄遣勇士韩龙刺杀比能更立其弟素利弥加厥机皆为大人在辽西右北平渔阳塞外其后诸子争立众离散诸部大人慕容托跋更盛焉 
　　乌桓本东胡也汉初匈奴灭其国余类保乌桓山因以为号其有勇健能决讼者推为大人无代业相继邑落各有小帅数百可自为一部其性怒则杀父兄而不害其母以母有族类父兄无相雠报故也汉元封中遣霍去病击破匈奴左地因徙乌桓上谷渔阳右北平辽东五郡塞外为汉伺察匈奴动静至灵帝初乌桓渐盛上谷有难楼者众九千余落辽西有丘力居者众五千余落皆自称王辽东苏仆延众千余落自称峭王右北平乌延众八百余落自称汗鲁王并勇健而多计策汉初平中丘力居死从子蹋顿立有武略总摄三王建安初冀州牧袁绍与前将军公孙瓒相持不决蹋顿遣使诣绍和亲求遂遣兵助绍击瓒破之绍矫制赐蹋顿单于印绶建安中曹公自征乌桓大破蹋顿于柳城余落悉徙居中国为齐人 
　　夫余国在玄菟北千里南与高句骊东与挹娄西与鲜卑接北有弱水地方二千里本灭地也初北夷橐离国王出行其侍儿见天上有气大如鸡子降其怀因有娠后遂生男名曰东明长而善射王忌其猛欲杀之东明走南至掩虒水以弓击水鱼鳖皆聚浮水上东明乘之得渡因至夫余而王之土宜五谷出名马赤玉貂豽大珠如酸枣以员栅为城有宫室仓库牢狱以六畜名官有马加牛加狗加其邑落皆属诸加有军事亦祭天杀牛以蹄占吉凶行人无昼夜好歌吟俗用刑严急被诛者皆没其家男女淫皆杀之复尸于山上兄死妻嫂死则有椁无棺杀人殉葬多者以百数其王葬用玉匣汉时常豫以玉匣付玄菟郡永初中夫余王始将步骑寇乐浪永康中复寇玄菟玄菟太守公孙域击破之汉末公孙度雄张海东夫余王更属辽东晋太康六年为慕容廆所袭破 
　　高句骊其先出夫余王尝得河伯女闭室内为日所照引身避之日影又逐既而有朵生一卵大如升置暖处有一男破而出及长字之曰朱蒙善射虽一矢殪兽甚多夫余之臣谋杀之蒙乃走中道遇大水欲济无梁追者甚众蒙曰我是日子河伯外孙合追兵至如何于是鱼鳖为之成桥蒙得渡鱼鳖遂解蒙至讫升骨城居焉号曰高句骊其地在辽之东千里南与朝鲜濊貊东与沃沮北与夫余接地方二千里汉建武中灭朝鲜以高句骊为县使属玄菟东晋以后其王所居平壤城文帝使拜为上开府仪同三司袭爵辽东公赐服一袭余详见长编 
　　新罗其先本辰韩种在百济东南五百余里东滨大海民无氏有名食用柳柸若铜瓦元日相庆拜日月男子揭袴妇长襦见人以手据地为恭不粉黛率美发以缭首以珠彩饰之男剪发戴黑巾巿皆妇女货贩畜无羊少驴赢多马不善行唐武德四年王真平遣使入朝后三年拜柱国封乐浪郡新罗王高宗永徽元年遣子入朝真德织锦为颂后累入贡中国 
　　豆莫娄国在勿吉北千里旧夫余也挹娄之东至海二千余里其人长大性强勇不寇抄好淫衣制类高丽而帽大大抵习俗与夫余同 
　　沃沮在高句骊之东滨大海而居其地形东北狭西南长北与挹娄夫余南与濊貊接邑落各有长帅其言语与句骊同耆老言国人尝乘船捕鱼遭风吹数十日得一岛上有人言语不相晓其俗常以七月取童女沉海又得一破船随出在海岸边有一人顶中复有面生与语不相通不食而死其域皆在沃沮东大海中 
　　百济马韩五十四国百济其一也初以百家济因号百济晋时略有辽西晋平其国东西四百里南北九百里南接新罗北拒高丽西限大海海中有三岛出黄漆树以棕树而大六月取汁漆物器若黄金自晋代受蕃爵宋齐并遣使朝贡授官武后时为新罗渤海靺鞨所分百济遂绝 
　　渤海本粟末靺鞨附高丽者姓大氏南北皆新罗东穷海西初为渤海郡唐宝应初为渤海国有五京十五府六十二州去长安八千里后唐时遣使贡方物周显德中渤海乌思罗等归化后隔绝不通宋太平与国中其酋帅大鸾河率部族来降宋以鸾河为渤海都指挥使赐乌舍城浮渝城渤海琰府 
　　虾夷海岛中小国其人须长四尺尤善弓矢令人插箭于首发无不中唐显庆四年随倭国使入贡 
　　白霫奚本号库莫奚东胡宇文别种为匈奴所破窜居松模之东魏书达奚薄奚统奚吐奚四氏皆其部族也唐末居阴凉水在幽州西南其后契丹强奚举部属于霫有东西奚 
　　建州东濒松花江风土稍类开原江上有河曰稳秃深山多产松木国朝征奴儿干于此造船乘流至海西装载赏赉浮江而下直抵其地有敕令兀者卫都指挥琐胜哥督守 
　　生女直温脑江上自海西下自黑龙江谓之生女直受辖于野人事耕种言语居处与建州类每聚会人持烧酒一鱼胞俗名阿刺吉席地而坐歌饮竟日少有忿戾则弯弓相射江口有石名木化石坚利可锉矢镞土人宝之 
　　可木以下松江皆榛莽人无常处惟逐水草桦皮为屋行则駄载住则张架事耕种养马弋猎刳独木为舟以皮毳为巿以貂鼠为贡 
　　阿速江至散鲁温为迤西其耕作射猎饮食居处类可木出入乘五板船头置枒杈木根如鹿角状两舷荡桨疾行江中谓之广窟鲁 
　　乞列迷有四种性奸贪居草舍捕鱼为食不栉沐着直筒衣暑用鱼皮寒用狗皮腥秽不可近以溺盥洗父子不亲夫妇无别父母疾远构草庵处之待其自死不识五谷六畜惟狗多牵拽扒犂男耳垂珠项铁圈以有无知贫富婚姻若娶其姊则姊以下皆随为妾男女老死刳其腹焚之以灰骨夹于木植之溺死者以鱼叉叉其尸裹以海豹皮埋之曰变海豹矣熊虎伤死者裸踯其尸作熊虎势令人射中带矢埋之曰变熊虎矣物产则有海青皂鵰白兔黑兔黑狐貂鼠今皆入贡 
　　乞黑迷去奴儿干三千余里性刚而贪文面椎髻帽缀红缨饰以海贝用金银锡圈为项饰胸掩细甲衣彩帛垂皮条长与足齐坠以金锡牌间以磁石行则琅锵有声谓之鸦儿马吉劲弓长矢射山为食不治产业暑则野居寒则室处妇人饰帽垂珠珞衣缀铜铃死者柩悬于树 
　　北山野人乞列迷之别种养鹿乘以出入水产海驴海豹海猪海牛海狗皮殳角鲂须以为异物昔入贡今不通焉 
　　野人北海之南大江之西住平土屋四面无门穴窍用木革覆之平居由屋东梯上下死者由西梯上下偶失行则重罚卧籍以草如狗彘然与乞列迷为邻 
　　苦兀在奴儿干海东身多毛头带熊皮身衣花布持木弓矢尺余涂毒于镞中必死器械坚利父母死刳去肠胃尸体曝干出入负之饮食必祭居处不敢对约至三年然后弃之 
　　吉里迷邻苦几地男少女多女始生男不问老少先以狗为定年及十岁即娶多至十妇者有之中国人至相交则馈之艳妻去则归之妇女将产令出三五里草次俟产后一月方回 
　　乌洛候后魏通焉在地豆于北其土下湿多雾穿地为室多豕有谷麦无大君长俗绳发衣以珠为饰无寇盗好猎乐有胡空侯木槽革面九弦西北有貌水东流合于难水东入海西北二十日行于巳尼大水所谓北海也 

　　○外夷卫所 

　　福余卫 朵颜卫 泰宁卫 
　　塔山卫 建州卫 建州左卫 
　　兀者卫 兀者左卫 兀者右卫 
　　兀者前卫 兀者后卫 兀也右卫 
　　亦麻河卫 亦马刺卫 失里绵卫 
　　亦儿吉里卫 虎儿文卫 撒刺儿卫 
　　使方河卫 古贲河卫 卜颜卫 
　　卜鲁丹河卫 双城卫 古木山卫 
　　佛儿秃河卫 海河卫 温河卫 
　　苏温河卫 吉河卫 卜刺罕卫 
　　毛怜卫 把河卫 肥河卫 
　　古城卫 脱水河卫 没脱伦卫 
　　塔鲁木卫 阿速江卫 赤不罕卫 
　　屯河卫 安河卫 野木河卫 
　　哥吉河卫 钦真河卫 速平江卫 
　　木鲁罕山卫 嘉河卫 散力卫 
　　朵儿必河卫 甫门河卫 甫里河卫 
　　朵儿玉河卫 甫门卫 甫儿河卫 
　　喜乐温河卫 哈兰城卫 麦兰河卫 
　　讷速吉河卫 纳怜河卫 木东河卫 
　　土鲁亭山卫 马英山卫 法因河卫 
　　亦速里河卫 考郎兀卫 阿刺山卫 
　　古鲁浑山卫 撒秃河卫 忽阑山卫 
　　赤里察河卫 随满河卫 阿木河卫 
　　野儿定河卫 好屯河卫 木阳河卫 
　　牙鲁卫 可令河卫 兀列河卫 
　　呕罕河卫 阿里河卫 列门河卫 
　　忽里吉山卫 秃都河卫 实山卫 
　　察剌秃山卫 兀应河卫 莫温河卫 
　　喜剌乌卫 密陈卫 脱伦卫 
　　亦罕河卫 木兴河卫 木兴卫 
　　乞忽卫 友帖卫 刺鲁卫 
　　木忽剌河卫 亦实卫 童宽山卫 
　　兀鲁罕河卫 塔罕山卫 古里河卫 
　　者帖列山卫 木兰河卫 亦文山卫 
　　兀里奚山卫 秃河卫 兰河卫 
　　希滩河卫 阿真河卫 乞塔河卫 
　　阿者迷河卫 克默河卫 撒叉河卫 
　　阿真同真卫 葛林卫 把城卫 
　　札肥河卫 忽石门卫 札岭卫 
　　木里吉卫 木速河卫 忽儿海卫 
　　伏里其卫 乞勒尼卫 莫温可卫 
　　朵林山卫 朵州山卫 奴儿干卫 
　　阿伦卫 塔麻速卫 失里木卫 
　　撒只刺河卫 失里兀卫 依木河卫 
　　卜鲁兀卫 爱和卫 阿答赤卫 
　　禾屯吉卫 薛列河卫 细木河卫 
　　阿资河卫 葛称河卫 佛朵秃河卫 
　　札童卫 阿吉河卫 密剌秃山卫 
　　剌儿卫 兀的河卫 木答里山卫 
　　喜辰卫 督罕河卫 阿鲁必河卫 
　　者林山卫 亦文卫 阿者卫 
　　没沦河卫 秃屯河卫 弗秃都河卫 
　　者屯卫 阿真河卫 把忽儿卫 
　　写猪洛卫 答里山卫 答马速卫 
　　者剌秃卫 波罗河卫 者亦河卫 
　　阿塔赤卫 也速脱卫 察札秃河卫 
　　弗提卫 木忽剌卫 可河卫 
　　老合河卫 出万河卫 屯河卫 
　　斡朵里卫 福三卫 失儿秃赤卫 
　　哈儿分卫 亦屯卫 卜忽秃河卫 
　　忽鲁爱卫 斡朵伦卫 亦马忽山卫 
　　也鲁河卫 扎真卫 吉滩卫 
　　只儿蛮卫 亦东河卫 速塔儿河卫 
　　亦迷河卫 者到帖卫 卜鲁秃河卫 
　　兀剌忽卫 禾屯吉卫 镇真河卫 
　　亦里河卫 忽脱河卫 建州右卫 
　　寄住毛怜卫 斡兰河卫 可木卫 
　　忽失卫 渚冬河卫 忽鲁山卫 
　　撒剌卫 忽失木卫 古鲁河卫 
　　弗力秃河卫 木秃鲁河卫 乞列厄卫 
　　朵儿玉卫 谷鲁卫 兀剌卫 
　　忽思木卫 也孙伦卫 忽鲁木卫 
　　者卜登卫 撒竹篮卫 老里卫 
　　弗山卫 满泾卫 木里今卫 
　　野剌脱卫 竹里河卫 塔木卫 
　　兀力门卫 右帖卫 可木河卫 
　　兀思哈里卫 古鲁山卫 哈儿蛮卫 
　　哈里分卫 阿里河卫 塔哈山卫 
　　塔亭卫 和卜罗卫 益实左卫 
　　塔山前卫 弗纳河卫 木束河卫 
　　童山宽卫 亦帖列山卫 亦实卫 
　　弗思木卫 阿的纳河卫 双古卫 
　　忽里奚山卫 兀牙山卫 撒儿忽卫 
　　木里吉河卫 以哈阿哈卫 失郎山卫 
　　脱河卫 纳木卫 弗力卫 
　　塔山舟卫 兀里河卫 撒里河卫 
　　脱伦兀卫 只不得卫 顺民卫 
　　哈里山卫 和屯河卫 脱里卫 
　　塔儿河卫 也速伦卫 忽剌罕山卫 
　　兀也卫 木答里卫 木答山卫 
　　弗朵脱河卫 替里卫 忽里罕山卫 
　　过河卫 失列木卫 成讨温卫 
　　木孙卫 秃纳河卫 者河卫 
　　木河卫 亦赤纳卫 兀者纳河卫 
　　撒儿河卫 剌里河卫 古鲁卫 
　　兀鲁河卫 也木河卫 兀里卫 
　　失里卫 玄城卫 兀实卫 
　　亦里察卫 阿古卫 亦屯河卫 
　　和屯卫 出万山卫 兀失卫 
　　失儿秃赤卫 剌儿河卫 忽剌罕山卫 
　　兀同河卫 斡兰河卫 镇真河卫 
　　巴忽鲁卫 亦麻忽山卫 亦里克卫 
　　弗朵兀鲁卫 忽鲁山卫 亦里河卫 
　　兀者吾卫 黑里河卫 兀鲁爱卫 
　　撒林卫 弗郎罕山卫 克城家卫 
　　纳剌吉卫 忽失河卫 者剌秃卫 
　　速温河卫 哈剌察卫 兀答里山卫 
　　木兴河卫 河卜罗卫 岁班卫 
　　兀剌卫 竹墩卫 竹屯卫 
　　兀剌河卫 兀山卫 失山卫 
　　朵州山卫 阮里可卫 弗河卫 
　　文东河卫 者亦河卫 哈里卫 
　　失里山卫 阿儿温河卫 兀的千户所 
　　敷答河千户所 兀者托温千户所 兀者揆野人千户所 
　　兀者屯河千户所 兀者已河千户所 兀秃千户所 
　　兀者稳勉赤千户所 可里踢千户所 兀的罕河千户所 
　　五音千户所 兀者撒也木千户所 五年千户所 
　　哈鲁千户所 真河千户所 古贲千户所 
　　锁郎哈千户所 得的河千户所 屯河千户所 
　　奥江河千户所 古鲁河千户所 哈鲁门山千户所 
　　阿鲁木千户所 

　　奴儿干都司先名远三万户府前代无考元为东征元帅府国初累加招谕永乐九年春复遣中使率官军驾巨船至其地爵赉其人之来附者设都司都指挥三员康旺佟答剌哈王肇州以镇抚之间岁相沿领军比朝贡往还护送率以为常 

　　开原东陆路至朝鲜后门 
　　坊州城　　　　　　奚官　　　　　　　纳丹府城 
　　费儿忽　　　　　　弗出　　　　　　　南京 
　　随州县　　　　　　海洋　　　　　　　秃鲁 
　　散三 【通朝鲜后门】 

　　纳丹府东北陆路 
　　那木剌站　　　　　　善出　　　　　　　　阿速纳合 
　　潭州　　　　　　　　古州 【北接斡朵里】 　旧开原 
　　毛怜 【旧开原南】 

　　闻 【闻：开】 原西陆路 
　　庆云站　　　　　　熊山站　　　　　　　洪州站 
　　懿州 
　　开原北陆路 
　　贾道站　　　　　　汉州站　　　　　　　归仁县 
　　韩州　　　　　　　信州城　　　　　　　斡木城 
　　海西宾州站　　　　龙安站　　　　　　　弗颜站 

　　海西西陆路 
　　肇州　　　　　　　龙头山　　　　　　　哈剌场 
　　洮儿河　　　　　　台州　　　　　　　　尚山 
　　札里麻　　　　　　寒寒寨　　　　　　　哈塔山 
　　兀良河 

　　海西东水陆城站 
　　底失卜站　　　　　阿木河站　　　　　　海胡站 
　　尚京城 【金人故居】 札剌奴城　　　　　　鲁路吉站 
　　伏答迷城站　　　　海留站　　　　　　　扎不剌站 
　　哈三城哈思罕站　　伯颜迷站　　　　　　能站 
　　兀剌忽站　　　　　克脱亨站　　　　　　斡朵里站 
　　一半山站　　　　　托温城　　　　　　　满赤奚站 
　　阿陵站　　　　　　柱邦站　　　　　　　弗思木城 
　　古佛陵站　　　　　奥里迷站　　　　　　弗踢奚城 
　　弗能都鲁兀站　　　考郎古城　　　　　　可木站 
　　乞列迷城　　　　　乞勒伊城　　　　　　莽吉塔城 
　　狗站 【名水狗站夏月乘船小可乘载冬月乘爬犁乘二三人行冰上以狗驾拽疾如马】 
　　药乞站　　　　　　奴合温站　　　　　　乞里吉站 
　　哈剌丁站　　　　　伐兴站　　　　　　　古伐替站 
　　野马儿站　　　　　哈儿分站　　　　　　莫鲁孙站 
　　马勒亨古站　　　　撒鲁温站　　　　　　伏答林站 
　　忽林站　　　　　　虎把希站　　　　　　五速站 
　　哈剌马古站　　　　卜勒克站　　　　　　播儿宾站 
　　沼阴站　　　　　　弗朵河站　　　　　　别儿真站 
　　奴儿干 【有都司】 　黑勒里站　　　　　　满泾站 

　　○外夷贡献 

　　乞列迷贡物 
　　海青　　　　　　　大鹰　　　　　　　　皂鵰 
　　白兔　　　　　　　黑狐　　　　　　　　貂鼠 
　　呵胶　　　　　　　黑兔 
　　北山野人贡物 
　　海豹皮　　　　　　海骡皮　　　　　　　海貛皮 
　　殳角 【即海象牙】 　鲂须　　　　　　　好剌 【即各色鹿】 
　　福余泰宁等达达卫所贡物 
　　马　　　　　　　　失剌孙 【即土豹】 　　貂鼠皮 
　　金钱豹皮 
　　建州兀者等女直野人卫所贡物与达达同 

　　夫辽之形势西接朵颜等卫北逼女直诸夷东邻朝鲜等国阻山带海势亦重矣其间夷之种类不一环居而杂处者有曰建州曰毛怜曰海西者自汤站抵开原此其处也皆有室庐居止之第而强则建州为最焉自宁前抵喜峯近宣府曰朵颜自锦义历广宁至辽河曰泰宁曰 【曰：自】 黄泥洼逾沈阳铁岭至开原曰福余皆逐水草无恒居部落以千计而强则朵颜为最焉又有近松花江者曰山寨夷近黑龙江者曰江夷此辈亦有室庐居止而江夷又其最者焉然夷种固不一而夷性亦顿殊间有喜偷盗者虽时或出入抄掠无常但不过小有所窃而已非他西北猖獗者可儗也矧今沿边之守有营堡墩台之建有巡探按伏之防有将领以总其权有副参以分其任调发者之有游兵分防者之有备御严守之道亦可谓周且备矣又马巿羁糜而有贸易之通入贡抚驭而有赏赉之给又且施之以恩绥之以义结之以信畏之以威纵有所肆逞者因而制之殆亦无足患者矣虽然虏固无大患也然司兵者苟视以为常而怠心生袭以为故而无所豫又安保其无他虞也哉故当知地方之为最者如锦义之达宁前夷虏之为最者如建州江夷之类于此严防庶不失缓急轻重之宜故愚又以为主之者在于得人也 

　　辽东志卷九 

　　●后序 

　　重修辽东志后序 
　　辽东志序 
　　辽东志后序 
　　读辽志叙 
　　辽志跋语 
　　日本翻刻辽东志序 

　　○重修辽东志后序 

　　辽旧志厄于兵燹永乐初官兹者因纂修图籍始有是书于时地方始宁学校初剏全书无存所得者皆掇拾于残编断简暨耆旧闻见是以大纲虽举而众目未张事迹虽具而采录未备兼以板久磨灭观者病焉成化丁未秋余奉命出按是方适分守辽阳副总戎韩公斌欲图完书特命所司礼延文儒博采史传立义类定凡例因其旧而增其新正其讹而补其阙凡有关于治道者悉皆收录俾一方山川形胜人物名宦古今事迹不出户可知若公者可谓知所先务有裨于风化大矣越明年戊申秋书成公复捐俸鸠工刻梓以传既征内翰董先生尚矩文于前后属余叙其后余惟人事气运相为流通气运盛则事由之以兴气运衰则事因之以废然其所以兴废者则有数存焉耳钦惟我高皇帝以丁未诞膺天命而正朔颁在戊申之岁今皇上继统亦以丁未而改元又同戊申夫以百二十年圣祖神孙爱命改元率皆符合岂偶然哉寔由上天眷佑隆国祚相传于不替故也而是书亦肇于丁未成于戊申谓非关乎气运之盛而事因之以兴耶矧辽孤县东北一隅延亘千五百里山川清淑之气蜿蟺磅礴锺灵育秀以故瓌奇卓荦之士多生其间百余年来柱庙堂镇边陲折冲御侮开拓疆里者先后相望又岂无自而然哉古语云地灵则人杰诗曰周王寿考遐不作人此之谓也用是次第所自俾附简末以纪岁月云时弘治纪元八月中秋日 
　　赐进士第文林郎巡按山东监察御史新河陈宽书 

　　○辽东志序 

　　郡国有志其来远矣兆于上古九丘昉于禹贡及周之职方其制未备至汉地理志始为详悉唐图十道宋编九域则纪载愈密矣我皇明抚有天下郡邑之广生齿之繁山川形胜制度沿革之由在在有书可考惟辽为极东边境元季肆为战区图籍漫无存者永乐间诏天下郡邑咸为图志以进时遣使东来纂述前守于是者始延儒雅询故老据其闻见考彼事迹参互捃摭乃克就编既冠以图摸其山川地里之胜复分析事类详其制度沿革之实人物文辞有关政教者虽微不遗贡赋学校军卫城堡切于制度者无一不备于以昭我国家舆图之广气化之盛诚千百载间所未闻之胜事也猗欤盛哉书既 【以下原文阙】 

　　○辽东志后序 

　　辽东志何志辽东也辽东者禹贡幽燕故地唐宋以来辽金所居也我大明一统志山东通志辽附焉而又何志乎盖详之也自古列国皆有史官掌时事也考山川也纪人物也记兴废也天文昭也 【也：焉】 地理察焉人道存焉而王政备矣是故观风氏之所以重而太史氏之所资以取焉者也夫辽边陲重地国家之左辅也朝鲜国及毛邻建州朵颜诸夷入贡所由曰广宁曰辽阳镇之总也曰开原曰宁远曰叆阳曰金复海盖诸卫镇之分也文提其纲武治其目职守之则而镇之管也曰自在曰安乐柔来之义也阻山滨海环外夷拱中夏兵甲戎马百万藩莫大焉近者边鄙愚卒弗顺于长圣天子恐玉石俱焚也乃用神武歼厥渠魁简诸廷臣才望素着老成谋国者以往于时巡抚都宪钧阳任公巡按侍御开郡史君协心力安辑劳定人皆翕然思治沙漠无烽火焉文教之余悯志久缺急欲编摩以志之必成为期而镇守王君总戎马君亦合谋焉乃请旅寓初亭程君辈纂辑稿初成而诸君归复托寺苑守巡诸寮重加增订予始奉命使朝鲜及归而志成矣适以序属予何能为役然东皇生诏朝鲜云冈洎予始辽之有志任公史君始故不敢重违也是故读疆理志而建置形胜之必甄也读文献志而人物文艺之足征也读兵食志而戎马食货之可考也读外志而诸夷贡道一统之盛攸彰也读杂志而常变邪正灾祥之可稽也其文郁而典其事该而核其义邃而直不华不俚确如也可述也亦可鉴也彬彬乎有古史风真一方之史而万代之典也然非任公史君作兴于上而诸子效劳于间何能有成哉呜呼当边方多事之余用武之地而修文献以开先诏后其盖重德业纪纲之义志有所事达治本而非徒琐琐于末务者辽之抚按诸君子其贤矣哉其贤矣哉 
　　赐进士第征仕郎户科给事中武进龙津吴希孟书 

　　○读辽志叙 

　　叙曰我皇明迓天抚图混一华貊虽禀教受治咸丽于极而辨方陈轨则规制在在殊士不出户庭知四方习国体维志攸赖顾履之而后真及之而后熟昔司马子长南登庐山观禹疏九河遂至于会稽大湟上姑苏望五湖东窥洛汭大邳逆河行淮泗济漯洛渠西瞻蜀之岷山及离堆北自龙门至于朔方然后归而史记成后之作者罕得附夫有以也余寡昧遭时明圣幸通朝籍道吴楚涉江淮走齐鲁以抵于京师已而以天子行人使韩赵周游乎泽潞代朔之间越雁门北入云中观风考制吊古眺幽私以为视都知野视国知天下其余不能遍睹可类推尔今年奉天子命下蓟门遵榆关放于山海与向所经诸辅不同矣乃东入辽登医闾之峰俯锺秀之城涉三河之会览千山之胜访箕子之遗吊唐宗之躅三韩五国之余烈王纲官制人士里俗靡不讨究与向所经云中又迥不同矣盖信夫天下必履而及之而后周知彻照也已辽旧有志义例未精述作冗略中丞西溪任公柱史驼村史君因羣哲所汇次编辑而定之以成今志余取而读之则见其核而当晰而备殊而统伦而有要其于余所睹识无几微爽夫余因履而及之者无子长作史之才犹幸其评志之定也故用以告四方且以明斯志之妙借筯谈兵聚米画谷将必有赖焉者尔 
　　赐同进士出身征仕郎工科左给事中闽人薛廷宠书于襄平行署 

　　○辽志跋语 

　　辽阳旧有志何为而修曰为其敝也为其僭而散也夫敝而弗理则废僭而弗正散而弗统则赘矣而何俟于今日曰先年都宪婺源潘公倡之于始也若东岩之徐公北郭之刘公初亭之程公迓潘公之雅而肆之成也秘閟也久矣今始出焉中丞西溪任公稽而振之也率若属而订裁焉考前意也萃轩薛君括而润色之读辽志有文焉可验也核而信严而辨博而有要有是哉体之娴也复得内翰龚云冈引序于端黄门吴龙津绎精于后噫众美具三长萃矣以成则其志也岂易视哉故张平子西京赋作之三十年岂不为益信矣乎今志更于累岁成于数手而萃轩终之迹若戾而艰倍之其纪实昭后以备小史之遗为国家鸣盛则过之矣余也滥竽按事聿观厥成项涉末见安得不历厥载而详述乎后之览者兴焉亦将有征于吾言嘉靖丁酉岁十二月朔日赐同进士出身文林郎巡按山东监察御史古澶史褒善谨跋 
　　分校生员毕　鹤　　鲁宗儒　　宜　宽 
　　朱贡　　李逊　　邵文爵 
　　舒镒　　赵继儒　　李永兹 
　　曹福　　张文羽　　屈守贞 
　　戢儒　　王澜　　傅良弼 
　　孙荆玉　　余尚贡　　刘百之 
　　督誊录指挥佟学　　　　乡试武举毛旺 
　　督刊梓千户邹杰 
　　辽东志 

　　○日本翻刻辽东志序 

　　辽东志明任洛等所重修于征辽东事实盖为不可少之书焉而殆无传本余家幸藏之因翻刻以公诸世方今治化休明施及满洲则考其山川形势知人物事迹风俗物产及古今之沿革不可谓之非急务也斯书详而核典而要体例得宜统贯秩然有足资检核者印刷成弁一言于卷首大正元年十月侯爵前田利为识 

　　例言 

　　例言 

　　一辽东清祖发迹之地方今东西史家颇驻意焉而记其事者世鲜专书此所以翻刻本书也 
　　一本书原本往往有纰缪然无异版可校今以二十一史及全辽志等反复勘正之其不可勘正者姑仍旧焉 
　　一原本系明代撰着事涉明帝者例皆阙字今悉改之又第一卷第五十七张缺而无别本可补今据全辽志补之盖两志门目不同细勘前后始得补之云 
　　一原本今大路道三所藏后归吾松云公尊经阁道三名玄鉴叙从五位下任典药助庆元间有良医之称云爰志其所由 
　　一君山稻叶君颇精辽事请作本书解题附于后 
　　校者识 

　　●辽东志解题 

　　日本稻叶嵓吉撰辽东志者明代之辽东地志也书凡九卷附图一卷初次编纂于正统八年 【公历一千四百四十三年】 据是年辽东都指挥佥事毕恭所撰序文谓本书之资料盖先采访于永乐中既将正本进呈恭复欲取其稿本而刊行之其事未果迟至弘治元年 【公历一千四百八十八年】 始为刊行其时为刊行大明一统志后六年也此次刊本或于毕恭原稿略有修改然大体仍据旧稿并命名曰辽东志主其事者为巡按御史陈宽及辽阳副总兵韩斌嘉靖八年 【公历一千五百二十九年】 复事修改至十六年告成此为第二次刊本即本书也嘉靖四十四年 【公历一千五百六十五年】 刊行之全辽志凡六卷大抵以本书 【按即第二次刊本】 为蓝本而增以嘉靖十六年以后之事迹命名虽异实即辽东志第三次刊本也 
　　细检本书之所取材盖于各代史志罕见征引夫周礼史记可置弗论而考证辽东故实之书之成于金元时代者如辽东行部志元一统志鸭绿江行部志诸书固不可以一二数而本书所甄录者与此诸书皆渺不相涉卷一山川篇虽录有与元一统志相同之文亦殆自大明一统志迻录而来校以本书卷首所列引用书目仅有大明一统志而无元一统志可知其不诬也明代辽东都司案牍图籍原所具备事无巨细胥经注载是故编纂本书纯采明代之数据而已是固不必取材于前代也而其纪载之详亦由于此不足怪已惟本书记载域外之事亦如彼其详者何哉毕恭之言曰辽东乃东北之雄藩实国家之重镇爰自永乐中上遣使谕本司纂修图志乃即钦承上命谨集进呈惟稿是存斯集乃国朝之盛典藩维之伟绩可秘乎哉观于此语岂非当其事者秉朝廷兴王之运以采访所得辑为此本之明证欤以愚考览所得本书进呈初稿盖为编纂大明一统志而设惜乎一统志所采过简竟遗却本书之大半而不载也 
　　自正统纪元 【公历一千四百三十六年】 以降迄编次本书之前明代用兵辽东失事最多兀良哈者辽东北部之蒙古族也一称三卫其渐次饮马于潢水之南当亦在正统之初维时泰宁之酋又联姻于也先可汗遂致辽东西部直当劲敌女直及野人又扰于东边而本书适成于此边衅骚然之日此读者所应留意者也愚以为毕恭之作斯篇非徒讴歌国家一统之盛而已盖欲使辽东守土之吏谂知辽地之实情以期于吏治边防有所取资也毕恭为前屯卫人全辽志载其略传曰 
　　毕恭字以谦前屯卫籍其先山东济宁人巡抚王公荐恭有文武才由百户举升流官佥事图上方略开设迤西边堡墙壕增置烽堠兵威大振虏人畏服晋署都指挥奉敕守备宁前地方在任五年边鄙宁谧寻推掌都司事抚士卒革奸弊广屯田兴学校平讼理至今称之所著有辽城吟稿以疾卒上遣官谕祭翰林学士卢陵陈循为撰神道碑 
　　观此可知恭盖终其身以经营辽左自任全辽志边防篇云国初毕恭守辽东始践山河因编木为垣久之乃易版筑而墩台城堡稍稍添置云此即恭传所称开设迤西边堡墙壕烽堠之事 【毕恭立边墙事柳边纪略亦言之】 边堡墙壕亦长城之一种其设置兴废关系辽东之存亡恭之始终经营以镇方面功亦伟矣明史稿及明史皆缺恭传故备举之东国舆地胜览所引之辽东志是否为本书之初次刊本尚为一种疑问按胜览之书编次于朝鲜成宗王之十三年 【成化十八年】 当时曾否付梓殊不能详其后复有修改尝刊行于王之二十三年 【弘治二年】 而本书第二次刊本后于胜览刊行之岁约四十有八年是胜览所引之辽东志其非本书可以推而知之胜览卷五十镜城都护府建置沿革下本号笼耳之语复注云辽东志作木郎古而本书则无木郎古之文卷五十一平壤都护府下有性柔而巽借与无宽贷服食俭素有古之遗风一节谓引自辽东志而本书亦无此文复按初次刊行本书时与初刊胜览其间仅隔一岁尔时朝鲜与辽东之交通纵极繁盛然谓彼邦编辑胜览已录及本书之初刊本似尚失之过早惟其间有可异者即龙飞御天歌乃于正统十二年二月编撰而其注中已引有辽东志之一节岂尔时朝鲜之采访故实者业已甄及辽东乎究之本书之初次刊本即谓世无传本无不可也 
　　本书之第二次刊本流传亦甚希本邦旧红叶山文库所存之全辽志与本书仅称伯仲此外尚未闻有传本在昔中华本土浙江省宁波府范氏天一阁藏有辽东志及全辽志二书清全祖望鲒埼亭外集有一文引及本书疑即据天一阁之藏本犹怪乾隆中编纂四库全书搜采甚备乃竟未及此二书或以所记间涉建州旧事惧触忌讳故未敢采进也耶天一阁书目所载如下 
　　辽东志九卷 【全】 　　明正统八年任□□监修 
　　全辽志六卷 【全】 　　明嘉靖十六年任洛等重修 
　　此记稍误嘉靖十六年重修之本仍袭旧名题曰辽东志至四十三年又经重修始改称全辽志天一阁藏本卷数与本书及全辽志卷数皆符以此考之可知范氏记载而所以致误者盖以两书卷端所载之旧序误作刊行新书之年代也 
　　读中国边郡地志可以考见当日国势之伸缩如汉书地理志载有朝鲜四郡其乐浪南部之山川迄今犹仍旧名此即武帝用兵之赐而当日汉室之国势可以遥制朝鲜从可知矣明代之满洲可分为二其一部实隶入明之版图为其领地其一部则为明之属卫所谓羁縻州者是也清代官撰诸书尝谓明初疆域东尽于开原铁岭辽渖海盖其东北境全属我朝及国初乌拉哈达叶赫辉发诸国并长白山之纳殷东海之窝集等部明人曾未涉其境永乐二年仿唐羁縻州之制设尼噜罕卫七年改为尼噜罕都司后又续设卫所之空名其疆域远近原弗及知山川城站亦多在传闻疑似之间 【案此文见满洲源流考卷十二】 此种解释人皆以为不谬抑知尼噜罕 【即奴儿干】 用兵之事实见载于皇明实录者实有未尽且黑龙江口特林之永宁寺碑屹然尚在非纪载当时伟业之证耶本书卷末所纪东北辽东交通道路有海西东水陆城站一节此即明人自开原北至哈尔滨附近以其地为发轫更东北向松花黑龙二江沿岸而下出鞑靼海峡布设驿站之证依此所记以求驿站之遗迹尚可得十之六七复考自开原东北绕长白山之北松花江之上源而出今之延吉自豆满江南通咸境南道之驿站又可得十之七八而谓明人未涉其境所称山川城站亦多在传闻疑似之间诚诬妄之甚者矣故吾敢断言本书之纪载远及于满洲东北陲之山川者不外永乐宣德二朝用兵之所致其时国势之发展亦深足惊异至于景泰以降外难洊臻遂致中朝疆域不踰辽河流域今固无待赘述矣 
　　本书之采辑虽未甚备然所载重要之史迹有二一为义州西数里大凌河左岸之石窟寺本书云寺建于拓拔魏景明年依此纪载曾至其地搜访而史迹尚不止此在其邻地又发见魏太和二十三年之石窟寺一区尝谓今之义州虽为辽西之僻陬然在往代盖为自辽东以通于西方必经之大路也此种意度竟依此重要史迹以证实矣其二为旅顺口黄金山下之鸿胪井井有刻石云唐开元二年敕持节宣劳靺鞨使鸿胪卿崔忻凿井两口永为记验大明一统志亦曾载其遗迹惟不如本书之详盖一统志所纪乃采自本书进呈之稿本也夫辽东为唐太宗高宗陈耀六师之地据此井石所记是崔忻之行程因幽州之道为契丹所梗塞故自东莱渡海而往来于渤海之间得此井石可为研史之助更无待烦言矣 
　　大抵中国各代之起自西南者每不能保据辽河流域而有之其在辽东置郡县者不过汉明二代而已汉之辽东郡虽与明之辽东都司疆域未必相同然仅其西陲与辽西及海道相接其余三方悉邻外族则大体相似惟明代保有辽东久于炎汉其故何哉盖当嘉隆之际武功文治俱有可观不独东南沿海之地治化鼎盛即北境边郡之域政治亦甚修明也迨至万历中年有三大战役其与本邦之役 【案此指平秀吉之役】 即在辽东之邻境先启衄端后廿余载又与建州女真交战女真不满万万不可敌之语纵谓早成当年之谶然未踰岁辽河以东悉委敌手遂酿宗社为屋之祸岂非嘉隆以来累世之生聚早已殚于文禄壬辰之会哉 【按平秀吉年号文禄此云壬辰之岁为万历二十年】 由此观之辽东志一书虽谓为汉人致力辽东最后之纪念亦无不可矣 
　　自辽东文献征略卷八译文迻录 

　　●辽东志校勘记 

　　康平高凤楼 
　　辽阳许麟英同撰 
　　本书据抄本覆刊卷次体例悉从其旧惟于标目行款畧有更置原本夺衍讹误难于偻指爰取日本翻印之活字本校之并与全辽志互勘其有疑莫能定而又无他书参证者辄两存之不敢擅改以竢博雅君子諟正焉 
　　卷首 
　　总图 
　　辽东城堡地方总图 
　　威宁营堡　全辽志总图奉集堡威宁营堡地位与此互易 
　　旧辽阳城　原图旧辽城夺阳字据本书地理志及全辽志故迹门改其位置全辽志作辽滨塔南 
　　泛河城　全辽志总图及铁岭卫境图泛河城列泛河南岸 
　　望海埚堡红嘴堡　原图二堡位置互易据本书兵食志及全辽志列城堡序次改 
　　靖安堡　原靖误静据本书兵食志及全辽志改 
　　西平堡　原列西宁堡东据本书兵食志列各城堡序次并参证全辽志改 
　　大靖堡　原列大宁堡西据全辽志及本书兵食志改 
　　小凌河驿　原位置与大凌河所互易据本书建置志及全辽志图列位置改 
　　锦州城　原列小凌河右岸位置偏在西北据全辽志图及本书广宁左中屯卫山川地理图改 
　　宁远城　原列锦州东南据本书地理志所载方位改 
　　义州城锦州城　原图二城俱缺北门据本书建置志二城注补 
　　沙河儿堡　原作沙河堡夺儿字据本书兵食全辽边防二志补其位置应在松山堡长岭山堡之间并据改 
　　新兴营堡　原新兴堡夺营字据本书兵食志及全辽边防志改 
　　戚家堡　全辽志戚作七 
　　辽东都司治卫山川地理图 
　　船城船城墩　原船讹作舡据全辽志改 
　　黄泥洼墩　原洼作凹据本书兵食志改 
　　北至开原三百三十里　原三十误作四十据本书地理志及全辽志沿革志改 
　　广宁山川地理图 
　　东至平洋铺海州卫界二百里　原作一百里按全辽志作二百里本图里至注东北到羊肠河一百一十里平洋铺位置在其东南当以二百里为是兹据改 
　　镇安堡　全辽志镇作正 
　　白土岭墩　全辽志白土作皇 
　　义州山川地理图 【原义州下有卫字因义州后屯二卫同城删之】 
　　三家城堡　全辽志堡作铺 
　　柏凌河　原柏讹作白据本书地理志及全辽志图改 
　　泥河　原作泛河据本书地理志泥河注城南二十里源出西山经 
　　杵头山入大凌河与本图符合全辽山川志同原泛字为泥字之讹兹改之 
　　嘉福山　全辽志图列万佛山石灰山之间 
　　广宁左中屯二卫山川地理图 
　　辽府印舍　全辽志印作中 
　　北到义州丫角山界五十里　原作羊角山据本书及全辽山川志改 
　　蛤蜊河　蜊原讹蝲据本书地理志改 
　　左中屯城　原缺北门据本书建置志锦州城注补 
　　宁远卫山川地理图 
　　东北到锦州一百二十里　原一百误作二百据全辽志并参本书锦州图里至注改 
　　东关驿　原列南沙河西据本书地理志山川注及建置志驿传注里至方位改曲尺河西详前屯图 
　　广宁前屯卫山川地理图 【原列开原图后据本书地理志各城次序改列】 
　　中后所　原图未列此名据全辽志图及本书建置志补 
　　南沙河北沙河　原作大沙河小沙河宁远卫图作南不作大而北沙河夺北字据本书地理志改补 
　　东关驿　原列曲尺河正流右岸据本书地理志南沙河注宁远城西四十里曲尺河注城西五十里东关河注城西六十里源出大宁上通六州河建置志东关驿注宁远城西六十里全辽志图考注同原图位置稍偏于东南兹移近曲尺河上游右支流右岸 
　　前屯卫城　原作四门据本书建置志前屯卫城门三东崇礼西武宁南迎恩全辽志图考注同兹删改 
　　兴安堡　全辽志安作家在城南堡之西 
　　开原山川地理图 【原列前屯卫前据本书地理志各城次序改此】 
　　塔儿山墩　原墩误作塔据全辽志图改 
　　西到懿州二百七十里　全辽志二作三 
　　开原城　原图有西关全辽志有南关均误据本书建置志及全辽志图考删 
　　南到铁岭九十里　原误作一百二十里据铁岭图里至注北至开原里数及由铁岭历沈阳递至辽阳核实总里数改 
　　开原控带外夷山川地理图 【原作开原控带外夷山川之图依前图例补地理二字删之字】 
　　满泾站　原泾讹作浑据本书及全辽志外志改 
　　沼阴站　原沼讹作召据全辽志及本书外志改 
　　播儿宾站　原播讹作招宾讹作实据全辽志及本书外志改 
　　奴合温站　原合讹哈据全辽志及本书外志改 
　　乞列迷站　原列讹勒据全辽志及本书外志改 
　　弗能都鲁兀站　原弗能都鲁站夺兀字据本书外志补 
　　奥里迷站　原奥讹异据全辽志及本书外志改 
　　古弗陵站　原弗讹伏据全辽志及本书外志改 
　　满赤奚站　原奚讹希据全辽志及本书外志改 
　　托温站　原托讹拓据全辽志及本书外志改 
　　兀剌忽站　原忽讹温据全辽志及本书外志改 
　　能站　原能讹熊据全辽志及本书外志改 
　　哈三城哈思罕站　原哈三城即哈思罕衍即字夺站字据全辽志及本书外志删补 
　　扎不剌城　原扎讹札据全辽志及本书外志改 
　　鲁路吉站　原路讹落据全辽志及本书外志改 
　　海胡站　原胡误作岛据全辽志及本书外志改 
　　哈嗒山　原嗒讹塔据全辽志及本书外志改 
　　弗朵河站　原河误作木据全辽志及本书外志改 
　　一半山站　原一半二字误作平据全辽志及本书外志改 
　　伯颜迷站　原颜讹岭据全辽志及本书外志改 
　　脑温河　原河误江据本书地理志改 
　　铁岭卫山川地理图 【原列开原控带外夷图前据本书地理志各城次序列此】 
　　松山　全辽志图列大有堡东 
　　永登堡　全辽志登作宁 
　　泛河城　原列卫城西本书地理志泛河注在卫城南三十里建置志泛河中左千户所注在城南三十五利兹据改于铁岭卫南 
　　沈阳中卫山川地理图 
　　嘉禾堡　全辽志禾作木 
　　海州卫山川地理图 
　　东北到甜水站二百四十里　全辽志二百作三百 
　　东南到临江二百八十里　全辽志二百作三百 
　　北至辽阳甘泉堡界三十里　全辽志作北至辽阳界六十里 
　　南至盖州卫石城铺界一百五里　全辽志作南至盖州界七十里 
　　西北到辽河一堵墙六十里　全辽志作一百二十里 
　　西至广宁高岭铺界一百七十五里　全辽志作西至广宁界一百二十里 
　　西到广宁卫三百里 全辽志作西到广宁二百四十里 
　　麻崖墩　全辽志崖作岸 
　　塔山铺　全辽志铺在河东又北古城全辽志在水曲之南辽遂县全辽志在水北 
　　广积铺　全辽志作广信铺 
　　孛兰铺　全辽志在耀州驿东 
　　南古城　全辽志作北古城又平阳寨古城全辽志作西古城 
　　海州卫城　原图无关厢据本书建置志及全辽志海州卫图补北西南三关 
　　盖州卫山川地理图 【原列复州卫后据本书地理志各城次序改此】 
　　东至秀岩二百三十里　全辽志三十作五十秀作岫 
　　西至海一十五里　全辽志作十里 
　　归州墩　全辽志州作山 
　　复州卫山川地理图 
　　富川堡　全辽志川作州 
　　得利嬴城　原嬴讹作瀛据全辽志及本书地理志改 
　　金州卫山川地理图 
　　鹳儿岛墩　全辽志鹳作鹤 
　　南渡海到登州府六百里　原南到渡海登州府大百里全辽志作南到渤海登州府二书词均费解兹改之 
　　卷一 
　　地理志 
　　沿革 【原白书兹低二格代之下仿此】 
　　辽阳广宁义州锦州宁远开原六城原作白书兹各提一格以醒眉目余各卫均低一格 
　　广宁注在辽阳城西四百二十里　全辽志作三百三十里 
　　广宁右屯卫注在辽阳城西五百四十里　全辽志作四百五十里 
　　义州注在辽阳城西五百四十里　全辽志作四百二十里 
　　义州卫注弘政开义同昌三县　原注同昌误作尧庆据全辽志及金史地理志改 【金史地理志义州下崇义军节度使属县三镇一县名同此镇曰饶庆隶开义县下】 
　　广宁左屯卫注永乐元年移治锦州守御　全辽志元作五 
　　宁远卫注都御史包怀德　原怀德二字互易据全辽志及本书官师志改 
　　沈阳卫注在辽阳城北一百二十里　原二十误作一十据全辽志本注及本书铁岭卫图注南至沈阳一百二十里本志铁岭卫注至辽阳二百四十里核改 
　　金州卫注旧有沙卑城　原作卑沙城据全辽志改 【按本书及全辽志海州卫注高丽为沙卑城别书亦作卑沙城或卑奢城但均指海州言】 
　　疆域 
　　西至山海关一千五十里　本书辽东都司治图里至注西至山海东关一千一十五里全辽志同 
　　北至开原三百三十里　原作三百四十里据上文开原注及自辽阳历至渖铁开原里数核改 
　　渡海至南京　原于四至后另起南至南京又西至北京兹纳于四至内 
　　山川 
　　附文 
　　游千山记去襄平六十许里　全辽志许里作里许 
　　鼾息达旦　原鼾讹作劓据全辽志本文改 
　　迤西而北　原作迤东而南全辽志同按千山各寺方位龙泉居祖越之西北由祖越往龙泉当西北行辽阳州志载此文作迤西而北虽系后世之书而身居其地勘察较确兹据改 
　　分流庖舍　全辽志庖作下 
　　大安违龙泉西南可八九里　原大安违龙泉西可八九里与实在方向不合据全辽志故迹志大安寺注西字下补南字 
　　翌日庚寅　原翌误作翼全辽志同兹改正 
　　徐子去余数步　全辽志步作武 
　　安太守寓之　原太误大据全辽志改 
　　弗克模拟　全辽志模作摸从不从木 
　　相见惨怛　全辽志见作视 
　　附诗 
　　宿大安有怀　全辽志安下有寺字 
　　游祖越寺 【程启充】 此身应已住虚空　全辽志住作在 
　　次前韵 【史褒善】 漫将旅泊厌俗蒙　全辽志俗作纷 
　　老鸦山注城东三百里　全辽志三作二又罕儿岭注城东二百里全辽志二作一 
　　鸭绿江注猪婆江　原作婆猪江全辽志作岛婆江据二书图改 
　　龙泉注自半山厓石窦出　原出误作窟据全辽志改 
　　千山温泉诗 【徐文华】 方池莹欲流　原池误地据全辽志改 
　　医巫闾山诗 【蔡珪】 祖龙驱之不肯去　原之字误作龙全辽志同据别书改 
　　蛇山注城东三十里　全辽志作二十里又狼虎山全辽志狼作豹 
　　牵马岭　原岭字下衍山字据全辽志删又响山原响讹向据全辽志改 
　　飞瀑岩注自悬崖下泻　原崖讹岸据全辽志改又古老无名泉注一泉涌出原一误二据全辽志改 
　　细河注城西六十里　原作十里据全辽志及本书图列方位改 
　　义州出山注城西南二十五里　全辽志二作一 
　　宁远卫双山注城西北二十里　全辽志二作一又寨儿山注城东北三十五里全辽志无五字北沙河注城西三十里全辽志作二十里宁远河注东流至城西全辽志无东字瓦冲注城东北四十里全辽志四作二 
　　广宁前屯卫小寨儿山注城东北三十五里　全辽志三作二又蛇山注城东北四十里全辽志作城北一十五里关弁山全辽志无弁字庙山注城东北二十五里全辽志作一十五里欢喜岭注城西七十五里全辽志无五字黄官保嶂注城西北三十七里全辽志三作二 
　　开原牛心山注城东北二百五十里　全辽志二百作三百 
　　土河注南流至黑嘴　全辽志无南字又兀良河注城西北三千三百余里全辽志无西字 
　　兀良河注与洮儿河脑温河合　原河误江据全辽志及本志改 
　　理河注城东北一千二百里　全辽志二百作一百又大清河注西流一百八十五里全辽志五作九 
　　混同江注源出北山　原源误流全辽志同兹改正 
　　铁岭泛河注北流入辽河　全辽志作辽海又小清河注南流入辽河全辽志河作海泥沟河注由十方寺入辽河全辽志河作海 
　　盖州卫塔儿山注城南五十里　全辽志作十五里 
　　孛啰铺山　全辽志啰作罗又巨罗山全辽志作叵罗山 
　　大孤山注城东二百六十二里　全辽志二百作一百又小孤山注城东南一百五十里全辽志五作九七盘岭注城东一百二十里全辽志二十作一十 
　　得利山城注城东南二十里　全辽志二作一 
　　复州卫杓子河注城东北二百五十里　全辽志二百作一百 
　　金州卫兔儿岛注城西北三十里　全辽志作七十里又小长山岛注去城二百六十里全辽志二百作七百八叉岛注去城三百二十里全辽志三百作二百大沙岛注城东北一百一十里全辽志一十作三十团山岛注城东七十五里全辽志七作北豹子岛注城东三十里全辽志三十作二百史岛注城东二十五里全辽志二作一杨家岛注城东南一十五里全辽志一作三沙嘴岛注城西南七十里全辽志七作四七个山岛注城西北三十五里全辽志作二十五里 
　　薛子曰文物郁郁　原郁都据全辽志本文改 
　　宫室 
　　景迁堂注山东周正为记　原正误止据全辽志改 
　　西楼注岁时射猎四楼之间今废　原四楼之间废夺今字据全辽志补 
　　明王楼注　原衍在世设里四字据全辽志删 
　　金宫注熏风等殿今废　原熏风等殿废夺今字据全辽志补 
　　陵墓 
　　王荣祖墓注义州城南四十二里　全辽志二作一 
　　寺观 
　　辽阳大安寺注在龙泉南可八九里　原南误西兹改正 
　　义州万佛堂注好事者于南岩镵石佛像　原岩误岳据全辽志改 
　　海州卫报恩寺注城东南二十里　全辽志作十里 
　　盖州卫白塔寺注城东北六十里　全辽志无东字 
　　古迹 
　　大黑山城注攻沙卑城获男妇人千口　原沙卑作卑沙据全辽志改人千口全辽志同据别书人当作八 
　　薛子曰虽醲化懿纲　全辽志纲作网 
　　卷二 
　　建置志 
　　城池 
　　辽阳城注周围二十二里二百九十五步　原二十二里三百九十五丈按一百八十丈为里例以算法既计以里数则必举里之所不能尽者方为畸零之数三百九十五丈核二里余三十五丈与下文池周围二十四里二百八十五步相差才百十五步若大之城恐无此狭小之池全辽志无南北两城周围里数其池周围里数与本书同而计南城周围里数为十六里二百九十五步其北城注南北一里东西四里则北城东西北三面合为六里加南城四面之数计二十二里二百九十五步本书二讹三步讹丈两书实数相符兹据改 【按城之周围以城墙各面合计之长度言池之周围举所包城外之边缘而言】 
　　城门注正北曰镇远　原东北东字误据全辽志改 
　　重修望京楼记　全辽志此文有删节不具录 
　　思饬干城　原思心饬干城衍心字据全辽志本文删 
　　斯无愧于兹楼矣　原斯误期据全辽志本文改 
　　朱箎和韵诗叆叆苍烟横朔漠　原作羯漠据全辽志本诗改 
　　广宁城注周围一十二里四十五步　全辽志作一十里九十五步 
　　东南曰泰安　原泰误作大据全辽志改 
　　右屯城注池深八尺阔二丈　全辽志作阔一丈 
　　义州城注池深一丈五尺阔三丈八尺　全辽志作阔一丈八尺 
　　马场二处注一城东南二十五里　全辽志无南字 
　　锦州城注周围五里三百二十步　全辽志三百作一百又并南关周围六里二十三步全辽志作一十三步又池周围七里五百七十三步二书注数同按五百七十三步内含一里余二百一十三步五字疑三字之讹 
　　宁远城注池深一丈五尺　全辽志无五尺二字 
　　中前所城注周围四里三百步　全辽志三作二 
　　中固城教场注城东一里　全辽志东作北 
　　铁岭城教场注城西北一里　原西北误作南据全辽志及本书铁岭卫图城西北有演武亭改 
　　泛河城注东曰承恩南曰安远　全辽志东安远西承恩 
　　懿路城注高二丈　全辽志作一丈又教场注城东北一里全辽志作西北一里 
　　抚顺城注周围三里有奇　原作周围二里七百三十六丈全辽志作三百七十六丈按七百三十六丈核四里余十六丈是零数大于二里之整数二倍强可谓绝无此理疑是全辽志所载三七二字之互易又本书里数之零皆以步计丈字疑为步字之误考盛京通志载抚顺明故城据勘得周围三里有奇与全辽志不甚相差爰据改又城门二全辽志作城门一曰迎恩 
　　海州城注高三丈四尺　全辽志四作二又池深一丈二尺全辽志二作一 
　　城门四北曰来远　原来误作东据全辽志改 
　　永宁监城注高一丈五尺　全辽志五作七 
　　复州城注高三丈五尺　全辽志三作二 
　　金州城注高三丈五尺　全辽志作三丈三尺又池深一丈七尺全辽志作一丈二尺 
　　南关　原有北关无南关据全辽志及本书金州图补 
　　旅顺口城注北城周围一里二百八十步　全辽志二百作一百 
　　公署 
　　重修会府记彼王景乂非监耶　全辽志王景乂三字作王宗景又四字 
　　新建镇东堂记三君子属予记　全辽志予下有以字 
　　镇守太监府二注一在广宁泰安门西　原作泰和门和字误缘广宁无泰和门故改 
　　巡抚都察院二注广宁在拱镇门东　全辽志东作北 
　　广宁都察院记镇守武臣充总兵官　原作统总兵官统充讹据全辽志本文改 
　　辽阳察院题名记辽阳古幽营之地　全辽志辽阳下有系字 
　　户部分司注广宁城鼓楼东　全辽志作泰安门北 
　　行太仆寺　全辽志无行字 
　　管粮通判府　原列东宁卫后兹移辽东都司前以非各卫所属也 
　　定辽左卫左右后三所　全辽志作左中后三所 
　　神机库原列定辽左卫直下兹与税课司列一行以特标为他卫所无也 
　　广宁备御都司注在城鼓楼西北　原西北误西南据全辽志图考注改 
　　广宁卫神机库注在镇守府东南　全辽志作户部分司前 
　　神机库原列广宁卫直下兹移税课司下取义与定辽左卫同 
　　广宁左卫左右中前四所　全辽志作中前后三所 
　　广宁中卫左中前中左四所　全辽志作左右前中四所 
　　广宁右屯卫左右中前后五所　全辽志作左右前中四所 
　　预备仓注卫治东南　全辽志作军储仓内 
　　盐场百户所注城南二十里　全辽志作二十一里广宁中屯卫注在宁远街　全辽志作旧设于宁远 
　　铁场百户所注城西六十里虹螺山正德七年复移于白花寨　全辽志作城西六十里正德七年改白花寨 
　　广宁左屯卫军器局注卫治西南　全辽志西作东 
　　盐场百户所注城东八十里燕子湖　全辽志作城南八十里 
　　宁远卫注在泰和街北　全辽志作永宁门内旧备御公署改建 
　　军器局注城西南隅　全辽志西作内 
　　盐场百户所注城西南二十五里　全辽志无西字 
　　铁场百户所注城西南十八里糜子峪　全辽志作麻子峪 
　　广宁前屯卫铁场百户所注城西七十里糜子峪　全辽志糜作摩 
　　铁岭卫注洪武二十一年设辽东北城　全辽志洪武二十年设辽东城北 
　　沈阳中卫蒲河中左千户所注城北三十里　全辽志城北四十里 
　　复州卫军器局注西门北　全辽志作南门西 
　　铁场百户所注城北　全辽志作城北九十里 
　　金州卫铁场百户所注城东一百三十里　全辽志作二百三十里 
　　监苑 
　　按已革监苑共五监二十二苑本书录二十苑据全辽志名山苑下有复州龙潭二苑 
　　学校 
　　都司学注　本书与全辽志记述详略互异不具录 
　　都司庙学碑记御史桂君怡　原君怡误作右始据全辽志本文及本书官师志改 
　　佥事胡君鼎　原鼎误日折据全辽志本文改 
　　都司文庙新置雅乐记　全辽志载此文有删节不具录 
　　而侈靡不屑焉　全辽志屑作属 
　　余与守巡二道监视之见其礼度　原视之下衍行之数也四字据全辽志本文删 
　　广宁建学碑记　全辽志此文有删节不具录 
　　嗣天历服　原天误大据全辽志本文改 
　　广宁中屯卫学注成化间于城隍祠得元加封先师碑　全辽志祠作庙 
　　宁远卫学注始建庙学卫治东南　全辽志作始建庙学于卫治东 
　　重修庙学记　全辽志此文有删节不具录 
　　历经且二十年　全辽志历经作经历 
　　前屯卫学注弘治癸亥御史余濂　原余濂讹作余廉据全辽志及本书官师志改 
　　盖州卫学注在卫治东南隅　全辽志作西南隅 
　　复州卫学注　按全辽志与此全异彼注云旧在城西北隅正统元年迁于城中嘉靖癸卯迁于城东南隅 
　　敬一箴序受天付托　原托讹托据全辽志本文改 
　　德或不类　原类讹戾据全辽志本文改 
　　肃于明庭　原庭讹廷据全辽志本文改 
　　永延厥庆　原延误起据全辽志本文改 
　　咨尔诸侯　原尔讹耳据全辽志本文改 
　　辽右书院记予窃感焉　全辽志感作惑 
　　与夫从事而成之者　原事误臾据全辽志本文改 
　　关梁 
　　按原书城名分注于各关梁下兹标城名于前以属境关梁分系于后 
　　辽阳升平桥注在西关外　全辽志作西门外 
　　沈阳中卫小桥注泛河所南三里　全辽志三作一 
　　开原庆云桥注西门外　原注在开原城按开原县志载古庆云桥在西门外仅存数石本书建置志开原城西门曰庆云则此桥当在西门外无疑兹据改 
　　安远桥注在北门外和阳桥注在东门外　原无注据别书补 
　　海州卫沙河桥注城西十里　全辽志作西门外 
　　八里河桥注卫西南八里　全辽志作城南无西字 
　　桥头桥　全辽志作横头桥 
　　盖州卫清河桥　全辽志有重清桥无清河桥 
　　仙人桥注卫南五十里　全辽志五作九 
　　梁房口关注卫西北九十里　全辽志作海州城西南七十里 
　　连云岛关注盖州卫西一百五十里　全辽志无一百二字 
　　复州卫北清渡桥注空洞天成　原成讹城全辽志同兹俱改 
　　金州卫萧家岛关注卫东北一百五十里　全辽志作一十五里 
　　广宁经济桥注城内东　全辽志作城南又大惠桥注永安门内全辽志内作外 
　　宁远卫高桥注卫东六十五里　全辽志六作二 
　　锦州凌河桥注城东十五里　全辽志作五十里 
　　驿传 
　　辽阳在城驿递运所注城西八里庄　全辽志无庄字 
　　虎皮营城驿注城北五十五里　全辽志作六十里又注洪武二十一年设按全辽志递运所注俱洪武二十年设谓本驿亦二十年设也与此不同 
　　广宁在城驿注泰安门西北街　全辽志作本城四牌楼南 
　　递运所安插所注均拱镇门东街北　全辽志俱本驿内 
　　高平驿注城东九十五里递运所注驿西安插所注驿东　全辽志无五字递运所安插所注均在本驿内 
　　右屯卫十三山驿注卫西北三十五里　全辽志作二十五里 
　　锦州杏儿站　按本书锦州图有杏儿山杏山驿无杏儿站杏山驿去城甚迩全辽志杏山驿注城西南十里与图尚合杏儿站注城西南六十里杏儿站与杏山驿是一是二兹存疑 
　　海州牛庄驿注卫西四十五里　全辽志作城西北四十里 
　　沙岭驿注卫西八十九里　全辽志作城西北九十里 
　　盖州卫耀州驿　全辽志耀州驿隶海州卫 
　　五十寨驿注卫南一百二十里　全辽志作一百一十里 
　　复州在城驿注南关　全辽志作西关内又递运所注驿西全辽志作本驿东 
　　栾古驿注卫南六十里　原南误东据全辽志及本书复州卫图改 
　　石河驿　全辽志石河驿隶金州卫 
　　金州在城驿注卫治东南　全辽志作南关内 
　　木场驿注卫西南六十里　原卫南夺西字据全辽志及本书金州卫图补 
　　旅顺驿注卫西南一百二十里　原卫南夺西字据全辽志及本书金州卫图补 
　　祠祀 
　　广宁马神庙碑记　全辽志载此文有删节不具录 
　　诏改正祀神名号渎礼背经　原作下经据别书本文改 
　　重修北镇庙记 【成化癸卯】 医无闾山　原医无山夺闾字据别书本文补 
　　吾辈奉命守是方　原守误中据别书本文改 
　　重修北镇庙记 【弘治八年】 　全辽志此文有删节不具录 
　　由太行而东　原太误大据全辽志改 
　　尊严雄峻　全辽志作高峻 
　　下诏追正　原诏误诰据全辽志改 
　　太宗文皇帝　全辽志作成祖文皇帝盖其时已改谥也 
　　祝文三 【成化十三年】 默运化机　全辽志化作玄 
　　奠镇一方　全辽志一方作北土 
　　能不疚心　原疚讹究据全辽志改 
　　鉴予忧元元之意　全辽志鉴予作副朕 
　　祝文六 【正德六年】 皇帝谨遣山东等处承宣布政司　全辽志无谨字 
　　宁濠作孽　原濠误作以据全辽志改 
　　辽阳乡贤祠记是为记　原是记夺为字据全辽志改 
　　钓台祠碑记本教躬行　全辽志作教本躬行 
　　以大学士刘吉荐　原大误太据全辽志改 
　　皆世切要　全辽志世作其 
　　吾不忍吾之子孙之不知先生也　原子孙不之知之不二字互易据全辽志改 
　　先生之学出白沙白沙者　原先生之学出白沙者夺白沙二字据全辽志补 
　　卷三 
　　兵食志 
　　武备 
　　按此篇户口军额与全辽志不同自系今昔情势之异作者各以其时著录非关板本兹不具着其异同 
　　沿边城堡墩台 
　　前屯卫 
　　铁场堡注堡北土胡衕可按伏　原土讹士据全辽志本堡注改 
　　石堆空台　全辽志堆作嘴 
　　永安堡镇营台　全辽志台上有河口二字 
　　凤石嘴台　全辽志凤作乱又黎树沟台全辽志沟作湾楼子山台全辽志子作自 
　　三山营堡长岭儿台　全辽志无儿字 
　　瑞昌堡　原堡误作台据全辽志改 
　　团山儿台　全辽志作大团山台 
　　高台营堡　全辽志无营字 
　　甘泉儿台　全辽志无儿字又大家小庄台全辽志无大家二字 
　　三道沟堡石山儿台　全辽志无儿字 
　　牵马岭台　原牵作撁据本书地理志及全辽山川志改 
　　新兴营堡六州河山台　全辽志山作口 
　　锦川营堡平胡台　全辽志胡作湖又背阴庄墩全辽志墩作台 
　　腹里接火墩　全辽志墩作台以下并同不具着 
　　边墩　全辽志墩作台以下并同 
　　宁远 
　　黑庄窠堡西古路台　全辽志路下有口字又孤松山台全辽志作孤松墩镇宁空全辽志空作台中古路空全辽志空作台庙儿山墩全辽志墩作台永清空全辽志空作台南柳河空全辽志空作台 
　　仙灵寺堡注堡东土烟台可按伏　全辽志无土字又北柳河台镇 
　　北台通贼道路全辽志柳河上无北字 
　　镇北空河口空石嘴空安远空　以上各空全辽志均作台 
　　小团山堡注灰菜沟通贼道路　原菜讹作策据全辽志本堡注改 
　　双路空　全辽志双下有古字又古路空全辽志作古路口台琉璃寺空全辽志空作台 
　　兴水县堡注镇虏台通贼道路　原虏误虎据全辽志改 
　　转头台　全辽志台上有山字 
　　白塔峪堡双路口台　全辽志双下有古字又镇北空台全辽志无台字镇北山墩台全辽志无山墩二字牛心山墩台全辽志无台字 
　　灰山堡注堡西灰窑儿可屯兵　原窑讹土窐据全辽志改又长岭山可按伏全辽志山作儿 
　　长岭空　全辽志空作墩又威远台全辽志远作宁 
　　松山寺堡注同家峪可按伏　全辽志同作全 
　　何晟空　全辽志晟作胜空作台又新架口全辽志作新安墩按本堡各空全辽志均作台 
　　沙河儿堡河身空镇边空　全辽志空均作台 
　　长岭山堡镇远空丫角山空安静空河口空　全辽志空均作台 
　　椴木冲堡　本堡各空全辽志均作台 
　　锦州 
　　大兴堡陡沟儿　全辽志作陡岭儿台 
　　大福堡黑鹰山墩　全辽志墩作台又镇北山墩全辽志墩作空 
　　大镇堡镇南空　全辽志空作台又驼儿山墩全辽志墩作台 
　　镇安台　全辽志作镇安山台又龙潭山全辽志山作空 
　　大胜堡长勇台　全辽志勇作永又安宁墩全辽志墩作台 
　　大茂堡韭菜新台韭菜北空　全辽志菜下均有山字又唐帽新台全辽志帽下有山字松岭儿全辽志儿作墩镇夷山空全辽志无山字石山儿全辽志儿下有台字寨儿山全辽志作寨子山台 
　　义州 
　　大定堡松山墩　全辽志墩作台 
　　长安台　原长讹常据全辽志及本堡注改 
　　碌■〈石由〉山界　原■〈石由〉讹作轴据本书地理志改按全辽志本堡有新台无便视台余同 
　　大安堡寨儿山墩空及寨儿山新台　全辽志均无山字 
　　大康堡青阳台　全辽志青作清又凌河西崖全辽志作凌河西岸台 
　　大平堡墓山台　全辽志台作墩又平静台及静边台全辽志静均作靖旧碓嘴空全辽志无空字搭牙山新台全辽志搭作茶搭牙山墩及空全辽志均无山字搭均作茶 
　　大宁堡青水台青水墩　全辽志青均作清 
　　大静堡　全辽志作大靖堡 
　　中路台　全辽志台作墩 
　　海州 
　　朱四堡烟墩傅庄烟墩　全辽志烟墩均作墩台按本堡各空全辽志均作台空墩数亦不同盖今昔情势异而建设固有改易也 
　　西宁堡注高墩空铺通贼道路　全辽志无空字 
　　珠子河烟墩　原珠误朱据全辽志及本书地理志改 
　　东昌堡古路台空　全辽志作古楼台 
　　东胜堡新开河烟墩　全辽志无烟字 
　　辽阳 
　　长静堡注长鸦泊通贼道路　原鸦讹雅据全辽志改 
　　长宁堡注平佃堡屯可按伏　全辽志无屯字 
　　新清泥湖小墩　原清误作沟据上文清泥湖小墩及全辽志本墩名改 
　　长定堡新打鹰及小大打鹰小墩　全辽志鹰下均有泊字 
　　长安堡龙台虎伯大墩　全辽志作虎北大台又虎伯南空墩全辽志作虎北南空小墩又沙窝儿小墩重出疑有一误 
　　长胜堡马军埚小墩　全辽志军作家 
　　长勇堡注沙埚旧空沙河北空通贼道路　原沙埚误作河埚据全辽志及下文沙埚儿改 
　　凤凰城堡注堡土山冈新安堡注堡土山势鹻场堡注堡土山势全辽志土均作上 
　　叆阳 
　　叆阳堡注湖河白山　全辽志作湖口白山 
　　鹻场堡新旧瓦子峪墩　全辽志瓦作尾 
　　清河堡注堡土山势　全辽志土作南 
　　抚顺 
　　会安堡注山势平漫　全辽志无平漫二字 
　　沈阳 
　　平虏堡林近小台　全辽志近作外 
　　蒲河 
　　十方寺堡注按马空堡　全辽志无按字又瞭马山小台全辽志瞭作晾 
　　懿路 
　　三岔儿堡注朴旗屯可屯兵　全辽志旗作七 
　　铁岭 
　　曾迟堡辽河南岸　全辽志河作海岸下有墩字 
　　抚安堡东安山墩　全辽志东作康 
　　中固 
　　柴河堡大山嘴台　全辽志山作川 
　　开原 
　　庆云堡孙老儿台　全辽志老作孝 
　　镇北堡黑窟埚台　全辽志窟作堀 
　　靖安堡老虎岸台　全辽志岸作岩又贾秀三台全辽志无三字 
　　复州 
　　杨官寨堡　全辽志作羊官堡 
　　边畧 
　　马巿注遇赦不宥　原遇误作过 
　　卷四 
　　典礼志 
　　宾兴 
　　乡饮注参议蔡天佑　原佑讹祜据本书官师志及全辽志本注改 
　　夷人入贡 
　　朝鲜入贡注陪臣至高丽巿住歇　原住字误作往据全辽志改 
　　女直入贡注建州左右毛怜海西等卫　原怜讹邻据本书外志及全辽志本注改 
　　左等六卫挨月公宴　全辽志作中等六卫 
　　卷五 
　　官师志 
　　爵命 
　　按原书以朝代冠于人名之上兹移置于人名之前一行 
　　元 
　　木华黎注略平滦瑞利义懿广宁等州　原略平蛮瑞利义懿广宁等滦讹作蛮等下夺州字据元史木华黎传改补 
　　七月进兵临兴中攻溜石山　原七月进兵临兴攻溜石日夺中字山误作日据元史木华黎传补改 
　　廉希宪注孚佥辽阳等处行中书省事　原孚佥二字互易按元史廉希宪传宪子六人孚恪恂忱恒惇孚其长子也兹据改 
　　刘敏中注身不怀弊　全辽志弊作币 
　　国朝 
　　郑宏注以武安伯充总兵官　全辽志伯作侯 
　　使命 
　　巡抚 
　　潘珍注徽州婺源人　全辽志徽州作直隶彼以省言此以府言也 
　　任洛注左佥都御史　全辽志无左字 
　　户部分司 
　　徐琏注真定武邑人　全辽志真定作直隶以省言也 
　　李腾霄注山西盂县人　原盂讹作孟按孟县属河南不属山西据明史地理志改 
　　镇守总兵 
　　杨锐注都督　全辽志督下有同知二字 
　　职官 
　　辽 
　　怀闾公注在任民感其惠　原在任误任民据全辽志改 
　　国朝 
　　分守道 
　　刘道注山东参政　全辽志作右参政 
　　林元甫　全辽志甫作辅又注福建莆田人原莆讹蒲据全辽志改 
　　蔡天佑　原佑误祜据本书建置志及全辽志改 
　　许淳注成都护卫人　全辽志作四川左护卫人 
　　王炫注左参政　全辽志左作右 
　　分巡道 
　　蔡芝注京卫人　全辽志作昆山县人 
　　太仆寺少卿 
　　茆钦注直隶永平人　全辽志平作年按明史地理志永平直隶府名永年为直隶广平府附郭县存疑 
　　金毂　全辽志毂作谷从禾不从车 
　　苑马寺卿 
　　金冕注云南中卫人　全辽志作直隶昆山人 
　　李温注顺天府通州人　全辽志作直隶漷县人彼言县此言州也 
　　黄会注少卿　全辽志无少字 
　　夏暹注云南左卫人　全辽志作直隶丹徒人 
　　舒晟注升按察使　原使误史据明官制改 
　　东路副总兵 
　　刘祥注锦衣卫人　全辽志作东宁卫人 
　　张铭　按本志有二张铭一锦衣卫人一广宁中卫人全辽志张铭注锦衣卫人其下为杨镇本志无此名余人名次序同 
　　中路游击 
　　马标　全辽志标作骠从马不从木 
　　司狱王琮　原狱误岳据本志官名改 
　　名宦 
　　汉 
　　陈禅注禅不加兵惟说道义以感化之　原惟误推据全辽志改 
　　冯绲注延光初怨者乃诈作玺书　原延误建据后汉书改 
　　金 
　　卢孝俭注时大饥民多流亡　原大饥民多流亡夺时字据全辽志补 
　　元 
　　塔出注遣人驰驿上闻女直水达达官民与乃颜连结塔出遂与麾下十二骑直抵建州　原女直下夺水达达官民与乃颜连结塔出遂十三字据全辽志补 
　　捏吉伯注豫章窦仲清志其墓　原仲误神据全辽志改 
　　王结注泰定中转辽阳行省参政　原泰定误作大定据元史改又发粟数万石原夺数字据元史补 
　　唐仁祖注欲如户籍口数大小给之　原欲如户口大小给之夺籍字数字据元史补 
　　国朝 
　　刘成德注奏开儒学岁贡　原奏开儒学贡夺岁字据全辽志补 
　　王懋中注倡义之功　原倡讹昌据全辽志改 
　　许进注廷臣力疏起者　原廷讹庭据全辽志改 
　　叶旺注西濒大海　原濒讹频 
　　我以兵设伏于险扼其归路　原夺路字又转驰而西阻于冰垒原夺阻字均据全辽志补 
　　虏众惊扰　原惊讹警据全辽志改 
　　升后军都督　全辽志军下有府字 
　　马云注乙巳以勋授凤阳卫指挥　原乙误作己据全辽志改 
　　周鹗注追至安不刺堂　原追误迨据全辽志改 
　　二十三年征进迤北　原迤误迄据全辽志改 
　　徐玉注元永丰院判　原永误末据全辽志改又征进迤兴原等处原兴误与据全辽志改 
　　徐便注番阳黄岗人　全辽志作湖广黄冈人 
　　方嵩　全辽志作房暠又注生擒酋虏辎重甚多原生误主据全辽志改 
　　鲁全注景泰庚午　原庚误丙按景泰无丙午年据全辽志改 
　　卷六 
　　人物志 
　　科贡 
　　进士 
　　【成化丙戌】 王辅　原列天顺年按天顺无丙戌年据全辽志改 
　　戊戌雷升　全辽志升作升 
　　【嘉靖己丑】 安永清　原己误乙按癸未之下去乙丑尚远嘉靖乙丑在本书修后二十余年此科当是己丑非乙丑也据全辽志改 
　　举人 
　　注旧赴山东布政司　原旧起赴山东布政司衍起字据全辽志删 
　　岁贡 
　　按原书各卫分注人名之后兹标置于前以便检阅 
　　成化年 
　　前屯卫段文肜　全辽志肜作彤 
　　开原郭洪　全辽志洪作宏 
　　弘治年 
　　锦州郭玘　全辽志玘作纪 
　　宁远蒋洪注任陕西略阳县知县　原畧讹洛按明史地理志洛阳为河南府附郭县陕西无洛阳县名据全辽志改 
　　铁岭楚世英　全辽志楚作樊 
　　正德年 
　　锦州韩瑛　全辽志瑛作英 
　　盖州束宝　全辽志束作东 
　　嘉靖年 
　　开原葛显注任雄县丞　原雄误椎据全辽志改 
　　海州卫朱镒注任龙庆卫学教授　全辽志龙作隆 
　　张政　全辽志作张敬 
　　王泽　全辽志作王铎 
　　按原书岁贡田勋以下有曹佐等十四人各注籍贯未列年代兹据全辽志所载者八人分别列入各卫余张轸谈儒马骥杨铭朱澄陈清六人以年世无考标列之 
　　通事 
　　原书缀朝鲜通事女直通事于人名后兹照职官之例改列人名以前 
　　家世 
　　李彀注加昭勇大将军　原加昭勇大夫将军衍夫字 
　　忠节 
　　南北朝 
　　晁清注例降为伯　全辽志无为伯二字 
　　金 
　　女希烈注资禄　全辽志资禄二字直列女希烈下不入注文又注累官西宁刺史全辽志宁下有州字 
　　乌古伦注仲温　全辽志仲温二字直列乌古伦下不入注文 
　　石抹元毅注本名神思　全辽志神作仲 
　　元 
　　太平　全辽志作贺惟一注赐姓蒙古氏名太平 
　　宦迹 
　　辽 
　　大公鼎注咸雍十年登进士第　全辽志十作二 
　　张琳注寿隆末为秘书中丞　原丞误允据全辽志改 
　　金 
　　斡勒忠注转大理知法　全辽志知作执 
　　高竑注后为河北西路按察转运使　全辽志北西二字互易 
　　高祯　全辽志祯作桢从木旁又注判广宁尹全辽志判下有官字 
　　孟奎注完颜守贞　全辽志贞作真 
　　李三锡注怀邦　全辽志邦作印 
　　王政注寻除同知金胜军节度使　全辽志作寻改权侍卫亲军都指挥使 
　　元 
　　耶律楚材注元朝尊属有拜　原元误国据全辽志改 
　　王珣注进退周旋如意　原旋讹施 
　　国朝 
　　顾能注选天下清官四员　原选误作刷据全辽志改又能居都御史杨继宗之次全辽志作能居首 
　　李荣注为赋塔山李将军逐贼歌　原赋讹贼 
　　周俊注疏挑河道　原挑讹桃 
　　学术 
　　张升注所著有裔庵稿　全辽志裔作柳 
　　隐逸 
　　高仲振注辽东人　全辽志东作阳 
　　贞烈 
　　丁氏注萧士清妾　全辽志妾作妻 
　　流寓 
　　三国 
　　太史慈注奏曹史　全辽志作奏功曹 
　　晋 
　　高瞻注渤海蓚人　全辽志无蓚字 
　　后唐 
　　胡峤注周广中归　全辽志广下有顺字 
　　仙释 
　　白仲理注隐徐无山　全辽志无下有终字 
　　黄花老人　全辽志花作袍 
　　卷七 
　　艺文志 
　　本志奏议各文多不列题兹各就文义摘拟题目列于文前 
　　慕容廆上太尉陶侃笺据兖豫之郊　原兖讹衮据别书本文改 
　　巡按御史李善奏复辽东边事疏且今道路隔阻辽河　全辽志且今作见今 
　　苑马寺卿冯时雍马政奏贴并伙食　原伙误供据全辽志改 
　　定储畜以便秣饲　原秣讹抹据全辽志改 
　　石塘曾公生祠碑　全辽志载此文有删节不具录 
　　羣酗干纪　原干讹于据全辽志改 
　　医闾先生集叙叛乱者醉德而革面　原叛乱者醉生德而革面衍生字据全辽志改 
　　辽城望月诗隔树花如缀　原花作光据全辽志改又临城郄影散原郄讹却驻跸俯丸都原丸误九全辽志同据别书本诗改 
　　纪辽东方当销锋散牛马　原销锋作锋镝全辽志同据别书改 
　　过盖州纪兴烟雾初消海峤端　原烟雾误畑霞据全辽志改 
　　墉鼠行磔尔皮骨燃膏脂　原磔误碟据全辽志改 
　　兰英碑词夫何瞬眛而难明　全辽志瞬眛作暧昧 
　　具瞻亭赋践■〈王广〉草之香熏　全辽志■〈王广〉作圹又盻绉波之罽纹全辽志罽作绣北雁尽而山叶红全辽志山作霜 
　　迥川泽于睇盼　原睇盼作盼眛据全辽志改 
　　乘舞雩之风凉　原雩误作云据全辽志改 
　　卷八 
　　杂志 
　　三辽长编 
　　晋惠帝元康初　原惠帝上无晋字据本编书各朝代之例增入下文晋末入于苻秦之晋字改叙文内不另提行又原苻秦苻字误符据晋书改 
　　皝卒子隽立　原子误作与据全辽志外志改 
　　以李世绩为辽东大总管　原总误作统比照上文张亮为平壤大总管改 
　　藏至辽东谋畔召还徙卭州而死　原卭讹功据全辽志外志改 
　　初大军俸粮之资仰给朝廷　原俸字误作衣与下文衣赏重据全辽志兵政志改 
　　祥异 
　　元封中注北成为胡门　全辽志北成作此城 
　　景初间注炊有小儿　全辽志炊作歘 
　　唐贞观注为兵谋　全辽志作为谋兵 
　　卷九 
　　外志 
　　外郡 
　　女真注食生肉饮穈酒　原穈作麋据全辽志改 
　　库莫奚注卢龙李载义破之　全辽志载作戴 
　　鲜卑注后鲜卑有擅石槐者　全辽志擅作檀从木旁 
　　乞列迷注裸踯其尸作熊虎势　全辽志踯作蹲 
　　外夷卫所 
　　土鲁亭山卫　全辽志土作上又忽阑山卫全辽志阑作兰 
　　蜜剌秃山卫　全辽志无此卫又屯河卫全辽志出万河卫下有哈里山卫无屯河卫福三卫全辽志三作山渚冬河卫全辽志渚作诸满泾卫全辽志满作蒲益实左卫全辽志益作盖木东河卫童山宽卫全辽志无此二卫而有双古卫塔山舟卫全辽志舟作丹又哈里山卫兀失卫镇真河卫忽鲁山卫兀剌卫全辽志均无之阮里可卫全辽志可作河哈里卫全辽志里作剌兀秃千户所全辽志兀秃下有河字五年千户所全辽志年作羊古贲千户所全辽志贲下有河字真河千户所全辽志作真河锁郎哈千户所而无锁郎哈千户所 
　　开原东陆路海洋秃鲁　全辽志作一地名又散三注通朝鲜后门全辽志散三通作地名朝鲜后门作注 
　　开原北陆路归仁县　全辽志县作站 
　　海西东水陆城站尚京城　全辽志尚作上 
　　托温城　全辽志城作站又弗思木城全辽志木作本阿陵站全辽志陵作凌古佛陵站全辽志佛作弗乞列迷城全辽志城作站 
　　狗站注名水狗站　全辽志水作木 

　　辽东志校勘记
