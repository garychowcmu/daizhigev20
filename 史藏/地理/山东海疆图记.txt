山东海疆圗记

凡例
一、旧时诸志中皆列海防一门予谓海防一名盖为明时御倭而设今当海不扬波之盛世旣合中外而为一家尚复何事于防况山东海上无潮汐冲决之虞非若两浙时有筑塘捍御之役盖江河皆可云防两浙之海亦可以防目之而东海之防可以不设故以海疆名篇
一、近来志州郡之书前后叙次皆可互易增损阅者茫不知其意绪所存盖立言贵乎有序今窃用孟子天
原书缺叶


山东海疆图记卷一
地利部
自来志州郡者皆详地域若夫渤澥沧溟茫洋不见端际安所得言地利然或指为北海或指为东海岂不以地有可凭斯疆域攸判乎故先之以水口山岛之目㠯定其形势继之以道里延袤之数以便夫往来终之以鱼塩之利以见其生殖之繁而总目之为地利志庻使防海者得因是施其区画盖亦所谓行政必自经界始也
水口志
刘熈释名云海晦也主承秽浊其水黑如晦一曰天池以纳百川者也盖海之承纳者广矣志海而不及所承纳之水是沿流而忘其原矣况原流偹悉则通塞之囙度有方而出入之防御亦得其宜囙就海道所经之地举凡川泽委输水一一循其方位次第书之至于支流细港固不能无遗漏云
山东固表海之国也东北正东东南凡三面濵海经武定莱州登州青州沂州五府于汉郡国时为渤海北海东海之地古称小海又曰少海博物志云东海之别有渤澥故东海共称渤海又通谓之沧海他䖏之海色多浑黄此独望之澄碧殆十洲记所谓东有碧海者耶其西北与直隶之庆云相接南则与江南之贑榆交流北逹奉天东为大洋直抵朝鲜诸国海水自直隶庆云县祁河口以东入山东境为武定府海丰县之大沽口是为黄河故道即唐永徽元年刺史薛大鼎请开之无棣沟也其上流则自直隶元城县入山东冠县境至乐陵复由直隶塩山来注旁有自然泉海水味咸而此井独甘洁舟行者取给焉齐乘引元和志谓海浦旁有一沙埠髙丈余俗呼闘口淀济水入海与海潮相闘故名淀上有井极甘海潮不能没未知即此否由大沽河而东则有鬲津(九河之一)笃马(亦名马笃见汉志)马颊(唐时黄河故道因导水笃马河故亦有马颊之称非禹迹也)诸水会注之其地曰沙土河口又东南经沾化县东北之大洋堡口一名绛河口盖漯水故道今名徒骇河者是也水自朝城县西南诸陂导流东北来注之又东南厯濵州径利津县东北之牡蛎嘴即大清河口汉时河水经流至于千乘者是也省志谓元明海运皆由此岀口又东南经蒲台县东北又东为青州府博兴县乐安县东北有小清河口即古济水入海䖏(阎百诗曰自汉至隋唐惟有济水杜佑始有清河之名宋南渡浚始有大小清河之分)而淄河(原出莱芜县原山)北阳河(原岀益都县九回山)孝妇河(原出博山县颜文姜祠下)诸水同会于马车渎来注之今其地曰淄河门又东南径寿光县东北七里庄为巨弥河口一名唐渡河水出临朐县南沂山东北流来注之又东南至莱州府之潍县为大于河口为白狼河口大于河则上承大小二丹河尭河跪河诸水同入白狼河有小于河水入之又东昌邑县北为潍河口水出莒州西北箕屋山合百尺水浯水来注之潍汉志或作淮盖古人省文潍字或作维或作淮总一字也土人名为淮河谬矣自淄河门以东皆小港口惟潍河口为大禹贡所谓潍淄其道盖指此二水也今曰下营口旧为商船出入之所乾隆三十七年议令封禁渐已淤塞又东径莱州府治掖县西海沧口即北胶莱河口也水岀平度州分水岭西流折而北来注其南流由胶州之麻湾口入海元至元初莱人姚演议凿岭通漕即此时疏时止聚讼纷纷其说具载海运志中又东为掖河水口水自掖县南寒洞山西北流来注之又东北为三山口有万岁河水来注之万岁河在掖县城北三十五里其北岸有万里沙祠史记武帝纪祷万里沙即此三齐记畧云曲城(今属招远)东有万岁水水北有万岁祠即万里沙祠又东朱桥河口又东北径登州府之招远县西北有界河口一名东良口水岀莱阳县北芝山北流来注之又东北径黄县西北龙口白沙河水注之又东北为黄水河口水出栖霞县蚕山西北合绛水河及蓬莱县之大沙河水来注之又东径登州府治蓬莱县之西北有孙家栾家西望庄西山四口又东径丹崖山下为石落口一名新开口北与奉天之旅顺相望新开口在偹倭城内为北汛水师营宋庆厯二年郡守郭志髙奏直[置]刀鱼廵检水兵三百戍沙门岛偹御每仲夏仍居鼍矶岛以防不虞秋冬还南岸相传新开口即旧屯刀鱼战棹之所明洪武九年知州周斌奏设登州卫置海船运辽东军需指挥使以河口浅隘奏议挑浚绕以土城北砌水门以抵海涛南设闗禁以讥往来(明史水利志洪武八年开登州蓬莱河正统十一年筑登州河岸当即指此)其外为沙门岛往来直沽者必于此泊舟盖海道咽喉之地(太平寰宇记云登州西北至大海当中国往新罗渤海大路)迤东有黑宻二水从府治西北水门合流注之又东北为抹直口相传唐张亮伐高丽南还于此登岸而公元[原]为商贩渔捕出入之所又东为湾子口有安香河水来注之又东为刘家旺口为平畅口为芦洋口又东南迳福山县北八角口宋史淳化四年遣陈靖等使髙丽自东牟趍八角即此又相传有辽东孙氏兄弟八人避难来此分为八家故亦名八家口明神宗时副使陶朗先开辽东运道由此放舟又东迳县城东北为大姑河口水出莱阳三螺山合清洋流子二河水来注之(原出巨齿山)又东北有地悬入海中曰之罘岛口又东南迳奇山所东北又东南迳寕海州城北清泉寨口又东为龙门港口有辛安河水来注之又东为飬马岛口为金山寨口有金水河入焉(齐召南云尚有戏山郝庆二港口)又东迳文登县北之双岛口又东南威海司之龙王庙口又东迳荣成县之长峯口(一云在威海卫南)朝阳口又东径成山成山地一线北东南三面悬居海中省志谓此䖏怪石嵯峩巨波汹涌潮涨南流潮退北流水势湍激涛声如雷其海口名骆驼圈海自成山之东折而西南迳山□西至县城南之里岛口始折而南迳龙口崖距龙口崖五里为始皇桥又南养鱼池口东汛水师驻此又折而西而南为寻山所东之青鱼滩口家鸡旺口又南而西为寕津所东北之桑沟口又东北而南而西南经斥山寨东南之石岛口又西南为马头嘴口为朱家圈口为柳埠口为靖海卫南之龙王庙口又西折而北为文登县南之望海口长会口有高村河水入焉又西为五垒岛口有郭家河会母猪河水来注之又西经海阳县境为窑头口为    [原缺二字]口有熏河水来注之又西为黄岛为南洪西洪乳山四口乳山口一名琵琶口有大河水自寕海州西南山来注之(大河水与辛安河水同出一山其北流则为龙门港口与南北胶河形势无异)又西南经海阳县城西之徐家口羊角盘口朝里口鲁家口丁字嘴又西折而北为迟家嘴为大山所又西经行村口旧名髙丽戍寰宇记曰魏司马懿讨辽于此置戍故名金时筑以防海又南有地悬入海曰何家口又西经莱阳县之李家口北为羊圈口五龙河水注之五龙河上承栖霞县艾山南麓之西大河(其北流即黄水河至黄县入海与此河仅隔一冈亦分水岭也)合九里河莱阳县河陶章河昌水河之水而五故名五龙又西曲入为金家口旋折而南为齐家口又东南经雄崖所又南经即墨县王村岛之坡子口东又西有渚曲入曰巉山口曰臧村口又西南经鳌山卫东南又南经县东南境劳山东登窑口又折而西经浮山所南有青岛口又折而北至县西南之女姑口墨水河注之自雄崖所西南来所厯之巉山鳌山卫劳山皆三面悬居海中水程屈曲湾环盖如螺旋而波涛又险恶又西北经东南之会海口麻湾口水出平度分水岭东南流至胶州之夹河套会大小姑河来注之(大姑河发源黄县蹲犬山小姑河发源掖县马鞍山即左传所谓姑尤以东之姑水也)即南胶河也又西北经州城南之小河大河头营子洋河四港口其东南曰古积洋即东海大洋也头营子今为南汛水师逰击驻札之所又南迳大珠山有古齐长城环临海崖旁为小珠山有错水来注之又南迳灵山卫之唐岛口又西为大湾古镇二口及夏河所又西迳琅琊山则为青州府境又西为龙湾董家宋家三港口又西南迳沂州府日照县县东南之龙汪口石臼所又西迳县南夹仓口有固河传疃河水合流来注之又西为涛雒涨雒二口涨雒口有竹子河水来注之又西南为岚山口迳安东卫西南之荻水口以逹于江南海州之贑榆县境凡厯州县所辖之境二十有五计水程二千四百里有奇其现为商船出入稽查税务之口则有海丰之大姑河口(县东一百五十里)利津之牡蛎口(县东北一百二十里)掖县之海庙口(县北十八里)小石岛口(县西北九十里)三山口(县东北八十里)黄县之龙口(县西四十里)黄河营口(县北二十里)蓬莱之天桥口(县北三里)福山县之八角口(县西四十五里)之罘口(县东五十里又有大河海口距县十五里近因沙淤水浅不可通或水涨时闻有停泊)寕海州之清泉口(州西北五十里)养马口(州正北十里)戏山口(州东北十五里)金山口(州东北四十五里又有龙门港口在州西北二十里浪暖口在州东南一百四十里久经淤塞)文登县之双岛口(县北九十里)威海口(县北九十里)长峯口(县北八十里)马头嘴口(县东南一百里)朱家圈口(县南一百里)龙王庙口(县南一百二十里)望海口(县南五十里)张家埠口(县南五十里)长会口(县南六十里)五垒岛口(县南七十里)荣成县之石岛口(县南一百三十里)里岛口(县南三十里)飬鱼池口(县南十里又有青鱼滩口倭岛口龙崖口间有船只采取薪水无停泊者)海阳县之桃林口(县西七十里升村乡)乳山口(县东八十里)莱阳县之蠡岛口(县南九十里)即墨县之金家口(县东六十里)女姑口(县西南五十里)胶州之塔埠口(州      [缺三字]里)诸城县之宋家口(县南一百二十里)董家口(县东南一百二十里)日照县之龙汪口(县      [缺三字]里)夹仓口(县东南二十里)岚山口(安东卫东南二十里)凡四十所其仅可为渔筏往来者水口既小礁沙填塞或偶遇水涨间可停泊及可避风者不能一一详考偹记
晋木华海赋昔在帝妫臣唐之世天纲浡潏为凋为瘵洪涛澜汗万里无际长波涾□迤延八裔于是乎禹也乃铲临崖之阜陆决陂潢而相湲启龙门之岝岭垦陵峦而崭凿群山既略百川潜渫泱漭澹泞腾倾赴势江河既导万穴俱流掎拔五岳竭涸九州岛沥滴渗淫荟蔚云雾涓流泱瀼莫不来注于廓灵海长为委输其为广也其为怪也宜其为大也尔其为状也则乃浟涘㶑灔浮天无岸冲瀜沆瀁渺㳽湠澷波如连山乍合乍散嘘噏百川洗涤惟汉襄陵广斥□蔼浩汗若乃大明摭辔于金枢之穴翔阳逸骇于扶桑之津彯沙礜石荡□岛濵于是鼓怒滥浪扬浮更相触搏飞沫起涛状如天轮胶戾如激转又似地轴挺拔而争回岑岭飞腾而反复五岳鼔舞而相磓渭濆沦而滀漯欎沏迭而隆颓盘□激而成窟滐而为魁㴸泊栢而迤扬磊匒匌而相豗惊浪雷奔骇水迸集开合觧会瀼瀼湿湿葩华踧沑澒泞潗□若乃霾曀潜消莫振莫竦轻尘不飞纤罗不动犹尚呀呷余波独涌澎濞灪䃶碨磊山垄尔其枝岐潭瀹渤荡成汜乖蛮隔夷回互万里若乃偏荒速告王命急宣飞迅鼓楫泛海凌山于是候劲风揭百尺维长绡挂㠶席望涛远泱冏然鸟逝鹬如惊凫之失侣鯈如六龙之所掣一越三千不终朝而济所届若其负秽临深虗誓愆祈则有海童邀路马御当蹊天昊乍见而髣髴罔象暂晓而闪尸群妖遘逆眇䁘冶夷决㠶摧橦戕风起恶廓如灵变惚怳幽暮气似天霄□靅云布䨹昱絶电百色妖露呵㗵掩郁□睒无度飞涝相磢激势相沏崩云屑雨浤浤泊泊□踔湛泺沸溃渝溢瀖泋濩渭荡云沃日于是舟人渔子徂南极东或屑没于鼋鼍之穴或挂□于岑㟼之峰或掣掣泄泄于祼人之国或泛泛悠悠于黑齿之邦或乃萍流而浮转或因归风以自反徒识观怪之多骇乃不悟所厯之近远尔其大量也则南澰珠崖北洒天墟东演析木西薄青徐经途瀴溟万万有余吐云霓含龙鱼隠鲲鳞潜灵居岂徒积大巅之宝贝与隋侯之明珠将世之所收者尝闻所未名者若无且希世之所闻恶审其名故可仿像其色鱫霼其形尔其水府之内极深之庭则有崇岛巨鳌峌□孤亭擘洪涛指太清竭盘石栖百灵扬凯风而南逝广莫至而北征其垠则有天琛水怪鲛人之室瑕石诡晖鳞甲异质若乃云锦散文于沙汭之际绫罗被光于螺蚌之节繁采扬华万色隠鲜阳冰不冶阴火潜然熺炭重燔吹炯九泉珠□绿烟腰眇蝉蜎珊瑚琥珀群产接连车渠玛瑙全积如山鱼则横海之鲸突抗孤逰戛岩㟼偃髙涛茹鳞甲吞龙舟噏波则洪连踧蹜吹涝则百川倒流或乃蹭蹬穷波陆死盐田巨鳞插云鬐鬣刺天颅骨成岳流膏为渊若乃岩坻之隈沙石之嵚毛翼产□剖卵成禽凫雏离褷鹤子淋渗羣飞侣浴戏广浮深翔鹜连轩泄泄滛滛动翮成雷扰翰为林更相呌啸诡色殊音若乃山光既清天地融朗不泛阳侯乘蹻絶住覩安期于蓬莱见乔山之帝像群仙缥缈餐玉清  履阜乡之㽞舄被羽翮之襂□翔天沼戏穷滇甄有形于无欲永悠悠以长生且其为器也包干之奥括坤之区惟神是宅亦祗是庐何奇不有何怪不储茫茫积流含形内虗旷哉坎德卑以自居宏往纳来以宗以都品物类生何有何无
唐太宗春日望海诗披襟眺沧海凭轼翫春芳积流横地纪疏派引天潢仙气凝三岛和风扇八荒拂朝云布色穿浪日舒光照岸花分影迷云雁断行怀卑运深广持满守灵长有形非易测无原讵可量洪涛经变野翠岛屡成桒之罘思汉帝碣石想秦皇霓裳非本意端拱且圗王
唐白居易诗海漫漫直下无底旁无邉云涛烟浪寂深䖏人传中有三神山山中多生不死药服之羽化为天仙秦皇汉武信此语方士年年采药去蓬莱今古但闻名烟水茫茫无觅䖏海澷澷风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太乙虗祈祷君看骊山顶上茂陵头毕竟悲风吹蔓草何况玄元圣祖五千言不言药不言仙不言白日升青天
宋务光诗旷哉潮汐池大矣乾坤力浩浩去无际沄沄深不测崩腾噏众流漭泱环中国鳞介错殊品氛霞饶诡色天波混莫分岛树遥难识漠主探灵恠秦王恣逰陟搜奇大壑东竦望成山北方术徒相误蓬莱安可得吾君略仙道至化孚淳默惊浪宴穷溟飞航通絶域马韩底厥贡龙伯修其职粤我遭休眀匪躬期正直敢输鹰隼威以问豺狼忒海路行已殚輶轩未遑息劳歌元月暮旅睇沧浪极魏阙渺云端驰心附归翼
髙适和贺兰判官望北海诗圣代务平典輶轩推上才迢遥溟海际旷望沧波开四牡未遑息三山安在哉巨鳌不可钓高浪何崔嵬湛湛朝百谷茫茫连九垓挹流纳广大观异增遅回日出见鱼目月圆知蚌胎迹非相像到心以精灵猜远色带孤屿虗殾涵□雷风行越棠贡水过天吴灾揽辔隼将击忘机鸥复来缘情韵骚雅独立遗尘埃吏道竟殊用翰林仍忝陪长鸣谢知己所媿非龙媒
独孤及观海诗北登渤澥岛回首秦东门谁尸造物功凿此天地源澒洞吞百谷周流无四垠廓然混茫际望见天地根白日自中吐扶桑如可扪迢遥蓬莱峯想象金䑓存秦帝昔经此登临冀飞翻扬旌百神会望日群山奔徐福竟何成羡门徒空言唯见石桥足千年潮水痕
李峤诗习坎疏丹壑朝宗合紫微三山巨鳌涌万里大鹏飞楼写青山色珠含明月辉会因添露雾方逐众川归
元于钦齐乘云海岱惟青州谓东北跨海西南距岱跨小海也本名渤海亦谓之渤澥海别枝名也葢太行恒岳北徼之山循塞东入朝鲜(今高丽)海限塞山有此一曲北自平  [缺一字]碣石南至登州沙门岛是谓渤海之口阔五百里西入直沾几千里焉汉王横乃谓九河之地沦为小海然则唐虞之时青州跨海者跨河海耶且海溢出浸数百里何自秦汉以来青兖营平郡县不闻有漂没去者足证横失海溢者有之横言之过也近世蔡氏书传金履祥通鉴前编皆祖横说又谓小海所谓沦青兖北境悉非全壤岂二州北境有荒漠弃地为海所渐而厯代信史不之书耶无是理也盖因委九河于海中指碣石在海外遂有此说今青境无缺兹不必辨古兖之地自今济南以西北包濵棣沧瀛带雄鄚西襟深冀南绕曹濮东括鲁郓四至亦不狭矣在春秋战国其地瓜分后世从而小之未详考也金氏又云碣石有二在高丽者左碣石在平州者正禹贡之右碣石也乃今沙门岛对岸之铁山正当渤海之口果为右碣石则唐虞之时青兖东北直岸大海无渤海矣此又可信耶今齐境东南则日照即墨胶州正东则寕海登州皆岸大海东北则莱潍昌邑正北则博兴寿光西北则濵隶二州皆岸渤海云
明薛瑄诗骢马晓辞莱子国北上高冈俯辽碣辽碣万里天风寒山溪二月凌澌结空蒙极目春无邉春涛涌涌含春烟还从絶顶下长坂高城忽起沧溟前沧溟倒浸红楼影通衢四逹尘埃净已应持莭是明时况复观风得佳境天空海阔霜台高霜台逸思何飘飘巨鳌负山真浪语大方见笑非虗谣乾坤俛仰高歌起有物无名大莫比瀛海茫茫何足夸直是人间一泓水
王世贞与僚佐观海诗二首携君跃马最高峯海色苍然尽汉封落日层波明玳瑇青天孤屿削芙蓉洲邉大海仙人  [缺一字]浦外灵槎使者逢起看白云出天矫不知何事但从龙悬梯阁道倚蓬莱地尽山空鸿鴈回日似海珠人捧出山疑秦帝石驱来千秋未假徐生药六月长㽞袁绍杯为语异时陵陆改始知尘世有仙才
国朝施云[润]章诗苍茫登海峤恍惚异人间岛屿浮天碧珊瑚照日□鲸波横作岸蜃气或成山的的羣仙见蓬壶不可攀
刘以贵诗纵观东海与天通岂容蠡测量神功地比中国还有九环以大瀛水色黝鲸鱼身长二千尺怒随潮上离窟宅扳取鲸牙大于椽骨莭专车今犹昔齐谐志怪何足恠海上异闻迭有获虾须如竿惊舟子夜起火光照水赤大块噫气自喷薄呼吸潮信雪浪拍视月盈虗磁引针子母相从无改移海涌旭曜人浪说直凭目力决黄雌日广坤维六千倍海底难容伊谁知骨利干脾熟即曙雪山三更见朝曦坎水常流兑刚卤润下作咸演自箕日行周天绕地走岛民攀屿澷相窥鼍吼波涛撼山陵芃芃禾黍畏咸疑万壑宗兮百谷纳鱼饮海水人不能物性差异原如此莫效夏虫诧疑水
赵执信诗洗眼见云海前期未参差心目忽一豁神情恍四驰大地直前赴高天歘下垂颠波从东来神山竞西移斜日万里碧寒风十月吹半主在埳井跬步临津涯蠡测亦云妄桴泛将安归□虗倘可作词赋犹能追
前人泛海言怀诗忽登万斛舟如蹑长鲸背寄身入无涯旷覧乾坤态潮动风色遒棹急云光碎潜随元气逰逈出人境外千山相簸扬六合欲横溃顿觉䘮吾我何知齐小大幼安漂泊久谢传襟情在谁发小海讴回颿引雄㮣


山东海疆图记卷二
地利部
山岛志
蟠峙于海涯者有山孤悬于海中者有岛皆海邦所恃以自固而亦舟行者所藉为表志者也山东之海自海丰以至莱州不临大洋皆沙港平衍无大山为限制惟沾化有久山特培塿耳逾莱以东则山岛参错礁沙危暗所在皆阨塞险要之区内可以自守外可以御敌是不特舟行者所当偹考而知其趋避之宜抑亦任海疆者所宜烛照焉以为筹偹者也  
久山在沾化县东北七十里大姑河口相传秦始皇筑此以镇海口旧设廵检司今裁
禄山在掖县西北五里莱府志谓峰岭高峻北凌沧海常有烈风暴雨之异上产温石可为器
三山在掖县北六十里海中史记封禅书八祀三山为阴主即此祠址尚存临海有盘石方圆五步上有污樽状若石盏故老相传秦始皇于此凿盏以盛酒醢祈祭百神齐乘云在郡治北二十里汉志秦祠八神四曰阴主祠三山环[寰]宇记曰在掖县北海之南岸颜监谓即三神山者非也汉志曰蓬莱方丈瀛洲此三神山者其传在渤海中则三山乃蓬莱方丈瀛洲之总称岂海岸之三山也
宋苏轼过莱州雪后望三山诗东海如碧环西北卷登莱云光与天色直到三山回我行适仲冬薄雪收浮埃黄昏风絮定半夜扶桑开参差太华顶出没云涛堆安期与羡门乘龙安在哉茂陵秋风客劝尔挥一杯帝乡不可期楚此招归来
虎头崖在掖县西二十里每春夏间天津各䖏渔船皆在此捕鱼崖东西有碎石舟行宜避
国朝王士禄虎头崖观奇石歌虎头之崖渤海隅共言奇絶天下无我闻数思褰裳去风尘覊绁空嗟吁昨者得暇事幽讨海风十里吹眉须到来拄杖沙侧侧周頋果尔形模殊横堆数拳紫靺鞨斜迸十丈黄珊瑚更有怒猊如雷势欲突碧者翡翠苍鹧鸪宛然杨氏五花队纷然奇错丽且都又如夫差黄池阵如火如墨还如荼侧闻嬴皇鞭石渡海水秦桥如指通瀛壶如何此石偃蹇龙宫蛟室侧咫尺不受神人驱吾家逰囊岳图旧阔幅署名记是蓝田叔岳色各各随其方青元朱白中黄簇无乃妙畵果通灵风雨奔腾向山麓野人有圃郊郭东残山碣石开玲珑安得愚公移此去班然互峙荒庭中
㟂屺岛在黄县西北四十里虽以岛名然有沙路可通根连陆地上有淤田茅屋登府志谓莱人作牧之地相传为明勋臣牧马场
田横山在蓬莱县西北三里汉韩信破齐田横兴[与]其徒五百人退保海上栖此即墨县亦有田横岛盖奔窜非一䖏耳明神宗癸巳因倭警调浙兵戌登州置城垣廨宇今废
明陈凤梧诗苍山迢递白云间高出丹崖迥不凡西北天空浮海水东南地尽送风㠶层䑓上倚田横寨峭壁下临珠子岩欲构孤亭撑絶顶烟霞深䖏可能攀
国朝赵执信诗骨换黄金赤骥趋何烦絶海觅龙刍但令和氏能知玉谩道齐门总滥竽舍客三千两鸡狗岛人五百一头颅凭谁寄问重瞳子死到虞兮更有无
珠玑岩在田横山下石壁千尺水中有小石状如珠玑或如弹丸岁久为海浪所磨圆莹可爱俗呼为弹子涡宋苏轼知登州日尝取数百枚养石菖蒲且作诗遗垂慈堂老人
宋苏轼诗蓬莱海上峰玉立色不改孤根捍滔天云骨有破碎阳侯杀亷角阴火发光采累累弹丸间琐细成珠琲闾浮一沤尔真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可觧倘有蟠桃生旦暮犹可待
明王世贞诗昔闻蓬莱顶神仙好围碁争道不相娱散掷东海湄海若鼓洚涛为汝作玉师厯落涵天星皎镜支汉机数惊骊龙顾或起陵阳悲我无菖蒲根杯水浴置之岂必真壸峤方圆亦参差宇宙在一掬芥子为须弥姜侯蟾翁裔服食宿所宜他日访三神煑以疗我饥
左懋第诗水拍青天涛卷雪石峯片片皆奇絶浮白狂歌长吉诗元气茫茫收不得
国朝沈廷芳和左萝石韵诗赤脚炎天蹋冰雪千年珠琲洵奇絶晶光长耀海东隅岩下骊龙擎不得
前人弹子涡诗海天挿水石如笏忽肖怒涛势欝勃㽞在波间作山骨中有通水硿礲螖双巨弹子相磨汨祖龙欲鞭鞭不得生此莫计万岁月顷乘长风驾云㠶攀掖登岸凌巉巗俯视窈深宛在㨔试尝水味仍作咸若龙遗卵质不凡移置隔宿剑合函(人有以弹子石携置他所者隔宿仍归涡内)坡仙频访忘磛岩爱之不异耽香馋余亦痴兴弗可芟匹聆古乐逢英咸品题奚止玉与瑊归石顶胜野麙潮平一色春蕉衫
丹崖山在蓬莱县北二里许水城环峙其上东西两面石壁巉巗上有蓬莱阁海潮庵海镜亭及半仙狮子等十三洞秀丽奇絶蓬莱阁之旁有苏东坡祠多名人题诗石刻按省志谓泰山之脉自辽东旅顺铁山龙脊伏海底至此隆起分支则此山寔为东省诸山之祖脉也
宋朱处约蓬莱阁记世传蓬莱方丈瀛洲在海之中皆神仙所居人莫能及其处其言恍惚诡异多出方士之说难于取信而登州所居之邑曰蓬莱岂非秦汉之君来逰以追其迹意神仙果可求也蓬莱不得见而空名其邑曰蓬莱使后得传以为惑据方士三山之说大抵草木鸟兽神怪之名又言仙者宫室伟大气序和平之状餐其草木则可以长生不死长往之士莫不欲到其境而脱于无何有之乡际海而望翕然注想物外不惑其说者   [缺一字]矣嘉佑辛丑治郡踰年而岁事不愆风雨时若春蓄秋获五谷登成民皆安堵因思海德润泽为大而神之有俾遂新其祠庙即其旧以构此阁将为州人逰覧之所层崖千仞重溟万里浮波涌金扶桑出日霁河横银阴灵生月烟浮雾横碧山远刋沙浑潮落白鹭交舞㳺鱼浮上钓歌和应仰而望之身企鹏翔俯而瞰之足蹑鳌背听覧之间恍不知神仙之蓬莱也乃人世之蓬莱也上德远被恩涵如春恍若致俗于仁寿之域此治世之蓬莱也复因名其阁曰蓬莱盖志一时之事意不知神仙之蓬莱也
赵抃诗山巅危构倚蓬莱水阔风长此快哉天地涵容百川入晨昏浮动两潮来遥思座上逰观远愈觉胸中度量开忆我去年曾望海杭州东向亦楼台
明潘滋蓬莱阁赋厥惟登州在昔牟子星分虗危地接瀚海出日之方产药之窟泉有温汤城曰不夜于是寕州开烟霞之洞文邑筑望仙之䑓庻几遇子乔于缑氏接玉女于天台者也于是楚之客而至齐者言于齐伯小人以吏事聘于诸侯无所辱命则必观蓬莱而归矣齐伯曰诺榖旦惟差辽左胥会霜戟明鸾车哕建霓旌飘羽盖布自刀鱼之寨经于沙门之宫重岭巍危以㑁仡连冈閕间以巃嵸磥逶迤以层升周寥窲而径至覧檀峦之秘偈觌苍巘之绘事薜藟钩颉以倩俐鼯鼬睒矆以腃漩罔象闪偭以□窱鳄螭菌蹐而骈颠扵是鸣籁吹华钟撞肃龙妃祠海王尔乃置酒于晃爌之室息燕于迢递之轩□琼浆之瀖灂蔬石华之蜷□为坻为渑或履或船三釂二酬既沃既沾于是停杯候潮酾酒临浪极目空阔舒襟沆瀁气漂泊以不风天清冷而无云夫何冯夷挥霍阳侯濆濆滛滛泄泄悬瀬襄汉澎澎濞濞流沫迸岸泊硙旷以倾腾冏崛岉而相豗纷盘荡以激雪訇赴势以奔雷㴸滀漯以逈□□□□而飞涝怳蛇惊而鸟攫歘龙踔而虎跑斯可以为杰矣则又有杰者于是西望诸山大竹小竹弥雾渺烟峭壁无路絶壑连天大洋半洋案衍亶曼千□百㠑竆之无端其上则翡翠孔雀鸲鹆睢鸠其下则白虎赤狐驳马骊牛其华则雁红枸杞薏苡蘼芜其树则楂䔧橡栗其土则丹青雌黄锡锌金银其石则赤玉元厉玫瑰琳琘斯可以为宏矣则又有宏者于是重城言言以中峙大海汤汤以回还似芙蓉之出水数明珠之走盘既星罗于八州亦棊置于六卫貔貅偹倭之如林冠带鸣学而如缀朱门烨于长衢黄茆绵于广陌驱噩织罽之乡负盐黑齿之国斯可以为奇矣则又有奇者尔乃凌丹崖而直上抗蓬莱之所基虹修梁以夭矫猊穿柱之躨跜鱼麟切迭于重桷虾须屈戍于绮䟽莽雾䁆翳于藻井朝阳炫射于金铺于是拜抃神鳌以扬䰇运大鹏而奋翮青天荡荡引舌可舐牝瓜厯厯举手可摘启罘崽而流眺呌阊阖以披胸窥泰山之日观招九疑之祝融何大畜之天衢信凭虗而御风抚八埏于我闼渺四渎于盂盎虽身䖏江海之远而心存魏阙之上于是划然长啸草木振恐单衣无温毛骨尽竦尔乃揖容而下洗盏更酌杂坐巗楹踦屦盘髆握取石子射䨱纵谑既而碧云垂于员峤明月出于西山发商歌而互荅放白鹤以高骞于是潘子頋谓客曰今日之逰乐乎客曰乐则乐矣然而有所闻者未之见也有所慕者未之遇也潘子曰何谓有所闻者未之见也有所慕者未之遇也客曰昔蓬莱之仙有安期生之出阜乡麻姑之降蔡经此而无之是虗名也有而不见是虗行也二者无一焉而可潘子曰异乎吾所闻徐生侯生入海求仙者是方士之瞀也文成死栾大诛明天下之无仙人者是武之觉也今吾与子之登是阁也有所见有所遇矣太公之兴于营邱尚其功也鲁仲连之辞封爵高其志也韩信之军于潍水屈其谋也田横之入海岛服其义也孟子述先王之逰观止邪心也仲尼之欲乘桴浮海示有为也今圣人在上百臣咸能天无烈风海波不兴岁豊人足讼简刑清于是致白雉于越裳来肃慎之楛矢内外向风遐迩一体然后作为雅颂陈之清庙告厥成功书之竹帛以垂无竆此蓬莱之寳也若夫流连之乐神仙之事何足多乎客怃然避席曰吾乃今得闻先王之风□敬受教无他
王世贞诗六首坐看红日映天鸡曙色中原一瞬齐雄观古来谁得似昆仑高挂大荒西虗无紫气隠蓬莱水落青天忽对开已借鳌簮为岛屿还从蜃口出楼台绛莭秋逢鸾鹤羣安期遣信欲相闻袖中亦有千年枣不羡瀛洲五色云早晚苍龙自在眠春波织就蔚蓝天风雷忽卷秦桥去日月还依禹碣悬万乘秋风屈布衣沧桑今古定谁非田横五百应如在徐市三千竟不归君泛仙槎拟问津我从东海学波臣隋珠却坠双明月鲸岛寒光夜夜新
陶朗先诗蓬莱踪迹半虗真杰阁峨峨俨若神槛外浮槎还逼汉石邉短碣尚称秦苍茫海国悬东极错落星芒动北辰千古沧桒谁定是止余鸥岛一相亲
国朝周亮工诗万派空明际凭高昧所之先生移我意此水过吾师云堕千㠶乱波腾一岛移神仙不可接浩渺使人悲
施闰章诗精舍俯丹崖复阁眺竆髪眷兹物外逰寕辞云际歇日暝红霞散洞阴瑶草发缓带驭天风临流坐海风洪涛争怒号岛屿时出没成连移吾情安期逝超忽天鸡鸣中宵白露如凝雪
赵执信蓬莱阁望诸岛歌君不见不周崩摧地维裂东南海溅共工血千山万山皆平沉鳌撑无力海水深女娲拣石炼天色余块累累向空掷落䖏蓬莱浅且清看当霜雪寒逾碧长山西接沙门长鼍矶北去凌苍苍牵牛灭没见尻臂大竹小竹争颉颃或如星槎堕河汉或如古鼎腾光芒鱼鼋戢戢尽昻首云霞厯厯森成行余者琐细不足数鸥浮鹭立参微茫䧺观何年付高阁丹邱县圃檐间落云卧兮明见凤麟天飞真拟骖鸾鹤惊风飒□碣石来银涛山连中划开漂摇岛屿相摩戞激荡海底生轰雷登高望远心易哀黄昬白日湏臾催半城烟火下山路身是仙人被放廽
前人坡仙祠诗五日登州守千秋海市诗蛟龙留胜迹雨雪满荒祠才觉乾坤尽名将日月垂丹青余想象漂泊识须眉岛翠堆虚牖檐丝罥断碑仙灵几延竚山鬼强攀追黯淡苍苔气雕残碧树枝寿陵归国步邻舍捧心姿徧选丹崕字谁为黄绢词寒山公独在坐卧我于斯酒酬沧波远吟躭夕照迟方平有云驾肯负执鞭期
沈廷芳蓬莱阁谒苏公祠即用公取石韵人事有推迁山海无移改阁下千丈壁洪涛冲不碎胡为先生祠倾圮失光彩享座埋烟尘石颗乱珠排轩楹纵寥落古像岿然在平生爱临水身后常面海群龙或来朝幻蜃发润瑰奇观底用祷重到我欣对灵旗翻晴风煦拂沴应解再拜祝有年新祠行可待
胡德琳诗二首百川奔凑尽朝宗云外长桥落彩虹高阁凌虚天在水小亭倚石地无风银涛春涨千山紫蜃气斜阳万顷红幻境当前人不觉浪传贝阙现珠宫太虚一碧镜光平坐久微闻浪有声昼静艅艎虚远哨春生岛屿已深畊丰碑欲堕羊公泪奇论真怜楚客情旧说梯航通万里近传根本重陪京
王尚珏蓬莱阁谒苏公祠诗二首本是乡邦旧使君(公曾守吾杭)瓣香有愿荐蒿焄蜃楼创见惊霜晓辽鹤遥飞怅海云漫说风流耽静乐须知簿领切忧勤(静乐难名服勤簿领皆公登州谢两府启语)即看盐榷水军状(公有乞罢登莱监榷及议水军状)俎豆何惭奕世芬已求阳羡毕余年复爵登朝向此迁(见公登州谢表)东海自矜归袖底(本公诗意)吟魂常许绕楼前摩挲残碣怀诗老俯仰遗祠配水仙漫拟迎神歌一曲涛声为我佐丝弦
漏天岩在蓬莱县东三十里海涯有岩石覆下石孔如筛冬夏水滴如漏故名
明段璋诗梦里逢人说漏天兴来携友共探元不妨梅雨山头过为有珠泉鸟道悬壁立光摇河汉影风廽声压水龙眠匡庐瀑布当年兴把酒高歌忆谪仙
王言诗漏天遥向海东涯漠漠轻烟护浅沙悬峤未云晴亦雨平潮没石浪分花湏知尘世俱成幻始信沧波别是家长日欲曛犹对酒归途莫问去程賖
西凤山在蓬莱县东五十里
朱高山在蓬莱县东八十里其山临海产滑石洪武二十七年移沙门岛廵检司于此
崮山在蓬莱县南八十里
海洋山在福山县东北二十八里北枕海濵东抵大洋
沙山在福山县北十里顺治初风吹海沙所聚今则高数十丈东西展立如屏清洋大姑二河会流于此入海福山三面皆山独北无之忽聚此山形家谓鎻两河水口能避阴风而聚阳气有禆于邑非浅
之罘山在福山县东三十五里连文登界汉地理志东莱腄县有之罘山祠山高九里周五十里长三十里三面距海史记秦始皇二十八年登之罘立石颂德二十九年登之罘刻石三十七年又自琅邪使徐福采药福言苦大鱼为患于是连舟下海登之罘射巨鱼郊祀志齐有八祠之罘为阳主山有阳主庙武帝太始三年登之罘浮大海山称万岁司马相如子虗赋云射乎之罘其东南海中有垒石相传武帝造桥两石铭犹存极巅有齐康公墓按康公名贷田和欲篡齐迁公海上卒葬于此
秦始皇登之罘刻石文维二十九年时在仲春阳和方起皇帝东游廵登之罘临照于海从臣嘉观原念休烈追颂本始大圣作治建㝎法度显著纲纪外教诸侯光施文惠眀以义理六国回辟贪戾无厌虐杀不已皇帝哀众遂发讨师奋扬武德义着信行威惮旁逹莫不宾服烹灭强暴振救黔首周定四极普施眀法经纬天下永为仪则大矣哉宁县之中承□圣意群臣诵功请刻于石表垂于例程又登之罘东观刻石文维二十九年皇帝春逰覧省远方逮于海隅遂登之罘照临朝阳观望广丽从臣咸念原道至眀圣法初兴清理疆内外诛强暴武威旁畅振动四极禽灭六王阐并天下菑省絶息永偃戎兵皇帝眀德经理宇内视聴不怠作立大义昭设偹噐咸有章旗职臣遵兮各知所行事无嫌疑黔首改化远通同度临古絶尤常职旣㝎浚嗣循业长承圣治群臣嘉德祗诵圣烈请刻之罘眀马诏诗半岩老挂藤萝一径萦纡走峻坡黄草西来平地少青天南下乱山多云栖海峤罗烟缕雪皱滩沙漾月波千古潮来版潮去断崕无数掺空螺沈应奎诗阳主荒祠亱不闗层岩屹屹水潺潺东来欲问驱山事海若无言野草间蒋燮眀诗羽葆曾经此地行求仙原不为苍生典坟已作咸阳烬百世翻传石刻铭国朝赵执信诗屈□秦皇勒石年雄文二十字流传当时总遣山为碣谁向沧溟䕶一拳九妹山与之罘山相近岿山在寕海州城北山临海岸州城即在山下大昆嵛山齐乗云在寕海州東南四十里嵎夷海岸名山也秀拔為群山之冠仙經云姑餘山麻姑於此修道上昇餘趾猶存因名姑餘後世以姑餘崑嵛□相相而訛為崑嵛然今東夷人止名崑嵛又有小崑嵛與之相連宋政和六年封仙姑室妙真人重和元年賜號顯異觀元遺山續夷堅志崑嵛山石落村劉氏嘗於海濵淂百丈巨魚取骨為梁構屋曰鯉堂堂前一槐隂蔽数忽夢女冠自麻姑乞此脩廟劉□許之後數日風雷大作昬晦如夜失槐所在相與求之麻姑廟中已卧廟前矣山有東牟侯神祠又金大㝎間闗西王祖師訪山前大姓于氏曰我前生脩煉此山山有烟霞洞盍往登焉于氏以為我世居此未聞有洞相與登山求之果見洞口有烟霞字跡大為神異建祠紀石焉太平廣記云唐元宗長安大會道衆麻姑仙自崑嵛山三千餘里往赴之帝見其衣冠異常問其所自曰自東海浚問來幾何時曰夘興而辰至會閒遣二待臣即其所麻姑令二人入□袖中閉目二人入袖但覺有如飛昇者□過萊陽其一聞市聲開目視之遂墜焉土人立廟以祀之號僕射廟金王真人烟霞洞詩古洞無門掩碧沙四山空翠鎻烟霞天開玉三清府地湧金蓬七子家闡教客來傳道法逰仙人去換年華可憐此地今誰春暖桃夭自□花邱䖏機烟霞洞四絶句山雲勃勃湧驚濤海水□□浸巨鰲極目下觀千萬里扶桑依約見蟠桃白石磷磷繞洞泉蒼松鬰鬰鎻寒烟碧桃花發朱櫻秀别是人間一洞天海上羣山培塿多姑餘高峻出坡陀太平直與稽天翠五嶽高標未見過海曲山阿洞府低蓬壼□苑海東西仙人玉女時逰集不許桃源過客迷眀王思誠詩崑嵛雄跨東海□盤桓百里相属連嵯峩不知幾萬仞七十二峰青磨天闗西神師舊修煉烟霞洞啟猶宛然古來麻姑亦隱此三見滄海變兵田渺茫有無果可信父老至今相留傳秦皇漢武信方士東逰幾度求神仙世間那有不□藥海中誰獨長生年翹首東望雞鳴島石橋龍口橫蒼烟國朝胡德琳詩㝡愛崑嵛好峯巒夕照眀烟霞傳洞古杖策入秋清曾與麻姑約重為海嶠行仙人在人世吾欲學長生成山漢書地理志云在文登西北百九十里師古曰在東萊不夜縣今属榮成縣封禪書云七曰日主祠成山成山斗入海最居齊東北陽㠯迎日出云郊祀志作盛山史記秦始皇二十七年過黄腄窮成山漢武帝太始元年幸東海獲赤雁作未雁之歌禮日成山齊乗云今按召石山與成山相近因始皇會海神故後世遂呼成山為神山山下多礁島海艘經此失風多覆海道極險要處也山巔有李斯秦東門天盡頭訟獄公所諸石刻文登志謂自来上官索取印□往往擾累居民眀末擲諸海中以沒其迹惜哉漢武帝朱雁歌象載瑜白集西食甘露飮榮泉赤雁集六紛員殊翁五采文神所見施祉福登蓬萊結無極唐獨孤及不夜城詩凉風臺上三更月不夜城邉萬里沙别莫言闗塞遠夢魂長在子陵家国朝王苹诗齐谐志怪知多少应似龙门封禅书见说成山斗入海三峯今日竟何如九州岛之外更名州此城何曾天尽头可笑东门丞相磨厓不见见沙鸥秦时桥并汉时坛满目蒿莱古堞残何许曾謌朱雁曲一绳霜信呌秋寒凭襟地老更天荒畤土鞭痕尽渺茫安得射鱼好身手街空月苦射贪狼丛大为诗召士䑓连饮马池苍云物古秦遗阿房已逐青磷冷行殿空余碧草滋天外霞眀徐市岛滩头水没李斯碑即今桥石参差见雄略千秋笑虎痴沈廷芳诗振衣凌絶顶高瞰八荒周水共天无际山当地尽头城传不夜残碣没千秋望海䑓空在长含覧古愁胡德琳诗地尽天无尽茫茫东海头白云连岸合紫气向空浮词赋真何有神仙似可求乗风期汗浮身世两悠悠武梁山仓山夫人山右三山皆与成山相属召石山在成山东三齐记略曰始皇造桥渡海观日出䖏于时有神人能驱石下海城阳一山石尽立岩岩东倾状似相随而行石去不速神人輙鞭之尽流血石莫不悉赤至今亦尔伏琛齐记曰始皇造桥观日出海神为之驱石柱始皇感其惠求与神相见神曰我丑莫图我形当与帝会始皇従桥入海四十里与神相见左右有巧者潜以足画神形神怒曰帝负约可速去始皇转马前脚纔立浚脚随崩仅得登岸今验成山东入海道水中有石往往相望似桥柱之状又有石柱二乍出乍没琛云始皇渡海立此石标之以为记山下有海神庙望海䑓始皇廟王革云始皇橋在大海中日主祠望之恠石嵯峨忽斷忽連相去丈許疑人力為之紛列者蒼茫莫極不知所届日主祠在海東㟁盡䖏祠不浚有岸矣唐李白詩秦皇歸六合虎視何□哉飛劍决浮雲諸侯盡西來眀斷自天啟大略駕群才收兵鑄金人□谷正東開銘功會稽嶺騁望琅邪䑓刑徒七十萬土驪山隈尚采不死藥茫然使心哀連弩射海魚長鯨正崔嵬額鼻象五嶽揚波噴雲雷鬐鬛蔽青天何由覩蓬萊徐市載秦女樓船幾時廽但見三泉下金棺葬寒林弼題秦皇廟詩往事悠悠逐海波荒祠寂寂寄巖阿三神山下仙舟遠萬里城邉骨多東魯尚存周禮樂西秦空壮漢山河早知一世能移祚崖石書功不用國朝王萃始皇橋詩三月海上怒風佛天雲下垂天吳驕祖洲田在何許漭滉東望□□橋崩湍激石色積鐵錯山波峯嶕嶢近者因依布碁子遠者羅列橫斗杓長鯨悲嘯老蛟舞馮夷出沒騰靈鰲浪花突墮翻地軸潮勢憑陵傾天瓢三千年矣約畧在孤島幾冬華凋(冬華島在橋側島花冬始開)於虖祖龍臨渤海百神祕恠紛来朝神人鞭石不速徐市入海甘逋逃受珠䑓空長蒼耳養神芝說同菰苗及貌寝勿圖我凖蜂膺鷙赦豹嘷扶桑碧海一萬里欎儀之居崦嵫遙高春下春杳難即血般山骨鞭痕銷老我東行事臨眺春風初合喧春濤一行两行沙鷗路千松萬松蒼鶻巢觀碑風雨碎文字殿壁龍蛇昏蠨蛸秦東門刻相斯磨厓□灭成山□踌躇平生相萧瑟自喜真见三峰高急呼成连如可作珠弦遗音林水交此会旷怀自卤莽此地湏以□尊浇作桥未几祠日主秦时汉时何劳劳斥山在文登县东南六十里尔雅云东北之美者有斥山之文皮乌盖取海濵广斥之义五垒山在文登县南五十里山行南北成行入海如垒石门山在五垒山南两石耸立如门铁槎山在文登县南一百二十里山连九顶南瞰大海絶顶大石之上有龙窝龙迹宛然有龙池大旱不枯有千佛洞洞壁有窝每窝一佛传为真人王䖏一用木鱼穵成山东有石名上天梯以手拂石方能行年久手印入石寸许东顶有云光洞即王真人修炼䖏东南有云梦山山下有水帘洞洞内有二石珠将大风两珠荡激响如雷土人以卜阴晴每元旦水退可□至洞门外窥之窅然无际洞门题水洞三字大如斗齐乗云在文登正南斥山之西甚奇秀图经弗载岂古与斥山为一或即五垒石门之异欤国朝沈廷芳诗翠丹梯东海东怒涛激雪冷云中晶帘光莹飞泉瀑珠石声喧荡两风苔蚀虗龛千佛古松遮逰磴百盘空岿然长峙嵎夷宅应与尭时枯木同何燧诗蓬莱何䖏传仙趾峌灵山无踰此铁槎横亘控沧溟恍疑银潢浮汉使森然九顶拥莲花古洞一片飞烟起俯视苏山若弹九千里吴门咫尺耳朅来秋色蔼菱苔铺锦刺绣山之隈忽然长风廽地角谽谺荡声喧豗腾跃鱼龙戞岩窟阿香鼓震天吴来信哉造化多神变动静阖辟相胚胎忆昔营田留浭上车轴峯头观春涨但识吐纳输羣流那知光恠难名状山能障海海连山伫看潮汐时来往此身飘渺白云间海上飞仙如在望峩石山在文登东一百二十里屹声海涯登之一望无际马头山荣光山齐山右三山皆在靖海卫侧乳山在海阳县南七十里其尤如乳故名大珠山在胶州南百二十里齐乗云海岸名山也又名玉泉山山中有玉泉寺金元时建齐筑长城止于此山有石室晋永嘉中陈仲举隐此淂道仙去眀孙鎭诗巍巍大珠山其高逼星斗冲击闻波涛豁爽见陵阜白日落海上青天挂峰首划然古石室元㝠何代剖时时云霞出夜夜风雷走古来栖真仙药室留石臼如何缚尘缨不见长年叟我欲弃家逰不知终得否小珠山在胶州南九十里其东有朝阳寺寺东峭石突立下出清泉极甘美齐乗云小珠错水所出黄庵山其下为准子口有露眀石大仙桥小仙桥之险舟行往往倾䨱灵山在胶州东南百二十里莱州府志云大海之洋先日而曙先云而丙称灵境马地多竹木州人樵苏皆藉于此浮山在灵山侧西与薛岛陈岛相接徐山在灵山侧方士徐福将童男女二千人会此入海封山在胶州东南薛家岛正东十里东南北三面临海跻巅一望浩瀚无际远近岛屿厯厯可数逰者于此候日出如蓬莱阁也大小二劳山在即墨县东南六十里齐记云泰山虽云高不及东海劳其山有二高大者曰大劳差小者曰小劳二劳相联高二十五里周八十里又名劳盛山四极眀科云轩皇一登劳盛山是也吴王夫差登之得灵寳度人经神仙传乐子长遇仙人授以巨胜赤散方曰蛇服此药化为龙人服此药老成童子长服之年百八十颜如少女登劳山仙去有上清官五代末华盖仙人识宋太祖于侧徽宋人为建此官元时有刘使臣者弃金符遯此其徒建碧落宫唐李白诗我昔东海上劳山餐紫霞亲见安期生食枣大如中年谒汉主不惬还归家朱颜谢春辉白发见生涯所期就金液飞步升云车愿随夫子天坛上闲与仙人扫落花元戴良诗稍入东胶□即见大劳山峯攅侔剱戟嶂仝颁云烟棱棱挿巨海渺渺中水波涛共突兀天曰相澄鲜祗若栖岛屿观宇连汁既馆茹茅士亦巢遯世贤客行积昏旦水宿体舟船兹焉思独往结茅征愿言于师不我浞太息归中原邱处机诗卓荦鳌山(劳山一名鳌山)出海隅霏徽灵秀满天衢群峯削玉几千仞乱石穿空一万株眀陈沂劳山纪逰鳌山本曰劳山有大劳小劳齐记谓泰山高不如东海劳秦始皇登劳盛山盛乃成山劳即此也今在即墨东南四十里东西南直距海上山形延亘若城雉峰若堞纵横高卑直突旁拥相系凡五百余里其奇峰怪石不能以状崩崖幽谷深巗絶壑峻岭曲崦不尽以名栖禅炼真灵异之迹不可以徧土人以峰名崮山多崓名嘉靖癸巳九月二十有二日余按县至胶闻蓝侍御玉甫悉山之胜云不易到不能自遏越二日与玉甫出东郭三十里由三标山出海上蒿莽中十里累数邱一高起曰鹤山至则攀陟亦峻石谽谺磊砢凭借为磴松多偃枝古干夹石而上一道宫曰通真庵浚有洞洞旁石室道人邱长春大书鹤山洞镵于上鹤山鳌之东也西南诸峰插天横亘数重望之若剑戟羽镞森刋然若云并海濵东南行二十里皆巉巗一峰深秀多长松恠石由丛石厯块转折成路至狮子巗下有䑓宇乃宋太平宫也岩有二石结架如户出其上时夕阳在峰顶海涛撞激直至峯下是夜宿道人居夜半月色潮声不能寐起坐䑓际鸡鸣与玉甫登巗见日自海隅涌出云霞异色海气沧漭曰光浮金万里世之大观也是日宿巗下题石门曰寅宾巗从宫之南渡飞仙桥寻白龙老君华阳诸洞陟赦舍舆乗以兠从者徒步缘海乱滩石间行转入山遵海而东歴番眼□下临不测屡策杖惴惴由恶水河乱石滩皆海涛中行山廽从蛟龙嘴歇肘石黑松林皆山腹䖏极险非人迹所到有下清官官在山隅不能至从黄水滩西北入山中凡三十里始有人居就下饭由山歴黄山崮墨山崮观音崦皆矗起数十百仞极奇秀又三十里入羣岫间有北峰峻极山半隐隐䑓殿至则巉削攀絶行垂木阶下乃援而升上有石洞额大书眀霞洞大安辛未其中空洞上如厦环石如堵前后户牑洞左有佛宇僧卢左右门促磴数百级上绝壁数仞视沧海与天浮动岛屿皆空壁下有草庵老僧入定处是夜宿洞中明日晨飯畢下山經石瓢清凉甸聚寶峰三里小峰下有道院六宋所建上清宫宮傍石澗跨朝真迎仙二橋橋側巨石鑱詩十六邱長春者字畫端整由寶珠山入河十五里登天門山極峻峯多竒状山口復有二峰岩石壘就高数十仞两楹相峙上逼雲際下瞰滄海有邱長春大書南天門三字從天門南下厯数十峰初視若蟻壤且近行数十里不絕每峰皆峻大而仰莫及者降至蠜瀕海上曰韓基一道院曰聚仙宫碑勒元學士張巗記飯扵宫西北入山循渰牛澗磚塔嶺僧帽石大風口三里河小風口瘦龍嶺清凉寺仙跡橋金剛崮二十里至巨峯冣高而竒周山之峰異状百出徘徊不能去巨峰下數十百仞壁立梯窮径絶有两石若劈處見一竅上聞犬聲一僧垂木梯下請升遂援之而上由辟中行轉至一茅庵甚明潔左有佛□嵌崖隙甚幽西北羣峰直出其浚東南海色相映庵前牡丹諸竒花偃松異木其建築木石所植花卉皆僧負戴梯而至之是夜余宿庵中明日題其夹石曰壁洞澗上辟大篆靈鷲庵三字從道十五里出海濵循山西南行皆平地侍從者始四十里至華樓山下緣澗仄□而陟數里至巔松千株皆偃盖從石隙間入有萬壽宫老君殿少憇尋翠屏巗時已晚宿道人庵明日晨與玉甫尋古遺跡周山之石摩勒殆遍多金元人者泛王喬崮至凌烟崮下見海色遠映道人吹笙笛扵髙崮山上飄然有物外之思遂循金液泉夕陽澗石門山至清風嶺小飮又步至華表峰下曰聚仙䑓其峯壘石數十仞峻㧞且竒秀少馬與玉甫別至是山逰凡五日行三百餘里玉甫所計行蹤止宿不失尺寸余六淂詩三十餘首去今以往想莫有繼之者矣下華樓山乗輿四十里至縣所未至者五龍嶺下清宫黄石宫也海中諸島東有大管小管車門滄洲南有鮑魚老公車屋大古小古浮島皆登陟所見者陰山在即墨縣東南八十里齊乘云上有小池深不盈尺水旱不增减旁有石人石馬蹄跡寰宇記云秦始皇逰牢盛山望蓬萊鎮立馬此山遣石人驅牢山不動因立扵此石人今海濵山上往往有之葢勞山之髙以其登陟之難則名勞驅之不動又名牢也華樓山與勞山相属齊乗云疑即陰山明藍田詩前山浚山紅葉多東澗西澗白雲和紅葉白雲迷遠近雲葉缺䖏山嵯峨閑抛書卷踏秋芳扶藜偶入仙人房柴門月上客初到瓦甕酒墊兼松香玉皇洞口曉花暗金液泉頭秋草遍藥罏丹井尚依稀白雲黄芽今不見長春髙舉霞外使臣遠出風塵界當時人已號飛仙祗今惟有殘碑在人生意且尊酒莫放朱顏空老醜神仙千古真浪傳丹沙一粒原非有廼知造物本無物薄命不逢隨意雲滿青山風滿松何必洞天三十六巉山在即墨縣東北百二十里胡家山在諸城縣東南沐官島側琅邪山在諸城縣東南百五十里齊景公放扵琅邪吳越春秋越王勾踐徒琅邪立觀臺以望東海漢郊祀志秦始皇祠八神八曰四時主祠琅邪在齊東北盖歲之所始師古云山海經云琅邪臺在渤海間謂臨海有山形如臺也秦始皇二十八年南登琅邪大樂之留三月乃徒黔首三萬户臺下作臺立石紀秦功德䑓基三層層髙三丈上級平敞方二百餘步髙五里三十七年從江乘渡並海上北至琅邪漢武帝元封五年太始三年凢幸扵此御覧云䑓上神泉人或污之即竭漢隋皆扵此置縣齊乘云今山下井邑遺址猶存登山石道如故土人名曰御路秦始皇石刻文維二十六年皇帝作始端平法度萬物之紀以明人事合同父子聖智仁義顯白道理來撫東土以省卒士事已大畢乃臨扵海皇帝之功勤勞本事上農除末黔首是富普天之下搏心揖志□械一量同書文字日月所照舟輿所載皆終其命莫不得意應時動事是維皇帝匡飭異俗淩水經地憂恤黔首朝夕不懈除疑㝎法咸知所辟方伯分職諸治絰易舉錯必當莫不如畫皇帝之明臨察四方尊卑貴賤不踰次行姦邪不容皆務貞良細大盡力莫敢怠荒遠通辟隐專務肅荘端直敦忠事業有常皇帝之德存㝎四極誅亂除害興利致富節事以時諸産繁殖黔首安寕不用兵革六親相保終無㓂賊驩欣奉教盡知法式六合之内皇帝之土西涉流沙南盡北户東有東海北大夏人迹所至無不臣者功盖五帝澤及牛馬莫不受德各安其宇維秦王兼有天下立名爲皇帝乃撫東土至扵琅邪列侯武城侯王列侯通武侯王賁倫侯建成侯赵灭伦侯昌武侯成伦侯武信侯冯母择丞相隗林丞相王绾乡李斯卿王戊五大夫赵婴五大夫杨樛从与议扵海上曰古之帝者地不千里诸侯各守其封域或朝或否相住暴乱残伐不止偤刻金石以自为纪古之五帝三皇知教不同法度不明假威鬼神以斯逮方实不称名故不久长共身未殁诸侯背叛法令不行今皇帝并一海内以为郡县天下和平几明宗庙体道行德尊号大成群臣相与诵皇帝功德刻扵金石以为表经齐江孝嗣北戍琅琊城诗驱马一连翩日下恉不息芳树似佳人惆怅余何极薄暮苦羇愁终朝伤旅食丈夫许人世安淂顾心臆按剑勿言谁能耕与织宋苏轼刻秦篆记秦始皇二十六年初并天下二十八年亲廵东方海上登琅琊观出日乐之归徏黔首三万家台下刻石颂秦德焉二世元年刻诏书其旁今颂士矣特其从臣姓名仅有存者而二世诏书俱在自始皇帝二十八年在壬午至今熈寕九年丙辰凢千二百九十五年而蜀人苏轼来守髙宻淂旧纸本扵民间比今所见犹为完好知其存者磨灭无日矣而庐江文邉以事至宻勲好古善策淂李斯用笔意乃摩之石置之超然䑓上夫秦虽无道而所立有絶人者其文字之工世亦莫及皆不可废浚之君子淂以观览明刘翼明琅琊碑诗文字推先秦漠以后莫及政如对法物不矜余习彼虽为无道神灵供呼吸苔藓剥蚀间尚觉浑沌集存此大风雅表表甞独立上蔡即生一字六難入碓磑工何為徑寸鐫墨汁時餘風雨聲厥向臣斯泣國朝王檉詩東門髙䖏望蓬萊傳說秦䑓人越臺怪石空勞鞭血去虹橋何䖏涌金来凄其輦路惟黃草剝落碑文有緑苔黔首損遷三萬户求仙男女幾時囘嵐山在日照縣南九十里秦山在安東衛南相傳秦皇遣盧生扵此入海求仙阿掖山在安東衛東四里上有上元寺元人碑尚存國朝宋琬詩未雨如山醉既兩如山醒遙遙水雲間蒼翠無時㝎我擕笻竹根捫蘿踐危磴平穿鷗鷺群幽造鹿廩徑髙峰矗層霄兀有餘劲鳴鼓雲色搖吹簫谷鼓應僧房山鳥栖松祭孤凝薄暮投石床闌干醉復凭右濵海可名之山凢三十有九其不可名之山而不臨海涯者不與焉蜉蝣島(以下隷掖縣)在縣西北一百里遠望若蜉蝣然故名一名芙蓉島循環數里怪石巉巗突出海中上建小海神廟無村落島下水深數尺底皆細沙可泊十餘艘島之北為雕翖嘴小石島在蜉蝣島東北有長沙一帶可泊一百餘艘三山島在小石島東省志謂西達天津北收旅順一水平洋北海之要地也按三山島與黃縣之㟂屺島福山之之罘島雖以島名根聯陸地故其景蹟皆詳山志不贅㟂屺島(以下隷黄縣)在縣北七十里可泊十餘艘桑島在㟂屺島東五里縣北四十里距岸又十五里島周十餘里一帶平沙省志云上有龍王廟居民五十一戸田地九頃有奇東有礁石岸數丈突出水下有暗礁宜避老岸島在桑島正南島旁水深八尺餘下皆碎石可泊五六十餘艘依島在縣北四十五里距岸二十五里(以上四島北皆通大洋)大黑山島(以下隷蓬萊縣)在城西八十里居民男七百八十五丁女六百三十四口地四千五百三十九有奇(蓬萊所属)(島民男女丁口田地皆據乾隆四十六年申□寸籍書之故所記較也□獨詳) 小黑山島在城西七十里居民男二百二十六丁女百十四口地六百有竒其西為外洋沙門島即廟島在城西北六十里南連南峯山北接鳳凰山舊有城中央平坦䖏城趾猶存長山環其東大小黑山繞其西齊乗云在登州北海中九十里上置廵檢司海艘南来轉帆入渤海者皆望此為表誌其相聯属則有鼉磯牽牛大竹小竹諸島厯厯海中蒼秀如畫海市現滅常在五島之上登府志云凢海舟渡遼必泊此以避風上有龍女廟厯代皆有封額宋史太祖建隆三年索内外軍不律者配沙門島按自警編云沙門島舊制有㝎額額則取一人投之海中宋馬默知登州建言朝廷既貸其生矣投諸海中非朝廷之本意今浚溢額乞選年深至配所不作過人移登州神宗然之著為㝎制乾德元年女直遣使獻名馬蠲登州沙門島民稅令專治舟渡馬元人通海運扵此設監置戍其時與城北為二社明洪武初移二社之民附扵近郭其島遂空今則居民男二百九十二丁女一百八十九口田地五百六十有竒南黑港水丈餘東北名曰珍珠門可泊數十艘洋船往来直沽扵此泊海道喉也宋蘇軾北海十二石記登州下臨大海目力所及沙門鼉磯牽牛大竹小竹凢五島惟沙門㝡近兀然焦扵其餘皆紫翠巉絕出沒波濤中真神仙所宅也上生石芝草木皆竒瑋多不識名者人多美石五采斑斕或作金色熈寧己酉李大章師中為登守吳子野往從之逰時觧貳卿致政退居扵登使人入諸島攸石淂十二株皆秀色粲然冉有舶在岸下轉海至潮子野請扵解公盡得十二石以歸置所居寒堂下近世好事能致石者多矣未有□北海而置南海者也元祐八年八月十五日東坡居士蘓軾記元宋无詩積沙成島浸蒼空古祀龍妃石崦東亦有逰人記曾列昔年今日此門中長山島在城北四十里省志云在沙門島南東西長三十餘里若馬鬣然山多産鹿中有屯田明時為軍佃居民男二千二百五十四丁女一千八百九口田地六千七百五十六有竒又有岨島虎島(省志作鹿島)半洋島與長山島相近莫邪島在縣東北省縣二志俱無從府志採入小竹島在長山島東城北九十里其東為外洋無居民地大竹島在小竹島東距城八十里中産竹故名居民男五丁女二口田地二十畝牽牛島在大竹島西北距城北二百里大欽島在城北一百六十里居民男二百五十一丁女二百三口田地三百四十六小欽島即羊駝島在大欽島東距城一百八十里居民男四十一丁女三十口田地二十鼉磯島(蘇東坡集及名勝志皆作駞碁)在沙門島東省志作北與小欽島相對距城一百二十里居民男四百三十五丁女三百十六口田地四百六十三其石可作硯唐錄載登州駞基島石色黑羅紋金星墨類歙髙山島在沙門島北距城一百二十里候雞島南隍城島在城東北二百二十里省志云去郡四百餘里居民男二十四丁北隍城島在城東北二百四十里省志云南隍城北九十里居民男八十四丁女五十口田地一百十其北與於順口連界省志謂泰山之脉始扵遼東由旅順口鐵山渡海隍城鼉磯諸島皆其奘露䖏也南北隍城二島府縣皆失載今從省志及縣冊補入漢島省志山川門扵南北隍城二島外別列漠島謂在海中東約五六百里扵海疆門北隍城島條下注云即漠島登府志不載南北二隍城島而止列漠島謂與遼東連界運海所經故道蓬萊縣志皆不載惟申報之冊但列南北二隍城島而六不及漠島未知漠島之名的係何属然檢府志藝文中有元代劉遵魯漠島記云有廟曰靈祥神曰顯應神妃則漠島之由來舊关而省志扵秩祀門所載天妃廟云宋崇寕間賜額靈祥在沙門島豈漠島又即沙門島耶懐疑者久之偶檢閆士鏡石記云海中有山名漠島因建海廟扵其上土人又稱為廟島始知廟島沙門島漠島其寔一島而異名耳島胡島在縣北二百六十五里上有鳥胡戍唐太宋貞觀二十年因征髙麗置島胡大謝二戍浚遂為鎮永徽中廢按通鑑太宗貞觀二十二年島胡鎮將古神感將兵擊髙麗註云島胡鎮常置扵海中自登州東北海行大謝島龜歆島島至鳥胡島大三百里北渡島胡海大謝島在縣北三十里(以上二島泛省志古積門採入)之罘島(以下隷福山縣)在縣北海岸省志云周圍四十里上有龍王廟居民六十九户地三頃二十餘畝西有長沙環抱東向處水深二大餘有巨石當流立扵港口两旁舟楫皆可往來口外水深七丈東西有七八小嶼島内寛濶可容艘洋船往來廟島者多扵此泊可避颶風國朝沈廷芳福山道中望之罘島用東坡海市韵之罘插海凌寒空切天戍削霄中潮痕四抱環玦山木一径通隆宮崒嵂窈窕巗石劲鑿非人力皆天工陽主祠前冠綺旭康公墓下蟠乖龍梁千户洞氣馥郁或拾瑶草来仙翁憶昔秦并天下遞視六合稱豪雄厯徧東頌功德刻石島上垂無窮巨無射殺跡已冺穹碑沈浚字久融漢武登之呼萬往事厯厯随僧鐘我來弔古雪凕遙睇清境何太豐乍明乍滅景更幻絶似霧翳搖青銅宅時振衣躡其頂一覧坐嘯洪濤風胡德琳逰之罘島詩北壁如削南山路逶迤康公猶有墓斯篆已無碑鶯囀遷喬谷雲開陽主祠秋来約朱雁與作嘯風辭海洋島在縣北十里韓家島潘家島胡家島右三島皆在縣東北五里宫家島在縣東北十里栲栳島(以下隷寕海州)浮山島右二島省志山川門謂在州南海中而扵海疆門則又謂栲栳島在州北海中考州冊盖在州西北此說近是崆峒島在州西北八十里距㟁四十里両距之罘島二十里其北爲大洋東南有沙港上有居民田地可容二三十艘夾島可容六七十艘府志失載從省志採入飬馬岛在州北十二里南距海㟁三里北爲大洋上有村落數䖏共七十餘户地二十餘頃港内水深大餘黑泥底可容三四十艘按齊乗寧海北列營島海口十里今諸志無之豈即飬馬島歟筥島在州東北舊海運往来經此登府志人有東清西清鹿島皆属州境按省志有鹿島入榮成縣境而無東西清二島劉公島(以下隷文登縣)在縣北九十里去威海司東五里距岸二十餘里東南長十里廣六里東北有二海口南口水寛濶隔水两旁皆髙山正東臨大海有礁石中多林木四五月間舟人入採之縣志謂島産方竹稜刃宻節堅劲異常裁作杖鏗然有聲今已罕有見者舊有辛汪二里居民明初魏國公徐輝祖徏之近郭神宗末年知府陶朗先招募人開墾納稅現有地四頃八十五畝居民三十六户島下水深四丈泥底可容百餘艘考故時運道由江南崇明縣江北有瞭角嘴開洋或正西西南北風潮落正東或帶北一字行半日可長灘是曰水洋東北行見緑水一日見黑綠水循黑綠水正北行好風二日一夜到黒水洋又二日一夜見北洋綠水又一日夜正北望顯神山半日成山正西行到劉公島盖洋船往直沽遼東者成山頭必扵此停泊然浚開舡乃要津也按省志上有新墾地三頃合之現墾之地此四十餘年又增開一頃有餘矣雙島在縣北九十里西距飬馬島八十里雞鳴島(以下隷榮成縣東海境)在成山正西有浮礁舟行宜避康熈五十一年十月海賊抵此水師逰擊滕國祥率舟師捕之力死王苹詩羣盗来竆海樓船出點兵軍竟魚腹地有雞鳴葉墮烽淚潮聞戈戟聲三年洪搔首秋嶼夕陽横青磯島在劉公島東南一百五十里島對沙岸名朝陽石文登志云舊産文石體質溫瑩往往有文如人物狀隱約可愛近不可待胡德琳謝王明府惠文石詩白石初聞堪作枕彈渦圓熟銳坡翁豈知小邑灘初長七有竒价訝許同斯篆蝕餘春草碧秦橋鞭賸夕陽紅莫嫌瑣碎論升合東海真歸两袖中海牛岛齊乗云在文登東北海邊海驢岛在始皇橋西十里無地畝居民島北有淺沙舟行宜避右二島以産海牛海驢得名其說詳魚塩志也龍□島一名龍口崖距縣三十里北至成山頭五里倭島省志在文登縣東一百里飬魚池正南八十里孤石島鹿島鏌鋣島一名砪磯島在縣東南一百五十里距岸二里鹿島西三里上有居民田地文登縣志云相傳古有武弁鑄劍三年不成懼法其妻躍入爐中頃刻成雌雄二劒故名延真島(一作□真)縣東南一百里舊有城東至鏌鋣島三十里東西長五十里可容百餘艘東北岸下有三孤石又旁多㴔石考元時江閩運船自松江府上海县望东南行羊山大小七山太仓寳塔望东北行两日夜见黒水洋南风一日见绿水瞭海内悬山便是延真岛为开洋㨗径王家岛在镆铘岛南苏门岛(一作蘓山以下文登县南海境)在县南一百二十里靖海卫东南距岸四十里文登志谓上有海神庙隆冬花开名耐冬相茶花有泉甘冽此岛与姑苏遥对故名无居民可容四十余艘五垒岛省志谓在县南八十里旧有城远岛文登志谓在县西八十里旧有城姑嫂岛登府志不入岛类仅载姑嫂石在靖海卫相传有姑嫂投海化为石春夏海市多出其上镮石岛瓮岛琵琶岛右三岛府志皆缺塔岛(以下寕海州南海境)草岛可容五六十艘岛右三岛皆从省志采入官家岛(以下海小县东南海中)距岸九里可容三十余艘竹岛距岸七里可容十余艘省志古迹门载入文登境谓在文登县东南八十里文登志云去元真岛二十里(旧)有城青岛省志作小青岛□岸十一里可容七八艘黄岛距岸九里可容十余艘右四岛省志皆入寕海州境今按海阳所报册籍皆县境当是近年改耳绵花岛距岸五里母猪岛在海口内右六岛皆在内洋千里岛距岸七百里在外洋鲁岛距岸二里(以下海小县西南海中)泥岛距岸八里牙官岛距㟁十里马官岛距岸十五里上有居民土埠岛距岸十四里右五岛省志皆无从县册采入灰岛麦岛鸭岛卢岛右四岛县册所无从省志采入香岛(在莱汤縣南海中)蠡島在縣南九十里白馬島(以下隷即墨縣南海)青島在外洋田横島在縣東一百里距㟁二十里長十里上有齊王廟祀横廣里許上有居民餘户其東北皆沙灘西南皆礁石隔水西南有坡頭山西有小島在海中對峙島下水深二丈沙泥底可容百餘艘張牙島龍口島白龍島女島從省志海圖採入巉島在勞山東北與徐福島相近大管島在縣東北百里田横島西七十里小管島在大管島西十里獅子島女子島按莱府志山□門僅載女島而海汛一門列女島扵内洋別載女子島扵外洋豈女島之外渡有女子島耶省志海圗扵獅子島東渡列小女島未知孰是車門島車公島(一作車古島)勞公島右五島皆在外洋徐福島在縣南五十里背東西周二十餘里有地七十餘頃皆傍山下登窰口之民渡水来耕収穫即近上無居民勞公島在其西自東北及正南高山長數十里皆名勞山島口水深一丈五尺黑泥底可容二百艘赤島古蹟島萊府志有古鎮島属膠州省志于即墨載古蹟島蹟與鎮字訛膠即二境相連故有此誤隂島在縣西九十里有居民顔武島在縣壮一百里小青島(以下膠州境)在爪子口對岸黄島在州西北九十里東通淮子口東南有小珠山廽抱面帶沙坡東北望見勞山有居民田地名雖為島實為沃壤潮生則四皆水潮落則徒步可通島下水□六丈沙底可容數十艘沙船洋船到膠州必由之路張謙宜云齊築長城海上之黄島厓遺跡在焉竹槎島與大小管島相近頋家島牛島雞島薛家島在州南九十里眀陽武侯薛祿故里旁有青泥桃林子李家諸小島一臨海三居陸寔為平地中多良田其西十里許有平岡曰馬家壕即元議鑿運道䖏唐島在州南九十里宋紹興中李寳敗金舟師扵此殺其鄭索有飲馬池相傳唐征髙麗時飲馬舊跡按莱府志唐貞十八年太宗駐曄唐島周五里無居民中有露眀石一條如帶與陸地相通潮漲則沒潮退則露徒步可行隔山即舊靈山衛島居正南旁有二海口俱西南向其西海口狭小水深一丈五尺泥底可容二十餘艘其東口較寛但多礁石海船以進口為艱往来多扵西口渟泊盖為入膠州必由之道胡德琳詩三首拜原来望蕩百里見平蕪石矗東西耳山眀大小珠魚塩通少海舟楫控三吳誰解牛鳴語今無介葛宜二月已半春寒天乍晴風廻逄猛鎮草長計斤城靈鵲□何喜杜鵑花未生清明時莭近客豈無情不識唐王島年始一来靈山先日潮水遇雲回鷹卧疑如□魚鳴訝似雷徐封看咫尺真見小蓬莱古鎮島在州南一百十里大珠山前海道迤西其北岸多礁石陳家島在淮子口西其東為黄庵山峭壁巨石不可攀躋按萊府志宋紹興十一年李寳大破金人扵膠西陳家島(按青州府志属諸城境)石臼島在州南一百二十里與陳家島相接有八仙石大數十上有臥跡甚多如人形而大俗謂八仙過海處今亦漸為石工鑿壞其東有二石大如樓随潮開閉曰鬼動石靈山島在海中央束峭壁如削西多巨石其對岸為柴葫蕩石磯險窄港汉曲廻齋堂島(以下諸城縣)在縣東南一百四十里琅琊山南距(岸)五里周二十餘里無居民對岸多礁石水深一丈五尺細泥底可容數十艘青州府志云島中地千餘甚肥饒産紫竹黄精海棗上有井沙徑可行車相傳秦皇漢武廵幸從官齊戒扵此舊有龍母祠船商香火之所沐官島在信陽場東南半居海中潮上則沒山多石磽确不可耕其名沐官者亦在昔從官齊沐之所曲福島右海中可名之島凢其不可名之小島不可勝考今亦不□能詳載也


山东海防志卷三地利部道里志
海洋道里与内地不同乘潮驶风远近所经讵可拘泥舟行者不曰几里而曰几更更者每一昼夜分为十更以焚香枝数为度以木片投海中人从船面行船风迅缓定为多寡可知船至某山洋界以六十里为一更按自直隶祈河口以东入东省界至丁河口一更船至虎头崖四更（可泊船取薪水）船至小石岛四更船至  屺岛二更（以上三处皆可泊船取薪水）船至黄河营一更（不可泊船）船至天桥口一更（可屯战船）船至八角口三更船至之罘岛一更（以上二处皆泊船要道可取薪水）船至养马岛一更（所经祭祀台丁字嘴皆可泊船寄锚）船至刘公岛四更（可泊战船取薪水）船至成山头三更（不可泊船）船折而西南至龙须岛一更（有薪水可泊船）船至养鱼池一更（可泊战船）船至青鱼滩一更船至  屺岛一更船至里岛口一更船至马头嘴一更（以上四处皆可泊船）船至靖海卫一更船至海阳所口二更船至棉花岛一更船至乳山口一更船至海阳县一更船至行村口一更船至田横岛一更（以上诸口皆可泊船取薪水）船至劳山下清宫一更（不可泊船）船至登窑口一更（可泊战船）船至浮山所一更船至青岛口一更船至胶州头营子二更船至唐岛口二更（以上诸口皆可泊船寄锚取薪水）船至柴葫荡一更（不可泊船）船至古镇口一更船至曹家口一更船至琅邪台一更（不可泊船）船至董家口一更（此下诸口水浅战船皆不能泊）船至宋家口一更船至夹仓口一更船至安东卫岚山头一更


山東海防志卷四天時部地既詳則洪濤巨浪之險既已瞭若康莊徑涂畢列矣然涉海者非乘潮信之消長風色之順逆必不能攸徃而咸利至於占風侯潮又每視乎日色雲氣以為之凖是天時之利所関尤要矣因偹採旧聞兼徴里諺用資利涉非徒以蕩雲沃日侈陳東海之竒觀也説者謂潮信風色時去時來徃徃有洋洋如在之靈此其事赤若有天焉者故凡禱祀之典窃倣爾雅祭名附于釋天之例並載于此潮夕朝曰潮夕曰汐消長各有其時山海經以為海鰌出入穴之度拂書以為神龍之变化其説皆近于誕大率元氣為嘘吸而水亦因之為起伏也其至仲秋最盛者盖隂陽氣均而隂方壮鼓怒之势雄耳每月十三□七名曰起水是為大汛各七日二十初五名曰下岸是為小汛亦各七日寕波海潮記云一日之内凡遇子午時壮則卯酉時衰丑未時壮則辰戍時衰寅申時壮則己亥時衰以所壮之時起則衰可測矣又以初一日何時壮越三日而更進一時越五日則更進二時下半月與上半月䓁以此推測無不凴凖乾鑿度云潮者水氣徃來行險而不失其信者也此後世潮信之所由名也頋潮候亦有随地而不同者如寰宇記所謂瓊海之潮半月東流半月西流而浙江之潮盛于他處徃徃髙至数丈每逄八月十八為尤盛桂林聖水巗則湏三五十年有大潮此又理之所不可測者也抱朴子云夫河從北極分為両條至于南極其一經南斗中其一經東斗中両河随天转入地下而下水相得又与海水合三水相荡而天转之故激涌而成潮一月之中天再东再西故潮水再大再小又夏时日居南宿阴消阳盛而天髙一万五千里故潮大也冬时日居北宿阴盛阳消而天卑一万五千里故冬潮小也春时日居东宿天髙一万五千里故春潮渐起也秋时日居西宿天卑一万五千里故秋潮渐减也窦叔䝉海涛志潮汐作涛必待于日月与海相催海与月相明东海鱼翁海潮论地浮与大海随气出入上下地下则沧海之水入于江谓之潮地上则江之水归于沧海谓之汐宣昭潮侯说圆则之运大气举之方仪之静大水承之气有升降地有浮沉而潮汐生焉月有盈虚潮有起伏故盈于朔望虚于両弦息于脁朒消于朏魄而大小凖焉月者阴精水之所生日为阳宗水之所从故昼潮之期日常加子夜潮之侯月必在午而晷刻定焉夘酉之月阴阳之交故潮大于余月大梁(日月所会)(于酉曰大梁)析水(日月所会于寅曰析木)河汉之津也朔望之后天地之変故潮大于余日唐卢肇海潮赋夫潮之生因乎日也其盈其虚击乎月也故君子所未究之将为之辞犹惮夫有所未通者故先序以尽之肇始窥尧典见歴象日月以定四时乃知圣人之心盖行乎浑天矣浑天之法者阴阳之运不差阴阳之运不差万物之理皆得万物之理皆得得其海潮之出入欲不尽着将安适乎近代言潮者皆验其及时而絶朔乃兴月弦乃小赢月望乃大至以为水为阴类䑓于月而高下随之也(字)按(台未)(详所谓)遂为涛志定其朝夕以为万古之式莫之逾也殊不知月之与海同物也物之同能相激乎易曰天地睽而其事同也男女睽而其志同也夫物之形相睽而后震动焉生植焉譬犹烹餁置水盈鼎而不受之欲望膳羞之熟成五味之美其可得乎潮不然也天之行健昼夜复焉日傅于天天旋入于海而日随之佐日之至也水其可以附之乎故因其灼激而退焉退于彼盈于此则潮之徃来不足怪也其小大之期则制之于月大小不常必有迟有速收盈之势与月同体何以然日月合朔之除则潮始微絶以其至阴之物迩于至阳是以阳之威不得肆焉阴之辉不得明焉阴阳敌故无进无退乃适平焉是以月之与潮皆隐乎晦地潮生之寔验也其朒其朓则潮亦随之乃知日激水而潮生月离日而潮大斯不刋之理焉古之人或以日如平地执烛远则不见何其谬乎夫日之入海其必然之理乎且自朔之后月入不尽昼尝见焉以至于望自望之后月出不尽昼长见焉以至于晦见于昼者未尝有光必待日入海隔以映之受光多少随日远近近则光少远则光多至近则甚至远则大满此理又足证夫日至于海水退于朝尤较然也肇适得其旨以潮之理未始着于经籍问以类言之犹乾坤立则易行乎其中易行乎其中则物有象焉物有象而后有辞此圣人之教也肇观乎日月之运乃识海潮之道识海潮之道亦欲推海潮之象得其象亦欲为之辞非敢衒于学者盖欲请示千万祀知圣代有苦心之士如肇者焉赋曰开圆灵于混沌色四极以永贞赩至阳之示精作寒暑与晦明截穹崇以高步涉浩漾而下征回龟鸟于両至曾不愆乎度程其出也天光来而气曙其入也海水退而潮生何古人之守惑谓兹涛之不测安有夫虞泉之乡沃焦之域栖悲谷以成暝浴汜而改色巨鳅隐见以作规价人呼吸而为式阳侯玩威于鬼工伍胥怒乎忠力是以纳人于聋昧遗羞乎后代曾未知海潮之生兮自日而太阴裁其小天也今将考之以不惑之理着之于不刋之辞陈其本则昼夜之运可见其影响言其征则朔望之后不爽乎毫厘岂不谓乎有耳目之疾而耀将乎神医者也粤自大极分阴分阳阳为日故节之以分至启闭阴为水故霏之以雨露雪霜虽至颐而可见虽至大而可量岂谓居其中而不察乎漠亡其外而不考其茫洋者哉故水者阴之母曰者阳之相阳不下而昏晓之望不得成阴不升而云雨之施不得覩因上下之交泰识洪涛之所鼓胡为乎歴象取其枝叶而迷其本根也策其涓滴而丧其泉源也于是欲抉其所迷而论之采其所长而存之光乎廓乎汩磅礡乎差瀴之无际鸿而可以尽度乎乃知夫言潮之初心逰六虚索蜿蜒乎干龙驾轇轕乎坤代知六合之外洪波无所识四海之内至精有所储不然何以使百川赴之而不溢万古揆之而靡余也是乃察乎涛之所由主也骇乎哉彼其为广也视之而荡荡矣彼其为状也欲乎其沆沆矣其增其嬴其难为状矣当夫巨波所稽视无巅倪涌澒洞穷东极西浮厚地也体定半圆天而势齐谓无物可以激其志故有识而皆迷及其碧落右转阳精西入抗雄威之独燥却众记其极木华指近而未考其根焉有末学后尘遽荒唐而敢论先生矍然而疑乃因其后推席捧席执腒伺颜言之少间请见征之所如客乃曰人所不知而不言不谓之讷人所未识而不道不谓之愚彼亦何敢擅夫天之美干究地之羭指溢漭之难悟欲蛊听于羣儒今将尽索乎彼潮之至理何得与日月而相符且大章所步东西有极容成叩元阴阳已测阳秀受乎江政元㝠佐乎水德莫不穷海运稽日域及周公之为政也则土圭致晷周髀作则禆灶穷情乎天象子云赞数于幽默张衡考动以铸仪淳风述时而建式彼皆凝神于经纬之间极思乎圆方之壶胡不立一辞于兹潮以明乎击日之根本也先生苟竒之胡不思之先生将寳之胡不考之苟由日升当若凖若䋲何春夏差小而秋冬勃兴其逾朔也当少进何遽激而斗增其望也当少退何积日而凭陵昼何尝㣲夜何尝大何钱塘然以独起殊百川之进退何仲秋忽尔而自兴异三时之滂霈日之赫焉犹火之烈火至水中其威乃絶入洪溟以深渍何日光而不㓕潮之徃来既云因日日唯一沈潮何再出万流之多匪江匪河發自畎澮徃成天波終古不極盍沈四國何成彼潮而小大一式爲潮之外水歸何域又云水實浮地在海之内日潛其下而逄彼太隂且其土厚石重山峻水深投塊置水靡有不沈豈同其芥葉而泛以啼涔繄坱圠之至大何水力之能任吾聞之天地噫氣有吸有呼晝夜成侯潮乃不踰豈由日月之所運作誇誕以相誣者哉先生閱賦之初深通厥旨及聞客論忻然啓齒於是客論徐坐善聼厥辞盖聞南越無頒冰之禮鄭人有市璞之嘗桎梏於獨見終沈溺扵羣疑既别白而不悟爰提耳而告之然事有至理無争無勝猶權衡之在懸審錙朱而必應稽潮海之奥㫖諒余心之足證當爲子窮幽而洞溟豈止於撥物而稱哉夫日北而燠陽生於復離南斗而景長爾中都而夜促當是時也氣蒸川源雲歸草木既作雲而雨乃襄陵而溢谷魚龍發坼於胎卵鳥獸含兹於孕育水生之數一而得土之数六不測者雖能作扵溟渤苟窮之當無羡於升掬其散也爲萬物之腴其聚也歸四海之腹歸則視之而有餘散則察之而不足春夏當氣散之時故潮差而小也及其曰南而涼隂生於姤退東井而延夕遠神州而減晝當其時也草木辞榮風霜入侯水泉閉而上涸滋液歸而下湊瘁萬物以如燖空大澤而若漏縮於此者盈於彼信吾之理非謬秋冬當氣聚之時故潮差而大也両曜之形常信彼東逰亦聞其揆賦之者究物理盡人謀水無遠而不識地無大而不挾古者立名而可騐何天之造物而難籌且浙者折也盖取其潮出海屈折而倒流也夫其地形也則石蟠吳而大江覃其腹左挾越而巨澤其喉獨兹水也夾羣山而遠入射一帶而中投夫潮以平來百川皆就浙入既深激而爲□此一覽而可如又何索於詳究羣隂既歸水與天違當宵分之際避至烈之輝因圓光之既對引大海以羣飛夫秋之中而隂盛亦猶春之半而陽肥事苟稽於已著理必辯於猶㣲故濤生於八月之望者尤岌岌而巍巍也萬物之中分日之叩琢鑚研其火乃烈吹煙得熖傳薪就附於堅則難銷焚於槁則曰絶所依無定遇水乃滅太陽之精大非其匹至滅無熖至精有質入四海而水不敢濡照八綋而物莫能屈就之者咸得其光輝仰之者不知其何物其體若是豈比夫寒死炭遇溼而同漂泊哉方輿之下陽祖所廻歴亥子而右盛逾丑寅而左來右激之遠兮遠為朝左激之遠兮遠爲夕既因月而大小成亦随時而前後隔此日之所以一沈而潮之所以両折也天地一氣也隂陽一致也其虚其盈随日之經界寒暑之二道將無差於萬齡故小大可法而乾坤永寕也若夫雲者雨者風者露者爲雪為霜者爲雹爲霧者雷之所鼓者龍之所赴者羣生之所賦者萬物之所附者彼皆與日而推移所以就其衰而成其茂也然後九圍無餘而萬流爲之長輔談未竟客又勦而言曰若乃寒暑定而風雨均也吾聞之洪範云豫嘗燠急嘗寒狂乃隂雨爲沴僣則陽氣來干苟日月之一定又何遠於王政之大端彼有後問姑紓前言夫三才者其德之必同天以陽爲主地以隂爲宗二儀之道在一人之躬一人行之三才皆恊德順時則雨霽均行逾常則主荒接僣慢所以犯陽德也故曝尫莫之哀狂急所以犯隂德也故離畢爲之災此則爲政之所致非可以嘗度而剸裁也客曰唯其餘如何復從而觧之曰惟乾與坤余嘗究焉清者浮於上濁者積於淵濁以載物爲德清以不極爲元載物者以積鹵負其大不極者以上規奠其圓故知鹵不積則其地不能載元不運則其氣無以宣夫如是山嶽雖大地載之而不知其重華夷雖廣鹵承之而不知其然也氣之輕者其升乃高故積雲於嶽不駐鴻毛輕而清也而物莫能勞及其干霄窮霏然下墜随壑而虚受任畎澮之疏潰著則重也故舟楫可以浮至天離九天笁九地作重隂之膠固自堅冰以馴致固可以乘鴻溟以自安受萬有而不圯者也聼兹言較兹道定一陽之所主何衆理之難考且合昏知暮而翰音司晨安有懷五常之美預率土之濵苟無諒乎此旨亦何足齒於吾人子以天地之中元氣噫為夕爲朝且登且沒泛辞波而甚雄處童而未孰觀地喙乎深泉之涯孰指天吭乎巨海之窟既無究於兹源寕有因其呼吸而騰勃者哉客謝曰辞既已矣欲入壺奥願申一間光生幸以所聞教之嘗居海裔覿潮之势或久徃而方來或合沓而相濟曷舛互之若斯今幸后乎所制先生撰屦旁躬亦穷其変吾因讯夫墨客当大索其所见役亦告扵余曰日徃月来气回天转其激也大则体盛而相竦其作也小则势接而相践惟体势之可凖故合沓而有羡其何怪焉客乃跽躯敛色交袂而辞彼圆元方頣古惑今疑叹载籍之不具恨象数之尚遗方尽迷于阃域非先生亲得于学者而孰肯论之于是乎若卵判雏生鼓击声随雷电至而幽蛰起蛟龙升而云雨滋形开梦云醒至酲离既手之舞之足之蹈之乃避席而称诗为贺庻知元先生之辞辞曰噫哉古人迷潮源弓刓编献齿翰曾未言兮罗虚列怪无藩垣兮名儒幽讨理可尊兮高驾日域窥天门兮涛疑一释永立言兮若何与扁祛吾惽兮昔之论者何其繁兮意摩心惴秪为讙兮阴数定焉水长存兮进退与日游混元兮一升一降兮寒暑成下凝浊兮上浮清随盈任缩兮浮四溟釜镉蒸爨兮拟厥形愿扬此辞兮显为经高夸百氏兮贻亿龄先生曰彼能赋之子能演之非文锋之破镝可以觧乎羣疑客乃酣然自得油然而退也两浙海防类考云东南二海之潮平于东者常先平于南者常后北水南来则为长南水北来则为落是故气有翕张则潮有长落方其气之始张于地则水为气所拥而南奔是为长张之极则水益南而潮平张极而翕翕则水还而潮落矣翕极则张张极复翕此潮又长而落矣且夫天地之有水犹人身之有血也水由气以徃来于地犹血之以气徃未于脉皆一气之所致也故水有潮而不潮者如人身之血有行脉不行脉者时刻之不爽者即一息四至之期也大小之不同者即春弦夏洪之道也日止于一潮半月东流半月西流者亦犹两蹻之与两手迟速大小所见之不同也是脉虽皆由于一身而经络所属自异耳至于潮必东起者东乃生气之方阴阳之气始于此也百川之尽赴于东反本之义焉如人身之气血必归源于中焦亦于寅时生气之际也是以每月初一初二十五十六日潮长于寅时半于卯平于辰落于已半于午尽于未长于申半于酉平于戍落于亥半于子尽于丑初三初四十七十八日长于卯落于卯落于午长于酉落于子余仿此东海之潮汐也至于浙江扬子江去东海万有余里水之长落止差一二时辰并不外此况寅时又当以月分定之方准如五月日高三丈地十月十二四更二点是也是以每月初五二十谓之小水渐水至初八二十三大亏而不长为极小水二十五初十谓之起水渐长至初三十八大盈是谓大潮春夏之潮昼小而夜大九秋之潮昼夜俱大八月十八谓之潮生三冬之潮画大而夜小凡此潮侯人多习知之然或有忽不介意者海贼相搏多临沙滩时方平沙衍圹俨若陆地湏臾潮至遂成巨浸趋避莫及嘉靖甲寅秋会真定兵平倭于柘林南河卒遇潮长偾事岂不为永戒哉任海防者固不可不讲也
风信海道之险曰痴风曰黑风痴风之作连日怒号不已四方莫辨黑风则天色晦明不分昼夜春夏之交大风有海沙云起谓之飓风今人亦谓之风潮南越志谓飓风者具四面之风也一曰惧风番禺杂记云飓风将发有㣲风细雨先缓后急谓之炼风其先一二日片云漫空疾飞海人呼为扬潮风蘓海赋云断蜺饮江而北指赤云夹日以南翔此飓风之渐也或云物惨然有晕如虹长六七尺此侯则飓风必发故呼为飓母见忽有震雷则飓风不作矣舟人常以为侯预为偹之田家五行志云风单日起单日止双日起双日止凡大风于日出时必略静谓之风让日至于春风则又有踏脚报之谚言易转如傅报不停也或言吹一日南风必还一日北风犹报答也沂州府志云明时倭㓂犯东境每视风之所之大抵冬春多飓风不堪渡风侯不常难以凖定及三月至五月东南颷动且积久不变倭可乘风而至夏秋之交风渐又不可至及九十月小阳届令倭亦可来是以防海者以三四五月为大汛九十月为小汛故舟行者徃西以仲春徃北以仲夏徃东以仲秋徃南以仲冬凡南风防尾北风防头南风愈吹愈急北风吹便大月尽无风则来月初必有大风俗云二十五二十六若无雨初三初四莫行舡每值日于执破多风雨又云执破无雨危承当他如正月初九日(玉皇暴)十五日(上元暴)二十五日(龙神朝上帝暴)二月初(春期七日暴)十七日(马和尚江暴)十八日(逹摩祖师暴)十九日(观音暴)三月初三日(真武暴)初七日(闫王)(暴)十五日(元天君暴)二十三日(天妃暴)二十八日(龙神朝来岳暴)四月初二日(白龙暴)初八日(太子暴)二十三日(太保暴)二十五日(龙神)(太保暴)五月初五日(屈原暴)十三日(关帝暴)二十一日(海母暴)六月十一日(彭祖暴)二十四日(雷公暴)七月初八日(神煞交令暴)十五日(中元地八官暴)月十四日(伽蓝暴)二十一日(龙神大会暴)九月初九日(重阳暴)二十七(冷风信暴)十月初五日(朔风信暴十五日元)下(水官暴)二十日(东岳朝天暴)二十五日(云接暴)十一月十四日(水仙)(暴二)十九日(西岳朝天暴)十二月初八日(腊八暴)二十四日(扫尘)(暴)一之中凡三十有二日必有大风率以为常俗谓之风暴虽其命名取义类皆附会不经然舟行者习奉其说而皆验恒先期而预为偹避之处海中行船夏秋之间遇西北风不曰必有巨风湏急收安㠗兵船在海遇晚俱要酌量收船安㠗以防夜半风至追贼亦要预计今晚牧船何䖏若一意前追遇夜风起悔之无及其在东省海程若套见河大沟河口牡蛎嘴可避飓风大沙河口避东北西北风绛河口避正南东南西南风淄河门淮河口小石岛避飓风三山岛避东北风㟂屺岛避正北东北西北风桑岛避西北东北正北风刘家旺口避四面风之罘岛东南旺避西北东北正北风崆峒岛避飓风飬马岛避西北风威海卫教埸坞避西北风刘公岛避飓风栁夼口避西北东北风成山头避东南正北正西风飬鱼池避东风马头嘴可避大风惟东南风浪巨不便湾泊蘓门岛避大南风靖海卫避东南正北东北风宫家岛避飓风小竹岛避西南风小青岛避南风(一云可避正北东北风)塔岛避飓风乳山岛口避飓风田横岛避东北风劳公鸟避飓风辉村岛青岛避东北西北正北风黄岛避东风唐岛避东风东北西北风鼓楼□避正北西北风灵山岛西南嘴避东北正北正东风斋堂岛避西北正北东北东南风计可避之䖏凡三十有八摭遗别録王师中知登州一日大风异常呼问父老曰海鳅将此必先有大风次日师中登蓬莱阁侯之湏臾鱼至不见其首但见其眷如山出水上隐隐自北而南经一日始见其尾(按府志无王师中为知府者惟宋时有李师中王字当是李字之讹) 两浙海防类考云孙子曰发火有时起火有日时者天之燥也日者月在箕壁翼轸也凡此四宿风起之日也如正月太阳在子初一日太阴孕于子谓子朔五日両宫即戍位此三日内决有风者月在壁宿是也初十日太阴申三日内主雨者月离于毕是也十五日太阴午谓之望十七十八十九太阴已及辰三四日内有风者月在翼轸是也二十五太阴寅二三日内有风者月在箕宿是也二十九三十日太阴复于子谓之晦二月太阳在亥太阴随之余放此大率节侯不同弦望亦异节候不同者如立春或在月前月后弦望不同者弦有初七初八初九望有十四十五十六十七是以月之宫亦有三四日之差其风亦应在三四日之内质以歴之所推无不验矣日色东海固羲仲寅宾出日之乡嵎夷晹谷皆在其境而齐地记又谓古有日夜出见于东莱莱子因以立城名曰不夜秦始皇东逰海一造桥观日封禅书八祠七曰日主祠成山今其遗迹犹存夫日□于天四海咸照临焉而论其所出则惟东海为特近故自来观日出者皆于东海周宻癸辛杂志云杨州有赵都统号赵马儿提兵船徃援李坛于山东舟至登莱滞留数月常于舟中见日出海门时有一人通身皆赤眼色纯碧头顶大日轮而上日渐髙人渐小凢数月所见皆然岂即山海经所谓东方有羲和国每日出其国人为御推而升太虚者或又谓海底三更见日出光芒四起盖地䖏极东而海上又无髙山为之障蔽宜其所见较异于中土也唐熊曜琅琊台观曰赋秦筑东门于海岸曰琅琊台髙可望远而东之人悉以□分之后观日于海底者壮其观而为赋云秦东之门天地一空直见晓日生于海中赤光曰浪如沸如铄惊涛连山前拒后却圆规上下隐见寥廓焜煌天垂若吞巨壑当扶桑涌于云光阳德出鹿于干刚汗漫榻纳将吞六合冲融青宴遥侵大莹羲和首驭夸父上征眩转心目苍黄性情倾地舆而通水府吸天盖而骇长鲸彼秦伊何崇此为门委絶人力其谁敢论失万者虽设门而必圮表东海者谅无门而亦存步秦亭而在此伤魏阙而何言千载之后石梁斯在时无鬼功岂越沧海念无道而肆志将不亡而何待我国家踰渤而布声教穷地理而立郊垧畧秦皇于帝典汉武于天经顾荒台而寂寞取殷鍳于生灵尔其秋景超忽晴光焕发蜃气千云蚌胎侯月长波沃荡超百谷以深沈唳鹤徘徊想三山之灭没齐鲁郡色霜天泬㵳陵虚无而倒景临沆瀣而乘潮日向汜云横□谯追鲁运之逹节行将蹈海仰田横之行意若在云霄税龙之珠群玉之府想望绵邈依稀䖏所有海客之无心托扶摇之轻举(国朝)施闰施章望日楼同杨郡守王司李张蓬莱看日出诗并序日初出时一线横袤如有方幅棱角色深赤如丹砂已而如火外有綘帷浮动不可方物乆之赤轮涌出厥象乃圆光彩散越不弹指而离海数尺其大仅如镜其色如月矣烛龙夜半开大荒羲和振辔严晨装珊瑚十丈横天出乍看弦直忽已方大如华盖覆金屋艶如玉盘堆火齐鲛绡菡菑作帷障髣髴隐见无端倪车轮从中跃赤鸟飞起彩云落光鍖倒射鼋鼍宫扶桑技罥蓬莱阁客云日出光不同阴晴万变随神工连朝霾雾今日霁使君天许开心胸数言未毕日千尺翻如素月城头出天明万事从此生安得长䋲系白日徐绩崂山观日出记崂山在即墨县东南七十里史称秦始皇自琅邪北至劳盛山说者谓盛即成山劳则今所谓崂山者也山三面环海上有狮子岩可以观日三十九年夏余阅兵至即墨营闻其胜特徃逰焉是为四月十有四日是夜宿华严庵明登岩观日是日无云无风海水澄碧如镜少焉红光昱耀变为万顷□池一线金光横凝天末稍腾而上其下如有承盘又上顶如戴冠已忽下束其口而其顶甚平作䨱瓿之状再上形如八角先是如盘如冠如瓿日上下皆带绀紫之色至八角时其色正赤又腾而上形始全员时同观者莱州守王鹗胶莱运判谢洙即墨令崔云□豊伸守偹李进忠试用武进士张鋐千总鲍瑛国子生髙源凡八人所见皆同徃时观日者多于㤗山之日观峯然距海甚远卦山逼近海濵所见有的頋前代观日出者但云浮金万里以是为字内之奇观如余所见其形状且数变昔人未有言及者余谓物形虽方斜亷钝之不同悬诸髙䖏仰而视之无有不见为负者天文家言月形多凹凸填星形如瓜旁有二小星如耳星四周有四小星遶行不息太白光有盈如月之弦望用窥远镜观之尽人皆可得见日光炎烁隔镜輙得火而燃非如星月之可以仰窥惟初出时光不甚赫而目之平视为㝡真故独能有以穷其变其色带绀紫者窃谓积阴之气为初阳所逼非日之本形其正赤者乃为本形余今所见盖可以补歴代天文志所未及则谓日形八角其自余始发之亦奚不可太阳出入图正九出乙入庚方二八出兎入鸡场三七发甲入辛地四六出寅入犬藏五月生艮归干上仲冬出巽入坤方惟有十月与十二出寅入申仔细详
海市地以五云腾气海市者云气之聚也每于春夏之交风日晴和则见之见后翌日必雨梅圣所谓用之卜阴晴者是也东省环海之岛多有之而登州为特着常在沙门鼍矶牵牛大竹小竹五岛之上观者谓其如宫室䑓观人物车马变幻莫测殆史所谓海旁蜃气象楼䑓各象其山川人民之蓄积者欤夫云气所象因地而异天官书谓渤海间气正黑色晋志云东海气如员簦隋书云齐云如绛衣唐卲谔谓东齐之云如青靛登州海市其即员簦绛衣之欤至于海上舟行乘风鼓浪茫然不见端际尤藉云气以为占侯昔人谓见黄气知有人烟国土见白气知有山岩壑见黑气则知为水沈氏笔试云每日五鼓初起视星月皎洁四际无云便可行舟至于己时即止则不遇风矣又凢云头从东方起必有东风从西方起必有西风南北亦然如前面云头已后面云脚未尽风亦未止必天色明净后更无云然后风止若行云片片相逐聚散不常又云脚黄日色赤云行急天色黯淡日月昏晕并主大风予志海市夫亦因云气而及之为渡海者示占侯之方云尔宋蘓轼登州海市诗并序予闻登州海市旧矣父老云尝出于春夏今晚不复见矣予到官五日而去以不见为恨祷于海神广德王之庙明日见焉乃作此诗东方云海空复空羣□出没空明中荡揺浮世生万象岂有贝阙藏珠宫心知所见皆幻影敢以耳目烦神工寒水冷天地闭为我起蛰鞭鱼龙重楼翠阜出霜晓异事惊倒百翁人间所得容力取世外无物谁为雄率然有请不我拒信我人厄非天穷潮阳太守南迁归喜见方堆祝融自言正直动山鬼岂如造物哀龙钟信眉一笑岂易得神之报汝亦已丰斜阳万里孤岛没但见碧海磨青铜新诗绮语亦安用相与变烕随东风梅尧臣送朱司封知登州诗驾言发夷门东方守牟城城临沧海上不厌风涛声海市有时望闾屋空虚生车马或隐见人物亦纵横变怪其若此安知无瀛昨日闻公说今日闻公行行将劝农耕用之卜阴晴元于钦□乗海市论海市之名始见江邻几杂志东坡诗序或谓南海蜃楼蛟蜃嘘气所及成殆不然钦尝至登州海上访之盖海市常以春夏晴和之时果日初升东风微作云脚齐敷于海岛之上海市必现现则山林城阙楼观旌幢毡车驼马衣冠人物凢世间所有象万殊或小或大或蹔或乆或变现终日或际海皆满其为灵怪赫奕岂蜃楼可拟哉盖沧与元气呼吸神龙变化浩不可测如佛经所谓龙王能兴种种雷电云雨居于本宫不动不揺山海幽深容有此理钦以仲秋后至海濵天已㣲寒知州事李述之诗人也亦相与祷于广德王之祠越二日忽报云今晨风色云气海市当现同登宾日楼候之日初出大竹岛上横一巨艘长余百寻述之指以示余曰此海舟耳述之曰谛观之何故不动湏臾前后曵数旗劎㦸纷纭忽不见惟有空舟渐変如长廊而烕述之曰风稍急而寒不然现未已也嗚呼神哉然則史漢所稱三神山萊方文瀛洲望之如雲未能至者殆此耳且秦漢入海方士僅能徃來於磯島之間偶見此異慕之為仙亦不為非今人航海逺泛黒水洋外或飄蕩月而後返果有萊仙山何不聞也斯言足破千古之惑矣明秦金詩晴雲晝䕶萊島海上清風翠螺小煙波萬里駕滄驀地神工衒奇巧珠宫貝闕寳藏興恍惚闤闠移山城八千世界蒼龍窟十二楼臺白玉京芙蓉秀出孤松嶺亭子分明傍仙境氣化絪緼有倐無萬象盪摩皆幻影髙閣乘風此望洋乾坤吾道心茫茫雜爼披奇竟何補夷堅志怪誠荒唐異哉海市何人傳寒健筆驚坡仙誰知卦祥非偶然一而三日占豊年海市之名今更顯柱史文章光琬琰陳詩凌虚出市何應與萬物同論功相傳靈蜃觧爾爾云胡見萊東竹山妃子巧粧束翠屏金鏡堆芙蓉幾囬梳雲蛟室暗有時浴日鯨波紅恍疑根着帶鰲極不然底柱榰驪龍海若無言風伯死六丁白日驅豊隆楼居十二隔雲霧齊州九點攅神工三朝宜雨卜已乆卷舒誰者尸幽宫求仙童男招不返征遼殘卒心猶雄無乃精魂依幻刼不随逝水徒匆匆小兒造化只宜此蘆色石非談空三山遥指亦有意桃花未許劉通歸來几席有滄海終當稽首乘槎翁袁可立詩并序佘建牙東牟華三易每欲寓日海市竟為機務纓罔克一覯甲子春方得旨予告因整理諸事之未集又兩閱月始成結局於是乃有暇晷仲夏念一日偶登署中楼推北眺于平日沧茫浩间俨然见一雄城在焉因徧观诸岛咸非故形卑者抗之鋭者夷之宫殿楼䑓杂出其中谛观之飞檐列栋丹垩粉黛莫不具焉纷然成形者或如盖如旗如浮屠如人偶语春万家参差远迩桥梁洲渚断续聨络时分时合乍显乍隐真有畵工之所不能穷其巧者世传莱仙岛备诸灵异其即此是与自己歴申为时最乆千态万状未易殚述岂海若縁予之将去而故示此以酬风愿因作诗以记其事云登楼披绮䟽天水色相溶云雾洚无际豁逹霭长风湏臾蜃气吐岛屿失踪茫茫浩波里突忽起崇墉垣隅逈如削瑞彩鬰葱茏阿阁叠飞槛烟霄直荡胸遥岑相映带変幻纷不同峭壁成广阜平峦秀奇髙下时翻覆分合瞬息中云林䕃琦珂阳樊麓焕丹丛浮屠相对峙峥嵘信鬼工邨落敷洲渚断岸驾长虹人物出没间罔辨色与空倐显还倐隐造化有元功乘来渤海三载始一逄纵观歴己申渇肠此日充行矣感神异赋诗愧长公徐应元诗有美莱阁屹然丹山头髙出五云端俯瞰大海流坐对三神山下藏蛟与虬云气时出没忽然结为楼冉冉双城市鸟隼杂彩斿见岂山灵发隐若山灵收把酒一眺望因之悟所由岛云有聚㪚世事䓁蜉□东家铅椠子篝灯焚膏油西家羽林儿跃马试戈矛一旦受知遇谈笑致通矦穷逹其何尝海云一转眸我生信有縁家事亦瀛洲岂其追仙侣来作岛逰麻姑今何在所思空悠悠幻影與浮名總之任短脩倚欄長嘯傲此外復何求(國朝)施閏章觀海市詩有引余校士東牟思見海市事竣謁海廟因禱焉翌日臨登海市見歌以記之萊海市光有無元冬物色誇大蘓我亦再拜乞海若頒假靈跡看湏臾是時若旱海水渴神龍困枯珊瑚鼉鼓忽鳴津吏呼天吳出舞鮫人趋大竹盈盈横匹練小竹湛湛浮明珠方員断續忽易位明滅低昂頃刻殊列屏帳閃宫闕桃源茅屋成邨墟沙門小島更奇絶浮屠倒影凌空虚有時立為兩人上者爲笠下為車砉然双扉開白板中有琪何扶疎三山十洲一步地群仙冉冉來蓬壺神揺目眩看不定惜哉風伯為驅除人間快意亦如此浮雲長據胡為乎噫嘻浮雲長據胡為乎徐續嶗山道中觀海市記自嶗山東北望海中兩山南北峙者為巉山島中有平山尔雅所謂山上正曰章是也島之西南復一小山土人以為距岸七十里而不知其名余於獅子巖觀日後還食華嚴菴中循去道以返二十里修真庵小憇又行二里見兩島各透一白氣故時平山與兩島相接今為白氣隔絶望如横堵島南復現一山與西南小山相從者曰此海市也停輿觀之横堵忽化為城垣延屬島南新現之山雉堞髙下隐隐可指数西南小山幻為廬舍市肆與林木相間厠市南髙矗一竿竿旗㣲動若迎風揺颺然者已而島南别起一城不與故城相接其上崇楼傑聳数之凢三層而西南廬肆漸隐㣲見茫茫煙而已頃之崇楼降為方亭垣周其外其南復為廬肆如前凡諸物象變遷皆在西南新舊二山島中城垣固如故也少焉餘象盡冺唯見島峰髙矗其他悉化為平遠之山已而但存兩島及西南新舊二山島中平山亦滅意為幻境已窮俄焉城垣復顯島南浮屠五級髙與峰齊其南茂連屋屋盡䖏復見竿旗而城垣直西北海中復湧出叢林傑廟廟南数里林益茂諦視見兩人先後次入林中廟漸髙後幻為城上重楼楼上下礮眼皆具故時林木悉變為附郭民居民居既隐而楼南復湧一七級浮屠瘦削千雲盖自日中以至晡時几十数變其竟時遠時近近者如在十数里以内時未晡食遂去而海市尚未已也自昔觀海市者多於登州或禱海神祠始得見(有宋蘓軾國朝施閏章皆然)余獨于萊州即墨道中不待禱而見之又凡昔人所見率皆變滅随風兹更歴三時而不滅或以是為海神靈貺則余今受貺之隆盖又倍蓰前人矣雖然人世有形之物無聚而不散矧其為形之幻者必俟風伯驅除始歎浮雲之難乆據母乃見事之已遲余與諸君皆及半而止歸途彌有充然不盡之趣翻笑前人碧海青銅之句為不免看盡魚龍百變也時同行者即平旦觀日出諸君唯膠萊運判先行獨不與余以浹日而暏異境者二堆巖䖏好奇之士或未能兼遇焉既歸行館因次所記憶而為之記胡德琳用東坡韻題徐中丞海市圖詩海水如鏡宿霧空耀靈乍涌澄波中然犀欲照百怪出芒角倒射冯夷宫宫公昔阅兵驻海上洪惟人代钦天工劳山坐见日五色羲和晓驭迎六龙回车半道报海市奇絶突眉山翁林庐郭色逓隐见旌旗揺扬浮屠雄城不其天不夜俄顷变幻真无穷归命绘图纪胜迹日光海气相为融我公度人䄂灵寳祥征有兆福所锺移节中州作柱石晹谷应时歌年豊好是正直得神佑依然黑髪明青铜小子读画如有悟吟成一粲廽春风


山东海疆图记卷五天时部祷祀自秦皇汉武廵游东海惑于方士巫祝之说祀遍海上后世讥之然名江大川法当秩祀即八神之属亦本之郊社六宗有其举之固莫敢废也今八神之祀海濵居其五亦时着呵䕶之灵因先之以东海神祠而并及之东海神按山海绖曰东海之渚中有神人且鸟身珥两黄践两黄名曰禺䝞黄帝生禺䝞禺䝞生禺京禺京䖏北海禺䝞处东海是惟海神飬生杂书曰名阿明龙鱼河圗曰姓冯名修夫人姓朱名隐娥通典云天寳十载正月始封四海神为王以东海为广德王分命卿监诣取三月十七日一时偹礼册祭省志谓宋仁宗康定二年又封为渊圣广德王(任万里海神庙祀考渊圣作润圣)元前至元三年夏四月定祀海渎之制以立春祀东海于莱州界立夏日遥祭南海大江于莱州界立冬日祭北海于登州界祀官以所在守土官为之中统二年以东海为东道遣官代祀既而又以驿骑迂远复为五道道遣使二人集贤院奏遣汉官翰林院奏遣古官出玺书给驿以行中统初遣道士或副以汉官至元二十八年
正月帝謂中書省臣言曰五嶽四瀆祠事朕宜親往道遠不可大臣如卿䓁又有國務宜遣重臣代朕祠之漢人名儒及道士官祀事者其禮物則每䖏祀銀香合一重二十五兩海則銷金幡二鈔二百五十貫至則守臣奉詔使行禮皇帝登寳位他有禱禮亦如之二十八年加封廣德靈會王眀洪武七年(莱府志作三年)詔去封改稱東海之神國朝雍正四年詔封顯仁龍王之神其廟濱海郡邑皆有之漠書地理志臨朐城註有海水祠則海之有祠自漢已然會典在莱州府祭廟在城西北十八里海岸上建自隋大業間宋開寳六年重修洪武宣德成化屢加修整正德七年燬於㓂嘉靖十九年海道吳道南重修神宗二十八年知府龍文眀大加修造國朝雍正六年發帑重修乾隆二年大門儀門燬於火知府嚴有禧請帑修葺其制中為正殿前為廟門門前翼以碑亭左右列以鐘鼓樓又前為山門門前以白
石坊曰朝宗左右廊廡各九間塑海山雲龍之飾以金碧至寝殿厨庫道流棲息之舘使臣齋宿之堂吏役祗候之所無不偹焉康熈四十二年御書海天浴日四字額于廟中規模宏大古欎然碑碣林立海濵稱爲巨觀國有大事遣官告以春秋二仲月中丁日有司致祭其制自洪武間已著爲令主者海防道品帛一青色羊一豕一鉶一籩四豆四簋二簠二他若黄縣有海瀆廟在城東北二十里大人城見寰宇記蓬萊有廣德王廟在城北丹崖山上唐貞觀中建即蘓軾禱海市處元中統三十八年修明洪武十八年指揮謝規監修學士謝漙記神宗時參政李本緯知府徐應元重修其在寧海則州北十里元至正四年建文登則縣南六十里相傳秦皇東廵欲渡海觀日海神爲之驅石造橋之處海陽則縣南丁字嘴諸城則琅邪臺上日照有二海神廟一在縣東南二十里石□所海岸宋紹興中李寳督海舟捍禦完顔亮抵石□島亮兵已泊唐島相距寳禱於龍王廟俄有風自柁楼來如鐘鐸聲乘風疾擊亮兵掣矴舉帆帆皆油纈風浪捲聚一隅寳命大箭環射遂之詔封爲佑順侯賜額威濟即指此也一在安東衛城東南八里即元人海運泊舟䖏嘉靖間即舊址重建博物志云太公爲未壇令武王夣婦人當道夜哭間之曰吾是東海神女嫁于西海神童今灌壇令當道廢我行我行必有大風雨而太公有德吾不敢以暴風雨也武王乃名太公三日三夜果有疾風驟雨去者皆西來也唐陳子昻禜海文萬通天二年月日清邉道軍海度支大使虞部郎中王元珪敢以牲酒沉浮海王之神神之聽之我國家昭列象胥惠飬戎貊百蠻率聀萬方攸同鮮卑猖狂忘道悖乱人棄不保王師用征故有度遼諸軍横海諸天子命我□糧景從今旌甲雲屯楼船霧集且欲浮碣石方壺襲裔即幽都而溟漲無倪雲濤洄潏孤山逺島鴻洞天波惟爾粛㳟祀典導蠲首屏鯨魚呵風伯遏天吳使蒼猊不驚皇師濟攘慝剿虐安人定災蒼蒼□生非神孰頼無昏汨亂流而作神羞急急如律令宋賈黄中新修東海廣德王廟碑文惟堯之聖就如日望如雲而下民罹洪水之患惟禹之德殾爲律身爲度而盡力有濟川之勞垂利無窮流惠斯大然而究其本末論乎委輸苟疏鑿不使于崇朝渟蓄非由于善下則尭欲濟難虗罄知人之明禹無成功徒施焦思之苦夫成二聖之丕績冠乎古今觧萬方之倒懸免其墊溺滿而不溢大無不色則其惟東海廣德二乎若乃騐五行之用習坎推先紀四溟之序東方稱首太昊是都于析本大帝寔舘子扶桑限蠻以分疆興雲雨而成其廣也盡天之覆助元化以無其深也載地如舟使舍生而共濟統元氣以資始擅洪名而不居滌盪日月之精推斥隂陽之侯物惟錯以稱富作鹹而興利龍門導其九曲吸爲安流鰲峯聳其八柱鏁爲巨鎮祸滛如響駈山豈足以加威福善必誠航葦皆期于利涉是故毳冕之制異其章以著明罍水之潔法其左以定位信夫太極兼之以生萬物資之以成九州因之以平百穀頼之以傾至若不以汙濁分别見其仁也不以寒暑增損全乎義也卑以爲體合乎禮也深而無際□乎智也潮必以時著乎信也如是則象止可以目覩神莫得而智知三王之際已嚴祀典萬世而下率修舊章德若非馨罔有昭答祭或如在必聞感通惟品彚之盛衰繋時風之隆替允属昌運遐光令猷應天廣運聖文神武明道至德仁孝皇帝覆載羣生照臨下土飛龍正在天之位丹鳯效來儀之資負斧扆以朝諸侯登紫壇而欵太一執玉帛者萬國防風無後至之誅舞千羽于两階有苗悛不恭之罪九流式叙七德用成化治雍熈羙溢圖史然後較步驟之優劣論禮秩之等夷聲教所通人神具舉東萊之地海祠在焉月滋深規模非壮豈稱集靈之所徒招偪下之譏葢累朝以來中夏多故垣墉雖建誠異于可圩牲牢雖設或于掩豆噫太平之難遇既如彼褻黷之成又如此惟大聖以有作眷皇明而燭幽經乆之圖自我爲始于是大匠頒式百工献能暗叶占星豈煩兼并不資民力盖示扵豊財無奪農時誠彰于悅使長廊千柱以環布虚殿中央而崛起牖合其寒暑金碧含吐其精熒衮冕尊南之儀羽衞圖永逺之制節内外以嚴関鍵寛步武而闢軒庭固乆極物表之環竒盡人間之壮麗且黄金爲闕止是虗談紫貝開宫何甞目睹于是祀史舉册而致命徹侯當祭而爲献粛肅廟貌雍雍禮容牢醴載陳而有加光拜賜以來格斯盖答貺于穹昊属意于黎元使俗被和平物消疵癘于以隆治道于以無窮岩夫信徐市之言逰方丈惑文成之妄欲訪安期意在虗無事皆怪誕校其得失何止天壞哉宜乎九譯來庭不覩波之兆三時多利屡臻大有之年膺寳厯以永昌率羣神而授職般詩考義遐播無疆之休望秩陳儀長垂不刋之典昔汾洮二水左傳尚紀其始封涇渭两川馬史猶書其命祀况茲廣德王之盛烈焉可闕如爰詔下臣俾文其事雖逢時偹位固絶乘桴之嗟而爲學甚蕪俞增持翰之愧廼勉爲銘曰在昔洪水下民其咨惟天命堯當数之竒惟堯命禹救時之危頼二聖之有德導萬流之東馳納而無所功安施以聖翊聖無爲而爲幽鍳不昧聪明可知既載既奠以京以坻運有否泰時有盛衰崇其秩望俟乎雍熈我后之明照臨寰瀛我后之德覆載蠻貊乃豊禮秩乃盛嚴祠乃薦牲幣乃潔樽官室羽衞王者之規衮冕劍珮南之儀眷彼平野蔓草如束既圖既剗以嘉本眷彼舊址壞垣相屬既經既營峙以華屋元貺斯答皇明斯燭神之來兮君受萬福廟貌惟赫享献惟肅神之來兮臣荷百禄疵癘消扵八紘和浹扵羣生披文勒石超三代之興開寶六年次癸酉六月癸未朔十二日甲午建蘓軾詩并序頃年楊康功使高麗還奏乞立海廟板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不已僕復不記其云何也次韻答之退之仙人也逰戯於斯文談笑出竒鼓舞南海神頃年三韓使幾爲蛟鰐吞歸來築祠宇要使百賈奔我欲遷其廟下数浮空群移書竟不從信非磊落人公胡爲拳拳繋此空中雲作詩頌其羙何異刻劍痕我今已括象在六四坤明太祖改定諸神位號告東海文生同天地浩瀚之既雄深淺之處莫測古昔人居名之曰海神而祝之於敬則誠於禮則冝自唐以及近代皆加以封號予因元君失馭四方沸起自布衣承上天后土之祐百神之助削平暴乱以主中國職當奉天地享鬼神以依時式古以治民今寰宇既清特修祀儀因神别一牲用太牢祀官以當界都督刺史充之憲宗元和中廟祀南海韓愈爲記又封東海爲廣德王獨無廟祀宋臣嘗曰本朝沿唐制萊州立祠即此推之則廟建扵唐不以爲可信哉自是而後皆因舊以增餙之爾俗傳宋太祖微時至海上每獲竒應及即位乾德六年有司請祭東海使萊州以辦品物開寳五年詔以縣令兼祀事仍籍其廟宇器之数於受代日交之六年大修海廟規制煥然一新仁宗康定二年又封海神爲聖廣德王徽宗遣使祭東海于萊郚孝宗時太常少卿林栗請照國初儀立春以祀之宋未甞不以海廟爲重至元辛夘加封廣德會王至順壬申及至正四年大加增修而奉使致者或齎金旙或齎銀盒每爲不絶我太祖高皇帝御極之初謂嶽鎮海瀆俱受命扵上帝幽㣲莫測固非封號之所能加乃去王爵止稱東海之神葢革元之濫以從其實誠邁厯代而莫之京矣更遣使降香以春秋致祭廟始修于洪武乙夘□修于宣德乙巳並甲寅至成化乙巳大加修拓如今制皆有司事也覩廟貌可以仰見聖代祀事之重且慎如此云黄克纉謁海廟觀海詩元氣茫茫接太清乘春一望水雲平雪花浮浪千層起日色蒸霞四㪚明海上銷旗半偃津頭潮落棹空横馨香好答神靈貺莫遣鯨波又震驚國朝施章海廟文維丁酉四月之望日提督山東學政按察司僉事施章謹以一羊一豕致於東海廣利王之神曰惟神育含萬靈吐吸百谷沐日浴月化無為而自成出雨興雲誠有祈而斯應乃有蜃楼海市飄忽迷既隠見之靡常亦淹速之莫測遠者願見而不得至至者屡月而不得觀閠章待罪于斯不揣固陋竊欲寓目俄頃快意平生是用齋沐洗心粛牲帛維春夏既交之節乃□龍吐氣之期伏兾鞭蛟駕螭現神竒於翌日行洞心駴目著詞賦於來者子聸覯於非時事爲創見豈今日告䖍而不貺神或棄予閠章冐瀆尊嚴不勝惶悚謹告雍正四年勑封東海神位號遣官祭告文維神派衍扶桑膏流析木元精物宏納百川朕撫馭寰區考稽典禮祈福以庇民宜加封而致爰命所司崇神封號曰東海顯仁龍王之神所兾波瀾永息蒸黎獲利濟之安風雨以時稼穡享屡豐之慶神其昭鍳来享苾芬勞之辨謁海廟詩古廟丹青半畫龍百川東注此能容燔柴大典侔蒼帝沉璧常經並岱宗千□長松寒雪凍歴朝遺碣舊苔封蜃楼氣象無邉幻直等江河作附庸沈廷芳祈雨告龍神文維年月日山東登萊青道議沈某謹昭告于東海龍王之神惟神德恊正中澤漙天下列茲震位宅鎮歸國家有行慶施惠之舉必遣重臣祭告復荷累朝御書匾額敬懸祠宇典禮尊崇踰于岳瀆誠以昭應用之神能溉乎民物也今三郡入夏雨澤愆期麥禾兼稿農民愁苦奔走叩祈日不遑暇某觀察斯土目覩旱乾盡焉傷惨深愧尸位□官救濟無術以致吾民重困痛自怨艾謹齋沐修省步禱祠前祗望神庥即降霖雨以出民扵水火而登諸祍席神宜酬朝廷之德心有感必應自不漫視民瘼某爲民佑當永矢報祀弗懈益䖍神其有靈幸鍳誠意謹告前人陪祀東海神廟詩東海泱泱表大風神祠肅穆仰龍公千秋特重浮沉祭萬泒羣歸雨澤功蕃國版圖長在馭聖朝清晏慶攸同遙天斗轉潮初落庭燎光争綺旭紅

山東海疆圖記卷人事部序夫依山負海地非不險也然如明代倭匪蕩搖莫雖其帆穡所向一視乎風若有天意存馬要亦人事有未盡也昔賢謂地利不如人和又謂人定可以勝天則度時以策機宜其在人為之耶盖防海之制兵戎為要其次則城寨墩䑓其次則艘操防又其次則譏察非常夫如是斯啇賈之出入是途者皆險如夷矣因為次第書之以見人事之不可廢有如此者若夫海運之法今雖無藉於此然既行之而有效是亦籌國用者之一策也予誌海防而并次之豈曰侈陳掌故以示博予夫亦□古聖人足兵足食之遺意云爾兵戎志海道用師古人盖屡行之考之史傳吳徐承率舟師自海入齊則蘓州之通山東海道也自春秋已然矣其後唐太宗遣强偉於剣南伐木造舟艦自巫峽抵江揚造萊州宋李□自江隂率舟師旼金兵於膠西之石□島此又自江南下海而□山東也其自山東下海用師則有若漢武帝遣樓船軍楊僕從齊浮渤海擊朝鮮晋元帝大興元年掖人蘓峻帥衆浮海奔晋魏明帝遣汝南太守田豫督青州諸軍自海道討公孫渊秦符堅遣石越率騎一萬自東萊出右□襲和龍隋文帝開皇時縂管周羅㬋自東萊泛海征高麗□帝大業阿□幽州縂元宏造舡三百艘於東萊命縂來護□率樓船由東萊渡海討高麗唐太宗伐高麗命張亮率舟師自東萊渡海趋平壤薛萬徹率甲士三萬自東萊渡海入鴨緑木宋都統制徐文率舰数十泛海投金他若公孙度越海攻东莱诸县侯希逸自平卢浮海据青州此又辽东下海而至山东也迨自元迄明则海上用兵且习以为常而设官守御之事亦日以宻矣我朝德威远被寰海咸宾民生几不知有金革之事然而简精鋭汰冗滥镇帅控制于东牟艘分廵于三汛桑土绸缪之计固未甞废也爰为博考旧典近稽今制凡有关海上之军政者咸着于为官制水陆营汛弓兵山东防海之制汉晋各朝史不概见魏天赐元年夏五月置山东诸冶发州郡徒谪造兵甲以偹海防此海防所自始欤然不言设官唐天宝元年设登莱守捉莱州领之东牟守捉登州领之则设官防御当自唐始宋时有登州都督干德元年罢庆歴二年登州郡守郭志高奏置力鱼廵简水兵三百戍沙门岛偹御每仲夏仍居鼍矶以防不虞秋冬旦南岸着为令于是始有水兵船出哨防汛之事康定□增置登州弩手□登州军为禁兵元佑三年制擅乘船由海入界河及徒高丽新罗登莱州境者罪以徒往北界者加等此即严禁私渡出洋之始元□佥山东沿邉州民户为军益都淄莱所辖登莱州李坛旧军内起佥一万人差官部领御倭讨贼而水军之防仍循宋制中统元年七月以张荣寔从南征多立功命为水军万户喟棣州海口总杞张山军一百人悉听命鸟是海口水军在元时武定亦有之也至正八年十一月命买列竹斗分元帅府于所州以镇御东海□盗十一年三月置山东分元帅有于登州提调登莱宁海三州三十六处海口事十二年二月置安东分元帅府二十三年三月置胶东行中书省于莱阳总制东方事明洪武初武定之大沽海口属蓟辽宿重兵领以副总兵于山海卫要地保一郡者设所连郡者设卫大率五千六百人为卫千一百二十人为千户所百十有二人为百户所设总旗二小旗十凡五十人为总旗十人为小旗沿海之卫凡十有一(登州卫青州左卫莱州卫卒海卫安)(东卫□山卫鳌山卫大嵩卫威海卫□山卫靖海卫)所凡十有四(界州千户所诸城千户所□□) (千户所宁津千户所雄崖千户所浮山千户所福山中前千户一竒山千户所金山左千户所寻山千户所百)(尺崖后千户所王徐寨前千夏河寨前千户所石白岛寨)户千户(所所)领以偹倭都指挥使驻札登(州二十)三(年)从山东郡司周彦言建立总寨于寕海卫与莱州卫八总寨共辖小寨四十八永乐六年始命都指挥王荣搃领之七年给符验九年加总督兼设廵察海道驻莱州而青州别有海防道廵检司分隶之(□国镇大沽河久山镇鱼□一海仓柴□寨东良口凡停镇髙山杨家店孙□镇乳山塞行□寨辛汪寨)(温泉镇赤山镇古镇逢猛镇宇栳岛南龙湾海口夹仓镇)凡二十有一有民兵马快谓之兵偹海防道其谓之兵偹者则自宏治中虑武职不修始有之正德六年惩流贼乱奉勑与偹□都司参同军务仍合莱州壮快以寔行伍嘉靖三十四年建署于登州以偹廵历四十一年专设海防道于登州以副使佥事推补时各道皆设道标营有守偹把总哨官标兵隶之则海防道固以丈职而豆武偹者也万歴二十年因倭㓂朝鲜调集南北水陆官兵防海于是登州遂为重鎭与诸等设登莱廵抚以都御史仕驻登莱州称防抚军门专辖沿海屯卫兼辖辽东各岛(明史云天启元年设)(崇祯二年罢三年复设)二十二年登州设陆营七(陆左□右陆中陆前陆后陆逰)(火攻)水营五(水左水右水中水逰平海)或以参或以逰击领之忠听防抚提调(按莱州志万倭宼屡警议)请(历二十□二月知府龙文明以□设水寨一营在三山下设) (把搃一员哨官二员沙船十三只□船六只水□□百十八名□)四十八年设登莱总兵官崇正元年裁总兵改副十年仍设总兵十一年移镇临清州登州但设城守水师二营本朝定海夷咸服因时易制悉去稽挥千百户之职顺治九年撤登莱廵抚十八年复移临清镇于登州凡沿海各营汛皆隶□康熈五年裁莱州道归并登州道改衔为登莱道六年裁青州分廵道九年复设青州海防道四十二年又裁并登莱道为分守登莱青道兼通省海防至今无改登莱青武四府各有同知皆司海防而以沿海之县丞廵检分任稽查水师营配船廵哨国初存明制什分之一领以守偹千搃等官沙唬江船十三只水兵三百八十六名驻水城分防东西海口初属城守营移镇后建为前营水师康熈四十三年添设逰击二员守偹千搃副之增兵为一千二百名改沙唬船为赶缯船二十只分廵东西海口东至宁海州西至莱州府而止因分为前后二营统隶本标水陆各专其责四十五年前营移驻胶州廵哨南海后营驻水城廵哨北海五十三年裁水师后营经制官减兵七百名分发各营补缺还伍裁赶缯船十只送关东旅顺口新设水师营驾止存前营水师逰击一员守偹一员千搃二员把搃三员赶缯船十只分南北両汛逰击守偹各分辖兵船之半而北汛少一把搃雍正七年每船添兵十名南北両汛共添兵一百名又添设逆篷艍船七只每船配兵三十名南汛艍船三只北汛艍船四只北汛添把搃一员九年又添设艍船三只添兵一百九十名每艍船并前共配兵四十名南北汛各五只両汛官兵船只悉同雍正十二年添设外委千搃二员外委把搃四员又于成山头添设一东汛于南北二汛内抽拨赶缯船各一只及篷艍船各一只守兵共二百名南汛拨把搃及外委把搃各一员北汛拨把搃及外委千搃各一员今制束汛增设守偹一员共额设将弁十二员寔在差操守兵五百十八名赶缯船十只乙篷船船二只(每船各带随行脚船一只)其濒海陆营汛地为武定营(逰击领之)莱州营(将领之)登州中营(逰击领之)右营(都司领之)寕福营(都司领之)文登营(副将领之)即墨营(将领之)胶州营(副将领之)安东(营司)都(领之)互为椅角至于分汛设官代有更易欲稽往制固有更仆而难终者也故不偹载宋蘓轼登州吕还议水军状元丰八年十二月某日朝奉郎前知登州军州事蘓轼状奏右臣窃见登州地近北卤号为极邉卤中山川隐约可见便风一帆奄至城下自国朝以来常屯重兵教习水旦暮传烽以通警急每岁四月遣兵戍驰基岛至八月方还偹不虞旬景德以后屯兵常不下四五千人除本州岛诸军外更于京师南京济郓兖军等州差拨兵马屯驻至庆歴二年知州郭志高为诸处差来兵马头项不一军政不肃擘画奏讫创制澄海水军弩手両指挥并旧有乎海西指挥并用教习水军以偹北卤为京东一路择屏卤知有偹未尝有警意者见其久安便为无事近岁始差平海六十人分屯宻州信阳板桥涛洛三处去年今路安抚司人更差澄海一百人徃莱州一百人往宻州屯驻检会景德三年五月十二日圣旨指挥今后宣命抽差本城兵士往诸处只于威邉等指挥内差拨即不得抽差平海兵士其平海兵士虽无不许差出指挥盖縁元初创置本为抵替诸州差来兵马岂有许差往诸处之理显是不合差拨不惟兵势分弱以启戎心而此四指挥更番差出无处学习水武艺惰废有悮缓急伏乞朝廷详酌明降指挥今后登州平海澄海四指挥兵士並不得差往别州屯駐謹録奏聞伏候旨水師南汛駐膠州頭營子逰擊一員統領千縂把縂外委千搃外委把搃各一員逰擊駕登字第五號趕繒船一隻守兵四十五名千搃駕登字第二號趕繒船一隻守兵四十五名外委把搃駕登字第三號趕繒船一隻守兵四十五名把搃駕登字第四號趕繒船一隻守兵四十五名所轄海洋東至榮成縣馬頭嘴南至江南交界計程二十六更東汛駐成山養魚池守偹一員統領千搃把搃外委千搃外委把搃各一員守偹駕登字第六號趕繒船一隻守兵四十七名千搃駕合字第七號足篷船船一隻兵三十名把搃駕登字第一號趕繒船一隻守兵四十五名外委千搃駕登字第六號□篷艍船一隻兵三十名所轄海洋南自馬頭嘴北至成山頭計程六更北汛駐登州府水城中軍守偹一員統領把搃外委把搃各二員守偹駕登字第九號趕繒船一隻守兵四十七名把搃駕登字第七號趕繒船一隻守兵四十六名外委把搃駕登字第八號趕繒船一隻守兵四十六名把搃駕登字第十號趕繒船一隻守兵四十六名所轄海洋南自成山頭西至直隷祁河口計程二十四更又自天橋北至隍城島北計程五更半武定營海豐縣汛大沽河口分防把搃一員守兵十三(名)利津縣分防䑓子関海口守兵二名(按䑓子閏以東所經霑化濵洲)(博興樂安壽光濰縣诸沿海汛地未能详考姑阙之)莱州营将领存营寔在差操马守兵一百八十九名西海汛分防把搃一员马兵十三名守兵三十一名掖县北海汛驻防把搃一员马兵十二名守兵三十三名登州中营逰击领存营寔在差操□守兵五百三十二名分防西海汛黄河营㟂屺岛把搃一员守兵十三名登州右营都司领存营寔任差操马守兵五百四十五名驻防八角口汛把搃一员马兵二名守兵二十一名(湾子口城见岭両处□台各四名八角口炮䑓)(马兵二名守兵十三名)之罘岛东西両大口汛恊防外安千搃一员马兵一名守兵十七名寕福营都司领存营寔在差操马守兵一百十五名寕海州汛分防海口把搃一一员守兵十二名(养马岛六名清泉金山崆峒岛三海口各守兵二名)威海汛驻防把搃外委把搃各一员马兵七名守兵四十名(祭祀台炮)(台马兵二名海口城内廵)查(守兵十正名东门外墩守兵六名庙前进岛二守兵各二名差操马兵五名守兵十四)(名)行村汛驻防外委把搃一员马兵四名守兵二十六名(丁字嘴守兵辶□小纪墩守兵二名桃林何家羊困李家四海口行村汛毛子阮纪塘河东村石拉沟盘)(石名)差(店神通庙六□□拨谷守兵一操马兵四名守兵有七名)文登营副将领存营寔在差操马守兵二百七十三名荣城县汛驻防千搃外委把搃各一员马兵十六名守兵(七)十四名(在城马兵)(十名守兵二十六名桥头柳埠步揆守兵各二名龙口崖炮䑓马兵二名守兵十四名墩台守兵五名养鱼池)(炮台马兵二名守兵十四名墩台守兵五名一岛守兵五名)靖海汛驻防杞搃外委把搃各一(员)马兵九名守兵六十六名(在城马兵三名守兵十六名朱)(家四墩台守兵五名在岛马头下五垒岛三处炮台各马兵二名守兵十四名岛村黄山二拨各守兵一名)海阳县汛驻防把搃外委千搃各一(员)马兵十四名守兵五十四名(在城马兵十二名守兵二十四名黄岛炮台马名二名守兵十四名南横乳山両墩台守)(兵各五名南横戞村管封刘格庄八里店土拨守兵各一名)即墨营将领存营寔任差操马守兵二百九十四名鳌山汛驻防十搃恊防外委把搃各一员马兵十二名守兵六十一名(存汛马兵)(十名守兵四十三名□山炮台马兵二名守兵十四名□封□□守兵各二名)雄崖所汛驻防把搃外委把搃各一员马兵七丘守兵四十八名(存汛马兵)(五名守兵十七名黄龙庄炮台马兵二名守兵十四名栲栳岛炮台守兵六名金家口王家集各守兵二名)胶州营副将(镇)存营寔差操马守兵二百五十六名登登□口汛驻防把把一员马兵三名守兵十八名浮山所汛驻防把搃外委把搃各一员马兵九名守兵四十七名灵山汛驻防千搃外委把搃各一员马兵十四名守兵六十九名安东营都司领存营寔在差操马守兵一百八十一名日照汛分防龙汪口外委杞搃一员马兵三名守兵二十七名本营及分防岚山张雒涛雒夹仓四海口千搃一员外委二员额外外委一员马兵十四名守兵一百四十名(以上兵额皆□登公四十六年各营造乆之册纂入)前代有马快民壮皆有操防之责有司不操练民壮私役杂差者如役占军人罪嘉靖间增州县民壮额大者千人七六七百小者五百二十登州设民壮五百名为圑隶营海道中军守偹领之万歴间增至二千六百九十五人分左右中前四营而沂州复设长竿手三千二百人每百人设百长一人伍长二人领之月赴州操演有警内则防护城郭外则分遣从征盖不独隶于营伍者之为兵也元时廵检司有弓手明制曰弓兵分隶各道以资防御考旧志所载沿海廵检司二十有一其额设弓兵若莱州府属之鱼见铺海仓某葫古镇逢猛灵山鳌山雄崖浮山各设弓兵二十名登州府属之杨家店守城弓兵二十一名守墩弓兵九名高山守城弓兵二十四名守墩弓兵六名马亭镇守城守墩弓兵各十五名孙奋镇守城弓兵二十名守墩弓兵九名东良口守城弓兵二十四名守墩弓兵六名行村寨守城弓兵二十二名守墩弓兵九名乳山寨守城弓兵二十一名守墩弓兵三名守堡弓兵四名辛汪寨守城弓兵二十七名守墩弓兵三名温泉镇守城弓兵二十四名守墩弓兵六名亦山寨守城弓兵二十七名守墩弓兵三名沂州府属之南龙夹仓无考按今制于旧志所列之廵检司已去其半其现设之廵检司为海主县之大沽河黄县之黄山馆福山县之八角口文登县之靖海威海海阳县之行村荣成县之石岛胶州之灵山卫即墨县之栲栳岛鳌山卫诸城□之信阳曰照县之安东所设弓共逓有裁减只复知有训练者矣然弓兵之名如故是在廵检司之循名责寔耳城寨墩台志夫众志成城岂必专藉金汤之固然揆诸王公设险之义则缮城坦以待不虞固守土者所不容缓也又况濵海之地尤资保障邑有城乡有寨设炮曰䑓司烽曰墩前民所以寓安不忘危之意盖綦重矣山东海上诸郡邑在明代时屡遭倭警洪武十七年命汤和廵视海上筑山东江南北淅东西沿海诸城二十三年山东都司周彦言建五总(寨)于寕海兴莱州卫八搃寨共辖小寨四十八故其时城寨墩台之设其比如栉今承平日久减存不什一然旧设之地何可诸故一一稽其在处而偹书之至其建造修筑之由高卑周广之数皆足以见昔人经昼之方尤不敢从其略也(凡距海远竹不□) 海仓廵检司城在掖县西北九十里土城元时用胶莱河运道所筑遗址犹存莱州府城本汉东莱郡治故址掖县附郭明洪武四年莱州卫指挥使茅贵修筑砖城神宗二十六年因倭警莱州道盛稔知府龙文明复加缮治周五里有奇高三丈五尺厚二丈池阔四丈四门灶河所寨城所裁在掖县北五十里砖城周二里高一丈五尺厚一丈池阔一丈深八尺南北二门王徐所寨在掖县东北八十里砖城周二里高一丈五尺厚一丈池阔一丈深八尺南北二门马停寨城在黄县西四十五里石城周二里高一丈五尺南北二门黄水河寨城在黄县东北二十里唐时建寨明崇正间增筑石城周一百三十八丈高二丈五尺厚一丈余池阔一丈深五尺敌台十二座南一门登州府城古蓬莱镇汉武帝于此望蓬莱山因筑城以为名唐贞观八年置蓬莱镇神龙三年移黄县治蓬莱镇改县蓬莱石城周九里高三丈八尺厚二丈池阔二丈深(一)丈四门水门三明神宗因倭警增筑□台二十八座今名旱城唐骆宾王蓬莱镇诗旅客春心□边城夜望高野楼疑海气白鹭似江涛结绶疲三入承冠泣二毛将飞怜弱羽欲济之轻舠頼有阳春曲穷愁且代劳宋蘓轼知登州谢表臣轼言伏奉告命授臣朝奉郎知登州军州事臣已于今月十五日到任上讫者登虽小郡地号极邉自惊缧绁之余忽有民社之寄拜恩不次陨涕何言臣闻臣不宻则失身而臣无周身之智人不可以无学而臣有不学之愚积此両愆本当万死坐受六年之谪甘如五之珍击□登闻安求自使买句阳羡誓毕此生岂期柘朽之中有此□逢之异收吕魂魄复为平人洗濯瑕疵尽还旧物此盖□遇陛下内行曾闪之孝外发禹汤之仁日将旦而四海明天方春而万物作于其党而观谓臣或出于爱君就所短而求長知臣稍習於冶郡致茲異驟及非才仰惟先帝全臣於衆怒必死之中陛下起臣於散官永棄之地沒身難妖碎首為期前人登州謝両府啓右軾啓蒙恩授前件官已於今月十五日到任上訖愚迂之守沒齒不移廢逐之餘歸田已幸豈謂承宣之寄忽爲枯朽之榮眷此東州下臨北徼俗近齊魯之厚迹皆秦漢之陳賔出日于譙山川炳煥傳夕烽於海嶠皷南淸閑頋静樂之難名笑妄庸之窃據此盖伏遇某官股肱元聖師保萬民才全而德不形任重而道愈遠謂使功不如使而觀足以知仁特借齒牙曲成羽翼軾敢不服勤簿領祗畏簡書策□磨鈆少答非常之遇息點補劓漸無用之身此以還未知所措國朝施閏章詩郡僻滄洲外城孤絕島邉亂雲時結蜃六月未聞蝉水氣垂□濶濤教裂地穿乗槎門牛女消息轉茫然偹倭城在府城北海海本宋之刀魚寨也明洪武九年指揮使謝規疏通海口由水閘引海入城中名小海為泊船所設立帥府城周三里許高三丈五尺一門樓舖二十五座神宗時縂兵李承勲以磚甃東北西三面增建敵䑓三座今名水城明藍田縂督偹倭題名記登州故嵎夷境也三面距海為京東捍屏東海之東有島夷焉曰日本國在漢曰倭奴至於有唐自其名更曰日本以其國近日所出也或曰日本廼小國為倭所併故曰日其名云島夷之地為國者無慮百数北起拘邪韓南至邪馬臺旁又有夷洲紵嶼皆倭種也附庸於倭是故倭之强悍东□莫敌□倭奴捎□字赋性以狡狎习波涛若凫川然艨艟巨船东风张帆瞬息之间百有余里其具有铠甲有戈矛剑钴锋淬锷天下无利铁焉昔者元人东征舟师十万业于平台岛得生还者三人耳是虽元之佳兵不祥而亦倭之恃险善也厥后航海报怨燔城郭抄掠民庶濒海而南自青营以及吴越□广□罹其□我高庙之逐元氏革夷咸臣倭尝入贡矣后胡惟庸之不轨也倭寔阴预其谋遂拒绝之载于祖训者可考也是以沿海之地设诸卫所堡寨屯兵防御至于文庙继统倭复入贡夫拒之者讨逆之成也纳之者怀远之㤙也㤙威并施庙谟宏深矣永乐戊戍立帅府于登新城即宋刀鱼寨寔御倭要冲命宣城伯卫青镇守而恊以都督李凯赐以玺书符验佩以关防节制三营坚诸卫所成化丙申命都指挥高通来改为搃督偹倭使与臬偹恊议行事迄今仍之嘉靖乙已临清卫指择使王民子承大司马荐之曰若子承可当一面之寄遂擢都指挥佥事建牙于此乃考首询故叹曰伐柯伐柯其则不远光进故自开府以来几百七十年当是寄者已数十人矣名氏漫无纪载日月于泟多至湮没不傅于是稽诸厝牒以侯伯来者二人以都督佥事来者二人以都指挥使来者一人以都指挥佥事来者五人以署都指挥佥事来者十三人以都指挥体綂行事来者六人其□之列于督府都司虽异名之为镇守总督虽殊而傋倭之责任则同也廼采其名氏錄其里址次其爵位歴月之槪勒諸堅珉樹諸堂左以昭垂永久介武舉千户施禮來問記於予予曰公署題名非古也其昉於有唐諸署之壁記乎至於有宋諸署之題名記則刻之石矣我朝中外諸署咸刻題名記獨登之帥府未之有也夫記者所以張善而不黨指而不誣竦神示人不朽之義也夫何居位而自記者則媚已不居其位而代人記者則媚人春秋之旨盖委於地矣予嘗詢堵老兵言帥於登能惜士如子而得其心者前有衛宣城伯後有徐永康是以至今有畫像在兵家飲食祝之编詢諸師亦有可録訾者吁可畏哉夫諸衛之兵困於分番三營之兵困於資装而有司之餽餉困在告乏由是近者潛匿遠者逃避而行伍尺籍空名鮮寔長頋却慮者之所寒心也近者癸未俀奴入㓂寕紹震驚此殷鍳也萬一不虞何以取劉廣寕之㨗乎有不可仍而機有不可緩者此則縂督者之責而非草病廢者之所敢聞也王都閫民之來申陣之法而習蒐狩之禮師律既和軍容丕肅君子四王氏之子有宣城永康之風矣帥府題名之舉後事之師也虛其左方以俟後之來者國朝徐可光增置天橋鐵柵記登海郡也三面鯨波萬家蜃氣儷然稱東國雄藩焉故郡城翼峙海陬控引巨浸慮其孤特更設水城齒頼唇安車資輔立依倚盖甚重也頋氶城北隅突兀波而中開廣浦以泊艟艨城缺丈餘以通出入上横巨板名曰天橋制城善已獨天橋之下不設关关咫尺怒涛飞帆迅驶倘㓂䑸突犯阑入周垣仓卒张皇堵御无策是天桥非通行之口直揖贼之门也水城有事廹近郡城敌得所慿我失所恃是水城非维干之助直藉㓂之资也夫郡城必不可无水城水城必不可无天桥乃以天桥一潦全使水城失其利郡城滋其害犹不思所以严扃錀固防闲非所称虑患周详御侮镇宻者也余以顺治戊戍拜命登当海氛昌炽之时值年土斁残之后彷徨守夙夜靡寕审视天桥尤深顾虑谓塞以门关风涛之喷薄可畏甃以砖石舟师之作止难通爰采众谋最宜栅闸䟽其罅任潮汐之往还宻其棂杜奸宄之窥窃无事则悬之而舟航不阻有事则下之而保卫□久完外施铁叶攻击无虞内□坚材久长可恃偹万全之纤漏图永逸于一劳议罔有踰焉也已于是详久各宪□日庀工始于已□之秋竣于庚子之夏愼司启用久恊舆情而登之両城遂若封函谷以丸泥更无不测震惊之恐矣兼设郡城水门板闹三座亦以铁叶固之计费共一千五百有奇惟时民资方殚国课正殷加派不堪关支不便邉督抚许公文秀直指程公衡兵道朱公廷璟寔捐资首倡而同守马君思才司李彭君舜龄陆佳司李王君鼐以及蓬莱令成克襄黄县令王作福山令申修招远令张作砺栖霞令翟进仁寕海收王之仪文登令李荫澄咸志乐输蓬莱丞王启疆尤克任综理虽余亦裁俸赞襄要不成事因人何敢自矜劳勖所患燕安日久渐底废弛或忘㔙始之艰不时加修葺焉则非所兾于将来而不能不几几望之者是为记刘家汪寨城在县东北四十里石城周一里高二丈五尺厚一丈三尺池阔一丈深五尺南一门楼铺五座觧宋寨城在县东北六十五里石城周一里六十丈高二丈五尺厚丈余池阔一丈深七尺南一门楼铺五座卢洋寨城属福山县在县西北五十里与蓬莱接壤砖城明洪武二十九年百户张刚所筑周二里高一丈七尺厚一丈五尺池阔一丈深七尺东西二门楼铺六座福山县城金天会中村登州之両水镇置县本土城明永乐九年傋御千户周玘重筑砌以砖石周三里有奇高二丈四尺厚二丈池阔一丈五尺深八尺三门崇正间增置炮䑓八座奇山所城所裁在福山县东北三十里与寕海接攘砖城周二里有奇高二丈二尺厚二丈池阔三丈五尺深一丈楼铺十六座清泉寨城属寕海州在州西北四十里砖城周二里高二丈五尺一门楼铺六座寕海州城本汉牟平县金大定二十二年置州旧土城明洪武十年指挥陈德砌以砖石周九里高三丈二尺厚四丈池阔三丈二尺深九尺四门神宗二十二年知州张以祥增修城楼并敌台十二座金山所城所裁在州东北四十里砖城周二里高二丈三尺池阔二丈深一丈二门楼铺二十座威海卫城卫裁今为廵检司属文登县在县东北一百二十里砖城明永乐初(筑)周六里有奇髙二丈五尺厚一丈二尺池阔一丈五尺深八尺四门楼铺二十座靖海卫城古名普庵郡明置卫今改为巡检司属文登在县南一百二十里石城洪武三十年筑周立里七十一丈髙二丈四尺池阔二丈五尺深一丈东南北三门楼铺二十九座寕津所城所裁在文登东南一百二十里砖城周三里髙二丈五尺厚二丈三尺池阔二丈深一丈四门楼铺十六座百尺崖所城所裁在文登东北一百四十里砖城周一里髙三丈池阔一丈五尺深九尺东西南三门楼铺十五座荣成县城古名天水郡明置成山卫今改为县洪武三十一年置卫筑石城周六里一百六十八步髙一丈八尺厚二丈池阔一丈五尺深一丈四门楼铺二十四座(寻)山所城所裁在荣城县东南一百二十里砖城周二里三十六丈髙二丈五尺厚二丈池阔二丈深一丈东西二门楼铺二十九座海阳县城旧为大嵩卫今改为县砖城明洪武三十一年指挥邓清筑周八里髙一丈九尺厚一丈五尺池阔八尺深一丈四门楼铺二十八座海阳所城所裁在县南十里砖城周三里许髙二丈厚一丈二尺池阔一丈二尺深八尺南西二门楼铺二十九座大山所城所裁在县西二十里砖城周四里髙一丈五尺池阔一丈深七尺四门楼铺一十五座行村寨古髙□戍也在县西境寰宇记魏司马懿计辽于此置戍金时因旧址筑以防海按□东坡论髙□奉进状云伏见熈寕以来髙□入贡至元丰末十六七年间両浙淮南京东三路筑城造船建立亭馆所在骚然又除竞奉使髙□图经云元丰七年自宻之板桥札海而往则此戍或亦当时祗侯之所欤南龙湾镇海口近检司城在诸城县东南一百三十里石城周一百二十丈胶州城本隋胶西县治土城明洪武千户袁正重果八年千户申义甃以砖石周四里髙二丈厚一丈二尺池阔二丈五尺深一丈五尺三门角楼四座敌䑓八座齐乗云胶州宋移临海军理此大德间东岳庙碑云临海军治胶西为东武剧邑盖控东南海道风颿信可全吴楚灵山卫城卫裁改为逃检司在州东南九十里土城眀洪武二十五年指挥佥事朱兴筑永乐指挥佥事郭景易以砖周五里髙一丈五尺厚二丈池阔二丈深一丈五尺四门夏河所城所裁在州西南八十里石城眀洪武间灵山卫百户成筑周三里髙一丈七尺厚二丈池阔一丈五尺四门鳌山卫城卫裁改为逃检司即墨在县东四十里砖域眀洪武二十一年卫指挥佥事亷髙筑周五里髙三丈五尺厚一丈七尺池寛二丈五尺深一丈五尺四门雄崖守御所城旧例鳌山卫今裁并即墨在县东北九十里土城周二里浮山守御所城鳌山卫今裁并即墨在县东南九十里土城周二里栲栳岛巡检寨县东北九十里土城仅存遗址石臼寨所城所裁在日照东南二十里石城周三里有竒髙一丈四尺厚三丈池阔三丈二尺深一尺三门楼铺十五座国朝方正玭诗江淮红粟达神京转运都由石臼行较室氷销㽞楚客然堂银甲拨蛮筝悬灯洋货舟中市揷汉虹梁郭外城坐拥机貅当地险偹倭分设水师营东牟回首是尸乡三岛横云入混死怪英雄无姓字幻成楼阁入文章椒浆逺吊较龙宅蕙圃常占草木香曾记年时登日观铜钲侵晓挂扶桑夹仓镇逃检司城在日照东南二十里石城周六十丈安东卫城在日照南九十里南距江南海州七十里石城明宏治三年筑周五里髙二丈一尺厚二丈池涧二丈五尺深八尺四门东接日照诸城直逹斋堂岛大洋为南海重泛眀王世贞提兵安东海上诗新提千向东方剑客材官士束装桃叶衘珠勒马梨花半吐绿沉枪拍天涛拥军殾合驾海云扶阵气扬莫笑书生无燕额斗来金印岀眀光明洪武五年立墩军例设五名堡军例设五名各有泛地分辖于营弁逃司(见莱府志)神宗七年副使蔡叔逵置墩军田每名二十畆(见登府志)今官制数更地无专辖墩军田固不可考即墩台故迹皆湮没难稽按省府诸志所载现存炮台曰三山岛(属莱州北海汛有外委把搃一员马兵二名守兵十四名)曰天桥口(属登州水师营有兵五名)曰八角口(属登州右营有千搃一员马兵弍名步兵十四名)曰之罘岛(属登州右营有外委一员马兵二名步兵十七名)曰祭祀台(属寕福营或每) (汛马兵二名守兵十四名)曰龙口崖(属丈登营荣成汛有马兵二名守兵十四名)曰养鱼池(属荣成汛有马兵二名步兵十四名)曰石島口(属靖海汛有馬兵二名步兵十四名)曰馬頭嘴(属靖海汛有馬兵二名步兵十四名)曰五壘島(属靖海汛有馬兵二名步兵十四名)曰黄島口(属丈登營海陽汛有馬兵二名步兵十四名)曰丁字嘴(属寕福營行村汛有守兵)(六名)曰黄龍荘(属即墨營雄崖所汛有外委把搃一員馬兵二名守兵十四名)曰峰山口(属鰲山衞汛有外委把搃一員馬名二各守兵十四名)曰栲栳島(属雄崖所汛守兵六名)曰董象灣(属汛有兵名)曰青島口(属登窰口汛有馬兵二名守兵十四名)曰唐島口(属靈山汛有外委把搃一員馬兵二名守兵十四名)曰古鎮口(属靈山汛有外委千)(搃一員馬兵二名守兵十四名)曰亭子欄(以下属安東營有行營炮六位汛兵十名)曰董家(口有行營炮五住守兵十名)曰宋家口(有行營炮五位汛兵十名)曰龍湾(有行營炮五位)(汛兵十名)曰夹倉曰(有子母炮二位行營炮一位汛兵十名)曰龍汪口(子母炮二住行營炮)(一位汛兵十名安東營以下六所皆據青州府志書之省志于董家宋家龍湾央倉四所炮台謂今已無存)(而青州府志于炮位汛兵紀載特詳恐未必爾煙沒然終不敢臆斷故書之以偹後日考)遽凡二十所其舊設之炮台而今已無存者凡七十所曰牡礪口曰魚浦曰虎頭崖曰海廟口曰黑港口曰小石島曰黄沙曰石嘴曰王徐曰㟂屺岛曰黄河营曰安子口曰刘家汪曰白石曰卢洋曰大口曰沿台曰清泉寨曰貉子寨曰威海卫曰三官营曰樵子埠曰长峰口曰海埠口曰灶埠口曰朝阳口曰池北曰里岛曰倭岛曰青鱼滩曰家鸡旺曰石岛北墩曰马头嘴曰朱家圈曰龙王庙曰望海曰长会口曰浪暖口曰白沙曰南洪曰旗竿曰琵琶口曰草岛嘴曰羊角盘曰北墩曰何家口曰金家口曰米粟曰七口曰望山曰周□荘曰新荘曰走马岭曰大桥曰七沟曰登窑口曰不老人曰野鸡台曰女姑口曰张头嘴曰大湾口曰龙王口曰董家口曰宋家口曰石向所曰东墩曰夹仓口(青州志于龙湾宗家董家央仓四所)(炮台并所存炮位汛兵俱详与省志五异)曰涛口曰涨雄曰曰岚山口(按沂)(府怒云岚山口有大铁□尊中铁炮四尊小铁炮五尊则炮台不宜废省志于岚山口炮台亦无其旧设今)(无尚当别考)然据各郡志所载明制烽堠墩堡有数百十所今存者已不及什之一二然间有遗址野老尚能指其处因偹录于后以见前人用意之周且使后之㽞心防御者亦可因旧而修复也旧制鱼铺司北墩六(黒沙韩城烟火河口本司立鱼河)海仓司东墩八(海郑土山东关圡皇白堂后竃花禄山)柴葫司北墩五(小皂河上官太原武)(家荘枼葫)西墩一(诸髙)马埠所北墩二(海庙扒埠)南墩一(马埠)竃河所北墩三(单山本寨三山)马停所北墩二(塩场铃铛)南墩三(界首黄山)(河口)王徐所北墩五(虎口磁口荘头识会王徐)西墩一(高沙)登州卫墩六(西荘田横寨莱阁教场林家庄林直口)刘家汪寨墩五(矫家荘湾子口淋嘴西峯)(山城岭)觧宋寨墩三(木基觧宋虚里)杨家店司墩三(黄石庙城后石圈)髙山司墩二(大山髙山)芦洋寨墩六(郭家荘磁山鸡鸣八角莆成□白石)孙夼镇司墩三(旗掌㙮山岗嵛)福山所墩二(灶后营后)堡二(福山芝阳)寄山所墩四(木柞埠东熨斗现项)堡二(黄务西年)清泉寨墩二(清泉石沟)寕海卫墩六(后至山草埠小峯戏山貉子窝马山)堡十二(宋家曲水山极桥石子现栲)(栳汤西修福杏林山辛安芜蒌)金山所墩五(庙山鳯凰小山骆驼金山)堡四(邹山清泉石沟朱家)威海卫墩八(遶遶麻子斜山磨山焦子埠陈家荘古陌顶庙后)堡四(曹家豹虎西天都)辛汪寨司墩一(辛汪)百尺崖所墩六(望天岭蒲)(台项百尺崖嵩里老姑项曹家岛)堡三(芝麻岭窦家崖转山)温泉镇司墩二(可山)(半月山)成山卫墩十(白头狼家项高础山仲山太平顶夺姑山马山崮嘴俞镇里岛)堡九(神前祭天岭报信口堆前歇马亭洛口石础北□村张家)寻山所墩八(青□栖)(山马山杨家岭小劳山黄连嘴古老石长家嘴)堡七(曲家埠胜佛口大水泊老趐纪了埠蒸饼青山)寕津所八(慢埠龙山羊家岛芝麻滩万古柴家山青埠孟家山)堡九(㡌子山崮山寨)(髙楼山地地岗王家铺大顶山土现口□□山□山)赤山寨司墩一(田家岭)靖海卫墩二十(柘岛□木郭家口石亩山□浪项标杵项艾蒌寨狗□山石那山路字马头赤石长)(会口经王崖明光山杳岛寄姚山头需浪浪大湾口黑夫厂)堡八(蒸饼孤西憨山望将坟台店山)(葫芦山起雨山)海阳所墩七(乳山帽子山棂山白沙峯子山城子港小龙山)堡十(□山)(猪港扒山桃村孤山黄利河孔家荘撒雪山老埠港汤山)乳山寨司墩一玄堡二(长角岭髙荘)大嵩卫墩七(望石山擒虎山草岛嘴幸家寨钊家岭麦岛杨家嘴)堡五(小山黄山青山材界河)大山寨所墩二(光山虎巢山)堡二(㕠山黄阳)行村寨司墩三(髙山田材灵山)灵山所南墩十(帽子敌尭山西子埠沙嘴将军台)(李家岛峯火山黄埠唐岛安领)东墩七(野人埠感家疃黄山张家荘长城岭捉马山呼兰嘴)东北墩(沙一嘴)北墩七(孙家港白塔夼青石山东石山刘家沟交人间崇石山)西墩五(石喇焦家村大虎口花山鹿角河)夏河所南墩八(夏河黄埠徐家埠良山沙岭)(车垒大盘海王荘)北墩八(显沟赵家营封家领王家荘沙岭走马岭小难丁家荘)鳌(山)卫南墩十(分水嶺栲栳島小勞山横柦石老人捉馬嘴石嶺擘石龍口蕭肚)東墩三(髙山狼家嘴羊山)北墩十三(峯山桑園黃埠大村走馬嶺石炉山明壮馬山那城蛸皮嶺石)(張口營前孫疃)浮山所東墩五(麦島□山甕窩錯皮嶺塔山)南墩七(桃村中村)(東城狗塔山程家荘轉頭山張家荘)西墩六(程羊樓山女姑孤山红石靳山)膠州所南墩八(鹿村塔埠洋河板溝河八里庄沙埠石河江家荘)東墩十(孤埠大埠陳村石河杜家)(港沙嶺栾村荘沽河會)灘(辛)東南墩六(三里河陳家島海荘千斤石釗家二龍泉)南墩二(圍林龍潭)雄崖所南墩五(椵材王家山望山土騫公平山)北墩六(育山朱率)(米粟山陷牛山白漸山白馬山)逄猛司西墩三(户埠烏河彭家港)古鎮司西墩一(西注)東墩二(古跡□青)栲栳島司城山墩一(栲栳□)西南墩一(大二山)東墩一(金山)錢南龍司墩三(引一台胡家陳家貢)新增墩五(示家口東岸董家口西岸亭子楠西墩琅和台東墩龍湾東北墩)夹倉鎮司墩四(相家焦家蔡家三岔口)新增墩三(夹倉北岸濤雒口漲雒口)石勿寨墩十五(南石血孤耆山温桑溝北石白青泥董家釣魚湘子泊金線石河古城滕家湖水本寨西堡董家堡)新增墩四(嵐頭山海口二石向所海口二)安東衞墩十三(欄頭山雅髙山大河)(口泊風珠蹄溝張洛黑漆石濤雒小皂三橋風火山虎山関山)明鄭若曾萬里海防堠論自古守邊不過遠斥堠謹火至於海中風帆瞬息千里堠尤為要凡濱海墩台俱應盡數修復或年遠為水所衝沒或民居木遮蔽或仍舊貫可恃或就中加添或改移可瞭之所以十里内為率難瞭者三四里亦可墩法舉狼南方狼翼既少火失制拱把之草火燃不乆數里之遙豈能接應且遇隂霾晝晦何以瞭望宜多積柴草火大而且乆庶隣墩相望可見國沿海衛所每衞分左右二路各設營墩官一員以千百户充之每所如衛例以旗舍充之各省以指揮一員縂其事稱為提調墩哨近視為閑㪚之局廢棄職守或台堠不修或噐械不整索受軍士常例聼其偷安略無懲究㓂犯地方則火之號不傳賊艘在内則聲息之警不報玩愒廢弛莫此為甚夫内地防禦安危邉海居民趋避調發軍旅機宜全在堠傳報所係非尠小湏責成搃兵逰等官詳明守墩號令風汎時月既聞警報督令逃守軍兵晝夜分番瞭望俾無踈虞庻計之得哉(按若曾崑山人為魏荘渠王陽明両先生高弟與茅鹿門交)眀史營堡墩台分極衝次衝為設軍多寡哨探守瞭無敢惰稍違制輙按軍法武安侯鄭亨充搃兵官其敕書云各處煙墩務增築髙厚上貯五月糧及柴薪藥弩墩旁開井井外圍墻與墩平外望如一重門禦暴之意常凛凛也

山東海疆圖記六人事部船墨子曰公輸般自魯之楚為舟之具謂之鈎拒此船所由始與水之具詳於越絶書闔盧見子胥敢問船運之偹何如曰船名大翼小翼冐樓船橋船令船軍之教比陵軍之法乃可用之大翼者當陵軍之重車小翼者當陵軍之輕車突冐者當陵軍之衝車樓船者當陵軍之行樓車也橋船者當陵軍之輕足剽定騎也一云大翼艘長十丈小翼九丈舟制之大無過于晋武帝伐吳王濬所作之大船連舫方百二十步受二千餘人以木為城起樓櫓開四出門其上皆得馬徃來又畫鹢首怪獸以惧江神具次若隋書所云楊素在永安造大艦名曰五牙上起樓五層髙百餘尺左右前後置六拍竿並髙十尺容士八百人次曰黄龍置兵百人他若宋洞庭賊楊么有四輪激水行船如飛□興二年王彦恢制飛虎艦旁設四輪每輪八檝四八旋轉日行千里楊誠齋海□船序謂虞文于舟中踏車以行船破虜但見船行而不見人其用尤為神異至晋時水有飛雲船相去五十步倉凖船相去四十步金船相去二十步小先登飛鳥船相去五十步則入為水面列陣之法海船之制與江船各異明代海氛屡警特重舟師故明史言海舟之制最偹其略云海舟以舟山之鳥槽為首福船耐風濤且禦火淅之十裝標號軟風蒼山亦利追逐廣東船鐵栗木為之視福船尤巨而堅其利用者二可發佛狼機可擲人毬大福船亦然能容百人底尖上濶首昻尾高枹楼三重帆枹二傍䕶以板上设木女墙及炮状中为四层最下实土石次寝息所次左右六门中置水柜帆炊爨皆在是最上如露台穴梯而登傍设翼板可慿以矢石火□皆俯发可顺风行海苍视福船稍小开浪船能容三五十人头鋭四浆一橹其行如飞不拘风潮顺逆艟船视海苍又小苍山船首尾皆阔帆橹并用橹设船傍近后每傍五枝每五跳跳二人以板闸跳上露首于外其制上下三层下寔土石上为场中寝处其张帆下椗皆在上层戚継光云倭舟甚小一入里海大福海苍不能入必用苍船逐之冲敌便㨗温州人谓之苍山铁也沙鹰二船相胥成用沙船可接然无翼蔽鹰船両端锐进退如飞傍钉大茅竹竹间可发鋭箭内弦外隐人以荡浆先驾此入贼队沙船随虽短兵接无不胜渔船最小每舟三人一执布帆一执浆一执鸟嘴锐随波上下可掩贼不傋网梭船定海临海象山俱有之形如梭竹桅布帆仅容二三人遇风涛輙舁入山麓可哨探蜈蚣船象形也能驾佛郎机鋭底尖面阔両傍数十行如飞両头船旋转在舵因风四驰诸船无逾其速按郑若曾云船有七百料五百料四百料二百料尖之殊因贼舟不大停造七百料其余五百料之类亦以不便海改造福清等船复调发广东横江乌尾船雇税苍沙民船又有小哨草撇船军驾八浆船装火噐出奇埋伏划网船明代海舟之大略如此今制各省设立外海船称名各异要皆随地势之险易合驾驶之宜以供操防之用其在以东旧有沙船唬船江船名目今皆废去但有赶缯船反㕠篷艍船二者赶缯船自头□至尾楼长八丈八尺㕠篷艍船自头□至尾楼且长六丈四尺盖遇贼于岛屿萦回之处赶缯船大或不利于行则以艍船追逐故成山泛于赶缯船二之外特设艍船二东南両泛皆临大洋则但用赶缯足矣或云艍船者即福苍船也江南又有单篷艍船视㕠篷尤小东省所云㕠篷者别于江南之单篷而言也至赶缯之义尚当别考船式仿照福建鸟船盖其龙骨尖底抵御风浪为尤便凡有修造皆镇臣及海防道查验诸领部价委员经理如船拆造应领部价银一干零八十六両有竒大修应领五百二両有竒小修应领三百十六両有竒艍船拆造应领部价银四百九十七両有竒大修三百二十両有奇小修一百八十五両有竒别有津贴运料之费其银与所领部价之数同以新造之年为始届三年一小修三年一大修再届三年如船只尚堪修理仍令再大修否则奏明折造造船之厂一在登州一在胶州需用工料于修期八月之前委员领银赴江浙采办或玩视船工将应领之帑延挨不领照遅延预偹军需例降一级调用大修以四月小修以三月为限如违限至五月以上未完及控报完工转报者皆予草职督修官降二级调用船不坚固未至应修年限损坏者尿修官草职督修官降二级调用仍令分贻工竣交与地方官看守如看守不慎損壞一二隻者降二級□任七隻以上□職癸幸志云南海諸國有泥油淺番船相遇海中則用四人立於柁斗上以泥油□小瓶中梹楖皮塞其口燃火于梹榔皮上自髙□之泥油着板令人郎仆以水沃之愈熾所制者乾泥與竃耳今官兵船不能近淺番者正畏此物也武偹志云飛艎闘艦於水中俱受命於風濤冲風破浪相機用力在人所馬非舟之大小而能取勝於人之勇怯也水非鄕兵所慣乃沙民所宜盖沙民生長海濱習知水性岀入波濤如履平地在江南大倉崇明吳淞等處有之故船曰沙船但沙船僅可於各港恊守内洋岀哨若欲赴馬蹟陳錢花鳥盡山(俱東)(北大洋中山名)等處必湏用福蒼船(即艍船也)及廣東鳥尾(即鳥船也)等船盖沙船能調戧使逆風然惟便於北洋而不便於南洋北洋淺南洋淙沙船底平不能破深水大浪北洋有滚頭浪福蒼船底尖最畏此浪沙船却不畏此浪北洋可抛鐵錨南洋水深惟下木椗明盛萬年嶺西兵紀云哨船内宜設捕盗一名提督船兵舵工斗手繚手椗手各二名各執鏢鎗隊長四名各理噴筒九龍箭各項火噐鎗門兵一名執斧頭鑼鼓兵二名縫刀手兼理發熕各鋭沒水兵一名執鏢蒺䔧兵一名犁頭小鏢兵一名執鈎鐮兵一名左右鳥銳兵十六名櫓兵十六名係牌鎗撻刀手船使風則各執噐械無風則各搖櫓如哨官坐駕船增掌號令一名執鏢斧头両浙海防考云防御之术据险为先截杀之机在洋为易若纵之登陆则为下策彼殊死闘我兵难于收功矣故探哨莫便于刀舸冲犁必资于楼舰惟福船体艕髙大形势巍峩望若邱山建大之旗鼓风行瀚海扑贼艇如鹰鹯若遇大举非此无以取胜但其转折艰难非顺风潮莫动若造作脆薄或冐飓浪难支惟利深深难泊浅岸至小哨叭喇唬等船反觉追剿便㨗遇敌收功故或设小船当增大船当减殊不知小船止利于零贼之追捕而不利于大举之仰攻当要両利而并存之岂可因噎而废食耶惟在依期拆造底梁坚厚自然巨浪无虞兵船在外海卒遇异常飓风收泊不及人力难支事出不测者查勘的寔所失军噐姑准免赔如在近港或事势稍缓不行预防及捕舵不识风候怠缓悮事临期弃船不頋者责令官捕赔追军噐重加罚治□继光云凡捕盗专一船之务无所不理凡入船者俱聴束当重其事权俾有专力无掣肘可也舵工专舵兼防舵门下攻守椗手专椗正头前攻守缭手专帆樯绳索主持调□斗手遇贼则上斗用犁头镖下射敌舟掌号专接应司哨号令及独船对敌进止号今队长司一队内攻守督兵用命贼近专发火桶平时督兵习艺修治军火噐械守舱门者临敌牢守舱门平时一应家伙杠具支销昼夜出入防闲火噐海上遇敌船其为先而恃以制胜曰惟兵噐兵家噐械甚多然资以为用水陆异宜其利于海者无火噐明史中於火噐之制特詳名類有二三百種縂兵戚繼光云惟飛天噴筒及埋火藥筒二者至易至便萬用無差即火箭神機火磚噴筒皆不及也盖飛天噴筒截徑二寸□装藥製打成餅修合筒口餅両邉取渠一道用藥線之下火藥一層下餅一筒用送入堆緊可高十數丈遠三四十步徑粘帆上如膠立見帆燃莫救故遠則用飛天噴筒近則用火藥桶燒之大柢火攻之法先湏自爲水偹假如一舟五十人只用十人持火噐其四十人俱執水斗水桶設敵人亦以火攻羣手傾水滅之操防明時最重舟師濱海衛所每百戶及巡檢司皆置船二巡海上非獨水軍造舟防倭也且置多櫓快船無事則廵徼遇㓂以火船薄快船逐之定出哨之期初哨以三月二哨以四月三哨以五月是爲春汛而十月小陽汛亦慎防之按明史江防有□哨官五日一會哨于進中地領官亦月両至會哨閱舊志如登萊即墨諸營皆設哨官其制亦與江防等其防守海汛必相其形分别緩急輕重之宜斯可知用兵多寡順治十五年縂督三省張元錫献海防圖分爲八汛一曰險汛両山相阨水多嶕石風潮不測者宜用把截如淮子口(要汛)田横島(險衝汛)是也二曰要汛衆道必由舍此無岐者宜屯重兵如延真島劉公島長山島沙門島(皆衝要汛)成山頭(險要衝汛)是也三曰衝汛徃來必經駐泊定程者宜用守防如鶯逰山(入東苐一程也両山對峙如門入謂應由門自金山卫者必泊此凡由海运正道来无不于此候风)(旧设虚沟营守偹南城把搃正以防其卫也)齐(堂)岛福岛之罘岛八(角口三)山岛(西抵旅顺东收天津一水平洋北海要道)海仓(口对岸即天津南风半日可到北海之枢纽)(东□之咽喉也)唐岛(次冲汛)是也四曰会汛居中控制众途总集者宜立军门如登州水城是也二曰间汛潮水(出)入小(口)狭滩不堪驻船者宜设墩卒如古镇口(在大珠山前海道迤西其)(北岸害嶕石船不敢近或有啇船重载必停泊洋中用小舟拨运一遇东南风起则拔锚他徙顷刋难停设有)(巡检弓兵可以哨守)薛家岛(无险可守无口可防)是也六曰散汛道旁岛屿暂可避风者宜用北哨如头营子(距胶州三十里海至此仅阔四五十里但)(谓之港且有栏门沙潮落即成沙岭潮生用长竿点水方可行船啇船没入沙内者必经旬月待潮)(后得出长行之船不能旋入旋出间□之汛寔为□塞之地)二营子(距胶里□)州汛□四大□十涨□余然□(西扺守风湾胶州海尽于此欲用守兵则离水三里无可守欲用哨兵则己面前无容哨故谓之散)是也七曰迂汛避风入口换风出口无关正道者宜用瞭望如灵山岛鼓楼圈登□口(在劳山南本捕鱼之口非戍守要地因人辐□贼船昔)(曾犯抢遂设兵防之)董家湾(距登窑十里亦海滨□镇)是也八曰僻汛支流廽曲偏在一隅者冝用偵探如柴(葫)蕩(在靈山島對島乃海道之西北石磯)(險窄港派廽曲僅容二三百石之小船撥載以入稍重則淺矣□待東南風始入西北風始出若長行之船断)(不敢入)是也其説頗爲詳偹萬里海防云每月初一至初六十五至二十等日子午之交潮汛長大沙礁平没港口流通賊船正可乘潮入防汛□尤宜預偹又於每日晨昏升旗放炮於海表之髙山先聲振奪□知有偹不敢登泊是皆防禦之良法今山東水師南東北三汛皆于春末駕船出洋廵哨秋盡乃還循舊制也其廵哨地界南汛自鶯逰山東至榮成縣馬頭嘴與東汛會旗東汛自馬頭嘴北至成山頭與北汛會旗北汛自成山頭起西至直隷交界北至隍城島北九十里與奉天水師分界萊州三山島以西皆沙港海口不臨大洋易于防守故北汛所轄之洋面較南東両汛爲多平時弁各于洋面訓練水操至五月間搃兵官親詣三廵簡閱巡撫亦再歲一至海上閱視焉明鄭若曾山東預偹論倭患之作嶺嶠以北達於淮揚靡不受害而山東獨不之及者豈其無意於此哉亦以山東之民便於鞍馬而不便於舟楫無通番下海之人爲之嚮導接濟焉耳然邇年青齊之兵多爲所擄安知其中無識海道而勾引者乎愚觀山東諸郡民性强悍樂於闘倭之短兵不足以當其長鎗勁弩倭之步不足以當其方軌列萬一至此是自䘮其元也所虞者登萊哭出海中三面受敵難於隄偹國朝專設偹倭都指揮一員廵海副使一員分駐二郡衛所森嚴墩堡周備承平日久不無廢弛申明振厲庶幾其無患乎雖然倭船至岸而後禦之亦末矣孰若立水寨置廵船制㓂于海洋山沙策之上也嘗聞宋以前日本入貢自新羅以趋山東今若入㓂必由此路但登萊之海危礁暗沙不可勝測非□練之至則舟且不保何以迎敵而追擊乎故安東以北若勞山赤山竹篙旱門劉公之罘八角沙門三山諸島乃賊之所必泊而我之所當伺馬者也若白蓬頭淮子口橋(□有脫誤)鷄鳴嶼夫人嶼金嘴石倉廟淺灘亂磯乃賊之所必避而我之所當遠焉者也必嚴出洋之令勤會哨之期交牌信騐習熟有素則來廟堂或修海運以偹不虞之变亦大有頼焉獨禦㓂云乎哉登州□府□□萊二郡出于海如人吐舌東南北三面受敵故設三營連絡每營當一面之登州營所以控北海之險也登萊二衛並青州左衛俱隷馬策應地方語所則有奇山福山中前王徐前諸所語寨則有黄河口劉家汪觧宋盧洋馬停皂河馬埠諸寨諸巡司則有楊家店髙山孫夼鎮馬亭鎮東良海口□葫海倉魚舖髙家港諸司三營各立把縂二員縂轄之在海外則島嶼環抱自東北崆峒半洋西扺長山蓬萊田横沙門鼉磯三山芙蓉桑島錯落盤踞以爲登州北門之䕶此而北則遼陽矣此天造地設之險也然諸島雖近登州而居島中以取魚塩之利者乃遼陽之編伍非山東之戍卒也呌呶跳梁可畏而不可恃故北海之濱既有府治復健偹倭城於新河海口以爲屏翰且有本營之建馬沿海兵防特重其責非若他省但建水寨于島嶼良有以也夫島嶼既不設險則海口所係非輕自營城東若抹直石落灣子劉家汪平暢蘆洋諸處自營城西若西王荘西山栾家孫家海洋山後八角城後之人莒島諸處皆可通番船登哭嚴外户以緌堂閱其本營典守之責乎文登營守禦論登萊乃太山餘絡突入海中文登縣尤其東之盡處也成山以東曰旱門灘九峰赤山白蓬頭諸島縱横沙蹟聯絡潮勢至此衝擊騰沸議者謂倭船未敢猝達然考之昔年倭㓂成山擄白峯寨羅山寨延大嵩草島嘴等處海側居民重罹其殃倭果畏海奚而有是哉故文登縣東北有文登營之設所以控東海之險也寕海威海成山靖海四衛皆隷馬策應地方語所則有寕津海陽金山百尺崖尋山諸所語寨則有清泉赤山等寨語廵司則有辛注温泉鎮赤山寨諸司逶而北則□拔乎登州迤而南則應援乎即墨三營建相爲犄角形勝調度雄且宻矣有干城之者其思昔年成山之變而儆戒無虞也哉即墨營守禦論山東與直隷連壞即墨縣南望淮安東海所城左右相錯如喉関鎖邇年登萊海警告寕然准揚屡被登刧自淮逹萊片帆可至犯淮者犯萊之漸也故即墨所係較二營似尤爲要自大嵩鰲山靈山安東一帶南海之險皆本營控禦之責策應地方語所則有雄崖膠州大山浮山夏河石洞諸所(洞當是向之訛)語巡司則有乳山行村栲栳島逢猛南龍湾古鎮信陽夹倉諸司其海石若唐家湾大任陳家湾鵞兒栲栳天井湾顔武周疃松林全家湾青島徐家荘等處俱為衝要隄防尤難昔年倭㓂鰲山毒痛甚即本營所轄之地也殷堅不遠其可以不愼乎馮琦東省防倭議防倭猶防黄河也夫虜患如海雖復□瀁□洞與天無際然潮汐有所届而止河則奔突横益遷徙無常可使平陸為河可使河為平陸當其衝決不知所问亦不知所止令倭患有能知其所向與所止者乎倭所向非遼左則天津非天津則登萊愚以為犯遼左則難入也犯天津暫擾而易定犯登萊則易入且難定中國之祸未有已也遼左皆軍衞又當虜城有可守野無可掠令四方有事皆調遼左兵彼所入即我精兵處無論能守必有餘我能自堅彼坐困故曰犯遼左難入犯天津畿輔重地為國咽喉一有緩急遠迩大震然進可攻而退無巢穴以自守各邉之兵遠者十日近者五日一呼立集平原廣野以騎蹙步萬矢齊發我用其長彼無所據一而勝立可芟夷故曰犯天津暫擾而易定倭水不及南兵者舟不如也陸不及兵者不如也若出于無水兵無邉兵之處被擣其一□而我違其両長腹州縣城□不堅人無固志郡城□守不足安能救人各城披靡則郡城亦難孤立北震邦畿西梗運道逰兵襍沓道路不通須我南北兵集彼已自立窟穴我反劳被反逸我反为客彼反为主我反致于人彼反致人故曰犯登莱则易入且难定也请畧陈三郡之形势齐之所以称四塞者何也东面海西南面山也□正北一面绾□其口北自井山南至穆陵万山绵亘二百里不絶山势西起泰山南接蒙山钩连至郡城北始尽故青州者海山之间一大都会也登莱员海险在郡东青州负山险在郡西山东海面二千七百里处处可注销于登则莱不能救出于莱则登不能救南而诸城日照北而乐安寿光则直出于青之境内而反抄登莱之后盖登莱可捍外不可卫内若外控登莱内护省直抱山海而居其会则惟青州为重凡用兵必先积饷积饷必先求颉饷之处夫有重饷无坚城非吾饷也有坚城无重兵非吾城也有重兵无厚饷非吾兵也兼此三者则可以为重镇矣青州因山势为城可据以守其人轻悍好门可训以若结以恩惠授以纪律则皆可使为兵内凭百雉外阻羣山强者秉城弱者入山以避难不空尽委以资敌壁可坚野可清亦惟青州为然故莫若建青州为重镇厚增阳广积饷饷□兵以据登莱之项皆互相声□立相□输而内于中原添一重保障窃以为于计便倭入朝□□且前守如处女忽如脱兔此非进掠之兵而据地之兵非浪之兵而有前后着之兵也有如被知我空中国兵赴辽左而潜以水军秉风渡海处处无偹登莱两郡城不可知其它州县望风瓦觧必望名城以为歸青素無蓄積一年耕不足一年之用若使閉城坐食加以四方避亂之衆不出一月立因矣青州之民勇私閗法公平居皆鮮衣怒馬六博蹋踘逰食少比肩接踵無事尚且思亂一旦有事棄機報緩之則不减於倭急之則潜應□倭今倭在大海外而不逞之徒談之已津津有喜已□青之城必可守而必難守者人心然也倭至登萊我失大海之險一矣至青州我失郡山之險二矣此一往更無險阻我無地不可而彼反可可守可進可退外倚海為門户西抱河山以□□而以北□一面與中國□衡□即以信臣精卒帶甲十萬臨之未易月定也窃憶計之倭越大海載糗構噐具以來跣足登岸□□而馳多不齋一月食而因糧于我海邉空潤人烟稀□加以逃避鳥驚□□汲即□□能得幾何我誠以重兵居要地阻羣山以□之清野固壘以老之宜有可膳之理故青州守則我東面以抱倭青州不守則倭北面以抱我然則青州首天下大勝大敗之機也就我畿輔論則天津急子登萊就彼盤涺論則登萊便於天津就彼進犯論則登萊急□青州就我控抱論則青州重于登萊山東六郡青州城堅固第一地險要第一然則建青州為重鎮一定不易之策也謹献其說以俟籌國者釆鳥劉應節海島悉平疏臣等㸔島民盤據三十餘處固三十餘年時入難于□□勢重難於駐逐惟設官両處協同緝摘使居者不增來首漸止侍郎汪道昆所議庶為得策但海水无注岛与分峙半夜扁舟□□千里在内不能周防在彼岂肯待□如壅水心决养痈必溃虽幸司前之稍安终贻后日之巨祸臣等日□以养□为忧每吴□兵官李成梁巡按□史郭思极计□杀之□□切晋之则遗患佯示剿摘以寖逆心曰为招抚以系归念必使岛无一人庶可患绝両省因选乖觉丁男数人同都司蘓成勋执票驾舟徧赴岛中恳恳宣谕一则为尔等虽有旧犯罪今両奉诏书通行赦免一则为尔等祖宗田墓俱在辽地安忍久弃一则为尔等已徃粮差亦不退赔一则谓□后幇军幇马通不许攀扯此正尔等生还故土保全身家之时失此不从今造楼船百只会发镇城家丁选锋前来荡平巢穴于是尔等进退无路虽悔无及每岛俱逐一宣布岛民感泣极口称硕回卫其中间桀者恐系诱回擒拿治罪议令岛首罗景桐等八名随蘓成勋见廵按御史又至广寕见张巡抚以探进止皆许以复业免罪又量赏米布各首感悦而去比至二月未见回岸消息张巡抚屡行文查催谈郭御史因岛民已顺不来必畏卫官恐吓因带蘓承勋先出巡金州再差人徃谕各岛闻知先有张辅等八十二名口上岸见郭御史面加安谕又行给赏张巡抚即行分别壮丁老糿酌给银粮由是欢呼传布终及半年共四千四百有余尽数回还张巡抚仍恐未的人重复差官查勘取安挿地方邻□及荡平居巢甘结并花名卫所领认册状前来又行□寺及蘓承勋等逐一再行安慰務令得所去後今據前因為照天下之患養成者甚於激成平患之方既亂者難於未亂今島民潜住已非一日節年為害尤非一耑始本罪以逃生後敢負險以怙亂每紏衆駕船潜赴登萊行刼彼中姦民秉機為盗莫可究詰一害也両鎮逃軍逃民殺人亡命之徒利具□送趋為淵藪二害也沿海人民捕魚為生多被搶奪甚至沉其人于海而奪船以歸不敢赴官司告訴三害也朝鮮相去甚近每刼其財物馬匹公然赴州縣变賣不敢緝捕四害也逃軍半渡中流盡奪其行資而沉之海在遼以逃伍行原籍清勾在原籍不知生死五害也先議起發未有一人敢至其地敢□一言者此起發之説不可行也後議両鎮發兵夾勦但彼以逸居島内我以勞趋海中計島三十餘處非官兵萬餘不克非巨舟數百不濟公費之多粮餉之耗固不可勝紀即舟師近島彼其肯束手就且此輩習干潮汛鑿舟焚舟之事慣習已久我軍一挫官船官兵俱歸覆汶即使力以盡勦但叛逆未甚而王石俱焚上朝廷好生之德下傷数千無辜之命此央勦之説不可行也又謂止宜嚴加巡邏來則防捕去則勿追不必與較然各島物産甚多贍養極便今盤住未久處置已難年復一年轉相附雄長一出號召為亂如周御史所言淅直滔天之患安保必無况□明在上威如雷霆而使捕逃有衆南不属之山東北不属之遼鎮可乎但此輩盤據海洋年深人衆治之急是促之使亂也付之不問是縱之為亂也待其大亂而圖之其難有百倍於今日者矣故揣時度必使盡數招囬方得永無後患但其徃撫也宣諭失機則褻威而辱命風帆不稔則覆衆而䘮生因選差都司蘓承勛入島招諭反行苑馬寺卿朱金今代事僉事賀溱巡查海道副使楊家相偹倭都司姚天與協力催督今不出數月盡數招囬凡房室井灶及碾磨居食所需之物俱蕩平無存不加一刃消數千里根據之不戮一人平數十年癰腫之患今復葉者已踰四千若後日生息者何止數萬計遼鎮各衞在册之軍未有見在如此之衆查各邉招降之例未有歸正如此之多擬各省献㨗擒斬之功亦未有生全如此之甚者且徃返海濤半年以外不傷一命不覆一□尤為異事盖由我皇上九天垂雨露之恩萬里普生成之化故百神受職驅逆命者相率朝宗滄海效靈俾反側者各全軀命伏乞敕下兵部細加查議將各官分别陞賞以勸有功再照患每積小成大謀當謹始慮終登萊沿海諸島舊有州縣姦民始利遼人交易継□遼人潜居一人勾引數人一島蔓延數島両地官司容隐推諉坐視因循養成厲階幾至大亂令雖蕩平若責成不專禁緝不宻恐日復一日又蹈前轍臣等反覆思善後之計其議有四一口專責成查得登州都司今改都司金州守偹原為偹倭防海而設近倭㓂絶迹而島民初平似應不妨原務悉令轄諸島每當三月六月九月約日登舟量帶兵卒徧詣各島搜捕一次每月委官搜捕一次如有一人一家在岛潜住即擒拏到官照谋叛未行拟以重罪如敢拒捕许官兵登时杀死勿论如登莱人先在岛勾引罪坐登州都都司辽东人逃至岛潜住罪坐金州都司仍此项增入勅书以便遵守其辽东苑马寺卿山东廵察海道副使亦要时时稽考各岛有无居人分别功罪终呈报両镇抚按以凭举□庶各官不敢推诿而岛民不敢逃匿一曰严防守金复両卫地皆濒海如石城广鹿长山诸岛皆卫所额地去岸远者二十里近者不十里见有军余在种纳辨粮差卫所官亦不时赴岛催征与登莱远岛不受官法者不同除将岛民安挿各卫城堡外内有男妇不及一千原系前项岛内旧有田产亲族者若一概勒令登岸恐居食俱无相将就毙合无将前三岛各建公馆一所移本卫官一员在内专住如守堡官之例编岛内旧军为堡首以新来者附之凡征粮纳差倶属本官钤束本官俱听金州都司节制但有罪犯及谋逃别岛者拏送苑马寺拟罪以絶再逃之望一曰加存恤岛民初归携老扶㓜家口众多贫病相仍极可怜悯职等已行于金州仓库照人口多寡大小量给银粮又将原遗田房许其取赎近虽相安但各卫捕军幇军买马养马之费俱按照所丁出银此軰初到居产且无安能办纳又畏卫官追究已徃罪疑畏靡定合无先给印帖准免以后杂差十年其已徃罪犯不分轻重遵奉隆庆六年诏书悉与宥免以广朝廷浩荡之息以慰各丁生还之一曰编船只查得国初山东俱以本色饷辽故通舟楫今山东本色既不可卒复则海运之说必不可竹若両处私船不禁是仍开递送之途也合将海岸民船规制不盈丈每口不三只全其搬运米薪捕捉鱼虾仍编立字号籍名在官旦夕听岛民查见今私船大者给与官银改为官船别为印记聫系海岸专官看守以偹公差廵岛之用小者照前由数只其余心行劈县如有不行告官私造船只者卖者买者枷示本地原船入官其余归并渡口申严讥察设立保甲禁革科敛拨给荒田候复墩堠及未尽事宜职等见今应行者行应禁者禁不敢缕缕条陈以上渎天听至于建都司衙门于登州见奉钦依议有次第但今岛民已归似应停止以省劳费并乞勅下兵部通行酌议题覆行臣等遵奉施行国朝陈谦(莱州府知府)条陈节略窃照沿海地方每多失事贼艘饱扬而去缉捕无从皆由口岸辽阔汛广兵单水师一营鞭长莫及除州县海口水浅不能泊船者姑缓置议外其水深可以就岸者宜急选乡勇而团练之寓兵于农寓于守最为简便请条其法一每家门牌内签壮丁一名每十家举一牌长除牌内老废孤寡母庸挑选外余者以年二十以上每牌止用一人每十人统于一牌长一每五牌长内举一材勇人者为练长每一大村内无论十牌长与二三十牌长搃以同甲为主举一材勇人者为练搃壮丁□牌长指挥牌长听练长指挥练长听练总指挥如沿海稍有警息各练搃听文武官会同调遣一民间所有噐械如刀枪木梃随其所习之用如有善于弓箭鸟鎗者官给注册一民间齐集丁众或以铜锣或以钟鼓听其随便自为立号一凡应防应御之处听地方官相机筹划如应用若干练总用印信小旗分传各总或不足数则益以附近之练总如旗到而练总不到练总到而练长壮丁不到以法惩之一无事时遇春秋令节地方官分廵□阅勤者犒赏如有事防御果能打退贼船擒真贼者分别以次请赏如此训练有方永远遵行与水师陆泛互相犄角可无頋此失彼之虞即地方居民亦可有恃以无恐矣沂州府志曰倭之所以为㓂者以其知海道也自明初招谕入贡徃来习惯始犯辽东継犯江淅后犯山东虽竭力驱之而彼谓可试也况倭四面皆海于闽淅为北隅至辽东远而闽淅近若淮山东则在远近之中其入㓂也每视风之所之在江以南者不论而在江以北则首犯淮扬以为犯日照之渐次而及莱及登盖其在大洋而风歘东南也步州洋乱沙入塩城口则㓂淮安矣入庙湾港则犯扬州矣再越而北则山东矣日照者山东之首冲也故安东卫尤为要倭勇而戅不甚别生死每輙捉刀而舞无能捍者又善设伏以寡击众然陆则骑不若北兵水则舟不若南兵故南当扼之于海北当殱之于陆海则沿海宜设卫所以待陆则宜开屯田筑堡戍之倭至互为角逐蔑不济矣徐绩蓬莱阁水操记登州北瀕大口其山曰丹堐其最勝者曰蓬萊閣士大夫燕逰歌咏必集其處盖不獨海市幻形盪搖萬象有珠宫具闕之奇而風㠶沙嶼滅没於滄波浩淼之區雲物詭殊頃百変意古高世隐德之士若安期羡門之徒猶有徃來棲息于是中者明季倭犯朝鮮登州外接重洋距朝鮮不遠故禦倭之制為特偹既于城北增築水城而水師兵額最廣至分營為六(明季登州水師有左營右營中營逰營平海營火攻營)近制但有前營設兵六百餘名分南北東三汛百數十年來海波恬息民生不見有犬吠之警反得倚巨浸為天塹而魚塩蜃蛤不待他仰而足黃髪垂髫皆熈然自遂其生豈非國家教靈遐暨寰海咸賔吾民父子祖孫其涌濡于郅治之澤者為已深哉間嘗按圖考誌得故學使施閠章海鏡亭記謂此亭先朝䑓使者閱水師處而訝今武偹之不講也久輙為之低三復感二百年来前後事之異而嘆本朝之治化為獨隆又念使兹土者荷聖化之帡陳得優聞月苟禄以冐遷者亦復不乏其人是則登覧之餘又可以動曠官之戒也三十七年秋余以閱兵至此得逰所謂蓬萊閣者于焉勒習水師縱觀諸艘揚㠶捩舵徃来駛疾之紛紛而縂戎竇公復募善水士教以蹴波列陣躍入深潭計三四丈餘而腰以上不沒藏火藥具于帽簷旁側忽焉礟教四起與洪濤教砰訇互答炬羃重溟廽風環□雲滃雺亂博望迷離已復各出牌刀相斫撃撇旋左右出沒如神余為目眩者久之爰加厚赏以旌其能窦公特请余为文以记之余既叹本朝治化之隆幸斯民得生海不扬波之盛世又嘉窦公之勤于其职而余得藉是以讨军寔时训练庶非无事而漫逰者公又检得大小奅位五十四具为故时兵所不载一一稽其在处而籍书之此皆海防军政所关于事为可书者遂不辞其请而为之记若夫良云涛之壮观而肆登覧之奇怀前人之所述者侈矣余又何以加焉窦公名璸山西平定州人

山东海疆志卷人事部商贩班氏谓货通然后国实而通财鬻货者曰商商不出则三寳絶其何以足国而富民故牵车服贾儒者不废而齐之富强实始于鱼塩之通今武沂青登莱诸郡山面海地陿且确黍穄所产不足以供终之食给生不甚舒愉故其民多贾大抵藉辽东以通有无凡食用财贿咸仰给焉驾短楫凌惊涛所在皆然也盖设防御以安民尤必通财货以厚其生此皆任海疆者之责也故继之以商贩至其利害之宜则明副使陶朗先论之详矣变而通之是在存实心而行实政者明陶朗先登辽原非异域议职府于四十三四両年设厂煑粥赈救饥民因登地僻在一隅本地既已絶粮商贾又复难至百万灾黎嗸嗸待毙惟有辽阳与登相望一水可通而又闻辽民苦于粟多无从贸易具禀両院请弛辽禁大约谓登州粟价每市斗且及一金而辽价每市斗仅一钱程途切近朝发夕至无淮米迂阻之艰水道平夷无漕陆运之苦随䝉抚院一面具题一面发给招啇路引职遵奉招徕共得商粟二十余万再发官兵唬船八十余只徃来接运而街衢充溢市价骤平厥后麕至愈多登粟之价反贱于辽而孑遗之众始欣然庆更生矣此当日之景状然也然疏未奉钦依以危急暂通者以事平即禁辽粟乍涌发粜不行辽商贮粟登城日久红腐再欲运还故土而海禁又䋲其后始所为慕救荒之招而来者今且自捄其身之不给矣于是有如佟国用沙禄匡廷佐軰或甘弃粟而遄㷌如丁后甲芳茂李大武軰或至流落而难厺相率而主控于职者日数十百人其词如怨如诉盖谯职疏禁之议聀始之职不能终之而此数十百人职招之来职又不能利之徃也职乃泫然对泣尤不胜怅然□心深慨夫登州自有利而自失之乃仰给于辽迨辽稍有利于登而登又以此困辽也请先言登辽不可相离之故而后及登辽相通之利可乎我太祖高皇帝肇造□夏再涤乾坤其经营天下何所不周寕不知登辽与倭共此一水又寕不知辽于京畿陆地相接登于辽左隔水如壍而卒属辽左于山东也岂无深意厥后判辽东与山东而二之宜其一判不后相关矣乃自正德年间疏通海运而后如嘉靖三十七年辽境阻饥从廵按辽东御史陶之请而转登莱之粟以捄至万厯十四年辽境又饥从海盖道按察使郝之请而又转登莱之粟以捄至十九年倭奴侵犯朝鲜大兵东剿又从廵抚山东都御史宋之请而转全省之饷以饷官军又从廵按山东御史何之请许商人由海贸易至万厯三十年间又从廵抚辽东都御史赵之请添设辽东海防同知而商旅乃为之大通至三十七年因登州总兵吴有孚以兵船兴贩私货山东辽东各抚按两院奏立海禁合言之登辽两地通者其常也不通者其变也精言之登辽海禁无事尚能禁也有事未有不议开者也然曰无事禁之既无事矣将马用禁曰有事开之夫有事尚议开矣无事又何为禁议者曰与其有事开之无事禁之不若无事开之有事禁之与其待有事而开之而令两地扞格不相习又不若乘无事而尝开之使两地旋相为用之为便也昨三月间辽东按院不尝以此说疏请于朝乎内言辽之通登有利六焉彼辽言辽尚未及于东省之利也职调登州而通辽东其利□有六一曰粟谷通则丰凶相济而地方可保无荒乱也四十二三年东省之饥至于父食子夫食妻东省之乱至于攻城池刼库狱初犹斗粟千钱后至絶无粒粟甚有抱金而自缢者为荒为乱皆起于无可疗饥耳登州以辽粟焱至乃免此厄其期效大验也诚使先无禁辽之令则辽闻粟贵将不召而自来其来常继其粟常盈何至死亡遍沟中而潢池接踵也由此以推而辽之需登当不异于登之需辽辽为境安危所系尤自不小胡可谓昨年轮运为一时之计而非久长之算也二曰货殖通则农末相资而军民可保无逃亡也登之为郡僻在一隅西境虽连莱青而阻山介岭鸟道羊肠车不能容轨人不能方辔荒年则莱青各与之同病而无余以及登丰年则莱青皆行粜于淮徐沛而登州独无线可通之路是以登属军民不但荒年逃安年□逃也故登民为之谚曰登州如瓮天小民在釡底粟贵斗一金粟贱喂犬豕大妾頼粮逃大荒受饿死谓有无之不相应也盱彼辽阳一水可渡也是天造地设以为登民生路者奈何天固与之人固絶之诚令登辽两地不为禁限则商贾往来络绎不絶不惟登遼邉腹之間徴貴徴賤人可使富即青莱淮泗皆可與登遼轉相貿易則登州且為一大都會奚翅豐年敗粟可以完粮且市儈牙䜿之業俱可自食其力而何患户口之不殷繁方輿之不充實也言登而遼可知也遼不通登更有何術以富之否則相通之法又何憚而不為也三曰汛哨通則守相應而兵食可以互酌也登遼两境俱設南兵以禦倭初謂其習於水與北兵殊耳然登州營南兵多至二千八百餘名坐糜厚餉二三十年既不聞與倭夷有朿矢之加亦不聞與遼東效丰臂之用費東帑五萬六七千金識者已自之遼東為一大鎮而所募南水兵止旅順營五百名耳以之偹哨探則不必如是之多以之當折衝則何至如是之少倘遇有事能不調登兵以充之乎欲調登兵可以素不識遼路者應之乎及查登遼防信登兵出城五百里至皇城島為信地遼兵出旅順四百里亦至皇城島為信地則知春秋两汛两營之兵原未嘗不往来水也且四十二年旅順兵船久枯壞特遣把搃唐堯弼駕至登州庀材艌則知遼之水樓櫓又不能舍登州而别為堅利也獨奈何登兵飽食安眠老之陸地旅兵孤懸一堡徒守枯魚水道既通謂宜無事則合操以習水出汛則更番以輪戍守或每年於春秋二汛中先期擇抽数日聴登州縂兵與旅順守偹輪管一季於交翏䖏所如皇城島䓁䖏操演水俾指臂之時時服習庻臨時不至倉皇此武事之有禆者也而又有可议者御倭专重水而南水兵二十年不闻水则与土兵何异乃土兵每名月食粮九钱而南兵每名月食粮有二两一钱者有一两七八钱者最少亦不下一两四五钱则多费饷金无谓也人谓南兵乘船惯便北兵乘船股栗此诚有之然在习与不习耳窃见登民专以捕鱼为业乘潮出洋目不加瞬此独非北人乎况今在唬船充火兵者半系北人安见北兵之不可以水也今若南兵时演水即酌于船中兼用一二北兵以渐教演行之乆久北兵皆知水即以土人充水兵而以北兵之饷饷北人南兵之在陆营并不习水者不可散归以省饷乎饷省而泒征自少此亦与氏同休息之急务也四曰舟楫通则水道相习而缓急可以为用也万歴十九年倭㓂朝鲜大兵抜欲觅舟师不得而招太仓州沙船以为舰沙舡者商船也用商船者何以官船价轻料觕不倚命耳国家既防登人而恐其构倭则奚不并防倭㓂而虑其入乎设或朝鲜乞师如十九年故事其不能不募沙船甚朋也平时则防啇舟如巨㓂跬步不许动移有事则招之于太仓旦夕惟恐其不至抑何愚已孰若无事之时俾俾啇旅出于途家有沙船人知水性有事之时一□可云集也至于海啇虑其通倭则或编定字号或给引刻期或造成一式非□家良善者不得驾使非保结的确者不许开行况由登逹辽不及千里非若浙闽之海杳范无掾给引于比验泊于彼违限有惩□蒂有禁自然不能為奸萬萬不必計倘曰國家何患無金錢作舟檝而焉資此啇船為殊不知沙船一隻非八百金不能造無事而議興作衆必以為迂浩之而徒若清人之在彭則又終歸於渙析未有東海有事而不思招募沙船者也五曰禁令則海賊屏跡而草萊可闢以為利也由登至遼之路從東北行而海中諸山如螺如黛遶於登遼之問俗謂之島島有在登境而應属登轄者有在遼境而應属遼轄者其中灌莽隂森鞠為茂草者固有之乃平衍膏腴可井而耕者不少矣自登遼戒絶往來而海中諸島一(并)棄而不問海賊乘機盤據其中非夏非夷自耕自食問之遼曰登之流民也問之登曰遼之捕㓂也如刘公島一處□威海衞不百里海賊王憲五造房五十三座凖而有之聀督率汛兵逐其人火其廬而其地見在丈耕他如黑山小竹廟島欽島井島等䖏業已開由八千餘畝此外格於海禁不得而問之此軰不靖將㓂在門廷而又奚用遠慮倭也誠令登遼水道不隔則汛舸有稽查民軻時有往返被兎营□犬之軰司不能濽藏島中膏地刻大可以為薪焚畬可以則賦即令黑山䓁䖍募民仁種初川三年設令納谷再耕三年议照開荒例納銀再越三年可成沃土即照内地科粮見報撫按両院作止济迹充餉則何独以諸島而不然其為利亦既彰明較□矣六曰啇販通則貨財畢集而国稅可因以為課也日遼東按院疏請通遼謂山東不通於遼東尚有六通四闢之□辽东不通于山东止余山海一线之路且谓辽东形势东南则庙鲜正东则建州东北则北关宰赛暖免正北则歹青诸夷西北则贵笑诸夷而旧辽阳既去则炒花诸夷反进而收马于两河之间㣲□□海之咽喉无几而三岔河又为□腰之势此其为辽东(虑)至深远也但常人狃于目前苟幸无事山海一线不以为危而反欲借此一线以为国税之咽喉在路有恐山海关之税坐而登辽两处瀚漫不可稽查者殊不知九之逵终出城门之千章之干不离孚甲之恨由山东逹辽虽由大海而水路必由之途未有能越旅顺口而飞渡者也今旅顺见属辽东原与山海关同一枝泒而近金山厺旅顺不远原设有海防同知一员专管海务莫若并以税务令其兼管稽以海盖道臣□以山海关部臣万一山海之陆税稍则旅顺之水税旋溢况海运轻使徃者必多计其所税山海关之外未必不有嬴余况事权尽属于辽东则国税仍归于山海旅顺口之熙攘孰非山海之金钱合旅顺口与山海关之金钱又孰非国家之利耶以上六□皆下访士民之同情上稽祖制之深意质之事理既可行酌之边计亦无浮故敢即与论而为请且而世犹有难六者不曰恐海船之通倭也曰恐邉军之逋逃也抑不思国家因近倭而□为金辽也□令□并力以拒倭乎抑欲登拒辽辽柜登乎果登与辽皆为拒倭而设也政如同室之捄然平时耳目交相识噐用交相习而后临事可使相救如左右手也奈何不忍拒敌而徒自相拒曰北防倭也则不知何䇿也至于逃军一项何地无之亦何地必欲以海为限虑辽军之逃而以不通海运壍之矣彼大同宣府寕夏延绥□邉皆无海者将特凿一海以界之乎察异杜隙存乎人耳人之不求而乞灵于海一事偶失遂欲指喧以禁食可乎哉语曰利不百者事不举害不百首事不废通□之事在辽先有按疏之六利而在登尤有今议之六利而害则无之似乎无不可行者若夫天津一路莱州之民往返最便此又属在内海防警策应皆与山东青登莱武德四道相关载在仍书则又不必于议通自随时可行者也徐应元辽运船粮议东省六郡惟有登州僻居东隅阻山环海地□民□贸易不通啇贾罕至非自今日然也即向来所□淮啇亦只至胶州行村而止未有涉歴成山之险勺求刀锥之利者迨海运一开淮啇□足该本府节□院道明文自四十六年迄今招啇之示南至淮扬北抵德津不啻数十丁兵复奉督饷部院召买三十万之檄再行揭示今又数阅月矣并无一啇来应及查南贩淮安有子母之利而无涉波之虞北抵辽阳有戎马之警而兼风涛之若今淮啇实无一人来非禁之不使南往也南徃尚且不应若令北至辽阳又谁肯舎平就险而应之至以钱银易来必湏加值然与其加值招啇而啇不来母寕加值于民而民可办是阴为救人以寓自救之术也然必其有银而后有粮也乃库藏空虗即欲加值于本地而无米之炊将□能之为今之计宜总计登莱新旧辽饷并起运之银为数不足更湏合之通省加泒之银田粮计价先行借发庻可措手故稔即多方储蓄以待运歉则通融转输以济急总之完此三十万石而止此犹就召买三十万石而言也若总计四府通运之数年之豊歉银両之多寡又不可以一定拘登莱岁稔则籴买于登莱登莱歉不妨籴买于青済而计所加之值作为搬剥之费总之完此六十万石石而止然粮偹而船不给亦安䏻飞渡乎又湏雇造为急而雇造之任当转委府佐以董其事则任专而事克済夹说者曰登莱程近而造船有未造驾使有人收买有米以专属之然为路程近者彼济青独不有近海州县乎登之莱文莱之胶即不俱转成山之险而远于済之沾利青之乐寿乎至于山多沙碛地尽斤卤产木有几即有几许杨不以之造船恐难涉险而任重载也捕鱼之軰不敢一到深洋驾筏之流安能善持橹棹乎故买粮惟有先偹多粮登莱両府分任之而□船尤湏专委一官□青両府择任之则旧运与新添自当勉襄厥事而不敢有所委矣丁泰疏山东海岸迤北由利津以逹天津者无庸赘陈其迤南则由胶州诸城日照以至前所复海州之云䑓山仅半日程由海州海邉至淮安之庙湾镇亦一日可到庙湾迤南则山汤高陆一带之里河直通江淮不用海舟矣是庙湾镇云䑓山皆为海邉内地而南北贸易之咽喉也况云䑓山今已收入界内居民复业已久其自山东海岸以逹海舟庙湾者之为海邉内地也明甚南北豊歉不常未禁海口以前所时以转连兴贩南北互卜者米豆非船不能运载船非至庙湾不通河口但淮扬地方系山东贸易必由之路而山东地方官或凛越□之淀不敢令贸易者踰东省地方一步是欲其出而闭之门也如民生何臣以为淮安迤南通大洋者仍应禁也而庙湾云䑓一带为山东门户者应通行也数百石之艘可通大洋者仍应禁也而一二百石之小艇沿邉行走者应通行也况庙湾设专泛逰击海防同知海州云䑓山亦设逰击守偹足供稽察母庸更议防守增兵弁也至货物之纳税船只之挂号皆有旧例可循特恐事属新复贪黯官役或借稽察以行私强横弁兵或假化栏而生事甚之势要光棍霸行渔利种种厉民皆不可定伏乞度勅禁止俾小民得安生理以享乐利所关非小也讥禁自我朝扩无外之规而薄海咸宾舟揖之往来如织然不有厉禁以讥察非常安保无意外之虞乎是以圣朝立法防御之役责之营泛稽查之事掌自有司于通啇柔远之中黙寓戢暴安良之意今百数十年来卒伍安见海波恬息夫孰非法详荣宻之效欤因仿前史刑法志例敬就功令所载凡有关于海上之禁者胪列偹书俾司土者得有所省庻几严法即以固疆圉也啇涣船只不分单□桅悉从民便造船时呈报州县官查取澳甲户族里邻佑保结方准成造完日报官亲验给照开明在船人年貌籍贯并啇船所带噐械件数及船内偹用铁钉□物数目以便泛口查验若夹带违禁硝磺钉铁樟板䓁物接济外洋者船户以通贼论斩舵工水手知情同罪不知情者皆杖八十徒二年原保人皆徒三年杖一百若船主在籍而船只出洋有事并责问船主承查取结之地方官泛口盘查之文武官失察俱革职卖放者流三千里税闗衙门先验看地方官印照然浚给牌有妄给者人照地方官议䖏泛口盘查挂号有勒索踈纵者人照例议䖏船只出洋十船编为一甲取具连环保结一船为非余船并坐能首捕到免坐出口时泛口挂号符船照呈送地方官营官验眀验注日月盖印放行入口亦如之经省分一省必挂一号回籍仍扵本籍印官䖏送照查验违禁者治罪如有不由各泛偷越外洋者船户舵工人䓁并富民谋利造船租与人及租之者各杕一百枷号三个月州县官失察罚俸一年眀知造船受租而容其造者降二级调用渔船出洋不许装载米酒进口不许□载货物违者严加治罪啇渔船只分别书刻字号营船刋刻某营第几号哨船舵工水手人䓁各给腰牌刋刻姓名年貌籍贯如船无字号人有可疑严加治罪守口文武官不行盘查照奸船出入海口律罚俸一年沿海一应采捕及内河通海之各色小船地方官取具澳甲邻右甘结一体印烙编号给票查验如有私造私卖及偷越出口者俱照违禁例治罪邻甲不行呈报一体治罪呈报遭风船只必查訉实据方准销号□报者即行究治盘形迹可疑之船货物人数不符税单牌票者限三日内查系啇船即速放行系贼船交地方官审鞫如廵缉官兵以贼船作啇船释放照讳盗治罪以啇船作贼船扰害照诬良治罪索取财物者拏问上司失察照例议处出洋船只将本船作何生业贸易照内详细填注到口上㟁之日宫弁将货物核对原数相符即行放进若货物与照内不符实时盘诘来歴不明交有司官审鞫来歴有因亦详记档簿遇洋而报有夫事地方官即开具失单关查各口设有报窃日期并所失货物与档簿相符者立即根究□拿兵役人等不得藉端索诈指留影射□事如有失察故纵及扰累无辜各照讳盗诬良分别治罪失察匪船不由泛口地方沿邉私驾出洋者文职地方官及守口官均照不实力稽查例降一级白任专泛武职守口员弁加一等降二级调用承审官意存回䕶不盗匪偷越地方究明指出照狥注不报例降二级调用将马牛军需铁货铜钱縀疋绸縜丝绵私出下海者杖一百货物船只入官以十分之三付告人乞赏受载之人减一等人口军噐下海者绞监□因而走泄事情斩监候该官司及守把之人通同夹带或故纵与犯人同罪失察者官减三䓁罪止杖一百兵又减一䓁私造海船违禁货物往番国买卖潜通海贼同谋结聚及为乡导刼掠良民正犯照谋叛已行枭示全家邉卫充军打造海船卖与外国图利首斩监候从邉卫充军将大船雇与下海之人分取番货到来买贩卖蘓木胡椒至一千觔以上俱丛邉卫充军番货入官守把海防职官聴受外番金银货物许令船货私入串通交易贻害地方及引惹番贼海㓂出没杀居民除犯死罪外余发邉卫充军贩卖黄金出洋照铁货铜钱䓁物出境下海律治罪守口官弁受贿故纵者与犯人同罪失扵觉察者照律䖏将废铁潜出海洋货卖一百觔以下杖一百徒三年一百觔以上及舟车绸载发邉卫充军贲与外国及邉海贼㓂者照军噐下海律绞监候文武员弁照啇渔船夹带打铁出口照例议处漠船只铁锅出洋货卖土照此例每日煑食之锅照旧置用红黄铜噐铜觔出海货卖一百觔以下杖一百徒三年一百觔以上发邉卫充军为从及船户各减一等铜觔船只入官文武员弁知情故纵草职卖放革职治罪失察降一级调用奸徒偷运未□及豆麦杂粮出洋接济奸匪者绞立决但米谷偷运出口图利并无接济奸匪情米一百石发邉卫充军一百石以下杖一百徒三年不及十石枷号一个月杖一百为从及船户知情各减一䓁船只货物俱入官豆麦杂粮照二谷一米料断该文武通同受贿知情故纵照违禁货物出口律治罪如廵查弛及偷越各䖏泛口浚经别泛拿查眀失察米一百石降一级调用一百石以下罚俸一年不及十石罚俸半年奉天米石停其运往江南等䖏东省黄豆照运赴江南之例聴商由海运浙东省有票舡只夹带无票流民私渡奉天无论单身成伙及携眷者船户照无票船只夹带流民例量减一䓁杖九十徒二年半船只入官其私渡民人及舵工水手均照例分别治罪右船户不能亲身出洋别令亲属押驾已经报官不给者押驾之人即照船户治罪船只入官郑若曾云稽查之说有二其一曰稽其船式濵海之民以海为生采捕鱼虾有不得禁者则易以混焉要之双桅尖底始可通番各官司扵采捕之船㝎以平底单桅别以计号违者毁之照例问拟则船有㝎式而接济无所施矣其二曰稽其装载盖舡虽小亦分载出海合之以通番者各官司严加监诘如果采捕之船则计其合带水米之外有无违禁噐物乎其回也鱼虾之外有无贩载番货乎有之即照例问拟则载有㝎限而接济无所容矣此湏海道严行设法如某寨责成某官某地责成某哨某䖏㝎以某号某澳束以某甲如此而谓通番之不可禁吾未之信也


山东海疆图记卷人事部漕运史秦纪谓飞刍挽粟起于黄腄则海上漕粟之事当自秦始其后魏景初二年司马懿征辽屯粮于黄县造大人城船从此出隋开皇十八年汉王谅军出榆关值水潦馈饷不通周罗㬋自东莱泛海大业七年勅幽州总管元宏嗣徃东莱海口造舟三百只唐贞观二十二年伐高丽勅沿海具舟舰为水运故杜甫有云帆转辽海粳稻来东吴及幽燕盛用武供给亦劳哉吴门转粟帛汛海凌蓬莱之句他若旧唐书所载懿宗咸通二年南蛮䧟交址征兵赴岭南时湘漓泝运功役艰难军屯广州乏食以州人陈璠石为塩铁廵官徃扬子院专督海运是海舟输运又不独东省海上行之然此仅以供一时之饷储而非以足国用至元代则遂定为恒制造舰设官终元之世专仰海运元史所谓民无挽输之劳国有储蓄之富诚一代之良法明永乐十年会通河成始罢去海运运论者谓海运视河漕之费十省七八中间议复议止者屡矣今虽不敢言更复然如昨黄水溢入运河济寕以下一望汪洋挽运为难幸頼庙算神谟俾无阻塞则海运之事当亦思患预防者所宜留意也盖使海运复兴则停泊之所必有逐利之民迁徙有无以就之者荒洲孤屿皆为阛□之且运官漕卒络绎徃来不待廵哨而海中奸宄潜踪其于防海之策又未尝无所禆益也若夫胶莱新河议者以为海运㨗径虽劳费不赀势难浚然以昔人惓惓于此当非漫无所见也囙並著扵篇庻有所折焉元制明制膠萊河元都扵燕去江南極遠而百司庶府之繁衞士編民之衆無不飬給於江南自丞相伯顔献海運之言而江南之糧分爲春夏二運盖至於京師者一多至三百萬餘石民無輓輸之劳國有儲蓄之富豈非一代之良法歟初伯顔平江南時常命張瑄朱清等以宋庫藏圖籍自崇明州泛海道載入京師而運粮則自浙西涉江入淮由黄河逆水至中滦旱站陸運至淇門入御河以逹扵京城又開濟州泗河自淮至新開河由大清河至利津河入海因海口沙壅又泛東阿旱站運至臨清入御河又開膠萊河道通海劳費不貲卒無成効至元十九年伯顔追憶海道載宋圖籍之事以爲海運可行扵是請扵朝廷命上海縂管羅璧朱清張瑄等造平底海船六十膄運糧四萬六千餘石從海道至京師然剏行海洋沿山求嶼風信失時明年始至直沽時朝廷未知其利是年十二月立京畿江淮都漕運司二仍各置分司以督綱運每令江淮漕運司運粮至中滦京畿漕運司自中滦運至大都二十年又用王積翁議令阿八赤等廣開新河然新河候潮以入船多損壞民亦苦之而兀□言海運之舟悉皆至焉扵是罷新開河頗事海運立萬户府二以朱清爲中萬户張瑄爲千户兀倡爲萬户府逹魯花赤未幾又分新河軍士水手交船扵揚州平滦両處運糧命三省造船二千艘扵濟州河運糧猶未專扵海道也按是年定仰江淮漕一百萬石海运十万石胶莱运六十万石济州运三十万石又按是年勅漕江淮米一百万石泛海贮于高严之合浦二十四年始立行泉府司专掌海运增置万户府二总为四府是年遂罢东平河运粮二十五年内外分置漕运司二其在外者扵河西务置司领接运海道粮事二十八年又囙朱清张瑄之请并四府为都漕运万户府二止令清瑄二人掌之其属有千户百户等官分为各翼以督运至大四年遣官至江浙议海运事时江东寕国池饶建康等处运粮率令海船从杨子江逆流而上江水湍急又多石矶走沙涨浅粮船俱坏有之又湖广江西之粮运至真州泊入海船船大底小亦非江中所宜扵是以嘉兴私江秋粮并江淮江浙财赋府办粮充运海漕之利盖至是博矣初海运之道自平江刘家港入海经扬州路通州海门县黄连沙头万里长滩开洋沿山㠗而行抵淮安路盐城县歴西海州海寕府东海县宻州胶州界放灵山洋投东北路多浅沙行月余始抵成山计其水程自上海至杨村马头凡一万三千三百五十里至元二十九年朱清等言其路险恶开生道自刘家港开洋至撑脚沙转觜至三沙洋子江匾担沙大洪又过万里长滩放大洋至青水洋又经黑水洋至成山过刘岛至之罘沙门二岛放莱州大洋抵界河口其道差为径直明年千户殷明畧又开新道泛刘家港入海至崇明州三沙放洋向东行入黑水大洋取成山转西至刘家岛又至登州沙门岛扵莱州大洋入界河当舟行风信有时自浙西至京师不过旬日而已视前二道为最便云然风涛不测粮船漂溺者无无之间亦有船坏而弃其米者至元二十三年始青亻于运官人船俱溺者乃免然视河漕之费则其所得者盖多矣(见元史货食志)大德七年官司抬雇两浙上户造船运粮分拨春夏二运延佑以来各运海船大者八九千石小者二千余石是以海道冨盛运三百六十万石供给京师甚为易便迤南番海皆泛此道贡献仿効其路矣其运粮之船有仙鹤哨船每船三十只为一纲大都船九百余只漕米三百余万石船户八千余户又分其纲为三千每纲设押纲官二人以常选正八品为之其行船者又雇募水手移置杨州先加教习领其事者则设专官秩三品而任之又专责朱清张瑄等但加秩而不易其人此所以享利几百年至正之末犹藉张士诚给数年岂非措置淂宜久而不变哉(见通漕类编)附元史运之数至元二十年四万六千五十石至者四万二千一百七十二石二十一年二十九万五百石至者二十七万五千六百一十石二十二年一十万石至者九万七百七十一石二十三年五十七万八千五百二十石至者四十三万三千九百五石二十四年三十万石至者二十九万七千五百四十六石二十五年四十万石至者三十九万七千六百五十五石二十六年九十三万五千石至者九十一万九千九百四十三石二十七年一百五十九万五千石至者一百五十一万三千八百五十六石二十八年一百五十二万七千二百五十石至者一百二十八万一千六百一十五石二十九年一百四十万七千四百石至者一百三十六万一千五百一十三石按是年中书省言今海运粮至京师者一百五万石至辽阳十三万石比徃年并无折耗然以所列之数较之不符何也三十年九十万八千石至者八十八万七千五百九十一石三十一年五十一万四千五百三十三石至者五十万三千五百三十四石按省志云是年以所储充足止海运三十万石元贞元年三十四万五百石按是年减海运脚价钞一贯计每石六贯五百文着为令二年三十四万五百石至者三十三万七千二十六石大德元年六十五万八千三百石至者六十四万八千一百三十六石二年七十四万二千七百五十一石至者七十万五千九百五十四石三年七十九万四千五百石四年七十九万五千五百石至者七十八万八千九百一十八石五年七十九万六千五百二十八石至者七十六万九千六百五十石按是年畿内钱诏增明年海运为百二十万石六年一百三十八万三千八百八十三石至者一百三十二万九千一百四十八石七年一百六十五万九千四百九十一石至者一百六十二万八千五百八石八年一百六十七万二千九百九石至者一百六十六万三千三百一十三石九年一百八十四万三千三石至者一百七十九万五千三百四十七石十年一百八十万八千一百九十九石至者一百七十九万七千七十八石十一年一百六十六万五千四百二十二石至者一百六十四万四千六百七十九石按是年中书省言每海运漕粮一百四十五万石今年江沂俭不能如数请仍旧例湖广江西各输五十万石并由海道运京师至大元年一百二十四万一百四十八石至者一百二十万二千五百三石二年二百四十六万四千二百四石至者二百三十八万六千三百石三年二百九十二万六千五百三十二石至者二百七十一万六千九百十三石按是年江浙漕三百万石四年二百八十七万三千二百一十二石至者二百七十七万三千二百六十六石皇庆元年二百八万三千五百五石至者二百六万七千六百七十二石按是年增江浙海运漕粮二十万石二年二百三十一万七千二百二十八石至者二百一十五万八千六百八十五石延佑元年二百四十万三千二百六十四石至者二百三十五万六千六百六石二年二百四十三万五千六百八十五石至者二百四十二万二千二百五石三年二百四十五万八千五百一十四石至者二百四十三万七千七百四十一石四年二百三十七万五千三百四十五石至者二百三十六万八千一百一十九石五年二百五十五万三千七百一十四石至者二百五十四万三千六百一十一石六年三百二万一千五百八十五石至者二百九十八万六千一百一十七石七年三百二十六万四千六石至者三百二十四万七千九百二十八石至治元年三百二十六万九千四百五十一石至者三百二十三万八千七百六十五石二年三百二十五万一千一百四十石至者三百二十四万六千四百八十三石三年二百八十一万一千七百八十六石至者二百七十九万八千六百一十三石泰定元年二百八万七千二百三十一石至者二百七万七千二百七十八石二年三百六十七万一千一百八十四石至者二百六十三万七千五十一石三年三百三十七万五千七百八十四石至者三百三十五万一千三百六十二石四年三百一十五万二千八百二十石至者三百一十三万七千五百三十二石天暦元年三百二十五万五千二百二十石二年三百五十二万二千一百六十三石至者三百三十四万三百六石

明制洪武元年命汤和造海舟饷北征士卒天下既定募水工运莱州洋海仓粟以给永平后辽左及迤北用兵五年命靖海侯吴祯总舟师数万由登莱转运饷辽(二)十年封都督张赫为航海侯朱寿为舳舻侯自是每年一举军食頼之督江浙邉海卫军大舟百余艘运粮数十万赐校以下绮帛胡椒苏木钱钞有差民夫则复其家一年溺死者厚恤三十年以辽东军饷赢羡苐令辽军屯种其地而罢海运永乐元年平江伯陈瑄督海运粮四十九万余石饷北京辽东二年以海运但抵直沽别用小船转运至京命扵天津置露囤千四百所以广储蓄四年定海陆兼运瑄每运粮百万建百万仓扵直沽尹见湾城天津卫籍兵万人戍守至是命江南粮一由海运一由淮黄陆运赴卫河入通州以为常十三年五月会通河成罢海运惟存遮洋一总运辽苏粮正统十三年减登州卫海船百艘为十八艘以五艘运青莱登布花钞锭十二万余觔赏辽军成化二十三年侍郎邱浚请寻海运故道与河漕并行其言曰海运之法自秦有之唐人亦转东吴粳稲継幽然亦给远方之用而已用以足国则始于元焉伯颜平宋命张瑄等以宋图籍自崇明由海道入京师至元十九年始建海运之䇿命罗璧等造平底海船运粮□海道抵直沽是时犹有中泺之运不专扵海道也二十八年立都漕万户府以督运至大中以江淮江浙财赋府每所办粮充运以至末年专仰海运矣海运之道其初也自平江刘家港入海至海门县界开洋月余始抵成山计其水程自上海至杨村马头凡一万三千三百五十里最后千户殷明略又开新道从刘家港至崇明州三沙放洋向东行入黑水大洋入界河当舟行风信有时自浙西至京师不旬日而已说者谓其虽有风涛漂溺之虞然视河漕之费所得盖多故终元之世海运不废我朝洪武三十年会通河通利始罢海运考元史食货志论海运有云民无挽输之劳国有蓄积之富以为一代良法又云海运视河漕之数所淂盖多作元史者皆国初史臣其人皆生长胜国时习见海运之利所言非无征者□以为自古漕运之道有三曰陆曰河曰海陆运以车水运以舟而皆资乎人力所运有多寡所费有繁省漕河视陆运之费省什三四海运视河运之费省什七八河漕虽免陆行而人挽如故海运虽有漂溺之患而省牵率之劳较其利害盖亦相当今漕河通利运充积固无资乎海运也然善谋国者恒扵未事之先而为意外之虑今国家都幽养极北之地而财赋之入皆自东南而来会通一河譬则人身之咽喉也一日食不下咽立有死亾之祸况自古皆是转搬而以塩为佣直今则专役军夫长运而加以充支之耗常运储积之粮虽多而征戍之卒日少食固足矣如兵之不足何迂儒为远虑请扵无事之秋寻元人海运之故道别通海运一路与河漕并行江西湖广江东之粟照旧河运而以浙西东濒海一带由海通运使人习知海道一旦漕渠少有滞塞此不可来而彼来是亦思患预防之先计也家居海隅颇知海舟之便舟行海洋不畏深而畏浅不虑风而虑礁故制海舟者必为尖底首尾必俱置柁卒遇风转航为难亟以尾为首纵其所如且风之作多在盛夏今后率以正月以后开船置长篙以料角㝎盘针以取向一如番船之制夫海运之利也以其放洋而其险也亦以其放洋今免放洋之害宜预遣习知海道者起自苏家港访问傍海居民捕鱼渔户煎塩灶丁逐一次第踏视海涯有无行舟潢道舶船港㲼沙石多寡洲渚远近亲行试验委曲为之设法可通则通可塞则塞可避则避畵图具本以为傍通海运之法万一可行是亦良便若夫占视风候之说见扵沈氏笔谈每日五鼓初起视星月明洁四际至地皆无云气便可行舟至扵己时即止则不遇风矣中道忽见云起即使昜舵回舟仍舶旧处如此可保万全永无沉溺之患万一言有可采乞先行下闽广二藩访寻旧会通番航海之人及行广东塩课提举司归德等场起取惯驾海舟灶丁令有司优给驿遣既至访询其中知海道曲折者以海道事宜许以事成加以官赏俾其监工照依海舶式様造为运船及一应合用噐物就行委官督领其人起自苏州歴杨淮青登莱等府直抵直沽滨海去处踏看可行与否先成运舟十数艘付与驾使给以月粮俾其沿海按视经行停泊去处所至以山岛港㲼幖帜詢看是何州縣地方一一紀録造成圖册縱其徃来十数次既已通習保其决然可行無疑然後扵崑山太倉起葢船厰工部原泒船料差官扵此收貯照依見式造爲海運尖底船每量軍夫若干装載若干大扺海舟與河舟不同河舟畏淺故宜輕海舟畏風故冝重假如海載八百石則爲造一千石舟許其以二百石載私貨三年後軍夫自載者三十税一客啇附載者照依税課常例就扵直沽立一宣課司收貯以爲造船料之費其糧既從海運脚費北漕河爲省其兑支之加耗宜量爲减殺大約海船一載千石則可當河舟所載之三河舟用卒十人海舟加五或倍之則漕卒亦比舊省矣此又非徒可以足國用自此京城百貨駢集而公私俱足矣考宋朱子文集其奏劄言廣東海路至浙東爲近宜扵福建廣東沿海去處招邀米客元史載順帝末年山東河南之路不通國用不继至正十九年議遣户部尚書貢師太往福建以閩鹽易糧給京師得数十萬石京師頼焉其後陳友㝎亦自闽中海運進奉不絶况今京師公私所用多資南方貨物而貨物之来苦扵運河窄淺舳艫擠塞脚費倍扵物值貨物所以踴貴而用度爲難此䇿既行則南貨曰集扵兆空船南歸者必湏物寔而北貨亦日流於南矣今日富國足用之䇿莫大扵此説者若謂海道險遠恐其損人費財請以元史質之其海運自至元二十年始至天歴二年止偹載逐年所至之数以見其所失不無意也□恐今日河运之粮每年所失不止此数况海运无剥浅之费无挨次之守而其支兑之加耗每石须有所减亦浮扵所失之数矣此䇿既行果利多而害少又量江淮荆湖之漕折半入海运除减军卒以还隧伍则兵食两足而国家亦有水之偹可以制服朝鲜安南邉海之夷诚万世之利也章句末儒偶有臆见非敢以为决然可行万世无也念此乃国万年深远之虑姑述此尝试之䇿请试用之试之而可则行不可则止其说未行宏治五年河决金龙口有请复海运者朝议弗是嘉靖二年遮洋总漂粮二万石溺死官军五十余人五年停登州造船二十年总河王以旗以河道梗涩言海运虽难行然中间平度州东南有南北新河一道元时运闸直逹安东南北悉由内洋而行路捷无险所当讲求帝以海道迂远其议四十五年从给事中胡应嘉言革遮洋总隆元年户科魏时亮言辽阳自罢海运转饷甚艰乞稍通旧路扵每年或大熟极荒之秋间一行之万一盆河戒严而襟喉之地可无阻矣从之五年邳州河道淤平一百八十里诏议海运给事中宋良佐言复设遮洋总存海运遗志山东廵抚梁梦龙极论海运之利言海道南自淮安至胶州北自天津至海仓岛啇贾所出入臣遣指挥王惟精等自淮安运米二千石自胶州运米一千五百石各令入海出天津以试海道无不利者淮安至天津三千三百里风便両旬可逹舟近洋岛屿连络遇风可依视殷明略故道甚安便五月前风顺而桑此时出海可保无虞而海防卫所犬牙错落又可以严海禁壮神都命量拨近地漕粮十二万石(省志作二十万石)并与银万五千两充佣召水手之费俾梦龙行之六年山东左布政司王宗沐督漕请行海运曰朝廷都燕北有居庸巫闾以为城南通大海以为漕犹凭左臂从左胁下取物也元人用之百余年乃弃之而专藉一线之河非计矣遂以十二万石(省志作二十万石)自准入海其道由云梯关东东北歴鹰游山安东卫石臼所夏河所斋堂岛灵山卫古镇胶州鳌山卫大嵩卫行村寨皆海面自海洋所歴竹岛寕津所靖海卫东北转成山卫刘公岛威海卫西歴寕海卫皆海面自福山之罘岛至登州城北新开口沙门岛西歴桑岛㟂屺岛自㟂屺西歴三山岛芙蓉岛莱州大洋海仓口自海仓西歴淮河海口鱼铺西北歴侯镇店唐头塞自侯镇店西大清河小清河海口乞沟河(乞字当是迄字之讹沟上疑一大字)河入直沽扺天津凡三千三百九十里万歴元年即墨福山岛(山字当衍文盖)(徐福岛也)坏粮运七艘漂米数千石(省志言龙跃覆溺数万)溺军丁十五人给事御史交章论其失罢不复行二十五年倭㓂作自登州运粮给朝鲜军山东副使于仕亷复言饷辽莫如海运海运莫如登莱盖登莱度金州六七百里至旅顺口仅五百余里(省志云登州至庙岛六十里七十里至鼍矶七十里至羊陀岛) (二百五十里南隍城島四十里至北隍城島一百八十里至老鐵山又四十里至金州旅順口)順風揚帆一二曰可至又有沙門鼍磯隍城諸島居其中天設水遞止宿避風惟皇城至旅順二百里差遠得便風半日可度也若天津至遼則大洋無泊(按遼廵撫言天津入)(遼之路自海口至右屯河通堡不及二百里其中曹泊店月坨桑姜女墳桃花島皆可湾泊)淮安至膠州雖僅三百里而由膠至登千里而遙礁礙難行惟登萊濟遼便而事易時頗以其議爲然而未行也四十六年山東廵撫李長庚奏行海運特設户部侍郎一人督之山東泒運遼餉米豆十萬石抵盡州套(登志云自老鐵山西北至老猫圈五十里至牧羊城一百里至羊頭四八十里至㕠島六十里至猪島一百五)(十里至中島二百五十里至北信口一百八十里至盖州套三百二十里)加至十五萬石額濟登萊青共六十萬石副使道陶朗先又扵額偹十萬並運(登志云天啓間登属泒運米豆倐泒倐止倐多倐寡殊無定額大抵照糧估值或照值抵作正供)崇正十二年崇明沈廷揚爲内閣中書復陳海運之便且輯海運書五卷進呈命造舟試之廷楊乘二舟載米数百石(省志云一萬石)十三年六月朔由淮安出海望日抵天津守風者五日行僅一旬帝大喜加廷楊户部郎中命住登州與廵撫徐人龍計度十四年登州府學生員田士龍疏言海運貴在乘時惟是三月以至七月柔輭海不揚波及是時自淮口揚帆不經月而即至天津萬萬無虞若云成山始皇橋之險卧龍石之危則有知路之鄕導自能避險而之昜避危而之安此外臣又有開河之捷徑焉以臣之衞迤正東三十里名曰成山所迤西北五里名曰朝陽口内有一小海口迤南七里名曰飬魚池内有小海口迤正西爲進京大路南北小海相聯一線止十二里許此地並無峭山堅石俱是沙岡土埠由此而開鑿一渠引両小海之水合爲一處徃来運船可行永避成山所而此利萬世且開鑿之費不煩發帑劳民但留東三府京班両邉軍丁挑掘不曰即可告成其圖可騐也倘慮海運爲通番臣以爲啇船必扵淮安撫臣登州撫臣各討給引行票至成山衞先設一官挂號騐引两票相同方許放出海口轉至天津則天津撫臣亦必討給引票騐號不差始爲真啇且又有登府額設廵海之兵船兼治沿海墪官瞭望更有何路可通番也此皆一一可行之寔事惟皇上俯賜采納焉十五年山東副縂兵黄恩上海運九議帝即命領米五萬石抵天津先是寕遠軍餉率用天津船赴登州候東南風轉米至天津又候西南風轉至寕遠廷揚自登州直輸寕遠省費多尋命赴淮安經理海運爲督漕侍郎朱大典所沮乃命易駐登州領寕遠餉務(以上志本明史而以省志及登萊而府志) 膠萊河者海運捷徑也元以靈山之東浮山劳山北至扵成山西至扵九臯大洋之險扵是萊人姚演献議始開膠萊新河南至麻湾北至海倉三百餘里以避之然浮山之西有薛島陳島相接百数十里石礁林立横踞大洋若橋梁然尤爲險阻薛島之西十里許運海涯處有平岡焉曰馬濠者南北幾五里元人嘗鑿之遇石而罷明正統六年昌邑民王坦上言曰請濬通故道以便海運部寢其議嘉靖十一年御史方遠宜廵歴登萊訪□遺跡爲圖表之而新河之名以始十七年山東廵撫胡纉宗言元時新河石座舊跡猶在惟馬濠未通已募夫鑿治請復濬淤道三十餘里從之十九年副使王獻慨然身任而新河事與議鑿馬壕以扺麻湾新河以出北海倉乃扵舊所鑿地迤西七丈(一尺)作許鑿之其初土石相半下則皆石又下石頑如鐵焚以烈火用水沃之石爛化爲燼海波流滙麻湾以通長十有四里廣六丈有奇深半之由是江淮之舟逹扵膠萊(萊府志云始扵嘉靖十六年丁)(酉正月之二十二日畢扵四月二十二日鑿石成渠一千三百餘步南北之灘磧三千五百餘步)踰年復濬新河水泉旁溢其深濶設九閘(按膠萊河圖日陳村)(閘吳家閘窩舖閘亭口閘周家庄閘玉皇閘楊家□閘新河閘縂計之僅有八閘明史作九疑訛)置浮梁建官署以守而中間分水嶺難通者三十餘里時縂河王以旂議復海運請先開平度新河帝謂妄議生擾而献遆去扵是工未就而罷三十一年給事中李用敬言膠萊新河在海運舊道西王獻鑿馬家壕導張魯白現諸河水益之今淮舟直抵麻湾即新河南口也從海倉直抵天津即新河北口也南北三百餘里潮水深入中有九穴湖大活河皆可引濟其當疏濬者百餘里耳宜(急)開通給事中賀涇御史何廷鈺亦以爲請詔廷鈺會山東撫按官行視既而以估費浩繁報罷隆五年給事中李貴和復請開濬詔遣給事中胡檟會山東撫按官議檟言献所鑿渠流沙善崩所引白河細流不足灌注他若現河小膠河張魯河九穴都泊皆黄汙不深廣膠河雖有微源地東下不能北引諸水皆不足資上源則水泉沽涸無可仰給下流則浮沙易潰不能持久擾費無益廵撫梁夢龍亦言献吴執元人廢渠爲海運故道不知渠身太長春夏泉涸無所引注秋冬暴漲無可蓄洩南北海沙昜塞舟行滯而不通乃復報罷萬歴三年南京工部尚書劉應節濰縣人侍郎徐栻復議海運言我朝定昇燕京極西北一切軍國重需悉仰給東南國猶藉海運之利轉輸萬里以給邉餉自會通河開而海運始罷致使國家萬年之命脉僅恃一線之喉扵是有識之士謂宜别通海運與漕河並行以偹意外之防後留遮洋一縂者存此意也其慮遠矣矧今黄河不馴漕渠多故經理無䇿至厪宵旰萬一河流他徙轉運不通彼時愴惶而後爲計不亦晚乎近該河道都御史傅希摯有見扵此廣求運道議泇河亦思患預防之意職等愚陋無知謬有一得敢爲我皇上陳之竊謂海運之所以可慮者特有放洋之險覆溺之危二者而已欲去此二患而坐收轉輸之利惟山東膠州一河南至淮子口入海内齋堂島鶯遊口入淮以抵淮楊賈客往来殆無虚日風順不五六日之程亦人所共知也中間未通者不膠州以北楊家圈以南計地約有一百五六十里其間深溝巨浸尚居其半應挑濬者不百里且平原疏通非高山長之隔也畚易施工費不劇非有甚劳民傷財之患也往時諸臣建議盖屡及朝廷亦屡遣重臣徃勘之矣然其累年經营迄無成功此其故何歟縁勘事者未覩開河之利計未行之害止據見在故河而未暇别求便道殊不知故河紓曲長亘二百六十餘里久積沙濶至三十餘丈且一水中分両濬之淺則潮不通濬之深則力難措水至則必淤沙高則必崩扵是有人力莫施之議潮既不通河淺阻於是有引水灌輸之議既而潮既不通河不可濬求諸遠近又無水可引於是開河之舉囙而報罷茲事有因非當事臣工任事之不力也臣等之愚以爲欲開膠河必通潮水必尋故河而尋便道查得膠州南自淮子口大港頭出海由州治而西抵匡家莊約四十里俱岡□黄土宜用挑治自劉家庄北抵擡頭河張奴河至亭口閘三十里俱黑泥下地水深数尺宜用挑濬自亭口閘厯陶家崖陳家口孫店口至玉皇庙約六十里河寛水淺宜従舊河之旁另開一渠玉皇庙至楊家圈二十餘里水漸深約五六尺宜量行疏濬楊家圈以北則悉通海潮無煩工程矣大抵此河以工力計之宜開創者十五桃濬者十三量濬者十二以地論之宜桃深丈餘者十一桃深数丈者十九以水圭測之高下悉有凖以錐探之上下皆無石似的然可開無復可疑矧此工一成凡有数利也海潮所至風帆順利不半月之程其利一也海潮所至劃然成渠以後可免剥淺之費挨帮之守桃濬之劳其利二也循港而行遇風則止外無放洋覆溺之害内避黄河遷徙之虞其利三也漕運之粟率而致一石海運脚費既省則兊支加耗自宜减省其利四也吴越荆湖諸省之粟查照先臣邱濬所載議一半入海一半入漕海既通便河復迅速彼或有此尚可来是両利而俱圖之其利五也海舟一載千䂖足載河舟所載之三海舟率十五人可減河舟用卒之半退軍還伍俾國有水之偹可制邉海之㓂其利六也仍查國初濟邉事例每年改撥数萬䂖以濟遼薊軍餉亦可省空運之費免招買之苦其利七也要之以萬夫之力興数月之工掘地止数十里所費僅数萬金審時量力似無甚難亦何惮而不爲也切惟膠河之設事理甚明若往還會勘則築室道旁竟成聚談若委用不得其人則推奸避事又成盡餅合無免行覆勘但簡命寔心大臣一員往督其事一切河海運道查照前議並未盡事宜悉聼便宜行事應會議者會同漕河諸臣計議停當而行則任用既專膚功可奏若治河無效願請並治臣等之罪又查得班軍四枝除二枝赴邉外尚有六千在籍操練一枝屯住膠州一枝屯住青州及查即墨一营亦爲附近合於該营起軍数千連前班軍約及一萬之数然後度地以分工量工而論日免其練專事功作仍於月糧之外每日給銀二三分以佐其費而作其氣庻衆競勸不世之功將不日可成矣臣等生長海濱頗諳水利身膺水土之寄目擊漕渠之變屡差知水性人員徃復查勘至至三信膠河之役似不可已輙敢冐昧上請倘聖明納勅下該部詳議施行不惟相濟漕運日意外之虞且兼通海道無復昔年險遠之慮國家大計萬世永頼之功或在此矣上以爲然命栻往相視栻言匡家荘地高難挑改之黄埠嶺潮仍不通惟都泊爲水洭船路溝有行舟故道上流爲姑膠諸河下流爲張魯諸水庻泉源可濬而河道可成也必爲多建閘廣置水櫃築堤岸開月河設倉厫偹剥船計年大挑小挑估費百萬詔切責栻謂其以難詞沮成事會給事中光懋䟽論之且請令應節往勘節至條悉其便以聞謂南北海口相距中係河道凡三百里除潮水所至不湏桃濬者不啻百里應桃濬者不百五十里應深挑者五十里前者王獻已開此河中間分水嶺未開者僅三十里今雖稍稍淤塞尚可囙新河全形両岸之上如膠一水中流若練下無旁無疏土諺謂銅帮鐵底殆非虚語止有沽河一叚積沙約長五里後議開璧溝河十二里直接黑龍潭正所以避沽河之沙也又有白河一道當分水之衝積沙約長三里後議開船路溝八里正所以避白河之沙也夫水之有沙猶山之有石也但問其爲害不爲害可開不可開而已今以数百里之間不知幾經千百年之久客沙之積不数里則亦何妨於運道哉天地之高下有定形則水之淺深有定凖衆謂分水嶺視海面高九丈何以施工乃不得已酌量地截水爲使水水自爲平水平與海面相照乃知由麻湾而北以至璧溝地高於海面者得制尺五尺由璧溝以至吴家口地高於海面者一丈五尺由吴家口以至分水嶺地高於海面共得二丈四尺四寸此而至崔家口則漸低五尺四寸至趙家舖漸低一丈五尺至劉家舖漸二丈至海口漸低二丈四尺四寸又與南海平矣或謂河船不入海海船不入河河海屡經則船當数換不知此指海運由黑水大洋者説今開河運非海運也雖膠南行海一日膠北行海五六日第循海之涯水平淺掛帆而行遇港則止海水猶河水也轉輸不遲所載無多河船即海船也雖底有平尖載有輕重稍稍更之則河海並運矣或謂河開則建閘設張官置吏事端紛起不無煩費不知両潮既通一河中注水自有餘但於河之南北建大閘二座潮至則閉而蓄水潮退則開而放船子潮甫至午潮継之潮潮相接萬古不爽凡西河所謂建閘設官夫積水捞淺修堤捲埽等務皆無所用之將西河户工郎署裁减二員移之新河無餘事矣國家漕運四百萬悉由西河千里一線梗塞易作即淮後仍湏数月始達京師若加以意外旱乾水溢之患則寄囤對支端百出矣合無將浙直漕糧俾□東河自高郵塩河入海一日而抵膠州三日而抵海倉口再五七日而抵天津縂之不半月之程可省盤剥折耗等費不啻数倍其江西湖廣河南山東等處漕糧仍由西河糧数既分轉輸自速一切挨帮閉閘積水捞淺等□亦可省往日之半倘河水壅决則漕糧暫改東河若有奸究謀及餉道則漕糧盡蓬東河亦可也謹分叚約畧議之按把浪庙去官路口約十四五里水甚大而大姑河属之東入南海漂沙之患亦所不免此䖏湏挽流而北向方成大通第大姑河秋水泛漲極是湧恐爲河害北折而三家口約三十里水匀停功半事就殊不爲難又折而吴家口至孫家口不足二十里水微小奏功甚難當以人力勝之又十餘里至分水嶺水至此幾絶流然無他故寔由二三百年壅沙所致且白河之水直来急衝濤漲波湧両水分而壅閼甚議者有欲避大姑河由陳家村借璧溝河徑上王家邱船路溝迤西而入大河未爲無見也西折而亭口等䖏三十里水亦微小湏頼人工挑修又遡至大成等䖏約二十餘里水雖微亦不爲難又至㕠庙至先家集水漸大疏瀹甚易北至玉皇庙楊家圈張家閘新河其間寛窄淺深不同大已成河矣水有一二尺三四尺深者不幇穵淺之力耳獨海倉之壅沙光來所苦但沙逐潮出入而船行亦借潮徃来海潮朝夕不爽北潮迤南動以百里計南潮亦不下五七十里夏月水发来之甚平若迟至五六月间(按麻湾至海仓共五十里)作五大工分泒每夫开一尺半百曰计工共夫三万三千六百名每日每人工价五分计银十六万八千両杴镢筐䋲价银九百四十両三钱九分建闸银九千六百余両共计十七万八千五百四十両有奇其它立坝撤水湏用水车草木之费又当议䖏山东廵抚李世达上言谓应节有建闸筑堤约水障沙及改桃王家邱之议臣以马闸闭则潮安从入闸启则沙又安从障障両岸之沙则可若潮自中流冲激安能障也吴家口至亭口高峻者共五十里大㮣多碙□石费当若何而舍此则又无河可行也夫潮信有常大潮稍远亦止及陈村闸杨家圈不能更进况月止二潮乎此潮水之难恃也河道纡由二百里张鲁白胶三水微细都泊行潦业已干涸设遇亢旱何泉可引引泉亦难恃也元人开浚此河史臣谓其劳费不赀终无成功足为前鍳廵按御史啇为正亦言挑分水岭下方广十丈用夫千名下数尺为碙研石又下皆沙又下尽黑沙又下水泉涌出甫挑即淤止深丈二尺必欲通海行舟更湏挑一丈虽二百余万未足了此给事中王道成亦论其失工部尚书郭朝宾覆请停罢遂召应节还京罢其役三十年监生崔旦伯言东塞沽河西塞潍河可以海运马家壕石峡五里王献开凿将成偶为当道所阻事不底积或欲両头置闸以蓄潮水通舟避险亦有可讲者但旷日持乆徒费工役近来客船多由薜家島迤東淮子口大洋轉尖入麻湾口自把浪庙入龍家屯石喇湾雖小石里餘亦易爲工五里至陳村閘舊時有遏沽河水不得東行而海潮止此不北矣大沽河□漢唐以来古蹟尚存捲掃打横遏沽水南下若大雨時行沽水泛濫則開閘以防其横流春夏之交河水淺澀則閉閘以逹其清由小閘河入桃河十五里入吴家口以厚分水嶺以南水分水嶺乃白沙年久積沙所渗而淘取甚易置閘障之以隔淤沙由河身堅固如鐵非頺岸崩崖之此也窝舖有都泊環水百里築置長堤作減水閘以約水北下引膠河水入張魯河河通高宻縣五龍河連絡諸城諸水以厚分水嶺以北水周家荘閘引大河與小河相通入九穴泊鑿渠五丈引水以入昌許渠濰河水極大打壩遏水東行自媒河以達膠河蓄淘泉皆如沽河事例以厚玉皇庙迤東水玉皇庙淺窄孫鎮口淤土稍費工力楊家圈新河海倉大海口潮水時至乘潮可舉潮至吕橋亦不南矣河身北之泊身頗高每遇旱□則河水稍耗每遇霖涝則野水混合若將河身濬五六尺衆水就下取河身土以爲堤外取土重覆之以成水減水開水有閘以時蓄則水有歸向而淤塞之患免矣夫三百餘里之内今宜開淤挑淺不百五十里耳以錢計不七八百萬錢以人計不二百萬工以時計不二年權度其疏鑿之孰急乘除其利害之孰甚毅然必行寔社稷無疆之慶也三十七年御史顔思忠直陳新河可開工力省便之狀言麻湾至把浪庙等處約共百九十里河窄水淺及全未挖修者把浪庙自陳村閘等約共百五十里分水嶺地形頗高尤宜深浚約略其費可不及十五萬大都小沽河可以灌中叚大姑河以灌陳村之南白河以灌分水嶺南岸山河以灌新店之北以及中間諸河泊之水以濟助之凡有水來必挾沙至黄泇二河豈無衝沙焉得一一躱避唯當倣臨清濟寧事例建閘設夫時常修浚於大小姑河上源修盖土以障沙来或建造斗門以防水漲囙利導随機曲防在臨時酌量行之耳此一役也沿岸而行萬無一失既非有黑海開洋之險又非有黄河遷徙之虞居恒則両路兼行遇變則此或有滯彼尚可来國計民生無侯於此時中書程守訓尚書楊一魁相繼議及皆不果行崇正十四年山東廵撫曾櫻户部主事邢國璽復申王獻劉應節之說給内帑十萬金工未舉櫻去官而罷十五年正月淮海縂兵黄久恩疏言分水嶺脊不可鑿者約四十里意今漕河應挑剥者亦不下数十䖏今即留此嶺脊爲盤剥之地計將淮揚重船其運至膠河洞水津之空船令按至中間通濬小河多造脚船飛輓如通州抵故事獨於接建倉厫留本省京邉軍推駕輕車儘足盤剥之用倣古河陽洛口之運以待囬空受載南自淮河抵膠北自海倉抵津計日直達較河漕水程固遠邇霄壤而北成山一轉亦縮近数倍每一年而三運四運無不可者河渠有淤淺㓂賊之患海洋有风波岛屿之险此正用海以辅漕而用胶莱又所以辅海一举而数事得事㨗而功倍实为万世之利也时尚书榥元璐亦主是说皆未及行国朝雍正三年八月尚书朱轼请开胶莱运道诏内阁学士何国宗廵抚陈世倌会议云明时议开胶莱新河其说有二一则欲自分水岭深加开穵使河底与海口相平南北河口各建一闸每日潮方至时则开闸纳朝船可乘潮而入潮将退时则闭闸蓄水船可通行而岀一则欲自分水岭开通河渠修复闸座广引来源设立水柜按启闭蓄之法以资挽运二说俱似近理今(臣)等细加测量分水岭以南比麻湾口高二丈二尺以北比新河闸高一丈八尺八寸又将分水岭试为开穵虽有碙石糜沙尚可桃浚惟是南海口潮水止至陈村闸北海口潮水止至手河闸则両潮之隔不相通者中有二百余里若欲南北通流必湏渐次开凿深至二丈二三尺况朔望大潮深不四五尺余日小潮深不三四尺潮落之后仅深一二尺即于河口建闸而欲引数尺随长随落之水通二百余里之流恐不能济且麻湾以南水底皆系石块海仓以北一望壅沙故麻湾口海仓口虽可通潮而啇船渔艇絶无停泊若欲将海口一并开浚而潮汐日至工力难施此通潮之不足恃也再查分水岭地当水脊所恃为分水之源者仅平度州之白河来源既微又无泉流可引雨多则水涨喷沙雨少则全河九□陈村闸下虽有姑尤河㑹流而其地已近麻湾順流南下亦於運道無濟分水嶺北有膠河自膠州鉄橛山發源流至高宻縣東與五龍河張魯河陂水會至亭口閘下入新河北流水源稍盛中有百湖地卑窪周圍百餘里若堤蓄水以為水櫃猶可開引使其南北分行然一河一湖又無泉源輸助欲以濟二百八十餘里之運道必不能此蓄洩之不足恃也考膠萊通運之議創之元人乃開之数年而即罷明時屡試而終不行良亦此若夫由河達海更造船隻以及開穵勞費不貲又餘事自海倉抵直估四百里大洋風濤之險更難逆者至於来徃啇船現惟泊於於榆縣之青口及膠州之淮子口要濱海水深之䖏不肯乘潮深入恐致淺擱縱使開通膠河而海口淤淺如故難以通行亦於客啇無所禆益若轉漕通啇所不遂能遂罷

