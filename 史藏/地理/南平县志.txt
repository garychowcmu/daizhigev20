《南平县志》

目录

卷　一

　　序
　　纬候表第一
　　附气候占验
　　历代沿革表第二

卷　二

　　大事志第三

卷　三

　　山川志第四　附水利关隘

卷　四

　　城市志第五
　　名胜志第六
　　户口志第七

卷　五

　　田赋志第八
　　捐税志第九

卷　六

　　物产志第十

卷　七

　　职官志第十一

卷　八

　　学校志第十二

卷　九

　　选举志第十三
　　武备志第十四

卷　十

　　实业志第十五
　　交通志第十六
　　外交志第十七

卷十一

　　礼俗志第十八
　　惠政志第十九
　　祠祀志第二十

卷十二

　　艺文志第二十一
　　诸家著作书目
　　艺文状疏议(一)

卷十三

　　艺文志　记　卷上

卷十四

　　艺文志　记

卷十五

　　艺文志　记

卷十六

　　艺文志　序

卷十七

　　艺文志　引　碑　铭　跋　书　祭文

卷十八

　　赋
　　五　古
　　五　律
　　五　绝
　　七　古
　　七　律
　　七　绝
　　词
　　歌　咏

卷十九

　　列传第二十二

卷二十

　　循吏传第二十三
　　儒林传第二十四
　　文苑传第二十五
　　独行传第二十六

卷二十一

　　忠烈传第二十七
　　孝义传第二十八

卷二十二

　　列女传第二十九

卷二十三

　　方技传第三十
　　流寓传1第三十一
　　方外传第三十二

卷二十四

　　杂录第三十三
　　附拾遗
　　南平县志卷之末
序

	

重修南平县志序

	

	

(一)
	

　　南平昔南剑州治，延平四先生实生兹郡，有理学名邦之誉。余自束发受书，心焉慕之！民国二年春，奉简命观察是邦，见其君子读书而守礼，其小民安分而力作，隐然古之遗风也。然当更化之世，患锢闭，而利交通。于是首兴工艺，兼事农林，开学校以教之，而冀贫瘠者庶几富庶焉。政暇之馀，首披邑志而读之，旷阙百年，慨然兴叹！洎夫民国五年，兼省长李公，允议会修属邑志之请，遂令行各属设局纂修。余忝分督修之职，以南平为观瞻所先之邑，命前令吴君栻聘邑之有宿学者，得蔡君笃斋、章君卓人以总其事。越四春秋告成，为表、志、传，其目三十有三，卷二十有四。其义例，参旧志与通志局订定凡例而为之，裒然巨集也。蔡君乞序於余，余以暇日展读一过。见其中凡邑之天时地利无不备，民之谣俗风土无不载，官之职守政事无不书，昔贤之嘉言懿行无不详；而又表忠，劝孝，敬节，崇义，幽潜必阐，遗逸必搜；其於人心风俗之间，顺而导之，激而扬之，可谓备矣。然而陵谷变迁，沧桑兴感。知故而不知新者，夏虫不可语冰也。可经而后可权者，君子不可虚拘也。故是志之修，定其部居，归诸体要。意虽主乎因，而损益折衷补苴荟萃，义兼取乎革。诚以政由俗革，道与时通。吾愿读是志者，知损益因革之异宜。而奋发振兴之。尤有待於邑人士也。是则余之所厚望也夫！
　　中华民国十年一月温陵蔡凤序于建安道署

	

(二)
	

　　南平，东越之奥区也。城扼于山，溪乱于石，其巅崖律崒件1急流惊湍，若有抑郁不平之气者焉。顾地当闽北之中，居高建瓴，控三山而带两溪，噤喉水陆，屹然险固，又雄视上游一巨镇也。今天下亦多故矣，辛亥以还，政体改革，海内骚然。群不逞之徒，假名义而便己私者，所在皆是。延郡菁密，盗薮潜滋，始而行劫杀人，继且据城称变，闾阎荡涤，村市为墟。吾民颠沛流离之苦，有不忍言者。余奉令来驻是邦，蒐讨军实。里豪巨憝，既禽猕而草薙之矣。其惴软2胁从者，则传檄各邑，谕之归农。迩来幸稍安辑，得与此邦贤士大夫相接晤，温纯朴茂，蔼然有延平、豫章之风，又未尝不钦而敬之。兵事既戢，文治以兴，南平邑志之修，于焉告竣，邦人士请序于余，余维疮痍之甫复，而民志之日休也，抚今追昔，乐观厥成。为序其山川形势，与夫世变所经，概略如此。后之览者，亦将有盛衰兴复之感欤！若夫例别条分，征文考献，则自有在事诸贤之序在，兹不赘。
　　民国十年二月湘南徐镜清

　　【注】
　　1.律崒：山高峻貌。史记?司马相如列传：“其山则盘行岪郁，隆崇律崒”。
　　2.惴软：恐怕，怯懦。

	

(三)
	

　　昔韩宣聘鲁，见易象、春秋曰：“周礼在鲁”。故觇国者，知其国粹之能保，即知其政教风俗之所留贻也。夫地无广狭，治无大小；武城絃歌，而岩疆易使；单父卧治1而下邑得人。吾人一行作吏，百废待举。然有视为可缓而实急者，邑志是也。盖年岁代迁，有古人难作之叹，是以文献不足，愈久而愈失其真，及此而修之。是亦难得易失之时也。韩昌黎曰：“莫为之前，虽美弗彰。莫为之后，虽盛弗传。”故善作者必待乎善述，而后一邑之政事文章，叹观止矣。间尝考旧志，南平承有宋理学之盛，儒先辈出。人文荟萃，民朴俗醇，礼教灿然。越清初，邑始独为志。至嘉庆再修，迄今逾百年矣。洎民国初建之五年，闽省议会提议修各邑志。上峰令至，余闻之窃心焉喜！以为是亦礼教之一端也。使余邑国民睹是志，而知亲贤乐利之所由来者远，不亦善乎！乃於丁巳六年开局采访，延聘孝廉蔡君笃斋、章君卓人总其成焉。越四秋，修始告竣。走柬乞序于余，余观其条目整齐，门汇分析。令人一览，而知其事实悉备也，余何赘焉？然余有期於邑人士者，夫杨、罗、李、朱四贤之流风馀韵，远而未湮，在人能自得师耳。孟子曰：“豪杰之士，虽无文王犹兴。”其是之谓乎。故立德、立功、立言三者俱不朽。凡志之所载，曰某也遗爱在民，某也俎豆不祧。其他伟节瑰行，美不胜纪者，大书而特书之，亦以见斯邑政教之隆，风俗之美，有足多也。是为序。
　　中华民国九年孟冬上浣前署理南平县知事江苏吴栻谨序

　　【注】
　　1.卧治：称颂政事清简。

	

(四)
	

　　一邑之志，犹一国之史也。虽纪载有详略，体例有宽严，而述往事示来者，其义一也。南平为有宋四先生过化之区，吾道南来，人志蔚起。士食旧德，农服先畴。亲贤乐利之休，声明文物之盛，於今为烈。而邑乘之所流传，由来久矣。惟旧志自清代嘉庆以还，阙焉未修。事旷百年，文献之存者盖寡。而辛亥鼎革，时移势易，不胜沧桑之感。则咨诹博访，亦曰艰哉！然古者太史陈诗，以观民风。一邑虽小，亦在輶轩1之所采。征文考献，责在有司。邑乘之修，曷可缓乎。余於己未八年，权南平县篆。适邑人纂修邑志，将次蒇事，及今冬告成，请序於余。观其为书，条目灿然。一本省通志拟定凡例，而参诸旧志。搜罗必广，采择必严，信实录也。凡一邑版图之大，山川之胜，物产之富，诗书礼乐之贻，振废起衰之故。后之览者，得以兴感焉。於是邦文献，岂曰小补也哉。
　　中华民国九年岁次庚申仲冬月前权南平县知事汉阳周赓慈谨序

　　【注】
　　1.輶轩：轻车。古代帝王的使臣多乘輶车，后称使臣为輶轩使。

	

(五)
	

　　邑之有志，由来尚矣。然自欧化输入，人竞新学，凡志乘1之作，流俗多以不足重轻置之。而不知网罗散失，辨析是非，述往事以昭示来许，使读者慨然兴起，相与廉顽立懦2，革薄从忠，其关系於政教风俗者至深且巨，非仅以为文献之资已也。南平邑志，旧附於郡。其析而为书者，昉於前清康熙年间，朱邑令夔。越嘉庆十三年，杨邑令桂森乃一修之。自是厥后，迄民国纪元，中间相隔百年。可纪之事，指不胜屈。而阙焉未备，考古者每引为憾事！岁丁巳，吴前令希敬，始奉檄重修。聘邑中孝廉蔡君笃斋司总纂，并延致知名士，以赞襄其事。历四寒暑而书成。适予今春权邑篆，谋以付剞劂3。自愧於斯志，初未尝有所裨助。而窃以得睹成书为幸！因反覆读之，见其於沿革、山川、物产、职官、礼俗、艺文等类，可备一方掌故者，则为之斟酌损益，以仍其旧。於学校、选举、捐税、实业、交通、外交等类，其事属创举者，则为发凡起例，以启其新。而尤於循吏、名儒、忠孝、节义、以及文苑、独行4诸传，一篇之中三致意焉。凡以为励世磨钝计，意至深也。於戏5，操觚6者之用心可谓苦矣。夫南平为道学重兴，渊源所自之地。杨、罗、李、朱四先生之流风遗泽，至今未艾。以言道德，则师其言行之一节，便可为乡里善人。以言政治，则内圣外王7之学，班班可考。所谓措之一邑，而一邑治。措之天下，而天下治是也。世方更化，百度维新，窃以为政之要，必先之教，而教必本於道。政可因时以制宜，道则历久而不变。予昔幕游闽中，上游各邑。案牍之馀，每喜读四先生所著诸书。虽不能蕲至乎万一，而确有见修、齐、平、治之旨，如日月之经天，如江河之行地。今幸承乏此间，览斯编所载前贤之嘉言懿行特详，敢不以向所景仰者，而益加自勉！并期与都人士共勉之也哉。
　　中华民国十年岁次辛酉夏月代理南平县知事浙绍沈镜元谨序

　　【注】
　　1.志乘：志，记志。乘指史乘。
　　2.廉顽立懦：顽夫变成廉洁，懦夫变成立志。
　　3.剖劂：剞曲刀，劂曲凿，指刻印。
　　4.独行：独特高尚的节操。
　　5.於戏：同呜呼。
　　6.操觚：操，持；觚，木简。指作文。
　　7.内圣外王：内以圣人的道德为体，外以王者的仁政为用。

	

(六)
	

　　今之世，我国国境内，就行政之便利，定为一地方，京兆1，二十二行省，四特别区域。综其下辖县，千有数百。考厥沿革，大半县各有志。然天文、纬候、山川、地理、人民、户口、赋税、物产、学校、武备、实业、交通、外交、礼俗、均有自然政治之关系；非仅征文考献，成一代之纪载史，徒备庋藏，而供蠹蚀已也。故以优良之人种，占优良之地势，便能相得益彰，日趋强盛。非是则日就衰亡，几为世界之公理。是以人文，固藉自然地理以发生；而自然地理，又非人文不足以发明而光大之。闽上游各邑，首指南平，本延郡之负郭。山溪奥阻，俯视省会，有类建瓴。以言用兵形势，诚力扼要。辛亥改革以还，中原多故，萑苻2因而俶扰。南平以上各邑，咸苦不靖。鸣镝在郊，絃歌顿辍。余以戊午冬，总师是邦，稍事绥辑，旋庆安堵。乃得进而与邑之贤士大夫，从容坐谈。知为有宋以来，理学名邦。杨、罗、李、朱四先生馀风未沫。士多读书守礼，小民亦知安分力作。固俨然具有优良之人种，非不可兴实业善交通，而犹未能锐於进化者，则地势为之也。夫民无异性，俗有异宜，因其利而导之，知其宜而制之。是在当局者善为之谋，非余言所敢越俎也。往与蔡镜湖道尹，握手南剑州戎帐中。见疮痍甫复，不禁慨然！世变日新，民生日困。文治之布施，不容一日缓。忽忽居诸，又已三更裘葛。余方理省防，驻福州，而邦人士以新修南平县志书成，持示一编，展读终卷。部居灿列，含有政治史，文化史之性质，足以发明地理人文之关系。视我国旧日府县志，编纂义例有进。且与余向日对政治家论治所欲言者有合也。爰乐而为之书数言简端，请还质之镜湖道尹，以为何如？
　　民国十年九月陆军中将前福建陆军第一师师长省防司令皖亳姚建屏序於三山军次

　　【注】
　　1.京兆：即今北京。
　　2.萑苻：泽名。左传?昭公二十年：“郑国多盗，取人于萑苻之泽”。后因称盗贼出没之处。

	

(七)
	

　　南平县志重修告竣，客有自剑津来，乞序於余，且谓：是书得以早告成功，非公暨蔡道尹之力不及此。余闻之而疑！请客自申其说，则曰：民国五年，奉令通饬各县设局重修志书。案南平县志，修於清嘉庆年间，迄民国纪元，约相隔百年。中间可纪之事，应行采访者，颇费时日。迨民国七年，采访略备，而南北构衅，敌焰方张。永、将、建、泰各县相继沦陷。所在志局，辄遭蹂躏，稿底无有一存者。而南平处峰火紧迫之中，局内诸同志，独得相与从容讨论，起讫仅及四载，编纂成书。当日设无我公身临前敌，督率各将士拚力捍御於外，蔡道尹之维持秩序於内，曷克臻此。且也南平为上游之枢纽，即省会之咽喉，倘有疏虞，非但志局早为永、将、建、泰之续，其影响所及，盖有不堪设想者。迨后划界严守，旋将各县完全收复，地方无事，我公奉令，整旅回省，都人士思之，敢忘其所自也？余曰：当日之役，尝胆卧薪，枕戈待旦。幸不负国负民，此皆文武职守所当然。且系密承督帅李公、师长姚公，默示机宜，详为指挥所致，半亦一方文献之幸，余与道尹何力之有焉。惟念余奉令调省，已一年矣。闻客语，追维畴昔，与蔡景梧道尹，誓死保守延城，其情景仿佛若昨日事。虽不敢引为己功，而上游为理学名区，足见三代之直道犹存，其意至可钦佩！独惜余武人，於文翰一道，素未精究。且是书精义已为鸿篇巨制，抉择无遗，亦无取再赘。兹只将与客问答之言，拉杂书以付之。其可灾梨枣与否?尚希诸君子酌之。
　　皖六张清汝志於闽垣防次

	

(八)
	

　　观政於朝，观俗於野。国政之张驰，恒视出治者之良否为转移。而风俗之隆替，则在士大夫平日之所蕲向，与夫提倡者何如耳。国史纪一代之掌故也，而于风俗每略而不详。志乘纪一邑之文献，而于风俗政治均莫能外。此輶轩之采之所及，而观于乡，有以知王道之易易也。南平风俗，夙号敦庞。自有宋大儒迭出其间，而海滨邹鲁称极盛焉。今虽代远年湮，而入其邑聚，士食旧德，农服先畴，型仁讲让，先儒之流风遗俗，犹有存者。且地居东西两溪之总汇，形势险要，山川阻深。不独物产如松杉竹箭之属，为天然之宝藏；而九峰蟠结，诞生哲人，是人文地理与自然地理，均占优良位置。故志书所载，如隐逸，如节孝、如道学、如文艺，皆足以昭往古，而示来今，则邑乘之纂修，其关系顾不重哉。蔡笃斋先生，为逊清名孝廉，实纂其事，成一家言。越三载而书成，越六载而书始付梓。维浚绾篆斯土，两度春秋。但惜军书旁午，於教养两端，阙然未讲。既无以尽公仆之任务，将何以慰我都人士喁喁望治之忱。尚幸是书告成，洛阳纸贵。有以卜邦人君子，披阅是编，而知风俗之醇茂，非一朝一夕使然；与其典章文物，所以相养相生者，此来有自。有为之先，尤贵有为之后，庶循既进之程，而益臻光大也夫。
　　南平县知事刘维浚谨识

	

延平兵房建筑纪事
	

　　国家建筑，以容俎豆，讲军实，至重至要。延平居闽省上游，文则有县、有府、有观察使。武则制设协参专员。改革后，制度稍易，然为军政要区，固昭昭也。予於民国七年冬，领全旅道出是邦，警在疆圉，重师阗溢1。旧建协戎官署，庳湫狭隘，无以容有众。借止祠庙，又苦不足。於是露宿与占栖民居之事，往往不免滋舆议，堕士气，岂不与国家讲军实本旨相径庭哉？九年冬，奉大府命，设防来延，亟图维之，牵于事未果也。迟至十年仲夏，择有昔时练兵，俗称小校场之地，占城东北隅。位于道署县署之北，背山面河，爽垲高亢，讲军实甚合也。爰截西周一百七十丈，建筑兵房四列。列各袤十七丈九尺，广六尺。迤东正中为营部，再折而东，地阔百余丈，岁时训练操作，于是乎在。旅司令部位其西，东北向崇楼耸立，超出兵房丈有咫。若以楹计之，总百五十六。用木四万有奇，砖石二十五万，瓦六十九万，为夫日百五十余。始自民国十年八月，竣工民国十一年二月。费银蚨二万八千一百八十一枚。其为役亦大矣。夫耗民力以事工作，令甲所禁。予之毅然决然为此者，实以延平为闽省上游要区，而怵心古人讲军实不可废，其必有以见韪于邦人君子也。谨揭其本末，以告来者。
　　津门王永泉识

　　【注】
　　1.阗溢：充满众多意。史记?汲郑列传：“宾客阗门。”
	

(九)
	

　　南平，东西二溪合流处。溯西溪而上之，则杉关在焉，适赣之孔道也。溯东溪而上之，则仙霞在焉，入涮之要冲也。蜿蜒各数百十里，以汇於城下，是曰闽江，委宛慓疾，有建瓴之势，为闽北一都会。不幸而有事，尤为兵权谋家所必争。汉初，属闽越王无诸封壤，其入版宇稍晚。暨宋罗、李诸大儒，相继挺生，与朱文公师友传习，有理学名邦之目。岂非清淑灵秀之气，郁之久而泄之盛耶？其君子则朴厚而有守，其小人则耕田力作，以事其上。无甚富，亦无甚贫。其山川阻深，一是奇邪淫巧之物，不易达於观听。虽为矜异喜新者之所不足，而先王遗风，亦赖是廑存而弗坠，挽近以来，习俗锐变。至於辛亥改革事起，国是棼如，迄无宁宇。黠桀好乱者，小则鸠合丑类，肆劫夺；大则盘距郡县，自立名号，与政府相抗。南平以形胜之势，国家常置重旅，以资控御。闾阎之间，萧然苦兵矣。乌乎！文物之地，沦於萑苻。给足之乡，变为凋攰1政教之失，由来者渐矣。予於去冬，奉令援闽，入自杉关。既由福州返旆回指，遂拜闽北护军之命。间与文武僚佐，推阐本原。窃以为诘奸禁暴，起痼扶衰，固非苟且补苴之治之所能为也。适邑士绅以新志脱稿，属序於予，见其提纲挈领，又能洞明乎世运递嬗之故。以斟酌於典章制度，因革损益之宜，故其言皆有体要务可行，独於正人心厚风俗三致意焉。有欲跻斯邑於乐利者，斯志其先事师也。毋亦诸大儒在天灵爽实式凭之，裨斯志适成於斯时。岂徒逞该博，摭旧闻，琐琐撰著者媲哉。爰亟书此以归之，并速其付梓云。
　　陆军上将衔陆军中将荫威将军闽北扩军使周荫人撰

　　【注】
　　1.凋攰：衰落。

	

新修南平县志序
	

　　邑志列在乙库，隶属舆地，亦为政书之一种。盖其所志，皆有关一邑之大，言治者所宜取资也。南邑旧附郡，清圣祖时，始独为志。一修於仁宗之十三年，旷百有余岁。至民国五年再修之。邑孝廉蔡君建贤实总纂任，四阅寒暑，乃告成书。凡为表、志、传共若干篇，自纬候沿革以下，皆踵事旧志。其捐税、实业、交通、外交则新增者也。可谓得因革损益之宜者矣。予窃重有慨焉！从来言治者，莫亟於教养。学校者，教之事也。科举废而学堂兴，作新人材，于是乎赖。强迫教育，未能起行，故南邑国民学校及高小学校可记者止此，则民有失学者矣。实业者，养之事也。南邑工厂仅具雏形，商无巨资，服贾不远，农、桑、林、矿，墨守旧习，则民有失业者矣。非志者之阙也，司教养者之责也。乌乎！经正民兴，邪慝不作。迩来信教自由，垂为法令。在我者失所固有，则人必起而代之，势也。古者取民有制，今则厘金未裁，新捐毛举，苛敛无艺，而企业者益多沮丧，亦势也。读外交、捐税二志，而叹志者之独有深意焉。民国十一年冬，政府有援闽之役。予荷戈东迈，入自杉关，目击夫兵匪纵横，村落离散，心窃痛之！其明年夏，复因缘时会，承乏一道。顾以军事倥偬，飞刍挽粟1，迫无暇晷，百废莫修。用敢刺举斯义，以冀他日，而望后贤，且以明吾恧也。南邑有理学名邦之目，四先生之遗泽未沫，诚能干戈早息，得良有司敷治其间，劳来辅翼，以蕲复当日之盛，亦易易事，其必将取资於斯志也，无疑也。邑士绅以行将付刊，谒序於予，爰书此以为之序。代理建安道道尹江宁孙毅威撰。

　　【注】
　　1.飞刍挽粟：迅速运送粮草。
	

(十)
	

　　志者记也，因事以成文，而义亦寓焉。义莫备於经，而可通诸志者。取诸易，以观化，则美利滋；取诸书，以观政，则法守昭；取诸诗，以观风，则习俗正；取诸礼，以明节，则名分章；取诸乐，以导和，则德化美；取诸春秋，以起例，则统纪明。始于邦邑，而达于天下。故和亲康乐，可勒为书。虽时势迁流，古今不相沿袭。而所谓经正民兴者，其致一也。将欲通变宜民，因时成俗，存几希于既往，垂法则于将来。一邑虽小，则斯志之修，洵为邑者之先务也。我南平本延郡之负郭，志旧统于郡。至前清康熙季年，邑令朱公夔始析郡志为书。嘉庆十三年，杨公桂森宰斯邑，又取官枝亭太史旧稿，而重脩焉。事实文章，灿然大备。然自咸同以降，遭时多故，旷阙百年。由今思之，凡诸所见所闻所传闻之有待于志者，何可胜道。乃者民国肇兴，岁丙辰，闽省议会诸君子建议，以时修各邑志。省兼长李公韪之，遂命实行。越明年，建安道尹蔡公镜湖，邑长吴公希敬，询于郑君鼎铭，林君泰阶，谬举余以司纂辑。于仲春月朔，开局采访，并延章君卓人、陈君玉川、卢君光周、叶君干臣、以襄厥事。增损前志，奉省通志局订定凡例，以为标准。余自维浅学寡闻，不足承大雅之后。然于旧例之相沿者，新政之奉行者，未尝不讨论而悉书之，以期合于记事之义云。时客有询于余曰：“吾子修兹邑志，皆前代之陈迹。昔重于九鼎大吕者，今之刍狗也。方今政尚共和，选贤与能，天下为公。内崇两院，外建议会。下至一乡一邑，莫不尊重法治。以兴教育，则中小层升，农商并肄。以讨军实，则海陆林立，警备区分。以利交通，则邮电风驰，航轨云集。修邦交于四海，绍正统於中原。吾子将何以扬厉铺张，壮共和之新猷，而游大同之极轨也，岂不懿欤，而何以旧闻为。”余曰：“子言固然，抑知志之所以为义乎？夫义以文显，亦以事明。昔者六经之作，皆载道之文。而易设爻象，书纪政刑，诗托名物，礼详仪则，乐隆祭享，春秋重会盟谨灾异，未有舍事而拟议者，圣人所谓载诸空文，不如见诸行事之深切著明也。虽一邑之纪载，略而未备，然功德文章之不朽，忠孝节义之可风，犁然有当於人心，故闻者莫不兴起。况吾邑先正典型，前修未远。延平四先生之风，犹可私淑也。故家遗老，世德相承。有清一代之盛，犹可得闻也。湮没不彰，余滋惧焉。他如天文地舆，所以建置。民生物产，所以保聚。政教风俗，所以纲维。皆一邑关系之大者也，又乌可忽诸？夫兴废举坠，良有司之风也。抱残守阙，邑人士之耻也。”於是网罗补辑，上接嘉庆之季，以迄民国八年。为表、志、传，其目三十有三，俾后有可考焉。语曰：“前事不忘，后事之师。”此其所以修之之义也夫。
　　中华民国九年岁次庚申季冬月总纂蔡建贤谨序

	

(十一)
	

　　今使贤守令，欲求治理，而察我一隅之土地人民政事，其中险易盛衰，隆污消长之所由分，人不能详。又使士夫，欲证学说，而考百年来之土地人民政事，其中险易盛衰，隆污消长之所以推迁，人亦不能详。是志之不可已，而修之尤不容缓。南邑至今日，萑苻滋蔓，墟郭鼎沸。人不安居，涂罕顺轨。萧楼杨亭1之迹，荡乎荒烟。班刘略2之士，伤彼行路。顾欲援古证今，修举废坠，与秦中、渼陂、槐野、苑洛、泾野、对山诸先生之著作，洁长较短，欲资以磨世厉钝，有类揖让之救火，人将以不知务訾之。孰知区区二十余卷，如鲁灵光3，如广陵散4，即千钧一发之所维系，事无有重於此者。时余副长省议席，决议修各县志，省通志局。参时宜，新颁体例，以期一律。弥罅芟芜，移事属类。去其不必载者什之二三，益其所当载者什之五六。标举范围，不容其增减出入。以符国不异政，书则同文之治。邑志残缺者，已百年。山川犹是也，而东浙、西赣，其间带砺5沧桑几何处。户口依然也，而城乡九区中，其间赋丁息耗几何所。礼俗则自有清中叶后，可称道者几何代。人才则绍四先生之绪余者几何人。在官之政治，可以见仁见智，新旧适宜者几何事实。在野之潜德，可以迈众式俗，昭垂不朽者几何名称。设时际盛平，遗老凋零，犹不易从容载笔。况一罹咸、同之离乱，再经鼎革之变迁。散佚无考，传闻异辞。所得者非片羽，即鳞爪耳。徒姑取已陈之刍狗，而丹黄箧衍焉，又奚修之为？幸而指南之车，若辙可循。大同之奏，无弦弗改。必具有作史之三长，识其大者，举一端，而古今上下治乱，倚伏之故无不详。树一论，而源流升降，补救损益之计无不备。识其小者，而舆图水利，俗尚民情，诗歌物产，皆能考察周至。上足以供輶轩之采，下足以垂惩劝之资。此程篁墩之新安文献、李元仲之宁化志，所以推独步也。兹役为邑中积学耆硕，笃斋蔡先生总其事，而赞襄者皆一时隽选。卷仍其旧，编年纪事，以春秋及鉴、史为本。而志传则准之迁、固。事必穷其源流，人必核其素履。无择不精，无语不详。余复膺民选，供职中央众议院。岁时归休，与家兄元勋亦时参商榷，以献一得之愚。迨校仇既竟，复卮於无耻败类，媚蚀指定之费，以是迟迟付诸手民。今幸考献征文，裒然成集。庶后之为官者，求治理之沿革。为士者，证学说之是非。胥於此穷源竟委，而奉为南针也，志其不虚续矣乎。
　　民国十二年岁次癸亥春三月邑人郑元桢谨序

　　【注】
　　1.萧楼杨亭：指六朝文物。
　　2.班艺刘略：班固文艺和刘歆“七略”，指有识之士。
　　3.鲁灵光：汉鲁王灵光殿，时诸殿毁坏而灵光独存。指硕果仅存之意。
　　4.广陵散：琴曲名。晋稽康善弹此曲著称。指康死无人能弹，珍罕之意。
　　5.带厉：河如带，泰山若历

	

重修南平县志跋
	

　　余感时崛起，整士卒以拨乱维新为职志。膺戍守闽北之命，思所以保境安民，尽力武备外，於文化尤兢兢致意。公余辄延揽明哲，而隆以客礼，畅所欲言，以省余所推行者之中规与否？客曰：“闻公在故乡，脩宣圣殿，新文公祠，重订尤溪县志，重视文献，不一而足。今兹倡捐俸，新建道署，复令县署亦建葺如仪。可畏可象，民具尔瞻，其政在涤旧乎？”余曰：“官廨为文化观瞻，一部之仪表，不敢沿旧也。”客曰：“自延城下达囦关，久苦行役。新修路政，平平有期，其力毋太劳乎？” 余曰：“交通凡百所关，文化尤巨，不敢惮劳也。”客曰：“科学之兴，岩疆较滞，改良中校，志在育才。”余曰：“延郡为闽北观化要枢，教育不兴，则人才衰歇，何以图存？”客又曰：“方今宰民社者，为洪君钟元，重文礼士，政通人和。为地方得人庆，亦公知人善任也。”余曰：“嘻！亲民之职，关系千钧。佥以为宜，心滋慰矣。”夫以铜为鉴，可别妍媸；以古为鉴，可资取舍。邑乘一文化昭明之鉴也，驻节伊始，欲洞悉山川人物，风俗物产之掌故，籍以收因地制宜之效。继而知南平县志，於民国六年间，经耆旧蔡笃斋孝廉总纂其事，而章、郑诸先生实分任之，迄九年告竣。初因地方多故，付梓迟迟。嗣以印刷手民数易主，失信羁延，迄今未订成帙。爰先索阅稿本，知山川据扼要建瓴之势，人物产罗文质、李文靖之贤。察其风俗敦朴，君子则尚志而守礼，野人则聚族食力，不肯轻去其乡。考其物产丰饶，竹木纸笋，交易生活，山谷有天然之利，洵昔人所称为理学名邦也。而其中纲目厘然，於沿革建置利弊损益，美恶盛衰，靡不罗缕洞贯，穷溯本原，旁达支委。与新颁修志通用凡例悉合，不可谓非一方之文献。会当协尽棉薄力，促是编及早成书，俾鉴古者有所考镜。而余亦不至贻马上求治之讥，则幸矣。
　　民国十七年戊辰孟秋之月沈溪卢兴邦撰於国民革命军独立第十四师司令部附修理道署记，重修南平县署记二篇。

	

重修延郡旧道署记
	

　　道制既废，听道署之存毁可也，安用重建为？曰：是有说，闽之道四，闽海、厦门、汀、漳各隶郡二，建安独隶郡三。各道郡与郡间，恒自为风气。而延、建、邵三郡，民风较齐，一十七县团结之精神，履兹署，可想见焉。鼎革以来，岂惟废道，即府制亦无存。后生小子，将不知有延、建、邵之名，更无徭1知三郡齐一之风气。存道署以考其辖境，藉觇未废道以前，三郡联系之迹，其有关掌故为何如也。今制闽北县凡十六，直统於省政府。而会城遥隔数百里，窒碍滋多。地方驻军，又多半直辖中央，征调靡常，与十六县不相胶附，疑此制不可以久也。物穷反本，去道之名，存道之实，或不能任兹署之湮没乎？延郡廨舍多依山，惟旧道署建於平地，故有堂曰履平，胜概也。以名胜论，重修亦宜。今缁黄2之徒，各修葺栖止之所。乃旧时廨宇，必夷为瓦砾之场，不使稍留陈迹而后快，是诚何心？有此数因，遂倡重建之议。顾署之倾圮特甚，其失修盖已久矣。考南平县志，延、建、邵分巡道署，设於康熙六年。逮乾隆三十年，巡道杨仲仁重建。嘉庆八年，巡道戴求仁重修大堂二门。自兹以迄建安道尹时代，其有无改作或缮治，纪载阙如。然观其倾圮之情状，足知历时二百余载，或补苴罅漏，未遑修建；或并补苴3罅漏而亦靳之，宜乎风雨漂摇，岌岌若不可终日也。兴邦籍隶尤溪，实建安道之旧部民。比岁治军剑津，与延、建，邵属十六县长，有缟之谊，遂驰书各县长，告以修复旧道署之用意。各县长以余意商诸父老，询谋佥同。曰：民国疆域变置不常，吾延、建、邵三郡，后此之如何分析或归并，未可知也。欲知旧日三郡团结之精神，必以旧道署为征信之物。继自今，凡属公家机关，苟为三郡人民宣力，不偏於一郡一邑者，咸可坐斯署之堂皇，以发号施令，虽兴作而不虞靡费也。遂醵金4如数，具详副碑。余之意既见谅於父老，遂鸠工庀材5。经始於戊辰孟春，至岁暮而落成焉。署之占地既广，而瓴甓椽柱无完者，匪云修缮，改建而已。仍称旧道署，名从主人也。然欲存控驭三郡之规模，以追溯三郡团结之盛，故自堂庑以至庖湢，悉如旧制无改。称为旧道署，信与旧道无或殊也。三郡人士，尚有未明余意者乎？请睹斯记。
　　中华民国十七戊辰年冬月沈溪卢兴邦作於国民革命军独立第十四师师司令部

　　【注】
　　1.徭：即由。
　　2.缁黄：僧道的代称，和尚穿缁服，道士戴黄冠。
　　3.补苴：补缀，弥缝之意。
　　4.醵金：集资。札记礼器：“周礼其犹醵与？”
　　5.鸠工庀材：聚集工匠，备具材料。

	

重修南平县公署记
	

　　延平古剑津，闽上游雄郡，南平其首邑也。地当孔道，以冲繁闻。溯流1而上，峰嶂回环，溪河湍急，盖成为天堑焉。鼎革以来，频年战争。官斯土者，辄因政局纠纷，席不暇暖。旧有公廨，遂听其风雨飘摇，莫或修葺。余於丁卯暮春，奉檄宰斯邑。初假同善社治事，以湫隘嚣尘不可居。复迁於箭道旧址，虽暂可栖息，而犹弗便於从公也。幸绥靖委员卢公旌旗莅止，谓：临政亲民，发号施令之地，宜宏厥规制，以壮观瞻。特命缮葺南平旧署，乃集绅商议醵资，众咸踊跃。於是鸠工庀材，兴始於五月十日，告成於九月望日。昔之断瓦颓垣，今则易为高甍巨桷。居其间者，虽官书堆几，而神志开朗，忘其案牍之劳。公暇与宾僚，俯仰徘徊，弥复得少佳趣，视旧日湫隘嚣尘之所，相去若天渊矣。署之沿革，志乘弗详。而廨榜尚约略可考。今之县署，为延平府署，清乾隆三十二年知府事傅尔泰建。同治四年知府事张文彬重修。民国元年府制废，遂改为南平县署。迄今岁始议修治，距同治四年重修之期，历时盖五十余载。当多事之秋，大都因陋就简。非卢公提倡，不能兴兹役。非各界襄助，不能观厥成。余与掾吏，鞅掌2余闲，获有偃息优游之乐者，皆出自卢公与都人士之力，虽不能文，乌可以不记。
　　中华民国十六年九月沈溪洪钟元识

　　【注】
　　1.溯流：逆流而上。
　　2.鞅掌：失容。指公事忙碌，无暇整理仪容。

	

重修南平县志官绅姓名

	

	

督修

	

　　福建建安道道尹　蔡凤　本省晋江
　　署南平县知事　吴　拭　江苏吴县
　　署南平县知事　袁世钟　湖南
　　权南平县知事　周赓慈　湖北
　　署南平县知事　程光棨　安徽
　　权南平县知事　沈镜元　浙江
　　署南平县知事　卢榕林　福建顺昌
　　署南平县知事　刘维浚

	

总纂

	

　　前清举人　蔡建贤

	

协纂

	

　　前清举人　章云汉

	

分纂

	

　　前清拔贡　陈厚华
　　前清岁贡孝廉方正　叶玉桢
　　前清岁贡　卢书方
　　前清进士　郑元桢
　　前清拔贡　林升平
　　前清恩贡　王瑞槐
　　前清恩贡　卢金声

	

提调

	

　　省立第四中学校校长清优附生　郑元勋

	

采访

	

　　前清附生　龚鼎元
　　前清附生　陈上鋆
　　县立高等小学校校长清附生　陈德章
　　前清附贡　杨圣箴
　　前清廪生　徐寿图
　　前清岁贡　应进元
　　前清岁贡　高仰之
　　前清附贡　应昭德
　　前清附生　李在屏
　　前清廪生　胡震亨
　　前清廪生　陈文英
　　前清附生　欧国龙
　　前清附贡　蔡建泉
　　前清附生　林日新
　　前清附生　傅赞和
　　前清岁贡　杨宗坡
　　前清附生　官辅宸
　　南平阅报所所长　叶玉琼

	

监印

	

　　福建省立第四中学毕业　蔡绍伊

	

校对

	

　　福建省立第四中学毕业　陈承虞
　　福建省立第四中学毕业　徐泰润
　　福建省立第四中学毕业　应锡华
　　福建省立第四中学毕业　胡光祖

	

凡　例

	

　　一原志总目三十有八，为卷四十。今参用省通志局订定通例，首列纬候、沿革二表。次列大事志，以累朝蠲赈征抚灾祥汇载焉。又次山川、城市、名胜、户口、田赋、捐税、物产、职官、学校、选举、武备、实业、交通、外交、礼俗、惠政、祠祀、艺文、列传、循吏、儒林、文苑、独行、忠烈、孝义、列女、方技、流寓、方外、杂录、总为三十三门。稍有更订，与原志大同小异。惟自嘉庆十五年后，以至民国五年前后，遥隔百有七年。事实人物例应增者甚夥，虽多方采访，难免挂漏贻讥。
　　一民国肇造，所行新政，大半胚胎清末。南邑风气初开，如实业、交通、外交等事，寥寥无多。惟捐税重叠杂出，不宜同载。正赋另立捐税一门，以冀政府省啬，而轻斯民之担负。
　　一邑现裁府职官一门，应增道府二职。查府志修自乾隆三十年，以后阙如。今宜照府志，增道府职官，并增府儒学教官，及各贡生题名，以免日久无考。
　　一旧志山川一门，末附水利考。其所资以灌溉田亩者曰坝、曰圳、曰陂，亦既罗列无遗。若坑涧之水，皆汇入东西南三溪，并无湖泊巨浸可言，故不另志水利。一儒林并载杨、罗、李、朱四贤。或以杨与朱不生斯地，然四贤渊源一脉，过从讲学，胜迹犹留。且其子姓裔孙，现隶邑里者较多，故备纪之，以励后学。
　　一忠烈及循吏，政绩卓著为作传，余但题名。邑人仕绩孝义，卓有可称者，亦应传述。
　　一列女，首名媛，次贞烈，次节孝。而名媛不数见，惟将旧有者具载。至贞烈、节孝，自明迄清代，有题请旌表，故得备列。若生存节妇，年至五六十者，亦题名氏，以广励风化。
　　一户口，自康熙五十年编审以后，滋生人丁，永不加赋。雍正元年，又并丁银於田亩。百余年来，户口册籍无存，仅就现办保卫团登载。
　　一物产，应增矿产。南邑山多，遍植森林，出息以此为大宗。而於矿物，未能发明，如采访有得，以备一汇。
　　一前志晋唐无考，制度人物，多详於宋明及清，籍资考证。
　　一公署各图。如县署之移府署，道南书院之为中学校，俱心改绘。道尹公署，驻节邑城，图宜续增。
　　一艺文，悉依旧志成帙，查有名人杰作，亦应增入。
　　一纪载年月，多沿前志，民国以来，仍用夏建纪月。
　　一纪事，截至民国八年止。

纬候表第一

　　南平星野属牛一度，於十二次属星纪之分。
　　经纬度南平北极出地二十六度六十分零为纬度。南平去北极中线之左四十三度八十分为经度实。新法，经度用北京线南平在东经一度四十九分。纬度在北纬二十六度三十九分。
　　立春日子宫十五度，以立春日，夜半子壬之中的时定中星。丙午天顶中星轩辕七，偏西二度二十四分，出地平星贯索四，出五度五十八分，入地平星胃宿三，入七度四十三分。
　　旦中星贯索四，偏西五度五十八分，昏中星胃宿三，偏西七度四十三分。日出卯正一刻十三分，日入酉初二刻二分。
　　雨水日亥宫初度。昏中星砺石四，偏西七分，旦中星贯索东增九，偏西五十六分。日出卯正一刻五分，日入酉初二刻十分。
　　惊蛰日亥宫十五度。昏中星天高四，偏西五十八分，旦中星天市东魏，偏西一度零六分。日出卯正初刻十分，日入酉初三刻五分。
　　春分日戍宫初度。昏中星钺北增一，偏东一十九分，旦中星屠肆北增二，偏西五十二分。日出卯正初刻，日入酉正初刻。
　　清明日戍宫十五度。昏中星弧矢增五，偏西二十四分，旦中星齐东增二，偏西三分。日出卯初三刻五分，日入酉正初刻十分。

　　谷雨日酉宫初度。昏中星爟东增八，偏西一度四十八分，旦中星左旗北增十一，偏东六分。日出卯初二刻十分，日入酉正一刻五分。
　　立夏日酉宫十五度。昏中星轩辕七，偏西二度二十四分，旦中星天津八，偏西三分。月出卯初二刻一分，日入酉正一刻十四分。
　　小满日申宫初度。昏中星轩辕东增三十一，偏东十三分，旦中星林羽军，偏西一度二十六分。日出卯初一刻十分，日入酉正二五分。
　　芒种日申宫十五度。昏中星虎贲，偏西二十二分，旦中星室宿东增四，偏西四十九分。日出卯初一刻四分，日入酉正二刻十一分。
　　夏至日未宫初度，昏中星郎位七，偏西一度二十三分，旦中星奎宿四，偏西五度一十四分。日出卯初一刻二分，日入酉正二刻十三分。
　　小暑日未宫十五度。昏中星周鼎一，偏东二分，旦中星奎宿十二，偏西一度四十三分。日出卯初一刻四分，日入酉正二刻十一分。
　　大暑日午宫初度。昏中星折威一，偏东二十八分，旦中星胃宿西增一，偏东一分。日出卯初一刻六分，日入酉正二刻九分。立秋日午官十五度。昏中星贯索四，偏西五度五十八分，旦中星胃宿三，偏西七度四十三分。日出卯初二刻二分，日入酉正一刻十三分。
　　处暑日巳宫初度。旦中星砺石四，偏西七分，昏中星贯索东增九，偏西五十六分。日出卯初二刻十分，日入酉正一刻五分。
　　白露日巳宫十五度，旦中星天高四，偏西五十八分，昏中星天市东魏，偏西一度零六分。日出卯初三刻五分，日入酉正初刻十分。
　　秋分日辰宫初度。旦中星钺北增一，偏东一十九分，昏中星屠肆北增二，偏西五十二分。日出卯正初刻，日入酉正初刻。
　　寒露日辰宫十五度。旦中星弧矢北增五，偏西二十四分，昏中星齐东增二，偏西三分。日出卯正初刻十分，日入酉初三刻五分。
　　霜降日卯宫初度。旦中星爟东增八，偏西一度四十八分，昏中星左旗北增十一，偏东六分。日出卯正一刻五分，日入酉初二刻十分。
　　立冬日卯宫十五度。旦中星轩辕七，偏西二度二十四分，昏中星天津八，偏西三分。日出卯正一刻十四分，日入酉初二刻一分。
　　小雪日寅宫初度。旦中星轩辕东增三十一，偏东十三分，昏中星羽林军七，偏西一度二十六分。日出卯正二刻五分，日入酉初一刻十分。
　　大雪日寅宫十五度。旦中星虎贲，偏西二十二分，昏中星室宿东增四，偏西四十九分。日出卯正二刻十一分，日入酉初一刻四分。
　　冬至日丑宫初度。旦中星郎位七，偏西一度二十三分，昏中星奎宿四，偏西五度一十四分。日出卯正二刻十三分，日入酉初一刻二分。
　　小寒日丑宫十五度。旦中星周鼎，偏东二分，昏中星奎宿十二，偏西一度四十三分。日出卯正二刻十一分，日入酉初一刻四分。
　　大寒日子宫初度。旦中星折威一，偏东二十八分，昏中星胃宿西增一，偏东一分。日出卯正二刻九分，日入酉初一刻六分。
　　说明按南平至福州四百里，福州北极出地二十六度，由福州至南平偏西北四百里，勾三股四合为三百里，以二百五十里差一度论，南平在福州之西北，程四百里，为勾三股四之三百里。福州径直而北与南平相对之处不及百里，以纵计横则南平为北极出地二十六度六十分零，为纬度北极中线之左，福州为四十五度，则南平为四十三度八十分，为南平去北极中线之经度实。岁差一日三十九微五四七五七二一六，至六十九年零八日四十二刻八十六分六五九差一度。南邑前志修自清嘉庆十五年庚午岁，至民国五年丙辰岁，相去一百零七年，所载中星度数应差一度半有奇，但未知推步之学，不敢臆为增减，姑仍其旧，至日出入时刻，依汀粤罗传烈通书为据，与下游及外省不同。
附气候占验
　　南平去炎海，五百里而遥，虽恒燠，而无四时皆夏之酷。山环如城郭，三溪流恶，山气以舒。特朝雾常蒙，日出地数丈，犹霏烟蔽空。间乃终日如坌尘勃，俗谓之落黄沙。又崇冈叠，蔽亏日月。大林丛箐，晴明则九冬亦暖，淫雨则盛夏生凉。至岩居之户，挟纩披裘於六月。平畴暄溽於役者，四时袒裸矣。霜无坚冰，惟峰头时或皓然，碎玉悬乳，往往见之绝壁。先春花发，不独梅开也，弥望芊绵，岂必松柏乃后雕乎？放风鸢必待九秋，凉飚振翮。三春多霖，仲夏暴涨。谚云：春暖多晴，春寒多雨，常也。今惟高空凛肃，乃占晴明，才觉薰融翳立至矣。谚云：三日风，三日霜，三日大日光，常也。今或连旬严霜，不止三日。或昨朝瓦白，次晓含阴；亦有晨起履霜，日中执盖之候。十月谓之小阳春，桃李枝梢，点缀三两朵耳。近年一漏春华，次第舒萼，连接孟春，如一序，蛰虫咸俯迟在孟冬，常也。近年虫声唧唧，不绝寒宵。蜡月暄和，蝇蚊遽集。寒不在冬，而春来僵冻。夏犹憭慓，而秋益歊蒸。至於数年无冰，或一冬而积雪没胫。春不鸣雷，而冬乃殷殷忽响，此非气候之恒。然欲斤斤讲洪范1之庶征，执京房之占验，有不必尽然者；要亦南服恒燠所致，偶或不齐，未可遽谓为变也。
　　正月，元旦宜阴天，逢霜是旱年。立春晴一日，农夫不用力。若要禾丰熟，但看年头三个六。
　　二月，惊蛰雷鸣米贱，春分有雨病稀。雨打惊蛰节，下雨不得歇。
　　三月，初一逢风雨，瘟疫万人愁。清明南风至，晴明大有秋。清明要明，谷雨要雨。谷雨在月中，斗种三担丰。谷雨在月头，斗种收三头。谷雨在月尾，禾苗不结尾。
　　四月，立夏东风病少，初八晴明果多。十三十四十五，无风无雨欢歌。小满又宜下雨，酷暑无忧旱禾。甲子庚辰雷震，蝗虫为灾奈何。四月十四禾生日，下雨绵绵谷须积。小满不满，芒种不管。
　　五月，端阳有雨是丰年，芒种闻雷美亦然。夏至风从西北起，瓜蔬园内受熬煎。有雨，三伏不炎炎。吃了五月粽，寒衣方可送。
　　六月，若遇初三雨，七十二风时。六月热如火，人畜田禾好。小暑大暑晴，人畜自安宁。三伏甚酷热，田禾多不结。秋收正堪虞，三冬多雨雪。
　　七月，立秋须雨雷莫发，不然虫鼠满田匝。处暑必须晴，结实自盈盈。
　　八月，白露晴凉，禾黍穰穰。秋分云多，绝好晚禾。雷轰电闪，米价高搴。八月大，菜长价。
　　九月，初一若飞霜，人民产业伤。重阳寒露节，无雨冬晴光。霜降月如火，人人多病殃。更遇雷声震，桑叶贵难当。不怕重阳雨，只怕重阳风。重阳若刮风，明年岁不丰。九月二十晴，柴炭满街迎。
　　十月，立冬怕逢壬，高田枉费心。更逢壬子日，灾害损人民。小雪须微雨，不旱祝升平。
　　十一月，初一西风盗贼多，更兼大雪有妖魔。冬至天阴无日色，来年定唱太平歌。冬至在月中，无雷亦有风。
　　十二月，初一东风，六畜群空。若逢大雪，来年水竭。得晴一日，耕田省力。大寒小寒，霜雪堆岩。来年田野，出水洋洋。
　　四个甲子晴，天下大太平。春丙阳阳，无水下秧。夏丙洋洋，旱煞禾娘。秋丙阳阳，乾晒一仓。冬丙阳阳，无雪无霜。

　　【注】
　　1.洪范：《尚书》篇名。

历代沿革表第二

	

延平府
	

　　唐虞扬州。
　　三代七闽地。
　　秦闽中郡。
　　汉高帝五年以无诸有功，封为闽越王。属闽越为东冶县地。武帝时，闽越数与东瓯相攻。元封元年，诏徒其民於江淮之间，逃亡者出自山谷，自立为冶县。汉因置侯官都尉，属会稽南部，使遥制之。建安初，分侯官之北置南平县，即今地府也。
　　三国置建安郡，仍属会稽南部。吴永安三年，析建安之校乡增置将乐县，领县二：南平、将乐。
　　晋建安郡属江州，大元四年改南平为延平，领县二：延平、将乐。太和四年，析南平之南乡置沙戍。隆安二年，析将乐之西乡为绥安县。寻改为绥成，领三县一堡：延平、将乐、绥成、沙戍。
　　宋建安郡属江州，明帝时废延平县。元嘉时改沙戍为沙村县，领县三：将乐、绥成、沙村。
　　齐建安郡，领县三：将乐、绥成、沙村。
　　梁建安郡属东扬州，领县三，将乐、绥成、沙村。
　　陈建安郡初属闽州又属丰州，领县三；将乐、绥成、沙村。
　　隋绥成并入邵武，属抚州，改沙村县为沙县，寻废之，并废郡属泉州。大业初，属闽州，三年复置建安郡。【注】泉州即今福州。
　　唐武德元年，为建、福、汀三州地，三年置延平军，五年复析邵武仍为将乐县，属抚州。延平军初属泉州都督，其后又属岭道，又属闽州都督府，又属江南东道，又属福州都督府，又属福州节度使。上元元年，改为剑州观察使，领县一：将乐。
　　五代王审知改为延平镇，王延翰改为永平镇，王延政僭位於建州，改为龙津县，寻置镡州。开运二年，南唐兵拔镡州，复以为军，明年改为剑州，领县三：延平、富沙、剑浦。汉仍为剑州，领县六：延平、富沙、尤溪、剑浦、沙县、顺昌。伪闽以将乐为镛州。南唐讨平复为县，属建州。
　　宋太平兴国四年，因蜀有剑州，乃加南字以别之，曰南剑州。以建州之将乐来属省，延平、富沙二县属威武军节度使，领县五：剑浦、将乐、尤溪、沙县、顺昌。雍熙二年隶福建路。
　　元至元十五年，改南剑州为路，属福建行中书省。十六年改属宣慰使司。大德六年，改为延平路，隶福建行中书省，领司一曰录事改剑浦为南平，领县五：南平、将乐、尤溪、沙县、顺昌。至正末，陈友定据而守之。
　　明洪武二年，取延平路改为延平府，属福建布政司，罢录事司，领县五：南平、将乐、尤溪、沙县、顺昌。景泰三年，置永安县。嘉靖十四年，析尤溪又置大田县，领县七：南平、尤溪、沙县、顺昌、将乐、永安、大田。
　　清顺治三年归清，沿明制，领七县，至雍正十二年，以大田隶永春，领县六：南平、顺昌、沙县、将乐、尤溪、永安。

	

南平县
	

　　唐虞扬州。
　　三代七闽地。
　　秦闽中地。
　　汉初为闽越国，后为侯官地，建安中置南平县。
　　三国南平。
　　晋改南平为延平。
　　宋明帝时，废南平，仍属建安郡。
　　齐建安郡。
　　梁建安郡。
　　陈建安郡。
　　隋建安郡。
　　唐延平军。
　　五代初为延平镇。继为永平镇。又改为龙津县。置镡州。开运二年，改为剑浦。
　　宋剑浦。熙宁二年，割县之交溪乡以裨顺昌。
　　元大德六年，改剑浦为南平。
　　明南平县。
　　清南平县。
　　中华民国元年，以延平府为南平县，迁县署於府治。二年，裁府复南平县
　　南平县附郭在府治，疆界广一百四十五更，袤一百八十里。考宋初设积善、昌沙、归善、上洋、芹哨、延平、垂裕七乡，领三十七里。元改为团。明编户为四隅，四十一里，领以四架，统图九十有九。清顺治十四年，邑令姜修仁取四隅七图并入四十一里之内，为九十二图。乾隆五年，编畲民钟、蓝、雷三姓，立普顺图，合为九十三图。
　　东至建瓯县，一百二十里。以房村口石牌坊，四十五里为界。
　　西至沙县，一百四十五里。以青州，六十五里为界。
　　南至尤溪县，一百八十里。以乔保，一百三十里为界。
　　北至顺昌县，一百五十里。以上洋口。一百二十里为界。
　　东南至古田县，一百八十里。以巨口。一百三十里为界。
　　西南至永安县，三百零五里。以新兴，二百里为界。
　　东北至建瓯县，一百二十里。以大武岭，百里为界。
　　西北至顺昌县，一百五十里。以上洋口，一百二十里为界。
大事志第三

　　一日二日，万几1无旷，庶事所以用康也。夙夜匪懈，靖共2尔位，王事所以贤劳也。故敬事而信，为道国3之要。先事后食，为纯臣之义。王言如纶，其出如綍4君子之德风，小人之德草，言所自也。涓涓弗塞，将成江河。星星弗灭，将至燎原。凡事之大者，莫不起於其小；是以谨乎小，而大可理也。国之人事在戎，兵戎之为祸至烈，残民命，耗国帑，兵戈所指，邑里为墟。然揆其致衅之始，皆由政乱民愁，而上不知。财殚力竭，而吏不恤。以致外寇乘虚，边圉不靖。内讧交作，家室靡宁。虽张杀伐之威，成戡定之功，而元气凋残甚矣。是故圣明之世，慎选守令，惠养元元5。重农事，以厚民生。兴文事，以正民俗。平讼事，以和民风。人事既修，天心自顺。灾眚不作，景福会昌。洪范休咎之徵，皆本五事实6，良有以也。南平建置於东汉之末，六朝纷纭，五代割据，其事靡得而详焉。自宋而后，文明大启。迄於明、清，彬彬盛矣。姑撮其大者，以著於篇。

　　【校】
　　旧本“王言如綍，其出如纶”应为“王言如纶，其出如綍。”

　　【注】
　　1.万几：旧指皇帝日常处理的纷繁的政务。
　　2.靖共：恭敬。共通恭。
　　3.道国：治理国家大事之意。
　　4.王言如纶，其出如綍：语出礼记。缁衣，后称诏令为纶綍。
　　5.元元：庶民，众民。史记?孝文本纪：“以全天下元元之民。”
　　6.五事：指貌、言、视、听、思。书?洪范：“敬用五事。”

	

大　事
	

	

汉
	

　　建安元年，孙策遣贺齐代韩晏，领会稽南部都尉，受商升降，侯官既平。建安八年，建安、汉兴、南平复乱，齐进兵建安，立都尉府，破降群贼，复立县邑。

	

陈

	

　　武帝永定元年，陈宝应乱闽中，豪帅往往立砦自保。武帝令肖乾往谕以顺逆，所在款附，就除1建安太守。天嘉二年，留异反，宝应助之，因逼建安，乾单使临郡，不能守，弃郡避闽中。时宰守并受宝应署置，乾独不屈。

	

唐

	

　　乾符二年，曹州人黄巢倡乱，横行天下。五年破虔、吉、饶、信等州。因刊山开道七百里，直趋建州崇安，镇将邓光布率兵御之，中流矢死。而沙县被屠戮。巢顺流而下，过延平，遇风雷雨雹。贼由福州攻杀而去。

　　【注】1.除：授官职。
	

宋

	

　　天圣三年，知南剑州曹修古建学馆於州城西山之巅。市田饩士1为诸郡倡。庆历三年，始诏天下修学校，置师儒官。我州建学先二十年，文化之盛，自是启之。建炎中，建寇范汝为遣叶彻来寇延平。摄南剑知州张御之，彻中矢死。其二子复来，与统制官任士安夹攻，大破之。
　　绍兴元年，范汝为复乱，宣武副使韩世忠奉诏讨之，亟领步卒三万，水陆并进，次2剑潭，贼焚桥遁。绍兴元年，建寇魏阿拥众数千，寇南剑州，通判朱倬擒获之。是年，广东人袭富聚众数千，流劫闽境，围南剑州，又犯沙县，知县万锷大破於浮流镇。二年七月，诏蠲3诸州被兵家田税。
　　淳祐间，峡阳寇作，知南剑州徐元杰，擒渠魁4八人斩之，余悉平。
　　德祐二年，丙子夏五月，益王即位福州，以文天祥为右丞相兼知枢密院事。七月，天祥开府南剑州，复邵武军。

　　【注】
　　1.市田饩士：买田地给养诸生。
　　2.次，停留。
　　3.蠲：减免。
　　4.渠魁：旧时统治阶级称武装反抗者的首脑。

　　德祐二年，益王广王入闽时，黄万石降元，以尝为漕使，欲取全闽为己功。汀、建诸州谋从万石送款，闻二王至，复闭门以拒万石。南剑州守臣林起鳌，遣军逐之，万石败走，其将士多来归，兵势稍振。八月，以王积翁为福建提刑招捕使，兼知南剑州，备御上三郡。九月，元阿刺罕寇建宁府，执守臣赵崇釠。积翁弃城去，走行都，遣人纳款於元。十一月，元军寇福州，积翁为内应，与知州王刚中以城降。

	

元

	

　　至元十五年，升南剑路，后改延平路。
　　大德六年，改剑浦，为南平县。
　　至正十二年，延、建山贼起，黄土寨巡检陈友定讨平之。
　　至正二十二年，春二月，伪汉将邓克明陷延平路，遂围建宁路。秋八月，汀州总管陈友定率兵至建宁路，大破之，悉复延平诸县。元拜友定福建行省参知政事。
　　至正二十八年，戊申正月，陈友定以兵据守延平。明征南将军汤和，率师取延平路，执友定，送建康，不屈死。

	

明

	

　　洪武中，南平剧贼赵子贵为患，知县朱孟常捕置之法。永乐间，延平山寇猖獗。
　　正统三年，沙寇邓茂七作乱。监察御史柳华奉命巡按于闽，警备盗贼。时承平日久，境内晏然，未闻桴鼓1之声。华至，檄各郡县，凡城郭乡村之中，大小巷道，首尾俱令创立一隘门。门上为重屋，各置金鼓兵戈器械于其上。又于乡村之小者，立望高楼于其中。大者，则立于四维。乃编其各乡民为什伍，而设总小甲以统率之。夜则轮番直宿于隘门之上，鸣鼓击柝，以备不虞。有不从令者，听总小甲惩治之。治之而不悛者，许总小甲闻官处问。由是总小甲各得以号召其乡之人，而无敢或违者。闽藩八郡，盖莫不然。行路所至，警备严肃，气象凛然，若有大寇之将至者，已知其不祥矣。况其所编总小甲，率多强梗狡黠之徒，往往于其事外，别生枝节，以豪夺于民。沙县民有邓茂七者，及其弟茂八，是时实编为其乡之总甲。乡例佃田者，岁还租外，有新米鸡鸭之类，以馈田主，名曰冬牲。至是茂七等，倡乡民革之，田主亦莫如之何。既而倡议，佃者合还租谷，令田主自备脚力担归，不许送至其家。田主因诉于县逮之，茂七等率众拒捕不服。县乃下巡检司追摄，茂七因杀弓兵数人。县以闻上，召官军三百人往捕之。茂七等又聚众格斗，官军杀伤殆尽。至是势不容己，乃刑白马，祭天歃血，誓众举兵反，时十三年之二月也。旁近尤溪县民，亦闻风而起，乌合之众，日以益甚，至十余万人，旋僭称王号，伪署官职，八闽为之骚动。诏遣兵讨之，而以都督刘聚为总兵，都督陈韶、刘德新为左右参将，佥都御史张楷监军，贼犹未下。十四年复命宁阳侯蒋懋为总兵，保定伯梁瑶，平江伯陈懋，崇信伯费钊为副总兵，都督范雄，都督佥事董兴为左右翼总兵。太监曹吉祥、陈梧监军。刑部尚书金濂参赞军务，御史丁瑄纪功。是年茂七率其众来攻郡城，与官军战于水南，为乱兵所杀，福建始平。景泰元年，其余党罗丕等，复率其众寇沙县，朝廷又命范雄及太监廖秀奉御马讨平之。镇守刑部右侍郎薛希琏，巡按御史陈员韬，督知县余宽抚恤疮残，招辑流徙。重建公署，虽粗复旧观，然凋弊亦甚矣。朝廷推究祸乱之由，始置柳华于大辟。而当时巡按御吏汪澄、柴文显并罹酷祸焉。
　　弘治十四年，建州土寇王胡维作乱，肆掠普安等乡。
　　正德八年，德化县贼郑韩五寇延平府，南平知县曾确购擒之。
　　嘉靖四十年，永安人刘永祖妖言惑众，结寨于集峰之巅，潜通贼陈明光，从尤溪寇沙县、延平。军门谭伦，都督刘显屯兵延平。郡守周贤宣领军门把总邓子龙，以部兵百八人，战于沙邑琅口，贼大败遁去。
　　是年古田、宁德、政和等县寇入普安等乡。义总祝士奇、陆天朗率义勇乡兵却之。

　　【注】
　　1.桴鼓：指战鼓或警鼓。史记?田叔列传：“提桴鼓，立军门。”

　　四十一年，古田、宁德、政和等寇掠保福、遵教、普安等乡。
　　四十二年，古田等寇掠普安等乡。倭寇蔓延郡邑。客兵往来延平，络绎不绝，民无安居。
　　万历间，山寇吴建等以白莲教惑众，倡乱延、建间。朱都督檄官兵擒之，余党始散。
　　崇祯间，梅平州贼犯南平，调南营兵剿之。
　　乙酉闰六月，明唐王聿键，称号於福州。次年二月移驻延平。丙戍七月二十六日，王以兵部主事王士和知延平府。八月二十二日，清征南将军贝勒孛师薄1城下，士和死之，事在顺治三年。

	

清

	

　　顺治四年，土寇蜂起，延蔓八府。秋七月，吴长文、谢七宝等陷建宁，延平亦先后被掠，进围剑城，总兵张国柱、守道曾延孔却之。
　　五年二月，葛寇梅南、蓼地，民居尽遭焚烧其名前志失考。
　　九年，陈统、黄云纪等，分据大挂、漳湖坂各处为乱，副将张天禄擒云纪等贼众四百余人，遂平。

　　【注】
　　1.薄：迫近。

　　十年，余西周文璋窃发，跨踞余东。陈维纲、林新起等劫掠余东等处。官兵获吴进弟、周昌等，维纲、新起投诚，编入保甲。是时李京倡乱於桔溪等处。张有弟啸聚於大外等处。叛贼数百，突入长安等处，蜂掠杀人，擒去男妇缚归。尤溪县十七都漳溪寨官兵捕之，寻溃去。
　　康熙十三年，耿精忠反，伪都督曾养性率兵来寇。九月大师至，延民获安全。
　　康熙五十二年，降谕海宇承平日久，户口日繁，地亩并未加广。宜施宽大之恩，共享恬熙之乐。嗣后直隶各省地方官，遇编审之期，察出增入人丁，止将实数，另造清册奏闻。其征收钱粮，但据康熙五十年丁册，定为常额。续生人丁，永不加赋。仍不许有司於造册之时，藉端需索，用副朕休养生息之意。
　　雍正二年，县令文国绣奉文，就粮匀丁。
　　乾隆元年，县令许廷璠查议，具详抚院卢焯具题，奉旨豁免余丁口额银三千三百八十三两六钱零。乾隆三年，於钦奉案内，复免虚苗丁口银三百六十五两九钱。自后丁粮画一，户役害除。
　　道光十九年，降谕廷臣会议，严禁鸦片烟草。章程颁发各直省遵行，予限一年六个月。
　　咸丰三年，四月间，红巾黄有使作乱，自永安陷沙县。三十日率众数千，围攻郡城。五月十一日，省援剿统带官副总兵李煌，游击常福兵至，延协副将李寿春开城会省援兵，击破之。按：有使即万荣永春州人，业操舟。乱时有使犹在郡城，或告之曰：闻永安乱，名尔旗号，乃大惊走永，不日陷沙县，随下攻郡。贼以红巾裹头为号。时延平协李寿春武探花出身，有勇力，手持大刀四十觔，防守西门外。先遣宋千总士超带兵百名，御之於西芹三门瓦厂。贼由后山抄出包围，众寡不敌，宋千总暨兵丁阵亡三十八人。李协亟回守城，贼数千环攻有日，昧爽贼由东门龙山偷城入。守者睡熟，独一延平卒醒觉，见大炮位移向城将轰，卒见贼已入城，急以晚食余粥於炮门沃之，遂大声疾呼，卒竞为贼所杀。李协闻警，提大刀驰上山杀贼，贼随退，城得以全。初胡道宪应泰闻永乱，即截留饷银，请省兵，事急城闭，复募人泅水赍文请救。至五月十一日，省援军至，李协率兵开城出战，会援军夹攻破之。贼众溃散，沙、永随复。黄有使逃逸，不知所终。
　　咸丰丙辰六年，知府金万清奉檄往顺昌，查办土匪，扎万全坑，匪众攻围，阵亡。
　　延、建、邵道袁艮往顺昌，防堵发寇，兵溃殉难而亡。
　　咸丰丁巳七年，发逆大股围攻建宁府寻1退，延平戒严。八年八月，发逆至大历口乡，团拒之，寻退。
　　咸丰己未九年，发酋石达开、郭万淙屠顺昌。分股至上洋，及南平界江汜，乡兵力战却之。
　　咸丰庚申十年，土匪王贵生等蜂起，结寨金井岩。候补道陈维汉奉王制军令，带广勇住扎西芹，擒土匪二十余名，戮於西芹。十二月二十七日，攻金井岩匪巢，破之。

　　【注】
　　1.寻：不久。

　　同治甲子三年八月，总督左宗棠由浙至延，防堵漳州发酋汪海洋之寇，驻扎延平，营扎天地台，及东教场，军令严肃。
　　光绪丁亥十三年，郡城及洋口，纷传哥老会蠢动。谭制军檄候补道刘麒祥带兵至延，查办拿获滕福标、赖八古、潘和兴先后正法。并办保甲，上游遂安。
　　二十九年癸卯三月，改道南书院为中学堂。秋设蒙养学堂。
　　三十年甲辰，始用紫铜元。
　　三十一年乙巳秋九月，奉文停科，岁考、乡、会试。
　　三十二年丙午，始设两等小学堂。
　　三十三年丁未，延平协营考验把总外委。奉文裁延平都司。是年奉文严禁鸦片烟，以十年肃清为限。六月，始禁开设烟馆。七月，设教育会。
　　宣统元年己酉，选举谘议员。延平六邑，当选者四人。二年，福建省开谘议局於大贡院。是年县设自治研究所，巡警教练所，及商会、农会。九月设劝学所。
　　三年辛亥正月，县始设禁烟公所，调验吸烟人。乡设去毒支社。三月县开自治议事会，董事会。
　　秋九月十九日，福州革命。都督孙道仁电至延平，军、商、学界，赞同光复。奉文称黄帝四千六百零九年。十一月十三日，奉文改用阳历，以是日为中华民国元年一月一日。

	

中华民国
	
　　中华民国元年壬子夏，裁县留府，迁县署於府治。冬十二月，选举省议会议员，并参、众两院议员。
　　二年癸丑二月，裁府复县，改为县知事，仍治府署。改延、建、邵道，为北路观察使。
　　三年甲寅春，停办城自治会。改观察使，为建安道尹。改内河水师，为水上警察第二署。四年八月，奉文复设劝学所。
　　四年乙卯冬十一月，改为洪宪元年一月。次年丙辰三月，复奉文取销洪宪，仍称民国五年。
　　五年阳历四月，奉文举行道试，旋改六月十七日。监试官、道尹蔡凤，省委典试官吴夔，南平取俊士七各，外属共取四十名。
　　六年丁巳春，改延平中学校，为省立第四中学校。设省立第三师范学校於旧县学，建筑校舍，秋七月开学。
　　七年秋，蔡道尹设道立甲种森林学校于旧箭道。次年移普通寺。秋七月建筑城市石路，至九年四月工竣。

	

灾祥附

	

	

宋

	

　　太平兴国七年七月，溪水暴涨，坏民居一百四十余家。
　　至道三年，民刘相妻，一产三男。
　　景德四年六月，山水汛涨，漂溺民居无算。
　　乾兴元年，麦一本五穗。
　　天圣四年六月丁亥，大水坏官民庐舍千余区，溺死者百余人。诏赐被灾家米二石。溺死者，官瘗之。九月壬申，雨水坏民居。
　　皇祐四年九月，禾一本，双茎十二穗。
　　元丰元年五月，木连理。
　　元符元年，禾一茎九穗。
　　隆兴二年正月地震。
　　隆道六年夏旱。
　　淳熙四年五月庚子，大水至，於壬寅漂民庐千余家。十六年九月，大火毁民居，存者无几。
　　绍熙二年四月，淫雨至於五月。
　　庆元六年五月，大水自庚午至甲戍，漂民庐害稼。
　　嘉泰二年六月连雨，至於七月大风雨，水害苗稼无算，圮庐舍共三百五十家，溺死者众。
　　嘉定十七年五月，大水圮郡治城楼、狱舍、官廨。民居凡避水楼上者皆死，朝命福建路监司赈之。
　　淳祐十二年六月辛丑，大水冒城郭，漂没室庐，死者甚众。是日严、信、衢、婺、台、处、建、剑、邵九郡皆大水，人民死者万数余。清吏奏曰：“唐五行志，取财过度，则阴失其节，而水入仓库。国课所入，未免争直取赢，而商贾告病，此水之所由应也。汉关中大水翼奉以为亲舅后之故。今宜少抑宦官戚畹，庶可以回天意。”帝即日命学士院，降诏罪己。命诸军计院师舆等，往建、邵、南剑等郡赈恤，仍蠲九郡苗米。

	

元

	

　　至正四年，夏秋大疫。
　　六年八月已巳，灾毁官舍民居八百余家，死者五人。

	

明

	

　　永乐十四年，夏淫雨，七月既望，大水入城。城中地势唯灵佑庙最高，水没正殿，仅余鸱吻1。波浪澎湃，民居物产，荡然无存。溺死人数，不可胜计。
　　宣德六年，四月水涨，漂流民居。
　　成化十一年，自四月不雨，至十二月赤地弥望，人民艰食。秋大疫。
　　成化二十一年，淫雨，自三月至闰四月，溪水泛涌，高十余丈。舟楫由城上往来，经旬少退。五月初水再作，视前加丈许，越五日渐退。损田稼，坏室庐。濒溪民居，物产漂荡尤甚！
　　十一月己未夜，广丰仓火廒八间，延及预备仓，米谷文牍尽毁。
　　三十二年八月甲戍夜灾，毁四鹤、西水二城门楼，并公署民庐佛寺凡千余区。
　　弘治十一年七月望，县吏舍灾，毁县治，及儒学、城隍庙、民居，直抵四鹤门，计千余区。守道王琳檄知县陆嵩赈恤。
　　十二年正月，大雨连绵，至四月终方止。境内山多崩颓，田遭冲荡，庐舍桥梁漂流，人遭覆压有死者。自五月不雨，至於十二月禾稼薄收，民多饥馑。守巡藩臬闻於朝，命有司赈恤。死者之家，人给米一石。先是有诏，已免民税十二。至是又免四分，是为十之六。
　　正德四年八月，灾毁公署、民庐、佛寺七百余区，有司赈之。
　　十二年九月，灾毁卫署城楼军民屋宇，自通衢以及军营，凡九千五百区，有司赈之。
　　嘉靖四年二月，雨雹。
　　十一年，彗星见西方。
　　十四年五月十四夜，西溪大水逆流，东溪水浸至八角楼板不没者三尺，坏民庐甚众。
　　二十四年十月十七日夜，有星自西流，大如斗，坠地声闻百里。是岁大疫，死者万计。
　　二十七年六月三十日夜，县东南吉溪等乡，北连建安，凡百余里，大水骤至，平衢荡为湖陂，深逾寻丈2，水中光耀照目。近溪民庐漂没，不可胜计，溺死者众。
　　三十年十二月二十九日夜，灾毁官署民居数千间，自东北街至西南街，经晨不灭，有司赈之。
　　三十四年五月初二日，溪水暴涨，傍岸圩3地多崩。邑令张焘作洚水4赋云：“六月既晦，斗建西方。洚水暴至，居民孔伤。仓卒中夜，荡荡怀襄5寝者方梦，水惊卧床。呱呱子女，乃恋爷娘。牵裳负握，沦胥以亡。亦有逝者，陟陂高冈。返视旧址、宛在中央。朱楼华栋，鱼游上梁。尔家我室，彻彼北墙。埘无鸡犬，栖去牛羊。巨石转壑，危峰堕江。芄芄禾黍，砂砾其场。万亩一顷，漫无四疆。瞿瞿父老，相对凄惶。百有余载，罕觏此殃。予也弗职，弭召灾祥。寤言不寐，食也徬徨。嗟尔众庶，自涤肺肠。凡以告我，以匡弗臧。吉凶消息，天道之常。顺时养晦，惟吾自强。循吏有传，善人有章。庶几交警，以对上苍。”
　　三十五年夏，大饥，斗米至七十馀钱。秋大疫，死者无数。知府彭澄发仓谷赈之。是年眚6为灾，民间讹言，有海骝精，状如萤，着人衣裙必死。城中并各乡，家击金鼓，如防盗贼，彻夜不眠。有道士数人，鬻符於市，曰：“此足以治怪也。”有司疑即彼所为，捕之，将处以法，道士逸去，怪亦息。

　　【注】
　　1.鸱吻：古建筑屋脊上的一种装饰。
　　2.寻丈：八尺为寻。
　　3.圩：河边地。史记?河渠书：“故尽河圩弃地。”
　　4.洚水：即洪水。
　　5.怀襄：围绕。书?尧典：“荡荡怀山襄陵。”
　　6.眚：目病生翳。

　　隆庆三年十二月，灾毁左三巷坊，军民庐四百余家，及延福门，剑浦驿。有司赈之。
　　六年正月二十日，灾毁天河边坊，军民庐二百二十余家。
　　万历元年六月二十九日午时，郡儒学对山，五色云见，移时不散，是年登科者三人。
　　二年八月初四日，自未至申，地震有声。
　　闰十二月十二日，灾毁铁像堂坊，军民庐三百余家，及延福门城楼。有司赈之。
　　三年五月初五日，大水入城二丈余，漂流西郊外及水南、水东等处，民居二百余家，溺死者不可胜计。是年大饥，有司赈之。
　　四年十二月三十日，灾毁西门四鹤桥坊，民居一百余家，拆毁城楼，并县学官舍一座。
　　六年五月，大水入城丈余，漂流民居数十家。巡抚刘思问祷於城隍，是日雨止水退。十二月二十六日，灾毁开平坊民庐百余家，及府堂左吏廨，拆毁公署数座。按：延城崎岖狭隘，民居稠密，屡罹火患。万历三年，郡守林梓悯民困苦，令民吴侃侃、徐佑、李鎡、许历、蓝襄福等，议置银两，买地砌墙七座，然墙犹未周也。万历六年冬，复遭火患。郡守管大勋捐俸增筑不足者，侃侃、佑鎡等，谕屋主量助拓基，又成二座，总为九座，火患少免。郡守易可久思前人用心之密，阅时久远，或多更变墙之地基，必有侵没者，准坊民呈，录之於志。
　　火墙共九座
　　府前坊一　　开平坊三
　　铁像堂坊一　　三魁坊一
　　威武楼坊一　　中和坊一
　　紫芝岭坊一
　　历来火灾，延烧甚广，赖设高墙，以断火路。乾隆十九年，左三巷铁像堂坊灾，保长翁永誉禀官出示，劝民捐筑火墙银，捐地让墙，竟未筑，以致复灾。窃意民居稠密之处，皆宜建筑，不可缓也。又城中每坊，向俱设有冷铺，以侦缉窃盗，及放火之人。亦设水桶钩绳，救火之具。又谓：水铺，今侦缉不设水铺，或改建或空旷。救火之具，或有或无。思患预防，似不嫌於周密也。
　　八年十一月四日，灾毁县治仪门，及吏户、礼房，吏廨，并县文牍。
　　十年五月四日，大水入城近丈，漂流水南、水东民庐二十余家。
　　十三年冬，府治前灾，毁至四鹤门止。
　　十五年八月十六日，新建南平儒学，有童子持芝献瑞，复於故处，得紫色、金色、玉色芝各数本。
　　十九年春疫，民间传染，不相往来。
　　九月十八日，铁炉坑坊灾。
　　二十二年荒，斗米一钱五分，军民苦之！知府闻金和，推官余诏，多方议赈。
　　三十二年十一月初九日戌时地震，屋瓦有声。虎伤人，不可胜计。有司设法捕获，至三十四年始息。
　　三十五年县学前灾，毁民房甚多。
　　三十七年五月初六日未时地震。二十五日大水入城，二十八日方退。水满雉堞之上，漂流官民屋宇，溺死者甚众。冬，镡津坊灾。
　　三十八年，西郊马坑桥坊灾。
　　四十年正月七日，大雷电，雨雹。
　　四十一年晏公庙坊灾，毁民庐二百余家。有司计户赈恤。
　　四十三年八月十七日，府治前灾，毁民屋上至西门，下至火墙，计百五十余家，有司赈之。
　　四十四年五月初四日，大水冒城，涨至府前，初五日退。初六日复涨，加二丈。
　　白西门至东门，坏民舍不可胜计。初七日，酒务巷坊灾。
　　四十五年五月十一日，日下有红绿晕围绕，历六日方解。
　　泰昌元年，禾一茎三穗，大有年。
　　天启二年四月十一日，大风雨雹，自北徂西四十里，民居屋瓦皆飞。
　　五年十一月府治灾，毁民庐。
　　七年五月二十三日，雷震南平县门，震毙三人。
　　崇祯元年饥，斗米二钱。知县吴襄发粟赈之，令富户计口平粜。
　　六年十一月初七日，晏公庙坊灾，毁民居百余家。
　　八年七月初六日巳时，灾毁府前坊民居，及西、南、延福、小水四门城楼，各公署、剑浦驿、神祠庙，共十四坊，计三千余家。知县王道焜拜祷，次日卯时方熄。随发赈难民，复捐金三十两，筑威武楼坊火墙一座，以御后患。
　　九年四月饥，斗米二钱五分，知县王道焜令富户计口平粜。
　　九月二十三夜府治前灾，毁民庐百余家。
　　十三年五月，淫雨不止，至十六七日，四乡山崩地裂。折竹主历山崩数十余丈，后塘山崩数十余丈，甚有南崩如夷，北突成山，真所谓高岸为谷，深谷为陵也。

	

清

	

　　顺治二年二月初八日，大风雨雹，屋瓦皆飞。
　　三年正月十二日雨雹，大者如拳，小者如弹。
　　四年二月初六日，地震，屋瓦有声。
　　四月淫雨不止。
　　五月山崩田塌。十八日大水至，二十四日方退。城不浸者三版，漂流民物产，不可胜计。进贤坊地沉，深一丈，广十三丈余，坏民居庐十五间。西郊后山裂，阔六尺，深数丈。四乡崩颓，不可枚举。
　　五年八月，南庠丁祭日，学宫对山五色云见。
　　六年四月十九日灾，毁开平、铁像二坊民庐二百余家。
　　八年四月，虎入城爪伤五人。兵民围逐，潜城东深草中，守捕至夜，不知何往。
　　十二月二十六日，子夜地震，剑潭水跃起数丈，有异声。省志此条作康熙八年。
　　十年至十四年，郡邑虎患甚多，时或入城伤人，不可胜计。
　　十一年，梅山地鸣，声如水沸，城北隅皆然，移时而止。是年大饥，斗米五钱六分。此条省志作康熙十一年。
　　十四年正月至三月不雨，秋禾半收。十一月十二日酉时地震。
　　康熙四年四月不雨，至八月。
　　六年九月九日，灾铁像堂及威武坊，民居十余家。
　　十五年九月西郊外，灾毁民庐数百家，延及学宫双桧。
　　十八年秋八月黄昏，天河水鸣，是月灾毁铁像堂坊民庐百余家。
　　十九年十一月，彗星见於西方，初如匹练，长竟天，三旬而灭。
　　十二月延福门城楼灾。
　　二十七年三月初三日，县署灾。
　　三十三年九月二十八日，灾延烧七坊，计民庐一千六百余区，百角楼毁。
　　三十五年自二月不雨，至於五月，米价腾涌，斗米钱百八十文。知县陈兆声开仓平粜，设粥赈饥，民甚赖之。四月初八日，西郊外灾毁民庐数百家。
　　三十六年饥，知县陈兆声复设粥平粜。九月广积仓坊灾。
　　四十年十二月二十三日，威武坊灾，毁民居百余家。
　　四十四年二月初九日，灾毁威武、中和二坊，民庐二百余家。
　　四十六年五月二十三日，大水入城丈余，民多赁舟以避，坏民庐舍甚多。
　　四十八年五月日，雷震县堂左柱。
　　五十年三月，协镇署灾。九月十一日，子夜地震，屋瓦有声。
　　五十一年三月初三日，东门外灾，毁民居百余家。
　　五十三年，蓼地灾，毁民居二十八家。
　　五十四年八月初三日未刻，雷击普通岭罗氏妇。
　　五十五年夏，西北峡阳里，诸乡大疫。十二月灾，毁左三巷坊民居九十余家，知府任宗延赈之。
　　五十六年二月，延福门城楼灾。
　　五十七年四月二十九日，府治前灾，毁民庐二百余家，延及府大门谯楼，司狱廨舍，南门城楼。巡道刘冲、知府任宗延、通判杨毓健、知县朱夔各赈给有差。
　　五十七年，汶浆灾，毁民居十所。
　　六十年，宝龟山灾，毁民居二十八家。
　　六十一年，南门城楼灾。
　　雍正二年九月，北门岭仔头火烧民居十余所。
　　三年十一月，火烧大关帝庙，及民居四十余家。后七日，又烧小关帝庙后民居十余家，有司赈之。
　　五年春夏疫。三月汶浆灾，毁民居八家。又三月盐价腾贵。
　　十年九月，城中北门，地震有声。
　　乾隆元年五月十三日夜二更尽，月华五彩，周围广六七尺，约一更次始退。
　　八月，火烧祠堂巷王家一所，又烧箭道邱家一所。
　　二年十二月二十四日夜，火烧西门外后街民居数十家，几延学宫。
　　四年火烧四鹤桥坊，民居十所。
　　五年正月初九日，金砂、葫芦山、灾毁民居十七家，知县初元美动项赈恤。
　　十二月枧水巷灾，毁民居六家。
　　六年小儿痘疫。
　　八年九月初一日，卫后、开平、铁像三坊灾，毁民居二百四十二间。延烧巡道头二门，几及延粮厅仓，知县初元美动项赈恤。是后仓外左右，不许民人架屋。
　　九月宝龟山灾，毁民居四十家。
　　九年正月二十四日夜大雨，火烧雄官城民居十余家。十一月二十九日未刻，寿岩里大历口灾，毁民屋二百七十六间。摄县通判金承荫捐赈。十一月三十日，埂埕村灾毁民屋，并拆毁一百三十七间。社神庙一座，烧毙女孩一口，棺柩二具。知县刘辰骏捐恤。
　　十年九月十八日，梅南下瓦村灾，毁民屋十九间。十月十一日夜，迁乔里官坑村灾，毁民屋十九间，知县裘思通捐恤。
　　十一年正月，彗星见，六月方灭。三月麻梨村灾毁民屋五间。十三年四月二十二日亥时，寿岩里大历口新街，洪水冲坏街道四丈五尺，损铺屋七家，淹毙一人，知县苏渭生捐恤。十二月初九日夜，火烧开平坊民居，连拆毁三十余间，知县陶敦和赈恤。
　　十五年三月初八日，吉田夏坑关帝庙灾，延烧民居三十二间，知县陶敦和赈恤。
　　七月初九日，大水高过城垛五丈。内大街水深丈余，毁民居四百余间，淹毙男妇三人。漳湖坂淹毙二人。各处桥梁尽圯。石垄坑山崩，压坏民屋三十二间，毙男妇十四人，知县陶敦和赈恤。
　　十五年夏，有大鸟，一足异状，立於东山头。
　　十六年，黄金山岭下井鸣，声如小锣，合坊俱闻。次年春壬申，恩科谢纯钦捷亚魁，时论以为响应在是。十月二十夜二更，道南书院地震，床物皆动。月雷击大东门，民人沈丽彩死。十二月十三日，水南上坊曾子清家灾，毁高楼，子清烧毙。
　　十七年，威远楼灾。三月初七日夜，蓼地灾，延烧民居三百二十八间，知县陶敦和赈恤。
　　十八年七月十四日酉刻，雷震延福门城楼，火墙崩塌，压毁夫厂民居五间，压毙驿夫民人五人，伤损者无算，知县陶敦和捐恤。
　　十八年，西竺寺毁。
　　十九年三月二十六日戍刻，火烧府前坊民居三十余家，知县陶敦和捐恤。
　　二十年八月初十日夜，火烧石官岭章家，死者男妇四人，棺二具。八月十五日夜，火烧左三巷、铁像堂两坊，毁民屋百余间，延及延福门城楼柱，知县陶敦和捐恤。
　　二十二年二月初五日，火烧聚奎坊吴鹏南屋一所。原游居敬宅。
　　二十三年，龟源村地震，屋瓦有声。
　　二十四年三月十三日午，火烧五帝庙民居三十余所。是年夏秋之间，榕树生烟，迷离如雾，烟缕直上，树叶尽枯，以为必死，比年复荣，通城皆是，虽七十老人亦讶之！
　　二十五年四月初九日，铁像堂灾毁民居三十余间，知县吴宜燮捐恤。六月初一日大风，府仪门倾倒，压毙一人。开平坊旧库墙倒，压毙一人。铁像堂坊新架屋倒，压毙一人。八月十七日戌时，大历后洋村三角坪，灾毁民居一百二十余家，毙男妇十人。
　　二十七年六月二十五日，石垅坑火烧毁民居四十二间。十二月二十三夜，晏公庙火烧民居四十余家，知县赵爱捐恤。
　　二十八年正月，西郊外兴化寺毁。　月宝龟山民卢海妻，一产三女。九月初七日夜，水南下坊灾，毁民居三十余家，棺柩一具，毙者一人。九月十八夜，晏公庙灾坊，毁民居百余家，棺柩一具。十月二十五夜，左三巷坊灾，毁民居二十余间。十二月十二日汶浆灾，毁民居四十一间，知县赵爱捐恤。
　　二十九年冬，小儿痘疫。十二月葛坪灾。
　　三十年二月十五日，龙山野烧，延毁道南祠华表，及飨堂。闰二月初六日子时地震。日南山瓦厂灾毙六人。三月二十八日，雷击保福里漈头，民人饶光节毙。夏饥，斗米三百二十文，知府傅尔泰、知县卫克堉发仓，并劝富户平粜。
　　三十四年五月二十一日，南河涨，水淹漳湖坂，平街二尺余，漂流低田。
　　三十五年十月二十四日亥刻，四鹤桥坊灾，毁民屋数十间。
　　普通岭民人黄天裘妻严氏，一产三男。
　　三十七年三月三十夜，道前左三巷坊灾，毁民庐九十五家。
　　六月初十日，王台村灾。
　　三十八年，田谷大熟，有一本双穗者。
　　三十九年四月二十九日，三魁坊灾，毁民屋六十余间，延及延福门城楼毁。冬，小儿痘疫。
　　四十年正月十一日，毁梅山寺坊曹姓屋一所。
　　四十一年三月十四日午刻，大风雨雹，民居多崩塌。县东隅诸村，雨雹大如瓯，击毙牛羊。漈头洋村灾，毁农居十余灶，伤毙一人。
　　四十三年三月二十五夜，威武坊灾，延烧民居房屋一百零四间。
　　四十四年十一月二十四日，西芹村灾，毁民舍十五家，毙龚子和妻男女三人。是年宝龟山乡崛当坊，后门井忽涌清泉过井，三日始止。秋间该乡卢家元中举，称为吉兆。他年井复涌黄泉过井三日，续有虎患，人以为异！
　　四十五年五月初五日，朱地村火烧农居三十一间。十月十六日，王台村灾。
　　四十六年五月，云盖里田地村灾。八月十七日大风雨雹，屋瓦皆飞。
　　四十八年五月初二日，溪水大涨，自延福门，东迄小水门，西至左三坊，平街水满二尺余，初四日始退。九月初一日下霜，田禾不实。
　　四十九年五月二十一日，东溪暴涨，漂流人畜房屋树木，竟一日夜，浮尸狼藉。小瀛洲、大瀛洲二村，水高过屋，崩塌墙屋，不可胜计。米价昂，乡村无觅籴处，剥树皮，掘草根以食。外岐村，黄竹生米，民赖以疗饥。
　　五十年十月初九，酒务巷坊灾，毁民庐九十余所。
　　五十一年十月，水南坊灾。
　　五十四年元旦，大雪盈尺。十一月，西芹火焚民居二十余间。
　　五十五年七月初一夜，开平坊火，延烧民房一百余间。十一月二十四夜，外岐村灾，延烧民房八十七间。十二月初八日，道前左三坊灾，延烧民居八十余所。
　　是年三月二十三日，西芹村出虎伤人。自是叠年为患，耕樵过客俱苦之！官募捕弩民设机阱，莫可如何？至嘉庆八年冬患息。计县西长砂、上下开平、大内、大外等村，共被伤者四百余人。宝龟山乡，亦有虎患。
　　五十六年四月二十四日，大水冒城，平街盈丈，越三日方退。五月，斗米五百文。六月初三日暴雨，县北大岩石孔涌泉，冲倒岩前数围古树十余株。半岩民居几塌，村民以犬血制之，乃止。
　　五十七年四月初一日，王台村灾，毁民居一百六十余间。六月初二日，晏公庙坊灾，毁民居数十间。初六日普庵堂灾，毁及民居八十余间。
　　五十八年三月十四日，砂溪覆船，淹毙三十余人。
　　六十年六月，斗米价五百余。郡守袁秉直甫莅任，出金建郡告籴并劝富户平粜，民赖以安。
　　嘉庆元年五月，杜溪里，炉下村灾。
　　二年八月二十四日，地震。
　　三年，埂埕村，雷毙江姓六岁子。
　　四年正月初二日夜灾，毁府城隍庙前民屋数间。
　　四年正月初，夜火灾，毁晏公庙。
　　五年，雷发外岐村河滨，震毙船梢一人。
　　七年，云盖里，田地村灾。
　　九年十二月二十四夜，道前左三巷坊灾，延烧民舍一百二十余间。九月龙溪口村灾，毁民庐七十余间。
　　十年五月，米价骤昂。延平府李尧栋劝民间殷户平粜，县令刁思卓续开仓平粜。
　　十二月，西芹村灾，毁民房十余间。
　　十一年二月二十四日，铁像、卫后、开平三坊灾，毁民居二百九十余间。
　　十二年五月十五夜，府前坊灾，延烧民庐八十余间。南平县杨桂森赈恤。延烧西门城楼，南平县杨捐俸重建。十月，西芹灾，毁民房二十二所。十二月十九日，埂埕村灾。
　　十三年四月二十六日，卫后坊叶宅库墙倾倒，压毙民人魏步乾一家妻室子女五口，文武官出资优恤。四月，长安南里，下塘尾村，苍筤竹生实如米，村民采取得十余石，熟而食之，咸以为瑞。闰五月初八日，戌时地震。七月城内地震。
　　二十三年七月十四日，城市廛灾。
　　二十五年，无岁，斗米六百文。
　　道光元年九月二十七日，市廛灾。
　　十四年五月大水，饥，斗米八百文。
　　咸丰五年四月十四日，府前坊灾。
　　八年，饥，斗米七百八十文。四月初八日平粜，五月二十八日开义仓，六月十二日止。
　　同治元年二月十九夜，明翠阁灾，八月重建。
　　三年，宝龟山火灾，焚民屋四。
　　四年　月　日，西芹乡华阳坊灾，延烧民房及店十余栋。是年城饥，斗米六百六十文。五月二十八日平粜，至六月二十八日止。二十九日开义仓，七月十一日止。
　　八年十二月初五日，东山头坊精忠庙灾，毁古榕树一大株，压毙朱姓一孩。
　　九年七月十四日，火烧五尚同，吕姓一库屋。三月二十八日，西芹街市灾，毁库屋一栋，店二十间。
　　十二年，更古乡产一牛五足，牛头一举，足即摇动，放生於无量寺。
　　光绪二年五月，西溪大水，西门外民屋水浸数尺。延福门城基陷裂，城塌十余丈。米缺，价昂。
　　丁丑三年闰五月，东溪大水入城，铁像坊至东门大街，水深数尺。父老传闻，国初大水有童谣：“水流延平府”。因以延平府匾送，河水退，知府张国正仿行之。时米价昂，官开粜於天宁寺，运海米接济。
　　八年秋，有年，斗米三百文。八月彗星见。十月，宝龟、北山乡火灾，尽毁民居二十余家。
　　九年五六月旱，西路十乡，诣玉皇阁求雨。七月旱，早稻歉收。十月大旱，山田冬稻无收。八月初二日午，三魁坊灾，毁库屋店六十余间。
　　十一年，有年，斗米二百八十文。
　　十二年七月十五日大雨，十八日大水入城，较丁丑年水高尺余，东溪漂流房屋无算。知府雷榜荣以延平府直匾加帽靴送，入河禳之，午刻水退。巡道恩良会同雷守、知县秋嘉禾，捐米煮粥，用船载往西北门外，给遭水之不能爨者。
　　十三年二月二十八夜，威武坊灾，东至邱宅门首，西至后所岭尾。闽王庙边火墙。四月初三初四两夜，昼锦坊地震。八月初二夜，三魁坊灾，即九年八月初二日午刻灾处。八月三十日未刻，府前坊灾，味兰居烟店起，延烧至西城边，毁民屋百余间，即咸丰五年四月十四日灾处。
　　十四年正月十二夜，卫抚仓坊中街灾。七月初九日，天河坊土地岭灾。
　　十七年二月，酒务巷坊灾，华光庙毁，延烧民庐四十余间。三月初五早，大风雨，东黑西红，大木斯拔。
　　十八年十月二十三日，威武坊灾，毁店屋五十余间，即十三年二月二十八日灾处。西至后所岭，东至叶宅墙边。十一月二十三晚，化剑阁灾。
　　十九年十二月初四日，铁像坊灾，自庙前东至延福门边火墙。是年东连左三坊，添筑火墙一座，次年三月成。
　　二十年十二月，中和坊邱宅毁。罗胜巷王宅灾。
　　二十一年十二月二十一日，未刻交春时，天主堂叶宅灾。
　　二十四年十月十二日，铁像坊灾，自火墙西至开平卫后，毁民居二百余间。
　　二十五年十二月初六至初八日大雪，四山皆白，屋瓦积雪寸余。
　　二十六年正月初七夜大雪，四山皆白。六月初三日大水，先五月晦，连日大雨，初三夜子刻，泛涨入城，高丈余，府前鹿角架有水。东西两溪，漂流房屋无算。时斗米八百文，十四日开义仓，平粜二十天。九月十五日早，白马庙灾。十二月初四日，龙山道南祠灾。
　　二十八年六月初一日，县学大成殿灾，两庑及名宦乡贤祠尽毁。七月十三昧爽，西芹乡大街灾，毁店屋四十余间。
　　二十九年三月初十日傍晚，水东灾。闰五月初七日，后所岭尾叶宅灾。
　　三十二年，丙午三月初四日黎明地震。六月十八日，茂地乡水暴涨，溺毙男妇十人。上洋田亩崩塌甚多。是月虫食松，鬣长数寸，樵者踏之足烂。斗米七百二十文。七月初一日，开义仓平粜。十二月二十九日，化剑阁楼亭灾。
　　三十三年夏五月，斗米八百四十文。五月十八日，开义仓平粜，十日殷户续粜。
　　十一月三十日，镇口坊德胜庙灾，毁民居十余间。先於十月十二日，北路汶浆乡，火毁六十二家。
　　三十四年五月初八日，水南上坊灾，毁民房十六间。是冬，小孩痘疫多夭。十月，盖头乡火灾一十七家。
　　宣统二年五月二十一日下午，铁像坊灾，延烧设厅庙，六邑公馆。东至道衙前，西至开平坊火墙，毁民庐一百二十三间。巡道彭述会同知府恽毓嘉，知县王扩中各赈粥，发给灾民，洋银二百八十元，分极贫次贫赈之。是年夏四月彗星见。
　　宣统三年元旦昧爽，天大雷雨。
　　民国元年壬子一月一日未初，府育婴堂前厅灾。晏公庙左厢灾。六月十八日，开义仓平粜，每斗三百八十文。
　　二年癸丑春三月，大雨雹。六月，斗米银一元零，十二日，开义仓平粜，每斗四百文。
　　三年甲寅春正月十七日，马站渡亭灾。四月十七晚，西城外进贤坊灾，毁民屋三间。
　　四年乙卯春二月，大雨雹。九月，盖头乡火灾，毁二十余家。五年，丙辰冬十二月二十日午，水南太保庙灾。罗源里篁路等乡，冬有虎患数月，纸槽佣工被噬约有十余人。北路各乡竹山，虫食竹叶殆尽，竹多枯。是年冬旱，河水浅甚。
　　七年，戊午春正月初三日未初刻，地震墙屋动荡，纣一分钟止，城乡皆同。
　　八年，己未夏六月初五日酉正一刻，地动，屋瓦有声。
山川志第四　附水利关隘
　　在天成象，在地成形。隆然高者力山，颓然下者力川，地之所以言势也。南平山脉，自邵武杉关奔腾而至界首。由界首蜿蜒至瓯宁、吉阳、梅岐间，矗起高峰，亘数百里，层岩叠岫，千态万状。中峰挺然特秀，高千余丈，俯视大海若咫尺。东为郭岩，崔峨云表，盛暑犹寒。岩左出建瓯之房村口，右出建、延交界之鸬鹚口，是为南邑来山入首。自是左出房村，转入花桥，至大历过广山，后通大洋为小岩。由大洋坋过峡，起五谷岩，出衍仙山。上有文峰岩、石佛山，石佛之旁，有峰曰：小鹫。由衍仙逾侯宰岭，趋大岩跌峡，俗名三千八百坎。由是横空绵亘，历芒荡洋二十余里为西岩。自衍仙山至此，厜仪天外，列为大帐。乃於西岩，连叠崿而下，云蔚雾涌，如楼台殿阁，或续或断。中袅一线，西莲花峰，从此分出。腾踊而下，如火烛天。群峰岿，攒秀骈丽，若芙蓉一朵，为中莲花山。中莲花下发四枝，折落转东而趋嵝蹇嵃，历乎金山，势渐骞举1。过后峡，突如天马凌空，腾跃开张，而延之龙山峙焉。山顶三脉，及中山而止。左脉界溪，为城东门山，明翠阁建其上。右脉自顶而下，分力一枝，一绕龙山下，趋东陁为峡。十字街当其凹。蓄势起作平岗，峛崺横东溪上阣立，曰：龙鼎山。南曰：东山。又南曰：梅山。一自龙山下趋南，委蛇而行，稍昂为印山。横落为积宝山，又横为北山。一脉下伏突起，城中为紫云岗。其正脉绕北门陂陀为陵。东绕紫云岗右。其西南耸兀为西山，横列於西溪上。其阳为普通岭，右址延福门，与东山址相凑。右址南门龙山，位北向南。至其分支，则左右拱卫，而东临夫剑潭，此则南邑之正山也。其间山石嵌空，谽谺2而为洞，有三，曰含源，曰石觜，曰紫烟。自中莲花右抽三支，皆为正山之护砂。而第一支，则又为县儒学之正脉。从中莲花下至大龙门，嶒3而为蓬莱山。下陊奔西而南，复转东回西，若蛟龙之蟠旋。忽云峦上跻，作骏马下坂，渴虹俯涧之势，乃跭踓特峙，结顶正方，而凝体苍秀，是为虎头山。左址四鹤桥，右址马坑桥。第二支从大龙门西南出，而左址马坑与虎头山之右址接，右则址於西铭桥。第三支右畔岌巑岏4为溪源、凤山、凤冠岩，怪石孤耸，嶔崟5绝水。杜工部所谓：风御冉而蓉者，樵苏6莫及，林樾櫹椮，涧道溟，极幽邃之致。左出西浴，分赤岐山，直趋水磨坑作狮形蹲踞西溪。凡三支皆龙山之右护，与龙山为四。而中莲花之脉已尽其为洞，一曰洗心，自大岩下分支石笋坑起，为东莲花山，亦作四支。经上瓦、下瓦、大湆、小湆而出，右止马家桥，左止安丰桥，皆界东溪，为正山之左护。自西岩右分一脉而下，崆嶱嵑嶔为西莲花山，左界溪源，中坻后坪、上洋，出水磨坑作象形，与中莲花第四支狮形相对。山之西过长砂，包温州渔船窟，至莱州而尽。而凉伞山、碧岩、卤水峉在其中。凡三莲花列峙北方，背倚大帐，而面瞰三溪，开延平之大局。所以控制上游，屏蔽省会，信十闽之要区也。其东北诸峰，由五谷分支，为南峰、为腾空岭、弥勒峰、螺峰。在汾常，为云顶山。大岩分支，为百丈山，高峻临水，飞练千寻。相传旧有越王台榭。狮子岩，与漈头之观音山，范坑之金斗山，皆巍巍凌汉。而金斗峙北极蹲蹲，尤为陡绝。中岩，居大岩、西岩之中，银河倒泻，匹练飘空，下视云涛汹涌若上潮，庐阜飞泉，不能复过。其东为左岩、白土岩，其西为宝云岩。由西岩下耸铜钉山，岝岭天半，实为西北群山之祖。赤壁岩，崄嵃，壁立如削。藤花苔叶，点缀朝霞夕照间，行人虽急，每为片刻勾留。宝龟山，平田突出大山，宫而为峘，仰观顺昌之八角岩，嶪如天上碧城，三峰山，若海上神岛，可望而不可即。去蓼地四五里，有狮岩、里岩、外岩、石鼓岭皆梅南之胜。其在寿岩，有牛眠山、六华山。而百花岩，则若素馨玉蕊，雪华繁发。吉田有太平岩、大土岩。梅东有雾岐山、青岩。塘源有碧山。至极北而有大武山，地界南瓯，绵亘数里。茂林密菁，宵小7或出没其间。盖皆郭岩以南苕峣秀出者也。西北有鹅鼻、头尖、十三峰，平地耸起，高势凌竞。下有常窠岭。又西为玉屏山，与赤壁、宝龟、狮山，同为铜钉山所发。而玉屏由九龙岩、十龙岩、百花岩、七宝岩、金斗山，至水头岭，珠丝落脉，土星端严，为峡阳之镇山。其阳坦平宽饶，前临西溪，县丞驻其间，控引七里十五图，是亦一方之繁会也。凡诸山皆瓯宁、顺昌分界以南，在郭岩入首，左水房村，右水鸬鹚之界中者也。其在梅东者曰金源仙，若乃剑溪之东，自北而南，由建安、迪口横出南雅口，下抵延安桥，则有楼台岩，岧峣云构，绚丽中天。八仙山、锦城山、歌舞山、石马山、湖头岭、太古山；由太古山而东，则有象三峰，峙若三台法云峰、金凤山片云，由太古山而南，则有龙船山、玉屏山、百花岩、容照岩、双髻山、鲤鱼山、塔山、石累山、是皆为邑之近护。而自湖头岭以下诸山，又皆由石累逆溯而上，以趋於邑东者也。其离石累而南，在迁乔有大乾山、南山、风波岭。普安有紫岩、文笔岩、狮岩。保福有龙湖山、虎掌山、仁岩、吴山。金砂有尤山、礨磈山、葫芦山。余庆有虎掌岩、金山、大录山。遵教有芹山、狮子岩。长安北有龙山、狮子岩、禅岩、清风山、牛峰山、中峰、举岩、黄源岭、金鸡岭。而狮子岩则自延安至吉溪诸山之所从出。自吉溪至岳溪，则芹山之脉。自岳溪至黄龙桥之山，则大录之支。自黄龙桥至三都口，则由九龙而分出者也。此则南邑溪东之山，作邑之左卫，趋为东南外郛者也。若乃西北诸山，傍樵溪西而下者，则皆原於天台山。其之而天竺者，天竺山、莲花山、圣泉岩。其之而安福者，筼筜山。其之而资福者，梧桐岭、天柱山。其列於鳀潭、西芹，而为峡阳之朝对，则有香山、狮山、剑山，盖皆天台之支，左展江汜，右距洽湖，自西趋东，而作邑之右卫者也。其为邑西南拱护，上界沙阳，下尽芹溪诸山，则皆原乎金凤山而出者也。山峙如凤，嵬嵬汉表，与沙县之幼山遥遥相对。其在大源内里，为金鸡山、莲花岩、乾山、石城山、半山；其在大源外里，为榜山、三峰山、天井岩、西岩。若其开平，则有金宝山、权山、三望洋。至芹山则当西溪之南，面北向而拱焉，与金凤同出尤溪，杰然角立，为南方诸山之祖者，是为美山。由左抽下北趋而来，屴崱嶛岧于城南者，大文笔峰。其稍崜岌嶪於前而锐者，为小文笔峰。文笔峰之左，涌为宝云山，敷叶结朵，如花四照，袍山幕卷屏开，堂皇赫昈。文笔之右，则展旗山，褵呼襂，信旐郅偈8之旖旎9也，旁叠九峰。是数山者，叠压屏张，紫蔚青来，列为南面之藩翰。其上有磬陀石，方广丈余。四山环绕，清泉涌出，佳木繁阴。又东为九龙岩，又南为麂坑岩，怪石嶙峋，绝流峙汉，是又为邑之华表者也。其由美山又抽而下，在云盖则有美岩、鹞子山、白叶山。在杜溪则有珠山、虎鼻山。在罗源则有居中山，自横路出为金楼山，上刻山玉峰直与文笔相表里。其自叶坑峡，出山盖岭、下洋头、吴坑为樟岚山。自洋头右趋陈坑峡，崛起北峰山，盘而为蛇轮囷10，左出横山及邱道山，右出桔树后，为观音趺坐山。北峰右旋出学林，为瓦口山，此皆美山所发峙於南邑者也。自是而太平则有：西山、天马山、杉岭、赤岭、飞凤岩。长安南里则有：东山、半山、后深山、黄龙山。乔保里则有：长元山、寨头山。至尤溪口而尽，是皆源於尤溪东北行，而为邑南境之城郛也。徒观其盘纡合沓，迸笋攒崿，非特南平一邑，在浓岚积翠之中，为分其本支条理，则主宾位置，回环掩映。古之人所为景山陟11，以为郡邑，固非偶然也。其川由建宁来曰东溪，纡回萦折，叠石嶒，自汾常为南建交界。其南北所受之水有九：北曰房村口溪，曰常坑、曰峰溪，曰小湆坑，曰大湆坑，曰小凿坑。南曰南雅溪、延安溪、埂埕溪。其极险之滩有五：曰汾滩，曰竹林后，曰龙港，曰黯淡，曰凿其。洲二：曰瀛，曰仙。其湖曰七星。其自顺昌南下，合沙村水东流曰西溪。其东西所受之水凡十有五：东曰鸬鹚溪，曰麻溪，曰诏溪，曰吴侍郎坑，曰卢溪，曰水磨坑，曰西门坑，曰洗心坑，曰马坑，曰田坑；西曰筼筜溪，曰洽湖，曰大芹溪，曰尤坑，曰镇口桥坑。其极险之滩凡十有八：曰石柱，曰扛猪，曰张八嫂，曰三门，曰小黄口，曰大黄口，曰张岩，曰虎口，曰樟槎口，曰苏坑口，曰星窟，曰大湍，曰小湍，曰城门同，曰将军，曰黄墩头，曰慈油，曰鹭鹚墙。其潭一：曰鳀其。洲二：曰鳀，曰雍。其东西交会处，曰剑津，由剑津东南，流至会城入海者，曰南溪。其东西所受之水凡十有一：在东，曰十里庵口，曰安济口，曰桔溪，曰岳溪，曰武步溪；在西者，曰徐洋渡，曰畲溪，曰蛟坑，曰太平里溪，曰龙溪，曰尤溪口。其滩之险者凡九：曰剑鞘，曰嵩口，曰大湘，曰小湘，曰五港，曰天柱，曰鸠道，曰铜场，曰龙窟。溪行将出邑境，山峭夹水势若敛，东曰峡，其潭二：曰剑，曰九里；其洲六：曰黄龙，曰土埠，曰大，曰鲤鱼，曰萝卜，曰鳗。剑津上下水深处为池，以放生者二：一在城东迎恩亭前，一在南玄妙观下。邑所在多泉，其芳洁可称者六：曰茯苓，曰槃涧，曰佛智，曰金，曰育德，曰香潭。在剑津里者一：曰万丈湖。在罗源里者一：曰鳖。在长安南者二：曰碧洞，曰慈林碧。在保福里者一：曰龙其。自山涌而下者为漈有四：曰中，曰百丈，曰罗源，曰大上。其穿於地者为井，在城中者曰镡北，曰圆，曰龙山，曰龙兴，曰草鞋坑，曰镡津，曰积宝，曰樟抱，曰枫树，曰黄泥，曰葫芦，曰观音，曰元坛庙，曰学粮仓，曰右营前，曰夏，曰光孝寺，曰府，曰卫后，曰常丰，曰闽贤祠外。在城西者，曰河泊所前，曰南山下。在天竺者，曰涌泉，曰福泉，曰庆泉，曰西斋，曰金山，曰资善，曰画桥，曰醴泉，曰夏泉，曰第中，曰仙岩。在峡阳者，曰新水，曰环秀阁，曰千军。在寿岩者，曰溪头，曰村头，曰下泽，曰后巷，曰黄历口。在西南东西村者曰漈头，曰陈，曰童，曰横路，曰黄坑，曰鸠源路前，曰香岭，曰柴坑，曰坵道，曰街头，曰中宅，曰三，曰圆山兜，曰真武庙，曰街中，曰后窠，曰后州，曰南山。其以壅水曰坝，凡四十有三：曰朱师，曰上沜，曰谢当石桥下，曰千岚尾，曰樟岚，洋头，曰田头，曰岐兜，曰河沙，曰油丁，曰大官，曰龙潭，曰大横，曰山下，梅子坑，曰洋坋，曰水头，曰龙汾埂，曰洪桥下溪，曰梅子坑，曰石城，曰南州村，曰铁沙，曰田溪村头，曰村头洋，曰后井，曰范墩，曰漈里村，曰曾源洋，曰古德，曰湄洋水尾，曰坑坪，曰登源，曰白沙，曰高车，曰石，曰大窠，曰渎溪，曰浪头龟，曰山，曰化龙桥，曰石纹，曰洋当，曰太保亭，曰新，曰葛尾。其为圳以引水者，凡二十有三：曰大作，曰泼头，石砖头，曰地坑，曰苏坑，曰洋当村，曰坑，曰丝田，曰西坑，曰上洋，曰游墩，曰竹，曰珠墩门前洋，曰应坑村，曰桥头，曰石纹，曰洋当，曰翁墩，曰翁墩洋后，曰漈头村，曰八仙，曰木犀，曰梅岐门前，曰东坑。其为陂以蓄水者，凡十有三；曰当祥，曰田头，曰注泽大王，曰后当坑，曰尤墩，曰下坑底，曰西洋，曰茶陵，曰娘桥，曰丁历，曰判官，曰马氏仙源，曰放生池。前此，皆川之利於一邑者也。然考其形势，崇山峻岭为郛郭。惊涛湍流为沟池。附于郡治，接壤邵武，有将、顺为捍御。接壤汀、漳，有尤、永为藩篱。
　　大田虽分隶永春，营政仍归延协。惟密迩古田、闽清、瓯宁无悍蔽。议者谓：湖头、秋竹、安济、蓼地、水南，皆南平要害地。一或有警，塞湖头，斯无左顾之忧；镇秋竹，可无右盼之虑；守安济，而下流安靖；屯蓼地，而背冲无虞；备水南，而沙尤间道。绕云盖罗源而出者，前无冲突之患。故宋立湖头寨，建炎中张彻入寇，郡守张设伏於此而歼之。而凿滩旧有东津镇，则又备於湖头之北岸也。西则招捕陈靴立寨於卤水、是秋竹之北岸黄墩，为西乡之扼要而立以关隘。沙溪为顺、沙二水合流之处，西津之镇设焉。梧桐一寨，又当沙溪对岸之险，是又备於秋竹之西矣。北则中军帐，凭高以望远，鹅鼻头尖寨，则更备於北之西，麻头关隘，则更备於北之东。大历巡司之地，又在北之北向，亦岿然重镇，是不止於蓼地设屯也。南则罗源一镇，又在水南之南，峡一寨，本属静江旧镇，又在安济之下，可不谓防之愈密乎？顾峡之设巡司，谓其西望水口，南至尤溪，北至古田。古田之民，以贩盐为业。南平、保福、遵教、余西、普安诸村落，俱仰食焉。里中无赖，每相朋奸。岁歉则勾引贩夫为盗，焚掠肆出，乡民重被其毒。巡司之设，备探望，使声息相闻而已。而诸里东南北畔，从未议立关隘。明末时诸村时遭蹂躏，清初犹然。周文璋且自恃其远僻，跳梁於余西，即峡有鞭长莫及之势，此又要害之不可不知者也。总之，山川如故，宝藏不兴，而货弃於地，泉源易涸，而田鞠为荑。虽天险可恃，难免地瘠民贫之叹矣！

　　【注】
　　1.　骞举：高举，飞起。
　　2.　谽谺：山深貌。
　　3.　嶒：高突兀貌。
　　4.　巑岏：山高锐峻大貌。
　　5.　嵚崟：山高貌。
　　6.　樵苏：打柴割草，以充燃料。
　　7.　宵小：旧谓盗贼之类。
　　8.　郅偈：郅、大。偈，急驰。
　　9.　旖旎：旌旗随风扬貌。引申为柔美。
　　10.　轮囷：屈曲貌。史记?鲁仲连邹阳列传：“蟠木根抵，轮囷离诡。”
　　11.　陟：登上山顶。
	

山

	

　　龙　山一名龙骑山，在县城东北，由后峡奔腾而入，山势凌空，长松蓊鬱。山巅建威远楼，环堞而为城。山半有道南、文公、大忠三祠，嘉庆八年复建昭忠祠，於大忠祠之侧。
　　梅　山多梅树故云，在城南。宋绍兴间建招福院，后改梅山寺。天启五年，郡守项唯聪改寺建学，今府儒学在其巅。
　　西　山在城西，旧儒学踞其巅，实当紫云冈之前。
　　积宝山在县署之左支，俗名网巾山。以上四山在城。
　　玉屏山在东南，一名屏山，如画屏然故名。宋蔡君谟建画轩诗云：“画屏曾指孤舟客，今日孤舟在画屏”。
　　双髻山城东南，屏山后，两峰并耸如双髻然，宋张远所称双旌拔秀者也。
　　金凤山城东三里。
　　鲤鱼山在水东，山势溯剑潭而上，其尾为化剑阁。
　　太古山城东五里，山势雄伟。
　　衍仙山城东北十里，旧名含源。昔时有衍客炼丹於此，传为羽化1故云。山有文峰岩，中一石峙立如佛，又名石佛山。地舆纪胜云：此山东面略通人迹，山中产桔可食，携出则迷道不得归。有衍仙水，下穿暗窦，流出剑津。
　　歌舞山城东，演仙下里，高桐对岸，高髻长袖，窈窕蹁跹，有大小垂手之态。
　　八仙山县东汾常里，相传有仙过此，足迹犹存。以上诸山在东。
　　虎头山西郊外，县儒学在其麓，跭踓特起，形如虎踞。堪舆家谓山形有卷帘殿试之格。嘉庆五年，里人在此扦坟，知县完智饬差押止。十二年兴化人程廿三，复在此山来龙处盗葬，知县杨差押举扦，勒石永禁。
　　九峰山城南剑津里，面对府公署。峰峦九叠，旋绕萦回，为县治诸峰之冠。第八峰有万福精舍2，第三峰有天庆阁，明正德间提点陈本润，闭关五十年，尸解於此，有诗载艺文。
　　溪头凤山剑津里西，相传有龙居其中，岁旱祈雨辄应。宋宣和间，道人张声隐居於此。
　　大文笔山县西南二十里，其峰尖削如笔，由美山发脉，高耸绵亘，作干分支，直至福州。三谶云：“黄龙歇气三千里，跳落平阳十万家”。
　　小文笔山峰峦秀丽，文笔插天，其峰较诸大文笔，尤尖尤秀，形家以为一邑文星所系。先是有顽民在此凿石炼灰，屡蒙官禁，准勒碑以垂永久，记载艺文。嘉庆五年，汀郡奸徒，复蹈前辙，阖邑公呈，知县完智复禁，罚银修县儒学魁星阁。
　　赤岐山城西五里，旧有庵。
　　凉伞山城西，相传曾出黑石。
　　莲花山城西天竺里，重峦叠峰，状若莲花。
　　天柱山城西安福里，一峰孤特，撑柱青冥。
　　筼筜山城西安福里，山多产竹，明吴国伦有：“苔藓石门花自合，松篁烟碧翠常新”。
　　天台山城西百二十里，界连顺昌、沙县。危岩峭壁，云雾时蒙，内多石洞神石，上有寺。
　　美　山开平里，两峰高低并峙，形如美字故名。山从尤溪出龙岩寨，突起地上，从后视之，险绝无垠，上极霄汉，视诸山如隶。上有仙奶三殿，俗呼米山，又名米头山。相传岩畔有石窍出米，足给庵众。后有吴释子大其窍，其米遂绝。
　　宝云山资福里，山势秀特，时生云气。
　　展旗山资福里，山势开展，若扬旗之状故云。宋黄裳诗有：“峥嵘南揖展旗山，旗鼓相临缥缈间”之句。以上诸山属西。
　　金楼山在城南，一名南山，端严肃穆，方正崇宏，群山环向，皆作土平。罗氏豫章徙居其麓，文质公实诞於此。基址之左，建为书院。山右有岩，上下梅树三株，传为文质公手植。前有泉，曰白水，亦曰香泉。
　　虎掌山保福里，形似虎掌故名。
　　龙湖山保福里，四山环峙，中为平原，旁有龙湖寺故名，今废。
　　九龙山长安里，九峰蜿蜒如龙，九峰书院在其麓。
　　樟岚山杜溪里，上临南溪西岸，花秀深蔚，李延平先生於其间居焉，居址犹存。
　　瓦口山杜溪里学林村，李延平先生墓葬其麓。以上诸山在南。
　　葫芦山金砂里溪边，以形相似名。以上诸山属南。
　　茫荡洋山在西北，俗名懵懂洋，广袤二十余里。本一高原，上有老虎洞、猫儿岩、狐狸陇、鸡冠山、虾蟆石、鲤鱼山、笔架石、双门石、五马槽、七星斗、孔雀坑，惟墨砚窟最奇，窟在岩面，不甚深大，常出清泉一泓，四时不涸，千人饮之不竭，谢地乡，在其山足。
　　金斗山城北保福里，山侧有石洞名金钟，四山环峙。相传昔有仙人坐化於此，塔内塑像，乃其蜕骨。
　　蓬莱山城北五里，曲径幽荫，旧有庵，今废。
　　金斗山城北，巍峨凌汉，势极陟峻，旧有庵。
　　铜钉山塘源里，山高而秀，为西北郡山之祖。四时景物，变态万端，岁旱祷雨多应。
　　碧　山寿岩里，岩壁峻绝，上有一金字，望之俨然。以上诸山在北。

　　【注】
　　1.羽化：古称成仙为羽化，即变化飞升之意。
　　2.精舍：旧时集生徒讲学之所。
	

岩

	

　　百花岩剑津之东，石壁峭立，勒有百花岩三字隶书。方春百花鲜丽故名。有百花亭废址，今犹存。
　　容照岩在百花岩之侧，岩石嶙岣，清光一穴可照。
　　大　岩在城东十五里，俗名三千八百坎，上有亭，名岩头亭，古木阴森，中有滴水岩，暑月过此，常於此纳凉，有时载艺文。
　　中　岩演仙下里，高出众山，有瀑布泉，自岩中飞下。
　　云顶岩汾常里，时有云气冒其上，故云。
　　五谷岩城东四十里，上有殿祀神农，其中悬崖峭削，有帐屏狮虎之状。以上诸岩俱在城东。
　　西　岩在城西南三十里。
　　天井岩大外里，山石一窍通明，故云。
　　圣泉岩天竺里，下有清泉甘冽，旱岁不涸，相传有圣僧过此，凿以济渴。
　　碧　岩长沙上里，相传曾出异石。
　　青　岩梅东里，其石四时青色，隐隐异於他石。以上诸岩城西。
　　麂坑岩山多产麂，怪石嶙峋，横截溪畔，剑水合流而下，藉以砥柱。顽民凿石於此，宜禁。
　　举　岩长安北里。
　　虎掌岩余庆西里，状如虎掌故云。
　　文笔岩峰尖如笔故名，在普安里。
　　狮　岩在城东南普安里，逶迤而南，廌山祠在其麓。
　　紫　岩岩石皆紫故名。
　　美　岩云盖里，唐有刘姓者，於此坐化，遗庵尚存。以上诸岩城南。
　　郭　岩寿岩里，周围几百里，山麓建安、瓯宁、顺昌，建阳数县环焉，为延郡发龙之始。其巅有亭，覆以铁瓦，可观日出。其地产松菜，不种而四时自生。相传郭仙居於此，故名。
　　狮子岩新兴里漈上，以形似名。有洞深半里许，可容数十人。岩石峭削，高三十余丈，中共三十六洞，如张、萧、刘、连、马仙、雷公、袈裟、莲花、电母，其最著者一在遵教里蒲山石岩下，有三井，中井相传龙居其中，立庙於侧，祷雨多应，前太守孙衍、管大勋因旱祷雨於井，大雨骤至，里人祀之。
　　太平岩古田里，相传岩中藏经，诗僧林友削发於此。以上诸岩城北。

	

峰

	

　　小鹫峰演仙下里，屴崱如鹫鸟状。宋元佑中漕使曾子方过此，爱其奇秀，有诗云：“面前山好无人识，定是飞来小鹫峰。”
　　弥勒峰城东四十里，无量寺在其麓。
　　螺　峰立形如螺漩，故名。
　　莲花峰城南里，层峦叠障，状若莲花。

	

岭
	

　　紫芝岭城北隅，旧府儒学之西，岭道逶迤，民居稠密。
　　大觉岭在府儒学义路礼门前下。
　　普通岭在延平卫街左，梁时建寺於岭，名曰普通，遂称普通岭，后为学院校士贡院，又名贡院岭。
　　浆洗岭在道署左，上通协镇府署。
　　后所岭在建小门街左，闽王庙对门，直上通梅山。
　　天官岭俗呼黄官岭，在建小门街左。
　　狮子岭岭中一石狮，故名。
　　县前岭旧县署便道，在县前。以上俱在城。
　　湖头岭在演仙下里，宋张伏败张彻於此。
　　梧桐岭资福里，多产梧桐。方道隆诗有：“不报新秋到，惟生待凤栖。”之句。
　　白沙岭多出白沙，故名。
　　候宰岭在新兴里。
　　石鼓岭梅南更，其山峻绝，方圆中尺许，以石扣之，其声如鼓。
　　大武岭地界南瓯，绵亘数里，茂林森荫，多伏莽抢夺之患。康熙癸已大横驿丞张士逵，署大历司篆，率众改向山麓，由田中，宵小不能潜伏，行者旅者称便。
　　常窠岭城北大岩外，路通峡阳，山林阴翳，险同大武。
　　水头岭在城北。
　　风波岭城南三十里。

	

洞
	

　　紫烟洞在明翠阁之东，俗呼紫霞洞。
　　含源洞梅东里，云雾时封洞门，四时泉声，响如笙簧。
　　碧云洞百花台之下。
　　隐鳞洞与百花台相接。宋吴仪隐居於此。
　　南楼洞
　　白水洞
　　三井洞以上三洞俱遵教里。
　　莲花心洞在剑津里，山有九曲，如花心复叠者然。
　　金源仙洞梅东里，元至正中，方士隐其姓名，修真於此，赐号显迹道场。
　　闻猿洞城南九峰山右，相传有方士袁深炼丹其中，二白猿往来相狎，风晨月夕，时闻清啸。

	

峡

	

　　后　峡城东北五里，此系郡城入脉结束之处。嘉庆十三年，汀郡奸民在此挖毁栽种，合邑佥呈，前任邑侯杨，将此山归官，勒石永远禁止栽种，碑文见艺文。
　　筼　峡城西天竺里，多产竹。
　　藏春峡剑溪之东，宋吴仪读书处，两山环峙，繁花杂卉生其间，四时皆和。旁侧有咏归台、老圃亭、暗香亭，虚心亭，容照岩，废址犹存。
　　　峡城南长安里，两岸青山回合，溪流转折而去。有巡司公署，署前古榕二株，相传宋时朱文公手植。
　　归云峡城北演仙下里，云起云气飞飏故名。

	

石

	

　　花纹石有五彩纹。
　　虾蟆石临水状如虾蟆，夏月居近此石，无蚊虫。
　　笏　石屹立如笏，以上三石，俱剑津里。
　　金精石石色黄莹如金，在城东。
　　凤味石相传昔有孝子，母思凤肉成疾，遇仙指之曰：此石味同凤肉，煮食之，其母疾愈故云。在仁州里。
　　仙书石城东崇福里，或指以为仙书。
　　卤水石城西长沙上里，叶梦得避暑录，石有三种，其一出卤水，可为砚。互见产物。
　　玳瑁石色如玳瑁故名，在城西长沙上里。
　　磐陀石在城南，方广丈余，四山环峙，清泉涌出，佳木阴森，境绝幽雅。宋李愿中、朱晦翁二先生，常游息其上，有天趣园，即延平书院。
　　马鞍石在城南，状如马鞍故名。

	

川
	

　　剑　溪一名剑津，又名龙津，又名剑潭，城东西二溪会合之处。昔时有宝剑跃入潭，化为龙故名，详载艺文。
　　东　溪源出浦城、松溪、崇安三县，凡五派合流，会於建宁城外，南流一百二十里，顺至剑津。
　　西　溪源出长汀县，经将乐东流至顺昌西，与邵武溪合，又东流经王台驿前，至沙溪口与沙县溪合，流四十里至剑津。
　　南　溪与东西二溪之水合流，名丁字水，又名三溪，九十里与尤溪之水合，直抵福州入海。
　　房村口溪源出瓯宁谢屯、郑墩出，溪为南邑山之界水，村属瓯宁。
　　峰　溪源出底坑，经杨厝，合观音山朵云坑水，流至峰溪，出口入溪。
　　南雅溪
　　延安溪
　　埂埕溪
　　以上汇合东溪
　　鸬鹚溪源出瓯宁梅岐，经苦竹溪、岚下、前墩、吴墩、头黄冒、大历口，抵北海桥后由吉田、夏坑，至此而入大溪。
　　麻　溪源出瓯宁谢屯地方。
　　诏　溪源出梅西、梅南、新兴里，同迳八字桥至口而入大溪。
　　卢　溪源出长沙。
　　筼筜溪源出沙县黄泥隔至筼筜，由溪后、井窠、江口，出王台下大桥入大溪。
　　大芹溪左出沙县界，由长沙坑，历大溪源，岭兜、塘下，至三冈峙中出尤溪界，由梅子坑、白塔、栅下，至冈峙合流，至禾村与溪头溪尾坑水合，出七星桥入大溪。
　　以上六溪会合西溪
　　十里庵口溪水出山源，历桥门、上地、半岭，从白沙桥入溪。
　　安济口溪水出后溪，历澄州源出通济桥入溪。
　　桔　溪源出建安蓼溪，由龙湾历普安、迁桥诸乡，出吉溪桥入大溪。
　　岳　溪源出保福里龙湖，由古德洋、东墙、连坑，至岳溪口入溪。
　　武步溪一自建安出遵教，流经乌厝前大演溪，至沙溪口；一自古田出余东，由村头、苏墩、赖墩至沙溪口，合遵教溪出巨口，由同仁桥流经武步入大溪。
　　徐洋溪一自美山，由小盖出云盖里，合增坑水抵文田；一自大坪出罗源峡，与横路水合出文田、会云盖溪，由徐洋入溪。
　　畲　溪一自大盖出裕坑，由洋头、吴坑、樟岚出瓦口；一自虎鼻出杜溪，绕洋尾至瓦口，与樟岚水合，从畲溪入溪。
　　太平里溪由大峰山出中寨入溪。
　　龙　溪俗名小溪，在漳湖坂尾，源出尤溪。
　　尤溪口
　　以上诸溪汇合南溪

	

坑

	

　　常　坑源出杨厝群仙洋，经小常入溪。
　　小湆坑源出大岩，朵云坑，由王官岭大源至小湆入溪。
　　大湆坑源自中岩，经上瓦、大湆至安丰桥入溪。
　　小凿坑源自梅西白水灇，由邋还石合石笋坑水，至大凿十里，趋马家桥下入溪。
　　以上出东溪
　　吴侍郎坑源出梅东，左后坪，右前后洋合流，至温州出，入大溪。
　　水磨坑源出溪源上下村，绕下合大横坑水，出石桥入大溪。一名磨面坑，即菊花涧，胡九峰先生读书处，旧址犹存。
　　西门坑发源小浴岭下，至县尉司前，石桥下。
　　洗心坑源出溪源，经大浴岭下十余里，至镇安桥出大溪。
　　马　坑源出蓬莱山，至地藏堂，合兴化寺前坑水，至化龙桥下入大溪。
　　田　坑源出广教寺之东西坑，至中岩合流水云村，绕金山寿岩庵前坑虎头山左峡二水，出四鹤桥下入大溪。
　　尤　坑
　　镇口桥坑
　　以上诸坑出西溪
　　蛟　坑出南溪。

	

滩
	

　　汾　滩
　　竹后滩
　　龙港滩
　　黯淡滩最险，波涛高起丈余，舟人惮之！载艺文。
　　凿　滩
　　以上东溪险滩
　　石柱滩
　　扛猪滩
　　张八嫂滩一名张婆，峡阳西里余，两旁石夹溪水，曲流仅容一舟，水涨尤险。
　　三门滩峡阳金砂渡下，乱石槎枒，水港散出，舟人误识，危不可救！
　　小黄口滩
　　张岩滩
　　虎口滩
　　樟槎滩
　　苏坑滩
　　星窟滩
　　大湍滩
　　小湍滩
　　城门同滩滩水湍急，石壁险峭，舟人拔岩挽缆，多踬於水。清朝康熙五十三年，中军陈光祚捐俸，募匠开凿缆道。
　　将军滩
　　黄墩头滩
　　慈油滩
　　鹭鹚墙滩二滩在西芹，石不甚险，而往往覆舟，盖多暗石也。
　　以上西溪险滩
　　剑鞘滩
　　嵩口滩
　　大湘滩忌大水
　　小湘滩
　　五港滩
　　天柱滩险！宋绍兴中，郡守上官愔等，既凿黯淡，复请凿诸滩。有僧祖日者，能扛滩势，命董其役，漕司以钱百万助之，愔自益钱百五十万，南溪之滩始平。
　　鸠道滩
　　同场滩
　　龙窟滩
　　附外茶洋
　　以上南溪险滩

	

潭

	

　　万丈潭城南剑津里，灵源庵之前，其深莫测，潭上旧有亭，以潭名名之。
　　九里潭城东南金沙里，上下皆急滩，惟潭九里，平流如掌。
　　鳀　潭城西峡阳，中有一洲，岩石嵯峨，林木阴翳。

	

湖

	

　　七星湖城东十里，长三里许，多产虾，味逾他处，夏月尤多。
　　雍　湖城西长沙上里，芹溪之西。
　　鳖　湖一名白湖，城南罗源里。
　　碧洞湖漳湖坂尾，内有鲤鱼出，则里人登科有验。
　　慈林碧湖长安南里，三吾寺右，相传有龙居之。
　　龙　湖保福寺，一名象湖。

	

漈

	

　　罗源漈城南罗源里。
　　三角漈茫荡洋下，谢地水尾。
　　中　漈城北新兴里。
　　牛皮漈茫荡洋山上。
　　百丈漈城北新兴里，有瀑布水垂下，可观！
　　大上漈详注前山内。

	

池

	

　　放生池一在城东迎恩亭之前，旧名宋南剑州放生池。一溪南元妙观下，旧为剑浦县放生池，即剑津上下水深处，禁止渔捕。
　　绿净池城东地，名天河古放生池，今废。
　　叶家池梅山之麓，今废。
　　莲花池田头南山之阳，今废。

	

泉

	

　　槃涧泉剑津里，源出山巅，盘回石涧，泓深洁净，其味甘美。
　　香　泉一名白水，南城东罗源里，豫章先生书院右，其味甘香故名。
　　佛智泉在城西，开平寺方丈后，极清冽，遇岁旱不涸。
　　育德泉城南九峰山麓，宋罗、李、朱三先生讲道於此，常饮此泉，取蒙卦象词名之。
　　茯苓泉城北中岩岩畔，古松下结茯苓，泉出其侧故云。
　　金　泉城西二里许，泉中有沙淘之，往往得金。
	

洲

	

　　大　洲城东南，寿山里，安济铺前，其地多居民。
　　雍　洲城西南，长沙上里，水中平地突起，俗名鲤鱼洲。
　　蒙　洲汾常里。
　　仙　洲有山介二水之间。上二洲俱城东。
　　黄龙洲一名黄龙沙，城东南张司空祠前，每春水后，土人视洲沙多寡，占岁丰歉。宋黄裳诗云：“看此黄龙沙斗起，满城歌吹入丰年。”
　　土埠洲城东南，崇福里。
　　金　砂溪沙淘之有金故名，又以名其里。
　　白　砂溪沙淘之有银故名。上二砂俱在金砂里。
　　小　砂崇福里，俱城南。

	

桥

	

　　明翠桥旧有浮桥，在城东旧建宁门外，用舟三十有八，横亘大溪中，而架木板以通行，两旁铁索维之，可容驷马。水涨则分系溪岸，用舟以渡行人，今废。
　　水东桥一名龙津，在旧延福门，明万历三十七年，郡守倪朝宾建。清朝乾隆三十年，知县卫克堉重建，今废。
　　西　桥在南门外，其浮桥制与明翠同，各用舟三十有二，压以厚坂，昔人谓之三桥，官民称便，今俱废。
　　四鹤桥城西延成门外。
　　延安桥宋嘉定中，邑人赵崇鲁建。
　　延平桥旧名柏平，宋宣和中，邑人范崇建。
　　登科桥
　　大凿口桥石砌二桥，俱宋庆历间，邑人范迪简建。桥下即龙山东畔界，水流入大溪。
　　湆口桥石砌，宋嘉祐中邑人范侗建。
　　湖头桥在丘墩铺前，制如明翠，宋元丰元年建，今废。
　　乘驷桥汾常里。
　　大横桥以上八桥俱城东。
　　十里庵桥旧名利涉。
　　安济桥旧名通济，上二桥俱石桥，在崇福里。
　　桔溪桥石桥，水自南山诸乡流出，久圮。行人但以舟济，行人苦焉，嘉庆十三年，邑侯杨桂森重修。
　　吉昌桥
　　吉安桥宋端平中，里人吴瑞建。
　　吉水桥屋桥，明万历间建，俗呼野猪桥。
　　龙坝桥
　　联第桥石桥。
　　店口桥石桥，上四桥普安里。
　　同仁桥旧名黄龙桥，久圮。嘉庆九年，郡守广善倡捐重修。
　　清风桥唐贞观，里人吴益建。
　　花　桥以上俱城东南。
　　镇口桥水南，民国五年重建石桥。
　　岭下桥漈头。
　　罗源泗洲桥屋桥。
　　田当桥罗源里，有亭。
　　化龙桥石砌，即马坑桥，元至正，里人蔡果卿重建。
　　西芹桥石桥，一名七星，宋熙宁间建。
　　黄墩桥西芹上石砌。
　　皇泽桥
　　瑞龙桥蓼地，旧用木。乾隆十八年以石建。
　　八字桥峡阳，乾隆十八年重建。宝龟，洛源、渎溪、聪坑等北乡之水俱会於此，出哨。

	

渡

	

　　东门渡原有浮桥，即明翠桥。
　　湖头渡
　　白砂渡
　　延安渡
　　八仙渡
　　房村口渡
　　南门渡原有浮桥即西桥。
　　秋竹渡
　　鱼船窟渡
　　洽湖渡以上西溪。
　　徐洋渡
　　坵墩渡原有浮桥。
　　埂埕渡
　　大横渡
　　小雅渡
　　小瀛州渡
　　南雅口渡以上东溪。
　　西铭桥渡
　　前溪渡西芹。
　　沙溪渡
　　水东渡原有浮桥。
　　桔溪渡乾隆二年，设水手二名，给工食。
　　畲溪渡
　　岳溪渡官渡，同吉溪设。
　　小杜渡
　　九里潭渡
　　武步渡
　　诏口渡
　　蛟湖渡
　　菜州渡
　　王埠渡
　　江汜渡以上北溪，即樵川也。
　　葫芦山渡
　　大溪头渡
　　龙窟渡
　　龙溪口渡里人捐置田，给舟子工食。
　　尤溪口渡以上南溪。
　　筼溪渡
　　梨坪渡
　　蒲屯渡
　　金砂渡峡阳，里人捐置苗田二十三段，为舟子工食及造舟修路之费，有碑记。
　　附水利

	

灞

	

　　朱师灞演仙上里。
　　谢当石桥下灞
　　樟岚洋头灞以上三灞崇仁里。
　　上沜灞罗源里。
　　千岚尾灞
　　田头灞
　　岐兜灞以上崇福里。
　　油丁灞
　　龙潭灞以上杜溪里。
　　山下梅子坑灞以上汾常里。
　　水头灞太平里。
　　洪桥下溪灞长砂下里。
　　石城灞以上大内里。
　　铁沙灞梅东里。
　　村头洋灞
　　范墩灞普安里。
　　曾源灞
　　湄洋水尾灞太平里。
　　登源灞上二长安南里。
　　高车灞
　　大窠灞以上四灞，吉田里。
　　河沙灞寿山里。
　　大官灞
　　大横灞
　　洋坋灞资福里。
　　龙汾埂灞天竺里。
　　梅子坑灞
　　南州村灞大外里。
　　田溪村头灞
　　后井灞以上遵教里。
　　漈头村灞金砂里。
　　古德灞上二保福里。
　　坑坪灞
　　白沙灞
　　石　灞
　　渎溪灞新兴里。
　　浪头龟日山灞塘源里。
　　石纹灞
　　太保亭灞
　　葛尾灞以上六灞，寿岩里，葛尾在翁墩，当南瓯之界。
　　化龙桥灞
　　洋当灞
　　新灞

	

圳1
	

　　大作圳县东北。
　　泼头石砖圳县东。
　　地坑圳西南。
　　苏坑圳梅东里。
　　坑圳开平里。
　　上洋圳西北。
　　竹　圳二圳安福里。
　　应坑村圳以上吉田里。
　　石纹圳
　　翁墩洋后圳以上寿岩里。
　　西坑圳东北。
　　东坑圳县南。
　　上洋圳城西北。
　　洋当坑圳大外里。
　　丝田圳大平里。
　　游墩圳
　　珠墩门前洋圳
　　桥头圳
　　洋当圳
　　潦头村圳塘源里。
　　八仙圳梅南里。
　　梅岐门前圳以上梅北里。
　　大垳圳梨坪乡东。
　　上坪圳茂地水尾。
　　外坑大圳汶浆乡南。
　　百丈漈圳百丈漈乡水尾。
　　大垅圹马坑、黄畲二乡间。
　　丁岩三圹宝龟山东南。
　　上下长圹谢地。
　　木犀圳
　　郎坑长垳圳麻洲郞坑。
　　外岩大圳该乡下。
　　溅头圳有上溅、中溅、下溅等圳，均在新兴里。
　　涵源圹东山坪乡，源出茫荡洋山。
　　关刀坵圹梨坪乡。
　　三节圹谢地水尾。

　　【注】
　　1.圳：田间水沟。

	

陂

	

　　当洋陂一名大官陂，广十五丈有奇。
　　注泽大王陂
　　尤墩陂
　　西洋陂源出自陈古岩下。
　　田头陂一名官陂，广二十丈。
　　后当坑陂
　　下底坑陂以上城南。
　　茶陵陂俗呼水洋源，源出保福里吴山。
　　娘桥陂迁乔里。
　　判　官县西北峡阳里。
　　放生池前陂安福里。
　　丁历陂寿岩里，大历镇之北。
　　马氏仙源陂县长安北里。

	

关　隘

	

　　中军帐在县城西北田坑广节营后山，宋郡守张建，以为斥堠，招讨使陈重建。
　　黄墩关隘城西二十五里。
　　麻州头关隘城北梅岐里。

	

寨

	

　　卤水岭寨城西，长砂上里，背山枕溪，上下壁立万仞，路仅通步，险数折，招捕使陈寨所，此与中军帐，鹅鼻头尖寨，因警而设，非如各营寨为经制也。
　　鹅鼻头尖寨城北，考窠岭上十三峰，平地耸起，高十余丈，中有捷路通郡城中军帐，后通峡阳，前通溪源诸处，有邻警，则屯此以候望焉。建炎间，郡守张建立。
　　湖头寨城东十里，面溪背山，前建浮梁，宋建炎中，彻入寇，郡守张设伏於此射杀之。
　　阳门寨宋元丰三年建，隶剑津县左翼军。
　　桐岭寨城西梧桐岭，宋嘉定七年提举刘允济建。
　　峡寨在峡镇上，宋元丰三年建。
　　弓兵营在城将顺门外，宋嘉定五年，郡守陈宓、县尉张元简建，越二年坏於洪水。端平三年，郡守董洪、县令赵希綮重建。

	

附废镇

	

　　罗源镇城西对岸罗源峡，自镇口而南十五里。
　　东津镇凿滩范迪简所居地。
　　永平镇剑津北岸，五代时王延翰置都镇，屯驻闽城兵卒。
　　西津镇沙、顺二水合流处。
　　静江镇今峡巡检司处。
城市志第五

　　三里之城，七里之郭，民所止也。五都1之市，九逵2之衢，民所趋也。为之重门巨堑，以备不虞。为之列肆受廛3，以来工贾。夫是以闾阎扑地，阛阓连云4。齐称表海5临淄，殷阗6周卜宅中宅7，洛阳繁盛，其地利使然也。夫郡邑立，而后城垣筑；城垣筑，而后官守崇。公署者居官莅治之所，所以大居正而尊朝廷也。以治官府，以纪万民。堂阶不下，而四境之疮痍，如遇诸目。群黎之呼吁，如闻诸耳。用能不懈於位，民之攸塈8。故善觇邑者，入其野，而知其治之美恶。过其市，而知其俗之俭奢。岂徒以山豁之险，封疆之大为美谈哉。南邑附郡，倚山为城，循溪辟市，直贯东西，颇形湫隘。城筑自宋，或曰筑於元之至元。东西长，南北短，周九里百八十步，高二丈五尺，厚六尺。墙垛二千四百有奇。门十有一，明更为九。窝铺六十一。历年以时修废。城滨於东西二溪，时有水患。乾隆甲申9大水，城崩七十八丈，卫令克堉补葺之。嘉庆初年甲辰己酉续坍，何令茹莲勘报於大府。庚戌水溢塌甚，题闻於朝，黄令铨请帑修之，壬子落成。光绪二年丙子仲夏水灾，延福门城基陷，复塌二十余丈，役大资巨，迄未能修，难称防卫之固矣。故志其城市及其公署，以详其里图，墟镇驿站之属，虽兴废不同，亦古今之明鉴也。

	

城　门

	

　　旧十有一
　　子城东曰镡津门
　　子城南曰崇化门
　　子城西曰延安门
　　子城北曰崇仁门
　　临溪曰延平门
　　延清门
　　披云门
　　城东曰建安门
　　城西曰将顺门
　　城南曰通福门
　　城北曰延泰门
　　今为八门
　　延禧门即旧建安门，今为东门。有城楼，万历三十七年，郡守倪朝宾重建，嘉庆丁卯，知县杨桂森重修，后朽。民国三年，建安道尹蔡凤新建洋楼於上，设公抽东排关，在此办事，楼跨衢临溪，凭栏眺望，江山如画。
　　延恩门即小东门，又呼垆坑门。
　　延安门即上小水门，有城楼临溪，嘉庆丁卯，知县杨桂森重修，后毁。
　　延宁门即下小水门，有城楼临溪，民国四年，设盐务掣验关於楼上。
　　延福门即旧通福门，有城楼，康熙十九年毁，知府徐哲建。五十六年毁，知县朱夔建。俯凭雉堞，双溪汇流，棹歌悠扬，帆樯云集，来往不绝，为邑城第一道头。民国元年，商捐局修，历设税厘局杏验卡於上，今仍之。
　　延寿门即旧将顺门，今为南门，有城楼，万历三十七年水漂塌，郡守倪朝宾重建。民国元年，城门石□崩，府知事李焕修，二年道尹蔡凤新建城楼，设公抽西排关，办事於此，明窗轩敞，山光水影，挹人眉宇。
　　延成门即旧延安门，今为西门门外，有四鹤桥坊，相传有古柏千年，鹤巢其上，番国识者取为香，燃烟中，有四鹤翔舞故名。嘉庆十二年六月毁，知县杨桂森捐建，同治后归道署西排关，公款叠有修造。
　　延泰门即旧延泰门，今为大北门。
　　小北门今塞。

　　【注】
　　1.五都。五大城市，历代所指不同，泛指繁盛的都市。唐李益诗：“侠气五都少，矜功六郡良。”
　　2.九逵：都城的大道。南朝梁何逊诗：“长安九逵上，青槐荫道植。”
　　3.列肆受廛，肆，商店，手工业作场。廛，商肆集中之处。本句指工商业网点排列。
　　4.闾阎扑地，阛阓连云：闾阎，里巷的门。阛阓，市区墙门，亦指街道。本句指市区四通八达。
　　5.齐称表海：齐指山东，海指黄海，古为东海。
　　6.殷阗：富足充裕。
　　7.周卜宅中，周指周代，卜宅指选择建都中，洛阳居天下之中。
　　8.攸塈：见“诗?大雅?假乐”：“民之攸塈。”指休息，安层乐业之意。
　　9.乾隆甲申：公元一七六四年。
	

街

	

　　和丰街旧州治左。
　　噀雨街开平坊上街。
　　平政街迁善坊南。
　　石犀街
　　十字街丰衍仓北。
　　后　街在大街之后，由道治至府治。
　　朝宗街开平坊门外。
　　偃风街开平坊下街。
　　演庆街铁冶巷口。
　　梦鱼街旧州巷以上俱旧名。
　　大　街由东抵西。
　　北镇街大北门城上。

	

巷

	

　　斗蓬巷招福坊。
　　酕醄巷城东中和岭上，俗呼曹家巷。
　　卖菜巷与钩栏巷相近。
　　通判巷大北门内。
　　铁冶巷县学东南临溪。
　　祠堂巷
　　钩栏巷
　　衣香巷四鹤桥边。
　　罗胜巷县学东。

	

坊

	

　　龙鼎坊
　　三魁坊
　　中和坊
　　左三巷坊
　　威武坊
　　铁像堂坊
　　卫后坊鼓楼一座，今废，基存。
　　紫芝岭坊
　　城上坊
　　酒务巷坊
　　帝师殿坊有钟楼一座，嘉庆十三年，知县杨桂森重修。
　　镡津坊
　　北镇坊
　　卫抚仓坊
　　宝武营坊
　　圣恩坊
　　剑浦坊东门隔河。
　　进贤坊
　　夫人宫坊
　　水南下坊
　　崇恩坊
　　开平坊
　　聚奎坊
　　宝积坑坊
　　天河边坊
　　积宝山坊
　　毅勇坊
　　梅峰坊
　　东山头坊
　　教场坊
　　水东坊延福门隔河。
　　昼锦坊
　　西铭坊以上西郊外。
　　镇口坊以上南门隔河。
　　三元坊以上北郊外。
　　府前坊
　　大北门坊
　　晏公庙坊
　　普通岭坊
　　迎仙坊
　　四贤坊
　　招福坊
　　梅山寺坊
　　广积坊以上在城。
　　作滩坊俱东郊外。
　　四鹤桥坊
　　马坑坊
　　水南上坊

	

井

	

　　潭北井镡北精舍前。
　　龙山井龙山堂下，玉清官前。
　　龙兴井草鞋坑内，俗名八角。
　　枫树井道南书院岭下，明成化间铸铁为栏，万历间更易以石，水清而甘。
　　草鞋坑井八角井外，将乐窠前。
　　元坛庙井紫云台右麓。
　　右营前井小关帝庙岭下阛阓间，甚浅而不竭，旱亦不涸。
　　夏　　井紫芝岭下。
　　光孝寺井天宁寺殿前，左右二井，右井久塞，地上时有泉出。
　　府　　井府治大门内，左右二井，左井甘，右稍逊，一名谯门双井。
　　常丰井常丰仓右，一名下察院井。清朝雍正间堙塞，乾隆八年，监生叶珩捐资重浚。
　　河泊所前井
　　南山下井衣香巷内，以上在城。
　　福泉井
　　圆山井龙华庵外。
　　观音井紫云台右麓。
　　樟抱井樟抱坑武当行宫前。
　　葫芦井晏公庙坊，水特清冽。
　　学粮仓井俗名灯笼井，水带铁气。
　　卫后井五帝庙后。
　　闽贤祠外井鼓楼墩下。
　　涌泉井
　　庆泉井
　　谭津井漂沙坑口。
　　黄泥井晏公庙前。
　　西齐井
　　资善井
　　醴泉井
　　第中井
　　新水井明崇正十八年凿，深十丈。
　　千军井宽二尺，深仅三尺，泉涌不竭，可饮千军，以上峡阳里。
　　溪头井
　　夏泽井
　　黄历口井以上寿岩里。
　　陈　井罗源峡街头。
　　童　井罗源峡街尾。
　　鸠源路前井
　　香岭井内外二井。
　　街头井
　　中宅井
　　金山井
　　画桥井
　　夏泉井
　　仙岩井以上天竺里。
　　环秀阁井
　　村头井
　　后巷井
　　漈头井罗源里。
　　横路井
　　横坑井
　　柴坑井
　　坵道井
　　二　井吴坑大庙前。
　　南山井迁乔里。
　　真武庙井
　　圆山兜井以上徐洋。
　　街中井
　　后窠州井以上畲溪。

	

墟　市

	

　　峡阳镇墟一、六日集。
　　王台市墟逢四、九日集。
　　西芹市
　　大横市汾常里，旧二、七墟，今无。
　　外岐市
　　大坝市墟
　　畲溪市
　　葫芦山市
　　漳湖坂镇
　　泰平市
　　大历口墟寿岩里，逢一、六日集。
　　王泽墟大平里，逢二、七日集
　　安丰桥市
　　埂埕市
　　下道市
　　炉下市
　　桔溪市
　　南溪市
　　岳溪市

	

公　署

	

　　建安道尹署，在卫治东左右所理刑厅旧址，原武平道行台，旧在府治东旧察院之左，为按察分司，嘉靖三十年，佥事黎澄改。今所先为分巡武平道臬司佥宪，万历五年，奏改藩司少参。清国初设分守建南道驻汀州，康熙六年裁，十年设分巡延建邵道仍驻延。乾隆三十年，巡道杨仲兴扩大门照墙重建。嘉庆八年，巡道戴求仁重修大堂，二门中有超然堂，又有翠竹山房，巡道庄令翼题额。清晖阁，巡道刘冲题额。看剑阁，巡道王道新题额。陈国华重修识山亭，巡道陈廷统题额。兰馥斋、云轩、揽秀亭、俱巡道陈国华於乾隆甲申年建。三圣殿西堂，陈国华重修。民国三年，蔡道尹於公署西边建办公厅，六年於二堂西隅掘一井，泉水清洁。
　　南平县署，即旧延平府署，在城西北隅，旧盐仓场址。后据西山，前面九峰，宋曰州治，在今治东。元改本路总管府，明洪武元年为延平卫署，三年，知府唐铎改，今地正德间毁，知府朱应登建。十三年，谯楼吏舍毁，知府廖纪建。嘉靖年间，仪门并东吏舍毁，知府沈鎜建。三十五年，彭澄重修、并改旧理刑厅所为延宾馆。清朝康熙五十六年，知府任宗延增修，前为忠爱堂，后为寅恭堂，又后为三圣庙，庙之西北为怀清堂，堂左为吸江楼，乾隆二十六年，知府傅尔泰改名大观楼，又於退食处增筑书室三楹，在怀清堂之前。署后有三桂亭，堂左为府新仓、吏舍、库狱、谯楼。大门外，为“道学名邦”坊，知府傅尔泰重建。嘉庆九年，知府李尧栋重修大堂仪门鼓楼。中华民国元年，府知事李焕，初并南平县於府，二年春裁府，复南平县，以府治为县署。四年，县知事林扬光改寅恭堂及三圣庙为县监狱。大堂后，左为警备队长署，右为监狱官署。寅恭堂左为旧府义学，今改为拘留所。
　　县佐署在峡阳北隅，清乾隆十八年，县丞弓彤支购骆、范二姓基建筑，前为大门，门左右为徒役班房，中为仪门，内两廊为吏胥房，中为堂，其右为常平仓，仓之前为三圣庙，堂之后为燕堂，燕堂之后为私室。

	

附新旧废署
	
　　延平协署在天河边坊，旧在城东南隅，后废为射圃。遂以将乐游击到郡公寓，为副将署甚隘。康熙年间，副将陈栋扩基建造之，即今地也。乾隆二十八年，副将李如筠捐俸增建重修今存。
　　延平协，教武圃场即箭道，在酒务坊，清乾隆间，副将李如筠改建今存。
　　学院行署，今称贡院，在府治后东北隅，御史台之前。明嘉靖二十七年，知府范来贤建，其地即旧府学明伦堂基，因迁学梅山，改建上察院。三十五年，知府彭澄重茸之。清朝学政按临，驻此校士。后有四贤堂，康熙间，知府萧来鸾题额，相传旧时四贤书院即此地。大堂及左右考棚，俱如常制。乾隆三十三年，巡道杨仲兴重建，立石记之。知府胡宝琳、南平知县陶敦和复重修。同治六年，知府赵均、南平县知县陈培桂重修。至民国四年，南平县知事林扬光奉官产处卖与广东梁淇祥作蚕桑所，售大洋二百二十元。
　　南平县署，宋、元在延平卫前。明洪武初，知县刘居信迁府城外西二里许，后毁。景泰三年，知县刘铭建，规制未备。成化十五年，知县王佐撤而新之。弘治十一年毁，知县陆嵩重建。正德三年，知县江良贵以治远在城外非便，请建今所，在府治东二里许，后枕龙山，前面玉屏，中为大堂，旧时名之，曰作新堂。大堂之中道为华表，两廊为吏胥徒役舍，南为仪门，仪门外左为土地祠，明知县商之彝建，旧分前为延宾馆，后并入祠。右为狱，南为大门谯楼。左右旧“承流宣化”坊，外有“申明旌善”亭，后坊亭俱毁。前为“八闽冲邑”坊，后改颜曰“弁冕六邑”外向曰“襟带十闽”。堂左为架阁房，原赞政厅，后废。堂后为燕堂，东为藏库，西为库王庙，燕堂之后少东为川堂，左为可告轩，前为謻堂1。原县丞厅。后为幕舍。川堂之后为官房，其西为厨房，其后为三圣楼。清康熙间，知县王绍刚、章世德、朱夔先后重修。乾隆三十年，知县卫克堉复於内署增廓花厅，有御史林俊“南平新县事记”尚书林瀚撰，张焘“南平县题名记”见艺文。嘉庆丁卯，知县杨桂森复建小芸阁三植，月课生童於此。光绪十三年，知县孙兴寿重建大堂。民国元年迁府治，四年，知事林扬光奉官产处卖与福州人建会馆，售银大洋二百四十元。
　　六邑公馆，疑系旧察院、旧布政分司遗址。清咸丰间，延平府知府金崇建，宣统二年五月毁。民国四年，知事林扬光奉官产处卖与广东梁淇祥为桑园。
　　府经历署，在府署仪门右，今改为第二国民学校。
　　府教授署，在府学明伦堂左，外截。详学校门
　　训导署，在府学明伦堂左，内截。详学校门
　　县教谕署，在县学明伦堂前左，居仁斋。详学校门
　　训导署，在县学明伦堂前右，由义斋。详学校门
　　县丞署，在县署大堂东，后移驻峡阳镇。
　　典史署，在旧县大堂之左，后圮。

　　【注】
　　1.誃堂：别馆。

　　延平都司署，本左营守备署，在梅山寺坊。乾隆六年，守备余国龙莅任后，详请修葺。二十九年，守备杜世杰详请重修。嘉庆年间，移驻将乐，改设都司，遂为都司署，右为旗令厅。民国四年，县知事林扬光奉官产处卖与邱荫枨建宗祠，售大洋八十四元。
　　钟楼在紫云冈右畔，古钟声洪音闻十里，今渐朽烂宜修。
　　鼓楼在普通岭尾，光绪二十四年十月毁，石磡基存。
　　旧上察院在府治后。
　　旧布政分司在旧察院之右。
　　推官所在府署大堂东。
　　照磨所在府署大堂东。
　　税课司
　　旧主簿署后改典史署，早裁。
　　大历巡检司署在县西北，寿岩里。
　　检校在府署大堂西南。
　　峡递运所
　　右营守备署在天河边坊。
　　旧察院在府治东。
　　清军厅在府署东。
　　理刑厅在府署大堂东。
　　知事在府署大堂西南。
　　延粮厅在府治西，后移府治东。
　　府司狱司在府仪门谯楼右。
　　杂造局
　　府递运所
　　河泊所
　　两营千把总公廨在迎仙坊。
　　都司公馆在酒务巷坊。
　　镇抚司在卫右。
　　中千户所在镇抚司右。
　　后千户所在卫后。
　　阴阳学旧在旧府学前，嘉靖三十一年，移建府治前东。
　　医　学在府治东。
　　道纪司在府治。
　　东　隅原统图二，今并归里。
　　罗源里统图四，县西南二十里，初名上团。以罗从彦祖自豫章从此，故名。
　　延平卫指挥使司在府治东。
　　左右千户所在卫东。
　　前千户所在镇抚司右。
　　僧纲司在府治右。
　　罗　地
　　霞　地
　　山　口
　　葛　坪
　　篁　路
　　溪　当
　　东　坑
　　上　地
　　横　坑
　　陆　坑
　　溪　头
　　坑　源
　　大　平
　　北　湖
　　路　下
　　考　坑
　　溪　尾
　　漈　头
　　黄　漈
　　南　山
　　岭下桥
　　长　斜
　　尤山头旧作尤坑。
　　罗源夹有塘1、市，旅店。
　　后　塘陈统啸聚於此。
　　居中山
　　安浆坑
　　文　田
　　曾　坑
　　麦　坪

　　【注】
　　1.塘：塘报，明代为紧急军情报告，清代自京至省，驿站设有塘兵沿途接替。
	

云盖里统图二，县西南四十里，旧有大盖小盖，乃诸乡总名，今删。

	

　　鸠　源有塘、市。
　　谢　坑
　　洋　头
　　重　洋
　　坑　下
　　大　坑
　　小　坪
　　西　坑
　　后　窟
　　赤　坑
　　黄连坑
　　田　地
　　裕　坑
　　诸　源
　　叶　坑
　　下　东
　　垅　坪
　　谢　丹
　　西　洋有塘。
　　东　边
　　罗　坑
　　台　前
　　圳　田
　　洋　坑
　　乃　洋
　　上　漈
　　余罗源
　　白叶山

	

杜溪里统图二，县西南六十里。

	

　　龙　村
　　蛇　村
　　洋　洧
　　龙门坊即垆下。
　　上　洋
　　田　头
　　小　杜
　　仁　泽今名铜产，即原志之铜场。
　　珠山头
　　芹菜洋尤溪界。
　　岭　兜尤溪界。
　　虎鼻山尤溪界。
　　官　庄
　　前　洋
　　坑　底
　　大　陇
　　大　排
　　大磊口
　　连　庄
　　下　井
　　坑　柄
　　后　洋
　　峡　头
　　横　坑
　　下　洋
　　上儒岭
　　草埠头

	

寿山里统图二，县西南二十里。

	

　　徐　洋有市。
　　下　道
　　香　岭
　　段树坑
　　横　坑
　　洋　坑
　　张　坑
　　邱　道
　　麂　坑
　　溪　口
　　炉　下
　　小　坵
　　水　源
　　大　洲
　　柴　坑

	

崇仁里统图一，县西南六十里，李侗世居里中。

	

　　畲　溪有市。
　　张　坑
　　堀　中
　　漳州厂
　　瓦　口
　　古长坑
　　学　林
　　樟　岚
　　吴　坑
　　后　窠
　　水井后
　　陈　坑

	

崇福里统图二，县东南十五里。

	

　　塔　下
　　梨坑铺
　　安　济有塘、市。
　　坑　峰
　　半　岭
　　漈　坑
　　新　庙
　　十里庵有塘、市。
　　后　溪
　　马　窟
　　罗　坑
　　上　溪
　　洋　丹
　　马　历一名麻梨，有塘、市。
　　大　坪
　　山　源
　　邱　墩有塘。
　　上　地
　　土埠州有塘。
　　澄州源
　　山　后
　　长　窟
　　黄坑源
　　小茶洋
　　箭　坑
　　长老庄
　　以上六里，旧属归善乡。

	

演仙上里统图一，县东北三十里。

	

　　高　桐有塘、市。
　　茶　坑
　　岩　后
　　陈　墩
　　吴　历
　　大　块
　　大高桐
　　山　头
　　圳　后
　　大　坪
　　岩　面
　　更　古
　　漈　头

	

演仙下里统图三，县东北十五里。

	

　　常　坑
　　江　道
　　坝　头
　　洪　溪
　　高　山
　　黄泥坪
　　小　湆
　　磨下洋
　　群仙洋俗名鸡心洋。
　　底　坑
　　杨　厝
　　庙口后
　　垅　口
　　大　源
　　下　瓦
　　黄　墩即黄丹。
　　罗家厂
　　小　作
　　大　湆
　　朵云坑
　　安丰桥
　　戴家厂
　　作　滩
　　湖　尾
　　上　瓦
　　小　常
　　万家厂
　　大　作

	

仁州里统图二，县东北三十里。

	

　　西　坑
　　垅　尾
　　坑水尾
　　北　墩
　　上　楼
　　上　源
　　外　岐
　　坵　墩
　　延　安
　　上　京有塘、驿、市。
　　坪　尾
　　赤　袅
　　马　腰
　　下　源
　　黄　墩
　　坵　坑
　　大均尾
　　康　石
　　岐　头
　　旧南山一名殷南山。
　　窠　家
　　埂　埕有塘。
　　洋　墩
　　坑　傍
　　傍　垅
　　大墘头

	

汾常里统图二，县东北五十里。

	

　　大　横有塘、驿、市。
　　岩　角
　　白　砂
　　赤　陇
　　大马山
　　黄泥墟二、七期，建安界。
　　平　洋即汾常、建安界。
　　李子园
　　大横头
　　赴　树
　　横　坑
　　八　仙建安界，有塘、市。
　　西　历今名细历。
　　上　坝
　　洋　头建安界。
　　石　门
　　瀛　州
　　移　村即中各，今名伊关。
　　以上四里旧属富沙乡
　　西　架
　　西　隅原统图一，今并归里。

	

太平里统图六，县西九十里。

	

　　垅　后
　　官　甲
　　尤地山
　　邓　墩
　　吴　地
　　上洋坑
　　罗　墩
　　谷　溪
　　下洋坑
　　峡　头沙县界。
　　灯火墘
　　罗　源
　　王泽尾
　　楼　前
　　后洋源
　　郑　坑
　　张　墩
　　车　窠
　　后　坑
　　黄泥头
　　湾　田
　　水　尾
　　井　窠
　　新　坑
　　王源墟
　　房　头
　　东　边
　　王泽墟
　　墩　后
　　山　尾
　　焦　坑
　　大墘头
　　阁　下
　　乌　石
　　大洋尾
　　东　山
　　黄　田
　　折　坑
　　刘　坑
　　后　溪
　　赤　陇
　　溪仔边
　　禾　村

	

资福里统图二，县西八十里。

	

　　茶　上
　　漈　根
　　岩　后
　　浪　边
　　坵　坑
　　黄　墩
　　墩　坑
　　石陇坑沙县界。
　　新树岐
　　前　宅
　　吴　坑
　　高埠头
　　梭　坑
　　百丈漈
　　村　尾
　　以上二里旧属上阳乡

	

梅东里统图二，县西北五十里，原名梅岐东。

	

　　菜　州即麻州。
　　东山坪
　　林　宅
　　前　村
　　蒲　团
　　后　坪
　　坑　尾
　　浆　隔
　　前　塘
　　高　梧
　　前山陇
　　蛟　湖
　　前　洋
　　狮　井
　　山　腰
　　牛髻头
　　圳　头
　　后　洋
　　马　坑
　　林　坑
　　刘　宅
　　王　埠
　　前　坪
　　洋　坑
　　山居陇
　　十二丈
　　旧属芹哨乡

	

天竺里统图六，县西六十里。旧志有溪后，系总名，今删。天竺、资福、大平三里，旧多山寇啸聚。

	

　　王　台有驿、市。
　　山　坊
　　前　埔
　　乾　头
　　漈　头
　　上　里
　　长谷坑
　　山　腰
　　邹　墩
　　茶　坑
　　河　瑶
　　洋　培
　　山　后
　　江　口
　　路　口
　　洋　坑
　　岭　后
　　尾　坪
　　下　坑
　　宋　墩
　　溪　尾
　　吉　坪
　　塘后窠
　　东　坑
　　后　田
　　上　坊
　　垓瑶窠
　　东　坋
　　天竺山
　　东　山
　　馆　后
　　榔树坑
　　岩　溪
　　南　山
　　下　楼

	

长沙上里统图二，县西南四十里。

	

　　洽　湖桥上沙县，桥下南平。
　　矮　坑
　　绿水坑
　　金　砂
　　砂　溪有塘、市、旅店。
　　苦竹口
　　水坋头
　　吴侍郎坑
　　鱼船窟
　　凿坑头
　　槐树下
　　上福坑
　　发　竹有塘、市、旅店。
　　前　村
　　张　坑
　　长窠头
　　张　坑
　　禾　村
　　禾树下
　　坑　底
　　吴　坑
　　立　墩
　　中　漈
　　吴　司
　　坂　后
　　温州头
　　外　村

	

长沙下里统图一，县西南二十里。

	

　　西　芹一名三芹，有塘、市、旅店。
　　卢　溪
　　三　门
　　长沙尾
　　长　沙
　　澭　洲

	

大内里统图一，县西南八十里，原名大源内。

	

　　上　坑
　　陇　头
　　棚　下
　　龙泉坑
　　小　地
　　上　场尤溪界。
　　垅　坪
　　石　城
　　漈　上
　　半　山
　　大溪源
　　隔　头
　　永济堡
　　寺　兜
　　菖蒲洋尤溪界。
　　乾　山
　　白　塔
　　石伏坑
　　岭　兜
　　潼关旺
　　坑　边
　　大　地
　　岩　兜
　　下　场
　　塔　前
　　城　口
　　叶树坪
　　路　前
　　里　坑
　　朱池坑

	

大外里统图二，县西南八十里，原名大源外。

	

　　朱　地沙县界。
　　泗　坑
　　西　岩
　　湖　头
　　深　坑
　　洋　墩
　　杉州坑
　　三　峰
　　吴　坑
　　梨　坑
　　药　村
　　榜　山
　　南　州
　　洋　地
　　福　溪
　　乾　山
　　塘　下
　　水南坑
　　横坑尾
　　小　溪
　　鱼田坑
　　上　洋
　　漈头坪
　　峡　头
　　东山头
　　隔　外

	

开平里统图四，县西南四十里。

	

　　村　头
　　禾　村
　　洪　溪
　　深　溪
　　刘　墩
　　洋　尾
　　大柳源
　　中　坪
　　权　山
　　楮　兜
　　叶　坑
　　岩头窠有塘。
　　长　建
　　康　布
　　下　坑
　　坑　底
　　小米岩
　　东　山沙县界。
　　归荣坑
　　中堡漈
　　康　甲
　　深　坑
　　清　窠
　　枧　坑
　　院　口
　　洋　头
　　外　窠
　　余师坑
　　刘坑尾
　　后　塘
　　桔树湾
　　槐树坑

	

剑津里统图一，县西南五十里。

	

　　上　洋
　　叶　洋
　　下　村
　　尤　坑
　　乃　洋
　　南　庄
　　磨面坑
　　溪　源
　　西　浴
　　秋　竹有塘。
　　官沙田
　　龙　坑
　　书　院
　　鱼塘坑
　　后　路
　　上　村
　　下　漈
　　蛟　坑
　　上　漈
　　大横坑
　　以上七里旧属延平乡
　　南　架
　　南　隅统图二，今并归里。

	

普安里统图三，县东南四十里。

	

　　大　坝有市，旅店。
　　后
　　前　坑
　　凤池坊
　　铁　场
　　桥　门
　　岭　后
　　江　埠
　　纸　坝
　　厚　德
　　岩　溪
　　王坑洋
　　岭　兜
　　明　洋
　　下　楼
　　黄坑头
　　黄早坑
　　杉口尾此处南平，建南分界。
　　池　墩
　　石　坑
　　东　门
　　店　口
　　龙　湾
　　浆　边
　　九　晶
　　后　岐
　　漈　头
　　杜嵩岭
　　双漈坑
　　白　源
　　红　草
　　大　坑
　　折　竹
　　野　猪
　　芹　山
　　上　庄
　　齐　坑
　　斑竹岐
　　王坑头
　　小进溪建安界。
　　角　芜
　　迁乔里统图一，县东南五十里。
　　桔　溪有塘、市、旅店。
　　衢村尾
　　衢　村
　　剧　头
　　坑　口
　　后　洋

	

迁乔里统图一，县东南五十里。

	

　　桔　溪有塘、市、旅店。
　　衢村尾
　　衢　村
　　剧　头
　　坑　口
　　后　洋
　　漈　头
　　水　垅
　　麦　坑
　　小坑头
　　白果树下
　　官　坑
　　小　溪
　　五坝后
　　黄　田
　　南　山
　　牛栏窠
　　衢　后
　　枫树坑
　　院　口

	

保福里统图二，县东南八十里。

	

　　漈　头
　　下　庄
　　东　墙有小市。
　　蔡　家
　　程　岩旧作仁岩。
　　后　垅
　　岩　底
　　曾　源
　　吴　山
　　连　坑
　　上　庄
　　大城池
　　上　篷
　　象　湖
　　东　山
　　七　邱
　　中　洋
　　四斗坪
　　黄　坑
　　油　坑
　　西　山
　　古竹洋
　　可　坑
　　赤　门
　　新　元
　　椒　坑
　　后　寨
　　谢家庄
　　前　湾
　　前　坪
　　良　坑

	

遵教里统图二，县东一百二十里，南平、古田、建安三县交界。

	

　　童　坑
　　路　尾
　　半　岭
　　后　楼
　　大　禄
　　大坝洋
　　桥　下
　　中　洋
　　前　村
　　西　坑
　　南　山
　　下　坑
　　田　丹
　　岭　上
　　连　坑
　　西　边
　　村　尾
　　大洋坋
　　大　演有塘。
　　新　庄
　　卑　头
　　中　村
　　黄　权
　　炉　下
　　后　坪
　　东　坑
　　高　村
　　堀　丹
　　殿　下
　　浮　山旧作普山。
　　油　坑
　　后　井
　　吴厝前
　　伏　岭
　　大　院

	

金砂里统图一，县东南六十里。

	

　　赤　埔
　　梨　铺
　　魄　礧
　　白　砂
　　清　风有驿。
　　野猫坑
　　漈　头
　　长　岭
　　樟　坑
　　金　砂茶洋驿移驻，原有塘，今设葫芦山。
　　茶　洋驿移金砂。
　　葫芦山有塘。
　　龙　源有塘。
　　窑　上
　　谢　坑
　　早　兜
　　韦　坑
　　岳　溪有塘。
　　九里潭
　　上陈坑
　　尤山头
　　南　山

	

余东里统图二，县东一百里，原名余庆东。

	

　　九　龙古田界。
　　宝积坑
　　苏　墩
　　吴　墩
　　上　埔
　　赖　墩
　　洋丹存
　　井　头
　　半　岭
　　坑　边
　　东　坑
　　南　坑
　　南　元
　　横　坑
　　村　头
　　焦　坑
　　豁　墩
　　大　地昔寇周文璋啸聚於此。
　　叶　墩
　　玉　坑
　　横　岭
　　田溪洋
　　黄蚌厂

	

余西里统图一，县东一百里，原名余庆西。

	

　　墓　坑
　　岭　兜
　　蓝　峰
　　洋　尾
　　长　漈
　　井　西
　　巨　口
　　詹　坑
　　长　濑
　　浴　洋
　　谷　园
　　施　坑
　　北　坑
　　赤　岭
　　后面窠

	

泰平里统图一，县西南八十里。

	

　　上　坑
　　大　寮
　　余　墩
　　小　坑
　　津　头
　　下　坑
　　大　寨
　　西　山
　　后　山
　　杉　岭
　　桐　岚
　　陂　兜
　　后　坪
　　长　宦原名长望。
　　山　后
　　村　尾
　　横　坑
　　菩萨坑
　　中　寨
　　蛟　坑有塘。
　　后　山
　　南平岚
　　蛟　洋
　　山　岭
　　大　坂
　　桐林后
　　刘家寨有小市。
　　马　头
　　蛟坑底
　　横坑尾
　　长　堀
　　湄洋丹
　　上　寨
　　埔　头
　　赤　岭
　　罗汉阁
　　龙　窟

	

乔保里统图一，县东南百五十里，上下七甲。

	

　　安　宁古田界。
　　马林坑闽清界。
　　高　州尤溪、古田、闽清界。
　　前　洋古田界。
　　前　村闽清界。
　　寨　头尤溪界。
　　三　洋闽清、尤溪界。
　　长元山闽清、古田界。
　　以上九里属积善乡

	

长安南里统图四，县东南一百里。

	

　　溪　口
　　岭　兜
　　剧　头即极头，古田界。
　　罗　源
　　高　洋
　　大王埔
　　尤溪口入口七里尤溪界。
　　下　垆
　　洋　堀
　　碓　头
　　龙　湖
　　石壁尤溪界。
　　西家塘
　　新　村
　　元　头
　　漳湖坂有塘、市，内分坂头、坂中、坂尾、上坂。坂尾即下塘尾。
　　寮　坑
　　秋竹坪
　　南　洋
　　东　山
　　半　山
　　坑　坪
　　夏洋坑
　　兴　洋
　　翠竹洋
　　前　洋
　　黄　宅
　　新　泽
　　龙　池
　　青定州
　　后洋山
　　黄竹坑

	

长安北里统图二，县东南九十里。

	

　　武　步有塘。
　　下清风
　　南　溪
　　中　峰
　　　峡有巡司塘汛，古田交界。
　　乔　坑
　　上　坑
　　竹夹尤溪界。
　　茅　安
　　坵　墩
　　上陈坑
　　下陈坑
　　大坵头
　　小地坑
　　牛峰山
　　下田坑
　　黄龙桥
　　以上二里旧属垂裕乡
　　北　架
　　北　隅

	

梅西里统图三，县北六十里，原名梅岐西。

	

　　鸭　兜
　　黄　畲
　　芦　思
　　谢　地
　　溪　坪
　　山方仔
　　溪　尾
　　横　坑
　　坂　坑
　　大　坪
　　北　山
　　乐家窟
　　半　山
　　思　畲
　　丁　岩
　　上　边
　　宝龟山

	

梅南里统图三，县北四十里，原名梅岐西。

	

　　蓼　地
　　大　作
　　梅　岐
　　茶　坪
　　半　岩
　　里　岩
　　漈　头
　　张　坑
　　大　坑
　　继　根
　　赵　州
　　潜　口
　　山　腰
　　漈头坪
　　前　冲
　　汶　浆
　　天　堂
　　外　岩
　　重　溪
　　乐　口
　　里　村
　　小南坪
　　后　冲
　　召　口
　　鹿　坑
　　下　瓦
　　前　坑
　　延　安
　　石笋坑
　　葛　延

	

新兴里统图四，县东北六十里。

	

　　骆　源
　　渎　溪
　　大　历
　　仙　谷
　　洛　托
　　山　后
　　霞　坑
　　盖　头
　　山　角
　　中　漈
　　下　楼
　　范　坑
　　严　墩
　　上　楼
　　岩　角
　　漈　头
　　陈　墩
　　谢　墩
　　江　墩
　　流墩尾
　　葱　坑
　　东坑窟
　　张　墩
　　折竹坪
　　大上漈
　　古同山
　　高　坝
　　喉咙坑
　　上　漈
　　小演坪
　　金竹坪
　　范　墩
　　渎溪庙后
　　绵竹陇
　　后　埠
　　猫儿头
　　大洋坋
　　远　山
　　百丈漈
　　先后坑
　　小岩头

	

峡阳里统图四，县西北六十里。

	

　　峡阳街内分东隅、西隅、左隅、北隅、前南隅、后南隅、中后隅。
　　高　地
　　曹　畲
　　大　窠
　　碌　坑
　　叶　坪

	

塘源里统图二，县北八十里。

	

　　江　汜
　　樟　边
　　浪　石有塘。
　　上　瓦
　　小　前
　　太　洋
　　漈　头
　　谷　坑
　　吴　墩
　　鸬鹚口有塘。
　　陈　坑
　　麦　原
　　杨梅坑
　　上洋头
　　赤　埂
　　邓　坑
　　李子坑

	

寿岩里统图二，县北一百十里。

	

　　黄　历
　　翁　墩
　　白　沟
　　大　历
　　丁　历
　　大山头
　　吴　地瓯宁界。
　　下　房
　　黄历口二村相连总名大历口，一、六日墟。
　　下　店瓯宁界。
　　梨　墩
　　上　崇
　　范　地
　　小吴墩
　　下黄地
　　涂　墩
　　大吴墩
　　历　墩
　　黄　源
　　东　坑
　　上黄坑
　　洋　后

	

吉田里统图二，县北一百二十里。

	

　　夏　坑
　　殷　坑
　　观　上
　　下

　　横坑
　　官墩
　　官墩
　　上
　　田后
　　大坪
　　漈面
　　畲坑
　　小坑
	

梅北里统图二，县西北七十里，原名梅岐北。
	
　　高源
　　浆
　　洋
　　小渎
　　河东坑
　　村尾
　　鳀潭尾
　　以上八里旧属芹哨乡

	

安福里统图二，县西北一百里。
	
　　高坑
　　林坑
　　溪口
　　埂尾
　　吴墩
　　皂树
　　七里
　　水南
　　坋当
　　樟槎
　　溅头
　　张坑
　　瑶下
　　埂下
　　后垞
　　梨坑旧志作小梨坑。
　　莒坑
　　素坑林坝下
　　叶源头
　　樟坑口
　　西坑窠
　　泗坑口
　　黄麻坑
　　后洋源
　　游墩桥
　　凿　埠

	

建兴里统图一，县北一百里。

	

　　大　源
　　西　坑
　　埂　头
　　下　垞
　　樟树根
　　埂　上
　　黎　坑
　　祭　下
　　三连埂有塘。
　　坑　田
　　蔡　原
　　安　窠
　　潜溪口
　　以上二里旧属上阳乡
　　自峡阳里至此七里十五图，乾隆十五年，县丞移驻峡阳，归其分辖征收。
　　普顺图县西南二十里，乾隆五年，以畲民雷起元呈请，并钟、蓝二姓俱编立。

	

驿　站

	

　　剑浦驿旧在建宁门溪东。明嘉靖十三年、同知张真移建延福门内。康熙三十八年归县，在延福门城楼。今仍移溪东马站。上至大横四十里，下至茶洋七十里，留设赡夫一百三十名，走递夫十名，兜夫十五名，新设京报夫二名，义塘递夫二名。
　　大横驿在县东汾常里，洪武初建。景泰间，驿丞冯清重建。乾隆二十年归县，上至太平四十里，下至剑浦四十里。留设赡夫百名，走递夫八名，兜夫十五名，新设京报夫二名，又塘递夫二名。有萨都刺诗，见艺文。
　　茶洋驿在县治东南金砂里。宋为金砂驿，元间改今名。洪武间，知县刘居信建。景泰中迭建，万历己卯洪水漂流，知县刘兆元重建。乾隆廿年归县，上至剑浦七十里，下至峡四十里，留设赡夫一百名，走递夫八名，兜夫十五名，新设京报夫二名，又塘递夫二名。有萨都刺诗，见艺文。
　　峡驿在县东南长安北里，原峡司代理。乾隆二十一年归县，上至茶洋四十里，下至古田县黄田四十里。留设赡夫一百名，走递夫六名，兜夫十五名，新设京报夫二名，又递夫二名，今名清风驿。
　　王台驿在县西天竺里。宋为站，元因之，洪武初改今名。成化间，知府王范檄县丞郑贤易民地重建，后圮。清朝复设末建。雍正九年归县。下至剑浦七十里，上至顺昌县双峰六十里。留设赡夫一十名，走递夫三名。以上五驿，通共设夫五百三十五名，每年额给夫食银三千八百一十两，如遇有闰之年，加领银三百一十七两五钱。
　　旧有大横公馆在汾常里，嘉靖间，知府裴椿立。
　　王台公馆在本驿前，知县伍伟立，今废。
　　武林公馆在县南长安北里，知县张焘立。
　　酉芹税馆先在长砂里，后迁天竺里，王台馆。今俱裁
　　金沟公馆在县东仁州里，嘉靖间，知府彭澄立。
　　发竹公馆县西长砂上里，知县伍伟立。
　　茶洋公馆

	

铺附

	

　　府前总铺，额设铺兵九名分递。城东铺下至倪坑铺十里，城西铺上至秋竹铺十里。按季，每季给银十九两二钱五分一厘。

	

东路城东铺十里，达福州路。

	

　　上京铺十里，　一名金沟。
　　坵墩铺十里，达建宁路。
　　高桐铺十五里，仁州里。
　　大横铺十里，汾常里。
　　以上五铺，每铺额设铺兵七名。每铺每季各给银一十四两九钱七分三厘。

	

西路城西铺达邵武、汀州路。

	

　　沙溪铺十里。
　　以上二铺，每铺额设铺兵六名。每铺每季各给银一十二两八钱三分四厘。
　　秋竹铺十里，罗源里。
　　发竹铺十里，长砂上里。
　　王台铺十里，天竺里。
　　筼筜铺十里，资福里。
　　西芹铺十里，长砂下里。
　　吴坑铺十里，天竺里。
　　樟槎铺十里，资福里。
　　三连铺十里，建兴里。
　　以上八铺，每铺额设铺兵五名。每铺每季各给银一十两六钱九分五厘。

	

南路倪坑铺十里，崇福里。

	

　　吉溪铺十里，迁乔里。
　　茶洋铺十里，金砂里。
　　龙源铺十里，长安北里。
　　武步铺十里，长安北里。
　　安济铺十里，崇福里。
　　金砂铺十里。
　　白砂铺十里，金砂里。
　　清风铺十里，长安北里。
　　峡铺十里，长安南里。
　　以上十铺，每铺额设铺兵七名。每铺每季各给银一十四两九钱七分三厘。
　　东西南二十六铺，共铺兵一百六十六名。全年额工食并匀闰，带征银一千四百二十两零二钱九分六厘，四季给发，每季给银三百五十五两零七分四厘，每名应给银二两一钱三分九厘。
　　外有罗源铺罗源里。
　　大盖铺云盖里。
　　鸠源铺云盖里。
　　岭头铺尤溪界。
　　赴尤溪山路，不属大道通行之区。
　　冷　铺在城四隅，人烟辏聚之区，每十余家设一所，藏灭火之具，於中夜轮流守宿，以备缓急，兼防盗贼，今废。按宋绍熙间，守胡舜创立水铺以防火，冷铺即其遗意。今府县署前各备应援旗号，大小桶楻积水，以备救火，盖原於此。以上驿夫铺兵今俱裁，冷铺久废。
名胜志第六
　　古称铜鞮、阿房之宫，章华、姑苏之台，结绮、临春之阁，固赫然名於一世者也，而今安在哉？然兰亭之会，柳州之游，因右军、子厚而显。浣花之溪，辋川之墅，待杜甫、王维而传。何帝王之宫观，不若文人学士钓游之迹也。往往以一人一时之俯仰流连，遂使山川生色，后人思之而不能置，名因以永焉。南平自晋雷焕之子携剑成龙，从此剑州、镡州，名播海内。其他或物因人重，或地以事传，贤士大夫物色而标榜之者，不胜枚举。岂必尽周明堂，鲁灵光始堪仰止哉！故游明翠之阁，登百角之楼，如黄鹤、岳阳之或遇也。寻藏春之峡，访咏归之堂，如东山、舞雩1之未远也。眺画屏之轩，过水云之村，如阆风、蓬莱2之可即也。城乡寺刹林立，不下数十，有田粮者三十有四，皆踞山林泉石之胜，所谓：“天下名山僧占多”也。至若世家之绰楔，前贤之庐墓，昔人之碑碣，磨崖题字，凿石铭功，其足为宝贵者不乏，非皆胜迹之所留耶？故并志之，以著於篇。

　　【注】
　　1.东山舞雩：东山，《诗?豳风》篇名，表现战士胜利返归的喜悦心情。舞雩，《论语?先进》：“浴手沂，风手舞雩。”祭天祈雨之处，有增树木。
　　2.阆风蓬莱：均指仙境。

　　越王台在县城北百丈漈，又王台，亦名越王台，相传皆汉时越王筑。
　　桔溪钓台县东南，宋吴仪筑，杨时有诗。
　　望夫台在长沙下里，宋王琅之妻，假彩女，夫出久不归。彩女晨夕登舍后山望之，邑人遂称其地为望夫台云。
　　溪山伟观台在旧州治西，有小亭，宋真德秀有记。
　　隐鳞洞黄裳有诗。
　　藏春峡吴仪别业，杨时、李侗、黄裳、王汝舟、胡纶各有诗。
　　水云村在衍山下，黄裳有记。
　　天趣园县东南，杜溪里上。有盘陀石，方广丈余，四山环峙，清泉涌出。佳木荫森，境绝幽雅。宋李侗、朱熹二先生，尝游息其上。明李东阳有诗。
　　观物园城西马坑，明参政黄焯娱亲之所。游可斋传云：观物园在郡西，离公所居不数百步，倚山麓，有泉石之胜。公筑室徜徉其间，奉亲之暇，读书吟咏自适。时或对客投壶弹棋，或飞翰作大行书，皆精绝。有丐文者应之，咸关理道，树风猷，否不与也。焯有小兴诗。
　　菊香涧胡琼有诗。
　　万福精舍在溪南，内有张楷“妙觉嗣宗”，余思复 “说第一法”，黄晋良“万福精舍”匾，字画甚佳。东序壁上，有许遇画枯木竹石，僧珍护之，今移置东堂。正中庵在第九峰。第八峰下产茶，康熙间，僧隐峰精於选制，号“龙团”，色白味清，堪与“日铸龙井”争美！自后罕知其制法，茶树亦渐稀少。乾隆十一年，知县苏渭生改祀龙神，诸匾俱悬后殿，知府张楷有碑记。
　　九峰精舍明胡琼建，有喜客见访诗。
　　茶　苑黄裳有诗，宋吴仪游息之所。
　　竹　溪宋吴伯长元之爱剑溪，筑室其上，绕庐植竹，匾曰“竹溪”。瑞州状元姚勉为之序。
　　醉吟轩邓肃有诗。
　　画屏轩宋蔡襄舟宿延津诗：“画屏曾倚孤舟看，今日孤舟看画屏”。
　　仪凤轩桔溪，明游居敬幼读书处。
　　补过轩府署内，知府彭澄建。
　　九峰亭
　　云深亭俱元妙观前。
　　聚星亭旧县治后，元至正中废。
　　闲云亭
　　化城亭俱兴化寺前。
　　绿阴亭杨时有诗。
　　共乐亭城东石岩之巅，宋时建。元至正中，废其址为城垣。
　　洞云亭城东，明洪武间改为盘诘所，寻废。
　　百花亭明改水东坊。
　　南溪亭在溪南，又东门亭，洪武元年建，永乐十四年圮於水。正统五年，通判李杰建西门亭城西嘉应庙，北门亭北门外，元至正间圮。
　　老圃亭在咏归堂之前，宋吴仪居此。西北山麓，又创暗香、虚心二亭。
　　仰高亭旧府学前，明正统十一年，知府王彪建。
　　应雨亭城西县学后，成化间，知府郑时祷雨有应，知县王贯构亭刻文以纪其事，弘治十一年毁，胡谧有诗。
　　鳞瑞亭在城西，林希元有记。
　　剑归阁即化剑阁，在府治北，李纲书碑尚存。明施中诗：“渺渺平津东阁开，几番风雨更徘徊。神龙恐识游人意，仍化丰城宝剑来”。
　　明翠阁东门外，紫霞洞下。岩前左畔有接龙桥，祀送子观音。凤冠岩，祀老佛。清康熙三十一年建，乾隆二年并二十七年重修。嘉庆间复修。同治年毁，是年重建。光绪二十年僧真觉募捐重修。
　　凌虚阁即百角楼，祀唐先锋李系。
　　冷风阁面仙山，俯剑潭，登者有出尘之想。
　　步云阁溪东，宋吴仪建，久废。
　　闻猿阁以其望闻猿洞，故名。
　　妙峰阁在城东黯淡院前，对高峰。旧有宋蔡襄题字，及李孝彦草书。
　　环演阁在尊经阁旁，又有衍山、魁星二堂，遥碧轩、肃容亭，俱宋时建，元至顺二年，郡守文富撤肃容亭，建思诚堂。明洪武二年，知府唐铎改魁星堂，为文昌阁。永乐十七年，知府方改环演阁、衍山堂、遥碧轩，为教官廨舍。
　　御书阁在礼殿之后，讲堂之前。宋绍兴十一年，郡守季文渊建。嘉定十四年，郡守陈忠重修。元至大四年，教授揭佑民改名宝章楼。明正统九年，知府王彪毁之，以其址为明伦堂甬道。
　　垂虹阁府治内。
　　赋梅阁在府学内，明伦堂后。
　　衍仙堂在旧州治，据山之阜，溪山环绕，有登览之胜。
　　琴　堂宋朱温之建，吴仪为主序。
　　仪郑堂吴少綝方庆筑，以祀其父雷州刑曹公觏，邓肃为之记。
　　明德堂推官署内。
　　一鉴堂北门外，游居敬有记。
　　剑溪草堂延平书院侧，明郑庆云建，汪伟为之记，鲁铎、顾磷有诗。
　　咏归堂在城东崇福里，宋吴仪隐居其中，宋杨时有诗。
　　双溪楼在府城东，又有双溪阁，在剑津上。
　　市隐楼在府城外溪东，宋吴仪建。宋杨时有市隐楼诗。
　　和静庵有李侗自咏诗。
　　清远楼在府城南、久废。
　　大观楼在府署宅门外左侧，旧名吸江楼。

	

塔

	

　　双石塔一在水南九龙岩巅，一在水东鲤鱼山南塔山岭，明万历三十三年建，有叶向高记。
　　明翠塔在明翠阁右旁。
　　金山塔北门外金山下。
　　万寿塔漳湖坂村尾。
　　峡阳塔乾隆二十三年建，有何昌茂建塔序。
　　光孝铁塔在天宁寺大门内，民国元年道署卫队兵折毁铁塔，取其古铜塔顶，仅留下层铁围。
　　铜　塔在汾常里宝善庵，高盈丈，四方各二尺余，其色青紫，不知何代物。嘉庆十年有匪徒欲毁而取铜，持斧往击，村民觉时，已损其一角。

	

寺　观

	

　　天宁光孝寺在府治西，唐天宝二年建，名广济。宋咸平七年，改名景德。崇宁中，改名崇宁。政和六年，改名天宁，七年加赐万寿字。绍兴七年改名报恩光孝。元至正二十年毁，寻复建。明永乐景泰重建，以为祝圣之所。成化二十三年复毁，弘治元年住持僧能持募众重建。正德四年毁，都纲德溥募建。嘉靖三十五年，知府彭澄改新门殿匾曰 “万寿山”。清乾隆十八年，殿墀添建两寮，至同治初，寺无住持，改作万寿宫。知府赵均，以寺右屋二进为育婴堂。民国元年，兵队将三宝佛像毁，殿壁尽坏，次年全栋倾塌，仅存基址。寺后西偏，有地一大片，上至后山，原属保甲局。民国四年，知事林扬光，奉官产处，卖与泉州人蔡瑶文为果园。
　　普通寺梁普通元年建，旧为院，元至正五年改名寺。淳熙元年毁，宣德五年重建。寺在府治后，西山岭上，弘治十三年迁寺以广学，遂改建於紫云冈头，即今所也。西寮为梅山寺派，寺改建学，寄居於此，今梅山僧派已绝，其西寮嘉庆六年知府广善、知县童德本，改为养正书院，后改剑津书院，今废，基存。
　　普庵堂在县治后，乾隆五十七年毁，嘉庆九年里人重建。
　　龙山堂在龙山平冈，祀元天上帝。
　　龙华庵东门内招福坊圆井，龙山左支之麓。
　　北镡精舍清乾隆十二年，僧通誉建，俗呼新庵。
　　玉清官城北龙山麓，民国五年邑人募捐大修。
　　紫玄宫城东，中和坊，清同治初年建，祀大华山、邱、王、郭三仙祖师，时著灵应。殿宇崇宏，溪山拱秀。惜光绪年毁於火，十六年改建於后殿。
　　哪吒庙原在十字街头岭畔，久圮为园，庙移岭下。
　　武当别院樟抱坑，祀玄天上帝，建於范姓，俗呼范公堂。清康熙六年七月建，乾隆十三年修。
　　慈荫庵在城大北门坊山麓，清光绪二十三年，邑人募建。
　　圣君堂在北门内北山上，祀张圣帝君，及雷电等神，凡祈睛祷雨，向俱设坛於此。
　　圣者堂梅山上，府儒学后。
　　萧公庙梅山上圣者堂西，祀宋萧法明。
　　晏公庙在紫云山东麓，十富桥头南，祀晏公，盖水神。清康熙三十五年，巡道白璧琛祈雨不降，夜梦黑面长须神人，告曰：不请於我，焉得雨！明日遍询，佥曰：必晏公，祷而迎之，倾雨如注。嘉庆六年毁，十三年里人重建。
　　华光庙城内外共八所；一在延福门内酒务巷，一在东郊马站，一在水南，一在西郊马坑，一在西郊西铭桥，一在新兴里渎溪，一在崇仁里学林，一在灵盖洋头。
　　三义殿延福门内，剑浦驿左。清顺治间，建祀汉昭烈帝，及关、张二杰。
　　铁像堂城东南，巡道署前街北，宋祥符间建，以铁铸真武像，故名。正统间，逆寇邓茂七，薄城下寨，见延福门城头，黑帜隐隐七星，有披发神人，仗剑其下，寇心惊疑！不久遂败。
　　准提阁在西郊虎头山东麓，一在紫云岭畔，清顺治四年建。康熙十五年，知府任宗延，为李侗改建御书阁。
　　玄坛庙紫云山西麓。
　　三圣楼紫云山普通寺西。按三圣，周、陈、王三位。俗称唐时土人，生而正直，死见灵异！土人祀之。以庙一在道南祠下，香火极盛，祷赛无虚日；一在铁像堂后，祈祷亦众。因迫近巡道署，乾隆八年遇灾，拆去庙前亭，无复向时阴森气象。至道府县署内，皆有祠祀，道署尤彰异迹，奉之必虔，不敢亵。其他结砖为座，垒石成龛，以奉香火者，不可胜数。柴坑又有九牛三圣府，县胥役，每岁二月初五，三月二十四，七月十二，必洁牲醴往祀。
　　白马庙府学前，祀华光神。
　　五帝庙在卫后，明崇祯壬午年建，乾隆八年毁，乾隆二十八年重建。其一在东门外，明翠阁前，名五帝楼。
　　观音堂府城隍庙后，一在通判巷，一在东门外，宋嘉定二年建。学粮仓，又有观音楼。
　　以上城内

	

城内废寺

	

　　梅山寺在城东梅山上，宋绍兴二年建。初为招福院，元改为寺。“梅山朝旭”，为延平八景之一。明天启乙丑，改建府儒学。
　　杨将军庙积宝山顶，乾隆二十年毁，里人重建，今废。
　　七星堂杨将军庙左，今废。
　　西林寺在城东南，五代梁建。宋朱文公谒李延平受学，尝寓於此，今废。
　　高山堂城东北隅，万历初，知府林梓，改为兴林寺，亦废。
　　灵宝堂府治东南，宋祥符间建，久废。
　　西竺寺在龙山下，康熙间建，乾隆十八年毁。

	

城东寺观

	

　　东岳宫旧在紫芝岭坊，明知府彭澄改建於藏春峡。乾隆十三年，知县苏渭生重建大门，庙貌特加宏敞，前设戏亭。后殿原有地藏堂，今废。有井泉极冷。
　　法云庵溪东五里许，明万历间建，名新庵。清顺治庚寅改今名。庵前后松林蓊蔚，颇堪消夏。宣统初，僧慧元修葺，风景清幽。
　　片云庵溪东，清顺治元年重修。
　　金凤庵溪东，宋时建，明天启元年重修。
　　华藏静室溪东三里许，僧元福初结茅於此，明天启癸亥创为室。
　　三峰静室溪东。
　　象山庵溪东五里许，山隈中，明崇祯十七年建，以形象故名，
　　三十六种丘墩对岸山坳，清顺治八年僧人翠微，俗姓冯，自带夙业，皈佛兴建。
　　朝龙静室在峰溪，清康熙五年僧擎空捐建，置香灯田亩。乾隆二十年，法嗣碧秀重修。
　　弥陀庵演仙下里，宋绍兴元年建。
　　明秀庵演仙下里，宋绍兴元年建。
　　中岩庵演仙下里，宋绍兴二年建。
　　石佛莲花院演仙下里，宋绍兴二年建。
　　广寿寺汾常里，唐会昌五年建。
　　南峰院汾常里，宋淳熙五年建。
　　无量寺仁州里高桐，入山五里许，宋名定光，宝庆二年元庵开山。明改南峰塔寺。清顺治八年更名无量寺，僧来云居之，开堂讲法，遂称丛林。有重兴碑记，并南峰八景。谢肇浙，朱韶武有诗，有南峰初志，有无量寺志、有寺僧诗稿，林友僧梅花百咏诗稿。光绪间毁，僧真无重建。
　　释迦寺仁州里，宋咸淳四年建。
　　南峰静室大横头。
　　郭水庵
　　梅　庵二庵，俱南雅口入山。
　　文惠王庙演仙下里，庙临黯淡滩，盖水神也，凡舟过，必祭之。

	

城东废寺

	

　　追远堂旧名普照，演仙上里，宋嘉定元年建，今废。
　　广教寺县东北演仙下里，宋绍兴元年建，久废。
　　黯澹寺演仙下里，黯淡滩上，唐大顺二年僧无示结庵，宋为院，元改寺，后有妙峰阁，久废。
　　寖隐庵演仙下里，宋乾道八年建，久废。
　　钟山堂旧名明觉，县东演仙上里，嘉定元年建，今废。

	

城南寺观

	

　　太保庙在水南桥头，巫者称康公太保元帅，莫究其始。周亮工闽小纪谓：在闽不解者，其一曰於神不解，太保舍人是也。沙县奉之尤虔，志载：三元乡中，明正德间，大雨雹，通乡沈灶无烟，独神灯不灭，民赖举火。每有贼至，必夜作鸭声，使民先避，或举阴兵拒之，贼卒不至，亦可谓响应矣。民国五年十二月毁，待建。
　　灵官庙水南。
　　圆通寺在水南，即元妙观，冷风阁旧址，面仙山，俯剑潭，登者有出尘之想。宋王以咏诗：“剑水落霞晴熨绿，衍峰新月夜梳鬟”。阁后山形如交椅，俗传为陈友谅祖墓，或曰陈友定祖墓。友谅沔阳渔家子，本姓谢，祖迁入赘於陈，因冒陈姓。友定福清人，少孤病头疮，走汀之清流，俱非延产，山亦无墓形或为后人所毁。光绪中，僧骊龙募建，规模宏壮。
　　宝云寺在水南，唐龙纪元年建，旧名南峰普济院，元改名三寺，“三寺云深”，八景之一，今废。
　　保福院云盖里鸠源，后梁龙德二年建，明嘉靖二年重建。崇祯间，户部主事吴恩题其额。
　　伏虎庵云盖里鸠源，宋乾道间建。
　　三井庙吴坑。
　　地藏院寿山里，后唐同光元年建。
　　荐福寺寿山里，后梁龙德元年建。
　　幽禅院崇仁里，后梁乾化二年建。
　　福兴宫杜溪里洋洧。
　　林重寺杜溪里，唐大中三年建，初名院，元改寺。
　　泰平寺太平里，唐宝历二年建。
　　桐林寺太平里。
　　观音阁太平里，湄洋当，飞凤岩上。明万历中建。吴航致仕长史谢汝韶题额。清康熙十七年修，乾隆十七年重修。层楼环翠，旷望出尘。乡人士肄习其中，书声梵唱，嘹亮天半。
　　三吾寺长安南里，元大德元年建，旧名院，改为寺。
　　剑池院旧名龙池，长安南里，宋嘉熙二年建。
　　黄龙亭长安南里，南洋山巅。石磴逶迤，景称幽旷。
　　圣公堂长安南里，宋嘉定元年建。
　　福庆堂漳湖坂，奉连公，相传学法茅山，其术甚精。里人置田，岁七月建醮祷祀，应若影响。康熙三年，剑南道杨兆鲁，副总兵官陈维新，以“仙都龙窟”颜其堂。

	

城南废寺

	

　　元妙观在九峰麓，旧志云：五代周显德中建，初名招仙道院，宋改为天庆观，元元贞间，赐额名元妙观，明洪武暨正统末，两毁於兵，寻复建。有太乙宫、普化院、云深亭诸胜。清时道流零落，观宇颓废。乾隆二十八年，浦城道人李旭阳，募众兴修今废，有唐王天庆观诗，朱熹诗。
　　明王寺寿山里，后唐同光元年建。
　　资来寺后改资寿。

	

城东南寺观

	

　　磈礧庵金砂里，宋淳化元年建。
　　龙洲庵金砂里，宋绍兴二年建。
　　吉昌堂迁乔里南山，两吴书院上，即伏虎庵。
　　种福堂迁乔里南山后，明嘉靖三十四年重建，清顺治八年修。
　　云际寺南山，唐永隆元年建，今名云际庄。
　　云雁庵云际，有吴一鸣“云雁堂记”寺侧。
　　崇寿寺迁乔里，唐龙纪元年建。
　　夫人殿院口桃枝洋路后。
　　东门寺普安里东门，原名普安，宋景祐二年建。
　　盖福寺普安里，后梁乾化二年建。
　　铁场庵普安里，祀伏虎禅师。
　　罗山寺普安里，宋淳熙五年建。
　　含兴寺余西里，宋绍兴二年建。
　　东林院余东里，后梁龙德二年建。
　　龙湖保福寺保福里，唐贞观八年，僧妙觉建。
　　福兴寺保福里，宋景祐二年建。
　　崇福院崇福里，后梁乾化二年建。
　　倪侯庙崇福里，宋端平间建，祀邑人倪师，师生而颖异，殁而神灵，水旱祷之。
　　松林寺长安北里，后梁乾化二年建。
　　油洋院长安北里，宋淳化二年建。
　　九龙院长安北里，后唐同光元年建。

	

城东南废寺

	

　　含清寺余西里，宋绍兴元年，僧法纯募建，初为院，元改为寺，明正统间重建。内有含晖阁，清晖堂，今废。
　　檀林寺崇福里，唐景龙二年建。
　　同仁庵长安北里，明成化间，太监黄赐、潘瑛奏请建，后改为寺，今废。

	

城西寺观

	

　　斗蓬庵城西半山之阳，顺治庚寅年建。
　　德胜庙西郊夫人宫坊，古传为宋韩蕲王征建寇范汝为。过延，破贼有功，邑人祀之。
　　夫人宫在西郊，祀临水夫人。
　　弥陀庵剑津里，宋景德元年建。
　　云鹫庵宋淳化二年建。
　　栖云庵剑津里，唐乾宁元年建。
　　灵源堂剑津里，宋政和二年建。
　　一钵庵宋宝庆元年建。
　　永庆庙剑津里，祀唐庄宗弟李存礼，宋淳熙中赐今额。
　　龙德寺剑津里，后梁龙德二年建。
　　开福院旧名南峰，剑津里，唐龙纪元年建。
　　同光院长砂下里，后唐同光元年建。
　　烈女庙长砂上里，其女姓假，名彩女，宋里人王琅之妻。琅仕宦不归，彩女登山望之，既殁，屡见灵异，里人祀之，名其地曰望夫台。
　　资福寺长砂上里，俗名温州寺，地近温州村也。宋嘉熙元年建，清顺治十六年僧永揆募众重建，康熙五十三年毁，雍正十一年僧隆苾僧隆刍捐建，乾隆二十一年僧戒文修，内有幻园。
　　慈荫庵开平里，旧名伏虎庵，淳化元年建，清乾隆二十四年毁，二十五年重建，规模巨丽，非复旧观。光绪十二年重修，十四年於庵右建文昌殿，层楼上祀关帝吕祖，又建游春阁，又於庵左建紫琼楼，古传伏虎禅师坐化於此，有塑像，传为肉身，故称芹山祖殿。每年二月，各乡及沙、尤界，来请香火者，逐日不断，尤见灵应。嘉庆初虎患未息，知府广善亲祷於庵，八年患除，题额曰“丰乐仙都”。
　　开平寺开平里，五代梁开平四年建，旧名报国显亲院，元改为寺，明洪武三十年毁，三十四年重建。寺后有泉曰“佛智”，旧有风篁亭、自在轩。光绪间，寺僧信元建金刚殿门楼，僧莲茂重修佛殿，复建旁楼。
　　西峰寺天竺里，后梁乾化二年建。
　　天竺院天竺里，旧名静居，唐长庆四年建，今改为寺。
　　珠宝庵天竺里，元至正二十七年建。
　　莲花庵天竺里新坑。
　　镜台庵天竺里。
　　资福院资福里，唐大中二年建。
　　正觉庵资福里。
　　西岩寺大外里，唐宝历二年蔡、柳二师，一名智真，一名正原，游历此山，观其清胜，卓锡居之，会昌中汰僧二师遂避名称姓。宋名院，元改寺，明景泰重建。
　　文昌阁王台，清学使张为经有诗。
　　白马庙
　　赤马庙
　　真武阁
　　仙岩殿
　　灵济殿
　　西平寺
　　英显庙开平里，药村。宋州民建，以祀知南剑州张，诏赐号英显公。游居敬延平志云：延平旧志，姓张名遵，邑之长砂上里人。宋授忠义大夫，摄参军，拜本州守，捐宅地，以广州治，有功德於民。既殁，立庙州治之右，绍兴中，敕赐忠佑王。按三山志，则以神为张，而宋南剑州志，书功业，直称张英显，与庙额同，则神为，非遵明矣。清康熙间毁，神移祀西芹之灵贶侯庙。
　　灵贶侯庙宋嘉兴中建，在开平里，祀郡人刘矜。旧志云：神尝有功於民，故得血食兹土。清康熙间，药村英显庙灾，民往救，暂将神像迎入侯庙，今遂并祀，呼其庙曰侯王，合刘侯张王而称之也。咸丰元年七月毁，重建，合祀侯王於前殿，后为天后宫，在西芹兴贤坊。
　　纠察使永王庙在西芹前溪水尾，古传水神，商民奉之尤虔，凡有祈祷辄应。光绪二十三年重修，悬楼临溪，风景清佳。
　　定光堂开平里，宋绍兴元年建。
　　大平寺大平里，唐大中三年建。
　　恩福寺大平里，唐乾符元年建。
　　报恩寺大平里，唐侍讲张翥建，遗有蒸尝苗田一十五石。
　　胜光院大平里，宋政和二年建。
　　庄感殿乾隆十二年，里人吴成森，捐置香灯田一百余斛。
　　越王殿
　　东山庙
　　将军阁以上俱黄起莘、黄梦瑞登将军阁有诗。王台。

	

城西废寺

	

　　兴化寺西郊，旧名资寿，五代唐建，宋大平兴国间，赐名兴化院，有李纲匾，元改寺，今废。
　　苦竹寺长砂上里，唐长庆二年建。
　　慈恩寺天竺里，旧名西峰，唐贞观二十二年建，宋名院，元改寺，今废。

	

城北寺观

	

　　三元宫旧称紫微禅林，在北郊三元坊，明建，清顺治丁亥毁於寇，己丑重建，乾隆十八年觉乘重修，光绪二十二年大修，建玉皇楼，又於民国丙辰五年重修，改称三元宫。
　　寿山庵三元宫右，山内，俗名老佛殿，清康熙二十七年建，乾隆六年监生陈义，捐田亩鱼池菜地山场，记勒诸石。
　　地藏堂披云寺前，明崇祯间建，乾隆二十年僧重修。
　　披云道院宋建，明洪武间重建，祀杨真人维，在西郊外三里许。乾隆十九年，知县陶敦和捐银十两，交住持僧梵行，置香灯田，一在罗源峡。
　　溪源庵在凤冠岩下，庵半依厂，中祀萧公法明，夏六月，四处村农，从庵乞香祈雨，或宿神前祈梦。吴珙、谢良琦、施中、彭士瑛、陈观光等，各有题咏。
　　新兴院新兴里，宋元丰三年建。
　　报恩院新兴里，宋元丰三年建。
　　鹫峰院新兴里，宋嘉定二年建。
　　福兴寺新兴大上漈，宋政和二年建。
　　童子庵渎溪。
　　报国寺新兴里渎溪，五代唐天成元年建，旧有开山僧普明，尝遗醋一缶，嘱其徒遇佛讳日，以汤投之，酌以和蔬。后经数百余年，尚存色味不变。朱松游此有诗。
　　禅　楼新兴里洛托。
　　涵源庵梅东里。
　　云顶庵梅西里鸭兜，旧名寂照，宋绍兴二年建，一名半山。
　　莲宫院梅西里，唐大顺二年建。
　　瑞应庵梅西谢地乡，明洪武二年建。
　　金峰庵梅西里，宝龟山。
　　金斗庵梅西谢地乡，清嘉庆四年重建。
　　马岐庵梅西里，后唐同光元年建。
　　三峰庙梅西里，宝龟山。
　　云兴堂梅西里汶浆。
　　普应庵梅南里，元至正二十四年建。
　　元天阁梅南里，蓼地。
　　龙华庵蓼地。
　　文昌阁寿岩里洋后，万历二十七年建，清乾隆二十九年重建。
　　实相庵寿岩里，宋乾道七年建。
　　寿山寺寿岩里，唐乾符元年建。
　　珍珠寺大历口。
　　黄冒寺大历口。
　　牛眠山庵寿岩里洋后，约五里许，崇祯间建，有匾额曰狮子窠；有联曰：“任从天地移，我独山中坐。”字画甚佳，里人以为解缙笔。
　　南山堂吉田里，旧名泰定，宋绍兴三年建。
　　顺成堂吉田里，宋嘉定元年建。
　　洪德院吉田里，宋景定元年建。
　　龙兴庵吉田夏坑村，乾隆二十四年建，地居峻岭，水带山环，颇为佳境。
　　远山寺吉田上村。
　　洪山寺观上村。
　　圆觉庵塘源里，明永乐十七年建。
　　弥勒寺塘源里，宋淳祐二年建，有宋朱松同叶道宿弥勒寺诗，载艺文。
　　西崇福寺在建兴里，唐龙纪二年建，明正统五年重建。
　　安福院安福里，宋绍兴二年建。
　　金山庵峡阳里，有朱熹书，“天光云影”额尚存。
　　庄武王庙在峡阳里，祀唐阎汝明。汝明，邵武人，生平忠义刚果，为唐使，还舟过鳀潭，乐其山水之胜曰：吾没后，当庙食於此。舟再至，溺死於潭，其尸过数滩，凡三返，逾月不朽，人异之！具棺殡葬於溪南之山，而封树焉。后唐天成中，封庄武王，立庙祀之，颜曰“灵显庙”，据潭上，突起高阜，四匝水环，居然岛屿，古树阴森，烟云满目，往来舣舟，过客登眺，亦足勾留。清康熙壬子年重建，乾隆十三年重修。
　　天成寺峡阳里，宋嘉定元年建。
　　西峰庵在峡阳，宋时建，明洪武二十七年重建，成化二十二年修，正德四年重修，里人骆升为之记。
　　老佛庵峡阳北。
　　大觉庵在峡阳东里许，元至正二十年建，清乾隆二十一年重修。
　　宝照庵峡阳。
　　香山庵峡阳溪南三里许，元至正二十年建，山阿盘曲，林木阴翳。
　　雪山庵峡阳北十里许，庵居山巅，禅房深邃，冬常积雪，故名。

	

城北废寺

	

　　寿岩寺寿岩里，唐乾符元年建，今废。
　　回向院寿岩里，宋淳熙二年建，后改寺，今废。
　　芦峰庵旧名寺，峡阳沼溪去十里，芦峰滩之左，宋绍兴二年建，庵内有朱熹楷书“道脉心传”四字额尚存，又七言绝一首，载入艺文。
　　观废寺
　　金鸡庵

	

坊　表

	

　　观风问俗　三路扬镳道署前今废。
　　道学名邦府谯楼外，为杨、罗、李、朱四先生建。
　　南剑名邦府谯楼外，知府沈鎜立。
　　牧　爱县丽谯楼外。
　　纲常门第　光岳精华二坊，在县学门内，知县刘继善立。
　　状元又名三魁，宋为黄裳立。
　　世科为施显、施观父子举人立。
　　鸣凤为举人陈纶立。
　　鲲化　进士二坊，知府刘钦、郑时，为刘璋立。
　　方伯知府王范，为浙江左布政使司刘璋立。
　　都宪为右副都御史刘璋立。
　　尚书通判应元征，为工部尚书刘璋立。
　　春宫少保巡按御史朱文，为太子少保刘璋立。
　　宫保知县刘继善，为太子少保刘璋立。
　　文英为举人胡启立。
　　蟾宫独步在十字街，为进士曾辰立。
　　经元为举人陈邦彦立。
　　文明为举人李时修立。
　　跃龙门为举人萧韶立。
　　群俊登瀛为举人萧韶、吴泰、陈臻、陈福立。
　　奎璧联辉为举人萧韶、萧歆立。
　　畿贵为举人陈贵立，贵以尤溪籍，中式顺天乡试。
　　地官为主事萧韶立。
　　进士为萧韶立。
　　国光为举人胡琼立。
　　进士知府姜元魁、知县魏朝瑞，为进士胡琼立。
　　世科为举人黄焯立。
　　鸿逵知府姜元魁、知县魏朝瑞，为举人郑庆云立。
　　春官第知县刘继善，为南京礼部郎中黄焯立。
　　翰林　柱史巡按御史李元扬、知府沈大楠，为翰林院庶吉士广东道监察御史游居敬立，知县彭澄重修。
　　方伯巡按吉澄知府彭澄，为浙江左布政使游居敬立。
　　登科知府范来贤，为举人王滋、蔡文盛、李杏立。蔡尤溪，李永安，与王同中嘉靖乙酉乡试。
　　进士与登科共坊，为王滋立。
　　科甲联蜚为举人王滋、李杏、蔡文盛、蔡梦旸立，考嘉靖乙酉题名，无蔡梦旸。
　　壬子造士　明时三凤二坊，知府沈鎜为举人朱成文、黄成乐、蔡纲立、蔡尤溪与朱黄同中嘉靖壬子乡试。
　　世美为宁烈、宁承立。
　　双凤鸣阳为举人邱宪章、应懋璜立。
　　元科四俊为举人陈正谟、朱廷献、王以蒙、陈源湛立，陈元湛县人。
　　明时吁俊为林大亨、卓佃、吴三让、张问达立，卓沙县，吴顺昌，张将乐，以上俱府治东。
　　桂香为举人朱经立。
　　世美在县学左，为进士王耈，举人王玙、王福，三世立。
　　登俊　进士二坊，知府胡钦、郑时，为罗明立。
　　方伯知府王范，为云南左布政使罗明立。
　　少司空知府苏章，为工部右侍郎罗明立。
　　冠英为举人吴珙立。
　　进士为主事吴珙立。
　　登俊为举人李翔凤立。
　　国华为举人黄清立。
　　飞腾为举人黄相立，相，清侄孙。以上俱府治西。
　　登俊为举人吴恭、吴宁立。
　　登云福州门内，为举人刘祐立。
　　登瀛府旧谯楼左，为举人朱显立。
　　擢秀府旧谯楼左，为举人袁宝立。
　　凌云福州门内，为举人郑贤立。
　　宋儒第李延平宅，知县刘继善立。以上俱府治南。
　　进士第　司寇第在御史台岭下，为刑部侍郎游居敬立，乾隆二十二年毁。
　　司徒大夫为郎中游于广立，广，居敬子。以上府治北。
　　南宫英俊东郊外，圣恩坊，节孝祠对面，向溪，为陈正谟立，石碣尚存。
　　世科在云盖里，为吴恭、吴珙、叔侄立。
　　亚魁在天竺里塘后，为举人邓富立。
　　登第在金砂里，为举人吴从周立。
　　龙门一跃在杜溪里，为举人陈一言立。
　　进士第在普安里吉溪，为游居敬立，以上乡隅各坊。
　　元僚宏博府谯门，宋时立。
　　激扬　贞肃在旧察院并布按二司前左右。
　　台宪在武平道前左，知府彭澄立。
　　道义之门　国家元气二坊，在旧府学前，欧阳铎立。
　　兴贤　毓秀二坊，在新府学前，知府范来贤建。以上府属公署坊。
　　亚元为永安林腾蛟立。
　　豸绣力广东道御史林腾蛟立。
　　会元为大田田一俊立，在县治东。
　　宗伯馆师在府治前，万历十九年，知府周公保，为礼部尚书国子祭酒田一俊立。
　　进士为永安严九岳立。以上外县附府各坊。
　　弁冕六邑　襟带十闽县治前。
　　万里鹏程儒学前。

	

名　宅

	

　　状元黄裳宅在城中，三魁坊。
　　先儒罗从彦宅在罗源里，后徙於沙县濑溪。罗源故址，子孙世居，短垣矮屋，过者兴叹！
　　先儒李侗宅府治南，知县刘继善，为建宋儒第坊，一在崇仁里，故居樟林乡。
　　范迪简六桂堂在演仙凿滩，宋仁宗朝，范迪简父子六人相继登进士第，因以名堂。陈了斋诗云：“公家丹桂六枝芳，冷笑燕山窦侍郎。”
　　张宪武眉寿堂在衍仙下里，宋漳州守张宪武之母寿九十，宣和间，膺封诰，因名其堂。
　　世彩堂城西二十五里，宋尚书廖刚所居。
　　侍郎游居敬宅在御史台上，司寇第坊。

	

名　墓

	

　　汉闽越王墓在王台，黄宫良有诗。
　　先儒罗从彦墓在罗源里黄漈，宋郡守刘永济刻志，吴宗尧有祭文。
　　先儒李侗墓在崇仁里，宋学士汪应辰制碑铭，督学熊尚文有田碑记。
　　宋状元黄裳墓在剑津里尤坑上。三墓俱府城南。
　　礼部尚书冯梦得墓在王台驿慈恩寺，即墓庵。
　　明侍郎罗明墓在城南宝云山麓。弘治二年，朝廷遣官督有司营葬，学士张元桢制神道碑。
　　翰林吴恭墓云盖里，鸠源狮子山。
　　少保刘璋墓马坑桥西，正德六年，朝廷遣官督有司营葬。都御史莆田林俊撰神道碑。
　　御史胡琼墓剑津南庄。郡守陈能置地营葬，建享堂门庑，置墓田米八十斛。
　　参政叶宜墓仁洲延安。
　　参政黄焯墓徐阳街尾后山，大学士徐阶制碑铭。
　　谏议郑庆云墓檀林社头陇，徐阶制碑铭。
　　知县游纶墓凤池山桔溪，祭酒龚用卿制碑铭。
　　侍郎游居敬墓桔溪桥西，有司营葬。
　　知府莫尔浚墓水东华藏净室左山。公号冰庵，北直大兴人，崇祯癸酉举人。顺治间，以工部郎中出知延平，笃学好文，知人得士，遭时论罢。寓郡三年，忧郁而卒。戊戌僚属绅衿子民卜葬此。

	

附金石

	

　　宋南剑州重建州学碑记宋张致远撰，今在校士馆前，字甚佳。
　　御书阁碑在校士馆，字甚佳，与州学碑对峙。
　　李先锋灵祐庙碑记旧有神书玉带藏绅士家，每神诞日，陈设队仗之前。清朝康熙三十三年庙遭回禄，碑物俱成灰烬。
　　李侗墓碑宋汪应辰撰文。
　　剑归阁碑宋丞相李纲书。
　　宋南剑州汤汉谢雨碑记三山陈渶刻，在万福龙神庙。
　　福庆庵碑在里钱谦益撰。
　　朱子题字“道脉心传”匾，在峡阳芦蜂庵。“鸢飞鱼跃”匾，在塘源李子坑，昔有精舍，朱子避地尝居之，号沧州钓叟，后失其匾，今流传有石刻四字。“溪山第一”匾，在县西北，福星桥上，今失。又有“忠孝廉节”四字，大逾数尺，在文公祠壁，板刻存。
　　朱子石刻坐像在朱子裔孙家奉祀，有宋名人题赞甚夥，旧有拓本。
　　石刻圣谕在丘墩渡头，岩壁上，隆庆六年延平府知府刊。
　　黯淡院题字宋蔡襄书。
　　峡岩字在峡溪尾桥边，岩上刻“蒙泉怀古”四大字，天台蔡潮书，未详何代。
　　百花岩字隶书。
　　平寇颂石李先锋降寇坐此，郡人刻石颂其功。
　　珊瑚石李延平先生祠前街右，色紫黑，而润有纹理，高丈余，状如人立。石之西为延协副将署，乾隆二十八年，副将李如筠扩官厅，辟其前，石毁。
　　铜塔在汾常里宝善庵。高盈丈，四方各二尺余，其色青紫，不知何物。嘉庆十年有匪徒欲毁而取铜，持斧往击，村民觉往护之，已损其一角矣。
　　铁塔在城天宁寺，民国元年毁於兵队。古有二塔，其右一塔先年久毁，仅存左塔，今又毁。
　　朱子手植双榕在峡巡检旧署前，今寻无存。土人称在对岸溪口，胡纶有诗题存焉。
　　樟树在杜溪里龙门村，大十数围，干霄蔽日，朱子从学延平先生，往来憩树下，至今枯而复荣。
　　海忠介手植桧儒学教谕旧署前，今为忠介先生祠，根株无存。
户口志第七

　　国以民为本，故周礼献民数，王拜受之。诸侯之宝三1，民为贵焉。古者不料民2号而知其少多，政修於上，民安於下也。三代以还，号称富庶者，汉之文、景、昭、宣，唐之贞观、开元，宋之咸平、景德，其时民物滋丰，户口蕃息，可谓盛矣！至於季世，征役不息，饥馑荐臻，流亡转徙，天下户口，什减大半，何也？良由使之无道，取之无制故耳。余观有明，户役之害，粮长甲夫保大当民充其役，辄至破产，纲、徭、机、站3，四差匀派，又有料盐之征，浸淫至於清初而未已。洪维康熙五十二年一诏，以五十年丁口，定为常额，永不加赋。编审之年，但造盛世滋生户口。雍正元年，复就粮匀丁。乾隆二三年，南平一邑，独邀两次豁免余丁口银，及缺额无征银。自是而诸弊息除，其良法善政，有非前代所能及者。是以休养生息，天下户口之盛，至於四万万，呜呼岂不懿欤！前志户口，载至嘉庆中叶，后皆阙如。同治、光绪间，时因匪乱，举办联甲，虽有编查，时举时废，册籍无存。民国三年，省长令办保卫团，南平城乡计分九区，调查户册事近数实，可以依据，然户口增多，非尽苗粮之户。近查城厢户口，损什之四，迥不如昔。曲巷城隅，屋庐毁败，荆棘丛生。至於四境之内，生齿虽繁，民贫食寡，往昔殷户，零落殆尽。加之习尚日奢，赋税重叠。天地生财，止有此数，民生安得而不蹙哉！使后之为国者，复讥清之非古，妄仿欧西重赋之法，举国皆兵之制，忘前鉴，而贻后祸，是厉4中国也。夫无圣君贤相之识，而纷纷妄作，流弊何极。吾愿趋时之士，勿以误国家者，误天下苍生也。故志户口，并附前代户役以著於篇。

　　【注】
　　1.诸侯三宝：《孟子尽心下》以土地、人民、政事为诸侯之三宝。
　　2.料民：指统计人口。《国语?国语上》：“乃料民于太原”。
　　3.纲、徭、机、站：纲指正役，纲银。徭指在官人役给使令者。机指以机兵防盗贼。站指接递驿传，合称四差。
　　4.厉：祸患，《易?乾》“夕惕若，厉，无咎。”
	

户　口

	

　　宋元无考。

	

明

	

　　正统七年，户一万九千六百一十有四。　口六万七千一百四十有八。
　　景泰三年，户一万八千四百五十有八。　口六万五千八百二十。
　　嘉靖元年，户一万一千八百三十有一。　口六万六千九十。
　　嘉靖十一年，户一万二千二百三十有九。　口五万三千六百二十有三。
　　嘉靖二十一年，户一万一千八百三十有一。　口六万六千三百二十有八。
　　嘉靖三十一年，户一万一千八百三十有一。　口六万六千三百二十有八。
　　嘉靖四十一年，户一万二千七百四十有七。　口五万七千九百六十有一。
　　隆庆六年，户一万二千八百七十。　口五万八千九百有二。
　　万历二十年，户一万二千九百三十有八。　口五万九千四百二十有二。
　　万历三十年，户一万三千七百有三。　口六万九百有三。

	

清
	

　　南平旧无屯丁，康熙间编增。乾隆元年，改归永福等县征解编增丁数附后，其详见屯田。
　　康熙十年，户一万三千七百有三。　口五万一千九十有三。康熙十九年，新编屯丁，延平共一百三丁。二十五年，新增屯丁延平共二十五丁。
　　康熙五十一年，旧志五十七年。户二万三千六百一十有四。按此户数与丁数同，未知是否当时户数，无凭查核，今仍之。丁二万三千六百一十有四。　　口二万七千四百八十有九。　丁口共五万一千一百有三。自后以为定额，永不加赋。
　　康熙五十五年，新增男子成丁三百七十。　口三百有六。新增屯丁二丁。
　　康熙六十年，新增男子成丁四百五十有四。　口二百五十有九。新增屯丁三丁。
　　雍正五年，新增男子成丁四百八十有二。　口三百五十有七。
　　雍正十年，新增男子成丁五百五十。　口三百五十有八。
　　乾隆二年，新增男子成丁二百八十有六。　口一百一十有一。
　　乾隆六年，新增男子成丁二百二十有二。　口二百四十有一。
　　乾隆十一年，新增男子成丁二百五十有一。　　口二百三十有九。
　　乾隆十六年，新增男子成丁二百七十有五。　口二百七十有七。
　　乾隆二十一年，新增男子成丁一百一十有四。　口二百四十有七。
　　乾隆二十六年，新增男子成丁五百有八。　口三百六十有二。
　　以上依官志，以后照民户丁口册纂。
　　乾隆五十年，户二万一千五百零八。　口六万八千四百八十八。
　　乾隆五十六年，户二万一千五百零八。　口七万二千五百七十一。
　　嘉庆元年，户二万一千五百零八。　口八万一千三百二十五。
　　嘉庆六年，户二万一千五百零八。　口八万七千一百六十。
　　嘉庆十一年，户二万一千五百零八。　口八万九千三百五十七。
　　嘉庆十三年，户二万一千五百零八。　口八万九千九百一十三。以后失考。
　　民国户口照四年保卫团调查，通报实数。
　　户五万零八百六十三。
　　丁一十万零六千一百五十六。
　　口七万三千三百七十七

	

附前代户役
	
　　汉法，民年十五岁，出钱百二十，至五十六而止，谓之口赋。
　　唐制，民始生为黄，四岁为小，十六为中，二十岁为丁，六十为老，老幼不赋，中、丁始赋。因口分世业，为租、庸、调之法。一曰租，每丁男一人，受田百亩，岁纳租粟二石。二曰调，每丁随乡土所出，岁纳绢绫共二丈，绵三两。输布者，麻三斤。三曰庸，每丁定役二十日，不役则日为绢三尺。加役二十五日者免调，三十日者租调皆免。通正役不过五十日。灾伤视所损轻重为免。岁十月收田授田，皆里正预造簿籍，上县令稽给，应退应授者，大约里正管百丁田万亩。后杨炎改为两税，户无主客，以见居为定。人无丁中，以贫富为差。於是庸调，并入於租矣。
　　五代，伪闽令诸州各计口算钱，谓之身丁钱。后变钱，折输米五斗。
　　宋时，有司取官斗较量。伪闽时，五斗得七斗五升，於是令民岁输身丁米七斗五升，折价上纳。真宗悯南方地狭民贫，终身佣作，仅了身丁。庞籍为相，祥符中，下两浙、福建，除身丁钱四十五万贯。嘉祐三年，乃诏令旧纳七斗五升者，主户与减二斗五升，客户减四斗五升为定例。神宗元丰八年，分主客户1，以丁力多寡科差，兼论资产役法。且差且雇，应衙前役者，辄至破产流离。南渡后，诏州县官，殿最2以生齿多寡为差，於是冒增之弊，终宋之世。

　　【注】
　　1.主客户：宋以有无土地区分，有土地为主户，失去土地为客户。
　　2.殿最，古代考核政绩，上等称最，下等称殿。陆机《文赋》：“考殿最于锱铢，定去留于毫芒。”

　　元，定人户为十等，立科差法，有丝料、包银、夫役三项，皆视丁力输办，其详不可考。
　　明洪武十四年，始颁黄册於天下，户目凡七，曰民、曰军、曰盐、曰匠、曰弓兵、曰铺兵、曰医。令其各以本等名色占籍，十年核老幼生死，而更造之，曰大造。丁多者开折立户。民，父母存若亡，或兄弟分居，赘婿、养子、归宗、另爨者，皆得别籍。惟军、匠户不许，虑其规避。凡岁办物料，十年一次。男子年十六以上为成丁，丁视米一石事其身。贵者、老者、疲癃、残疾者复之，余如例当差。正德十四年，御史沈灼奏行八分法，每丁石岁输银八分，充岁办，惟差役仍十年一事。隆庆间，奏勘合每丁口派物料银六分，续奉加派七分。於是丁外有料。万历六年，每丁口派食盐课，不论绅衿士庶1，男女丁口，皆计口食盐征银，此盐课口之始。都御史庞尚鹏行一条鞭法，通计岁用之数，照丁粮匀派，岁科绅衿士庶一体。民则加派四差。一曰纲，即旧之纲银也。南平每丁派银三分七厘零，米每石八分六厘零。一曰徭，即旧之均徭也。南平每丁派银八分四厘零，米一钱九分七厘零。一曰兵，即旧之民壮也。南平每丁派银三分六厘零，米九分五厘零。一曰站，即旧之驿传也。南平每石征银三钱一厘八毫八忽五纤，丁不匀派。此谓条鞭四差，若天启、崇祯之加派不与焉。
　　清顺治四年二月诏，福建人丁地亩，本折并卫所钱粮，通照前朝万历四十八年则例征收，天启、崇祯加派，尽行蠲免。其唐、鲁二藩僭号，叠派横征，地方尤称苦累，一切停止。康熙三年编定全书。康熙五十二年诏，凡编审民盐丁口，以五十年额数为定。嗣后凡遇编审所增丁口，只造册报查，永不加赋。雍正元年，奉檄各县额征丁银，俱匀入地亩内征输，款目仍存其旧。雍正十三年，巡抚赵奏准闽省额征匠班银两，分作十二年匀入田粮内征解。乾隆二年十月奉谕，南平县丁银每田粮一两，匀征银二钱。浮多丁银三千三百八十三两六钱，悉行豁免。乾隆三年，又免缺额田粮，内无征丁口银三百六十五两九钱八分三厘四毫，实匀入田粮丁口银三千零五十九两四钱九分九毛五丝七忽七微八沙一尘六埃二渺九漠。今每田粮一两，实匀丁口银一钱七分八厘五毫。康熙间，新编新增屯丁，共一百二十八丁，每丁征银二钱六分五厘一毫四丝二忽零。
　　按成周2之时，兵役，则有伍两3军师之法。徒役4，则有师田追胥之法。胥役5号则府史胥徒各有人。乡役，则比闾族党各相保。役民之中，寓教民之意。后世变为：书史、里史、里正、保长、耆长、衙前、乡户各名色，征敛杂派，责令承办，自是教民之役，为厉民之役，而规避差徭，脱漏版籍弊兴，户口之额难凭矣。闽省，唐时始入版图。唐以租、庸、调定役，用人之力，岁二十日，闰加二日。不役者为绢三尺，谓之庸。加役二十五日者免调，三十日租调皆免。通正役不过五十日，灾伤视所损轻重为免。迨后兵燹迭兴，吏执空籍，以责租庸，民多逃徙。杨炎乃立两税之法6。户以见居为籍，人以贫富为差，租庸杂徭悉省，而丁额不废。虽救一时之弊，然两税之外有丁，是庸之外复有庸，议者谓炎变两税，几与商鞅变井田同科，殆奉行之不善，非炎之罪也。五代，伪闽计口算身丁钱，则踵唐法而加重焉。宋以人户五等科差，有乡役、吏役之分。吏胥衙前最重，以里正兼之，典库藏，运官物，拆耗赔偿，往往破家。韩琦请罢里正，韩绛、蔡襄复极陈福建衙前之害，诏罢里正兼役，而募耆长，其衙前破产如故。熙宁中，有衙前越千里，输内库金七钱者，吏恣留难，至逾年不还。神宗廉7得，大伤之，议变法，於是王安石变差役为雇役，使民得尽力於陇亩，实解一时之困。后司马光欲复差役，苏轼以为差役免役，各有利害；欲罢免役，而行差役，正如罢长征，而复府兵，盖未易也。然安石与光均不能周知四方，故安石主雇役，光主差役，缘当时吴、蜀之民，以雇役为便。秦、晋之民，以差役为便。各拘所见，未能悉心体察。秦观请无牵新故之论，取可用於今者，别为一书，以为役法，最为得之。盖免役，钱有定额，胥吏难以作奸，於民甚便。其所谓害，乃安石不正用雇直为额，而展敷二分，谓之宽剩钱，使贪吏猾胥，乘此增取。迨后耆户长、保正复不给直，雇之外有差。南渡后，事无巨细，一一责令保正、副户长承办，追扰赔备，无所不至。役钱羡余展敷封椿之，科敛百出，雇役之弊，於斯极矣，岂雇役之不善乎？乾道中，金华松阳民汪灌等，首倡义役，度其时里正一岁之役，计其资为三等，定当役之次於籍，众割田公之，以粟佐当役者。役之先后视籍，田之多寡视等，他日户升降，则告於众而进退之，名曰义役。行后二十年，讼不抵有司，俗大懽洽。淳熙中，令浙西以官田百余亩，分给诸郡，以充义役。谢谔、朱熹均言不便，盖以踵行者，未必皆善人，流弊难免。故为政在任人，而不任法也。元役法，其详不可考。明制，户口以籍为定，十六而役，六十而免，妇女及不成丁不役。年七十以上，许一子侍养，免杂派役。寡妇年三十前夫亡，守志迨五十不改节者，旌其门，免家徭。品官免役，视职秩为差，官故，仍免徭三年。凡老人及里甲十年论一役，谓之正役。余谓泛役，泛役有三：以隶兵门斗，并在官人役给使令者，曰均徭。以夫马驴三等端接递，曰驿传。以机兵弓兵防盗贼，曰民兵。并正役谓之四差。轮值里甲之役，如催征钱粮，勾摄公事，及出办上供物料，支应官府春秋饮社存恤，并日用诸经费，均责办理。浸淫8至於杂供私馈，无名百出，令里甲各赋钱以供，每至罄产，害不胜言。御史沈灼请议行一条鞭法，合一年丁粮，为一年供应，籍存於官，榜列於衢，而民累始苏。或谓条鞭法，类杨炎变租、庸、调为两税，而未善者，盖因四差之中，有丁田匀派，而附於户口者，恐后人忘四差之为雇役，并视工食经费为国帑，而忘丁四米六丁米对编之为加派，又复重科差徭，其深思远虑，亦未尽非。然条鞭行后，里甲不扰，已有成效。清朝一切差徭，皆官发价雇募，闾阎得享乐利之休，且丁匀地内，无田者，各得自谋生计矣。

　　【注】
　　1.绅、衿、士、庶：地方绅士为绅，在学的人，称衿。士庶，东汉末年开始，大官僚地主依靠政治经济特权，形成士族，不属于士族的称庶族。
　　2.成周：周成王时周公营建洛邑，为东都，即指东周。
　　3.伍两：五人为伍，五伍为两，指周代队伍编制单位。
　　4.徒役：劳役。
　　5.胥役：公役。
　　6.杨炎两税法：唐大臣，建中之年，改赋税制度，废除以丁夫为本的租庸调制，改行以资产多寡为准的两税法。
　　7.廉：考察查访。《汉书?高帝纪下》：“且廉问有不如吾诏者，以重论之。”
　　8.浸淫：积渐而扩及。司马相如《难蜀父老》：“是以六合之内，八方之外，浸淫衍溢。”

田赋志第八
　　自夏后氏则壤1成赋，田分九等，厥赋错以贞2殷人继之以助，周取彻田3，十一而税。三代之制，皆以重农薄赋也。汉兴，文景节俭，田租三十税一，尤其轻者。魏武屯田，以足兵食。晋制，户调之式，男子占田七十亩，女子三十亩。其外，丁男课田五十亩，丁女二十亩，次丁半之。咸和中度百姓田，取十分之一。率亩税米三升，后减为亩收二升。唐立租、庸、调，庶几近古。后因天宝之乱，杨炎始变为两税，然其法简便，后世相因而不易。五代伪闽王氏，诸州皆计口算钱，谓之身丁。宋祥符中，除福建身丁钱。景祐中，立衙前法，而免役钱与手实法，其弊滋甚。元定人户为十等，立科差法，有丝料、色银、夫役三项，皆视丁力输办。明赋，有丁有地有折贡有粮。洎乎清朝，归丁於地，而有田则有赋，民无差徭之苦，可谓尽美尽善矣！民国初载，徵收悉仍前清之旧，而银米价折日加，迥非昔比。出者力己不胜，入者犹为未餍，此时势之迁流使然也。南平田地硗瘠，赋从下则。水潦之坍塌既多，莱芜之垦辟无闻。司农惟以财赋为计，而於古昔贵粟重农之意，则如之何？夫田犹是也，姑举其数，以著於篇。

　　【注】
　　1.则壤：按田地分等。
　　2.错以贞：错，措通假字。贞，正。指采取正确措施。
　　3.殷人继之以助，周取彻田：赋法名。《孟子?膝文公上》：“夏后氏五十而贡，殷人七十而助，周人百亩而彻，其实皆什一也。”
	

历代田赋

	

　　赋实维均，田有不齐。即南平田，有山陇梯洋之殊；然山陇梯田多，而洋田少。田有三则：上则，有坝圳，水利灌溉无间，水旱不荒；中则，圹水滋润不继，或近溪而有水患；下则，山陇梯田，即有水源引溉，坵段窄狭，岩石强半，雨稍注，则崩塌淤塞；若旬月无雨，土作龟坼文，而苗槁矣。从来载米配粮，轻重不一。唐、宋以来，志书无纪。明时虽载，略而不详。考明史，洪武初，籍天下田地、山塘、海荡之名数，分官、民二等。赋以二税，夏征曰夏税，谓农桑绢也。秋征曰秋粮，即米也。夏复有税钞，起科於官职废寺、府学田、县学地、没官田地山。秋则有租钞，惟起科於废寺地、县学地、废寺山。其秋粮有本色，有折色。折色，征银解京。本色，存留各仓。折色以米直为断，初时官米本折中半，民米以十分为率，七征本色，三征折色。正德间，御史沈灼奏准，凡官米俱折银解京，民米俱存留。官米仍分四等征纳，以官米田赋本重，故折银递减以宽之。其民米，并秋租钞米，则本折中半征之。惟新增起科米，及浮粮米，俱全征折价。官民米俱有加耗，以备仓廒亏损。若土贡物料，及诸差徭，俱於丁米出办。凡民米一石，准丁一丁。贡料以丁，若米对编，有八分法。民甲纲银及民兵饷，有丁四粮六法。均徭有银力二差法。驿传之银，则又专於米取之。盖民米一石，自折价五钱外，纳差银不啻倍之，於是民田赋，视官为重。而寺僧田，复有四分给僧，名焚修，六分充饷之分，其赋为尤重。后乃以官米三石，准民一石。秋租钞与民米同科。惟驿传一差，在官米得免派云。他若渔课，征之溪河。盐课，征之丁口。凡皆敷之里甲，属之正办者也。其杂课，则有铸泻、窑冶、官房屋、租房地、赁茶引、油课、商税契、本工墨门摊税契、水碓磨面、糖、酒、醋、鱼等课钞，设税课局，以季征之。浸寻局革，钞归於县，分本折二色，本色以钞，折色以钱。宏治间，又折以银一贯而三厘七文而一分，是皆承元之制，明太祖革之而未尽者也。万历初年，张居正当国，始为停征。惟商务带征於秋粮。外此，尚有课铁、翎、鳔、之征焉。此明一代之财赋也。
　　编赋之册，亦前后屡更。洪武元年定赋法，诏遣周铸等一百六十四人，往浙西核实田赋。富民避役，往往以田产，零星花附於亲邻佃仆之户，奸弊百出。乃遣国子生武淳往各处，随其税粮多寡，分为几区。区设粮长四人，履亩丈量。因其方圆、曲直、宽狭，书其土名四至，编汇为册，谓之鱼鳞图，与十四年所定之黄册相为表里。鱼鳞以田为主，田各归其都图，而土田之讼质焉。田为经，人为纬。黄册以户为主，田各归其户，而详其旧管、新收、开除、实在之数，而赋役从焉。人为经，田为纬。既而抡粮多丁众者为粮长，督其乡赋，税多者万石，少者数千石部输之。宣德中，韩雍抚江西，疏请粮长除品官外，诸钱粮近上者以里为差，差次从公佥充诸粮目，当输纳者厘为十，则山野细民，粗知布算者，皆晓然於赋役派纳之目。后参政宋讷创一切烦碎密严之法，适为大猾资，而粮长与小民俱病矣。嘉靖末，经费不资，军饷尤剧。其时鱼鳞册，岁久漶漫，至亡失不可问。而田得买卖，粮得过都图。赋役册独以田从赋，巨室置买田产，遇造册，贿里书，有飞洒现在人户者，名为活洒。有暗藏逃绝户纳者，名为死寄。有花分子户不落眼者，名为畸零。带管有留在卖户，全不过割者。有过一二石为包纳者。有全过割不归本户者。有有推无收，有总无撒，名为悬挂掏回者。故册不过纸上之霜，户乃空中之影。以致一县之虚，以数千万计，递年派粮差无归者，俱命小户赔纳。小户逃绝，命里长。里长逃绝，命粮长。於是江西巡按唐龙，严田粮诡寄、影射、书算、飞洒之弊。重者随田丈量，轻者随户清理。各将原粮，填入原田，归之原户。而图总都总县总造流水册十本，甲各收藏。县因大造为册四，上府州县上南京后湖收架。俾因户推田，因粮编差，户与田有一定之则例。然而丈量，莫善於乡有其人，莫不善於吏与其事。故说者以为有三难。守令岁月更改，各怀一切，莫虑经久，一难。豪强兼并，率不以田均为便，谤读朋兴，多口可畏，二难。守令不能履亩而较之，必寄於吏胥，上下其手，豪右售赇，得为蔽匿，贫弱抑勒，无以自明，名曰均田，实滋弊孔，是之谓三难。有朱本思者，著论甚悉。言：今天下官不胜其烦，民不胜其扰者，惟在田得过图，粮差挪移，赋役不能均耳。诚於图立四界，计其田亩，明其粮差，任土作赋。不论人户之主客，图敛而总於都，都总而会於乡，乡会而管於县，则版籍定於旬月之间，而弊端革於千年之久。其后有仿其意为经纬二册，以错综其事者。然以地为主，不以地从人，则田多者入赋税易，而力能令郡县为之使同图者，催赋税难，而力不能使田多者之无昏赖也。久且归於以田从人而已。此明田赋之图籍也。南平自隆庆六年始，有数可稽。官田地山塘园池，并额外及新增，共一百二顷八十五亩八分零。每亩征米，轻重不一，共实征官米，四千八百一十石九斗九升六合九抄九撮三圭五粟。民僧田地山塘园池，共二千一百三十八顷三十三亩四厘四毫二丝。时每亩征米五升三合三勺零三撮二圭一粟零，加耗米在内，共实征民米并秋租税钞，折米一万一千三百九十八石一升二勺五抄一圭，后补足浮粮，并代科官米。清朝，每亩科民米五升八勺六抄，征本色米二升六勺二抄。共征官民米，一万六千二百九石六合三勺四抄九撮四圭五粟。内浮粮米，七百二十二石七斗。万历七年，大学士张居正议，天下田亩，通行丈量。知府管大勋饬就粮匀补，省费便民，为惠甚大。南邑每石加浮粮六升七合六勺零。至今南邑收苗，每升加米六勺八抄零，疑即此义。补足浮粮，不失原额。

	

清朝田赋

	

　　顺治十一年赋册，官民田地山塘园池，二千二百四十五顷四十二亩四分九厘五毫一丝五忽五微。较明隆庆多四顷二十四亩一分五毫九丝五忽五微。○按田亩不能多出，因匀补浮粮，将田数合米不符，复将米数科田，故粮不浮，田以积零而多出。今南平买卖田土契，载米而不在亩。书册科粮以契，契载米数力正苗，凭以科亩，复将所得亩数科粮若干，谓之民苗，盖原於此。共征银，一万七千五两六分三厘七毫二丝九忽六微九纤七沙。征本色米，四千六百三十一石四斗五合一勺二抄五撮。按旧志，田亩之下，载共征官民米一万六千二百三十九石八斗九升六合七勺四抄二撮。官米四千八百二十石九升六合五勺六抄。民米一万一千四百一十九石八斗一勺八抄二撮。本色米四千六百三十一石四斗五合一勺二抄五撮。据今纳粮，但有民米、本色米，而无官米。旧志依孔志开载，未知是否另有官米於何年并入民米，抑官米作何开除，而今无其名，并无其数。或云：官米田补足浮粮，后配入民米带征，每民米一斗配官米四斗零六勺八抄四撮，改征本色，较民米折色，加赋颇轻，但究无明文可据。以本色米较官米计短额一百八十八石六斗九升一合四勺零数亦未合。今就折色征银，并本色米数目开载，而识所疑於此，以俟知者订焉。男妇丁口米，共折色银一万九千七百九十三两五钱八分三厘五丝五忽七微七纤二渺外，照万历间每亩派征九厘，共银二千一百五两一分一厘八毫。顺治十二年奉文，自十三年为始，照田米加增课铁、翎、鳔、螺、壳、牛角、弦箭、盔甲、刀胖袄，细数无考银一千六百二十二两一钱四分七厘五毫二丝三忽三微。十三年，加颜料、腊、茶，银一百一十五两八钱四厘九毫，二项共银一千七百三十七两九钱五分一厘零。每亩派征七厘七毫四丝零，每民米一石派银一钱五分二厘一毫九丝五忽。○颜料并后不敷，细数详见后杂税下。康熙三年奉文，归并地丁额田内贤田学田。南平无官田，属之官者惟贤田、学田二项绅衿吏承有优免者，谓之料、折、增田。料者，贡料。折者，秋粮等折银。增者，照万历以后，每亩加增九厘。自此无官田之名。二百四十顷零。每亩匀民米五升八勺六抄零，折银四分二厘九毫七丝一忽三微七纤五沙七尘三埃三渺三漠。优免田，后经削出征解。惟学田、贤田，仍照四分二厘零之例，征本色米二升六勺二抄五撮九圭六粟二粒七黍，本色纳米，名曰秋粮，自此无官米之名。民与僧田无优免者，谓之料、产、增、差田，差者，派役也。优免，即免差役。二千顷有奇。每亩匀民米折色，征本色米数，俱与料、折、增田同。惟加差银三分六厘七毫七丝三忽四沙一尘六渺七漠，共亩征银七分九厘七毫四丝四忽三微七纤九沙九尘。寺焚修田与民同科，寺租军饷田，仍照明嘉靖年加征。寺租详见杂税下。○据乾隆三十年现征各寺额册，加征寺租，其数不一，每亩多者一钱二分零，少者七八九分或五六分。当时承前明之旧，总归条鞭，政非不善，而法已混，役多无艺，借里长催粮之名，为责成纲徭机站四差之地。里长被比，而苛责甲首，甲首逃绝，而累贻里长大当之累。自康熙十二年，范公承谟落甲之法未行。二十二年，姚公启圣专疏请禁，尚不能止，直至二十八年始能革除。而康熙二十年县署灾毁，编审各册，皆成灰烬。在官册籍无存，苗米虚实莫考。三十五年，知县陈兆声详请丈量。里民以南邑多山，田皆崎岖硗确，垃段畸零，呈请停止。附吴子华等呈：为沥陈丈量利弊，吁天鉴照豁免事。窃以任地必当清田，清田乃可定赋。惟田清，则疆界之分寸始明。惟赋定，则簿书之毫厘不混。自夫一人而田兼数图，并数图而吊归一户。或以荒区，而匿腴产，或以沃地，而报污莱。遇旱潦，则被灾之分数难稽。核征收，则纸上之新旧易隐。在官止总其大凡，在胥则巧为变幻。岁增抄忽，乡户莫知。丘插毫厘，中产不辨。圩无定丘，丘无定亩。肥瘠广狭，倏忽飞窜。若不重加清丈，其弊可胜言哉！况富人出银买粮，贫人卖粮包纳。多推少收，有总无撒。挪移所致，大可为小，广可为狭。富连阡陌，享无粮之耔粒。贫无立锥，苦无田之驮赔。若非急行清丈，富者益富，贫者益贫。逮贫者死，而富者之田，永无质证。官按簿，则征额现存，按田则东西莫察。向之赔在民，渐且赔在官，叠累无极。且他邑之田，仅一苗一佃。南邑之田，有苗主、有赔主、有佃户。赔主向佃收谷，苗主向赔收租。赔主日与佃亲，其田之广狭肥瘠，悉已稔知。苗主不知耕佃，其田之荒垦上下，无从稽察。徒抱租簿内之土名，向赔收租。不审其田在何图里，坐何村落。赔主乘其不知，或诈荒以抵饰，或侵占以欺瞒；甚有兜谷私收，而租银分文不纳，独累苗主驮赔者不休。若不清丈，则苗主永无知田之日矣。况刁赔恶佃，往往更换土名。经清丈，则名虽更换，田难改移，且计亩定苗，粮无虚隐，民不驮赔，官易征解，此清丈之不容己也。独是他邑之清丈易，南邑之清丈难。他邑之清丈，可以计日而竣，南邑之清丈，即经数岁亦不能毕，何以言之？南邑之田，大半高岩险陇，即有平畴，其丘之广，不过数丈而止。若山陇梯坎，或二三尺为一丘，或一二尺为一丘，从下登上岭级不啻数百馀层，履亩之艰，难於清丈，一也。南邑苗主，其零田零星杂载於各图，东西南北，涣散不一。奔东则不能应西，赴北则不能趋南，照应之劳，难於清丈，二也。春则播种，夏则耘锄，秋则收割。若禾苗茂盛，稻谷垂野，不无荒工，不无践踏。所得登畴者，仅冬间一月也，此时之难於清丈，三也。若督苗主自理，则界限不审，何从丈乎？若委册书代量，则通同隐匿，丈犹不丈也。若沿乡设立乡长，沿图责成图长，安知不受富者之贿，仍然隐匿，不顾贫者之苦，草率供报乎，此人之难於丈量者，四也。若责成县官，躬行督丈，实心兴利除弊，无如一县事务，实为浩繁，钱粮之追比，容可缓乎，民间之词讼，容可置乎，上宪之催檄，容可宽乎，奏销之考成，容可误乎，县主虽百其身，断难猝办。况南邑地当冲繁，他务尤多，日无宁晷，其能从容税驾，一一清丈乎，此官之难於清丈者，又五也。况南邑百姓，叠遭兵燹。迩来又值岁旱，十室九空，甫登场即已告饥。丈量之役，未入其乡，早巳窜他乡，避其供应者不少。孰为指引其界限？孰为开报其田亩？孰为注其苗主何人？赔主何人？即曰一乡不尽无人，一图逃避者少。试思到地清丈，其能置彼数亩，不必下其弓步乎？若有人者丈之，无人弃之，则又何以清通邑之苗於无漏，查通邑之田而无遗乎？此又一乡之难於清丈者，六也。议者谓：任事在於得人，若委能干官员，实心力行，宽之以岁月，未有不可就绪者。斯云未为不是，但南邑土田悉高山峻岭，丘埆重叠，一经官丈，则肩舆有费，供应有需。即廉洁自矢，不扰民间，而吏胥之随从，保无苛索乎？弓丈之牵扯，保无生奸乎？况上中下，未有一定之式，弓步广长，未奉一定之度，保无以中为下，以下为中，上下其手乎？保无缩长为短，隐广为狭，朦胧隐蔽乎？即有委官，要不过尊居其地，断不能一一按履其亩，此又种种难处。盖古时田在上，不难计亩而清；今者田在下，岂能按地而核？清丈田亩，前贤所为扼腕浩叹！其难行者，已不一其人矣。时难势难，强欲遵行，究亦不过如康熙初年，造报鱼鳞册籍，虚填田形，捏造弓步，以了其事。终无益於民生，无关於利弊。本恤民之举，适以扰民。而田之多少，苗之虚实，概无稽焉。是不若暂息其事，尤可以舒目前之困累也。为此，沥情干停清丈，俾官不误催科，民免逋赋。於是征粮，但照里书家存黄册底本。其鱼鳞坵段册，无可稽阅。以致田粮久多缺额。雍正十三年，总督郝玉麟、巡抚卢焯奉旨清查，经知县许延璠具详题请，於乾隆二年豁免缺额逃亡故绝田，去粮存料，折增差田共一百一十五顷五十七亩七分三厘二毫八丝五忽一微三纤八沙三尘九埃八渺。无征。田粮银九百二十一两六钱六分四厘，无征本色米三百三十八担三斗八升九合三勺六抄六撮六圭六粟九粒二黍。其无征匠班不敷颜料正价纸赎升科各项，详见杂税。乾隆五年，里民呈报开垦田，九十五亩三分九厘二毫四丝一忽八微三纤二沙。照料折增田例起科。共征银，四两九分九厘一毫四丝三忽四微四纤九沙七尘八渺二漠，征本色米一担九斗六升七合五勺六抄四圭六粟二粒一黍。乾隆九年，续免缺额无征田，四十七亩六分五厘三毫九丝三忽一微五纤六沙。无征田粮银三两八钱七毫三丝三忽二微二纤二沙四埃九渺二漠，无征本色米九斗八升二合九勺八撮二圭一粟四粒九黍。其无征各项，详见杂税。实存料折、增、差田，共二千一百三十顷三十二亩五分七丝九忽三纤七沙六尘二渺。内割归峡阳县丞，分征三百二十八顷三十五亩一分九厘八毫一丝九忽一微四沙五尘五埃六渺。征银一万六千零八十三两六钱九分八厘五毫六微四纤一沙一尘八埃四渺六漠。内峡阳县丞，分征二千六百一十八两四钱二分二厘五毫一丝八忽五微八纤八沙四尘二埃九渺三漠。本色米四千三百九十四石四勺一抄五圭五粟八粒。向来归延粮厅征收岁给延协左右两营兵，米共二千五十二石八斗，闰年加给米九十四石四斗。解省米二千三百四十一石二斗四勺一抄五粟八粒，闰年扣留米九十四石四斗。乾隆十年通判移驻王台，米归南平县征收给解。此南邑田赋之额也。
　　附征之项，则有二等，其目十有一款。
　　一曰：匠班银，四十七两一钱零。明制工匠之执役於京师者，官给廪食月役之十日，休之二旬，谓之住坐，其不执役者则听之自便。岁征银六钱，三年而一解於工部，谓之输班。日久匠籍名存，子孙不职其业，亦相沿完纳。清顺治初，裁豁之，十五年复起征。每名银四钱五分四厘五毫。康熙初，布政使王孙蔚以匠籍逃亡故绝，不可胜数。搜觅波累，终不能照原数，详请题蠲。奉旨以元年为始，照依实在名数征解，刊入赋役全书，其匠一百名，每名银一两八钱，四年轮征一次。子、辰、申年征三十三名，银五十九两四钱。丑、巳、酉年征二十六名，银四十六两八钱。寅、午、戌年征二十三名，银四十一两四钱。卯、未、亥年征十八名，银三十二两四钱。合十二年征银五百四十两，统加闰银六十两为六百两。年征五十两，日渐缺额无著。雍正十三年，匀入田粮，每两征银二厘八毫十丝七忽五微四纤五生二渺四漠。乾隆二年，田粮缺额豁免，无征银二两八钱三分六厘八毫五丝八忽三微四沙一尘八埃。九年额免，无征银一分一厘六毫五丝五忽五微七纤八沙九尘六埃七渺一漠。今实征银四十七两一钱六分一厘四毫八丝六忽二微一纤六沙八尘五埃二渺九漠。
　　一曰：颜料不敷正价银，一百二十九两一钱六分零。顺治十三年，奉文采办银朱六觔一两六钱二分九厘，每觔价银四钱六分。腻朱六觔四两五钱三分一厘五亳，每觔价银四钱。紫草一觔十三两，每觔价银二线二分；黑铅一十二觔十二两，每觔价银三分五厘；五倍子二觔二两，每觔价银三分五厘；乌梅九觔八两一钱一分，每觔价银二分；桐油二十六觔十三两八钱五分七厘，每觔价银三分，黄熟铜五觔五两八钱七分五厘，每觔价银一钱二分；锡七觔二两四钱六分一厘五毫，每觔价银九分；白蜡三百九十八觔十三两，每觔价银三钱；黄蜡一百三十二觔九两八钱七分五厘，每觔价银一钱一分五厘。康熙二十五年，添解黄蜡四十四觔三两二钱九分二厘，每觔价银一钱五分五厘。又应解折色价银一百二十五两八钱九分八厘五毫一丝五忽。应解铺垫银三两五钱七厘五毫八丝一忽九纤四沙。又应解水脚银一十七两六钱七分八厘六毫五丝，以上本色折色价脚铺垫共银三百零五两八钱八厘九毫四丝四忽八微四纤四沙。又康熙二十五年，新增各料办解乌梅，三觔二两三钱六分。五倍子，四觔十四两八钱六分。锡，三十觔六两。铅，一千一十一觔七两四钱。黄蜡，五十四觔一十三两一钱五分。牙茶，一百零七觔。紫草，一觔十二两八钱。康熙二十六年，奉文新增锡一十五觔一十二两七钱。以上共估价，银五十五两七钱八分一毫八丝一忽二微五纤。连前顺治十三年起，应办解颜料正折价脚铺垫，共银三百六十一两五钱八分九厘二毫二丝六忽九纤四沙，内除赋役全书原编，银二百二十五两四钱三分六厘六毫六丝八忽五微九纤四沙，尚不敷银一百三十六两二钱八厘三毫五丝七忽五微，於二十八年匀入田粮项下征收。每亩征银六毫六忽八微八纤六沙八尘三埃。乾隆二年，豁免无征银七两零一分四厘八丝八忽三微三纤三沙四尘八埃一渺八漠。乾隆九年，豁免无征银二分八匣九毫二丝五微四纤三沙四尘六埃一渺五漠。今实征银一百二十九两一钱六分五厘三毫四丝八忽六微二纤三沙五埃六渺七漠。
　　一曰：绅衿削免田粮银，五百六十一两二钱四分一厘零。此系料折增田内，削出绅衿吏承优免田，一百五十二顷六十二亩三分二厘二毫四丝四忽三微，共免银五百六十一两二钱四分一厘四毫四丝六忽七微九纤二沙。
　　右凡三款，另批起解。
　　一曰：开报溢额田粮银，三百一十两一钱一分零。料、折、增田内，原有优免田二百四十四顷九十九亩九分九厘一毫九丝九忽七微，每亩免银三分六厘七毫七丝三忽四沙一尘六埃七渺，共免银九百两零九钱三分八厘三毫八丝七微九纤七沙七尘七埃七漠。内除先贤祭田，免银二十八两六钱零，原报削免田粮银，五百六十一两二钱零，外溢额透免银，三百一十两一钱一分七厘四毫一丝三忽六微九纤五沙，於雍正七年开报。按清朝定制，凡绅、衿、吏承优免差徭，即料盐丁料、折、增田，从轻则科征者也。旧额虽载料盐丁一千二百七十三丁，料、折、增田二百四十四顷九十九亩有奇，实在优免者，仅七百零八丁，田一百六十顷六十六亩六分八厘四毫有奇，馀皆透免溢额。康熙十三年削除优免丁田，丁则仅免生员本身，计削去三百五十六丁田，丁则仅三百五十二。田则仅免贤、学两项，计削去一百五十二顷六十二亩三分二厘二毫有奇。留存八顷四亩三分六厘二毫有奇。雍正五年，就田匀丁，议论纷更。知县冯叔，将溢额田八十四顷三十三亩三分七厘有奇，粮三百一十两一钱一分零，溢额丁一百六十五，丁银一百零三两一钱六分零，尽数开报，冀补丁粮，得以少减。至乾隆二年，丁口匀入田粮，原报削免溢额二项丁银，概入浮多丁口之数题豁，自后概无优免之丁矣。
　　一曰：升科米折色银，四分六厘一毫六丝。
　　一曰：寺租充纳银，一千四百六十三两七钱九分三厘。
　　一曰：清出寺租充饷银，一十三两九钱零七毫。查南平二十八寺，多有拖欠逃废，寺粮寺租无着。因查耕佃，及买主，责其完纳，每应还寺内租银租谷本折一钱者令完官粮七分七厘，名曰官称，言无寺僧收租完粮，而官代之称也。今二十八寺官称者几半，而元妙一观粮租，自乾隆十八年清厘，尽入官称矣。
　　一曰：渔课充饷银，一百一十五两二钱七分三厘八毫四丝六忽四微九纤二沙。旧志，明初立河泊，以理溪河之征，名曰渔课。其课米出於渔，着渔船渔桴之渔户，及水碓溪门间，或有之。后溪河利薄，渔户逃绝。比来责之里户办纳，里户办纳不敷，御史吴一贯奏准，不分本折每石并征银三钱五分，今议征银三钱九分，充饷解司。
　　一曰：酒税充饷银，一十九两三钱四分六厘，遇闰加征银一两六钱一分五厘五毫。原照在城各坊酒家定额征收，计坊不计店，今或缺额，而四乡镇市亦有发杠酒家，乃征以补。
　　一曰：炉课充饷银，一十两。原有铁炉，久废无考。今系现在铁贾摊完。
　　一曰：开报溢额银，三两九钱二分五厘七毫三丝三忽五微。雍正七年开报杂税溢额。
　　右凡八款，附入地丁起运。
　　通共附征十一款，银二千六百七十三两九钱七分一厘一毫三丝五忽三微二纤六沙九尘九渺六漠。附乾隆二年，题准豁免附征四款，本县节樽纸赎银一十两。续增升科米，银七钱三分四厘八毫五忽三微，续增新恳升科，银九两九钱三分五厘七毫三丝，续报升科米，银二两一钱六分八厘五毫二丝八忽六微。
　　乾隆二年，丁口匀入田粮三千五十九两四钱九分九毫五丝七忽七微八沙一尘六埃二渺九漠，通田赋并入附征杂税及丁口银，二万一千八百一十七两一钱六分五毫九丝三忽六微七纤六沙二尘五埃七渺一漠。内乾隆十七年为始，移驻峡阳县丞，分征银三千一百二十五两九钱三分二厘四丝七忽七微二纤九沙七尘一埃六渺一漠，县丞自行填批解司。在县实征，银一万八千六百九十一两二钱三分八厘五毫四丝五忽九微四纤六沙五尘四埃一渺。

	

科苗则例

	

　　官籍计亩科粮，民间则从米起亩而粮定焉。凡田契载正苗一斗，计田二亩一分零一毫四丝，每亩科民苗五升零八勺六抄，每民苗一斗科粮银，一钱五分八厘四毫九丝，每田粮一两匀征丁口银一钱七分八厘五毫，每民苗一斗，科本色米四升六勺八抄四撮。寺粮军饷田，每两匀丁口银二钱。绝户虚粮，不匀丁口银两。民间简便算法，每正苗一斗，科田粮丁口，共银一钱九分九厘六毫七丝，科本色米四升三合五勺。每民苗一斗，科田粮丁口，共银一钱八分六厘七毫八丝。又一项七升，丈者每正苗六升，作七升科粮。计每升正苗加；一合六勺六抄六撮零，此演仙下里田地，因填为演武场，田粮匀於通里，嗣后田卖粮随，各里皆有此项。

	

征收事宜

	

　　南邑苗粮，推收、分户、立户，俱属九十二图，各里书经手，每年备造钱粮秋米二册，送衙请印粮册，发户房经管追征。稽查完欠米册，申送延粮厅发户征解。百姓纳粮，自封投柜。柜书经管，领包送架。阁房截串交纳户收，执银柜收，蒲月报告道府委监拆，拆封后，交库吏充收存库，起解之日，支出解司。
　　本色米一项，历系延平通判衙门征收，向征本色。康熙九年奉文，本折各半，民以斗米值价七分，折色每石输银一两三钱有零，一石之米不足一石之价，呈恳通守谢良琦详准本色完纳，南邑土性不一，纳米只贵坚洁，不论红白。是年复奉文征解白米，亦经恳免。向来除给在城兵外，以一千二百石解省。原有脚费，亦於是年檄行，全数解运。民复请留半解半，批准成例。乾隆三年奉谕，减免虚粮丁口一并贴解，从此革除水脚，只照正额输米。乾隆十二年，河道总督周学健陈奏闽省事宜一条，内称：闽省出粜最易，买补极难。查通省额征本色米，支给本年兵食，春夏无可征支。经题定春夏碾支仓谷，秋收征米，易谷还仓在案。请嗣后本色米，石一米改征二谷还仓，部议似属可行，今仍之。

	

屯　田
	

　　明取籍没产及废寺田，分卫军耕种，减其半以输官额。有旧屯，五百二十四顷五十七亩六分四厘。新屯，三十七顷二亩六分七厘。屯粮，人种三十二亩，输赋六石。正银，二钱五分耗银一分一毫。系有司带征，解府验实，征解察院赴屯田道委官汇解。
　　清朝顺治十八年五月，本卫奉裁归延粮厅。附征南平屯田，皆在侯官、闽清、永福、永安、大田等县。邑中屯丁，或以地远，不便收租，卖本地人为业。至田已卖，而粮犹在延，虚逋为累。乾隆元年巡抚卢焯奏准改归各县征解，南平逐无屯粮。
　　今据嘉庆十三年，正附额各款，通县正杂附征有闰额，银二万一千八百一十八两七钱七分六厘。
　　乾隆三十九年，册报入额里民首垦，银四钱一分六厘，共银二万一千八百一十九两一钱九分二厘，内除峡阳县丞分征，银三千一百二十五两九钱二分二厘外，存县征，银一万八千六百九十一两六钱五分四厘五毫。
　　一在县七十九图田粮，及匀征丁口颜料匠班鱼课首垦各项，共实征银一万六千七百八十八两八钱零八厘五毫。
　　前件里民推收竣日，各图庄书备造实征银册，交付册总，汇算总册，请印发交户书各丞，登簿推征。
　　通县额征粮，米四千三百九十四石零四勺一抄五圭五粟八粒。
　　前件从前米属粮府追征，每年里民推收竣日，各图庄书备造实征米册，及峡阳移到分征一十五图米册，统付册总汇送，总数申送粮府追征。至乾隆三十一年奉文，粮米归县送照备造米册请印，发分粮房登簿征收。
　　又乾隆三十九年，内报入额里民首垦，米一斗九升九合九勺。
　　通县实征，米四千三百九十四石二斗三勺一抄五圭五粟八粒。续乾隆四十八年分又奉文以分驻峡阳等里一十五图，征米六百八十三石八斗五升零五勺，照依钱粮之例，划出与峡阳县丞自行征收解省外，在县实征，米三千七百一十石三斗四升九合八勺一抄五圭五粟八粒。

	

东架共二十一图

	

　　本架征银，三千七百四十两零七钱零三厘三毫四丝二微。
　　米八百一十一石九斗二升九合六勺一抄。
　　观米三十三石二斗九升六合五勺。
　　寺米一十七石九斗五升九合九勺。

	

罗源一图

	

　　共征：银八十两二钱一分五厘一毫。
　　米一十七石四斗六升九合一勺。
　　观米八斗四升。

	

罗源二图

	

　　共征：银一百三十五两二钱五分一厘三毫。
　　米二十九石三斗四升二合八勺。
　　观米一石七斗三升五合。
　　寺米五斗零六合三勺。

	

罗源三图

	

　　共征：银九十三两三钱三分六厘二毫。
　　米二十石三斗三升二合。
　　观米一石四斗六升。

	

罗源四图

	

　　共征：银二百七十六两四钱二分二厘八毫。
　　米六十石三斗九升八合七勺。
　　观米三石六斗四升四合六勺。
　　寺米四斗六升五合。

	

云盖一图

	

　　共征：银一百七十一两四钱六分八厘。
　　米三十八石六斗六升五合七勺。
　　观米七斗八升二合。
　　寺米六斗一升五合。

	

云盖二图

	

　　共征：银二百一十二两三钱零二厘七毫。
　　米四十六石二斗一升五合二勺。
　　观米二石八斗零六合。
　　寺米一石四斗六升一合八勺。

	

杜溪一图

	

　　共征：银二百五十二两五钱五分二厘八毫。
　　米五十四石九斗九升七合八勺。
　　观米一石八斗二升六合九勺。
　　寺米四石六斗七升五合八勺。

	

杜溪二图

	

　　共征：银一百九十七两四钱零五厘九毫。
　　米四十二石七斗六升零九勺。
　　观米六石二斗七合。
　　寺米九石八斗六升一合

	

寿山一图

	

　　共征：银二百九十二两零五厘三毫。
　　米六十二石六斗七升三合九勺。
　　观米一石五斗三升八合。
　　寺米三斗七升五合。

	

寿山二图

	

　　共征：银一百四十八两九钱一分二毫。
　　米三十二石六升三合三勺。
　　观米一石二斗二升。

	

崇仁一图

	

　　共征：银一百八十八两七钱九分八厘三毫。
　　米四十石七斗七升七合。
　　观米六石一斗零五合。

	

崇福一图

	

　　共征：银二百二十二两九钱四分七厘二毫。
　　米四十八石三斗九升三合三勺。
　　观米六斗六升。

	

崇福二图

	

　　共征：银一百八十四两一钱九分九厘。
　　米三十九石九斗零三合九勺。
　　观米一石八斗五升九合。

	

演仙上一图

	

　　共征：银二百零七两五钱六分九厘六毫。
　　米四十五石一斗一升五合五勺。
　　观米二斗五升。

	

演仙下一图

	

　　共征：银二百二十二两八钱六分三厘六毫。
　　米四十九石三斗七升四合。
　　观米一石零三升。

	

演仙下二图

	

　　共征：银一百零六两六钱五分九厘三毫四丝二微。
　　米二十九石九斗四升九合七勺六抄。

	

演仙下三图

	

　　共征：银七十三两八钱四分九厘。
　　米一十六石七升八合八勺五抄。
　　观米一石一斗九升八合。

	

仁州一图

	

　　共征：银一百八十七两五钱四毫。
　　米四十石五斗四升五合六勺。

	

仁州二图

	

　　共征：银一百零一两八钱八分七厘八毫。
　　米二十一石六斗五升一合九勺。

	

汾常一图

	

　　共征：银一百八十五两七钱九分一厘七毫。
　　米三十九石七升三合八勺。
　　观米一斗三升五合。

	

汾常二图

	

　　共征：银一百九十八两七钱六分七厘二毫。
　　米四十三石一斗四升六合六勺。

	

西架二十六图

	

　　共征：银四千六百九十五两二钱五分六厘五毫。
　　米一千零八十石二斗四升二合七勺。
　　观米一十四石一斗三升七合七勺。
　　寺米一石四斗一升五合三勺。

	

天竺一图

	

　　共征：银二百二十二两三钱二分九厘一毫。
　　米四十七石二斗六升。

	

天竺二图

	

　　共征：银一百四十两七钱九分四厘四毫。
　　米三十石四斗八升四合。

	

天竺三图

	

　　共征：银一百九十一两二钱一分五厘。
　　米四十一石五斗三升九合五勺。
　　观米一石五斗四升五合。

	

天竺四图

	

　　共征：银一百七十二两二钱七分八厘四毫。
　　米三十六石七斗七升五合七勺。

	

天竺五图

	

　　共征：银一百零三两七钱三分四厘六毫。
　　米二十二石三斗二升九合五勺。

	

天竺六图

	

　　共征：银二百九十四两五钱八分一厘二毫。
　　米六十四石一斗七升一合三勺。

	

大平一图

	

　　共征：银一百四十七两四钱七分二厘四毫。
　　米三十二石三升九合八勺。

	

大平二图

	

　　共征：银二百两五钱五分二厘一毫。
　　米四十三石五斗八升八合六勺。

	

大平三图

	

　　共征：银二百零六两三钱六分六厘一毫。
　　米四十四石八斗八升四勺。
　　观米六斗四升。

	

大平四图

	

　　共征：银一百零九两九钱三分一厘五毫。
　　米二十三石八斗四升三合九勺。
　　寺米三升七合。

	

大平五图

	

　　共征：银一百六十五两五钱六分三毫。
　　米三十六石一斗一升三合。
　　观米八斗一升。
　　寺米七升四合。

	

大平六图

	

　　共征：银二百二十八两三分七厘八毫。
　　米四十九石七斗一升五合七勺。

	

资福一图

	

　　共征：银一百六十五两三钱六分二厘八毫。
　　米三十六石八合一勺。

	

资福二图

	

　　共征：银二百二十三两七钱六分五厘五毫。
　　米四十八石四斗二升六合八勺。

	

梅东一图

	

　　共征：银一百八十五两一钱四分一厘二毫。
　　米三十九石八斗五升七合八勺。
　　观米八斗三升。

	

梅东二图

	

　　共征：银一百四十五两八钱八分一厘九毫。
　　米三十一石六斗五升八合六勺。
　　观米九斗四升六合。

	

梅东三图

	

　　共征：银一百九十六两八钱三分二厘五毫。
　　米四十三石二斗一升一合六勺。
　　观米三石六斗六升九合。
　　寺米一石三斗零四合三勺。

	

长砂上一图

	

　　共征：银一百九十五两八钱九分七厘九毫。
　　米四十一石八斗九升九合六勺。
　　观米五斗四升。

	

长砂上二图

	

　　共征：银二百二十四两四钱二分八厘一毫。
　　米四十八石三斗四合二勺。
　　观米一石一斗八升九合九勺。

	

长砂下一图

	

　　共征：银二百四十二两九钱三分四厘九毫。
　　米五十石九斗七升五合二勺。
　　观米一斗五升七合。

	

大内一图

	

　　共征：银二百零六两三钱七分九厘九毫。
　　米五十二石四斗七升一合四勺。

	

大外一图

	

　　共征：银二百三十一两五钱九分三厘。
　　米四十九石八斗六升九合一勺。
　　观米一石八斗五升七合。

	

大外二图

	

　　共征：银一百九十两八钱八分二厘八毫。
　　米四十一石三斗二升八合四勺。

	

开平一图

	

　　共征：银一百零七两一钱一分七厘一毫。
　　米二十三石一斗七升一合四勺。
　　观米二斗二升一合四勺。

	

开平二图

	

　　共征：银一百八十五两九钱六分二厘六毫。
　　米四十石一斗二升九合七勺。
　　观米三斗一升。

	

剑津一图

	

　　共征：银二百八十两二钱二分三厘三毫。
　　米六十石一斗八升九合四勺。
　　观米一石四斗二升三合四勺。

	

南架二十图

	

　　共征：银三千九百三十八两八钱九分五厘一毫六丝五微。
　　米八百五十四石四斗六升九合七勺五抄二微。
　　观米五石三斗九升二合五勺。

	

普安一图

	

　　共征：银一百七十七两五钱六分五厘八毫一丝。
　　米三十八石六斗七升一合一勺九抄。

	

普安二图

	

　　共征：银一百八十三两八钱三分五厘九毫五丝五微。
　　米三十九石九斗八升八合三勺六抄二微。

	

普安三图

	

　　共征：银一百二十八两二钱九分六厘。
　　米二十八石二斗九升四合三勺。

	

迁乔一图

	

　　共征：银二百零六两九钱二分八厘二毫。
　　米四十五石二斗七升五合四勺。

	

保福一图

	

　　共征：银二百二十七两六钱八分二厘六毫。
　　米四十九石四斗九升二合三勺。

	

保福二图

	

　　共征：银二百零一两三钱三分二毫。
　　米四十四石三斗五升一合六勺。

	

遵教一图

	

　　共征：银二百九十三两五钱六分五厘七毫。
　　米六十四石九斗二升八合八勺。

	

遵教二图

	

　　共征：银二百一十五两九钱六分五厘九毫。
　　米四十七石二斗一勺。

	

金砂一图

	

　　共征：银一百五十四两七钱九分三厘三毫。
　　米三十三石九斗五合三勺。

	

余东一图

	

　　共征：银一百九十七两三钱八分四毫。
　　米四十二石九斗五升六合七勺。
　　观米九斗五升四勺。

	

余东二图

	

　　共征：银一百九十八两一钱九分八厘二毫。
　　米四十三石一斗二升九合。

	

余西一图

	

　　共征：银二百五十八两二分二厘二毫。
　　米五十六石一斗四升三合五勺。

	

长安南一图

	

　　共征：银二百六十八两六钱八厘四毫。
　　米五十七石一斗二升六合七勺。

	

长安南二图

	

　　共征：银一百九十三两二钱九分九厘五毫。
　　米四十一石六斗三升四合一勺。

	

长安南三图

	

　　共征：银一百九十七两四钱九厘八毫。
　　米四十二石五斗四升三合九勺。

	

长安南四图

	

　　共征：银一百三十四两九分七厘九毫。
　　米二十八石六斗一升四合三勺。

	

长安北一图

	

　　共征：银一百一十一两八钱一分四厘七毫。
　　米二十三石三升六合。

	

长安北二图

	

　　共征：银一百二十两三钱七分九厘二毫。
　　米二十五石三斗五升八合二勺。

	

泰平一图

	

　　共征：银一百七十六两八钱五分一厘三毫。
　　米三十八石四斗一升六合五勺。
　　观米三斗七合九勺。

	

乔保一图

	

　　共征：银二百九十二两八钱六分九厘。
　　米六十三石三斗三升一合五勺。
　　观米四石一斗三升四合六勺。

	

北架十三图

	

　　共征：银四千一百六十一两二钱五分二厘九毫。
　　米八百八十三石零八合三勺五抄。
　　观米二十石八升六合五勺。

	

梅西一图

	

　　共征：银一百八十两九钱五分一厘五毫。
　　米三十九石三斗九升二合八勺五抄。
　　观米二石五斗九升。
　　寺米九升。

	

梅西二图

	

　　共征：银二百二十三两二分七厘四毫。
　　米四十八石二斗八升六合一勺。
　　观米一十五石三升六合二勺。

	

梅西三图

	

　　共征：银一百四十七两一钱六分八厘八毫。
　　米三十二石三合七勺。

	

梅南一图

	

　　共征：银一百九十九两七钱四分。
　　米四十三石三斗九升六合八勺。
　　观米一斗一升五合。

	

梅南二图

	

　　共征：银三百二十三两一钱三分四厘一毫。
　　米六十九石八斗九升六合八勺。
　　观米五斗六升。

	

梅南三图

	

　　共征：银二百四十两六钱三分一厘九毫。
　　米五十二石四斗一合二勺。
　　观米八斗七升四合三勺。

	

新兴一图

	

　　共征：银一百五十七两四钱四分九厘二毫。
　　米三十四石二斗九合五勺。
　　观米二斗。

	

新兴二上五甲

	

　　共征：银一百二十八两四钱二分二毫。
　　米二十七石九斗七升二合九勺。

	

新兴二下五甲

	

　　共征：银二百零四两五钱八分八厘五毫。
　　米四十四石五斗六升二合一勺。

	

新兴三图

	

　　共征：银二百七十二两八钱七厘六毫。
　　米五十九石三斗六升二合一勺。

	

新兴四图

	

　　共征：银二百五十七两四钱九分八厘九毫。
　　米五十五石九斗九升一合八勺。

	

普顺图

	

　　共征：银一十九两四钱八分一毫。
　　米四石二斗四升三合四勺。
　　观米七斗一升一合。

	

南清户及各寺庵

	

　　共征：银一千八百零六两三钱五分四厘七毫。
　　米三百七十一石二斗八升五合一勺。
　　东西南北四架，通共征银，一万六千八百零六两一钱零七厘九毫零七微。
　　共征米，三千七百二十一石九斗三升八合八勺一抄一撮。

	

峡阳额征地丁粮银数

	

　　峡阳一图，征银二百七十八两六钱八分一厘。
　　峡阳二图，征银二百八十四两八钱九分七厘。
　　峡阳三图，征银二百三十两零七钱六分二厘。
　　峡阳四图，征银二百一十一两二钱四分五厘。
　　梅北一图，征银二百八十一两九钱三分四厘。
　　梅北二图，征银一百二十五两四钱九分二厘。
　　安福一图，征银一百八十两零一钱四分六厘。
　　安福二图，征银一百九十一两零二分六厘。
　　建兴一图，征银一百五十六两二钱八分二厘。
　　塘源一图，征银一百零九两四钱零六厘。
　　塘源二图，征银一百四十两零六钱零四厘。
　　吉田一图，征银二百零一两零三分一厘。
　　吉田二图，征银一百六十六两八钱六分六厘。
　　寿岩一图，征银二百二十三两一钱一分六厘。
　　寿岩二图，征银二百四十四两四钱三分四厘。
　　年共征银，三千一百二十五两九钱二分二厘。

	

峡阳额征粮米数

	

　　峡阳一图，征米六十石零四斗二升四合九勺。
　　峡阳二图，征米六十二石零四合正。
　　峡阳三图，征米四十九石九斗八升六合二勺。
　　峡阳四图，征米四十五石九斗四升九合九勺。
　　梅北一图，征米六十一石三斗九升一合八勺。
　　梅北二图，征米二十七石二斗二升零七勺。
　　安福一图，征米六十石零九斗零九合八勺。
　　安福二图，征米四十一石五斗八升一合三勺。
　　建兴一图，征米三十三石九斗六升七合一勺。
　　塘源一图，征米二十三石八斗三升三合七勺。
　　塘源二图，征米三十石零四斗一升七合二勺。
　　吉田一图，征米四十三石七斗零二合正。
　　吉田二图，征米三十六石四斗五升五合八勺。
　　寿岩一图，征米四十八石三斗九升零三勺。
　　寿岩二图，征米五十三石一斗五升七合三勺。
　　峡阳二图，观米四升三合五勺。
　　梅北一图，观米一石四斗九升八合正。
　　梅北二图，观米七升二合正。
　　安福一图，观米二石二斗七升正。
　　建兴一图，观米五斗六升五合正。
　　年共征粮米，六百八十三石八斗四升五勺。

	

起　运

	

　　从前起运，有解户礼工部，裁扣解部新裁站银，开报溢额新增丁口劝恳起科存留额，编正附征兵饷诸款。自乾隆二十年裁去各名目，统归地丁一款解司。
　　解司银，一万六百五十二两七钱三分五厘四毫四丝七忽九微四纤六沙五尘四埃一渺内。
　　地丁正附征银，九千六百四十两五钱二分一厘八毫八丝四忽二微九纤六沙九尘六埃九渺。遇闰之年，增减不一。
　　香颜料银，二百七十四两六钱四分五厘三毫八丝二忽一纤七沙六尘六埃二渺四漠。以下定额。
　　削免额银，五百六十一两二钱四分一厘四毫四丝六忽七微九纤二沙。
　　匠班匀丁田粮银，四十七两一钱六分一厘四毫八丝六忽二微一纤六沙八尘五埃二渺九漠。
　　匀贴颜料不敷正价银，一百二十九两一钱六分五厘三毫四丝八忽六微二纤三沙五埃六渺七漠。
　　存留查此留款目从前甚多，后或裁或增，年无常额。今照乾隆二十九年，无闰解给实数解列。其已经裁革各款目，录后备查。
　　现在实应解支银，八千三十八两五钱三厘九丝八忽。遇闰之年，增减不一。内科举进士牌坊银，一百五十两。康熙十七年裁，二十一年复。
　　延建邵道俸银，一百五两。原编瓯宁，乾隆二十年改归南解。门子四名，原编沙县二名，建安二名。快手十二名，原编沙县二名，建安六名，瓯宁六名，建阳一名，松溪一名。皂隶十二名，原编沙县六名，建安六名。轿、伞、扇夫七名，原编南平三名，将乐四名。听事吏二名，原编在长乐县。铺兵二名，原编沙县一名，瓯宁一名。每名工食银六两二钱，共银二百四十一两八钱。乾隆二十年，改归南平。
　　本府知府俸银，一百五两。原额南平七十四两四分四厘，将乐三十两九钱五分六厘，乾隆二十年改归南解。门子二名，马快十名，步快一十六名。原俱编南平。皂隶一十六名，原编顺昌十名，将乐六名。轿、伞、扇夫七名，原编顺昌。库子四名，原编将乐。斗级六名，原编南平二名，顺昌二名，将乐二名。工食银，三百七十八两二钱，乾隆二十年，统归南平。禁卒一十二名，工食银，七十四两四钱。内康熙十七年裁半，二十二年全给。
　　本府通判俸银，六十两。原编南平三十五两四钱六分，将乐二十四两五钱四分。门子二名，步快八名，原俱编南平。皂隶一十二名。原编将乐五名，尤溪七名。轿、伞、扇夫七名，原编顺昌。工食银，一百七十九两八钱。乾隆二十年，统归南解。斗级四名，工食银，二十四两八钱乾隆十一年添没。
　　本府经历俸银，四十两。原编南平二十四两二钱二厘，沙县一十五两七钱九分八厘。门子一名，原编南平。皂隶四名，原编沙县二名，尤溪二名。马夫一名，原编顺昌。工食银，三十七两二钱。乾隆二十年，统归南平。
　　本府司狱俸银，三十一两五钱二分。康熙十七年裁，二十一年复。皂隶二名，原编沙县。工食银，一十二两四钱。乾隆二十年改归南平。
　　本府儒学教授俸银，四十五两。原编银三十一两五钱二分，康熙十七年裁半，二十一年全给。乾隆元年加给今数。门子三名，原编南平二名，沙县一名。斋夫二名，原编将乐一名，尤溪一名。工食银，三十一两。乾隆二十年改归南解。
　　本府儒学训导俸银，四十两。原编银三十一两五钱二分，康熙四年裁，二十一年复，乾隆元年，加给今数。膳夫二名，工食银，一十三两三钱三分三毫三丝。康熙十七年裁，二十二年复。
　　本县知县俸银，四十五两。康熙十七年裁，二十一年复。门子二名，皂隶一十六名，轿、伞、扇夫七名，库子四名，斗级四名，马快八名，民壮五十名，共九十一名，该工食银，五百六十四两二钱。康熙十七年裁，二十一年复。禁卒八名，工食银，四十九两六钱。康熙十七年裁半，二十二年全给。
　　本县县丞俸银，四十两。门子一名，皂隶四名，马夫一名，共六名，该工食银，三十七两二钱。
　　本县典史俸银，三十一两五钱二分。门子一名，皂隶四名，马夫一名，共六名，工食银，三十七两二钱。已上俱康熙十七年裁，二十二年复。
　　本县儒学教谕俸银，四十两。原编银三十一两五钱二分，康熙十七年裁半，二十一年全给，乾隆元年加给今数。斋夫三名，门子三名，共六名，工食银，三十七两二钱。康熙十七年裁，二十二年复。膳夫二名，工食银，一十三两三钱三分三厘三毫三丝。康熙十七年裁，二十二年复。
　　本县儒学训导俸银，四十两。原编银三十一两五钱二分，康熙四年裁，乾隆元年加给今数。
　　峡司巡检俸银，三十一两五钱二分。康熙十七年裁，二十一年复。皂隶二名，工食银，一十二两四钱，弓兵十四名，工食银，二十一两七钱。俱康熙十七年裁，二十二年复。
　　剑浦、茶洋二驿，夫船廪给工食银，三千一百六十二两。原额三千二百一十一两六钱，康熙十七年，奉裁银四十九两六钱应解，续裁银三百四十二两二钱四分，新裁银四十四两六钱四分，小建银六十三两五钱。以上四款，解赴驿传道交纳外，剩银二千五百八十四两六钱二分，给剑浦、大横、茶洋、峡、王台五驿站夫工食，不敷银两在沙县额编，每逢三、六、九月，并十二月找尾银数在沙县具领。
　　附载各驿额设长夫领银数目。剑浦驿额，设赡夫一百三十名，兜夫十五名，每名日给工食银二分。走递夫十名，每名日给银一分六厘六毫零。遇闰加增，小建扣除。每月大建给银九十二两，小建给银八十八两九钱三分三厘四毫。大横驿额，设赡夫一百名，兜夫十五名，走递夫八名，每月大建给银七十三两，小建给银七十两五钱六分六厘六毫。茶洋驿额，设赡夫一百名，兜夫十五名，走递夫八名，每月大建给银七十三两，小建给银七十两五钱六分六厘六毫。峡驿额，设赡夫一百名，兜夫十五名，走递夫六名，每月大建给银七十二两，小建给银六十九两六钱。王台驿额，设赡夫十名，走递夫三名，每月大葱给银七两二钱　分。
　　附载新设京塘递夫工食。乾隆二十　年，每驿新设京报夫二名，专递往来京报塘文。递夫二名，专递督宪来往紧急公文。每名月给工食银六钱。南平剑浦、大横、茶洋，峡四驿，共设京报塘夫十六名，年给工食银一百一十五两二钱，在县按月垫发，赴布政司请领归款。
　　府学廪生四十名，廪粮银一百一十五两七钱三分三厘三毫三丝二忽。康熙十年裁，二十四年复。
　　府学文庙香灯银，二两五钱二分。康熙十七年裁半，十九年全给。
　　府学岁贡生员旗匾银，二两五钱。原编银，三十七两八钱。康熙十七年裁，二十一年复，二十六年裁银三十五两三钱，留给今数。
　　习仪拜贺救护银，一两。康熙十七年裁，二十三年复。
　　文庙、山川、社稷、乡贤、名宦等坛祠，暨朱文公诞辰等，春秋祭祀银，二百二十二两二钱。原编二百零一两一分五厘，康熙十七年裁半，十九年全给。乾隆三年，添设致祭　关帝庙银八两，又加祭品银一十六两，共银二百二十五两一分五厘，乾隆十一年匀裁祭祀银二两八钱一分五厘，实给今数。乡饮二次银，一十二两五钱。康熙十七年裁，二十二年复。
　　县学廪生二十名，廪粮银五十七两八钱六分六厘六毫六丝六忽。凡廪粮每名每季，准抵完地丁粮银，七钱六分一厘。
　　县学文庙香烛银，二两五钱二分。康熙十七年裁半，十九年全给。
　　县孤贫四十二名。孤癞四十二名。月粮衣布，银三百四十三两一钱九分四毫。从前原编给银二百二十三两一钱四分三厘一丝九忽一微五纤三沙，康熙十七年裁半，十九年全给。乾隆二年为始，遇闰加增，小建扣除。乾隆三年为始，每名日给口粮一分，共加给银一百三十四两二钱一分六厘九毫八丝八微四纤七沙，共银三百五十七两三钱六分。除衣布奉文自乾隆十九年为始，均匀派给此照。原额之数应减少银一十四两一钱六分九厘六毫，实给令数。
　　县囚犯月粮，银四十两。康熙十七年裁，十九年复。
　　察院布司提学看守公馆门子，工食二名，留半银六两。
　　大横驿公馆门子一名，工食银二两。康熙十七年裁，二十二年复。
　　差领宪书夫船银一两。康熙十七年裁，二十二年复。
　　祈晴祷雨银四两。康熙十七年裁，二十二年复。
　　山川、社稷、城隍、郡厉、忠义、坛祠，各门子银二两。康熙十七年裁，二十二年复。
　　水东、水南、明翠、坵墩四桥，各夫六名，共工食银二十一两六钱。原编四十三两二钱，康熙十七年裁半。南邑桥子一役最苦！近因茶洋、清风二驿，归县办理。凡遇大差装运中伙派拨吉、岳二溪，贴渡载钱下驿皆拨桥船，又有答应谷桥栟软篷等物，客官经过值日，桥子飞报道府厅县衙门，倘一迟延，即干究谴，桥有损失，责其赔补，事有违误，职其究惩。隶是役者，求革不能，纵绝复续。至于妻女无人敢娶，产业无人敢承，甚有祖父将桥子贴银，顶与他人，日久故绝，仍归原主子孙。乾隆二十六年，知县赵爱，访查其苦，出示严禁，杂差运钱，并免答应谷，其装运中伙大差贴渡，给以饭食，并免赔桥等项，苦累稍苏，而埠头管驿诸人间，阻事不果行，其苦仍旧。附载，免桥子杂差告示，“为严禁扰累，以恤苦役事。照得南邑地处冲衢，东达京畿，西通荆楚，路属咽喉，桥为要道。看守桥夫，刻难擅离。本县访闻，四门桥子，工食无几，差繁役重。实因答应谷搁舵差使，走报装钱，故人视为畏途，役称至苦！本县体恤维艰，时行禁免。工食旧有额派，未便遽增。现在面禀列宪，另拨闲款，酌量加给。准行之日，再行示谕。凡有应差谷，本县捐银备买，永不派累。所有桥船，除大差贴渡装载中伙，谅拨帮应，仍给饭食如寻常。各驿领钱，概今埠头，代觅便船附搭运回，凡遇往来官船经过，值日桥子，先赴剑浦填写报单，交给夫头，分送各宪。该桥子亲报本县，以便迎候，诚恐不遵，合行示谕”。
　　府前等二十六铺铺司，共一百六十六名，共工食银一千二百三十五两四分。康熙十七年裁半，二十二年全给。
　　县学岁贡生员旗匾等，银一两二钱五分。原编银三十七两七钱五分，康熙十七年裁，二十一年复，二十六年复裁银三十六两五钱，留给今数。
　　旧科举人盘缠酒席，年征银四十两六钱六分六厘七毫。
　　新科举人花币，年征银四两。
　　武举盘缠，年征银三两三钱三分三厘三毫四丝。以上三款，康熙十七年裁，二十一年复。
　　以上存留，现在实给银八千三十八两五钱三厘九丝八忽。

	

田　赋

	

　　学租银一十七两四钱八分。学租额征二十四两有零，俱系各佃赴县完纳，经承征收除代完，学道官租钱粮仓米之外，剩钱一十七两四钱八分，移送县学，散给廪生贫士。
　　入官田产，银二十五两一钱七分八厘三毫二忽三微。顺治年间逆犯周廷璋哨聚馀东，建南道曾延孔剿灭，田产入官。
　　当税银二十两。当税年无定额，现在四铺，每铺当税五两。二款俱解司充饷，不加大耗。
　　地租，南平原报八十两八钱九分三厘，除荒芜无征银一十两八钱六分五厘，实征银七十两二分八厘，拨充鳌峰书院；年支祭李延平、朱文公二祠银共十二两。乾隆十一年，知县苏渭生　奉巡抚周学健，为推广皇仁，一例减免等事。本地租每两减征二钱。按南平地租旧业无考，雍正七年，廷建邵道呈详南平县，每年征地银七十七两六钱九分三厘，此项系从前设立道标兵丁旧址，奉裁之后，民称官地，耕种竖屋，相沿数十馀年。每年纳租，解为本衙门心红纸札费用，或将此照旧征输解司，以充公费，或仍归本道衙门。总督高其倬、史贻直批府查称，南邑年征地租，系道标员兵驻扎营房基址，及南营较场各官地所征之项，并非田租，承胥只有征收印册，并无案卷，统俟清查勘丈册报，批仍解道。乾隆二年，巡抚卢焯摺奏，各属地租，逐一详查，以应征银入额征解，照厦门例，造入杂税下奏销。户部议，以各府县并各营所收地租，实系沿河傍市，及仓场学宫之傍，附城濠沟隙地，贫民或搭盖小屋栖身，或种蔬养鱼糊口，所收租银，向拨鳌峰书院膏火，并各贤祠庙祭典，至城边搭卖物之处，特恐豪强横占，征收浮租，以息争竞，其数更为有限，与厦门冲繁之地，商贾云集，租有定则，迥乎不同，年收租息，多至拖欠，若经入额征解，小民输纳不前，必多滋累，仍旧令营县征收，留为公用。奉朱批此奏甚妥，即照议行。

	

元妙观馀租

	

　　按：观建於唐，其田无考。康熙十年册载，充饷田三十五顷八十七亩六分一厘四毫八丝九忽，焚修田，九顷一亩九分二厘三丝一忽三微。住持林增、刘一爵、李茂琳、林樵椿管理，渐次堕坏，消耗侵租逋赋，比追莫办，陆续将焚修田变卖完课，与民推收过粮。乾隆十一年，知县陶敦和查出各租长，将实收银、谷、米三项数目，开报各佃官秤，并令里书，将官秤钱粮收入民户图甲，其馀租仍系租长收取。乾隆二十一年，知县王诉然查册载，焚修田，止四顷七十二亩一分二厘八毫二丝三忽零，其充饷田亩，原载册二顷，现在实共载田四十顷五十九亩七分四厘三毫零，年除佃租抵完正额粮银六百四十九两八钱七分一厘，本色米八十五石一斗三升四勺，尚多馀则於是将官秤之馀租尽入官，谓之馀租。自乾隆二十一年至二十四五六年共清出。
　　年额征，银二百四十九两九钱九分五厘。
　　额征，租谷一百九十七石六斗四升二合六勺。每石折银七钱八分。共折银一百五十四两一钱六分一厘。
　　额征，米一十三石三斗四升七合。每石折银二两。共折银二十六两六钱九分四厘。
　　三项共征银四百三十两零八钱五分。

	

拨充书院

	

　　掌教修金，一百三十九两。
　　生童膏伙，银三百两。
　　学长辛劳，银一十两。
　　门水夫工食，银二十两。
　　火神祭品，银六两三钱。
　　共银四百七十五两三钱。

	

逢闰加支

	

　　课席，银一两五钱。
　　生童膏伙，银三十两，学长辛劳，银一两。
　　门水夫工食，银二两。
　　共银三十四两五钱。以上唯掌教修金银，照银行送，其馀俱八五折钱。掌教修金及聘礼，年节礼，薪水往来盘费各款，年共送银一百九十九两。除此拨银一百三十九两，尚短银六十两，系经管义田租胥办送。
　　附门摊商税，向系府征，每年额征，银一百六十两七钱七分四厘八毫一丝七忽，遇闰，加征七两三钱九分七厘。
　　工部翎鳔，各渔户丁每解银四两七钱五分八厘八毫一丝七忽。
	

耗　羡

	

　　耗羡银两，原随地丁征收，以为各官薪水之费，自雍正七年耗羡归公。
　　各官养廉，每正粮一两，随征耗羡一钱，并封一分，平馀一分。闽省耗羡，不敷公用，故有并、平二项。地方各官养廉之外，馀银解司充公。乾隆十七年县丞移驻峡阳分征，所征地丁耗羡，径解司库，本县耗羡不敷支给，仍赴司库，请领补项。
	

耗羡额载

	

　　自雍正七年至十年，征粮数目，以匠班分班，征银不一，年额无定。十三年匠班统计十二年，分年匀入田粮征收，数目乃定。
　　原额地丁等，银二万六千五百二十二两二钱五分五厘四毫六丝六忽三微九纤，共耗馀银三千一百八十二两六钱七分六毫五丝五忽九微六纤六沙八尘，除减免外。乾隆二年，减免浮多丁口银三千三百一十八两六钱一分八厘九毫零，削免额内减免丁口银六十五两二厘一毫零，是年又豁免原报续报缺额田粮无征银九百三十七两三钱四分三厘五毫，无征匠班银二两八钱三分六厘八毫零，无征颜料银七两一分四厘零，无征纸赎升科等银二十二两八钱三分九厘零，无征荒芜缺额升科米折色钱六钱九分六毫八丝零。乾隆三年，豁免缺额田粮无征丁口银三百六十五两九钱八分三厘四毫零。乾隆九年，豁免逃亡故绝缺额无征田粮银三两八钱七毫零，无征丁口银七钱六分零，无征匠班银一分一厘六毫零，无征颜料银二分八厘九毫零，共豁免过银四千七百二十四两九钱三分五厘九毫零，内除康熙四十五年垦复田征银一十五两六钱七分九厘三毫，垦复升科折色米银四分六厘一毫零外，实免过地丁等银四千七百零九两一线九分四厘零，应扣随征耗羡五百六十五两一钱三厘三毫八丝零。乾隆五年起科，雍正十三年劝垦田粮银四两九分九厘一毫零，应加随征耗羡银四钱九分一厘八毫九丝。乾隆十七年为始，移驻峡阳县丞分征银三千一百二十五两九钱一分三厘零，应分征耗羡银三百七十五两一钱一分六毫四丝。乾隆十八年通饬耗羡数百至丝，而至减去零垦尾数。实征耗羡银二千二百四十二两九钱四分八厘六毫二丝。有闰之年，加酒税羡馀银一钱九分三厘八毫六丝。

	

耗羡额派

	

　　本府养廉，银八百一十一两八钱三分九厘二丝九忽。雍正七年原派解银二百六十二两二钱八分六厘四毫，雍正十年加解银二百一十两六钱七分一厘九毫六丝二忽。雍正十三年加解银四两一钱五分九厘五毫六丝八忽。乾隆元年加解银八钱一分三厘六毫七丝。乾隆二年加解银三百三十三两九分三厘七毫五丝九忽。乾隆六年加解银八钱一分三厘六毫七丝。
　　本县养廉，银一千二百两。自雍正七年至乾隆十七年，俱坐支耗羡。乾隆十八年耗羡额内派支各滩船梢渡夫工食，本县养廉不敷支应银三百五十五两一钱一分四毫九忽，赴司领凑。
　　本府经历养廉，银四十两。雍正九年饬给银二十两，乾隆八年加增银二十两。
　　本府司狱养廉，银四十两。
　　本县典史养廉，银四十两。
　　峡巡检养廉，银四十两。已上给增年数同上。
　　黯淡、大湘、箭吼、秤钩四滩，救生船四隻，每船水手六名，每名工食银一十二两，共二百八十八两。乾隆二年新设南平八滩，共设救生船八隻。乾隆中裁去西溪燕子岩、城门同、鲤鱼、金门四滩，留黯淡、大湘、箭吼、秤钩四滩，此项工食在县地丁兵饷项下动给奏销，填批抵解司库存公银两。乾隆十八年拨入耗羡项下坐支，嗣后船归延粮厅经管。
　　吉溪、岳溪渡船，水手四名工食，银四十八两，又修船工料银八两。乾隆二年新设，工食银两在县地丁兵饷项下动给，抵解司库存工银两。乾隆十八年，改归耗羡项下坐支。
　　孤贫，十一名。孤癞，十二名。额外口粮，银八十一两四钱二分。额外孤贫，自乾隆四年编给，从前孤贫、孤癞，共银一百四十两七钱二分一厘四毫零，在耗羡项下动支，抵解公费。后乾隆十五年，奉文裁去银七十七两一厘四毫零，只留孤贫九名，孤癞九名。乾隆十六年奉文加增银一十七两七钱，内加增孤贫二名，加孤癞三名，每名日给口粮一分，无衣布遇闰加增，小建扣除，后均额给前数。
　　赏农花红酒醴，银八钱。乾隆五年奉文动支花红酒醴银四两，二十五年奉裁银三两二钱，留给银八钱。

	

耗羡原派续裁款目

	

　　本县县丞养廉，银四十两。雍正九年，饬给银二十两，乾隆八年加增银二十两，乾隆十七年分驻峡阳，加增银一百二十两，在分征耗羡内坐支。
　　大历巡检养廉，银四十两。雍正九年饬给银二十两，乾隆八年加增银二十两。乾隆十五年移驻建宁府瓯宁县吉阳街，养廉编入瓯邑。
　　大横驿驿丞养廉，银四十两。
　　茶洋驿丞养廉，银四十两。给增俱与上同，乾隆二十年裁。
　　正音书院教职薪水，银九十六两。乾隆二年派给，乾隆三年裁。
　　起运水脚。年无定额，自雍正七年耗羡归公，凡起运钱粮水脚每千两销银一十两，自乾隆十六年起，奉文裁革起运钱粮官捐水脚。

	

民国田赋

	

　　丁米额仍前清，征地丁银一万六千八百零六两一钱零七厘九毫零七微。征米三千七百二十一石九斗三升八合八勺一抄一撮。
　　现额增地丁银二两七分一厘，米六斗二升四合七勺。此项由民国四年，梁淇祥领垦东郊纱帽山等处荒地，详奉核准。查此地原系东较场，属演仙下里田地，因填为演武场，田粮匀於通里，即前篇所载七升丈者，嗣后田卖粮随，各里皆有此项，今复增现额，故录以备考。
　　按年实征，丁银一万四千五百零两，米二千七百八十馀石。
　　民国元年画一粮价，丁银每两折征钱二千四百文，解省二千二百文，米每石折征钱六千二百文，解省六千文。全年共解钞票四万六千九百七十三圆。
　　丁米随粮捐，起於前清庚子赔款，每两征银四角，米每石征银四角，现作正款，解省钞票六千六百二十圆。
　　丁米附加捐，银每两征银二角，米每石征银二角，原奉收拨福建铁路经费，现改充本县警备队经费，全年收钞票三千三百一十九元。
　　丁米过忙费，每两征钱一百文，米每石征钱五百文。过年费，每两征钱三百文，米每石征钱一千文，共解钞票二千二百八十一圆。
　　丁米附加一成经征费，每两征钱二百四十文，米每石征钱六百二十文，解省钞票五千零七圆。
　　串票费，每张征钱三十三文，解省银每两，米每石各解钱一百文，全年解省钞票一千六百五十五圆，馀作县用。民国五年，以三文充修志经费。
　　峡阳县佐分征额银三千一百二十五两九钱二分二厘，米六百八十三石八斗五升零五勺，递年实征银二千五百零两，米六百石零，银每两折征钱二千三百七十文，米每石折征钱六千文，随粮附加及各费，与县同。

	

盐政附

	

　　自盐荚之论始，而盐课兴。历代之政虽殊，大都领运以商，而官征其课。明计口食盐，以疏商利，则官给之盐也。其后虽有盐课，仍买自商，则仍属商办。万历间，盐商计佥里民领运完课引，日填名里，客民受其累，清朝革之。康熙十五年，商人复以私贩肆害，欲令里民请引行销，南邑里排，呈恳详免。附详看：南平知县刘，看得明祖建制以来，四民各有定课；而盐政一项，虑其梗滞，设官防，以缉私运；逢关津，而叠授巡，其疏商利也已极。至於里民食盐，计口之课，曾与征於丁口之中。细查万历年间，简明条单，南邑一丁一口，各派盐课银一分六厘二毫七丝三忽八微，於今犹烈，宜无佥里买引之条。何物盐商，有销引之请，爰考其由，盖因国运当中，盐商悉踞当道之裔，民力无用挟佥里图销引之费，始恣垄断，沿习为例，以致奸两屡控，里民纷投，所以前任防府崔，洞悉民艰，具文详豁。自康熙八年起裁革，迄今数载，商无日不运盐，民无时不买盐，未尝病商，亦未尝亏课。即据商称，私盐肆贩，官盐不行。试问商仓踞於何地，发放出自何人，嗟我里民，苗课若莫能纳，焉能越境而侵盐利。且贩官盐者彼商，即贩私盐者亦彼商也，何得藉口以为饰词。况南当首冲，两关交接，差繁役重，地瘠民贫，里民受累不堪，年来十逃九丧。卑职深虑催科无术，抚字难全，再加销引重累，诚恐早为奔命之民，晚为流离之子矣。恳乞宪慈，转赐详豁。
　　康熙三十年始设盐院，加包增引。
　　雍正元年，总督满保题准裁汰盐院，及管盐各官，革除官商，不行部引。
　　雍正二三年，官运篷盐到县，委令营守备，监卖盐价，差兵役解督挂发兑收归课。建、邵郡盐，经过验报，所获私盐变价，俱营员自解额引，仍系知县督销。
　　雍正四年，复行招商，水客葛日升承认南邑额课，至今仍之。

	

查　验

	

　　凡上游引盐，经行水口关掣验，到延则延平关属同知，验明放行。康熙三十九年，同知裁缺，改归通判。雍正元年改委营员，四年仍归通判。乾隆二十四年，知府夏昌以通判衙门，皂役只二十名，仅供承催粮米。现设盐捕，既无工食，保无滋弊，请改南邑经理，将该县额设民壮七十余名，附催粮办公外，其余酌拨盘验巡查，事有专责。于是盐关督销，皆属知县，掣验十四县商盐。
　　乾隆四十九年，归经厅管理。
　　乾隆五十年，归盐政厅管理。即大使。
　　五十一年，归县管理。
　　五十五年，归盐政厅管理。即大使。
　　五十六年以后，俱归县管理。

	

盐房盐政

	

　　盐额正引一千九百九十六道，余引一千八百三十四道，每篷应运盐三十九包零，一百九十觔九两。每引三包，二百六十三觔十三两七钱，每篷一万零七百九十八觔九两。
　　年应正额盐一百九十六篷六引。
　　应征课银二千九百三十八两六钱三分六厘。

　　费银二千六百三十一两七钱三厘。
　　盐斤公费银三十两九钱六分五厘。
　　年应溢额盐一百八十三篷四引。
　　应征课银二千七百四十一两三钱三分一厘。费银二千四百五十五两七钱。
　　乾隆三十年奉宪定价，每觔应卖价钱八文。
　　按嘉庆、道光间，盐价尚平，视乾隆时所加无几。各县运盐篷额，及纳课银杂费，皆系举商认办，归盐法道管辖。自道光末，所举殷商，悉皆强迫，家尽破产，而盐政始敝。当道始议各属劝富民捐输，以为盐本。闽省约捐银数百万两，招商贩领办。各县篷额若销额最广之处，兼设官运局。逮至同治、光绪间，而官运资本耗尽，领商亦多亏耗。於是欠课累累，盐每包又加厘金银六钱有零，而售价渐增。然光绪中叶，盐价每觔不过十八文，至於末年，增至二十六文。民国元年，闽省盐政处，倡议收归国有，一切商办，悉行取销。数年盐价，增至每觔五十文，光洋一元，只买盐二十觔。闽省前清时代，课银仅六十余万，目今增至三百余万，以供政府借款抵押之品，而民食淡不恤矣。
捐税志第九

　　古者关讥而不征，市廛而不征1，法而不廛，所以惠商旅，而通货财也。自汉武帝算舟车、官盐铁，以夺天下之利权。其弊至於盗贼满山，严刑重法以诛之，犹未能胜。故无艺之征，无名之税，必起於衰乱之世。若有明万历矿税之害，几偏天下，而明祚卒斩。海关有税，实始於番舶之互市。清初海禁尤严，道、咸以来，各国通商，而海疆多事。发捻之难，垂十馀载，军费不资，议者始事抽厘助饷。局卡林立，水陆扼要，设官以督之，而商始困矣！然所入甚巨，超乎正赋。至於寇平，欲去而未能也。洎乎庚子之变，赔款四百兆，又有随粮坐贾店铺之捐，民不堪命！而萧墙变作。民国初兴，亦既尤之矣，尤而效之，尤又甚焉。烟酒之捐，继以公卖，以为寓禁於征也。屠宰之税，印花之税，苛细已甚，人言何恤？夫不节其流，而以取民为税源，其涸可立而待也。泰西之民富，富则多取之不为虐。中国之民贫，贫则寡取之而亦艰。况竭泽焚林以渔猎之乎？诗曰：“民亦劳止，汔可小康。惠此中国，以绥四方。”然则今之言财政者，宜如何撙节，而爱养之也。故叙捐税，以著于左。

	

民国国税

	

　　税契价，民业投税，以卖六典三，计年征解钞票，六千二百五十九元。
　　附加税，照正税二十分之一，年收三百一十三元，留县办公。
　　契单纸价，每张收光洋七角，内以五角解省，二角留县办公。
　　木排百货茶税厘，始於前清同治元年，设延邵税厘总局於延城，分立东西卡，木排卡征收。民国二年改为商捐，减轻税率，次年复回厘金旧率，全年征库平银七万二千四百馀两，又征加一附捐，七千二百四十馀两，内拨局费定额五千四百三十四两七钱零。茶税，全年征库平银二千四百六十六两零，内拨局费三百六十七两三钱零，二项俱税厘局征解省财政厅。
　　当税，年征库平银一百两。
　　炉税2，年征库平银七十两。
　　牙税3，年征库平银一十五两。
　　印花税4，民国五年起，收大洋一千零一十六元。

　　【注】
　　1.关讥而不征，市廛而不征：通过关卡只稽查而不征收。市面行业只收房舍租而不收货物税。
　　2.炉税：酒店税。
　　3.牙税：在卖买双方说合交易的行商叫牙行。对其收入进行征税。
　　4.印花税：国家对因商事、产权等行为所书立或使用的凭证上贴印花税票的办法征税。

　　屠宰税，民国五年起，收钞票二千三百八十一元。
　　烟酒牌照税，民国三年起，收大洋一千零七十八元。
　　六项俱县署征解。
　　烟酒捐始於清未，民国加重捐率。南邑烟捐，由商承办，年缴小洋三千二百元。酒捐年缴小洋六千元。除经常费用外，归局委员征解。
　　烟酒公卖费，始於民国五年，约收九千二百元，除经常费用外，由局委员征解。
　　以上俱照民国五年度，调查编载。

	

南邑地方税

	

　　馀租，原系充道南书院师生脩金膏伙，年收钱一千九百四十一千文，每千一五四申银。光绪二十九年改作中学、高等小学经费，由县分派给领。
　　地租，年征小洋六十一元，由县经书征收，缴县解省。
　　官租，年征小洋二十四元，由县经书征收，缴县解省。
　　学租，原系县学给发贫士之用，清光绪二十九年奉文提解，始归县收解省。
　　贾捐，始於前清庚子赔款，现年收钞票三千零五十三元，每百元拘征收费五元。
　　铺捐，始於前清庚子赔款，抽收民业铺租一成，年征钞票一千二百一十元，每百元拘征收费五元。二项除拨中小学校补助费，馀尽解省。
　　巡警肉捐，由各肉铺全年认缴捐洋八百元，为县警备队之经费。
　　巡警铺捐，按城内铺租抽十分之一，业主铺商各担一半，由县派书收缴，年约收七百元，为县警备队经费。

	

义仓保甲团练公款

	

　　西木排关，始於前清道光末年，原为排夫争梢而起设立排夫头。每连木排，由客捐钱四百文，归绅董经理。后蒙周道宪立瀛详报立案，将款悉充南平义仓储谷，保甲团练经费，兼拨府育婴堂，月费钱四十千，道南书院生童，新加膏伙月给××元，以及恤嫠修建诸慈善。光绪七年，因建郡木排过延争梢，延、建绅董，又请设立督梢公所。每连由客捐钱二百文。二处征收俱缴道署，委派员绅经理其事。延平以下所出木排，归太平卡征收，兼查验之事，派董事一人办理。至将、顺、沙、永、归、泰，原属排夫自立之馆，抽辛以为公用，后经道宪延年并入西排关抽收缴署。民国以来，悉仍其旧。现年约征钱一万四千文，除拨义仓购谷若干外，拨充工艺所、甲种森林学校经费，地方慈善费，中、小学补助费，及护运木排等费，俱由道尹核定。
　　尤溪口木排捐，始於前清郡守赵均，为尤邑开山书院，南邑印山书院脩金膏伙，及二处育婴经费，其款尤分六成，南分四成，年收小洋四千元。光复后，为尤南小学，育婴经费如旧，委员绅经理，民国三年，复提拨水上警察费小洋一千元。
　　以上俱照民国五年度，调查编载。

	

学堂公款

	

　　寺捐，前清光绪二十八年，郡守刘传福传各寺僧，认捐学费多寡不等，照租酌捐，年收洋银三百四十二元，为中、小学经费，民国仍旧。
　　祭馀捐，前清祭祀，应缴胙肉三千馀觔，每觔给价五分六厘。光复后，每祭止缴胙肉三百六十觔，仍照官价发给外，令各肉铺认缴馀款，年收洋银三百元，为高等小学经费。

	

育婴公款

	

　　茶箱捐，始於前清郡守赵均创办，城育婴堂由代报各商，代收汇缴，年约收钱二百七十二千文。
　　盐船捐，亦为城育婴经费，由堂董会同官运局长劝捐，年约收钱一百六十二千文。

	

救生局公款

	

　　百货捐，向为各滩河造救生船，及船夫工食之用，年约收小洋二千二百八十馀元。炮捐年约收小洋一百六十二元五角。捞葬费捐，年约收小洋四十三元五角。三项年给征收辛费洋四百五十二元四角。前清由董事收缴府署，为救生局经费。民国四年，因筹水警察费，解省财政厅，拨充水警察署经费，而救生船撤。

	

矿捐公款

	

　　灰矿捐，南邑董坑、马头二山，明、清时勒石封禁，民国元年府知事李焕始准开采，马头山宝兴公司，年认缴城自治会经费小洋八十元，西芹自治会三十元，西芹两等小学校费四十元，又缴省实业司洋五十元。仁济公司，年认缴董坑山矿租洋一百元，归城自治收作公款。
　　以上俱照民国五年度，调查编载。
物产志第十

　　盈天地皆物也，类聚群分，难以更仆数。风诗之所咏，尔雅之所释，不外草、木、虫、鱼、鸟、兽而已。然先王之政教，於是乎施。周礼大司徒，以土会之法，辨五地之物生。山林、川泽、邱陵、坟衍、原隰、动植互异，因物以知民之常。故财贿以生，器用以具。传曰：“凡物不足以讲大事，其材不足以备器用，谓之不轨不物。”山林虽广，草木虽美，禁发必有时。地泽虽博，鱼鳖虽多，网罟必有正。盖以惜物力者，阜民财也。近观欧西政治日新，凡农林渔牧，莫不研究尽致，生殖蕃滋，与吾古先王茂时育物主道，如出一辙。至於宝藏尽辟，五金石炭之矿，钻穴凿崖，不遗馀力，是亦日用生活之助也。南平重山复岭，梯田而耕，粒食不足。所赖山林之产，岁入不下百馀万金。竹有纸笋，木有杉松，既多且遍，随地皆宜，斯为大宗，通行及於燕、齐、楚、豫、赣、浙之邦。菰菌以香菰、朱菰为贵，销行亦远。茶叶盛於咸、同之际，而今则衰。油料不乏椮桐、乌桕，染料新有小叶洋靛，绵亘山麓，发生甚易，此皆有补於货殖者也。果若杨梅、林檎、桃、李、桔、柚；鸟若画眉、鹧鸪、竹鸡、山雉、布谷(1)、流莺；兽若山羊、田豕、獐、麂、狸、獭；鱼若鳜、鳗、鲢、鲤、鲩、鲫、鲛、鳊。山花弥望，草药尤繁。举其大凡，而略其种类。虽侈生物之富，究无当利源之开也。夫稻、粱、菽、粟，既仰赖於邻封；麻、苧、棉、蚕，又内空其杼柚。天产非不夥，害於人力之不齐。土膏非不腴，蔽於物理之无学。则欲邑之富，其可得乎？至论区域之所产，西北如大历口、鸬鹚口、峡阳、诏口、王台、高梧、西芹皆以木排为巨，纸次之，笋次之，火薪、菰、油又次之。茶则峡阳、王台犹著，笋以后坪独美。次推大横坑、溪源、大洋坋、岩头、漈上亦佳。东路界建瓯，幅员短狭。如安丰桥、外岐、埂埕，木排、纸、笋出产自逊。南路袤长，内邻瓯界，木排、纸、薪出口，首推下道，次若畲溪、桔溪、葫芦山、岳溪、太平皆有斯产。总之，山村错处，食毛苦作，悉由人工。此其所言，皆口岸交通之地也。矿产仅有石灰，银、锡、铜、铁未之有闻。昔皆以搰掘有碍地脉，今始发见一二，寥寥无几。故铁多外来，农器有缺。棉花蚕桑之利，种植尤稀，虽曰土宜不同，亦视乎人之提倡而鼓舞之，则此后物产之丰，当更增色矣。始举其已然者，以志於篇。

　　【注】
　　(1)布谷：原书作“市谷”，今据同治刻本改。
	

物　产

	

	

谷　属

	

　　秔稻秔与粳同，不粘稻也。春种秋熟曰早稻，有秧归、金城、江西、天降、台湾等异名。夏种冬熟曰晚稻，有赤芒、白芒、赤壳之名。其米有赤白不同，其种亦有水旱之异。
　　糯稻糯粘稻也。南方水田多种之，其性粘可酿酒，可为粢，可蒸糕，可熬饧，可炒食，其类亦多，壳有红白二色，或有毛或无毛，米亦有赤白二色，一种粒白如霜曰糖糯，不以酿洒，多为糖，故名。
　　麦有大小，大为麦，小为，小者(1)可捣为面。麦，秋种冬长，春秀夏实，其四时中和之气，南方地暖，冬种夏收，四气不足故有毒。南平无大麦，有一种荞麦，实三棱而黑，秋花冬实，可作粉饵服之，可敛盗汗、自汗。
　　稷稷齐也，熟最早。
　　黍黍暑也，待暑而成也。黍、稷一类二种，粘者曰黍，不粘曰稷。
　　粟山中种，有狗尾、金钗二种，又有名芦粟、黄粟。
　　菽豆之总名，有黑豆、白豆、俗呼白蒜，红豆俗呼茶子，黄豆、绿豆、斑豆即狸豆，俗呼花罗，青壳豆、豌豆俗呼芒花，豆黑可为豉，黄白青壳可为腐，绿可为粉，水泡浸为芽。此外有白扁豆，形如荚，凡十馀样，或长圆，或如龙爪虎爪，或如猪耳刀镰，嫩时充蔬，老则收子煮食。有一种荚硬，惟豆子粗圆而色白者，可入药。豇豆，豆子微曲如人肾形，有红白二色，荚有红白青数色，长者二尺馀，俗呼豆角，短肥呼肥豆，又有如刀，曰刀豆。
　　麻油麻，即胡麻，一名脂麻，又名巨胜，有黑白二色，其茎皆方，花白或带紫艳，结角长者寸许，有四棱六棱者，房少而子少(2)，七棱八棱者，房大而子多。

	

帛　属

	

　　苧布苎一岁三刈，初刈者佳，三刈者次之。唯次刈不耐久。苎布各乡多有，唯细密精致几类纱罗曰铜板，出峡阳者佳，远市四方。
　　木绵布西乡间有，多织成麻布。

	

器　属

	

　　藤枕劈细藤编成漆之，徽藤者佳，广藤者次之，夏日最宜。
　　皮枕以牛皮束成，仍漆之朱之，较藤枕为坚。
　　卤水石石出卤水，可为砚，虽细润，而不发墨。
　　花纹石色青纹白，有山水禽鱼状，可为砚为屏。世传出黯淡滩湍下，故不易得。
　　漆木器盆桶之类，坚致滑泽，轻巧适用。盆之小者，亦有以水杉为之。
　　草席乡人织之，较福州为佳，但次於贡川耳。
　　枕石延福门隔溪山中石，可磨藤枕，他石不堪用。

	

货　属

	

　　蔗糖蔗较甘蔗小而坚，以蔗入磨，牛转榨出汁，蒸炼成糖，俗名沙糖。
　　蜜岩蜜(3)为上，不可多得，人家所蓄，一年三割，冬蜜为佳。
　　黄蜡蜜蜡也，生於蜜中，取蜜后以脾底炼过，滤入水中，候凝取之。色黄者，名黄蜡。煎炼净，色白者，为白蜡。与虫造白蜡异。
　　苧可织夏布，详苎布。
　　麻大麻，一名黄麻。
　　棕毛棕树皮有丝，毛错纵如织，剥取可为器物。
　　笋笋之类繁，有冬笋，猫竹初生未出土者掘之，味清甘，谓之冬笋。旧有税。至立春日已出土为春笋，则无税矣。有熟笋，即猫笋之出土而长者，掘之去皮壳，煮之熟，城乡春间咸赖以为蔬。有斑笋亦熟之以市，有江南笋味最清脆，有折笋产於城北大岩者，截之置岩泉浸一宿，色白味甘香。有黄笋、方笋、苦笋各随竹之所出。有茭笋非竹种，种陂池，叶如蒲苇，生白梗味清甘，凡此不通异地。唯沙笋以猫竹熟之而榨乾，名三花者，节密短而厚为上，次为尖亦细短且嫩，又次名湖北尖而大，嫩名片比标，皆节密而薄且粗，此远市吴越江淮，为南邑之溥利焉。
　　茶产不一，南平城南万福精舍产者曰龙团，最佳。
　　油茶油、桐油、菜油、麻油、桕油、又名囊油。
　　蕨粉八月取其根，捣烂入水滤成粉，用以滑泽珍馔，亦可和糖为团，俭年或赖以济饥。
　　薯蓝茎蔓似薯，根似何首乌，皮黑肉红，可染布。
　　漆出儒岭，大暑时傍暮横割漆树，以蚌壳衔入，次黎明收。造漆至立冬止。认漆法，以纸钉浸漆燃之，不溢位者真，和油及杂水汤者(4)，必溢位。
　　蓝淀即尔雅葴马蓝。
　　姜黄根叶似郁金，用以染色。棚民沿山种之，亦入药。
　　箬叶似竹叶而大，舟人以絮篷，亦用笠。
　　烟草种出东洋，近多莳之，价昂甚，以腴田种艺者。
　　酒有红、白、冬青三种，行远则惟药烧、干烧。
　　炭深山掘窑，烧坚木而成。
　　白土粉出衍山白岩，俗呼拌粉。
　　桂皮气味如紫桂，用作香料烹饪。
　　杨梅皮染皂。
　　薯粉以蕃薯捣烂，滤汁为粉。
　　纸有海纸、炮纸、琉球纸、大甲、小甲、面带、草纸数种。
　　豆豉以黑豆制成，有红汤、黑汤二种，出南山者佳。

	

蔬　属

	

　　芥有青芥、紫芥、花芥数种，更有一种，叶小子细不堪食，子研烂，和醋发之以拌食，名曰芥辣。
　　白菜叶青碧(5)茎白，近有兜团束似山东者，亦名曰山东白，或名黄牙白。
　　芜菁一名蔓菁，芥属，茎叶不堪茹，惟根如萝葡而坚，糟食香脆。
　　萝葡产上洋口者佳，徐洋、大洲者次之。
　　胡萝卜出后路口者，根小而赤，甘脆殊胜。
　　油菜子可榨油。
　　芥蓝叶如蓝而厚，青碧色。
　　同蒿形气同蓬蒿，故名。
　　莴苣一名白苣，自莴国来，有毒，百虫不敢近。人食其苔，谓之莴笋。南邑唯啖叶，又叶青而尖者味苦。
　　苦蕒菜叶如苦苣而狭，绿色差淡，折之白乳汁出，味苦，花似野菊。
　　莙荙一名菜，其茎烧灰，淋汁洗衣，白如玉色。
　　菠菱种来尼波维国，种时须呀开易浸胀，必过月朔乃生。
　　葵叶如蜀葵，味甘滑，俗呼旗菜，经霜压者尤美。
　　蕹壅土即生，节节生芽，一本可成一畦。
　　苋有红、白二色。
　　芹水芹，生水中根白：旱芹，生平地，有赤、白二色。孟倪云：和醋食损齿，鳖瘕不可食。李廷飞曰：赤芹害人不可食。李时珍曰：蛇喜食芹，故惊蛰后忌食之。
　　马齿苋一名五行草，以其叶梗赤，花黄，根白，子黑也。
　　蔊(6)辛菜也，朱文公饮后，辄以蔊茎供蔬品，以其爽口消食，但多食发痼疾生热。
　　荠有甘苦二种，苦荠性凉，未立夏不宜食，又一种名白苦荠，叶白而大。
　　蕨初生无叶时可食，性寒滑肠胃，不可多食。
　　蕈其类多，即菰也。香菰为上，生者作羹，味鲜滑。冬月者质厚而甘，秋月催之而生，与春月生者皆不及焉。烘干，与朱菰皆可致远。一名牛唇菰，色黄黑肉厚，醋煮佳。凡蕈菌皆湿气薰蒸而成，多有毒，能害人，语曰：有菜莫食菰，宜慎之也。
　　茭笋注笋类。
　　芋一名土芝，又名蹲鸱，有白蒜、红芽二种，水田莳者水芋味胜，茎亦可食，芋魁曰芋头，旁小曰芋子，一种曰狗爪芋，魁圆子多长，又山种之，曰山芋。
　　山药本名薯蓣，一曰玉延。李时珍曰：芋蓣入药，野生者为胜，若供馔，则田种者良，近焙作药材，其利颇饶。一种皮紫或黄，本小末大而扁，名慈薯。
　　茄一名落苏，有紫、黄、白三色皆长，一种圆而紫者，肉稍坚，可酱可脯可糖。
　　韭一种而久生，故谓之韭，花亦供馔，叶大者味臭，不堪食。
　　葱外直中空，葱通之象。按葱有冬葱即冻葱，汉葱、胡葱、茖(7)葱四种。南邑所产者惟冬葱，茎叶柔细而香，又有一种大而长名天葱，可为药，不可入蔬。
　　藠即薤，韭类也，煮食芼酒糟藏醋浸皆宜。宋大明曰：藠不可与牛肉同食，令人作症瘕。
　　蒜八月种，冬春食苗，初夏食薹，五月食根，亦捣为齑。
　　芫荽八月下种，晦日尤良。初生柔茎圆叶，根软而白，冬春采之香美。以上五种谓之荤菜。
　　姜初生嫩者其尖微紫，名紫姜，或作子姜，宿根谓之母姜，即老姜。古云：秋不食姜。朱晦庵语录，亦有：秋姜夭人天年之语。
　　椒花椒，名秦椒，四月生细花，五月结实，生青熟红，大於蜀椒。一种蕃椒，叶如花椒而细薄，结椒如鸡心如枣，生绿熟红，皮光润，中有白子。

	

蓏　属

	

　　瓠长而瘦上日瓠，俗呼瓠子，可食，不能为器。
　　壶短柄大腹者为壶，壶之细腰者为蒲芦匏，壶嫩可食，老则坚以为器，大者可为瓮盎，小者可为瓢樽。
　　冬瓜经霜后，皮上白如粉涂，凡收瓜，忌酒、漆、麝香及糯米，触之必烂。孙真人曰：九月勿食，令人反胃，性走而急，久病阴虚者忌之。
　　南瓜俗呼金瓜，种出南方，皮上有棱如甜瓜，其肉厚色黄，煮食良，多食发脚气黄疸，不可同羊肉食，令人气壅。一种碗大色白名碗瓜，四月已熟，又一种甚小而色赤，来自台湾，俗呼台湾瓜，但可供玩赏。
　　越瓜即稍瓜，有青白二种。
　　王瓜月令四月王瓜生，南平二月已有，五月生者名香瓜。
　　苦瓜皮痱，味苦，白者稍淡。
　　丝瓜嫩时去皮烹食，经霜而枯，可涤釜器，俗呼洗锅布。
　　西瓜种来回纥，其色青绿，其瓤红白，又有黄瓤者最佳，性生冷，伤脾助湿，但食之能化畜毛。
　　土瓜其藤似葛，其根入地，结为瓜状，色白而脆，味甘香，能解酒消渴，又谓之新罗葛。
　　地瓜俗呼荒薯，形长皮红肉白坚脆，生啖熟食皆宜，一种形圆皮黄，肉淡黄或淡红色者，名荒芋，味淡，蒸可食，可以济饥。

	

果　属

	

　　梅先众木而生，其实春生夏熟。
　　李亦春花春生，夏熟。
　　桃品甚多，花有红白紫千层之殊，其实有红桃、绯桃、碧桃、缃桃、胭脂桃，皆以色名。
　　栗花实下垂，可种成，不可移栽。
　　榛栗类，顶圆末尖，有小者名毛榛，南邑多。
　　枣枣类多，南平有白枣、金枣。
　　梨梨品甚多，必须棠、梨、桑树接过，则结子早而佳，南邑有香水梨、雪梨。
　　柿其形扁而方，色青绿皮厚，盐水浸乃可食。一种小柿如卵而红，俗呼鸭蛋柿，有可压油者名油柿，又有去皮晒乾，名曰柿枣。
　　安石榴有甘酢二种，又四季榴。
　　桔外赤内黄，剖之香雾纷郁。
　　柑似桔而圆大，皮色生青熟黄，九头柑其瓤九瓣，蜜罗柑其柑如蜜，味最美。
　　橙形圆，大於桔而香，皮厚而皱，以盐淹谓之橙盐，能消食宽气。
　　柚黄白色，皮厚味甘，亦有酸者，瓤有红白二种，俗呼为枹。
　　香椽皮若橙而光洁，肉厚白而松中，瓤不分瓣，味甜而香。一种如人手指，俗呼佛手柑，又一种大而味更美者，名蜜筒。
　　公孙桔俗呼公领孙，其花实络绎不绝。
　　金桔一名卢橘，一种实小，俗呼金豆，一名金枣，皆金桔类也。
　　枇杷叶微似栗，冬花春实，其子簇结有毛，白为上，黄者次之。
　　杨梅形如水杨子，而味似梅，生青熟红，其皮可染色，远市外江。
　　樱桃一名含桃，先百果熟，有朱樱、紫樱之分，经雨则虫自生内，人莫之见，用水浸久，虫自出，乃可食。
　　银杏俗呼白果，一名鸭脚，八月产，性清火润肺，多食能昏人，造粉可嫩肌肤。
　　木瓜花如海棠而香，实蜜煎甚佳，野生者入药。
　　林檎味甘，能来众禽於林，故名。
　　槠树如栗，冬月不凋，子小於橡，有苦甜二种，一名钩栗，俗呼猴栗。
　　橡实一名橡斗，一名皂斗，俗呼苦槠。
　　酸枣实如枇把而无毛，核大形如骲，味酢，可和糖煎为糕。
　　葡萄有青、紫二色。
　　甘蔗味甘，出峡阳者佳。
　　荸脐一名凫茈。
　　梧桐子树生，橐鄂形如羹匙，缀橐鄂上，大如胡椒。
　　莲藕茭南邑陂塘甚少，莲菱诸物间之有。
　　落花生南邑向少，今多有之。
　　苗蒌蔓生，类薯。
　　榧子一名赤果，一名玉榧。
　　芽藤苞苞生芽藤节间，无花而结。
　　海棠梨熟时色红黄，味甘微酸。
　　扁担子似葡萄而色白，味甘微酸。
　　麦莉子山中生，霜后可食。

	

药　属

	

　　薏苡仁久服，轻身益气。
　　白扁豆详谷属。
　　菖蒲一寸九节者佳，性能去痰开窍。
　　地黄以叶煮猪肉食，主疗血粘燥湿之疾。
　　天门冬春生藤蔓，叶如茴香，极尖细而疏滑，有逆刺。
　　麦门冬叶如韭，四季不凋，根有须作连珠，形似麦。
　　黄精一名山姜，本草谓久服身轻，食法须九蒸九晒，不尔戟喉。
　　茯苓老松馀气，结为茯苓，有赤、白二种，其包根面清虚者为茯神。
　　枸杞能补益精气。
　　金樱子丛生郊野，大类蔷薇，能涩精，亦可造酒。
　　卮子卮，酒器也，其形象之，故名。
　　桑白皮桑根白叶，随时可采，出土者杀人。
　　桑寄生树多寄生，唯桑树者良。
　　木瓜味酸，得木之正气。
　　茱萸枝柔而脆，叶长而皱，结实成簇而无核。
　　黄荆一名牡荆，一各小荆，即楚也。
　　香附子一名雀头香，又名水莎，又名夫须。
　　香薷似白苏，而叶细。
　　薄荷方茎赤色，其叶对生。
　　荆芥
　　紫苏不可同鲤食，生毒疮。
　　山慈姑一名金灯。
　　艾名蕲艾，一名青艾，一名白艾，皆为药品。
　　青蒿茎叶青青，初生可以为蔬。
　　益母草有白花、紫花二种。
　　夏枯草夏至后即枯。
　　豨莶茎叶类苍耳，一名猪膏母。
　　决明有马蹄决明，荭芒决明二种，邑所产者，马蹄决明也。
　　车前即芣苡俗名虾蟆草。
　　旱莲一名鳢肠。
　　马鞭节生紫花，如马鞭节。
　　谷精一名戴星，谷田馀气所生。
　　紫花地丁叶似柳而细，夏开紫花结角。
　　蒲公英一名黄花地丁。
　　地蜈蚣生村落堘野间。
　　蓖麻其形有赤有白，其仁有油，可作印色及油纸。
　　天南星即虎掌，叶形似虎掌，根圆白，形如老人星状。
　　苍耳子一名枲耳，即卷耳也，俗呼羊带来。
　　常山茎圆有节，高者不过三四尺。
　　使君子杀虫药，味甘。
　　牵牛子有黑白二种。
　　括蒌一名果裸。
　　百部其根多者，百十连属如部伍然，故名。
　　何首乌五十年者如拳，号山奴。百年者如碗，号山哥。百五十年者如盎，号山伯。二百年者如斗拷拷，号山翁。三百年如三斗拷拷，号山精。纯阳之体，久服成仙也。
　　菝葜一名金刚，一名铁菱角。
　　茜草染茜草亦入药。
　　钩藤状如葡萄藤而有刺，其刮曲如钩。
　　木莲一名薜荔。
　　金银花一名忍冬。
　　南藤一名丁公藤。
　　红藤生深山，皮赤大如指。
　　骨碎补即猴姜，生木上或石上，一名沙姜。
　　接骨草一名蒴藋，轻虚无心。
　　土茯苓藤生，叶如瑞叶而长，根作块有节，味如薯蓣，有赤、白二种，入药用。白者一名禹馀粮。
　　半夏
　　泽兰俗名千里笈。
　　闹阳花夏开白花，秋结圆子有刺，花与子均有毒能昏人，中此毒者，以瓮菜根捣汁服之即解。
　　斑草甑能消积食。
　　商陆俗名蛇坋头。
　　冒风柴产后服之，可防冒风。
　　狼毒叶如芋而厚，根如芋头，红者佳，有毒不可服，惟外科用之，消肿解毒，陈者良。
　　地绵一名山皮霜，根如绵，可疗打伤。
　　樟子端午釆，盐腌，雄黄酒喷，干贮，可治腹痛解毒消肉食。
　　马鞭草叶对生，花穗如车前，夏秋开可入药。
　　铁牛健性凉，消毒。
　　金石榴利水。
　　黄沙藤利水。
　　鹿独草又呼芽香，可治痢疾。
　　穿山娱蚣能没斑点，及治喷蛇。
　　六月雪一各刘寄奴。
　　岩珠似石斛而小，叶含一珠。
　　稀签草去风毒。
　　九节茶
　　紫河车一名七层楼，能消肿。
　　老鼠屎似酸米醋，治疳，用叶花。
　　满地香一名豆根。
　　白茶性凉暑服，又名凉茶。
　　紫金龟能治心痛，又名岩肝。
　　狗脚迹可作跌打药。
　　贯众入水中，能收水垢，解毒。性凉，又能止血。
　　地骨皮
　　黄京子
　　苦楝子
　　鱼腥草性寒，治大肠结热。
　　土人参叶圆，末尖，青色，皮似当归，味甘性凉。每一节生一叶，高五寸。稍补，并退烦热。
　　臭木达有香、白、臭三种，白者化痰止嗽，臭者可煎酒服，叶能治脑上飞疡。
　　乾姜
　　乌药有红白花两种。
　　鸡朎花
　　七爪龙
　　石斛味甘平，一名林兰，一名禁生，一名杜兰，一名石遂，生水傍石上，七八月采，阴干用。
　　火麻仁皮可作火绳。
　　五倍生可止血，亦染黑色，入药，详本草。
　　臭藤能发表，治伤寒。
　　夜明沙蝙蝠屎，治麻症。
　　地罗汉治伤寒发表。
　　天竹根

	

木　属

	

　　松坚木，所在多有，又有矮者名万年松，有叶朵矮者名罗汉松。
　　杉木理端直，可胜栋梁。
　　柏凡木皆向阳，柏独西指，故字从白，白，西方也。有圆柏、刺柏、扁柏之殊。
　　桧柏叶杉身。
　　栝柏叶松身。
　　枞松叶柏身。
　　水杨梅纹细而坚。
　　楠其树正直，如幢盖之状，枝叶不相碍，干甚端伟。
　　樟肌理细，而错纵有文，宜於雕刻，气甚芬烈。
　　枫枫树，枝弱善摇，故字从风。
　　榕其树多根，故易茂而难拔，不材，故寡伐而长寿。
　　槐有数种，叶大而黑者櫰槐，昼合夜开者名守宫槐，叶细而青绿者，但谓之槐。
　　桂凡木叶心皆一纵，独桂有两道如圭形，故字从圭。
　　椿似樗而香，木皮细肌实而赤，嫩叶香甘可茹。
　　樗似椿而臭，木皮粗肌疏而白。
　　柳叶狭长而青绿，枝条长软，其垂者名垂柳，南平柳无絮，亦无黄蕊。
　　栲即樗之生山中者，朽腐不似椿坚实。
　　漆叶似椿，花似槐，南平棚民多种之。
　　梓木有三种，木理白者为梓，赤者为楸，梓之美而文者为椅。
　　桐有数种，曰白桐，曰梧桐，曰花桐，曰光桐，曰周岁桐。
　　楝楝长甚速，三五年即可作椽。
　　夜合叶似皂荚及槐，五月花发，秋实作荚，子极细薄，其绿叶至夜则合，嫩时煠炸熟水淘亦可食。
　　肥皂荚树高大，叶如檀及皂荚，结荚肥厚多肉，有黑子，十月采荚，和白面澡去垢。
　　榆白者名枌，未生叶时，枝条间先生榆荚，似钱而小，色白成串，俗呼榆钱。
　　柽赤柽，一名赤杨，又名河柳、雨师、人柳。
　　榈一名栟榈，其干正直无枝叶，如蒲葵，而分析成条。
　　桕一名鸦舅，叶可染皂，子可压油。
　　桑养蚕所需，有白桑、鸡桑、山桑之名。
　　谷一名楮，其皮可绩为纻，又可捣为纸。
　　枸桔木如橘而小，高五七尺，叶密而小多刺。
　　女贞一名冬青，凌冬青翠，有贞守之操，以放蜡虫，故俗名呼为蜡树。
　　柞木坚忍可为凿柄，故俗云凿子木。
　　黄杨木枝叶攒簇，不花不实，其性难长，俗说岁长(8)一寸，闰年不长，其木坚腻，作梳、剜印最良。
　　相思木一名红豆，以其子圆而红也。
　　莎萝树高丈馀，干叶如天竺，丛生於颠，而圆覆类伞，土俗祭厉时，取树坛前，因呼孤魂树。
　　盐麸子七八月吐穗，成时如有盐粉，可以酢羹。
　　禾穗子夏花，秋末实，先红后黑，味甘，多生兆年丰。
　　糯米藤生坑中，叶小，身有刺，年久焚之极香，俗呼干香。
　　百合花白可食，根入药名白合。
　　楮有名铁楮，可作海船定，质坚沉水，又有水楮、白楮、黄楮之名。
　　红豆质坚而纹细，作器良。
　　梞花可入药。
　　铁铃子纹细而坚，作器柄良。
　　椒木叶多刺，子名花椒，香可和味，亦可入药。

	

竹　属

	

　　猫高大坚实，资用甚广。
　　筀竹大者围二尺，长四丈。
　　江南粗干大叶，为器易坏，其笋可生啖，甚甘。
　　淡甘竹以篁而茂，即淡竹也。
　　甘竹谱谓甘竹即淡竹，其实有别，南平甜笋名折笋，其竹曰折竹，疑甘竹即折竹也。
　　苦大如折竹，一种本极粗大，笋味苦。
　　紫种不甚大，其色黝然，初生亦绿，久乃变紫。
　　黄小而黄色仍坚，土人以为笔管。
　　绿大如江南竹，五六月生笋甚佳。
　　斑筠有斑文如玳瑁，制器雅观，又一种名潇湘竹。
　　石节疏而平，可为器用。
　　绵其竹柔轫，可以为篾。
　　慈生必内向，示不离本，一名孝竹。
　　秋丛生山中，细干而黄，可以为篾。
　　箭竹小而坚，中实可为箭。
　　人面节密而凸，宛如人面，一名佛眼，俗呼公拐竹。
　　观音竹种之盆，以供玩者。
　　凤尾其叶褷，状如凤尾。
　　棕其竹小，而坚如竹箭，叶似栟榈，节间亦有棕毛。
　　方小如含竹，枝叶同常竹，唯干方为异。
　　含含孕竹大如指，土人以编藩篱。
　　箬高不及丈，叶独大于诸竹，土人以絮船篷，及竹笼，端午裹粽，除夕蒸糕皆此。
	

花　属

	

　　梅红、白二色，红者多千叶，白者香胜，绿萼绝少，十月先开，候同庾岭。
　　山茶有朱茶，有宝珠茶，岁晚百花摇落，此花始开。近又有海上传来洋茶，牡丹红，观音白、牡丹紫、刺史绯，及一枝而绯白各朵，一朵而红白相间者，花大如碗，亦起楼台，独惜无香耳。
　　桃月令仲春桃始华，南邑立春已开满枝。十月间亦着花，名曰漏春，亦曰试春，有绛桃、碧桃，花皆千叶。
　　李桃李并称，而李花特繁，其花淡白，纤秾香雅洁密，兼堪夜赏。
　　海棠有铁梗、垂丝二种，红白二色。又有秋夏着花者，曰秋海棠。
　　杜鹃一名山石榴，一名山蹢躅。名杜鹃者，以鹃啼始花，俗传鹃啼血滴地，而成此花。又单叶者名满山红，白者名满山白。
　　紫荆旧传春开，今南邑俱花开秋夏之交，花色紫艳可爱。
　　辛夷花未发时，苞如小桃子有毛，故名候桃，初发如笔头，人呼为木笔，其花紫苞红艳。
　　桐花状如鼓子成筒，故谓之桐，有白、红、紫数色。
　　英梅细花粉红，亦结实如豆粒。
　　玉带树如英梅，结花盈枝。
　　喷雪花白细如雪，一名泼雪。
　　瑞香其种始出庐山中，芳香酷烈，他花畏之。
　　梨花多白，人以雪比之。
　　玉兰花如辛夷而白，春来繁华雪英，香满林谷，一名木兰。
　　楝三四月开花，红紫色。
　　薝卜俗呼山栀，凡花五出，此独六出，色白心黄。
　　木槿朝开暮落，故名曰槿。曰蕣，犹仅荣一瞬。
　　石榴来自安石，故名石榴，又曰海榴，有千叶者，有红花白缘，白花红缘者，俗呼为锦边榴。
　　倒垂莲木高三四尺，抽枝三股，叶如杨而厚，艾色，花傍枝丫处开，如桐花瑞香，成筒攒聚，朵似莲而倒垂，其香芬发。
　　夜合一名合欢，其色绿，上半白，下半肉红，散垂如丝，为花之异。
　　茉莉种自西园移来，其性喜暖畏寒，宜於南土，夏开白花，味特芳烈。
　　玉瓯六月开花，大如碗而白，叶似栀子而圆大，其香酷烈。
　　山丹一叶百蕊，如绣球状，深红色。
　　紫薇树身光滑赤茎，叶对，每枝如颖，一颖数花，四五月始开，接续至八九月。
　　夹竹桃类桃似竹，夹杂而成，花蕊如栀，其尖紫，及开如桃，则淡红，其枝三丫，愈抽愈繁，花自夏至秋深方歇。
　　佛桑一名扶桑，其叶似桑，乃木槿别名，有红、白二种。
　　树兰树高八九尺，叶如桂而小，花抽四五穗，如粟缀穗间，黄色，其香清远。
　　木芙蓉一名拒霜花，艳如荷，九月始开。
　　木犀桂之别名，其花数种，或黄或白或红或紫，或四出或五出或重台，白露后始开，其香芳馥，又有季桂，四时开，月桂，每月开。
　　蜡梅一名黄梅，凡三种，一名狗绳梅，一名磬口梅，一名檀香梅，蜡月开故名。
　　兰有数种，或白或紫或浅碧，其名有建兰、鱼魫、棕丝、马耳之别。心皆红点，惟素心无红点，其香清幽，品之最贵者，素心之中，又有名头陀素、马耳素、红壳素之别。又有中一点朱砂曰鹤顶红，亦贵品也。
　　水仙水仙花皮卷皱密蹙一片，下轻黄上淡白，如染一截者。
　　罂粟花叶如丽春，而小瓣落留罂，其子如粟。
　　丽春罂粟之别种也。
　　蔷薇四五月开，花四出黄心，有白色、粉红二种，又有茎粗叶大延数尺，花有白、黄、红、紫数色，俗呼十姐妹。
　　玫瑰似蔷薇而深紫，香气秾馥。
　　含笑花半开则馥烈，大开则香减，故名含笑。
　　月季亦蔷薇类，叶小而花深红，千叶厚办，逐月开，一名长春。
　　鹤顶红一茎一朵，其红渥丹。
　　宝相藤生而高，花凡数种，浅红者小而不香，深红者大而香，黄者俗名黄荼蘼。
　　荼蘼一作酴釄，青茎多则，叶多缺刻，青跗红萼，开时变白，其香微而清。
　　金雀花小，望之如雀形。
　　滴滴金似菊而小，叶露滴地而生，开以六月，亦名六月菊。
　　金盏茎叶如白艾，苗高不及尺，花如茼蒿，深黄可爱。
　　金钱其形似钱，日开而夜落，花在夏秋，俗名夜落金。
　　金凤一名凤仙，有红、白、紫三色，千叶者尤艳。女人采花染指甲，俗呼指甲花。
　　玉簪叶大如掌，六七月抽茎，一茎数花，含吐以次，未开正如白玉搔头簪形，微绽四出，中吐黄蕊颇香。
　　萱亦名丹棘，又名忘忧，孕妇佩之则生男，名宜男，五月抽茎开花，六出叫垂，朝开暮落，秋深乃尽。
　　鸡冠有红、白、紫、黄及红白相间各种，有穗尖者，有平如鸡冠者，有团谓一朵云者，有高仅盈尺曰矮鸡冠者，又有正干一大朵巍然，傍出小枝，四围拱向如辅卫者，黄白红紫相间不等，谓之百鸟朝王，最为可玩。
　　莲红白二种，白皆重台，红多单叶，南平有植之巨缸，斋中供赏者。
　　午时莲花色或黄或白，叶浮水上，翠厚而泽，日中则向，日入还敛，一名朝日莲。
　　紫燕叶扁而苞生，高尺余，抽茎作花，紫色如燕。
　　玉蝴蝶叶如菖蒲而长大，其花一茎数蕊，形肖蝴蝶，而朱斑点缀，风来欲舞。
　　石竹一名锦竹，丛生，高尺许，花如缬锦。
　　洛阳锦细小丛生，诸色俱备，又有纯黄白色者，蕊旁如剪，俗名剪绒。
　　葵花开黄色如碗，向日而倾。
　　米碎兰叶如苜莉，花如木兰，佛经伊兰，即此花也。
　　扃竹叶如紫燕而长白，抽茎作数花，瓣黄色，有朱点，结子如脂麻，实而近茎处，渐小，碧色。
　　蜀葵有红白二种，其花开自下而上，开尽而止。
　　绣球一花众蕊，圆凑如球。
　　金灯茎自上末分数枝各一花，攒聚如盘，光丽如灯，花叶不相见，俗名吊金钟。
　　紫兰高同紫燕，叶有数筋文，花如兰而色紫。
　　剪春罗二月生，苗高尺余，细叶柔丝，夏开花，深红色，大如钱，六尺周回如剪成可爱。
　　红蕉小如芭蕉，俗名美人蕉，花中出，腥红如笔可爱。
　　朱兰小如美人蕉，花正红，状如兰花，或名观音兰即此。
　　风车莲可作疯药。
　　夜来香香味清馥，入夜尤胜。
　　菊种类甚多，有黄、白、紫数色，有一卷书，姚家黄、麻姑衣等名，
　　台湾菊叶如茼蒿，花金黄色，瓣朵俱大於菊。

	

草属
	
　　蘋蘋有三种，大者名蘋，中者名荇，叶相似，而圆而小者，即浮萍。
　　萍季春始生一叶，经宿即生数叶。
　　芦丛生深处，溪涧最多。
　　藻有二种，水藻、聚藻。
　　仙捣烂熬汁，和清粉成冻，似石花而黑，可以消暑，名曰仙草冻。
　　鼠曲生平冈熟地，叶似马齿，上有白毛黄花，一名白艾。
　　水烛叶如蒲生，花似烛，团结如绵，可治金疮。
　　老鸦蒜生叶如蒜秧，背有剑脊。
　　菰根生水中，叶如蔗荻，一名茭草，夏月生菌，名菰菜。
　　白茅叶如茅，故曰茅，根牵连，故曰茹。
　　芒一名芭茅。
　　熨蕉叶青绿，如芭茅而短，阔叶柔软无刃，根叶可疗跌打。
　　吉祥叶如水仙，花如金灯，黄色。
　　莎莎草如韭叶而硬，光泽有剑脊，棱可为笠。
　　灯笼叶似龙葵，四五月开花结实，有四叶盛之如灯笼。
　　扫帚丛生，每窠二三十，茎似藜，嫩苗可茹，老可为帚。
　　狗尾一名秀苗，叶似粟而小。
　　寥蓼类甚多，有水、青、香、马、紫、赤六种。
　　荭亦蓼也，甚大，而花亦繁红，故曰荭。
　　状元鞭花叶皆如马蓼。
　　醉鱼生作小株，高者仅三四尺。
　　虎耳生阴湿处，面青绿，背紫。
　　酢浆有酸浆、酸母醋、三叶酸诸名，生道旁阴湿处。
　　地锦就地而生，赤茎黄花黑实，断茎有汁。
　　长生采悬梁间，不用滋培，弥岁长青。
　　葭苇之初生曰葭。
　　荻萑也。
　　席生水中，长四五尺，可为席，有圆、扁二种。
　　蓬有啮雕蓬，荐藜蓬。
　　老来娇即雁来红。
　　汉宫秋似苋而高。
　　苔苔藓，一名圆藓。
　　野葛叶名钩吻，俗名断肠草，解此毒者，以蜜灌之，复灌羊血，吐去，可不死。
　　仙人掌无叶，枝青嫩而扁厚，有刺，其汁入目，使人失明。种田畔可以止牛践，种墙头避火灾。

	

畜　属

	

　　马营中所畜，买之西北。
　　牛有水牛、黄牛二种。
　　羊吉礼用之，称曰柔毛，又名长髯主簿。
　　猪家畜，或谓之豕，其子曰豚，一名刚鬣，又曰乌喙将军。
　　狗长喙善猎谓田犬，短喙善守曰吠犬，体肥供馔曰食犬。
　　猫有黄、白、黑、驳数色，猫有病，以乌药水灌之甚良。
　　鸡一名烛夜，有五德，又曰德禽，曰家禽。
　　鸭一名骛，又有舒凫、家凫之号。
　　鹅有苍白二色，其肉最毒，且引风。
　　鸽名鹁鸽，儿童放之为戏。

	

毛　属

	

　　虎猛兽，黄虎窃食羊豕，黑虎无所不取，白虎坐食而已。
　　豹豹性暴故名，又虎生三子，一曰豹，则豹有变者。
　　熊熊者雄也，俗呼熊为猪熊，为人熊、马熊、猪熊常有之，人熊罕得。
　　鹿鹿千岁苍，又五百岁白，又五百岁成玄色。
　　麋麋性淫迷，故名麋。
　　獐獐喜文章，故从章，又獐性惊慞故谓之獐。
　　麂似獐而小。
　　山兕形如水牛而大，角白长而弯，节节有纹，食竹叶嫩草，蹄有爪，能上岩峻壁，米山、三头山，人尝见之。
　　豺豺柴也，俗名，体瘦如柴，其形似狗而颇白，前矮后高而长尾，其体细瘦，毛黄褐色，群行。虎最畏之。
　　狼形大如犬，而锐头尖喙，白颊骈胁，高前广后，其色杂黄黑，亦有苍灰色者。
　　山羊一种大角盘环，至百斤，一种角细，谓之苋羊。
　　山犬古谓田犬。
　　野猪形如家猪，但腰小脚长，毛色褐，群行能与虎斗，最害田禾。
　　豪猪状如猪，而项脊有棘，鬣状如笄，白本而黑端，怒则激去，如矢射人，人谓此猪，多食苦参，故能治热风水胀，不治冷胀也，其肚犹良。
　　猿长臂善啸，便攀援。
　　狝猴一名沐猴，一名胡孙，一名马留。
　　狐狐，孤也。形似狸而黄，善为魅。旧传南邑小北门，有狐为祟，杨真人维以雷火制之，亡其一。康熙年杨姓人为其惑，至尪赢以死。近年有李姓被魅，代於小东门内，凉伞铺山上，遇救得活，俗谓为昔时亡去之狐为祟，卒无能捕之者。
　　狸野猫也，有九节狸、香狸、牛尾狸、果子狸之名。
　　兔礼谓之明际，俗曰硕鼠。
　　水獭一名水狗，水居食鱼，能知水性为穴，乡人以占旱潦，土人以其皮为领袖，一种名旱獭。
　　竹鼦一名竹，俗呼土，如鼠而大，门牙朱红，肥美可食。
　　鼠此室中鼠也，俗呼老鼠。
　　黄鼠狼一名鼬鼠，毫与尾可作笔。
　　黄鼠一曰礼鼠，见人则交前足拱，而如揖，故又名拱鼠。
　　山元中记，山精如人，一足，长三四尺，俗谓独脚鬼，能隐形入人家淫乱，致人成疾，放火窃物，大为家害。

	

羽　属

	

　　喜鹊鹊呼唶唶，人闻其鸣则喜，一名乾鹊，知来岁风。
　　山鹊似鹊而有文彩，长尾，嘴脚赤，一说知来岁事鸟也。
　　慈乌此鸟初生，母哺六十日，长则反哺六十日，可谓慈孝矣，故一名孝鸟。
　　乌鸦一名老鸦，似慈乌而大嘴，腹下白，不反哺，亦名。
　　鸤鸠即布谷也。
　　斑鸠一名斑佳，有斑者，有无斑者，有灰色者，大小不一。
　　雉野鸡也。其飞若矢，一往而堕。月令谓：冬至始鸲，阳动则鸣，而勾其颈。
　　雉山鸡也。雉居原野，雉居山林。
　　吐绶鸡顶似雉，羽毛多黑，杂以黄白，圆点如珍珠，斑顶有嗉囊，内藏肉绶，每春夏睛明，向日摆之，项上先出两翠角二寸许，乃徐舒其颔下之绶，红碧相间，彩色焕烂。
　　白鹇似山鸡而白色，有黑文如涟漪，尾长三四尺，其性耿介，行止闲暇。
　　竹鸡因其声而名之，曰泥滑滑，多居竹林，形比鹧鸪差小，褐色多斑赤文。
　　鹑性醇，窜伏浅草，无常居，而有常匹，随地而安，大如鸡雏，顶细无尾，毛有斑点。
　　鷃鹑类，一名。
　　雀栖宿檐瓦之间，驯近阶除之际，故曰瓦雀、宾雀。
　　鹪鹩一名蒙鸠，生蒿木之间，层藩篱之上，状如黄雀而小，灰色有斑，声如吹嘘，窠如鸡卵。
　　燕元鸟，又名乙鸟，有二种，紫胸轻个者赵燕，有斑黑而声大者胡燕，春社来，秋社去。
　　鹧鸪随阳越雉，飞必南翥，俗谓其鸣曰：“行不得也哥哥。”
　　桑一名窃脂，俗名蜡嘴。
　　伯劳一曰博劳，又曰，又曰，即鷃也，夏鸣冬止。
　　鸜鹆俗名八哥，似而有帻，五月五日剪舌端，能效人语。
　　百舌一名反舌，又名鶷，形似鸜鹆而气臭，好食蚯蚓，春则鸣不巳，夏则无声。
　　练雀尾长，白毛如练带，其性仁。
　　一名黄鸟，又名黄，又曰苍庚，又曰青鸟，又曰金衣公子，大於鸜鹆，毛色黄，立春后鸣，音圆滑如织机声。
　　啄木一名鴷，有大有小，有褐有斑，穿木食虫。
　　杜鹃一名杜宇，一名子规，又名题、催归，其鸣曰：“不如归去”。春暮即鸣，夜啼达旦，鸣必北向。
　　鹰一曰角鹰，其性爽猛，又名鷞鸠。
　　雕似鹰而大，尾长翅短，土黄色，鸷悍多力，其羽可为羽箭。
　　鹞一云隼，有数种，通称为鹞。
　　雁阳鸟也，大曰鸿，小曰雁，亦有苍白二色。
　　鹳似雀而顶不丹，颈赤，喙色灰白，翅尾俱黑。
　　鸊鷉一名水，似野鸭而小，好沐水中，其膏涂刀剑不锈。
　　鸳鸯匹鸟，雌雄不相离。
　　鹈鹕水鸟，似鹗而大，好群飞，沈水食鱼。
　　鸂毛五色，游於溪中，左雄右雌，群舞不乱。
　　鹭一名丝禽，一名雪客，又名春鉏，林栖水食，群飞成序。
　　鸥一名鹥，形色如白鸽，长喙长脚，群飞耀日。
　　鸬鹚一名壳鱼，舟畜以捕鱼。
　　翡翠一名鹬，有谓前身翡、后身翠、如鹅翠、雁翠之义。
　　鹡鸽鹊属，飞则鸣，行则摇，昔人以之比兄弟。
　　山雁大如鹅，毛赤，乌翅下花白，飞能冲霄，仲春、仲秋见之，来必数十，或百余，多见兆丰年。
　　画眉一曰白眉，褐质，好斗善鸣。
　　白头翁似鹤而大，头有白点。
　　做戏鸟身如燕子大，毛羽青、黄、黑、白、碧、绿、花斑不一，来必数百，见则三日内必大雪。
　　鸮状如母鸡，有斑纹，头如猫，目夜明日暗。北方枭鸣，人以为怪。南平昼夜飞鸣，与鹊鸟无界，南俗呼古鼎。
　　凫野鸭，一名沉凫，性好没，常晨飞。不可与胡桃、木耳、豆豉同食。

	

鳞　属

	

　　鲤鱼能神变至飞越江湖，山上水中有此不可食，不可合犬肉葵菜食。
　　鲫剑潭所产，一名荷包鲫，大而肥美。朱震亨曰：“凡鱼属火，惟鲫属土，有调胃之功”。
　　鲈鳜类。
　　鳜形扁阔，口大细鳞，有黑斑，皮厚而肉特紧，刺误鲠，惟橄榄核磨水可解。
　　鳊一曰鲂，味肥腴。
　　鱮似鲂而弱，鳞鱼之不美者，其头尤大而肥，谓之鲢。
　　鲩一名鰀，即草鱼，池多畜之者。
　　青大者名鱼，似鲩，而背正青，其胆可治目。
　　白一名鲛白，形窄腹扁鳞细，颈尾俱向上，肉有细刺。
　　竹状如青鱼。
　　鰌鳟鮅赤目鱼也，俗呼金眼泰。(9)
　　鱽一名鮤鱴鱽，今鮆鱼也。
　　黄尾状如鳀，俗呼为黄尾片。
　　金扁身红色，其尾如虾，后半皆囊金，初出黑色，久乃变红或变白，亦有红黑斑相间无常者，故又名变鱼。
　　鳗有乌、白二种，无鳞甲白，腹似鳝而大，有鳗鼠灰色无鳞巨口，又有芦鳗，潜山坑芦草中。
　　黄颡一名黄颊，俗呼黄轧。
　　鲇无鳞之鱼，一名鰋。
　　河豚俗呼气包鱼。
　　泥燕冬月入泥，春则出，比燕较小。
　　石赤翅。
　　乌鰡胆可治喉症。
　　似蛇而无鳞，黄质黑文，体有涎沫，生泥窟中。
　　鳟即泥鳅，似鳝而短。
　　弹瑟穴田堘，无鳞有刺。

	

介　属

	

　　鳖杀鳖，得苋复生，故食鳖勿与苋同，一曰团鱼。
　　鼋鳖之大者，曰鼋。
　　龟有二种，尾介粗者名蛇龟，尾短介有纹者名灵龟。
　　鲮鲤状如獭，遍身鳞甲，居土穴中，俗谓之穿山甲，常吐舌，诱蚁食之。
　　蟹仄行，一名旁蟹。
　　田螺生水田中，有生於池塘者曰塘螺，生溪水中者曰溪螺。
　　蚌与蛤同类，蚌长，蛤圆也。
　　虾入汤红色如霞，南邑出湖尾湖(10)内者味鲜美，近凿滩亦有之。

	

虫　属

	

　　蜂类甚多，惟蜜蜂无毒。
　　蚕吐丝，为帛虫也。
　　蝉类多，一名母，一名蜩，又曰蜩螗，曰蟪蛄，曰蟭蟟，曰蝘。
　　寒似蝉而小，青色，或曰寒蟪蛄皆蝉也，蟪蛄朝鸣，寒夕鸣。
　　蜻蜓饮露，六足四翼，翅薄，好水上款飞。
　　蝴蝶一名蛱蝶。
　　蝙蝠或谓仙鼠，似鼠而有肉翅，日伏夜飞。
　　萤一名丹鸟，一名霄烛，夜飞，腹下有火。
　　蛾蚕蛹所化，一喜扑灯，曰扑灯蛾。
　　蝇蝇声在鼻，而足喜交蛆，胎生，入灰化为蝇。
　　虻木虻，长大绿色，始如蜩，咂牛马，或至颠仆。
　　蚊长喙细身，昼亡夜存，性嗜肉，恶烟。
　　蚋小蚊，名蚋，又小而黑者为蟆子，微不可见，与蚊皆咂人肤血。
　　蠮螉一名细腰蜂，一名果裸，一名蒲芦，一名土蜂。
　　蠓小虫，似蚋，喜乱飞，一名醯鸡。
　　蛄米谷中小黑蠢虫也。
　　螟蛉桑虫，俗谓之桑蟃。
　　鸳鸯虫飞必双翅，色翠如鸳鸯，故名。
　　阜螽类有数种，阜螽总名也。
　　蟋蟀似蝗而小，善跳好斗，立秋后夜鸣，或谓促织。
　　莎鸡蟋蟀之类，似蝗(11)而斑，俗名纺丝。
　　螵蛸一名蠰，其子蜱蛸。
　　蝼蛄翅小而短，不能覆背，飞不远，穴而居，夜则求食，俗名土狗，月令蝼蝈鸣，即此也。
　　蜣螂一名结羌，黑甲翅，在甲下取粪作丸而转之。
　　蝎木中蠢虫，通名蝎。
　　天牛诸树蠹所化，夏月有之，出则主雨。
　　衣鱼曰壁鱼，一名曰白鱼，又名鱼。方士云：“衣鱼三食神仙字，化而为脉望”。
　　蚁有大、小、黑、白、黄、赤数种，穴居卵生。
　　蛜蝛壁根下，瓮器底生，似白鱼。
　　飞龙丹戬，状如鼠妇，青股赤头。
　　灶马俗名灶鸡，好穴灶傍。
　　虫一名土鳖，生鼠壤土中，及屋壁下。
　　壁虎俗呼壁孔蛇，一名蝘蜒，常在屋壁，故名守宫。
　　蛇师俗呼马蛇，又名蛇医，蛇有伤，则衔草以敷之。
　　蠼螋状如小娱蚣，溺人发疮如热疿，惟扁豆敷之即瘥。
　　蜚蠊俗呼黄咂，壁间灶下极多，好藏厨匣中吃物。
　　蜘蛛一名喜子，腹有足，能制蛇鹤，亦能制蜈蚣。
　　壁钱大如蜘蛛，而形扁，斑色，八足而长，脱壳白如茧。
　　一名颠当。
　　蝇虎蛛属，藏壁间，能捕蝇。
　　蜗牛即负壳蜒蚰也。
　　蛞蝓俗呼为马蟥，多伏水中，能治蜈蚣毒。
　　瓜虫一名守瓜，黄甲小虫，喜食瓜叶，甲有红黑相间者。
　　尺蠖屈伸虫也。
　　毛虫俗呼毛蛓，有毒螫人。
　　斑蝥大足，叶上甲虫也，其溺毒，可疗颠犬咬，伏芒花豆中，及木槿花中。
　　蛆蛆，蝇之子也，凡物败臭，则生之。
　　水蛭即草蛭也，就人体成疮，惟以麝香、朱砂涂之，即愈。
　　竹虱生诸竹草木上。
　　蟾蜍似虾蟆，居陆地。
　　虾蟆一日惊蟆、曰蛙，畏蛇，而制蜈蚣，三物相值彼此皆不能动。
　　蝌蚪始出有尾无足，稍大则足生尾脱，俗呼虾蟆椎。
　　蛙其类甚多，大腹而脊青者，其鸣甚壮，俗名田狗。
　　水鸡一名田鸡，黑色者名蛤子，食之至美。
　　青蛤有青、黄二种。
　　黄蛤似蛙而小，能上树，青绿者曰青蛤，黄者曰黄蛤。
　　石鳞鱼似石鳞，而有尾如蛇师，能食蛇。焙乾研末和酒服之，已久痢。
　　蚯蚓长吟地中，孟夏始出，仲冬蛰结。
　　蛇其种甚多，其出以春，出则食物。其蛰以冬，蛰则含土。至春吐出，即螣黄石。其舌双，其耳聋，其听以目，其蟠向土，其毒在涎，其珠在口，其行也纡，其食也吞，皮数解脱，性晓方药。蛇蟠人足，淋以热尿则解。
　　蜈蚣性能制蛇，见大蛇便缘上，噉其脑，性畏蜘蛛，被毒者，以乌鸡屎涂之效。
　　山蝉形似蝉，生山土中，能治牛豕瘟病。

　　【校】
　　(1)小者：原本脱“者”字，今据同治刻本补。
　　(2)子少：原本作“子多”，当误，今据同治刻本改。
　　(3)岩蜜：原本作“岩密”，当误，今据改。
　　(4)杂水汤者：原本脱“者”字，今据补。
　　(5)叶青碧：原本作“叶青白”，今据同治本改。
　　(6)蔊：原本脱“蔊”字，今据同治本补。
　　(7)茖葱：原本脱“茖”字，今据补。
　　(8)岁长：原本脱“长”字，今据补。
　　(9)金眼泰：原本作“金银泰”，今据同治本改。
　　(10)湖尾湖：原本作“湖美湖”，今据同治本改。
　　(11)似蝗：原本脱“蝗”字，今据同治本补。

职官志第十一

　　国家设官分职，凡以为民也。亲民者莫如守令，汉制郡曰太守，邑曰令，曰长守，令之职綦1重矣。宋始隆监司之任，故司马公为相，慎选监司。称鲜于子骏2为一路福星，知其要也。守令而上则为监司，守令而下则为佐贰，大小虽殊，其所以尽职则一也。礼曰：“大臣法，小臣廉，国之肥也。”非法无以察吏，非廉无以养民。诗曰：“赫赫师尹(1)，民具尔瞻3”。又曰：“乐只君子，民之父母4。”夫民尊亲5其上者如此，上可漠视斯民而不为之所乎？然为政莫先於教化，文翁6治蜀，招弟子为生徒，蜀人始知向学。韩愈守潮，命进士赵德以教潮士，皆笃於文行，延及齐民，潮俗丕变。李栖筠7治常州，起学校堂画孝友，传示诸生，人人知劝。后世师儒有专官，亦周礼九两系民8之意。至兔罝9之咏干城，祈父10之称爪牙，有文事者，必有武备。是以大小相维，文武并重也。南平为上游襟喉之地，宋为州治，元改为路，立总管府，明有参政之设。清初，有分巡分守道，而府县因之。民国裁府留道，知县之权益重，而冗官杂职，裁汰殆尽，亦时势之所趋然也。故并志之，以著於篇。

　　【校】
　　(1)师尹：原本作“斯尹”，今据改。

　　【注】
　　1.綦：极，甚。
　　2.鲜于子骏：宋代为京东转运使，司马光称之为福星。
　　3.赫赫师尹，尺具尔瞻：《诗?小雅?节南山》谓显耀的官员，众民都仰望他。
　　4.乐只君子，民之父母：《诗?周南?樛木》谓和蔼可亲的官员，众民奉之如父母。
　　5.尊亲：尊敬和亲爱。
　　6.文翁：汉景帝末为蜀郡守，重视教育。
　　7.李栖筠：唐人，喜奖善，而乐人攻己短。
　　8.周礼九两系民：周礼以九种方法得民，两者，协耦也。
　　9.兔罝：《诗?周南》篇名，赳赳武夫，公侯干城，指以武夫自固。
　　10.祈父：《诗?小雅?祈父》：“祈父，予王之爪牙。”比喻武臣。
	

道职官

	

	

清

	

　　分巡延建邵道。宋、元未设，明制无道名。查道署旧有题名碑，所载参政，参议姓名，即是清初设分守建南道驻延平，兼辖邵武。分巡建南道，驻建安，兼辖延平。康熙六年俱裁，十年复设分巡延建邵道，驻延平，兼管驿传，咸丰问改兵备道。

	

民　国

	

　　建安道道尹。元年，仍因清制，二年改为北路观察使，旋改建安道道尹，幕职分内务、财政、教育、实业四科。

	

府职官

	

	

宋

	

　　南剑知州事一员。掌总理郡政。
　　通判军州事一员。倅贰郡政，与长吏均理。
　　军事判官一员。裨赞郡政，理诸案牍文移。
　　军事推官一员。所掌与判官同。
　　诸曹录事参军一员。掌诸院庶务，纠诸曹稽违。
　　司户参军一员。掌户籍、赋税、仓库。
　　司法参军一员。掌议法断刑。
　　司理参军一员。掌狱讼勘鞫。
　　州学教授一员。庆历四年诏诸军监立学校，其教授以经术行谊训诸生，纠正不如规者。
　　新丰场。
　　石碑场。以上旧志俱不记员数。

	

元

	

　　延平路总管府，总管用汉人，达鲁花赤一员，用蒙古人。
　　同知、推官、判官各一员。
　　经历司、经历知事各一员。
　　儒学教授、学录各一员。
　　蒙古学教授一员。
　　医学教授一员。
　　阴阳学教授一员。
　　仓大使、副使各一员。
　　平准行用库提领大使、副使各一员。
　　织染局、杂造局大使、副使各一员。
　　惠民药局提领一员。
　　税务提领大使、副使各一员。
　　录事司，达鲁花赤一员。蒙古人。
　　录事一员。
　　判官一员。
　　典史一员。俱汉人。

	

明

	

　　延平府知府一员。掌郡政，其属七邑。事宜分理，而考其成，有大荆狱，则白诸藩、臬二司，酌可否焉。至武职臧否，巡警隘塞，率皆受命於府。
　　同知一员。掌清戎政，兼摄理府事，又兼理海防，巡缉奸盗。
　　通判一员。专督仓储(1)出纳。
　　推官一员。佐理刑辟，稽核案牍，及平疑狱。
　　经历司，经历一员。
　　知事一员。
　　照磨所，照磨一员。
　　检校一员。
　　儒学教授一员。
　　训导四员。
　　司狱司，司狱一员。
　　丰衍仓，大使副使各一员。
　　杂造局，大使副使(2)各一员。
　　税课司，大使一员。
　　剑浦驿，驿丞一员。
　　递运所、河泊所大使各一员。
　　阴阳学正术一员。
　　医学正科一员。
　　僧纲司，都纲一员。
　　道纪司，都纪一员。

	

清

	

　　知府一员。
　　通判一员。
　　教授一员。
　　训导一员。
　　经历一员。
　　司狱一员。道光十九年裁。
　　按清初，裁知事、检校、并训导二员。康熙四年，又裁训导一员。六年裁推官。三十九年，裁同知及剑浦驿驿丞。雍正四年裁照磨。其丰衍仓大使副使，杂造局大使副使，税课司大使，递运河泊大使，俱光复后陆续裁去，录以备考。
　　民国元年，改延平府知府为知事。二年春，复裁其通判，教授、训导、经历概裁。

	

县职官
	

	

宋

	

　　剑浦县，知县事一员。掌总理邑改，课民农桑，决狱征徭赋务，在休养生息。
　　丞一员。
　　簿一员。
　　尉一员。
　　大历，巡检一员。

	

元

	

　　南平县尹用汉人，达鲁花赤一员，蒙古人。
　　主簿一员。
　　县尉一员。
　　儒学教谕一员。
　　大历，巡检一员。
　　茶洋、王台二站，未详职员。

	

明

	

　　知县一员。
　　县丞一员。
　　主簿一员。
　　典史一员。
　　儒学教谕一员。
　　训导二员。
　　大历口，巡检司一员。
　　峡巡检司，巡检一员。
　　大横、王台、茶洋三驿，驿丞各一员。
　　西芹税课局、河泊所大使各一员。

	

清

	

　　知县一员。
　　县丞一员。
　　教谕一员。
　　训导一员。
　　峡巡检司，巡检一员。
　　典史一员。
　　阴阳学、医学、僧道会司各一员。
　　按清初，裁税课、河泊大使及训导一员，又裁大历巡检，大横、茶洋驿丞，并主簿等官。雍正九年，又裁王台驿丞。

	

民　国

	

　　南平县知事一员。二年春设。
　　峡阳县佐一员。
　　监狱一员。

　　【校】
　　(1)仓储：原本作“仓杰”，今据府志改。
　　(2)副使：原本脱“使”字，今据补。
	

道府历官表
	

清
	

道
	

府
	

　通　判
	

教　授
	

训　导
	

经　历
	

司　狱

顺
治
	  	赵秉枢临清人，进士，三年任。
莫尔浚大兴人，举人，八年任。
李佐圣辽东人。
张夙抱天津卫人，进士。
郭允昌河间府人，举人。
姜光孕海州卫人，贡生，十七年任。
李克似济南人，恩贡。
	张鸿举(1)浙江仁和人，三年任。
宋诗雅直隶正定，拔贡，六年任。
张登俊陕西长安，贡生，年任阙。
童　华顺天顺义，贡生，十三年任。

	张尧政浙江钱塘，举人。
张天华建阳人，恩贡。
王若羲侯官人，进士。

	毛念恃武进人，贡士，四年任。
翁绍颐福清人，贡生，九年任。
黄登龙闽清人，岁贡，九年任。
陈维铺建安人，岁贡，十二年任。
余履吉连江人，岁贡，十四年任。
	堵大贤浙江绍兴人，四年任。
韩一奇浙江绍兴人，监生，九年任。
鲁　瑜浙江山阴，监生，十四年任。
	朱　祚浙江山阴，吏员，十七年任。
康

熙
	高　翱江宁人，进士，九年授未任。
王汝棐处州入，进士，十年任。
陈　襄大兴人，副榜，十五年任。
佟国佐辽阳人，十六年任。
许洪勋辽东人，荫生，二十二年任。
黄道行镶红旗人，二十四年任，有传。
白璧琛正白旗人，荫生，三十四年任。
王式谷太康人，进士，四十四年任。
陈廷统泽州人，岁贡，四十四年任。
王汝霖安邑人，岁贡，五十一年任。
刘　冲迁安人，荫生，五十五年任。
冯廷棠涿州人，岁贡，六十一年任。
	路坦然巩昌人，拔贡，四年任。
李　玑高羽人，官生，八年任。
程万仞辽东人，举人，九年任。
萧来鸾十一年任。
李呈芳辽东人，举人，十七年任。
梁允植正定人，拔贡，十九年任。
吴国柱镶红旗人，荫生，二十三年任。
张　楷江都人，进士，二十九年任。
耿继忠正黄旗人，三十二年任。
范光阳鄞县人，会元，三十四年任。
周元文正黄旗人，监生，四十一年任。
章培基会稽人，监生，四十六年任。
任宗延山阳人，贡生，四十九年任。
张道沛徐州人，贡生，六十年任。
	谢良琦广西全州籍，江西安福举人，六年任。
孙贞石(2)湖广应山，拔贡。
佟国隆奉天府，荫生，十六年任。
王者佐江西上元，贡生，二十年任。
王　玺奉天锦州，监生，二十二年任。
曹允升清宛人，贡生，三十二年任。
孙念绪安阳人，贡生，四十五年任。
杨毓健长阳人，贡生，五十一年任。
郎文焯镶黄旗汉军，贡生，五十八年任。

	吴震元莆田人，举人。
郑泰枢莆田人，进士，十八年
许文章(3)南靖，举人，二十二年任。
王锡卣(4)南安，拔贡，二十五年任。
李达可诏安，举人，三十二年任。
陈孙念惠安，岁贡，四十年任。
曹辉缵闽县，举人，四十五年任。
郑承祉福宁，举人，五十二年任。
刘世兴闽县，举人，六十年任。

	黄中球晋江人，岁贡，二十二年任。
陈茂芝福安人，岁贡，三十一年任。
何　衡福安人，岁贡，十六年任。
汤必简上杭，岁贡，五十一年任。

	徐邦显浙江绍兴府人。
徐　瑛
宋　绎正蓝旗汉军人，进士。
赵国柱直隶人。
李　栋山西人。
崔　绅宁国人，以上年任阙。
	蒋德沛
王国玑侯官人，吏员，十五年
刘维城浙江归安，吏员，二十三年任。
袁　溥山东峄县，吏员，二十四年任。
范明玑顺天大兴，吏员，四十一年任。
刘嘉祺陕西渭南，吏员，五十八年任。

雍

正
	顾　芝仁和人，进士，二年任。
魏　壮获鹿人，进士，六年任。
庄令翼武进人，进士，七年任。
姜朝俊丹阳人，进士，十二年任。

	张兆凤分水人，贡生，五年任。
庄令翼江都籍，武进入，五年任。
杨一正武功人，贡生，七年任。
李国治历城人，进士，八年任。
王　辂诸城人，进士，八年任，十二年回任。
张良弼长安人，贡生，十年署。 	高绳武山西大同，监生，六年任。
胡国英浙江山阴，监生，八年任。
陈肇奎顺天大兴，贡生，十二年任。
	朱闰章莆田，进士，八年任。
	庄一嵋凤山，岁贡，四年任。
陈宸荃长乐，岁贡，五年任。
许维嶽仙游，岁贡，九年任。
	黄廷鋐镶红旗汉军人，武举，八年任。
	杨文斐山东汶上人，吏员，四年任。
曹　佐江南宿松，吏员，九年任。

乾

隆
	苏本洁常熟人，举人，元年署。
江　芑汉阳人，进士，元年任。 鄂　善满州镶蓝旗人，五年任。
姜顺龙大名人，举人，六年任。
陈树耆湘潭人，荫生，八年任。
明　福满州正黄旗人，荫生，九年任。
张　坦滋州人，进士，十年任。
丁廷让沧州人，进士，十一年任。
来谦鸣萧山人，进士，十二年任。
李星聚丰县人，荫生，十八年任。
陈国华海宁人，贡生，二十三年任。
孙孝愉兴县人，荫生，三十年署。
杨仲兴嘉应州人，三十年任。

	褚　禄青浦人，进士，三年任。
书　成镶黄旗人，监生，十年任。
王绍文镶黄旗人，监生，十二年任。
胡宝琳歙县人，贡生，十二年任。
来谦鸣萧山人，进士，十七年署。
吴省三昭文人，监生，十七年署。
胡宝琳十八年复任。
张德涵浮山人，贡生，十九年署。
何　恺香山人，贡生，二十年署。
李星聚丰县人，荫生，二十一年署。
高霔祥符人，监生，二十一年任。
夏　昌正白旗人，萌生，二十二年任。
傅尔泰正白旗人，监生，二十四年署。
于从濂星子人，进士，二十五年署。
傅尔泰二十五年任。
温有严山西大谷，贡生，三十三年任。
方体泰正白旗满州，监生，三十四年任。
刘秉钧江西南丰，进士，三十五年任。
沈维基浙江海宁，副贡，三十九年任。
万绵前浙江仁和，监生，四十二年任。
逑　德正黄旗人，内务府，四十三年任。
孙景燧浙江海丽人，进士，四十五年任。
李振文山西榆次人，进士，四十九年任。
张鸿恩江南桐城，监生，五十年任。
佟兆宁正白旗汉军，监生，五十二年任。
邓廷辑贵州毕节，举人，五十四年任。
金城正白旗满州人，五十七年任。
伍灵阿正黄旗满州人，六十年任。 	樊天溥江南长洲人，元年任。
金承荫江南吴县人，五年任。
高玉栋江南江都人，六年任。
金承荫八年再任。
吴省三江南昭文人，十四年任。
刘大忠湖北江陵人，二十年任。
翟　瓒山东掖县人，二十二年任。
曹梦錤江南庐江人，二十九年任。
靳汉文云南赵州，举人，三十二年任。
谭　垣题名碑作谭庄，江西龙南人，戊辰进士，三十七年任。
张可传山西平定州，举人，四十二年任。
张　崧峡西绥德州，进士，四十五年任。
陆士锟江南吴县，监生，三十九年任。
郑一桂江南元和，监生，四十九年任。
王庆奎正白旗汉军，监生，五十一年任。
穆登额镶红旗满州，监生，五十四年任。
蒋曾年江南元和，监生，五十六年任。
屠　珂江南武进人，进士，五十八年任。
善　宝镶红旗满州，监生，五十九年任。

	吴应造福清，进士，七年任。
黄元宽(5)福清，进士，八年任。
吴浣安侯官，进士，十二年任。
杨大鸿诏安，进士，十五年任。
施万春侯官，进士，十八年任。
吴名带晋江，举人，
二十四年任。
卓道异(6)侯官，进士，二十四年任。
杨翥凤安溪，岁贡、二十六年任。
何　兰侯官，举人，二十九年任。
张文郁永福，进士，三十三年任。
陈元锡安溪，进士，三十八年任。
林瑞泉福清，进士，四十二年任。
黄利通邵武，进士，四十九年任。
陈宗达安溪，进士，五十年任。
杜　梅同安，举人，五十二年任。
沈鸿儒永安，进士，五十三年任。
黄启珩南安，举人，五十五年任。
	陈宗典龙溪人，岁贡，二年任。
李象枢长汀，岁贡，七年任。
吴元纬连江，廪贡，十二年任。
施万春十九年署。
刘廷嵩闽清，优贡，二十年任。
吴名带二十四年署。
揭继安归化，岁贡，二十五年任。
杨翥凤安溪，岁贡，二十六年任。
范应斗大田，贡生，二十年任。
张克绥晋江，举人，三十八年任。
程际春兴化，岁贡，四十二年任。
邱春乔上杭，举人，五十四年任。
饶汝梅光泽，贡生，五十七年任。

	崔正士山西太平人，二十年任。
裘建功顺天宛平人，二十二年任。
骆　诚浙江山阴人，二十六年任。
杨世德江宁人，刑部供事，二十年署，二十二年再署。
韩佐唐湘潭人，监生，二十五年署。
郑俊业济宁人，监生，二十八年署。
薛清瑛孟县人，二十八年署。
骆　诚二十八年回任。
曾　本广东镇平，贡生，三十三年任。
沈正义年任阙。
吴居恭江西高安，监生，四十九年任。
林孟澜五十三年任。
张学溥直隶清宛人，五十四年任。
马应龙顺天宛平人，五十八年任。

	吕炳曜顺天大兴人，吏员，元年任。
鲍开策江南青阳，吏员，四年任。
万钟英江西安义人，宗人府供事，十二年任。
杨世德江宁人，刑部供事，十六年任。
裘建功二十三年署。
陈　崑奉贤人，岁贡，二十三年署。
张越函钱塘人，兵部供事，二十七年任。
张　白蓬莱人，监生，二十八年任。
李　栋顺天宛平，监生，三十七年任。
吴　元顺天宛平人，四十年任。
王裕伯江南吴县，监生，四十七年任。
张　基江南铜山，监生，四十九年任。
朱　景浙江山阴人，五十三年任。
潘　淇江南芜湖人，五十七年任。
郝远猷山西祁县，监生，五十八年任。

嘉
庆
	吴逢圣安徽桐城，举人，三年任。
广　善内务府镶黄旗汉军人，进士，四年任。
李尧栋浙江山阴人，进士，八年任。
雷维霈江西南丰人，进士，十二年任。
邵葆醇顺天大兴人，进士，十三年任。
盖方泌山东蒲台，拔贡，二十二年任。
蔡銮扬浙江桐乡人，进士，二十三年任。
	普　祥镶黄旗满洲，监生，五年任。
福　忠镶红旗满洲，举人，八年任。
张学溥直隶清宛人，二十一年任。
萧　炜广东始兴，监生，二十一年任。
李先德云南蒙自，举人，二十五年任。
	吴志连江，举人，二年任。
林挺然瓯宁，进士，九年任。
季肇文浦城，廪贡，二十二年任。
郑玉振龙溪，进士，二十四年任。

	陈邦选浦城，举人，三年任。
陈金鹔晋江，举人，四年任。
邱天作漳浦，岁贡，五年任。
游孔衢罗源，岁贡，十一年任。
陈承书侯官，举人，十五年任。
刘凤翔闽清，岁贡，二十三年任。
陈玉英长乐，举人，二十五年任。
	卢登龙浙江仁和人，二年任。
鲁大纶江西新城，副贡生，四年任，十年再任。
汪德先四川巴县人，七年任。
赵　瑄顺天宛平人，九年任，十三年再任。
谢希健广东龙川，监生，十五年任。
邵用之浙江馀姚，十九年任，二十五年再任。
李喻袭江西南昌，二十一年任。
牛明注安徽寿州，监生，二十五年任。 	秦时中浙江会稽，监生，八年任。
高　卿顺天东安，监生，十九年任。
周宗声广东南海，监生，二十一年任。
	

道

光
	隆　泰蒙古人，进士，二十五年任，二十九年再任，咸丰元年三任。
胡应泰顺天人、进士，二十八年任。
金　崇汉军人，举人，三十年任。

	锡　霖正白旗满州，荫生，二年任。
徐正青旗徽宿松，监生，四年任。
彭邦畯江西南昌人，进士，十年任。 沈汝瀚江西南昌，监生，祖籍浙江，十八年任。
徐　耀顺天宛平人，祖籍浙江，二十四年任。
胡应泰顺天大兴人，祖籍浙江，进士，二十七年任。 	金　崇旗籍，三十年任。
程承休景东厅人，六年任。
志　恒正红旗汉军人，八年任。
延　安镶白旗满洲人，十四年任。
张效高山西繁峙，监生，十四年任。
富　谦内务府正白旗人，二十六年任。
	林桂茂霞浦，进士，九年任。
石朝栋侯官、进士，二十一年任。
徐世昌闽县，进士，二十五年任。

	黄　峻台湾，廪生，三年任。
高嘉丙光泽，举人，十年任。
苏克诚嘉义，廪生，十六年任。
张守训瓯宁，廪生，二十年任。
	邵用人五年再任。
牛明注十年再任。
张德琇顺天大兴，祖籍江西，十二年任。
周　培四川铜梁，廪生，十七年任。
王宽栗江西庐陵，监生，二十二年任。
	钱　轼顺天大兴人，二年任。
黄瑞福四川资阳人，十年任。至十二年裁。

咸

丰
	周葵源湖北人，元年任。
保　泰汉军人，四年任。
王肇谦直隶人，举人，六年任。
赵印川山东人，举人，七年任，八年五月在麻沙阵亡。
黄德俊
曾宪德
袁绩懋顺天人，进士，八年任，七月遇匪遗失关防。
潘骏章安徽人，八年任。
揭垂奎湖南人，十年任。 	毛　健山东历城人，二年十一月任。
金万清浙江，进士，五年七月任。
汪　达
杨福五进士，十年四月任。
张文斌

	  	  	  	  	

同

治
	夏家泰湖南人，进士，二年任。
康国器广东人，三年任。
赵　均浙江人，四年任。
周立瀛江西人，进士，五年任。
张启煊浙江人，军功七年任，十三年再任。
觉罗钟禄旗人，荫生，八年任。
文　吉旗人，附生，十二年任。 	陈恩布元年七月任。
赵人同二年任。
赵　均浙江山阴，三年九月任。
梁元桂进士，六年二月任。
李春庆八年二月任。
徐震耀荫生，九年五月任。
沈赓飏举人，十二年四月任。
董兆奎翰林，十三年十二月任。

	  	  	  	  	

光

绪
	广　敏旗人笔帖式，三年任。
奎　俊旗人笔帖式，六年任，八年再任，九年三任。
朱明亮湖南人，军功，八年任。 胡日初广东人，举人，十一年任，十六年再任。
恩　良旗人，十一年任。
刘倬云湖南人，廪生，十六年
徐震燿浙江，萌生，十六年任。
雷榜荣陕西人，进士，十六年兼护。
司徒绪广东人，荫生，十六年十二月任。
孙　沄湖南，军功，二十年任。
翟伯恒江苏人，进士，二十一年任。
刘传福江苏人，进士，二十三年兼护，二十五年再议。
延　年旗人，荫生，二十四年四月任。
恽祖祁江苏人，监人，二十五年任。
杨正仪湖南，监生，二十五年任。

	黄祖络江西人，附生，二十六年任。
徐兆丰江苏人，庶吉士，二十七年任。
管元善江苏人，三十四年兼护。
杨正仪三十四年任。

	张其曜浙江绍兴人，二年五月任。
冯誉驺广东高安，附生，三年八月任。
张国正汉军，荫子爵，四年七月任。
光　炘直隶翰林，八年十二月任。
邹舒宇江西临川，拔贡，十一年九月任。
沈定均拔贡，十二年正月任。 雷榜荣陕西，进士，十一年五月任。
唐赞衮湖南，举人，十六年七月任。
唐实举人，十七年五月任。
刘传福江苏吴县，翰林，十八年七月任。
金学献广东，翰林，二十六年四月任。
张兆奎举人，二十九年四月任。
徐承禧二十九年十一月任。
管元善江苏常州，附贡，三十年正月任。
宝　康旗籍，三十二年闰四月任。
朱履诚三十二年七月任。
恽毓嘉(7)直隶大兴县人，翰林，三十四年九月任。 	  	林露华举人，十二年八月任。
丁毓琛闽县人，进士，十四年十二月任。
童选青连城县人，举人，十五年十一月任。
李　锦长乐县人，进士，十六年任。
张维修连城县人，岁贡，三十四年十月任。
	叶芗宫闽县人，廪贡，十二年八月任。
王　琦举人，十三年十月任。
陈瑞旒举人，十九年六月任。
刘汝霖二十一年七月任。
卢光周永定县人，廪贡，二十二年十二月任。
施绍尧侯官县人，副贡，二十三年六月任。
刘缙官政和县人，岁贡，二十八年二月任。

	

宣

统
	彭　述江苏人，传胪，二年任。
恽毓嘉江苏人，传胪，三年兼护。
蔡光弼广东人，三年八月任。
	  	  	  	  	  	

民

国
	彭荫祥湖南人，元年任。
蔡凤福建，岁贡，二年任。 	黄震白湖南人，元年任。
李　焕湖南人，二年任。
	  	  	  	  	

　　【校】
　　(1)张鸿举：延平府志作“张鸣举”。
　　(2)孙贞石：延平府志作“孙员石”。
　　(3)许文章：延平府志作“许文璋”。
　　(4)王锡卣：延平府志作“王锡囱”。
　　(5)黄元宽：原本作“兀宽”，今据府志改。
　　(6)卓道异：廷平府志作“卓道翼”。
　　(7)恽毓嘉：原本籍贯一作“大兴人”，一作“江苏”，待考。
	

南平县历官表
	

宋
	

知县
	

县丞
	

教谕
	

训导
	

县簿
	

县尉
	

巡检

庆历
	

方士宁
饶希诜1
	
	

无考。
	

无考。
	

无考。
	

无考。
	

无考。

淳熙
	
	

刘　炳
王洽雍
闽县人，绍定壬辰特奏名为剑浦丞，勤恤民隐，廉声大著。
	
	
	
	
	

　　续表
元 	知县 	达鲁花赤 	教谕 	主簿 	县尉 	巡检
  	无考。 	赤真宝
蒙古人，有传。 	无考。 	王益子有传。 	无考。 	无考。
　　续表

明
	

知　县
	

教谕
	

训导
	

县丞
	

主簿
	

典史
	

巡检
	

驿丞

洪　武
	刘居信有传。
朱孟常有传。 	张文衡
彭秉德

	邵同

	  	  	  	  	

正　统
	徐　中有传。
胡　滨 	  	  	  	  	陶　华2
	  	

景　泰
	胡　清
刘　铭
欧阳兴有传。 	邹文简
	  	  	  	张　旻
	  	

天　顺
	  	  	  	  	杨　忠有传。
王　昭
周　义
王　璟
姚　泰有传。 	徐　律
张迪威县人，吏员。
	  	

成化
	何　韶
王　贯有传。
苏　昭有传。
方　定龙游人。
王　佐城人
吕　诜山阴人。

	傅　迪3华亭人，举人。
路　巽4山阴，举人。
何　鼎有传。
梁晓顺德，举人。

	方　宪乐平，举人。
陶　鼎上高，岁贡。
皮　冠清江，岁贡。
曹　杰定海，岁贡。
李宜令吉水人，儒士。
徐　海萧山人，按省志、郡志俱无。
徐　珉龙游，岁贡。
陆　胜西安，岁贡。
王　骥云和，岁贡。
徐　容仁和岁贡。
杨　鸿新昌，岁贡。

	罗南山有传。
陈　显
李　芳
刘　哻有传。
蔡　芳汀州，5监生。
刑　容江阳，监生。
金　安钱塘，监生。
李文勉寿昌，监生。
郑　贤奉新，监生。
	周克铭
王　端马平，监生。
苏　顺丹徒，监生。
万　曜南昌，吏员。
覃　彬6有传。
	冯居正建昌人，知印。
宁显陵山人，吏员。
陈　陇太平人，吏员。
杨　升会稽人，吏员。
陆　琼嘉兴人，吏员。
	  	

弘治
	杨　琦建德人。
陆　嵩有传。
王　漟江都人。
江良贵有传。
	蔡玹保昌，举人。
黄　淑有传。
	刘　箕黄冈，岁贡。
彭　荣归善，岁贡。
徐　环常山，岁贡。
经　纶泉州，岁贡。
	熊　绘南昌，吏员。
程　春永丰，监生。
张　实和州，监生。
许　旦临州，吏员。
	黎　春南康，监生。
宁　通桃源，监生。
孙德全兰溪，监生，兰溪志作例贡。
王文瑞右卫，监生。 	杨　伦秀水，吏员。
汤　俊东阳，吏员。
杨　顼平江，吏员。
王　甫山阴，吏员。

	  	

正德
	魏朝端余姚人。
郑贵濂有传。
刘继善海阳人。

	王　翰建阳卫人。
刘　英上饶，举人。
赵　镜萧山，岁贡。
韩　源有传。
李曰芳有传。

	赵云程新建，岁贡。
宋　晼汤溪，岁贡，宋溪志作朱。
李　经7龙游，岁贡。
黄凤翔琼山，岁贡。 赵　恩嘉兴，岁贡。
	余　钦奉新，吏员。
杜　璎益阳，监生。
倪　兴业，监生。
夏　章无为州人，监生。
陈　添祁门，监生。
	王　武临煦，监生。
陈　深乐清，吏员。
尹　贵新建，吏武。
施　荣武康，吏生。

	郭　能四会，吏员。
王　锷山阴，吏员。
张　录开化，吏员。
文尚贤叙浦，吏员。

	  	

嘉靖
	汪　浚丰城人。
任　纪电白人，礼士爱民，人称恺悌。
江廷皋贵溪人。
袁　泰吴县人。
伍　伟有传。
徐　臣江阴人。
张　焘有传。
葛　山通州人。
蔡廷相琼山人。
康求德吉水人。
陈嘉谟湘乡人。

	张存诚有传。　 张　璞永嘉，选贡。
朱　绅秀水，岁贡。
夏汝砺有传。
姜　震江山，岁贡。
崔　嵩南昌，岁贡。
王言山阴，岁贡。
海　瑞有传。
姜大经
姚东阳
鲍承堪有传。

	张　雨诸暨，岁贡。
蔡　敬
金　城江山人，岁贡，善训迪待士以礼。
宗如龙金华，岁贡。
鄢元陈10奉化，岁贡。
蔡汝昌广东，岁贡。
朱　凤宜春，岁贡。
麦时茂香山，岁贡。
程一鹤12高要，岁贡。
余　锐西安，岁贡。
钱　翱会稽，岁贡。
詹　周乐安，岁贡，学问充赡亦勤训迪。
杨邦任信丰，岁贡。
李一源连州，岁贡。 	谢经邦高安，监生，四年任。
李　泰六安人，监生，八年任。
吴　钺黄严，吏员，十六年任。
许　雁昌化人，二十二年任。
孙　孺应山，岁贡，二十四年任。
卢廷友徐州，吏员，二十五年任。
沈　祐仁和人，监生，三十三年任。
沈伯甫11华亭，选贡，三十六年任。
沈　榛
	程　烓淳安，监生，四年任，有才于承委克济。
齐　昌瑞安，监生，十年任。
朱　辅新淦，监生，十二年任。
丁　淙8丰城，监生，二十年任。
唐　益会同，岁贡，二十七年任。
马　兴永康，吏员，三十年任，才堪委用辟学路创书院终始尽心。
周登堂萧山，监生，三十五年任。

	陆　洪丰城，吏员，三年任。
邹　仁丰城，吏员，七年任。
欧　雅茂名，吏员，十年任。
姜廷献巴陵县8，吏员，十七年任。
周　槃曲江，吏员，二十二年任。
翁裕如余姚知印，二十七年任。
凌世荣绍兴，吏员，三十三年任。
何　坛於潜，吏员，三十八年任。
	  	

隆庆
	朱　让南海人。
郑用渊番禺人。
	何汝亮舂陵人。
曾守宗博罗人。
	  	  	  	  	  	

万历
	邵龄休宁人。
姚应龙慈溪人。
苏　恩阳江人。
戴九牧马平，举人。
梁　宠南海人。
符希曾有传。
张肖孙江苏，举人。
堵维垣有传。
叚　然17有传。
熊承谅东莞，举人。
陈梦麟有传。
闵　址鄱阳，岁贡，优待士类，裁决如流。
莫一魁定安，举人，真诚下士，简易近民。
吴　襄武进，举人，严以驭吏，奸蠹屏息，士庶咸悦。
唐世熙桂林，举人。
刘兆元博罗，举人。
江见龙
孙继兆
潘之佳
商之彝淳安，举人。
张焜芳浙江，进士。
徐久德有传。
王道焜有传。
朱　辂华亭，进士。
祁熊佳有传。
沈士英华亭，进士。
刘洪祚按万历四十有八年，而前志知县历官止有五人，天启七年，崇祯十七年，共二十四年知县二十三人，又不分晰启祯年分，中间遗舛必多，无可考订，今姑仍之。

	梁　英东乡人。
黄　榜有传。
方子冲乐清人。
谢国泰诸暨人。
轩中弸龙溪人。
李元芳博罗人，举人。
吴梦斗瓯宁，举人。
朱懋仁华亭人16，性直不阿，教严而恕。
游文淑连江人。
黎梦旸万安人。
黄履谦揭阳人，博雅温厚，四座春风。
郑有学分水人。
高尚忠邵武人。
汤继经18福州人。
孙继经19浙江人。
屠存仁嘉兴人。
林之福清，举人。
林芸孙兴化，举人。
蔡应荐兴化人。
唐元皋广东，举人。
韩廷辅宁德，举人。
范　方同安人，天启辛酉解元，尝修学宫，陛国子助教，历户部中督京仓，崇祯甲申都城陷贼，至索钥匙，大骂弗与，父子同时遇害。
黄云观广东，举人。

	方梦龙有传。
黄元寀有传。
林　棫福宁人。
叶易简14寿宁人。
林廷升建安人。
李　材寿宁人。
柳　元寿宁人，以诗名，善草书。
李维乔永丰人。
林燫章莆田人。
谢汝烈长乐人。
邓应奎光泽人。
李文粹上杭人。
袁希白有传。
计贞亨马平人。
陈道充漳平人。
方　漂21莆田人。
陈　鹏连州人。
陈上利邵武人。
邱　备汀州人。
曾应春汀州人。
靳天颜云南人。
沈登瀛峡西人。
陈三槐邵武人。
黄大式汀州人。
连　亢福宁人。
叶从书22寿宁人。
经学中广西人。
张应麟闽清人。
陈士章松溪人。
胡
王之直政和人。
	郎　淑新城，吏员。
康嘉凤上元，监生。
胡　钺句容，监生。
詹仕佐常山，监生。
郑京彦余姚，吏员。
孙继京奉化，监生。
郑大宾嘉兴，监生。
萧科芳新建，吏员。
詹希舜宣城监生。

	薛　仲13山阴，知印。
袁　泽吉水，监生。
白　奇通州，监生。
黄朝裳15贵县，选贡。
夏良傅广德州，监生。
江　炳建昌，监生。
周梦祥青阳监生。
刘文楷义乌，知印。
施大荣石埭监生。
张应轼江浦，知印。
张一泰顺监生。
	汤　恩有传。
王本龙建德人。
张　胜东莞人。
祀　奇会稽人。
潘可大缙云人。
曾一道赣县人。
洪　缘临川人。
孙一锋临川人。
朱能义乌人。
汤邦芝临川人。
雷起鳌
	  	

　　【校】
　　1.饶希诜：乾隆延平府志作“饶希说”。
　　2.陶　华：延平府志作“陶奕”。
　　3.傅　迪：原本作“传迪”，今据同治县志本改。
　　4.路　巽：廷平府志作“骆巽”。
　　5.汀　州：延平府志作“沂州”。
　　6.覃　彬：原本及同治本作“罩”，延平府志作“谭”。
　　7.李　经：延平府志作“李维”。
　　8.丁　淙：原本及同治本作“丁”，延平府志作“于”。
　　9.巴陵县：原本作“巴县”，同治县志本作“巴陵县”。今据改。
　　10.鄢元陈：原本作“鄢”，同治本作“邬”。
　　11沈伯甫：原本作“沈伯庸”，今据府志同治县志本改。
　　12.程一鹤：延平府志作“程鹤”。
　　13.薛　仲：原本及同治本作“伸”。
　　14.叶易简：延平府志作“叶义简”。
　　15.黄朝裳：延平府志作“叶朝祥”。
　　16.华　亭：原本作“华林”，今据改。
　　17.叚：“叚”当作“段”。
　　18.汤继经：延平府志作“杨继维”。
　　19.孙继经：延平府志作“孙继维”。
　　20.李文粹：延平府志作“李文梓”。
　　21方　缥：原本及同治本作“漂”，府志作“溧”。
　　22.叶从书：延平府志作“叶从善”。
　　23.王之直：省志作“直”，府志、同治县志作“耳”。
　　续表

清
	

知县
	

教谕
	

训导
	

县丞
	

典史
	

巡检
	

驿丞

顺治
	陆有绳钱塘人，明贡士，三年任。
汪　蘅有传，进士，七年任。
姜修仁三原人，举人，十年任。
马洪绍兴，监生。
唐九纬山阴，贡生。
	丛思锦山东，举人。
程应辰长乐，举人，后中戊戌会魁。
苏文昌晋江，举人。
陈肇会2福州，举人。
余光辰传有。
张文苑授委。

	  	孟　信普安州，进士。
郑尔身开封，岁贡。
喻　文灵州人，岁贡。
庞新德汾西3，岁贡。
徐跻圣六安，岁贡。
叚承勋4沈阳，监生。
张　瑗5辽东，广陵。
陆　琬钱塘人，省志无张瑷，陆琬。
孙之蕙上虞人。
汪　咸休宁，监生。
	张可进
陆应龙山阴1，吏员。
钮承德仁和人。
	大历 李生光顺天人。
	

康熙
	苏　嵋北京籍，莆田人，进士，十一年任。
邹维新辽阳，生员，七品笔帖式，十四年任。
张翰成辽东，荫生，十八年任。
范时习辽东，荫生，二十年任。
徐　哲浙江贡生，二十三年任。
王绍纲东鹿，贡生，二十五年任。
章世德有传，二十八年任。
陈兆声上虞，吏员，三十一年任。
顾之安吴县，岁贡，四十二年任。
张射标新安，进士，四十九年任。
李维祥宝坻，监生，五十二年任。
李丕煜泺州，贡生，五十四年任。
朱　夔有传，镶白旗人，监生，五十六年任。
文国绣固始，举人，五十八年任。

	许文章漳州，举人，十一年任。
张丽天建宁，岁贡，二十二年任。
黄中燮德化，岁贡，三十七年任。
邓　炎闽县，举人，四十六年任。
周宗濂永春，举人，四十六年任。
张月攀永定，举人，五十八年任。

	沈　果浙江人。
翁　兴化，举人。
王景皇长泰人。
李允禧7泉州，贡士。
吴孔铭连江，岁贡，以上俱四年以前任，四年后奉裁。
蓝芝室上杭，岁贡，二十二年复设。
邓　昶闽县，岁贡,一十六年任。
张泰期泉州，岁贡，三十六年任。
葛玮光上杭，岁贡，五十一年任。
吴达儒福清，岁贡，五十五年任。

	刘个臣兴安州人，监生，十年任。
林　梓南乐人，贡生，二十七年任。
李世玟大兴人，监生。
龚　埰8武进，监生，五十年任。
	王克祯华州人，九年任。
尹士俊左卫，吏员，二十八年任。
谢惟靖会稽，吏员，四十年任。
刘天祚泾阳人，内阁供事，五十三年任。
	峡 郑　永6会稽，吏员，十年任。
峡 麻　绪高唐州人，吏员，三十一年任。
峡 陆映桓华亭，监生。
峡 陈祚祯大兴，吏员，四十九年任。
峡 周　发山阴，监生，五十九年任。
大历 董之彪钱塘，吏员，十一年任。
大历 杨廷和秀水，吏员，三十四年任。
大历 刘起升灵寿，吏员，四十九年任。
大历 黄　甲新建，吏员，五十二年任。
大历 赵之乡通州，吏员，五十四年任。
	茶洋 任积盛同官人，吏员，十年任。
茶洋 王良正观城人，吏员，三十三年任。
茶洋 王有楷临煦，吏员，四十四年任。
茶洋 沈自儒石煦人，吏员四十七年任。
茶洋 宋　仁房山人，吏员，五十一年任。
大横 洪立政会稽，吏员，十一年任。大横 许必超会稽，吏员，三十五年任。
大横 张士达房山，吏员，四十九年任。
王台 朱文谟济宁，吏员，十一年任。
王台9 赵怀印原县，吏员，三十四年任。
王台 赵　芳真定，吏员，四十三年任。
王台 章民祚大兴，吏员，五十五年任。
雍正
	冯叔南乐，进士，三年任。
牛秀章山西太平，举人，五年署。
梅廷谟南城，举人，六年任。
蒋绍芳永宁州，举人，八年署。
蔡维义镶白旗人，笔帖式，六年任，明察果断。
刘　靖新郑，副榜，七年署。
彭　祐普安州，进士，七年任。
胡义本大兴，贡生，八年署。
李　郓城，举人，九年署。
郭伟基潍县,贡年，十年任。
许廷璠有传，举人，十一年任。
	宋　达莆田，举人，十年任。
周　统闽县，举人，十一年任。
张宪三晋江，举人，十二年任。

	张祚凤山，岁贡，三年任。
郑隆形诸罗，岁贡，十年任。
	叶维荣商邱，监生，八年任。
许永镐吴县，贡生，十年任。
李国桐揭阳，贡生，十三年任。

	施承周宛平人，宗人府供事，三年任。
徐士奇上元，吏员，六年任。
	峡 赵四书祥符，吏员，四年任。
峡 王登位介休，吏员，五年任。
峡 沈佳瑞10余姚，吏员，馆供事，六年任。
大历 陈高达山阴人，明史馆供事，二年任。

	茶洋 李向荣修武，吏员，元年任。
大横 贾世轼三河人，典史，三年任。
大横 吴继光山阴，吏员，四年任。
大横 张大业宛平，吏员，六年任。
大横 祝仕陈荣昌，吏员，十年任。
大横 王尔佐深州，吏员，十三年任。
王台 刘　璋长安，吏员，七年任，九年缺裁。
乾隆
	初元美菜阳，拔贡，四年任。
刘辰骏有传，八年任。
金承荫吴县，监生，十年摄。
裘思通新建人，岁贡，十年任。
苏渭生有传，十一年任。 陈　鼎海盐人，监生，十三年署，勤慎明敏，民无冤狱。
陶敦和常熟人，举人，十三年任。
王诉然金坛人，举人，二十一年。
耿嘉平馆陶人，贡生，二十二年任。
王大辂中牟人，拔贡,二十二年任，重厚简默，实心爱民。
李浚原山阴，举人，三十三年任。
凌硕珖北流人，举人，二十四年任。
翟　瓒掖阳人，附生，二十四年摄。
丁居信仪徵人，翰林授，二十四年任。
何昌楙有传，二十四年署。
吴宜燮阳湖人，进士，二十五年任。
段　玠浮山人，举人，二十五年任。
赵　爱镶白旗人，语译举人，二十五年任。
杨　愚兴县人，进士，二十八年任。
成履泰文水人，贡生，二十九年任。
卫克堉凤台人，举人，二十九年任。
王裕增人，进士。
刘世泽东昌人，贡生，三十一年任。
张为钧南丰人，副榜，考授州判，三十二年任。
谭紫蟾潮州人，贡生，三十三年任。
张思振三十三年任。
王思贤杭州人，兵部吏员，三十三年任。 程廷丰人举人，三十四年任。
王廷璧江宁人，举人，三十三年任。
礼思鹏杭州人，监生，三十七年任。
王右弼济南人，贡生，三十八年任。
礼思鹏三十八年复任。
程　煜
陆祖庚松江人，监生，四十年任。
杨开泰柳州人，贡生，四十年任。
倪　庆成都人，举人，四十一年任。
陶廷梁常州，监生，四十三年任。
薛肇璜常州人，监生，四十三年任。
阎　炜太原人，贡生，四十四年任。
孙　湖顺天人，吏员，四十四年任。
秦为幹潼州人，监生，四十五年任。
范　崑宁波人，监生，四十七年任。
周　丰常州人，监生，四十七年任。
郑一松六安人，举人，四十八年任。
王　询平阳人，优贡，四十九年署。
吴居恭瑞州人，监生，四十九年代理。
齐永龄顺天人，举人，五十年任。
高　穗镶红旗汉军，五十年代理。
陈汇义顺天人，进士，五十一年任。
张鸿恩安庆人，监生，五十二年兼摄。
万　柱正白旗满州，生员，议叙笔帖式，五十二年摄理。
高　穗五十二年回任。
蒋　履台州人，举人，五十二年署。
那　福镶红旗满州，生员，考授笔帖式，五十二年任。
王兆和西安人，举人，五十三年任。
何茹莲衢州人，拔贡，五十四年署。
王兆和五十四年复任。
曾中立嘉应人，举人，五十四年兼摄。
杨奇膺长沙人，举人，五十四年署。
汪　焕常州人，进士，五十五年任。
孟廷对济南人，进士，五十六年任。
沈　沆镇江人，进士，五十六年任。
王履吉潼川人13，举人，五十六年署。
黄　铨上元人，供事，五十六年署。
冯国柄绍兴人，监生，五十八年署。
史恒岱镇江人，监生，五十九年署。
郝远猷太原人，五十九年代理。
席　槐保定人，考职，六十年代理。
赵继祖成都人，举人，六十年署。
王鸿运琼州人，举人，六十年署。
黄　铨六十年复任。
方定选南康人，举人六十年署。
	吴九美闽县，举人，二年任。
庄仰旻同安人，举人，四年任。
林　达福清人，举人，八年任。
张曹楻宁洋人，副榜，九年任。
梁惟燮邵武人，举人，十六年任。 林惟新安溪人，举人，十七年任。
陈显扬福清，举人，十九年任。
吴名带晋江，举人，二十二年任。
陈士登长乐人，举人，年任。
黄　鲲举人，三十四年任。
陈化龙长乐人，举人，三十四年任。
李　吉德化人，举人，三十五年任。
廖玉麟进士，丙申年任。
陈廷对长乐人，举人，丁酉年任。
张　撰永定人，举人，四十七年任。
柳世铨大田人，捐训导，五十八年任。
林鼎梅德化人，举人，六十年任。

	钟紫帏武平，岁贡，元年任。
刘良臣闽县，岁贡，五年任。
谢学淹瓯宁，岁贡，九年任。
王思兴惠安人，岁贡，十二年任。
陈日来泰宁人，廪贡，十二年任。
江　琯龙溪人，廪贡，十五年任。
尤　慎诸罗人13，岁贡，十五年任。
范时进大田人，廪贡，二十一年任。
李振汉闽县人，优贡。
杨　琏福州人，举人，三十四年任。
王　沈海澄人，举人，四十年任。
张履震邵武人，举人，五十年署。
郭孟益岁贡，五十年任。
林雨化福州人，举人，五十年任。
廖　端宁洋人，举人，五十一年任。
卢　杰永定人，捐贡，五十八年任。

	虞荫南仁和人，监生四年任。
孙日萃11石埭人，礼部书吏，七年任。
金　带江都人，监生，十年任，五年移驻峡阳。
程述祖上元人，监生，十七年任。
弓名彤寿阳人，拔贡，十八年任。
何昌楙有传，二十三年任。
曹永植长州人，监生，二十九年任。
李　蔚州人，附贡生，三十一年任。
关可宪临桂人，举人，三十三年任。
李　三十三年复任。
郭世玉天津人，举人，三十四年任。
王廷璧江宁人，举人，三十年任。
饶琏灏嘉应人，举人，三十六年任。
项光宗吴县人，吏员，三十六年任。
王廷璧三十七年复任。
宋大组汉川人，监生，三十七年任。
张瑞龄永嘉人，监生，三十八年任。
张　琏合淝人，捐贡，三十九年任。
陈曾楷蔚州人，监生，三十九年任。
宋大组三十九年复任。
骆　诚山阴人，吏员，四十年任。
诸元亮顺天人，监生，四十年任。
胡宝林会稽人，监生，四十年任。
诸元亮四十一年复任。
沈　墀震泽人，举人，四十一年任。
杨兆荣昆明人，监生，四十八年任。
吕　岳馀姚人，副榜，五十一年任。
张　豫福州人，增生，五十七年任。
	胡奇观大兴人，吏员，四年任。
袁兆熊慈谿人，礼部书吏，十三年任。
魏乾惕昆山人，典吏，二十二年任。
蔡仁基宛平人，户部则例馆供事，二十二年任。
张之沆湘潭人，贡生，二十五年任。
刘心一山阴人，兵部则例馆供事，二十六年任。
范学山钱塘人，监生，二十八年任。
方国祥钱塘人，光禄寺书吏，年任。
张芝馨南皮人，监生，四十年任。
孙武镐宛平人，工部则例馆供事，四十一年任。
朱友谦正红旗汉军，附监，四十二年任。
沈瑞霖元和人，监生，十三年任。
陆廷飏大兴人，监生，四十六年任。
赵金铭长山人，监生，四十六年任。
罗福洪金堂人，监生，四十八年任。
胡　森南丰人，监生，四十八年任。
李年丰嘉应人，监生，四十八年任。
张　基铜山人，监生，五十年任。
何　清宛平人，吏员，五十一年任。
王兆熊汉阳人，珍版供事，五十四年任。
朱　景山阴人，三通馆供。
张　轺桐城人，监生，五十四年任。
钱　霖宛平人，监生，五十五年任。
李赓扬嘉应人，监生，五十八年任。
王　璋娄县人，吏员，五十九年任。
刘　桐历城人，监生，六十年任。
魏廷鸾正定人，吏员，六十年，任。
詹星文常山人，贡生，六十年任。
	峡 章射基会稽人，典吏，十年任。
峡 舒　楷大兴人，典吏，十二年任。
峡 叶士鋐定兴人，书吏，十三年任。
峡 朱　鼎大兴人，典吏，十八年任。
峡 刘玉泉成都人，吏员，二十年任。
峡 卢廷梁海宁人，吏员，二十一年任。
峡 周际唐龙泉人，监生，二十五年任。
峡 李资泮长乐人，监生，二十九年任。
峡 项光宗吴县人，监生，二十九年任。
峡 李要汤汾阳人，监生，四十一年任。
峡 陈　庆金溪人，供事，四十二年任。
峡 璩　煜新城人，监生，四十五年任。
峡 罗福洪金堂人，监生，四十六年任。
峡 袁国梁茂名人，监生，四十九年任。
峡 刘世奇上元人，供事，四十九年任。
峡 郑才纶上犹人，监生，五十四年任。
峡 萧楚庚湖北汉阳，监生，六十年任。

	茶洋 杨大用大荔人，典吏，二年任。
茶洋 袁永成蓟州人，实录馆书吏，十年任。
茶洋 李　骥长洲人，典吏，十三年任，二十年缺裁。
大横 陈绍希黄县人，吏员，二年任。
大横 俞　瑎大兴人，吏员，七年任。
大横 周国梁会稽人，典史，十四年任。
大横 李　铠曹县人，吏员，十九年任，二十年裁缺。

嘉庆
	黄　铨元年回任。
伍灵阿年兼摄。
童德本顺天人，供事，二年署。
吴士元正黄旗汉军，副榜，四年署。
童德本四年回任。
完　智庐州人，进士，五年任。
孙德涵西安人，监生，五年署。
高质慎河间人，举人，五年任。
章德本七年复任。
钱廷璋绍兴人，监生，八年署。
言尚焜苏州人，举人，九年署。
贺　祥汝宁人，进士，九年任。
刁思卓忠州梁山人，进士，十年署。
彭泽濂鄱阳人，监生，十一年任。
吴应韶江西人，举人，十二年任。
谭　抡赣州人，拔贡，十一年署。
杨桂森云南石屏州人，翰林院庶吉士散馆以知县用，十二年任。 秦时中绍兴人，监生，十二年代理。
杨桂森十二年，内帘闱竣，回任。
赵　瑄顺天宛平人，十五年任。
石景宗直隶武强人，进士，二十年任。
郑　谦浙江定海人，进士，二十五年任。
	巫登峰崇安人，岁贡，捐训导，十三年署。
谢金銮闽县人，举人，十三年任。
王锡貂永定人，举人，十五年任。
林　瑛侯官人，举人，二十年任。
李荣寿安溪人，举人，二十四年任。

	黄钟英宁德人，举人，八年任。
邹扬休上杭人，举人，八年任。
翁履亨莆田人，拔贡，十三年任。
魏应规闽县人，举人，十五年任。
雷腾见南安人，廪贡，十八年任。
胡　焯长汀人，廪贡，十九年任。

	徐耀崑金谿人，监生，元年任。
萧楚庚汉阳人，监生二年任。
徐洪杰安义人，监生，七年任。
朱　城新建人，监生，七年任。
曾　坊南丰人，监生，八年任。 胡光鼐汉阳人，监生，八年任。
王承烈怀柔人，吏员，十年任。
卢锡埰仁和人，优贡，十一年任。
萧华瀚萍乡人，监生，十二年任。
孙伯麟正白旗汉军人，二十年任。
顾　潾浙江桐乡，监生，二十四年任。

	宋毓嵩元和人，监生，二年任。
王鹤鸣阳湖人，内阁供事，三年任。
李廷先嘉应人，监生，四年任。
黄肇愈会稽人，监生，五年任。
郭贤漠新城人，监生，六年任。
曹开晟咸宁人，监生，九年任。
倪巨清诸暨人，吏员，九年任。
曹万里宛平人，监生，十一年任。
李　栋石埭人，供事，十年任。
梁　桂皋兰人，吏员，十一年任。
施德培顺天大兴人，十九年任。
	峡 卢　绶南昌人，监生，十一年任。
	

道光
	麦　祥云南楚雄人，进士，一年任。
卢择元江西南康人，拔贡，六年任。
邵用之浙江馀姚人，十一年任。　 玉　庚正蓝旗汉军，荫生，十四年任。
杨景濂陕西洋县，廪贡，二十年任。
	陈上恭闽县人，举人，八年任。
林　超侯官人，举人，九年任。
施聚上龙溪人，举人，十年任。
侯锡珪永福人，廪贡，十一年任。
刘　烈邵武人，举人，十二年任。
材　衎侯官人，举人，十三年任。
何清运福清人，举人，十九年任。
黄懋修南安人，廪贡，二十九年任。
陈景蕃侯官人，举人，三十年任。 	王菁华永定人，岁贡，四年任。 胡　焯九年再任。
陈应奎闽县人，廪贡，十八年任。
夏云蒸福鼎人，廪贡，二十二年任。
陈治源闽县人，二十七年任。
林大来永春州人，二十七年任。
	高景禄山西翼城，监生，元年任。
陈凤昌广东德庆，监生，十七年任。
余自伸安徽桐城，监生，十九年任。
沈锡瑞浙江钱塘，监生，二十一年任。
赵国炳顺天大兴，监生，祖籍山西，二十六年任。
	吴之焜顺天大益人，四年任。
傅万全四川简州人，十三年任。
陈大贵四川南部人，十五年任。
胡大新安徽桐城，监生，二十二年任。　 江宿梅广东嘉应州人，二十六年任。
	峡 蔡　铭江西萍乡人，五年任。
峡 黄汝蕙顺天大兴，六年任。
峡 俞国祺顺天大兴人，祖籍浙江，十一年任。
峡 胡　镇顺天宛平人，祖籍浙江，二十年任。

	

咸丰
	刘用锡元年三月卸事。
福　增元年三月任。
赵人同二年九月任。
师　涣二年三月任。
蔡嘉禾二年六月任。
李正芳二年十二月任。
赵人同四年十月回任，六年六月卸事。
左　垣六年六月任。
陈恩布七年五月任。
王　镛八年正月任。
陈　畴八年十一月任。
柯　箖九年五月任。
丁承禧九年七月任。
汪世清十年正月任。
郑学鸿十年三月任。
丁嘉瑚十年闰三月任。
蔡启昀十年十月任。 	何寿亨长乐人，举人，四年任。
陈炳焜侯官人，举人，四年任。
王尧臣福清人，附贡，六年任。
张希镜瓯宁人，举人，六年任。
吴冠芳福清人，廪贡，九年任。
叶昌仪闽县人，举人，九年任。

	许钟泰侯官人，举人，五年任。
陈　益闽县人，举人，六年任。
刘松年闽县人，附贡，八年任。
	无　考

	  	  	

同治
	杜世铭进士，元年任。
蔡启昀三年再任。
马腾骏进士，四年任。
陈培桂举人，六年任。
彭　鏊副贡，八年任。
潘文凤荫生,十年任。
汪何驹附生，十一年任。
	杨缉光凤山人，举人，元年任。
朱凤仪闽县，举人，三年任。
齐履仁永福，副贡，四年任。
吴叔章侯官，举人，六年任。
雷廷显宁化，廪贡，八年任。
陈升三侯官，副贡十年任。
石　鸣武平，举人，十一年任。
许献诹侯官，举人十三年任。 	钟肇英侯官、举人，四年任。
吴仲翔侯官，举人，四年任。
江允升永福，廪生，五年任。
张　筠侯官，副贡，七年任。
徐叙谟建宁，廪贡，九年任。
	  	  	  	

光绪
	胡益源元年任。
范孟兰二年任。
曾纪石拔贡，二年任。
梁延锡四年任。
王家驹六年任。
章德华九年任。
唐继斌十年任。
邱晋昕进士，十一年任。
饶世缨进士，十二年任。
秋嘉禾举人，十二年任。
孙兴寿绍兴，举人，十二年任。
恒　秀十六年任。
袁学显十七年任。
郝士珍举人，十八年任。
陈　实二十一年任。
张文治二十四年任。
杨崇铨二十五年任。
张文鼎二十七年任。
陈　增举人，二十八年任。
姚步瀛拔贡，二十八年任。
李祖衡三十一年任。
潘震临三十二年任。
殷汝麐三十二年任。
李懋猷三十三年任。
王扩中举人，三十四年任。
	黄维祺南安，附生，九年任。
詹迪前福清，举人，九年任。
刘保棠闽清，优贡，十年任。
郑从咸连江，廪生，十一年任。
冯拱辰晋江，举人，十二年任。
童选青连城，举人，十五年任。
林世昌莆田，举人，十五年任。
陈瑞旒连江，廪贡，十八年任。
高毓彦闽县，举人，二十年任。
黄湘庆永定，举人，二十一年任。
邹开俊泰宁，优贡三十年任。

	宋士琛政和，增贡，七年任。
祝兴山浦城，康贡，八年任。
潘逢禧闽县，举人，九年任。
袁　搏上杭，举人，九年任。
郑宗濂连江，廪贡，十七年任。
林应霖闽县，举人，十七年任。
蒋其芬瓯宁，廪贡，十八年任。
杨　芬政和，优贡，十九年任。
徐品端建安，廪贡，二十年任。
王允晋长乐，副贡，二十六年任。
陈　钊晋江，增贡，二十八年任。
陈益谦永春州，拔贡，二十九年任。
	梁达士广东人，十五年任。
王詠年浙江人，廪贡，十八年任。
庄承绶江苏人，二十三年任。
张显鑫四川人，二十四年任。
栢　梁江苏人，三十年任。
邱上琛广东人，三十一年任。
余　鹏浙江人，三十一年任。
吴元昌江苏人，附贡，三十三年任。
鲍结章浙江人，附贡，三十四年任。

	  	  	

宣统
	于仲瀛三年任。
	章奎联浦城，廪贡，二年任。
	胡光炜广东人，优贡，元年任。
邓祖庚江苏人，二年任。
刘镇湖广东人，三年任。 	  	  	  	
续表
	

知事
	

县佐

民国
	刘宝奎光复初任。
李道楷元年一月任。
李　焕二年二月任。
叶大章二年三月任。
林扬光三年十二月任。
万　珙四年八月任。
吴　栻五年六月任。
袁世钟七年四月任。
周赓慈八年八月任。
程光棨九年正月任。
卢榕森十一年十一月任。 	
【校】
　　1山　阴：原本作“山陈”，今据改。
　　2.陈肇会：延平府志作“陈肇曾”。
　　3.汾　西：原本作“汾酉”，今据改。
　　4.叚承勋：“叚”应作“段”。
　　5.张　瑗：延平府志作“张琼”。
　　6.郑　永：延平府志作“郑永乾”。
　　7.李允禧：延平府志作“李允嗣”。
　　8.龚　埰：延平府志作“龚贞”。
　　9.王　台：原本作“求台”，今据改。
　　10.沈佳瑞：延平府志作“沈佳端”。
　　11孙日萃：乾隆府志、同治县志作“孙曰萃”。
　　12.诸　罗：延平府志作“罗源”。
　　13.潼　川：原本作“潼州”今据同治本改。

	

武职

	

　　唐武德三年，以延居襟喉总要之地，屯聚民兵。至南唐保大四年，以制置使判镇。越二年升为剑州，有持节剑州诸军事，大抵知州事兼摄节度之权，一归於州，而武臣无专设之员。宋选武臣为兵马都监，又有福、剑二州巡辖马递铺一人，殿前司，左翼威果，广节、保节、宁节、牢城等指挥。元则有万户府之号，或专隶，或属府总管节制。

	

明

	

　　延平卫指挥使司，指挥使一员。
　　指挥同知二员。后增至四员。
　　指挥佥事四员。
　　镇抚司一员。
　　经历司，经历一员。
　　知事一员。
　　左、右、中、前、后五所，正千户五员。
　　副千户十员。
　　百户五十员。
　　镇抚五员。

	

清

	

　　协守延平城守副将一员。原属汀州镇辖，雍正十二年改归建宁镇辖。
　　都司一员。原驻扎将乐，后移驻延平。
　　左营中军守备一员。原驻扎延平，后移驻永安。
　　千总二员。存城一员。
　　把总四员。存城一员。
　　外委千总二员。
　　外委把总四员。
　　额外外委三员。
　　右营中军守备一员。原驻扎延平，后移驻台湾艋营。所有守备原营兵马钱粮等项，统交中军都司管理。
　　千总二员。存城一员。
　　把总四员。存城一员。
　　外委千总二员。
　　外委把总四员。
　　额外外委三员。
　　延平卫掌印守备一员。顺治十八年裁。
　　左、右、中、前、后五所，千总五员。顺治十八年裁。
　　百总五员。顺治十三年裁。
　　民国元年大小武职员弁，一概裁撤。

	

武职历官表

	

	

明
　　延平卫指挥使司指挥使

	

　　侯庸归德州人，永乐间升福建行都司都指挥佥事。
　　位庸子。
　　治国位子。
　　敏嘉靖间袭。
　　徐贵睢宁人，升福建行都司都指挥佥事。
　　楷贵子。
　　以忠楷子。
　　环嘉靖间袭。
　　刘胜玉田人，景泰间升福建行都司都指挥佥事。
　　懋胜子。
　　懋子。
　　炫弟。
　　清嘉靖间，袭尤溪捕盗有功，委部兵福宁御海寇。
　　王畿卢龙人。
　　志吕畿子。
　　王进始仕无继。
　　赵福降除。

	

指挥同知

	

　　王鼎盱眙人1，洪武间任。
　　继高嘉靖间袭升浯屿把总。
　　佐继高子。
　　金广固始人，有传，正统间任。
　　镳世袭。
　　鼎臣镳子，有传。
　　振嘉靖间袭。
　　孙刚游志作孙纲，宿迁人，正德间调本卫。
　　敖嘉靖间袭，选委烽火门把总，部兵浙江海上屡获退倭，功升总督广东备倭署指挥佥事。
　　继爵世袭。
　　明时爵子。
　　丁刚
　　梁无继。
　　陈懋无继。
　　萧传

	

指挥佥事

	

　　于成江都人，洪武间以功升福建都指挥佥事。
　　洪正德间任，以功升福建都指挥佥事。
　　逵缘事。
　　天与逵子。
　　周金当涂人，宣德间任。
　　承芳世袭。
　　承志芳弟。
　　泰嘉靖间任。
　　刘进定远人，永乐间任。
　　澣武举中式。
　　斌澣孙。
　　张显长汀人，正统间任。
　　琼世袭。
　　光王琼子。
　　绍芳优给。
　　鹏嘉靖间任。
　　王刚山后金山人，正统间任。
　　张禄卢龙人，正德间调本卫。
　　松世袭降百户。
　　王学敬卢龙人，万历间任。
　　黄绣寿州人，嘉靖间以千户会试武举中式升授本职。
　　蔡福
　　山世袭，无继。
　　李实无继。
　　王礼钢世袭。
　　堂降正千户。

	

镇抚

	

　　马贵
　　畀世袭。
　　徐胜武进人，洪熙间任。
　　坦胜子。
　　镒坦子，镒，省志作。
　　自达镒子。
　　李佐龙溪人，隆庆间以武举中式授本职。

	

经历司经历

	

　　王昭
　　王臻
　　林杰
　　金莹并成化间任。
　　胡琏
　　颜清并洪治间任。
　　杨仲芳
　　余海
　　揭全
　　易尧并嘉靖间任。
　　陈应期南海人，吏员，嘉靖三十二年任。

	

知事

	

　　黄旸
　　方杲并成化间任。
　　成志贤洪治间任。
　　蔡秀钟
　　王文盛
　　熊藩
　　傅海
　　彭大端并嘉靖间任。
　　李炳鄞县人，吏员，嘉靖三十五年任。

	

左所正千户

	

　　王堂金山人，袭父钢指挥企事，嘉靖间降本职。
　　绳武世袭。
　　绳德武弟。
　　萧泰成化十九年，洪治四年，奉例降本所百户。

	

副千户

	

　　张能江陵人，以功升正千户。
　　问仁2俱世袭。
　　凤翔
　　安荣至能无继。
　　赵恭汉川人，洪武间任。
　　纯忠俱世袭。
　　豹翀3袭父虎，正千户，奉例降袭副千户，累委福宁守把。
　　继先嘉靖间，以会试中式升署指挥佥事。
　　张京至斌无继。
　　李全至瑛无继。

	

百户

	

　　梁震芜湖人，洪武间任。
　　恩世袭。
　　汝高恩子。
　　俊汝高子。
　　王寿黄冈人，洪武间任。
　　耀世袭。
　　廷佐耀子。
　　国桢廷佐子。
　　安铭完县人，永乐间任。
　　灵世袭。
　　赵旺泺州人。
　　臣世袭。
　　明耀臣子。
　　熊留玉南城人，洪武间任。
　　辉世袭。
　　应骐优给。
　　叶应春将乐人，隆庆间任。
　　葛斌至椿4无继。
　　潘兴至珍无继。
　　韩璧无继。
　　殷礼至兰无继。
　　洪福无继。
　　段珍无继。
　　萧泰革除。

	

镇抚

	

　　张义无继。
　　普远调卫。

	

右所正千户

	

　　李广成化间任，无继。

	

副千户

	

　　陶诚六合人，景泰间升任。
　　柱5世袭。
　　国政柱子。
　　源嘉靖间袭。
　　郭敏至缋无继。
　　祝善至润无继。
　　李敬
　　洪海俱无继。

	

百户

	

　　张松卢龙人，袭父禄指挥佥事降本职。
　　伟世袭。
　　应魁伟子。
　　罗贵舒城人，洪武间任。
　　时用世袭。
　　应臣时用子。
　　经嘉靖间袭。
　　黄镛泰宁人，成化间调本所。
　　继香世袭。
　　光谕继香子。
　　金良嘉靖间袭。
　　吴敏太湖人，永乐间任。
　　汉世袭。
　　应高6汉子。
　　邦兴嘉靖间任。
　　汪宏西安人，成化间调本所。
　　用卿世袭。
　　继武嘉靖间任。
　　陈遇龙临淮人。
　　7世袭。
　　璧子。
　　焘璧子。
　　彭观至江无继。
　　陈忠至灏无继。
　　陶旺至春无继。
　　章礼至清无继。
　　朱珤无继。
　　董虎无继。

	

镇抚

	

　　邓子胜无继。
　　朱政调卫。

	

中所正千户

	

　　冯成顺义人，永乐间任。
　　畀经9世袭。

	

副千户

	

　　韩璧光山人，洪武间升本职。
　　卿世袭。
　　荣卿子。
　　刘添天长人，洪武间任。
　　芳世袭。
　　国栋芳子。
　　森嘉靖间袭。
　　袁福至芳无继。
　　王篪无继。

	

百户

	

　　金亮定远人，洪武间任。
　　广世袭。
　　定广子。
　　10定子。
　　王篪舒城人，成化间调本所。
　　焜世袭。
　　斌焜子。
　　灿嘉靖间袭，优给。
　　赵永江西德化人，洪武间任。
　　龙世袭。
　　恩龙子。
　　贵嘉靖间袭。
　　张保定远人，洪武间任。
　　镗世袭。
　　应旸镗子。
　　荣嘉靖间袭。
　　王兴合淝人，洪武间任。
　　一兰世袭。
　　统一兰子。
　　桂嘉靖间袭，优给。
　　舒能德兴人永乐间任。
　　国珍世袭。
　　洪猷国珍子。
　　良桂嘉靖间袭。
　　谢安沙县人，洪武间任。
　　云世袭。
　　言云子
　　忠嘉靖间袭。
　　安用宜春人，洪武间任。
　　民世袭。
　　贞吉民子。
　　胜嘉靖间袭。
　　吴凯广昌人。
　　起世袭。

	

镇抚

	

　　李佐龙溪人，隆庆间以武举会试中式授本职。
　　游忠调卫。
　　殷逊革除。

	

前所正千户

	

　　杨显江阴人，宣德间任。
　　洪谟世袭。
　　公烈洪谟子。
　　添赐嘉靖间袭。

	

副千户

	

　　王祐萧县人，永乐间任。
　　得用世袭，优给。
　　应寿得用弟。
　　刘铎
　　璞世袭。
　　胡铭至玟无继。
　　萧源革除。

	

百户

	

　　谈道广德州人，永乐间任，道游志作通。
　　大器世袭。
　　杰大器子。
　　绶嘉靖间袭。
　　符庸诸暨人，宣德间任。
　　焲世袭。
　　节焲子。
　　御节弟。
　　旻嘉靖间袭。
　　连朝用建宁人，隆庆间升本职。
　　国昌优给。
　　杜寿(11)单县人。
　　本通优给。
　　嘉靖间袭。
　　万安南城人。
　　世忠世袭。
　　相乏嗣。
　　棋相弟。
　　邦裕棋子。
　　李通沙县人，降袭始任李宝。
　　胡祥至琏无继。

	

后所正千户

	

　　胡善滑县人，永乐间调本所。
　　韵世袭。
　　镗韵子。
　　武嘉靖间任。

	

副千户

	

　　张庸单县人，洪武间任。
　　启爵世袭。
　　诚启爵子。
　　承钦嘉靖间袭。
　　宋忠章邱人，宣德间调本所。
　　恩世袭优给。
　　应龙恩子。
　　黄震寿州人，景泰间任本职。
　　绣嘉靖间，会试中式升指挥佥事掌印。
　　即戎绣子。
　　杨景至功佑无继。

	

百户

	

　　超童南城人，永乐间调本所。
　　环世袭。
　　万民环子。
　　张来子怀远人，洪武间任。
　　韬世袭。
　　象申(13)韬子。
　　恺嘉靖间袭。
　　杨臣通城人，万历间调本职。
　　国光臣子。
　　田方合山人(12)洪武间任。
　　九区世袭。
　　春嘉靖间袭。
　　朱道
　　荣世袭。
　　杨兴至预无继。
　　王能至荣无继。
　　石亮至成无继。
　　薛宾至贵无继。
　　黄朱保无继。
　　方全无继。
　　瞿通调卫。

	

镇抚

	

　　郑清调卫。

	

清

	

	

延平卫守备

	

　　吴汝瑜桐庐人，武进士，顺治十年任。

	

中所千总

	

　　马犹龙福宁人，武举，顺治九年任。

	

延平协镇副将

	

　　张国柱字虎臣陕西人
　　王爱臣降游击。
　　马梦龙
　　侯　全锦州卫人。
　　袁如桂忠义右卫人。
　　陈维新顺天人，甲科。
　　章　臣山西人。
　　管良璧辽东人。
　　陈士恺漳州人。
　　王朝钦镶白旗人。
　　吕得胜山西人。
　　熊　经湖广人。
　　杨世懋漳浦人。
　　丁　沂扬州人。
　　韩忠徵凤阳人。
　　欧阳凯14漳浦人。
　　陈　植15献县人。
　　柯　鼎镶红旗人。
　　顾洪亮辽东人。
　　张殿臣贵州人。
　　初有德莲莱人。
　　李维扬阳春人。
　　马骥宁夏人。
　　李之栋三原16人。
　　呼　麟陕西人。
　　梁峙楹陕西人，乾隆二年任。
　　陈　益宁夏人，世袭，乾隆九年任。
　　徐梦熊沂州人，武进士，乾隆十二年任。
　　郭洪基大同人，武进士，乾隆十四的任。
　　杨　普正白旗人，武进士，乾隆十七年任。
　　刘汉杰遵化州人，乾隆二十年任。
　　窦　宁平定人，武进士，乾隆二十一年任。
　　张文成兰州人，乾隆二十二年任。
　　李如筠咸宁人，武进士，侍卫，乾隆二十三年任。
　　翁　达云南南宁人，行伍，乾隆三十一年任。
　　七拉克镶黄旗，蒙古，荫生，乾隆三十九年任。
　　沈　琯甘萧宁朔人，进士，乾隆四十四年任。
　　马　熊山西朔州人，行伍，乾隆四十七年任。
　　林天洛浙江江山县人，进士，乾隆五十年任。
　　特克什布正黄旗，满州人，乾隆五十三年任。
　　曹　贵江南安徽青阳人，乾隆五十七年任，行伍。
　　爱新泰正黄旗，前锋参领，乾隆六十年任。
　　李庆云正蓝旗汉军，嘉庆四年任。
　　金殿安山东聊城人，进士，嘉庆七年任。
　　张良槐贵州天定府人，武举人，嘉庆十年任。
　　花山保镶蓝旗二喇唹塞克精额佐领下人，由前锋校山身，十三年八月任。
　　范树恭镶黄旗汉军，监生，嘉庆十四年任。
　　吴开泰湖北东湖人，嘉庆十五年任。
　　周永德镶白旗汉军人，嘉庆十六年任。
　　恒　贵镶白旗满州人，嘉庆十八年任。
　　张联奎甘肃安化人，武进士，嘉庆二十三年任。
　　赵裕福镶红旗汉军，三等轻车都尉，嘉庆二十四年任。
　　特通阿正黄旗满州，道光三年任。
　　花尚阿正蓝旗满州人，道光六年任。
　　王忠贵贵州贵阳府人，道光九年任。
　　文　通正白旗满洲人，世袭云骑尉，道光十四年任。
　　马崇凯道光。
　　灵　德咸丰元年任。
　　重　治咸丰二年任。
　　李寿春武探花，咸丰十年任。
　　王捷元咸丰三年任。
　　裴什贺同治。
　　闵子谦同治。
　　吴忠贵同治。
　　谢复云同治。
　　杨晓春同治。
　　萧仪斌光绪。
　　赖安邦光绪。
　　林传榜光绪。
　　志　桐光绪。
　　恭　普光绪。
　　长　春光绪。
　　群　魁光绪。
　　曹德奎江苏人，进士，宣统元年任。
　　【校】
　　1.盱眙人：原本及同治本作“旴昭人”今据府志本改。
　　2.问仁：原本作“翀问仁”，今据府志本改。
　　3.翀豹：原本作“豹”，今据府本改。
　　4.椿：原本作“樁”，今据同治本改。
　　5.柱：延平府志作“贵”。
　　6.应高：延平府志作“应尚”。
　　7.：延平府志作“钺”。
　　8.朱珤：同治本作“”。
　　9.畀经：延平府志作“冯升”。
　　10.:延平府志作“镌”。
　　11.单县：原本及同治本作“单县”延平府志作“巢县”。
　　12.合山：原本作“含山”今据改。
　　13.象申：原本作“象甲”，今据府志、同治本改。
　　14.漳浦人：原书缺今据补。
　　15.陈植：原本及同治本作“陈植”，延平府志作“栋”。
　　16.三原：原本作“三元”，今据府志本改。

	

延平协左营都司

	

　　秦名愈四川成都县人，行伍，乾隆二十七年任。
　　马世熙直隶河间府人，行伍，乾隆三十四年任。
　　董君玉广西苍梧县人，行伍，乾隆三十八年任。
　　冯照州山西阳曲县人，进士，乾隆四十一年任。
　　王万春直隶大兴人，武举，乾隆四十七年任。
　　杨国瑛广东钦州人，行伍，乾隆五十三年任。
　　史光仪浙江鄞县人，行伍，乾隆五十七年任。
　　胡云上江南娄县人，行伍，乾隆六十年任。
　　陈　琦贵州贞丰州人，行伍，嘉庆四年任。
　　黄　福湖南临武县人，行伍，嘉庆八年任。
　　范树如镶黄旗汉军人，嘉庆十年任。
　　雷静元广西全州人，进士，嘉庆十三年任。
　　奎　龄咸丰。
　　张光绪。
　　景　昌光绪。
　　林　升光绪。
　　吴庚龙光绪。
　　续　祥光绪。

	

延平右营都司
　　原驻防永安，后改移泉州南安县洪濑地方，故缺其名。
　　左营守备移驻永安。

	

　　庞国栋江南人。
　　朱国彦保安州人。
　　陈　辉泉州人。
　　罗维城河间人。
　　张任1
　　陈光祚
　　马　骥
　　叶
　　陈君赞
　　黄振绪
　　陆　坦仁和人，雍正十二年任。
　　余国龙普定人2，乾隆六年任。
　　冯廷揆平南人，武进士，乾隆十二年任。
　　吴　顺正白旗人，乾隆十七年任。
　　何咸逵3当涂人，武进士，乾隆二十三年任。
　　杜世杰长安人，乾隆二十六年任。
　　张　招正红旗汉军，世袭，乾隆三十一年任。
　　杨大振山东滋阳人，武举，乾隆三十二年任。
　　师圣贵福建闽县人，行伍，乾隆三十八年任。
　　高守忠山西阳曲县人，行伍，乾隆四十七年任。
　　黄恩荣湖北江夏人，世袭，乾隆五十五年任。
　　袁君选浙江丽水人，行伍，嘉庆十一年任。
　　【校】
　　1.张任：同治本作“张仕”。
　　2.普定人：乾隆府志作“普安人”。
　　3.何咸逵：乾隆府志作“何成逵”。
	

右营守备后移驻台湾艋舺营。

	

　　柴自新有传。
　　宁忠弼顺天人。
　　田　嵩武进士，河南人。
　　李保定人，已后改任千总，至雍正六年仍用守备。
　　黄成绪历城人，武进士，雍正六年任。
　　李玉堂汝宁人，武进士，乾隆四年任。
　　黄金章南海人，乾隆十五年任。
　　杨嘉禄浮梁人，乾隆十九年任。
　　张　玙贵定人，乾隆二十三年任。
　　周　绣直隶宣化人，乾隆二十四年任。
　　翟　钺祥符人，乾隆二十七年任。
　　董振德山西藿州人，武举，乾隆三十一年任。
　　蒋观涛直隶宝坻人，行伍，乾隆三十七年任。
　　王本城河南祥符人，行伍，乾隆四十九年任。
　　卢　植山西朔州人，武进士，乾隆五十五年任。
　　高攀龙山东濮州人，武进士，乾隆五十七年任。
　　冯长清陕西韩城人，武进士，嘉庆十二年任。
学校志第十二
　　古者国学与乡学并重，虞庠、夏校、殷序尚矣。周文王立三雍，棫朴菁莪，称作人焉。周礼大司徒，教典州长党正，皆教民之官。东迁学废，郑在王畿内，子衿兴刺。子产为政，郑人欲毁乡校。原氏为王卿士，至以不悦学语於朝。然鲁僖以泮宫作颂，齐桓立士乡见称，又未尝不崇儒而重士也。汉兴，高祖过鲁，以大牢祀孔子，为后世尊孔之始。武帝表章六经，置博士弟子员。光武始立学，太学之盛，至三万余人。隋唐以降，虽文艺取士，非复先王敦实之义。然古之大儒以文名，皆以道名者也。南平自罗文质诞生，李文靖继之，上接龟山之传，下启朱子之绪。自是人材辈出，大魁於春官，跻列於卿贰者，郁郁彬彬蔚矣哉。今之学犹古之学也，幸生道学之邦，四先生之风未远，其有闻而兴起者乎？故学以讲明礼义，非以弋功名为重。昔朱子在南康军，建白鹿洞书院，立条规以训士，明代书院之盛，实宗焉。我邑设道南书院，为官师讲学之地，自庚子一役，清廷变法，遂开学堂，停大小试，而学校与书院，俱非旧观。今者民国肇造，尤重教育，立中学，高等小学，国民学校，分三阶级。而在省会，又有师范，法政诸科。教之术不同，而其所以为智育、体育、德育者则一也。夫兴废靡常，教化为本。圣人之道，如日月经天。虽有时而食，及其更也，人皆仰之。今之谈教育者，废读经而重格致，其兆已先见於有清之末。光绪二十八年，南平县学圣庙灾。未几而国步卒改，取士之权，不在上而在下也。姑录其先代规制，而以各学堂次焉，则世变之所由来可知己。

	

儒学

	

　　府儒学在梅山寺旧址，始自宋天圣三年，郡守曹修古，创建於郡治后山之巅，即西山，俗所谓御史台之前也。绍兴二年，郡守刘子翼，徙建於郡西龙津馆，未几，仍复旧所，元因之。明成化九年、郡守盛颙，多所改拓。其后刘侃、王范、苏章、孙衍各守，相继修建。而同知丁隆，通判罗环，教授徐彰，又迁普通寺，以广其基。万历戊午，始移今所，规模略具。天启乙丑，复加更正，其制始备。崇祯甲戌、丁丑、辛巳俱有增修。清朝顺治乙酉，曾司李、钱守、章守、许守、叠相修葺。康熙己酉、丁丑，崔守、范守又两次修之。己丑、辛丑复有浚池、筑桥、辟墙垣、建明伦堂诸役。先师庙，坐北向南。东西为两庑，前为大成门，左为名宦祠，右为乡贤祠。门外甃石作泮池，又外为棘门。庙右为崇圣祠，前为魁星1阁，庙左为明伦堂。其官廨即在堂左，前后各六间。教授居前，训导居后。乾隆十六年，知府胡宝琳，倡捐重修学宫，并训导廨舍。
　　县儒学，旧在西郊，旧县治西，宋熙宁间建，元因之。明洪武三年，知县刘居信，改建於三皇庙故址，即今学也，在西郊虎头山之麓。前临九峰，襟带双流，中为先师大成殿。殿左为明伦堂，后为崇圣祠。堂左为土地祠，堂右为海公公名瑞，号刚峰，琼州人，任教谕。祠，旧右，海公手植双桧。堂东西廊，为居仁、由义斋舍。前为泮池，更前为仪门。门左为魁星阁，又左2为教谕署，署左小巷通罗胜巷，前达大街。仪门南有墙石，题曰泮宫。东为大门。圣殿东西两庑，前为戟门，左右名宦、乡贤祠。门南为棂星门，又南为万仞宫墙，墙内东为义路，西为礼门。墙外建“万里鹏程”坊。庙右为训导署，署后为文昌阁。自刘居信改建后，洪武十六年，县丞罗南山，教谕彭秉德，廓大之，宣德七年毁，知府雷城重建。正统以后，知县胡滨、刘铭迭建。洪治十一年复毁，知县陆嵩，请於知府孙衍，巡按胡华，参政俞俊，佥事富玹，偕教谕黄淑督建，规模整密。嘉靖七年，以圣庙在明伦堂南，阂於远眺，且庙前学后，亦於尊礼未专。请於巡按聂豹，属知府屠侨，移庙於明伦堂右，旧豫章书院址。并改建棂星门学门，规模视昔，益加宏敞。嘉靖三十三年，知府沈鎜，同知曾子钦，因诸生请辟学前大路夷。其工由右建“万里鹏程”坊，架长亭，直达旧府学街路，民居前绕，纡迥萦带，万历四年冬毁。知府管大勋，改从庙门之南，中道而出。训导黄元采，拓启圣祠地为祠三，中祀启圣，左右祀文昌、魁星。二十一年教谕吴梦斗，谓祠扼来龙非宜，与署县赵楷，议改庙右。三十六年春，知府薛藩，以前途壅蔽，与朝山不相迎。值民居火，同署县徐久德，捐俸易地，向棂星门前，辟青云路，直达溪浒。三十九年，知县刘兆元修葺，设文昌像。又以民居小巷，逼射学门渠水，外反而去，乃改浚之，使环流焉。四十七年，知县商之彝重建。天启七年，教谕林芸孙修。崇祯二年，知县吴襄复修。通判谢朝纪，以庙后启圣祠址，山拱水抱，宜专祀文昌。教谕范方，重建大阁於其上。清鼎革初，西郊灾，延及学宫，堂庑斋舍，文昌、魁星祠阁皆烬。副将张国柱，帅兵力救，仅留大殿，而门窗瓦壁，俱已无存。顺治庚寅，知县汪蘅，请於巡按王应元，守道曾延孔，各捐百金以倡，至耗学田济之，未克告竣，旋复颓圮。戊戌秋，训导李应禧，见学宫鞠草，又门役杂居其间，向之青云路环流沟，为前人所辟浚者，复遭淤塞，与知县姜修仁，白诸巡按成性，提学陈瑾，知府张夙抱，各捐俸有差。守道孔自洙临视，复捐百金成之。於是先师庙、启圣祠、两庑棂星门、明伦堂、仪门皆复旧观。康熙庚申，教谕许文章，倡率重修。己丑夏，教谕周宗濂，训导张泰期，复谋修葺，巡道陈廷统，知府章培基，通判孙念绪，知县顾之安，协镇丁沂，各分俸助之。庚寅岁，摄县同知江芑芭，重修文昌阁及像。乙未岁，教谕周宗濂，谋於知县李丕煜。雍正二年，教谕张月攀，训导吴达儒。乾隆二年，知县许廷璠，先后倡修，然皆因其敝漏，为之小补。向时规复者，仍日就侵塞。乾隆二十五年，训导范时进，倡率修建，绅士踊跃题捐，费银三千七百余两，庙学焕然更新。清出戟门左右，建名宦、乡贤二祠，以补昔时之阙，并买左旁陈俊辉、李治岐、魏熙选、陈御章、陈××五屋，用价银一百零二两一钱购买，折出基址横四丈一尺，直五丈九尺。右旁买邓天一、徐华屋共二植，用价银三十三两，折出基址横一丈一尺，直四丈七尺。又於训导署，清出邓姓库屋，用价银一百九十两。三十五年，职员章隽，出囊中金八百余两，辟青云路，建“万里鹏程”坊，买屋而拓之，自万仞宫墙，南至溪浒，左至大沟墙内外，俱属学基；右至陈姓墙，及陈店为界，计长一十四丈六尺，横七丈八尺，是为青云路，建坊於其中衢，仍其旧题曰“万里鹏程”。同治八年，郡守赵均，知县彭鏊，督士绅捐修。光绪二十六年复重修始竣。至光绪二十八年六月初一日未刻，圣殿及两庑大成门同时俱灾，仅存崇圣祠、海公祠、明伦堂、及居仁、由义斋署门而已。民国裁学，春秋二丁，移登府学，遂难复建。

	

文庙历代崇祀

	

　　鲁哀公十六年，孔子卒。公为立庙旧宅，置卒守焉。周衰秦兴，儒道灰槁。至汉高祖十三年过鲁，以太牢祀，此祀孔子之始也。至孝武帝，表章六经，后世乃知尊吾孔子。元帝诏太师，褒成君霸，以所食邑八百户，祀孔子，赐霸爵关内侯，孔子之后之封侯，自元帝始也。平帝，始谥为褒成宣尼公。光武破董宪还，亦使大司空，祠以太牢，并祀七十子於孔庙，此祀孔子弟子之始也。明、章二帝东巡，皆诣孔子宅致祀，而章帝尤殷虔云。元和二年过鲁，亲祀孔子及七十贤。作六代乐，御讲堂，命皇太子诸王说经，帝升庙西面立，群臣中庭北面皆再拜，帝进爵而后坐。大会孔氏男子，谓孔僖曰：“今日之会，宁於卿宗有光乎！”对曰：“臣闻圣帝明王，莫不尊师。陛下亲屈万乘，崇礼先师，增辉圣德。至於光荣，非所敢承。”帝笑曰：“非圣者子孙，安有斯言？”遂拜僖郎中，并赐孔氏男女钱帛。诏僖从还京师。而七十子之得从祀，亦自章帝始。安帝过鲁，率循元和之轨。虽以桓、灵昏主，犹诏置孔子庙，置百户卒史掌礼器，春秋享礼，出王家钱，给大酒直。河南尹，给牛羊豕各一。大司农，给米。灵帝元光元年、始置鸿都门学，画先圣，及七十二子像。画以祀，自灵帝始。魏文黄初，诏起旧庙，设守卒如前。魏芳正始七年，令太常释奠以太牢，祀孔子於辟雍(一)，以颜渊配释奠之礼始此。前此，祀孔子皆於阙里，至是始行於太学。晋武泰康二年，诏鲁国四时以三牲祀，释奠於中堂，以颜子配。七年，皇太子亲释奠於太学。太子释奠，则始於此也，东晋元明成穆皆释奠。宋高帝永初，诏鲁郡修葺坟庙。元嘉二十二年，裴松之议，太子释奠，应舞八佾，设轩悬之乐。释奠用轩悬之乐，自此始也。北魏道武，南伐至邹山，亦以太牢祀。孝文太和间，亲修孔子谒拜礼，改谥文圣尼父，又封其后为崇圣侯，拜孔氏四人，颜氏二人官、复给邑百户。文成间，诏宣尼庙，敕有司行荐享之礼。有司之行荐享，则始於此也。前此释奠，未尝言庙，至是始有宣尼庙之文。北齐天保间，制春秋二仲，释奠於先圣先师，以时修葺祠庙。每月朔，制祭酒，饮博士以下，及国子诸生以上。太学四门博士升堂，助教以下，太学诸生皆下拜。后世朔日行礼，则始於此也，梁元帝承圣初，於荆州创宣圣庙。自图画圣像，为之赞，书之，时谓三绝。南北五代之际多故矣，而崇祀不废。及隋文开皇中，赠孔子为先师尼父，以周公为先圣南面、孔子东面、命国子学、每岁四仲月上丁、释奠先圣先师。州县学，则以春秋仲月释奠。元魏虽命有司荐享，未有定时，未名释奠。后世州县学，以春秋二仲释奠，则始此也。至唐高祖武德二年，诏国学，立周公、孔子庙各一所。贞观初，房元龄请别祀周公，尊孔子为先圣，颜子为先师配焉、诏从之。四年，始诏州县皆立孔子庙、四时致祭、以左邱明等二十二人配，定孔子为先圣，而正南面，与徧祀於天下郡邑学，并以先儒配，则唐太宗始也。其后尊孔子为先圣尼父，亲幸国学释奠，又令皇子释奠，皇太子初献祭酒，张复允为亚献，光州刺史赵洪智，摄司业为终献。至贞观十一年始定释奠仪，以祭酒、司业、博士备三献。词称：皇帝谨遣某官行礼为承制云。后世国学遣官释奠，盖始於此，而州县以守令主祭，亦始於此。高宗永徽中，复圣周公，师孔子。而长孙无忌等言，贞观中，亲降纶言，正夫子为先圣，若周公作礼乐，当同王者之祭，乃诏以周公配武王，以孔子为先圣如故。乾封元年，赠孔子为太师，赠颜子为少师，曾参为少保，此则后世追赠孔门弟子之始，以曾参配享始此。至明皇开元八年，李元璀奏：颜子配像当坐，今乃立。四科弟子虽列像庙堂，不与享，而范宁等反沾从祀。请释奠十哲享於上，而图七十二子於壁。曾参以孝，受经孔子，请享之如七十二贤。乃诏十哲为坐像，悉与祀，特为曾参像坐亚之，图七十二子及二十二贤於庙壁。十三年封禅还，幸孔子宅亲奠。遣使以太牢祀墓，置卒守卫，并捐其子孙赋役。令天下州县立庙，赐百户，充春秋享奠。二十七年，追祀孔子为文宣王，服王者衮冕，乐用宫悬，舞用八佾。定祭期，春秋二仲上丁。赠诸弟子，各公侯伯。又赠曾参以降六十七人，爵皆伯。夫子之追王也，与夫二丁之定祭也，皆自明皇始。其给户役，洒扫林庙，禁采樵，则历世莫绝云。五季不造，血战五十余年。后周高祖至凶暴，然犹感梦下拜。
　　高祖广顺元年，亲征慕容彦超於兖城。将破矣，梦有人被冕，壮甚异者。入城道委巷，直夫子庙，驻而瞻像如梦，感喜下拜，遂幸阙里，庙奠登墓皆再拜。或言：“天子不当拜异代陪臣。”曰：“夫子圣人也，百王取则，敢不拜乎？”
　　宋艺祖建隆三年，始诏立三十六戟於文宣王庙门。亲撰文宣王、兖公二赞，从祀贤哲，命当时文人为之。先是历代以圣贤之后，不预庸调。周显德中，遣使均田，抑为编户。至太平兴国中，特免孔氏子孙庸调。诏：孔宜袭封文宣公。端拱初，驾幸太学，祇谒毕升辇，命有司张幕设座，诏博士李觉，讲周易之泰卦。至道三年，赐太学，御书六经，大中3祥符初，真宗幸阙里谒庙，有司以帝人主也，议止肃揖，帝特展拜，以表严师崇儒之意。又幸孔林，以古木拥道，降舆乘马，谒坟拜奠，又欲追帝孔子，以有司议，格於周称王而止，遂加谥至圣文宣王。追封孔子父叔梁纥，为齐国公。母颜氏，鲁国太夫人。伯鱼母开官氏为郓国夫人。孔子父母妻之追封也，又自宋真宗始。二年，又加宣圣冕服，九旒九章桓圭始用玉。其他赐田、赐银币、赐九经三史及疏释文，给守卫加於前典。二年封七十二贤，诏曰：“四科钜贤。并超五等。七十达者，俱赠列侯。” 令中书门下及两制馆阁分撰赞。命王旦撰颜子赞。初帝览崇文院检定七十二弟子，按史记，唐会要，凡七十七人，今曲阜庙惟七十二人，帝问何故？王旦言：“国学七十二弟子，经太祖定议。曲阜准国学画像。”惜乎旦未有发明，而徒引太祖为断耳。乃诏封左邱明以下，至范宁二十一人皆为伯，王肃司空，杜预司徒，命群臣为赞。仁宗即位，三幸太学，用祥符故事，再拜退。阅七十二贤赞，观东序礼器。敕改封孔宗愿，为衍圣公，后代衍圣之称，盖始此也。赐孔氏全监书，赐飞白书(二)殿榜金字篆牌，写牌皆巾栉肃立，其尊师如此。神宗元丰，始诏以孟轲为邹公，配享次於颜子。而以荀况、扬雄4、韩愈从祀。邹公庙，在邹县。政和五年，乃诏乐正子克配享，公孙丑至子叔十七人从礼，加封爵焉。及新法行，即庙户亦减削过半。哲宗初，幸太学一献再拜。其后凡三赐田，敕守庙户五十人，如旧法。而庙像冠服制度之别於诸贤，则徽宗实令太常考正之，冕用王者十二旒，衮服九章执镇圭，增庙戟至二十四，图为天下州县学式。又封孔鲤泗水侯，伋沂水侯，跻子思从祀。大观四年，议礼局言：公首夏至廉洁十人，史记有其人，唐开元礼，亦载祀典，请皆赠侯爵，与祭享，从之。政和三年，乃封王安石为舒王配享，王雩为临川伯从祀，是非颠倒，天日昏迷，於是南渡播迁，孔氏挈族如衢矣。高宗绍兴间，始以孔玠，袭封赐田以祀。其后幸太学，驾止大成门外，登降步趋，执爵沟献已，乃御敦化堂，颁诏示乐育之意。御制文宣王赞，七十二子赞，刻石於太学。宁宗庆元间，始定孔子庙为中祀，诏诸县长吏，诸当献官，非有疾不得他委。至理宗淳祐元年，始斥去王安石，而列周、张、程、朱於从祀。辽自神册间，已识佛非中国教，惟孔子为万世所尊，遂建庙释奠(三)。金天眷三年，诏求孔子后，以四十九代孙孔璠，袭封衍圣公，奉祀事。泰定中，复加圣像冠十二旒，服十二章。而颜、孟章服皆用九。奏歌陈乐，并依开元故事。元世祖时，中书省言：祀孔圣用王者礼乐衣冠，南面正坐。天子供祠，而二丁执事，不变常服，於礼未宜。宜準汉、唐祭文庙，享社稷礼，执事者皆具公服，执手板致敬！从之。丁祭执事诸儒之变常服，则自元世祖始也。成宗初，敕到任官，先诣圣殿，方以次诣诸神，著为令。大德十年，大都宣圣庙成，加号夫子为大成至圣文宣王。文宗至顺初，又封孔子父为启圣王，母为启圣王夫人。颜、曾、思、孟皆加公爵。孔子父母之加封爵，则自元文宗始也。前此，延祐亦遣官赍金币宣祭，至手香加额，以授所遣者，可不谓彬彬有礼乎！明太祖起兵时，如江淮，如南昌，皆先谒孔庙。洪武初，即传制春秋二丁释奠，丞相为初献，翰林学士亚献，国子祭酒三献。每岁降香，必於正月尽日。又遣使祭阙里，捐其子孙赋给，洒扫役户百。四年，更定祭器礼物，各置高案。笾、豆、簠、簋、登、硎，悉用磁。牲用熟。乐用六奏，择监生之端娴者，与文职大臣子弟之在学校者习舞。五年，暂罢孟子祀，寻复之。曰：“我闻孟子辨异端、辟邪说，发明孔子之道，宜配也。”六年，学士詹同、乐诏凤，上释奠，乐章定舞八佾(四)，大宗伯牛谅，上礼仪制，皆可。七年，上丁日食，改仲丁，仍降香如前期。十四年，文庙成，遣官以太牢祀，祀神主，不设像。上遂视学释奠。十七年，议大成乐，至二十六年，始颁乐器於天下郡学州县式焉。成祖永乐初，遣官释奠。其后四年，命议视学仪，尚书郑赐言：“宋制，谒孔子服靴袍再拜。”上曰：“见先师礼不可简，宜服皮弁，行一奠四拜礼。”释奠四拜，乃自成祖始。十四年，又遣祭阙里。其后诸帝改元，必遣祭阙里。宣德，则太常丞孔克準往，殿庑皆用太牢，祭凡九坛。正统，则赵司业琬往。景泰，则侍读吴节以香帛往。天顺，则孙是往。成化，则少冢宰尹旻往。洪治，则田太常贤往。正德，则张主事潜往。自嘉靖而下，亦莫不然。始宣德间，孔谔会试至京师，召见即与进士出身，授春坊中允。景泰中，孔恂会试中式，闻父丧，特强入对，赐出身，除礼科给事，始持服。服除，超拜少詹，凡所以优礼孔氏者，靡所不极也，正统三年，禁祀孔庙於佛老宫。令祭物非所产者，以所产代。鹿兔以羊，榛栗以土果。景泰六年，以国学两庑祭品薄，从太常请增豕四，枣栗形盐为觔者各五十，黍稷为斗者各二，南国子监并如例。成化元年幸学，始加牲用乐。十二年，少詹事杨守陈，请追崇帝号。祭酒周洪模，请改大成至圣文宣王，为神圣广运帝，如元制十二冕旒，笾豆(五)数如之，佾八。又言：千古者堂上鸣球琴瑟，堂下笙镛柷敔，两阶干羽。今干羽居上，乐器居下，宜正如礼。”下礼官议，尚书邹干驳之，以神圣广运，乃益赞尧之辞，不若大成至圣之为有据。庙像仍元旧，故有冕旒，原非国典。笾豆舞佾数有成宪在，不敢辄议。上曰：“尊孔子，朝廷盛典，笾豆舞佾宜如其议。”明年遂赠八佾十二笾豆，遣翰林学士王献告阙里。洪治元年三月，将视学。吏部尚书王恕奏：“古者始立学，释奠用币於先师，今上初登大宝，正应此经义。且视学籍田，列圣即位，止一行，无再举者。理当从厚，今籍田祀先农，且敕所司，斋戒省牲而释奠，独不然，似太简。宜準祀先农，行奠币三献礼。”诏下礼官议，以为报功释奠宜用币，今二丁所行是也。若天子幸学，止於行礼，不必用币，且古释奠，无四拜者，而成祖亲行之，崇隆已极。自成化加牲用乐，遂至纷纷。今恕欲準诸籍田礼，恐非洪武旧制，只宜加帛斋戒具乐，不作为是。”上遂诏：“祭先师当以礼。成化间既有其举之不必更，孔子前加币，用太牢，改分献为分奠，馀并照永乐仪。”十二年阙里灾，遣学士李杰祭告。命山东抚臣建庙，务极崇饬。十七年庙成，上亲制碑文，敕大学士李东阳往祀。洪治中，上亲释奠太学，召衍圣公及三氏子孙听讲，赐袭衣冠带有差。衍圣公秩二品，特赐麟袍玉带，诰命用玉轴大朝会斑一品上示不臣也。孔氏世举一人为曲阜令，公亲弟承子思为翰林五经博士。其从南渡系衢州者，亦世袭博士。凡曲阜孔氏大小具免徭役。公许荫五百户丁，为从人。正德初，亦视学。遣赐取三氏子孙赴京，观释奠礼。嘉靖初，辅臣张璁，议正文庙祀典，请改至圣文宣王，为至圣先师。四配，为复圣颜子，宗圣曾子，述圣子思子，亚圣孟子。从祀，自十哲以下，及门诸弟子称先贤，左邱明以下称先儒。去塑像，设木主，罢封爵。改大成殿为先师庙，门为庙门，祭用笾豆十，舞佾六，以别郊庙。其在郡学邑学，笾豆杀其二，舞止六，以示别於国学。又引宋陈禾议，请别立祠，祀叔梁纥为启圣公，以无繇、点、鲤孟孙氏配。先贤程珦、朱松、蔡元定从先儒，皆从之。其说盖出於吴沈、邱璇、程敏政、谢铎、夏寅云。先是洪武初年，宋濂上夫子庙祀议，大略谓：“迁神南面设塑像皆非古，况、雄、弼、逵、预、融不当祀。回、参坐堂上，其父列食两庑间，非不先父食义。大成乐袭用汉、魏杂律，为乱世之音。又周立四代学，学有先圣，取佐先圣成德业者，为师配焉，此天子立学之法。”议入，濂谪矣。洪武十四年国学成，竟亦不设像。而二十九年从行人杨砥议，罢扬雄祀，进董仲舒，岂亦有味於濂之言欤。其后沈浚著论，以夫子作春秋，削僭王，斥子路以门人为臣，为欺天。必不欲身为王，文宣大成，议皆不称。且设像近於外教，非其形甚不便。敏政铎在洪治间，条议：无繇等庑食嫌於子，宜别启圣祠，令与孟子父配。程、朱父及蔡元定，皆宜从。申党、冉何家语不载，伯寮、愬、子路疑非弟子列，且厘正诸不当祀，及当祀者，其说甚详，亦稍稍用宋濂之遗云。皆格於礼官议报闻。及璁得君，尽行其说，而益推扩之。上亦御制孔子祀典说二，颁示群臣，事在嘉靖九年中。十二年二月丁巳，释奠初祠启圣公。夏钦定文庙乐章，旧有曰宣圣，圣王者，易宣以孔，易王以师，於是从来尊孔子，非其道，及诸陋习嫌疑，累朝所未及更者，至此尽革。清朝尊崇之典，比昔尤隆。豆笾舞佾之数，斟酌尽善。康熙二十三年，特颁“万世师表”匾额，分悬诸郡州邑学。二十五年，亲制先师赞序，及四子赞，颁勒学宫。雍正元年，特诏以王爵，褒封至圣五代，令各省、府、州、县学易启圣祠，为崇圣祠。颁“生民未有”匾额於文庙。三年，命讳孔子名，加阝为邱。乾隆四年，颁“与天地参”匾额於学宫。嘉庆元年，视学释奠，皆亲诣行礼。颁“圣集大成”匾额。道光元年，颁“圣协时中”匾额。咸丰元年，颁“德齐帱载”匾额。同治元年，颁“圣神天纵”匾额。光绪元年，颁“斯文在兹”匾额。宣统元年，颁“中和位育”匾额。皆悬於学宫，此有清一代崇儒重道之极致也。
　　【注】
　　(一)辟雍：本为西周天子所设大学，后为祭祀之所。
　　(二)飞白书：一种特殊风格的书法。汉、魏宫阙题字，曾广泛采用。
　　(三)释奠：古代学校的一种典礼，陈设酒食以祭尊先圣先师。
　　(四)八佾：古代天子用的一种乐舞。
　　(五)笾豆：古代礼器。笾用竹制，豆用木或铜制。
　　【校】
　　1.魁星阁：原本脱、“星”字，今据。
　　2.左为：原本作、“在为”，今据改。
　　3.大中：原本作“太中”，今据改。
　　4.扬雄：原本作“杨雄”，今据改。
	

诸儒历代庙祀

	

　　宋理宗朝，加爵从祀者凡七人，周敦颐、程颢、程颐、张载、朱熹、张栻、吕祖谦。度宗咸淳间，从祀者三人，孔鲤、邵雍、司马光。明高祖循前代之旧，大成至圣文宣王南向，四配东西向，稍前十哲，稍后爵皆公。从祀诸贤列东西庑，凡百有五人，爵皆侯伯。兖国复圣公，颜子也。国宗圣公，曾子也。沂国述圣公，子思也。邹国亚圣公，孟子也。是为四配。费公闵损、薛公冉雍、黎公端木赐、卫公仲由、魏公卜商、郓公冉耕、齐公宰予、徐公冉求、吴公言偃、陈公颛孙师、是为十哲。两庑，东则：金乡侯澹台灭明、任城侯原宪、汝阳侯南宫适、莱芜侯曾点、须昌侯商瞿、平舆侯漆雕开、睢阳侯司马耕、平阴侯有若、东阿侯巫马施、阳谷侯颜辛、上蔡侯曹恤、枝江侯公孙龙、冯翊侯秦商、雷泽侯颜高、上邦侯壤驷赤、成纪侯石作蜀、钜平侯公夏首、胶东侯后处、济阳侯奚容蒧、富阳侯颜祖、滏阳侯句井疆、城侯秦祖、武城侯县成、即墨侯公祖句兹、洴源侯燕伋、宛句侯颜之仆、建城侯乐欬、堂邑侯颜何、林虑侯狄黑、郓城侯孔忠、徐城侯公西蒧、临濮侯施之常、华亭侯秦非、文登侯申枨、济阴侯颜哙、泗水侯孔鲤、兰陵伯苟况、睢阳侯谷梁赤、莱芜侯高堂生、乐寿伯毛苌、彭城伯刘向、中牟伯郑象、侯氏伯杜子春、良乡伯卢植、司空王肃、司徒杜预、昌黎伯韩愈、豫国公程颢、新安伯邵雍、温国公司马光、建宁伯胡安国、华阳伯张栻、魏国公许衡、凡五十三人。西则：单父侯宓不齐、高密侯公冶长、北海侯公晢哀、曲阜侯颜无繇、共城侯高柴、寿张侯公伯寮、益都侯樊须、钜野侯公西赤、千乘侯梁鳣、临沂侯冉孺、沐阳侯伯虔、诸城侯冉季、高宛侯漆雕徒父、濮阳侯漆雕哆、邹平侯商泽、当阳侯任不齐、牟平侯公良孺、新息侯秦冉、梁父侯公肩定、聊城侯单、祈乡侯罕父黑、缁川侯申党、厌次侯荣旗、南华侯左人、郢朐山侯郑国乐、平原侯亢、胙城侯廉洁、博平侯叔仲会、高堂侯邦巽、临朐侯公西舆如、内黄侯蘧伯玉、长山侯林放、南顿侯陈亢、阳平侯琴张、博昌侯步叔乘、中都伯左邱明、临淄伯公羊高、乘氏伯伏胜、成都伯杨雄、考城伯戴圣、曲阜伯孔安国、歧阳伯贾逵、扶风伯马融、高密伯郑康成、任城伯何休、偃师伯王弼、新野伯范宁、道国公周敦颐、洛国公程颐、郿伯张载、徽国公朱熹、开封伯吕祖谦、凡五十二人。其初祀京师国学，及曲阜庙而已。二十年乃诏天下通祀之学宫。二十九年从行人杨砥之言，罢杨雄，而进祀董仲舒。永乐八年，又进祀元吴澄，追封临川郡公。先是从祀先贤名爵位列，天下诸郡邑学，彼此不一，正统元年，始刊定成书，颁示画一。二年从群臣议，进胡安国、蔡沈、真德秀从祀。成化元年，加仲舒广川伯、安国建宁伯、沈崇安伯、德秀浦城伯。是年有请以杨时从祀者，以格于李贤、刘定之议，敕命有司，祀时于其乡。乃立祠延平，以罗从彦、李侗配，赐额曰“道南”。二年追爵仲舒、安国、真德秀各为其地伯。洪治八年，从阁臣徐溥请，复封杨时为将乐伯。先是国子祭酒谢铎言：“杨时伊洛正传，远承孟氏。虽晚年一出，不究所施，而首请罢安石配享，力辟新经，息邪放淫，有卫道功，宜从祀。若吴澄者，生长于淳祐，举贡於咸淳，受宋之恩如彼其久。为国子司业，为翰林学士，历元之官如此其荣。迹其所为，曾不及洛邑之顽民，何敢望首阳之高士。况二人皆太学之师，乞升时，上附宋诸贤之位，斥澄，下从莽大夫之列。”以格於尚书傅瀚，议不报。至是溥舍澄不言，特进时，故见从焉。世宗即位，更定祀典。嘉靖九年，辅臣张璁，以正孔子祀典为请，上大悦！著孔子祀典录，以示群臣。璁所请正祀典事凡五：一曰孔子不宜封王；二曰不宜设像；三日不宜十二笾豆，乐八佾；四曰不宜庭祀颜路、曾点、孔鲤；五曰两庑诸贤宜更正。复谬而以蔡元定，蔡沈父也，其著书有律吕新书，皇极指要，洪范大衍详说诸篇。朱熹疏经脩史，皆与参订往复。启蒙一书，雅所属草。欧阳修著本论，有卫道功。其学实继韩愈，推孟子，以达孔氏。元定、修宜从祀。行人司正薛侃亦言：“宋儒陆九渊学继伊洛。惟早岁与朱熹异论，朱子弟子遂摈为禅，夫学何常，要归於圣贤之道耳。臣谓九渊宜从祀。”皆下礼部集议：古者帝王继天立极，君师一道。世至春秋，君教凌夷。孔子推明王道，以身淑人，乃耑名师。传曰能自得师者王，师尊矣。请命天下学宫，皆易孔子像以主，称至圣先师。庙曰先师之庙。四配皆称子，十哲以下，称先贤某子；左邱明以下，称先儒某子。春秋祭祀，国学十二笾豆，府州县八笾八豆。乐舞六佾，一如国初制。别为叔梁纥立祠，称启圣公。孔子以颜无繇、曾点、孔鲤、孟孙氏配；而程珦、朱松、蔡元定从祀焉。启圣公牲帛笾豆视四配，四配视十哲，三氏视两庑。改申党、申枨为一人。公伯寮、秦冉、颜何、荀况、戴圣、刘向、贾逵、马融、何休、王肃、杜预、吴澄皆罢祀。林放、蘧瑗、郑众、卢植、郑玄、服虔、范宁各祀其乡。增祀后苍、王通、欧阳修、胡瑗、陆九渊五儒。”诏曰：“可。”其改申党、申枨为一也，谓：“家语，申绩字子周。史记载，郑国申党同字，则绩即党也。论语释文，申枨。郑康成曰：盖孔子弟子申绩。史记云：申党，今以棠为党，以续为绩，其讹无疑。后汉王政云“有羔羊之洁，无申棠之欲。是以枨为棠。索隐谓文翁图有申枨，今图有申党，是以党为枨也，其实一人也”。其去公伯寮也，谓：“愬子路以沮孔子也。”其去秦冉、颜何也，谓：“家语载孔子弟子七十六人，司马迁史记多公伯寮、秦冉、颜何三人。家语出孔氏，当得其实也。”其罢荀况也，“以况恶性1而伪礼也，以子思孟子乱天下，以子张、子夏为贱儒也。”其罢戴圣也，谓：“其守九江，治多不法，惧何武见劾，转为博士，毁武於庙。及子宾客为盗系狱，武平决，得不死，造谢不慙，污无耻也。”其罢刘向、贾逵也，谓：“向以献赋进，喜诵神仙方伎言，万金可成，铸作不验，下吏当死。所著洪范五行传，最为舛驳。逵献颂为郎，附会图谶，以致贵显。二人者，左道之人也。”其罢马融也，谓：“融初应邓隲召为秘书，历官南郡，以贪浊免。髡徙朔方，自刺不殊。其教授，前列生徒，后罗女乐。为梁冀草奏，杀忠臣李固。作西第颂，美之也。”其罢何休也，谓：“休春秋解诂一书，黜周王鲁，又著风角等书，班之孝经论语也。”其罢王肃也，谓：“肃世为魏臣，适女司马昭。昭篡势成，肃受封兰陵侯，坐观成败。及毋邱俭文钦起兵讨贼，肃又为司马师画策，以济其恶也。”其罢杜预也，谓：“预所著仅左氏经传集解。其守襄阳多遗洛贵要。伐吴之际，因斫瘿之讥，尽杀中江陵人也。”其罢吴澄，谓：“澄2宋室遗臣，不耻事元，名节扫地也。”其祀林放、遽瑗、郑众、卢植、郑玄、服虔、范宁於其乡也，谓：“放虽尝问礼，家语、史记、邢昞注疏，俱不载弟子之列也。司马迁曰：孔子於卫，严事遽伯玉，非及门之士也。郑众、卢植、郑玄、服虔、范宁五人者，虽若无过，然行己著书，皆未合於圣人之精微也。”其增祀后苍、王通、欧阳修、胡瑗、陆九渊也，谓：“苍在汉初，说礼数万言，号后氏曲台礼，戴圣皆受其业。而隋末之儒莫如通，宋世师道之立莫如瑗。而欧阳修、陆九渊，则如张璁、薛侃所言者也。是时世宗追尊睿宗献皇帝，读修濮议善其说，璁之所言，遵上意也。”其他所增罢，归祀其乡祠者，则皆先朝名臣宋濂、程敏政、何孟春等所尝言者。明代儒臣，自洪武至嘉靖，未有从祀者。弘治间，言官以薛瑄请，或以瑄无著述，已之。至隆庆五年韩楫言：“瑄本朝理学第一，虽无著述，其居敬敦践，无愧宋儒，宜从祀。”从之。嘉靖间亦欲进新建伯王守仁、简讨陈献章、布衣胡居仁者，至万历十二年始定。其后二十二年，湖广巡抚郭惟贤，又以宋儒周敦颐，首开宋诸儒之统，今程子父珦，朱子父松，皆从启圣祀。敦颐父辅成，未宜独阙，请如珦、松例，祀於启圣祠。三十年祭酒沈深，请祀延平李侗。四十一年福建提学副使熊尚文，请祀宋儒罗从彦、李侗，制并曰：“可”。清康熙五十一年，升配朱子於十哲之末。五十五年从祭酒余正健请，复进宋儒范仲淹从祀。雍正二年更正祀典，以遽瑗、林放、秦冉、牧皮、颜何、县亶、公都子、乐正子、公孙丑、万章、郑康成、诸葛亮、范植、尹焞、王栢、黄幹、何基、赵复、许谦、金履祥、陈浩、蔡清、罗钦顺、陆龙其并祀两庑。以张载父张迪从崇圣祀。乾隆元年、诏以有若升配於十哲之次，位朱子上。以元儒吴澄从祀，多前朝所阙议，而未及增定者。自后累朝，复有续增从祀诸儒，详见东西庑先儒位次。为备志其源流，使有所考证云。
　　【校】
　　1.恶性：原本作“恶姓”，今据改。
　　2.澄：原本作“证”，今据改。
	

大成殿位次

	

	

正中奉祀至圣先师孔子位

	

　　东配先贤二位
　　复圣顔子讳回，鲁人。
　　述圣子思子讳伋至圣孙。
　　西配先贤二位
　　宗圣曾子讳参，南武城人。
　　亚圣孟子讳轲，邹人。

	

东西哲先贤、东西庑先贤，先儒位次。

	

	

东哲先贤六位

	

　　闵子子骞讳损，鲁人。
　　冉子仲弓讳雍，鲁人。
　　端木子子贡讳赐，卫人。
　　仲子子路讳由，卞人。
　　卜子子夏讳商，收人。
　　有子子有讳若，鲁人。

	

西哲先贤六位

	

　　冉子伯牛讳耕，鲁人。
　　宰子子我讳予，鲁人。
　　冉子子有讳求，鲁人。
　　言子子游讳偃吴人。
　　颛孙子子张讳师陈人。
　　朱子元晦讳熹，宋代新安人。

	

东庑先贤四十位

	

　　公孙子子产讳侨，郑人。
　　林子子邱讳放，鲁人。
　　原子子思讳宪宋人。
　　南宫子子容讳适，一名縚，鲁人。
　　商子子木讳瞿，鲁人。
　　漆雕子子开讳启，鲁人。
　　司马子子牛讳耕宋人。
　　梁了叔鱼讳鳣齐人。
　　冉子子鲁讳儒，鲁人。
　　伯子子析讳虔，鲁人。
　　冉子子产讳季，鲁人。
　　漆雕子子文讳徒父，鲁人。
　　漆雕子子歛讳哆，鲁人。
　　公西子子化讳赤，鲁人。
　　任子子选讳不齐楚人。
　　公良子子正讳孺陈人。
　　公肩子山讳定，晋人或作，鲁人。
　　邬子子家讳单。
　　罕父子子素讳黑，鲁人。
　　荣子子祺讳旗，鲁人。
　　左人子子行讳郢，鲁人。
　　郑子子徒讳国。
　　原子子藉讳亢。
　　廉子子庸讳洁，卫人。
　　叔仲子子期讳会，鲁人。
　　公西子子上讳舆如，齐人。
　　邽子子敛讳巽，鲁人。
　　陈子子禽讳亢，陈人。
　　琴子子开讳张，卫人。
　　步叔子子车讳乘，齐人。
　　秦子子之讳非，鲁人。
　　顔子子声讳哙，鲁人。
　　顔子子冉讳何，鲁人。
　　县子子象讳亶。
　　牧子　　讳皮。
　　乐正子讳克，齐人。
　　万子　讳章，宋人。
　　周子茂叔讳敦颐，宋代道州人。雍正三年，改儒称贤。
　　程子伯惇讳颢，宋代洛阳人。雍正三年，改儒称贤。
　　邵子尧夫讳雍，宋代涿州人。雍正三年，改儒称贤。

	

西庑先贤三十九位

	

　　蘧子伯玉讳瑗，卫人。
　　澹台子子羽讳灭明，鲁人。
　　宓子子贱讳不齐，鲁人。
　　公冶子子长讳长，字与名同，鲁人。
　　公晢子季次讳哀，齐人。
　　高子子羔讳柴，卫人。
　　樊子子迟讳须，鲁人。
　　商子子秀讳泽，鲁人。
　　巫马子子期讳施，陈人。
　　顔子子柳讳辛，鲁人。
　　曹子子循讳恤，蔡人。
　　公孙子子石讳龙，楚人。
　　秦子子丕讳商。
　　顔子子骄讳高，鲁人。
　　壤驷子子徒讳赤，秦人。
　　石作子子明讳蜀。
　　公夏子子乘讳首，鲁人。
　　后子子里讳处齐人。
　　奚容子子晢讳蒧，卫人。
　　顔子子襄讳祖，鲁人。
　　勾子子疆1讳井疆卫人。
　　【校】1.勾子：原本作“句子”，今据同治本改。

　　秦子子南讳祖，秦人。
　　县子子祺讳成，鲁人。
　　公祖子子之讳句兹，鲁人。
　　燕子子思讳伋。
　　乐子子声讳欬，鲁人。
　　狄子子晢讳黑，卫人。
　　孔子子蔑讳忠，鲁人。
　　公西子子尚讳蒧，鲁人。
　　顔子子叔讳之仆，鲁人。
　　施子子恒讳之常，鲁人。
　　申子子续讳枨。
　　左邱子讳明，春秋时汶上人。雍正三年，改儒称贤。
　　秦子子开讳冉，蔡人。
　　公明子讳仪。
　　公都子雍正三年增。
　　公孙子丑雍正三年增。
　　张子子厚讳载，宋代大梁人。雍正三年，改儒称贤。
　　程子正叔讳颐，宋代洛阳人，雍正三年，改儒称贤。

	

东庑先儒三十七位

	

　　公羊子讳高，周末，临淄人。
　　伏子不贱讳胜，秦代，邹平人。
　　毛子讳亨。
　　孔子子国讳安国，先师十一世孙。
　　后子近君讳苍，汉代，东海郯城人。
　　许子叔重讳慎，汉代，召陵人。
　　郑子康成讳玄，汉代，高密人。
　　范子武子讳宁，晋代，鄢陵人。
　　陆子敬舆讳贽，唐代，嘉兴人。
　　范子希文讳仲淹，宋代，吴县人。
　　欧阳子全美讳修，宋代，庐陵人。
　　司马子君实讳光，宋代，陕州人。
　　谢子显道讳良佐，宋代，上蔡人。
　　吕子与叔讳大临，宋代，汲郡人。
　　罗子仲素讳从彦，宋代，南剑人。
　　李子伯纪讳纲，宋代，邵武人。
　　张子敬夫讳栻，宋代，绵竹人。
　　陆子子静讳九渊，宋代，金溪人。
　　陈子安卿讳淳，宋代，尤溪人。
　　真子希元讳德秀，宋代，浦城人。
　　何子子恭讳基，宋代，金华人。
　　文子宋瑞讳天祥，宋代，庐陵人。
　　赵子仁甫讳复，宋代，德安人。
　　金子吉甫讳履祥，元代，兰溪人。
　　刘子　　讳因。
　　陈子可大讳澔，明代，新会人。
　　方子希直讳孝孺2，明代，宁海人。
　　【校】2.孝孺：原本作“孝儒”，今据改。

　　薛子德温讳瑄，明代，河津人。
　　胡子叔心讳居仁，明代，余千人。
　　罗子允升讳钦顺，明代，泰和人。
　　吕子仲木讳枬，明代，高陵人。
　　刘子起东讳宗周，明代，山阴人。
　　孙子启泰讳奇逢，明代，容城人。
　　黄子太冲讳宗羲，明代，余姚人。
　　陆子稼书讳陇其，清代，平湖人。
　　张子孝先讳伯行，清代，仪封人。
　　汤子潜庵讳斌，清代，睢阳人。

	

西庑先儒三十七位

	

　　谷梁子元始讳赤，周末，鲁人。
　　高堂子讳生。
　　董子讳仲舒。
　　刘子讳德。
　　毛子讳苌，汉代，河间人。
　　杜子讳子春，东汉，偃师人。
　　赵子讳岐，长陵人。
　　诸葛子孔明讳亮，汉代瑯琊人。
　　王子仲淹讳通，隋代，龙门人。
　　韩子退子讳愈，唐代，南阳人。
　　胡子翼之讳瑷，宋代，秦州人。
　　韩子稚圭讳琦，宋代，相州人。
　　杨子中立讳时，宋代，将乐人。
　　游子定夫讳酢，宋代，建阳人。
　　尹子彦明讳焞，宋代，洛阳人。
　　胡子康侯讳安国，宋代，崇安人。
　　李子愿中讳侗，宋代，剑浦人。
　　吕子伯恭讳祖谦，宋代，婺源人。
　　袁子和叔讳燮，宋代，鄞县人。
　　黄子直卿讳幹，宋代，闽县人。
　　辅子汉卿讳广，宋代，赵州人。
　　蔡子仲默讳沈，宋代，建阳人。
　　魏子华甫讳子翁，宋代，浦江人。
　　王子会之讳柏，宋代，金华人。
　　陆子讳秀夫
　　许子仲平讳衡，元代，河南人。
　　吴子幼清讳澄，元代，崇仁人。
　　许子益之讳谦，元代，金华人。
　　曹子正夫讳端，明代，渑池人。
　　陈子公肃讳献章，明代，新会人。
　　蔡子介夫讳清，明代，晋江人。
　　王子伯安讳守仁，明代，余姚人。
　　吕子叔简讳坤，明代，宁陵人。
　　黄子幼平讳道周，明代，漳浦人。
　　顾子宁人讳炎武，明代，昆山人。
　　王子而农讳夫之，明代，衡山人。
　　陆子道威讳世仪，清代，太仓人。

	

崇圣祠五位祀

	

　　肇圣王木金父公　正中
　　裕圣王祈父公
　　诒圣王防叔公
　　昌圣王伯夏公
　　启圣王叔梁公

	

东配先贤二位

	

　　顔氏路讳无繇。
　　陈氏伯鱼讳鲤。

	

西配先贤二位

	

　　曾氏晢讳点。
　　孟氏公宜讳激。

	

东从祀先儒三位

	

　　周氏辅成
　　张氏迪
　　蔡氏通讳元定。

	

西从祀儒二位

	

　　程氏珦
　　朱氏乔年讳松。

	

祭器

	

　　竹笾十个。
　　林豆七十个。
　　铜大鼎炉一个。
　　铜牺尊一个。
　　铜象尊三个。
　　铜爵一百二十五个。
　　铜方簠三十一个。
　　铜圆簋三十二个。
　　铜铏九个。
　　铜长式簋二十二个
　　铜玷三个。
　　铜方鼎七个。
　　锡铏九个。
　　铜锡登三个。
　　黄龙伞一柄。
　　白绫舞旌一合。

	

乐器

	

　　石磬二个。
　　铜编钟一十六个。
　　柷一个。
　　敔一个。
　　陆子道威讳世仪，清代，太仓人。

	

崇圣祠五位祀

	

　　肇圣王木金父公　正中
　　裕圣王祈父公
　　诒圣王防叔公
　　昌圣王伯夏公
　　启圣王叔梁公

	

东配先贤二位

	

　　颜氏路讳无繇。
　　孔氏伯鱼讳鲤。

	

西配先贤二位

	

　　曾氏晢讳点。
　　孟氏公宜讳激。

	

东从祀先儒三位

	

　　周氏辅成
　　张氏迪
　　蔡氏季通讳元定。

	

西从祀先儒二位

	

　　程氏珦
　　朱氏乔年讳松。

	

祭器

	

　　竹笾十个。
　　木豆七十个。
　　铜大鼎炉一个。
　　铜牺尊一个。
　　铜象尊三个。
　　铜爵一百二十五个。
　　铜方簠三十一个。
　　铜圆簋三十二个。
　　铜铏九个。
　　铜长式簋二十二个。
　　铜玷三个。
　　铜方鼎七个。
　　锡铏九个。
　　铜锡登三个。
　　黄龙伞一柄。
　　白绫舞旌一合。

	

乐器

	

　　石磬二个。
　　铜编钟一十六个。
　　柷一个。
　　敔一个。

	

学田

	

　　原额实在学田四十二亩，年征租银十七两四钱八分。

	

明

	

　　万历二年，训导黄元采，捐买演仙下里租米八斗八升八合，有碑加奉春秋二祭，兼祀文昌。
　　万历二十一年，通判赵楷，捐置遵教里租米九斗三升六合，收给贫生。
　　万历三十四年，守道沈儆炌，捐置罗源里租米二斗八升。
　　万历三十五年，督学姚景晖，捐置租米四斗一升五合。
　　万历四十年，南平县刘兆元，查发开平寺隐匿田租银七两，俱为月课起送科举等用。

	

清

	

　　康熙二十一年，南平县范时习，捐俸银二十二两三钱，置学田六段，坐落大横各处，计田三亩六分四厘五毫五丝六忽二微，年收租谷四百觔，米一十四斗半。一段猫竹坑，租谷四百觔。一段叶厝坑，租米八斗。一段水井前，租米二斗半。一段朱师坑，租米三斗。一段西墘仔，租米一斗。一段外窠，租米一斗。年完粮银三钱六分五厘四毫，仓米七升九合六勺，除完粮米外，充春秋魁阁祭用。
　　康熙二十一年，延平府梁允植，捐置学田五段，坐落梅西里各处，计田九亩四分四厘，年收租米二十斗，租银二两八钱七分。一段石台，租米十斗。一段山头，租米十斗。一段炙八朗，租银一两九钱二分。一段卓坑屋基，租银四钱五分。一段大旱坪，租银五钱。年完粮银八钱九分六厘九毫，仓米一斗九升五合四勺，除完粮米外，以为开学课费公用。
　　康熙二十二年，总督姚启圣，捐银六十两，置学田三十三段，坐落大内里各处，计田三十二亩五分三厘一毫五丝七微，年收租米一百五十斗。一段罗盘坵，租米六斗。一段门前洋，租米六斗。一段长崎，租米四斗。一段甲兜，租米三斗。一段吉洋，租米十斗。一段后洋，租米三斗。一段长崎粗底，租米三斗三升五合。一段甲兜上段，租米四斗。一段旁垄，租米四斗。一段元山甲岩前垄尾，租米一十六斗。一段猪母窠，租租米二斗七升。一段外垄，租米二斗。一段猪母窠上段，租米二斗七升。一段外垄，租米四斗。一段门前，租米二斗，一段门屋垄，租米二斗三升五合。一段肥猪窠、猪母窠，租米一斗三升五合。一段吉洋，租米三斗七升。一段长段，租米二斗。一段外垄上段，租米三斗七升。一段直墘，租米一十斗。一段旁田，租米四斗。一段溪当，租米二斗。一段坑坪，租米四斗。一段坑坂，租米四斗。一段墘山甲木，租米二斗。一段宝朗墘，租米十斗五升。一段茶头，租米一斗。一段罗坑登塔垄，租米六斗。一段后坑车碓后，租米六斗。一段小浴门前，租米三斗七升。一段湖尾大坵，租米三斗。一段洋中乌石，租米七斗。年完粮银二两五钱四分一厘七毫。乾隆二年，加额银四钱九分四厘三毫，仓米六斗五升，除外，分给贫士。有碑记。 
　　乾隆十九年，南平县陶敦和，牒移监生上官桂，呈充天竺里田一段，土名永陇，年收租谷二百四十觔，计田一亩三分九厘九毫五丝三忽二微四纤，完粮银一钱三分二厘九毫，仓米二升九合，除外，充春秋兴文、海公二祠祭用。
　　乾隆三十五年，章隽捐充土名金山塔路下田一段，年收租谷一千觔，以为圣诞祭用。有碑记。

	

宾兴卷资田

	

　　乾隆四十四年三月，叶又波，本充入田四段，一段莒口地方，土名楼前，收租谷六箩。载苗六升，佃。一段禹溪地方，土名谷园大垅，租谷六箩。载苗六升，佃。一段大横地方，土名康石门前下陇窠，租谷六箩。载苗六升，佃一段土名洋头后厝门前，租谷十五箩。此田自捐后，被佃游文汉吞欠。呈县、呈府、呈道，至嘉庆七年蒙道押解，畏罪处赔。随将此田归与叶祖璋，所得价银，及前赔项共折制钱五十五千文，即将此项钱，得僧恢宇西芹地方，土名萧家坂，年收税谷一千二百觔，去价制钱五十五千文，并无苗米。佃卢木生、除萧家坂租谷一千二百一十觔无苗，以上共田四段外，余租谷十八箩，共苗一斗八升，仍存叶培远户内，递年代完粮银三钱六分，米七升八合三勺，除外，充宾兴卷资用。
　　乾隆五十六年二月，叶沅兰，充入田莒口地方，土名楼前小赔谷四箩。又吴上楫，充大横康石下陇谷六箩。楼前佃。康石佃。
　　嘉庆七年二月，奉府宪广善，准充罗体仁、罗纯一、罗华苑。坝头地方土名上上墘下分，税谷三百觔，佃谢林杰。

	

社学

	

　　社学四所:一在东威武楼坊，因废改立东门外，康熙壬辰年毁。知府任宗延，署县龚贞重建，今废。一在西郊昼锦坊，今废基存。一在南铁像堂坊，今废失管。一在北紫芝岭坊，嘉庆六年将倾，县学训导卢杰毁之基存。俱明正德间，知府欧阳铎建。万历十六年，推官罗心尧重建。又置学田租银十六两二钱四分，为社师修脯，勒碑府仪门外。又云盖里鸠源社学一所，嘉靖间，郡守欧阳铎建，推官徐阶为之记，今废，遗址失管。有罗心尧社学记，载入艺文。

	

义学

	

　　清光绪七年，知府张国正，改设城内四义学，聘贡生为师，定每塾全年束金钱五十千文。一设府署左义学内，其三塾，分设东门、西门、北门附近之处，无定所。
　　射圃在普通岭西山，四贤祠东。旧在西郊山川坛之右。嘉靖间，知府沈鎜迁学城外，因以西山旧学隙地为之。光绪初，以为学院岁试步射之所。

	

书院

	

　　道南书院郡城北，龙山之麓，旧有道南书院，后废。乃於府学之傍，建义学三间，为师生课诵之所。康熙四十五年，知府周元文，饬动无碍库银，并捐俸买置田谷，以资义学经费。掌教者自行向佃收租。康熙五十八年，知府任宗延，始建道南书院於紫云冈之旧府学基。中为讲堂，上为文昌楼，左为四贤堂，外为官厅，斋舍共二十八间，岁久就圮。乾隆十一年，巡道张坦，重加修整，颜其官厅曰：“会辅堂”自为记。取义学之田，归於书院。二十年，知县陶敦和，以师生膏伙供馔未充，设法得三百金，买置田谷，余银交当商生息。而诸生王雅度，亦以西竺寺田充入。其后复有审案断充者，颇有规模，然犹未立膏火，二十三四年，知县李浚原、吴宜燮相继清出元妙观，余租银两，详请归入书院，以为膏火之资，规模始备。越数十年，书院渐次倾颓。掌教暂寓於梅山寺巳绝之僧房，因知其寺尚有遗业，久为普通寺僧侵占。掌教黄宗杰，嘱诸生禀请巡道戴求仁、知府广善、知县童德本，清出废寺田谷二百石有零，租米一百二十三斗零，租银除官秤各佃认完粮银米外，尚余银一十两五钱零，通详立案。先将银谷修整书院，买置院外民房三间，以广斋舍。嘉庆五年、议加膏火时，诸生禀请复原义学，经知府广善、知县童德本，详定章程，拨所清出寺田银六十两，以为义学主讲修　脯，余仍以加道南书院膏火十名。嘉庆十三年，知县杨桂森，新开大门及门亭。同治年，巡道周立瀛，复於西排关，公抽项下，每月拨洋四十八元，为新加膏火生课二十四名，每名每月新加钱六百文。童课二十四名，每名每月新加钱叁百文。
　　张坦《会辅堂记》，陶敦和碑记，汇入艺文。周置买田三十五段。康熙四十五年，知府周元文，将府库存贮，远年赃罚，并捐解银六项，共一百三十八两五钱。除三十八两五钱，修学宫两庑外，并自捐银五十两，交知县顾之安，买置冯飞渭苗田三十五段，坐落大内里，大溪源路前叶树坪等处。一段外墘，租米五斛，纳米六斗，佃张元富。一段后堂，租米一斛半，佃麻福进，谷三斛五十四觔，册作袁福进。一段岭边，租米三斛，租银三钱六分，佃陈顺日。一段枧坑，租米三斛，谷三斛五十四觔，佃袁君期。一段南坑坪，谷五斛九十觔，租米二斛半，佃袁君进。一段椒林，租米一斛，谷二斛三十六觔，佃袁太宇。一段乌石山，租米三斛半零五升，谷七斛五升一百三十五觔，佃袁君期。一段交洋上段，租米二斛半，谷五斛九十觔，佃袁君进。一段东墘，租米半斛，谷一斛十八觔，佃袁国充。一段乌石山，租米二斛半，佃袁君期，银四钱二分四厘。一段交洋下段，租米三斛，谷六斛一百零八觔，佃袁君期。一段车盆坵，租米一斛半，谷三斛五十四觔，佃刘荣台，一段车碓后，租米四斛七十二觔，佃袁君期。一段钵头，租米四斛，谷八斛一百四十觔，佃蔡阿友。一段僚前，租米二斛半，谷五斛九十觔，佃袁君期。一段坻垅，租米二斛半，谷五斛九十觔，佃袁君期。一段车碓后，租米二斛，谷四斛七十二觔，佃袁君期。一段车碓前，租米三斛半零五升，米五斗，佃袁太宇。一段牛栏边，租米一斛，谷二斛三十六觔，佃张朝魁。一段车碓兜，租米二斛半，谷五斛九十觔，佃袁君期。一段保林墟，租米二斛，米二斗十四管，佃袁太宇。一段长垅，租米六斛，银七钱二分，佃叶启太。一段梅子树，租米二斛，谷五斛九十觔，佃袁启顺。一段下田中，租米三斛半，谷五斛九十觔，佃袁启我。一段崩山堀，租米一斛半，谷三斛五十四觔，佃袁福宇。一段垅堀，租米二斛，谷四斛七十二觔，佃袁启我。一段奇头，租米三斛，谷六斛一百零八觔，佃叶日魁。一段上乌石山，租米三斛半零五升，谷七斛一百三十五觔，佃袁启我。一段垅坪头，租米四斛，谷五斗八升，佃袁启章。一段大垅，租米二斛，谷五斛九十觔，佃袁君进。一段垅头坪，租米四斛，谷八斛一百四十觔，佃袁启顺。一段桥头及后门垅，租米共十一斛，银一两三钱二分，佃叶永昌。一段茶头，租米一斛半，谷三斛五十四肋，佃袁君进。一段乌石山，租米一斛，谷二斛三十六觔，佃袁启章、启顺。一段傍田垅，租米一斛，谷二斛三十六觔，佃康以胜。已上年收租米共一百零二斛，折细谷二百零四斛，实价银六十二两四钱。买萧於皇苗田五段，坐落新兴里。一段醮坋，租米七斗，佃叶招华。一段赤岐垅，租米四斗，佃危裔成。一段月娘边，田租米二斗，佃曹亮彩。一段坋中，田租米六斗，佃李国卿。一段洋路白蜡坑，租米四斗。一段坋中各处田，租米六斗，佃张永吉。契价洋银一十七两四钱。买丁世康同侄其华，苗田三十段，坐落长沙上里。一段大珩，民苗五升，租谷一百五十筋，佃吴子秀。一段松树垅，民苗六升，租谷一百八十筋。一段盛坑头，民苗五升，谷一百五十筋，佃林德茂。一段外岭，民苗六升，谷一百八十筋。一段八石，民苗五升，谷一百五十筋，佃林德奇。一段秋竹窠，民苗一升，谷三十筋。一段门前洋，民苗二升，谷六十筋，佃魏国明。一段尾翁，民苗一升，谷三十筋，佃游意琳。一段门前洋，民苗二升，谷六十筋，佃魏朝燮。一段黄坑圳头，民苗一升，谷三十筋，佃魏国永。一段盛坑，民苗一升，谷三十筋，佃游宗玉。一段洋当即后门崩，民苗二升，谷六十筋，佃魏朝元。一段九龙尾即池头，民苗三升，谷一百筋，佃林允大。一段冢坪即坂当，民苗五升，谷一百六十五筋，佃张春宣。一段门前垅，民苗三升，谷一百筋，佃林元卿。一段天竹坑，民苗三升，谷一百筋，佃林允大。一段新墘，民苗二升，谷六十六筋，佃林希元。一段冢后官路前，民苗八升五合，谷二百八十筋，佃郑全武。一段黄堀即垅坂，民苗二升四合，谷六十六筋，佃蔡顺美。一段秋竹垅，民苗一升五合，谷四十五筋，佃游意珍、刘希釆。一段小坑岩，民苗一升五合，谷四十五筋。一段神宫前，民苗二升，谷七十九筋，佃蔡明美。一段秋竹垅即松坪路后，民苗三升五合，谷九十筋，佃刘希釆。一段风树岭即旱墘，民苗二升，谷七十筋，佃蔡耀美。一段木定即郑坑，民苗五升，谷一百五十筋。一段坑当，民苗二升，谷六十六筋，佃蔡星，一段后垅，民苗七升，谷三百筋，佃朱高兴、朱阿有。一段大垅即牟楼，民苗九升，谷二百七十筋，佃臧敬初。一段庙仔前下际尾，民苗一升五合，谷二十筋，佃吴成友。一段窠裹，民苗二升，谷十五筋，佃魏朝元。契价银六十两，共苗二石三斗一升九合。
　　吴讯断里仔垅一段
　　乾隆十九年，通判吴省三，审断生员许章范，控告吴阿观强割一案，将许买一段土名里仔垅、年收谷五百筋，充入书院，佃刘相文。
　　陶买梅东里田十九段1
　　【校】1.十九段：原本作“四十九段”，今据同治本改。

　　乾隆二十年，知县陶，准僧普梵，捐银三百两，用价二百零六两四钱，折实库银一百八十五两七钱六分，买置梅东里东山坪等处苗四十九段，载苗四斗八升七合。一段官田，谷二百五十二筋，佃王兴禄。一段玉瓣，谷一百九十八筋，佃王兴禄。一段官池，谷二百八十八筋，佃吴阿喜。一段路尾官池，谷一百九十八筋，佃吴阿喜。一段阿山，谷一百八十筋，佃吴阿喜。一段械树，谷三百六十筋，佃卢贵临。一段外缺，谷一百二十筋，佃王兴禄。一段曲楼，谷一百八十筋，佃王兴禄。一段和尚山，谷一百零五筋，佃卢德猷。一段蒲枸，谷九十筋，佃罗子芳。一段大长垅，二百七十筋，佃俞茂扬。一段北斗，谷四十五筋，佃王德显。一段秋竹界，谷十八筋，佃王振裕。一段秋竹界，十八筋，佃卢德广。一段山薪，谷九十筋，佃王德礼。一段灯心洋，谷三百二十四筋，佃王国魁。一段杓竹垅，谷九十筋，佃王国珠。一段灯心洋，谷二百八十八筋，佃王星尧。一段尾垅仔，谷一百五十筋，佃王德树。已上苗田十九段，共苗四斗八升七合。尚剩银一百一十四两二钱四分，交典铺生息。
　　生员王雅度等，充入西竺寺租米。
　　乾隆二十年，生员王雅度等，以西竺寺遭回禄，僧质文另觅住场。具呈将康熙五十五年，伊父王殷尚与许九俊、李永芳、杨汉英等，原捐租米四十五斗，充入书院。知县陶敦和，批调原住持僧慈雨，交出新兴里百丈漈等处，正尽老契十二纸，发经管存案收租。一段金竹坪，租米十五斗，佃王天生、天钖。一段金竹坪，租米十五斗，佃王天树。一段百丈漈，租米三斗，佃林台生。一段东坑堀，租米十斗，佃陈子俊。一段东坑堀，租米二斗，佃游嵩宣。
　　乾隆二十一年春，立石书院。
　　乾隆二十一年，知县王诉然审断，朱杨氏与萧联顺、郑子胤等，荒田一案，饬书丈量，充入书院。一段土名荒梯山岚垒仔，租谷二百七十筋，佃何华渭。乾隆二十二年，知县王诉然申详，吴燕成、吴克浩恳出田亩，断充书院。一段过路垅、焦叶垅，纳谷三百六十筋，佃范阿浩。
　　乾隆二十三年，知县李浚原讯断，杨文蔚控争一案，充入书院。一段柿树洋即桔洋等处，即上洋田。一段纳谷四百二十筋，佃杨有春。是年，知县李浚原，查出元妙观余租，禀请充入书院。至乾隆二十五年，知县吴宜燮，申详现清出元妙观余租，每岁征银三百八十四两零，归於书院，永为师生修脯膏火之资。仍将存库余剩租一百五两，同原有本银一百一十四两零，均交当商生息，今俱无著。
　　嘉庆六年，知县童德本，申详现清出梅山寺绝产田段，计租谷共二万零四百九十六筋，续查出谷四十九筋，又租米共一百二十三延斗零一管半，又租银除各佃认完梅山寺官秤粮银外，尚余租银九两三钱九分，续查出租银二两一钱九分五厘，共租银一十一两五钱八分五厘，并归书院。仍每年拨出谷银六十两，以为养正书院主讲修脯。余俱以为道南书院膏火之费。一段土名判中及朱师垅外田脚二坵，谷八百筋，佃王维华。一段土名店郊，谷七百六十筋，佃王维藩。一段土名观后山及杨梅垅长老田，谷二百筋，佃吴维商。一段土名奖坑，谷三百五十筋，佃郑梦孙。一段土名金砂长埕垅即坋中洋，谷六百筋，佃王孔接。一段土名新田并水田，谷二千二百筋，佃陈世瑞。一段土名观后山，谷二百筋，佃吴广成。一段土名坋中洋，谷七百筋，佃林辉腾。一段土名新田大坋，谷六百筋，佃陈文华。一段土名车碓仔，谷四百八十筋，佃陈福生。一段土名新田并水田，谷一千二百筋，佃陈文华。一段土名坋中心并长程垅，六百七十筋，佃陈永明。一段土名新田，谷七百筋，佃陈维龙。一段土名兴洋田，谷一百二十筋，佃魏朝弼。一段土名水井前洋，谷八十筋，佃许正坤。一段土名罗白坑，谷八十筋，佃郑长学。一段土名桔树坑，谷六十筋，佃威富士。一段上名北门，谷一百筋，佃杨世远。一段土名樟坑洋，谷六十筋，佃张天荫。一段土名神福洋黄坑垅，谷二百六十筋，佃张汉成。一段土名葛洋坑，谷一百六十筋，佃张汉成。一段土名崩岩即后地，谷一百二十筋，佃张士云。一段土名林坑即杉坑，谷四十五觔，佃张元双。一段土名杉木岭杜坑，谷四十筋，佃游贞明。一段土名甲深洋黄坑垅，谷一百二十觔，佃张元梁。一段土名罗坑即塔后，谷一百一十筋，佃黄真洛。一段土名十箩米，谷五十二筋，佃张武见。一段土名主簿坑，谷八十三筋，佃张武元。一段土名林坑即杉坑，谷四十五筋，佃张德庸。一段土名车碓后，谷四十觔，佃张土明。一段土名杜坑，谷一百筋，佃陈在镐。一段土名后坑四坵，谷六十四筋，佃魏世卓。一段土名神福洋即下甲洋，谷一百二十筋，佃黄景升，黄恒辅。一段土名大垅，谷六十筋，佃黄景升。一段土名大垅，谷一百八十筋，佃黄恒辅。一段土名杜坑，谷一百二十筋，佃陈朝滑。一段土名杉林前，谷一十五筋，佃陈君远。一段土名十箩米，谷五十二筋，佃陈君远。一段土名泗姑洋，四十五筋，佃叶兴华。一段土名泗姑洋，谷四十五筋，佃叶成顺。一段土名漈头洋，谷一百八十筋，佃王叔九。一段土名砍兜，谷三百七十筋，佃吴之楷。一段土名门前及坝下又坝下，谷六百筋，佃罗世长。一段土名木溪，谷三百六十七筋，佃林朝海。一段小横木，谷一百五十筋，佃谢家照。一段土名小横坝下，谷二百筋，佃谢长高。一段土名小横衷庵垅，谷二百筋，佃叶葵发。一段土名葫芦坵及社坵，谷二百八十筋，佃詹扬福。一段土名苦竹坑及洋仔垅，谷二百筋，佃邓如杰。一段土名水井后，谷一百二十筋，佃王朝光。一段土名苦竹坑及洋仔尾，前仔又南山冢前，谷二百五十筋，佃张国珍。一段土名常坑牛栏前厅，谷二百筋，佃杜邦麟。一段土名常坑后门垅，谷二百四十筋，佃郑廷经。一段土名兆源头里外段，谷四百三十三筋，佃谢德照。一段土名朱师坑门前陇，谷四百三十筋，佃罗祥保。一段土名大陇头，谷一百四十筋，佃萧文明。一段土名墓窠及玉带坵，谷一千六百筋，佃王大福。一段土名坋中洋田脚二址，谷八百筋，佃谢道森、谢绍周。一段土名岭下上下即罗坑，谷二百筋，佃郑坤条。一段土名黄漈乌树后，谷一百二十筋，佃罗水养。一段土名岭下洋碓坊，谷二百筋，佃邓奶顺。一段土名岭下隔水尾，谷二百筋，佃罗阿六。一段土名小横东山即崩磡，谷三百六十筋，佃张元贵。一段土名甲口下段，谷一百五十筋，佃李永芳。一段土名下地头，谷一百筋，佃邓元观。一段土名大坪隔窠，谷二百筋，佃蔡应高。一段土名小横木，谷三百筋，佃杨应发。一段上名坑坪，谷八十筋，佃黄荣勋。

	

米租

	

　　一段土名大源坋中，租米八斗零五管，佃李新照。一段土名埂路下，租米七斗正，佃施福生。一段土名大源坋中，租米八斗正，佃张兆荣。一段土名大源坋中，租米九斗正，佃张盛宗。一段土名大源坋中，租米七斗正，佃施福生，一段土名大源坋尾，租米六斗十一管半，佃张盛宗。一段土名大源下埂路，租米七斗正，佃施福生。一段土名大源坋中，租米一十四斗零五管，佃张怀任、张捷官。一段土名大源坋中，租米一十斗正，佃张捷祖。一段土名大源坋中，租米七斗半，佃张兆有。一段土名大源坋中即大行，租米八斗半，佃张盛宗。一段土名大源坋中，租米一十四斗零五管，佃张乃贵。一段土名大源坋中下埂路，租米七斗零十管，佃张兆亮。一段土名大源坋中下埂路，租米七斗零十管，佃张兆亮。一段土名大源坋中，租米八斗零五管，佃曹元圣。

	

银租

	

　　一段土名东坑底塘，租银七钱，佃叶延芳。一段土名萧坑陇即猪母坑，租银八钱，佃叶振华。一段土名丁坑陇又名葫芦垅，租银一两四钱，佃林振达。一段土名东堀，银租一两二钱五分，佃刘开柱。一段土名白麻坑即泥坑，租银九钱，佃高华炳、高长兴。一段土名沙庞当，租银七钱，佃魏添润。一段土名岩下垅，租银三钱，佃丁樟永、丁樟元。一段上名南山牛屎崎，租银五钱，佃叶廷玉。一段土名殷坑门前，租银四钱八分，佃陈光熙。一段土名殷坑崎坋仔，租银三钱，佃朱尚恭。一段土名上塘，租银折钱五十文，佃朱尚荣。一段土名殷坑鱼池塘，租银一钱五分，佃朱国清。一段土名庵林即坋尾，租银一两二钱，佃黄立圣、黄立宗。一段土名南坪外远，租银二钱五分，佃余金龙。一段土名崎仙仔，租银一钱一分，佃张奴清。一段土名上重石铁崎边，租银三钱，佃范天荣。
　　以上谷米二项，共价银二百零二两七钱四分。八五折钱，一百七十二千三百一十九文。银租银两，除扣补义学馆司束金二两外，余准为佃人送米脚费、饭食之需。
　　梅山寺充入书院费额数
　　一送养正书院，脩金陆十两。
　　一加道南书院生童膏伙十名，银一百两。逢闰月，加一两。
　　一添道南书院伙夫，工食银五两。逢闰月，加五钱。
　　一添养正书院门夫，工食银四两。逢闰月加四钱。以上每两俱八三折钱。
　　嘉庆十一年，前府李尧栋，将僧添惠告张名魁一案，拨充道南书院田。一段土名视坑碓仔垅，年收租谷二千八百觔，佃廖广汉。
　　嘉庆十三年，知县杨桂森讯断，应用圭控张永禧一案，充入书院。一段土名徐墩街路前鱼塘一口，并四围塘埂旱田，佃人除理还徐宅苗租银七钱，折铜钱六百三十文外，年纳官租铜钱二千文，佃人徐健官。
　　嘉庆十三年，知县杨桂森讯断，黄瀛和控张大有一案，充入书院田。一段土名法师庙及老佛殿前，年收租谷四百六十六筋，佃人李魁元。又一段土名桐墘，年收租谷二百二十筋，佃雷水生。
　　嘉庆十三年，知县杨桂森讯断，郑子祯控郑凤畅一案，充入书院田。一段土名塔底洋，年收谷一百二十六箩，每箩二十五筋，合四箩为一百筋。每百筋折钱七百五十文，俱於每年十月初五日以前为限，亲缴入书院，归监院收理，佃人郑子祯。
　　元妙观余租拨充道南书院费用额数
　　年额征银二百四十九两九钱九分五厘。
　　额征租谷一百九十七石六斗四升二合六勺，每石折银七钱八分，共折银一百五十四两一钱六分一厘。
　　额征租米一十五石三斗四升七合，每石折银二两。
　　三项共征银共四百三十两八钱五分。
　　掌教束金并往来路费，端午中秋节仪共钱一百三十九两。
　　生童膏伙银三百两八五折钱。
　　学长辛劳银十两八五折钱。
　　门水夫工食银二十两八五折钱。
　　火神祭品银六两三钱八五折钱。
　　共银四百七十五两三钱。
　　逢闰年加支课席银一两五钱。
　　生童膏伙银三十两。
　　学长辛劳银一两。
　　门水夫工食银二两。俱八五折钱。
　　养正书院古义学，建於府学之旁，惟成人得入。乾隆十一年，归义学之田於道南书院，而义学仅有其名。嘉庆六年，诸生呈请知府广善，重建义学，即将梅山寺空屋改建，颜名曰：“养正书院”。年於梅山寺清出田租内，分出银六十两，以为掌教修脯，俾小子亦有造焉。今与道南书院并行，后改为剑津书院。民国元年折毁，仅有遗址。
　　旧延平书院在城南九峰山之麓，中有祠祀李文靖公，左右翼以廊，庑前面南有门。宋嘉定二年，郡守陈宓以延平为杨、罗、李、朱四贤讲道之乡，因仿白鹿洞规式建书院，为奉祠讲学之地。院有礼殿，以祀先圣。有祠堂，以祀四贤及周、张、二程、廖德明、黄干诸贤。聘九江蔡念成为院长，延宏斋李燔定学规，捐俸市田，以赡诸生徒。其后郡守傅康、陈又有建置。端平间，赐延平书院额，有阁、有堂斋、有濯缨、闻、光风霁月亭，有风雩桥，后圮。郡守董洪修复，元末毁於寇。明，知府俞廷芳，始建堂，专祀李侗。佥事匡显为横翠楼及亭桥，渐复旧规。正统复毁於寇。景泰间，佥事李颙、通判杨季琦、监察御史倪敬重修，揭旧延平书院匾悬之。嘉靖二十四年重修，为巡按御史何维柏。万历十七年捐修，为推官罗心尧。万历三十八年重修，为知府倪朝宝。崇祯七年毁。清光绪七年，巡道朱明亮、知府张国正重建。民国三年，建安道尹蔡凤重修。
　　旧游定夫先生书院在普安里凤池乡。明嘉靖间，知府沈鎜改修，并建大门牌坊，祀宋儒游定夫先生。同知曾子钦与分巡佥事吴朝凤，建二门并两廊，今存。
　　旧九龙书院在县治东南，长安北里。中有礼殿，以奉先圣，四配、十哲像。有祠堂，以祀杨、罗、李、朱四先生。相传其地为四先生旧讲学之所，明宣德间、殿堂倾圮，先圣与诸贤像，迁祀本县学，门额故址犹存。嘉靖四年，参政蔡潮重建，后复毁废。今有印山书院，改为印山两等小学校。
　　屏山书院在峡阳县佐署右侧，今改为两等小学校。

	

民国改设城乡各学校开列

	

　　延平中学校在紫云冈，旧道南书院。清光绪二十九年三月，刘守传福始改设中学堂。三十二年管守元善又改为师范学堂，招生教授速成科，毕业一次。宣统二年复名中学堂，仍以旧余租银，及刘守任内新捐寺租银，道拨排关公抽项下银为常费。又由省按月补助银三百元。迨民国二年十一月汪巡按使减去补助月费二百元。自后常费分余租银八百元，新捐寺租银二百二十元，排关公抽银一千四百四十元，省补助费一千二百元，全年经费实计洋银三千六百六十元。民国三年十二月，甲班学生毕业十四名。五年二月，乙班学生毕业十五名。
　　县立第一高等小学校在府儒学明伦堂，清光绪三十二年成立。
　　县立第一国民学校在天官岭，清光绪三十二年成立。
　　县立第二国民学校在府经历署，民国二年五月成立。
　　县立第三国民学校在箭道，民国五年二月成立。

	

一区

	

　　公立第一国民学校在安丰桥，民国七年三月成立。

	

三区

	

　　公立第一高等小学兼国民学校在峡阳，清光绪三十一年成立。
　　公立第二国民学校在江汜，民国六年三月成立。
　　公立第三国民学校在漈头，民国七年二月成立。
　　公立第四国民学校在渎溪，民国七年三月成立。

	

四区

	

　　公立第一高等小学兼国民学校在大历口，清光绪三十一年成立。

	

五区

	

　　公立第一高等小学兼国民学校在宝龟山，清光绪三十四年成立。
　　公立第二国民学校在谢地，民国四年八月成立。
　　公立第三国民学校在照口，民国六年成立。
　　公立第四国民学校在茂地，民国六年七月成立。

	

六区

	

　　公立第二高等小学兼国民学校在九墩桥，民国二年十一月成立。
　　公立第二国民学校在三连埂，民国六年二月成立。
　　公立第三国民学校在埂头，民国六年二月成立。
　　私立第一国民学校在埂头，民国四年六月成立。

	

七区

	

　　公立第二国民学校在溪后，民国二年五月成立。

	

八区

	

　　公立第一国民学校在王台，清光绪三十三年成立。

	

九区

	

　　公立第一高等小学兼国民学校在西芹，清宣统二年成立。

	

十区

	

　　公立第二国民学校在下道，民国七年一月成立。
　　公立第三国民学校在佘溪，民国六年十二月成立。

	

十一区

	

　　公立第一高等小学兼国民学校在漳湖坂，清光绪三十四年成立。
　　私立第一高等小学兼国民学校在漳湖坂，民国二年四月成立。

	

十二区

	

　　公立第一国民学校在保福，民国四年三月成立。
选举志第十三
　　粤自五期相代，三辅共赞，燧人四佐，伏羲六臣，轩黄七辅，少昊四叔，实能金木及水。伊耆四岳，亦分阴阳为官。夏商用父，周重宾兴。以梦以荐，升举厥异。齐桓三选，修尚德贤。战国纵横，挟策干进。才辩渐开，文艺蒿矢。汉，公孙弘，始基对策，东方朔，肇赴公车。晁错，与贤良文学之选，仲舒，上茂才孝廉之举。元帝增弟子员，甲科为郎中，乙科为太子舍人，丙科补文学掌故。建初分四科之设，顺帝以年四十为限，擢高等而罢下第，荣路益广。魏有监试之官，吴立程试之科。晋试虞挚，为策问之始。举阮种，为廷问之始。宋驾幸国学，亲试诸生。齐策问秀才，不尚委牍。梁收寒品，并惠羊肆。南齐策生，贿赂买第。隋二科举人，初称贡士。炀帝大业，特科进士。唐含元殿试，加以口试。天宝策加诗赋，代宗宽命给烛。乡贡怀牒，鹿鸣赓宴。武后代阼，糊名覆校。宋太祖赐士宴钱。开宝宠开恩例。太平兴国乃定三甲，琼水锡宴，牓天增荣，端拱厥重春闱。咸平初立秋试，或以试官避亲，或以渡江择彦，少长既明，状元乃立，魁甲之誉，称纶宠焉。辽重长策，金设童科，亦逮有元，兆传花牓。明试八比，科目互异。清沿明制，二百余年，得人称盛。末季始停科举，广开学堂，而取士之途愈杂。轻文艺，而尚技术。剿泰西之学说，忘中国之经训，是所谓变本加厉者也。民国方兴，崇尚科学。京师有大学、专科，省有师范、正预二科，及中学校，县有高等小学校，乡有国民学校，皆取青年子弟，层累递升，以期造成有用之材。士生於今，亦一时之嘉会也。南平自宋黄裳大魁，科名之盛类镞镞，为桑梓光。夫人之传不传，不尽系乎科目，然以科目取士，固大有人在。而学校之设，亦以尊重乎教育。凡厥士人，其思所以殚心实学，而无负培养之厚也可乎。故历叙选举，以列於左。
　　宋以前科第事宜，失传无考。太平兴国八年，进士赐同出身，分为三甲，殿试分甲自此始。淳化三年壬辰科，糊名考校分五等，上三等赐及第，余赐出身。咸平元年戊戌科，是榜始为小录用绫，谓之金花，帖於卷首，载知举年甲行第，家讳私忌，登科人大书姓，小书名。咸平三年庚子科，分六甲，第四甲同进士出身，五甲同三传出身，六甲同学究出身，赐别科出身自此始。景德四年，闰六月壬午，御试制科举人。大中祥符元年戊申，始赐袍笏。四年，置誊录院，禁止监门防缉，解衣阅视始於此。天禧三年己未科，始有特奏名。宝元元年是岁改元，第一甲皆赐绯。皇祐元年至皇祐五年，始改四年一举为闲岁。嘉祐二年丁酉，是科亲试举人，凡进士与殿试者，始免黜落。熙宁三年庚戌，是年御试策一道，至七年以进士既罢词赋，所试策，即与制举无异。时政阙失，已许人上封事，遂罢贤良等科。熙宁六年癸丑，是年一甲二甲赐及第，三甲赐出身，五甲同学究出身。熙宁九年丙辰科，是年诏第一名以下并试律义断案，赐官钱，印小录，废明经科。元丰二年免试刑法，第一甲二甲赐及第，三甲四甲赐出身，五甲赐同出身。元祐六年辛未，是年兼诗赋人，第一场经义三道。专治经艺人，两场各五道，四场各策二道。绍圣四年罢诗赋，专习一经，廷对仍试策。崇宁三年甲申，是岁建辟雍，以待天下。每岁贡士，试中者释褐，三试不中，退归本贯外，三岁乡贡，谓之大比。宣和六年以贡士人众，特添省额一百人，赐御制诗。建炎二年戊申，诏分省额於诸路。绍兴二年壬子，是科初复诗赋仍额试。绍兴五年乙卯，初试南省，初场赋各一首，专经者本经义三道，语孟艺各一道，次论一道，次策三道，殿试策亦如之，自绍圣罢诗赋，至是始复。绍兴十五年乙丑，复经义，通诗赋、论、策为三场。绍兴十八年戊辰，经义、诗赋，复分为两科。绍兴二十七年乙丑，诏复行兼经义，如十三年制。绍兴三十年庚辰，是科经义、诗赋兼行。隆兴元年经义、诗赋，复分两科仍免殿试。宝庆二年丙戌，是时科举之弊，曰传，又曰换卷，曰易号，曰卷子出外，曰誊录灭裂，诏防戢焉。明洪武三年始开科，八股取士。永乐二年甲申，命工部，建进士题名碑於国子监。宣德二年，会试分南北中卷，以后沿之。崇祯十五年壬午，赐特用出身。查闽省中式，自洪武以后，或数十名，或一百数十名无定额。景泰八年丙子，始定额九十人。万历四十三年，增额五名。天启元年，特恩福建广额三名。崇祯三年庚午，广额一名。崇祯十五年壬午，广额十名。清顺治五年始开科，中式一百五人。顺治八年辛卯，中式百二十人。顺治十四年丁酉，仍中式一百五人。顺治十七年庚子，中五十三人为例。康熙二年癸卯，特恩加中十五名。康熙五年自甲辰会试，以策论二场取士，是科及明年会试仍之。康熙八年己酉，福建加中十名。康熙十一年，中额仍五十三名，副榜十名为例。康熙十九年庚申，补科加中十名。康熙二十三年加中十名。康熙二十六年丁卯科，加台湾府一名为例。康熙三十五年丙子，福建增十七名，共七十一名为例。至三十八年己卯，奉恩诏加十名。康熙四十一年分出官卷七人。康熙四十四年增五经卷三人。康熙五十二年癸巳，是科中八十九人。雍正元年，恩科福建省加中额三十名，共一百十五名。谕乡会试二场，仍以孝经为论题。雍正七年己酉，各省乡试每正额十名，加中一名。十名之外有零数者，亦加中一名。雍正十三年乙卯，始革春秋合题。乾隆九年甲子，是科为始革去五经卷。乾隆十二年丁卯，是科以后，定额八十四名。乾隆二十一年，定例乡试第一场，试以四书文三篇，第二场经文四篇，第三场策五道，其论表判，概行删省。会试第二场加表文一道。乾隆二十四年己卯科场条例，首四书文三题，加性理论一道。二场经文四题，加五言八韵诗一首。三场仍用策五道。乾隆四十八年癸卯，是科以后，次年改诗归第一场，於第二场兼用孝经。乾隆五十一年丙午，是科以后，次年二场裁论，用经文五篇，以诗、易、礼记、春秋序次，乡会轮用。乾隆五十七年壬子，是科专用春秋，以后五经并用。嘉庆三年戊午，是科加额三十名。嘉庆十二年丁卯，加台湾一名为例。
　　武科目，唐、宋、元通志未载。有明及清庚申科以前，武举中额，经耿精忠变乱之后，册籍无凭。稽考自康熙庚申科起，本科省中五十一名，辛酉中四十九名，甲子中四十六名，丁卯中五十名，庚午中四十八名，癸酉中四十九名，丙子中四十名，己卯中四十七名，壬午中四十六名，乙酉中四十九名，戊子中四十七名，辛卯中四十九名，癸巳中四十八名，甲午中五十名，丁酉中四十九名，庚子中四十六名。雍正癸卯中五十名，甲辰中四十三名，丙午中四十三名，己酉中四十六名，壬子中四十五名，乙卯中四十六名。乾隆丙辰中四十三名，戊午中四十四名，辛酉中五十四名，甲子中五十一名，丁卯中四十一名，庚午中四十六名，壬申中四十五名，癸酉中四十三名，丙子中五十五名，己卯中四十三名，甲辰中三十九名，壬午中三十八名。自是科后，武中额定五十名为例。
　　拔贡自明崇祯乙亥始。清朝以十二年一举，逢酉年为期。优贡三年一举，每举通省六人。县学岁贡，三年两举。
　　生员入学额数，雍正二年，谕增学额，小学改力中学，中学改为大学，大学照府额。南平学额二十名，自此始。乾隆六十年，南平学额加七名。嘉庆元年，南平学额加五名。

	

选举科目

	

	

宋

	

　　太平兴国五年庚辰，苏易简榜。
　　廖亚之
　　雍熙二年乙酉，梁灏榜。
　　江嗣宗
　　淳化三年壬辰，孙何榜。
　　叶　温
　　罗　鼎
　　大中祥符元年戊申，姚华榜。
　　余　实
　　洪　询
　　大中祥符五年壬子，余爽榜。余或作徐。
　　廖　淮寰宇志无。
　　江虚舟
　　大中祥符八年乙卯，叶齐榜。
　　鲍　光
　　天禧三年己未，王整榜。
　　廖　淳洪、抚二州，推官。
　　天圣二年甲子，朱郊榜。
　　廖处平
　　李　干屯田郎中。
　　天圣五年丁卯，王尧臣榜。
　　李　参赐中庸。
　　天圣八年庚午，王拱辰榜。赐大学、中庸及儒行。
　　吴　辅传见列传。
　　景佑元年甲戌，张唐卿榜。
　　张　拟
　　吴　照宣教郎、信州判官。
　　帝悯孤寡不得进，诏南省就试进士诸科，十取其二。又诏，凡年五十，进士五举，诸科六举，常经殿试。进士三举，诸科五举，及尝预先朝御试，虽试文不合格，毋辄黜，皆以名闻。自此之后，率以为常。
　　宝元元年戊寅，吕溱榜。
　　宋　綨
　　余　凂
　　李　纁幹子，朝散大夫。
　　议试士法，富弼言：“殿试本武后，不足法。宜令有司第高下，引殿唱名赐第，罢殿试。是岁改元，第一甲皆赐绯。
　　庆历二年壬午，杨寘榜。
　　李　纬
　　郑　先
　　庆历六年丙戌，贾黯榜。
　　李　绎
　　叶斐泰通志斐作裴。
　　杨师颜
　　廖山甫
　　范迪简
　　皇祐元年己丑，冯京榜。至皇祐五年，始改四年一举，为闲岁。
　　杨介石
　　胡式职
　　嘉佑二年丁酉，章衡榜。是科亲试举人，凡进士与殿试者，始皆免黜落。
　　陈皋谟
　　吴　潜越王宫教授。
　　嘉佑四年己亥，刘辉榜。
　　范　峒迪简子，漳州守。
　　嘉佑六年辛丑，王俊民榜。
　　范　峋1迪简子。
　　冯　泽
　　时试中礼部及御试下第者四人，侯官陈传其一也，传，字商老，著瓯冶逸事。
　　嘉佑八年癸卯，许将榜。
　　王　端传见文苑。
　　治平二年乙巳，彭汝砺榜。
　　练　毖传见列传。
　　朱甲立
　　按郡志尚有廖平，省志作廖子平。注云：将乐淳次子，初名铁柱，南安知县，累官宝谟阁学士，据此，则天祐三年之廖淳信为将乐人无疑。
　　治平四年丁未，许安世榜。
　　张　冕
　　范　峵迪简子。
　　杨　宇
　　熙宁三年庚戌，叶祖洽榜。
　　吴君称辅四子，解元、朝奉大夫、知州郡，赠正奉大夫。
　　胡　璞传见文苑。
　　是年御试策一道，罢诗赋。帖经墨义，士以各占一经，并论孟。罢春秋三传。分四场，初大经，次兼经，次论一道，次策二道。至七年以进士既罢词赋，所试策即与制举无异。时政缺失，已许人上封事，遂罢贤良等科。
　　熙宁六年癸丑，余中榜。
　　叶唐懿
　　余行之
　　叶　恕
　　吴　辟
　　林　修
　　叶唐稽
　　是年第一甲二甲赐及第，第三甲出身，第四甲同出身，第五甲同学究出身。
　　熙宁九年丙辰，徐铎榜。
　　宋宜甫
　　曹将美
　　宋　毅宋游志，作宗。
　　尤　询
　　余卞之
　　蔡元方省志，作将乐人。
　　是年诏第一人以下并赐律义断案，赐官钱，印小录，废明经科。
　　元丰二年己未，时彦榜。
　　叶唐稷
　　吴　择
　　罗仲彦
　　朱　起
　　张　齐
　　时彦上或有李字，是年免试刑法，第一第二甲赐及第，第三甲四甲赐出身，第五甲赐同出身。
　　元丰五年壬戌，黄裳榜。
　　黄　裳第一人，有传。
　　魏　任有传。
　　范　嵎迪简子。
　　特奏名屡试不第而收用之，谓之特奏名。按特奏名释褐，皆宋取士之科也。
　　魏　容元丰四年，以明堂恩免解赴省。是年廷试，擢特奏名第一人赐同进士出身，假授承务郎，寻应博学宏词科。
　　元丰八年乙丑，焦蹈榜。
　　杨　烈寰宇志无。
　　吴　常瓯宁知县。
　　蹈旧志作熖或韬。是年颁三经新义。
　　元祐三年戊辰，李常宁榜。
　　吴　佸大庾知县，佸游志作括。
　　黄尧俞
　　邓　刚省志作邓光。
　　范　峣迪简子。
　　李　怺
　　杨敦仁省志载入将乐，注云：闽书作剑浦人，常与杨时来往，论反身知命之学，异端佛老之非。
　　元祐六年辛未，冯省志作马涓榜
　　徐麟符
　　胡　璪
　　胡元勣
　　是年立诗赋、经义两科，诗赋人兼一经，专经人不兼诗赋。每试四场，初本经义二道，语孟义各一道，次赋及律诗各一道，次论一首，次子史、时务策二道。专经者以经为主，兼诗赋者以诗赋为主，名次高下，则以策论参之。
　　绍圣元年甲戌，毕渐榜。
　　张孝裕
　　杨循道省志作将乐人。
　　绍圣四年丁丑，何昌方榜。
　　冯躬厚
　　练祇刚寰宇志无，省志云练或作陈。
　　徐公辅
　　诏罢诗赋，专习二经，廷对仍试策。
　　元符三年庚辰，李釜榜。专用新经字说。
　　杨道成
　　李　麟
　　朱齐旦
　　大观三年己丑，贾安宅榜。
　　张　浚
　　陈　麟传见列传，省志作沙县人，闽书陈麟下有梁泽民，郡志亦载剑浦，省志以为将乐人，旧志不载，今仍之。
　　政和二年壬辰，莫俦榜。
　　尤　深
　　范　珙游志作洪。
　　廖　方
　　吴　擢君称子，罗源知县，擢省志作权。
　　尤　申
　　政和五年乙未，何榜。
　　吴　播君称子，传见列传。
　　张宪武
　　罗仁远
　　张　俞
　　刘天牧
　　吴　溥君称孙。
　　黄　举省志作尤溪人。
　　宣和元年戊戌，王昂榜。
　　魏　贯
　　陈祗柔旧志作练。
　　范　杞
　　张时彦
　　杨　申
　　朱　允
　　是年嘉王楷考在第一，朝廷不欲令宗室魁多士，擢次名王昂为首。
　　宣和二年庚子，上舍释褐。
　　范　悰省志无。
　　宣和三年辛丑，何焕榜。焕省志作涣。
　　吴芳庆传见列传。
　　余　谊
　　彭　泽
　　李　邦
　　尤　昱
　　刘　浩
　　张　杰为御史，有蹇锷风。
　　宣和六年甲辰，沈晦榜。
　　杨　谆
　　柯　发
　　宗　庠
　　谢　方
　　林邦彦
　　刘　昱
　　以贡士人众，特添省额一百人，赐御制诗。
　　建炎二年戊申，李易榜。
　　魏　郁传见列传。
　　范　津
　　伍　渊
　　范邦彦
　　郑　桂是科诏令省额於诸路漕台类试，以建寇，移於本州。
　　绍兴二年壬子，张九成榜。是举初复诗赋仍额试。
　　张大中
　　廖　拱
　　何　铎
　　陈　迁
　　伍颖达
　　吴　淦浦城知县。寰宇志只有淦，无大中五人。
　　特奏名
　　罗从彦据谱八世祖京城，自豫章避难来家剑浦，生子二人，一徙沙县，一止镡城2，传见儒林。
　　绍兴五年乙卯，汪应辰榜。初试南省，初场诗赋各一首，专经者本经义三道，语孟艺各一道，次论一道，次策三道，殿试策亦如之。自绍圣罢诗赋，至是始复。
　　吴武陵焕章阁直学士，赠吏部尚书。
　　绍兴八年戊午，黄公度榜。是岁免殿试。
　　张　维传见列传。
　　宗　序
　　绍兴十二年壬戌，陈诚之榜。
　　张廷杰
　　蔡士龙
　　罗无咎
　　绍兴十八年戊辰，王佐榜。
　　段有直有游志作友。
　　宗　升
　　绍兴十五年乙丑，复经义通诗赋论策为三场，是举经义、诗赋复分两科。
　　绍兴二十一年辛未，赵逵榜。
　　廖　挺
　　杨纯臣
　　吴　渐漳浦尉。
　　绍兴二十四年甲戌，张孝祥榜。祥或作孙。
　　廖
　　王宋端
　　绍二十七年丁丑，王十朋榜。绍复行兼经义，如十三年制。
　　石应城
　　黄　藻传见列传。
　　吴人瑞
　　李信甫附父侗，儒林传。
　　李友直侗子。
　　绍兴三十年庚辰，梁克家榜。是年经义，诗赋兼行。
　　李　淙
　　张时发
　　吴天常
　　乾道二年丙戌，萧国梁榜。自隆兴元年，经义、诗赋复分两科，仍免殿试。
　　陈　滂
　　高人杰
　　乾道八年壬辰，黄定榜。
　　田　澹
　　黄　衍
　　陈　束
　　宁　渊
　　特奏名
　　陈　瑀第一人。
　　淳熙八年辛丑，黄由榜。
　　高三美
　　李三有
　　罗大聘
　　陈民望
　　淳熙十一年甲辰，卫泾榜。
　　郑　光
　　李　衍
　　鄞康成
　　黄公信
　　淳熙十四年丁未，王容榜。
　　张显甫传见文苑。
　　邓文举
　　张如圭
　　石中立
　　陈备逯考韵书无备字，疑刚字，误分为二也。考通志逯系，旧志误写也。
　　庆元五年己未，曾从龙榜。
　　黄友直
　　余　谈
　　吴　焕广东检法宣教郎。
　　范　倓
　　廖起宗
　　崇　炳
　　杨子文
　　杨　晏
　　开禧元年乙丑，毛自知榜。
　　廖　渭
　　开禧三年丁卯，上舍释褐榜。
　　邓子克寰宇志作剑浦人，乙丑进士。邓通志作赵，以为尤邑人。
　　嘉定元年戊辰，郑自诚榜。是科及第郑自诚、孙德舆、黄宫柱三人皆闽人。
　　陈　鹗旧志作谔。
　　赵崇彪
　　赵崇藩
　　赵崇廑
　　萧荣祖
　　赵汝抚
　　赵希咏
　　嘉定四年辛未，赵建大榜。
　　赵崇隆
　　宁　柄渊子。
　　赵崇鲁
　　赵崇璘
　　赵时夫
　　赵时淳
　　嘉定七年甲戌，袁甫榜。
　　叶仪凤
　　赵崇锐省志作鋔。
　　刘次恭
　　黄宜卿
　　张　庚
　　特奏名
　　张　安游志，以为沙县人，尤溪县亦载其名，旧省志县志以为邑人。
　　嘉定十年丁丑，吴潜榜。
　　彭　申
　　魏梦社
　　赵崇濂
　　陈　烨
　　黄由行
　　江　楫
　　嘉定十三年庚辰，刘渭榜。
　　游拱之
　　杨　武
　　冯　源
　　嘉定十六年癸未，蒋重珍榜。
　　杨浩然将乐志，以为其邑，作汤姓。
　　杨淳子
　　黄直卿
　　宝庆二年丙戌，王会龙榜。
　　赵必延
　　赵必洪
　　赵崇丽
　　赵崇禩碑作。
　　赵崇兑
　　黄　复传见忠烈。
　　赵必逢
　　汤　冲碑作杨。
　　魏　鼎
　　吕　桥
　　冯子威
　　李　多
　　叶　参
　　叶　浚
　　赵崇允
　　赵崇霄
　　赵崇照
　　赵崇需
　　赵崇宝
　　赵必躬
　　赵必曼
　　绍定二年己丑，黄朴榜。
　　杨武子
　　蔡应龙
　　邓焕章
　　赵必衍
　　绍定五年壬辰，徐元杰榜。
　　吴一鸣传见列传。
　　赵孟垓
　　宗　良续题名记，良作艮。寰宇志无良，而以许合为邑人，游志载入尤溪，旧志从游志不书，今仍之。
　　端平二年乙未，吴叔吉榜。
　　吴　瑞宁化尉。
　　赵孟岗黄志，岗作炯。
　　蔡简夫
　　尤垕之
　　萧虞韶
　　嘉熙二年戊戌，周坦榜。
　　吴应本传见列传。
　　张时中
　　张希顔
　　赵崇
　　冯梦得史部尚书。
　　汤　露
　　淳祐元年辛丑，徐俨夫榜。
　　谢　华黄志，作崋。
　　陈　徽鹗子。
　　黄应升
　　赵若琎
　　陈　采
　　上合释褐赵若琎
　　淳祐四年甲辰，留梦炎榜。
　　张　弇
　　汤逢辰省志作将乐人。
　　淳祐七年丁未，张渊微榜。
　　陈　雅第一甲。
　　李公足
　　聂渊潜
　　陈　燮
　　淳祐十年庚戌，逢辰榜。
　　冯　宝
　　王应丰
　　郑元芳
　　吴　珩珩旧作衍。
　　李公儒
　　宝祐元年癸丑，姚勉榜。
　　吴元之乙科亚魁，湖州教授。
　　赵必檖乙科，崇锐子，通志、游志作崇兑子。
　　黄介龙
　　王必谦国学。
　　赵必崇彪子，宗学内舍。
　　宝祜四年丙辰，文天祥榜。
　　陈　桂甲科。
　　赵必必兄，上舍甲科。
　　赵　瑶阜子，游志作珤。
　　严桂发
　　邓观光
　　聂庆隆渊潜子、隆，游志作龙。
　　宋日隆
　　开庆元年己未，周震炎榜。
　　邓　俨文举从孙。
　　范又新
　　吴光国
　　钟吉昌
　　景定三年壬戌，方山京榜。
　　吴　震应酉弟，德化尉。
　　赵良爌上舍学谕。
　　赵崇汝抚从子，上舍。
　　杨自得
　　赵必琏
　　赵孟塾孟垓弟。
　　咸淳元年乙丑，阮登炳榜。
　　赵崇溥
　　李　溶信甫曾孙。
　　魏　应
　　陈　鄂
　　赵与橪
　　赵必途崇鲁子，必琏兄。
　　赵与澴
　　赵必
　　赵必太
　　赵良玿必琏兄。
　　赵必鍄必琏兄。
　　赵孟领必琏曾孙。
　　赵时仆游志，作傼。
　　赵孟沐3
　　赵时仿
　　赵必仹
　　赵孟溍
　　赵必
　　赵崇倘
　　赵良琏
　　赵孟绣
　　赵良玕
　　赵必锟必琏弟。
　　赵崇钵
　　赵必
　　赵孟仲尚有赵孟某某，赵必某某四人，缺其名。按通志各县每科之后，又有宗子一款，皆载其名，而不著其姓，独於延平无之，疑赵姓登科之多，亦必宗子也。
　　咸淳四年戊辰，陈文龙榜。
　　赵必逳崇鲁子。
　　范　联崇鍄弟。
　　罗诚子
　　赵必造
　　宁　章一作璋，柄子，学士。游志尚有陈某赵时某二人，皆缺名。
　　咸淳七年辛未，张镇孙榜。
　　赵孟衍
　　赵与玉第一甲。
　　朱仲长
　　徐孟张省志，孟作梦。
　　罗太孙
　　赵孟谦
　　曹　辅孙。
　　赵必凑
　　魏有庆大学士。
　　陈布禄
　　聂　古渊潜子。
　　汤　传乙甲，涣曾孙。
　　冯士选梦得子。冯汤二人，省志俱属将乐。

	

进士

	

	

元

	

　　元统元年癸酉，李齐榜。
　　张　本传见文苑。

	

明

	

　　洪武二十七年甲戌，张信榜。
　　王耈龙泉知县。
　　洪武四年辛亥，始会试取中吴伯宗榜，一百二十人。诏行各省，连开科三年。是年秋复乡试，壬子癸丑乡试，至甲寅罢会试，遂不开科者十有一年，至十八年乙未会试丁显榜，四百七十二人，初选进士为庶吉士。二十一年戊辰任亨泰榜，初刻程文，第一名授修撰，二三名授编修，著为令。至三十年丁丑春榜，福州陈，山阴刘谔等五十一人，北人俱不与，诉不公再试夏榜，韩克忠等六十一人。
　　永乐二年甲申，曾棨榜。
　　李　镡靖江知县，靖游志作清。
　　命工部建进士题名碑于国子监，命侍读学士王达记。
　　永乐十年壬辰，马铎榜。
　　叶　宜传见列传。
　　先是己丑会试毕，值上巡北京，庚寅冬始回銮，至辛卯乃殿试，至三十一年乙未始会试于北京。再试下第举子，续取二十四人，并赐冠带，给教谕，送国子监读书。
　　永乐十六年戊戌，李骐榜。
　　骐初名马，御笔改骐。
　　吴　恭传见文苑。
　　天顺元年丁丑，黎淳榜。自宣宗宣德二年会试，分南北中卷，此后沿之。
　　刘　璋有传。
　　成化二年丙戌，罗伦榜。明朝科第得人，以是科为盛。
　　罗　明有传。
　　成化八年壬辰，吴宽榜。
　　吴　珙恭之侄孙，户部主事，传见列传。
　　曾拱辰新喻知县。
　　正德六年辛未，杨慎榜。
　　胡　琼有传。
　　正德九年甲戌，唐皋榜。
　　萧　歆韶之弟，兵部郎中。
　　黄　焯传见列传。
　　郑庆云有传。
　　嘉靖八年己丑，罗洪先榜。
　　王　滋池州推官。
　　嘉靖十一年壬辰，林大钦榜。
　　游居敬传见列传。
　　万历二年甲戌，孙继皋榜。
　　陈正谟传见列传。
　　万历三十五年丁未，黄士俊榜。
　　邱宪章传见列传。
　　天启五年乙丑，余煌榜。
　　骆天闲传见列传。
　　崇祯七年甲戌，刘理顺榜。
　　金　章知博罗县，捐俸修学宫，岁饥极力赈恤，率义勇击贼，歼厥巨魁。调知合浦县，乞赐养归。
　　崇祯十五年壬辰，赐特用出身。与宋特奏名略同。按旧志此条载十三年庚辰，今据题名碑改正。
　　邓宗荩
　　邓芳晖
　　林润蓁传见列传。

	

清

	

　　顺治九年壬辰，邹中倚榜。
　　吴　璞唐县知县。
　　康熙二十一年壬戌，蔡升元榜。
　　黄宫柱传见列传。
　　康熙四十五年丙戌，施云锦榜。
　　余祖训改名甸，福清人。江津知县，历吏部郎中，山东济宁河道，山东按察使司，顺天府府丞。
　　乾隆十六年辛未，吴鸿榜。
　　杨有光河南籍。
　　乾隆十九年甲戌，庄培因榜。
　　谢纯钦
　　乾隆二十六年辛巳，王杰榜。
　　官志涵翰林院庶吉士。
　　乾隆二十八年癸未，秦大成榜。
　　危履亨世美曾孙，赵州临城县知县。
　　乾隆五十八年癸丑。
　　陈存远钦赐进士，恩点翰林院检讨。
　　乾隆六十年乙卯，王以衔榜。
　　应丹诏浙江义乌、陕西固城县知县。
　　是科以前，癸丑会试，每经文一篇，以五经轮试既周，榜前五名，取每经之优者一人，后此始兼用五经。
　　嘉庆二十四年己卯，恩科陈沆榜。
　　龚联奎四川安岳华阳县知县，升绵州直隶州知州，奏代潼川府知府。
　　光绪三十年甲辰，谭延闿榜。
　　郑元桢钦点兵部主事，改授广东龙门县知县。

	

举　人

	

	

元

	

　　至正十年庚寅。
　　周　祐第一人再举。
　　宁　祐璋孙。
　　孙伯颜
　　至正十三年癸巳。
　　尤　英

	

明

	

　　洪武三年庚戌，李升榜。是岁始，诏开科取士，福建四十名。
　　张文衡
　　尤　旻
　　魏　谧
　　洪武十七年甲子，黄维清榜。自甲寅会试后不开科，是年诏复乡试榜四十人。
　　季　镛府学中式，任教谕。
　　洪武二十三年庚午，张伯福榜。
　　周　盛府学中式，永明知县。
　　石　寿知州。
　　洪武二十六年癸酉，林赐榜。
　　祝　寿石城教谕。
　　徐　贵俱府学中式，省志无。
　　王　耈联捷进士。
　　洪武二十九年丙子，李骐榜。
　　萧　讷国子助教。
　　建文元年己卯，杨子荣榜。旧志称洪武三十二年，闽书云建文年号己今诏书仍旧，今从改正。
　　王　寿府学中式。
　　胡昭善裕州学正。
　　永乐元年癸未，陈用榜。期当会试，以登极未暇，因命再乡试。
　　方　达
　　朱　员雷州训导。
　　章　纶俱府学中式。
　　季　镡联捷进土。
　　永乐三年乙酉，杨端仪榜。
　　吴　恭府学中式，戊戌进士。
　　王　礼第二人崖州学正。
　　永乐六年戊子杨慈榜。
　　叶　宣府学中式，壬辰进士。
　　施　显观子仙居教谕。
　　朱　隆
　　梁　观教谕。
　　永乐九年辛卯，林志榜。
　　朱　经传见孝义。
　　谢　瑗临山卫经历。
　　张　清经历俱由府学中式。
　　李　胜传见列传。
　　王　胜教谕。
　　永乐十二年甲午，何琼榜。
　　邱　良府学中式，豹韬卫经历。
　　范　顺教谕。
　　永乐十五年丁酉，李马榜。
　　包　耘台州训导。
　　吴　寿湖州教授，俱府学中式。
　　吴　宁华亭训导，以亲老改将乐，吴谱作善宁。
　　永乐十八年庚子，吴观榜。
　　朱　广茂名知县。
　　高　祐东阳知县。
　　陈　宗光禄寺丞。
　　彭　寿
　　朱　盟平乡教谕。
　　永乐二十一年癸卯，汪凯榜。
　　罗胜富
　　陈德宗郃阳教谕，俱府学中式。德，游志作得。
　　邓　富高邮州判。
　　宣德元年丙午，林时望榜。
　　王　屿耈子，上津教谕。
　　张　斌俱府学中式。
　　宣德七年壬子，林同榜。
　　吴　惠第四人，闽县籍，聊城教谕。
　　刘　祐北流教谕，俱府学中式。北流，省志作清流。
　　符　节荆州推官，有政声。
　　正统三年戊午，林侨榜。
　　林　同儒士中式。
　　景泰元年庚午，翁宾榜。
　　施　观府学中式，香山教谕。
　　陈　纶传见列传。
　　景泰四年癸酉，许评榜。是年闽省中一百三十七名，八年丙子始定额九十人。
　　刘　璋丁丑进士，传见列传。
　　罗　明丙戌进士。
　　天顺二年己卯，杨琅榜。
　　朱　显府学中式，香山知县。
　　胡　启宁陵教谕，治家严肃，居官廉洁，亲丧庐墓，乡闾推重。
　　成化元年乙酉，赵榜。
　　吴　珙恭从孙，壬辰进士。
　　成化四年戊子，黄文琳榜。
　　曾拱辰府学中式，壬辰进士。
　　成化十年甲午，黄乾亨榜。
　　袁　宝府学中式。
　　王　福玙子。
　　李凤翔应天中式，知瑞金县，八日即以病辞归，性劲特，于世寡谐。
　　成化十六年庚子，吴造榜。
　　郑　贤府学中式，广西都司都事。
　　弘治五年壬子,林文迪榜。
　　吴从周府学中式，岑溪知县。
　　弘治八年乙卯，宋元翰榜。
　　黄　清镠子，府学中式。
　　陈一言
　　弘治十一年戊午，林士元榜。
　　陈邦彦第五人，宁国知县。
　　黄　相清从孙，会稽教谕。
　　萧　韶户部郎中。
　　李时修郁子，府学应天中式，处州推官。
　　弘治十七年甲子，黄如金榜。
　　吴　泰传见列传。
　　陈　福纶子，临桂县知县，俱府学中式。
　　肃　歆韶弟，甲戍进士。
　　陈　玙应天中式，肇庆通判。
　　吴　臻府学顺天中式，知无为州。
　　正德二年丁卯，林文俊榜。
　　骆　升府学中式，星子知县。
　　正德五年庚午，黄廷宣榜。
　　胡　琼府学中式，联捷进士。
　　正德八年癸酉，张岳榜。
　　郑庆云友子，联捷进士。
　　黄　焯中子，联捷进士。
　　正德十四年己卯，陈公升榜。
　　陈　绅府学中式，传见列传。
　　嘉靖四年乙酉，林东海榜。
　　王　滋府学中式，己丑进士。
　　嘉靖十年辛卯，陈让榜。
　　游居敬纶子，联捷进士。
　　嘉靖十三年甲午，杨子克榜。
　　黄　焲相子，改名，传见列传。
　　嘉靖十六年丁酉，章日闇榜。
　　吴必学府学中式，传见列传。
　　罗　钟改名汝贤，南雄通判，慈和爱民，民咸德之。
　　嘉靖二十五年丙午，洪世迁榜。
　　陈应鹗附父绅，传见列传。
　　嘉靖二十八年己酉，黄士观榜。
　　邓应登府学中式，知太和县，慈惠恤民，莅任未期，以疾卒，民公惜之！
　　嘉靖三十一年壬子，黄星耀榜。
　　朱成文府学中式，传见儒林。
　　黄成乐府学中式，传见列传。
　　嘉靖三十四年乙卯，黄懋冲榜。
　　黄应林附父焯，传见列传。
　　朱成武成文弟，传见列传。
　　嘉靖四十二年甲子，王大道榜。
　　宁　烈传见列传。
　　万历元年癸酉，苏浚榜。
　　王以蒙传见列传。
　　朱廷献附父成文传，府学中式。
　　陈正谟应鹗季子，联登进士。
　　万历四年丙子，刘廷兰榜。
　　林有梧瑄子，传见列传。
　　万历七年己卯，陈文选榜。
　　林大亨若桂子。
　　万历十九年辛卯，黄志清榜。
　　邱宪章丁未进士。
　　应懋璜传见列传。
　　万历二十二年甲午，王畿榜。
　　黄梦瑞传见列传。
　　万历二十八年庚子，周起元榜。
　　陈国祯传见列传。
　　万历四十年壬子，高崇谷榜。
　　魏懋绩传见列传。
　　万历四十六年戊午，戴国章榜。自四十三年甘汝挺榜，增中五名为例。
　　徐尚卿传见忠烈。
　　天启元年辛酉，范方榜。是科特恩，福建广额三名，共九十八名。
　　骆天闲府学中式，乙丑进士。
　　天启七年丁卯，戴震雷榜。
　　宁永龄
　　崇祯三年庚午，张能恭榜。是科广额一名。
　　林凤仪府学中式，工部主事。
　　金　章甲戌进士。
　　邓宗荩紫阳知县。
　　邓芳晖新繁知县，二邓俱由福州府学中式。
　　崇祯六年癸酉，陆希韶榜。
　　林润蓁钟鸣仲子，第五人,传见孝义。
　　崇祯九年丙子，蔡高标榜。
　　应人文安陆知县。
　　王际显
　　崇祯十五年壬午，何承都榜。是科广额十名。
　　段国纪4思贤仲子，茂名知县。

	

清

	

　　顺治五年戊子，李维华榜。是年始开科，中式一百五名。
　　邹仪周府学中式，任丹徒知县，传见列传。
　　林润芝钟鸣子，永宁知县。
　　段有綵彭水知县。
　　应国贲南安教谕。
　　吴金思立曾孙，平和教谕。省志无应、吴二人。
　　顺治八年辛卯，陈圣泰榜。一百二十人。
　　林　晋肥乡知县，省志作肥城。
　　朱腾炜俱府学中式。
　　金世祯章从子，知榆次、常宁二县。
　　吴　璞江南籍，壬辰进士。
　　顺治十四年丁酉，吴孟榜。仍一百五名。
　　艾日华平和教谕。
　　邱三捷尤溪学中式，传见文苑。
　　顺治十七年庚子，吴道来榜。是科五十三名为例。
　　彭长龄府学中式，历知锦县、临颍二县。
　　欧　鸿顺天中式，滦城知县。
　　康熙二年癸卯，李达可榜。时恩加中十五名。
　　林　笔就日子。
　　康熙五年丙午，蔡奎榜。自甲辰会试，以策论二场取士，是科及明年会试仍之。
　　王祐之孙蕃孙。
　　蔡邦英
　　毛志伊念恃孙，省志无。
　　康熙八年己酉，何龙文榜。是科复以八股取士，福建加中十名。
　　危世美传见列传。
　　康熙十一年壬子，林鉎榜。中额仍五十三名，副榜充贡监十名为例。十六年丁巳，特恩福建无。十七年戊午，并入浙闱乡试，十九年庚申，曾炳榜补科加十名。
　　陈聘之武强知县。
　　黄宫柱壬戌进士。
　　康熙二十年辛酉，郑元超榜。
　　谢圣扬传见列传。
　　康熙二十三年甲子，邱坦榜。加中十名。
　　杨凤羽安溪教谕。
　　康熙二十六年丁卯，萧洪梁榜。是科加台府一名为例。
　　陈国柱府学中式，江南高淳知县。
　　康熙二十九年庚午，潘金卣榜。
　　谢　瓒第二人，附父圣扬传，见列传。
　　康熙三十五年丙子，余正健榜。是科福建增十七名，共七十一名为例，至三十八年己卯，张远榜奉恩诏加十名。
　　余祖训改名甸，福清人，丙戌进士。
　　康熙四十四年乙酉，施鸿纶榜。自四十一年分出官卷七人，是年增五经卷三人。
　　应　宣莆田教谕。
　　康熙四十七年戊子，林昂榜。
　　余祖荫府学中式，甸弟，广东番隅知县。
　　康熙五十二年癸巳恩科，江日升榜。是科八十九人。
　　萧　泳江南溧水知县。
　　康熙五十九年庚子，谢道承榜。
　　李永芳第四人，江南当涂知县。
　　何　彬山西潞城知县。
　　施　晋附父中传，见孝义，闽县学教谕。
　　雍正元年癸卯恩科，廖学信榜。
　　何　炜广西阳朔知县。
　　雍正七年己酉，陆祖新榜。
　　陈梦鹤改名贺，湖广麻阳知县，改教谕。
　　雍正十三年乙卯，黄元宽榜。春秋向用单题合题并出，是科始革去合题。
　　卓元岱沙县籍，府学中式。
　　乾隆九年甲子，朱仕琇榜。是科为始，革去五经卷。
　　翁　晟侯官人。
　　张逢泰
　　乾隆十二年丁卯，黄元吉榜。是科以后定额八十四名。
　　何　琇彬子，闽县学教谕。
　　席　液四川泸州州同。
　　乾隆十五年庚午，蓝彩琳榜。
　　饶象仁第四人。
　　杨有光河南籍，中式，联捷进士。
　　乾隆十七年壬申恩科，蔡延芳榜。
　　谢纯钦甲戌进士。
　　危履亨世美曾孙，癸未进士。
　　萧元极愿昌籍，乐昌知县。
　　乾隆十八年癸酉，骆天衢榜。
　　汪　淳
　　黄彤云
　　叶日上瓯宁籍，连江教谕。
　　乾隆二十一年丙子，杨凤腾榜。
　　施上炯府学中式。
　　乾隆二十五年庚辰恩科，张克绥榜。自己卯始，首场四书文三题，加性理论一道，二场经文加五言八韵一首，三场仍用策五道。
　　官志涵第四人，联捷进士。
　　乾隆二十七年壬午，赖涛榜。
　　林　烶霞浦教谕，升邵武教授。
　　乾隆三十三年戊子，翁霖榜。
　　何维锦
　　周润章府学中式，署清流教谕。
　　乾隆三十六年辛卯，顺天郭思敬榜。练　纲清流教谕，升福宁教授。

　　乾隆三十九年甲午，张舫榜。
　　朱
　　施国柱
　　邱　中曲周知县。
　　许国梁
　　乾隆四十四年已亥，张经邦榜。
　　卢家元竹溪知县，历任云梦、黄安、来凤、利川等县，署宜昌分府。
　　乾隆四十五年庚子，陈从潮榜。
　　曹有年武平、南靖教谕。
　　宫廷桂建安教谕。
　　乾隆四十八年癸卯，顺天裴显相榜。是科以后，次年改诗归第一场，於第二场兼用孝经。
　　王之藩丁酉拔贡，国子监助教。
　　乾隆五十一年丙午，谢淑元榜，是科以后二场裁论，用经文五篇，以诗、书、易、礼记、春秋序次，乡会轮用。
　　应丹诏乙卯进士，义乌、固城知县。
　　乾隆五十七年壬子，吴宏谟榜。是科专用春秋，以后五经并用。
　　王朝俊
　　龚宜之邵武县学教谕，先就景山官学教习。
　　陈存远钦赐。
　　嘉庆三年戊午，郑兼才榜。是科加额三十名。
　　许卓然归化训导。
　　嘉庆五年庚申恩科，张光浩榜。
　　龚　绅宜之子。
　　嘉庆六年辛酉，张翘榜。
　　汪承荫历泰宁训导，凤山教谕。
　　嘉庆十五年庚午，罗叶孙榜。
　　包焕章宁德教谕。
　　嘉庆二十三年戊寅恩科，叶大章榜。
　　龚联奎宜之孙，绅子，联捷进士。四川安岳、华阳知县，绵州直隶州知州，潼川府知府。
　　黄俊苑传见儒林。
　　张祖庚癸酉拔贡，宁洋教谕。
　　道光元年辛巳恩科，林文斗榜。
　　李光笏
　　王万孚侯官教谕。
　　道光二年壬午，李家辉榜。
　　欧梦白福州、建宁府学训导，泉州府学教授。
　　道光五年乙酉，林扬祖榜。
　　邱在濂本科拔贡，广东宜兴知县。
　　道光八年戊子，郭礼图榜。
　　李光国
　　道光十二年壬辰恩科，吴景禧榜。
　　陈国琦
　　道光十四年甲午，林廷祺榜。
　　黄世臣汀州府学教授，咸丰十一年殉难。
　　叶祖绵
　　高　鸿
　　道光十七年丁酉，刘志抟榜。
　　朱　绶
　　道光十九年己亥恩科，叶修昌榜。
　　曾世霖
　　道光二十三年癸卯，曾照榜。
　　陈国玙侯官、长乐、诏安教谕，福州府学教授。
　　叶新榆直隶临城、南乐知县，升云南阿迷知州。
　　道光二十四年甲辰恩科，叶畊心榜。
　　应登铭
　　应銮阶平坡知县。
　　道光二十六年丙午，黄维岳榜。
　　李上林
　　应上开
　　胡云章永春学正。
　　咸丰二年壬子，陈翔墀榜。
　　王世錞第二人。
　　张家模长乐、凤山教谕。
　　咸丰五年乙卯。
　　欧恩卿漳平、武平县学训导，归化县学教谕。
　　咸丰九年己未恩科。
　　蔡宗谟海丰知县。
　　曾云清
　　同治元年壬戌恩科。
　　叶芳椿
　　欧立元
　　同治六年丁卯。
　　胡逢文钦赐。
　　光绪元年乙亥恩科。
　　叶永滋光绪二年丙子，邓瀛洲榜。
　　蔡友当永福教谕。
　　光绪五年己卯，傅朝旭榜。
　　欧良海
　　光绪十一年乙酉，童其浚榜。
　　蔡建贤政和训导，兼理松溪教谕、训导加同知衔，宣统二年卓异正荐。
　　光绪二十年甲午，伊象昂榜是科加中三十名。
　　章云汉第四人，签分广东藩库大使。
　　光绪二十九年癸卯，林志烜榜。
　　郑元祯联捷进士。

	

府学恩拔副贡

	

	

明

	

　　吴思立有传。
　　吴思亨池州训导。
　　朱成贤广西都司断事、署清远县事，有惠政，士民颂之。
　　林应芳传见文苑。
　　陈所蕴
　　黄期豫
　　叶成章承天通判，有政声，家居四十载，懿行可风。

	

清

	

　　徐大升顺治四年恩贡，广州卫经历，升琼州同知。
　　萧　梁康熙癸巳恩贡。
　　王　堂原名者堂，乾隆庚午恩贡，安贫力学，介自持。
　　林　钟有传。
　　陈元捷雍正癸酉拔贡。
　　范振声乾隆乙酉拔贡。
　　游袭宗嘉庆己未恩贡。
　　危际唐道光乙酉拔贡。
　　王世勋道光丁酉拔贡。
　　邱昌煦道光己酉拔贡。
　　王世晋道光己酉拔贡。
　　张文漱光绪乙亥。
　　陈振馨光绪乙酉拔贡。
　　吕承尧光绪乙酉拔贡直隶　知县。
　　陈厚华光绪西酉拔贡。
　　邱延玺光绪丁酉拔贡。
　　欧经凤宣统己乙酉拔贡。
　　胡焕庚宣统己酉拔贡。

	

府学岁贡

	

	

明

	

　　魏　宗知府，一作知县。
　　宁　善丹徒知县。
　　朱　焘江华知县。
　　杨道恭
　　官　懋荆门知州。
　　吴　坚德安千户所吏目。
　　吴　韶
　　萧　韶
　　徐　春新兴知县。
　　萧　源传见孝义。
　　杨　文博罗主簿。
　　欧　澜
　　刘　森昌化知县。
　　朱　泗湘潭知县，有惠政。
　　谢　瑞正德间，知贵池县，有政声。超擢南京按察司副使，未任卒。
　　杨　恩增城县丞。
　　吴廷绣英山训导。
　　吴廷礼
　　李时修后中式。
　　陈　春知县。
　　查　厚传见孝义。
　　应　山南昌训导。
　　吴良贵泰次子，晋王府教授。
　　吴良甲泰三子，楚王府纪善。
　　杨　清新兴教谕。
　　杨　琼德庆训导。
　　陈寿崇阳谷训导。
　　萧崇礼附父源孝义传。
　　吴良田广宁教谕。
　　陈　祚纶子，富阳教谕。
　　游　纶见子居敬传。
　　林　缙见子应芳文苑传。
　　李梦庚时修长子，相州训导。
　　刘应蛟森长子。
　　刘应凤森次子，潮州训导，与兄蛟皆称孝友。
　　万　金乐昌知县，恬泊端严、有惠政，擢淮府审理，以养归。
　　吴道宣传见文苑。
　　官　鹗龙溪教谕。
　　张体中传见文苑。
　　徐登第传见。
　　林若桂传见。
　　黄　缙传见。
　　吴必勤虞城教谕。
　　朱民范严州教授。
　　陈应桐传见。
　　黄道充感恩知县。
　　杨大武传见。
　　黄应期永福教谕。
　　吴会寅万州学正，晋江教谕。
　　杨宗元训导。
　　吴　谧思齐子。
　　张　铎
　　陈　璧训导。
　　林人纪
　　徐　奈连城训导，历升万州学正，孝於亲，因辞归养。
　　骆良图教谕。
　　徐　查镇南卫训导。
　　杨道南留守经历。
　　邓可大
　　王学易教谕。
　　吴廷相
　　车任重训导。
　　刘　达文和子，兴化府训导。
　　甘懋勋
　　余一跃
　　林　沛应芳子，建安训导。
　　张问达
　　段思贤传见。
　　李廷春
　　吴国垍汤溪训导。
　　杨国埙俱恭珙玄孙，南靖教谕。
　　朱廷用成文子。
　　黄　昱
　　王志伊由训导历任汀州教授，士怀其教，立石志思。
　　邓居顺
　　吴士选邵武教授。
　　甘应寰
　　杨士清河主簿。
　　庄　彦
　　黄　彦
　　黄嘉爵传见孝义。
　　杨德厚长汀训导。
　　谢绍书长泰教谕。
　　黄应雷福宁训导。
　　陈廷芳潜江教谕，正谟嗣子。
　　黄焕章教谕。
　　李正芳
　　应士遵浦城教谕。
　　官应能龙溪教谕。
　　杨钟崶
　　黄炳如传见孝义。
　　余日升
　　张时泰
　　余登彦
　　黄以邦

	

清

	

　　徐大勋顺治丁亥。
　　徐大基顺治辛卯训导。
　　邹名台顺治癸巳，崇安教谕。
　　龙懋韩顺治甲午，福宁训导。
　　黄增禧顺治己未。
　　邓芳升顺治丙申，同安训导。
　　黄济元顺治戊戌。
　　骆震甲顺治庚子。
　　李本盛康熙癸卯，传见孝义。
　　朱世翘康熙己酉。
　　刘昌命康熙庚戌。
　　官上取康熙壬子。
　　邬鼎新康熙丁巳。
　　黄朝选康熙戊午。
　　宁　项康熙庚申。
　　杨玉树康熙辛酉。
　　张朝佐康熙甲子。
　　廖　升康熙乙丑。
　　朱世洪康熙丙寅。
　　毛章业念恃子，康熙丁卯，传见孝义。
　　吴绍宽康熙己巳。
　　范友韩康熙庚午，同安训导。
　　陈奇之康熙丁丑。
　　朱　鋐康熙癸未。
　　谢　珍康熙己酉，崇安训导。
　　林　锦康熙丙戌，南安训导，师范端肃。
　　章之槐康熙丁亥。
　　郭　镇康熙庚寅。
　　林世荫康熙辛卯。
　　游元日康熙甲午。
　　邹廷机仪周季子，康熙乙未。
　　陈观光康熙丙申。
　　朱芳春康熙戊戌。
　　林昌骥雍正戊申。
　　洪殷雷雍正壬子。
　　方文衮乾隆壬戌。
　　曹国楫乾隆丁卯，罗源训导。
　　陈凌云乾隆甲申。
　　邱　磊乾隆。
　　陈廷蕃乾隆。
　　谢纯镳乾隆丁酉。
　　叶长蔚乾隆。
　　刘之镇嘉庆辛酉。
　　朱逢时嘉庆癸亥，候补训导。
　　吴宫磌嘉庆己巳。
　　王有声嘉庆乙丑，候补训导。
　　蔡从封光绪乙亥。
　　陈式苓光绪丁亥。
　　陈式番光绪壬辰。
　　叶昌禄光绪戊戌。
　　陈鸾镳光绪庚了。
　　郑永华光绪辛丑。
　　王家璋光绪丙午。
　　童鸣凤

	

县学恩拔副贡

	

	

明

	

　　郭　中
　　游文信教谕，升随州学正。
　　吴景濂国埙孙，天启辛酉科。
　　应士宁天启恩贡，遂溪县丞。
　　刘汝益森孙。
　　游应丰于东子，崇明知县。
　　应士会恩贡。
　　谢懋卿崇祯癸酉，拔贡，兰溪知县。
　　叶瑞蓂成章子，崇祯乙亥特科拔贡。
　　余慎行崇祯丙子恩贡，附父履信传，见列传。
　　邱　毫更名若浚，己卯副榜，馀杭知县。
　　黄起元壬申副榜。

	

县学恩贡

	

	

清

	

　　徐登俊
　　吴　培顺治丁亥，丽水县丞。
　　陈　俨顺治戊子，附父国祯，见列传。
　　余日旭顺治辛卯，湘乡县丞。
　　管际明顺治甲午。
　　邓　仪顺治辛丑。
　　吴瑶青康熙丁丑，传见孝义。
　　王奇坡康熙癸巳。
　　危　定世美子，雍正癸卯。
　　叶　展雍正乙卯，连江教谕。
　　萧世俊乾隆庚午，恩贡，壬午副榜。
　　危　振定子，乾隆壬申。
　　胡　鐄乾隆壬午。
　　黄　镇乾隆庚寅。
　　黄翔蛟乾隆庚子。
　　蔡序椿乾隆乙巳。
　　萧　琛乾隆庚戌。
　　蔡　嘉庆丙辰。
　　梁天行嘉庆己未。
　　丁　伟嘉庆己巳。
　　黄尚修嘉庆己卯。
　　杨文哲嘉庆庚辰。
　　邱　铭道光元年辛巳。
　　黄奇章道光乙未。
　　蔡邦熙道光乙巳。
　　林当山咸丰元年辛亥，尽先州判。
　　陈　评咸丰壬子，署政和训导。
　　陈彦菁咸丰癸丑，尽先教谕，懿行可风。
　　张惠言咸丰乙卯。
　　蔡家珍邦熙子，咸丰辛酉。
　　林有升同治癸亥。
　　陈锡龄同治乙丑。
　　应冠洲同治壬申。
　　王献辰光绪元年乙亥，就职教谕。
　　黄大錞光绪戊寅。
　　林茂年当山子，光绪辛巳，就职教谕。
　　应仲璜光绪己丑。
　　陈翰云锡龄子，光绪庚寅。
　　王瑞槐献辰子，光绪庚子，就职直州判。
　　卢金声宣统元年乙酉，广东直州判。
　　胡　宣统己酉。

	

县学拔贡

	

	

清

	

　　邹廷韶仪周子，康熙壬子。
　　朱绿云康熙乙丑。
　　康　衡康熙丁丑。
　　黄　毅雍正癸卯，政和教谕。
　　官志涵乾隆辛本拔贡，丙子副榜，连江教谕。
　　陈正儒乾隆乙酉松溪教谕。
　　王之藩乾隆丁酉。
　　官道烜乾隆己酉。
　　罗钟英嘉庆辛酉。
　　张祖庚嘉庆癸酉拔贡，戊寅中式。
　　邱在濂道光乙酉，本科中式，宜兴知县。
　　曾世霖道光丁酉拔贡，己亥中式中书衔。
　　应蔚华道光己酉。
　　邱荫桦咸丰辛酉。
　　王圣诠同治癸酉，就职教谕。
　　罗邦彦光绪乙酉，山东高密知县。
　　高　镛余孙，光绪丁酉，连城训导。
　　林升平宣统己酉，就职广东直州判。
　　胡振圻宣统己酉，就职直州判。

	

县学副榜

	

	

清

	

　　罗联飞顺治戊子，济和知县。
　　欧　鸿顺治丁酉，顺天中式。
　　萧　泳康熙辛卯副榜，癸巳中式。
　　郑朝梅乾隆戊午。
　　官志涵乾隆丙子。
　　萧世俊乾隆壬午。
　　应有容乾隆辛卯丁酉。
　　王泽沛嘉庆庚申钦赐。
　　陈国琦道光辛卯副榜，壬辰中式。
　　叶祖绵道光辛卯副榜，甲午中式。
　　欧立元道光丁酉副榜，壬戌中式。
　　胡遇文咸丰壬子钦赐。
　　黄世琦同治甲子，就职教谕。
　　胡逢文同治庚午钦赐。
　　应有龄光绪丙子，钦赐副榜，戊子钦赐举人。
　　徐云龙光绪己卯钦赐。

	

县学岁贡

	

	

明

	

　　杨　星给事中。
　　吴　毅传见列传。
　　张　复建昌教授。
　　周公锡监察御史。
　　廖　任顺天推官。
　　李　钦龙阳主簿。
　　杨　旻按察司知事。
　　李真童
　　冯銮生光禄寺丞。
　　林　禄苏州卫经历。
　　魏　顺保定府通判。
　　蔡　成郁林知州。
　　谢　善杭州照磨。
　　池子安台州推官。
　　陈安定合淝县丞。
　　魏宁祖衡阳知县。
　　梁　谌钦州判官。
　　吴　长石埭知县。
　　杨　慈南充知县。
　　王　显传见列传。
　　章　璇市舶提举。
　　陈　轸上元知县。
　　冯　巽光禄寺丞。
　　魏　璟遂溪知县。
　　谢　成高州通判。
　　吴　敬吉安通判。
　　黄　恭宛平知县。
　　周　全怀远知县。
　　李　瑶汶上知县。
　　杨道泰广州卫经历。
　　谢福畴乌程知县。
　　黄祖吉知县。
　　王　埌汉州知州。
　　曾　道贵州知州。
　　黄　淳惠州通判。
　　黄　性任南京大理寺，升泰州知州致仕，父老攀留，成化间以朝恩，选授奉议大夫。
　　应士铨
　　吴　真乐林知县。
　　郭　泰鄞县教谕。
　　林　铁均州知州。
　　朱　全霍邱知县。
　　郭　镇
　　王　瑛曲阳县丞。
　　王　定河内训导。
　　杨　寿卫经历。
　　陈　山长沙照磨。
　　卢　晟新昌知县。
　　卢　善知县。
　　林　琅湖州通判。
　　黄　鏐分宜县丞。
　　罗　护吏目。
　　张　荣传见列传。
　　徐　茂宣平主簿。
　　赵　昒苏州推官。
　　苏　钟连州推官。
　　吴　早升上舍生。
　　魏　琮汤溪主簿。
　　郑　升广州卫经历。
　　李　郁临海县丞。
　　杨　骥
　　陈　实广信经历。
　　林　瑶杭州经历。
　　薛宗铸嘉善主簿。
　　卢　童
　　梁　元教谕。
　　王　拱芦州检校。
　　林　盛新乐县丞。
　　郭天举
　　康　荣西安训导。
　　罗　睿
　　王　铭乐清主簿。
　　吴　中
　　甘汝霖兰溪知县。
　　郭　敬新兴训导。
　　胡　政丹阳县丞。
　　冯文兴广东盐课司提举。
　　欧　茂
　　郭　显传见文苑。
　　魏　成宣平训导。
　　赵　瑄瑞州训导。
　　汪　文吏目。
　　吴　嵩卫经历。
　　邓　胜赣县丞。
　　梁　镇
　　黄　瀚廉州训导。
　　黄　楷
　　林　顺石城知县。
　　卢　潭永康训导。
　　黄　中见子焯传。
　　何　源高安教谕。
　　王　润江阴训导。
　　陈　义太平教谕。
　　朱　正南海训导。
　　张　桂如皋训导。
　　应　荣永嘉训导。
　　郑　友宾州训导。
　　黄　福
　　王　钦主簿。
　　黄　侗句容知县。
　　罗云麟附父明，见列傅。
　　林　学兴国训导。
　　陈
　　吴思齐性恬静，初训和阳，士子乐从，历都昌王府教授，以忧归，遂不出。
　　郭凤来衢州训导，性恬静，莅官未逾年致仕归，杜门不出。
　　王南山河南崇府审理。
　　陈　惠州经历。
　　翟　纲禹城教谕。
　　邱　举历任登州教授，善诱诸生，祀和平名宦。
　　王　臣拱子，嵊县教谕，事亲克孝。教士以诚。
　　冯　临嘉兴通判。
　　谢　宏安东卫教授。
　　李梦吉时修仲子，和平教谕。
　　朱化宗海宁教谕。
　　官　凤温州训导。
　　郑　唐杭州训导。
　　陈廷器大名训导。
　　李　昂上杭教谕。
　　蔡　明教谕，尚义睦族，取重乡评。
　　施　明南康训导，博学洽闻，多士咸庆得师。
　　王　汛徐州训导。
　　张　翱麻城教谕。
　　欧金梁由武康训导，历宿州学正，能文工诗，著有燕居楼。
　　游文义教谕。
　　刘　赣县训导，端己作人，历升教授致仕。
　　叶　桂铅山训导。
　　陈应鹏湖州教授。
　　林　瑄见子有梧列传。
　　游于北附父居敬列传。
　　黄应春传见列传。
　　邬　轩
　　黄起莘传见文苑。
　　朱子仪训导。
　　查应秀附祖厚，孝义传。
　　杨秉纪传见列传。
　　朱成廉浦城训导。
　　林以文传见列传。
　　吴朝策德安训导。
　　杨天衢训导。
　　林　鼎福宁训导。
　　黄　润庆远教授，累摄宜山令缘，爱士恤民，致仕归，门无杂宾。
　　蔡　谟训导。
　　余履信传见列传。
　　谢邦俊连州训导。
　　游于东教谕。
　　邱应登益府教授。
　　黄期升乐昌教谕。
　　林有檀长汀训导。
　　余　麒龙溪训导。
　　应懋钦萧山县丞。
　　吴茂钟建安训导。
　　杜云鹄百户璁子。
　　黄应贤传见孝义。
　　陈师尹有卓行，任教授归，训迪后进，至老不倦。
　　黄以礼
　　吴懋昙
　　林钟鸣附父以文传。
　　张　勋教授。
　　王懋德镐仲子，诏安训导。
　　程应节
　　吴名俊邵武教授。
　　万禹辉太仓学正。
　　游正庭历训建阳，于潜二邑篆，操持劲节，宦归萧然，授徒自给。
　　吴从进崇安训导。
　　徐联芳
　　吴从周漳州训导。
　　汪　荣缙云训导。
　　黄廷扬九江训导。
　　龚奎烜
　　高
　　朱光耀
　　金及第
　　蔡时馨惠安教谕。
　　林有槟传见列传。
　　黄应山
　　杨文焕闽县训导。

	

清

	

　　林日勋顺治戊子，传见列传。
　　官天眷顺治辛卯，上杭训导。
　　邓芳联顺治癸巳，崇安训导。
　　营际亨顺治乙未，漳州训导。
　　叶瑞顺治丁酉。
　　林起凤顺治己亥。
　　高　芬顺治辛丑。
　　游世绣康熙己酉。
　　吴其竦康熙辛亥。
　　游梦湖康熙癸丑。
　　郑　连康熙丁巳。
　　林云纪康熙己未，晋江训导。
　　张宇亨康熙辛酉，崇安训导。
　　陈新之康熙癸亥。
　　王纯义康熙乙丑，松溪训导。
　　黄宫良康熙丁卯，海澄训导。
　　骆如蛟康熙己巳。
　　吴之楫康熙辛未。
　　杨鹏冲康熙癸酉。
　　谢士超康熙乙亥。
　　官　箴康熙丁丑。
　　林之椿康熙己卯。
　　谢瑶光康熙辛巳。
　　郭孔文康熙癸未。
　　黄天植康熙乙酉。
　　康济海康熙丁亥，辑有四贤纪要。
　　严　溶康熙己丑。
　　李一韩康熙辛卯。
　　程祖伊康熙癸巳。
　　谢　坦康熙乙未，德化训导。
　　翁兆行康熙丁酉，嗜学能诗，著有力言集。
　　许　广康熙己亥。
　　张文佐康熙辛丑。
　　饶　崙雍正癸卯，福鼎训导。
　　何廷烈雍正乙巳，伉直独行。
　　黄祖琼雍正丁未。
　　艾延钊雍正己酉。
　　黄宗升雍正辛亥。
　　应旗招雍正癸丑，屏南训导。
　　林　樵雍正乙卯，泉州训导。
　　王际乾隆丁巳，传见孝义。
　　朱　靖乾隆己未。
　　江　湘乾隆辛酉，仙游训导。
　　江　涛乾隆癸丑。
　　丁　宣乾隆乙丑，龙溪训导。
　　魏不同乾隆丁卯。
　　冯上琼乾隆己巳，宁德训导。
　　危　峻乾隆辛未。
　　张国祚乾隆癸酉。
　　叶　涵乾隆乙亥。
　　邱　愉乾隆丁丑。
　　施国柱晋子，乾隆己卯。
　　朱廷俊乾隆辛巳，兴化府学训导。
　　高　彬乾隆辛巳，欧宁籍。
　　胡　琏乾隆癸未。
　　朱绍李乾隆乙酉。
　　黄　鹄乾隆廪贡，署连江训导。
　　张绍谟乾隆戊子。
　　黄瑶光乾隆。
　　万国宁乾隆。
　　曾翼健乾隆。
　　童　旗乾隆丁酉。
　　何　震乾隆己亥。
　　余名俊乾隆辛丑，选闽清训导。
　　应遇莘乾隆癸卯。
　　何维鋐乾隆乙巳，任闽县训导。
　　李　坦乾隆丁未。
　　吴宫础乾隆己酉。
　　魏维琮乾隆辛亥。
　　高　颖乾隆癸丑。
　　张鸿磐乾隆乙卯。
　　陈元谅嘉庆丁巳。
　　谢世钤嘉庆己未。
　　林　苑嘉庆辛酉。
　　王朝弼嘉庆癸亥。
　　梁上龄嘉庆乙丑。
　　王秀卿嘉庆丁卯。
　　应作翰嘉庆己巳。
　　应际汾嘉庆辛未。
　　王朝彦嘉庆癸酉。
　　官道烱嘉庆乙亥。
　　蔡国琨嘉庆丁丑。
　　蔡文褒嘉庆己卯。
　　卢轩举道光辛巳。
　　胡忠谟道光癸未。
　　何毓基道光乙酉。
　　蔡敏中道光丁亥。
　　廖　轩道光己丑。
　　邹元抡道光辛卯。
　　吴允彬道光癸巳。
　　谢德舆道光乙未。
　　吴里厚道光丁酉。
　　官晋阶道光己亥。
　　许长城道光辛丑。
　　应　昱道光癸卯。
　　廖继陵道光乙巳。
　　陈承平道光丁未。
　　李国滋道光己酉。
　　叶祖纯祖绵弟，咸丰辛亥。
　　张锡川咸丰癸丑。
　　张祖铭咸丰乙卯。
　　曹文楷咸丰丁巳。
　　吴上勋咸丰己未。
　　林立勋咸丰辛酉。
　　吴上焘上勋之弟，同治癸亥。
　　卢书勋同治乙丑。
　　胡典常同治丁卯。
　　高余同治己已。
　　官邦彦晋阶之子，同治辛未。
　　傅龙章同治癸酉，就职训导。
　　陈其昌光绪乙亥。
　　张联奎光绪丁丑。
　　应以敬光绪己卯。
　　陈汝霖光绪辛巳，就职训导。
　　张昌年光绪癸未。
　　张铭绅光绪乙酉。
　　林运超光绪丁亥，就职训导。
　　应赓赞蔚华子，光绪己丑。
　　章焕星荃子，光绪辛卯，就职训导。
　　危曜庚履亨元孙，光绪癸巳，就职训导。
　　杨宗坡光绪乙未，就职本省县丞。
　　应进元光绪丁酉就职县丞，代崇安、松溪典史。
　　廖涟清光绪己亥。
　　刘汉孙光绪辛丑。
　　陈振龙光绪癸卯。
　　应时利光绪乙巳。
　　高仰之光绪丁未。
　　卢书方光绪丁未，广东府经历，代理浦司巡检。
　　游　英宣统己酉。
　　陈德馨宣统己酉就职县丞。
　　叶玉桢宣统庚戌。
　　梁锡瓒宣统庚戌。

	

优贡

	

　　朱　澐清乾隆戊午，由县廪举优，任南靖训导，调训凤山，升饶州府经历，致仕归。

	

荐辟

	

　　宋南平宋时荐辟，省志、府志俱未有载，今据罗谱增之。
　　罗良佐从彦五世孙，理宗五年甲子由例荐，官汀州教授。
　　罗　鼎良佐子，恭帝德祐乙亥以选荐，官惠州直学。

	

元

	

　　吴　璧传见孝义。
　　陈文举由人才授本路判官。
　　李必达由明经授建阳令。

	

明

	

　　孙伯延教授。
　　朱　汉工部员外。
　　尤　明知县。
　　尤　英山东按察佥事。
　　周　谟浙江按察佥事。
　　欧仲玉教授，以上六人由明经秀才辟。
　　练国本鸿胪寺鸣赞。
　　范子清衡州同知。
　　何　琅江山县丞，由楷书。
　　应伯真北平知州。
　　王应良庆元庆簿。
　　黄宗宝靖州知州，时州多水患，架舆梁十有七座，民无病，涉擢长沙知府。
　　赵　信定海县丞。
　　廖尚贤兴国知州。
　　骆　义浙江布政司检校。以上俱人才辟。
　　林有江西石城王府仪宾。

	

清

	

　　黄佳驹由军功，初任涿州州判，再任宁州州判。
　　席存鼎广西临桂知县。
　　王肇声分发山东候补州同。
　　高　飏浙江严州府经历。

	

民国选举

	

　　郑元桢元年福建临时省议会议员，二年福建省议会副议长，七年复选众议院议员。
　　林升平二年福建省议会议员。
　　吴超然三年补福建省议会议员。
　　陈耀煌
　　吕承章
　　张德浚
　　陈振玉
　　应浚元
　　林上荃
　　林文焕以上民国五年，建安道试取俊士。

	

民国各学校毕业

	

　　卢嘉璧全闽师范数学选科。
　　陈德麟北京朝阳大学法科。
　　邱昌勋北京朝阳大学法科。
　　卢凤鸣
　　章道坤
　　谢章锡
　　张　澐
　　曾　毅以上福建法政别科。
　　陈广心
　　陈广錞福建法政本科。
　　张式儒福建法政别科。
　　陈振玉
　　傅彰德
　　王长庚
　　王德扬
　　以上延平中学校甲级，民国四年毕业。
　　应曜光
　　应学程
　　应积德
　　梁开銮
　　龚鸣珂
　　叶拱璜
　　应守孟
　　罗家勋
　　叶大馨
　　叶月礼
　　张宝云
　　邱承纲
　　应仁声
　　梁联辉
　　龚履谦
　　以上延平中学校乙级，民国五年毕业。
　　卢世荣
　　卢震声
　　卢曜履
　　卢选卿
　　叶在崧
　　章道升
　　王以镗
　　卢明廷
　　以上省立第四中学校丙级，民国七年毕业。
　　叶荫蓪
　　蔡绍伊
　　陈守治
　　蔡绍禹
　　江学海
　　以上省立第四中学校丁级，民国八年毕业。

	

武进士

	

	

宋

	

　　崇宁四年
　　吴　栋福建都巡检使。

	

明

	

　　隆庆二年戊辰
　　赵继先延平卫指挥佥事。

	

清

	

　　康熙六年丁未
　　蔡茂相峡西巩昌府岷州卫守备。
　　康熙九年庚戌
　　甘　淮
　　康熙三十年辛未
　　林　英
　　按省志有康熙壬戌科，吴日光，旧志不载。

	

武举

	

	

清

	

　　顺治十一年甲午，陈泰榜。
　　罗　顺
　　顺治十七年庚子，杨邦宪榜。
　　陈廷魁
　　康熙五年丙午，张略榜。
　　蔡茂相联捷进士。
　　甘　淮庚戌进士。
　　康熙八年己酉，林堡榜。
　　许克扬晋江原籍。
　　康熙十一年壬子，王锡履榜。
　　陈绥之
　　何申兴
　　康熙十九年庚申，赛涟榜。
　　林　英府学中式，辛末进士。
　　陈开极
　　康熙二十年辛酉，林睿功榜。
　　张　琏
　　按省志有康熙庚午科严擢，丙子科严锋，俱福清县人。
　　康熙四十七年戊子，颜沧洲榜。
　　罗应麟府学中式，泉州提标千总，署守备。
　　黄生蔚端厚谨饬，允洽乡评。
　　康熙五十六年丁酉，王桢镐榜。
　　徐国梅
　　雍正十年壬子，黄开先榜。
　　张其炜
　　雍正十三年乙卯，张希云榜。
　　叶　桐浙江都司。
　　乾隆三年戊午，吴振拔榜。
　　侯国梁
　　乾隆六年辛酉，唐绪榜。
　　张其焯浙江温州镇大荆营卫守备。
　　乾隆十八年癸酉，林洪榜。
　　陈　纪
　　乾隆二十五年庚辰恩科，王国泰榜。
　　廖宗燿府学中式。
　　乾隆三十五年庚寅恩科，邹联元榜。
　　胡弼俊
　　嘉庆五年庚申恩科，罗云台榜。
　　胡　杰弼俊子。
　　嘉庆十五年庚午，张春辉榜。
　　高敬章
　　应步衢
　　嘉庆二十一年丙子，康荔芳榜。
　　应　晁督标。
　　道光二年壬午，李经邦榜。
　　杨　明
　　道光十一年辛卯，陈六书榜。
　　廖廷豪
　　道光十八年戊戌
　　高大勋
　　同治十二年癸酉
　　张家飏
　　光绪　　年
　　陈光礼
　　光绪十一年乙酉
　　黄绍波
　　清武职闽省由行伍致位副参游守者，各郡多有，旧志未载，年久无考。壬子省志，止载提镇以上，余悉从略。南邑奋迹戎行，原属无几，不得以通志为例，今就其可据者，附於武科之后。
　　章　隆赣州镇总兵。
　　骆　俨汀州镇左营游击。
　　章　琳福宁镇标，福安左营游击，署桐山营参将。
　　翁一治署延协右营游击。
　　翁　耀云南昭通镇标游击。
　　连国标贵州安龙镇标，中营游击。
　　胡　楷湖南岳州水陆参将，署崇庆镇总兵。
　　高　凤功加都司佥事5。
　　高桂英功加守备，邵武把总。
　　高　亮署连江营守备。
　　刘　瑞延协右营千总，署守备。
　　范廷宾功加守备，邵武把总。
　　汪文耀
　　陈　贵
　　饶　镇
　　张观元
　　王　璧俱延协千总。
　　张兴宗
　　邓德坤
　　廖允宪功加都司，邵武、大田、沙县把总。
　　张大成
　　魏尚文
　　范兆熙
　　许德亮
　　王　龄
　　林　瑞
　　谢　麟
　　潘　麟
　　詹　凯俱延协把总。
　　萧　永浙江把总。
　　丁文炳江南把总。
　　廖文明建宁把总。
　　刘朝建建宁把总。
　　杨　升建宁千总。
　　刘高耀泉州把总。
　　高　耀千总。
　　朱　英延协把总。
　　王洪兆福宁守备。
　　曹桂芳延协把总。
　　王洪元延协千总。
　　叶元亮6延协把总。
　　施圣哲建镇千总，署右营守备。
　　彭夺标延协把总。
　　吴忠贵游击，署延平协镇副将。
　　池占鳌游击。
　　陈云照延协千总。
　　杜鹏飞
　　刘朝栋
　　康胜标
　　陈荣徽俱同上。
　　章焕微建宁千总。
　　吴庚升延协千总。
　　曾步高同上。
　　李树棠延协把总。
　　吴鹏超
　　许步升
　　冯朝凤
　　陈世魁
　　杜延芳
　　黄道谦
　　马云升
　　陈云龙
　　赵得贵俱同上。

	

封赠

	

　　宋旧志封赠，载自明始，今据谱状可考者，增宋八人考。李侗行状，曾祖幹，祖纁，父焕，皆有赠秩，未载以某官赠，仍阙之。
　　吴仁肇以子辅，赠直方员外郞。
　　吴　辅以子君称，加中散大夫。
　　吴君称以子播，加赠正奉大夫。
　　吴　觏以子方庆，加承仕郎。
　　吴　升以子武陵，赠通直郎。
　　张　某以子维，赠朝议大夫。
　　吴　奎以子一鸣，加通直郎。
　　吴　翊以子应肃，加朝奉郎。

	

明

	

　　叶善德以子宜，赠承德郎户部主事。
　　刘彦高以孙璋，赠嘉议大夫，加赠资政大夫，工部尚书。
　　刘　通以子璋，累赠嘉议大夫，都察院右副都御史，加赠资政大夫，工部尚书。
　　罗皈远以孙明，赠嘉议大夫，都察院右副都御史。
　　罗永龄以子明，赠文林郎，河南道监察御史，加赠嘉议大夫，都察院右副都御史。
　　朱大有以子成文，赠奉政大夫，柳州府同知。
　　黄　中武康丞，以子焯，赠承德郎，南京礼部主事。
　　胡胜得以子琼，赠文林郎，山西道监察御史。
　　张仕谟以子荣，赠文林郎，江西星子县知县。
　　游　纶睢宁知县，以子居敬，封中宪大夫，广东按察使司副使。
　　游居敬刑部侍郎，以子于广，南京户部郎中，进赠通议大夫。
　　林　暄以子有梧，赠奉直大夫，饶州知州。
　　陈维孝以子国桢，赠文林郎，广东长宁县知县。
　　邱云龙以子宪章，赠文林郎，广东惠州府推官。
　　黄应元以子梦瑞，赠文林郎，广东广宁县知县。
　　林孟荣以子暄，赠文林郎，广西博白县知县。
　　黄崇礼以子宗宝，赠中顺大夫，长沙府知府。
　　黄彦成以子性，赠奉议大夫，泰州知州。
　　黄　禧以子成乐，赠奉直大夫，松江府同知。
　　黄应宿以子嘉爵，赠奉直大夫,兴国州知州。
　　骆良诏以子天闲，赠文林郎，直隶常州府宜兴县知县。
　　范良臣以子廷举，封徵仕郎，豹韬卫经历。
　　萧　亮以孙韺，赠昭勇将军。
　　萧天贵以子韺，赠昭勇将军，锦衣卫指挥使。

	

清朝

	

　　黄汉儒以子宫柱，赠奉政大夫，吏部郎中。
　　陈　俨以子世荫，赠奉直大夫，顺天府通判。
　　邹国恩以子仪周，赠文林郎，江苏丹徒县知县。
　　谢昌应以子圣扬，赠文林郎，广西平南县知县。
　　危应元以子世美，赠文林郎，山东利津县知县。
　　陈日闲以子国柱，赠文林郎，江苏高淳县知县。
　　叶　龙以子泳，封文林郎，江南凓水县知县。
　　陈景奎以子贺，赠文林郎，湖南麻阳县知县。
　　官叔宴以孙志涵，貤赠文林郎，翰林院庶吉士。
　　官良玉以子志涵，赠文林郎，翰林院庶吉士。
　　黄文卿以子毅，政和教谕，赠修职郎。
　　何仕宝以孙伟，阳朔知县，貤赠文林郎。
　　何廷烈以子伟，赠文林郎。
　　朱　鋐以子沄，饶州府经历，貤赠修职郎。
　　林就日以子钟，江西靖安知县，赠文林郎。
　　丁　　以子宣，龙溪训导，赠修职郎。
　　叶远荃以子日上，连江教谕，赠修职郎。
　　林润藩以孙烶，邵武教授，貤赠文林郎。
　　林茂槐以子烶，邵武教授，赠文林郎，先霞浦教谕，赠修职郎。
　　危　定以孙履亨，任直隶赵州临城知县，貤赠文林郎。
　　危　振以子履亨，任直隶赵州临城县知县，赠文林郎。
　　陈国梁以子正儒，松溪教谕，赠修职郎。
　　王希向以孙之藩，国子监助教，貤赠文林郎。
　　王如纶以子之藩，国子监助教，赠文林郎。
　　应　钟以孙丹诏，浙江义乌知县，貤赠文林郎。
　　应射策以子丹诏，浙江义乌知县，赠文林郎。
　　洪朝鼎以孙煜，援例州同，貤赠儒林郎。
　　洪　基以子煜，援例州同，赠儒林郎。
　　江巨济以孙允清，援例州同，貤赠儒林郎。
　　江汉云以子允清，援例州同，赠儒林郎。
　　应际关以子旭昀，汀州武平县学训导，请封奉政大夫。
　　应旭昀以子肇元，浙江寿昌县，请封奉政大夫。
　　应际唐以孙銮阶，湖北枣阳县任内保升同知，并加知府衔，貤赠朝议大夫，赏戴花翎。
　　应旭曜以子銮阶，湖北枣阳县任内保升同知，并加知府衔，请封朝议大夫，赏戴花翎。
　　应作麒以孙蔚华，德化县学教谕，貤赠奉直大夫。
　　应　昱以子蔚华，德化县学教谕，请封奉直大夫。
　　应銮阶以子衷，江西鄱阳县，晋赠中宪大夫。
　　叶常春以嗣孙新榆，任直隶赵州临城知县，升云南阿迷直隶州知州，貤赠朝议大夫。
　　叶映春以孙新榆，貤赠朝议大夫。
　　叶年芳以子新榆，诰封朝议大夫。
　　陈学忠以子国玙，任福州府学教授，赠承德郎。
　　陈国璋以弟国玙，任诏安教谕，貤赠文林郎。
　　叶际镛以子文澜，援例同知，赠朝议大夫。
　　蔡承惠以子友当，任永福训导，赠承德郎。
　　蔡梦熊以孙建贤，任政和、松溪教谕加衔，请封貤赠奉政大夫。
　　蔡成封以子建贤，任政和、松溪教谕加衔，请封赠奉政大夫。
　　郑仁美以孙元桢，兵部主事，改任广东龙门知县，貤赠中宪大夫。
　　郑良泰以嗣子元桢覃恩，貤赠中宪大夫。
　　郑良彬以子元桢覃恩，赠中宪大夫。民国七年复以众议院议员，呈请大总统蒙题褒“孝弟兼著”匾额，继室杨氏，请奖节孝，并蒙题褒“妇德母仪”匾额。
　　郑元坤以弟元桢覃恩，貤赠中宪大夫。民国七年复蒙大总统题褒“乡党称弟”匾额。

	

民国

	

　　陈厚章以子德麟，朝阳大学毕业，民国五年，呈请大总统奖“孝思不匮”匾额。妻卢氏奖“众善俱备”匾额。均颁红黄蓝合绶褒章，准予建坊立碑。
　　傅赞禹以子彰德请褒，民国七年，蒙大总统奖“好善乐施”匾额，给紫绿合绶褒章。妻林氏奖“妇德母仪”匾额，给黄红合绶褒章。
　　叶魏氏以子拱璋请褒，民国八年，蒙大总统奖“里党观型”匾额。
　　陈叶氏以子振玉请褒，蒙大总统奖“慈孝兼著”匾额，给红黄合绶褒章。
　　赵体纲以受业郑元桢，於民国七年，呈请大总统蒙奖“义行可风”匾额。

	

封赠武职

	

	

清朝

	

　　胡存性以子楷，泉州城守营守备，赠武信将军。
　　叶文禄以孙桐，绍兴守备，貤赠武德将军。
　　叶　珩以子桐，绍兴守备，赠武德将军。
　　杨岑云以孙升，任建镇中营把总，貤赠武信骑尉。
　　杨克生以子升，任建镇中营把总，赠武德骑尉。
　　朱　洵以曾孙振飞，任漳镇中营守备，貤赠武德骑尉。
　　朱翘梅以孙振飞，任漳镇中营守备，赠武德骑尉。
　　朱　炯以子振飞，任漳镇中营守备，赠武德骑尉。
　　王可象以孙洪兆，任建镇中营把总，赠武信骑尉。
　　王国宝以子洪兆，任建镇中营把总，赠武信骑尉。
　　施邦略以孙圣哲，任延把总，赠武信骑尉。
　　施朝椿以子圣哲，任延把总，赠武信骑尉。
　　曹　琪以子秀芳，任北路协营把总，赠奋武校尉。
	

荫子

	

	

宋

	

　　吴君称辅子，荫兴化知录。
　　吴孝友武陵子，荫通直郎。
　　吴天民孝友子，荫丞直郎，监文思院丞。
　　吴尧臣栋子，荫飞山巡检。

	

元

	

　　吴　用壁子，荫太学生。

	

明

	

　　罗云凤明次子，宣城主簿。
　　刘　华璋继孙，荫监。
　　游于广居敬子，南京户部郎中。

	

清朝

	

　　邹光泰仪周元孙，荫恩骑尉。
　　吴鹏高洪子，荫云骑尉。
　　陈映壁桓璧弟，荫云骑尉。
　　宫道炘廷梅子，荫云骑尉。
　　陈元辉艺继子，荫云骑尉。

	

乡宾

	

　　明大宾。
　　黄　中大宾。
　　罗云麟大宾。
　　陈师伊大宾五。
　　游王庭大宾十有六。
　　应懋期介宾。
　　吴　凤
　　胡友敬
　　谢应寿

	

清朝

	

　　王志伊
　　林日勋大宾五。
　　陈国柱
　　叶荣我
　　危世美
　　黄汉儒
　　王际
　　朱　沄以上大宾。
　　陈　琚
　　朱先登
　　朱万春
　　谢　丰
　　陈有祥
　　胡虞贤
　　余殿飏
　　曹光禉
　　应元龙
　　黄宏道以上旧介宾。
　　陈之廷咸丰癸丑介宾。
　　刘元和
　　危应元
　　徐德济
　　吴善建
　　林廷华
　　叶仰高
　　李　瑀
　　王仕仪
　　吴　宠
　　陈其序
　　王君惠
　　梁螽庆
　　黄　纶
　　章帝佐
　　骆龙姿
　　应彤蛟
　　危汝枢
　　邱上选
　　杨　绍
　　林梦龙
　　黄师熹
　　邓继康
　　魏天任
　　邓本明
　　林廷柱
　　邹大勋
　　魏中柱
　　徐士臣
　　叶云蔚以上旧耆宾。

	

耆寿

	

	

明

	

　　魏文选一百岁。
　　叶成章九十二岁。
　　陈　凯九十八岁。
　　黄应宿九十三岁。

	

清朝

	

　　林　锦九十三岁。
　　林日勋九十三岁。
　　余殿铨九十六岁。
　　曹永席九十八岁。
　　黄永绥九十六岁。
　　游嘉度九十六岁。
　　叶维标九十岁。
　　叶光弼九十岁。
　　朱　捷九十岁。
　　陈　　九十岁。
　　黄孔容一百岁。
　　周子皇九十二岁。
　　卢廷光九十二岁。
　　蔡廷宣九十九岁，四代同堂。
　　罗觐光九十岁。
　　张天机九十岁。
　　杨其铨八十六岁，四代同堂。
　　陈茂功九十岁。
　　游朝霜九十三岁。
　　班　凯九十二岁。
　　吴成建九十五岁，五代同堂。
　　蔡熊兆九十六岁。
　　应树谷九十五岁。
　　曾振芳九十四岁。
　　应朝钦九十一岁。
　　罗伯高九十岁。
　　姜云章九十三岁。
　　陈有威九十四岁。
　　邓伯英九十四岁。
　　邹公翼九十六岁。
　　庄焕廷九十二岁。
　　陈廷商九十二岁。
　　陈子会九十一岁。
　　陈奇璟九十岁，五代同堂。
　　邓维光九十六岁。
　　张经德九十七岁。
　　刘廷镇九十七岁。
　　姚永华九十岁。
　　卢　鳌九十一岁。
　　叶增智九十七岁。
　　卢　渤九十四岁。
　　廖赐寿九十七岁。
　　郑天禄九十六岁。
　　梁景祐九十一岁。
　　张之枢八十六岁，五代同堂。
　　卢文灿九十岁。
　　雷有相九十六岁。
　　曹文重八十二岁，五代同堂。
　　陈礼树九十一岁。
　　陈轩儒九十一岁，四代同堂。
　　陈建州九十四岁。
　　卢学魁九十岁亲见四代。
　　卢行安九十六岁。
　　王亨荣九十四岁，亲见四代。
　　卢行道九十三岁。
　　卢飏芬九十一岁，五子，十七孙，曾孙二十二，元孙三人。
　　王成卿九十六岁。
　　陈文敏九十岁，州同衔，五子，孙、曾、元三十三人，五代同堂。

	

民国

	

　　陈金钢九十三岁，贡生。
　　黄上程字哲选，九十三岁。
　　应戬锡九十五岁。
　　魏灿辉现年九十一岁，精神康健。
　　梁笏卿九十六岁。
　　应茂元九十一岁。
　　应选芹九十五岁。
　　应钟观九十岁。
　　应纯观九十岁。
　　应朝藩九十岁。
　　骆伯瞻九十六岁。
　　应腾球九十岁。
　　应祥徵九十岁。
　　应青九十岁。
　　廖学谟九十五岁。
　　妻　氏亦寿至九十。

	

寿妇

	

　　胡敦元妻陈氏一百岁。
　　马文福妻陈氏一百岁。
　　应汝辉妻叶氏九十一岁，五代同堂。
　　胡虞鼎妻陈氏一百岁。
　　陈廷柱妻郑氏九十九岁。
　　胡恒迎妻郑氏九十五岁。
　　叶茂元妻陈氏九十七岁。
　　甘周氏九十八岁。
　　吴皇正妻魏氏九十岁，五代同堂。
　　黄朝禹妻卢氏九十九岁。
　　陈廷华妻余氏九十九岁，四代同堂。
　　黄维积母卢氏九十九岁。
　　吴朝元妻谢氏九十岁，五代同堂。
　　梁馨祖妻王氏九十一岁。
　　陈奇璟妻吴氏九十岁，五代同堂。
　　叶彦光妻张氏九十岁。
　　刘孚中妻廖氏九十岁，五代同堂。
　　廖以诚妻张氏九十三岁。
　　骆升鼎妻朱氏九十一岁，五代同堂。
　　范贻久妻刘氏九十三岁。
　　骆智慧妻王氏九十四岁，五代同堂。
　　梁乔妻徐氏九十五岁。
　　李阿保妻卢氏九十岁，四代同堂。
　　骆龙光妻卢氏九十一岁。
　　梁宜尔妻应氏九十三岁。
　　聂杨氏九十四岁。
　　扬7承基妻邓氏九十四岁。
　　杨登苑妻叶氏九十一岁。
　　吴景文妻谢氏九十一岁。
　　陈锡龄妻罗氏九十岁。
　　欧大藻妻郑氏九十五岁，仁慈柔顺，五代同堂。
　　陈锡晋妻罗氏九十一岁。
　　吕廷鸿妻官氏九十四岁，五代同堂。
　　李学璧妻高氏九十五岁。
　　卢越妻叶氏九十四岁，五子五孙。
　　陈见湖妻欧氏九十四岁。
　　叶承武妻官氏百零四岁，生九子，见四代。
　　卢　怡妻应氏九十一岁。
　　王廷爵妻黄氏百零一岁，六代同堂。
　　王成卿妻陈氏九十一岁。
　　卢承烈妻王氏九十一岁，一子八孙，曾孙十，元孙七。
　　陈元瑚妻吴氏九十六岁，五代同堂。
　　官克敏妻卢氏九十二岁。
　　黄廷彩妻王柳英九十三岁。
　　刘元运妻陈氏九十五岁，四代同堂，延建邵道奎赐“祥钟人瑞”匾额。

	

民国

	

　　杨承佐妻吴氏年九十岁，现存。
　　应銮阶妻谢氏九十三岁。
　　张钟杰妻谢氏九十二岁。
　　骆作仁妻林氏九十一岁。
　　吴华林妻张氏九十三岁。
　　骆定穆妻张氏九十四岁。
　　骆伯瞻妻王氏九十五岁。
　　王天聪妻官氏九十二岁。
　　应射策妻黄氏九十三岁。
　　张茂槐妻邓氏九十六岁。
　　应宗发妻张氏九十岁。
　　应上培妻黄氏九十岁。
　　叶秉衡妻杜氏九十四岁，五代同堂。
　　乐朝暄妻刘氏九十一岁。
　　陆文鹏妻陈氏九十六岁，四代同堂。
　　曹文彬妻张氏九十七岁，五代同堂。
　　吴国妻叶氏九十五岁，四代同堂。
　　邱华松妻陆氏九十六岁，四代同堂。
　　曹学义妻张氏九十岁，四代同堂。
　　【校】
　　1.范峋：原本脱“峋”字，今据同治本补。
　　2.镡城：原本作“镡津”，今据同治本改。
　　3.孟沐：同治作“孟沭”。
　　4.段国纪：原本作“叚”，今据同治本改。
　　5.佥事：原本作“佥书”，今据改。
　　6.元亮：同治本作“光亮”。
　　7.扬承基：扬当作杨。
武备志第十四
　　易曰：“君子以除戎器，戒不虞。”书曰：“有备无患。”故武不可黩者，止戈之义也；而有必备者，防患之谓也。国家当开创之初，讲求兵制，设备完密。逮夫叔季之世，武臣惰窳，防备尽弛。无他，军令不严，饷糈徒縻。其将皆勋阀子弟，其兵皆市井阘茸。练之无素，而将之非材也。是故经武之道，务在择将而已。无事之时，守城池、保疆界、护行旅，皆其事也。将之稽察密，剔选当，赏罚明，训练勤，则兵不敢扰民，而足以卫民，将之得人为之也。有事克敌致果，将能身先士卒，与士卒同甘苦，得士卒信心，得士卒死力，用能百战百胜，将之得人为之也。夫备之恃乎人，而亦因乎地，视乎时。燕、赵之民多剽悍，吴、越之民多柔弱，激励而用之，皆可转弱为强。宋、明以前，多戎狄之祸，其备在西北，而利车马。明、清以还，重海洋之防，其备在东南，而利舟楫。火器始於元世，轮舶始於清代。今者欧西兵轮炮火之制，愈出愈精，中国亦既仿造，以资防御矣。果能明其纪律，一其号令，又何有内防之不备，外患之足忧哉。南平民气脆弱，地当冲要，备之当益加严。前代兵制可述者，悉书於左。民国初载，庶事草创，武备未一，是在秉钧者加之意焉。

	

武备

	

　　闽自东汉建安八年，吴始立南郡都尉於建安，福州始有都尉营，南平旧属会稽南部，兵亦当属焉。
　　晋置典船校尉，又有温麻船屯州兵。南邑兵制，未知谁属，历久无考。
　　唐武德三年始以延平为军，以延居咽喉总要之区，屯聚闽兵於此。
　　永平镇，在剑津北岸，五代时王延翰置都镇，屯驻闽城兵卒。王延政僭号於建安，召归辖下，改置镡州。
　　南唐保大四年，以制置使判镇延平。越二年升为剑州，以陈诲、陈谦为使，持节剑州诸军事。游志云：宋以前，延平有制置郡将之称，大抵知州事兼摄，所谓节度之权归於州，武臣无专设也。
　　宋兵制屡更，大约有三：京师曰禁兵，戍州城曰厢兵，籍民为之曰乡兵。福建三军，曰水军、保节军、崇节军。其在南剑与建汀者，则保节军是，凡步军三千人。熙宁以后，福建路水军之额，自水军而下三并改号曰保节。
　　后又益遣禁兵驻泊，长吏兼兵马钤辖，选武臣为都监，专主训练。时定诸路禁军额，福建路得四千五百人，后改隶三十三指挥，添至一万一千一百五十人。建炎以后，禁兵在福建者，有威果广节之名，厢兵直宁节丰国监之名，乡兵有枪仗手之名。旧志南邑有威果广节宁节营，是南平亦有禁兵厢兵。其时武臣有专官，不尽如制置，为知州事所兼摄也。又有侍卫司、侍卫亲军、马步军、都指挥使，所领步兵宣毅军，旧志不载后又砦兵，置巡检寨，籍民为巡逻弓兵手，故南平又有弓兵营。

	

宋设各营

	

　　中军帐在城西北，田坑广节营后山，乃凭高望远之处。宋绍兴初，叶文、叶武以万余人从间道入寇，郡守张建此，以为斥堠，招捕使陈重建。
　　广节营在城西田坑，广济桥。
　　保节十五营在招福坊。
　　保节十六营在建安门内。
　　保节十七营在仰爱堂侧，上三营俱城东。
　　牢城营按宋史，诸路厢兵，自骑射至牢城，其名凡百二十三。其间因事募人团立新额，或因工作，榷酤陆运送、通道、山险、桥梁、驿传、马牧、堤防、堰埭及剩员直牢城，皆待有罪配隶之人。壮城专治城隍，不给他役。
　　宁节营上二营，俱在城西登俊坊。
　　威果营在城西北田坑上七营，俱宋端平间，郡守董洪建。

	

关隘

	

　　黄墩关隘城西二十五里。
　　麻州头关隘城北梅岐里。

	

寨

	

　　卤水岭寨城西长砂上里，背山枕溪，上下壁立万仞，路仅通步，险数折，招捕使陈寨所，此与中军帐、鹅鼻头尖寨因警而设，非如各营寨为经制也。
　　鹅鼻头尖寨城北考窠岭上十三峰、平地耸起十余丈，中有捷路通郡城中军帐，后通峡阳，前通溪源诸处，有邻警，则屯此处以候望焉，建炎间，郡守张建立。
　　湖头寨城东十里，面溪背山，前建浮梁。宋建炎中，彻入寇，郡守张设伏於此，射杀之。
　　阳门寨宋元丰三年建，隶剑津县左翼军。
　　桐岭寨城西梧桐岭，宋嘉定七年，提举刘允济建。
　　峡寨在峡镇上，宋元丰三年建。
　　弓兵营在城将顺门外，宋嘉定五年，郡守陈宓、县尉张元简建，越二年，坏於洪水，端平三年，郡守董洪、县令赵希綮重建。
　　附废四镇
　　罗源镇城西，对岸罗源。
　　西津镇沙、顺二水合流处。
　　东津镇城东，凿滩，范迪简所居地。
　　静江镇今峡巡检司处。
　　元初以兵增戍诸路，有万户翼万户，府县有千户所，又有巡军弓手，并隶巡检司。其时福建有畲军制，无可考。
　　明兵制，一曰卫兵。洪武初年，自京师达於郡县，皆立卫所。延平统卫於福建行都司辖，前、后、左、右、中五千户，所卫设旗军共五千六百人。其取兵之法，或简户丁，或调他省，或弛罪徒配伍，皆世籍之。守城者谓之见操军，把隘、巡河者谓之拨差军。孔志云：把巡处凡八，坵墩，秋竹兵各二十人，砂溪三十人，诏州十三人，桔溪、茶洋二十一人，龙源二十四人，尤溪口十五人，每处官一员，三月一践更。
　　月给以米军米八斗，小旗九斗六升、总旗一石二斗，支於丰衍仓。
　　又取籍没之产及废寺田，分所军之半屯种，人授三十二亩。游志云：屯田九所。左所二，一在永安，一在闽县。右所二，一在永福，一在闽清。中所二，一在怀安，一在永福。前所二，一在侯官，一在怀安。后所一，在侯官。原额共四地五百二十四顷五十七亩上八分四厘，后增三十七顷二田六分七厘。
　　输赋六石，徵正银二钱五分，耗银一分一毫。以米输仓曰本色，以银输官曰折色，缘地远近制之。凡甲胄干戈之类，本卫军匠制之。器有定式，有成数。无事则籍而藏之库，有事则发而给之兵，事竣复归於库。其铳炮火药之类，置局以藏之。卫所之军番，上京师谓之班军。明初以武为重，军政修饬。都指挥使与布、按并称三司，为封疆大吏，专阃重臣，文武亦无定职。
　　正德以来，军职冒滥，为世所轻，兵帅如走卒，重以隐占虚冒诸弊。嘉靖时，延平卫军，见存守城操练，共一千九百八十二名，拨出九所屯田，共一千七百五十名。然大率备名行伍，而私习他技艺，充别差役，以为衣食计者，亡虑大半。其操练之时，则应名为击刺抽旋超距之状，盛其容卫，以避责一时，已乃复他业如故，至不足以任战守，而欲责以御敌建勋难矣!
　　一曰弓兵。宋、元时皆设，明代因之。凡要害去处，设巡检、巡缉，括民丁役之。南平峡、大历二巡检司，各弓兵三十人复其家。孝宗时，以田赋定差役，官给之。每民岁给银七两二钱，民间雇直数加倍。嘉靖末，倭寇扰。军门以各司弓兵多逃，议减其数。征赢充饷，以供客兵。弓兵之兵，徒存而已。
　　一曰民兵。即民壮，或称机兵。洪武初，沿元制，立营领民兵万户府，后从山西行都司言，听边民自备军械，团结防边。闽、浙苦倭，指挥方谦，请籍民丁多者为军，寻以为患邻里，诏闽、浙互徙，时已用民兵，然非招募也。正统二年始募，所在余民壮，愿自效者。十四年，令地方各募民壮，随处操练，遇警调用。景泰间，柄兵者建议，凡临敌失一军以上，与失机罪同。於是设机兵焉，官给鞍马器械，时练而用之，复其本户丁粮。复本户粮五石，户二丁。
　　弘治二年，立佥民壮法。凡州县七八百里者，每里佥五人。五百里四三百里以上二人。南平共佥二百五十名，春夏秋月操二次，冬操三歇三，遇警调遣，官给行粮，而工食则给於里甲丁粮。岁七两二钱。初曰快手，十年一代，后更曰民壮。正德时，工食取之田赋，役者雇直，官岁给之，用以守关隘，追盗贼，巡捕官督之，亦宋乡兵遗意。久之惟征工食，雇役谓之募兵。嘉靖末，军门又於其中选标兵隶麾下，奏增其直，而减其数。每名倍追工食十四两四钱，简其半为团操者每工食十两八钱半，为防守者每工食七两二钱，余概充饷。盖是时平倭之后，当事以土著之兵，卫所之兵，概不堪用。而戚继光所平闽寇，皆用浙兵，於是闽中善后预防之兵，率岁调於金华，谓之客兵。是故卫兵之废不修，而复建民兵，民兵之练日弛，而转倚客兵，法外立法，弊中生弊，徒剥民自弊耳。
　　崇祯间，裁革机兵四十名，并裁工食一千四百二十两有奇，机兵亦仅有名焉已。
　　一曰土兵。考明史，卫所之外，郡县有民壮，边郡有土兵。南平原未设。嘉靖间，宁洋山寇窃发，尤溪、永安、大田之民，并受其害。郡守周贤宣，设法招抚，得四百三十人，建营於水南，每人月给以饩，领以头目三人，把总一人，益以机兵五十人，团练之，名为南营。
　　清代废原兵，顺治初，延平卫，设掌印守备，左、右、中、前、后五所，设千总百总。后专用镇兵，延协设副将，辖左、右两营，马步守兵共一千六百二十六名。乾隆三年，两营各裁步战兵二名，守兵二名，归福州城守左军，新设屏南汛。乾隆八年，两营各裁步战兵一名，守兵一名，归诏安营，新设花岭汛。现在左营马战兵八十一名，五十七名存城。步战兵二百九十五名，一百四十七名存城。守兵四百二十六名，一百一十五名存城。已上马步战守兵，除各官养廉及公粮外，实在存城共二百八十五名，余拨各塘，及顺、将、尤三县。官坐马三十二匹，兵战马八十一匹，岁需俸饷闰银一万五千七百一十五两五分六厘八毫。右营马战兵八十一名，五十七名存城。步战兵二百九十五名，一百四十三名存城。守兵四百二十六名，一百四十名存城。已上马步战守兵，除各官养廉及公粮，又贴防各塘外，实在存城共二百六十六名，馀拨各塘及沙、永、尤三县。官坐马二十匹，兵战马八十匹，岁需俸饷闰银一万五千二百二十两九钱四分八毫。兵米。见田武注。
　　雍正七年，奉上谕：朕为在京八旗兵丁，悉心筹画。其家若有吉凶之事，需用之费无所取办，一时拮据实为可悯！特给内库银两，，令王大臣等，营运生息，以备兵丁一时之用。今思外省驻防满州汉军兵丁等，亦当一体加恩。江宁、杭州、西安、京口、荆州、广东、福建、宁夏右卫共九处，每处赏银二万两，天津、河南、潼关、下浦、城都共五处，每处赏银一万两，俱著於布政司库内支给，交与该将军、副都统等，公同存贮，营运生息。如该处驻防兵丁家有吉凶之事，将息银酌量赏给，以济其用。
　　延平两营，於雍正十年领帑本银三千二百二十八两，开广恩当店，营运生息。因当寡息微，於乾降三年，移解盐道衙门，借给盐商廖恩光等代运又於乾隆九年，将剩息银四百五十两，给当商林密等领运；又奉文乾隆十四年起，归还司库原本，现在以息作本，计银三千六百七十八两，每两月息一分五厘，应收息银六百六十二两四分，每吉事赏银三两，凶事赏银四两。
　　副总府在天河边坊，旧在酒务巷，清康熙五十年毁，移驻今所。旧址改为箭道。
　　都司署在天河边坊，原右营守府，嘉庆年间新设。
　　左营守府在梅山寺坊，嘉庆年间，移驻将乐。
　　右营守府在天河边坊，今为都司署。嘉庆间，本营移驻永安。
　　千把公署在迎仙坊，原广恩当铺，今废。
　　提镇行台在酒务巷坊，较武圃场内。
　　演武场即较场，在县治东门外，演仙下里，周围一百十丈八尺，原属民田，设较场后，苗派演仙里，每六升作七升计，今之七升即其地粮也。旧时马道不平，演武厅朽坏，乾隆二十三年，副将李如筠、知县赵爱，各捐俸重建屋二十四间，东边打靶亭一所。
　　教武圃场即箭道，在酒务巷坊，本旧协署基。乾隆年间，副将李如筠，因城外演武场辽远，以此时率兵弁较射，向称射圃，三十年始改今名。
　　火药库在普通寺左，三皇殿旧址。原在北镇街十烈祠边。康熙五十四年，知府任宗延移建，民国官产处变卖。
　　军装库在酒务巷坊，旧协镇署，乾隆三十年，协镇李如筠建。
　　威远楼在北门城堞上，最高可以望远，一名敌楼。
　　窝铺绕城共六十四所，左属左营，右属右营。
　　炮台绕城三十二座，左属左营，右属右营。
　　炮位无炮房，收贮城楼。大东门六位，小东门七位，延福门二位，西门五位，南门三位，北门七位。
　　水陆塘汛康熙五年，总督张朝璘檄行府县，凡水陆险要处所，每十里设立塘房望楼，安兵守把。每险处十名，山僻处五名，巡哨水路，则上下船只，遇晚湾泊，支更防护。陆路商贾经过，务保无虞。其兵即在延营经制内拨。
　　左营管辖二十五塘，共兵一百一十名。除养廉公粮外，实一百零一名。

	

南路

	

　　陆塘水东底三名。
　　十里庵五名。
　　麻　梨五名。
　　安　济五名。
　　桔　溪五名。
　　金　砂五名。
　　茶　洋五名。
　　岳　溪五名。
　　龙　源五名。
　　清　风五名。
　　武　步五名。
　　　峡六名，外委一员，跟丁一名。
　　水塘土埠州二名。
　　九里潭二名。
　　蛟　坑二名。
　　铁　场二名。
　　漳湖坂二名，千总一员，跟丁五名，字识一名，已上赴省路。
　　山塘罗　源二名。
　　鸠　源二名。
　　大　盖二名。
　　龙岩寨三名。已上赴尤溪路。
　　双髻鸦三名。
　　巨　口三名。
　　遵　教三名。
　　大　演三名。
　　右营管辖三十一塘，共兵一百六名。除养廉公粮外，实兵九十六名。

	

东路

	

　　陆塘水东三名。
　　坵　墩五名。
　　上　京五名。
　　高　桐五名。
　　大　横五名，外委一员，跟丁一名。
　　水塘埂　埕三名。
　　黯淡滩三名。已上赴建宁府路。

	

西路

	

　　陆塘南　门三名。
　　秋　竹二名。
　　西　芹二名。
　　发　竹二名。
　　砂　溪五名。
　　渡　头二名。
　　青州峡三名。
　　水塘渔船窟二名。已上赴沙县路。

	

北路

	

　　陆塘城门衕二名。
　　吴　坑二名。
　　王　台四名，千总一员，跟丁五名，字识一名。
　　紫岭坝二名。
　　樟　槎二名。
　　筼　筜二名。
　　三　连三名。
　　水塘鸬鹚口二名。
　　浪　石二名。
　　峡　阳二名。
　　诏　口二名。
　　燕子岩二名。
　　王　埠二名。
　　高　梧二名。已上赴顺昌县路。
　　山塘长窠岭三名。
　　岩头亭三名。已上赴峡阳路。
　　嘉庆十二年十二月，知县杨桂森捐俸新建腰塘九座，坐址西北路，详明拨兵防守，督缉奸匪。
　　沙溪上绥靖塘。
　　渡头上泰安塘。
　　又沙溪上永靖塘。
　　城门衕上永宁塘。
　　吴坑上永安塘。
　　王台上兴福塘。
　　紫岭上新兴塘。
　　樟槎上长安塘。
　　筼簹上联升塘
　　马塘水陆塘外，水东、清风二处，加马兵四名，以为接递提督奏摺差使。如遇军政年，於峡、清风、岳溪、金砂、安济、十里庵、上京、大横、并西路南门底塘，西芹、沙溪、王台、樟槎，洋坑尾、每逢二十里，添马兵二人。
　　台戍台平之后，内地各营，拨兵戍守各汛，更番轮直，三年一换。

	

左营步战守兵

	

　　一起，拨戍台城守营左军二十二名，南路下淡水营十二名，北路中营十三名，左营四名，右营十名。
　　二起，拨戍台镇中营二十六名，左营三十六名，右营四十一名，北路淡水营十名。
　　马班原派马兵，因台湾无马，每马兵一名，易守兵三名。拨戍台镇右营三名，七路中营四名，左营三名，右营二名，北路淡水营五名。
　　以上通战守兵一百九十一名，郡汛拨六十三名，塘汛拨二十名，余拨顺昌、将乐、尤溪汛。

	

右营步战守兵

	

　　一起，拨戍台城守营左军二十二名，南路下淡水营十一名，北路中营十四名，左营九名，右营六名。
　　二起，拨戍台镇中营三名，左营七名，右营十二名。
　　三起，拨戍台镇中营二十三名，左营二十五名，右营三十三名，北路淡水营九名。
　　马班与左营同。拨戍台右营三名，北路中营四名，左营三名，右营二名，北路淡水营四名。
　　以上通战守兵一百九十一名，郡汛拨五十八名，塘汛拨二十三名，余拨沙县、永安、大田汛。
　　雍正二年，奉上谕：前往台湾换班之兵丁，守戍海外岩疆，粮饷在台湾支给。伊等所留家口，若无力养赡，则当差之兵丁，必致分心苦累，朕甚为轸恤！每月著户给米一斗，以资养赡。内地米少，即动支台湾所贮米石，合计船价雇募，运至厦门，交与地方官，躬亲按户给发，务使均沾实惠。
　　雍正七年，奉上谕：福建台湾戍守之兵丁，其父母妻子留在内地，前已加恩，每月给与米粮，以为养赡之资。闻台兵之例，每月将所领钱粮，加留五钱於内地，为养赡家口之用。朕思兵丁远涉海洋，所得饷银，又复扣除以养家口，恐本身用度，或有不敷。今沛特恩於驻台之兵丁，每年赏银四万两，为内地养赡家口之用。著总督等均匀分派，按期给发。俾兵丁本身食用既得宽舒，而父母妻子之在内地者，又得养赡，以示朕恤兵赏劳之至意！
　　今戍兵每名给路费银一两五钱，每月赡养家属米一斗，折银九分，每季赡银八钱四分八厘五毫八丝，不分战守，一体支给。
　　道光元年七月内奉文，裁撤马战兵十名。二年奉文，裁除马步战守兵二十八名。
　　咸丰二年正月内奉文，裁马改步四十名。
　　同治六年正月内奉文，裁兵加饷案，内裁兵五成。计共裁马步战守兵三百零五名，另设字识五十六名，号令手一十四名。十三年六月内奉文，抽赴镇武右营战守兵一百六十五名，其拨戍台湾之兵，换班至十二年止。
　　光绪十二年奉文，裁兵一成，战守兵二十四名。二十二年四月内奉文，马兵改支步饷。并二十三年先后奉文，裁减制兵二成，马步战守兵四十八名。二十三年六月内又奉文，裁减字号二成，裁除字识十名，号令手二名。二十七年七月内奉檄，匀裁抵补抚标练颜四名。二十九年十二月内奉文，字识号令手一概裁撤。三十三年六月内奉文，裁撤都司一员，裁兵四成。计共裁战守兵四十四名，尚存战兵一百二十名，内分左营存城四十名，塘汛一十三名。右营存城五十五名，塘汛一十二名。
　　镇武营练兵五百名，清同治十三年编练，原系延平协兼统，驻扎东门大教场，后移教场后纱帽山。
　　福安水军，清同治四年，总督左宗棠奏准开办，设管带官、哨官，分布炮船於上游内河各要地。光绪中，归延建邵道兼统。
　　祥胜军，光绪二十三年，福建陆军统领孙道仁，委管带官带兵一营，驻扎延平城东小教场，兵房由兵士垒筑，后改福强军。

	

民国

	

　　省警备队兵，属建宁府统领官徐镜清统领，派营带官一名，兵百名，驻延城普通寺。
　　县警备队，属县长管，设队官一，巡官一，兵四十名。
　　水上警察，民国四年设，南平设分署长一，巡官一，兵××名。
实业志第十五
　　昔者管子治齐，四民有业，市立三乡，工立三族，泽立三虞，山立三衡。使海於有蔽，渠弭於有渚，环山於有牢。通鱼盐之利於东莱，而富甲诸侯。故其言曰： “山泽救於火，草木植成，国之富也。沟渎遂於隘障，水安其藏，国之富也。桑麻植於野，五谷宜其地，国之富也。六畜育於家，瓜瓠荤菜百果备具，国之富也。工事无刻镂，女事无文章，国之富也。”然先王之政，太宰以九职任万民，一曰三农生九谷，二曰园圃毓草木，三曰虞衡作山泽，四曰薮牧蕃育鸟兽，五曰百工饬化八材，六曰商贾阜成货贿，七曰嫔妇化治丝枲，八曰臣妾聚敛疏材，九曰闲民无常职转移职事。司徒颁职事十有二於邦国都鄙，而加之以学艺世事服事，又未尝不纤悉毕具，虑民之失业也。孟子举以告齐、梁之君，而王道之终始备矣。自古有道之君，莫不贵农重粟，通商惠工，使农安於田亩，妇安於里巷，工安於官府，商贾安於市廛，行旅安於道路。盖取民有制，寇盗不作，是以农服先畴之亩，工用高曾之规矩。肇牵车牛服贾以养父母，庶人在官，禄足以代其耕，杼轴不叹其空，驺虞(一)且歌彼茁。是不独虞书之六府(二)，洪范之八政(三),为中国言实业之嚆矢也。近观泰西(四)以商开国，而於农业讲求日备。至其采肥料於动物，作机器以当犁锄，中国诚有所不逮。中国农民多贫，称贷以耕耘，大半为豪家佣佃，不若泰西皆贵族大豪，自营其业者。垦辟於斥卤之地，种植於万里之外。牛羊盈谷，林木蔽野，凿山为隧，淘金冶铁，五矿熔解，神工鬼斧，百技竞奇。役水火以助其机，借风电以神其用。故其制造之精，木石金铁顷刻成器。纺织之利，丝絮羽毛花样日新。而又生货取诸邻邦，熟货遍於中夏。工匠辐辏，商贾坌集。人徒羡其实业之兴，以为非吾国所能及。而不知实自科学发明始也。观其声光有学，电化有学，测算有学，几何、图画有学，至於聋、喑、跛、瞽莫不有学。是以国无游民，野无旷土，而生财之道大矣。今中国欲广其业，必先明其学，而要有最大之资本，以为之先后，而后实业可得而言也。虽然，外国之实业在合群，中国之实业在自食其力，使各执一艺，得以成名，五口之家，可以无饥。经曰：“因天之时，顺天之利，谨身节用、以养父母。”其庶人之谓欤。南平承道学之遗教，士以季次，原宪之操相砥砺。而脯资淡薄，或佣书以自给，士如此其难也！今则尚学堂，非新学之士，无许插足其中。而四隅乡村，风气未开，学校未能遍及，寒士宿儒，有求一席而不得者。若耕以谋食，而山多田少，所获不能食五人。邑当闽越孔道，宜为一都之会。上游百货，东出南雅、房村，西出上洋、沙、永，南达省垣，欲置转输一埠，无所庸之徵贵徵贱，居人既拙於谋，而又惮远出。鱼盐布帛药材洋广诸贾，悉他乡客，惟百工之属，或居一二，然亦仅矣。府吏胥徒，惟城居人多，尝有人满之患。土物之产不一，新兴、梅西、峡阳、梅南之地多产茶，而今渐稀。罗源、云盖、太平、余庆之地多产笋，民以笋为业。演仙、瀛州、金砂、保福、大源内外之地多产纸，民以纸为业。邃谷深林之处多蕈，蕈非自生也，斫木绝根，节斮如鱼鳞状，经霜雪旭冬温，则磈匒而生焉，皆浙东人业此，土人访之，则秘而不肯授。沿涧向阳之山多杉木，棚民与山主夥为业，十年之计，亦惟富者优为之。灌园畜池，近城之民，颇食其利。烟草昔多今少。而洋靛近始盛行，栽者日夥，山陬弥望皆是。蚕桑之利，昔无闻焉。棉花种植亦稀，以未谙灌溉之法也。同治六年，郡守赵樾芗，曾刊种棉说，於城乡劝民种植，然无老农以为之导，故卒不行。若夫工艺所以生财足用，尤为当务之急。宣统初元，上峰命设工艺所於县治小较场，新盖墙屋。六邑流徒犯，皆解至，令入所习织带诸艺，售出以所赢给之，委府经历经理其事，每县令各出费银百两。而口食视其人若干，由各县解给。至三年九月光复，所内徒犯悉逃，遂废。民国三年北路观察使蔡凤，乃以振兴实业为己任，创设第一、第二工艺传习所於旧箭道，及西门外，沿旧屋而修葺之，添建层楼。延聘技师，分授藤竹科、木科、油漆科，仿造胰皂，招各属子弟学习之，历届毕业生成绩具佳。所造藤具、木、漆诸具，精致牢固可观，胰皂亦鬯销於外。五年移第一工艺所於建瓯，以便生徒就学，而艺学之推扩益远。又慨然於洋布西来纺织业废，另设纺织局於天官岭，筹资倡成，益以绅股。以邑绅潘祖彝、陈德章董其事，计织成爱国布绸及洋毛巾若干种，自成机杼，为购用者所称道。艺徒学成，归授其家，比户机声轧轧，成效尤速。我国大利归农，次在蚕桑。蔡观察使始购浙、粤桑秧并蚕子，分给邦人士，劝课蚕桑，土人颇疑上游山川气候，不宜蚕桑，独署内政务科长梁淇祥，粤产也，於蚕桑具有心得，买地栽桑，今已成林，叶肥而大，视浙、粤产无少异。建屋数楹，为育蚕缫丝之所，岁得丝百余两，鲜白细软。自二月至秋，育蚕三番，售价颇赢，可见吾土之非不宜蚕桑也。然森林之富，本甲全闽，松、杉、猫竹尤夥，其次椮、桐、乌桕可为油料，梓、楠可为器具，枫、樟可为香品，遍处皆有之。先是王台、官山多片，荒草蒙翳，蔡观察因辟为建安道苗圃，成绩之佳，屡邀省台嘉奖。惜上游具有造林学问者绝少，七年创设甲种森林学校於邑城，聘留学外洋林业大学毕业生为主任教员，以期养成造林人材。至於园果之属，近来人多种李至数千株，结实累累，不独南营道之李为佳。桔、柚、橙、柿产自各乡。若北路之杨梅、林檎较胜他处，此植物之业，亦可助农也。吾邑重山叠嶂，积矿宜富，惟灰矿早开，如上下场开自前清，已数十年。马头山及董坑之灰矿，昔年封禁，至民国初始准开煅。煤、铁之矿，尚未发明。而铜矿始见於枣兜村，客民赁租民山而采之，虽经数年，而未甚发达。总之，地广人稀，旷土相望，利源莫开，为可惜也！爰举其大概而志之。
　　【注】
　　(一)驺虞：古乐名。
　　(二)六府：古代掌管府库的官职。
　　(三)八政：古代八种政事。指食、货、祀、司空、司徒、司寇、宾师。见《尚书?洪范》。
　　(四)泰西：犹言极西，旧时用以称西方国家，一般指欧、美各国。
交通志第十六
　　昔者，圣人制器尚象以前民用。故易系曰：“刳木为舟，剡木为楫，舟楫之利，以济不通致远，以利天下。盖取诸涣。服牛乘马，引重致远，以利天下。盖取诸随。”舟车之制，由来尚矣。厥后幅员日广，来往日繁。越裳入贡，而指南作。吴越相攻，而余皇呼。他如行夫，掌传递之事。象胥习夷狄之言，所以通厄塞，交远人也。春秋传载，晋侯以传召伯宗，祁奚乘驲见宣子，郑弦高使遽告於郑，唐刘晏理漕赋令急足，以觇四方丰歉，宋郑侠发马递，上流民图，皆以仓卒而通其情。明制达官命使，有乘传之例，转为户役累。清初始革，而地当孔道，原辖五驿，厨传之费，又为官累。嘉庆丁卯，有司请於上官，为均劳逸策，请以闽清理水口，以古田理黄田峡。以南平理茶洋、剑浦。以建安理大横、太平。又请照古田匀帮例，年匀帮银三千两。自是而赔垫亏空之弊除，然递送上下文书，皆以足力，旧有走递夫、京报夫、塘递夫之名。至光绪九年间，福建始办电报,南邑设电报局於马站。二十九年,又设邮政局於城，设分柜於各市镇，此为邮电之嚆矢也。民国初载，驿站尽废，公私文件书信，紧要者多以电达，平常者付诸邮政，传送敏速，商民称便，但惜其利，多为外人攫也。今归政府自办，於财政裨益不少。吾邑溪流悬湍，滩石棋布，上则挽缆绵亘，项背相摩；下则一泻千尺，舟行如矢，犹时有倾覆之虞！是以小轮舶，仅至水口而止。若火车铁路之设，限於重山天险，危崖峭壁，拓之匪易。路线测量虽有成算，而工大费繁，当道亦无如1之何也。故举邮电之已然者，以著於篇。
　　【校】
　　1.无如：原本作“无知”，今据改。

	

明清邮驲

	

　　剑浦驲旧在建宁门溪东，明嘉靖十三年，同知张真移建延福门内。康熙三十八年归县，在延福门城楼，今仍移溪东马站，上至大横四十里，下至茶洋七十里。留设赡天一百三十名，走递夫十名，兜夫十五名，新设京报夫二名，又塘递夫二名。
　　大横驿在县东汾常里，洪武初，建景泰门，驿丞冯清重建。乾隆二十年归县，上至太平四十里，下至剑浦四十里，留设赡夫百名，走递夫八名，兜夫十五名，新设京报夫二名，又塘递夫二名，有萨都剌诗，见艺文。
　　茶洋驲在县治东南金砂里，宋为金砂驲，元间改今名。洪武间，知县刘居信建，景泰中迭建。万历已卯，洪水漂流，知县刘兆元重建，乾隆廿年归县，上至剑浦七十里，下至峡四十里，留设瞻夫一百名，走递夫八名，兜夫十五名，新设京报夫二名，又塘递夫二名，有萨都剌诗，见艺文。
　　峡驲在县东南长安北里，原峡司代理，乾隆二十一年归县，上至茶洋四十里，下至古田县黄田四十里，留设赡夫一百名，走递夫六名，兜夫十五名，新设京报夫二名，又递夫二名，今名清风驲。
　　王台驲在县西天竺里，宋为站，元因之。洪武初改今名，成化间，知府王范檄县丞郑贤，易民地重建，后圮。清朝复设未建，雍正九年归县，上至剑浦七十里，下至顺昌县双峰六十里，留设赡夫一十名，走递夫三名。
　　已上五驲，通共设夫五百三十五名，每年额给夫食银三千八百一十两，如遇有闰之年，加额银三百一十七两五钱。
　　按南邑山多地瘠，不产马畜，驲传皆以足力。昔理大横、剑浦、茶洋、峡四驲，西路王台一驲，历官皆为五驲累。闻往日台湾林逆之变，浙兵过境，长吏皆避於僧寺。仓贮府库，辄耗缺数万计。清嘉庆丁卯，有司请於上官，为均劳逸策，请以闽清理水口。以古田理黄田、峡。以南平理茶洋、剑浦。以建安理大横、太平。又请照古田匀帮例，年匀帮钱三千两1，上官许之，至后均裁。

	

驲馆

	

　　旧有大横公馆在汾常里，嘉靖间，知府裴椿立。
　　金沟公馆在城东仁州里，嘉靖间，知府彭澄立。
　　王台公馆在本驲前，知县伍伟立，今废。
　　发竹公馆县西长砂上里，知县伍伟立。
　　武林公馆在县南长安北里，知县张焘立。
　　茶洋公馆
　　西芹税馆先在长砂里，后迁天竺里王台馆。
　　今俱裁

	

铺附

	

　　府前总铺，额设铺兵九名分递，城东铺下至倪铺十里，城西铺上至秋竹铺十里。
　　按季每季给银十九两二钱五分一厘。
　　东路城东铺十里达福州路。
　　坵墩铺十里，达建宁路。
　　上京铺十里，一名金沟。
　　高桐铺十五里，仁州里。
　　大横铺十里，汾常里。
　　以上五铺，每铺额设铺兵七名，每铺每季各给银一十四两九钱七分三厘。
　　西路城西铺达邵武、汀州路。
　　沙溪铺十里。
　　以上二铺，每铺额设铺兵六名，每铺每季各给银一十二两八钱三分四厘。
　　秋竹铺十里，罗源里。
　　西芹铺十里，长砂上里。
　　发竹铺十里，长砂上里。
　　吴坑铺十里，天竺里。
　　王台铺十里，天竺里。
　　樟槎铺十里，资福里。
　　筼铺十里，资福里。
　　三连铺十里，建兴里。
　　以上八铺，每铺额设铺兵五名，每铺每季各给银一十两六钱九分五厘。
　　南路倪坑铺十里，崇福里。
　　安济铺十里，崇福里。
　　吉溪铺十里，迁乔里。
　　金砂十里。
　　茶洋铺十里，金砂里。
　　白砂铺十里，金砂里。
　　龙源铺十里，长安北里。
　　清风铺十里，长安北里。
　　武步铺十里，长安北里。
　　峡铺十里，长安南里。
　　以上十铺，每铺额设铺兵七名，每铺每季各给银一十四两九钱七分三厘。
　　东、西、南二十六铺，共铺兵一百六十六名，全年额工食并匀闰带征银一千四百二十两零二钱九分六厘。四季给发，每季给银三百五十五两零七分四厘，每名应给银二两一钱三分九厘。
　　外有罗源铺罗源里。
　　鸠源铺云盖里。
　　大盖铺云盖里。
　　岭头铺尤溪界。
　　赴尤溪山路，不属大道通行之区。
　　冷　铺在城四隅，人烟辏聚之区，每十余家设一所。藏灭火之具，於中夜轮流守宿，以备缓急，兼防盗贼，今废。
　　按宋绍熙间，守胡舜创立水铺以防火，冷铺即其遗意。清时府县署前各备应援旗号，大小桶楻，积水以备球火，盖原於此。

	

电邮

	

　　电报局始于清光绪九年，初设马站，由各官署按2月捐助报费，以电报生管理。至民国二年，方透电线过河至城内，赁民屋设局，旋迁旧县署监狱故址。
　　邮政局始于清光绪二十九年，初设分柜，赁清泰坊商店，后移左三坊，改称分局。
　　【校】
　　1.两：原本作“里”字，今据改。
　　2.按月：原本作“接月”，今据改。
外交志第十七
　　昔周文王，以百里之地，三分天下有其二。大邦畏其威，小邦怀其德。故其诗曰：“虞芮(一)质厥成，文王蹶厥生。”大学言其与国人交，止於信。盖人之所助者信也。杖信以行，则近悦而远来。春秋而后，盟会日繁，尤重邦交。郑善辞命，储侯赖之。鲁称秉礼，大国庇之。此亦善交之明徵也。故孟子曰：“惟仁者为能以大事小，惟智者为能以小事大。”又曰：“小役大，弱役强，斯二者天也，顺天者存，逆天者亡。” 而告滕君，则曰：“疆为善而已矣。为善奈何，国家闲暇，及是时明其政刑，虽大国必畏之。”时君不察，故泗上十二诸侯，卒并於六国，六国卒并於秦，非不事秦之过也，患在不能自强耳。中国自秦并诸侯，北郤匈奴，南平百粤，声威震於遐陬。汉初许和亲，武帝命将出师，穷追漠北，而匈奴卒破，遂通西域，断匈奴之右臂。唐平突厥，四夷来朝。肃、代藉回纥兵，以平安史之乱，非皆得力於外交欤。宋之外交诚为失策，秦桧以和误国，贾似道又以讳和误国。明祖英武，逐元北徙。末造西洋贺兰诸国，始入边岛，为通商之滥觞。清与通商，仅粤东澳门，厥后江宁条约，遂许英、法、俄、普租界为商埠，然仅通商口岸，不得阑入州县。教堂犹未遍立，惟游历则请护照以行，是亦寓限制於交通也。同、光以来，法、日搆衅，中国藩篱尽撤，而外交日棘。北京始设使馆，我国亦命使节往驻。以兵戎始，未尝不以玉帛终。盖外交以信为本，以公法为衡，折冲樽俎，是在使臣之得人耳。夫中国宗教，向惟释、老，唐始有回教。自明季洋教传入，其人如南怀仁、窦玛利、汤若望等，皆西洋之杰。然耶教犹未盛也，同治、光绪初，南邑未有教堂，间启教案之争。至於末年，而教堂始建矣。今日洋楼高矗，学堂起，医院开，教徒遍於乡闾，然习常见惯，入与俱化，而外交之事，重烦有司虑！可知世变之所由来矣。故作外交志，以著於篇。
　　【校】
　　(一)虞芮：古国名，在今陕西大荔县。

　　各国传教堂
　　天主堂在城内东山头，建於清光绪中叶，内奉天主，有西洋神父住居。
　　耶稣福音堂二一在盐仓坪，建於清光绪二十九年，为美以美会礼拜之所。一在北镇街山麓，流芳学堂内，建於清光绪二十九年。
　　流芳学堂在北镇街山麓，建於清光绪二十九年，为耶教徒教育子弟之所，民间子弟均听入学，西人萌为廉为校长，经始建筑。
　　淑馨女学堂在北镇街山麓，又有懿德女道学堂，布道宝师姑、赖师姑、贵师姑，先后为堂主任。
　　牧师住屋二俱在北镇街山麓。
　　吐吡哩医院在紫云冈，建於清光绪二十九年，医士西人苏雅各，兼为院长。
　　民心堂在大街开平坊路前，建於民国六年，为美以美会阅报藏书之处。
　　按天主教，传入南邑，始於清初，至雍正元年复禁。在昔民间虽传其教，而西人尚未狎至。迨光绪中叶，西人始购民屋於东山头，而改筑天主堂焉。若耶稣教之入，始自光绪初年，有教会闽侯人，赁小水门市屋以售书时，美人薛承恩，布道偶至，儿童聚观滋事，延平守董公、张公先后办理完案。自此十余年来，辗转赁屋数处。光绪二十三年，续租绿竹岭民屋，为培元书舍，以为传道学习班，兼礼拜之所。自是女布道宝师姑、赖师姑、萌教士相继至廷，始购地於盐仓坪，及北镇街，紫云冈等处，而福音堂、流芳学堂、医院乃次第成立。厥后流衍渐广，凡外乡镇，若峡阳、王台、下道、畲溪、樟湖坂，无不各有传道之所，而二教并驾争驱於邑中矣。
礼俗志第十八
　　先王缘人情以制礼，而为之节文，抑其太过，引其不及。父慈子孝，夫义妇顺，兄爱弟敬，谓之礼。揖让、进退、应对、周旋谓之仪。习其仪，而无其实，谓之不知礼。故曰道德仁义，非礼不成；教训正俗，非礼不备。礼时为大顺次之称，次之礼从宜，事从俗。然则君子欲化民成俗，舍礼其何以哉。盖民含五常之性以生，而不能无血气心知之欲。好恶取舍，动静无常，随上下之情欲为变化，故匡俗之道，不可狃於已然，不可急改其本然。移而易之，由主治者正一心，以正人之心，人心正，则礼可得而复也。上有急功近利之心，则下有争夺凌暴之习。上有恭俭辞让之德，则下有愿朴敦厚之俗。虽曰近城者习薄，而每畏法。居乡者质厚，而失之野。使薄者厚，而野者文，其惟导之以礼乎。然后俗正民和，刑省而讼息矣。南平承四贤之遗教最深，士服诗书，农安耕凿。男习於业，女不出阃。踬踬然有端谨风，讦讼亦视他邑为简。今也华洋交通，服食器用，渐染欧风，识者不无奢侈之叹！而古礼几等弁髦也。有风俗之责者，如何激励裁抑之，使进於礼，则吾邑犹为易治云。故考其礼，叙其俗，以志於篇。

	

冠

	

　　古者，男子二十冠而字，自明以后久废。清朝文武应试，入府县庠者，皆择吉冠带谒祖，敦请师友戚族，开樽宴贺，有冠礼之遗意。

	

婚

	

　　婚姻之礼重门户，虽世契，非媒妁不自缔结。先以男女庚帖相配合，名为合婚。合则男家以手钏或金器投女家，谓之插髻。女家立议单聘金，以四十、六十两为率。完娶先帖送吉期，纳采具乾坤书、聘金、兼鱼肉果品，女家报币，以帽靴金珠衣裙，次日赍送妆奁，丰俭各视其家，一古六礼之遗俗也。星期彩舆入门，登堂夫妇行四拜礼，三日而后庙见，旋马夫妇偕入岳家，在乡惟壻往，然后乃执妇事，亲中馈云。

	

丧

	

　　亲始死，跣而哭散发，具沐浴奉含，为馀阁之祭。殓以新服，亲朋毕至，告成服。七日而受吊，日上食三，朝夕哭。既葬，反而虞。俗尚浮屠，昏则延僧道诵经燃灯，吊日以三七、五七日，亲友男女毕至。每七，设斋供拜忏，六旬糊舟焚之。百日辍哭，哭惟朔望晓昏。葬则匍匐扶榇而行，扬旗鸣铙，导以鼓吹，诗礼之家，不作佛事，不鸣铙，鼓吹或用之葬。择地卜期，牵於堪舆、日者之言，有数十年未窀穸者，虽富贵家，亦所不免。或经地方官严催始葬。东西郊有义厂义园，皆以停柩。今日迷信渐破，停柩颇少，乡居则七日即葬，以其山便省费故也。

	

祭

	

　　家祭，以牲醴而已。特祭，以豕羊。忌日，品无恒。宗祠之祭，以春秋二仲，或冬至。墓祭，多以清明、白露节，城乡皆然。五祀之祭，惟腊祭中霤祀灶，以腊月廿三、廿四日。神庙之祭，皆以诞日庆祝之。

	

庆吊

	

　　贺礼，遇亲族长者寿诞，先仪物，傍晚则往上烛，清晨则往拜寿，必具衣冠，躬亲为敬，以三拜为率。婚姻往贺，前辈尚具衣冠，而今已鲜。贺者多以长揖。入泮登科，则必具衣冠往贺，亦以长揖。吊礼，以香烛纸箔，或具银钱为仪，及期素服往奠，行三叩礼，午备酒馔款宾而后散，若长亲至戚故，小敛备裯衾，妇女亦往。夭扎灾眚，则躬亲慰问而已。

	

乡饮

	

　　乡饮之礼，邑令偕学官为主人。先期速宾，凡捂绅耆儒，年至古稀耋耄者得预焉，谓之介宾。乾隆间盛行，嘉庆中叶，犹举其礼，自后遂熄，而古道不复矣。士人相见皆揖，宾朋自远方来，初见置酒曰洗尘，饯别曰祖道，今尚有行之者。
	

民行
	

　　民之属有九儒、农、工、商贾、吏书、卒徒、巫、僧、转徒执事者。儒为上，五步一塾，十步一庠，朝诵暮絃，洋洋盈耳。农胼胝汙邪，硗确崎岖，垦辟殆尽，器用朴素，市无奇技淫巧难致之物。吏役视官长为进退，其为谖亦易烛鲜骠犷。巫僧习经忏，无幻惑术。其君子尚节操，而少脂韦。其小人朴遬，而吝啬畏法，而不敢为非。妇女事针黹不出户，非盛礼不加饰，道路乘篮舆，行必导以男子。编氓虽穷，守死而不鬻男女。亲戚相保，尊卑以序，不以贵贱殊异。睦任恤之行，财产或不足，而情意有余。贫贱之党，戚谊弥笃。

	

言语

	

　　闽省土音，府殊而县不同。南平城内外，独无土音，但语言直朴。上游诸乡，与顺昌、建宁相通。樟湖坂以下，则与省会音近。

	

衣食

	

　　南平日三餐皆饭，以食粥为耻！惟夏晚间食之。民茹蔬菜，虽富者不常珍，间御珍亦无兼味。无茶坊菜馆，酒惟乡居有家酿，如峡阳、西芹、徐洋、南溪、樟湖坂、大横，皆有库酒发扛。樟湖坂酒如福州造法，生纳瓮中，以笼糠煨熟。峡阳之酒则从延制，酿窨尚如法。城中市酤酒，人或煎蔗糖为膏，益之火烧，以助色增酽。或加酒母，酒母者，压糟逾年润回之汁也，入酒味重，饮之令人头眩，又有入药者，酒坏则捄以石灰，皆损人。一种白酒，厚者名双醅1，年来米贵，双醅转下昔之短白。前辈2谚云：“无客不提壶。”胥徒多嗜酒，有不粒食，而终日醉乡者。近里居，亦罕不提壶之家。
　　宴会向用高头，如古飨礼，示恭俭之意。肴取丰洁，不贵难致之物。近渐即於奢，殆于二簋可用享，八簋不可维宴云。
　　衣尚布，色惟青碧，鲜用帛。娶妇一制鲜衣，三时一袭，暑易以葛足矣。履袜多家制。面衣用禅，缊袍与裘皆鲜。近服渐美，往往履丝曳缟，少年袍袷备，或有重裘者。

	

居处

	

　　城中多傍山结庐，仅避风雨，雕甍画栋，曲槛回廊无有也。惟厓隒岻崿，举足有登陟之胜。烟岚缥缈，放眼得山水之观。向有藏春峡、水云村、观物园，今则或为庙为畦为墟矣。
　　处室之间，率一夫一妇，虽富贵，罕置侧室。供役代力，多用佣保，亦少常畜。南邑少远游之人，平居惮於应酬，荐绅皆扃户简出，淡素不改生平。
	

岁时

	

　　元旦五鼓，比屋净室焚香，陈果酒，焚楮币，拜神祇祖先。爆竹喧阗，谓之开大门。少长序拜，亲朋称贺，谓之贺春。三日市不列肆，谓之节假。五日各执所事，谓之开假。亲朋交相宴饮，谓之春叙。立春先一日，郡守令祀勾芒神於东郊，迎土牛於府，俟交春时鞭之，人兢取其土为宜年。
　　正月初九，传为玉皇诞辰，清晨净几焚香以奉之。
　　上元夜祀先，户各燃灯，谓之元宵灯。里社自初八九，各制花灯迎神，填塞街衢，箫鼓达旦。里人尚书刘璋，客中忆延平，有“最是元宵风景好，花灯万朵闹楼台”之句。
　　清明，妇女带柳。士庶祭扫先茔，牲醴外，用青树叶染秫米为饭团，或用饼果，果和艾，祭毕，以楮钱挂墓。
　　春三月，各坊社择吉，延黄冠设坛礼醮以祈福，迎所祀神，以祓不祥。端午，悬蒲艾于门，切蒲根和雄黄酒饮之，俗谓解毒。以箬叶裹米为粽祀先，兼用牲果分亲戚，谓之分节。合和香药，储以绣囊。制茧虎饰圆蒜，以锦结长命缕，令小儿佩之。邑人兢渡龙舟，先时游人或命侣泛舟，放标赌胜。近年百物翔贵，绝无此风。
　　夏五六月，乡人击鼓揭旗，诣溪源庵、披云道院等处乞香火，谓之保苗，若岁旱，则嗟呼於神以祷雨。
　　七夕，女儿备瓜果，祭牛女双星，乞巧於庭。
　　中元祀先，焚楮纸衣冠。大户设斋果馄饨及冥钱等物，延僧道，为焰口蒙山，谓之施食。
　　白露，祭扫坟墓，如清明。
　　中秋，前各里社设坛祀塔，或纸制或瓦垒，张灯结彩，笙歌彻夜，观者如市。士民祭墓，半於是日，携牲馔，拜祭如初。
　　重阳，士庶结伴登高，蒸栗糕，饮茱萸酒，以解恶气。
　　冬至粉米3为团，以祀其先，粘果树以达阳气。民间於先夕作团称庆。有服者，须亲眷之。
　　腊月，择日扫室宇，洁器物。二十四夜祀灶，里人传神升天，至除夜，燃香灯迎之。岁除，民间祀先，谓还年。以酒米牲果相，谓之分年。除夕，蒸饭储之，谓之岁饭。蒸米粉为糕，谓之年糕。儿女燃灯围炉达旦，谓之守岁。是夕各户门前，火光烛天，爆竹相闻，以辟鬼祟。

	

禁忌

	

　　胎教自古所尚，南邑尤忌工作。虽邻里，闻斧凿之声，必禁止。箍桶、糊窗、疏塞、补缺皆在所禁，犯之则堕胎，或生子不备，甚则伤孕妇。分娩后，忌锁钥，能令儿不乳。
	

杂俗

	

　　里图枌榆4之外，有蓝雷之族，是谓畲民，莫原其始。言语各殊，而质朴鄙俚。男女力作，垦山为业，租庸不及焉。自为婚姻，罕与外人酬酢。世际升平，亦佃民田耕耨，间有一二读书者。乾隆五年，编图隶籍，亦有入庠者，蒸蒸然染华风矣。依山傍谷，诛茅缚屋而居曰棚民，携山禾、山芋、桐、茶、杉、漆、靛、苎、蕃薯之种、挈眷而来，披荆棘，驱狐狸种之，率皆汀、泉、漳、永之民。三四年后，土瘠薄，辄转徙。岁时各随其乡之俗，其人犷悍，初至少谦谨，生齿渐盛，财用稍足，便自桀骜，为土人患。哀鸿遂为鹰鹯，识者虑之！
　　浮家泛宅，往来溆浦芦漪之间曰渔人。停泊多傍滩头，得鱼易粟，饱则酣眠，不必徵逐乡人，纪岁华也。
　　亦有游民，居无常业，衣食足，则靡所不为，子弟从之，往往流荡。譬如流水，何以坊之，庶无沦胥以败。
　　【校】
　　1.双醅：原本作“双倍”，今据改。
　　2.辈：原本作“辇”字，今据改。
　　3.粉米，原本作“纷米”，今据改。
　　4.枌榆：原本作“榆扮”今据改。
惠政志第十九
　　自古徒善不足以为政，徒法不能以自行。故必有实心，然后有实政，有实政然后有实惠。然分人以财，博施济众，虽尧舜犹病也。惠而知为政，救炎恤患，虽后王能行也。洪范八政，以食为先。周礼司稼，以年之上下出敛法，出则减价粜，敛则增价籴，而耿寿昌常平仓之法实因之。迄於元明，犹踵其制，可谓善矣。然常平仓，掌诸有司，以时敛发，民犹觖望。隋长孙平，乃制为义仓，令民劝课出输，储积备荒。若朱子社仓之法，规画尤详，命当社殷富领其事，春则贷民以耕，秋则加息以纳，不假手胥吏，无官长掣肘。孝宗下其法於诸路，其为惠甚大。盖痌下民，先王於此，又有保息之政焉。使老有所终，幼有所长，壮有所用，鳏寡孤独废疾者，皆有所养。而后世育婴、养济、存恤、救生、掩埋之事，所由昉也。南邑山多田少，民食不足，尝有庚癸之呼，贫民生女多不举。自义仓设，而凶年有赖，育婴堂设，而女婴得活，救生船催葬局设，而生殁获宁，此皆善政之班班可考者欤。故历举，以著於篇。
　　仓贮以备荒歉，原无定数。平粜协济，亦无定例。清乾隆十四年，巡抚潘思榘，将闽省各属仓谷，酌量地方情形，应增应减，作为定额。
　　县常平仓，定额二万三千二百五十一石五斗一升。
　　乾隆二十九年，实存谷二万三千二百五十三石九斗六升六合，又存杂项谷四百三十二石三斗二升八合九勺。
　　府常平仓，定额六万一千六百八十九石二斗六升六合三勺。
　　乾隆二十九年，实存谷六万一千六百四十七石二斗六升六合三勺。三十年奉文，改归县管。
　　延粮厅仓，定额新捐监谷一万零五十一石四斗。
　　乾隆二十九年，实存谷一万零二百九十一石三斗九升九合九勺。
　　以上据前志载，府县常平仓及延粮厅仓三项，统共谷九万五千六百二十四石九斗六升一合一勺，内除乾隆五十三年，因逆犯林文爽在台滋事，军需准销谷二万一千六百一十三石四斗四升九合五勺外，应存仓谷七万四千零一十一石五斗一升一合。现查府县常平仓及延粮厅仓，久已坍塌，谷石一概无存。其以前如何销耗，系归县管，历年既久，无从查考。今惟存府归县管之丰衍仓贮谷，有广、积、黎、育四廒，计开於下。
　　一广字廒，储谷二千六百四十石。
　　一积字廒，储谷二千三百三十五石六十八筋。
　　一黎字廒，储谷二百二十四石一十七筋。
　　一育字廒，储谷二百七十八石七十筋。
　　共实存谷，五千四百七十九石五十五筋。

	

仓廒

	

　　县常平仓，原载五十九间。内新字一大廒，在县署大堂左边，其余在於县署左近，建自明季。乾隆十八年，知县陶敦和请项修理。又乾隆五十七年，知县黄铨详请修理。前清已塌无存。民国四年，知事林扬光，奉官产处，将县全署，卖与福州人建筑会馆。
　　延平府衙仓，原载三十九间，在府大堂侧，及府署后，建自明季，前属府管。乾隆三十一年，奉文改归县管。四十一年，知县陆祖庚，详修二次，后未经修，早已废塌，仅存基址。
　　延粮厅仓，原载三十五间，建自明季，坐址开平坊后街，原属延粮厅管。乾隆三十一年，奉文归县管理，年久失修，早塌，仅存基址。
　　丰衍仓二十三间，建自前明，在府学左近，原属府管。乾隆三十一年，奉文改归县管，四十一年，知县陆祖庚详修。今查县贮官谷，广、积、黎、育四廒，又借与公贮义仓谷瑞、新、盛三廒，其余空廒数间，亦多朽烂倾圮。

	

义仓

	

　　缘起於道光十四年，溪流盛涨，米价骤贵。省城及延平等府，筹济民食，甚费图维。爰议倡设义仓，奏请通饬照办。维时署道瑶峰祥公，劝令城乡殷绅，捐置义谷数千石。二十五年，琴山黄公复劝在城殷绅，捐谷数千石，共一万一千九百五十石，分建新旧两仓收储。后由西排关，排捐项下提钱，陆续添买义谷。嗣因新旧两仓，不敷分储，特将官有丰衍仓瑞字等廒，大加修理，借储义谷。原定章程，归道署管理，立印簿二本，一存道署，一存绅董。其新旧两仓总门钥匙，归道掌管，各仓门钥匙归董掌管。遇有收支出纳盘谷碾粜推陈，一切事务，官绅合办，互相稽核。事毕，由仓胥填载两本印簿，所需各费，在西排关项下支给，立法颇为完善。

	

新义仓在城府前坊。
	

　　一际字廒，储谷九百七十一石八十一筋。
　　一升字廒，储谷一千零六石零九十六筋。
　　一平字廒，储谷一千五百五十石零二十筋。
　　一盛字廒，储谷一千一百六十五石一十七筋。
　　一世字廒，储谷一千零七十七石一十七筋。
　　一大字廒，储谷八百六十四石。
　　一有字廒，储谷九百六十三石七十七筋。
　　一丰字廒，储谷九百二十四石七十八筋。
　　一年字廒，储谷九百四十七石零一十筋。
　　以上共储谷九千一百二十九石六十九筋。

	

旧义仓在城城上坊。

	

　　一时字廒，储谷九百一十九石三十五筋。
　　一和字廒，储谷八百五十石零六十二筋。
　　一岁字廒，储谷八百九十石零一十八筋。
　　一稔字廒，储谷一千一百八十石零八十二筋。
　　一物字廒，储谷一千四百三十二石四十八筋。
　　一阜字廒，储谷一千四百三十二石四十八筋。
　　一安字廒，储谷八百零七石四十四筋。
　　以上共储谷七千五百三十八石五十九筋。

	

丰衍仓

	

　　一瑞字廒，储谷二千六百零五石二十七筋。
　　一盛字廒，储谷二百三十石零六十筋。
　　一新字廒，储谷九百五十七石。
　　以上共储谷三千七百九十二石八十七筋。

	

旧育婴堂

	

　　宋有举子仓，嘉泰间，知州事叶筠建，又有提举司举子仓，嘉定间，知州事刘允济建，久废。清乾隆十年，巡道明福，饬建育婴堂，即县治前龙鼎坊观音堂，乾隆十三年，知县苏渭生建，知县李浚源、赵爱重修，五十年圮，仅存基址。旧有堂内款项共计银一千零一十余两，但付之移交。后自乾隆五十八年起，至嘉庆九年止，清查开报於各前县赔款追补。堂本息银共一千三百二十四两二钱四分，并无移解，只载空册。又有额征田租谷一千筋，俱载前志，今失管。又园租项下年收租九两二钱三分七厘，其各土名佃人，俱载前志，今失管。又载年完新兴里三图八甲育婴堂，额银三两零九分一厘，米六斗七升四合，今亦无著。

	

新建育婴堂

	

　　在紫芝坊，旧属天宁寺僧舍，清同治七年，知府赵均建议，倡设育婴堂，详请巡道周立瀛，饬同知县陈培桂，绅董曾世霖、胡云章、王世錞、任潢1、林运昌等，筹办经费，定章立案。堂屋二进外，建牌坊一座，前为大门，左右两廊，天井中为正厅，旁为堂董办事房，后厅外墙屋，为乳妇育婴室。再后有小库一间，为贮谷仓。大门外另有小库屋一植，赁人住居。其正厅及门楼，於民国元年旧历十一月，即新历一月一日申时被火回禄。至民国四年，道尹蔡凤拨款重建，焕然一新。自赵前守向举董事二人，一驻堂，管理出入婴孩，监察乳妇。一经理，银钱收支，及造女婴衣裙。各支月薪，钱六千四百文。用堂丁二名司看门，兼雇乳妇，抱婴出入寄养，及收租谷等事，每名月给工食钱四千文。雇乳妇四人，堂内驻养，每人月给乳资伙食钱五千四百文。原始经费，茶船过境，大箱抽钱二文，小箱抽钱一文。盐船每只抽钱百文。又各商户多题善愿，以三百文为一愿。比时茶叶大兴，各款抽题，不下三四十千文。除常年用费外，置有田谷一百余石。迨光绪间，茶市淡泊，善愿难题。而女婴又多，入不敷出。十六年，经堂董林茂年、谢金章等，禀请添费，巡道司徒绪，谕令於排关项下，按月补助钱二十千文。二十一年，又恳道宪翟伯恒，批准每月加给钱二十千文。自后按月领钱四十千文。民国元年，盐政归官，船捐停收。经堂董邱延祥等，呈请邑长叶大章，转呈盐政处批，事关善举，应准堂董照章抽收。现每年约收一百六七十千文，茶捐项下每年约收二百七八十千文。又田租谷，每年约值二百千文左右。所养女婴，每年不下百数，出入仅敷支用而已。
　　救生局船始于清光绪　　年，知府、　　委员绅办理。造救生船十余只，分泊各险滩。自城溪南至三都口一带守候，遇险赴救，每只水手二人，其经费附抽木排百货捐。派董二人经收，年约征洋二千余元。至民国四年，设水警察，因筹警费无款，提充解省，将船裁撤，自是遂废。
　　养济院在西郊外夫人宫坊，宋绍兴中，郡守吕行已2建。明洪武间，知府唐铎重建，为孤贫男妇栖止。额内孤贫四十二名，日给口粮银一分，衣布银在外。额外一十一名，口粮照给，无衣布。
　　存恤院原在水南南庄，后改徙水东剑化阁下僻处，为孤癞男妇栖止。额内孤癞四十二名，日给口粮银一分，衣布银在外。额外十二名，口粮照给，无衣布。
　　安乐社宋嘉定通判詹大椿创，或二十里或三十里置一舍，使道路疫病之人归养之。

	

义园

	

　　丛冢庵在城东，宋乾道间，郡守李庾辟地，听民不能葬者葬之。为两塔，以别男女，召僧守之，月给香米。后林洁己3再辟一所，筑培围之。
　　安福庵宋宝庆初，知州事傅康创，以听民葬。
　　仓一庵
　　漏泽园宋嘉定间，知州事林洁己置，听民收葬，禁火葬，停柩皆使安厝得所。明置四园，一在城东演仙下里，一在西剑津里，一在城南崇福里，一在城北演山下里。成化间，知府郑时，弘洽间知县陆嵩建。
　　义冢一在太古山，明万历间，知府薛藩，署县徐久德置。
　　一在凿滩瓦厂，建庙置田，有碑记，旧志名东义冢。一在水南坊，牌统以墙。旧志名西义冢，皆清知府周元文立。
　　一在溪东地藏堂玉屏山右，郡判杨毓建，易民山，听民埋葬，兼置田六段，坐落崇福，计苗三斗，给地藏僧收，掌看守封识。旧志名东南义冢。
　　一在北郊外，乾隆十二年，知府胡宝琳，捐俸银三十六两，买民人张映西山场一片，坐址后峡地方，有碑。
　　一在西郊外对河，嘉庆五年十月，知府广善，捐俸银番二十圆。买民人胡世楷等山一片，坐落水南地方，土名新铺后门，其山上至山顶，下至鱼池，左至坑，右至小较场南营菜地，上下有石界牌二片，并记。
　　一在东郊外，嘉庆五年，民人黄玉标、黄孔文，愿将剑浦坊土名小八卦山一片捐出，横六丈四尺，直三丈六尺，听民自葬。余山仍属黄姓管理，立有界牌二片。
　　一在东郊外黄家碓后，乾隆三十年，民人吴朝元，设立义冢一座，听民自葬。又於三十二年，在玉屏山，地藏坛对山，造义冢三座，更於大路外段立义冢四座，令子每岁於秋仲，焚烧纸帛。
　　一在城西郊外，无祀坛左，嘉庆五年，阖邑公捐，筑墙为园，听民自葬。
　　【校】
　　1.任潢：原本作“在潢”，今据改。
　　2.吕行己：嘉靖延平府志作“吕行巳”。
　　3.林洁己：嘉靖延平府志作“林洁巳”。
祠祀志第二十
　　明有民人，幽有鬼神，其义一也。古先哲王，有报本反始之祭，而礼隆於郊庙社稷。有报功昭德之祀，而义通乎忠烈贤良。书曰：“类于上帝，禋于六宗(一)，望于山川，遍于群神。”祭法曰：“法施於民则祀之，以死勤事则祀之，以劳定国则祀之，能御大灾能捍大患则祀之。”此皆有功烈於民者也。若夫九黎乱德，神人杂糅，陈风好巫，冬夏歌舞。故祭非其鬼谓之謟，祝史正辞谓之信。季氏旅於泰山，夫子非之。裨灶请禳郑灾，子产不与，其知道乎。然君子过庙生敬，陟乎礼神之囿，游於舞雩之下。夏松殷柏周栗，穆然有故国乔木之思焉。况乎顽廉懦立，奋乎百世之上；百世之下，闻者莫不兴起者乎？故举祠祀之有关於风化者，以志之。
　　【注】(一)六宗：孔安国传认为是四时、寒暑、日、月、星、水旱六种神，各家说法不同。
　　坛庙附府。
　　社稷坛在城西，府学旧址后山之巅，宋元丰中建，明洪武七年重建。定礼制，刻石於坛。其坛北向，四方二丈五尺，高三尺，东西南北阶各三级。立石主一於坛之南，又置木主，一曰府社之神，一曰府稷之神。傍有神厨、神库、宰牲房、斋房，岁以春、秋仲月上戊日，郡守率属举祀，毕，藏主於库。清代仍其制，民国四年，知事林扬光，奉官产处，卖与夫人宫坊众。
　　风云雷雨山川坛在城西，旧射圃之左，洪武元年，令府州县祀境内山川，其后又令以风云雷雨，并城隍合祭坛一，而设位三。中祀风云雷雨之神，左祀境内山川之神，右祀城隍之神，悉南向。每岁春、秋致祭如社稷坛。旧坛位在水南剑津里，正德十五年，知府欧阳铎，以渡河不便，改建今所，斋堂厨库营建如额。清仍其制，民国始废。
　　先农坛在城西虎头山，有神厨、斋房，清雍正五年建，乾隆二十四年重修。祀先农神位，每岁孟夏亥日，巡道率属致祭耕籍日期。每年十月初一日，礼部颁历，预择吉奏闻，行各省督抚转饬府州县同日一体遵行，祭仪加社稷坛。礼毕，各官换蟒服，不穿补褂，候吉时行耕籍礼，巡道秉耒，知府执青箱，知县播种，耆老一人牵牛，农夫二人扶犁，九推九返，农夫终亩。各官加补服，率耆老农夫望阙行三跪九叩头礼。四月常雩，亦在先农坛行礼，坛设社稷先农山川神位，仪如前。延平耕籍，自清雍正六年始，经县令冯叔，奉文动项银三十四两五钱六分，买籍田一段，四亩九分，载苗二斗八升八合，坐落东郊外演武场后，土名蔡家碑，年收租谷八石四斗二升四合。每年准动支谷五石，无论谷价平贵，除完粮五钱七分五厘，米一斗二升八合外，供先农祭品银二两。余谷汇入常平仓，收贮册报。

　　附雩祭清乾隆十一年奉部文，每年四月　　日举行，如岁旱，则祈雨，亦曰雩祭，若涝，则祈晴。
　　府城隍庙在府治西北，紫芝岭上，东岳宫址。先为罗豫章书院，今碑尚存庙中。旧庙在开平坊鼓楼前，洪武二年改建县学之右，正德十二年，知府廖纪，同知万廷彩，移建旧县治址。嘉靖二十八年，知府范来贤改建城西北隅，东岳宫旧址，岁无特祀，合祭於山川坛。厉祭，则迎神主之。凡有司初莅事，必斋宿庙中，陈牲告神，而后履任，及祈祷水旱，必先牒告，而后祷於坛。
　　县城隍庙在县治前稍东，旧无特祀。康熙三十二年，知县陈兆声始建立，祀田有碑记。乾隆十三年，知县苏渭生重修。
　　厉坛在城北冈上，洪武九年建。祀无祀鬼神，有厅堂、神厨、神库，岁以清明、中元十月朔日致祭，先期主祭官牒告城隍，届期迎神位於坛上以主之。
　　无祀坛在西郊，有神厨、斋房，无祭典。旁有义冢，火葬者多在其间。按无祀者，厉坛也，古郡邑与乡皆有之。北厉坛为郡厉，此疑为邑厉。
　　龙神庙在城南九峰山麓，原是万福精舍。乾隆十一年，知县苏渭生改建。
　　火神庙原在南门城楼，清乾隆二十九年，改玉清宫傍文昌祠祀之，营中另建有庙，在箭道内。
　　设厅庙府设厅庙，在开平坊，祀宋南剑州知州张，敕封忠佑王。县设厅庙，在县治仪门外东，明知县商之彝建，清乾隆十三年署县陈鼎，二十六年，知县赵爱重建。
　　旗纛庙在延协副将署右卫，后山之巅，俗名九峰堂。乾隆三十年，改建酒务巷坊箭道内，祀军牙六纛神位。以霜降日用少牢礼，协镇官具戎服，率属致祭。凡出师迎旗祀之，师旋归於庙。
　　马王庙原祀於卫后五帝庙右侧，乾隆八年毁，三十年改祀箭道。
　　土地祠府土地祠，在府署仪门外东。县土地祠，即设厅庙，春、秋致祭。民间土地庙有三，一在小普通岭，又名土地公岭，宽不盈丈，而神特灵。一在梅峰坊圣者堂之右，庙貌虽微，有求皆应。一在虎头山。
　　特祠
　　道南祠在城北龙山巅，明成化元年敕建。祀宋儒杨时，以罗从彦、李侗配。是年，有请以时从祀孔子庙庭者，翰林院议从乡郡立祠致祭，制可之，赐道南匾额，知府郑宗良建祠，何乔新有记。弘治八年，议准从祀，以此为专祠，仍世袭后裔衣巾守之。春、秋仲月上庚日，郡守率属致祭。嘉靖元年，佥事吴昂，以其地僻远，不便祭谒，议改府西城外，旧豫章书院为之，而旧祠仍存。嘉靖二十八年，知府范来贤，因迁府儒学於城西，又改建四贤祠於旧文庙之址，以祀杨、罗、李、朱四先生，而前祠并存，为有司祀事之所。万历三十九年，知府倪朝宾修，清康熙十九年，协镇杨履道建，三十七年，知府范光阳复建前厅。四十五年，御赐杨时祠额曰：“程氏正宗”。罗从彦曰：“奥学清节”。李侗曰， “静中气象”。五十七年学院李钟峨，捐银八百两，知府任宗延，捐银四百两，重建道南文公二祠。先是顺治十三年，巡按朱克简，修建四贤祠，置寿山、徐洋、大内、隔头、横坑尾等处，苗田二石一斗，充为祭田，有碑记。乾隆三十年二月龙山野烧，延及华表飨堂田碑俱毁，仅存大门及寝室。十一月，巡道杨仲兴，知府傅尔泰，知县卫克重建。光绪二十六年十二月初四日毁，次年巡道徐兆丰，知府刘传福，知县张元鼎重建。祭典每岁春、秋仲月致祭，原支地丁银八两，后四两，杨姓裔生轮收。巡按朱，捐祭田另祭。有何乔新道南祠记，苏章道南祠诗，徐即登四贤祠诗。
　　文公祠在道南祠左，明正德间，知府欧阳铎，以朱熹有功后学，且产於兹郡，特建祠祀之，春、秋致祭如道南祠。嘉靖三十二年，知府沈鎜重建，万历三十九年，知府倪朝宾修。康熙十一年，教授郑泰枢率裔孙朱弼、朱上达等，募建祭项。明弘治四年吏部听选监生林海，奏准尤溪南溪书院，每岁春、秋二丁之后，赐以特祭於诞辰，量给品物，依礼致祭。清，每年九月十五日诞辰，动支地丁银四两，有司行祭。乾隆十二年，牛员朱绍李等，呈清知县苏渭生，详准拨粮银六两，春、秋二仲末丁致祭外，裔孙轮收。巡按朱捐田租谷，自行祭祀。徽商陈程吕等，公捐买鸠源土名界树垅等处田七段，载苗三斗九升五合四勺，共收米四十斗，为修祠之费。巡按朱捐祭田，详见道南祠注，有耿定力重建祠记。
　　罗豫章祠在罗源里南山，明弘治间建，嘉靖知府范来贤修，有记。万历二十八年，知府陆志孝修。四十年，督学冯公珽，给十八世孙罗文林衣巾，后圮。康熙四十五年，监生罗圻彬重建。五十七年，督学李钟峨，捐金五十两重修，而以寓贤艾南英木主附祀。乾隆十三年，知县苏渭生，捐银十两，付奉祀生罗万选修葺。有范来贤罗源祠记，沈涵碑记。
　　李延平祠在城天河坊，明正德间，知府欧阳铎，毁淫祠以改建，给祠田。嘉靖间，佥事吴昂，议以罗、李二先生已配祀杨龟山於道南祠，其岁时子孙各领祭焉。十九年，知府裴椿，三十一年，知府沈鎜、同知曾子钦叠修费宏，游居敬有记。万历三十八年，知府倪朝宾修。清顺治十四年，代巡王应元重修。康熙五十五年，学院车鼎晋，捐金四十两，知府任宗延，捐银十两置祠田。乾隆七年，学院于辰捐俸一百两，附祠生李元璋重修，有记。十二年，裔生李腾辉，呈准年拨地租银六两，给与办祭，春、秋二仲，请官行礼费。游子三记，并徐渭谒祠诗，载入艺文。光绪十八年，知府唐宝、教授李锦重修。宣统二年，巡道彭述，知府恽毓嘉，税厘局即补道俞凤官，知县王扩中，捐俸重修御书阁。绅董章云汉、叶玉桢、应昭德、章有年等督修。
　　大忠祠在龙山道南祠右，明正德间建，祀宋丞相文天祥。以太监赵时赏、少卿陈龙复、寺簿刘沐、总辖吕武、检院林琦、提刑何时配享。康熙三十七年，知府范光阳，复以明知府王士和入配。春、秋仲月上庚日，郡守率属致祭。前春坊中允谪通判郭希颜，置祠田三十五石有奇，自为之记。万历三十九年，知府倪朝宾修。顺治十三年，巡按成性捐俸，江西陈景星、洪应祥捐资，募众重修。康熙三十一年，知府张楷、知县章世德同建。六十年，知县文国绣，乾隆十三年，知县苏渭生重修。祠正中有“两间正气”额，康熙已卯，范光阳题有记。有郭希颜祀田记，黄巩忠义祠张程祭文，并大忠祠诗，张恒诗，龚贞诗，张秉诚诗，曹国楫诗。
　　文天祥字宋瑞，又字履善，吉水人，年二十举进士第一，考官王应麟奏其策古谊若龟，忠肝如铁石。德祐二年，奉使元军，伯颜拘之，北行太平州，步卒吕武脱之於镇江，乃由温州浮海至行在，为枢密使，开府南剑州，募兵复邵武。次年六月，兵溃空坑，妻妾子女皆见执。元至元十五年十二月，张宏范至潮阳五坡岭，天祥被执，送京师，不屈。十九年死於柴市，临行谓吏卒曰：“吾事毕矣。”妻欧阳氏收其尸，衣带中有赞曰：“孔曰成仁，孟曰取义。惟其义尽，所以仁至。读圣贤书，所学何事。而今而后，庶几无愧。”王文恪赠联云：千秋不化苌弘血，百折难回豫让心。
　　赵时赏字宗白，和州宗室。咸淳元年进士，累官知宣州旌德县。德祐元年，以功升直宝章阁军器大监，从二王入闽中。益王即位，天祥开督府於南剑，奏辟参议军事，江西招讨副使，假以偏师当一面。时赏风神明俊，议论慷慨，有谋策，尤为天祥所知。空坑之败被执，不屈死。
　　陈龙复泉州人。与天祥同年登第。天祥开府南剑，复为福建提点刑狱，迁督府参军，给饷治兵，天祥赖之。空坑之败，复幸得脱。天祥进屯潮阳，方饭五坡岭，张弘范兵突至，天祥被执，复死之。
　　刘沭1字渊伯，天祥邻曲，少相狎暱。沭性诚实，而机警。天祥起兵，辟补宣教郎督府机宜。天祥出使，沐领兵还。及开府南剑，沐收部曲来会，改授太府寺簿，专将一军，为督府亲卫。时江西忠义，皆沭所号召。空坑之败被执，与其仲子同日死。季子又从天祥，死於岭南。
　　吕　武太平州步卒，天祥出使，随天祥於汀梅间，应募从行，脱镇江之难，循海南还，武力为多。及开府南剑，以功补官，令结约州县起兵相应，道阻复崎岖数千里，挺身患难中，化贼为民。卫官将数千人出江西。以遇士大夫无礼，死於横逆，一军挥涕葬之。武，忠鲠出天性，不避强御，而好面折人过，多触忌讳，故及於祸。
　　林　琦闽人，德祐二年，元兵既迫临安，琦於赭山，结集忠义数千人，捍御海道。以功补宣教郎督府，主管机宜文字充检院。天祥开府南剑，琦佐其募，外文采，内忠实，数涉患难，无怨怼词。及潮州移屯，琦俱被执，至惠州，遁复执之，北行赴水，为吏所持，至建康，以忧愤死！
　　何　时字了翁，抚州乐安人。天祥同年进士，知兴国县。天祥起兵，辟署帅府机宜，带行监文思院。天祥入卫，任留守，分司吉州，吉州下时，脱身归乡里。益王立，天祥开府南剑，时起兵趋兴国接引，以时带行监江西提刑。时聚兵复崇仁县，未几兵败，削发为僧，窜迹岭南，自号坚白道人。
　　王士和字瑞育，号味艾，金溪人。崇祯庚午举人，历两都之变，衰恸几失明。丙戌七月二十六日，以兵部主事知延平府，八月二十二日，征南将军贝勒孛薄师城下，百僚已争先拥卫去，和独留守，军民逃窜殆尽。公题署壁云：“阙风烈烈捣虚城，正气从来履险贞。一月守延甘殉难，孤忠千载有谁明。”遂衣冠怀印，北面再拜，缢死。
　　天后宫在大东门内，李招讨祠左，清乾隆三年初建后殿，五年复构前殿。乾隆十六年，更结戏亭，飞楼画栋，规制宏丽，颇称胜概。天后原封护国庇民妙灵昭应弘仁普济，乾隆二年，褒封福佑群生，二十二年，经册封琉球正副使全魁，周煌奏准，钦奉谕旨，加封诚感咸孚，乾隆十八年，详定闽省祀典，春、秋致祭。嘉庆六年十一月间，奉旨天后父母，制造神牌安奉，春、秋致祭。光绪　　年七月毁。　　年重建，　　年重修。
　　贤良祠在大东门内，李招讨祠右，清乾隆五年建，二十三年修，祀惠献贝子神位，有碑记。今祠已废，碑记尚存。
　　名宦祠在县治大门外稍西，本祀明知县陆嵩、江良贵，以迁建县治故，后益以知县陈梦麟。康熙三十三年毁，乾隆二十八年，知县赵爱重建，春、秋致祭。
　　九烈祠在城北镇街，明嘉靖十五年，知府沈大楠建，清乾隆二十七年，知县赵爱重建。祀宋、小常村妇，及马氏、廖氏、元，林氏愈娘、明，张氏陂娘、縻氏曹婢、张氏贵娘、陈氏月娘、祐溪贞女。康熙戊子，知府周元文，子妇李氏死节，附入。后复附以梅氏、管氏、章氏，为十三烈矣。日久就圮，乾隆　　年，知县黄铨重建。
　　小常村妇传见烈女。
　　马氏范旺妻，顺昌人。绍兴初，土军陈旰等作乱，杀其夫并子。马氏奔视，贼胁污不从，遂节解之。
　　廖氏民妻，沙县人。绍定初，为贼所掠，命之歌舞。廖骂曰：“我恨不磔汝肉，宁肯悦汝耶。”贼怒杀之，时廖有娠，贩欲窥州城，刳腹观男女，以卜进退，剖之得女，遂引去。招捕使陈具闻，赠懿节夫人，乡人立庙祀之。
　　林氏刘国美妻，名愈娘，沙县人。至正末，江西寇邓克明破县治，氏失夫所在，匿草间，为贼所掠，迫以行，时同行邻妇十余人，至安济桥，谓诸妇曰：“吾宁死不受辱！”复拊其怀中子曰：“我之不辰亦汝之不辰也。与其弃於道，谁怜而鞠之？不死犹死也！”痛哭投河而死。通判刘总以闻，诏旌其门。
　　张氏彭阿积妻，名陂娘，尤溪人。幼有操，适彭，事舅姑以孝。洪武中，阿积溺死，誓不再适，以育遗孤。舅姑欲夺其志，许聘之日，投河死。
　　縻氏传见烈女。
　　陈氏张文宗妻，名月娘，顺昌人。正统十三年草寇乱，执氏欲以献贼首，过西渡，绐贼曰：“汝若系我，我告汝主帅，必将遣汝。”贼惧释系，舟至中流，投水死。
　　张贵娘将乐人。正统戊辰，沙寇入境，贵娘年十八，贼执之，将舁去。张绐曰：“请敛首饰以随。”贼允之，得脱，潜入屋后，投池水死。儒士骆善为作传，嘉靖二十九年，知县王铃立碑记於学西南，同温烈妇，旌曰；双烈。
　　祐溪贞女失姓名，沙县人。正统十四年，贼邓茂七破县治，贞女匿草间，遇两贼欲胁之从，女计却之，许过溪即从一人，以终所事，两贼信之，扶至桥心，女忽以两手结贼，投之渊，俱溺死。弘治四年，宪副杨泽，郡守苏章，立祠祀之。
　　郭氏失姓名，大田人。正统十四年，邓茂七乱、乡人结砦东岩，贼破砦，氏襁褓儿甫岁，且方娠，贼驱使去，氏奋骂之，投百尺崖，与手中儿，同碎乱石间，胎儿与肠胄进出狼籍，贼骇曰：“此真烈妇也！”掩土瘗之而去。
　　李氏知延平府正黄旗汉，周元文子，兆熊妻，性慈孝，克修妇道，夫亡，日夜哭不绝声，择日移夫棺郊外，从容易服，闭门自缢。
　　管氏传见烈女。
　　梅氏传见烈女。
　　章氏传见烈女。
　　关帝庙在府治东北隅，普通岭上，贡院南。祀汉寿亭侯关羽。雍正三年十一月毁於火，四年重建殿宇，乾隆元年重建戏亭。旧传正统间，沙、尤寇攻郡城，遥望城中皆赤面神兵，寇心慑！少却，王师从而扑灭之，盖神阴助之功也。关帝忠义勇烈，载在史册，历代褒封崇祀，庙貌遍天下。清雍正三年，追封三代，祀以太牢典礼。时乾隆二十五年奉旨，关帝谥号，加神勇二字，朔望知县随郡城文武官员行香，谓之武庙。春、秋二祭，城内外庙共六所。民国四年奉文，合祀宋岳武穆王於庙，春、秋致祭。
　　关帝三公祠
　　敕封　曾祖光昭公　祖裕昌公　父成忠公
　　李招讨祠祀唐招讨湖南观察使李系，系忠武王晟曾孙也。有捍御功，民戴而祀之。建炎三年，赐庙额曰：“灵祐”。绍兴间，封威胜侯，加显应英济之号。明洪武初，诏去号，题唐官职，命有司春、秋致祭，祠在东门内，背枕县治，面临建溪。雉堞绕其前，如弛弓形，地特宽敞。祠前为楼跨街，凭城八面开窗，颜曰：“凌虚。”俯瞰溪流，风帆沙鸟，当轩而过。东南诸山，尽列窗中。芳辰佳日，晨兴雨后一登眺，而眉目轩轩，致有爽气。岚翠暗来，衣襟欲润，盖一邑之胜概。好事者，往往移樽设宴，啸咏其间。壁间诗句，琳琅璀璨，不可胜纪。清康熙三十三年毁於火，仅构一椽，以奉神位。雍正九年重建，虽极力规抚，未如旧制，聊免狭隘之讥云。陈新之重修庙记，载入艺文。
　　忠义孝弟祠后移祀县学明伦堂右，海公祠对面。
　　节妇祠以上二祠，原在东门外，雍正元年，各宪奉旨建立，今废基存。
　　节孝祠在县学明伦堂左，祀历代贞孝节烈之妇。
　　海公祠在县学明伦堂右，祀明南平县学教谕忠介公海瑞，有手植双桧。
　　仓圣祠在县学明伦堂后，崇圣祠之左。
　　文昌宫府县学内皆建。民间之宫有四：一在县治右；一在草鞋坑玉清宫右，清乾隆二十八年，改祀火神，三十年，里人即旧宫之后，辟地重建；一在长安南里，樟湖坂2头，一在普安里大坝。其以阁名者有二：一在县治前，面瞰建溪，与天后宫祠掩映。乾隆十三年，监生杨永佑，施入上画罗坑土名苦竹湾，年收税谷一千一百九十筋，佃人郑师尧；一在府城隍庙后，乾隆二十八年，里人募众重建，嘉庆　　年奉上谕，各郡邑建立文昌祠，祀以太牢，即於县治右之文昌宫，春、秋致祭。月朔，知县随郡城文武官行香。光绪间，改祭於天麟山吕祖宫右，新建文昌阁。
　　吕祖宫即蕊珠宫，在天麟山麓，清同治初年，募众鼎建，庙貌巍峨，规模宏敞，屡昭灵应。嘉庆十年，奉旨刺赐“燮元赞运”四字，加於原衔之上，建立牌位供奉。每岁定於二月初四、八月初四致祭，每祭用蔬果十余品。
　　精忠庙在天官岭上，祀宋岳武穆王，有张瑞图书“万古精忠”匾额。一在龙山下十字街，乾隆十五年重修。
　　三皇宫天河边协署前，紫云岭半，清康熙三十年重建，祀伏羲、神农、黄帝。
　　药王庙天河边紫云岭半，祀孙、韦二真人。
　　真君庙卫后五帝庙前，亦名铁柱宫，祀许旌阳。乾隆八年毁，改建酒务巷坊，与华光庙遥对。按许逊，字敬之，为旌阳令。弃官入道，拔宅上升。豫章铁柱宫井中，相传为许旌阳镇蛟之物，故以名宫。豫章人尊信之，到处会馆皆祀像。
　　闽王庙在三魁坊，祀闽王王审知。
　　汉闽越王庙威武坊，旧志云：原殿毁，王屡有神验，岁灾，遥见火光中，有袍冠人救止者。有司以旧社学基，扩其殿，虚其左基，为县令某生祠，社学之废始此。
　　威惠王庙府城南，其神失传。庙有古碑，唐广明中，黄巢兵过延平，忽风雷雨雹，自庙中出，贼引去，宋天圣中重修。
　　雷从事祠一名灵应祠，即化剑阁，在水东，祀晋，雷华，华，晋丰城令，雷焕子也。宋庆历间，通判陈执礼，以华尝为剑州从事，过延津，有佩剑化龙之异，遂状其像，立祠祀之。其后，里人以晋司空张华，并焕像同祀，岁久庙废。元统癸酉，达鲁花赤衲儿杉伯重建，至元乙亥，里人因其邻有侵庙之利者，白於宫复之，遗有石刻。明正统毁於兵，景泰癸亥，里人募众重建。正德丙子，知府姜文魁，撤而新之，颜曰：“化剑阁”。清乾隆二十七年重建，中祀天后，右影堂祀张雷二公，而华不与，至今因之，殆失建祠本意矣。张焘、邹维琏、施中、何兰各有诗。
　　陆公祠在城外水东坊，祀明知府陆相儒，万历四年建。公迁本省监军，卒，军民思其德，敛资建之。清顺治丁亥兵火，仅遗址焉。今为小憩亭，颜曰：“襜帷暂驻”。
　　沈公祠在西郊府学旧址，万历三十三年，为建南道前提督学使沈公儆炌建，久废。
　　堵公祠在东门明翠桥头，为知县维垣建，万历三十七年水漂，三十八年重建，有碑记，后废。
　　顾公祠水东街尾，万历三十二年，为同知顾起淹建。淹，吴县进士，清正自持，不徇权势。迁贵州佥事，民建祠祀之。今祠毁，里民即其基，建社庙。
　　闻公祠在溪东永慕祠之右，万历二十五年，为知府闻金和建，今废。
　　徐公祠四所一在城东，徐存斋公去思亭之右，一在城东铺之左，一在溪东永慕祠后，一在五里亭之下，万历三十七年为推官徐久德建，今俱无存。
　　薛公祠在城东化剑阁之侧，万历三十六年，为知府薛藩建，久废。
　　永慕祠县东门大溪之东，祀明知府孙衍、陆嵩二公，为民祷雨，雨至，徒步却盖十馀里，同时感疾，卒，郡民感焉！故为建祠，岁七月三日，郡守率属致祭，盖孙公忌辰也。原祠在城南门外，嘉靖九年，徙西郊学西，榜曰“哀慕”。嘉靖十七年，知府裴椿，以祠湫隘，迫近学宫，移建东郊，易曰“永慕”。巡按包节、讲官张潮为之记。顺治丁亥毁於寇，有张潮重修祠记，及游居敬记。
　　昭忠祠嘉庆七年，查办苗匪、教匪，军营阵亡弁兵，饬各省府县建祠分祀。督抚奏，苗匪、教匪二案，闽省并无奉调官兵。惟近年台匪陈光爱、陈周全、陈钖宗滋事各案内，派拨剿捕，效命疆场，及洋面遇贼被害者，亦复不少，实与苗匪、教匪阵亡者无异，一体入祠致祭。祠在大忠祠旁，嘉庆八年建，祀台湾北路中营额外外委马兵王洪，福州城守右军额外外委马兵唐起龙等。
　　王　洪本籍人，任台湾北路中营额外外委首兵。乾隆六十年，台匪陈周全滋事，洪从营八卦山，志存报效，鼓勇赴义，躬冒矢石，奋不顾身，卒以阵亡。
　　唐起龙本籍人，任福州城守右军额外外委马兵。乾隆六十年台匪陈周全滋事，龙运粮抵福清县沙坞洋西遇盗，奋往擒贼，冒刃不顾，遂被害。
　　陈得元　蔡廷举　张升玉　聂国豪　郑　义　梅　亮　谢　宏　谢　亮　徐得胜
　　俱本籍人，步战兵。乾隆六十年三月十四日，在八卦山打仗阵亡。外附顺昌守兵三人，将乐战兵六人，尤溪战兵三人同祀。
　　司颁春秋致祭祭文惟灵，志坚探穴，念切请缨。勇以赴义，烈以成贞。或乘风而破浪，竟彝骨於沧瀛。或披坚而执锐，洒碧血於铙钲。缅雄姿之卓，虽既殁其如生。慰忠魂於故土，荷盛世之褒旌。荐馨香於令序，为桑梓之光荣。生为烈士，死作干城。式昭秩序，永播芳声。尚飨！
　　宋千总弁兵殉难冢咸丰三年四月，红巾黄有使率匪来攻县城，福镇城守左军千总宋世超，把总杨鹏南，外委陈逢亨，领兵御之於西芹三门瓦厂前，被匪由兔坑山路包抄，众寡不敌，全队覆没。千总世超等，力战而亡。西芹乡绅蔡梦熊等，悯其忠义，备棺收埋於后山，立冢竖碑祀之。每逢七月中，由纸商订期祭扫。同时殉难士卒计三十八人，督抚标兵潘得升、韩文亮、陈连标、欧连升、江振标、郑淮元、林建、陈联升、严大标、尤高魁、叶得标、许得标、魏得标、林同春、马尔标、林荫淮、宋学銮、郭金镛、沈协、王捷贵、张得高、王定魁、张茂、林长保。延平营兵，吴延镳、李鸿升、董连升、王国丰、周旺标、张清云、金得名、汤朝标、连得标、陈夺标、饶顺标、曾武顺、罗春发、李大章等，统列碑内。
　　【校】
　　1.刘沭：原本作“沐”字，今据嘉靖府志本改。
　　2.樟湖坂：原本作“漳”字，今据改。
艺文志第二十一
　　艺成而下者也，以文为艺，则成而上矣。古今文以亿万计，其传者必其重有关系，乃不可不传。杨、罗、李、朱之文，身心性命1之旨，五伦五事二(一)，循之而有其路陌。若直言极谏之臣，上一言，而开万年之福。陈一策，而救千人之命。扶危定倾，旋乾转坤。仁人之言，厥利溥哉。若夫纪一事之沿革，详一物之废兴。或登高而赋诗，或临流而写志。兼收既厌其繁够，概删又缺乎稽考。爰择其切於事实，该乎政化，综乎山川名胜者。或言以人传，或地以言著。义各有取，难拘一格，故悉志之於篇。
　　【校】1.性命：原本作“惟命”。
　　【注】(一)五伦五事：五伦也称“五常”。封建宗法社会以君臣、父子、夫妇、兄弟、朋友为“五伦”。五事指貌、言、视、听、思。
诸家著作书目
	

五代

	

　　陈　陶
　　癖书十卷
　　诗集

	

宋

	

　　杨　时
　　较正伊川易三经义
　　春秋礼记解
　　学庸语孟解
　　周礼解
　　经筵讲义
　　易春秋孟子义
　　列子解
　　庄子解
　　辨字论说1
　　日录奏议罗从彦
　　诗解
　　春秋解
　　春秋指归
　　语孟师说
　　中庸说
　　遵尧录
　　台衡录
　　议论要语

	

二程龟山语录

	

　　李　侗
　　延平问答
　　语录
　　萧山读书传
　　论语讲说
　　读易管见2
　　朱　熹
　　易本义
　　启蒙蓍卦考误
　　诗集传
　　大这中庸章句
　　或问论语
　　孟子集注
　　太极图通书西铭解
　　韩文考异
　　楚词集注辨证3
　　论孟集议
　　孟子指要
　　中庸辑略
　　孝经刊误
　　小学
　　通纲目4
　　宋名臣言行录
　　家礼
　　近思录
　　程氏遗书
　　伊洛渊源录
　　仪礼5经传通解
　　吴　熙
　　三传通解二卷
　　礼记讲义十卷
　　孝经一卷
　　诗文集三卷
　　藏春语录
　　吴　辅
　　怡轩诗文集
　　黄　裳
　　演山集六十卷
　　张　维
　　槃涧集
　　奏议
　　黄　复
　　文集三十卷

	

明

	

　　查　厚
　　宦游集
　　从祀七贤要旨
　　吴　恭
　　学古斋集
　　胡　琼6
　　九峰稿
　　奏议
　　黄　焯
　　遵美堂政录
　　修来篇
　　论语中庸读法
　　贻光堂集
　　黄应麟
　　四书讲义
　　量田管见
　　郑庆云
　　剑溪媿稿
　　张体中
　　洪庵诗集
　　螟螺集
　　经书讲义
　　代贤奕编
　　朱成文
　　读书会要
　　越闽议略
　　天目剑津会语
　　钟台问答
　　续壤琐吟
　　艺林枝语
　　赵　弼
　　雪航肤见
　　赵氏史评
　　游居敬
　　五经旁注
　　可斋文集
　　奏　议
　　丹图集7
　　陈国桢
　　车尘杂述
　　竖语焚馀
　　壑舟外言
　　吴道宣
　　楚游文集
　　欧金梁
　　燕居楼草
　　黄起莘
　　书经正说
　　说铃
　　四书诗经讲义
　　朱廷献
　　启庄文稿

	

清

	

　　林　钟
　　哦江集
　　拙庵纪事
　　归园集
　　邱三捷
　　闲吟杂著
　　文艺作述
　　仕学说
　　林就日
　　太极图说
　　元祐党人碑赞
　　胡传删补春秋讲义
　　乐　斌
　　古今太乙纪
　　施　中
　　望岁庄稿
　　康济海
　　四贤纪要
　　毛章业
　　蔚庐诗文
　　谢　丰
　　瘅疟指南
　　诸症辨疑8
　　理元脉訣
　　黄　釪
　　兰室纪要
　　施开治9
　　自怡集
　　杨之桢
　　崇俭编
　　迂草
　　翁兆行
　　方言集
　　萧　泳
　　柳溪集
　　游武彝草
　　朱涛
　　四书寻疑
　　林昌麟
　　四书融解
　　自娱集
　　陈世荫
　　花圃吟
　　官志涵
　　枝亭稿
　　朱　澐
　　平平居士诗稿
　　李　兰
　　诗文稿
　　陈国玙
　　雪樵诗稿
　　高镛
　　剑浦诗编10
　　紫云山人诗钞
　　流寓
　　林定徵
　　尊心堂遗稿
　　毛念恃
　　四书讲义
　　孝经注
　　小学训解
　　四贤年谱
　　【校】
　　1.辨字论说：原本作“辩”字据同治本改。
　　2.读易管见：原本作“读书”，今据同治本改。
　　3.辨证：原本作“辩证”，据府志本改。
　　4.纲目：原本作“网目”今据改。
　　5.仪礼：原本作“议礼”，今据改。
　　6.胡琼：原本作“吴琼”，今据嘉靖府志本改。
　　7.丹园集：原本作“丹图集”，今据同治本改。
　　8.辨疑：原本作“办疑”，今据同洽刻本改。
　　9.施开治：原本作“开冶”，今据改。
　　10.剑浦诗编：原本作“诗篇”，今据改。
艺文状疏议(一)

	

缴进遵尧录状
	

宋　刘允济

　　臣闻言进忠而得录於后者，固先贤之素志。事若缓而有功於今者，亦治世所乐闻。山林之士，虽弗急於功名。亩之中，未尝忘乎君父。言不用世，事或遇时。司马迁藏史记於名山，以俟后圣。孔安国得尚书於屋壁，悉上送官。人虽无速售之心，道岂有终穷之理。载念湮沦之断简，果逢熙洽之昌期。臣少挟椠铅(二)，长游学校。久闻罗从彦为闽名士，制行甚高。其在徽庙朝，居乡授徒，守道尤笃。未得平生言行之实，每识尊闻钦慕之心。昨叨圣上之误恩，来守延平之偏垒。始知从彦实为郡人，问其世家寥绝难迹。咨诸故考(三)搜索良勤。久而见，春秋、诗解之累编；中乃有，圣宋遵尧录之八卷，亲书楷笔，自为叙文。大抵以我国家一祖开基，列圣继统。纲正目举、无汉、唐杂霸之未醇。君圣臣贤，若舜禹遵尧而不变。备述太宗凡边防事机之重，尽守规模。复言仁祖承封祀宫室之馀，益加恭俭。揄扬(四)丕宪，推本深仁。大而郊庙宫掖之严，次而朝廷郡国之政。或释言以极发明之旨，或辨微以寓讽谏之诚。末陈元丰间，改制之因，皆自王安石作俑之过。管心、鞅法，创为功利之图。章倡、蔡随，寖兆裔夷之侮。痛心疾首，杜门著书。在靖康丙午而已成，值金寇边尘而莫上。八十九年孤愤之气，郁郁未伸。四万余言剀切之文，彬彬可摭。臣以是见从彦道术精粹，议论正平。虽然山泽之寒儒，蔚若台阁之素宦。义由中激，言不诡随。生同葵藿之所倾，殁与草木而俱腐。情诚可悯，忠永难磨。臣谨录成书，缴进黼座(五)。欲望万几之暇，特加一览之勤。倘有合於宸衷，幸宣付於史馆。仍乞睿慈赐谥，於近朝尹焞、邵雍之俦。庶几天下归心，希古者下惠、少连之举。非特慰遗衷於泉壤，亦将兴大道於人心。臣还观从彦凡所立言，不愧今古。念无后嗣可续声猷。所图斯文遭遇於圣明，庶使其名流传於永久。言诚狂瞽，罪分诛兮。所有罗从彦元撰圣宋遵尧录八卷，谨缮写成二册，实封随状缴进。须至奏闻者。
　　【注】
　　(一)状、疏、议：状，陈述。如行状，记述死者世系和生平概略的文章。
　　　　　　　　　　疏，指奏章。议，旧时文体的一种，用论事说理或陈述意见。如奏议。
　　(二)椠铅：古代用木削成以备书写的版片。
　　(三)考：老。
　　(四)揄扬：宣扬。
　　(五)黼座：即帝座。
	

请谥罗李二先生状
	

	

	

宋　杨栋
　　礼部状。准淳祐六年三月十七日，都省批下，朝奉郎直秘阁福建提刑杨栋状:臣窃惟，欲治天下者，先正人心。欲正人心者，先正学术。学术不正，则名实淆乱，是非颠倒。上无所折衷，下无所则傚。无所折衷，故上听惑。无所则傚，故民志乱。民志靡定，则遗亲后君之俗兴，而天下之患从此始矣。故正学术，以正人心，诚当今之急务也。恭维圣朝天开文治，纯公正公二程先生，崛兴伊洛之间。闻道於元公周夫子，而遂造其至。续孔、孟大公之传，开万世可久之业。本末一贯，人己俱立。尧舜复起，不易吾言，呜呼盛哉！二先生殁，传其道者曰龟山杨文靖公。龟山杨文靖公，传之罗先生从彦。罗先生从彦，传之李先生侗。时朱文公笃志讲学，求师四方。后见李先生，闻所谓默坐澄心，体认天理之说，脱然知道之大本在乎是也。从游累年，往复问辨，而卒传先生之学。由周、程而来，其所传授，本末源流，不可诬也，陛下嗣登大宝，首宗朱文公之道，以风天下。其门弟子之贤者，亦蒙褒表，或赐美谥。然朱文公之学，实师於李先生。独未闻有以推尊其师者，岂以其师著书不多，不若诸人之论述详，而发明广欤。不然，何隆礼於其弟子，而反遗其师也？夫天下之至善曰师，师道立，则善人多。善人多，则朝廷正，而天下治。且圣贤著述，皆非得已。孔子曰：“予欲无言。”孟子曰：“予岂好辩哉，予不得已也。”颜子不著书，实为亚圣。然而论语必以尧曰终篇，孟子末章，历述尧舜至孔子。而韩愈、原道之作，所谓：“以是传之”，必谨择而明辨者，所以示万世之公传，率天下以正道。观朱文公所称罗氏曰：“潜思力行，任重诣极，如公一人而已。”其称李氏曰：“讲诵之馀，危坐终日。以验乎喜怒哀乐，未发之前，气象为何如？而求所谓中者。若是者盖久之，而知天下之大本在乎是也。”则朱文公所得於李先生，李先生所得於罗先生者，厥或在此，而有出於文字词义之外者可知矣。今天下学士，家有朱氏之书，人诵朱门之语。而其切要远大，精实中正，得之心而见於行，则知者鲜焉。是徒诵文公所著之书，而不知文公所传之道。若非明示正宗，使天下晓然识所趋向，以求造乎至善之地。栋恐名实淆乱，是非颠倒，文公之书虽存，文公之道将丧矣。故窃以为欲明文公之道，莫若遵文公之师。栋滥将明旨，咨诹闽部，实在罗、李二先生之乡。而平生之志，颇知景慕，用敢列其事以闻。欲乞圣慈，探圣学之传，重师道之本。以其所以尊崇文公者，而推尊其师。等而上之，以及罗氏。各赐美谥，昭示宠褒，表励方来。庶几伊、洛之学，不沦於言语。朱氏之书，实见於践行。岂惟二臣潜德发挥，其道光大；而於损文华以崇德行，正学术以正人心，实不无小补云。

	

奏举吴熙吴仪疏

	

	

	

宋王　潮　南剑知州
　　臣伏见本州进士吴熙、经学义行，众所推服！进取不充其志，而安恬退处。闭户读书，所养益厚。与宗人析产，推其丰腴，自取薄少。廉介之节，古人鲜比。其从兄仪，笃志博古，亦以名节自励。本州人士常以经明行修举仪。恐占解名，恳避不就。乡党之誉，无愧於熙。臣虽位卑言轻，如二人之志於隐约，而未为盛世所知。倘蒙圣恩，加以考察，赐之一命，使充学职。於圣朝收敛人才，所以敦士类者，不为无补。

	

请封爵从祀疏

	

	

	

元　胡瑜

　　尝谓：文治兴隆，宜举行於旷典。儒先褒美，期激励於将来。盖国家化民成俗，莫先於学校。而学校之设，必崇先圣先师之祀者，所以报功而示劝也。我朝崇儒重道之意，度越前古。既以加封先圣大成之号，又追崇宋儒周敦颐等封爵，俾从祀庙庭。报功示劝之道，可谓至矣。然有司讨论未尽，尚遗先儒杨时等五人，未列从祀。遂使盛明之世，犹有阙典。唯故宋龙图阁直学士谥1文靖，龟山先生杨时，亲得程门道统之传，排王氏经义之谬。南渡后，朱、张、吕氏之学，其源委脉络，皆出於时者也。此故宋处士延平先生李侗，传河洛之学，以授朱熹。凡集注所引师说，即其讲论之旨也。故宋中书舍人谥文定胡安国，闻道伊洛，志在春秋，纂为集传，羽翼正经。明天理而扶世教，有功於圣人之门者也。故宋处士赠太师荣国公谥文正，九峰先生蔡沈，从学朱子，亲承指授。著书集，发明先儒之所未及，深有功於圣经者也。故宋翰林学士参知政事谥文忠，西山真德秀，博学穷经，践履笃实。当时立伪学之禁，以锢善类。德秀晚出，独以斯文为己任。讲习躬行，党禁解，而正学明。此五人者，学问接道统之传，著述发儒先之秘，其功甚大。况科举取士，已将胡安国春秋，蔡沈尚书集传表章而尊用之。真德秀大学衍义，亦备经筵讲读。是皆有补於国家治道者矣。各人出处，详见宋史本传。俱应追锡名爵，从祀先圣庙庭。可以敦厚儒风，激励后学。宜命礼官讨论典礼，如周敦颐等例闻奏施行，以补阙典，吾道幸甚！本省以其言具咨中书省，仍遣瑜赴都，投呈中书，判送礼部，行移翰林、集贤、太常三院会议，俱准所言。回呈中书省，奏准送礼部，定五先生封爵谥号，俱赠太师。杨时追封吴国公。李侗追封越国公。胡安国追封楚国公。蔡沈追封建国公。真德秀追封福国公。各给词头宣命，遣官赍往福建行省，访问各子孙给付。如无子孙者，於其故所居乡里郡县学，或书院祠堂内，安置施行。
　　【校】1.谥：原木作“谧”字，今据改。

	

请补宋罗李二先儒从祀庙庭呈议奏疏

	

	

	

明　林钿

　　为恳奏请补入真儒从祀，以尊道统，以光盛典事。窃唯圣贤学问，在继往而开来。帝王阐明，先崇功而报德。故问授受於一脉之相承，则渊源必溯。而极推尊於百世之定论，则俎豆弥光。钿生长双剑之邦，私淑(一)四贤之泽久矣。乃杨中立、朱晦翁既已登祀庙庭，而罗仲素、李愿中尚未与列从祀。此从来之缺典，而议礼者所不容缓也。溯自杨中立载道而南，为后世学士之鼻祖。其衍中立之心传者，罗仲素也；承仲素之嫡派者，李愿中也。由罗、李以递传於朱夫子，见知闻知，统系相接。师传弟习，前后一源。譬之河流，杨中立星宿发脉也。而罗、李以及朱子，亦犹历济、漯、淮、汉，以达於海者也。在昔，宋元丰七年，进孟子与颜子配享。其后，议者谓：孟子受业於子思，子思受业於曾子。咸淳三年，遂以曾子子思，四贤并配，至今称千古至当之礼。今尊朱夫子之道，而未及其相传从来之自。是进孟子而忘曾子子思也，其可乎哉？昭代礼明乐备，即薛文清、王文成、陈白沙，皆得从祀，而况承先启后，可师百世，如罗、李二先儒，其有功於道脉，尤章章较著者哉。谨按，宋及性理诸书。罗从彦字仲素，沙县人，徙家南平。从学杨时於萧山，既而筑室山中，绝意仕进，充然自得。朱子曰：“龟山先生，倡道东南，士之游其门者甚众。然语其潜思力行，任重诣极，如罗公，盖一人而已。”又曰：“先生教学者，静坐中看喜怒哀乐，未发谓之中，未发时作何气象？真能探索本原，洞见道体。”周氏垣曰：“先生在罗浮山坐三年，穷天地万物之理。注遵尧录，撮要提纲，无非理乱安危之大者。公之学，其明体适用，略可推矣。”李侗字愿中，剑浦人。结庐山中，谢绝世故。馀四十年，饮食或不充，而怡然自得。朱熹师事焉。朱子曰：“先生少游乡校有声，已而闻郡人罗仲素，得河洛之学於龟山之门，遂往学焉。累年受春秋、中庸、语、孟之说，从容潜玩，有会於心，尽得其所传之奥。”又曰：“先生从仲素学，讲论之馀，危坐终日，以验夫喜怒哀乐未发之前，气象为何如。”又曰：“先生资禀劲特，气节豪迈。而充养纯粹，无复圭角(二)。精锐之气，达於面目。色温言厉，神定气和，语默动静，端详闲泰，自然之中，若有成法。”邓氏迪曰：“愿中如冰壶秋月，莹澈无瑕。”盖二儒者，其衍道南之脉，即以衍千圣之传绪於不坠。其开紫阳之统，即以开六经之日月於中天。兹遇宗师大人，主张风教，羽翼宗盟。乞将地方真儒，奏请从祀庙庭。庶崇儒重道之典益光，而仰止景行之心均慰。地方幸甚，斯文幸甚！
　　【注】
　　(一)私淑：对自己所敬仰而不得从学的前辈，常自称“私淑弟子”。
　　(二)圭角：圭玉的楞角。犹言锋芒。

	

奏补罗李二儒从祀疏

	

	

	

明熊　汲　提学副吏

　　臣惟崇儒重道，帝王之美节。而继往开来，举百年之遗，以昭一代之盛，非大圣人有作莫之能也。恭维陛下圣神文武，应运中兴。心法之传，上符尧舜。敬天法祖制礼作乐，陈艺极而昭道轨。固已极其明备，而巍然焕然，无以加矣。乃稽古右文，祀周孔於殿庑。录颜曾之末裔，於道统之传，尤致意焉。海隅苍生，咸熙熙然鼓舞於不识不知之治，真千载一时也。乃有学术明备，道统攸传，如宋罗从彦、李侗，一代真儒，应从庙祀。未蒙采录，得非儒绅建议之未及乎？要之，公论久而不泯，圣道待人而传。则所以倡明而主持者，不有望於今日欤。臣惟周礼大司乐，掌成均之法，以教国子弟。凡有道德者，则以为乐祖，祀於瞽宗(一)，此祭法先师所由始。若孔子道高德厚，接尧、舜、禹、汤、文、武、周公之传，六经(二)垂宪，功德在人，宜万世食报无穷焉。故得尊祀学宫，以为先师。一时及门，如颜、曾、由、赐辈。私淑诸人，如孟轲氏闻道虽有不同，要之均有得焉者，则四科十哲，列德譔次，侑食配享，礼不容己。汉董仲舒、隋王通、唐韩愈、宋周敦颐、程灏、程颐、张载、邵雍、杨时、朱熹、胡瑗、司马光诸儒、前后论列，咸得从祀，固以有功於孔门，於道相为发明，亦礼不可改矣。乃若罗从彦者，受业於杨时，以承濂、洛之传。李侗者，受业於从彦，以启朱熹之学。是二儒者，其为道统绝续之机，一脉相承，而从祀报功之典，安可缺也？以罗从彦言之，观其自幼颖悟，不为言语文字之学。初师事审律吴仪，闻杨时得程氏之学，徒步往从之。见时三日，惊汗浃背曰：“不至是，几虚过一生。”既卒业，筑室山中，绝意仕进。终日端坐，时行溪上，吟咏而归，充然自得。朱熹尝谓杨时倡道东南，士之潜思力行，任重诣极，惟从彦一人而已。以李侗言之，观从彦好静坐，退人室中亦静坐。於静中验喜怒哀乐，未发以前气象。久之，於天下之理，该摄洞贯，以次融释，各有条序。虽饮食不充，怡然自适。闺门内外，穆若无人，众事自理。尤接引后学不倦，尝曰：“学问之道，不在多言。但默坐澄心，体认天理。若见虽一毫私欲之发，亦退听矣。”是二儒者，人品学术，光明正大。而潜心默识，身体力行。不动而敬，不言而信。列之孔门，当在德行之科矣。宁不可以备从祀之列乎？况其充养有道，圭角浑然，亦非无意於世用者。如从彦遵尧一录，洞悉宋代治乱之迹。深辟元丰功利之人。天下无不是父母之言，又足以扶三纲立人极，潜消乎逆乱篡弑之祸。李侗忧国伤时，每以三纲不正，义利不分为言。而深慨王安石用事，陷溺人心。惓惓於明天理，正人心、崇节义、励廉耻，以为治本。使得各表见，以致之用，必有可观。虽身不获用，未究厥施。而议论风采，闻者自足以兴矣！宋臣杨栋特请於朝，乞将二儒，昭示宠褒，各赐美谥。(以下阙)嘉靖二十四年八月日具琉。
　　【注】
　　(一)瞽宗：殷代乐人的宗庙和学校。西周时的大学，亦称“西学”。
　　(二)六经：六部儒家经典。

	

请从祀疏

	

	

	

明周木　南京行人

　　谨奏为崇儒重道事内一件。臣闻从祀之典，凡先儒有功於圣门者，咸与其列。而况得夫圣统之正传者乎。臣窃见宋儒延平李侗，得传伊洛道学之妙。徽国文公朱熹实师尊之，讲明正学，其有功於圣教甚大。绍熙五年十二月，熹年六十有五，始作沧洲精舍告成。释菜先师孔子，以颜子、曾子、子思、孟子配；以周敦颐、程灏、程颐、张载、邵雍、司马光及侗七人从祀。时升祀之典，未有举也。先是淳熙七年三月，熹守南康，申省转闻，乞升泗水侯孔鲤，於从祀时，不果从。及熹既没，至理宗淳祐元年，以手诏升敦、颐、灏、颐、载及熹於从祀。度宗咸淳元年入太学，又升雍、光於从祀。二年又升泗水侯於从祀，悉取熹故事行之。而独不及於侗焉。当时宰执宜有所请而不闻者，此无他，有其君而无其臣故也。臣窃以为侗之学，其传历有所自。而熹之师，亦非侗一人。沧洲之祀，独推於侗，而不及他者，是必有深意也。厥后熹之门人蔡沈，及元儒许衡、吴澄，一则得熹小学读之，敬信如神明；一则得熹所注大学读之，即知为治之要。是沈之与衡与澄皆亲炙私淑於熹者也，今亦升於从祀久矣。况熹自言：“侗为义重恩深之师。”历宋於今未之有请者，此无他，盖侗之学，超然独得於心性隐微之间，而非言语文字之末，宜人之所不及知者。惟熹得而真知之，故沧洲之祀独与焉。此无足怪者，性与天道，子贡之资，犹不可得而闻也。昔孔子之门，其徒三千，唯颜子终日如愚，而独称为好学。然考其验，则曰：不迁怒贰过而已。答其问仁，则曰：“克己复礼。”然问其目，则曰：非礼勿视听言动而已。至於箪瓢(二)陋巷，不改其乐。三月之久，心不违仁。故周子以为发圣人之蕴，教万世无穷。曾子之学，专用心於内，故动必求诸心。其所传大学开端，用力莫先於明德之格物。中庸之书，子思子忧道学之失其传而作。其用力指要，莫切乎戒、慎、恐、惧、於喜怒哀乐未发之前。孟子之书，只是要人正人心，使人存心养性而已。故尝曰：“学问之道无他，求其放心而已矣。”又引孔子之言曰“操则存，舍则亡。”七篇之要，毋踰於此。故侗於四子之道，发明其义者，则见於熹之集注。躬行其实者，则散见於宋史。侗传及熹之语，类与熹之年谱所载。从游之详，文集所载。侗之行状，祭侗之文，挽侗之诗书。周子通书后语文，沧洲精舍告先圣文，合而观之，则侗之学道之妙，熹之师传之益，与侗之有功无功於世教，盖自有不可掩者。或者以著述少侗，昔胡安国尝请以程颢从祀，其略曰：颢虽未及著述，而门人质疑请益，答问之语，存於世者甚多，是可专以著述为哉。且圣贤之学，率性而已。侗真得圣人之正学，沧洲之祀，熹尝尊其位与敦颐等，并列於颜、孟之下矣。而至今不得列於性恶荀况之下者何哉？臣愚不知其所谓也。臣又闻熹尝集侗之言行为一编，名曰：延平问答，历岁既久，今虽世儒之家，多不能有其书。伏睹国朝性理大全1、五伦书所采录者，是皆性命道德之言，精纯明备，使学者不得见侗之全书，尤为可惜！是宜世之知侗者少也。伏望陛下敕付大臣，讨论故事。加侗封爵，升祀孔子庙庭。仍诏内阁，检求其书，校正颁行，便於学者传习，羽翼(二)正学。大明孔子之道於人，使天下之学术，一出於正，岂小补哉。臣何幸躬逢其盛。成化二十七年七月日。
　　【校】
　　1.大全：原本作“大金”，今据改。
　　【注】
　　(一)箪瓢：安贫守俭之辞。
　　(二)羽翼：辅佐，维护。

	

请从祀疏

	

	

	

明邑人　游居敬　刑部侍郎
　　为乞表章先儒，崇祀庙廷，以示正学，以益光圣化事。职闻诸礼经，皮弁祭菜，示敬道也。故圣王於学校，重祀典焉。先师之庙，主之以夫子。配之以大贤。翼之以十哲，而及於洙、泗群弟子，汉、唐以来诸儒焉。此历代所沿袭，圣祖迨先帝世系所考正裁定，通之千百世而无异议者也。顾於宋大儒罗从彦、李侗而犹未与从祀焉。已累有建言，达於朝廷1，而未有定议。则以先臣考按之未详，而拟议之未精故尔。职按：罗从彦，字仲素，学者号为豫章先生；李侗，字愿中，学者号为延平先生，俱南剑州人。俱一时崛起，以倡明圣学为己任。上溯孔门邹、鲁之绝学，中缵濂、洛、关、闽之道统，而下开浙瓯、江右继起之真儒，二儒之功居多焉。今考河南二程伯仲，得统於周濂溪茂叔氏，而将乐杨时、中立受学於二程之门，而得其统以归闽。故程伯淳送之曰：“吾道南矣。”杨时之在南也，一传而为罗从彦，再传而为李侗氏，三传而为朱熹氏。至朱熹而集诸儒之大成，功则伟矣。而其师友渊源之所自，譬之水也，则杨时肇其端，罗从彦浚其流，李侗洪其派，而朱熹汇其波澜，而要其止宿者也。道之南也，而得四大儒。神而明之，故今五经、四书、理学之指归，遍满於海内。家而授之，童而习之，为之句读，为之训诂(一)。伊谁之功，四大儒授受之正，有以开之也。而今崇祀先师庙廷者，惟杨时、朱熹二儒，而罗、李二儒阙之，此岂所以报功德，而劝士习哉？况罗、李二儒之在当时也，各稽古，而著述不少，问答而发明良多。称罗从彦者则曰：“潜心力学，任重诣极，性明而修，行完而洁。”见於宋史所载。称李侗者则曰：“冰壶秋月，莹彻无瑕。”见於渊源录所纪。罗从彦常令学者，验喜怒哀乐未发之前，作何气象？而求所谓中者。李侗亦以其言授朱熹，且曰：“学问之道，不在多言；但默坐澄心，体认天理。若见虽一毫人欲之私亦退矣。久用力於此，庶几渐明，讲学始有益耳。”其他议论指授，皆推本性命之懿，而究极内圣外王之全。阐明洙、泗之指，而会通下学上达之秘。故朱熹会其指趋之邃，以上承尧舜，精一执中之语，孔门博文约礼之训，孟子知言养气之言，咸贯而通之。上继往圣，下开来学，其有功吾道大矣。朱熹晚年作为精舍，私祀先圣先师，以周、程、张、邵、司马、延平七先生从祀，其推尊道南诸儒，以继邹鲁，固熹报功崇德私心，实天下之公心也。非特一时人心之公，实后世人心之公也。前此，屡有以罗、李二儒，从祀庙庭为请。而礼官翰林议礼之官，无从申请者，岂非熙朝之阙事，而今时所宜厘正者哉。夫礼有当正，踵袭而不行，非作述之宜也。义有当举，因循而惮迁，非继述之善也。圣明在上，会群言而折衷之，斯其时已。职今不避庸陋，直述彝议於丹扆之前。伏乞敕下礼部，并翰林院讲读诸臣，及今熙朝之时考集，先令建议斟酌裁订，将宋时罗从彦、李侗二儒，请自圣裁，崇祀庙廷，春秋从祀。仍通行天下各州府县各学校，恪遵举行。使天下士子，咸知正学之为宗而迈往，以求义理之当，躬行之急，而中行以复秉彝之粹。其於标表渊源之地，诚加之意，而礼教益兴固如此。
　　【校】
　　1.朝廷，原本作“朝宁”，今据改。
　　【注】
　　(一)训诂：解释古书中词句的意义。

	

请谥罗豫章先生议
	

	

	

宋陈　协太常博士

　　生有爵，死有谥。故爵隆者，然后得谥，所以示其节也。至於蕴德邱园，而其立言，有补於当世，可传於后学。则节惠之典，出於朝廷之特命，又不可拘以常制也。若罗公从彦，可谓有德有言之隐君子矣。初龟山得伊洛之学，倡道东南，士之游其门者甚众。其潜思力行，任重诣极，辈流中，推公一人而已。当徽庙时，居乡授徒，守道尤笃。而同郡李公侗传其学，厥后朱文公熹又得李公之传，其道遂彰明於世，学者仰之如泰山北斗者，其端皆自公发之。公延平人，既没之后，家无子孙，故其遗言，不多见於世。嘉定七年，郡守刘允济始加搜访，得公所著遵尧录八卷，进之於朝。其书四万言，大要谓艺祖开基，列圣继统，若舜禹遵尧而不变，至元丰改制，皆自王安石作俑，创为功利之图，寖兆裔夷之侮。是其畎亩不忘君之心，岂若沮、溺辈索隐行怪之比耶？谨按谥法，道德博厚曰文，言行相应曰质。公师友渊源，洞明天理，可谓道德博厚矣。清介绝俗，著书有闻，可谓言行相应矣。请谥公为文质，云云，谨议。

	

覆谥议

	

	

	

宋周　坦

　　士有处身隐钓，而道德学问，足以师表来世。虽生无一命之爵，身没之后，斯道之传，愈久愈光，所以力人心纲常之标准者，关系甚大。则沿流溯源，节惠之典，安可缺也？罗公从彦，不求闻达於世，胸次抱负，不少概见。独得其大者，所谓道德学问之渊源，上承伊洛之正派，下开中兴以后诸儒之授受，昭然不可泯也。公受学龟山之门，其潜思力行，任重诣极，同门皆推敬之。理义之学，正郁於时，一线之绪，赖是得以仅存。观其在罗浮山静坐三年，所以穷天地万物之理，切实若此。著遵尧录一篇，述皇朝相传宏规懿范，及名臣硕辅，论建谟画。下及元丰，功利之人，纷更宪度，贻患国家。撮要提纲，无非理乱安危之大者。公之学其明体适用，略可推矣。奉常谥公曰文质，於法为宜。五月二十四日，奉旨依议。

	

请从祀议

	

	

	

明熊尚文福建督学

　　题为地方真儒，议补从祀，候覆日久，谨循职掌。恳恩速赐覆补，以隆风化，以光圣治事。窃惟继往开来，功莫先於明学。推功崇报，典莫重於盛时。矧杂风起敝之机权，全属发潜阐幽之德音。臣奉命视闽学，系臣职分所得请者。今亦皆不避冐渎而请之。惟是所属延平府宋儒罗从彦、李侗，万历三十三年，已经巡抚徐学聚、巡按方良彦题请从祀。奉圣旨：“是，该部知道，钦此。钦遵。”迄今四年，该部尚未题覆。夫人固有日久而后论定者，若罗从彦潜思力行，任重诣极。李侗道德纯备，学问通明。宋史所载，已称四百年定评矣。事固有论定，而后可行者。若罗从彦、李侗从祀，在元则浙江行省有议，在我朝则学臣金贲亨、周洪祖有议。今日此举，允系万代瞻仰矣。我国朝罢黜诸说，独尊尚朱注。二百年来，名臣硕辅，高贤大良，取功名者以之为筌蹄(一)，志道德者以之为津筏(二)。试观师弟问答，渊源有自。浅言之，谓读紫阳之注者，即延平之徒可也。朱子尝言：“自见李先生，为学就始平实。乃知向日从事释老之说皆非。”深言之，谓成朱子者，与生朱子等可也。徒用其青，顿忘其蓝，恐非所以彰国家报功之厚。尊生之本，而遗学之源，尤非所以宏师门锡类之仁。查得孔庙配享，於曹魏七年，止於颜子一人。迨宋元丰七年，进孟子为二配。议者谓孟子受业於子思，子思受业於曾子，咸淳三年遂以曾子、子思并配，然后配享有四。夫杨时载道而南，罗从彦亲承道统，李侗衍其绪，而后朱熹接其传。是朱熹之於李侗、罗从彦，犹孟子之於子思、曾子也。配享孟子，而因配享孟子之师，成宪具在。从祀朱子，而因从祀朱子之师，事体相同。我皇上崇尚理学，特从祀胡居仁等，而罗从彦、李侗之贤，又不啻胡居仁等者，此自圣朝不容缺之典也。臣奉玺书云：风教所关宜以纲常为己任。地方有此大儒，而祀典未举，又自臣身不容诿之责任也。倘蒙赐俞行，敕下礼部，速赐题覆，地方幸甚，斯文幸甚！万历三十七年三月二十七日具题，奉圣旨：该部看了来说。
　　【注】
　　(一)筌蹄：比喻达到目的手段。
　　(二)津筏：渡人过河的木筏。比喻引导人的门径。
	

覆从祀议

	

	

	

明翁正春吏部侍郎

　　礼部查看，熊尚文、方元彦题请儒臣从祀之议。盖所关於人心世教，良非渺小。今巡按方元彦疏举罗、李二儒，列祀庙廷。夫二儒潜心正学，上接伊洛之传，下启紫阳之绪，真圣统之正脉也。罗豫章既为杨龟山入室弟子，李延平又朱紫阳宗其嫡派。当时业跻杨、朱於俎豆之列，乃独於二儒而靳之何欤？我朝称道术曰孔、孟，必曰程、朱。然孔子倡道於洙泗，有曾子、子思相继发明，而后孟子接其传。程氏倡道於伊洛，得罗豫章、李延平相承正宗，而后朱子衍其绪。则罗、李之功，实与曾子、子思等。故从祀之典，在元至正，则浙江行省有议。在国朝则学臣金贲亨、周洪祖等有议。今日此举，正系万代瞻仰者。但事重体殷，不可不慎。历查先年如薛瑄、王守仁、陈献章等从祀，皆令儒臣谟议奏进，然后会官廷议上请，合无比照往例，仍敕下翰林院、詹事府、左右春坊、国子监等衙门，文学诸臣，令其广咨博采，将两贤生平行实，及人心公论，逐一作速撰议，各自奏进。
	

覆从祀议

	

	

	

明孙慎行翰林学士

　　礼科参看，熊尚文、方元彦、徐学聚等，题请儒臣从祀之议事，虽缓而实切。盖所关於学脉道术，人心世教良非渺小。今巡按方元彦疏举罗、李二儒，列祀庙廷，随该本部礼臣翁正春收有议单五本。今臣等复行催议，又续收议单六本。谨将诸臣前后所议二贤事略，一一陈之。詹事府詹事臣何宗彦议曰：“祀典之设以报功也，孔庙从祀历代尤重之。或著书立言，羽翼六籍，则功在明道。或继往开来，统承正学，则功在传道。宋儒若豫章，若延平，粹然为洙泗真传，上继程氏，而下开诸士者也。”职尝读宋史本传、性理大全、遵尧录问答诸书，得其梗概。豫章幼事龟山，三日汗浃背曰：“几枉一生。”又之洛，见伊川，益信龟山之说为是。见伛侍者二十年，尽得不传之秘。终日静坐观中，时或溪山吟詠，充然自得。龟山弟子千馀人，默语潜思，力行任重诣极，豫章一人而已。所著多名言，遵尧录尤征经济实学，惜未见之行耳。延平闻豫章得河洛之学，从之累年。受春秋、中庸、语孟之说，洞贯融释。豫章教之静中观喜怒哀乐未发前气象，求所谓中者，久之知天下之大本在是。凡天地之高厚，品汇之化育，以至经训遗言，日用小物，莫不一一得其衷。由是涵养益纯，洒然脱落，如颜氏卓尔不违心目之间。谓学问不在多言，但默坐澄心，体认天理，即一毫私欲一退听。又谓：学者知理一分殊，然后不惑於疑似乱真之说。朱子每服膺之，朱子又述答问为要语。尝谓人每来延平闻愈超绝，其日新不已如此。大都豫章以笃实胜，然静中穷极天地万物之理，则笃实而未尝不超悟也。延平以超悟胜，然读书必见诸行事，圣贤所至皆勉而进，超悟而未尝不笃实也。二子清节粹养，在宋儒中已表表宜祀。矧上接程氏之绪，下开朱子之传，使尧舜以来一中之统，昭昭揭日月而行，伊谁之功？而祀典阙然未举，岂应先河后海之义。无论后世之人心不安，即朱子居歆之际，亦有踧踖(一)弗宁者。且今天下治教虽休明，而道统之榛芜亦已久。或砥砺名行，规旋矩合，非不称名士大夫。而性命之精未窥，或标门立户，谈微说妙，以讲学为名高。而察其躬修多黯阙，是说玲繁缛1也，其於道不啻背而驰矣。二子之学术，政起膏肓之良石，而绍明道统之真传也。然则上允学臣之请，登诸从祀之列。非直报功，亦以明其关系人心世道诚不细矣。左春坊左中允臣张以诚，左春坊左赞善臣盛以洪，右春坊右赞善臣邱未实，左春坊左赞善臣王毓宗，左春坊左中允臣周如磐，翰林院修撰臣黄士俊，翰林院编修臣龚三益，翰林院检讨臣薛三省，翰林院检讨臣郑以伟，国子监司业臣周道登，已上诸儒臣集议等疏，所以陈述二贤之品概，阐搜二贤之精神。质之圣学而不愧，垂之后学而无弊者，至详至确，已无容复议矣。臣等看得二贤於宋儒中，亦特称卓卓，未可多得。乃数百年未崇俎豆，诚为阙典。且我国家功令所宗独程、朱之学，乃二贤一以为绍后，一以为开先，其有功於道学甚钜。今天下虽名宗程、朱学，而高名之士往往欲跳而出其上。至以笃行有馀，超悟不足少之。夫程子之笃实，非二贤不传。朱子之笃实，非二贤不启。而二贤固非专以笃行显者也。学者诚进而观焉，实见其大本大原，最精最粹。如衣之挈领，而条理各归。如水之得源，而流行自畅。恍然可以识性命之真，诚明之合。崇实行者，固不忧拘板。即希妙悟者，当亦不坠空虚。岂至有以致知，而非力行。亦岂有以力行，而黜致知者哉。即有功於程、朱亦甚钜。然则既学臣及抚按诸臣所请，亟与崇祀，非特百年应举之旷典，抑亦今时正学之急务也。伏乞皇上，鉴二贤学术之咸正，览诸臣譔议之皆同。即将二贤，分列宋儒胡安国之下，朱熹之上，入庙崇祀。庶正学不冺，钜典重光。而於世道人心有补矣。万历四十一年十二月二十六日具题，三十日奉旨：是。万历四十二年甲寅六月，奉圣旨，崇祀　圣庙。
　　【校】1.缛：原本作“绣”字，今据改。
　　【注】(一)踧踖：恭敬而局促不安的样子。

	

巡按直隶监察御史臣游居敬谨

	

　　题为乞戒饬阳倡道学，阴怀邪僻大臣，以端士习，以光圣化事。臣窃闻纲维万世者，道之功也。扶持斯道者，君师之力也。道之在天下，如元气之流行两间。其明其晦，固因乎人。而其根诸人心，盖自不容闲断也。皇上法天立极，揭敬一之箴，垂五箴之注。真有以继前圣之道统，皇极昭彰，会归攸同。有志自立者，孰不奋惕兴起，仰法圣谟。但臣窃见迩年以来，迂儒乖士，率多倡为新说。别立门户，以误后学。而世之学者，亦多厌常喜新，沽名趋异，从而和之。虽其中亦多俊杰之士，然汙滥之徒，助成偏说，信以为是。遂至雷同标榜，荡然成风。慕虚名，而坏实行。背先训，而售空谈。原其始，将以猎誉。究其终，竟迷不返。臣耳闻目击，深切忧之。以为圣明之世，不宜有此臣。见其倡之者，则南京吏部尚书湛若水是也。若水之学，盖与先尚书王守仁并立争长，以鸣於世。王守仁之说，则以良知为主，若水之说，则以随处体认天理为准。守仁之言良知，盖祖宋儒陆九渊尊德性之说。谓只用一良知便了，更不须说行。此其词之偏，姑未暇论。若水之言，体认天理，则又暗宗守仁之说，变其词以号召喜名之士，其实乃私附之也。然王守仁常因宸濠之变，极力支撑，以靖大难。虽当时亦有它议，而其谋国之忠，济变之才，实不可冺。若若水者，则一迂腐之儒。其才不足以济用，其学不足以达权。竟可以居翰墨供文辞，庶几可使之。当大任，则覆餗之忧，负乘之咎，皆所难逭。盖听其言则近是，稽其行则大非也。臣请以若水邪僻之行言之。臣尝诵孔子之言曰：“乡愿德之贼也。”又曰：“恶紫之夺朱也。”曰：“恶莠恐其乱苗也。” 孔子之言，盖虑似是而非者之为害也。今若水阿世取容，饰为忠信温厚之貌，以欺於人。而从其讲学者，亦往往称其有道，而阳尊之为师，亦庶乎乡愿之迹。然乡愿非忠厚而似忠厚。非谨悫而似谨悫。而若水则外为忠厚谨悫之词貌，而其中有不然者，将以要名也，将以希宠也。比之乡愿，又不若矣。且其妄为新论讲章，以自附於先哲之言。然其中往往援旧说，而济诐辞虚无之见执，以坏全体之学，盖亦似朱之紫也，似苗之莠也，德之贼也，圣人之所恶也。虽讲解之多，著述之富奚为哉。若其阿顺而无骨鲠之概，纷更而无特立之守。广收无赖，而无廉介之节，恣游山水，而无顾忌之心。枉道回家，而无爱君之忠。私创书院，而为不经之行。自刻书册，而不顾有司之扰。滥交匪人，而不惜名节之丧。倡为虚谈，而不尊时制。妄自尊大，而居之不疑。若水尝为讲官矣，尝为礼曹矣。臣观其所以进告於皇上者，为鹊鹿之赋而已矣。视之剪桐箴规，献可替否之言，若水能之乎？且其謟谀势权，结纳清要。和光同尘，无所可否。逐流随波，志非恬退。臣故曰：“阿顺而无骨鲠之概也。”登山临水，在幽隐之士所宜。而在仕路有官守，则当以尽职业，为国为民为念。邀游山水，岂其所宜。臣闻若水自离南都以后，凡经过之处，每山水，辄不顾远近，恣意淹留。且广集虚谈之徒，联舟随舆，虚糜1传食，此岂居官者所当为也。臣故曰：“恣游山水，而无顾忌之心也。”书院之设，古无有也。遇宋以后，周惇颐倡道於濂溪，程颢、程颐讲学於伊洛、张载之在关中，朱子之在白鹿洞，在武夷，皆其当时隐居求志，论明经史，藏修游息之处。故后人慕其道，而名其所居，辑为院宇，所以寓高山仰止之意也。今若水本以章句之学取科第，读程、朱之书传。谓其强识多闻则可，谓其足以追周、程诸君子，则臣不敢知也。夫既不足以追前哲之实学，而乃妄意先哲之遗迹。广立书院，私创美名。据其所闻见之真者，一二言之。在徽州则有曰福山，有曰斗山，有曰石桥，名虽异，皆为若水设也。在池州有九华、甘泉书院，若水之徒，因近有王守仁之书院於此，而立之相并者。在广东，在广西，在扬州，在姑苏，在嘉禾，在南韶，亦多有之。或曰天泉、或曰新泉、皆若水之徒，谬为标揭，以成其冐妄之名。臣闻其去岁至池州，登九华山，僭为讲说。今复绕道入徽，假以谒朱子阙里为辞。至福山等处，随从甚多。而所在无志之士，率多托名於彼，以为干进之地。每每裹粮远游，骚扰郡邑，无所事事。既不执经问难，又非居学肄业。习为虚无谬诞之词，以为科举之学不足为。此其弊，臣不知其所终也。臣访所在有豪强之家，平日害人作恶，惧官司之治以法也。亦多预投其门下，为其弟子，以求脱免於刑宪。而实益纵肆，以为有恃，此岂讲学者所宜有也。臣故曰：“私创书院而为不经之行也。”我朝以五经、四书、传注、五伦等书，颂布天下，俾学者咸知向往。传习既久，理学丕昭。今若水舍旧传而立新说，以炫人耳目。掇先儒之糟粕，饰一己之虚见。不过曰内外合一而已，曰体认天理而已，曰存心而已。其意盖欲阴黜朱子之传，而暗主陆氏之说。使新进之士，不涉经史，不究践履，不探先儒之渊源。辄自称曰：“吾之学，若水之学也。”不知性情之辨，而曰吾内外合一之学也。不穷道心人心为何物，而曰吾体认天理之学也，曰吾心学也。夫心性之说，在程、朱诸子论之备矣。若水申明讲解之可也，今不使人宗程、朱之说，而倡为虚空之言，另立题目，流於顿悟荒唐而不自知。此若水之妄不足辨2，而其流弊，将至於废学弃事，归於清谈，涉於禅学，而为人心之害不浅，是岂可长耶？昔者王通著书拟经，君子以为僭。然王通居隋之未，教授河汾。不得志以立言为务，其志有可原者。今若水居位，而值圣明，服膺前哲足矣。而乃漫肆浮言，作明论，而自谓明道。作新论，而自谓新学。及考其辞，又皆妄为问答，以拟孔门问对之词，适足以乱经而蓄尤也，僭孰甚焉。臣故曰：“倡为虚谈，而不遵时制也。”此其根本之大，固已斫丧。而其讲说之富，闻见之博，亦奚所用哉。此若水鄙滥之行，欺诈之私，有如此者。臣去年十一月，内睹邸报，见若水以其所为二礼经传，进於朝廷，其意盖隐然自任以继往之学也。既而礼部覆题：“奉圣旨，既与孔子之言相戾，不可传示后学，罢，钦此。”臣窃仰窥皇上离照之明，有以察衰僻之说，而建中正之极也。然臣愚尝闻，非圣者无法。今若水敢於非孔子之言，其罪大矣。皇上不治之以法而容之焉，此莫大之赦。为若水者，一闻圣言，宜痛自惩艾，翻然改悟，庶几不至大戾。却乃私自刊布，若拟以春秋诛心之心，若水行为不忠之大者乎。今圣明立则，万邦承式。若水一人之邪慝，固不足大为圣化之累。然不塞不流，不止不行。诐说一倡，士人望风，不察诚伪，靡然从之。日复一日，冥迷不悟，则其弊将有如宋室蜀洛之党者，甚非大同之世所宜有也。杨墨所以自居者，岂谓其无君父，而甘自同於禽兽哉。顾一念之偏，自以为是而不自觉，则其势必至於是耳。今若水暗宗陆氏之说，而学者争效之不已。将至於废实学，而资空谈，将来何以得其实用哉。臣请举若水偏诐之说，一二易见者折之。中庸曰：“君子尊德性，而道问学。致广大而尽精微，极高明而道中庸。温故而知新，敦厚以崇礼。”此数言，盖圣贤示人以修德凝道之功，莫有精切於此者。朱熹解之，大略言尊德性，所以存心也。道问学，所以致知也。二者其机固相因，而其功不可偏废也。今若水之说，惟言存心，而於致知之功略焉。则是其所谓存心者，将为玄玄冥冥之说，而非朱熹所解惺惺之法也。其流之弊入於禅矣。孟子曰：“人之所不学而能者，其良能也。所不虑而知者，其良知也。”而终之曰：“亲亲仁也，敬长义也。无他，达之天下也。”此又孟子教人体察，扩充真切之言。今若水之说，则偏重良知，而谓王守仁之学，专以此二字作题目，此其说已堕於知之一偏矣。且朱熹之解，达者通达之谓也，谓天下人人之所同也。若水则言通达之达，是著人力非天然自有之知能也。若水之说，其他之与圣贤经传相矛盾者固多，而其大端莫过於此二者。即二者之偏诐，其他可知己。惟朝廷四方之极，朝廷之所尚治忽从之也。今皇上修明礼乐，建中和之极。而若水为大臣，乃不体上德，而为乱经坏俗之行。其所以洽而正之者，在皇上一举措之间耳。伏望皇上洞察若水偏诐之学，滥鄙邪诈之行。俯赐罢归，或赐之以礼致仕，以示惩创。另选公正有实行者，以代其任。仍乞敕下礼部，将近来违圣训，及若水所私著之书，绳以正学，严为禁约。通行两直隶及十三省，将私刊刻若水之书，尽行黜远。惟遵我朝明经取士，诸经史传注。讲求正道，以求致用。不许妄生异同，以沾虚名，以乖圣制。其有为崇信若水所创书院，或令拆毁，或令改别馆，以灭其名。以后再敢有私创者，官可以法治。其为首之人，归其所费於官，以充公务。在学生员及监生，如有仍前成群逐队，无故远出从游者，提督学校官严加稽察治罪，以为不务实行之戒。如此，庶几天下之人，晓然知偏邪之说，不容於皇极之世。而慕虚名忘实学，背古训而惑谬谈者，亦皆知所儆惕策励，以趋於正。廉耻可励，士习可端。风俗因是还淳，人材自是汇征。而朝廷浚明亮采之寄，亦将有以得其实用矣。
　　【校】
　　1.糜：原本作“麋”字，当误，今据改。
　　2.辨：原本作“办”字，今据改。
　　福建延平府为崇祀乡贤以昭风化事。据本府并南平县儒学廪、增、附、生员，吴会寅、杨天衢、吴尚贲等，连名呈称：窃有已故刑部右侍郎游居敬性资敏粹，髫年遂有志於圣贤。造诣精醇，弱冠即贯串乎今古。巍科早擢，名溢缙绅。中秘首遴，望隆山斗。思绳立雪之祖武，素抱向日之孤忠。履薄临深，攻苦茹淡。玉堂养望，簪笔日侍乎承明。栢府乘骢，搅辔澄清乎畿辅。纠劾而朝绅胆落，按部则贪墨狼奔。逮佥宪於杭严，禁游湖而男女有别。继参知乎张楚，处交趾而臣妾靡遑。总臬浙司，谳比允播不冤之誉。旬宣两省，羡馀绝无染指之嫌。荐陟中丞，开府六诏。兴革永为令典，张弛动中机宜。翦数十年之叛夷，人心痛快。裁百馀禩之权威，奸宄潜消。偶见忌於贵人，复抗节乎元宰。爰构诬语，远戍遐方。讵加罪於立功之臣，众称冤抑。但见忌於邪枉之手，愈显清修。荒径飘零，乐天知命。蓬门株守，悯时著书。值公道之大明，蒲轮再召。荷圣恩之简拔，棘座重登。始由户而改刑，复自南而转北，明允久孚於庶狱，建白期振乎宏纲。柄用有期，朝野胥戴。正当三载考绩之期，遽动故乡莼鲈之想。抗一疏而赋归来，完名全节。越四月而倏仙逝，生顺死安。幸恤典之频加，侈身后之殊遇。老成虽谢，典型犹存。徒尔想像其风猷，愧未揄扬其万一者也。足称乡贤，永符祀典。兹遇宗师老大人，作兴斯文，一时称盛。表扬前哲，千载奇逢。如游侍郎者。才全德备，允矣乡之仪型。武振文修，卓乎邦之轨范。相应崇祀，以振风化。据呈道府，随批府县两学，会同师生，从公定议结报。去后，今据府学申称：本学教授樊一贵，同南平县学教谕黄榜，会训导林域等，生员朱方、吴尚贲等，遵依再加详勘，会议得，已故游侍郎，委系学邃有渊源，行绝无瑕玷。自立心以至行已，表里之实德相孚。由居乡以及当官，出处之大节昭著。立朝正直，补衮职而慷慨敢言。居家孝廉，执亲丧而哀毁骨立。勤劳历於藩臬，捍御克殚於滇南。中窜遐荒，志益坚於流离颠沛。晚起廊庙，心不忘乎畎亩江湖。入仕四十年，忠悃真如一日。历官至卿贰，家产不逾中人。稽之乡评诚不诬，揆诸祀典而允当者也。具结备由申府，据此，案照近蒙钦差提督学校副使王案验为申明学政事，款开一乡贤、名宦二祠。有将近时乡贤、名宦呈举者，必须功德显著，允协舆情。方许呈送有司，转报裁夺等因。依蒙遵照外，今据前因，查得已故刑部右侍郎游居敬，由嘉靖壬辰进士，选翰林院庶吉士。授山东道监察御史，升浙江按察司佥事，历广东副使，湖广参政，浙江按察使，左右布政使，山东左布政使，升都察院右副都御史，巡抚云南，升南京户部右侍郎。嘉靖三十九年十一月内，因征剿东川逆贼阿堂成功，忤首相，又裁革。沐国公强夺民田，与巡按云南王御史不合，遂同捏奏，被逮谪广东。隆庆元年，恩诏放回。隆庆三年，福建巡抚都御史涂，巡按御史王，广东巡抚都御史李，南京工部尚书林，交章荐举。四月内，奉旨起用南京刑部右侍郎，改刑部右侍郎。隆庆五年，因疏请罗、李从祀，忤当国意。二月告致仕，寻病卒。万历元年八月，敕谕葬祭。为照乡宦右侍郎游居敬，先经同乡生员会呈，随据两学师生揭报，众论佥同。廉考素行，委协舆论。抗疏而谪遐方，既征立朝之大节。引退而甘田野，益完保终之令名。入仕垂四十余年，贻后仅存一二故业。卓然先哲，允矣乡贤。相应列崇祀之堂，庶几昭励世之典。名节既完，恤典亦渥。此学政所谓功业显著，允协舆情者也。缘系呈举崇祀乡贤事理，本府未敢擅便，合就详呈，为此备由，并该学缴到师生结状粘连，呈乞照详施行。

	

请弭盗议

	

	

	

杨桂森

　　南平县为遵札饬议弭盗章程，敬陈管见，以备采纳事。嘉庆十三年六月初九日，蒙抚院札开：照得弭盗安民，全在地方文武，实力巡防，使匪徒敛迹，商民免受扰害。兹闻延、建一带，水陆两途，近日抢劫甚多。惟南平、顺昌两县，尚属认真。其余多县，并不认真缉拿，行旅闾阎，屡被劫掠，殊属玩视。除札饬延建邵道，及延平、建宁二府督拿外，合并札饬立即督率员弁，会同文员，各拨兵役，在於城厢内外道路村庄，以及沿河一带，偏僻处所，昼夜巡逻，严密缉捕。务将盗匪窝线，悉数捕获，严审通报，以安行旅，而靖地方等因，蒙此。职遵查弭盗之法，莫善於保甲；然保甲行之今日，利少而害多。有实在隔碍难行者，如一县之中，大乡千户，或数百户。中乡数十户。小乡或五六户不等。计一县四境之内，不下十万户，人丁不下数百万口。盛世休养恩隆，生齿日繁。若必挨户挨丁而查之，给以门牌，饬其环保。县官亲办，非数年不能告成。若任听书役办理，则需索滋扰之弊，累民更深。且如既行保甲，则十家必设一甲长。凡大小事，皆惟甲长是问。而各乡中，万无一人肯当此甲长者。现在各邑，十乡之内，有地保者不过十之一二，无地保者且有十之七八。此无地保之乡，虽日饬乡人，而训之以设立，终推避不任举也。其有地保者，皆其地棍无赖，素行诈民之人而当之。县官本知地保之害民，而不能革。谓夫无地保之乡欲强设之，而不可於一切公事诸多隔阂也。此保甲之难行，一难也。其次莫如塘汛，塘汛之兵，名多实少。如一塘五兵，此五兵中，非就近土著之人不肯当。兵必系有田地，或居里相近者，方肯充当。既系以就近充兵，每日或治田或检柴，俱自营生，而塘守之事，概置不闻。偶有公文，不过付挑担者，汇数十角而托一人代递。塘门常闭，虽贼匪经过，而塘兵不知。其有无赖者，且串通贼匪，分赃以济其恶，或藉端稽查良民良商，而需索无厌，此塘兵之无益於弭盗，二难也。若夫乡有练总，县有捕役。捕役捕良民，而诬诈则有余，捕正贼，而密跴则不足。练总包贼则有余，防贼则不足。此弭盗之所以尤难。职愚以为欲靖盗源，莫如治盗之似，治盗之薮。又必专责乎捕盗之官，以严查夫盗贼往来食宿之处。或亦治其流，而源可清之一法也。盗之似，担匪乞丐是也。盗之薮，棚厂一薮也，花会一薮也，宝厂一薮也。闽省乞丐，往往身穿好衣，藉乞为名。聚数十人，恶讨强乞，甚则夥众恃强肆抢。夜窃者此辈，昼抢者亦此辈。欲治之，莫若严出宪示，凡有瞎眼烂脚缺脚，年老废疾者，准其一人，随缘乞食，不准结群至二人以上。其一切强壮无疾之人，概不准乞食。如实在痴呆孤幼，无能谋生，仍准其一人乞食。有结群至二人以上者，即以担匪论，准乡民捆送枷责，递籍安插。凡有一切空庙凉亭，俱饬乡民设立门户，昼开夜锁，使担匪无容身之地。此盗之似，即盗之真治之，而盗可息矣。更有治盗之薮者，凡棚厂民，耕山搭厂，皆下府匪徒，寄住谋生。安分者十之一，而不安分者十之九。棚厂恃无邻右，无人稽查，且去城市去乡里甚远，潜匿较易。窝匪为盗者，大率此辈厂民。然必尽棚厂而驱逐之，势所难周。职愚以为莫若凡遇棚厂有犯事，俱将山主枷责，厂匪加倍枷责。烧其厂，空其地，递解回籍安插。则惩一而百可警，於弭盗大有济焉。其一切花会宝厂，塘兵查访为易，应请严饬塘汛，凡有花会宝厂，俱惟塘讯是问。每月饬令查确，具结一次。盖花会宝厂者，盗之薮，而即消赃之薮。及消赃之薮既清，则盗之源自绝。然尤必责成捕盗之官，以查盗往来食宿之处者。盖州县刑名钱谷，事繁务冗，莫若责成捕官。如县丞、巡检，如典史，分明管界。凡一切饭店、点心店、住宿店，俱令立巡环印簿，每月报核一次。并饬捕官，将所辖有饭铺若干，点心店若干，住宿店若干，如何稽查，每月报臬宪道府宪一次，盗既无空庙凉亭，可以歇息；又无饭铺住店可以容身，无赌厂可以消赃，无棚厂可以潜匿，盗何自而不清乎？以上四条，俱於延、建、邵三郡弭盗之法，较为切近。又非扞格难行，是否有当，伏求宪台察核。至职前会营员於卑县西路，建立腰塘九处，日久未蒙批准拨兵。夫塘兵，虽未尽有益於弭盗，而要隘之处，自不可不添设腰塘。譬如猫以捕鼠，虽黠，而有猫制之，则鼠自有所畏，而不敢肆。查卑邑南路至省，东路至建安。往来官商络绎不绝，自毋庸建立腰塘。惟西路至沙县一路，又至顺昌一路，为邵、汀二郡及江西省往来所必经。布客、木客、烟客、货银甚多。虽属驿路，终系偏僻，不得不建立腰塘。建立九处，前请每处拨兵五名，是否照拨，抑或拨三名一塘，应请饬营，斟酌繁简，俾速派拨，以靖地方。至民壮额设不敷差遣1铺兵，事关咨部，未便移改。或有公文事件，碍难咨达。如腰塘处所，但有每处兵三名，亦足以控制，而保敉宁。其所拨之兵，应於额设之内，酌繁简以制宜。不必额外添设，有关咨达。缘蒙前因，合将遵札筹议事宜，具文详覆宪台核示。嘉庆十三年　月　日，知县杨桂森禀。
　　【校】1.差遣：原本作“遗”字，今据改。

艺文志　记　卷上

	

重建风雩桥记
	

	

洪武三十五年
	

明　倪俊㈠

　　延平郡守，括苍俞公，既新文靖李先生之祠，复建小桥於祠前。经始也，度所用不赀，以其意，言於凤阳王希哲氏。希哲之为人，倜傥特达，刚毅和乐；又侈之以读书好礼，慕义强仁，故镡津之大夫士，莫不起敬而交誉也。其伯父虽总戎御郡，希哲则积学缵文，用是得公之说，慨然领之。且曰：“先生上继杨、罗，下传朱子，其遗风过化，至今炳炳，在人耳目。吾辈居是邦，淑先生之化不少，恒以无所补报，为愧为恨!今公既复其祠，若桥者则希哲敢辞乎哉？”於是计丈尺，揣高低，措材用，僦徒庸，希哲一皆总之，不逾月而成。下叠以石，上构以木。有梁穹然，有亭翼然，可游可息，可登可眺，匾曰：“风雩”。桥之西数步，有亭曰：“濯缨”，环以竹树，因旧制也。属峻记之，峻维昔者四子侍坐，曾点言志曰：“浴乎沂，风乎舞雩，咏而归。”夫子喟然叹曰：“吾与点也。”夫子之志在老者安之，朋友信之，少者怀之。曾点之志与圣人同，便是尧舜气象也。自孟子没，圣人之道不传。世俗之儒，泥於章句，淫於佛老，逞私智，以就功名。决性命，以饕富贵。其於修己治人之道，则懵然矣。孰知圣贤之所乐哉？若此者千有馀年，河南程氏两夫子出，得仲尼、颜子之乐，为吟风弄月之归，於是圣学复明於世。当时坐春风立门雪者非一人，惟杨文靖公传得其宗。既而南归，道与之俱。遂传之豫章罗先生，以及延平焉。延平洒落诚明，清通和乐，是则风乎舞雩之气象也，天下后世，孰不有泰山北斗之仰，至其乐得其所者，知之盖鲜矣。昔人以是名桥，不惟知先生之志，诚有以得先生之乐矣。然而其桥毁，其名湮，三十馀年矣。俞公能复之，希哲能成之。俾先生之道复明，先生之乐载著，其有功於斯道也何如哉。矧俞公以文章政事莅郡，恒以尧舜其君为其心，老安少怀为志。吉月，偕希哲率郡庠诸生，拜先生於祠下。游息於风雩之桥，咏坐於濯缨之亭。讲明道学，则乐而得其所者，不在先生，而在俞公与希哲矣。政教由是而行，风俗由是而美，则其气象不在昔时，而在今日矣。九原可作，先生亦当喟然！名桥之义，岂徒然哉。是宜刻之於石，俾游於斯者，知道学之渊源，咸有志其志，而乐其乐於无穷也。洪武三十五年十月　日。
　　【注】㈠倪俊：又作倪峻，无锡人，洪武间举人，知沙县，官都给事中。

	

道南书院记
	

明　邱浚

　　道学复明於宋，起自西南，而行於中州。其后也，复还於东南。盖天示奎文㈠，以开有宋一代文明之治。生周子於道州营道县，历四叶，天子以明道纪年。是岁明道生於黄州之黄陂，明年伊川生。大贤所生，其地其时，皆不偶然也。二程侍其父大中公，宦游南安。周子适官於是，承父命从学焉。是则道学之兴，其始盖自南也。程子既长，归北方，乃以其所得周子者，教河洛之间，一时南北士，多从之游。南方之士，其尤著名者，游与杨也。游之别也，程子未尝无赠言。惟龟山先生之行，特发为“吾道南矣”之叹—所谓南者，非道始之南也，道终归於南也。嗟乎！先生之归，岂但儒道随之而南哉。曾几何时，而世道亦从而南。中原遂沦於夷狄，虽以嵩洛间人，亦不复知有程学。幸而奎文道脉，中兴於南。朱子者出，斯道乃大鸣於瓯闽之间。使天下后世，知有圣贤全体大用之学，帝王大中至正之道，万世行之而无弊者，其功大矣。后之人推原所自，咸归其功於龟山先生。盖以周、程二三子，发明孔、孟不传之秘，於绝学千五百年之后，演斯道之脉而延之，俾常行至今者，非先生之功而谁功。传曰：“道待人而后行。”当宋运中否，假饶世无先生，则无朱子矣。无朱子则周、程以上所传之要，尧舜以来相承之绪，必至中绝，其所关系岂细故哉。是以尚友古人者，不徒论其世1，而必表其地也。谨按先生自五世祖来居将乐，初师程伯子於颍川，继师叔子於洛。得道南归，以授其徒罗仲素。仲素之先，豫章人也。避难来居延平，后徙於沙。仲素於杨门，独能任重诣极。以所得河洛之学，授其同邑李愿中。而朱子渊源定於是焉。是三先生者，皆剑产也。而朱子亦生剑之属邑尤溪，夫以一郡之狭，四邑之小，二三百里之近，百年之中，乃有四贤并生於一时。上承下启，以延千万年道学之脉，其地盖视东周之邹鲁也。昔孔子生於鲁，当成周之既东，乃欲兴其道於东方，盖谓鲁也。然而竟不得如所志，惟以斯道传其徒。曾参以传圣孙伋，伋传於邹孟轲氏。后世称斯文之宗，必曰孔孟，称文献之邦，则归邹鲁云。方宋盛时，孔孟之道，大行於河洛之间，是时犹未南渡也。先生归延平，程子已谓其载道之南。其后果有罗、李二先生，继先生而起，以传其道集大成於朱子。今天下，家藏朱子之书，人习朱子之学。夫孰不知渊源来自紫阳，而聚徒讲校於考亭云谷之间，以发挥程学，上溯孔孟之传。抑亦或有不知剑浦之滨，九峰之麓，乃朱学所从来之要会者矣。苟非当路君子有以表章之，夫孰知其然哉。鄱阳苏侯章早习程、朱之书，以明经登进士第，历官郎署，来知延平府事，慨然欲推所学，以见於行，首以化民成俗为政。恒以为世之论道学所兴之地，必曰濂、洛、关、闽。闽八郡，而分上下。兹郡实居上下之中，西与建境，其西之趋会府者，沿剑津而下。东与福境，其东之朝京国者，沂剑津而上。或往或来，何莫不由於斯。闽中所产士，以朱子为第一流人物。而闽士所建立者，以重明道学为第一等事功。延平为郡，虽僻而小，然其所关系甚重而大如此，非但有光於闽八郡也。於是与其同寅，通判府事应元征，推官王铎，图所以厚报祀，而大显扬之者。佥曰：“三先生於南、沙、将乐，旧各有专祠。近又於郡城北隅合而祠之，勿庸致力矣。今吾侪新构公宇，以为朝命重臣驻节之所，甫尔告成，而未有名称，盍揭道南二字，以为书院之榜，以示八闽士民，与夫四方宦游士夫，凡使节往来，及以事经行者，俾知兹郡为道学重兴，渊源所自之地，不亦韪欤。”侯曰然。使价来求记於予，予既推原斯道所以南之故，及其书院所以名者如前。又为纪其规制岁月曰：书院在府治之东，广丈十有一，长十有七。前为三门，后为厅事，中为堂，最后为燕息之所。前后各六楹，并翼以西厢通，环以周垣。经始於弘治壬子春，其落成，则是岁之秋八月也。
　　【校】1.世：原本作“势”，今据嘉靖府志改。
　　【注】㈠邱浚：琼山人。字仲深，景泰进士，累官文渊阁大学士。
　　　　　㈡奎文：奎星，古说司文学之星。

	

重修书院记
	

明　刘健㈠
　　事若可后，而必不可后者，道所系也。智者知之，众人昧焉。延平闽名郡也，出郡城南九峰下，有延平书院，故为宋李先生侗讲道地。书院则郡守陈宓创於嘉定己巳，继坏，端平乙未守董洪修，元季兵毁。国朝洪武庚辰，守俞廷芳创祠，隘陋弗称。天顺癸未，监察御史尹仁改复旧规，久而圯。今澶渊王公范守郡重修之，起其仆，易其敝，而饬其漫漶者。中为祠，祀先生像。后为讲堂，左右为两庑，前为仪门，又前为濯缨亭，直风雩桥临溪为门，揭延平书院额，缭以周垣。工始於成化癸卯春三月，秋八月吉告成。规制洪丽，视昔有加焉。夫尧舜禹汤文武之道，传於孔子，孔子传於孟子，而孟子无传也。自后历秦而汉而唐，至宋程子生，续其不传，而传於朱子，始大明於世。虽曰程子传於朱子，朱子初不得为程子徒，实得之先生。若孟子得传孔子之道，而不得为其徒，亦唯私淑㈡子思之门人。是则微先生则程子之道，无自而传朱子亦无自而得传程子之道，先生之功，於是为大，此书院之所以兴，先生之所以祠欤。或谓书院地也，道在人不在地。盖慕其道，则慕其人。慕其人，则爱其地。即其地，则如见其人，而想见其道。此先生之所以必祠，书院之所以必兴。兴而或废，废而复兴欤。呜呼！孔孟之道息，佛老之道日隆。道非吾道，世隆其道，辄崇其祠，以徼福田利益。祠先生非别有所徼，知吾道之在兹尔。王公为郡多善政，知政必先於教，教必本於道，故惓惓於书院之兴，祠先生恐后也。郡儒绅龚请记，将示久远。因著其创复之由，以彰王公之为政知先务，且俾后之人欲学朱子者，当知所自。
　　【注】㈠刘健：字希贤，洛阳人，天顺进士，为文渊阁大学士。
　　　　　㈡私淑：向某人学，但未得其直接传授。

	

南邑堵侯生祠记
	

明　叶向高㈠　福清
　　堵侯去南平若干年，士民思之不置。相依聚缗庀材，为祠於城之东，而俎豆焉。属予之官留都，道祠下，顾瞻徘徊。士民则又拥予车，而请曰：“吾侪不能忘侯，无以报之，而为此区区也。吾恐千百年后，徵侯者之无所於稽也，愿乞先生一言勒贞珉，以示来许。”予叹曰：“嗟乎！镡人善思矣。思而至数年后也，可以徵政矣。夫所谓思者，以去言也。其人已去，思其政；其政犹在，思其人。思其政，则相与歌咏而颂述之。思其人，则貌而奉焉，趋跄而瞻对焉，祠之所由作也。以系思也，未去而言思，已去而或不思，奚祠焉。嗟乎！吾观今之守令，其真有去后之思者，盖亦鲜矣。若堵侯可谓真思也。侯在南平，吾不能悉其行事何如，然而徵思者之口，则皆曰：“侯在，而吏卒无惊吾鸡犬者。不逞之徒，无敢诱吾子弟以淫蒱博者。一切官府之至於斯，无有责供帐，储粮糈，以奔走者。吾市廛迁化，泉货四流，无如往日之壅格者。吾朝而裹粮，至於讼庭，事毕而休於舍，腹犹果然，无越宿之停留者。常赋之输，及额而止，无有浮羡，以损吾脂膏者。吾子弟之秀而文者，列在青衿，教之诲之，无有不率者。又其大者，吾岁之不登，众方嗷嗷待哺，而豪有力善射利者，且尽货吾境内之粟，而腾其价焉。吾无得食，以佹於乱，幸侯之令下，而闻风者无敢，遏粜籴而多者则章服矣。发仓粟为十碓给若干坊，主以大贩，分以小贩，自通都至穷乡，无不沾及矣。戎伍之待哺者，请必给，给必先期，无脱巾而呼矣。四方以粟至者，为平价以鬻，勿抑勿昂，而转贩之夫，无不麇集矣。酌仓粟之直，而浮其四之一，以散各坊，而城市在在无不积贮矣。吾民1所以佹死而生，佹乱而戢，室家相保聚，不至颠越，则侯以也。吾将令吾之子孙，世世无忘侯，而奚但今日。”盖镡人之所为余言侯者如此。余计甲子，余三山亦饥。诸豪有力者，闭粜病民，大较与镡同。众譟於市，望室而掠矣。开府陈兵威之，至有所斩捕乃解去。使其时有如侯者，未乱而预为之处分，已乱而善为之调停，当不至此。夫民之所重者生也，无食则无生，无生而欲其无乱，是绝婴儿之乳，而责其勿啼也，岂不悖哉！管子有言，民恶危坠，我存安之。民恶灭绝，我生育之。危坠而不能存安，灭绝而不能生育，故令不行，而心不服也。侯所规画，可谓能生育矣，能存安矣，固宜民之久而思，思而祀也。昔崔子玉为汲令，开渠溉稻，民赖其利。迨迁济北，汲人叠石作坛，碑颂而祠之。彼寻常疏导，自令长事，而见德尚尔。况侯当危急之秋，拯数十万生灵之命於沟壑者哉。使后之嗣侯者，按故籍而修侯政，南平世世岁不能害，侯之功德将被於无穷，镡人之所以祠侯者，意在兹乎。侯讳维垣，字师甫、号太冲，无锡人，己丑进士。今复任江山，江山人德侯，同於南平云。
　　【校】1.吾民：原本作“告民”，今据同治版改。
　　【注】㈠　叶向高：福清人，万历进士，选庶吉士，累官吏部尚书，兼东阁大学士。

	

重修永慕祠记
	

明　张潮
　　先王疆理天下，建树群牧。凡有功德於民者，没则进名宦祠，有司春秋祀之；有欲专祠者听，表遗爱，明劝鉴也。余观自古循良，无过於汉。然史牒所载，仅仅数人，未有如今兹之盛者。夫名祠公议也，匪可诬也。专祠众欲也，匪可强也。议在公上之人，有可择也。欲在众上之人，不可夺也。兼之二者，则有若延平守孙公，南平尹陆公，其殆合上下人心之同者乎。公讳衍，字世延，号雪岑，为松之华亭人。成化戊戌第进士，历知州部，取擢守延平，政务慈惠，邦人德之。三载考绩，复任为。洪治辛酉岁大旱，公率属，徒步入深山十数里祷之，而雨大注。却盖行归，因寝疾卒，逾月陆亦卒。邦之人士重哀思之，乃请於督学东泉姚公，列祠名宦。既而曰：“兹公典也，如吾民何。”遂相与裒财庀公，创祠城南门外。享公，以陆尹配。至嘉靖庚寅，嗣守李侯翔谓：“远不便展谒。”乃徙城中，学之西，榜曰：“哀慕”。且以书报公之子，翰林学士承恩，属潮为记，余闻而叹曰：“嗟乎！如公暨尹之卒，非祭法所谓以死勤事者乎？”夫先王之制祭祀，凡以为民而已矣。民哀思之，而不从之，岂理也哉。抑人之荣名，在不朽之传，而不在乎位与年。如其人一郡一邑，泽流境土，民相与俎豆而尸祝之，则世世有馀荣焉。非其人，即高爵厚禄1，凶於国，病於民物，将不食其馀，后或耻为之裔，则世世有馀辱焉。公与尹忘其身，勤民以死。而民哀思，至今且四十年。立祠祀之，而犹若有不尽者，其所得者，不既多乎。夫年位命也，天道人事，宜未如之何也。乃若血食兹土，与世无极。而又食报於子，有若学士君者，宏才笃行，望重一时，公辅勋业将无涯，则天之所以报於公者，何厚且远哉。余承2学士命，且数年未有以复。越嘉靖己亥，郡守裴君椿至，复以为迫隘，再徙城东门外，剑溪之上。侍御包君节行部，乃益加修饰，规制宏壮，侈於昔观。先后兴改凡三，而上下人心如一，信乎不可诬以夺也。至是予乃得志为“永慕”，且系之诗，刻石祠中，泄邦人之哀思！诗曰：“魃也为虐，神乎驱之。龙也为霖，神乎从之。神既瘁只，亦既安只。时雨时旸，神乎不忘。”
　　【校】1.高爵厚禄：原本作“厚高禄爵”，今据改。
　　　　　2.余承：原本作“今承”，今据同治版改。

	

重修李延平书院记
	

明　何维柏
　　嘉靖甲辰春三月，予巡闽。自永定入汀，东趋三山，过剑浦舣焉。周览九峰上下诸胜，则见其缭联崔崒，崆峒涵回，崛特壁立。河自武彝道建安及剑，与清流、顺昌诸水汇而合流南，徂南台，东入於海。湍逝震激，濈漻輣轧，势箭迅而不可止。石磷剌，崄笋立屹，为闽越砥柱。予观之而知英贤所生，川岳灵孕，殆不可诬。越明年二月，再历兹郡。遂登西山，谒所谓四贤祠者，盖杨龟山、罗豫章、李延平、朱紫阳合祠也。是日也，天朗气清，物融景秀，士从云集，彬彬诜诜。缅景前哲，幸托斯文，实有旷世同然之感。爰稽旧规，遍式道林，则知四贤各有专祠，龙山道南，文质杜溪、霞洲，阙里庙貌并新。惟水南故有延平祠，漫漶不治。读旧碑不能字句，得其年为成化乙巳。予愀然作曰：“祠圮独靡修胡可哉？会逢其适，岂山川之灵，顾有待耶？”乃檄之郡守冯子岳率厥僚属，度地审式议报，予可之。乃出公帑之赎金，饬材备度，以是月某日百工具作，易故以新，爰崇厥址，爰丕厥美。於是堂其中曰：“象德”。示报也；表坊於外曰：“延平书院”，识实也；坊于内曰：“冰壶秋月”。取邓迪语，见先生之学渊源莹洁也。又其内为风雩亭，见先生之趣与物同体也。其后为明翠轩，取诸光霁庭草之义，见先生之学得之濂溪也。夫是祠也，其为象也深，其取义也广，其谛慕也切，三者备，而祠成。而树声流美，昭往贻来，嗣是而敦祀典之未备者，於是乎有稽也。先是郡议，以先生与豫章未得从祀孔子庙廷，当上请予核而嘉之；疏具，会以言事罪系不果上。夏六月道此，适祠成。郡邑之长，偕其佐属与学之师生，请曰：“祠落矣，顾留一言以垂不朽。”予曰：“维柏责也，倘蒙恩不死，当成诸同志之美！”既罢归五年，延走吏来请，予不敢忘，遂纪其实如此，而系之以辞。是举也，同游而赞议者，则副使黄子福、参议孙子云、郑子有周、佥事利子宾、戴子鲸、兴化推官章檗、汀州推官黄宏纲也。集议而责成之者，则郡守岳泊、推官杨枢、南平知县张焘也。将乐知县刘一夔、经历周昕、县丞孙儒皆相厥成功者也，故并书之。辞曰：“於惟先生，山岳降灵。忠信淑慎，本乎夙成。乃若问学，实则师承。龟山鼻祖，道南启英。书谒豫章，亲授法程。至其自得，独诣益精。未发之中，气象神凝。沉默体认，天则流行。广大精微，玉振金声。上溯群公，日丽天中。濂洛光霁，伯子春风。先生1见道，实与之同。象山立本，简易贯通。先生所造，益粹以融。文公及门，考正折衷。斯文不坠，先生之功。柏也颛愚，弱冠景从。羹墙严惕，矢言令终。勒之乐石，爰纪予悰，旷世感召，教思无穷。”
　　【校】1.先生：原本作“光生”，今据改。
　　【注】㈠　何维柏：南海人，嘉靖进士，万历初官吏部左右侍郎。

	

重建书院记
	

明　徐海
　　圣贤传道之具也，道体无为，托圣贤而后能以有为也。圣贤作，则斯道明於时；圣贤不作，则邪说惑於世，圣贤其重也哉！上自尧舜，下迨周程，以斯道淑人心者可见矣。延平愿中李先生生於其后，慨然有志斯道。已而闻豫章罗仲素，得受河洛之道於龟山杨中立之门，先生遂往学焉。从之累年，受春秋、中庸、语孟之说，从容潜玩，有会於心，尽得所传之奥。呜呼!天之产先生者，正欲阐明斯道於当时也，夫岂偶然哉。宋嘉定二年，陈复齐来守是邦，仰慕先生道德文章，温和纯粹。仿汉白鹿洞规，建书院於镡溪南九峰之下，以奉祀焉。殿塑圣像，庑绘从祀，堂绘四贤。临溪有门，门内有桥曰：“风雩”。接两山跨莲池，池上有亭曰：“濯缨”。殿阶之南，复立道南堂。左右列诚明、忠恕、中和、敬义四斋。东有光风霁月亭。堂后有阁曰：“尊经”。尊经之南有楼曰：“横翠”。当时四方贤士，会讲於斯。遭元季兵燹，遂废。我朝龙兴之初，洪武庚辰，郡守俞公廷芳重建。於时佥宪匡公按临，悯第宅为民侵扰杂处，一皆绳之，广袤悉归於院。数十年间，凌风震雨，殿庑倾圮。宣德戊申，丰城雷侯诚来守是郡，叹其荒秽，遂割俸敦工修葺，率尔一新。庚戌冬，府判1玉山程侯钫，以为当时得传吾道於杨、罗之门者，独先生也。又捐资塑像，增构礼亭於祠前。凡大夫士来参谒者，莫不睹先生仪型於仿佛。镡津李仲渊有弟胜，以文学任无为州判官，崇儒好道，亦先生之遗裔。感其落成，来请余记。余固陋，欲辞义不容辞者有二焉。上念先生，明辨2折衷，俾斯道昭如日星；而惑世诬民戕仁贼义者不兴。下念雷、程二侯，振作斯院，使道学之风不泯。而方来之士，知有所宗，又奚可无一言以求助哉。虽然，先生道德文章，灿然载诸简册，固不待余言而助；然世有先后，人有古今。不详言以述之，则后言无所据，遂即笔书以刻之。他日南闽士子，於焉而讲学，於焉而行礼，则必潜思力行，以维先生馀风。如是，则先生道德之名益尊，而雷、程二侯，作兴之功愈著矣，仲渊岂不大有幸焉，是为记。
　　【校】1.府判：原本作“判府”，今据改。
　　　　　2.辨：原本作“办”字，今据改。

	

四贤书院记
	

明　郭希颜　丰城
　　嘉靖丁未，范大夫来贤，守剑南二年，岁丰人和，於是乎可用民矣。谓郡学地非古也复之，其今县学之西乎。则请於台察及藩臬诸大夫，盖从之也。戊申始徙复焉，文学士咸便云。先是为明伦堂者，再请而改督学公署，至先师旧庙，则地尚虚焉。大夫以为其役也，亦唯文学之故，若新宫他成，不益以是地，使夫群而学焉，是复其一而夺其一也，将焉用之？谓郭子曰：“豫章书院且废，改之何加？”郭子曰：“此诸大夫之意也，然善而未备矣。余幼则闻杨中立、罗仲素、李愿中、朱元晦四先生者，皆南剑人也，非皆学圣人欤，学圣人之学，则居圣人之居也，非礼欤？”有儒生进曰：“必也元晦乎，以功何如？”郭子曰：“尚功矣然而忘其本始也。元晦之学，得之愿中，愿中得之仲素，仲素得之中立。中立其初以孔子事程子，尽传其学而南也，则友一源，并流声润焉。夫礼祀先师者，必上及启圣，所以贵本始也。祀元晦而舍三先生礼欤，盖当其定也。今日据之，虽曲儒坐谈而有馀，当其始也，非历三先生，虽元晦力图而不足。论四先生学，譬若作室然，中立则指画也，仲素、愿中堂乎此者也，元晦构乎此者也，必合而祀之也。譬若大宗然，谓其为士纲人纪也，谓其为乡先生可祭於社也。人徒见中立纯固，仲素质默，愿中体认，元晦豪大，不知其学本同也。顾欲泥功迹，而谬轩轾，谈何易易；然则合祀非礼欤？”於是大夫以南平丞卢廷友之可属。是役也，自秋七月迄於冬十月，贰守谢君适然继奖赞焉。周其垣墉，渥其丹艧，隘者辟，蠹者新，费不重匮，役不再勤，而书院告成，奉四先生像，俎豆其上。文学士日有所瞻依，相切磋於四贤之学。余记往岁廷议时，窃以理学之祀，厥功有三，曰行道，曰明道，曰卫道。夫卫也者，使斯道如中国之常尊。明也者，使斯道如日月之久照。行也者，使斯道如尧舜禹文之授守。每以例古人，则行道者达而有位者也，吾得数圣人焉。明道卫道者，穷而撰述者也，吾得数贤人焉。四先生於道行耶，明耶，卫耶，君子览观往籍，其所称列详矣。余特识是院之所缘而建如此。且昔之觇人国者，莫先乎教学。及论至无道，必其灭诗书，坏礼乐，轻节义，遂以弗救，乃知教学岂不甚系人国哉。由此观之，则郡之理学复兴，而达乎天下，其教可知也。

	

延平府迁复旧府学宫记
	

明　金城
　　岱宗者，东方之岳也，余昔游焉。历百丈之崖，蹑十八之嶝，穿天门，踞日观，而遐瞩焉。则见夫龟蒙凫绎，跧伏云外。汶、济、沂、泗之水，交流互映。喟然！叹曰：“兹圣人之故墟也。”既而踰堽城，入曲阜。则见夫沃衍崔崒，隐鳞鬱律。城郭宗庙，言言翼翼，徘徊瞻恋，盖深有感於地灵之说焉。嘉靖丁未，余奉命承乏按闽，春二月入境。既抵延平，则见夫层峦叠嶂，如趋如附，如蹲如顾，如翔如舞，奇姿异状，不可名数。建之水至自艮，汀、邵之水自兑，汇为剑浦，由巽以入於福於海。如排如注，溪涧之石，粼粼齿齿，如牵留而不可放之去者；然其视阙里，虽小大不侔，要亦天地之奥区也。迤逦泌水衡门之下，意其有隐君子乎。因忆杨中立、罗仲素、李愿中三先生，师资讲学，实开紫阳之绪，厥生不有自所耶？戾止之三日，谒学宫，课诸士。有进而议兴复者，曰：“宫据山巅，倚坎堑，非所以妥圣灵，而育菁莪也。龙津之阳，实维宋之遗址，请复之。”余曰唯唯！举而属诸提学副使周子琉图厥成焉。周子广猷审谛，考祥程度，有成算矣，复询1於予，报可。於是年秋九月始事，越岁戊申夏五落成，余临谒焉，山川融结，风气含鬱，杰构雄峙，有阙里之流风焉。乃晋诸士子而告之曰：“人以地生，地以人重。非阙里，不生孔子，而阙里以孔子显。非延平，不生三先生，而延平非三先生不重。诸士子其思所以缵三先生之绪，而重延平者乎，则孔子之宫墙可望，而堂奥可窥矣。若夫汇征明明，以翊治道之盛，则固吾夫子立教之意也，诸士子其勉旃哉！是役也，集众思以定其漠者，周子也。加激劝以观其成者，分守参政吴子鹏、参议秦子鳌、分巡佥事杨子大章也。咨筹度以任其事者，知府范来贤也。据才智以洪其规者，前同知今升任佥事余子、推官杨枢、知县张焘也。并勒石，以示来裔。
　　【校】1.复论：原本作“复询”。

	

大忠文先生祠田记
	

明　郭希颜　丰城
　　宋丞相信国公，文先生以死报国，至今语先生事，未尝不嗟悼陨涕，忠义之感人心，何若此乎其深也！先生勤王，所过辄有祠，祠之在南剑，则旧开府之地也。宋自南渡，数传迄德祐间，寇分道南牧，腥膻之气，触草木，马牛无不即僵。当此时也，骄敌之锋不可犯，弱宋之势不可回，先生盖熟计之矣。先生曰：“国家养士三百年，今一旦徵兵，无一骑赴者，愿以死为报。”嗟乎！先生其开府之心见矣。仗剑指寇，一鼓百战。义士为公响应，天日为公惨黯。不幸而执，其去陷平江，亡真州，又几何惜也。然长揖悲歌，从容乎困龙犹角，斯实难矣。昔汉武侯曰：“臣鞠躬尽力，死而后己。成败利钝，难以逆睹。”此其心何也。武侯死於王业之垂成，先生死於天命之既去，虽所就不侔，其心忠耶非耶。以先生心，力能杀寇则杀之，不能则杀其身无悔。先生死，寇亦旋灭。是精忠正气，固已褫旃裘之魄，而得报之也。自古孰无死，当先生时，其幸生者非叛则降；又孰能如先生一死，而君臣明，天地位，名与万古长存哉。尝读史，文山性豪华，及入卫之日，痛自减抑。夫此一文山也，平时声伎自娱，已而奋不顾生，毅然烈丈夫。君子以为非先生之豪，则忠不能成；非先生之忠，则豪无足取。今日之有祠，礼也。祠在郡北约二里，与理学四贤祠鼎峙争雄。四贤咸有田以祀，独先生阙焉。祠弃不守，风雨晦暝，祇见狐兔之迹，松楸之声，萧然凄恻，不知视四贤何如也？余谪居之三年，顾谓南平令张子焘曰：“理学忠义一道也。”盍图之？於是请捐吾公饩之馀於范侯来贤，以助祀事。范侯曰：“表忠崇节，民俗兴焉，甚善举也。”余遂属其事於张子，置祀田凡三十五石有奇，授守者，而记之。后有过先生祠者，忠君报国之心，其有感於斯也夫。

	

剑溪草堂记㈠
	

明　汪伟　㈡侍郎
　　洪治初，予尝觐先大夫於漳。始由吾乡入闽，山险而溪驶舟，曲折行丛石中，剑戟廉厉，篙师分寸失手，则败矣。予时始逾弱冠，不知戒，唯以奇诡幽阻为喜，然亦未尝顷刻而安也。及抵延平，则山止而秀，水深而静。官府阛阓，栉比翠微间，使人志虑宁夷，乐而不厌。慨然怀延平李先生之遗范，有受廛卜居意。兹别三十馀年，志未尝不在钜鹿也。南京礼科给事中，郑君1舜祥为延平人，间谓予曰：“某家剑溪之上，别结屋数椽於李先生书院之侧，置群籍其间，思他日与二三同志，讲学於兹，题曰：“剑溪草堂”。子尝过其地，愿为我记之。”予闻人生而静，天之性也，人心本自静也。事事物物，各有定理，本未尝动也。其动而不定者，邪与妄耳。先生每诲人默坐澄心，观喜怒哀乐未发时气象，而求所谓中者。盖天下之本，实在於是；本既得，性斯复矣。性既复，理斯得矣。由是而品节酬酢乎万变，虽其纷纷交错於前；而吾所以应之者，从容暇豫，各有条理，不待拟议，无不中节何也？理定故也。世之溺於器数之末，固不足以语此。而过高者，或沦於空寂，陷於邪诐，而不自觉焉。故先生又尝曰：“当於日用事间为著力。”又曰：“若静处有，而动处无，亦非也。”窃窥先生之学，若有得於溪山闲寂之助，而用力不偏，諠寂一致，直足以上承伊洛之秘，而下启考亭之传。其视佛老，似是而非之说，不啻碔砆之於美玉矣。君秉山川清淑之灵，宿道而乡方，希圣之志甚切，愚何足以赞一词。其亦以延平所以诲人者，於静中体验，於事为处致力，居敬以养本原，格物以求会通，庶真知理之有定性可复，而心可一不择地而静矣。君方有言责，无庸言归。仕优而学，即何莫而非剑溪之上，草堂之中也哉。敬以所闻，复於左右，君其以为如何。
　　【校】1.郑君：原本作“郑居”，今据改。
　　【注】㈠　剑溪草堂：在水南。
　　　　　㈡　汪伟：徽州人，弘治进士，嘉靖时为吏部侍郎。

	

道南祠记
	

明　何乔新㈠
　　皇帝绍膺景命之初，萧山耆俊，相率请以宋龙图阁直学士龟山杨先生，从祀孔子庙，诏儒臣佥议可否以闻。少保吏部尚书兼华盖殿大学士南阳李公，暨翰林词臣具陈，先生师友渊源，与其言行之槩，请命有司於先生故郡立祠，春秋致祭，以表圣朝崇儒重道之意，以慰后学景模仰范之心，制曰“可”，且赐祠额曰“道南”。而以豫章罗先生，延平李先生配享。礼部下延平府，建祠奉祀如式。今福建按察司副使，丰城游大升时以佥事董学政，躬相地於郡治东北，龙山之上，而督所司营之。知郡事淮西郑君宗良以祠役为己任，工未讫，以忧去郡。西蜀冯牧孟勤继之，以次就功。经始於成化二年十有二月，以五年秋八月落成。未几，孟勤徙知邵武，今知郡事盛颙时望以是祠之建，有关风教，不可无记。请於游君，属予书之。嗟夫！孔孟既没，吾道之不传久矣。士之为学，其卑者溺於训诂，而不知性命道德之微。其高者淫於佛老，而惑其元虚空寂之说，岂复知有所谓道学哉？矧七闽僻在南服，自薛令之以进士举，士知科目之荣矣。自欧阳詹以文学显，士知文章之重矣。至於道学之说，则槩乎未闻。及河南二程夫子，得孔孟不传之学於遗经。其学行於中州，未及南国。先生以绝伦之资，生於此邦，闻程夫子之道，北之河洛而学焉。穷探力索，务及其趣。及辞归，程子送之曰：“吾道南矣。”故一传而得豫章，再传而得延平，三传而得紫阳朱夫子，集诸儒之大成，绍孔孟之绝绪，其道益光。而西山蔡氏、勉斋黄氏、九峰蔡氏、北溪陈氏相继而兴，闽之道学，遂与邹鲁同风。其波及四方者，皆本於闽，鸣呼盛哉！揆厥所自，先生之功大矣。而祠事未举者，三百余年，非缺典欤！国家以道为治，凡敷政立教，一本於儒肆。我圣皇举兹旷礼，非独崇祀先哲而已，盖所以风励学者响道也。士之拜祠下者，尚祇若德意，景仰前休。颂其书，而会其心。去其疵，揽其粹，以振斯道於无穷，斯善矣。不然，科目而已耳，文章而已耳，是岂先生之学，亦岂国家所望於南邦之士者哉。
　　【注】㈠　何乔新：广昌人，景泰进士，官刑部侍郎。

	

游定夫书院记嘉靖甲寅
	

明　曾子钦
　　嘉靖甲寅，延平太守秀水沈侯始建定夫先生书院，则尝为文刻石，以纪其成矣。维时南冈吴公以佥宪武平，来巡兹土。敦崇风教，闻而韪之，犹病其为僧庐之旧址，而未辟也。乃再捐帑藏，下有司敞其门前，翼之两序，黝垩而一新之。庙貌俨饬，士心翕悦。其后裔方伯可斋公，谓钦与梁侯可大、徐侯珪，亦尝董兹役者，不可以无言。钦惟自孟轲氏没，而圣道之不属者千馀祀。迨宋有濂溪周先生者出，不繇师传，超然默契。建图著书，根极领要。然以孤微之学，官卑力寡，未为时知。乃得二程夫子於穷荒寂寞之滨，遂相与扩大而推明之。於是人伦事物之繁殊，太极鬼神之幽深，莫不洞然森列，贯合於一。孔孟之传，复灿然昭著，如日中天。一时豪杰之士，风从响应。在中州则有若谢良佐、吕大临为之冠，在南方则有若杨中立、游酢为之倡，皆号称程门高第。游酢者，定夫先生也，卒与中立载道而南，杨、游盖并称也。后杨氏以其徒显，於是言周程之嫡派，咸宗龟山，而定夫之学，稍稍晦而不传。其尊崇之典，亦若有杀焉。余窃疑之，及考之史传，先生与兄醇，文行并表见当时，交游皆天下士，伊川一见而许之，可以入道。明道兴学扶沟，1昭典教事，先生尽弃其学而学焉。及宰河清，伊川喜之曰：“游君德器粹然，问学日进，政事绝人远甚。”中立亦谓其成德有斐。师友推重如此，其所造可知矣。当时学者，往往淫於老释。而先生蚤读西铭，独见大旨，曰：“此中庸之理也，故其学能以万物为体”。元丰间，先生第进士，尉萧山，佥判齐州，调泉州，召为监察御史，风裁肃立。历守汉阳，知和、舒、濠三州，所至辄树惠政，戴如父母。去益久而见思，其为政一於薄敛谨刑，痌乃身。本之以诚，出之以仁，所谓万物一体，明通而公溥者庶几矣。然则先生发周氏之蕴，有功於程门者岂小哉。实德粹行，皎如星岳。流风馀韵，尚能使百世兴起尊崇者，胡独后耶？先生先世乃建阳禾平里人，旧有荐山书院，奉祀遗像。国朝2诏旨褒崇，相继修葺。其后有徙延平之吉溪里者，衣冠缝掖，蕃衍日盛。而书院独未之建，诚阙典也。钦也少得闻此学於阳明之徒，每伏叹洙泗峄阳，遐哉邈乎不可尚矣。得身亲於嵩伊闽、洛之间，以纵观其盛，亦幸也！既而叨倅兹邦，入拜龟山、豫章、延平、紫阳四先生祠下，勃然若有兴者，而犹惑於定夫先生之未祀。今乃得竣事表章，使道南一派，炳灵垂范，脉络洋洋。钦不揣蒙陋，窃从其后之人，岁时洒扫於俎豆之侧，恍游洙泗，而亲溯濂洛，非大幸与。虽然，崇祀者，有司事也。修其辞，明其道，以俟圣人者，则又先贤意也。良心旷世相触，哲士无文犹兴。苟生於其乡，仕於其地，而不知所歆激践肖焉，宁不为诸贤之罪人矣乎？诗曰：“高山仰止，景行行止。”吾尚与延之人士共勖哉！先生卒宣和五年，谥文肃。其迁吉溪里，则五世孙严。书院在溪之西，以其故里有荐山，故亦名荐山书院。方伯名居敬，学术政迹，遹绍乃前修，方迈未已，盖先生十六世孙也。
　　【校】1.扶沟：原本作“抉沟”，今据改。
　　　　　2.国朝：原本作“前清”，当误，今据同治本改。

	

重修豫章先生罗源祠记
	

明　范来贤　郡守
　　洙泗道统之传，至孟氏而息。千五百年而后，河南二程夫子，获绍坠绪於遗经。龟山杨先生北学於中国，载道南归时，唯豫章罗先生实独得其心传之秘，以授延平李先生，再传而得考亭朱夫子。三先生皆延平人，而考亭亦生於属邑之南溪。一郡四贤，卓然为洙、泗、濂、洛之世嫡。渊源浩博，波及四方，邹鲁以还，未多见也。我国家崇德报功，既敕建道南祠於郡，合而祀之矣。乃先后长吏，复即诸先生讲授之地特祠之，盖爱其人，怀其迹，无穷思也。豫章先生讳从彦，字仲素，南平之罗源人。其地去郡城凡二十里，先生其里后山之裔也，葬在里之黄漈坑。嘉定间，郡守刘永济始购求其遗书，得其墓於荆榛中，岁一祭之。近正德初，新淦罗君环来判延平，自谓家世同先生出豫章系，访其遗躅甚勤，即后山之址1赞郡守邹公始创为先生今祠，以闰旭二房守之，余四十年矣。先守日就颓敝，未有过而问者。余唯吾道之南，嗣源演流，厥唯先生是赖。平生潜思力行，其学也以静得之。林卧自适，翛然物外。邀月有台，濯缨有池，风雩咏归，是乡也盖千载神游之地也。顾祠圮不饬，何以妥英灵，而慰邦人之思乎？唯时请於巡察双渠金公，谋於同知谢君适然、推官杨君枢，先后协议，乃命检校吕存信抡材鸠工，往董厥役。自正堂以至中外门庑，咸修葺焉。起仆易敝，轮奂改观。墙宇严閟，过者祗肃。经始於是岁五月三日，落成於次月二十六日。俾守者世掌之。先生故无嗣，其族且散落，鲜有闻人。每访山居旧事，南斋仅存其名，已垦为民田。至池台亭榭之址，亦无复识其处者。唯南斋右有丹桂一株，相传为当时手植，遗根久枯。创祠后，倏生长迥常，盖祥兆也。既枯复荣，郡之人士，其将有嗣先生之芳者乎。余夙慕先生之道，久仰遗迹，重有感焉，因书之以纪岁月云。嘉靖戊申秋九月吉日。
　　【校】1.址：原本作“趾”字，今据改。

	

一堂记
	

明　游居敬㈠
　　余宅忧之次载，为嘉靖乙卯，即郡北门外圃，为屋凡四楹。瞰池而轩，池举而方，周数百步，名堂以一，识其说曰：之义，凡以别妍媸，而正衣冠也。曷取於堂而名焉？以面池也。池曷为而也？莫明於水，水止则可。吾之有取於水，匪以形，且心也。吾尝左图右书，而居其中。探古人之绪论，精究理本，以平吾情。俯池而思也，水源浚流清，吾之所究，得非古人之流矣乎？沿流而溯源，可以明吾性矣。吾尝驰驱周道，委蛇琐闼。上以事君，下以莅民，中以友於荐绅大夫；而自揆其道，多所未周，俯池而思之曰：水虚则纳，心虚则受。吾之所应接於上下，以尽吾之忠敬信孚者，果能若水之澄而虚矣乎。虚中以大受，可以廓吾用矣。吾尝远寻皇王之道，密研孔孟之精，元览天地造化之枢，将合而犹判涣，既窥而虑杌隉。俯池而思曰：水生於天，而流於地。孔叹川逝，孟取盈科。尧仁舜智，禹俭汤宽，文熙而明，武敬以胜。其理固涵洪而无尽，周流而不居。吾之望而若远，即而未安，得非未能若水之凝而不滞，静而常新矣乎？远取而近观，可以诣吾极矣。於是朝览而暮思，昼为而夜验，吾心澂1然以无事，如水之静而不挠也；吾心朗然以自觉，如水之动而可乐也。取其平宁，而情性理焉。取其翕聚，而伦理笃焉。取其涵洪，而器识广焉。取其风水之涣，而文章著焉。取其水地之比，而功烈普焉。取其习坎之亨，而时几畅焉。取其推故纳新，而贤不肖可别焉。取其上天下地，而尊卑可位焉。取其鱼不时鬻，而化工可洪焉。夫如是，则其取者无穷，其者亦无穷。进而行於朝，退而善於乡。其未遇也为龙潜，其大行也为龙见。居於一室，可以前古兴亡之迹，品物流形之理。起而在国，则凡四海之休戚，生民之隐痛，调剂之术，弥纶之道，皆之而罔遗。所谓动静不失其时，而其道光明，其皆在此乎，夫何莫而非於水也；於水者，所以於心也。大哉乎，明而新之，存乎其人尔，余既著之说，而虑夫来省吾堂者，疑而问焉，则不胜其颊舌之烦也，遂书之於壁，以代语焉。且时谂於有道者，曰：“庶其可以乎”为一堂记。
　　【校】1.心澂：原本作“”字，今据改。
　　【注】㈠　游居敬：南平人，嘉靖进士，累官都察院副都御史。

	

新建李延平先生祠记
	

明　费宏㈠
　　延平先生，得伊洛之传於豫章罗氏，而授之晦庵朱子，其有功於继往开来为甚大，晦庵状先生之行，至以依乎中庸，遁世不见知而不悔称之。则其所至，允矣成德君子，而庶几优入於圣域矣。盖道以中庸为至1，自尧舜以来，心相授受，未有能外此者。先生之学，则欲默坐澄心，以验乎喜怒哀乐未发前气象，而求所谓中者，以涵养其本源。故所见卓然，持守益固，心境融释，事理贯通。体之於身，施之於家，泛应曲酬，发皆中节。推而极之，虽经纶参赞之功，可以驯至。非真得乎道统之传，未有能与於此者也。先生虽超然远隐，不及进用。而忧时论事，感激动人。隆兴初，晦庵将趋召命，问所宜言。先生谓：“三纲不振，故中国之道衰，而夷狄盛。义利不辨，故人心陷溺，而主势孤”。晦庵遂用其首说以对，使当时采而行之，则颓风可振，人极可立，而宋事不至於日非矣。其本末备具如此，又岂空言无补者哉。论者乃以著述少先生，不知圣贤之学，必切於身心，措诸实用，不在於言语文字之末。况晦庵之探讨圣经，发明斯道，几无馀蕴。而往复阐辨，得於师说者为多。天下后世，溯渊源而思浚导之德，乌能忘耶？剑浦为先生邑里，故有书院，在九峰之麓。今天子正德十有四年，知府欧阳侯铎，始至往谒，慨其荒陋，亦既葺而新之。谒虔妥灵，犹病其未称也。会厘革淫祠，城内佛老之宫，不下数十，其一名天竺堂者，适与先生之家族邻。候请於巡按御史沈公文灿，即是为先生祠。复虑其劳与费之及民也，则稽淫祠所入，付义民王文俊，督配徒并力营之。堂庑门垣，既严且邃。召先生后裔庠生，授之扃钥，俾司启闭，而时洒扫焉。顷以成告，沈公谓丽牲2之碑，不可无述，而以属予。时分守参政朱公冕、提学副使胡公铎、分巡副使黄公昭，佥以为然。侯乃偕同知万君廷彩、推官陈君韶，遣使来徵予记为请。此处恐有脱误况兹生长游歌之地，宜尸祝俎豆之不容缓。然亦缺然而未备，岂所谓州县之政，非法令所及，则世不复议，其固然乎？今诸公与侯，同德一志，汲汲然举未备之典，可谓不安於流俗，而知为政之先务矣。且兴革之间，昭示好恶。所以崇正教，辟异学，善民俗，实於是乎在，是即情之发而中乎节者，非知道其能然哉？宏乐其成，惧来者莫知其始得之故也，於是乎书。正德十五年，岁在庚辰秋七月癸卯，荣禄大夫太子太保户部尚书兼武英殿大学士铅山费宏记。
　　【校】1.为至：原本作“为立”，今据改。
　　　　　2.丽牲：原本作“丽生”，今据改。
　　【注】㈠　费宏：铅山人，成化中进士第一，授修撰，累迁户部尚书。

	

南平新县事记
	

明　林俊㈠　都御史莆田
　　延之南平新县成，乡士民群束书实币，属乡进士陈君邦彦之莆，求记勒之石，垂令功也。按南平，本闽侯官北乡。建安初，始析为县。其后改延平、龙津、剑浦，又复南平，为郡理所。国初徙西关，逼崇岗，前啮建、樵二水，以近位置，挛促居之难；人居凉落，兵燹间作，守与起废又难。郑尚书舒城公，为守时也，疏言迁便，议城东之常平，不报。正德纪元，贵溪江君良贵知县事，质形便主郑议焉。宫保刘公梅坡割地前，民趋以相，民始和会，则毅然主迁，具白於巡按韩君廉疏，可节缩公羡，心计而件筹，攻位庀材，绩效时奏。江君以茂异，入为监察御史，姚江魏君朝端代之。详练开永有父方伯公风，世其学，亦世其政。调息抚摩，布宜民之令，思毕前尹之功。杜丞缨陈萡深复赞其决，揆力相便。阅三岁，功始告成。物采鲜完，役若鬼输。而费若天出，民罔病。夫春秋兴作必书，时诎举赢昭戒也。况当横禁惨栗之际，事会有所不可，则固有默运其间者。邑去郡二里，司若驿倍焉。令奔走如织，非白事郡庭，则迎候水陆之使。归一视事，则策马径去。不得分日力，以宣逮下之仁，而身常负责，居使然也。节日力，专思虑，时靖嘉之惠，以无患修阻之劳，迁未可已也。又况地密而位恢疏，绝前虞为固，亦奚靳百利一劳间哉。令民所视轩轾者也。堂序翼严，民则勿敢易心。快新邑亦快新政，古人有行者矣。称神明者工摘伏，戴星出入，单父亦治。智则竭，任力则劳。局新则去古而远。夫子称治蒲曰：“恭敬以信，忠信以宽，明察以断。”由蒲之道，以成创之俗，所谓新也。予尚落新堂与一快焉。官如传舍，邑若记存焉耳，中材可因而自进也，记以俟代君永莅者。
　　【注】㈠　林俊：莆田人，成化进士，官刑部尚书。
	

南平新县记
	

明　　林瀚㈠　尚书三山
　　延平闽之望郡，而南平则郡之负郭，望邑也。邑旧在郡治北隅，国朝洪武中，改置千户所，因徙邑於西门外，旧贡院之址也。势湫隘，每为洪水所侵。且村烟寥落，有警卒莫能避。正统以来，荐毁於兵燹，废兴靡常，民益病焉。前郡守舒城郑君，时议迁，不果。正德丁卯，江君汝思，以名进士来知兹邑。既视篆，即进父老，询民疾苦，众首举此以对。君周旋顾瞻，喟然叹曰：“邑之设本以为民，乃不利於民若此，孰之咎欤？然吾未敢专也。”遂白诸按闽御史四明韩公，廉以请於朝，制可其奏。值时多故，横禁方严，动遭掣肘。君志於康民，力任其责，迁邑於东通衢，复售民地，以拓其基。於是鸠工抡材，陶瓦伐石，百凡殚心，经画一无扰於民。前为大门，门之上为谯楼，以司更漏。次为仪门，又次为正堂。堂之左右为耳房，以贮文卷。堂之后为燕居，为库藏，为官吏廨宇。大门之西，为囹圄。阶砌墉垣，靡不坚饰。经始於正德戊辰十二月，逾三秋落成。高明壮丽，规制夐超於昔。黔黎快睹，皆喜其成，而不知其所以成也。君既迁任以去，越数载，耆士谢邦大辈，相率诣贰守万君廷彩，大尹郑君贵濂，告曰：“邑之为民病者，百馀年矣。幸徼福於贤令尹，吾民永享其利，功莫大焉。虽尝纪其事，然非特书，惧久而或泯也，愿重勒石，昭示悠远，以系人心为良。”二君因疏其始末，达诸大方伯安福伍公朝信属予记之。予维迁邑重事也，非去危即安民心悦从，而功克成者，厥惟艰哉。昔孔子修春秋，凡迁国必书。如邢迁於夷仪，卫迁於楚坵，蔡迁於州来，虽皆避患思而举。圣笔悉节於经者，重民力也。呜呼！县治之建，所以宣化承流，百里庶政，於兹系焉。况建治非所，民罔底宁。为之牧者，固可惮力役之艰，因循苟且，坐视其患，而莫之恤耶？斯举也，民不告劳，财不聚众。振百年之坠典，奠一邑之民居，厥功懋矣。语曰：“因民所利而利之，斯惠而不费。择可劳而劳之，又谁怨汝。”思从政之美，其得於圣门之教，后千载而兴起者欤。君名良贵，汝思其字，江右贵溪仕族，予同年伯温大参公从子也。今为内台豸史，功业益著以闳，此特其权舆耳。然非人心去思，久而弗替，方岳重臣，暨贤守令汲汲於顺民扬善，则斯石记载，奚取夫庸之文哉。因并书之，以告诸来者。俾知县治攸迁，负屃之重立，盖以此云。
　　【注】㈠　林潮：闽县人，成化进士，正德中，累官南京吏部尚书。

	

南平县题名记
	

明　张焘
　　秦初，罢列国，置郡邑，议者谓其非古昔帝王，公天下之意。然列国之君，各以其壤地为家，长子孙而不变。虽不肖，非大故，天子不得而易之，民何所於诉焉。今之为郡邑者，苟不利於吾民，则朝符组，而暮韦褐矣，岂得久厄於其域中哉。是其为意，似於列侯分土之制尤公也。虽然，古之人视国犹其家，故凡所以为民者，率1多深长之思。今之人视其所至，若传舍焉，故凡所以为民者，不过一切苟且目前之谋而已矣，无惑乎古今人之不相及也。南平为邑，当八闽四达之冲。且无旁邑管楮醝铁布石之利，而其劳过之。夫惟邑之地无所产，而其劳过於旁邑，故凡为令长者，苟非以焦劳积思，则其治亦不得与旁邑齐。是故其惟家视吾邑，以子视吾民。如土地之未辟，则曰吾田园之荒芜也。流亡之未集，则曰吾室家之仳离也。讼狱繁兴，则曰吾同室者之斗未已也。盗贼不息，则曰吾门庭之寇未除也。里巷亡絃诵声，则曰吾义方之训未立也。凡所以利民者，或限於时，不得兴；害民者，或阻於势，未及革，则曰吾燕翼之道有未尽也。一夫之役，则曰妨吾之农工也。一缕之费，则曰匮吾之织事也。如是，则吾南平虽不幸，而当八闽之冲；尤幸而得召、杜相仍，使无知之赤子，亦庶几得以少被乎，响哺之惠也哉。予也糜禄三稔，心虽有馀，力则不足，诚多有负於兹，惟后来者相与共成之，则固斯民之幸也。且夫今之邑，视古之小国也。古小国之君，非有疏附折冲之绩於其王，不得分土而封邦之。今吾辈往往以书生，起自贤科，我天子不惜百里之地与之，以共治焉，是其功不及古列国之君，而其分则过之矣。使其又不知所以图报也，夫不大有获戾於我当宁也哉，大有获戾於先王也哉。县旧有题名记，漶裂不存，续刻者又略而不备，故复勒此，以树於仪门之左。使宦游於兹者，先后得备载其氏籍，以示不忘焉。呜呼！后将有议，视诸君矣。
　　【校】1.率：原本作“卒”字，今据改。

	

旧府学记
	

明　龚用卿
　　自古论治道者，未尝不以人才为首务，学校人才之所自出也。故古之王者建学，君民必以教学为先。群之以庠序，联之以师儒。师严道尊，民知敬学，则善人多，而后教化行，风俗美，治道由此而出矣。欲求人才，必加意於学校，重其本也。我明之兴，上法於三代之隆。自国都至闾巷下邑，莫不有学。百八十馀年以来，其所以绵有道之长，而基无穷之业者，端在此矣。延郡在宋时，人才辈出，入我朝以来，建学於郡治后，西山之巅。基据崇冈，后临峻壑。人才科目寥寥然，未有兴者。嘉靖丙午，学之师生佥议，以形胜非宜。爰考旧制，以宋南剑州学故址，即今之西门城隍庙，及杂造局之地，实国初南平旧县治也。具达於巡按御史金公城，提督学校副使周公琉欲改迁，以复旧地。二公矍然曰：“学校育才之地，求治最急事，宜先之。吾侪奉上德意，以建学成才为急务，其敢后乎？徇1众议，以改图之，事不可缓也。”乃谋之先督学副使张公谦，质诸前分守参议夏公宝，分巡佥事利公宾余公圹，率同知府事范君来贤，通判郭君希颜，推官杨君枢，相度而复议之，询谋佥同，巡按报可。於是诹日兴工，易其地，仍故南剑学基而改建之。中为庙、为堂、为廊、为庑、为号舍，以及厨库斋2室之所，罔不加虔。复贸民居之邻近者，以增益之，视旧制廓然一新矣。而始终其事者，则郡守范君督理之。取公帑之资，一千五百馀缗，兴工於丁未之九月，讫工於戊申之四月。以纪时示训率作兴事，不可无述也。乃遣教授朱邦彦徵言於卿，以示永久。卿惟今日之士，由学校者诵法孔子，孔子之道，如日中天，无所不照，如水行地，无处无之。固非有所择於地，而后其道得行也。然使地无吉土，处非其据，则非所以揭虔妥灵，而实非人心之所安也。顾世道有汙隆，则气运有升降。而人才之盈缩，恒必由之。斯役也，诸君子拳拳作兴学校之意，良亦勤矣。而尤反覆论议，量度至再，乃详审而后举行者，勿亦慎重於长府之改作，与僖公之作閟宫也，国人侈之以为美谈。且致祝愿之私，欲其昌大期艾，以永於有闻。夫子载之於鲁颂，美其慎也。诸生之游学於此者，将何以副诸君子之意乎？即斯义也，崇实学，以远末技。明正道，以塞邪径。务深造，以祛近功。尚远图，以绝小利。推之於国，则为实用。施之於事，则为实政。诸士子所以仰副建设学校之意，莫出於此。诸君子之所以羽翼作新贤才之意，或者其在此乎？董是役者，南平县丞卢廷友，将乐县丞陈泮，均於学校有劳焉，是皆可书也。
　　【校】1.徇：原本作“狥”字，今据改。
　　　　　2.斋室：原本作“齐室”，今据改。

	

峡阳屏山书院记
	

清彭蕴章㈠
　　剑津为朱子讲学往来处，其西溪沿流而上曰峡阳，巨镇也。乾隆初，分驻南邑邑丞，所辖一十五图。道光二十六年，杨君应斗宰是乡，修废举坠，谓：峡阳民风朴而未淳，士习端而近，皆由薰陶之术未周。乃与诸士绅，议立书院，陟降原，相其形势。睇及屏山之麓，旷远清幽，曰：“此可为育才地矣。”爰捐俸倡始，以次题捐，咸涌跃佽助。於是营基购址，庀材鸠工。中建讲堂，刊奉朱子白鹿洞教条。复构后堂，以祀四贤。前后东西两廊门庑外，扩地数亩许，堂之背又隙地十余亩，周围缭以墙垣，更绕以旁舍，共得五十一间，遂颜其堂曰屏山。始於戊申四月十八日，成於本秋八月十二日，阅己酉而工竣。余以丙午奉恩命，视学闽疆，按试至津。知峡阳应试生童甚夥，历科科名不绝。岁科试竣，还朝奏报。庚戌春，应孝廉銮阶来会礼部试，应君蔚华余己酉所拔南邑高才生，亦以内廷召试入都，晤於邸舍。二君皆峡产也，以新建书院碑记请。余惟国家敦崇教化，诏中外郡县，咸修学宫。敕谕学臣，加意教育，旁及僻壤山陬，无不得设义学、书院，凡以广德心，以一士习，储民材以待朝用也。且教立则经正，经正则庶民兴，行而无邪慝。其极至於道路相让，风俗仁厚，而刑罚措。今杨君能以经术润饰吏事，权篆数月，即汲汲於讲学之区，以化民成俗。徵诸一事，其为治之不苟可知矣。而诸生生长理学名邦，濡染授受，渊源当益奋兴。求为有体有用之学，以明新至善之道，为必可由。以孝弟忠信礼义廉耻，为不可缺。以枉尺直寻，饰非怙过，为必不可为。以博学笃志，切问近思，主敬行恕，存养省察，为不可不勉。而及上祢周程，远宗洙泗，於以自内文明之治。他日进则为名公卿，退则宣上之德。观感闾里，以同风俗，以副圣世，不遗荒远，永久无，作人之意，岂不懿欤！方今圣天子恭默思道，日与大臣表章正学，讲求正心诚意，本心法为治法，此尤士君子争自濯磨，亟欲报效之秋。夫士行为民俗之根，牖民以淑士为鹄，固非独系一乡一邑也，亦在勉之而已。余故徇二君请，为约略其言，使鋔储石。至其题捐役费，租田约禁，另碑故不书。
　　清道光三十年，岁次庚戌仲夏之望。
　　赐进士出身，工部右侍郎兼管钱法堂事务，前提督福建省学政加三级詠莪彭蕴章撰。
　　【注】㈠　彭蕴章：长州人，累官工部尚书，武英殿大学士。
艺文志　记

	

置三先生墓1田记
	

明　倪朝宾
　　剑州故有道南祠，祀龟山、豫章、延平三先生。有司岁时骏奔，执豆笾惟谨，载在祀典勿阙。杨、李二先生苗裔昌炽，饩於学宫，取科名，登仕谱者，代不乏人。独豫章先生嗣微弱，墓在罗源里。守墓者皆其支族，且寥寥仅若晨星。而窭更甚，鲜有读书自振，能守家学之传者。督学熊公校士剑津，穆然兴盖谓：豫章先生潜思力学，尤为生平所响往。檄下捐赎锾百金，令置罗源墓田，并杨、李二先生之墓皆有田。朝宾仰承德意，亦捐俸以襄盛举。墓各买田若干亩。官收其租，每岁寒食遣博士员往祭於墓，而分胙於其裔孙。朝宾因是有感而叹曰：“嗟乎世代寥邈，陵谷变迁。自古圣贤豪杰，湮没於荒烟断草之中，不可胜数。谁与问松楸㈠而访遗迹者？三先生学传正脉，与洙、泗、濂、洛并垂天壤。乃熊公墓田之举，使松楸不改，邱陇常新。三先生之墓，得与孔林并茂，其意至深远，而其功亦至伟矣哉。墓田租数列於左。熊公讳尚文，乙未进士，丰城人。皇明万历壬子岁孟冬吉旦，知延平府事古越倪朝宾立。万历三十八年，督学熊尚文捐俸金四十两。知府倪朝宾捐俸金一十两。共五十两，置罗豫章墓田。熊公又捐金三十两，倪公又捐金一十两，共四十两，置罗、李二先生墓田二项。共买寿山里紫坑苗田一十八段，年收租米七十五斛，共银九两，内除纳粮差银一两八钱，实收银七两二钱。内派分罗银四两，李银三两二钱。佃人陈土寿、陈荣富、陈阿儒。
　　【校】1.墓：原本作“暮”字，今据改。
　　【注】㈠　松楸：代称墓地。

	

双塔记
	

明　叶向高
　　尝谓文物之盛，关乎气运，厥惟天行之数然乎哉。然而振起挽回其助，若假於山川陵谷之效灵，而其机常握於纪纲作人者之意响。故神精所动，地轴为旋。规创所垂，天符协应。此必有默超於风气之表，而显司乎鼓舞之权。故以文翁化蜀，则褒、雄踵而蜚声。以常衮㈠兴闽，则欧阳迈伦而踔起。讵但乞灵於峨嵋滟澦，岐海幔亭。龂嶙峋，淼茫纡潏。侈县属之大观，为贤哲之钟孕已哉。乃形家者流，以一水也，而有五户闭藏之说。故当其气或涣而欲去，则必假物以留之。凡楼观亭垣，比比而是。然惟浮图为最胜，岂非以耸拔特起之势，可挽陵夷波靡之趋。而地灵叶吉，则人杰聿兴。气运转移，有司其券者与。吾乡镡州，杨、李诸大儒之所产也。名胜人文，并称双美。而迩来甲第独逊於诸郡，直指方公谋所以振之。而询其画於分守沈公，公夙以督学兴闽，而纪纲作人者也。乃进诸生诹之。佥谓：郡前东西溪，交流直射，风气涣散，人文厄塞，职此之故。宜建一浮图於九龙山之巅，以收东溪之水。又建一浮图於化剑阁之前，以收西溪之水。两水汇合，环绕郡治，於形胜大壮，当必有兴者。公曰：然。乃以议上两台，两台报可。方公捐锾金百三十两有奇。中丞徐公捐金六十。公割俸二百金以倡首。继公后者，殷公助金十。郡大夫而下各有捐。陶公助金五十。薛公助金一十。梁公助金十二。徐公助金四十。莫公助金十二。七邑之人起而助之，不戒而集。乃以属郡绅陈正谟，孝廉邱宪章董其事。俾诸生魏廷玉、黄应元司出入。浮图一在九龙山者，高七丈，计金八百有奇。一在剑化阁者，高九丈，计金一千八百有奇。前各建亭阁一，计金百有奇。经始於万历三十三年三月二十九日，竣工於三十五年六月。合而名之曰新建双塔。璀璨嵬峨，矗立云表，吁嗟壮哉，郡之镇矣。山不筑而崇，水不引而回。灵气翕聚而鬱勃，不蔚为人文者，未之尝有。是岁第南宫者二人。诸生然，咸以地轴旋，而天符应，不诬也。顾不佞则窃以是固然矣，第此役也，倘非公之勤劬作人，其精神之所动荡，意象之所鼓舞，真有超於风气之表者，以默握其权。而徒尔翘首跂足，以盼望於山川陵谷之效灵，则峨嵋滟澦，岐海幔亭，佛窟洞天，参霄浴日。其为浮图也大矣，何蜀之士必以文翁化，而闽之士必以常衮兴也。则山川陵谷，犹然待人而新。而谓人文之涣然更始，徒有待于浮图耸拔特起之势，而后振，是耶非耶？适孝廉黄君梦瑞过白门㈡谒不佞，以记请。因铨次其本末，谬为之说如此。俾后之追诵公者，不第夸诩於创建之迹，为郡旷观。而直窥见公意响之所风励，相与竞爽比肩，以益章公兴文之烈。则此虽双塔乎，其为岘首可也。公部建南久，德泽入於镡人甚深。父老子弟1别有颂述，兹不具论。公名儆炌，万历己丑进士，归安人。徐公名学聚，癸未进士，兰溪人。方公名元彦，丙戌进士，歙县人。殷公名廷枢，己丑进士，华亭人。郡大夫陶君名拱圣，南昌人。薛君名藩，己丑进士，顺德人。贰守梁君名淳。顺德人。节推徐君名久德，上饶人。邑尹莫君名一魁，定安人。诸庀功义助者，勒名碑阴。
　　按当时劝捐督工，有：耆民邬应龙、徐鸿、徐五十、刘永明。守道沈儆炌批府给帖，准与冠带，以示奖劝云！
　　【校】1.弟：原本作“第”字，今据改。
　　【注】㈠　常衮：唐，京兆人，天宝进士。为福建观察使时，设乡校，文风以盛。
　　　　　㈡　白门：南京之别称。

	

南平县儒学建立祭田记
	

明　林棫　训导福宁
　　国家建立庙，崇祀　先师。内自国都，外自建邑，春秋二仲，凡我衣冠之族，举欣欣然有事於庙廷。牺牲玉帛，罔不虔；乐舞登降，罔不肃。匪直文具，盖崇德报功，天下万世之心，自不容己也。南平邑附郡，故事丁祭，咸於郡庠。而邑庠唯行释菜礼㈠，甚凉薄矣。昭格之诚，不藉乎此；然师生崇报之心，则有不能恝然者。先是邑侯郑君用渊谓：报礼弗称，增启圣祠文庙羊豕各一，虽仪文视昔稍加。而归俎受厘至计以　其於　　万历甲戌冬，友石黄先生来训兹庠，而棫以戊寅秋继至，得从先生后。则见先生学政修明，百废具举，而於此尤深歉焉。然岁额难复议增，乃捐俸资二十两九钱，创立祀田。又约诸生以宾兴得俊者，令割坊价二十两佐之。於是丙子得林生有梧，己卯得林生大亨，共银六十两九钱，买田十八亩二分，岁收子粒银九两。每祭文庙，再加羊豕各一。二祭约银五两。馀用以备祀文昌葺墙垣之费。噫！先生崇报之心亦勤矣。其引长而光大之，则有后之同志诸君子也。若借口官物，而肆其脂韦。则不惟先生之罪人，而亦靦然二三子之上也。吾知有道者，必不为也。先生名元采，福之宁德人。万历庚辰仲春吉。
　　【注】㈠　释菜礼：置菜礼献先师。

	

邑侯吴公重修南平县学记
	

明　朱继祚㈠
　　南邑之有庠旧矣。西出城半里许，地势夷旷，人烟稠集，贸易辐辏。巍然翼然，屹峙於其中者是也。面对九峰，背枕虎头。左右两桥，双流蜿蜒下注。前溪如环如带，形家谓延津第一胜地。以故科第相望，为上游冠冕。万历以前，递解递更，具载郡志。自乙酉岁冯夷弗诫，湮没民居，学宫亦从荡析。因循十馀稔，庙貌大媟。而公帑弗充，当道者蒿目靡厝。时则有若生员吴明俊、游王庭、谢其棐奋出身任，请官给簿，许自募自修。不费公缗，不役民夫。亡何时，巍翼依然，稠集辐辏复故。诸生庶几不遗馀力，以成大功。惟是启圣祠，犹见剥势。居仁由义二斋偏缺其一。总簿题募所收，数多而实鲜。咄嗟所办，虽成而易废此。丙寅丁卯间未周八年，而棂门拉锣欲倾矣，照墙弛为平地矣。瓴甓觚，飞霣从风。柱础阶砌，或陷或圮。泮池饱阏，鞫为茂草。堂下积潦，浸成沮洳，庙貌仍媟。而公帑犹未充，蒿目靡厝，当事者不殊於前曩时。奋任诸生，惩成功之旋毁，亦争摇手去耳，於是晋陵吴侯初下车祗谒，辄愀然曰：“是可以妥　先圣之灵乎？”既升堂阅讲，复愀然曰：“是可以育鲲鹏，而期奋飞乎？”因丁祭过启圣祠，则益骇然曰：“是所谓剥则溃，溃则散，圣人所过而趋焉者也。其又何以崇隆源本，而惬不匮之孝思乎？”立捐修祠金十两，曰：“是宜首图者已”。复捐三十两并修殿，若曰：“是可次第及者。”时教谕林君，训导靳君、沈君，奉命唯唯。相与料费鸠工，程材辨物。於是祠之栋宇柱楹，门扉棹楔，匝月间犁然一新。渐而殿而堂，倾者扶矣，弛者筑矣。飞者霣者陷者圮者，无不缮密凝固，屹立森起。涂蔇周於垣墉，丹艧加於节税，盖极钜丽之观矣。池积淤泥，挑而浚之。下受上注，各得其所。环池为槛，迄於回廊池桥。有坊向颓，今正。东西两斋向缺，今全。功成，而侯复以晨谒至，诸博士弟子员柜率罗拜称谢，而侯乃始辗然也，曰：“兹何幸因已成之绪，而有尽美之实乎，又何幸不费公不役民，次第而举。毋矜速成，而有可久之规乎。非邀先圣之灵，藉诸先生合心协力不及此。颜额属联，非敢期不朽也，共志喜於一时而已。於今历二年馀矣，侯以满最，当徵入青璅乌台㈡。诸生乃相与咨嗟。吾侪焦唇以请而勿可得者，何以不请而得之我公，抑吾侪所竭蹶以图幸而速成者，不得公孰与极尽善，而垂可久耶。今西望一带，稠集辐辏，有倍於昔。而巍然翼然其中者，气加旺焉。科第人文，宜鬱勃以兴。渐与海内争雄长，岂第冠冕上游云尔。公之功於斯为大，乌可无勒珉。以永其存？”因更相推择，走莆中谒予索记。予惟古之祭川者，后海而先河，为所自出也。侯修学首　启圣，知所先矣。补未备之懿，振垂隳之绪。一切皆从奉入出既尽善而可久，犹谓藉诸同心协力也。侯之功则又因谦挹而益章也已。且非直此也，季有考，月有会，岁时有赈。诸推置腹心，浑忘芥蒂，所为成人之美，而脱人於阨者，无不用其极。诸生在鼓舞振德中，宜乎渐服其教，久而未能忘之也。闻之，敬其父则子悦，敬其君则臣悦焉。有崇隆　先师如是，而为博士弟子者，有不欢欣爱戴，思垂於无穷者哉。则洵哉不可以无记。侯讳襄号山公，南直武进人。鸣琴五载多惠政，尤加意作人。如买置学田，以给会课。禁治锻冶，以护文脉。皆另有碑记，不具述。林君讳芸荪，即予莆人。驰书序南庠废修，始末甚悉。靳君讳天颜赵州人。沈君讳登瀛丹卫人。首事谒请诸生，为万汝辉、游王庭、黄以裘、余日旭、邱亮、黄都、张泰祺、朱朝明、陈文选、谢其棐、黄以任、陈景璧、季茂椿。馀俱勒名碑阴。崇祯二年孟秋吉，举人陈国祯、魏懋绩等立石。
　　【注】㈠　朱继祚：明，莆田人，万历进士，授编修。
　　　　　㈡　青璅乌台：青璅即青琐，古门窗饰物。乌台指高贵门第。

	

忠义祠记
	

明　黄巩㈠　主事莆田
　　延平府南剑郡城之东隅，汉闽越王无诸行祠在焉。正德己卯，泰和欧阳君铎，由夏官正郎来为郡伯，越明年既布民政，齐民心，乃正神祠，改行祠为忠义祠，以祀宋丞相文信公，配以赵大监时赏，陈少卿龙复，刘寺簿沐，吕总辖武，林检院琦，何提刑时。授事状使者属记，巩跧状伏民亩，发状惊叹曰：“兹文山先生文信公也，深愿执鞭，乃今得附姓名，容非幸与？”按德祐勤王诏至，公以提刑，起兵入卫。明年如元军伯颜执之北去，至镇江亡入真州。帝北去，益王即位於福安。公浮海由温州达行朝，除右丞相，以与陈宜中异意，不拜。以枢密使，同都督诸路军马，开府南剑，经略江西，六人者皆隶幕下，参谋募兵，得数千。复邵武，复梅川，复会昌，败元兵於都，遂围赣。为元兵所袭，趋循州入潮州，至海丰为张宏范所执，宋寻亡。公亦竟入燕以死矣。南剑张睢阳然。固忠臣一旅，效节之地，斯祠所为立也。祠及六人，故名忠义。呜呼！忠义人世之大闲也，天地所以定位，纲常所以植立。然而往往不足倾危之济，殆有说焉。卢扁良医也，谋医者庸之，而别用其良，顾庸医也。彼以人试，我以国试，彼势亟，虽有良奚施哉。昔纣良费中、恶来，三仁㈡无救。幽王良虢石父，周遂东。自古庸君暗主，所托为腹心者，固自谓君子，不知非君子也。至大坏，然后君子者出以当国难，斯其无所济也。熙丰而降，始误於学术之偏，继坏於群邪之鼓扇。始付君子，而药无专工。迨端平再诏恢复，启衅召祸，则症已不治。无待识者，已知其不济矣。公犹号召诸人，激以必死。尝曰：“父母有疾，虽不可为，无不用医药之理。”此公之心也。鞠躬尽瘁，死而后已，此公所谓成仁取义无愧者也。六人者，亦有感而兴，与公京师、吉安、温州皆有祠，延平之祠自郡伯始，固愿慕之素，亦感发人心第一义也。主是议者，巡按沈公灼，大参宋公冕，宪副胡公冕，黄公1昭，而任成於郡伯，节推陈君韶赞焉。
　　【注】㈠　黄巩：明，莆田人，弘治进士，正德中历武选郎中。
　　　　　㈡　三仁：指殷末三忠臣，微子、箕子、比干。
　　【校】1.公：原作“黄”字，当误，据改。

	

鳞瑞亭记
	

明　林希元㈠　大理寺丞
　　鳞瑞亭，春官正郎，黄子子昭故藏修处也。亭在镡城之西，马源之园。园仅可盈里，而效奇斗胜，各极其能。虽勤於游览者，未能一日遍焉。其君可庵公，释官未归憩而乐之。意造物者，为已设焉。度德据形，分为十景。有曰：“水阁书声”者，乃十景之一，为黄子故藏修处，所谓鳞瑞亭也。临亭有池，岁养鱼以为常，簿正㈡宾庖取於是。庚午忽一鱼青变而黄，黄又渐变色若玳瑁，又渐变色若金。由是三色代变，若循环焉。历辛未癸酉，莫之改焉。识者谓黄子曰：“昔白鱼入舟㈢，周室以兴。雀衔三鳣(四)於讲庭，而杨氏相。是鱼也。一物三变，皆成文章。不在其他，在而藏修之亭，毋为吾子乎？”既黄子以岁癸酉升於乡，甲戌升於司马，官宗伯，谓鱼足徵也；故以鳞瑞命兹亭，宠瑞也。黄子谓林子曰：“昭瑞章祥，世之恒也。故颂连理，吾见於韩矣。记三槐堂，吾见於苏矣。予兹亭也，敢曰齐德昔人，各一瑞也，请与之记若何？”林子曰：“吾与若亦犹行古之道也。古之道如多糜，如有蜮，如六鹢退飞，螟螽蝝蜚之类，并著於春秋。至鸜鹆来巢，谓鲁定之祥也，孰曰不可。说者必曰灾异何？春秋记灾异，不记祥瑞之书也。记灾异不记祥瑞何？记之不足为教也。记之不足为教何？人皆信瑞以自崇，忽德而不修，乱天下必自此始。”黄子曰：“吾之志，异乎是。记其瑞，俾予目於斯，口於斯，志於斯，昼若夜於斯，耸乎、动乎、惕乎、惧乎负是记，乃可以为教也。”林子闻之喜，遂索笔而为之记。
　　【注】㈠　林希元：明，同安人，正德进士，授大理评事。
　　　　　㈡　簿正：簿，手板，先为簿而书之，以正其宗庙祭祀之器。
　　　　　㈢　白鱼入舟：即殷兵归降周朝之兆。
　　　　　㈣　雀衔三鳣：鳣，鳣鱼，即官服。

	

禁冶文笔山记
	

明　陈正谟　邑人
　　延、闽山水郡也。崇岗绝，错峙盘拱。惟西南一方，峰挺秀而特出，形如卓笔，正当丙位。两学宫墙面此以为胜，形家谓之文笔是也。异时四贤辈出，倡明道学，为万世宗。章缝之士，赖以兴起，益崇文教。海滨邹鲁作於前者，罔不功存社稷，名垂彝鼎。嗣后读中秘，魁海内。若可斋游公，钟台田公等，联翩接武，咸谓此峰之灵实钟焉。万历庚辰秋，邑有大猾，爇灰为生者，招集亡命，潜於峰下，伐山磔石，穴地为冶。大加煅炼，以罔市利。四址草木，日就芟夷，熏灼之势，炰烋㈠遐迩。兹峰之秀，不无率然。是以数年文运寝以不昌，佥骇心蒿目，思莫得其故。甲申岁诸生廉得其状，白诸郡守。当事者惑於浮词，兼之书吏为奸。谬云隔远佯徙，而实1仍之。以致丛党比周，斧凿之瘠，剥肤及髓。文运之伤，於斯极矣！会蕲水徐大夫以部郎出守吾郡，诸生鼓舞相率以前，牍进，公览牍愀然曰：“山川灵秀，亘古攸赖。小民之利，何山不可冶，而独戕文笔耶？”即檄县严禁，堙穴封冶，永不得睥睨此土。而郡贰陈公、郡储漆公、郡理2卢公，咸赞公出令不可不亟也。邑尹张君，教授龚公，教谕轩君辈，奉郡檄惟谨。曩之黩货戕贼，悉清野矣。诸生复鼓舞称庆！即漠谋曰：“吾郡数百年，斯文命脉，得大夫一断而全。是大夫大有造於吾郡也，盍识诸？”谟曰：“天禔吾延，使大夫莅兹土。天眷吾士，使大夫莅诸土以全兹山。此山无恙，则地脉全；地脉全，则文运昌；文运昌，则士类庇焉。不为言以识之，则后之人孰知此山之赖以全？其植文教，而庇士类，自吾大夫始也。但愿诸士益砥乃业，益宏乃德。无负大夫作兴之惠。使道德与四贤齐芳，勋业与前达媲峻。是大夫之烈世被於吾延，而斯文之永有相也。乌容以无识哉。”爰勒诸珉。
　　【校】1.实：原本作“贵”字，当误，今据改。
　　　　　2.理：原本作“梩”字，当误，今据改。
　　【注】㈠　炰烋：即咆哮，自矜气健貌。

	

文笔山记
	

明　骆天闲　邑人
　　吾镡西南距郡治十五里许，有山秀丽，耸卓如笔，为郡邑两庠面峰，堪舆家目为文笔。郡人文若四儒挺出，科第迭兴。论者咸诧山灵。万历庚辰，奸民就山磔石煅灰，郡守徐公，邑侯张公下令严禁，山赖保全。载志书，刻碑记，其功德业彰彰著矣。崇祯己巳，忽他郡奸徒，复於山麓董坑、张坑，凿穴爇灰，山为之枯。五十馀年保全灵脉，一旦剥瘠，观者靡不恫心骇目。两庠诸生动色错愕曰：“何物奸民，乃复敢踞此土，以戕我地脉也。”相率而鸣於分守莫公，郡伯范公，邑侯吴公，逮诸奸首廖景山、刘五云等众惩之。奸民姑为规避，迁陶於西溪之浒，而窃石於此山，复为乡民发觉。侯谴怒，惩罪立堙其穴，更著为令，俾毋得再踵奸，辄以罹法网。於是佥谋构亭勒石，以纪盛媺。属记於不佞天闲、天闲曰：“国家元气，惟是视文运为醇。而人事振兴，未必不关山川之储泄。不佞尝读诗如斯千南山，盖咏王者作室，亦取临水面山之胜。即周家建国，不惮陟降原。而卫文徙都，楚堂山京是望是景。顾安得谓形胜之助为诬耶？圣宫何地，可无山灵呵护；又可听其残毁而莫之禁。兹山一全於五十年之前，再全於五十年之后。嗣是延人士徼惠诸公，骎骎勃起，谓诸公之保全兹山者，即以培国家元气非耶。是诸公功德之在延人士者，即其在国家也。两大夫暨邑侯治状，载在闾阎口碑。别有颂述，不佞不烦赘。兹直叙其禁冶之功，镂之贞珉，以垂永久。”莫公讳俨皋，号寅赓，南直隶松江华亭人，丙辰进士。范公讳汝梓，号丹朴，浙江宁波鄞县人，甲辰进士。吴公讳襄，号山公，南直隶常州武进人，癸卯乡进士。

	

禁煅文笔山石记
	

明　许联枢　郡守
　　镡，昔神剑化龙之区。故其山川奇伟秀丽，为东南冠。郡西十五里有文笔山，屹峙云际，九峰蜿蜒，如奔如攫。二水分流其下，形家谓清淑之气，有以淳滀，足开儒林之华，而疏瀹乎人物之盛，夙称小邹鲁，良不偶也。先有顽民，煅石射利，日夜作黝赫状。名区胜地，不意遭此劫灰。万历丙辰，官为厉禁不已。崇祯己巳复禁，凡一再勒石。兹有奸商徐明廷、廖景山等，益加炽斫。诸生黄以邦、邱毫等呈督学吴公禁示，而炽斮1如故。复讼之直指张公，檄府诘问。司农颜公，司李吴公佥曰：“山以文笔名，盖右文也。翊振人文，转旋气运，不于师帅，其谁风之？”予惟都人士，陈艺明伦，禀先生之教，为国家鼎柱，安所事假灵於天苞，司契於地符。章句小生，谓雕虫篆刻，足喷风薄雪而有余，此块然者，不翅弁2髦。庸讵知夫天文地理，人事之纪。精气相荡幻即大块幻也，不即一抔之土，其於消长之数，若影传形，声传响不爽也。夫如是，兹山虽小，不可谓非鲁凫邹峄之符。铲奸冀士而於以扶教，山川不毁则法行。乃逮诸商而讯之，执言已输产课有年，董坑虽实逼处，此张坑则已稍远。不知扼龙脉而断之，其剥肤有甚焉。且上欲条教导化，而屡禁之勿戢，儒不胜奸至是哉！或未澄其源拔其根乃尔，予即解带易金，呼其人授以原值，令其徙业。曰：“今而后，毋侵我地，以扦我文，网罪无赦。”事上直指公报可，仍命勒石，以垂永久。深惟宣化右文，有司之分也。崇志砥业，诸士之责也。异日者，纚属而起，以骈章我上国昌明之会。倘能杰然建柱石勋，与兹山并传於有永。匪徒无负直指公惓惓率兴之意，即山之屹而峙也，亦藉人以重矣，是为记。崇祯戊寅仲秋吉2。
　　【校】1.斫：原本作“靳”字，今据改。
　　　　　2.弁：原本作“升”字，今据改。
	

晋陵层霄陆公禁冶全山功惠碑记
	

明　骆天闲　邑人
　　九峰当延郡，面城中万户，各随现向开门，在郡治对青山之案。其见奇於二庠，尤耸拔峋嶙，形胜家谓之文笔是也。昔者四贤辈出，豪杰赖以兴起，谓此山之灵实钟焉。厥土埴垆，厥石粉解而强，概可冶为灰物。贾人用穴为炉，昼夜煅炼，几为焦坏。前任大夫，屡禁不已，己巳复禁，凡三勒石。迨至郡伯许公解带买山，复勒石永禁，真能为地方留不朽矣。所恨者，奸商徐明廷、廖景山、文敬源、骛利耽耽，复串名徐廖源，假诱宦族，潜於后山玉峰头煅炼。诸人士不能忍，讼之司理。陆公愀然曰：“山脉连亘，合郡灵淑之气，何得轻炉凿之？况周官蜃人灰人之属，各以时巡而禁冶。而在月令仲夏，令民毋烧灰及用灰。南方岂非以其物之不可以示民，而火之不可以数出乎？用是重惩严禁，褫其艳利之魄，永不得睥睨兹土。”诸生鼓舞称庆！即余谋曰：“吾延数百年斯文命脉，得许公而留，又得陆公一再断而示无患，是公之大有造於吾延，不其世世为烈乎，盍以识不朽。”闲曰：“天实眷吾延多士，俾莅兹土。而全山德惠，有与崔嵬长峙於不敝者也。昔崔公守连山，石钟复乳。今公视延，使峰峦有以安其藏，土石有以升其英。蓝田之玉，日烘生烟；九峰之土1，时有光浮。玉石之气，文字之辉也。延自是必有粉火帝裳垩坚皇居之士，炽然於其间者矣。”崇祯十二年孟秋之月，上浣之吉。嘉庆六年七月间，又有匪徒在山内盗烧石灰。邑士闻知，佥呈广府宪，蒙出示严禁。奸人畏惧，事方中止。
　　【校】1.土：原本作“上”字，今据改。
	

龙鼎斋寓记
	

明　龚孙苌
　　天壤间无一非寓也，吾人以神寓形，何生何灭。譬马驾车，车败马逸。如客附舟，舟泊客去。凡五官百骸，吾身以内皆寓也。而况身以外之物乎？至若身之寓世，幼而居，壮而游东西南朔。或为迹之所经，或为事之所羁。北梁辞后，庭草空花，则家且与客寓等，又况垂老岭外之侨寓乎？南剑郡城西，倚龙山迤东为龙鼎，县署建焉。左为丞署，余自辛卯冬，缘子贞备员来此。庭宇数椽，簇苍翠於烟峦，注山泉於户牖。后饶隙地，培其桃李，间萟芥葵。右偏，旧有神祠，老槐古桂，交柯挺秀，墙畔修篁，蔽日参云。篱花漾彩芳池，兰芷飞香槛席。虽云官舍，恰似山林。披阅之暇，徐挈稚孙，植杖笑语。或偕知友，捉笔吟诗。荏苒遐方，炎寒递嬗，亦可随寓而安也。而且凭高四望，山则自仙霞、武彝磅礴而来，万岭环拱於后，玉屏、九峰列翠於前。水则自浦城、崇安之奔涛，光泽、清流之急湍，汇而下会城，实为八闽扼要。间尝稽往代之割据，而伤其蹂躏。仰文山之遗迹，而吊其孤忠。斯寓固用武之区乎？又闽为无诸荒徼，自宋龟山先生传道南来，罗、李诸儒衍其绪，至朱子而集其成。今四贤祠宇，适与寓斋相对，晨夕仰止，私心向往。窃幸斯寓，又人文之邦也。每念天地之大，四海之广，吾人渺焉一身，寓於宇内，奚啻太仓粒粟，巨浸浮沤。所赖眉睫之际，旷览高深。方寸之间，仪型往哲。岂无可大而可久者，足娱我心，不若斯寓之暂寓我身乎？如以寓言，身寓也，家亦寓也，山川寓乎景物者也。自昔英贤，寓乎道德者也。天壤间何莫非寓耶？噫！前我而寓於斯者，我不识其何人？后我而寓於斯者，我不知为谁氏？我亦犹前我后我者之寓焉而已，暂寓焉而已矣。

	

复四贤祠记
	

清朝　吴颖修
　　延平之有四贤祠旧矣，盖肇建於宋嘉定之初云。祠在九峰之麓，其合而祠者，杨龟山先生时，郡之将乐人。罗豫章先生从彦，李延平先生侗，皆郡人也。新安朱晦翁先生熹，年二十四，以同安簿，从游於延平先生之门。后先凡三四至，至则止於李之旁舍西林院者数旬日。四贤递相统承，而道不失传。朱子之书，比户诵读，於是有专祠焉。阅二百馀年，而宝应朱菱溪先生应登，以名进士来守是邦，是时海宇宁一，文采激扬。政事之暇，进诸生而与之考四贤之轶事，叹祠宇之渐即於圮也，谋所以新之。不数月榛枳芟夷，俎豆肃穆，顿复旧观。菱溪先生於晦翁执裔孙礼尤谨云。又阅百馀年，顺治丙申，菱溪翁元孙澹子，克简以御史巡按八闽，岁五月抵延平。念祖德之深远，其未忘於延之士民之心者，犹一日也。乃稽曩者，修复贤祠之由。诸生抱菱溪公遗集，进而言曰：“维延平，实承四贤之教不衰，即郡大夫菱溪公之教所相维也。顾兹兵燹频经，三贤祠数椽，风雨不蔽。晦翁祠榱角无存，像坐草茇中，而菱溪公有功於前贤，抑且享祀缺然。诸生中心恻悱。维明公克张前烈，弗致淹閟。请得於修复之馀，奉菱溪公从祀晦翁祠。”澹子随命诸生导而前，相度遗址。规其木石瓦砖之费。於三贤祠议修，於晦翁祠议复，别立夹室，以祀高祖菱溪公，一从诸生之请云。颖时奉钦恤之命，亦至延平，与闻盛典，兴工肇举有日。逮八月反自邵武，则既祠宇焕然，恪行祀事。诸生乃请颖记始末，以永不諠。盖道教衰微，由於人不知有学也。不知有学，而欲执夫苦饥患盗苛褊危迫之氓，问所为师弟子统承之绪，其何途之从？故有志於学道爱人，则必为之辟堂崇威仪。然后制器具物，差其度数，通其艺事，以俟夫人之肃然起敬也。即或岁久多变，又必将易夫荒落黮之陋，以成坚好华钜之观。使夫游歌讲习於其中者，不啻从诸先生游，而乐闻夫絃诵之风。夫始之所以立，原本於其心之诚信而教之。既明则莫不归其功於始事之贤大夫，而亦同其报享。斯固私淑之义所引以勿替欤。其以祖孙之相承，而师弟子之大谊备焉。家学绳绳，倡动感发之所系，非区区木坚石密，翚革美备之为矣。乃海隅俶扰，而澹子独力行道化，则又以见学之有所本，即明察刚决，称政事之材，亦皆出於儒学之用。益叹夫朱氏之德，何流远而能被也。颖好观古圣贤之言，尤多致感於盛衰之际。窃愿从菱溪公之词章，以达於晦翁之学，而愧其末由也。观於澹子先生，抑亦知所取法矣。时守建，济水王道新。巡建，楚黄李元萃。太守，赢海张夙抱。郡丞，曲阜孔兴训。倅，长安张登俊。节推，家弟武进吴琪滋。南平令，三原姜修仁。同与修复之事，费不及民，工不逾时，皆可记也。而家弟以学术醇茂，承教於澹子先生，其倡率诸生，搜遗阐幽，尤亟亟焉。予故乐而合为之记。

	

重建朱文公祠记
	

明朝1　耿定力㈠
　　闽诸郡祠事，徽国文公，比诸阙里盛矣。其在延平，则以先生产尤溪。最后从同安徒步，受愿中先生学，以故杖屦所集，熏炙尤深。延之人，生而事之，殁而祀之，礼也。不佞校士建州，业已谒先生考亭。考亭先生所卜居，祚裔繁集，展治有常，庙貌如新。已过延平，则祠宇倾圮，为周视徘徊久之。明年参知王公，摄守建南，奏记中丞赵公，侍御喻公，请以郡帑羡镮，因故址建之，咸得报可。遂檄郡县，鸠工庀事，不日而成。於是庙貌复新，耸然观听。郡守周公，以不佞谬典斯文之寄，来告成事。属缀数言，用勒石纪焉。余唯濂溪，力辟草莱，为一代正学之宗。伊洛继之，其说益著。已而传习既久，所入亦殊。譬之同处一堂，而栖息异止，则先生实集其成焉。先生既已默契真传，而搜罗天地，穷剔隐伏，其力又足以阐发而推明之。盖濂洛之际，在旸谷朝明。至先生而日中天，群阴屏伏，幽隐毕照，明兴，广厉学官归於统一，非先生说者禁不进。即少有抵牾，终从附合。则先生之学得其大也。居常叹斯道以来，递迁靡定。凡历几帝几王，几保衡傅相，而仲尼始以东鲁一布衣，焯烁千里，总其条贯。仲尼之道，一振於衰周。而火於秦，杂於汉，佛老於六代晋唐之间。而乃再振於偏安之宋。宋自濂溪诸君子，东接其传於邹鲁，而南以及於濒海之闽。而后中原文献，十九在闽。乃先生又孕百代之精，以生於闽之下邑，天之意，讵可知哉？国家正学，河东馀姚以后，日益彬彬。乃闽号邹鲁，自一二往哲外，不少概见。将闽有迁德耶，抑亦狃所习闻不自振也。夫天之於闽厚矣，今习先生之业，登朝挂籍，什室而九。藉令留心正学，岂必逊哲前人。传曰：“粤无镈，夫人而为镈也，故无镈。”今先生之言行具在，风神如见。试通以孟氏尚友之云，是不杂而乡而天下千古也。郡人士旦暮拜礼祠下，而感诸大夫饬新之意，以省余言，今之闽敢逆睹非昔之闽哉。中丞公讳参鲁，四明人。侍御公讳文伟。参知公讳民顺，俱豫章人。而督学使者，楚人不佞为之记。
　　【校】1.明朝：原本作“清朝”，今据改。
　　【注】㈠　耿定力：明，黄安人，隆庆进士，万历中累迁操江佥都御史。

	

重修先锋庙记
	

清朝　陈新之
　　凡生而有功於民1，没而为民捍患御灾者，民必尸而祝之，千秋享祀弗替。吾延李先锋之神是也。神讳系，唐西平王晟之曾孙，本升州江宁人。生五代间，英勇绝伦，所向无敌，屡建奇勋。至僖宗时为招讨使，副王铎军，以先锋驻剑州。剑州，闽咽喉地也。南唐保泰二年，朱文进杀王延羲，自立於福州。羲弟延政自立於建州。交兵累年，闽中大扰。南唐遣大将查文徽攻建州，而先锋始自金陵出，自隶於麾下，师攻建安，所至皆捷。乘胜克邵武、临、汀，西及漳、泉。分延平、剑浦、沙县。初置剑州时，岁在丙午，乃南唐保泰四年，而中朝石晋开运之三年也。以陈诲为剑州刺史，而神为先锋大使，实总军政，纪律修明，延赖以安。未几，福州诈传戍兵为乱，请援於剑州节度使查文徽，刺史陈诲。文徽以兵应之，遂为所擒。先锋督兵趋战，夺其大将马先进，而文徽得归。继而李仁达窃据福州，宣谕使陈觉发信州兵，攻之不克，达乃送款於吴，有急报言：“吴兵三万，取道剑州，以趋福唐㈠，居民惊窜。”先锋知州兵孤弱难守，乃於高桐、黯淡山溪，险隘之处，虚立旗帜，大设疑兵。号称十万，张皇声势。吴兵闻之大恐，遂由古田雪峰小路，径下福唐，而延又赖以安。历五代之季，而民无流离播亡之忧，皆神力也。殁后，民怀其德，始立庙於今庙之前。一饮食必祭，凡有祷求靡弗应。宋政和辛卯，诏天下郡邑，各以所在神庙事迹闻。其无功德於民，不在祀典者，一切毁去。福建提举学事齐公，太守方公，以神事迹上闻，诏许存留。宣和庚子，睦寇猖獗，既破三衢，势逼闽境。延无城郭，人心惶惶。郡守少卿谢公，率合郡官僚，虔祷神前，以祈默佑。辛丑三月朔夜漏四鼓，阴风凛栗，若有兵数万，从庙出。居民皆闻空中兵甲之声，望北而去。旦日有自界首、大丰、高桐而来者，其言皆然。本州先期曾发枝手廖仁铨等千馀人，屯玉山柳家都拒贼。计江南福建两路官兵，不满五千。而贼众自衢而来者数万，期次日交战，正虑众寡莫敌。仁铨假寐，梦一人披金甲跨骢马，展青旗，领众万馀。自言：“南剑李先锋助国杀贼。”逮旦言之，军中多有梦如铨者。於是众心踊跃，俄而贼徒遥望，旌旗蔽空，若数十万官军，鼓噪而进，贼众大败。铨守归言大捷之日，正阴兵出庙之次日也。由此官僚将卒，大为鼎建庙宇，以酬神恩。清朝康熙甲寅，耿逆之变，伪都督曾养性兵抵延，太守萧来鸾开城延逆。於是逆党肆行，民不堪命。先是郭公忠孝来镇兴化，舟次剑浦，夜梦神呼将军者三，曰：“山城生灵十万，其保全之。”当时不解何谓？丙辰郭公来驻吾延，登楼瞻拜，俨如梦中所见，不胜骇异！然终不解保全之语也。转八月间，康亲王贝子，统师入关，长驱电扫，关上溃卒，拥众延平，谋欲焚掠而去。郭公设法散饷，以安其众。耿戚有欲闭城坚守者，有欲督兵迎战者，一如其议，则延民无噍类矣。郭公劝其输诚，彻晓乃定。会耆民金德化等，咸梦先锋示曰：“大兵下降，行辑宁耳。”於是焚香恭迓，王师入境，秋毫无犯。驻延五日，吏民安堵。此固王生成之恩，郭公胥众善承之。抑非神力，何以得此。延之赖有先锋，真当百世不忘。第庙宇年久，兴废不一。考始庙在前溪者，暴水所冲。神返江宁，现身与判江宁侍郎蔡侯具言始末，云：“不久庙成，即当复往剑州。”再立此庙，实有宋宝元之二年己卯。又越七十有八年为政和之丙申，郡民复拓其基，而改创之。上舍贡士范浚纪其事於碑。至宣和辛丑，感阴兵助阵之功，益加修饰。建炎三年，赐额“灵佑”。绍兴间加“显应英济”之号。明洪武初，诏去号，题唐官职，命有司春秋祀之。康熙二十有八年秋，藩伯黄公道行宴集斯楼，凭栏四望，念神庥之宏远，感栋宇之倾颓，慨然有重修之意。遂合僚属，各捐清俸，共勷盛举。南邑章公甫下车，力肩其事，庀材鸠工，始於己巳之孟冬，竣於庚午之春仲。新之不文，聊为撮其大略，砻石以志不朽云。是役也，延平郡守吴公国柱，司马佟公国光，别驾王公玺，南平邑宰章公世德，邑佐刘公个臣，皆有功於斯庙者也，例得并序。
　　【校】1.民：原本作“名”字，当误，今据改。
　　【注】㈠　福唐：福州别名。

	

会辅堂记
	

清　张坦　巡道滏阳
　　延城郡署东，有平岗一道，婉蜒而北折。其顶夷旷，林木阴翳，为旧时文庙基。前郡守任公己亥岁，立道南书院於其上，以为诸生藏修游息之所，甚盛举也。但跨高建置，风雨易摧。甫二十年，屋瓦垣墙，渐多倾圮。余莅任后，观风郡县两学。录其尤者，送院肄业。并敦请前南邑宰晋陵刘君主讲席，而捐俸以葺其宇。郡生李子、章子、范子，急公董事，旬月之内，俱就完整。工竣临视，诸生求所以颜其堂者。夫古人之学，文行兼资。圣门四教，文居其一。曾子云：“君子以文会友，以友辅仁。”盖始於文，而终以仁，非此不可言学也。诸生诚因文而崇实行，同人会聚，德业相规，过失相劝，以斯共为君子。庶几克踵前徽，於道南书院之名，可以不愧。如其虚声标榜，虽摛藻掞词，而浮华致诮！则非余之所望於诸生也。故颜以会辅，而为之说。乾隆十一年丙寅仲秋，滏阳张坦、易庵氏撰并书。

	

道南书院新购书籍记
	

清　赵在田　编修福州
　　夫燕梦吐丝，非弦歌之政也。鼠肝虫臂、非黻藻之材也。伊昔谢华启秀之英，抽秘骋妍之彦。博存古义，辨章旧闻。金箱玉版，穆满之所曾窥；麟阁鸿都，惠施之所不见。翔文章之府，馥馥森森；登著作之庭，元元本本。鸣珂虎观，瘦羊博士之衔；授简兔园，司马大夫之座。鬱为时栋，舒作国华。艺苑美谈，於今为烈。粤自水精匿曜，赤制炳灵。摭拾残灰，珍储敝帚。朱游折角，匡鼎解颐。延君弟兄，中垒父子。曲台珥笔㈠，天禄燃藜㈡。十四家㈢章句师承，九千字学童律令。无咎悔亡，务拾遗而补缺；曰若稽古，夸累牍而连篇。著籍传经，均辟太常之试㈣，发言聚讼，难持廷尉之平。北海郑君东君隐德。蒐汲郡之璅语，披端门之瑶书。绍家法於扶风，立士乡於高密。纬候兼精，扈丹林之牒；龙蛇入梦，赤虹黄玉之神。日驭鸣鞭，桦缸失彩；雷门訇响，布鼓无声。虽抵排者魏有子邕；而疏证者唐推冲远。三代两汉之精，如记朝仪於绵蕝㈤；荟诸子百家之说，惟徵物始於檀弓。羌俭岁之膏梁，众材之櫾括也。若夫南、董不作，罕兼三长㈥；风骚既亡，畴读千赋。编年纪传，仗迁、固之上才；入室升堂，让卿云以翘秀。当涂典午而降，玉塵谭清；关中洛下诸贤，仙葩萼跗。名都白马，飞轻盖於西园；文梓青牛，发哀絃於北地。刘舍人雕龙隽恉，挟策当车；沈记室雌霓奇悰，赏音击节。卢、王翰墨，江河万古之流；李、杜文章，瑜、亮一时之杰。輘颜轹谢，前无古人；禘汉宗唐，后有作者。剑浦上游奥壤，道学名区。仙灵棲息之邦，神物飞腾之地。旧有讲塾，名曰道南。泉明之松菊荒芜，仲尉之蒿莱掩映，玄黓1阉茂之岁，郡守铁岭广公，买山半亩，考室数楹。滩流塔影，含辉於庭户之间；琴韵书声，振响於溪山之外。高斋清昼，胜忆蓬瀛；古道斜阳，喧无车马。可以领松泉之远韵，契麋鹿之幽情。然而文献无徵，风流代谢。失匡卢之面目，学优孟之衣冠。未精周礼，不敢题糕㈦；轻诋公羊，竟同卖饼。戈舂指侧，莛击锥餐。吕盗田斋，刘窃新汉。貌似空托於虎贲，皮傅2终惭其羊质。而且五日三豕之讹，八病四声之陋。暗鼙婆之出典，沿祈乐之旧文。轧干喑哑，滥吹南郭笙竽；淤絮车斜，孰执中原旗鼓。安所习而毁不见，班掾3攸讥；学莫便乎近其人，孙卿是勖。山阴　松云李公，来守是邦，犹存积习。瞻4玉堂於天上，旧梦都非；搴铁网於海中，新阴己渺。一瓻孰借，空思阅市之人；两版谁家，莫问丛书之地。慨其固陋，为溯根源。属坐啸之多闲，进诸生而讲艺。揖长裾之茜茜，集方领之莘莘。名山日观，七十二代㈧之茫然；奇字灵亭，八十一家之莫识。爰捐鹤俸，用劝鲰生。无多分润，廉泉之一勺皆甘；偶藉高呼，学海则百川终到。一缣争畀，竟成集腋之狐；四部俄全，略似窥斑之豹。虽复颖川廷寿，传伐鼓而考钟；安定修芝，侈升堂而设馔。蔑以加也，不其伟欤。方今玑镜临轩，羲轮甄度。探秘纪於龙鱼，符开委宛；拾残膏於蟫蠢，神守长恩。朱履訚訚，考上丁仲丁之箧；丹函秩秩，齐大酉小酉之山㈨。翘瞻北极，文章辉联华盖；剧喜东来，柱史气度函关。从此经写巾箱，词删幋帨。证虺纹於樊鼎，抚融扁於齐尊。身游福地，夸册府之珍藏；人托仙丹，溯鸿流以津逮。采虞初之裨说，九百名家；摛曼倩之庾词，三千奏牍。毫挥锦字，朱英玉彩之签；衣染炉香，枚叟邹生之笔。天葩清丽，才倾谢草江花；藻彩温醇，光夺隋珠荆玉。则桓荣车服，应知稽古之荣；而张叔诗书，长拜授经之化。南邑孝廉王朝俊，太邱仲弓之德，小冠子夏之风。霜戈电戟，代有英姿；画栋珠帘，门多慧业。克襄厥事，快睹有成。并纪清徽，以告来哲。所愿鸿都之士，益继长而增高；鹄立诸生；咸深思而好学。三馀诵读，多来问字之车；万本流传，长举曝书之会。
　　【校】1.玄黓：原本作“默”，今据改。玄黓阉茂即壬戌。
　　　　　2.傅：原本作“传”字，今据改。
　　　　　3.班掾：原本作“斑椽”，今据改。
　　　　　4.瞻：原本作“赡”字，今据改。
　　【注】㈠　曲台珥笔：曲台，汉天子射宫名。珥笔，戴笔为记。
　　　　　㈡　天禄燃藜：天禄指天禄阁，用藜为燃光最明。
　　　　　㈢　十四家：十三经加大戴礼。
　　　　　㈣　太常之试：唐，王彦威为太常。
　　　　　㈤　蕝：同纂。
　　　　　㈥　南董不作，罕兼三长：南董指南史，董狐，皆春秋时良史。三长，唐刘知几尝言史家有三长，才智、学问、识见。
　　　　　㈦　未精周礼，不敢题糕：指唐刘梦得作九日诗，不敢用糕字，以五经中无此字，周礼中糗餈即糕。
　　　　　㈧　七十二代：谓古来泰山封禅之人君七十二人。
　　　　　㈨　齐大酉小酉之山：大酉、小酉，名山，湖南阮陵县西北，此山洞穴尝藏古书千卷，转为藏书之多之意。

	

延平校武场义冢记
	

清　官志涵　检讨邑人
　　乾隆四十九年甲辰五月，天气晴明，兼旬无雨。二十一日晓起，忽报东溪暴涨二丈余高。怒浪黝黑，漂流连株树木，合栋房屋，一切物件，不可殚悉。沿溪男女号救之声不辍，间有捄拯得活者，百之一二耳。竞一日夜，涨势未平。明日，浮尸蔽江，遭洄洑旋涡，不能直去者亦百之一二，予闻而伤之。忆甲申客兰溪，过浦江，邑长平和何君子祥语予，昔泊舟延平水南，登岸闲步至南山寺，寺后一殿奉大士像，一神面蓝牙獠。其间棺停累累，心恻久之！意他日得官，少余薄禄，当为瘗之，今以累吾友。遂於曾醒吾同年假银五十两相属。予细询其地，则水东之狱庙，停柩者庙后之老佛殿也。非水南，延平亦无所谓南山寺也。予归访老佛殿，墟矣。问所停棺，则经官押葬，无复留者。时何君量移平阳，予既无以复其命。而予亦东西奔走，无缘与何君合办，寸衷耿耿，怀此忽二十年。岂意今者洪水为灾，尸骸遍岸，予适家居，闻而瞿然曰：“吾乃今有以报何君矣。何君所见者柩也，虽未埋，而皆有主者。非如此累累，不识其谁何。而肉脱肢解，暴露於水涯石罅，真不堪见闻也。”乃谋之堪舆家，得东校场山一片。命工为冢，甃以瓴甋。自延福门东岳庙至凿滩，检拾遗骸，以臈月望日埋之。其不全者若干，裹以麻布环埋冢中。一具颇全，购缸敛之。又一罐，即造冢时工所伤者，易以新罐，而共掩之。吁，何君本为岳庙之停柩，而不虞二十年后，有遭水之遗骸。何君因停柩而愍之，而不料遭水者，并棺骸且飘零。并无人焉，过而问之。当时予嘉何君之义，故受其托而不敢辞。今日感漉灾之骸，乃思以慰何君之心，而广何君之义。独惜何君已化去，不及知此事。犹幸予衰老尚存，稍以无负冥冥之良友。可窃附仁人君子，而成此举。瘗毕，设酒馔，为文以祭之。且嘱后人继志，而封殖之，遂为之记。

	

延平府义冢记
	

清　广善　郡守铁岭
　　嘉庆己未秋，余由工曹，出守延平。延平本瘠土，人死不能葬者，久则辄以火化。余下车谆切禁之，其风顿息。明年大水，巡视郊外，败棺破瓮，白骨璨然，为之心恻！因捐俸买山若干亩，令吏胥编册籍。有力之家，令其各自迁葬。余则次第掩埋，凡三千二百一十有一，无主者居其大半。中有姓氏名籍可稽，揭而书之。并置木榜二，於郡城隍庙中，以俟其后人卜地改葬，庶几一览而知也。自庚申1秋迄辛酉春，七阅月而事竣。南平孝廉王君朝俊，县尉黄君肇愈，实董是役。余劳二人以酒，复为文以记之。俾延平之人，皆晓然於火葬之非礼，交相劝阻2后有仁心为质如二君者，苟能修明其事，踵而增之，即以此为嚆矢焉，是更余所厚望也夫！延平郡守铁岭广善撰。
　　【校】1.庚申：原本作“庚辛”，今据同治本改。
　　　　　2.阻：原本作“沮”，今据改。

	

重修同仁桥记
	

清　李尧栋㈠　郡守山阴人
　　郡南同仁桥，去城百里，旧名黄龙。成化初邑人建之，佥事伍公为之记。嘉靖初坏於水，郡守彭公澄建。隆庆时复毁，郡守林公梓重建有记。本朝坏於1水，复毁於火，倾圮历有年矣。是桥地当孔道，往来者络绎。而两岸少人居，风晨雨夕，问津苦之。兹荷　前府广公，在任四载，修理书院，创建义学，瘗埋枯骨，凡有关於地方者，咸捐廉饬办。复悯觅渡之维艰，冀舆梁之告成，首捐廉俸，议修是桥，较旧制更为增高，加以亭宇。经营数月，而桥将告成焉。忽於春仲，山水夜发，桥木石墩，又被冲塌，邑人咸共惜之。余来承乏是邦，图成善举，仍属孝廉王芳亭董其事。但经费浩繁。裘须集腋。除官捐外，数尚寥寥。而各邑中绅士，咸以利济为怀，共勷盛举。各解囊捐资，随缘乐助，俾速告竣。非惟克成前政之善举，亦足以见诸君子谊登桑梓，为善於乡之美意也夫，是为记。
　　【校】1.坏：原本作“埌”字，当误，今据改。
　　【注】㈠　李尧栋：清，上虞人，乾隆进士，官至湖南巡抚。

	

记
	

	

南剑州陈谏议祠堂记
	

宋　杨时㈠
　　延平旧有学，负城之隅，枕西山之巅。士之肄业於其中者，无虚室。建炎四年为贼所焚，知州事刘侯子翼、视旧址险而隘，故迁之城南，就夷旷也。方经始未及成而去，今太守周侯绾之来也，市材鸠工，以终其事。教授石君公辄实董其役，二人相与协力成之。又即西偏，立谏议陈公莹中之祠，岁时从祀焉。堂成属予为记，余谓周侯之政，知所先务矣。谨庠序之教，追祀前哲，以矜式士类。非有尊德乐义之诚心，无以及此也。世之为吏者，举以治文书，理民讼为急。而不知使无讼者，有在於是也，可无述乎。乃究其本而为之言曰：“自孟子没，圣学失传，六经微言晦。餂於异论。宋兴，锄类夸荒，养息百有余年，名儒继出。至嘉祐、治平间，文物之盛，未有前比也。熙宁更新法度，以经术造士。世儒妄以私智之凿，分文析字。而枝辞蔓说乱经矣。假六艺之文，以济其申、商㈡之术。一有戾己，则流放窜殛之刑随其后。虽世臣元老，概以四凶之罪目之，天下靡然，无敢忤其意者。故佞谀成风，而正论熄矣。士气不振，积至於崇宣述其事，而流毒滋甚焉。当是时，横流稽天。而莹中以身扞之，几灭顶而不悔。刚大之气，充塞宇宙。先知之明，为时蓍龟。非命世之才，而自拔於流俗者，未之有也。寘之学校，使后生晚进，日睹其遗像，宜有向风而兴起者。异时羽仪天朝，使奸谀屏息，将必有人矣。至是邦人，思咏周侯之遗德无穷已也。
　　【注】㈠　杨时：将乐人，熙宁进士，官至龙图阁直学士，有传。
　　　　　㈡　申、商：申不害、商鞅。

	

韦斋记
	

宋　罗从彦㈠
　　宣和五年岁在癸卯之中秋，朱乔年得尤溪尉。尝治一室，聚群书，宴坐寝休其间后，知大学之渊源。异端之学，无所入於其心。自知辨急害道，名其室曰：“韦斋”，取古人佩韦㈠之义。泛观古人，有以物为戒者，有以言为戒者，有以人为戒者。所谓佩韦，以物为戒者。人之大患，在於不知过。知过而思自改，於是有戒焉，非贤者能之乎？予始以困掩，未能遂志，因作肪斋陆海中。且思古人所以进此道者，必有由而然。久之，乃喟然叹曰：“自孟轲氏没，更历汉唐，寥寥千载，讫无其人，有能树立者。不过注心於外，崇尚世儒之语而已。与之游孔氏之门，入於尧舜之道，其必不能至矣。”夫中庸之书，圣门学者尽心以知性，躬行以尽性者。而其始，则曰：“喜怒哀乐之未发谓之中。”其终则曰：“夫焉有所倚，肫肫其仁，渊渊其渊，浩浩其天。”此言何谓也？差之毫厘，谬以千里。故大学之道，在知其所止而已。苟知其所止，则学知所先后。不知其所止，则於学无自而进矣。漆雕开之学曰：“吾斯之未能信。”曾点之学曰：“异乎三子者之撰。”颜渊之学曰：“回虽不敏，请事斯语矣。”而孔子说：开与点，称颜渊以庶几。盖许其进也，此予之所自勉者也。故以圣贤，则莫学而非道。以俗学，则莫学而非物。乔年才高而知明，其刚不屈於俗，其学也，方进而未艾。斋成之明年，使人来求记於予。予辞以不能，则非朋友之义。欲蹈袭世儒之语，则非吾心。故以其所常自勉者并书之，使人知其在此，而不在彼也。或曰：“韦斋之作，终无益於学也耶？”曰：“古之人固有刻诸盘盂，铭诸几杖。置金人，以戒多言。置欹器，以戒自满。圣人皆有取焉。苟善取之，则韦斋之作，不无补也。”
　　【注】㈠　罗从彦：宋，南平人，授博罗主簿，有传。
　　　　　㈡　佩韦：韦，柔皮。古人性急者佩韦。

	

溪山伟观亭记
	

宋　真德秀㈠
　　延平据山，为州军事判官厅，处其山之半。后枕崇阜，前挹大溪之南。九峰森罗，雄峙天表。厅事之西，故有小亭，对溪山最佳处。予之为判官也，因而葺焉。时方习辞学科，规进取。退自幕府，辄兀坐亭中，繙阅古今书。口不辍吟，笔不停缀。间一举首，则澄光秀气，喷入几席，令人肺肝醒然。去之垂三十年，回忆旧游，未尝不炯然心目间也。比岁杨君修来为此言：匾其亭曰“宏博旧观”。陈君传祖继至，顾西偏，老屋十数楹，岌岌将压。独旧观稍加葺，馀皆撤而新之。为堂曰“见山”，楼其上曰“溪山伟观”。楼之前为台，即旧观之北为轩。轩有小池，剖竹引泉，淙潺可爱，则以“听雨”名之。又为亭曰“仰高”，环其四旁，植梅与桂，间以修竹。循坡登山，结茅古樟之下。于是镡州胜概，尽在目中矣。然君为此，未几则从元戎以出，汛扫汀樵之遗孽。及改镇富沙，君又从焉。其居于是，裁数月尔。而发挥山川之胜，如恐不及。盖贤者之心，于事之当为，亟起而图之，不必为己，凡皆若若是也。柳子尝言：“气烦则虑乱，视壅则志滞。君子必有游息之物，高明之具。使清平夷，然后理达而事成，世以为名言。以予观之，讵止是哉？天壤之间，横陈错布。莫非至理。惟体道者，不待窥牖，而灿然毕睹。然自学者言之，则见山而悟静寿，观水而知有本。风雨霜露，接乎吾前，而天道至教，亦昭昭然可识也。盖尝升高而寓目焉，仰太虚之无尽，俯长川之不息，则吾之德业，非日新不可。以言盛，非富有不足。以言大，非乾乾终日，不能与道为一。其登览也，所以为进修之地，岂独涤烦疏壅而已耶。若予之区区于科目，则既陋矣。陈君乃存其旧，而表章之，可无愧乎。故尝谓天下有甚宏且博者，而非是之谓也。予老矣，久为子云之悔，方痛自澡磨，于庶几万一。而君于斯道，尤所谓有志焉者，安得相从伟观之上，笑谈竟日，以想像春风沂水之乐乎？是役也，起绍定四年之三月庚申，而成于四月之甲子。君字清卿，三山人，以州从事兼招捕使司，屡官于幕，书与为多云。
　　【注】㈠　真德秀：宋，浦城人，庆元进士，内召为翰林学士。

	

旧州学碑记㈠
	

宋　张致远㈡
　　延平郡治，当七闽之冲。而旧学跨西山，特踞形胜。九龙、双旌1、衍仙、文笔诸峰，皆秀拔摩云，环顾如列屏障。建、剑二水，会而南注。风雨晦暝，神物吼跃2潭静天开，想紫光犹隐隐斗牛间。异时伟人辈出，其冠巍科，跻仕。术业足以师世，循良忠烈足以动宸极，而厌绅笏者相望也。建炎初，溃军突至。一夕灰烬，遂夷为阅武之场。顷岁改卜，乃喧卑近市，故老不以为便。遭时右文㈢，圣天子优游翰简，亲写经传。以师臣之请，颁石本于四方。银钩凤翥，灿焕星日。所以幸多士者甚渥，爰建杰阁而珍藏之。于是人益以学宫为弗称，而复故之议决矣。太守宋城路公采，参订舆论，慨然有意乎此。会漕使行郡，乃以教授陈师孟3所与士子4之肄业者，合词以请，得缗钱几二千万。经始于绍兴乙丑之秋，凡是胥占规抚罔不善，抡材选工罔不精。路公改除，而太守大梁郑公椿年，以贤相家风，治先教化。下车未几，棠阴昼静，熊轼戾止。趋工寀竣，故期而告成。殿阁堂庑，雄丽轩豁。十斋南向，窗几明净。虽管库湢室，皆视昔为逾侈。严严翼翼，人以溪山之胜，轮奂之美，炎州所未见也。岁在丁卯夏六月庚申，教授率生徒入升新学，舍菜於　先圣。升降赞拜，观者咸说。越日公即而5落之，以书抵致远曰：“乡校成，不可以无述，且闻有宿诺矣。”致远自束发已游息於斯，固尝惜其废，而幸其复，敢辞不能乎？惟三代而上，言治者本教养之诚，而庠序因以设。三代而下，存学校虚名，而亡教养之意。战国并争，处士横议。郑欲毁乡校，而秦遂焚诗书。汉兴，诸儒自以经籍相授。素木匏叶，行礼於私室。至公孙丞相，甫为之制。其察于二千石者，皆诣太常受业，乡里无素养。厥后议者，谓孔子布衣，养徒三千。今天子太学弟子少，即增员如其数。东汉之季，太学生至三万人。终唐之世，六馆为盛。盖郡国不皆立制度，而教养之法废。徒眩众饰时，为目前具耳。独文翁在蜀，韩愈在潮，以教化自任。历年6数百岁，文物光明，人到于今受其赐。我圣主以经术示之的，俾郡县职7事者咸列於学官8。复贤良孝弟之科，讲饮酒乡射之礼。其有行艺中程者，三岁大比，歌鹿鸣而送之。訚訚济济，有三代之风。学者去澳渫，居高明，相与讲习以为说。懿文德以待用。又有如文、韩者为之劝，其于正心、修身、齐家、治国之要，迨夫出处云为俯仰而无愧。则西汉之经术，东汉之名节，犹以为有憾！顾所成就卓绝何如哉。噫！师弟子分不严，朋友之道缺甚矣。稚壮改其度，势利其守。曾不如9巫医乐师百工之人，不耻相师友。岂士大夫其智反不能及，殆昔有而今亡也。未穷其技，意轻而诋倍者多矣。师非其所尊，友非其所畏。肆口而评古今，率意而议臧否，将谁使正之。夫唯学校修，则尚师友；师友正，则人伦明；人伦明，则风俗美。故既叙其建立次第，又缉缀其所尝习知，而为衿佩所通患者，以附於后，庶几其益勉旃！
　　【校】1.双旌：原本作“双津”，今据宋碑改。
　　　　　2.吼跃：原本作“耀”字，今据改。
　　　　　3.陈师孟：原本作“陈思孟”，今据宋碑改。
　　　　　4.所与士子：原本作“与士”，今据宋碑补。
　　　　　5.而落：原本脱“而”字，今据宋碑补。
　　　　　6.历年：原本作“历千”，今据宋碑改。
　　　　　7.职事：原本作“执事”，今据宋碑改。
　　　　　8.学官：原本作“学宫”，今据宋碑改。
　　　　　9.不如：原本作“不知”，今据同治本改。
　　【注】㈠　旧州学碑记：原名南剑州重建州学记。碑高三?三五米，宽一?六四米。今存第二中学内，为本省文物重点保护之一。
　　　　　㈡　张致远：宋，沙县人，宣和进士，累官终台省侍从。书者罗荐可，沙县人，政和登进士第。
　　　　　㈢　右文：重视文化教育。

	

天柱滩记
	

宋　吴逵
　　古剑津而南五里，有乱石当溪，若颓垣断堑者，水不得安流，怒而奔激，上下之舟，杌棿其间。毫厘有差，则轻者覆，重者碎，篙工水师，无不惴栗！旁一石曰天柱滩，或暴涨不辨港道，望之以为标准。大浸没天柱，则惮不敢行，故险为滩最。绍兴七年，漕台大议开滩，檄逵专其事。十一月既望，开黯澹四港，将及其馀。太守上官愔谓：“宜自天柱始。”于是命邑宰吴叔虎，尉彭亿募众兴工，乘农事之隙，春雨未集而速成之。以十二月始事，迄於明年正月，石开水循，舟行便安。惟事无大小，为之必成。害无久近，除之必去。方乱石群峙中流，非鳌戴神运，固不能动，岂人力所能拟议。今役不数旬，费不过数十万，用能除百世之害，岂人力也。春事方作，逵又当代，虽不毕力於其间，而流上下四百里，三险源委。昔险而今稍平夷，民亦乐成，不惮其劳。先其大，而不为其细，非贤守牧为之率焉，孰以贻百世之利耶？岂若园池台榭，徒供燕游之乐，今日营，而他日废哉！后之君子，幸卒其事。

	

演仙剑潭碑记
	

宋　汤汉㈠
　　维宝祐四年岁次丙辰，九月戊子朔，越二日己丑。朝奉郎权知南剑州军州，兼管内劝农事，节制本州屯戍军马，汤汉敢告於演山剑潭之神。比以八月甲申，请雨于神，是夕雨降。丙戌再祷，夜漏十刻，雨大至，通宵滂沛。丁亥又雨。谨以清酌少牢，来展谢祀而言曰：“演之山兮，紫翠而蜿蜒。剑之潭兮，绀碧而渊泉。是能出云物而见怪兮，庇千里之元元。秋八月而雨啬兮，下土焦灼而烦煎。凛岁事之可虞兮，爰乞灵于山川。披荆棘而款灵坛兮，月星灿乎中天。风高气凉非雨候兮，妙神功之斡1旋。出肤寸於岩兮，奋阴威於重渊。电帜弗摇，雷车弗鞭，倏播洒于清夜兮，遂达曙而沛然。屯阴云凝而不散兮，膏泽遍乎中田。曷感速而施博兮，斯其为真龙与真仙。洁牲醪以报祀兮，坎我鼓乎山之巅。揭灵响之显赫兮，制此词于苍坚。仙飘裾而行兮，龙藏珠而昼眠。善视吾赤子兮，长与尔为丰年。”
　　【校】1.斡：原本作“幹”字，今据改。
　　【注】㈠　汤汉：宋，安仁人，庆元进士，官终通直郎。

	

仪郑堂记
	

宋　邓肃㈠　沙阳
　　吴子少綝成仪郑堂以祀先，而谓余曰：“先君尝穴土为坟。”命之曰：“死当埋此。若身后事当从简易，勿事奢饰。”不幸捐馆，余粗治丧事，作堂墓侧，以致岁时之思。卷曲散材，仅蔽风雨。丹艧之饰，屏皆不用。或过之曰：“噫陋矣哉！毋乃俭其亲乎，尔先人其果安此耶？窃惧怨恫之未泯也。”肃曰：“余先君与子先君，非特荐同年，官同等。盖素合志同道者，余虽弗得拜子刑曹君于堂下，然尝闻吾先君子之语曰：“礼与其奢也，宁俭。丧与其易也，宁戚。”今夫人不务孔子所为奢宁俭，易宁戚，岂知道者，小子志之。今由先君子之言，以卜其友之志，当无二道也。然则刑曹君其安于此也审矣。昔杜预过刑山见有冢焉，问耕父曰：“郑大夫祭仲，或云子产之墓也。遂率从者祭而观焉。遂道不窒其前，视无所于藏也。所用之石不取美者，而石不可用于世也。预将相土以为容柩之堂仪制，其取法於郑大夫。”杜预之贤，民到於今称之。刑曹君之志，其杜预乎。子之为堂而俭，是克承志也。吴子于是矍然而起曰：“予尝名其堂曰仪郑，其言适与子合。岂子之贫，然后知予之贫乎？抑家世学问，初无殊伦与，子其为我记其语可也。”余曰唯。夫晋室未振，敌国方强，当时群臣莫有为进一筹者，惟预与张华潜知主意。立赞其主，赫赫然振师，干戈南指，卵破车折。坐令勋业，与日月争光。余尝谓预之营葬，以郑为则，预之左右晋室，实以周召为则也。刑曹尝则郑葬矣，其所以则周召者，实付后人。堂之成适名之，而以子之才之学，且掇巍科居仕版，今日其有为也。夫如是，而知仪郑之意又远矣。
　　【注】㈠　邓肃：宋，沙县人，授鸿胪寺簿。

	

云雁庵记
	

宋　吴一鸣
　　吉溪距城五十里，厥地袤而夷，厥土沃而厚，厥山高而秀，厥水环而纡。扶舆清淑之气，物不能得，而人得之，为君子、为端人正士，盖地灵则人杰，固应尔也。夫有此宇宙，则有此山川。吾乡自秦已隶职方氏，涉汉迄隋唐，寥寥千百岁，未闻姓名通于上国。昔胡为而晦？今胡为而显与？天地之大德曰生，流行发达，虽颓簷败壁，穷岸绝壤，生意未尝间断。东坡所谓：沧海何尝断地脉，亦有人材为范模是也。昔者常衮使闽，始立学校训导。由是贡士与内郡等。夫闽犹昔之闽也，得常衮而后为士者盛，何地不生才，所患未有表率而风励之者尔。吾家由鼻祖伯仲十三公旷，十五公卓，来自浮光。耨其荆棘茅茨，驱其狐狸豺狼，而卜居于此。教子义方，以忠孝称。于是后来厥绍，而怡轩、东山、藏春三先生继以学呜，韬晦自将，不求闻达。而龟山、了斋公深知之，且序怡轩之文曰：“修之身，刑之家，施于有政，大学修齐治平之事业也。”其荐东山、藏春之书曰：“好学有守，介而能通，则圣门学道立权地位人也。”龟山、了斋岂为不情之誉哉？自时厥后，更唱迭和，有书累万言，而力诋新法之害者，吴潜也。有奏疏，而力陈更化，旋被增秩之褒者，吴君称也。校文而得中兴良弼者，吴方庆也。择婿必取道学之正传者，吴觏也。他如策勋秋闱，蜚英学校，擢昕廷之第，扬仕路之风，三百年间，肩相摩而踵相蹑。龟山谓轩之流风馀韵，足以遗其子孙，而化其乡者，诚哉是言也。一鸣幼从父兄，佩服三先生之训，敛衽诸先达之名。比壮侥幸1，每念先生清名大节，嘉言善行，载之方册焕如也。而未有表而出之，使后生晚近绍闻德言。至于先达诸公，声沉迹绝，亦将湮灭而无传。辄不自揆，撰次三先生行实，盖述延平之言志之，而非作也。刻而祠之雁庵云际寺，且匾曰：“三贤堂”。而又旁搜诰牒，得天圣以来，先达若干人，勒之坚珉，树之堂上。如一鸣不才，以浪先着鞭，亦得齿焉。他日趾遗芳而掩前闻，又将大书而特书矣。抑是寺以雁庵云际为名，盖隐然有雁塔云梯之意。吾乡登进士第，自怡轩始。而是寺乃怡轩读书之所也，故老指为佳谶。今也即是题名焉，岂为怡轩之美也可寻，而是寺之谶亦可符与。然名者实之宾也，无徒誉此寺之名。异时必有归咎於今日之题名者。书曰：“力穑有秋。”孟子曰：“无罪岁。”继自今必因其名而求其实之有志焉。则此寺永为一段佳话矣。呜呼！凡我同盟，其懋敬之哉。
　　【校】1.幸：原本作“侥”字，今据改。

	

水云村记
	

宋　黄裳㈠
　　长涧，自衍峰道广教出田坑始。从父得之於西南山之麓。取其一支，停之以为沼，走之以为渠。厨灶之以酌；桥跨之以渡。异花奇果，垂条倚实，飘云坠影在泉之上下。有云于山，朝而暮合。闲适之态，虚白之象，与夫流水相应。以无心相偶以不纷，俄然相得于东西，杳然相忘于得丧，其孰为此者耶？元丰之初，余自京师而还，省余从父流水之间。俯仰行坐，瞻顾燕笑。及夫日落而禽还，山暝而云收。援毫於壁间，乃以水云村名之而后去。自是郡人始知有水云村之可乐也。寻春逃暑，车盖相属。越十有五年，友人王公实来京师，谓余曰：“今为水云村主人矣，仆将益治之，养生于其间。”予曰：“子之得水云村，固可乐也；其亦知水云村之得子乎？”公实之为人，苟可而止。不为生而劳，不为名而伪。遇吟而忙，得酒而休。方东而俄西，未始而适莫㈡。要其中夷旷而惠直，是水云翁者也，君归乎哉。余后数年，亦筑草堂于衍峰。维钓舟于剑潭。是时水云翁藜杖而相寻衍山居士，肩累而忽往与。是两放相得于无情中，有舞有歌，有吟有谑。妙思绝景，不可得而究也。会归于至无，余之乐也。不知水云翁之乐，亦出於此乎？然则水云村之于我，果有分哉。故为之记。公实他日相从，出此以为质焉，镌诸石。
　　【注】㈠　黄裳：宋，南平人，元丰进士第一，政和间知福州，累迁端明殿学士，礼部尚书。
　　　　　㈡　未始而适莫：一视同仁，无偏爱。

	

延平路新修宣圣庙学记
	

元　虞集㈠
　　至正五年，中大夫庐陵文侯富守延平，大兴其郡先圣庙学。明年三月，郡学录郭圭用士友之意，请书其事，以刻诸庙廷丽牲之石云。我国家之制，自国都至於郡县，皆置学宫。修　先圣之祀。而教其人，以圣贤之书。使有以知乎圣贤之道，以成俗达材焉。内外大小远近无间也。闽越远在南服，去朝廷数千里。延平之为郡在其上游，山环其崇，川合其清。前宋时，州名南剑。天圣乙丑，守臣曹修古始建学於其西山之颠。庆历癸未，天下始皆立学；而是邦之学，先廿年成矣。建炎毁於兵。绍兴刘守子翼，改作於郡西龙津馆，贡院之址，近市不便。路守采请於部使者，得钱廿万。复旧址，后守郑椿年继成之。有礼殿，设先圣先师肖象。有庭、有庑、有从祀肖象。前有殿门，南有棂星门。殿北有尊经阁，又北为讲堂曰“进德堂”。有“极高明阁”。东庑之东，有乡贤之祠，崇奉龟山杨氏，豫章罗氏，延平李氏，新安朱氏者也。祭品祭服，皆有库。又有“肃容亭”，在殿门外。其为学也，有“直舍斋”，以居弟子。有射圃、有庖、有廪，周之以垣，属诸都宫之门也。嘉定十四年，陈守宓修之，凡六十四年宋亡，而学存。国朝至元己卯以来，守者至，皆因之，未遑有所为也。至顺辛未，闽宪分司安礼护世行部斯郡，始督有司治之。致严神座之外，支吾涂塓而已。文侯始至，顾瞻而叹曰：“君子学以致其道，庙学不修，则无以行其教。教不行，治亦不行矣，此岂可缓哉？”乃命工度材，修礼殿，及其门庑。求曲阜家庙遗像，以拟圣人之德容。诸贤近古画像之可考者，亦博求其似。定王公侯伯衣冠之制必称。其仪物座幄严密，弗敢亵焉。庭甓毁缺，易布大石。趋行周折，佩舄㈡中度。彻“肃容亭”，更筑斋庐於塾左，以待祭祀，名之曰“思诚堂”。自讲堂尊经高明之阁，悉从作新，充壮坚致。乡贤之祠既挠，以坏寓祠直舍之半者久矣。侯始大辟其祠，有堂有室，以奉四君子之像。阶庭门庑以称神祠。又作堂於殿门西，与思诚堂相直。校官修其职，则听事於斯也。凡学之舍，可仍者仍，当改者改。崇高华焕，外藻内实，皆亲督指授，无或虚羡。相其成者，教授陈阳至也。学田自曹侯来始置，未克累政。纤致增益，岁可得米九百馀石。司计者习为不虔，耕者岁入寡，而莫之治也。侯按籍，得逋租之在民者，足其修学之用。田久没於浮图者，命南平监邑真宝验其实而归之。得五十石，益岁入以养士。延乡贡进士，佐教授官，训导其生徒。兴化、建宁、邵武之学者来归之，弦诵之声，无间於朝暮，此修学之大略也。於侯之郡政，此其一耳。言学於延平者，则有其说矣。昔者天生圣人，有其德而无其位。徒以其道，而传诸门人。曾子出遗书，以正为学之道。未几，子思已忧其失传，而中庸作焉。夫子曰：“我欲托之空言，不如载之行事之深切著明也。”孟子论古昔治乱之变，以孔子作春秋，而乱臣贼子惧，已当天下之一治。则曾子、子思之书，所以为继志述事之善者欤。非孟子不足以知之也。自是而后，千数百年，否塞溃裂，世变极矣。非无小康之时，然而三纲沦，九法，未有见正於春秋者也。其可谓之善治乎？天之未丧斯文也，周、邵、程、张五君子者，实生於宋，夫子之道中兴焉。於是易、书、诗、春秋、礼记之为教，莫不明且行焉。皇之所以为皇，帝之所以为帝，王之所以为王，授受心法之精微，制度述作之久大，发明折衷，无复馀蕴。若夫天之所以为天，人之所以为人，学其学者，皆有以知其性命之理，以成己成物焉。善推其所至，则存乎其人矣，谓非斯世之一大治不可也。是故宋之有天下，土地之广，威力之强，则有不如前代者；然而诸君子者生焉，则其所系之重，盖非人力之所能为也。夫孰敢有所间然哉。程子送其门人龟山杨氏之归，已有“吾道南矣”之叹。程子之叹，非私叹也。程子没，而宋亦亡。道学绪馀，不复有闻於中州。当时之人，亦有知人心之不可收，天命之不可复者。起杨氏於衰老而用之，虽若无及，然其正谊明道，以救坏乱於危难之秋，则亦非小补者矣。其南渡也，间关自存。社稷之臣，多君子间於小人，不得一日安其身於朝廷之上，亦何以为国哉！杨氏与其同门，倡道学於闽中。一传而为罗氏，再传而为李1氏，三传而朱氏出焉。端绪渊源，正大明白，所谓百世以俟圣人而不惑者也。名教实赖之，故虽绵延微弱，遂至於亡，然而犹足以为礼义之国，卜之万世，而不可诬者，则四君子有以续道脉之正传，起民彝於罔坠固也，天之於斯文，岂偶然哉，盖有所待也。我国家，祖宗龙兴朔方，已知尊圣人之道。世祖皇帝制度考文，朱氏之书，所以继前圣而开来学者，大臣用以辅治。而道学遂与国家之运同盛於今日，不绝如线之绪，安得不推其所自乎？杨、罗、李氏，皆生延平。朱氏以其先人官尤溪而生。风云会合，天之所以邹鲁於吾延平者，何其厚欤！延平之学者见闻，得於父兄，有非他郡之所能及也。其必有以体侯之意，不负圣朝崇学之盛者乎。侯固宋少保右丞相，信国公之孙也。国亡死臣节，我国家公天下之心，风示世之为人臣者，至於今称之。延祐中，用大臣言，特召公子升至京师，拜集贤直学士，执经禁近，将有所访焉。入使南海而没。今侯之治，盖有所受教矣。道义所在，莫不兴起，则其所以劝成於学者，又有不在於言语声色者哉。
　　【校】1.李：原本作“季”字，今据改。
　　【注】㈠　虞集：元，仁寿人，累迁奎章阁侍书学士，纂修经世大典。
　　　　　㈡　佩舄：仪容整齐有礼。

	

李延平先生墓田碑记
	

明督学　熊尚文
　　丰城后学如熊子者，何幸得入先生之境，知先生之墓在瓦口山之阳也哉！熊子视学始入闽，一禀今上功令，俾闽士，唯紫阳朱先生传注是遵。朱先生实得统於延平李先生焉。则李先生者，开紫阳之道脉，启百代之真传。千秋俎豆，先生之食报宜也。熊子尝以从祀孔庙抗疏，俞旨议行。岁庚辰，乃以督学迁维扬备兵，且辞先生之里往焉。尝访先生之后，先生郡有祀祠，家有特庙。春秋郡守率属祀於祠，复命博士，往祀於其家之庙，先生於血食，洋洋在上在左右哉！先生之祠若庙，所以妥先生之神也。先生之墓，所以藏先生之魄也。祠则祀家又祀墓第己焉，亦奉牲举奠未尽之义也，如先生何？矧山深墓古，草茂狐潜。忽尔崩圮，渐以蓁芜也，又如先生何？焚楮成仪，披荆护冢，以贤者为先生后，力自能为之。而讲先生之学，宦先生之土者，晏然不为先生计，亦罪也。熊子宦最拙，无能明先生义理，上以报朝廷，辞尸素。唯是交际甚鲜仪节多疏。赎锾之馀，无爱也。出二十金与先生之后，为置田若干亩，备春秋墓祀，及预年代修葺诸费。当是时也，郡守倪君助俸十金，共成兹举。熊子窃以为请祀先生於孔庙者，崇先生之完念也，置先生墓田，使得备诸费者，崇先生之片念也。完念动於熊子锡予之典，惟天子是命，所不惮抗疏以请，期於殚是念而足。若是片念，熊子萌之贤守令，相与襄之。岂足儌先生之享，先生亦岂借熊子片念，以存斯墓於不朽。先生继往开来之功，自千万世无能朽也。熊子讳尚文，江之丰城人，登乙未进士。郡守倪公讳朝宾，浙江之萧山人，登戊戌进士。南平令刘君讳兆元粤之博罗人，登甲午乡进士，得并记。

	

延平社学碑记
	

推官　罗心尧
　　延平故有社学四布，列郡城内外。先任存斋徐公，以馆职出为郡理，曾修复建置焉。至今父老犹能述其教，举其事，津津不释诸口。自公之去，浸淫废为民居者，五十馀年。丁亥之秋，余承乏此邦。睹先贤之馀风，览民生之既庶。窃以为政首教化，学先蒙养。苟社学之不复，则蒙养之谓何？然骤夺诸民不便也。岁己丑叨摄郡事，凡四阅月。赎锾之积，约九十两有奇。乃属许府幕元乡召四学居民赎取之；又以其馀，修葺崇饰，称新居焉。学既成，请於郡守惺堂谭公，择其民通训诂，有行谊者四人置为师。先是南平县有炉峰及西崇福寺田山，各若干亩。往往为豪民隐占，讼於公庭无虚日。余以为，占於民，与夺而归之僧，无当也。曷入官，以充社学之费。牒请於分守复吾侯公，督学双台耿公，咸报可。於是岁得租银四十两有奇，议以三十有二两，分给社师束脯。而以其赢馀，食饮诸生之课文者。秋成之期，佃民赋县，县赋府。社师各诣府请给，岁以为常。明年之夏，太守新塘周公，二守霞谷郭公，引驾月川漆公，则又悉召四学社生，宠之冠服，教之工歌习学，俾明长少。於是闾阎童子，咸彬彬有礼让焉。君子曰：“斯举也，岂里社细事哉？乃其关於蒙养者，则至巨且要矣。倘世世存之无变也，教化亦尚有赖乎。然天下事，始未尝不成之难，而后稍颓废也。”爰馋之石，以告后之当事者。

	

薛大尊开南平县儒学青云路碑记
	

明礼部右侍郎清源　黄汝良㈠
　　今天子申布功令，广厉学宫。所为藉甄陶而辟樵薪之路，尤重其任於守令。彼其奉天子德意，帅励一方教化，属其提衡，士习系之振起。利有所当兴，不难鼎创。弊有所当剔，不惮弦更。以故程效易，而奏初捷。其自博士弟子，实嘉赖之。顾有岁计之功，世计之功。功极於世，则旋乾转坤，宇宙在手，斯不朽之所为烈也。南平为镡郡首邑，而学设於郡治之西关，故称形胜者。在有宋，人文辈出。以迄我明，云变霞蒸，代兴而建名世之业者，烺烺可纪。迩者儒效阔疏，文运视昔稍逊，说者不无遗憾於地灵。今岁丁未冬，郡大夫薛公，以东粤名儒来守镡。兴学作人，观风问俗，月未浃，百度维贞。己周览山川，税驾於邑庠，升至圣之堂，徘徊者久之。顾谓司马梁公，司理徐公曰：“邑学负山临水，虽风气钟哉。惜也，明堂逼近民居，路壅南征，法未尽善。”恒思有以辟之，适会民居火，赤地荡然。公曰：“是天之相多士，以有今日也，图之此为时矣。”是时视南平事者，司理公也，则悉倚办1司理，而守公自捐俸佐之。诹日度地，伐石鸠工。易居民以地之在官者，有钧利而无觭胜。而以萧丞科芳董厥役，始於戊申季夏，甫一月而工毕。更名曰“青云路”，志文运所由兴也。博士弟子幸观厥成，因聚族而谋曰： “守公造士作人，功未易更仆数。今兹之役，实贻吾党以不世之利。宜以不世识之。”於是文学黄君履谦、计君贞亨、陈君道充肃币2。介诸生杜云鹄、黄应贤、吴士庆、张勋抵清源，而徵词於不佞庐居中，幸获闻教，其奚能辞。窃惟国家以文治，治天下唯贤师帅，勤宣德意而作兴之。乃当世之求吏治者日苛，而有司之避吏议者日巧。恝然於所当路，若罔睹闻。即官守，且不啻市肆，蘧庐3视之。至於庠序，辄谢未遑。语以改作，殆有甚焉，几於秦越其士矣。薛大夫为政，独持大体。先文事之急，而后诸务。不为一时眉睫之计，而为百年储士之图。利所当兴，心独切焉。无负天子申布功令，广厉学宫至意，此其为尤难，此其为希觏者也。僖公修泮，鲁颂记之，於今为烈。是役也，以回天造，以协地灵，以兴人文，三善具矣。其斯以为非常之事，非常之功，要以非常之原则，大夫灼见之矣。自今多士钟为人杰，蔚为国华。樵薪之路辟，而汇征之途广。翩翩连茹而拔茅，泰其事业，驾昔人而綦光大之，其永永拜大夫之赐。四生奉不佞言复之，文学遂勒之贞珉，永彰盛举焉。郡大夫薛公名藩，司马梁公名淳，俱粤之顺德人。司李徐公名久德，江右之上饶人。万历二十六年孟冬之吉。
　　【校】1.办：原本作“辨”字，今据改。
　　　　2.币：原本作“弊”字，今据改。
　　　　3.庐：原本作“芦”字，今据改。
　　【注】㈠　黄汝良：明，晋江人，万历进士，累官礼部尚书。

	

郡守孙公邑侯陆公德政碑记
	

明　游居敬㈠　邑人
　　余幼时，则闻吾郡延平太守孙公，吾邑南平大尹陆公，亟亟为民惠政云。盖弘治辛酉岁值旱魃为虐，天不雨者数月。二公率寮属，竭诚事祷，既而天果大雨。二公喜天之鉴，弗忍张盖，步归行数里。遂俱遘疾，相继卒於官。延之父老子弟，戴二公之德，相与诣廨舍哭吊，且治棺殓事，痛二公之泽不获终究也。又尝闻诸学士先生，吾邑之旧贤令，曰：“某侯廉，某侯敏，亦必以陆公为称首焉。”二公之没也，既己祀於名宦。而延之士民，怀思其德，相与立祠祀之。嘉靖戊戌，前郡守裴君至，谓其祠在学宫之侧，其地为隘。而士民亦以瞻趋弗称为言。乃度地更祠於郡东门外大溪之南，岁时致祀，名曰“哀慕”云。哀者，二公之切於为民，而霣其躬也。慕者，慕二公之惠政，而足以贻诸无穷也。与夫古之咏甘棠之诗㈡，泣岘山之碑㈢者，异事而同情矣。斯举也，盖义举也。当时吏部侍郎玉溪张公，侍御蒙泉包君，南湖徐君为文纪其事，距今凡九十余祀。岁辛亥八月，陆公之孙，刑部郎中陆汝成者，奉钦命减刑於闽，至延，即拜公祠。且慨然以公未有特碑记为歉！因诣余拜言？“愿阐其详，以昭不忘。”呜呼，顾余曷敢当作者哉；然刑部君之征言，则固孝思之至念，而亦郡民之所乐谈者也。又曷可辞？乃稽诸志牒，采诸耆俊，而益知公之履矣。公讳嵩，字如嵩，别号省斋，浙之归安人。登弘治丙辰进士。初授福州罗源令，即有声。未几，用荐调南平，治凡三载余。尽心拊循，民用殷裕。邑治旧在郡城之西，公时尚仍之。洁操励政，锄奸植良。徭役务减，征敛以时。而又新学宫，辑邑志。以淑士章轨於礼教殆惓惓焉。用是吾邑之民，得有所庥。无俯仰之困，无横暴之侵。彬彬乎絃诵读书之俗，迄於今不衰，实公有以遗之也。而祷雨，乃其为民之尤著者耳。夫世之为守令者，有功於民。其去也，则民为生祠以祀之。若公之作福於吾邑者甚溥，即其存也固宜得祀，而况其死於民事，而追祀之。於祭法，为尤应於时制为不悖者乎。然则公之合祀於祠也，久为士民瞻仰之所，且慰崇德报功之思。而岁陈俎豆，有司盛服将事，而黎庶亦得奔走执役於其侧。咨嗟叹之余，慕公之心，不将与慕孙公而同其无也哉。如是则又将使莅於兹土者，访公遗迹而行之，以兴思齐之念，亦是祠之一裨，而公之德为不忘矣。且德隆者，其后必昌。孙公之子毅斋公，今为大宗伯，掌詹事府事，位望烜赫。而公之父守泸州，公之伯兄如崐，同公登甲科，为御史。世德渊源，固已发其祥於前。今刑部君，克趾厥美，发身科甲，蔚有令望。而其来闽也，方将体圣明钦恤之德，敷八闽平反之仁，以继乃祖之所遗者，而益光大之。异日跻华陟要，未必不与孙氏而并耀也。然则天之报施，信乎不忒。而以慰公之灵者，岂特吾延之祀而已耶。太守秀水沈君，初莅政，首崇古哲。暨二守泰和曾君，节推缙云李君，以刑部君之意，命工砻石，来速余文，爰敬书之。庶观者知仁者有后固如此。若夫祠之规制，与孙公之名绩，具在前碑，兹不著焉。
　　【注】㈠　游居敬：明，南平人，嘉靖进士，累官都察院副都御史，有传。
　　　　　㈡　甘棠之诗：人民感念善政而作。
　　　　　㈢　岘山之碑：岘山于湖北襄阳南，碑为纪念晋羊祜而立。

	

府城隍庙大殿左重建豫章书院碑记
	

明副使　田顼㈠　尤溪
　　顼闻之先正云：“龟山载道而南，士之从游者众。惟豫章先生潜思力行，诣极任重，故独得不传之秘於千载之下。”顼又闻其资禀劲特，清苦可畏。一悟所学之非，辄鬻田徒步从师正学，先生之志毅矣。其所为学，服膺师训，务自心害而去之。故一切嗜好，无所入乎其心。所著诗解、论孟师说、春秋指归、释例集解、台衡等书，又皆议论精核，足以羽翼六经，而开辟元奥，先生之学邃矣。遵尧一录，深辟王氏功利之非，又其息邪说，距诐行之大者。他如“天下无不是之父母”之言，扶三纲而植五常，潜消逆党纂弑之祸，先生之惠宏矣。虽其清介绝俗，不求闻达，人罕知之。龟山则曰：“唯从彦可以语道。”陈几叟则曰：“自吾交仲素，日闻所未闻。奥学清节，南州之冠冕也。”延平李氏亦曰：“先生性明而修，行完而洁。扩之以广大，体之以仁恕。”其见於师门之所称许者如此，先生道德行谊之实可知矣。夫以先生深沉纯粹之资，师友渊源之自，继往开来之功，彰彰较著若彼也。顾其所诞育之乡，严事之典，旷而未举，学者不能无憾焉！正德丁丑，进贤姜侯始即城西建祠，庶几致其仰止之心矣。继复改建学之西偏。未几，扩为文庙，祠遂废矣。一终星纪，未之有复也。前溪裴侯，来守吾镡，下车未期月，慨然以兴复为己任。乃集僚佐暨师生，图所以重建之方。佥谓：“哀慕一祠，地势爽垲，邻於二学隙地一区，可以更祀孙、陆二子，实堪兴筑废所。”遂上其议於巡按李公，分守陈公，得报可。乃经画百费，鸠工庀材。中为堂，奉妥神位。外为讲堂，门庑庖湢之类，靡不毕具。东西翼以号舍，用栖学者。堂成属记於余，余谓裴侯之政，知所先务矣。世之所谓能吏者，类多刀笔簿领之务。而化民成俗之意，顾无慨乎其心。侯能追原本始，崇祀先哲，以矜式后学。非有尊德乐义之诚心，无以及此。况复以身为教群萃诸彦，躬为讲论。开之以道德性命之旨，博之以诗书礼乐之文。使其知士之所以学，盖有卓然科举文字之外者。则夫鼓舞作兴之下，岂无闻风而起者乎？抑予闻之，龟山曰：“学者，学圣贤之所为也。欲为圣贤之所为，须问圣贤所得之道。”先生亦曰：“周孔之心，使人明道。学者果能明道，则周孔之心，深自得之。”观夫二公远绍邃承，立论精切。而其所以授受之际，亦不越乎道之一言。则夫二公之学，亦异乎世俗之所谓学者矣。后之来游於此者，苟能元匹前修，日加刮砺，居敬穷理，存养省察，反诸身而求之，庶乎其知所志矣。其或於睢放，恣缀藻饰，以媒利禄，钓声誉，则弃不赀之身於一物之小，非我侯所以幸教是邦之士之意也。嘉靖十九年庚子三月七日己亥，前进士贵州按察副使、提督学校，尤溪田顼譔。
　　【注】㈠　田顼：明，尤溪人，正德进士，历兵礼二部郎中，迁贵州提学副使。

	

南平学师林先生功德碑记
	

明副使　江士英　建安人
　　学师之於子弟，分也，而临别丐如椽，叙懿烁，以壮行旌者，情也。至於泽及一庠，功垂百世。度越等夷万万者，则又非剪采雕辞绘句，所能志不朽也。南庠学博林君，为吾闽莆中望族。自唐茂则公肇兴，嗣传九牧科甲而累若者，不可胜纪。君复以辛酉亚魁，壬戌副榜来署兹庠，以兴起人文为己任。甫莅毡，即萃诸生而勤校艺。按月课会期弗爽，供具必备。至品题甲乙，靡不心折。且不难肢批而节解，一字之茹吐弗遗。俾人人咸知向往南平北斗，共瞻趋矣。至於饩金之颁，随到辄给，无抵换无侵克；间有预贷者，君亦不吝倾囊以应，欣如也。更周鹑结之士。士有枉抑者，代为伸之。嘉敏者鼓朱，黑者牖。跃冶者，尤煅炼之。而文运丕振，士风於变，其裨益何如也。先是学宫因冯夷荡析，庙貌大媟。当事者屡请屡辍，弗克终事。君造士之馀，觉愀然不安！於是慨然身任，请之邑侯，及商诸两僚。遂捐俸，鸠工程材办物。首葺启圣祠，以隆原本。未匝月，而灿然更新。渐而及　圣殿，渐而及明伧堂。凡庑舍、缭垣、斋房、坊表、栋宇柱，楹门扉棹楔，昔之倾圮霣陷者，罔不缮密完巩。且浚泮池之汙泞，树环池之。经营今已告竣，视西斋较丽焉。皆君之不遗余力，而次第成功者也。诸生入庙。而瞻壮丽，宁不睹河洛，而思禹功耶？又念庠附郡郭，春秋祀礼，仅行释菜，牺牲不成。适遇道府县诸公捐俸，助学置田，年收租银若干缗。君毫不自染，除供课用外，册定若干，以增置牺牲。视昔有加，岁为定例，此其功之尤钜者也。夫庙貌葺，则圣灵妥；祭礼增，则享祀丰。造士兴，则又人文科甲，鬱勃以兴。所称垂百世，越等夷者此也，岂仅尺幅能贞於永久哉。君犹警枕下帷，拟再上春闱，鏖敚鼎甲。无奈直指督学，暨诸当道，褒旌沓至，荐剡加交。朝廷亟藉函鼎，而石埭之命下矣。乃及门诸士，念功弗置也，请予一言，勒之丽牲之石，以识其泽。夫君之教衍苏胡，才兼韩范。署谕而功光庠序，必仕令而化溢弦歌。异日擢巍登嶛，而鸿猷骏烈，铭旗常，勒青史，照耀千秋。直与其先茂则九牧辈媲徽，传不朽矣；又奚藉於汝镡之珉也？然功尽善，而泽可久，则汝镡之珉，亦自不可少者，其备述余言，以登诸石。林师讳芸荪，莆田人，登辛酉科。崇祯三年庚午季夏谷旦，通学门生万汝辉、吴从周、游王庭、江荣等同立。

	

督理扬州榷政尚书户部员外郎游公去思碑记
	

明　焦竑㈠　修撰
　　今民若商困矣，而在维扬为甚。以彼山行川涉之所震惊，风霜瘴雾之所侵胃。蛟鼍虺蜴冲1波急洑之所抵触。幸万有一安，乃得什一之息，奉国家之榷；而以其赢，为俛仰资也。顷复以中人，四出索之。譬之泽竭而渔不已，民往往嚬呻，而为涂中瘠者以此。岁万历癸卯春，部使者当代大司农念，无如游公贤，则牒以往。公让材不任者久之。余以谓：“此大司农之所以急公也。”夫鼓瑟者，纾其大弦，和其小弦，而瑟乃可鼓。若大小弦皆急，非戾则绝。世所称榷者，常锢百货之饶，细若鍼芒，一无所漏失云尔。以维扬之商，罹沓至之税。大弦之急如小弦矣，大者戾，小者绝矣；非公其孰与纾之？余知公甚深，大都宽博深厚，不好为排决刻峭。而才之所负，守之所抵，盖百口不能眩，万夫不能移焉。公少名家子，娴文学，负孝友声籍籍。筮仕冏寺上林，於俗所谓例者峻郤之，不以秋毫之端自缁也。迨莅维扬，壹意以宽商惠民为计。力言於抚巡，尽改中人苛税，归之有司。已而宽减其科条，爬梳其敝垢。苟可便人，盖不汲汲於取盈然者。即额之当榷者，时时纵舍之。念水潦祁寒之苦，商舶之不征者匝月，放免粮艘，至八百余缗，他可知已。然公日视事，最勤最核，而下无所遁。往者钞户苦吏书侵用金钱无算，征解不以时。公多方程督，克期以完；而且镌碑以为戒。虽豪有力者撼之，不为动。自此帑无匿财，奸无骩法。固非中材顾望，弛而不张者所能办也。繇斯以谭，纾与纵异。先教化，后诛罚，是之谓纾。好姑息。隳纪纲，是之谓纵。鼓瑟而纵弦，则无声矣。为政而纵民，则无政矣。公能办於此，盖其施在一隅，其仁足以示四方。其事虽行於一时，而其法足以传后。故采舆人之诵，而乐识其事。非独以慰扬人之思，将使有志於民者，推公之所已试其法，可不待顷而具，则公之为泽弥远矣。公名于广，闽之南平人。以任子起家居恒修身缮性，动以圣贤为矩矱，此不著。著其榷政可师者，俾后人得以观焉。
　　【校】1.冲：原本作“街”字，今据改。
　　【注】㈠　焦竑：明，江宁人，万历中以殿试第一人，官翰林修撰。

	

万福精舍田碑记
	

知府　张楷㈠　广陵
　　万福精舍开山师庵老人，授法於良冶和尚，传临济三十四世，实天童山云悟和尚第五世孙也。老人本姓刘讳从显玉融之绵亭人。配江氏，生二子，长道赭，次道守。初为儒，补闽县弟子员。鼎革后，遂弃诸生，携二子入黄柏山万福丛林。礼时默师，披剃。老人即以二子为法嗣。而二子视老人为本师也。后数年，老人访其族兄明杜於剑浦。族兄因与何高桢等，於庚子夏，结庐九峰下居之。仍曰万福，不忘所自也。庚戌夏，老人西归。二子挟其骨，往葬柏山紫凝峰，峰下四潭祖塔。距今又十五载，檀越高镇等及堂弟熙默以佛宇卑陋，复倡募广拓之。翼以寮舍、方丈、香积等所，略有次第。而又别搆一堂於东偏，以祀母。颜曰：“报亲”。并置香灯田若干亩。凡岁时伏腊，具蔬果供之。此盖往鬻绵亭遗产，原付族人祀母之需者也。昔大目犍连始得六通　见母，辄悲啼大叫白佛。佛设兰盆济渡之法，敷床卧，且尽世甘美以著盆中，供一切圣众。虽六亲眷属，亦应时解脱，福乐无极。且使世间修孝行者，念念中怀，常忆父母作如是供养，以酬乳哺鞠育之恩。则仰报慈亲，固亦佛氏之遗意矣。由斯以推，应不独二子之敦本为然也。今二子键户焚修，尽力园蔬，甘淡泊以坚苦行。其缵承老人馀绪，固赖贤裔，俾世世保守而弥光，则又在继起者之善为率循也。因勒其事於石，使后人知创建有由，率循有本，庶几相承於弗替云尔。
　　【注】㈠　张楷：明，慈溪人，永乐进士，累升佥都御史。
艺文志　记

	

道南书院碑记
	

清朝陶敦和
　　延平道南书院，明正德间，知府欧阳铎，始建城北龙山之麓。后院既废坏，而为之师者，亦近取南邑中，诸先进为后生辈所推信者，先期上其名於太府，太府报可。为师者即自择一闲旷之区，开馆授徒。太府遣经历官，时一往临视而已。故其学谓之府义学，师曰义学师。义学师常数十年不易，故院中田亩，遂占为己业，转鬻他人。至康熙间，知府周公元文，念学中无恒产，师生皆难继处以守。乃支无碍库银，买田若干亩，岁收谷八十石，以为为师者修脯之资，於是始有书院之田。岁戊戌，知府任公宗延，复相地於紫云台，即府儒学旧基，重建道南书院，於是始有师生读诵之舍。盖国朝书院之兴，二公之力为多。其后，书院岁久不葺。而故时卫指挥署右，雍正间，尝设正音书院，屋颇宏邃，诸生辈皆迁寓其中。由是道南书院，反成虚置。乾隆丙寅，前宪副使张公坦，重加修整，又礼请前邑大夫之去位而有文望者，使专讲习。公复时时入省其课，与诸生评讲不倦，一时士类向风，人材蔚起。盖自是而主其席者，必慎选博学有道高明之士，以楷式诸生。诸生辈，亦无不以得入书院为荣！然而讲堂之外，庑舍无多，而修脯之不足，与诸生饭食供馈诸需，皆官斯土者捐俸为之。和不敏，为令南平九年於此，仰承道宪李公，及先后太府公，乐育人材之意，早夜图所以为诸生长久之计，谓：“庑舍之缺，则后来者，不妨於附近之所，赁屋而居。惟是修脯供馈诸需，捐俸恐难为继。又以书院为郡邑育才之地，不宜独自为功，故凡邑人之慕义输金者，亦复不逆拒之，而乐与共成其美！凡续置田共若干亩，稍补修脯之缺。尚期修脯既充，当续为诸生谋膏火之资。而余奉龙溪之檄，旋即得代以去。将行，诸生请刻石，以记其事。其意若欲归功於余者，余不敢当也。为历叙前此兴复之由，使知前人之所以为诸生谋者，用意甚勤，而历年甚久。如是诸生可不争自奋勉！以毋负守土者作人之厚意也哉。遂并记其田亩谷石之数於左，而空其下方，以待后之同志者，续兹未竟之绪焉。乾隆二十一年丙子春。
	

重修南平县学碑记
	

清朝许廷璠
　　吾南儒学建於西郊，首面大溪，址殿山麓，九峰环亘，双流襟带，洵足以启佑文明，为崇圣奥宇。考之邑乘，前明洪武时改卜於此，中间兴废递嬗。我朝自康熙己丑，前宰顾公修葺鼎新。越今复三十载，风雨鸟鼠之馀，摧颓剥蚀，继以倾圮。余於癸丑冬，来宰斯土。凡月吉诵读，暨春秋时享，瞻对徘徊，目击心惊，大惧坠兹教基，致厥职，以贻典礼羞！爰进绅士而诏之曰：“吾邑为南剑权舆，理学名贤接踵，紫阳俎豆，济美十哲。即罗李诸彦，无不起而问两庑之牲宰。此邦多士，久视同家塾，则其谋所以妥灵告虔者，不可不周且备也。况圣天子右文敷治，广厉振兴，有加无已。凡庙中干羽琴瑟，玉豆牺牲之属，咸颁定制，以期大备。顾兹庙貌，圮废不修可乎？”绅士唯唯，余率僚属，节俸庀事，以为绅士倡。绅士捐助，共襄盛举，鸠工度材，从事橐鼓，期年而落成。自殿祠而两庑、而堂舍、而门楹，丹艧璀灿，焕然一新，以妥神灵，以乐育多士。弼教化而开文运，胥於是乎在焉。是举也，始於雍正十三年六月，竣於乾隆二年七月。计縻银一千　百两，纪勒於石，以昭风劝，以示后人。乾隆二年孟秋月谷旦，举人陈梦鹤、生员蔡解晋、彭珏、江湘、邱志达等同立石。

	

重修南平县城隍庙碑记
	

清朝苏渭生知县云南
　　国家崇祀城隍，所在郡邑，春秋致祭，为其足以御灾捍患，人民安堵也。为其能为民请命，时雨旸以致丰稔也。为其能福善祸淫，足以助流政教也。南邑附郡旧址，祀郡城隍。康熙壬申，前令上虞陈公始建县城隍庙，迄今五十馀年，墙垣倾圮，丹彩剥落；且规制迫隘，不足以妥神灵，而壮观瞻。余莅任始谒，慨然有动於心。夫赏罚明威，阴阳一理。大易不云乎，先王神道设教，诚以惠迪从逆，圣智不能易其说；而作善降之百祥，作不善降之百殃，虽夫妇之愚，亦可晓然共喻。故为不善於暧昧之中者，即偶漏有司之文网，而卒不能避神明之诛殛。城隍之神，载在祀典，以俎豆於一方，固其尤大显明赫濯者矣。则所以使民生敬生畏，而潜消其匪僻之萌者，庙制乌容以不严哉？三年以来，捐赀倡率，众志竞劝。然后门庭翼然，堂阶肃然，报赛有所，憩息有室。神像庄严，既垂绅正笏於上。而殿旁以及门庑，更备设诸神像以佐之。使入是庙者，竦然於神目如电，知昭报之不爽毫厘，则所以助政教，而弭慝於未形，於此邦诚不无小补云尔。功既讫，会余有东宁之役，士民佥请曰：“愿有记。”因序其略以授之。继此则葺治於不废，后之君子，谅有同心云。

	

万福龙王庙碑记
	

清朝苏渭生知县云南
　　古者为民请命，水旱有祷，祷於山川社稷之神而已。大祝掌六祈，四曰：“萗祝”，此以为祷水旱也，亦不言主祀何神。汉唐以降，始有祷雨於龙渊龙湫，而辄应者。盖天雨莫如龙，山川社稷虽神，其所以导阴阳之和，而布之下土者，匪龙弗灵明矣。我世宗宪皇帝，念切民依所在，省会敕赐富农龙王之神，巨典煌煌，永为之制，其为福於生民者，至无已也。闽南地势险峻，民多依山垦植，桔槔俯仰之具，无所于施。故雨泽稍愆，辄呼庚癸，而南邑瘠壤为尤甚。余自莅任以来，省览风土，每当土膏蒸动之时，即勤勤以望雨为急务。顾祷祀之所不专，是无所藉以致其虔洁也。因择地於九峰之麓，即万福庵故址，而稍拓之。芟矱荒秽，次第葺治，以为龙王之庙。按邑志，明末有高士刘从显，弃儒冠，入黄蘖山万福丛林。披剃归，而结庵奉母隐居於此，今庙仍颜以万福，庶不殁前人之遗迹云。庙当九峰深秀之处，迭嶂蜿蜒，林壑幽茂。面南城，而俯两溪。凡官民商旅之往来，风樯雨楫之止泊，无不毕集於其下。而一入庙门，峰回径转，不啻杳然别有一天地矣。当溪之滨，建坊曰：“龙津胜地”，此登进所自始也。折而上为“环翠亭”可以小憩。亭之右，为醴泉，有池洼然，清泉滴滴，自石龙口中出，洵源头活水也。其上为雷公殿，云行雨施，必丰隆列缺为之先后也。殿之左为山门，门内墙阴为庆雨楼，备报赛也。循阶而上，为龙王殿，敞朗正中，亦严翼也。殿后有报亲堂，即刘高士故迹。庑下有碑记，颠末颇详悉。其上为三宝殿，山僧之所以奉西方圣人也。其后为止观轩，倚山为垣，岚光竹树，倒影入眉宇，皆作绛绿色，於销夏为最宜。右垣之外，当山径而宽平，构九姑神殿於其地，俾士民之祓无子者祈焉。至是而庙之规模，於是乎粗备矣。是役也，经营凡两阅岁，凡一椽一瓦，悉出俸薪之馀力，故不得不崇简朴，亦聊以备一方之典祀。而三年以来，幸邀神贶，雨旸时若，使四民各安其业。而宰斯土者，亦得藉手以告无罪焉。则是役之兴，乌可已哉。工将竣，役人版筑，取土得古碑一方，文字清雅可读，盖宋理宗宝祐四年，知军州事汤公，得雨谢祀之文，其词1有曰：“曷感速而施博，其唯真龙与真仙。”则知此山之祀龙神，不谋而适合於古。而世远年湮，纪载荒落，并汤公之名姓，不复见於志乘。今乃於神庙垂成之日，而五百馀年旧刻，忽自呈露於苔埋土餂之馀，亦可以见人事废兴，境地显晦，皆有数存乎其间。而神灵之默赞於幽冥者，非偶然也。因取原碑置诸壁间，并不揣荒陋，而自记其缘起於此。
　　【校】1.词：原本作“祠”字，今据改。
	

重修豫章罗先生祠碑记
	

督学沈涵㈠
　　涵既疏，御书褒赐延津诸儒，以今年春正月颁赐至闽，而豫章罗先生得“奥学清节”四字，与杨、李二先生四额，并悬於郡城之道南祠，邦人称盛事焉。故道南之有祠，原以奉祀龟山先生，而罗、李并配之，非专祀也。居数月，太学生罗圻彬，偕其从子祠生罗峋然，踵门告云：“我祖祠在南平之罗源乡，创自明正德间，重修於嘉靖，今岁久尽圮，峋然独力修之，工竣，恭勒御书於石，而请为文以记之。涵曰：嗟乎！祠之废兴固有时哉，虽然有废有兴者时也，其所以废而复兴者道也。尝考宋史，先生生於罗源，穷约不仕，晚就博罗主簿，乃卒於官，越数年，而丧始归葬，至宁宗嘉定年，郡守刘允济，上公所著遵尧录，赐赠谥焉。然则先生之在当时，遇亦寡矣、固天能穷於生前，而不能晦於身后。天能使之流离老死於南宋衰乱之季，而不能不使之大彰明於兴朝全盛之时。呜呼！是孰致之然哉。长杨五祚九成仁寿之属㈡，虽以帝王之威力，而不能保抔土之或存。即如宋世闽中士大夫若章惇、蔡京、惠卿之徒，身都卿相，富贵权势，非不赫赫动人也。迄今烟消草灭，求片壤栖神之所而不可得者。以先生韦布之微，下吏之贱，道途客死之穷，顾乃身没未几，名播於国，书献於朝，赐爵上公，崇祀圣庙。又五百年，而遭逢右文真主，宸章褒宠，照耀古今，使薄海内外，无不知先生其人者，岂非道之所在，历万古而不可磨灭，有如是耶。涵既而深喜斯祠之成，又嘉峋然之志，而望其力求大道，以克光祖烈，仰报国恩也，於是乎书。康熙丙戌夏月吉。
　　【注】㈠　沈涵：清、归安人，康熙进士，内阁学士兼礼部侍郎。
　　　　　㈡　长杨五祚九成仁寿之属：指隋代五个帝号，隋文帝建仁寿宫被唐太宗改为九成宫。

	

李延平先生祠堂碑记
	

清朝于辰
　　理学之昌自朱子始，上接孔孟之传，中衍伊洛之派，下开千万祀道学之脉。至於今考亭云谷，群奉不祧之祖，盖砥狂澜於一柱，回长夜而复旦矣。顾其薪传所自，或以龟山载道而南，阐明理学，遂使理一分殊之说，轩豁呈露。丹山绿水，至与濂、洛、关齐名。而不知剑浦之滨，九峰之麓，以一发引千钧，绵绵延延，寝以昌炽者，则延平先生之力也。考先生年谱，在南渡后，河洛失传。其时距龟山又远，龟山高弟，未有闻者，潜思力行，任重诣极，唯豫章一人。豫章复官下僚，无所张其学，里人恒目为固。使先生稍汨没於俗学，不以澄心体认为事。将君子之泽，五世而斩。周程杨之绪，不中绝而止，尚望其开徽国於将来耶？且夫徽国之学，其始固未能深造自得，以至集大成也。从受业者，不过籍溪、白水、屏山三先生而已。既而与僧谦开善游，又淫於宏阔胜大。虽德器於黄中㈠，悟太极於南轩㈡。深切磋於东莱，而其始终精思实践，一意下学，本之延平为多。观其自言，一见复来，必益超绝。又曰：“自见李先生为学始就平实。”则其所得力可知矣。故其后也，王淮指为济伪，林栗诽其欺慢，伌胄、继祖肆为丑诋。不遗馀力。从游之士，屏伏邱壑。依阿淟涊，更名他师，甚者变易衣冠，狎处肆市，以自别其未尝学问之礼义。又其甚者，操戈入室，持矛刺盾，落阱下石，比比而是。文公独以孑然之身，当谣诼之口，流窜放殛，置之度外。坚守师传，讲切不舍。力持斯道之统者，垂数十年。非其耳濡目染於先生者深，亦安能信道之笃若此哉！嗣是直卿、季通、景元、华父诸先生辈，藉以讲习服行，名学成德者甚夥。虽紫阳甄陶之化，而先生渊源之自，其亦不可没也矣。昔孔子承精一之统，以传其徒曾参，曾参传孔伋，孔伋传孟轲氏。孟子当战国之时，杨墨充塞，圣道不明，息邪说，距詖行，辞而辟之，使后之学者，知宗孔氏。功诚伟矣！然向无子思，存什一於千百，则亦鲁连苟况之流耳。世徒知尊孟子之功，而未知子思子之续之也。今龟山之於闽，譬则孔子也。豫章则曾子也。紫阳则孟子也。匪延平为之子思，亦何以化海滨於邹鲁哉。故有龟山不可无延平，有豫章不可无延平，无延平，是无朱子也。然则先生非特一郡之延平，实全闽之延平，非特全闽之延平，实濂、洛、关之延平，且非特濂、洛、关之延平，而实尧舜禹汤文武周孔之延平，天下万世之延平也。辰视学闽中，至剑津首谒先生祠，见其栋宇黝垩，多倾圮漫漶者，慨然曰：以一郡，而所关甚巨且重如此，听其湮没胡可哉！谋於臬副姜顺龙、太守褚禄、别驾高玉栋、邑侯初元美，佥以为然。乃捐百金为郡县倡，且令属邑师儒咸佽助焉。得若干缗，鸠工庀材，轮奂复新。既迄事，诸公以书告辰，且属为记。辰惟先生之道德学问，载在全集，及问答诸篇甚悉。读先生书者自知之，无俟辰之缕也。第述其道统之由来甚重，兴废之关系匪轻，用寿诸石，以告后人於无穷焉。
　　【注】㈠　黄中：黄色居中，喻内心美。
　　　　　㈡　悟太极于南轩：《南轩易说》书名，宋张栻撰。

	

惠献贝子祠碑记
	

清朝
　　祠之建，所以报有功，怀有德志不忘也。传曰：有功德於民则祀之，以劳定国则祀之，以死勤事则祀之。矧兼而有之者，吾侪感戴尸祝，曷其可已。惟我宁海将军惠献贝子，宗藩元老，忠勇性成。勋载盟府，藏於史官。乾隆五年，奉圣天子诏，业已崇祀贤良，庙食京师矣。今督宪德公节钺来临，克承先训。维祖孙相继，忠孝乃心，靡不在公家。天子复加赉之，以奖成劳，昭世守也。贝子削平耿逆，闽浙咸仰深仁。而吾延建邵三郡，沐其功德为尤巨。方耿逆变时，伪都督曾养性，领兵抵延，郡守开门纳逆，於是逆党横征暴敛，踞民庐舍，掠其子女玉帛。遣兵收建邵亦如之，民不堪命！康熙丙辰秋八月间，康亲王帅师由仙霞关入闽。关上溃卒退保延平，贝子从庆元间道下松溪，直抵建宁，吏民皆安堵如故。逆惶惧不知所为，则伪言大兵将屠城，以摇惑众心。延民金德化等，梦唐招讨李先锋神告曰：“此来仁人之师行见辑宁耳。”九月，贝子由建宁会亲王至延，众焚香以迎王师。养性遁去，贝子下令安民，集绅士耆老慰谕谆切，若家人然。逆所掠子女玉帛，悉还民间。是月大疫，贝子出军中自制药饵遍施，全活无算。驻延凡五日，出斯民於水火，而登之衽席，郡民庆来苏焉。当是时，逆耿之据闽南，以犯浙东者，唯恃三郡咽喉地。自上游靖，而歼逆犹反掌耳。乃耿逆甫平，贝子旋以焦劳太甚，竟薨於福州行省。是传所载祀典有三，贝子洵兼而有之。今圣天子加礼贝子备极优崇，闽浙庙貌，业加修葺。延建邵独无祠宇，今七十年於兹。幼者壮者老者，终其身享太平之福者，伊谁之赐，而宁忘之。祠以乾隆辛酉岁乙未月辛亥日兴工，越明年辛丑月丙午日告竣。绅士军民咸载歌曰：“昏狂不戢兮祸无厌。贝子来兮厥魁歼。生吾民兮安养恬。百年来兮膏泽淹。祠奕奕兮民仰瞻。俎豆馨香兮容有严。孝孙有庆兮福德兼。视镌石兮光炎炎。”

	

重新南平县学碑记
	

清朝官志涵邑人
　　学校育才之地，庙貌不崇，无以示尊礼。学宫不饬，无以资讲习。南平学自洪武迁建以来，屡有修拓，国朝鼎革之后，左右廨壖儒学前街道，多为居民侵占，徒於邑乘间求仿佛而已。自予游庠序时，邑人士每怀复制，而无所藉手。岁己卯，宜燮吴公自尤溪来知县事，诣学之日，睹倾颓狭陋之状，慨然以为己任，博士范公从而赞之。因以鼓舞邑之人士，於是首事诸君子皆义形於色，谓其事不可更缓，乃分隅劝捐。阅明年庚辰三月吉日，遂以兴事。予时在连江，闻而壮之，愧於诸君子无能为役！而诸君子从范公后，禀宪於吴公，考旧制，计丈尺，厘界址，度易置。始自先师庙，迄夫学博士官署，一从乎新庙。故卑，崇之尺有五寸。明伦堂故浅，深之加八尺。庑廊门墙皆称是，此仍旧址而新之者也。地1狭窄不可规度者，必清其侵地为之。方清地时，守法者还官，护券者予直，尚义则受半直，而以其半输捐。於是得於学左，建教谕署，庙右，建训导署。以向教谕借住之海公祠，为名宦祠。於其右建乡贤祠，一补从来之阙。而以范公捐建之署，为海公祠。又以训导新署后地，建为文昌宫。而以明伦堂后山之文昌宫，改建启圣祠，俾去庙右之僻狭，而就伉爽。复正泮墙之东立学门，不与庙门相逼，盖至是规模大壮矣。计其工，才期月可竣。唯以旧建万里鹏程坊为长亭，直达旧府学街，地久占塞，学使汪公，藩宪德公，直人士之请，而不克开也。继逢观察杨公，郡伯蒋公，张公，县尹张公，一时同心主持，乃得还故，盖迟之几十稔矣，故礼门毕功为最后。兹役也，縻金三千七百馀两，皆邑人士所捐出。忆曩者议修，欲於何德盛质库捐银三百两，许之入籍考试，吁何陋也！今大工告蒇，所未尽辟者青云路耳。有心者善为之，无虑不成。顾予所尤歉然者，大道南来，罗与李二先生当继开之任，二先生南平产也。考其挺兴，适在熙宁建学之后。有明一代，才贤后先相望，亦蔚发山川之秀。我朝右文兴贤，重熙累洽。圣天子广厉学宫，无所不至。当道大君子拳拳兴学，嘉惠扶掖。士遭逢斯盛，宁惟是攻时艺，取科名已哉。庙学继新，扶舆磅礴，鬱积之气一振，必有人焉以应之。书曰：“臣为上为德，为下为民。”洪范曰： “人之有猷有为有守，皇则受之，上之所求也。”周礼乐正崇四术，司徒以乡三物教万民，而宾兴之，学校育才，谅在斯乎。希贤希圣，非异人任，区区之心，诚愧乎此，窃欲与诸君子共勉之也！因不辞固陋，而为之记。乾隆三十五年五月吉旦
　　【校】1.地：原本作“他”字，今据改。
	

建万里鹏程坊并充圣诞祀田碑记
	

官志涵邑人
　　南庠庙学，自乾隆己卯，县尹吴公，学博范公倡率庠友兴修。至於己丑，工及十年，犹有青云路未辟，万里鹏程坊未建。所谓行百里者，半九十里，盖几几乎力莫殚矣。职员章君睹首事之竭蹶，怅大工之莫究，喟然兴叹曰：“先生长者与诸君子，窃窃忧之！屡於某乎详言之，岂真肯不弃，令某合浮图尖乎？”其勉思所以成长者之美，爰出其囊中金，贾屋而拓之。自万仞宫墙，南至溪浒，左至大沟墙内外，俱属学基。右至陈姓墙，及陈店为界，计长一十四丈六尺，横七丈八尺，是为青云路，皆石甃坚致，履之如砥，建坊於其中衢，仍其旧，题曰：“万里鹏程”高若干丈，广若干丈，飞累拱，巨丽伟观。工始於乾隆庚寅四月二十六日，竣於九月十六日。新复金带街地，并石甃之，縻白金六百馀两，皆章君一人橐也。已而复出金山塔路下腴田，税谷一千觔，充为圣诞祭费。吁！世之震威觊福，输财於神庙者，所在多有。至於宫墙观瞻之属，贤才所由兴，而圣人之生，万世永赖祀事之修，尤足以补典礼之阙，事孰有亟亟於此者，今章君所为如是，可不谓贤乎！而吝者或犹窃窃议其后也，人之度量相越，岂不远哉。余嘉其举，特为记泐之石，后之人得以览焉，其犹有幸於是役也欤。

	

捐置圣忌祀田碑记
	

官志涵检讨邑人
　　端木氏有言：“夫子之不可及也。其生也荣，其死也哀。”周子曰：“道德高厚，实与天地参，而四时同。”宜夫万世无穷王祀夫子，报德报功之无尽，天下所在，皆有庙祀。春秋二丁之外，或於夫子诞日，或於夫子忌辰，捐资备物，此则庠友所自为，不在二仲之列。予游京师，太常寺赞礼郎某来，邀捐资为夫子诞辰之祭。同人择一宽大屋宇，集祭其间。特出夫子行教画图，悬之中堂。吾南庠诸友，前后劝捐鬻田为诞日忌辰之祭，甚矣南庠诸友之义也，能尊师也，不忘本也，斯二祭可与二仲同垂不朽矣。然田段由来不容忽没，而收租致祭尤不可无稽，於是胪陈田段租数，及捐置佃人刊於石，而属涵为之序。夫子德盛化神，自历代帝王，下逮公卿大夫，及贩夫竖子，无不肃然起敬！虽乱臣贼子，不敢亵焉，况在胶庠者乎？报德报功，固宜无所不至。然则此一石也，不诚重有系乎？吾知永永有神呵护之也。宁虑后日之淹没，而无所考哉。

	

演武场碑记
	

傅尔泰知府满洲
　　延郡为上游通衢，京省孔道。山竣万仞，涧绕双溪。城垣庐舍，半错落於层峦叠嶂中。登竣岭以陟奇峰，面崇冈而行复道，欲履平皋盖亦鲜矣。出郡东门折北二里许，地势稍坦，为延平演武习射地。延郡自国初，设协镇统两营，凡讲坐作进退之法。申止齐步伐之道者，均於是寄。即岁试生童，亦於是乎较焉。场故有公厅，以为各官憩息之所。基址狭隘，仅数椽耳。而高下奇零，冬会操，春较试，坠马破头，目击累累。上无以崇体制，下无以恤卒伍，为怃然者久之！越明年，关中李公以讲武之暇，来谋於予，予曰：“修废创新，诚善举也，公何惮而不为哉，是非崇体制恤卒伍，即钦差按临。岁时较射，均可一劳永逸。昔蘧伯玉耻独为君子，公或力有不赡，余则何敢歧视焉？”公因相形度地，庀材鸠工，更其制而一新。前列卷棚大厅，次列退厅，厢庑左为更衣室，右为厨灶房。场之东偏，建打靶亭一所，厚其墙垣，高其梁栋，广其堂室，敞其规模，共屋二十四间。经始仲夏，未匝月而工成。凡攻木攻石之类，皆公亲为督理。虽烈日侵肤，淋雨沾足，亦不少避。公厅既竣，马道亦宽。费金钱二百八十千有奇。时制军奉天子命，简阅军实抵南剑，语予曰：“是岂诸镇协营之所能耶？费用数目，可拨司库开款，勿令自捐廉俸。”而公则先期以郡城并永邑房租动支矣，不敷之项，公意欲同赵邑令分认焉。是役也，财不费，而人不疲，非公之大公无我，治官事如家事，何若是之奋迅也哉。他日与公登斯堂也，仰九峰之峭立，而壁垒改观。俯双溪之奔流，而军容焕彩。是不独士卒蒙庥，将六邑生童，群沐仁德於未艾。吾亦知公慊然於官守之无旷耳。公讳如筠，字松友，壬戌会元，由侍卫出官漳汀泉兴，所至皆有声。余既喜附同舟之雅，且悉修建始末，因为之记。

	

姚制台学田碑记
	

徐哲知县维扬
　　国家养士有饩廪1，非独优之也。士无治生之具，故多贫。自服古至入官，皆责之以廉。饩廪之设，惧士之贫，而丧其守也。总督姚公，手辟漳海，削平十九寨岛门，如同再造。武功未毕，即颁定诫士条约。按季课文，士在困苦流离之中，莫不敛抑受裁。如木之从绳，金之在范。孟子曰：“无恒产而有恒心者，惟士为能。”夫恒心，固士所常有也。然必以岁寒寄松柏，何如雨露滋培，使之冬夏长青哉。元公早念之，遍施重资於胶庠。去岁仲冬，颁到银六十两，置腴田，存县学，以赈贫士，仍然八郡邑宰，正供条银之外，什费尽从蠲免。庠谕孝廉许君文章，遵依宪谕，选得诚悫生员，谢士超、梁友莺、陈有龄等。於癸亥五月，将银六十两，访买得近地良田苗一石五斗零五勺，年收租米一百五十斗零半升。诸生亲自到田，会佃汇缴。承佃一本共三十三张，不论岁暮丰歉，计条银仓米挑运外，实收正较筒官斗加二米一百斗，到学分给贫生。惧其久而滋弊也，乃将田段坐址，所收产粒，各佃花名，载在新立姚兴儒户者，逐一勒石登记。后有挺然入为良士，出为廉吏，始终不以贫窭累心者，皆斯举之大有造尔。哲，冲繁㈠下吏，四壁萧然，未能扩充盛典，谨细述其事。庶几世代相沿，不失作人至意云。康熙二十二年六月谷旦。
　　【注】㈠　冲繁：指地方，州县。
　　【校】1.廪：原本作“庸”字，当误，据改。
	

建筑邑城石路记
	

周赓慈
　　路政之重，匪自今日始。周礼匠人营国，司空视途，由径遂以达於畿。自里闾以及於野，车马所至，荡荡平平。近则东西列邦，市政修明，日新月异。试一过彼国都，与乎繁盛市邑，莫不轨道纵横，轮蹄络绎。宾至有如归之乐，行旅无蜀道之难，觇国者，恒以此卜国度之文明焉。吾国自与外邦通商互市以来，励兴市政，不遗馀力。通都大邑，靡不建筑马路，广辟市场。车水马龙，用臻同轨之盛。闽省自前巡按使许公创修马路，督军李公复推广而扩充之。市政大昌，车击毂，人摩肩，繁盛倍於畴昔。南平为闽北重镇，祗以距省窎远，风气未开。市衢湫隘嚣尘，过者掩鼻。路政之窳，固守土者之羞耳！曩者道尹蔡公，曾属南平父老，而告以清道之重，与卫生之亟宜讲求也。於时吡哩医院，院长美人苏雅各君，熟於工程，因以平治道路，爬梳沟渠诸务属之。昔之湫隘嚣尘者，已渐次廓清矣。客夏时疫流行，前知事袁君世锺，复奉道尹命，设清道局一所，董率市民，昕夕洒扫通衢曲巷，以洁以清，而疫不为患。及赓慈权摄县篆，邦人君子，咸以清道祗收功於一时，不若建筑石路之一劳永逸也。复以苏君雅各总监路工，并公推郑君鼎铭董其事，屡开会议，规画周详。议成，请诸道尹，道尹欣然曰：“此予夙志也。”为捐二百金，并命督课是役。时陆军第一师师长姚公，旅长张公，亦以斯举之有便於民也，慨出多金促成之。合之地方绅商捐款，约六千馀元。其工值，每英尺纵十尺，横十一尺，计洋十二元。其距离自东门徂西门，凡五百丈。经始於民国八年七月，迄九年四月落成。以视原有路线，则屈者以直，狭者以广，行旅商贾，咸啧啧称便焉。用勒於石，以昭来许。

艺文志　序

	

遵尧录序
	

宋罗从彦
　　尧舜三代之君不作也久矣，自获麟以来，讫五代千五百余年，惟汉唐颇有足称道。汉大纲正，唐万目举，然皆杂以霸道而已。有宋龙兴，一祖开基，三宗绍述，其精神之运，心术之动，见於纪纲法度者，沛乎大醇。皆足以追配前王之盛，故其规模亦无所愧焉。在太平兴国初，太宗尝谓宰相曰：“朕嗣守基业，边防事大，万机至重，当悉依先朝旧规，无得改易。仁庙见东封西祀，及修五清宫等过侈。曰：“如此之事、朕当戒之。”若二圣者，其知所以绍述者耶。故终太宗之世，无复改张。终仁宗之世，一於恭俭。至熙宁元丰中不然，营心鞅法，甲倡乙和。功利之说，杂然并陈。宣和之末，遂召金人犯阙之变，盖其源流非一日也。今皇帝受禅，遭时之难，悯生民之重困也，发德音，下明诏，悉铲熙宁弊法，一以遵祖宗故事为言。四方企踵，以望太平矣。议者犹谓金陵之焰势未能熄，天下皆其徒，是抱薪而救之者也，臣惧其然也，窃语诸心曰：昔唐吴兢，作贞观政要录。本朝石介，亦有圣政录，岂苟然哉。因采祖宗故事，四圣所行，可以楷今传后者，以事相比，类纂录之，历三季而书成，名曰：《圣宋遵尧录》。其间事之至当，而理之可久者，则衍而新之。善在可久，而意或未明者。则释以发之。以今准古，有少不合者，作辩微以著其事。又自章圣以来，得宰相李沆等，及先儒程颢共十人，择其言行之可考者，附於其后。若乃创始开基之事，庙谟雄断，仁心仁闻，则於其君见之。袭太平之基业，守格法行故事，竭尽公忠，则於其臣见之。爰及熙丰之弊，卒归於道。分七卷，添别录一卷，合四万余言。欲进之黻座，力未暇及，而秋毫之间已爽忽矣。然事固有始暌而终合，失之於前，而得之於后者。古人有之，若周成王、楚文王、秦穆公是也。不久，朝廷清明，金人窜伏。且当有以来天下之言，辄纪岁月，以俟采择。靖康丙午十月日延平臣罗从彦序。

	

春秋指归序
	

宋罗从彦
　　余闻伊川先生有绪言曰：“三王之法，各是一王之法，春秋之法，乃百王不易之通法也。圣人以谓三王不可复回，且虑后世圣王之不作也，故作此一书，以贻惠后人。使后世作者，不必德若汤武，亦足以起三代之治也。”大略如此，春秋诚百王之通法耶。先儒之说春秋不然，先儒纷纷不足道。原本刻云此处有说孟子於圣门，盖得其传者也，曰：“王者之迹熄，而诗亡，诗亡，然后春秋作。”又曰：“春秋，其事则桓文。孔子成春秋，而乱臣贼子惧！”此孟子之说春秋者也。然未尝以春秋为百王之通法也，伊川何从而得之哉？已而反求诸其心。不立一毫，不失不旷，一以其言徵之，豁若梦觉曰：“春秋之为春秋也尚矣，乃今知之，自周室板荡，宣王拨乱反正，其诗美之，小有吉日、鸿雁，大有崧高、烝民㈠。不幸继以幽王，而骊山之祸作焉。然而文武之泽未殄也，故平王东迁，人犹望其复兴也。及其久也，政益衰，法益坏，黍离变为国风，陵迟极矣。方是时也，去文王已五百余岁矣。冠屦颠倒，夷狄乱华。天生圣人，又不见用。春秋於此时倘不复作，天下不胥为夷狄禽兽者，吾不敢信也。故夫子因鲁史一十二公，始隐终麟，以二百四十年之事，创为一代之典。善善而恶恶、是是而非非。宽不慢，猛不残，文不华，实不陋，久而弥光！可以垂后世传无穷，真后王之懿范也。所谓考诸三王而不谬，百世以俟圣人而不惑者，其此书之谓乎。或者曰：“春秋其事则桓、文，孔子成春秋而乱臣贼子惧，其信然乎？”曰：春秋自隐公以来，征伐四出，盟会纷然。迨庄历僖，楚人大为中国患。於时尊天子，攘夷狄，使天下不遂左衽者，桓、文二公之力也。故伐楚之役，齐桓见称。城仆之战，文公以霸。自后世言之，二公之功烈莫盛焉。自三王之时言之，不免为罪也。首止之会，河阳之狩是也。夫子因其事而辟之，以明王道，故曰：“春秋其事则桓文。”古之圣人，能以天下为一家，中国为一人者，非有甚高难行之行，卓异之术也。君君、臣臣、父父、子子，而天下治矣。书曰：“天叙有典，敕我五典五惇哉。天秩有礼，自我五礼有庸哉。”盖典也礼也皆天也，尧舜之治天下，不越乎君臣父子之间，而礼以文之者也。故春秋诛一世子止，而天下之为人子者莫敢不孝。诛一大夫盾，而天下之为人臣者莫敢不忠。故曰：孔子成春秋，而乱臣贼子惧，孟氏之言，抑有由也。或曰：“孔子删诗书，定礼乐，赞周易。三王之道尽於此矣，而又作春秋何也。”曰：“五经论其理，春秋见之行事，春秋圣人之用也。”龟山尝告人曰：“春秋其事之终欤，学者先明五经，然后学春秋，则其用利矣。”亦以此也。久矣哉，春秋之掩於传注也，犹鉴掩於尘，不有人焉刮垢摩光，以还其明，则是后之学者，将终不睹圣人之心，天下生灵，将终不见三代之治。而夫子生平之志，将终不行，理必无是也。此伊川之所以有春秋传也，近世说春秋者多矣。政和岁在丁酉，余从龟山先生於毗陵授学，经年尽裒得其书以归，唯春秋传未之获睹也。宣和之初，自辇下趋郏鄏，门人尹焞，出以授予，退而考合於经，验之以心，而参之以古今之学，盖其所得者十五六。於春秋大义，譬如日月经天，河海带地，莫不昭然。微词妙旨，譬如玑衡之察，时有所见，用是掇其至当者，作指归。又因前人纂集之功，分别条章，裁成义例者，作释例，未知中否？要须雍容自尽於燕闲静一之中，迟之以岁月，积之以力学，优而游之，使自求之，餍而饫之，使自趋之，则於春秋之学其庶几乎。
　　【注】㈠小有吉日、鸿雁，大有崧高、烝民：诗经大小雅篇目。
	

罗豫章先生遗藁序
	

宋冯梦得㈠
　　豫章罗先生潜思力行，任重诣极。上接伊川龟山之传，下授延平晦庵之学，东南学者未能或之先也。余后七十岁而生，异时闻先生在罗浮山静坐三年，所以穷格天地万物之理。遵尧序录，其言帝王行事之道著焉。春秋等解，其言圣贤制述之意备焉。诗记柬牍，其言讲明自得之旨深焉。属时多故，赍志而没，道之不行有以也。咸淳庚午十月既望，先生之从孙泰孙，出此编示余於龙津驿舍，且求鄙言序其首。余惟先生之道德学问，闻於朝，录於太史，传诵於天下之经生学士，固不待遗藁而显。而此藁亦不待此叙而传。然不辞者，自以生发未燥时，已知敬慕，今六十五年矣。泰山岩岩，鲁邦所瞻。若获挂名於文字中，以自托於门人弟子之末，岂非畴曩之至愿也哉！春木之芚兮，授我手之鹑兮，茫茫九泉，忧莫起之。后学冯梦得敢拜手稽首而为之书。
　　考文质先生居罗源里，晚年乃为博罗尉，初未尝至罗浮，本传於筑室罗浮山下，有谒时将溪上之语，是罗浮山浮字，当为源字之误。若罗浮去将乐几二千里，未必能常将溪上也。
　　【注】㈠　冯梦得：宋，将乐人，嘉熙进士，历给事中，累擢礼部尚书。
	

李先生文集序
	

宋赵师夏㈠
　　延平李先生之学，得之仲素罗先生，罗先生之学，得之龟山杨先生，龟山盖伊洛之高弟也。李先生不特以得於所传授者为学，其心造之妙，盖有先儒之所未言者。今观此编，与行述之所纪，智者观之，当见之矣。始我文公朱先生之大人吏部公，与延平先生，俱事罗先生，为道义之交。故文公先生於延平为通家子。文公幼孤，从屏山刘公学问，及壮，以父执事延平而已。至於论学，盖未之契。而文公每诵其所闻，延平亦莫之许也。文公领簿同安，反覆延平之言，若有所得者，於是尽弃所学，而师事焉。则此编所录。盖同安既归之后也。文公先生尝谓师夏曰：“余之始学，亦务为侗宏阔之言。好同而恶异，喜大而耻於小，於延平之言，则以为何多事若是？天下之理一而已，心疑而不服。同安官馀，以延平之言，反复思之，始知其不我欺矣。盖延平之言曰：“吾儒之学，所以异於异端者，理一分殊也。理不患其不一，所难者分殊耳，此其要也。”今文公先生之言行，布满天下，光明俊伟。毫厘必辨，而有以会其同。曲折致详，而有以全其大。所谓致广大，而尽精微，极高明，而道中庸。本末兼举，细大不遗。而及门之士，亦各随其分量，有所依据而笃守，循序而渐进，无凭虚蹈空之实者，实延平先生一言之绪也。世之学者，其尊信文公之道者，则以为聪明绝世，故其探讨之微，有不可及。至於不能无疑者，则又以为其学出於性习之似，得之意好之偏而已。而不知师弟子之间，离合从违之际，其难也如此。呜呼！此盖为千古计也，岂容有一毫曲徇苟合，相为容悦之意哉。北海王耕道，旧读此书而悦之，摄篆姑孰取之刊之郡斋，以畀学者，其惠宏矣。师夏赞贰於此，因得述其所闻於后，以告同学者，盖丙辰夏夜之言也，幸贳其僭。嘉定甲戌三月望日
　　【注】㈠　赵师夏：宋，黄岩人、绍熙进士，历官朝奉大夫，知南康军。

	

九峰胡先生文集后序
	

明郭奇逢
　　余髫齓时，谈胡侍御者徧岩谷。比移学镡中，则公以言官死职下，墓草宿矣。朋游间，为余道其居乡莅官，及批鳞抗疏时事，皆卓然立我，不与世相浮沉，私心向往之！求其生平著作而尽读之，以究竟其底里而不可得。间以事抵尤溪，谒紫阳祠，则先生之诗在焉。继又获读所为豫章祠记，及葬祭诸儒告文。其矢心前哲也，念念乎蹇跣而从之。呜呼！先生之道尽是矣。世之哫訾突梯，姑置勿论，小拘细谨者，可寻常矣。委之临事，类首鼠。而改错揭揭然以气节著者，或偶一奋，而名无穷，是皆其安身立命之地浅焉故耳。吾镡自龟山之南也，师友渊源之盛，彬彬然海滨邹鲁矣。羹墙尚友，乃惟先生一人焉，见之其青天白日也，岂偶然者哉。先生之学，未竞其志。其所得，亦未尽行於时。且早世，未及论著成书。所可概见者，应世之文耳。然流落散帙，复已强半。先生之子修龄氏，庭椿裒辑而梓行之。大方之学，固不在文词之末。其所以垂世不朽者，亦不待此而后传。然兔蹄鱼筌，论世者赖焉。修龄肃然清白之后，置百务而首先为此，若先生可谓有子矣。修龄以余相肺腑，刻成徵余序，此非肤末之任也。然一念爱慕之私，自儿时至今，有不容默者，故僭述之，附见姓名於末简，以自托於门人之列云。
	

竹溪序
	

宋状元姚勉㈠瑞州
　　竹与溪之清相宜也，清者好焉。延平吴君，家於剑溪之上。种竹於斯，读书於斯，而匾其所曰：“竹溪”，俾余书之，余与君同好此者也。敢附会乎竹溪之说。直节摩霄，修林拥翠，如幽人之正，高不可攀。如君子之俨，温与厉。其风晨月夕，戛锵铿而嵌箫瑟，是竹之清也，而溪实宜之。夫渊洄泓泫，绉风而镜霜，可舟可渔，鸥宫鹭室。澄澈而吾性，沦涟而吾文。彻石溅矶，其佩锵而雪跃，是溪之清也，而竹实宜之。溪不竹则不幽，竹不溪则不旷。使人於此，洒然泠然，空尘虑而淡世味，非兼是不能伯长清者也。故能兼是好焉。想夫，夜雨水生，新碧净涓，赫日浴波，阴风触冰，月摇清影，雪压疏枝，燠炎凉寒之递变，而一清不改乎四序。伯长於是溪是竹之间，探囊而吟，抚琴而歌，展书而读，举天下之声色荣利，不可易也。虽然，伯长之所好，宁第清而已哉。吾闻葛陂之水，竹而龙。延平之津，剑而龙。安知夫竹溪之竹，不侔剑溪之剑哉。而伯长魁於闽省，则溪上之竹，为虬为螭，且将溥是溪之涓滴，以霖雨天下矣。抑有本焉，卫风之诗曰：“瞻彼淇澳，绿竹猗猗。”释之者曰：“咏淇水，而有取乎绿竹，以其清节之映於水也。咏绿竹，而取乎淇水，以其泽润之盛於竹也。故君子有取焉。有切磋之道，讲於学已精，而益求其精，琢磨之功，修於身已密，而益求其密。秉而为瑟僩之恂栗，发而为赫喧之威仪。极而为民不能忘盛德，至善有本者如是也。”伯长之竹於溪，不是之取乎？是说闻诸紫阳，紫阳闻诸延平。延平，伯长之乡先哲也，得於流风馀泽者宏矣。维剑之溪，即水之淇。维溪之竹，即淇之绿。余欲赋竹溪之说，请歌淇澳。
　　【注】㈠　姚勉：宋，新昌人，宝祐进士第一，为校书郎。

	

琴堂序
	

宋吴仪㈠
　　琴之为器，古於堂上之乐也。堂上之乐，有玉磬、有琴、有瑟、而堂下之乐，有柷敔、鼗鼓、钟磬、笙竽、箫龠、蘧管、是为雅乐之器，今皆不用於朝廷郡县庠序乡射之际，故时俗寡得而闻。虽若琴笙蘧管，形制仅存於世，而笙蘧管又流别於胡部。惟琴得用於士君子与夫幽人野客，闲居燕处之间。盖古者士无故常，自御琴瑟，而不专於乐工之事，故其专积久，而其用特隆矣。然时变乐堕，殊失其法。太古之琴，有尺二寸而一弦，后世圣人裁为三尺六寸，而虞舜益之以五弦，至周文王复增二弦，变宫徵而为七。其巨弦寓名黄钟，而推当於宫次太簇，商次姑洗，角次蕤宾，变徵次林钟，正徵次南吕羽，而最后为应钟变宫三分其弦之长，以备上中下三十六律之声，总而计得一百五十二声。当用其於均操抑按之次，而律吕旋相之不同，亦皆牵是七声。以声为法，而不可推，依於一律以为声，而不可溢。今之为琴，一切异古，长及寻仞，短隐肘袂，而无定数。骤易三弦，使协仲吕，而为商角。去其变徵，而增少宫少商。或一操而偏用於众律，或一引而涉历於数徵，其度曲之无制声，或不依永律，或不谐声，徒侈烦音之美听而已。虽然，观其曲，无奇邪艳丽之词，以蛊惑人之志意。听其声，无喧轰啾裂之声，以动荡人之心耳。若夫秋亭月白，夜榻风清，授弦促轸，缓调静抚，泠然而哀怨，萧然而轩昂，有如松涧之泻鸣泉，竹窗之风落叶，亦足饰寂寞1，而养高闲，清毛骨而爽神思。此士君子与夫幽人野客所以隆尚，而不入於流俗之妙也。彼以其为哇淫无法，比郑卫而逐之者过也。又以其为真含太古之音，而异乎郑卫之滥。鼓之可以召和气，而听可以感纯心者亦过也。始余学今之琴於郡之道流朱温之，既又学古之乐於朝阳尉阮进叔，乃校知其得失之如此。而温之北敞其所栖之前向以为堂，而朝夕援琴，自娱於其闲居，一日请序夫琴之理，而愿与有闻焉，是可与也，故诵所闻而语之。
　　【校】1.寞：原本作“宴”字，今据改。
　　【注】㈠　吴仪：宋，剑浦人，请修力学，超然自适。
	

罗豫章先生文集序
	

旴江揭祐民㈠
　　先生大节，箪瓢如颜，质问如曾，言志如点，雍和如仲弓。宜师友相传，议论相尚，巍乎冠冕，造祀千载也。间世之资，遭时之穷，小人在位，君子在野。当王安石用事，先生知其管心鞅法，使正人斥逐，举纲殆尽。先生明哲保身，时及靖康有也。知邻斗非吾事，句岂忘平昔禹稷之心哉。思不出其位，静交圣贤，远溯伊洛，不取於后，而诣极於此，安吾素也。著1书立言，幽而光，潜而微，充前拓后，而窈冥者莫可测。识其书，初也散亡灭没於乡里中，莫知所求。惟天不泯斯文，后死者有幸！许氏乃密购遗本於欲燔未燔之际。豫章之美材，干将之宝气，有藉而存。许源以儒学任南平教职，亟锓诸梓。适予过揲之年，切朝闻之念，辱举示教，读而忘餐，知乞原为重起也。源复语予，以是书当以延乎先生文集并行，遂决意藏诸书院之古牺洞，庶托永久。山高石坚，猿声岁年呵护之专，谁能舍旃。后学旴江揭祐民谨书。
　　【校】1.著：原本作“者”字，今据改。
　　【注】㈠　揭祐民：元，广昌人，后居旴水上，泰定中为邵武经历。
	

罗豫章先生文集后序
	

元曹道振
　　先生著述最多，兵火之馀，仅存什一於千百。世所共见者，郡人许源所刊遗藁五卷而已。道振不揆浅陋，尝欲搜访文集，其年月可考，则系以五年谱，久之弗就。邑人吴绍宗，盖尝有志於是，近得其藁，乃加叙次，厘为一十三卷，附录三卷，外集一卷，年谱一卷，凡一十八卷。先生五世孙天泽，遂锓梓以寿其传，因识其梗概於此。若夫订其误，而补其遗，不无望於君子也。至正三年岁在癸未二月甲子曹道振谨识。
	

延平问答序
	

明周木
　　延平问答者，子朱子述其师延平李先生，答其平日之问，以明其传之有自也。先生之学，得之豫章，豫章得之龟山，龟山实得之於伊洛。伊洛之学，则又得於濂溪。其源流之正，授受之真，不啻日月之明，雷霆之震。虽聋瞽之人，有不可掩者。朱子固以豪杰之才，圣贤之质，尝泛滥於诸家，出入於佛老者，亦既有年。年二十四，为簿同安。始受学於先生之门，服膺先生之训。剖微穷深，至忘寝食，而道统之传，始有所归矣。故尝曰：“自见李先生，为学始就平实。乃知向日从事於释老之说皆非。”又尝与先生论易，闻之悚然曰：“始知前日空言，全不济事。”自此读书益加详细。先生亦尝与友人书曰：“元晦进学甚力，所论难处，皆是操戈入室。今既见儒者络脉，一味潜心於此。”端明汪应宸亦曰：“元晦师事延平，久益不懈。尝言每一见而复来，则所闻必益超绝。盖其上达不已，日新如此。”先生之学，虽出於罗杨，而自得之妙，则青於蓝，而寒於冰，是宜朱子之出其门也。然其学也妙体用而合为一，合显微而无二，实斯文之正脉，吾道之的传，与尧舜禹汤文武周公孔子无异趣者。而末学晚生，未窥户牖。有或以著述少之，呜呼！天地之能不可见，观之春夏秋冬可见。孔子之能不可见，观之颜曾思孟可见。先生之能不可见，观之朱子当见之矣。则朱子之所以得为朱子，实赖是编以启之也。木、思睹有年，遍求於人而不可得。深愧寡陋，未考元史从祀之详。成化乙巳，乃复上请於朝，并乞校颁其书，羽翼正学。有司置议事不果行。既六年，乃得延平郡庠近刻本而读之，承传舛讹，益增疑惧！又三年，始求得嘉定间刻本而校正焉。比近本既多后录，而复僭为补录，以附於后，刻之严郡传云。将来俾知朱子有得於先生，而先生有功於朱子，诚如雷霆日月之不可掩矣。弘治乙卯夏四月既望后学琴川周木序。

	

九峰胡先生文集序
	

明罗锺
　　先生讳琼，字国华，九峰其号。旧有诗文诸作，散漫无统。子庭椿氏，虑其愈久而或失，乃拣汇成帙，用刊以垂不朽。因请序，余笑而言曰：“夫文词者，学之馀也。行实心术者，学之本也。世之人每以擅於文词为优，遂梓而传之。行实心术之见訾於人，曾不暇顾，亦独何哉？若先生则不然，葆光储粹於心学，是故蓄深而决流，渊泉而时出。见於诗，飒飒乎风雅之韵。见於序记，浑浑乎训诰之体。见於歌行说词，铿铿乎秦汉之裁制。文词之美无以尚矣。虽然，此特其学之馀也。夷考其初令浙慈，清修苦节，操逾四知。吏称民安，歌谣三善。及擢按贵阳，慑伏奸宄1，动耸山岳，政声四达，迄今不衰。所谓行实心术，更仆未易数也。此则予之所知耳。若夫朝端建白。时事敷陈。有关政治得失之大者，犹限於收辑未2备。或阻於时好弗同，亦有不能以尽录。此则秘府之藏，史职之纪，自将传於无，余何赘云。夫先生蕴之五德行，措之五事业，立其本，以及其馀。故其所作，虽不求工，而自无不工者，区区艺焉，何足言哉？余久仰先生之德，见其集，爱之若琬琰，至珍且重也。犹惧其观先生之集者，不知先生行实心术之真。譬诸见牡牝骊黄，而弃其所谓千里者。故因其集，而遂以先生行实心术，并著之於篇。俾观先生之集者，知所本，而感发兴起焉。
　　【校】1.宄：原本作“究”字，今据改。
　　　　　2.未：原本作“末”字，今据改。
	

罗豫章先生文集序
	

明柯潜㈠
　　君子之学，务以讲明道理，精思力行为事。而文章诗赋，盖非其所先者。然或因事感物，而有所著述，发於心而不能自已者，要皆不外乎道理之正，於己无累，於人有规，则君子亦所不废也。若夫娱戏风月，摸写景光，足以荡心而逸志者，岂可尚哉。罗豫章先生，师事龟山杨文靖公二十馀年，尽得不传之秘。居乡授徒，循道寂寞。晚始得官为博罗主簿，弗究厥施而没。所幸者，有同郡李公愿中传其学，斯文赖以不坠。再传而得朱文公，其道遂大明於世。盖先生德介绝俗，其学以诚笃不欺为主。故传於后，久而弥光。其平生所著诗文，又皆合乎道理之正。百世之下读之者，可知其为人。然则先生之所著，为世不可无。如遵尧录，议论要语，盖其经济之志之所寓，尤后人所讲诵而服膺者。惜经元季兵革，散乱之馀，间有存者，亦为束之高阁而已。骚人墨客，竞以摸写景光为事，岂复知道理之言为可贵哉！邵武太守，南充冯侯孜，前在延平时，慕先生之为人，搜访遗文，得之民家，盖元进士曹道振所编次者。首年谱，次诗文，次附录，次外集，凡十八卷，重加考订，刻板以广其传。及来兹郡，又载以随，唯恐或失之。诚以道理之言，有补於世者，所当贵也。贵道理之言，则其为政，从可知己。潜、亦窃慕先生者，既喜斯集之传，俾后生晚学，得以因之考见其道，有所感然而兴。又欲后之嗣政於此者，知侯能以振文右道为心而勿替也。故潜序之。莆田柯1潜敬序
　　【注】㈠　柯潜：明，莆田人，景泰进士，仕至少詹事。
　　【校】1.柯：原本作“何”字，今据改。
	

重刻豫章先生文集序
	

明知府姜文魁
　　道学之传，自孔孟而下，寥寥千载。迨宋，天启奎文，真儒辈出。周程以来，杨龟山出於将乐，罗豫章、李延平出於南平，朱晦庵亦产自尤溪。延平一郡，而四贤继生，以明道为己任。杨传於罗，罗传於李，李传於朱，当时号为邹鲁之邦。而程子道南之言。盖亦至诚前知也夫。予窃慕群贤道轨，幸守是邦。适罗先生十一世孙存德，告葺旧祠，以崇祀事。复观龟山、延平各有书院，惟豫章尚为阙典。卜其地得城西旧县基，宽敞1可以妥神明，可以展礼文，可以育士类。具请其事於当道，时上命侍御徽之程公，鄞之王公，按治是邦，咸敦尚儒贤，允其所请。遂偕寅寮，同府武宁万君廷彩，通府颖上杜君换，推府顺德陈君韶议，出公帑协措葺举，而落成之。适户部萧君九成，以公檄过家，诣余告曰：“书院既绍前闻矣，其遵尧录，燹没已久，今不复刊矣，则豫章翼道之功泯焉。”予因访得元进士曹道振编较旧本，但字多空缺未备，讹舛未真。余为采集史记，参互考订。首之以年谱，经解、遵尧录，继之以集，程杨语录，及所作序记诗文之类，末则附之以志文序记，所以称述先生者，总若干万言，厘为一十七卷，载新於梓，与四方士共之。庶先生之道，因是不泯焉。於戏！此特其概而已。乃若嘉言善行，散失弗传，岂足以尽其蕴哉。然即是仰窥先生论易简大有之道，议郊社昏娶之礼，引证诗章，援据书词，春秋有解指归释例，以至学庸语孟，说苑老庄，各加究极详论。则五经群书之旨，天地万物之理，无不融会贯通於心矣。晦翁尝云：“龟山倡道东南，士之游其门者甚众，然精思力行，任重诣极，如仲素一人而已。”其立言垂训，继往开来，真与龟山而同符。清介绝俗，辟邪翼正，与鲁斋而并驾。遵尧录寓经济才猷之志，发精神心术之蕴，追比司马温公之资治通鑑，间有过之者。虽然书院之建，旧祠之葺，文集之刊，岂足以酬其功，而偿其德哉。不过恭有司之职，罄尊崇之忱耳。若夫表章实迹，建议皇朝，并与杨、许、司马群儒，从祀孔子庙庭。上发九原道学之馨，下慰万世景仰之念，端有望於当道诸君子，则予岂敢。时正德岁次丁丑闰十二月初七日进贤后学姜文魁敬书。
　　先生之书，元至正间，邑人吴绍宗出其稿，进士曹道振为之编次。而先生五世孙天泽，始锓梓以行世。及正统戊辰，毁於兵燹，再刻於成化壬辰，三刻於正德丁丑。至隆庆之五年，欧阳祐序，盖四刻矣，其板存延平府库，今已无存，以故流传甚少。先生之裔，不无杞宋之感。然此书自有神物呵护，垂诸不泯。若夫重刊广播，以寿其传，使晚生后学皆2获读先生书焉，则所望於有力者尔。康熙甲寅五月二十二日田间后学施中拜手书后。
　　【校】1.敞：原本作繁体“厂”字，今据改。
　　　　　2.获：原本作“护”字，今据改。
	

峡阳塔序
	

清朝何昌楙
　　自古人文，莫不锺山川之灵秀而兴。顾其位置之自然者，天造地设，固有确不可易之势。苟地势之未尽得宜，又端有赖於人事之修为，然后山川改观生色，而人文亦因之以大显。峡阳为南剑分区，北自寿岩一带蜿蜒而来，屏山环绕，带水萦回。其西南诸峰，排列拱向，东峙冈峦，旋绕回护，俨一大都会也。生其间者，士秀民淳，家弦户诵，彬彬乎有都人士风。何历年以来，人文不乏，而鹏搏者，锻北海之羽。豹隐者，迷南山之雾㈠。揆厥所由，意者地势之未尽得宜与。余承乏兹土，公务往来，相其大势，以为东南峰低，文笔不显。而昭科甲一山，正当巽方，其顶宽阔，急宜於此，运造浮图，以擢文笔之秀。爰访诸舆情，知绅士咸欲兴建，因工费浩繁，迟之又久。余不敢后，首捐廉俸，为士庶先。盖以南平六邑首善。峡阳乃分莅之地，延平、考亭之遗泽存焉。都人士创新，以发阴阳灵閟之气。行见文章理学，继往开来，仰副盛朝棫朴菁莪㈡之化，皆於今日建造基之。
　　【注】㈠　豹隐者，迷南山之雾：伏处山林，指隐居。
　　　　　㈡　棫朴菁莪：在野的人才。
	

李延平先生文集序
	

清朝周亮工㈠
　　道学之家，象山、考亭，偶有异同。於是主静实修之说，互为输攻墨守。以予观之，皆小儒剿习绪论，未睹斯道之大原耳。尝稽考亭，亦尝泛滥百家，自负豪杰。每每留心於乾竺、流沙诸书㈡。及受学於李延平先生之门，为学乃始敛就平实。则知上达之功，率皆本之下学者也。先生盖尝师事罗豫章，豫章好静坐，先生退，而亦静坐。时时自稽喜怒哀乐未发气象，久之洞贯融释，事事条理。则先生固尝根极主静，了彻悟门，特不欲标树自异。知先生，则愈知考亭矣。濂洛之学，至考亭而集其成。要之古人先河后海之义，则先生其积石龙门乎？先生生平不务著述，卒后，考亭辑其问答遗言。厘为三卷，传之四百馀年，岁久弗戒於火。其裔孙葆初，向侨吴门，以参戎入闽，修葺祠宇，重锓之，以惠后学，而以其别集二卷，附之於后。适余行部剑津，因得而稽阅之。其间诠释典坟，探研性命，罔不本之君父大伦，以及日用常行。当圣远言湮之日，而悬照当空，秉炬迷途。所谓千百世之远，东海北海之遥，而验之此心此理，无有不同者也。昔人以世无二程，无复知有濂溪。然则若无考亭，将不知有先生矣。余於大道指归，未窥涯涘。唯是家本豫章，徙居伊洛，比年入闽，得瞻先生及考亭里宅，不胜徘徊慨慕！故因葆初命序先生之集，而备著先儒道术源流，初无异同先后之分。所以一道德，而崇实修，庶不虚葆初刻斯集之盛心也夫。但余意有未尽者，近代从祀之典，寥寥仅止数人。河东不事著述类先生，新建独鉴良知类鹅湖㈢。然自先生而推之，其间独行清修，羽翼圣宗者，实有其人。庙廊之上，详加慎考，进而俎豆，以示崇儒劝学，亦新朝一大盛事也，读先生集因并及之，以志余景仰先生万一之私耳。顺治十一年甲午仲春古浚周亮工顿首题於赖古堂。
　　【注】㈠　周亮工：清，祥符人，明崇祯进士。
　　　　　㈡　乾竺，流沙诸书：乾竺指印度，流沙在新疆。句云佛经。
　　　　　㈢　鹅湖：指江西上饶鹅湖寺，朱熹和陆九渊在此进行过哲学辩论。
	

李延平先生文集序
	

清朝李佐圣
　　静坐读延平先生答问，每一二语，竟日涵泳不能置。至於学者心体力行之，则毕世有所不能尽。虽以考亭之才之学，同安归后，乃悔空言，全不济事者，而为学始就平实。然则近之著书立言，以为文集者，其亦不可以已乎。酌其大指，於三易、春秋，深所推勘。体验动静之间，存养功夫既密，气质融化，运用神明，自然於圣贤道理，当下洒落。故遇事无可多言，作书不能多字。而辞气醇厚莹彻，使人眼不觉沉着。其一二警策处，亦复发人汗省理会不穷，裨益后学，良匪浅细。嗟夫！莫大文章在是，先生其何以文集为哉。先生之传可不传，先生之诗可不作。但尝诵先生所称渚宫观梅诗，平生涵养，俱可想见。又何必补岩桂，为冰壶秋月，点缀微云哉。余用是俯仰群贤，对扬千圣，一月万川，春风满座。无待溯渊源於濂洛，赘前人爵祀谥传后也。不揣以葆初李君之请，而窃附数行焉，然已自厌其为多言矣。琅玡后学李佐圣题。
	

罗豫章先生序
	

清朝巡抚张伯行㈠
　　由孔孟而下，斯道之传，开於周子，盛於二程，而大会於朱子。朱子继周程之统者也，顾其渊源一脉，而豫章而延平，的然相承，如河源之发於昆仑，由积石历龙门，而东注以放於海也。斯道之传，盖非偶然。中间若无潜思力行，任重诣极，如罗豫章先生者，又安足以肩承先启后之任乎？先生为人，严毅清苦。四十一岁，始受学於龟山之门，计其时亦已晚矣。夫学者，惟无志於学则已，有志於学，虽其前之溺於流俗，误於岐趋者。一旦亲承大儒之训，翻然勃然，即可以得乎吾性之所固有，而圣贤之道，求诸日用，而无乎不在，独未有笃志求道如先生者耳。当时龟山弟子千馀人，何不告以伊洛所传之学；为一闻至论，遂惊汗浃背，自悔虚过一生，非先生之笃，其孰能超然自拔如是。且既从龟山受业，又裹粮走洛，而见伊川。既得伊川指示，又归而卒业於龟山，抑何求道之勇也！迨后，尽得龟山不传之秘，筑室罗源1山中，绝意仕进。终日危坐，以体验天地万物之理。盖其造道成德，有非世人之所及知者矣。先生之学，传之者李延平也。常教延平，静中看喜怒哀乐，未发时作何气象？盖以寂然不动之中，而天下万事万物之理，莫不由是而出。故必操存涵养，以为应事接物之本。此龟山心法，深得伊洛之传者也。延平答朱子问学，必举罗先生绪言相谆勉。其谨师传，以成后学如是。至朱子扩而充之，致广大，尽精微。使孔孟周程之旨，融会归一，如万派之朝宗於大海。而先生居三传之中，一脉渊源，的然有自，亦如河之由积石历龙门以东注也。其承先启后之功，岂不伟哉！先生少著述，惟遵尧录、二程语录、及杂著议论要语，学者合而观之，可以知先生之学，即可以知周程朱子相承之学矣。
　　【注】㈠　张伯行：清，仪封人，康熙进士，累官礼部尚书。
　　【校】1.罗源：原本作“罗浮”，今据改。

艺文志　引　碑　铭　跋　书　祭文

	

李延平先生文集小引
	

清林润芝邑人
　　闻之前人有美，而弗为之阐扬，后进之訾也。幸生大贤之里，得从先生长者之后，拜其遗像，瞻其仪型。而嘉漠懿行，听其废阙，罪孰甚焉？今夫好奇之士，足迹所至，务为探奇、索幽、吊古、求逸；或於穷山、莽野、荒冢、断碑之下，得其隻字，莫不欢呼踊跃，饰衍翻传。若夫山僧、野老、畸人、女士，一言之韵，亦必群相酬和，共为揄扬，称为盛事，脍炙人口。骚人墨士，流风孔长。乃圣贤道脉，理学渊源，坠焉弗讲，抑独何欤。吾邑先贤李文靖先生者，上以继杨罗道南之传，下以开朱子大成之统。有功圣门，嘉惠后学，固昭昭在天下万世也。彼未窥户牖之士，至或以其著述少之。呜呼！亦甚不知先生之道也。且夫言也者，圣贤所以载道也。故得道而忘言，犹之筌所以载鱼，故得鱼而忘筌。论语一书，亦门弟子所述而志之者也。故子曰：“天何言哉？四时行焉，百物生焉，天何言哉？”昔朱子云：“先生郤不曾著书，充养得极好。凡为学亦不过恁地涵养将去，故粹面盎背，自然不可及。”又曰：“自见李先生后，学始就平实。”则知先生之意，固不存於著述也，明矣。即《答问》一书、亦先生身后，朱子追思而手编之者。今观《答问》中，试求其涵养气象者为何如？其於日用上，下工夫为何如？其虽在山野，忧世之心为何如？呜呼！其可以著述求之欤？先生之言曰：“某语言既拙，又无文采，发脱道理，不甚明亮。”又曰：“某文采鄙拙，未能辄发一语。”是先生虚衷与物也，人亦遂以是疑之。观先生初上罗先生书，灏气宏辞，直与昌黎《师说》相表里，亦可得其一斑1矣。自兹之后，一意潜心於涵养，遂不复留意於文章。盖先生莹彻无瑕，如冰壶秋月。至其论三纲不振，义利不分，则又如烈日秋霜，非充实光辉，而能若是乎？予性质粗鄙，而多窘束。每一思先生书云：“如至人家，看壁上碑文。必俟茶毕，起向壁看。看毕，又移向次壁看。看毕，仍就坐。”其详缓专一如此。其语侯师圣亦然。“至如不快处，亦自念随寓而安，方是道理。今乃如此，正好就此下工夫。看病痛在甚处？”予每当此一思之，亦不觉涣然冰释。其语语引人著胜地如此。予既服膺先生斯道，每叹斯集之废阙，手录一编，订其讹舛，分其卷2帙，广集见闻，贮之笥中，拟付枣梨。予友葆初君於从戎之际，皇皇於谱牒之是求，乃又殚心於文章理学。亟求镌以垂来祀。其志洵足尚矣。予嘉其请，而乐观厥成，因系一言於简末。嗟夫！予愿天下之读是集者，请弗以文字求之，当求夫先生之所以涵养，与其所以日用处下工夫，与忧世之心，则几矣。顺治3癸巳长至日同邑后学林润芝延年氏敬书。
　　【校】1.斑：原本作“班”字，今据改。
　　　　　2.卷：原本作“券”字，今据同治本改。
　　　　　3.顺治：原本作“顺冶”，当误，今据改。
	

新建
	

清郡守雷维霈南丰
　　文昌宫引
　　窃唯仰观天象
　　文昌之气似珠。俯察坤舆，文笔之峰在目。延平古南剑州也，地居全闽之中，龙势逶迤，绵亘千里。收建邵两河合襟之水。万山屏张於后，九笏秀峙於前。地灵人杰，理学科名，代有传人，迩年间差於昔，都人士思有以振兴之。因郡城内亟旧有文昌宫一座，规制未甚宏敞，将欲扩而大之，又限於地。度府署东有延粮官衙旧基一片。青鸟家咸以为吉。拟於其地，改建殿阁数楹，以尊祀文昌帝君神像，甚盛举也。伏念帝君以孝友之神仙，作文章之司命。我皇上御极以来，崇尚徽号，光祀佑文，於帝君弥加礼焉。今而鸠工庀材，庙貌一新。岁时月吉，聚衣冠而俎豆之。瞻鸾阁之巍峨，荷龙光之赫奕。吾知人文蔚起，甲第峥嵘，当不仅如古人也。是役也，董事诸君子皆纯正士。其经营措置，自能準酌舆情。阖郡绅耆当必有踊跃急公，以共襄厥举者。余忝守斯土，亦相与乐观厥成也矣，故乐得而为之序
	

重建浮桥引
	

清郡守雷维霈南丰
　　窃以除道成梁，周庭垂训。乘舆听政，郑相贻讥。延平府城水东，向有浮桥一座。嗣因被水冲散，淹废多年。两岸民人，朝夕往来，虽有渡船数具，权宜利济。每值天雨溪涨，飓风四起，溜急惊涛，官吏军民，均多病涉。博采舆论，咸以为修复此桥，诚目前一大急务也。第需费浩繁，约在千金以上。不假众擎之力，难成集腋之功。然以一郡称便之事，合六邑以捐输措置，犹易为力。至挽桥人夫，现有驾渡桥子，足敷策应。饩羊尚在，勿庸另筹。爰集郡城荐绅，选举公正老成。首先董事，出簿劝输。毋论在官在民，其有乐事趋公，捐资成美者，随缘乐助，请登。台衔芳名并书愿捐数目於右。因庆求庆，聊分白鸽青蚨。欲仁得仁，奚啻慈航宝筏。容俟工竣，勒诸贞珉，以垂不朽云。
	

募建王台乡经正书院引
	

清邑宰杨桂森云南

　　余奉
　　天子命，简任南平之次年戊辰春，以邑志缺略八十馀年1，纂辑考其成。夏六月，道南书院瓦烈於风，筹资建大门。修其废其桥梁涂路，并东偏北隅之城郭。及城东西延小水门楼堞，俱以时修举。冬十一月拨林重、太平、保福、西岩四寺租，三百二十石，於白塔、若村、虎鼻山、林重寺、馀东、保福、明洋当、龙堀、八乡，立八义学，延师课之。己巳春、於府署东，创建文昌阁，附构讲堂，及诸生书楹，以为文昌书院。夏四月，王台衿耆，以街中旧有关帝庙基久废，请建为书院。乞先定其额，余因以“经正”颜之。而甚嘉诸君子之翘翘於向义，所以为今子弟，及后世数百年子弟计者，至深且远也。按志，王台分天竺、太平、资福三里，岐为十五图，得乡村九十有二。王台本乡二千馀户。其远近若：溪后、王泥墟、甲头、埂头、前村、高埠、罗墩、上伏坑、游墩、菜元、井窠，每村皆以数百户计。星罗棋布，生聚於郡西七十里外，汀水绕后，邵流抱前，双溪皆汇於沙溪口。奇峰嶙，有万马自天盘纡，嶪之观。五代伪闽王，王审知於此筑台，为游观地，以是得名。今废后，土人锄山偶及其堆，皆磁灰空贮之。去十里有王埠，相传即审知裔。南五里冯尚书之墓在焉。迩来少陵夷矣。今诸君子以建书院请，而予重以“经正”为额也，岂无意乎？子思子曰：“经纶天下之大经。”子舆氏曰：“经正则庶民兴。”经、常也。五常、谓人之伦。伦者，人之所以为人也。庶民去之，君子存之，人禽之界，争此几希耳。三代之学，皆所以明伦。尽伦之事，充其极，虽圣人亦自以为非止境。质言之，则与父言慈，与子言孝，与弟言恭，菽水言欢，徐行后长，非高远不可企及之事也。特圣贤之尽道，无间斯须。而常人之由道，每多离合。则於心之存不存辨2之耳。是以十六字之传，统於心，十三经之理，统於敬。敬非拘束羁缚之谓也。动而省察，静而存养。不可告人之事，不可见诸行。不可告人之事，并不可投诸心。五伦之事，人心之理也。人心之理，天之理也。时时以此理入於心，时时以此心入於理。使心与理合，而不使之偶离。以此尽孝，以此尽弟，以此参天地，赞化育，岂别有他道欤？夫理无所不包，敬无所不统。如临深渊，如履薄冰。无大心，无外心。以内心小心密之，无众寡小大之敢慢。孔子曰：“爱亲者，不敢恶於人。敬亲者，不敢慢於人。”圣人言心言敬，皆言所以尽此伦也。或曰：此成己也，成人则如之何？曰：以己之所以自成者，随时随地随所遇之人，而诱掖之，劝勉之。必使人人皆如己之所以自成，而后即安，成人岂外於成己欤？或曰：孟子何以言经正而无邪慝也？曰：如治病然，一身之正气胜，则百邪皆消。有教化之责者，能兴学明伦，而正气胜，则邪慝亦无自而乘其隙矣。易一阳生为复，一阴萌为姤。天地不能有阳而无阴，天下不能尽君子而无小人。坤之初六，当夏至之卦。孔子曰：“履霜坚冰至。”盖言渐也，不必逐逐以驱小人。但使君子之道长，而小人之气自褫矣。故曰：君子豹变，小人革面。鹰化为鸠，岂别有异术之操也哉。余故因诸君子之请，而为之絮言於左。指日延师开课，或即以余言为受业生励也亦可。至书院之设，九十二乡之来学者皆听之。则可以拱木於林衡，阐鉤绳之筌绪者，自必有合众力而速其成也。是为引。
　　【校】1.辨：原本作繁体“办”字，今据同治本改。
	

募修七星桥引
	

邑令杨桂森云南
　　南平城西三十里许，乡名西芹。乡之右溪水，自大内、石城、白塔，塝下曲迤，大外、南州、药村而出。西芹旧有石桥，为运木者所抵崩。予嘉庆丁卯初履任，即补葺之。戊辰夏大水，桥复圮。芹士蔡中立、蔡中和、陈日华欲图其成，请予为之引。予按诗卫风云：“有狐绥绥，在彼淇梁。”传云：“石绝水者为梁。”大明云： “造舟为梁。”言比船於水，加板於上，即今浮桥。尔雅堤谓之梁，石杠谓之徛。郭注、梁、即桥也。杠、聚石水中，以为步渡彴也。或曰：今之石桥，子产乘舆济人。赵岐注，以为子产有惠人之心，当以时修桥梁，何由病苦涉水。盖桥与梁，皆以石为基，而加木於上。故郭氏两解之。昔吕母造桥於寿张，鲁班成梁於寇爵。晋太元九年，谢元立七柂於吕梁，用工九万。太康三年，造石桥於阳渠水，用七万五千人。建武中，造浮桥於延津，采石为中济，石无大小皆流去。程工百万，成功之难也若此。西芹东达延建，西通汀邵。冠盖朅来，殆无虚日。每夏潦秋霖，狂溪狠谷怒其势，望鼋鼍而脉脉焉。致使大夫方舟，庶人乘泭，非策也。今蔡生等，果能以仁为己任，力襄其事。夫人之欲善，谁不如我？善之所集，不必为无穷涯之愿，以涉於虚。但使随吾身吾力所能行者，而实体其为善之念，即仁也。邑中乐善之辈，幸不以予言为河汉也。而慭置之。是为引。
	

豫章罗先生墓志铭
	

宋李侗㈠
　　越剑州罗源之乡，出十有五里许，为黄漈1之阳。有兆焉，乃藏宋大儒罗先生者也。其向丁癸。其脉迢递，其形委蛇而蜿蜒。其林木茏苁而森葳，其环拱苞灵而孕粹，美哉佳兆乎！先生於侗，逊长於一日，实则沆瀣一气焉。梦楹㈡之夕，敦匠执绋之举，侗既不能以不肖供其役。今幸得偕先生继嗣，求之汀之武邑，归先生柩而穸之。乃於铭志实推诿焉，可不可耶，谨捃摭而志之。先生之先，系出祝融之裔炎伯，其弟炎仲国於罗，厥姓遂仍之。数十传而后，或徙江之豫章。逾周，而汉而唐，会有乾符之乱，各镇分制。而王审知实制乎闽，因择七姓随乎节钺，罗居其一。数传来，惟罗最蕃衍，迁徙靡一。於时或沙或剑。而剑宗为先生远祖京成公。初居剑郭，久之，复居溪南篁乡。其曾大父文弼，大父世南，父神继，奕叶潜鳞，代有齿德。以故积美厚，而发祥宏，先生出於其间。天纵英敏，冲龄而然。稍壮，则宛委坟索，靡弗彻览。著为文章，形为吟咏，粹然一轨於正。已闻同郡龟山杨先生，继绝学於河洛，筮仕萧山。先生慨然鬻田，徒步请谒。及见，而喟然叹曰：“不至是，几虚一生。”遂脩北面礼於杨，而杨亦深器先生，两人相得欢甚！既归，筑室山中，杜门静业。虽以特奏擢科，主簿博罗。而胸次澹然泊然，揆厥所志，盖不以簪裾为华，而以担荷道统为己任。生平雅好著述，编牒鳞集，不可枚纪。纪其大者，若：《遵尧》、《台衡》、《春秋解2》、《诗解》、《语孟师说》、《中庸说》、《议论要语》、《二程龟山语录》、《弟子答问》诸篇。而於道德事功，纪纲法度，彝伦日用之间，凿凿乎其言之也。至若怡情鬯性，舒写心灵於吟讽间，不徒大有唐韵；其於继往开来，肩任道统之意，在在跃露诸载杀青者不论，论其逸者所云：问津挽予之句，是何蕴抱，是何局度乎。以侗椎鲁之质，偏驳之资，冶铸於先生者既久，薰炙於先生者最深。虽不能金玉其词，以绘所为粹质温中之模。乃敢忍於脉脉，不令真儒道范寿於永永乎？先生娶於李，为朝议大夫文捷公之女。端确贞静，相内敀寅。生一子讳敦叙，先先生卒，无嗣，有遗腹焉。先生有弟叔嘘书请继於先生，坚请乃可，曰：无后为不孝之大，吾存后吾，吾亡嗣子，今子先吾殁后吾明矣。乃立兄伯常之次子。公卒，无何，而遗腹得男孙振宗。噫！先生之系，微而复续，人乎天耶？先生生熙宁壬子正月十五日寅时。卒绍兴乙卯十有一月至前一日，享遐六十有四。以绍兴庚申孟夏月癸酉日辰时，厝於斯兆。侗谨拜首而铭云：“鬱芊佳城，峰峦峥嵘。藏先生魄，用奠於宁。丰镐木秀，曲阜草青，儒文道脉3日皎星晶。参苓孕粹，桃李储精。云封黯黯，雨化零零。躯返於穸，神昭於明，勒铭於石，万古仪型。”
　　【校】1.漈：原本作“际”字，今据改。
　　　　　2.春秋解：原本脱“解”字，今据补。
　　　　　3.儒文道脉：原本脉“道”字，今据补。
　　【注】㈠　李侗：宋，南剑州，剑浦人(今南平)，从学罗从彦，闽学四贤之一，著有延平问答及语录。
　　　　　㈡　梦楹：孔子卒前数日，梦坐于两楹间，引义为临终。
　　　　　㈢　丰镐木秀：周文王建都于丰，武王于镐，指道统繁衍。
	

明封中宪大夫广东按察司副使前文林郎睢宁尹默斋游公墓道碑
	

明侍读龚用卿晋安
　　嘉靖甲寅季秋，己未剑浦封中宪大夫，默斋游公，以疾卒於正寝，年七十有四。其孤方伯君居敬自浙来奔丧，卜以是年腊月庚寅，葬於吉溪西洋之后冈。奉事状，遣价走数百里来请铭，将以刻石於墓道，以诏来世。按状，公讳纶，字邦济，姓游氏。祖出广平宋儒定夫先生之后，世居南平之吉溪。曾祖秀，祖廷赐，父祐，皆有隐德，以仁厚称於乡。母吴氏生公，幼聪颖，弱冠游郡庠。习举子业，苦学励行，为文必根诸理道，奇气烨发，每试必居优等，补廪膳生，屡应乡试不利。年四十三应贡入南太学，为司成公所器。嘉靖乙未铨授直隶睢宁县知县。睢宁淮之属邑，地瘠民疲。至则省讼薄赋，一意以安养休息为主。岁值旱蝗遍野，为民祈祷，设法捕1逐之，民得以不艰食，疲者渐起。邑协邳夫，岁数千人，乃白於郡，蠲三之一，民赖以不逃亡，困者渐苏。邑地下湿，数有水患，乃令民疏导於河，俾复故道，民得以不病涉。乃亦有秋，疮痍者渐苏。公暇则课试诸生，奖引后进。与乡荐绅相接以礼，未逾期，氓大孚化。章圣皇太后梓宫过徐邳，有司惮中贵骚急，往往震悼失经，多至获戾。公豫处有条，事以克济。满任六岁，抚按交奖。漕运中丞周约庵公疏荐於朝，辛丑竟致其事而归。甲辰以方伯君任广东宪副，考绩，恩封於其官。杜门简出，非岁时饮射，足迹不履公庭。或有请谒之相干，废地之相遗者，辄谢却之。性笃於孝友，处宗族以和，接乡人以信，交朋友以诚。其教子也最有法。子二，长即方伯君。次主敬年方髫齓，教之读书。举动必庄，出入必敬，交游必慎，作字为文，皆有规范。经书或有微词奥义，亲为讲解。书“敬箴”於座右，命儿辈朝夕讲诵。动以古人遗矩督励之。谓乡居去郡城2且远，游学者鲜至，非所以居子也。遂卜迁於郡之紫芝里，俾亲近缙绅先生，将有所考德，而问业焉。方伯君弱冠举於乡，连登壬辰进士，选庶吉士，读中秘书。授监察御史，出按南畿，风裁懋著，声誉烨闻。历任藩臬长佐，凡十六七年。以至今官，盖时论推重台鼎之器也。公时时犹作书戒之，欲其砥砺名节，慎守官箴。宣力国家，移忠所事以为孝子。老年犹手不释卷。将终前一日，尚为诸孙较点通。及其没也，子孙咸在侧，可谓令终矣。配吴氏，累封太宜人。慈淑贞惠，与公比德，先四年卒，是生方伯君。娶李氏，封宜人。次主敬，以例贡为太学生。侧室田氏出，娶杨氏。孙男十一，於北邑庠生。于广、于臬、于畿俱方伯君之子。于东、于表、于衢、于堂、于台上俱主敬之子。孙女一。曾孙男三。应梦、应升、应荐。曾孙女一。予因忆囊时壬辰在京师，邂逅方伯君，窃瞻其眉宇，知为伟器。及戊戌春，默斋以岁事入觐，获侍教焉，益信为长者。始知方伯君之大有造就者，夫固有所本也。是宜铭诸石，以昭遗德於永久。乃系以诗曰：“游氏之先，肇自广平。衍於剑浦，世业以亨。延及於公，潜心敦古。励行饬躬，不忝厥祖。瞧阳试政，造福於民。轻徭省讼，不瘠不贫。乃浚乃疏，河流匪荡。乃耨乃芟，禾黍以畅。民有室家，谁其保之。民有田畴，谁其造之。繄公之功，民安以阜。视古循良，杜父召母。勤劳六稔，绩用告成。飘然远出，早谢荣名。左右图书，邀游山水。移孝事君3，责成厥子。煌煌服命，贲於邱樊。豸冠象简，日课孙昆。福履绥之，绳绳济美。高朗令终，哀荣终始。西洋之冈，山高水长。徵文考德，奕世永光。”
　　【校】1.捕：原本作“逋”字，今据改。
　　　　　2.城：原本作“诚”字，当误，今据改。
　　　　　3.君：原本作“功”字，今据改。

	

诰封宜人游母吴氏墓碑铭
	

明都察院林云同莆田
　　予归自三楚，道剑水，吊游君居敬母太宜人之丧於庐哀焉。予友游君实自南海时，乡情寮谊，恳恻周洽。每叹游君赫赫乎声称宇宙，亦既罕俪矣。其承藉诲迪，庸有尊公与太宜人者耳。而太宜人贤行，盖所稀闻。今乃吊其丧也，顾弗哀哉。游君见予益哀，久之，遂再拜以状请铭。呜呼其安辞？太宜人为南平吉溪名族，吴贡士韶女，母裴氏也。生而端庄，少娴姆训。归副使默翁先生，尊卑称其孝，娣姒称其和。默翁勤问学，太宜人必鸡鸣而起，时脱簪珥，易异书助默翁学。故默翁益肆力於学。取友莆阳，离乡井岁馀，而家政甚整。默翁得无内顾忧。年三十始举子，即游君也。一以严政为教，无纳嬉戏。游君生，颖敏迥异。方童儒试，即高等游邑庠，无事警督，嗜业罔倦。太宜人犹朝夕戒曰：“勿荒、勿逸、勿泛与，以慎而身，以昌而学，以亢而宗。”太宜人已有子，犹虞嗣未蕃，为默翁立侧室，生子主敬，爱之教之，与游君同。乡人称其贤，过人远甚也。嘉靖辛卯游君录有司，明年壬辰登进士上第，为翰林庶吉士。太宜人焚香祝之曰：“儿幸矣！愿儿益勤益慎，以永有终誉。”及游君授监察御史，则戒曰：“御史言官，必无负所学，可也。”乙未，默翁贡，选睢宁知县，其为政严明方正，法行而惠溥，民德之颂之。固默翁之能，亦内助有太宜人尔。丁酉皇太子生，覃恩封太孺人。已亥以徽号庆典加恩今封。甲辰游公以副使考最，封默翁如其官。太宜人例不再封。累膺诰敕，褒宠殊隆，贤德之报，距不显显令闻闾里表仪也乎？今庚戌三月十八日终於内寝。距生成化庚子七月十日，享年七十有一。子二，长即游君居敬现任浙江布政司左布政使，娶李氏，累封宜人。次主敬太学生，庶出，娶杨氏。孙男八，于北廪生，于东、于广、于表、于楚、于观、于衢、于臬。曾孙男二，应梦、应升。孙女一，曾孙女一。将以今年十二月朔日，葬於吉溪之西洋后，茔近祖冢傍云。按状称，太宜人素1行贞淑，治家勤俭。待夫以敬，待宗党以恩，待姻戚以礼，待臧获以严，祭先以诚，诲子孙以正。内外咸秩，四德罔愆。予虽未之睹见，然而观於游君也详矣。游君筮仕甚早，而举止老成，无一毫矜诩倨易。致位已尊，而操植坚固，无一毫因循玷缺。见事至敏，而注措精勤，无一毫惰慢率易。云同尝敛衽羡慕，而游君每历历告予曰：“吾父母教若尔，若尔，予曷敢不敬。”不知其父，视其子。不知其母，亦视其子。又予屡屡过游氏之门，其门庭尝肃肃如也。会一二长老，必举太宜人教子之言曰：“尔曹弗他效，效吾游族宋儒定夫公足矣。”又道：太宜人临终，以善自持行。戒诸孙诸妇。问以作佛事，则不应。呜呼！若太宜人者，其深於古传正学，妇道母仪与太姬、文姜何论。今昔游君勋庸日茂，将为国家树不朽之名，而振振昌发。如于北辈又兰芳桂馥，采采未艾。山川淑气，固悉萃之矣。太宜人福德如斯，宜铭也已。铭曰：“坤道维贞，乃配乾行。四德攸全，唯宜人能。胎芳孕秀，锡祉流馨。有美厥嗣，邦家之祯。以诏来者，宜式2宜凭。金馋石勒，百世云仍。”
　　【校】1.素行：原本作“索”字，今据同治本改。
　　　　　2.宜式：原本作“室”字，今据同治本改。
	

通议大夫刑部右侍郎可斋游公神道碑铭
	

明大学士叶向高福清1
　　可斋游公没且三十年，隧道之碑未树。公伯子醴陵令，与先大夫同荐於乡。仲子上林丞，与余同官都门。两世交游皆甚欢！上林君则闲谒余，请修阙事，余无以辞。公讳居敬，字行简，号可斋。其先出宋儒游定夫，自建溪徙居南平。数传至廷赐。廷赐生祐，祐生纶。以选贡令睢宁，封中宪大夫，广东按察司副使。娶吴氏，封恭人，生公。公年十四入庠，即为郡守陈公所器！二十三举於乡，为嘉靖辛卯。明年成进士，选读中秘书，文誉日起。己授山东道监察御史，按南畿，一意激扬，不避权贵。池守某，歙令某，墨而残。与执政有连，人不敢问，公皆劾去之。时新学方兴，所至聚徒讲诵，士膻附其门。公雅不谓然，曰：“洙泗正传，自伊洛诸子耳。入室而操戈，吾不忍闻。”具疏极言之，其人卒罢去。公亦坐是，出为浙江按察佥事。分部杭、严二郡。杭俗，喜游西湖天竺之间，簪履相错。游僧复藉受戒为名，群聚煽惑，公一切禁绝之。时他部有矿役，中珰2恣睢为奸利，莫谁何。部使者檄公往摄，公约束严，挡不得肆，民赖以苏。辛丑转广东按察副使，督臣方有事南交，闻公来甚喜，引共筹策。逆酋莫登庸款关输罪，公有力焉。论功赐金币。丁未转湖广左参政，赡宗禄，建义仓，赈饥民，立催征法以处积逋，事事有条。再逾岁，擢浙江按察使，楚人思公不置。公既莅浙，益端轨秉度宪秩。大修狱，轻重受谳，皆得其情，民无冤者。属当大计，单车诣阙下。诸凡权贵，无所问遗。毕事归，而浙左右辖之命下矣。随闻吴恭人讣奔归，服除，守旧官。时倭难倥偬，军储巨万，取给燃眉，胥赖公以办。有议裁客兵者，客兵噪且为乱，公庭谕之立解。居浙三年，所节缩经费无算。比以睢宁公忧去，悉归其羡金於台使者，不私一钱。服除，补山东，其治如浙。顷之，擢副都御史。巡抚云南，有平阿堂功。阿堂者，东川夷酋禄庆之部目也。禄庆死，子幼。堂谋得其处，因与沾益州夷酋安九鼎治兵相攻，连岁不解，祸延内郡。公具疏请征之，诏下，会川、贵守臣议以闻。议未上，公念兵事宜速，筑舍无成。遂督兵径进逆党，斩堂首，降边檄复定。而御史王大任入沐朝弼谗，劾公擅兴师，骚扰内地，逮下狱。始朝弼镇滇，多不法，为寡嫂陈氏讼於朝。下守臣问状，朝弼不悛。公至，则大陈珍玩为赂遗，蕲宽其事，公峻拒之。夺其所侵腾越州田，归之民。朝弼已憾公矣。又故事，调发夷兵，非镇守符不应，公疏请巡抚得兼军务，专调发，分镇守权。朝弼愈益恨，屡耸大任媒孽公。而大任者，分宜相国私人也。当相国柄事时，无徙官不谢者。公为巡抚，独不谢。大任揣相国嗛公，又为镇守修怨，乃决计劾公矣。公既逮至，朝议称枉。然竟坐擅调发罪，谪戍粤。以穆皇帝登极，肆赦恩宥，归田里。於是尚书吴公岳，林公同及诸台谏交章颂公在云南有功，负冤宜亟召用。己巳起南京刑部右侍郎，寻改北部尚书阙。公辄署篆，所平亭疑狱甚多。时新郑相国再起，欲甘心华亭。以非时考察诸给事御史，多所斥逐。公闻，语所善同官曰：“相国何太褊，必欲报，素尝睚眦者，且相国何虞乎华亭？假使相国能毕虑殚忠，功施宗社，此乃为善，屈华亭矣。”新郑闻其语，大不悦。又闻公将有疏陈，中贵擅权，并时宰作威状。嗾其门生以年老论公。会公疏请罗李二大儒从祀。相国从中调旨，责其疏语大繁，夺俸三月。公遂乞骸骨归。时已三年满，移牒铨部矣，未竣事而去。去之四阅月卒，盖隆庆五年九月十日也。讣闻赐祭葬如故事。公生平恬淡简素，蔬食布衣，所卧席十年不易。漆枕、栉匣皆青衿时物。每徙官，行李萧然。戍粤日，有大学生坐罪，进千金，幕寮觊赍帑镪3五百金，托公居间。公怒逐之，乃公饥死瘴乡，不失作清白吏，能若玷乎？其雅操洁履若此。故虽官为卿贰，家才具中人产。尤精藻鉴，在粤在浙在齐，三典试事，所得士如张焕等，皆名流。常语人曰：“文章不宗六经，剥窃子书，及良知等说，以希进取，将安用乎？”盖公学一以其乡四大儒为宗，斤斤绳墨。见新奇可喜之论，蹙如也。躬行实践，盖真有宋儒之风焉。配李氏淑人，其先出李延平宋儒。侧室郭氏，张氏。子四人，于北即醴陵令。于广即上林丞，于臬、于畿俱庠生。孙男应梦光禄寺署丞。应升庠生。应岱、应台、应岳、应辅、应朝、应琴、应奇、应吉等。曾孙学皋、学龙、学光、学乾俱庠生。方公逮系时，上林君年十六，从公至今滨，死者屡矣。其居官清慎，与醴陵君皆无愧家声云。史氏曰：予读国史，见公以东川事蒙谴，心窃痛之。夫萌芽不伐，将寻斧柯。阿堂悖逆，不独萌芽，令公不灭此而后朝食，滇祸可胜道哉！而当时乃以调发为公罪，斯亦不明於大夫出疆之义矣。要公直道而行，两忤执政，不究其用。岁寒后雕，於公见之乎，於公亦称乎为定夫后矣。其为御史，而力黜新学，有以也。铭曰：
　　维游之先，为宋大儒。溯源伊洛，遵轨而趋。司寇代典，绳其祖武。中秘抽书，履方蹈矩。乃典柱下，矻矻惠文。伏蒲引诤，矢志埋轮。蹇直自将，为世所忌。一麾外台，诸藩历试。维彼滇南，孽夷肆骄。畀公节钺，往戢其嚣。公秉壮猷，用施九伐。便宜兴师，迅如电发。何物么么，敢逆雁行。望风殒命，国纪斯张。亦有镇臣，怙宠肆椓。公落其距，载兴谣诼。谤书来上，天听遂高。几殆瘴乡，无改故操。维帝念功，乃堲谗口。司寇贰卿，式咨黄耈。睊睊相国，释憾是谋。公也一言，如盾如矛。知足见几，飘然归去。三径依然，入门笑语。大星忽陨，龙剑遽腾。有赫帝纶，贲於泉扃。吁嗟世路，孰能不靡。雨覆云翻，惟公卓尔。百年旦暮，孰能久存。灰寒飚尽，惟公名尊。鬱鬱松楸，峨峨幽宅。千秋万年，过者必式。
　　【校】1.福清：原本作福州，今据改。
　　　　　2.珰：原本作“铛”字，今据改。
　　　　　3.镪：原本作“襁”字，今据改。
	

理刑馆明德堂铭
	

明大学士徐阶㈠华亭
　　相古之治，必本诸身。克明峻德，以新其民。德明德威，民自无讼。比屋可封㈡，刑措不用。嗟今之治，独求诸刑。金科玉条，贵逾六经。上刑日严，下俗滋敝。前奸未诛，后宄已继。维是二者，岂民异心。任德则古，任刑则今。我维刑官，德亦靡类。任刑弃德，迂也实愧。是用夙夜，思励其愚。曰明明德，觑古以趋。徙义远利，罔敢懈。参前倚衡，明命有赫。维欲之动，顷刻万端。德昏则易，德明实难。咨我僚友，多士群吏。尚交儆予，以就斯志。
　　【注】㈠　徐阶：明，松江华亭人，嘉靖进士，历礼部尚书，东阁大学士。
　　　　　㈡　比屋可封：人人都有好品德，家家可封赏。
	

新建南平县城隍祠碑铭
	

清知县陈兆声
　　城隍神之有专祠，自周礼司民之祭始也。前朝封为监察司之神，盖取此义。张燕公祭神之文，有曰：致和养物，助天育人。张曲江亦曰：方隅是保，甿庶是依。可知历代崇祀之深愿矣，不特此也，典制，凡有司莅任之日，必先斋宿与神盟，始得视事。诚以幽明感格，捷於影响。神既保障一方，俾群生咸遂。而尤以佐颢穹彰瘅之权，维持政教。盖民见有司特多巧饰隐蔽，而一至於神宇，莫不咋舌输心，惭悔随之。此则秉彝之不可泯也，而独於神显之，则神职重矣。神之声灵赫濯，寰宇皆然。而在南平似更为不同，杨文靖之记曰：崇山竣岭为郛郭，惊湍急流为沟池，是与楚郢之方城汉水可相比拟，擅江山之雄，为东南之冠。险厄奇丽，全闽襟喉。故士多光明俊伟，先儒之遗教犹存，敦诗礼，而乐农桑。官斯土者，安敢忘所自耶？声承乏名区，视事之先一日，即欲遵制斋宿。不意庙貌无闻，祀事不设。阙典既久，因循莫举。即此可以知各务之废弛矣。於心戚焉。奈邑当冲繁之地，遭变逆之后。疮痍未起，哀鸿远翔。案牍蒙尘，抚催不暇。三年於兹，民困少舒，众废少举。遂为择地鸠工，而太学生叶縯，耆民方茂林同以县署之左，基址助请。临溪面山，俯涟漪，而仰葱鬱，神实凭之。因而殚厥心力，闲及劝输。甫一载，而祠宇告成，皆出神之孚佑。遂得上合典制，下顺舆情。嗣此雨旸寒燠，天心允协乎人心。丹艧翚飞，终事一如其始事。而神之造福於吾邑者，宁有涯涘哉。铭曰：“两仪絪緼，斯民之育。结以崇山，涧以大渎。神所凭依，阴助司牧。唯此南平，沟深城矗。保障敉宁，德威孔肃。庙貌聿新，典常光复。亿万斯年，用赛神福。”
	

遗集跋
	

宋黄大任
　　濂洛接洙泗之正传㈠，盖汉唐数百年之所未有。考亭集濂洛之大成，所传闻者龟山，所闻者豫章，所见者延平，三先生皆剑津人。一脉相传，又他邦之所未见。晦庵先生云：“潜思力行，任重诣极，如罗公一人而已。”又祭延平文云：“惟时豫章，传得其宗。”受於前，而授於后，犹水木之有本原。天下知敬豫章先生非一日矣。初心先生所谓，不待遗藁而后显。信夫罗君以其编辑之勤，益求其在我者，使验之於心，体之於身，无一忝焉。是亦先生之所望於后人者也。孔颜乐地非难造，好读诚明静定书。诵先生之言，以为君勉可乎？咸淳六年腊月五日，建安黄大任谨书。 
　　【注】㈠　濂洛接洙泗之正传：濂溪周敦颐，洛阳二程，洙、泗鲁国孔子讲学之地。
	

语孟师说跋
	

宋陈渊沙县㈠
　　予与仲素定交，几四十年。忆初从龟山，龟山以孟子“饥者甘食。渴者甘饮。”与夫“人能无以饥渴之害为心害，则不及人不为忧矣。”令仲素思索，且云：“此语若易知易行，而有无穷之理。”仲素思之累日，疏其义以呈龟山，曰：“饮食必有正味，饥渴害之，则不得正味而甘之，犹学者必有正道，不悦于小道而适正焉，则尧舜人皆可为矣，何不及之有哉？”龟山云：“此说甚善！但更於心害上一著猛省留意，则可以入道矣。”仲素一生服膺此语，凡世之所嗜好，一切禁止。故学问日新，尤不可及。自非龟山抽关启钥，而仲素於言下猛悟，何日臻此？故仲素而不死，则其精进此道，又岂予之所能知哉。今日李君愿中以其遗书质予，其格言要论，自为一家之书。阅其学益进，诵其言益可喜。信乎自心害而去之也。自仲素之亡，传此言者绝少，非愿中有志于吾道，其能用心如此之专乎？既录一本，以备玩味。今归其书，并以仲素之所授於龟山者语之，以俟异日观其学之进，则此语不无助焉。绍兴辛酉正月，庵山陈渊谨书。
　　【注】㈠　陈渊：宋，沙县人，充枢密院编修官。
	

韦斋记跋
	

宋石塾
　　吏部朱公尉尤溪时，命其燕居之斋曰：“韦”。郡之儒先罗公仲素记之。吴郡户曹曹君令德铭之。宣和六年更兵火，栋宇易置。乾道七年塾猥当邑寄，公之子编修先生仲晦父，适以事来塾学于先生，相与访故“韦斋”所，得小室，虽非其旧，而风景不殊，遐想高踪，叹慕不已。先生亦然流涕，因出张舍人安国所作斋榜二大字，塾请揭之，并刻记铭，以成公志。惟公道学高妙，充之於身，洪纤中节。犹怀辩急之虑，而有佩韦之警！夫子曰：“德之不修，学之不讲，闻义不能徙，不善不能改，是吾忧也。”公之谓欤！
	

题集二程语孟解卷后
	

宋罗革
　　余兄仲素笃志好学，推研义理，必欲到圣人止宿处。以王氏解经释字，虽富赡详备，然终不得圣贤大学之意。遂从龟山游，抠衣侍席二十馀年。独闻至当，得洛中横渠语论颇多，乃编成语孟二解，记当时对问之语，不加文采，录其实也。廖仲辰於龟山门下与仲素为友，得其本录之。庚戌辛亥中，来聚生徒1於南斋，授予此本。廖讳衙，为龟山之侄婿，议论尤得壶奥。绍兴壬申六月念八日，弟革因阅此书，记於汀州教授厅云。
　　【校】1.徒：原本作“徙”字，今据同治本改。
	

书文集后
	

刘将孙
　　学记曰：“三王之祭川也，先河而后海，此之谓务本。”至哉言乎，此师友之定论也。考亭朱子，出延平李氏，延平出豫章罗氏，今朱子之书满天下，延平、豫章之遗文绪论，未有闻者。将孙一来延平，适兵革之后，慨然求之耆旧间。久乃得《延平问答》，其词语浑朴，皆当以三隅反者。且自谓：“不能发挥以文。”又久之，得《豫章家集》，所传者寥寥仅见，又非延平比。愚益信二先生之所以上接伊洛，而下开考亭者，初不在於言也。或曰：“其简也若是，道乌乎传？”余作而言曰： “兹道之所以传也。”子曰：“予欲无言。”又曰：文莫吾犹人也。躬行君子，则吾未之有得。言语之道盛，而自得之学隐矣，二先生之自得者，有不能得於言也；其所以传朱氏者，亦不在於言也。朱氏之得於二先生者，亦有不在於言者也。而朱氏之所为言之长者，其所授者无二朱氏也，朱氏之言，不得已而言者也。而世之求道者，往往必求之言也。则吾为斯道，慨然於此久矣！此集鸠集劳矣，宝守犹不易，此亦不必他求而附益之，先生之所为先生者，不在此。盖尝拜先生之晬容者，光风霁月，玉色金声。剑山青青，剑水流清。徘徊瞻极，何往而不闻金石丝竹之音也。

	

延平先生书院纪原
	

明李天同左史
　　延平乃杨、罗、李、朱四先生传道之邦。龟山先生，早学於二程先生之门。及归，明道目送之曰：“吾道南矣。”豫章先生师事龟山，延平先生又学於豫章，三先生皆剑人也。晦庵先生虽新安人，实生尤溪之尉廨。又从延平先生学，此传授之源流也。嘉定二年陈复斋宓来守是邦，遂访白鹿规式，创书院於南山之下，以为奉祀讲学之地。礼聘九江蔡念成为堂长，延请洪斋李燔定学规，捐俸市田，以赡生徒。时真西山帅长沙未上，亦来预讲。四方名士咸会。其后传守康重建祠堂於礼殿之侧，又籍废寺田以益之。初复斋以书院成，请於朝，乞赐额。当轴者格而不行。又尝请记於西山，旋复书之，记稿已就，以敕额未下，姑俟之。端平改元，今大参郑姓之赴阙，经从首谒祠堂，诸生因申前请，乃转达黄守埒为之露奏。至十月命下，宣赐“延平书院”为额。越明年秋，淫雨为沴，水突山颓。礼殿祠堂，一时覆压。所存者讲堂、四斋、及风雩桥。而山势壁立，虑有后患。董守洪谋迁之，下其议。诸生合辞曰：“迁之便。”遂相与度地於闻猿1洞，去旧址仅百步，地势平夷，径深邃，枕九峰，俯剑潭。迭清流，四面朝揖。绝市井之嚣，饱泉石之胜，真群居讲习之所。礼殿建於右，书院设於左，不相渎也。又创堂，以奉先生。讲堂前峙，四斋对立，视昔加辟焉。姑叙创移之大略，详列於后。李左史天同为记。
　　【校】1.猿：原本作“猴”字，今据改。
	

与教授公书一
	

宋李侗
　　侗顿首再拜。鼎元秘教尊兄座前：侗不见颜范甚久，咫尺时闻动静，深以自慰。梅雨方懋，伏惟燕居，爽垲颐神，尊候万福。侗块处山樊，绝无曩昔师友，不闻道义之训。朝夕兀坐，赖天之灵，尚得以旧学寻绎，以警释贫惫而已。其他亦何足言？苦於无侣，可以纵步。前造斋馆，以承近日馀论。临纸驰情未间，伏冀顺序，为远业加渐，以次升用，至叩，至叩，乘便谨上状，不宣。重午后一日，侗顿首再拜上。
	

与教授公书二
	

宋李侗

　　侗顿首再拜。鼎元秘书契旧：昨便中传示诲幅，并录示盛制，一睹心画，如见颜角。玩味以还，慰感未易可言。区区欲即嗣状，窃聆车马近与日者他适，以故未果於奉书，唯积倾仰耳！秋暑尚炽，远唯即日以还，庆侍尊候，动止万福。侗块处山间，绝无游从。赖有经史中，古人心迹，可以探赜。虽粗能遣释朝夕，然离群索居，不自知其过者亦多矣。尚何敢疏一二於吾兄者邪？忽得不外指示所志，一一谛思，足见别后造道之深，钦服！钦服！侗文采鄙拙，未尝辄敢发一语。近为朋游见迫，有一二小诗，辄不揆录去求教，取笑而已，非敢以求报辱也。便次有以警诲者，千万勿吝，至恳！至恳！咫尺未期会合，且冀勉厉，以赴省闱大敌。行席巍科，为交游庆！此外加爱为祷。七月十四日，侗顿首再拜。
	

与陈默堂书
	

宋罗从彦
　　从彦承喻，“圣道甚微，有能於后生中，得一个半个，可以与闻於此。庶几传者愈广，吾道不孤，又何难之不易。”从彦闻尊兄此言，尤著意询访。近有后生李愿中者，向道甚锐。曾以书求教，趋向大抵近正。漫录其书，并从彦所作小诗呈左右，未知以为然否？
	

诲子侄文
	

宋罗从彦
　　东邻有千条家，子孙不肖，博奕饮酒，驰马试剑，挟弹持弩，与群小为伍，见士人则逃遁。西邻有百贯家，子孙不羞里巷，不顾父母，日复如是。诸子前，行路人肉杖之曰：“为人子孙固如是乎？”二家之长，一日聚议曰：“吾二家子孙，不肖如是之深。治之，恐伤骨肉之情；不治之，则恐败先君之业。若之何而为是乎？”旁有客曰：“此乃至愚至贱之徒，终遭刑责而后已。吾将拉汝二人，访诸南邻万斛之丈人，请问训子孙之术矣。”南邻万斛之家数十人，入孝出悌，文行忠信。口不绝吟於六艺之文，手不停披於百家之篇。闺门之内，肃肃如也。闺门之外，雍雍如也。君之子孙如是，夫何为而至是也？南邻万斛丈人曰：“吾之诲子孙也，非鞭非笞，非诟非骂，但写唐文人杜牧示小侄阿宜二句，又写本朝宰执诸公仿杜牧示侄联句，又写范文正公家训题东轩壁句，时人谓之东壁句，吾将示之，仿效写於东壁，示子孙尤佳。”
　　东西二丈曰：“敬闻命矣”，愿将本以写於壁焉。
　　杜牧曰：“愿汝出门去，取官如驱羊。”
　　富郑公曰：“愿汝出门去，锦绣归故乡。”
　　韩魏公曰：“愿汝出门去，早早拜员郎。”
　　范文正曰：“愿汝出门去，翰林著文章。”
　　曾公亮曰：“愿汝出门去，锦绣为肝肠。”
　　陈了斋曰：“愿汝出门去，柱石镇岩廊。”
　　真德秀曰：“愿汝出门去，德行重八方。”
　　后苏东坡打诨1示子苏迈曰；“愿汝出门去，勿玷辱爷娘。”
　　罗古人即仲素先生也，族有不肖子数人，撰此以勉之！况其亲子弟乎？此见仲素先生仁也。故曰：“仁者之言其利溥哉。”族人罗绰敬跋
　　罗仲素先生无书不读，深造圣经之奥旨。有志於学，无志於仕。不求人知之，人自知之。远近之士，闻风慕道，踵迹而前，肩摩而袂属也。予尝得其诲子弟文藏之，以为家宝。今镂2板以广其传，幸观览者，诵其文而究其义，师其言而尊其人。为尊长者劝焉，为子弟者勉焉。其有补於风教岂细也哉。传曰：君子之言，信而有徵，其先生之谓乎！然则信斯言也，宜书诸绅。隆兴元年六月十五日，左奉议郎致仕赐绯鱼袋孙大中敬跋。
　　【校】1.诨：原本作“浑”字，今据改。
　　　　　2.镂：原本作“缕”字，今据改。
	

小简借遵尧台衡录
	

宋李侗
　　侗向承见喻，旧写得罗先生遵尧、台衡二录，欲望颁示一观。若蒙寄附便来，甚望！盖兀坐绝无过从，正赖师之说，散胸中溃溃耳。有吾兄昔日唱和佳篇，亦冀不外相示。看毕，即上纳也。侗再拜。
	

祭李延平先生文
	

宋朱熹㈠
　　道丧千载，两程勃兴。有的其绪，龟山是承。龟山之南，道则与俱。有觉其徒，望门以趋。唯时豫章，传得其宗。一箪一瓢，凛然高风。猗欤先生，果自得师。身世两忘，惟道是资。精义造约，穷深极微。冻解冰释，发於天机。乾端坤倪，鬼秘神彰。风霆之变，日月之光。爰暨山川，草木昆虫。人伦之正，王道之中。一以贯之，其外无馀。缕析毫差，其分则殊。体用混元，隐显昭融。万变并酬，浮云太空。仁孝友弟，洒落诚明。清通和乐，展也大成。婆娑蚯林，世莫我知。优哉游哉，卒岁以嬉。迨其季年。德盛道尊。有来抠衣，发其蔽昏。侯伯闻风，拥彗以迎。大本大经，是度是程。税驾㈡云初，讲义有端。疾病乘之，医穷技殚。呜呼先生，而止於斯。命之不融，谁实尸之。合散屈伸，消息满虚。廓然大公，与化为徒。古今一息，曷计短长。物我一身，孰为穷通。嗟嗟圣学，不绝如线。先生得之，既厚以全。进未获施，退未及传。殉身以殁，孰云非天。熹也小生，丱角㈢趋拜。恭惟先生，实共源派。訚訚侃侃，敛衽推先。冰壶秋月，谓公则然。施及后人，敢渝斯志。从游十年，诱掖谆至，春山朝荣，秋堂夜空。即事即理，无幽不穷。相期日深，见励弥切。蹇步方休，鞭绳已掣。安车暑行，过我衡门。返饰相遭，凉秋已分。熹於此时，适有命召。问所宜言，反覆教诏。最后有言，吾子勉之。凡兹众理，子所自知。奉以周旋，幸不失坠。归装朝严，讣音夕至。失声长号，泪落悬泉。何意斯言，而诀终天。病不举扶，没不饭含。奔走后人，死有馀憾。仪形永隔，卒业无期。坠绪茫茫，孰知我悲。伏哭柩前，奉奠以贽。不亡者存，鉴此诚意。
　　又
　　山颓梁坏，岁月不留。即远有期，亲宾毕会。柳车既饬，薤露怀悲。生荣死哀，孰不推慕。熹等，久依教育，义重恩深。学未传心，言徒在耳。载瞻穗綍，弥切悲伤。筑室三年，莫酬夙志。举觞一恸，永诀终天。呜呼哀哉！
　　【注】㈠　朱熹：宋，婺源人，绍兴进士，累官转运副使宝文阁待制。
　　　　　㈡　税驾：税音脱，意解驾，休息。
　　　　　㈢　丱角：童年。
	

祭先儒罗从彦墓文
	

吴宗尧㈠
　　万历元年春正月初七日，奉议大夫同知延平府事，滇南后学吴宗尧，偕南平令郑用渊，率贡生刘文和、黄缙、诸生朱成濂、查应秀、杨烈、官日和、吴谧、童环、吴会宾、杨天衢、余履信、李士彦、童佐、邱应登、黄朝升、游於东、查应春、游於广、刘通、余应江、林有桐、朱廷献、邱应翰、陈用宾、童求我、陈王道等，祗拜于宋儒豫章罗先生之墓曰：“尝读乾九四文言：君子进德修业，欲及时也。”鲁论警学之不足畏，乃谓四十五十无闻焉，窃慨人生宇内，修短靡齐。自后生而至四五十，阅世亦久，道尚无闻。由其习俗久安，师友勿值。戒谨恐惧之念微，功利词章之志夺。德业日废，遂坐罔生，不觉嗟嗟！岂非今古学者通患哉！”繄唯先生，清介绝俗，闻达不求。年四十一时，龟山令萧山，徒步往学。自痛旧学之非，三日汗背，几枉过一生。其同游十馀人，而潜思力行，任重诣极，惟先生一人而已。后讲易至乾九四，闻伊川说好，遂鬻田裹粮，至洛请见。及归，侍龟山二十馀载。年六十一，始就特科，授博罗簿。住罗浮山，静坐三年，神还造化。嗟嗟！业吾孔氏，困穷之固，志道之勇，悔悟之真，抠衣(二)之专，澄心之久，如先生者几人也哉。是不为一方之儒先，实百世之师表也。宗尧边鄙迂士，万里而遥。楚粤求师，闻道愧晚。心仰先生，来自束发。叨式建郡，流风幸存。乃辟其后生子弟，式瞻墓里，追寻遗规。求破俗为圣人之徒，大其宇宙心胸，涤其根尘习气，各慎独之，懋崇德业，勿枉此生，惟先生其冥翊之。谨告。
　　罗先生严毅清苦，箪瓢隐居。逾耆就官，仅一主簿，丧不能还。族人罗友判惠，特护以还。抵汀值寇，旅榇1刹中。又数年，门人李先生侗，始归葬罗源黄漈坑之麓。岁久就芜。嘉定六年南剑州守刘公允济为刻志。嘉靖丁亥学宪仁和邵公锐构享堂。兹吴先生宗尧觌其碑堂圮剥，乃谋於郡守，钱塘林公梓，檄呈兵宪江右周公，余命南平丞沈榛督葺，经始于上元，落成于仲春。粤稽先生遁世无悔，虽里人亦鲜知之，况卒于官。嗣微弱，尚觊有司崇重于四百年之后乎？唯无觊於生前，故有称于没世。若先生真可使顽夫廉，而懦夫立志。修理事竣，有感於斯，附书之，以告来者。
　　【校】1.榇：原本作繁体“衬”字，今据改。
　　【注】㈠　吴宗尧：明，歙人，万历进土，益都知县。
　　　　　㈡　抠衣：恭敬。
	

皇明钦赐祭葬碑文
	

　　维
　　万历元年十二月丁未，朔越十三日己未。
　　皇帝遣福建等处承宣布政使司，左参议，张尚文致祭原任刑部右侍郎游居敬文曰：“唯尔性资雅厚，才质通明。奋迹贤科，储英艺苑。升华乌府，晋秩臬司。历转雄藩，旬宣绩著。荐更都宪，保厘功多。菲萋偶构於浮言，心迹竟白於公论。再起林壑，用佐秋卿。引疾乞休，遂成沦谢。讣音来上，恤典宜颁。治葬饬工，遣官谕祭。尔灵不昧，尚克歆承。”
	

祭大忠祠文㈠
	

明张程吉安
　　惟灵锺英秉秀，作栋皇家。取义成仁，捐生羯虏。虽鼎迁物改，犹眷恋於七尺之孤。洎蓬断楫危，尚徘徊於一壶之渡。膏身柴市，正气常存。开府剑州，英风各在。精忠大节，等一死於鸿毛。遗韵流风，虽百年其驹隙。是宜凡宦其地者，尚荐萍藻之馨。而况予乡之人乎，宁无桑梓之感。呜呼！世婉娈以容身兮，公九死而不顾也。世同生没于腐草兮，公揭日月而鞭雷霆也。贤者唯雕俎于一方兮，公随所经而殷荐也。予宦辙支离于此邦兮，公潜孚默相予所不逮也。采兰芳而进斝兮，聊以寄予之丹心也。兹情之达于冥漠兮，倘鹤驭而来思也。
　　【注】㈠　大忠词：大忠尊称文天祥，词建于城北龙山上，今林业学校。
	

祭四贤书院文
	

明曾佩
　　恭惟道在天地，孰寄孰传。不有圣贤，孰开孰先。统之者心，躬履实践。澄默诣极，乃探其源。口耳支离，愈详愈忒。亦有异学，作我茅塞。孰返我真，相授指诀。猗欤龟山，载道而南。源委脉络，程氏之统。亦授豫章，乃独得宗。严毅清苦，箪瓢高风。能自得师，惟公延平。深潜体认，验中未发。不在多言，静中主宰。启我文公，辞去复来。心性隐微，闻益超绝。专精致诚，退然弗胜。涵养本原，罢去作文。集诸大成，发明六经。师友一堂，渊源有渐。俾我后人，正学持循。沧洲告虔，不忘推本。佩生也晚，虽邈有闻。亦能无沧洲之念也耶。兹於按延之日，拜瞻祠下。见木主未具，特命有司肃戒，题四贤先生之谥，并号，以为神依。庶俾后学，识瞻仰焉。惟神尚昭格庭止，惠我等缉熙，永永其无哉。
	

告城隍文
	

明巡抚刘思问
　　万历戊寅夏五月，淫雨不止，洪水入城。巡抚刘思问命有司具礼，躬诣庙，为文以祷。即日雨止天霁，人以为神贶云。恭惟上帝，阜我蒸民。明则树后王大夫文武百执事，以节宣元化。幽则授日月风云雷雨山川社稷及尔城隍诸司，应辰顺布，罔不备，亦罔极无以虐我民。其分责於尔诸神甚悉。惟是南剑，实八闽要区，比者霪雨连绵，溪水泛涨。漂山荡谷，淹没我田禾，冲坏我民居，入我崇城，溢於广衢。赤子嗷嗷，蚤暮叫号。罔克若厥生曰：何神之歼予，而罔予恤也。予方承上简命，抚奠全闽。秉钺鼓节於剑溪之阳。诚不忍目击吾民，遽罹兹毒。岂将事者之不职，戾天和而神降之罚，与民则何辜？我心孔亟，惟神哀此元元，其尚速闻于上帝，亟除灵虐，用若时旸。俾吾民获修其畝亩，完其庐舍，庶克有瘳乎。某敢不夙夜，躬率励文武僚属，宣鬱德化，与神明共庇尔一方生灵也。此厥不听，而曰殃则有归，岂国家所以祀神，所以奉天之意哉？
	

祭义冢文
	

清官志涵邑人
　　维乾隆四十九年岁在甲辰，十有二月望日丙申，翰林院检讨，记名御史，官志涵谨以牲醴庶羞香帛之仪，致祭于新立义冢，瘗埋遭水漂流枯骨之灵，曰：呜呼伤哉！汝何辜而适波涨。顿使安居之体，忽泛为断梗，而没於巨浪。忆予甲申之岁，主讲兰溪。友人何蓉林适为浦江之保障。感吾延水东佛院停柩之累累，愿得官为之埋葬。今宦浦江，捐其廉俸，仗君归里，为之掩藏。讵意予归，而停棺已埋，并佛院而俱荡，顾予受托而莫践，抱兹忱而难忘。怵今夏之暴流，人物随白波以播荡。尸宛转於建溪，骼阑干於河傍。触予怀以惨恻，乃图营为斯圹。非佛院之停柩，是私兹积骸其等量。汝既漂流而尚存幸吾收瘗，而汝相遭水可痛，归土勿怏。汝诸骸其无知，久冥漠而莫之悲，倘其有知，应转鬱而交畅。汝宜志何公之令德，遂其幽栖，无为鬼雄以茹辛，永辞苦况。歆我卮酒，餍我馈饷。清风朗月，魂来溪上。忽悲骨肉之尽离，或戚残躯之失丧。各安厥命，以适去来之傥。何公平和制科，浙江名宦，号曰蓉林，其名子祥，为汝展告，庶慰汝诸骸之瞻仰。尚飨。
	

告城隍文
	

清知县杨桂森云南
　　曰：今有司奉天子命，出宰斯邑，凡以为教养斯民计耳。斯民非有司之民天子之民也。天以兆民畀之天子，天子以一邑之民，责之邑令。民之生死安危饥寒饱暖寄於有司乎？系之有司，以市心扰之，而民不堪命矣。今有司自词省来，受天子恩深且重。虽曰一行作吏乎？而天子所以责望有司者，良非轻矣。夫民可静不可动也。治民者可公不可私也。欲去其私，必先於隐微治之。务使一介不取之心，时严於夙夜。而后一尘不染之概，可谅於齐民。有司砥砺廉隅之念，自束发受书时已早定之。至备员清华，而此念益加严焉。其不必求谅於神，而自无不可共信於人，盖已素矣。然邑宰职，任用人繁且杂，保无有官亲朋好，家人书役，隐贿其间，此非有司之罪，而皆有司之罪也。有司不敢任其罪，则凡耳目所不及察，时识所难周之处，必借神力，为有司纠察之，诛责之，且人情靡不有初，鲜克有终。励节於始，而谨其操於平易之时也，易。保节於终，而坚其守於艰窘之际也，难。有司虽自信甚深，而恐历久为艰窘所迫，而或易其节也，不敢不以誓日。危惧之词、借神报以悚惕之！自今指誓以后，敢有一念游移，或逾久而变其操，或升调他方而易其节者，吾神定以今日之言诛有司，有司不敢辞也。淡如鹤俸，既冰况之久安。志学鸡廉，自霜贞之不改。虽蓬山顿别，已难希，报国之文章。而竹节可安，尚幸守，承家之清白。谨将酒醴，用达精诚。有渝此盟，明神殛之。尚飨。
	

祈雨文
	

杨桂森
　　嘉庆十二年岁在丁卯，季夏月辛未朔越祭日丙申，南平县知县杨桂森谨以香楮之仪，致祭於行雨龙王有感之神位前，曰：盖天之仁爱斯民，甚於父母之爱子。天不忍斯民之受饥馑，甚於父母不忍其子之受饥馑。解雨需云，天固无时或吝焉。而亢旱究不能免者，则责在人事而已。阴阳之不和，上下之气不交也。和甘之未应，官民之情未联也。有司自卯月莅任，於今四月馀矣。膏霖未充，田禾日槁。意者惠不孚欤，用不节欤，狱囚怨深，而刑罚失当欤，有司自知清在一己，无益百姓，内滋愧焉。然神明为有司无善政，而害及合邑之数万生灵，其无乃非仁爱斯民之意乎。宰官有罪，谨省过而焚香。苍赤何辜，愿及时而沛泽。迟一日雨，则遍枯百万顷之田。早一日雨，则能生亿兆之命。请听四乡捶鼓，难堪吁救之声。愿教即日宣雷，普润滂沱之泽。宁严谴於司牧，勿困敝我苍生。永息乖风，广沾利济。尚期油然而作，人共感龙之为灵。若使置若罔闻，我亦怨神之不德。临祝无任惶悚之至！谨奉牒以闻。

赋
	

神剑化龙赋
	

清童元璠
　　懿夫！殊尤之质，灵降自天。神异之物，隐见相沿。溯厥英华，白虹紫电；钦其品格，太阿龙泉。惟锺秀之既久，彩常耀於山川。虽彼此之遥隔，卒会聚之有年。尔其葛卢之铁㈠，涵育其精；赤堇之锡㈡，熔铸得成。龟文缦理，群比拟乎宝质；干将镆铘，兆锡与以嘉名。几世尘封，腾紫气於牛斗；崇朝颖脱，出焰锷於丰城。锋铦交辉兮，新鉶初发；严威相对兮，双匣同陈。陆犀象兮，狐兔远迹；水截蛟螭兮，鱼鳖潜鳞。大美同怜兮，一效名贤之献；奇材罕觏兮，一留什袭之珍。既参商之异地，遂阻断乎红尘。迨夫，日月升沈，光阴欻忽。名流已往，丧其故物。虽三尺之尚存，应孤鸣而抑鬱。人莫知其行藏，畴可卜其伸屈。追当日之相随，亦惟忆其仿佛。未几，而皇华有命，策遣闽中。翩翩公子，剑佩玲珑。孤舟顺度，延郡之东。平流十里，千仞潭空。宝刀跃出，入水为宫，俯而视之，盘辟如虹。双龙隐见，仍结雌雄。不可摸捉，顾眄生风。乃知一先据乎其宅，一匹偶乎其中。纵前后之稍异，究神化之皆同。由是，而或见其颉颃而下上，或见其屈曲而翱翔。或吐云雾之叆叇，或降雨泽而汪洋。举网之渔翁，盻波涛而惊骇；撑舟之钓叟，睇爪鬣而彷徨。几不知其为剑化之所，而第以为龙戏之场。吾思夫，寻常之器，适用为良；分析之深，相离难合。宋斤鲁削，未闻其变幻之观；禹璧轩桐，几见同江海之纳。孰若此之相时而动，遇杰士之知音；韫椟而藏，压尘氛之杂遝。譬彼闺门之好合，一唱一随；又如泽畔之行吟，一歌一答。机同英哲之出处，道契乾坤之辟阖者哉。因传闻而作赋，爰浩叹以长歌。歌曰：“剑津之水，滔滔弥弥。丰城宝刃，飞聚於此，化为双龙，奋腾而起，潜见飞跃，时行时止。泽被万物，功莫大矣。人不能测，神耳神耳。”
　　【注】㈠　葛卢之铁：葛卢山发而出金，蚩尤受以作剑。
　　　　　㈡　赤堇之锡：赤堇，山名在浙江，出锡，欧冶子造剑处。

	

剑津赋
	

清林大来
　　维灵奇之鬱结，丽荣光於斗牛。翳象纬之洞达，起廉锷於沈幽。期黾勉以淬拭，烨吾佩其蒯缑。披琅函之错镂㈠，婴修霓㈡以逍遥。意倾玉量金不假，蓦飏落於淼淼之镡州。粤稽神物之成也，赤堇山破，若耶溪旱。雨师檄奔，雷公鼓窜。熔六英与五精，殚万辟而千灌。倩丰隆兮奋椎，拟飞廉兮扇炭。汩彩浮兮星连，耿阳文兮阴缦。羌辛勤兮风胡，欻遭逢兮雷焕。尔其锋腾櫑具，焰轶管涔。泰华可镇，江海亦沈。灼其匣鍡鑸者鐞。宜召卫於龙墀，假符乎虎节。横公子之幌帏，竖将军之佩玦。夹绿绮牙签而鸣，排珠盘玉敦而冲折。夫何侦冯夷之幽宫，躩蛟人之邃穴。垂蜿蜒於秋水兮，闪妖虹而电掣。辟象罔之狂獝兮，划灵鼍之腥血。千秋万岁其逝者兮，咸凭吊乎棱棱三尺之铁。吾观夫，桃花渡口，燕子矶边。棹歌欸乃，帆影回旋，拨琵琶而夜半，横短笛於秋间。羊裘老子之钓㈢，鸱夷子皮之船㈣。枫落江而黯黯，鸥过浦以仚仚。未有元蛎光生於黄纽，文魮绮错乎白坚。任荆棘铜驼㈤之屡变，依合浦明珠以自全。尔乃潋澦衔山，潺湲绕郭。扼八闽之吭喉，键上游之锁钥。波撼垂虹之宫，啸近闻猿之阁。小常村外，垒燕飞来；伟观亭前，杨丝乍落。望归云兮峡断连，过冷风兮山寂寞。俯万丈之漼渊，见千年之干镆。是故朝浮珀影於金乌，暮跃珠光於玉兔。飕飕风浪，庞镗鞈之钟声；葱茜霞波，炫婆娑之火树。石鲸鳞甲，近水皆惊；画鹢帆樯，非乌亦渡。或有南来远宦，北徂劳臣。江楼戍卒，野驿羁人。舟招吴越，客本燕秦。司马旷游之迹，东坡怀古之神。拔七星而击棹，酣百叵以微瞋。歌冯欢之长铗，吊灵均於江滨。痛世眼之如肉，邈物色於风尘。溯沧洲以游泳，沦璀璨之锷釿。重英雄之感慨，来游侠以悲呻。嗟乎！宝器非小，良轫亦多。棠溪属镂，燕支太阿。刜钟於陆，犀於河。怅今来而古往，窅不知其存没之如何。独丰城之露影，历奕禩其耿耿。遇知己於囹圄，脱神锋於尘境。俄幻化乎澄潭，仿佛蛟龙而愈猛。合两美以无言，流芳名於有永。耐剥蚀乎河山，壮波涛之风景。非人心之爱偏，岂天眷之独逞。抑亦万物之有幸有不幸！重曰：“九峰崒嵂兮，云苍茫；河水清且浅兮，吾徜徉。吾徜徉兮，乐未央。览兹双剑兮，纷陆离於沧浪。沧浪沧浪兮，何当起是物，而倚之乎天阊。”
　　【注】㈠　披琅函之错镂：琅函道家书。错镂，彩锦。发道学光华。
　　　　　㈡　婴修霓以逍遥：婴，绕。修霓，长虹。绕长虹飞翔。
　　　　　㈢　羊裘老子之钓：披羊皮衣而垂钓，谓隐居生活。
　　　　　㈣　鸱夷子皮之船：春秋范蠡浮海出齐，自谓鸱夷子皮。
　　　　　㈤　荆棘铜驼：铜驼，在洛阳，铜驼生于荆棘中，喻天下乱。

	

修身赋
	

林大来
　　兹万纪之一身兮，曷草卤以苟营。既高下殊态之必竞兮，独此身芳臭其靡争。非缀美以标众兮，端以弗恧於乃心。愳玷及於我亲二人兮，增奋悚其弥深也。孰艰限可辞以择便兮，或倦勤之渐侵也，迩影衾以宵旦相欢兮，幽独控要以存诚，植本以如孺兮。敦孝义而推发弥宏。哀芸生之失所兮，仁集四端而备美。盼俭让之可宝兮，敬依灵丹为终始。恕施利往终身兮，惮惮焉其勉之。忮求不知德行兮，摧卑态为臧基。嗟前圣所勤箴兮，如何其弗思也。古贤森森立型兮，忍离异而叛诸。贯战兢以匪放兮，因坦怡厥中而自如。非避殃以觊社兮，帝命来临。永如钟鼓之声闻。身润心广，已占清吉兮，矧百物绎趋而孔殷。
	

剑津赋
	

清岁贡谢纯镳邑人
　　原丰城之紫气，千百尺而冲天。瞩司空之青眼，邀一盼而神传。惟神物之不可终淹，锄犴狴而霜锷宛然。爰有建安从事，晋室少年。沃以黄土，饰以青瑱。朱丹其室，赤绂其悬。充江皋之佩，越闽峤之巅。惟时，双津渡口，九峰麓前。湍急波翻，山断云连。挟一天之风雨，跃三尺於深渊。渔人求之弗得，用以名我山川。溯自双溪碧落，涧水春生。东引瓯越，西控漳汀。波洄潆合，环带山城。飞巨鳌而走鱼鳖，窟蛟龙而啸长鲸。诚神奇之渊薮，抑宝物之筐籝尔。乃如玉之璞，如珠之。精华焕发，炳炳麟麟。啸起波涛，如螺如鳞。气浮荡漾，如雾如银。如犀在海，如蛟在津。如龙彨之不可身亲。偃屈水底，夭矫清沦。讵不如怪而如神。以故变化无端，谁能方物。锷光兮水淬，镡芒兮沙拂。星文兮若霜，蒯缑兮似綍。鸣吼兮依稀，蜿蜒兮仿佛。鹿卢兮宛转，龟文兮屈曲。照水兮惊心，刻舟兮难乞。固有蝉脱成锋，瞻子乔之形；旱藕如椽，费张存之掘者也。夫是旅客骚人，名卿巨公。乌榜乘云，鹢首浮空。探巨阙於冯夷，索太阿於龙宫。津泛桃花，光分紫电；波淘皓月，影动白虹。霜飞南浦桥头，惊看湛卢出匣；日射百花台畔，差疑属缕迎风。若青萍，若芙蓉。若流彩，若华锋。罔不与波上下，历千古而莫知所终。亦有长年三老，笠叟渔郎。解缆城畔，鼓棹中央。航如月，舟是棠。冲巨浪，逆光铓。趋百里，拨鱼肠。惊鲵灭魄，飞景定光。腾空见楫，奄日飞樯。又莫不逐断蛇於沆，追流星於汪洋。为阳侯之所不能抗，昆吴之所不敢当。自是水兮盈盈，山兮矗矗。流峙争奇，神灵潜伏。逃楚王之城，穿晋库之屋。堕旌阳之三，走大帝之六。磨砺星潭，昂藏岳澳。照胆深悬，破山不复。其将辉丽我名川乎，用发秀灵於锺毓云尔。为之歌曰：“剑水深兮，绕四匝。剑山秀兮，拱双塔。鲸鲵静兮，犀兕藏；剑有光兮，映阊阖。干将莫耶兮，惟此津之永以终合。”
	

冰壶秋月赋
	

清岁贡谢纯镳邑人
　　有大人先生，禀高亮之纯粹，揭明辉之晶莹。虚灵机而不滞，澄浊见而愈清。文简洁而备体，道正大而光明。冰壑雪山韵致，收千峰之涧；风棂月牖胸怀，摅一水之泓。夏鼎商彝，方宝贵而无价；春风冬日，被和旭而难名。拟议胥忘，言思皆绝。评玉冠於崔澹㈠，无当品题；摹春柳於王恭，徒滋媟亵。爱是绘其清明，方诸亮节。庶冰壶之一私不形，其秋月之万源俱澈。盖自含辉丽苑，菪确奥区。等璠玙之佳制，用敦琢而成壶。鉴日里之楼台，曜灵光於紫殿；泻水中之琴瑟，叶和雍於金竽。外不磷而不淄，中若虚而若无。陋军持於瓦缶，实玉府之瓯瓿。故贮日月而璀璃，更凝天地以精华。若聚霜花以结体，无烦獭髓以疗痂。结绿台前，冷入鲛人㈡之梦；珊瑚架上，光分青女之车㈢。一片雪肝肠，不缘铁缕；个中真面目，如晤冰衙。以故夜珠悬黎，拂光风而难罄；亦若冰盘玉碗，照皎月而无瑕。然而皓彻晴空，光摇一色。壶固可珍，月尤难得。山飞雪片，走玉兔於梁园；水泛银丝，映素娥於泽国。零落则白满疏林，平铺则辉扬四塞。沐子夜以馀光，并阳明而合德。矧其金商飞越，白藏时逢。云既空而霄霁，潦亦净而津溶。牛渚渡头，泛清音於万里；庾公楼上，挹佳兴於千封。桂树团团，香薰蟾窟；金波沥沥，影弄虬松。揭玉露而荡涤，采秋霜而磨砻。抚清旷於高朗，仰圆净於邛颙。岂玉轮足以方其洁，冰镜足以肖其容乎？夫惟埃不沾，尘垢俱坠，坚贞励而有融，天光明而无我。如水之瑳，如素魄之辉腾，如秋光之袅娜。溯昭质之无亏，乃发扬而当可。是以重门洞辟，揽消屑之皆芬；八面玲珑，裛高姿之竞爽。恍置身於玉山，俨晤语於冰幌。自惭形秽，乃不染於一尘；如步清虚，望碧落於千丈。企晖吉之丰仪，廑德容於意想。体质璞而弥彰，心活泼而元朗。何以写其澄澈之精神，要惟验其静中之气象。
　　【注】㈠　评玉冠於崔澹：崔澹唐人，因举止秀峙，时谓玉而冠者。
　　　　　㈡　鲛人：水中的怪人，其眼泣则出珠。
　　　　　㈢　光分青女之车：青女霜神，本句喻光洁。

五　古
	

双溪阁
	

宋蔡襄㈠
　　双溪会一流，新构横藓赭。浮居紫霄端，卧影澄川下。峡深风立豪，石峭湍声泻。古剑成蛰龙，商航来阵马。晴光转群山，翠色著万瓦。汀洲生芳香，草树自闲冶。主郡王士安，高文勇枚贾。顾我久疏悴，霜髭渐盈把。临津张广筵，穷昼传清斝㈡。舞鼍惊浪翻，歌扇娇云惹。欢馀适晚霁，望外遗空野。曾是倦游人，念虑亦潇洒。
　　【注】㈠　蔡襄：仙游人，宋天圣进士，累官知谏院。
　　　　　㈡　斝：酒器，玉杯。
	

同叶道宿弥勒寺
	

宋朱松㈠
　　日出度松岭，露香霏羽衣。潇潇夜气清，苍苍烟径微。川光浴秋容，萝影挂夕晖。冰轮展空阔，飞辙无因依。拟掬星渚波，恐触天孙机。偓佺何时见，沆瀣聊独辉。未应青霞志，即与素愿违。稍收尘外轸，憩此岩下扉。清吟写万籁，妙想绝百非。不须河汉言，尽解纷华围。飞仙亦戏剧，玄1学乃庶几。鳌山切丹极，岁晚行将归。
　　【注】㈠　朱松：宋，婺源人，累官司勋吏部郎。

	

游报国寺
	

宋朱松
　　掩关味诗书，青简亦已槁。相携出东城，及此风日好。僧檐覆溪绿，共取一樽倒。眷此山松阴，不接牛马道。殷勤玩流光，齿发行且老。诸公奠九鼎，帝室欣再造。优游容我辈，放浪事幽讨。念君东山姿，文字富天藻。夙期在经纶，弹冠苦不早。宁如杨子云，白首太玄草2。

	

咏归堂
	

宋杨时
　　结庐东山阿，恍然俯城堙。下有蛰龙渊，浮光薄层云。彼美谷口翁，杖屦来往频。明月足为友，顾影相与僯。撷芷佩芳兰，不与麋鹿群。虚堂发辉素，黄卷日相亲。采薇芼晨羹，弋凫侑清樽。曝日自岩窦，携童浴溪滨。微吟曳双屧，踏破苍苔纹。归欤自乐只，此意将谁论。点狂圣所与，聊欲继馀芬。
	

老圃亭
	

宋杨时
　　昔君居隐沦，投竿拂珊瑚。今来寓谷口，结亭事春锄。亭下十馀畦，蔚蔚有嘉蔬。野果含朱蕤，蔓实垂青桴。篱根有蹲鸱，晨炊胜雕胡。岂惟充君腹，邻里亦餍馀。疏泉动地脉，硗确成膏腴。谅彼汉阴人，机械非吾徒。避俗柴桑翁，不复叹荒芜。倦怀经纶手，治此一亩居。知子非隐沦，聊以寓壮图。人生出处分，礼义安可逾。兹谋异樊须，甘作小人儒。

	

和张公叙别　古风
	

宋罗从彦
　　良工创新第，潇洒侔洞府。经营未毕工，四面方兴堵。蛟龙忽夜徙，空中震雷雨。亲旧贺於门，主人迎孔户。连唤凤儿来，藏书几多部。为我张广筵，酬宾酌以旅。人谓主公贤，敦朴嗤峻宇。规模出心匠，务卑由乃祖。欲图久安逸，勿辞暂劳苦。忠孝阐家门，诗礼光族绪。居室云苟完，谦冲弥自处。玉石不分别，鹤鸡谩为侣。
　　顾予局促辈，乡评少推许。尝游庄岳间，喜作齐人语。何幸天相之，幡然交邹鲁。早年钦大名，驰书聊以序。比来揖春风，谈笑挥玉塵。见之名利尽，久侍岂无补。素志已深酬，青眼犹相与。默念汤盘颂，未为倾肺腑。何当惠古风，锦绣施笺楮。妙曲诚寡合，取则凭柯斧。

	

百丈山
	

宋朱熹
　　执热倦烦局，驾言起宵分。随川踏晓月，度岭披朝云。攀缘白石梯，拂拭苔藓纹。喷薄惊快觌，琤琮喜先闻。奇哉此精庐，眇然隔尘氛。诸公肯同来，定非俗子群。永日坐清越，短章策奇勋。慨然念畴昔，离居已荒坟。中路忘磬折，寸心漫丝棼。唯应泉石愿，三生有馀薰。兹游护重寻，十载心氤氲。他年访旧躅，山灵莫移文。

	

茶洋驿
	

元萨都刺㈠
　　白云飞出山，怒劈苍峡裂。幽谷湿晴云，绝壁洒飞雪。万折入沧海，龙宫水晶阙。簸扬弄珠人，冰帘挂寒月。
　　【注】㈠　萨都剌：元、雁门人、字天锡、太定进士，官御史。

	

剑溪草堂
	

明顾璘
　　汤汤剑川水，汇彼东西流。漫衍各殊派，赴海同所由。古人隐龙剑，灵光烛穷幽。神宝閟千载，象罔焉能求。卓哉李延平，凤举遗高邱。元论启曾闵，遗绪绍孔周。化宿去已远，精舍虚寒秋。郑子秉嘉尚，筑室事藏修。六籍莽充栋，超然冀冥搜。一承公车召，遂为青锁留。明廷风云会，献纳输良筹。岂不乐康济，长怀岁月遒。登高望故里，抚杯良悠悠。

	

风波岭
	

明罗明祖
　　危岭延十里，堪复号风波。风撼侵星座，波飞倒汉河。潭澄鹇沐浴，树压鼠婆娑。祗应崎岖死，何时释网罗。

	

自浦城至延平
	

徐　渭㈠
　　溪山孕铁英，怪石穿水黑。马齿漱寒流，冶火融自滴。方艇走石罅，白日飞霹雳。操舟信有神，出入坦然适。以知庖丁者，解刃有馀力。循理称达人，险滩亦何戚。
　　【注】㈠　徐渭：明，浙江山阴人，字文长，诗文书画皆工。

	

黯淡滩
	

徐　渭
　　黑鳌穴地出，噀沫从天下。春雪趺深潭，惊雷迸铁罅。回思身所经，险怪几日夜。老石万片焦，飞湍千里射。药叉窥绿渊，人命轻一诧。或似鼓大冶，青铜沸将泻。女蜗散馀砾，顽渣搅不化。念彼既怃然，值兹殊可讶。短桨起沈舟，凸字捩深。因之误丝发，长与世人谢。浪怒一何愚，终古不得罢。有时搏阴飙，寒色惨朱夏。借言吕梁叟，何时恣闲暇。余虽愧达人，笑对成一吓。

	

将游溪源从人借车徒不应
	

谢良琦
　　性爱游溪山，苦无济胜具。从人借车舆，即事多抵牾。自惟冰雪姿，与世动作忤。贫旅众所轻，宁不守其故。奋然成独往，敢曰猛虎步。林莽屡登陟，峰峦隐回互。有时升层冈，旷望豁毒雾。有时俯深磵，响答辨吞吐。小立双树间，缥缈领深趣。经年事肉食，常恐流水住。修途企丹崖，相失亦已数。及兹腊屐初，六合快驰骛。寄谢高车子，胡为感行路。

	

芹溪夜泊
	

明胡琼㈠
　　丹枫俯清溪，望望烟树斜。长洲作虎踞，茅屋皆人家。揽衣欲登眺，畏此多含沙。离人怨止宿，夜静江声哗。
　　【注】㈠　胡琼：明，南平人，正德进士，历按贵州、浙江有声。

	

经延平津
	

明林鸿㈠
　　昔人双宝剑，经此化神物。晋室已寥寥，剑光犹未没。红缠斗牛气，黑漾蛟龙窟。千里一寒流，池波向溟渤。幻化窅莫测，沴气闭复开。有时潭水上，白日飞云雷。伊予叹灵异，狂歌负奇怀。回船向明月，浩荡秋风杯。
　　【注】㈠　林鸿：明，福清人，以人才荐至京师，官至精膳司员外郎。闽中十才子之一，鸿为之冠。

	

舟次镡津
	

明王恭㈠
　　木落天气凉，鸿飞水容夕。微灯射远沙，夜榜邻幽石。月色栖处寒，霜花坐来白。遥见九华峰，苍苍但萝薜。
　　【注】㈠　王恭：明，长乐人，永乐初以待诏翰林。

	

应雨亭
	

胡　谧㈠
　　剑津今使君，兰台昔侍史。寸地蔼阳春，千里煦赤子。维时夏已深，旱魃势方恣。农民忧曷任，苗稼焦欲死，使君躬祈祷，辛苦凡百至。礼神肃坛祠，檄龙遍渊水。徒跣忘足胝，斋洁祛肉味。一诚格苍穹，连日沛甘雨。旱气片时收，欢声四郊起。川源无涸容，四野生意。翻然致有收，允矣乐丰岁。念此弭灾功，咸为使君喜。花封有贤令，感激重民事。作亭俯城堙，具瞻昭令誉。殷勤索我诗，纪德思不坠。使君强壮龄，况复富才艺。起拜行有期，权舆应在此。
　　【注】㈠　胡谧：明，会稽人，景泰进士，擢广东参政。

	

滩行五首
	

陈朝俨
　　溪石齿牙利，溪水蛟鼍吼。船落水石间，千山疑马走。转盼已惊心，咫尺恐失手。长梢拒其前，横桨翼其右。撇捩如突围，一揽出阵后。大声隐地雷，语噤常闭口。水平嫌船迟，滩急喜船疾。快意伏危机，徐行可无失。当其履险时，亦未判凶吉。君子有戒心，为虑常自密。小人有幸心，不记出险日。
　　溪水无停流，易盈亦易涸。水满石潜形，水浅石露锷。知机或不早，始悔从前错。刚柔迭相催，趋避谁可托。石兮何时平，无为苦作恶。於汝卜进退，应亦点头诺。前船如梭飞，后船如箭掷。前船落坑堑，后船畏毒螫。竟同壁上观，或反挤下石。险隘争一门，缩手乏良策。岂无援溺心，自顾不遑惜。死生诚有命，怨尤亦何益。生不识风波，见险弗肯避。颇纵耳目观，好事等儿戏。老成有危言，听言或如醉。及其遭跌蹉，梦寐亦相悸。所以天下事，一一要历试。

	

感遇戊戌三月二十四日，余张桥至护城，黄雾四塞，俗人呼为黄沙。
	

游居敬
　　圣人握元化，璇玑律天时。大道或雕凿，阴阳相蔽亏。我行护城野，黄云蔽空飞。纷若尘沙集，暗如黑雾驰。咫尺色莫辨，闭目惧莫支。问之仆夫者，髫龀未遇斯。前日大风作，三月雪花披。感遇方未已，忧冲又在兹。
　　又
　　天王振纲纪，臣治恐有欺。贪墨去泰甚，蟊贼众志疑。轮埋豺虎避，辔缆印绶辞。不然金瓯盛，儆戒虑仳离。赵高指鹿马，谗言变是非。刘向上封事，汉治实鉴之。深陈否泰理，正直异诡随。怠荒生盛满，君子慎其微。呜呼苞桑系，昭假在转移。祸首福所倚，阳盛阴乃衰。众贤方济济，讵无傅3与伊。肮脏多龃龉，蹲沓恒游嬉。存亡在所任，古帝重得师。谁陈一德语，载歌七月诗。一朝烟雾扫，翱翔威风仪。琴瑟更乃协，嘉谷去其疵。王道本荡荡，所贵无偏陂。我方赴薇省，何以播音徽。

	

延津春浪
	

施开治
　　延津春浪发，每见心为惊。不是剑将起，如何龙欲争。横波遮四岸，回湍拍山城。舟子为射利，飘然一叶轻。

	

观造竹纸五十韵
	

朱彝尊㈠查慎行
　　信州入建州，篁竹冗於筱。朱居人取竹纸，用稚不用老。查遑惜箫笛材，绿波一例倒。朱束缚投深渊，杀青特存缟。查五行递相贼，伐性力揉矫。朱出诸鼎镬中，复受杵臼捣查不辞身糜烂，素质终自保。朱汲水加汰淘，盈箱费旋搅。查层层细帘揭，焰焰活火。朱舍粗乃得精，去湿忽就燥。查擘来风舒舒，暴之日杲杲。朱箬笼走南北，适用各言好。查缅惟邃古初，书契始仓暤。朱自从史记烦，方册布丰镐。查中经祖龙燔，孰敢扑原燎。朱漆简及韦编，残灰迹同扫。查当时祸得脱，赖尔生不早。朱汉代崇师儒，家各一经抱。查戮缉蒲柳姿，刀削讵云巧。朱如何创物智，乃出寺人造。查麻头鱼网布，弃物收岂少。朱后来逾争奇，新制越意表。查山苗割藤芨，水澨采苔藻。朱桑根斧以斯，蚕茧机不绞。查澄心光致致，镜面波皛皛。朱砑宜金粉膏，绘作龙鸾爪。查桃花注轻红，松花染深缥。朱鸦青蜜香色，一一随浣澡。查十样益都4笺，万番传薛5稿。朱纷然输馆阁，逖矣来海岛。查要为日用需，若黍稷梁稻。朱惜哉俗暴殄，涂抹太草草。查俗诗蛙蝈鸣，俗书蛇蚓绕。朱俗学调必俳，俗文说多剿。查流传人有集，刷印方未了。朱积秽堆土苴，徐殃毒梨枣。查或汙瓜牛涎，或供蠹鱼饱。朱或为肉马踏，或被饥鼠咬。查黏窗信儿童，覆瓿付翁媪。朱遭逢幸不幸，所系岂纤秒。查平生嗜奇古，卷帙事研讨。朱秘芨藉尔钞，籝金匪我宝。查响搨溯籀斯，断碑拈洪赵。朱提携白剌史，著录庶可考。查由拳法失传，将乐槽苦小。朱楚产肌理疏，晋产肤泽槁。查物理相倍蓰，美恶心洞晓。朱非无云霞腻，爱此霜雪皎。查小迭熨贴平，捆载赴逵道。朱预恐压归装，又滋征榷扰。查
　　【注】㈠　朱彝尊：清，秀水人，康熙时中举鸿博。
　　　　　㈡　查慎行：清，海宁人，康熙时以举人特赐进士，官编修。

	

重过九龙滩
	

黄鷟来
　　夏天会过此，飞沫溅岩花。崩动翻龙窟，巉履虎牙。轰雷终日斗，触石一舟哗。苦忆垂堂戒，艰虞未有涯。

	

登五谷岩㈠
	

官志涵
　　终日面仙岩，岩容翠窕窈。今朝携杖登，石磴小。一脉演山分，群峰迭云表。失足惧颠，目眩魄震掉。仄步学涎蜗，孤骞忌飞鸟。停杖试纵目，细缕析枝瞭。彳亍山尖头，回弯少舒悄。峡巅小庵悬，柴门修竹绕。晴檐一倚座，解颜对侪僚。硗田数亩耕，二人亦足了。虽然久旱乾，芥叶绿6何娇。烧釜作午餐，提壶倾窨醥。得饱气稍充，云归力克绍。问途舍旧历，白道藏密筱。暂喜耳目遮，究竟肢体袅。卧草滑如油，危嶒曲而绕。黾勉日已低，俯视犹木杪。联缘阡陌隘，溪壑湫。觅径向宝峰，丛莽入冥杳。悬度断崖上，搴攀枯树标。刚踏涧石卑，又作云叶渺。探奇险岂辞，逢人面为愀。竟得先月归，茫如首复矫。天际一痕青，真叹九霄訬。
	

读书蓬莱山庵
	

官志涵
　　松径曲复曲，茅庵隐丛绿。僧去寮舍空，山深忘暑溽。涛声撼长天，涧泉鸣碎玉。雨气晚来浓，霁色朝先旭。读书枯树根，岭外放瞻瞩。闻昔得道人，居此远尘俗。铁笔久沈埋，令人企芳躅。
	

蕉窗六咏和韵存四韵
	

	

蕉　风
	

　　浙浙复槭槭，微凉生小院。蕉叶弄清风，闪作晴窗电。绿云吹不开，长袖舞何善。谁家奏落花，秋泪掩团扇。

	

蕉　月
	

　　庵窗上浓阴，明月来虚际。银河阻迢迢，清光惊易逝。岂能滓太清，遮掩劳睇睨。时起步前冈，皎洁开人意。

	

蕉　烟

	

　　芭蕉态何浓，惹烟笼户牖。迷离积翠间，幽人中春酒。缘情如不胜，定在黄昏后。岂须逐班骓，夕阳向关柳。

	

蕉　露
	

　　晓晕散浮碧，庭蕉湿耳耳。金茎颢气鲜，芙蓉淬秋水。相如渴未除，仙人谁不死。只宜供怀素，醉墨洒千纸。

	

游明翠阁

	

　　肩舆过城东，仰见石突兀。鸟鸣春满山，群峭绿如泼。曲磴盘空行，人语出林末。琉璃驻小红，幡影荡佛骨。檐高云气深，江涨浪花阔。业业渡舟轻，旧响滩已没。来参玉版师，禅味颇清绝。半郭亦半村，萧散殊可悦。眷彼风日佳，诗思一触拨。

	

建溪二十四韵效昌黎体
	

清纪昀㈠
　　危滩扼河心，高浪啮石齿。燕尾砉两岐，蟆背突中起。岈菱矗角，磊落枰布子。髵踞怪兽，睒耸奇鬼。斑痕缀螺蚚，曲势走雄虺。劖削开五丁，欹侧容一苇。鱼蟹需於沙，鼋鼍艮其趾。山灵守何固，水伯攻未已。直下讶建瓴，平吞骇摩垒。百挫气不回，两斗力相抵。砰訇裂银山，锁碎迸珠琲。雷鼓莫停，飚轮盘讵止。屡梗勒奔驷，陡决激飞矢。捩舵毫厘差，触礁分寸徙。前碍狼跋胡，后罥狐曳尾。撑拄转丸蜣，缭绕旋磨蚁。一步逾九折，尺地距千里。颠簸苦悸魂，喧呶患聒耳。瞬息变险夷，顷刻交忧喜。鱼腹纵然脱，虎牙劘亦几。天心欲奚为，地势乃若此。行者意云何，睨之怖尚尔。数舸载妻孥，一櫂送行李。念彼蓬下人，摇摇舟如纸。【注】㈠　纪昀：清，献县人，乾隆进士，官至协办大学士，加太子太保，任四库全书总纂。

	

自延平登舟偶作
	

纪　昀
　　长溪下建阳，空山转霹雳。一泻抵延平，滩平波渐寂。乃知水性柔，剽悍由相激。鬱怒气莫宣，酣斗遂不释。江河万古流，梗阻竟何益。徒使不平声，日夜交冲击。安得巨灵胡，奋掌巉岩辟。百转绕青山，潆洄一线碧。

	

蛟1坑夜泊
	

纪　昀
　　暝色从西来，乱山青莽莽。滩河戒夜行，薄暮收双桨。连朝困登陟，兹夕遂偃仰。飞泉树杪来，一泻落百丈。彻耳鸣琤，颇使心神爽。荒戍缠薜萝，孤卒友魍魉。喜无钲鼓音，乱此环佩响。夜静人语稀，沙岸自来往。流云渐欲破，山月微微上。两月缨上尘，浩歌濯漭。
　　【校】1.蛟坑：原本作“交”，今据改。

	

闽学源流诗
	

清张国举

　　七十子而后，理学晦而不明。濂洛关闽，独得其宗。乃龟山崛起，负道南之目。
　　朱子集厥大成，彬彬乎闽学称尤盛也。余官於闽，岁且久。历考遗迹，或拜其
　　祠宇下。窃幸近其居，溯源寻流，拟古诗如干首，以识景仰之忱云。
　　圣经日星炳，大道江河流。心传争一线，落落千馀秋。清淑者闲气，鬱积种弥遒。韦斋本吏隐，皇坟资冥摉。大儒实诞育，中天曳琅球。讲学占坛坫，翼经茂功猷。濂洛及关中，大成集厥修。尤溪浚灵脉，洙泗来悠悠。
　　荒辟亮云艰，南中谁先觉。慨然赋北游，远溯伊与洛。师门风雪深，久倚宁中却。图畴复秘传，阴阳从挥霍。目送神俱驰，道南欣有托。鼻祖永不祧，龟山邈荦卓。定夫真畏友，德器何粹然。所学日精进，嘉赏闻伊川。此后入台谏，草疏聊复传。兄醇亦硕士，文行共相宣。建阳二游子，俎豆侪先贤。
　　豫章谢时荣，冥心入孤诣。於道常守贞，在遇终未济。东南倡学时，负笈多高弟。超超离其群，寥天鹤清唳。龟山一瓣香，惟公传弗替。
　　新安资地高，宿契行自炫。及从延平游，渗漏乃屡见。先生学平实，静坐息流眄。山中数椽茅，天人经研炼。坠绪寻遗经，妙解超曩传。谈道理障空，辨惑狂栏转。读书四十年，屡空颇能晏。性真默与怡，外境何歆羡。
　　我爱刘白水，深究伊洛旨。荷锄南亩间，心不关乱理。奉召原偶然，忤相亦应尔。拂衣归去来，生徒抱书俟。择婿无与伦，其初遗孤委。崇安与新安，冰玉成双美。独行不愧衾，独寝不愧影。季通贻子书，千古钦良箴。佞臣嫉儒术，伪学禁森森。籍名多远贬，萧寺悲分襟。惟有啖齑客，了不戚其心。吾道何显晦，世运关升沈。忧患遇恒有，第顾所以临。义明志不挫，识定物无侵。真堪呼老友，此外谁知音。北溪洵豪杰，奋起漳江滨。读书既云博，格物靡不争。讵问当世务，力抵儒修醇。晦翁振漳俗，风化与维新。仕优学宁辍，谁与共晦明。南来道不孤，谓得一安卿。直卿有益人，思坚而志苦。馆甥谊特肫，斯道心早许。理学有源流，汇委功良巨。病革授遗书，珍重叮咛语。传薪谨师承，糟粕在训诂。历官著循声，无过取怀与。易名固积学，勉斋自千古。
　　堂堂真直院，抗疏动朝端。长身而广颡，所至人聚观。奸相嫉儒术，君侧宁久安。中外剔弊政，匡时力已殚。晚著读书记，恳恳勤铅丹。斯文日渐灭，浦城回其澜。

	

谒宋大儒李延平先生墓
	

杨桂森

　　千载道脉系，隆邱宿草芜。我来肃瞻谒，洒落仰规模。林泉湛明月，精粹澈冰壶。理奥在日用，平实得工夫。紫阳聚沙雨，先生德不孤。绵瓞守遗砚，眴眄凤冈梧。

	

蚤起率成一首
	

陈国玙
　　早起兀然坐，晨光疏牖侵。好鸟拳枯枝，弄舌传清音。香残冷睡鸭，弦松阁瑶琴。梅花夜来梦，冉冉香留衾。静习养元气，悟彻读书声。一室有馀乐，俯仰空古今。

	

谒邓拼榈先生祠先生名肃，字志宏。宋左正言，读书沙县之栟榈山。
	

陈国玙
　　先生宋名儒，读书少颖悟。所志在圣贤，不肯泥章句。纂述有万言，载笔如铁铸。明体乃达用，惜哉时莫遇。大势不可为，宋室将南渡。花石贡东南，陈诗道民苦。寇贼日猖獗，举朝尽惊顾。鼓角逼南州，金缯出内库。先生居谏垣，两月二十疏。折7槛殿廷呼，真声天下著。慷慨厉风节，以此遭众妒。退居屋一椽，白云共朝暮。纯孝乡党称，至性由天赋。瑞气蔼门庭，灵芝产无数。昔闻忠定公，被谪经其路。宋丞相李纲倡和宿梅斋，先生别业两人话心素。凿石引泉来，闻钟踏月去。游眺共一邱，岁月知几度。目为小武夷，真得山中趣。我今觅丛祠，荒径随樵步。孤峰峭插天，怪石寒团雾。俎豆巍然存，幸与先生晤。古碑剔藤萝，读罢愈思慕。七百有馀年，正气犹如故。半壁宋江山，杜宇啼何处。黯黯六陵烟，不见冬青树。惟有此栟榈，惨碧含秋露。

	

拟蔡君谟题延平阁步原韵
	

陈国玙
　　乘兴上高阁，日出万山赭。春水绿粼粼，估船顺流下。瀑布劈空飞，疑是天河泻。众峰奔复回，其8势如勒马。俯视万人家，水光寒浸瓦。如此好山川，化工难陶冶。诗笔斗险幽，欲待浪仙贾。有客想梯青，寒星摘一把。忆昔化龙剑，对月空举斝。潭深不可窥，使我古愁惹。隔水接虹桥，近城复近野。呼龙起长津，霖雨能飞洒。

	

宿建溪驿读陆放翁雨夜感旧诗即次其韵
	

前　人
　　乱犬吠残垣，饥鼠啮破壁。百里暂辞家，风景异畴昔。冷雨坐深宵，愁宿建溪驿。看书眼麻茶，倦向枕头掷。笑我似飞鸿，到处雪留迹，百虫怨天明，一灯如豆碧。功名百不就，何苦徒役役。桃李园中花，醉月念前夕。

	

花朝后一日游九侯山
	

前　人
　　春草绿芊绵，春光艳罗绮。大块有文章，烟光殊足喜。行乐须及时，招邀二三子。闻说九侯山，林壑为尤美。一叶泛扁舟，诸峰望尺咫。溪面绿波平，顷刻达山趾。蚁旋上高峰，石尖路齿齿。樵径白云深，苍苔滑难履。日暮到寺门，扫云坐石几。残阳下岭西，众壑凝红紫。泉声鸣碎琴，冷冷听弹指。古洞邃而幽，疑是凿神鬼。讲学忆五儒，烟萝没旧址。山中石洞为五儒读书处更步天梯上，纵目一千里。天风吹客衣，海涛震人耳。少焉明月生，万峰凉浸水。我览名山多，如此真有几。寺门联有如此名山能有几句僧房假一宿，尽把尘心洗。晓起下山来，徘徊情未已。几日梦魂萦，犹在空山里。
　　【校】1.玄学：原本作“元学”，今据改。
　　　　　2.玄：原本作“元”字，今据改。
　　　　　3.博：原本作“传”字，今据改。
　　　　　4.都：原本作“部”字，今据改。
　　　　　5.薛：原本作“癖”字，今据改。
　　　　　6.绿：原本作“缘”字，今据改。
　　　　　7.折栏：原本作“析”字，今据改。
　　　　　8.其：原本作“具”字，今据改。
五　律
	

挽吉溪吴助教二首
	

宋罗从彦
　　室富真儒业，门多长者车。明经方教子，得第已荣家。性守仍知分，天然不爱奢。百年成古昔，行路亦咨嗟。

	

其　二

	

　　新生夸踯躅，旧德叹凋零。冷带商岩月，光凌处士星。布衣难得绿，白首易穷经。追想今何在，溪流对洞庭。

	

翠云岩次陈默堂韵
	

宋罗从彦
　　济具游丹洞，穿林惹翠云。迩来多野趣，殊觉少尘纷。笑口花迎客，临岩鸟唤群。真机皆自得，此道与平分。

	

和静庵山居自咏
	

宋李侗
　　胜如城市宅，花木拥檐前。一雨晓时过，群峰翠色鲜。采荆烹白石，接竹引清泉。车马长无到，逍遥乐葛天。

	

简霄黯淡寺倡和志别兼送林御史次韵镌石
	

　　青山当岸立，孤寺倚江开。树色晴含雨，滩声昼隐雷。渔樵清俗虑，烟水1渺孤怀。多饯兼难别，分舟苦暮催。

	

瓮　荠
	

宋李侗
　　怜君真率意，清白出天然。性定馨难变，身藏味始全。能添高士供，偏助野人筵。堪叹豪家子，珍馐空荐鲜。

	

泊舟剑津
	

宋刘子翚
　　莽莽荒茨岸，回回乱石滩。雨寒收市早，风急泊舟难。寓县兵犹斗，乾坤网正宽。殷勤属龙剑，莫久卧波澜。
　　【注】㈠　刘子翚：宋，崇安人，以荫判兴化军，讲学不倦。

	

挽李延平先生三首
	

宋朱熹
　　河洛传心后，毫厘复易差。淫辞方眩俗，夫子独名家。本末初无二，存亡自不邪。谁知经济业，零落旧烟霞。
　　闻道无馀事，穷居不计年。箪瓢浑谩兴，风月自悠然。洒落濂溪句，从容洛社篇。平生行乐地，今日但新芊。
　　歧路方南北，师门数仞高。一言资善诱，十载笑徒劳。堑板今来此，怀经痛所遭。有疑无与析，挥泪首频搔。

	

滴水岩
	

明方万
　　丹涧何年辟，灵奇自昔名。龙蟠雨不断，鹤化月空明，光映云霞色，虚传钟磬声。石床如可借，长此学无生。

	

黯淡滩
	

明汪文柏
　　闽南滩五百，涉此险尤多。忽溅眉间雪，重腾水一梭。乾坤何逼仄，忠信亦风波。不尽思亲泪，归云冷旧窝。

	

咏溪源
	

明吴珙
　　出郭事幽寻，盘桓入碧林。晴岚侵袖湿，空翠落庭阴。深涧凝寒雨，鸣蝉韵玉琴。夜凉虚籁寂，偏契静中心。

	

游溪源庵三首
	

明谢良琦
　　驱车度危磴，循水问溪源。峰转寺当径，堂开山在门。暮云秋树老，返照市烟繁。好是闽中地，惟愁闻夜猿。
　　四面岚光入，人如坐画屏。流云过水白，空翠扑帘青。策杖寻茅屋，吟诗寄草亭。斯游信奇绝，斟酌问山灵。
　　乱峰纡鸟道，深涧俯禅扉。尽日闻流水，巡檐看落晖。客心逢寂寞，秋色正霏微。薄暮携壶坐，相期待月归。
　　【注】㈠　谢良琦：明，全州人，崇祯举人。

	

谒延平李先生祠
	

明徐渭
　　祠下风来好，单衣行暮春。杏花铿尔瑟，桕树洒然身。默坐澄千虑，传灯与一人。自惭何所似，驰马醉归频。

	

祀道南祠值晴有感
	

明彭城
　　凌晨举时祀，庙貌喜尊崇。宿雾连天白，晴云出海红。万山开俎豆，二水协丝桐。宋世鸣吾道，镡南见四公。

	

吉溪山亭二首
	

明游居敬
　　如何吉溪上，绿野俨神仙，天雨增溪响，人闲好榻眠。白沙围茂竹，青岸渺平田。尚记儿童日，犹看渔钓竿。
　　制额题仪凤，抠衣有巨公。轮辕稀俗客，池树俯鲛宫。插架书签旧，趋朝宠泽隆。闲来一伫望，荫日有丹枫。
	

观物园四首
	

明黄焯
　　投归谢拘检，酒力控诗怀。自觉春无限，谁知生有涯。莺花寻党与，山水便同侪。煞有棋枰兴，还堪几阵排。
　　小园时散步，久矣壮心降。洗竹穿花径，观鱼过石淙。一经秋著耳，渐觉影横窗。幽事真吾事，闲人似不双。
　　棹歌寻旧兴，更上散人舟。不惜新纹破，应耽野色幽。乾坤留眼孔，日月任沈浮。一笑出尘外，林园乃善谋。
　　散步花边立，人来笑脸开。评诗翻旧帙，看竹下平台。管领轻舟兴，应从弱柳回。山中快清赏，谈笑且衔杯。
　　【注】㈠　黄焯：明，南平人，正德进士，历永州知府。

	

自延平冒夜雨赴顺昌明日泛舟而返俱经王台
	

明方豪
　　一夜延平雨，鸡明已渡桥。仆夫泥滑滑，书剑雪飘飘。短世忙何用，多愁醉不消。出门殊自苦，只合老渔樵。

	

其　二
	

　　风雨山行苦，扁舟下剑溪。急流如走马，乱石类蹲犀。春早梅俱放，天寒鸟不啼。梦回人报午，津吏去前堤。
　　【注】㈠　方豪：明，开化人，正德进士，知昆山县，历官湖广副使。

	

题朱夫子手植双榕
	

明胡纶
　　朱子曾经处，双榕植道旁。垂阴能数亩，被化即甘棠。偶尔留遗泽，千年结异香。回思风雪里，不改旧苍苍。

	

登将军阁
	

明黄起莘
　　业并凌烟阁，英风拂槛开。孤忠千嶂迥，劲节百川回。芳草王孙怨，昙花老衲培。数声幽磬里，山色送青来。

	

前　题
	

明黄梦瑞
　　花落春江暮，雕栏四望开。波流忠百折，岩迥志千回。俎豆因风祀，河山正气培。闲游怀古处，归鸟带云来。

	

延平书院
	

明黄仲昭
　　九峰分一脉，遗庙屹当中。横翠轩犹在，濯缨亭已空。溪山闲霁月，草树自春风。仙梵争华侈，伤哉吾道穷。
　　先生不可作，千载仰仪型。道脉承伊洛，心传在考亭。池涵新涨绿，碑蚀古苔青。坠绪今谁续，斜阳草满庭。
　　【注】㈠　黄仲昭：明，莆田人，成化进士，授编修。

	

南峰庵二首
	

明谢肇淛
　　路绕菜花行，南峰灭复明。竹成庵有径，坛迥涧无声。野色碧际海，山云青压城。老僧不识客，随意坐纵横。
　　拔地多榕根，盘空幻作门。僧归板桥月，人语夕阳村。积叶春眠虎，垂藤夜渡猿。兴来还独往，徙倚望黄昏。
　　【注】㈠　谢肇淛：明，长乐人，万历进士，累迁工部郎中。

	

咏溪源庵三首
	

施　中
　　城西寒涧道，策杖问真源。峡急疑无路，峰回郤有门。凤冠馀碧落，龙洞杳黄昏。何处来游者，清宵乞梦魂。
　　野刹依岩稳，轩窗水气中。天清如见雨，树静亦闻风。灵鸟经时变，疏花随处红。山僧矜古迹，往往说萧公。
　　信宿灵源里，林幽夏亦清。香灯迷昼夜，钟鼓识阴晴。四塞悬崖削，孤根积石成。镡南山水窟，寂寞总怡情。

	

前　题
	

彭士英
　　小涧奔流远，循崖溯水源。千岩迷野径，万壑拥山门。浴鹭吟滩急，秋花结子繁。松关仙梵杳，风送一哀猿。
　　夜色增幽寂，庵前水作哗。岩栖珠树鹤，风度戍楼笳。户寂云随定，帘开月尚赊。心随禅境静，清梦寄梅花。

	

过罗豫章先生故里
	

施开治
　　偶从名里过，惆怅不胜嗟。曲径白云湿，讲堂幽草花。人心不竟死，吾道未云差。觅问前贤后，黄茅三两家。

	

九峰月朗
	

　　可爱峰头月，萧然一望中。月峰相皎洁，今古共玲珑。在地疏疏白，摇波小小红。搜词未帖妥，旦气生於东。

	

梅山朝旭
	

　　一顶花疑雪，朝曦先为红。高枝不畏冷，吟阁有香风。晓色烟如篆，晨光吐若虹。山城山可爱，第一是梅峰。

	

黯淡洪涛
	

　　剌剌不停鍧，寒心听此声。两涯石碎硉，一色水峥嵘。晦夜霜长白，晴朝雪更明。伊谁为设险，锥凿不能平。

	

大忠祠
	

曹国楫
　　信国空开府，孤忠重剑南。天心无可挽，臣事尚能堪。桧柏英风劲，乾坤正义含。千秋遗范在，瞻涕向江潭。

	

延平郡城
	

官志涵
　　城郭临天末，山川向海东，滩河三峡险，复嶂二淆雄。驿路交冲处，蛮方扼要中。惜无原野富，怀古叹邠风。

	

新春剑津发棹
	

官志涵
　　山雨犹喧耳，溪风又袭衣。一篙新涨绿，满网更添肥。剧想谋烟艇，因图就钓矶。得乘风雨便，看鲤作龙飞。

	

宿龙德寺
	

官志涵
　　梵寺倚音岑，樟楠绕坞深。开轩延竹翠，坐石落花阴。微雨含秋意，空山生道心。留人过信宿，岚气满衣襟。

	

溪源庵
	

官志涵
　　凿险悬云构，庭轩鸟道通。瀑泉惊骤雨，岩树送凉风。石壁围天小，深山欲界空。灵奇传古迹，何处访仙翁。

	

剑化阁题壁
	

陆大经
　　万里同秋日，征人到远方。但闻新市语，未见旧家乡。华屋填山密，清流绕郭长。剑津名胜地，凭眺立苍茫。

	

夏日喜陈豸石黄朗伯张右宋朱洪载诸公见过
	

僧智永
　　有客寻萧寺，凌晨出剑城。红尘溪上2断，孤兴岭头生。云气侵衣冷，松风入句轻。冰壶欣对晤，人与月同清。

	

又同陈昌箕黄朗伯陈伊斐诸公过松门子避暑松门字无量寺中净室
	

　　何处堪避暑，清幽独此中。瀑飞晴夏雪，山落早秋风。世路白云隔，源流黄叶通。席前峰影缀，新月出溪东。

	

资福寺幻园诗四首
	

僧戒文
　　飘泊疑无地，栖迟托有山。竹深容鸟倦，松静待云还。潭水深千尺，茅椽窄一间。半生如梦幻，暂得此时闲。
　　细雨晨初湿，盆花春始栽。土垣犹护草，石径未成苔。新幛浮青入，寒烟送碧来。柴门无个事，倚杖日悠哉。
　　万里南溟鸟，巢林只一枝。雨风差可蔽，饮啄颇相宜。时事谁能料，浮生我自知。此中随意适，倒影上疏篱。
　　不择桃源胜，晴窗挂薜萝。日长人迹少，夜永月痕多。燕垒泥初迭，蜂房蜜3乍和。偶因桐叶落，点笔兴婆娑。

	

和谢石矅别驾游溪源诗
	

僧智永
　　香阁依危嶂，悠然列翠屏。鸟啼千树碧，人坐数峰青。得句皆春草，无山不幔亭。兹游良不俗，自是慰山灵。
　　寂历峰头寺，藤萝掩石扉。聊将消白昼，何幸接玄4晖。入竹逢僧话，闻香悟道机。凉风生木末，几片暮云归。

	

梅山晚眺
	

清李澜　邑人
　　目送日西斜，馀辉映处赊。苍松羁野鹤，红树绊飞霞。山白云归岫，溪溟雁宿沙。冲霄看剑气，何处觅张华。

	

游金凤山
	

李　澜
　　白云随屐破，金凤过林逢。影乱花筛日，涛翻风入松。隔溪千迭嶂，当午数声钟。山水拚时思，离看是一宗。
　　【校】1.烟水：原本作“烟冰”，今据改。
　　　　　2.溪上：原本脱“上”字，今据补。
　　　　　3.蜜：原本作“萤”字，今据改。
　　　　　4.玄：原本作“元”字，今据改。
五　绝
	

题冷风阁望演山
	

宋朱熹
　　方舟越大江，凌风下飞阁。仙子去不还，苍屏倚寥廓。

	

题剑阁望南山
	

　　川流汇南奔，山豁类天辟。层甍丽西崖，朝日1群峰碧。

	

宿筼筜铺
	

宋朱熹
　　庭阴双树合，窗夕孤蝉吟。盘礴解烦鬱，超摇生道心。

	

忆乡乐歌四首
	

宋冯梦得㈠
　　侬是剑南人，惯识故乡好。绿叶接红花，辉映绥安道。

	

其　二
	

　　炎夏天颇热，侬门对溪住。摇荡采莲舟，深处疑风露。

	

其　三
	

　　塞上秋始肃，野草叶叶黄。侬家有菊花，灼灼不忧霜。

	

其　四
	

　　塞北寒气逼，对火拥毺。犹忆依家里，蓬头两夹襦。
　　【注】㈠　冯梦得：宋，将乐人，嘉熙进士，累擢礼部尚书。

	

题梅山画册诗
	

曹学佺
　　乱山梅花白，看与雪何别。日出不曾消，是花断非雪。

	

猿洞诗
	

明胡琼
　　西风正凄恻，古洞夜猿哀。道人不悲秋，好怀常自开。

	

九峰月朗
	

明刘璋㈠
　　月2到九峰上，清光映鬱葱。广寒宫殿里，突出翠芙蓉。
　　【注】㈠　刘璋：南平人，天顺进士，历户部郎中，累迁工部尚书。

	

前　题
	

明廖纪㈠
　　姮娥傍晚妆，镜捧玉芙蓉。安得茅茨下，清光照悴容。
　　【注】㈠　廖纪：明，九江人，弘治进士，累迁工部郎中。

	

前　题
	

明胡琼
　　月到天心处，芙蓉朵朵开。茅堂正相望，神采过溪来。

	

三寺云深
	

明刘璋
　　三寺结幽寂，山云常与封。长风忽吹起，天际遂从龙。

	

前　题
	

廖　纪
　　卷舒缘底事，鬱鬱此山川。未去为霖雨，闲遮老衲眠。

	

前　题
	

明胡琼
　　老衲无机事，禅关坐白云。有时钟磬发，清绝半天闻3。

	

龙津春浪
	

明刘璋
　　神剑化千古，双龙此处蟠。桃花春浪暖，飞上五云端。

	

前　题
	

明廖纪
　　神物归元造，精光射斗牛，当春雷欲动，吞吐出溪头。

	

前　题
	

明胡琼
　　匣中三尺水，跃入两溪渊。别是龙门道，春风浪拍天。

	

猿洞秋风
	

明刘璋
　　石洞月华冷，玄4猿啼一声。秋风起天末，宋玉不胜情。

	

前　题
	

明廖纪
　　石窦云如墨，城空枕簟凉。法家炉正焰，叫断使君肠。

	

中岩瀑布
	

明刘璋
　　飞流一万丈，界破碧山烟。醉眼朦胧看，长虹饮玉川。

	

前　题
	

明廖纪
　　山中有静者，木食衣草莱。白杼三千尺，朝朝浣劫灰。

	

前　题
	

明胡琼
　　徐凝诗未恶，李白句多奇。波涛入海去，须忆在山时。

	

黯淡洪涛
	

明刘璋
　　乱石如林立，奔流5雪花。全凭济川手，稳泛斗牛槎。

	

前　题
	

明廖纪
　　马当天下险，黯淡复何如。人心犹未测，到此独踌躇。

	

前　题
	

明胡琼
　　世道如流水，应悲怪石多。君看黯淡险，莫向此中过。

	

梅山朝旭
	

明刘璋
　　峻岭面旸谷，楼台几百家。金乌终离海，飞彩到梅花。

	

前　题
	

明廖纪

　　日出梅山晓，群动挹华清。争看正亭午，浮云莫便生。

	

前　题
	

明胡琼
　　曾访南枝去，熹微在雪尖。杖藜回首处，春信满闾阎。

	

衍麓晴霞
	

明刘璋
　　衍麓碧千仞，晴霞傍日光。天机文锦烂，好补舜衣裳。

	

前　题
	

明廖纪
　　仙子何去住，丹灶演山前。天开云锦烂，疑是紫炉烟。

	

前　题
	

明胡琼
　　丹灶人应远，丹霞日护邱。何须问晴雨，祗忆此中游。

	

登化剑阁有感
	

明饶元
　　太阿何处去，观化喜凭栏。昔有冲霄气，今同碧水寒。

	

剑　津
	

清官志涵
　　昔人久云徂，双剑亦已去。千古不能忘，低徊化龙处。

	

黯淡洪涛
	

无名氏
　　湍水激层滩，洪涛不可迩。潮鼓撼江门，恐是蛟龙起。

	

猿洞秋风
	

无名氏
　　猿啼何处声，洞拥孤云影。秋气薄林崖，风吹烟雨冷。

	

留　春
	

清李澜
　　融和均育物，何忍遽相离。愿得花间意，依然在故枝。

	

送　春
	

清李澜
　　昔从何处来，今往何方去。好鸟亦悲歌，依依芳草处。
　　【校】1.日：原本作“旦”字，今据改。
　　　　　2.月：原本作“日”字，今据嘉靖延平府志本改。
　　　　　3.闻：原本作“开”字，今据嘉靖府志本改。
　　　　　4.玄猿：原本作“元猿”，今据改。
　　　　　5.捲：原本作“滚”字。
七　古
	

橘溪钓台
	

杨　时
　　君不见，钓磻溪上白发翁。一竿西去追1冥鸿。畋车同载作2熊罴，鹰扬烈气如飘风。又不见，羊裘石濑垂纶叟㈠。爽气陵天动星斗。万乘故人亲访求，卧对銮舆忍回首。圣贤遇合自有时。洁身乱伦非所知。高风寥寥古已往，较然得失知者谁。君有钓台临桔水。桔溪不与桐溪比。修藏3欲蹑老渭踪，笑拈髭髯照清泚。澄潭夜月秋光浮。撇波小艇沿汀洲。长绳巨石不能系，飞帆片4席归蓬邱。巨钩沈饵牵九牛。一钓直5掣金鳌头。翻鳞摆鬣浪山起。云鹏6飞动倏7千里。跨云凭风8上青冥，一点孤灯照箕尾。(按：钓台在桔溪，迤湍之上咫尺间。丙子兵戈之后，十六年间泯灭而无见。偶於元统乙亥，山径颓崩，而其钓台二字大如斗，刻於石壁之上。真逸民藏春渔钓之所也。吴谱)

	

隐鳞阁
	

宋黄裳
　　隐居求志非求名。隐居待时非待人。古来高谊久寂寞，素隐行怪非天真。不然狂似荷蒉者，至老且死长林下，尝云此辈何所为，宁取定坐岩中僧。不知在时有虚盈。不知在物有屈伸。行藏有义人之事。废兴有命天之理。龙潜所以为跃用，蠖屈所以为伸用，浩歌长往乃自绝，更复相邀安足贵。隐鳞石洞云山阴。知君此意谁能吟。所养不愧龙蛇灵。所待不阻风雷声。山月一溪琴一曲。溪风一洞棋一局。酒一尊诗一轴。一苇舟一竿竹。仁知寓怀随处之，知君此乐谁能欲。

	

醉吟轩
	

宋邓肃
　　渊明句法古无有。头上葛巾须瀌酒。太白毫端惊倒人，举酒望天不计斗。二子风流不可追，公作幽轩为唤回。长鲸渴思尘江海，锦囊妙句坐风雷。安得一廛在公侧，时时去作孔融客。愁得酒生和风也，也向毫端写春色。

	

黯淡洪涛
	

宋刘子翚
　　南来瓯粤无平陆，林峦起翠波涛绿。扶舆政恐犯霜露，买舟倘可休童仆。清滩白昼雷霆作，乱石惊湍犬牙错。平生珍重千金躯，舟子一篙那可托。飘摇一叶势转急，釜灶倾颓不能立。眼看白浪散银山，蛟螭百怪堂堂出。人皆乘险欲趋利，我不安行悔何及。吁嗟世路风波猛，巧阱危机暗驰骋。江湖溺舟犹自戒，势利溺人终莫省。矫情镇物未足言，书此聊为后来警。

	

黯淡洪涛
	

元萨天锡9
　　长滩乱石如迭齿，前后行船如附蚁。逆湍冲激若登天，性命斯须薄如纸。篙者倒挂牵者劳，攀崖仆石如猿猱10。十步欲进九步落，后滩未上前滩逼。上滩之难，难如上绝壁，虽有孟贲难致力。滩名况复呼黯淡，过客攒眉增叹息。下滩之舟如箭飞，左旋右折若破围。欢呼踏浪棹歌去，晴雪洒面风吹衣。飞流宛转乱石隘。奔走千峰如马快。贾客思家一夕还，传语滩神明日赛。下滩之易，易如盘走珠。瞬目何可停斯须。长风破浪快人意，朝可走越暮可吴。乃知顺逆有如此，逆者悲愁顺者喜。请君听我黯淡歌，顺则流行逆须止。顺者不必喜，逆者不必愁。人间顺逆俱偶尔，且得山水从遨游。

	

藏春峡
	

明胡纶
　　藏春峡里云蒙蒙，藏春峡外水溶溶。缭以群峰锦绣错，羲娥背出悬苍穹。笠子亭三一岩照，数椽鸳瓦成新宫。四时不断花含笑，联吟审律能妍工。少室山人吹埙篪，音徽嗣响孰雄。是时宋削由安石，动称尧舜谬厥衷。独蝗戴德随旌旆，春秋欲废道几蒙。龟山励志雪深尺，南归不倦持正宗。雅与兄弟有夙好，青青光射秋水瞳。湘管留题至欲遍，无一蓝本涪水翁。吹嘘忠肃实维力，经义赖此先昭融。豫章渊源因有自，又臻杨程雨化功。况闻北阙曾驰赴，底事沦落还蒿蓬。我今一过一惆怅，匪耽泉石图洁躬。

	

延平书院
	

明方　岳
　　孔坛杏已萎，濂洛流将匮。先生天挺起延平，斯道茫茫仍不坠。凤凰千仞耀文明，啾啾百鸟咸吞声。晦翁传授得心法，震吰斯道如雷轰。於今先生呼不起。水色山光尚如此。我来时荐藻蘋虔，山斗巍巍空仰止。

	

剑溪草堂
	

鲁　铎
　　剑溪谋道者谁子，爱此地灵开草堂。岁久鱼龙解书史，夜深牛斗连光芒。里同愿中泽未斩，派出康成流自长。寄语延平众英俊，休违闾井说羹墙。

	

黯淡滩
	

饶　元
　　闽关嵰崄崎岖陆，万壑千岩绕树绿。峻岭肩舆夫役艰，觅舟休息随同仆。危滩黯淡汹涛作，怪石参差相乱错。雪浪滔滔倘为倾，微躯七尺谁堪托。掀天动地浪愈急，任是舟人难稳立。飞流急湍入波中，幸得一朝波里出。人能身退预知机，若待临危援莫及。恒观不厌贪心猛，比势争雄自驰骋。舟遭水覆人皆惊，势陷英雄浑不醒。留劝后来势利人，时时刻刻勉为警。

	

市隐楼
	

陈　畦
　　藏春先生厌山水，闹市丛里开书楼。危梯跨空迭千尺，画栏屈曲穷雕锼。时时载酒独登楼，坐赏南山相献酬。既不学卢同洛城里，长须赤脚令人羞。又不学，临卭相如抱贫病，当炉卖酒夸风流。先生隐身不隐迹，洒落不类常人俦。□□神龙沛雨泽，可惜蟠蛰青泥沟。时焉出处乃其趣，自有至乐清百忧。不将穷达累身世，此生何遂逍遥游。

	

延平津
	

徐　渭
　　碧火吹云煅山紫，尤溪矿绝干将死。空令精气閟丰城，石函忆煞延平水。司空臂上青丝断，秋雨生愁别雷焕。从此深潭不敢窥，九峰青处摩寒电。春雨桃花急鸣峡，孤螭夜梦雷家匣。谁教经过值有情，那得长随君佩身。为龙为剑非二物，或合或离何所因。客子吊古不可测，浮天铁母惊湍织。光怪千年犹感人，风云欲作当时色。

	

延津古剑行
	

李赞元
　　延水溪头日色西，江枫树上鸟11夜啼。客言能记昔年事，含词未吐风凄凄。忆昔红炉铸剑年，良工百炼老飞烟。月脊霜锋未出匣，浮光已照斗牛边。西江王气无长在，化入延津变光彩。碧水奔腾波浪惊，空山霹雳妖魑改。此剑相传今已昔，黑云欲障半天日。牧竖曾游上苑宫，荆榛忽满万家室。闻道当年汉代昌，帝子三尺入咸阳。谁虞一夜长安火，未央翻作麋鹿场。我听此言感叹频，渔舟暮雨泣霜磷。玉楼燕子飞飞去，空对杨花愁杀人。

	

天趣园
	

明李东阳
　　延平山水称绝奇，攒峰峭壁争崔巍。磐陀巨石坐其上，势脱险阻成平夷。源泉万斛出汨潏，曲水百折行逶迤。大者可以通园畦，小者可以流杯匝。青停黛蓄动复定，树影倒浸清冷池。殊形异状非一类，或有天巧非人为。居民乘流作水碓，却以人力裨天机。临矶钓鱼鱼亦乐，天也人耶两不知。药炉丹穴事恍惚，谁见赤脚临云梯。物华本自地灵12出，宝剑会合双雄雌。人道萧家好兄弟，颇似岑参游美陂。君从郡县立曹省，梦寐长在天之涯。洞庭仙翁眼孔大，七泽五湖皆品题。挥毫作13记托心赏，始觉山水逢锺期。嗟予此兴亦不浅，抚卷为和沧浪诗。

	

己酉仲夏同余中村登百角楼
	

清施中
　　东门楼阁空中起，百角凌虚照潭水。其上碧殿入杳冥，敕祀湖南观察使。曾闻宋室见侵凌14，阴兵奋击人人靡。又闻神灵远寄书，墨迹犹存在陈氏。宣德六年特重建，固知庙食非淫祀。坊民指点绍庆碑，游人下马车停轨。张筵置酒坐江阁15，妙舞清歌帝燕喜。吾友三华山中来，葛巾访我龙鼎里。自云未尝入州府，於今二十四年矣。俯仰楼头山水间，风景依稀略相似。满眼时辈动题诗，八窗四壁毋乃是。我朝颇忆刘尚书，作者无过胡御史。二公邦之词赋人，佳句寥寥此何理。得无好事屡偷去，野僧窃板供床几。文章显晦有时命，吁嗟埋没那胜纪。我从后秋居县东，穷庐之卷且近此。里长鞭挞时时闻，日坐无聊诗兴死。把君新诗动清趣，令人激发情何已。吾曹所至有登临，焉可无诗对知己。

	

游溪源
	

清谢纯钦
　　吾延之山称雄秀，雄者高起秀者瘦。出城西行十里馀，悬岩怪石相辐辏。云是溪源之仙山，中藏奇景不可究。重重俱作鬼神窟，迭迭还若龙蛇窦。自从下洋转山麓，遥望丛菁烟锁岫。逡巡度过小桥西，瞥然怪壁撑宇宙。垂藤断树绝人行，曲径斜通只一溜。林梢历断白云封，涧涛日夜秋雨骤。岩逢缺处苍松补，石遇平铺青藓绣。岭奇兀硉来压人，且行且止愁颠仆。山花异卉不知名，绕路香风带衣袖。犬声隐跃出林阴，一窝古寺依山右16。奔流啮石走其前，峭壁摩霄峙其后。虹桥复道阁三层，可见当年非俗构。小扉启处通上庵，磴道腾空疑灵鹫。明栏曲槛穿云霞，诸峦17簇簇平檐溜。当前一岩号凤冠，孤掌劈空天削就。阿谁炼气此岩巅，呼吸通天比天寿。上有仙床与石鞋，不识何人为雕镂。我欲访之不可上，攀萝18附葛输猿狖。五月六日天气炎，村巫野老恣狂走。更有纷纷索梦人，长鼾短息东西首。山神问我何所求，我愿彩笔从天授。夜来抵足卧山房，辗转无眠听水吼。自笑才华不可乞，不如顽朴仍吾旧。

	

寺钟警
	

清杨桂森
　　寺钟狮吼冲声突，敲空性海彻肌骨。世上聋人几万千，可闻钟声兴也勃。昔在文宣木铎称金口，教人敦行植品高铭碣。秦灰劫烬彝伦，正学荒蔓寄芒惚。杨李挺生吾道南，大海潮音警荡汨。此邦旧是名儒产，我来作宰得宝筏。吁嗟乎！尔民自有乡先生之芳轨，尔居喜近乡先生之门橛。但使绿畴安锄耒，但使青箱谨簪笏。无礼应知歌相鼠，立身还勉如俊鹘。同井亲族让所先，有容有忍德乃卒。雀角一争百世仇，遮莫纷纷妄牵捽。幕上岂能容燕巢，清时难藏狡兔窟。一篙春水漾轻舟，无藉救生夺仓猝。苦口良言心并苦，愿乐敦庞去淫滑。孝笋友棠慎萌芽，德车文马此輗轨。谓余不信试闻钟，声声警尔怀明发。

	

古剑篇
	

陈国玙
　　有剑有剑名太阿，壮士一见思摩挲。苔花绣涩糁19绀碧，万年入地无人磨。鱼肠字古半灭没，曾殉古冢荒烟萝。我闻赤帝提三尺，纵横马上崎岖过。秦人失鹿谁其得，斩蛇仗汝成功多。季子欲把故人赠，徐公已死将奈何。秋坟月黑挂孤树，空馀石马寒嵯峨。何时飞入丰城去，莫谓此事相踵讹。嗟哉委弃陷深狱，有如荆棘之铜驼。张华博物识怪异，夜觇紫气干星河。玉匣乍启鬼夜哭，精灵出世降群魔。岂知神物卒变化，延津雷雨惊蛟鼍。我今呼龙龙不应，寒潭淼淼空烟波。倚楼吊古对明月，酒酣斫地徒悲歌。

	

重九后八日游小西湖谒李忠定公祠
	

陈国玙
　　西风吹冷湖水绿，暮霭青苍山四束。我来湖上立孤峰，秋色愁人堆满目。曾闻南渡西湖乐，灯火深宵画船泊。君相甘心半壁安，湖山费尽金缯博。当年忠鲠谁如公。道君教主真昏庸。北行冰雪去不返，青山魂梦愁两宫。思公作相七十日。十数万言森铁笔。汪黄柄国倒太阿，谪归闽峤罢朝职。陈东欧阳为公死，如20此义气殊难得。於今遗事七百年，瞻仰庙貌岿然立。鸣呼!当时事势犹可为。韩王岳王皆属将帅之奇才，一遭谗死一摈弃。从此不复中原地，呜咽伤心汴水流，君王偷向钱塘寄。他日飓风崖山折。龙种堕入蛟鼍穴，百年宗社强支持，公魂在地应洒血。闽山高，闽水长。松楸翠远接回廊。公墓在侯官县治十九都大嘉山。祠楹有朱海谷观察，社稷勋多留俎豆，湖山翠远接松楸句。蓼花红间菱花白，渔歌唱月烟波凉。平生吟眺爱此境，去年曾对梅花饮。去冬梅花开时曾饮於此那知又到菊花时，不堪重吊斜阳影。

	

题顾秋槎忆石图
	

陈国玙
　　人生宦成何最乐，大半寄情在邱壑。先生之祖御史公，姚庄村里足常托。中有太湖石一拳，镇日相对忘寂寞。风月林泉胜境饶，此心何事萦好爵。亭榭参差景最多，一经堂宇三弓拓。听雨楼前雨潇潇，桐花馆外花灼灼。一经堂，听雨楼、桐花馆，俱图中景。惟爱窈窕美人峰，石名美人峰矗立庭际形如削。烟鬟云髻半偏欹，芭蕉墙角当风弱。翠带宜借薛萝牵，绿衣还用莓苔著。珊珊瘦影来何迟，凉月夜深移院落。御史微笑立阶除，两鬓斑斑似秋鹤。时听细响滴泉声，偶看寒影穿云脚。摩挲晨夕乐无涯，苦茗烹馀杯更酌。上下二百数十年，古色斑斓犹如昨。先生念祖意不忘，满怀心事真磅礴。携将彩笔绘丹青，故山风景传约略。自云好为忆石图，见此如见昔人作。我闻此语心欣然，孝思韵事谁能若。笑问何日驾归舟，石间好践三生约。

	

谢迭山先生号钟琴歌
	

陈国玙
　　波涛黯黯风浪浪，卖卜桥上天昏黄。何来古调互镗鞳，天惊石破鸣刀枪。白发老臣此窜逐，往往故作声悲伤。伟哉少壮负奇节，愤逢德祐倒朝纲。信州城破贼已陷，中原板荡如沸汤。先生变姓走闽峤，麻衣竹杖燕云望。忠肝义胆无所放，十指带血鹍弦张。一弹一罢一洒泪，满天星月馀苍凉。西台更有竹如意，敲碎崖石声相当。新朝纵遣使屡聘，那肯抱器登岩廊。留此焦桐千古在，铜驼历劫经沧桑。古铭剥落尚可读，凛然廿字含风霜。高山流水人已去，悲风万壑馀音长。
	

拟乐府四首
	

	

百炼镜
	

陈国玙
　　百炼镜，明如月，千古照人光不没。何年铸此镜奇古，相传五月五日午。扬子江心烈焰腾，菱花现出蛟龙舞。欧冶铸镜冶山麓，赤堇夜崩神鬼哭。从知铸镜如铸剑，耿耿金精经百炼。剑解恩仇能刺人，镜别妍媸能照面。铸成我欲献君王，蓬莱殿里生辉光。岂知君王自有镜，鉴古鉴今鉴兴亡。

	

涧底松
	

陈国玙
　　有松百尺倚峭壁，老干杈丫寒翠滴。生长山中不计年，风雨雪霜经剥蚀。天将留作栋梁材，大匠何事终不来。贞心独抱老岩壑，夜半忽闻怒涛作。空山明月寂无人，云深树冷栖孤鹤。根盘涧底老如龙，待乘时会风云从。君不见，卧龙岗上卧龙起，一洒霖雨苍生喜。

	

牡丹芳
	

陈国玙
　　牡丹芳，牡丹芳，珠帘不卷春昼长。赤霞烂漫堆千斤，晨起庭院生红光。宛如海棠春睡足，兰房浴罢凝新妆。君王醉看好颜色，题词笑唤谪仙狂。我闻洛阳富贵家，十围绣幄春风遮。魏紫姚黄斗异状，仙人琪树不足夸。画堂绮席红锦褥，人住香国何繁华。红酣呖呖莺语涩，香醉双双蝶影斜。玉栏杆畔昼清坐，金猊篆冷龙涎加。夜深起看照红烛，绿苞初破抽金芽。此花富贵谁与比，芙蓉芍药寻常尔。金壶水冷画胭脂，岂似粗材秾桃李。花开恰是三月馀，忙煞侯门贵公子。公子宝马看花来，花间红露滴罗绮。春光可惜不多时，花落鸟啼21春事已。犹记春时过邻圃，云锦烂若天孙组。想是天公护惜深，漠漠春阴三月雨。三月雨，插秧处处忙田父。嗟哉赤旱今无禾，愿祝甘霖沛下土。花开只悦士女心，禾熟乃救生民苦。

	

红线毯
	

陈国玙
　　红线毯，一丈阔千两丝，织成铺地无人知。美人踏上醉歌舞，绣鞋罗袜生香土。两行桦烛照地光，照见红线密千缕。此毯问是何人制，宣州太守好靡丽。宫中岁进似催科，年年十月都成例。十月正是严寒初，无衣卒岁行人呼。行人呼，祗恐将来冻骨枯。太守堂前一言进，物采过奢红女病。辛苦寒机织得成，一丝一缕民之命。

	

翠帷廨后有老梅数株，别前三日，与诸友盘桓其下，各赋诗纪之。
	

陈国玙
　　平生爱作梅花友，今日得与梅聚首。怜汝横斜开半亩，月移瘦影当窗牖。忆昔罗浮一梦后，至今直隔千年久。又自嫁为和靖偶，问讯难到西湖口。此来索笑巡檐溜，扑鼻冷香一段有。仙家曾放鹤来否，天寒仗汝花间守。三尺土墙室如斗，待腊亦有将舒柳。欲雪未雪风乱吼，奚奴待扫先缚帚。忽闻剥啄门外叩，掀髯一笑来诗叟。谓徐松风孝廉狂吟共对樽中酒，烂饮不停杯在手。诗成欲写难伸肘，冷风刺骨貌瘦丑。乱峰月黑时正酉，徘徊不去为花诱。如此清福能消受，恨不长在花左右。灌溉偶缺愁枯朽，我将行矣谁之咎。为属主人护惜厚，莫放斧斤肆践蹂。惘然无语别花走，试问花还记某某。

	

拟昌黎山石
	

陈国玙
　　山石雨过樵径微，山翠欲活湿云飞。闲寻古寺叩门入，当阶竹瘦新桐肥。石头苔藓半绣蚀，往来履迹行人稀。老僧邀我对床坐，烧笋煨芋疗我饥。一灯绿焰摇古壁，虫声如雨月满扉。夜深就枕不成寐，晓起林隙烟霏霏。直穷岩壑到绝际，岚气云气锁四围。满山红日看渐出，树阴一片染人衣。此时游眺兴何极，笑他名利徒为。林泉风月有清福，人生役役胡不归。
　　【注】㈠　羊裘石濑垂伦叟：指后汉严光，少与光武同游学，光武即帝位，严光隐居垂钓，帝亲访求，共卧。光以足加帝腹，明日太史奏客星犯帝座，帝不介意，严不出仕，隐富春山。
　　【校】1.追：原本作“近”字，今据嘉靖府志本改。
　　　　　2.作：嘉靖延平府志本作“非”。
　　　　　3.修藏：嘉靖府志本作“收身”。
　　　　　4.片：原本作“半”字，今据改。
　　　　　5.直：嘉靖府志本作“宜”字。
　　　　　6.鹏：原本作“驱”字，今据改。
　　　　　7.倏：原本作“隔”字，今据改。
　　　　　8.风：原本作“雾”字，今据改。
　　　　　9.萨天锡：原本作“萨天赐”，当误，今据改。
　　　　　10.猱：原本作“揉”字，今据改。
　　　　　11.鸟：原本作“乌”字，今据改。
　　　　　12.灵：原本作“临”字，今据延平府志本改。
　　　　　13.作：嘉靖府志作“俗”。
　　　　　14.凌：原本作“陵”字，今据改。
　　　　　15.坐江：原本作“作宫”，今据改。
　　　　　16.右：原本作“石”字，今据改。
　　　　　17.峦：原木作“蛮”字，今据改。
　　　　　18.萝：原本作“罗”字，今据改。
　　　　　19.糁：原本作“惨”字，今据改。
　　　　　20.如：原本作“加”字，今据改。
　　　　　21.啼：原本作“蹄”字，今据改。
七　律
	

天庆观
	

唐王初
　　剑化江边绿构新，层台不染玉梯尘。千章隐篆标龙简，一曲空歌降凤钧。
　　岚气湿衣云叶晚，天香飘户月枝春。盟金早晚闻仙语，学种三株伴羽人。

	

使福州至剑津赠僧亚齐
	

唐翁承赞
　　萧萧风雨建阳溪，溪畔维舟访亚齐。一轴新诗剑潭北，十年旧识华山西。
　　吟魂惜向江村老，空性元知世路迷。应笑乘轺青琐客，此时无暇听猿啼。

	

宿延平津
	

宋蔡襄
　　鸣籁萧森万木声，浓岚环匝万峰青。楼台矗处双溪合，雷电交时一剑灵。
　　晓市人烟披霁旭，夜潭渔火斗寒星。画屏曾指孤舟看，今日孤舟宿画屏。

	

双溪阁
	

刘子翚
　　雄观今古快幽情，突兀层楼出市甍。二水交流何处尽，孤舟不见乱山横。
　　丹炉寂寞仙游远，剑气萧条客恨盈。向晚移樽话流落，可堪时听鼓鼙声。

	

剑潭赠李似表
	

刘子翚
　　夜窗把酒对鹅峰，分手悠悠各转篷。舣棹相逢烟浪际，有家皆在乱离中。
　　胡儿1久占清河地，壮士谁收赤壁功。他日著鞭先后耳，飘零不用叹途穷。

	

藏春峡
	

王汝舟
　　短楼矮阁小亭台，中有高人避世埃。寒翠自怜霜后竹，清香谁辨雪中梅。
　　喧嚣祗为莺声巧，漏泄多应柳眼开。只恐藏春藏不得，东君勾勒下山来。

	

前　题
	

李　侗
　　咏归堂里静怡神，更步芳亭识趣新。爱竹心虚初长笋，观梅香散渐含仁。
　　云将膏雨过桐岭，水泛桃花出剑津。生意峡中藏得否，自家收拾满腔春。

	

颜乐亭用陈默堂韵
	

罗从彦
　　平时仰止在高山，要以亭名乐内颜。颠倒一生浑是梦，寻思百计不如闲。
　　心斋肯与尘污染，陋巷宁从2俗往还。坚守箪瓢心不改，恐流乞祭向墦间。

	

寄傲轩用陈默堂韵
	

罗从彦
　　自嗟踽踽复凉凉，糊口安能仰四方。目送归鸿心自远，门堪罗雀日偏长。
　　家徒四壁樽仍绿，侯户千头桔又黄。我醉欲眠卿且去，肯陪3俗客语羲皇。

	

濯缨亭用陈默堂韵
	

罗从彦
　　十载犹缁京洛尘，归与那复厕朝绅。君今谈笑青油幕，我但巍峨乌角巾。
　　江汉更从尼父濯，衣冠宁羡屈原新。欲赓孺子沧浪咏，会意还须舍瑟人。

	

题静亭
	

罗从彦
　　鼎创新亭静更幽，四时景象镇长留。端如和气里谈笑，恍若春风中泳游。
　　排闼山供4蓝色重，凭栏水拥璧光浮。我来登赏无穷趣，好把诗篇与唱酬。

	

送延年行延年弟子也，不知何姓？以诗辞归，先生因韵，以饯其行。
	

罗从彦
　　圣言天远海潭潭，独在潜心久泳涵。猥念百家非已好，妄将一贯与君谈。
　　贤如赐也才知二，学若陈亢只得三。此道娱来因自足，却随鹏鸟话图南。

	

再用韵送延年
	

　　心源寂静映寒潭，每欲操存更养涵。顾我日思攀剧论，荷君时与得高谈。
　　眼前旧识知多少，物外深交没二三。幸久相亲频握手，遽成分别又东南。

	

和延年岩桂
	

罗从彦
　　几树芬芳檀与沈，枝枝若占郄家林。风摇已认飘残菊，日照浑疑缀散金。
　　仙窟移来成美景，东堂分去结清阴。我今不愿蟾宫折，待到蟾宫问上吟。

	

题德士退庵
	

罗从彦
　　牛头山顶鏁烟霞，檐月松风即我家。筏渡有情新活计，袋空无物旧生涯。
　　已将黄叶分双手，却捃白茅占一。会得懒慵归去路，索然忘鸟更忘花。

	

贺田溪张公迁居
	

罗从彦
　　华构经营占地灵，浓岚环合数峰青。苟完公子方成室，趋训儿孙已过庭。
　　岂止一时夸壮丽，定知百世享安宁。顾惟善颂非张老，祗贡汤盘往日铭。

	

过化剑津
	

元王翰
　　宝剑沈沙世已倾，千年波浪未能平。空馀故垒邻沧岛，那复雄兵出郡城。
　　淮上何人祠许远，海中无客葬田横。夜间有气干牛斗，洒泪空含万古情。

	

喜诸公见访精舍
	

明胡琼
　　鸣雨前山忽变春。茅堂真似瀼西村。盘飧草草情何尽，更漏迟迟夜不喧。
　　噫昔元戎夸小队，只今五马过高轩。野梅若解留人意，倒影萧疏映绿樽。
	

化剑阁
	

明邹维琏
　　神光一夕动关河，神物飞腾万里波。曾与人间歼魍魉，至今江上泣鼋鼍。
　　涛声怒咽风雷起，斗气虚悬日月多。我欲移文沧海去，檄龙还剑意如何。

	

题先锋庙
	

明艾廉
　　万井楼台此最幽，千年遗迹镇雄州。雕栏瞰道迷烟雾，画栋冲霄逼斗牛。
　　四面江山从旦暮，八窗风月自春秋。严祠盻蚃威灵著，时有神光绕阁浮。

	

前　题
	

明管大勋
　　永日回峦澹翠烟，满江秀色正澄鲜。尘嚣不到空中阁，鼓吹常闻剑外天。
　　何处乾坤容吏隐，依然城市见鸣泉。侧身起傍双龙窟，犹有光芒映斗边。

	

前　题
	

明郭希颜
　　凌虚阁上曙云开，佳节相看竞渡来。五色旌旗舟子舞，八窗山水酒樽陪。
　　龙窥胜地乘流迅，鼓答轻桡罢斗回。怀抱从今须酩酊，故人明日武夷台。

	

前　题
	

明蔡汝楠
　　龙岩迢递万盘来，唐代遗灵更有台。溪忆中流双剑合，山怜胜域九峰开。
　　城头返景明朱槛，林际流霞映羽杯。寄意汉霄青鸟翼，何因传响到蓬莱。

	

再登百角楼
	

闵　度
　　举目山河忆昔游，碧天无际旧神州。藜燃彩笔星初焕，潮涌江潭黛欲浮。
　　阁似滕王开八面，剑携雷焕合双钩。吾来再觅留题处，谁拂纱笼在上头。

	

陪守道吴公中伟阅城还集凌虚阁赋
	

明郡守倪朝宾
　　百雉山城亦壮哉，轩车历览重徘徊。楼头鼓吹风微度，云里挥旌雨欲来。
　　二水环流襟带合，千峰列翠画图开。莫言海上长无事，捍御当思颇牧才。

	

其　二
	

　　列骑陪游四望奇，回车晚向习家池。登楼时近黄花候，侑酒人歌白苧词。
　　庾老谈玄5兴不浅，鲰生属和赋偏迟。风流此日应千古，山色青葱照酒卮。

	

其　三
	

　　何年匠手结高台，飞栋凌霄接上台。石窟凿开真混沌，江边涌出小蓬莱。
　　水晶帘浸深溪碧，云母屏看远岫回。秋色满楼成胜赏，且开怀抱到金罍。

	

其　四
	

　　危楼百尺矗云巅，秋日登临思爽然。风月从来无管束，山川尽可入诗篇。
　　斗间隐跃双龙气，槛外依微万灶烟。饮罢归来山欲暝，隔溪灯火泊鱼船。

	

初夏宴集凌虚阁
	

明推官邹维琏
　　江流一带抱孤台，海国风烟面面开。轩厂千山如画列，天清片月弄珠来。
　　观鱼不减濠梁兴，避暑真同河朔杯。况值南薰能解愠，放歌须到夜深回。

	

又九日前陪守道吴公阅城还集凌虚阁咏
	

明郡守倪朝宾
　　宪府秋深节钺寒，翩然游兴动江干。天边爽籁随车发，海峤浮云揽辔看。
　　锦旆尚腾龙剑气，黄花偏映紫骝鞍。关山戍堞烟销尽，啸倚南楼醉未阑。

	

其　二
	

　　崔峨山拥剑城开，城外分流二水来。江影倒摇亭午色，云光半入夕阳台。
　　觞飞竹叶花堪咏，秋老芙蓉雁正催。谁道习池宾客盛，风流今日更徘徊。

	

其　三
	

　　九日将归客思深，登高一眺翠沈沈。雁峰忽忆惊人赋，牛首翻怜吊古心。
　　未拟开樽酬菊节，已闻笑口发云岑。耽秋何必寻彭泽，满眼青山绿树阴。

	

其　四
	

　　城头车马尽缤纷，览胜牵帷自昔闻。岘首故招羊叔子，龙山谁是孟参军。
　　千家暝色回游骑，一曲清歌散彩云。乘兴喜陪公宴罢，归来月上带馀醺。

	

百角楼诗
	

明刘兆元
　　危楼百尺倚城隅，体势嵯峨接太虚。门外冈山天外耸，境中云树水中居。
　　月明双剑波光合，风透疏棂暑气除。自是延南真胜，休论蓬岛更何如。

	

先锋庙
	

明刘璋
　　先锋庙枕翠微间，百尺危楼俯碧湍。云雾隔溪飞画栋。星牛入夜挂雕栏。
　　疏钟隐隐千门晓，古殿阴阴六月寒。圣代只今崇祀典，灵旗仿佛拥虬鸾。
　　云扰闽南苦战攻，生灵无计可潜。英雄汗马来桐岭，吴越投戈走雪峰。
　　功并龙山高矗矗，恩深剑水远溶溶。更闻金虏来侵宋，犹起阴兵一破锋。

	

登百角楼
	

清谢良琦
　　危楼百角压城开，四照烟云亦壮哉。日月两溪双剑出，东南迭嶂九峰回。
　　游观自昔登高地，检点谁堪作赋才。日暮倚楹频北望，玉京消息几时来。

	

登百角楼四首
	

张　远
　　云外高楼实壮哉，虚窗八面倚天开。山青雨歇溪风至，秋老潭空剑气来。
　　唐将祠堂还俎豆，王家宫殿委莓苔。凭栏目击沦州迥，故国关心首重回。

	

其　二
	

　　停桡溪畔息惊涛，蹑屐频登不惮劳。西瞩塞鸿和雪尽，南来铁马倚秋高。
　　中流黑浪盘归棹，白日青溪走巨鳌。莫更临风时把酒，闽中征调正嗷嗷。

	

其　三
	

　　画栋飞甍俯逝川，九峰山色正苍然。江湖招我千寻揽，霄汉亲人尺五天。
　　风雨绿林惊旅舶，沙场白骨损炊烟。座中亦有从戎客，一笑相逢说去年。
	

其　四
	

　　诸峰不断旧时青，劫火乾坤无暂停。剩水残山存胜概，栋云帘雨护精灵，
　　健儿归牧来城外，孤鹤排空下远汀。薄暮舟人催解缆，落霞秋色晚冥冥。

	

道南祠
	

明苏章
　　黍稷馨香拜广廷，古今公论付诸经。若非载道来伊洛，安得传心到考亭。
　　经世可堪逢叔季，济生宁止用参芩。北山绝顶悬祠庙，遗像堂堂肃典型。

	

偕陈佥宪谒道南祠
	

明庞泮
　　道南祠下挹清秋，山自巑岏水自流。此日望风还列拜，当年立雪与谁游。
　　圣朝有典崇千祀，庙貌何人被七旒。直欲跻攀穷目力，考亭只此白云陬。

	

登四贤祠
	

徐　即
　　闽海山川此上游，千年学脉四贤留。南来吾道传心印，虚过一生愧汗流。
　　未发直教看气象，大成还拟接尼邱。夜深坐看寒潭月，剑气依然贯斗牛。

	

登延津百角楼
	

释智永
　　嵯峨百角傍江干，独跨山城亦壮观。楼阁尚留唐日月，威仪犹见汉衣冠。
　　接天烟浪神书幻，抱阁溪流玉带蟠。徙倚不知归去晚，津头剑气逼人寒。

	

祭李先峰
	

郑泰枢
　　巍然高阁祀忠勋，主祭岂期属广文。常把瓣香尊至圣，可无杯酒奠将军。
　　名垂百角楼前石，气肃双龙浦上云。郤怪张雷无别庙，空山如火日氤氲。

	

七月十九日潘景塘置酒明翠楼上同尹莞石杨凤池午集
	

明管大勋
　　官舍青山忙里过，偶逢佳客兴如何。羁迷岁月蹉跎甚，摇落江湖感慨多。
　　绝景飞云空世界，上方晴日蔽烟萝。高怀此际相和切，隐水渔舟也放歌。

	

即日次管暮云韵
	

明尹瑾
　　皂盖团云小寺过，风流联骑有阴何。清秋出郭尘缘少，久客登山野兴多。
　　几处楼台冲暮景，万家烟火隔藤萝。凭高意气驱今古，满院清风白雪歌。

	

明翠阁
	

清朱韶武
　　高阁插汉绕朱栏，穿过疏林曲磴盘。一片白云归岫暗，数声红叶落江寒。
　　渔歌断续秋风乱，雁影横斜夕照残。郤拟闲身留客宿，月明携酒与僧欢。

	

延平书院
	

明魏瀚
　　曾向遗编味至言，镡津今日泝渊源。百年兴废祠堂在，千古仪型绘像存。
　　新树竹梧期集凤，旧题风月想闻猿6。九峰苍翠无边趣，收拾都归在一轩。

	

延平书院
	

明罗璟
　　道学渊源系我思，九峰山下拜遗祠。高山流水千年意，秋月冰壶百世师。
　　像设俨然如静坐，心传卓尔见深期。充融经济谁偏识，祗有当时弟子知。

	

延平书院
	

明韩绍宗
　　五星奎聚应昌期，一代儒师众所依。窗外江山曾听讲，剑中草木亦增辉。
　　数椽旧屋云犹护，半亩荒池月自归。不有真传留晦老，谁人定得是和非。

	

延平书院
	

明陈锡
　　讲堂高倚九峰青，千古吾人仰德馨。圣域微言承统绪，冰壶秋月想仪型。
　　中兴豪杰功勋启，俗学尘劳梦寐醒。瞻拜遗容访遗迹，风雩桥上不胜情。

	

延平书院横翠楼
	

明俞廷芳
　　先生危坐读书楼，诣极探玄7到白头。一浚渊源承道统，几从邱壑味川流。
　　不求闻望如司马，自抱纯诚继伯牛。千载斯人安可作，登临吊古不胜愁。

	

前　题
	

明周孟中
　　千古清风江上楼，九峰紫翠满楼头。道南师友真三杰，人物乾坤第一流。
　　授受已知穷画像，行藏何用喻牺牛。愚蒙自顾生来晚，坠绪茫茫不尽愁。

	

前　题
	

明毛伯温
　　九峰高处此书楼，济济衣冠到上头。一脉延平开户牖，千年洙泗共源流。
　　明时理学昭星日，宋室奎光射斗牛。再拜祠前勤仰止，岁华驹隙使人愁。

	

前　题
	

明吴昂
　　不为寻芳上翠楼，将穷活水到源头。延平下启新安派，伊洛上承洙泗流。
　　天际絪缊飞野马，窍中混沌凿金牛。晚生钻仰无容力，瞻拜徒怀坠绪愁。

	

前　题
	

明陈山
　　九峰横翠映高楼，吟倚西风最上头。师友渊源承道统，江湖诗酒总儒流。
　　双溪波浪冲闽越，万丈龙光射斗牛。诣极探元人不见，夕阳芳草不胜愁。

	

题延平书院光风霁月亭
	

明王公济
　　扰扰红尘一水间，那知幽径掩柴关。泉潆翠竹有深处，人共白云相对闲。
　　便扫丹轩留夜月，莫令归鹤怨孤山。此心不系浑无定，何必灵丹炼九还。

	

客中忆延平七首
	

明刘璋
　　滥竿京国宦情灰，遥想家乡日几回。二水合流趋海去，九峰飞翠过溪来。
　　寻芳野寺多逢雨，劚笋深冬半破苔。最是元宵风景好，花灯万朵闹楼台。
　　别却家乡四十年，一回忆著一欣然。半溪月照啼猿树，百丈人牵上濑船。
　　僧舍开门修竹里，文峰滴翠落霞边。延平自古称邹鲁，道学渊源仰四贤。
　　城楼一眺景多奇，面面芙蓉山四围。水涨断桥人怯渡，云巢深树鸟知归。
　　澄潭剑气冲星斗，远寺钟声隔翠微。我欲买舟寻旧隐，寄言鸥鸟莫惊飞。
　　每接乡人款我扉，因询乡曲久徘徊。日斜溪上客帆宿，风满楼头山雨来。
　　万壑有泉皆稻熟，四时无日不花开。怕谈正统终年事，烽火通霄画角哀。
　　城镇东南气势雄，地灵人杰古今同。山来四野飞丹凤，桥跨双溪卧彩虹。
　　结屋半依榕影里，行舟多在浪花中。延平书院龙津渚，夜夜文光烛太空。
　　二水奔流合剑溪，溪头楼阁瞰沙堤。滩声入夜雷霆斗，山势凌空星斗低。
　　卢橘炎风林下熟，鹧鸪春雨竹间啼。仙亭闻说仙人在，愿借蓬莱一鹤骑。
　　山郭千家坐翠微，杏花时节雨霏霏。月沈剑水醒龙梦，云起仙亭伴鹤飞。
　　十里滩头翻雪浪，万年枝上驻春晖。何时得遂休休去，觅取鸥波旧钓矶。

	

延平城诗
	

刘　璋

　　突兀孤城石作梯，酒帘摇曳路东西。一番白雨涨溪壑，两岸青山啼竹鸡。
　　榕径阴森疑昼晦，笔峰高8拔觉天低。莫愁衰老无筋力，欲上仙亭散马蹄。

	

宝章阁
	

明苏章

　　杰阁峥嵘卷上帘，翚飞高接九峰尖。便从河汉扪奎宿，先向蓬瀛见海蟾。
　　遗构百年新栋宇，赐书万卷旧牙签。秋堂风露9凉如洗，斋沐虔诚祀事严。

	

延平改建学宫于城外，以旧址作察院，按部首临其地，偶咏。
	

关中杨九泽

　　镡城气运久知回，已化黉宫作宪台。圣道行时王道合，文星明处法星开。
　　雨馀尚觉芹香袅，风动俄惊豸绣来。规制总教仍旧贯，天然穹势自崔嵬。

	

延平院中独坐
	

杨九泽

　　孤身万里寄空堂，迸绝尘襟昼漏长。一曲晚烟春树渺，半帘斜日暮云黄。
　　鹤穿松径沾清露，鸟宿花丛带野香。回首乡关何处是，楼台钟鼓自微茫。

	

在京送人还延平有怀四贤先生祠
	

明徐阶

　　道南祠屋郡城西，三载神游路不迷。江阁抱云春独卧，石坛乘月晓谁跻。
　　新移径竹知犹短，旧植庭松想渐齐。头白拟终供洒扫，结庐常对九峰栖。

	

无量寺南峰净室诗
	

明谢肇淛

　　路转南峰结草庵，嵩邱兰谷老瞿昙。片云茅屋三更雨，流水绳床五尺龛。
　　问法有时过鹫岭，漱流长日到龙潭。禅心定后无人会，处处香风度石楠。

	

九峰月朗
	

明吴恭

　　中天鬱秀拥嵯峨，海上红云捧素娥。九迭翠屏齐岱岳，一轮金镜照山河。
　　岂无才子思攀桂，亦有樵夫坐烂柯。安得太清呼李白，将船载酒共高歌。

	

三寺云深
	

明吴　恭

　　南阜连云特地青，招提森列梵王城。雨馀殿影参差见，月落钟声取次鸣。
　　石上暂留祗10树湿，檐11端长宿衲衣清。老僧尽日堪怡悦，想与无心绝世情。

	

前　题
	

杨德政

　　诸天深隐万山重，处处闲云尽日封。上界烟消时见塔，下方风静只闻钟。
　　炉香暗引衔花鹿，潭水长留护法龙。纵有松关开觉路，尘沙那得几人逢。

	

龙津春浪
	

吴恭

　　紫气南腾贯斗牛，寰中神物岂长留。昔人并鹤来金阙，此地双龙卧碧流。
　　浊浪排空春浩浩，神光拔地夜悠悠。何当探取津中物，环佩乘风上帝州。

	

猿洞秋风
	

吴　恭

　　猿穴巢居小洞天，商飙动地思凄然。夜长失伴呼秋月，果熟将儿坐暮烟。
　　樵径积红飘落叶，石桥呜玉泻流泉。李公祠宇今犹在，千古令人仰昔贤。

	

中岩瀑布
	

吴　恭

　　银河垂地三千尺，挂在中岩石壁端。瀑布倒悬秋色净，雪花飞堕晓光寒。
　　谷深信有神龙蛰，岁旱宁忧海水乾。更欲携琴来此处，拟邀庄子共盘桓。

	

黯澹洪涛
	

吴　恭

　　镡津东北水萦回，十里滩声势若雷。水面洪涛飞浩荡，江心怪石起崔嵬。
　　浮沉绝类汾阴鼎，出没犹疑滟澦堆。千古溪声12流不尽，前舟初过后舟来。

	

梅山朝旭
	

吴　恭

　　玉树横斜第一峰，金乌浴海涌微红。双溪城郭烟霞上，万户楼台锦绣中。
　　玉漏谪残喧奏角，禁门方启罢鸣钟。何郎东阁多诗思㈠，应与扬州兴味同。

	

衍麓晴霞
	

吴　恭

　　层峦如嶂翠交加，五彩轻浮散落霞。贝阙初张云母锦，丹床细碾玉炉砂。
　　紫崖点雪栖归鹤，碧树残阳叫乱鸦。应有朱颜长服食，白云深处到仙家。

	

八景回文
	

僧能持

　　重迭九峰当月明，径三三寺晚云横。曈曈日影梅山晓，历历岩泉雪涧清，
　　风搅龙津溪滚浪，雾藏猿洞夜闻声。洪涛黯淡烟回棹，霁景新霞衍麓晴。

	

冷风阁
	

明刘璋

　　九峰佳处老君台，风景撩人不易裁。野鸟啁啾弦管弄，云山黯淡画图开。
　　鹤留客梦横江去，水泛桃花出洞来。自是仙家在尘世，何须弱水问蓬莱。

	

沂泉曾某冬日同心斋晴冈二寅丈，游元妙阁，酌楼中，次心斋韵。

	

　　傲吏寻仙暮倚楼，仙人缥缈碧空秋。孤霞飞阁横吹笛，淡月鸣钟落钓舟。
　　二水绿萦丹灶静，万峰青绕酒杯愁。掀须我亦瀛洲侣，肯放尘埃到白头。

	

大忠祠诗
	

张　程

　　航海当年事已危，犹将忠愤誓王师。程婴只为孤儿在，诸葛空成八阵奇。
　　怒雨春深愁奠斝，狂风夜静肃灵旗。传闻龙剑能飞跃，不与英雄助斩魑。
　　闽广原无百二形，成田旅众恸孤臣。千金欲散酬谁死，一脉犹存肯自湮。
　　食鼠张巡惟报国，牧羝苏武幸还身。捐躯未尽啼鹃血，遗恨山头照野磷。
　　金瓯万里付斜晖，国破何心庙貌巍。使鲁空传争问鼎，哭庭谁为赋无衣。
　　渐看赤帜趋南尽，不见黄冠自北归。寂寞故园乔木改，伤心惟有暮云飞。

	

前　题
	

张　恒

　　时闻阳九厄群阴，大厦将倾雨雪深。双剑未能伸浩气，孤忠空复呕丹心。
　　当年和议成痈溃，此日贤劳付陆沈。回首不堪频极目，追思往事泪难禁。

	

前　题
	

清龚贞

　　长松修竹翠阴阴，峻岭祠堂云护深。南渡衣冠空疾首，北行山水总伤心，
　　旆旄正气风雷动，杳蔼忠魂星月沈。回首一时同志士，鲸鲵催浪恨难禁。

	

吟冷风阁
	

明朱韶武

　　仄径多年碧藓封，徐行不用倩孤筇。青归处处春前树，翠滴层层雨后峰。
　　新霁渔舟闲晒网，荒凉仙观不闻钟。凭君莫减登临兴，此地由来有卧龙。

	

前　题
	

何　兰

　　一带高峰九迭青，元都俯瞰碧溪汀。玉台护法龙津剑，金宇书符鸟篆经。
　　上帝高居云自接，仙人长往户常扃。拟招羽客参无始，断鼓零钟亦杳冥。

	

三千八百坎
	

王际

　　峻削岩灵气通，横斜古道逼高崧。初沈落日千山雨，乱卷浮云满树峰。
　　放眼高天垂宇阔，振衣峭壁世缘空。何须谢眺惊人句，一啸声传万谷中。

	

游金斗山
	

王际

　　古殿金台踞绝巅，登临有兴独居先。暮云初起横连壑，斜日馀晖直射川。
　　放出胸中无限地，到来此处别开天。同人不用催行急，归去应须月满船。

	

登延平明翠阁
	

清林长楠

　　策杖重寻明翠阁，凌虚突兀壮西瓯。九峰罗列窗前现，二水平分槛外流。
　　寒逼鱼龙星影动，气冲霄汉剑光浮。放宽眼界开怀抱，长啸一声天地秋。

	

登剑津明翠阁
	

清林遂

　　嵯峨高阁枕山巅，极目苍茫思渺然。有客题诗青石壁，何人倚剑白云天。
　　峰依双塔孤城迥，地划三溪一水连。试忆化龙今古事，荒凉落日起秋烟。

	

登剑津城楼
	

清丁

　　澄潭龙老已千秋，夜夜寒光动斗牛。有客携琴瞻碧汉，何人说剑向沧洲。
　　孤城削壁全临水，八面无山不到楼。取次高怀生远趣，一声长啸起惊鸥。

	

延平城楼
	

清李开叶

　　虎崌峻嶒此一关，建瓴高屋俯千湾。归云峡口三溪水，横翠峰前百丈山。
　　忠定滴来官舍冷，龟山老去讲堂闲。垂虹阁向龙津倚，烛汉星光隐照颜。

	

文昌阁
	

清张为经

　　临轩四望野云浮，山色参差入画楼。一带人家沿岸住，数行帆影傍溪流。
　　幽林鸟语来僧舍，高阁钟声送客舟。咫尺延津明日事，沈吟此夕卧江头。

	

大忠祠
	

张秉诚

　　开府犹图挽落晖，那知时与志相违。全家殉义间关日，一死成仁慷慨归。
　　正气不随山色改，忠魂长逐剑光飞。五坡袭执人何在，信国高名久愈辉。

	

宿南峰寺
	

朱韶武

　　水绕山回万木丛，南峰寺隐翠微中。客穿修竹衣沾绿，僧度斜阳颊映红。
　　月影暂停闻吠犬，钟声欲断杂鸣虫。藕花池畔传清磬，尘梦醒时课未终。

	

游蓬13莱限韵
	

陈　彬

　　登临身立万山巅，处处峰头看了然。扩我襟怀添逸兴，留人松竹缀题笺。
　　白云深锁僧寻寺，红杏争开客忆年。铁笔已无空怅望，惟留胜迹不留仙。

	

化剑阁
	

何　兰

　　斗间紫气原神物，一跃溪流不可寻。遂使关津皆号剑，更将州郡亦名镡。
　　时清魑魅窥人远，岁久蛟龙入窟深。莫谩登临访遗迹，风帆沙鸟只如今。

	

前　题
	

施开治

　　崔巍杰阁倚山阿，石磴阴回挂薜萝。每到登楼情未已，常怜神物世无多。
　　茫茫独揽西收日，滚滚惟闻东逝波。安得潜鳞一再起，携云挈雨此中过。

	

南峰方丈次壁间韵
	

施开治

　　入山门情自别，满腔俗虑一齐删。数间矮屋可容膝，四面疏窗好看山。
　　菊剩馀葩留客醉，枫翻红叶上僧颜。连朝信宿缘何事，烟景羁人不遣还。

	

化剑阁
	

官志涵

　　夹城溪水迸东流，潭上烟光剑气浮。应有精灵在天地，却留风景与林邱。
　　重岩雾影常迷浦，镇日涛声自撼楼。神物出来从未试，不知会合果何求。

	

王台舟中
	

官志涵

　　火云层迭耸奇峰，西去舟迎日色红。应有石淙安几席，哪无云路破樊笼。
　　山将暑气常为雨，树散繁阴不动风。独喜陇田新稻熟，饭香细细出芦丛。

	

樟湖坂寺雨
	

清杨桂森知县云南

　　香林花雨透禅居，滴到心庚翳尽除。飞槛痕添寒竹瘦，垂檐声送夜钟疏。
　　济人有意功归实，润物无声法是虚。溪涨宽来一航渡，相看鱼乐自如如。

	

寺　茶
	

杨桂森

　　敢言羹鼎仗梅和，一串新且辨讹。如我性情淡处有，似君滋味苦中多。
　　泉飞蟹浪燃云竹，月浸蝉膏吸露荷。料得午耘渴也甚，愿将清饮润农蓑。

	

登冷风阁次壁间韵
	

清朱沄

　　生平性癖惬寻幽，高阁凌空我独游。秋色有心飞落叶，钓翁无事傍行舟。
　　苍苔烟锁明时碣，乌鹊泥巢宋代楼。阁右有李延平夫子读书楼址谁念冷风长送客，凭栏吟眺不胜愁。

	

宿清净庵
	

朱　沄

　　禅房净寂碧峰巅，有客探幽带醉眠。窗外花香入卧榻，松间月影泻流泉。
　　远村灯火自明灭，野渡渔歌忽断连。夜静江天浑一色，几疑身寄斗牛边。

	

同张砺亭陈松亭伍桃庄登明翠阁小饮次壁间韵
	

朱　沄

　　古阁依松静不哗，柴门一半绿阴遮。桥横断岸连云锁，风入巍楼带雨斜。
　　世事安能常酌酒，人生那得尽如花。诸君莫负当前乐，何必东陵五色瓜。

	

登明翠阁
	

谢纯镳
　　三巡画阁倚岩，眼底溪山尽不凡。峰带丹烟浮紫盖，水横剑气射孤帆。
　　秋原稻熟炊香爨，古渡人回负药馋。最是合尖台畔好，天风拂桂满轻衫。

	

咏秋柳八首之二
	

朱　沄

　　绮陌萧疏动客悲，何堪复睹瘦腰肢。黄金散尽无颜色，碧玉雕伤感岁时。
　　莫笑衰容迎送苦，不禁凉气起眠迟。可怜两岸都零落，回首江边空有思。

	

咏秋柳八首之四
	

朱　沄

　　寥落吴江千万条，依依景象已萧萧。残丝难绾同心结，雅调徒伤两地遥。
　　几处青楼人舞散，数声羌笛旅魂消。而今直待东风转，春色仍然锁灞桥。

	

古　梅
	

僧林友

　　占得鸿蒙一段神，风霜饱历见天真。疑从炎帝已前植，岂是逋仙而后人。
　　傲骨千秋曾化铁，芳心半点不随尘。频看世事沧桑变，独有寒花岁岁春。

	

早　梅

	

　　群芳落魄独精神，始信孤根节操真。能向园林先作主，未经霜雪更宜人。
　　一枝絻放江南玉，馀树犹封塞北尘。怪得幽禽偷眼觑，却疑天地有私春。

	

孤　梅

	

　　独抱纯阳寡欲神，萧然物外守清真。栖迟卒岁谁同伴，笑傲空山祗一人。
　　孑影但能交素月，幽香争肯惹红尘。生成癖性甘寥寂，不与群英共混春。

	

寒　梅

	

　　严霜冻合愈增神，信是冰姿气骨真。世上罕逢清节士，山中独见苦心人。
　　艰难立尽三冬雪，凛冽吹残九陌尘。一片坚贞含造化，花开何必借阳春。

	

重九同石樵何兄，致千邓兄，梅溪魏兄，登明翠阁分韵。得花字
	

汪　淳

　　十里湖光锁暮霞，天高落日隐城阇。山含晚景楼台静，地集同人气味嘉。
　　四海交情浑白眼，一年秋色负黄花。悬知事业摧霜鬓，频对西风忆岁华。

	

题彭筱川匹马出塞图安徽怀宁令解组自请新疆投效
	

胡云章

　　万里长征匹马寒，黄沙白草路漫漫。不烦血刃屠牛易，岂服盐车识骥难。
　　满箧冰霜携社藁，一鞭风雪指楼兰。开图迭唱阳关曲，听到琵琶剑欲弹。
　　行李萧条冷一肩，关山不尽雁连天。中原戮力谋先左，大将成功志在边。
　　独上祁连寻战垒，敢劳充国策屯田。崦嵫日近时非晚，再傍桑榆快着鞭。

	

登贞元阁
	

陈国玙

　　好风吹出磬声圆，特向峰头访老禅。看竹衣裳黏翠粉，烹茶石罀汲清泉。
　　亭围幽树深如洞，栏俯寒潭倒见天。日暮山禽催去路，缓寻苔磴踏疏烟。

	

题白云寺壁
	

陈国玙

　　不到名山十载馀，重游此地复何如。拈花古佛还嘲客，问姓高僧尚记予。
　　松影满阶风定后，桐阴一院雨晴初。偷闲半日禅房坐，斜倚南窗读道书。

	

访山家留赠一首
	

陈国玙

　　草没苔深石径斜，山坳老屋白云遮。檐阴欲雨鸠啼树，篱落闻人犬吠花。
　　无吏催租常闭户，有儿能读便成家。老翁止我田间宿，闲话寒霄酒当茶。

	

桃李村题壁
	

陈国玙

　　栗冽寒生万瓦霜，鸡声啼断漏声长。满天星影罗罗照，一树梅花淡淡香。
　　马足经旬淹客路，蝶魂连夜到家乡。地炉榾柮煨将尽，兀坐芦帘待曙光。

	

过峡口
	

陈国玙

　　劳劳亭短更亭长，曙色微明照粉墙。瘦马踏残官堠月，乱鸦啼断驿楼霜。
　　隔江枫叶浓如醉，近水梅花淡有香。茅店鸡声听最惯，廿年作客感流光。
　　【注】㈠　何郎东阁多诗思：指梁，何逊，在扬州，大开东阁，吟咏盛开梅花。
　　　　　㈡　何必东陵五色瓜：秦东陵侯召平，于秦破后为布衣，贫，于长安城东种瓜，味甚甘美。
　　【校】1.胡儿：原本脱字，今据嘉靖府志本补。
　　　　　2.从：嘉靖府忘本作“容”字。
　　　　　3.陪：原本作“随”字。
　　　　　4.供：原本作“并”字，今据改。
　　　　　5.7.玄：原本作“元”字，今据改。
　　　　　6.闻猿：原本作“开”今据嘉靖延平府志本改。
　　　　　8.高：嘉靖府志本作“峭”字。
　　　　　9.露：原本作“雾”字，今据改。
　　　　　10.祇：原本作“低”字，今据改。
　　　　　11.檐：原本作“筵”字，今据改。
　　　　　12.声：原本作“心”字，今据改。
　　　　　13.蓬：原本作“篷”字，今据改。

七　绝
	

过延平津
	

唐欧阳詹

　　想像精灵欲见难，通津一去水漫漫1。空馀昔日凌霜色，长与澄潭生昼寒。

	

龙　津
	

唐胡　曾

　　延平津路水溶溶，峭壁危岑一万重。昨夜七星潭底见，分明神剑化为龙。

	

茶　苑
	

宋黄　裳

　　莫道南芽非北苑，须知山脉是东溪。旋煎石鼎供清话，容照岩前日未西。

	

其　二

	

　　想为春风动山，雨前收得一篮还。斧斤不落幽人手，且喜家园禁日闲。

	

其　三

	

　　谁知谷口胜龙潭，最惬轻云回味甘。闻道溪东新得苑，梦中风腋落溪南。

	

藏春峡
	

黄　裳

　　幽岩独抱百花根，峡里寻春野思存。祗恐主人藏未得，却随风雨过南园。

	

容照岩
	

黄　裳

　　谨独思君坐处深，阳精阴魄许相寻。也知自有天光在，漫借馀辉照我吟。

	

剑　津
	

无名氏

　　水过云津势渐平，双流汇作剑溪清。渔舟来往无人见，隔竹时闻欸乃声。

	

暗香亭
	

杨　时

　　漫愁素女妬新妆，已有风传处处香。试问隐沦溪上客，欲将春色若为藏。

	

虚心亭
	

杨　时

　　山横鏊脊碧巑岏，亭对浮筠缥缈间。箫鼓为谁三径侣，祗应长近白云闲。

	

容照岩
	

杨　时

　　清时投迹在嵚崟，一穴清光破晚阴。刺草未容忘魏阙，故应长有子牟心。

	

藏春峡
	

杨　时

　　山衔幽径碧如环，一壑风烟自往还。不似武陵流水去2，残红那得到人间。

	

偶咏讽东山不起，时龟山及王朝论荐吴仪吴熙二公赴召，而东山方命，乃召客看园12，龟山回诗讽之。
	

杨　时

　　幽人长往不知还，将谓云心遇石根。见说东风桃李好，也随蚨蝶过花园。

	

绿阴亭
	

杨　时

　　沙边幽鸟傍清漪，泷下渔船逆浪归。身在辋川图画里，晴空惟欠雪花飞。

	

藏春峡
	

陈　瓘

　　主人心地冷如灰，只把园花取次栽。峡外漫多闲雨露，直须并此入山来。

	

其　二

	

　　花落花开蝶自忙，琴间书札日偏长。我来不为看桃李，只爱幽兰静更香。

	

其　三

	

　　朝廷鹓鹭日振振，不道天涯亦有人。弟劝兄酬无可恨，欢然别是一家春。

	

其　四

	

　　孺子无心作聘君，使君悬榻意何勤。世人不道芳荪好，可是清香不远闻。

	

观书有感
	

罗从彦

　　静处观书尘不染，闲中稽古意尤深。周诚程敬应粗会，奥理休从此外寻。

	

自　警
	

罗从彦

　　性地栽培恐易芜，是非理欲谨於初。孔颜乐地非难造，好读诚明静定书。

	

示诸生
	

罗从彦

　　知行蹊径固非艰，每在操存养性间。此道悟来随寓见，一毫物欲敢相关。

	

自　述
	

罗从彦

　　松菊相称莫厌频，纷纷人世只红尘。自怜寡与真堪笑，赖有清风是故人。

	

勉李愿中五首愿中以书求道甚力，作诗五章以勉其意，然借视听於聋盲，未知是否？
	

罗从彦

　　圣道由来自坦夷，休迷佛学惑他歧。死灰槁木浑无用，缘置心官不肯思。
　　学道以思为上，孟予曰：“心之官则思。”书曰：“思”。曰：“睿”。作圣惟狂克念作圣，佛法一切反是。
　　不闻鸡犬闹桑麻，仁宅安居是我家。耕种情田勤礼义，眼前风物任繁华。
　　今古乾坤共此身，安身须是且安民。临深履薄缘何事，祗恐操心近矢人。
　　外吾圣人之学，申韩佛老皆有书，在决择也。
　　彩3笔画空空不染，利刀割水水无痕。人心安得如空水，与物自然无怨恩。
　　吾道当无疑於物
　　权门来往绝行踪，一片闲云过九峰。不似在家贫亦好，水边林下养疏慵。

	

颜乐亭
	

罗从彦

　　山染岚光带日黄，萧然茅屋枕池塘。自知寡与真堪笑，赖有颜瓢一味长。

	

邀月台
	

罗从彦

　　矮作坦墙小作台，时邀明月写襟怀。夜深独有长庚耀，不许庸人取次来。
　　延平先生云：侗见先生出此诗，尝妄意云：下两句不甚浑然。先生因改云：也知邻斗非吾事，且把行藏付酒杯。盖作此数绝时，正靖康间也。

	

送南剑王守归
	

罗从彦

　　三年政化被生民，甘雨祥风溢剑津。解组幡然赋归去，攀留无计可留恂。
　　未把阳关三迭吟，且将谬句写离心。千寻浩浩镡溪水，别恨不知谁浅深。

	

题一钵庵
	

罗从彦

　　可怜萱草信无忧，谁谓幽兰解结愁。欲得寸4田断荆棘，只消一作祇应长伴赤松游。

	

梅林春信
	

李　侗

　　积雪千林冻欲摧，倚栏日日望春回。天公为我传消息，故遣梅花特地开。

	

挽李延平先生用西林韵
	

朱　熹

　　一自篮舆去不回，故山空锁旧池台。伤心触目经行处，几度亲陪杖履来。
　　上疏归来空皂囊，未妨随意宿僧房。旧题岁月那堪数，惭愧平生一瓣香。

	

题西林院壁
	

朱　熹

　　触目风光不易裁，此间何似舞雩台。病躯若得长无事，春服成时岁一来。

	

其　二

	

　　巾屦翛然一钵囊，何妨且住暂公房。却嫌宴坐观心处，不奈檐花抵死香。注云檐前有柚花

	

题西林可师达观轩
	

朱　熹

　　窈窕云房深复深，澄轩俄此快登临。卷帘一日遥山碧，底是高人达观心。

	

其　二

	

　　古寺重来感慨深，小轩仍是旧窥临。向来妙处今遗恨，万古长空一片心。

	

示西林可师
	

朱　熹

　　身世年来欲两忘，一春随意住僧房。行逢旧隐低回久，绿树莺啼春昼长。

	

其　二

	

　　幽居四畔祗空林，啼鸟落花春意深。独宿尘龛无梦寐，五更山月照寒衾。

	

延平水南天庆观夜作
	

朱　熹

　　石楼云卧对江城，城角吟霜永夜深。料得南枝正愁绝，不堪闻此断肠声。

	

咏归堂隐鳞洞
	

宋王汝舟

　　先生名利比尘灰，绿竹青松手自栽。拟把一竿盘石上，幅巾闲过峡山来。

	

其　二

	

　　清时勇退一何忙，抚志山西汉仲长。静觉眼根无俗物，翛然一室自焚香。

	

其　三

	

　　隐德家声累世闻，考槃幽涧作闲人。夭红过眼随荣谢，菊秀兰香自占春。

	

其　四

	

　　种竹淇园远致君，生平孤节负辛勤。需贤侧席非无意，地远言轻岂易闻。

	

龙津桥
	

明陈　宓

　　兼旬积丽截晴虹，洗出溪山罨画中。别浦渔歌来暝色，长桥人语半秋空。

	

登化剑阁
	

明王　镜

　　两锷当年误入流，至今投赠未曾收。千秋神物几时去，空笑词人尚刻舟。

	

黯澹滩
	

明程　仕

　　太古无情撇此川，嵯峨乱石积年年。挽回用尽篙师力，第一艰难上濑船。

	

菊香涧
	

明胡　琼

　　菊香涧里菊花开，涧畔闲行独往来。野叟自吟还自得，凫鸥相对莫相猜。

	

祭五代闽越王墓诗
	

明黄宫良

　　五季横戈孰有声，分封闽岛控长鲸。年深荒冢馀乔木，早晚群鸦历乱鸣。

	

九峰月朗
	

明孙　衍

　　一轮皓魄夜三更，九朵芙蓉白昼横。我欲振衣从此去，蓬莱顶上看潮生。

	

前　题
	

明陆　嵩

　　朵朵芙蓉矗太空，碧天如洗月华浓。望中佳致堪图画，未数匡庐五老峰。

	

三寺云深
	

明孙　衍

　　白云如海涨山陬，山上僧庐势欲浮。莫谓无心自舒卷，年年散作大田秋。

	

前　题
	

明陆　嵩

　　招提森列展旗山，十里松阴始叩关。浮世红尘飞不到，老僧长伴白云闲。

	

龙津春浪
	

明孙　衍

　　镡津雨过碧溶溶，神物当年化此中。昨夜风雷起南国，海门桃浪涌春红。

	

前　题
	

明陆　嵩

　　滚滚桃花浪拍空，雷声入地势何雄。祥光夜夜干牛斗，神剑当年此化龙。

	

猿洞秋风
	

明孙　衍

　　洞口秋深猿啸哀，风传清响过溪来。使君自信无机事，肯作朝三暮四猜。

	

前　题
	

明陆　嵩

　　西风一夜到林邱，月冷天清小洞幽。洞口玄猿长啸罢，青山寂寂水悠悠。

	

中岩瀑布
	

明孙　衍

　　一派高从碧嶂来，白云满地走春雷。谁将倒障狂澜手，挽下银河净九垓。

	

前　题
	

明陆　嵩

　　万丈飞流挂碧岑，雪涛滚滚作雷鸣。豪来欲挽源头水，一洗胡尘四海清。

	

黯澹洪涛
	

明孙　衍

　　中流乱石东奔湍，逆上非难顺下难。滩寺白头僧碧眼，看人汩没利名间。

	

前　题
	

明陆　嵩

　　滩险瞿塘滟澦堆，怒涛汹涌破山来。天瓢便拟分涓滴，散作甘霖遍九垓。

	

前　题
	

明朱　鋐

　　众水争流未肯平，滔滔不断怒涛声。世人都说风波险，此地风波尚可行。

	

梅山朝旭
	

明孙　衍

　　日射山头梅九英，逋诗水月合争衡。隙中谁是鸣阳凤，肠胃文章此际呈。

	

前　题
	

明陆　嵩

　　破晓梅峰旭日升，曙烟敛尽万山清。凭高四望乾坤小，疑在金鳌顶上行。

	

衍麓晴霞
	

明陆　嵩

　　山光绚紫暮烟凝，树杪晴霞几抹横。旧日仙人在何处？数声樵唱不胜情。

	

前　题
	

明孙　衍

　　山中仙客杳难攀，留得仙名重此山。衣蜕5不须寻往事，云霞终古见斓。

	

闻猿洞
	

明袁　深

　　闻猿何似不闻猿，闻却终妨一夜眠。息个心猿如了得，洞门深锁月明天。

	

中秋凌虚阁燕集候月即席有作二首
	

	

明邹维琏

	

　　南楼秋色八窗开，有客登楼待月来。报与望舒催命驾，清光先付故人杯。
　　把酒清香发桂卮，长空淡淡鸟归迟。曾闻天上霓裳曲，不似人间乐府词。

	

访溪源四首
	

明林世璧

　　溪源一派玉为流，锦树红霞烂素秋。两岸垂萝云嶂合，数声啼鸟石林幽。
　　幽源何处可栖真，流水桃花此避秦。日暮清溪看晒网，隔船时问打鱼人。
　　沙岸纡回碧浦通，仙踪缥缈自难穷。便应一苇临沧海，直访蓬莱玉蕊宫。
　　溪上横桥十四门，烟霞杳蔼入溪源。定知此夕游仙梦，一枕清风白鹤骞。

	

登化剑阁
	

清施　中

　　渺渺平津东阁开，几番风雨更徘徊。神龙恐识游人意，仍化丰城宝剑来。
　　剑庠有堂无署，盖头者老屋三椽而已。余为翦茅辟秽，作小亭一，书窝三，可以读书，可以会文，亦寂寞中快事也，诗以落之。

	

	

清周宗濂

　　荒荒官舍草平扉，辟就孤亭且息机。晓起晴岚初涌日，云林一幅护书帏。

	

其　二

	

　　芭蕉叶碎桂初馨，四面秋光一草亭。谩道日长无个事，当炉尝著品茶经。

	

其　三

	

　　晚树妆秋度夕红，开轩时掇菊花风。菜根吃得书还读，也博清闲自在穷。

	

其　四

	

　　杜门却扫祗敲诗，短榻疏棂听漏移。夜静不知廛笑语，一天凉月浸荒池。

	

明翠阁
	

清　朱鋐

　　巍巍古阁倚城东，一径崎岖翠色中。四面青山皆入画，春花秋叶隔桥红。

	

延平书院
	

施开治

　　茫茫古洞何年开，今日无人此地来。古哲名区颓落尽，空留明月夜猿哀。

	

其　二

	

　　萋萋蔓草一荒邱，莫说当年庭院幽。可惜吾生生独晚，山川文物两悠悠。

	

过通天庵
	

清　谢麟邑人

　　试马归来礼佛前，频看四处蔼云烟。千岩万壑无穷尽，别有人间一洞天。

	

无量寺螺峰
	

僧白香

　　谩言螺呗不虚中，一吹鸿音众乐从。惊起六天齐侧耳，曼陀遥散满长空。

	

宿砂溪二首
	

官志涵

　　秋雨潇潇江上岑，驿楼栏槛出枫林。寻常短白忘滋味，坐对青山细细斟。

	

其　二

	

　　斜风薄雾散轻雷，村店三楹草树隈。记得孤灯坐秋雨，客床溪上对榕开。

	

过筼筜岭
	

官志涵

　　几竿修竹夕阳边，想像名贤停盖年。五色灵芝何处种，九峰山瘦不成田。

	

拾松子烹茶
	

官志涵

　　石鼎香生松子烟，携篮手自拾山巅。带来一径晴阴绿，烹出层花雪浪鲜。

	

咏溪源庵
	

朱　沄

　　曲曲溪桥锁翠深，迷离烟雾绕禅林。当年学道人何在，空有流泉响到今。

	

寺　雨
	

清　杨桂森知县云南

　　蛩集萤飞静不哗，偷闲且试老僧茶。连霄爱听垂垂雨，四野催开早稻花。
　　猰未除将如何，弱才难学虎冠苛。雨能洗面心兼洗，应待文翁教泽多。

	

咏醉杨妃菊
	

陈国玙

　　旧是唐宫睡海棠，西风吹冷改红妆。篱东别却长生殿，来与陶公醉一场。
　　华清夜宴记依稀，又过重阳送白衣。看到秋容憔悴甚，而今不信玉环肥。
　　宿醒乍醒晕难消，如此丰姿不可描。瘦骨珊珊扶不起，篱边犹作十分娇。
　　金盘玉露饱天浆，国色嫣然又国香。想是梨花经雨后，惊魂无定落柴桑。
　　【校】1.漫漫：原本作“茫茫”，今据延平府志本改。
　　　　　2.园：原本作“围”字，今据改。
　　　　　3.彩：原本作“彭”字，今据改。
　　　　　4.寸：原本作“才”字，今据改。
　　　　　5.蜕：原本作“帨”字，据府志本改。

词
	

过南剑1双溪楼水龙吟
	

宋辛弃疾
　　举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看2，凭栏却怕，风雷怒，鱼龙惨。
　　峡束苍江对起，过危楼，欲飞还敛。元龙老矣，不妨高卧㈠，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆。

	

南剑3双溪楼瑞鹤仙
	

辛弃疾
　　片帆何太急？望一点须臾，去天咫尺。舟人好看客，似三峡风涛，嵯峨剑戟，溪南溪北。正遐想，幽人泉石。看渔樵，指点危楼，却羡4舞筵歌席。
　　叹息。山林钟鼎，意倦情迁，本无欣戚。转头陈迹。飞鸟外，晚烟碧。问谁怜旧日，南楼老子，最爱月明吹笛。到而今，扑面黄尘，欲归未得。

	

南剑双溪楼归朝欢
	

宋严　仁
　　五月人间挥汗雨。离恨一襟何处去。双溪楼下碧千寻，双溪楼上匏尊举。晚凉生绿树。渔灯几点依州渚。莫狂歌，潭空月冷，惨惨瘦蛟舞。
　　变化往来无定所。求剑刻舟应笑汝。只今谁是晋司空，斗牛奕奕红光吐。我来空吊古。与君同记凭阑语。问沧波，乘槎此去，流到天河否。

	

延平双溪阁落成风流子
	

宋张元干5
　　飞观插雕梁。凭虚起，缥缈五云乡。对山滴翠岚，两眉浓黛，水分双派，满眼波光。曲阑外，汀烟轻冉冉，莎草细茫茫。无数钓舟，最宜烟雨，有如图画，浑似潇湘。使君行乐处，秦筝弄，哀怨雪鬓分行。心醉一缸，春色满座凝香。有天涯倦客，尊前回首，听彻伊州，恼损柔肠。不似碧潭，双剑犹解相将。
　　【注】㈠　元龙老矣，不妨高卧：东汉陈登，字元龙，有扶世救民之志。元龙无主客礼，自卧大床，使客卧下床。
　　【校】1.3.剑：原本作“涧”字，今据改。
　　　　　2.看：原本作“有”字，今据改。
　　　　　4.羡：原本作“弄”字，今据改。
　　　　　5.张元幹：原本作“允幹”，今据改。
歌　咏
	

西溪泛舟六章
	

施　中

　　水心则平，而为波澜。石实相欺，不得辞艰难。

	

其　二

	

　　荡漾中流，歌笑未阑。凡我同舟，勿曰宴安。深潭之下，乃有高滩。

	

其　三

	

　　燕子矶头恶浪，漫漫昼夜不残。负心之徒，至此心寒。

	

其　四

	

　　山溪之水，喜怒无端。稍有失足，舟败江干。江干覆辙，行人一看。

	

其　五

	

　　高崖石壁，为水所餐。此示以隙，彼乘以钻。中流四望，如臼如箪，如缸如盘。

	

其　六

	

　　操舟之子，阅历靡欢。下水戒惧，上水辛酸。

	

茶阳滩
	

查慎行

　　大水大湘，小水茶洋。亘川塞路，如牛如羊。叱之不动乃是石，波臣横踞千步冈。当时大禹疏凿不到此，渐长牙角势莫当。弃置九州外，放流比投荒。如今郡县辟海外，尚於中道梗咽为民殃。何人为铲除，勿令与水争强梁。石言吾何辜，水性本易怒。请君看取淮扬交，正坐中流无砥柱。

	

鸠源插秧歌
	

陈文藻
　　插秧何，插秧何，低头更负雨中蓑。一把秧针握在手，青青布列无偏颇。无凖绳，必须直，直处全凭两眼力。鞠躬尽瘁，何时得休息。

	

鸠源牧咏
	

　　伴黄牛，到山头。青草是尔粮，岩间是我床。日落山花正香。跨背吹短笛，一路烟茫茫。

	

题龚耐亭刺史罢钓归来图
	

胡云章
　　累累若若者其可薄耶。落落莫莫者顾可托耶。胡不营一邱一壑。胡不事一琴一鹤。而超然去来，乃在乎烟水之头，云山之脚。岂鸱夷子之扁舟恣游，抑羊裘叟之一竿独著。将还叩於先生，先生不言，抱膝自乐。

列传第二十二

　　十室之邑，必有忠信，十步之内，必有芳草，而况一邑之广，百里之大乎？其间应运而生，绍渊源於伊洛，显功烈於岩廊㈠，昭明德之馨香，永他邦之遗爱者，代有作人。故旧志有：道学、乡贤、仕迹诸传，既分门而标目，复汇举以书名。虽井井有条，然例以孔子世家，孟荀列传之义则拘矣。夫天生贤哲非为一邑，而豪杰之兴后先同揆。无他，人不以地限，地乃以人传也。南平人物，汉晋之间，邈不可考。至宋而文明大启，人才辈出，有海滨邹鲁之风。其最著者，杨、罗、李、朱四夫子，授受相承，道德醇备，可谓盛矣！前乎四子者，若范道卿之不苟进退，黄冕仲之不负科名，后乎四子者，若张振纲之著绩中外，冯梦得之卓越群僚，洵一代之伟人也。明清以还，绁圭组㈡者，彰劲草忠葵之义，藏名山者，殚圣经贤传之功。至於一官一职，不乏有守有为，其人非皆可传者欤？故历叙之，以列於左。
　　【注】㈠　岩廊：岩峻之廊，谓朝廷。
　　　　　㈡　圭组：圭为瑞玉，组为绶转喻官爵。

	

列　传
	

	

宋
	

范迪简
	

黄　裳
	

吴　辅
	

张　维

冯梦得
	

魏　任
	

陈　麟
	

练　毖

吴　播
	

吴方庆
	

魏　郁
	

范　洁

黄　藻
	

吴一鸣
	

吴应酉
	

俞亨宗
	

明
	

刘　璋㈠
	

罗　明
	

胡　琼
	

黄　焯　父中　　子应林附
	

郑庆云

游居敬　父纶　　子於北　於广　　王廷附
	

王宗仁
	

叶　宜
	

魏　宗
	

李　胜

吴　毅
	

陈　纶
	

王　显
	

张　荣

朱　显
	

吴　珙
	

吴　泰
	

陈　绅　子应鹗　　孙正谟附
	

王　焲

吴必学
	

黄成乐
	

吴思立
	

朱成武

林若桂
	

宁　烈
	

黄　缙
	

王以蒙

林有梧
	

邱宪章
	

应懋璜
	

黄应春

陈应桐
	

吴道宣
	

徐登第
	

杨秉纪

余履信
	

陈国桢㈡
	

林以文　子锺鸣附
	

宁　善
	

黄梦瑞
	

魏懋绩
	

游文信

江　荣
	

林有槟
	

骆天闲
	

杨大韶　弟大武附
	
	

李凤翔
	

叶成章
	

清
	

邹仪周
	

陈　俨　子世荫㈢
	
	

林日勋

林　锺
	

谢圣扬　子珍瓒
	
	

危世美

黄宫桂
	

李永芳
	

危履亨
	

应丹诏

卢家元㈣
	

应銮阶　峡阳人
	

叶新榆
	

应肇元

应　衷
	
	
	
　　【注】㈠　刘　璋：在城人。
　　　　　㈡　陈闽桢：樟湖坂人。
　　　　　㈢　陈　严：樟湖坂人。
　　　　　㈣　卢家元：宝龟山人。

	

宋

	

　　范迪简，字道卿。庆历六年进士。陈襄得其文二轴。大加称赏，尝为赵抃引荐，后调官至阙下，不肯一谒，议者伟之。子峒、峋、峵、嵎、峣俱登科，峋官至龙图阁直学士。
　　黄裳，字冕仲，一字道夫。为诸生时，常有魁天下志。博学多通，尤邃礼经。元丰五年举进士第一。政和间，知福州，累迁端明殿学士，礼部侍郎。时方行三舍法，裳谓：“宜近不宜远，宜少不宜老，宜富不宜贫，不如遵祖宗科举之制。”人以为确论，建炎中，年八十七卒。著有：《演山集》六十卷。
　　吴辅，字鼎臣。少孤，兄仲己鞠之。力学自奋。登天圣八年进士。历道州推官。时蛮獠蠢动，有传寇薄城，郡僚惶惧！欲撤桥，婴城守。辅曰：“桥以南，皆吾民也，其可弃乎？”闻者壮之，民心以安，寇亦不至。监司知其能，邻郡有讼不能直者，并使鞫之。摄耒阳、醴陵二邑篆。既去，民攀留以千数。改著作郎，知临川县事。忤上官意，谪台川酒务，徙南城令，历屯田员外郎，致仕归。辅生平以道德教化为己任，与人落落不苟合。在台州日，於税廨建一轩，扁曰：怡轩，因以自号。有诗文数百篇，杨龟山为之序。次子仪，及从子熙，皆隐居求志，时称为双壁，见独行传。
　　张维，字振纲。一字仲钦。绍兴中登第。初调贺州司理参军，不行，徙汀州军事推官，盗起属邑，附从万众，抄掠三郡境，维护巡尉兵，会大军讨平之。身履巢窟，抚其馀众，秩满，丞龙溪，改左宣教郎。知闽县。首定差役条约，资倍者半其停年，民以为便，遂著为令，积餐钱数十万，义不自取，民号曰张太清。以便亲自请，得主管崇道以归。会陈正献公知建康府，辟通判府事，又遣摄守当涂，吏戢而民安之。擢广南西路提点刑狱公事。自虏再通好，维每谓：“符离之役，失於轻举，而人心终不以为非。四郡之弃，急於休息，而人心终不以为是。”先尝告执事者，宜将顺救，正使上於起居食息，不替坐薪尝胆之诚。修明政事，使人心晓然知朝廷未忘中原之念。及对，遂以立志开上心，且引益之，所以戒舜者，以谓今日正当汲汲自治，不可狃於小康，便谓太平1，语甚切至。孝宗曰：“朕何敢望舜！”维对曰：“有为者亦若是，愿陛下加之意而已。”孝宗嘉纳，且俾察部内守令臧否？以闻。到部按2行，周遍郡县，陈船渡海，所至边氓难噭，以为百年来始见使者旌节。官吏有望风解绶去者。还台，条上臧否若干人，即日施行。就除直秘阁，知静江府，主管经略安抚司公事。平易近民，抚循周洽。间召长老，从容与语，授以教条，使转相告戒。禁吏妄赋，奏减经总之额。滞讼或数岁不决者，取故牍置便坐，暇日躬阅视，予夺咸得其情。有暴横或3亡匿者，立诛斩。作兴学舍，按故典。新社稷风雨坛壝，月遣官属洁除，为图以著其兆域，修登降之位甚饬。南丹徭，莫氏，以赂结永乐王氏，藉兵以逐其兄而自立。既立背约，王氏以兵攻之，莫氏困，急请输并塞田及银冶税场以乞师，寮属咸谓受之便。维曰：“莫王连兵，正坐贪此耳，又将以啖我。即国家为夷夏宗主，属国不奉条约，正当以义结之。”维於是遣一小校，持檄往谕二酋，顿颡受命，即日释兵。或告昭州故盗甘文诚者谋叛。去郡，绐而缚之，欲致之死。维察其非辜，抚遣之。未几，象郡徭反。使者欲调兵逐捕。维曰：“以官兵入箐，历险与猿猱角胜负，非计也。”遣裨校戍山口，且文告之。徭曰：“前年杀凌铁，往年杀王宣，今年又杀甘文诚，非从若招者耶？谁敢听命。”维遣文诚示之，则皆大喜！亟遣子入谢罪。进直徽猷阁，留镇五年。孝宗方谋北略，移军建康，使者谋作屯营不如旨4。乃召维为江南东路计度转运副使，趣入面对，奖维治绩，且属以营屯事，营屯新治，就加秘阁修撰，以宠其劳。江东岁和籴以备储积。先是尝籴三十万，或以予直太高，而损其半，维力争不能止。至是复以命维，而诏问所以经画状。且曰：“鉴5前失，毋伤民。”维即条奏曰：“前事之失，民以陛下为不知，故独归怨有司，今既知之，乃曰：姑以为鉴6而不能偿。则天下将有以空言疑明诏者矣。”寻召入奏事，因访军务得失，称旨，留为尚书左司郎中。丁艰，服阕，除司农少卿。再入都司，初维在桂，常言熙丰行义仓法，独不及南方。至是复以为言，从之。维资禀端裕，不见喜愠。家无姬媵，禄稍以班族里。平居接物甚夷剞劂之节，遇事乃见。历中外，声绩蔼然。朝廷嘉重，卒以不能逢世，不大见於设施。所著有《涧集》奏议若干卷。
　　【校】1.太平：原本作“太年”，今据改。
　　　　　2.按：原本作“案”字，今据改。
　　　　　3.或：原本作“若”字，今据改。
　　　　　4.旨：原本作“指”字，今据改。
　　　　　5.鉴：原本作“监”字，今据改。
　　冯梦得，字初心，其先河南固始人，自三世祖讳遵者，奉敕世守闽，遂择地南剑州居焉。先生幼读书有异质，塾师以大成器之。比壮，笃志嗜学，博洽经史。登宋嘉熙二年进士，累官礼部尚书。初任给事中时，敢死谏，不避斧钺。转侍郎，有干进者以金馈，公叱郤之。文天祥称其辅国经画言中其长，巨才洪识，卓越大臣之表，殆深知公者也。卒赠太师。诰敕有曰：“养其气以刚大，尊所闻则高明。博观载籍，远追正始，知言自况於孟轲，论事肯卑於陆贽㈠。放海南，而如在朝廷，酌古今，而若斡造化。节不可夺，道暗而章。”先生修身致主之学，殆与四贤后先相辉映欤。
　　【注】㈠　陆贽；唐德宗时为翰林学士，在朝谏议，语皆切中。这里表明对陆贽敬仰效法之意。
　　魏任，字亨之，唐太常少卿滋七世孙。元丰五年进士。初尉海盐，以获贼功，授虔州节度推官。郡卒有忤太守意者，将置极典。任力争之，上其谳於朝，卒从任议。徙蕲州防御推官，摄罗田县事。县适草创，任经营有方，民以不扰。用荐改知虔州石城县，豪强敛手，盗贼屏迹。雨旸不时，祈祷随应。以庆典，转奉议郎兵马都监，赐绯。
　　陈麟，字梦兆，旧居剑浦，后娶於沙㈠，因家焉。大观三年登第。授闽县令，有富室诬里民为盗。麟辨其冤，寻获真盗，邑人神之。势家欲徙人墓，部使者以属麟，麟不可，使者杖县吏撼之，终不为动。使者复令诸邑，求翠羽、奇花、怪石，麟亦不顾。使者恚甚！使谓之曰：“汝何恃敢尔”？应曰：“孤寒小官，恃洁己耳。”绍兴初，知韶州。邻寇至，率所部败之。获其渠魁，及馀党数百人。擢河南转运判官。孙光远，石城令。
　　【注】㈠　沙，即沙县。
　　练毖，为旌阳令，雅有清操。凡饮酒遇清者，人辄曰：“此练长官酒也。”
　　吴播，君称子，政和五年进士，绍兴间，知建宁县，谨饬有吏才。省科役，抑豪强，洁己爱民，民甚德之。
　　吴方庆，字少琳，雷州刑曹觏长子，宣和三年进士。台檄考试昭武，得李纲卷，批云：“必能为国了事。”擢为解首。调尉永昌，以外艰去。起授福州司户，历知松溪县，以礼化民，修崇学校，多所成就。岁饥，开仓赈给，境赖以全。邑有崇先潜结凶党为变，期夜半窃发。方庆廉得其情，先期警备，贼计无所出，遂就擒。狱具，白郡，郡将嫉其能，一切释放，方庆力争不得。后范汝为复起，果皆其党。既以秩满还乡，会李纲卒，遂无意仕进。屡请不得，复调遂安军节度推官。绍兴始，以通直郎致仕归，结庐曰真佚。及卒，妹婿李侗为状。
　　魏郁，字周文，滋八世孙。少游学京师，中上庠。建炎二年成进士。补漳浦县尉，适洞蛮窃发，朝命招抚之，郁被檄先往，数日朝命不至，蛮以为诳己，使立雨中窘辱之！毅然不为屈。后蛮得朝命大悦，厚宴郁，馈以白金五百两，马二匹，郁辞之，不获，悉以归公。族人虎臣，政和间，以贡任丰城簿。奉檄按视陂堰，核实无所隐匿。迁朝阳丞，亦有清俭声。
　　范洁，字景圭，南渡初，知新昌县，披榛栎，抚疮痍，以创县治。绍兴间，守光化军，后守鄂州，终於漕使。二子留居新昌。
　　黄藻，绍兴丁丑进士。乾道间，为清流令，兴学养士，躬课试而激劝之。县有贴银钞盐钱，藻请蠲之。催科必究利弊，惟恐厉民。岁大歉，行劝分法，民以不饥。邻寇作，自相戒曰：“彼有善政，慎勿犯之。”秩满去任，老稚攀留，数日始得出境。
　　吴一鸣，字伯大，号定斋，绍定五年进士。为潭州益阳尉，帅李华闻其贤，置之幕下，政事一以委之，复荐於朝，迁泉州德化令。时康维新帅漕，或谓之曰： “三司例得岁举其属一人，公何独不荐？”维新曰：“留以待吴一鸣也。”遂荐之。调长乐令，县豪家逋租，历数令不能诘。一鸣督之，输纳恐后，期年仓廪皆盈。乃广学舍，修公廨，邑人作歌颂之。邑有卢尚书被劫，得贼所遗一刀。一鸣悉召铁工示之，一工认为泉州巨贾从人所作，物色得之，一讯而服，人以为神。后为仇家所诬去任，行李萧然。邑民遮道号哭，执政亦知其枉，擢临安佥判。枢密郑清董修大内，疾作，知一鸣贤，委使代之，官终浙东帅司机宜。
　　吴应酉，字叔西，嘉熙戊戌进士。历仕司理，司录，各有能声。调广东提干，减盐价，增官窀，私贩无所牟利。仓漕三台交荐之，再调宰瑞金，感寨官，锄梗民。转朝奉郎，迁信州倅，父老遮留之。为福州宗丞，纯用儒吏。直监解试揭晓，每放一名，则衙吏一人降阶拜。问之，曰：“向皆掾之子孙也。”迁徽州倅，秩满归，甫抵家，闻北兵入，不食不语而卒。
　　俞亨宗，字原章。嘉泰初，以朝请郎知漳州。罢粥盐及河渡等累。又捐俸，代民纳丁钱，民德之。
	

明

	

　　刘璋，字廷信，幼失怙，母翁氏，苦节，抚教之稍长，即知力学，天顺元年成进士。授户部主事，器度温雅，济以廉慎，大为长官所器。迁本部郎中，历山东左右参政。时岁歉且疫，璋与同官二人分道赈恤，二人相继染疫死。璋悉心往来，经理弗倦，亦弗慑也。寻迁浙江左右布政使。浙虽大藩，而诸郡仓储多缺。璋通计出入，尚欠米二十二万石。军储停支，皆欲弃伍。璋恐若辈一动，必滋事端。径支巡抚积贮馀粮价银二万五千两折给。又奏准诸郡岁输户口食盐钞，令照时价纳米，以充军粮。旧制，各卫屯田馀粮，掌於都司，多中饱。璋力为厘剔，宿弊一清。由是储蓄充裕，岁计外，更馀六万石。成化二十年擢右副都御史，奉敕总督漕运，军兵留靴，以识去思。河南数州饥，户部主事张伦上言：“宋之漕运，皆由黄河以达於汴。今宜仿此法，运漕河之米往赈。”有旨，命张伦督运十万石，璋督运十七万石。伦不知宋之漕运，江不入淮，淮不入汴。以黄河之险，非江淮之舟所能济也。璋乃选巨舰而高大其帆樯，募习黄河水性者操之。通运二十七万石以往。复奉敕，兼抚凤阳等处。会郧阳流民啸聚，朝廷恐其滋蔓，特命璋往抚治之。先是蝗虫为灾，民忧惶无计。璋至大雨如注，蝗尽投水死，民情大悦！未几，改抚四川，时亦乏粮。有诏，许农民入粟补吏。璋命有司听其纳银，且减其数，旬日间，得银万馀两，给以平籴。岁足，军需仍馀米八万石。前播州宣慰杨辉锺，爱庶长子友，请特设安宁宣抚以友为之，筑城堡以居。其后友谋夺嫡，诬奏其弟爱有不轨谋，而爱亦讦友不法事。朝廷遣大臣勘得其罪，罢友宣抚，并家属发保宁府安置，璋以安宁道远，城坚，友少弟敏及所亲附夭家，仲家土兵，素号骁勇，其属又有为之谋主者。恐负固为变，且贻害。故不即发诏，先遣友亲信二人诣安宁，慰其家属曰：“抚军谓宣抚远出，弟敏年少，特遣吾辈护印信，以防外侮。”又遣能干土官，领兵分截安宁出入之路，榜示夭、仲二家，谕以顺逆祸福。悬重赏以购主谋，区画既定，乃宣示诏旨，遣官收其家属印信而发遣之。寻复奉敕省刑，有僧如方坐命案抵罪，璋察其冤立出之，所平反免死者凡四十馀人。入为工部侍郎，升南京礼部尚书。在部清慎，以严率属。弘治七年召代贾俊为工部尚书。俊素廉慎，居工部八年，望孚朝野。璋在工部亦数有争执，名亚於俊。九年以老乞休，加太子少保，驰驿归。仍命有司岁给廪隶如制。璋莅官垂四十年，处事精密，喜愠不形。家居屏迹官府，观书吟咏以自乐！年八十三卒，赐祭葬，祀府乡贤。
　　罗明，字文昭，成化二年进十。拜河南道监察御史，奉敕清理浙江盐法，均徭戢横，豪强敛迹。出按广西，适有内批，命镇守少监，黄泌贡其地珍禽异鸟，明奏止之。行部所至，宪度严整，贪墨吏，望风解绶㈠。还掌道事会冢宰员缺，觊觎者众。明率同列，疏请公举。必得才德兼茂，闻望素著，方可胜任。若非其人，所关不细。由是奔竞少戢。东直门灾，朝廷范白金为真武像，遣内监送武当山崇祀，以弭灾变。明疏言：“徒费财扰民，无益於事。”又因灾异迭见，力陈修省。且言：“銮舆游幸南城西海，锡赉无度，非敬天弭灾之道。”时有大臣以贿罢，而夤缘复进者。又有近幸奏请，得录其幼子入监者；又有方面，以考察被汰，而妄诉屈抑，得复职者。明并请追，寝成命，时论韪之。出为陕西按察副使，奉敕抚治汉中，汉中山深林密，每为逋逃渊薮。奏立白河县以安辑之。内艰去任，民遮道涕泣不忍舍。起复，仍副陕宪。属州有窃发嵩洛银矿，诬逮平民，论死者四十馀人。明力为辩雪，坐者三人而已。迁本省廉使，值岁旱，饥民相食。明讲求荒政，全活甚众。仍条救荒十二事，上之，多见施行。迁云南左布政使，寻擢右副都御史。巡抚甘肃，其地即古河西五郡，控引西域流沙诸部。番胡参错，号称难治。明居陕日久，稔知宿弊。至即奏罢贡献，以息横敛。复夺势家所擅草湖，还之军士。均水利，清兵马，蠲逋负，多所建白。尤尽心於学校，请增贡额，以振淹滞。选秀民，著录庠序，以教育之。先是甘肃祭先圣，率用俗乐。明命有司依礼制，备古乐舞器服，而演习之。八音既谐，乃以奉祭。边方由是知有雅乐。弘治己酉，东路有小警。且有诏录囚。明1旧苦烦疾，至是以劳复作，遂卒。后旬月，朝廷以明有区画哈密功，玺书褒奖，晋工部右侍郎，皆不及见矣。讣闻，赐祭葬。明为人，外和内刚，历官二十馀年，清介勤慎，始终一致。祀乡贤。子云麟字世岁，年十五，遭明丧，自敦煌徒步扶榇归。当荫叙让弟云凤。以贡任湘乡训导，致仕，屡饮大宾。
　　【校】1.明：原本作“民”字，今据改。
　　【注】㈠　解绶：辞去官职。
　　胡琼，字国华号九峰子，正德辛未进士。除知慈溪县，慈溪多显宦，其子弟干请不遂，则群嗾之使去。琼至，公明自持，势宦不得出一语，反德焉。莅慈三年，治绩甚著！召入试山西道御史，考授一月，以疾归。结庐东溪之麓，与二三同志讲学。疾愈，起巡按贵州，远在绝徼，民夷杂处，致多颓废。琼风裁飚发，钩刷奸弊，毫发不遗。毁淫祠，兴学校，立名宦乡贤，以昭示来者。土苗作梗，计捕平之。请设兵备於云南沾益，以便控制。奏中官王闰之赃发，总兵昌佐不法事，臧否诸司靡不帖服，人以才御史目之。内艰服阕，起掌山西道，以议大礼廷杖卒。琼天性孝友，事嫡母如所生。家事悉以付弟，私室不蓄一钱。延俗父母丧在外，不敢迎归，以为不祥。琼造新室，迎母丧。朝夕临奠，不变於俗。诗文清新流丽，对客挥毫洒墨，咄咄逼人。著有《九峰稿》，奏议若干卷，藏於家。
　　黄焯，字子昭，正德甲戌进士。父中，字大本，以贡入南雍，授武康丞。视篆，疏河渠，广储，均役，民咸利之。性至孝，父疽发背，侍汤药匝月，衣不解带。葬其伯钺，归族叔翰之榇於珠崖间，恩谊咸笃。以焯1贵，进中顺大夫。家居年八十，屡筵大宾。及卒，门人私谥曰：“贞孝”。华亭徐阶为表其墓。焯以进士，由南礼部精膳司主事，历知永州府。永民惰於耕桑，焯劝导之。永之风俗，亲殁，辄多破产斋僧。若无以葬，则委之於野，焯禁而治之，俗因为之一变。前用兵於九溪蛮，军需悉出自民。郡有盐引，前守钱氏卒入於私橐。焯令贮库，以充兵饷，民赋渐纡。郡治有舜冢，置祀田，设守者二人。建周濂溪祠。辟东山书院，聚文学子弟教之，郡人由是益知学。擢湖广左参政，摄潘篆三月，百度惟贞。库羡毫无所取。以疾告归，葺观物园，孝奉二亲，朝夕承志。亲殁，祭葬如礼。日从事翰墨，著述自娱。接亲旧，破崖岸。非分请托，则嘿不应。林居十馀年，非公事未尝一入城府。所著有：《遵美堂政录》、《修来篇》、《论语中庸读法》、《贻光堂集》藏於家。祀乡贤。焯子应林，字德甫，由乡荐令遂昌以才优，调太平，楚门海田多为潮汐所啮，林请之当道，筑堤、疏河、田以无害。邑有雁鸣山，捐俸建塔，以培文运。复调乐昌，治声蔚起，致政归，著有：《四书讲义》、《量田管见》，藏於家。
　　【校】1.焯：原本脱“焯”字，今补。
　　郑庆云，字舜祥，幼奇敏，为文多不属草，其词乃若宿构。登正德甲戌进士。知灊山县，部使者优其才，调烦南昌。当是时宁庶人方恣横，庆云不为挠。逾年徵拜南礼科给事中。世宗即位，首劾中官杨琳贪不奉法，及留守大臣之不职者，会议大礼，与时宰不合，引疾归。所著有《剑溪愧稿》及《延平郡志》。
　　游居敬，字行简，号可斋㈠，嘉靖壬辰进士，改庶吉士。父纶，字邦济，以贡卒业南雍，选授睢宁令。政务安静，与民休息，有蠹民者亟除之。捕蝗灾，浚河道，悯邑凋瘵，申减协济邳州夫千馀名，睢民德之，膺封，致仕家居，杜门简出，朴素有古人风。勉子尽心职业，即所以为孝。时居敬为监察御史，严介执法，毫不容私。巡视芦沟，按商人匿税，语侵司农，司农惮之。巡按应天，劾伪学，捕奸党，出徽民之久滞狱者。池州守某，倚相势，恣睢㈡为墨，到即按之，虽时相为之先容，弗顾也。出为浙江佥事，核吏俗画民便利，禁湖游，戢戒坛，杭俗为一变。擢广东，湖广参政，仍按察浙江，历左右布政使，内艰，服阕，补原任。时倭寇猖獗，调主客兵以数万计，库无赢羡，百凡倚办，居敬咄嗟办之。议者欲练土著，汰客兵，客兵当关而噪，督抚无策，居敬前谕之，皆解散。外艰归，起右副都御史，巡抚云南，镇守沐朝弼故恣横，居敬裁以分义，归其所侵腾越州庄田。东川蛮酋，阿堂乱，谋篡东川，强夺府印，擅立作乱。奔马撤致，与宣慰安万铨，土1官安九鼎相攻十馀年矣。至是复侵罗雄州，逼会城。居敬疏请，联川贵兵诛之。有旨，令川贵抚按，勘明具奏。居敬因屡招阿堂不服，乃出不意，督土汉兵进剿，阿堂窘急，自刎死，三省遂定。沐朝弼故衔居敬，言於巡方王大任，以不俟朝命会勘，辄兴兵。疏劾居敬，坐逮杖，论戍碣石。穆宗即位，赦归，廷臣交章颂2居敬，召起南刑部右侍郎，转左。高拱再相，欲甘心徐阶，凡见弹劾者，一网空之，居敬语所善同官曰：“相君必不忘情华亭，计所尝抵牾，特斤斤耳，孰与姑舍是，以谋社稷乎？”拱闻之恚！嗾其门生以老论居敬。居敬方上三疏，一言，中贵擅权；一言时宰作威福，一言罗从彦李侗宜从祀孔庙。拱拟旨，摘其词繁称，夺俸三月，遂乞归。或劝少缓旬馀，恩荫可得。居敬不顾，越四月卒。讣闻，赐祭葬。居敬平生学务实践，衣粗食粝，一席十年，漆枕栉匣，尚青衿时物。历官四十年，殁后，诸子有不能举火者。所著有：《五经旁注》、《可斋文集》、《奏议》、《丹园集》及《延郡志》若干卷。祀乡贤。居敬子於北，字怀荩，由恩贡选令雩都。有巨奸杀人匿尸，屡经会审莫决。於北廉得其情，获尸墙下，抵奸於法。当道旌其能，调令醴陵。丈量一洒积弊，邑称公平。於广字怀约，居敬之被逮也，盖方讨阿堂在兵间云。兵间去会城五百里，时於广从宦官舍，年方十六，冒寒冻疾走三百馀里尾居敬，居敬已至贵州界矣，於广且饥且驰，旬日始逐及於普定驿。居敬曰：“孝哉儿也。”既长，从闽王应锺讲学，后以太学生，以荫授太仆簿，节缩马价千馀。迁上林丞，历户曹郎，总搉邗关，预修玉牒，以劳卒官。王庭端直谅悫，砥行睦邻，由贡历训建阳、於潜、摄二邑篆，操持劲洁。宦归，饔餐不继，教授生徒，与宾筵十有六。巡按朱克简扁曰：“枌榆㈢伟望”，以旌之。
　　【注】㈠　游居敬：吉溪人，迁居城内。
　　　　　㈡　恣睢：自鸣得意。
　　　　　㈢　枌榆：汉高祖故乡，后喻为乡里。
　　【校】1.土官：原本作“士”字，今据改。
　　　　　2.颂：原本作“讼”字，今据改。
　　王宗仁，洪武初，知会稽，以廉能著，秩满去，父老拥留。祀名宦。
　　叶宜，字守义，永乐壬辰进士。除贵州铜仁府同知，地属蛮徼，宜拊循有道，民怀之。丁艰，服阕，擢户部郎中，出知卫辉府。时有蝗虫为民患！宜斋沐祷於城隍。数日，忽有群鸟飞而食之，蝗尽，而鸟亦死。宜出米与民，令收死鸟，穿大穴瘗之。自为文以祭，号曰：“鸟冢”。迁浙江左参政，致仕。祀乡贤。
　　魏宗，字本敬，美丰仪，尚宽恕，有干济才。以岁贡同知台州，升广州知府，调守宁波。至则咨询民情，察利弊，而兴革之。验民丁税，以均其役。揭示通衢，里胥莫能高下。置柜座侧，讼至，纳词其中，以次推理，一出已断，讼庭寂然，有狱空之颂！
　　李胜，字仲宽，以楷书荐，预录《永乐大典》书成，愿就养，期发身科目，九年举於乡，授无为州判官。莅事勤慎，崇儒术，有惠政，民德之，肖像祀於李冰祠。
　　吴毅，字仲刚，由岁贡入太学。宣德间，授户部主事，居官清介，尝督储浙江，藩司黄泽1见其衣朴素，具鲜丽者四袭，馈焉。毅对使，一一服毕，遂解付之，曰：“善致黄公，已承惠矣！奚必垢敝？然后为毅之服哉！”缙绅咸嘉其廉云。
　　【校】1.泽原本作“潭”字，今据改。
　　陈纶，字孔经，景泰庚午举人。授知新兴县，时土寇邓李保等，附流贼为患，所司屡招不下。巡抚总兵统大军欲进屠之，纶请缓师，躬诣贼垒，谕以顺逆，许其自新。贼感悟，皆稽颡乞降。诛厥渠魁，所活万计。媢功者以事罗织，去之。
　　王显，字仕。景泰间，援例入太学。天顺中，任府军左卫经历，清介有声，都御史轩輗荐之，升贵州按察司经历，操守愈坚。贵抚陈敬荐为本司佥事，不报。委署分巡印务，丰采凛然，秩满致事。家徒四壁，终日怡然。以寿终，至不能成殓，士大夫咸重之！
　　张荣，字显仁，景泰间，贡入成均。成化五年授星子令。时民多流窜，巡抚夏时正檄有司招徕之。荣以民无生业，故多逋亡。乃括邑之闲田，招使耕艺。劝富民助之牛种，民复业者百馀户。居任九年，民怀其德。奏绩称最，迁江西布政司理问，致仕。
　　朱显，成化间知香山县，性寡交游，门无私谒。扶弱抑强，悍卒豪民，抟心。在事六年，以忧去。
　　吴珙，字廷瑞，成化壬辰进士。知临淮县，时城为河水所渰，民遭垫溺。珙至请於巡按，调拨军夫万馀人开浚，使水有所归，复增筑东西二坝以防之。至今民赖其德。外艰起复，补龙泉县，廉介自持，一身所需，必取诸其乡。升户部山东司主事，以病归。子观澜传见孝义。
　　林埜，有声郡庠。正统间，沙尤寇起，蔓延邻邑。埜自陈效力，率民兵战。至建宁高阳里，遇贼，鼓勇而前，俘渠魁谢保大，并其党一百八十馀人，斩首六十馀级。所至克捷，事闻，授尤溪簿，升广西布政司经历。
　　吴泰，字守谦，弘治甲子举人。授仙居教谕，升九江府判，未行，卒。泰清修励节，善迪士子，多所成就。仙居人文罕著，得泰司教，遂以寝盛。及卒，多士哀之！祀仙居名宦。
　　陈绅，字文佩，正德己卯乡荐知宁远县，地界西粤，杂以苗民，强梗难治。绅遍历乡曲，召诸长老，谕以祸福，诸苗悚听，莫不帖服。居官三载，邑称治。入觐，考最，以任远，母老，不便迎养，三疏乞改教职。补广州教授，便道抵家。一日，而母卒。绅哀恸成疾。未几，亦卒。子应鹗嘉靖丙子乡荐。历判济南府，督饷辽东。出纳无私，边军心服。政暇，教民接竹引水溉田，边民转相效法，年获有秋。升知万州，致政归。孙正谟字宗禹，万历甲戌进士。授黟县令，以才调知休宁。先是岁赋丝绢，倚办於歙，歙有宦於朝者，请均派祁休婺绩四县，民闻哗然，几至激变。正漠为民请命，力争得免。事息，为忌者所中罢归。
　　黄焲，改名，嘉靖甲午举人。任黄州通判，赋性刚劲，莅事严明。清查藩府钱粮，核实招怨。后署县事，复以执法，为权势所尤。未迹年，迁王府审理。
　　吴必学，字以思，嘉靖丁酉乡荐。初署容县，教事大修。学舍题科贡姓名於堂左右。邑绝科目垂五十年，自必学振兴，遂有领乡书者。迁知亳州，减徭役，建学宫。内艰服阕，补海州。时倭寇猖獗，筑城捍御，民赖以安。改象州设靖獠贼。属岁屡祲，竭力赈恤。迁九江同知，复补临江。所至以清介闻。致政家居，多所撰述。郡守易可久，延修郡志。
　　黄成乐㈠，字和卿，六世祖宗宝，明初以明经赴廷试，授知靖州。捐俸成梁十七座，民无病涉。终长沙知府。成乐嘉靖壬子乡荐，历知茶陵州。擢松江同知，画策弭盗，治河浚渠，民间称便。后病，以长史致政归。
　　【注】㈠　黄成乐，王台人。
　　吴思立，字叔礼，以贡授茂名教谕。毅然以师道自任。茂学，旧无文庙，立请建之。以艰归。补龙泉谕，升国子监典籍。出宰大埔，有坑看牛坪三贼巢，世为潮患。思立谕以恩信，贼佯服阴叛1，廉知其状，乃相机捣其巢，不烦重兵，贼众悉平。潮民为勒石纪功。迁知上石州，致仕。性友爱，伯兄子贫，为赎田賙之。仲兄殁，殡葬尽礼。年七十五卒。著有：《正学发轫》、《射礼全书》、《四文类抄》藏於家。
　　【校】1.叛：原本作“判”字，今据改。
　　朱成武，字维烈，嘉靖乙卯举人。知封州县，大罗各山洞贼寇城，成武率所练兵，力御却之。擢判浔州，历柳州贰守，以母老乞归养。
　　林若桂，字斯芳，由选贡授溧阳学训。升遂昌谕。兴文课士，多所造就。当道重其丰裁，待以殊礼，事具两邑碑志中。升广西宜山令，边徼物产萧条，民獠杂居，梗化难驯。若桂正己率物，因俗利导。因循者，悉加振刷。岁旱，集诚祷雨，岁饥，捐俸济贫。白生员徐一槐等之冤。计除巨寇蓝龙虎等之暴。当道交荐，得旨褒嘉。入觐考最，回任道卒，宜人哀思之！
　　宁烈，字思畏，嘉靖甲子举人。授登封令，莅事勤慎，风裁峻整。为宦者所诬，谪广西首领，寻迁兴业令。处置民猺，各得其道。终以不肯诡随，解组归。
　　黄缙，字时升，由选贡，授铜陵令，复社学，恳圩田。铜陵无城，沿江多警，缙始筑之。
　　王以蒙，字养夫。万历癸酉举人。为如皋令，岁饥，设法赈济，全活甚众。浚河告成，蒙上赏。百姓以租调至者，令自封识，投缿，毫无染指。擢守沔阳，未任，卒。
　　林有梧，字德阳。父瑄，字仲和。孝事继母，善视诸侄。为诸生时，海忠介瑞特奖荐之，以贡选，任博白令。解绶归，不问家人产业。有梧1万历丙子举人。时议割坊表价，立先师祀田，有梧了无难色。后守姚州，清介自矢。姚故夷2土选社师，严乡约，以化诲之。督夜巡查哨铺，以防缉之。恤贫生，旌节孝，善政具举。擢抚州贰守，未任，调知秦州，操守弥厉。值岁大旱，步祷以劳，卒。囊无长物，秦人哀思，祀之名宦。
　　【校】1.梧：原本作“无”字，今据改。
　　　　　2.夷：原本作“夸”字，今据改。
　　邱宪章，字从周，万历丁未进士。授广东惠州推官，砥砺名节，冰蘖驰声。矜慎刑狱，多所平反。壬子分校，所取多得人。考绩行取，以内艰。祀乡贤。
　　应懋璜，年二十，登万历辛卯贤书。教谕钱塘，多所造就。历知融县，保山二邑，皆有声。
　　黄应春，字仁甫。为诸生时，孝友无间言，宗族多所存恤。以贡，司训新淦，迁感恩谕。署乐会邑篆。讲乡约，汰冗兵，革陋规，当道交荐。擢国子助教，致仕归。杜门训子，乡里称之。
　　陈应桐，字维淛。父祚，早丧。抚幼弟应昌，友爱备至。由选贡任长汀教谕，楷范端肃，青矜贫者，割俸周之，至今见思。
　　吴道宣，由岁贡历郧阳教授。学问该博，模范端方。署邑篆，有冰蘖声。养亲孝谨，乡人重之，卒祀乡贤。著有《楚游文集》。
　　徐登第，字时杰。为诸生有学行，以贡授学博。教士以身心性命之学，部使者首荐之，擢知容县，茹蘖持法，以侃直挂冠归。
　　杨秉纪，字国理，由岁荐，历教宣平、江夏、处州，所至却诸生贽。摄龙泉青田篆，一无所染。尝著《晚阁庭训》，有：“贻谋以积德为先，处官以正伦为主。留有馀於百姓，惠无疆於子孙”之语。
　　余履信，字顺卿。以恩贡入太学，中万历辛卯应天副榜。谒选授太仓州判，冰蘖自誓，特立不阿，为忌音所排。移粤阃幕，摄连州篆。岁荒力请发赈，多所全活。海氛猖獗，监军援剿，歼渠魁，抚胁从。迁楚府审理，归年七十五卒。子慎行，传见孝义。
　　陈国桢，号调梅。万历庚子举人。授泰宁渝，迁长宁令。值山寇陈万锺据九连山。朝命三省会剿，糜金钱十万不下。国桢率乡勇，计捣其穴，斩级七百，贼奔溃。事闻，赐宴纪录。时议辟九连为连平州，以弹压之。台司故才国桢，委使经营劈画，不日告成。先是万历癸酉，族叔联芳，按剿寇，开县长宁，邑民俎豆之。迄国桢宰是邑，开连平，又当癸酉，事若吻合，邑人合祀於百口塘，行取考选，值内艰归。服阕，补户部主事。国桢幼洽群书，老而不倦，著有：《车尘杂述》、《竖语焚馀》、《壑舟1外言》诸刻。
　　【校】1.舟：原本作“丹”字，今据改。
　　林以文，字维博。由恩贡司训连城、瑞金。升鄱阳谕，署瑞金、石城、信丰三邑篆。信有监生某，闺阁争宠，妾悍自经事，讼久不决。以文下车，立平其狱。太学献数百金为谢，固却之。邑民有越诉者，当道谓之曰：“汝邑林博士，一钱不取，汝何梗化至此。”积谷额饷，旧逋未清者，文捐俸代偿。士民德之！邑侯闵址，以文故所知士也。登堂而拜，且遗金帛。辞曰：“汝筮任方新，安办此？”闵嗟叹久之。致仕归卒，祀乡贤。子锺鸣字启纯，孝友醇笃。父锺爱其弟，父卒，体父志，卵翼其四子。逋课，鬻屋代之偿。由明经训广信，课士得人。相与分韵赋诗，浊酒素琴，怡然为乐。摄兴安县篆，自开治未有第者，锺鸣为建塔凿池，增培地脉，是科果第。广信亦停科至再三，锺鸣为正黉路，凿春浦门，以迎江潮，卯辰遂联魁数人。自后不辍，皆公之贻。及升政和教谕，未任卒。孙子润蓁，传见孝义。
　　宁善，崇祀乡贤。传原缺。
　　黄梦瑞，万历甲午举人。癸丑副榜，初授广宁令，擢抚州郡丞。数摄郡邑篆，皆有政声。九宰，升思州守，致仕。年七十二卒。后二年，郭天才率众入闽，所至焚掠。其部曲多江右人，至馆后见梦瑞匾额，相戒勿犯。
　　魏懋绩，字大昭，万历壬子举人。为文昌令，五载。城多火患，懋绩精堪舆，更建南门，患遂息。理冤剖牍，有廉平称，以梗直解组归。
　　游文信一作文义，字国宝，由选贡任海丰教谕，署邑篆，值大征，调度有方，於民不扰。迁随州学正，致仕。
　　江荣，以岁贡司训缙云。属久旱，有司祈祷不应。荣积诚具疏，言：“某虽不与民社，天宁忍此孑遗？”忽大雨如注。以病卒，官士民惜之！
　　林有槟，字本用，万历间贡入太学。授即墨令，邑多寇，有槟命筑堡设候。有警，则鸣锣堵截，瞬息达数十堡。寇无所窜，患遂息。有利财杀人，而沈诸江者，魂凭邻妇以诉。有槟为理其冤。僧憨山以太后赐银巨万，建寺聚众千数。为言官所论，诏毁其寺。抚按以太后故，集属议之，且曰：“以此者云何？”有槟曰：“是必遵旨。”憨山以危语哃之，曰：“是钦奉慈懿，中有祝圣龛二，谁敢犯？”有槟圈其置御容者，曰：“留此。馀悉毁。”憨山竟谪戍。莅治三年，致政归。
　　骆天闲，字履康，天启乙丑进士。知宜兴县，时有宦门，故常托庇於乡先达者，其子孙中落，欲夺其厦。天闲令悬像以感之。宦夺如故，且衔天闲，坐以浮言，聚党倾之。调知嘉兴，左迁应天教授。历礼部仪制司主事，罢归。
　　杨大韶，字子舜，由将乐徙居南平。以乡荐任唐山令，再补武缘八寨獞韦银豹等，分据作梗。大韶单骑入寨，谕降之。监军霍与瑕曰：“杨君胆略可当万夫。”
　　杨大武，字子周，与大韶读书麂山之巅。以岁荐司训汀州、晋江。迁建安教谕。端方善诱，贫士尤加优恤！所任，皆有：“遗爱碑记”。
　　李风翔，字天瑞，由监生应天府中式。任江西瑞金知县，性劲特，於世寡谐。居家以礼自持。莅瑞金甫八日，即以病辞归，卒於家。
　　叶成章，号台元，博雅不群。以恩贡任承天倅，治迹表著。居乡四十载，敦睦简静，懿行足风。寿九十有三。
	

清

	

　　邹仪周，字西斋，顺治戊子举人。知丹徒县，慈惠勤敏，遇事敢言。士民勒碑焦山，有：“一江明月，两袖清风”之语。后致仕归。甲寅耿变，被拘下狱，备受酷刑，坚志不从，呕血卒。王师入闽，臬司吴兴祚以“抗志不从，忠节可嘉。”褒之！
　　陈俨，字昌望，国桢子。以戊子拔贡。考授司理，改知青县。邑经兵燹，兼遭河患，井里萧条。而旗庄石田浮额至三千两，大为官民累。俨力请蠲除，民乃复业，垦地千馀顷。时兴济合并於青，俨以两学生徒近七百人，请广廪贡之额。於是青庠额廪三十，岁贡二人，实为旷典。奏绩当内迁，以梓里奏销罢。当事惜其才，题补栾城，以卓异荐。复因部批冒支库帑，解任赴理。改知镇平。镇故多盗，置法者岁且数百人。俨至力行保甲，措置有方，顽民渐革。会顺抚新旧乖违，以青邑豁荒为罪，波及报罢。俨三任巨邑，多惠政。如：誓河而妖鼋潜踪，祭野而蝗不入境，尤为异迹！子世荫，由贡丞平遥，历威县令。外艰、起复，补知崇阳。岁饥设粥、赈贫，全活千计。民鬻子女，代赎之。矜慎刑罚，不以苛察为能。升顺天府判，晋户部云南司员外郎。年八十卒於京。
　　林日勋，字以洪，由岁员贡司训邵武，摄光泽邑篆。值防汛兵变，有抚戢功，迁政和教谕。兴学造士，士争从之。喜读异书，搜奇抉奥，不屑随人。年九十有三卒。
　　林钟，字仲吕，顺治戊子拔贡。任丰城丞。擢知靖安县，邑遭寇灾，民人逃窜。钟至，力为捍御，身入贼营。谕以祸福，贼不敢犯城者二年。后大兵进剿，钟为运筹，贼悉就抚。复请蠲逋赋。修文庙，课诸生，百务以次重新。年七十，致仕归。祖饯，泣送络绎於道。著有：《哦江集》、《拙庵纪事》、《归园集》。
　　谢圣扬，字言夫，康熙辛酉举人。授平南知县，县经吴逆兵火之后，仅存茅屋数百间。圣扬下车，即为残黎请命。详免追徵陋规。日夜拊循，哀鸿渐集。以劳勚卒官。子瓒，康熙庚午乡试第二人。为和顺令，县居太行绝顶，食用取给於商税。税重人多裹足。瓒革去私税，免里民解粮杂费，民甚德之！以内艰归。父子继宦，囊橐萧然，人服其清德。次子珍改名作霖，由岁贡司崇安训。旧无学署，捐俸建造。请定学租，以赡贫士，士多称之。
　　危世美，字虞臣，康熙己酉举人。历任崇安、晋江教谕，勤於课士。抚军金，聘修闽省通志。升知利津县，始至，值岁旱、蝗，设法驱捕，虔祷立应。徵收漕粮，剔除陋规。洁己爱民，口碑载道。致政归，闾里诵其谦厚，延为乡饮上宾。
　　黄宫柱，字擎庵，康熙壬子举人。任邵武教谕。壬戌成进士，授镇海令。清慎勤敏，百废具举。历吏部郎中，典江西乡试，能得士。生平醇谨，有长者风。
　　李永芳，字声绍，康熙庚子举人。选馀杭知县，改调当涂，倡修府县学，扩充斋房、义学。延明师，时亲考课。募佃垦官滩芦洲，获租营息，充普济堂，以赡孤贫。值岁荒，流民载道。详请赈恤，秋成，给费送还本籍湖阳等处。蝗灾，躬督属扑灭，岁以大熟。在任八载，以病归。
　　危履亨，字又武，乾隆癸未进士。授赵州，临城令。邑久旱，八月抵任，始得雨。邑有五龙庙，为祷雨之所，日久就圮，即加修葺。又梓潼宫，旧附学中，殿宇湫隘，无以展礼。四十二年度地於学旁，拓地数武，捐俸创建。四十三年重修鸑鷟书院，暨诸生肄业之所，焕然一新。是年又旱，百姓乏食。先施粥赈济，继请官粜。邻境蝗虫四起，本境十六社，安然无恙，大宪旌之。寻以老病。致仕。
　　应丹诏，字铭石，号次峰。乾隆乙卯进士。授浙江义乌县事，政简刑清，昕夕勤劳，除弊兴利。自奉俭约，不改儒素。甲子，调陕西城固县，政声尤著。原城固有五门堰，所灌田五万顷有奇。偶遇暑雨冲崩，积淤填塞。小民怨咨！忧无已时。乙丑春，亲诣相度。捐廉三百金为倡，买椿石造圈木，及时兴筑，以资灌溉，始得旱潦无虞。合邑颂德，以郑渠，白堤比之。后归，家居。邑令杨桂森聘修邑志，以司总纂，阅年告成。公之政学兼优，为时推重。
　　卢家元，字世美，号畏垒，邑之宝龟人也。少颖悟，善读书，未冠为邑诸生。家无担石，兄弟四人，公居次。馀均力田，每劝公以舌耕。而公以己学未优，不便教人。日俟兄弟往田，始就家食。抱书於乡之背山，名八丘凌云洞中苦读。年壮，未娶，出游省会，寄食於族商，适逢侯官孝廉，浙江补用衢州府魏瑛者，招考赘婿，公与其考三次中取，因赘於魏焉。乾隆己亥恩科，中八十二名举人。春闱屡荐未售。乙卯，大挑一等，分发湖北试用知县。嘉庆三年，征教匪督粮有功，候叙议升。历任黄安、云梦、来凤、利川、遂安知县。调补宜昌分府。居官勤慎清廉，邑民颂之。生平以名臣自许，著有学庸五经集疑，名曰：《畏垒集疑》，存家未付梓。戊子科湖北同考试官。旋委督修黄河差，以兄弟在署，多明水道。亲往筑堤，固而不崩。馀金巨万，同事知公清苦，劝其寄家；而公以既给月俸，则所馀者，系国家之物，焉敢自私？概解於大吏。后侦知，金尽瓜分。己丑年三上万言书，其二均为公座师朱中堂珪所阻。后中堂病，为御史所进。部议以位卑言高，夺职问罪，出关。辛卯谪戍乌鲁木齐。公寄家书云：“韩文公谪潮州，苏学士谪儋耳，古来名臣未有不阅艰难险阻者，抑又何悲焉？”旋以朱中堂病笃，荐公。谓：“可惜一御史才，谪戍边疆！”道光十三年壬辰蒙恩特赦，调升知府，回籍。再入朝，谢恩。因子勉卿卒，遂致仕。家无中人之产，而琴书自适，晏如也。历主讲，龙溪、建瓯书院。后家居设帐。道光十五年卒，寿七十有四。而乡族后进，亲承公讲说，家学相承，皆公之遗训也。其配魏淑人，深通经史，亦工文艺。子勉卿随调肄业，两赴北闱，荐而未售。孙怿与瑞麟均郡诸生，亦屡荐未售，皆淑人亲自督教也。所上万言书，於弹劾中，贴切易义。又在宜昌府署作《学庸集疑》，《会源绪言》，洵儒者之言书。后道南山长刘存仁先生题其训子家书，有曰：“尝读至郑侠上流民图㈠，神宗为感动欷歔。翌日，诏停一切弊政。夫监门一卑官耳，竟敢发马递，陈时政，忤权相。神宗亦不加罪，何宋代言路之宽也。我朝嘉庆间，南平卢世美先生由大挑任湖北利川县令。一日，上万言书，情词激切，凂大府转奏，上韪之。部议以位卑言高，夺职，奉严谴出关旋即蒙恩赐还，放归田里。直声劲节，亦圣明有以恕贳之欤！今则非御史不得越职言事矣。家居贫甚，授徒考终。万言书轶不传，即零星剩墨亦不可多得。余游剑津久，老友雪樵教授出此卷属题，书以归之，而前辈古风於此可想见矣。”
　　【注】㈠　郑侠上流民图：宋神宗，久旱岁歉，郑侠为监门官，命画流民苦状，献神宗请免赋税。
　　应銮阶，字崧高，号平坡。道光甲辰举人。初任咸丰县时，以廉洁励志，勤慎断狱。治甫三月，士民交口称贤。邑本瘠贫，父老於岁暮时，尝负白米，携土物以进。群相谓曰：“吾侪小人，深惭无以为报！”公再三却之。戊午八年，调署松滋。临行，士民攀留，祖饯满道，依依不舍。任松四月，又调枣阳。下车未三月，豫之捻匪围城，躬率民人，力为防堵，固守城池，得免失陷。上宪闻之，胪其功绩，奏请旨，以同知补用，并赏花翎。是年七八两月，复值发捻二匪，三次围扑，公亲督兵勇击退，极力防守，邑民德之。癸亥二年奏旨，赏加知府衔。旋以丁母忧，致仕归田。
　　叶新榆，字白枢，道光癸卯举人。大挑知县，随僧王督师剿捻匪。以劳勚保授直隶临城县，下车之初，即修旧废尧峰书院，筹备膏伙，选观风应考生童肄业，朔望亲往宣讲圣谕。月课皆手自评阅。凡民间诉讼，不一旬即讯结，案无留牍。时遇大旱，步祷乌龙潭。雨至不肯张盖，四野欢声若雷。办修皇道，亦以民价雇工，百姓争先应募。上宪迭嘉其能，两次大计卓异。在任八年，勤政爱民，都人士以危公比之。有：“南平人，皆是清官！”舆论翕然。卸事之日，公送“节爱勤廉”匾额，奉长生禄位，入书院。调署南乐，断谋产诬奸案，民颂神君。革徵粮陋规，闾阎苦，免追逋。未三月，旋升云南阿迷知州。以父母年老，不赴，遂告终养。回里，囊馀薄俸，首置义田，创立合族蒙养私塾。家居事亲以孝，待弟以诚。布衣蔬食，俭示子孙。寿至六十有四。
　　应肇元，字望高，号得安。平生刚直，秉性不阿。由附贡，历任浙江寿昌、淳安县事，政声卓著。光绪二十三年，蒙抚台发往严州差遣，适知府刘与绅董舞弊，背卖义谷。未几，地方告饥，贫民乏食。往署请求开仓施赈，反被斥责。元闻之，不忍亲。为百姓力请於府，刘心惭！始行允赈，地方秩序得以安谧。后恐遭上峰之忌，遂告假返省，州民攀舆不舍。
　　应衷，字眷烈，号莘臣。性慈善，精岐黄。由附贡，历官江西德化、奉新、鄱阳等县，循声卓著。素以民生为重，公馀施诊舍药。民有赴署请诊者，均亲诊之，贫者给以药，民甚德焉。后办李家渡厘局，剔除积弊，万商称善。冬施棉衣，民感其惠，为立长生禄位以祝之！
循吏传第二十三

　　古之君子，赞襄於朝，则嘉谟嘉猷，入告尔后；宣力於外，则已饥已溺，痌我民。故其在职也，民畏之如神明，爱之如父母；其去位也，则尸祝之，久而勿喧。汉书循吏，所居无赫赫名，所去尝见思。又云：“安静之吏，悃愊无华㈠。日计不足，月计有馀。”若吴公之守河南，文翁之治蜀，黄霸之守颍川，龚遂之治渤海，皆以廉平见称，民俗大化，谓之循吏，不亦宜乎？夫羔羊之诗，以美节俭正直，周之所以盛也；大车之咏，以畏刑政威严，周之所以东也。故吏以奉公守法为良，不以苛察勇敢为能。昔真彝斋宰南平，有悍吏逐之歌。海刚峰为学师，著教职之论。皆贤吏之卓卓者也。旧志首自邑令，以及教职。典史，固有可称者焉。今民国裁郡，前自嘉庆以降，道府有循声可稽者，并录之，以著於篇。
　　【注】㈠　悃愊无华：至诚而不浮华。

	

循吏
	

	

元

	

　　真宝，字朝用，号彝斋，蒙古人。由崇安主簿，擢政和达鲁花赤㈠，律己严，而待物恕，郡县疑狱，行省必以属之，廉访使按县至松溪辄返，曰：“不须往政和，真君在也。”改调南平，政和士民纪其政绩，为《泰和善政录》。既莅南平，民歌之曰：“真彝斋，早不来，田弃稼穑，家弃孩。天之腹从民欲。彝斋下车悍吏逐，风雨适时岁成熟。”闽中学校颓废，宪使檄行修举之，乃清积蠢隐田，以廪多士。士民爱之如父母，僚吏敬之如神明。后官至监察御史。
　　【注】㈠　达鲁花赤：蒙古语，长官之意。
　　王益子，元贞中为南平簿，持身廉洁，以文学饰事，士民敬爱之。

	

明

	

　　刘居信，扬州人。洪武初，知南平县。廉慎勤敏，抚恤凋瘵。凡百建置，俱有条理。尤急於兴学励士，清誉播於列郡。
　　朱孟常，字守常，馀姚人。洪武中乡贡，知南平。性恺悌，为政不事苛刻，有古循吏风。剧寇赵子贵为民患，捕置之法。西芹河泊鱼课，历岁逋负，奏蠲之。江西民兵采木南平，饥饿濒死，赈之以粟。时遣中官至县督催木尚未备，苛急骇扰，常服力安抚。中官夜梦神告曰：“若第去，朱令在，何忧？”中官觉，悉以付常，常从容处置，事集，而民不扰。
　　徐中，鄞县人，正统间，知南平县。慈惠廉明，不事棰楚。一毫不取於民，民甚悦服。
　　欧阳兴，安福人。景泰间，知南平。性行简静，先德化，而后鞭扑。莅任四载，致仕归。
　　王贯，南海人。成化初，以举人知南平，政务德化。民有争讼者，反覆开谕，使自感息。贫民逋租，更为规措以偿。政声籍籍，以疾卒，民哀思之。
　　苏昭，宜都人。童时日记千言。成化中，知南平，有政声，致仕归。人以“厚德”名其里。
　　陆嵩，字如嵩，归安人。弘治丙辰进士。由罗源令，调知南平。政务便民，义所当为，不避艰难。悯南邑冲疲，申革祗候库子重役。兴学校，创斋舍以造士。政暇登高，时传佳什，称为儒林良吏。值岁旱，偕守孙衍祷雨龙湫。雨至，徒步却盖行十馀里，与守同时感疾卒。民如丧考妣，祀名宦祠。又与孙合祀永慕祠。嘉靖间，嵩孙稳以刑部郎来闽恤刑拜祠下，人荣庆之。
　　江良贵，字汝思，贵溪人。弘治乙丑进士，知南平。振作有为。县治旧在西关外，贵内迁之，以便守御。召为监察御史，民立祠祀之。
　　郑贵濂，字宗周，归善人。正德中，由举人知南平，兴利除弊，不务炫耀，政善而民安之。升南昌通判，去后民思不置。
　　伍伟，汉阳人，举人。嘉靖中知南平，乐易近民，乡民有避役逃匿者，逮至不加鞭挞。温言谕之，遂乐趋恐后。表徐贞妇墓，雪顺昌民冤。政教大行。擢潞州守。
　　张焘，南昌人。嘉靖间任南平令，冲旷和易，诸务节省，刑罚不苛。当事责之，焘曰：“吾宁去矣，不以百姓膏脂承上旨。”政暇吟咏自畅。
　　符希曾，字日唯。感恩人。万历辛卯知南平，有吏才，批决如流，悉中情理。编审豁丁均役，不避权势。一切羡馀，毫无所取，士民诵之。
　　段然，江夏人。起家进士，为南平令。首加惠青衿，奖孝义，旌节烈，禁车剥，捕讼师。尤长於办疑狱，缉访赌盗，大书榜其门。亲自省耕勤课。察军黄二册弊薮。竭虑条画两台，刊式八闽。政成，调常熟，攀卧者遮道。
　　堵维垣，无锡人。由进士，知南平，万历甲午岁大祲，多方义赈。全活者众。革馈遗陋规，兴起斯文。入觐，斧资不给，鬻家产充费。内艰归，邑人思其德，祠祀焉。
　　陈梦麟，归安人。由乡选知南平，清操自励。却馈送，斥羡馀。值吴建以白莲教惑众。露夜巡警，不时启门，纳乡民奔窜者。及平，躬诣巢穴，抚集逃亡。奉檄会审，被诬者，咸与昭雪。以劳卒官，檄祀陆公嵩祠。
　　徐久德，上饶人。由选贡授府推，署邑篆。值岁荒。发粟赈贷。勤於课士，所刻有《剑水录》。迁南京工部主政。郡人建祠，置田祀之。
　　王道焜，杭州人。天启辛酉举人，令南平，廉明敏给。善理烦剧，考最升同知。闻李自成陷北京，缢於家。
　　祁熊佳，字文载，兴人。崇祯庚辰进士，令南平，博学有吏才。追徵严革火耗，令民自封投柜。雨旸不时，随祷辄应。月申乡约，朔望与诸生讲明道学。见时事孔棘，招募乡勇，习骑射，严武备。仕宦往来江干，旧例拨夫守宿，索夫价，名为折乾，百姓苦之！熊佳悉行汰去。及行取士民遮道泣送，不忍去。
　　何鼎，鄞县人。成化中为南平偷，勤於训迪。六载卒於官。生徒哀恸。榇归，相送百馀里。
　　黄淑，庐陵人。由胄监，教谕南平，善启迪，明义利。尤工於诗，与尹陆嵩倡和，以忧去。
　　韩源，慈溪人。举人，正德中教谕南平。谨厚自持，师模端重。不屑较徵利，而常周诸生之急。启迪时勤，士无不率教者。升南国子监学正，多士思之。
　　李日芳，从化人。正德中教谕南平，文藻富赡。多题咏，善草书。训士勤笃。升长汀知县。
　　张存诚，饶平人，举人。嘉靖中教谕南平，性质直，无町畦。与诸生讲论不厌，有不率，从容诲谕，无忤色，人称长者。迁国子助教。
　　夏汝砺，融县人，举人。司教南平，和易可亲。待诸生以诚，贤愚皆获其益，或有过，辄严饬之，能改，即礼遇如初，士心悦服。
　　海瑞，字汝贤，广东琼山人。嘉靖己酉举於乡。入都，即伏阙上《平黎策》。欲开道置县，以靖乡土，识者壮之。署南平教谕，御史诣学宫，属吏咸伏谒，瑞独长揖曰：“堂谒，当以属礼。此堂师长教士地，不当屈。”因著论曰：“孟子言为贫仕者，非也。抱关击柝㈠，委吏乘田，无在非道。而尤莫如教职，盖人才所由造，而世运所由理。其职亦何尊且难，乃称为贫哉！自世沿此说不察，故居此官者，多娖娖不举其职。士习蛊，而吏治媮，所从来矣。”平居教士，揭申枨刚者之辨，乡愿忠信廉洁之似。古人不见诸侯之守，以砥砺之。学使者临学，诸生讲书中，有借美言以献媚者，加倍获赏。瑞斥之曰：“以圣贤书，曲说媚人。他日容悦之臣，必若矣。”即夺其赏，迁淳安令，入为户部主事，抗疏直谏，世宗下之狱。隆庆初，累官南京右都御史。卒，赠太子少保，谥忠介，瑞生平为学，以刚为主，因自号刚峰，天下称刚峰先生。
　　【注】㈠　抱关击柝：看门，打更守夜比喻职位低微。
　　鲍承堪，乐清人。嘉靖中教谕南平，有师严道尊之概。
　　黄榜，乌程人。万历间，任南平谕。性孝友，迎母於官舍。每食，必具甘脆。抚诸弟，无私蓄。代巡李乐，榜友也。尝驻节於郡，榜绝无私谒。在任三年，以亲老乞休。郡守管大勋书“孝廉风远”四字赠之。诸生惓惓，临别多下泪者。
　　余光辰，福清人，顺治辛卯举人，教谕南平。模范端整，启迪不倦。尝修饰先师庙斋庑，甲寅之变，呕血而卒，康熙十六年祀名宦。
　　方梦龙，宣城人，隆庆间司训南平，豪爽能文。月课诸生，孜孜不倦。品题甲乙，皆厌众心。屡署他篆，毫无所染。历湖州通判。
　　黄元采1，宁德人，司训南平，勤慎寡言笑。谓释菜菲薄，非尊祀先师礼，捐俸为倡。约诸生宾兴者，割坊价，共置田。增设春秋祀品。复於学宫后山，培植材木，以庇宫墙。迁寿宁谕，庠生立碑颂德。
　　【校】1.采：原本脱“采”字，今据补。
　　袁希白，福宁人，司训南平，每月课士，自办供具。所奖拔，咸得人，不问修脡。而食贫有行者，力造就之，祀先师必求丰腆，出橐金以佐。每有颁赐，悉加封贮，以购学田。左迁归，犹解装，助建双塔。诸生勒碑颂之。
　　刘哻，万州人。天顺间任南平丞，宽惠谦谨，礼遇贤士。创庙学，修坛壝，区画有法。莅官六载，致仕。
　　汤恩，武进人。嘉靖，中任南平典史。廉能有声，获上得民，艰於嗣息，叹曰：“吾无子也，钱何为？但令南邑后世，知有汤典史耳。”及归，民立碑，以志去思。
　　杨忠，青州人。洪武间，任南平簿，廉静质直，不苟同於人。而加意恤民，礼士，舆论高之。
　　姚泰，泰州人。天顺间任南平簿，廉介公平，催科不扰，爱民如子。馈遗，一无所受。去之日，行李萧然。
　　覃彬，马平人。弘治间，由监生为南平簿，刚明果断，不避权要。遇事敢为。吏畏民服。郡守旌以联云：“清慎持身，与百姓秋毫无犯；公勤莅政，以一人数事常兼。”三载乞休云。
　　王士和，字端育，号味艾，江西金溪人。父丞，年六十，以端午日举公，窃喜曰：田文、贾充俱以是日生，相传谓高大於父，吾门其以是儿兴乎？公幼即奇颖，书无不记，慨然以节义文章自命。中崇正庚午举人。历两都之变，哀恸几失明。丙戌七月二十六日以兵部主事，屡疏为监国嘉纳，授知延平府。当国事播迁，纷嚣决裂。公劳瘁粗定，约以六事进陈，皆国计民隐，八月二十二日，征南将军贝勒孛师薄城下，时百寮已争先拥卫去。独公留守，欲背城借一，而诸军皆亡。己而登陴力守，士民复逃窜殆尽。公归署题壁云：朔风烈烈捣虚城。正气从来履险贞。一月守延甘殉难，孤忠千载有谁明。遂衣冠怀印，北面再拜，从容缢死。南下将卒悉惊叹称忠。执公长子宗翰见贝勒，官以父官。翰泣辞，愿扶榇归。赖郡人鸿胪鸣赞练国本，生员国采为具殡殓。延民感其忠，合祀之於大忠祠。生平所著有：《率意录》、《乔木居集》及《秋兴纪事》诸刻。
	

清
	

　　汪蘅，字倪怀，湖广人。顺治己丑进士，知南平县。博学工诗文，作兴学校立耕瑶社，勤会课，故事，子衿谒见，皆持手版。蘅第令投刺，以扬士气。才长政敏，士民德之。
　　章世德，池州人。康熙壬戌进士，知南平县。时久困大当，虽经宪禁，犹未尽革。世德至，力为奉行，积害遂除，编审虚丁，悉豁免之。县当四冲，往来辐辏，皆躬亲支应，不令扰民。以劳，卒於官。卒之日，狱中累囚，有号哭失声者。
　　朱夔，字舜一，奉天镶白旗人。康熙五十六年三月莅任，廉敏明察，宽严互济，吏畏民怀。待百姓如赤子，拊循燠咻，惟恐或伤。而锄强惩暴，不少宽假。然当其罪而止，无多求也。每折一狱，阖邑颂明允焉。积谷旧多浮额，胥隶中饱，为数不资。於村落愚民，苛索尤甚，乡里苦之！俟於常额十八石外，无所取於民间。岁免徵谷以千石计。至於绝包苴杜请1托。案无留牍，役鲜奸贪。缉盗禁赌，中夜巡行，虽严寒不辍。善政难以悉数。於“清慎勤”三字，洵无忝云。
　　许廷璠，临桂人。由举人知南平县，为治息事宁人，讼狱一清。邑苦虚粮，廷璠查出逃绝空田一百四十馀顷，鱼课米七十馀石，具详豁免。又因就粮匀丁，南邑丁多田少，不敷匀派，仍摊通县壮丁完纳，贫民不堪。会编审之期，往复请命，详免浮丁银三千二百一十八两。续复请豁缺额田内无徵丁银三百六十五两。士民戴德，立碑颂之。
　　【校】1.请：原本作“诗”字，今据改。
　　刘辰骏，武进人。以庠生荐举贤良方正，授将乐县，调繁闽县，转补南平。洁己爱民，尤慎於狱，多所平反。寻以艰解任，巡道张坦延为道南山长，师模端肃，郡名宿多往从，书院之兴，盖由之始。
　　苏渭生，新平人。由举人以军功，选授南平知县。勤於政治，率多振兴，广修学宫。自祠庙以及道路桥梁，悉捐金葺治。李文靖、朱文公特祠，未有祭项，详请动支地租，春秋致祭。建育婴堂，区画款项，以赡褓母。量移海疆，值宾兴犹寄金为诸生卷费。勤勤於爱士如此。
　　李浚源，山阴人。由举人令南平，宽和爱士，恬淡恤民。在任六载，邑人德之！
　　王裕增，仁和人。乾隆中以进士令永安，丙戌夏署南平。莅治精明，庭无留狱。
　　张为钧，安乡人。由副贡令长乐，乾隆丁亥秋署南平。勤俭自持，加意学校。清出礼门基址，以复旧规。未周，回任长乐，送者遮道。
　　倪庆，成都人。由举人令南平，甫下车，课士问俗，禁赌锄强。廉获盗贼，以六畜涂其面，奸邪敛迹，民赖以安。
　　杨桂森，字××云南石屏州人。嘉庆十二年由庶吉士出宰南平，甫下车，为文告城隍神，以清廉自矢。有曰：“自今指誓以后，敢有一念游移，久而变其操，或升调他方，而易其节者，吾神定以今日之言诛有司，有司不敢辞也。”语出至诚。四阅月时苦枯旱，祷於龙神，甘霖立沛。延见绅耆，询悉利弊。约束胥役，剔除奸蠹。葺署内小芸阁，每月十二日课生童於内，亲为评定给赏。询知四乡子弟失学，苦於无师。次年清厘寺僧逋赋，查出寺租九百馀石。摊完积欠外，提出三百二十石，分设若村、白塔、明洋当，龙窟、馀东、保福、虎鼻山，林重寺等处义学。就近拨给馆谷，自是乡隅，始多向学。复捐俸新建腰塘九所，於西北路详明拨兵防守，以便督缉。其洁己奉公如此。在任重修邑志，并罗李二先生墓。至建言当道，明白晓畅。判决词讼，民无冤抑，洵不愧儒吏云。
　　何昌楙，山阴人。为南平丞，分驻峡阳。洁清自好，从不妄准一词。有投牒者，必反覆开示，俾知感悟，不至终讼。胥役皆欲退去。后署县篆，清操愈励，升罗源令，卒。
　　李生光，顺天人。顺治间大历巡检，甫莅任，密访不轨者，戎以自新。不孝者，痛惩以法。俗有以符咒托神惑众者，闻生光至，遁去。自是所辖无奸民。
　　蔡启昀，江西　人。同治三年署南平篆，清廉爱士，杜绝苞苴㈠。时值军兴，驿站夫马，厨传供给，负累数千金。当县试日，有浼人以千金求案首者，坚郤之。后以亏空免。临行，父老饯送，以果一、盐一、水一饯之，谓为“果然清”云。
　　【注】㈠　苞苴：送礼的包裹，指行贿的东西。
　　孙兴寿，字小濂，浙江嘉兴人。由拔贡中癸酉经魁，入京考取咸安宫教习。光绪十二年冬抵任，不携眷属，行李萧然，惟书数簏。为人坚苦耐劳，能薄嗜欲，自奉俭约，而爱士恤民，虽费不计。莅任五载，从不闻催科。遇命案下乡，严束胥役，不取舆费。有争讼者，多方开导，令自悔息。尤顾惜士体。十三年哥匪蠢动，彻夜巡逻，不下榻者累月。一日傍晚，有鸡公船数十艘，多藏军械，泊河下。民心惊惶，公闻之，即带亲勇，按船盘查，搜得白布枪械无数。随拘船首四人讯办，帖然无事，其临事果决如此。每届冬防查夜，漏尽始归，严寒勿辞。故公在任，娼赌敛迹，盗贼衰息。公之勤劳，诚不可及也。后调任龙溪，复调松溪，俱以清勤见称云。
　　谢金銮，字退谷，侯官人。乾隆戊申举人，嘉庆间任南平教谕十三年，协修邑志。循循以孝友教人，孝廉黄俊苑时为诸生从之游。公语以笃实为己之学，以程朱为宗。所著有：《教谕语》。祀侯官乡贤。子宗本丁酉举人，宗善丁酉拔贡。
　　刘烈，南平教谕，课士特勤。有诸生林某，因族人虚粮累，被差锁手，林殴之。邑宰怒其殴差，请公到堂戒斥！公曰：“戒饬秀才，当在明伦堂。林不任咎，奚以责为？”竟携林生出，宰怒，申宪谓其庇林。公谕林曰：“国课当完耳，盖先倡输？”诸生应之。宰封枢，欲坐林罪。公禀诸上宪，准其输完，林得无事。诸生於海公祠左以禄位，与林大莱广文同祀。
　　许献诹，字传业，福州举人。同治末，任南平教谕。清廉俭朴，寡言笑，工文，善草书。校勘旧志，具见细心。频年课士，勤於改削。入泮卯金，不计多寡，士类称之。

	

清

	

	

道

	

　　胡应泰，北平人。进士1出身，善书法。咸丰三年，由福州府调署道篆。时土寇窃发，公善卜，预请省兵驻延。闻永沙失守，截留过境饷银数万。四月杪，红巾匪首黄有使拥匪众数千薄2城下。公请益兵，令善水者至水口催军。贼围十三日，省兵至，内外夹攻，贼逸去。同时协戎李寿春由武探花任延协，先期率营兵往西芹御贼。适宋千总中伏阵亡。公欲死战，卒跪请曰：“愿公退保城池。”於是躬率士卒，昼夜巡守不懈。贼有逾城入者，公持大砍刀，立毙数人，又斩执旗者，贼始退。续率省兵击贼，围解。积劳成疾，卒於任。阖城感其德，皆为挂孝。时有：“神机妙算胡道台，尽忠报国李协台”之谣。遂以胡李二公祀书院四贤祠左。
　　【校】1.士：原本作“土”字，当误，今据改。
　　　　　2.薄：原本作“簿”字，今据改。
　　袁艮，字绩懋，以探花任道篆。廉谨自持，谦和接下。时奉命兼办军务，值发逆据建昌，分扰邵武。上游告急，公率兵防堵。顺昌发逆大股踪至，兵溃，公殉难於顺昌。事闻，赠恤如例。诏建专祠，与延守金公合祀焉。子学显后宰南平，捐金增修之。
　　周立瀛，江西进士。同治间，由福州府署道篆。性清廉，爱民养士。邑有棑捐，定章拨充膏伙。按年拨买义谷千石，教养兼施，民歌惠政。续以母老，请终养归。

	

府

	

　　金万清，宇谷生，浙江人。先以进士知永安县事，爱民如子。每相验下乡，单车屏从，不令供给，自开舆费。询民疾苦，剖决如流，案无冤滥。建设斗山燕江书院，捐廉罚款，以资膏伙，士民德之甚深。及升署延平府，刚正廉明，一如治永时。永民闻公至，或不远数百里谒公，间道其被匪苦状。公闻之，惄焉不安。禀诸上宪，请兵剿办。适顺昌土寇猖獗，公奉命往查缉，获贼匪悉戮之。亲往万全坑匪巢督剿，众寡不敌，为贼所获，不屈。贼怒，分裂其尸，焚骨灰烬。永安之民，无不堕泪。事闻，赠太仆寺卿，恤荫如例，诏建祠，与观察袁公并祀之。公当督剿时，先为文，以告天曰：“万清既非吏才，又乏将略。偶幸邀乎科第，遂筮仕於南闽。未洽弦歌之化，十载临民，滥膺簪绂之荣，一麾出守。窃欲仪型下属，管钥上游。无如德薄位尊，鼎真覆餗。进锐退速，师或舆尸。嗟赤子之无辜，值红巾之肆虐。良以有司失德，故降之灾。自知无善及人，不称其职。伏维神明，悯兹下民，殄彼群丑。俾金戈铁马，随霖雨以俱来，庶白叟黄童，拜英风於不朽，否则万清不能与地方俱存，惟愿先百姓而死。幽明理一，梦寐路通。乞赐先机，俯垂照鉴，谨告。”今读其文，犹见其热忱云。
　　杨福五，道光庚子进士。咸丰末守延平，吏畏民怀。时台勇驻延，公禁赌，勇沿街设赌具，口出詈言。公下舆，自擒二人。即升堂笞责勇，率数百人持枪炮，畏公威不敢犯。自是林统领严加约束，日以训练，演铳为事，民赖以安。辛酉公卒於署，或梦其为府城隍神云。
　　赵均，字樾芗，浙江绍兴人。同治六年知延平府事，时粤逆初平，上游各属，伏莽未靖，公履任举办联甲，城设总局，四隅设分局，四十二处。立门牌，稽查户口。注重山厂客民，以清匪源。自南邑起，推行各属。著《种棉说》，劝民种植。乡愚民贫，生女或不举，往往溺毙。公心恻然，详请道宪周公立瀛，修改天宁寺旁屋，设育婴堂。收四乡自送女婴，觅雇乳媪以养之。订定章程，劝殷商多题善愿，每愿三百文。并薄捐茶箱百货，以其馀，市田租百馀石。至今数十年，救哺女婴数千，皆公之恩也。复捐廉，兴修府县学宫。公干事明练，有吏才，故能有成。洵足与召父杜母齐芳矣。
　　董兆奎，以翰林典试江西，乡闱。於光绪二年任延平知府，适清泰坊民与耶稣教民争，教民捏以绅衿主使，奉檄解省。公不令知，申文辨1白，拂上意。解任调省，阖城绅民饯送。事平、回任。公驭下严，吏不敢作奸。月为诸生评甲乙。续丁内艰，服阕、改任广信府，亦著循声。
　　雷榜荣，字瀛仙，陕西朝邑进士。由部曹任延平，政尚简静，教养为先。当下车时，遍召诸生试之，择其尤者，令月呈三艺，亲为改窜。光绪丙戌十二年五月，东溪大水，漂流民屋无算。公焚香告天曰：“民何辜？愿以身代。”泣下数行，午刻水退。煮粥以食城外之不能爨者。十三年哥匪潜迹郡城，邑绅请办保甲。公乃借拨考棚育婴款五百金与之，曰：“城全民安，赔累所不惜也。”闻王台匪惊扰，公往谕之而安。后兼护道篆，以老病告归。子如同，登甲辰进士。
　　【校】1.辨：原本作“办”字，今据改。

	

附武绩

	

	

元

	

　　李铉，字伯鼎，至正间袭兄钧副万户，守延平。擒宁化寨寇魏梅受，解福州围。击福安寇，战於泗洲桥，弗克死之。赋诗有：“君亲恩莫报，忠孝事难全”之句。事闻，追赠镇国上将，江东道都元帅护军，陇西郡公。

	

明

	

　　丁泉，汶上人。为延平卫指挥同知。正统间，罗丕寇沙县，泉率众奋勇先登，杀获甚多。复捣其垒，俘贼首萧政通、林福禄等。后升都指挥佥事。天顺六年，上杭寇起，泉往御，邑赖以全。明年，寇复来攻，泉且战且守，寇力屈而去。未几，巡方伍骥奉命督都司往剿。泉独入巢穴，攻破石马岐等寨，卒与贼遇，力战而死，邑民哀感，为像祠之。成化十年，知县萧宠以闻，朝命赐额褒忠，命有司岁时致祭。
　　金广，固始人，卫指挥佥事，时邓茂七虽就戮，馀孽金洪三等未殄，广率壮士追歼之。贼平，升本卫同知。
　　金鼎臣，袭职指挥同知。司屯务，清出匿田百亩，恤军修城，有保障功。五登荐牍，历升蓟镇游击。

	

清

	

　　张国柱，辽东人。官副总兵，镇延平。值揭竿蜂起，山海交讧，蔓延八郡。顺治丁亥八月建宁陷，延六邑，先后遭掠。孤城四面受敌，官民危疑。国柱从容守御，冲围陷阵，辄以身先。所至，望风解散，拾所弃军资器械无算。闻其声者，有小张飞之目。戊子三月，大兵复建宁，延围以解。反为同事所诬，几受拷掠，百姓愿以身代。当道悟，寝其事。改海口云霄镇，卒於阵。
　　张天禄，援剿副总兵官。顺治九年，延寇陈统等，分据大界、七里、馀东、漳湖坂各处。为乱数年，百姓苦之。天禄兵次建宁、赴诉者云集，佯为不理；阴发兵分击诸寨，擒渠魁黄云纪、陈三等十六人，俘贼卒四百馀人，阖郡官吏趋赴演武亭，集民，兵环观诸路槛囚，一时毕至，斩级自旦及暮。复於人丛中，缚所抚反侧子，戮其一二以示威，馀皆胆落，诸路悉平，民大称快。
　　柴自新，字鼎臣，陵县人。延平右营守备，顺治三年，南征之役，自仙霞直抵延平。兵不驻城，市不易肆，一郡生灵，咸沐其德。其时以署守备并防七邑。值上游四郡，寇乱蜂起，率众攻劫城邑，焚毁民居。破将乐，戕杀邑令，又破顺昌及沙尤二邑。自新东西剿杀，平定功多。十年仙塘巨贼吴赛娘，聚众结寨七十馀处，索饷掠财，弥漫无极。自新语协镇：“各寨岩石阻险，兵难骤进，当以计破之。”逾年，遂单骑入赛娘寨，谕以祸福，俾投诚。赛娘怀疑未决，因请治具1，要以誓盟，保无虞。次日，置酒小楼上，於楼下犒其军。饮至二更，自新骤起，斩赛娘首，用衣裹之。大2呼，从楼上跳下，率随行兵士，奋勇杀出，贼各逃散。星夜驰至归化，报闻，高贺二副总大喜，士民争奉牛酒郊迎。次年，又有会石强寇杨成洪，假名联甲，勒派乡都助饷，每月千计。又招纳亡命，劫夺官运钱粮。时自新调防尤溪，高副总至将乐，急趣自新回县赞画。次日，即合诸路官兵进剿，贼悉众拒斗。官兵追杀，阵歼成洪，生擒贼首扬君赞、廖众珍等十馀人，乱平，百姓庆更生云。
　　李寿春　　人，武探花，咸丰二年任延平协副将，有勇力，常持大刀四十3觔。时值多事，讲求武备，至三年四月间，红巾黄有使作乱於永安，沙县既陷，随下攻郡城，李协先出防西郊，贼至，急入城守，贼数千环攻数日，一旦昧爽，贼由东门龙山偷入，守者觉，李协闻警，手提大刀驰上山，杀数人，旋击贼退，城得以全。适省授兵至，遂率兵，开城出战，加攻破之。月馀积劳疾4，卒於署。阖城士民，为之挂孝泣祭。
　　【校】1.具：原本作“其”字，今据改。
　　　　　2.大：原本作“太”字，今据改。
　　　　　3.十：原本作“四觔”，当误，今补。
　　　　　4.疾：原本作“族”字，今据改。

儒林传第二十四

　　以道得民曰儒，古之儒者，以道为己任。故尼山述六经，明帝王之治。子舆作七篇，叙见闻之知。皆以统绪所寄，有待於后儒也乎。汉兴、六经始立学官，贾、董、许、郑㈠诸儒，类能本其师说，守其家法。虽裒残诂遗，未遑折衷，亦一代之师资也。濂溪生宋，挺继孔门，二程讲学河南，渊源始大。於是龟山立雪，得程正宗。仲素、愿中并起剑津，紫阳执业，亲接讲坛。全体备於平实，综幽微於日中。道无津涯，由四贤求之，则有其舟航矣。间尝考其生之先后，不过数十年。地之相去，百里而近。师弟亲承，四嬗一脉。流风馀韵，迄於明清之季而未湮。后之有志於儒者，要当法乡先生之为学，身体而力行之，则庶无愧於儒矣。故统叙其本始，及其流衍，以列传首。
　　【注】㈠　贾、董、许、郑诸儒：汉贾谊、董仲舒、许慎、郑玄诸人，皆汉朝大儒。

	

宋

	

　　杨时，字中立，五世祖自宏农避地居将乐。时生即颖异，幼能属文。稍长，潜心经史。熙宁九年登进士第。时河南程颢与弟颐，讲孔孟绝学於熙丰之际。河洛之士，翕然师之。时调官不赴，以师礼见颢於颍昌，相得甚欢。其归也，颢目送之曰：“吾道南矣。”四年而颢卒，时闻之，设位哭於寝门，而以书讣告同学。至是又见程颐於洛，时年四十矣。一日，见颐，颐偶暝坐，时与游酢，侍立不去。颐既觉，则门外雪深一尺矣。关西张载尝著西铭，二程深推服之。时疑其近於兼爱，与其师颐辩论往复，闻理一分殊之说，始豁然无疑。杜门不仕者十年。久之，历知浏阳、馀杭、萧山三县，皆有惠政，民思之不忘。张舜民往谏垣荐之，得荆州教授。时安於州县，未尝求闻达，而德望日重。四方之士，不远千里从之游，号曰：龟山先生。时天下多故，有言於蔡京者，以为事至此必败，宜引旧德老成，置诸左右，庶几犹可及。京是之。会有使高丽者，国王问：“龟山安在？”使回以闻，召为秘书郎，迁著作郎，及面对，奏曰：“尧舜曰：‘允执厥中。’孟子曰：‘汤执中。’洪范曰：‘皇建其有极㈠。’历世圣人由斯道也。熙宁初，大臣文六艺之言，以行其私，祖宗之法，纷更殆尽。元祐继之，尽复祖宗之旧。熙宁之法，一切废革。至绍圣，崇宁，抑又甚焉。凡元祐之政事，著在令甲皆焚之，以灭其迹。自是分为二党，缙绅之祸，至今未殄。臣愿明召有司，条具祖宗之法，著为纲目。有宜於今者，举而行之。当损益者，损益之。元祐熙丰，姑置勿问，一趋於中而已。”朝廷方图燕云，虚内事外。时遂陈时政之弊，且谓燕云之师，宜退守内地，以省转输之劳。募边民为弓弩手，以杀常胜军之势。又言：“都城居四达之衢，无高山巨浸以为阻卫。土1人怀异心，缓急不可倚仗。”执政不能用。登对，力陈君臣警戒，正在无虞之时，乞为宣和会计录，以周知天下之财物，出入之数。徽宗首肯之。除迩英殿说书，闻金人入攻、谓执政曰： “今日事势，如积薪已燃，当自奋励，以竦动观听。若示以怯懦之形，委靡不振，则事去矣。昔汲黯在朝，淮南寝谋。论黯之才，未必能过公孙宏辈也，特其直气可以镇压奸雄之心尔。朝廷威望不振，使奸雄一以宏辈视之，则无复可为也。要害之地，当严为守备，比至都城，尚何及哉。近边州军宜坚壁清野，勿与之战，使之自困。若攻城略地，当遣援兵追袭，使之腹背受敌，则可以制胜矣”。且谓：“今日之事，当以收人心为先。人心不附，虽有高城深池，坚甲利兵不足恃也。免夫之役㈡，毒被海内。京城聚敛东南花石，其害尤甚。前此盖尝罢之，诏墨未乾，而花石供奉之舟，已衔尾矣。今虽复申前令，而祸根不除，人谁信之？欲致人和，去此三者，正今日之先务也。”金人围京城，勤王之兵四集，而莫相统一。时言：“唐九节度师，不立统帅。虽李、郭之善用兵，犹不免败衄。今诸路乌合之众，臣谓当立统帅，一号令，示纪律，而后士卒始用命。”又言：“童贯为三路大帅，敌人侵疆，弃军而归。孥戮之有馀罪，朝廷置之不问。故梁方平、何灌皆相继而遁。当正典刑，以为臣子不忠者戒。童贯握兵二十馀年，覆军杀将，驯至今日。比闻防城，仍用阉人，覆车之辙，不可复蹈。”疏上，除右谏议大夫，兼侍讲。敌兵初退，议者欲割三镇以讲和。时极言不可，曰：“河朔朝廷重地，而三镇又河朔之要藩也。自周世宗迄太祖太宗，百战而后得之。一旦弃之北廷，使敌骑疾驱，贯吾腹心，不数日可至京城。今闻三镇之民，以死拒之。三镇拒其前，吾以重兵蹑其后，尚可为也。若种师道、刘安世皆一时名将，始至而未用，乞召问方略。”疏上，钦宗诏出师，而议者多执两端。时抗疏曰：“闻金人驻磁相破大名，劫掳驱掠，无有纪极。誓墨未乾，而背不旋踵。吾虽欲守和议，不可得也。夫越数千里之远，犯人国都，危道也。彼见勤王之师四集，是惧而归，非爱我而不攻也。朝廷割三镇二十州之地与之，是欲助寇而自攻耳。闻肃王初与之约，及河而返，今挟之以往，此败盟之大者。臣窃谓朝廷宜以肃王为问，责其败盟，必得肃王而后已。”时太原围闭数月，而姚古拥兵逗留不进。时上疏：“乞诛古以肃军政，拔偏裨之可将者代之。”不报。李纲之罢，太学生伏阙上书，乞留纲。种师道军民聚者数十万，朝廷欲禁防之。吴敏乞用时，以靖太学。时得召对，言：“诸生伏阙纷纷，忠於朝廷，非有他意。但择老成有行谊者为之长贰，则将自定。”钦宗曰：“无逾於卿。”遂以时兼国子祭酒。首言：“三省政事所出，六曹分治，各有攸司。今乃别辞官属，新进少年，未必贤於六曹长贰。”又言：“蔡京用事二十馀年，蠹国害民，几危宗社，人所切齿，而论其罪者，莫知其所本也。盖京以继述神宗为名，实挟王安石以图身利。故推尊安石加以王爵，配飨孔子庙廷。今日之祸，实安石有以启之。谨按，安石挟管、商之术，饰六艺以文。奸言变乱祖宗法度。当时司马光已言其害，当见於数十年之后，今日之事，若合符契。其著为邪说，以涂学者耳目，而败坏其心术者，不可缕数，姑即一二事明之。昔神宗尝称美汉文，惜百金，以罢露台。安石乃言，陛下若能以尧舜之道治天下，虽竭天下以自奉不为过。守财之言非正理。曾不知尧舜茅茨土阶，禹曰克俭於家。则竭天下以自奉者，必非尧舜之道。其后王黼以应奉花石之事，竭天下之力，号为享上，实安石有以倡之也。其释凫鹭守成之诗，於末章，则谓以道守成者，役使群众，泰而不为骄。宰制万物，费而不为侈，孰弊焉。以爱为事，诗之所言，正谓能持盈，则神祇祖考安乐之，而无后艰尔。自古释之者，未有泰而不骄，费而不为侈之说也。安石独倡为此说，以启人主之侈心。后蔡京辈轻费妄用，以侈靡为事。安石邪说之害如此。伏望追夺王爵。明诏中外，毁去配享之像。使邪说淫辞，不为学者之惑。”疏上，安石遂降从祀之列。士之习王氏学，取科第者，已数十年，不复知其非。忽闻以为邪说，议论纷然。谏官冯懈立主王氏，上疏，诋时。会学官中有忿争者，有旨学官并罢，时亦罢祭酒。时又言： “元祐党籍中，惟司马光一人独褒显。而未及吕公著、韩维、范纯仁、吕大防、安焘辈。建中初，言官陈瓘已褒赠，而未及邹浩。”於是元祐诸臣，皆次第牵复。寻四上章，乞罢谏省，除给事中，辞。乞致仕，除徽猷阁直学士，提举嵩山崇福宫。时力辞直学士之命，改除徽猷阁待制，提举崇福宫。陛辞，犹上书，乞选将练兵，为战守之备。高宗即位，除工部侍郎。陛对，言：“自古圣贤之君，未有不以兴学为务。”除兼侍读，乞修建炎会计录，乞恤勤王之兵，乞宽假言者。连章丐外，以龙图阁直学士，提举杭州洞霄宫。己而告老，以本官致仕。优游林泉，以著书讲学为事。卒年八十三，谥文靖。时在东都2：所交皆天下士，先达陈瓘、邹浩皆以师礼事时，暨渡江，东南学者，推时为程氏正宗。与胡安国往来讲论尤多。时浮沈州县四十七年，晚居谏省，仅九十日。凡所论列，皆切於世道。而其大者，则辟王氏，排和议，论三镇不可弃。其学自立雪程门，载道而南。一传而罗豫章，再传而李延平，又再传3而朱晦翁。理学大明，有功往圣。其源委脉络，皆出於时。所著有：《学庸论语解》、《易诗书礼记解》、《周礼解》、《经筵讲义》、《易春秋孟子义》、《较正伊川易三经义》、《辨字论说》、《列子解》、《庄子解》、《日录论》、《奏议诗文等集》子五、迪、迥、遹、适、造俱登进士。迪字遵道，亦从学伊川先生之门，伊川先生深器重之，称其好学质美。诸经皆通，於易春秋尤精。惜早卒，有遗文，朱文公为之跋。诸孙登科第者数十人。支裔昔有迁住南邑城乡。族属数百家，代有举报，祠孙奉祀。宋绍兴五年，诰赠左中大夫，赐赙葬。十二年追赠少师，谥文靖。咸淳三年敕建书院，御笔赐龟山书院额。仍照郡县拨田，以优其后，有司春秋致祭。元至正二十七年加赠太师，追封吴国公，明成化元年敕建道南祠。宏治九年从国子监博士杨廷用之请，赐爵将乐伯，从祀孔子庙廷。清康熙四十五年允督学臣沈涵请，御赐书祠额曰：“程氏正宗”。
　　【注】㈠　皇建其有极：善于抓国家大事，且处理得当。
　　　　　㈡　免夫之役：宋王安石新法之一，出金钱归官而免去赋役。
　　【校】1.土：原本作“士”字，今据改。
　　　　　2.都：原本作“郡”字，今据改。
　　　　　3.传：原本作“傅”字，今据改。
　　罗从彦字仲素，先世自豫章避地南剑，因家剑浦，后徙沙县。曾祖文弼，祖世南，父神继。宋神宗熙宁五年生从彦。幼颖悟，不为语言文字之学。及长，严毅清苦，笃志求道。初从吴仪游，已而闻同郡杨时得河南程氏学，慨然慕之。时为萧山令，徒步往见，三日惊汗浃背曰：“不至是，几虚过一生。”时亦许其可与言道。常讲易至乾九四爻云：“曩闻伊川说甚好。”彦即走洛见而问之，颐反覆以告彦，谢曰：“闻之龟山具是矣。”乃归卒业，尽得不传之秘。时常语：“今之学者，只为不知为学之方；又不知学成要何用？此须是著力来实见圣贤所得之道。若只要博古通今为文章，作忠信愿悫，不为非义之事。则古来如此等人不少，且如东汉处士名节有闻者多，责以古圣贤之道，则略无毫发相似。以彼於道，初未有闻故也。方今学者，平居则曰：吾当为古人之所为。才有事到，便措置不得。由是观之，学而不闻，犹不学也。”又尝教：“学者读书之法，以身体之，以心验之。从容默会於幽闲静一之中，超然自得於书言象意之表。”盖其所得者如此。时之婿，沙县陈渊尝诣之，必竟日乃返，语人曰：“自吾交仲素，日闻所不闻。其奥学清节，真南州冠冕。”既而筑室罗源山中，绝意仕进，终日端坐，闲谒时将溪上，吟咏而归，恒充然自得焉。尝采祖宗故事，为《遵尧录》，靖康中拟献阙下，不果。尝与学者论治曰：“祖宗法度不可废，德泽不可恃。如废法度，则变乱之事起，恃德泽，则骄佚之心生。自古德泽最厚，莫如尧舜，向使子孙可恃，则尧舜必传其子。法度之明莫如周，向使子孙世守文、武、成、康之遗绪，虽至今存可也。”又曰：“君子在朝，则天下必治。盖君子进，则常有乱世之言㈠，使人主多忧，而善心生，故治。小人在朝，则天下乱。盖小人进，则常有治世之言，使人主多乐，而怠心生，故乱。”又曰：“天下之变，不起於四方，而起於朝廷。譬如人之伤气，则寒暑易侵。木之伤心，则风雨易折。故内有林甫之奸，则外必有禄山之乱，内有卢杞之奸，则外必有朱泚之叛。”其论士行，曰：“周孔之心，使人明道。学者果能明道，则周孔之心，深自得之。三代人才，得周孔之心而明道者多。故视死生去就，如寒暑昼夜之移，而忠义行之者易。至汉董仲舒、公孙弘倡言经术。唐韩愈、柳宗元夸尚古文。二者渐失周孔之心，於是明道者寡。视死生去就如万钧九鼎之重，而忠义行之者难。”又曰：“士之立朝，要以忠厚正直为本。正直则朝廷无过失，忠厚则天下无怨嗟。一於正直，而不忠厚，则渐入於刻。一於忠厚，而不正直，则流入於懦。”其议论醇正类此。朱熹谓龟山倡道东南，游其门者甚众。然深思力行，任重诣极者，仲素一人而已。绍兴二年特科，授博罗主簿。未几卒，年六十四。世称豫章先生。一子敦叙。其遗书有：《诗解》、《春秋解》、《春秋指归》、《语孟师说》、《中庸说》、《遵尧录》、《台衡录》、《议论要语》、《二程龟山语录》。理宗淳祐七年谥文质1。万历间，从督学熊尚文之请，从祀孔子庙庭。清康熙四十五年赐御书祠额，曰：“奥学清节”。
　　李侗，字愿中，世居闽之南剑州，剑浦县，崇仁里，樟林乡。侗祖、父皆以儒学起家。宋元祐八年，侗始生。侗幼警悟，弱冠游乡校有声。政和六年，侗年二十四，始受学於郡人罗从彦。从彦学於杨时，时学於河南程灏程颐。两程之传，则於濂溪周敦颐辟始之。敦颐接千五百年已绝之统，以主静为学要。黄庭坚称其胸中洒落，如光风霁月，侗私淑焉。侗初见从彦书曰：“侗闻之，天下有三本焉。父生之，师教之，君治之，阙其一，则本不立。古之圣贤莫不有师，其肄业之勤惰，涉道之浅深，求益之先后，若存若亡，其详不可得而考。惟洙泗之门，七十二弟子之徒，议论问答。具在方册，有足稽焉，是得夫子而益明也。孟氏之后，道失所传。枝分派别，自立门户。天下真儒，不复见於世。其聚徒成群，所以相传授者，句读文义而已耳，谓之熄焉可也。夫巫医乐师百工之人，其术贱，其能小，犹且莫不有师。儒者之道，可以善一身，可以理天下，可以配神明，而参变化。一失其传，而无所师，可不为之大哀耶！恭惟先生乡丈，服膺龟山之讲席有年矣。况尝及伊川先生之门，得不传於千五百岁之后。性明而修，行完而洁。扩之以广大，体之以仁恕。精深微妙，各极其至。汉唐诸儒，无近似者。至於不言，而饮人以和。与人并立，而使人化。如春风发物，盖亦莫知其所以然也。凡读圣贤书，粗有识见者，孰不愿授经门下，以质所疑。至於异端之人，固当置而勿论也。侗之愚鄙，欲操祓彗，以供扫除，几年於兹矣。徒以习举子业，不得服役於门下，先生想不谓其可弃也。且侗之不肖，今日拳拳欲求教於先生者，以谓所求有大於利禄也。抑侗闻之，道之可以治心，犹食之充饥，衣之御寒也。人有迫於饥寒之患者，遑遑焉为衣食之谋，造次颠沛未始忘也。至於心之不治，有没世而不知虑者，岂爱心不若口体哉？弗思甚矣！然饥而思食，不过菽粟之甘。寒而求衣，不过绨布之温，道之所可贵者，亦不过君臣、父子、夫妇、长幼、朋友之间，行之以仁义忠信而已耳。舍此之不务，而必求夫诬诡谲怪，可以骇人耳目者而学之。是犹饥寒切身者，不知菽粟绨布之为美，而必期乎珍异侈美之奉焉。求之难得，享之难安，终亦必亡而已矣。侗不量资质之陋，妄意於此。徒以祖父以儒学起家，不忍坠箕裘之业。孳孳矻矻，为利禄之学，两终星纪，虽知真儒有作，闻风而起，固不若先生。亲炙之得於动静语默之间，目击而意会也。身为男子，生在中华，又幸而得闻先生长者之风十年，於今二十有四岁矣。茫乎未有所止，烛理不明，而是非无以辨，宅心不广，而喜怒易以摇。操履不完，而悔吝多。精神不充，而智巧袭。拣焉而不净。守焉而不敷。朝夕恐惧，不啻犹饥寒之切身者，求充饥御寒之具也。不然，安敢以不肖之身，为先生长者之累哉！圣学未有见处，在佛子中：有绝嗜欲，捐想念，即无住以生身者，特相与游，亦足以澄汰滓秽，洗涤垢坌，忘情乾慧，得所休歇，言踪义路，有依倚处，日用之中，不无益也。若曰儒者之道，可会为一。所以穷理尽性，治国平天下者，举积於此，非自愚则欺也，众人皆坐侗以此，而不知侗暂引此，以为入道之门也。仰惟先生，不言而饮人以和，接物而与之为春。未占而孚，无有远迩。此侗所以愿受业於门下，以求安身之要，故吾可舍今我，尚存昔之所趋，无涂辙之可留。今之所受，无关键之能碍。气质之偏者，将随学而变。染习之久者，将随释而融。启之迪之辅之翼之，使由正路行，而心有所舍，则俯焉日有孳孳，死而后已。侗当守此，不敢自弃於门下也。”侗书，意精语粹，醇乎其醇。盖未见从彦，已能体道之融若此。既从从彦，得河洛之学，春秋、中庸、语、孟之说。从彦好静坐，侗退入室中亦静坐。从彦令於静中看喜怒哀乐未发前气象，而求所谓中者。久之，而於天下之理，该摄洞贯，以次融释，各有条序。从彦称曰：“愿中求道甚锐，趋向大抵近正。”亟许焉！作诗勉其意。从彦清介绝俗，虽里人鲜克知之，见侗从游受业，或颇非笑。侗若不闻，从之数年，尽得其所传之奥。退而屏居山田，结茅水竹间，谢绝世故。一志於圣人绝学，体验四十馀年，皆诣乎极。绍兴二十三年癸酉，侗六十一岁。是年夏、朱熹来受学於门。熹初师刘屏山、胡籍溪、自以为於道未有所得，乃见侗。熹强志博见，凌高厉空。初见侗，即与论禅。侗正其误曰：悬空理会面前事，郤理会不得道。亦无玄妙，只在日用间，著实做工夫处理会，便自见也。教熹看圣贤言语，熹将圣贤书读之，渐渐有味，顿悟异学之失。乃返博归约，就平实处为学，於道日进，侗喜之，尝与罗博文书曰：“元晦进学甚力，乐善畏义，吾党鲜有，晚得此人，商量所疑，甚慰！”又曰：“此人极颖悟，力行可畏！讲学极造其微处。某因追求有所省，渠所论难处，皆是操戈入室。俱从原头体认来，所以好说话，某昔於罗先生得入处，后无朋友，几放倒了。得渠如此，极有益，渠初从谦，开善处下工夫来，故皆就里面体认。今既论难，见儒者络脉，极能指其差误之处，自见罗先生来，未见有如此者。”又云：“此人别无他事，一味潜心於此。初讲学时，颇为道理所缚，今渐能融释於日用处，一意下工夫，若於此渐熟，则体用合矣。此道理全在日用处熟，若静处有，而动处无，即非矣。”戊寅春熹见侗於延平。庚辰冬，又见侗於延平，寓居舍傍，西林院者阅月。壬午春，迎谒侗於建安，遂与俱归延平，复离西林者数月。答问论难，及往来书甚夥。熹之能承圣道者，皆得之於侗。侗之论易曰：“尹和靖谓：伊川易传所称、体用一源，显微无间，为最切要。然须看得六十四卦，三百八十四爻，都有下落处，方可语此。若学者未曾子细理会，与之如此说，是误之也。”其论诗曰：“诗人兴剌，虽亦曲折达心之精微，然必止乎礼义，夫子删而取之以此尔。若不止於礼义，即邪也。故诗三百，一言以蔽之，思无邪而已。颂鲁侯者偶於形容盛德如此於马，言之者又有秉心塞渊，然后牝三千之意。”其论春秋曰： “鲁桓公二年，滕子来朝，考之《春秋》，夫子凡所书诸侯来朝者，皆不与其朝也。胡文定谓诸侯之朝，无有合於先王之时世朝之礼者，故书皆讥之也。滕本称侯，此来朝称子者，以讨乱贼之党，於义为精。若以为滕，自此终春秋之世，不复称侯，为其祖世有罪，而并贬其子孙。非春秋与人改过迁善，又善善长，恶恶短之意。观夫子所书，讨乱之法甚严，滕不以桓之不义而朝之，只在於合党缔交，此夷狄也，既已贬矣。后世子孙，碌碌无闻，无以自见於时。又壤地褊小，本一子男之国。宋之盟，《左传》有宋人请滕，欲以为私属，则不自强，而碌碌於时者久矣。自宜贬也。若纪侯来朝，志不在於朝，桓则非滕子之类也。列国有急难，以义而动，又何贬乎纪侯。左氏作杞后有入杞之事传皆有说，胡氏因公谷作纪字如齐子纠左传作纳纠。伊川以二传为证，又尝有看春秋之法云：以传考经之事迹，以经别传之真伪。参考理义之长，求圣人所书之意，庶或得之。”又曰：“春秋一事，各是发明一例。如看风水，移步换形，但以今人之心，求圣人之意，未到圣人洒然处，不能无失耳。”又论公孙敖事曰：“公孙敖如京师不至而复，便是大不恭。鲁亦不再使人往，便是罪。盖经初无从己氏之说，胡文定有色出於性，淫出於气之说失之。” 又曰：“看左氏要见曲折。”又曰：“看春秋玩味久，必自有会心处。卒看不得，惟考其事，又玩味所书。抑扬予夺之处，看如何积道理多，庶渐见之。”其解论语曰：“孔子言，三年无改於父之道。所谓道者，是犹可以通行者也。三年之中，日月易迈。若稍稍有不惬意处，即率意改之，则孝子之心何在？如说春秋者，不忍遽变左氏有官命未改之类。有孝子之心者，自有所不忍耳。非斯须不忘，极体孝道者能如是乎？”论颜子足发，子夏起予曰：“颜子气象与子夏不同，先玩味二人气象於胸中，然后体会夫子之心，亦足以发与。起予者商也之语气，便自不同。颜子深潜纯粹，於圣人体段已具，故闻夫子之言，即默识心融，触处洞然，自有条理。故终日但见其不违如愚。退省其私，则於语默日用动容之间，皆足以发明夫子之道，坦然由之而无疑也。子夏因问诗如不得绘事后素之言，即礼后之意，未必到因问此一事，而夫子即可之，与颜子不同类也。”论志学章曰：“圣人之道，中庸立言，常以中人为说，必十年乃一进者。若使困而知学，积十年之久，日孳孳而不倦，是亦可以变化气质，而必一进也。若以卤莽灭裂之，学不用心焉，虽十年亦只是如此，则是自暴自弃之人尔。言十年之渐次所警乎学者，虽中才於夫子之道，皆可积习勉力而至焉，圣人非不可及也。”论忠恕一贯曰：“孟子称尧舜之道，孝弟而已，人皆足知之。但合内外之道，使之体用一原，显微无间，精粗不二，统同尽是此理，则非圣人不能是也。中庸曰：‘忠恕违道不远’，特起此以示人相近处。然不能贯之，则忠恕自是一忠恕耳。”论殷有三仁曰：“三人者，各以力量，竭力而为之，非有所择，此求仁得仁者也。微子义当去，箕子囚奴，偶不死耳。比干即以死谏，庶几感悟存祀。九畴皆后来事，初无此念也。仁只是理，初无彼此之辨。当理而无私心，即仁矣。”其解中庸曰：“鬼神章，发明微显之理，昭然易见。令学者有入头处。但看此理，须於四方八面，尽皆收入体究来，令有会心处方是。”又曰：“肫肫其仁，渊渊其渊，浩浩其天，乃体认到此，达天德之效处。就喜怒哀乐未发处，存养至此，气象尽有地位也。”其解孟子曰：“夜气之学，所以於学者有力者，须是兼旦昼存养之功，不至牿亡。即夜气清若旦昼间不能存养，即夜气何有？”又曰：“孟子言仁，人心也。心体通有无，贯幽明，无不包括，与人指示於发用处求之也。大抵学者多为私欲所分，故用力不精，不见其效。若欲於此进步，须把断诸路头，静坐默认，使之泥滓渐渐消去方可。”又曰：“孟子养气，大概是要得心与气合。不然心是心，气是气，不见所谓集义，终不能合一也。此心气合一之象，更用体察，令分晓路陌，方是。某寻常觉得於畔援歆羡之时，未必皆是正理。亦心与气合，到此若仿佛有此气象。一差则所失多矣。岂所谓浩然之气耶？某窃谓孟子所谓养气者，自是一端绪，须从知言处养来乃不差，先於此体认，令精审认取心与气合之时，不倚不偏气象，是如何方可看。易中所谓直方大不习无不利。然后不疑其所行皆沛然矣。”又曰：“心与气合者，不见所谓气，所谓心，浑然一理流浃也。到此田地，若更分别那个是心，那个是气，即劳攘耳。”又曰：“孟子对齐王，每遇一事，便有以处置将去。如说好货好色，便如是说此尽心道理。”又曰： “孟子言象忧亦忧，象喜亦喜，兄弟之亲，天理人伦，盖有本然之爱矣。虽有不令之人，傲狠斗阋於其间，而亲爱之本心，则有不可得而磨灭者，惟圣人尽性，故能全体此理。虽遭横逆之变，几杀其身，而此心湛然不可摇动。”其论学曰：“人之念虑，若是於显然过恶萌动，此却易见易除。却怕於猝然间底事，爆起来缠绕思念，将去不能除，此尤害事。”又曰：“道理须是日中体会，夜里却去静处坐地思量，方始有得。”又曰：“凡蹈危者虑深而获全，居安者患生於所忽。”又曰： “古之德人，言句皆自胸襟流出，非从颔颊拾来。如人平居谈话，不虑而发。今之学者，譬如鹦鹉，学人语言，所不学者，则不能耳。”又曰：“受形天地，各有定数。治乱穷通，断非人力。惟当守吾之正而已。然而爱身明道，修己俟时，则不可一日忘於心。此圣贤传心之要法，或者放肆自佚，惟责之人，不责之己，非也。” 又曰“阴阳之精散，而万物得之。凡丽於天，附於地，列於天地之两间，聚有类，分有群，生者形者色者，莫不分系於阴阳。阳以燥为性，以奇为数，以刚为体，其为气炎，其为形圆。浮而明，动而吐，皆物於阳者也。阴以湿为性，以耦为数，以柔为体。其为气凉，其为形方。沈而晦，静而翕，皆物於阴者也。”又曰：“动静真伪善恶，惟求静於未始有动之先，而性之静可见矣。求真於未始有伪之先，而性之真可见矣。求善於未始有恶之先，而性之善可见矣。”又曰：“虚一而静，心方实，则物乘之，物乘之则动，心方动，则气乘之，气乘之则惑，惑则斯不一矣。则喜怒哀乐皆不中节矣。”又曰：“思索义理，到纷乱窒塞处，须是一切扫去，放教胸中空荡荡地了郤。举起一看，便自觉得有下落处。”又曰“理会文字，须令一件融释了后，方更理会一件。凡遇一事，即当且就此事，反覆推寻，以究其理。待此一事融释脱落，然后循序有进，而别穷一事。如此既久，积累之多，胸中自当有洒然处，非文字言语之所及也。”又曰：“凡遇事大段排遣不去，只思古人所遭患难，有大不可堪者。持以自比，则亦可以少安矣。”又尝与熹书曰：“吾人大率坐此窘窭，百事驱遣不行。唯於稍易处，处之，为庶几尔。某村居兀坐，一无所为，亦以窘迫遇事窒塞处多，每以古人贫甚，极难堪处自体，即啜菽饮水，亦自馀矣。”又曰：“今学者之病，所患在於未有洒然冰解冻释处，纵有力持守，不过只是苛免，显然尤悔而已。”又曰：“吾辈立志已定，若看文字，心虑一澄然之时，略绰一见，心与理会，便是正理。若更生疑，即恐滞碍。”又曰：“遇事若能无毫发固滞，便是洒落，即此廓然大公，无彼己之偏倚，庶几於理道一贯。”又曰：“某自少时，从罗先生学问，四五十年。每遇情意不可堪处，即猛省提掇，以故初心未尝忘废。非不用力，而迄於今，更无进步处，常切静坐思之。疑於持守及日用尽有未合处，或更有关键未能融释也。大率今人与古人学殊不同，如孔门弟子，群居终日相切摩。又有夫子为依归，日用间相观感而化者甚多。恐於融释而脱落处，非言说可及也。不然，子贡何以谓性与天道不可得而闻耶？”又曰：“今之学者，虽能存养，知有此理。然旦昼之间，一有懈焉，遇事接物处，不觉打发机械，即离间而差矣。唯存养熟，理道明，习气渐尔消铄，道理油然而生，然后可进亦不易也。”又曰：“学者须见到心广体胖，遇事一一洒落处，方是道理。”又曰：“某寻常处事，每值情意迫切处，即以轻重本末处之，似少悔吝。愿於出处间更体此意。”又曰：“问学有未惬适处，只求诸心，若反身而诚，清通和乐之象见，即是自得处”。又曰：“论文字切在深潜缜密，然后蹊径不差。”又曰：“欲进学，须是尽放弃平日习气。更鞭饬所不及处，使之脱然，有自得处，始是道理。”又曰：“处事扰扰，便似内外离绝，不相该贯，此病可於静坐时收摄，将来看是如何？便如此，就偏著处理会。久之，知觉即渐渐可就道理矣。”又曰：“学者须自见得病痛窒碍处，然后可进。因此而修治之，推测自可见。”又曰：“有失处，罪已责躬，固不可无。然过此以往，又将奈何？常留此愧悔之念在胸中，郤是积下一团私意也。到此境界，须推求其所以愧悔不去，为何而来？且留意神化二字，所存者神，便能所过者化。私吝尽无，即浑是道理，即所过自然化矣。”又曰：“学问之道不在多言。但默坐澄心，体认天理。若见虽一毫私欲之发，亦自退听矣。”又曰：“大率有疑处，须静坐，体究人伦必明，天理必察。於日用处著力，可见端绪。”其论古人曰：“孔明不如子房之从容，子房不如孔明之正大。”其解《通书》、《西铭》皆挹其精。凡答问，多得之《程氏语录》及往往引重谢上蔡。侗拙於语言，然其讲道奥，析极秋毫。於无可语言处，以不言为言，具能得时行物生之妙！当时士大夫惑於王氏之学，南渡后，彝伦多，时论又牵於和议。侗尝与熹书曰：“以今日事势观之，处此时惟俭德避难，更加韬晦为得所。他皆不敢以姑息自恕之事奉闻也。”又曰当今之时，苟有修饬之士，须大段涵养韬晦始得。若一旦龃龉，有所去就，去流俗远矣。然以全体论之，得失未免相半也。”又曰：“韬晦二字，尝验之极难。非大段涵养深潜，定不能如此，遇事辄发矣。” 时熹将上封事，商之於侗。侗答云：“封事熟读数过，立意甚佳！今日所以不振，立志事功不成，正坐此以和议为名尔。书中所论甚善。见前此赦文中有和议处一条，又有事迫，许便宜从事之语，盖皆持两端，使人心疑也。要之断然不可和。自整顿纲纪，以大义断之，以示天下向背，立为国是可尔。明道语云：治道在於修已，责任求贤，封事中此意皆有之矣。甚善！甚善！吾侪虽在山野，忧世之心，但无所伸尔。亦可早发去为佳。”又答书曰：“今日之事，只为不曾於原本处理会。末流虽是，亦何益不共戴天。正今日第一义，举此不知其他，即宏上下之道而气正矣。”又答书云：“今日三纲不振，义利不分。缘三纲不振，故人心邪僻不堪用。致上下之气间隔，而中国之道衰。义利不分，自王安石用事，陷溺人心，今不知觉。如前日召旨有升擢差遣之类，缘有此利诱，故人只趋利，而不顾义，而主势孤。此二事皆今日之急者，欲於此留意二者。苟不尔，则是虽有粟，吾得而食诸也。”侗虽不用世，而议论侃正，盖能体用一原者，熹首用其说，以为对，世韪之！侗少年豪勇，夜醉，驰马数里而归。后养成徐缓，虽行二三里路，常委蛇缓步，如从容室中。寻常人唤人，唤之不至，声必厉。侗唤之不至，声不加於前。其居处有常，不作费力事。所居狭隘，屋宇卑小。然甚整齐潇洒，安物皆有常处。其制行不异於人。亦常为任希纯教授延入学作职事。居常无甚异同，颓如也。不好著书作文，若一田夫野老，乡曲子以善人称之。每终日危坐，神彩精朗。无隤堕气。侗於熹父松为同门友，雅重侗，沙县邓迪以“冰壶秋月”似之。侗生平得於周敦颐之洒落。熹称为依乎中庸，遁世不见知而不悔之君子，非谀也。侗子友直、信甫皆举进士。试吏傍郡，更请迎养。隆兴元年癸未，侗就养。自建安如铅山，访外家兄弟於昭武。既归，道出武彝，福唐守汪应辰以书礼来迎，求质所疑。十月侗应聘至福唐。方三日疾作，卒於府治之馆舍，年七十有一。侗孙护丧以归，葬於剑浦之瓦口乡。门人朱熹来会葬，为词以诔之，并志行状。熹竹林精舍成，行释菜礼。祀孔子以颜、曾、思、孟、周敦颐、程颢、程颐、邵雍、司马光、张载、并侗配享。熹述侗延平答问为一书，行於世。淳祐六年，提刑杨栋为请谥。七年赐谥“文靖”。元至正二十二年，以胡瑜请，赠太师，封越国公。明万历四十二年，从学臣熊尚文请，从祀孔庙。清康熙四十五年，允学臣沈涵疏，御书赐额曰：“静中气象”。
　　【注】㈠　常有乱世之言：指君子忧国忧民，劝人主多察看社会存在问题，而不骄傲自是。
　　【校】1.质：原本作“明”字，今据改。
　　朱熹，字元晦，一字仲晦，徽州婺源人。父松，谪尤溪尉，寓溪南郑氏而生熹。少有求道之志，家素贫。初依刘子羽居崇安。晚迁建阳之考亭。绍兴中第进士，待次同安簿。徒步来延平，从李侗游累年，所传河洛之学。孝宗立，应召上封事，言：“帝王之学，不可以不熟讲，修攘之计，不可以不早定，本原之地，不可以不加重。帝王之学，必先格物致知，以极事物之变，使义理之所存，纤悉毕照。则自然意诚心正，而可以应天下之务。”又曰：“今日之计，不过修政事，攘盗贼。然计不时定者，讲和之说误之也。”又曰：“四海利病，系斯民休戚。斯民休戚，系守令贤否。监司者，守令之纲。朝廷者，监司之本。本原之地，亦在朝廷而已。”隆兴初，复召入对，申言封事之意，而加剀切。时汤思退方倡和议，除武学博士待次。已而大臣相继论荐，皆不至。起知南康军。疏言：“天下之务，莫大於恤民。而恤民之本，在人君正心术以立纲纪。”反复千百言，极陈近习蒙蔽之状。以疾请辞，不报。陈俊卿等力荐，除江西常平茶盐使者，改浙东。入对，首陈灾异之由，与修德任人之说。所奏凡七事，上览奏，嘉纳之。下其“社仓法”於诸路。郑丙上疏，诋程氏之学，且以阻熹。熹入奏，终篇有曰：“愿陛下自今以往，一念之顷，必谨而察之。果天理耶，则敬以充之，而不使少有壅阏。果人欲耶，则敬以克之，而不使少有凝滞。推而至於言语动作之间，用人处事之际，无不以是裁之，则圣心洞然，中外融澈，而天下事将惟陛下所欲为，无不如志矣。”除崇政殿说书，以足疾辞。又投匦进封事，以天下大本，与今日急务为言。大本者，陛下之心志。急务者，则辅翼太子，选任大臣，振举纲维，变化风俗，爱养民力，修明军政是已。斯六者皆不可缓，而本在陛下一心，光宗朝，除知潭州，乞行经界从之，其后除命屡及门，皆不拜。宁宗即位，赵汝愚首荐，召赴行在奏事，除焕章阁待制侍讲，辞不获，入对。首劝宁宗尽负怼引慝之诚，致温定晨省之礼。又愿陛下日用之间，以求放心为之本，而於玩观经史，亲近儒学，益用力焉。数召大臣切劘治道。群臣进对，亦赐温颜，反覆访以求政事之得失，民情之休戚。而又因以察人之邪正短长，庶於天下之事，各得其理。又乞行孝宗通丧之礼，及议僖祖不当祧。韩侂胄自谓有定策功，居中用事。熹上疏，斥言左右窃柄之失。在讲筵，复申言之。未几，以宝文阁待制补郡。已而籍伪学诏落职罢祠。己未寝疾，辛酉，改大学诚意章。甲子，卒於正寝，是日大风拔木。洪水崩山。门人近者奔赴，远者为位而哭。其后学禁既解，追复原官，累赠宝谟阁直学士，谥曰：文。熹登第五十年，仕於外者九考。立朝仅四十六日，山林之日长，讲学之功深。其学大抵穷理以致其知，反躬以践其实。而以居敬为主。所著有：《易本义》、《启蒙蓍卦考误》、《诗集传》、《大学中庸章句》、《或问论语》、《孟子集注》、《太极图》、《通书》、《西铭解》、《楚辞集注辨证》、《韩文考异》。所编次有：《论孟集注》、《孟子指要》、《中庸辑略》、《孝经刊误》、《小学》、《通鉴纲目》、《宋名臣言行录》、《家礼》、《近思录》、《程氏遗书》、《伊洛渊源录》又有：《仪礼经传通解》未脱藁没。理宗朝，赠太师徽国公，从祀孔子庙廷，清朝康熙五十一年升“十哲”后，配享。
　　案：汉书，儒林传，传经家数，师弟备载，以见渊源一线。延平杨、罗、李、朱四先生生宋，后先相距不过数十年，师友过从，授受亲承、一脉联贯，皆属延郡人。南平为延负郭邑，昔附郡志，故前为立四贤合传，以志理学源流之所缘起也。今仍其旧，非敢摭他邑贤以为敝邑光也。且查杨龟山四子适之裔孙，居延之玉地、鸠源乡者，聚族数百馀户。朱子次子野之裔孙居延城乡者亦夥。现有遗像刻石，奉祀祠龛。宋人题赞，并勒清康熙颁赐程氏正宗御书，犹在玉地家祠，至今宝守。杨朱二贤裔，前代累以祠孙入邑庠，民国八年玉地全乡遭匪焚烧，而龟山祠，岿然独存，是亦龟山神灵所呵护也。故不敢以杨朱二贤，登诸流寓，使其贤裔自外於先人，窃有所未安也。

	

明

	

　　朱成文，字希纯，嘉靖壬子举人，授於潜令，究心理学，与田一庵、王龙溪、钱绪山，讲学天真书院。著《读书会要》、《越闽议略》、《天目剑津会语》、《锺台问答》、《续壤琐吟》、《艺林枝语》等集。子廷献字荩卿，万历癸酉乡荐，丁丑副榜。著有《启庄文稿》。

	

清
	

　　林昌麟，字尼臣，号青莲，又号北山，靖安令，松涛公次子也。祖居南邑西溪茶坑，发源天台。乃祖茶子公，讳就日，游楚黄，授麟经真诠。遂家府治北山，筑瑞雀楼为读书处。先生幼颖慧过人，见书即能悉记。茶子公初授以孝经，继授以春秋，便孜孜不辍，喜而不寐。茶子公指而谓之曰：“麟经家学，其始於予，而昌於子乎？先生遂以此命名焉。陈锺文公奇其才，以女妻之，及长，不从他师，随仲叔直庵公讳笔癸卯贤书游。咿唔瑞雀楼中，慨然曰：“人生岁月不可恃，壮盛智慧不吾来，不於此时有所著述，寂寂人间，徒湮没老耳，不几负此日月也哉？”因自朝至昃不遑，夜以继日，凡五经旨趣，圣贤微言，以及诗词歌赋，无不洞然於胸中，故其为文也，幽古离奇，无一语寄人篱下。顺治已亥松涛公出宰新城，先生天性孝友，随亲之任。督粮京师，同勷靡盐舟过镇江，有相者曰：“公福德俱佳，惜犹有未尽处。”从者呵之！先生敛容，肃然起敬，问故。相者曰：“天与君以才，不与君以寿。己运当有一津，过此应在古稀之外。”先生心焉藏之，遂绝意仕进。笃嗜诗书，虽仆仆风尘之下，终不以彼易此。道义之气，一发於诗歌。濡毫染纸，百韵俱落，倏忽淋漓其上矣。丁未松涛公再补丰城，丰，古饶邑也，车毂击人肩摩，车马辐辏，商贾奔驰，号为名胜区，且人文辈出，如丁澹园先生讳蕙，雷君讳曾，舒君讳其琯辈，皆玉堂伟望，积学有声，产於其地者。知先生湛深理学，爱之慕之，无不折节请教，游金焦二山，诸僚佐毕集，相与刻烛，以纪一时之胜。先生援笔立就，不假思维，在座者无不心异其才，咸庆公得有令子焉。癸丑春始回延，省萱亲。赴试补郡弟子员，卓有声名。然以耿逆之故，未及咨部。维时邦家多难，绸缪外侮，无有休息。亲族避难，踵至其门。先生於日用饮食，无不款纳如平时。未尝以时艰辞之，其豪侠如此。甲寅秋，元配陈孺人仙逝。高堂甘旨乏供，承亲命继室蔡孺人。乙卯松涛公又为督抚董公讳安国题请，旋调靖安。夫靖固山僻之区，经残破之后，一时盗贼充斥，人民多流亡。当事之题请也，亦谓公能致身报国，智勇兼全耳。先生闻之，寝不安席，食不甘味。思维此方，非可安坐而理，急辞萱堂。而数日至西江，兼程而进，人非不自惜也。顾以先生孝心纯笃，欲以勷父劳耳。始至之日，请於其父，布大公以招徕，开至诚以安抚其民。去而为盗者，咸投忱待命，不啻如晋悼公服郑焉。佐靖数年，钱谷簿书，代亲维持，绝不假手幕宾。常叹曰：“衙门吏役，作弊甚多。若明察不至，虽有爱民如子之心，亦终为人所蒙蔽矣。”因力请於其父，去大害，革积弊，除奸宄，而惠良民。催科之中，寓以抚字。正供之外，不索秤头。布政施教，境内肃然。所以松涛公在邑，有慈母神明之号。凡靖之绅衿士民，知先生能相父，以致君泽民。於其来也，欢欣载道。感靖邑有贤令，犹感令之有贤子，无不以望见颜色为幸。岁届戊午，海内承平，人心乐业。先生瞿然思曰：“父兮生我，母兮育我。欲报之恩，昊天罔极。今天各一方，两地暌违，不得竟其温清定省之职。且为人子者，朝西暮东，仆仆道涂，何日得尽其志乎！”於是与其兄讳起麟计，遂奉亲抵靖。然是岁八月而萱堂告讣矣，先生哀痛尽礼，枕块寝苫，三年未尝见齿。己未松涛公以招抚有方，题请适有内召之命。当时先生以父年老，跪请曰：“宦海无涯，知几其神。昔人云：知足不辱，知止不殆。功成身退，天之道也。吾父历任西江数十年，仕途甘苦，已备尝矣，曷若致政归田，为休息天年计乎？”松涛公於是决意解组，出境之日，公卿大夫老稚邑民，皆设祖道，供帐城门外，攀辕不舍。佥曰：“此真从来未有父母也。”叹息泣下，如二疏归田云。庚申抵家园，先生遂杜门谢客，静坐楼中，课训子侄门人。慕李白高风，自号为青莲逸士。辛酉岁辑《四书庭训》及《孝经麟旨秘拟古今文章》。壬戌辑《诗经庭训》、《自娱集》，是岁之夏，丁澹园夫子督学闽南，衡文事竣，登其堂，造其庐。见其著作之富，不禁肃然与松涛公言曰：“世兄洵一代理学名儒也。”流连竟日者，久之，因劝之仕。不应曰：“士各有志，勿相强也。吾将见圣贤於羹墙矣。”自书楼联句云： “骨傲难逢世，才疏仅著书。”训子以文艺，则曰：“作文无别法，昔人云，多读多作。老苏当日取孟子、韩子、经、史诸书，读之七八年，后来便做出许多好文字。今人资质不能及此，读之不必取其多，惟求其精。平日宜将经书旨趣，烂熟於胸中。后取古今佳文，而口诵心维。久之自有得心应手之乐。读书须严立课程，毋或作或辍。苟口诵书而意杂，身对书而心驰，工夫无由而纯熟也”。训子以交游，则曰：“君子小人，以类而聚。昔人云：君子之徒同德，小人之徒同恶。外甚类，中实远。谚云：结交须胜己，似我不如无，况小人乎”。训以诗词歌赋，则曰：“当今以制艺取士，待博得金紫，后及诗词歌赋，未为晚也。昔人云：荆山之璞虽美，不琢不成其器。颜冉之才虽茂，不学不宏其量。汝既具有用之才，自当营心举业，远绳祖武。若悠悠忽忽，是美玉未琢，无异於碔砆也。”居恒屏黜浮图，曰： “仙佛何必远求，家有二亲，即活佛也。兄弟聚首，即真仙也。士子得官如得道，寒儒登第便登天矣。裴晋公云，鸡猪鱼蒜。逢著便吃；生老病死，时至则行。卓哉斯言也。”癸亥辑《礼记麟文考古纂要》，甲子辑《易经性理纂要》诸书，至丙寅春告成。夏辑《书经医学纂要》，丁卯，辑《春秋庭训》一书，以成祖父之志，是时尚未告竣，而先生疾作矣。其子侄门人请辍笔。先生喟然曰：“四书庭训等书已告成矣，而春秋不获竣事，可乎？此书上系先人之传，下启后人之绪。倘不加意，小子何述，安敢以疾而废家学也。且予亦乐此不为疲。”抱病著书，戊辰之莫春月。而疾不复起矣。卧床讲书，亲朋毕集，欲为请祷。先生哂曰：“生死命也，祷何为哉？夫子云：朝闻道，夕死可矣；假使神无知，则不能降福。有知固不可私已，而媚说之也。且人年至五十不为夭，但以亲老不能终养为恨耳。手书戒其子曰：勉之勉之！昔人云：积金以遗子孙，子孙未必能守；积书以遗子孙，子孙未必能读。吾虽无经遗汝，承祖父福荫，家今差於昔，无恤饥寒。菲饮食，薄衣服、节夫一者，亦可读书。凡此手辑经传，述先圣精意，整百家纷言。庶几竭吾才，女唯时其玩味，寻绎研钻不替。敬慎威仪，以近有德，可以不辱於所生。若忽焉不识，亦已焉哉。”是月也念二日夜半在子，犹谈古今书史，论鬼神之为德章意，且曰：“鬼神之理，幽渺难知。昔人云：独行不愧影，独处不愧衾。吾自念生平无一不可对人言者，而今而后庶几免夫。”辰刻，东首披衣冠辞亲，至已刻，而先生卒於正寝，年正五十也。先生天性孝友，然诺不欺。襟怀洒落，不妄交游。视轩冕如草芥，屏嗜欲若沙泥。淡泊明志，宁静致远。勤以力学，俭以足用。饭一盂，蔬一盘。冬一棉，夏一葛。凡人有求，辄应与之。未尝以故辞。策事后当否，若烛照龟卜。亦能山水，酷类云林笔意。尝於严寒冰冻之夜，手抱一编，吟哦达旦。觉时惟见雪深三尺矣。隐居北山，著书瑞雀楼。不求闻达，以理学著名於当时。后进私谥文渊。因其所居之地，称曰：北山先生。
　　论曰：父在晨昏定省，母没寝茨枕块，先生之孝也。身为诸生、随亲行役，先生之忠也。负志气不欺然诺，能为人通有无，先生之仁也。处亲族间恂恂自下，始终无间言，先生之恭也。刚决似乃考，文艺似仲叔。离奇幽古，绝不读汉魏以后书。虽止於博士弟子员，不获大展其用，天非故抑之也；天正欲以理学劳其衷，自不以纷华累其志。凡所以历试诸艰者，正使之深其养，精其业，开后进於无穷耳。噫若先生者，洵当代名儒；而非仅一乡一国之彦也乎。
　　黄俊苑，字清美，又号止斋，居邑城西角。父孤苦，以商起家。颇积资产。好敬礼贤士，遂开后人之绪。先生年方就傅，失怙恃。伯兄仍父业。始从陈掞亭先生学，性聪颖，沈静好读书。弱冠入邑庠。越九年，始食饩。适侯官谢退谷先生为南庠教谕，讲明理学，训诸生以笃实为已工夫。先生闻之，喜愿为弟子。得闻所以力学为人之道，不沾沾於时文。博涉经史，及先贤语录，而学益进。年四十，登嘉庆戊寅科贤书。五上公车，两赴大挑，皆报罢。绝意仕进。感友人张繁露学博之言，乙未暑月归家，遂立簿起草，日书数条，以诏学徒子侄。自省身克已，迁善寡过；以及处世观人，因感触发，而於人心风俗，惓惓三致意焉。其语简而纯，其理精以切。皆人生日用所不可废者。晚年涵养益邃，与将乐梁月山先生移书讲学，反复切磋，具见书内。自幼与伯兄友爱敦笃，白首同居。训侄语出至诚。设帐数十年，束修悉归於兄，以济家用。游其门者，绳趋矩步，循循有先生之风。先后入庠者廿馀人。犹隽者二人。远近争挈子弟来学，至馆不能容。先生遭家多难，生计益艰，处之晏如也。平居辄好静坐，手不释卷。常戒学者以傲，而勉以立志知耻知悔。作文以读书明理为先，皆切要之语也。若先生者，庶几言行相顾。学不厌，而教不倦之君子欤。先生殁后三十年，闽刘存仁山长，掌教道南书院。与先生有旧、访於先生高弟陈国玙叶新榆二孝廉，得先生手记遗书十六卷而刊之。观察张启煊公，郡守张国正公，据邑人士合词呈请，崇祀乡贤，得旨俞允。信乎先生隐德不耀，虽厄於生前，终显於身后。而理学之绪，犹未坠云。
文苑传第二十五

　　自书契之制聿兴，金石之文斯广。扬玉駃而并驰，总金羁而齐骛。脔虎握蛇，轨躅竞尚矣。夫言本心声，而文为道券。名贤规学，祗在敦伦饬纪之中，硕儒修词，不越型仁教孝之旨。撷其华则伪，体乎实则真。轮辕之饰，信弗庸也。然皆根柢六经，综贯百家。班马同俦，欧苏并驾。词骚仿楚，吟咏宗唐。渊瞻矞皇，为邦家光。於是登著作之堂，而总其菁英，详其藻绚。用克经纬天地，弥纶区宇。埒清美於前修，芳誉於来叶。文名之成，岂偶然哉。吾邑自宋人文鹊起，代有名儒，匪词章之可传，亦文行之并美，故述其人，以为之传。

	

宋

	

　　王端，字道源，嘉祐八年进士。讲学最为范祖禹所重。
　　胡璞，字器之，熙宁三年进士。博学工诗，尝经采石渡，题诗吊李白云：“抗议金蛮反见仇。一坯蝉蜕此江头。当时醉弄波间月，今作寒江万里流。”苏轼见之，疑唐人所作，叹赏不置！
　　黄卓，字德美。博学能文，尤长於诗，时称骚坛元、白。朱熹尝为题其“延平春望图”。
　　张显甫，字敬之。十岁通九经传记。淳熙十四年成进士。尝受业於朱子，与游敬仲为同门友。朱子嘉其笃志。

	

元

	

　　张本，字在中。元统元年会试，以“蒲轮赋”得高选，登进士第。官至宁都州判官。

	

明

	

　　吴恭，字敬昭。天性孝友，笃志尚学，淡於世务。家业悉让二兄。永乐丁酉举於乡，考选才学举人，赐冠带，读中秘书。戊戌成进士，官翰林院庶吉士。延人入翰林自恭始。与修《宣宗实录》，以疾归，授馀干教谕，致仕卒。有《学古斋集》。
　　林应芳，字茂实。甘贫力学。父缙岁贡，以文学称。任安化训导，卒於官。应芳方弱冠，扶父柩，遇飓风忽作，抱棺溺湖中，俄触沙畔得起，归葬如礼。由选贡训温州，修《雁荡山志》。迁吉安教谕，教授南安。所在以讲明道学为己任。后以老，乞归，犹教诱不倦。
　　张体中，字居静。赋性简澹，淹贯经史。由岁荐，历香山，宣城，福宁学正。学博行端，著有：《经书讲意》、《洪庵诗集》、《溟螺集》，藏於家。
　　黄起莘，字思衡。为诸生屡试高等，乡试辄中副车。壮年失偶，不再娶。弟亡，遗以二女，皆厚奁遣之。当岁荐，让友者再，始就贡。司训莆田，所取皆知名士。他庠问奇者云集。迁泰宁谕，以肮脏解组归。著有：《书经正说》、《说铃》、《四书诗经讲义》及诗文集。
　　赵弼，字辅之，自号雪航。博学多识，尤邃易学。学者称为雪航先生。有《雪航肤见》等集。今《通鉴》有雪航赵氏史评，即其人也。
　　郭显，字如晦。由岁贡授处州司训，未几乞归。聚徒讲学，郡守邹雅重之。一日闻讲圣门一贯之旨，及动以天论，恍然有得，贻以诗曰：“圣道原来本自天。曾参一唯悟天然。那知发论千年后，郤羡心孚万古先。冉冉文华妍似锦，滔滔笔势动如泉。好将此妙传新进，忠恕都希动以天。”

	

清

	

　　林就日，邑庠生。姿性聪颖，好学洽闻。著有：《太极图说》、《元祐党人碑赞》、《胡传删补》、《春秋讲义》若干卷。
　　邱三捷，字子升，顺治丁酉举人。知宿迁县，受事初，值黄河冲溃蔡家楼地方，五口横决。三捷身先众役，一夜塞五决口，以能吏，加一级。岁饥，分厂赈给，男女不紊，人沾实惠。复以宿地，宜粟不稻。徵漕易米维艰，详请改粟，部覆允行，遂为成例。以抗直忤上官归，杜门读书，著述自娱。有：《闲吟》、《杂著》、《文艺作述》、《仕学说》等编。
　　萧泳，号柳溪，康熙癸巳举人，任溧水知县，六年致仕归。善诗古文，著有：《柳溪集》、《游武夷草》。
　　官志涵，字静夫。少豪迈不羁。辛酉选拔入京师，乃敛饬，恂恂为儒者。由教习谕连江。庚辰乡荐，联取进士第，授翰林院检讨。大学士刘公，尚书观公，保举御史，已引见记名，未几假归，聚徒讲学於蓬莱。谕学者以立品为先，未尝私干当道。甲辰建溪暴涨，漂流男妇无数，积尸遍河干，公为买山於城之东郊，置义冢，收掩以数百计，自为文以祭之。生平工书。善属文，不再脱稿。乙酉同邑请修邑志，有怀金求录者。公正色曰：“名岂可买耶”？其人惭而去。志1成，未及付梓，今藏其稿於家。
　　【校】1.志：原本作“誌”字，今据改。
　　冯上琼，字元璞。由岁贡，选福宁府宁德县学训导。勤於课士，不问修脯。及老告归，囊底萧然。回梓后，仍设馆授徒，来学者甚众。为人忠厚正直，步趋不苛，乡间咸推重焉！年九十一岁，以寿考终。
　　陈国玙，字聘卿，晚号雪樵。幼聪颖，与长兄国琦同学。琦天才英纵。中道光壬辰科举人，长於文艺，昆季切磋。后十年癸卯，玙亦获隽。而长兄中道捐弃，玙亦屡上春官未第，遂绝意进取。潜心性理之学，沈静渊默，性1耽吟咏。以大挑，铨授侯官教谕。历任长乐诏安学，升福州府学教授。在学，友接士类，引掖不倦。所得束修，散给诸侄。澹泊自甘，一如诸生。暇辄以诗自娱，多清微澹远之作，尤长於古体。勖后进为学。当求实践，无徒竞功名。其言论颇宗庄老，而有心得。故能保精啬神，年逾七旬，晚生三子，能世其业。若先生，其可谓有道之士欤。
　　【校】1.性：原本作“情”，字今据改。
　　王世醇，字朴堂，咸丰壬子亚元。是科墨出，脍炙人口，得名大家神髓。尝授徒沙邑之涌溪，造就多材，后掌教梅冈道南两书院，士声翕然。所得修脯，族中有不能婚娶丧葬者，均分助之。为人厚重寡言，历办公益，为当道所重。知邑缺粮食，尤兢兢於保存义谷，嘱之后人，未可漠视焉。
　　欧立元，号抡轩，世居城西。家贫授徒於乡，肆力经史，好古文词。中道光丁酉副榜。留学京师数年，而学日进。主司倭相国仁深器重之，延训其子。而运蹇不遇，至同治元年壬戌恩科，复赴乡闱，邑令杜公世铭为监试，搜遗得先生卷，读之古奥刻峭，荐上获隽，盖知之有素也。赴京，倭1相一见喜甚曰：“吾误抑子，迟子二十年科第矣。及春闱不第，倭相寻逝，遂绝意仕进。居家耻於干谒，日以论文为事。游其门者，多知名士。品评得失，不爽秋毫。引掖后进，谆谆不倦。暇辄批改文艺，笔不停挥。窜易数语，出人意表。其著作遗篇率多散失。而咸，同间孝廉，皆以先生为称首云。
　　【校】1.倭：原本作“佞”字，今据改。
　　高序东，镛，余西里人。少颖悟，读书过目成诵。曾游省鳌峰书院，每月考，必列超等。其为诗，一主性情，深得风人之旨，长於古体。由廪生，中丁酉拔贡。入都朝考，著有《北游吟草》，一时传诵。其过温州界云：“天低疑是岸，海阔欲无洲。”过黑水洋云：“健笔落教三岛动，壮怀高欲十洲凌。”等句，意气豪迈，逼真盛唐。自连城教谕，任满返籍。主讲道南书院及屏山书院，门弟子乃日益众。课暇辄与徐乃秋(兆丰)观察酬和。晚年尤耽吟咏，至漏下三鼓，犹声琅琅不辍。而几席间，纵横陈列，皆名人诗集也。泊洪山桥，得“江花无主可怜红”之句，悱惻缠绵，大为乃秋观察所叹赏！谓不可及。以邑乘日久不修，遗编散佚。乃广为摉罗，严加甄别。自唐迄本朝，得诗六十九家，计二百三十馀首，名曰：《剑浦诗编》，付之手民。先民遗墨，赖以不坠。科举停之二年，充师范学堂讲席。又著《紫云山人诗钞》二卷。所得俸金，辄散诸弟侄，家无私储，乡党称孝友焉。卒於宣统元年，寿五十有二。
独行传第二十六

　　伯夷之清，柳下惠之介尚矣。后世特立独行之士，虽未能从容中道，然其苦心孤诣，足以动天地，而质鬼神。富贵不能淫，贫贱不能移，威武不能屈。故孔子曰：“匹夫不可夺志”也。若夫巢父一枝，壶公一壶，芝兰不与萧艾争芳，贞女不与粉黛竞美，邻二仲之蓬蒿，寻三径之松菊。修至乐之道，全独善之身，夫亦各行其志而已。南平自嵩伯避招，韬辉陈季，仪、熙棣华，匿采宋代。元明以来，岩穴销沈者，不传其人，岂略之耶？抑逃名者之故秘之耶？故因前志之所载者，列之於篇。

	

独行传

	

	

五代

	

　　陈陶，字嵩伯，博学善属文，工诗，更精历象。唐末，携妻子隐居南昌之西山，自称布衣。山前种柑橙，卖以供食。宋齐邱守南昌，徵以安车蒲轮，不赴。自咏云：“一顾成周力有馀。白云闲钓五溪鱼。中原莫道无麟凤，自是皇家结网疏。”与水曹郎中任畹及方干1友善。时江南后主即位，陶知其运祚衰替，以修养为事。尚书严宇镇豫章，遣妓莲花往侍，陶殊不顾。殁，宇哭以诗。宋开宝中，人或见之，已得仙矣。
　　【校】1.干：原本作“千”字，今据改。

	

宋

	

　　吴仪，字国华。父辅，以学起家，居官历著循声，仪其次子也。学问该博，模范端严。本州人士，常以经明行修举。仪恐占解名，恳避不就。性不乐仕宦，卜居於城东之藏春峡，备亭馆诸胜，以山水自娱。偕从弟熙啸傲其中。与杨时、陈瓘，黄裳为友。时为题其钓台咏归堂。各咏藏春峡诗以赠之，见艺文志。南剑州守王潮举仪及弟熙论荐於朝，称其笃志博古，名节自励。故汝舟诗云：“种竹淇园远致君，生平孤节负辛勤。需贤侧席非无意，地远言轻岂易闻。”陈瓘和云：“孺子无心作聘君，使君下榻意何勤。世人不道芳荪好，自是清香不远闻。”罗从彦尝从之游。学者称藏春先生，后祀乡贤。
　　吴熙，字季明，举进士。偕从兄隐居不仕，励志力学，潜心经史，涵养益厚。与宗人析产，推其丰腴，自取薄少。廉介之节，古人鲜比。杨时称其资禀纯粹，清高绝俗。终日静默寡言，或与之谈道论文，倾吐亹亹不倦。南剑州守王潮器重其为人，而首荐之，辞不应召。著有《三传通解》二卷，《礼记讲义》十卷，《孝经》一卷，《诗文集》三卷，《藏春语录》。学者称东山先生，与兄并祀乡贤。
忠烈传第二十七

　　孔子曰：“志士不忘在沟壑，勇士不忘丧其元。”余诵是言，未尝不废书三叹也。夫庸懦之臣，饰言貌以固宠荣，睮睮如妇人。一旦有事，则身家妻子之念重，社稷封疆之念轻，国家安赖有是臣哉？故士穷见节义，世乱识忠臣。食人之禄者，死人之事，非尽为知己者用也。盖有百折不回之志，然后有一往直前之气。蹈白刃而不顾，视身命若鸿毛，古之烈丈夫谅如是也。我邑前志所书，当宋之末。若黄乾叟之死拒汀寇，徐丹衷之殉难五坡，皭然㈠与日月争光！元有陈子才之保建浦，明有徐师臣之捍西蜀，忠壮激烈，扬名千载矣。清代台湾林逆之乱，吴、陈、官、唐诸人，一介胄士，俱能知大义，得死所。然此犹其食禄者也，若义急桑梓，投效戌行，捐躯以报，团结村堡，折首不辞。恤典未加於国殇，英声犹传於故老。名氏虽微，要皆所谓忠烈之士也。故述之於传。
　　【注】㈠　皭然：洁白。

	

宋

	

　　黄复，字乾叟，宝庆二年进士1。除山阳尉，闻汀寇猖獗，献庙堂三策，境赖以安。真德秀、陈交荐之，通判滁州，与守陈广中协力拒寇。广中死，摄州事。城被围八十馀日，援不至。前后数百战而死，遗子书云：“父老矣，食君之禄，继之以死，虽死犹生也。”总制赵葵，饷臣吴潜上其事於朝，为立庙。所著书凡三十卷。子垕，广皆从事郎。【校】1.士：原本作“土”字，今据改。
　　徐自皈，字丹衷，咸淳十年甲戌进士。授鬱林州牧，丁父忧。恭宗即位，元入临安，文天祥起兵勤王，自皈率族赴之，战死五坡岭。元兴，建兴里民皆逃窜四方。自皈子进三鞠於其姑沙厝魏家。世祖庚辰诏赦，年十四矣，始出迁，居溪后。

	

元

	

　　陈君用，字子才。少负才，汀寇骚动。集壮士，保乡里。至正末，红巾贼入闽。闽阃授君用本县尹，给钱募兵，复散家财以继之，克复建阳、浦城等县。累官权同知，副都元帅，引兵至连江与贼战而死，追封颍川郡侯，谥忠毅。

	

明
	

　　徐尚卿，字师臣，万历戊午举人。崇祯丁丑，授四川剑州守。甫莅任，献寇突至。明史本传云：崇祯十年十月，李自成惠登相等，以数十万众入四川，大将侯良柱败没於广元，逐攻陷昭化县，王时化死之。尚卿与绅士谋守御，兵仅五十有奇。贼渡河，破昭化，请援不至。尚卿以监库诸重务分属领之，系印左肘曰：“此君命也，存亡与共。”亲登陴，督士民捍御，矢石俱尽。乃北面再拜，曰：“臣力竭矣。”以血书襟带云：“孤城不可守，仗节死君恩，鼠窜岂无计，殊羞衾影存。”自经於东门城楼，贼入，戒勿毁其衣冠。事闻，赠朝列大夫，四川布政司左参议。荫一子。崇祀名宦，乡贤。

	

清

	

　　吴洪，县城东人。由行伍超拔，调任台湾城守营把总。逆匪林爽文滋事，奉拨剿捕。乾隆五十一年十二月初九日，在竹堑树林头庄遇贼，拒敌身殒。奏闻，赏恤，祭葬。给云骑尉世职。俟袭次完，给恩骑尉，世袭罔替。
　　陈桓璧，吉田里夏坑人。由武举，授连江营千总。乾隆五十一年台匪林爽文滋扰，奉调征剿，历战著劳。五十二年七月十三月在大仑村，杀贼遇害。奏闻，赏恤祭葬，给云骑尉世职。俟袭次完，给恩骑尉，世袭罔替。桓璧无子，以弟映壁承袭。
　　官廷梅，县城东人。由行伍拔擢，任建宁镇右营把总。乾隆五十一年台匪林爽文滋扰，奉调赴台，奋勇屡捷。五十三年七月十三日在鹿仔草打仗被陷害。奏闻，赏恤祭葬。给云骑尉世职，俟袭次完，给恩骑尉，世袭罔替。
　　唐起龙，由行伍，拔补福州城守右军，额外外委。台匪陈周全滋事，被害。传载昭忠祠。
　　王洪，由行伍，拔补台湾北路中营额外外委。台匪陈周全滋事被害，载昭忠祠。
　　陈艺，县城东人。由武生随营考拔福宁镇左营千总，缘事休致，寄居台湾。嘉庆十一年十一月蔡牵窜台，艺领乡勇剿捕，死之。赏赐祭葬，入祠祀恤赏，加一等。陈艺能奋身敌忾，效命疆场，洵为义烈可嘉！著给云骑尉世职，俟袭次完，给与恩骑尉，世袭罔替。艺无子，以兄子陈元辉袭世职。
　　高夺魁，鸠源乡人。咸丰间，由行伍拔升把总。从林文察军门出敌发逆，力战阵亡。蒙恩恤，世袭武职。
　　高孟隆，大历镇人。幼习武艺，咸丰八年年已六十一，八月间，发逆临乡，奋勇直前，独与拒敌，杀匪八人。后为匪围，剖体而亡。
　　高君荣，大历镇人。咸丰九年，发酉寇顺昌，及上洋。君荣年方三十，为大历乡团，练民兵，发逆至乡，拒战阵亡。
　　延平卒者，邑之城守兵也。咸丰三年五月初旬，红巾围城，卒与守御龙山之敌楼顶。贼由东门越山入，众以数日守倦皆寐，罔觉。卒独醒，见大炮位移向城，将燃，急以馀粥，湿炮门，大呼有贼。众始惊起，卒为贼砍毙。而城获全，当时失查其姓名，今未之知。惜哉。
　　应清衢，峡阳人。咸丰八年出敌发逆，力战阵亡。事闻，蒙庆制军，奖给军功六品。
孝义传第二十八

　　援神契㈠曰： “孝旨如醴泉，夫其酝酿也深，其感契也微矣。”是以集苞思艺黍之勤，循陔有采兰之咏。动天地而感鬼神，胥於是徵焉。若乃孔奋分甘，姜肱共被。或义笃犹子，或仁抚诸孤，或焚贷者券，或与饿者食。肃雍一门，纲纪九族。凡百懿德，何非孝行所暨耶？孔子曰：“爱亲者不敢恶於人，敬亲者不敢慢於人。”孟子曰：“亲亲而仁民，仁民而爱物。”诚使推差等之爱，引气类之同。孝弟成风，亲睦在是矣。式标前美，以厉末俗，而为之传。
　　【注】㈠　援神契：书名，属于孝经。

	

孝义

	

	

宋

	

　　黄演，字耕乐。天性纯孝，年十五失恃，竭力事父。及父病革，求医弗愈。乃吁天割股以进，创痛，顿绝复苏。后孙焯贵显，人以为诚孝之报。

	

元

	

　　吴璧，字出玉。居家孝友，隐居不仕。元世祖初，以文学行举，不赴。诏书谆迫，乃出拜校书郎，知屯田政事。父早逝，母没，庐墓三年。甘露降於林端，灵芝产於墓侧。事闻，得旨旌闾。后归隐米岩金凤山。赠特进光禄大夫，浙东行中书省平章政事，谥曰：贞孝。

	

明

	

　　朱经，字伯机，永乐辛卯举人。任德安训导。居家敦行孝友，人无间言。在官勤於训迪，德安人士称为贤师。
　　谢伯衡。永乐十年五月洪水暴涨，父柩漂流，水势汹涌，莫敢操舟。伯衡急跃入水，抱柩号恸。顷之，泊岸，人柩俱免。遂出资卜葬，置祭田，不责诸弟，人以为孝友。
　　萧源，字本清。其弟以户役，解料物之京，遇寇劫掠。源恐贻母忧，尽鬻已业偿之。自甘节俭，致甘脆以养母，族党颂其孝友。以贡入成均，授南康知县，历九载，有能声。致仕归。子崇礼以岁贡为枝江教谕，孝友尚义，抚侄如子，人称克绍。
　　查厚，字文载。性至孝，虽贫窘，奉亲必备甘脆，自茹苦淡。以贡任潮阳、星子二县训导。主白鹿洞讲，日以道义为训。升会昌教谕，以老致仕。孙应秀，字思贤，博综经史，善古文词，性端庄。以贡，训长泰、武昌，清俸养母。捐馀囊，以厚其弟。历崖州学正归。著“宦游集”。并从祀七贤。
　　游娂，字润玉。天性过人，与弟禧、祐同居共爨，家三十馀口，饮食衣服，均平有法，出入先后有序。天顺间，郡守旌其里曰：“雍睦”。
　　廖得金，世业农。自其高祖至得金五世同爨。每晨起，妇女聚一堂治女工，男子则出治农业。门内雍睦，人谓得金一门，未有读书为儒者，乃有古礼义风如此。
　　郭延寿，以任侠豪乡里间，与庄伯良为刎颈交。邓寇之乱，同起兵相犄角。尝乘势逐贼至沙县小洞洋，贼设伏於黄竹坑，力战死。伯良闻难，引兵力破贼党，求遗骸於乱尸间，葬之。
　　黄镇，字尚玑。事父母以孝闻，与诸弟同爨无私蓄。二弟继没，恩抚诸孤。构社学，以教乡之子弟。轻财乐施，建桥梁，凿石通缆道。砌吴坑樟槎路，以便行人。屡为郡邑所旌。卒年八十有三。
　　段思贤，性端方，动履必出於正。弟没，子女视若已出，教养婚娶必尽心力。族人有私鬻祭田者，赎之，仍与众共。由岁贡、司训闽庠。教导生徒，多所成就。子孙相继登贤书。
　　黄应贤，周岁失怙，事母陈氏至孝。母或不豫，辄朗诵以慰之。母节闻於朝，建坊旌表。晚膺岁荐，母年八十矣。绝意仕进，家居终养。妻童氏，亦竭力事姑，时称“双孝”。
　　黄嘉爵，性孝友。天启间，以岁荐，历官建昌卫，断事明允。摄南康府篆，终养归。与弟岩宾，年俱六十馀，事父应宿。凡父所需，必躬亲进，晨昏惟谨。父年九十三卒，里人以享大年孝养荣之！
　　林润蓁，号信云，锺鸣仲子。父没於官，润蓁时已归试，闻讣重趼奔丧，扶榇以归，霜雪寝棺下。父宦橐萧然，舌耕奉母，教养二弟，治诸弟妹衣食婚嫁。崇正癸酉领乡荐，赴京谒选。临授职，忽中动，急归，母果抱疾。后家益落，就归化谕，甫及任，复中动，乃弃官，母果病革，侍以瞑目，以过毁卒。著有诗文集。两弟润蘅、润芝皆督诲有成。润芝戊子举人，与蓁营建都中会馆，至今德之。
　　吴观澜，字有本，少补郡诸生，精医。岁歉，出粟赈贫。继又大疫，施棺二百馀具，以埋殣者。郡守孙衍以祷雨卒，囊空，子幼，为治后事，悉从丰厚，巡按旌奖之，卒年八十有八。
　　张天禄，字君锡。性笃孝，以忠信节义自励！年十二，游乡校。父以公役卒於京，天禄鬻产，扶榇归葬，遂绝意进取，授徒，卖卜以养母。谈理隽永，亹亹可听。古今史传，必析其原委。郡大夫延之西席，悉心教诲，不以贵介，少有假借。有以公事属者，面斥之。介节至老不衰，乡缙绅胡琼、黄焯以鲁仲连、徐孺子拟之。
　　林茂，幼孤，祖育之。嘉靖甲辰岁荒疫，悉力施赈，蠲租，焚券，不令人知。又合保婴丸，以济世。知府林梓荣以冠服榜其名於旌善亭。
　　谢应寿。孝事其母，母老疾，日夜奉侍，历九年如一日。
　　刘应高，以贸粟为业，取直公平。万历甲午夏初，斗米至易一帛。应高尽发其藏，平粜以济。抚军许旌之。
　　林祖胜，性敦朴。好施，周贫济乏，未尝以无力辞。有侵其屋基者，慨然让之。或负逋不能偿，悉焚其券。子廷纪，笃行惟谨，布德施惠，绰有父风。
　　金瓯，字君卜。天性孝友，笃亲厚故，里推重。居恒博览群书，风雨不辍。子世祯，领乡荐，任榆次令，有循声。
　　黄炳如，字本正。笃志敦行，事亲尽孝。恪遵庭训，孺慕不忘。晚膺岁荐，究心程朱之学，后进奉为师表。
　　黄昺。嘉靖壬戌间，流贼纵火焚掠。昺父柩未葬，募壮士扶柩走。贼追急，昺伏柩恸哭，贼感其孝而释之。
　　黄镗。性孝友，祖早逝，祖母邓氏年十九孀居。抚镗父殷护、殷护卒、停柩於家。嘉靖间，流寇焚掠，民皆逃窜。镗独伏柩号哭，贼相戒，存其屋。
　　黄中，字大本。以贡入南雍，授武康县丞。视邑篆，疏河渠、广储、均役、民咸利之。性至孝，父疽发背，侍汤药匝月，衣不解带。葬伯钺。赒从叔济。归族叔瀚之榇於珠崖，不私其产。以子焯贵，封礼部主事，进阶中顺大夫。家居年八十，屡与大宾。元孙机，任大冢宰。康熙九年，督学田公，檄文送入乡贤。
　　罗云麟，字世瑞，侍郎明之长子。孝友出自天性，父以抚边徼，卒於燉煌，跋涉扶榇归。当荫叙，让诸弟云凤亦人所难也。以贡任湖广湘乡训导，致仕，屡乡饮大宾。
　　杨应魁，周岁丧父，其母官氏孀守，抚育魁，禀气纯诚，竭力事母。因母病，日夜侍奉汤药无效。祷神，刲股调剂，母病遂痊。乡老邻甲，咸颂孝行。

	

清

	

　　余慎行，恩贡生。幼随父履信任太仓州佐。母卒，哀毁几绝。父切谕之，少止。越数载父卒，哀毁如之，庐墓三年。居恒恭让，恂恂有古人风。郡庠改建梅山寺，见基址甚狭，捐居屋以广之。
　　谢丰，郡庠生，父宗尹邑之名宿，事继母以孝闻。性好施，常周人之急。丰善承父志，囊虽涩，必婉转将顺。父或稍不豫，即治具，延父素交，谈宴以娱其意。丧葬悉从厚，年八十遇忌辰，必素衣哭泣，悲戚终日。郡守以孝足风世，旌之，欲上闻，因耿变中止。生平精医，所著有《瘴疟指南》、《诸证辨疑》、《理元脉诀》等书。子坦，以岁贡任德化训导。孙纯钦，乾隆甲戌进士，未仕，卒。著有《一轩草》。
　　毛章业，郡岁贡生。性友爱，善事二兄，饮食服御悉自己出。抚育弟侄，待其婚娶，所置产复以均之。著有《蔚庐诗文集》。
　　施中，号田间，初名外黄，吉田里人。长於诗字，独抒性灵，不斤斤摹法前人。幼失怙，即有志圣贤之学。每见先儒《语录》，抄诵佩服，津津不置。行年五十，色养九旬老母如婴孩。兄人瑞，有声胶庠，死於难。自伤孤特，视兄梦弼若同怀，钱谷听其出入，食饩将贡以母病弃去。介节孤行，当道贤之，礼招不屈。或就见，辄潜出避之。著有《望岁庄集》。子开治，亦有父风。早岁弃诸生。诗文奇古，集曰《自怡》。
　　杨之祯，字瑞之，龟山十九世孙。幼失怙，性孝友，事母不离左右。母性惮服药，有疾辄持杯跪而进之；或口衔以哺。抚孤侄如己子。家贫，励志读书。康熙癸丑宗师张取入县庠，值耿变，遂绝意仕进，以诗文自娱。生平学术醇正，品行端方，士多从之游。所著有《崇俭篇》及《迂草》。卒年七十八。
　　林昌麟，字青莲，郡庠生，锺之仲子也。父官靖安县，值寇。闻报，驰赴安境。凡守御招降，身任其劳。平定后，即劝亲归隐。自是杜门不出，留心经史。著有：《四书融会解》、《自娱集》行世。督学丁，匾称“理学名儒”。郡守梁，匾赞“醇厚孝友”。学者称北山先生。雍正二年，奏敕建节孝祠享祀。
　　连文生。幼失怙，家贫，力耕养母。母患瞽，以舌餂之。母嗜榛粟，嚼而哺之。市肉，必戒其妻，留以养姑，毋得私其子。冬温夏清，不改其常。文生未尝读书，而事亲动合古人，其天性也。
　　陈光耀，邑庠生。事继母以孝闻。每有所往，必属其妻，善具甘旨奉姑。遭耿逆之乱，急於母，而后妻子。日则以肩舆送母匿山中。夜则舆归，士论多之。
　　谢涵，字蕴玉，邑廪生。性和厚，与人交，必尽其诚。家贫甚，饔餐常不给。瓶馀米少许，留以养亲，己与妻子啖藜藿。时过友人或留饮，固却之，不忍独饱也。亲殁，哀毁骨立，卧柩侧三年，遘疾卒。仅一子，继夭。论者不无伯道之嗟云。
　　李本盛，字敦实，康熙癸卯选贡。父病，乞祷於天，求以身代，父疾旋愈。弟贫，加意周恤，以优行见称。
　　张鹤翼，字遗祯。居家孝友，睦族恤邻。谦恭自处，课子成名。郡守范以“醇德”旌之。年八十六卒。
　　吴瑶青，字丰藻，恩贡生。天性醇厚，竭力事亲。雍睦以待诸弟侄。祖父遗产，悉让与弟。族属力不能葬者，为谋窀穸。当事欲举优行，瑶青谦让未遑也。
　　王际，素端谨，动必以礼。读书之外，泊然寡营。性孝友，事亲色养无违。亲没尽哀，遇讳日，素服闭门，哀慕不自胜，至老犹然。以岁贡任泉川训导，谆谆以积学砥行自勖！甫及岁，即致仕归，授徒自给。薄俸为亲置烝尝田，与侄轮收供祭。知县陶敦和特延大宾，士论翕然。
　　林珩，邑庠生。性至孝，父病经旬，衣不解带，岁荒，闾里亲戚贫乏者，分粟周之，倾储不吝，乡里诵其高谊。
　　官维岳，其先自安溪徙居南邑。以丹青自给，尤工於楼台殿阁之属，事亲至孝，父年九十馀，得风痹疾，维岳每日抱持出入，抚摩抑搔，常至宵分忘倦。父喜观剧，虽远必负以往。时具饮食，俟剧毕，乃负以归，如是阅十馀年。父没，哭泣尽哀，茶汤羹饭，日必三献。忌辰，素服号恸，悲不自胜，终身孺慕云。
　　吴鼎文，生平好义，捐置黄泽圩，茶田租谷三百斤於仁寿庵。置发竹铺，渡田谷一百五十斤。沙溪渡，腴田净谷四百斤，为修船之费，民不病涉，里无派累，人咸德之。又施茶合药，掩骼埋胔，善行尤多。郡邑嘉奖，勒石永垂焉。
　　梁螽庆，性端谨，两事继母，俱以孝称。同异母兄弟六人，父母丧葬，悉出己资。为诸弟婚娶，授田给资，俾无缺乏。抚恤从子，至於成立。雍正四年饥，螽庆捐金，赴建甯市米平粜。再往闭籴，乃倡率劝分，里藉以安。后遇荒歉，辄踵行之。
　　卢特懋，幼业儒。长兄以食指繁多分爨。次兄又患痈疾，特懋服贾，养父母及次兄。父母疾，不遑寝食。及没，力营殡瘗。二兄与嫂继没，丧葬咸赖之。抚育诸侄，推己财产与共，复置烝尝轮收。族党邻里，多受其周恤。居恒抑抑，憾不得卒业。置书田，延名师，日以振兴鼓舞为事。
　　施斯行，少孤贫，力耕事母，母纺绩，夜每至鸡鸣。斯行不敢先寝，温酒以俟。母性下急，稍拂意，虽壮有室辄挞之，斯行敬以受。至老，言及亲，犹悲惨不胜。睦族有恩，受其养育给资本者，不一而足。尝有耗其资，买妾以归。据其货，负德不偿者，皆不之校。与族侄揆之贸於苏，揆之病痢，医之，没。殡之。归其榇与财，一无私焉。老而好读书，谓人曰：“吾失学，书多不解。得一人为吾析说，以终馀年，诚快事也。”
　　杨文生，西门外衣香巷人。乾隆十五年七月大水，巷屋尽淹及半壁。杨以浴盆渡母，盆翻，母溺。急以门当筏，往拯，并溺水中。涨退，得尸，母子相抱不释。
　　李庸，徐洋乡民。父病笃，祷神1割股以疗之，随愈。通判杨，知县李，各旌之“亦足以风”，“为子弟法”，其匾字也。
　　【校】1.神：原本作“人”字。
　　李士孝，亲疾，刲股疗亲，称为愚孝。
　　叶绍礼，性至孝。康熙五十三年，五十七年，亲病笃，两刲股和药，亲疾俱愈。虽人子之孝，不在於毁伤肢体。而爱其亲，不敢爱其身，其愚固不可及也。
　　吴善建，处家孝友，与众谦和，乡里推其长厚。郡守萧，延至宾筵，以“德符月旦”旌之。子拱颜，素行谨愿，乐善好施，亦有父风。
　　黄如松，安福里民。幼丧父，家贫。年三十馀未娶，佣耕奉母。母病疯，松奉汤药，代梳洗，扶抱如厕。拮据为弟娶妇，侍母，未二年弟妇死。松日侍左右，夜卧榻前，凡二十馀年无倦。母年七十有馀卒，里人羡之。
　　谢宗尹，字士衡，博学能文，弱冠食饩。继母性不乐城市居，兄宗夔迎养於大坪村。衡挈榼进觞，途次仆为虎所咥，衡持杖击之，虎俯首而窜。人以为诚孝所感。巡按王，旌其门曰“品卓行芳”年七十六卒。
　　官日炳，字良玉。以故，辍学。然通晓大义，喜解人之纷。劝诱后生，勿惮改过。身居卑履，若不甘自溷薄鄙，亦不愿以之溷人。虽砥行有学之士，弗能过也。延名医推谢君有，日炳事之恭，尽传其术。谢没，岁时起居，鲜必亲饷，久不倦。素善同邑许仰山，许合卺之夕，陋其室，愠不赴。日炳正容曰：“妻，齐也，可以色论耶？”许感其言，遂婚1。尝为人医，有老夫妇共抱一子，候甚危，而彷徨无力购善药。日炳悯而予之药，疾遂愈。其子长，而逆其亲。因呼而为述前事，以戒之。其子感涕谨受戒。伯兄为县吏，有故，遂代之役。县有被枉杀人者，力为宽护之。以金谢，金固鬻儿物也，廉知，急持金赎儿还之。归而长喟，语其妻曰：“甯饿死，胥不可为也。”其生平行事类如此。妻杜氏，生子三，曰志泗、志润、志涵。志泗为邑诸生，志涵官翰林院庶吉士。日炳以子贵，赠如其阶云。
　　【校】1.遂婚：原本作“昏”字，今据改。
　　陈师尹，有卓行，士类仰之。以贡任教授归，迪子孙后进，至老不倦。乡人大宾者五。
　　郑光烈，号勤庵。习岐黄术。每值夏秋疟痢发。施药饵。贫家延治者，多弗取药值。工楷书，能诗。与邑名人联吟唱和。卒年五十六。
　　邹琳，字为璋，丁丑岁贡。负性纯厚，竭力事亲，不忘慈训，三十馀年无倦意。更能乐善好施，凡遇公事，皆愿为之倡，里人美之。
　　王希善，字元衡。仁厚性生，友爱尤笃。与兄弟析业，不计多寡美恶。后子侄辈有以此生疑者，召之问所欲，辄与之。孤寡来家市米，悉还其值。生平为善，不求人见。年八十有六卒。
　　陈希善，性直。四岁失怙，事孀母时刻不离左右。虽十家之远，必禀命而行。有堂婶老而丧子，捐己田以供之。平日从无一字入公门㈠，邻族称美焉。
　　【注】㈠　无一字入公门：为人忠厚老实，群众无意见。
　　龚廷芬，字桂轩。十二龄失怙，性孝友敦厚，事母克谨。素无祖业，居殖致裕。然不中资，以分弟廷麟。麟早卒，产业荡然。妇矢贞。遗孤女一、子二。其一方襁褓，芬力任供给厚恤之。抚侄成立，为择婚嫁，助贸易资。又葬祖茔，费皆身任，不诿房族，里中咸敬焉。教子及孙，俱登科。
　　谢鳞，字幼玉，延协右营把总。性刚直，有勇略，好为诗。乾隆十年匪逆魏现寇建，挟四役，健兵二人，夜驰往，缚寇归。寻有顺邑，毛虎林伯与魏匪相倚。仍偕二役，伪为猎者，潜通乡之富室夥捉之。后以疾致归。倚杖优游，益事於诗，有古儒将风焉。
　　包翰容，慷慨好义，尝周恤戚族。以田济从兄供养治丧。乡有危岭崎岖，容购岭边田，广辟岭路数十丈，行者利之。
　　蔡颖，邑庠生。孝友姻睦，有长者风。父母早逝，幼弟继亡，抚侄如己子。遇族内有力不能婚葬者，恒勉力出资以助之。至老不懈。族之人无不钦服。年八十有八，无疾而卒。
　　李居敬，字又简，世袭李延平祠生也。年二十，娶妻陈氏，仅生一子，甫六岁，而陈氏亡，井臼亲操，出入顾复，族友劝其再婚，以便浣濯，居敬誓不忍负。惟日课儿读，不惜厚资延师，长时继袭焉。卒年八十有二。
　　蔡奇瑞，字云卜，邑廪生。品行端方，弱冠失怙，事孀母维谨，出告反面，族党以为难。家贫嗜学，三科房荐不售，遂绝意功名。日与其徒，讲明心性，久而忘倦。南、顺、沙、尤从游者，多获隽以去。卒之日，官枝亭太史有：“穷年矻矻心难已，传世彬彬业有馀。”之句，哭之。
　　谢纯镳，字联春，乾隆丁酉岁贡。性孝友，父麟病足有年，日侍左右，进汤药无倦容。事母至八旬以上，家虽贫，每食必具甘脆。弟纯钦少年登第，殁於漳平，扶柩归里，为之营葬。时弟妻少，女幼，皆赖其全节而长成之。生平为人正直，嗜读书，工诗文，并精於岐黄。入泮以来，屡试高等，数荐乡闱，而卒不售，邑人惜之。

	

民国续增

	

　　卢天富，世业农。父仲生嗜酒，醉后常至倾跌。见父时饮戚友家，尽日歇工，趋伺扶持，父醉，常背负而归，历久不懈。家贫，力耕以具酒脯，而能承顺颜色，无所违拂，虽劳不怨，人以为难能。
　　蔡梦熊，字思昂，号渭滨，邑之西芹人也。三岁失怙，停殡未葬。伯兄又不幸早殇，母子相依，伶丁孤苦。及壮，克自树立，始葬父殡。事母，奉命唯谨，出告反面。晨夕就读，不忍母氏操劳，遂辍学，纳粟入国子监，营商以给甘旨。事母四十馀年，先意承志，常博母懽。母疾，侍寝床侧，衣不解带者数旬。因研究医书，以调药饵。故母年老而健，寿至七十有八。以母节请旌，奉准建坊入祠。及殁，哭泣尽哀，丧祭备礼。性爽直，见不平，辄义形於色。为人任患解纷，必忠必信，人皆服之1。乡邻构争，因其劝导而息讼者，不可胜道。堂兄思白举充光泽盐商，几至破产。赖其维持三年，得退办。省绅郭伯荫称之曰： “不惟手足，而且腹心。”咸丰年间，匪乱日棘，当道举公为联甲总董。公不辞劳瘁，地方获安。八年冬候补道陈公维汉奉令率广勇驻芹，剿匪诸事，悉询诸公，公访察周悉，精白乃心。於是擒诛捻恶积匪二十馀人。而宥其初犯，得以全活者多。自后，观察夏公家泰，郡守赵公均，举办联甲，咸以公正目之。更精岐黄，晨起遍诊病者而后食。出门以次往诊，寒暑无间，概不受酬，而着手立愈，至今犹有宝其方者。当顺昌失守，浮尸蔽江而下，公见之恻然，邀诸同好，捐金雇舟，捞办2百数十具於江浒，因置义山，造义冢，市瓿藏当年收瘗之骨。复购田，立施棺社，以收路殣，至今赖之。他如修祖墓，建宗祠，置义渡，修桥梁，结惜字会，皆公身为之倡。公年花甲，有术家言先葬地未吉，卒遇明师指授吉壤，得改葬焉。公喜曰：“吾今为人子事毕矣。”公后诸孙，科名鹊起，人皆以为公之积德所致云。
　　【校】1.之：原本作“人”字，今据改。
　　　　　2.办：原本作“辨”字，今据改。
　　陈彦菁，字鹤庄，咸丰癸丑恩贡。母早卒，事父及继母以孝。二弟皆继母所生，曲体亲心，式好无尤。甘贫少分，以教读为业。咸丰年间入局襄办团联事，观察以其贫也，议给薪水，坚辞不受。时发乱未平，筹饷孔急。上峰命员绅往乡派捐，辞不获乃往樟湖坂乡，量力劝输，独无所私，人皆义之！
　　林茂年，字介堂，光绪辛巳恩贡。事父母孝，友於兄弟。弟有子三、女二，乃亲训犹子，均入庠。迎养堂婶，及奉寡嫂，温恤周至，其子女皆为婚配名门，戚党咸称颂焉。尝董育婴，深悯无告，悉心稽察，保全者多。设帐四十一年，讲说不倦，令人易晓。及门入泮者者六十馀人，均训以立品为先。而从容和气，令人可亲，一望而知其为有德者焉。
　　卢廷元，字传贵，号梅峰，孝友诚朴人也。为邑增生，年七十一乡举介宾。幼曾读书，家贫辍学而耕。父为豪奴所欺，赴田，呼令转家就读。力学三年入邑庠，时已二十八岁矣。卒能发愤，以慰父志。友爱昆弟，雍睦一堂，为乡里所称。凡族人有相争者，公出数言而解。王台庠生黄大晖聘於家教读，循循善诱，生徒日众，皆入邑庠。历四十馀年，馆谷其家，尤足令人钦佩！年六十九，乡众聘为义塾师。而王台绅学商农各界，衣冠济济，沿途饯送者数十人，极一时之盛。越三年，一日自著衣冠，坐中庭，嘱咐后人，无疾而逝云。
　　李锺英，大历口人。事亲孝顺，愉色婉容，能适亲意，人无间言。加以恤孤怜贫，好行其德。见称乡党，寿至七十一岁而卒。
　　陈南松，大洋坋人，为人仗义好施，笃於家族，待寡嫂孤侄食用必周。虽早分爨，视如同居，族人称焉。
　　郑良彬，字孝起，以子元桢登进士，封赠中宪大夫。少时，以家贫，弃儒就贾。志行独高，不侪流俗。性孝友，父早逝。事母先意承志，母性严急，於公训督尤峻，公则屏气愉色，多方仰体，以毋违为要。兄弟三人，各营生业。公少获赢馀，分饷两伯兄无畛域。迎母独养，饔飧必具甘旨，而自奉则甘粗粝。营业馀闲，常随侍左右，仰承色笑，数十年如一日。生平发肤身体，爱护无毁伤。盖以亲心为心，天性纯笃，为庸常所难及。其他义举如：修路、施棺、恤寒、济亲族，孜孜为之，不遗馀力。宜其子孙腾达，食报无穷。民国七年，大总统赐褒匾曰：“孝友兼著”。
　　谢廷锡，字用蕃，邑庠生。年十三失怙，母陈氏，守节抚孤，勖以力学继父志。廷锡闻命悲怆，矢志读书。以弱冠补弟子员。而家计不充，兼营商业。时值发乱，出为地方效力防务。上宪奖其劳绩，奏保浙江县丞，加六品衔。因母老不忍宦游。母性严明，有疑难事，辄禀命而行。事之垂五十年，壹意顺承，出告反面，夜归必抵母寝，询寒燠饥饱，而后即安。有疾，昼夜环侍，进汤药。细察形声，稍愈则喜，否则局蹐终夜，或衣不解带者兼旬。每食必具甘旨，佐以茶点。友爱胞妹，怜其体赢多病，默祷以慰母心。母寿八十有五，事之终无倦怠，丧葬尽礼。为母节请旌，建石坊东郊，费千金不吝。当道重其品望，举为保甲局董。才识明亮，地方利弊，知无不言。方寿七旬时，王学使以“孝思不匮”匾额旌之。邑绅佥赠以联云：“孺慕矢终身，念冰蘖劬劳，先意承颜，色笑咸根至性。文宗褒一字，媲春秋纯孝，行修名立，精神益壮稀龄。”人以为不愧其词云。
　　廖涟清，字冰如，邑之溪口人也。家贫，苦读，躬自耕樵，以养父母。及壮入邑庠，犹灌园种菜，而刻意为文。光绪丁丑孙宗师亟赏之！录取一等第二食饩。是时父母年俱老迈，父有烟癖，竭资以市，无令匮乏，毫无咨怨见於言色。授徒斋舍，无间寒暑，必归以省亲。束修淡泊，又多子累，惟恐以烟食不继，伤亲心。母患目疾失明，自与儿以舌舐之，数月复明。二老有小恙，辄衣不解带，终夜服事。一日，母疾已愈，斋宿於祠馆，其子昭忠因孩疾取药馆内，夜半雪甚，见其父和衣卧椅上，问以何不就枕？答曰：“吾母疾，虽得汝奉事，吾安能安心偃息乎？”可见其心常在亲也。父寿至九十五，母寿至九十，丧葬尽礼，哀痛迫切。每遇忌日，犹思慕哀号，如亲没时。生平孝养见称邻里，亦可谓能用力者欤。
　　曾延祚，字寿荣，世居城内。天性柔顺，昆季1五人，延祚最少，常得父母心，父母亦怜爱之。父性躁急，能曲意承顺。父年老好静，弃家斋居吕祖宫。延祚尝引以为憾，不能朝夕奉养。然每旬日必须馈食省视，后终於家。母年七十善饮，每日必沽以待，一日疾甚，服药罔效。延祚私祷於神，愿以身代，私刲臂血和药以进之，母疾始痊。秘不敢言，人罕知之。母寿延至八十二而亡，其孝心感神有如此者。
　　张文洛，字献书。父祖铭，善事孀母以孝称。家无遗产，生子七，游庠者五。文洛序居六，幼年失怙，母吴氏训从诸兄读，聪颖1过人。入邑庠食饩时，诸兄相继早逝。三兄文漱为郡廪生，力持家政，食指日繁，负累不资，节次收束，既竭心力。念兄劳苦，潜心力学，授徒家塾，所得束修月课，尽以助兄为理。光绪初，文漱以恩贡成均，数年复逝。嘱曰：“吾父孝兄友，尔所当念，今我将亡，愿弟体父兄遗志，无分爨，善视诸侄，吾愿毕矣。”是时一家三十馀口，侄未娶者五，女未嫁者三，教养婚娶，不胜况瘁。恐辱兄命，复习岐黄。昼则诊脉不暇，夜则批改文艺，至漏尽和衣而寝。待人殷勤周至，不独於门弟子为然。工书法，乡试三房荐一堂备。自三兄殁后，家政独力肩之，前人遗累，复能筹偿，地方善举，靡不提倡。处兄弟间，怡怡笑语如宾友。故张氏孝友家风，为一时冠，人无间然。
　　陈厚熙，字洽春。幼失怙，家贫，母施氏，茹苦守节，昆季五人，熙居三。八岁就读，后营商。及壮，娶王氏，相得甚欢。撤妆奁，以助资本，而业始大。念延城为两溪冲，木排利可居。与四弟协力营业。时诸昆季各散居，母年迈，以诸子不得团聚为憾！熙辄慰母曰：“供养儿力能给，何必累诸子？”室王氏亦贤顺，能适母意。及获利颇巨，欲酬母言。乃购龙鼎坊大屋，修造千馀金。尽以公诸昆季，择日五室乔迁。母甫入门，欢然笑谓曰：“非汝安得有此今日五子同处乎？尔於父母兄弟，可谓尽心矣。”复为兄弟娶室，侄娶妇，不以私财自惜。母殁，丧葬独力任之。畀各昆弟以田。四弟亡，悯其劳，独畀其子三百亩。有少弟浪取店金数百，母闻愠甚。王氏阴告夫，可权词以对，无令老人气。熙见母曰：“他人言不足信，弟何至是？”非孝友素存，能如是乎？生平待人忠厚，雅有度量。戚族间有困迫事，尽力周恤，缓急相通。遇诸善举，慷慨捐助。而孺人性尤好施，每岁暮，以米馈贫乏诸亲族，多少视其食指，窘者加以钱，历年不断。翁晚拥多资，不汨汨於利，遂休业。家居构广厦，日与耆旧会。延师课子，长德元，四德章俱入庠，翁心喜之，人以为善行所致云。
　　郑元坤，字善华，号子厚，天性孝友，幼失怙。生母杨淑人，矢志守节，寒灯课子，闾里称贤。坤与弟元勋、元桢、元沂读志甚坚，嗣因境困艰，继习贾业。乃一意培植诸弟，日中为市。晨夕仍率诸弟读，为励志之倡。独任家务，虽拮据难支，终岁膏伙无少缺。复为诸弟成室家，以偿节母抱孙之愿。平生廉正无私蓄，同居怡怡。即一箸一酌之微，必与诸弟共之。弟元勋补邑增生，任2延平中学校长善施教育。季弟元桢登进士，出宰广东龙门。坤常勖以手书，谓：“承先德崛起，当作好官，以慰民望。”母殁，丧葬尽哀如礼。民国七年，蒙　大总统赐“乡党称弟”匾额，人咸以题褒允当焉。
　　【校】1.颖：原本作“颍”字今据改。
　　　　　2.任：原本作“长”字，今据改。

列女传第二十九

　　夫繁霜既降，彰后凋於贞松。疾风加严，志不屈於劲草。匪惟君1子，抑亦妇人。然则易筮女贞，诗歌誓死。清芬载驰，香名永劭矣。虽顺逆殊遇，而恭懿同轨。倘其从容礼阃，笄珈永偕。舅姑劝奉乎特豚，琚璜式节其步矩。佐读糠燃，挑灯带断。梁鸿有妻，文伯有母。既昭妇则，亦擅母仪。故於篇首，冠以名媛。亦以处顺者夥，而称贤者寡。以之2楷模，广程巾帼。至於罗帏既卷，素帱泣寒。非铁石之宅衷，讵胭脂之顿屏。然或眷恋雏遗，勤翘乌哺。持熊丸而有凭，亦鸾镜之任空矣。其有璋瓦未卜，鸳鸯早分。又素壁之徒居，竞霜操之不改。谁谓荼苦，其甘如荠。允宜悬诸日月，褫气须眉矣。然此犹夫妇之恩深，而结发之盟重也。至若十年甫字，百两待归。尚迟凰飞，倏尔凫寡。即使志於改弦，谁复责以胶柱。而乃完其太璞，守其太素。视婚书坚於铁券；重一诺，逾於千金。盖坚奇性生，匪因教至。宣之内则，不可以廉顽立懦乎？宋明以前尚矣。自有清至於民国初年，以贞烈节孝著录者，六百五十八氏，遂乃次第，著之於篇。
　　【校】1.君：原本作“古”字，今据改。
　　　　　2.之：原本作“以”字，今据改。

	

列女

	

	

名媛
	

	

宋

	

　　罗令人，宋左司郎中张维妻，沙县人。生二十有二年归维，事姑罗恭人，以孝谨闻，姑爱之如己女。维故贫，初仕。将遣其女弟，而无资，罗悉出橐中装以奉之，无吝色。事维二兄，旦暮率诸幼稚，以次问起居，无一日阙礼。子侄就学归沐，辄具汤饼。会诸娣姒男女，语次从容，问所学业。劳勉诸侄，以励其子，油油如也。姑尝疾，氏静夜露香致祷，愿捐已寿，以延姑年。如是者数月，姑疾顿愈。后三年氏卒，姑哭之恸！至老念之不能忘。与人言，必称其孝。至於泣下。氏俭约谦下，好礼法，有识度。嫁时箧中黪色絺衣，忌日辄被以奉祭，称慰如仪。常所服礼衣横帔，如民间法。或告以张公且通朝籍，盖改用命服。氏曰：“此非拜恩，何敢服也。” 卒以礼终。

	

明

	

　　朱氏，名多稣，字长林，江藩石城王孙拱女，林有妻。幼习诗书，长能文字。遍览诸内府六艺之科，雌黄三校。自谓女子居质柔菲，线蹊鍼孔，椠铅不了，自甘戋鄙。如非心志高古，聪善烝澄，虽有姬姜，出诸孔孟，吾未见等员殊方智钥一操也。善夫宋若昭曰：“女子而修文尚武，非关辅弼功。”自是无为化言此道，初不因诱掖，盖自达固耳。与夫侄妇黄氏唱酬，有“风流谁得似，广殿说逢迎”之句，可以想其意趣。
　　黄氏，名唯，字无违，林翔鹉妻，沙县孝廉黄幼山孙女。幼山善诗画，氏性娟慧，学其笔墨惟肖。尝作女三字经；又以苏氏璇玑图，包宇宙精英，括人情机巧，特为属和。兼标原图读法。诸母朱氏，为点定作序。崇祯癸酉元旦，语家人曰：“我梦太元夫人召我往会。”於上元前一日，果如其言而脱。所著有《汐1梅闺集》，曾孙昌麟刻於瑞雀楼。
　　【校】1.汐：原本作“汝”字，今据改。

	

清

	

　　某氏，王台溪后人。姑先没，事舅惟谨。家贫，饔餐取办临时。一日，晨饮无米。舅坐卧小楼，食顷寂然，问曰：“饭熟未？”孝妇婉词以应，已浙米矣，更缓须臾耳。其实夫出易米，尚未归也。恐伤舅心，火炊甑。即此委婉，其平日之孝养可知矣。
　　陈氏，廪生应廷对妻。廷对生三岁而孤，母谢氏教之成立。陈德性幽闲，庭内有如宾之目。常以艰嗣，劝夫置妾，廷对未忍也。陈曰：“君年逾壮，不亟图嗣续，负吾姑矣。”乃出奁资，属夫门人张在鲁於会城选宜男女子，得吴氏归，待之如姊。逾年举子，抡魁。陈保提抱携，甚於已出。妻妾相得，终身无间言。
　　应氏，卢端树妻。年十七于归，其时舅姑无恙，氏事之唯谨。越三年，夫卒。舅续娶张氏，甫五年，张氏得瘫痪疾，手足不能持行。应氏晨起，为张梳洗毕，乃操井臼。奉餐则饫之，起卧则抱持之，日率如常。至张卒，氏事之八年矣。且舅老，体羸多疾。子烘幼劳瘁，无少勖，氏委曲毕备无难色，年未五十而卒。
　　朱氏，魏朝恕妻。自幼婉娩，及适魏，赤贫处之自若。姑年迈多病，护侍无难色，一日，姑病笃，思食肉。氏以已买慰之，实无钱买也。乃割股以进，姑疾亦渐愈。里人传其事，有闻而泣下者。年五十有六卒。
　　刘氏，谢麟妻，岁贡纯镳，进士纯钦母也。年十六归麟，麟以武职出防。氏持家教子成立，日事堂上，内外贤之。幼能诗，未以示人。至四十时，有“随雨随风到白头”之句，年八十有五，人以为诗语之验云。

	

贞烈

	

	

宋

	

　　小常村妇，失其姓名，农民妻。叛卒杨勍寇乱，道出小常村劫掠。执妇欲污之，死不从，遂遇害，弃尸道傍。贼退人为收瘗，尸所枕藉处，其迹宛然不灭。每雨则乾，晴则湿，削去则复见，覆以他土，其迹愈明。

	

明

	

　　縻氏，延平卫戎籍仲华女，名曹婢。早失怙恃，依父妹居。年十九，许聘王文珍。正统十三年，未嫔而珍卒。越三日，知珍将葬，柩必过其门。取受聘衣饰之，属付所依者，乃沐浴更衣登楼，隙中目送其丧过，即自缢。邑人尚书刘璋挽以诗，郡守孙衍，通判金兰各相与倡和美之！旧志谓为“女中卓行”。刘璋诗。玉颜未嫁痛夫亡，潜上高楼目送丧。泪洒西风轻一死，芳名直与日争光。
　　徐氏，黄琼妻，名冬使。少艾，适琼，荡子也，欲鬻徐於富商。徐涕泣不从曰：“即见逼，有死耳。”富商骇愕而去。琼又诱恶少娶之，徐度不能脱，奔母家与诀。母曰：“若夫诚无赖，恶少固不足托，岂无他匹乎？何自苦为！”徐不听，懊惋归其室，是夕自缢死。嘉靖十七年，知县伍伟上其事，郡守裴椿为之敛葬。题其墓曰：“贞节”。
　　林氏，郭茂贤妻。嘉靖四十年，为流贼所掳，欲污之，唾骂不从。贼以刀断其舌，犹骂不绝口。肢解而死，备极惨酷！
　　黄氏，林鸣凤妻，名怡姐，天竺里人，嘉靖壬戌，流贼猝至。氏年十七，扶其姑出走，为贼所获。氏以头抢地，鲜血迸流，不得死。执至高楼，即奋身坠楼下死。贼退，夫收其尸时，已七日矣，颜色如生。
　　无名氏，不知何许人。某岁水暴涨，女偕母附水漂流，由建溪达延津，舟子援焉。悦其美，欲污之，坚执不从。乃溺其母，以骇女，女亦急赴水以死。事详罗明祖贞女赋。
　　吴八姑，錪女。甫及笄，许字某。未婚而卒，终身守节。
　　叶金姑，蓼地里人，文足女。有兄八人，遭明初世乱，诸兄离散。八兄孔明，抽当潼关军。金姑义不忍嫁，与孀嫂相守。年七十七，以贞女终。

	

清

	

　　朱氏，施二酉妻。善事舅姑，婉娩将顺，家人皆称其孝。二酉业儒，有洁癖，烈妇事之唯谨，卒无忤色。顺治戊子春，郭天才兵入吉田掳掠，二酉夫妇逃窜相失，烈妇为贼所获，欲污之。烈妇不从，贼怒而杀之。二酉踉跄奔觅，见其手握裙带犹坚也，亦痛哭骂贼而死。
　　张氏，桔溪吴华寿妻，顺治己丑，山寇肆虐迁乔诸乡，华寿病不能逃，缢死厂中。张氏见夫自缢，恐为贼辱，投缳夫侧。贼见之，亦称烈氏。南平训导张应麟之女，闽清人。
　　魏氏，生员李光启妻。启避贼出走，氏为贼执，誓不受污。贼刃交下，遂见杀。
　　管氏，性贞淑。配李某，终年游荡，衣食不继。久而贫窭益甚，迁徙无定。遂有饵以钱帛，而思穿屋墉者，氏厉色正容以拒之，不得已归依母兄。李以贫故，屡欲嫁氏以苟活，甚或强以不堪，氏皆坚决不从。后见夫性行，终不悛改。一日辰起，盥栉如常，从容自刎。合郡人士，或为立传，或作歌诗。事在康熙四十七年闰三月十七日。凤山之母
　　梅氏，名桂第，邑人。梅云彩之女。幼丧母，年十九，许配丁鸿绪，未嫁而鸿绪卒。氏思既受其聘，即为丁家妇矣，何忍再适他姓。俟父外出，即毅然自缢，云彩奔救无及矣。鸣诸府县，嘉其节烈，准送入九烈祠。
　　章氏，莲妹，儒童陈宏谟妻。结褵一载，而宏谟卒，氏亦投缳从殉。附祀九烈祠。
　　郑氏，克有女。年十七，适洋洧村林志光，未期志光殁。妇痛事夫之日短，而身为未亡人不忍，遂闭户自经，家人惊救不能活。乃纳含佩，一腕独失其钏，及殡志光，钏在臂。盖氏矢同穴，早抚尸而约之矣。事在乾隆十七年七月十五日。
　　庐氏，宝龟山世英女。年十六，适峡阳梁某次子思显，年幼，翁令独宿，为新台之要，氏弗从。一日，弟往省视，氏脱首饰付曰：“汝善启母，见物如见女。”弟归，遂自缢。
　　蔡氏，尤邑芝田蔡禹积之女，字漳湖坂陈道贡。未婚而道贡没，氏年十五，闻讣自经。氏母胡，送尸夫家，同殡葬焉。
　　王氏，庠生邓法天妾。氏年二十归於邓，相从五载，法天疾卒，誓不独生。念嫡孀守，隐忍相依。阅三载，嫡又卒。氏营丧既毕，遂投缳自尽。
　　李氏，正黄旗延平知府周元文子兆熊之妻。事上孝，待下慈。夫亡，日夜哭不绝声。择日，移夫棺郭外，托言昼寝，从容易服，闭门自缢。
　　陈氏，张昌云妻。年二十三，夫亡殡殓毕，遂归房自缢，人称其烈。
　　施氏，折竹魏武灿妻。年二十而灿亡，仅遗一子。氏哀痛迫切，誓不欲生。时亲族有劝以保身抚孤为重，氏不答，及夫殡殓毕，闭门自尽，人咸称其从容就义云。
　　吴氏莹，王台廪生吴宫磌女。许字林思广请期矣，广病疽卒。莹年十七，闻讣不欲生。家守护焉，莹乃黜妆毁容，独居一楼，与广坟相对，朝夕望而堕泪。见父母未尝有戚容，数遣弟问姑安，如是者二十年。姑命之归，恪恭妇职，得姑欢心！阅今又七载，君子以为难焉，时嘉庆十三年。
　　卫后坊民人某妻，未婚，失其姓氏。五岁抱养夫家，舅姑早世。其夫游荡，无以存活。逼之改嫁，颠连挞楚，坚执不从。未合卺，以饿终，年十有五。嘉庆十一年事，咸丰九年汇请咨题。
　　彭氏，儒士李寿臣妻。李疾卒，氏服毒自尽，与夫同时殡殓。光绪元年，汇请咨题。
　　张氏，大坝乡生员陈国松妻。咸丰九年恩科，松乡试回梓，卒於舟。氏以火药自焚死，衣裳肤发，全不毁伤。学宪徐，以“寒冰贞石”匾额奖之，已请咨题。
　　黄氏，太平乡儒士张光才妻。年十九归才，逾年才故。俟夫丧六旬后，痛哭三日，房中自尽。时道光二十八年八月二十五日也。经保元社报请咨题。光绪十九年十二月十八日，同陈烈妇奉敕旌表，建坊入祠。
　　许氏，儒士何上桐妻。年二十，桐故，欲殉烈，继母守之，与同寝。至首七夜，扼吭而卒，时腊月廿六也。
　　朱氏，馀东生员陈守详妻。详病痔，兼呕血，事之维谨。详故，七七后营葬，遂自缢，时氏年二十八岁。

	

民国

	

　　郭氏，鸠源乡生员陈式妻也。同治三年，初入泮，年方十四，氏与同庚，适定聘，而未完婚。不料成名随卒，氏闻讣，痛不欲生，告父愿赴陈门守节。陈族备舆迎接至家，髽絰守灵。自后深闺不出，节凛冰霜，亲族罕见。以侄×为嗣，其节烈出於天性云，卒年六十一。
　　叶氏，武生卢志成妻。二十六岁守节，嗣因子夭，受姑凌辱，恐夫之异母逼嫁，遂自尽而死，时年三十二。
　　萧氏，安丰桥民人刘世才之妻。马站鸡公陇，萧道川之女。幼配与才，至十七岁，清光绪二十四年七月归宁，於十六夜突遇匪攻，女力拒奸，被刺而亡，情甚惨烈！详奉督宪核准，附祀节烈祠，以伸幽愤。
　　高氏，民人萧德金之妻，道川之媳。翁家鸡公陇地僻，光绪二十四年七月十六夜，遭匪徒数人攻劫入，连毙八命。氏方寝觉，拒匪逼奸，被刺身亡，时年二十岁，仅遗幼子一人。获匪正法，案结，蒙县详奉督宪核准，移学，附祀节烈祠，以伸幽愤。

	

节孝

	

	

宋

	

　　朱氏，晦翁侄女，杨守缄妻。年二十六，夫逝，遗孤六尺，誓不改适。贞静自守，卒年八十四。隆武丙戌，以节闻，钱按院旌之。

	

明

	

　　翁氏，赠工部尚书刘通妻，尚书璋母也。幼娴内则，归刘以孝谨闻。年二十九，通卒，长孤旭，方髫龄，次璋在襁褓。翁辛勤纺绩，教育二孤，脱簪珥遣之入学。郡守雷诚欲上其行，辞曰：“守节，妇之恒，岂愿有闻。”卒后八年，而璋第进士。游志旧志皆作翁氏、郡省志作愈非是。
　　何氏，名妙玉，刘雄妻。年十八，归甫三月，雄诣京袭父福指挥秩。卒於邸。讣闻，守节自誓。闭门事女红，养姑。姑卒，殡葬以礼。茕茕乎孑立，持身益严，足未尝出户限。虽亲属邻妇，罕见其面，乡人咸重其节。
　　刘璋诗
　　良人早云殁，茹苦世间无。家窘将谁托，姑衰只自扶。
　　乾坤双鬓短，风雨一灯孤。万古纲常系，人怜孝节俱。
　　叶氏，黄胜宝妻。宝疾亟，语曰：“修短命也，第亲老子幼，汝能守，瞑目矣。”氏曰：“敢忘君言？”时年二十五，励志守节。事老育孤，以孝节名。卒年七十一。兵部尚书孙原贞节镇八闽，輓以诗有：“想见地下夫，无愧生前好。”之句。
　　梁氏，延平卫指挥佥事张瑄妻。瑄病笃，梁方娠三月，仰天誓曰：“纵非男嗣，此生决不作他人妇。”瑄殁，梁年二十七，卒如其言，生子胜，袭父职。梁年六十馀，卒。
　　林氏，国子生欧澜妻，宿州学正金梁母。梁生甫期，澜卒。林年十八，誓志靡他。抚孤终身，清白无愧，推官徐阶为序旌之。
　　林氏，王鼎妻。年十八适鼎，生一女，而夫卒，年甫二十一，舅姑早逝，家贫，林勤苦，抚夫弟南山如子，遣读书，俾克成立。年五十一以节终。郡同知吴彦亲吊其家，匾旌之。
　　薛氏，杨文厚妻，名玉瑄。年十七适杨。未期杨卒。遗娠七月，及生子赦，父母欲易其志，氏断右鬓自明。朝夕纺绩，抚子成立。孀居四十年，内外贤之！年五十六卒。嘉靖元年诏修先朝大典，部使上其事。
　　游氏，吴节妻。年十八适吴，生二子。年二十三而夫亡，言不逾阃，事翁姑以孝，抚二孤以慈。励生苦节，人无间言，卒年六十五。
　　魏氏，张倪瑶妻。年十九适张，生二子。年二十七，瑶卒，二孤相继殁。卒不夺其志，年五十而终。
　　吴氏，庠生陈瑞妻。年十九夫亡，舅姑怜其无子，谕以他适。吴誓死苦守，垂五十年，七十一岁卒。巡按上其事，诏建坊旌之。
　　任氏，廖诗妻。年二十六，诗卒。越五月，生遗腹子度。氏事姑孝，抚育慈，乡里称之，卒年六十。督学胡公匾其门曰：“贞节”。省志作顺昌人
　　李氏，庠生萧元春妻，梅东里人。春故，年十九，一子在襁褓。苦心字之，始终完节。按察使姜公，御史樊公，匾旌之。
　　何氏，杨大夏妻。年二十三，夏卒，遗三子。长道东，次道泰，皆在襁褓。三子道浩，遗腹未生。苦心孀守！道东、道浩俱入胶庠。卒年六十有九。
　　黄氏，庠生杨继周妻，罗源里人。年十八，适继周。未几周卒，遗孤甫九月，复殇。氏恸几绝，姑曰：“天夺吾子，复夺吾孙。吾与汝相依为命，汝死，如老妪何！”黄悟乃止。茹苦事姑，年八十二卒。督学姜公，御史樊公、徐公、陈公，皆旌其门。
　　李氏谢元学妻。年十八，生一子。夫死，贫不能殓，姑欲火葬。李泣求佣织，以营窀穸。又讽以再醮，李曰：“所以不死殉夫者，为孤也。”卒不改操，至七旬终。
　　李氏，名秋菊，何继文妻。年十六适何，三载夫卒，无嗣。以姑垂白，忍死奉之。夫弟八岁，拊育稍长，付以家业，抚其次子邦裕无嗣，以节终。
　　潘氏，谢允敬妻。早寡，儿方襁褓，苦守至长，娶媳杨氏，生孙、而男又殁。姑媳双守，皆完其节。
　　张氏，诸生叶榛妻。年二十一夫亡，子复不育。氏苦节四十馀年，卒年七十一。
　　杨氏，庠生谢其勋妻。年二十勋卒，孝事孀姑，抚育稚子昌应，闺仪谨恪，内外贤之！
　　谢氏，杨德裕妻。年二十四夫亡，冰霜自励，事舅姑尽礼。勤课二子之珩、之璜，幼入黉宫，长模多士。年七十有一而卒。
　　曹氏，徐琏妻。年二十琏殁，矢志守孤，终身不改其操。
　　张氏，徐良翰妻。年十八良翰殁，氏守节至八旬终。
　　郑氏，王台黄万竹妻。年十六作妇，二十四岁丧夫。仅生一子，教子有逞母之贤，事姑等卢姬之孝。享寿八十有一，含笑而终。历苦五十七年，竞如一日，至今乡里犹荣道之！
　　卢氏，黄方岩妻。年二十夫殁，遗腹九月生男一竹，与姑郑氏，冰节同励，人称双节。氏性乐施，修堤岸於城门滩，以便船行。钉一升於斛内，以让佃谷。又捐修官路，自李公桥至樟槎口，行人便之。
　　李氏，黄金腾妻。年二十四孀居，子甫四龄。淡泊励志，抚孤成立。四十九年，霜操如一。
　　谢氏，十七岁为徐日环妾。仅两月日，环客死於外。氏遗腹生男，苦志坚守。事嫡邓氏维谨，共抚遗孤，年至六十而卒。
　　张氏，徐联英妻。年二十七，而联英故。遗腹生子，茹荼抚育。年七十，洁清愈励。
　　杨锺崶诗
　　冰蘖芳标迥绝尘。三千八百拟岭峋。身甘槁木宁云醮，口嚼清霜岂厌贫。五夜鸾孤筠节劲，七旬璧映柏舟新。和熊画获遗庥远，趾定振振羡玉麟。
　　王氏，黄西峰继室。年二十四丧夫，抚养二孤，一体优恤，守节终身。
　　施氏，大芹山人，年十五为吴至善副室。十八岁，至善疾笃，自度不起。时施娠三月，至善指谓妻张氏曰：“我不幸！施氏身后事，不可知，且年茂，任彼自为计。”至善殁，遗腹生男倪宣。施自矢曰：“夫殁生男，志操愈励。”姻戚罕见其面，年六十而卒。以妾而年少守节，盖尤所难！
　　陈氏，吴朝安妻。年二十四而夫殁。舅姑嘱氏弟，告以无子难守，当自为计。陈曰：一夫一妇，人之常也。纵然无子，决无他适。”遂潜居一室，早夜纺绩以自给。
　　徐门四节妇：林氏徐大壮妻。王氏徐云鹄妻。魏氏徐九章妻。黄氏徐之楫妻，林与王魏，皆年二十。黄年二十二。早岁相继丧夫，家无储积，又乏伟嗣。娌妯矢死不二，绩麻舂粮，以守其志。遭逾苦，而节逾坚。林魏卒年七十馀，黄亦六旬有奇，惟王仅五旬馀耳。
　　魏氏，邓权妻。年二十于归，八年丧其君子。姑老子幼，矢志孀守。迨孤有室，中道云徂。养育幼孙，备尝困苦，卒年七十有六。
　　谢氏秀娘，年十九适邓贤。三载贤殁，生子旭方二岁，誓节抚之。中年沙寇扰攘躬负孤儿奔窜，备历艰辛。年六十七，完节以卒。
　　林氏，寿岩里高诗通妻。守节，崇祯十三年旌表，建坊於门。

	

清

	

　　江氏，汪纶妻。年二十二而寡，子烈甫四岁。母怜其贫，劝他适，不从。守节抚孤，年七十有馀，人罕见其面。巡按朱，邑侯姜，交匾其庐。
　　卢氏，何苍霖妻。霖死，卢方有娠。时当鼎革，萑苻窃发。逃匿山中，茹草乳孤。逾月寇靖，始克还家，以节终。
　　王氏，朱应曦妻。年二十五夫殁，翁姑在堂，三子皆襁褓。氏茹荼养育，历三十馀年，冰霜不改。
　　谢氏兰妹，卢晋锡妻。年十四于归，生二子，而夫死。谢方二十二岁，伯叔咸以改嫁劝，哭告其父长吉曰：“所欲女嫁者，为婿产耳，盍尽卖之？毋生伯叔心。”其志益坚，众不能夺。康熙四十六年卒，年八十四矣。
　　吴氏，邹国恩妻。孝廉仪周，庠生仪谟之母。恩亡，周谟俱幼，氏纺绩奉姑，篝灯教子。康熙戊子，仪周登科，氏对姑则强开颜，独处而涕交臆。明年姑殁，氏哀毁号恸，水浆不入口，七日卒。事闻，建坊旌表。
　　张氏，庠生王武妻。初武艰嗣，三为纳妾。武死，仅妾遗子二。妾皆他适，氏守节鞠孤，三十年如一日。
　　叶氏，俞大训妻，名保卿。年二十一夫故，守节事姑教子，卒完其节，巡按崔旌奖之。
　　张氏，庠生俞大本妻。本故，子士旗生未周，姑且老。氏断发矢志，择师教子，后旗列邑庠。顺治丙申，巡按朱上其事，建坊旌表。
　　黄氏，万应潮妻。年十八夫亡，足不逾阈，年八十八以节终。
　　赖氏，生员练锦标妻。有妇德，夫素轻氏，氏不为戚。年十八，夫卒无子，以节闻，寿至九十而终。
　　黄氏，朱运熙妻。适熙生子智临，九月而熙故。氏年二十，坚守苦节。孝事庶姑，年未老，鹄形鸡骨，起居需人，其媳孝事之。后子智临游庠。
　　朱氏，杨其芳妻。年二十二夫亡，子继卒，甘贫苦守，抚孙成立。
　　陈氏，魏云鼎妻。适鼎，生子香世，甫在襁褓，鼎病革，谓氏曰：“汝少，孤幼，守否自裁？”氏痛不欲生，矢志弗二。夜勤纺绩，课子读书，人称贤节。
　　骆氏，庠生徐一德妻。夫丧，艰辛抚孤，卒底成立。寿七十三。
　　陈氏，练韬妻。年二十夫亡，氏柏舟自矢。中年子复殇，节操愈励。孝事舅姑，始终不移。年七十有三。
　　徐氏，庠生何仕云之母。年二十四夫亡，励志守节，课子成名。
　　陈氏，王锡璋妻。夫亡时，年二十五，子幼。辛勤守节，拮据抚孤。五十载，不以家贫萌异志。郡守范公光阳旌之曰：“巾帼须眉”。卒年八十。
　　严氏，尤溪进士严自泰1女。年十六归邱易，甫三载易卒，无子、以夫弟之子为后。苦节自励，年五十四，全节以终。
　　【校】1.原本作“恭”字，今据改。
　　叶氏，黄成基妻，年二十夫亡，遗腹三月，抚孤成立，三十年如一日。
　　黄氏，生员林暄妻。年十八归林，生二子。而暄卒，氏矢志冰清，孀居四十年，完节而终。知县许廷墦详请，旌表建坊。
　　魏氏，王之瀚妻。未婚瀚死，守节以终。
　　上官氏，黄载玑妻。年二十三丧夫，守节抚孤，卒年八十有四。
　　邱氏，官子安妻。年二十四，子安故，生一女，并遗腹女而二。甘贫守志，上奉舅姑。年至七十二卒，宗族称之。
　　谢氏，杨尚婴妻。二十四岁孀居，抚孤清新，卒年六十有六。
　　张氏，冯顺我妻，罗源里人。年二十二，夫往乡遇贼见害，一子方在襁褓，舅姑垂白。氏制泪养育，年七十卒。郡守萧公，题其棹楔。
　　骆氏庆娘，黄伟夫妻，庠生黄诠母。年二十四夫亡，诠尚稚。氏誓不改节，卒年八十三。郡守范旌曰：“节凛冰霜”。
　　张氏，应蒲蛟妻。年二十四夫亡，遗腹七月。氏凛冰操，抚养孤儿，以节寿终。
　　叶氏，曹廷鸾妻，庠生曹邦英媳也。适曹，甫期而夫卒，生子朝舞。抚孤苦守，舅姑垂白，家贫佣织以养，年至六十。
　　王氏，宝龟山卢又焕妻。年十七适卢，家贫，孝事舅姑。年二十三夫故，生子德姚方六岁，遗腹生德春。勤苦纺绩，族人罕见其面，卒年六十一。
　　官氏桂英，监生卢定槐妻。年十八适定槐，生子政，明年定槐故。氏断发毁容，誓不二志。舅卒，氏鬻簪珥殡殓。姑尝病目，氏舐复明。家遭回禄，冒火抱姑出避，右股为火所焮。孀居四十二载，里党贤之！
　　官氏淑贞，年十八适卢匡佑。六年而佑故，家徒四壁，女红以养公姑。殁则尽礼，极哀竭蹶，擘画以葬三柩。年七十一卒，计其苦节，盖历四十六年。三岁抚子亨远，教以克家。
　　林氏，年十六适骆继生。三十岁而夫亡，家贫彻骨，二子俱稚。氏绩麻度日，破屋临街，不蔽风雨，人莫得窥其面。有富人闻其德，思娶之。氏曰：“改节岂人所为耶？一愈深自匿，五十六岁以节终。
　　练氏，庠生金大有妻。年二十九夫故，抚一男二女。上奉舅姑，朝夕不怠。代父兼师，子华熏游泮。氏六十三龄卒。
　　严氏，太学生班如机妻。十九于归，二十有八而寡。星霜三十易，节孝兼尽。
　　胡氏，廪生郑国妻。年二十四卒，守志立侄郑文滔为嗣，年方周岁，氏抚育成人，三十年冰操不改。
　　余氏，陈恩光妻。年十九丧夫，嗣子大坤。终身守节，年八十五卒。
　　冯氏，叶璋馨妻。年二十一夫亡，无子。孀居二十载，中间立嗣多故，赍志以终，乡党哀之！
　　施氏，陈廷延妻。年二十五丧夫。家贫无嗣，誓不改。巡抚周上其事，建坊旌表。
　　张氏，王台吴振公妻。年二十七夫故，抚其遗孤梦元，年七十八卒。松筠节操，历五十一年，无改柯易叶之日。
　　林氏，王台黄文遹妻，年二十二，夫故无子，茹荼立嗣，年六十一，完节以终。
　　黄氏，梅西庠生卢荆州妻。年十九归卢，老姑疾，勉夫深夜沦茗沸汤以进。姑疾终岁不起，氏侍汤药，扶持不离。二十四岁夫殁，遗孤三龄，孝养鞠育，垂四十馀年，卒完所志。
　　黄氏，卢怡孙妻。十八合卺，二十而寡。遗三月腹，咸以改适为劝。氏剪发自誓，弥月生子，抚以有成，年六十二乃卒。
　　余氏，右营把总卢王有妻。年二十四，王有奉檄，随征顺昌贼卢天章，过劳而卒。遗一幼子，年至二十馀亦夭折。氏二女相依，饥寒苦节，年七十而卒。
　　严氏，黄衡英妻。年二十四英亡，坚贞自矢，至六十操绩麻自给，备历艰辛，年六十六终。
　　张氏将弟，年十四适官宜显。生子文茂八岁，宜显殁。张氏二十三岁，贞静守节，至乾隆二十六年，年七十一终。
　　徐氏，邹延经继室。生二子，年二十四夫亡。矢节坚守，孝事翁姑，鞠子成立，卒五十有七。
　　叶氏秀，吴墩监生高翔之母。生翔数月而寡。氏年少，倚父家守节，翔长携归夫族，足不出阃，年五十卒。
　　祖氏三连埂庠生张名世祖母。早寡守节，备历艰苦，乾隆×年旌表。
　　黄氏，王台蔡敬山妻。蔡亡，氏年二十六，事疯疾姑二十馀年，曲尽妇礼。抚育幼孤，家贫勤纺资生，里称善焉！
　　林氏，邓长和妻。生一子六岁，而夫殁。氏年二十四，苦节抚孤，终日纺绩，以节终。
　　朱氏，小瀛洲叶端然妻。年十八而寡，抚子一女一，誓不再嫁。事继姑惟谨，姑殁，尚遗幼孤，氏乳哺之，卒年七十四。
　　余氏，王台谢士仲妻。夫故时三十岁，抚子守节，里无间言。
　　范氏，王台黄文光继室。生二子，年二十六夫亡。矢志贞洁，自克持家。邑侯许廷璠以“松筠节操”旌之。
　　姜氏，王台黄慕周继室。年二十六失夫，姜秉性方正，母仪端肃。治家有法，内外肃然。
　　朱氏，庠生郑彬儒妻。生二女，无子。年二十二夫卒，誓不适人。夫弟劝其再醮，遂自经，家人救苏。寡三十年，不妄见亲戚。茕茕独守，苦节自甘，卒年七十三。
　　袁氏，陈永立妻。年二十四夫亡，子五龄，事耄年太姑舅姑，尽妇职四十年，教子勤读入庠。
　　罗氏，杜溪林奇镳妻。年二十三夫故，无子以夫兄子为嗣，抚育成立，守节以终。
　　吴氏，邱敬之妻。二十五夫亡，生子二俱夭。其母以氏年少家贫，劝改嫁不从。乃以从侄之子为己夭子嗣，自抚育哺之，雍正十三年十月，屋前失火，后抵高墙，氏抱嗣孙登梯，号泣曰：“予烬不足惜，但恨邱祚斩矣。”都阃闻之，呼兵掘墙以救，家资尽烬，依其弟衣食难继，代人缝缉，而以苦节终。
　　锺氏，千总汪文耀妻。年十八归汪，克尽妇道。康熙六十年台匪滋事，文耀奉委出剿，氏持家惟谨。凯还后，功加都司签书，氏益以力图报效，勉其夫。雍正五年耀卒，锺年二十五，恸不欲生。念子淳方五龄，溶初周，遂矢志守节。夫丧葬俱锺经画，和丸教子读书，淳弱冠食饩南庠。乾隆癸酉登乡荐。锺苦守稍慰！未几淳溶相继殁，家徒壁立。淳妻林氏，亦励节凛操。姑媳早夜，力作针黹，以育诸孙。督孙筠力学入泮。钟性严毅，寡言笑，孀居尤凛，至晚不衰，可以法矣。
　　江氏，施又煌妻。年二十二夫亡，氏悲痛几绝，毁容守节，凛若冰霜。
　　叶氏，陈朴成妻。生二子，陈卒，氏年二十六，贫窭无依，姑劝改节，氏艰辛抚孤，誓不二志，卒完其节。
　　李氏，陈灿文妻。年二十一，夫死孤幼，人疑其必他适也，讽之。氏容不饰，居不见齿。邑令王大辂，以“坚节抚孤”旌之。
　　高氏，漈下黄如光妻。年十九夫卒，生一子不他适，凛凛有操，里人羡之！
　　罗氏，坑田张日绍妻。年二十三，夫故无子。依夫弟，抚幼女，清贞完节。
　　郑氏，埂头黄室临妻。年二十七孀，一子四龄，一女初周。矢志抚孤，杜门清守。
　　邱氏，庠生姚宗周妻。年二十九孀，孤甫六岁，次方九月。事耄姑惟谨，姑殁治丧以礼。教孤勤读游庠。励节四十年，里无间言。邑侯耿嘉平，以“节励贞珉”旌之。
　　魏氏，李恒邱妻。年二十孀居，言笑不苟，足不出壸。终身励节，共称其贤！
　　龚氏，蔡灏妻。年二十一，未育而寡，夫兄子为嗣，旋亡。氏甘守节，不越闺房。夫兄颖悯其志，嘱妻媳朝夕进膳房中，卒年七十二。
　　童氏，溪头陈维炳妻。年二十一适陈，方一周，夫亡，恸不欲生，家持护不死。后五月遗腹生子，永矢冰操，孝事舅姑，抚孤成立，卒年六十。
　　蔡氏，安丰桥袁绍祖妻。年二十九而寡，遗孤复夭。立节不移，卒年五十。
　　包氏，后溪施朝梓妻。年三十寡，子幼，有劝之醮者，氏厉声拒之，嗣后人弗敢言。氏念一门无依，恐遇害毁节，迎其父君选，相为抚孤。内外严肃，里无间言，卒年八十二。
　　陈氏，陈纯熙妻，年二十八失夫，子甫四龄。氏翁念其贞孝，予以田谷，为针黹资，卒年八十。
　　林氏，更古王阿尾妻。年二十七夫亡，辛勤守节，历三十馀年无异志，卒年六十五。
　　蔡氏，胡文光妻。性端肃，年二十四未育。夫故，哭之哀！邻厌之，讽以未死，夫在，氏闻哀益甚，夫弟又詈之。乃闭户自缢，父应魁觉而救苏，引归家，分己膳田谷以养。终身茹苦，足不逾阃，里党咸重其节，卒年六十一。
　　朱氏，张允恭妻。幼家贫，事姑惟谨。恭丧，年二十六，励志冰操，抚孤成立，宗族无间言，年五十八卒。
　　蔡氏，邑庠林昌麟妻。年三十麟卒，孀居三十载，内外称之，卒年六十有三。雍正二年，送贞烈祠祀。
　　魏氏，谢定溶妻。未育，而溶卒，以夫弟之子继嗣。年二十有二，柏舟自矢，静守深闺，戚族罕有见者，卒年七十七。
　　吴氏，陈治恭妻。年二十三夫亡，子甫四龄。贞守教孤，严肃内外。素言守节非艰，抚孤不易。爱子孙读书甚切！甲辰年见孙游庠，曾孙生。乃以寿终，时年六十有三。枝亭官太史曾颜“义门贞树”於额，且述其概以表之。
　　黄氏，朱遇春妻。年十六归朱，有奁田三十馀斛。生一子方四龄，夫卒，年二十八，兄利其奁田，劝他适。氏曰：“白发孀姑何托？”既而姑没，兄复劝之，氏垂泣曰：“生为朱室妇，死作朱家鬼。虽日不再餐，弗他适也。”归奁田於兄。历二十馀年，抚孤守节以终。
　　赖氏，庠生黄见龙妻。年二十一而寡，哀毁欲绝，誓死靡他。七十三岁而终。
　　黄氏，性贞淑，配陈盘秋。年十七于归，时夫疾笃，未成婚。氏侍汤药五十馀日，而秋亡，哭泣尽哀。卒以节终，年七十有五。
　　官氏，宝龟山卢才户妻。茹苦守节，乾隆二十七年旌表，建坊於坑头路傍，里党时叹其贞操，进士卓道翼挽以诗云：“夫亡子幼敦怜孤，家又清贫节又愚。垢面蓬头随弱柳，芳踪始得耀当涂。”
　　陈氏，寿岩里叶茂元妻。生二子，夫故，年二十七，苦守勤绩，篝灯课子，联隽游庠。亲视五代而卒，寿九十七。
　　刘氏，洋尾林圣瑞妻。年十六适瑞，逾年生子，甫三月而寡。时孀姑年逾三十，轻信从弟招赘余某，迫氏他适不从。余乃荡林产，族呈於官，县令文公，见刘年青，虑其守不终，以改醮试刘。刘即出剪断发毁容，令亟止之曰：“汝诚坚贞，吾名汝子曰：贞观。”给刘产业印照。刘坚守鞠孤，嗣徙城训子。观业岐黄，以麻痘科名冠一邑。氏年五十有四以节终。
　　陈氏，国学生高升炳妻。年二十夫死，子稚，矢节抚孤成立，江西戴大学士以匾旌之，卒年六十。
　　班氏，郡增生何炳妻。年二十四，夫以勤读遘疾卒，无嗣。舅姑在堂，事之惟谨。杜门清守，六十馀年如一日，卒年八十有八。
　　林氏，黄亨远妻。二十六孀居，励操训二子入庠，年六十六卒。
　　黄氏，罗裳妻。年二十二夫死家贫，纺绩守节，五十年而殁。
　　卢氏，张鹤阴妻。夫故无嗣，以夫族侄承祧。艰辛励节，年七十三卒。
　　陈氏，林继彩妻。林故子幼，家贫以女红度日，不他适。后绕膝四代，卒年八十一，郡守福旌曰：“节凛松筠”。
　　吴氏，陈有用妻。用故，娠甫三月，誓不改节。育一子，抚之成立。守贞三十载以终。
　　张氏，溪后魏伯充妻。夫逝，事舅姑惟谨，素励冰操。乾隆乙未年建坊。
　　叶氏，丁盛照妻。年十九适丁，善事姑，三载未育，夫亡矢节，夫兄以次子为嗣。甫生孙，而嗣与媳继亡。氏抚孤苦守，至六十二岁卒。
　　黄氏，施开渭妻。夫丧，杜门纺绩，冰清自矢，卒年八十有四。
　　卢氏，邑庠魏一廉妻。廉故，氏谨奉舅姑，贞静励操，里无间言。乾隆乙未年，建坊旌之。
　　汪氏，石士豪妻，千总廷璜母也。豪卒，氏抚孤，备历艰辛，卒年七十有三。
　　张氏，杨鸣珂妻。操守贞洁，卒年五十四，邻里称之。
　　赖氏，年十七适官廷梅，任建镇把总，赴台剿匪遇害。氏年二十七，孤道炘七龄，家无升斗，戚党劝他适。咬指沥血，誓不二夫。夫从弟廷桂闻而重之，赖依其家，抚子织紝，足不逾阈。因伤悼，染血症，年三十七卒。
　　朱氏，林雅升妻。年十九适林，生子甫周，升故。矢节二十馀年，事姑以谨，鞠孤成立。
　　谢氏，陈廷桂妻。年十八桂逝，孤子文甫二岁。守贞年逾六十，里无间言。
　　杨氏，陈继盛妻。子甫二龄而孀，誓不再适，卒年七十有四。
　　施氏，邹世衡妻，贡生琳之母也。年二十三丧夫，遗腹誓不改节，迨琳产生，抚孤成立。三迁教子，治家严肃。经历风霜三十馀年，冰操无失，年五十五而卒。
　　陈氏，国学生郑光鲁妻。郑亡，遗腹生子，守节至七十八岁卒。邑侯许给匾以旌。
　　董氏，施能新妻。年二十四孀，里有富豪，谋为继室，其家人劝之醮。氏闻言大痛哭，曰：“一日失节，何颜见人？”终身矢志不移，里人称之，年七十卒。
　　黄氏，杨广纯妻。贞静贤淑，年二十六而孀。矢志抚三幼孤，治家严肃，里人贤之！卒年七十有九。
　　胡氏，黄煖妻。年二十二孀居无子，生一女。氏甘以节自守，卒年五十三。
　　曹氏，吴鹏举妻。夫卒，遗孤三。茹荼抚孤，清洁自守，年八十卒。
　　张氏，郡庠刘琼芳妻。夫殁，清白自守，以孝事姑。郡守范，旌曰：“节孝可风”。
　　曹氏，何华国妻。夫死子稚无依，归母家。清苦守贞，教育其子遇泰，孙其彬，俱游庠。氏年八十一卒。
　　张氏，虞礼惇妻。年二十二丧夫，家贫纺绩自给，足迹不出户庭。子长，授室生孙二。未几子故，长孙继亡，次孙稚弱。姑媳茕茕，孀居一室，诚苦节也！
　　蔡氏，许九德妻。许亡，赍志自守，课子游庠，克承夫志。卒年五十有三。
　　×氏，张元×妻，增生张廷素母。克事舅姑，夫亡坚贞自矢。以其事上闻，建坊旌表。
　　王氏，卢特茂妻。夫丧后，以节烈著，里人重之！捐建节烈亭，开基时，地忽涌泉一窟，水清而洁，人咸异之！谓：“汉之姜诗妻，以孝感而泉涌，兹以节烈建亭，掘地得泉，非其贞气致之然欤！”
　　张氏，×××妻。二十四岁丧夫，誓志靡他，抚幼子成立，寿九十二终。
　　王氏，吴联俊妻。年十九俊故无子，以夫兄子嗣。柏舟立节，五十五岁卒。
　　翁氏，应嗣灏继室。年十九灏亡，有节操，抚前孤如已出，教育备至。事舅姑，以孝闻。李学师上其事於大宪，请建坊旌表。
　　罗氏，年二十一适汪肇初孝廉。承荫祖母，淑性巽顺，克修妇道。初亡，冰霜自洁。邑侯张给匾以旌，寿九十有三。
　　杨氏，叶常荣妻。时年二十夫故，生子登瀛甫三岁，以贞节誓，谨事舅姑，训子游廪庠。卒年五十六。
　　余氏，徐维谦妻。徐逝，家贫以女红资生，守节，年五十三卒。
　　朱氏，饶州参军沄长女，年二十适邑庠生郑彬儒。生一子早殇，夫死，柏舟自励，卒年七十三。
　　谢氏，黄铠妻。夫亡，家贫苦守，年六十一以节终。
　　高氏，吉田里武庠陈奎璧妻。夫亡无子，以夫弟之子为嗣，终身凛节，年五十六卒。
　　黄氏，陈恩荣妻。孀居凛操，卒年六十馀。
　　魏氏，高子明妻。自幼端谨，年十七于归，二十四而明卒，生子甫四岁，誓节不改。孝姑教子，勤俭裕家，年八旬而终，内外称贤！
　　康氏，王××妻。年二十四夫亡，守节不移，年五十卒。
　　江氏，康××妻。年二十二夫丧，抚孤守节，年六十馀卒。
　　张氏，刘青龙妻。年二十八而孀，终日勤织。谨事姑抚子成立，卒年六十四。
　　王氏，魏惟奎妻。年二十八孀居守节，康熙癸亥，村民乏食，命其子施粥四十馀日，人咸赖之，卒年五十四。
　　徐氏，李延平裔孙元升副室。年二十四失夫，生子润六龄，鞠成授室，润旋亡，长孙甫三岁，次孙仅七十日，茕茕赤贫，其媳改适。徐终茹苦，誓不易节。勤绩星霜，抚孙成立，训读游庠，卒年七十四。
　　施氏，李均妻。无子，年二十三而寡。家贫勤绩，抚夫弱弟成立，卒七十。
　　高氏，吴宗亨妻。年二十七亨亡，长子甫五岁，次子遗腹而生。上事孀姑惟谨，同室守节，抚孤成立，卒年五十二。
　　祖氏，应尔哲之妻。哲故，时氏年三十，誓不改节，抚二子以成立，卒年七十有二，乡里称之！
　　叶氏，高维万妻。万故，氏年甫二十。苦节自守，秉性恭俭，卒时年七十有二，间里贤之！
　　陈氏，林文松妻。年十八岁适松，夫死，氏年二十二岁，膝无男女，独依兄嫂，食贫自守数十年，族党无间言，卒年六十岁。
　　陈氏，洪缵周妻。年二十一夫亡，仅一女。励志守节，抚继子以延夫嗣，乡里贤之！卒年五十五。
　　康氏，陈维坤妻。年二十九岁夫故，抚孤甘心1自守，待子成立，享年七十有一，无疾而终。
　　【校】1.甘心：原本作“廿必”，今据改。
　　罗氏，梅汝瑛妻。年二十四岁，夫故守节，子甫六龄，事姑不懈。家贫苦守，教子成立，五十馀岁，无疾而终。
　　刘氏，叶中檀妻。檀癫不解人道，刘性端淑，年十七适檀，善事檀无异志。檀故，尤励贞洁坚守，年六十九卒。
　　叶氏，应汝辉妻，监生璲母。年二十六夫亡守节，观察元，旌以“彤管扬休”，时年九十一岁。
　　曾氏，蔡天汉妻。年二十四，未育而孀。家贫凛节，夫兄以四子为嗣。授室生孙甫三岁，而嗣子及媳继亡。氏勤劳抚孤，宗戚不接见。苦守五十馀载，时年八十三。
　　龚氏，杨振绣妻。年二十八绣故，哀不欲生，以舅姑老子幼强存。旋舅姑继没，拮据治丧。以俭训子裕家。刁邑侯以“柏操凌霜”旌匾，时年八十一。
　　林氏，峡阳里应鹤龄妻。年二十六岁夫亡，遗二子尚幼，氏坚贞自矢，教子成立；且善持家政，内外肃然，时年七十有七。
　　罗氏，蔡彻三妻。年二十二夫逝，生一子，家贫针黹自给，誓守不二，时年七十五。
　　官氏，大横陈景高妻。年二十七失夫，矢志贞操，针黹自给，誓不二志，时年七十五。
　　廖氏，×尚德妻。年二十六夫丧，家贫自守，鞠孤事姑尽职，和睦妯娌，年七十四。
　　陈氏，叶茂山妻。年二十三孀，男一女一，俱襁褓。誓志守节，顺事姑。子早故，时年七十四。
　　陈氏，胡绍文妻。年二十四孀，茹荼自守，鞠孤成立，时年七十三。
　　金氏，峡阳里应遇选妻。年二十六夫亡，氏立志守节，孝事翁姑。抚育二子，亲族罕见其面，时年七十有三。
　　曾氏，监生蔡锦妻。年二十八丧夫，足不出阃，谨事姑。邑侯贺，以“冰霜矢志”匾旌，时年七十二。
　　陈氏，魏国梅妻。素慈巽，年二十八矢志冰霜，课子诵读，其次子及孙，俱游泮，年七十二。
　　黄氏，监生吴隆佐妻。年二十二岁孀，勤绩励节，时年七十一。
　　谢氏，王尚启妻。年二十一岁寡，冰霜自持，抚孤成立，时年七十。
　　林氏，峡阳里应克宜妻。年二十四夫故，氏坚贞自守，乡人称之！时年七十。
　　李氏，浆口乡朱昌长妻。年二十四，而长故，遗二子尚幼，家极贫。亲族劝其再醮，氏答曰：“我在三口单，我去二子寒。”誓不改节，终身纺绩自给，抚孤成立，时年七十六。
　　康氏，陈阿壮妻。年二十四失所天，无嗣守节，时年六十七。
　　刘氏，罗国粲妻。年二十五孀，甘心守节，时年六十五。
　　乐氏，杨文锦妻。侍舅姑特谨，年二十八孀，子甫周。家贫励节，时年六十五。
　　吴氏，庠生曾沂妻。年二十四孀，有冰洁操，训子游泮，时年六十五。
　　魏氏，吴绍岐妻。年十八夫故，守节不改，时年六十四。
　　叶氏，吴士尧妻。年二十八孀，励志贞操，时年六十三。
　　陈氏，邑廪生黄允敬妻。顺事姑，姑亡抚夫弱弟，年十九孀无出，以夫弟之子嗣，自励贞节。夫兄弟三人皆继亡，抚夫侄如己出，家人事之如母焉。赵谷士太史，以“贻我彤管”颜其家，时年六十三。
　　陈氏，林启荣妻。年二十四寡，操守贞洁，族无间言，时年六十一。
　　郑氏，吴元谅妻。年二十七守节，矢志靡他，时年六十。
　　郑氏，监生刘学钰妻。年二十二而寡，闺门肃如，时年六十。
　　刘氏，陈辉灿妻。年十三适陈，二十一岁夫故，鞠孤成立。上事祖舅及姑，朝夕不懈。矢志不改节，时年六十一。
　　魏氏，王其栋妻。年二十孀，贞守不移，时年六十。
　　谢氏×公敦妻。家贫，氏年二十岁敦亡。勤纺绩，茹苦自给。亲族悯之！劝其他适，氏不悦曰：“此等事，岂我所为耶？”守贞不改，族里钦之，时年五十有八。
　　陈氏，小茶阳郭廷亮妻。年二十七失夫，子甫七龄，誓不他适，训子游泮，时年五十七。
　　叶氏×世炖妻。年二十夫故，不再适。抚孤成立，谨事姑，时年五十六。
　　陈氏，杨体文妻。年十九孀，无嗣以夫弟之子继之。敬重舅姑，事后姑亦谨，慎和妯娌，守节靡异，时年五十六。
　　叶氏，高一本妻。年三十未育，夫丧家贫守节，事翁惟谨，立夫堂侄为嗣，时年五十六。
　　席氏，孝廉液次女，吴盛宽妻。年二十九而宽亡，家贫苦守，誓不改节，时年五十六。
　　章氏，官肇松妻。年二十九寡，坚贞自守，鞫孤成立，时年五十五。
　　叶氏，林阿兴妻。年十九孀居，励志守节，时年五十五。
　　廖氏，欧明也妻。二十四孀，立志守节，时年五十五。
　　谢氏，进士纯钦之女，陈国标妻。年二十五孀未育，立节不改，自甘淡泊。迎母同居，昼夜针黹，清守无难色，时年五十四。
　　丁氏，李圣发妻。年二十九寡，守贞抚孤成立，时年五十四。
　　蔡氏，年十六适吴仲华。年二十九夫卒无子，以夫兄次子为嗣。家贫食粥自甘，足不逾阃。每遇年节，必致祭痛哭，卓有贤声，时年五十一。
　　蔡氏，胡尧降妻。年十八归胡，结褵三载，降卒子稚，苦节赍志，时年五十一。
　　谢氏，魏廷俊妻。年二十孀居，抚孤成立，贞静自矢，时年五十一。
　　陈氏，黄右淮妻。年十九夫故，痛不欲生，誓志守节，时年五十二。
　　刘氏，高宗熹妻。年二十一夫逝未育，誓不改节，时年五十一。
　　蔡氏，黄捷秋妻。年二十八夫故，誓不他适，抚孤成立，时年五十。
　　陈氏，林相妻。年十五于归，勤顺翁姑。二十一丧夫，不肯他适。翁姑怜其苦守，以膳田谷予之，终日勤绩，抚成弱孤，时年五十。
　　陈氏，施发明妻。年三十夫死，子甫八月，家无斗筲。氏母劝改适，誓死施门。日惟捆屦度活，足不出阃，备历艰辛，里人钦羡！现年五十。
　　席氏，王宫振之妻。年二十六而宫振故，生一女。氏立志守节，家贫不给，业女红，以养幼女，迨女长适人，氏随父同居，足不逾壸，时年四十七。
　　魏氏环姑，监生徐志毅妻。自幼贞静，寡言语。长归徐，顺事舅姑。常以纺绩，佐夫读书。年二十九毅故，家人以其乏嗣，劝改适。氏矢志金石，足不出阃。学师林，以“贞德传徽”旌之，闻其节於上。
　　杨氏，聪坑黄思翰妻。生子履中，甫六月而思翰即世。氏守节抚孤，教育备至。知县高质慎，以“松筠节操”四字旌之，时年六十有九。
　　黄氏王高封妻。年二十七丧夫，奉事翁姑，誓志守节。茕茕抚孤，乡族称之！自孀居后，足不出闺，五十馀年如一日，时年七十有八。
　　张氏，杨日光妻。年二十五岁夫故，抚继子，事公姑朝夕不懈，矢志靡他，家无间言，时年七十有九岁，住馀东里横坑坊。
　　施氏，李均聘室也，未婚而均疾狂，两载弗瘳。氏年甫十八，父母舅姑，皆欲为离婚谋已急，氏奔诉舅姑，泣伸己志，遂为之成礼。后夫疾革，至二十七岁而寡，以夫侄继嗣。督学恩公，登入潜德幽光录。
　　陈氏，李长辰妻。辰故，氏励志矢节，以女红微积营葬，舅姑戚属称之。督学恩公，登入潜德幽光录。
　　邱氏，吴绍极妻。早故，氏茹苦营葬舅姑。学师黄闻督学恩公，著其节於潜德幽光录。
　　林氏，康选妻。夫丧年青，日事勤绩，终无异志。学师黄闻督学恩公，载潜德幽光录。
　　陈氏，连超霳妻。失故，营葬舅姑，见称族戚。督学恩公，登入潜德幽光录。
　　胡氏，陈国柱妻。年二十四夫故，窭极，人劝其他适。胡氏仰天发誓，永不再嫁。秉性孝慈，公姑爱之。尤善於女红，里人每以女师目之，时年五十。
　　林氏，余廷玉妻。矢节营葬舅姑，人咸称之！督学恩公，登入潜德幽光录。
　　陈氏，庠生应鹏翀妻。二十八岁夫故，子监生国琨方四龄，守节抚孤，寿至八十有六。
　　以上节孝，均照嘉庆十三年修志登载。
　　汪氏，南平郭贤林妻。郭亡，青年矢志，操比松筠，以节终。
　　高氏，大历口儒士徐光祐妻。年二十四徐亡，家贫子幼，矢志养姑。道光二年五十八岁，请旌。
　　汪氏，民人许惟正继妻。事嫡姑生姑以孝，年二十六正亡，仅生一女。遗孤琏方八岁，夫前妻石氏出也，氏爱如己出。时有族孽，涎其产，迫之改适，矢死不二。两姑相继亡，殡葬尽礼，寿六十三。至道光十五年，总督程咨题。
　　官氏，翰林记名御史志涵孙女，举人建安训导廷桂次女。性贞淑，适邑增生张联举。工针黹，以佐舌耕。年二十八举亡，子中书衔岁贡祖铭甫周岁。氏玉洁冰清，志坚节劲，奉姑以孝，课子成名。道光十五年五十五岁，总督程，咨题建坊东郊。
　　陈氏，庠生曹联魁妻，庠生有翼之母。年十八归曹，奉姑克谨。二十七岁曹亡，氏茹孽抚孤，贞心不改，寿登八十有七，至道光二十一年请旌。
　　欧氏，儒士廖宗麟妻，监生廷俊，武举廷豪母也。年十九夫卒，氏上事二老，下抚两孤，邻里称其节孝。道光二十四年六十一岁，请旌。
　　九氏，庠生王万怀妻，儒士世升，举人世錞之母。年二十五夫卒，氏茹孽饮冰，代夫孝养。和丸画荻，训子能贤。与妯张氏，均以节闻。咸丰三年沈文肃公为御史时，上其事，建总坊於西郊。
　　张氏，儒士王万临妻。年二十六临亡，誓志守节，养舅以孝，训子游庠，孀守四十二年殁。咸丰三年与娌陈氏，同时请旌。先是学宪彭，奖以“筠节双清”匾额。
　　欧氏，民人胡克通妻。年九岁字通为室，未婚而通卒。氏年方十五，矢志守贞，誓不改适。上奉翁姑，下育嗣子，以贞节终。咸丰九年汇请题旌。
　　余氏，生员陈恩光妻。年十八光亡，氏志坚松柏，久暂不渝。侍奉翁姑，恪供妇职。寿至八十有七。
　　黄氏，民人陈诸实妻。年十八归实，方四十日而实亡，终丧三年，媒妁有入其门者，氏毁容截发，以誓不二，事姑以谨恪闻，寿至七十有四。
　　刘氏，儒士高宗熹妻。年二十三高卒，氏励志守节，族戚罕见其面。夫弟宗泰三人，庶姑所出，自襁褓迄成人，抚字半资其力，寿至六十有六。
　　杨氏，儒士李远岐妻。年十八适岐，识字知书，深明大义。年二十一岐亡，氏誓守节，嗣子大椿，中道夭折，励节尤坚，孀守二十七年殁。
　　官氏，儒士叶萃苑妻。年十九苑亡，贞静自守，上奉高堂，下抚孤子，历二十五年殁。
　　林氏，儒士吴元敏妻。年二十适敏，逾年夫故。氏事翁姑孝，守节抚孤，历二十五年殁。
　　陈氏，生员胡璋妻。年二十璋卒，二老在堂，遗孤在抱。氏克修妇道，抚孤成立，寿至七十有七。
　　张氏，民人胡德琚妻。年二十二琚亡，养亲以代子职，抚孤无愧母仪，守节二十四年殁。
　　邓氏，儒士卢锡扬妻。年二十二扬故，氏青年守节，不施膏沐。克修妇职，舅姑贤之！历二十二年殁。
　　王氏，民人胡孝选妻。年二十四选亡，上事舅姑，下抚幼子，孝敬慈惠，声溢里党，寿登八十有八。
　　邓氏，民人林玉书妻。年二十四书亡，痛不欲生，以翁姑在堂，吞声饮泣，五十馀年，力崇俭朴，寿至七十有六。
　　张氏，监生吴斯进妻。年二十四进亡，氏侍养迈姑，十馀载无倦容。课子成名，为郡廪生。
　　黄氏，儒士卢圣文妻。年二十六文殁，事舅姑尽职，殡葬以礼。松筠节操，至老弥坚，寿至七十有五。
　　魏氏，生员徐嗣元妻。年二十七元故，氏志励冰霜，备尝艰苦。事亲抚赤，兼尽孝慈，守节历二十八年殁。
　　上官氏，民人徐声泮妻。年二十适泮，未于归时，有邓姓者，里中巨族子也，闻其贤欲夺娶之，至讼于庭。氏以既受徐聘，愿归徐。工苦度日，翁姑之丧，佐夫尽礼。年二十九徐亡，邓适丧偶，通媒求娶，百计觊觎。氏截发自誓，晚年依子婿为活，卒时面色如生，当暑不变。
　　张氏，生员吴章南妻。庠生邦壂之母。年二十八南卒，姑患疯疾，服事无懈。姑殁，典钗珥殡葬。嗣壂殂丧，偕媳傅氏，抚孙椿龄成立，寿至九十有一。
　　张氏，生员王廷玙妻。年三十夫卒，氏矢志守节，抚二孤成立，寿至六十有八。
　　张氏，民人杨文光妻。年二十九光殁，氏奉翁姑孝，抚嗣子慈，亮节冰心，老年弥笃，寿至八十。
　　王氏，生员杨普庆妻，五品衔广东通判署昌化县炳勋之母。年三十庆亡，勤苦操作，节凛冰霜。事姑以孝，课子成名，守节历二十八年殁。
　　谢氏，儒士彭巍观妻，赠武信骑尉梓之母，儒士锦珠，把总夺标祖母也。年二十九，彭客死台湾，氏闻夫凶信，痛极投缳，家人环守得免。嗣以翁姑在堂，忍死尽孝，寿至六十有二。曾孙昌均，昌垣俱从九，昌宇介宾，昌墀员外郎衔，昌垲州同，昌坤增贡，人称望族。
　　陈氏，民人潘明树妻。年三十树亡，氏上奉二老，生事死葬尽其仪。下抚遗孤，立业成家善其教，寿至七十有一。
　　涂氏，民人苏长盛妻。年二十九盛殁，氏冰洁自矢，历苦弥贞，愉色婉容，代夫孝养，寿至七十有九。
　　郑氏，龙湾儒士吴昌芹妻，庠生上卿母。年二十四芹亡，家贫子幼，日勤纺绩，以养舅姑，守节十六年殁。
　　陈氏，民人彭为桢妻，从九品昌均长子妇也。年二十五桢亡，奉事舅姑，先意承志，冰霜励志，足不出户，守节十五年殁。
　　官氏，宝龟山儒士卢绍元妻，增贡待诏衔恪之祖母。年三十元殁，氏代夫孝养，得舅姑欢，训子课孙，慈严兼尽，寿至八十三。
　　陈氏，民人林继采妻。年二十七采故，日勤纺绩，奉舅姑必供甘旨，妯娌从无间言，寿至八十一。
　　梁氏，监生李星炤妻，廪贡长坤，庠生加待诏衔长瀛之母。年二十九炤亡；子女俱幼，誓志守节，力抚三孤，寿六十二。
　　杨氏，民人张斌妻，增生廷垓母。年三十斌殁，事姑以孝，鞠子以慈，守节至八十岁卒。
　　叶氏，民人张廷垣妻。年二十八垣殁，氏视膳问安，共寡姑以砥节；和丸画荻，教孤子以成名，守节历三十二年殁。
　　吕氏，民人萧应麒妻。年二十三夫卒，家无担石，苦节不移。孝事慈育，胥克尽道，寿至九十二。
　　邱氏，儒士廖焕妻，岁贡昂长子妇也。年二十九煐亡，守节抚孤，奉高堂必以甘旨。长子邦墀宦游粤东，次子亦克成立。守节二十三载，咸丰元年殁。
　　朱氏，儒士吴介石妻，生员国楫母也。年十九适石，年二十八石故。迈姑在堂，常抱幼子於侧，含饴嬉戏，俾以承欢。子楫及诸孙皆成名人，以为节所致。历十七年，嘉庆十三年殁。
　　魏氏，儒士陈天埴妻。年二十九埴亡，氏奉事舅姑，能尽孝道，教育孙子，胥克成名，寿至八十二。
　　陈氏，宝龟山儒士卢力山妻。年三十山殁，堂上承欢，克兼子职，闺中垂教，复善师资，寿至七十四。
　　罗氏，儒士黄翔鵕妻。年二十八夫故，立志守节，事继姑庶姑皆尽妇道，孀守二十八年殁。
　　邱氏，儒士罗霞锦妻。年二十七罗亡，矢志抚孤，家虽困乏，事庶姑必供甘旨，寿至七十四。
　　黄氏，宝龟山都司职卢朱通妻。年三十通卒，终养迈姑，殡葬尽礼，教育二子，胶序成名，守节二十年殁。
　　蔡氏，儒士邱在泂妻。年二十八夫亡，敬以事亲，慈以鞠子，守节二十七殁。
　　曹氏，儒士曾振烈妻。年三十烈亡，子甫二岁，家贫守节，针黹度日，奉高堂靡不尽礼，寿至七十一。
　　范氏，民人李长增妻。年三十夫故，以养姑课子为己任，丧葬婚冠，历尽艰辛，寿至六十八。
　　蔡氏，吏员康廷钦妻，年二十九康亡，孝事舅姑，慈抚幼子，艰辛备历，节操弥坚，守节二十七年殁。
　　张氏，西芹监生蔡中美妻，监生理问衔梦熊母，州同肇封祖母也。年二十九夫故，冰霜自矢，历久不渝。迈姑在堂，侍养弗怠。寿至七十有九，曾孙建贤登乙酉贤书，建泉建箴亦游郡庠，人以为节孝之报云。
　　杨氏，生员章镇元妻，国学生嘉猷之母，岁贡荃祖母也。年十六适元，二十四岁夫故，氏自夫亡后，与姑同居一楼，久无惰志。爱嗣男尤不废教课，孙辈亦各成名，殁年五十有六。
　　吕氏，儒士邱荫槐妻，岁贡在泗之媳，拔贡就职州判昌煦母也。年十七适槐，二十九岁夫故，氏内言不出，贞静自持，孝敬翁姑，死生尽礼。守节历三十三年，寿至六十有一。
　　叶氏，儒士萧世杰妻。年二十三夫故，氏矢志冰霜，内言不出，奉侍舅姑，一秉和敬。
　　叶氏，吏员张廷芳妻。年二十七芳故，仅生一子联登，氏守节抚孤，寿至六十三。
　　超氏，儒士吴天兆妻。年二十九兆卒，孝事舅姑，旨甘不缺，抚育孤子，节义弥坚，寿八十有八。
　　黄氏，儒士邹德浩妻。年二十五浩亡，家业萧条，氏冰霜励志，终养舅姑，子向宸克臻成立。
　　何氏，生员王廷琅妻。年二十五琅卒，氏黾勉持家，善体亲志。咸丰二年学宪黄以“茹荼完节”匾奖之，寿至六十有三。
　　卢氏，民人王绍安妻。年二十三安殁，氏奉养服劳，克遁妇道，守节历二十六年殁。
　　李氏，宝龟山监生卢亹妻。年十六适卢，二十六岁夫故，侍奉高堂，无违亲志，以节终。
　　卢氏，宝龟山儒士叶向春妻。年十八夫故，堂上承欢，代修子职，闺中垂训，克树母仪，守节十六年殁。
　　廖氏，民人吴开满妻。年二十一吴亡，氏遗腹生子，苦守以臻成立。善事翁姑，和颜悦色。咸丰九年七十五岁，汇请题旌。
　　高氏，儒士马瑞书妻。年二十五书亡，仅生一女，立夫侄为嗣。茹荼守节，事庶姑以礼。请旌时，年七十五岁。
　　陈氏，儒士胡克缄妻。年十八归缄，结褵一载，即赋柏舟。生事翁姑，殡葬尽礼。越十七年，以夫侄为嗣。请旌时，年六十八岁。
　　邓氏，民人陈景望妻。年二十三陈亡，家贫子幼，善事舅姑。及孤有室，又遭夭折，茹荼励节，至老弥坚。请旌时，年七十五岁。
　　王氏，生员危际熙妻。年二十六夫故，抚庶姑二子，克臻成立。殡葬翁姑，靡不尽礼。请旌时，年五十四岁。
　　邓氏，儒士林昌祜妻。年二十八夫故，氏勤苦持家，代夫尽养。亲课二子，列文武庠。请旌时，年六十六。
　　王氏，民人何千春妻。年二十九春卒，氏与姑同寝处，女红操作，矢志靡他，请旌时年八十二。
　　蔡氏，樟湖坂儒士胡茂妻。年二十适胡，逾年夫故，遗腹生女，以夫侄德湛为嗣。仰事俯育，备极劬劳，请旌时年六十六。
　　蔡氏，民人陈联剑妻。年二十六夫故，氏茹荼守节，事高堂恪遵妇道，训幼子卓秉母仪，请旌时年八十有三。
　　郑氏，民人陈扬缵妻。年二十三陈故，寂守深闺，笑颦不苟，盘匜奉养。靡间晨昏，请旌时年六十。
　　罗氏，民人莫元崐妻。年二十二崐亡，氏事迈亲，朝夕不懈，冰心柏操，至老弥坚，请旌时年七十有四。
　　王氏，儒士魏文宾妻。年二十四魏亡，氏矢志守节，姑患疯疾。奉侍汤药三年无懈。事继姑三十馀载无惰容。请旌时年七十有五。
　　郑氏，儒士魏仲可妻，年二十三夫卒。氏饔飧不继，忍饥以养舅姑，及舅姑殁，竭力殡葬，均能尽礼，请旌时年七十有七。
　　黄氏，儒士张祖寿妻。年十九夫故，子甫周氏，奉事舅姑，抚养幼子，孝慈兼尽，请旌时年五十四。
　　吴氏，儒士魏文宫妻。年二十九宫亡，氏深明大义，矢志靡他，孝养翁姑，日勤纺绩，请旌时年七十有三。
　　陈氏，民人吴国镛妻。年二十八夫亡，仅生二女，矢志守节，及女出阁，赖以终老，请旌时年六十六。
　　欧氏，民人胡骥发妻。年二十八胡亡，氏奉侍舅姑，恪代子职，谆勤课子，无愧母仪，请旌时年五十有五。
　　吴氏，儒士陈学文妻。年二十三文亡，氏冰心松节，抚孤以慈，请旌时年五十有四。
　　林氏，儒士施利涵妻。年二十夫故，氏秉性贞一，上敬下慈，三十馀年，足不出阃，请旌时年五十有四。
　　叶氏，生员林昌俊妻。年二十四俊卒，氏柏舟自矢，操凛冰霜，孝养高堂，宗族称之，请旌时年五十八。
　　陈氏，儒士叶开五妻。年二十九夫故，茹荼守节，上有重堂迈姑，事之维谨，下遗三月孤子，教以克家，请旌时年六十六。
　　曹氏，举人仙游教谕有年四女，十六岁适生员吴国楫。年二十九楫故，矢志守节，事祖姑以孝，课三子成名。长上焜入南庠，加翰林院待诏衔，精医道；次上勋，三上寿，皆岁贡生，为邑中名宿，士争师之，虽屡荐未售，人为惋惜！而氏和丸教子，不以功名为荣。学宪吴以“画荻仪型”匾奖之，请旌时年六十四。
　　吴氏，儒士游逢映妻。年二十四映亡，氏事姑以顺，抚孤成立，心如白璧，操比苍松，请旌时年五十有四。
　　邱氏，生员吴永芬妻。年二十五芬卒，氏志皎冰霜，心坚铁石，姑疾侍汤药，昼夜不倦，姑殁葬之以礼，请旌时年五十四。
　　许氏，儒士叶超儒妻。年二十六夫故，氏志励冰霜，维持家政，代夫终养，教子克家，请旌时年五十八。
　　陈氏，西芹儒士蔡思敬妻。年二十五敬亡，茹荼守节，典钗珥以养迈姑，中年子亡，抚夫侄为嗣，教养成人，请旌时年七十六。
　　黄氏，西芹儒士陈宏衢妻，国学生鸿逵祖母。年二十四夫亡，氏贞操自矢，不出户庭，孝事翁姑，内无间言，请旌时年五十有七。
　　章氏，儒士乐鹏举妻。年二十九夫亡，氏事姑以孝，育子惟慈，贞静幽间，肃持家政，请旌时年六十有二。
　　王氏，西芹民人洪恩诏妻。年二十八诏殁，氏奉姑以顺，逮下以和，履洁怀清，户庭不出，请旌时年五十有五。
　　莫氏，生员陈学修妻。年二十八夫故，氏柏操石心，历久不变，洁涤以养高堂，人称其孝，请旌时年六十二。
　　张氏，民人魏镛祖妻。年二十四夫亡，养舅姑孝敬无亏，训遗孤课读不倦，请旌时年五十有五。
　　范氏，儒士陈诏妻。年二十六夫故，氏高堂之奉，甘旨必供，茕茕稚子，抚以成立，请旌时年六十。
　　罗氏，儒士张如山妻。年二十六山卒，氏荼蓼备尝，清同冰雪，代夫养志，训子克家，请旌时年五十有八。
　　邓氏，民人黄维彰妻。年二十六夫故，孝敬翁姑，足不出阃，和丸画荻，训子游庠，请旌时年七十有一。
　　应氏，宝龟山生员卢愉妻。年二十七夫故，氏望族名媛，事舅姑孝，母仪足式，妯娌咸钦，请旌时五十有五。
　　邹氏，生员吕廷鹏妻。年二十八夫故，氏事翁及继姑克谨，节操凛然，请旌时年五十有五。
　　汪氏，民人张有经妻。年二十八夫亡，氏独守深闺，奉翁姑抚幼子，孝慈兼至，请旌时年六十。
　　丁氏，儒士游元杰妻。年二十九杰亡，氏苦节抚孤，备尝况瘁，事舅姑曲致和顺，请旌时年八十。
　　陈氏，儒士曾宗肇妻。年二十九曾亡，迈姑在堂，藉女红以佐菽水，姑殁惨不欲生，念孤尚幼，抚以成立，请旌时年六十。
　　黄氏，宝龟山生员卢书焕妻。年三十夫卒，奉姑尽职，养志承欢，课子读书，诒谋式谷，请旌时年五十五。
　　张氏，职员叶亨贵妻。年三十贵卒，氏矢志守节，事堂上以礼，训子锦游庠，请旌时年六十二。
　　萧氏，典史纪世晋妻。年三十夫故，翁姑有疾，典钗易药，抚育四子，慈不失教，请旌时年六十五。
　　许氏，儒士吴梓兴妻。年二十八夫故，氏秉性沉默，苦守无怨，舅姑在堂，侍养维谨，请旌时年五十八。
　　陈氏，宝龟山儒士卢朝武妻。年二十九武亡，氏代子职以养亲，秉母仪而课子，含荼茹蘖，冰玉同清，请旌时年五十有四。
　　卢氏，宝龟山监生叶利潘妻。年三十夫故，事舅姑敬恭克尽，教孤子诗礼传家，请旌时年五十四。
　　张氏，民人王万彩妻。年二十九彩故，氏上事翁姑，下育子女，针黹度日，贞洁自持，请旌时年九十。
　　黄氏，西芹生员蔡梦奎妻，岁贡从封之母。年二十八奎卒，柏舟自矢，孝事舅姑，课子成名，孙建家亦游庠，氏请旌时年五十有六。
　　杨氏，西芹儒士陈云衢妻，例贡猷之母。年二十八衢卒，氏志誓从一，事姑无疾言厉色，生事葬祭，各极其诚，孙鸿禧鸿飞，曾孙运新均入南庠，请旌时氏年七十九。
　　汤氏，西芹儒士俞联奎妻。年三十俞亡，矢志坚贞，贫不易节，敬事迈姑，姑殁竭力殡葬，请旌时年六十有二。
　　陈氏，西芹生员俞若皋妻。年二十九皋亡，氏独居一室，亲邻罕见。事姑孝敬不衰，请旌时年六十有二。
　　官氏，儒士陈玉光妻，贡生世珍母。年三十光亡，励节抚孤，姑老家贫，事女红以佐甘旨，孙家榆亦已游庠，请旌时年六十有九。
　　郑氏，儒士康文珠妻。年二十八珠殁，氏贞而有才，善持家政，事舅姑供膳不缺，请旌时年六十有三。
　　王氏，鸠源生员杨登瀛妻，廪生殿材之母。年二十八杨卒，氏茹荼守节，教子成名，以孝弟见称。请旌时年六十有二。
　　陈氏，民人魏履垲妻。年二十九垲亡，氏顺承亲志，课子维勤，请旌时年五十八。
　　王氏，民人廖洪蛟妻。年二十二夫亡，氏苦守遗婴，殡葬翁姑以礼，请旌时年八十二。
　　张氏，儒士梁汝楫妻。年二十八夫故，氏与寡姑，同励苦节，筠操两坚，请旌时年五十有六。
　　饶氏，民人范成美妻。年二十六夫故，氏女红糊口，训子克家，请旌时年六十二。
　　俞氏，西芹儒士蔡文蔚妻。年二十三蔡卒，抚侄为嗣，敬事舅姑，节孝兼尽，请旌时年五十二。
　　王氏，民人傅瑞麟妻。年二十一夫亡，氏承欢养志，孝行无亏，励节守贞，冰心不改，请旌时年七十有六。
　　应氏，宝龟山监生卢怡妻，都司衔见龙之母。年二十九夫故，氏恪秉妇仪，代修子职，励节尤坚，请旌时年五十二。
　　谢氏，宝龟山职员卢憬妻。年十八归卢，越一载而卢卒，氏履洁怀清，终养尽职，请旌时年五十有三。
　　王氏，宝龟山监生卢蜚飏妻。年二十八夫卒，氏事高堂谨，课幼子慈，松筠励志，冰雪同清，请旌时年五十二。
　　林氏，儒士黄锡夔妻。
　　许氏，儒士陈拱尧妻，庠生居东曾祖母也。年三十夫亡，矢志守节，力抚三孤，次子祥栐、三祥梅复不禄，与次媳曹、三媳邱均以节闻，寿七十九。
　　曹氏，儒士陈祥栐妻，庠生居东祖母。年二十三栐逝，上孝寡姑。下抚孤子，寿至六十三。
　　邱氏，儒士陈祥梅妻。梅亡，事寡姑孝，抚三子成立，守节历二十四年殁。
　　陈氏，峡阳生员梁子杰妻。性聪慧，嫡母无子，氏与三弟一妹，皆庶母所生。母卒，厌於嫡母，不克成服，乃率弟妹跪而哀请，嫡母感其孝许之。年二十一归梁，事翁姑孝。咸丰壬子科，梁乡试回梓卒於舟，氏年二十八闻讣投缳，家人环守得免。子二早殇，以夫兄增贡钧鸣子为嗣，学宪孙，以“清徽励俗”奖之。
　　应氏，峡阳儒士张绍艺妻，邑庠生锡炳母也，年三十张故，炳方五岁，坚贞守节，课子成名，学宪孙，以“清徽励俗”匾奖之，守节历二十五年殁。
　　黄氏，大洋汾儒士陈义臣妻，从九礼树母。年二十八陈故，事翁姑顺，待下以慈，寿至八十有八。
　　曾氏，职员陈国猷妻。
　　梁氏，峡阳廪生梁凤鸣女，年十八适同里应华棻。棻亡，遗腹生子旋夭，氏事姑惟谨，矢志靡他，学宪孙，奖以“清徽励俗”匾额。
　　官氏，儒士张文彬妻。年二十三彬殁，立志守节，足不出阃，孀守历三十六年殁。
　　陈氏，儒士叶际镛妻，蓝翎同知衔例贡生文澜，蓝翎待诏衔监生文浚之母。年十九适镛，二十九岁夫故，家贫针黹度日，含辛茹苦，训子克家。孙玉桢岁贡徵士，玉槐附贡。氏守节历二十七年殁。
　　许氏，生员邱陆安妻。邱亡，子甫十龄，矢志抚孤，不辞辛苦，守节历二十年殁。
　　张氏，职员叶正春妻。
　　黄氏，儒士林以显妻。
　　王氏，儒士薛树椿妻。
　　张氏，儒士吴朝佐妻，从九品邦贤母。年二十一佐亡，贤仅二周，矢志守节，抚孤成立。
　　傅氏，儒士许湘海妻。
　　叶氏，大洋汾儒士陈坤洋妻。年二十一夫亡，子从哲甫生数月，守节抚孤，事姑以顺，时年七十三。
　　陈氏，儒士许日照妻。
　　卢氏，儒士黄可楹妻。
　　许氏，儒士王仁绣妻。
　　李氏，高埠头岁贡李国滋长女，年十九适峡阳里儒士应华杏。三十岁杏卒，子邑增生浩然甫四龄，氏善事高堂，志坚节劲，持家勤俭，课子成名。学宪孙，以“清徽励俗”匾额奖之，时年七十有三，孙秉钧亦游庠焉。
　　王氏，杜溪乡儒士魏贤侨妻，附贡邦晋之母。年二十三侨亡，事翁姑孝，课子成立，学宪孙，以“画荻延禧”匾奖之，时年七十三岁，次孙庆云已游邑庠。
　　黄氏，井窠儒士曹兴纯妻，附贡金声母。年二十八纯亡，矢志守节，课子游庠，寿至六十有八。
　　杨氏，峡阳职员应培运妻，运同衔琼阶母也。年十七归应，素守闺范，笑言不苟。二十二岁夫故，矢志冰霜，抚孤成立。晚年孙曾绕膝，屡以勤俭谦恭为训，家道由是颇丰，寿至七十有四。
　　张氏，大洋汾武生陈应三妻，郡廪生书轩母。年三十夫卒，孝养翁姑，持家勤俭，和睦妯娌，教子义方，时年七十岁。
　　欧氏，儒士乐赓濩妻。
　　张氏，儒士叶光潮妻。年二十五潮殁，矢志守节，茹苦含辛。同治十年户部主事魏鹏轩，上其事。
　　胡氏，职员陈桂生妻。年二十六夫逝，以夫侄振常为嗣，孝养耄翁，守节历二十四年殁。
　　李氏，儒士张鸿恩妻。
　　陈氏，廪生姜嵊妻，沙籍庠生圣深母。年三十嵊亡，矢志守节，训子成名，寿至七十有八。
　　林氏，儒士王世祥妻，从九家箴之母。年二十七夫逝，节比松筠，事姑以孝，抚孤成立。光绪六年礼部郎中万培因上其事。
　　臧氏，举人叶芳椿妻。年二十四适椿，甫四月椿赴会试，留京病卒。氏青年未育，闻丧昼夜哀泣，誓欲捐生，翁姑怜其早寡，螟蛉一子与之，承顺高堂，下抚幼孩，爱如所生，卒年三十九。
　　刘氏，儒士陈见渭妻，监生联魁，祐梅之母，例贡生厚熙祖母也。渭亡，家无担石，力作女红，以养耄翁，自甘枵腹，守节抚孤，寿至八十六，曾孙德元已游庠矣。
　　陈氏，儒士吕廷鲲妻，岁贡成云之媳。年十八鲲亡，翁姑俱迈，姑且有风疾，氏与妯辈殷勤侍奉，励节坚贞，抚夫侄琭为嗣，孙承俊亦已游庠。
　　邓氏，儒士陈葵生妻，举人汀州教授国玙嗣子妇也。年二十一葵卒，仅生一女，长适廪生陆其祚。氏青年誓志，孝养翁姑，以守节终，经如心社汇请题旌。
　　章氏，生员朱禹声妻。年二十六夫逝，无子以夫侄嗣复夭。清贫守志，坚矢柏舟，藉针黹以奉姑，晨昏匪懈，凛冰霜而立志，节操弥坚，经如心社汇请题旌。
　　陈氏，监生谢有耀继妻，附贡六品衔县丞廷锡母。事翁及夫亲生母维谨，年二十四耀卒，锡甫周岁。矢志励节，姑殁殡葬尽礼，训子成名。同治二年刑部副郎吴伯敬上其事，建坊东郊，寿八十有八。
　　臧氏，国子监典簿萧德修妻，顺籍蓝翎训导廪贡翔云，岁贡锦云母也。年二十五修卒，代夫孝养，课子成名，同治十二年题旌，建坊东郊。
　　陈氏，武童邱鏐妻。庠生在沣母，拔贡荫桦祖母也。年十六适邱，克尽妇职，二十九夫亡，生五子，已殇其二，苦守三孤，课次子沣入庠，守节历三十一年殁，光绪十年御史万培因上其事。
　　陆氏，庠生邱在沣妻，拔贡荫桦，监生荫梧、监生荫模之母。年十九适沣，事沣极谨，二十九岁夫故，养姑守节，课子成名，以勤俭裕家，光绪五年知县梁廷锡详请咨题，寿至八十四。
　　王氏，儒士蓝文琇妻。年十九夫亡，事继太祖姑及姑以孝，誓志靡他，守节历十五年殁，光绪六年万培因为礼部郎中时，上其事，与母林氏同时请旌。
　　魏氏，民人陈玉堂妻。年二十九堂故，守节抚孤，心坚金石，光绪十五年内阁中书陈璧上其事，时年六十有四。
　　余氏，民人蔡友敦妻。年二十七敦亡，二孤尚幼，苦志守节，训子成立，夫弟教职举人友当钦敬之，矜恤备至。光绪十五年内阁中书陈璧上其事，时年五十七，长子满中，已游邑庠。
　　陈氏，增生张祖壬妻。年二十八壬故，子庠生文凤方三岁，守节抚孤，训子游庠，时年六十四岁。
　　吕氏，生员张文海妻。年二十四海卒，青年守节，孝事翁姑，以夫侄拱恩为嗣，寿至六十有六。
　　李氏，儒士陈灼妻。
　　游氏，峡阳梁树铎妻。年十八归铎，翁姑之丧，佐夫尽礼。铎亡，上事祖姑，晨昏不怠。训子尔襄，克臻成立。通判周，赠以“贞寿可钦”匾额，寿至七旬。
　　叶氏，儒士林茂竹妻，恩贡尽先州判当山长子妇。年十六归竹，十九岁夫逝，遗腹生子殇，抚夫弟教职恩贡茂年子为嗣复夭。乃以夫季弟廪生茂乔长子士惠继。孝养翁姑，靡不尽礼，亲课嗣子游郡庠，寿至六十有一。
　　骆氏，峡阳应正和妻。年二十一归和，二十九岁和卒，生子旋夭，力作针黹抚育嗣孙，饮蘖茹荼，守节历二十三年殁。
　　王氏，峡阳应映星妻。年十八适星，二十八岁夫亡，孝事舅姑，抚孤成立，冰清玉洁，寿至七十有二。
　　李氏，生员李天佑女，年二十一适峡阳武生应华厦。二十七岁厦亡，生一子殇。氏事姑尽孝，誓不改节。学宪乌、以“慈竹垂青”匾奖之，时年六十二。
　　梁氏，峡阳武童应文仪妻。年二十八仪亡，茹荼守节，事姑以孝，抚二子成立，时年六十有四。
　　林氏，增生吴赐彬继妻，职员庭彩母。年二十二彬卒，矢志守节，操凛冰霜，孀守三十四年殁。
　　陈氏，蔡家贤妻，从九职员陈祐桓女，拔贡陈厚华嫡堂姊。夫没无子，时年二十一岁，守节三十×年殁。
　　吴氏，邱歌九妻。
　　黄氏，林当阶妻。年二十三适阶，家贫勤女红，以佐衣食。阶亡，子甫二龄，立志守节，不辞艰苦。时年五十五。
　　祖氏，峡阳从九品应仪中妻，武生冠荣之母。年十九归仪，二十三岁仪故，敬事迈姑，和睦妯娌，矢志弥他，抚孤成立。学院沈奖以“节凛冰霜”匾额，时年五十五岁。
　　黄氏，峡阳文童应崇禄妻。年三十夫故，氏善事翁姑，代夫孝养，守节惟谨，课子成名，长昌远庠生，次昌达援例入成均，氏时年七十岁。
　　陈氏，大洋汾恩贡邵武县学训导陈锡龄女，年十九适峡阳儒士应修礼。善事翁姑，二十二岁夫故，贞心不改，洁若冰霜，以侄开猷为嗣，时年五十有七。
　　施氏，峡阳贡生应毓秀妻。年二十八夫亡，上事舅姑，克尽妇道，坚白自守，志凛冰霜，抚夫侄九笏为嗣，慈不废教。
　　应氏，吉田里邑庠生潘成聚妻。年三十夫故，抚夫侄家会为嗣。冰霜守节，孝事翁姑，人称其贤。
　　黄氏，峡阳军功六品应崇刚妻。年三十夫故，敬事翁姑，守节惟谨，庠生昌言嗣之，时年六十五。
　　林氏，儒士游琼昌妻。住寺坑口乡。年二十二昌卒，遗孤甫四月，孀居抚育，孝事翁姑，备尝艰苦。
　　郭氏，峡阳文童应德培妻。年二十九夫故，孝事翁姑，抚孤守节，备尝辛苦，里人钦之！县丞高，赠以“松苍柏翠”匾额，寿至八旬。
　　姜氏，廪生黄昌琮妻。赋性温柔，年二十归琮，姑甫逝，井臼亲操。阅十年琮卒，典簪珥殡葬，苦育四孤，课次子大坤游庠，守节历三十年，寿至六旬。
　　陈氏，儒士吴信唐妻。
　　梅氏，附生龚承家继妻。
　　上官氏，儒士李日章妻。年二十九夫逝，事翁姑谨，抚二子慈，以守节终。
　　沈氏，宝龟山武生卢步阶妻，五品衔斌声母也。遗腹七月夫殁，欲从夫地下，姑劝始寝。事姑孝，教子慈，乡邻重之！
　　廖氏，儒士王世缙妻。年十八归缙，二十三岁夫逝，茹荼守节，誓志抚孤，训子家爵游武庠，氏孀守历三十七年殁，经保元社汇报请咨。
　　邱氏，儒士王献寅妻，理问衔广东县丞灏瀚次子妇也。年二十三适寅，二十五岁寅故，生子瑞桐甫四月，柏舟自矢，抚孤以慈，夫兄教职恩贡献辰嘉其志，矜恤之！迨孤有室旋亡，以夫兄之孙为子后，守节历二十四年，光绪十八年殁。
　　程氏，监生张如绅继妻，监生柏亭母。年二十三绅亡，矢志坚贞，抚孤成立，以勤俭裕家。夫兄无嗣，命子承祧，深知大义，寿至六十有一。
　　陈氏，监生叶联盛妻，蓝翎同知附贡上琦，庠生上璋祖母也。年二十三盛卒，矢志守节，抚孤成立，孀守二十一年殁。
　　邓氏，民人卢志义妻。年二十义殁，茹荼守节，训子成立，时年七十八岁卒。
　　吴氏，龙窟儒士杨正芾妻。年十九归芾，相敬如宾，克尽妇道。二十八岁夫故，誓不改节，以寿终。
　　罗氏，王台儒士黄元鹤妻。年十七适黄，十九岁夫故，守节抚孤，与妯陈氏，均以节闻，孀守二十八年殁。
　　黄氏，江汜儒士王廷爵妻。爵亡，矢志守节，教子成立。长子高梧名列成均，次子高万由贡生举孝廉方正，军功加五品顶戴，均乐善好施。氏寿至百有二岁，五代同堂。
　　林氏，庠生陈光笏妻，咸丰癸丑恩贡尽先教谕彦菁媳也。性贞静，事继寡姑以孝。夫故，姑怜其贫，氏誓抚孤守节，女红度日，姑殁以哀毁亡。
　　萧氏，儒士刘士銮妻，邑廪诰赠中宪大夫春芳女也。性淑贞，年十六归刘，事继姑曲尽妇道，夫多病，家益贫，年二十八夫卒，氏兄花翎运同衔允申为殓葬，氏衣食倚之，矢志苦守，历三十年。
　　邹氏，王台儒士林际庚妻，监生礼经之母。事姑以孝，不辞劳瘁。二十五岁庚亡，子礼经仅四周，矢志抚孤，自甘淡泊以节终。
　　林氏，儒士邱荫椿妻。性贞洁，年十九归邱，事翁姑孝，年二十八夫故，苦守三孤，历十九年。
　　彭氏，生员王彤妻，年二十九夫故，抚孤励节，历二十八年终。
　　包氏，儒士李公辅妻。性贞静，年十七归李，事翁姑孝，至三十而李卒，子幼家贫，拮据殓葬，苦守历五十三年。
　　梁氏，儒士李有菁妻。事翁姑谨，年三十而菁亡，茹荼励志，自矢柏舟，历三十二年殁。
　　黄氏，庠生保举训导张祖训继室。赋质端庄，年二十八训亡，子幼茹荼抚育，守节二十六年殁。
　　郑氏，西芹儒士陈章妻，监生鸿逵之母。年二十六夫逝，事姑守节，训子克家，寿至六十有二。
　　袁氏，小溪陈有财妻。年二十财故，子建浩甫生二月，氏孝养翁姑，抚育幼子，守节历三十五年殁。
　　黄氏，埂头民人上官豪庆妻。年二十九夫逝，守节抚孤，家贫以女红度日，守节历二十一年殁。
　　王氏，高埠头儒士李国华妻。年二十夫亡，茹荼守节，以夫侄致中为嗣，中年十五方入泮即亡，庠生冠英两祧之，氏苦守五十六年，寿至七十五。
　　叶氏，庠生朱鸿声妻。年二十八朱卒，矢志抚孤，事翁及继姑克谨，守节历二十九年殁。
　　蔡氏，生员陈开训妾。年二十八训卒，事嫡维谨，矢志靡他。守节历二十六年殁。
　　陈氏，西洋头乡职员刘登青妻。年二十六青亡，矢志坚贞，代夫孝养，以夫侄为嗣，守节历二十七年殁。
　　邓氏，源墟乡邓俊海女，许字高埠头李正敏，年二十二未婚，而敏殁，欲以身殉，因父母年迈，忍死养亲，兼抚幼弟成立，守节三十七年，以贞女终，武生向试承嗣。
　　陈氏，南山儒士吴盛松继妻。年十七适吴，方七月而吴卒，抚夫前妻，子建中成立名列成均，守节至八十一岁殁。
　　魏氏，南山儒士吴邦基妻。年二十五基亡，矢志守节，抚三子成立。学宪邵，以“翠竹荣稀”匾奖之，寿至八十七。
　　朱氏，节竹魏祥熐妻。年二十九魏亡，矢志守节，力抚三孤，寿六十九卒。
　　吴氏，节竹魏武奎妻。年二十三奎亡，励节抚孤，孀守十一年殁。
　　魏氏，大坝生员朱安东妻。年二十四东卒，矢志靡他，抚孤成立，寿至七十。
　　应氏，峡阳庠生应兆书女，年十六适监生张鹏翼。二十三岁翼殁，励志守节，课子成名，长肇文，次孝铨均游庠，孀守历四十六年殁。
　　林氏，大洋汾从九陈卓轩妻。年三十卓亡，誓志守节，抚两孤成立，卒年五十八。
　　吕氏，拔贡危际唐妻。年二十六唐卒，以夫侄岁贡耀庚为嗣，矢志守节，历二十三年以疾终。
　　叶氏，生员危际虞妻。年二十七虞卒，训子成名，夫兄无嗣，氏知大义，命子承祧，寿至六十一。
　　彭氏，从九叶玉模妻。二十三岁模逝，善事高堂，慈抚嗣子，守节历十年殁。
　　王氏，生员蔡国琦妻。年二十八琦殁，守节抚孤，足不出户，寿至七十有九。
　　程氏，山后村儒士薛家瑞妻。克修妇职，年二十八瑞亡，矢志冰霜，励节维谨，时年五十三。
　　上官氏，王台例贡黄大猷妻，庠生赠奉直大夫炳若媳也。年十九归猷，二十八岁猷故，志洁冰霜，行全节孝，训子佐虞游郡庠，时年五十五。
　　陈氏，王台黄元泳妻。年二十泳故，志坚金石，节比松筠，时年五十七。
　　陈氏，王台儒士黄元龙妻。年二十九龙亡，守节抚孤，冰霜励志，与娌罗氏均以节闻，时年六十六。
　　邱氏，叶玉峰妻。年十九归叶，二十二岁夫故，以夫兄之子为嗣。甘心守节，戚族贤之！时年六十七。
　　赵氏，儒士邱华翰继妻。母家贫，氏为人使女，十八归翰，二十夫故，遗腹生子。氏以使女出身，而深知大义，矢志苦节，盖人所难！时年六十二。
　　骆氏，江汜儒士黄大有妻。年二十七有故，松筠励节，抚孤成立，时年五十五。
　　廖氏，埂头儒士上官世厚妻。年二十七厚故，守节抚孤，事姑纯谨。子夭，以夫兄之子嗣，持斋念佛，时年六十二。
　　龚氏，安丰桥儒士黄永顺妻，进士绵州知府联辉女也。年二十六顺故，守节维谨，淡泊励志，时年七十八。
　　臧氏，从九品蓝廷椿妻。年十九归椿，事高堂以孝，二十八岁夫逝，抚孤守节，训子以俭朴裕家，时年六十七。
　　陈氏，何开勋妻。善承姑志，二十八岁夫亡，松筠节操，足不出阃，时年六十六。
　　王氏，邑庠生邱昌辉妻，廪生荫榆媳。性贞淑，奉姑孝，夫亡，子延长甫生月馀，贫甚，母家周恤之，苦志守节，抚孤成立，时年五十二。
　　彭氏，儒士危际昌妻。年十八适危，恭修妇职，年二十九夫亡无子，以夫弟之子嗣复亡，不以家贫萌异志，戚族恤之！时年六十五。
　　朱氏，布经历衔彭德徵妻，增贡昌坤媳。年二十九彭故，事姑孝，抚孤慈，以次子为寡娌嗣，节义兼尽，时年五十三。
　　邱氏，儒士彭德浚妻，己酉拔贡就职州判昌煦女。事夫极谨，姑贤之。二十九岁夫殁，抚夫兄子为嗣，誓志靡他，时年五十二。
　　李氏，彭谦吉妻，邑庠生志光女。事姑和顺，年二十八谦亡，以夫弟之子嗣，孀居励节，人无间言，时年五十五。
　　廖氏，仁州里涂桂芬妻。年二十七芬卒，翁亦卒，氏经营两丧，殡葬尽礼。上奉老姑，下育四子，幼子履泰名列邑庠，人以为节孝之报，时年六十一。
　　陈氏，李占淓妻。娴礼义，事姑孝。年三十而夫卒，家贫苦守，矢志抚孤，时年五十六。
　　林氏，监生王士魁继室。二十八岁夫殁，孀居励操，抚孤成立，时年六十七。
　　李氏，千总刘定国妻，武生开春母。年二十二岁夫故，春甫生四月，矢志抚孤，以勤俭裕家，时年五十八。
　　陈氏，西芹武生建勋之女，年二十二适监生阙孔友。三十岁友亡，孝养翁姑，抚育幼子，节操凛然，时年五十四。
　　蔡氏，西芹庠生梦奎女，性淑静，喜怒不形，年十七适陈寿高。二十六岁夫殁，苦志守节，事姑纯谨，抚夫侄为嗣，与其母黄氏均以节孝称，时年六十四。
　　范氏，杨必融妾。事嫡维谨，年二十八融亡，孀居守节，子魁春又亡，抚孙成立，时年七十二。
　　陈氏，朱骏声妻。事翁及继姑克谨，年二十六骏卒，矢志抚孤，长子甫三龄，次在襁褓，及长均殁，饮蘖抚孙，时年六十五。
　　黄氏，徐洋从九职张朝勇妻。事翁姑克谨，年三十夫亡，长子履端尚幼，遗腹生次子履亨，氏抚孤守节，训子俱游邑庠，时年六十五。
　　徐氏，新坑乡儒士黄兆纯妻。年三十纯亡，守节抚孤，矢志不二，时年六十七。
　　邱氏，附生张文洀妻，岁贡祖铭之媳。年二十八洀亡，矢志守节，以夫兄之子拱裘为嗣，裘入泮后旋亡，氏与寡媳，抚育幼孙，慈不废教，时年五十有六。
　　陈氏，朱山头乡李元德妻。年二十一德亡，守节抚孤，时年五十四。
　　魏氏，南山儒士吴道荫妻。二十三岁夫故，励志守节，时年七十。
　　张氏，节竹陈钦崇妻。年二十一夫亡，守节抚孤，时年六十六。
　　吴氏，节竹魏仲羲妻。二十九岁夫殁，茹荼守节，时年五十七。
　　黄氏，节竹魏仲琼妻。二十六岁夫故，矢志靡他，抚孤成立，时年五十六。
　　程氏，凤池游元爵妻。二十六岁夫亡，青年守志，事耄翁孝，抚幼子慈，时年五十七。
　　游氏，大坝民人王祖荣妻。年二十九荣故，立志守节，抚嗣子慈，时年五十有三。
　　郑氏，将口儒士谢宗珽妻。年二十七珽卒，茹荼守节，抚孤成立，学宪冯以“节高心苦”匾额奖之，时年七十。
　　卢氏，前坑民人朱毓爵妻。年二十七朱亡，矢志抚孤子克成立，时年六十四。
　　曾氏，太平乡监生刘大煇继妻。年二十五煇逝，子甫二周，矢志孀守，子夭，抚嗣孙国升，慈不废教，时年七十一。
　　高氏，樟湖坂儒士陈守文妻，运同衔献卿，詹主簿荣卿母也。年二十二，文卒，矢志守节，抚孤成立，时年八十六。
　　叶氏，峡阳儒士骆元猷妻。素守闺范，事姑以孝，二十三岁夫亡，子道恩甫三龄，氏坚白守志，辛苦备尝，抚孤成立，闾里贤之！时年五十五。
　　黄氏，峡阳生员应玉衡妻。年十六归衡，事姑维谨，二十岁夫亡无子，爱侄如已出。冰霜自懔，足不逾阃，时年五十二。
　　张氏，小瀛州民人叶邦鸿妻。年二十二鸿故，守节抚孤，心坚铁石，时年七十二，高氏，大历口民人魏国钊妻。年二十九魏亡，茹荼守节，抚孤成立，孀守历二十三年殁。
　　林氏，大历口民人高上锷妻。年三十锷亡，矢志守节，教四子胥成立，寿至六十有九。
　　魏氏，大历口民人余观灼妻。年二十八灼亡，茹荼守节，至老弥坚，寿至七十二。
　　张氏，大历口生员高步年妾。十八岁高卒，誓不二适，抚嗣子慈，守节历五十年，寿至六十七。
　　黄氏，大历口民人罗四隆妻。年二十二隆殁，二孤尚幼，氏立志守节，教以克家，寿至八十。
　　陈氏，宝龟山儒士卢宗璜妻。年三十夫殁，事姑孝，守志坚，抚孤以慈，持家以俭，寿至八十有二。
　　许氏，安丰桥民人范承恩妻。年二十六范殁，茹荼守节，立志抚孤，寿至六十六。
　　章氏，民人张国桢妻。年二十七桢亡，针黹度日，节操弥坚，苦守二孤，克臻成立，卒年五十七。
　　袁氏，民人王木荣妻。年二十二荣故，柏舟矢志，苦育幼孤，邻里重之，以哀毁亡。
　　胡氏，馀西儒士高典章妻。性严毅，年十八归高，越七载而夫殁，子岁贡余甫周，矢志靡他，孝亲不倦，翁附贡朝凤深重之！享寿七十七，曾孙皆游泮焉。
　　郑氏，太平乡民人张光喜妻。年二十七喜殁，守节抚孤，孤复夭，抚嗣子孝文，慈不废教，时年五十二岁。
　　黄氏，大历口民人李永椿妻。年二十九椿故，守节抚孤，时年七十有二。
　　张氏，大历口民人高星景妻。年三十高亡，志凛冰霜，节坚松柏，时年六十有九。
　　冯氏，大历口民人叶秀荣妻。年十七秀殁，青年守志，育孤以慈，时年八十一。
　　施氏，大历口生员叶有筠妻。年二十三筠卒，守志抚孤，不辞贫困，时年六十五。
　　黄氏，大历口民人李起鹉妻。年二十八李故，矢志守节，待嗣子文福如己出，时年五十四。
　　游氏，宝龟山儒士卢书洛妻。年三十洛亡，事姑尽礼，妯娌咸和，守节抚孤，女红勤作，时年五十四。
　　罗氏，宝龟山生员卢书河妻。年三十河亡，守节事姑，妯娌共励苦，育幼孤成立，时年五十四。
　　官氏，宝龟山儒士卢传科妻。年二十九卢卒，立志守节，力抚三孤，时年五十九岁。
　　蔡氏，从九品杨斯挺继妻。年三十挺亡，上奉迈姑，殡葬以礼，下育幼子，苦节不移，时年五十六。
　　黄氏，军功六品廖邦坤妻。二十七岁夫故，以夫侄家铣为嗣，茹荼守节，时年六十岁。
　　郑氏，西坑庠生李志森妻。年二十九夫卒，善事舅姑，抚育二子，冰霜励志，节操弥坚。
　　陈氏，峡阳军功六品应清衢妻。咸丰八年衢御贼殉难，氏年二十七，孝事翁姑，守节抚三子成立。
　　陈氏，峡阳儒士应立和妻，承万祖母也。年二十三和故，孝事翁姑，冰霜其志，金石其心，乡人钦之！
　　谢氏葛延，儒士严德基妻。年十七夫故，冰霜守节，孝事翁姑，乡人咸以淑慎称之！
　　卢氏，山尾监生黄梦奎妻。性简默，年三十奎亡，孝事翁姑，守节维谨，乐善好施，课三子游武庠。
　　陈氏，峡阳民人应裕昆妻，承万母也。二十一岁夫故，孝姑抚幼，玉洁冰清，里人咸钦重之！
　　谢氏，监生彭德峻妻。年三十峻亡，以夫侄端为嗣，事翁姑以孝，课嗣子游庠，守节历三十年殁。
　　官氏，儒士黄世钦妻。
　　罗氏，文童应曰杰妻。
　　魏氏，儒士应在唐妻。二十九岁唐卒，矢志柏舟，以在宽次子殿宗为嗣，孀居四十五年殁。
　　应氏，渎溪民人徐廷基妻。二十六岁基卒，善事翁姑，心同金石，以夫兄次子邦恒为嗣。
　　张氏，峡阳监生应上烈妻，监生惟恭母。年二十八烈故，心坚金石，志励冰霜，孝敬翁姑，抚孤成立。
　　梁氏，武生应嶐观妻。
　　杨氏，炉下乡民人陈文智妻，监生章美母。年三十智殁，守节抚孤，志坚金石，孙华春亦游庠。
　　冯氏，职员李世豪妻。年二十八豪卒，家贫子幼，力作女红，守节历二十六年殁。
　　陈氏，南溪庠生欧秉卿妻。年二十九秉卒，守志抚孤，以礼自持，上事翁姑，克尽孝道，训子经正游郡庠，守节历二十九年殁。
　　郑氏，南溪民人欧树廉妻。年二十六廉故无子，矢志守节，父母怜其贫，劝再醮，氏矢死靡他，以夫侄盛荫为嗣，夫弟某撑船为业。一日，有客入门，窥其色，夜潜入室，饵以重金，氏坚却之，大声喊贼获免，人重其有坚操焉！
　　曹氏，职员邓光辉妻。年二十七辉亡，立志守节，抚孤成立。
　　陈氏，玉地乡儒士杨拥华妻。年二十九华殁，守志抚孤，节义兼尽，训子际唐游庠。
　　陈氏，教职附贡黄源吉妻，崇祀乡贤，举人俊苑次子妇也。年二十六源卒，守节抚孤，事姑不怠。
　　熊氏，民人冯国章妻。年二十七章殁家甚贫，子金森甫五月，氏誓守节抚孤，夫兄国渊周恤之。
　　陈氏，生员彭瑞妻，增贡德徽次子妇也。二十九岁瑞亡，矢志守节，孝事高堂，抚育二子，慈不废教。
　　叶氏，宝龟山从九职卢述舜妻。性淑静，事姑尽道。年十九夫故，矢志靡他，以夫侄庠生文谟为嗣。
　　李氏，蕉坑黄盛习妻。性慈和，事嫡庶姑孝。二十三岁夫亡，子大经甫八月，守节抚孤，课子游庠。
　　余氏，宝龟山监生卢瞻尧妻。事二姑克谨，年三十夫卒，矢志抚孤，闾里贤之！
　　陈氏，宝龟山生员卢弼尧妻。二十七岁夫亡，与妯共励冰霜，教子以慈，守节历二十三年殁。
　　吴氏，宝龟山增生卢鸿瀚妻，附贡加翰林待诏恪之媳。事翁姑孝，夫卒，力抚二孤，次子文蔚游武庠。
　　黄氏，监生张鸿仪妻。年三十夫故，事姑守节，训子克家，寿至六十有一。
　　应氏，处士潘绍鲲妻。
　　张氏，溪口儒士柯调鼎妻。年二十八柯亡，励志守节，抚孤成立。
　　邵氏，西芹庠生刘于礼妾。年二十七礼卒，守志维谨，力抚一孤。
　　李氏，南山民人吴元林妻。年二十二吴卒，矢志抚孤，孀守至光绪三年殁。
　　赵氏，凤池儒士游运锺妻。年二十四游故无子，苦志守节，抚侄觐光，爱如己出。
　　李氏，民人王家评妻，年二十四评亡，守节维谨，持家以俭，抚孤成立。
　　陈氏，群仙洋民人罗廷用妻。年二十八用亡，矢志守节，卒年八十有一。
　　官氏，儒士谢德洋妻，年二十八洋故，守节抚孤，寿至七十四。
　　俞氏，浆隔乡儒士吴祖森妻。年二十八森卒，矢志守节，抚孤成立。
　　梁氏，儒士叶崇德妻。年三十夫故，操凛冰霜，抚孤以慈。
　　陈氏，上漈乡附生叶蓁妻。年二十九蓁卒，孀居抚幼，以哀毁亡。
　　骆氏，峡阳儒士应华邦妻。年二十六邦故，矢志孀守，抚侄生员乐善，爱如己子。
　　官氏，峡阳儒士张佑锺妻。年二十七锺亡，松筠节操，抚孤成立。
　　张氏，峡阳儒士应仰益妻。年二十夫亡。立志守节，以侄武生冠三为嗣。
　　卢氏，峡阳儒士梁骏声妻。年三十夫故，孀居守节，力抚四孤，均能成立。
　　卢氏，宝龟山监生叶向中妻。年二十五中卒，冰霜励志，节操凛然。
　　张氏，职员龚允徽妻。年二十七徽亡，守节抚孤，克臻成立。
　　卢氏，儒士陈嗣乐妻。
　　汪氏，王汝燕妻。年二十八燕亡，立志守节，不出户庭，历十七载而殁。
　　张氏，洋坑乡州同衔魏昌泗妻。年十七归泗，二十六岁夫故，守节抚孤，克臻成立。
　　陈氏，洋头乡监生郑廷环妻，武生殿标之媳。二十八岁夫殁，力抚二孤，节操凛然。
　　王氏，廪生徐登衢妻，年三十夫故，事姑维谨，励志守节，课子寿图食饩。
　　曾氏，生员叶步文妻，举人云南阿迷州知州新榆媳，举人世霖次女。年三十夫亡，事祖姑及翁姑维谨，矢志靡他，口授四书课子履元游庠。
　　邱氏，廪生江澄澜妻。年二十八夫殁，耐贫守节，立志抚孤，历十七年殁。
　　曾氏，监生臧赐绅妻，蓝翎同知世俊媳，举人世霖三女。年十九夫殁，立志守节，以夫侄监生显绥为嗣。
　　吴氏，监生陈德培妻，岁贡上焘女。年二十六培亡，守节维谨，以夫堂侄广镇为嗣。
　　朱氏，西坑李玉茂妻。年三十茂亡，矢志守节，抚孤成立，孀守历四十一年殁。
　　刘氏，西坑职员李志勋妻。二十八岁夫故，冰霜励志，训二子均克成立。
　　吴氏，王台儒士林景熊妻，廪生春波媳。二十九岁夫故欲殉，熊胞兄庠生德芳劝以亲老孤幼，且有遗腹，不可死，乃孝事翁姑，慈育子女，家赖以扶。
　　王氏，监生李际勋妻，孝廉方正增贡湖女。二十九岁夫故，茹荼守节，训二子入文武庠。
　　彭氏，西坑李廷超妻。年三十夫故，守节抚孤，克臻成立。
　　程氏，生员蔡步蘧妻。年十八归蘧甫九月，蘧卒，翁姑在堂，遂矢志守节，妇代子劳，年五十八逝世，光绪三十二年经如心社汇请咨题。
　　吴氏，监生朱景濂妻。年二十七夫故，矢志守节，抚孤成立，卒年七十有一。
　　胡氏，监生臧显徽妻，永春学正举人云章女。二十九岁夫亡，守节抚孤，训子贻图入郡庠，己酉进士。
　　朱氏，徐洋张朝乐妻。二十二岁夫故，孝翁姑，和妯娌，善待诸侄，训子履谦为郡增生。
　　王氏，徐洋张德润妻。年十九岁夫亡，守节抚孤，孝慈兼至，和谐妯娌，人无间言。
　　李氏，徐洋儒士强昌炜妻。二十五岁夫故，善事迈姑，抚育幼子，备历艰辛。
　　黄氏，徐洋李春鹏继妻。二十八岁夫故，遗腹生男，守节抚孤，爱前子亦如己出。
　　邹氏，儒士张宜久妻。年三十夫故，抚育五孤，胥克成立，守节历十八年殁。
　　符氏，篁路从九罗朗山妻。二十五岁夫殁，守节抚孤，年六十五时，由如心社汇题请旌。
　　邓氏，把总王朝镳妻。年三十夫卒，茹荼守节，训子邦庆，以世袭克守家风。
　　杨氏，职员诰赠中宪大夫郑良彬次室，驰赠四品封典元坤，优庠生教育会会长元勋，进士兵部主事改补广东龙门县知县元桢，国学生元沂之生母也。性端淑，事夫及嫡室以谨顺闻。年三十夫故，茹荼守节，教子成名，亲族重其贤，遵礼扶正，就养龙门任所，督治有声。陈韬庵太保题寒灯课子诗云：“忍死存孤事最难，一檠夜夜照泛澜。板舆未尽春晖报，记取儿时雪涕看。林乌风树极酸辛犹及容台为疏陈。扬显要知忠孝重，机声灯影独何人。”张珍午民政长题句云：“心知书种在孤儿，老屋严霜淬掌时。满地卷葹心不死，母恩只有夜灯知。”廷旌“节孝”，准予建坊入祠。民国七年蒙大总统题褒“妇德母仪”匾额，并颁赐褒词一轴。
　　张氏，西芹太学生蔡廷封之妻，国学生建炲之母也。年十六于归蔡门，迨及光绪五年夫卒，彼时翁姑在堂。家道中落，遂柏舟矢志，甘与姆婶同爨，数十年温恭淑慎，人无间言。七十四岁身故，曾孙林立，获报无穷，民国八年经如心社采访汇请省长咨部，题褒“妇德纲维”匾额，准予建坊入祠。

	

民国

	

　　谢氏，林宝寿之妻也。夫翁志漠於六岁时，丐以为媳，寿长氏一岁，素患痰厥疾久不愈，未知人道，故未成婚。至二十三岁疾甚，而夭，氏青年见姑年迈，无子不忍言去，矢志贞守，女红度日，复遭回禄，一贫如洗，耐苦无怨，事姑终老。乞养一子，家贫未娶，氏忧愠而卒，时年四十五。
　　范氏，陈诏妻。年二十五诏卒，矢志守节，光绪初报部请旌，寿至八十二。
　　谢氏，杨文超妻。二十四岁守节，寿至六十四卒。
　　王氏，杨子鹍妻。年三十夫故守节，至六十四岁终。
　　魏氏，杨邺书妻。年三十守节，至八十三岁卒。
　　郭氏，杨宗坤妻。年二十九守节，寿至六十一终。
　　叶氏，官天珠妻。年二十九守节，道光二年卒，寿五十三。
　　李氏，官富栣妻。年二十四守节，同治六年卒寿六十。
　　黄氏，官万本妻。年二十七守节，光绪十八年卒，寿五十二岁。
　　卢氏，武生王锺儒妻。二十四岁守节，光绪十八年故，年五十五岁。
　　周氏，欧树士妻。二十六岁守节抚孤，幽闲贞静，寿至八十有五，一堂四代，子经辉，孙世珍均入泮，闾里称贤！
　　欧氏，王德璧妻。年甫二十二而寡，养老抚孤，身任艰巨，日勤纺绩，夜课二子兆霖兆瀛，均列黉宫，孙观涛，曾孙政年，亦入县庠，寿至九十岁。
　　傅氏，翠竹坪农民张文仲妻。年二十五夫故守节，善事舅姑，抚养二孤，寿至六十四而终。
　　吕氏桂英，生员黄殿辉之妻。二十五岁守节，五十一岁而卒。
　　叶氏，生员薛建勋之妻。二十八岁守节，计守二十五年而卒，年五十一岁。
　　叶氏，谢地谢兴恭妻。二十五岁夫故守节，年六十二卒。
　　魏氏，徐德峻之妻。二十四岁夫故守节，寿至七十三岁而终。
　　黄氏，新坑蒋宗榕之妻。夫故，年二十九岁孀守，至七十一岁而终。
　　黄氏，蒋承烈之妻。夫故，年二十九岁孀守，至五十一岁而终。
　　陈氏，生员应联璧妻。十九岁归璧，二十一岁夫亡，抚孤守节，足不逾阃，年至七十。
　　高氏例贡应羡高妻。二十一岁夫亡，抚孤守节，寿至七旬有六。
　　梁氏，民人应若人妻。十八岁归应，四月夫亡，寿至七十。
　　叶氏，民人应怀端妻。十五岁归端，二十二岁夫亡，寿至六十有二。
　　陈氏，儒士应修礼妻。年十九适礼，善事公姑，二十二岁夫故，贞心不改，洁若冰霜，至五十有七卒。
　　应氏，监生张鸿采妻。年二十九岁采故，二孤继没，矢志守节，卒年六十有二。以夫侄孙为嗣。
　　应氏，儒士张兰田妻。年二十六岁夫亡，守节抚孤，寿至六十有九。
　　官氏，儒士张佑锺妻。年二十九锺故，茹荼守节，教子成立，学宪王以“励节贞操”匾额奖之，寿至七十有四。
　　连氏，文童应明德妻。十三岁归明，十八岁生子甫七月夫故，守节抚孤，四十岁卒。
　　应氏，儒士张选芳妻。二十二岁夫故，坚贞自守，抚孤成立，年五十有四卒。
　　罗氏，郡庠生陈昌言妻。年十八言故，矢志贞操，顺翁姑，和妯娌，年三十二卒。
　　刘氏，樟湖坂胡绍岳妻。年二十三岁孀居，事舅姑，抚孤子，贞淑孝慈，里党矜式，卒年六十六，蒙县请奖节孝。
　　陈氏，儒士胡仁龙妻。年二十二岁夫故，矢志坚贞，寿七十有二，蒙县给赐“安贞应地”匾。
　　陈氏，胡德泰妻。年二十五岁夫故，抚孤守节，贞顺流芳，寿七十四岁，蒙督宪何给赐“亮节遐龄”匾。
　　陈氏，胡克缄妻。年二十二岁夫故，养夫堂侄为子，寿八十九岁，蒙县赐匾“操凛冰霜”。
　　陈氏，庠生胡友梅妻。年三十岁夫故，贞静守节，蒙县教谕詹，详请奖节孝。
　　陈氏，胡章彤妻。年十八夫故，闻讣誓死于归，过门后，为夫立族侄为嗣，勤俭守节，蒙县学请奖节孝。
　　蔡氏，胡光康妻。年二十五岁夫故，贤淑恭俭，节操坚贞，蒙县学详准旌奖节孝。
　　王氏，邑庠生张国梁妻。年二十九岁夫故，六十九岁殁，计守节四十年，子际春。
　　廖氏，儒士张际华妻。年二十四岁夫故，五十二岁没，计守节二十八年。
　　罗氏，漈头乡儒士叶月端妻。年二十岁夫亡，青年守志，事耄翁以孝，勖子以勤，计守节三十一年没，年五十一岁。
　　邹氏，梅峰坊儒士张肇椿妻，恩贡就职教谕邹元抡公长孙女。年二十九岁夫故子殇，视侄犹儿，矢志贞守，苦节无闷，寿至七十二无疾而终，计守节四十三年。
　　王氏，吏员叶登衢妻，府经历懿谟胞姊。氏适衢值翁丧，髽绖尽哀。年三十夫殁，针黹度日，身任艰辛，孀抚二孤两女，为之授室择配，晚年抱孙，寿至八旬而卒。
　　连氏，处士陈国士妻。年二十五夫亡，氏事舅逮叔，皆尽妇道，年四十卒。
　　罗氏，邑庠生陈建章妻。年二十九章亡，事姑克顺，抚孤成立，及子游庠，长斋念佛，年四十八岁终。
　　陈氏，翠竹坪民人张可宗妻。年二十九宗亡，勤俭持家，抚孤成立，年四十五卒。
　　梁氏，文童应敷烈妻。年十八岁夫故，寿至六十六。
　　罗氏，武童应亶建妻。年二十六岁夫故，守节抚孤，心坚金石，现年六十有二。
　　高氏，儒士应鲁儒妻。年十四归鲁，十六岁夫亡，矢志守节，至今不渝，现年五旬。
　　张氏，处士应致铭妻。二十五岁夫故，矢志孀守，以夫侄为嗣，现年五十有四。
　　卢氏，黄文熙妻。二十六岁矢志守节，受姑虐待，贞守无怨，现年五十五。
　　郑氏，郡庠欧经修妻。二十二岁守节，孝养翁姑，人无间言，现年六十有一。
　　潘氏，欧经通妻。二十四岁守节，孝养翁姑，坚贞自矢，现年五十有六。
　　陈氏，欧经培妻。年二十一岁夫故，青年未育，孝养翁姑，幽闲贞静，闾里称贤！现年五十有八。
　　陈氏，欧经铨妻。二十二而寡，未生男女，矢志靡他，现年五十有六。
　　叶氏，大历口张秀芳妻。二十四岁守节，孝事翁姑，不逆一言，现年六十七。
　　吴氏，宝龟山卢应元之妻。年十六守节，清净可风，现年五十五。
　　张氏，卢世英妻。二十二岁守节，现年七十一岁。
　　叶氏，卢遥志妻。二十岁守节，现年五十岁。
　　叶氏，军功六品卢书文妻。二十九岁守节，现年五十七岁。
　　张氏，潘功泉妻。二十七岁守节，现年七十二岁。
　　罗氏，潘祖勋妻。二十九岁守节，现年五十八岁。
　　叶氏，百丈漈林钦德妻。二十九岁夫故守节，现年五十七岁。
　　黄氏，溪后魏志美之妻。二十五岁夫故，计守节三十年，现存年五十五岁。
　　徐氏，溪后邓成志之妻。二十七岁夫故，守节四十年，现存六十七岁。
　　刘氏，溪后邓梦彰之妻。夫故年方三十，现存年五十一。
　　来氏，增生邱昌焱妻，前任金门县事绍兴来钰公次女。氏年二十二归邱，时焱游幕省坦。氏工文墨，贤淑知礼。越四年生子延久甫数月，夫疾笃，买舟返梓，不料舟至半途而卒。氏饮泣殡殓，几身殉，念襁抱呱呱，灵柩未厝，返家营葬，含辛茹苦，女红度日。越数年，又为前室女择嫁，粗具衣奁。子方六龄，亲自课读。续就聘淑馨女学校员，稍资糊口，为儿娶妇。十馀年来，备尝艰苦，再造门户，皆氏之力，现年五十一。
　　胡氏，樟湖坂陈光鲁妻。年十六岁夫故守节，立夫侄为嗣，现年七十八岁，前蒙县学教谕请准建坊。
　　张氏，沈德才之妻。年十九夫故，计守节三十一年，卒年五十岁。
　　舒氏，候补县丞叶兆和之继室。年二十五夫故，生二子尚幼，氏抚孤成立，勤劳家计，为二子娶妇，卒年六十，宣统二年报部请旌。
　　刘氏，监生乐朝暄之妻。年十九夫故，生子升平，廷梁尚幼。孝事堂翁，训子读书，家计颇丰，自甘布素，至老不改，现年九十一岁。
　　王氏，民人曾士魁之妻。年二十八夫故，生子超然，节操坚贞，足不出阃。蒙冯学宪，奖给“冰清玉洁”匾额。
　　陈氏，邑庠生张拱裘之妻，式谷之母。二十一岁适裘，二十六岁夫故，事堂姑以孝，教幼子以慈，矢志守节三十三年矣。民国六年三月，呈奉　大总统奖给黄绶银质褒章，特颁“节励松筠”匾额，准予建坊入祠，现年五十九岁。
　　叶氏，处士张肇濂之妻，监生德榆之母。十六岁适濂，二十三岁夫故，孝事翁姑，抚孤成立，守节四十四年。
　　胡氏，郡廪生陈厚慈妻，举人胡云章之女。年二十一岁适慈，甫两月夫故，矢志贞守，孝事翁姑，待侄如子，邻里称贤，至三十一岁而卒。
　　林氏，国学生卢宝华之室，县教育局局长、省立第三师范学校校长嘉壁生母也。年二十九夫故，守节抚孤二十馀年，人无间言，民国纪元援例扶正。六年蒙吴知事呈省兼长李咨部褒给民国褒章，并奉　大总统题褒“节励松筠”匾额，准予建坊入祠。
　　王氏，清增生叶永龙妻。年二十归叶，翁姑在堂，侍奉维谨。至光绪十五年七月龙故，氏年廿九，屡欲死殉，因有遗腹，勉延残喘。幸蒙天眷，即於十二月生子拱璜。氏茹荼含蘖，教子成名，为子择配，已庆抱孙。民国八年五十九岁，遵例请旌，奉　大总统策令褒扬，特颁“节励松筠”匾额，并奖以白绶银质褒章。
　　叶氏琼英，宝龟山生员肇昆胞姊，嫁峡阳应如机为妻。年二十七夫故，抚遗腹子。时姑臂刀伤，氏典饰医治。六遭大故，挥泪处理。子夭，茹苦抚幼叔，及叔长，以嫁女聘金为叔完婚。年四十七弃世，里党推为巾帼中深明大义者。江宁生员夏昌祚为之赞曰：“才则忌之，贤则厄之，瞆瞆之天，固无分乎巾帼须眉。而一例如斯。彼叶氏者，尤天厄之所奇。虽然劲草忠臣兮，不遇疾风板荡而何以垂。公道自在人兮，又岂梦梦者之所得而私。”
　　邱氏，监生朱章明妻。年三十明故，矢志抚孤，事姑尽道，人以孝称，课子国仕游庠，现年七十有一。
　　陈氏，监生王以恩妻。年二十九夫亡，仅生一女，矢志坚贞，以夫侄德全为嗣，守节历二十九年而终。
　　官氏，罗邦孚妻。年三十夫亡，事姑以孝，矢志励节，现年七十岁。
　　安氏，监生严廷模，中学毕业生国瑛母也。年三十夫故，守节抚孤，历苦十七年而终。

方技传第三十

　　昔神尧授时，哲舜齐政。阴阳既重其调燮，耕敛因得以平秩。若使不能定两极，窥二道，测古今之星差，究两轮之盈缩，则冬夏易，晦朔愆矣。若黄帝宅经，青乌地骨，为堪舆家所祖。汉案户之言，见於小正。观流泉之咏，登之大雅。胥宇岐下，作室定中，自古已然。灵枢素问，语奥理精，仁者以济人为急，於疢疾者当前，而无以救之，乌乎用吾心。是以详气运，审经络，内外同科，灸1针并用。是乃仁术，辨宜早辨矣。若日者之书，龟策之传2，国有大疑有大议，治军诘暴，乘吉避凶，用之不可不慎。至於风角占验，失同巫蛊，儒者不道也。其他精於顾陆，上於羲献。一善足录，不没其长，并附之，以见人各有能，毋求备也。故悉举之，以著於篇。
　　【校】1.灸：原本作“炙”字，今据改。
　　　　　2.传：原本作“傅”字，今据改。

	

方技

	

	

宋

	

　　廖技，字又起。通天文地理，推步谶纬之术。远迩从游者百馀人，号北郭先生。郡志省志，不载何邑。将乐县志，以为其邑人。

	

元

	

　　伍元如，善绘山水，喜作烟云出没，竹木扶疏之势。

	

明

	

　　叶会，善诊大素脉。主方疗疾，所至辄效。常医危证，一剂而愈。
　　张文卿，精於医术，立起沉疴。性孝友，所置产业，悉与昆弟共，时论重之！
　　李士达，恬雅有儒者风。治病立效，贫者不受其值，终身家无赢馀。
　　黄釪，号兰室，王台人。天资高迈，博览经史。弱冠常远游，入常山传针法，精岐黄之术。著兰室纪要，二十卷。
　　胡靖㈠，博学能诗，尤工书画。尝从册使至琉球，揽岛屿风景，绘图纪胜，刻画精工。后削发，自称澄雪道人。【注】㈠　胡靖：樟湖坂人。

	

清

	

　　乐斌字文先，究心河洛易旨，尤邃於三式五戊之学。当耿逆袭爵时，斌私语其徒曰：“岁甲寅必有变，我亦遭其迫胁，然不能为害也。”后果如言，逸归。又尝於万福精舍落成后，斌占某年月当有七命横死。康熙三十年有佣人暮置毒僧饭，被害者五，懒谁别山二僧老病，饭随呕出，二犬食之而毙。其奇中每如此。所著有《古今太乙纪》。子云鹗，亦能守其传。
　　谢震字御六，邑庠生。师事乐斌，尽得其传，预知休咎。尝为施中营葬下山，即自题云：“行年五十五，河图数有阻。今朝一别后，谁与分今古。”所著有《河洛理数》三卷，《七律梅花诗百首同韵》，又有《天马记传奇》。
　　【校】1.拱：原本作“珙”字，今据改。
　　安行字及成，邑庠生。善书，尤工小楷，诸家法帖，心摹手追。人有得其片纸，珍同拱1璧。小宗惇，传其楷法。
　　许桂芳，幼小辄喜貌物，及长遂工绘事。青绿山水，师赵千里，往往逼真。妻×氏，刺绣精妙，设色浅深，俨然画工，称为双绝！
　　王礼字象贤，性落拓。好古法书名画。尝薄游吴越，与名卿大夫交。赏鉴之家，亦推高识。书宗山谷，瘦硬通神。善画松，鳞鬣苍秀，根干奇古。时作枯木竹石，萧疏历落，亦殊可喜也。
　　释戒文，乾隆初天宁寺僧。善画竹，题句多自制。居寺之半日闲，明窗净几，泼墨淋漓，有文与可迎风欲笑之致。所留存者，顺、沙二邑最多。
　　陈楷号牧野，家贫性傲嗜酒。以绘山水人物擅长，日给於画。每出则右提壶，左挈画以易酒，巨室相延不屑也。醉后走笔，似不经意，自具萧疏历落之趣！
　　释克参名悟机，普通寺僧。刻意仿米，十日一水，五日一石。稍不如法，不苟贻人，得者视为珍宝！
　　谢克章，下地村人。幼聪颖，精雕刻，非经师授也。镂百物极其工致，尤奇者，以数寸木，为人传神，不假设色，而形体意趣，莫不尽肖。邑人有以所镌铁拐仙，赠总宪窦果皋，曾亟赏为神技云！
　　俞卜盈，嘉庆时人。工山水墨鱼，意态灵活。
　　卢杰字德常，邑庠生。为人醇厚，以诗酒花鸟自娱。善卜蓍，工丹青，楼阁尤擅胜。
　　卢荣耀字奎光，业儒，善画水草游鱼，望之似活，至今人多珍之。
　　吴东槐，王台人。幼颖悟，辄喜绘画。应童试未售，遂专事写意，绘山水林壑天然，尤善仙老，萧疏数笔，须眉飞扬，神气逼真。晚游吴越，而技益进。性傲岸，非适意，虽出多金，靳不与画。

流寓传1第三十一

　　浮生若寄也，流寓则其寄之寄矣。天地逆旅，光阴过客，安在其非寓耶？古今皆寓，而传者寥寥。一邑之中，古今寓焉者，殆百千人，而传者亦未数数，寓又以人传也。夫远适异国，昔人所悲！处士周游井里，出入晋接，非其僚友，即其戚族，言语通，嗜欲同，宜其适之甚也。至於跋陟关山，飘浮萍梗，寒暑迁，而燥湿不安其性；交游少，而甘苦不伸於词。堙鬱既积，慨咏滋广。或乃避乱而访古洞，挂冠而觅深山。终恝邦族之复，别侦林壑之胜。因之缔八能而赋高，结三益而讲奥。歌呼皋牢乎陵京，意气弥纶乎阮泽。偶逢人而规善，频招士以论经。芝兰化久，杞梓培多，寓也而安，名以不朽矣。遂乃论次世代，考厥颠末，以为之传。
　　【校】传：原本作“傅”字，今据改。

	

流寓
	

	

汉

	

　　梅福字子真，九江寿春人。初为南昌尉，后弃妻子，炼丹，往来衍山中，玉华洞，自称九江道人。丹成上升，因号其村为梅岐里。属芹哨乡。考汉书梅福传称：王莽专政，福一朝弃妻子去九江，至今传以为仙。又云：后人有见福於会稽者，变姓名为吴市门卒，未尝道及衍山事，或者汉书略而不详，抑延中故老说未必尽实耶？省志本传载入建宁，有云，里人因采其姓名，厥里曰梅岐。延郡旧隶建安，有梅岐东西南北四里，盖壤相接也。
	

唐
	

　　范元超字仲达，节度使希朝之子。咸通八年进士，官至御史中丞。天复中避朱全忠乱，寓剑州卒。子子高，天祐间典务尤溪，乃定居小田。

	

后唐

	

　　李存礼，庄宗母弟。同光三年封王国於薛，寻值郭从谦乱，匿走他国，道延平，乐山水之佳，而留焉。庐於小洛坑口，病且革，罄囊金，以赈贫乏。因出所授1诰书示人，人始知之。
　　【校】1.授：原本作“援”字，今据改。

	

宋
	

　　范机字纯之，其先幽州人，后徙延平。乾道初任瓯宁簿，历福州怀安丞。尝为梁文靖、赵忠定所器。及二公为相，机以谒选至都，足不一到其门。仕终湖广总领所干办公事。邃易学，工诗歌。开禧间权臣启衅，国事日非。机隐忧愤懑，仿风人托物之义，为诗以讽，后竞不出。
	

明
	

　　王孙蕃号生洲，雄县人。万历戊午举人，由昌平令升济宁守，卓荐擢南京陕西道御史。两疏劾监军中使刘元斌等，杀掠罪状，置之理，改巡下江，视京营，掌河道，侍经筵，皆有建白。乙酉巡江西，为马士1英党所挤，落职，隐居延平，卒。
　　【校】1.士：原本作“工”字，今据改。
　　艾南英字千子，号天佣，东乡人。七岁作竹林七贤论，长为诸生，好学无所不窥，以兴起斯文为任，为江西四大家之一，学者宗之。天启四年，始举於乡，对策语诋魏忠贤，罢停三科。甲申国变，募士勤王，与傅冠揭万年同起义入闽。时两京继覆，唐王建号福州，召见，陈十可忧疏，首劾总兵郑芝龙，授兵部主事，寻改御史。丙戌王移驻延平，从之。积忧成疾，病革，犹问关外情形，八月十一日殁於西郊兴化寺，年六十有四。生平著述甚富，均焚於王台。惟《天佣集》、《禹贡图注》行世。康熙五十七年，学使李锺莪以诸生呈请捐资，葺罗豫章祠，附祀焉。
　　胡梦泰，铅山人。明末入闽，寓剑津。闻大师入，仰药死，其仆奉榇溪上，遇贼弃棺於水，流至岊江沙岸，里人见棺上梦泰姓名，收寄山寺，后数年为葬於积翠岩。
　　朱益采字观以，浙1之山阴人。以副榜贡生，至京廷试，即舆榇，疏劾权阉，庄烈帝嘉其鲠直，欲授以风宪之职。当轴者狥例，抑补外官，历按察司佥事。国变弃职入延平，屡荐不起，以医自晦。有《到处堂文集》二十二卷。
　　【校】1.浙：原本作“淅”字，今据改。
	

清
	

　　黄毅，莆田人。由举人，任永安谕，诲诸生，一本孝弟忠信。每过邓栟榈、林三泉、罗文正诸祠，辄洒酒赋诗，留连若有宿契。后补漳平谕，因家濒海，避乱寓延平，卒。
　　林定徵字景人，长乐人。弱冠补弟子员，试高等后，辄寓延平。年既迈偶於友人处，获金正希文，日夜披诵，家人戒其过劳，曰：吾方晤对正人，何言劳也。就寝而卒，著有《尊心堂遗稿》。
　　罗圻彦，闽县人。以恩贡授新会训导，在任乡试，中顺治甲午广东举人，知安福县，廉介自持，以漕运愆期解组。归寓南平，饮酒赋诗，安贫自适，人服其高致。
　　毛念恃号敕五，武进人。甲子副榜，崇1桢末，随弟协恭宦闽，值鼎革，任郡教授。居官十载，坦荡温雅，士有缓急，倾囊不吝。学使者或有督责，辄为排解。丁亥戊子以来，闽中甫安戢，学校彬彬，推延庠为最，卯辰科后，科名鹊起，念恃奖掖之功居多。历署顺昌、将乐三邑篆，以廉能称。季子仲孙，占籍南邑，因寓焉。著有《四书讲义》、《孝经注》、《小学训解》、《四贤年谱》诸刻，祀名宦。
　　【校】1.崇：原本作“祟”字，今据改。

方外传第三十二

　　古之治方术者多矣，清净无为，归本自然，老庄之言也。空虚寂灭，明心见性，禅悦之学也。皆能外死生，无终始，独与天地精神往来，而不傲倪於万物，所谓应於化而解於物，芒乎忽乎，游於方之外者乎？夫道言保身，近於杨；佛言救人，近於墨。盖道德之偏至，仁义岐趋也。岂若燕齐方士，逞神仙怪诞之谈，以要世主；沙门缁流，藉宝刹名山之胜，以固藏身者哉。是以或身列章缝，高谈性命，得其圭旨，而精气神胥融焉。或遭遇屯邅，羁迹慧门，悟诸色空而去住来无碍焉。后人揽其高躅，思其流风馀韵，固亦有能不朽者。曰：如某某之寄於方外，乃不愧所居也。故为之传，并以醒夫世之日逐逐於富贵利达，而不知返者。

	

方外
	

	

晋
	

　　衍客，不知何许人，晋时避乱，隐郡之北山，结庐炼丹。丹成，举家上升，故后人以衍仙名里。
	

宋
	

　　杨维字耕常，其母陈氏年五十有六，未有子。忽遇异人，授丹一粒吞之，夜梦天星入怀，觉而有娠。维生七岁始能言，长而好弄，不事家人生产。学道得三五飞升呼雷之术，驱疫祷雨辄有验。淳祐四年甲辰冬十一月八日，觞胾集姻旧，翛然而逝。有自临安来者，遇维於途，寄蒲扇布履各一，遗其女兄，计其遇时，即逝日也。启棺视之，惟隻履在，始悟其尸解。家人以扇履置於棺，瘗兴化寺前，号清隐妙济披云真人，建祠墓侧，肖像祀之。
　　上官道人，得辟谷炼气之术。一日唱1云：“处世红尘五十八，混世独存今始殁。时人若问吾归处，扫尽云霞一轮月。”遂卒，后有戍卒于广西见之。
　　【校】1.唱：原本作“倡”字，今据改。
　　张声字鸣道，道易象，辟谷炼气，得养生法，宣和间人。游延平，结庐溪源山，有范氏子从之，夜忽有客叩门，知为异人，拜求道术，客取二丹遗范，以饲之，自是绝烟火食。一日往郡西花心洞，留一颂於舟，跃入水，识者谓为水解云。
　　萧法明，嘉熙间头陀，卓锡溪源庵。尝伏毒龙於井中，收妖魔於石洞。敕封溪源显迹德云灵应萧公大师，至今遗迹犹存，遇旱祷雨，及祈嗣祈梦，率多验。
	

明
	

　　陈本润自号清心，正德间，提点元妙观，遇异人授以秘术，能叱咤风雷。时大旱，知府孙衍，令祈雨辄应。历年八十，鹤发童颜，不出关五十馀年。辛亥正月忽谓众曰：“我择三日脱去矣。”口占留别云：“八十二年清我心，不妨白发日相侵。而今得入无为境，片月长空今古心。”端坐而逝。
　　僧能持，幼颖悟，稍长遍游名山，以探禅学。有得而归，结庵松关。日谈内典，著《天印语录》、《彻空内集》、《洞云外集》、《黄檗心要》。年四十馀，足不出关。至八十一将示寂，集寺众曰：“吾寂三年后，某日有星自东而西，葬吾时也。”僧徒置龛草堂三年，蝇蚋不侵，并无秽气。至其日，众曰：“曩云星过，殆虚语耶？”言未毕，有星大如斗，自东而西，遂葬之，号曰“天印禅师”。
　　易裕冬字平冈，有道行。常静处一室，夜则观星印山，默有所契。万历二年，久旱火灾屡告，府县远延龙虎山正乙真人，来延禳之。闰十二月十二日，里人设醮铁像堂，裕冬主持法事，适天师舆至临观，裕冬方匍匐进表，遽起厉声曰：“无情发矣”。亟收法器坛仪，火果起厨中，延烧民屋数百家。天师因命主祷事，刻期得雨。叹曰：“是真得玄1奥者。”与一铜印曰：“正法在此。”题其堂“玄之又玄”。弟裕端字行轩，亦习斋醮科仪，龙山道南祠前，有古榕树，上多异花，人呼为百花树。下有小庙，祀周陈王三神，称曰三圣。每午过，辄为祟，以骇行人。裕端嘱曰：“尔神也，乃作孽耶？”许谒天师，为之请箓。遂日彰灵应，不复见怪。
　　【校】1.玄：原本作“元”字，今据改。

杂录第三十三

　　昔史迁作列传，多道其轶事。班书志艺文，兼取乎杂家。盖稗官小说之流，莫不言之有物，故可录也。夫宇宙之大，瑰奇玮丽，无物不有。格物致知，学无穷尽。下及菜谱、瓶史、荔记、芋法，所谓虽小道，必有可观者焉。况夫逸行遗文，灵踪异迹，彪炳古今，脍炙人口。如谢皋羽之慷慨悲歌，陈友定之忠义愤发，足以廉顽立懦者乎。他如瑞竹骈生，鬱科名之兆；危楼独耸，彰节妇之诚。传诸故老，信而有徵。讵以其微，而忽诸？故并录之以终篇。

	

杂录

	

　　唐末，陈陶携妻子隐南昌之西山。严尚书宇，镇豫章，遣妓号莲花者，往侍，陶殊不顾，妓惭！赋诗曰：“莲花为号玉为腮，珍重尚书遣妾来。处士不生巫峡梦，虚劳神女下阳台。”陶答云：“近来诗思清于月，老大心情薄似云。己向升天得门户，锦衾深愧卓文君。”洪简录
　　处士陈陶者，有逸才。歌诗中似负神仙之术，或露王霸之说。虽文章之士，亦未足凭。而以诗见志，乃宣父之遗训也。其诗句云：“江河水深浅，不足掉鲸尾。”又云：“饮冰浪子瘦，思日鹧鸪寒。”又云：“中原不是无麟凤，自是皇家结网疏。”又云：“一鼎雌雄金液火，十年寒1暑鹿麑衣。寄与东流任斑2鬓，向隅终守铁梭飞。”诸如此例，不可殚记。著《癖书》十卷，闻其名，而未尝见之。北梦琐言
　　【校】1.寒：原本脱“寒”字，今据补。
　　　　　2.斑：原本作“班”字，今据改。
　　陶，唐末自称布衣。开宝中，人或见之，或云已得仙矣。“蝉声将月短，草色与秋长。比屋歌黄竹，何人撼白杨。”右张为取作主客图。唐诗纪事
　　西山产灵药，陶与妻，日而饵之。而二子小字楂、梨，或问其优劣。答曰：“味虽不同，皆可於口。”陶有诗云：“磻溪老叟无人问，闲列楂梨教六韬。”盖指二子也。十国春秋
　　《南唐书陈陶传》，陶所遁西山，先产药物数十种，陶采而饵之。开宝中，尝见一叟，角发被褐，与一老媪，货药於市？获钱则市鲊对饮，旁若无人。既醉行舞而歌曰：“篮采禾，篮采禾，尘世纷纷事更多。争如卖药沽酒饮，归去深崖拍手歌。”或疑为陶夫妇云。按此即晚唐诗人陈陶赋“一将功成万骨枯”者，观本传，则知俗绘八仙中之篮采禾，岂人名哉。以禾为名，以篮为蓝，谬矣。因树屋书影
　　汉贾捐之议罢珠崖，疏云：“父战死於前，子斗伤於后。女子乘亭障，孤儿号於道。老女寡妇，饮泣巷哭。遥设虚祭，招魂乎万里之外。”《后汉南匈奴传》，唐李华《吊古战场文》，皆用其语。意总不若陈陶诗云：“誓扫匈奴不顾身，五千宫锦丧胡尘。可怜无定河边骨，犹是深闺梦里人。”一变妙真，脱胎换骨矣。丹铅录
　　陶少与水曹任畹相善，寓之诗云：“好向明时荐遗逸，莫教千古吊灵均。”又自咏云：“近来世上无徐庶，谁向桑麻识卧龙”。十国春秋
　　剑浦陈陶，唐末隐西山，步虚引云：“小隐山人十洲客，莓苔为衣双耳白。青编为成忽降书，暮雨虹霓一千尺。赤城门闭六丁直，晓日已烧东海色。朝天半夜闻玉鸡，星斗离离碍龙翼。”奇峭不减李贺。
　　陈陶咏竹诗，“青岚帚亚思君竹，绿润编多忆蔡邕。”陈将君祖竹赋。“青岚运帚，碧空扫烟。”蔡邕竹赞云：“绿润碧鲜，绀文紫钱。”丹铅录
　　扶桑山有玉鸡鸣，则金鸡鸣，而后石鸡鸣，天下鸡皆鸣。所谓天鸡也，李诗“半璧见海日，空中闻天鸡。”温庭筠诗“漏转霞高沧海低，玻璃枕上闻天鸡。”俱用天鸡耳。陈陶诗“朝天半夜闻玉鸡，星斗离离碍龙翼。”盖用玉鸡矣。诗人独无石鸡者，勿乃贵玉贱石欤。稗史汇编
　　俗传罗隐出语成谶，南平谓好豫吉事者为罗隐秀才。著有异迹。若罗裳山之画马石，深沪之石璧山书字，及建安书筒滩所载，予初尚未信其果此隐与否？及读杨文敏书筒滩记，稍信之。因阅黄滔赠隐诗：“三徵不起时贤议。九转终成道者言。”方知隐学道修真人也。闽书
　　翁承赞，唐末为谏议大夫，使福州，至剑浦，见旧识僧亚栖，赠诗云：“萧萧风雨建阳溪。溪畔维舟见亚栖。一轴新诗剑潭北，十年旧识1华山西。吟魂惜向江村老，空性原知世路迷。应笑2乘轺青琐3客，此时无暇听猿啼。”鉴戒录
　　【校】1.识：原本作“護”字，今据改。
　　　　　2.笑：原本作“笈”字，今据改。
　　　　　3.琐：原本作“锁”字，今据改。
　　唐僖宗西狩，盗遍寰区。固始人，吴卓令长汀。从子玲佩奉其父旷，与卓子融，来就卓。弟珣留家，闻汀州土人葛姓，据汀作乱，率固始僮仆故旧千馀人，入八闽救父兄之难。素与王潮审知善，请俱往，於是各统兵入闽。潮翼审知从福州，珣至汀，连发矢中葛克之人，称双箭大王。遂守汀，以俟唐。俄而朱梁革命，封审知闽王。珣以其地付审知，父子隐於延平。吴谱
　　宋，吴怡轩辅，自醴陵解秩南归，过洞庭湖，舟人告曰：“船轻不任风波，宜实以货。”怡轩曰：“士而为商，可乎？”乃置薪数百束。
　　宋，黄冕仲裳尝有魁天下志。元丰四年郡谯门柱，为迅雷所震。裳口占云：“风雷昨夜破枯株，借问天公有意无？莫是卧龙踪迹困，故教头角入亨衢。”次年对策第一。裳尝游桐庐，读书禅定院。又寓居阆仙洞十馀载，后自号紫玄1翁，旧时禅定院，有紫玄祠堂。阆仙洞，有紫玄庵，皆以祀之。尚友录
　　【校】1.玄：原本作“元”字，今据改。
　　闽县之东山，有榴花洞。唐永泰中，樵者蓝超遇白鹿逐之，度水入石门，始极逼窄，忽豁然有鸡犬人家，主翁语曰：吾1避秦人也，留卿可乎？超云：请归诀亲旧乃来。主翁与榴花一枝而出。抚而寻之，恍若梦中。黄裳诗，“一枝樵客梦，两腋石门风。”福州府志
　　【校】1.吾：原本作“吴”字，今据改。
　　或劝东山先生，吴季明熙解易，曰难解。曰及今可以致力，若后力衰却难。曰：“某尝观圣人言易，便觉措辞不得。只如乾坤两卦，圣人尝释其义於后，是则解易之法也。乾之初九，潜龙勿用。”释云：“阳在下也。”又曰：“龙德而隐者也。”又曰：“下也”。又曰：“阳气潜藏”。又曰：“隐而未见行，而未成此一爻耳。”反覆推明，至五变其说，然后止。今之释者，其於他卦，能如是推明乎？若不能尔，则一爻之义，只可用之一事。易三百八十四爻，爻措一事，则是其用止於三百八十四而已。如易所该，其果极於此乎？若三百八十四不足以尽之，则一爻之用，不止於一事明矣。观圣人於系词，发明卦义，尚多其说，果如今之解易者乎？尝谓说易，须仿佛圣人之意，然后可以下笔，此其所以未敢苟也。闻邵尧夫“谁信画前原有易，自从删后更无诗。”画前有易，何以见？曰：画前有易，其理甚微。然即孔子之已发明者言之，未有画前盖可见也。如云：“神农氏之耒耜，盖取诸益。日中为市，盖取诸噬嗑。黄帝尧舜之舟楫，盖取诸涣。服牛乘马，盖取诸随”。益噬嗑涣随，重卦也。当神农黄帝尧舜之时，重卦未画，此理已具。圣人有以见天下之赜，故通变以宜民，而易之道得矣。然则画前元有易不可见乎？问墙有茨之诗，若以为劝戒，似不必存。曰：“著此者，欲知此恶不可为耳。所以不可为，以行无隐而不彰。虽幽暗深僻之中，人亦可以知其详也。人之为恶，多以人莫之知，而密为之，然终不能掩。密为之者，其初心也。至於不能掩，盖已无如之何耳，岂其所欲哉！此君子所以戒慎乎其所不赌，恐惧乎其所不闻也”。吴谱
　　宋元祐初，诸贤至有洛党蜀党之号。吴季明复龟山书曰：“立党尚气以相攻，恐非吾辈之福。”其后党祸作，而诸贤不能一日安於朝。吴谱
　　宋吴刑曹觏，性嗜山水，品题人物，辄不爽如水镜然。有一女，剑中富家子，多求纳璧，公第阅之，无可意者。竟得李延平先生以为婿。觏以政和七年，特奏官雷州刑曹，以道远弗赴。尝穴土为坟，命其子少綝曰：“我死当埋此。”达观如此。
　　德祐元年，贾似道责循州安置，遣使监押贬所。会稽尉郑虎臣，以父尝为似道所配，请行。似道时寓建宁，侍妾尚数十人。虎臣至，悉屏去。撤盖，暴行秋日中。令舁夫，唱杭州歌谑之。每名斥似道，窘辱备至。舟次南剑州黯淡滩，虎臣曰：“水清甚，何不死於此？”似道曰：“太皇许我不死。”后至漳州木绵庵，即厕上拉杀之。陈宜中至福州，捕虎臣毙於狱。宋鉴
　　宋吴一鸣，始登科时，漕台檄往福州校文。前一夜，闽倅监试院中，闻有鬼神语曰：“明日枢密至”亟扫院待之。晚一鸣入院，后果官枢密。通志
　　延平先生答朱子云：罗先生山居诗，某记不全。今只据追思得者录去。颜乐斋诗云：“山染岚光带日黄，萧然茅屋枕池塘。自知寡与真堪笑，赖有颜瓢一味长。”池畔亭曰濯缨，诗云：“拟把冠缨挂墙壁，等闲窥影自相酬。”邀月台诗云：“矮作墙垣小作台，时邀明月写襟怀。夜深独有长庚伴，不许庸人取次来。”又有独寐榻，一本作龛白云亭诗，皆忘记。白云亭坐处，望见先生母氏坟，故名。某向日见先生将出此诗邀月台诗，后两句不甚惬人意，尝妄意云：“先生可改。”先生改云：“也知邻斗非吾事，且把行藏付酒杯。”盖作此数绝时，正靖康间也。延平问答
　　李延平先生，少年豪勇，夜醉驰马数里而归。后来养成徐缓，虽行二三里路，常委蛇缓步，如从容室中，居处有常，不作费力事。所居狭隘，屋宇卑小。及子弟渐长，逐间接起，又接起厅屋，亦有小书室。然甚齐整潇洒，安物皆有常处。其制行不异於人，亦尝1为任希纯教授延入2学，作职事。居常无甚异同，颓如也。朱子云：真得龟山法门。盖李先生为默坐澄心之学，持守得固。龟山之学，以身体之心验之，从容自得於燕闲静一之中，其源流是如此。朱子文集
　　【校】1.尝：原本作“常”字，今据改。
　　　　　2.入：原本作“人”字，今据改。
　　罗豫章先生，晚就特科，授惠州博罗簿，卒於官。赖其族人，罗友为惠州判官，遣人扶护以归。至汀，遇寇窃发，寄藏於郡之开元寺，门人李愿中始为归葬於本郡，母夫人坟之侧。豫章集
　　予顷年经行顺昌，憩筼簹铺，见有题，“煌煌灵芝，一年三秀。予独何为，有志不就。”之语，於璧间者，三复其词而悲之，不知题者何人，适予意会也。庆元丁巳八月七日再过其处，旧题故不复见，而屈指岁月，忽忽馀四十年，此志真不就矣。道间偶读此书，并感前事，戏题绝句。“鼎鼎百年能几时，灵芝三秀欲何为。金丹岁晚无消息，重叹筼簹壁上诗。晦庵题跋，书《参同契》后。
　　晦庵先生诵佛经诗云：聊披释氏书。结之曰：“了此无为法，身心得晏如。”又读道书诗，终朝观道书。继之曰：“於道虽未庶，已超名迹拘。”先生之博览旁通盖如此，然有先生之识则可，无先生之识则惑也。且此皆初卷诗，多少年时作。西林再题谓：“向来妙处今遗恨，万古长空一片心。”此亦非先生晚年之学。黄氏日抄
　　范汝为之陷建州，分贼党张彻攻延平时，统制官任士安拥兵不救。张守南剑，率州兵斩彻，函首送士安，州兵然谓：“不当让功。”曰：“不然，贼众我寡，今虽幸胜，必且再至；非与大军合，不能御。”明日贼果大至，士安与，夹击败之，剑州以全。游志
　　建剑山中多蕨，其苗可蔬，其根可粉，荒年竞取充腹。黄裳为闽县令，尝作采蕨行云：“皇天养民山有蕨，蕨根有粉民争掘。朝掘暮掘山欲崩，救死岂知筋力竭。明朝重担向溪浒，濯彼清冷去泥土。夫舂妇滤呼儿炊，饥腹虽充不胜苦。棠阴诸公知不知，朝夕思餐浓与肥。赈饥无策未足怪，胡忍剥我民膏脂。嗟予忝为斯邑宰，致民多饥欲谁罪。见尔奔波心甚惭，立马无言颡生泚。但愿皇天怜尔苦，五日一风十日雨。雨顺风调五谷登，蕨根满山长不取。”剑溪笔谈
　　南剑黯淡滩，湍险善覆舟，行人多畏避之。泉南林外，尝戏题滩傍驿壁曰：“千古传名黯淡滩，十船过去九船翻。惟有泉南林上舍，我自岸上走，你怎奈我何。”虽一时戏语，颇亦有味。齐东野语
　　东坡凤咮1古研铭云：“常规武夷作茶囿。山为孤凤翔且嗅。下集芝田夺琼玖。玉乳金沙散虚窦。残嶂断壁泽而黝。治为书研美无有。至珍惊世初莫售。黑眉黄眼孕研陋。苏子一见名凤咮，坐令龙尾羞牛后。”余至富沙，按其地里，武夷在富沙之西，隶崇安县，去城二十馀里，北苑乃龙焙，每岁造贡茶之处，即与武夷相去远甚，其言常2规武夷作茶囿者非也。想当时传闻不审。又以武夷山为凤凰山，故有“山为孤凤翔且嗅”之句，其实北苑茶山，乃名凤凰山也。北苑土色膏腴，山宜植茶，石殊少，亦顽燥，非研材。余屡至北苑，询之士人，初未尝以此石为砚，方悟东坡为人所误耳。若剑浦黯淡滩，有一种石，黑眉黄眼，自旧人以为研，余意凤咮研，必此滩之石，然亦与武夷相去远矣。渔隐丛话。旧志有风味石注云：在仁洲里，相传昔有孝子，母思凤肉，遇仙指之曰：此石咮同凤肉，击煮食之，疾愈。按凤肉人所罕尝，石亦未可煮食，语涉不经。大抵山石之名，多取形似。咮字似味，或以传讹，东坡所谓凤咮石，疑即延产也。
　　【校】1.咮：原本作“味”字，今据改。
　　　　　2.常：原本作“帝”字，今据改。
　　宋吴武陵尝题诗三元坊之佛壁曰：“人生如梦信难凭，踏月长亭影自惊。好向1南华问消息，太湖烟雨浪无声。”时人无有喻其意者，及其冢宰乞骸归日，与南华老僧为白社。一日浴罢，具朝衣危坐，召二子曰：“亟问南华长老”，遂瞑目而逝。其子往见长老，则已升坐矣。反问曰：“直阁来讨尊公消息否？适方在此，相约率陀天去也。”僧以坐化　武陵未遇时，尝寝吉昌桥桥西，有佛会夜斋，桥东市药人，闻鬼唧唧，有神辄叱之曰：“学士在此。”其人明烛往视，见公醉卧。乃相诧曰：“鬼亦畏读书人耶？”又尝往田坑索助役钱，业主不纳，夜卧桥上。其主梦黑龙缠桥柱，命仆往，报曰：“今日索助役钱人也。”亟命延入严待之，出，题於桥曰：“一水长流出涧溪，众山绵密与云齐2，武陵桥上观春色，自笑刘郎去路迷。”后人名其桥曰武陵。闽省通志
　　【校】1.向：原本脱“向”字，今据补。
　　　　　2.齐：原本作“斋”字，今据改。
　　潘牥，字庭坚，落笔不凡。有镡津怀旧词云：怕见倚阑干。阁下溪声阁外山。空有旧时山共水，前欢，暮雨朝云去不还。想是蹑飞鸾。月下时时认佩环。月又渐低霜又下，更阑，折得梅花独自看。后村诗话
　　谢翱，字皋羽，慕屈平托远游，乃号晞发子，福之长溪人。文丞相开府延平，翱以布衣谘议参军。丞相卒，亡匿，所至辄感哭。挟酒登浙江子陵钓台，设丞相主亭隅，再拜，以竹如意击石，歌曰：“魂朝往兮何极。暮归来兮关水黑。化为朱鸟兮有咮焉食”。歌毕，竹石俱碎。晞发集钞
　　德祐二年，益王、广王入闽。时黄万石降元，以尝为福建漕使，欲取全闽为己功。汀、建诸州，方谋从万石送款，闻二王至，复闭门拒之。南剑守臣林起鳌遣军逐万石，万石败走，其将士多来降、兵势稍振。八月以王积翁为福建提刑招捕使，兼知南剑州，备御上三郡。九月元阿都刺罕寇建宁府，执守将赵崇釠。积翁弃城走行都，遣人纳款於元。十一年元军寇福州，积翁为内应，遂与知州王刚中以城降元。元军引还，留潜悦友为福州宣慰使，积翁副之。旧志论曰：“嗟乎！如王积翁者，尚得为人臣哉？夫国存与存，国亡与亡义也。既不能守，又不能死，反为内应而纳降焉。此其卖国叛君之罪，虽百世不能灭也。一时宠荣，何足道哉？书之於册，有人心者共唾詈之！过於一时刑宪矣。游志
　　陈友定，字安国，福清人。少孤，病头疮，佣於汀之清流。至正十二年，以材勇授黄土寨巡检，讨平延建山贼，迁清流令。陈友谅遣将攻汀州，授友定本路总管拒之。累功迁行省平章，不奉朝命，阴据福兴泉漳汀潮延建诸地。二十年，明兵由海道取福州，友定遣将谢英辅，邓益以众守福州，而自率精锐守延平。明兵入福州，益拒战，被杀。参政尹克仁赴水死，行宣政院使孕耳麻下狱死。戊申，汤和兵逼延平，以书谕降，友定取血和酒瓮中，盟诸将饮之。明兵夹水而阵，友定被围急，召英辅与诀曰：“君等善为计，吾自死元耳。”仗剑仰药。英辅与达鲁花赤白哈麻，亦具服北向自经。明兵入城，舁定尸出，值大雷雨复苏，其子宗海自将乐来就死。并俘至京，上问曰：“元亡，若为谁守？能降仍尔官，不则伏铜马。”定曰：“不降，愿伏马。”父子并其杀。宏简录
　　清朝，修明纲目，大书曰：征南将军汤和克福建，元平章陈友定死之。分注云：“时闽有三忠，谓友定，与福州佥院柏帖木耳，漳州达鲁花赤迭里弥实。”
　　陈友定元末仗义勤王，太祖恨其不降附，置之重辟。高岱、王世贞、郭造卿嘉其忠，各为立传。友定据闽，有功於闽。闽郡志，皆出林宗伯、司空二公之手，林氏世沐国恩，自不宜为友定作传。得数君纪之，实不冺其忠义耳。友定虽起行伍，而亦能诗。送赵将军云：“纵横薄海内，不惨别离颜。几载飘零意，秋风一剑寒。”及被收之后，作诗云：“失势非人事，重围戟似林。乾坤今已老，不死旧臣心。”笔精
　　友定以农家子起佣伍，目不知书。及据八闽，数招致文学之名1士如闽县郑定，庐州王翰之属，留置幕下。粗涉文史，习为五字小诗，皆有意理。明史稿
　　【校】1.名：原本作“民”字，今据改。
　　赵弼，作《文山传》，既赴义，其日大风扬沙，天地昼晦，咫尺不辨，城门昼闭。自此连日阴晦，宫中皆秉烛而行，众臣入朝，亦炬前导。世祖问张真人，而悔之。赠公，特进金紫光禄大夫，太保中书平章政事，庐陵郡公，谥忠武。命王积翁书神主，洒扫柴市，设坛祀之。丞相孛罗行初奠礼，忽狂飚旋地而起，吹沙滚石，不能启目。俄卷其神主於云霄中，空空隐隐雷鸣如怨之声，天色愈暗。乃改前宋少保右丞相信国公，天果开霁。按正史文集，皆不载此事。赵博极群书，非无所本。存之，亦足以见正气不冺，耿耿常在也。豫章书
　　明、南平县学东西二斋前，各植冬青树。成化元年乙酉春二月，鹊巢於东斋前树，鹊去鹰居之，日衔黄纸藉巢，飘挂树杪。时吴珙应贡，教谕刘昭呼珙，指谓之曰：“此黄榜之兆也。”作诗励之。是秋吴珙果领乡荐。明年丙戌，罗明第进士。越壬辰，吴珙亦第进士。论者以珙与明，同斋又同业，故其几之先见者如此。旧志
　　云盖里吴氏，永乐三年乙酉科，名恭者中乡试第二十六名。十五年丁酉科，恭从子宁亦中乡试第二十六名。成化元年乙酉科，恭兄寿之孙珙，又中乡试第二十六名。俱诗经，是三酉科二十六名之选。虽出吴氏世数之偶，然亦一郡一邑之异事也。乡人颂曰：“三酉科名原有数，百年衣钵岂无传”。日志
　　吴仁泽者，恭之父也，葬云盖里俞坑之阳，近墓旧无竹。永乐十六年墓之左，忽一笋迸出，是岁恭领乡荐，成进士。至成化元年、为一笋出於故处，其秋元孙珙，中乡试。八年又出一笋，是春，珙亦登进士第。十九年又出一笋，其年珙由龙泉尹，升户部主事。笋出唯一竿，挺然独秀，不复别出也。里人皆以为异！因呼瑞竹。旧志按吴恭永乐三年乙酉举於乡，永乐十六年戊戌成进士，今云是年领乡荐，恐误。
　　正德九年属大比，春三月，有鹊来巢於南平县学，明伦堂之东梁，或以东斋举士之兆。后一月，其西梁亦有鹊来巢者。是年秋，黄焯、郑庆云应选，焯复有瑞鳞之兆。大理寺丞，次崖林希元为之记。旧志
　　明初进取，不拘资格。有掾吏而置身青云者，自况锺外，不可胜数。如闽县吴复，任工部侍郎。陈永祥，任惠州知府。南平杨文达、惠安洪炬，俱任太仆寺丞。连江孙瑛，任吏部郎中。建安卢大政，任吏部主事。侯官胡鼎，任户部郎中。福清游元钦，任济南通判。高世岳，任承天通判。孙瑛洪武中。陈永祥宣德中。吴复，胡鼎天顺中。杨文达，洪炬正德中。卢大政、游元钦、高世岳嘉靖中。闽小记
　　明杨天衢始就外傅1，与族弟侄读书祖祠，守祠老父，夜屡梦天衢几案，与琼秉纪宗元几案皆帷以红彩。后四人，先后贡成均。天衢江山教谕，琼德庆教谕，秉纪楚府教授，宗元漳州训导，一职之荣，早已见异如此。杨谱
　　【校】1.傅：原本作“传”字，今据改。
　　明徐尚卿父必登，嘉靖四十一年壬戌，山寇犯梨坑，父尧猷被执，火焙索金。登挺身救父代焙，火炽几毙。忽耳畔有人语，以某地有金，如言掘之，果获金赎命，父子俱全。林有梧赠以诗：“高堂莫赎焰排空，烈火丛中不有躬。谁指黄金纡寇难，分明纯孝格玄穹。”徐谱
　　杨彩，字怀奇，本南平玉地人。入泮后考优等，以南平无廪缺，拨尤溪学食饩，因家焉。少有文词，工古文。隆庆中贡入学，与修世庙实录。郭子章聘修潮州府志。有考古群玉编行世。生平诗稿散佚，世传《丹溪行》一首，颇见风概。诗云：“丹溪岭头初落日，起来枫树凝眸立。时有老翁岭下来，挂杖释担言且泣。我问老翁为何泣，翁言衰朽灾危多，去年旱荒禾稼损，盗贼二次城边过。今年秋成禾颇熟，流贼蜂聚烧吾屋。衾被成灰寒夜长，仓箱灰烬餐无粥。二男战死骨未收，二妇驱掳无金赎。已闻官兵来县城，坐视不救如越秦。蚕食尚骂无酒肉。探窥贼退方出征，贼往兵来无了日。干戈满道愁如织。郊原不见生草青，那复田畴艺黍稷。明年虽欲辟莱芜，健妇何处借犁锄。纵有犁锄缺牛犊，脱巾庚癸徒枵腹。生理断绝更何言，旧鬼烦冤新鬼哭。上官新政密如荼，帖下县官急催租。爪牙夜半来催促。深山穷谷频呵呼，我今逃窜来至此，亦逋该征薪水夫。似此有生死不若，相公为我一筹度，不如潜买延平药，吞声一咽填沟壑。我闻此语心甚酸，吁嗟乎！观风使者是何官。若图郑侠流民奏，必疏老翁言上看。”杨谱
　　万历四十三年乙卯端午前四日，筼筜人徐联英，因病来郡城就医，路经西芹旅店中，偶见荐下，有银腕钏一对，拾得不言，留歇店中。次日傍午，有妇人散发投河，问之，答曰：“主母昨日，房中失钏，疑妾藏匿，无以自明，不死恐累吾夫二英召其夫，询明交还。时同宿，有市笔孙珍，贩皮骆日千、布客何诚夫、香扇客吴琏咸义之，作诗以赠之，诗鄙俚不足述。失钏者蔡姓，投河者乃其仆妇也。有孕七月，幸得保全。英未有子，是年冬殁，遗腹一子，人谓报施不爽也。徐谱
　　明生员陈瑞妻吴氏，夫亡守节，独居楼上，屏梯不见人面。嗣男与妇朝夕进食，亦罕相接。忽夜值邻灾，儿妇请暂避不允，迫以姑不下楼，当同守此。氏曰：“我早当从汝翁地下，今日遭灾，固吾命也。汝不急去，自取灭亡，实罪人耳。”俄而四邻皆烬，楼独岿存，人以为神护。自怡集
　　万历末，建溪暴涨，建宁被水者，人畜殆尽。有一姥暨女，缘木漂流，自二更至黎明，方达延津。尤溪舟子援之，悦其女色，欲逼之。女坚不就，舟子溺其母，以恐女，女赴水以从。罗纹山明祖，为贞女赋，略曰：“云黯风扬，洪水汤汤。人其鱼鳖，旷野汪洋。阖室漂没，独母相将。自建而延，与波而行。招招舟子，既悯拯之。讵虞蚩蚩，其来求思，籧篨戚施，尔非我仪。爱身无玷，守礼不亏。乃忍其形，乃残其1母。奋身从之，宁死不偶。呜呼哀哉！望蓼汀兮酸辛，听波声兮邅迍。晚烟漫兮逡2巡，鸳鸯孤兮在濒。大风起而江怒号兮，其淑女之悲嗔。淫雨降而远山暗兮，其淑女之愁颦。嶂崔巍而水灏渺兮，鸟飞尽而鱼潜鳞。望姿仪而不见兮，瘗珠玉於水滨。精陟降而在上兮，怜香腻之沉沦。兹潭清且澄兮，其淑女之神。兹剑老而愈3灵兮，其淑女之纯。惟清风明月之知我兮，白石出水而磷磷。既孝而既义兮，并天壤而不泯。”罗纹山集
　　【校】1.其：原本作“吾”字，今据改。
　　　　　2.逡：原本作“巡”字，今据改。
　　　　　3.愈：原本作“俞”字，今据改。
　　闽县陈幼孺孝廉，偶之延平，谒陆太守志孝，其伯父宪副同年也。拒不许见。适有楚孝廉李某，挟宪台书来谒，陆仓皇张宴，礼甚恭！幼孺上以诗云：“莫作青衫老腐儒，黄堂那许拜阶除。投来名剌留中久，死后年情到底疏。失路鲰生归去夜，同袍佳客宴回初。始知天府联名籍，不及霜台荐士书。”陆大惭！时杨叔向为大参，驻节延津，闻其语厚款之，结为莫逆。右《闽小记》所载。按幼孺又尝往杭州，访谢在杭。徐惟和语之曰：“君去不过二十四金，我赠汝诗，可得百两。但1须持赠后，方可出扇相示耳。”幼孺至杭，谢赠金如徐言。饯酒行时，幼孺出扇。谢览诗，曰：“惟和乃薄我不能厚赠耶”？遂益之百金云。诗云：“尊前酒尽即他乡，岂为分携始断肠。失路客身轻似叶，倚门亲鬓白如霜。归装不望中人产，内顾先营百日粮，未必绨袍能解赠，临行还属寄衣裳。”冶山诗话
　　【校】1.但：原本作“俱”字，今据改。
　　宦寺萧敬，生而天阉。正统初，以长随侍殿，时劳赉近臣，金镪填集，敬执簿算无差。英宗察敬有心计，潜倚任之。一日，阅射命敬，敬三发三中，升太监佥书监事。奉使荆襄，所过以清约闻。宪宗朝，用内官监督仓场，会计明允，宿蠢搜剔殆尽。孝宗朝，入掌司礼，一矢公慎，未尝偶涉於私。燕闲赐问，时有规谏，孝宗大惭！与阁臣刘健等，同承顾命。武宗即位，嬖刘瑾等八人，时时内廷娱戏。敬谏曰：“梓宫在殡，钟鼓不辍，谓天下何？”复因刘健进讲，讽使谏之。杨一清为相，敬时以上命至阁，一清尝求附奏阙失，敬若不闻。故时抗语侵敬，敬不为动。世宗即位，年八十馀，尚侍左右，进止无所逾越，年九十一卒。敬遍观典籍，能诗好草书，历事六朝，兼勤俭若如一日。正德中，见诸近幸，田园第宅半京师。叹曰：“岂吾辈福哉”！侄孙韶歆，见选举。孔志
　　朱竹，初但求之楮颖间。顷过剑津西山，数顷琅玕，丹如火齐。乃知此君，亦戏著绯。为赋二诗云：”高情直与晚枫邻，傞舞安知醉有神。旧族传为绛县老，孙枝近作赤城人。潇湘泪尽终馀血，淇澳花繁不是春。曾在龙门柯畔立，支离更见爨中身上。”“乱擗桃花映客酡，斜批鹤顶问青萝。翻新竞比红儿曲，截笛留吹赤帝歌。酒酝宜城光未定，冠裁薛县色全讹。遥看岩下孄斑处，或是秋深桕弃多。”闽小纪，按今无朱竹，唯紫竹耳
　　延平一郡人，皆接竹取水，分枝别派，高低远近，亘达於釜，其中往往有虫，细如发，长可二尺许，土人呼线虫。予闻父老言，归视瓮，果得其一，以手引之不骤断，试之水，复动，若有知识者，似亦射工沙蜮之类。闻食之者，多生症瘕。然予未见时，不知误食几许矣。又言经火即不害人，故闽溪水，不可生饮。闽小记
　　按线虫，即水中红蛆之类，积垢所生，非枧水与溪水所常有。延中半食枧水，工部所谓“竹竿嫋嫋细泉分”，从无饮而病症瘕者，溪水则更无之也。
　　孙少宰退谷尝言，东林书院甚悉，云：“有明盛时，各省俱有书院。江陵当国，始行严禁。后稍建，志一时著名者，徽州、江右、关中、无锡。天启中，京师始有首善书院。人不知各处书院，而统谓之东林。又不知东林所自始，而但借以害诸君子之名。东林、乃无锡书院名也。宋杨龟山所建，后废为僧寺。顾泾阳宪成，自吏部罢归，购其地建先生祠，同志者相与构精舍居焉。甲辰冬，始与高宗宪攀龙数公，开讲其中，立为会约，一以考亭白鹿洞规为教，躬与讲席者仅数人。时泾阳已辞光绿之召不赴，於新进立朝诸公漠无与也。适忠宪起为总宪，风裁大著，疏发御史崔呈秀之赃，呈秀遂父事忠贤，日嗾忠贤曰：“东林欲杀我父子。”忠贤初不知东林为何地？东林之人为何人？既而杨左诸公，交章劾珰，珰益信诸人之言不虚。於是有憾於诸君子者，牵连罗织，以逢逆党之恶。锒铛大狱，惨动天地，遂首毁首善书院，而天下书院俱废。予抚吴重葺书院，厘正祀典，配以罗仲素从彦，及胡德辉诸人。”筠廊二笔
　　按此，则东林始於龟山。而今以罗豫章先生配享。则当时讲学固始於二公，不独吾延俎豆不祧也。
　　柚大而粗，柑桔中下品也。福建间多有之，花亦奇大。三月柚花1开，香气甚郁。余尝有诗云：“最好南平三月景，满城微雨柚花香。”闽部疏
　　【校】1.花：原本脱“花”字，今据补。
　　顺治初，郡守赵秉枢，以医家多不精究方书。出示召考取录者，方准悬壶。应考三十馀人，题问隔二隔三之治如何？入选者惟徐、吕、刘某等四人耳，至今传为雅谭。增
　　康熙庚申季秋，延平张氏题沂水县垛庄驿壁云：“妾闽峤名家，延平著姓。十三织素，左家赋娇女之诗。二八结褵，新妇获参军之配。何异莫愁南国，得嫁阿侯。庶几弄玉秦楼，相逢萧史。方调琴瑟，顿起干戈。夫死於兵，妾乃被掠。含羞辞故里，魂销剑浦之津。掩面强登舆，肠断西陵之路。兹当北上，永隔南天。爰题驿舍数言，聊破愁城百迭。嗟乎！昔年薰香染翰，粉印青编。今日滴血濡毫，绡封红泪。秋坟鬼唱，哀似峡猿三两声。青冢魂归，恨拟胡笳十八拍。”“野烧猎猎北风哀。细马毡车去不回。紫玉青陵怅已矣，泉台当有望乡台。”那堪驿舍又黄昏，桦烛三条照泪痕。想像延津沉故剑，相期青冢一归魂。”“昨夜严亲入梦来，教儿忍死暂徘徊。曹瞒死后交情薄，谁把文姬赎得回。”“不道临时死亦难，强为欢笑泪偷弹。同行女伴新梳裹，皂帕蒙头压绣鞍。”觚剩
　　康熙末年，福州庠友，方君柱携家来寓迎仙坊。生一女，许配典史刘天柱子。刘挂议去官，贫不能娶，携子回陕。雍正七年，方女以疾卒，停榇北郊。其婿自陕来成婚，抚柩祭哭，恳归骨袝葬，许之。及开棺举火，其中一空。第未开时，封扃完好，遍询亲邻，皆以女死为实，诧为异事！不得已，怅然而归。
　　城北有汪叟，年六十馀，人以其重听，群目曰聋。生一子士洪，应童子试有年，不得一衿。以推算星命为生，贫窭特甚，岁行尽矣。叟道拾纸裹，启视之，灿然白金八两也。叟纳怀中，坐其处不去。有顷，一人鹑衣百结，且行且哭曰：“卖女偿债，乃竟遗失，今合家死矣。”叟询其物良是，乃还之。道旁观者如堵墙，啧啧诧异！后其子以无嗣终，世为惋惜！增
　　晚林施开治，著《自怡集》，奇峭佶屈，萧正模谓其意必己出，矫然有志於古之作者。古风有，秋过九峰下，老圃对话云：“九峰山麓御屏下，延平先生古精舍。闻猿洞口风雩桥，相传即是此间也。昔日群贤夜读书，书声遍满东南隅。今无一椽片瓦在，可怜瓜芋满秋区。前人不可问，寒猿亦不吟。寂寂青山杳所见，惟有秋风淅淅吹我襟。我曾五十年前一至斯，曾经剔藓读残碑。碑今亦复无寻处，安问台榭与陂池。几家茅屋见零星，几隻白头老园丁。嗟彼何有识，相逢强作解事人。开门揖我坐，安慰我几巡。为言世事百如此，公来不必过怆神。但眼前人有废兴，不须十载尽凌夷。裘马翩翩子，同我著蓑衣。梁肉厌鼎食，同我忍寒饥。今年谷价高百货贵，三日两日午不炊。公不为之惜，乃於百千年事太息长嘘唏。” 又吾族二酉公，元配朱孺人，为郭兵所虏，不屈而死，二酉公亦骂贼以殉。诗云：“乾坤惨惨忽不旦，社稷邱墟神鬼叹。沧桑变易生民烂，龙蛇哄斗魑魅悍。鸱鸮翱翔鸾凤窜，叹吾之生遭此多难。我之不辰君之殃，君不尤命安故常。鹿车来嫁乐糟糠，我朝山耕君酒浆。我夜读书君缝裳。鹿门之妇黔娄妻，白头相守两心期。那知干戈日起初心违，踉跄丧失各分飞。骂贼身死视如归。君性素温柔，今朝何决烈。君言无大声，此际何悲切。生同衾死同穴，终相随毋抛撇。何忍与君相隔绝。君少待吾来也，三寸舌何为者。卿为吾死吾死卿，叱咤群丑等鼯鼪。与君携手入泉下，烽烟兵燹百不惊。呜呼天地还覆没，此恨何时平。我家何不幸，犹幸二魂贞。夫洁妇亦洁，妇死夫不生。愧我才疏言词拙，未克招魂起九京。一抔土双埋玉，英风至今犹馥馥。富贵功名朝露耳，义夫烈妇标青史。千秋百世名不毁。”感慨悲歌，真不减古人。然其襟怀冲淡，雅慕渊明。其和柳柳州觉衰诗云：“松柏高冈上，何忧雪霜侵。不自为戕贼，不畏斧斤寻。人生如不死，天地力不任。彭殇靡一致，气运有升沉。非独一人身，百物古而今。有酒且自酌，酒尽即停斟。寒来暄可曝，暑至就清阴。何乐为高歌，何悲为愁吟。半亩山城居，幽寂等山林。日日林间鸟，送我以好音。”
　　僧大峙，字彻休。林佶人叙云，名大峙，福清刘氏子，遭变弃儒学佛。游吴越间，历大江至都门，与士夫往来酬唱，徐健庵雅重之。尝寓延之华藏庵，访者日众，徙寓中漈僧舍。诗多警句，游董岩云：“多因去国伤青草，未得还家放白鹇。”雪云：“遍地曾无青眼顾，诸峰何事白头生。”龙津有怀旧馆云：“津头为鬼空怀剑，月下何人独倚楼。”台江感怀云：“虎峤有云终望楚，龙台无月莫归秦。”九日石竹山云：“人逢九日何妨醉，我在孤峰不用登。”所著《四山堂集》板在建阳佛迹岭。
　　僧耕雪，浙东人。诗思清新，所至多题咏。五言如江上访友云：“黄叶几家冷，斜阳三径间。”岁暮偶作云；“云归华顶远，江过钓台清。”自西江泛舟出湖口，望匡庐诸峰云：“山势临湖远，人烟出郭稀。”七言如秋兴云：“楚上白云留坐夏，闽中黄叶引寻秋。”“林峦著雨开秋照，涧水因风拨古徽。”“经霜野果红垂树，晒日沙禽白满汀。”“故人别后诗情好，好客逢时量宽。”“落日独行枫树外，思山今坐荔枝边。”“瓢囊西去同秋燕，风景南来似故乡。”如此例甚多。尝寓飞锡峰，与僧悟机欢洽。题绝句云：“世事浮云更懒攀，朝朝携茗坐松关。春风住久偏相得，看偏镡州县里山。”“壮志磨磷付短吟。高怀爱我芥投针。留连匝月双林里，话尽十年云水心。”
　　黯淡滩，有神庙极灵，舟入到此作福。此滩下水最险，陈御史会试时过此，诗云：“黯淡滩兮黯淡滩。下时容易上时难。吾侪本是龙门客，见此波涛胆亦寒。”黄参政诗云：“不去烧香献褚钱。应知庙里有神仙。人间不作亏心事，黯淡滩头醉倒眠。”闽诗话
　　张奎若上伏坑人。少得修炼术，康熙间年四十八，忽一夜牙齿尽落，未几复生，至六十九岁卒。卒之次日，里人有自远客归者，遇诸涂，寄布履一双，云将往白塔。里人归，乃知其卒，持履送伊家，家人审视，即所着入棺者。嗣闻白塔新建社庙，是日设主，若殆其社神耶。

附拾遗
　　黄志云：宋郡1志，所载乡先贤，但列其姓字，及何县人，而不著其事迹。其在国史及县志有可考者，今已撰次其履历大，登人物志矣。其馀如先贤类，有曰李干字守臣。曰范崿，迪简子，字彦宗。曰叶唐稷，字2思济。曰田澹，字子真。已上俱剑浦人。曰黄谠，字子谅，将乐人。曰林又，字德新，尤溪人。节行类，有曰廖果、顺昌人。文艺类，有曰蔡柏，字武子。曰李冲，字元翁，俱将乐人。此九人者，各志俱无所载，不可考也。又按旧志，於人物志后，附载有云：李友直字端文，李信甫字诚父，俱侗子，宋志列道学传。又有吴潜、吴君偁，吴方庆三人，皆见吴一鸣云雁堂记，各有称许。又有叶隆吉，选举内注见人物，而无其传。石善才郡人，作四贤像记，典实可诵，皆宋志之所遗者。今考，李冲见儒林志。蔡柏见文苑志。林父即林义、林积之子，见名臣志。惟李干、范崿、叶唐稷、田澹、黄谠、廖果、李友直、李信甫凡八人，人物志无载。而吴潜、吴君偁、吴方庆、叶隆吉、石善才五人，志旧阙焉。夫志之所列，必皆有可称述。而简牒残脱，莫可详考，则亦付之慨叹而已。以此知作志者，收录固不可滥，尤不可略云。游志拾遗
　　【校】1.郡：原本作“君”字，今据改。
　　　　　2.字：原本作“宇”字，今据改。
　　宋时郡志，所纪科甲，至端平二年而止。续郡志所纪，则至景定三年，方山京榜而止。府学有宋时续进士题名碑，则起於宝庆二年王会龙榜，而止於咸淳七年张镇孙榜。今以前后二志及碑，而参考之。自宝庆二年至端平二年凡四科，名数与二志俱合。至嘉熙二年周坦榜以后，或志无而碑有，或志少而碑多。至咸淳元年阮登炳榜以后，志无所纪，而碑所刻益多，甚至一榜三十馀人，而赵氏不啻十之九。又碑石磨去旧名，重刻新名。所磨未尽处，字画犹隐隐可识认也。且其字书大小不伦，行款疏密不一，比之碑首三二科，布置精粗，相去远甚。又一碑各科年号俱凿去，无一存者。或疑宋之末年，郡城赵氏人固盛，而登第者，未必如此之多。盖其子孙冒名窜入，以夸耀后世者；而凿去年号，盖欲以乱其真也。此虽臆度之言，然理或有之。游志志疑
　　黄志，宋职员寄治之下，有殿前司左翼军云职员未详。又注云：按本志泉州分兵来镇识此，亦可见兵分之自。游志
　　宋志，节行类，有王廷嗣，字继先，其先为光州固始人，事迹无考。惟郡学纪原之首，有云：五季间，唐继先避地来隐，以五经教授生徒，人以唐五经称之。其曰继先，则举其字。曰避地来隐，明非本土人。所谓王廷嗣，似即此人，但不及其姓，又不及其他事迹，不能无疑也。旧志
　　游敬仲，剑浦人，与顺昌余大雅，同时从朱熹游，见何乔远闽书。万姓统谱云：大雅与敬仲从朱子，深得其放心之旨。旧志注称事阙。夫以其从游观之，则其人之为君子可知矣。唯以其为前志所遗，又阙其行实，故不列之传中，然终不可冺。游志　按张显父字敬之，亦尝从朱子。考朱子全集，惟问答卷载问孟子数条，及潮汐之说，他无所见，殊抱缺憾!顺昌志以为其邑人，传云：十岁通九经传记，缀词赋，登淳熙年童子科。考通志游志选举卷载，显父淳熙十四年王容榜进士，剑浦县人，非顺昌，亦非童子科也。
　　邱七郎者，新兴里洛托村人。生於前明，幼时尝随乡人，祷雨於古田三井地方。因觅鸣钲，蓦见一路恍惚入龙宫，得宝而回。乡人诘之，令还故处。母恐失其子，遽往三井，寻之不见。倚井痛哭，忽见浮尸，变生鳞爪，化龙而逝。母亦恸卒，此地遂建龙坛。自后洛托乡人祷雨，必书其生卒得道年月於牒，投井取水而归，甘霖随降。至今屡验，此亦一灵异也。
　　宝龟山乡，或以山形名之，而不知实有一灵龟也。世传门前田，有灵龟上下无定处，人不能见。偶脚踏之，俨如活龟。用手捉之，居然石也。农民有踏之者，必暴发数万家资，百数十年来悉数之，辄验不爽。
　　西芹上五里，大路旁石壁，中嵌一鲤鱼，经年滴水不竭。不知何年，为贾胡凿取。今岩壁间，只一鱼模，而滴水亦涸。
　　距城东三十里之埂埕乡，入山二里许，有一石洞，名曰石鼓岩。天生一石，形圆如鼓。其大如箕。厚约八九寸。上有大岩覆顶，下多小石错落。前临小溪横流，风景清幽。村人以小石扣之，声若鼓鸣，清越中节，响闻十里而遥，洵天然异迹也。
南平县志卷之末

	

原志序
	

　　天下事有视之，似为可缓之举，而实为政治名教之所必须者，邑乘是也。考古舆地之志，如禹贡一书，其纪唐虞幅员尚已。迨周大司徒，掌天下土地之图，以周知广轮之数，而职方氏所载尤知详焉。秦汉以降，志地里纪方舆者，无虑数百家。而天下郡邑因之有志者，凡以志其山川土田人物风俗，以供輶轩之采，而为文献之徵也。洪惟我　朝，文教诞敷，东渐西被海隅日出之乡，其歌太平颂有道者，殆七十馀年矣。近奉部檄，饬直省郡邑各志，或修或补，务得专书者，岂非以禹迹所穷，万邦绣错，事极洪纤，固国志所不能尽载。而举凡撮要，非郡邑各志其志，不足以备采录，而摭捃缉乎。延、南平为郡附郭，志隶於府，向无成书。邑令舜一朱君，雅志修明，一奉檄而喟然兴叹曰：是邦乃杨、罗、李、朱四先生，倡道之区，邹鲁一脉，流风未坠。不独全闽诸志，不可无南平，即天下之闻风景仰者，亦欲得南平之志而考之，以求四先生之所以守先而传后者，志其曷可以缓。爰辟局庀物，延硕彦以事纂修。既於郡志所书，存者存之，阙者补之。求故帙，询轶事，为纲者六，为目者四十有二，厘为六卷，而以序请余。余思今之为吏者，大都以簿书期会为急，而诗书风化之迹微矣。图籍之存，废不加修，阙不知补。甚则并其存者，而庋置毁灭之。其能究心文献，而图其不冺者，盖亦寡矣。间有之，又惠其不知要，闲文粗迹，泛然并收。小得大遗，於政治名教无所裨益。故有图志具在，而知言者病其荒略，视为故纸，而不屑观者，凡以此也。是志搜罗采剔，详不冗，简不略。大书特书，正合史氏家法。可以法於今，而示於后。则贤令尹之留心文教，以振兴道学名邦之风，洵有加人一等者。布政优优，吾知其所建立，当无有不得其要者矣。故因其请，而乐为之叙。
　　清康熙岁次戊戌孟冬，延建邵道，按察司佥事加一级，迁安刘冲撰。
　　志，史例也，史家体裁各异，而郡邑之志因之，编年纪事者，本之春秋及司马氏。而表志传记，则准之马迁班固诸书，要在文直事核，信今传后，以成一邑之史，以上备輶轩之采而己。邑之有志，顾不重哉。第是闽故事，首邑皆称附郭，其志悉隶於府，而不自为书。是以略而未详，其为夏五郭公阙者，亦实甚焉。丁酉春，余承乏兹土，旋奉　部檄，以内阁移取之文，饬各邑修补厥志。余思徵文考献，有司之责也，其曷弗任。爰诹日启局，延三长之士，以明经邹君廷机，翁君兆行，茂才杨君誉，施君晋，共董其事。而复以博学周吴二君，时与往来，以相参酌。於是稽政於官。问俗於野，摭遗於断简残碑，振幽发潜，补忘订讹。续其新，而去其不必载。而山川风物，时事之变迁者几何？吏治官守，宦迹之可传者几何。公府学校，规制之所以沿革者几何？丁徭物产，世代之所以盛衰者几何？他若科目，为文献之传。节孝，为风厉之本。例目虽多，考核必备。迨一阅月，而书乃成，予受而裁焉。因思吾邑为全闽咽喉，其山高以秀，其水冽以清，其人多朴质，而尚知絃诵。自杨罗李朱四先生以道统开理学之宗，至今环海内外，言大儒者，以闽为首称焉，噫盛矣！乃数传而后，以文章科目，联翩而显当世者，虽或时有，然而近亦少衰矣。是岂人杰地灵，独锺於古，而啬於今欤！抑亦人事之未修，而振兴尚或有待欤！夫事不师古，匪克攸闻，而观乎人文，乃以成化。以予观志中所载，仕遗甘棠之思，儒怀君子之行，而闺阁之流，节烈时闻；文翰之英，所在多有。是仁义礼智之良，尚未泯於人心；而诗书礼乐之迹，今犹可作而致也。吾愿览斯志者，鉴余与二三君子大书特书，不相假借之意，而相为警惕，相为愿慕，革薄从忠，以厚其风俗，而敦於古处。於以备太史陈风，为秘府之采择。不亦山川增丽，云物光辉，以与四先生理学之名，并垂不朽哉。是则余企望之心，而慎重纂修之意也夫。是为叙。康熙五十七年，岁次戊戌季秋，知县事三韩朱夔撰。
　　郡邑有志，昉於禹贡及周礼职方，而班孟坚因之作十志，其后代各为书。邑有载，郡有纪，皆命曰志。凡以记其风土，考其方舆，蒐罗旧闻，阐发遗徽，其意大略与史同。然史氏褒讥并用，而志则善者详之，恶者阙焉，又与史稍异也。夫载纪则废兴因革之必详，笔削则激扬惩劝之互见，郡邑之志亦曷可少哉。然试取省志与郡志，较其详略有间矣。取郡志与邑志，较其详略又有间矣。繁则难周，寡则易悉，理势然也。南平为延郡首邑，而旧无特志，志附於府。府志所载，事既从略。而后之执笔者，去旧增新。渐见删除，残编阙文，留传无几。名区胜迹魁人杰士，湮没而磨灭者，何可胜道。矧剑津为有宋四先生过化之地，吾道既南，文献是徵，则邑志之修自不可已。襄平朱君来莅兹土，见邑乘阙略，慨然以修辑为己任。克期启局，进邑中人士，相与谘诹博访。网罗采择，汇集成书。捐资付梓，剞劂方半；而朱君以廉能擢调诸罗，余不敏，猥承其后。时届三秋，志适将竣，余续成之。虽纪载风俗，详略不同。沿革损益，因时互异。而此志考核精微，纤毫阐晰。山川风物，可得披卷而校。体国经野，可得按籍而稽。其间讴吟传记，茂续仁风，畴昔之名臣贤士，文章功业，灼然可观，豁人心目。俾后之来仕兹土者，未谙此邦之政事，先阅是志，因地制宜，兴利除弊，有裨政职岂浅鲜战。余既喜朱君之能力任其事，而余又乐观厥成也。爰弁数语於其端，亦以见邑乘之废兴，初非无关系之务云尔。
　　康熙五十八年，岁次己亥仲冬月，知南平县事固陵文国绣谨序。
　　粤自羲臣仲起，兼统海陆。地皇居方，九囿区理。禹贡肇纪山川，职方递载男女。广轮之图，掌在司徒。四方之志，登之外史。志者记也，厥来旧矣。子长稽国名，而胪以世家。孟坚综地理，而昈於十志。持中为史，义取徵实。劝惩所寓，虚车弗庸也。南平界牵牛野，为七闽地。自无诸启宇，胎祖夏后。汉立冶县，后归南部。孙吴初系建安，典午乃号延平。龙阿剑气，辉光双溪。胜迹之古，无逾於斯。隋统闽州，唐隶汀福。自僖宗开平，王氏入泉。朱梁革命，金牌锡封。镡州龙津，称名斯在。逮及南唐，改曰剑浦。元大德六年，始名南平。自时厥后，邑号相因。是以论其天时，则左旗飏风，天田润雨。七衡则赤道最近，四序则寒暑维均。冬无增冰，夏无苦热。鸡晨多雾，鹄宵恒凉。昒然昕然，承苍昊之纯殷也。论其地势，则北阻五奚，南控怀安，东阨辰山，西连富屯。龙崎镇其堞，大岩踞其巅。文笔岑以炳焕，玉屏嶪以岿倚。邵汀右回，建源左抱。黯淡之滮涆，南蛇之漰磕。元若滵若，表方仪之华英也。其人则李文靖之道学，吴双璧之粹洁，刘廷信之干济，罗文昭之严峻，冕仲夺标以振采，道卿持正以练骨。陈徐以忠著，黄谢以孝显。弋钓犹存，溯洄攸宜矣。其物则秧归早收，赤芒晚刈。户舂蔡伦之纸，阜填林於之竹。樟柯蟠云，桐实坠野。或采茗於宝珠，竟掇麻於平楚。滋生之富，难以备举。夫其得天地也正，其则壤也阔。人多絃诵，物尽蕃庑。莅斯邑者，可不谓幸欤！邑旧有志，创於康熙戊戌，三韩朱君夔。乾隆乙酉，邑人官枝亭检讨，续兴纂辑，迟未开雕。余丁卯承乏斯土，次年戊辰春，商之明经邹君元振，卫职叶君飞雄，广集诸生，博采远近。以邑进士，应君丹诏，总其考订。取枝亭旧藁增损之，既有筌绪矣。是年秋，孝廉王君朝俊，公车回，又密加蒐集，付之梓匠，越庚午春仲乃落成。凡舆图星野，详异气候，疆域山川城池，学校公署，祠寺祭祀，兵防田赋户役驿传盐政，名宦武功，道学乡贤，忠烈孝义，名媛节妇，选举仕迹，文学博艺，以至一名一物之细，罔不赅得，卷四十有二。予维治在安民，政先因地。将欲合人情宜土俗，准之古法，酌以今制，舍兹志乘，曷所凭诸。且移风易俗，责在长吏。以是简册，传之图里。观者藉以知忠孝节烈之流徽於不朽也若此，名儒理学之播誉於奕叶也又若此，自汉迄明，民之屡困於兵毁也若彼。今我　圣朝仁洽道丰，文恬武熙，有以延亿万年无疆之休，而使斯民历之亿万年，皆获享太平之福也如此。吾知观感有资，奋发倍易。龆歌耋咏，渔让耕推，粲乎隐隐各得其所，咸含和而吐气曰，盛哉乎斯世。则此志之作，或未必无小补云，是为序。峕
　　嘉庆庚午仲春，赐进士出身，知南平县事，丁卯科福建乡试同考官，前翰林院庶吉士，滇南杨桂森撰。
　　【校】1.创：原本作“劫”字，今据改。
　　南平邑志，续修於嘉庆庚午，杨君桂森，迄今将六十年矣。同治丁卯冬，予忝摄兹篆，求邑志板不可得。戊辰春，学博齐君履仁，张君筠抵任谈悉，邑志板存学内由义斋，迭遭兵燹，缺而不全。爰禀商道宪周，府宪赵，慨然有重修之志。旋闻卸任信，因凂齐张两学博，检点缺失者，仅二十八篇即付剞劂。齐君精绘事，并请添绘总图一，分图四，刊刷分布，用志其缘起如此。
　　知南平县事，端州陈培桂谨识。

	

南平县志跋

	

　　志莫大於一统，而一统志之作，实合直省府州县志以总括之。故县虽小，莫不纂其天时地利人事物产，以成徵信之书，而备輶轩之采，志之所关不甚大哉！南平县志，创自康熙戊戌，修於嘉庆庚午，越今同治辛未，六十有二年。予於是秋九月，握篆是邦，觅志不可得。询知戊辰刷后，原板被虫蚁蛀残百馀片，不能复刷。久之，乃觅原本全部，其内亥豕鲁鱼之讹，不可胜计。即拟设局重修，因经费浩繁，骤难筹款。爰禀商本道锺康侯观察，本府徐少青太守，先将原板检点残缺，措资补刊。并请学博陈君升三，徐君叙模，重行校阅，业经更易讹字，五百有奇。既而陈君卸篆，石君鸣莅任，复请与徐君续加雠校。又经改易讹字一百有奇；而徐君尤始终不倦，半载以来，总校全部四十二卷，误者正之，赘者删之，遗者补之。其有疑义而未便擅动者，亦皆分别讨论，加批於上。是今日之重校，虽未能旁搜博采，续纂全书，而辨晰各条，已足备他日重修之一助矣。至督刊监刷，则刘君大绅董其事云。
　　同治壬申季夏，知南平县事，皖南潘文凤敬跋。

	

南平县志跋

	

　　南平县志，创修於民国六年，迄八年告成。先君子总纂其事，一生精力，皆萃於此。以时局影响，延未付梓。先君子在日，辄以风烛残年，恐不及见成书为憾！十三年秋，果弃养。因念志乘，为一邑文献之攸关，及　先君子未竟之遗志，特商地方诸前辈，筹划公款，以蒇厥事，蒙各赞同，爰将原稿，携省刊印。印四百部，共计去银一千四百五十元。书成，因记其缘起如此。中华民国十五年岁次丙寅二月　芹山蔡绍伊谨跋。

	

兹将已收捐款芳名列左未交款者恕未列

	

　　苏旅长埏捐大洋二十员
　　米道尹材栋捐大洋一百员
　　刘知事维浚捐辅币五十员
　　刘知事映黎捐辅币二十员
　　王税厘局长之纲捐大洋一十员
　　刘百货捐局长捐大洋一十员
　　郑烟酒局长元桢捐大洋一十员
　　公立中学校捐大洋一十元
　　乐群社捐大洋一十员
　　邱子安捐大洋一十员
　　林东芳捐大洋一十员
　　陈德章同上
　　林升平捐大洋一十员
　　卢嘉璧同上
　　郑元勋捐大洋一十员
　　龚鼎元同上
　　张文渊捐大洋一十员
　　吴兴邦同上
　　章有年捐大洋一十员
　　莫大熙同上
　　谢文藻同上
　　施正谊同上
　　魏　奋同上
　　姚端猷同上
　　施玉铭同上
　　黄怀英同上
　　陈华年同上
　　章云龙同上
　　康日升同上
　　王道文同上
　　朱学程同上
　　郑志谦同上
　　张砚农同上
　　蔡绍龙同上
　　黄必香同上
　　金同丰同上
　　卢震声同上
　　林庆春同上
　　黄谦亨捐大洋一十员
　　陈顺和捐大洋一十员
　　陈新銮捐大洋一十员
　　江锡禄捐大洋一十员
　　延泉兴捐大洋二十员
　　太1平乡郑家祠捐大洋一十员
　　人　记捐辅币一十员
　　太平乡小学校捐大洋一十员
　　叶丙勋捐辅币一十员
　　玉地乡杨家祠捐大洋一十员
　　卫金容捐辅币一十员
　　王台乡各界共捐大洋四十员
　　合茂森捐辅币一十员
　　西芹乡各界共捐大洋二十员
　　樟湖坂各界共捐辅币七十员
　　叶玉琼捐辅币一百员
　　【校】1.太：原本作“大”，今据改。
　　大洋六百一十员
　　合　共　捐
　　辅币二百八十员
　　公　款　列　左
　　木排捐拨用辅币二百员　　预备费辅币三百五十员
　　小学校拨出预征串票费台伏二百元。
　　台　伏　二　百　员。
　　以上统共收大洋六百一十员105，申台伏六百四十千零五百文。
　　辅币八百三十四86。折合伏七百一十三千八百文。
　　合成台伏一千五百五十四千三百文。
　　此乃实收之数，俟志书印竣印费若干，往省人川资若干，校对人车费若干，寄书来延，运费若干，省中装工到延担工若干，结后对抵外，或盈或亏，俟列明於剑浦诗集之末。民国戊辰十七年瓜秋月郑元勋记。

