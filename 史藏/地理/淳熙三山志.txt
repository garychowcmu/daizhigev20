《淳熙三山志》宋 梁克家 著 


●序 

　　予领郡暇日，访无诸以来遗迹故俗。闻晋太康既置郡之一百一十三年，太守陶夔始有撰记，又四百五十六年至唐，郡人林谞复增为之，皆散佚无存者；独最后一百九十二年，本朝庆历三年，郡人林世程所作传于世，自言视前志颇究悉。然不过地里、山川、人士、物产之大概，（底本作“然不过地里□□□士物产之大概”，缺三字，库本作“然不过地理人物土俗之大概”。崇抄作“然不过地里山川人士物产之大概”，据补。）裒次亦复缺略。迄今又一百三十九年，兴废增改，率非其故矣，（底本作“率非□□□”，缺三字，库本作“率非旧制”。崇抄作“率非其故矣”，据补。）缺不书者十九。 
　　夫追维往昔之事，不可复记，世常以为恨。（底本作“□常以为恨”，缺一字，库本作“窃常以为恨”。崇抄作“世常以为恨”，据补。）至耳目所接，谓未遽泯没，则又不急于纪录，岁月因循，忽莫省忆，使来者复恨之。斯古今通病，所为甚惜也。（底本作“斯古今□□□为甚惜也”，缺三字，库本作“斯亦守土者之责也”。崇抄作“斯古今通病所为甚惜也”，据补。）乃约诸里居与仕于此者相与纂集，（崇抄作“任于此者相与纂集”。）讨寻断简，援据公牍，采诸老长所传，（底本作“老长所传”，崇抄同，库本作“长老所传”。）得诸里闾所记。上穷千载建创之始，中阅累朝因革之由，而益之以今日之所闻见。厥类惟九，靡不论载。岂惟使四方知是邦于是为盛，抑向古者有考焉。 
　　书成，为四十卷。名曰《三山志》。 
　　淳熙九年五月八日丁丑，清源梁克家序。 

●目录 

卷第一 地理类一 

　　叙州 

卷第二 地理类二 

　　叙县 
　　　　闽县 
　　　　连江县 
　　　　侯官县 
　　　　长溪县 
　　　　长乐县 

卷第三 地理类三 

　　叙县 
　　　　福清县 
　　　　古田县 
　　　　永福县 
　　　　闽清县 
　　　　宁德县 
　　　　罗源县 
　　　　怀安县 

卷第四 地理类四 

　　子城 
　　罗城 
　　夹城 
　　外城 
　　城途 
　　子城坊巷 
　　罗、夹城坊巷 
　　内外城壕 

卷第五 地理类五 

　　驿铺 
　　　　城中 
　　　　西路 
　　　　南路 
　　　　北西 取建宁后路 
　　　　北 取温州路 
　　渡 

卷第六 地理类六 

　　江潮 
　　海道 

卷第七 公廨类一 

　　府治 
　　转运行司 
　　提点刑狱司 
　　提举行司 
　　西外宗正司 
　　帅属廨舍 
　　通判厅 
　　职官厅 
　　曹官厅 
　　教授厅 
　　驻泊都监、监押厅 
　　将官厅 
　　监务廨舍 
　　监甲仗库廨舍 
　　巡检厅 
　　巡辖马铺厅 
　　试院 
　　都仓 
　　盐仓 
　　安抚司盐仓 
　　军资库 
　　公使库 
　　安抚司公使库 
　　安抚司抵当库 
　　经总制库 
　　作院 
　　使院 
　　衙院 
　　都税务 
　　临河务 
　　楼店务 
　　修造场 
　　抽木场 
　　窑务 
　　船场 
　　灰场 
　　炭场 

卷第八 公廨类二 

　　启运宫 奉迎神御所 
　　社稷坛 
　　庙 学 
　　祠 庙 

卷第九 公廨类三 

　　诸县官厅 
　　诸县社坛 
　　诸县庙学 
　　诸县仓库 
　　诸县镇务 
　　诸县祠庙 

卷第十 版籍类一 

　　垦田 
　　户口 
　　僧道 

卷第十一 版籍类二 

　　官庄田 

卷第十二 版籍类三 

　　赡学田 
　　职田 
　　沙洲田 
　　海田 

卷第十三 版籍类四 

　　州县役人 

卷第十四 版籍类五 

　　州县役人 
　　海船户 
　　炉户 

卷第十五 版籍类六 

　　水利 

卷第十六 版籍类七 

　　水利 

卷第十七 财赋类 

　　岁收 
　　他司应副钱物 
　　岁贡 

卷第十八 兵防类一 

　　诸厢、禁军 

卷第十九 兵防类二 

　　诸寨土军 

卷第二十 秩官类一 

　　郡守 

卷第二十一 秩官类二 

　　郡守 

卷第二十二 秩官类三 

　　郡守 

卷第二十三 秩官类四 

　　安抚司官 
　　州司官 
　　安抚司兵官 
　　州司武官 


卷第二十四 秩官类五 

　　县官 
　　宫观、岳庙、宗室 
　　安抚司使臣 
　　州司使臣 
　　提刑司使臣 
　　归朝、归正、归附、忠顺官 

卷第二十五 秩官类六 

　　启运宫官 
　　西外宗正司官 
　　提刑司官 
　　转运使、副 
　　提举常平茶事 
　　提举学事 
　　走马承受 

卷第二十六 人物类一 

　　科名 
　　　　唐 
　　　　后唐 
　　　　本朝 

卷第二十七 人物类二 

　　科名 
　　　　本朝 

卷第二十八 人物类三 

　　科名 
　　　　本朝 

卷第二十九 人物类四 

　　科名 
　　　　本朝 

卷第三十 人物类五 

　　科名 
　　　　本朝 

卷第三十一 人物类六 

　　科名 
　　　　本朝 

卷第三十二 人物类七 

　　科名 
　　　　本朝 

卷第三十三 寺观类一 

　　僧寺 

卷第三十四 寺观类二 

　　僧寺 
　　　　连江县 
　　　　侯官县 

卷第三十五 寺观类三 

　　僧寺 
　　　　长溪县 
　　　　长乐县 

卷第三十六 寺观类四 

　　僧寺 
　　　　福清县 
　　　　古田县 

卷第三十七 寺观类五 

　　僧寺 
　　　　永福县 
　　　　闽清县 
　　　　宁德县 

卷第三十八 寺观类六 

　　僧寺 
　　　　罗源县 
　　　　怀安县 
　　道观 山附 


卷第三十九 土俗类一 

　　土贡 
　　戒谕 
　　谣谶 

卷第四十 土俗类二 

　　岁时 
　　　　元日 
　　　　立春 
　　　　上元 
　　　　寒食 
　　　　上巳 
　　　　三月廿八 
　　　　四月八 
　　　　端午 
　　　　七夕 
　　　　中元 
　　　　重阳 
　　　　冬至 
　　　　岁除 

卷第四十一 土俗类三 

　　物产 
　　　　谷 
　　　　货 
　　　　丝麻 
　　　　果实 
　　　　菜蓏 
　　　　花 
　　　　药 

卷第四十二 土俗类四 

　　物产 
　　　　木 
　　　　竹 
　　　　草 
　　　　藤 
　　　　畜扰 
　　　　兽 
　　　　禽族 
　　　　水族 
　　　　虫 

附录 

　　《宋史·梁克家传》 
　　《直斋书录解题》 
　　《宋史·儒林·陈傅良传》 
　　明万历考订重刊《三山志》序 
　　明万历重刻淳熙《三山志》后跋 
　　《潜研堂集》跋《三山志》 
　　《宋史·朱貔孙传》 
　　《四库全书总目提要》（卷六十八） 
　　淳熙《三山志·跋》（曝书亭集） 
　　《三山志》程庆馀题记 
　　《竹间十日话》论《三山志》 
　　识《三山志》 
　　后记 

●卷第一　地理类一 

○叙州 
　　 
　　《周礼》：职方掌天下之图与其地，七闽与焉。七者，所服国数也。 
　　初，夏少康封庶子于会稽，二十世至勾践，又六世，无疆为楚所灭，【《通鉴》周显王三十五年。】子孙播越海上。七世至无诸、摇，姓驺氏。【（底本作“亡诸”，今统一作“无诸”。以下不另出校。）一曰骆氏。】 
　　秦始皇二十六年既并天下，置三十六郡。乃使尉屠睢平百越，废为君长，【（底本作“废为君最”，据崇抄、库本、《史记》改。）】以其地为闽中郡。【按：《史记·始皇帝纪》，二十六年分三十六郡。三十二年，使蒙恬破胡。三十三年，置桂林、南海、象郡。《东越传》：（即《史记·东越列传》。）“秦已并天下，皆废为君长，以其地为闽中郡。”盖在置诸郡之后，史缺其年。】诸侯伐秦，无诸、摇帅闽中兵从番君灭秦。项羽主命，弗王。以故，佐汉伐楚。 
　　高帝五年，封无诸为闽越王，王故地，都冶。【苏林注《严助传》曰：“冶，山名，今名东冶。”林，魏黄初人，当得之。今瓯冶池山是也。（底本作“瓯冶地山”，据库本、崇抄改。）唐元和八年，刺史裴次元于其南辟为球场，即山为亭，作诗题于其壁，自为《序》，大略云：“场北有山，维石岩岩。峰峦巉峭耸其左，林壑幽邃在其右。是用启涤高深，必尽其趣；建创亭宇，咸适其宜。勒为二十咏，有望京山、观海亭、双松岭、登山路、天泉池、玩琴台、筋竹岩、枇杷川、秋芦冈、桃李坞、芳茗原、山阴亭、含清洞、红蕉坪、越壑桥、独秀峰、筼筜坳、八角亭、磐石椒、白土谷诗各一章，章六句。”内《望京山》云：“积高依郡城，迥拔凌霄汉。”盖始以“望京”名之也。时观察推官冯审为《记》，刻石，大略言次元“报政之暇，燕游城之东偏，曰左衙营，遂命开治。化硗确为坦夷，（底本作“址夷”，库本作“夷址”，据崇抄改。）去荆棘于丛薄，以为球场。其北乃连接山麓，翳荟荒榛。公日一往或再往焉，扪萝蹑石，不惮危峭。转石而峰峦出，浚坳而池塘见。为潭、为洞、为岛、为沼，窈窕深邃，安可殚极，凡二十有九，所声于歌咏者二十篇。”盖又有涟漪亭、东阳坡、分路桥、乾冈岑、木瓜亭、石堤桥、海榴亭、松筠陌、夜合亭未为诗也。至大中十年，亭壁之诗已无存者。刺史杨发访于邑客，得其本，为鑱诸碑阴而识之。其后，碑石埋沍。（（底本作“埋沍”，库本作“埋没”，崇抄作“埋湮”。又，底本于“沍”字下、“皇朝”前虚一格，原为尊崇本朝而提格，非缺字，库本填入“洎”字，不取。））皇朝熙宁二年夏，新子城。役人裒土，于宣毅营北将军山下得之。乃辇而置于郡中日新堂之西庑，有程大卿师孟题记，今存。其言宣毅营，即旧左衙营，今广节营也。将军山，即唐望京山，旧冶山也。按《治平图》，则曰泉山；《熙宁图》名为将军，未详所始。经累代营造修筑，山形今卑小矣。然观唐元和中犹巉峭幽邃如许，则秦、汉间益可知。闽越王故城即此山西北。】孝惠三年，立闽越君摇为东海王，都东瓯。【应劭注“东海”曰：“在吴郡东南滨海。”徐广注“东瓯”曰：“今之永宁也。”永宁即今永嘉。师古曰：“今泉州”，盖指福州。非也。】吴王濞败，子驹亡闽越，怨东瓯杀其父，屡劝击之。建元三年，闽越围东瓯。帝遣严助发会稽兵浮海救之。闽越闻风而遁。【其年，东瓯举国徙江淮。】六年，其王郢擅击南越。【《严助传》：“闽王以八月举兵于冶南。”盖兵已离所都，由南路以往。】复遣王恢、韩安国两道击之。弟余善鏦杀郢，遣使者上符节，请所立。【《严助传》云：“不敢自立，以待天子之明诏。余善意欲汉立之耳。”】汉以繇君丑独不与谋。【张晏曰：“繇，邑号”。】使立为繇王，奉无诸祭祀。余善威行国中，民多属，遂窃自立为王。帝闻之，因立为东越王。【汉只封丑王繇邑，以奉闽祀，有意于郡县之矣。及余善自立以继郢，（底本作“绘郢”，据库本、崇抄改。）乃因而封之。按：司马迁作《东越传》，总闽越、东瓯为名。立为东越王者，尽王此闽越、东瓯之地也。自秦以会稽郡之南皆为闽中郡。汉高、惠始分为二。建元三年，东瓯既徙江淮，其地无所属，闽越并有之。至此，乃尽以封余善，故曰东越王。班固《汉书》用迁之文，乃以东瓯请举国徙中国，改为“东越请举国徙中国”。其名始不辨矣。盖汉唯有东越、南越。此则“东越”其统名也。与繇王并处。既立余善，亦不废繇王，故曰“与繇王并处”。】元鼎五年，余善请从击南越，不至。汉将请伐之。兵临境，乃反。【《朱买臣传》：“时东越数反覆，买臣因言：‘故东越王居保泉山，一人守险，千人不得上。今闻东越王更徙处南行，去泉山五百里，居大泽中。今发兵浮海，直指泉山，可破灭也’。”是时，元鼎六年，余善之立，已二十五年矣。买臣故言旧时东越王只守泉山之险，今乃去之而南，可直指其巢穴而取之。盖谓所都之地。颜师古曰：“即今泉州之山”，谓福州也。自隋文平陈，改丰州为泉州。唐开元置“福州折冲”，亦号“泉山府兵”，皆即今瓯冶山为名尔。（据所述，泉山即冶山，亦即瓯冶池山。天泉池，或即瓯冶池之原名。泉山当亦因此得名。）唐裴次元作《天泉池》诗题其山亭云：“游鳞息枯池，（底本作“□鳞息枯池”，缺一字，库本作“鱼鳞息枯池”，据崇抄补。）广之使涵泳。疏凿得蒙泉，澄明睹秦镜。”今山下犹有泉一泓。绍兴间，薛殿撰弼创泉山堂其侧，盖识古也。旧城在此山西北，越王山之南。《越山寺记》乃云：“山本泉山。因迁今城，乃指故都以‘越王’名之”，非也。后之人又不详究始末，以余善与丑为共王其地，疑各别在一处。有以泉山为在莲华山下，有指鼓山为说，皆失之。买臣言：“更徙处南〔行〕，（底本作“更徙处南去泉山五百里”，据《汉书·朱买臣传》补“行”字。）去泉山五百里”，即所谓“泉南”，犹言“冶南”也。泉山堂侧有龙王祠。王参政之望因祷雨获应，更名“喜雨”。】诏朱买臣与韩说出句章，【今慈溪。】浮海东往；杨仆出武林；【今钱唐。】王温舒出梅岭；【今虔化。】越侯出若耶、白沙【今会稽有若耶溪。】击之。【汉时，东越四境民物稀旷。史言“守武林”，“田余干”，（底本作“由馀干”，崇抄同，据库本改。）“入寻阳”，可见矣。】元封元年入东越。繇王居股杀余善，以其众降。帝以其阻、悍、数反覆。改封居股东成侯，万户。【《汉表》：“东成在九江郡。”】迁其民江淮间，遂虚其地。或窜山谷，后稍稍出，因自立为冶县。【前、后汉及晋以来《地理志》并无此县名。《前汉志》虽有“治县”，疑是“冶”字。然考之《后汉志》，乃是章安，今台州临海县地也。惟《晋志》云：“武帝灭之，徙其人，名为东冶。”《旧唐志》云：“其逃亡者自立为冶县”，得之。】汉置会稽南部都尉于塞上，以禁备之。【治回浦，鄞县南回浦乡，汉边县，有障塞尉，掌禁备羌夷犯塞者。自武帝既废东越，遂于塞上置“治”县，以处近境之民。又置回浦以为南部都尉治所。故《前汉志》此两县最在会稽郡诸县之后。颜师古注“治县”曰：“本闽越地。”注“回浦”曰：“南部都尉治”，是也。“治”县在今临海，旧东瓯地，闽王郢至余善皆得而有之，又秦统名为“闽中”，谓之“本闽越地”可也。而《宋书志》，沈约所作，乃引司马彪云：“章安，故冶地”。然则，临海亦冶地也。又引张勃《吴录》云：“闽越王冶铸地”，盖以“治”字为“冶”字。后人因之，遂以汉尝置冶县于此。且无诸都冶，摇都东瓯，自是两处。若置冶县，岂于东瓯界中又置？（底本作“岂于东瓯界中又冶”，库本同，据崇抄改。）今州治去临海一千二百里，若置县在此，其界至临海；则《前汉表》县大率方百里，又安得一县如此之远乎？况“治”县，始改为章安，续又分章安南为永宁；不应永宁介乎其中，（底本作“不□永宁介乎其中”，缺一字，库本作“不将永宁介乎其中”，据崇抄补。）而南北断为两境，皆名冶县。故今《前、后汉志》及唐《元和郡国志》皆作“治”字。《宋志》又云：“后分冶地为东、南二部都尉。东部，临海是也；南部，建安是也。”此固后汉至吴时所分。吴时，多指东越之地呼为东冶，故云尔。以为汉尝置冶县于此，（底本作“治县于此”，据库本、崇抄改。）则误。】光武时，罢都尉。【时遂废回浦县。】后复置南部。【建安元年，孙策令永宁长韩晏领南部都尉，将兵讨东冶时，方立此名。及晏败，以贺齐代之。八年，始置府于建安。】建安初，始有侯官等五县。【《旧记》（“旧记”，即林世程《闽中记》，下皆同。）谓光武以为东侯官，未见其据。建安元年，孙策渡浙江。会稽太守王朗浮海奔东冶。侯官长商升不纳，赖虞翻说之，乃为起兵。策复遣将击之。是时，县皆豪杰自立，可知也。未几，升降于贺齐。（底本作“外降于贺齐”，据库本、崇抄及《三国志》改。）建安、南平、汉兴三县复反。又其后，东冶五县反。四县名见前，其一，史缺书。自孙氏时，五县既平，始随立为县。或者，乃以遁逃者出，汉复立为冶县，亦误矣。】吴景帝时，置曲郍都尉，领谪徒造船于此。【《旧记》：开元寺东直巷，吴时都尉营，号“船场”。】永安三年，置建安郡治，建安、侯官属焉。【时建安属县：（底本作“建安土县”，据崇抄、库本改。）吴兴、东平、建阳、将乐、昭武、延平。建衡元年，李勗从建安海道击交趾。】 
　　晋太康三年，始以侯官为晋安郡，严高为守。初治故都，迁今城。县八。【原丰、新罗、宛平、同安、侯官、罗江、晋安、温麻。】隶扬州。【汉武帝元封五年始置刺史，时东越已虚矣。吴时，以丹阳郡为刺史治所，今建康。晋因之。】元康元年隶江州。【时以疆土旷远，统理尤难，分置江州。以扬州之豫章、鄱阳、庐陵、临川、南康、建安、晋安七郡，荆湖之武昌、桂阳、安成三郡置。（底本作“佳阳安城”，崇抄同，库本作“襄阳安城”，据《晋书·地理志》改。）刺史治所初在豫章，咸康六年移治浔阳，今江州。】宋泰始四年，改为晋平郡。【《旧记》云：元嘉中改为昌国。考《宋书》无。】县五。【按：《宋志》：晋安太守领县五：侯官、原丰、晋安、罗江、温麻，而无新罗、宛平、同安者，并省也。或以为是时析置南安郡，非也。《宋志》即无此南安郡。其晋安县，即今南安之地。故知是并省。】寻复故。【《宋书》：晋安王子勋败，遂改为晋平，以封休祐，似嫌其名称。六年，休祐死。明年，徙其十三子于晋平。齐建元四年，封王子懋为晋安王，相距十余年。史缺更复。】梁天监中，置南安郡。【以晋安县地置。时始置龙溪县，遂以晋安县为南安郡而属焉。按《隋志》：梁武帝天监十年，有州二十三，郡三百五十。其后频事经略，开拓闽越。谓此。】普通六年，【（底本作“晋通”，据崇抄改。）】遂以晋安、建安、南安三郡属东扬州。【先是，宋武帝恶江州疆大，常欲分之。孝建元年，因讨平臧质，（底本“臧质”前二字残损不明，据崇抄、库本补。）遂分扬州之会稽、东阳、新安、永嘉、临海五郡为东扬州。刺史治所在会稽，至是遂以三郡属之，从其近也。】陈永定初，升为闽州，领三郡，始为刺史治所。【时以陈宝应为闽州刺史。】天嘉六年，州罢。【以宝应败故，废。】还属东扬。光大元年，复升为丰州。隋开皇九年，平陈，改为泉州。废建安、南安二郡来属。大业初，复为闽州。三年，改为建安郡。【治闽县。】县四。【闽、建安、南安、龙溪。】唐武德元年改为建州。四年，移建州于建安。【是时，闽县属建州。】六年，析置泉州。【《旧唐志》云：“贞观初为泉州”，非也。四年，移建州。五年，以南安为丰州。六年，置泉州。宜以《新唐书》为正。（底本作“宜以新唐为正”，库本同，据崇抄于“唐”字下补“书”字。）】县五。【闽、侯官、长乐、连江、长溪。】八年，置都督府，领建、丰三州。【《寰宇记》云：“武德四年，为丰州外都督，领泉、建、潮。”《会要》云：“武德八年改为丰州都督府”。按：《新唐书》，武德四年未有泉州。五年始置丰州于南安。《寰宇记》年与州名及所领皆误；《会要》州名误。宜以《元和志》为正。】贞观初，隶岭南道，废丰州来属，县六。【万安，今福清，圣历二年置。】景云二年，改为闽州都督府。【是岁六月，分天下，置汴、齐、兖、魏、冀、并、蒲、鄜、泾、秦、益、绵、遂、荆、岐、通、梁、襄、扬、越、安、润、洪、潭二十四郡都督。闰六月，置按察使。七月，停新置都督府。是时，二十四郡都督之命并不行。惟闽州都督乃是岁正月指挥，不在停废之列。】领泉、建、漳、潮五州。【先是，垂拱二年，析置漳州。圣历二年，以旧丰州为武荣州。是岁，以武荣州为泉州。】开元十三年，改为福州都督府。【或曰：以董奉福上名。】十九年，置泉山府兵。【《治平志》：“按察使席豫奏：福、泉等州山洞僻远，江海广深，请于福州置上折冲府兵千二百人。】二十一年，置经略使。【《治平志》有：八月十二日敕。】二十二年，以漳、潮归岭南，督泉、建、汀四州。【二十一年，置汀州。】天宝元年，改隶江南东道。寻改为长乐郡。【改刺史为太守，仍为长乐经略使。】县八。【古田、尤溪。】复领漳、潮二州。十载，复以漳、潮归岭南。【《旧记》云：“二年”，非。】至德二载，置经略军、宁海军。乾元元年，改为都防御使兼宁海军使，复为福州都督府。【改太守为刺史，置防御使以治军事，刺史兼之。】上元元年，升节度使，领州六，【《旧记》云：“代宗时领温州”。《治平记》云：“宝应元年，袁晁反，攻陷台、温、明三州。李承昭率兵破之。遂以温州来属。未几，归越州。按：《唐书》：“台州人袁晁僭号，改元宝胜。李光弼遣将破之于衢州。广德二年，晁伏诛。免越州今岁田租之半。三州给复一年。”其间来属未详，姑载之。县九。永泰。析侯官、尤溪置。】大历六年，罢节度，置都团练观察处置使。【（崇抄作“罢节度使都督置团练观察处置等使”，略异。）以潮州归岭南。】乾符五年，黄巢入闽，焮荡几尽。中和四年，陈岩逐其帅郑镒，自称观察使。光启二年，王潮据泉州，岩表为刺史。岩卒，其妇弟范晖自称留后，骄暴失众心。众道潮以来，【（崇抄作“众迎潮以来”。）潮遣弟审知攻之。景福二年入福州。乾宁元年，授潮观察使。三年，《唐表》作“四年”。（底本作“唐袁”。据库本、崇抄改。）】升为威武军，拜节度使。四年，卒。【潮自光、寿南渡，由赣州入漳浦，（底本作“山赣川”，库本作“由赣川”，据崇抄改。）据泉、福。十二年，葬晋江。】审知立。【初，潮未至，民谣曰：“潮水来，岩头没；潮水去，矢口出。”至是验。】梁开平三年，封闽王。县十。【乾化元年，以梅溪场为闽清县。】贞明六年，升为大都督府。唐同光三年，卒，子延翰立。天成元年，伪建国，称大闽国王。【（底本作“大明国王”，据库本、崇抄改。）】十二月，延禀杀延翰，推延钧为节度观察留后。长兴四年，僭号，改元龙启。升为长乐府。县十四。【是岁，以罗源场为罗源县，感德场为宁德县，归化场为德化县，建州永顺场为顺昌县，咸属。】子继鹏为尹。清泰二年，继鹏弑立，改元通文。晋天福四年，朱文进等害之。季父延羲立，改元永隆。明年，延政始贰。后三年，延政僭号于建州，国号殷。【以将乐为镛州，延平镇为镡州。】开运元年，文进杀延羲自立。晋因授以节度。国人寻杀之，迎延政于建州。明年，延政称闽王。以福州为东都，领州七，【（底本作“领州十”，按，原领福、建、泉、漳、汀五州加镛、镡二州，当是七州，“十”当为“七”之误书。库本、崇抄作“领州七”，据改。）】县十三，【是岁，析出顺昌。】子继昌留守。列校李仁达杀继昌，立僧卓岩明，【雪峰僧，莆田人。】未几，杀之自立。其年，延政为南唐所灭。【自光启二年丙午入闽，有神僧黄■〈涅，工代土〉筑，（底本作“黄■〈涅，工代土〉筑”，崇抄、库本作“黄■〈涅，工代土〉槃”。）人就问之。僧云：“骑马来，骑马去。”灭之明年，岁复丙午。盖六十年。】汉乾祐元年，仁达举国归吴越。县十一。【是岁，改镡州为剑州，以尤溪隶之。三年，又以德化归泉州。】周广顺元年，改为彰武军。【避周太祖名。今法祥院有建隆三年《石□殿记》：（底本作“石□殿记”，缺一字，他本同。）“功德主上军散兵马使充彰武军省勾院使徐廷镐。”】皇朝太平兴国三年，钱氏纳土，复为威武军。领州六、军一，【镛州，失所废年月。是岁，析建州之邵武为邵武军。】属两浙西南路。四年，领军二。【是岁，析泉之莆田，置兴化军。】六年，县十二。【是岁，析闽县九乡置怀安。】雍熙二年，始为福建路。嘉祐四年，带钤辖。大观元年，升为帅府。四年，罢。建炎三年，复升为帅府。自太康置守，至今淳熙八年，凡九百年。考占星土。盖斗、牛、须女之分也。【（底本作“须□”，缺一字，据库本、崇抄补。）《周礼》以经星十二次，辨九州之地，以观妖祥”。内吴越属“星纪”。《前汉志》谓交趾、南海等郡，皆其分野。（底本作“分□”，缺一字，据崇抄补。）《晋志》：自南斗十二度至女七度为吴越，（底本作“□志”，缺一字，据崇抄并《晋书·天文志》补。）特言其大界也。非止谓本州。】 
　　广轮之数具列于后云：【（底本作“具列于后亡”，据崇抄改。）】 
　　东--西　四百五十里。 
　　南--北　五百七十八里。 
　　东南--西北　四百九十四里。 
　　东北--西南　千八十里。 
　　　东　百九十里至海。 
　　　西　二百六十里至界首，又百二十五里至南剑州。 
　　　南　百七十八里至界首，又六十三里至兴化军。 
　　　北　四百里至界首，又百三十里至建宁府政和县。 
　　　东南　二百八里至海。 
　　　西南　五百四十里至界首，又四百二十五里至南剑州。 
　　　东北　五百四十里至界首，又三百二十里至温州。 
　　　西北　二百八十六里至界首，又百十八里至南剑州。 

《三山志》卷第一终 

●卷第二　地理类二 

叙县 
　　 
　　闽，宅东南，负山而舐海。【（底本作“负山而舐海”，库本同，崇抄作“负山而抵海”。）】由建、剑至嵩溪，岩壑夹驶不留。其间州、县若镇，虽仅启廓，竟不能容与十数里。道出甘洲，山川揖逊，乃百里如掌。海潮涨卤至东峡，【（东峡位置，对西峡而言。本志“驿铺”、“江潮”等篇所述“西峡”皆指今乌龙江峡口，则东峡当别在其东闽安镇一带江流狭束处。）】激淡潮而西。脉络敷贯，委蛇详缓。州治其中，有中州气象。县十二，濒海七。【福清，距海六十里；长乐，二十里；闽，五十里；连江，二十里；罗源，十五里；宁德，县东；长溪，十里。依山三。古田、闽清、永福。挟江二。侯官、怀安。】按国初吏部格：【（底本于“吏部格”之旁，以小字校改“格”为“括”，崇抄及库本皆作“格”字，据改。）】“户二千以上为‘望’，千五百以上为‘紧’，千为‘中’，五百为‘下’。”今“中”县，并主、客户皆万以上。姑以建置先后为次云。 

　　　　闽县 
　　　　连江县 
　　　　侯官县 
　　　　长溪县 
　　　　长乐县 

○闽县 
　　 
〔望〕 
　　 
　　州东南隅。闽越故都--冶。汉末为侯官。吴属建安。晋太康三年，置晋安郡，省典船校尉，【（本志卷一《叙州》有“吴景帝时置曲郍都尉”之说，于此《叙县》中复有“省典船校尉”，卷二十《职官》又作“曲那都尉”，注“又曰典船校尉”，知是东吴时之同一官职，并存之。）立原丰。置原丰县，郡治在焉。】侯官仍旧。隋平陈，郡废，改县曰原丰。【与侯官俱为原丰。】开皇十二年，改为闽。至大业初，置郡，复治闽县。伪闽龙启元年，【长兴四年。】改为长乐。三年，仍旧。永隆三年，【天福六年。】又为长乐。四年，仍旧。 
　　东--西　九十三里。 
　　南--北　八十里六十步。 
　　　东　连江县界，九十二里。 
　　　西　侯官县界，一里。 
　　　南　福清县界，八十里。 
　　　北　怀安县界，县治后，绝河。 
　　　东南　长乐县界，七十五里。 
　　　西南　怀安县界，十七里。 
　　　东北　怀安县界，二十里。 
　　　西北　怀安县界，一里。 
　　十二乡　三十七里 
　　凤池西乡　县东南。旧名双桂乡。有都尉、联荣、上仁、棠阴、崇贤五里。今并为崇贤。 
　　崇贤里　县治，在城。 
　　凤池东乡　县东二十里。旧无东字。有清谨、新昌与今三里为五。今并焉。 
　　归善里　（底本作“归善里里”，衍一“里”字，据库本、崇抄删。）前、后屿。 
　　鼓山里　阮洋、灰崎、磕下石、剑山（石如剑痕，临江）。 
　　桑溪里　猎岭。 
　　晋安东乡　县东七十里。旧无“东”字。 
　　海曲里　湖江山，在海中。 
　　合浦南里　浮崎、洋屿、猴屿、闽安镇。 
　　北里　（旧名海滨里）铁场、殷屿、翁崎。 
　　海畔里　王晡山（海中）、海雷石（波涛所穿，其下成窍，风摇则訇然有声）。 
　　晋安西乡　县东五里，旧名灵芝。有清平、永乐、习贤、易俗、孝义为五里，今并为三里。闽越王郢塚霥，县东田乡。 
　　孝义里　鹧鸪、秋竹、鹅鼻岭。 
　　瑞聖里　大乘前、竹屿、横屿。 
　　易俗里　舶塔头、东岳前、奉真桥（元丰三年，道士颜象环作）、草参亭桥（靖国年作）、茶园山（王延禀为李仁达败，奔之）（底本作“奔之”，库本同，崇抄作“奔之处”。）、茶山馆（旧闽县尉廨也。崇宁三年敕以常平钱置漏泽园，遂于此创。今为东禅菜园，即鸡公巷口也）。 
　　高盖南乡　县南十五里。旧无“南”字。有仁德、方胜与今三里为五。今并焉。 
　　时升里　（旧龙政里）浮桥头、下渡。 
　　仁丰里　盖竹、高盖、仙人井。（底本作“仙人非”，据崇抄改。） 
　　光德里　高湖。 
　　高盖北乡　县南十里。旧乌石乡，（底本作“乌石乡”，崇抄同，库本作“鸟石乡”。）有周鼎、下惟、（底本作“下惟”，库本同，崇抄作“下帷”。）令德与今二里为五。今并焉。 
　　加崇里　王坂洋、横山头、河口、乌石洋、（底本作“乌石洋”，崇抄同，库本作“鸟石洋”。）上、中、下航、钓龙台（闽王时，江边号新市堤。翁承閤还朝，审知饯行于此）。 
　　高惠里　木道、河口、五龙塘。 
　　崇善东乡　县南七十里。旧名希福东乡，凡四里。 
　　还珠北里　扈屿。 
　　南里　横屿。 
　　荣绣里　麻溪。（旧名西集里。淳祐戊申，待制侍郎陈公塏为乡帅。诰词云：“荣哉此行!何殊昼绣。”知闽县师舆从士民之请，立“荣绣坊”于大义。盖陈氏世居此地。乡贵观文殿学士毅斋郑公性之书扁。里遂以“荣绣”名）。（荣绣里名及以下注文，皆记淳熙成志后六十余年事，当是后人所加。各本皆有之。但文字各有出入：底本作“陈公塇”，库本作“陈公瑄”，崇抄作“陈公塏”，查本志三十一卷朱貔孙序及《宋史·陈塏传》，当是“塏”字，据改。又底本“知闽县帅与徒士民之请”，崇抄作“知闽县帅从士民之请”，库本作“知闽县师舆从士民之请”。查本志“公廨类二·善溪庙”条，记及陈塏为乡帅，率知闽县师舆致祷事，可互证，因据库本改。又“荣绣里”是淳祐后改之里名，本志水利、僧寺等卷仍书“西集里”。又此里为“陈氏世居之地”，又称塏为“乡帅”。查《宋史·陈塏传》作“嘉兴人”，当是迁居久后还乡任职者。） 
　　方岳里 
　　崇善西乡　县南七十里。旧名希福西乡。（底本作“旧多希福西乡”，参前条“崇善东乡”注文，知是“旧名希福西乡”之误，正之。）有永庆、慕贤与今三里为五。今并焉。 
　　待仕里　塔林、方山。 
　　清廉里　段塘、虎头。（底本作“虎□”，缺一字，库本同，据崇抄补。） 
　　灵岫里　馆前、刘屿。 
　　开化东乡　县东九十五里。旧无东字。有受善里与今二里为三。今并焉。 
　　光俗里　营前、筹崎、竹屿。 
　　至德里　洞江、澧渎。 
　　开化西乡　县东南三十里。旧温泉乡。有归化、崇信与今三里为五。今并焉。 
　　归仁里　卢螺、石步。 
　　永福里　旧永安里、城门山。 
　　高详里 
　　赞贤乡　县南百里。（底本作“县南百□”，缺一字，据崇抄补。） 
　　绍惠里　琅崎。 
　　钦仁里　焦溪。 
　　归义里　蔗崎、枕屿。 
　　积善里　青布、苦竹。 
　　安仁乡　县东十七里。 
　　接贤里　白浮。 
　　仁惠里　城门、龙泉、卢下。 
　　永盛南里　石鼈。（后为雷所震，断之。今半犹存。） 
　　北里　（旧胜残里）磕下、筋竹、石山（有自然井水甘美）。 
　　开化里　洋下、连坂、林浦边、郡崎、上下董。 

○连江县 
　　 
〔望〕 
　　 
　　州东北九十里。【《旧记》：百六十里。】晋太康四年，以温麻船屯立。【《晋志》、《宋志》皆有温麻县。】隋开皇中，省入闽县。唐武德六年，复析置。其年改为连江。【以县治连接江水，故名。崇宁三年，尚书省以县万户，（底本作“以孙万户”，库本作“以系万户”，据崇抄改。）拟差京朝官知。】 
　　东--西　九十五里。 
　　南--北　百十五里。 
　　　东　海，二十里。 
　　　西　怀安县界，四十里。 
　　　南　闽县界，二十五里。 
　　　北　罗源县界，四十五里。 
　　　东南　海，三十五里。 
　　　西南　闽县界，二十五里。 
　　　东北　罗源县界，百二十里。 
　　　西北　怀安县界，九十里。 
　　七乡旧五乡　二十四里 
　　宁善乡　县东南四十里。旧有丰邑，后并。 
　　钦平上里　东塘村。 
　　下里　白沙浦通津桥（初，梁石为步，中流以舟济，号中济。政和甲午为十八梁）。 
　　崇德里　桑屿、东路、上下于塘（在海中）、（库本、崇抄作“竽塘”。）关岭、蛤沙、北交（旧有镇，今废）、大小亭山（昔黄氏兄弟载宝没于此，遂二处立庙）。 
　　永福乡　县南二十四里。 
　　新安里　荻芦。 
　　安庆里　赤沙渡、赤沙馆。郑崎。 
　　永贵里　（旧有上、下里亭，并。）船步渡、荻芦寨（有渡）、二沙镇（今废）、后浦。 
　　太平乡　县西四十里。 
　　光化里　罗崙渡、潘渡。 
　　清河里 
　　临江里　泗口、汤洋、长圆、卢溪（旧有北岭镇，后废）。 
　　安仁里　上屯、东岸、白岩、中屯、陂西、天凿、长溪、下屯、菜洋、东岸渡、七猴渡。 
　　名闻下乡　县西北七十七里。 
　　安义里　辛洋溪、丹洋、下屯、洪路。 
　　中鹄里　南坂山、黄岩村。（旧名通化。唐张莹尝有诗：“一箭不中鹄，五湖归钓鱼。”景德中，以更里名）。 
　　敦贤里　翠林山。 
　　安定里　洋尾、东充。 
　　名闻上乡 
　　加贤里　九弯溪、西际。 
　　下里　麦浦。 
　　进贤里　东塘、黄坑。 
　　归仁里　（旧属太平乡）米令桥头。 
　　五贤上乡　县东北百五十里。 
　　集政里　上洪、（崇抄有旁注改“洪”为“鸿”。）白鹄、下廉、麻村、临海。 
　　安德里　状元坊（以郑侍讲鉴两优释褐，名）。 
　　招贤下里　（旧不分上、下里）峡口镇（今废）。 
　　五贤下乡 
　　保安里　瓷窑、管渎。 
　　建兴里　浮曦、赤石村。 
　　招贤上里 

○侯官县 

〔望〕 
　　 
　　州西南百步。唐武德六年置，治州西江岸，水陆三十一里。贞观五年，省入闽县。长安二年，析闽县西十二乡复置。贞元五年，洪水漂坏。后团练观察使郑叔则奏，移入州城。元和二年，省；五年，复置。【先是同长乐省，（底本作“先见同长乐省”，崇抄同，据库本改。）仍置场征，世不便，（库本作“民不便”。）遂复置。】伪闽龙启元年，改为闽兴，以长乐为侯官。三年，皆复旧。 
　　东--西　百八十里。 
　　南--北　二百九十里。 
　　　东　闽县界，五十步。 
　　　西　永福县界，八十里。 
　　　南　闽县加崇里，二里。 
　　　北　怀安县崎山界，五里。界首至县，二十里。 
　　　东南　闽县宁越门，一里。 
　　　西南　永福县筇溪村，五十里。界首至县，五十里。 
　　　东北　怀安县界，二里。 
　　　西北　闽清县仁溪埕，百里。界首至县，三十里。 
　　十乡　五十里 
　　桂枝乡　县西南二里。以唐陈去疾登元和十四年科第，改名。刘若虚作“陈淑”。《唐登科记》无“陈淑”，有“陈蜀，闽县人”。 
　　荣亲里　（旧名延福。咸平五年，刘若虚登第，授大理评事，知温州永嘉县。解任归乡时，王父母、父母俱无恙。谢侯泌因改今名以宠之。若虚自记，仍赋诗）。 
　　聚星里　城内。 
　　永平里　城内。 
　　东孝悌乡　县南八十里（旧无东字）。 
　　安平里　陈湖。 
　　驯翚里　小目溪。 
　　永钦里　柳桥。 
　　处仁里　（旧属桂枝乡）。 
　　孝顺里　（城西草市）。 
　　美宅里　祭酒岭（俗呼为“进酒”。湛温，光州人，事王延翰，官至御史大夫、国子祭酒。时，延禀守建州，与延翰有隙，遣使觇之。延翰命温往饯，因鸩之。温叹曰：“唇亡则齿寒，吾宁以一身代万人肝脑涂地。”引卮独酌，毙于岭下）。 
　　西孝悌乡　县西百里。旧修文乡。 
　　扬名里　赤岸。 
　　惠化里　赤岸。 
　　齐礼里　塘岸。 
　　招贤里　石门。 
　　顺平里　石门。 
　　胜业乡　县西十五里。 
　　新安里　瓦埕。 
　　孝成里　新道、玉山（宿猿洞之西南，伪闽望祀之所）。 
　　正节里　廊回。 
　　方兴里　后坞。 
　　方乐里　洪塘。 
　　修仁乡　县西南七十里。 
　　永康里　横棣。 
　　迁蝗里　南屿。 
　　绥平里　坎下。 
　　灵凤里　高崎。 
　　海平里　昙崎。 
　　永安乡　县西北百六十里。 
　　嘉祥东里　大湖洋。 
　　西里　白沙。 
　　保安上里　大目溪（崇庆院前丰泽潭。相传：龙每二年一兴，（底本作“相传龙□二年一兴”，缺一字，库本作“相传有龙二年一兴”，崇抄作“相传龙每二年一兴”，据补。）兴则暴雨涨溪，冲梁突岸。乃以铁缆缆之，上铸铁佛，缝罅皆藏铁。自此不为患）。 
　　下里　蒙溪。 
　　永兴里　鼋村。 
　　清化里　鼋村。 
　　守仁里　仁溪、汤背。 
　　石门乡　县西北八十五里。 
　　九功上里　甘蔗。 
　　下里　甘蔗。 
　　归德里　唐举。 
　　万安里　彭蜞。 
　　东太平乡　县西北百二十里。 
　　兴禾里　屿头。 
　　东安里　黄沙岭。 
　　安仁里　雪峰、汤院。 
　　加川里　后尾。 
　　畴川里　后尾。 
　　西太平乡　县西北百二十里（旧原丰）。 
　　仁德里　大、小若。（底本有关各处皆作“大小若”，库本同，崇抄原亦作“若”字，又再添加“竹”头，遂成“箬”字。按今地名是“大、小箬”，或非宋代原名，仍从其旧。） 
　　旗亭里 
　　志节里 
　　惇和里 
　　永宁里　（以上四里，地名侯官镇） 
　　五芝乡　县西南百里，旧令善乡。 
　　闽光里　（《方舆记》：月屿。出蟟蛤，号蟟沙（底本作“出潦蛤，号潦沙”，库本同，据崇抄改。） 
　　清政里　（旧曰“贞正”，避仁庙讳，改）白鹤。 
　　三秀里　黄岸、江口。 
　　新兴里　古灵。 
　　吉壤里　龙湖。 

○长溪县 
　　 
〔望〕 
　　 
　　州东北。水陆五百四十五里。【《旧记》：八百五十六里。】唐武德六年，析连江置。寻省以为宁远镇。长安二年复置。【县南有溪数十里，通海。】宁远故城遗址今尚存。【或言：“长溪，唐尝升为松州。”按《旧唐志》：武德中，括州管松、嘉、台三州。（底本作“括州管松、嘉、合三州”，库本同，据崇抄改“合”为“台”。）七年，废松州为松阳。则长溪未尝为松州也。】 
　　东--西　八百四十五里。 
　　南--北　六百三十里。 
　　　东　海，十里。自海至榆星屿，二百里。 
　　　西　建宁府界，二百三十里。界首至政和县，百七十里。 
　　　南　海，百里。 
　　　北　处州界，三百六十里。界首至龙泉县，三百里。 
　　　东南　海，十里。 
　　　西南　宁德县界，百五十里。界首至县三十五里。 
　　　东北　温州界，二百里。界首至平阳，一百里。 
　　　西北　处州界，四百里。界首至县，三百里。 
　　　四乡　二十二里 
　　劝儒乡　县东北。唐林嵩登乾符二年第，观察使李晦表请改乡里，因敕赐今名。 
　　擢秀里　（底本作“折秀里”，库本同，据崇抄改。）赤岸、盐埕、文翁桥、饭溪、沙江渡、龙首桥、三沙峰火寨。（“三沙峰火寨”，崇抄于“峰”旁添改“烽”字，疑非旧名。） 
　　望海里　敛村、太姥山、村、（底本作“□村”，缺一字，库本作“文村”，据崇抄补。）三陀九岭、（崇抄作“王陀九岭”。）益溪、大小圆塘、白露、盐埕（六十六灶）。 
　　遥香里　白林桥、翁潭、王孙、雁溪、三尖。 
　　育仁里　南北镇、后埕、沙埕（县四里）。 
　　廉江里　桐山、骆驼岭、百秤。（崇抄作“百祥”。） 
　　灵霍乡　县西南六十里。 
　　万安里　大小黄沙、狮头、盐埕（与擢秀里百二十五灶）、金波桥、宣化桥、（底本“宣□桥”，缺一字，据崇抄补。）戢田（县北）、龙首山（崇抄作“龙贡山”。）（西胁有清泉，病者饮辄愈）。 
　　温麻里　石背、东湾、盐田。 
　　柘阳里　盖竹、蝉洋、重鱼、罗浮。（崇抄作“罗鱼”。） 
　　沿江里　古漏、苏洋、大流港。 
　　秦溪东里　东属、下益、才良。（底本作“下益才良”，崇抄作“下盃方良”，库本作“下盃才良”。） 
　　西里　大小籰、黄崎、深浦。 
　　永乐乡　县西北二百里。 
　　仁风里　龙皋、茜洋、黄兰、秦溪口、白沙、大梅。（底本作“大海”，库本同，据崇抄改。） 
　　西兴里　白沙、廉村、薛家坂（唐进士薛补缺令之所居。其孙芳杜，为人正直。既死。乡人为立祠，与令之同祠。立亭曰“清风”）。（底本作“唐□□□□□今之所居”，缺五字，且误“令之”为“今之”，又“为人□直”、“与□之同祠”皆缺字，据库本补。） 
　　钦德里　缪洋、鸡屿、牛岭。 
　　平溪里　大小鱼溪、西溪、麻竹、斜滩。 
　　归化东里　察洋、湖边。 
　　　　西里　松潭溪、船潭。 
　　安东乡　县东南九十里。 
　　安民里　（县南十里。地形饮海中作蜂腰。（底本作“蜂要”，库本同，据崇抄改。）东名上限，西名下限。往尝截之通潮，以不能而止。岁春夏交，有跨鱼掩至，其积如山）盐埕、沙舌、高平山（俗传：菖洪尝游其上，有丹鼎、丹灶）。 
　　新南里　吒崎（旧有浙津驿在八尺琅玕头，今废）。 
　　连海里（底本作“建海里”，据库本、崇抄改。）　蚶砚石、苦竹（滨海之民，多“滬业”。《舆地志》：“海滨渔捕，张两翼，潮上，即没以取鱼。谓之“滬业”）。（底本作“扈业”，崇抄同，库本作“滬业”。按，陆龟蒙《渔具咏序》云：“列竹于海澨曰滬”，据改。） 
　　招贤里　（旧无）上下角、西臼、蛎澳、大小金盐埕（同安民里输宁德县）。 

○长乐县 
　　 
〔紧〕 
　　 
　　州东南百里。【曾师建《记》：百二十里，潮信也。】唐武德六年，析闽县地为新宁县，在敦素里平川。【距今县十五里。】寻改为长乐。上元元年，防御使董玠以其卑湫，移治吴航头。元和三年，省入福唐县。五年，复置。伪闽龙启元年，改为侯官县。三年，仍旧。永隆三年，改闽县为长乐，长乐为安昌，明年仍旧。 
　　东--西　百二十里。 
　　南--北　六十五里。 
　　　东　海澳，三十五里。 
　　　西　闽县界，一里。水路百二十里至县。 
　　　南　福清县界，五十里。 
　　　北　山外大海，取连江县界，（底本作“取”，崇抄同，库本作“去”。）百二十里。 
　　　东南　千零里至东洛。水路百二十里。 
　　　西南　泉元里至石尤岭，（各本均只作“尤岭”二字。按其下“泉元里”条，有“石尤岭”。又卷三“福清县”亦记“北长乐县石尤岭分水为界”，知脱一“石”字，补之。）三十五里，福清县界。 
　　　东北　新开里到当西澳，水路百二十里，外连江县界。 
　　　西北　宾兴里至闽县苦竹溪，水路十五里。（底本作“小路”，据崇抄改。） 
　　四乡旧七乡　三十二里 
　　善政乡　县西一里，并永泰乡为之。（廉风、建兴、崇德、敦素、崇贤，旧属永泰。） 
　　宾贤里　（旧德致里。因邹异中经明行修科改。）河南临水渡，出首石（县主山，高二十余丈，广数十里，中有泉。四望皆水也，又名“四水口”）、县驿（县南十五步）、临水驿（县西一里）、吴航头（相传夫差略地至此，未必然）。 
　　逍遥里　黄弹岭。 
　　进贤里　桃坑（源出董平山）。 
　　廉风里　董平山。 
　　建兴里　（距海半里）。 
　　清平里　沙坑。（距海半里。县滨海处多沙，风飏飞积，小成坡，大成山，岁岁迁徙无定，扑面眯目，（底本作“扑面昧日”，据库本、崇抄改。）无所不至；而米谷、饮食中殊无之。亦异也。） 
　　崇德里　北湖（距海三里）。 
　　敦素里　（旧县治，距海五里） 
　　崇贤里　晁石。 
　　仁义里　获溪桥（源出大山阳，流入演江，江阔九里，深十一丈，东流二十里入海。昔有二龙起于江中，白归山阳，则白龙潭也；黑居山阴，则祥云潭也。有人于潭侧获卵壳，大如斗）。 
　　昌化乡　县东南十里，并依德乡为之（海滨、崇化、良田、千零。旧属依德）。 
　　絃歌里　石梁。 
　　海滨里　东石。 
　　崇化里　流水。 
　　良田里　江田。 
　　千零里　社下、钟门驿（今无）。 
　　崇仁里　湖东。 
　　和风里　河下、双髻石。 
　　招贤里　竹■〈土寻〉。 
　　永胜里　千历。 
　　二难乡　县西南五里，旧崇丘乡。以潘循、潘衢同登祥符元年第，改。后并安时乡之昆由、依福、灵石、泉元、归义里。 
　　同荣里　（疑更“归义”为之）参溪、破石潭（下有石柱庙）、抟纱潭（深不可测，尝有以纱一抟测之，不至其底）。 
　　崇丘里　大边、洋门。 
　　信德里　小边。 
　　嵩平里　白田。 
　　（上三里，旧属闽县。咸平二年，以煎盐之乡与闽县惟界一岭，私贩丛至。踰境即非所部，闽之弓手仓卒莫至，遂以隶之） 
　　泉元里　石尤岭、白岩山。 
　　依福里　（前曾村） 
　　灵石里　小门。 
　　昆由里　百石堰、黄龙潭（底本作“黄龙潭”，库本、崇抄皆作“黄新潭”。）（岁旱，雩之。昔有巫者妻沤麻潭侧，见黄龙首藉其上，驰以告其夫，夫以告县。往祈之，俄而大雨）。 
　　芳桂乡　东北二十五里。 
　　新开里　梅花村。 
　　方乐里　东皇村。 
　　大宏里　（以林犯御名思中宏词，（林慎思，长乐人，字虔中，唐咸通十年，以博学宏词第进士。本志因南宋孝宗名“慎”，故避讳以“犯御名”三字代之。）奏名）大石、渡桥。 
　　万安里　相村、祥云潭（旧名“玄云”。祥符中，避圣祖名，改。旱，祷即应）。 
　　敦化里　古烂岭。 

《三山志》卷第二终 

●卷第三　地理类三 

　　叙县 
　　　　福清县 
　　　　古田县 
　　　　永福县 
　　　　闽清县 
　　　　宁德县 
　　　　罗源县 
　　　　怀安县 

○福清县 
　　 
〔望〕 
　　 
　　州东南百二十里。【《旧记》百七十七里。】唐圣历二年，析长乐南八乡置万安县。【因乡为名。】天宝元年，改为福唐。梁开平二年，改为永昌。唐同光元年，复为福唐。伪闽龙启元年，改为福清。【或曰：“晋天福初改为南台县”。考，未见。】 
　　东——西　百二十里。 
　　南——北　百四十七里。 
　　　东　大海，五十里。 
　　　西　兴化军百丈岭分水为界，六十里。 
　　　南　大海，百二十里。 
　　　北　长乐县石尤岭分水为界，二十五里。 
　　　东南　海。 
　　　西南　莆田县县岭分水为界，六十里。 
　　　东北　长乐县薛田岭分水为界，五十里。 
　　　西北　闽县常思岭分水为界，六十五里。 
　　七乡旧十乡　三十六里 
　　太平乡　县东五里。旧有龙兴、崇宾里，后入永东、永西、海坛三里。 
　　永东里　通海桥（俗名河头，舟楫所萃。天聖五年，以木为之。元祐中，增十三间，名坦履。绍兴中，知县黄童以桥南势卑，增筑八梁）。 
　　永西里 
　　修仁里　（旧属永乐乡） 
　　海坛里　（海中间，八百里，户三千） 
　　万安乡　县西南，四十里。旧有文秀乡，以翁谏议承赞得名；嘉祐省，隶万安。 
　　万安里 
　　新丰里　（旧属太平乡） 
　　灵德里 
　　苏田里　（旧属文秀乡，有里、外，今并。）万安桥、铁场桥。 
　　光贤里　（旧属文秀乡。翁承赞之居） 
　　安香里　（旧属文秀乡。相传雪峰真觉僧归莆中，囊山僧妙应迓之，举香问讯） 
　　崇德乡　县东南五十里。山亭乡，旧有遵义、遵教、灵瑞、时和里，今并附近诸乡。 
　　钦唐里 
　　惇和南里　（旧有惇和北里，今并） 
　　归化北里 
　　南夷北里　（旧属山亭乡） 
　　拜井里　（闽王审知筑占计洋，凿井无水，拜而得之） 
　　安夷南里　（旧属山亭乡。） 
　　孝义乡　县南二十五里。旧有万寿、桑里。后并。 
　　栖仁里 
　　江阴里　（旧属崇德乡） 
　　临江里　径江、蹑云桥（元丰初作。名鳌江桥。政和五年为亭。淳熙初，改今名）。（底本于“临江里”下有此注文，库本同，崇抄所无。） 
　　南匿里　（旧属万安乡） 
　　归化南里　（旧属崇德乡） 
　　长东乡　县西四十里（旧有长乐西乡，此为东乡。后并西乡。此遂去“乐”字）。 
　　文兴里　（旧无） 
　　清元里　（旧半属西乡） 
　　永寿里 
　　新宁里　（旧属西乡，有里、外里，今并） 
　　方兴里 
　　感德乡　县东二十五里（旧有鳣庭里。今并）。 
　　仁寿里 
　　浔洋里　（旧属孝义乡） 
　　新安里　 
　　方成里 
　　永宾里 
　　方乐南里　（旧有北里，今无）龙江桥（阔五里，中浮六丈。政和中，增四十二间。林舍人遹《记》，以“连沧巨浸”名。刘提刑峤改名“永平”。绍兴中，林少卿栗改今名）。 
　　永乐乡　县西十二里。旧有常乐、元福、立德里。后并。 
　　永福里 
　　清远里　（旧属万安乡） 
　　善福里　（旧属长乐东乡）士林桥（水陆院之左。开宝五年创，治平元年修）、无患桥（近林真君炼丹之地。相传：饮其水者无疾患。今改为“龙津”。林枢密希《记》）、交溪桥（宣和四年作）。 
　　遵义里　（旧属山亭乡） 

○古田县 
　　 
〔望〕 
　　 
　　州北二百八十里。唐开元二十八年，洞豪刘彊【（本志多处述及古田洞豪归唐之事，但其名或作“刘彊”或作“刘疆”不一。因从底本中多数，统一为“彊”。）等三人以土地、人民归于都督李亚丘。乃遣杨参军招致林镕《记》作“溢”。】等千余户，咸曰：“祖父咸亨中来此潜焉。因古昔田亩垦辟而居。”以闻于朝。明年，立县双溪之汇、屏山之南。平陆三十五里。【《新唐书》谓：“永泰二年，析侯官、尤溪置”，误。】皇朝太平兴国五年，从转运使杨克让之请，乃迁治于水口。【今嵩溪驿乃县庭。】端拱元年，仍旧。【转运使崔策请，即从之也。（底本作“即□□也”，缺二字，库本作“即从之”，据崇抄补。）】 
　　东——西　八十三里。 
　　南——北　二百五十里。 
　　　东　连江县界，百四十里。界首至县二百里。 
　　　西　南剑州界，百四十里。界首至县二百里。 
　　　南　水口镇，八十里。 
　　　北　建宁府界，百四十五里。界首至府二百里。 
　　　东南　侯官县界，百七十里。界首至县百九十里。 
　　　西南　闽清县界，八十里。界首至县六十里。 
　　　东北　罗源县界，三百里。界首至县六十里。 
　　　西北　建宁府界，（底本作“建宁府□”，缺一字，崇抄只作“建宁府”，不示缺，据库本补。）八十里，界首至府九十里。 
　　四乡　十三里 
　　建东乡（底本作“□东乡”，缺一字，库本只作“东乡”二字，不示缺，据崇抄补。） 
　　保安里　东溪、感溪、屈斗、转水、鸣玉桥（下有磨剑石）、戴星州、平沙桥、龙津桥、劝农桥、温泉桥、仙岩、花岩井、尖峰、小尖峰、醴醻山、上坊龙潭、下坊龙潭、古城山、环屏山、花山。 
　　崇礼里　白沙、凌桥、茶亭、螺坑、风伯林、龙井、桃花坞、五花山、玉山、大仙峰。 
　　濑溪里　破石、车竿、（《寰宇记》云：濑溪、积善二里，南唐保大六年，（底本作“南唐□□六年”，缺二字，库本同，崇抄则作“南唐武德六年”。按武德为唐初年号，当时古田未建县，亦未设南剑州。南唐李璟年号升元，有六年，亦未治及南剑。惟有李璟于保大四年破建州灭王延政，南剑、古田为其所辖。因补正为“保大六年”。）隶南剑）今有濑溪、白银峰、后溪龙潭。 
　　和平里　神前、芋洋、小鲎、（底本作“小鲎”，库本同，崇抄作“小黉”。）谷口、黄田、林洋（皆驿路）、潮鱼桥、汤桥（半属闽清）、清潭桥（旧从朱坑铺前渡）。 
　　恩惠乡　旧有长安里。今无。 
　　慕仁里　天宫岭、羊角、洪头、筋竹、黄柏口、桃洲、高家游、覆船岭。 
　　新兴里　左拔、副拔、平湖、石崎山。 
　　横溪里　横口、东西溪、银场窟、黄柏造山场、栗木洋。 
　　新俗里　（旧名洛阳。出牡丹、芍药。建中靖国元年改）包地、白溪、庵溪、青溪。（崇抄无“新俗里”之下整段注文。） 
　　元和乡 
　　邵南里　金坑、倒坑、胭脂笼、牛头岭、甘溪、潭溪。 
　　安民里　辜洋、廖洋、苏洋。 
　　青田乡 
　　安乐里　西寮、盖竹、杉洋、徐坂、皮寮、西溪、潭书（皆造竹纸）。 
　　移风里　（旧无）竿舟、（崇抄作“竽舟”。）嵩舟、西溪、白籰、若洋造山场、石龟（口眼悉具，长二丈，广八九尺。一人登其上，亦微动）、宝泉山。 
　　顺委里　（犯御名，改为顺）黄柏、茶洋（造竹纸）。 

○永福县 

〔紧〕 
　　 
　　　州西百二十里。唐永泰二年，节度李承昭析侯官、尤溪县各一乡置。号永泰。【《新唐·志》：“咸通二年，析连江及闽置。”误。】皇朝崇宁元年改今名。【避哲庙陵名。】 
　　东——西　百五十五里。 
　　南——北　百二十里。 
　　　东　侯官县界，六十里。 
　　　西　南剑州尤溪县界，六十五里。 
　　　南　兴化军兴化县界，七十里。 
　　　北　闽清县界，四十五里。 
　　　东南　兴化军界，八十五里。 
　　　西南　泉州德化县界，百里。 
　　　东北　侯官县界，七十五里。 
　　　西北　闽清县界，六十里。 
　　三乡　十四里 
　　丰和乡　县东七十里。旧里五。后并永泰为“唐元”。 
　　待旦里　（抵侯官，皆危居、斜耕之地。）东新桥（旁有款骖亭）、汤泉。 
　　保安里　大小妃山（越王葬二妃于此。铸铁盖以掩之）、汤泉。 
　　永安里　大樟、大宵、官猎、（库本作“大霄、观猎”。）东洋。 
　　唐元里　创岭、石人坑、岩村、郭店、龙屿、福清十八溪路。 
　　通化乡　县南三十步。 
　　开平里　县市（平政桥，在重光寺前。以木作十八盘，用舟三十六乘之。盘长一丈四尺，阔一丈；舟长三丈，阔四尺。绍圣四年作）通京桥、宣和桥、政和桥、太原滩（下石刻“太原”二字。相传：唐大中初，王令罢秩，舣舟于此。邑中饯行，暮夜未返。其夫人题诗一章：“何事潘郎重别筵，君心未断妾心悬。太原滩下相思处，猿叫山山月满船。”政和三年，知县陈武佑以刻石）、方广岩、极乐岩、六洞仙岩、永泰镇（今废，县南五里有大汤、小汤）、陈山。 
　　光德里　大小洋、北山、锺山、古■〈火〈門外東內〉〉、圆埕、苏坑。 
　　新丰里　鱼坑、辜洋、黄坑口、汤泉、白面。 
　　平盖里　（高盖山下）黄柏洋、花林庄、东坑口、上下拔、谢洋。 
　　安乐里　杉洋、永安桥（通兴化、尤溪）白腰、胡鼻、毗坑、朱洋。 
　　和平乡　县西南九十五里。 
　　归义里　洑口、龙湘、石濑、登冲、溪东、葛洋。 
　　永津里　（库本作“龙津里”。）（旧曰新津，居人沿溪）峬岭、阳井（溪流石上，六尺）。 
　　义仁里　洪面、拏板、后池、辜岭。 
　　感应里　五十、鼈坑、大猎、（库本作“大豨”。）柳园。 
　　保德里　浊水塘、贯尾、际门、冲口。 

○闽清县 
　　 
〔中〕 
　　 
　　　州西北百二十里。唐贞元中，【徐绛记元和中，误。（底本无“误”字，库本同，据崇抄补。）】观察使王翃析侯官县十里，【（底本及库本、崇抄皆作“观察使王雄”，查本志卷二十“秩官·郡守”表中，贞元八年任观察使者，各本皆作“王栩”。检《唐书·王翃传》，其姓名当是“王翃”，则以上各本作“雄”、“栩”者皆误，今悉正之。）】置梅溪场。【《新唐书》云“置县”，误。】梁乾化元年，王审知以为闽清县。【县路，僧法笺开，治通避峻，颇有条理。】 
　　东——西　八十里。 
　　南——北　百二十里。 
　　　东　侯官县仁德里，十五里。界首至州百二十里。 
　　　西　南剑州尤溪县松阳里，（底本“南剑”下无“州”字，库本同，据崇抄补。）七十里。 
　　　南　永福县新丰里，五十里。界首至县五十里。 
　　　北　古田县和平里，七十里。界首至县三十里。 
　　　东南　侯官县守仁里，十五里。界首至州百二十里。 
　　　西南　永福县平盖里，百里。界首至县五十里。 
　　　东北　古田县邵南里，六十里。界首至县六十里。 
　　　西北　尤溪县松阳里，七十里。 
　　二乡　十里 
　　奉政乡　县东北三十里。 
　　宣政里　天王渡、（底本作“天□渡”，缺一字，据库本、崇抄补。）白塔渡、锺湖（山半，内有湖泥如浦溆，生芦荻。相传：中有积水，应海潮盈缩。旱，祷雨于此）、（底本作“应海潮盈□□旱祷□□□□”，缺六字，崇抄作“应海潮盈祷雨于此”，不示缺。库本作“应海潮盈缩旱祷雨于此”，据补。）石竹山（底本脱“石竹山”三字，据库本、崇抄补。）（县南二十里，山半有灵坛石，巧如画屏。）、猴屿（相传：山下有穴，水流相通。猴猿多居之，有佛迹盘石上）、鹊仙桥。（底本“石竹山”及“猴屿”以下注文与库本同，崇抄之文字顺序稍异。） 
　　安仁里　白面山（天晴望之，岩石隐隐如人面而白）、温泉。 
　　金沙里 
　　贺恩里　（唐乾符中，有池锡家，天雨钱数万。夜梦人送铁锁二，至旦，果得。后有鹤盘旋下庭。号其山曰朱顶，林曰白鹤。至今子孙家焉） 
　　永宁乡　县西山五十里。 
　　盖平里　石屋山（岩下有石屋、仙人棋局）。 
　　护仁里　薛丕山（产石花异果。（崇抄作“产名花异果”。）相传逸人薛丕于此居）。 
　　仁寿里　大渭仙峰（崇抄、库本作“大帽山峰”。）（峰接永福界，有鼓声，或一月三五鸣，或不鸣。经年云常覆其上，旱则祷之）、龙爪桥（溪旁四爪痕犹在。旱，祷即雨）。 
　　孝顺里　龙都岩（高百丈，常有云气不散。时闻仙乐声。（底本作“晓闻□声”，缺一字，据崇抄、库本补改。）侧有灵洞院）。 
　　苑丘里 
　　居仁里　仙人迹（入溪岸磐石上，（底本作“□溪岸磐石上”，缺一字，据崇抄、库本补。）长一尺五寸、阔八寸，入石一寸。旁有石臼，深八寸）。（底本作“石白深八十”，库本同，据崇抄改。） 

○宁德县 
　　 
〔中〕 

　　　州东北三百里。唐开成中，析长溪、古田二县地置感德场。【（底本作“感德□”，缺一字，据崇抄补。）】伪闽龙启元年，升为县。 
　　东——西　二百里。 
　　南——北　三百二十里。 
　　　东　长溪县盐田江松门为界，三十五里，亦至海。 
　　　西　古田县安乐里，百二十里。 
　　　南　罗源县飞泉岭，十五里。 
　　　北　政和县秦溪西里，二百三十里。 
　　　东南　海。 
　　　西南　罗源县兴成里，百里。 
　　　东北　长溪县，二百二十里。 
　　　西北　建宁府，四百五十里。 
　　三乡　十里 
　　安东乡　县东南五里。 
　　陵山里　小场、蚶崎、殊溪、三焦、飞泉镇（今废）、梅花、钓崎。 
　　临海里　杯竹。 
　　金溪里　赵公桥（旧在横山。淳熙中，以谶移于渡船）、赤鉴浦渡、石碧村、百丈漈、龙潭（灌田数十项）。 
　　霍山乡　县北七十里。 
　　水漈里　长境渡、西溪渡、霍山溪、关棣镇（今废）。 
　　霍童里（底本作“霍同里”，库本同，据崇抄改。）　黄大夫湖旁、程党渡、霍山井（霍童山中，广五丈。相传中有海■〈鱼酋〉，久晴，升木为雨；久雨，升之必晴）。 
　　安乐里　龟村、赤溪、斑竹。 
　　青田乡　县西百五十里。 
　　东阳里　芹溪、外渺、东渺、显聖岩。 
　　安远里　章溪、桃花溪。 
　　感德前里　穹窿村、（崇抄作“穹蔭蔭村”。）聖湖、杯竹。 
　　　　后里　福辇、石唐常斛、葛仙翁岩。 

○罗源县 
　　 
〔中〕 
　　 
　　　州东北百六十里。唐大中元年，观察使韦岫以连江县一乡为罗源场。伪闽龙启元年，升为永贞县。皇朝天禧五年，改为永昌。【避皇太子名。】乾兴元年，改为罗源。【溪名，亦姓也。】初，治水陆寺西，双溪之间，地卑潦。官物陷溺，即配富民偿。庆历八年，土民陈智津、倪昱等击登闻鼓奏，理之。乃移今治于旧县东北。 
　　东——西　七里。 
　　南——北　一百里。 
　　　东　宁德县界，四十五里。 
　　　西　连江县界，二十五里。 
　　　南　连江县界，三十五里。 
　　　北　古田县界，六十里。 
　　　东南　连江县界，抵海四十里。 
　　　西南　连江县界，二十五里。 
　　　东北　海，十五里。 
　　　西北　古田县界，六十里。 
　　三乡　十二里 
　　崇德乡　县东南。五里。旧与北社为八里。 
　　安金里　四明山、双石桥（名金钗）、三石桥（名崇德）、鲫鱼屿。 
　　拜井里　松崎山。 
　　梅溪里　（旧有上、下里，山居） 
　　新顺里　石鼈。 
　　善化里　（旧有上、下里，最险僻） 
　　常熟乡　县东北十五里。旧有迁明、新丰里，后置招贤里。遂并之。 
　　招贤里　（旧无）镜样（濒海险僻）。 
　　徐公里　仙茅山。 
　　临济里　（白岩山下，濒溪） 
　　罗平里　洪福山。 
　　同乐乡　三屯。县西七十五里（旧曰“屯”，今曰“里”）。 
　　霍口里　（梧桐山下，濒溪） 
　　黄重里　（罗汉山下，濒溪） 
　　林洋里　山■〈山寻〉。 

○怀安县　 

〔望〕 
　　 
　　　州西北二十里。皇朝太平兴国六年，郡守何允昭奏：闽县划疆，不啻百里，户仅二万。吏患簿籍繁，征输远。请析九乡，八千户置。初治芋源江北三十里。【（底本作“芉源”，库本同，据崇抄改。）】咸平二年，转运使丁谓奏移石岊。民便之。始广故驿为今治。 
　　东——西　八十五里。 
　　南——北　二百一十里。 
　　　东　连江县界，七十五里。 
　　　西　侯官县界，十里。 
　　　南　侯官县界，四十里。 
　　　北　古田县界，一百七十里。 
　　　东南　闽县界，二十六里。 
　　　西南　侯官县界，三十里。 
　　　东北　连江县界，八十里。 
　　　西北　侯官县界，三十五里。 
　　九乡　四十四里 
　　敦业乡　州城北。 
　　钟山里　（周广顺二年，林嗣宗《鍾山记》：“螺涌一峦，奇木秀耸。老竹、毛松，高凸倚□”）（底本于“秀耸”以下作“老竹、毛松高凸倚□”，库本“秀耸”以下无注文，崇抄全无注文。） 
　　择善里 
　　开化里　 
　　　　　（以上三里附城） 
　　太平里　（城北。《十国纪年》：“王延翰葬闽县太平山。”即“太平地藏”也，为“普同坟”。绍兴十一年，乡民请为之。张丞相浚乃令芙蓉僧营于北门之外。男左女右，各广二丈二尺深二丈，为四穴，以待不能葬者。乾道六年，黄监簿启宗请于府，为三坟于天王院之东，则谓之义塚） 
　　忠信里　兴圣坑、陶穴（有九十五家，佃官池。唐相王抟谪朱达回，卒于此。因葬闽山塔院西）。 
　　感应乡　县下以西十八里。 
　　赞城里 
　　西安里　后浦。 
　　清平里　（旧曰清义）后山（旧为陶灶。政和初，知县吴与乃禁之。今陶迹犹隐于荒莽之中）。 
　　安康里　（旧曰安义）县市。 
　　钦德里　文山（郑山人居。黄尚书裳石其路，往谒之）。（底本作“黄尚书裳五其因往谒之”，据库本、崇抄改。） 
　　八座乡　县东北二十里。 
　　观风里　（附城）东渎（东湖，严高筑城日，与西湖同开凿，今皆为田，人犹呼之，亦有“湖堘”之号）。 
　　孝仁里 
　　温泉里　（多汤泉）龙窟山。 
　　高迁里　盘石（相传：越王时，运米至浮仓，此石在湖中，因号）、炭田。（底本于“高迁里”下注文完整，库本同，崇抄不载。） 
　　稷下里　北岭。 
　　灵山乡　县东北二十五里。 
　　越城里 
　　立德里 
　　怀贤里　（《十国纪年》：葬夫人任氏于闽县凤池山。后忠懿王亦葬焉。今凤池寺山也。唐同光四年，改葬永福山，则遵化里莲花山也。后唐赐《神道碑》，张文宝撰。王氏在闽者无噍类。今惟甥刘氏岁时祀之） 
　　宁碁里　桑畲（底本作“桑金”，据库本、崇抄改。）（《旧记》余善塚在闽县西北十一里，今隶怀安）。 
　　遵化里　桃枝岭。 
　　侯官乡　县西北二十五里。旧有崇江里，后并。 
　　清泰里 
　　北平里 
　　灵运里　桐口（伪闽通文四年，王昶奔至梧桐岭）。 
　　安定里 
　　德风里 
　　超胜里 
　　江阳里 
　　承平乡　县南三十里。 
　　接下里 
　　黄信里 
　　顺安里 
　　孝悌里　（以上四里跨江）南洲、黄江。 
　　安上里 
　　移风乡　县西南四十里。 
　　长寿里 
　　崇福里 
　　清善里 
　　匀化里 
　　杨崎里　（以上五里在江南） 
　　积德乡　县南五十里。 
　　恭顺里　湖襄。 
　　胜平里　仙崎。 
　　高阳里 
　　待宾里 
　　孝廉里 
　　同乐乡　县北四十里。 
　　施化里 
　　兴城里　（二里。界古田、闽清、罗源）龙迹石、寿山石。 

《三山志》卷第三终 

●卷第四　地理类四 

　　子城 
　　罗城 
　　夹城 
　　外城 
　　城途 
　　子城坊巷 
　　罗、夹城坊巷 
　　内外城壕 

○子城 
　　 
　　闽越王故城，今府治北二百五步。 
　　晋太康三年，既诏置郡，命严高治故城，招抚昔民子孙。高顾视险隘不足以聚众，将移白田渡，嫌非南向，乃图以咨郭璞。璞指其小山阜曰：“是宜城。后五百年大盛。”于是迁焉。 
　　唐中和中，观察使郑镒始修广其东南隅。【先是，开城南河。有人得石，记云：“五百年，城移东南。本地合出连帅。”自太康至是，适五百年。《闽川名士传》以为：“陈岩，闽人，为廉帅之应。”《旧记》作“七百年”。】文德元年，陈岩复修。【《岩传》云：“恢其形势，甃之砖石。”旧有观察支使林嵩为《重修子城记》，在“作院”内。（底本作“观察支使林嵩”，库本同，崇抄作“观察使”，误。时观察使为陈岩。）】 
　　王氏国闽，壁垒翳山，楼橹庇马，【（底本作“接橹庇马”，崇抄同，据库本改。）】城益坚緻矣。【乾宁四年，王潮筑永平城；梁乾化二年，审知筑内城，恐即此城。】后归吴越。 
　　皇朝太平兴国三年，钱氏入朝，诏堕其城不用。四海混同，人无外虞。断垣荒堑，往往父老徒指故迹以悲。【旧子城二百三十三步。有小墙，周围在焉。（底本作“周围在□”，缺一字，库本同，据崇抄补。）】皇祐之后，始有建请修筑外城者。寻亦寝议。熙宁元年，章大卿岷奏：“窃见州城四十余里，自属天朝，官吏因循，岁岁毁圮，茅墙数尺，霖雨连澍，遄至倾颓，亦有民居冒盖屋宇者。今来相度，欲只就旧基，修筑子城便，愿委本路转运使同共计度。若允所请，乞降度牒三、二百道，添助支费。”有旨：“令转运、提点刑狱，各具相度以闻。”寻复奏：“交趾蛮人，闻自廉、雷将趋广州。本州边海，万一乘风奔冲，何以御捍？乞检寻前状，许令修筑子城。”从之，仍给度牒一百五十道，【每道许卖一百贯足。】是岁六月也。会岷移海州，议者犹以子城故狭，而表犹六七里，费与役广，恐不能成。程大卿师孟谓转运使曰：“第得钱二千万，半岁可就。”乃以二年四月始事，益以西南隅。周九百五十丈，【旧子城西至宜兴门，今又广至丰乐门。】厚五寻而閷其半，崇得五之四，表里累以甓石。上设女墙，其下覆以椽瓦为台，【（底本作“攘瓦”，崇抄作“椽瓦”，下文亦有“椽瓦”之说，据改。）名威武。】以抗其隅。创九楼城上，【时师孟奏：女墙用灰饰，开箭窗，结流道、水沟井、敌楼、角楼。《记》言：创楼九。见《府治》。】下负墙为亭三，一曰雅歌，二曰吏隐，三曰春风。浚其隍，为桥十二。【见内、外城壕、门。】拒以一锸，疏以二门。费缗钱一万九百七十四，用工十一万七千。三百八十九日卒功。【时于后圃草中得仆石，乃陈岩《修城记》，岁适三历己酉矣。九年，许门下将为《记》。】三年敕“知、通、都监，常务点检、修葺俾勿坏，转运、提点刑狱遇巡历，检察之。八年，元郎中积中以女垣喜坏，乃悉撤其覆。【本欲为屋并覆女墙，会交趾叛，曰：（底本作“白”，库本同，据崇抄改。）“御暴不待屋也。”乃并撤其旧所覆城面椽瓦。（底本作“椽尾”，据崇抄、库本改。）】甃以重甓，密置候楼，皆得瞰临之势。绍兴元年，范汝为据建州。程待制迈乃发巷石，累虎节、定安、丰乐、康泰为四瓮门，设敌楼，阅月乃成。三年八月，张参政守毁虎节瓮门，复旧门。明年正月，复定安。十五年四月，莫尚书将复二门。其敌楼，各从门毁之。今门七： 
　　南　虎节门 
　　　　双门。祥符九年，严侍御辟疆新而名之。嘉祐四年，元给事绛重作。熙宁二年修。政和六年，黄尚书裳重修。 
　　　门外　还珠门 
　　　　双门。旧龟头门。伪闽龙启元年作，严侍御辟疆改今名。宝元二年，范都官亢修。政和六年，黄尚书裳修。绍兴七年，居民火，拆榜以禳之，寻重立。 
　　东南　定安门 
　　　　闽王审知作，严侍御辟疆更名。今梁间有“八月庚戌树立”六字，乃闽王时题，至是修。政和六年，黄尚书裳重修。 
　　东　康泰门 
　　　　梁乾化二年八月十九日，闽王作，名东康。治平元年，元给事绛重作，更今名。上有楼，名东山。 
　　西　丰乐门 
　　　　旧罗城门。初，严侍御辟疆更名“乐输”，以近都仓也。至是拓子城，遂为子城门。建炎间，建寇攻城，恶“输”字，更今名。淳熙改元，郑提刑良嗣重修。 
　　　门内　宜兴门 
　　　　旧子城门也。嘉祐八年，元给事绛作。至是拓子城，不撤。今仍存。 
　　西南　清泰门 

○罗城 
　　 
　　唐天复元年，王审知创筑罗城四十里。【《旧记》云：五十二里。（“四十里”、“五十二里”，底本、库本、崇抄皆同。今以民国初旧地图对照，罗城周长不过6公里，合十二市里，颇疑“四十里”为周十里之抄误。崇抄于注文作“旧记云十二里”，似是。参考下文“外城”，蔡襄奏状云，外城周围才“约二十里”，可知。今仍其旧。）】设大门及便门十有六，水门三。【旧有观察判官刘潞作《修罗城碑》，在利涉门外。】熙宁二年，既增筑子城西南，罗城西门缺不复作。【丰乐门已为子城西门。】政和五年，利涉门灾，罗城南门复废不治。二方雉堞，湮没断绝，遂与夹城通矣。门今存者六： 
　　南　利涉门 
　　　　双门。上有重楼挟阁，前安泰桥。政和五年灾。 
　　东南　通津门 
　　　　严侍御辟疆名兼济。康定二年，沈都官邈更今名。 
　　东　海晏门 
　　　　严侍御辟疆名。熙宁六年，丁竦修。（海晏门，位于今东街五四路口，旧澳桥所在。又按“秩官”：熙宁六年，丁竦再任郡守，各本作“丁耸”。鼓山绝顶之《屴崱铭》署名“丁竦”。耸与竦音义同，仍应统一作“竦”。）淳熙五年，沈枢密复修。今俗呼鸡鸭门。 
　　东北　延远门（崇抄作“通远门”。） 
　　　　崇宁二年，王秘监祖道重作。门外桥栏石刻“通远”，必旧名也。 
　　北　永安门 
　　　　熙宁三年，程大卿师孟重作。门外，细柳桥。西，千骑桥。 
　　西北　安善门 
　　　　闽王王审知作，上有楼。熙宁三年修。绍兴七年复修废楼。内有鹿项门，（底本此处作“鹿项门”但于别处又杂作“鹿顶”，取其多见者，统作“鹿项”，不另注。）今西湖旁。熙宁废其外城。距子城数步，正伪闽为复道处。 
　　西南　清远门 
　　　　今俗称鸭门。崇宁三年修。旧以丰乐为罗城，与清远城接，故中间又有金斗门。熙宁拓子城，遂自金墉桥以南皆无城，门亦废。 
　　 
○夹城 
　　 
　　梁开平元年，【伪《闽录》云二年。】王审知初筑南、北夹城，【南夹城，今宁越门东、西一带；北夹城，今严胜门、遗爱门一带。】谓之南月城、北月城。【黄滔《万岁记》：“新城似月圆”。】南城，大门累砖甓、设悬门外，楼橹七十间，便门六，水门二，浚壕以通潮汐。北城，大门二，便门五。【“南城大濠百五十步，北城决壕通西湖”，黄滔《记》。后渐湮塞。今多豪右租占。】李仁达时，唐兵攻之不下。初，王氏筑城，令陶者印砖，悉为钱文。及兵退，仁达果归钱氏。今门六。 
　　南　宁越门 
　　　　双门。梁开平二年，闽王审知作，名“登庸”，以协郭璞迁城之谶。长兴二年，延钧改为闽光。严侍御辟疆更今名。 
　　东南　美化门 
　　　门内　水步门　水步门内，西通登瀛坊，有横门，俗呼上门。有土墙南走至美化门西，遂逾九仙之麓抵宁越门。宣和四年摄州事俞提刑向修旧临河务、美化门。 
　　东北　井楼门 
　　北　严胜门 
　　　崇宁四年叶吏部棣修。 
　　西北　遗爱门 
　　　　旧名升山。治平元年元给事绛作。明年移尹南京，父老请于府，愿以公之政绩名之，遂更今名。 
　　西　迎仙门 
　　　　门外通怡山。 
　　 
○外城 

　　皇朝开宝七年，钱昱筑东、南夹城。【东夹城，今行春门南北；南夹城，今合沙门东西。即今外城也。按：钱昱自作记，题作“重筑”，云“晋开运三年丙午，江南举兵大侵疆境，当矢石之地，最甚东南二城。周显德六年己未，始增土补其缺坏，累石立其欹斜。既欲速成，堕颓低下。至是，始经度修筑。”则是自王氏以来有此城矣。】南自光顺门而西，【即合沙门。】城三百二十九丈。其门楼六间，敌楼三十间。【《记》不言光顺门以东，恐是时不曾筑。今东边城具存。】东自东武门而北，【即行春门。】安边、临江门楼皆五间，便门二，【一汤井，一船场。】敌楼九间，城二百七十四丈，开沿城河二千九百尺。自东武门而南，门楼三间，敌楼二十四间，城三百一十丈，开沿城河三千六百尺。凡城高丈有六尺，而厚半之。石其基，累甓而覆以屋。二年乃毕，【《记》云：“凸则为基，坳则为洫”。今两城东、南皆遇水而止。又云：“东临大江，西接平陆。”见当时沙洲未合，城犹近江也。】三年而堕之，因其址，茨小垣以周焉。王氏自忠懿在位既久，遭五季兵革，为其国深虑，重壁累堑至于三四，周回缭绕。外城西、北遂与罗、夹楼堞相属，益完固矣。一经毁废，迄未能复。 
　　皇祐四年，诏曹侍制颖叔以渐开修。乃自严胜门始甓百五十丈。【时，蔡襄作《颖叔知福州诰词》有“尔其缮除兵械，补完城堞”之语。今所甓尚存。】嘉祐元年，蔡密学襄奏：“本路建、剑、汀、邵，地连两浙。江南乘舟下水至州城，不过三二日。东南边海，温、莆、泉、漳诸郡，船皆可至，今城墙高止数尺。顷，侬贼之变，【（“侬贼之变”，指交趾侬智高之叛。）】尝诏本路修葺城垒。近曹颖叔复只筑数十丈。愿计度卒城之。”时重惜民力，有旨：“沿海分界，有盗贼可窥伺之处，令擘划防备【（底本“壁画防备”，据库本改。）。”见《端明文集》，有《知福州自乞相度开修城池奏状》云："福州外城周围约二十里，工料极大。若行修筑，须至科点丁夫，配约物料，收拾备足，一两月间便要了当。若候兵士功役，空延岁月。乞降旨挥检计。如重惜民力，亦系朝旨。】“熙宁九年，交趾叛。提刑司奏：”福州以土垣为罗城，缓急无以守御。“乃下本路相度，仍令兵马都监郝永德提举修之。转运使徐亿奏：”本司岁入所积，支用殆尽。【时诏沿海州、军修筑城壁，令转运、钤辖司，同共检计人工物料已有、见缺以闻。亿奏：“泉州添修外城已约八万余贯外，福、漳州、兴化军，并系创新开筑。细计须五十余万贯。本司逐年所收杂纳等钱只及八十万贯，粗了年计。惟常平苗役，岁宽剩十五万贯，已应副安南军兴支遣。”】修城之役，本为保民。今城三千四百余丈，用物料二十万二千九百余缗，【十九万九千二百余贯，砖、石、灰、竹、木价钱；三千七百余贯，系楼橹用锯木匠雇工钱。】兵夫三百三十七万三千四百余工，【十一万三千四十工，本州军工自备；三百二十六万三百七十一工，缺。每工日支米二升，计六万五千二百七石四斗二升；盐菜钱十文，计三万二千六百三贯七百十文足。】愿借民力以成之。"寻以岁未丰稔，遂罢。 
　　宣化三年，方腊反，州乡老李全等复以外城为请。廉访司奏：“本路有封桩钞旁定贴钱十五万缗，望行取拨与。居民愿出备钱物，并力完筑。”有旨：“令壮城厢军以渐开修。”时，余太宰深复奏：“乞依元丰法制，建创外城”。乃下转运、提点刑狱、钤辖司审度。【诸司以元丰法，边城高二丈，广加四之一，閷其半为上之广。濠三重。又有瓮城、羊马城、钓桥之属。今打量，外城长三千三百七丈，高二丈，底阔二丈五尺，上收一丈。共用人匠八十一万三千一百余工，物料十五万三千四百余贯。】既而，以贼平复罢。建炎二年诏：“诸路城壁，令守令劝诱官民户助修，不足，申省给降钱物。“本州计度，当用缗钱二十万。民贫产薄，助者实鲜。乞给度牒一千三百道，寻降五十道，遂止。绍兴二年十一月，臣寮建言：”闽在今日，实作屏翰。泉、福皆号巨镇，泉城稍固。望特诏福唐，度修城池，仰宽南顾之忧。“有旨：“令帅臣相度。”张参政守奏：”城周六千八百余步，颓基废址，占佃者众。重以地多沙砾，所费不赀。略行细计，缗钱约七十万，米六万斛。军兴以来，公私困竭，夏、秋大旱，米斗千钱。乞候丰岁为之。"乃寝。今隍濠湮塞，半为民田矣。外城门六： 
　　南　合沙门 
　　　　嘉祐八年元给事绛作，名远南。政和二年张殿撰劢修，更今名。宣和三年摄郡事俞提刑向修。自南台渡江十里合沙门，次宁越门，次利涉门，次还珠门，次虎节门，次威武军门，次都督府门，丽谯凡七。程大卿诗：“七重楼向青霄动”。王尚书诗：“七楼遥直钓龙台”。政和五年利涉灾。今六谯矣。 
　　东南　通仙门 
　　　　美化门之南。严侍御辟疆名乐郊，后更今名。 
　　东　行春门 
　　　　严侍御辟疆更名。景祐二年，梁比部逸修。 
　　东北　汤井门 
　　　　外汤路，即安边楼门也。 
　　船场门 
　　　　恐即临江楼门也。 
　　西　怡山门 
　　　　治平元年，元给事绛作。 
　　 
○城　途 

（底本“城涂”，以下文中，或作“涂”，或作“塗”，其他各本同。今尽改作"途"。） 
　　 
　　州城，九轨之途四，【州至宁越门，凤池坊至行春门，依仁坊至开元寺，（底本作“开元”下无“寺”字，库本同，据崇抄补。）遵义坊至丰乐门。】六轨之途三，【行春门至天庆观，宁越门至合沙门，（底本作“合沙江”，据库本、崇抄改。）兴贤坊至罗山寺东。】四轨之途八，【清泰门至儒宗坊，拱星坊至罗山寺西，侯官坊至延祥前，丰乐门至迎仙门，筹帅坊至旌隐坊，（底本作“寿帅坊”，库本同，崇抄作“筹帅坊”。参阅本志罗、夹城、坊巷名，改为“筹”字。）登瀛坊至水步门，庆成寺前至乾元寺前。（底本、库本凡述及庆成寺处，皆作“成”字，崇抄则多于“成”字旁改书“城”字。疑“庆成寺”为原名，今之地名皆作“庆城寺”矣。）】三轨之途七，【美政坊至通仙门，聚英坊至登俊坊，忠顺坊至闽县棣华坊，安善门至鹿项门。】其他率增减于二轨之间，虽穷僻，侧足皆石也。伪闽以来，途多凹敝，石亦未遍。康定元年，乡民黄浩然等砌东渎。熙宁以后，道士颜象环劝募，周更营干，凡三十一年，至夷康山、铁塔二岭。道左刻施者姓名与其岁月。【东门刻：“元丰八年陈奕砌”。东路刻“熙宁十年众砌。”河西刻！“蔡宗与众砌。“南门刻：”何日华、男亮成砌。”陈植《赠象环》诗：“销整新阶绕郡城，知师才智善经营。为怜世路多倾侧，故使行人尽坦平。一府轮蹄还往便，千门箕帚扫除清。乐游桥上红尘接，未免区区事送迎。”】政和二年，林瑶与众砌永安门。 
　　州产榕木，河堤、官廨多植之。【陈绎《赠元给事》诗：“榕叶堂前坐昼阴。”】治平四年，张郎中伯玉令通衢编户浚沟六尺，外植榕为樾，岁莫不凋。熙宁以来，绿阴满城，行者自不张盖。【程大卿诗：“苍烟巷陌青榕木。”】政和中黄尚书裳莳补其缺。今定安、宜兴、新河尚无恙，东南数里仅存数株矣。 

○子城坊巷 
　　 
　　由仪门而东，入东康门，抵康泰门。【州便门路也。】 
　　由仪门而西，入西园门，折出威武营。【宜兴门内。】 
　　由仪门而南，威武军门；又南，虎节门。】旧街东民居于沟外设店铺，中为廊，以便行者往来。乾道四年灾。吴宪龟年摄郡，以街南北与谯门相望，不宜褊狭，令拆入近里架造。廊路遂塞。】 
　　东，依仁坊。【子城厢。《治平记》：“东，定安坊；西，宜兴坊。各以其方之门名之。”】 
　　西，遵义坊。【后更今名。仁、义，表东、西也。庆历中，苏提刑舜元开井，号苏公井，锓之石栏，子城九，外城五。今随方具之：由丰乐至定安，其井三；由台门至虎节门，其井六。台门第一井，以铜为底。（底本作“砥”，库本作“■〈石底〉”，据崇抄改。）水用之漏壶，轻重适平，岁久多湮。建炎四年，程待制迈悉浚之。】 
　　由依仁抵定安，循城出虎节之东，曰“东衙”。【旧官廨所在也。其南有东总门，今皆为民居。小巷经纬二。】 
　　由遵义抵宜兴，循城出虎节之西，曰“西衙”。【旧有西总门，出其南，小巷经纬三。蔡公襄于西总门之东创医学，东总门之西揭示《圣惠方》。见《治平图》。】 
　　由宜兴抵丰乐，即都仓前。熙宁二年，筑子城，环城下内外，甃甓为途。【《登新城》诗云：“白昼兔探汤。”（底本作“白昼兔探汤”，库本同，崇抄作“日画兔探汤”，皆不可解。疑“兔”为“免”之误。）】宜兴坊南，并渠抵清泰门。西大中寺。【（底本注文“西□中□”，库本只有“西中”二字，据崇抄补。）】 
　　 
○罗、夹城坊巷 

（底本脱此题目，库本、崇抄有之，目录亦有，据补。） 
　　 
　　由虎节门南至合沙门，又南至江。 
　　东　凤池坊　地名十字街头，旧号左通街。（底本、库本及崇抄等本皆作“左通街”。按，下文“西登俊坊，地名杨桥，旧曰右通衢”，此或是“左通衢”之误。）许公将迁右丞，郡守叶吏部棣易今名以期之。凤池，亦乡名也。 
　　大隐坊　旧号都市，韩通直召之祖居。崇宁间，举“八行”。黄尚书裳易今名。 
　　使旌坊　地名大石井，李大夫浼尝任漳守，（底本于“使旌坊”注下作“李大夫浼”，又于“嘉荣坊”注下作“李大夫俯”。崇抄、库本亦同。“浼”疑为“俛”之误书“俛”即“俯”字之别体。今仍其旧，待考。）乡人因名云。 
　　嘉荣坊　地名南营，政和间，李大夫俯知婺州，后其子提举衙东，乡人荣之，故名。内“苏公井”一。 
　　旌隐坊　地名馆前。湛郎中俞五十致政还乡，（底本作“沈郎中舍”，库本同，崇抄作“湛郎中俞”。按：本志“科名”有景祐五年进士“湛俞，于治平中召以屯田郎中为本路转运判官，后遂休致，隐居宿猿洞”。湛俞隐居宿猿洞事，本志多处有记述。知底本、库本误“湛俞”为“沈舍”，正之。）隐于城南宿猿洞。三召不起，以为转运判官。元给事因名其坊。 
　　　内北　发政坊　旧内有居养院、安济坊，元符元年置，以处不能自存者。月以丐者之半给之。 
　　骁骑坊　驻泊营名。 
　　涟漪坊　临河。 
　　朱紫坊　地名新河，旧号“三桥”，朱通奉敏功之居。昆仲四人皆登仕版，通奉享年九十余，子孙繁盛，朱紫盈门。乡人因以为名。 
　　　内南　乡行坊　陈祖武，政和二年特恩，转运使欲举其行实，力辞之。乃名其坊为乡行，仍手札以旌之。 
　　兴贤坊　内州学，旧名进德。政和行舍法，改今名。学之东有闽时太妃宅，今犹呼。“苏公井”一。？西　登俊坊　地名杨桥，旧曰右通衢，宣和间改名。春风楼前有“苏公井”一。 
　　郎官坊　以刘涛子、孙皆为郎，故名。陈先生烈之居。 
　　兴文坊（底本作“兴交坊”，据崇抄改。）　地名塔巷，旧曰修文。其中举人数不利，陈知县肃改“修”为“兴”。其年登科。 
　　新美坊（底本脱“美”字，据崇抄补。）　旧黄巷。永嘉南渡，黄氏已居此。乾符六年，黄巢儳路围福州，观察使韦岫败而遁，遂爇城中。（底本作“遂暑爇城中”，库本同，“暑”字疑衍，或为 “著”字。据崇抄删。）至崇文馆校书郎黄璞之居，曰：“此儒者，（底本作“此儒者”，崇抄同，库本“者”作“也”。）灭炬弗焚。”惟此一巷以璞免。黄巷名因此益著。崔大夫及第，因改今名。 
　　元台育德坊　旧安民巷。刘中奉藻以孝闻，郡上其事。诏赐粟帛以旌之，因号其坊曰锡类。余太宰深登庸，以其旧居，改今名。 
　　聚英坊　内紫极宫，故名仙居。后崔、李二姓咸显贵，因改名。 
　　利涉坊　利涉门之旁。 
　　桂枝坊　以乡名。安泰桥下，“苏公井”一，万寿寺前一。 
　　侯官坊　内侯官县。近，里人以候缺日久，改为“官贤”。（底本作“宫贤”，库本同，据崇抄改。）将官衙前“苏公井”一。 
　　　内南　道山坊　以道山亭名之。内有道士井。初，晋时，林氏入闽，有华阳道士谓之曰：“可凿井于南山下，遇磐石则止。”乃如其言。俄有白豕跃入其中，泉遂涌，至今旱不涸。 
　　　西　儒宗坊　地名山兜，郑司业南所居。旧名延平。 
　　由凤池东抵行春门外。 
　　北　介福坊　内元明王祠，乡人祈祷之所。 
　　振名坊　并地名后河。陈太丞以方医名京师，既而彭文嗣登第。因名。 
　　太平公辅坊　地名坊门，旧以通太平寺名坊。绍兴末，朱公倬拜右相，王尚书师心加公辅二字以名之。坊尾旧有开元坊，今无。开元寺前“苏公井”一。 
　　高行坊　地名乡习营，以“骁勇”名坊，盖内有驻泊营也。后赵伯尚举“八行”，改今名。 
　　秀实坊　旧曰升秀，士人有累举不第者。后有登科，故名。 
　　　内　寿宁坊　通井楼门。 
　　忠顺坊　旧名延庆，以庆城寺寺前延庆桥名。陈奉议景参，三世登科，郡守欲号“显裔”，以其私讳，乃询其字。或曰“字子孝”。守曰：“以孝事君则忠，以敬事长则顺”，故名之。庆成寺东，旧有南禅坊，今无。寺前“苏公井”一。 
　　闽都坊　旧曰闽会，县治在焉。 
　　海晏坊　海晏门之旁。 
　　喜寿坊　卓推官之居。其母，陆侍郎藻之姐也，侍郎治郡日，年八十余尚宁健。因以为名。 
　　棣华坊　地名汤巷。郑氏兄弟三人中武举，杜廷试为第一。（底本作“杜廷试为第一”，库本同，崇抄作“社廷试为第一”。按：本志绍兴二十四年，武举第一人为“郑矼”。其弟“郑磁”于二十一年中武举。“杜”、“社”疑为“矼”之误。“兄弟三人”者疑为“二人”之误。）因为名。 
　　温泉坊　地名内汤。 
　　南　思义坊　旧曰阜财，交易所也，通大隐坊。地名厂下。 
　　连桂坊　地名梳行，黄给事唐传之居。兄弟相继登科，刘延康名之。（底本作“兄弟继登科，□延康名之”脱一字，缺一字，库本同，按：宣和五年，刘鞈以延康殿学士知福州，据崇抄补“相”字、“刘”字。） 
　　清泰坊　地名石井。大观中罗殿撰畸立，（底本作“学殿撰畸”，库本作“李殿撰畸”，崇抄作“罗殿撰畸”。本志“郡守”有“大观中，罗畸以集英殿修撰知福州”之记载。据崇抄改。）识时也。 
　　朝士坊　地名小石井。以朱大夫敏元之居名。 
　　仁庆坊　旧曰捉生，伪闽营。黄尚书裳以其非雅，改之。 
　　拱星坊　闽王时，号新路口。 
　　华萼坊　闽王时，号新市。 
　　美政坊　旧名施政。地名河西。 
　　出通仙门外。 
　　冠贤坊　黄国录伦两优释褐。故立。 
　　罾浦坊　地名河东。天圣中李屯田正登第，子述继之。叶吏部名其坊曰世显。初，郡人有诗云：“疑是分开浑沌初，奔奇走秀两相於。等闲开圃多栽竹，到处人家尽读书。宴饮直尝千户酒，盘飨惟候两潮鱼。九华峰顶真仙宅，罾浦坊中出辅车。”乡人以久无第进士者，乃剽诗以更其名。今又为罾浦。 
　　状元坊　旧曰团练坊。嘉祐八年，因许将状元，改。 
　　尊儒坊　蔡伯俙之居，（底本作“蔡伯稀之□”，库本作“蔡伯稀字景蕃”，崇抄作“蔡伯俙之居”，按本志“科名”是“俙”字，据崇抄改。）祥符九年应童子科。真宗赐诗：“八闽山水多奇峻，（底本作“八闽”，库本、崇抄皆作“七闽”。）四岁儿童出盛时。（底本、库本皆作“四岁”，本志“科名”亦作“四岁”，崇抄作“三岁”。）家世旧传清白训，（底本“清白”下缺“训”字，据崇抄补。）婴孩自得老成姿。才方学步来朝谒，未及能言便赋诗。更励孜孜图进益，青云千里有前期。”授东宫伴读。（底本作“□读”，库本作“侍讲”。按：本志“科名”记作“除东宫伴读”，当以“伴读”为是，据补。）暇日画村民以嬉。鬚而蒿，且有菜色。（底本作“暇日画□□以嬉鬚而□且有菜色”，库本作“暇日画村民以嬉目而蒿且有菜色”，崇抄同。据补“村民”、“蒿”三字，“鬚”改为“目”字。）帝适见而询焉。对曰：“臣所居州，盖瘴乡也。故其人皆然”。帝叹久之。 
　　东岳行宫坊　行春门外，地名舶塔头，通天庆观。 
　　继韦坊　高县尉介卿与子安世同年登科，故立。 
　　南入拱星坊，直抵通津门，至罗山寺角，西出兴贤坊。 
　　东　举廉坊　地名黄兼仓，黄、郑初入闽所居。后陈尹举“八行”，改名。 
　　润泽坊　闽“横冲营”，内义井二，叶吏部棣名。（底本作“叶吏部□”缺一字，崇抄作“叶吏部棣”，叶棣见本志“郡守”条。据补。） 
　　高节坊　旧名严师，因林提学徽之名。后杨通判幹引年致仕，更其名。 
　　至喜坊　胡氏兄弟文炳、文炜同时登科，因名。 
　　濯缨坊　通使君闸。（底本皆只有“通使君”三字，库本同，崇抄作“通使君闸”。按：本志“内外城壕”条所记，当是“使君闸”。据补。） 
　　化成坊　旧铁冶坊，冶铸之所。 
　　登瀛坊　旧九仙坊，地名仙迹，水步门大路。 
　　仙迹坊　亦通九仙山。 
　　西　积货坊　近市，黄尚书裳名，内过捉生营。 
　　连荣坊　通小石井。旧曰既富，以樊氏兄弟仁达、仁远登科，改名。 
　　岳临坊　内嵩岳行宫，丁戊山之巅，南旧有安福寺、崇庆塔，号新塔。 
　　筹帅坊　王端明祖道之居。端明两知乡郡，（底本“乡□”缺一字，据崇抄、库本补。）移知桂府，故名。西通旌隐坊，地名馆前，盖闽时五州诸侯馆所，至今犹呼云。 
　　兼济坊　通津门之旁门，旧名兼济。 
　　坦履坊　西通朱紫坊沿河一带，地名新河。 
　　　中　状元坊　绍兴十二年因陈状元诚之立。 
　　全胜坊　地名罗山寺角，今法海寺也，以旧营名。 
　　由丰乐门至迎仙门。 
　　中　亮功坊　余太宰深府第。政和中，赐“贤弼亮功”问名，因□以名坊。（底本作“赐贤弼亮功问名因□以名坊”，库本作“赐贤弼亮功扁郡人因以名坊”，崇抄作“赐贤弼亮功问名因以名坊”。疑“问名”为“闾名”之误。） 
　　南　永和坊　地名小排营。 
　　北　西湖坊　旧有赞城坊，以城里为名。今无。 
　　由丰乐城而北，西逾宜秋桥。 
　　宜秋坊　通西湖坊。 
　　不逾桥而北，出安善抵遗爱。 
　　拱辰坊　州北。 
　　熙然坊　政和中，黄尚书裳再任日立，亦志时也。 
　　由清泰门出清远门外　地名后街，东通大街。 
　　中　丰盈坊　旧杨桥坊。 
　　西　大水流坑 
　　　　小水流坑　并通浦尾。 
　　　　棣锦坊　旧通潮巷，以二陆皆知乡郡，改今名。 
　　　　文儒坊　旧山阴巷，后改儒林。以郑祭酒穆之居，改为文儒。 
　　　　甘液坊　地名方井，即苏公井也。 
　　中　光禄坊　旧曰闽山。光禄卿程公师孟游法祥寺，置光禄吟台，因以名之。 
　　西　风宪坊　清远门外。余太宰之兄待制清之居，擢为御史，俄改今名。（崇抄先作“俄”，复旁改为“遂”字。） 
　　由康泰门东行，折而南，出井楼之西。 
　　北　丽景坊　地名东渎。 
　　由丽景坊北行，出延远门，抵严胜门。 
　　昭利坊 
　　祐正坊　俱以昭利王祠故名。（底本作“故□”，缺一字，库本同，据崇抄补。） 
　　 
○内外城壕 

　桥梁附 
　　 
　　《旧记》：“州，东带沧溟，百川丛会，控清引浊，随潮去来。”《吴都赋》所谓“潮汐为池”，【（底本作“朝夕池”，崇抄作“朝夕为他”，库本作“潮汐为池”。按：左思《吴都赋》原是“潮汐为池”，据改。）】几是也。今城东南地势卑平，潮上，大江自南台城南有越王钓龙台，故名。东北入河口津，经通仙门、【旧乐郊门，后以土人嫌“乐”、“落”音同，改。】美化门之东，至临河务，入南锁港，【水门。】北过德政桥，【古渡也。绍兴十四年，僧觉渐作。阔九丈，为三门，号曰新桥。曩时大义、白田诸渡至河津，及城南有东适者，皆出澳桥。欲径者，此渡焉。或曰：自桥立，东走者免百步之迂。然北山七十里之水，会于澳桥之北，驻而后进行，未百步，复逡巡于是桥之下，时潦暴至，尾泄不逮，东湖数十里田亩莽为水病，由此故也。今考《旧记》则不然。东湖，自晋开凿，正欲受北山之水，民自湮塞而为田。岂桥之罪哉？乾道二年，创亭。】至去思桥为罗城大壕。【即澳桥也。南从江岸开河口通潮，（崇抄作“至河口通潮”。）北流至澳桥浦，遂通东湖，直如沟渎，号直渎浦。相传：无诸时，四面皆江水，此如屋奥，舟楫所赴。北会山原，东达行路。其时已有桥，惟木性喜腐，更革莫得详。闽王时，始以“澳”名桥。皇朝开宝中，钱昱修。景德元年，谢郎中泌， 谋易以石。州民陈祐等奔走营集。泌去三年而桥始成。后泌死，州民相与缟素。严侍御辟疆问之曰：“皇朝刺史十四人，而尔犹拳拳于兹何？”于是，严尚严。（底本、崇抄及库本皆作“于是严尚严”，疑“于是”为“于时”之误。）故祐等皆曰：“侯于吾民，天地也。不张权，不恃威。兄弟而争者，训之；顽梗者，责之。讼几乎息矣。”严闻其言，刑亦为宽。祥符七年，改曰通津。崔轲《记》：“熙宁八年，元郎中积中慕谢之政。于是举何武故事，改曰去思，大书于桥左。后五十年，陆侍郎藻守乡郡，始措民居而亭之。朱欄雁齿，缥碧凌空，亦一时壮观也。俞提刑向《记》，（底本作“俞提刑句记”，崇抄作“俞提刑有记”，据库本改。）植于桥右。】过桥，北出锁港，【非水路，但设水门。】散入东湖。【《旧记》：“在州东北，周回二十三里。晋严高筑城日，与西湖同时开凿。今渐堙塞为民田。”庆历中作《记》只曰“渐湮塞”，是犹有湖也。】其西，分为三：一自通仙门之南入通仙桥，【乾通三年始创亭。】西行经洗马桥，【合沙门外。时洗省马于此桥之东，别分一支，南横通韭菜桥，又东西分为两支而南，名曰“玉筋水”。】而西会于夹城壕之西南隅；一自美化门之西，入教场南，过宁越门外九仙桥，【有景德四年林洪范为《闽光门合沙新石桥记》，大略言："南城之濠，实要津焉。先是，濠梁造以官籍之木，（底本作“官籍之□”，缺一字，库本作“官籍之数”，据崇抄改。）岁理日葺。军什即役，相顾共咨。（底本作“相顾其咨”，库本同，据崇抄改。）虞部袁公召缁流、士人好善者，（底本作“缁流亡人”，库本作“缁流地民”，据崇抄改。）示以石梁之议。人乐其便，逾时告成。“或曰：”梁开平二年，闽王作，名合沙。“按开平四年，翁承赞册闽王，（底本作“门闽王”，库本作“同闽王”，据崇抄改。）有《登水阁诗》：“轧轧朱轮下九霄，登庸门内驻星轺。他时若问今时事，只有南边是旧桥。注：桥名合沙。”然则，二年，盖修之也。皇朝元符二年，颜象环亭其上，更今名。桥东有湖，（查对旧地图，参照下文《旧记》"南莲池"方位，南湖当在南门外之西。又“桥东有湖”，疑为“桥西有湖”之误。）闽王筑南月城，因设大壕百五十步，后为莲池。宣和五年，榜曰“南湖”，今多湮为田矣。旁薰风亭、禊游亭、秉兰堂。】西逾宿猿洞趾，过西门迎仙桥，乃北通西湖，至遗爱门池桥；【《旧记》：“西湖在州西三里，蓄水成湖可荫民田。伪闽又益广之。迤逦南流，接城西大濠，直通南莲池。”父老相传：闽时湖周回十数里，筑室其上，号“水晶宫”，时携后庭游，不出庄陌，乃由子城复道跨罗城而下，不数十步，至其所。今宫迹犹存，民田其上，而湖尽为民田及菱池矣。异时，太守出西湖观竞渡，则知与南湖通也。《旧记》云：“无诸时，湖中山一夕飞往临海。”其说诞。】一自德政桥之西，南至河西桥以西，【大中祥符二年作。绍兴二十六年，乡人更名“使君”，以闸名之也。】置闸，【旧名清水堰，今名“使君闸”。（河西桥又名使君桥，水闸名使君闸，即今之古仙桥闸。）】吸大河水贯城而西，经通津门桥，【旧名“兼济”。《旧记》：“从清水堰开河通澳桥浦。拔潮贯城，横度兼济门。”盖伪闽筑罗城时所凿也。咸平中，陈象舆重浚之，并门改名。俗号“新河”。通大船往来。】次安泰桥，【利涉门外。旧有《重修津渠记》在利涉门下，掌书记陶岳文。宣和七年，陆侯藻创亭。】次清远门桥，次板桥，次金斗门桥，直抵浦尾，【罗城壕在金斗门东，桥近之，故名。若横出金斗门以西，乃是外城壕，壕通迎仙门外桥，至西湖。观《治平图》：水从外濠入城，（底本作“水后外濠入城”，崇抄同，据库本改。）至金斗门，西入至浦尾，通澳桥潮水。相传：自晋时有堰，今湮塞。】折而东，经金墉桥，【五云楼下，保一营门南。】与甘棠闸潮相遇。其东，别为一自通仙门之东，北行至临河务水门分支壕，绕外城而北，过行春门外乐游桥，【元祐中，颜象环作。】又绕而西，至汤井门，接去思桥、河尾，其北又分为二；一自去思桥北，西入甘棠闸。【《旧记》：“晋严高筑城日，从今迎仙馆前开水口，通澳桥浦。”观《治平图》：馆在甘棠闸侧，今转运东行衙是也。闸旧有之。政和中，黄裳修。绍兴二年夏旱。程迈命知闽县王陔重修。（底本作“知闸县”，据库本、崇抄改。）陔曰：“凡闸，必设二，以迭为启闭。今但修其一，其泄必利；或遇启放，驰驶易涸。宜增一，以节其势，启前闭后，于水无损。此真法也。”乃从之。“使君闸”，六月二十四日兴，十有八日成。“甘棠”，八月十三日兴，十日成。今法海、庆成二寺管之，以潮大小为启闭之节。淳熙元年，史丞相浩复修。】又西行过延庆桥，【庆成寺前。】次师桥，【寿宁坊前。】次经院前桥，次长利桥，【由三山楼下，（底本作“由三山楼下”，库本同，崇抄作“旧泰山楼下”。）桥之北又有一桥，旁有闸基犹存。前通仁爱桥。】通阛桥，【（底本作“癏楼”，库本、崇抄皆作“阛桥”，据改。）左院后、后河，新瓦路。】次虎节门大桥，【《旧记》云：“前大桥河，晋严高开，舟楫往来，因名大航。相承，去航字，直曰大桥。后五百年，当唐元和中，观察使薛謇再开，（底本、库本及崇抄皆作“薛蹇”。本志“秩官”，元和中郡守“薛謇”。不应前后异名，改作“謇”。）以油杉作堤限。熙宁三年程大卿师孟改为“乐土”。】次清泰门雅俗桥。【清泰门外。门东，迫子城有小桥，名众乐。下有水门。】至子城西南隅发苗桥，【髢也。俗呼“苗”为 “尧”。昔有妪于此卖发髢，因名。今普明庵旁旧桥侧有水库，基石犹存。（底本作“基石犹有”，库本同，据崇抄改。）后又创为桥。】与清水堰潮相遇，北行至丰乐门义和桥，【（底本作“北行主丰乐门”，库本同，据崇抄改。）今俗呼定远桥，恐旧名。】次宜秋桥，至鹿项门墙止；【相传：伪闽时，凿渠引西湖清水贯城而入，沿丰乐门城隅与浦尾潮接，为浴马之所，且以涤滓秽。今无清水，潮尾或时至。（底本作"潮尾或时至"，库本同，崇抄作“潮水时至”。）先时尚容小舟，今不复有。犹名西湖。】一自去思桥北北行，稍不附城，至严胜门，并石泉而北，乃东折至安国之左。【《旧记》云：“旧渠一支，自严胜门通潮。西至遗爱门，四面设壕堑通潮。凭高望之，如小蓬瀛。”是亦言其大概耳，未必实抵遗爱门也。伪闽时，尝穿龙腰。术家以为主山蜂腰之脉，竟不敢而罢。所谓至遗爱门者，谅第抵龙腰而止。今自石泉西折至龙腰之东，皆为民田。】若其子城之东南，自长利桥北走，经定安门仁爱桥，并开元而北，逾康泰门乐游桥，趋将军山之南。【自长利桥至定安门渠旁，民多侵为浮舍。熙宁二年，程大卿筑城，始撤之，寻其源而复浚焉，乃北趋将军山之麓。】西南，自清泰门东众乐桥水门入子城，【旧以宜兴为子城，是渠沿城而北。熙宁拓子城，遂为水闸。】经开通桥，【与众乐桥隔墙。】次便民桥，】大中寺东。】次宜兴门桥，【桥东，退木场西，（退木场，疑即“官廨”中所称“抽木场”。“退”、“抽”，于方言亦一音之转耳。）旧宜惠坊磨务，治平犹有之。今为安抚司客邸。】沿都仓至威武堂西澄澜阁，【阁临水，今废。】通西园池，【园在府治之西，左高而右庳。（底本作“左高而右庳”，崇抄作“左高而右卑”，库本作“左亭而右库”。）忠义堂前池，旧通潮。凡府右诸窦之水皆归焉。已上，嘉祐二年，蔡密学襄开河，有《记》立于左院之碑亭：“自清水堰口至兼济门桥，南岸百五丈九尺五寸，北岸百五丈七尺，泥面三丈六尺，底二丈四尺，深三尺。兼济至利涉门桥，南岸百七十六丈，北岸加一丈八尺。泥面三丈三尺，底二丈二尺，深四尺。利涉至清远门桥，南岸百四丈一尺，北岸加八尺，泥面三丈三尺，底二丈二尺，深三尺；清远门至发苗桥，南岸四百八十一丈六尺，北岸四百六十八丈二尺，泥面三丈，底二丈，深六尺。发苗桥至清泰门桥，南岸四十八丈五尺五寸，北岸四十二丈六尺，泥面二丈，底一丈四尺，深六尺。清泰门至后河口开元寺前小石桥，南岸九十二丈九尺五寸，北岸百八十九丈二尺，泥面二丈，底减六尺，深五尺。小石桥至经院前桥，十八丈八尺，泥面三丈，底二丈，深五尺。经院桥至南禅寺斗门，南岸百七十六丈二尺五寸，北岸百八十七丈七尺，泥面三丈，深四尺。发苗桥至乐输门桥，百六丈五尺五寸，泥面二丈，底丈有四尺，深六尺。乐输门至鹿项门墙，九十八丈四尺，泥面二丈，底丈有四尺。深六尺。清泰门至宜兴门桥，东岸九十五丈八尺，西岸加五寸，泥面丈有五尺，底丈，深六尺。宜兴门至州衙墙，七十八丈。泥面丈有五尺，底丈，深六尺。小石桥至定安门，六十三丈六尺，泥面八尺，底六尺，深六尺。定安门至东康门桥，百九丈六尺，泥面丈有五尺，底减三尺，深六尺。”】又自西北绕郡城之后，东入瓯冶池。【今将军山之北，昔冶山之麓也。亦名“东冶”及俗呼“瓯冶”，皆以东越故耳。程大卿师孟创瓯冶亭作诗，又为后序云：“予至州之明年，新子城。城之东北隅，灌木阴翳。因为开通，始问此水。或对曰：瓯冶池。予窃喜其迹最古，且爱其平阔清泚。又池之南陇阜盘迂，乔林古木，沧洲野色，郁然城堞之下。于是亭阁其上，而浮以画舫。可燕可游。亭之北跨濠而梁，以通新道。既而，州人士女，朝夕不绝。遂为胜概。”程以为“迹最古”者，谓瓯冶子善为剑者，事载《越绝书》颇详。此池乃瓯冶子铸剑之地。然无所稽考。（底本作“然元所稽者”，库本、崇抄皆作“然无所稽考”，据改。）州虽有剑池寺，唐元和中，僧惟干浚之，得铜刀、剑环数枚，犹有冶灶在竹林间，又隔在将军山之南，南去尚数百余步。非此池也。或恐铸剑者因此以自号，则有之矣。然池非以铸剑者得名。伪闽时，州北无渠，从州西北西湖庙南十五步，罗城开渠，外吸西湖水源东入，沿子城以通此池，长三百步。上立木桥四：西湖楼下悦济桥直通安善门，次玉垒桥，次永安桥，（正北天王堂下，盖主山之经脉，初开遇石，恐伤其气，故不甚深。）次龙泉桥，入瓯冶池。政和中，廉访以其地植花修贡。宣和五年，俞提刑向摄郡事，移瓯冶亭木植于禊游堂之东，为秉兰堂。绍兴四年，复亭于故址，又有喜雨堂、城阴馆。】 
　　西湖【（西湖一章，记淳熙十年赵汝愚知福州重浚西湖，事在《三山志》成书之次年。或为陈傅良所足成者。）】《旧记》：“在州西三里，伪闽时，湖周回十数里，筑室其上，号'水晶宫'。其后，尽为民田。”淳熙十年，待制赵公汝愚奏请兴复开浚，朝廷从之。今尽复旧制。【公奏曰：“契勘本州元有西湖，在城西三里。迤逦并城南流，接大濠，通南湖。潴滀水泽，灌溉民田。事载《闽中记》甚详。父老相传：旧时湖周回十数里。天时旱暵，则发其所聚，高田无干涸之忧；时雨泛涨，则泄而归浦，卑田无淹浸之患。（底本作“渰”。崇抄及库本作“弇”。“渰”即“淹”字，径改之。）民不知旱涝，而享丰年之利。后来，人户夤缘请射，岁纳些小课利，谓之池户。官中但见其丝毫之入，而不知其为民户永远之害。岁月浸久，填淤殆尽。各立封畛，以为己物。或塞为鱼塘，或筑成园囿，甚至于违法立券相售，如祖业然。（底本作“租业”，崇抄同，据库本改。）西湖、南湖不复相通，而古人积水利民之地，尽为豪民猾户所有。虽潮水不住往来，而上下阻隔，无由通济。臣照得本州地狭民贫，全仰岁事丰登，田畴广殖，小有荒歉，难以枝梧。况田并湖，弥望尽是负郭良田，自从水源障塞之后，稍遇旱干，则西北一带高田，凡数万亩皆无从得水。至春夏之交，积雨霖淫，则东南一带低田，发泄迟滞，皆成巨浸。致使一方人户白纳税租，而所谓池户者，公然坐享重利。第以圭撮稍入。（底本作“圭撮□□”缺二字，库本作“圭撮之入”，崇抄作“圭撮稍入”，据补。）其为利害，大不相侔矣。今来，若不申明，则诚恐向后转见湮废，（底本作“申明□□□诚恐”，缺三字，库本同，崇抄于“申明”下仅加“则”字，据补。）难以兴复。”】 
　　并湖三闸，（底本作“并湖三□□尺”，缺二字，库本、崇抄作“并湖三闸高六尺”，据补。）高六尺，长二丈四尺。板二重，各五片，高五尺，长一丈一尺五寸。开元寺看管。 
　　第四闸，高六尺，长二丈三尺，板二重，各五片，高四尺五寸，长九尺。安国寺看管。 
　　第五闸，高六尺五寸，长三丈五尺。板二重，各四片，高四尺，长一丈七尺。东禅寺看管。 
　　右五闸，各以板数为准。滀水灌溉，常宜扃锁，不可妄启。惟大潮候日，初三、十八，遇有小舟乘载往来，听启闸一次。 
　　一、凤池桥堰一座。高五尺，长二丈四尺。遇上斗池涸竭，听民户从便车湖水入池，以助灌溉。 
　　一、西湖巡铺屋三所：凤池桥、鼋潭、三桥。每所差延祥寨兵士四人守宿。十日一替。近湖居民以农为业，并不许置捕鱼网具。 
　　一、《西湖新买官地、砧基簿》十本，内四本藏之本州及三县架阁库；六本藏之雪峰、鼓山、南禅、西禅、支提寺、紫极宫常住，永远照用。 
　　一、三县承食水利民田，总计一万四千四百五亩。 
　　西湖：闽县三千五百九十八亩； 
　　侯官县一千六百八十三亩； 
　　怀安县二千三十亩； 
　　东湖：怀安县七千九十四亩。 
　　一、浦三道： 
　　　　凤池桥浦：阔一丈五尺； 
　　　　道士洋官亭下浦：阔五尺； 
　　　　道士洋房廊屋后浦：阔一丈七尺。 
　　　　右系引水灌田之处，各有水窗，禁鱼出入。 

《三山志》卷第四终 

●卷第五　地理类五 

　　驿铺 
　　　　城中 
　　　　西路 
　　　　南路 
　　　　北西 取建宁后路 
　　　　北 取温州路 
　　渡 

○驿铺 
　　 
　　驿铺，古亭邮也。 
　　州，南出莆田，北抵永嘉，西达延平。车旌之所宿会，文檄之所往来，求其安便迅驶，而无阻绝沉滞之忧。故更易废置，迄今始定。 
　　由南以往，凡五驿、十铺。旧由方山渡。宣和六年，乃出西峡。 
　　由北以往，经十一驿。绍兴元年，以建寇故，道路梗绝，亦尝命置铺。 
　　由西以往，驿四、铺十三。崇宁初，以岭峻狭，废西门路，从北门铺，历雪峰，直抵富沙；又从古田谷口，剌出南剑。五年，复西门路。【西路，旧无车道抵中国。缘江乘舟，奡荡而溯，凡四百六十二里，始接邮道。唐元和中，岁歉，宪宗纳李播言，发使赈济。观察使陆庶为州二年，而江吏籍沦溺者百数。乃铲峰湮谷，停舟续流，跨木引绳，抵延平、富沙，以通京师。有洪文馆秘书李叔夏为《记》，盖谓此路也。其古田路，亦自开元二十八年，洞豪刘彊等纳土，始渐有之。】 
　　今冠盖旁午，负戴四达，三方驿馆，听所投足。独传致期会，取西南二十三所，设立铺兵。国初，犹役递，未曾迭命诸卒。【（底本作“未寻迭命诸卒”，库本作“未曾迭命诸卒”，崇抄作“木寻迭命诸卒”。揣文意，据库本改。）】已，乃许就置营房，然犹未立额。元丰六年，郑居简始添定人数，仍创急递。【居简时催刷本路军器，奏：“福、建递铺，未曾兴置急脚兵士，文字违滞。乞每铺以十五人为额，内二名充急脚。”转运司申：“本路除偏僻递铺四十三所不消添置外，有一百六十二所，乞添急递一名。”兵部看详：“各添急递二名”。元祐元年，减罢急脚兵士，改作马铺。剩数拨填厢军。崇宁二年十二月，复依《元丰法》施行。】崇宁三年，以行北门十四铺，各增厢军二人。罢横山，惟二十二铺。北铺率三，南铺五，置将校一名。初，给印历，考其稽慢者。【时有旨：“近来递铺稽留盗匿，缓急报应，有失事机。”本路下州，遣司户窦参祖相度。寻施行。】五年，行西门，复横山，罢土■〈土区〉。大观元年，土■〈土区〉复置，自横山至营顶十四铺。复塘急递二人。【（底本、库本及崇抄皆作“复塘急递二人”，疑“塘”为“增”字之误。）】门，许置曹司。政和元年更议存减。【时有旨，以大观添置兵马未便，再行相度。州委签判杜思、巡铺曹晐措置存减。除横山急递不减，余悉损其半。】军兴之后，警报益急，增额浸多，以至于今。旧有铺马，【（崇抄作“驿马”。）】至和二年，章柬之奏罢。【柬之时知漳州，以山径险僻，递送转见迟回，乞抽收官马，差急脚兵士。时本州有马四十五匹，并罢。】嘉祐二年，薛纶请复之。【纶时知建州，奏：“急脚兵士，止传送递角。使命经过州县，临时借马于人户，不无骚扰。乞每铺量置马两匹。”复罢急脚。】隆兴三年，乃尽罢。其详具见于后云。 

城中 
　　 
　使星馆　海晏门内街北。旧为“使星驿”。州差衙前支官员驿料。（底本作“州差衙前官员驿料”，库本作“州著衙前主官员驿料”，多一“主”字，可读。崇抄作“州差衙前支官员驿料”，似更明白，据改。）绍兴中火，因为宅子店，俄复为馆。闽、侯官典押更主之。今批给驿券，犹以“驿”名。 
　　　迎仙馆　南禅寺东。景祐中，范都官亢所造，“治平图”有之。其后为转运行衙。 
　　　崇轺驿　南门内西，旧置。翁承赞册闽王，馆于登庸门内。是时已有驿。“治平图”为路分厅。元丰中，为东南第十将公廨。 
　　　如归馆　威武军门外西。“治平图”修造务：自迎仙馆废，始为如归馆。后尝为醋库，今司户厅。 
　　　皇华馆　还珠门外，旧春风楼地。淳熙十四年，安抚贾逵创建。（底本作“贾□”，缺一字，库本、崇抄皆作“贾选”。查本志“秩官”，淳熙十三年知州，各本皆作“贾逵”，据改。按：皇华馆建于梁克家去职之后五年，此条当是后人所补。）侯官县丞欧阳光祖为《记》。 

西路 
　　 
　迎恩馆　旧迎仙门内，北有送客亭。淳熙元年，史丞相浩始置馆于门外之南，为迓御香及恩赐之所。 
　　西门铺　国初置。东取州城半里，西取土■〈土区〉十八里。旧本州及南路递角，并从西门至剑、建，及官员驿料经水口嵩溪驿支给，久以为便。崇宁元年，因本州申请：以古田不当驿路；及西门一去水口，中间有号倒羊、猪猔岭、和尚盂一带路，不通轿乘；及小若、安仁两溪，置渡子三人，古田置解子三人，岁支雇钱七十八贯；以为费多，乃废西门路。遂从北门铺、雪峰路以去，不由南剑，直抵建州。又从古田县西南，刺从谷口出南剑。五年，复以北门路支费不赀，仍旧行西门、葛崎、陈湖等，至芋洋十一铺，（底本作“芊洋”，库本为“芉洋”，崇抄作“芋洋”。参对下文有“芋洋铺”，此去恰十一铺，据崇抄改。）通接营顶，至南剑。元丰中，马递四人，步递六人，急递二人。大观元年添马递三人，步递三人，急递二人，曹司一人。政和元年，减急递一名，后额管二十四人。今供申一人，节级二人，铺兵三十人。 
　　土塸铺　西取葛崎铺十八里。崇宁五年罢，大观元年复置。元丰中，添定马递三人，步递四人，急递二人。大观元年，添急递二人，递马一匹。政和元年，减急递一人，留递马并元额共二匹。以监司巡历，将官巡教，不可阙也。今额管十四人，供申一，节级一，铺兵十二。 
　　　葛崎驿　怀安县北。旧在芋源村置驿，取州六十里。后移此，于使星虽近，亦作一程驿券批支。元祐八年，转运司以使星至大濑七十里。大濑至小若七十里，遂罢葛崎驿，不批支。按程，大濑至小若五十五里，使星至大濑实九十里。（底本作“九千里”，崇抄、库本皆作“九十里”，据改。） 
　　葛崎铺　西取陈湖二十里。 
　　陈湖铺　西取丰田二十里。大目渡　熙宁九年置，投充不支钱。 
　　丰田铺　西取大濑二十里。 
　　　已上三铺，元丰六年，并定马递三人，步递四人，急递二人。大观元年，并添急递二人，递马一匹。惟葛崎，崇宁三年行北门路，添厢军二人。政和元年，并减急递一人，罢添马。今并额管十四人，供申一，节级一，铺兵十二。 
　　　大濑驿　侯官保安里。距城九十里，临江。下水口值风，多暂憩于此。 
　　大濑铺　西取汤背三十里。 
　　汤背铺　西取小若二十五里。安仁渡　熙宁八年置。 
　　　小若驿　闽清县东北五里。祥符二年重建。 
　　小若铺　西取嵩滩二十五里。渡　熙宁八年置。绍兴中，以安仁、小若二渡归汤背。 
　　嵩滩铺　北取常濑二十五里。 
　　常濑铺　西取朱坑十五里。 
　　　已上五铺人数更改及递马存减，并与丰田同。（底本作“丰田司”，库本同，据崇抄改。） 
　　　嵩溪驿　（底本、库本及崇抄皆题名为“高溪驿”，下注文则作“嵩溪驿”，前“西门铺”注文亦“嵩”字，不应两名歧异，因统一为“嵩”字。）古田县南九十里水口镇。已上三驿，熙宁六年并省併后，独嵩溪驿批支。 
　　朱坑铺　西取芋洋三十里。 
　　芋洋铺　西取使华亭二十里，又十里至营顶。 
　　　使华亭　地名黄日。宣和六年，创为星轺食息之地。（底本作“地名黄日”，库本同，崇抄作“黄田”。文末：底本作“食息之也”，库本作“食息之所”，据崇抄改。） 
　　营顶铺　西取南剑界首五里，又八里至武步，去金沙六十里。金沙至南剑五十里。 
　　　　已上三铺，惟营顶崇宁三年行北门路，增厢军二人。其元丰、大观人数及今额，并同前五铺。 

南路　　 

　　横山铺　州南九里，取江南铺十五里，旧有马递兵士三人。元丰六年，独不置急脚。（底本于“急脚”以下错简达四页，正之。）大观元年，增步递三人，急递二人。政和元年，罢步递三人后，额管二十四人。今除供申、节级外，铺兵二十五人。 
　　　临津馆　唐名南台。梁开平中，（底本作“梁闽平”，库本作“梁开平”，据改。）翁承赞册王审知为闽王，有《南台路书事诗》。今馆，天圣五年章频作。馆之西南隅，榜“合沙亭”。是时，以谶“四方望沙合”。皇祐间，江东、西始有洲。元祐四年，洲犹中断而为二。林中散积又即馆之东南楹，望合沙之水开轩，（底本作“望合沙□水开轩”，库本作“望合沙临水开轩”，据崇抄补。）仍旧名亭。是岁，许公将为尚书右丞。 
　　浮桥　由郡直上南台，有江广三里，扬澜浩渺，涉者病之。元祐以来江沙颇合，港疏为二，中成楞严洲。八年癸酉七月，郡人王秘监祖道为守，相其南北，造舟为梁。北港五百尺，用舟二十，号合沙北桥；南港二千五百尺，用舟百。号南桥。衡舟，纵梁板其上，翼以扶栏，广丈有二尺，中穹为二门，以便行舟。左右维以大藤缆，以挽直桥路；于南、北、中岸植石柱十有八而系之，以备痴风涨水之患。縻金钱千万，一出于施者。明年，绍圣元年甲戌十月成。以其余钱三千九百缗分给负郭三县僧寺，以为本钱。俾岁取息，以待缺弊修造。十一月落成，自为文记之。寻又为屋以覆缆柱，架亭于其侧，以憩行者。中亭之北，又有泗洲堂一所，命僧守之，施熟水亭下，而守桥军房亦在焉。南亭之南，复即山为亭，以济川名之。创庵其西。有齐礼、九功、驯翚、嘉祥四里。产钱二贯二百八十八，苗米一十五石二斗七升。轮大院三十主之，以管干桥事，再岁一替。有水手二十一人隶焉，朝夕巡视，白所当修造者，以报逐寺。崇宁二年，公复守是邦，乃于桥南建天宁寺，以庵之田产并归之，命天宁主僧为三十院都管。是时，港已分为三矣。北港，舟十有六；中港，七十有三；南港，十有三。凡一百二只。僧寺产钱，初自五贯以上，令独任其一；不及，则合一二或三四院以为助。盖受船板本钱者，二百一十三所；而受置大藤缆本钱者，又其内三十所。公命籍本钱之目及其要束，（各本皆作“本钱之日”，“日”当是“目”字之误，正之。）一藏之郡案，一付之桥司，使相授受。其略曰：“桥船及板本钱三千三百九十贯。正桥，门船四只、板六间，四院主之，各受本钱六十贯。南港、南岸马头，船一只，板二间，一院管认，本钱亦如之。桥门第二，船四只，板四间，四院主之，各受本钱五十贯。北港、中港两岸，南港北岸马头，船五只，板五间，五院管认，本钱亦如之。其余，每船一只，板一间，各受本钱三十贯。自北而南，船以《千文》为号。（“千文”，即《千字文》。按字以次编为号。）后有废坏，永历息钱兴修，常取坚固。大藤缆本钱，五百一十贯。鼓山、雪峰、神光、西禅、芙蓉、法海、乾元、安国、寿山、开元、大中、精严、等觉、九峰、囷山、万岁、报恩、白鹿、天王、太平、贤沙、升山、灵峰、仁王、双峰、大沩、圣泉、衡山、兴福、广因，凡三十寺，各十七贯，岁出息一分，令桥庵经官置簿拘纳，分轮两院管。置缆一次及逢架之属悉交割，（底本作“及逢架之属”，崇抄同，库本作“及属架之蓬”，“逢”疑为“篷”字。）乃得替。凡桥门船，长四丈六尺，面一丈五尺，头各八尺；板二间，长各四丈四尺，阔一丈；直梁八，围各三尺六寸；轮木阔各一尺三寸，厚一尺；两头铁索各四，并四斤。其次，桥门第二船、三港马头船，长四丈四尺，面一丈一尺，头六尺。其余船，长三丈九尺，阔一丈，头五尺五寸。板，每间长二丈三尺，阔一丈；直梁七，围各二尺四寸；轮木阔一尺，厚八寸。铁索二，各四斤。勾栏，每扇各二，柱高二尺五寸，方五寸；上下压枋，阔五寸，厚三寸；短柱四，高一尺七寸，阔五寸，厚三寸。凡大藤缆，于船左右，常各存新旧二条，围各二尺五寸，五岁一易。不许以退缆旧藤间杂收使。如三港西岸马头，（底本及各本皆作“西岸马头”。 江面只有南北岸，无东西岸，疑为“两岸马头”之讹。又底本自“马”字以后脱失一页，今以崇抄、库本互校补足，同者存之，异者注之。）时有流刷倾侧，或泥地淤长，可堪增筑。及桥亭、军房、屋宇、井篷缆：盖架等损弊，（崇抄作“井盖缆蓬架等”，库本作“井蓬缆盖架等”，“井”字疑为“并”字。）悉仰管干桥院划时修葺。其铁索常备六十具，以待去失急用，于守桥兵士名下勒填。余船板、碇石，有一不备，刷染更换；有一灭裂，以时巡察；报逐院增修。不得别有率敛。”其措置，纤悉尽，盖如此。寻复岁以三院轮入管干。其后，间以故获免受役者至十八院。先是，水手各认管船五只，月米一石，钱二千四百，从逐院向桥司输送，然后给之。后浸为弊，乃悉罢去；轮诸院行者代其役。给官舟与来往护视，遇夜则守桥。（崇抄作“巡桥”，库本作“守桥”。按：前句云“给官舟与来往护视”，即是巡桥，遇夜当以“守桥”为是，据改。）绍兴十一年都管主僧僧珵立《规式》庵中，课督群行者甚力，辍前所给水手钱米入长生局为度牒之本，（崇抄作“度牒本□”，缺一字，库本作“度牒之本”，据改。）以劝勉之。是时北港已为石墩桥道十五座矣，船惟中港七十四，南港十三。拘纳二分息钱，复散寄逐寺，收息愈广。其后，藤缆乃不以时治。二十三年，僧圆觉住天宁寺，募作铁缆，每节为钱三百，越一月遂办，（崇抄作“每节焉为钱三百不一月遂办”，今据库本改作“每节为钱三百越一月遂办”。）藤缆始废。二十四年，提点刑狱赵公令摄郡事，睹桥道浸坏。命闽县丞黄昭祖因旧制度，复一新之。会圆觉以事罢，估籍衣物金银等，钱一千二百八贯有奇，及桥司所桩置缆息钱二百三贯有奇。用旧例，复命以其钱分为九十二份半，均给诸寺。其桥门船及南港南岸马头船，凡三只，各给二份；桥门第二船及中港两岸、南港北岸马头船，凡五只，各给一份半；余各一份；增为本钱。申严旧式：凡尺寸，悉以官省尺为度；梁木，须劲直者；板，必厚一寸六分。募置水手，复仍旧役。惟船头抛碇藤缆务要紧实，各长一十五丈，不许水手打揽以旧缆添造。亦置籍二本：一藏郡案，一付桥司。明年梁山等十七院，复为石墩桥道。于是，庵中既无所拘纳，都管之职亦渐衰弛。向所输送水手钱米，遂从逐院自取之。（底本脱页至“自取”止，以上皆取崇抄、库本互校得之。）上下懈怠，莫有统属。桥事以是愈坏。今铁缆断裂仅存置庵舍，藤缆息钱枉增。诸寺船板之数，本钱虽散在三十寺，未有兴复者。石墩桥道，寻又增置。今为船者，六十二耳。中亭项赁浍户以匿税故，乾道中并拆其屋逐之。泗洲堂，淳熙元年，一夕尽。往时，管干桥僧既交替，（底本作“营干”，依上文例，当是“管干”，并据崇抄改。）以有劳率得院住持，近乃无闻。水手，昔属闽尉；后有尉适不振职，因属县丞云。 
　　江南铺　南取方北十五里。元丰六年，添定马递三人，步递三人，急递二人。大观元年，添递马二匹。政和议存减，独不罢。后额管十四人。今供申一，节级一，铺兵十二。 
　　　西峡北驿　名济川北馆。宣和六年作。 
　　方北铺　南取方南，隔江折二十里。异时，驿路出方山渡，江面弥漫，无风二十里，有风七十里，沿两沙洲，随潮涉二时乃至。（底本作“二时乃□”，缺一字，据崇抄补。）既有倾覆之患，又有候次之劳。风潮弗律，候或一二日。甫登南岸，即陟方山岭，又有佛岭、白蒲岭、热隔岭，而后达太平驿。宣和六年，俞提刑向以西峡水面五里，私商往来之地。命本邑治道：由玉泉院、浦尾、鼓山，入新路；（底本作“由玉泉院□尾鼓楼入新路”，库本作“由玉泉院之尾鼓楼入新路”，崇抄作“由玉泉院浦尾鼓山入新路”，据以补改。）经弥陀庵、西方院，五里真隐，又五里峡江北岸亭渡，五里枕峰，十八里白鹿寺，逾岭十二里抵福清县界。行者便之。乃植木以庇行人。寻自枕峰前良步角、梁山院十里通麻溪桥，五里濑溪桥，过常思，五里通旧路。遂不登白鹿，履道尤坦。因名峡江二亭俱曰济川。有《记》合沙亭之右。于是，以方北铺移于西峡路石铺桥头，方南铺移于枕峰院前，大田铺移于大义驿下，接常思铺。绍兴六年申明，以为经久可行。九年，峡江路旁诸寺赂州吏，请遵故道。张丞相浚召驿兵质之。遂不复易。铺仍旧名。今于城门村渡，以避峡流之迅，且约里数也。（底本作“里数”，崇抄作“数里”。） 
　　方南铺　南取大田铺二十里。 
　　　西峡南驿　宣和六年作。旧方山驿移此。 
　　大田铺　南取常思铺二十三里。 
　　　大义临津驿　河口渡次。 
　　常思铺　福清。南取太平七里。 
　　岭　高一里，相承为“相思”。故王文公珪赠元公绛诗：“颁春莫向相思岭”。 
　　　太平驿　福清县西四十里。熙宁六年，省并方山、太平、渔溪三驿不批支驿券。七年，犹雇衙前主持给马草。八年，除渔溪外，复罢。绍圣元年，转运、提刑司状：以方山至迎仙，只一百二十七里，輒作三程。乞减罢太平一驿，移渔溪驿于石堘马铺盖造。寻留渔溪驿为憩息亭馆。拆太平驿材料盖造于石堘。 
　　太平铺　南取假面十七里。 
　　假面铺　南取渔溪十八里。 
　　　渔溪驿　有蔡密学襄《梅》诗。 
　　渔溪铺　南取蒜岭二十三里。 
　　蒜岭铺　南至莆田县界三里，至迎仙二十八里，至兴化军五十里。或曰山形如蒜，亦其间多蒜苗。由建、剑、汀、邵武至此，方见涨海烟波万顷。岭头有照海亭，宣和间有唐运使留题。隆兴初废。今送迎，时寓民家。 
　　已上八铺，元丰六年，并添马、步、急递共八人。今并额管十二人。常思现缺三人，假面二人，蒜岭一人，内供申、节级各一人。 

北西　取建宁后路 
　　 
　　出州北门，由沙溪、别仕、新蓝、鸡菜、【“距县百里，极嵲恶。觜于旁而啄衣，牙于中而啮足，蹲于前而梗步。”嘉祐三年，知怀安县樊纪易而夷之，自记云。】雪峰，至古田县。【一出西门，经石岊，至葛崎，与北门路通。】 
　　　鸣玉驿　古田县东。初，溪有洪濑滩。知县李堪以其非雅，改为“鸣玉”。遂以名桥，亦以名驿。前有“涵碧亭”，绍兴七年，移于县西北旧学基。 
　　　通建驿　县北。 
　　　镇安驿　县北，地名孤镇村。西至建宁府七十里。崇宁元年，废西门路，行北门。由土■〈土区〉、葛崎、别仕、鸡菜、雪岭、杉仓、北望、青田、船岭、（底本作“■〈舟谷〉岭”，库本同，据崇抄改。）中馆、龙爬、林换、营顶，凡十四铺，至建州。三年，以山岭危险，里数隔远，每铺各增厢军二人。五年，以改路后，雪峰一带，山岭既峻，道旁绝少人家，每铺几三十里，或七八十里，始至馆驿，实有未便。其水口下虽有倒羊、猪猔等岭，然官员并行水驿，独铺兵往来而已。况自行北门，六驿、十四铺添厢军二十八人，一岁请给衣、粮，约一千五百余贯、匹、石。比之西门添置渡子、古田添置解子费，绝不等。今将六驿、十四铺及古田县西南剌从谷口出至南剑一驿、二铺，并行废罢。仍旧行西门路。 

北　取温州路 
　　 
　　出井楼门，经四明亭、盘石，陟北岭，【一路出井楼门，经安国寺、透马溪，抵北岭下。岭高一千八百步，十五里属连江界。顽石根互，沿崖而跻。嘉祐三年，知怀安县樊纪“僦工致治。乃奠高为夷，正曲为直，凹者培，陷者续。（底本作“回者培，陷者续”，库本作“陷者培，回者续”，据崇抄改。）迄今利之。”主簿王知微《记》。“又治路，自北门入岩溪，抵青山，又培土筑趋府道。积德、承平、移风三乡地庳泞，（底本作“庳宁”，据崇抄改。）悉砌石以便民。至溪涧或江浦之阻，梁石以渡者五十一。木为桥十有六。皆利民之著者。”周希孟《记》。】下汤岭。【谚云：“汤岭兜，（底本作“阳岭兜”，据崇抄改。）北岭头。”志险也。】 
　　温泉馆　距连江三十二里，旧名汤泉驿。淳熙元年重作，因改名。 
　　潘渡桥　东取连江二十三里。道罗源，即绝渡而北。异时溪涨，需渡者病之。绍兴十四年，知连江阮珪，始创桥焉。未几，水淙啮以坏。（各本皆作“水淙啮以坏”，“淙”字疑为“流”之误。）乾道三年，晁子开更新之。长六十五丈，累趾十九。（底本作“□趾十九”，缺一字，据崇抄补。）名惠政。 
　　陀驿（底本作“陀驿”，库本同，崇抄为“陀市驿”。）　北取罗源四明驿七十五里。 
　　四明驿　南取飞泉驿四十里。（各本皆作“南取飞泉驿”。按：此为北去之驿路，南取则逆行，疑为“北取”之误。）建炎三年置。淳熙三年重作。 
　　飞泉驿　有渡。熙宁七年置。过官井洋百八十里，达长溪盐田。元祐八年，移置焦门颊。绍兴三十年，以风海险恶，禁渡。驿今佃为民居。陆行出宁德县。 
　　白鹤岭【岭头有白鹤亭，半有憩亭，泉眼清澈可饮，亭多留题。（底本作“清澈可处多留题”，库本同，据崇抄改。）下，即县也。】 
　　宁川驿　宁德驿南。绍兴二十八年，以主簿廨置。（底本作“主簿□”，缺一字，库本作“主簿王”。崇抄作“主簿廨”，据改。）乾道八年重作。 
　　深浦渡　元丰三年置。渡头有康济亭。十里至双岩。 
　　双岩岭　五里至黄崎。　 
　　黄崎镇滩头渡　元丰三年置。陆路径绝，经环坞村秦家山，路如马齿，旁无逆旅。行者多过渡至下杯。 
　　下杯驿　长溪县西出七十里。有渡，一潮至盐田，准陆二十五里。 
　　盐田驿　县西三十五里。有渡。元祐八年移于析棣置。 
　　温麻驿　县海晏门内。今废。 
　　倒流溪驿 
　　饭溪驿　县东五十里。有渡。 
　　白林驿　县东北百里，（崇抄于“白林”下无“驿”字；底本作“县东北首里”，据崇抄改作“县东北百里”。）去桐山五十里，今废。只憩天王院。　 
　　牌岭。 
　　桐山驿　去泗洲驿二十五里，今废。只憩栖林院。　 
　　骆驼岭、平阳，二十里，泗洲院。　 
　　过分水岭。 
　　　　是路，国初置驿。自使星至陀驿、罗源县、下杯驿、白林驿、饭溪驿，支给驿券。熙宁六年，减并陀驿、盐田驿、白林驿、饭溪驿，併归所过州县批支。绍兴六年，本路陈运使国瑞请立马递铺，招置土兵承传文字。寻罢。 

○渡 
　　 
　　州东南门，河口登舟。 
　　大义渡　乘退潮，东经古山尾，憩程水港候潮，西入峡门旁入港，即此渡。贞观中，别驾卫总持见其处商旅（底本作“西旅”，库本同，据崇抄改。）宾主有序，故名之。 
　　长乐航头渡　百二十里。 
　　洋门渡　百五里。 
　　白田渡　百十五里。 
　　洋下渡　百八里。皆退潮一。初，临水、洋门、洋下、白田四渡，皆贫民以私船装载，（底本作“私船□载”，缺一字，库本作“私船渡载”，据崇抄补。）志在逐利，（底本作“遂利”，库本同，据崇抄改。）安弊不修。中经鸡屿，风涛最险，多方难之，必厚获而后涉，桨无宿手，（底本作“必淳获而从涉奖无宿手”，不可解，崇抄作“必浮获而后涉桨无宿手”，暂据改。）惟取于所渡之人，操纵不调，以此易致漂溺。嘉祐中，长乐始置三渡于临水，创官船以渡之，募善水者为桨夫。渡者，人输钱七，籍给募之余，为船具及补败之资。后因循不举。元祐六年，知县丁掌乞奏举行。明年敕以白田距临水十五里，洋下相距八里，洋门相距五里，且同岸，又三渡水路皆避征者所由。遂罢之。止于临水造官船四。大船所载止百人，水手十五人；小者五十人，水手八人。渡者，人输钱五，均给之。（底本作“均给为”，崇抄同，“为”疑为“焉”字之误，据库本改。）绍兴元年，流寓民姜子清乞收江淮河港溪渡钱。遂令日收，岁终较额为殿最。令渡人输钱十一。（崇抄作“输钱三十”。） 
　　洞江、营前、洋屿、筹崎、浮崎、翁崎。皆一退潮。 
　　王峬渡　河口渡抵翁崎。由翁崎渡三十里乃至，入城亦然。 
　　出西门十五里渡桥　旧有之。岁久颓甚，霖潦艰涉。绍兴七年，汪义和知怀安。举一讲僧更造之。六十五间。（底本作“六批五间”，库本同，疑误，据崇抄改。） 
　　灵光桥　旁有灵光寺。至怀安县。 
　　石岊亭　县之右，建炎间置。亭东有石，异时，岁觉增长，后因火乃止。 
　　闽越亭　县前，闽越王游憩之地。旧有记，相传为雷震飞入水中。 
　　石岊渡　驿路，百六十里至水口；水路，经甘蔗衙、大小目、福院、小若、大若，亦百六十里，至水口渡；风，或跨二日。尝有监司诗云：“朝辞虎节门，暮宿牛头寺。江神也世情，一送三程路。”（此诗文句各本皆同。但疑“牛头寺”为“牛头渡”，方与末句“三程路”合辙。“江神也世情”疑为“也有情”之误。） 
　　又　西门十五里，洪塘、高崎渡　即石岊江东流分为二，自洪塘渡至水西高崎。 
　　江南　杨崎渡、大章渡　杨崎属怀安，大章属永福，相去三十里。由大章至永福县。 
　　越峰渡　永福县下。元丰元年造桥。 
　　重光渡 
　　五十口渡　皆县下。 
　　洪面渡　县南七十里。南取溪东渡七十里。熙宁十年置。渡阔十五丈，涨准十五里。 
　　溪东渡　县北百一十里。北去洑口东渚渡二十里。渡阔七丈，涨准三里。熙宁十年置。（底本作“熙宁十一年置”，误。检《宋史·神宗纪》，熙宁只有十年，即元年至十年，据改。） 
　　洑口埕　（缺十字）剑阔十丈（缺六至七字），绍兴二十六年罢。（“洑口埕”条注文，各本同虚缺，暂无从校。） 
　　 
《三山志》卷第五终 

●卷第六　地理类六 

　　江潮 
　　海道 

○江潮 
　　 
　　水路，视潮次停泊，犹驿铺也。循州境东出，涨海万里，潮随月长，昼夜至如符契。道闽安而上，江面澄阔，别为西峡，逾于南台，皆会于怀安，进而至汤背止，以与溪流接。白爱湋东下，【（底本作“白爱湋东下”，崇抄同，库本作“自爱津东下”。疑各有所据，待质。）】萦纡数百里，危径狭道，【（底本作“危径狭过”，崇抄同，据库本改。）】行者茧足。轻舟朝发，乃一夕可至。南望交广，北睨淮浙，渺若一尘。【（底本作“南望交尘……渺在之尘”，库本作“南望交广……渺渺之尘”，今据崇抄改为“南望交广……渺若一尘”。）】乘风转舵，顾不过三数日。伪闽时，蛮那放椿，【（底本作“顾不过三数自伪闽时蛮那放椿”，崇抄同，据库本改“自”为“日”字。但“蛮那放椿”不可解，疑“蛮那”为“蛮舶”之误，下文“海道”中即有“伪闽时蛮舶”句。又“放椿”疑为“放樁（桩）”之误，待考。）】且次江岸。国初，六县盐舸，径输州仓，以达于上四郡。今福清、长乐、涵头，岁运未尝停。民无酤其米酿作。【（底本作“民无酤其来酿作”，库本同，暂据崇抄改作“民无酤其米酿作”，其间疑犹有讹夺。）】两溪糯粒，舳舻相衔。岁小俭，谷价海涌。南北舰囷载，歘至城外。其诸货宝回往，不可名计。浮于海、达于江以入于河，莫不有潮次云。 
　　初一、十六（午）　　　初二、十七（午） 
　　初三、十八（未）　　　初四、十九（未） 
　　初五、二十（申）　　　初六、廿一（申） 
　　初七、廿二（酉）　　　初八、廿三（酉） 
　　初九、廿四（卯）　　　初十、廿五（卯） 
　　十一、廿六（辰）　　　十二、廿七（辰） 
　　十三、廿八（巳）　　　十四、廿九（巳） 
　　十五、三十（巳末、午初） 
　　此潮入州城内河之候也。江潮常缓海潮三刻，至入河，则又少迟耳。（按潮一昼夜当两至，各本皆只举日间自晨至暮（卯、酉刻）所至之潮候。盖夜间舟不出入城关，故不记乎？） 

○海道 
　　 
　　自迎仙至莆门平行用退潮十有五：【海不计里。】 
　　〔一潮〕　迎仙港乘半退，里碧头。 
　　迎仙港　源自兴化三百里，合桃源水为大溪，过迎仙市，为子鱼潭。【三百步。】历福清黄茅墩，【墩南江上三千余家属兴化，人烟如海口镇。其墩，溪涨、海涌，皆不能没。】合蒜溪东流，过浮山三里，合径江入海。【潮至子鱼潭。】径港，源出兴化县界金支大泽，至里洋合黄蘗山南水十里，名渔溪，过应天院；一源出黄蘗山，北过铁场边，北流东折，合渔溪，入径港。南至绵亭，东出乌屿门。又南至双屿头为二，东出白屿，西出后屿，合于昭灵庙前，会迎仙港入海。【潮至应天院前。】 
　　东：南匿、草屿、塘屿。　【昭灵庙下，光风霁日，穷目力而东，有碧拳然，乃琉求国也。每风暴作，钓船多为所漂，一日夜至其界。其水东流而不返，莎蔓错织，不容转柁，漂者必至而后已。其国人得之，以藤串其踵，令作山间。盖其国刳木为盂，乃能周旋莎蔓间。今海中大姨山，夜忌举火，虑其国望之而至也。】 
　　〔二潮〕　过洛化洋、牛头门，泊寄沙。【多水劫。】 
　　〔三潮〕　至燕锡，泊婆弄澳。【一名暴露，声相近。】 
　　　东：草屿。 
　　〔四潮〕　半退至银盏舷，乘半涨，取钱藏，出止马门。【为过浅，溯潮不克，所以必待半涨也。元丰二年尝移海口巡检于此。】 
　　　西：海口镇。 
　　海口　源出兴化县界，流为百丈溪，二百余里，至假面，为横路溪。【即无患溪也。】东流二十里，合石堘溪，至水陆院，合东溪，经福清县河头，潴为琵琶洋，十八里至海口入海。【潮至水陆院西。】 
　　盐埕　岁管纳海口仓七百万斤。经南交输怀安仓。【叶庭珪《记》：埕有三等：沙埕为上，夹沙次之，泥埕为下。沙埕喜受潮信，退则易乾，实漏丘则易淋，故为上。半沙半泥，故为次。泥湿拒潮，且难乾淋，故为下。大埕一、二亩，小者半亩。大水取信，小水暴乾。盖海水咸卤过埕，则卤归土中，日曝则咸，乃凝白花。取海水淋之，炼为盐。亦犹胆水浸铁，水中自有铜性，遇铁涩住，故烹铁而得铜也。一月之间，大水六日，初一至初三，十六至十八。晴明则土信可收；雨濯则土信败矣。一年之间，惟五、六、七、八月，土信特厚，盖烈日之功也。故旧法：六月起火，八月住火。】 
　　　东：盐屿、苏屿、钟门。【昔人没钟于此。潮退，蒲牢微现。】 
　　〔五潮〕　半退，过石帆洋，【状如帆。】泊大、小练。【二练门相去十里，无便风，停留或逾月。】 
　　　西北：松林塞。 
　　〔六潮〕　出练门，至东、西洛止。【虽近，过此无泊所。】 
　　〔七潮〕　泊慈澳。【敕号慈孝洋。】 
　　　西：长乐桨过港。【长乐溪源极微，大概潴为陂湖，溢则泄而入海。】 
　　〔八潮〕　转南交，山峙海中。【港内沙浅，大潮二丈六尺，小潮丈有九尺，最为险厄。舟人多于慈澳候便，及晨潮，方挟橹而济。便风，则自外洋纵繂。伪闽时，蛮舶至福州城下。国朝以南交之险，遂置司温陵，时有飘风入港者。】岭口盐埕。【于历屿头、永丰、石马、砂坑、郑胡、闾山。】岁纳二百四十二万斤。【旧三百万斤。】陆运二十里，避南交之险，输长乐仓。 
　　　西：梅花澳　闽安镇港。源出处州龙泉，东流经松溪、政和。一出建宁之浦城。一出于崇安。其间小溪数十，汇于建城。出南剑之东曰东溪。一出邵武之光泽，北流经顺昌，至沙溪北。一出汀州之宁化，西至清流、沙县之西，合流至南剑，与东溪合。百八十里至水口，左合古田溪。【源出建宁县界，东南流，号横溪，至上生院，南合荐溪潭水，数里合桃溪东流至县东北隅龙津桥，合东北溪。知县李堪名曰润泽。南经戴星洲、鸣玉滩、磨剑石，下百丈漈，入大溪，故曰水口。】过大、小溪乃无滩，平流至猴山。右纳闽清水。【源自盖平里，合仁寿、孝顺、金沙等里小溪，土人多以小艇力胜至江口，謄于巨舟，（底本作“瞻于巨舟”，库本同，据崇抄改。）乃浮江而下。小溪有三桥：良石、普贤、宝山，通尤溪黄洋诸场。尤小者，土民堰以溉田。】次鼋溪，【唐大历中，有女子浣纱溪次，为鼋所食。其父哭之哀。既而得鼋，乃烹以释愤，名士多为记述。其山，源深险多，不逞民盗贩茗、卤，官莫谁何。俗号七村鼋里。】次左纳大目溪，次右小目溪，【源出闽清界，六七十里入江。】次螺女江，【侯官县西北三十里。《搜神记》：“闽人谢端，江滨得大螺一，蓄之家。每出归，盘飨必具。乃密伺，见一姝，丽甚。遂突入问之，曰：‘我天汉中白水素女也。帝哀卿少孤，遣为卿具食。（底本作“遣为卿具”，下无“食”字，库本同，据崇抄补。）今已悉，不可止。卿宜以居粮，可使尽市，更盈。’（底本作“卿宜以居良可使尽市更盈”，据崇抄改“良”为“粮”。）言讫，化去。端如其言，资给数世。”今足迹尚存。或曰江形如螺。】至甘蔗北分，数里复合，至石门南分，【赤岸山尾与沩山尾相迎如门，（崇抄作“伪山尾”。）水中有石阈。】过石门为马渎江中流，至洪塘歧为二：北行者为南台江，纳北山众流，【桑溪，自鹅鼻岭经大坑岭出东峰后，至茶焙浦通潮。鳝溪至浦东桥通潮。】过鼓山；南行者合马渎江，纳永福溪、【源自南剑尤溪县。西流至泉州德化县；南流至永福洑口埕，会溪流，行七十里，合兴化县游洋青桐溪，至重光寺前六十里，合闽清县界水至大章六十里，合福清县界十八溪入江。县以西有师姑等六滩，东有太原等十滩，不为害。潮至保安里，溯三十里至县。】金崎江、【闽县东西南七十里，昔渔者于此钓得金锁，因见金牛，急挽至岸。（“闽县”下各本皆作“东西南七十里”，“西”字疑衍。又，底本、库本“渔者”下皆无“于”字，据崇抄补。又，底本作“急投至岸”，据库本、崇抄改。）俄而锁绝，犹得二尺许。因名金崎江。《寰宇记》：“晋康帝诏于此立庙。”】螺洲，【州形也。在大义西北，纳龙泉坑溪。】合大义江、濑江，出西峡门，合琅琦江。【西浦溪出福清县界，经泥屿至琅崎接潮。一星溪，（底本作“一□溪”，缺一字，崇抄同，据库本补。）出长乐界，至白田，接琅崎潮。】会鼓山之派，经石马、鸡屿洋，【中有石，号师子，对方山。巨浸未尝没。俗谓：“水浸方山鼻，不到师子耳。”】抵东峡，二十里入海。【潮自西峡上者，先至洪塘；由南台上者，差迟，（底本作“差逢”，库本同，据崇抄改。）大潮至大若。南台江中有洲数里。潮至鼓山分为二：南广而北狭，由北上者，入直渎浦；由南上者，涉洲尾，反东流而与之遇。谚谓：“南台江水颠倒流”，以此。】 
　　　东：刘崎、王浦、湖江。 
　　〔九潮〕　至埕角，【每岁二月，乌头数万，至自东海，萃于此。】泊关澳。 
　　　西：萩芦【（底本作“芦”，库本同，崇抄作“荻芦”。）　连江东南四十里，有九龙江，根连鼓山。相传，秦始皇以东南气王，自江而南，秀拔者皆凿之。至是得芦根，长可数丈，朝劚暮合，终不殊。执役者梦有告曰：“锹锸可夕置勿收。”乃如其言。血流而绝，通水成峡。】蛤沙、万海小港、赤琦、连江港。【源出古田葺洋界，（底本作“古田□洋界”，缺一字，库本作“古田林洋界”，崇抄则作“古田葺洋界”。按，今连江县之鳌江上游霍口溪，源至古田县境水流多歧，其地名有卓洋、吉洋等，皆与“葺洋”音相近，因据崇抄改。）至七猴渡之北，合小溪南流至潘渡桥。一出罗源界，号曰岩溪，南至朱令桥，合宝山院前丹阳溪，西南流至兴宁庙前，与潘渡溪合，西南流，合参溪水，至峡口镇入海。】 
　　　东：郑崎、官屿、双髻焦、土花盐场。【今废。】 
　　〔十潮〕　转北交，【聚石为滩，连接海岸，比南交差易。（底本作“北南交差易”，崇抄作“南北交差易”，库本作“比南交差易”，据改。）】泊东、西洛。 
　　　西：罗源港。【源自蒋山溪，经白塔院，至四明桥，合龙潭溪，过务前，合古弄溪，至栏头铺入江。又下倪南北溪，经观前桥，至栏头铺前，与蒋山溪合，入松崎江，入海。潮过四明观】。廉湾【、俗呼“林”为“廉”，中多林姓。】南湾寨。 
　　　东：黄土山。 
　　〔十一潮〕　至水澳。【（底本作“水澳”，库本同，崇抄作“水湾”。）】 
　　　西：官井洋港。西源出处州龙泉界，【首溪。】东流百里至斜滩，过载首，合松潭溪，白沙镇、【绍兴初废。】至廉首村；一出政和县界，经麻岭至缪洋三十里，至廉村，会龙泉溪，南流为江，过甘棠港，【旧有巨石屹立波间，舟多溺覆。唐天祐元年，（底本作“唐宝祐元年”，库本同，下文称“昭宗诏褒之”。按，唐昭宗天复四年四月改元天祐，因据崇抄正作“天祐元年”。）琅琊王审知具太牢礼祷于神，将刊之。其夕雷雨暴作，石皆碎解。（底本作“石皆柿解”，库本同，据崇抄改作“石皆碎解”。）迟明，安流如砥。昭宗诏褒之，赐号甘棠。神曰显灵侯。三年，赐德政碑。《五代史》谓：“闽人私号”，误。】黄崎岭。【潮，东至白沙，西至廉首，各距四十里。舟行一潮至由镇，陆行各百里。白沙溪船至斜滩。廉首溪船至缪洋。】北源出政和界，至外渺程家渡，南合甘露溪、磁溪，经深浦渡，至长境、平水，分为二。【（各本皆作“分为二”，审下文疑为“分为三”，待质。）潮至金垂。】一出古田山谷，合周仙湖东流为穹窿溪，又东为晡溪，又东为淀尾，经赤鉴门；一出古田至游溪，合罗源山溪至溪口村，出于三屿寨之左；一出罗源飞泉渡，出于三屿之右，汇于官井洋，【风涛险恶，号三港口。】东入于海。 
　　　东：浮鹰山。【（底本先书作“浮膺山”，复旁校改“膺”为“鹰”字，库本、崇抄仍作“膺”字。今闽东海上尚标名“浮鹰岛”，故仍从底本所改。）】 
　　〔十二潮〕　转驴头山，泊斗米。近有大小金澳、盐埕。【宁德县纳。】 
　　〔十三潮〕　泊桃门筋竹山。 
　　　西：松山港。【古谶：“松山沙径合，朱紫出其间。”】西源，号长汀溪。自白岩十五里，经建善寺至沙塘。北源，自赤岸澳村龙潭至大桥，经盐埕、合沙塘而东入海。潮北行者至大桥，西行者至斗门。次西乌崎港，源出西乡蔗洋，八十里至七溪，南流七十里至饭溪，出乌崎，向峰火入海。【小船至饭溪，大船至杨门潭。】 
　　　东：三沙峰火寨。 
　　〔十四潮〕　泊圆塘。 
　　　西：敛港，出吉坑十里入海。怯港，【俗谓“恶”为“怯”。】合小溪水至上洋，五里灵峰，十里圆塘，入海。【船至圆塘止。】 
　　　东：榆山。 
　　〔十五潮〕　至钱夯头，【谚云：“钱夯头，无风自球流。”言荡漾也。】白露门，【或曰：即白水江也。白水郎停船之处。】泊莆门寨前。 
　　　西南：沙埕港。源出温州界，至桐山东入海。【船至桐山。】白水江。【《旧记》：县东北百七十里。《寰宇记》：“白水郎，夷户也，亦曰游艇子。或曰卢循余种散居海上。唐武德中，王义童招其首领周造、麦细陵等，授骑都尉。以船为居，寓庐海旁。船首尾尖高，中平阔，冲波逆浪，略无惧怛，名了鸟”。乾符间，有陈蓬者，驾舟从海来，家于后崎，号白水仙。有诗云：“水篱疏见浦，茅屋漏通星。”又云：“石头荦确高低踏，竹户彭亨左右闻。”尝留谶曰：“东去无边海，西来万顷田。松山沙径合，朱紫出其间。”蔡学士《杂记》：“福唐水居船，举家聚止一舟，（底本作“杨止一舟”，崇抄同，据库本改。）寒暑、食饮、疾病、昏娅，（底本作“昏娅”，库本同，崇抄作“婚娶”。）未始去。所谓白水郎者，其斯人之徒欤？”】 

《三山志》卷第六终 

●卷第七　公廨类一 

　　府治 
　　转运行司 
　　提点刑狱司 
　　提举行司 
　　西外宗正司 
　　帅属廨舍 
　　通判厅 
　　职官厅 
　　曹官厅 
　　教授厅 
　　驻泊都监、监押厅 
　　将官厅 
　　监务廨舍 
　　监甲仗库廨舍 
　　巡检厅 
　　巡辖马铺厅 
　　试院 
　　都仓 
　　盐仓 
　　安抚司盐仓 
　　军资库 
　　公使库 
　　安抚司公使库 
　　安抚司抵当库 
　　经总制库 
　　作院 
　　使院 
　　衙院 
　　都税务 
　　临河务 
　　楼店务 
　　修造场 
　　抽木场 
　　窑务 
　　船场 
　　灰场 
　　炭场 

○府治　 

　　州自严高大相兹土，告卜于晋，乃定宅方位，迄今不移矣。遐服列邦，初作郡宇宫室，规制可知也。暨为刺史、加都督、进节钺、改廉帅，皆号会府。自陈至唐三百余年间，创立营筑，往往易庳陋为高广，更坏复葺，亡所纪载。 
　　惟衙门，唐上元；军门，元和所建；天王堂，咸通所造；尚有遗迹。然是时，衙门止为都督，军门止为州门也。乾宁，锡军号“威武”，遂作重镇。梁贞明，复升府大都督，势望雄伟。盖与岐、益、扬、越齐列。伪闽僭号，改作逾制。通文、永隆之间，宫有宝皇、大明、长春、紫薇、东华、跃龙；殿有文明、文德、九龙、大酺、明威；门有紫宸、启圣、应天、东清、安泰、全德。钱氏内附，废撤无留者，独面衙门一殿故址犹在，至今呼为明威。国初，守臣避不敢居，以为设厅。凡敕设、宴集，乃就焉。而即其西建大厅以为视事之所。【《旧记》：“节度、观察使衙在府中近西。”此今呼为常厅。】天圣五年，始于其东创都厅。【今修令堂、自公堂。】九年，以大厅毁敝摧剥，斥而新之。景祐四年，又于其西创便坐。【今三清堂。】有以接僚属、治政事、临见吏民矣。庆历八年，乃大新衙门。嘉祐中，又更军门为双门。于是，重谯杰丽，邃宇闳固，翚飞云矗，望者肃服。名公钜人剖符开藩，官崇地重，佥曰惟称。其余燕室、闲馆、虚堂、华阁、巍楼、广榭、离亭、别圃，自公之暇，据胜临眺，乐丰余而壮吟观，盖又开宝以来，间有作者；夷荒理废，感兴寓怀，更名易额，不一而足。仕四方者，阅历孔多，独目此为善部。姓名、岁月，于是悉书焉。 
　　威武军门　本唐元和十年观察使元锡所建州门也。乾宁三年，州升为威武军，遂为威武军门，周改为彰武，皇朝太平兴国三年，复旧名。【吕权书。】嘉祐八年，元给事绛更为双门，上建楼九间。【楼上梁题作是年“岁次癸卯五月壬寅朔二十有七日戊辰重建。”】熙宁二年始创滴漏。【建州门之岁置，推昼夜刻。（底本作“建州门之岁推置昼夜刻”，崇抄作“建州门之岁摧置昼夜刻”，据库本改。）元给事绛改筑威武军台门。至熙宁二年，程大卿师孟始作滴漏，推测昼夜。盖祥符中刘承珪之制也。今漏室中有程大卿诗牌二。一云《科漏新成，因成二篇，呈监官叶左院》：“台门新漏一声闻，从此朝昏百刻分。他日郡人思太守，也须谈及叶参军。”“风雨虽昏漏不移，百年应未失毫厘。须知万户千门里，正得人间凶吉时。”一云《晓登威武鼓角楼》：“百尺谯门戍万兵，黄昏初动画龙声。铜钲犹是闽王点，银秤才悬汉守更。四面僧誇金作界，半年人看玉为城。官程稍近千余里，不到侬家向此行。”于第四句下，自注云：“旧无滴漏，予至始创。”建炎二年，江待制常申明约束：“一、守漏人四，分为两番直日，放漏水，候鱼珠落铜盘，乃移秤刻，即告户外报时者；一、诸衙报牌人九，日通以鼓角匠轮差，于户外祗应告报；一，直漏人五，夜分直五更，并以挝鼓人轮差。其奁具等物五十日一濯。”】有鼓角、【国朝《军防格》：“节镇鼓角各十有二。”旧有十二角。建炎二年，江待制常约束云：“昏时，吹角八人，各二十六声为三叠；挝鼓八人，角声止，乃各挝鼓千，为三通。凡三角、三鼓而毕。四更三点及申刻，各吹角三叠为小引。”】更点。【说云：“更以鼓，点以钲。”今钲间款识云：“梁开平五年岁次辛未七月壬午朔十三日甲辰造，重百二十斤。”所谓闽王点即此。】下为亭以翼之，左“宣诏”，右“班春”。内府廊三十五楹。【时，元给事绛移南都，代者未至间建。】 
　　大都督府门　唐武德八年，州始升为都督府。上元二年，创门。梁贞明六年，升为大都督。钱氏归朝，凡伪世门额悉废毁，惟威武军与大都督门仍旧。庆历八年，成郎中戬修。【有潮阳从事丘濬为《记》云：“蔡公时方欲新之，俄，诏为本路转运使。成公至。以是年六月始事，九月告成。”旧额，蔡正言襄书；绍兴七年，南市火，拆以禳之。张待制致远重书。列戟十有四，戟衣长一丈二尺，以朱、白、苍、黄、玄为次。】谓之仪门，亦曰衙门。 
　　设厅　衙门内旧有之。庆历六年，蔡正言襄重建。【伪闽时明威殿旧基，国初改为设厅。至是颓敝，蔡公始重创。今梁间有公自书：“庆历六年岁次丙戌春正月壬午朔二十有七日戊申新作使厅”二十五字。后太守许大夫懋为锓板牌，立日新堂右。】嘉祐八年，元给事绛修。宣和五年，俞提刑向权州事，复修。【有通判黄琚为记。】设厨，【在今自公堂之地，见“熙宁图”。】后移于设厅西南隅，大厅之东厢。 
　　大厅　设厅之西，【“治平图”题为大厅，自设厅西过都厅是。】旧有之。天圣九年十一月，郑职方载重建。十年十月，建大厅东门。于中庭之东、西，创“御书”二阁。 
　　都厅　大厅之东，【“治平图”题为都厅，今所谓签厅也。】天圣五年，章兵部频创。隆兴元年，汪侍郎应辰移都厅。【见“止戈堂”项内。】至乾道二年，王参政之望始立今额。前修令堂，后自公堂。【王参政有《自公堂》诗：“丛石当轩峙，横池傍砌深。还将修竹绕，半入古榕阴。昼赏风澜皱，宵怜月影侵。聊行江海志，寄此小山林。”（底本作“聊行江海志”，库本、崇抄作“聊纾江海志”。）】 
　　小厅　大厅之西。景祐四年，范都官亢创。【“治平图”题为小厅。】熙宁中，更名清和堂。【见“熙宁图”，时以设厅为大厅，以大厅为小厅。于是以小厅为清和堂。】靖康后，始塑三清像于此，为三清堂，旁有观音堂。 
　　日新堂　设厅之北。庆历六年，蔡正言襄创。【“治平图”有之。熙宁二年，程大卿师孟重题《球场碑》额云：“辇而置之日新堂西庑。”今碑在堂下之西廊。】建炎三年，改钤辖为安抚使，以为安抚厅。 
　　春野亭　日新堂东南。庆历六年，蔡正言襄创。元丰四年，刘待制瑾修。【“治平图”有之。蔡公留题古风两篇，首云：“太守职名治，诏书劭吾农。载酒事缅邈，作室当廨中。况凭轩牖高，中视田野功。淡沱沐新泽，依微生柔风。江潮涨晚绿，山麓延朝红。耕锄时节动，歌语声意通。惭非共理才，幸遇频年丰。未厌畎亩乐，驾言谁相从。”观此可见命名之意也。后有：苏舜钦、刘瑾、王子京、林颜、李上交、王伯虎、（底本作“字上交生伯虎”，库本作“字上交王伯虎”，据崇抄改。）范伯玉、吴栻、余授、陈粹诗各一篇。若曰：“翰林遗创久欹隤。”又曰：“镂额奇踪蔡翰林”。知亭公所创，额公所书也。又曰：“天章余力起倾隤。”知刘公所修也。】前有池亭，淳熙三年陈丞相俊卿创。 
　　九仙楼　楼下东衣锦阁，西五云阁。旧小厅之西南有清风楼、爽心阁，即此也。【见“治平图”，蔡公襄有《登清风楼》诗：“郭外清溪溪外山，溪云飞上破山颜。晴明天气琉璃色，何处峰头带雨还。”】楼，旧有之；阁，嘉祐八年，元给事绛创。【州有元给事诗碑，乃元公自题，云：“嘉祐八年癸卯，建威武军门，又建远南门、宜兴门、使院、作院、公使七库；作会稽亭、流觞亭、佚老庵、爽心阁；修转运司。明年，建忠义堂、信美堂、筼筜轩；又修城隍庙、本城八营；作戍兵三营门、怡山门、升山门、康泰门。杪冬讫役。厚之记。”（“厚之”，为元绛字。）又有《移镇南都留别福唐》诗二首。观此，知爽心阁元公所作；（底本作“却爽心阁立公所作”，库本作“知爽心阁为公所作”，据崇抄改。）楼，即旧有之。】熙宁间，更名九仙楼、赏心阁。【见“熙宁图”，程大卿师孟有《九仙楼观塔灯》诗。】宣和元年，孙龙图竢于阁西增名五云。【唐李若初尝登城西望，有五色云当王霸宅，遂作冲虚宫。至此，既楼南对九仙，遂以西对五云为阁名。今五云阁下，有安抚司印书库。】五年，俞提刑向权州事。以余太宰典乡郡，于阁东更赏心名衣锦。安抚司签厅，置衣锦阁南，寻移春野亭。乾道元年，王参政之望复旧。淳熙五年，移自公堂。六年，复旧。 
　　燕堂　大厅之北。嘉祐四年，燕司封度建安民堂。【见“治平图·序”，燕公所建也。安民堂在大厅北。又创甲仗库于安民堂东，亦见“熙宁图”。】熙宁间，又创谈笑轩于安民堂北。【见“熙宁图”。】后皆更名燕堂。堂之西庑有舫斋，元祐四年，林中散积作舣阁其上。【阁上有林公诗牌云：“州宅之东北有燕堂，堂之西庑，旧有舫斋，今又新舣阁，遂作小诗以纪之：‘济川须用楫，罔水戒行舟。四海风波路，安眠是胜游。’时四月十五日也。”大观三年，罗殿撰畸跋其后云：“因登舣阁，视梁间尺板，见字划奇劲，语简思远，超然有收身宁迹，谢脱世患之意。遂呼工理其栋宇，（底本作“遂呼二”，库本作“遂呼匠”，据崇抄改。）而刻其诗于石。”今斋、阁皆废。】六年，柯龙图述修。宣和七年，权州事俞提刑向重修。【绍兴十三年，叶观文梦得以校书黄伯思摹索靖《急就章》千四百五十字，镂板于堂之壁。】 
　　使宅　【“治平图”、“熙宁图”皆题为使宅。】燕堂之西南，今眉寿堂、雅歌堂、和乐堂之地也。绍兴十年，张丞相浚为其母秦国太夫人名其南为眉寿堂。【堂中有辛待制次膺留题云：“多病相如故倦游，四年纡缓到三州。君恩乞与归岩壑，何啻将军得罢休。”时丐祠得请也。】乾道间，王参政之望名眉寿之北为雅歌堂。【额，签判吴璂书。（底本作“答判吴■〈土墓〉稽”，库本作“签判吴■〈土墓〉稽”，据崇抄改。）】淳熙五年，又重创雅歌之北为和乐堂。旧眉寿之西庑，嘉祐八年，元给事绛建信美堂，【堂西南为筼筜轩，通忠义堂东庑。并见“熙宁图”。】后废。绍兴十五年，莫尚书将于其北为堂，曰庆雨。【以祷雨获应名。】二十六年，李待制如冈于其南为堂，曰爱山。 
　　万象亭　燕堂之北。绍兴十四年，叶观文梦得创。十六年，薛殿撰弼修，立名。【富枢密直柔作《诗·序》云：“燕堂后，本登览胜处，窘于短垣丛薄中，未见识拔。观文叶公政成之暇，命凿垣筑台，建亭其上，遂为一府面势殊特之观。落成有日，谨赋拙诗，少见欣快之意：‘堂后山川面面通，向来奇观窘蒿蓬。元戎小试经纶手，万象都归指顾中。雨罢卷帘凭爽气，酒酣极目送飞鸿。明年凤阁鸾台上，好寄新诗下北风。’”叶公欲以万象名之，未果而去。寻为风雨所坏。薛复葺之，遂名以万象。令机宜乔民瞻隶额。（底本作“杭宜”，据崇抄改。）李侍郎弥逊留题：“断取方壶壮郡壕，钩连野色上亭皋。星移日转天容丽，江静山明地轴高。下榻延宾供啸咏，凝香罢寝助风骚。使君八九吞云梦，小展风烟遗我曹。”（以上注文，底本、崇抄皆有之，库本则整段无之。）】 
　　止戈堂　今安抚厅后架阁库之北。旧甲仗库置大厅东厢。【见“治平图”，上有凝翠楼。庆历初，王祠部逵有诗。（底本作“王祠部达”，库本同。按：王逵于庆历二年以祠部员外郎，自知池州移知福州，见本志“郡守”篇，正之。）今楼存。】嘉祐四年，燕司封度增置甲仗库于安民堂东。【见“熙宁图”，今燕堂东。】自庆历后，设厅之北惟日新堂而止。元丰四年十一月，刘待制瑾始创架阁库于堂北，【旧架阁库在使院之东。见“熙宁图”。】前作大门，谨启冾閤之时。【绍兴间，以门东西两间为安抚司钱库。】复辟库后为堂，曰武备，东、西、北列甲仗库。又为大门其南，而旁为便门二，扃鐍严固，于是，旧甲仗二库皆废。【大厅东厢库，今楼下便路，燕堂东库今为廊屋矣。】建炎四年，建寇猖獗。程待制迈乞师于朝，乃出禁旅，命孟参政庾、韩少师世忠讨之。绍兴二年，贼平。遂更名堂曰止戈。【有秦桧、李纲、孙近、汪藻、许份、张致远、李弥逊、辛炳、张觷、洪炎、邓肃、李芘、朱松等诗，咏程公之功。今为《止戈堂集》。】初，州签厅建长官厅侧。隆兴元年，汪侍郎应辰命移使院。赵侍郎子潚继之，以不便，遂移今所，盖用架阁库及通止戈堂门也。【今签厅即止戈堂门南。东为直司，即架阁库东庑；西为职官直舍，即架阁库西庑。（底本作“西库”，库本同，据崇抄改。）】 
　　甘棠院　今忠义堂之西。【按“熙宁图”，在忠义堂西，会稽亭南。后废。其额只寄于流觞亭西屋檐间。】开宝九年，钱昱创。昱之《记》曰：“予自下车数月。适因巡城，观隙地高下景趣，俯迩郡斋。乃命芟去荒芜，开辟基址。至是，车书既同，戈甲皆罢。乃卜筑：处花心者曰梦蝶亭，瞰水际者曰枕流亭，迎爽气者曰临风亭，眺夕阳者曰绮霞亭。【嘉祐八年，元给事绛建会稽亭。时签判乔孝本作诗云：“元侯选胜重经营，地取园心正且平。揆日募工逾再浃，创亭合乐落初成。面开西向缘忠孝，榜揭新封纪宠荣。隐隐湖田藏故国，（底本作“湖田”，库本作“湖丘”，崇抄作“湖山”，各异。）漫漫烟水隔都城。低迷叠嶂回峰抱，缭绕芳丛列艳迎。台上临风共潇洒，花间梦蝶助凄清。枕流小槛欹前沼，散绮幽轩接后甍。旧景周环如有待，夕阳偏照似多情。萦纡碧沚通潮浦，左右修篁拂画楹。自昔甘棠虽足爱，会稽从此擅佳名。”则斯时四亭皆在也。“治平图”有梦蝶亭在会稽亭西，临风亭在梦蝶亭西，枕流亭在梦蝶亭北；又有绮霞亭在威武堂西南，临风亭南，绮霞亭北，又有望京楼。至“熙宁图”，则临风、绮霞亭、望京楼皆废矣。】而又别创小斋，甲于四亭，不独用于待宾，亦可处兹为政，乃目之曰甘棠院。”【程大卿师孟有《甘棠院招通判小饮》诗。通判和云：“甘棠深院百花香。”后，院始废。今甘棠院额挂檐间者，徐兢篆，程迈立，盖存古也。】其南为门，榜曰甘棠。【“治平图”尚有甘棠门，今春台馆门是也。】天圣中，陈郎中绛重修。【男说之为《记》。】皇祐四年，刘待制夔于其东建逍遥堂。【大观三年，罗殿撰畸修。绍兴二年，程待制迈重修。额，徐兢篆。】嘉祐八年，元给事绛于逍遥堂西作流觞亭，【元公《流觞亭》诗：“春风流水出岩扉，载酒轻舟飏彩旗。把得玉杯还自笑，老翁真个似童儿。”旧有流觞木槽。后，汪枢密澈移双松亭，作石槽。【亭西北作佚老庵，【初名佚老，后改为隐几。见“治平图”。元公《隐几庵》诗：“分得藩符近海滨，溪山清处养天真。幅巾隐几春庵静，直是羲皇已上人。”后又改为净名庵，见“熙宁图”，今废。】庵西南作会稽亭。【以元公开国会稽，名公出守，庞公籍、王公珪、范公镇、王公安石、司马公光等五十三人赋诗五十七章，以宠其行。刻其显者置壁间，公亦自有诗。】治平元年，建忠义堂于逍遥堂南。【堂东、西壁绘像凡四十七：圣人一人，周公；社稷忠臣十六人，张良以下；节义忠臣十九人，申包胥以下；谏诤忠臣十一人，樊哙以下。】庭间有池，作亭其上，曰熙熙。【“治平图”见。政和元年，黄尚书裳更名得象，自为《记》。后废，池存。】熙宁八年，元郎中积中更甘棠门名为春台馆。其后，钱公四亭摧坏。绍兴十年，张丞相浚理梦蝶故址为偃盖亭。二十三年，张侍郎宗元改创为秀野亭。【取东坡《独乐园》诗：“花木秀而野”之句，有教授徐士龙《记》。】又创清风亭于秀野亭之南。 
　　双松亭　秀野亭之东北。有蔡公襄隶书额，【后刻石立日新堂左。】公为守时所创也。宣和七年，余提刑向修。绍兴二年，程待制迈重修。【“治平图”、“熙宁图”，亭西有火箭库，后废。】 
　　威武堂　忠义堂之西。有蔡公襄所书额，公为守时所创也。绍兴二年，程待制迈修。【前有教场，西有敦教侯庙。“熙宁图”作永安王庙。今永安王庙在逍遥堂东。】 
　　坐啸台　逍遥堂之北。旧养和亭也。【见“治平图”。】熙宁二年，程大卿师孟筑为台，初名玩月。【见“熙宁图”。】宣和五年，俞提刑向以得象亭材创，更名月榭。绍兴二年，程待制迈重修，改今名，有刘峤所书额。 
　　威武台　城隍庙东。【今兴福庵之东。】熙宁二年，程大卿师孟筑城日，封其址为之，今基犹存。【时又负城为三亭：春风亭在东山楼之北，吏隐亭在城隍庙西北，雅歌亭在城隍西南，各有诗。今皆废。】 
　　蕃宣楼　城西北隅。旧碧峰亭也。【见“治平图”。】熙宁二年，筑子城，改创，城上凡九楼，【西湖楼，蕃宣西；五云楼，城西南，下金墉桥；三山楼，城东南，下长利桥；清微楼，清泰门上；东山楼，康泰门上；堆玉楼，城东北隅，今观风亭；缓带楼，城北，今超览亭；望云楼，城西，今怡山阁。并见“熙宁图”。】今惟清微、东山与此存。【楼东有亭曰野云，淳熙五年创。】 
　　怡山阁　坐啸堂之东。旧望云楼、阅射亭、荔枝楼之地也。【“治平图”只有阅射亭在其东。“熙宁图”增荔枝楼于亭西。而中为望云楼。】元祐五年，柯龙图述创。绍兴二年，程待制迈修。 
　　怀隐庵　和乐堂之后，州宅墙之南。绍兴十四年，叶观文梦得创。【沈括有《怀隐集》，载居山之式，后归休于梦溪。叶公慕之，以名庵。自题云：“春风的的为谁来，绕舍闲花亦漫栽。庵内不知庵外事，夜来微雨小桃开。”】庵东小亭曰归意，【亭之东有元明王庙，相传闽王时灶神。】西小亭曰柏悦。 
　　清閟亭　自九仙楼下涉石桥而南，为南园。绍兴十六年，薛殿撰弼创亭，曰清閟；【今废。】又创亭于其东，曰与春。【后改名清虚。】 
　　观风亭　城东北隅，旧堆玉楼地，绍兴十年创。【额，张丞相兄滉书。】十六年，薛殿撰弼修。 
　　超览亭　天王堂西，旧缓带楼地，淳熙五年创。【亭西有亭曰流憩，同时之作。】 
　　澄澜阁　旧西湖楼基。待制赵公汝愚创建。【公题于柱曰：“按“熙宁图”，西湖楼在州治直西，鹿项门之南，久废不存矣。澄澜阁在子城之西，跨古渠南向，（底本作“跨古渠南向”，库本同，崇抄作“跨右渠南向”。）秋风亭下有败屋数椽犹在，或是其处也。湖事既兴，俯视众役，乃即楼之故基，为屋十楹，将因楼之名，则太质，而阁顾不可缓营也。（底本作“顾不可复营也”，崇抄同，据库本改。）遂以澄澜易之，亦存古之义云。”】 
　　天王堂　城北，旧有门。唐贞元中，军悖，南甸师乘而入，阎济美塞之。（唐贞元四年四月，福建军乱，逐其观察使吴诜（见《新唐书》）。而阎济美于贞元二十年始自婺州刺史来任福建观察使，塞北门事疑为此。）后，咸通七年，李瓒乃版筑其上作天王堂。【有馆驿巡官乡贡进士卢标作《修筑城北门及创天王楼记》，今存。僧史略云：“天宝元年，西蕃寇安西，明皇诏不空三藏诵经。不空因言北方毗沙天王神通，可以御之。会安西亦奏：‘将战，有神丈余，金甲而来’。因敕诸道、州、府城东北及营寨并设其像。”】 
　　威武营　威武堂教场之南旧驻泊广勇营之地也。【见“治平图”、“熙宁图”。】淳熙五年为营，以居衙兵。 

○转运行司 
　　 
　　国初，诸路置转运使。太平兴国三年，钱氏纳土，闽为两浙西南路，置使、副，寻省，独使一员。五年，始命太子左赞善大夫贾昭明为本路转运判官。【无副者置。天圣六年罢之，七年复置，庆历五年复罢，嘉祐二年复置。】雍熙，改福建路，将输举刺。自端拱、明道之际，诏所属郡不辍巡按，【端拱诏：“或端坐本司，或故留诸郡，深彰旷职，殊不尽心。自今，并须不住巡按所部。明道敕：“今后，并一年之内，遍巡辖下州军。将带本司公人、兵士不得过二十人，司属不得过二人。”】故逐州皆有行司。《旧记》：“转运行衙在府西南隅。”【置司建州，盖旧矣。】考“治平图”，府西南公宇东为运判司，西为转运司，而于其南同一门，曰西总。盖旧行部所舍也。【虎节门内之西，有西总门，南向城，俗呼西衙。蔡公襄自知福州除本路转运使，有《移居转运署》诗。】熙宁，既筑子城，并二司为一，并运判司、转运司为一。更其门东向。时提刑司、同提刑司，实在其北。【见“熙宁图”。时大街西有提刑司、同提刑司、转运司。盖始以同提刑及转运厅门东出。】寻罢同提刑司。政和间，始并转运司为提刑司属官厅、吏舍、省马院、架阁库等。而迁转运行司于府东迎仙馆。【“治平图”：南禅寺东。曾师建《记》：“政和五年三月，撤旧迎仙馆，增而广之。”】靖康元年，罢廉访使者，又以其廨为之，今试院西是也。【廉访衙本驻泊厅地，其东有隆道侯庙。庆历八年，乡贡进士翁定基为《记》、驻泊都监杨永庆刻石，今存。】建炎二年，以建寇故，移司福州。绍兴二年，还建州。三年，复移福州。寻仍旧。其厅事之东，有绣采堂、恕堂、公明堂，【乾道间，武宪权寓此所，修而名之。】又其东涉池桥，有清和堂，而迎仙馆遂为转运东行司，两漕所舍各趋其近。东行司亦浸摧圮矣。 

○提点刑狱司 
　　 
　　淳化二年，诏诸路转运司以常参官一人纠察刑狱事。于是，以司门员外郎董循等分充诸路转运司提点刑狱。四年，罢之，独委转运使，始盖隶漕台也。景德四年，乃命与转运使分路提点，选朝臣及诸司使、副至閤门祗候明干者充。太子中允、直集贤院丁逊为本路提刑，供奉官王守元为同提刑。两员自是始。天圣六年，并罢。【交割与转运使讫，赴阙。公人归原差来处。】明道初复置。《旧记》：“公宇在府西南，有上下衙。”盖今所也。【范迁《图经》：“上下衙俱虎节门内。”“治平图”“运判司东北”。】嘉祐五年，罢同提刑。熙宁元年，复置。二年，既筑子城，乃以同提刑司与提刑司各为大门东出。【见“熙宁图”。】寻罢同提刑。政和间，遂以其廨与转运司皆为提刑司属官厅、吏舍、省马院、架阁库等。宣和三年，增置武臣。靖康元年，罢。绍兴三年四月，移司建州，十一月，仍旧。乾道六年，复增武臣，初寓转运行司。淳熙三年，乃于提刑司中门之内，分公宇为东、西两厅。【武宪叶南仲修建，自为《记》。】旧治有前后厅事两所。皆明道二年刘比部立之所建。后厅之西有池，创阁其上，池阁之北有一堂焉。【熙宁五年，提刑宋道为《记》云：“廨有东堂甚壮，旧不名。四隅凿小牖，前后二户至卑，乃撤去，辟为四轩。高其后闳，前不设户，名曰幸堂。”后，更名虚静。俞龙图时，询幸堂所在，已更此名矣。】而宅堂在其西。【宋提刑《记》：“廨有东堂”，则旧宅堂在其西可知。宣和时已废，俞龙图《记》不载。】后厅之北，故有堂也。【宣和时，已为宅堂，又于其后为亭，曰双桉。（底本先书“双格”，复旁校改“双桉”，库本作“双格”，崇抄作“双榕”。桉，案也，底本所校当有据。）】康定元年，李都官敷于堂之北复建两堂。【前堂，俞龙图向名曰澄清。（底本、库本、崇抄皆作“解龙图向”，据上、下文径正之。）后堂俞龙图向名曰宪堂，后更名中庆。于中庆之东有小轩，（底本作“中庭之东”，据库本、崇抄改。）曰静寄。】嘉祐七年，王郎中陶创两亭于堂左右。【左亭，俞龙图向名曰熙春，后颓废，（底本作“后颜废”，据库本、崇抄改。）吕敷文企中重建于看楼西南。右亭，俞龙图向名曰藏春。梁上题“嘉祐七年壬寅正月，提点刑狱职方员外郎王陶建”。后更名留春。】八年，复创亭后厅之东北。【旧名绣衣，更名薰风。吕敷文企中修。】熙宁五年，宋郎中道既修建幸堂，遂辟其旁为轩。【北轩，俞龙图后名曰清逸，其东有小轩，俞龙图后名曰幸轩。】东轩之左，附以便室。【俞改名曰山斋。】宣和二年，俞龙图向乃皆葺而新之。各为之命名。又建两楼于两亭东西。【旧熙春之东，名曰斑衣楼；藏春之西名荔支楼。东楼后更名宿云，绍兴中灾，改创看楼。】总而榜曰“乐圃”。【俞作《乐圃记》曰：“熙宁五年，宋公作宪于此，尝为《幸堂记》。予言和已空，（底本、库本、崇抄皆作“予言和已空”，盖旧抄已有脱误。按：其大意当谓，熙宁时，宋道任提刑，尝撰《幸堂记》。至俞向于宣和末任，宋所记已空，幸堂亦已易名。疑“和”字前脱“宣”字。）询幸堂所在，易名虚静是也。自虚静之北，园馆连属。明年，更新、缮完之。名其北曰宪堂，南曰澄清。廊庑映带，为乐圃之冠。庭之南有二木樨，故亭其下，曰双桂。回廊之外，左右二亭，东曰熙春，西曰藏春。熙春之东，楼额宏丽，时可奉亲为游览之地，目之曰：斑衣。藏春之西有楼，遍植荔支，命之曰荔支。面楼一轩，北顾诸亭，左右二沼，手植瑞莲，名曰清逸。幸堂既易，不欲废其名，名虚静之东曰幸轩。幸轩之左，乃治事之便室，小山耸翠，题之曰山斋。”宣和四年，俞龙图向《记》：“异时，乐圃作门威武军西南。每岁二月，府开西园，与民游玩至三月。提刑司亦开乐圃，各一月。”顷三十年，乐圃始罢开矣。】及分为两厅也，毁塞池阁，【（底本作“地阁”，据库本、崇抄改。）】移前厅建后厅之西。【后厅遂为东厅，前厅遂为西厅，武宪所治也。其西有椤木。亭未名。】西厅之后，遂为燕寝之宅。【清逸轩额，移榜东厅之东偏，不欲废其名也。】小轩便室，乃撤去之，为仁亭于两厅之间，余则犹故也。若夫，签厅置中门之外，属官公廨即外门之内，检法其左，提干其右。皆旧所建云。 

○提举行司 
　　 
　　崇宁三年，诏诸路置提举学事。四年，始建司州南街东，旧都作院地也。【见曾师建《记》。】五年正月罢。七月复置。宣和三年罢。建炎三年，建卒叛，移提举茶事司于此。绍兴五年，移泉翊，【（各本皆作“移泉翊”，疑为“移泉州”之误。）】遂废。七年，火。 

○西外宗正司 
　　 
　　绍兴三年，诏西外宗正置司福州。知宗正司事廨舍，始寓太平寺，属官二员即其东庆成寺居之。主管敦宗院，今寺西南；宗学教授，今寺东北。 

○帅属廨舍 
　　 
　　州作帅府，自建炎三年始，置机宜、抚干为属，以监务厅为机宜廨舍，今旌隐坊北是也。【见“治平图”，地名镇前。】绍兴五年，增置通判，以为通判厅。十一年初，置参议，犹寓他所。至十九年，通判移威武军之东，后乃以为参议廨舍。机宜，旧占僧寺。抚干员多，所居不一，后省各一员。今累政、机宜南禅；抚干神光。 

○通判厅 
　　 
　　州旧通判一员，厅于威武军门内之西。【熙宁九年，通判方蓁建宅堂。元祐四年，通判雷豫建厅门。建炎四年，通判叶拟建长乐堂于其东。】绍兴五年，增一员，始居旌隐坊北。十九年，通判叶仁以日趋都厅不便，乃请于朝，【（底本作“叶仁以日趋都厅不以事请于卿”，据库本改。）】以威武军之东故知录、司户厅合而为廨舍。【秦呼门内通判为东通判，（各本皆作“秦呼门内通判……”，“秦”疑为“今”之误。）门外通判却为西通判。】淳熙五年，复置添差、厘务通判，寓转运行司之东偏。 

○职官厅 
　　 
　　庆历《旧记》：“本府幕官三，其廨并府东廊。治平间，移察推厅今定安门内之北。府东廊独为节推、签判厅。”【并见“治平图”。】元祐既建试院，察推厅复仍旧府东廊。今签判厅，察推之东；节推厅，察推之北。 

○曹官厅 
　　 
　　庆历《旧记》：“府院在威武门外东偏，六曹官舍附之。两司理院在虎节门外左右。”观“治平图”：威武军门外之东，先府院，次司法，次司户厅。熙宁初，移府院门出威武军门之内。【见“熙宁图”。】政和间，罢府院，更两司理院为左右狱，而府院南为知录廨舍如故。建炎初，移司法厅府东廊。【旧厅之北。曾师建《记》：建炎元年，重立额。】寻以府院北为抚干廨舍。【与司法厅相对，门亦出府东廊。】绍兴十九年，合知录、司户所居，为增置通判厅。【曾师建绍兴甲寅《增广记》：“知录、司户厅，并在威武军门外东偏。”】于是，知录移寓大中寺，迁易不定。后抚干省员，乃得今所。司户先僦民居，后治威武军门外西偏故如归馆。惟两司理院即其旧，无改作。 

○教授厅 
　　 
　　教授。旧选仕于州有文学者，兼居于乡有德行者充，故未立廨舍。熙宁三年，程大卿师孟重建府学，乃即园为宅以居之。【见林希《州学记》。】教授有厅自此始。今学东是。 

○驻泊都监、监押厅 
　　 
　　驻泊，旧总一道戍卒；都监、监押，主本城兵。其始责重，故驻泊兵马都监在府东偏。【“治平图”：在职官厅之东。“熙宁图”：门出府东廊，在签判厅之东南。】政和中，以为廉访治所，移还珠门外。【今春风楼地。见绍兴甲寅曾师建《记》。】绍兴七年火，遂僦居。后治雄略指挥校场官厅。【（“校场”，底本先书“教”复旁校改作“校”字，库本、崇抄作“教场”。）】都监厅，旧宁越门内之东。监押厅，旧利涉门内之东。【见“治平图”、“熙宁图”。】元丰间，以都监厅为东南第十将公廨。绍兴九年，移副将建州，正将始迁其西，因以为犒军库。监押厅不知何时圮废，【今旌隐坊内桥东。】绍兴间，已为士大夫居宅。今都监、监押，增四员，皆僦居。 

○将官厅 
　　 
　　今宁越门内之西，旧崇轺驿。庆历四年，以为路分厅。【见“治平图”、“熙宁图”。】元丰间，改副将廨。绍兴九年，始为正将厅。 

○监务廨舍 
　　 
　　初，监务两员：都务官廨舍，旧旌隐北；临河务官廨舍，旧法海寺北。【见“治平图”、“熙宁图”。】建炎以来，旌隐坊北迭为机宜、通判、参议厅。法海北，尝为登瀛馆，近亦添差、签判所寓。监务后增三员，皆僦居。 

○监甲仗库廨舍 
　　 
　　旧康泰门内之南。乾道元年，以展拓试院，移瓯冶池南庵舍。淳熙八年，复为庵舍，始僦居。 

○巡检厅 
　　 
　　旧在城巡检，以都监、监押兼。天禧中，尝令南台盐仓兼管四城门外巡检公事。故巡检厅在盐仓之西，今闽县尉厅是也。【见“治平图”、“熙宁图”。】后移置辜岭。 
　　 
○巡辖马铺厅　 

　　旧在南台横山之西。【见“治平图”、“熙宁图”。】天圣九年，移白田渡。景祐二年，移水口，寻仍旧。 

○试院 
　　 
　　长乐大府，祥、禧以来，【（底本作“祥禧”，合“大中祥符”、“天禧”而言，崇抄作“祥符”。）】文物岁盛。自景祐建学，大比，例为集试所，生员逡巡邸宿于外，先圣释奠，亦移他所。元祐五年，柯龙图述谋所以易之，会朝廷下“学及孔子庙不得试进士”之制。五月，乃择州治之东南公廨及隙地，【“治平图”有察推厅及作院。（底本作“察推倚”，崇抄作“察推衙”，库本作“察推厅”。据前“曹官厅”条所记，应作“厅”，据改。）】广二百三十尺有奇，而深倍之。乃增筑厥址，崇其旧三尺。穹堂延庑，中辟旷除，后敞公堂，缭以重屋，以为考校之舍。外门之内，监门、巡铺、封弥、誊录之所皆具，旬五十而成，凡为正屋百有二十区。是时，举士才三千，峨冠鹄袖，雍容而入。其后浸增至于五倍，侧肩争门，坐不容膝。绍兴十七年，乃假漕司行台，以杀其溢，然犹病其隘也。【三十二年，王尚书师心以就试人益来，奏请增考试官三员为十员。】乾道元年，郡学诸生、乡士林丙相率以请于王参政之望。乃相其西北隅官舍易之，【如监甲仗库廨舍之类。】得其地，东西二十有八丈，南北四之三。增为屋百二十有七楹。【是岁秋试。王参政有《戒谕文》云：（底本作“在戒谕文云”，崇抄同，据库本改。）“福唐今年秋试，（底本作“秋赋”，崇抄同，据库本改。）投《家状》于有司者，几一万七千人。乡举之众，天下莫比，亦闽中昔日之所未有也，可谓盛哉。前榜自大魁而下，联甲科者五人，与胪唱者六十七人。国家于此邦人士，诚无负矣。本州仰体朝廷之意，以宾兴为重事，开斥贡院，编排坐次，增添内外执事等人，种种如法。州郡于此邦举子，亦不苟矣。诸君盍修身厉行，（底本作“修身属行”，崇抄同，据库本改。）思所以称副者？父兄戒其子弟，长上训其后生，朋友之间更相劝约，咸趋礼义，尽革嚣浮。毋怙众以作非，毋党恶以长乱。绝博塞之戏，息锥刀之争。出为里巷之游，必有矜持之色。众庶归重，儒服自尊，凡所观瞻，谁敢干侮。（底本作“于侮”，崇抄同，据库本改。）士风如此，顾不美哉。或有败群不靖之徒，（底本作“败郡”，据崇抄、库本改。）多士共疾之。盖岁历三更，科诏一下，贤才皆待时藏器，指日奋身。岂容一夫猖狂，以致众人颠沛。且大开选举，精考艺能，乃功名富贵所由之途，非凶暴强豪兴争之地。正使捷如庆忌，（“正”，疑为“纵”或“即”之误。）勇若孟贲，何取于翰墨之场乎？一犯严科，自有公法，三木被体，二物加威，屏于远方，编之罪籍；与夫鹿鸣开宴，黄堂享劝驾之仪，豹变还乡，绿袂耀观光之宠者；荣华、僇辱，乌可同日道哉？又况阔步既腾，亨衢甚坦，稽古所获，不止于此而已。夫以万七千人，群考于此，其间琐碎，宁无短长？在于宽通，所宜阔略，三日借路，岂责其全；（底本作“岂贵其全”，崇抄同，据库本改。）一忿亡身，虽悔何及。至如，（底本作“至如”，库本同，崇抄作“至此”。）将来引试，切忌搀先。盖缘题目出颁，必俟举人尽入。何须竞进，以冒隘途；虽少迁延，未逾晷刻。（底本作“未晓晷刻”，据崇抄改。）远于践蹂，方免忧危。宅心既宁，下笔孰御？又按设既定，（底本皆作“按设”，库本同，崇抄作“按试”。）尺寸有分，移徙乱行，扰动实深。（底本作“扰动实采”，崇抄同，据库本改。）我欲自便，人将谓何？若其有知，必不为此。呜呼!在丑不争，先圣之格言；畏威如疾，前贤之明戒。凡我应书之众，勿屑细故，以远大自期。鸿鹄秋天，一飞万里，安可量也。惟诸君勉之。”】 
　　淳熙元年，应诏者二万人。史丞相浩讲求累举之弊，乃复假签判、察推、知录、司法四厅以益之。以大厅两廊坐负城两县举人；【旧坐三县人，以添四厅故，只坐两县。】而怀安、福清、罗源于行衙，长溪、永福、古田于旧展试院，【乾道元年所增屋宇。】连江、长乐、闽清、宁德于新展四厅就试。试之日，四其门以入之，而出以二。【时，晓示闽县、侯官士人并于定安门入试院门，晚出中门，纳卷毕出试院大门；怀安、福清、罗源并于依仁坊门入行衙、兴贤堂、桂堂外；长溪、永福、古田从东康门入旧展试院，入讫关闭，不许出入；连江、长乐、闽清、宁德从鼓门内东廊入新展四厅，（底本当脱落“闽清”二字，据库本补。）入讫关闭，不许出入。凡十县并出行衙中门，纳卷毕出行衙大门。先是，行下诸县：士人有讼在官，除事干人命外，其他并与结绝，或召壮保。许试，遂约束结保，投纳《家状》。以七月十五为限，以凭类保排定试按，（各本皆作“试按”，疑为“桉”，即“案”字。）限满射保，或改姓名，不许收受。寻有在外游学方归续射保者，别就他处排坐：（底本作“别就□处排坐”，缺一字，崇抄同，据库本补。）内闽、侯官士人，从鼓门里东廊棘门入司法厅；宁德、长溪、古田、永福士人，从东康门入旧展试院就试。晚出，并由行衙大门。异时，试院街南一带人户，各安泊举人入试。每候开门，率争先突入。至是，帖厢官刷具姓名禁止。有后门者亦权截断，（底本作“亦权织断”，库本同，据崇抄改。）不许通东衙巷。】初，令监门官公服立门左右，肃揖而后入。巡按者唱坐已定，不许徙案。【只许保头起身取卷。】始罢卒名遍攔号为祗应，【（此句各本同，疑“罢”为“置”之误。）】逐间揭姓名以待需唤。猝有疾患，批历至府，不移时给药，以时警其怠慢者。【时以为礼闱当如此。置巡按官，抄附“祗应功过历”一道，“取药历”一道。（底本作“祗应功过历入道取药历入道”，崇抄同，据库本改。）应兵级供应从早至夜分，（底本作“夜合”，库本同，据崇抄改。）不住火，常将沸汤顿贮令温，以备呼唤。有不到，巡按官行遣毕，上“历”候开院勘断。不违慢者，犒赏。】凡外门有所传入，常切机察。【（各本皆作“机察”，疑是“讥察”或“稽察”之讹。）先是告示：官、私屋赁士人就试及卖试桉人，并不许长价。纳卷吏贴，不得邀觅钱物。其试院诸官厅祗应人及杂职、狱子并使府诸官厅虞候、当直人等，不得循习更就吏贴乞取常例及其他各已优待举人。又自作《劝谕文》以戒争门先入、毁弃卷按、鼓噪场屋者。至是，又关防上件。】逮晚，设燎门道，列十四幕为纳卷所。【闽、侯官分六幕，新、旧展拓试院分四幕，（底本先书“士幕”，复旁校改为“四”字；崇抄亦作“士幕”，复于“士”字旁点误，未改；库本作“七幕”。）其续射保人别置一幕。】是岁策问，始命工锯板分雕，防漏泄也；逐篇目，限以一纸，期趣办也。【旧，策题并连粘三篇，方卷入试卷分俵，多是临期不办。今只将纸作样造板。如问目稍长，计会试官细字书写，只以一幅为限，叠三纸卷入，不须连粘。】凡纳卷，有号簿，封弥官手自封押。【逐场封弥毕，即以号簿入匣封押，永不得开。其单号簿逐夜缴入监试簏，（底本作“监试簏”，库本作“监试处”，崇抄作“监试帘”。）不得漏泄。如将来在行先报姓名并根究。（此句疑有讹脱，暂无从校。）】增誊录为三百人。【十人为甲。置“交卷历”一道，“功过历”一道。有节去文理、添注杂一、折换卷头，或别行抄上白卷者，悉许人告；其同甲能自举首，与免。誊录或课写不办，依旨挥牒院，展日考校。】初，禁两司官人来往，【旧，封弥、誊录两处官吏，不禁往来。】别差对读官。【旧就委誊录官。】始选楷书十名，分诸考官位，以备抄写。【每位，楷书一名，送纸五百张，欲再誊录以归者，自令抄写。】遇再誊卷，独许关监试躬点簿，混以五号批下，从封弥官措置，贴号、监写封入，【前已誊录却以正卷发过封弥所，今只委封弥官封贴字号，监临誊录，拘收正卷。】纤悉严密，讫试无违犯者，至今行之。【州自国初，举子尚少。钱氏归朝，解额未有定法。天禧四年，诏节镇、州府取进士二人。累增至天圣七年为十八人。明道二年，增为四十一人。景祐四年，以明道二年所增人数太多，令十取二，州该四人，并天圣七年额为二十二人。庆历五年，贡举所以元年就试人数解二分，不得过元额之半。州该增十一人。併景祐四年所解，总三十三人。嘉祐二年，以四岁科场时颇淹久；自今间岁一试。三年，礼部因请减诸州解额之半，遂减一十六人。五年，增解额，以就试人数为率，旧一十七人，增为二十五人。元给事绛《劝驾诗》：“英翘五五出南闽”。（底本作“英■〈车羽〉”，库本同，据崇抄改。）盖谓是也。治平元年，严挟书之禁。元公诗（库本自“元公诗”以下注文尽删落，今据底本、崇抄互校，择善以从。）：“莫因露索憎严密，直欲搜罗见隽英”是也。三年，以间岁非便，乃三岁一试。四年，敕以旧额四取三。礼部请以嘉祐五年所增八人，通庆历五年三十三人，总四十一人，四取三，得三十一人。崇宁四年，行贡法，解二十一人，贡二十人，盖用嘉祐所总四十一人数也。乃以三分为率，岁贡一分奇，分三岁尽贡之。五年，以月书岁考难遽行，（底本作“难遽行”，崇抄作“难举行”。）须宽假岁月。今岁且以科学取士。学制局薛昂等言：欲以解额七分之：前二岁，各贡二分；后一岁，贡三分。礼部尚书朱谔请以国子监旧解额均之诸州，令三分解发，七分入贡。自是，监无余额。朝廷欲存其解发之数，乃于诸州近添贡额内，率五人权留一人。州增四十人，权留八人。先是数，四十一人，通今所增，总八十一人。大观元年，学令所定贡额八十一人，从此数也。四年，复行科举于大比前一岁，以待未入学者及虽入而退舍者。礼部尚书郑允中言：（底本作“郑久中”，据崇抄改。）崇宁五年行三分十分法，然是时始贡，可依分取之。今前二岁已贡四分，若行三分解发，即后一贡无额。今欲以未贡数十分之七充贡士，三充科举，其前二岁贡不交额及余分并充之。州贡，岁二十七人，通余分约三十人；以三分率之，合解九人；其间人数不足，则解六人；若七人，余充贡额。重和二年，始试道徒、道职，及文士增《道经》。宣和四年，贡法罢，以旧所均额归太学。乃以五路剩额均东南州、军，州该二十八人，通崇宁前额三十一，总五十有九人。五年，以高、眉州剩额一十四人均十四州、军。州该一人，通前总六十人。靖康元年，诏诸路发解，依宣和五年额。建炎二年，分省额于诸路。权试计台。（底本作“权试讣台”，据崇抄改。）时建寇始靖，移试于此。四年，敕：“终场人及靖康之数，与依原额解发”。是年，权移漕司举场于此。八郡占国学籍者同试别考。（底本作“八□□国学籍者”，缺二字，崇抄作“入郡占国学籍者”，从补“郡占”二字，仍依底本存“八”字。）绍兴改元，复分省额于诸路。自贡法罢，以就试者众，分为前后场。二十年，合为一场。二十四年，始定试期以中秋十五日。二十六年，罢诸州流寓额以增，就试取多州军，州该二人，总六十二人。】 

○都仓 
　　 
　　州都仓，旧名西版仓，闽王审知创。子城外。皇朝熙宁二年，【（底本作“熙宁二十”，但熙宁只有十年，崇抄作“熙宁二年”。按本志“子城”所记修城事，当是“二年”，据改。）】拓丰乐门城为子城，仓乃在内。元祐四年，建仓厅，治廒廥，翼以旁屋，大小凡二百一十区。政和八年重修。建炎元年复修。列仓廒于两庑，凡三十八眼，以《千文》题其号。绍兴四年，石甃两廊，以便输纳。【常平仓，旧在仓内。】 

○盐仓 
　　 
　　国初，转运司置仓南台，储福清、长乐等县【长溪、宁德、罗源、连江运盐，至天圣六年罢。】盐，给州、县务，【州有盐税务，县各置盐税务及仓。】听民自买。今闽尉厅东教场其地也。【见“治平图”、“熙宁图”，在武胜王庙之南。按祥符五年，转运司奏：“盐仓在城外十里，有一二千家，接连城内。”】大中祥符五年，以水口、嵩溪驿增为仓，移运上四郡纲盐于此，以便搬卖。明道二年罢。元丰元年复之。政和八年，诏移水口仓于怀安县创盖。【时兴化军以涵头仓运盐到此，搬剥留滞，奏移怀安，始在县治西一里黄石崎山置。】宣和四年，复归水口。时科卖民户盐，始不给还，于是南台仓亦废矣。【徐成忠《铨私记》：此年产盐每斤添一文，为十九文。无盐给还。】 建炎间，停水口仓，复创盖于怀安。绍兴十一年，转运使余应求、贺允中自县西移置东北，地名郭埕，即今所。 

○安抚司盐仓 
　　 
　　绍兴初，帅奏置回易，（按：南宋初，有“回易法”行于军中，规定可携物产，易地交换。）后始运卖官盐，以宁越门内之东、旧将官廨积贮，【（底本作“积贴”，库本同，据崇抄改。）】号犒军库。乾道八年，转运司行钞盐法，以合沙江南旧济川亭为仓。寻罢钞盐，遂归安抚司。 

○军资库　 

　　府衙门内东偏。天圣七年，尹屯田锡重建。【曾师建《记》。】庆历六年，蔡正言襄修。【“治平图·序”。】常平库旧附之，有转运司上供库在其西北。 

○公使库 
　　 
　　大厅前，过西园路之南。嘉祐八年，元给事绛作公使七库。【按：元公自书《记》云：“是年，建公使七库。”“治平图”：“在西园门南有四库：东，酒库；西，醋库；又西，省库；又西，进奉库。”“熙宁图”：“东，银器库；（底本先作“艮器库”，复旁校改“艮”字为“军”，今据库本、崇抄改作“银器库”。）次帐设库；南，公使库，又南；醋库；西，进奉库”。今东，公使醋库；库南，公使钱库；西，公使酒库。又南有一库，内原系公使杂物库、公使酒库（底本作“公使酒库”，库本、崇抄皆作“公使银器库”，注疑。）、公使帐设库，后移三库于忠义堂西，以为安抚司钱物库，余为公使煮酒库。】宣和二年，俞提刑向修。【俞公自书：“再任使事，两领帅辖，几及二年。经营补整，仓库、军营、城门、公宇、亭榭、池馆，为之一新；公帑、杂物、帟幕、樽俎，粗亦备具。”】 

○安抚司公使库 
　　 
　　帅司钱库在大厅之南，与架阁库门之东西为三。若公使钱物、酒库，初皆即忠义堂西为之。既而，钱物移使院门北，惟忠义堂西廊南酒库如故。 

○安抚司抵当库 
　　 
　　安泰桥北之东旧利涉门下，今抵当库也。又时设于威武门西及还珠门外，凡三所。【州抵当库，起元丰七年，属常平。后浸废。绍兴初，帅奏行回易。此始置。】 

○经总制库 
　　 
　　经制钱，起宣和三年。至建炎三年，诏守臣桩管，令提刑司变转轻赍起发。绍兴四年，专委通判。五年初，取总制钱主管官如经制法。十年，敕“经总制钱，通判厅置库，别无当职官干预，以是专库侵盗。其令发纳军资库别为库眼桩管，许通判不时检察。”十五年，兼委知、通。十六年，独委通判。二十一年，改行十五年之制。三十一年，复诏通判厅置库，出纳委提刑司检察之。今经制库置内通判厅总制库。绍兴十七年，自军资库移外通判厅置。【今内通判厅又有牛皮库。】 

○作院 
　　 
　　嘉祐八年，元给事绛建。定安门内之北。【见“治平图”、“熙宁图”。】元祐初，建试院，其所移南街东。崇宁中，以其地置提举学事司，乃迁今开元寺南。绍兴初，寺为启运宫奉迎所。于是别置铁作院清远门内之东，谨火禁也。 

○使院 
　　 
　　大厅前过西园路公使库之南。嘉祐八年，元给事绛建。其门出府西廊，立使院额。【与东廊节推厅对。见“治平图”。】熙宁后，以不严密，移额北向大厅。【见“熙宁图”。】隆兴间，尝迁签厅于院中厅。复辟府西廊门。既而，以不便，仍旧。今为吏舍。 

○衙院　 

　　旧在府东廊职官厅之南。今不废。 

○都税务 
　　 
　　旧额“茶盐商税务”。国初，茶盐有榷官。自设市于此，收税官通领之。熙宁三年，罢科卖茶，故至今只称盐商税务。虽产浮盐，久不给，其名不废也。旧务，还珠门外西偏。【今春风楼。见“治平图”、“熙宁图”。】政和间，以为驻泊治所，遂移今安泰桥北之西。【旧驻泊广勇营地。】绍兴七年灾，再创。 

○临河务 
　　 
　　州东南美化门内，【《庆历记》、“治平图”、绍兴甲寅曾师建“记”同。】古南锁港，凡百货舟载，此入焉。故务于是置。 

○楼店务 
　　 
　　《治平记》：“左厢属州东兵马监押治所，右厢属州南兵马都监治所。”后合为一，以都监主之。淳熙元年，以隶司法厅。 

○修造场 
　　 
　　旧威武军门外西偏。【见“治平图”。】后为如归馆，复为醋库。今司户厅是也。场后隶都监。 

○抽木场 
　　 
　　“治平图”：有退木场在宜兴门外之北，旁有磨务。“熙宁图”：场与务皆废矣。淳熙五年，为安抚司客邸。惟抽木场附临津馆。后凡抽木，七分变转以归经制，此主焉；三分入河，以备州用修造。【今权就忠懿王庙内收管。】 

○窑务 
　　 
　　庆历《旧记》：务在南台，主造砖瓦。凡官有修筑营缮，命流役人充作。“治平图”：南瓦窑，巡检厅之西。【今闽尉厅后是也。】后并为闽尉厅，窑遂废。 

○船场 
　　 
　　庆历《旧记》：场在南台，旧盐仓之东。【今闽尉教场东也。】“治平图”：复在井楼门外。州东北，古有船场门，谓此。今皆废。官造舟，率就河口弥勒院之旁。 

○灰场 

　　旧在窑务之西。【见“熙宁图”，后废。】 

○炭场 

　　旧宜兴门外之北。【“治平图”无，“熙宁图”有。】 

《三山志》卷第七终 

●卷第八　公廨类二 

　　启运宫 奉迎神御所 
　　社稷坛 
　　庙学 
　　祠庙 

○启运宫　奉迎神御所 
　　 
　　神御七殿。今州东开元寺。 
　　始，景德四年，真宗诏西京建院，艺祖诞生之地，迎奉神御。祥符中，赐名应天。天禧以后，至建中靖国，六圣神御相继为前后殿，前曰继明，后曰会真。政和七年，诏三门外立额，曰应天启运宫。建炎元年十二月，迁东京景灵宫。四年二月，令干办官李启迎自温州，权奉安福州。三月，至自温州。七殿神御、四殿御容，遂奉安开元寺大殿。绍兴三年九月，敕以启运宫奉迎所为名。 

○社稷坛 
　　 
风师，雷、雨师坛附 

　　旧社稷坛，州南七里。并城以西地污湿，遇祭报，趣戒闽、侯官县吏办治。唐大中十年，观察使杨发始迁于其西，今南涧寺之东，为社、稷及风、雨师坛四。【天宝四载诏：“风伯坛置社之东，雨师坛置社之西，各稍北三数十步，卑小于社坛。”五载诏：“遇祭雨师，宜以雷师同坛，共牲，别置祭器。”时盖用此制也。】广狭高下有制度，斋庐皆具，周回三十有九丈七尺，缭以崇墉，为门东向，其外辟二室，南立双表。既成，命摄巡官濮阳■〈宀上一下〉为之《记》，以防改易。【《闽迁新社记》：“摄馆驿巡官、前乡贡进士濮阳■〈宀上一下〉撰：大中十年夏六月，公命迁社于州坤。凡筑四坛：坛社稷，其广倍丈有五尺，其高倍尺有五寸，主以石；坛风师，其广丈有五尺，其高尺有五寸；坛雨师，广丈而高尺。自初献讫终献，专一室，有厦。横附二室，皆南向，备牺币。西向之楹，凡二室。龟砖脊道，凡十有三条，其萦折则三百九十有七尺。缭垣凡百堵，其高迭寻，苞巨榕凡二十本。南北行，延崇甍、展阶，揭双扉以东向，具扃钥焉。其外，北、东辟二室，有厦。其南立双表及逵功。（底本作“及□功”，缺一字，据崇抄、库本补。）以十七日戊子起，冬十一月庚子毕。谨按：闽故坛坫南邪；西隙蛙、蟹洿辏，负蒲苇之壕；（底本作“豪”字，崇抄同，据库本改作“壕”。）家禽野牧，触践无禁。至祈报时，率戒闽、侯官责办与胥哗无权事。（底本作“胥譁无权事”，崇抄作“胥哗亢权事”，库本作“胥哗庀权事”。皆疑误，待质。）其晴也，虽重菅不免于濡舄；其雨也，必撑篷以护緌。渎神劳人，未尝有寤者。元侯关西公既莅闽。其春，具郡仪即社。（底本作“山郡仪”，崇抄作“由郡仪”，据库本改。）喟然顾曰：‘吾向理苏，厥坛惟更，仍岁穰穰，苏人宜之。今闽饶讹期将不革（底本作“今闽饶讹期将不革”，崇抄作“今闽饶讹期将丕革”，库本作“今闽浇讹期将不革”。皆疑误，待质。）首在兹乎？’由是择谨事者行故坛西，躬取其地，授之节饩、严帑。非隐者除，鸠工以掉畚，凿材以陶坯，肩有欢讴，杵无怨筑。故擘钱垂十万，不徭一丁，不敛一户，而爽洁开拓，四坛镂焉。夫迁社于州坤，右位也；不书稷、风、雨，尊社也。《礼》称：‘诸侯为百姓立社，曰国社。’而烈山氏之农、弃辄隆焉，共工氏之后土、句龙兼飨焉。风秩，雨班，光昭旧典。盖先圣王尊以示本，均以行政，未之改也。惟我元侯敬恭于上，抚临于下。戢苛薙慢，显晦咸宁。繁条阴森，如肃其享。自然克灵克序，德致元侯，而施于一方也。是月，牙将翁行全牍其绩归成于公。公曰：‘坛迩浮屠，祠争出眉睫。吾患将来有醉浮屠者，或易于迁徙焉。（各本皆作“祠争”，疑是“词”字。底本于“浮屠”上空缺一字，库本、崇抄皆作“醉浮屠”，据补。）苟非镌琢，则本末无所彰。’遂以《记》徵百僚■〈宀上一下〉，■〈宀上一下〉不得辞，且拜命之辱。谨用二十九日戊辰献记云。”其碑隶书，今存。】伪闽时，以其地为佛祠，而迁坛于乌石山之阴。【今道清寺之侧。】 
　　皇朝元祐六年，柯龙图述辟而新之，建斋厅。中门外之西，为祭器库。政和元年，诏立州县社稷风雨雷师坛之式。颁图于天下。【是岁四月，江东提举沈延嗣奏：“天下州、县社稷坛壝，大率皆不如法。乞按式作图，镂板颁下。仍于坛壝之外，别为大墙围之，外建一门，常加封锁。于斋厅立石刊刻，增立法制。守、令上之三日，（各本皆作“守令上之三日”，“上”字下疑脱“任”字。）躬诣坛所，按图修治。”从之。九月，孙龙图琦立碑社坛，今存。】于是，移风师坛西门外龙山寺之西，为雨师、雷师坛北门外法云寺之东，惟社稷坛仍旧。【《政和五礼新仪》：“州、县社坛，方二丈五尺，高三尺，四出陛。稷坛如社坛之制，四门同，一壝二十五步。风师、雨师、雷师坛，皆卑小于社，四出陛，四门，皆一壝二十五步。燎坛于神坛之左、壝之外，（各本皆作“療坛”，当为“燎坛”，古燎柴以祭天。）稍高于神坛。瘗坎于坛之北壬地，南出陛，方、深取足容物。】 
　　 
○庙学 
　　 
　　庙学，旧州西北一里。唐大历七年，观察使李锜移城南，【（李锜，见《唐书·宗室世系表》。《福建通志》又作“李椅”，有传。卒后谥为“成”，以下注文故称“成公”。）始补生徒三十。独孤及《记》：“成公始至，礼先圣先师，叹其湫隘，乃易其地而大之。”（底本作“助其地而大之”，库本同，据崇抄改。）】贞元、元和间，学者益盛。乾宁元年，王□于州四门置义学。【（底本于“王”字下虚缺一格，库本、崇抄皆作“王鸿”，疑是“王潮”之误。）】梁龙德元年，忠懿置四门学，以招徕四方之秀。吴越时作新宫，号使学。逮属皇朝，学制废坏。太平兴国中，转运使杨克让始作孔子庙。景祐四年，权州事谢微表请于庙，【（各本皆作“表请于庙”，“庙”疑为“朝”字之误书。）】立为府学。从之。【是年八月二十九日敕：“福州奏，据试助教黄洵武及进士郑洙等一百一十三人状：‘伏见节镇旧规，许将宣圣庙立为府学，颁国监之坟史，给官籍之田畴。虽庙貌攸存，尚亏工葺。乞修门、宇，陈请监书。’许从建立。当州体量：所管一十二县，仅二十万余户。文物弥盛，仕进实繁。虽严宣圣之学堂，未兴府学之制度。伏望特颁芝检，许复杏坛，建立儒宫，恢张圣域。候敕旨牒。”奉敕：“许将文宣王庙立为府学，所乞经书，仰依近降旨挥，备钱于国子监赎置。”五年二月一日，敕：令本州勘会，于远年系官荒、闲、逃田内量拨五顷，充州学支用。】诏下，微适罢去，范都官亢、许驾部宗寿踵其事，历五载乃成，麋公帑钱千万，植宇六十楹，中设孔子与其徒高弟者十人像，又绘六十子及先儒以业传世者于壁。有九经阁、三礼堂、黉舍、斋庐、旁翼两序、庖次、井饮，百用皆给。康定二年，沈都官邈增赐田，延旧儒敷讲经术。乃立课程、要束，以示学者。【是年，朝奉郎、秘书省著作佐郎、充馆阁勘校蔡公襄撰《庙学记》并书。“治平图”：进德坊内之北，有文宣王殿，今兴贤坊是也。熙宁二年“图”：进德坊之北，又二州学坊，（各本皆作“又二州学坊”，“二”字疑误。）坊内之北为文宣王庙。是时庙学皆从西出也。元祐，外门自中门之南，于是南出。】熙宁三年灾。郡人韩昌国、刘康夫等二百人以状言于府，请自创盖，无费县官一钱。程大卿师孟许之。既而，十二县之士各以状请于令，如昌国等。不一月，集钱三百万，为门、为殿、为公堂，环列十斋以居学者，如其旧。公堂之后，又别为室以藏书，为堂以讲议，为斋以处师长，盖合百有三十间。自孔子以下至十哲塑像冕服，更请制度自朝廷颁降。【熙宁四年五月，中书批送下提点福建刑狱沈郎中状：“福州文宣王庙、州学，为火延烧净尽，及百姓人家一百三十七间。州司现将本学官物收买材植盖造。次伏见至圣文宣王及亚圣十哲从祀之人，诸州塑像、冕服之制，多有不同，盖是朝廷未曾颁降制度，乞明降旨挥。”后批送太常礼院检坐牒报。学成之数年，（崇抄于“数”字下多一“是”字。）编修林希为《记》。】然自是以前，养士岁才十数人。元丰初，始增至数十。【时，孙公觉奏增安福寺籍没田。范扩为《记》。】元祐八年，王秘监祖道始至，顾视狭隘不足以处多士。乃斥东西序之北二百四十尺，增为斋十。合旧斋十。而小学在中门外之左，客次在中门外之右。外门直中门之南。岁补生员五百。【绍圣改元，王公祖道自为《记》。】崇宁元年，舍法行，始自朝廷选择教授，增养士之额，益广为三百五十一区。【（崇抄作“盖广”。）是年十一月，准转运衙牒：“准敕：罢开封府解额，除量留五十名取土著人外，余并改充天下贡士之数。（崇抄作“改齐”。）约度所在应举人数多寡，别立定额。所有诸州、军额，各取三分之一添充贡士。郡大或应举人多，则度地之宜，或因旧增广，量合教养人数，置立舍屋。自朝廷选择教授，分教天下。以太学三舍校试法删立颁降。其升补上舍者，听每二年贡入太学。每州知、通依《发解条》管勾。每路选委监司二人提举。知、通每十日一诣学。监司一岁巡遍所部州学。”】有御书“稽古阁”二，【即旧九经阁也。后改名经史。大观二年，御笔：“比闻诸州学有阁藏书，皆以经史名者。方今崇八行以迪多士，尊六经以黜百家，而史何足云。应已置阁处，可赐名‘稽古’。”今书阁一。】养源、议道、驾说堂三，【今养源堂一。】斋二十有八：审礼、由智、祖义、隆仁、崇德、事道、兴能、宾贤、尚志、逢原、爱日、誉髦、久中、端身、通理、嗣音、明善、拔萃、逊志、依仁、养浩、育英、致道、烝髦、壮猷、制胜、小学、自讼。其后舍法罢，寻省为十二斋，养士二百人。【兴能、事道、崇德、时习、祖义、由智在东庑，明善、嗣音、通理、端身、隆仁、誉髦在西庑，外职事位四，祭器、乐器库各一，印书库一。】有先贤堂。【庆历、皇祐间，陈先生襄、郑先生穆、刘先生彝，皆已登仕籍，乡人尊师之，与周先生希孟、陈先生烈同号五先生。绍圣初，贤良陈旸始与提举陈敦夫请置祠于学，（底本作“陈旸”，库本、崇抄皆误作“陈赐”。陈旸，侯官人，绍圣元年（1094年）应“贤良方正极言直谏”科中第。以后各卷底本亦多有误为陈赐者，皆径正之，不再出校。）郡守温公益从之，遂立五先生祠。政和中，黄尚书裳复以闽清勘校陈公祥道解经以悟学者；宣和中，余太宰深复以侯官刘公康夫教授诸生为多；（底本作“余太宰□”，缺一字，据库本、崇抄补。）其后又以福清郑公侠节义著闻；并图像于学。先是，唐观察使常衮配享学宫；（底本作“常衮□□”，缺二字，据库本、崇抄补。）政和中，柯旸为漕，自试院迁其父龙图述生祠于学。（底本作“龙图□□祠”，缺二字，据崇抄补。）遂并称为十先生。又其后，王端明祖道亦以有功于学，祀焉。绍兴九年，（底本作“绍圣九年”，据崇抄改。）张丞相浚言：“常公首振儒风，不可与后来者并列。乃位常公于中，益以欧阳詹，与诸公列左右。乾道中，有言陆公祐亦乡先生宜祠者。于是为十三人。 
　　襄，字述古，侯官古灵人，气古行高，与郑先生穆、周先生希孟、陈先生烈为友。时学者方溺于雕篆之文，所谓知天尽命之说皆指以为迂，（底本作“知天尽命”，崇抄作“知天尽性”。）而莫之讲。四人者，独以斯道鸣，闻者笑之，不为变，守之益坚，躬行于其家，而达于州闾。皇祐初，知河阳县。富郑公弼移镇河阳，厚遇之，会入相，以文学政事荐，召试秘阁校理，判尚书祠部。权贵人奏乞寺观名额且度僧、道士。（底本作“且度僧道上先生执著令奏言”，据库本、崇抄改。）先生执著令奏言：“近年以来，自宫阙宦官以及要近，一例陈乞。盖秉政大臣不为陛下爱惜典刑，臣不敢奉行。”寻，知常州。熙宁初，召修《起居注》、知谏院、管勾国子监。荐常秩、陈烈、管师常、程颐经明行修，宜召为太学官。迁知杂、侍御史。论青苗可罢。召试知制诰。先生言：“论事未能开悟圣意，不敢就。”请外补。上批其疏曰：“朕慕卿经术、行己，深惜远去。”遂复修《注》。寻知制诰，兼直学士院。适河决河北，有诏先生视草。以“水不润下”为言，中书改之。乞知陈州。召还，知通进银台司，除枢密直学士，判太常寺，兼侍读。卒年六十四。有文集三十卷。绍兴初，上得先生所荐司马光以下三十三人《奏草》，手诏褒嘉焉。（底本作“下诏”，库本作“降诏”，据崇抄改“手诏”。） 
　　穆，字闳中。笃学修饬。历国子监直讲、太常博士。熙宁中，为岐王侍讲。陈先生襄为台杂，疏言：“府僚不可不谨择人。”神宗曰：“如郑穆德行，乃宜左右王也。”出知越州。元祐初，入为国子祭酒。时扬王、荆王请为侍讲，除直集贤院，扬王翊善。（底本作“扬王□善”，库本作“赞善”，崇抄作“扬王翊善”。查《宋史·郑穆传》，所任扬王、徐王官属皆作“翊善”，据改。）太学诸生复上书乞为师范，除祭酒，未允。请解职，许之。五年，除宝文阁待制复为祭酒。逾年，乞骸骨。提举杭州洞霄宫。给事中范祖禹上疏：（底本作“□□中范祖禹”，缺二字，据库本、崇抄补。）“穆年虽过七十，祭酒为国子师，非藉其筋力，愿留之，以示朝廷贵老尊贤之美。”（底本作“贵老贪贤”，崇抄同，检《宋史》本传改作“贵老尊贤”。）太学诸生请留者亦数百人。皆不报。公卿大夫、太学之士设祖道供张于东门外，（底本“供张”下缺一字，据崇抄补。）辞决而去。卒年七十五。 
　　希孟，字公辟。通《五经》，尤邃于《易》。取孟子辟扬、墨之义以为名而字焉。初与郑先生穆为同志友。后得陈先生襄、陈先生烈相与讲贯，力主斯道。既而，刘先生彝以问学显名，复与定交。学者师慕之。知州刘公夔、曹公颖叔、蔡公襄皆亲至学舍，质问经义。既而，部使者相继论荐。诏赐粟帛，授将仕郎，试国子监四门助教，充本州学教授。先生三表力辞。不许。寻以病终，年四十二。门人曾伉、陆宣、朱敏中、许将、曾默、范镗、陆术、王晦、林璋等七百人，相与塑像立祠堂于保福寺。（底本作“□福寺”，缺一字，库本作“崇福寺”，暂据崇抄改。）元符中，太守率寮属致奠焉。有《诗义》十卷，《易义》十卷，《春秋义》三十卷，《杂文》二卷。 
　　烈，字季慈。甫年十四，继失怙恃，水浆不入口五日。自壮迨老，恪奉如事生。（底本作“□奉如事生”，缺一字，崇抄作“享奉如事生”，据库本补。）特立独行，非礼不言不践，虽御童仆，如对大宾。庆历中，蔡公襄为守，下车之始，以书问闽俗利病。先生条利害二十篇献之。尝谒襄，留《建溪滩》诗以讽之。襄为霁威严。先生通三代之礼，凡婚冠丧祭悉遵行之。虽博学如陈先生襄、刘先生彝，皆问礼焉。皇祐五年，周先生希孟及乡老柯怀祚等举先生文行。太守以闻，诏：授将仕郎、试秘书省校书郎、本州教授。三表辞，不许。复授守安州司户参军，充国子监直讲，又辞。元祐元年，授宣德郎，致仕。其后，监司复荐。落致仕，为州学教授，改京秩。凡六考，不愿磨勘，不受廪禄，敝衣粝食，裕如也。卒年七十六。有《孝报经》数卷授其子丞。 
　　彝，字执中。少师事安定胡先生。初为朐山县令，恤孤寡，平赋敛，作陂池，教种艺，振游惰。或类其事为一书，曰《治范》。熙宁三年召对，言：“圣人之道有体有用。自文取士，（底本作“自文取□”，缺一字，崇抄作“自取文□”，暂据库本作“自文取士”。疑“自”字下脱“以”字。）不以体用，而尚声律浮华，则风俗偷薄。”上悦，除都水监。（底本作“□都水监”，缺一字，库本作“授都水监”，崇抄作“迁都水监”。按《宋史》本传，为“除都水丞”，至元祐初“复以都水丞召”，“都水监”疑误，今只据补“除”字。）除两浙运判，移知处州。（底本作“移知处州”，库本作“虔州”，崇抄作“庆州”。按《宋史》本传，当是“处州”。）岁饥，民多不举子。俗尚巫，狱讼尤多。彝为《三劝》以谕之。在任四年，奏课连最，加直史馆，知桂林。以元祐六年卒，年七十。先生著书，以皇极为本述七经中义。有文集三百二十卷。 
　　侠，字介夫。尝从王安石学。举进士，调光州司法，秩满，至京师。会安石秉政，为具言青苗、免役、用兵之害。不答。复数以书论之，亦不报。久之，监在京安上门。时初行免役及收市利钱，会大旱，河东、北、陕西流民入京师。先生为画图、为书，勾马递以闻，曰：“如行臣之言，十日不雨，乞斩臣，以正欺罔之罪。”又自劾“擅发马递”。上览疏叹息，终夕不寐。翌日，诏：韩维等体量发常平仓，放商税务及诸门税钱三十文以下、市利钱二十文以下，青苗、免役、方田、保甲并罢，凡此类十八事。民间欢呼相庆。遂下诏责躬、求言。越七日，大雨。上出图示宰执，（底本作“赐宰执”，据崇抄改。）且责之。安石遂力求去，荐吕惠卿执政。先生上书言：“安石本为惠卿所误，今复相拔援，以遂前非，不为宗社计。”又疏切谏用兵，它语讥大臣甚众，并诋台谏如刍灵、木偶。惠卿怒，以为谤讪，编置汀州，移英州。先生徒步赴贬所。居十年。陈先生襄在经筵，荐司马光而下，最后言先生忠直。哲宗登极，放还。用苏轼、孙觉等荐，除泉州教授。秩满，诸生借留，州奏，得再任。元符元年，再贬英州。徽宗登极，遇赦东归，复为泉州教授。崇宁初，又勒停。寻复将仕郎。卒年七十八。建炎间，诏录熙宁、元祐忠谠子孙。中书舍人林遹以闻。绍兴初，赠朝奉郎，授孙嘉正官。嘉正，终朝散郎、知建昌军。 
　　祥道，字用之。博学，尤精于《礼》，尝著《礼书》，王安石以闻。诏尚书给笔札以进，除国子监直讲，迁馆阁校勘，兼太常博士。卒年五十二。有《论语解》行于世。 
　　康夫，字公南。从周先生希孟学。知州张公伯玉、元公绛、程公师孟皆慕重之。熙宁中，五路置学官。有请以康夫主番禺学。进《志述》二十七篇。其文皆羽翼诗书，根柢仁义。元祐三年，以六举该恩，（崇抄作“皆恩”。）先唱名二日卒，年五十三。郑先生侠表其墓。 
　　祐，字亦颜。刻意学问。为莆田簿，荆湖广南路宣抚司准备差遣，福建茶事司干办公事。所至有惠爱，察识冤枉，于茶法讲究，尤不苟。每谓：“榷，无良法。能以仁恕存心，宽其禁网，使公家不失大利之源，足矣。”与使者论辩不屈。泉南当海舶运输之冲，（底本无“当”字，库本、崇抄皆有，据补。）使者欲复市易。（底本作“使者与复交易”，据库本、崇抄改。）公曰：“此渔夺之术。”言之切至，乃出。（崇抄作“乃止”。）尽心职事，不求荣进。或劝以治生，笑不答。读《论语》、《尚书》、《中庸》、《大学》，反复玩味，究其旨归。居母忧，终丧不忍去坟墓。不随俗之好尚，亦不顾人之是非，率以《礼经》从事。既老，里居。士大夫状其质德，乞添差教授本州。时叶公梦得以闻。从之。命下而卒。】 
　　绍兴十年，张丞相浚增养士为二百四十人。【绍兴九年十月，张丞相浚奏：“据州学学正陈备中等三百三十八人状：‘窃见本州科场，赴试至七千余人。补试终场二千五百五十五人。今系籍学生五百余人。本养士止二百人额，每人食钱止一十九文，余皆供给不到。’乞别给田五十七顷，（崇抄、库本作“五七顷”。）仍以五百人为额。”不报。明年，奏以宁德芹溪院籍没田入学。许之。遂增养二百四十人。教授张洙为《记》。】乾道改元，王参政之望定三百人为额。【教授冯摅为《增田广士额记》。】淳熙四年，陈丞相俊卿始创射圃，南北三十步，东西五十步有奇。仍创亭以序宾。【（底本作“乃创亭”，据库本、崇抄改。）】今岁春秋补、终场，各五千余人，取五百人，养士三百人。 

○祠庙 
　　 
　　武烈英护镇闽王庙【（底本作“隆闽王”，据崇抄改。）】　钓龙台山之西。昔，汉遣使封王为闽粤王，授册命于此。其后即此立庙。武帝既诛郢，【（底本作“□帝”，据《史记》补。）】封繇君丑奉王祭祀，居股继之，及杀余善以降，祀遂废，至唐大中十年建祠。后唐长兴元年，【（底本自“及杀”以下脱一整行文字，据库本、崇抄补“余善……后唐长”。）】闽忠懿王复追封为闽粤王。皇朝因之，号显圣武勇王。【见庆历《记》。】庙有左右二王，相传王二将也，不显姓氏，英灵间发，惠佑一方，土人世祀之。熙宁中，闽出戍熙河，二王现云端，大战获捷。政和间，复戍桂府，征蛮之际，二王复现，降大雹、飞黄蜂以退蛮兵。宣和二年，浙寇窃发，连陷数郡，将及境。俞提刑向自建安领兵南下，黄蜂数万随舟蔽江，居民咸谓神兵之助，境内贴然。乃五月，大新祠宇。建楹之日，有青红二小蛇蜿蜒香几间累日。暨上梁，俄又见其两端，举首北向，移时即隐。六月以仪曹陈琎奉二王像入庙，二蛇又现。七月，庙成。俞公向临奠前夕，梦有神人，青色，谢以迁祠者。祀事毕，青蛇忽现左王前，神色如所梦，瞻叹久之，祷右王曰：“愿赐降临。”寻亦现。邦人信敬益笃。州以其实闻于朝，十一月，敕赐庙号武济。【并见俞提刑向《庙记》。】六年，进封闽粤王为镇闽王；二王，左封灵应侯，右封显应侯。建炎四年，王加封武烈，灵应侯加广惠，显应侯加嘉泽。【（底本自“右封显应侯”下脱一整行文字，据库本、崇抄补“建炎四年……显应侯”。）】绍兴三十一年，膠西之役，舟师祷战获捷。王加封英护，夫人封赞灵，左侯加协威，右侯加翊忠。【州诸庙，惟此庙夫人坐东、王坐西。以庙尚循汉制，汉尚右故也。】 
　　明德赞福王庙　西湖之旁。【后隔城墙，城外为湖。】昔闽粤王郢开州西大路，畚土成丘。后人即其地立庙，郢塚在闽县东田中。血食不衰。自唐大历以前，闽城通得祀者四：南台、善溪、城隍与此而已。【见检校太傅陈郯《乌石庙记》。】累封至本朝，为“明德赞福”。【见庆历《记》。】 
　　善溪　冲济广应灵显孚祐王庙祐　鼓山之北，大乘之南山峡间有二潭：下潭广六丈，深不可计。距上潭五里。昔闽粤王郢第三子有勇力，射中大鳝于此潭，其长三丈。土人因为立庙，号白马三郎。唐贞元十年，观察使王翃旱祷得雨，【（底本作“王栩”，库本、崇抄皆同，底本于“郡守”条中又有作“王雄”者。皆据《唐书》本传改“王翃”。）】崇饰庙貌。自后，太守躬祷辄应。【唐大和元年，（底本作“唐太和元年”，他本同。按《唐书·文宗纪》之年号当是“大和”，据改。）观察使王仲方祈祷回，届圣泉寺，雨已至，遂题诗曰：“入门池色净，登阁雨声来。”团练副使李贻孙和云：“旌旆忧民至，风云逐马来。”团练判官李敬彝和云：“雨随青嶂合，云拂画旗来。”内供奉彭城侍御和云：“云阴随雨度，桂馥逐风来。”今诗牌在圣泉。】唐咸通六年，观察使李瓒奏封龙骧侯。梁贞明中，闽忠懿王奏封弘润王。本朝建隆二年，知闽县江文秉葺庙，有《记》。庆历六年六月，旱。蔡公襄斋戒，自为文祷，读彻大雨。乃命知县贾太冲新其祠，文学范宗韩作《记》。熙宁八年，敕封冲济广应王。绍兴十一年，以张丞相浚奏，增封灵显，仍赐庙额曰永宁。十七年秋大雨，中夜水暴出，声闻数十里。诘朝，有石高广可二丈，峙庙后如堵，水左右注，庭除无恙，人异之。绍定五年，李大卿骏以“灵应如响”奏，增封孚祐。淳祐八年，【（绍定及淳祐年间以下内容均《三山志》成书后数十年之事，非梁氏原志所有，当为后人所增。）】陈侍郎垲为乡帅。以田畴缺雨，率知闽县师舆致祷有验。因阅庙前华表，扁曰‘鳝溪’，询其故，则土俗疑传以鳝为灵，不知王亲杀鳝以为灵也，其可以鳝名溪乎？遂判云：“善溪龙潭，以神能体天而福善，利泽可苏焦槁，故以‘善’得名。方言误以为鳅鳝之‘鳝’。鳝，微物也，岂能化为龙？近乎诬神矣。”帖县：“宜与改正”。闽令承命，易扁以“善溪”名，锓梓祠下云：“仁者乐山，知者乐水。山水之性，是岂专乎仁知哉？亦惟人之所乐然耳。故《易》曰：‘仁者见之谓之仁，知者见之谓之知。’闽之东，旧有鳝溪，分三潭，神实居之，雨、旸，祷必应。今帅守侍郎可斋陈公以旱亲谒于上潭之石坛，精忱洞彻，疑其称谓之讹，遂舍‘鱼’而取诸‘善’。善，嘉号也；心，善渊也。字，心画也，兹非善者见之谓之善乎？退而考诸庙牒。则鳝之为说，前守尚书郎王公陶尝辨析之，谓其类野老言，不足据。可斋之名斯溪也，一洗痼陋，善与人同，千古在后，德厚流光。越王之宅斯土也，一灵如在，福善好直，百世在前，有德必祀。柳子省愚溪之对。昌黎寝恶溪之文。吉水、廉泉、慈湖、直渎，盖将齐声并价而不得颛美矣。岂惟人乐斯称；吾意神亦歆是名矣。昔唐人守古栝有善政，改恶溪名好溪，后世美谈。今溪以善名，事有类是。用敢并书。眉山师舆立，郡人马载书梓，刘自书扁。” 
　　忠懿王庙　庆成寺之东。王讳审知，字详卿，姓王氏，本琅琊人。高祖晔，唐贞元中，为光州定城令，遂世为固始人。黄巢之乱，王与兄潮从王绪入闽。景福初，攻福州兵马使范晖杀之。诏授潮廉帅。乾宁三年，拜威武军节度、观察、处置等使。明年，潮卒，王代立。天复初，敕列十二戟于私门。天祐元年，封琅琊王。三年闰十二月，敕立王《德政碑铭》。【礼部侍郎于兢之文也，碑今立庙中。】梁开平二年，加封琅琊王。寻进封闽王。后唐同光三年薨，年六十四。册赠尚书令，谥忠懿王。奉身俭约，至蹑敝屦。聚书建学，以养闽士之秀者。属诸邦僭窃，独遣使出海道奉朝贡，民不见兵革殆三十年。晋开运三年，地入吴越。钱氏始命即王旧第立庙。【（底本作“即正旧第立庙”，据崇抄改。）】开宝七年，刺史钱昱复缮新之，塑故都押衙建州刺史孟威等二十六人配飨。【自为《记》。】政和元年，罗殿撰畸命雪峰、太平主僧重修。【畸自为《记》云：“过忠懿王祠，叹其陋甚。窃自惟曰：浮屠氏好谈因果以动世，而忠懿喜营塔庙，其功德在佛之徒为多。若使反其所施，以治其庙像，是使浮屠氏之说益信也。闻雪峰、太平主僧足以任事，乃谕之。未阅月而成。”】绍兴二年，州官吏以庙摧圮宜致严饬，请于郡。张参政守乃出公帑，令知闽县李公彦董其役。暨讫功，率官吏祗谒祠下。【四年，何大圭《记》。】自唐以来碑记铭，今存。 
　　东岳行宫　伪闽所建东华宫之太山庙也。【见淳化四年，节度掌书记、承直郎、试大理评事兼监察御史裴询所作《福州东华宫太山庙记》，首云：“四时代谢，东方立生杀之权；五岳辨方，太山掌生死之籍。”盖本宫中之庙也。】钱氏时，庙祀始盛。【《记》云：“王氏既灭，斯师治民。（各本皆作“斯师治民”，疑有讹字。）斯庙也，玉宇恢廓，金殿峥嵘。乞福人多，纸钱飞雪；祭神客众，竹叶成池。阴司之部从克全，地府之曹寮毕备。”】大中祥符中，既以东华宫为天庆观，庙乃独为东岳行宫。自是祈献愈多，屋宇浸广。 
　　城隍庙　府治之东。古有之。【元祐戊辰，长乐人林通作本县《图经》，内“县东北城隍庙”曰：“庙之神，西汉御史大夫周苛也。守荥阳，为项羽所烹。高祖休兵，思苛忠烈，乃令天下州县附城而立之庙，以时祀之。”】晋太康迁城，即建今所。绍兴二十七年，沈待制调增创厅宇。寻置兴福庵其东。淳熙五年，前作更衣亭、肃仪亭。今十二邑皆旧附县治置。（末句，崇抄无“县”字。） 
　　五通庙　通津门之外河南岸。《旧记》亦名龙官庙。相传王氏入闽。州邑闾井许民咸得立祠。斯庙之址，昔怀远驿之地也，景德中，叶扆、陈熙等所建。康定元年，陈绍济、僧怀轸与其徒复创屋七间，有进士方■〈日高〉为《记》。【记云：“占笔峰之上游，宅石渠之左界，（底本作“古笔峰之上游宅□渠之左界”，崇抄作“占笔峰”、“宅清渠”，据库本补。）厥地广袤，周回十寻。”】时，所至庙祀，郡大姓咸世事之，今不衰。 
　　惠安明应王庙　乌石山之西。王，姓陈氏，旧隐是山，【庙碑云：“心游典坟，性爱山水，游憩乎宿猿之洞，窥临乎落景之平。”注：“山下旧有古迹，结石垂藤，号宿猿洞。山号朝阳顶、落景平。”】没而显灵。唐元和后始立庙，凡水旱疾疫必祷焉。大中时，罗中丞祈雨霰，立应。咸通间，李大夫运饷湖湘亦获阴祐。至闽王忠懿，乃表其事，曰宁远将军，封武宁侯，增至显应王。后唐长兴三年，改服远昌运王。后五年，改振义保成王。又十年，改贞闽安吉王。后归吴越，封宣威感应王。先是石人娘旧庙于城西，忠懿王移以配享，【（底本前作“元是”，后作“务以配享”，崇抄同，据库本改。）】别创闺阁。永隆庚子，骁卫长史彭城文遇，又于堂东北隅为寝室。属检校太傅陈郯撰碑铭，犹存。皇朝熙宁八年，改封今号。 
　　刚显庙　乌石山之巅。公姓周氏，讳朴，本吴人，唐末隐居于此，与僧灵观、薛长官逢友善，【（底本作“薛长吉逢”，据崇抄改。）】双峰寺法主大沩寺懒安更为禅悦之交。黄巢之乱，求公，得之。曰：“能从我乎？”曰：“我尚不仕天子，安能从贼。”遂遇害。后人即其山立三贤祠。【观、逢与公为三。双峰寺亦有三贤堂，法主、李中丞瓒及公也。】绍兴初，张丞相浚谪福州，将游双峰，夜梦一僧与一金紫人及白袍士来谒。翌日，登山堂，见三公容貌如梦中，异之。及为帅，游乌石，至公祠，叹公死节三百年，未有扁额，何以激厉当世，【（底本作“可以激厉”，据库本、崇抄改。）】乃奏之。诏赐号刚显。郡人郑昂记而序之曰：“东汉之衰，陈蕃、李固、孔融之徒相与标榜，以节义名世。故虽以曹公之阴贼，终身睥睨汉室不敢取。唐末，名节扫地，君子在野，小人在位。朱温以斗筲、穿窬之才，谈笑而攘神器，士大夫亦欣然与之，莫敢正议。使公得志，其肯以国与人乎？乃为诗以贻来者，俾歌以祀公。诗曰：‘公昔隐居乌石岗，老观禅师同道场。法主懒安共倘佯，李、薛咨参互击扬。【（崇抄作“系扬”。）】摆脱利欲心清凉，是以能全此至刚。黄巢兵乱来福唐，公力抗之不肯降。欣然引颈齿剑芒，白乳上涌如雪霜。老贼自谓暴无伤，才杀半人于南方。【巢斩公，白乳高一尺五寸。时懒安闻巢至，坐蜕去，已入塔。以剑斫塔，白乳高三尺。巢与人言：“自入闽，才杀一人半而已。”】公无爵位在周行，史臣不书名不彰。后三百年丞相张，夜梦三贤与迎将。翌日游山登公堂，宛如梦中貌昂藏。再来为州剡奏章，赐名刚显烈有光。葺祠为庙饰栋梁，【（底本作“葺嗣”，据库本、崇抄改。）】普与州人奉肴觞。于荐荔丹与蕉黄，岁时来享以为常。我作铭诗刻其旁，千万亿载死不亡。’” 
　　北庙　遗爱门之外，去州十里。王姓刘氏，讳行全。唐末，事其妻兄王绪为将。绪为秦宗权所逼，拔其军南徙，以王为兵锋。至漳州，绪忌而杀之。忠懿有国，悼其死非罪，为立庙州北。【时乌石庙号南山庙，故指此为北庙。】乾宁四年，奏封武宁侯。梁初累封昭感王。凡出师捍敌，阴助显著。贞明五年，备以闻于朝，追封崇顺王。栋宇宏丽，有果园、稻田，岁殖其利，祀事以给。时移事变，庙宇圮坏。皇朝政和二年，知怀安县吴与始召祠旁寺僧谕之。乃筑高寝其后，设重扉于前，周垣修庑，爨濯皆具。旧有从祀三人，亡其名氏，始迁于外，示有别也。既成，与自为之《记》。时帅张殿撰劢为书其额。 
　　石头庙　严胜门之东北。《旧记》：“无诸王时，民转漕往浮仓，于此祈福。因有磐石，故名之。”今东湖地形是。【浮仓，近莲华山下，闽粤转漕以备东瓯之地。或者遂以为旧尝建府治于此，非也。】 
　　昭利庙　东渎，越王山之麓。故唐福建观察使陈岩之长子。乾符中，黄巢陷闽。公观唐衰微，愤己力弱，莫能兴复。慨然为人曰：“吾生不鼎食以济朝廷之急，死当庙食以慰生人之望。”暨没，果获祀连江演屿。本朝宣和二年始降于州，民遂置祠今所。五年，路允迪使三韩，涉海遇风，祷而获济。归以闻。诏赐庙额“昭利”。建炎初，建寇犯西，吏民奔走，乞救于神。俄顷，雨雹交下，盛夏如冬时，平地水尺，贼惶怖而遁，道连江，欲掠之，见士马云布，而去。四年，封褒应王，子侄九人皆赐列侯。知西外宗正嗣濮王仲■〈宀上一下〉为《记》。 
　　锺山肃安王庙　子城西。梁普通二年，袁士俊舍宅为钟山寺。王其寺之土地也。后唐长兴三年，闽惠宗始崇建庙宇。龙启初，封感化将军，永隆二年改玄应将军。明年进封洪音侯，塑立夫人像。晋开运三年，江南兵至攻城。王有神助李仁达，升拜武灵王，夫人封号昭德。汉天福十二年，改肃安王。建堂三间，亭一间。周广顺二年，林嗣宗为《记》。皇朝以来，寺遭爇者再，火及庙辄灭。元丰五年，里人复修之。 
　　龙迹山　广施庙　怀安县兴城里。唐林谞《记》：“广德中，一日，清昼云雷腾震，有飞龙自地出，骤雨，石上遗迹可数寸。岁为大丰。遂名其地为龙迹山。”太平兴国之后，遇水旱，有恳辄应。民立庙祠之，竹椽茅屋，盖草创也。嘉祐四年春，不雨。知县樊纪初祷祠下还，未五里，甘泽倾澍。于是，撤屋为堂，易茅以瓦，修廊崇宇，庙貌俨肃。绍圣元年，知县洪子著祷之，复然，而所润不过邑境。洪以白，帅王祖道谒之，即日大雨。乃创亭其右为驻节之地。三年，复旱，又以白，帅叶伸请与签判偕行。是日，于炎烈之中倏然变为滂沱者继日。大观三年，知县吴与以祠迫通衢，属有祷，亟得，乃命僧营葺，【（崇抄作“命增营葺”。）】基山为殿。即亭之背，列斋室、设庖厨。前临大溪，又建亭其上，曰沛然。自为文记之。【又有西湖陈文伯为《记》。】政和五年，以转运司奏，赐额广施。 
　　武胜王庙　今南台教场之北。【见“治平图”、“熙宁图”。《旧记》：“南台馆后。”（底本作“南台节后”，库本同，崇抄作“南台馆后”，与下文合，据改。）知此旧别有馆也。今犹呼“馆前庙”。】旧传，陈九郎神。伪闽通文二年，封宁应侯。永隆五年，改昭义侯。寻升武胜王。熙宁中，丁少卿竦重建。【见曾师建“记”。】宣和二年，既大新武济庙钓龙台西，复迁左右二侯像于武胜王庙，以便民祠祭。七年，俞提刑向乃新庙宇。靖康初，江待制常立额为武胜王左右二侯庙。 
　　灵泽庙　通仙门外。庙旧号五龙顺化王，塑位五方，配以方色。相传，伪闽王氏所建。本朝因之，载在祀典。皇祐中久旱，邑人祭于庙，云雾昼暝，暴雨大霪。即殿中视之，北位黑龙，鳞甲犹带池萍，如乍出水，灵迹显异。绍圣四年，温公益命知县叶默，因其旧增葺之。重堂夹庑，轮奂一新；元符改元，庙告成，有神光发于殿屋；是冬大旱，麦苗将枯，井泉几涸，率僚属祷祠下，读祝未毕，阴云四合，飞洒随至，命侯官尉王寿刻石书之。【大观三年敕应天下有五龙会应庙处，合依已封王爵称呼：青龙神封广仁王，赤龙神封嘉应王，黄龙神封孚惠王，白龙神封义济王，黑龙神封灵泽王。】乾道二年夏不雨。王公之望一祷而应，岁则大稔。邦人曰：“庙未有额，无以彰神之灵。”乃为请于朝。诏赐号灵泽。知闽县丁长卿为《记》。庙旁有田及莲塘二十余亩，州许蠲租，以僧掌之。【淳熙十四年，安抚贾逵奏以旧制改作会应庙，事见后。（底本作“安抚贾□旧制改作会应庙事□”，库本作“安抚贾选奏以旧制改作会应庙事见后”，崇抄作“安抚贾选因旧制改作会应庙”。查本志，淳熙十四年当是“贾逵”，因据改。注末则据库本补。）】 
　　九仙安境侯庙　光孝观之北。伪闽永隆元年，封光威振远将军。【是年十一月牒：“九仙龟七郎可封上件。”或云本龟灵也。原有青白石二片，盛贮木座，现在。】会同十年，【年号史缺。（“年号史缺”，不确。会同年号实有之，乃辽太宗耶律德光所用。十年（947年）即闽王曦之永隆元年，并非史缺，辽亦为五代诸国之一。闽王延羲夺位之时，或曾勾通辽国，用其正朔乎？）】封安境侯。【制词云：“闽府苦于多难，近致承平。得非神福其善，而善者兴；祸其淫，而淫者败。九仙山光威振远将军，夙严祠宇，久尊是邦。幽赞伊人，炳然慕义。是致封疆大肃，黍稷长馨。苟虚褒美之恩，曷报感通之惠。”】《告牒》今存。【时庙祝皆命官。先是，龙启二年敕：太祝院祝生陈兴可银青光禄大夫、检校太子宾客兼监察御史、上柱国。制词云：“敕祝生陈仁遇等，每修祝典，常睹正辞，告天地以诚虔，致神祗之响应。宜行奖擢，岂吝官荣。可依前件。”至永隆元年牒：“兼殿中侍御史，余如故。”三年牒：“兼侍御史，余如故。”《告牒》今并存，可以见当时之政矣。】 
　　效节护君侯庙　南涧寺。开运二年，卓岩明所封《告》今存。【制词云：“奉宣旨当国。（底本作“奉宣昔国”，库本作“奉宣昔当国”，据崇抄改。）山名乌石，地布黄金。乃西乾释子之居，曰南涧天王之寺。（底本作“南涧去三之寺”，库本作“南涧去山之寺”，据崇抄改。）寺有龙神善护，神于像代最灵。从他社鼠稷蜂，应难托附；任尔心猿意马，终被区分。但于隐憾之时，往还斯境。受五通之加备，致万姓之推援。亦尝许与封崇，报于昭感；今则因追旧诺，爰沛新恩。（底本作“爰□新恩”，缺一字，据崇抄补。）俾阴德之为侯，处名蓝而作圣。所宜初、中、后夜，冥扶三宝以勤拳；过、现、未来，无怠双林之付嘱。前件，天王寺土地，可封效节护君侯。开运二年，五月日。”】 
　　利泽庙　瓯冶池之南。【（底本作“瓯冶之南”，据崇抄补。）】绍兴四年，有龙昼现于池，郡为立祠。乾道二年，王参政之望以祷雨获应，为请于朝，赐是额。 
　　威胜侯庙　【馆前。“治平图”、“熙宁图”有南殿庙。（底本作“南殿庑”，据崇抄改。）】 
　　河伯保胜侯庙　【汤巷。】 
　　资利成宝灵应侯庙　【钱作前。伪闽铸钱监所。】 
　　姑娘庙　【西湖。见治平、熙宁图。】 
　　应圣侯庙　【河口。】 
　　惠民侯庙　【河口。】 
　　镇宁侯庙　【怡山门内。】 
　　镇武侯庙　【浦尾。】 
　　保安王庙　【河东。】 
　　竹林通应庙　【仁庆坊。丁戊山之麓，竹林之墟。神兴于此，立祠。】 
　　广瞻侯庙　【闽县前。】 
　　会应庙　通仙门外。旧号灵泽。淳熙十四年，安抚贾逵祈求屡有感应，乃新庙宇。【教授许衍为《记》。】是岁九月，奏改今额。【淳熙十四年十二月二日礼部状，“准都省批下福建安抚使贾逵《状》，照得：福州去岁自入冬以来，亢旱日久，麦不入种。遍走群祀，寂无感应。按之图籍，本州通仙门外旧有五龙庙，塑位五方，配以方色，灵迹显异，遂具辞致祷，一念方启，雨势顿作；奠祭未彻，大雨随至；连夕滂滂，四郊沾足。又于十二月二十八日并今年正月二十日，以大小麦垂熟，阴雨不解，遣官致祭，皆一祷而晴，二麦悉获收刈。逵缘是时拘于近制，不敢陈乞恩典，止给钱委官新其庙貌。自是，节次祈祷，无不响答。又今年六月初三日，本州以早禾已熟，晚田缺水，亦一祷而雨至。六月二十日，逵赍捧御香，躬诣祈雨，感应稍迟。逵详思其由，再以图籍考之。见得大观三年，礼部符备坐敕命：天下应有五龙会应庙处，自合依已封王爵称呼：青龙神封广仁王，赤龙神封嘉应王，黄龙神封孚惠王，白龙神封义济王，黑龙神封灵泽王。今福州五龙庙亦是五方龙神，其庙貌封爵自合遵用大观三年指挥。而今来庙额，乃因乾道二年守臣祷雨有应，失于检点，遂请于朝以灵泽名额。而邦人又止以伪世旧号呼为五龙顺化王。度神之意，恐或在是。乃于二十六日具此意默祷，且约如获感通，当为奏请，乞正大观庙号封爵。是夕大雨，倾注累日，高下之田悉赖以济。兼福州诸县，所在多是高仰山田，水泽易涸，逾旬不雨，即以旱告。前月二十九日，逵又因缺雨，遣官祈祷，方书祝文，雨势大至，日夜不止。今月初二日，告谢甫毕，即渐开霁，次日晴明。越十日又雨，两日而止。非独晚禾赖以成熟，而一岁再插之田，皆有剩水，悉得秀茂，丰登可望。委是有功于民，一邦之人倚以为命。欲望特赐敷奏，照大观三年指挥，正其庙号、封爵，给降《诰命》并旧额、敕、牒，以彰灵异，以慰邦人之愿。伏候指挥后，批送部勘当。由尚书省、本部，寻行下太常寺检照到《国朝会要》：‘东京会应庙、春明坊五龙祠，元祐四年七月赐额。先是，熙宁十年八月，信州言：州有五龙庙，祷雨有应，赐庙额曰会应。自是，五龙庙皆以此为名额。大观二年十月，诏天下五龙神皆封王爵，青龙神封广仁王，赤龙神封嘉应王，黄龙神封孚惠王，白龙神封义济王，黑龙神封灵泽王。’本寺今勘当，欲乞将福州五龙庙从《国朝会要》；大观二年已封王爵、庙额，一体称呼。本部勘会：‘今来本官奏，照得：福州去岁入冬以来，亢旱日久，麦不入种，遂具致祷。一念方启，雨势顿作，奠祭未彻，大雨随至，又今年六月内，晚田缺水，一祷而雨。及今年七月内，又缺雨，遣官祷祈，雨势大至。委是有功于民。欲望特降眷旨，照大观三年指挥，正其庙号、封爵，给赐诰命，并旧额、敕、牒。本部照得：今来本官奏到前项事理，应得《国朝会要》，合行一体称呼。其本官奏陈，乞给降诰命、敕、牒，于本部虽无似此条法指挥，今来本官奏：福州诸县高仰山田，悉得雨秀茂，丰登可望，委是有功于民，一邦之人倚以为命。本部今勘当，欲乞朝廷特降旨挥：从大观二年已封王爵、庙额，指挥给降敕札，下本州照会施行申闻事。”十一月三十日，奉圣旨：“依礼部勘当到事理施行”。】 

《三山志》卷第八终 

●卷第九　公廨类三 

　　诸县官厅 
　　诸县社坛 
　　诸县庙学 
　　诸县仓库 
　　诸县镇务 
　　诸县祠庙 

○诸县官厅 
　　 
　　国初，诸县惟有令、尉，间置主簿，后始置丞。县视民最亲近，去郡远者至六、七舍。民望得贤县官吏，束手请命，即百里蒙福。临莅听决，可不先治其所哉？自县立官，设厅事，室宇随备。岁久更葺，或易地迁创，往不可记已矣。见于文籍，不可略也。 
　　闽县厅　嘉祐七年重建。【后陈知县凿池开轩，名曰鱼乐。有曹伟、翁谷、陈渐留题长篇。熙宁四年，知县吕百能始立《题名记》。】仍创主簿廨县东隅。崇宁间，始置丞，即县东南故驻泊杭、越、苏营地为视事所。【时崇宁四年也。绍兴壬申，县丞林亮功始立《题名记》。】尉，旧治城东。【今漏泽园地。】绍圣元年，既造浮桥，乃移置南台，故城外巡检厅，盖今所也。【宣和甲辰，尉丘立之重建。】 
　　侯官　自唐贞元徙治郡城。天圣初，大创厅宇。令据西南，主簿居其东。崇宁中又分主簿之东以为丞治所。【县所梁题：“天圣元年正月二十八日建。”主簿及丞厅梁并是年闰九月二十八日建。】尉厅，旧出怡山门西，建寇焚烬，旋为教场，至今寓龙山寺。【今迎仙门外。（库本作“丰乐门外”。）】 
　　怀安　以石岊为县自咸平始。天禧改元，才二十一年，栋宇倾颓。令与簿、尉协力毕新之，更建敕书楼其南。【吴延年为《记》。】三年，新作大门，设漏鼓警昏旦。陈恺为《记》。政和二年，吴与为令，易置犴狱于县西。【旧在县东，以异天下郡邑之式，乃移于西。增创宴息之地为十六所。旧止熙春堂及东斋而已。至是，堂曰日休、曰难老、曰秋兴；（底本作“秋与”，据库本、崇抄改。）厅曰海棠；亭曰邃芳、曰种药、（库本作“钟乐”。）曰正己；阁曰归云、曰碧芦；轩曰洞隐、曰竹轩；楼曰清辉；斋曰西斋、曰清虚。】禁绝陶灶，通道南浦，作新亭仙迹山之巅。并见教谕张读《记》。旧，县门内左簿、右尉。熙宁中，尉方叔完迁廨于邑之东，簿始居右。崇宁中，置丞治于其左。建寇之难，咸爇无遗。【（底本原作“威爇”，旁勘改作“咸爇”，库本作“威爇”，崇抄作“灭爇”。）】其明年，令黄卓、簿唐允创复其旧。绍兴十七年，尉张夔乃能新之。惟丞至今寓灵光寺。 
　　连江　邑廨重建于治平四年。其西，主簿厅，熙宁辛亥再创；崇宁三年，增丞职，辍居之；而更置簿治于县西南。【今丞厅，熙宁四年十月建。时未有丞，知是簿旧厅也。今簿厅乃崇宁三年三月建。】尉厅，在县东南如故。改造之日，元祐六年八月也。 
　　长溪　四履旷远。县治广四十步，袤一百一十步，元丰改号所建，循旧址也。县故有丞，其廨，大门内之右，庆历六年所重创。虽元祐暂省，至崇宁复旧。簿，在东门之内。尉，在东门之外。簿治久废，寓资寿院西庑。尉治则庆历三年再葺也。元祐增置一尉，曰西尉。自始即以西门外西禅院为廨。【建炎二年六月，建寇叶侬攻福州。宁德、罗源县皆遭焚荡。时潘中为长溪宰，提兵策应，道遇贼战死，县治赖以全。蒙恩赠五官，得朝请大夫，与二子恩泽。】 
　　长乐　名县在郡名之先。【天宝始以州为长乐郡。】自上元移县今所，始建厅事，于西北隅为燕室。皇祐中，令吴中举创惜阴轩其西。熙宁五年，令萧竑即燕室东南作堂，曰求诲。【竑自为《记》曰：“古之君子莫不克己以求天下之善言，纳之以宽，思之以静，择之以正，然后行之以果焉。虽其所行有小大，所造有远近；而未尝用明以忽人之是，作气以拒人之忠也。孟子曰：‘子路，人告之以有过则喜。’孔门之能是，计非一人；而孟子独称子路然者，爱其刚勇过人，而自克以从善矣。（末句崇抄为“而能自克”，多一“能”字。）修身且然，况治人乎？夫治人者，心虽无愧，而事有未察；行虽无失，而人或见欺。不能师古训以广其智，资诸人以裨其不逮；则毫毛之差，有莫大之谬焉；（底本作“毫毛之恙”，据库本、崇抄改；底本句末有“焉”字，崇抄、库本所无。）又况自贤以求胜人者乎？以予之愚，于修身未能有得，而又辱一邑之寄，恐惧修省，安敢怠遑。凡退息是堂，庶几阅图籍以探圣贤之意，接寮友宾客之论，以益见闻。至于匹夫、匹妇辩讼之际，其言或中于理而可申，与夫悖于理而可戒。以退息之静，皆得以谨思而审求之，以为愚者之诲。”（底本作“愚者之□”，缺一字，据库本、崇抄补。）】元丰中，权令施闻于其北作望云轩。元祐二年，令袁正规又于厅堂东西创憩息之所。【厅之东尽心轩，西弦歌堂。求诲堂之东仰轩，西乐古堂，西北月台。】主簿，始置自曾孝杰。始初建厅事县西南隅，东为亭曰清心，西为阁曰待月。时，元丰七年也。尉，旧治县市。【今文行坊，尉厅故基也。旁有高隍庙，乃昔尉高氏尝事神，曰高将军；下车日，于廨宇之侧立庙，今犹存。】后迁县东南隅。【前有吟石，大中祥符中，尉陈伯孙所立。有闲亭，熙宁中，尉陈师韩所立。有揽翠轩，又元祐三年立。并见元祐《县志》。】元祐初，省主簿，尉复徙其廨，后再置，遂即东南为主簿厅。【今主簿厅县东南，尉厅西南。】 
　　福清　虽县号数易，厅治不改。熙宁三年，崔宋臣为令，始大新之，且迁主簿廨于县门内之东。【（底本作“□迁”，缺一字，据崇抄补。）旧在县右鹫峰路口。（底本作“县古”，据崇抄改。）】明年，置丞；又明年，令胡景道为创厅中门内之右。七年，重建尉厅中门外之左。 
　　古田　自唐归化，于环峰复嶂间得平陆，版垣墉三百步，立官廨。太平兴国，徙水口。端拱，复旧。【景德初，李堪为宰，县墙西甃义井一。（底本作“载井一”，据崇抄改。）】宣和二年，创便坐厅事之旁，曰静轩、曰舫斋、曰阳春亭、曰飞舄堂。乾道初，令杨汝南复创斋其东，曰不欺。【自为《记》云：“客曰：‘三不欺者，皆古之贤令尹。公欲兼而有之乎？’曰：‘予所谓者，不欺于心，求在我而已。’”】县，初有令、尉、簿。簿廨，县之侧，淳化中废，诏以尉兼焉，后复置。尉厅，本县东南，绍兴十年，移行衙右。元丰二年，增置西尉，建治教场间；绍兴八年，郭昭仲辟所舍之西为堂，曰隐吏；乾道六年，迁教场西门外，重架厅事居之。崇宁，置丞，于县西为廨。 
　　永福　旧令、尉二员止尉厅，县鼓门内之西。元丰二年，始置簿厅，即县东隅四十步创。崇宁置丞，又拓鼓门内之东为厅。建炎三年火，沿县以东丞、簿厅皆灾。陈炎为宰，趣调二役，仅措立县宇。【（底本作“二役”，崇抄作“工役”；底本作“指立”，库本、崇抄作“措立”，皆据改。）】绍兴改元，王禹同继之，乃建外鼓楼门楼。至二十一年，令叶秉彝补葺盖造，乃备。是时，丞、簿寓重光寺二十三年矣。吴庭表为丞，秉彝仍与创复旧治。独簿至今犹寄重光寺西庑。若尉治，则无所改易，崇宁三年，尉江信摄县事所重建也。 
　　闽清　以税场为县。近起乾化，草创陋狭。大中祥符初，史温为令，上事之月，守严辟疆适至，一见而知之。于是去宿弊，兴滞利，不一岁称治。【《县记》云：“征口之耗登，户输之损益，金谷之逋负，词牒之稽留，胥吏之侵渔，兼并之骄僭，寇攘之聚集，巫觋之淫祀，缁流之伪滥，（底本作“巫□之淫祀□流之伪滥”，缺二字，据崇抄补。）契券之欺诈，封洫之交争，称责之倍息。（底本作“称责之□息”，库本同，崇抄作“称贷而倍息”，补“倍”字，仍“责”字。）俾自陈而改张，责伍保而督察。又列为簿领，（底本作“簿□”，缺一字，据崇抄补。）制以关防。强则抑之，弱则举之，惩之顽恶，诲之孝悌，戒之游惰，劝之播种。养生送死，节用知方。未逾期月，一境咸格。”（底本作“□格”，缺一字，据崇抄补。）】既为之建学立社，设市井，置射场，表分闾巷，界定村落，陆途则布石，水渡则造舟。【置越客亭以备迎送。又为双舟，名曰仙槎。亭之行，有二小舟从焉。】民大悦之矣。大姓者四十四人，乃鸠财以“愿葺公宇”为请。首新令廨，置敕书楼。有台曰励俗、斋曰无惑、阁曰退食、楼曰将归。有亭二：内曰北堂，外曰星徽。至于诸僚厘务之所，靡不修盖。其外，则鼓门之右有南昌阁，公圃之内有波心亭。廓开公庭，彻视通路，民有讼诉，罔有不达。【时，民有诉告，令相追究。未尝遣一吏摄一民，面自穷理，至则遣之，以是囹圄多空。招携疲瘵，给以旷土，宽以祖制（库本、崇抄皆作“宽以租赋”。），树以室庐，因其登谷，诲以储蓄。不急之用，无或为者。秩满去官，所有惟琴书，所得惟民谣。皆祥符三年，温自为《记》。】时，主簿已废，坏宇犹在，后复建。治平改元，尉廨，以州司户沈安圃摄邑，乃修复之。熙宁元年五月，霖雨荐作，山谷百水争出。前去数百步，大江复涨溢，民庐漂没，官舍亦遂荡然。有僧远思等余八十人，【（底本作“余八十八”，库本同，复旁改“八”为“人”，崇抄作“百十余人”，据库本改。）】以住院遗积请任其役。阅四月，为屋五十七楹。规模始大于前。故狱舍在东南隅，远不可察视，迁创于内。时知县徐绛也。【绛自为《记》。】淳熙四年十二月，灾。其明年正月，令朱棨视事，以二月调役，六月告成。令、尉、簿廨，以次悉复。 
　　宁德　县本盐场。令、簿、尉、丞，旧四厅。建炎二年，建寇皆焚之。绍兴改元，令，赵诜之更创；丞，县西。尉，又在其西；簿，二十八年始移治故驿舍地，【今馆驿即旧主簿厅。】今县南。 
　　罗源　自庆历八年移廨宇县北。时，令陈偁也。【偁，延平人。开渠以膏民田，人号永利渠。作亭以来商征，且燕息于是，人号陈公亭。新孔庙以劝民学，数年，学优而仕，知名者众。人曰：陈公之门人。既去，而人思之。元丰中，守温陵。士人、父老越境迎之数十人，争奉酒肴。（底本作“争奏”，库本同，据崇抄改。）陈诗云：“壶浆压境来迎拜，犹记溪山旧主人。”元祐中，闻其讣。邑人相与聚哭者三日。元符改元，为立祠堂。余太宰深时为太学正，为《记》。】旧令、尉二厅，【尉兼簿。】亦坐建寇毁。【（底本无“毁”字，据崇抄补。）】建炎三年，令吴确始建县宇。尉犹草创，其厅事，淳熙六年，尉施炎乃克为之。簿，自绍兴四年初置，寓水陆寺。淳熙二年灾。其明年，王葵为簿，始即寺建厅事。【（底本作“始印寺”，据崇抄改。）】 
　　此其诸县兴造废革之大概也。若县故各有回车院，县官率先后秩满移此以俟代者。怀安，天禧初改创；古田，祥符初，以废簿厅为之；长乐，元祐初，簿废，尉迁入其廨，以所居立。斯见于碑志者。他可知矣。今皆无之。 

○诸县社坛　 

　　社稷，宰邑有之，从古然也。风伯、雨师附社稷坛左右，雷师之祭寓雨师坛。自唐，州、县同制。五代，干戈蹂躏无禁；洁夷缮饰，取其临时。【（库本、崇抄皆前句作“蹂践”、末句作“取具”。）】 
　　皇朝景德、祥符以来，申戒严饬诸县，以次修举。至政和，颁降图式，或乃改创焉。 
　　闽县　故坛南台尉厅之西。绍兴二年，始移于西南。【（底本作“始□□西南”，缺二字，崇抄作“始移西南”，据库本补。）】今法海寺北。 
　　侯官　乌石山下。于县亦为西南。政和元年，始建斋厅。 
　　怀安　在县东北，旧矣。政和二年，吴与为宰，援据礼典，正位西南。】见教授张读《记》。】 
　　长乐　福清　皆去县西南一里，如故。 
　　古田　坛今县西南。景德二年，李堪始立坛二于县东，【《记》云：“廨垣东址曰县学，学左顾曰县社。”】正厅一，祭器房四。自初献至终献与陪位者，斋宿有所。祀事毕，引乡老、秀民，效“乡饮酒”、歌丰年。时人称之。 
　　闽清　大中祥符二年，史温亦始置社稷坛县西南隅，坛左右，风伯、雨师坛各一，其南植双表，北为亭以待三献。堪、温皆自为文记之。 
　　宁德　自有县以来，建于白鹤岩西。政和二年，徙西南置。 
　　惟连江、长溪、永福各分置坛近县三所，如郡之制。 
　　连江　社稷坛县西南，风伯坛县西，雷、雨师坛县东北。 
　　长溪　坛社稷县西南惠海山下，坛风伯县西明宗山下，坛雷、雨师东北龙泉山下。【（此段文中，库本、崇抄皆置“坛”字于“社稷”、“风伯”、“雷雨师”之后，与底本异。）】 
　　永福　方位如二县，皆政和后作也。 

○诸县庙学 


（底本只以“诸县庙”三字为题，按本志目录，当是“诸县庙学”，据补。又，底本自标题以下脱简一整页，即自“唐制……”至侯官条“……治平甲辰重修侯”止，复将前一章“诸县社坛”之半页文字窜入。今去其窜入之重复内容，并据库本、崇抄补正所缺。） 

　　唐制：县学立孔子庙。释奠，以令、丞、主簿若尉为三献。本州，唐以前诸邑故行之矣。巢寇之后，毁废殆尽。皇朝始渐建庙。景德中，诏定县令、丞、主簿三献之礼。是时，令之贤有才者，间请于郡自建学，然作者尚寡。庆历四年，诏诸郡置学，二百人以上许更置县学，若民力未给，许姑就孔子庙，或系官屋宇。于是，建学者始众，然教养规约，人自为之。职事、生员，大率略具耳。【（崇抄作“大率略具尔至……”，库本作“大率略具耳……”，据改。）】崇宁初行舍法，乃诏：学置学长一人，学谕一人。学长掌一学之事，学谕以经术训导诸生。委州知、通、教授，选老成有行艺、为闾里所推服者，各给俸禄，县以不系省杂收钱充。诸生在学一年，从学长、学谕考选，以报令、佐审验，升州学。仍置小学，择可为教谕者。十岁以上愿入学者，听之。惟倚郭县皆不置。时，学各增建斋宇。逮舍法罢，重以兵火，圮坏者相继。后率更创，犹有旧制焉。闽、侯官，盖倚郭县。 
　　闽县　以万岁寺，补山下。 
　　侯官　以县治之东为宣圣庙。庆历后皆尝修完。【闽县，庆历中始建，治平甲辰重修。侯官县，先圣神座，熙宁九年正月二十八日，县令方叔完塑像并建庙；（各本皆作“熙宁九年……建庙”，后文重修却作“熙宁三年”，疑前为“熙宁元年”之误。）熙宁三年，知县庄谊重修。】舍法行，二县学并寓府学西北。后罢。今为府学房廊。今春秋释奠，即庙行事而已。 
　　怀安　故有亭。北门道南为祭所。【（底本作“切门道南”，崇抄同，据库本改。）】大中祥符四年，主簿陆柬乃卜县东隅为庙。【自为《记》。】嘉祐二年，知县樊纪复移于县西，择地之胜，崇建学宫，讲堂敞严，斋室閟静，中尊夫子，【（崇抄作“中奠孔夫子”。）】殿配享以十哲，图七十二弟子、传经诸儒于壁，塑孟、荀、扬、韩、王五贤于堂，辟小学，祭器、庖廪咸具。周先生希孟为之《记》。舍法行，增至八十一区。建炎中，建寇焚毁。绍兴初改创县东。斋二：资深、日新与小学为三。 
　　连江　嘉祐三年，修庙为学。政和初广之，凡四十三区。有善养堂；斋二：笃信、好信。武士及小学，军兴久废。绍兴八年，林觉为县之三月，改作于县东南，背长汀，面云居。邑人林日华率陈元礼、林芘、林錞等缗线万有奇助之。重门、修廊，巍殿中峙，有：繙经阁、驾说堂，更为四斋：富文、能信、移孝、怀忠。【（底本作“龙信移忠”，据崇抄、库本改。）邑人李侍郎弥逊为《记》。】淳熙八年，以学与夫子东向非宜，改为面南。【用邑人郑侍讲鉴之言也。陈淳宗率生徒为之。】 
　　长溪　学，县东南。庆历中筑菱湖地以建。元祐二年，移东门外，以建善寺地为之。五年，仍旧。大观二年，知县叶安节重创，为屋八十八间，大风拔毁。明年复葺，凡四十六区，【（底本作“凡六十四区”，据库本、崇抄改。）】斋四：近智、养智、崇智、好智。外，小学。长乐　学最古。起唐乾符四年，建于县东南。皇朝，宰董渊、吴仲举、萧竑、施闻踵缮治，【（底本作“吴外举”，据崇抄改。）】莫能就。元祐戊辰，袁正规既视事，【（底本作“租事”，据崇抄改。）】亟议修建。邑人林通者作《县图经》，命鬻之，得钱二十万，县富民皆相与出力，乃仍旧殿新之。背殿有堂，翼以两序，为斋十二。岁种田十二斛，更盖房廊、后圃余十间，以佐给费。时养士几一百人。【见林通《图经》及林勰《学记》。】崇宁初，增至五十三区。后舍法罢，多省废。今斋二：依仁、进德，与小学为三。 
　　福清　学，县东，元丰元年，广庙地作。崇宁初，增至八十四区。有稽古堂，【（底本作“有稽古□”缺一字，据库本、崇抄补。）】邑宰方叔完市钱塘书籍以储。斋三：亲仁、依仁、武士及小学。 
　　古田　旧学，廨垣东趾，其地也。景德二年，李堪为宰，毁淫祠三百一十五，撤佛宫四十三，取其材植为县庙学。位先圣，列十哲，绘六十二子、二十一贤及孔伋以下大儒至唐韩愈氏九十六人。有亭一，曰函丈；台一，曰舞雩；又阁一，【（底本作“阁十二”，崇抄作“閤十二”，据库本改。）】曰草玄。校典一人，主缃牍，礼生二人，主奠谒。蹑屩赢粮来就学者盖多。国初时，视诸邑独盛。【堪自为《记》。】嘉祐二年，陈昌期领邑事，复修之。昌期自为《记》。【（底本作“□期自□记”，缺二字，据库本、崇抄补。）】崇宁初，增至九十一区。有九经阁、【（底本作“九理阁”，据崇抄、库本改。）】会道堂。左右序为斋八：精义、达义、遵义、思义、抱义、由义、摩义、喻义，外小学。绍兴元年，建寇尽焚之，寓讲所于佛屋。【（底本作“寓□所”，缺一字，崇抄作“斋所”，据库本改。）三年，令周彦雄始作于县西郊。（底本作“令周君”，据库本、崇抄改。）林好古《记》。（底本自“始作”以下四页皆残失上半，每行缺六至八字不等。今以崇抄、库本互校，但两本文字出入甚大，或至全异其意，而崇抄多文从句顺，因取崇抄，以库本之文存注备考。此处库本作“创于邑西郊”，其下无“林好古记”注文。）】七年，诸生林好古、陈高、卓冠与其邑人鸠金钱百余万，【（底本“陈高”，崇抄作“陈鬲”；并以崇抄“其邑人鸠金钱”六字补底本缺文。）】请还学景德旧址于令邓观。帅张致远许之。【（“于令”以下，库本作“二十四年汤选”六字。）】岁终告成。像塑、绘事、讲堂、斋舍、庖圃之所皆备。【（“讲堂”以下，库本作“斋室祭器庖廪”六字。）李广文为《记》。讲堂之侧有应沙轩。林好古为之《记》。】 
　　永福　旧有庙学。【（“永”字以下，库本作“福学在县东崇”六字。）】崇宁元年修，凡五十二区。有养士堂。斋三：笃行、成行、【（“养士”以下，库本作“斋三敦行修行”六字。）】武士及小学。建炎三年火。绍兴初，复葺完。更为四斋：【（“绍”字下，库本作“兴间复修建有四”六字。）】博文、敏行、履信、怀忠。 
　　闽清　景德四年，令史温上事之三日，【（“闽清”以下，库本作“学县东南令史温”六字。）】谒庙无所，即议建立。得县东南隅废廪地，【（库本于“即议”下作“建礼殿于县东南”，无“隅”字。）】召乡之秀民谋之。既塑像先圣先师、十哲、周其壁画六十子及大儒。【（库本于“既”字下作“建塑先圣十哲像”七字。）】乃营仁、义、礼、智、信五，【（库本于“乃营”以下作“楼阁斋堂庖廪以”七字。）】聚诸生肄业。讲堂一，以资辩论。有谈经楼、三礼【（库本于“讲堂一”以下作“谈经楼三、阁五、续创学舍三十区外，又创善养”，长达十八字，比崇抄多出八字。）】堂、祭器库、严奉轩。大中祥符二年，温自为《记》。绍圣二年，祝圣为宰。陈公旸初擢制科第一以归。邑人又新其学，【（库本自“科第”以下作“邑人同请于令以小学”。）】作堂以祀其兄馆阁校勘祥道。四年，郑居仲为《记》。崇宁二年，【（库本自“阁校”以下作“勘兼太常博士至崇”，中无注文。）】增为四十一区，有稽古阁。斋曰：教祗、教中、教和、有造。【（库本自“四十一区有”之下作“养士堂又为斋三教”。）】淳熙五年火。明年，重建经史阁。斋十二：【（库本自“淳熙五年火”之下作“令赵鞏之复创为斋”。）】教中、教和、进道、经德、居仁、由义、立礼、尚志、（库本自“进道、经德”以下作“有造能信移忠敏行”。）会文、兴能、升俊、养正。 
　　宁德　庙学，县东。嘉祐三年，【（库本于“宁德”下作“学南，嘉祐三年”。）】以省地建。崇宁二年，增为四十七区，有敷教堂，【（库本自“增为”以下作“四十二区又建创”。）】斋四：东，富文、移忠；西，敏行、笃信。乾道七年，令徐石建小学。【（库本自“敏行”以下作“能信复于学内省地”。）】 
　　罗源　庙学，县西南。庆历八年，令陈偁建。【（库本自“庙学县西”以下作“南庆历八年令陈创 ”。）】延郑先生穆为师，以劝民学。元祐六年移县东。【（库本自“以劝”之下作“民元祐六年令袁符移于县东为今所”。）】崇宁初，增至九十九区。有议道堂。斋九：勤礼、【（库本自“九十九区”以下只作“斋五”二字，下接“笃礼”。）】笃礼、彰礼、由礼、善礼、好礼、隆礼、崇礼。外小学。（库本于“好礼”之下只有“及小”二字，径接句末“学”字。【以上底本每行所缺字，库本与崇抄多异文，字数出入亦甚大。）】建炎间遭爇，建，兵后重创。 

○诸县仓库　　 

　　县仓有三：一曰盐仓，【（崇抄有“诸县仓库”标题及“县仓有三，一曰盐仓”，底本缺，库本亦缺。）】二曰省仓，三曰常平仓。盐仓者，国初有之，分贮漕盐于此。【（底本自“常平仓盐”以下至“漕盐”之前皆缺文，库本同，据崇抄补。）】其旁置场，听民自市焉。元丰，运额既多，【（底本自“听民”以下至“既多”之前皆缺，库本同，据崇抄补。）】随产科卖。无产者，谓之浮盐。民以时视价值多寡，【（底本自“谓之”以下至“多寡”之前，皆缺，库本同，据崇抄补。）】于此取给。闽、侯官、怀安、古田、闽清、永福，【（底本自“怀”字以下至“此六县”之前皆缺，库本同，据崇抄补。】）此六县者，由南台仓搬请。以往，仓场皆附县置。【（底本自“搬请以”之下至注文“闽县”之前皆缺，库本同，据崇抄补。）闽县，旧在主簿厅东。侯官，系天圣元年附主簿厅置场。古田，“治平记”：“卖茶盐场在县南。”永福，曾师建“记”：“盐仓，在县城东。”怀安、闽清，并县内。（以上注文，底本缺“田治平记卖茶盐”和“记盐仓在县城东”十四字，据崇抄补。库本则无此整段注文。）】连江、罗源、宁德、长溪、长乐、福清，【（底本缺“罗源宁德长溪”六字，库本同，据崇抄补。）】此六县者，各地产盐，岁捐，卖其民。以其余运纳南台仓。（【底本缺“岁捐卖其民以其”七字，库本同，据崇抄补。）】虽海仓逐邑别创，许亭户输纳至县给卖，【（底本缺“别创许亭户输”六字，库本同，据崇抄补。）】则又各置仓场县东、西。【连江在县西南，罗源在县西之侧，建炎二年，知县吴确重建。宁德在县门内之西，亦兵火后重创。长溪、福清，皆县门内之西。长乐，县内。】天圣六年，四县罢煎漕课，犹命鬻县盐。惟长乐岭口、福清海口二海仓如故。【岭口仓，去县东二里，旧在临水渡侧。熙宁中，运使贾青移此。海口仓，去县东二十五里。岭口有监仓一员，（底本作“监仓”，库本同，崇抄作“盐仓”。）廨舍在县尉厅之西。海口仓以监镇兼管。】政和中，盐本不给。官吏趣办漕额，谓民产浮盐可米偿，因仍至今，仓场皆在也。 
　　省仓者，咸平四年始置。初，诸邑输米，悉趋都仓。至是，大理寺丞马易从奏：“诸郡外县合销粮草，令顺便受纳。”于是，敕各置仓。闽、侯官、怀安以倚郭不置，余九县皆置。【连江、永福，皆县内之西。福清，县门外之右。长乐，去县西半里。长溪，县之东南。罗源、宁德，皆在县东，建寇焚毁。其明年，罗源再创；宁德至绍兴二十八年乃更造。古田、闽清，皆在县侧。古田，兵火后再创；闽清，淳熙四年灾，明年更造。】其后，水口、鸡菜两镇置寨，又分两仓，凡十一所。隆兴二年，以连江民赴都仓输米便，自后科拨，岁止十仓。 
　　常平仓者，皇祐元年始置。初，诏州置常平，翰林侍读学士宋祁以为，远县乡保力农之家，无由沾被。是岁，州始以常平都数量户口多寡，分九县置仓。【连江，县西庑。福清，县门内之左。永福，在县东隅，去县四里，崇宁三年建。长乐，县西。长溪，县东。宁德，县门内之西，绍兴元年创六廒，乾道七年增创一廒。罗源、古田、闽清，与省仓同。】康定二年，复义仓法。元祐中，许于常平仓别项桩管。隆兴元年，州始拨还逐县义仓合管数目。明年，连江既并赴州仓，常平独八县受纳。若县钱库。 
　　有省库，国初，州县钱物悉以系省，始置有常平库，与仓同置于皇祐元年。有免役库，熙宁五年，起催免役钱，置闽、侯官省库。各县厅西常平、免役，移丞厅置。余十县并县门内。【福清，县厅西街上。长乐，县厅侧，旧建。连江，县东，乾道三年重建。罗源，常平库在县厅西，省、役库在县厅东，建炎三年重建。宁德，省、役库在县西，绍兴元年建，淳熙六年併归省库，以免役库为架阁库；常平库旧在县西，绍兴二十八年移在县东。古田、怀安，皆县厅西，皆建炎兵火后建。其后，有经制、总制、抵当、米价钱，各并就库眼。惟长溪，运司、免役、常平、抵当库，县西，经、总制、米价库，县东，元丰元年重建；永福，省、役、常平库，县东，经、总制、抵当、杂交库县西，建炎三年重建。】钱库外，各置架阁库。 
　　 
○诸县镇务　　 

　　祖宗时，州城都务、临河务，号里、外税务。二务之外，惟九县十务而已。闽清、长乐、罗源、宁德、长溪、永福、连江、福清与古田，里、外二务是也。是时，闽安镇特遣赴临河务输税尔，非别立征课也。黄崎镇，虽自闽时为税场，实属长溪县务。海口镇，乃福清主簿兼监，西自渔溪，【地名渔溪径，有径港。】东及海口，皆入县额。水口镇，即古田外务也。 
　　自太平兴国至明道、景祐间，州较亏剩，只十二务，见于文籍如此。景祐二年，水口镇始以巡辖马铺兼监。四年，闽安镇始轮里、外务官兼监。治平二年，海口镇始以钟门巡检兼监。其后，或复用县官，或别差官，然税额如故。崇宁初，乃增置怀安县务。【十县务，旧并号茶盐商税务。后罢科卖茶，只号盐商税务。今虽民产茶，盐不支给。其务名及务官带衔如故。】政和八年，遂定十县务及四镇正额：闽安镇，闽县东南八十里；除州轮里、外务官监外，黄崎镇，长溪县西一百五十里；【崇宁四年，就建市易务，（崇抄作“就建平市场务”。）以镇官兼。有《碑记》。】水口镇，古田县南八十里；海口镇，福清县东二十五里；皆自朝廷差官主之。怀安、福清，以县官兼；古田、长溪、连江、罗源、宁德、闽清、永福、长乐尝专置监务，寻罢；唯古田、闽清、连江、罗源四县今存。【（底本“罗源”下旁添“古”字，以“四”作“田”字，则古田重出，据崇抄改作“四县今存”。）】绍兴二十六年，减併闽安镇、临河务。明年，复闽安镇，独罢临河务。乾道元年，州置税亭河口津。淳熙五年，并怀安、永福、宁德、福清县务皆罢。明年，复四县务。州仍于美化门收河头税钱。若侯官有侯官镇，旧县治。怀安有鸡菜镇，【今五县寨。】长溪有峰火镇、【今峰火寨。】莆门镇，【今抵温州镇界。】连江有北交镇、三砂镇，【皆今县东。】永福有永泰镇，【今县郭下。】罗源有飞泉镇【，今飞泉渡。】旧皆不征商。唯长溪白沙务，绍兴二年置，十年以税额令黄崎管认，罢宁德关棣镇，号长境渡口，县故有栏脚巡税；永福辜岭务，元丰三年置；登冲务，政和三年，析辜岭税额置，【旧在归义里，后移洑口埕渡。】县故许百姓买扑，【（“买扑”，宋代称商人呈官包税为买扑。）】绍兴二十六年并罢。 

○诸县祠庙 

　　县祠庙率里社自建立，岁月深远，一邑或至数百所，不可胜载也。姑取有事迹、姓氏、封爵、庙额者记之。 
　　闽县　金崎庙，去县七十里。晋康帝时，渔人钓于此，得金锁二尺，因诏立庙。【见《旧记》，详见《海道》。】 
　　侯官　福顶庙，县西南，号古灵，其山之阳，其神居焉。唐天复三年，始降于义兴社，后迁于吴屿，已乃迁此。每岁孟春，土人竞祭以祈福，于是以福顶名山。政和八年，赐额昭惠。绍兴十九年，封普济侯。二十九年，加威显。乾道三年，又加灵应。 
　　连江　大小亭庙，县东江口。晋时，有黄助兄弟三人，汉黄香之孙也。舟回，自海南至是遇风，兄弟连臂浮于江岸，夜则画沙成字，表其履历，复现梦于乡人曰：“为我南山作坟，北山立庙，吾能辟灾降福。”如其言，里无虎豹之患；建盐亭，获其利。人号其兄庙为大亭，弟庙为小亭。永隆元年，大亭号浮济将军，小亭号昭远将军。　　炉峰庙，县北，号东乡。唐景福中，王氏入闽，淮民随之。始至，有桴浮香炉及书砚，【阔尺余，今犹存。】漂于岸侧。其人异之曰：“此吾乡杜三郎故物也。”因创为祠。通文三年，号高义侯。永隆元年，改稽圣侯。保大中，升为灵瑞王。【郑签判南卿为《记》。】　　又灵津侯庙。相传：始有物浮波间，达境上，睨而视之，石也。众异之，遂立庙。今有唐敕文，漫灭不可读。 
　　长溪　韩将军庙，县北莆门镇。前汉横海将军韩说也。【见《旧记》。又云：陈五官庙。】　　马郎庙，县东北。晋元帝时，司马浮入闽，后为江夏太守，溺死。乡人思之，为立庙。 
　　长乐　植柱庙，县南。唐开元中，有神降于察山之阴，乘大木溯湍流而上。渔者林生负而趋下还。不旋踵复溯而至，如此者三。心异之，取而置石室下，远近望之若植柱，遂以为名庙。尝有洪氏女浣纱其旁，见若银卮浮水，褰裳探之，水渐深，为蛟所吞。其家诉于神，不终日，雷雨暴作，刳蛟于水滨。得女尸蛟腹中。洪氏感涕，虚其居，刻所取木为像，塑其女配焉。景祐中，县尉王侯以祷雨获应，倡里人更立庙宇。绍兴三年，赐额显应。【庆历中潘奎为《记》。】　　通津庙，县东南。永隆四年封通津侯。【有敕牒云：“惟神禀气幽玄，效祥瓯冶，享惟馨之庙食，几换星霜；回不测之阴功，动谐舒惨。既彰通感，是切依凭。几因舟船之去归，皆契威灵之保护。今得申举，爰示封崇。宜钦优异之恩，用著聪明之德。事须承制，封通津侯。”】 
　　福清　昭灵庙，县南六十里，号余坑。其山之阳，有神降焉。古老相传：昔张仙师乘铁舟抵浮山，【海旁古舟痕犹存。】舍舟而陆，憩于磐石，有柱杖步履在。【（底本作“有柱□步履□”，库本作“有住舟步履在”，据崇抄改。）】陟而北，留巨迹鹿踪于苍石之上。【《记》云：“步石而成独迹，可尺有二许，今在庙中。许难诗：“玉鹿带符来月苑，（底本作“许难诗”，库本同，崇抄作“许离诗”；底本“来月□”，缺一字，据库本、崇抄补。）铁船拥旆下星河。”】天禧元年，邑人高赟率众为立庙。【皇祐中，陈良为《记》。】熙宁十年，封保禧真人。【言其窒溪流，（底本作“言县灵溪流”，据库本、崇抄改。）易平岗，捍涛，致雨，护饷，弭兵，有功在民，无德不报。】绍兴八年，赐额昭灵。三十年，加封妙应。乾道三年，又加普佑。有酿酒风、【岁六月，社民集祠其下。时歊热，酒善酸败。辄旬日北风以持之，号张公酿酒风。浙商常候以为便。】卢焦石。【高数丈。海涛漱激为龛岩玲珑之状，或采为池亭玩，必致谴怪。】　　昭应庙，县南四十五里。闽王牙将卢雄也。尝战殁于渔溪，因立庙，号通感王。绍兴二十六年，赐今额。 
　　永福　洑口庙，县东南二里。姓陈氏，居乌石山。兄弟九人皆著奇节，没而为神。初置永泰之年，溪潦暴涨，有若枯木溯而上者数四，乃洑口祠所刻像也。邑人柯氏取之，即今庙之址，累石为室，奉焉。民祷祠，或樵牧过者，往往石室中获铜钱。开宝中，号洑口通灵护境庙。【嘉祐七年，黄彝为《记》。】绍兴元年，赐额威显。九年，封灵贶侯。 
　　古田　宁境庙，县西一里。唐开元中，大姓刘彊率其部归于州，始立县。卒之后，邑人思之，为立庙，号宁境。景德中，李堪为宰，毁淫祠数百，独不废侯祠。未几，民请迁之，乃更立今所。【嘉祐中，陈琮、张彦博为《记》。】崇宁二年，赐额忠应。【（底本作“忠应”，库本、崇抄皆作“惠应”。）】政和二年，封顺宁侯。加正应。　　灵渊庙，【（底本作“灵湖庙”，崇抄作“灵源庙”，据库本改。）】县北五里。旧号羊角龙王庙。绍兴十四年赐额。　　水口孚应庙，县南八十里。旧号川陆庙。绍兴二十七年，封英济侯。 
　　闽清　梅川庙，县西。旧有之。相传姓陈氏。乾德二年，鲍修让以水不伤庙，封为侯。天圣四年，淫雨为沴水横流，民居、高陵皆垫溺，庙在其下，独不浸润。五年，权县邵贺为《记》。绍兴元年，赐额德威。三十年，封昭显侯。　南山德怀庙，县南。姓陈氏。同年立。绍兴三十年，封英惠灵显侯。　龙王庙，县三十五里，宣和三年立。政和六年，赐额显利。【鬼神之为德不可掩也，而每为巫妪所累。李堪《古田县记》云：“风俗秕瘁特甚。怪节戾常，祈求于神祟，祸福出入，乘人怖疑，以求所欲，浸蔓也。乃灰淫祠三百一十五所，化其墟，成嘉谷二百一十三亩。”庆历中，蔡公襄为守，尤深恶疾家依巫索祟之弊。盖非独古田然也。二公愤惋至矣。然不择贵贱，愚者常易惑；不问富贫，弱者常易欺。故风俗至今未能尽革。每一乡率巫妪十数家，奸民与为道地，遇有病者，相为表里，既取其货赀，又使其不得访医问药以死。如是者，可痛也。夫愚弱者，必赖聪明有气力者救助教诱之。仁者不可不知。】 

《三山志》卷第九终 

●卷第十　版籍类一 

　　垦田 
　　户口 
　　僧道 

○垦田 

园林、山地、池塘、陂堰等附 
　　 
　　州境分划，自萧梁始。前望建安，后抵南安，则今郡界也。【时莆田属南安。】异时地旷民稀，事简役少。在隋，犹以为一闽县耳。唐初抚定，遂复以州名之。岂丁氓日滋，庸调浸繁，不可以县治耶？世运推移，迄今又五百余年，废兴相环，制度不知几变矣。田苗之隐核，户版之登耗，简稽之详略，吏傔之众寡，【（底本作“吏缣”，据库本、崇抄改。）】欲循初至末悉言之，未能也。姑取其籍于今者，而系之说于后云。 
　　垦田： 
　　四万二千六百三十三顷一十八亩二角三十三步：宋时以“步”为计算土地面积之最小单位，60步为1角，4角为1亩，百亩为1顷。） 
　　　民户，三万五千三百八顷七十二亩一十三步； 
　　　寺观户，七千三百二十四顷四十六亩二角二十步。 
　　园林、山地、池塘、陂堰等： 
　　六万二千五百八十八顷五十一亩二角四十五步： 
　　　民户，四万六千七百八十七顷九十二亩一角二十步； 
　　　寺观户，一万五千八百顷五十九亩一角二十五步。 
　　闽县： 
　　　田，三千三百五十八顷二十五亩一角一十四步： 
　　民户，二千五百四十六顷六十亩三角三十五步； 
　　寺观，八百一十一顷六十四亩一角三十九步。以上二数比总数少一顷，（底本如是，他本同。） 
　　　园地等：三千三百五十二顷三十二亩一角五十七步： 
　　民户，一千七百二十五顷三十三亩二角二十三步； 
　　寺观，一千六百二十六顷九十八亩三角三十四步。 
　　侯官县： 
　　　田，二千九百九顷九十三亩二角九步： 
　　民户，一千九百二十九顷二十六亩一角五十五步； 
　　寺观，九百八十顷六十七亩一角四十四步。（底本作“四十四步”，崇抄作“十四步”，但皆与田总数有出入。） 
　　　园林等，八千二十四顷九十六亩一角三十五步：（底本误书“九十六亩”为“九十六顷”，据崇抄改。） 
　　民户，四千九百四十六顷二十一亩四十三步；（底本作“二十一亩”，崇抄作“二十三亩”，则符园林总数。） 
　　寺观，三千七十八顷七十三亩五十二步。 
　　怀安县： 
　　　田，二千六百三十四顷五十一亩一角一十六步： 
　　民户，一千八百四十八顷八十亩三角五十四步； 
　　寺观，七百八十五顷七十亩一角二十二步。 
　　　园地等，四千八百五十二顷七十亩二角四十四步： 
　　民户，二千八百二十七顷六十一亩一角三十八步； 
　　寺观，二千二十五顷九亩一角六步。（底本“二千二十五顷”，符总数，崇抄作“二千八百二十五顷”。） 
　　福清县： 
　　　田，五千三百三十顷八十七亩三角一十三步： 
　　民户，四千六百五十一顷一十八亩三角三十五步； 
　　寺观，六百七十九顷六十八亩三角三十八步。 
　　　园地等，五千三百二顷七十九亩二角一十三步： 
　　民户，四千九十八顷九十亩一角五十九步； 
　　寺观，一千二百三顷一十九亩一十四步。园地各数，（底本如是，他本相同，但细数与总数有出入。） 
　　长溪县： 
　　　田，八千二百六十八顷三十四亩九步： 
　　民户，七千七百一十四顷七十二亩一角五十二步； 
　　寺观，五百五十三顷六十一亩二角一十七步。 
　　　园地等，七千八百三十六顷三十九亩一十八步：（底本“七千……”，崇抄缺“七”字。） 
　　民户，七千三百七十五顷八十三亩三十九步； 
　　寺观，四百六十顷五十五亩三角三十九步。 
　　古田县： 
　　　田，六千九十顷四十一亩五十三步： 
　　民户，五千四十三顷八十二亩二角一十六步； 
　　寺观，一千四十六顷五十八亩三角三十七步。以上细数相加比田总数多一角，（底本如是，他本同。） 
　　　园地等，七千二百二十九顷一十七亩一角五十九步： 
　　民户，四千九百一十六顷六十亩三角五十八步； 
　　寺观，二千三百二顷五十六亩二角一步。以上总、细数出入10顷。（底本为“五十六亩”，崇抄作“五十五亩”。） 
　　连江县： 
　　　田，二千五百五十七顷五十六亩二角三十五步： 
　　民户，二千二百六十五顷九十九亩二角四十三步； 
　　寺观，二百九十一顷二十六亩三角五十二步。 
　　　园地等，三千三百九十三顷一十五亩二十步： 
　　民户，二千九百四十九顷三十三亩五十九步； 
　　寺观，四百四十二顷八十一亩三角二十一步。 
　　长乐县： 
　　　田，二千四顷一十一亩二十四步： 
　　民户，一千八百一十二顷四亩一角； 
　　寺观，一百九十二顷六亩三角二十四步。以上总、细数出入30亩，（底本、他本同。） 
　　　园地等，一千六百三十五顷九十九亩三角三十二步： 
　　民户，一千三百九顷二十六亩二角四十九步； 
　　寺观，三百二十六顷七十三亩四十三步。 
　　永福县： 
　　　田，二千八百二十八顷三十五亩二十六步：（底本作“三十五亩”；崇抄作“三十亩”，反不符细数。） 
　　民户，二千三百八十九顷七十八亩四十步； 
　　寺观，四百三十八顷五十六亩三角四十六步。 
　　　园地等，八千六百九十三顷五十四亩二角一十九步： 
　　民户，四千一百四顷七十七亩四十九步； 
　　寺观，一千九百八十三顷七十七亩一角三十步。以上园地数，（底本与各本相同，但总、细数相差2605顷。） 
　　闽清县： 
　　　田，二千一百一十顷一十五亩一角三十二步： 
　　民户，一千七百四十九顷二十五亩二角三十三步； 
　　寺观，三百六十顷八十九亩二角五十九步。 
　　　园林等，五千四百六十二顷四十九亩二角三十步： 
　　民户，四千三百七十九顷七十五亩二角二十七步； 
　　寺观，一千八十二顷七十四亩三步。 
　　罗源县： 
　　　田，一千六百九十一顷七十五亩三角三十九步： 
　　民户，一千四百二十三顷九十九亩二角三步； 
　　寺观，二百六十七顷七十六亩一角三十六步。 
　　　园地等，三千四百六十二顷一十九亩一角二十三步： 
　　民户，二千六百八十四顷八十亩三角三十二步； 
　　寺观，七百七十七顷三十八亩一角五十一步。 
　　宁德县： 
　　　田，二千八百四十八顷九十一亩三步： 
　　民户，一千九百三十三顷九十二亩二角七步。（底本作“一千九百三十五顷”，不符总数，崇抄作“一千九百三十三顷”，与总数相当，据改。） 
　　寺观，九百一十五顷六十八亩一角五十六步； 
　　　园地等，五千三百四十三顷七十六亩三角五十四步：此数与以下细数比较，多出二十三顷十亩，底本与他本皆同。） 
　　民户，四千八百三十四顷四十五亩三角二十四步； 
　　寺观，四百八十九顷二十一亩三十步。 
　　初，伪闽时，垦田一万四千一百四十三顷一十六亩有奇。白配钱二万三百八十四贯四百有奇。斛■〈豆斗〉九万二千七百余石。外，官庄田不输夏税，惟征租米八万一千三百四十八石有奇。皇朝太平兴国五年，【（底本作“五言”为误书，据崇抄改。）】有言：“两浙大户租赋反轻，贫下之家输纳则重”。【是时，本州隶两浙。】乃诏朝臣王永、高象先赴州相度。于是官、私田产，概命弓量。以伪闽时沿征白配钱米，裒为租额。【（底本作“衮为租额”，据库本、崇抄改。）】均定：总夏税钱二万三百八十四贯有奇，苗米十七万三千九百四十余石。【咸平初，始分析科。】未几，复诏著作佐郎李妥再至，始蠲异时诸杂沿征物色，更以官私田产均为中、下两等定税：中田，亩产钱四文四分，米八升；下田，亩三文七分，米七升四勺。园，亩一十文。丁，人输钱百。总为：夏税钱，一万五千六十三贯二百六文；米，一十万二千五百二十八石四斗六升八合。【沈存中《笔谈》载：“两浙，钱氏时，田，亩米三斗。太平兴国六年，遣王方贽定税，悉令亩出一斗。谓不可循伪国法。惟福、建犹循旧额。盖当时无人论列，遂为永式。”岂存中未之考乎？】咸平初，夏税及身丁钱，总二万九千七百四十四贯有奇。大中祥符四年，诏放身丁钱。独夏税七千六十九贯有奇。自后苗米一十万七千余石。【庆历中见。】元祐中，产钱八千五十九贯二百一文三分三厘，米一十一万一百五十五石三斗四升三合。建炎以来，夏税仅增旧额七千有奇，米仍旧。绍兴十九年，行《经界法》：田以名色定等，乡以旧额敷税。列邑之地，【（底本作“列邑之地”，库本同，崇抄作“列色”。）】各有高、下、肥、硗；一乡之中，土色亦异。于是，或厘九等，或七等，或六等，或三等。杂地则或五等，或三等。多者，钱五文，米一斗五升；【今独闽县晋安西乡产钱五文七分三厘七毫，侯官石门乡米一斗五升七合。底本、库本皆“一斗”，崇抄为“二斗”。）如它邑，皆钱自四文以下，米自一斗以下有差。】最少者，钱一分，米仅合勺。以今，垦田、若园林、山地等项，亩，较之国初，殆增十倍；夏税，比祥符后加一千余缗；苗米，比庆历后加四千余石。 

○户口 
　　 
　　祖额：（“祖额”：指宋太祖开国时之户额、丁口额。） 
　　主客户　二十五万九千二百九十： 
　　主户，一十七万一百三十七； 
　　客户，八万九千一百五十三。 
　　主客丁　三十八万六千一百六十二： 
　　主丁，二十五万八千五百九十一； 
　　客丁，一十二万八千五百七十一。 
　　今额： 
　　主客户　三十二万一千二百八十四： 
　　主户，二十一万一千五百九十； 
　　客户，一十万九千六百九十二。 
　　主客丁　五十七万九千一百七十七： 
　　主丁，三十九万二千三百二十七； 
　　客丁，一十八万六千八百五十。 
　　闽县： 
　　　主户，二万二千二百三十二。 
　　口，四□□百八十三。【（底本作“四□□百八十三“，缺二字，崇抄作“四千一百八十三”，口反少于户，疑误。）】 
　　　客户，一万五百一十三。 
　　口，一万八千五百一十三。【（底本作“一百八千……”，据库本、崇抄改。）】 
　　侯官县： 
　　　主户，一万九千三百七十一。 
　　口，四万四千二百五十五。 
　　　客户，七千五百四十五。【（底本作“客户七千五百四十户”，崇抄同，据库本改。）】 
　　口，一万四千九百三十五。 
　　怀安县： 
　　　主户，一万六千三百七十三。 
　　口，四万九千八百六。 
　　　客户，六千九百三十七。 
　　口，一万六千五百七十五。 
　　福清县： 
　　　主户，三万七千八百九十一。 
　　口，一万四千六百四十七。 
　　　客户，一万六百二十一。 
　　口，一万四千四十七。 
　　长溪县： 
　　　主户，一万九千九百八十九。 
　　口，六万一千七百一十九。 
　　　客户，二万六千三百三十五。 
　　口，三万四千七百七十四。 
　　古田县： 
　　　主户，□万四千一百四十三。【（底本“主户”下缺一字，崇抄、库本同。）】 
　　口，六万二千七百六十三。 
　　　客户，九千四百八十二。 
　　口，二万一千八百二十八。 
　　连江县： 
　　　主户，一万三千八百八十四。【（底本只作“八四”，崇抄作“八十四”，据补。）】 
　　口，万九千四百一十四。 
　　　客户，四千八百三十。 
　　口，一万二千二百三十九。 
　　长乐县： 
　　　主户，九千一百五十六。 
　　口，四万七千二百一十九。 
　　　客户，四千一百八。 
　　口，一万八百三十八。 
　　永福县： 
　　　主户，九千五百八十一。 
　　口，一万一千二百七十六。【（底本于“七十六”后有“口”字，当为衍文，他本无，据删。）】 
　　　客户，一万一千七百八十六。 
　　口，一万六千三百六十八。 
　　闽清县： 
　　　主户，七千八百四十六。 
　　口，一万五千二百七十七。 
　　　客户，六千七百□十二。【（底本缺一格，崇抄有“一”字。）】 
　　口，一万一千一百九十七。 
　　罗源县： 
　　　主户，九千一百三十三。 
　　口，一万三千二百五十六。【（底本“六”字后有“户”字，他本无，据删。）】 
　　　客户，三千二百五十六。 
　　口，五千五百四十四。 
　　宁德县： 
　　　主户，一万一千八百四十九。 
　　口，二万三千六百四十三。 
　　　客户，七千四百。 
　　口，一万五千五百三十二。 
　　七闽人民，自周职方氏已有其数矣。经秦，历汉，徙置江淮，遁亡岩谷，其存有几？【（底本作“道亡岩谷其□有几”，据崇抄、库本补正。）】 
　　吴永安三年，始属建安郡。【（底本作“二年”、“建安都”，据库本、崇抄改。）】是时，户□□千四十二，【（底本“户”下缺二字，崇抄作“户总一千……”，库本作“户仅二千……”，存注。）】口一万七千六百八。 
　　暨晋太康，分置晋安郡。【（底本作“分□晋安州”，库本同；崇抄作“分置晋安郡”，据补。）】户始三千八百四十三；口一万九千八百三十五。林世程《记》。【（底本“三十”下缺二字，注文只“书志”二字；崇抄作“三十八”，注亦“书志”；据库本补。）】永嘉之乱，衣冠南渡时，如闽者八族。益增复四千三百。【（底本作“益□复四千三百”，据崇抄、库本补。）】 
　　至隋，一万二千四百二十。【并□史。】 
　　唐开元，三万一千六十七。【《元和郡国志》。】富庶盖至是矣。【（底本作“富庶盖□是矣”，缺一字，库本同，据崇抄补。以上永嘉、隋、唐开元三处数字，不明是户数还是人口数。）】建中之世，户十二万九千五百二十二，口二十一万七千八百七十七。 【《通典》。】元和，户更消减至一万九千四百九十四。【（以上底本行末均缺损一字，从库本、崇抄于“五百二十”下补“二”字，“元和户”下补“更”字。）《元和郡国志》。】百□谓：【（底本作“百□谓”，缺一字，库本同，崇抄作“百史谓”，仍从缺。）】元和中供岁赋者，浙西、东、福建八道。户较建中才四之一。【（底本作“户□天宝绳四之一”，崇抄作“户比天宝绳四之一”，库本作“户较建中才四之一”。按，上文无天宝年间之数，只有建中户口，下注户数又恰为建中户数之四分之一，因据库本改。）《志》书：户三万四千九十四，口七万五千八百七十六。往□又开元以后盛时之数也。】岂藩镇扰乱，吾闽虽无与，其还定安集亦不能如往时耶？【（底本“其”字下缺一字，崇抄作“其数定安集……”，据库本补。）】皇朝德泽深渥，【（底本作“深□”，库本作“深厚”，据崇抄补。）】邦人皓首不识兵革，以故生齿繁毓。国初，主客户凡九万四千五百一十。景德，一十一万四千八百六十二。“九域图”。【（底本作“九域图”，崇抄作“九域志”。）】治平，一十九万七千一百七十六。【治平“图志”。】元丰，二十一万一千五百四十六。【《九域志》。】建炎以来，户至二十七万二百有一，口四十万七千三百四十四。建炎“图志”。以今较之，户加建炎五之一，口加三之一。【按：《吏部格式》：建隆元年，敕应天下县，据现管主户，重升降地望。取四千户以上为“望”；三千户以上为“紧”；二千户以上为“上”，一千户以上为“中”，以下为“中下”。又开宝六年敕：“五百户以下为'下县'。自今后，三年一度，取诸道、州、府现管户口升降。”景德《农田敕》：“诸州每年申奏丁口文帐，仰旨挥诸县，差本村三大户长，（底本作“县□本”缺一字，据崇抄补。）就门通抄，每年造帐，本县据户数收落，仍春季终闻奏。”】 
　　大中祥符二年，升降数目： 
　　　闽县：八千三百五十二户。 
　　　侯官：七千五百二十九户。 
　　　怀安：七千七百九十三步。 
　　　福清：八千四百七十六户。 
　　　古田：六千八百五十户。 
　　　连江：五千二百二十户。 
　　以上系“望”县。 
　　　长溪：三千八百四十户。 
　　　永福：三千六十七户。 
　　　长乐：三千六百三十五户。 
　　以上系“紧”县。 
　　　闽清：一千八百三十一户。 
　　　罗源：一千四百七十一户。 
　　　宁德：一千四百六十户。 
　　以上系“中”县。 
　　景祐四年，重行升降等第地望。 
　　　闽县：八千三百五十二户。 
　　　侯官：七千六百四十六户。 
　　　怀安：七千七百九十三户。 
　　　古田：六千九百二十二户。 
　　　连江：五千二百二十二户。 
　　　福清：八千四百七十六户。 
　　已上原是“望”县。不改升降，依旧为“望”县。 
　　　永福：三千六十七户。 
　　　长乐：三千六百三十户。 
　　　长溪：三千八百四十户。 
　　原是“紧”县，不该升降，依旧为“紧”县。【（底本作“依紧为紧县”，前一紧字为书误，据上下文例改。）】 
　　　闽清：一千八百二十一户。 
　　　罗源：一千四百七十一户。 
　　　宁德：一千四百六十户。 
　　已上是“中”县，不该升降，依旧为“中”县。 
　　而官户，二千四百四十三。 
　　　闽县，二百三十户；（崇抄作“六百”。） 
　　　侯官，六百八十四户； 
　　　怀安，三百四十七户； 
　　　福清，一百四十四户； 
　　　长溪，三十八户； 
　　　古田，三十二户；【（崇抄作“三十三”。）】 
　　　连江，八十一户； 
　　　长乐，一百四十户； 
　　　永福，一百三十六户； 
　　　闽清，一百一十一户；【（崇抄作“一十二”。）】 
　　　罗源，五十三户； 
　　　宁德，三十六户。 
　　寺观户，一千四百七十四。 
　　　闽县：一百七十八户。产钱二百三十三贯四百六文。 
　　　侯官：一百二户。【（崇抄作“二百二”。）】产钱三百一十四贯四百四十三文。 
　　　怀安：一百六十九户。产钱二百二十四贯七百□文。【（底本作“□文”，缺一字，库本同，崇抄作“二文”，据补。）】 
　　　福清：一百九十四户。产钱一百六十三贯五百五十六文。 
　　　长溪：一百三十四户。产钱七十九贯六百八十一文。 
　　　古田：一百六十一户，产钱一百二贯四百八文。【（崇抄作“一百三贯”。）】 
　　　连江：九十五户。产钱九十贯四百八十六文。 
　　　长乐：七十三户。产钱五十二贯三百三文。 
　　　永福：七十户。产钱七十九贯七百八十四文。 
　　　闽清：八十八户。产钱六十贯八百三十五文。 
　　　罗源：六十一户。产钱五十六贯二十八文。 
　　　宁德：四十九户。产钱五十一贯四百四十六文。 
　　已上，共为产钱一千五百九贯七十八文，并系旧产，除无名寺观外，【（底本作“除无宏寺观外”，崇抄同，据库本改。）】上件。可谓盛也巳。 

○僧道　 

　　　《旧记》：系帐僧，三万二千七百九十五人。 
　　童行，一万八千五百四十八人。 
　　　今：系帐僧，一万一千五百三十人。 
　　童行，二千九百一十五人。 
　　道士，一百七十人。 
　　　闽县　　僧，一千八百八人。 
　　　　童行，四百八十八人。 
　　　侯官县　僧，一千九百五十人。 
　　　　童行，五百七人。 
　　　怀安县　僧，八百七十一人。 
　　三县道士，共一百五十人。 
　　　福清县　僧，一千四百人。 
　　　　道士，七人。 
　　　长溪县　僧，一千二百五十七人。 
　　　　道士，一人。 
　　　古田县　僧，一千一百一十三人。 
　　　　童行，八百七十八人。 
　　　连江县　僧，五百八十六人。 
　　　长乐县　僧，四百九十四人。 
　　　　童行，一十二人。 
　　　　道士，三人。 
　　　永福县　僧，五百三十二人。 
　　　　童行，二百七十八人。 
　　　闽清县　僧，五百六十六人。 
　　　　童行，一百六十七人。 
　　　罗源县　僧，四百九十二人。 
　　　　童行，一百四十八人。 
　　　　道士，八人。 
　　　宁德县　僧，七百六十四人。 
　　　　童行，三百一十一人。 
　　　　道士，一人。 
　　《旧记》谓：僧户与民参半。以今籍较之，直民田五之一。今民田若地八万二千余顷，食民五十七万九千，黄中小老不计。浮屠氏田若地二千余顷，食僧徒一万四千余人。是民七人共百亩，而僧以二人食之。民产钱八千缗有奇，僧寺一千五百，不啻当民八之一。以故，州常赋外，一切取给于僧寺，有以也夫! 

《三山志》卷第十终 

●卷第十一　版籍类二 

　官庄田 

○官庄田 
　　 
　　官庄田：一顷九十亩三角四十六步。 
　　租课钱一十贯二百文足。 
　　官庄园林、山地、池塘、陂堰等： 
　　一千五百七十顷八十四亩二角二十四步。 
　　租课钱五十五贯五百四十七文。 
　　闽县：园地，四十亩三十六步。 
　　租课钱，一十七贯六百四十一文足。 
　　怀安县：田，八亩二十四步。 
　　租课钱，三贯文足。 
　　园地，一顷二角四步。 
　　租课钱，三贯八百七十九文足。 
　　福清县：园地，二十二顷八十七亩三角二十步。 
　　租课钱，四贯八百四十文足，大麦三斗一升。 
　　长溪县：田，十八顷一十八亩二十步。 
　　　租课米，三石六斗。 
　　园地，一顷三十亩二角四十四步。 
　　　租课钱，一贯六十五文足。 
　　古田县：田，九十四亩五十五步。 
　　　租课钱，三贯二百文足，米，一斗。 
　　园地，一十六顷七十一亩三角一步。 
　　　租课钱，六贯五百二十文足。 
　　连江县：园地，六百四顷四十九亩二角五步。 
　　　租课钱，一十贯八百五十文足。 
　　长乐县：园地，九百二十顷三十六亩三角二十七步。 
　　　租课钱，一贯一百一十文足。 
　　罗源县：田，二亩二角五十六步。【（底本及库本、崇抄于田亩数后，皆不系租课钱数。）】 
　　园地，七十五顷三角一十六步。各无人承佃。 
　　宁德县：田，六十七亩三角一十一步。 
　　　租课钱，二贯文足。米，七石三斗五升。 
　　园地，二顷六十五亩一角四十一步。 
　　　租课钱，五贯六十文足。 
　　初，伪闽时，官庄田地一千一百一十顷八十二亩。配纳人户租米，八万一千二百四十八石有奇。 
　　太平兴国五年，虽诏与私产均作中、下定税。是时，尚给户帖，未许为永业。【租米数，见《垦田》。】淳化五年，李伟请鬻官田，乃遣张延熙赴州估卖，寻已之，令佃者仍旧佃莳、输租。大中祥符六年，转运使王贽言：“建、剑、漳、泉、汀、邵、兴化七郡【（底本作“汀郡兴化”，据崇抄改。）】官田皆课租，惟福州止同私产输税，请依漳、泉例课一色斛斗：上田亩九斗，中田、上园亩六斗，下田、中园亩四斗五升。岁总羡米，度可得五万余石。明年，王平奏：“福州旧隶两浙，与漳、泉事体不同。租课，自太平兴国五年，已经朝省均定。【漳、泉，伪命日（“伪命”，指吴越国政令。）征科。归属本朝，未经均检。】今王贽请：输二税外，益纳租米，乃是额外增税。且，州官私田园总一万五千余顷，年征米一十万二千余石。其间，输送尚恐不前；若将官庄一千二百余顷改征租米五万九千余石，其田比之都额顷、亩，才十分之一，则是六倍征利，□重科纽。【（底本作“则是六倍征利□重科纽”，缺一字，崇抄同，库本作“而征收之重六倍科输”。）】伏维轸念远方，矜其重赋，许从旧贯。”诏可之。天禧四年，转运使方仲荀言：“福州官庄田，自来给与人户主佃，止纳夏秋二税，【（底本作“夏秋□税”，缺一字，崇抄作“夏秋税”，据库本补。）】更不他输物色。【原夏税钱五百二十五贯二百八十□文足。（底本作“八十□文足”，缺一字处，库本作“一”，崇抄作“七”。）】秋税米九千四百九十八石有奇。向虽经朝省均定。【（底本作“乡虽经”，他本同。按：“乡”与“向”通，径改作“向”。）】缘百姓私产并用赀买，既输税又充色役；佃官庄户，乃是请射成熟田地耕作，复免随例差徭，深见亏官。请估价，许原佃者承买，【（底本作“佃者承员”，据崇抄、底本改。）】与限二年偿。所得估值，度可三十万缗。”不从。既而，复委尚书屯田员外张希颜依漳、泉例均租。总得米六万五千一百二十石有奇。寻下诏：“国家无急蒸黎，常轻赋敛，岂令远俗重此科输，宜特予以推恩，【（底本作“宜特□于推恩”，缺一字，崇抄作“宜特予于推恩”，据库本补。）】且并从于旧贯。可令福州佃官庄户依旧佃莳，更不课租。”五年，前福建提刑王文震奏：“福州佃官田户，虽系屯田名目，只依二税催科，产钱不计少多，倒免门役差遣。臣管见：屯田户既特免租课，又不追田价，即与平产人户田业无殊。欲乞削去屯田名目，割归税簿催科，止当门役。”省司议：“名目依旧屯田，不得充为永业，其差遣宜依平产人例。”有旨：“依天圣三年张希颜请：‘福、建七州官庄并各输租，惟福州独依私产，复免差徭，岂非倖民？乞依臣先来均定租米。’胡则奏：‘当州官田已奉敕均定与私产雷同催科，已经四十六年。若依张希颜所奏，改纳租米，且官田咸蒸瘠薄者多，肥浓浚壤者少。地临巨海，夏秋之间，海潮飐风，漂荡流落，州县难于催督，乞仍纳二税，不输租课。”于是，朝廷更令方仲荀分析利害。仲荀遂申前请。乃令屯田员外郎辛庆忌，复括十二县官庄屯田一百四所，成熟田园一千三百七十三顷八十四亩一角三十八步。佃者二万二千三百二十七人。【原无正田，先定二税。止有闽、侯官、怀安、闽清、永福、古田、宁德七县田园十分中，内五分中，五分下；（底本先作“内五分下”，又旁注添补成为“内五分中五分下”，库本、崇抄只作“内五分下”，依底本所校。）长乐、福清、连江、罗源、长溪五县皆下品十分中，内三分中、七分下。】估值可三十五万二千一百余缗。省司议：“佃户二税外更纳所买田价，恐难以依限督纳，乞减所估分数，仍展年偿。”明年，有旨：“与减三分之一，偿限三年。”六年，章频奏：“福州官田，估计价钱三十五万余，人余一分，钱一十一万七千三百余缗，减放外有二分。合纳钱二十三万四千七百余缗。随三年夏秋二税作六限催科。钱数浩大，督输严峻。有佃户九百余人诉称贫乏，无可输偿，愿还田别召买者。内五百余户已纳过一限钱，为次限急迫，愿以所佃田及已输钱，并入还官。计今年在册官田已纳缗钱一十万六千三百有奇，【（底本作“计今年□册已纳……”，库本作“计今年官田已纳……”，据崇抄补改。）】尚有未纳一十二万八千四百，望赐蠲除，则二万余家庶获存济。”诏州具“纳”、“欠”五等数目以闻。州奏：“前已纳一十万九千五百六十六缗有奇；愿退不买田，四千七百五十缗；岁终又纳四万二千七百九十三缗有奇；未纳钱，尚七万七千八百余缗。”有旨并与除破。明年，州奏：“顷所鬻田，已输钱足人，合给《契》与执为永业。其退还官，及后来承买未曾偿直等，欲仍旧拘籍，岁输二税。”省司议：“令已纳外欠人，并与除放，出给户帖。其退还田土及全未纳户，仍旧理纳租课。”于是，转运司尽括诸县退佃并不纳价钱白脚户六百六十九。田园五十九顷六十亩，计输米二千九百一十二石有奇；除五百四十石折纳二税原额，【（底本作“祈纳”，库本作“所纳”，据崇抄改。）】总合输租米二千三百七十二石。十年，郑载奏：“本州官庄肥浓地土各有承买。其退纳田土，并是枕海盐蒸瘠薄之地，年收夏秋二税，尚忧不办。以此，人情退纳还官。今复输租米，【（底本作“今红输租米”，崇抄作“今输租米”，据库本改。）】不惟数目至多兼窘民，的难了纳，但有虚数系簿，枉行科较。乞赐蠲免。”诏可之。于是，国初以来，官庄已鬻及通纳田土，并为民永业，不复议输租矣。 
　　至天圣之后，没纳田产入官浸多，率为豪右冒占。庆历三年，前转运使吕绍宁上言：“福州官田多为 豪右蓄弊，乞根检重估，别定税数，当增赋不少。仍可入赀十万余缗。”明年，三司户部奏：“福、泉、漳州、兴化军庄田，岁输米一十二万一百余石，从来增助诸州逐岁军储，今若依绍宁所请，岁总输米止可四万四千余石。深亏官数，【（底本作“□亏官数”，崇抄作“却亏官数”，据库本补。）】乞仍旧租佃输课。”从之。嘉祐二年，诏：“没官、户绝田土，输课别储一仓，名曰广惠，以备赈济。”熙宁二年，住拨入广惠仓。十年，以没官庄产出卖。崇宁三年，住卖。拘收租课充“外学”支费。五年，拘学费田产入常平司，寻令召卖。政和元年，臣寮言：“天下系官田产，在常平司有出卖法，如折纳、抵当、户绝之类是也；在转运司有请佃法，如天荒、逃田、省庄之类是也。自余闲田，名类非一，虽间有出鬻、请佃，多为豪右侵冒，望命官总领，除赡学、给赐沿边州县官田外，悉召承买。”令户部侍郎范坦措置总领。明年，言者谓：“系官田业，【（崇抄作“田产”。）】法度具在，有司治之。若禁令修而敛取以时，则其利为无穷；今不修禁令，不督有司，一旦尽鬻之，俾膏腴土田为有力者缔结收置，而荒田冷薄无用之产，徒费帐籍。且张官置吏召卖田宅，有伤国体。窃闻，福、建等处皆以为非便。既致烦扰，减落上供，又易租为税，其失数倍。福建路尝言：屯田官庄出租一十九万七千余石，居一路赋税六分之一，如悉估鬻，必误军储。乞寝之。”遂降御笔：【其略云：“祖宗以来，田之公者为屯田、为官庄，养民兵，居熟户，于以资助经费，（底本作“攻助”，崇抄同，据库本改“攻”为“资”。）藩卫边部。乃者，有司建言：‘系官田宅，一切鬻卖。’苟目前之利，废长久之策，豪强兼并，佃户失业。昨，范坦所出卖官田宅，划一更不施行。”】“总领、措置官吏并罢。已买田宅，给还原纳价钱，其田宅却拘入官。原佃赁人愿依旧佃赁者，听。余依元丰法。”【元丰令“诸田宅入常平司者，召人承买。其省庄退田，并不出卖。”】绍兴二年，复议出卖，寻寝。五年，朝廷以谓，发兵，费不赀。或请卖官田，不特济用度，而于民亦不为无补。且产钱旧额以没纳销落。虽官自常产之外，得佃户年租，而课利悉归豪右科料，特促贫弱。今出没纳田散卖，【（底本作“今出没纳曰散卖”，崇抄同，据库本改。）】民间得田优产，以补旧额。且示国家抑兼并、行宽恤之意。于是，遂以系官田舍及不系出卖者，并委诸路提刑总制，措置出卖。【（底本止至“措置出卖”，以下脱简约一页，直至卷终，库本同，崇抄有下文，据补。）建炎元年，罢提举常平司，归提刑司。】若系独赁及三十年以上，即十分其价与减三分。是岁，鬻钱三十五万余缗。知闽县李汝明以率先措置，卖缗钱一十二万，推赏。十三年，省司又以未售田产增租三分。常平司奏：“州县未卖田地，高仰、瘠薄，望予减一分半或二分。”省司议：“福建土产与他州膏腴等处不同，与增租二分。其钱，作总制窠名起发。”【十四年，请佃官田，依承买发输牙契钱。】二十年，以没官田土率豪右倖占，复相刬佃，词讼不已。乃拘入常平，不许人承佃。寻以拘入田土募人佃赁，依民间定租。亩，米一石与减二分。所贵服田力穑之人得以耕种，不致独归有力之家。二十八年，言者请尽鬻常平官田以助经费。乾道八年，复诏诸路常平司根括本州所没官田、园、屋舍，总一千九百九十六顷六十六亩四十九步。已卖，四百二十三顷八十八亩一角四十步，为钱二万八千五百八十七缗有奇；未卖，一千五百七十二顷七十七亩三角九步。淳熙四年，住卖。今承佃所输如前数云。 

《三山志》卷第十一终 

●卷第十二　版籍类三 

　　赡学田 
　　职田 
　　沙洲田 
　　海田 

○赡学田 
　　 
　　旧管： 
　　　田　七十六顷七十八亩一角一十四步。 
　　　园地、山林、屋基埕、池塘坂等　一百二十五顷四十五亩二角三十二步。 
　　　房廊屋　六十八间。 
　　　屋地基　一十二所。 
　　续添： 
　　　田园、沙洲地　一十七顷五十亩三角三十八步。 
　　　屋　一十八所。 
　　　庵基地　一所。 
　　　租课钱，四千二百七十七贯六百二十九文足。 
　　　房廊屋地基钱　四百二十九贯二百六十文足。 
　　白米，二千四十三石五合。 
　　糙米，二百九十九石八斗八升九合。 
　　豆、麦、杂子，一百三十四石五斗八升。 
　　闽县： 
　　　田，一十四顷二亩三角五十九步。 
　　　园地等，二十八顷六十一亩二角。（底本作“□十八顷”，缺一字，据库本补。） 
　　租课钱，一千四百五十九贯二十九文足。 
　　　白米，四百六十五石四斗七升。 
　　侯官县： 
　　　田，一十四顷一十九亩一角五十一步三分。 
　　　园地，三十二顷四十六亩一角五十八步七分九厘。 
　　租课钱，一千三百九十六贯三百六十文足。 
　　　白米，六百六十五石八升三合。 
　　　糙米，二十二石六斗。 
　　怀安县： 
　　　田，四顷三十□亩一角三分一厘。 
　　　园地，二十三顷六十三亩一十七步四分一厘。 
　　　屋基地，一所。 
　　租课钱，一百三贯九百三十九文。 
　　　白米，二百二十石三斗。 
　　　糙米，二十四石四斗九升二合。 
　　　谷，五十五石六斗。 
　　　小麦，一石七斗六升六合。 
　　　红豆，八斗八升八合。 
　　福清县： 
　　　田，二顷七十亩五十步。 
　　　园地，三顷二十亩一角三十一步。 
　　租课钱，一十九贯二十六文足。 
　　　白米，一百四石四斗一升。 
　　　糙米，一斗。 
　　　大麦、占谷、黑豆，共五十三石九斗六升七合。 
　　长溪县： 
　　　田，四顷二十六亩一角一十八步。 
　　　园地，二十二顷八十三亩二角四十一步五分二厘。 
　　租课钱，六十二贯八百七文足。 
　　　白米，八十七石三斗三升三合。 
　　古田县： 
　　　田，二十八亩四十二步四分。 
　　　园地，一角五十四步九分。 
　　租课钱，二十五贯二百八十文足。 
　　　白米，一十一石二斗九升。 
　　连江县： 
　　　田，八十八亩三角三十五步。 
　　　园地，一顷四亩三角三十三步。 
　　租课钱，四贯一百八十文足。 
　　　白米，三十九石一斗六升二合七勺。 
　　长乐县： 
　　　田，一十六顷三十七亩一角一十一步四分八厘。 
　　　园地，一十三顷六十亩三角四十二步二分四厘。 
　　租课钱，九百六贯九百八十八文足。 
　　　麦、豆、谷，一十九石八斗七升二合二勺。 
　　　糙米，一百六十石九斗六升七合。 
　　　上草，二千六百五十束。 
　　　麻皮，一十八斤。 
　　永福县： 
　　　田，二顷九十亩四十二步。 
　　　园地，七顷七十四亩二角五十八步。 
　　租课钱，三贯七百三十七文足。 
　　　白米，一百三石七斗一升。 
　　闽清县： 
　　　田，九十九亩三角五十三步九分五厘。 
　　　园地，五顷二十四亩二角三十六步八分。 
　　租课钱，一贯六百一十三文足。 
　　　白米，二十四石一斗九升八合。 
　　　油麻、青豆、粟谷、大麦、芋，共一石九斗四升。 
　　　茭草，三束。 
　　罗源县： 
　　　园田（底本作“园田”，盖合园与田之数，库本、崇抄皆作“园地”。），一顷五十亩三角四十一步。 
　　租课钱，一贯九十二文。 
　　宁德县： 
　　　田，一十三顷九十六亩三角三十八步。 
　　　园地，一十四顷八十四亩一角一十四步。 
　　租课钱，八十九贯二百一十四文足。 
　　　白米，一百四十五石。 
　　　芋、棱、谷，共五斗五升。 
　　本学旧房廊屋，六十八间。屋地，一十所。屋檐地，一片。火巷地，一段。 
　　新收住屋一十八所。 
　　年抽地课钱，四百二十九贯二百六十文足。（底本作“年抽地课钱”，库本作“年地课钱”，崇抄作“年纳地课钱”，复补注“抽”字，去“纳”字。文末，底本作“六十足”，库本作“六十文足”，崇抄作“一十六足”。） 
　　皇朝景祐四年，通判谢微摄州事，始表建州学，仍请赐田五顷。诏下，微寻罢去。【（底本作“微连罢去”，崇抄同，据库本改。）】康定二年，沈都官邈遂增田，充所赐数。熙宁三年，诏列郡修辟学馆，其都府置学官者，给公田十顷，著为令。元丰初，孙司谏觉守是邦。会安福寺僧犯法，籍没其田，请于朝，以资养士。凡田占闽、侯官、怀安、永福、长乐五县，【（底本作“凡田古”，库本同，据崇抄改。）】收租凡一千二百斛、缗。崇宁三年，行三舍法，合一千二百余人，诏拨诸系官田宅、常平、户绝等田，以充学费。五年罢。寻复。政和中，田一千三顷三十亩，房廊三百一十四区，钱一万七千四十四贯一百二十五文，米四千九百二十九石五斗八升。宣和二年，复科举取士，除旧赡学田产存留外，余增置者，并拘入常平。绍兴九年，张丞相浚始至，以福唐儒学最盛之地，三岁应诏，盖八千余人；而以春秋求补入学者几半，所给生员乃不满二百人。旧所赐田多滨海，往往数为水漂没，不足以称朝廷加惠学者之意。【（底本“漂没”下作“旧□□□不足……”缺三字，库本、崇抄皆无“旧”字及缺字，径以“不足……”接上文。疑有“旧赡学田”四字，暂无从校，姑从二本所改。）】愿以田之在官者，增给之。奏入，未报。明年，复上言：“宁德有浮屠氏田十三顷六十有二亩，籍没岁久，乞以其田为赐。”诏从之。【（底本作“其田为□□从之”，缺二字，库本作“其田为学田从之”，据崇抄改补。）】会朝廷用兵，有旨鬻官田以给军食。复以帅司钱二百万，易闽县鼓山里洲田二顷九十亩有奇入于学。于是增养生员二百四十人。岁月滋久，学田浸亏，庖廪不继。乾道改元，有以侵田二十三条，告王参政之望者，公按图籍复旧疆，许民实封增佃，岁获租三千缗。以公帑之余，复贸闽、侯官、怀安三邑官田六顷，屋一十八所。闽之民有盗买旧学田一顷六亩者，檄本学以其直取之，及先籍黄冠私田几六十亩，岁获通千缗，并归于学。乃益养士至三百人。教授冯摅以新旧产若租之数，总为一籍上于郡，而以其副一留于学、一藏之以授代者，使相授受，又疏其凡刻于碑阴云：“一、诸县旧管：田七十三顷二亩三角三十八步；塘田三顷七十五亩一角三十六步，未经起租；园地六顷六十三亩二角二十三步；山林八十九顷四十五亩二角二十二步；屋并屋地基六十三亩三角四十六步；地并土地二十一顷一十八亩四十二步；【（底本作“二十□顷”，缺一字，据崇抄补“一”字。又句首当有脱字，无从校。）】草地、草埕三顷九十五亩二角一十步；池塘一十八亩三角二十步；泉坂、荒坂三顷三十九亩二角四十六步；水坍、水浃一角三步。　已上，原旧管：租课钱一千二百一十贯四百五十文足，白米一千九百二十九石八斗八升七合，糙米二百四十五石九斗八升九合，豆、麦、杂子七十八石九斗三升。　增复租课钱一千九百三十四贯二百五十九文足，白米一百一十三石一斗一升八合，糙米五十三石九斗。　一、本学额管房廊屋六十八间，屋基一十二所。　已上，年管租钱二百六贯九百文足。　一、绍兴三十年，没纳道士施绍达私置田园屋地五十六亩三角六步。年纳钱七贯九百文足，谷五十五石六斗。　一、乾道二年，根复到林冲、杨寅之等，冒占本学田园一顷三十步，草地五顷八十五亩三角三十九步，白泥沙地三顷一角一十五步。　已上增复到租课钱四百六十四贯。原旧只系林冲纳钱一十五贯七十文；今来，根增复到上项钱数。　一、乾道二年，使府给钱置待任里洲地一顷六亩二角四十步，年纳租课钱一百六十八贯三百八十二文足。平湖洲官地五亩二十八步，田六亩二角一十二步，年纳租课钱二百四十贯文足。盛宏田园五十九亩一角四十八步，及屋一十八所，庵基地一所，年纳租课钱三百七十五贯文足。　已上新置三项，共管租课钱七百八十三贯三百八十文足。” 
　　　越八年，民有妄讼于漕台，冒占吴肇洲地。吴肇洲者，即前项林冲等冒占田。先是，吴肇请佃，因名。漕檄怀安尉检视。尉受吏欺，以洲既落江告。漕凭尉状，给地与妄讼者。未几，吕提刑企中摄漕事，按知吴肇洲旧为学田，异时尉卤莽视。乃究极本原，择能吏，核得实。由是洲复隶学，置妄讼者于罚。吏之受贿诬罔者，并加罪。又疏其断之之由闻于朝。士论快之。教授喻良能记其事。 

○职田 

　　职田　二十一顷九十亩一步。 
　　　园　九百四顷九十四亩一角五十三步。 
　　田，旧二十二顷六十六亩一角二十七步。今系淳熙五年提刑衙提制到数。 
　　园，旧九百五顷七十九 亩一角五十五步。今系淳熙五年数。 
　　　知府衙：田，一顷八亩五十四步。山地等，八百七十顷四十八亩二角四十步。 
　　　运使东衙：田，二十一亩一角五十九步。园地，一十六顷六十八亩二十九步。 
　　　运使西衙：田，一顷二十四亩九步。园地，一顷七十二亩一角三十步。 
　　　运使东衙、西衙：田一顷八十四亩三角八步。园地六顷四十九亩三角三十二步。 
　　　提举常平茶事衙：田，三顷八十二亩一角四步。园地五顷八十八亩一角二十步。 
　　　提举市舶衙：田三顷一十九亩一角一十九步。 
　　　东通判：田，一顷九十九亩一十一步。园地，一十六亩二角一步。 
　　　西通判：田，三顷二亩二角二十二步。园地，一顷四亩二十步。 
　　　运管衙：田，五十五亩三角一十五步。园地，二亩二角五十步。 
　　　运干：田，一顷七十一亩三角三十三步。园地，八十亩一角一步。 
　　　帐管：地，一十五亩一角一十三步。 
　　　常平提干：田，七十六亩三角三十八步。 
　　　茶提干：田，一顷四十一亩一角三十二步。 
　　　签判：园地，五十七亩三角五十一步。 
　　　节推：田，二十二亩一角七步。园地，九十亩二角六步。 
　　租课钱　一千二百二十四贯五百八十文足。 
　　米　四百二十一石四斗三升六合。 
　　　　外：大麦、占谷，三十九石六斗七升九合。 
　　芋，二斗。 
　　棱米、粟米，各五斗。 
　　麻皮，一十三斤。 
　　闽县： 
　　　知府衙田，二亩三十步。地，四亩一角二十一步。 
　　　运使东衙、西衙田，一顷五十二亩一角三十一步。地，六顷三十三亩三角二十二步。 
　　　提举衙田，二亩一角。地三亩一角三十步。 
　　　东通判厅田，一顷七十九亩一十一步。地，一十六亩二角一步。 
　　　西通判厅田，二顷一十四亩一角六步。地，六十四亩二角五十二步。 
　　　帐管厅地，一十五亩一角一十三步。 
　　　运干厅地，一十七亩二角一十九步。 
　　计：田，五顷五十亩一十八步。 
　　　　　　地，七顷五十五亩二角二十八步。 
　　　　　每年租课钱，七百六贯九百一十五文足。米，二十石六十三升。青麻皮，一十三斤。 
　　侯官县： 
　　　提举衙田，一顷九十六亩一角九步。 
　　　　　　地，一顷五十六亩二角二十三步。 
　　　运使东衙地，一十四顷七十五亩三角一十二步。 
　　　运使西衙田，一顷二十四亩九步。地，一顷二十七亩三十步。 
　　　西通判田，八十八一角一十六步。地，三十九亩一角二十八步。 
　　　签判地，三十三亩三角五十一步。 
　　　节推田，二十二亩一角七步。地，九十亩一角六步。 
　　　　计：田，四顷三十亩三角四十一步。 
　　　　　　地，一十九顷二十三亩三十步。 
　　　　　每年租课钱，二百九十二贯三百一十六文足。 
　　　　　　米，四十二石一斗八升一合。 
　　　　　　麦，一十石六斗。 
　　怀安县： 
　　　运使东衙田，九亩三角三十一步。地，一顷七十四亩三角五步。 
　　　运干田，一顷四亩一角二十三步。 
　　　　总计：田，二顷八十八亩三角五十九步。 
　　　　　　　地，上顷。 
　　　　　　每年租课钱，一十一贯八百文足。米，六十石三斗二升八合。 
　　福清县： 
　　　知府衙田，一十一亩一角二十二步。地，三十六亩三角四十四步。 
　　　运使东、西衙田，二十亩三角二十五步。 
　　　提举田，一顷一十五亩二角一十八步。地，四十四亩四十五步。 
　　　提举市舶衙田，二顷二十三亩二角四十六步。 
　　　运管厅田，四十五亩四十五步。 
　　　运干田，三十四亩一十步。 
　　　签判地，二十四亩。 
　　　计：田，五顷二角三十六步。 
　　　地，一顷五亩二十九步。 
　　每年租课钱，二贯六百二十七文足。 
　　　米，一百一十二石九斗九升五合； 
　　　谷、麦，二十六石八斗八升。 
　　长溪县： 
　　　知府衙田，一十二亩三角五十步。地，一顷三十二亩二角五步。 
　　　运使东衙田，一亩。地，一十亩三角。 
　　　运使西衙地，四十五亩一角。 
　　　提举衙田，四十五亩二角三十步。地，一顷七十二亩二角三十三步。 
　　　提舶田，四亩六角三十六步。 
　　　常平提干田，四十三亩六角四十七步。 
　　　　　计：田，七十八亩四十三步。 
　　　　　　每年租课钱，二十六贯六百六十二文足。 
　　　　　　　米，一十七石七斗七升一合。 
　　古田县： 
　　　知府衙田，二十六亩三角一十三步。 
　　　　地，五十五亩七步。 
　　　运使东衙田，一十亩四步。地，六亩三角一十二步。 
　　　运干田，一十五亩三角二步。 
　　　常平提干田，四十二亩九步。 
　　　　　计：田，九十四亩一角二十七步。 
　　　　　　　地，六十一亩三角一十九步。 
　　　　　　每年租课钱，七贯二百八十五文足。 
　　　　　　　米，二十八石四斗六升。 
　　连江县： 
　　　知府衙田，一亩二角五十二步。 
　　　提举田，八亩三角一十五步。 
　　　运使东、西衙田，二亩二角二十四步。 
　　　运干田及地基，一十七亩二角四十八步。地，六十三亩六角四十二步。【（底本作“六角”，崇抄同。按，四角为一亩，无六角之理，疑误。）】 
　　　计：田，三十亩三角三十九步。 
　　　　　地，六十二亩二角四十三步。 
　　　　每年租课钱，一十四贯一百七十七文足。 
　　米一十三石七斗六升九合。 
　　长乐县： 
　　　知府衙地，六亩三角四十三步。 
　　　提舶田，九十 亩三角五十七步。 
　　　运管田，六亩三十七步。 
　　　常平提干田、地，二十一亩四十二步。 
　　　茶干田，二顷四十一亩一角三十二步。 
　　　　　计：田，三顷五十九亩二角五十一步。 
　　　　　　　地，六亩三角四十三步。 
　　每年租课钱，五百八十五文足。 
　　　　　　　米，一百石六斗七升。 
　　　　　　　大麦，一石五斗九升九合。 
　　永福县： 
　　　知府衙田，一亩二角二步。 
　　　　　　　地，八百六十八顷一十一亩二角四十步。 
　　　　　　每年租课钱，一十九贯五百六十文足。 
　　　　　　　米，六斗四升八合。 
　　闽清县： 
　　　知府衙田，一亩三角五步。 
　　　提举衙田，一十三亩一角五十六步。 
　　　　地，一顷三十八亩五十八步。 
　　　　　计：田，一十五亩一角一步。 
　　　　　　　米地，上顷。【（底本及崇抄、库本皆作“米地上顷”，疑“米”字衍误。）】 
　　　　　　每年租课米，五石五斗五升。 
　　　　　　糙米、【（底本作“糙米”，库本、崇抄皆作“粒米”。）】粟米、谷，五斗。芋，二斗。 
　　罗源县： 
　　　提举衙地，七十二亩一角一十一步。 
　　　运使西衙田，八亩三角五十八步。地，【（底本作“五十八米地……”，崇抄作“五十八步米地”，库本作“五十八步地……”，据库本改。）】一十六亩一十步。 
　　　运使东衙田，一角一十四步。【（底本作“一角一十四步”，崇抄、库本皆作“一角二十四步”。）】 
　　　运管田，四亩一角五十六步。地，二亩二角五十步。 
　　　　　计：田，一十四亩一十八步。 
　　　　　　　地，九十一亩一十一步。 
　　　　　　每年租课钱，三贯八百一十文足。 
　　　　　　　米，五石八斗六升；大麦，六斗。 
　　宁德县：无。 
　　唐武德初，制内外官各给职分田。五代浸废。皇朝咸平元年，始复置职田：大藩四十顷，次藩三十五顷，【（底本作“三十五顷”，库本同，崇抄作“二十五顷”。）】防御、团练、州三十顷，以下各有差。天圣七年，晏殊议停罢，又明年，复旧。庆历六年，更定：藩府二十顷，节镇十五顷余，州十顷。本州职田，大率不能如制，姑存之。 

○沙洲田 
　　 
　　沙洲田　二百七十一顷九十八亩二角十三步。 
　　闽县：一百三十一顷二十亩。 
　　侯官县：二顷六十一亩三十四步。 
　　怀安县：一百三十八顷一十七亩一角三十八步。 
　　绍圣《常平兴修法》：“陆可为水，水可为陆，海退、泥淤、沙塞，瘠田可变膏腴之类，许民陈请，依法成田请税。”大观元年，提举学事朱英括本州江涨沙田一百四十顷，请于朝。有旨本路兴学以来，应沙田并隶学事司。绍兴五年，提刑司奏：“漳、泉、福州，兴化军，各有海退淤田、江涨沙田，豪势之家诡名请射，【（底本作“形势之家”，崇抄先书“形势”，复添改作“豪势”，据改。）】岁有增广，未尝自陈，或已请税，不登载簿籍者，乞检量出卖。”十三年，常平司请：“以绍兴五年以来不经增税，及兴修田地，并卖。”省司议：“兴修田土，惟福州为多。民方请田时，筑捍费甚。若须估卖，自后水陆可以为田，谁肯兴修？”乃止。二十九年，提刑司奏：“本州江海旁，有新闪出沙泥田，委常平司召卖现佃人。愿买，与减二分；不愿，以三分与充工本之费。”然是田流复不常，东亏西益。落江者，往往子孙虚抱税租。至于僧寺亦有竭力与吏为市，攘夺而不顾者，其弊不可胜述也。试具其顷、亩于右云： 
　　 
○海田 
　　 
　　一千二百三十顷有奇，外长五千六百二十丈。 
　　西禅寺：苏溪田，一百五顷；并园塘三十余顷。 
　　法海：绵村田，百余顷，岁入五千斛。 
　　灵石：百麟洋田，堤长万有一千尺，受种六百斛。 
　　黄攀：郑渚田，堤长三千二百余尺。 
　　香严：上下洋田，堤游九百丈。 
　　灵石：（以上“法海”、“灵石”、“黄攀”、“香严”等当皆寺名，各本皆不加“寺”字。）蟹屿田，周围三千三百余丈。 
　　宁德：赤鉴门等田千余顷，宣和中流为海。余见于后水利陂塘门。 
　　初，香严寺福清上下洋田与民讼不决。熙宁二年，程大卿师孟表其状于朝，明年，可其请。今沿海泥淤之处，不限寺观、形势、民庶之家，与筑捍为田，资纳二税。海门卤入，盖不可种。暴雨作，辄涨损。以故，田家率因地势筑捍，动联数十百丈。御巨浸以为限埢，【（底本作“限埢”，库本同。按，限，界也；埢，墙也。）】又砌石为斗门，以泄暴水。工力费甚。然，地舄卤，损多而丰少。今福清视他邑巨刹，占籍者盖多，如前数焉。而海中又有放牧地八百里，【海坛里。】皇祐中，许民请射如荒田法，今或可耕云。 

《三山志》卷第十二终 

●卷第十三 版籍类四 

　　州县役人 

○州县役人 
　　 
　　衙前　八十三人。 
　　初，衙前入役，曰乡户，曰押录，曰长名；职次曰客司，曰通引官；优者曰衙职。建隆以来，并召投名，惟乡户、押录，【衙前缺，即抽差年满押录、里正。押录三年，里正二年。替限内，各管重难一次。】主持管押官物，必以有物力者，其产业估可二百缗，许收系。更重难日久，有劳，至都知兵马使试验其才，遣趁缺与补摄。雍熙三年，本州衙前并使院诸色公人，总五百四十一人。【咸平年，福州主户三万户以上，衙前诸色公人共存留三百五十人。内衙前都押衙以下，军将、通引官、客司、厅子共一百二十人。】后定衙前以二百五十四人为额。内乡户，随事立额。其主持重难及优轻，并三年为界。天圣八年，吴思等乞依泉州例，二年一替。至和元年，前转运使蔡襄上言：“本路差使衙门不均，请行重定，以产多少，均重难分数。产钱五百者，定入十九分，重难以上，递加至三十三分止。其乡户，衙前岁以六十六人为额，以十二县产钱通排，共存留九百九十户。仍请罢里正，以宽衙前歇役年限。”治平元年，诏遣职方员外郎方峤等诣州相度，裁损衙前旧额，定一百五十六人。详定所审奏：“按令敕，以户口立额：福州大藩、场、务等处，所差人数不少。其衙前宜以二百二十人为额，减放三十四人。”【时府亦缺额，更不填补，余二十八人，于通引官、客司下名内减出。】有旨：“现缺六人，更不填补，只减放二十人。”于是乡户，衙前以五十六人为额；押录，衙前五十五人；长名，衙前六十人，客司、通引官五十七人，【原七十七人，减二十人。】凡二百二十八人为衙前额。熙宁三年，乡户，衙前增为七十二人。【先是，治平三年，添乾姜十万斤，增十人。熙宁二年，运海口盐，增六人。】明年，行募法，令民出免役钱。七年，州定：长名，衙前一百一十七人；【情愿投名，不请雇钱。】雇募，衙前三十七人，内：主押纲运、搬请官物三十三人，主持馆驿四人。八年，减罢方山、太平、小若三驿专知三人，存留渔溪一驿，每岁增支傭钱。九年，裁减长名二十五人，存九十二人。元丰三年，以募役衙前三十三人并入长名九十二人，总一百二十五人，均轮优、重差使。四年，免差年满押录。【诸县得替押录，旧管干处，今现役人兼管，仍轮差贴司。】其使星馆，以闽、侯押录轮兼。元祐初，罢募法，改招税户投充。【是时，改雇募为招募。】乡户，衙前别立法优假之。【如公使库等。上京纲运之类，并别差使臣、将校。】其高强户，许出助役钱，免约重难分数。绍圣初，复熙宁法。建炎元年，额减三分之一。州，一百二十五人减四十二人，定八十三人为额：五十三人客司，【内十七人权募，或充诸厢虞候及非泛差使。】一十人通引官，一十人分押衙，一十人升职员。 
　　吏人　一百人。 
　　建隆四年，使、州、院人吏员缺，并募有田产、谙公事人充；不足，则据数均于属县曹司正员内差补。开宝六年，诸州主户三万以上者，使院、书表司、【太上嫌名】（勾）院，【（底本作“书□可太上嫌名院”；库本作“书表司勾院”，直接揭出“勾”，是太上皇赵构的嫌名。今依崇抄作“书表司太上嫌名院”，以存原书面貌，下同。）】共五十人；州司三十人。天圣六年，【（底本作“天圣□年”，缺一字，库本作“天圣八年”，据崇抄补。）】朱谏言：“福州抽差曹司，许二年一替。因此，差役频併。”寻下转运司定夺：“自后如有缺额及老病不任、无子侄可替者，【（崇抄无“者”字。）建隆敕：“职级年满出职，许令男、侄替”。】与募百姓；如委无投充，许于中户以下选差，不得更令二年一替。”八年，官嵩等以“县乡户差替后行，不谙书算，若令长充胥吏，实为难堪。”以告转运司。乃委官体访，下福州均定：“抽差复替以二年，如县缺人，仍自来体例。”其后，始诏：“使、州、院曹吏并许投名，取三人以上节级保明，充。”【系康定以前敕。】先是，本州使院、书表司、【太上嫌名】（勾）院，二百四人；州院，三十人；总二百三十四人。至是，额内一百六十六人，系有田产投充；三十八人，外县轮差。治平元年，方峤相度：“本州主户九万八千六百六十六，若依条，只置五十人。然福州大藩，狱讼、帐目遣发甚繁，实难按条立额。加以所差外县人吏，不谙行移，宜拨放归县。可存留长名一百五十五人为额”。详定所审覆：“恐供应不足，增为一百七十人外，其州院三十人内，一十二人县差，今并减放，拨使院后行充填，候募到代充。”【（底本作“代□”，库本作“代者”，据崇抄补。）】熙宁七年，吏额仍旧二百人，许投名。元丰二年，州院三十人减二十人，内存留四人充填使院缺额，实减一十六人。元祐初，行“差役”。州吏额仍旧一百八十四人。三年，许不限产税投充。绍圣，复“募法”，以一百八十一人为额。【造帐司在外。】建炎元年，减三之一，择无心力及罪过多者罢。州减六十人。三年，赦诸不经残破处，【（“三年，赦诸不经残破处……”，指前一年建州军乱，所未被战争破坏之县。“赦”字疑为“敕”字之误。）】减三之一。遂再减四十人，存八十一人。寻以差使不足请于朝，乞将已减人数五分增一。乃增十九人。今总一百人为额：职级二十人，【旧法，孔目官年满，补摄参军。后来厘正官称，改补摄助教，愿充僧、道者听。】前行四十人，后行四十人。 
　　贴司　五十人。 
　　建隆初，诸州惟有私名书手，在京及监司即置贴司。景德二年，量私名书手人数立额，许正行人吏保明籍定姓名。祗应人吏有缺，选无过犯者充。元丰中，始有攒司，【试书算。】又吏人不足，听差贴司权行。绍兴五年，州、县贴司，每案不过五人。二十七年，言者请以吏额之半置贴司。本州人吏一百人，贴司五十人，至今为额。 
　　造帐司　人吏四名。 
　　建隆以来，本州以使院人吏有缺，抽诸县曹司充补。治平元年，以县差人率不谙攒造，拨放归县。熙宁四年，诸州募能造帐人充，合得职名，令专主造帐，非造帐月分，从其便，并优与请给，以免役钱支，仍各立定限酬赏。元丰二年，本州募四人，【（底本作“本州募人”，据崇抄、库本补作“本州募四人”。）】并给雇钱。元祐三年，罢给，听于吏人内抽差。候满三年无过，转一资，与优轻酬奖一次。 
　　祗候典　四人。 
　　初，诸县各遣人吏赴州承领文帖，付解子达于县。熙宁十年，以县务繁，并始募祗候典四人。【闽、侯官、怀安共一名，古田、闽清、永福共一名，连江、长乐、福清共一名，长溪、宁德、罗源共一名。】绍圣，减二人，后复四人。以使院守缺人充。 
　　散从官　六十六人。 
　　初，诸州有承符、散从、步奏官，追催公事；又有人力当直。并差税户或坊、郭有行止人，二年替。雍熙三年，本州步奏、散从官二百人。咸平“编敕”：“州三万户以上：节院，散从、步奏官并杂职总一百人；两使、判官，人力十五人；节察、推官，各七人。【总不满二万户：（底本作“×不满三万户”，第一字难辨，库本作“照”，崇抄作“总”，其下库本、崇抄皆为“不满二万户”，姑依崇抄改。）录事、参军，二十五人；司法藏、司户事，十人。】嘉祐五年，州职曹官，人力减半。八年，散从、步奏官，州一百人外有杂职。治平元年，方峤相度，复併杂职为一百人。熙宁七年，散从官五十人，承符三十五人，人力增四人，【司推厅。（底本作“司□厅”，崇抄则无此三字注文，据库本补。）】总二十五人。三年，改人力、承符并为散从官，总一百五人。【四年，裁减都监务、（库本、崇抄皆作“都盐务”。）】银器、赋羽库等处承符、散从六人。元祐，一百七人，内杂职八人。绍圣，杂职外九十九人。宣和三年，减曹官当直、散从官。建炎元年，又减三之一，存六十六人。【（底本作“存□□六人”，崇抄作“存留六人”，库本作“存散从六人”，各本不一。按，本条开首云“散从官六十六人”，当即建炎总数，文中述人数变动，自绍圣之“九十九人”至建炎“减三之一”，当是“六十六人”，亦与前述总数相符，因据改。）】至今人数依建炎，给钱依元丰。 
　　左、右司理院　虞候　八十人。 
　　建隆四年，院虞候依承符、散从官例，以乡里差其节级自转充，三年替归农。【（底本作“赞归农”，库本同，据崇抄改。）】熙宁二年，更“募法”，以无投充，遂于第四等户差，一年替。【（底本作“一年□”，缺一字，据崇抄补。）送接司理，许差六人。九年，改正，各差七人。】元丰至绍圣，皆以一百二十人为额，并募投名，不给产钱。政和三年，狱子给重禄。两院狱子各六人，节级一人，半年替。当直司狱子四人，一季替。宣和，罢重禄。淳熙四年，两院各减二十人，令守缺。今两院总八十人。 
　　杂职　十一人。差如院虞候法。 
　　建隆以来，三周年替，若年满未愿归农者听。咸平中，并散从官、步奏官一百人为额。嘉祐八年，散从官外，杂职八人。寻拨放，复总为一百人。熙宁七年，散从、承符人外，杂职六人。九年，复八人。绍兴二十年，增补二人充补散从一十人。【（底本作“□补二人充教□一十人”，崇抄作“□补二人充□教□一十人”，依库本补改。）】淳熙四年，额外补一人。现管十一人。 
　　斗子　三十一人。库子、秤子、掐子附。 
　　国初，斗、掐等并选下户有行止人充。皇祐三年，一路遍敕州、县，库、秤、拣、掐、仓、斗子等，原无名额、人数，但不系创新添置，并权存留。以后不得添置。熙宁，本州三十一人，并投充，不给钱。元祐，仍熙宁旧。绍圣四年，召保，产五十千以上充。今三十人，外节级一人。 
　　拣子　七人。 
　　景祐中，军资库所隶拣子二十人。后因婺州奏：“拣、掐人要须转密诸路委运使裁减。”本州有留十人。【（各本皆作“有留”，疑为“存留”之误。）】熙宁，增为十五人，投充，不给钱。绍圣四年，召保产如斗子法。绍兴以来，经总制钱隶通判厅，自是罕有投充者。乾道九年，以诸色钱分为六库，有司请补拣子六人。淳熙五年，增节级一名，都辖之，三年为界。今总七人。 
　　栏头　三十人。 
　　至道二年，诸路栏头，委转运使、副拣选充填。咸平三年，始招客户。祥符六年，陈尧咨奏请于第五等税户差。熙宁七年，本州募三十七人。元丰以来，不给雇值。绍圣四年，充补如拣子法。绍兴三十二年，【（底本作“三十三年”，库本、崇抄皆作“三十二年”，据改。）】转运判官陈寺丞弥作巡按，减十人。今二十七人，节级三人，三年为界。 
　　诸县人吏　一百三十六人。 
　　国初，押司、录事于等第户差选谙吏道者充。遇衙前缺，即抽差年满押录。【（崇抄作“抽差等满押录”。）建隆以来，诸县曹司，主户二万户以上三十人，一万户以上二十五人，七千户以上二十人，五千户以上十七人，三千户以上十五人，一千户以上十一人，不满一千户十人。抽等第户。（底本作“□等第户”，缺一字，据库本、崇抄补。）】康定二年，施昌言奏：“县吏差税户，多不看文书。乞依州军例，召有产业人投名；不足，则差。”既而诸县后行各抽充州吏，以二年替。仍轮上州充祗候典。治平元年，裁减吏额，拨放五十人归县。熙宁十年，募祗候典替县曹司。自是，县吏不复贴差。是时，诸县人吏总一百五十九人。元祐初，减七十九人。建炎，又减八十人。绍兴二十七年，增上县三十人，下县二十人。今总一百三十六人。 
　　（诸县）贴司　三百十五人。 
　　初，诸县人吏正名外，不得更置贴司、钞状司。景德二年，诸官司私名书手，并量人数立额。元丰著令，始籍定姓名，不得额外私补。人吏有缺，与乡书手以次补充。绍兴五年，县贴司每案不许过五人。二十七年，增上县人吏三十人，贴司二十人；下县贴司同人吏。今具于左（下）方： 
【图表，故省略，详情请参看　http://www.fjsq.gov.cn/showtext.asp？ToBook=4044&index=107&　】 
　　国初，以中等户拣差，专捉盗贼，不许别有差使。除广南外，（底本作“除两南外”，据崇抄改。）不得替。【建隆四年敕：“一万户以上五十人，七千户以上四十人，五千户以上三十人，三千户以上二十五人，二千户以上二十人，一千户以上十五人，不满一千户十人。”见咸平“编敕”。祥符七年敕：“一万户以上七十人，七千户以上六十人，五千户以上五十人，三千户以上四十人，二千户以上三十五人，一千户以上三十人，不满千户二十人。”见庆历“编敕”。】咸平四年，本州请依广南例，三年替。天圣中，除广南、川、陕三年替，余不得替。明道二年，范文正公仲淹请：“七周年替，愿留者听。”庆历中，除广南、登梓司、夔路三年替，余不替。皇祐三年，转运司奏：“本路与广南事体不同，乞仍旧七年替。”熙宁初，许税户投名，各破雇钱，仍选人材少壮者充。元祐元年，本路以第一等户差，仍以产钱分上、中、下三等：上户七年替；中、下递减二年。若不足，则于次等户差，亦三年替。绍圣，复熙、丰法。政和中，增大县十五人、中县十人、小县五人为狱子，给重禄。【元丰间，县二千户以下，差一人充狱子，半年替。】诸县各五名，节级五名。宣和，罢重禄。建炎元年，本路增置：大县三百人，中县二百五十人，下县二百人。寻有旨罢招。绍兴初，十二县总八百三人。今，八百人。 
【图表，故省略，详情请参看　http://www.fjsq.gov.cn/showtext.asp？ToBook=4044&index=107&　】 
　　建隆以来，差第二、第三等户，掌追催公事，兼催城、郭征科，二年替。【建隆四年敕：“县手力。一千户以上：令二十人，簿十人。三千户以上：令三十人，簿十五人。五千户以上：令三十五人，簿十七人。六千户以上：令五十人，簿二十人。”】治平元年，方峤相度本州所隶县人数，并如敕令置，以溢额裁减之。熙宁中，差乡户抵替。元祐，并杂职为额。绍圣，复熙、丰法。杂职在外。崇宁二年，增诸县丞，增白直手力总七十七人。【依二年，江东路立定：“承务郎以上十二人。职官，今录十人，判、司、簿、尉七人。”】今总五百十六人。 
【图表，故省略，详情请参看　http://www.fjsq.gov.cn/showtext.asp？ToBook=4044&index=107&　】 

《三山志》卷第十三终 

●卷第十四 版籍类五 

　　州县役人 
　　海船户 
　　炉 户 

○州县役人 
　　 
　　解子　二十五人。 
　　初，州公事有文移，府望解子、脚力等赍以下县，从乡户差，不立替期。咸平四年，州请依驿子例，一年替。先是，输纳州帑，县各以手力赴郡拣钞。景祐五年罢差，亦令解子传钞以下，因婺州之请也。治平元年相度减九县解子十三人，存留十四人。熙宁，诸县总二十八人。元祐，三十二人。绍圣，复募二十八人。今二十五人。 
　　医人　州三人，县各一人。 
　　嘉祐六年，州、县号“当旬医人”者，许于郭下轮差。其外县医人听侧近村抽取，各不限主、客户，仍不得影占州色役。熙宁四年，本州相度诸县医人如无愿祗应处，量给傭钱，募人充应。诸县各一人，内七人给雇钱。元祐初，以第四等户轮给，与免身丁。绍圣，闽、侯官各增一人。今县各一人。余杂职以下悉附见于后。 
【图表，故省略，详情请参看　http://www.fjsq.gov.cn/showtext.asp？ToBook=4044&index=109&　】 
　　渡子：熙、丰法不载。 
　　连江　熙宁，江亭渡六人。罗崙渡、二人。东岸渡、七猴渡、船浦头渡、潘渡、萩芦渡。【各一人，并七年置。（崇抄无“置”字，库本无此注。）】 
　　绍圣，芦渡废。 
　　今，六人。 
　　　侯官　熙宁，小若一人。安仁溪口、一人。大目渡。【十五人，并八年置。】 
　　绍圣，移小若、安仁二渡并于汤背前置。【仍旧三人。】 
　　今，二人。 
　　　长溪　熙宁，盐田渡、【十三人。】饭溪渡、【二人，并八年置。】 
　　元丰，黄崎镇渡、【四人】。深浦渡。【二人，并四年置。】 
　　　　　【减盐田渡二人。】 
　　元祐八年，移盐田渡于浙埭渡置，仍旧。一十三人。 
　　今，二人。 
　　　福清　熙宁，城头渡、【二人。】益崎渡、【二人。】柯屿渡。【一人，并七年置。】 
　　今，无。 
　　　古田　熙宁，清潭渡。【三人。】 
　　今，无。 
　　　永福　熙宁，溪东渡、越峰渡、五十渡、洪面渡，【各一人。】重光寺前渡，【二人，并七年置。】 
　　元丰，越峰渡，四年，罢雇。 
　　　闽清　熙宁，白塔渡【三人。】天王渡【二人，七年置。】 
　　今，四人。 
　　　宁德　熙宁，飞泉渡、【十五人。】西碧渡、程党渡、西溪渡、金溪渡、峬溪渡、金垂渡。【各一人，并七年置。】 
　　元丰，深浦渡，【二人。】赤鉴门渡。【二人。四年置。是年，飞泉渡减四人。】 
　　元祐八年，移飞泉渡于蕉门颊。【置十一人。】安乐渡。【一人。】 
　　今，深浦渡。【一人。】 
　　耆、户长　保正、副 
　　国初，里正、户长掌课输，乡书手隶里正。【里正于第一等、户长于第二等差。乡书手，天圣以来以上户多占色役，于第四等差。】耆长掌盗贼、烟火之事，其属有壮丁。耆长差第一、第二等户。壮丁差第四等、第五等户。 至和元年，罢里正，增户长。熙宁二年，募耆长、壮丁。四年，仍旧于本等人户轮充。五年，罢户长。六年，行保甲法，始置保正、副，大、小保长，讥察盗贼。【（底本“机”旁校改作“讥”，库本仍作“机察”。）】七年，轮保丁充甲头，催税。是岁，本州总括诸县耆长四百四十四人，壮丁一千五百九十二人，乡书手六十二人，等第给雇钱。寻罢募壮丁。八年，罢耆长，令保正、大保长管干，量立傭值，别召承帖人隶其下。元丰八年，复募耆户长、壮丁。其旧以保正代耆长催税、甲头代户长、承帖人代壮丁，并罢。元祐元年，复令户长催税，凡一百三十人。差耆、壮，依保正长法。耆长，四百四十三人；壮丁，一千六百一十四人。二年，罢保甲，犹三年一造簿。绍圣元年，耆户长、壮丁复雇募法，不许以保正长、保丁充代。寻复保正长法。诸县募雇保正、副，凡八百三十四人；大保长三千五百五十五人；催税甲头五千二百一十一人；承贴人八百二十九人。明年，罢甲头，以大保长催税。其保正长不愿就雇者，仍旧法募税户充耆户长、壮丁。建炎元年，罢户长催税，复甲头。绍兴初，拘收耆户长钱等罢。七年，大保长仍旧催科。九年，令保正长专管烟火、盗贼，不得承受文帖及课输事。十年，以耆户长雇钱充总制窠名。又明年，复拘壮丁钱充。三十一年，令甲头催税。乾道二年罢。四年复。八年罢。至今，耆、壮并募投名。惟保正长差税户如故。 
【图表，故省略，详情请参看　http://www.fjsq.gov.cn/showtext.asp？ToBook=4044&index=109&　】 
　　在城三县社首、副。初，靖康元年，诏乡民丁壮十七社，井楼、遗爱二门外一社，丞差一年。 

○海船户　　 

　　沿海九县，三百七十三只。 
　　　闽县，八十只。【甲番三十只，乙番二十八只，丙番二十只。】 
　　　连江县，四十只。 【甲番八只，乙番一十八只，丙番一十四只。】 
　　　侯官县，七只。【乙番三只，丙番四只。】 
　　　长溪县，七十九只。【甲番二十五只，乙番二十五只，丙番二十九只。】 
　　　长乐县，一十八只。【甲番八只，乙番六只，丙番六只。】 
　　　福清县，百二十五只。【甲番三十四只，乙番五十三只，丙番三十二只。】 
　　　宁德县，一十只。【甲番三只，乙番三只，丙番四只。】 
　　　罗源县，一十只。【甲番四只，乙番一只，丙番五只。】 
　　　怀安县，四只。【甲番一只，乙番一只，丙番二只。】 
　　本州旧有鱽鱼船，以备海道。嘉祐三年，蔡密学襄奏：“沿海州、军兵士不习舟楫。福、泉、漳、兴化有鱽鱼船及巡检司船，愿量与修整；旧所无处，仍置五、七只。其宣毅兵士差隶巡检者，宜令教习水势。今闽安镇所管脚船与州没入船总三只，海口巡检所管船与州没入船总五只，及州旧籍鱽鱼船一十只，并乞修造。”朝廷可其请，仍令置籍。元丰二年，令诸路募【广东、西，福建，江东、西，湖南、北。】战棹及兵民，不以有无过犯，久泛海，【（崇抄作“不以有无过犯人泛海”。）】由占城讨交趾。建炎二年，御营使司始请募沿海州、军海船，防托海道。船主，比《效用法》借补名目。其人、船等第给起发钱：第一等五十千，次四十千，次三十千；梢工一名十千，碇手二名各七千；备战敢勇人五千，日米二升半，钱百；家各给米一石，钱千。先是，船以岁八月至十一月，又自十二月至明年三月，分为两番。至是，三分之，半岁一易。绍兴二年，沿海制置使仇■〈余上心下〉奏：“福建合雇募海船五百只，并面阔一丈八尺至二丈。每十只结甲，命官一员，管辖至明州、定海。”六年，本州五县造橹船九十只。【闽清一十九只，长乐一十只，福清二十六只，怀安一十五只，侯官二十只。】十年，转运司措置：阔一丈三尺以上海船，籍之安抚司；募橹桨船二百只，内本州一百四只；器械并从官给之。寻奏以所籍船尽团结，立忠义社，使自推择首领。【建炎元年，户部尚书张愨奏乞：“河北路坊、郭、乡、村民户因愤贼虐，结集强壮巡社。可因其故而用之。”又许翰上言：“宜使郡县什伍其民，即教之战，使自保疆境。”朝廷命张愨讲究立法：“诸路除诸色役人并稚小老病外，并许集社。虽客户，有家属烟爨本处，愿入者听。”并以忠义强壮巡社为名。每十人为甲，甲有长；五甲为队，队有长；四队为部，则有部长；五部为社，择一为长、一为副；五社为都，一为都社正、一为副都社正。甲长以上并免本家保甲色役，各三年一次递迁。仍许置合用器械，轮流就寨教习。】建炎间，建寇窃发。城居编户自结忠义社。于是，州置左、右、南、北厢，以有产业人充社首、副。其后，贼平。乃令专掌防火器，备缓急，以一年替。乾道二年，王参政之望增城外草市社，如城内法。闽县六厢，【左一厢，左二厢，左三厢，南斗厢、（崇抄作“斗南厢”。）南津厢、北津厢。】总三十七社，门外十社。【行春门外三社，合沙门外四社，美化门外三社。】绍兴二十八年，知县张维括产业户外，凡在市经营物力人，并籍之，以流水法差，一季替。侯官县三厢，【右一厢，右二厢，右三厢。】总十四社，委丞轮差；城外，西烟火厢三社，尉差，一年替。怀安县二厢。【子城厢，东渎厢，并门左一厢，右二厢。】总隶密院节制。仍定等第、赏格及起发日给钱米则例。又奏：“诸自备人船土豪，捍御盗贼有劳，与借补官资。”明年，本路造“窜船”一百二十只。寻改名戈船。本州均沿海八县造六十只，费五万余缗。又明年，当职官并行推赏。十九年，括福清县船二千四百三十四只，侯官三十五只，及诸县船户，各籍定姓名，五人为甲，防其剽夺。二十九年，帅司奏：“船阔一丈二尺以上，率十只岁拘三只，备缓急雇募，余听其便。”寻以一丈二尺以上者不多，乃令一丈以上亦籍之。凡九县，总括上项船五百九十二只，当番者一百七十九只。是岁，以九十只赴明州。明年，朝廷令优立赏格，劝募土豪及水手措置教习。诸县总募土豪二十四人，船一百三十只，水手五千三百六十人，总辖官二员，月赴县教习，仍优给钱粮。三十一年，当番船二百五十七只，分三番起发，尽抵平江府。是岁，胶西之役，焚虏船六百余只，【（库本作“焚橹船”。）】向所募首领多获奇功。明年，安抚司以一丈面船冒风涛非便，缓急无所益，自一丈一尺九寸以下并免轮番。乾道二年，令甲、乙、丙番船以大小均匀品搭，更为“甲、乙、上、下”四番，凡品搭四百五十二只。【谓如：“甲、上船起发，甲、下船在岸。”它，准此。】四年，复更为甲、乙、丙三番，岁发一番。凡品搭五百六十只。淳熙元年，遣使臣黄飞英括九县三番海船，及新收籍船四百九十二只。六年，州令：“九县具旧籍及新收船教，赴州参考，登于都籍，后遇有损坏，须县验实报州，乃与销落；后有新造，即籍之。”自后，岁遇防秋，率帅司前期檄州籍船。县按数以发，或分或并，听朝廷临时旨挥。起发日，令赴南台点集，给散钱米。钱于总经制、米于常平内支。船主有官人，给本等券钱；白身人，日给钱二百五十，米二升五合；梢工，日给钱一百，米二升五合；招头、碇手、水手，日给钱一百，米二升五合；起发日犒设及船主修船等钱，各随县措置。梢工，人一十五千；招头、碇手，人一十千；水手，半之。其合用梢手，各视船丈尺阔狭而增损之。【一丈二尺至一丈三尺，梢工、招头、碇手各一人，水手一十三人；一丈四尺，梢工、招头、碇手各一人，水手一十五人；一丈五尺至一丈六尺，梢工、招头各一人，碇手二人，水手一十七人；一丈七尺至一丈八尺，梢工、招头各一人，碇手二人，水手二十人；一丈九尺，梢工二人，招头一人，碇手三人，水手二十三人；二丈，梢工二人，招头一人，碇手三人，水手二十七人；二丈一尺以上，梢工、招头各二人，碇手三人，水手三十三人。】其桨、橹之属，皆船主自具，兵仗器械不足，从州给之。统以现任使臣分赴要害备御，事已乃还。今船，盖近籍也。 

○炉户　　 

坑冶附 
　　 
　　炉，在州及县七十一户。 
　　州，炉户四。【高炉二，岁各输四千省；小炉二，岁各输二千省。】 
　　闽县，炉户四。【岁各输三千一百一十七文省。】 
　　侯官县，炉户八。【岁输同上。】 
　　连江县，炉户八。【岁各输六千一百一十七文省。】 
　　　蒋洋南北山铁坑。【加贤上里。淳熙三年，佃户岁输五千省。五年，增一千省。】 
　　长溪县，炉户二十三。【高炉八，岁输各三千一百一十七文省。平炉四，岁各一千九百五十文省。小炉一，一千三百省。】 
　　　玉林场。【熙宁间发。六年，收银五百七十八两，铅四千九百五十斤。七年，收银一千三百六十七两，铜（底本作“银”，库本同，据崇抄改。）一十万八百四十八斤，置监官。绍兴三年三月停。】 
　　　钱马坑。【政和三年发。岁收银十九两，铜三百八十四斤。后歇。】 
　　　小叶坑。【宣和元年发，月收银四两，铜四百斤。后歇。】 
　　　师姑洋坑　【平溪里。政和三年，佃户岁二分抽收铁七百斤，八分拘买二千八百斤。】 
　　　新丰可段坑。【同里。乾道九年，佃户岁二分抽收铁四百斤，八分拘买一千六百斤。】 
　　　南平北山。【柘阳里。绍兴二十二年，佃户岁二分抽收铁一百斤；八分拘买四百斤。】 
　　　铜盘等处。【归化东里。绍兴二十一年，佃户二分抽收铁八十斤；八分拘买四百斤。】 
　　　东山小乾铁砂坑。【淳熙三年，佃户岁输钱二十二千五百五十省。】 
　　　柄洋埕铁坑二。【淳熙六年召佃。】 
　　　新南、安民二里，大溪岭下等铁坑。　【淳熙四年，佃户岁输五千省。】 
　　　北峰院后坑、牛皮滩、澜滩、茶洋溪边。【遥香里。淳熙六年发，银矿细微，未有采者。】 
　　长乐县，炉户一。【岁输同闽县。】 
　　福清县，炉户五。【岁输同长乐。】 
　　　东窑场。【江阴里铁沙场，绍兴二十三年发。佃户岁纳钱七百四十六千七百五十文省。】 
　　　玉据场。【同里，铁沙场，乾道元年发。佃户岁纳九十千三百省。淳熙七年退佃，未有承者。】 
　　　南匿场。【临江里，铁沙场，地名“高海鱼台”。乾道五年发。佃户岁纳五十六千二百省。】 
　　　练木场屿，【安夷南里。】高远。【南匿里。并铁沙场。淳熙二年发。岁总输二十一千省。】 
　　古田县，炉户四。【岁输同福清。】 
　　　宝兴场。【移风里。天禧二年发。明道元年，岁收银九百二十五两。以天圣四年闰五月所收九十五两为闰月租额。绍圣二年罢。建中靖国元年，铜发。岁课钱六十一千五百省。后歇。累减分数，竟无佃者。】 
　　　龙溪坑。【邵南里。崇宁三年，岁输二千八百省，铅百八十斤。】 
　　　郑洋场。【崇宁元年发，岁课钱二十千，后歇。】 
　　　游老坑。【保安里。崇宁二年发，岁课钱九千省，后歇。】 
　　　温洋场。【新俗里。宣和元年发。建炎中，建寇焚荡，因废。】 
　　　锥弯场。【新俗里。大观中发，再逾时而闭。】 
　　　猿溪等处。【移风里。淳熙元年，佃户季输铅二十斤，丰国监纳。】 
　　　莒溪坑。【淳熙三年，佃户借工料钱二百千省，烹炼得铜一百一十六斤，准钱五十八千二百三十四省。今未有佃者。】 
　　　保东铁坑。【崇礼里。淳熙三年，佃户岁输六十千省。】 
　　　五羊峰银坑。【淳熙五年，委官烹炼，（崇抄作“煎炼”。）作十五斛，得银五星。未有佃者。】 
　　永福县 
　　　保德场。【庆历二年发。佃户岁输银二十六两。元丰三年罢。绍圣为铜场。建中靖国元年废。】 
　　　黄洋场。【嘉祐四年发。熙宁四年，收银八百二十六两，铜二万二千八百七十五斤，以使臣监。五年，增置监官。七年，收铜四万斤。丰国监纳。元丰三年罢。】 
　　　五龙场。【绍圣四年发。岁输银八两，今歇。】 
　　　银斜坑。【政和五年发。岁输银八两，今歇。】 
　　　龙场。【政和元年发。岁输银十五两，今歇。】 
　　宁德县，炉户七。【岁输二千二贯省。】 
　　　宝丰场。【东阳里。取玉林场七十里，车盂场百五十里。元祐二年发。宣和中歇。惟西南山一、二条坑户岁输银五十二两。绍兴二年罢。十二年，运司措置兴复。十五年，通宝瑞场，输银百五十两，后歇。乾道二年，输银七两。淳熙五年，输银六两。】 
　　　宝瑞场。【地名郭洋。元祐中发。绍圣元年以官监。盛时，岁收银四十四万两。商税五百余缗。绍圣四年，名宝瑞。靖康中，宝山十八所停废，惟西山六坑，岁犹收千二百六十七两，商税钱四十缗。绍兴六年罢。十二年，措置兴复，通宝丰场收银，后歇。乾道三年，佃户岁输银六两。七年，输四两。】 
　　　车盂场。【元丰初发。四年，置巡探。八年，令铜赴丰国监纳，后歇。】 
　　　新兴坑。【安乐里。政和六年发。月收银百六十两六钱；铜四千七百七十四斤；铅一千五百九十四斤。（底本作“一千五百九十四斤”，库本、崇抄皆作“一千五百九十三斤”。）银赴州常平库纳，铅赴州丰国监纳。（底本作“铅赴州丰国监纳”，库本、崇抄皆作“铜铅建州丰国监纳”。）后月收银四十两。铜、铅无。淳熙中，佃者岁纳铜三十斤。】 
　　　宝丰场、八坊、后洋坑。【佃户岁输铅六十斤。后减为四十斤。淳熙五年，增为七十斤，丰国监纳。】 
　　　林家、地龙、按岭等处铜坑。【淳熙五年，佃户岁输铜二十斤，丰国监纳。】 
　　　阳陵山铁坑。【县东。政和五年发，佃户岁输一千三百斤。】 
　　罗源县，炉户八。【岁输四十千省。】 
　　怀安县， 
　　　高务坑。【微细。岁输钱二千省，今歇。】 
　　坑冶。自国初至祥符间，惟建、剑、汀、邵有之。【见景德《会计录》。】天禧中，州始兴发。至皇祐，银才两场尔。铁独古田莒溪仅有也。【见皇祐《会计录》。时莒溪附汀州见。】嘉祐之后，银冶益增。熙宁间，铜、铅乃盛。崇宁，用事者仰地宝为国计。检踏开采，所至散漫。政和以来，铁坑特多。【如长溪，至四十一所，今三十七所，歇惟四所。旧坑余复新发之类。】至于今，矿脉不绝。抽收、拘买立数之外，民得烹炼。于是，诸县炉户籍于官者始众云。 

《三山志》卷第十四终 

●卷第十五 版籍类六 

　　水利 

○水利 
　　 
　　西北土厚而腴润，故五谷皆宜；东南土薄而善燥，【（崇抄作“焦燥”。）】故所种惟芒种。《周礼》：“稻人掌稼下地。”稻田以水为命，于是有潴蓄、沟荡之制。 
　　闽，山多于田。人率危耕侧种，堘级满山，宛若缪篆，而水泉自来，迂绝崖谷，轮汲筩游，忽至其所。濒江善地，【（底本作“濑江”，崇抄同，据库本改。）】梁渎横从，【（底本“梁续横从”，据库本、崇抄改。）】淡潮四达，而龙骨之声，【（崇抄作“龙角”。）】荦确如语。惟是并海之乡，斥卤不字；饮天之地，寸泽如金；然而，得水获必三倍。诗人谓“一掬清流一杯饭”。盖歌水难得也。大潴，小遏。今取其见于记载者著于此云。 
　　 
闽县 
　　 
　　嘉祐二年，蔡密学襄命三县疏导渠浦。权闽县朱定【知连江。】开淘负城河浦百七十六，计二万一千九百七十四丈，均用民力凡八万九千，溉田三千六百余顷。 
　　　崇贤里　浦、圳、车头二十条：【（底本作“浦州”，库本同，据崇抄改。）】 
　　　　康山浦　九百五十丈，三等开：四分，广三丈；三分，二丈七尺；二分半，二丈。 
　　　　锁港边浦　七十丈，二等开：四分，二丈三尺，三分，二丈。 
　　　　石浦桥浦　百六十丈，二等开：六分，五丈；四分，二丈八尺；又二分半，同上；一分半，二丈；二分，二丈一尺 。 
　　　　西石浦小桥　四百丈，五等开：十分，二丈五尺；八分，一丈九尺；九分，一丈八尺；十一分，一丈六尺；二分，一丈四尺。 
　　　　后王浦　七十丈，二等开：四分，二丈五尺；二分，二丈。 
　　　　后浦　六百七十丈，五等开：十五分，三丈；又十二分，同上；十三分，二丈三尺；十一分，一丈八尺；十六分，一丈六尺。 
　　　　汤门外浦　七十丈，三等开：三分半，二丈；二分半，一丈五尺；二分，一丈。 
　　　　茶焙浦　三百一十丈，阔丈二尺，深六尺。 
　　　　石浦南浦　八十丈。深四尺五寸三分，阔一丈五尺八寸。 
　　　　官河北头小浦　九十丈。阔八尺，深三尺。 
　　　　南头小浦　二十丈。阔五尺，深二尺五寸。 
　　　　税务前浦　一百三十丈。阔八尺，深三尺。 
　　　　茶焙浦车头　三十二丈。阔一丈，深四尺。 
　　　　第二小车头　五十丈。阔四尺，深二尺。 
　　　　后浦四石车头　四十丈。阔四尺，深三尺。 
　　　　古山车头　四十八丈。阔六尺，深二尺。 
　　　　石浦小桥车头　四十丈。阔八尺，深二尺。 
　　　　康山浦车头　九十五丈。阔七尺，深二尺。 
　　　　又车头　三十丈。阔五尺，深一尺。 
　　　　城外官河　六百十八丈。阔三丈，深六尺。 
　　　易俗里　二十七条： 
　　　　石浦桥浦接崇贤里界至台头　八百二十丈，【（底本作“八十二十丈”，据崇抄、库本改。）】三等开：五分半，二丈五尺；一分半，二丈；一分半弱，二丈八尺。深六尺。 
　　　　石浦桥里第一小港至牛路　二百三十丈，二等开：十三分，一丈八尺；（底本作“□丈八尺”，缺一字，据库本、崇抄补。）十分，一丈二尺。深六尺。 
　　　　第二小港　七十三丈，二等开：二分，七尺；五分，六尺；深五尺五寸。 
　　　　无量寿院前第三港浦　四百三丈，【（底本作“四百丹三丈”，库本作“四百三十丈”，据崇抄改。）】三等开：十九分，一丈八尺；十一分，一丈五尺；十分，一丈。深六尺。 
　　　　第四小港至岳前　四十丈，二等开：二分半，一丈八尺；一分半，一丈二尺；深五尺五寸。 
　　　　宝月院前浦　三百一十丈，二等开。弱半，一丈五尺；强半，一丈二尺，深五尺五寸。 
　　　　宝月院前洋中湖塘　一百五丈，二等开：半分，一丈二尺；十分，九尺。深五尺。 
　　　　统军塘浦　一百五十丈，三等开：一分，二丈；一分，二丈五尺；一分，一丈二尺。深五尺。 
　　　　中间接曲　五十五丈，二等开：二分，一丈；二分半，一丈四尺。深五尺二寸。 
　　　　圳乾浦　百三十丈，三等开：五分，二丈五尺；五分，二丈四尺；三分，一丈一尺。深六尺。 
　　　　塘尾浦　百二十丈，三等开：五分，二丈一尺；四分，一丈五尺；三分，二丈五尺。深五尺。 
　　　　湖塘浦五段开　一桥外瑞圣里，十丈开，阔十七丈；一桥内，七丈，阔如之。二段共四十丈，阔九尺；一段十六丈，阔二丈五尺。 
　　　　林娘塘　四十五丈，阔六尺。 
　　　　西塘　二十丈，阔八尺。 
　　　　宝月油车浦道头及小浦七条　一、长五丈；一、四丈；一、五丈三尺；二、二丈；一、一丈；一、三丈。 
　　　　林太博车头　二十一丈。 
　　　　牛路口车头并圳五条　十六丈。浦西圳四十丈；浦东圳二十五丈五尺；小圳十四丈；大圳三十丈。【（底本作“浦西□四十丈浦东圳二十五丈五尺十四丈丈圳三十丈”，当有讹错，库本作“浦西四十丈浦东圳二十五丈五尺十四丈大圳三十丈”，据崇抄补改。）】 
　　　　大浦畔　二十五丈，阔四尺。 
　　　　华严墙角圳　二十三丈。阔四尺。 
　　　　统军塘地大圳【（底本作“统军塘地□□”，缺二字，崇抄作“统军塘地圳”，据库本补“大圳”二字。）】　十六丈。阔四尺。 
　　　　岳边洋中圳　三丈。阔五尺。 
　　　　岳边大圳【（底本自“岳边大圳”以下错简二页，据崇抄、库本正。）】　十五丈。阔五尺。 
　　　　岳边圳　三十一丈。阔五尺。 
　　　　塘尾金家车头　九尺。阔四尺。 
　　　　古山圳　三十五丈。阔八尺。 
　　　　王家车头　八丈。阔五尺。 
　　　　东浦尾吴胜官车头　三十五丈。阔五尺。 
　　　　郑家车头　二十丈，阔五尺。 
　　　瑞圣里　二十八条： 
　　　　南塘浦　一百五丈，二等开：七分一丈；三分半，七尺。深五尺五寸。 
　　　　塘浦　二百三十丈，二等开：十六分半，一丈；六分半，九尺。深四尺五寸。（库本无塘浦条及注文。） 
　　　　潘洋浦　九百五十丈，六等开：四分半，二丈八尺；六分半，二丈。十七分半，一丈八尺；十六分，一丈六尺；二十一分，一丈五尺；二十九分半，一丈四尺。深七尺。 
　　　　前洋浦北面　二百五十丈，五等开：四分，一丈五尺；四分半，三丈；三分半，二丈三尺；一分，一丈八尺；三分半，一丈五尺。深六尺。 
　　　　小桥浦　七十丈，二等开：三分，二丈；四分，五尺。深四尺五寸。 
　　　　前洋浦北薛陈车头　三丈五尺，阔一丈。 
　　　　前洋车头　四十丈，阔八尺。 
　　　　陈稔车头　十一丈，阔六尺。 
　　　　车口车头　十二丈，阔六尺。 
　　　　宝月车头　一丈五尺，阔八尺。 
　　　　王宝车头　四丈，阔七尺。【（底本作“王■〈穴上贡下〉”，库本同，据崇抄改。）】 
　　　　四石车头　十二丈，阔八尺。 
　　　　陈兴车头　三丈，阔九尺。 
　　　　潘洋浦及塘头车头　十九丈，阔七尺。 
　　　　茅舍前车头　五丈，阔五丈。 
　　　　经院车头　十一丈，阔六尺。 
　　　　李宗车头　十六丈，阔七尺。 
　　　　任日新车头　一丈五尺，阔九尺。【（库本作“阔六尺”。）】 
　　　　陈保、陈元宗车头　八丈，阔五尺。 
　　　　孙九车头　六丈，阔五尺。 
　　　　黄贽车头　五丈，阔七尺。 
　　　　张石保车头　六丈，阔五尺。 
　　　　小桥浦车头林赟车头【（底本错简至“小桥浦车”条止，以上据崇抄、库本正。）】　二丈，阔一丈。 
　　　　经院车头　三丈，阔八尺。 
　　　　陈口车头【（底本只作“车头”二字，库本同，据崇抄补“陈□”。）】　八丈，阔一丈。 
　　　　经院田下土草湖三车头【（崇抄无“经院田下土”五字。）】　一丈五尺。 
　　　　西浦尾周忻车头　十一丈，阔六尺。 
　　　孝义里　三条： 
　　　　怀安界上浦　四百四十丈，本县开东南、开西北，四等开：二分，二丈；十三分，二丈六尺；十分，三丈三尺；十分，二丈。深六尺三寸。 
　　　　汤洋王志头　三十四丈，阔四尺。 
　　　　陈司徒等车头　十八丈，阔四尺。 
　　　桑溪里　二十六条：【（“桑溪里”条下底本、库本皆无注文，崇抄有注四字，据补。）】　 
　　　　叶屿古下浦　六百四十丈，四等开：十八分，八尺；九分，一丈八尺；十分，一丈五尺；三分，一丈七尺。深五尺。（底本于“四等开”以下作“十八丈八尺九分一十八尺千一丈五尺阔一丈七尺深五尺”，库本作“十分丈八尺九分一十八尺千一丈五尺阔一丈七尺深五尺”，据崇抄改。） 
　　　　湖西浦　三百三十丈，四等开：十三分，【（底本作“四十三分”，库本同，据崇抄改。）】一丈；一分，九尺；六分，一丈二尺；十二分，八尺。深四尺五寸。 
　　　　湖塘浦　百二十丈，阔八尺。【（此注底、库本残缺，据崇抄补。）】 
　　　　南塘浦　二百一十丈，深四尺，二等开：十分，一丈；十一分，八尺。 
　　　　湖井　百三十丈，阔九尺。 
　　　　林都衙小插浦　二百一十丈，阔八尺。 
　　　　吴石小浦　七十丈，阔七尺。 
　　　　圳尾插浦　五十丈，阔一丈。 
　　　　湖塘　二十丈，阔八尺。 
　　　　王絃车头【（崇抄作“王纮”。）】　十二丈，阔八尺。 
　　　　陈阔车头　七丈。【（注文，底本作“十阔”，库本同，据崇抄改。）】 
　　　　弥勒车头　三丈，阔七尺。 
　　　　商伴兄车头　一丈八尺，阔八尺。 
　　　　庆观车头　六丈。 
　　　　陈胜车头　八丈，并阔五尺。 
　　　　大乘车头　二丈。 
　　　　张足等车头　二十七丈。 
　　　　郑八车头　二丈五尺。 
　　　　乘车头【（崇抄作“大乘车头”。）】　四丈，并阔四尺。 
　　　　陈哥洗车头　一丈五尺，阔一丈一尺。 
　　　　车头　十丈。 
　　　　赵转车头　三丈，并阔八尺。 
　　　　许清等车头　一丈五尺。 
　　　　陈后车头　一丈五尺，阔一丈。 
　　　　大乘弥勒车头【（底本作“大乘弥勒车”，库本同，据崇抄补“头”字。）】　阔八尺。 
　　　　归善里　二十六条： 
　　　　桥外方家前小浦　二百丈。二等开：半一丈，半一丈二尺。【（底本作“半一半一丈二尺”，库本同，据崇抄改。）】深五尺。 
　　　　龙浦　二百丈，二等开：半二丈，半一丈。深五尺。 
　　　　郑桥小浦　四十丈，五等开：【（底本作“郑娇小浦四十等开”，库本同，据崇抄改。）】十分，三丈五尺；八分，二丈；八分，一尺；八分，一丈一尺；九分，八尺。深六尺。 
　　　　西面屈曲小浦【（崇抄作“西面曲浦”。）　】百五十丈，三等开：三分，六尺；六分，一丈；六分，五尺。深五尺。（底本于“三等开”以下作“三分六分六尺六分五尺深五寸”，库本同，据崇抄改。） 
　　　　康山小浦　二百五十丈，二等开：八分，一丈二尺；二分，八尺。深五尺。】（底本作“五等开八分八分一丈二尺余八尺深”，库本同，据崇抄改。）】 
　　　　湖浦南面　二百一十丈，阔三丈二尺 ，深六尺五寸。 
　　　　潘浦南　□丈，阔二丈，深五尺五寸。【（底本注作“□丈阔二丈深五尺五寸”，库本作“□丈阔二丈深六尺五寸”，崇抄只作“二丈深五尺五寸”。）】 
　　　　镜浦　与崇贤里共开一百十丈，阔八尺，深五尺。 
　　　　尾浦　二百一十丈，阔一丈五尺。 
　　　　桥里小插浦　六丈一尺，阔三尺。 
　　　　东岳塘　百四十丈，阔一丈。 
　　　　郑■〈石奈〉小浦　九十七丈。 
　　　　阮塘　并阔一丈。 
　　　　浦东■〈石奈〉内小浦　四十八丈，阔七尺。 
　　　　方家门浦【（底、库本“方家门浦”，崇抄作“方家门前浦”。）】　四十丈。 
　　　　吴宅浦　二百丈。 
　　　　邻塘浦　二百五十丈，阔八尺。【（底、库本“二百五十并阔八尺”，据崇抄改。）】 
　　　　平车头　百七十丈，阔四尺 。 
　　　　蒋乖浦　三百丈，阔六尺。 
　　　　郑坂　一丈，阔四尺。 
　　　　郑五车头　八丈，阔四尺。 
　　　　瓦埕车头　二十四尺。 
　　　　林家车头　七丈五尺 ，阔四尺。 
　　　　李家车头　八十丈，阔八尺。 
　　　　林师车头　十丈二尺。 
　　　古山里　十五条： 
　　　　师姑浦　百四十丈，三等开：四分，二丈；七分，一丈五尺；三分，一丈二尺。深八尺。 
　　　　官塘浦　百七十五丈。五等开：五分，六尺；四分，五尺；四分，四尺；三分，三尺五寸；三分，三尺。深五尺五寸。 
　　　　东岳浦至牛头桥　二百二十丈，四等开：十分，一丈二尺；八分，一丈一尺五寸；十分，一丈；三分，一丈。深七尺。 
　　　　西塘浦　百三十丈，阔五尺。 
　　　　塘尾浦　五十八丈，深一丈一尺。 
　　　　报慈浦　二百丈，三等开：八分，一丈二尺，余六尺。深六尺。 
　　　　前塘浦　七十丈，二等开：三分，一丈；四分，八尺。深五尺。 
　　　　龙舌浦　八十丈，二等开：三分，一丈；三分，四尺。深五尺。 
　　　　高孤浦　三十丈，二等开：一分，一丈二尺；二分，七尺；深七尺。 
　　　　高家浦　百一十丈，三等开：六分，一丈五尺；五分，一丈二尺；四分，一丈。深七尺。 
　　　　高家田浦　二十七丈，二等开：一分，一丈；二分，五尺。深四尺 。 
　　　　薛宅前浦　二十七丈，强半，一丈；弱半，七尺。深六尺。 
　　　　报慈浦口大浦　一百一丈，阔一丈八尺。【（底本、库本作“百丈阔丈八尺”，据崇抄改。）】 
　　　　东坂浦　九十丈，阔一丈。 
　　　　长腹浦　四十丈，阔四尺。 
　　　高惠里　十二条： 
　　　　王中臣浦　二十七丈，阔一丈。 
　　　　康山浦　六十丈，阔一丈二尺。 
　　　　白塔浦　百九十丈。十分，阔九尺；九分，七尺。深六尺五寸。 
　　　　远南门外水闸边小浦　四百丈，阔七尺。 
　　　　五龙堂后浦　三百丈。 
　　　　郑庙边小浦及车头　五十五丈；阔四尺五寸。 
　　　　后郑南面小浦及车头　百三十丈，阔六尺。 
　　　　北面及车头　五十五丈，阔一丈。 
　　　　王塚小浦及车头　百二十丈，阔九尺。 
　　　　王中臣小浦及车头　二十二丈，阔一丈一尺。 
　　　　羊官路南小浦及车头　三十八丈，阔五尺。 
　　　　白塔头小浦及车头　十五丈，阔四尺。 
　　　加崇里　九条： 
　　　　洋车路口小浦　三百丈，阔八尺。 
　　　　资福院前浦　二百五十四丈。弱半，阔一丈五尺；强半，一丈。深六尺。 
　　　　石步头浦至太平寺基庙前分二条　共一千三百丈。三分，一丈五尺；十分，一丈。深五尺五寸。 
　　　　吉祥庵前浦　四百九十丈，阔七尺。 
　　　　石步头浦至舡梅墩　二百四十六丈，阔一丈。 
　　　　薛浦　九十一丈，阔一丈。 
　　　　薛重浦　百五十六丈，阔九尺。 
　　　　钱塘浦抵侯官界　三百五十丈，阔一丈。 
　　　　马头浦抵侯官界　八百丈，阔二丈五尺。 
　　　合浦南里　 
　　　　象村官塘　七百余丈，二分开：二丈一尺；一分，阔二丈五尺。食溪水溉田五十二顷。 
　　　　猴屿官塘　上屿四十丈，阔八尺；中港，三十丈，阔七尺；下屿，同上。食溪水溉田二顷余。 
　　　　蒜村石泉庄塘　十三丈，阔二丈二尺。食溪水溉田仅四顷。 
　　　合浦北里　 
　　　　翁崎石村官塘　东西总七百余丈，阔四丈。食溪水溉田十七顷余。 
　　　　大孟官塘　九百五十丈，阔三丈五尺。食溪水溉田十三顷余。 
　　　　浩溪陈塘　十三丈，阔一丈五尺，潴雨水溉田一顷余。 
　　　海畔里　 
　　　　童续洲赡学塘　八十丈，阔三丈一尺，潴雨水溉田五十亩。 
　　　　王峬翁塘　三百丈，阔七丈五尺。潴雨水溉田一顷半。 
　　　　后屿清福塘　二十丈，阔七丈二尺。潴雨水溉田六亩。 
　　　　上湾王塘　七百余丈，阔五丈二尺。潴雨水溉田七百亩。 
　　　　白岩陈塘　二百丈，阔五丈二尺。食溪源溉田二顷。 
　　　　良陀林塘　四十丈，阔三丈一尺。潴雨水溉田五十亩。 
　　 
连江县 

　　进贤里 
　　东塘湖　【县之北野。隋开皇十二年，邑民林尧等舍田为湖，水深一丈四尺，灌七里民田四百余顷，原管产钱二十余贯，均入钦平上、下二里水利人户，岁久壅阏，奸民侵冒，几半为田。唐咸通初，刘逵为宰，奏请尽复之，民感其德，庙祀逵于其所，后县令李扆立碑记其事。皇朝淳化二年，县令鞠仲谋以木斗门朽坏，琢石代之，架以桥梁，覆之亭宇，外造散桥六所，小创斗门七所，又约刘君石刻李令木桩，取西大石柱三字，每字之中，划为“水则”，（底本自“取西大石柱”以下文句如是，崇抄作“三字月字之中画一水则”，库本作“立于亭宇之中画一水则”。）且谓：溉田四万亩，则其利浸广矣。仲谋又奏降特敕，约束民间，四山野地，不许请佃。邑人又立仲谋庙而祀之。大中祥符元年，敕有物力者二人，岁管输税，三岁一更。时雨涨溢，告县，登时修诸斗门，令丁壮巡视，百姓毋得盗决。乾道九年，知县曾模复增修之。淳熙三年，有赂县请佃者，（底本作“淳熙□年有诏召请佃者”，缺一字，崇抄作“淳熙二年有绍名请佃者”，据库本补改。）民以告郡，索县帖毁之。五年，又有为道观陈请者，亦既耕种矣，民又以告，方下县重断人吏给佃者，于是讼息。刘、鞠二庙，至今春秋祭祀不绝。】 
　　东塘溪背　　洋门背　　　柴蛇背　　　神宫坂背 
　　王坂背　　东湾村背　　纠泉背　　神宫后背 
　　南洋石滩背　石峡神宫背　郑门前坂背　溪柄翁前背 
　　南山背　陈趣背　新洋背 
　　嘉贤上里 
　　大背　　圆塘 
　　嘉贤下里 
　　师子塘　　龙山茭湖至新塘　　水苋塘　　财财溪背【（库本、崇抄皆作“财溪背”。）】 
　　王浦塘　【斗门。】 
　　归仁里 
　　澄田背 
　　安义里 
　　石峡背　　大溪背　　溪东背　　凤山背　　溪东大背 
　　安定里 
　　溪西背　　乌石背 
　　钦平上里 
　　县前塘【抵浦口塘】。　　三脚塘　　峰崎塘　　四木洋下塘 
　　赤炉塘　　双木黄塘　　峰崎下里塘　　北禅小崎塘 
　　双木莲塘　五石塘 
　　钦平下里 
　　小桥塘　　四木洋横塘　　王前塘　　　龙卧院前塘 
　　皮屯塘　　双碑塘　大渠塘　　赤炉洋塘 
　　王塘　　乌石塘　　刘家洞塘　罗喝塘 
　　大门塘　括塘　　括大塘　　层窟塘 
　　官路塘　猛浦塘　庵前塘 
　　崇德里 
　　峡塘　　水合塘　　洗马池　　大小柘塘　　松坞塘 
　　新安里 
　　塘圳浦　　秦塘　　牛圳　　　多爻塘　　王塘【斗门。】 
　　龙泉圳　　龙潭溪【至荻芦岭圳。】西桥圳　荐福塘 
　　师姑塘 
　　安庆里 
　　高梁大塘【斗门。】　　湖探塘　　　 墥桥塘【南、北墥斗门。】 
　　官庄塘　陈屋后塘　　长浦塘　　水洋中圳 
　　竹桥师姑圳　　　南塘圳　　澄岩背　　西泄背 
　　郑崎塘　城门塘　石桥塘　　可塘 
　　黄崎塘【斗门。】　统军塘　演洋横坑【外堘塘斗门。】 
　　光化里 
　　古塘　　林湖塘 
　　临江里 
　　张坂背　　王宅背　　炉冲背　　古圳　　小洄背 
　　中圳背　　前塘 
　　集政里 
　　下廉塘　　官桥塘 
　　安德里【（自“安德里”以下，底本错简，据崇抄、库本参对正之。）】 
　　郑塘水圳　　官圳　　后塘圳　　小涸溪　　南般圳 
　　乌烂塘 
　　保安里 
　　王孙塘　　管渎二塘 
　　建兴里 
　　桔木塘　　土花塘 
　　 
侯官县 

　　嘉祐二年，疏导渠浦六十九，延袤百二十五里。【（底本作“延□□□□□□田主”，残损六字，库本同，据崇抄补。）】田主以四分，佃户以六分开淘，借盘水利者亦四分助之。【（底本“开淘”以下损缺六字，库本同，据崇抄补。）】仍令民以时修治。不用命者有罚。【明年十二月《记》。（底本“治不”以下损缺七字，库本同，据崇抄补。）】 
　　美宅里　十四条： 
　　白灶浦　二百十四丈五尺，阔二丈五尺。深五尺。 
　　报恩寺前浦　九百八十丈，阔二丈五尺。【（底本缺“八十丈”以上七字，库本同，据崇抄补。）】 
　　林野庄前浦　百八十三丈九尺，阔一丈，深五尺。【（注文，底本缺“三丈九尺”、“深五尺”和后一条“高”字，库本同，皆据崇抄补。）】 
　　高宅前浦　一百八十三丈九尺，阔、深同上。 
　　大王小浦　一百五十七丈八尺。【（底本只存“大王小”三字并缺注文，库本同，据崇抄补。）】 
　　林周园下浦　四十八丈。 
　　末山浦　六十丈。 
　　新桥浦　一百丈。【（底本缺此六字，库本同，据崇抄补。）】 
　　赵宅前浦　百四十八丈八尺。 
　　曾家桥　二百八十丈。 
　　石山浦　一百二十丈。【（底本缺“石山浦”三字及前条注文“二百八十丈”，库本同，皆据崇抄补。）】 
　　白灶小浦　一百二十丈八尺。 
　　南浦　二百丈。 
　　桥亭小浦　一百二十二丈四尺。以上阔、深同。 
　　孝顺里 
　　兴福院小浦　二百二十七丈三尺，阔一丈，深五尺。 
　　正节里　六条： 
　　山后大浦　八百八十八丈，阔二丈五尺，深五尺。 
　　高弄浦　四百二十丈，阔二丈五尺，深五尺。 
　　钱塘王浦　九百三十丈，阔、深同上。浦东属闽县。 
　　王石堂小浦　一百七十五丈，阔一丈，深五尺。 
　　钱塘小浦　百九十丈。 
　　西桥南小浦　三十九丈。以上阔、深同。 
　　孝成里　六条： 
　　潮塘浦　六百丈。口阔三丈，深七尺；中阔一丈五尺，深五尺；尾阔二丈，深五尺。 
　　中浦　五百三十丈，口、中、尾阔、深同上。 
　　杨宅浦　三百二十丈，口阔二丈八尺，中、尾同上。 
　　五曹浦　五百十丈，口二丈五尺，深六尺，中、尾同上。 
　　翁宅浦　三十二丈二尺，阔一丈，深四尺五寸。 
　　宋塘浦　四十丈，阔一丈，深四尺。 
　　新安里　六条： 
　　白灶浦　六百九十四丈，石桥外阔四丈，浦横三丈，【（崇抄作“浦口阔三丈”。）】中阔二丈五尺，深六尺。 
　　赵宅浦至水陆塘　三百八十五丈，阔二丈五尺，深五尺。 
　　道浦二　一、百二十丈，口阔一丈五尺，中阔一丈，深五尺；一、长九十丈，尾阔一丈，深五尺。 
　　邦浦　二百丈。阔一丈，其内深五尺。 
　　宋浦　六十丈。 
　　五曹浦尾　八十丈。以上阔同。 
　　方乐里　十三条： 
　　洪塘浦　五百七十丈。不用开。 
　　桥里　四百四十丈，【（底本无“丈”字，库本同，据崇抄补。）】阔三丈五尺，深八尺。 
　　里洲塔前浦　四十丈四尺，阔一丈，深五尺。 
　　外洲浦　一百二十一丈，阔二丈，深五尺。 
　　后崎浦　七十丈，阔二丈五尺，深五尺。 
　　窑头浦　六十丈，阔一丈三尺，深五尺。 
　　庵头浦　六十九丈，阔一丈五尺，深五尺。 
　　白叶崎浦　三十九丈。 
　　馆前浦　六十七丈。 
　　王简浦　六十丈。 
　　林师浦　五十丈。 
　　功德院浦至怀安界　五十五丈。 
　　大章浦　五十五丈。以上阔、深同。自石岊右而东，经甓渎至柳桥，以通舟楫。贞元十一年，观察使王翃开。【（各本皆作“王翊”，当是“王翃”，据《唐书》正之。）】县西南五里，有湖二百四十步，与西湖通，今柳桥是也。 
　　方兴里　八条： 
　　牛墩浦　四百四十五丈五尺，阔二丈五尺，深五尺。 
　　郑崎下浦　二百四十八丈，阔一丈，深五尺。【（崇抄置“郑崎下浦”条于“张崎下浦”、“上浦”二条之后。）】 
　　张崎下浦　二百四十丈，阔一丈五尺，深五尺。 
　　上浦　五十丈。 
　　西禅园浦　四十丈。 
　　翁前浦　六十丈。 
　　墩头浦　六十丈。 
　　盐屿上浦　三十丈。以上阔、深同。 
　　永钦里　九条： 
　　石湖浦至报恩祠前【（底本无“祠”字，库本同，据崇抄补。）】　一百十二丈，阔二丈。 
　　王山西桥至石湖桥　一百七十二丈，阔二丈五尺。 
　　菱角塘浦　二百九十二丈，阔二丈。以上深六尺。 
　　官塘浦　四百三十一丈，阔一丈二尺，深五尺。 
　　西禅塘浦　一百四十二丈，阔一丈二尺。深六尺。 
　　末山院前小圳　九十六丈，阔八尺，深四尺。 
　　丘公官池　二百四十丈，旧阔六丈，今阔二丈，深六尺。 
　　应真前小圳　二百四十二丈，阔六尺。 
　　西禅前小圳　八十丈，阔六尺。并深四尺。 
　　处仁里　五条： 
　　三会浦　一百四十二丈，阔一丈，深五尺。 
　　张家洋浦　一百七十六丈，阔一丈，深五尺。 
　　横圳　一百一十丈，阔一丈，深五尺。 
　　松柏桥浦　一百七十五丈。阔、深同上。 
　　长定官池　一百七十七丈，阔一丈五尺，深五尺。 
　　 
长溪县 
　　 
　擢秀里 
　　斗门　【建善院前，宣化桥下。】 

《三山志》卷第十五终 

●卷第十六 版籍类七 

　　水利 

○水利 
　　 
长乐县 

　　《唐志》：“闽县东五里有海堤。大和三年，令李茸筑。初，每岁六月，潮水咸卤，禾苗多死。堤成，潴溪水殖稻，其地三百户皆成良田。”【田灌溉为五十里，海滨处所也。今县东二十里，（底本作“田□□为五十里海滨□□也令县东二十里……”，崇抄作“田去海滨五十里，今县东二十里”，据库本补改。）卤潮所不到，蕴旱涸竭，（底本作“蕴旱□竭”，缺一字，崇抄作“蕴旱水竭”，据库本补。）则时至焉。然，不常尔。】长乐十里有海堤，大和七年，令李茸筑，立十斗门以御潮，旱则潴，雨则泄，旁皆成良田。【唐武德六年，析闽置长乐。则二邑也，而皆筑于茸之手，相距才四年，必是更宰，不然，则摄篆也。（底本作“摄□□”，缺二字，崇抄作“摄也”，据库本补。）】盖长乐滨海，山浅而泉微，故潴防为特多，大者为湖，次为陂、为圳；捍海而成者为塘，次为堰；毋虑百五十余所。每岁蓄溪涧，虽不泄涓滴，亦不足用，必时雨滂澍，乃获均洽。农事毕，天雨止，向数十里皆为无用之地；以是狡民或侵或请，不知水利之所系。咸平、熙宁，屡有讼者。建炎初，陈可大宰是邑，大修塘、垾、陂、湖。后四十八年，当乾道九年，知县徐谟延耆老讲究水利，为斗门及湖、塘、陂、堰百四所，溉田二千十三顷。【（底本作“二千十三顷”，库本作“二千二十三顷”，崇抄作“二千八十三顷”。）】 
　　崇丘里　滨江。 
　　大圳等五浦　计长九百丈，溉田四十余顷。内浦口阔五尺，深八尺；湖浦阔三丈五尺，深六 尺；尾阔一丈，深四尺。 
　　米笼浦　二百五十丈，阔二尺，深五尺，溉田六顷。 
　　官塘浦　一百一十丈，阔一丈，深五尺，溉田五顷余。 
　　陈师浦　一百丈，阔六尺，深四尺，溉田一顷余。 
　　官坵等四浦　计一千七百二十丈。官坵，阔三丈，深一丈；担水浦，阔四丈，深九尺；黄圣屋前浦，阔一丈五尺，深五尺；塘头浦，阔三丈，深七尺。溉田六十六顷。 
　　王坵浦　一百二十五丈，【（底本作“一百二十五尺”，库本同，据崇抄改“尺”为“丈”。）】阔二丈四尺，深六尺；尾阔九尺，深六尺。溉田五顷余。 
　　白灶浦　五十丈，阔六丈六尺，深六尺，溉田三顷余。 
　　鳖石浦　二十五丈，阔四丈，深一丈，溉田一顷余。 
　　后角浦　九十丈，阔一丈八尺，深六尺，溉田四顷余。 
　　银盏浦　七十五丈，阔二丈四尺，深六尺，溉田八顷余。 
　　渡龙浦　九十丈，阔一丈八尺，深六尺，溉田七顷余。 
　　坂塘浦　三十五丈，阔二丈四尺，深六尺，溉田四顷余。 
　　官堰浦　二百六十丈，阔八尺，深五尺，溉田十顷。 
　　古塘浦　一百五十丈，阔一丈，深六尺，溉田六顶。 
　　师娘浦　三十五丈，阔三丈二尺，深六尺，溉田四顶。 
　　浦口小浦　七十五丈，阔七丈，深五尺，溉田二顷。 
　　下笼坂浦　五十丈，阔二尺，深一尺，溉田三顷。 
　　桥头浦　五十四丈，阔二丈四尺，深六尺，溉田七顷。 
　　蛎壳浦　一百丈，阔一丈八尺，深六尺，溉田十顷。 
　　笼臂浦　三十五丈，阔一丈六尺，深六尺，溉田三顷。 
　　朱湖高浦　二十丈，阔七尺，深五尺，溉田三顷。 
　　嵩平里 
　　赵塘浦　七十丈，阔一丈二尺，深八尺。 
　　芦荨浦　四百丈，阔八尺，深五尺。 
　　官塘浦　二百五十丈，阔一丈二尺，深七尺。 
　　孤塘浦　四十丈，阔一丈二尺，深八尺。 
　　九石浦　三百丈，阔二丈四尺，深一丈一尺。 
　　车下浦　七十丈，阔九尺，深五尺。 
　　新塘浦　八十丈，阔九尺。【（崇抄文末尚有“深五尺”三字，底、库本所无。）】 
　　圳兑浦　二百丈，阔二丈二尺。深并同上。 
　　孤洲浦　四百丈，口阔四丈，深一丈五尺。 
　　弦歌里 
　　东洋塘　县东北。长一千二百丈，高一丈二尺，阔八尺。御卤潮，潴雨水。子塘三道，共长一千五百丈，高九尺，阔五尺。沟一，长三百四十丈，阔八尺，深五尺；横埭二，启闭以窦。溉三百石种。【（底本作“三石百埭”，据崇抄改。）】 
　　西洋塘　长九百五十丈，高一丈二尺，阔八尺，斗门一，溉九十六石种。 
　　郑湖塘　泄水港，抵海，长二百丈，阔一丈，深三尺，三窦，溉四百石埭。【（各本皆作“四百石埭”，疑“埭”为“种”之误。）】 
　　崔塘　斗门西抵海，垾长一千一百二十丈，阔七尺，高一丈。【（底本作“阔二七尺高丈”，据库本、崇抄改。）】 
　　崔塘洋沟　长一千三百五十丈，沟阔二丈五尺，深七尺，子沟一丈二尺，深六尺，溉田八顷。 
　　郑湖　周二十丈，横塘十二丈，溉田三十亩。 
　　新开里 
　　屈尺塘　县东北。长一百五十丈，高七尺，阔五尺，有窦。溉三十石种。 
　　建兴里　旧载：福湖属北里。民岁竞渡，以祈丰年。 
　　嘉禾、大石、新成屯、四堰　合为一。县东南隅。长一千九百八十丈，高一丈，阔五尺，溉田种四百石。 
　　横屿湖　周三百一十丈，高九尺五寸，上阔一丈，四窦，沟长六千九百丈，溉田种千余石。 
　　清平里 
　　镜石、何师、新三堰　合为一。长二百丈，高二丈一尺，阔七尺，溉田十顷。 
　　招贤里 
　　获洋王背大溪，中圳、刘背二溪　皆出白龙潭。有五圳：横圳、尺圳、函口圳、十犊圳、东揽圳，共长一千九百一十丈，四闸。溉田种三十顷。 
　　永胜里 
　　黄弄溪　长二百丈。陂长五十丈。溉田十二顷。 
　　溪口溪三坑　共长一千四百九十丈。溉田五顶。 
　　横圳　九百丈，阔八尺，深六尺，溉田五顶。 
　　进贤里 
　　桃坑湖　即桃枝湖也。东西一百三丈四尺，南北三百六十一丈五尺。垾堘圳四派。溉田种千余石。伪闽时，为指挥使丘进所有，后售林琏等为田，仅四顷。咸平四年，刘转等讼之。乃以其田产一千二百三十六文、米二十三石一斗半，均湖下百七十余户。田，敕仍为湖。熙宁四年，林注等又讼高建等侵耕。知县萧竑因括湖、塘、陂、堰，簿而图之，择主领，立经界，培堤岸，碑于湖之旁。今周五百一十丈，阔一丈，高八尺，石斗门三，圳长二千二百余丈，阔一丈二尺，深六尺。潴乾溪，溉田二十九顷，跨逍遥、清平里。 
　　沙坂后洋溪【（底本“后洋溪”条以下错简，参对崇抄、库本正之。）】共长五百丈，入桃枝湖。溉田七顷。 
　　同荣里 
　　石濑陂　食龙潭水，长五百丈，阔二丈，深一丈，【（底本于此条及以后各条注文皆作“食×××”，库本同，崇抄亦先书“食”，复改写为“合”字，今依底、库本作“食”。又，此处底、库本皆作“深一尺”，据崇抄改“尺”为“丈”。）】溉田种七百石。 
　　古散陂　食龙潭水，长七百一十丈，高一丈，阔七尺，溉田种三千石。 
　　灵石里 
　　新田陂　食童溪，长六十丈，阔一丈五尺 ，深七尺，溉田种四十石。 
　　灌洋陂　食童溪，长一百一十丈，阔七尺，深五尺，溉田种一百三十石。 
　　湖前陂　长三百丈，阔一丈，（底本作“阔一尺”，库本同，据崇抄改为“阔一丈”。）深七尺，溉田种四百石。 
　　坵溪　并食童溪，长二百一十丈，阔五丈，深一丈，溉田种二百五十石。 
　　依福里 
　　周陂　食童溪，长一千丈，阔二丈，深一丈，【（底本作“深一尺”，库本同，据崇抄改为“深一丈”。）】溉田种四百石。 
　　前曾塘　食龙潭，长二百丈。口阔二丈，深四之一；腹阔五丈，深三丈；尾阔、深皆一丈五尺。口为石闸御溪洪，尾为石函。垾长一丈五尺，【（底本作“埠长”，库本同，据崇抄改。）】高如之，阔五尺。溉田种七十石。 
　　丁塘　食龙潭、石濑，陂长七百丈。溪口阔一丈七尺，桥下阔六丈。溉田种三百石。 
　　昆由里 
　　大塘　跨敦素、崇贤、同荣里。大斗门二，知县徐谟筑基，方广二十余丈，两旁抵海，长一千五十丈，高一丈八尺，阔一丈。沟、港共长二千七百丈，阔一丈二尺，深八尺。潴福清界水，溉田千石。 
　　萩芦陂　长六十丈，阔二十丈，深七尺，圳长三百五十丈。大圳阔一丈，深七尺；【】（底本错简至“深”字止，已正。）小圳阔八尺，深五尺，潴高陂水，溉田种五百石。 
　　方乐里 
　　陈塘港　会七十二洋水，溢则开斗门，归弦歌里沟及林花沟渎入海。 
　　陈塘大官沟　跨和风、教化、大宏里，长三千二百丈，阔二丈，底深六尺，【（底本作“底四丈深六尺”，库本同，据崇抄改。）】溉田二十顷。 
　　宾闾湖　周一千二百丈，阔高一丈五尺，上阔二丈，八窦，八沟。沟阔一丈二尺，深七尺。旧载：“上下湖，海风飞沙，积而成之。” 
　　上湖石塘　长一百二十丈，閷高上阔如宾闾，斗门一，溉田七百顷。 
　　逍遥里 
　　凌古塘　周一百二十丈，高一丈五尺，阔二丈，二窦，圳长一百五十丈，溉田种六十石。 
　　和风里 
　　董塘　长二十六丈，一长五十丈。食山泉，溉田五顷半。 
　　丞天沟　长六百八十丈。母沟阔二丈，深六尺；子沟阔八尺，深五 尺。溉田七顷。 
　　韩塘沟　长六百丈，阔二丈，深六尺，有小圳，潴横源溪，溉田种七顷。 
　　百石沟　沙漠，下食宾闾尾，长六十丈，阔二丈，深一丈二尺，溉田七十亩。 
　　良田里　旧载：“金漆湖近江，为飞沙填塞。” 
　　章坂童溪陂　长五百丈，一塘，二圳，溉田三十顷。 
　　东港　食新塘，长一千五百丈，阔三丈，深八尺，八圳，计长八百丈，溉田十顷。 
　　方安里 
　　保丰塘横埭　长十丈，高一丈，阔八尺，溉田种百石。 
　　岭口上塘　长九十丈，【（底本作“长□十丈”，缺一字，库本作“长十丈”，据崇抄补。）】横阔十二丈，垾长八尺，高一丈三尺，阔六尺。下塘长三十丈，横阔十六丈，垾长十丈，【（底本作“垾长□丈”，库本作“垾长三丈”，据崇抄补。）】高一丈一尺，阔五尺。溪尾塘长二十丈，阔十丈，垾长十丈，高五尺，阔五尺。食大象、大帽二山水，【（底本作“食大□大□二山水”，崇抄同，据库本补。）】溉田种百四十石。 
　　金冬坑　长九丈，【（崇抄作“长九尺”。）】高一丈，阔七尺。溉田种十余石。 
　　倪塘　长四十丈，高六尺，阔四尺五寸，【（底本作“阔四尺□”，缺一字，崇抄只作“阔四尺”，据库本补。）】通严湖水尾。溉田种三十石。 
　　林简塘　食龙潭，长六百五十丈，高一丈五尺，横阔三丈二尺，圳长二百五十丈，深阔皆一丈，【（底本作“深阔皆□丈”，据库本、崇抄补。）】溉田种三百石。 
　　稠港　长一千一百丈，阔一丈三尺，深八尺，斗门一，溉田千余石。 
　　普塘洋积水三港及圳　长二千六百四十丈，溉田三十六顷。 
　　敦素里 
　　覆船洋　横沟、直沟可通湖，【（底本作“可通湖”，库本作“可通严湖”，崇抄作“可通潮”。）】圳三。沟食大塘，长一千二百三十丈，阔二丈八尺，深六尺，溉田十顷。 
　　崇仁里 
　　元祐沟　长千余丈，阔一丈，深五尺，斗门一，溉田种七百石。 
　　宾贤里 
　　晋溪浦埭　长三百五十丈，横阔一丈四尺，深八尺，通淡潮。横埭广一丈，高七尺。溉田种二百石。 
　　河头浦埭　长三十丈，阔六丈，中置闸。溉田三顷。 
　　大宏里 
　　严湖　陈长者严光施宅为寺，今严光寺是也。又施田为湖，周三千二百八十丈，高七尺，阔一丈二尺，潴大奢雨水，四窦，溉田四百五十顷，跨万安、敦化里。相传：湖起于唐宝应二年。 
　　 
福清县 

　　永东、永西里 
　　东西塘　县东西之水分潴焉，以为火备。后，东塘，民塞其半。淳熙二年，民居火，乃易塘东民田，凿以广之，横经学门，以象泮水。 
　　琵琶槽　跨永东、新丰二里。大中祥符中，士民并海筑垾。政和八年四月，饕风驾涛，坏之。宣和三年，修筑二千余丈，溉田种三百余石，以形似琵琶，故名。 
　　修仁里 
　　溪田陂　　洞子陂　　石堘陂　　后塘陂　　官塘 
　　练木陂　　刘洋陂　　郑前陂 
　　新丰里 
　　无符陂　唐天宝中置，故名天宝。皇朝祥符中，知县郎简重修。熙宁五年崔知县以岁科田户，【（底本作“崔知县□岁科田户”，缺一字，崇抄作“崔知县宋臣岁科田户”，据库本补。）】鸣鼓兴筑，不至者罚之，邑司著籍，仍碑刻。圳长七百余丈，溉田种千余石。后，刘广等陈乞罢之，以是多旱损。元符二年，钟提举□因巡历，【（底本作“钟提举□”，缺一字，崇抄同，库本不示缺。）】乃委知县庄正柔修之，移旧地之上，陂旁有大榕，日听讼其下以董役，汁铁以锢其基，广十丈，溉田如昔时。 
　　灵德里 
　　东禅塘　开宝中，中山人刘逢以滨海地数千丈施于东禅寺，乃筑垾 
　　堘，高一丈五尺，厚三丈。堘内港水凡三道，设泥门一十五防淤，【（底本作“一十□五”，库本作“一十有五”，据崇抄改。）】间则以泥门通之，涨溢则以斗门泄之，【（底本作“以斗门□之”，缺一字，据库本、崇抄补。）】凡十年。斗门凡三筑乃成。自是，不陷者百余年，岁收千石。治平二年复坏，乃高其堘五尺，陟其甚者千丈。 
　　海坛里 
　　三十六脚湖。 
　　万安里 
　　漳塘　　　　　池塘　　　林陂塘　　　应天院前陂 
　　石臼坑塘　场前陂　溪南陂　西洋塘 
　　香严上下洋　天禧二年，僧师振募八千缗，筑堤九百丈，高五尺，厚倍之，斗门三，泥门五，凡十一年乃成。 
　　香严五峰港　　卓岭陂　　朱步岭陂 
　　安香里 
　　苏溪陂　溪道锵石、石铎山间入海。天圣二年，西禅请万安、安香二里内地，因遏为陂，溉田千余顷，派别为莲塘十六顷。熙宁间，郭知县按田留诗：【（底本作“郭知县□田留诗”，库本作“郭知县贤题留诗”，据崇抄补。）】“万工填巨海，千古作良田。” 
　　横塘　羊陂【溉田种三百石。】　黄塘 
　　灵石蟹屿塘　金山之中，径港之滨，有□□□蟹屿，周三千二百丈俱□□□为田。垾长一千五百丈，高一丈，广寻□□□有咫七港、石斗门。元丰元年成。【（以上注文，底本三处缺文，各三字，库本同。首句底本、库本作“金山之中”，崇抄作“金山之东”。以下缺处，“蟹屿”前，崇抄有“卤地”二字，“为田”前崇抄不示缺字，“广寻”之下，亦无示缺。又，底本、库本作“有咫七港”处，崇抄作“有咫尺港”。皆存疑不补。）】 
　　灵石白麟洋　在径□□金山，溪流奔注。□□出埠之长千一百丈，高一丈三尺，厚倍□□大小十有□□□□一，石斗门、虹轩□□□二，六百石。【（以上注文，底本、库本同缺字。所缺处，崇抄于“在径”下有“江南”二字，“奔注”下有“潮波”二字，“出”字下有“入俱祗增”四字，“厚倍”下只一“之”字，以下径作“大小十有一”不示缺，“虹轩”下作“十丈溉田六百石”。皆存疑不补。）】 
　　苏田里【（底本作“□田里”，库本同，据崇抄并参考本志“叙县”补。）】 
　　黄檗郑渚田　渔溪之南濒江地也。唐天宝间，尝为田，其后废。皇朝天禧元年，仍复元，堤之长三百二十丈，址广三丈，高二丈二尺，斗门二十四，望之若长坡。外捍内蓄，日与风波为敌，屹然自若，至今无恙。【（底本于“天禧元年”下作“□复元”，库本作“仍复元”，崇抄作“僧履元”。又，“斗门二十四”之下，底本作“望之若长坡，外捍内□”，库本于□处作“蓄”，崇抄则作“望之若长陂，外捍内防”。皆据库本补。）】 
　　绵亭洋　安善溪出双髻山，至鹧鸪山下绵亭洋。祥符元年，僧惟真截溪十二派，筑堤八百一十丈，高一丈四尺，广加七尺，斗门四，深一丈三尺，广减八尺。凡九年成，溉田四十顷。 
　　林塘　　竹湖　　后溪陂　　林塘横　　东渡陂 
　　漆林洋白獭陂【（崇抄作“白濑陂”。）】　食蒜溪。唐黄檗僧开，溉田种二百顷。 
　　钦唐里 
　　郭塘　　麻卑塘　　陈坑塘　　刘坑塘 
　　和南里　　吴田塘 
　　归化北里 
　　新塘　　郑坑塘　　蟹蠘塘 
　　安夷北里 
　　郑塘　　垆洋塘　　倪宅塘　　潘占塘　　曹塘　　福坑塘 
　　葛坑塘　　白塘　　龙潭磨塘　　信坑塘　　东一龙塘 
　　拜井里 
　　大塘　海旁。闽王时以兵筑之，长千余丈，溉田种三千六百石。 
　　占计塘　亦闽王筑，长十五里，【（底本作“□十五里”，崇抄作“一十五里”，据库本补。）】溉田三千余顷。 
　　木椎塘　　括塘 
　　安夷南里 
　　王澳塘 
　　栖仁里 
　　洪塘　　古塘陂　　大松坑　　秋芦陂　　萧塘陂　　萧塘 
　　门前塘　郑塘陂 
　　江阴里 
　　凤塘　　嘉塘　　马屋塘　　鈌塘　　高岑塘　　道场塘 
　　共溉田种百余石。 
　　临江里 
　　陈塘　　林塘　杨塘　　沈塘　　潘塘　　薛塘 
　　归化南里 
　　寺家塘　　郭塘　　桑塘　　鳗坑塘 
　　文兴里 
　　石塘陂　祥符中，知县郎简筑，并江为之。食河头水，溉田种五百石以上。 
　　清元里 
　　庆陂　　姚下陂　　石蛇陂　　万安陂　　镜塘　　后塘 
　　戴陂　　王塘　　　姚塘　　姚陂　　冯陂　　上姚陂 
　　陂　　后陈陂　　黄陂 
　　永寿里 
　　郑神陂　　堵饭陂　　上牙陂　　两尽陂　　神宫陂 
　　张公陂 
　　新宁里 
　　下洋陂　　龙潭陂　　　潘兜　　　张洋陂　　大洋陂 
　　景洋陂　　里后洋陂　　陂头　　　南陂【（底本先书“南阮”，复旁校改“阮”字作“陂”，库本及崇抄仍皆作“南阮”。）】　　新洋陂 
　　岭口陂　　段平陂　　　长潭陂　　北洋陂　　龙溪陂 
　　新洋　　　南洋陂　　　郭陂　　　龙溪　　　张陂 
　　岭口陂　　师姑渡　　　程陂　　　新陂　　　董陂 
　　吴陂　　　大莒陂　　　文殊陂　　北湖　　　官陂 
　　小陂　　　白叶丙南湖　简陂　　　游陂　　　下宅陂 
　　郑马陇陂　大洋陂　　　溪西陂　　周陂堘　　磨陂 
　　方兴里 
　　潘陂　　严陂　　吕塘　　马槽陂　　官塘　　天竺陂 
　　游塘　　木溪陂【（底本在“木溪陂”之后，虚缺一个陂名位置，库本同，崇抄不示缺。）】　王陂盆　　洪塘　　薛洋陂　陈正陂 
　　牛天塘　麻昌陂　加塘　　官塘　　　施陂　　官陂 
　　仁寿里 
　　松潭洋 
　　浔洋里 
　　愿塘　　南沟　　北沟　　横沟　　赤漏沟　　中沟 
　　新安里 
　　龙陂 
　　方成里 
　　西陂塘　　东陂塘　　古龙陂　　程溪陂 
　　永宾里 
　　后塘　　龙潭陂　　建临陂　　择善院前陂　　东溪陂 
　　方乐南里 
　　后塘　　王洋塘 
　　永福里 
　　胆陂　　洋陂　　翁前陂　　漳塘陂　　马陂　　里洋陂 
　　昆仑陂　莲荷陂　　陈塘　　上严陂　　许陂　　游塘 
　　曾舍前陂　　西陂　　摊陂　　寺家陂　　王陂　　寺家塘 
　　清远里 
　　高陂　　圳东塘　　贯林陂　　陈塘　　林陂　　后溪塘 
　　窑斜塘　黄沙陂　　南弯塘　　湖潭陂　如塘　　笋坑塘 
　　基陂　　南洋陂　　北洋陂　　横溪陂　郑塘陂　赵塘陂 
　　官塘　　境塘　　　官洋陂　　后溪陂　芦塘陂　桥头陂 
　　官塘　　郑平塘【（库本作“郑平陂”。）】　陂头陂　　官洋陂 
　　善福里 
　　梁塘　　前塘　　乌焦塘　　竹头塘　　宅合塘】（底本作“宅合”二字，据库本、崇抄补“塘”字。）】　古塘 
　　白鲛陂　兴陂　　麻洋陂　　周重陂　　林塘陂　　□□ 
　　张塘陂【（底本在“林塘陂”之前虚缺一位，又于“张塘陂”下虚一位，库本同，崇抄皆径接下文。）】　□□□　　无患陂　【溉田种三百石。】 
　　 
古田县 
　　 
　　新兴里 
　　邹洋陂　四百五十丈，阔一丈，深四尺，溉田二十顷。 
　　樟尾陂　百二十丈，阔六尺，深二尺五寸，溉田十八顷。 
　　吴元陂　二百四十丈，阔四尺，深二尺三寸，溉田七顷。 
　　岩头陂　二十丈，阔二尺，深一尺七寸，溉田仅三顷。 
　　双獭陂　五十丈，阔四尺，深二尺，溉田仅二顷。 
　　溪平陂　百五十丈，阔五尺，深二尺五寸，溉田七顷半。 
　　保安里 
　　感溪陂　十二丈，阔四尺，深三尺，溉田十顷。 
　　小溪陂　八丈，阔三尺，深二尺，溉田仅四顷。 
　　瑞云陂　百二十丈，阔三尺，深二尺，溉田四顷。 
　　屈斗陂　四十九丈，阔三尺五寸，深二尺三寸，溉田种三十石。 
　　邵南里 
　　碾洋陂　五十丈，阔五尺，深三尺，溉田种五十石。 
　　湖潭陂　百五十丈，阔二尺五寸，深三尺五寸，溉田种七十石。 
　　诸家陂　五十丈，阔五尺，深三尺，溉田种六十石。 
　　五峰陂　五十丈，阔五尺，深三尺二寸，溉田种五十五石。 
　　和平里 
　　上洋陂　七十丈，阔二尺三寸，深□尺七寸，【（底本作“深□尺”，缺一字，库本同，崇抄作“深一尺”。）】溉田种三十石。 
　　慕仁里【（底本作“募仁里”，崇抄同，据库本及本志“叙县”改“慕仁里”。）】 
　　蒋洋陂　三百七十丈，阔八尺，深三尺五寸，溉田种一百二十石。 
　　徐洋陂　二百八十丈，阔四尺，深二尺五寸，溉田种二百五十石。 
　　漈下陂　二百二十丈，阔三尺，深四尺八寸，溉田种百三十余石。【（底本有“种”字，库本、崇抄所无。）】 
　　覆船陂　百三十七丈，阔四尺，深二尺五寸，溉田种十五石。 
　　崇礼里 
　　高头洋陂　百五十九丈，阔二尺三寸，深二尺，溉田种一百二十石。 
　　西云陂　百六十五丈，阔三尺五寸，深二尺五寸，溉田种七十石。 
　　横溪里 
　　溪源陂　六十四丈，阔二尺，深一尺五寸，溉田种二十石。 
　　陈坑陂　百五十八丈，阔三尺，深二尺，溉田种二十石。 
　　东洋陂　四十丈，阔二尺五寸，深一尺五寸，溉田种十石。 
　　上堀陂　四十五丈，阔三尺，深二尺，溉田种二十石。 
　　倪洋　县东三十里。 
　　平湖　县北四十里。 
　　 
永福县 

　　塘陂八。官季一检举，劝谕兴修。【（“塘陂”以下文字，底本、库本相同，崇抄作“塘陂八每季官检举劝谕兴修”。）】 
　　永安里 
　　官猎二塘【（底本作“官腊”，崇抄同，据库本及本志“叙县”改“官猎”。）】　内塘，十四亩百二十步，深九尺七寸；外塘，十八亩八十步，深八尺五寸。溉田种十五石。 
　　康元里 
　　白叶湖　乾道二年修，溉田种十石。 
　　后黄陂　食溪水。亘五里，广深二尺，溉田二顷。 
　　归义里 
　　大邹官塘　周百余丈，深一丈二尺，溉田二石半。 
　　保德里 
　　嵩口塘　食济溪。八亩。溉田一顷。 
　　峬塘　百余丈，深一丈，溉田种十石。 
　　 
闽清县 

　　诸里小溪　村落各堰或陂，溉田种五万余石。 
　　 
宁德县 

　　临海里 
　　赤鉴陂　元祐四年，土民林圭与圣泉寺【（底本先书“垩泉寺”，复于“垩”旁校改“圣”字，库本为“垩”字，崇抄为“灵尔寺”。）】僧养誉以陂下田户百六十均所费，于陂上为桥，【（底本作“□□上为桥”，缺二字，崇抄同，据库本补。）】号泗洲，延三十余丈，石址。又于陂西水际里筑堤，上广二丈，长二里，址亦以石，筑堤二以为捍，斗门三，以司启闭，溉田三百十八顷，受种二千四百石，园艺不计也。知县留佑按阅赋诗：【（底本作“按盱”，崇抄同，据库本改。）】“赤鉴有遗利，旷古无人兴”。又云：“今师欲断海，海若当效灵”。其后，日堕岁弛，涨水决坏四十余丈。深二丈。宣和七年，储知县委僧修筑，不就。斗门今犹存。 
　　霍童里【（底本、库本、崇抄皆作“霍同里”，查本志“叙县”及他处皆作“霍童里”，据改。）】 
　　仙湖，堵平湖，塘腹湖　食小溪水。隋，谏议黄公创，溉田千余顷。淳熙二年，有请佃者。官以其妨民，不给，仍搜获储知县诗云：“咫尺仙湖号堵平，先贤曾此劝农耕。若教一日归豪右，敢向黄公庙下行？” 
　　感德里 
　　周仙湖　岩峰之上，中心低注，草木环绕。阴翳幽寂，莫测深浅。【（底本作“木环绕阴翳幽寂寞测深漠”，今据崇抄、库本改。）】相传：昔有周其姓者得道于此。四围多芳草。积水溉田。 
　　 
怀安县 
　　 
　　嘉祐二年，郡守蔡襄从乐游桥下开，沿城外至汤门、琴亭、湖心，至北岭下去思桥，北出河尾艁场，【（底本、库本俱作“艁场”，崇抄作“船场”。“艁”，古“造”字，亦造船之意。）】散入堘北、小浦、中浦、石泉、安国以北。 
　　知县樊纪复作桥十三，曰：湿堹、北、小浦、中浦、湖心、琴亭、越塘、龙腰、后溪、桑畲、岭下、范溪、濑溪。 

《三山志》卷第十六终 

●卷第十七 财赋类 

　　岁收 
　　他司应副钱物 
　　岁贡 

○岁收 
　　 
　　国初财赋，二税之外，惟商税、盐课、牙契、房租而已。官稍、兵给与正供之额既寡，故取之甚简而用常有余。熙、丰之后，更历崇、观，至军兴事起，调度浸广，敛算亦增，因仍迄今，盖非其旧也。 
　　今州之官吏、宗子、诸军俸料、赏给与凡州之费，岁为缗钱至七十万，不可胜具矣。其贡发之目，又复不赀。而岁之所收以归州用者，数止于是，具列于左方云。　　 

二税、盐、役 
　　 
　　夏税　产钱，十二县总八千一百四十八贯三百二十六文。 
　　闽县产钱：九百四十三贯三百二十三文。 
　　连江县产钱：七百二十五贯八百五文。 
　　侯官县产钱：一千二十五贯七百七十文。【（底本作“一千二十五贯七百七十□文”，崇抄则作“一千二百五贯七百七十二文”，据库本改。）】 
　　长溪县产钱：七百七十五贯九百一十二文。【（底本作“小百”，崇抄同，据库本改。）】 
　　长乐县产钱：五百二贯一百二十一文。 
　　福清县产钱：一千四百八十贯三百二十四文。 
　　古田县产钱：五百六十三贯九百五十三文。 
　　永福县产钱：四百四十四贯七百五十文。 
　　闽清县产钱：三百三十七贯八百六十一文。 
　　宁德县产钱：三百二十五贯六十七文。 
　　罗源县产钱：二百八十五贯五百二十七文。】（底本作“二百□十五贯……”，缺一字，崇抄同，据库本补。）】 
　　怀安县产钱：七百四十七贯九百三文。 
　　久例：以三千六百九十贯折科： 
　　　紬，一千匹。 
　　　裨布，一万匹。 
　　　小麦，一千五百石。 
　　紬，每匹原折产钱六百五十文。 
　　裨布，每匹原折产钱二百四十四文。 
　　小麦，每斗原折产钱四十七文。 
　　递年分抛下十二县，仰据数于五等人户产钱上科折，取令公平。内： 
　　　　闽　县　紬一百一十六匹，裨布一千一百四十匹，小麦一百七十三石。 
　　　　连江县　紬九十一匹，裨布八百九十五匹，小麦一百三十六石。 
　　　　侯官县　紬一百二十七匹，裨布一千二百六十匹，小麦一百九十一石。 
　　　　长溪县　紬九十六匹，裨布九百六十四匹，小麦一百四十七石。 
　　　　长乐县　紬六十匹，【（崇抄作“六千匹”。）】裨布六百一十匹，小麦九十二石。 
　　　　福清县　紬一百八十一匹，裨布一千八百二十五匹，小麦二百七十五石。 
　　　　古田县　紬七十匹，裨布六百九十九匹，小麦一百一石。【（底本作“小麦一百石”，据库本、崇抄改。）】 
　　　　永福县　紬五十六匹，裨布五百五十匹，小麦八十四石。 
　　　　闽清县　紬三十九匹，裨布三百九十匹，小麦五十三石。 
　　　　宁德县　紬三十九匹，裨布三百九十匹，小麦五十八石。 
　　　　罗源县　紬三十三匹，裨布三百三十九匹，小麦五十二石。【（底本作“小麦五十五石”，据库本、崇抄改。）】 
　　　　怀安县　紬九十二匹，裨布九百十三匹，小麦一百三十八石。【（底本作“小麦一百一十八石”，库本、崇抄皆作“一百三十八石”，据改。）】 
　　皆估纳月中价，令人户输纳。计钱二万六千七百五十贯文足。【现纳中价：每匹紬四贯，裨布一贯六百文，小麦每斗四百三十文。】外四千四百五十八贯三百二十六文，【系诸县除科折紬、布、麦外，余产钱。】纳铜、铁中半钱。【谓如产钱二百文，内一百文纳铜钱，更一半一百文原纳铁钱，已住敕不行；每百文令将铜钱四十八文折纳之类。】 
　　计钱：三千二百九十九贯一百六十一文。 
　　秋税　苗米，十二县总催一十一万一千二石二升五合。 
　　闽县　苗米一万四千七百八十三石七升。田随乡上、中、下分九等定税。 
　　连江　苗米一万三百六十二石二斗四升。田随乡分六等定税。 
　　侯官　苗米一万二千四百七十七石三斗六升。田随乡分六等定税。 
　　长溪　苗米一万四百四十六石九斗四升。田随乡分上、中、下九等定税。 
　　长乐　苗米六千七百四十一石七斗一升。田随乡上、中、下分九等定税，园、屋、山林等分三等。 
　　福清　苗米一万三千七十三石六斗六升。田随乡上、中、下九等定税，缺第一等。 
　　古田　苗米九千二百八十一石一斗四升。田随乡分上、中、下九等定税。 
　　永福　苗米六千九百四十九石三斗二升。田随乡分七等定税，屋宇、园地分五等，山林分三等。 
　　闽清　苗米五千七百二十五石九斗八升。田随乡分上、中、下九等定税。 
　　宁德　苗米四千七百三十九石二斗九升。田随乡上、中、下分九等定税。 
　　罗源　苗米四千四百七十五石八斗二升。田随乡分六等定税。 
　　怀安　苗米一万一千六百四十五石五斗。田随乡分三等定税。 
　　久例：以一万八百四十三石八斗估纳月中价，令下户纳钱： 
　　闽县　一千八百三十二石三升。【（底本作“□升”，缺一字，崇抄同，据库本补。）】 
　　连江　七百六十七石二斗二合。 
　　侯官　一千八百五十八石六斗三升。 
　　长溪　一千七百四石七斗五升五合。【（底本作“七十五升”，库本、崇抄作“七斗五升”，据改。）】 
　　长乐　五百一十四石三升七合。 
　　福清　一千五十四石。 
　　古田　六百一十七石九斗二升四合。 
　　永福　五百九十石一斗四升六合。 
　　闽清　四百七十九石七斗九升三合。 
　　宁德　三百五十石四斗一合。 
　　罗源　二百六十三石一斗七升一合。 
　　怀安　一千四百一十石三斗四升二合。 
　　　　现每斗连义仓押耗等，估纳月中价四百六十文足。 
　　计：四万九千八百八十一贯四百八十文足，外一十万一百五十八石二斗二升五合，于内科本色白米四万六千五百四十一石五斗九升五合，余展糙米六万七千二十石八斗三升，【（底本、库本、崇抄于各条文中皆作“展糙”，库本于此处作“碾糙”，故皆从作“展”。又以下各本各条中或作“展糙米”，或作“展糙”，不一。）】分州、县仓送纳，支官兵粮俸及桩充义仓用。 
　　　　闽县　八千二百二十一石五斗五升，展糙米一万二百七十六石九斗四升，外四千七百二十九石科白，并州仓纳。 
　　　　连江　六千九十一石三升八合，展糙米七千六百一十三石八斗，外三千五百四石科白，并州仓纳。 
　　　　侯官　六千七百四十石七斗三升，展糙米八千四百二十五石九斗一升，外三千八百七十八石科白，并州仓纳。 
　　　　长溪　五百八十一石六斗一升二合白米，县仓纳。支县官并峰火寨官兵六百二十九石五斗五升，县纳。桩比义仓五千七百五十九石三升三合，展糙七千一百九十八石七斗九升，及二千六百八十二石科白，并州仓纳。 
　　　　长乐　一千四百七十石二升白米，县仓纳。支县官四百石一斗六升白米，县纳。桩充义仓二千七百六十六石四斗四升三合，展糙三千四百五十八石一斗，及一千五百九十一石科白，并州仓纳。 
　　　　福清　三千七百七十六石八斗九升科白，县仓纳。支县、寨官并松林等三寨土兵七百七十二石二斗六升白米，县纳。桩充义仓四千七百四十一石六斗五升一合，展糙五千九百三十七石七升，及二千七百二十八石科白米，并州仓纳。 
　　　　古田　一百三十九石二斗四升白米，县仓纳。支县官二千二百七十三石六斗九升白米，水口仓纳。支镇、寨官兵五百五十六石六斗四升白米，县纳。桩充义仓三千二百十四石六斗四升六合，展糙四千十八石三斗一升，及二千四百七十九石科白，并州仓纳。 
　　　　永福　七十一石一斗三升科白，县仓纳。支县官四百八石六斗三升白米，县纳。桩充义仓三千七百三十二石四斗一升四合，展糙米四千六百六十五石五斗二升，及二千一百四十六石科白，并州仓纳。 
　　　　闽清　一百六石四斗三合，县仓纳。支县官三百三十七石八升科白，县纳。桩充义仓三千四十九石七斗四合，展糙二千八百一十二石一斗三升，及一千七百五十三石科白，并州仓纳。 
　　　　宁德　八百五十七石六斗四升白米，县仓纳。支县官并两县寨官兵二百八十二石白米，县纳。桩充义仓二千六十二石二斗四升九合，展糙米二千五百七十七石八斗二升，及一千一百八十七石科白，并州仓纳。 
　　　　罗源　一千四百二十三石七斗六升白米，县仓纳。支县官并南寨□官兵二百七十石六斗八升白米，县纳。桩充义仓一千五百九十八石二斗九合，展糙一千九百九十七石七斗六升，及九百二十石科白，并州仓纳。 
　　　　怀安　一千三百五十三石二斗科白，下鸡菜钱受纳，支五县寨官兵五千六百三十八石九斗三升八合，展糙米七千四十八石六斗八升，及三千二百四十三石科白，并州仓纳。 
　　　　已上，总计白米一万二千五十四石五斗九升五合，科下古田、郡、县、镇共十仓受纳；支遣官兵三千六百四十七石，县仓纳；充义仓三万八百四十石本色白米，并五万三千六百一十六石六斗九升白米、展糙，并州仓纳。其所科米，年例于受纳前期，用按月支产准纳一全年合支米【（底本作“用□月文产准约一”，缺一字，崇抄作“用□月文产准纳”，无“一”字，据库本补。）】先科与外县钱仓支遣充足，又随县以所管苗米总数豁除折纳价钱外，余合得义仓之数州纳。更外县受纳桩管，闽、侯官、怀安附郭义仓；连江因人户及寨兵各乞上州受纳支给，其义仓随苗赴州受纳、寄桩、纳仓，除科拨外余尽赴州仓纳。州仓有缺，或行计置上件，科与县、镇仓受纳，米并准正数，仍别纳收和籴、义仓押耗等科下，如遇科拨时诸县更有未催足州仓米，亦准与逐县径催理为当年抛科之数。自科拨后，诸县或有官员增支、军兵事故之类，并听通融。 
　　免役　物力　钱一十一万三千六百三十二贯七十三文。 
　　　　免役：随县以产钱均敷不等。闽、侯官县每产钱一文，两科【（底本作“两料”，库本同，据崇抄改。）】共敷二十四文。 
　　　　闽县　年计一万三千二百六贯五百三十六文足。（底本作“二百六□五百……”缺一字，据崇抄、库本补。） 
　　　　侯官　年计一万四千三百六十贯八百二十二文足。 
　　　　连江　每产一文，敷一十二文六厘。年计九千五百二十贯九百七十八文。 
　　　　长溪　每产一文，敷一十六文一分四厘。年计一万二千四百六十四贯五百二十八文。 
　　　　长乐　每产一文，敷一十二文八分六厘。年计六千四百七十八贯六百六十四文。 
　　　　福清　每产一文，山乡敷一十一文四分八厘；海乡敷一十文四分八厘。年计一万六千二百六十二贯九百五十八文。 
　　　　古田　每产一文，敷一十五文八分二厘。年计八千四百四十二贯三百五十三文。 
　　　　永福　每产一文，敷十三文七分。年计六千八十七贯九百四十三文。 
　　　　闽清　产钱一文，敷一十四文二分。年计四千七百九十七贯六百五十四文。 
　　　　宁德　产钱一文，敷一十五文五分。年计五千三十八贯五百三十五文。 
　　　　罗源　每产一文，敷一十五文。年计四千一百三十二贯九百六文。 
　　　　怀安　每产钱一文，敷一十四文四分。年计一万一千六百九贯九百二十六文。 
　　　　　　已上，十二县产钱，年计总敷钱一十一万二千三百三贯八百三文。 
　　物力：每直一贯，两科共敷六文。今每年见敷，内： 
　　闽县　五百五十五贯六百六十六文。 
　　连江　一百一十四贯三百文。 
　　侯官　一百七十贯。 
　　长溪　三十九贯七百二文。 
　　长乐　一十六贯七百六十二文。 
　　福清　四十贯九百五十二文。 
　　古田　一百五贯七百三十六文。 
　　永福　二十一贯七百九十九文。 
　　闽清　六十五贯四百一十八文。 
　　宁德　七十二贯。 
　　罗源　七十六贯。 
　　怀安　四十八贯九百二十六文。 
　　　总计：一千三百二十八贯二百七十文足。 
　　随夏秋二科催科。内一万三千三百八贯六百四十八文足解州，支本州并盐司役人雇食等。【（底本作“并盐司投人”，库本同，崇抄无“并”字，下作“盐司役人”。）】余钱，县支雇役并桩发朝廷窠名。其减人吏雇钱、在京吏禄钱、在京官员雇人钱，减罢重禄食钱，减罢监司吏禄钱米，并在内。【（崇抄无“吏禄钱……并在内”二十七字。）】 
　　产盐　十二县以产钱等第均卖。岁额：二百六十九万六千四百五十三斤。 
　　闽县　三十一万七千九百九十四斤。 
　　连江　二十四万三百七十五所。 
　　侯官　三十三万二千七百五十一斤。 
　　长溪　二十九万三千二百一十八斤。 
　　长乐　一十七万三千八百七十斤。 
　　福清　四十四万八千二百一十六斤。 
　　古田　一十六万二千一百六斤。 
　　永福　一十四万八千五百八斤。 
　　闽清　一十万九千七百八十五斤。 
　　宁德　一十一万一千九百二十四斤。 
　　罗源　九万九千九百八十一斤。 
　　怀安　二十五万八千九百二十五斤。 
　　随夏秋二税催驱。共计：钱五万六千八百二十三贯九百七十三文足。内本州所得旧价钱，每斤：古田，十四文；闽清，十三文；永福，十一文；余各九文足。二万五千八百一十四贯七百六十三文足。以此数展省，合计三万三千五百一十五贯六百七十文。今财赋司现催钱，共管三万三千九百六十六贯七百一十三文省。内： 
　　闽县　三千七百一十四贯四百七十五文。 
　　连江　二千八百九贯五百七十八文。 
　　侯官　三千八百八十九贯二百八十六文。 
　　长乐　二千三十二贯二百四十文。 
　　宁德　一千三百八贯二百四文。 
　　古田　二千九百四十七贯三百八十三文。 
　　长溪　三千四百二十七贯二百二十三文。 
　　　　七县钱价【（底本作“七县□价”，缺一字，崇抄作“七县纳价”，据库本补。）】与前盐同，外： 
　　永福　现额管钱二千一百六十贯三百一十六文。准盐，合计一十五万一千二百二十二斤。 
　　闽清　额钱一千八百六十三贯五百二十四文。准盐，合计一十一万三百七十八斤。 
　　福清　额钱五千六百二十九贯三百一文。准盐，合计四十八万一千六百一十八斤。【（底本作“四千八万”，库本同，据崇抄改。）】 
　　罗源　额钱一千一百九十二贯九百八十六文。准盐，合计一十万二千一百五十三斤。 
　　　　今四县帐检祖额，盐少而现纳钱多。 
　　怀安一县　现纳钱二千九百九十一贯九十七文。准盐，只管二十五万五千九百五斤。 
　　　　又盐额或多而纳钱少，【（底本作“或两纳钱少”，据库本、崇抄改。）】不知何年重立此数。 
　　系省窠名　钱一十一万三千三百七十八贯六百八十八文省。系以诸县镇务商税，五分钱；增税，三分；千契，五分钱；浮盐，旧价钱；砂地钱；契纸息钱；取一年收数立额。除豁合支县、镇、寨官兵及宗室、岳庙添差等官请受在县截支外，余立为格目，令随月解州，应副支遣。现今每岁： 
　　闽县　三千一百一十贯八百六十八文。 
　　侯官　除园林务、砂地钱八百四十四贯一百七十六文，征户径纳州库外，一千五百九十七贯四十四文。 
　　连江　六千三百一十三贯一百三十六文。 
　　长溪　四千八百七十六贯五百七十一文。 
　　长乐　六千一百七十六贯九百九十七文。 
　　福清　三千二百八十六贯九百五十三文。 
　　古田　七千九百三十六贯五百一十九文。 
　　永福　五千五百四十七贯六百二十二文。 
　　闽清　四千一百六十九贯一百一十文。 
　　宁德　一千九百三十七贯二十四文。 
　　罗源　四千一百三十贯五百五十六文。 
　　怀安　五千二百五十九贯八百六十八文。 
　　闽安镇　二万九千一百六十贯八百五十二文。 
　　水口　一万七千二百四十八贯四百三十三文。 
　　黄崎镇　六千四百四贯四十五文。 
　　海口　九千六百八十八贯九百二十文。各随月发纳不等。一年总计，如上件。 
　　州税务　日纳商税、牙契，本州所得钱二万五千贯文省。 
　　在城楼店务　地基正钱四千三百三十四贯三百二十八文。 
　　寺院科纳上供银等　钱三十万四千六百三十二贯二百二十八文。 
　　　上供银钱： 
　　闽县　一万八千四百四十三贯八百六文。 
　　侯官　二万六千二百二十四贯一十六文。 
　　怀安　二万八百三十贯一百五十四文。 
　　福清　二万三千九百一十四贯九百七十六文。 
　　长乐　一万五百二十五贯九十三文。 
　　连江　一万三千三百四十三贯六百二十文。 
　　闽清八千三百四十三贯三百四文。 
　　永福　一万一百六贯一百八十二文。 
　　古田　一万一千九百四十七贯二百七十六文。 
　　罗源　七千九百四十二贯九百一十六文。 
　　宁德　九千九贯二十二文。 
　　长溪　一万六千五百一十贯八百四十八文。 
　　　　计一十七万七千二百二十一贯一百八十六文。 
　　　军器物件钱： 
　　闽县　三千一百六十六贯四百八文。 
　　侯官　四千五百八十八贯四百八文。 
　　连江　一千三百五十四贯五百八十八文。 
　　长溪　一千一百一贯八百文。 
　　长乐　七百八十六贯九百二十文。 
　　福清　二千四百一十八贯七百五十三文。 
　　古田　一千五百四十三贯七百五十一文。 
　　永福　一千一百九十六贯九百文。 
　　闽清　九百一十二贯二百八文。 
　　宁德　七百六十贯四百一十六文。 
　　罗源　八百六十七贯八百文。 
　　怀安　三千三百二贯二百七十二文。 
　　　　计一万一千贯三十六文。 
　　　酒本钱： 
　　闽县　三千三百二十三贯一十三文。 
　　连江　一千三百六十六贯九百四十四文。 
　　侯官　四千六百六十贯四百三十二文。 
　　长溪　一千一百三十贯二百四十文。 
　　长乐　七百九十三贯四百二十文。 
　　福清　二千四百五十贯八百四十文。 
　　古田　二千五百六十八贯三百三十六文。 
　　永福　一千二百一十贯二百七十六文。 
　　闽清　九百一十九贯二百四十文。 
　　宁德　七百六十七贯二百文。 
　　罗源　八百七十五贯三百八十文。 
　　怀安　三千七百一十一贯五百六十八文。 
　　　　计二万二千七百五十五贯八百八十九文。 
　　　醋课钱： 
　　闽县　五千九百一十六贯五十二文。 
　　连江　二千五百三十一贯九百二十一文。 
　　侯官　八千七百五十一贯二百九十六文。 
　　长溪　二千八十五贯三百文。 
　　长乐　一千四百六十八贯六百六十文。 
　　福清　四千五百三十九贯一百六十四文。 
　　古田　二千八百七十四贯一百三十二文。 
　　永福　二千二百三十三贯三百九十二文。 
　　闽清　一千七百五贯二百六十文。 
　　宁德　一千四百二十贯七百四十四文。 
　　罗源　一千六百二十一贯五百七十八文。 
　　怀安　七千一十贯四百八十四文。 
　　　　计四万二千一百五十七贯九百七十六文。 
　　　助军钱： 
　　闽县　五千六百五十七贯六百六十文。 
　　连江　二千四百七十九贯五百四十文。 
　　侯官　七千五百八十五贯八百八十八文。 
　　长溪　二千五百贯四百二十文。 
　　长乐　一千六百二十六贯五百八十文。 
　　福清　四千六百九十七贯三百八文。 
　　古田　三千一百三十六贯二百六十文。 
　　永福　二千九十八贯二百五十二文。 
　　闽清　一千八百九十七贯九百七十二文。 
　　宁德　一千三百一贯四百七十二文。 
　　罗源　一千六百四十九贯七百五十二文。 
　　怀安　五千八百五十六贯一十二文。 
　　　　计四万四百八十七贯一百四十二文。 
　　外郊祀之岁，别科大礼银 
　　钱八万一千三十七贯六十四文省。 
　　闽县　一万一千五百二十八贯六百七十八文。 
　　连江　四千八百六十八贯七百八十文。 
　　侯官　一万六千八百二十二贯三百八文。 
　　长溪　四千一百一十四贯四百六十文。 
　　长乐　二千八百二十七贯三百三十八文。 
　　福清　八千八百八十五贯七百一十八文。 
　　古田　五千五百四十六贯五百九十四文。 
　　永福　四千三百贯三百八十四文。 
　　闽清　三千二百七十六贯八百九十文。 
　　宁德　二千七百三十二贯一百二十八文。 
　　罗源　三千一百一十八贯二百六十八文。 
　　怀安　一万三千一十五贯五百□十八文。【（底本作“五百□十八文”，缺一字，崇抄、库本皆作“五百十八文”。）】 
　　 
○他司应副钱物 
　　 
　　　本路转运司： 
　　　　上供银　本钱一万四千一百七十一贯五百七文外，郊祀岁别应副大礼银，本钱一万贯文省。 
　　　　军粮　钱二万贯文省。 
　　米二万石。 
　　　　西外宗子请受　钱一万六千九百六十四贯七百三文省。 
　　米七千四百七十一石八斗。 
　　　　萩芦寨水军粮米三千三百七十五石。 
　　　两浙、江东路转运司　取拨： 
　　　　温州，岁绢一万七百匹，紬二千二百匹，绵三万一千五百两。【今递年只应副绢五百匹，绵一千两。】 
　　　　饶州，岁绢四千五百六十八匹。【今递年只应副绢五百九十匹。】 

○岁贡 
　　 
　　上供银　六万八千七百四十一两四钱。 
　　　年额银四万五千两。 
　　　折博香药银一万三千三百三十三两四钱。 
　　　大礼助赏银七千四百八两。 
　　　圣节进奉银三千两。 
　　大礼银　每遇郊祀年，别进奉九千两。 
　　上供钱　六千贯。 
　　　罢科茶　价钱二千五百贯。 
　　　罢科乾姜、荔枝、龙眼　价钱一千七百贯。 
　　　铸不足上供钱　一千八百贯。 
　　上供军器物料　岁额： 
　　　甲叶六万八千九百一十五片。 
　　　黄牛皮九百四段六十尺。 
　　　羊皮一千八百一十二张一十尺。 
　　认发建宁府：黄牛皮四十八段。羊皮八十九张。 
　　泛抛每岁两科：甲叶三万五千片。黄牛皮八百段。羊皮七百张。 
　　无额上供钱　岁以一万五千五百一十八贯七百五十文省为额。 
　　【以下并系通判所收纳、起发：】 
　　赡学籴米钱【（底本、库本及崇抄皆作“籴本钱”，疑误；抱山堂本作“籴米钱”，据改。）　】岁以八千一百三十六贯七百八十四文省为额。 
　　经制钱　岁以一十一万五千五百九十二贯一百四十四文省为额。 
　　总制钱　岁以二十万三千六百六十四贯一百六十三文省为额。 
　　外：添收头子钱、增收勘合钱、【（底本作“增收□合钱”，缺一字，库本作“增收合钱”，据崇抄补。）】新拨本州一半牙契钱，并据收到数起钱。 
　　统制官供给钱　一千二百贯文省为额。 
　　官户不减半役钱　岁以五千七百四十一贯八百四十文省为额。 
　　僧道免丁钱　岁额：二万一千一百三十三贯文省。【今只据收到钱起发。】 

《三山志》卷第十七终 

●卷第十八 兵防类一 

　　诸厢、禁军 

○诸厢、禁军 

【（底本作“诸□禁军”缺一字，库本作“诸禁军”，据崇抄及本志“目录”补“厢”字。）】 
　　 
　　闽自无诸以兵从番君灭秦及助汉伐楚，非无兵矣。中更废徙。建安八年，孙策始立南部都尉于建安。吴景帝时有都尉营，在今开元寺东直巷，盖已分兵于此。晋因吴旧，既有典船校尉，又有温麻船屯，舟兵往往有之，【（底本、库本皆作“舟兵”，崇抄作“州兵”。）】然法制未立。唐兴，宇内为一。高祖尝以其子寿王为越、福十二州招讨海贼使，虽升督府，【（底本作“虽升”，库本作“虽进”，崇抄作“遂升”。）】开元十九年，始置泉山府兵。左衙营在州东百步，今东球场是也；【球场旧在州西北隅，元和八年裴次元始移于此。见《球场记》，今广节营。】而右衙，莫记其地。二十一年，置经略使。史言：“有兵千五百人，刺史领之。”岂其数耶？至德二年，复置经略、宁海二军，刺史为防御宁海军使。寇盗既平，易以观察。至元和，二军亦罢。乾符俶扰，陈岩置九龙军。王氏继之，窃立龙虎、天霸等六军及拱宸、控鹤、宸卫三都以自卫，迄于五季，有曰全胜、百胜、横冲、海路、捉生、护闽，营垒故号，斑斑犹在。【全胜营，今坊名；百胜营，今棣锦坊；横冲营，今润泽坊；海路营，今罾浦坊；捉生营，今仁庆坊；护闽营，今道山坊；而井楼门外百余步又有营墌，不知何营基也。】 
　　国初兵制，尚详西北而略东南。州有本城兵，曰崇节、【营三：保一、保二、保三。】曰水军【营三：第一，今保四；第二，今雄略；第三，今全捷。】及牢城，【今营。】凡三千一人而已。外则自京或他路更番遣至屯驻、驻泊军兵。【旧有屯驻建州营，今朱紫坊之南；街东驻泊杭、越、苏营，今闽县丞廨；屯驻西京营，今嘉荣坊，号南营；又有带号戍兵：若骁骑，今坊名；骁勇，今太平坊西；驻泊广勇，今利涉坊。】庆历中，添置澄海、宣毅指挥，【宣毅营，今广节。】嘉祐四年，併为威果。熙宁中，改本城兵为教阅广节、不教阅保节指挥；牢城兵如故。元丰中，置壮城、作院指挥及巡检诸寨土兵。仍分东南置第十将。绍圣五年，罢遣戍兵，置有马雄略。【国初，未尝增置兵额，惟岁时分遣出戍。故习险阻，忘顾恋，缓急征行，人皆可用。本州兵多戍二广。咸平五年，差借职厖翰往福州本城内抽差百五十人赴潮州屯驻；至和元年，四十人赴浔州，五十人赴桂、宜州；二年，四十五人赴藤州，七十三人赴宾州，四十八人赴融州。嘉祐六年，密院札子：“福建路差本城兵士赴广西屯驻，并二年一替。”熙宁六年，厢军系转运司，差往本路州、军屯驻，置籍拘管，于合替前一季，检举差替讫奏。八年指挥：“广西钤辖司并宜州驻泊，已系就粮禁军、教阅厢军。全指挥并依旧替换。内福州系威果二十五指挥四百八十五人，其邕州驻泊。”福建等路畸零厢军一千人。十年，克复广源、思浪等州，要兵马驻札，内抽差福州广节第一指挥一百一十人。此类是也。又有外来戍本州者，皇祐三年，差在京奉节第二指挥三百二人赴本州权驻泊。（底本作“奉节二指挥”，库本、崇抄作“奉节第二指挥”，据改。）五年，本州驻泊雍丘怀勇第一指挥六十一人、忠节第十六指挥一百十二人，可往亳州抽押平塞弩手指挥一百七十三人充替归营。六年，福州屯驻抚州骑射等指挥一百人，仍于抚州差人替归。嘉祐二年，福州屯驻抚州崇节、苏州牢城、润州水军等指挥各八十人，差人于逐州抽本城兵士前来抵替。七年，于滑州抽广勇第二十三副指挥三百七十三人赴本州充替。驻泊陈留赓勇第十六指挥一百七十三人归营。熙宁八年，差亳州雄胜第三指挥四百五十人、寿州勇捷第三指挥二百五十人、永城威武第一指挥二百五十人，赴福建路钤辖司驻泊。此类是也。自熙宁元年指挥：“福建路将逐州厢军拣选教阅，今后不得申奏、乞差禁军至州防托。”八年，福建厢军驻泊邕州一千人。内五百人，候邕州招填澄海士兵替换；五百人，令运司就整差拨替换。今后，福建承例，差赴广西屯戍，更不差拨。至此，又以抽回虎翼军归营，遂置雄略。盖兵额既增，自熙宁及今，始免出戍，然兵渐骄惰。大观元年御笔：“帅府、望郡各别屯兵，每二年更互出戍。”（底本作“更及出戍”，库本同，据崇抄改。）终亦不能行。】大观元年，升帅府，置全捷。绍兴初，乃置萩芦、延祥二寨水军，兵籍甚众矣。铺兵、弓手犹不在是云。【铺兵，见《地理类》；弓手，见《版籍类》。嘉祐七年，知泉州关咏请籍福建枪杖手，云：“每有盗贼，胆勇可用，然无事之时，亦能教诱乡民为盗，是未有制御之法。宜各簿籍姓名，若有功，与量免户丁差役；敢结集作过，除死罪外，并加一等。”熙宁九年，本路提刑申明行之。如每年遇提举司考阅弓手之际，（底本作“考阅乃平”，据库本、崇抄改。）暂行勾唤，较试酬奖。十年，诏枪杖手有浮浪、凶顽、无家业。令逐州募充厢、禁军。元丰元年，以旧管人数，于逐州、县就整裁定，以为永额，隶提刑司；于农隙牒运司提举，（底本作“牒”，崇抄作“隶”；底本作“捷举”，据库本、崇抄改“提举”。）分往教阅：】 
　　　长溪　三都零六大保，定九百人。 
　　　古田　二都零五大保，定六百二十五人。 
　　　闽清　七大保，定二百七十五人。 
　　　宁德、连江　各六大保，各定一百五十人。 
　　　永泰　五大保，定一百二十五人。 
　　　长乐　四大保，定一百人。 
　　　福清、罗源　各三大保，各定七十五人。 
　　　闽、侯官、怀安　各两大保，各定五十人。元祐元年，与免勾、集、教阅。绍圣二年，诏仍旧。政和六年，朝请大夫许縠札子：“本朝联保甲于西北，籍枪杖手于东南，深得寓兵于农之意。然经历年深，浸失稽考，乞严括责，考正名籍。”宣和中，方腊反，乃募往衢、信州策应。绍兴三年，臣僚以多聚群不逞剽掠，如范汝为之徒，乞行禁止。至五年，有旨：福建枪杖手并与蠲放。今姑记之。【（底本作“今始记”，库本、崇抄作“今姑记之”，据改。）】 
　　 
威果指挥 
　　 
禁军。隶侍卫步军司。二十四指挥在永安桥北，二十五指挥在乾元寺西。 
　　 
　　嘉祐四年诏：“置就粮禁军两指挥，各四百人，以威果为名，除捕盗，不许他役。”五年，排次自荆南至州指挥，为第二十四、二十五。先是，庆历二年，诏诸州置澄海兵士，大郡两指挥各五百人。四年，又诏上州添置土军二千人，为宣毅指挥。时知谏院蔡襄建言：“福、建诸郡近依广南，置澄海兵士，寻又置宣毅，各系禁军。昨因创选宣毅之时，多于澄海拣拨，今所余人无几，并存，则兵冗，徒费廪食。”乃废澄海，併归宣毅。五年，立三百人为宣毅额。六年，续招三百人。八年，以选入京填补近、上禁军，余兵士三百八十六人併为一指挥而已，其军员十一人并发赴阙。嘉祐二年，前知福州曹颖叔奏：“宣毅一军，累经抽拨及戍广南，物故太半，无以备缓急。”于是，有诏招填。至是，既置威果；熙宁四年，遂以本州就粮步军拨入，宣毅亦废。元丰四年，诏增招五百一十人，隶东南第十将，分五都，都百人，将、校二人，指挥使以下五十一人，长行四百五十九人。今： 
　　二十四指挥，三百七十一人。 
　　指挥使、都头、十将、将虞候、承局、押官，共一百四十四人。长行，二百二十七人，缺一百三十九人。【除一百二十五人充延祥（寨）水军名粮外，十四名未招。】 
　　二十五指挥，三百四十八人。指挥使以下，三十七人。长行，三百十一人。缺一百六十二人。【除一百二十五人充延祥水军名粮外，三十七人未招。】 
　　 
全捷指挥 
　　 
禁军，隶殿前司，在井楼门内之东。 

　　大观元年十二月，御笔：“祖宗以来，人未繁盛。旧来兵数虽少，可以支梧。今承平百五十年之久，地大人众，兵寡势弱，非持久之道。可除现今兵额外，帅府别屯兵二千人，望郡一千人，常管在营，比诸军加数教阅。每二年，令更互出戍。帅府五百料钱，以威捷为名；望郡四百料钱，以威胜为名；帅府望郡三百料钱，以全捷为名；并充步军，隶殿前司管辖。”【时，本州升帅府。殿司续勘会：“近准宣命排置：淮、浙、荆、湖、福建等路威捷十指挥，威胜十一指挥，全捷四十一指挥。其逐指挥、部辖将校，依马军司现行条格与步军司分擘，在京取拣一次十将、将虞候。内威捷、威胜下京东、西路一般料钱；军额，禁军取补。内全捷，令逐路于一般料钱取拣。其承局、押官，于招拣到营及半年无过犯人内排连。”】三年，有旨：将已隶将全捷十七指挥，别排军分资次。帅府，福州全捷第三十改为第九，依旧存留外，其不隶将全捷及威捷、威胜四指挥并罢。【已招到人，拨填别指挥。】自此，全捷遂隶东南第十将，分为五都，都百人，将校二人，共五百一十人；指挥使以下五十一人，长行四百五十九人。 
　　今三百四十二人。指挥使以下一百二十二人，长行二百二十人，缺一百六十八人。【除一百二十五人充延祥水军名粮，四十三人未招。】 
　　 
广节指挥 
　　 
厢军，后升下禁军，隶侍卫步军司。在康泰门外之北。 

　　熙宁六年，改教阅保节指挥为广节指挥。先是，二年六月诏：“州郡厢军，即前代本处镇守之兵，宜料拣强壮，团结教阅，常留在城，以备盗贼。今后不得申奏乞差禁军防托。”时本州团结二百人，置副都头三人，十将、将虞候、承局、押官七人，以教阅保节指挥为名，依《威边则例》请给。仍分为二番，差往本州界及本路州、军巡检下披带，一年一替。五年八月，增以五百人为额，仍排为第一指挥，令教习弩、枪、刀、标牌、杆棒。【杆棒以备捕盗单斗。时福建一路以二万人为额，内教阅保节一千四百五十人。今定：四千人，为十指挥。兴化为尾，第十；福州为头，系第一。】至是，以诸路教阅厢军名额不一，除“教阅”二字，改为广节指挥。【其不教阅保节依旧。】元丰三年闰九月，升为下禁军。【考《军防令》：诸军系教阅：人料钱满一贯为上军，五百以上为中军，不满五百为下军。】四年八月，以三百五十人为额。元祐三年八月，添补一百五十人，复原来五百人之数。【福建路厢军，原管二万人。今裁减三千人，以一万七千人为额。内教阅广节五千五十人，除二千二百五十人充巡检下土兵外，定立二千八百人。】大观三年，拨隶东南第十将。分五都，都百人，将校二人，计五百一十人。指挥使以下五十一人，长行四百五十九人。 
　　今三百八十四人。指挥使以下一百一人，长行二百八十三人，缺一百二十六人。【除一百二十五人充延祥水军名粮外，一名未招。】 
　　 
不教阅保节指挥 
　　 
厢军。第一指挥，金墉桥北；第二指挥，丰乐门外之南；第三指挥，丰乐门外之北，牢城营之西；第四指挥，广节之东。 

　　熙宁四年，改并崇节水军指挥为不教阅保节指挥。先是，咸平三年八月，敕本州崇节水军三千一人，节次逃亡四百七十六人，可依数招填。 
　　国初以来兵籍，大略如此。【本州始置岁月未详。】熙宁元年宣命：【逐路诸州、军兵帐，甚有冗占人数，比庆历以前旧额，内福建现管二万一千七百五十八人；景祐中，一万九千五百五十人；今定存二万人为额，福州系在数内。】“两军二千九百五人，减一百二十九人，以二千七百七十六人为额。”【崇节第一指挥四百六十五人，今减二十人；第二指挥四百八十人，今减四十人；第三指挥三百一十人，今以上件为额；水军第一指挥四百三十九人，今减九人；第二指挥四百二十三人，今减三人；第三指挥四百九十三人，今减四十人。】牢城指挥二百四十三人为额如故。至是，枢密院奏：“诸路厢军名额猥多，自骑射至牢城，凡二百二十三。其间，因事募人，团立新额，有事存而名未可废，又有剩员及牢城、壮城例非差出者，又别为一军。今逐路教阅厢军已立定额外，欲将逐路不教阅厢军并为一额，其余并从省废。仍令逐路相度州、军大小，排定次第，每指挥不得过五百人。”从之，遂下逐路转运司。本路具申：“昨来拨并军额之时，逐州只据现管均定，如泉、建州各得四千人以上。福州一路，都会内外十二县差使，乃只得二千七百七十六人。愿于畸零人数并就泉、建两州额内量那。【（底本作“量郍”，“郍”为异体，崇抄同，库本作“量那”。“那”与“挪”通，据改。）】兼福州水军，自来与崇节一例差使，名存实亡，合一例并省。”于是，以不教阅厢军重行团并，充为保节五指挥，每指挥五百人，与先来教阅保节一指挥及牢城三百人，共定三千三百人为额。【保节第一指挥改崇节第一指挥充，第二指挥改崇节第二指挥充，第三指挥改崇节第三指挥充，第四指挥改水军第一指挥充，第五指挥改水军第二指挥充，所有水军第三指挥拨并废罢。】至元丰间，福州一路军额为一万七千人，【（底本作“我伐一路军额……”，崇抄同，据库本改。）】而不教阅厢军当一万四千九百五十人。四年，复裁减定为一万三千人。于是，移本州保节第五指挥于泉州，止以三千人为额。今： 
　　第一指挥　四百二十人。将校十四人，不管事将校八人，兵级三百九十八人，缺八十人。【外有鼓角将。祥符敕、开宝六年至至道二年敕：应州府主户三万户，于本城抽差鼓角将二十人。（底本作“二千人”，库本同，据崇抄改。）熙宁四年省併军额，立为不教阅保节指挥，是时鼓角将二十六人不系入额数，依旧存留。今管兵级二十六人，系保节第一指挥名粮。】 
　　第二指挥　三百三十九人。将校四人，不管事剩员一人，存恤一人，兵级三百三十三人，缺一百六十一人。 
　　第三指挥　三百二人。将校四十八人，不管事半粮五人，长行二百四十九人，缺一百九十八人。 
　　第四指挥　四百四十八人。将校三人，不管事剩员一人，兵级四百四十四人，缺五十二人。 
　　 
有马雄略指挥 

禁军，不系将，隶本州驻泊司。今丽景坊内之东。 

　　元符元年敕：“东南要郡宜添置马军，如不该增，许减步人额数，易以骑卒。”本路相度：“福州钤辖所在，最当冲要。前差在京虎翼、龙骑两指挥皆是骑兵，赴州驻札；绍圣三年，直抽归京；至今，马军差使，其缺可添置有马雄略一指挥，排次为第十二，以四百人为额。其合用马，听于有马地分收买支填，仍不得过七分。【闽中皆山，道路所出多险且狭。于戎事，或弃马用步；水战，则利舟楫。历代镇多，马政不讲。唐柳冕为福建观察使还奏：“闽中本南朝畜牧地，可息羊、马。”置牧区于东越，名万安监。又置五区于泉州，悉索部内马五千七百匹、驴骡八百头畜之，人情大扰。不经时，死耗略尽。本朝尝于福、泉、兴化置监牧，然马皆低弱，不堪披甲。惟以给本州厢军及江、浙诸处铺马。福州四牧，曰永靖（底本先书“崝”字，旁校改作“靖”字，他本皆作“永崝”。）、龙湖、沥崎、海坛。然不久亦废。】自此循袭，无他废置。至建炎之初，马二百九十匹，宣抚司选可用者九十八匹以归军前，余耗死殆尽。乾道六年，本军所管仅存二十三，遂以隶省马院，使就刍秣马。 
　　本军今四百八人。将校二十三人，兵级三百八十五人。缺四人。【初创马军，置驻泊一员，与州都监通管。绍兴八年，缘兵官与驻泊忿争，安抚张给事致远专拨隶驻泊。后来有离军大使臣经朝廷陈乞添差驻泊一次，遇有添差，即与正官同管。】 
　　 
萩芦寨水军　禁军名粮 
　　 
　　绍兴九年四月，迁都巡检寨于连江县管下，地名萩芦门。 
　　先是，庆历四年，逐路留都巡检两员，改为提举捉贼。内漳、泉、福、兴都巡检、内殿崇班林克勤管军员、兵级二百九十一人，置廨宇于泉州惠安，后分置永泰县辜岭。熙宁五年就整，差拨巡检下厢、禁军，而福州、兴化都巡检始定二百人为额，从福州差拨步军。元丰二年十月，提刑闾丘孝直有请沿海州、军控扼地分，移置巡检。于是辜岭都巡检寨移闽县方山渡北岸置，仍以三百人为额，巡警贼盗两州、军。三年闰九月，巡检下例招土兵，惟都巡检以地分阔远，仍旧轮差就粮禁军、教阅厢军。宣和令格，复以一百七十五人为额。【六年，京东安抚使董正封条具收捕盗贼利害：“应都巡检下土军，乞依一指挥以上三百人为额，庶几些小贼徒，会合县尉，可以同共捉杀。”从之。】绍兴六年七月，安抚司奏置水军三百人，分隶福、兴、漳、泉都巡检两寨，每寨一百五十人，仍存留禁军五十人。【方山北岸，即闽县吴屿也。时多海寇，（底本作“时□海寇”，库本作“时有海寇”，据崇抄补。）始议迁寨近海。】 
　　至是，乃以安抚使司水军统领兼福兴都巡检使为名，仍移巡检寨于萩芦门置立。二十八年九月，安抚司奏：“本路海道，北连两浙，南抵广南。自前盗贼多寇掠僻远，及人船稍众，即突入本路。本司所管萩芦、延祥两寨水军人数不多。乞各以三百人为额。”从之。【内，萩芦寨昨以一百五十人为额。至绍兴二十四年，捕海贼苏安等，以合决配二十人，刺充本军。二十七年，广南贼船作过，遂急添募二十人，（底本作“城船作过逐急添募二十人”，崇抄作“贼船作过逐急添募二十人”，据库本改。）又捕得刘巨兴等，选强壮二十七人，共管二百二十七人。今更招七十三人，凑三百人为额。】三十年七月，有旨令安抚司籍募土豪、水手。漳、泉、福、兴积募到船三百六十只，水手一万四千人，仍于濒海巡检下土兵内取七分识水势人，每月一次，同土豪、水手船出近海港口教阅三五月，复归本处。本州九寨，共拣土兵六百三十一人，而本寨选取一百五十四人。乾道七年三月，以沿海州、军诸寨巡检下，土军人数甚少，措置增招。时现管三百六十八人，添招一百八十二人，计五百五十人。 
　　今四百四十五人。 
　　 
延祥寨水军　禁军名粮 

　　绍兴六年，安抚司招到郑广、郑庆等人船，存留强壮一百七十人，内拨五十人充萩芦寨水军，一百二十人充本州禁军缺额，于延祥寺置寨。【今侯官县西南。】继而萩芦五十人复取回隶之。十五年，莫尚书将奏招五百人为额。【自后节次募到一百七十人。又二十四年，捕获海贼苏安等，以合决配一十四人刺充本军。】二十六年四月，诏分本军之半隶统制陈敏于泉州。时去老弱，惟二百五十九人而已，命郑广领其半以往。【绍兴间，朝廷命刘宝分兵驻闽中以备盗贼。至十八年，泉州士民以状请于朝，乞更留刘宝收捕余党。于是诏本路帅司统领陈敏下奇兵并汀州驻札；（底本及库本皆作“……统领陈敏卞奇兵……”，疑卞奇为姓名，但下文不见提及其姓名。今据崇抄改“……统领陈敏下奇兵……”，仍疑“奇兵”为“骑兵”或“官兵”之误。）翟皋、温立漳州驻札；周皓、卢真下官兵改充殿前司左翼军，以陈敏为统制，漳州驻札；卢真充统领，汀州驻札；并权听刘宝节制。翟皋、周皓、温立发赴殿前司。刘宝更住半年，候回日，专令陈敏等弹压盗贼。时陈敏下管官兵四百人，及交割周皓、温立下官兵一千九十人、马六十八匹，汀州翟皋下官兵一千二百八十五人、马七十匹。十九年，以陈敏所部兵数少，令帅司于本路系将、不系将兵内拣选少壮一千五百人，每一百人差将校一名部辖，付陈敏下使唤，二年一替。二十五年，复令陈敏招刺吐浑一千五百人，替回诸州将兵。二十六年，并赴泉州驻札，汀、漳、建三州各差将官一员、军兵三百人屯戍。是年，延祥寨郑广水军亦分擘一半前去泉州。】存者一百二十八人。本军兵数既少，寻复增募为二百五人。 【时再募四十九人，及捕获刘巨兴等，剌强壮二十八人充本军，共二百五人。】二十八年，复募九十五人，充为三百人额。三十年六月，有旨：“广州、泉州、福州三大寨水军拣选强壮各一半起赴明州。”时，现管将佐、使臣、效用水军二百九十七人，除分往外，存留在寨惟一百四十九人。三十一年，安抚司措置增招三百人，分拨延祥、萩芦两寨，本寨计四百五十人。乾道七年，例增招土兵。现管四百八十七人，再招一百十三人，计六百人。 
　　今五百五十二人。 
　 
壮城指挥 
　　 
厢军。旧在威果二十四指挥之东。乾道九年，改为忠顺官舍。今散居厢军营。 
　　 
　　元丰三年五月敕：“诸路已置壮城兵士，其有城壁、楼橹去处，以城围大小分为两等：大城五十人，小城三十人，专充修城，不许招、拣填别军分用。”熙宁八年枢密院之请也。时本州差五十人。后崇宁五年，河东提举李公年以潞州城壁颓圮，申乞诸路州、军招置壮城兵士。工部检准元符“令”：“诸城池军器及应干军政或训练，有陈请者，申总管安抚钤辖司专行，唯以所用物料，责转运司应副。”下其说于诸路。至大观元年，复奉御笔：“东南城壁土恶，易于沦塌，往往作砖城、石城，或为木栅，或施瓦为屋以覆城身，非西北比。可令帅府置壮城兵士四百人，望郡三百人。依元丰法制，以土起筑，仍开壕。如土恶，乃以砖石，随宜施行。”继有旨罢。政和三年，因陈光弼【光弼时为编修国朝会要所检阅文字。】建请，于是，帅府、望郡及沿边州、军量数兴复。州原管五十人，复置三百三十人。今八十一人。将校一名，兵级八十人。缺二百五十人。 
　　 
牢城指挥 
　　 
旧营，丰乐门外之北。 
　　 
　　牢城指挥，以待有罪配隶之人。本路唯福、漳二州为然，余郡杂以召募，非本法也。间因厢卒选补他额，如本指挥内原以杖罪到营，及二年无过犯者，亦许充焉。熙宁元年，裁定兵帐，遂以二百四十三人为额。六年，复省併诸军，据现管人为一指挥，仍量留缺额以为备。内，权管军军员一人，军头、将级二十九人，各系招补。寻定为三百人。元丰四年，裁减一路军额为一万七千人，而牢城指挥当一千五百五十。本州复以二百人为额。 
　　今管四百四十七人。副都头一人，十将十一人，将虞候、押官三十人，小分曹司四人，不管事剩员一人，朝廷配到不应差使三人，长行四百人。 
　　 
剩员指挥 
　　 
　　大中祥符四年，敕诸路转运使、副，巡行属郡，同知、通、都监、监押拣选本城牢城人员、节级、兵士。庆历五年，乃差内臣往福建等路拣选。其就粮禁军及本城兵士如病患可医者，减充半分；剩员，久或不堪，与给放停公据；若曾有战功及阵亡人弟侄子孙，令仍旧。自后，岁委监司分拣，于是有剩员指挥。【《嘉祐编敕》：“转运、提点刑狱、巡历与当职官，据本处、本城牢城节级、兵士，当面拣选。其老病久远不堪征役者，即拣充剩员；若年七十以上，或病患不任医治，即给公凭放停讫奏。以天圣四年、嘉祐三年敕详定。”】然非疾病或衰老不任战御，视岁数有减切法：诸厢、禁卒，自十将至押官，六十五减切，七十放停；长行，六十减切，六十五放停；惟副都头以上，独免减切，至七十，则放停而已。【熙宁二年，枢密院札：“本城牢城节级、兵士拣选，其老病稍堪征役者，即减充剩员。若年六十五以上，并病患久远不任医治者，不问年甲，即便给公凭放停讫奏。”元丰“令”：“诸拣军：将校稍堪部辖，军人稍堪征役，及年六十者，减充剩员，内节级仍依旧职例，惟军头改十将。其病假满，不堪医治，及年七十者，并放停。厢军剩员，年六十五，准此。 ”淳熙“令”：“诸拣军：将校稍堪部辖，禁军报所属，（底本作“报所为”，据崇抄改。）厢军减破请给。兵级稍堪部辖征役者，并减充剩员。长行虽堪征役而年六十，节级虽堪部辖而年六十五者，亦同。其病假满不堪医治或年七十者并放停。厢军剩员，非节级而年六十五岁者，准此。”】凡减切及岁时拣汰，疾病稍堪役者充剩员，兵级尝有战功应放停者，亦减充看营不管事剩员，其衣粮等，各得原来之半，终其身。 
　　熙宁四年，改崇节水军为保节五指挥。其剩员凡一百五十八人。十年，敕逐州就粮禁军、厢军，通计十分，立一分为剩员额。听于旧营居住。遇出军，每指挥留守营，常二十五人。仍著为令。 
　　元丰元年，本州申：“厢、禁军剩员，现管二百八十九人。”时州就粮禁军、厢军共九指挥，四千三百人，当以四百三十人为额。【时合拣四百三十人。本州申：“合销差使剩员已足，乞以现管人数为额。”】 
　　今禁军、诸寨土军、厢军、壮城、作院、铺兵、水军、牢城，剩员共六百七十一人。【四百六十六人，减切剩员。二百五人，不管事剩员。】 
　　 
都作院指挥 

旧营浦尾，今斗门之北。 

　　国初，州有作院，以待朝廷抛造及州自制军器。本州工匠，旧四十人。熙宁六年，诏诸路置都作院，凡四十一所，【十七处系上供军器，二十四处系应副本路及缓急泛抛军器。】而本州居其一，以三百人为工匠额。【七年二月，福建路申不销置监门官。九年正月，枢密院札子：“诸都作院原额工匠三百人以上，置副、正指挥使各一人，都头五人，十将、将虞候、承局、押官各五人。二百人以上，置都头一人，副都头三人，十将以下各三人。一百人以上，置都头各一人，十将以下各二人。不满一百人，置副都头、十将、将虞候、承局、押官各一人。仍编入《军防令》。】时，本路福、建两郡并置。九年十月，军器监奏：“近以诸郡各有作院，役匠既少，复无监官拘辖，虽非出产材料之处，一例造作，般请劳费，遂就要便州、军团併差官。今闻一路乃数处并置，止以三五十人为额，旧弊仍初。其福建路，可止于一处存留。”于是，都作院独置于建州。而本州仍为小作院，兵匠七十人，习学十四人。【熙宁九年，差计置军器官秘书丞朱伯虎、左侍禁张敏往淮、浙、福建路计会制造军器。元丰六年，差入内殿直郑居简往两浙、福建路刷催促军器。】大观元年十一月，御笔：“东南州、军军器，以承平日久，全不修治，亦多缺数。仰帅府封桩三将军器，望州两将。非军须、盗贼，不得支用，仍三年一修讫，申提刑司。帅府、望州未有都作院，各许一处置立，工匠，帅府二百人，望州一百人。若帅府、望州人工、物料不足，许抛下出产诸州小作院分造。所造军器：东南土俗不同，春夏气暖，筋胶不可施用。可三分中计以一分置土俗所用器仗，如：偏架弩、纸皮甲之类。令本路官取索，讲求便利、轻捷可用。各件制造，【（库本、崇抄作“名件制造”。）】仍具图样名色闻奏。”时州升帅府，复置都作院，以二百人为额。原额七十人，习学十四人。遂招募一百十六人，共二百人，为一指挥。四年，都作院罢。依旧为小作院，存留八十四人，自余工匠一百十六人，权寄保节等指挥。政和二年十月，以户部侍郎张杲献议，复置都作院，仍依旧封桩三将军器，及刷原初拨退工匠，凑二百人额。宣和元年，臣寮有请：“福州都作院额管兵士二百人，旧以福州都监管辖，逐时制造朝廷降下外路军器，或修葺本州团结及将下教阅军器。本作工匠却与兵马司混同，差以防护、送迎。在院者，不过三、四十人。”于是下提刑司，申严违制之法。时额管二百人，习学四十人，分为三都，都八十人，正都头一人，副都头三人，将级二十四人，【左右十将六人，左右将虞候六人，左右承局六人，左右押官六人。】长行二百十二人。至靖康间，诸作院多物料不备，匠人移占他役，诸州、军遇有调发，军器皆从京支降，乃令提刑司专一管干，有作院州、军招集匠人，转运司别应副材料。绍兴以来，皆仍旧额。 
　　今，现管一百九十四人，将校四人，将级二十四人，粮典一人，兵匠一百六十五人，分十一作，【箭作、弓弩作、甲作、皮作、铜作、漆作、旗作、绦作、木作、磨锃作、铁作。缺四十六人。后别置铁作于清远门内，兵亦分隶。】 
　　 
养老宁节指挥 

　　绍兴十一年，拣汰诸军中伤、老、病军员三百七十八人，下本州养老，充牢城指挥。乾道九年闰五月，枢密院奏：“诸州拣汰养老将校，合均拨补外处厢军，内有补充牢城指挥收养，名称未当。”遂改为宁节指挥。淳熙五年，移居合沙门外新寨。【乾道中，汪枢使澈创新寨，屯驻上四州军兵。至是为宁节指挥。】 

《三山志》卷第十八终 

●卷第十九 兵防类二 

　　诸寨土军 

○诸寨土军 
　　 
　　福、兴化、泉、漳于一道为控带山海之国，往往依险为守。本州四境：东、南薄海，联络上下数百里，囊寇橐奸，少失巡察，则相挺为盗；西、北负山，穷崖绝岭，一夫执梃，莫有谁何，则亦将无所不为。是以风帆浪舶往来冲集要害之处，与夫去城邑为远地者，莫不置寨巡检，牙钩股附，气势相犄角，一旦有急，合以从事。盖一郡之藩篱也。 
　　异时，直北四县竞送盐课，贩鬻西走，渊薮萃焉，故警备尤密。【天圣九年，尝移福、剑巡铺使于白沙渡巡捉茶盐，有兵士五十人。景祐二年废。宝元二年，连江北交头置巡检一员，差本州屯驻兵级一百人守把。庆历四年废。旧又有北岭巡盐寨等十人处巡检，（底本作“十人处巡检”，崇抄同，库本作“十以处巡检”，疑是“十处”或“十八处”之误。）如关隶寨之类是也，差兵级一百二十六人分布巡防，景祐三年废。】其后，运额专责三仓，豪黠窃发，复多见于东南。其置寨之近远，宿兵之少多，一随其时与事之缓急而已。 
　　今，寨存者十有一，因革废置，始末具在，观者亦足以见其故云。 
　　 
甘蔗洲巡检　今侯官 
　 
　　四州同巡检之名，旧矣。【咸平以后文移多见之。】庆历四年二月敕：“逐州留巡检一员，专管本州界内巡警，于要害处安置廨宇。”时本路同巡检五员，都巡检二员。而漳、泉、福、兴同巡检刁德忠廨宇在甘蔗洲，盖其一也。【嘉祐四年，知福州蔡密学襄奏：“福、漳、泉、兴化，各是边海，与外界水路通接。其巡检下兵士多不习舟船，缓急不足使令。今除已行下逐处修葺刀鱼船、各取现管数目排籍外，其兵级常切教习舟船、谙会水势，以备差使。”】其兵额旧管一百八十人。熙宁五年，更定一百人，州差步军充填。元丰三年七月，闾丘提刑孝直奏：“诸巡检下兵级，皆杂攒诸指挥厢、禁军或屯驻客军，其间多西北人，与本地分不相谙熟；差到年岁，稍能认辨道路、山川、人物，又迫移替，至于海道，亦不惯习，使之相敌，终无必胜之理。请于逐处令招置士兵，以一半招收新人，一半许厢、禁军旧人投换。庶几，新旧相兼，习熟使唤。仍就整于厢、禁军内对行除豁。”【时本路八州、军，旧管创添巡检二十八员，兵级三千五百人。除四处都巡检八百人，地分阔远，依旧轮差厢、禁军外；二十四处，二千七百人及续添巡检四员、三百五十人，共三千五十人，一概招募土兵。以额定人数一半，许厢、禁军中旧人投换，于本路厢、禁军内豁除。消减威果八百人，教阅广节一千二百人，并创添招置未到广节一千五十人，除七州、军消灭外，本州惟广节减一百五十人。】于是，巡检下兵级并易以土兵。而同巡检仍置招一百人，立都头、副都头、十将、将虞候、承局各一名，押官二人，长行九十三人。七年三月，以五县巡检疆界阔远，私盐透漏，用提举盐事司奏，移廨宇于怀安鸡菜镇。仍别差使臣一员充巡捉私盐，依旧驻扎甘蔗洲；于同巡检下一百人内，拨与巡捕土兵二十人，及差禁军三十人。 
　　元祐二年，或言招置土兵，岁月既久，间多亲戚邻里，故相遮庇。乃以其半复差禁军，俾半年一替。政和二年，臣僚复言：禁军所至，往往一心惟望替期，又不谙习彼处道里，宜依元丰法一概招土兵以代之。仍于禁军指挥内就整豁除，以替回兵充补。【时，本路巡检，除四处都巡检及建州、崇安，专提举摆铺，合差禁军。其余旧置及添置巡检、巡盐寨共三十六处，共三千五百十五人，内一千五百五十三人系土兵外，其一千九百六十二人系差禁军。今并招土兵，替禁军回营，仍于本路禁军二十二指挥，计九千三百五十人内就整，豁除一千九百六十二人，却以替归禁军充补此额。】宣和二年十二月，颁下《福建路格》，本寨兵额以一百人。五年，敕土兵许依厢、禁军例，于本寨架造营房。六年，敕巡检，遇小盗，与县尉会合捉杀。乾道七月三日，本路沿海州、军诸寨并巡检下土兵例行增招人数：本州十一寨，一千五百五十四人，增招四百四十六人，为二千人；而甘蔗洲除现管五十七人外，更招十五人。【今数同。】 
　　 
海口巡检　今福清 
　　 
　　海口去钟门不远，巡检廨宇移置不常。宝元以前，治钟门，从本州抽差屯驻本城军员、兵级一百人。皇祐、至和、嘉祐之间，又移海口，寻复旧。嘉祐四年，蔡密学襄奏：“沿海州、军兵士不习舟船，无以备海道。福州钟门巡检一员，掌海上封桩舶船，其令出海巡警。”治平元年，议者复谓，“蕃客多由海外径入两浙海澳，四畔皆鱼业小民，不宜使诸卒重扰之。”于是，复归海口，管军员、兵级四十八人，仍兼本镇烟火公事，兼沿海巡检。 
　　熙宁二年，提刑司有请：“本镇去钟门往复二百余里，别无陆路，贼盗缓急，不能划时捕捉。宜依旧移钟门。”时寨兵额一百五人。五年，现管七十四人，寻以七十人为额。元丰二年，以闾丘提刑孝直之请，徙置巡检于控扼去处，遂移止马门。三年九月，添招土兵，置副都头、十将、将虞候、承局、押官各一名，长行六十五人。五年，巡检康诜胁所部寇海道。既平，移苏澳。宣和二年，颁下《福建路格》，兵数不改。绍兴三十年，拣七分水手六十三人。乾道七年，又增招土兵，以八十四人为额。 
　　 
水口巡检 
　　 
　　大中祥符五年四月，本路王运使贽奏：“建、剑、邵武搬盐南台仓，程路隔远，唯水口嵩溪驿得福州、南剑之中，创盐廒为便。然旧无寨铺，若监当只委县官，恐无以防守巡察，宜差强干使臣一员专监。仍于本州量差屯驻兵级三十人、员僚一人巡防，一年一替。”从之。景祐二年，转运司奏复盐仓于南台。以水 口路当要冲，最为透漏私贩地分，依旧存留兵级三十人守把，仍移福、剑州巡马递铺史允元廨宇于水口安泊，都大管当，来去部辖巡捕。元丰元年八月，蹇运使周辅措置盐法利害，复水口盐仓，仍旧差巡盐使臣，抽拨兵级七十人，与前三十人，共一百人为额。三年，巡检下例招土兵，置都头、副都头、十将、将虞候、承局各一名，押官二名，长行九十三人。绍圣三年，以二十人拨隶五县巡检，止以八十人为额。绍兴三十年，拣七分水手七十人。乾道七年，增招人数：现管九十四人，再招一十五人。今一百十三人。【外仓峡巡检，系福、剑州巡盐寨，有步军八十额，系南剑州差。】 
　　 
辜岭巡检 

　　元丰二年十月，闾丘提刑孝直奏：“沿海州、军控扼地分，乞添置巡检，防遏盗贼。”时永泰县辜岭都巡检一员，遂移于闽县地名方山渡北岸置，以二百人为额，给与舟船，往来巡警两州、军地分。却移南台巡检一员于辜岭，以七十人为额，管认福州永泰县、兴化军兴化县地分巡警。宣和二年，颁下《福建路格》：本寨七十人。今九十二人。 
　　 
峰火巡检 

【（底本、库本于本志中各卷皆记作“峰火寨”、“峰火门”等，显非书误，崇抄则皆作“烽火×”。疑古或作“峰”，今仍从底本不改。）今长溪】 
　　元丰二年诏：“移长溪等六县巡检一员于长溪县海名峰火澳，管长溪、宁德海道，兼就近陆路盗贼，兼本澳公事。”【陆路七十五里至县。】 
　　先是，咸平二年六月指挥：“长溪县四向最远，去州城或七、八百里，山川险隘，盗贼多窜入温、处等州，而两浙州、军盗贼却入长溪县界，虽有都同巡检，不能依时会合。乃用建州浦城例，选差使臣一人充兵马监押兼知长溪县事，抽兵士七十人，给与衣甲，在县把守。”【是岁九月，兵马监押兼知县事吕怀谋奏：“准宣：‘抽拨兵士七十人赴县’。今只差到三十八人。”有旨：“令本州疾速发遣，不得少着一名。”】至庆历后，始差文臣，以知县兼兵马监押。会提刑司奏：“长溪、罗源、宁德、连江、长乐、福清六县皆边海，盗贼乘船出没。”乃添置沿海六县巡检一员，拨兵级三百人于长溪县置廨宇，仍造刀鱼船十只，往来海上收捕。是岁，嘉祐八年也。熙宁五年，更定以一百人为额。至是，闾丘提刑孝直复奏：“沿海州、军控扼地分，宜添置巡检及移置廨宇于卓望去处。”故亦迁焉。时兵额复定七十人。【宣和二年，《福建路格》数同。】三年闰九月，巡检下例增招土兵，乃复熙宁一百人之数。元祐七年五月，州以宁德宝瑞、宝丰场新发，集聚千余家，距县隔远，乃以峰火澳巡检兼长溪、宁德两县巡捉私煎、贩盐，兼管当两县盗贼公事。绍兴三十年八月，取七分土兵识水势者，每月一次同籍募到水手、海船出近海港口教阅。本寨五十六人。乾道七年，州增招土兵二十八人。时现管六十二人，遂增招一十五人，为七十七人。 
　　 
南湾巡检　今罗源 
　　 
　　元丰二年，闾丘提刑孝直奏：添置巡检。内一员，连江县海名西洋，管连江、罗源海道，从兵士七十人为额。西洋在巨海中，四顾惊涛，莫知畔岸，自廉山驾舟，两潮始达，风或逆，旬月莫至。七年，李提刑茂直行部，知非便。奏移罗源县海名南湾，寻置廨于廉澳。【（库本作“廉溪”。）徐师文为《记》。】绍兴九年白札子：“南湾巡检却离十里置廨，甚非朝廷设官巡警之意。其行下依祖宗旧法，仍归南湾。”三十年，拣七分水手五十六人。乾道七年，例增招土兵，现管九十人，再招一十五人。今一百八人。 
　　 
南匿巡检　今福清 
　　 
　　元丰二年十月，闾丘提刑孝直奏添置巡检一员。初置连江官澳，转运钤辖司相度：以迫西洋、闽安，遂置南匿屿，以兵士七十人为额，管福清县海道。宣和二年，颁下《福建路格》：土兵七十人。绍兴三十年，拣七分水手六十三人。乾道七年，例增招土兵，原管九十三人，再招一十五人。今一百九人。 
　　 
松林巡检　今福清 
　　 
　　元丰二年七月，贾运使青奏添差使臣两员，内一员于海口盐栅地名松林置，管海口、福清、长乐三处，专以巡盐为名。仍于本州厢军、禁军内差人巡防，以五十人为额。绍圣五年五月，州奏：“海口镇居民余二千户，所管官物、仓库浩繁，而于海口、南匿两寨各隔大海，又二十余里乃至本县，遇有盗贼，不即捕逐。惟松林寨相去三里，可就巡防。请于今巡检高士达衔内添入‘兼福清县就近陆路地分巡捕盗贼’一十四字，仍于本州差拨威果指挥兵士二十四人与旧管兵级共七十五人。”宣和二年，颁下《福建路格》，遂以是为额。绍兴九年，安抚司措置海道，移寨于地名松下置。三十年，拣七分水手六十人。乾道七年，例增招土兵，现管七十八人，再招一十五人。今九十九人。 
　　 
两县巡检　今宁德 

　　元丰三年，贾运使青奏乞添使臣两员。内一员于长溪县边海盐栅置立，管长溪、宁德、罗源、连江四县，以专切巡捉私煎、贩盐公事为名，仍差兵士，以五十人为额。元祐七年，宁德两场银宝新发，聚落既多，宜行分布巡防。乃以前四县巡盐，与免罗源、连江两县巡警，治宁德水漈里，令管长溪、宁德两县盗贼。宣和二年，颁下《福建路格》：本寨土兵一百人。绍兴九年，以宁德巡盐寨移管下地名蛇崎。三十年，拣取七分水手五十人。乾道七年，现管六十二人，增招一十五人。今六十人。 
　　 
五县巡检　今怀安 
　　 
　　州管界同巡检一员，旧止【（底本作“旧正”，据库本、崇抄改。）】十二县水陆巡捕。元丰三年，移置五处巡检，乃分认长溪、宁德、罗源、连江、长乐、福清、永泰七县。四年六月，以本路提刑之请，复以沿江闽、侯官、怀安、闽清、古田五县隶焉。同巡检自此始分矣。七年，提举盐事司奏：“甘蔗洲，大江津要。下通产盐之地，【（底本作“十通”，据库本、崇抄改。）】上抵建、剑、邵武，私贩所由散入支路，正须据要把截；而同巡检所管五县，疆界阔远，巡捕所不能及。其怀安鸡菜镇，私盐小路凑会之处，【（底本作“私小路……”，库本同，据崇抄改。）】可移彼驻札。”旧土军一百人，除二十人分拨甘蔗洲巡盐外，存留八十人。绍圣三年，增二十人，用本路提刑之请也。【时以古田水口巡检管一县地分，尚一百人，而五县阔远乃八十人。故增。】宣和二年十二月，颁下福建兵数：本寨一百人。今一百一十人。 
　　 
刘崎巡检　今闽县 
　　 
　　绍圣二年，诏添置巡检一员，驻札刘崎，巡捕长乐、连江、闽县私盐盗贼。【闽县东南百二十里。（库本作“二百十里”。）】 
　　先是，天圣七年，本路转运司奏：“闽县界有闽安镇，枕居海门，为舟楫往来冲要之地，宜用使臣一员监纳商税，兼沿海县分巡检。仍于本城及屯驻、驻泊指挥内，抽差军级员寮六十人往彼巡防，量给衣甲器械。”至是，本州复请：“闽安镇，客旅兴贩广、浙往来经由之处，监官每月三往巡盐，商旅滞留，课额亏失。”始于刘崎添置巡检，仍以闽安镇原管兵级六十人尽隶之。其镇官专一收税，却从本州轮差禁军三十人往本镇守把。宣和二年，颁下《福建路格》：土兵六十人。绍兴三十年，拣取七分水手五十九人。乾道七年三月，增招土兵，除现管七十九人外，招三十一人，为一百一十人。今，一百十六人。 

《三山志》卷第十九终 

●卷第二十 秩官类一 

　　郡守 

○郡守 
　　 
封君、诸使附（周至隋） 
　　 
　　闽自周季立国以王。【（库本作“称王”。）】秦虽置郡，犹弃不属，独降号君长而已。汉兴，既诏复国，绵及三世。顾无城郭邑里可以郡县，一经徙废，曾有孑遗。三百余年，生聚日蕃，自相臣仆。孙氏崛起，谋有江表，乃拓平内地，剪莠锄荒。然犹六十余年，仅克开郡。又至于晋，始建治此州。渡江之后，壤地既狭，分部益多。更宋、齐至陈，此州始为刺史。唐初，改郡为州，太守并为刺史，大小莫辨，此州又始为都督。开元分道，置使采访，惟在边镇，首谨兵防，此州又始为经略。乾元，内外悉治军戎，大府、要藩，许专节制，此州又始为防御、节度。大历以后，寇难略平，思弭甲兵，向意风俗，此州又始为观察。王氏僭伪，固不足言。皇朝改为提举，若提辖本路兵甲等事。嘉祐中，改为钤辖。大观初，又改为安抚、总管。因时废置，随事立名，轻重不同，要皆总统一道兵民之寄。比年，府望益显，来莅者，率宰执侍从之臣。 
　　今自周、秦以来，封君而下，至为诸使，编年以见之，其余列职本末悉著焉。 
【图表，故省略，详情请参看　http://www.fjsq.gov.cn/showtext.asp？ToBook=4044&index=125&　】 

《三山志》卷第二十终 

●卷第二十一 秩官类二 

　　郡守 

○郡守 
　　 
封君、诸使附（唐至后周） 

【图表，故省略，详情请参看　http://www.fjsq.gov.cn/showtext.asp？ToBook=4044&index=127&　】 

《三山志》卷第二十一终 

●卷第二十二 秩官类三 

　　郡守 

○郡守 
　　 
诸使附（本朝） 

【图表，故省略，详情请参看　http://www.fjsq.gov.cn/showtext.asp？ToBook=4044&index=127&　】 

《三山志》卷第二十二终 

●卷第二十三 秩官类四 

【（底本于此卷首书名作“长乐志”，盖原始抄本来源已有异名，今统一用“三山志”。）】 

　　安抚司官 
　　州司官 
　　安抚司兵官 
　　州司武官 

○安抚司官 
　　 
　　参议官　一员。绍兴十一年置，隆兴二年省，乾道五年复置。【隆兴二年，臣寮奏乞减罢诸路帅臣参议官。遂令除京西、江东、湖北、四川暂许依旧外，其浙东西、福建、江西、湖南、夔州等路应有参议官并罢。乾道五年，安抚司奏：“本司旧管参议官二员、主管机宜文字二员、干办公事三员、措置招捉盗贼一员、准备差遣差使一十二员，通计二十员。节次准朝廷指挥裁减外，今存主管机宜文字、干办公事各一员，余外并无官属，欲置一两员。”有旨：权复参议官一员。】 
　　添差参议官　一员。绍兴十一年置，厘务。隆兴二年省，乾道九年复置，不厘务。 
　　主管机宜文字　一员。大观元年置，四年并帅府罢，建炎三年复置。【时升帅府后，干办公事、书写机宜同。】绍兴十年增一员，【张丞相浚除安抚大使，奏增辟一员。】二十七年省一员。【先是，二十六年，中书门下省以“现任已注下知县□。今人往往干求举辟，（底本作“于求举辟”，据崇抄、库本改。）以图辟免。今后不许诸处差辟。”】 
　　干办公事　一员。建炎三年置。绍兴八年，于准备差遣五员内，将一员改作干办公事。【折枢密彦质乞辟一员。（底本作“彦质乞□□员”，缺二字，库本作“彦质乞辟五员”，据崇抄补。）】十年，又增置一员。【张丞相浚乞增辟。】二十七年省一员，隆兴二年又省一员。 
　　主管书写机宜文字　建炎三年置一员，辟差亲属。隆兴二年省。 
　　准备差遣　绍兴元年置五员。【系奏从本司差。五年，今始差过文臣□□满日差武臣。六年，张待制致远奏：“福建□□全藉材武使臣，（“准备差遣”条之下原注文，底本、库本同样存在数处缺文。所缺处，崇抄或有字，或径接下文不报缺。如：“五年□□差过文臣”，崇抄有“今始”二字；“□□满日差武臣”，崇抄不示缺；“福建□□全藉□武使□”，崇抄作“福建全藉材武使臣”。今取崇抄可补者补之，缺者仍存缺。）本司有准备差遣五员，请依员数从本司时暂选辟。”八年，折枢密彦质请依张致远，辟五员。九年，张丞相浚奏彦质所辟官满，依员数再辟。十一年程显学迈，十三年叶观文梦得，（各本皆作“十一年程显学迈”。按：程迈之知福州，“秩官”表中作“十二年”，当有一误。又，底本作“□□年，叶观文梦得”，崇抄、库本作“十三年”，与“秩官”表叶梦得知福州时间相同，据补。）并依例差辟。】八年改一员作干办公事，二十七年留二员，隆兴二年尽省，乾道八年复置二员，淳熙二年又省。 
　　准备差使　绍兴元年置五员，绍兴二十七年省二员，隆兴二年尽省。乾道八年置三员，淳熙二年尽省。 
　　措置招捉盗贼官　绍兴十五年置一员。【七月，莫尚书将请依江西从本司辟一员。九月，薛殿撰弼以莫将改除，其所辟官，今随府罢。乞别辟一员。】二十七年省。 

○州司官 
　　 
　　通判军州事　二员。乾德中，上州置一员。绍兴五年，增置一员。淳熙五年，添差一员，厘务。【乾德初，艺祖下湖南，始置诸州通判。乾德三年，命刑部郎中贾玭等充湖南道诸州通判。大藩或置两员，小郡或不置。建炎三年，令诸路添差，限日下咸罢。内福州添差通判宇文师爰以其父虚中远使，（底本作“内福山添差”，据崇抄改。）不罢。】 
　　签书节度判官厅公事、节度推官、观察推官　各一员。唐大历六年，福州刺史兼都团练观察等使。观察使有支使、判官、掌书记、推官、巡官。团练使有副使、支使、判官、掌书记、推官、巡官。元和八年，判官武自和，观察判官朝请郎试大理评事杨郇伯，【（各本皆作“杨邵伯”。按，出土的《球场山亭记》残碑所镌，当是“杨郇伯”。正之。）】观察支使试秘书省校书郎卢昂，观察推官试秘书省校书郎冯审，【（各本皆作“试秘书郎校书郎”。按，出土的《球场山亭记》碑末所镌，当是“试秘书省校书郎”，正之。）】团练巡官登仕郎前率府仓曹参军权幼公。【（按，出土的《球场山亭记》碑末所署职名中，只有裴次元、刘元弼、杨郇伯、冯审四人，失武自和、卢昂、权幼公三人名。）见《球场山亭记》。】大和初，团练副使李贻孙，观察判官侯勣，团练判官李敬彝。【见《圣泉寺碑》。】会昌五年，福建路判官止留五员：团练副使、判官、观察判官、支使、推官。乾宁三年改威武军节度，有节度使幕。【（崇抄作“巡抚军节度节度使慕”。）】国朝，两使各置判官、推官一员。节度置掌书记。观察置支使。咸平元年，观察推官曾、观察支使杜。【见碑志，皆失其名。】景德元年，有：观察推官、节度推官、节度掌书记。【见碑志。】天圣元年，按籍载职官只三员，盖其后六员亦不并置。天圣中，有“知节度判官权发遣本厅公事王珪”。【见《题记》。】犹未有以签书系衔者。庆历《记》惟言本府幕官三。嘉祐三年，董汶签署节度判官厅公事。八年，避御讳，改“署”为“书”。治平四年“签判陈公琰、观察判官沈唐，观察推官李思义”。【见治平“图记”。】大观二年，签判改司录，节推改户曹兼兵曹，察推改刑曹兼工曹，并参军。政和三年，分曹建掾，改正官名：司录参军改司录事，户曹、刑曹参军改为司户曹、刑曹事。建炎元年，诏司录依旧为签判，曹官依旧为推、判官。 
　　录事、左右司理、司户、司法参军　各一员。州在唐为中都督府。唐《职官志》：“中都督府：录事参军一员，录事二员，功、仓、户、兵、法、士六曹参军各一员”。国朝，诸州有录事、司法、司户、司士、司理参军。当时，置立、增、省、缺、备，未能详也。“庆历记”惟言有六曹官及左、右司理院。“治平图”具注知录、左右司理、司户、司法廨宇所在，即与今所置员数无异。大观二年，录事改士曹兼仪曹，并参军；司户改治狱参军，管州狱；司法改议刑参军；左司理改左狱参军；右司理改右狱参军。政和三年，以参军名称未正，改正之。分曹建掾：大藩，七员、八员；处置，十员；司录司、士曹、户曹、仪曹、兵曹、刑曹、工曹事，各一员。士曹、仪曹、刑曹各置掾一员：士曹掾，主左推勘；仪曹掾，主右推勘；刑曹掾，主检法议刑；又改左、右司理院为左、右狱，福州置十员。宣和三年，诏福州省工曹，以刑曹兼。建炎元年，诏依旧为录事、司理、司户、司法参军。 
　　州学教授　一员。皇祐中，诏陈烈教授本州。嘉祐二年，复诏以周希孟为教授。元丰元年，福建路惟建州置教授一员。【《中书备对》。】二年，州奏乞置教授，乃令州举曹官或职官一员兼。三年，孙觉奏差司法王裕。元祐二年复授陈烈，是时特使掌教，未为员缺。崇宁元年，诏大郡或举人多处置二员。五年，教授二人，【庄柔正、张读。】寻减一员。大观元年，诏东南州郡养士至六七百人处添置一员。既而，提学司以福州养士至千人，请添置一员，为三员。政和“学制”：“福州教授两员，弓马教谕一员”。宣和减罢，留一员。绍兴十四年，州乞特添差陆佑，【时州人郑南等请于郡。】从之。十八年添差一员，二十六年省。 

○安抚司兵官　 

　　福建路兵马副总管　一员。建炎四年置，以路分钤辖为之，后罢路分钤辖，【（底本作“后为路分钤辖”，崇抄同，与上句重复，据库本改。）】绍兴五年复置，【（底本作“绍兴五年□置”，缺一字，据库本补。）】惟添差一员，自十二年马泰后，不除人。【时马泰乞辟差随行、指使二员。】乾道九年，添差萧鹧巴。【时赐钱造宅，今罗汉寺后。】 
　　福建路兵马钤辖　一员。大观元年置，建炎四年改为副总管，后复以副总管为路分钤辖。绍兴十二年，始置添差。自鱼泽、李贵始，至十三年黄庠后，不差人。 
　　福建路兵马都监　庆历四年，诏置一员。元丰二年，转运使蹇周辅奏：“本路钤辖司及路分都监并在福州，欲乞移挪一员建州驻扎。”乃令福建各立路分都监一员。【周辅原申请，不曾载“路分二员”字。元祐三年，路分周士隆申明却检会前奏，有“福建路分二员并在福州”字。绍兴十三年，叶梦得奏：“本路兵马都监欲移汀州驻扎。”有旨：“依”。】 
　　东南路第十将、副　各一员。元丰间置，福州驻扎。绍兴九年，移副将建州驻扎。 
　　准备将领　一员。绍兴九年，诏于邵武军置，管汀州、邵武军不系将兵。 
　　队将　二员。绍兴十年置，一员福州，一员建州驻札。 
　　押队　三员。一员福州，一员建宁府，一员泉州驻札。 
　　训练官　三员。一员泉州，一员南剑州，一 员兴化军驻札。于逐州、军现任都监内差兼。 
　　延祥寨水军正、副统领　各一员，绍兴六年置。 
　　　准备将　二员。 
　　　提辖官　二员。 
　　　训练官　二员。 
　　　指教官　二员。 
　　　钱粮官　二员。 
　　萩芦寨水军统领兼福州、兴化军都巡检使　一员，绍兴八年置。 
　　　缉捕官　一员。【绍兴十一年，张丞相浚乞辟差一员，充福州、兴化军沿海缉捕。】 
　　　准备将领　二员。【绍兴元年置。】 

○州司武官 
　　 
　　福州兵马钤辖　一员。建炎四年，尝差廖虞弼充，任满，更不差人。绍兴十年，复置。 
　　驻泊兵马都监　一员，景德二年始置，以右司御率刘文质为之。【（“右司卫率”职名，见《宋史》。今底本、库本作“御率”，崇抄作“衔率”，疑皆抄误。）】提举本路诸州、军兵马、巡检公事。【四年，西头供奉官閤门祗候张舜臣为之，提举福建路诸州、军都同巡检、捉贼兵马司公事。时太守袁逢吉衔带此。同见《闽光门合沙石桥记》。】庆历《记》载：“主佐府侯，【（底本作“王佐府侯”，据崇抄、库本改。）】总甲卒，若汉都尉，唐监军。”盖任一道兵事也。其后，州各置就粮禁军。元丰，分路置将，至绍圣罢戍卒，【（底本作“罢成卒”，据库本、崇抄改。）】驻泊之职始废矣。元符初，创马军指挥，诏置一员。【（崇抄作“招置一员”。）】福州驻泊兵马都监，主州禁卒一营而已。绍兴十九年至三十二年，添差凡五人。【元符元年，置雄略第十指挥，驻泊一员。绍兴八年，兵马司乞与驻泊通领。以是军原以在京虎翼军置，久隶驻泊，遂不与通领。时安抚张给事浚有换授离军大使臣，（底本作“张给事俊”，库本、崇抄皆作“张给事后”。按，本志“郡守”篇所记是“张浚”，正之。）乞添差驻泊一员，并正官为二员。绍兴三十二年后，止正官一员。】 
　　兵马都监　四员。兼在城巡检小使臣为监押。景德二年，诏本州置。旧二员。【四年，一、左班殿直，一、三班奉职，并监押兼在城巡检。见《闽光门合沙石桥记》。】建炎三年，添小使臣宗室一员充监押。绍兴四年，添大使臣宗室一员充都监。【天禧中，尝令南台监仓兼管四城门外巡检公事，后废。】 
　　监里、外盐税务　三员，旧监在城茶、盐、商税务二员。【见天圣中案籍，旧惟有都税务、临河务。】天圣七年置，监闽安镇税兼沿海地分巡检一员。熙宁中，用嘉祐敕钤辖司奏举选人、使臣各一员，监福州里、外务。后止令合属官司选差。绍圣二年，置刘琦巡检。于是，闽安镇监官更不兼管巡盐。独与在城都税务、临河务监官分轮管干。绍兴十年，本州奏：“三处止蒙朝廷差到大、小使臣三员，欲各增置文臣一员，更不分轮。”不行。 
　　监作院　三员。【内添差二人。】作院旧系本州都监兼管，宣和二年置一员，差小使臣。添差二员，系用绍兴三年指挥。【依《元丰法》：一州十县以上，通县下其差经监当宗室，不得过五员。】 
　　监甲仗库　一员。【天圣编敕：“诸州甲仗库，并令知州、通判、（崇抄作“同判”。）都监、监押同管干，不得委幕职官。”政和八年二月指挥：“甲仗库，未置监官处，专置一员。”】 
　　福、剑州巡辖马递铺　一员。【天圣九年，运使俞献卿移廨舍于闽安镇西北三十里白日渡，巡捉茶盐，有兵士五十人。景祐二年，既废水口盐仓，乃移于本口安泊，（崇抄作“水口安伯”。）仍钤辖一带水路，巡捉茶盐。后移横山铺前。】 

《三山志》卷第二十三终 

●卷第二十四 秩官类五 

　　县官 
　　宫观、岳庙、宗室 
　　安抚司使臣 
　　州司使臣 
　　提刑司使臣 
　　归朝、归正、归附、忠顺官 

○县官 
　　 
　　 闽县 

　　知县事　一员。晋太康三年，省典船校尉，立原丰令。【原丰，今为闽县。】自晋迄唐，皆称“令”。五代吴越时，或称“判县事”。国朝，用京朝官知。 
　　　丞　一员。崇宁二年置，大观四年省，政和二年，复置。【《治平图经》：十二县皆不置丞。崇宁五年正月，敕福建福清县等七处旧有县丞，合依旧差。内福州，比福清县，置闽县等十五处。依崇宁二年三月敕差置县丞及改主簿充丞。内闽县、侯官、古田、怀安等二十五处，委是不应差置。是月十八日敕：“万户以上事繁县分，县丞依旧，余并罢。”（底本作“余并置”，库本同，据崇抄改。）大观四年敕：“闽、侯官、古田县等处虽系万户以上，事务不至繁冗，不消置县丞。”政和二年复置。建炎元年六月诏：“诸县如系嘉祐以前员缺并及万户去处，许置县丞一员，余并罢。”绍兴令诸县及万户注县丞一员。】 
　　　主簿　一员。【开宝三年诏：“诸县一千户以上，依旧置令、簿、尉三员。”绍兴十六年，臣寮札子：“国家创业之初，人物稀少，权宜措置，将东南县小而事简者，簿常缺员，而尉兼之。其后，县满万户置丞，而簿犹缺。”朱异札子：“万户以下县分已不差县丞，却多有主簿兼尉去处。乞应如此去处并特许专置主簿一员。”从之。】 
　　　尉　一员。【绍兴十年，本路提刑安抚使相度本路沿海巡尉界分。若一任巡捕别无疏虞，并无未获贼伙；除合赏外，从安抚司勘当保明，申朝廷与减二年磨勘，选人循一资。】 
　　　刘崎巡检　一员。令衔带长乐、连江、闽县沿海巡检私盐贼盗公事。 
　　 
连江县 

　　知县事　一员。晋太康三年，以温麻船屯立温麻令。【即今连江。】崇宁三年，以系万户，拟差京朝官知。 
　　　丞　一员。崇宁二年置，五年省，政和间复置。【县先不及万户，故未有丞。至崇宁间，其数乃登，始立丞。继而例减，政和间复置。】 
　　　主簿　一员。 
　　　尉　一员。 
　　　监商税务　一员。崇宁三年置。【崇宁三年，讲义司札子：“课利一千贯以上无主官，本处知佐兼监。今拟各置官一员。”连江县商税盐矾，本县官兼管。祖额三千五百九十余贯。今收三千三百九十余贯。】 
　　　萩芦寨水军统领兼福州、兴化军都巡检使　一员。 
　　 
侯官县 

　　　知县事　一员。隋、唐为令。【唐欧阳景为侯官令。】本朝用京朝官知。 
　　　丞　一员，崇宁二年置，大观四年省，政和二年复置。 
　　　主簿　一员。 
　　　尉　一员。 
　　　甘蔗洲捕捉盗贼　一员。【元丰七年，差使臣一员充巡检私盐，依旧于甘蔗洲驻札，专一捕捉盗贩。】 
　　 
长溪县 

　　知县事兼兵马监押　一员。咸平初，以使臣为兵马监押兼知县事。庆历后用文臣，以知县兼兵符。【《题名记》：自太平兴国六年始。太平兴国，（底本、崇抄皆作“本中兴国”，据库本改。）右班殿直徐。雍熙，右赞善大夫徐、县令吴。端拱，县令胡。淳化，县令杨。至道，县令赵。咸平，县令王。景德，左班殿直吕，三班奉职冯，右班殿直戴。大中祥符，左班殿直宁。天禧，右班殿直林、右侍禁胡、右侍禁王、右侍禁李。庆历，著作佐郎张。皇祐五年五月，宣差赵沐知本县事，兼本县兵马都监、提举兵事、巡检。六年，差鲍彭年知县。嘉祐三年，宣就差周尹知县事，其都监、提举并如皇祐五年。】 
　　　丞　一员。元祐五年省，增县尉一员。崇宁二年置。五年省，后复置。【元祐五年，知县马康侯申：“本县界山路邃僻，（底本作“邃僻”，崇抄作“迂僻”，库本作“透僻”。）封疆阔远，只管县尉一员。乞依古田县例，添置县尉一员。”州司契勘：“古田县管县尉二员并主簿、知县，共四员。长溪县虽管县尉一员，却有县丞、主簿、知县，亦管四员。乞依古田县例，添置县尉一员，仍减县丞。”】 
　　　主簿　一员。 
　　　东尉　一员。 
　　　西尉　一员。元祐五年，省县丞置。 
　　　监黄崎镇　一员。 
　　　峰火巡检　一员。今以正使人充，衔带“长溪、宁德二县巡检兼烟火巡捉私茶盐矾”。 
　　 
长乐县 

　　　知县事　一员。 
　　　丞　一员。崇宁二年置。五年省，后复置。建炎元年，以县未满一万户，省不置。 
　　　主簿　一员。元丰七年置。元祐元年省，四年复置。【岭口盐仓，旧置主簿一员，元祐元年减罢。四年，知县袁正规申：“所管盐额浩瀚，乞复置主簿或监当官。”遂置主簿一员。】 
　　　尉　一员。 
　　　监岭口盐仓兼催煎　一员。【绍兴七年创立催煎官。淳熙五年省。】 
　　　监商税务　崇宁三年置，寻省，仍以本路官兼管。【课利一千贯以上无正官，本处知佐兼。】 
　　 
福清县 

　　　知县事　一员。本朝用京朝官知。绍圣三年兼兵符，今不系衔。【绍圣三年，州申乞依省部相度：（底本作“州□□”，缺二字，据崇抄补。）“福清知县依蔡州新息县体例，于衔内许令带兵马司公事，为兵马监押。”】 
　　　丞　一员。熙宁四年置。【熙宁四年，中书札子：“诸路县分，今实管主户二万以上，委转运司勘会，委系繁剧难治去处，保明申奏，各置丞一员。福清等七县，各实管主户二万户以上，委是繁剧难治去处，许添置丞。”】 
　　　主簿　一员。 
　　　尉　一员。 
　　　监海口镇　一员。元丰五年置。旧巡检治钟门镇税，以主簿监。后移海口，以巡检兼监税。熙宁二年，主簿监盐仓兼镇务。许转运司奏举现任选人、使臣充，不限别路。元丰三年，许提举盐事司于京朝官、使臣、选人内奏举，继罢举官之法。五年，诏于京朝官内选差，兼管本镇烟火。今以京朝官充。 
　　　监海口盐仓　一员。熙宁中以主簿监，寻许奏举，皆兼镇务。绍兴六年，添差监仓一员。【废罢年月未详。】十年，尚系安抚司奏辟使臣、选人窠缺。今以小使臣充。 
　　　海口巡检　一员，旧置。沿钟门巡捉香药，管本澳烟火及长乐海道。皇祐之后，所差官皆以海口结衔。【时已移海口。】嘉祐间复移钟门，镇税以主簿监。治平元年，复归海口，仍兼本镇烟火公事，兼沿海巡检。二年，令兼监海口镇税。熙宁二年后，钟门税复以本县主簿监。后移止马门，又移苏澳。今以小使臣充，衔带“海口巡检兼巡拦香药沿海巡检及催纲巡捉私茶盐矾防护番舶”。 
　　　松林巡检　一员。绍圣五年，兼管巡检、防护海口镇官物。今以小使臣充，衔带“长乐、福清、松林巡检专切巡三处地分私煎贩盐公事兼催纲巡捉私茶盐矾主管巡拦货物事”。 
　　　南匿巡检　一员。今以小使臣充，衔带“南匿屿巡检福清就近水陆贼盗公事兼催纲巡捉私茶盐矾”。 
　　 
古田县 
　　 
　　县知事兼兵马监押　一员。太平兴国以后，率用武臣。景德四年兼兵符。天禧初，始授文吏。【《申县图经》：县令自薛琪而下至李起，凡九政，太平兴国三年至景德四年，自二十八年。后用殿直曹尧广至乔宗，自景德四年兼兵，三政，合七年。后又更用殿直萧玠。自天禧元年始差文臣，计二十一政，合五十四年。至熙宁以来，用京朝官行令事，惟古田、长溪兼兵符。大观二年，林膚衔带“权知县管勾劝农兵马司公事”。】 
　　　丞　一员。崇宁二年置，大观四年省，后复置。 
　　　主簿　一员。淳化中废，以尉兼，后复置。 
　　　尉　一员。元丰二年，增置西尉一员。 
　　　监商税务　二员。 
　　　监水口镇　一员。旧有税务，以古田县官兼监。大中祥符五年，置使臣一员，司盐仓给纳，遂兼管收税。景祐二年，以置盐仓省，移巡辖马递铺使臣于水口，巡捕私茶盐收税如初。皇祐二年复盐仓，就令本县主簿兼监并收税。【始分使臣巡防，主簿监当。】未几，盐仓罢，元丰元年复置，始专差官任之。绍圣二年，分命官二员，文臣监盐仓兼商税。【使臣专管巡捕。】寻废盐仓，遂以监税兼本镇烟火公事。绍兴十年，差京朝官。今以京官充。 
　　　水口巡检　一员。大中祥符五年，差使臣一员监盐仓、巡察私贩。景祐二年减罢，移巡辖马递铺使臣于水口，都大管当巡捕，【时兼收税。】后专置巡茶使臣一员。元丰元年，下三班院选差。绍圣二年，以武臣一员专管私盐盗贼。【文臣管盐仓兼税。】今差小使臣，衔带“水口镇巡捕私茶”。 
　　 
永福县 
　　 
　　　知县事　一员。 
　　　丞　一员。崇宁二年置。五年省，后复置。 
　　　主簿　一员。元丰二年置。 
　　　尉　一员。 
　　　辜岭巡检　一员。今差小使臣，衔带“福州永福、兴化军兴化两县地分巡检兼催纲巡捉私茶盐贼盗公事”。 
　　 
闽清县 
　　　令　一员。【选人、京朝官通差。】 
　　　主簿　一员。 
　　　尉　一员。 
　　　监商税务　一员。崇宁三年置。【旧本县官兼管。】 
　　　丞　一员。崇宁二年置，五年省。 
　　 
宁德县 

　　　知县事　一员。 
　　　丞　一员。崇宁二年置。五年省，后复置。 
　　　主簿　一员。元丰二年置。元祐二年罢，后复置。 
　　　尉　一员。 
　　　蛇崎巡检　【（底本作“□崎巡检”，库本作“□□巡检”，崇抄作“蛇崎巡检”。参照本志“兵防”类，“各寨土军”条载：“绍兴九年，以宁德巡盐寨移于管下，地名蛇崎。”据补。）】一员。今以小使臣充，衔带“长溪、宁德两县巡检巡捉私茶盐矾”。 
　　　监商税务　一员。崇宁三年置。政和八年，以商税不满千贯，罢监官，仍以县官兼监。 
　　 
罗源县 

　　　令　一员。【选人、京朝官通差。】 
　　　主簿　一员。绍兴四年置。 
　　　尉　一员。 
　　　监商税务　一员。崇宁三年置。 
　　　南湾巡检　一员。元祐七年，始以“两县巡捉私煎贩公事”入衔。今以小使臣充，衔带“连江、罗源两县南湾巡检兼催纲兼管沿海陆路私盐贼盗巡拦市舶物货兼管两县私煎贩主管本澳烟火事”。 
　　 
怀安县 
　　 
　　　知县事　一员。 
　　　丞　一员。崇宁二年置。五年省，后复置。 
　　　主簿　一员。 
　　　尉　一员。 
　　　鸡菜镇巡检　一员。今以小使臣充，衔带“闽、侯官、怀安、闽清、古田五县巡检兼催纲巡捉私茶盐矾”。 
　　　监盐仓　一员。盐仓，旧主簿兼监。绍兴十三年，差小使臣一员专监。 
　　 
○宫观、岳庙、宗室 
　　 
　　本州，十五员。【添差大、小使臣亲民，各一员；小使臣监当五员，宫观、岳庙共八员。】初，绍兴三年三月敕：“诸州、军添差不厘务宗室，每十县以上，不得过十员。诸县万户以上三员，万户以下二员，仍并以二年为任”。自是，本州十员，闽、侯官等十一县各三员，长乐三员。淳熙六年敕：“裁定帅府十五员。诸县宗室满、罢，更不作缺。于是，本州止十五员。 

○安抚司使臣 

　　正任厘务指使　二员。绍兴二年置。【用江南安抚例置。现任小使臣二员。】 
　　添置厘务听候差使　一十员。六员，绍兴二年置；四员，五年增置。 
　　添置厘务听候差使下班　八员。四员，绍兴二年置；四员，五年置。 
　　添置厘务指使准备差遣大、小使臣校尉　五员。绍兴五年置。 
　　沿海缉捕盗贼　一员。绍兴五年置。 
　　添置不厘务使臣　二员。绍兴十年，招汀、赣州山寨首领刘贤等八人，奏补充散祗候等差遣，任满存留。再任后，各升转官资，差充听候使唤、指使，作院差遣。现五员，州司三人，本司二人。 
　　添置不厘务准备差使大使臣　三员。绍兴二十五年置。 
　　添置不厘务指使散祗候小使臣校尉　六员。绍兴二十五年置。【添置七项员额，共三十五员。（底本作“共□十□员”，缺二字，据库本、崇抄补。）现任大使臣二员，小使臣十一员，下班八员，校尉一员，副尉十员，共三十二人。】 

○州司使臣 
　　 
　　正任厘务　四员。【准备差使一员，指使三员。】旧置指挥使一员。政和七年增置准备差遣一员，指使二员。【现任大使臣一员，小使臣三员。（底本作“小使臣一员”，据库本、崇抄改。）】 
　　添置厘务　四员。准备差使一员，指使三员。绍兴五年置。 
　　添置不厘务指使散祗候使臣　三员。绍兴十年置。 
　　添置不厘务准备差使大使臣　二员。绍兴二十五年置。 
　　添置不厘务指使小使臣　三员。绍兴二十五年置。 
　　拣汰离军　一百二十员。淳熙元年置。【绍兴二十九年指挥：节镇、州一百五十员。淳熙元年，复裁定：大使臣二十四员，小使臣、校尉六十员，副将、下班祗应三十六员。】 
　　十三处战功添差都监监押监当　四员。【大使臣二员，小使臣、校尉二员，愿授岳庙者听。】淳熙五年置。 
　　十三处战功堂除添差宫观岳庙使臣　三员。淳熙六年置。 
　　十三处战功听候使唤下班　三员。乾道八年置。 
　　已上八项员额，共一百四十二人。现任添差准备差使大使臣十三员，添差指使大使臣一员、小使臣十二员、校尉一员，添差使唤大使臣十员、小使臣三员、校尉一员、副将二员、下班八员，散祗候下班一员、副尉一员，共五十三员。数虽止此，而其他使臣却有溢额者，见后项。 

○提刑司使臣 
　　 
　　正任厘务缉捕盗贼　四员。大观二年将准备差使改充。【现任校尉二员，小使臣二员。】 
　　添置厘务缉捕盗贼　三员。内一员，建炎四年置；二员，绍兴五年置。【此二员，通差大、小使臣。】 
　　添置厘务指使　三员。绍兴五年置。 
　　添置不厘务准备差使大使臣　二员。绍兴二十五年置。 
　　添置不厘务指使　六员。绍兴二十五年置。 
　　已上五项员额计一十八员。　今见任有：添差指使小使臣三员，添差缉捕小使二员，校尉一员。又添差不厘务缉捕副尉一员，不厘务准备差使大使臣二员，不厘务指使小使臣五员，不厘务使唤小使臣一员，下班七员，副尉二员，共二十四员。 

○归朝、归正、归附、忠顺官 

　　归朝官　绍兴六年指挥：州置六员。现任大使臣一员。【现将此缺差注绍兴三十一年以后归正小使臣三人。】 
　　归正官　乾道二年指挥：绍兴三十一年以前归正人归帅府，大使臣三员。【现任大使臣三员。】乾道七年指挥：三十一年以后归正官，帅府十员。【现任添差有替人大使臣一员，小使臣十二员，下班七人，副尉十四人。无替大使臣一员，小使臣八员，副尉一员。共四十四员。】乾道九年指挥：绍兴三十一年以前归正人，帅府小使臣六员。【现任小使臣四人，下班二人。】 
　　归附官　现任大使臣一员，小使臣一员。 
　　忠顺官　【（底本、库本、崇抄皆作“□□官”，缺二字，据本节标题有“归朝、归正、归附、忠顺官”四种，此条缺名，知脱“忠顺”二字，补之。）】乾道九年，淮西总领所发到刘成等一十一员，镇江府驻札御前诸军统制司发到孙直等四十员，共五十一员添差将领等，差遣任满，申奏朝廷，乞存留再任。【现任添差将领小使臣六员，下班一员，添差监押校尉一员，添差指使下班三十九员，校尉一员，副尉一员，共四十九员。】 

《三山志》卷第二十四终 

●卷第二十五 秩官类六 

　　启运宫官 
　　西外宗正司官 
　　提刑司官 
　　转运使、副 
　　提举常平茶事 
　　提举学事 
　　走马承受 

○启运宫官 
　　 
　　干办官　一员。建炎四年置。【绍兴四年至三十一年、淳熙元年、二年、五年、六年，皆二人。（底本于“淳熙”以下作“元年、二十五年、六年”，库本同，崇抄作“元年、二年、五年、六年”。检《宋史·孝宗纪》，淳熙只有十六年，底本误“年”字为“十”，据崇抄改。）】 

○西外宗正司官 
　　 
　　知宗正司事　一员。绍兴三年，移司福州。 
　　　　士樽　右监门卫大将军、英州团练使。绍兴三年正月二十日至。【（崇抄及他闽本作“二日”。又，西外宗正司官员，皆授本朝宗室，故不书姓，只书其名。）】 
　　　　子淔　宝文阁直学士，左大中大夫。七年闰十月。 
　　　　士漮　文州团练使。十一年正月。 
　　　　士樽　光山军承宣使。十五年。 
　　　　士衎　和州防御使。二十一年。 
　　　　士礽　右朝议大夫。三十一年。 
　　　　子■〈氵肃〉　龙图阁直学士、左大中大夫、知福州，兼知。隆兴二年七月。【（底本作“子潇”，崇抄、库本皆作“子■〈氵肃〉”。按：本志《秩官·郡守》所记，隆兴二年当是“赵子■〈氵肃〉”；又“兼知”者，谓任郡守兼知“西外宗正司”。）】 
　　　　子英　左朝议大夫。乾道二年五月。 
　　　　士秀　眉州防御使。五年五月。 
　　　　士程　武当军承宣使。七年五月。 
　　　　不敌　左朝奉大夫。九年十二月。 
　　　　子涛　奉议郎。淳熙二年七月。 
　　　　公廙　朝奉大夫。六年九月。 
　　丞　一员。以本州通判一人兼。 【用崇宁元年指挥。】 
　　簿　一员。以本州签判兼。【用崇宁元年指挥。】 
　　主管敦宗院　一员。【绍兴元年，文武各一员，（底本作“各□员”，缺一字，据库本、崇抄补。）】后省武臣一员。 
　　宗学教授　一员。【绍兴元年。自侯文中始。】 

○提刑司官 
　　 
　　文臣提刑　一员。淳化二年，尝遣使察本路刑狱，寻省之。景德四年，始置提点一员，副以武臣。天圣六年废，明道二年复置。 
　　武臣提刑　一员。同提点刑狱，景德四年置。天圣六年废，明道二年复置。嘉祐五年废，熙宁元年复置，二年废。宣和三年，诏权置，事平日废。乾道六年复置。 
　　　　丁逊　太常丞直集贤院。景德五年至大中祥符四年。 
　　　　王守元　同提刑。内殿崇班，閤门祗候。 
　　　　刘文济【（底本作“刘□□”，缺一字，据崇抄、库本补。）】殿中侍御史，大中祥符五年至七年。 
　　　　韩□□【（各本皆作“韩□□”，缺二字，暂无从校。）】同提刑，閤门祗候。 
　　　　王文震　考功员外郎，天禧元年至二年。 
　　　　张□□【（各本皆作“张□□”，缺二字，暂无从校。）】同提刑，东头供奉官、閤门祗候。 
　　　　耿克从　国子博士，天禧四年。 
　　　　丁谏　同提刑，侍禁、閤门祗候。 
　　　　王耿　侍御史，乾兴元年至天圣二年。 
　　　　寇用和　同提刑，右侍禁、閤门祗候。 
　　　　林宥　太常博士，天圣三年。 
　　　　赵易简　同提刑，内殿崇班、閤门祗候。 
　　　　刘立之　比部员外郎，景祐元年。【（底本作“刘易之”，据库本、崇抄改；底本、崇抄皆误作“淳祐”，据库本改“景祐”。）】 
　　　　张知雄　同提刑，内殿承直、閤门祗候。 
　　　　韩琚　都官员外郎，景祐四年，移广西运使。 
　　　　刘逵　同提刑，右侍禁、閤门祗候。 
　　　　栾源　虞部郎中，景祐四年。 
　　　　王翌　同提刑，内殿崇班、閤门祗候，宝元元年。 
　　　　李敷　都官员外郎，宝元元年至康定二年。 
　　　　李传　同提刑，供备库副使。【（底本、库本、崇抄皆作“供备华副使”，参照其下“郭承规条”，当是“供备库副使”，正之。）】 
　　　　丘倚　都官员外郎，庆历元年自抚州移。 
　　　　王罕　国子博士，庆历四年。 
　　　　张□□【（底本、库本及崇抄皆作“张□□”，缺二字，暂无可校。）】　同提刑，东头供奉官、閤门祗候。 
　　　　高易简　虞部员外郎，庆历三年自虔州移。 
　　　　郭承规　同提刑，供备库副使。 
　　　　苏舜元　太常博士，庆历六年自湖南提刑除，八年移京西提刑。 
　　　　张显普　同提刑，内殿崇班、閤门祗候，庆历七年至皇祐二年。 
　　　　卢咸　司封员外郎，庆历七年至皇祐二年。 
　　　　鲁经　同提刑，内殿崇班、閤门祗候，庆历七年至皇祐五年。 
　　　　章君陈　屯田员外郎，皇祐三年。 
　　　　翟承恭　同提刑，左藏库副使，皇祐三年。 
　　　　吕公孺　司封员外郎，皇祐四年至至和二年，知常州。 
　　　　张肃　职方员外郎，嘉祐元年至二年。 
　　　　柴肃　同提刑，閤门祗候，嘉祐元年至二年。 
　　　　施元长　司封员外郎，嘉祐三年，至六年移两浙提刑。 
　　　　李宗孟　同提刑，内殿承制，嘉祐三年至五年，罢不差武臣。 
　　　　王陶　度支郎中，嘉祐六年至治平元年。 
　　　　罗拯　太常少卿，治平二年至四年。 
　　　　陈益　司农少卿，治平四年至熙宁四年。 
　　　　沈绅　司封郎中，熙宁元年至三年。 
　　　　杜该　同提刑，内殿崇班，熙宁元年，至三年移知黔州，后不差武臣。 
　　　　宋道　司封郎中，熙宁四年。 
　　　　李景亮　金部郎中，熙宁四年。 
　　　　叶温叟　水部员外郎，熙宁五年至八年。 
　　　　沈叔通　屯田员外郎，熙宁九年。 
　　　　徐总　太常少卿，熙宁十年。 
　　　　闾丘孝直　屯田郎中，元丰元年。 
　　　　李茂直　朝奉大夫，元丰五年。 
　　　　喻陟　朝奉郎，元丰八年十二月十九日到任，元祐元年五月初四日除陕西提刑。 
　　　　彭寂　朝议大夫，元祐元年八月初四日到任，三年十二月初十日赴阙。 
　　　　钱■〈日奂〉　朝议大夫，元祐三年十二月初五日至五年六月二十七日，移淮西提刑。 
　　　　祖无颇　朝奉大夫，元祐五年十二月二十三日到任，七年十一月二十七日赴阙。 
　　　　曹振　朝散大夫，元祐七年十一月二十三日到任。 
　　　　王祖道　朝奉大夫，绍圣元年闰四月十三日到任，置南台合沙桥。二年十二月除吏部员外郎，民立祠于浮桥南济川亭。 
　　　　张琬　朝请郎，绍圣三年二月十三日到任，四年四月四日赴阙。 
　　　　程遵彦　朝请大夫，元符元年六月初四日到任，至三年十二月十五日除祠部员外郎。 
　　　　周谊　朝奉大夫，建中靖国元年二月二十三日到任，崇宁元年三月移广西运副。 
　　　　张向　朝请大夫，崇宁二年四月三日到任，二年六月赴阙。 
　　　　毕渐　承议郎，崇宁二年六月初五日到任，四年五月初八日除膳部员外郎。 
　　　　乔世材　朝请大夫，崇宁四年五月初二日到任，大观元年十二月二十九日授京东路提刑。 
　　　　句仲甫　朝请大夫，大观二年三月四日到任，准朝旨，措置福、泉、剑州、邵武军铸钱。至六月二十三日移湖北提刑。 
　　　　陈觉民　朝请大夫，大观二年六月二十五日自泉州就移，至四年闰八月八日移广东提刑。 
　　　　邵璹　朝议大夫，大观四年闰八月十五日自泉州就移，政和四年二月二十五日移淮西提刑。 
　　　　陈建　承议郎，政和四年十月二十日自泉州就移，六年八月二十三月除直龙图阁，移本路运副。郡人。 
　　　　郑南　朝奉郎，直秘阁，知泉州就移，政和六年十月初五日到任，宣和元年□月十九日罢任。【（底本作“宣和元年罢月十九日罢任”；库本于“月”前作缺，无“罢”字；崇抄作“六月”，盖借用王仲闳条到任之月。今依库本存缺。）】郡人。 
　　　　王仲闳　朝奉郎，自本路提举香、茶、矾事就迁，宣和元年六月十九日到任。当年九月十一日除湖北提刑。 
　　　　俞向　朝散郎，直龙图阁，宣和元年九月十二日到任，五年正月十四日再任。 
　　　　耿南金　武经郎，閤门宣赞舍人，本路廉访使者，宣和三年二月内填，复置阙。六年三月，内准敕，发赴阙。 
　　　　陈桷　朝请郎，靖康元年四月十九日到任，至建炎元年十月二十二日罢任。 
　　　　李芘　中奉大夫，建炎元年十月二十二日到任，建炎二年八月初四日罢任。郡人。 
　　　　林杞　朝奉大夫、吏部员外郎。建炎二年九月二十五日到任，三年十二月初七日罢任。 
　　　　梁泽民　朝散郎，自提举准敕差权，建炎四年正月二十六日到任，六月二十五日，得正官替。 
　　　　王绾　朝请郎，吏部员外郎，建炎四年六月二十三日到任，十月十七日丁父忧。 
　　　　陈桷　朝散大夫再除，建炎四年十二月初七日到任，绍兴元年三月十七日宫祠，罢。 
　　　　廖刚　朝散郎，绍兴元年三月二十六日到任，四月初六日准敕，发赴行在。 
　　　　徐庚　左朝请大夫，绍兴元年五月二十五日到任，二年六月二十五日，召赴行在。 
　　　　刘峤　左朝奉大夫直徽猷阁，绍兴二年六月二十七日到任，至四年九月初五日罢。 
　　　　吕聪问　右朝请大夫，绍兴四年九月初五日到任，六年十一月十七日，除广南西路提刑。 
　　　　施坰　　左朝请大夫，绍兴六年十一月十三日到任，八年四月二十七日罢任。 
　　　　宋孝先　左中大夫直秘阁，绍兴八年八月二十二日到任，十年二月十六日，准朝旨，与浙东提刑李维两易其任。 
　　　　李　维　右朝散郎、直秘阁，绍兴十年三月二十五日到任，至十一年八月初五日致仕。 
　　　　方廷实　左朝散郎直徽猷阁，绍兴十二年八月二十二日到任，十三年八月二十七日罢任。 
　　　　李公懋　左朝奉郎直宝文阁，绍兴十三年八月二十七日到任，十五年正月初八日罢任。 
　　　　李鞉　左朝请大夫、直秘阁，绍兴十五年二月二十六日到任，六月十一日除江南东路提刑。 
　　　　王元鼎　左朝请大夫，绍兴十五年七月十四日到任，十六年七月十四日致仕。郡人。 
　　　　吴序宾　左朝请大夫，绍兴十六年十月初四日到任，十九年二月二十八日，除知常州。 
　　　　孙汝翼　左朝散郎，绍兴十九年三月二十八日到任，二十年九月，内差知荆南府。 
　　　　赵令詪　左朝议大夫，绍兴二十三年七月十七日到任，二十五年八月九日除直秘阁，再任，二十六年二月二十日除秘阁修撰、知台州。 
　　　　吴逵　左朝请大夫，绍兴二十六年二月二十七日到任，十二月十九日除直秘阁、知鼎州。 
　　　　沈大廉　左朝奉郎、直秘阁，绍兴二十七年二月十七日到任，七月二十七日兼权泉州。十一月二十八日致仕。 
　　　　樊光远　左承议郎，绍兴二十八年二月初二日到任，三十年三月初六日除知严州。 
　　　　王大宝　左朝议郎直敷文阁，绍兴三十年四月初十日到任，是月二十七日宫祠。 
　　　　梁仲敏　左朝请大夫，绍兴三十年六月二十四日到任，七月二十八日，准省札召赴行在。 
　　　　李莫　左朝散郎，绍兴三十年十二月二十三日到任，【（底本作“绍兴间绍兴三十年”，衍三字，据崇抄删。）】三十一年三月二十日致仕。 
　　　　沈枢　左承议郎，绍兴三十一年七月初二日到任，三十二年九月十八日除尚书考功郎官。 
　　　　何佾　左朝奉大夫，绍兴三十二年十一月初十日到任，隆兴元年十二月二十五日除直秘阁知静江府。 
　　　　任尽言　左朝散郎、直秘阁，隆兴二年九月初一日到任，乾道元年正月二十七日致仕。 
　　　　李若朴　右朝散郎、直秘阁，乾道元年五月初八日到任，二年六月十一日除江南东路提刑。 
　　　　何逢原　左朝散大夫，乾道三年九月二十四日到任，四年三月十一日宫祠。 
　　　　吴龟年　左朝奉大夫、直宝文阁，乾道四年六月初三日到任，六年三月初六日除江南西路转运副使。 
　　　　赵子英　左朝议大夫、直敷文阁，自本路转运副使就移，乾道六年十一月二十四日到任，六年二月二十一日召赴行在。 
　　　　郑兴宗　武功大夫、成州团练使，填，复置阙。乾道七年十一月二十五日到任。【（姓名，库本作“郑兴裔”；“填复置阙”，当与前“耿南金”条“内填，复置阙”同，疑脱“内”字。）】 
　　　　吕企中　左朝奉郎、直敷文阁，自本路转运判官就移，乾道八年二月二十三日到任，九年三月除直宝文阁知扬州。 
　　　　郑良嗣　朝奉郎，淳熙元年二月十四日到任，二年三月十二日准省札，任满召赴行在，二十五日满。 
　　　　叶南仲　敦武郎，淳熙二年二月二十五日到任，四年三月二十四日解罢，赴行在奏事。 
　　　　谢师稷　朝散大夫，淳熙三年三月二十五日到任，五年四月十八日准省札，候任满赴行在奏事，五月十二日满。 
　　　　孙宪文　朝请大夫，淳熙五年五月十一日到任，七年十月满。 
　　　　郑槐　武经大夫，淳熙五年六月二十七日到任，六年六月初七日宫祠。 
　　　　陈孺　朝散郎、直秘阁，淳熙十年八月到任。 
　　干办公事　一员。宣和二年置勾当公事官一员。【（底本作“置局当公事……”，库本同，据崇抄改。）】绍兴十八年减帅司属官一员充提刑司干办公事，二十二年添差一员，二十五年省。淳熙八年复添差一员。今二员。 
　　检法官　一员。熙宁六年置，【（底本作“淳熙”，库本同，据崇抄改。）】元丰三年罢，元祐五年复置。 

○转运使、副 
　　 
　　建炎二年移司福州。绍兴二年依旧。三年复移。寻依旧。 

○提举常平茶事 
　　 
　　元丰元年，置提举常平司。崇宁、大观间，以转运司兼领奉行茶事。政和三年，专置提举茶事官，置司建州。建炎二年，【（底本、崇抄、库本皆作“二年”，无年号。检《宋史·高宗》载：建炎二年六月“癸亥，建卒叶侬等作乱”，“甲戌，叶侬陷福州”。知“二年”前为“建炎”，据补。）】建兵叛，权移福州。绍兴五年，并以提举常平司为名，置司泉州。九年，经制使司总领诸路常平，寻罢经制司。常平令提刑兼领，福州置司。十二年归建州。 

○提举学事 
　　 
　　崇宁三年置，五年废，大观元年复置，宣和三年废。 

○走马承受 
　　 
　　大观元年，以福州为帅府，置走马承受内臣一员、武臣一员。政和八年，走马承受为廉访使者。靖康元年罢。 

《三山志》卷第二十五终 

●卷第二十六 人物类一 

　　科名 
　　　　唐 
　　　　后唐 
　　　　本朝 

○科名 

　　唐自神龙迄后唐天成，二百二十有三年，州擢进士者三十六人，何才之难耶？岂其出有时？将山川风土使然？抑教化涵养之未至也？爰自永嘉之末，南渡者率入闽，陈、郑、林、黄、詹、丘、何、胡，昔实先之。阅五朝，隋、唐户口既蕃，衣冠始集。神龙中，薛令之首登科，诸彦继踵，而陈诩之父子、侯固之叔侄、欧阳玭之兄弟，皆有声于世，犹以为盛矣。 
　　熙朝崇尚儒雅，人物彬然。进士之外，或以制举，或以词科，或以舍选，或以八行，或以武举，或以童子，莫不并进。岂惟父子、叔侄、兄弟同岁收擢，或绵属数世不坠而已。其名冠礼部籍，与廷对占天下第一，若两优释褐，皆世所谓希阔者，比盖数见之。坐庙堂，登严近，足相蹑为达官，又岁不乏人。抑何其盛欤？由太平兴国五年至今淳熙八年，凡二百有二年，以科名进者一千三百三十有九人。内元符以前一百二十二年，才三百二人尔。【外，恩科有八十一人。】而建中靖国至今，正八十二年，乃一千三十有七人。【外，恩科有四百八十一人，（底本作“四百八十□人”，崇抄作“四百八十人”，据库本补“一”字。）医学释褐一人。】又何其日盛一日也？元祐间，柯守述始作《题名记》于州学，取神龙以来进士编次以刻石，至元祐止。【（底本作“编次以刻王元祐止”，库本作“编次以刻石元祐止”，崇抄作“编次以刻至元祐止”。因兼取“石”、“至”二字。）】自后每举，听进士同年相率自识之。其间，寓籍远郡，或续选科名，犹有漏逸不载者。【（底本作“续还科名”，库本同，据崇抄改。又，底本作“漏逸不载考”，据库本、崇抄改“考”为“者”。）】至族系近远，顷岁题注，间有舛误，今增其所未书者。其可访者，是正之。 
　　 
·唐 
　　 
　　神龙元年乙巳【（底本、库本、崇抄皆作“丙午“。按，神龙元年应是乙巳，正之。）】姚仲豫榜 
　　薛令之　字珍君，长溪人，终左补阙、太子侍读。 
　　贞元十年甲戌李程榜 
　　陈通方　字□□，【（各本皆缺二字。）】闽县人，终南陵院官。 
　　十三年丁丑郑巨源榜 
　　陈诩　字载物，闽县人，终户部员外郎，知制诰。 
　　十五年己卯封孟绅榜 
　　邵楚苌　字待翰，闽县人，终校书郎。 
　　元和五年庚寅李顾行榜 
　　陈彦博　字朝英，闽县人，终贵溪令。 
　　十四年己亥韦谌榜 
　　陈去疾　字文医，侯官人，终邕府副使。 
　　宝历元年乙巳柳璟榜 
　　欧阳衮　字希甫，闽县人，终侍御史。 
　　大和四年庚戌宋邧榜 
　　林简言　字欲讷，福清人，终漳州军事判官。 
　　九年乙卯郑璀榜 
　　侯固　字子重，闽县人，累官鄜坊、灵武、易定节度使。 
　　开成三年戊午裴思谦榜 
　　萧膺　字次元，侯官人，终大理司直。 
　　李滂　字注善，闽县人，终大理评事。 
　　会昌二年壬戌郑颢榜 
　　郑诚　字申虞，闽县人，历刑部郎中，郢、安、邓三州刺史。 
　　三年癸亥卢肇榜【（崇抄作“卢■〈棨，卑代木〉”）】 
　　林滋　字后象，闽县人，历金部郎中。后王铎辟为判官。 
　　四年甲子郑言榜 
　　陈纳　诩之子，字广誉，终大同军副使。 
　　大中元年丁卯卢深榜 
　　陈镛　字希声，侯官人，复应史科，终鄂州刺史。 
　　五年辛未李郜榜 
　　林勗　字公懋，闽县人，大中五年“开元礼“登科，终吉州刺史。 
　　十二年戊寅李亿榜 
　　侯岳　固之侄，字公祝，未仕终。 
　　咸通二年辛巳薛迈榜【（各本皆作“壬午”，是年当是“辛巳”，正之。）】 
　　王棨　字辅之，福清人，历水部郎中。 
　　薛承裕　字饶中，闽县人，终国子四门博士。 
　　七年丙戌韩衮榜 
　　欧阳琳　衮之子，字瑞卿，再中宏词，授秘书省正字，累迁侍御史。 
　　九年戊子赵峻榜 
　　连总　字会川，闽县人，终峄阳尉。 
　　十年己丑归仁绍榜 
　　欧阳玭　衮之子，字□中，终书记。 
　　林【犯御名】（慎）思【（林慎思，因“慎”字犯南宋孝宗名，代以“犯御名”三字，因注之。）】字虔中，长乐人，终水部郎中，万年令。 
　　乾符二年乙未郑合敬榜 
　　陈谠　字昌言，侯官人，终韶州刺史。 
　　郑隐　字伯超，福清人。 
　　林嵩　字降神，长溪人，终金州刺史。 
　　乾符五年戊戌孙渥榜 
　　陈蜀　字文都，闽县人，【（底本脱“闽县人”三字，据崇抄补。）】 
　　中和五年乙巳许佑孙榜 
　　倪曙　字孟曦，侯官人，仕刘隐，为工部侍郎平章事。 
　　大顺元年庚戌杨赞禹榜 
　　张莹　字昭文，连江人，终礼部尚书，知延州。 
　　林衮　字谠言，闽县人，终秘书省校书郎。 
　　二年辛亥崔昭矩榜 
　　陈鼎　福清人，校书郎。【（崇抄作“福清人”下有“校书郎”三字，底本、库本所无，据补。）】 
　　黄璞　字德温。《唐·艺文志》作字绍山，侯官人，后迁莆。官至崇文馆校书郎。当昭宗之世，杜门不仕。黄巢入闽，过其居，曰：“此儒者家也。”灭炬勒军而去。自号雾居子，有《集》二十卷。 
　　景福二年癸丑【（各本皆缺榜首姓名。）】 
　　曹愚　字古直，长溪人。 
　　乾宁二年乙卯赵观文榜【（底本缺“赵观文榜”，库本同，据崇抄补。）】 
　　黄诜　字仁泽，登拔萃科。璞之子。终左宣义郎，节度巡察判官。始迁长溪白林。有二子：长慕华，自白林迁翁潭，官至水部员外郎；次慕风，自白林迁侯官，官至给事中。 
　　三年丙辰沈崧榜【（底本于“三年丙辰”下缺“沈崧榜”，库本同，据崇抄补。又，崇抄于“翁承赞”条前多一条云：“沈崧，闽县人。钱授兵部尚书，拜丞相。有集二十卷。“）】 
　　翁承赞　字文尧，福清人，居蒜岭四年，中博学宏词科，官至谏议大夫。 
　　四年丁己杨赞图榜 
　　卓云　字□□。【（各本皆缺二字，崇抄多“长乐人”三字。按，《福宁府志》载，是榜进士卷载有：“卓文，一名昙，字叔高，霞浦人。“其名字、籍贯有异，霞浦宋时为长溪，疑为同一人。）】 

·后唐 
　　 
　　天成三年戊子郭睃榜 
　　陈保极　字天锡，闽县人，终礼部、仓部员外郎，赐金紫。 

·本朝 
　　 
太平兴国五年至元丰八年。 
　　 
　　太平兴国五年庚辰苏易简榜 
　　吴奉天　字□□，【（②③⑤　各本皆缺，以后各本皆缺者不另注。）】闽县人。 
　　八年癸未王世则榜　是榜，赐同出身，分为三甲。殿试分甲自此始。 
　　林倓　字□□，【（各本皆缺，以后各本皆缺者不另注。）】闽县人。 
　　端拱元年戊子叶齐榜　雍熙二年，进士始唱名。本州登第人预唱名，自是岁始。《闽中记》云：“周希古于是年马国祥榜及第。先是，南省下第举人诣登闻院，乞再试。五月，太宗亲试马国祥等七百人，命枢密院给牒，以试中为名，令权知县簿。周希古时预选”。又“进士叶齐等打鼓论榜。六月再试，放三十一人。李亚荀预选。” 
　　周希古　字□□，【（各本皆缺，以后各本皆缺者不另注。）】长溪人，终职方员外郎、上护军。 
　　李亚荀　字宗卿，连江人，终度支员外郎、夔路转运使。 
　　淳化三年壬辰孙何榜　是榜糊名考校，分五等，上三等赐及第，余赐出身，即赐儒行篇。 
　　李坦然　字平仲，长乐人，终朝奉郎、大理评事兼水部员外郎。 
　　林殆庶　字希颜，【（底本作“字□□“，缺二字，据崇抄补。）】闽县人，累官度支员外郎秘阁校理，知明州。 
　　余贯之　字□□，【（各本皆缺，以后各本皆缺者不另注。）】，闽县人。 
　　王彬　系高丽宾贡，长乐人。初挈族奔高丽，以外国生宾贡入太学，至是登第，授校书郎，放归。寻归正，【（底本、崇抄皆作“寻正“，据库本改。）】省坟墓。知汀州、抚州，终太常少卿。 
　　咸平元年戊戌孙僅榜　是榜，始为小录用绫，谓之金花，贴于卷首，载知举年、甲、行第、家讳、私忌，登科人大书姓、小书名。 
　　吴千仞　字仪之，侯官人，终太常博士，知处州。 
　　二年己亥孙■〈既上灬下〉榜 
　　连作磗【（底本石旁从“尃”，库本、崇抄皆作“砖”。）】　字□□，闽县人。 
　　三年庚子陈尧咨榜　是年，分六甲。第四甲，同进士出身；第五甲，同三传出身；第六甲，同学究出身。时休复名在六甲，赐别科出身，自此始也。 
　　林介　字子然，侯官人。 
　　黄诰　字简之，侯官人。 
　　陈易则　字简之，闽县人，终秘书省校书郎。 
　　沈厚载　字元兴，闽县人，历潮、剑、归三州，终屯田郎中。【（崇抄无“历潮剑归三州“六字。）】 
　　林休复　字仲正，闽县人。同学究。历知邵武军、漳州，终□部员外郎。 
　　五年壬寅王曾榜 
　　刘若虚　字叔阳，闽县人，终屯田员外郎，知邵武军。 
　　景德二年乙巳李迪榜 
　　翁纬　承赞之孙，终新会令。【（甲科）】 
　　张翼　字□□，侯官人。 
　　四年【（各本皆缺榜首姓名。）】 
　　林陶　字仲谟，闽县人，中捷词科，特赐同出身，终比部员外郎。 
　　大中祥符元年戊申姚晔榜　赐袍笏，自此始。 
　　林敦复　休复之弟，字子重，终太常博士。 
　　潘衢　字子庄，长乐人，历屯田郎中。 
　　林太素　殆庶之弟，历相州节度推官。【（并甲科）】 
　　陈晔　字蒙之，闽县人，终宜兴主簿。 
　　刘天锡　字成之，福清人，终宣德郎，大理寺丞。 
　　（并第三甲同三礼出身） 
　　陈庄　字仲容，闽县人，终赞善大夫。 
　　潘徵　衢之兄，改名循，字先之，终著作郎。 
　　陈宗奭　字亚公，闽县人，终大理寺丞知惠安县。【（底本此条置于“潘徵”条之后，库本、崇抄皆置潘之前。）】 
　　陈清　易则兄，字晦之，为蕲州司理，惠州归善令。 
　　张黄裳　字叔文，罗源人。 
　　林祥　字子通，闽县人，终石城县令。【（并第四甲学究）】 
　　五年壬子徐奭榜 
　　刘晔　字□□，闽县人，历都官员外郎。 
　　陈简能　字知柔，闽县人，历潮、建、漳、泉四州推官。 
　　林咸德　字□□，闽县人，终屯田郎中。【（已上并及第）】 
　　刘若冲　若虚之弟，字叔谦，历秘书丞。 
　　林太微　殆庶之弟，字□□，历殿中丞。【（已上同进士）】 
　　八年乙卯蔡齐榜 
　　林高　字子羽，福清人。终屯田员外郎。 
　　王甲　字□□侯官人。 
　　童颖　字藏之，闽县人。父居明，没于王事，诏赐一子出身，令本州访其子以闻。登第。终职方员外郎。 
　　童子举 
　　黄鳌　连江人，六岁应童子举，赐出身。 
　　九年丙辰 
　　童子举 
　　蔡伯俙　福清人。四岁应童子举，赐出身，除东宫伴读，历司门郎中。 
　　天禧三年己未王整榜 
　　鲍稷　字□□，闽县人，终于宾幕。 
　　王平　甲之弟，字保衡，终侍御史。 
　　诸科 
　　沈兆　字冠卿，闽县人。 
　　陈象　侯官人，并授右职。【（底本无“陈象”条，库本同，据崇抄补。）】 
　　天圣二年甲子宋郊榜 
　　陆广　字彦博，侯官人，终朝奉郎、司封员外郎，集贤校理，提点京东刑狱。【（甲科）】 
　　张沃　字□□，永福人，终饶州都曹。 
　　许忱　字孚先，闽县人。 
　　五年丁卯王尧臣榜 
　　李平　字泰符，【（底本作“字秦符”，据库本、崇抄改。）】闽县人，为都官员外郎致仕。 
　　周辅　字荩臣，长乐人，终都官员外郎、知华州。 
　　黄贲　闽县人，历库部郎官。 
　　江阶　侯官人，【（同学究）】历虞部员外郎。 
　　八年庚午王拱辰榜 
　　刘奕　若虚之子，字蒙伯，【（各本皆作“字象伯”，检蔡襄撰《刘蒙伯墓碣文》碑刻，当作“蒙伯”，正之。）】终屯田员外郎、通判润州。 
　　韩丙　字寿先，闽县人，终秘书省校书郎、梧州推官。 
　　刘异　若虚之子，字成伯，终屯田员外郎。 
　　李述　平之子，字公明，终秘书丞、知韶州。 
　　景祐元年甲戌张唐卿榜 
　　林概　高之子，字瑞甫，省试第二人，终太常博士集贤校理。【（甲科）】 
　　林慥　字【犯御名】（慎）之，闽县人，终太常少卿。 
　　卓佑之　字长吉，闽县人，历秀州判官。 
　　陈诰　字伯伦，后改名谟，闽县人，终朝散大夫，知连州通判。 
　　林嗣复　休复之弟，字延叔，终太常博士。 
　　郑同文　字从周，闽县人。 
　　诸科 
　　林孟　【（同学究）】 
　　五年戊寅吕溱榜　是年改宝元元年。 
　　翁彦升　字元卿，福清人，终职方郎中知归州。 
　　林肇　敦复之子，字公权，终屯田郎中。 
　　湛俞　字仲谟，闽县人，知安邱县。治平中，召以屯田郎中为本路转运判官，后遂休致。隐居宿猿洞。【（底本作“宿猿州”，据崇抄并据本志他条校改。）】 
　　朱鼎臣　字希夫，永泰人，终大理寺丞。 
　　陈序　简能之子，字次公，终承忠郎。 
　　李惟肖　字梦德，闽县人，后改名肖，知秀州户曹。 
　　诸科 
　　郑洙　【（同三礼）】 
　　庆历二年壬午杨寘榜 
　　李处厚　亚荀之子，字载之，历屯田员外郎，终朝奉郎提举淮南等六路茶税。 
　　陈襄　象之子，事见《府学先贤堂》。 
　　萧汝霖　字岩夫，闽县人。 
　　苏畋　字阅之，闽县人，终朝官员外郎。【（各本同，疑为“都官员外郎”之误。）】 
　　王纶　闽县人，终都官员外郎。 
　　诸科 
　　林温　　陆廙　并长史。 
　　刘昇　若冲之子，终秘书丞。 
　　六年丙戌贾黯榜【（各本皆于“六年”下作“丁亥”。按，六年当是“丙戌“，正之。）】 
　　林琪　殆庶之孙，终朝奉郎。【（甲科）】 
　　刘偁　字伯可，怀安人，终朝请大夫。 
　　刘易简　偁之兄，终著作郎。 
　　陈固　字道夫，终秘书丞。 
　　张泽　沃之弟，字□□，终朝奉郎。 
　　刘彝　若虚之子，事见《府学先贤堂》。 
　　江震　字孟仁，侯官人，通判通州、朝请郎，致仕。 
　　陈预　字伯几，闽县人。 
　　林世矩　休复之子，字子仪，终楚州教授。 
　　黄子春　字□□，终朝散郎。 
　　诸科 
　　王茂先　字仲昌，闽县人，以殿中丞致仕。 
　　黄质　　　林国华【（并同三礼）】 
　　皇祐元年己丑冯京榜 
　　李敷　字昌言，福清人，终奉议郎。 
　　谢宋臣　字君俞，连江人，终归安主簿。 
　　赵谷　字道卿，连江人，终承事郎、试大理评事，知浦城县。 
　　萧杰　字□□，闽县人。 
　　陈中庸　字复道，闽县人。 
　　李川　坦然之子，字□□，终吏部员外郎。 
　　孙奕　字景山，闽县人，历知南陵、海陵、吴县。吕诲知开封，荐知封丘县。诲拜御史中丞，荐为台推。迁监察御史，论新法，为邓绾劾奏，出监陈州酒。陈襄知杭州，辟为签判，移监泗州，转般仓。元祐初，除本路转运使，卒。 
　　黄稹　字几叔，闽清人，历知循、梅、潮、汀、漳五州，终朝请大夫。【（底本作“循、梅、潮、汀、漳五州”，库本为“循、惠……”，崇抄作“循、海……”。按，宋代皆有梅、海、惠州名，仍从底本。）】 
　　林谊　字德元，闽县人，终汉川令。 
　　刘靖　字□□，侯官人，终迪功郎。 
　　丁士衡　字□□，闽县人，终广州掾。 
　　魏昂　字□□，古田人，终朝请郎、大理评事。 
　　柯伯华　字□□，永福人。 
　　萧开　字惠叔，闽清人，承议郎，致仕。 
　　刘处约　天锡再从之侄，字景仁，终通直郎、殿中丞。 
　　林罕　字□□，长乐人，终广州司理。 
　　刘延之　字□□。 
　　林卞　字公美，闽县人，历知山阴县。 
　　吴元瑜　字□□，闽县人。 
　　制科 
　　刘绛　字宅中，闽清人。应茂才异等科，特授将仕郎。终推官。 
　　五年癸巳郑獬榜　始改四岁一举为间岁。 
　　陈君章　襄之弟，字时发，终朝议大夫。 
　　林揄　字公美，知山阴县。 
　　潘整　字孟文，长乐人，终迪功郎。 
　　湛庸　俞之侄，字伯遇，终惠州司理。 
　　吴君瑜　元瑜之兄，终兴化尉。 
　　吴周卿　字宪甫，闽县人，终大理评事、知黄梅县。 
　　黄嘉会　字伯通，侯官人，终朝奉郎。 
　　张肩孟　字醇叟，永福人，终朝散郎、通判歙州。 
　　许原　字原古，福清人，终承事郎、知政和县。 
　　曾伉　字公立，侯官人，终朝散郎、左司员外郎。 
　　郑穆　事见《府学先贤堂》。 
　　许叔达 
　　林彭年　字君直，连江人，终儒林郎、真州郎曹。 
　　嘉祐二年丁酉章衡榜 
　　林开　高之孙，字道甫，终秘书省校书郎。 
　　陆长倩　广之子，字才仲，终朝散大夫。 
　　曾默　字识之，侯官人，以太子中允为本路运判。 
　　张宗闵　字尊道，闽县人，终从政郎、建阳令。 
　　林密　慎思曾孙，字伯通，终知潮州。 
　　陆衍　广之从弟，字道源，终朝请郎、通判郓州。【（底本自“林密”条之后脱简一页，据崇抄、库本补。）】 
　　林旦　概之子，字次中，历监察御史，终朝议郎、直秘阁、河东运使。 
　　李皇臣　字道夫，闽县人，终朝议大夫、知婺州。 
　　林希　概之子，字子中，别头省试第一人。【（“别头”，即别头试。《宋史·选举志一·科目上》：“士有亲戚仕本州，或为发解官，及侍亲远宦距本州二千里，令转运司类试，以十率之，取三人，于是诸路始有别头试。”）】历同知枢密院事，终资政殿学士、金紫光禄大夫。谥“文节”。 
　　王向　平之子，字子直，终峡石主簿。 
　　林棐　高之侄，字信甫，终新昌令。 
　　陈格　字元规，古田人，终秘书丞。 
　　王回　平之子，向之兄，字深甫，终忠武军节度推官，知南顿县。 
　　陆宪元　广之子，字道祖，终知祥符县。 
　　诸科 
　　张应　　许齐　【（并同五经）】 
　　黄彦　　陈弈　【（并同学究）】 
　　四年己亥刘辉榜 
　　陆宣　广之侄，字潜甫，后改名畸，终朝散郎、知潮州。 
　　王伯虎　字炳之，福清人，终朝请郎、枢密院检详。 
　　林邵　概之子，字才中，终宝文阁直学士、金紫光禄大夫。 
　　陈向　字景通，闽县人，终秘书省校书郎。【（底本脱简至“陈向“条，据崇抄、库本补。）】 
　　朱敏中　字仲有，闽县人，终儒林郎。 
　　林颜　概之子，字仲和，终中奉大夫、直秘阁。 
　　诸科 
　　郑晕　（同五经） 
　　六年辛丑王俊民榜　时试中礼部及御试下第者四人，本州陈傅其一也。傅，字商老，侯官人，著《瓯治遗事》。 
　　吴卞　字道卿，侯官人。 
　　陈敦夫　襄之侄，字中裕，提举本路常平，终朝散大夫、秦凤路提刑。 
　　郑适【（“适”，音刮，非“適”之简化字。为避免混同，以下人名区别“適”、“适”二字。）】字正之，闽县人，终朝请郎、大宗正丞。 
　　吴杲卿　周卿之弟，字仲明，终试秘书省校书郎，守兴化军录事参军。 
　　王冏　平之子，回、向之弟，终新蔡主簿。兄、弟皆有文集，曾子固为《序》曰：“其兄弟俱名闻天下”。 
　　八年癸卯许将榜 
　　许将　字冲元，闽县人，除集贤校理，改右正言、直学士院、判吏部流内诠，寻知制诰，知蕲、扬、郓三州。召为兵部侍郎、守尚书右丞、出知定州。入为吏部尚书，除尚书左丞，【（底本、崇抄皆作“入为吏部尚书，除尚书左丞”，后之“尚书”当指尚书省；库本作“入为吏部尚书左丞”。）】迁中书侍郎，改门下侍郎、出知河南颖昌府。终奉国军节度使，谥文定。 
　　宋钧　字成叔，罗源人，终迪功郎。 
　　倪箴　字□□，福清人。 
　　游冠卿　字子忠，福清人，历提举江西常平，就移本路，终朝散大夫。 
　　王俞　字用之，永福人。 
　　张俗　字孟仁，侯官人。 
　　倪材　字长民，闽县人，终温州推官。 
　　林动　字逢吉，□□人，终奉议郎、建州教授。 
　　治平二年乙巳彭汝砺榜 
　　李谭　字廷老，闽县人。【（甲科）】 
　　池鄂　字须文，侯官人。 
　　王祖道　字若愚，闽县人。历知本州，移本路提刑，再知本州，后为兵部尚书，终端明殿学士、太中大夫。 
　　陈毅　字子中，长乐人，终朝散郎、知贺州。 
　　刘俨　偁之弟，字公表，终承议郎、知南恩州。 
　　辛琮　字华国，闽县人，终朝奉大夫、本路转运判官。 
　　陈晔　字复之，闽县人。 
　　四年丁未许安世榜 
　　郑侠　晕之子，事见《府学先贤堂》。【（甲科）】 
　　江通　阶之侄，字济道，终朝散郎、知黄州。 
　　郑及　字□□，闽县人，终朝奉郎。 
　　李处道　亚荀之侄，处厚之弟，字深之，终兴国军知录。 
　　朱敏元　敏中之弟，字光道，终朝请大夫。 
　　陈时　字权济，闽县人，终奉议郎。 
　　陈祥道　字佑之，事见《府学先贤堂》。 
　　陈几【（崇抄作“陈几道”。）】　字道甫，闽县人，终奉议郎、通判滁州。 
　　王晦　字明远，闽县人，终朝请大夫、知饶州。 
　　黄康民　字掞平，闽县人，终宣教郎、知尤溪县。 
　　谢党　字廷公，长溪人。 
　　林璋　字国器，闽县人，终朝散郎、通判温州。 
　　熙宁三年庚戌叶祖洽榜【（各本皆作“熙宁三年辛亥”。按，三年当是“庚戌”，查《宋史·神宗纪》，取士在三年，则此干支有误，正之。）】是年，御试策一道。至七年，以进士既罢词赋，所试策即与制举无异；时政缺失，已许人上封事；遂罢贤良等科。 
　　江庶　阶之子，字希颜，侯官人，终于知县。 
　　李適　字彦正，闽县人，终朝议大夫。 
　　朱功　敏中之弟，后改敏功，【（底本作“后改□功”，缺一字，库本同，据崇抄补。）】字彦仁，终中大夫。 
　　陈植　格之兄，字表民，历莱州司理参军。 
　　陆长愈　广之子，字季谦，终宣都郎、宣州签判。 
　　黄群　字文中，侯官人，终文林郎、利州路三泉县丞。 
　　诸科 
　　朱稷臣　【（同三礼）】　　王砺　【（同学究）】 
　　郑瑜　郑表　并将作监簿。 
　　张颢　李倚　并试助教。 
　　李颀　试文学。 
　　六年癸丑余中榜　】是年，第一、第二甲，“赐及第”；第三甲，“出身”；第四甲，“同出身”；第五甲，“同学究出身”。】 
　　张劢【（库本作“■〈历力〉”。按，本志“郡守”篇，当作“劢”，底本是。）】　肩孟之子，字深道，以集贤殿修撰知本州，移知广州。加集英殿修撰知洪州、建州，【（《宋史·职官》载，政和六年始置集英殿修撰。本志“郡守”篇，张劢于政和二年四月知福州，底本上文先作“集贤殿”是，崇抄作“集英殿”误。按，后劢知建州已在宣和之后，见《八闽通志》。底本下文作“加集英殿修撰”是。）】终中大夫。 
　　吴干　周卿之子，字无求，终承议郎。 
　　余清　字夷老，罗源人，终大中大夫、徽猷阁待制、知泉州。 
　　陈景参　序之子，字子孝，终奉议郎、知阳信县。 
　　夏臻　字几道，福清人，终朝奉郎、知梧州。 
　　李撰　处厚之侄，字子约，终朝奉大夫、赠少卿。 
　　林安道　字文父，闽县人，终文林郎。 
　　诸科　是岁，特奏名、进士、明经、诸科人，令三司依例支给长史、文学料钱，月七贯文，全折到州，公参日起支。三年满日住支，追历纳省。 
　　韩昌国　　　　林格　并试监簿。 
　　林枢　　　　柯辟　并长史。 
　　林诰　　　　郑玠　并文学。 
　　九年丙辰【（各本皆作“九年丁巳”，按，九年当是“丙辰”，正之。）】徐铎榜　【是年，诏自第一名以下，并试律义、断案，赐官钱，印小录。废明经科。】 
　　林敷　字锡远，侯官人，终奉议郎、知同安县。 
　　张勔　肩孟之子，劢之弟，字臻道，终朝散郎。 
　　林汴　字□□。 
　　刘会元　字天常。政和中，臣庶名字避“天“字，改次常，侯官人。历湖南、江西运判，终中奉大夫。 
　　吴洪　字□□，闽县人，终奉议郎。 
　　刘诜　处约之子，字人伯，终中大夫、太常少卿。 
　　林蝀　字□□。 
　　郑邦直　字□□，闽县人。 
　　姚世举　字之才，长溪人，终承奉郎。 
　　林祖谊　字□□。 
　　诸科 
　　潘鲠　衢之孙，字谷永，终宣义郎，知石康县。 
　　元丰二年己未时彦榜　【是年，免试刑法。第一、第二甲，赐及第，第三甲、第四甲赐出身，第五甲赐同出身。】 
　　陈邈　字彦远，□□人，元丰元年为举首，终太学博士。【（甲科）】 
　　黄选　字□□，永福人，终中奉大夫。 
　　王玙　字□□。 
　　林积仁　字□□，长溪人。历邓城令。 
　　陈举　字得任，闽县人，终龙图阁学士、广东经略。 
　　唐最　字梦得，怀安人，终朝散大夫。 
　　吴开　字伯通，侯官人，终宣德郎、知宁化县。 
　　林介　字□□。 
　　陈郊　字□□，历崇□□□。 
　　崔登　字仲诚，侯官人，终朝请郎、通判汀州。 
　　诸科 
　　周石　【（同三礼）】　　　林程 
　　卓士龙　【（并同学究）】　　林迥 
　　吴闳　【并试监、簿。】　　卓钧　【四门助教。】 
　　五年壬戌黄裳榜 
　　余深　清之弟，字原仲，历吏部尚书，以尚书左丞迁门下侍郎。除太宰兼中书侍郎，以少傅、镇西军节度使、知本州，终卫国公。 
　　孙大廉　字少夷，侯官人，终通直郎。 
　　陈安道　祥道之弟，字请之，终宣德郎。 
　　黄国才　字公杰，侯官人。 
　　李移忠　字孝卿，闽县人，终宣教郎，知新昌县。 
　　特奏名　【是岁，府学题名始书写“特奏名”。】 
　　翁缜　　王震　　林瑜　　林仕元　　黄彦博 
　　余利宾　【清、深之叔祖。】　陈翊　　林勋 
　　吴君元　【君瑜之弟。】　林贽　许伦　黄敏　【选之父。】 
　　八年乙丑焦蹈榜【（底本、库本作“八年乙亥”，崇抄作“八年癸亥”，皆误。按，八年当是“乙丑”，正之。）】 
　　王明昭 
　　高崇　字峻卿，长溪人。 
　　刘公挚 
　　洪浩　字元卿，侯官人，终朝奉大夫、左司员外郎。 
　　张翱 
　　卓元龟　字大年，怀安人，朝奉郎，致仕。 
　　潘震 
　　韩用章　丙之孙，字俊民，终承议郎、宗子博士。 
　　刘知至　奕之孙，字伯时，终朝请郎、知西外敦宗院。 
　　沈观 
　　陆如冈　宪元之子，字稚山，终奉议郎、提举成都府常平。 
　　刘及　字□□，闽县人，终仪曹。 
　　王询　字□□，侯官人，终信州推官。 
　　特奏名 
　　卢禹臣【（底本作“卢禹民”，库本、崇抄皆作“卢禹臣”。按，下文即作“卢周臣，禹臣之弟”，据改。）】　李勉　　林谧　　朱敏修　【敏中之弟。】 
　　余孟坚　【清、深之父，赠太师。】　卓士安　　黄绪 
　　郑亨　　王庚　　黄待问　　何总 
　　卢周臣　【禹臣之弟。】　　黄伯厚　　刘价　　黄元夫 
　　陈传 

《三山志》卷第二十六终 

●卷第二十七 人物类二 

　　科名 
　　　　本朝 

○科名 

·本朝 

元祐三年至政和八年。 

　　祐三年戊辰　　李常宁榜 
　　刘介山　若冲之孙，昇之子。终朝奉大夫。 
　　陆恂　广之孙，【（底本作“廙之孙”，前卷陆广及其弟、子、侄等已数见；库本、崇抄于此作“之孙”。）】字周仲。终宣教郎。 
　　韩筠 
　　□□□　字仲礼，终侍御史。【（底本于“韩筠”下无注文；库本同，其下另有一条缺姓名者，注有“字仲礼终侍御史”；崇抄则将“字仲礼连江人终侍御史”，注于“韩筠”名下。）】 
　　叶声　字彦闻，侯官人。终朝议大夫、知新州。 
　　崔国寅　登之从兄，字世传。终朝请郎、知邵武军。 
　　湛存　俞之孙，字公中。终建州司理。 
　　刘绶 
　　郑侃　晕之子，□□□秘书省校书郎。 
　　特奏名 
　　刘康夫　【字□□，奕之子。】　　黄豫　　萧规　　李诚　　邹异　【经明行修。】　陆望　【宣之弟。】 
　　六年辛未马涓榜　【是年，兼诗赋人，第一场经□三道；专治经人，义两场，各□道；第四场，各策二道。（库本于“是年兼诗赋人”之下作“第一场经义三道专治经人经义各二道第三场各策二道”，崇抄作“第一场经义三道专治经人义两场各四道第四场各策二道”。今仍底本之旧，不改。）】 
　　郑邦彦　字公佐，长乐人。终朝散郎，知建州。 
　　林虡【（底本作“虡”，库本同，崇抄作“虚”。按，此名复见于后绍圣二年宏词科，亦作“虡”。）　】希之子，字季野。后试宏词第一人。历起居舍人，终朝请大夫、秘阁修撰。 
　　林岂　字厚之，长溪人。终朝散郎、通判安肃军。 
　　柯远　字臻道，怀安人。终奉议郎、知南漳县。 
　　王勋　字伯达，侯官人。元丰七年为举首。 
　　林天若　字稽道，闽县人。 
　　林辨　棐之子，字载中。终朝请大夫，南京少尹。 
　　萧昞　辟之兄，字文叔。历职方员外郎，终朝奉郎、知袁州。 
　　方甸　字南功，福清人。终承奉郎、湖北运干。 
　　陈噩　固之子，字子文。历中书舍人、知和州。终正议大夫、徽猷阁待制，赠少师。 
　　李谕　图南之弟，【（“图南”，见于其后之绍圣四年科名。自此以下，姓名下所注家族人名，或终不见有登第记录，或到后始见，盖有误书，不易考校。）】字义翁。终朝奉大夫。 
　　魏需　字君举，古田人。终朝奉大夫。 
　　陈公器　字国珍，怀安人。提举本路常平。终朝请大夫。 
　　林玮　字仲璞，闽县人。终奉议郎。 
　　李师回　字潜圣，闽县人。终剑浦令。 
　　卢彦达　字义行，福清人。历成都路提举学事。终朝奉郎、湖南提刑。 
　　林迪【（自“林迪”起至下文“绍圣元年”之“特奏名”下“林衎”止，库本脱一页，底本有之，今以崇抄互校。）】　机之子，字行中，福清人。为本州教授。终承议郎、知余姚县。 
　　杨朏　字持正，闽县人。终建宁军节度书记。 
　　特奏名 
　　陈戭　　陈耕道　　郑彧 
　　绍圣元年甲戌毕渐榜 
　　潘志道　字天随，怀安人。终奉议郎。 
　　陈斌　字用冲，怀安人。祐八年为举首。终奉议郎。【（注末“终奉议郎”，崇抄所有，底本所无。）】 
　　徐合　琰之子，字全之，闽县人。终朝议大夫。 
　　湛执中　字適权，永福人。【（底本作“□□人”，缺二字，据崇抄补。）】终从事郎、南顿丞。 
　　陈裕　字□□，历芜湖主簿。 
　　萧磐　昞之弟，字安国。终朝奉郎。 
　　陈杞　字君林，长乐人。终承议郎、通判信州。 
　　陈元老　字大年，闽县人。历吏部员外郎、知漳州、泉州，终朝议大夫。 
　　陈季渊　字万宗，永福人。元丰四年为解首，终司户。 
　　王泽　晦之子，字伯光。终中奉大夫、华州安抚。 
　　特奏名 
　　陈■　　林衎 
　　制科 
　　陈旸　祥道之弟，字晋之。是年九月，应贤良方正能直言极谏科。授节度推官，签判顺昌府。终礼部侍郎、显谟阁待制。 
　　二年乙亥 
　　宏词科 
　　林虡　时为开封县主簿，详定军马司敕例删修官。【（林虡先见祐六年（1073年）马涓榜进士，且注“后试宏词第一人”，于此再见。崇抄前作“林虚”，此作“林虞”；底本注作“敕例□终官”，据崇抄作“敕例删修官”。）】爵里见前。 
　　四年丁丑何昌言榜 
　　叶源　声之兄，字彦中。历太学博士、京西提学，移提举本路常平，终承议郎、两浙提举学事。（甲科） 
　　陆蕰　宣之子，字惇信。历大司成，御史中丞、知福州、建州、泉州，终大中大夫、显谟阁直学士。 
　　郑崇　字志天，【（各本皆作“崈”字，本志中多有以此为名者，按即“崇”字之古体，今凡“崈”字皆径改作“崇”，不另注。又底本、库本作“字志天”，崇抄作“字志夫”。）】宁德人。历四川提举学事。以朝奉郎，未七十，乞致仕。 
　　王涛　晦之子，字微明。终朝散大夫。 
　　李图南　敷之子，字彦远。终述古殿直学士，赠宣奉大夫，开府仪同三司。 
　　叶辟　字师圣，侯官人。终承务郎。 
　　黄远　敏之子，选之弟，字明仲。终文林郎、知莆田县。 
　　叶正臣【（崇抄作“叶正官”。）】源之侄，字致一。终南剑州司理。 
　　李康　字彦侯，闽县人。终朝散郎、辟雍司业。 
　　林虙　旦之子，字德祖。终朝请郎、提举淮南学事。 
　　陈天常　字□□，罗源人。【（底本只存一“字”，下缺，库本同，据崇抄补。）】 
　　陈公格　公器之从弟，字仲承。终朝请大夫、知漳州。 
　　韩远举　丙之曾孙，字陟明。终宣教郎。 
　　刘震　字亨伯，怀安人，终朝散大夫。 
　　卓元规　元龟之兄，字大正。终宣教郎、杭州教授。 
　　柯廷坚　字诚季，侯官人。终朝奉大夫。 
　　黄唐佐　字尧臣，闽县人。终奉议郎、澶州教授。 
　　林亨　字亚元，闽县人。 
　　林敏元　字梦协，怀安人。终朝议大夫、知通州。 
　　潘潜　衢之孙，字彦渊。终朝请大夫、知南雄州。 
　　陈义夫　景参之从兄，字汝权。终中大夫、湖南提刑。 
　　陈之邵　字才仲，侯官人。终朝奉大夫、宗正少卿。 
　　陈天与　字梦达，闽县人。终朝散大夫。 
　　蔡巩　字信道，福清人。终宣教郎、饶州教授。 
　　特奏名 
　　郑祖仁　　翁希愈　　庄几 
　　元符三年庚辰李釜榜 
　　林遹　格之子，字述中。中殿试第三人。提举本路常平，历中书舍人，以徽猷阁待制知本州，进宝文阁待制、知广州，终大中大夫。 
　　陈材　字干伯 
　　郑修　洙之孙，侯官人，字季常。终承议郎、司门员外郎兼定王、嘉王记室。【（已上甲科）】 
　　陆恺　恂之弟，字强仲。历太常少卿，直秘阁、知泉州。 
　　高公瓛　字君贽，闽县人。终朝请郎，知邵武军。 
　　辛炳　琮之子，字如晦。为辟雍博士，除京西北路提举。【（崇抄作“提学”。）】陛对，擢监察御史，摄殿中侍御史。论“直达纲”亏数，责监南剑新丰场。绍兴初，以侍御史召，弹逐大臣五人。擢御史中丞，以病请去。除显谟阁直学士、知漳州。终赠通议大夫。 
　　林登　罕之侄，字即道。终承议郎、知涟水军。 
　　黄唐俊　唐佐之弟，字尧章。终鸿胪少卿。 
　　倪登　字彦及，福清人。终朝请大夫。以收燕、云奉使，殁于王事。特赠大中大夫。 
　　郑楫　崇之侄孙，字涣之。终朝奉郎、两浙西路提举学事。 
　　丘允　字执中，长溪人。终朝议大夫。 
　　宋汝弼　字□□，罗源人。【（底本、库本无此注，据崇抄残注补。）】 
　　曾经　字与权，闽县人。终郓州教授。 
　　陈锷　字弱翁，【（崇抄作“弼翁”。）】侯官人。终直秘阁。 
　　余忱　利宾之子，字孚中，侯官人。历诸王府翊善，终朝请大夫。 
　　王宾　字元将，闽县人。元符二年为举首。历谏议大夫、御史中丞、刑部尚书，终龙图阁学士、大中大夫。 
　　高临　字潜智，怀安人。终朝散郎、直龙图阁、知衢州。赠待制。 
　　陈侁　清之曾孙。字俊之。终宣教郎、洪州录事。 
　　丘朝俊　字叔文，福清人。终朝奉大夫、知肇庆府。 
　　张劝　肩孟之子，劢、勔之弟。【（底本于“张劝”注中复作“劝勔之弟”，库本、崇抄则注“励勔之弟”。“励”当是“劢”之误，见熙宁六年余中榜张劢条，各正之。）】字闳道。历中书舍人、给事中、御史中丞，除述古殿学士、知本州，陛辞，除工部尚书。终大中大夫。 
　　陈適道　景参从侄，字彦正。终朝散郎、知肇庆府。 
　　林仲堪　字大任，福清人。历本路提举，终朝议大夫、知惠州。 
　　陈抱　字梦符，连江人。终朝议大夫。【（底本、崇抄作“终□□□□”，缺四字，据库本补。）】 
　　曾汝霖　字商□，怀安人。终文林郎。 
　　特奏名 
　　陈谞　　黄待举　【待问之弟。】　　黄适　【选之兄。】 
　　韩火老　丙之孙，远举之父。 
　　崇宁二年癸未霍端友榜 
　　陆藻　宣之子，蕰之弟，字惇礼。政和间，蕰为大司成，藻为国子司业，迁给事中。宣和初，蕰知建州，藻知泉州。寻入为吏部侍郎。终显谟阁直学士、知福州。 
　　许份　将之子，字子大。终龙图阁学士、通议大夫。【（已上甲科）】 
　　陈禹叟　字彦繇，闽县人。 
　　黄唐傅　唐佐之弟，字尧翁。崇宁元年开封府解首。历国子司业、宗正少卿、中书舍人、给事中，以徽猷阁待制、朝议大夫致仕。 
　　刘询　处约之子，字信仲。终承直郎、太学博士。 
　　陈天禧　时之孙，字百顺。终□□□。 
　　黄懋　字德敏，闽县人。终朝请郎，通判开德府。 
　　曾晏　伉之子，字叔阳。终宣教郎、知泰兴县。 
　　陈公彦　公器之弟，字国英。终中大夫、集英殿修撰。 
　　卓毅夫　元龟之侄录，字彦仁。终承直郎、知将乐县。 
　　徐楫　合之侄，字升可。终惠安令。 
　　叶预　声之从弟，字晋卿。终承议郎，太学博士。 
　　方时可　字亭仲，侯官人。历江东西路提举、知吉州，终中奉大夫。 
　　林作乂　字彦从，闽县人。终□□□。 
　　郑南卿　字仲升，连江人。终朝奉郎。 
　　陈亨衢　字彦远，侯官人。终宣教郎。知仙游县。 
　　特奏名 
　　缪昌道　假承务□。【（底本“务”字下空一格，疑有“郎”字。）】　　张致麟　【京府助教。】　　张伯立 
　　陈寿朋　　郑震　【洙之子。】　陈济　　陈中 
　　郑孚　　陈兼　　陈从义　【已上诸州文学。】 
　　三年甲申　是岁，建辟雍以待天下。每岁贡士，试中者释褐；三试不中，退归本贯。外，三岁乡贡，谓之大比。 
　　幸太学上舍　释褐 
　　是年，上舍一十六人并与释褐。本州三人：郑南、崔宝、【（底本、崇抄皆作“崔珤”，“珤”为“宝”之古字，今径改；库本作“瑶”。）】林徽之；免解二十八人与免省，本州三人：柯棐、杨惇礼、李迈；内舍一百一十六人与免解，本州六十余人。 
　　郑南　崇之从侄，字明仲，释褐第一人。历辟雍司业，以直秘阁、知泉州，移本路提刑、两浙提刑，以朝散大夫、秘阁修撰致仕。九十七而终。 
　　崔宝　登之子，字梦祥。历江东、江西提举学事，为职方左司员外郎。终朝奉郎。 
　　林徽之　字天和，闽县人。终朝请大夫、提举江西学事。 
　　五年丙戌蔡薿榜 
　　柯棐　字季忱，闽县人。殿试第二人。历秘书少监，太常少卿，除右文殿修撰、太子舍人、知德安府宣州。终朝请大夫。 
　　陆震　恺之子，字允敷。大观四年，试中“学魁”。历太常博士，礼部郎官。召为右正言，不拜，再被召，卒。 
　　郑强　字南美，侯官人。终朝请大夫、广东提举。【（已上甲科）】 
　　陈靓　字文焕，闽县人。终迪功郎。 
　　黄龟年　选之子，字德邵。历殿中侍御史、中书舍人，终给事中。 
　　刘登　偁之侄孙，字昇道，历礼部员外郎、知兴化军，终朝奉大夫、广东提刑。 
　　周思　字上达，侯官人。终□□□。 
　　郑畋　字武子，侯官人。终朝议大夫。 
　　陈国材　字公选，福清人。终诸王府直讲。 
　　杨礼　字穆仲，长溪人，历太学博士，通判秀州，乞致仕。除司勋员外郎，再乞致仕。除监察御史，力辞。时未六十。终朝请郎。 
　　黄荐可　字宋翰，长溪人，终朝议大夫。 
　　刘方翼　会元之子，字梦弼。终朝奉大夫、太学博士。 
　　李迈　字志远，侯官人。历考功员外郎、知蔡、虔、封、潮四州，终朝议大夫。 
　　黄文仲　字元实，闽县人。终□□□□。 
　　潘辟　衢之孙，字廓如，闽县人。历知汀州、韶州、广东运判，终朝散大夫。 
　　刘彦適　诜之子，字立道。省试别头第一人。历校书郎，除直秘阁、广西经略使，再知徐州。 
　　韩兼　丙之孙，字彦如。终承议郎、西京国子司业。 
　　李骘　字天升，闽县人。终辟雍司业。 
　　李弥大　撰之子，字似矩。为吏部尚书、显谟阁直学士，终中大夫。 
　　黄邦光　字观国，怀安人。终朝奉郎。 
　　陈天申　公器再从侄，字仲益。终朝请大夫、知惠州。 
　　卓献夫　毅夫之兄，字彦翼。终宣教郎、知瑞安县。 
　　李撰　適之侄，字德修。终朝议大夫。 
　　朱庭杰　鼎臣之侄，字世英。殁于王事。终朝请大夫。 
　　李宋臣　颀之子，字希杰。初名汉臣，后凡以前代名者更从国号，遂改今名。终中大夫，累赠特进。 
　　特奏名 
　　江渐　庶之子　　陈复　　黄廙【（底本作“黄广”，据库本、崇抄改。）】　　许难 
　　郑汝石　　陈文伯 
　　大观二年戊子（各本皆作“丁亥”。按，大观二年当是“戊子”，正之。） 
　　八行 
　　李谔　字彦忠，闽县人。以孝悌行能赐上舍及第，授文林郎、国子录，除秘书省校书郎，迁职方员外郎，终承议郎、直秘阁、淮南提举学事。【（底本作“淮南”，崇抄、库本作“淮东”。）】 
　　三年己丑贾安宅榜 
　　黄夏卿　字扬锡，永福人。终给事中。 
　　陈尹　字孝恭，闽县人。举八行。终通直郎、越州教授。 
　　（已上甲科） 
　　柯翊　远之侄，字仲举。终将仕郎、兴仁府教授。 
　　崔瑀　登之子，字彦宽。终承务郎、《九域志》所编修官。 
　　王朝俊　字元遇，闽县人。终宣教郎。 
　　林介卿　字同甫，长溪人。终承奉郎、太学博士。 
　　潘师儿　潜之侄，字圣时，终宣义郎、建州教授。 
　　黄邦光　远之子，字宋颢。（库本、崇抄作“宋显”。）终朝散郎、通判徽州。 
　　吴暇　开之子，字彦明【（底本“彦”下缺一字，据崇抄补。）】，终朝议大夫。 
　　洪元寿　浩之侄，字彦仁。终承事郎。 
　　林云　字公泽，闽县人。终□□□。 
　　张穆　字应和，侯官人。尝中上舍出身，中书右正字，知邵武、兴化军，召为左司郎官。建炎初，为本路转运副使，移司本州，主一路类省试，终朝议郎。 
　　叶抟　字元举，怀安人。终承议郎。 
　　樊绎　字伯成，怀安人。终朝请郎。 
　　陈琎　字景玉，闽县人。终朝请大夫。 
　　蒲毂　字载道，侯官人。终德州教授。 
　　卓骏　字君骥，福清人。终朝奉大夫、知兴化军。 
　　林天申　字昭道，闽县人。终迪功郎、漳州司理。 
　　陈安上　字彦礼，闽县人。终朝奉大夫。 
　　黄惟深　字仲默，福清人。终漳浦令。 
　　郑存　字诚中，闽县人。终陈州教授。 
　　郑祖德　存之兄，字彦循。终朝奉大夫，通判袁州。 
　　陈彦卿　字君翰，宁德人。 
　　曾履　字德基，怀安人。终□□□。 
　　余琮【（底本作“全琮”，据库本、崇抄改。）】　字君宝，福清人。终朝奉郎。 
　　黄大名　字茂实，永福人。大观二年解首。政和中试教官，魁。终朝奉大夫、提举广东市舶。 
　　吴昉　开之子，字彦昭。建炎中，权知荆南军，与妖贼战，殁于陈。陕西宣抚司以忠义死王事闻。赠两官，升朝请大夫，官其子。 
　　朱俊　敏中之侄，字圣求。终从政郎。 
　　李弥逊　撰之子，字似之。上舍魁。历中书舍人，户部侍郎，以徽猷阁直学士、知漳州，终左朝议大夫。 
　　韩岊　兼之子，字知刚。知饶州、漳州、建州，终朝奉大夫。 
　　陈雄　字强用，长溪人。终朝奉大夫、知象州。 
　　彭元达　字宣仲，侯官人。终朝散郎。 
　　关韶　字舜美，侯官人。终安丘簿。 
　　陈公衮　公格之弟，字朝章。终宣教郎。 
　　李芘　康之侄，字积仁。靖康初，待次提举两浙常平。州禁卒害帅柳述古以叛。【（底本作“州筑卒”，据库本、崇抄改。）徒】步谕以祸福，卒感动，释仗请勤王。擢直秘阁。建炎初，叶侬叛。除本路提刑。贼至自古田，攻子城丰乐门。冒矢石登陴说谕。贼亟退，道罗源、宁德，由政和以归。四年，范汝为反，声言东下。其乡民张毅乘乱啸聚，袭古田。帅程待制迈请往招之。单车入毅垒，谕使捕汝为自效。贼平，除知泉州，寻罢。终左中奉大夫。 
　　余恂　利宾之子，字允中，侯官人。终朝散大夫。 
　　余光庭　字朝美，罗源人。时余公深为中书侍郎，以亲牒试，唱名。面奏：“非缌麻亲”，驳放。后再登科。 
　　林公选　字君章，闽清人。终朝请大夫。 
　　陈怀古　字公明，闽清人。终□□□。 
　　刘实　靖之孙，字明可。终从政郎、岳州兵曹。 
　　崔宛　登之侄，字彦正。终从事郎、河阳教授。 
　　黄邦达　字兼善，长乐人。终朝请郎、提举本路市舶。 
　　李谦　侯官人。 
　　特奏名 
　　樊权　　余丰　　叶开　　缪刚　　李唐英 
　　黄讬　【唐佐、唐俊、唐傅之父。】　　林积微 
　　韩彰明　昌国之子。　　林孝孙　　黄理 
　　陈报　闽县人。终迪功郎、岳州教授。　曹汝砺 
　　林睍　　陈希　　刘擅　　陈宜　　朱祖扬 
　　四年庚寅释褐 
　　陈葵　字伯向，闽县人。入太学，崇宁初，试上舍入优等，应免省试，恩命未下，复试，中南省第三人。是岁，徽宗初临轩策士，擢甲科。蔡京预籍元符上书姓名，得黄定等十八人，奏乞编置。葵，其一也，居衡州三年。星文变异，雷震《祐党碑》，乃得放还。至是，诏有司许依原考定甲分，注官。张商英为相，除太学博士，给事中蔡嶷封还。葵径赴铨，授乐清尉，再调建州仪曹。太守以为陈瓘门人，劾罢。绍兴初，访求祐党人。胡世将、孟庾宣谕福建，以葵应诏。授承事郎、将作监丞，寻召对，除诸王宫教授。逾年，以赵鼎党，罢归。 
　　林安上　（慎）思之八世孙，字民瞻。历国子博士，监察御史，广东转运副使，成都提刑，司农少卿，起居郎、知本州。终朝奉大夫、秘阁修撰。 
　　政和二年壬辰莫俦榜 
　　许登　字公进，闽清人。终宣教郎、知盈川县。 
　　黄珪　字元功，侯官人。历监察御史，刑部员外郎，终朝请郎。 
　　陈汝仕　景参之族，字信之。终承议郎。 
　　卢光前　字嗣宗，永福人。终从政郎、南剑州录参。 
　　谢良翰　字朝倚，【（库本作“朝侍”。）】侯官人。省试第二人。终宣教郎、辟雍博士。 
　　黄邦俊　远之子，字宋英。历大理寺丞，终知贺州。 
　　郑励　字勉仲，闽县人。终朝请大夫、知循州。 
　　卢楚　光前之叔，字叔翘。终朝请大夫、知南雄州。 
　　郭茂　字秀实，闽县人。终朝请郎。 
　　陆绶　长愈之侄，字叔华。终吴江尉。 
　　林挚　棐之孙，字执礼。终仪曹。 
　　崔实　登之侄，字彦辉。终汀州录参。 
　　林晨　天申之叔，字子旸。初名晨，御笔改名暾。终朝散郎、提举利州路学事。 
　　余光廷　系再登科。历司农丞，以朝奉郎、知乘氏县，殁于王事。 
　　高遹　字观成，闽县人。终知寿昌县。 
　　柯森　棐之弟，字积仁。大观四年贡首。终从政郎。 
　　王与权　字彦思，怀安人。终□□□。 
　　余嗣　字德绍，罗源人。朝散郎，致仕。 
　　郑甸　字畯夫，闽县人。举八行。终朝奉郎、亲贤宅直讲。 
　　陆守　衍之子，字仲约。举八行。历尚书郎中，广东提刑，知兴化军。 
　　湛刚中　字柔济，侯官人。终宣教郎。 
　　李广文　字梦授，古田人。终承议郎、广州佥判。《潮阳志》：终左朝散大夫，知潮州。【（此段注文底本先将“字梦授古田人终承议郎广州佥判”十四字作双行排列，其后又将“潮阳志终左朝散大夫知潮州”十二字作双行排列，补书于前双行注之下，先后字迹有别。若把左右行各上下接连读之，则不成文句。因径正之。）】 
　　李接　字晋侯，福清人。终承议郎、广州签判。 
　　王俊　字邦俊，长溪人。终通直郎、知蒲阳县。 
　　朱庭佐　敏修之子，字良肱。政和元年贡首。终从政郎、太学博士。 
　　黄觐　字德光，闽县人。终□□□。 
　　刘宇　实之弟，字闳仲。终文林郎、京畿运管。 
　　高若虚　字仲实，福清人。终朝请郎、通判静江府。 
　　王行己　字恭夫，永福人。 
　　石廉　字子之，福清人。终朝请大夫、知潮州。 
　　陈炳　字若蒙，怀安人。终朝奉郎。 
　　黄文若　字元筼，闽县人。终文林郎、江东运干。 
　　刘温伯　字春卿，宁德人。终朝散大夫。 
　　刘达夫　若仲之孙，字宣子。举八行。终宣教郎、越州教授。 
　　刘纲　绶之弟，字君举。历籍田令，终承议郎。 
　　王南夫　彬之后，字抟仲，长乐人。终朝奉郎、监行在左藏库。 
　　陈天益　公器之再从侄，字帝锡。终迪功郎、宿州司理。 
　　陈之美　之邵之兄，字才伯。终朝奉大夫。 
　　林大声　字谹仲，侯官人。历太府少卿，淮东总领，知镇江府。以朝请大夫、直秘阁，致仕。 
　　陈浩然　国材之族弟，字彦章。终承议郎、通判台州。 
　　特奏名 
　　王宕　　陈谟　　湛谞　　凌琰　　许冲远 
　　潘寿　　王朴　　张睍　　柳珙　　陈牧 
　　陈扩　　姚能举　　陈报　　陈其麟　　陈介 
　　陈祖武 
　　三年癸巳释褐 
　　黄觌　觐之兄，字德纯。政和二年贡首。终奉议郎。 
　　薛锐【（崇抄作“薛铳”。）】　字季敏，侯官人。终奉议郎、通判衢州。 
　　四年甲午释褐 
　　洪绰　浩之侄，字裕叔。大观二年贡首，终奉议郎。 
　　刘絪　绶之弟，字梦亨。终朝请郎、通判衢州。 
　　五年乙未何栗榜 
　　陈昂　字直孙，长溪人。以释褐授承事郎，历检详，终朝请郎、直显谟阁。 
　　郭中行　字圣与，侯官人。终从政郎。 
　　陈曦　字景初，怀安人。终海丰尉。 
　　李友直　字端叔，侯官人。终知建安县。 
　　张觷　字柔直，怀安人。建炎初以建寇叶侬叛，守南剑有劳，召为国子监丞，迁枢密院编修。绍兴初，知兴化，以范汝为反，改知南剑，就除本路运判。贼平，召为考功郎，迁左司。以杨么、雷德进等反，出知岳州、鼎州，直龙图阁、知虔州，卒。赠秘阁修撰。后南剑州为立庙，乞奏入祀典。诏赐号英显公。 
　　郑昂　穆之孙，字尚明，崇宁元年举首。为详定《九域志》所编修官。乞致仕，转承事郎。 
　　陈遇　复之子，字亨仲，长溪人。绍兴初，以犯太上嫌名，更今名。终宣教郎、湖南提举司干官。 
　　徐登　字彦升，闽县人。终知县。 
　　刘正　偁之孙，字道纯。终朝请大夫。 
　　柯宗孟　字伯醇，永福人。终通判广州。 
　　曾屐　履之弟，字梦登。终宣教郎。 
　　林庆老　字昌孺，古田人。政和四年贡首，唱名。上顾曰：“少年臣子，何以老称？”因御笔涂“老”字。终迪功郎。 
　　陈亨道　亨衢之弟，字彦通。终朝奉郎、通判建州。 
　　陈熊　字毅然，罗源人。终奉议郎、剑浦丞。 
　　潘宗孟　字养浩，怀安人。终建州教授。 
　　吴天驷　字君任，永福人。终宣教郎。 
　　林深　字叔厚，闽县人。 
　　郑载文　字焕之，福清人。终南城丞。 
　　陈积中　旸之子，字彦载。历监察御史。 
　　梁汝霖　字允济，后改名岩老，永福人。终朝议大夫、直秘阁、知泉州。 
　　陈杰　字仲才，罗源人。终承事郎、通判真州。 
　　陈洪　字秀颖，侯官人。终通直郎。 
　　叶庭芬　字天茂，闽县人。终迪功郎、国子录。 
　　陈丕显　字扬休，福清人。终通直郎、兴化军教授。 
　　林沖　字子和，闽清人。终奉议郎。 
　　特奏名 
　　林瑄　　王朴　　王宋臣　　吴默之　杲卿之子。 
　　柯亨道　　林侃　　张希参　　张洵武　　刘约 
　　张挺　　王旌　　薛遘　　林康臣　　刘愈 
　　叶中　　林确　　叶龚　　陈公才　　陈泾 
　　余思忠　　林括　　林勰　　陈之远　　唐循道 
　　林代工　　许君用　　陈景先　　郑邦伦 
　　六年丙申释褐 
　　胡震　字东伯，闽县人。终蔡州教授。 
　　王元鼎　字大受，连江人。知建州，移本路提刑，终朝请大夫。 
　　医学释褐 
　　吴宗大 
　　七年丁酉释褐 
　　林　颖　字褒然，连江人。终文林郎、知松溪县。 
　　八年戊戌王昇榜 
　　黄大知　字守愚。 
　　夏之邵　臻之子，字潜夫。终□□□。 
　　黄祖尧　豫之子，字宗道，福清人。终楚州刑曹。 
　　张大卞　字宪仲，福清人。终承议郎，知漳浦县。 
　　陈温卿　字天和，侯官人。终从政郎。 
　　柯若禔　棐之子，字安上。终朝奉郎、诸王宫大、小学教授。 
　　黄绅　字存道，侯官人。终宣义郎。 
　　夏之文　臻之子，之邵之弟，字蒙夫。历太常博士，提举浙西常平，都官、户部、吏部郎中，江西提刑。终朝请郎。 
　　施禹功　字彦成，怀安人。终从政郎、兴化令。 
　　丘达　字学仲，长溪人。 
　　梁宗范　字世则，永福人。终朝请郎、通判信州。 
　　郑鬲　南之弟，字才仲。上舍释褐，历二部郎官，广东漕，知建州，终朝请大夫。 
　　刘侯亚　绶之侄，字彦亦。终朝请郎。 
　　余伯逵　字臣周，闽县人。【（库本、崇抄作“周臣”。）】 
　　林实　字彦辉，闽县人。 
　　周开迪　字圣传，古田人。 
　　叶大任　字莘老。终朝议大夫。 
　　刘滂　字商霖，闽清人。 
　　梁国宾　字景贤，闽县人。终朝散郎。 
　　陈允功　字仲斌，福清人。 
　　林永　字仲思，侯官人。 
　　郑彦敏　字俊德。终从政郎。 
　　黄琳　字元振。 
　　湛亨　字彦嘉。终太学正。 
　　黄傅康　字梦得，闽县人。 
　　陈向　字民瞻，侯官人。 
　　高预　字觉先，怀安人。终宣教郎、泉州教授。 
　　叶庭杰　字彦英，闽县人。 
　　林聪　字嘉谋，福清人。终朝奉郎。 
　　林求　字得益，侯官人。 
　　陈杲　字亨明，侯官人。 
　　特奏名 
　　柯梁　【祐五年解首。】　　徐明　　湛仔　　林端　 
　　叶宽　　陈受　　　王志道　　林先民　　陈暹 
　　黄辅世【（库本作“世辅”。）】　王时发　　　王戒　　方志道　　游天与 
　　武学 
　　林汝弼　　黄定国 

《三山志》卷第二十七终 

●卷第二十八 人物类三 

　　科名 
　　　　本朝 

○科名 

·本朝 

宣和元年至绍兴二十四年。 

　　宣和元年己亥释褐 
　　张元礼　字安上，闽县人。提举本路常平，终朝请大夫。 
　　二年庚子释褐 
　　陈才辅　洪之子，字元佐。原在十六名，奉御笔：“陈才辅书义、文意俱善。”升作第二。终文林郎、建州节推。 
　　曾荣　字仁仲，长邑人。【（底本此后多见“长邑人”，与“长乐人”交错使用，名异实同，非指长溪。）】初授从事郎，终承议郎。 
　　李弥正　撰之子，弥大、弥逊之弟，字似表。终朝奉大夫、吏部郎中。 
　　陆竑　恂之子，字公度。终承议郎、知龙溪县。 
　　吴舜邻　字元恺，福清人。终从政郎。 
　　三年辛丑何涣榜 
　　陈祚　字庆长，罗源人。终宣义郎。 
　　黄光庭　字庭烈，古田人。终迪功郎。 
　　刘颛　字公益，怀安人。终承事郎。 
　　柯彬　森之弟，字季文。终文林郎。 
　　陈最　字季常，长溪人。终朝奉郎、知兴国军。 
　　郑昌龄　楫之子，字梦锡。历太常寺簿，本路机宜，终承议郎。 
　　刘国镇　易简之侄孙，字文鼎。终朝请郎。 
　　周孝嗣　字世延，侯官人。举“八行”。终兴化军知录。 
　　叶南仲　源之侄，字晋明。终朝奉郎、知新州。 
　　刘彦和　靖之族孙，字元豫。 
　　陈宾　字承之，闽县人。终从政郎。 
　　陈允文　字昭德，闽县人。终从政郎。 
　　林朝俊　字可求，【（底本、库本作“字□求”，缺一字，据崇抄补。）】闽县人。终朝奉大夫、知惠州。 
　　郑季夫　邦纶之子，字功叔。终知莆田县 
　　林献材　字廷翰，闽县人。终宣教郎。 
　　陈秀颖　字光远，永福人。终迪功郎。 
　　崔发　字怀吴，怀安人。终承议郎、知瓯宁县。 
　　陈翁　荣之弟，字仲人。终朝散郎、广州通判。 
　　林安行　代工之子，字彦由，长乐人。终从事郎、晋江丞。 
　　彭文嗣　元达之侄孙，字仲文，【（底本、库本作“字仲□”，缺一字，据崇抄补。）】怀安人。终迪功郎。 
　　王■〈宀上一下〉　宾之弟，字元瞻。终宣教郎、卫尉、寺丞。 
　　陈定国　诰之孙，字维翰，闽县人。终朝散大夫、知连州、惠州。 
　　吴昭　字彦融，古田人，政和八年贡首。终朝奉郎、通判归州。 
　　陈亚卿　字次仲，闽县人。终朝请郎、通判汀州。 
　　卢榕　楚之兄，字叔材。为从政郎、衡州安仁令。建炎初，贼曹成犯安仁，躬率民兵转战以殁，赠宣教郎，特官其子。 
　　李茂则　师向之子，字叔宪。终迪功郎。 
　　杨彦　字邦杰，侯官人。终迪功郎。 
　　王普　宾之子，字伯照。历太常少卿，工部侍郎，终中奉大夫，赠敷文阁待制。 
　　特奏名 
　　王粹　　刘照　　王觏　　王时　　陈岳 
　　刘时升　　林继晓　瑄之子　　陈彦启　　卓回 
　　黄南老　　潘敏修　　曾表正　　林彦明　　张章 
　　林稷　　林大东　　余猎 
　　六年甲辰沈晦榜　以贡士人众，特添省额一百人。赐《御制诗》。 
　　黄匪躬　字昌朝，闽县人。终朝请大夫、知建昌军。年八十九。 
　　吴元美　字仲实，永福人，宣和二年贡首。五年，国子监元。绍兴中，历太常寺簿，出为本路机宜，以忤时相，贬容州卒。后五年，杨椿、洪遵等为言于朝，特旨官其子。 
　　朱作　敏中之孙，字岩起。终儒林郎。 
　　刘衡　偁之侄，字仲钧，终迪功郎。 
　　刘詧　字昭远，长溪人。终通判漳州。 
　　陈倬然　字昭叔，侯官人。终文林郎。 
　　李邦光　坦然之玄孙，字明甫。终朝散郎、太常寺簿。 
　　洪元英　浩之侄，字仲杰。终朝散郎。 
　　郑文经　字国宝，侯官人。终芜湖尉。 
　　刘知己　字仲常，侯官人。终从政郎、泉州录参。 
　　陆祐　衍之孙。事见《府学先贤堂》。 
　　李冀　字尧封，古田人。终宣教郎、本路提刑司干官。 
　　朱倬　庭佐之子，字汉章。历国子监丞，擢右正言，侍御史，迁御史中丞，除参知政事，拜右仆射，终观文殿学士，赠太师、永国公。 
　　陈致一　毅然从侄，字贯通。终朝请郎、提举广东茶盐。 
　　江逵　震之曾侄孙，字上达。终迪功郎、永新簿。 
　　张安节　字介夫，怀安人。 
　　黄祖舜　祖尧之弟，字继道。自给事中，同知枢密院事，知潭州。终资政殿学士、通奉大夫。 
　　林昇　字彦明，连江人。终迪功郎、兴宁簿。 
　　吴元衡　元美之弟，字季公。终通直郎、广东运干。 
　　黄鲔　字献可，怀安人。终知龙溪县。 
　　连康时　字良弼，怀安人。终朝奉郎。 
　　林彦达　字叔通，闽县人。终奉议郎、通判永州。 
　　叶颛　大任之兄，字端卿。终迪功郎。 
　　陈祖礼　君章之孙，字元范。终朝散郎、通判鄂州。 
　　陈迁　复之子，遇之弟，字安仲。终修职郎、剑浦县丞。 
　　林遵善　字適可，长乐人。终迪功郎、南剑州司法。 
　　陈宗礼　字梦昌，长乐人。终迪功郎。 
　　李轸　字德载，怀安人。终承议郎。 
　　特奏名 
　　林向　【勋之子，京府助教。】　　　朱庭资　【敏修之孙（底本作“敏条之□”，缺一字，据崇抄补改。）】 
　　陈武仲　　黄廷俊　　刘俊民　　刘国钧　　林大麟 
　　建炎二年戊申李易榜　诏分省额于诸路，令类试计台。时以建寇，移于本州。 
　　胡文炳　震之再从弟，字仲虎。终文林郎、瓯宁丞。【（甲科）】 
　　谢邦彦　字朝美，长溪人。终浙西提刑。 
　　林安宅　敷之侄，字居仁。历检正户部侍郎，右谏议大夫，同知枢密院事，兼权参知政事，终端明殿学士。 
　　陈宗古　字述之，侯官人。类省试，中第一。终朝奉郎。 
　　杨干　字之才，怀安人。终朝奉郎、通判韶州。 
　　张嘉宾　肩孟之从侄孙，字朝美。终朝奉郎、通判宣州。 
　　洪清臣　字直侯，长溪人。终知邵武军。 
　　王玠　字元圭，闽县人。终兴化军司法。 
　　郑之刚【（库本、崇抄皆作“郑知刚”。）】　字季和，永福人。终太府寺丞、知严州。 
　　陈远　复之子，遇之弟，字彦明。终宣教郎、知武宁县。 
　　胡文炜　文炳之弟，字德华。终政和簿。 
　　陈文昌　字梦发，古田人。历宣教郎、宜黄丞。 
　　陈刚中　祥道之侄，字彦柔。终江阴军签判。 
　　陈南美　字冠卿，闽县人。终奉议郎、知阳山县。 
　　严褒　字华仲，闽县人。终朝请郎。 
　　孙梦良　大廉之子，字宋傅。终朝奉郎、知平阳县。 
　　陈　节　字仲和。终□宁尉。 
　　王聿求【（底本作“王聿□”，缺一字，库本同，据崇抄补。）】元量之从弟，字朝聘。终奉议郎，知光泽县。 
　　张登　字明终，永福人。 
　　林茂　字才美，闽县人。终朝奉郎、通判泉州。 
　　陈颜　公器之从侄，字圣铸。【（底本作“公□之从侄字圣□”，缺二字；库本同，缺二字，据崇抄补。）】终通直郎。 
　　余教义 
　　特奏名 
　　卓显天　登仕郎。　　刘　元京□□教□□□孙。【（库本、崇抄皆无此残注；察底本，此注双行排列，“教”之下，“孙”之下，疑尚有缺字。）】　赵彦 
　　陈涣　　刘诩　　　林字　【勋之子】　　连希尹 
　　张知　　倪本　【材之子。（底本无注文，据库本、崇抄补。）】　　陈思　　江勃 
　　林大荣　　曾世昌　经之子，字良佐，以旧太学生，特与开州文学，附特奏名第四等。 
　　绍兴二年壬子张九成榜　是举初复诗赋，仍额试。 
　　郑公明　祖德之子，字仲远。终宣教郎、知新昌县。 
　　黄溥　唐佐之子，字时孺。终泉州司户。 
　　陈肃　易则之侄孙，字雍之。终奉议郎、知石城县。 
　　陆承休　宪元之曾孙，字庆中。终汀州司户。 
　　上官徽　字洵美，闽县人。终迪功郎、南恩州司户。 
　　潘飞英　师孔之子，字元杰。终朝奉郎、知肇庆府。 
　　梁国林　字德俊，闽县人。终兴化军通判。 
　　李简能　皇臣之孙，字从易。历监察御史，浙西提刑，终朝散郎、直秘阁。 
　　胡彦达　文炳之从弟，字仲通，终文林郎，洪州司理。 
　　陈若冲　字德用，福清人。终承议郎，通判广州。 
　　陈叔嘉　倬然之从弟，字仲亨。终承议郎。 
　　黄廷瑞　字舜轩，闽县人。终朝散郎，通判泉州。 
　　林聿　字德修，长乐人。终奉议郎、知瑞安县。 
　　吴忠孺　字孝卿，闽县人。终迪功郎。 
　　黄世昌　字绳斯，【（底本作“纯斯”，据库本、崇抄改。）永】福人。 
　　刘安世　下州文学。 
　　特奏名 
　　洪元康　京府助教。　　刘发　崇宁四年解贡。 
　　王旁　　陈行中　祥道之子。　　陈適　　黄纯 
　　姚祖虞　　陈嘉会　　陈端仁　　郑良臣晕之孙，侃之子。【（底本名下无注文，据崇抄补。）】 
　　高选　　陈时仲　　程嘉德 
　　五年乙卯汪应辰榜　是年赐御书。【（底本作“粥御书”，库本同，据崇抄及次句改。）】每举赐御书自此始。 
　　任文荐　字远流，闽县人。历监察御史，【（底本作“终监察御史”，据库本改。）】出为江西提举，浙东提刑，入为太常少卿，出为浙西提刑，本路都□运副使，终秘阁签书、知建宁府。 
　　王观国　字建侯，侯官人。终从事郎、知平阳县。 
　　陈从易　公器之侄孙，字和夫，终从政郎、处州教授。 
　　谢凤　字子仪，闽县人。终建昌军教授。 
　　曾质　经之侄，【（底本作“经文侄”，崇抄同，库本作“经之侄”。“曾经”，见元符三年榜，建炎二年特奏名亦有经之子可证，因据改。）】字德明。终泰州教授。 
　　林耸　字彦孜，闽县人。终文林郎、县丞。 
　　洪毅　字几乍，闽县人。终迪功郎。 
　　周芹　辅之四世孙，字菁材。终朝请郎、宗正寺簿。 
　　林上达　字远夫，福清人。终建州司户。 
　　薛召　字梦亨，闽县人。终朝散大夫、知韶州。 
　　陈宋霖　字元雩，长乐人。历国子博士，终朝散郎、提举广东常平。 
　　刘凯　滂之子，字角不。终朝奉大夫、湖北提刑。 
　　刘藻　偁之侄孙，字昭信。宣和五年解首。终宣教郎、祠部员外郎。赠秘阁修撰。 
　　李格　芘之侄，字文叔。终文林郎、知四会县。 
　　刘诠　处约之从弟，字宋衡，福清人，终广州教授。 
　　卓庶　元规之子，字几仲。终迪功郎、浦城尉。 
　　王元量　元时之从弟，字大同。终朝奉郎、广东经略司机宜。 
　　葛延年　字少格，闽清人。终朝奉郎、知惠州。 
　　陈佐尧　致一之从弟，字朝弼。终朝散郎、通判广州。 
　　薛槐　召之族，字时历。授文林郎、平海军节度推官。 
　　郑必明　祖德之侄，字南仲。终知于潜县。 
　　黄究　字先致，侯官人。终迪功郎。 
　　曾旺　字范填，侯官人。历军器少监，吏部郎中，知潮州，广东运判，以直敷文阁、知广州，终朝请大夫。 
　　周伟　字景长，闽县人。终解主簿。【（各本皆作“终解主簿”，疑有脱讹。）】 
　　刘师亮　兹■〈真真〉之侄孙，字希武。终从政郎、龙溪丞。 
　　特奏名 
　　林长孺　登仕郎。　　陆文昌　宪元之孙。【（底本、库本及崇抄皆作“宪充”。按：“陆宪元”见嘉祐二年榜，元丰八年榜尚有“宪元之子”可证。因改“充”为“元”。）】 
　　魏康大　昂之侄。　　陈瑞　　梵禹俞　禹功之兄。 
　　翁邦彦　　陈祖尧　　郑甄　　吴宏　　陈凯 
　　林项　　蒲毂【（底本作“■〈毂，鸟代车〉”。按，其下绍兴十八年榜蒲尧仁注“毂之侄”，因统一作“毂”。）】 
　　八年戊午黄公度榜　是岁，免殿试。 
　　林孔彰　肇之玄孙，字嘉言。终南外宗学教授。【（甲科）】 
　　林寅　字叔华，闽县人。绍兴四年解首。终宣教郎、知宁化县。 
　　高沄　若虚之子，字伯远。终潮州教授。 
　　黄毅　字德隽，永福人。终朝奉郎、通判钦州。 
　　陈长方　诜之子，字齐之。终宣教郎、江阴军教授。 
　　朱介卿　字介夫，闽县人。终教授。 
　　黄瑜　稹之曾孙，字润甫。 
　　陈嘉猷　字道美，闽清人。终迪功郎、龙泉簿。 
　　翁之章　字士颖，闽县人。终从政郎。 
　　陈弥作　字季若，闽县人。历福建、两浙运判，提举四川都大茶马，召为大理少卿，除兵部侍郎，迁吏部侍郎兼权尚书，知潭州、泉州，终敷文阁直学士、大中大夫。 
　　彭公永　元达之侄，字景修。终奉议郎。 
　　陈休烈　字昌□，怀安人。终迪功郎。 
　　周宜未　伟之侄，字克彦。终从政郎、本路帐管。 
　　陈升卿　字舜臣，闽县人。终朝请郎、通判泰州。 
　　黄宋翰　字元侯，长乐人。终通判封州。 
　　黄瑀　字德藻，闽县人。历监察御史，江东提刑，终朝散郎。 
　　特奏名 
　　周彦时　　刘侯圭　【侯亚之弟。】　　王元龟　　陈尧问 
　　朱岘　　张元老　【罗源人。（底本、库本无注文，据崇抄补。）】　　萧宗颜　　叶闻 
　　范桂韶　　谢美中　　林元圭　　徐彬　　卫介石 
　　陈祺　　陈弼　　韩嶨　岊之兄。　　李坦夫 
　　刘汴　　陈烜　　萧稷臣　　孙隽　【梦良之兄。】 
　　丘遇　　陈时升　　王维　　陈安国 
　　李撝　【撰之兄。】　　黄亢 
　　十二年壬戌陈诚之榜 
　　陈诚之　字景明，闽县人。历秘书省正字，祠部员外郎，国子司业，礼部侍郎，知泉州，召为翰林学士，同知枢密院事，迁知院。终端明殿学士。 
　　李■〈木咨〉　芘之侄，字承叔。历泉州通判，知饶州、衡州，终朝奉大夫。 
　　尚元鼎　字次公，侯官人。终朝请郎、通判。 
　　林栗　字宽夫，福清人。 
　　陈秉哲　宜之子，字体明，闽县人。终通直郎。 
　　陈锐　字颐仲，闽县人。终宣义郎、知金华县。 
　　刘师贽　师亮之弟，字景宣。终迪功郎、宜黄尉。 
　　李椆　■〈木咨〉之弟，字常季，终文林郎、漳州教授。 
　　郑景衡　字潜尹，闽县人。终袁州教授。 
　　黄康国　字必济，古田人。终松溪簿。 
　　黄公廙　康国之子，字恭臣 
　　郑炜　字荣季，罗源人。终顺昌簿。 
　　陈禾　报之子，字文秀，闽县人。历国子丞，权仓部郎官，提举广东市舶，提刑，江西运使，湖北参议，终朝请大夫。 
　　林安国　安宅之弟，字邦翰。终承议郎、监建康府榷货务。 
　　陈千云　字大举，怀安人。终迪功郎、南剑州司理。 
　　王祥　字袭休，福清人。后归莆田许氏，改名公□。 
　　叶玮　字君璧，罗源人。终循州教授。 
　　张云翼 
　　林玠　字介玉，福清人。 
　　特奏名 
　　张元佐　　陈嘉绩　　黄知新　　梁显　　【韩师孔□之子。】 
　　徐　锐　【合之侄。】　　陈宾　　庄鸣道　　林日华 
　　林俊民　　陈南强　【公彦之侄。】　陈时可　湛峣　【存之子。】 
　　陈琮　　林翊　　张尚智　　陈昭美　　高灌 
　　林宋卿　　缪朝选 
　　十五年乙丑刘章榜　是岁【（崇抄先书“是岁”，复改“是举”。）】复经义、通诗赋、论策，为三场。 
　　郑丙　字少融，长乐人。 
　　陈师尹　字民瞻，闽县人。绍兴十四年，原该特奏名，以系旧太学四人之数，特与赴殿试。终迪功郎。 
　　潘冠英　师孔之侄，字仲举。 
　　黄希文　字梦章，长乐人。终奉议郎、湖南提刑司检法。 
　　何元达　字显夫，怀安人。宣和三年贡首，终承事郎。 
　　林仰　岂之子，字少瞻。终朝奉郎。 
　　李应　骘之侄，字庆和，闽县人。终新州推官。 
　　黄亚仲　字几叟，永福人。终迪功郎。 
　　陈溉　杞之子，字仲博。终清湘簿。 
　　陈师孔　景先之子，字宝道，永福人。终迪功郎。 
　　特奏名 
　　黄元　　陈世材　　江洵直　　陈昭　　谢大亨 
　　陈蕃　　陈才弼洪之子。　陈向　　陈任 【侁之弟。】 
　　郑球　　缪朝选　　林宏　　夏寅　　林伟 
　　陈修辅　　刘忱　　郑霖　　陈彦宁　　张尚德 
　　陈达　　韩嵤　【岊之兄。】　　刘详　　黄枸 
　　黄邦佐　　黄甸　　黄级　　陈光表　　杨孝杰 
　　林公迈 
　　十八年戊辰王佐榜　是岁举经义、诗赋，复分两科。 
　　刘季裴　发之子，字少度，长溪人。历秘书丞，监察御史，起居郎兼太子左庶子，终朝散郎、秘阁修撰。 
　　王亮功　字舜咨，长溪人。终文林郎、漳州教授。 
　　吴琼　字景玉，闽县人。终宣教郎。 
　　陈大方　字少广，长乐人。终高州教授。 
　　曾贲　昌之子，字子文。 
　　蒲尧仁　毂之侄，字彦性。 
　　陈经国　字世显，怀安人。终迪功郎。 
　　陈伯山　公器之侄孙，字仁叔。终从政郎、上高丞。 
　　蒲尧章　尧仁之兄，字彦成。终迪功郎。 
　　叶翔凤　能凤之弟，字子翔。终朝奉郎、通判广州。【（底本作“□凤之弟”，库本同，据崇抄补。末句底本、崇抄皆作“通判广州”，库本作“通判黄州”。）】 
　　梁汝昌　字大任，永福人。终迪功郎、莆田尉。 
　　林次融　字仲举，长乐人。初应童子举。 
　　林錞　字仲和，连江人。终迪功郎、曲江尉。 
　　王尧臣　字唐弼，长乐人。终松溪簿。 
　　刘公特　温伯之侄，字明甫。终知龙溪县。 
　　陈思文　字公焕，长乐人。终承议郎、峡州签判。 
　　陈秀实　秀颖之兄，字光华。终宣教郎、知兴国军。 
　　朱江　字朝宗，侯官人。 
　　李升　字上达，闽县人。终大冶尉。 
　　王杰　字才特，永福人。终宣义郎、东莞丞。 
　　刘焕　偁之侄孙，字章仲。终文林郎。 
　　余溥　利宾之曾孙，字仲傅，侯官人。终通直郎。 
　　吴利见　字舜达，福清人。终迪功郎、梧州教授。 
　　陈康嗣　字起之，罗源人。终通直郎、崇安丞。 
　　周毅　伟之侄，字仁仲。终奉议郎、临安府教授。 
　　王万修　字子长，长溪人。 
　　洪泽　字元滂，怀安人。绍兴十五年解首。终荆南府教授。 
　　卓冠　字圣伦，古田人。终迪功郎、永康簿。 
　　刘坦　靖之族，字道夫。终迪功郎。 
　　陈仲谔　字謇叔，闽县人。 
　　李全之　字景纯，闽县人。终迪功郎。 
　　特奏名 
　　林庭佑　　洪庸　　叶能报　【龚之子。】　　林祖文 
　　程嘉成　　梁守卓　　姚光亭　　陈察　　陈达 
　　余璠　　唐宋臣　　杨赣 
　　武举　柯熙榜　是岁新复武举。 
　　柯熙　字嘉仲，永福人。省试亦中第一。绍兴二十六年初开武学，除武学谕。【（底本作“初开武举除武举谕”，库本两“武举”皆作“府学”，据崇抄改。）】终成忠郎。 
　　二十一年辛未赵逵榜 
　　葛元骘　延年之族，字朝瑞，闽清人。终宣教郎、知晋江县。 
　　陈安卿　字仲山，侯官人。终通直郎，知信丰县。 
　　林自　字梦锡，闽清人。 
　　林岊　字德隅，侯官人。 
　　林之奇　字少颖，侯官人。召试为正字，【（底本作“召试为□□”，缺二字，据崇抄补。）】迁校书郎。以病，除大宗正丞，提举本路市舶，再任本路参议官，终朝奉郎。 
　　陈宾　试之之弟，字彦光。终泉州教授。 
　　萧德藻　磐之侄，字东夫。 
　　杨嘉绩　字懋之，侯官人。 
　　林桷　字景安，长溪人。终迪功郎。 
　　郭祚　字元昌，侯官人。终迪功郎、莆田簿。 
　　陈梦良　字子直，闽县人。殿试，犯庙讳，学究出身。终迪功郎。 
　　林育　岊之从兄，字德温。终修职郎、光泽丞。 
　　林文勉　字懋之，闽县人。终从政郎、泷水令。 
　　周颖士　字洪仲，古田人。终迪功郎。 
　　卢炎　榕之从侄，字当世。终承奉郎、知平阳县。 
　　陈元圭　字德莹，闽县人。终广州司户。 
　　王履初　亮功之弟，字晋之。终旌德簿。 
　　陈行先　察之弟，字敏成，罗源人。终从政郎、新兴令。 
　　陈镐　字仲升，连江人。终迪功郎、监广州东莞场。 
　　林仲熊　字□仲，永福人。 
　　陈庄　字□□，宁德人。终从政郎、梅州教授。 
　　马千里　字□父，长溪人。终□州教授。 
　　林次龄　次融之弟，字仲乔。初，应童子举。 
　　周鼒　字□□，宁德人。 
　　严褎　褒之弟，字选仲。终迪功郎。 
　　刘师尹　俨之孙，字伯任。历度支员外郎，终奉议郎、提举浙东常平。 
　　邢炳然　字文达，闽县人。终循州教授。 
　　李元礼　字安卿，福清人。终承务郎、知同安县。 
　　卓津　字少清，永福人。终从政郎、津阳令。 
　　曾景奎　汪之族，（各本皆作“汪之族”，疑是“经之族”。）字昭文，闽县人。终迪功郎。 
　　陆楠　字国林，侯官人。终承议郎、建康府粮料院。 
　　张翮　字健卿，（底本作“字□卿”，缺一字，据崇抄补。）宁德人。 
　　特奏名 
　　黄知远　　黄特　　陈煜　　林奎文　　林会 
　　陈将　　林光亨　　黄龟　　王大猷　连江人。 
　　林持道　【罗源人。（底本王、林二人下不注籍贯，库本同，据崇抄补。）】　　张伦　　吕翼　　柯端 
　　黄仲臣　　陈杰　　陈木渐　　陈俊乂　　陈从道 
　　武举　汤鸴榜 
　　郑磁　字济仲，闽县人。 
　　二十四年甲戌张孝祥榜 
　　陈骥　雄之侄，字千之。长溪人。 
　　黄中立　字少度，永福人。终通判德庆府。【（已上甲科）】 
　　黄谦　字牧仲，侯官人。 
　　杨曾【（底本作“杨会”，据库本、崇抄改。）】　字景参，罗源人。终迪功郎。 
　　王万章　万修之族兄，字子达。 
　　林同　仰之子，字季野。 
　　庄行成　字德全，长溪人。终迪功郎、处州司户。 
　　林文潜　聪之侄，字景昭。终宣教郎、知番阳县。 
　　程佐　字右之，怀安人。终迪功郎、惠州监场。 
　　林纶　字绎甫，闽县人。终迪功郎。 
　　黄槐　字公应，罗源人。终宣教郎、广东提举司干官。 
　　陈刚中　景参之孙，字彦柔。终迪功郎。 
　　黄苌　字楚材，闽县人。终承议郎、通判南安军。 
　　陈巘　字伯山，闽县人。终迪功郎、平阳尉。 
　　黄茂材　字少誉，连江人。 
　　黄光宗　彦之孙，字锡明，终南安簿。 
　　黄惟则　字定国，罗源人。 
　　郭文　字贲父，闽县人。终迪功郎、宾州教授。 
　　何士良　字梦傅，闽县人。终迪功郎。 
　　赵载　字厚之，怀安人。终宣教郎。 
　　倪允　字信仲，罗源人。终迪功郎、广州司户。 
　　洪元芳　浩之侄，字德广。 
　　王少恺　亮功之叔，字景元。终奉议郎、宁国府签判。 
　　李昂　元礼之从弟，字圭仲。终奉议郎、知长兴县。 
　　王汝弼　字朝佑，长溪人。 
　　潘必强　字知柔，闽县人。终龙岩丞。 
　　萧倬　字子章，闽县人。终文林郎、湖南提举司干官。 
　　陈摹　思文之侄，字宏远，绍兴二十三年解首。终从政郎、本路主管帐司。 
　　特奏名 
　　林赓　　张发　　李葵　■〈木咨〉、椆之父。 
　　郑秀颖　【适之从侄。】　　施献功　【禹功之弟。】　　连锐 
　　魏文通　　谢成章　　彭公立　公永之兄。　　郑郊 
　　黄允功　　王钦若　　陈僴　　林公嗣 
　　余袭庆　【古田人。（注文据崇抄补。）】　　胡元忠　【彦达之弟。】　　黄仲臣 
　　施权　　黄邦直　【古田人。（注文据崇抄补。）】　　梁端宇 
　　萧宗说　稷臣之子。　　陈全美　　陈卓 
　　卢师孟　　吴良干　　陈迥　　王咏 
　　陈和中　用中之弟。闽清人【（底本作“用中之”下缺，字数不明，库本无注，据崇抄补。）】 
　　武举　郑矼榜 
　　郑矼　磁之兄，字信仲，闽县人。 
　　陈雷　字伯震，怀安人。 

《三山志》卷第二十八终 

●卷第二十九 人物类四 

　　科名 
　　　　本朝 

○科名 

·本朝 

绍兴二十七年至乾道五年 

　　绍兴二十七年丁丑王十朋榜【（底本作“丁酉”，库本同。按，是年当是“丁丑”，据崇抄改。）】 
　　江文叔　洵直之子，字清之。 
　　黄辅之　字成德，永福人。 
　　陆琰　恺之孙，字伦琬。终宣教郎、知南昌县。【（崇抄“县”作“尉”。）】 
　　何若　士贵之弟，字知白。终汀州教授。 
　　陈岘　诚之之子，字改仁。 
　　周邦弼　字直卿，罗源人。终从政郎、容州教授。 
　　朱英　字秀实，福清人。终南雄州教授。 
　　吴三杰　字季辅，怀安人。 
　　张春　字景阳、永福人。终迪功郎、潮州司户。 
　　陈元礼　字钦季、永福人。终肇庆府教授。 
　　张广　字行俭，永福人。 
　　蒋康国　字彦礼，古田人。终从政郎、饶州司法。 
　　陈确　字德固，闽县人。终承议郎、知长沙县。 
　　邵德一　字长卿，闽县人。 
　　陈昭嗣　字子晋，侯官人。金紫光禄大夫、开府仪同三司。【（底本无“金紫……三司”，库本同，据崇抄补。）】 
　　陈端友　字士会，长乐人。终鄂州司户。 
　　林宋显　字孝扬，侯官人。终宣义郎，江西安抚司机宜。 
　　黄启宗　匪躬之子，字肇之。 
　　陈许国　肃之侄，字忠卿。终承议郎、江东抚干。 
　　陈余庆　颜之孙，字昭善，省试第三人。终从政郎、泉州教授。 
　　张柟　字元干，福清人。终太学录。 
　　林介　昌言之子，字几叟。 
　　林秀　字元实，怀安人。终宣教郎。 
　　黄棆　槐之弟，字公择。 
　　吴丙成　字德瑞，罗源人。终从政郎、马平令。 
　　陈阜　字梦应，闽县人。终宣教郎、宜州教授。 
　　詹元鼎　字实夫，闽县人。终从事郎、秀州教授。 
　　王宗已　亮功之族，字子由。 
　　陈骏　雄之侄孙，字敏之。 
　　周直亮　字全翁，长溪人，终邵武军知录。 
　　郑昺　字季明，闽县人。历枢密院编修官知南恩州，京西运判，终承议郎。浑、蒙、■之父。【（底本无“浑蒙■之父”五字，库本同，据崇抄补。）】 
　　郑之奇　甸之三从侄，字律然。 
　　卓庆集　长溪人，绍兴七年解首。终迪功郎。 
　　黄崇　字允温，【（底本作“字允□”，缺一字，库本同，据崇抄补。）】侯官人。终温州教授。 
　　黄文度　字万顷，永福人。试中“教官”。 
　　陈芷　字伯秀，闽县人。 
　　特奏名 
　　李三英　【第一人。终衡州教授。】　　崔宋佐 
　　陈琦　【闽清人。（底本、库本皆无注，据崇抄补。）】　　王　栗　　郭南金　　郑光朝 
　　张师旦　　陆隽卿 
　　郑东卿　【穆之曾侄孙，昂之侄，字少梅。明《易》学。终温州永嘉簿。】　　莫　朋　　陈起说　林浃　　　陈黄中　　魏康国 
　　杨大猷　　陈诩　　林师孔　　卢璨　　吴汉臣 
　　潘德裕　　陈杰　　陈　卓【（底本作“陈卓”，库本、崇抄皆作“陈车”。）】　卫康承 
　　武举　赵应熊榜 
　　吴茹　字汝弼，长溪人。 
　　郑易　字简之，闽县人。 
　　绍兴三十年庚辰梁克家榜　是举经义、诗赋兼行。 
　　冯田　字宗易，闽县人。历武学谕，【（底本、崇抄皆作“武学谕”，库本作“府学谕”。）】秘书省正字，终知琼州。 
　　郑永年　汝石之孙，字寿卿。 
　　陈善　祚之从弟，字子兼。终太学录。 
　　林湜　周之侄，字正甫。 
　　杨兴宗　惇礼之孙，字似之。 
　　高昙　字子云，长溪人。（已上甲科） 
　　陈峤　巘之弟，字次山。终迪功郎、漳州司户。 
　　王成　字诚之，长溪人。 
　　林仁寿　字元龄，侯官人。 
　　陈唐佑　字佑之，怀安人。终宁国府教授。 
　　余宗　字伯宗，闽县人。终从政郎、建宁府教授。 
　　徐寿　字体仁，闽县人。 
　　林誉　琪之曾孙，字茂实。终建昌军教授。 
　　林良　字世美，长溪人。 
　　缪梦弼　字若起，长溪人。 
　　王明弼　字共臣，怀安人。终知龙南县。 
　　黄枟　槐之弟，棆之兄，字公材。 
　　陈伯震　肃之子，字景敷。试中教官。终宣教郎、邵州教授。【（底本作“授终宣教郎”，“授”字他本所无，据删。）】 
　　姚俊之　字克明，侯官人。终分宜尉。 
　　郑锷　甸之再从侄，字刚中。 
　　黄杲【（底本作“黄泉”，崇抄作“黄果”，据库本改。）】　瑀之子，字升卿。终宣教郎。 
　　陈谧　字静之，宁德人。 
　　陈公绍　字兴宗。 
　　周擢　伟之子，字芳彦。 
　　阮先　字梦得，宁德人。 
　　朱用亨　稷臣之曾孙。字坊公。【（底本、库本作“字□公”，缺一字，据崇抄补。）】 
　　陈元应　字景阳，宁德人。终迪功郎。 
　　陈明章　字焕然，闽清人。 
　　高衡夫　字正叔，福清人。 
　　解梓　字少良，侯官人。 
　　商份　字元质，福清人。 
　　张竑　字大明，怀安人。终承务郎。 
　　特奏名 
　　梁大任　国宝之侄。　　陈制中　　薛镐　　陈文翁 
　　罗煇　　李冈【（底本、库本皆作“冈”，崇抄作“刚”。）】　杨遵　　陈坦然　　崔时亨 
　　周召　　杨侠　　杜恭先　　李武子 
　　武举　樊仁远榜 
　　樊仁远　仁达之弟。后再登进士。 
　　徐镆【（库本、崇抄皆作“徐锳”。）】　字器之，长乐人。 
　　陈煜　字叔英，长溪人。 
　　林起萃【（底本、库本皆作“林起萃”，其下林嘉谋条注“起莘之兄”，因统一为“起萃”；崇抄作“起华”。）】　字之任，福清人。 
　　陈正己　字敦仁。 
　　林嘉谋　起萃之兄，字仲猷。 
　　张发　字伯和，永福人。 
　　杨玙【（底本、库本作“杨玙”，崇抄作“杨琠”。）】　字国佐，长溪人。 
　　三十二年壬午登极恩，上舍释褐 
　　陈义　字刚伯，长溪人。 
　　陈简　字士廉，福清人。终主管架阁。 
　　隆兴元年癸未木待问榜　是举经义、诗赋复分两科。仍免殿试。 
　　黄洽【（底本、库本作“治”，据崇抄改。）】　充之侄，字德润。第二人。 
　　何万　总之曾侄孙，字一之。【（底本、库本作“一之”，崇抄作“之一”。）】 
　　陈申　字景伯，罗源人。【（已上甲科）】 
　　吴拱辰　字望之，永福人。终迪功郎、崑山尉。 
　　商侑　份之弟，字元佐。 
　　陈宋鼐【（底本作“陈宋鼎”，据库本、崇抄改。）】　宗古之侄，字元用。 
　　杨翼之　字献臣，闽县人。再试中教官。 
　　陈敦修　杲之孙，字伯厚。绍兴二十六年解首。 
　　刘更生　字炎弼，长溪人。 
　　樊仁远　前武举第一人，字少从。 
　　陈渥　字叔阳，长溪人。终迪功郎。 
　　林师莘　同之弟，字子野。长溪人。 
　　莫子震　朋之从侄，字震卿，侯官人。 
　　黄子张　字调叔，长溪人。 
　　□黼　字子云，长溪人。【（底本作“□黼”，注文六字，库本同。崇抄又注其后云：“福宁府志姓薛云令之十二世孙南昌教授”。福宁府至清代始置，显非原注，不取。）】 
　　王瀛　字士登，长溪人。终饶州教授。 
　　张可速　字伯永，福清人。 
　　林淳　湜之兄，字质甫。终潮阳尉。 
　　程泽　字仲远，侯官人。终迪功郎。 
　　韩必大　字万卿，长溪人。 
　　姚瀛　字子山，长溪人。 
　　林桷　仲堪之孙，字子长。 
　　黄缶　冲远之从弟，字子大。 
　　李颙年　字世举，罗源人。终迪功郎。 
　　吴会　字致尧，永福人。终从政郎、玉山丞。 
　　林虒　国之子，字伯威。终宣教郎、知保昌县。 
　　王褎　字子充，怀安人。 
　　俞直方　字行父，宁德人。 
　　王唐　朝俊之侄，字宗尧。终从政郎。 
　　陈梦龄　字彭年，长乐人。终从事郎、南外宗教。 
　　张渊　字叔潜，永福人。 
　　柴子春　字震叔，侯官人。 
　　林颖秀　字实之，怀安人。再试中教官。 
　　陈文卿　字功祖，长溪人。终迪功郎。 
　　李焕　字观复，长溪人。终迪功郎、平阳尉。 
　　余席珍　字待聘，罗源人。 
　　郑嗣诚　楫之侄，字明叔。 
　　黄惟孝　字公友，闽县人，终兴国军教授。 
　　杨秀实　字茂材，罗源人。【（崇抄作“长溪人，居罗源”。）】 
　　陈德明　字光宗，宁德人。 
　　卓迪　庶之侄，字郭义。终迪功郎、吉州赡军酒库。 
　　林炳然　机之侄，字蒙甫。终从政郎。 
　　郑瑞　知刚之侄，字景符。 
　　王仁　字俊夫，福安人。【（底本作“福安人”，崇抄、库本同。按：至宋末淳祐四年（1244年）才析长溪县置福安县。）】终迪功郎。 
　　丁尚友　字友善，长溪人。 
　　刘己立　字宋昴，【（底本作“宋昴”，库本同，崇抄作“宗昴”。）】闽清人。终迪功郎。 
　　陈言应　元应之兄，字景孚。 
　　林光祖　字忱叔，长溪人。 
　　郑椿年　永年之兄，字春卿，广州户曹侠之曾孙。【（底本于“字春卿”之下无注文，库本同；崇抄复有“广州户曹侠之曾孙”，疑是明人所加。）】 
　　特奏名 
　　郑文融　　周兴亮　　林光大　　王嗣宗　　连斗文 
　　林芘　　倪公佐　　陈尧佐　　林迪　　林问礼 
　　黄度　植之□【（底本缺字，崇抄作“稹之孙”。）】　　陈向　　陈嘉运　　卓咏 
　　杨逌　【长乐人。（崇抄有“长乐人”三字，底本、库本无。）】　　刘侯度　　耿宪　　詹羽 
　　陈九龄　【长乐人，兴化簿。（注文崇抄所有，底本、库本无。）】　　李文髦　　黄髹 
　　萧宗旦　稷臣之子。　陈誉　　彭公袤　元达之子。 
　　陈公衡　　黄珪　瑜之兄。 
　　武举　孙显祖榜 
　　阮瑀　字季野，长溪人。 
　　林尧臣　字安民，福清人。终閤门舍人。 
　　陈万　字得一，福清人。终县尉。 
　　黄确　字少明，闽县人。 
　　连骧　字德称，宁德人。 
　　陈阅　字秀卿，怀安人。 
　　萧确　字俊卿，闽县人。 
　　陈赞　字子襄，长溪人。 
　　黄庚　字子西，福清人。 
　　姚筠　俊之之从弟，字大节。 
　　林辅世　字成才，福清人。 
　　郑觉　造之侄孙，字民先，闽县人。终提举邕州永平寨。【（底本“终”字置于“州”字后，据崇抄改。）】 
　　乾道二年丙戌萧国梁榜 
　　萧国梁　字挺之，永福人。历著作郎，太子侍讲，兼礼部郎官，终朝奉郎、广东运判。 
　　赵烨【（底本作“赵烨”，崇抄同，库本为避清帝讳改为“赵煜”。）】　字景明，闽县人。殿试第三名。 
　　陈孔光　字德溥，长乐人。 
　　彭演　公永之子，字子山。 
　　周文擢　直亮之侄，字升伯。【（已上甲科）】 
　　张翰　翮之兄，字云卿。 
　　王推　宗己之从弟，字伯准。 
　　陈悦　字彦安，闽县人。终从政郎、崇安丞。 
　　萧必豫　磐之侄孙，字伯谦。 
　　刘潮　彦適之侄孙，字伯时。 
　　陈僖　国林之从侄，字武仲，终温州司户。 
　　余偁　利宾之曾孙，字子扬。 
　　杨冲　干之侄，字飞卿。历国子录，终宣教郎、宁国府签判。 
　　张可宗　可逮之弟，字因叔。 
　　何珪　字公瑞，罗源人。 
　　吴景辰　拱辰之从兄，字应之。 
　　陈少英　字仲明，连江人。终萧山尉。 
　　许仲容　字必达，闽县人。 
　　曾植　字元干，闽县人。 
　　林岳　字山甫，侯官人。终县令。 
　　张晔　裔之侄，字去华，闽县人。 
　　李宗甫　字崧老，文定公之后。今为侯官人。终朝奉郎、干办行在诸司粮料院。 
　　王静　唐之侄，字子仁。终县令。 
　　田质　字文伯，侯官人。 
　　章次郇　字弼之，福清人。 
　　杨梅卿　彦之侄孙，字子和。再试中教官。 
　　朱大宝　字元龟，长溪人。 
　　陈以　字用亨，长乐人。 
　　陈所得　字子有，长溪人。 
　　连逢辰　字叔达，闽县人。 
　　江司直　字惟清，永福人。终宣教郎、知萍乡县。 
　　周抡　伟之子，擢之兄，字圣择。终东阳尉。 
　　郑焕　字文伯，福清人。 
　　陈朝老　字元举，长溪人。 
　　陈佑　字子仁，闽县人。 
　　黄孔光　字晦叔，闽县人。 
　　林资深　字居安，福清人。 
　　南朝英　字进之，闽县人。 
　　黄朋举　字无党，福清人。 
　　陈滂　字宋霖。 
　　刘去病　字泰夫，长溪人。 
　　朱焕【（底本作“朱焕”，崇抄、库本皆作“米焕”。）】字承蒙，永福人。 
　　陈德铭　字盘叔，侯官人。 
　　梁京　字京夫，【（底本作“京大”，据崇抄、库本改。）】永福人。 
　　李橺　康之孙，字伯广。 
　　黄公槐　字仲炎，永福人。终迪功郎。 
　　郑棠　字公远，福清人。终迪功郎。 
　　张叔振　字振之，长溪人。 
　　郑颖　字仲实，宁德人。 
　　池覆　字叔大，闽清人。终迪功郎、保昌尉。 
　　张少英　字叔俊，闽县人。 
　　杨谦之　兴宗之侄，字叔厚。终迪功郎。 
　　郭梦济　字邦杰。终迪功郎。 
　　王浩　唐之侄，字养真。终迪功郎。 
　　林米　字伯玉，长乐人。 
　　刘确　字元覃，长溪人。 
　　郑获　字必先，福清人。迪功郎、丽水簿。 
　　郑湜　禹之子，【（底本、库本作“禹之子”，崇抄作“昺之子”。）】字溥之。 
　　林中　字执中，福清人。 
　　刘岳　字镇甫，闽县人。 
　　黄士宏　字时用，闽清人。 
　　特奏名 
　　李杰　永福人。绍兴二十年解首，作李颜名。 
　　林炳然　　张丞宪【（库本、崇抄作“丕宪”。）】　吴筠　　张维宋　　陈弥 
　　杨搏　丞之弟。　　陈芘　　洪春卿　元康之侄。 
　　张世昌　　张申卿　　萧佑之　　林硕　　黄宋翰 
　　黄鼐　　侯迈 
　　武举　蔡必胜榜 
　　林桂　字景诜，侯官人。 
　　陈策　字子钦，侯官人。 
　　薛伟　字丰之，长溪人。 
　　刘师古　字子述，侯官人。 
　　萧绶　字子若，闽县人。 
　　刘骧　己立之子，字伯扬。 
　　陈仲坚　字秀实，闽县人。 
　　林概　字元公，长乐人。终钦州沿海巡检。 
　　陈表臣　字正角，永福人。 
　　黄如文　字元振，长乐人。 
　　熊飞　字云翼，闽县人。 
　　施梦枢　字宋卿，长溪人。 
　　赵宋昌　字奕之，永福人。 
　　郑恭　字子安，福清人。终惠州巡检。 
　　李国辅　字必强，闽县人。终沅州巡检。 
　　林伟　字伯英，侯官人。 
　　四年戊子太学两优释褐 
　　黄伦　字彝卿，闽县人。渡江以来释褐自此始。授左承务郎、太学录。 
　　五年己丑郑侨榜【（底本、库本于郑侨榜下，皆无郑侨条。侨为郑樵从子，兴化军籍，不在本志范围。崇抄却有“郑侨字惠叔永福人观文殿大学士”，疑是明人添加。）】 
　　洪杞　浩之侄孙，字季实。终从政郎、建宁府教授。 
　　黄景说　功之侄，字岩老。 
　　杜申　字景崧，永福人。乾道四年解首。 
　　陈枢材　南羡之侄孙，字元卿。乾道元年解首。 
　　马玚　字公宝，侯官人。 
　　莫子春　子震之兄，字春卿。 
　　张观　字远之，【（底本作“远之”，崇抄、库本作“达之”。）】长溪人。 
　　卢南金　字声伯，闽县人。终中奉大夫、知钦州。 
　　岳牧　字朝咨，侯官人。 
　　杨应　嘉绩之从侄，字定夫。 
　　黄师尹　龟年之侄孙，字瞻叔。 
　　王深仁　字元之，闽县人。 
　　陈嘉运　字景炎，侯官人。终南恩州教授。 
　　缪仲虎　梦弼之侄，字用之。 
　　洪格　杞之从兄，字伯正，终承务郎、知瑞金县。 
　　高融　昙之从侄，字光仲。 
　　陈震之　字长大，福清人。 
　　李宗允　国辅之族侄，字兴权。 
　　林可行　字用之，闽县人。 
　　陈茂英　字季实，长乐人。 
　　高南寿　沄之侄。【（崇抄注末有“承奉郎”，底本、库本无。）】 
　　陈泾　字景清，闽县人。 
　　陈孝锡　字纯仲，闽县人。 
　　郑舜卿　邦彦之孙，字虞任。 
　　林棣　仲堪之孙，字子华。 
　　张伯宗　字应叔，侯官人。 
　　李宗元　宗允之弟，字与善。 
　　林叔秀　颖秀之弟，字文之。 
　　林廷瑞　字端甫。【（崇抄以下有“华亭簿”三字，据补。）】 
　　林万　字晦卿，福清人。 
　　郑钧　字平国，长溪人。 
　　林褎　字秀实，怀安人。 
　　黄揆　字端甫，永福人。 
　　陈尧佐　字元翁，闽县人。上舍魁。殿试犯庙讳，学究出身。后再登科。 
　　林汝能　同之从弟，字季简。长溪人。终东嘉簿。 
　　林之懿　之奇之从弟，字少渊，终化州教授。 
　　王基　字履之，侯官人。 
　　徐长卿　镆之父，字元公。终迪功郎、英州教授。 
　　林昂　字敷卿，连江人。 
　　余宋兴　字辅之。【（崇抄以下有“古田人”三字，据补。）】 
　　黄楫　字汝济，长溪人。 
　　陈山甫　字次仲，侯官人。 
　　陈骏　字敏仲，罗源人。 
　　特奏名 
　　卢大猷　　黄作　群之侄　　陈擢　　陈光宣 
　　陈夏卿　　陈梦兆　【字元吉，长乐人。绍兴十七年解首。】 
　　陈袭　　林光　　方襄　【时可之侄。】　　张梦佑 
　　武举　赵鼐榜 
　　叶良臣　字君俞，【（底本作“君俞”，崇抄、库本皆作“君翕”。）】闽县人。 
　　黄钺　字子授，宁德人。终邵阳尉。 
　　许祖道　字伯广，怀安人。 
　　潘元震　字子春，福清人。后，进士登科。 
　　魏有声　字谹甫，【（崇抄作“字欲甫”。）】闽县人。 
　　林袭　字子述，连江人。 
　　陈谋　表臣之从弟，字深甫。终石门尉。 
　　张时用　字庭实，闽县人。 
　　林几　字汝玉，【（崇抄作“字汝上”。）】闽县人。 
　　陈昭德　字士纮，【（崇抄作“字士弘”。）】闽县人。终县尉。 
　　黄梦攸　字伯苟，长溪人。 
　　陈端臣　表臣之弟，字庄父。【（崇抄作“字庄文”。）】 
　　林维扬　字季卿，福清人。 
　　郑应　衡之侄，字刚冲。 

《三山志》卷第二十九终 

●卷第三十 人物类五 

　　科名 
　　　　本朝 

○科名 

·本朝 
　　 
乾道八年至淳熙八年。 

　　乾道八年壬辰黄定榜 
　　黄定　字泰之，永福人。 
　　俞言　字昌老，怀安人。 
　　李泳　葵之孙，字深卿。【（已上甲科）】 
　　杨继祖　兴宗之族，字光宗。【（底本、崇抄皆作“字光宗”，库本作“字光景”。）】 
　　黄旦　字昇叔，长乐人。 
　　邵观　字明卿，闽县人。 
　　赵焯　烨之兄，字景昭。【（底本作“赵焯”，注“烨之兄字景昭”；库本注“煜之兄字景昭”；崇抄作“赵烨”，注“焯之弟兄州字景昭”。查前卷萧国梁榜，已见“赵烨”，注“字景明”，以底本为是，库本前卷避清帝讳作“煜”。）】 
　　陈晃国【（崇抄作“光国”。）】　字子华，长溪人。 
　　邵景之　字季山，古田人。 
　　张时举　字文实，闽县人。 
　　林致　字觉之，闽县人。 
　　陈鼎才　枢才之兄，字□卿，终鼎州。 
　　郑少魏　字良臣，长溪人。 
　　陈公亮　字钦甫，长乐人。 
　　张涣然　维宋之子，字孟父。【（底本作“字孟父”，库本、崇抄作“字孟文”。）】 
　　陈炳　禾之子，字宜之。终朝请郎、提辖文思院。乃擢自户部侍郎、除显谟阁待制、出帅乡邦也。 
　　萧说　国梁之从兄，字岩起。 
　　梁甫　大任之子，字仲将。终保昌丞。 
　　陈百昌　致一之子，字汝京。 
　　陈亿　才辅之孙，字亿年。终鄂州司法。【（底本、库本皆作“司法”，崇抄作“司户”。）】 
　　高安世　字景长。 
　　洪叔庄　元芳之弟，字端卿。 
　　谢时举　字子野，长溪人。 
　　翁韶　字伯绍，长乐人。 
　　萧诚意　字正甫，闽清人。 
　　叶明之　字伯晦，怀安人。 
　　黄岳　师尹之弟，字鲁瞻。 
　　陈嗣明　字子文，闽县人。 
　　陈百揆　致一之子，百昌之兄，字汝宅。 
　　林行可　安宅之族侄，字可叔。 
　　刘　邵　字德翁，长溪人。 
　　高介卿　安世之父，字元节。终迪功郎。 
　　郑寿【（底本、库本作“希寿”，崇抄作“希璹”。）】　字介之，侯官人。 
　　陈绎　字景如，长溪人。 
　　黄方开　字必先，永福人。 
　　陈桂　字岂诜，长乐人。 
　　刘文礼　师亮之子，字季城。【（底本、库本作“季城”，崇抄作“季成”。）】终同进士出身。 
　　李岁　字景清，侯官人。 
　　陈仲礼　才辅之子，字和叔。 
　　秦膺刚　字和仲，宁德人。 
　　林煇　字焕然，闽县人。 
　　游士衡　字宋衡，福清人。 
　　郑遹　修之孙，字声之。 
　　潘元震　乾道五年，中武举。 
　　特奏名 
　　朱箕寿　　王藻　　韩待聘　　周师尹　　倪珪 
　　葛少微　　余思聪　　郑揆之　　陈敦厚　　黄景梁 
　　林概　　叶元凤　　刘师衡　【师亮之族弟。（自“韩待聘”至“刘师衡”十一名，底本、库本排列顺序如是；崇抄之顺序抄误、乱行。）】 
　　林从　　黄中行　　杨维则　　陈馨　　王之铎 
　　林颖中　　李岩起　　陈铎　　孙邵 
　　林奉先　字伯崇，长乐人。慎思十世孙，通判。【（底本、库本于姓名下无注文，此据崇抄加注。）】 
　　曾丕烈　默之孙。　　陈介　　樊文懋　绎之侄。 
　　叶望之　　高焕章　字平叔，长乐人。四会县主簿。【（底本、库本皆无注文，据崇抄补。）】 
　　郭梦俊　【梦济之弟。】　李伦　【岁之叔。】　曾首　【贲之从兄。】 
　　曾元夫　【质之侄。】　　王伸之　　王时中　　陈恭 
　　武举　林宗臣榜 
　　黄章　字元吉，长溪人。终权知万安军。 
　　杨文志　字思武，长溪人。 
　　何说　字悦道，闽县人。 
　　许国　字宋卿，怀安人。 
　　郑建　字希声，连江人。 
　　王三俊　字周士，闽县人。 
　　许宗道　祖道之兄，字伯阳。 
　　黄玠　字介玉，永福人。 
　　吴子仪　字伯夔，闽县人。终承信郎。 
　　高石　字赵臣，福清人。 
　　张凑　字会卿，闽县人。 
　　章次郭　字似之，闽县人。 
　　淳熙元年甲午太学两优释褐 
　　郑鑑　南卿之孙，字自明。自兴太学始，再见释褐。授左承务郎、国子正。召试，除校书郎，迁著作佐郎兼史院官，太子侍讲，除著作郎，权郎官，终宣教郎、知台州。 
　　二年乙未詹骙榜　淳熙元年诏：“将来殿试，候唱名了，别择日，御亲按试上二甲人射艺，其的中绝者，临时取旨。”时，刘商衡射六箭，一贴、一的、三垛，系第一名，依赏格，循修职郎。 
　　朱士挺　字冠卿，闽县人。 
　　江立叔　洵直之子，文叔之弟，字权卿。【（已上甲科）】 
　　陈孔硕　字肤仲，侯官人。 
　　陈万　字亮功，长乐人。 
　　吴桂　字子芳，福清人。 
　　许诚　字子成，长溪人。 
　　潘必胜　字孟武，长乐人。 
　　谢逵　字景安，长溪人。 
　　王得遇　字时卿，罗源人。省试第二名。 
　　程翼　字子进，长溪人。终迪功郎，郴州教授。【（底本作“彬州”，据库本、崇抄改。）】 
　　杨敏中　应之从叔，字俊之。 
　　彭崧　文嗣之侄，字伯岳。 
　　陈少皋　字舜卿，福清人。 
　　林颖　字叔喜，福清人。 
　　翁颐　字正之，闽县人。 
　　吴节　字直卿，长乐人。 
　　陈昇　景参之曾孙，【（底本作“景参”，名见熙宁六年余中榜；库本、崇抄作“景三”。）】字士平。 
　　刘公予　正之孙，字君锡。 
　　杨掀　字潜叔，福清人。终迪功郎，和州教授。【（底本、库本皆无“终迪功……教授”，据崇抄补。）】 
　　刘烈　字挺之，长溪人。 
　　关文通　韶之曾侄孙，字叔介。 
　　陈接　字景先，长溪人。 
　　陆伯正　隽卿之子，字景端。 
　　刘商衡　靖之族，字绍美。 
　　范文寿　字元龟，侯官人。 
　　姚宗虞　字晋叔，福清人。 
　　林泾楫　字子载，长溪人。 
　　柳东　字春卿，闽县人。 
　　余伯宽　偁之从侄，字景仁。 
　　陈宗召　字景南，福清人。 
　　彭涣　公永之子，演之兄，字子舟。 
　　陈次公　叔嘉之子，字子容。 
　　王廓　唐之弟，字彦容。 
　　李中　字叔初，长乐人。 
　　张斗南　字唐英，罗源人。 
　　王轺　字公佐，闽县人。 
　　陈枢　佐尧之侄，字周之。 
　　林立之　安上之侄，字子立。【（底本、库本作“字□立”，缺一字，据崇抄补。）】 
　　林夙【（底本作“林凤”，据库本、崇抄改。）】　几之兄，字子特，闽县人。 
　　叶楠　仪凤之侄孙，字叔特。 
　　王子阳　字茂之，长溪人。 
　　倪民献　字翼周。 
　　郑应辰　字伯时，侯官人。 
　　王万全　万修之从弟，字子辨。 
　　葛騑　字伯远，长溪人。 
　　杨梦惠　丞之子，字彦仁。 
　　陈聪　字士达，福清人。 
　　高迈　融之族弟，字德远。 
　　林文仲　公选之孙，字次章。 
　　郑肇之　祖德之孙，字子仁。 
　　张叔向　字子政，长乐人。 
　　解焕　梓之侄，字述之。 
　　童子举 
　　何致远　罗源人。特赐将仕郎。 
　　特奏名 
　　林时中　　刘昇　　梁大临　【国宝之子。】　　林牧 
　　周光宗　　姚知默　　黄芹　　谢章　　李逌 
　　林祥　　陈复之　　陈津　　张伟　　张普 
　　林舜举　　陈正中　　杨强　　陈孔铸　【字子冶，梦龄之子，长乐人。（底本、库本皆无注文，据崇抄补。）】 
　　黄斗南　　黄衷　　韩颖　　黄光度　　张甲元 
　　武举　蒋介榜 
　　张鹏　甲元之弟，字傅卿。 
　　李国勋　国辅之弟，字必大。 
　　林应趾　希之侄孙，字麟之。 
　　郑震　霆之叔，字景东。【（底本作“字景南”，据崇抄、库本改。）】 
　　林叔起　字仪父，福清人。 
　　邵应辰　字观光，闽县人。 
　　刘兴宗　字子昂，长乐人。【（底本、库本皆作“字□昂”，缺一字，据崇抄补。）】 
　　王节　字景大，长溪人。 
　　林汉辅　字公佐，闽县人。终襄阳府三县巡检。 
　　萧必胜　锾之族孙，字仲任。【（底本、库本注文皆作“□□族□□□任”，缺五字，据崇抄补。按，乾道二年，武举蔡必胜榜有“萧绶”，“锾”疑误。）】 
　　许凤　字季翔，长乐人。 
　　张时修　时用之弟，字及之。 
　　黄裳　字元吉。宁德人。 
　　黄凤　字士中，闽县人。 
　　四年丁酉车驾幸太学上舍，释褐 
　　杨范　翼之之从兄，字天锡。 
　　陈允升　字晋卿，闽县人。 
　　太学两优释褐 
　　黄唐　字信厚，闽清人。授承务郎、太学录。【（底本、库本作“太学□”，缺一字，据崇抄补。）】 
　　淳熙五年戊戌姚颖榜 
　　姚祖赓　瀛之弟，字子复。 
　　陈公显　祚之孙，字叔晦。【（已上甲科）】 
　　湛循　峣之孙，字复之。 
　　郑应申　适之族，字景崧，闽县人。 
　　杨　楫　兴宗之从弟，字元老。【（底本作“元老”，崇抄、库本作“通老”。）】 
　　王浩　宗己之从弟，字元直。 
　　方■〈田柔〉【（底本作“方■〈田柔〉”，库本、崇抄作“方畴”。）】　时可之族，字仲和。 
　　潘凤　字仪仲，罗源人。 
　　卓杰　字良父，【（底本作“字良父”，崇抄、库本作“字梁父”。）】长乐人。 
　　卓珣　字士直，长乐人。 
　　邓林　字楚材，福清人。 
　　潘麟　凤之兄，字信仲。 
　　梁大亮　国宝之子，字明叟。 
　　陈自强　僴之侄，字勉之。 
　　陈宋辅　字公弼，宁德人。 
　　柯才耸　字雅才，永福人。终迪功郎、德化簿。 
　　陈绚　思文之侄孙，字宝卿。 
　　曾春　字子仁，怀安人。 
　　陈子择　字庸甫，连江人。 
　　刘岳　季裴之子，字公辅。 
　　陈明作　字用晦，永福人。 
　　余及　字企和，罗源人。 
　　陈介卿　字通叟，闽县人。 
　　张若霖　字佐之。 
　　李鼎　字文瑞，长乐人。 
　　彭梦赐　字德宽。 
　　柯甲　字德初。 
　　谢鼎　字新伯，永福人。 
　　陈觉先　字次公。 
　　张■〈日高〉　字东卿。 
　　孙甫　字周翰，闽县人。 
　　陈丰　字道卿。 
　　黄泰　字茹之，侯官人。 
　　张古心　字惟中，长溪人。 
　　郑铸　字陶叔，福清人。 
　　朱木　字仁叔，福清人。 
　　刘允成　字允成，长乐人。 
　　吴竽【（底本作“芋”，崇抄作“竿”，据库本改。又，底本注“字允成”，与前一条重复，疑衍。）】 
　　郑禧　字天锡，罗源人。 
　　陈椿年　字元老。 
　　林刘举　同之侄，字汉士。 
　　薛七颖【（底本、库本作“七颖”，崇抄作“士颖”。）】字子淳，长溪人。 
　　林采　大声之孙，字质夫。 
　　陈石　字润甫，闽县人。 
　　陈震　字魏卿，福清人。 
　　黄序　惟则之子，字子申。 
　　陈用之　诰之孙，字景亨。 
　　郑瓒　锷之弟，字黄中。 
　　萧国馨　国梁之从弟，字隐之。 
　　任烨【（底本、崇抄作“烨”，库本作“煜”，避清帝讳。）】字仲章，福清人。 
　　萧国均　国馨之兄，字秉之。【（底本作“东之”，据库本、崇抄改。）】 
　　陈纲　字文纪，侯官人。 
　　特奏名 
　　黄元质　　林谊　　陈敏修　【敦修之弟。】　　崔俊 
　　冯　异　　李次膺　　郑千成　　黄枢　　王经仲 
　　陈唐佐　【唐佑之兄。】　　 缪守愚　　方与权　　高岳 
　　王梦有　　周亨升　　李莘起　　缪巩　　陈宗亮 
　　余介卿　　郑谟　【侠之曾孙。】　　卓薿　【元龟之孙。】 
　　叶之盛　　陈宾　　陆玠　【震之子。】　　卓汝显 
　　杨宗旦　　黄公辅　　陈自得　【自强之兄。字资之。（底本、库本无“字资之”，据崇抄补。）】 
　　林永叔　　陈亨甫　　陈安仁　【嘉祐六年，傅之孙。】 
　　武举　陈说榜 
　　陈说　字和中，闽县人。第一人。 
　　程汝翼　字子献，连江人。第二名。 
　　倪震　字子彰，闽县人。 
　　陈应　字定夫，宁德人。 
　　杨明辉　字清叔，闽县人。 
　　黄赜　字子深，永福人。 
　　林轼　字和伯，福清人。 
　　邹次凤　字仲师，长乐人。 
　　姚浩　俊之之子。 
　　陈英准　字景平，长溪人。终江西安抚司准备将领。 
　　郑子遇　字宋弼，闽县人。 
　　许士知　字格夫，福清人。 
　　黄勣　字定功，宁德人。 
　　陈勣　字德彰，宁德人。 
　　郑炎　子遇之弟，字宋卿。 
　　许必克　字汝能，福清人。 
　　淳熙七年庚子童子举　先一岁旨挥：“自今，童子举并要年十岁以下，通诵六经及《语》、《孟》全文，方许赴试。” 
　　林公洽　长乐人。以四岁全通九经，特授迪功郎。 
　　何擢　怀安人。以九岁全通九经，特授迪功郎。 
　　淳熙八年辛丑黄由榜 
　　朱鼎　士挺之父，字调父。 
　　林谷　字声之，永福人。【（已上甲科）】 
　　孙格　字正甫，闽县人。 
　　林焞　字炳叔，宁德人。 
　　陈天宜　字祐之。 
　　张绍　字谔甫，长乐人。 
　　王瑜　字器之，闽县人。 
　　陈冈　字伯岳，古田人。 
　　杨武　字有文，长溪人。 
　　朱渊　字似宇。 
　　潘士表　字伯仁，侯官人。 
　　王泰之　字伯宇，永福人。 
　　俞南仲　字山甫，福清人。 
　　蒋斌　字文叔，侯官人。 
　　王宗度　字叔霞，闽县人。 
　　潘涓　字普之。 
　　谢牧　字谦之，长溪人。 
　　陈士表　字表之，闽县人。 
　　杨是甫　字德师，长溪人。 
　　王椿　字春卿，侯官人。 
　　洪绂　元寿之侄孙，字恭叔。 
　　林偁　字子实，福清人。 
　　王知章　字云叔，长溪人。 
　　周震　宜老之孙，字永叔。 
　　陈朴　字羲叟，侯官人。 
　　欧赓　字少皋，闽县人。 
　　黄左之　字继周，闽县人。 
　　曾晔　质之子，字晦仲。 
　　陈绰　字景阳，侯官人。 
　　陈尧佐　以乾道五年学究出身，再试。 
　　吴畋　字力本，永福人。 
　　陈永叔　字修文，闽县人。 
　　王宗传　字景孟，宁德人。 
　　黄瑾　度之子，字子周。 
　　洪公巽　浩之侄孙，字伯雅。【（底本作“字伯雅”，崇抄、库本作“字伯权”。）】 
　　黄桷　瑾之侄，字景成，闽县人。 
　　陈珪　字清叔，怀安人。 
　　李贲　字梦实，怀安人。 
　　萧轸　字方叔，永福人。 
　　何庇　万之族侄，字叔信，闽县人。 
　　曾鉌　丕烈之子，字闻人，侯官人。 
　　池申　字崧卿，侯官人。 
　　方宷　时可之侄孙，字同甫。 
　　洪铸　元寿之侄孙，字成文。 
　　陈修　亿之弟，字修年。 
　　陈宗训　仲谔之弟，字彝叙。 
　　李公升　泳之从侄，字士臣。 
　　张绂　字文代，长乐人。【（底本作“字父代”，据库本、崇抄改。）】 
　　葛有兴　字可大，闽清人。绍兴三十年解首。 
　　林观国　字邦光，怀安人。 
　　陈可行　字允功，长乐人。 
　　特奏名 
　　陈缜　第一人。字德容，罗源人。　　林定国　　何升之 
　　连楹　　黄开 【长乐人。（底本、库本无“长乐人”，据崇抄补。）】　林惠辅 【字表臣，慎思八世孙。（底本、库本无注文，据崇抄补。）】 
　　张骥　　高梦卿　　陈葵　　黄绾 【度之子，瑾之兄。】 
　　黄延世　【光宗之子。】　何孟文　【字梦章，长乐人。（底本作“何孟父”，下无注文，库本同；崇抄作“何孟文”，有注文，据补。）】　甘霂 
　　商俊　【份之弟、侑之兄。】　　黄时中　　王士廉 
　　武举　江伯虎榜 
　　江伯虎　字君用，永福人。名南强。唱名日，御笔改今名。 
　　黄万石　字万卿，长乐人。 
　　吴赟　字公瑞，闽县人。 
　　蒋梦震　斌之从弟，字震卿。 
　　李兴时　字叔起，宁德人。 
　　施子礼　字子礼，怀安人。 
　　姚况　字子发，长溪人。 
　　林浩　字叔大，福清人。 
　　陈缵　字嗣公，长乐人。【（底本作“字似公”。按，下文淳熙十一年，陈缵复中进士，注“字嗣公，长乐人，前武举登第”，此处当统一为“字嗣公”。）】 
　　卢南仲　南金之弟，字祥仲。 
　　林万全　字允成，永福人。 
　　周肇　字元礼，长溪人。 
　　姚廓　字开之，长溪人。 
　　吴尧仁　字彦性，闽县人。 
　　李叔淮　字伯海，闽县人。 
　　淳熙十一年甲辰卫泾榜【（按：本志成于淳熙九年。而本卷于淳熙八年榜之后，复有十一年卫泾及十四年王容两榜，当由后人所续。）】 
　　林瑑　遹之孙，字景良，福清人。 
　　王益祥　字谦叔，长乐人。【（以上甲科）（底本、库本无“以上甲科”，据崇抄补。）】 
　　陈缵　觉先之从弟，字嗣公，长乐人。前武举登第。 
　　吕启宗　字景初，闽县人。 
　　周峻　字瞻叔，宁德人。 
　　高首卿　字景端，闽县人。 
　　杨宜中　字行可，侯官人。 
　　李櫜　字时中，连江人。 
　　陈绾　缵之从兄，字晋卿，长乐人。 
　　黄善　字子韶。 
　　林士衡　字商卿，闽县人。 
　　潘子仪　冠英之从侄，字行父，闽县人。 
　　陈畦　字仲卿，侯官人。 
　　连虞凤　字应韶，闽县人。 
　　邹洙【（底本作“邹侏”，据库本、崇抄改。）　】字宗鲁，长乐人。 
　　陈子冲　字致远。福清人。 
　　陈潮　字伯时，寄居福州。 
　　林昉　字子扬，闽县人。 
　　陈雄　字淳甫，长溪人。 
　　黄奕　字子山，长溪人。 
　　江伯虎　字君用，永福人。前武举第一人。 
　　杨安　字勉之，侯官人。 
　　陈舜申　字宋谟，连江人。 
　　周士贵　字良彦，罗源人。 
　　郑域　字中卿，闽县人。 
　　黄移忠　字孝可，宁德人。 
　　叶景温　字仲实，罗源人。 
　　何士显　万之侄，字升甫，闽县人。 
　　郑昌之　昂之孙，字伯耆，侯官人。 
　　余用之　字行仲，闽县人。 
　　郑骧　字举之，闽县人。 
　　林璟　遹之孙，字景宋，福清人。 
　　林文蔚　字宗之，怀安人。 
　　高名世　字与之，闽县人。 
　　林瓌　遹之孙，字景宋，福清人。 
　　夏允中　字彦执，福清人。 
　　曾愿　汪之侄，字谨之，侯官人。 
　　梁昺　字景明，闽县人。 
　　张起宗　字起之，永福人。 
　　刘袭　字仲新，福清人。 
　　薛梦能　字于之，福清人。 
　　特奏名 
　　陈谦厚　　黄舆　　黄云　　林可大　　林森 
　　许惠卿　　陈楠　　程万　　林抃　　黄喦 
　　陈浚　宋霖之侄。 
　　武举　林■〈山票〉榜 
　　林■〈山票〉　字珙中，福清人。 
　　林可大　字之远，闽县人。 
　　孙祖武　字仲实，侯官人。 
　　陈商霖　字汝作，长溪人。 
　　张泳之　字叔潜，怀安人。 
　　林获　字诚身，福清人。 
　　郑良佑　字光辅，侯官人。 
　　王亿　字景文，闽县人。 
　　刘方辅　字辅之，永福人。 
　　赖嘉猷　字汝弼，闽县人。 
　　郑显大　字梦应，闽县人。 
　　黄东　字叔鲁，连江人。 
　　林之望　字知章，长乐人。 
　　吴冲　字一飞，怀安人。 
　　冯焕　字著明，侯官人。 
　　施子美　子礼之兄，字子美，怀安人。【（底本作“侯官人”，库本、崇抄作“怀安人”。按：注云：“子礼之兄”，本卷淳熙八年有武举施子礼，注亦“怀安人”。据改。）】 
　　黄公举　字保之，侯官人。 
　　林宋辅　字佐叔，闽县人。 
　　郑抟【（底本作“郑将”，崇抄作“郑搏”，据库本改。）　】字子万，宁德人。 
　　夏介　字通甫，长溪人。 
　　连向　字伯震，怀安人。 
　　淳熙十三年丙午太上皇帝庆寿恩上舍释褐 
　　林弥明　字晦之，长乐人。 
　　潘子直　冠英之从侄，字叔方，闽县人。 
　　淳熙十四年丁未王容榜 
　　陈元　字仁之，侯官人。殿试第二人。 
　　林选　耸之子，字择行，闽县人。淳熙十三年解首。【（以上甲科）（底本、库本无“以上甲科”，据崇抄补。）】 
　　陈德豫　字子顺，连江人。 
　　陈元衡　诱之子，字莘夫，闽县人。 
　　林执纲　字维国，闽县人。 
　　朱著　倬之孙，字性诚，闽县人。 
　　陈公奉　公显之兄，字叔璋，罗源人。 
　　林千　字能之，闽县人。 
　　柯垓　字经父，闽县人。 
　　郑昭先　字景绍，闽县人。 
　　李庚　字子西，连江人。 
　　张德明　字晦叔，长溪人。 
　　黄子善　字元夫，连江人。 
　　黄宏　斗南之子，定之从弟，字达之，永福人。 
　　陈诱　公格之孙，【（底本作“公裕”，库本、崇抄作“公格”。按：陈公格见绍圣二年榜，注曰“公器之从弟”；而公器见元祐六年榜，注“怀安人”，籍贯有异。）】字循仲，闽县人。 
　　陈方　字与直，闽县人。 
　　陈诚中　字表之，闽县人。 
　　林炜　桷之子，字谦之。 
　　缪倬　字昭子，长溪人。 
　　陈絯　绾之兄，字崧卿，长乐人。 
　　黄恂　纶之子，字叔信，闽县人。 
　　黄致一　字通甫，长溪人。 
　　陈亿　字曼卿，闽县人。 
　　郑德美　应申之从弟，字景韶。 
　　黄自诚　字孚叟，永福人。 
　　陈宋烈　字鼎卿，长乐人。 
　　郑之悌　字茂恺，长溪人。 
　　林岊　字仲岊，【（底本、崇抄作“字仲岊”，库本作“字仲忌”。）】长乐人。 
　　方沂　字伯春，福清人。 
　　沈康　字直叟，闽县人。 
　　林拱之　字应中，闽县人。 
　　陆彦敏　蕴之曾孙，字诚之，侯官人。 
　　林翘然　字端夫，侯官人。 
　　刘松　奕之曾孙，字公茂，侯官人。 
　　吴孝龄　字仲房，侯官人。 
　　商佾　份、侑之弟，字元节，福清人。 
　　谢伯常　字彝叟，闽县人。 
　　柯谦宗　梁之曾孙，字次恭，闽县人。 
　　林时英　字才甫，长乐人。 
　　方岩起　■〈田柔〉之侄，（底本、崇抄作“■〈田柔〉”，库本作“畴”。）字伯瞻。 
　　陈焘　字仁甫，闽县人。 
　　杨祖尧　字述甫，长溪人。 
　　林琪　字粹甫，连江人。 
　　陈甫　中之弟，字景山。 
　　郑肇　字端父，长溪人。 
　　高龄　字德一，长溪人。 
　　林伯诚　自之子，字性之。 
　　林子发　字藻之，闽县人。 
　　吴申　字柔直，闽县人。 
　　朱金发　字振仲，福清人。终龙岩簿、尉。 
　　特奏名 
　　黄邦彦　【公举之兄。】　　马璋　【玚之兄。】　　郑发 
　　缪兴宗【（底本、崇抄作“兴宗”，库本作“宗兴”。）】　段格　　余飞公　　方荐鹗　　王良辅 
　　魏应之　　吴季山　　刘撝　许教　　黄九龄 
　　杨兴之　　陈梦英　　陈璟 
　　林亚文　字希仲，鹏十九世孙，长乐人，修职郎。【（底本、库本无注文，据崇抄补。）】 
　　林应辰 
　　武举　黄裒然榜【（底本、库本作“裒”，崇抄作“裦”。）】 
　　江伯夔　伯虎之弟，字君俞，永福人。第二名。历东门舍人，终东南第十将。 
　　许邦光　国之弟，字谦仲，闽县人。 
　　林伯成　之望之弟，【（底本、库本作“之堂”，崇抄作“之望”。按，淳熙十一年榜有“武举林之望”，据改。）】字知万，长乐人。历閤门舍人，知高邮军，终知真州。 
　　潘子震　子直之从弟，字伯威，闽县人。 
　　郑钢　字叔浩，闽县人。 
　　陈介石　诱之侄，字岩生，闽县人。 
　　黄浩　字直甫，永福人。 
　　彭安上【（底本、崇抄作“安上”，库本作“安土”。）】字伯礼，宁德人。 
　　熊武　飞之侄，字君右。闽县人。 
　　王石孙　字宗略，宁德人。 
　　杨举　字褎叔，闽县人。 
　　潘子礼　字和中，闽清人。 
　　陈纪　字仲礼，宁德人。 
　　王复古　字一之，福清人。 

《三山志》卷第三十终 

●卷第三十一 人物类六 

　　科名 
　　　　本朝 

○科名 

·本朝 

【 （底本、崇抄皆循前卷例作“本朝”，库本于本卷及其下第三十二卷卷首皆作“宋朝”。）】 
　　 
绍熙元年至嘉定十年。 

　　绍熙元年庚戌余复榜 
　　余复　状元。字子叔，宁德人。官至校书郎。特旨与一子恩泽。 
　　洪抟　甲科。字举之，侯官人，元康之孙。本族：铸、绂、春卿、格、祀、公巽、绰、元寿、元英、元芳、叔庄、浩、毅。 
　　潘景伯　甲科。字仰之，闽县人，师孔之曾孙，弟颢伯、显伯同榜。官至中大夫、淮东提刑。 
　　卓石　甲科。字起甫，福清人。 
　　黄谧　甲科。字子靖，永福人。子武举良箕。【（底本、库本无“子武举良箕”，据崇抄补。良箕中武举，见后嘉定元年榜。）】 
　　叶宗鲁　甲科。字士詹，罗源人。 
　　黄瑄　字汉珍，罗源人，叔大名，兄谦。子备同榜。 
　　高惟月　字明之，怀安人。现中奉大夫，前知处州。 
　　姚有容　字君介，侯官人。终朝散郎、房州倅。 
　　黄千里　上舍。字及之，永福人。终承议郎、建阳知县。 
　　陈朴　字叔厚，罗源人。终朝请大夫、邕管安抚。【（底本作“邑管”，据崇抄改。）】 
　　潘梅　上舍。字子调，福清人。 
　　王旦　上舍。字子周，侯官人，弟亘。 
　　林迪　字顺卿，闽县人。终朝奉大夫，广东提舶。 
　　邢必学　字良嗣，长溪人，父炳然。 
　　陈槱　字宜之，闽县人。几之孙，郊之侄孙。【（底本无“几之孙郊之侄孙”，库本同，据崇抄补。）】 
　　鲍旍　字表之，福清人。 
　　林灼　字俊之，福清人。 
　　张牧　字逸叟，罗源人，父翮、叔翰。 
　　梁发　字亨甫，永福人。 
　　陈拟　字及之，罗源人，父与行，同榜。终通直郎。【（底本无“父与行……通直郎”，据库本、崇抄补。）】 
　　钱易直　字敬子，长溪人。现居温州。庚戌省元。终著作佐郎、知池州。【（底本作“范州”，据库本、崇抄改。）】 
　　陈德进　字安行，罗源人。 
　　林亿　字益之，闽县人，千之兄。 
　　张从之　字子择，罗源人。父翮，叔翰，终大理丞，广东运判。【（底本无“父翮……运判”，据崇抄补。按：此注张从之当与前数名之张牧为兄弟，但张牧条不注，亦不云同榜，存疑。）】 
　　张任国　字师圣，永福人。 
　　潘文焕　字季章，怀安人。 
　　林挺秀　字君实，闽县人。 
　　李熹　字晋老，怀安人，侄仲淹。 
　　薛将　字景方，宁德人。 
　　陈仪之　字士麟，永福人。 
　　李昭　字晋甫，闽县人，曾祖皇臣，叔简能。 
　　柯万卿　字通老，永福人。 
　　柯时中　字伯蒙，闽县人，居永福。 
　　李元辅　字俊卿，闽县人。 
　　陈冲　字南翼，连江人。 
　　陈士表　字正叔，闽县人。终朝请郎、广州。【（底本、库本作“倅”，崇抄作“尉”。） 
　　卢镇（底本、库本作“卢镇”，崇抄作“卢埙”。）】字伯真，永福人，祖榕。本族，楚、垕。 
　　林翥　字叔轩，长邑人，【（以下各本于两卷中多有注“长邑”者，皆指长乐县。以下不再出校。）】忠辅之从侄。 
　　黄相　字周士，长溪人，终丽水军。 
　　黄备　字仲该，罗源人，父瑄同榜。 
　　黄广　字炳文，闽县人。 
　　郑垕　字载叔，怀安人。 
　　高　松　字国楹，长溪人，父融，祖篯。本州解元。 
　　陈与行　字叔达，罗源人。子拟同榜，终朝请大夫知兴化军。【（底本无“子拟……兴化军”，据库本、崇抄补。）】 
　　刘植　字直之，福清人。 
　　张益之　字子善，侯官人。 
　　曾准　字正叔，怀安人，椿之弟。省试赋魁。终朝奉郎、广东提举。 
　　陈子坚　字子正，侯官人，父倬然。本族：伟然、叔嘉、次公。 
　　潘颢伯　字肃之，闽县人，兄显伯同榜，弟景伯。终朝散大夫、徽倅。 
　　潘显伯　字隐之，闽县人，弟景伯、颢伯。【（崇抄无“弟景伯颢伯”。）】 
　　黄匀　字均可，闽县人。 
　　冯钦　字龚仲，福清人。 
　　林振　字宗玉，福清人，曾祖冲湛。本族：炜、清之、炎、明之、棣、桷。官至朝奉郎、知邕州。 
　　郑牧之　字□□，福清人。 
　　林演　字宣子，古田人。 
　　徐次铎　字叔文，福清人。 
　　陈泾　字正仲，寄居长乐，叔万、可行，贯台州。【（底本、库本作“□台州”，缺一字，据崇抄补。）】 
　　郑行可　字□□，闽县人。 
　　黄甲　字仁叔，永福人。 
　　王元应　字圣初，闽县人，祖尧臣。官至朝请郎、大理寺丞。【（底本无“祖尧……寺丞”，据库本、崇抄补。）】 
　　余天迪　字惠叔，罗源人。 
　　陈桂　字景仙，寄居湖州。【（底本、库本作“湖”，崇抄作“潮”。）】 
　　许俊第　字用之，闽县人。 
　　丁慤　字□□，长乐人。 
　　上舍　释褐 
　　黄舜俞　上舍。字咨之，闽清人。 
　　谢昇　上舍。字元夫。 
　　宗子正奏　附“进士题名”始于此。 
　　崇祉　甲科。字伯厚。终南剑守。 
　　善歧　字民先，善峙之弟。 
　　彦■〈亻角〉　【字伯侔。】　　希锡　【字景纯。】 
　　善然　字褎之，寄居连江。 
　　善佳　【字庭瑞。】　　善牧　【字咨卿。】 
　　文举特奏名 
　　杨霓　第三名。字次云，罗源人，鲁之子。 
　　陈锜卿　字仲玉，连江人，祖当，侄舜申。 
　　陈惟中　　陈刚　【字谦叔，闽清人。】 
　　林槐卿　　陈旦　　刘岳　　林袤　　韩匹萧 
　　刘靖　　林梦钦　　黄世德　　阮大用　　李　溥 
　　陈适正　【字梦良，连江人。】　陈友直　【连江人。】 
　　黄东老　【字兴仲，长溪人。】　王炎　【古田人。】 
　　林炜　【宁德人，确之侄。】　柯杞　　柯若谷 
　　王子俊　【字仲传，长溪人。】　林日休　　翁　章　【古田人。】 
　　葛有成　【字可大，闽清人。】　 王仲应　【长溪人。】　　张仲昂 
　　欧阳实　　何既济　　黄子强 
　　柯端卿　祖梁，父谦宗，叔祖棐。　　陈粲章 
　　王万侯　【字子建，长溪人。】　　詹绂　　张时敏　　林虞 
　　蒋具瞻　【字德徽，长溪人。子衡。】　　高癸　　王以泽 
　　陈寅　　陈侃　　林粢　　陈枢 
　　王叔介　【长溪人。】　　杜张维　　林元明　　黄洽 【闽清人。】 
　　林廷英　　刘三顾　【古田人。】　　韩缟　　林岊 【古田人。】 
　　王文仲　【长溪人。】　　黄旃 
　　武举正奏 
　　陈昕　字子野，长溪人，□时。 
　　林淮　祖太徽，叔公嗣，弟誉。 
　　李若水　字善甫，永福人，父杰，侄伯垕。 
　　林宋兴 
　　林泰定　字清宇，宁德人，居平江。知象州。 
　　周用亨　字通文，宁德人。知循州。 
　　卓孝恭 
　　黄时　字景仁，宁德人。超叔、起叔之伯。 
　　刘八威　绝伦，省元。字朝右，福清人。兄八成、之邵，叔庞。 
　　黄天瑞 
　　郑肃　行可之侄。 
　　刘汉臣 
　　韩椿　岊之侄。 
　　陈云　字瞻叔，永福人。兄表臣、端臣，子教授士登。知昌化军。 
　　徐珏　　陈时　　林昂　　林高　　郑缙 
　　高栖 
　　绍熙四年博学宏词 
　　陈宗召　子贵谦、贵谊，皆中世科。 
　　绍熙五年癸丑陈亮榜 
　　林复之　甲科。字几叟，怀安人。终奉议郎、知潮州。 
　　陈怡　字子如，侯官人，曾祖襄章，【（底本、库本作“襄章”，崇抄无“章”字。）】兄朴。 
　　任一鹗　字冲卿，闽县人，祖文荐。本族：文茂、汇。终中奉大夫。 
　　黄守　字问之，永福人。 
　　林献　字仲可，贯潮州，居永福。 
　　陈伯震　字震之，长邑人。襄之八世孙。官历监、丞，终广东漕、龙图阁学士。 
　　陈典　字公雅，侯官人。祖之邵，叔祖之美。【（底本、库本无“祖之……美”，据崇抄补。）】 
　　林昱　字明中，贯泉州。 
　　林仲龙　字举之，【（底本作“举之”，库本、崇抄作“学之”。）】罗源人。 
　　李宗申　字之翰，闽县人。 
　　黄士特　字仲谊，罗源人，父孺。本族：槐、抡、士清、说。终镇江。【（底本无“父孺……镇江倅”，据库本、崇抄补。）】 
　　曾噩　字子甫，【（底本、库本作“子甫”，崇抄作“子肃”；又，底本作“曹噩”，库本、崇抄作“曾噩”。）】闽县人，植之子。终大理寺正、广东漕。 
　　冯多福　字季求，寄居常州，父田。历司农少卿，将宪卿部、权州事，奉祠，终□众。【（底本作“将宪卿部权州事”，库本、崇抄同；疑“卿部”为“乡郡”之讹。）】 
　　林师皋　字右之，古田人，岊之侄。终赣州瑞□宰。【（底本、库本作“瑞□宰”，缺一字，崇抄作“瑞安宰”。按：赣州有“瑞金”，“瑞安”则在浙南。仍从缺。）】 
　　黄说　字仲宜，罗源人，父棂。本族：槐、棆、士清、士特。 
　　林子冲　字詹叔，侯官人，之奇之侄。 
　　朱荀　字景荀，闽县人，敏元四世孙。终奉议郎、宣城宰。 
　　陈忠　字诚之，侯官人。曾祖寿，叔祖向。【（底本、库本无“曾祖……向”，据崇抄补。）】 
　　连士登　字元龙，闽县人，祖康时。 
　　陈从　字谦夫，长溪人。寄居庆元府。【（底本无“寄居庆元府”，据库本、崇抄补。）】 
　　陈景年　字通卿，长邑人。佐尧之孙，本族：枢年。【（底本无“佐尧……年”，据库本、崇抄补。）】 
　　陈惟和　字伯温，闽县人。 
　　苏兴甫　字起宗，贯兴仁府。 
　　苏端准　字则平，闽县人。 
　　韩桷　字廷硕，闽县人。寄居严州。本族：岊、椿。【（底本无“寄居……椿”，据库本、崇抄补。）】 
　　陈克　字复之，闽县人。家世：报、禾、炳。本族：佑、瑄、瑢、垓、坰、石、同伯、元之、铸、梦建、伯圭、梦庚。 
　　刘之邵　字仲美，福清人，曾祖国钧。本族：庞、八成。终通直郎、六合知县。 
　　王冲用　字用之，长邑人。 
　　黄士清　字仲通，罗源人，槐之子。本族：棂、抡、士特、说。终朝议大夫、知贺州。 
　　陈武公　字子文，侯官人，兄子坚、次公。 
　　陈奕　字伯衍，寄居临安，长溪人，父骥。 
　　陈梦纬　字文之，贯漳州，叔伯山，兄介石。 
　　陈德一　试中教官。字长明，连江人，父舜申。终朝请郎、知宜州。 
　　任汇　字会卿，怀安人。本族：文荐、文茂、一鹗。 
　　陈至和　字季清，闽县人，父锐。 
　　黄民表　字仪可，闽县人。 
　　陈万顷　字梦应，闽清人。 
　　吴功亮　字汝咨，怀安人，时亮之弟。 
　　吴时亮　字汝弼，怀安人，功亮之兄。 
　　宗子正奏 
　　师睿　甲科。字叔思，兄师崇、师懿。 
　　汝朴　字子野，父善漴。 
　　师崇【（底本先作“师棠”，旁校注为“崇”字，库本、崇抄皆作“师棠”。据上条“师睿”注文，当是“崇”字。）】字伯和，弟师懿、师睿。 
　　彦延　叔公嘏。 
　　文举特奏 
　　方岗　状元。字平甫，侯官人。本族：时可、■〈田柔〉、襄、岩起、宷、审。 
　　陈炳　　梁召　　卢琳　　刘季云 【字少扬，长溪人。】 
　　洪信臣　【字天锡，连江人。】　吴尤礼　　刘慨 
　　陈缜　【字致公，长乐人。弟缵。】　林绎善【（底本作“绎善”，库本、崇抄作“择善”。）】　　　岩 
　　刘毅　字元度，长乐人。 
　　刘八成　福清人，弟之邵、八威，子庞乙丑进士。 
　　缪翥　　王廷秀　【一作之秀。】　　郭东美　　曾颜 
　　林岳　【字献臣，长乐人。】　　林冲之 
　　徐师臣　【字国宾，宁德人。】　余昊 【字春卿，宁德人，兄复之。】 
　　郑梦承　【连江人。】　　赵昱 
　　武举正奏 
　　许应辰　　郭　钦　　王三锡　【字子万，长溪人。】 
　　方审　【兄岗、宷。】　　危伯熊 
　　姜必大　字信之，连江人。终万安知军。 
　　黄枢　　林宜之　　林翘 
　　潘子寓　字□□，终知复州。 
　　陈诚伯　字伯著，连江人，弟大用。 
　　程元鼎　字和甫，连江人。终知高州。 
　　陈遇　祖亨衢，叔安仁，叔祖亨道。 
　　姚灼　字然仲，改名克俊，长溪人。 
　　刘汉臣　字少度，长乐人。 
　　庆元二年丙辰邹应龙榜 
　　郑拱　字恭甫，侯官人，擢之弟。 
　　林清之　字直甫，福清人，父桷，祖仲堪，弟炜。本族：棂、振、炎、明之。终中奉大夫、直华文阁、湖南漕。 
　　邵应祥　字子百，闽县人，弟应瑞。 
　　郑孝纯　字士颖，闽县人。 
　　王溆　字叔观，贯绍兴。 
　　余畟　字良叔，古田人，宋兴之侄，复之弟。 
　　李应辰　字震卿，宁德人，兴时之侄。 
　　林僖　字景伯，福清人。本族：聪、文、潜、严。 
　　林关　字伯启，贯漳州，居长乐，立之之侄。 
　　陈鉴　字明之，闽县人。 
　　叶子高　中法科。字安仲，贯庆元府。终大理评事。 
　　陈同伯　字升父，闽县人。家世：报、禾、炳、亲伯、祐。本族：克、瑄、瑢、垓、坰、石、元之、铸、梦建、伯圭、梦庚。 
　　陈权叔　字懋立，连江人。 
　　杨景商　字子起，闽县人，祖大猷。本族：敏中、嘉绩、应。 
　　陈泳　字季汪，长邑人。祖彦启。本族：端友、桂。 
　　郑唐臣　字师稷，闽县人，父易。本族：锷、行可。 
　　陈京　字景大，闽县人。 
　　林景达　字泰叔，闽县人。 
　　邵应瑞　字子至，闽县人，兄应祥。 
　　叶观　字应求，贯兴化军。本族：源、南仲。 
　　洪杲　字昭叔，怀安人。父公翼。本族：浩、毅、绰、元英、元涛、元芳、叔庄、相、格、铸、绂、抟。【（底本无“父公翼……抟”，据库本、崇抄补。）】 
　　张士炳　字焕然，侯官人。 
　　郑益　字子友，长邑人。 
　　任一龙　字骧卿，闽县人，祖文荐。本族：文茂、汇、一鹗。 
　　余亮　字虞咨，古田人，光庭之侄孙。 
　　阮　幡　字君聘，闽县人。 
　　王益祺　字顺叔，长邑人，弟益祥。 
　　张可大　字子功，闽县人。 
　　刘宜之　字行可，贯兴化军。 
　　刘三益　字巽大，永福人。 
　　王舆　字履敬，长溪人。卓之孙，成之侄。终将作监簿、知南剑州。【（底本无“卓之孙……剑州”，据库本、崇抄补。）】 
　　郑沆　字深之，闽县人。本族：禺、湜、天麟。 
　　韩同　字耕道，侯官人。丙之裔，高祖昌国，曾祖彰明，叔桷。 
　　柯必卿　字茂之，闽县人，棐之侄孙。 
　　林景申　字及甫，闽县人。 
　　林应龙　字升之，闽县人。 
　　陈季修　字复之，贯泰州，安卿之子。 
　　潘刚　字维刚，怀安人。 
　　陈谔　字士行，闽县人。 
　　柯龙受　字用之，闽县人，棐之侄孙。 
　　周申　字及甫，长邑人。 
　　朱景筌　字伯鱼，闽县人。 
　　叶莫　字实之，侯官人，世美、观之侄，发之弟。历吏部郎中，江西宪、漕，终中奉大夫。 
　　方隆　字景盛，侯官人，时可之曾孙。本族：■〈田柔〉、岩起、岗、宷、审。 
　　黄沐之　字士澄，长溪人，楫之子。终知丽水县。 
　　陈一清　字秀父，罗源人，安之子，遇之弟。 
　　林起莘　字任之，闽县人，终湖南仓。 
　　欧质　字少叶，闽县人，赓之弟。 
　　叶发　字定叔，侯官人。本族：仪凤、翔凤。终奉议郎。 
　　余经国　字伯文，怀安人。深之玄孙。本族：清、观国、震之。终奉议郎。【（底本无“深之……议郎”，据库本、崇抄补。）】 
　　凌冲　字和仲，侯官人，琰之侄孙。 
　　郑天麟　字仁父，闽县人，昺之孙，湜之子，沆之侄。 
　　宗子正奏 
　　善蓬　字道山，善彬之弟，汝钺之叔。 
　　彦假　字□□，交之玄孙，公宾之子，公■〈宀求〉、之侄。【（各本皆作“公家之侄”。以本卷嘉定元年郑自诚榜宗子正奏“彦仞”条注文互校，知是“公■〈宀求〉”之误，正之。）】 
　　希梁　字正臣，希魏之弟。 
　　崇恪　字端夫。 
　　彦搢　字大圭，彦拯之弟，彦挺之兄。 
　　彦翿　字伯羽，兄彦代、彦侗、彦传、彦侯。 
　　汝悉　字明之，汝孝之弟。 
　　希灏　字商卿，师莘之侄，师董之子。 
　　洵夫　字深卿，彦括之侄，沂夫之兄。 
　　文举特奏 
　　林概　第二人。字量夫，侯官人，大声之孙，来之弟。终朝奉郎，徽州通判。 
　　林更　　严肃　　周申　　木崇　【字子山，连江人。】 
　　林元鼎　　郑谷　　商倬　【□□俊□之弟。（底本作“□□俊□之弟”，缺三字；库本、崇抄作“俊之弟”。按，本节下文有“商伉”，注为“倬之兄”，疑底本“俊”下有“伉”字。）】　　陈弼 
　　陈淑　【字子嘉，（底本、库本作“□□嘉”，缺二字，据崇抄补。）长乐人。】　　陈渊　【字似之，长乐人。】 
　　张维　　詹骥 
　　郑钧　字亨叔，闽县人，沆子。官至密院修撰。【（底本无“字亨叔……撰”，库本、崇抄有之，但库本作“沆子”，崇抄作“沅之子”。郑沆，见本榜进士，今据库本补。）】 
　　陈士显　字元昭，自强之侄，【（底本无“自强之侄”，据崇抄补。）】长乐人。 
　　陈旦　字应辰，长乐人，曾祖寿明。【（底本作“字□□”、“曾□寿明”，缺三字，据崇抄补。）】 
　　李沐　【漙、泳之兄，公升之子。】 
　　陈鼎任　　郑起莘　　高震之　　商伉　【倬之兄。】 
　　程意【（底本、库本作“程意”，崇抄作“程憙”。）】　高实　　王沂　【长溪人。】　　湛衍 
　　许仲宏　　林士器　　林登之　　林用中 
　　陈戍【（底本、库本作“陈戍”，崇抄作“陈成”。）字□□，古田人。】　　林冲 
　　武举正奏 
　　林仲虎　第二人。字景瞻，宁德人。本族：仲□、仲彪、士夔、祖慈。广州观察使，三使虏廷，【（底本作“三虏廷”，脱“使”字；库本作“三使敌廷”，盖嫌避“虏”字；崇抄作“三肤廷”。据库本补。）】终安庆知府。 
　　游叔昌 
　　黄困　字城定，宁德人，钺之子，□□之孙。 
　　陈大用　字□行，连江人，兄□伯。终江东路分。 
　　姚洺　父俊之。本族：□之、浩之。 
　　黄昌辰　字□时，宁德人。 
　　林实之　　缪德绥　　赵万年 
　　柯国良　□□□。本族：子冲、□□□知□州。 
　　黄季鹰 
　　陈著　字公叟，永福人。本族：士骥、□□。终殿前□议。【（底本、崇抄于以上六条注文中存、缺皆同，库本无此六条注文。）】 
　　黄宣　　陈万石　　许应辰　【字拱之，长乐人。】 
　　上舍释褐 
　　郑擢　拱之兄。 
　　李琪　字梦开，连江人。撰之曾孙。弥逊之孙。终国子司业。 
　　黄肤卿　字必大，连江人。终架阁。 
　　庆元五年己未曾从龙榜 
　　俞汝益　甲科。字伯虞，宁德人。 
　　梁丙　甲科。字南叟，侯官人。终朝奉郎、知泉州。 
　　林孝闻　字质父，福清人。终大理寺丞、知抚州。 
　　陈贵谊　宏词。字正甫，福清人。父宗召，兄贵谦。官至参知政事。 
　　陈经　字正父，长溪人。终奉议郎。 
　　王天言　字惟谨，怀安人。 
　　苏大璋　省元。字颙之，闽县贯，古田人。终著作郎、知吉州。子士穆，已丑登科。 
　　林冠英　字伯实，长乐人。岊之弟，岊之兄。终府倅。【（底本作“终于倅”，崇抄作“终郡倅”，据库本改。）】 
　　黄岦　字季立，长邑人。终朝请郎、潭州佥判。 
　　薛君用　字良佐，长溪人，寄居温州。 
　　李冲　字道卿，侯官人。祖葵，子遇。本族：■〈木咨〉、桐、【（底本作“格祠”，据崇抄改。）】泳、公升。终承议郎、国子监簿。 
　　蒲开宗　字先之，侯官人，父尧章。本族：尧仁、毅。 
　　萧　杞　字南甫，侯官人。终朝奉郎。 
　　林■　字伯申，贯闽县，冠英、岊之兄。 
　　汤震　字子春，闽县人。 
　　江公宜　字行之，侯官人，祖洵直，父文叔，叔立叔。终承议郎。 
　　郑浚　字溉之。本族：湜、沆。【（底本、库本无“郑浚”条，据崇抄补。）】 
　　傅起岩　字用卿，闽县人。 
　　李大有　字景温，纲之孙，夔之曾孙，经之侄孙。终奉议郎。 
　　郑硕　字肤叟，闽县人。 
　　郑骏　字逸之，闽县人，骧之弟，孝纯之侄。 
　　李德立　字应卿，怀安人。 
　　陈孔夙　字寅伯，寄居平江，贯侯官，孔硕之兄，韡之叔。 
　　林时英　字华卿，宁德人。炜之侄。 
　　李起渭　字少望，闽县人。本族：伦、岗、岁。【（底本、库本作“岁”，崇抄作“淑”。）】 
　　陈大雅　字德纯，福清人。 
　　林袭　字充美，【（底本作“元美”，据库本、崇抄改。）】侯官人，自之侄。 
　　高颐　字元龄，宁德人，从叔处仁。 
　　项梦开　字启叔，闽县人。官至奉议郎。 
　　杨誉询　字诚叔，侯官人，兄梅卿，侄宜中、宏中。 
　　刘泳　字光大，怀安人，若虚之玄孙。本族：彝、奕、异、知至、松。 
　　黄实　字右之，永福人，斗南之子。本族：揆、定。终朝议大夫、【（底本、库本作“朝议”，崇抄作“奉议”。）】知汀州。 
　　刘沐　字季新，贯建宁，福清人，【（底本、库本作“福府人”，据崇抄改。）】详之孙，潮之弟。 
　　姚子材　上舍。字君用，侯官人，兄有容。终朝议大夫、国子祭酒。 
　　何应酉　字方卿，罗源人，珪之子。官至朝议大夫、知德安府。 
　　陈起先　字振卿、长邑人。本族：自强、椿年、觉先、绥、绚、缵、绾、宋烈。 
　　柯葆　字景光，永福人，甲之侄，才耸之弟。 
　　陈千能　字择善，长溪人，寄居罗源。 
　　林赞　字君俞，长溪人，寄居温州。 
　　齐琥　字毅夫，侯官人。 
　　王士奇　字颖叔，长溪人，弟知章。 
　　池铸　字成大，闽县人，寄居连江。 
　　方杰　字宗卿，闽县人。官至朝奉郎。 
　　陈梦建　字节山。家世：报、禾、炳，亲叔石，弟伯圭。本族：祐、克、瑄、瑢、垓、坰、同伯、元之、铸、梦庚。 
　　杨惟寅　字恭叔，闽县人。 
　　敖陶孙　字器之，闽县人。终奉议郎、泉州佥判。 
　　陈端　字仲友，怀安人。 
　　林圃　字伯农，福清人。 
　　高霆　字正武，长邑人。 
　　林申　字伯翰，居台州，高祖岂，曾祖仰，祖同，父虎，叔彪。终两浙运判。 
　　宗子正奏 
　　崇节　字伯谨，崇皋之弟，崇愿之兄。 
　　椿夫　字大节，彦□之子，楹夫之兄。 
　　汝似　字子有，居长溪。 
　　綦夫　字伯文，侯官人，彦夔之侄。 
　　文举特奏 
　　谢藻　状元。　曾禹贡　第三人，同进士出身。兄春、弟准。 
　　林德秀　　万彪　【习震之弟。】　　林倬然　　郑　洪 
　　倪翼　字翼卿，罗源人，叔允。 
　　林曾　本族：夙、几、迪、早。 
　　陈申　　林浩　字景夫，长乐人，兄翥。 
　　张天翼　　陈可速　　陈禧　　颜庶　　万习震 【彪之兄。】 
　　刘梦先　　陈才召　　陈翼之　【字和卿，长乐人，父大方。】 
　　黄玙　　梁廷仪　　陈瀛　　林宋钧　　陈元卿 
　　林亨孙　　林果　【采之弟，概之兄。】　　魏　 
　　朱时　　王沂　【字士鲁，长乐人，兄瀛。】 
　　郑可久　字诚甫，宁德人，祖崇。 
　　刘颀　　龚梅卿　【字逢辰，居广州。郯之叔。】 
　　吴秀山　　陈钦之　　陈曈　　赵震　【字东卿，长乐人。】 
　　武举正奏 
　　陈良彪　状元。字绰然，长乐人。 
　　李亮　【第三人。】　　洪文举 
　　陈万春　字东伯，长乐人。终知雷州。子垓，省试赋魁。现左司谏兼侍讲。【（底本、库本无“终知……侍讲”文，据崇抄补。）】 
　　马万里　　林早　本族：夙、几、曾、迪。 
　　杨商佐　字子阳，长溪人。　　陈涣　　陈宗襄 
　　黄度　字特卿，宁德人。宋英之兄，时之叔。 
　　嘉泰二年壬戌傅行简榜 
　　王同　字会之，侯官人。亘之子，旦之侄。终架阁。 
　　丁谦　字直翁，侯官人。 
　　张邦用　字应卿，【（底本作“字应□”、“字明□”，各缺一字，库本皆无注，据崇抄补。）】连江人。 
　　柯诚中　字明之，【（底本作“字应□”、“字明□”，各缺一字，库本皆无注，据崇抄补。）】闽县人。 
　　田元晋　字明卿，怀安人。兄质、颐，弟元涣。 
　　鲍介然　字全叔，福清人。 
　　陈俞　字益之，闽县人。 
　　潘子京　字贵高，曾祖潜，父冠英。本族：师孔、飞英、子仪、子直、景伯、颖伯。 
　　萧轙　上舍。字师先，永福人。国均之子，国宷之侄。 
　　卓然　字叔昭，长邑人。 
　　林半千　字君遇，侯官人。官至淮西提刑。 
　　赵綝　字君善，【（底本、库本作“字□善”，缺一字，据崇抄补。其下各本皆缺一字。）】□解州。 
　　王之制　字季文，【（底本、库本作“季文”，崇抄作“善文”。）】长溪人。 
　　李伯垕　字景叔，【（底本作“景□”，据崇抄补。）】永福人。 
　　赵绾　字伯连，连江人。 
　　林得中　字企贤，长邑人。终南剑通判。 
　　余崇　字元卿，宁德人。 
　　陈士表　字正卿，闽县人。祖诚之，叔祖宾之，父岘。终知岳州。 
　　陈溥　字时甫，宁德人。本族：万、可行、泾、谧。泉州倅。【（底本作“可□□谧”，缺二字，库本不示缺，据崇抄补。）】 
　　叶柟　字伯材，闽县人，明之之侄。 
　　林棹　字通甫，怀安人，颖秀、叔秀之侄。 
　　陈梦章　字文卿，闽县人。通判。 
　　吴俯　字仰伯，贯江阴军。昉之曾孙，竽之侄。 
　　阮文子　上舍。字叔野，长溪人。历国子录，终肇庆府通判。 
　　陈端甫　字以庄，侯官人。□甫之□□□【（底本缺多字，库本同，崇抄只有“字以庄”，据补。）】 
　　吴楠　字子□。 
　　林晋之　字【（下缺八字）】亨【（下缺约七字）】。 
　　余梦泰　字【（下缺八字）】元孙忱【（下缺八字）】伯宽。 
　　杨景良　字子【（下缺字数不明）】敏中【（下缺不明）】。 
　　姚同　字伯宽【（下缺不明）【。简中之【（下缺不明）】。 
　　江岩公　字瞻□【（下缺字数不明）】本族【（下缺不明）】。 
　　林光敖　字梦□。 
　　张涣臣　字亨父。 
　　陈纮　字□□，福清人。 
　　黄孟永　字景□，罗源人。父□□。本族：槐、橒、士清、□、特、说。终□议大夫。【（以上自“陈端甫”至“黄孟永”十一条，底本注文皆缺，崇抄或补入若干单字，亦不成文，库本亦尽残缺，暂无可校。）】 
　　林森　字子木，古田人。 
　　陈槐卿　字怀叔，连江人，少英之子。 
　　张翔　字云叟，宁德人。 
　　林子正　字少蒙，贯抚州。 
　　侯国　字千里，连江人。 
　　李增兴　字维岳，闽县人。 
　　郑霅　字叔起，居闽县，贯建康。 
　　宗子正奏 
　　性夫　字景善。现浙东安抚。 
　　希■〈氵丕〉　字子长。 
　　绎夫　字季思，祖公庆，父彦夔。本族：彦皋、綦夫、绳夫。 
　　汝臣　字季良。本族：善□、□然、汝固、崇阜。 
　　汝仞　字千之，善秉之子，善永之侄。 
　　汝珫　字子聪。【（底本、库本作“汝□字□□”缺三字，据崇抄补。）】 
　　彦侯　字伯岳，兄彦代、彦侗、彦传，弟彦备、彦翿、彦□。 
　　绳夫　字伯直，祖公庆，【（底本、库本作“字伯□，祖公□”，缺二字，据崇抄补。）】彦皋、彦夔，兄綦夫，弟□夫。 
　　希洵　字仁叔。 
　　崇洽　字德润。 
　　汝鄹　字景礼。 
　　文举特奏 
　　郭师颖　【字达之，长溪人。】　　詹纬　　陈世公 
　　王大任　【字季重，长溪人。】　　任伯岳　【文茂之弟。】 
　　孙说　　陈万修　【字世德，长乐人，坦然之子。枢密院判。（底本、库本无“枢密院判”，据崇抄补。）】 
　　张孝达　　章正国　【字平甫，长溪人。】 
　　张黄中　【字子仪，长乐人。】　　陈伟　【字元质，长溪人。】 
　　郑杲　　黄佺　　陈卣　　倪骏　　郑桂 
　　林采　　黄燮　【字兼善，宜之父。】 
　　郑怀　【字国珍，宁德人。（底本作“宁□□”，缺二字，据崇抄补。）】　　谢梦诚　【宁德人，成章之子。】 
　　柯棠　　陈应求　　陈朝英　【连江人。本族：少英、槐卿。】 
　　陈衡之　【字深卿，长乐人。】　　郑瀛　　潘子俨　【子仪之弟。】 
　　武举正奏 
　　缪震　第三人。字东尹，长溪人。 
　　林克　字宅之，永福人。 
　　曾亨甫　字会叔，闽县人。 
　　吴震 
　　陈斌子　字全父，长溪人。高□时昕、奕住。【（崇抄“住”作“经”。）】知象州。 
　　姚简中　本族：公特、同。 
　　黄　桂　已见戊辰探花题名。 
　　嘉泰二年博学宏词 
　　陈贵谦　宗召之子，贵谊之兄，历礼部郎中，终江东提刑。 
　　嘉泰三年，车驾幸太学，该恩 
　　陆仲逊　　吴达之　　林访　　林溥　　林时中 
　　陈元修　　林景庄　　王榕　【轺之弟。】 
　　两优释褐 
　　林坰　字宗鲁，侯官人。官至国子司业，湖北提刑。 
　　开禧元年乙丑毛自知榜 
　　陈时　甲科。字仲晦，长溪人，寄居福清。终朝请郎、通判潭州。 
　　郑璜　字景玉，长溪人，硕之子，■〈石玄〉、磁之孙。 
　　周鼎来　字方叔，闽县人，祖毅。本族：伟、宜老、抡、擢、震。 
　　杨公俊　字君吁，闽县人。省试赋魁。本族：大猷、敏中、嘉绩、应鲁、景良、景商。 
　　陈瑢　字端父。家世：报、禾，父大亨，叔炳，兄瑄，弟垓、坰，侄铸。本族：佑、克、石、同伯、元之、梦建、伯圭、梦庚。密学襄之六世从孙。历监察御史，终宗正少卿。 
　　吴应龙　字复之，侯官人，均之侄孙。 
　　陈逵　字通卿，罗源人。曾祖祚之，父公奉，叔公显。历监、丞，终知楚州。 
　　刘炳文　字景明，闽县人，商衡之侄。【（底本作“商□”，缺一字，据崇抄补。）】 
　　林公绍　字仲远，侯官人。 
　　黄灏　上舍。字商老，闽县人，毅之侄。终朝散大夫、刑部郎官。 
　　葛从龙　字泽之，□□清县。省试第二人。本族：延举、□□。【（底本“延”字下缺三字，据崇抄补一“举”字，库本则自“第二人”径接“终朝散……”。）】终朝散郎、监、丞。 
　　林执善　省元。字成己，闽县人。本族：桷、舜举、执刚。 
　　谢伯恭　字安卿，侯官人。终奉议郎。 
　　曾鼎　字元辅，怀安人。春、准、贡禹之侄。 
　　陈季麟　字文仪，闽县人。本族：元圭、允升。 
　　姚默　字声父，怀安人。 
　　余震　字东卿，怀安人。本族：清、深、经国 
　　连楙　字勉之，闽县人，总之十一世孙，逢辰之子，虞凤之从弟。 
　　李万传　字声之，闽县人。 
　　薛东　字从厚，闽清人。 
　　陈恺　字则之，闽清人。终通直郎。 
　　郑邦俊　字英叟，长溪人。南卿之孙，鉴之侄。寄居连江。 
　　黄时　字景仁，宁德人。以武举换承事郎。终朝奉郎、知德庆府。 
　　陈垓　字漫翁，闽县人。密学襄六世从孙，报之曾孙，禾之孙，大亨、炳之侄，瑄、瑢之从弟、坰之兄、铸之叔。本族：佑、克、石、同伯、元之、梦建、伯圭、梦庚。知金州焕之子。终朝请大夫，直宝章阁、淮东提举。 
　　林应行　字宜之，闽县人。 
　　罗谊　字正之，【（底本、库本于“林应行”、“罗谊”下皆注“字宜之”，据崇抄改。）】闽县人。 
　　黄庸　字功父，闽清人，斗南、揆之侄，定、宏、守、实之弟。 
　　林鍧　字大鸣。闽县人。 
　　卓山甫　字仲山，怀安人。 
　　仵公玉【（底本、库本皆作“仵公玉”，崇抄作“许公玉”。）】字润父，闽县人。 
　　林子昌　字文甫，闽县人。 
　　黄从　字景占，侯官人。枢、千里之侄。终朝奉大夫、知韶州。 
　　褚天佑　字保之，闽县人。 
　　吴当可　字时父，昉之曾孙，竽之子，行可之弟。历监察御史，现中奉大夫、宫观。居江阴。 
　　黄容　字钦之，贯常德，居永福。本族：斗南、揆、定、宏、守、实。 
　　刘庞　字丰叔，福清人，八成之子，八威、之邵之侄。前知瑞州。 
　　曾应甫　字声之，侯官人，高祖伉、曾祖晏。本族：汪、愿、噩、亨甫。 
　　陈王度【（底本、库本作“陈王度”，崇抄于“王”旁校改为“三”字。）】　字宪伯，永福人。 
　　陈韡　字子华，闽县人。父孔硕、叔孔夙、现以知枢密院、湖南安抚大使。 
　　杨宏中　字充父，侯官人。梅卿、誉、洵之侄，宜中之弟。六君子上书。终武冈军。 
　　郑志学　字士立，怀安人，杲之弟。 
　　梁成大　字议之，【（底本、库本于“梁成大”下注“字□之”，缺一字；崇抄作“梁大成”，注“字议之”，据补“议”。）】闽县人。 
　　李起岩　字肖说，闽县人。本族：遇、轸、伦、岗、岁、起用。 
　　郑选　字声父，长邑人。邦彦之孙，舜卿之侄。 
　　姚自　字君益，侯官人。有容、子材之弟。终承议郎。 
　　丘师陶　字钧父，福清人。 
　　黄公谨　字谦之，侯官人，崇之孙，由之侄孙。 
　　陈甲　字景初，怀安人。本族：公格、公器、公衮、公彦、余庆、梦纬、亿、元衡。 
　　蒋衡　字叔平，长溪人。终知淳安县。【（底本、库本作“□安县”，缺一字，据崇抄补。）】 
　　阮登　字云卿，侯官人。寄居罗源。 
　　陈垕　字中立，寄居长乐，贯平江。 
　　宗子正奏 
　　汝云　字景瑞，善暲、善晤之侄。 
　　师詹　【字景阳。】　　彦珽　【字国器。】 
　　必广　字子大，汝忠之孙，崇璟之子。 
　　汝玖　【字景玉。】　　汝竣　【字退翁，不敌之侄孙。】 
　　汝固　字孟坚，寄居连江。终朝议大夫。 
　　伯豫　字顺卿。 
　　彦侗　字伯训，彦代之弟，彦博、彦侯、彦备、彦譟、彦翿之兄。 
　　汝嗣　字继卿，汝珫、汝悉之弟。 
　　汝倍　字益之，善秉之子，善永之侄，汝仞之兄。 
　　文举特奏 
　　辛晔　【炳之侄。】　　郑宁卿　【兄易、行可，侄肃、唐臣。】 
　　韩辉卿　曾祖昌国，祖彰明，弟同，侄椿、桷。【（底本、库本无注文，据崇抄补。）】 
　　张万　　黄端 
　　余侗　曾祖利宾。本族：忱、恂、梦泰。 
　　马春卿　　杜锡百 
　　林百顺　字子苍，连江人，祖浃，叔撝。 
　　陈应求　　王默　　鲁洵美　　陈存中 
　　陈朝英　连江人，父少英、侄槐卿。【（底本、库本作“槐卿”，崇抄作“槐英”。）】 
　　林见独　郑震　　陈绚　　林岿　　赖行之 
　　陈震　　余宪　　丁似　　杨继先　　杨鲁 
　　李炎之　【长乐人。（底本、库本无注，据崇抄补。）】　　鲍景　　郭成章　　潘迈 
　　李观　　黎良能　　高评　　陈安石　　余子韶 
　　武举正奏 
　　郑公侃　状元。 
　　徐森木　字讷翁，□□汝嘉，长溪人。省试第二人。终本路路钤。【（底本、库本注中同缺二字，下有“汝嘉”二字，末作“本路路钤”；崇抄同所缺二字，但无“汝嘉”，末作“本路干办”。）】 
　　孙应龙　字从之，长溪人。廷试第三。弟汝勉。历知德庆府，本路副总管。【（崇抄注文略异，作“父汝勉历知德庆路本府副总管”。）】 
　　林　訾 
　　郑嗣之　椿年之子，恭、求年之侄。终知化州。【（底本、库本作“化州”，崇抄作“池州”。）】 
　　陈子道　连江人。历閤门舍人，终知封州。 
　　章德高【（底本、库本作“章德高”，崇抄作“童德高”。）】　　林岩起　　施国威　　吴继仲 
　　林登　惟扬之侄。 
　　武举特奏 
　　林复之　　程君举　　萧　翼　　陈天骥 
　　嘉定元年戊辰郑自诚榜 
　　郑自诚　状元。字信之。后改名性之。闽清人。童子科，免文解。湖南漕试赋魁。仕至元枢，官通议大夫。引年，拜观文殿学士，休致于家。子德起，世科。 
　　孙德舆　榜眼。字行之，福清人，父晞甫，弟礼舆。【（底本、库本作“礼舆”。孙礼舆，见后嘉定四年榜，崇抄作“礼兴”。）】官至江西提刑。特旨一子恩泽。 
　　黄桂　探花。字云卿，侯官人，父邦彦。本族：公举、顺卿。始赐壬戌武举出身。官至太常少卿。 
　　许应龙　甲科。字共甫，闽县人。父仲容，叔仲宏。仕至签枢。终端明殿学士、中大夫。 
　　吴实卿　字士颖，闽县人。 
　　郑斯立　字立之，怀安人。 
　　朱起章　字章之，闽县人，祖鼎、父士挺。 
　　徐范　字彝甫，侯官人。官至左史。 
　　陈登　字幼度，长溪人。 
　　黄燮　字子公，闽清人，桷之子，师参、师雍、焕之兄。今致仕于家。 
　　任应龙　字升卿，闽县人，祖文荐。本族：文茂、汇、一鹗、一龙、一震。官至朝请郎。 
　　林士夔　字汝咨，宁德人，仲虎之侄，祖恭之父。终通直郎。 
　　陈朴厚　字德先，贯宁国府，寄居长乐。宋霖之孙，似之侄。【（底本作“似”，库本、崇抄作“以”。）】 
　　朱实之　字允实，罗源人。终朝奉大夫、知兴化军。 
　　黄安之　上舍。字仁父，永福人，谧、谦之侄。 
　　姚洽　字德夫，长溪人，瀛、祖赓之侄，秀翁之兄，遇之弟。 
　　陈起　字待问，福清人。 
　　邓复　字惟仁，闽县人。 
　　黄德洪　字公大，闽县人。唐佐之曾孙，溥之孙。 
　　陈有声　字广宗。长邑人。 
　　陈景仁　字春卿，长邑人，祖致一，侄百揆、百昌。终朝请大夫、江西帅参。 
　　任一震　字东卿，长溪人，文荐之孙，文茂之侄孙，汇、一鹗、一龙、应龙之弟。官至朝奉大夫、湖南提举。 
　　黄与　字与之，永福人。教官第一人。子春之侄。 
　　曾梦传　字习之，侯官人，伉之玄孙。本族：晏、汪、愿、应甫。 
　　连得嘉　字时献，闽县人，逢辰、文瑜之弟，虞凤、楙之叔。 
　　黄顺卿　字英伯，侯官人，邦彦之子，公举之侄，桂之兄，官至诰院。 
　　郑阐珍　字德韫，怀安人，杲、志学之弟。 
　　杨公衍　字维昌，长溪人，干之曾孙，冲之侄。 
　　周霖　字用叔，闽县人。本族：伟、宜老、毅、抡、擢、震、鼎来。 
　　高子升　字子云，古田人。现朝请郎、主管崇道观。 
　　梁子张　字振叔，永福人，宗范、岩老之侄，京之弟，子强之弟。 
　　沈更　字子初，寄居温州。 
　　陈公益　教官，魁。字谦父，贯庆元府，寄居闽县。官至兵部侍郎兼侍读。 
　　林获　字诚身，贯临安府。甲辰武举。官至知梅州。 
　　郑仲路　字文载，闽县人，祖德之曾孙，肇之之子，嘉定戊辰锁换。今朝请大夫，前知连州。【（底本、库本作“前知连州”，崇抄作“终知连州”。）】 
　　陈元震　字伯声，侯官人。本族：恩文、纂、椿年、绩、纮、觉先、绾、绚、绩、宋烈、起先。 
　　林少从　字振之，闽县人，鍧之弟。【（底本、库本作“鍧之弟”。林鍧，见前开禧元年榜。崇抄作“钧之弟”。）】 
　　陈道卿　字冲之，怀安人。 
　　朱伯旻　字梦龙，侯官人。 
　　陈震　字东父，闽县人。本族：南美、鼎才、枢才。除监察御史，终朝请郎、大理少卿。 
　　陈时举　字舜选，闽县人。 
　　陈子是　字去非，闽县人，聪之子。官至承议郎。 
　　冯三杰　字汉英，永福人，巽、好之侄。 
　　施渐　字升父，古田人，国威之兄。 
　　张豹变　字仲虎，永福人。本族：云翼、渊、广、楠。官至都厢。 
　　叶棠【（底本作“叶裳”，据库本、崇抄改。）】字华伯，闽县人。本族：明之、柟。 
　　陈元之　字太初，裔“古灵”。家世：报、禾、大亨、炳。伯仲坚、佑。弟同伯。本族：克、瑄、瑢、垓、坰、石、铸、梦建、伯圭、梦庚。 
　　薛曾　字沂叔，长溪人。召之子，伟、黼之侄。 
　　周平子　字平仲，长溪人。 
　　郑梦钧　字景石，永福人。知刚之孙。 
　　宗子正奏 
　　必兴　甲科。字世名，崇祉之子。本族：汝孚、崇萃。 
　　师峨　改名峙，字圣可，居长溪。 
　　繇夫　字仲至，祖公庆，父彦夔，兄綦夫，弟绳夫，绎夫、缜夫、綖夫。 
　　崇萃　字德聚，父汝孚，兄崇祉、崇洽，侄必兴、必强。 
　　彦傜　字宽甫。 
　　缜夫　字季栗，祖公庆，父彦夔，兄綦夫、繇夫、绳夫、绎夫，弟綖夫。 
　　汝诚　字诚甫，不■〈忄宾〉之孙，善佳之子。 
　　彦仞　字高叔，交之孙，公宾之子，公■〈宀上求下〉之侄，彦侯、彦假之弟。 
　　汝庞　字伯元，善障之子，善晤之侄，汝云之兄。 
　　崇廑　字有卿，父汝探，兄崇廉。本族：善秉、汝仞、汝倍。 
　　与衮　字宽夫，古田人。省试取应第一人。现朝请郎、新知南安军。 
　　綖夫　字季度，公庆之孙，彦夔之子，綦夫、繇夫、绳夫、绎夫、缜夫之弟。 
　　文举特奏 
　　郑次魏　　陆明远　【楠之从侄。】　　陈复　【长乐人。（底本、库本无注文，据崇抄补。）】 
　　林公瑞　【字元圭，罗源人。】　　黄庠　【永福人，璧之叔。】 
　　郑　实　【字子声，闽清人。】　　陈允卿　【闽清人。】 
　　林翘如　　潘随　【字时大，罗源人。】　　潘子则　【长乐人。（底本、库本无注文，据崇抄补。）】 
　　陈言应　　林诚之　【邦符之侄。】　　林汝能　【永福人，喦之侄。】 
　　林昺　【字中卿，长乐人。】　　陆嘉礼　　林宗鲁　　叶昌之 
　　黄士玠　父□□，弟士清。 
　　陈尧卿　字寿卿，【（底本、库本作“字寿□”，缺一字，据崇抄补。）】宁德人。 
　　武举正奏 
　　黄宋英　字子有，宁德人。度之弟，□之叔。 
　　王西应　祖道之曾孙。 
　　黄良箕　字学之，永福人。谧之子。 
　　陈秉硕　长溪人。（底本作“长□□”，缺二字，库本无注，崇抄作“长溪人”，据补。） 
　　赖嘉言　【嘉猷之弟，鸣之兄。（底本作“嘉□之弟□之兄”，缺二字，库本无注文。参校下“赖鸣”条补。）】　　高经 
　　林万春 
　　武举特奏 
　　赖鸣　【嘉猷、嘉言之弟。】　郑仪之　【公侃之兄。】　李叔瀛 
　　博学宏词 
　　陈贵谊　福清人，宗召之子，贵谦之弟。官至参知政事。 
　　嘉定四年辛未赵建大榜 
　　张翀　甲科。字蜚卿，长邑人。官至朝奉郎、左司。子镇，探花。【（张镇，见本志绍定五年徐元杰榜。）】 
　　林庠　甲科。字志学，长溪人。泾、楫之侄。 
　　李照　甲科。字辉仲，侯官人。 
　　林元　甲科。字君举，永福人，官至国录。 
　　周叔茂　甲科。字子实，长溪人，寄居临安府。 
　　黄宜　字谊父，长邑人。官至宗博。 
　　黄登（【自“黄登”以下至“叶应辰”各条注文，底本、崇抄皆残缺，缺字数各有出入，库本皆不注。今仍存缺不改。）】□□□□父侯官人。□□□□倅。 
　　黄袭　□□□□连江人。官□□□□宰。 
　　蔡缶　□□□□□人。 
　　陈子□　□□□□长邑人。 
　　张庠　□□□□人，□□□□□之兄。 
　　陈□孙　□□□□□，福清人。 
　　郑良翰　字□□，永福人。潜之弟，希纯□□□朝散郎、通判。 
　　叶应辰　字□□，闽县人。 
　　陈晨　字景东，闽县人，诰之孙，定国之侄，用之之弟。 
　　郑景仪　字敬之。【（底本、库本作“字□之”，缺一字，据崇抄补。）】闽县人。 
　　林枢　上舍。字景元，怀安人。昌泰之父，【（底本、库本皆作“□枢”，缺姓，注中作“乃泰之父”。查本志第三十二卷嘉熙二年周坦榜，有“林昌泰”者，注云：“枢之子桷之侄”。因知此条姓名当是“林枢”，注中当是“昌泰之父”，并补正之。）】桷之兄。终朝奉郎。 
　　林赵卿　上舍。字鼎伯，闽县人。 
　　徐孝显　上舍。字德扬，侯官人。 
　　林良显　字伯嘉，闽县贯，福清人。省试赋魁。聪文、潜之侄，洪源、浚源之父，岩、再僖之弟。官至朝奉郎、知连州。 
　　陈德林　字元发，连江人，寄居平江，终奉议郎。 
　　孙礼舆　字履之，福清人，晞甫之子，德舆之弟，官至建昌倅。 
　　郭泳　字子大，闽县人。 
　　李韶　字元善，贯平江，叔琪，兄宁之。现端明殿学士□□万寿观、兼侍读。 
　　李宁之【（“李宁之”至“刘该”条，各本同缺。）】字道夫，贯平江，琪之之侄，韶之兄，官至□□大夫、知昭州。 
　　张宗　字景□，□□人。 
　　陈飞　字□□，□□人。 
　　陈真卿　字□□，侯官人。 
　　刘浩　字叔□，□□人，□之弟，官至朝□大夫、知邵武军。 
　　黄恺　字长民，侯官人，□之曾孙。 
　　刘该　字通□，闽县人，松之子，奕之曾孙，本族：达夫、知至。 
　　许彦能　字亨仲，长溪人。 
　　黄之望　字子万，闽县人，寄居连江。 
　　陈哲夫　字公辅，长溪人。 
　　黄千钧　字和叟，长邑人。 
　　洪卯　字时伯，闽县人。本族：元芳、杞、格、公巽、铸。 
　　陈伯宽　字南强，闽县人。本族：南美、□□。 
　　张磻　字渭老，罗源人。融之孙，牧之侄。历礼侍，□集撰，知婺州。 
　　刘庚　字景长，侯官人，梦先之侄。 
　　萧崧申　字维□，闽县人。 
　　马经德　字道夫，长溪人。 
　　林护【（“林护”至“陈直言”条，各本同缺。）】上舍。字□□，贯□□。 
　　陈云　字景□□□□□□□。 
　　张□　字左之，□□人，居永福。 
　　刘珙　字□□，侯官人，□□□之兄。官至□□。 
　　任士宁　字□□，长溪人，【（参考前嘉定元年郑自诚榜“任一震”条有“文茂之侄孙”，知是“长溪人”，据补。）】文茂之侄□□之弟。 
　　陈遇明　字□□，□□□　□温州。 
　　陈直言　字□□□□□□安□□□□。 
　　阮宾　字敬子，闽县人。 
　　朱春　字景荣，闽县人。 
　　周千里　字驹父，闽县人，震之子，宜老之曾孙。本族：伟、毅、抡、擢、鼎来、霖。 
　　黄梦高　字崇甫，永福人。 
　　陈彦信　字诚叟，侯官人，复之兄。 
　　林履之　字和伯，闽县人。 
　　黄飞　字彦翔，闽县人。 
　　余易　字明一，长溪人。 
　　蔡公申　字崧卿，闽县人。官至朝奉郎、知惠州。 
　　宗子正奏 
　　必取　字世颖，崇祉之侄，必兴、必强之弟。【（底本及各本皆作“必□之弟”，缺一字。参校前榜“宗子正奏”“崇萃”条，有“兄崇祉……侄必兴必强”，知所缺名当是“必强”，据补。）】终奉议郎。 
　　与迈　字德骏，居长溪。历肇庆府通判。 
　　彦遏　字扬善。 
　　时嘉　字会卿，董夫之侄。 
　　希佈　字景敷。 
　　与玑　字仲璿。 
　　董夫　字正臣。 
　　绛夫　字子周，彦搢之子。本族：彦极、【（底本及各本注中皆作“彦极”。查前庆元二年邹应龙榜，“宗子正奏”“彦搢”条下有“彦拯之弟彦挺之兄”。此处或是“彦拯”之误书，其下“彦折”亦疑为“彦挺”之误。）】彦折、表夫。 
　　栉夫　字□密，寄居连江。 
　　俞夫　【字景尤。】　　希■〈王棘〉 【字宗溪。】 
　　涘夫　【字清叔。】　　崇春　【字维仁，汝玖之侄。】 
　　谱夫　【字系叔】　　希予　【字岩起。】 
　　文举特奏 
　　姜师恪　【字叔和，长乐人。】　　郑公岳　【字仲庸，长乐人。】 
　　林应辰　【古田人。】　　余游　　吴利见　　徐公信 
　　林渊明　【字德深，长溪人。】　　陈伯谦 
　　萧　鉴　【字净之，闽清人。】　　郑　靖　　南若砺 
　　庄起宗　【长溪人。】　　张　述　【字明之，闽清人。】 
　　林逢午　【字亦之，长乐人。】　　陈云卿　　林　文 
　　陈仲杞　　张夔　　张炜　　陈公柄　　郑伯忠 
　　王明之　　许梦松　　林■〈日高〉　　朱绂　【字正卿，永福人。】 
　　邹广声　　杨勋　　何自正 
　　黄文羽　字彦冲，罗源人，惟则之孙，序之侄。 
　　王企　　田颐　【字正叔，怀安人，兄质，弟元晋、元涣。】 
　　林钦夫　字叔敬，罗源人，居长溪。 
　　林杲　　黄廷　　杨少发　　郑骐　【字仲逸，长乐人。】 
　　武举正奏 
　　林汝浃　状元。字伯深，长溪人。閤门舍人，历四郡。 
　　黄宋强　字恭叔，宁德人。廷试第二人。裳之侄。 
　　洪　丹　本族：浩、毅、元芳、叔庄、文举、卯。 
　　张公复 
　　陆源　洵之玄孙，竑之曾孙，彦敏之侄。 
　　方于宣　省元。本族：时可、■〈田柔〉、襄、岩起、岗、宷、审。 
　　林卿云　　林问礼　【字子山，长溪人。】　　郑容 
　　嘉定七年甲戌袁甫榜 
　　王伯大　甲科。字幼学，长溪人，万全之子，万修之侄。前参政。今资政殿学士、通奉大夫。 
　　林甄　字武伯，长溪人，汝能之子，孟云、企之父。 
　　陶季侍　字景诚，侯官人。 
　　陈子震　字东卿，侯官人。 
　　李士炜　字华国，贯泉州，伦之孙。本族：岁、起渭、起岩。终奉议郎。 
　　刘拱宸　字正甫，怀安人。 
　　黄涞　字叔远，罗源人。本族：瑄、序、梦颖、钦。终奉议郎。 
　　吴文震　字元立，侯官人。 
　　戴杰　字怀英，怀安人。 
　　柯適　字君正，永福人。别院省试第一人。垓之侄。终漳州通判。 
　　林倚　字敬舆，福清人。 
　　余观国　字宾王，侯官人，清、深之孙，震之侄，经国之弟。终朝请大夫、知邵武军。 
　　林子升　字升之，连江人。终宣教郎。 
　　唐麟　字德夫，古田人。 
　　张正子　字子大，闽县人，觷之元孙。■〈日高〉、晔之侄。终知靖州。 
　　陈季林　字藻之，闽清人，峤之子，巘之侄。 
　　陈汲　字兼济，侯官人，居长溪。本族：最、□、骏、经、奕。 
　　郑光增　字明之，侯官人。终奉议郎。 
　　颜惟直　字伯温，福清人。 
　　郑自得　字资之，侯官人。“四先生”穆之五世孙。畋之曾孙，昌之从侄，自诚之从弟。 
　　李遇　字用之，侯官人，葵之曾孙，■〈木咨〉、椆之侄孙，泳之侄，冲之子，公升之弟。历监察御史、秘监。 
　　林炎　字中夫，福清人，寄居□州。本族：桷、棣、明之、炜、振、清之。终承议郎。 
　　朱晋　字景昭，闽县人。 
　　陈絯　字宗之，福清人。 
　　张元简　字敬父，闽县人，时修之子，时用之侄。官至沿江制置副使。 
　　朱宏孙　字允之，长溪人，实之之弟，寄居罗源。终承议郎。 
　　叶仪凤　字子仪，侯官人。 
　　李泽卿　字叔玉，闽县人。 
　　郑垕　字信父，福清人。 
　　黄起宗　字升之，闽清人，庸之侄。 
　　曹伯成　字子谏，长邑人。 
　　王立节　字景大，闽县人。 
　　陈义和　字子绍，侯官人，之邵之曾孙，典之侄。前国子监簿。 
　　湛吁　字俊卿，闽县人，俞之玄孙，循之侄。 
　　黄钦　字叔若，罗源人。本族：瑄、序、梦颖、涞。终奉议郎。 
　　曾善　字元甫，闽县人，亨甫之兄。 
　　林仁伯　字敬甫，侯官人。本族：谊、先、民、士衡。 
　　陈绾　字士章，永福人。 
　　张焕　字晦卿，侯官人。 
　　黄梦颖　字秀实，罗源人，瑄之子。本族：序、备、涞、钦。 
　　李卫　字子文。 
　　黄林发　字藻卿，侯官人。本族：泽、庚孙。 
　　冯若水　字济卿，怀安人。 
　　方翀卿　字飞英，侯官人，宷之子。本族：隆、子宣、时可、■〈田柔〉、襄、岩起、岗、梦申、审。终奉议郎。 
　　赵丰亨　字仲谦，寄居平江。□之子，焯之孙。 
　　黄翼　字子羽，长溪人。 
　　许藻　字□□。 
　　宗子正奏 
　　时儴　【字□□。】　　汝恋　【字明甫。】 
　　檖夫　字叔茂，寄居连江。彦曦之子。本族：楹夫、栉夫。 
　　汝惓　字义叔。 
　　崇俪　字德俪。本族：汝孚、崇祉、崇洽、崇萃、必兴、必取。 
　　与奕　字梁夫，希述之子，与璂之从兄。 
　　希述　字汝明，与奕之父，与璂之伯。 
　　彦仟　字卫夫，□之之孙，公宾之子。本族：公宷、彦假、彦仞。 
　　汝檖　字丰甫，不敌之孙，汝竣之弟。 
　　希沇　字导卿，希洵之弟。 
　　崇思　字敬父。本族：汝珫、汝悉、崇储。 
　　璱夫　字伯玉，彦行之侄。 
　　崇祉　字时发。 
　　文举特奏 
　　张澈　状元。字若水，寄居扬州，泽之兄。 
　　王轩　轺之兄，榕之弟。　　曹渭　　黄　锷 
　　蔡褒　字子章，怀安人。　　张焕　竑之弟。 
　　卓应　字熊寂，罗源人。　　林夔孙　古田人。 
　　阮亨谦　【古田人。】　　曾华　【本族：春、贡、禹、准、鼎。】 
　　林晞吕　高祖琪，父誉，叔淮。 
　　林仲麟　字景冲。本族：仲虎、仲彪、士夔、祖惹。 
　　王惟月　　方梦申　本族：时可、■〈田柔〉、襄、岩起、岗、宷。 
　　高遽　　李大庄　曾祖夔、祖纲。本族：经、大有。 
　　杨勋　　郑安夫　字仲修，长乐人。 
　　吴腾　【字会卿，长乐人。（底本、库本无注文，据崇抄补。）】　　陈合 
　　郑潜　【字良翰，希纯之兄。】　　萧万里 
　　武举正奏 
　　陈孝严　字致叔，福清人。历閤门舍人，知光州，终知汀州。 
　　刘益　珙之弟，浩之兄。 
　　王介 
　　柯梦旂　永福人，子冲之兄，国良之侄。官至知雷州。 
　　柯子冲　永福人。省试第一人。梦旂之弟，国良之侄。 
　　试中教官 
　　陈　云 
　　嘉定十年丁丑吴潜榜 
　　力起　甲科。字振之，古田人。历武博，终处州倅。 
　　罗云中　字汝蒙，长溪人。 
　　杨公羽　字云翁，侯官人。 
　　唐璘　字伯玉，古田人，最之孙。历监察御史、广东经略。 
　　林纮　字统之，侯官人。 
　　尹焕　字惟晓，长溪人。寄居绍兴府。历少卿，现江西运判。 
　　黄之望　字岩瞻，罗源人。茂才之侄。终奉议郎。 
　　王维祺　字万卿。闽县人。 
　　林珪　字介卿，福清人。仲湛之孙。本族：棣、桷、振、清之、炜、炎。承议郎，新潮州倅。 
　　黄鉴　字景明，长溪人。 
　　郑良臣　字尧叟，闽县人。省试赋第二人。钦之兄。历常博。 
　　林少嘉　字子嘉，长溪人。 
　　余梦赐　字公玉，古田人，宋兴之子。 
　　陈兴龙　字云叟，永福人。 
　　陈士撝　字谦仲，闽县人，几之曾孙。本族：郊、槱、振。 
　　连世荣　字仁远，侯官人，康时之孙，士登之子。 
　　黄辰显　字遇卿，闽县人。 
　　陈光远　字景先，长溪人。奉议郎致仕。 
　　吴丙　字景南，永福人。现通判惠州。 
　　李仲淹　字行可，怀安人，曾祖撝之。本族：顺、適之、宋臣、撰、熹。 
　　李润之　字富德，长溪人。解魁。 
　　陈调一　字兼善，连江人，父舜申，兄德一。终朝奉郎、知新州。 
　　潘继伯　字远摹，闽县人。本族：潜、辟、师孔、飞英、冠英、颢伯、景伯、子仪、子直、子震、子京、子寓。 
　　王万　字光大，侯官人，旦、亘之侄，同之弟。 
　　黄梦雷　字震夫，宁德人。 
　　秦文焕　字章叟，贯袁州，居怀安。 
　　刘勺　字盛叔，闽县人。 
　　林士宗　字伯远，闽县人，士衡之弟。 
　　李公伉　字清父，贯闽县，居长乐，中之侄。 
　　梁子强　字庄叔，永福人，子张之兄。终承议郎。 
　　陈垓　省试赋魁。字径甫，永福人，居长乐，现左司谏兼侍讲。 
　　陈栗　字庄叔，闽县人，泾之子。 
　　梁庭兰　上舍。字馨甫，永福人。 
　　连嵘　字清父，闽县人。 
　　梁琮　字□□，闽县人。大任之孙。本族：临大、亮甫、之召。 
　　方应祥　字有嘉，侯官人。时可之玄孙，隆之子。本族：■〈田柔〉、襄、岩起、岗、宷、梦申、审、子宣、翀卿、禹锡。 
　　陈德遇　字显仲，闽县人。 
　　郑应龙　字春卿，侯官人。 
　　郑清卿　字子直，闽县人。 
　　李鉴　字汝明，连江人。终广东提举。 
　　林应辰　字义夫，闽县人。本族：谊、先民、士衡、仁伯。 
　　吴文龙　字会之，侯官人，均之侄孙，应龙之兄。 
　　郑士龙　字舜俞，贯长溪。 
　　黄孳　字晞舜，高祖稹，祖度，父瑾。本族：珪、燮、瑜、琯、景说、桷、洽。 
　　池升　字东叟，闽县人。 
　　包荣父　字景仁，连江人，终奉议郎。 
　　方禹锡　字文瑞。本族：时可、■〈田柔〉、襄、岩起、岗、宷、梦申、审、隆、子宣、翀卿、应祥。 
　　余伯泰　字吉父，怀安人。 
　　陈道夫　字子敬，长溪人。 
　　林观过　字自知，闽县人，夙之□，迪从侄。终科院□□。 
　　邓夔　字景韶，闽县人。 
　　陈士介　字正父，闽县人。 
　　潘观　字正父，闽县人，人刚之侄。 
　　陈伯鼎　字元镇，福清人。 
　　林公庆 
　　宗子正奏 
　　汝竬　【字立父。】　　与宦　【字清叟。】 
　　彦传　字伯是。本族：彦代、彦侗、彦侯、彦翿、彦譟、彦傜、彦备。 
　　彦嶓　【字源叔。】　　喻夫　【字义叔，彦代之子，谱同彦传。】 
　　与琳　字仲琅，与玖之弟，与玑、与环之兄。 
　　与玖　字仲瑛，与玑、与环、与琳之兄。 
　　汝腴　字味道，不敌之孙，汝腾、汝檖之弟。本族：汝竣、汝竬、崇棠。历编修，现知南剑州。 
　　汝佩　字振叔，不□之孙。 
　　以夫　字用父，寄居长邑，父彦括。现吏部尚书兼侍读。 
　　时銿　【字君韶，居长溪。】　　彦倪　【字和甫，交之玄孙，公宾之子。】 
　　与侍　字正叟。本族：师章、帝锡、与宦。 
　　汝登　字文举，古田人，善蓬之子，终赣州石城宰。 
　　与枳　【字淮卿。】　　与环　【字仲循。】　　师弁　【字冠卿。】 
　　与宰　【字宗臣。】　　崇棠　【字公召。】　　时铸　【字士鼎。】 
　　汝晃　字明叟。 
　　文举特奏 
　　陈珏　【状元。字君实。】　　柯焕宗　【曾祖梁，父□卿，兄谦宗。】 
　　张夔　【字子韶，长邑人。】　　陈丝　【字子大，长溪人，子端年。】 
　　万抟　　陈子瑜　【叔伯山，兄梦伟。】　余游　　刘从龙 
　　郑藉　　陈公升　　林正谔　　谢自信　【字坚甫，长邑人。】 
　　陈应时　　刘孝友　　林士瞻　【字仲飞，曾祖抃，祖颖，叔撝。】 
　　苏盛甫　　曾复　【本族：春、贡禹、准、华、鼎。】 
　　叶伯秀　【连江人。】　　张　参　【永福人。武举。北海之兄。】 
　　陈士蒙　父次公。本族：伟然、倬然、叔嘉、子坚、武公。 
　　冯典　字盛甫，长邑人。 
　　武举正奏 
　　黄子仪　永福人。　　朱梦得 
　　陈聿甫　【字齐吉，连江人。】　　陈端 

《三山志》卷第三十一终 

●卷第三十二 人物类七 

　　科名 
　　　　本朝 

○科名 

·本朝 

嘉定十三年至淳祐七年。 

　　嘉定十三年庚辰刘渭榜 
　　任友龙　探花。字震卿，贯建昌，居闽县，文荐之孙。本族：文茂、汇、一鹗、一龙、应龙、一震、士宁。历太学博士，终婺州倅。 
　　陈煃　甲科。字孟明，长溪人，居嘉兴，瓘之裔。历宗丞，现知邵武军。兄烨。 
　　姚镛　字梦应，长溪人。 
　　陈子诚　字若虚，长邑人。本族：枢、圭、子愚。 
　　郑颐孙　字正卿，闽县人。 
　　黄若凤　字冲父，永福人，祖毅，侄灏。 
　　林子阳　字德刚，闽县人。 
　　黄起渭　字滨叔，永福人。终富阳宰。 
　　何守约　字宗臣，永福人。 
　　林应运　字泰卿，闽县人。 
　　林公演　字寅之，闽县人。 
　　黄士革（底本、库本作“士革”，崇抄作“士华”。）字从伯，贯闽县，居长溪。 
　　黄师参　字子鲁，闽清人，父景说，弟师雍。终国子正，南剑州倅。【（底本、库本作“州倅”，崇抄作“州添倅”。）】 
　　周角　字子吹，长邑人。【（底本、库本作“字子□”，缺一字，据崇抄补。）】 
　　徐梦得　字宗说，闽清人。 
　　陈如晦　字景明，闽县人。本族：诱、甲、余庆、梦伟、亿、元衡。 
　　王振父　字宗起，侯官人。 
　　陈寅亮　字恭甫，怀安人。 
　　林叔震　字廷发，闽县人，寄居泉州。 
　　周说　字梦得，闽县人。曾祖毅，父鼎来。本族：伟、宜老、抡、擢、震、霖、千里。 
　　林公庆　字子仁，闽县人。 
　　杨时升　字季美，闽县人。 
　　李公缙　字舜臣，贯平江，居怀安，叔起岩、起渭、士炜。 
　　梁纲中　字应叔，宁德人。 
　　卢壮父　词科。字武子，侯官人。现太府少卿、兼直学士院。兄同父。 
　　池洙　字元鲁，闽清人。 
　　陈子直　字刚中，闽县人。 
　　曾龄　字公寿，侯官人。叔韶、缜，弟噩。 
　　陆闻雷　字震远，【（底本作“震□”，崇抄作“震之”，据库本改。）】长溪人。父伯正。本族：藻、隽卿。 
　　彭爚　字明之，侯官人，公永之孙。历架阁，终奉议郎、南外宗院。 
　　王振　字岩起，怀安人。 
　　王庭　字简夫，闽县人。 
　　黄亮　字功甫，闽县人。 
　　连少嘉　字亨父，闽县人。南夫六代孙。 
　　林瞻龙　字士攀，长溪人。 
　　林应龙　字骧伯，长溪人。叔涣。【（崇抄“林应龙”条置于“王泰定”条之后。）】 
　　王泰定　字光甫，怀安人，子必张，弟震定、履定。 
　　徐敏功　字德新，闽县人，寄居庆元府。 
　　陈澄子　字景深，怀安人。 
　　姚德辉　字梦得，长溪人。 
　　徐汉章　字清之，长邑人，叔长卿，弟镆。 
　　叶一新　字惟一，侯官人。曾祖能、报，从侄柟、棠。 
　　黄履　字子卿，闽县人，居长溪。 
　　曾韶显　字子绍，侯官人，伉之孙。本族：梦传、应甫、噩、龄。 
　　柯亨宗　字衣开，【（崇抄作“本开”。）】贯绍兴，居侯官。曾祖梁，父端卿，弟谦宗、焕宗。 
　　陈光大　字高叔，闽县人，叔畦。 
　　魏复亨　字景阳，闽县人。 
　　林阶　字舜咨，长邑人。 
　　梁梦庚　字季明，【（崇抄作“李明”。）】闽县人。 
　　潘可叔　字君献，闽县人。高祖衢，曾祖门。【（底本、库本皆作“曾祖门”，崇抄作“曾祖闾”。按本志卷二十六有大中祥符元年进士潘衢，崇宁五年进士潘有注“衢之孙”，此处“门”疑为“闢”之误。）】本族：飞英、冠英、循、颢伯、景伯、继伯、潜、子仪、子真、子震、子京、子寓。官至宣教郎、淮西运干。 
　　陈景明　字仲晦，福清人。 
　　吴易简　字敬甫，侯官人，居永福，父元衡，叔元美。 
　　林敏　字正父，古田人。省试赋第二。 
　　郭宗仪　字致夫，长溪人，寄居婺州。 
　　姚遇　字钦叔，长溪人，兄洽，叔瀛。终泰宁宰。 
　　张■　字唐老，长溪人，寄居罗源，祖翮，父牧，兄庠、磻。 
　　宗子正奏（“宗子正奏”下名次排列，崇抄与此顺序有异。） 
　　崇玚　字伯玉。本族：善珏、汝忠、汝栎、【（底本、库本作“汝□”，缺一字，据崇抄补。）】崇璟、崇玠。 
　　紃夫　字季履，父彦夔，兄纺夫、缜夫、綖夫，弟绚夫。【（底本作“■〈纟司〉夫”，库本作“綯夫”，据崇抄改“绚夫”。其下有“绚夫”条，可证。）】 
　　崇仿　字叔似，寄居连江。本族：汝固、汝臣、崇卓、崇阜。现朝奉郎、通判安吉州。 
　　崇能　字君举。 
　　绚夫　字季直，兄纺夫、缜夫、綖夫、紃夫，父彦夔。 
　　崇侯　字万里。前淮东提举。 
　　崇栗　字景周，寄居连江，父汝固，兄崇櫜。现粮科院。 
　　希平　字次仲。本族：师同、希魏、希梁、与枳。子与灦。 
　　崇葸　字恭叔。 
　　与灦【（底本、库本作“与灦”，可与上“希平”条注互证；崇抄作“与灏”。）】字清臣，父希平。本族：师同、希魏、希梁、与枳。 
　　汝清　【字仲夷。】　　汝仇　【字公之。】 
　　崇性　字仁夫，兄崇恪，弟崇莘、崇保。 
　　崇璮　字君玉，居长溪，父汝似。 
　　文举特奏 
　　潘唯　　陈行申　　卢垕　【永福人，父镇、叔铸。】 
　　叶应辰　　黄闶　【字叔高，永福人。】 
　　陈曾之　兴龙之叔。 
　　陈士骥　字良孺。童子举。子有之。 
　　黄古心　字鲁子，弟古学，曾祖大名。 
　　郑莹中　字清叔，闽清人。　　陈衡材 
　　林国英　字俊甫，长邑人，弟时英。 
　　陈应求　　张暄　　林介卿　【字勉求，宁德人。】 
　　郑光定　　陈士龙　字士珍，罗源人。 
　　叶林　【字景森，闽县人。】　　黄祁　【字季有，侄梦高。】 
　　黄林耸　字文叔，长邑人。 
　　龚郯　字昙伯，梅卿从侄。 
　　林逢午　长邑人。 
　　程少杜　【字景明，祖嘉德。】　　张早　【字及父，长邑人。】 
　　邹昞　字叔明，长邑人。 
　　武举正奏 
　　曹翥　第二人。字元叔。 
　　卢德宣　上舍。字孝本，永福人。 
　　莫应辰　　郑天翼　【字辅叔，浚之子。授修职郎，官将使，闽县人。（底本、库本皆无注文，据崇抄补。）】 
　　陈湜　字以清，长溪人，斌子之心。【（底本作“斌子之心”，“心”字疑“孙”之误，崇抄无注文。）】 
　　黄元吉【（底本、库本无“黄元吉”，据崇抄补。）】 
　　嘉定十六年癸未蒋重珍榜【（此榜进士姓名排列，崇抄顺序多异，似抄写乱行所致。）】 
　　陈梦庚　甲科。字景长，襄之八代从孙。家世：报、禾、炳。本族：祐、克、瑄、瑢、垓、坰、石、同伯、元之、铸、梦建、伯圭。 
　　彭梦牛　后改名耕道，父寅。家世：元达、文嗣。本族：崧、演、涣、爚、公永、公立。【（底本、库本作“□永”，缺一字，据崇抄补，崇抄无“涣”。）】 
　　谢观国　字宾之，闽县人。本族：藻、谦之、正卿。奉议郎、前知广州新会县。 
　　姚弼【（底本、库本、崇抄作“■〈弓弓攵〉”，即“弼”，据改。）】　字梦良，长溪人，德辉之兄。 
　　林桷　字景长，怀安人。本族：颖秀、叔秀、楫、坰、枢。终通直郎、建宁教官。 
　　黄万　字成大，罗源人。 
　　张如愚　字亦发，闽县人。终潮阳宰。子宗传。 
　　林炎　法科。字起晦，福清人，申之孙。前大理丞。 
　　陈端年　字君亮，长溪人，父丝。 
　　陈元凤　字仪叔，侯官人。 
　　陈逢寅　字必发，长邑人。 
　　林琥　字君玉，福清人。 
　　郭岳【（底本、库本作“■”，即“岳”，据改。）】　字伯乔，长邑人。 
　　陈良骥　字千里，长溪人。 
　　王公廙　字子敬，古田人。 
　　杜辅良　字弼老，闽县人，寄居罗源。 
　　郑清子　字景夷，闽县人。 
　　曾必大　字万子，侯官人。 
　　曾公益　字诚叔，闽县人。 
　　戴翼　字汝谐，闽县人，居怀安。邕州太守。 
　　梁柱　字君佐，侯官人。 
　　冯惟说　字起岩，闽县人。 
　　李任　字之远，贯平江，逊之曾孙，叔琪，兄宁之、韶、鉴。终朝请郎。云台观尚书珏之子。【（底本、库本作“□琪”、“云台□尚书珏之子”，缺二字，据崇抄补。）】 
　　黄修　字诚之，贯侯官，父革。本族：顺卿、桂。 
　　杨梦龙　字成之，长溪人。 
　　陈应龙　字景云，侯官人。历太博，【（崇抄作“太傅”。）】现广德军添倅。 
　　刘天乙　字伯应，怀安人。 
　　林明之　字济甫，福清人，祖仲堪，桷、棣之侄，振、清之、炜、炎之弟。 
　　任一鸣　字登卿，闽县人，一龙、应龙、一震之兄，汇、惟明、一鹗、友龙之弟。 
　　游继荣　字华甫，侯官人。省试赋第二人。 
　　苏士洪　字伯大，【（底本、库本作“字□□”，缺二字，据崇抄补。）】古田人。 
　　林善鸣　字翼孟，【（底本、库本作“字□孟”，缺一字，据崇抄补。）】怀安人。 
　　上官公举　字良弼。【（底本、库本作“字良□”，缺一字，据崇抄补。）】 
　　林宋传　上舍。字力叟，永福人，昱之叔。【（底本、库本作“□之叔”，缺一字，据崇抄补。）】终广东提刑。 
　　陈瑄　字宏父，闽县人。家世：报、禾，父大亨，叔炳，弟瑢、垓、坰，侄铸。本族：佑、克、同伯、元之、梦建、伯圭、梦庚。密学襄之六世从孙。 
　　叶及新　字汝照，【（底本、库本作“字洪□”，缺一字，据崇抄补。）】侯官人。 
　　陈棐　字伯起，福清人。 
　　吴行可　字见父，长溪人，寓江阴军，昉之曾孙，竽之子，当可之兄。终会稽宰。 
　　薛士渊【（底本、库本作“薛士囦”，“囦”即“渊”之古体，径改。）】　字养浩，长溪人。 
　　葛崇节　字陶翁，闽清人，从龙之侄，铸之叔。历大理寺正，广东运判，现朝请郎。 
　　陈著　字居诲，侯官人，士表之侄。 
　　陈大章　字章之，长溪人，亿之子。 
　　任惟明　字章卿，闽县人，汇、一鹗、一鸣、友龙、一龙、应龙、一震之兄。 
　　高迁　字景善，长溪人，龄之弟。 
　　陈士修　字敬卿，闽县人，诚之之孙，岘之侄，士表之弟，信之叔。 
　　郑德起　字功父，闽清人，父元枢性之，历太社令，前知兴化军。 
　　黄炳　字□□，贯泰州。 
　　郑公孙　字仲□，闽县人。 
　　卓杰　字□□。 
　　陈子颐　□□□闽县人。子直之弟，坚之□□□□，前知吉州永丰县。【（底本、库本姓名作“陈子□”，缺一字，据崇抄补。注末，底本、库本作“永丰人”，据崇抄改。）】 
　　廖□ 
　　宗子正奏 
　　汝僁　字不始。本族：善武、善琮、汝朴、汝恋、汝惓、□□、崇瑷、崇璱【（底本“汝僁”下作“□□□□□本族”，缺五字，崇抄只有“字不始”三字；底本“汝朴”之下缺七字，至“崇□崇璱”，崇抄“汝朴”下只“汝恋汝惓”四字，末作“崇瑗汝璱”。皆据崇抄补。）】 
　　崇沆　字应初。本族：崇广、必英。【（底本只存第一字“崇”字，以下连注文尽缺，库本删去此条，据崇抄补。）】 
　　噩夫 
　　彦偶　字因菽，祖交之，父公宾，兄彦假、彦倪、彦仞、彦仟，弟彦傈，叔璱夫。【（“彦偶”下注文，底本作“□□□祖交之”，库本不示缺，以下底本、库本“彦假”下为“彦□”，复缺一字，皆据崇抄补。）】 
　　希丰　字宝卿。【（底本、库本无注文，据崇抄补。）】 
　　汝僙　字武叔，汝僁亲弟。【（底本作“字□叔”，缺一字，据崇抄补。）】 
　　彦傈　字烈叔，祖交之，父公宾。本族：彦假、彦倪、彦仞、彦仟、彦偶、璱夫。 
　　崇赳　字公辅。 
　　必英　字子俊，父崇玠，叔崇玚、崇沆，兄必广。 
　　必渐　字子进，父崇宇，兄必偲，弟必临。 
　　赡夫　字德洽，居永福，■〈寿欠〉夫之兄。【（底本作“字□洽”，缺一字，据崇抄补。以下底本作“敌夫之兄”，据崇抄改。）】 
　　崇瑷　字伯玉，弟崇璱。本族：不绍、善践、善漴、汝朴、汝亿、汝僙、汝恋、汝惓、汝佩。【（注末底本作“汝□”，缺一字，据崇抄补。）】 
　　涌夫　字滕叔，浚夫之兄。【（底本作“字□叔□夫之兄”，缺二字，据崇抄补，库本无注。）】 
　　希绶　字节夫，居长溪。 
　　崇璱　字重之，崇瑷之亲弟。【（底本、库本作“字□□”，缺二字，据崇抄补。）】 
　　必偲　字友卿，□□、崇性、崇莘之侄，必渐之兄，崇宇之子。【（底本作“字□□□□崇性崇莘之□□□□□□□之子”，缺十一字，据崇抄补九字，库本无此注。）】 
　　■〈寿欠〉夫　字子之，瞻夫之弟。【（底本作“字子□”，缺一字，据崇抄补。）】 
　　文举特奏 
　　周宁甫　　陈孝俨　　黄信　【字子厚，连江人。】 
　　陈则厚　【字能载，长溪人。】　　林伯大　【字贯夫，长溪人。】 
　　林昉　　郑澥　【字坦夫，长邑人。】 
　　叶端亮　　宋复 
　　方寅　本族：时可、■〈田柔〉、岩起、岗、宷、梦申、禹锡、机、翀卿。 
　　郑衎　　黄巩　　林畴　　陈梓　【字国材，罗源人。】 
　　陈溥　字渊甫，长邑人，子植之父，多福、武子之叔。 
　　张子华　　郑江　　陈概 
　　陈梦良　字君遂，长邑人。 
　　李端行　字正叔，长溪人。 
　　潘逵　　刘叔侃　字子如，怀安人。 
　　杨梦春　　杨梦传　　麦国用　　黄梦起　【字士龙，怀安人。】 
　　陈井　　程若中　【古田人。本州解魁。】 
　　武举正奏 
　　郑自夺　浚之第二子。官将使，闽县人。【（底本、库本作“郑自夺”，无注文，崇抄作“郑日奋”，注文据崇抄补。）】 
　　林以礼　　刘垕　　徐国英　　林霆　　缪元龙 
　　何士龙　　林一新　　王奉　　程梦湜 
　　吴逢丑　【永福人，官至知县。】　　林嵩 
　　黄超叔　字颖叟，宁德人，□之侄，起叔之兄，终修武郎、知辰州。（崇抄注文只作“字颖叟宁远人”六字。） 
　　林元学　　曾子浩　韶、显、应甫之弟。 
　　武举特奏 
　　方机　　壬午宝　　陈森　　黄复　　邱必先 
　　高梦月　字惟明，连江人。教授泰州，终知处州，太常少卿，吏部郎中，军器□□。 
　　王群　　郑起滨　　杨文焕　【长溪人，终道州教授。】 
　　陈梦龙　□□□，罗源人，□□之孙，与□□□□□现建康府通判，终知兴化军。【（库本无注文，崇抄径以“现建康府”以下文接上之“罗源人”。）】 
　　宝庆二年丙戌王会龙榜 
　　上官翼卿 
　　林子文　甲科。字元章，长溪人。类试第二人。 
　　湛若　甲科。字自然，闽县人。历校书郎。 
　　潘津　字公登，长邑人。衢、循、整、鲠、潜之孙。必胜之侄。 
　　黄梦应　字汝大，闽清人，端之子。承议郎、现邕州通判，终知澧州。【（底本、库本及崇抄皆作“礼州”或“醴州”。当时，只湖南澧州为南宋所辖，正之。）】 
　　林宗迈　字冲远，福清人。 
　　陆祺老　字翼翁，贯临安，原侯官人。 
　　林孟冶　字叔良，长溪人，寄居温州，湜之孙。 
　　田元焕　字和卿，怀安人，兄质、颐、元晋。 
　　徐天骐　字退之，福清人，长卿之侄，镆、汉章之弟。 
　　孙懋德　字叔文，连江人。 
　　沈膺　字多福，闽县人，观之侄孙，康之弟。 
　　郑概　字应鼎，侯官人。籍之子，光增之弟。 
　　黄君赏　连江人。 
　　陈应龙　字震之，怀安人。 
　　陈翥　字翔叔，长溪人。 
　　林梦龙　字仲攀，长邑人。 
　　高哲【（底本、库本作“嚞”，即古文“哲”，径改。）】　字潜文，长溪人，今居温之平阳。 
　　郑浚　字必大，闽清人。 
　　李角　字定国，怀安人，居长邑。鼎之侄。 
　　林劢　字勉夫，侯官人，居长邑。教授广州，乞致仕，除知县，不就。 
　　林洪源　字汝济，福清人。别院赋魁。万之侄，良显之子，浚源之兄。 
　　陈斗应　字上建，侯官人，琎之曾孙。终朝奉大夫。 
　　黄复　字乾叟，贯南剑，居永福。历知兴化军，又居侯官。殁于王事，封忠壮侯。 
　　林■〈山晋〉　字季山，长邑人，居侯官。【（崇抄作“居连江”。）】 
　　陈绂　字若晦，【（崇抄作“字君晦”。）】贯汀州，居长邑，祖枢、叔景年，兄子愚，弟子真。终惠安宰。 
　　陈一震　字文夫，闽县人，公益之侄。 
　　卢同父　字□□，侯官人。为太学博士，通判泉州，终知汀州。弟壮父。 
　　郑宅　□□□正，永福人。知常德府节推，终淮西运管。 
　　葛炎　长溪人。【（底本注文只存“溪”字，库本不注，据崇抄补。）】 
　　阮国宝　□□□，闽县人，寄□□□，文叔之叔。【（底本残存如是，库本无注，崇抄同缺。以下郑申条各本同缺。）】 
　　冯端荣 
　　郑申　字□□，闽县人。□□福□□□□ 
　　王震定　字东父，侯官人，泰定之弟。通判漳州。 
　　陈骏之　字景声，闽县人，诰之曾孙，定□之孙，用之、震之从弟。 
　　郑师申　字景崧，福清人，居连江，昭先之弟。 
　　郑梦登　字少用，长溪人，居罗源，应龙之弟。 
　　余冲　字云翼，罗源人，又迪之子，及之侄。 
　　陈又新　字德益，长邑人，实之父。 
　　黄师雍　字子敬，闽清人，景说之子，师参之弟。现起居舍人兼侍讲。 
　　黄起硕　字肤叔，（崇抄作“字膺叔”。）闽县人，居永福。 
　　林翀子　字应之，闽县人，居永福。 
　　陈铸　字鼎臣，闽县人，寄居嘉兴，报之玄孙，禾之曾孙，炳之孙，瑄、瑢、垓、坰之侄。本族：佑、克、石、同伯、元之、梦建、伯圭、梦庚、梦龙、存夫。密学襄之七世从孙。□乡帅□之子。【（各本“□乡帅□之子”皆缺字。按卷三十一首朱貔孙《序》所述，当指乡帅陈垲。本条“陈铸”当即“垲”之子；云“寄居嘉兴”者，与《宋史·陈垲传》所云“嘉兴人”相符。）】现朝请郎、主管玉局观。 
　　林桂　字□□，怀安人。 
　　陈士晋　字进之，怀安人。【（底本作“字进□□□人”，缺三字，据崇抄补。）】兄士泰、士复、士蒙，□□然。本族：宗古、倬然、嘉宗、鼐、子坚、次公、武公。 
　　梁应庚　字本仁，闽县人，梦庚之兄。 
　　王维　字鲁山，长溪人，参政伯大之侄，万修之侄孙，万全之孙。除国录，现西外宗教。 
　　陈樵子　字楚老，贯兴化军，侯官人。 
　　洪升　字平叔，怀安人，应宣之叔。 
　　池师曾　字通伯，闽清人。 
　　商景春　字熙叔，贯衡州。 
　　朱日炎　字汝明，闽清人。 
　　林充国　字伯充，福清人。 
　　郑唐举　字尧臣，闽县人，公望之父。 
　　郑公望　字孔璋，闽县人，唐举之子。 
　　宗子正奏 
　　必临　字子阳，必渐之弟，崇宇之子。 
　　与珗　字仲玉，希平之侄，与灦之兄。 
　　与疆　字安卿，希誧、希侮、希秘、希■〈青彡〉之侄。 
　　崇淏　字清卿，本族：善琪、善然、汝固、汝珇、汝□、汝锋、崇阜、崇卓、崇仿、崇栗。 
　　希荩　字忠卿，希裕之弟，与宗、与侔之叔。 
　　彦崝　字宗嵘，彦嶓、彦嶒之弟。 
　　希儆 
　　必逾　字登甫，父崇玚，叔崇玠、崇沆，兄必广、必英，弟必莘。 
　　汝柳　字圣和。 
　　崇■〈礻冀〉【（崇抄作“崇祺”。）】字国永。 
　　时斌　字维翰，耆夫、忍夫之侄。 
　　彦嶒　字宗岳。 
　　桷夫　字仲硕，寄居连江，彦晔之子，楹夫、檖夫、梃夫之堂兄。 
　　崇沐　字君仁。 
　　必莘　字子君。 
　　崇鑅　字君选。 
　　时■〈禾升〉　字体仁，寄居长邑，丰夫之侄，时铸之兄。 
　　希珆　字宗瑞，希■〈王棘〉之弟。【（底本作“希□之弟”，缺一字，据崇抄补。）】 
　　必谕　字伯达，崇峙之子，必请之兄，必泳之弟。 
　　崇玭　字德玉，汝清、汝竣、汝松、汝腾、汝檖、汝竬、汝腴之侄，崇棠之弟。 
　　慨夫　字达道，悌夫之弟。 
　　崇赏　字达庆。【（崇抄作“远庆”。）】本族：汝■〈王兑〉、汝悉、汝嗣、崇思、崇能、崇储、崇侯。 
　　时■〈艹与〉　字子厚，曾祖公辅。本族：公至、公寿、彦信、彦逾、珉夫、时来、时艺、时藩。 
　　璀夫【（崇抄作“瓘夫”。）】字□叔，彦侗之子，彦传、彦侯、彦俦、彦傜之侄，喻夫、■〈口普〉夫之兄。 
　　希叔　字国叟。 
　　希誧字□大。父师騵，叔师骊、师骙、师塞、□□俙希侮、弟希絪，侄与强。 
　　汝墇　字通叟。 
　　希祎　字成美，宁德人，希龚之弟。 
　　希蕙　字国瑞。 
　　汝锵　字和卿。 
　　必豫　字谦之，崇皋之子，崇节、崇愿之侄。 
　　滭夫　字源叔。 
　　崇博　字德溥。本族：汝孚、崇佑、崇洽、崇莘、崇儆、崇仰、崇俪、必兴、必取。 
　　汝珇　字温叔，父善竦。本族：善琪、善然、汝固、汝臣、汝■〈氵雩〉、汝锋、崇阜、崇卓、崇□、崇栗、崇淏。 
　　崇■〈亻致〉　字至伯，寄居连江，崇仿之兄。现朝奉郎、前通判南剑州。 
　　敢夫　字进叔。 
　　崇儆　字德有。本族：汝孚、崇祉、崇洽、崇博、崇莘、崇仰、崇俪、必兴、必取。 
　　时迩　字舜言。 
　　与审　字仲学。 
　　汝挛　字有孚。 
　　尊夫　字谦叔，曾祖交之，祖公宾。本族：彦侯、彦倪、彦仞、彦偶、彦傈、璱夫、瑻夫。 
　　时倯　字同卿，俞夫、□夫之侄。 
　　瑻夫　字□□，曾祖交之，祖公宾，父彦侯。谱同尊夫。前知南剑州。 
　　崇夷　字清卿。汝坚之子，崇夙之兄。 
　　崇熹　字元福。 
　　汝漪　字清叟。 
　　楹夫　字仲居，寄居连江。彦曦之子，桷夫之弟。 
　　时艺　字子林，公辅之曾孙。谱同时■〈艹与〉。 
　　崇监　字泽民，汝玖之侄，崇眷之弟。 
　　汝恬　字靖叔。 
　　崇廙　字恭甫。 
　　崇照　字国煇。 
　　汝栾　字宗翰。 
　　时藩　公辅之曾孙。谱同时■〈艹与〉。 
　　希裕　字绰然，希荩之兄，与宦、与审之父。与俦、与侔之叔。 
　　汝儒　字子真。 
　　汝仲　字子文，汝俴之兄。 
　　善暆　字景行，汝清、汝竣、汝倯、汝腾、汝檖、汝腴□□，崇棠、崇玭之叔祖。 
　　崇阜　字□□。【（库本脱此条。）】 
　　忍夫　字有□□□□弟，时□□□□。 
　　崇保　闽清人。 
　　希簨　字国器。 
　　崇夙　字德兴，汝坚之侄，崇夷之弟。 
　　汝俴　字朝宗，汝仲之弟。 
　　崇储　字君用，汝珫、汝悉、汝嗣之侄。崇赏、崇思、崇能之弟，崇侯之兄。 
　　与璋　字圭叔。 
　　彦侯　字简叔，曾祖叔近，祖交之，父公宾，彦假、彦倪、彦仞、彦仟、彦偶、彦傈之兄，璱夫、瑻夫之父，尊夫之伯。终湖南宪。 
　　时乃　字日新。 
　　峹　字景会，俞夫之弟，时倯之叔。 
　　希龚　字良能，宁德人，希祎之兄。 
　　作夫　字子鱼。【（底本、崇抄作“子□”，缺一字，据库本补。）】 
　　丰夫　字有年，寄居长邑。彦腾之侄，时林、时铸之叔。 
　　必遂　字次龚。 
　　彦■〈氵通〉　字达夫。 
　　与侔　字德叟，叔希裕、希荩，兄与宦、与侍，弟与审。 
　　汝偪　字实之、汝仇之兄。 
　　耆夫　字伯受，时斌之伯，忍夫之兄。 
　　■〈宀上多下〉夫　字唐卿。 
　　悌夫　字之道，慨夫之兄。 
　　希侮　字景恭，弟希誧、希絪、希秘、希■〈青彡〉，侄与强。 
　　彦籥　字章卿。 
　　希谌　字信卿，居宁德。 
　　彦仡　字伯勇。 
　　挻夫　字季长，寄居连江。 
　　崇仰　字德瞻，叔汝孚，兄崇祉、崇洽、崇祐、崇莘、崇儆，弟崇俪，侄必兴、必取。 
　　时来　字子仪，公辅之曾孙。谱同时■〈艹与〉。 
　　沂夫　字春卿。 
　　汝腾　字茂实，不敌之孙，善暆之侄，汝清、汝竣、汝倯之弟，汝檖、汝竬、汝腴之兄，崇棠、崇玭之叔。现吏部侍郎兼中书舍人。 
　　彦根 
　　汝倯　字倯夫，不敌之侄孙。谱同汝腾。 
　　敟夫　字子谟。 
　　文举特奏 
　　林石　状元。字□□，居福清，□□□洪源。 
　　吴中鲁　　杨置申　　黄元泰 
　　郑应龙　字翔甫，罗源人，弟梦登。 
　　陈一龙　　薛熙载　字景能，宁德人，弟将之。 
　　黄升　　黄不欺　字英甫，罗源人，子起渭。 
　　林衢亨　　黄　瞳　父岳，叔师尹，侄攀龙。 
　　杨云庆　本族：嘉绩、敏中、景良、景商、士倬、公俊。 
　　陈士泰　祖伟然。本族：倬然、叔嘉、次公、士复。 
　　张翊　【穆之曾孙。】　　郑士宗　　郑经　【】侯官人。 
　　杨庠　　郭沆　　林灏 
　　武举正奏 
　　方枢　第二人。父审。本族：岗、寅、梦申、宷、禹锡、翀卿、桷、机、时可、■〈田柔〉、襄、岩起。 
　　洪应宣　字仲蕃，昇之侄。 
　　方桷 
　　高处仁　字智夫，宁德人，颐之侄。 
　　姚望之　字肖吕，宁德人。 
　　孙巨源　字清之，长溪人。 
　　陆深　淇老之侄，源之兄。 
　　陈起渊　字沂父，长溪人。 
　　杨士倬　上舍。嘉绩、敏中之侄，应景、良景、商之弟，公俊之兄，云庆之叔。 
　　陈公烈　字炳叔，宁德人。 
　　姚允武　字直翁，长溪人。 
　　陈天瑞　字汝嘉，宁德人。 
　　许袭龙　　陈武伯 
　　释褐 
　　刘卿月　【字升叟。】　　郑斗祥　【字一卿。】　　林应龙 
　　陈显伯　字汝仁，罗源人，千能之子。现宗学博士。 
　　陈邰　字开叔，永福人，表臣、端臣之侄，云之子，士登之兄，森之从弟。 
　　绍定二年己丑黄朴榜 
　　黄朴　状元。字成父，侯官人。历馆阁、吏部郎，终朝请郎、广东漕。 
　　郑宷　甲科。字伯亮，长溪人。以佥枢致政。现提举洞霄宫。 
　　林公志　甲科。字伯城，贯隆兴，居福清。公俊、公庆之弟。历国博，终泉州通判。 
　　林开先　甲科。字大有，长邑人，安上之玄孙。 
　　余正　甲科。字德载，侯官人。 
　　黄涛　甲科。字源长，永福人。历司农少卿、淮东漕。终宗正少卿、直宝文阁、知吉州。 
　　章以贵　甲科。字一人，侯官人。终运干。一云永福人。 
　　陈松龙　省元。甲科。字应初，闽县人。前大理司直。 
　　陈鉴明　甲科。字公明，侯官人，居连江。南省经魁。瑜之叔，幼学之父。 
　　方仲嘉　甲科。字朝瑞，闽县人，禹锡之弟。 
　　陈高子　甲科。字宗良，连江人。炎子之兄，福龙之堂兄。前架阁。【（库本无注文。）】 
　　林伯顺　字祥道，闽县人。武博，终处州添倅。 
　　徐孝忠　字德复，侯官人，孝显之弟。 
　　刘应东　字震之，贯太平州，潮之孙，沐之侄孙。 
　　彭霆震　字欲仲，贯泉州，居闽县。 
　　林贡孙　字叔登，罗源人。 
　　连同之　字日颖，闽县人。逢辰、文瑜之堂弟，得嘉之弟。 
　　李虞卿　字舜元，侯官人，起岩、起渭、士炜之侄，公缙之兄。 
　　谢谦之　字君益，闽县人，观国之堂弟。 
　　卓炎子　字起晦，怀安人。 
　　王昱　字仁伯，长溪人，宗浩之子。 
　　陈桂芳　字国华，闽县人，正任之侄。历潮州。 
　　翁洽　字泽民，长溪人。历邵武教授。 
　　刘汉英　字华实。连江人。 
　　湛霖　字君沛，闽县人，衍之孙。本族：循、吁、若。 
　　张楠　字景大，永福人，贯太平州。终广东运干。 
　　郁中　字□□，长溪人，寄居平江府。 
　　连士首　字廷举，闽县人，叔文瑜、得嘉、同之，侄琪。 
　　叶迈　字叔俊，长溪人，寄居婺州。 
　　陈瑜　字纯夫，贯兴化军，居连江。省试第七人。本族：幼学、鉴明、诚伯、大用。 
　　陈伯圭　字禹锡，裔古灵，居闽县。家世：报、禾、大亨、炳。石之子，梦建之弟，佑、克、瑄、瑢、垓、坰之侄孙，同伯、元之、铸之侄，梦庚之兄，应申、梦龙、存夫之从叔。现泉州教授。 
　　黄用宾　字宗孟，贯侯官，居长邑。 
　　张元嘉　字亨叟，贯闽县，居永福，广之孙，拯之子。 
　　杨岦　字维岳，侯官人，梅卿之侄孙，宜中、宏中之侄。 
　　林公度　字伯厚，福清人，公俊之弟，公志之兄。 
　　陈同叔　字子方，侯官人，曾之之侄，兴龙之弟。 
　　高篯　字居仁，长溪人，融之曾孙，松之孙。 
　　陈荐子　字雷仲，闽清人，癸之侄孙。新广东东莞宰。 
　　丘元龙　字肖翁，福清人，师陶之侄。新泉州晋江宰。 
　　吴建中　字子大，长邑人。 
　　苏士穆　字敬夫，贯闽县，居古田。省元。大璋之子。终吉州安福宰。 
　　李宗勉　字景全，侯官人，国辅、国勋之侄，宗允、宗元之弟。 
　　王大举　字子大，长溪人。 
　　卢宁　字谧叟，永福人，师孟之孙。 
　　游梦春　字得可，长邑人。 
　　黄和　字声父，贯福安，居永福。 
　　黄昌　字建之，闽县人。 
　　张梦庚　字子西，古田人。 
　　林玑　字以枢，侯官人，士衡之侄孙，应辰、仁伯之侄。 
　　缪正叔　字寅叔，长溪人，寄居温州。 
　　庄克家　字思齐，长溪人。 
　　黄伯和　字中立，怀安人。 
　　王从龙　字伯云，长溪人，祖道五世孙，龙应之从弟。 
　　潘立本　□□□，贯侯官，居长邑。须、衢、整□□□□必胜之侄，津之兄。 
　　彭寅　□□□□□□子耕道。本族：□□□□□□□涣、爚。【（以上二条注文，底本示缺处，崇抄不示缺，皆径接上下文，库本无注。）】 
　　高建翁 
　　何士颐 
　　孟端懿 
　　朱珏 
　　林德宜 
　　周俌 
　　宗子正奏 
　　錧夫　字经甫。 
　　崇玱　字荣甫，善彬、善蓬之侄孙，汝钺、汝登之侄。 
　　汝再　字子仁，汝催之兄，崇文之父。 
　　■〈木昂〉夫　字高叔，彦■之子，噩夫之弟。 
　　■〈乔攵〉夫　字宗国，彦子之侄，敟夫、■〈寿攵〉夫之弟。 
　　崇溁　字东之。 
　　崇掖　字君锡。 
　　崇櫜　字景张，汝固之子，崇栗之兄。 
　　崇莘　字尹文，崇宇之弟。 
　　与琨　　时现　　师傧 
　　文举特奏 
　　缪蟾　　徐武子　　孙梦 
　　任一清　兄鉴、一鹗、友龙、一龙，弟应龙、一震。 
　　林雄　　王梦重　　陈允中　　郑则仁　【字子安，连江人。】 
　　丁泰亭　　王翼起　【字翼卿，罗源人。】　　郑有光　　陈光 
　　林掞　　周起　　何　岗　【说之子。】 
　　王是　祖道五世孙，兄龙应、龙从。　　王介雍 
　　施良臣　字介节，长邑人。　　张纲　穆之曾孙。 
　　陈伯蒙　　林鲂　　郑有开　字先之，永福人。 
　　曾丙孙　高祖伉，兄梦传、韶、显，弟应、角、噩。 
　　刘季冲　　王应嘉　【字子奇，长邑人】。　　蒋振　　王公成 
　　张行简　　崔观　　连琪　　陈粟　　黄皆植 
　　郑德豫　　林宋达　　陈致和　　任鉴　【一清之兄。】 
　　李特卿【（自“李特卿”以下，库本脱简，崇抄顺序多错置。）　陈梦符（崇抄作“梦得”。）　】林显亲　　徐公备　【公信之弟。】 
　　黄古学　　朱焘夫　　许维岳　　陈谟　【字存夫。】 
　　张朴　　郑元吉　【字坦之，永福人。】　　陈景垕　　潘泰亨 
　　陈允中　　王梦有　【连江人。】　　林昺　【字森甫，永福人。】 
　　任仪　　叶逢午　　陈自立　　冯佑　【字景和，永福人。】 
　　林箕　　梁应龙　【长溪人。】　　林仪之 
　　黄公定　【字泰卿，连江人。】　　陈梦牛　　郑豹变　　连中立 
　　林总国　　黄稢　【古田人。】　　陈宜中　　陈汝迁 
　　叶槱　　林泳 
　　武举正奏 
　　陈霆发　字子康，长溪人，国弼之兄。自閤门知昭州。 
　　黄浩　字宗孟，永福人，改名吉。【（崇抄置“黄浩”条于“陈国弼”条之后。）】 
　　陈国弼　字子常，长溪人，霆发之弟。 
　　武举特奏 
　　周师望　状元。古田人。 
　　辛卯释褐 
　　林公俊　字伯奇，福清人，公度、公志之兄。前太平州通判。 
　　绍定五年壬辰徐元杰榜 
　　张镇　探花。字重甫，翀之子，长邑人。历武博，现绍兴倅。 
　　黄钧　甲科。字均国，福清人。 
　　郑石　甲科。字伯润，闽县人。 
　　韩伯修　甲科。字子长，长溪人。 
　　林元晋　字德父，贯兴化军，寄居长邑，伯成之子。前武学博士。 
　　王璞　字器之，是之子，祖道六世孙，龙应、龙从之从侄。历秘书丞，新知潮州。 
　　林经德　字伯大，福清人。 
　　吴福元　字善叟，福安人。 
　　张卿明　字如月，怀安人。 
　　陈南美　字□□，侯官人，□□之侄。【（各本作“□□之侄”。参照本榜进士“陈光庭”注文“南美之叔”，此疑是“光庭之侄”。）】 
　　黄履翁　字吉父，长溪人，移忠之侄孙。 
　　洪梦龙　字子季，侯官人，昇之侄。终□州通判。 
　　陈惟月　字万里，罗源人。 
　　黄复古　字希文，侯官人，居永福，终泉州石井镇。 
　　黄质　字中益，长溪人，居罗源。终国子正知。 
　　张济之　字自生，闽县人。 
　　陈子智　字处仁，侯官人。 
　　郑公玉【（崇抄作“君玉”。）】字润甫，古田人。 
　　何涣　字谦山，怀安人，擢之子。 
　　陈由　字以义，【（底本作“■义”，“■”即“以”；崇抄各卷多误“■”作“吕”，“■”误作“侣”。）】怀安人。 
　　林溶　字伯华，贯安庆府，居长邑。 
　　张天定　字能甫，侯官人，伯宗之孙。 
　　郑益祥　字进卿，贯临安，居福清，斗祥之弟。 
　　林贵谦　上舍。字牧仲，古田人。 
　　魏牧　字舜咨，怀安人。 
　　张翃　字仲龙，长溪人，前太常丞。 
　　黄居正　字直翁，长溪人。 
　　陈光庭　字元实，闽县人，南美之叔。 
　　吴宝卿（底本、库本作“珤”，即古文“宝”，径改，崇抄作“瑶”。）　字士辉，侯官人，龙应之堂兄，大龙之堂弟。 
　　王獬　字士康，侯官人。 
　　王必张　字景韶，侯官人，泰定之子，震定之侄。 
　　陈一鹗　字中夫，闽县人，公益之子，震之弟。仕至南剑司理。 
　　张鲁仲　字景东，闽县人，居永福，云翼之子。 
　　蒋逢午　字君遇，古田人。 
　　郭正子　字养正，长邑人。本州解元。 
　　杨　淳　字淳夫，贯眉州，居长溪。 
　　周还淳　字文子，长溪人。 
　　王子端　字正臣，怀安人。 
　　陈鹗祥　字德瑞，宁德人。 
　　陈信　字子志，闽县人，诚之曾孙，岘之孙，士表、士修之侄。本族：宾之。 
　　郑著　字则初，长溪人。 
　　高元裕　字师渊，闽县人，家居长邑。 
　　靳盈之　字仲谦，闽县人。任朝议大夫、主管官诰院。 
　　黄一震　教官魁。字声道，闽清人，稹之元孙，度之曾侄孙，珪、瑜、琯、瑾之侄孙。 
　　陈子椿　字若彭，长邑人。童科永免。本族：致一、百揆、百昌。景仁之侄。 
　　陈申　字从真，长溪人。 
　　林云　字景内，闽县人，父士衡，兄应辰、仁伯、震，侄机。终宣教郎、宁化宰。 
　　萧涓　字仲将，闽清人，国梁、德棻之侄，德藻之孙。 
　　宗子正奏 
　　崇绛　字文实，汝云之侄。 
　　崇曒　字用晦，汝■〈梭，王代木〉之子，汝竬之侄。 
　　必谔　字汲父，寄居连江，汝旂之侄，崇秘之子。 
　　汝棅　字谦叔，善践之子。 
　　崇槃　字若水，汝苒之侄，崇林之弟。 
　　时铣　字君泽，居长溪，时■〈钅栗〉之兄。 
　　崇铦　字君砥，居长溪，崇鑅之弟。 
　　埜夫　字景说，公迈之孙，忍夫之弟。 
　　时■〈钅栗〉　字君宝，时铣之弟。 
　　淄夫　字从龙。 
　　崇■〈讠布〉　字□□□□椐之子，□□之侄。 
　　瑥夫 
　　时歆　字□□□□之兄。本族：时偊、时□、□□、若珪、若琚、若琪。【（“崇■〈讠布〉”、“时歆”两条，底本、崇抄皆存残注，库本不存。）】 
　　文举特奏 
　　庄　岳　　王应甫　【字信夫，罗源人。现待班。】　　林升 
　　林时发　【亿、千之弟。】　　陈应忠 
　　陈若森　字叔度，连江人，子择之侄。　　任起滨 
　　黄公权　【连江人。】　　徐登　　王洽雍　【介雍之兄。（崇抄作“之弟”。）】 
　　陈梦锡　　林克己　字仁齐，长溪人。　　何孝彰 
　　黄奎　字景西，祖大名，兄古学、古心。 
　　郑梦高　连江人，师申之叔。　　林孔硕【（崇抄作“王孔硕”。）】　　方泳 
　　游梦开　字延之，福清人，士衡之孙。 
　　黄应辰　字应之，宁德人，时之族弟。【（崇抄无“时之族弟”。）】 
　　林壮行 
　　李云龙　字从圣，贯临安，贵之侄孙。（崇抄无“贯临安贵之侄孙”。） 
　　邬之邵　【字士平，罗源人。】　　詹万石　　林达 
　　林綵　字彦礼，长邑人，兄绛，叔岊、逢、冠英。 
　　张虞凤　　叶元龟　　黄椿 
　　高明远　【字光甫，怀安人。（底本、库本无注文，据崇抄补。）】　王采 
　　黄泳　　陈贵谠　　王浩　【士奇、知章、三锡之从侄。】 
　　林昭卿　【字明甫，长溪人。】　　曹庚 
　　李嵩奇　【字山立，长乐人。】　　陈中实　　林扬 
　　郑应龙　　张滨子　　杨敏中　　王士登　　王吉 
　　周景章　【字程叔，宁德人。】　　王端甫　　刘田　　陈应翘 
　　陈靓　　蒋季纲　　郑隆本　　陈梦雷　　陈梦星 
　　张茂实　　林一龙　　林绛　【字彦庄，兄綵，叔岊、逢、冠英。】 
　　许奇祥　字文瑞，长邑人。 
　　武举正奏 
　　黄东叔　【字叔□，永福人。】　　刘梦浩　【字汉臣，长邑人。】 
　　张靖山　【觷之曾侄孙】。　　阮国威　【字彦宣，长溪人。】 
　　李师武　【绝伦。亮之子。】　　郑嗣功　【长溪人。】 
　　释褐 
　　李日新　　邓景辉　【字夙明，古田人。】　　陈问 
　　端平二年乙未吴叔告榜 
　　潘■〈牜方〉　探花。字庭坚，闽县人。祖子仪。本族：潜、辟、师孔、冠英、□□、子直、子震、子寓、可叔、颢伯、景伯、继伯。 
　　林希逸　甲科。字肃翁，福清人。解试、省试赋魁。昌言之曾孙，介之侄孙。历翰林权直兼崇政殿说书。终直秘阁、知兴化军。 
　　张兴龙　甲科。字云卿，闽县人。□之子。前架阁。 
　　林昱　甲科。字子礼，永福人。内舍。省试第五人。宋伟之侄，约之弟。 
　　林存　甲科。中博学宏词科。授业西山真公。字以道，闽县人。历：史馆校勘，知台州，太学博士，知安吉州，司农寺丞，吏部郎中，秘书少监，国史修撰，起居郎，中书舍人，直翰林院，国子祭酒兼侍讲，吏部侍郎，丁已秋，明堂执绥备顾问称旨，除礼部尚书兼侍读，提纲史事，端明殿学士、签书枢密、参知政事，知枢密院事，资政殿大学士、湖南安抚使。 
　　潘午亨　字子通，长邑人。 
　　郑发先　字景仁，闽县人。 
　　林孟云　字行之，长溪人，甄之子，企之弟。 
　　曾希林　字茂实，贯绍兴，侯官人，噩、必大之侄。 
　　郭梦龙　字能甫，闽县人。 
　　连履孙　　陈准　　叶哲佐　　陈容　　郑如祖 
　　王龙应　　林应炎　　陈福龙　　陈湜　【字渭叟，怀安人。】 
　　余帝与　字锡畴，怀安人。 
　　张仕义　字鲁仲，怀安人，应卯之叔。 
　　丘升　字成升，贯广州，居福清。 
　　陈实　字光中，长邑人，又新之子。 
　　叶天祐　字吉甫，贯侯官，居罗源，珒之曾孙。 
　　陈梦炎　字南叔，闽县人，诰之五世孙，定国之曾孙，用之、震之、骏之侄孙。 
　　谢正卿　字允中，侯官人，藻之子。本族：观国、谦之、伯恭。 
　　林从实　字义夫，怀安人。 
　　陈炎子　字宗合，长邑人，高子之弟，福龙之堂弟。除三省架阁。 
　　张尧翁　字文伯，连江人，居永福。 
　　王漳　字衡甫，闽县人。 
　　陈子植　字日起，长邑人，多福之弟，武子之兄，溥之子。 
　　陈坰　字鲁翁，闽县人。省试、别头赋魁。报之曾孙，禾之孙，大亨、炳之侄，瑄、瑢、垓之弟，铸之叔。本族：佑、克、石、同伯、元之、梦建、伯圭、梦庚、伯圭、梦庚、存夫。密学襄之六世从孙。同榜应申、梦龙之曾叔祖。现承议郎、江州添倅。 
　　陈继祖　字公绶，贯闽县，居古田，德应之叔。 
　　陈应申　字崧叟，闽县人，父梦纬。与同榜曾叔祖坰通谱，同中别头。现江淮茶盐所仓官，监左藏库，主管西外睦宗院。 
　　赵孺子　字长孺，侯官人。　庄师熊　字次公，宁德人。 
　　王梦炎　字南仲，长溪人。　林正道　字中行，长溪人。 
　　林似孙　字彦有，闽县人。　林端起　字伯起，闽县人。 
　　林　漫　　兰斗南　　陈梦龙　　裘牲　　张宗传 
　　郑士谧　　许一鸣　　陈登　　黄师心　　阮嘉谋【（崇抄于“阮嘉谋”下有“陈垲甲科官至待制侍郎见崇善东乡荣绣里系古灵之裔”一条，底本、库本无。）】 
　　宗子正奏 
　　时晔　　绂夫　字景大。　　绾夫　【字景扬。】　　与■〈宀介〉 
　　希■〈与上心下〉　字惠士，长溪住。师峙之子，希志之兄。 
　　与■〈贝罙〉　【字国宝】。　　必萃　【字德聚，崇莘之子。】 
　　崇礼　【字季子。】　　时昂　【洵夫之子，彦珽之侄孙，以夫之侄，时晔之兄。】 
　　文举特奏 
　　林应辰　　林梦庚　【复之之子，少嘉之弟】。　　陈纲 
　　陆梦良　字明叔，罗源人。　　陈应洪　　陈斞 
　　张春卿　　陈举　　赵若翁　【字晞叔，长邑人。】 
　　陈有之　【字伯有，永福人，士骥之子。】　　湛露 
　　倪禹钧　【字和甫，罗源人。本族：允翼。】　　蒋辅国　【古田人。】 
　　林定孙　　林赣孙　【字达叟，罗源人，叔仲龙。】 
　　陈元　古田人。　　杨冯昌【（崇抄作“杨逢昌”。）】　　郑应龙　　林大用 
　　林宋杰　　郑开先　　张梦荐　【字之尹，父搢。本族：广、元嘉。】 
　　陈梦雷　　张椿　　陈同中　　林师回　【字希颜，闽清人。】　　林梦麟　　罗镇　　林子高　【古田人。】　　林伯耆 
　　柯　逢　字君时，永福人，父垓，兄適、邃。 
　　陈次公　【字君佐，闽清人。本族：祥道。】　　刘应琦 
　　叶重开　　林梦骥　　池光庭　　何宗日　　林震龙【（崇抄作“何日宗”、“林振龙”。）】 
　　王端甫　　王三俊　　林一龙　　陈梦星　　林晞白 
　　张茂实　　郑景舒　　高信己　　黄彝叙　　罗从直 
　　刘泳　　林楷　　林忠清　　杨倬　　潘子震 
　　潘庚　　潘朝伯　　黄逢时　　程戬　古田人。 
　　林仲彪　　曹梦祥 
　　武举正奏 
　　洪震　　李先登　【字子云，连江人。】　　刘日起 
　　嘉熙二年戊戌周坦榜 
　　邵泽　榜眼。字君美，闽县人。 
　　林以立　甲科。字公可，贯夔州，今居长邑。 
　　许文岳　甲科。字英叔，侯官人。 
　　徐华老　甲科。字君实，建宁贯，凤之子，梦发之兄。 
　　姚逢午　甲科。字南起，侯官人。省试第一等。本族：均、洺、震。特之兄。 
　　陈中孚　字务信，贯泉州，洪之四世孙，才弼之曾孙。本族：才辅、仲礼、雄、亿、修、浚。 
　　陈天兴　字唐佐，罗源人，熊之曾孙。孝嗣之侄。 
　　陈士登　字崇叔，闽县人，居永福、表臣、端臣之侄，云之子，森、邰之弟。 
　　缪烈　省元。字允成，贯开封府，居长溪。 
　　黄纲　上舍。字尧举，罗源人，执躬之曾孙，橒之孙，诜之子，俞之弟。 
　　谢德垕　字于垕，永福人。 
　　黄颖　字士奇，永福人，恭之侄。 
　　颜公起　字伯振，福清人。 
　　林昌泰　字壮行，怀安人，枢之子，桷之侄。 
　　黄焕　上舍。字子达，闽清人，景说之侄，师参、师雍之弟。 
　　郭元龙　字舜臣，怀安人。 
　　常挺　字方叔，连江人。省试赋魁。现秘书省正字。 
　　徐梦发　字君儒，贯建宁，凤之子，华老之弟。 
　　王复　字仲初，长溪人。 
　　陈幼学　字行父，连江人，父鉴明，弟瑜。本族：诚伯、大用。端平元年解元。 
　　林日华　字世荣，罗源人。 
　　刘龙发　字登父，福安人。 
　　陈振龙　字光用，闽清人。 
　　王履定　字和甫，侯官人，泰定、震定之弟，必张之叔。 
　　林晖　字明之，贯台州，居长溪。 
　　黄士度　字维则，侯官人，邦彦、公举之侄孙，顺卿、桂、朴之侄。 
　　黄玠　字宜父，闽清人，辰、显之子。 
　　林奭　字君召，闽县人，晨之玄孙，元奋之孙。自承务郎、锁换，现宣教郎、新宁国府通判。 
　　刘同叔　字恭甫，闽县人。 
　　林应龙　字登叔，闽清人。 
　　罗垚　字处厚，长溪人。 
　　林约　字伯野，永福人。 
　　林云龙　字仕从，长溪人。 
　　张应卯　字东起。 
　　林孟辰　字仕可，长溪人。 
　　林潮孙　　姚震　　彭梦　　黄宜　　郑炎 
　　马岩叟　　林翊龙　　许子正 
　　陈存夫　字若翁，裔古灵，【（底本作“齐古灵”，据库本、崇抄改；下文底本、库本有“谟之子”，崇抄无“谟”字。）】居侯官。家世：报、禾、大亨、炳。谟之子，佑、克、瑄、瑢、垓、坰之曾侄孙，石、同伯、元之、铸之侄孙，梦建、伯圭、梦庚之从侄，应龙、梦龙之从弟。前任建安尉。 
　　林企　字望之，长溪人，孟云之兄，甄之子。 
　　欧阳起鸣　字以韶，闽县人。 
　　宗子正奏 
　　时册　字师孔　　与纵　【字敏中。】　　必宜　【字宜之。】 
　　与讵　【字岂潜。】　　时■〈辶支〉　【字宗望，寄居连江，慈夫之子。】 
　　希志　【字修士，师□之子。】　　与宦　【字东叔。】 
　　希梾　【字德舆】。　　必宅　【字宅之】　与琟　【字国玉。】 
　　希僿　【字俊夫，长溪人。】　与■〈宀吾〉　【字安叟。】　与宝　【字仁叟。】 
　　文举特奏 
　　王宗合　状元。字遇父，贯绍兴，居福清。 
　　黄　恭　居永福。第二人。颖之叔。 
　　郑伯麟　居连江。第三人。　　黄梦龙　字顺卿，罗源人。 
　　魏成甫　　李发先　纲之五世孙，大有之侄。 
　　刘天从【（底本“文举正奏”姓名作一上一下排列，“魏成甫、李发先”之后上排九人姓名及注残损；库本不示缺；崇抄存有上排之“刘天从、潘子震、林舜俞、郭岊、黄应雷、陈深夫、谢仝、林应之、何挺午”等九人及注文，今据补。）】汝谟之侄。 
　　刘应神【（底本、库本作“应神”，崇抄作“应辰”。）】连江人。 
　　潘子震　　陈震孙　　林舜俞　【字伯夔，长溪人。】　　黄公著 
　　郭　岊　【字伯耸，岳、正子之弟。】　　林时龙 
　　黄应雷　【字震叔，罗源人。】　　林角　【长溪人。】　　陈深夫 
　　郑应明　【字晦叔，连江人。】　　谢仝　　李寓 
　　林应之　【字行之，罗源人，钦夫之侄。】 
　　陈应庚　　何挺午【（底本残缺，只有“何”字，据崇抄补。）】 陈松　　余以正　　陈德舆 
　　黄师伋　【字□诚，闽清人，叔景说，兄焕。】　　张士滋 
　　陈厚　　卫福孙　【字君锡，怀安人。】　　陈浚 
　　陈子昂　【字汝轩，永福人。】　　黄师轲　【字醇叔，景说之侄，兄焕。】 
　　林公望　　陈逢午　　王云　【长溪人。】　　郭文焕 
　　李宗凯　　汪公昭　　陈光祖　　林有泽 
　　陈大昕　【古田人。】　　黄　甲　【古田人，现待班。】 
　　郑湜【（底本残损，下排“郑湜、何善甄、池伯益、潘庚、程武选、林仲翼、陈梦星、张甲”等八人姓名及注文残缺，库本不示缺，皆据崇抄补。）长溪人。】　　陈行简　　何善甄　　林一龙 
　　池伯益　　南　璋　　潘　庚　　柯传　　程武选 
　　张元龙　　林仲翼　【字子凤，连江人。】 
　　黄嘉猷　【字尹尚，唐之子。】　　陈梦星　　李公益 
　　张甲　【字成国，长邑人，绍之仲子。】　　黄三凤　【永福人。】 
　　陈若泉【（底本作“陈□□”，缺二字，库本删去，据崇抄补。）】 
　　俞梦传　【字圆父，连江人。】　　陆梦吉 
　　韩梦说　【字惟肖，永福人。】　　高辙 
　　黄士奕　【字汝能，长溪人。】 
　　陈应申　　连安中　　杨文震　【字鸣叟。本族：曾、秀实、霓。】 
　　林朱　　何梦益　【字谦叔，长邑人。】 
　　林忠清　【字子亮，闽清人。】　　黄以宁　　李国选　　梁中行 
　　罗从直　　王参　　林梦辰 
　　陈诜　【字若海，曾祖毅，叔景俊、景年。】　　林锺 
　　　武举正奏 
　　刘必成　【状元。字景万，长溪人。今属福安。现知浔州。】 
　　林虎臣 
　　黄南叔　【字叔柔，永福人，东叔之弟。閤门舍人。】 
　　余士武　【字起叟，宁德人，士成之兄。】 
　　项雷发 
　　潘达伯　潜之曾孙，冠英之孙。本族：子京、景伯、■〈牜方〉 
　　林士珂　　张万　　林褎然　　郑景温　　林浩 
　　武举特奏 
　　林仲龙　　吴楠　　黄有翼　【字俊翁，永福人。】 
　　词学科 
　　卢壮父　　林存 
　　丁酉宗学上舍释褐【（“丁酉”为嘉熙元年，按时序当在以上嘉熙二年进士榜之前。）】 
　　陛夫　彦挺之子，噩夫之弟，■〈木昂〉夫之兄。 
　　淳祐元年辛丑徐俨夫榜 
　　高霆　字闻季，福清人。 
　　黄景亮　字通父，侯官人。 
　　林畊　字耕叟，侯官人，父子冲。本族：之奇、之懿。 
　　陈珪　字季望，侯官人。 
　　程应斗　字拱夫，侯官人。 
　　张文虎　字炳叟，宁德人。省试第一人。【（底本、库本作“第十人”，据崇抄改。）】 
　　吴附凤　上舍。字子韶，永福人。 
　　郑溥　字泽民，长溪人。 
　　郑自　省元。字从圣，长溪人。本族：溁、必成、有成。 
　　黄俞　字尧咨，罗源人，父诜，祖橒，弟纲。本族：槐、棆、士清、士特。 
　　吴龙起　字仲应，罗源人。 
　　陈彭年　字世长，宁德人。 
　　刘溁　字清伯，侯官人，居长溪。本族：自、必成、有成。 
　　陈天福　字谦子，怀安人。【（崇抄作“建安人”。）】 
　　王荣公　字仁叔，永福人，曾祖杰，祖泰之。 
　　卓右龙　字帝弼，贯临安，居长邑，遵之侄孙。 
　　潘龙　字友夔，闽县人。 
　　陈首龙　字隐翁，侯官人。 
　　林立叔　字子善，怀安人，坰之侄。 
　　林元孙　字善父，长溪人。 
　　林祖中　字宗道，长溪人。 
　　陈德应　字声叔，贯闽县，古田人，继祖之叔。 
　　赵沂孙　字晞曾，连江人。 
　　萧泰夫　上舍。字宗道，贯建宁，居永福。 
　　林思齐　字齐贤，长溪人。 
　　王熙　字懋绩，长溪人，居连江，君之兄。【（各本皆作“君之兄”，存疑。）】 
　　沈金焕　字清卿，贯临安，居福清。 
　　马载　字性厚，闽县人，万里之侄。 
　　黄泽　字可大，侯官人。 
　　蔡应龙　字舜臣，福清人。 
　　黄渊　字义夫，长溪人，奕之孙。 
　　任士宏　字叔远，闽县人，曾祖文荐、父友龙，本族：应龙、一震、惟明、一鹗、一龙。 
　　陈知章　字华叟，长邑人，子震之子，献之从弟。 
　　林藩　字厚甫，贯漳州，居福清。 
　　陈叔似　字少洪，侯官人。本族：昭嗣、畴。 
　　陈梦受　字谦子，长溪人。 
　　郑嗣祖　字士荣，闽县人。本族：适、彦敏、觉、应申、德美。 
　　程若水　字泾甫，侯官人。 
　　刘英发　字汉叟，闽县人，别试赋魁，卿月之兄。 
　　翁泾老　字清叔，闽县人。本族：承赞。 
　　高洪宗　字晞鲁，长邑人。 
　　林舜咨　字君畴，长溪人。 
　　陈森　字荣仲，闽县人，寄居福清。 
　　陈必大　字明叔，闽县人，光大之弟。 
　　朱伯奇　字汝颖，福清人。 
　　阮许近　字文翁，长溪人。 
　　宗子正奏 
　　崇烟　甲科。字伯和，怀安人，父汝胖。本族：汝腾、汝腴。 
　　縜夫　字国淮，侯官人。 
　　必逅　字季遇，怀安人。 
　　时逯　字君俊，长溪人。 
　　崇珜　试中教官，字贵珍，古田人。 
　　崇瓃　字成甫，古田人。本族：善彬、善蓬、汝钺、汝登。 
　　文举特奏 
　　黄元素　【古田人。】　　郑希纯　【永福人，第二人。兄良翰、潜。】 
　　王守约　　林天骥　【字彦著，长邑人，本族：岊、逢、冠英、綵、绛。】 
　　王士同　　林士复 【字子安，连江人。】　黄乔翼 【字善甫，永福人。】 
　　陈松　　陈叔鹏　　叶首卿 【宽抟之曾孙。本族：柟、棠、一新。】 
　　林一声　　张洽　【字幼闻，永福人。】　　林枢 
　　何善甄　【字和甫，长邑人。】　　周应祥 
　　施丙　【字南仲，长邑人。　】　卓勋　　郑三珨　　陆正明　　魏梦龙　　陈梦荐　　张士滋 
　　林龙应【（崇抄作“林应龙”。）】字伯云，长邑人。逢年之侄。 
　　陈武子　字日文，长邑人。本族：溥、子植、多福。 
　　陈德明　字昭叟，（崇抄作“字明德”。）长邑人。 
　　黄起叔　字明叟，宁德人，叔时，兄超叔。 
　　陈子炎　字若师，长邑人。 
　　郑自任　字尹之，性之之弟。 
　　詹　如　　叶谔　　陈应和　　许木炎　【字景雍，闽清人。】 
　　许近　【字知远，闽清人。】　林忠清　【字子谅，闽清人。】 
　　陈天就　字尧日，祖熊，叔孝嗣，兄天与。 
　　萧梦得　字景说，罗源人。 
　　郑梦荐　字汝贤，罗源人，祖炜，叔伯忠。 
　　　武举正奏 
　　孔元　　高盐　　陈□□【（底本、崇抄皆作“陈□□”缺二字，库本删去。）】　林　国　　林　英 
　　阮灵 
　　武举特奏 
　　刘友　□□字夔仲，□□长溪人。【（“刘友”下，库本无注，崇抄简作“字夔仲长溪人”。）】 
　　幸学出官 
　　陈宗度　字成甫，永福人。 
　　淳祐四年甲辰留梦炎榜【（各本皆作“刘梦炎榜”，误。检《宋史·理宗三》载：淳祐四年六月“乙亥，赐礼部进士留梦炎以四百二十四人及第、出身有差”。）】 
　　黄拱辰　榜眼。字良辅，长溪人。 
　　陈合　长乐人，字维善，伯震之侄。甲科。省试第二人。召试馆职，历翰林学士，官至枢密。终资政殿学士、宣奉大夫，谥文惠。乡人尊之为中山先生，祠于府学先贤堂。有《春秋传义》、《孝经正义》、《文集》二百卷藏于家。 
　　林畴　甲科。字用锡，贯绍兴府。 
　　陈梦辰　甲科。字东父，怀安人。 
　　孙应凤　字君彦，贯滁州，居长溪。 
　　郑格　字迪民，福清人。 
　　陈绰　字裕甫，永福人。 
　　苏谦　字世光，罗源人。 
　　卞元虎　字仲元，闽县人。 
　　卢钺　字威仲，永福人。现太学博士。 
　　余孟成　字振□，侯官人，伯□之孙。 
　　王得一　上舍。字善甫，侯官人。 
　　缪元德　字正臣，长溪人，今居温州。 
　　刘坦孙　字贯夫，闽清人，滂之玄孙，□之侄曾孙。 
　　林公玉　字文振，侯官人，居连江。 
　　□□（自此以下三十六人，底本有注文，但姓名尽失，库本则姓名注文全无。今据崇抄补若干字，余仍存缺。）字公之，侯官人。 
　　□□　字贵道，长溪人，甡之弟。 
　　张镗　字声甫，长邑人，□之侄，镇之兄。 
　　林起岩　字济叔，永福人。 
　　□□□　字汝成，侯官人。 
　　□□□　德一之孙，泽之从叔。 
　　陈多福　字日升，长邑人。本族：浡、子植、武子。 
　　□□□　上舍。字德谦，闽县人，居闽清，本族：撰、宋臣、熹。 
　　□□□　字志学，长邑人。 
　　林公槐　字庭植，侯官人。 
　　□□□　字用则，侯官人。 
　　□□□　字子野，闽县人，居长邑。 
　　□□　字颖伯，连江人。 
　　□□向　字公亨，连江人。 
　　□□　字景志，侯官人。 
　　□□　字伯介，长溪人。 
　　□□　字敬则，长溪人，继祖侄孙。 
　　□□龙　字大发，闽县人。 
　　□□□　字善甫，长邑人。（崇抄作“侯官人”。） 
　　□□钱　字耆卿，（崇抄作“字耆仲”。）宁德人。 
　　□□　字宗洙，长溪人，寄居温州。 
　　□□宣　字吉甫，长溪人。 
　　□□□ 
　　□□　字君谅，长溪人，时铣之弟。 
　　□□　字清子。 
　　□□　字以正，侯官人。 
　　□□　字宋贤，（崇抄作“字宋贤”。）永福人，汝笥之子。 
　　□□　字君右，居长溪。 
　　□□　字辉父。 
　　□□　字深道，（崇抄作“涤道”。）长溪人。 
　　□□　字叔运，连江人。 
　　□□　字景晦。 
　　□□　字君问，闽清人。 
　　□□　字佑之，崇溥之子。 
　　□□　字君用。 
　　□□　字宗正。 
　　周淼　【上舍。】　陈预　【上舍。】　陈宁祖 
　　张梦高　【上舍。】　陈野　【上舍。】　张枋　【监魁。叔振之曾孙。】 
　　许安国　【上舍。】　　庄孟芳　　黄宏子　【内舍。】 
　　李周翰　【元礼之曾孙。】　　郭珏　　郑□□　　郑会龙 
　　李得□　□之曾孙，炜之子。　冯腾 
　　□□　【□□之子，□□之侄。（以上凡姓名及注文有缺者，库本尽删。）】　　张清之　　林应昂 
　　陈仲实　　黄有　　林黄　　陈锡　　朱■〈日制〉 
　　魏文俊　　刘域　　刘应霆　　张全 
　　宗子正奏 
　　赵孟俨【（底本于“宗子正奏”下皆加“赵”姓，库本、崇抄无。）】　　赵必樘　　赵与鍝　　赵若琟　　赵孟钻 
　　赵若鋘　此后缺失，无考究处。【（底本有此八字，其下当失去“宗子正奏”之大半，其后当尚有“文举”、“武举”、“词科”之类，尽失，他本同。）】 
　　 
中缺叶【（底本有“中缺叶”，他本无。）】 
　　 
　　林之望　【第二人。】　刘德成　【省元。】　方南强【（底本有此残存之三人姓名，似是“武举”之残文，他本无。）】 
　　淳祐七年丁未张渊微榜 
　　姚垣　甲科。字汝勤，侯官人，公特之曾孙，同之孙，前提辖文思院。 
　　方澄孙　甲科。字蒙中，侯官人，寄居兴化，宷之曾孙，大东之子。 
　　张强　甲科。字定叟，贯镇江，居古田。 
　　方大任　甲科。字君用，侯官人，枢之子。 
　　王长孺　字邦直，长溪人。 
　　林桂发　字小山，长溪人。 
　　林士恺　字仲容，怀安人。 
　　臧垕　字载伯，长溪人。 
　　曹有开　字必卿，怀安人。 
　　吴骥伯　字仲良，连江人。 
　　裘暨　字叔平，长溪人，甡、□之弟。 
　　陈应元　上舍。字季仁，连江人。 
　　郑景仁　字梦彰，连江人。 
　　林梦畴　字伯章，闽清人。 
　　吴珪　字君直，侯官人。 
　　章孝参　字鲁士，古田人。 
　　林应发　上舍。字华远，怀安人。居长溪，应炎之弟。 
　　薛廉生　上舍。字守初，贯温州，居长溪。 
　　陈栋孙　字壮翁，贯临安，闽县人。 
　　孙鼎来　字甲父，连江人。 
　　葛铸　字鼎仲，闽清人。本族：延年、崇节。 
　　陈应角　上舍。字轩伯，连江人，子道之侄，三复之子。 
　　黄顺卿　字大遇，连江人。 
　　林孔阳　字维性，闽县人。 
　　叶观光　上舍。字元宾，侯官人。 
　　陈福龙　字景云，闽清人。 
　　陈鉴之　字刚甫，闽县人。【（崇抄作“闽清人”。）】 
　　范处义　上舍。字行可，福清人。 
　　陈献　字翼叟，长邑人。本族：子震、知章。 
　　李国梁　字子举，连江人。 
　　王光亨　字汝夫，闽县人。 
　　陈沂夫　字与之，闽县人。 
　　郑能定　字应夫，连江人。 
　　陈坚　字节夫，怀安人，子直、子颐之侄。 
　　郑能应　上舍。字定夫，长溪人。 
　　林孟焕　字居晦，长溪人，暹之子。 
　　高仝谊　字行卿，贯江阴。 
　　卓梦吕　字周翰，侯官人，杰之兄。 
　　康维新　字元鼎，福安人。 
　　郑祺先　字介甫，长邑人。 
　　陈梦龙　字吉父，贯长溪。 
　　王元野　字鲁士，长溪人。 
　　陈德元　字元善，福安人，汲之子。 
　　林希道　字存翁，福清人。 
　　林介甫　字正叔，连江人。 
　　林鉴　字岂尘，长邑人。 
　　叶应得　字吉甫，侯官人。本族：抟、明之、楠、棠、首卿、一新。 
　　姚遂　字良辅，长溪人。 
　　林祖恭　字允翁，闽县人，仲虎之侄孙，士夔之子。 
　　王宗洙　字彝仲，长溪人。 
　　庄元龙　字伯深，贯泉州，长溪人。 
　　夏闯午　字奕仲，福清人。 
　　宗子正奏 
　　崇迢　字致远。　　与寰　字仲父，希予之子。 
　　与赋　字性之。　　崇贶　字君锡。 
　　明■〈辶火〉　【字明可，涘夫之子】。　　若濍　【字华甫。】 
　　时■〈钅几〉　【字君遇，居长溪，时铣之弟。】 
　　时佼　字君泰，闽县人。 
　　崇秸　字贡甫，福清人。 
　　崇珲　字贵璞，古田人，善蓬之孙，汝登之子。 
　　若枻　字用楫，福清人。 
　　崇镝【（崇抄作“崇镐”。）】字德英，崇镏之弟、崇■〈钅卢〉之兄，崇迢之从兄。 
　　与■〈日更〉　字景昭，怀安人。 
　　崇璚　字叔宝。 
　　崇■〈钅卢〉　字文英。本族：崇镏、崇镝、【（崇抄作“崇镐”。）】崇迢。 
　　必请　字伯益，永福人，崇峙之子，必咏、必谕之弟。 
　　必倯　字君进，福清人。 
　　与■〈讠素〉　字贯道，长溪人。 
　　文举特奏 
　　陈应斗　【振龙之兄】。　　罗荣孙　【长溪人，今居福安。】 
　　郑汝嘉　　郑伯东　【古田人。】　　黄概　【古田人。】 
　　林辰逢　字泰父，长邑人。孔章之侄孙。 
　　李泰来　字成父。本族：弥正、弥逊。 
　　王域　潘荣　【字安卿，长邑人。】　　林明昞　古田人。 
　　黄棠荣　字季儒，宁德人，钺之孙，渊之子。 
　　李谦之　字伯禄，连江人，撰之玄孙。 
　　萧邦杰　　王崇玉　　叶谔　　郑应魏　　林得龙 
　　潘怀甫　【罗源人。】　郑天骥　【字宜叔，连江人，能定之叔。】 
　　王梦龙　【字景云，长邑人。】　　陈应和　【字达父，怀安人。】 
　　黄攀龙　字魁父，永福人，瞳之侄。 
　　黄梦鉴　字景文，贯闽县，寄居宁德。 
　　林暹　字叔明，长溪人，孟焕之父。 
　　丘应芳　【字伯瞻，长溪人。】　　谢敬　【字敬卿，长溪人。】 
　　马护才　【字仲谐，长溪人。】　　郑刚中　【字近仁，长溪人。】 
　　卓台辰　【字仲弼，长溪人。】　　周士曾　【字景传，长溪人。】 
　　魏清之　【字得一，长溪人。】　　林澡　【字深夫，长溪人。】 
　　叶三益　【字谦夫，长溪人。】　　谢石孙　【字晋夫，长溪人。】 
　　武举正奏 
　　张合　字汉杰，永福人。 
　　高宗弼　字时可，长溪人。廷试第三人。 
　　缪起渭　字君望，长溪人，仲虎之孙。 
　　吴安国　字邦叟，长溪人。 
　　杨梦龟　字寿朋，长溪人。 
　　余士成 
　　武举特奏 
　　孙汝勉 
　　淳祐十年庚戌方逢辰榜【（朱貔孙所增续至淳祐七年为止。自十年“方逢辰”至“文天祥”三榜，又为后人所续者，各本均有之。）】 
　　文举正奏 
　　许梦炎　　陈天麟　　林公■　【甲科。】孙附凤　　陈无咎 
　　黄裳　　陈时　　陈元德　　方梦开　　张尚德 
　　王梦龙　　丘闻之　　王以宁　　陈君宝　　潘德远 
　　黄秀实　　杨鼎　　陈子冲　　林开先　　王惠发 
　　张廷彦　　陈炤　　王景曾　　游明复　　陈皆 
　　董珙【（底本、崇抄皆作“董□”，缺一字，库本为“董珙”，据补。）】　陈霆　　陈　与　　陈■〈山岂〉【（底本作“陈垲”，今据崇抄作“陈■〈山岂〉”，以别于前之“乡帅陈垲”。）】　陈应弼 
　　黄士虎　　黄潮东　　郑应大　　洪应辰　　林公庆 
　　林之泳　　陈师吕　　王同叔　　潘同叟　【上舍。】 
　　林均　【上舍。】　　黄维锐　　陈西应　　刘元常 
　　萧和　　潘泾　【循、衢之孙，津之弟。】　　郑一鹗 
　　曾森　　陈子祥　【井之子。】　　林昌实　　林仲仔 
　　王弼　【伯大之侄。】　　曾士得 
　　宗子正奏 
　　时镉　公迈之曾孙。 
　　崇濎　善竦之孙，汝珇之子。 
　　历到知府，朝散大夫终。【（底本别附此小注一行九字，崇抄无。）】 
　　抡夫　　必薪　　孟愈　　若璧　　若清　　崇琱 
　　若宝　时侁之子。　　必萐　　良份 
　　时■〈广外侈内〉　叔近之五世孙，交之之元孙，公实之曾孙，彦假之孙，绾夫之子。 
　　汝催　　若铦　【上舍。（崇抄无“上舍”二字。）】 
　　必諿　省元。汝衎之孙，崇秘之子，必谔之弟。 
　　必■〈礻昌〉　【必薪之弟。】　　良佑　【良侍之兄。】 
　　良侍　良佑之弟。 
　　两优释褐 
　　方颐孙　【太学。】　　缪幼节　【武学】 
　　武举正奏 
　　陈亿子　【状元。仪子之弟。】　　林仲颖 
　　方南阜　【南强之弟。】　　林起岩　　黄体仁　特奏。 
　　宗子取应 
　　必樘　　时淄　　时璆 
　　文举特奏 
　　谢石孙　　陈子翀　　陈　偕　　黄龚甫 【袭甫之弟，宜任之父。】 
　　陈南叔　　潘起　　孙方舆　　叶熙孙　【林之子。】 
　　阮康老　　叶春　【南仲之曾侄孙，观之侄。】　　张天应 
　　林士元　　刘良贤　　郭士显　　徐　硕　　余日严 【古田人。】 
　　陈东　　程燏孙　古田人。　　黄应龙【（库本、崇抄作“黄应雷”。）】　　林霆（【崇抄作“林震”。）】 
　　陈子信　　黄有大　　周似曾　　邓尧焕　　林梦康 
　　任伟伯　　林宜之　　黄应琯　　阮士轸　　林公颐 
　　陈　迪　　陈起渭　　缪雷奋　　林藻　　陆洽 
　　王　炳　　王震龙　　林开祖　　陈子继　　许伯珍 
　　林大举　　林大成　　陈天应 
　　宝佑元年癸丑姚勉榜 
　　文举正奏 
　　吴起龙　【上舍第五人。】　　周应复　【甲科。】 
　　张锡留　【甲科。济之之子。】　　苏泰孙　【甲科。上舍。】 
　　郑得助　　吴秀发　　郑子酉　　林福翁 
　　黄景师　【梦攸之孙，质之子。】　　陈立翁　【■夫之子。】 
　　冯应及　　陈用和　　林孔贤　　叶木□　　李特昭 
　　任岂潜　　陈刚翁　　陈秀璋　　张泽　　陈懋钦 
　　陈厚子　【上舍。樵子之弟。】　　林野　秀之孙。 
　　姚梦兆　　黄林圆　　邬东之　　潘文卿　泾之侄。 
　　林贡子　　黄明　【伯和之侄。】　　陈中正　　林公衡 
　　孙应高　　陈赞　　吴洪　　郭时中　　林孔范 
　　王文龙　　王飞卿　　陈　昇　　周尧咨　上舍。 
　　陈琥　【震孙之子。】　　林友龙　【应龙之堂兄。】　　高达之 
　　高载　【上舍霆之子。　　吴元龙　　陈应选 
　　陈琰　【唐佑之孙，唐佐侄孙。】　　刘君遇　【半千之子。】 
　　陈■夫　【立翁之父。】　陈梦发　【毅之六世孙，容之子，天麟之兄。】 
　　王维新　　林坤载　　王霖龙　铨魁。 
　　黄　岳　【九龄之侄孙。】　　柳　燮　福安人。 
　　陈梦圆　谔之侄，高子之弟，炎子之兄。 
　　姚君元　　林泳　昌言之孙，介之曾孙，希逸之子。 
　　宗子正奏 
　　与谙　　必寓 
　　时历　上舍。叔近之五世孙，交之之玄孙，公宾之曾孙，尊夫之侄，彦倪之侄孙。 
　　必垺　世珫之孙，崇侯之子。 
　　时絪　　与宿　【与宦之弟。】　　必瑫 
　　与■〈艹畅〉　【希武之子。】　　希■〈氵聚〉　【希子之堂弟，与康、与寰之堂叔。】 
　　与桁　上舍。师薛、希灏之堂侄。 
　　武举正奏 
　　黄佑德　【上舍。文若之三世孙。】　　林宋卫　　周中孚 
　　阮畴　　刘渊泉　　刘应沐　　刘忠嗣 
　　　宗子取应 
　　必徉　　若瑰 
　　文举特奏 
　　郑肖老　【第二人。】　　叶一龙　　王炳　　谢可贵 
　　黄万卿　【元之三世孙。】　　陈梦符　　黄逢原　君赏之弟。 
　　叶起龙　　郑日千　　林大举　　陈泰卿　　郑则俯 
　　林大成　　丁焯　　陈子继　　谢恩 
　　郑有声　籍之孙，光增之子。　　洪卓　　方应辰 
　　王震龙　御射，升第二等。　　陈向源　　魏士泰 
　　李特士　　张钧　　阮宗洙　　常显伯　【晞尹、挺之兄。】 
　　叶震　源之曾侄孙，南仲之侄孙，观之从弟。 
　　赖梦铃　　陈茂发　　陈采　　邵弥大　　阮士轸 
　　黄魁甲　　陈平子　　刘半千　【君遇之父。】 
　　卢泰父　【同父之弟，壮父之兄。】　常晞尹　【显伯之弟，挺之兄。】 
　　陈天应　　陈应甫　　王思节 
　　宝祐四年丙辰文天祥榜 
　　文举正奏 
　　陈赏　　陈俞　　郑君荐　　苏德载　【古田人。】 
　　杨琦　内舍。次郑之侄孙，叔济、梦斗之兄。终太学博士。 
　　陈卯东　子冲之曾侄孙，纮、绩、棐、■夫之侄孙，立翁之侄。 
　　林元复　　翁仲德　　张泳之　【济之、清之堂弟。】 
　　杨次郑　【琦、叔济、梦斗之叔祖。】　　许自　【内舍。】 
　　王龙应　【上舍。】　林镗　【内舍。】　李斌　【上舍。古田人。】 
　　陈明同　　刘午道　【内舍。】　　刘木润　　李光大　【上舍。】 
　　李振祖　内舍。皇臣之元孙，昭之侄孙。 
　　郭陈庚　【福清人，字子长。】　　许一鸣　【古田人。】 
　　杨梦斗　上舍。次郑之侄孙，琦、叔济之兄。 
　　陈若蒙　【上舍。雄之孙。】　　欧宬 
　　林春一　【栗之孙，公庆之子。】　　段舜咨　　吴之选　【内舍。】　　林伯介　【内优。】　　任汝贤　　洪子寿　【卓、震、振龙之侄。】 
　　林椿　【内舍。】　　黄应辰　　吴之道　【上舍。】 
　　林尧龙　【上舍。】　　黄必大　【上舍。】　　陈锡荣 
　　黄遂　【景亮之侄。】　　倪洪　【上舍。永福人。】　　陈懿伯 
　　章贽　【内舍。】　　王良翁　　林孟磁 
　　杨叔济　上舍。次郑之侄孙，琦之弟，梦斗之兄。 

《三山志》卷第三十二终 

 
●卷第三十三 寺观类一 

　　僧寺 

○僧寺　 

山附 

　　三山鼎秀，州临其间。极目四远，皆巍峦杰嶂,环布缭绕，峻接云汉。居人过客莫辨向背。回顾莲峰，凸锐捷出；面直方山，突兀正立。左瞻石鼓，如憩如植，镇塞不动；右觑双髻，若赴若骤，追跳相蹑；以为险峭，【（库本作“奇峭”。）】四面尽此矣。穷幽逐胜，乃北逾复岭，支提、太姥；南越重江，白鹿、黄蘖；东航海邑，福山、灵鹫；西道雪峰，凤林、大目；绵亘四境皆数百里，千岩万壑，不可以形状名计。何其富也。 
　　始州，户籍衰少，耘锄所至，甫迩城邑。穹林巨涧，茂木深翳，小离人迹，皆虎豹猿猱之墟。自非捐俗割爱，童发毁服，无所顾慕，【（底本作“无所顾暴”，据崇抄改。）】谁肯奋足于单危寂绝之境。是以重峰叠巘，顿锡成市；诛茅穴石，仅可容榻；往往尘喧不到，苦节坐忘，似得道者，遂以惊动世俗。 
　　自晋太康，始寺“绍因”于州北。既而终晋，才益二寺。越二百载，齐之寺一，梁之寺十七，陈之寺十三，隋之寺三。唐自高祖至于文宗二百二十二年，寺止三十九；至宣宗乃四十一，【时郡人林谞作《记》：（底本作“林谓”，据库本、崇抄改。）存寺七十八，废寺三十六。】懿宗一百二，僖宗五十六，昭宗十八。殚穷土木，宪写宫省，【（各本皆作“宪写”，疑为“宪式”。）】极天下之侈矣。而王氏入闽，更加营缮，又增为寺二百六十七，费耗过之。自属吴越，首尾才三十二年，建寺亦二百二十一，【自前至此，共为寺七百八十一。特以会到有起置年月者计之，余或更名，或重建，不可知也。】虽归朝化，颓风弊习，浸入骨髓，富民翁妪，倾施赀产以立院宇者无限。庆历中，通至一千六百二十五所。【此林世程庆历三年所记也。其所记有寺额者一百一所。今见存者，共一百七十二所，外二十九所已不载州籍。如安福寺、宝峰寺，以主僧不谨及童行不律废；余恐更易名额，或颓圮产绝。若通计之，比绍兴间已少百二十一。】绍兴以来，止一千五百二十三。【绍兴甲寅曾师建“记”，（甲寅为绍兴四年。曾师建，本志卷四十“岁时”记述云：“曾师建，郡人，记闽事，纪岁时、闾里、礼节、行乐尤悉……”“寺观类”各卷中亦多引用，或称“曾记”。）惟总云一千六百二十六所，其逐县所载，只一千五百二十一所，皆不可以为据。惟绍兴二十二年，奉使钟世明“根括寺院宽剩”时，共管寺院一千五百一十二所，内一千四百八十六所常住所收“有余”及“无余”，三十七所无僧尼主持。】今《州籍》、《县申》，犹一千五百四。【自太平兴国四年终庆历，寺二百四十一；皇祐后，寺二百六；率多旧寺重建。其未会到起置年月者，一百七十五。共为寺七百二十三。若通前代计之，比绍兴间又少一十九所。恐废坏无人住持，遂成绝产。】祠、庐、塔、庙，雕绘藻饰，真王侯居，而日与市人交臂接席。回视曩昔，异乎吾所闻者。 
　　惟是烟霞绝顶，泉石清趣，异时截崖谷、挽藤萝，可望而不可到者，今奔蹄走毂，所至精舍访古者便之。故附山于寺。自城郭至诸县，以寺兴置先后为次，而山见焉。余非显者不著。 
　　 
在城 
　　 
　　僧尼寺共五十二所。庆历《记》：三十所。曾师建“记”：五十一所。内闽县十四所，侯官十九所，怀安十八所。五十所有起置年代，二所未详，外有安福庵，《州籍》无。 
　　 
　　怀安乾元寺　州北无诸旧城处也。晋太康三年，既筑新城，遂以为绍因寺。唐乾元三年，防御使董玠奏赐今名。皇朝咸平六年，赐御书一百二十三卷。御制：【《心轮偈颂》十四卷、《秘藏详》三十卷、《逍遥咏》十一卷、《缘识》五卷、《青龙疏》六卷、《秘阁赞》、《九弦琴》、《阮歌》、《喻言》、《双钩书》、《圣教序》、《心轮图》、《无名说》、《笔法》、《日行诚有益无法帖》十二卷、《大字诗》三卷、《益铭》四体、五体书二卷；】草书：【《孝经》、《千字文》、《孤城诗》、《颠草书》、《急就章笔法歌》、《杂字》九轴，《故实》九轴。八分书：《千字文》、《故实》、《真定王碑》】；飞帛：【“帝佛”二字、《杂言》无注、《杂言》有注、《下假诗》、（底本、库本为“下假诗”，崇抄作“不假诗”。）《远看诗》。】皇祐三年，赐御书二轴：飞帛、【“明堂之门”。】篆书。【“明堂”。】至和元年，赐《皇祐新乐图记》三卷。【已上，天宫院掌之。旧山趾八寺通往来。今乾元、天宫同用一记，文曰：“乾元天宫院记”。】有： 
　　琴石　【闽越王鼓琴所。】 
　　金鸡井　【越王井。中有金鸡，昔牧羊儿见之，因以石投，久而闻声，后不复见。】 
　　钦马池　【亦越王迹。】 
　　戒坛　【唐大中四年，长溪建善寺始开坛度僧三十人。光化元年，闽王审知复置于本寺。天复二年，移开元。余见“开元寺”。】 
　　旧产钱一十三贯一百二十一文。【未经界前，谓之旧产；已经界后，谓之新产。今税、苗、盐、役，虽用新产科纳，而敷四色钱犹用旧产。故特存之。后准此。】【 
　　怀安大中寺　州西。梁太守袁士俊之第。内有小山，时闻钟声，因名钟山。普通二年，舍以为寺，号袁寺。隋仁寿二年，始以舍利为塔。大业二年，改为鸿业寺，寻为钟山寺。唐上元元年，更名福唐寺，会昌例废。大中四年复之，赐今额。天圣中灾，历数年再创，垂成复灾，元丰改元始新之。有： 
　　　　定慧塔　【旧九层。朱梁开平四年，伪闽建。天圣中爇之。累数年，闽人复创，漕使陆轸为《赞》。后复灾。】 
　　　　八百罗汉像　【佛书云：“诺矩那与其徒八百众居震旦国”。今五百居天台，三百居雁荡。是堂像八百，颜题云“天台雁荡”以此。】 
　　　　观音像　【政和间，清凉寺僧宗颜为木观音像，久而色故，将命工饰之。忽梦谓曰：“我当城居，令亿万众瞻仰”。俄而，大中僧数百人亦以梦来致之。（底本、库本作“寺中僧数百人”，据崇抄改。）今在寺之西偏。】 
　　　　旧产钱一十一贯八百四十五文。【“曾记”：“一十一贯九百九十五文。”】 
　　侯官南涧寺　州西南。梁中大通六年，【（各本皆作“梁大通六年”，显有抄误。按：南朝梁大通年号只有三年，中大通年号则有六年。据改。）】居士苏清以宅为之。唐乾宁二年，闽王创天王殿。三年，号南涧护国天王，合庵十二为寺，以居涧旁，故名。【王谹诗云：“水清居士涧，景好天王刹”。】 
　　《御书》一百二十三卷。【同乾元。但无明堂篆及帛书。】 
　　　　寺阁　【唐周朴有诗。】 
　　　　石像　【“唐天宝八载五月六日，骤雨雷震，须臾晴霁。亭亭石心涌出佛像，三十二相、八十种好，列侍环卫。”欧阳詹《记》。】 
　　　　普眼庵　【安文头陀因游寺山，莽蔓中得岩石，侧足而入，有一穴仅可容身，遂晏坐，号“头陀岩”。七年，主僧辟而润色之，其后日广。有“降睡塔”。大观间，颜曰“普眼庵”。山在城中，游者络绎。头陀尝摩崖云：“客至不点茶，相看淡如水。白云深谷中，稳坐浮生里。”今犹存。】 
　　　　静胜轩　【有张劝诗。】 
　　　　旧产钱七贯五百二文。 
　　怀安开元寺　子城东。太清三年置，在灵山之西。【（崇抄作“在灵芝山西”。）】旧号灵山，寻改大云。唐初曰“龙兴”。开元二十六年，以年号改今名，【后人名开元后山为芝山，以别于灵山。】有明皇像。会昌中，汰天下寺，州存一，即是也。天禧中灾，庆历三年复创。有： 
　　　　辟支佛像　【辟支，自天监四年隐身于金陵山窟间，（底本作“天□四年……”，崇抄作“天福四年”。参对下文有“唐以来凡六现”之句，知当在唐之前，而“天福”为五代梁之年号，在唐之后。今据库本作“天监”，辟支佛之传说，固在梁武帝时。）时现异于人。唐以来凡六现。梁贞明四年，闽王以梦故，炼□□□万斤，以橐■〈籥页〉东七十所于城东。故□□□□□万三丈有七尺，创以金，置太平寺。□□□□承赞《记》。（底本、库本同缺文，崇抄作“闽王以梦故铸铜万斤，置太平，翁承赞记”，其间缺字暂无从校。）政和六年五月，以寺为神霄宫。陈尚书弥作文。通议询移置开元戒坛。】 
　　　　戒坛　【唐天复二年建。时王审知于此开坛，奏度僧三千人，乞保昭宗銮辂回京。其后，光化元年，审知又于乾元寺开戒坛，奏度二千人。子鏻，天成三年，又于太平寺开戒坛，度僧二万人。似又无常所矣。至皇朝元丰五年七月十六日，往开元僧合枢复新其坛于寺之东偏。崇宁三年移置天宁寺。建炎元年，复归开元。四年，沙弥受戒至三千九百四十有八人。绍兴元年，又兼就天宁开坛。五月，开元受戒五百七十人。十月，天宁受戒七百二十八人。二年，复并归开元。国朝诞节拨放童行，其目有四：（底本、崇抄皆作“其目寡四”，据库本改。）曰御书，曰臣僚功德院，曰进奉回赐，曰比试。大中祥符三年，应赐太宗皇帝御书，寺院、宫观承天节依例比试外，特放童行一人不试经；大观中，尚书祠部格：侯官护国天王，怀安天宁，拨放支提山；雍熙，闽县圣泉、鼓山，福清黄蘖，侯官雪峰、长庆，各年放一人；宣和福州格：天宁节拨放掌御书德童，黄蘖、雪峰、长庆外，各一人；氏说，涌泉观亦一人；此以御书拨放者也。元祐四年，（底本先作“元神四年”，原校改为“元符”，但元符无四年，据库本改作“元祐四年”。其后“大乘爱同寺”条下，有“元祐中门下侍郎许将”云云，可互证。）许左丞将请：“福州闽县大乘爱同寺、开封积庆崇报寺，兴龙节间，岁拨放童行各一人”；重和元年，余少宰深请：“广因嗣祖寺，天宁节拨度一人。”此以臣僚功德院拨放者也。大中祥符四年，雪峰僧守献进奉瑞象香合，年与剃度五人；皇祐二年，仁王、圣泉进《芝草图》，特与度僧二人；元祐二年诏：“坤成节诸州拨放比兴龙节，与度三之一，不及三分者，亦与之。一名者，二岁与度一人”。长庆寺进《坤成功德疏》，岁一人，二岁该回赐一人。雍熙，寺进《坤成功德疏》，岁三人，该回赐一人。（底本、库本作“岁三人该回赐一人”，崇抄作“岁一人二岁该回赐一人”。）崇宁四年，东禅进《藏经》，令天宁节度一人。大观四年，减罢。政和三年依旧。此以进奉拨放者也。咸平元年，州《僧帐》二千九十四人，皆钱氏时度为之，真伪莫辨。乃令比试“经业”，中者与《给据》，余还俗。大中祥符二年，系《帐》童行每百人，选“经业”精熟者与度二人，如不及数，亦听选。天圣元年，令福、建州、军僧四百人处，圣节与度一人；不及者，亦特放；并考试“经业”。《嘉祐编敕》：以周显德二年及至和二年敕，详定诸童行比试：福、建诸州，每僧三百、尼一百各放一人，不及者亦特放。熙宁中，同天节拨放，如嘉祐之数。元符元年，诸试经以通判以下五员就长吏厅所，问不得过四字，（底本先作“间”字，复校改为“问”字，库本、崇抄皆为“间”字。）取通多者。通数同，取先系帐者；帐同，取先出家者；又同，则以齿。其应拨放者，量试。三年，令天宁节如例拨放。宣和二年，（底本、库本作“二年”，崇抄作“三年”。）令天下间岁拨放、试经，其特旨等、度牒、紫衣、师号，住给降五年。七年，内外拨放、试经、特旨等，度牒、紫衣、师号各展三年。靖康元年承宣和七年敕：拨放、师号等并仍旧给降。寻令限满后，减半。建炎元年敕文：“应隔下拨放童行，许于所属自陈、保明，申部给降。”礼部请：不系住给年分供帐之人，更不推恩。二年，礼部言：“寺观自崇宁后，往往格外陈乞，增添拨放，实侵财计。请罢非格、令所载者。”三年，令依《嘉祐编敕》施行，仍依靖康减半之令。绍兴二年，权祠部王居正言：“渡江以来，条格散失，所恩、例并权住。今岁给降空名度牒不下五、六万，乃无一人以试得度者。请天申节令诸路依减半法试经。敢于格令合给外陈乞者，礼部执奏。”十月，乃令诸州、军守臣，岁首照《帐》以合取人数，分于天宁、乾龙、天申节，三次试、度，余数并归天宁节。（宋代各朝皇帝、皇太后生日，例为全国庆节，各有专名。上文所记“坤成节”（哲宗之母）、“兴龙节”（哲宗）、“天宁节”（徽宗）、“乾龙节”（钦宗）、“天申节”（高宗），后文尚有“会庆节”（孝宗）、“重明节”（光宗）等，皆见《宋史·礼志》。）五年，令以合取人数衮同三节试、度。六年，有言：“名山福地及有金宝牌若御书之处，向以数溢，权罢许试经业。今州郡姑息，惟务足额。乞权罢。”五年，令权住三之二。寻，令权住三年。七年，令礼部别修新法度牒五千道。其臣僚恩例及试经、拨放等并住给。虽奉特旨，礼部亦得执奏。九年，或言：“兵火后，户口凋耗，宜务蕃息。今僧、尼、道士、女冠，皆播种之民也，官实资之。宜停放、度。会易新法，度牒出卖。礼部奏：“绍兴六年指挥：‘权住三岁’。今限满，合放、度。”有旨：“依七年住给旨挥。”此，以比试拨放者也。其后，度牒久不给降。军兴事起，乃命出卖，始度僧云。】 
　　　　旧产钱一十一贯九百七十八文。 
　　怀安景星尼院　州东北。陈太建二年置。【《旧记》作“闽县”，恐因林谞所载。】元丰二年，尼在淳建，【恐重建。】仍立戒坛。【建炎四年，新尼受戒至三百九十八人。】 
　　　　旧产钱一贯三百三十九文。 
　　侯官神光寺　州西南。唐大历三年，析南涧为金光明院。七年，改为大云。会昌例废。大中三年，监军孟彪，亭池其间，号南庄，明年，舍为寺。又明年，观察使崔干请名于朝。宣宗夜梦神人发光殿庭，迟明览奏，异之，遂与今名。 
　　　　乌石山三十六奇： 
　　　　盘陀塔　【山顶古砖塔。一日，塔门忽裂，有一真身。郡人陈公云：“为儿时，见石桥上有曰《盘陀和尚真身塔记》，末云：“大足元年建于此”。】 
　　　　石龟　【乌石山，一名乌龟。父老恐千年后或轻举。乃于左胁凿一窍。（底本、库本作“左胁凿一窍”，崇抄作“左胁之端凿一窍”。）】 
　　　　放鹤亭　【寺东峰。崔干创亭，曰四向。因得青田鹤，置于此，忽冲天而去。遂名放鹤亭。熙宁中，程师孟改为“冲天”。】 
　　　　观稼亭　【唐，阎济美守是郡。陛辞之日，德宗谕以农事，且言南方山水之富。到官，首创是亭以茂帝宠。】 
　　　　薛老峰　【乌石山顷。突起三字曰：向阳峰。咸通中，侯官令薛逢与神光僧灵观游，创亭其侧，乃倒书“薛老峰”字。周朴诗曰：“薛老峰头三箇字，（底本作“山简字”，据库本改。）须知此与石齐生。直教截断苍苔色，浮世人侪眼始明。”见《闽中实录》。】 
　　　　坐禅石　【寺东峰，劲直若笋，峙于盘石。以一指触之，即动摇。又号降睡石。】 
　　　　天台桥　【东峰岩侧有巨石梁，如天台石桥之状。】 
　　　　仙井　【寺西峰。仙人任放炼丹于此，凿石得泉。（底本、库本作“灵石得泉”，据崇抄改。）今不知所在。】 
　　　　宿猿洞　【怪石森耸，藤萝蓊翳。昔隐者畜一猿。俗因以名之。景福三年，大筑城，隔于墙外。湛侍郎俞有二十五咏。罗源林迥留题：“几年形胜晦南州，一且声名蔼湛侯。夜色并来三岛月，水光分破五湖秋。荔支影里安吟榻，红藕香中系钓舟。金印解还天子后，诏书重起不回头。”】 
　　　　金刚迹　【峰顶上石有巨迹。】 
　　　　般若台　【沙门持《般若经》于此不释手，因名。今为金粟庵。】 
　　　　初阳顶　【阎公暇日，酷爱此峰，谓从事曰：“每旦，群山犹暝，独此峰太阳先升。”因题石上云。】 
　　　　落景平　【即“初阳”之西。】 
　　　　百道阶　【王氏时造。】 
　　　　鸦浴池　【《古记》云：“雷震石坛，成一穴丈余，不知泉脉所出。夕阳萧疏，群鸦乱浴，故名。”】 
　　　　道山亭　【程大卿师孟作。前际海门，回览城市，宜比道家蓬莱山。元丰二年曾巩《记》、林希书。】 
　　　　华严岩　【寺西北峰。大足中，有僧持《华严经》于此。一夕，雷雨大震，擘石为巨室。僧遂晏坐其间。】 
　　　　李阳冰篆　【《般若台记》刻于华严岩顶。与《处州新驿记》、《缙云县城隍记》、镜水《忘归台铭》，（底本、库本皆作“缙云县城隍记”，崇抄作“缙云县城隍庙碑”。又底本、库本皆作“镜水忘归台铭”，崇抄初作“丽水”，复改注为“镜水”。）世宝之，为四绝。】 
　　　　五台山　【王氏始创文殊台并东、中、南、北四台，仿佛真定府云】。 
　　　　王氏像设　【景福二年，王氏开国。至乾宁四年，大建院宇、设像铸，以植福田。】 
　　　　迦毗罗神　【释氏护法之神。】 
　　　　尊胜真堂　【知州孟彪、崔干祠像。】 
　　　　崔公井　【尊胜堂前。崔公赏其甘美。】 
　　　　石观音　【僧广惠于尊胜堂后得异石，因琢为之。】 
　　　　慈氏阁　【巡官钟杲建，后弃官出家，以身餧虎。】 
　　　　射乌山　【一云九日山。相传：九日登高，引弓落乌于云际，故号。】 
　　　　谢公浴堂　【凿井引泉为之。】 
　　　　高僧行道处　【相传：有僧创一砖室于西峰，白日晏坐，清宵径行。一日，端坐而逝。其夕人闻爆裂之声，诘旦见一石塞行道之处。】 
　　　■〈揑，氵代扌〉槃佛　【卧佛也。】 
　　　　大悲院　【有僧常止庐岳三十年，诵《大悲神咒》。空中言曰：“功已成，出去救人。”乃归乡创此。】 
　　　　四圣院　【梁武帝、志公和尚、娄约法师、傅大士。】 
　　　　神光寺额　　左神策钟　【咸通五年赐。】 
　　　　【（已上，僧神解所记）】 
　　　　不危亭　【在山绝顶。】 
　　　　凌霄台　【初创，其四面材、瓦、土、垩，皆秤而后用。约曰：“损则勿修，修必坏。”于是屹立震堎之中。（底本作“震堎之中”，崇抄作“震灵之中”，库本作“震凌之中”。）后人不悟创法，遽修之，不逾时而坏。】 
　　　　蟠桃坞　【疑转“盘陀”为名。】 
　　　　石像　【雷所震者。】 
　　　　铜像　【王氏用铜六万斤、黄金三百两铸弥勒像。方三丈六尺。】 
　　　　向阳峰　【旧附薛老峰，今析焉。】 
　　　　幽幽亭　【明道初，沈邈为侯官县，得释迦院东北隅地作台，曰峻青。后十年，为太守。寺僧并台作亭。馆阁勘校蔡公襄至其下，名之曰幽幽。】 
　　　　跨鳌亭　【即木雁亭。孙觉有诗。】 
　　　　三贤堂　【侯官令薛逢、四明诗人周朴、僧鉴空，或以为灵观。观，唐末人，茅居扃户，人罕识其面，惟山下一居士，斋时荐供，即开，复杂嗤詈之。一日，雪峰伺隙扣门，推出闭之。后有碎石子时往还。】 
　　　　笺香台　　白塔　　宿云庵　【即瑞云也。云，道人名。】 
　　　　击壤亭　　【横山阁】 
　　　　金蟒穴　【宿猿洞之东。后唐天成间，大石穴中有巨蟒，鳞甲如黄金，蟠屈六、七丈。王氏命运土塞之，因建大殿以奉佛。今葫芦城是也。】 
　　　　刚显祠　【事见《祠庙》。】 
　　　　　　【（已上，乃后人以神解所记三十三奇，未尽善。如般若台，以李阳冰篆得名，而两出之，失之赘。于是以不危亭以下，易李阳冰以下十六名。）】 
　　　　放生池 
　　　　旧产钱一十六贯九百二十四文。 
　　侯官石塔寺　州西南。贞元十五年，德宗诞节。观察使柳冕以石造塔。【庚承宣为《记》。】赐名“贞元无垢净光”。《旧记》亦以净光名寺。【“熙宁图”作“石塔寺、净光庵”。今石塔十层，（按，今存塔仅七层，塔中每层皆有王氏官眷等姓名，第七层所志名录已尽，实无十层，恐“十”为“七”之误。）】晋天福六年，【乃伪闽永隆三年。】王延羲重建。 
　　　　旧产钱一贯八百二十九文。 
　　怀安剑池院　州子城东。元和十四年置。 
　　　　剑池　【相传越王无诸淬剑处。唐元和中，僧惟干浚之，得铜刀、剑环数枚，送武库。当时，冶灶犹有在竹林间者。】 
　　　　旧产钱四百八十一文。 
　　侯官上生院　州西南，乌石山。大中六年置，刺史李贻孙为《记》。有放生池。 
　　　　旧产钱八百八十三文。 
　　侯官南报恩院　南涧寺南。大中十一年，观察使杨发以“隙游亭”地，命僧鉴空创寺及塔七层。咸通九年，敕号神光之塔，院曰报恩塔院。【唐，周朴有诗：“风云会处千寻直，日月中时八面明。”】闽之浮屠，始于萧梁，高者三百 尺，至有倍之者，铦峻相望。乾符五年，巢寇焚殄无遗。开元中，闽王审知复其二，大中、定慧是也。【是时，复创：万岁“定光”、安福“崇庆”及太平“开元”塔。延羲又作石塔。谢郎中泌诗：“城里三山千簇寺，夜间七塔万枝灯。”】太平兴国二年，升为寺。明道中，始为禅刹。 
　　　　旧产钱七贯一百四十五文。【“曾记”：“五贯四十八文”。】 
　　怀安庄严寺　子城之东。中和三年置。后王氏据闽，于三寺创阁，开元、东报国与此。庄严之阁独雄丽，遂以名其寺。天禧三年火。熙宁二年，程大卿师孟鸠众重建。 
　　旧产钱二贯三百二十四文。 
　　闽县九仙文殊院　州东南。景福二年，王潮建。 
　　旧产钱九百三十文。 
　　闽县万岁寺　九仙山西南。天祐元年，琅琊王审知所造，明年赐名。梁开平中，表请其寺祝天子寿，盖取其名也。至今诞节前一月，太守率僚属及倚郭令、佐若寓居文武官，下至军员、父老等，班拜于庭，以佛法启祝。及是日，拜祝如初。熙宁八年，始创千秋堂候班。乾道九年，史丞相浩改为“华封”。 
　　　　定光塔　七层。【梁开平元年，忠懿王所造。】 
　　　　三山阁　【在平远台东。许敦仁诗：“蓬莱方丈与瀛洲，东引长江欲尽头。几处坛场浑得道，万家楼阁半封侯。名园荔子尝三熟，负郭潮田插两收。七百年来遗谶事，（底本、库本皆作“□□荔子”、“□谶事”，缺三字，据崇抄补。）钓台沙合瑞烟浮。”】 
　　　　平远台　【东有小桥，桥旁有巨石，刻平远峰三字。】 
　　　　金粟台　【程师孟以塔中王氏时所塑】金粟像名。石上金粟台三字，元少卿篆。后，侄积中为守，绘金粟像于台侧，作小堂安奉之。 
　　　　一华亭　【郡人朱敏功诗：“自闻达磨西来意，五叶敷荣祗一华。从此祖风传不泯，灵枝到处有奇葩”。陈莹中亦有诗。】 
　　　　祈雨僧　【僧义收，后梁时人。贞明三年春不雨，至五月。义收以膏■指，不雨；积薪通衢，期七日自焚，炬举而后雨。后游洪州，将归。俗遮留。乃截左臂付之，曰：“吾去后，不雨出以祷，必应。”众塑其像，以臂附之。今，真身在寺。】 
　　　　旧产钱五贯七百八十文。“曾记”：八贯九百五十六文。 
　　侯官道清天王院　州西南。梁乾化二年置。 
　　　　旧产钱二百六十二文。 
　　侯官千福院　州西南。乾化三年置。 
　　　　长乐台　【曹颖叔诗：“蓝姿冰骨与秋辉，疑作危棱磴翠微。向晚山僧苦留我，层层寒有乱云归。”（底本、崇抄诗中字句如此。库本首句为“蓝绥水谷与秋辉”，末句为“层层寒牖乱云归”。）程师孟以台名刻石。见通判马益诗。】 
　　　　飞燕亭　【程师孟有诗。】 
　　　　旧产钱一贯七百四文。 
　　侯官五百罗汉寺　乌石山之麓。本雪峰廨院。贞明五年，闽王审知梦梵僧数百，奕奕有光。光所至处，有双桧并池而秀。一僧擎跪而前曰：“王能饭吾于此乎？”及旦，图而访之，得今寺地百步，池、桧皆如梦中。乃为堂环之，命池曰浴圣、桧曰息圣。改今名。有放生池。 
　　旧产钱二贯八百四十九文。 
　　闽县净业尼院　州东秀实坊。贞明六年置。 
　　旧产钱二贯五百三十九文。 
　　怀安太平寺　州东。本开元寺地。后唐同光元年，闽忠懿王析建。【寺碑云：“地据灵山、巨山之麓”。（各本皆作“巨山之麓”，疑“巨山”为“芝山”之误。）】忠懿于城西南张炉冶十三所，备铜、镴三万斤，铸释迦弥勒像。庄宗题为“金身报恩之寺”，又泥金、银万余两，作金、银字四《藏经》，各五千四十八卷，旃檀为轴，玉饰诸末，宝函朱架，纳龙脑其中，【（底本作“宝幽宋架内龙脑其中”，崇抄作“宝幽朱架内龙脑其中”，据库本改。）】以灭蠹蟫。唐翁承赞碑而铭之。又造木塔七层，天禧中尽焚，庆历中修完，元丰中复灾。后太守程公命僧守恩新之，及大观乃成。政和六年，更为神霄宫。建炎元年，复为太平寺。三年，敕奉安濮安懿王神主，遂以其寺之半为嗣王行府。绍兴五年，因以为西外宗正司。 
　　旧产钱七贯三百四十三文。【“曾记”：七贯三百五十七文。】 
　　侯官育王塔院　兴文坊北。闽王时有之。【佛殿题：“琅琊安远使募缘架造。”】康定二年重建。 
　　旧产钱二百八十三文。 
　　怀安荐福光严藏院　州北乾元寺之左。同光三年置。本伪闽闽兴长公主与其夫余廷芳所建。旧有门出乾元寺之东庑，相传以为乾元藏院，实别席也。 
　　旧产钱一贯八百一文。 
　　闽县南法云院　州东南。清泰元年置，龙启二年也。初号地藏通文寺。大中祥符三年，赐今额。 
　　旧产钱三贯七百一十文。 
　　侯官万寿院　州南。晋天福元年置，闽通文元年也。王继鹏以太平宫为之。 
　　旧产钱九百七十七文。【“曾记”：九百九十五文。】 
　　侯官仁王寺　州西南。天福三年，闽连重遇所造。国朝，僧归赞始修葺之。 
　　　　雨花阁　【王逵、范亢有诗。】 
　　　　横山楼　【张劝有诗。】 
　　　　旧产钱六贯二百四十六文。 
　　怀安天宫院　州北。天福四年置。 
　　　　藏翠轩　【太守元积中有诗。】 
　　　　今为西外敦宗院。 
　　　　旧产钱四贯九百一十一文。 
　　怀安庆成寺【（底本、库本及崇抄皆作“庆成寺”，志中他卷涉及者皆同。今俗称庆城寺矣。）】州东。本王延羲之第。既即伪位，天福七年，乃施为永隆金身罗汉禅寺。皇朝祥符三年三月，东封、西祀毕，赐今额。 
　　　　高丽铜像　【铜佛三，一为人所攘，后木刻代之；胡僧八，状膜者；（各本皆作“状膜者”，“膜”下疑脱“拜”字。）罗汉十八，侍立；胡奴及僧各一。】 
　　　　石碑　【径二尺，高丈余。上刻无量寿、文殊、普贤像及楼阁之状。东小殿，深沙神一，旁立僧一，童一。（崇抄“童”前多一“及”字。）】 
　　　　石笋　【高五尺，东西植于庭。西廊有板记。】 
　　　　小木塔　【藏于西殿。伪闽王时，高丽所献。】 
　　　　旧产钱四贯一百九十二文。 
　　侯官延祥院　州西南，乌石山之阴。天福五年置。本闽之邮馆，王延羲以为永隆院，名以其年号也。皇朝祥符四年，赐今额。绍兴五年，屯驻水军，因为延祥寨。 
　　旧产钱四贯七百七十二文。 
　　闽县法海寺　州东南，旧名罗山，本司空孟公之第。初，寺在城南，【（底本、库本作“在泉南”，据崇抄改。）】伪闽徙之于城西钦德里。开运二年，李仁达时，唐兵压境，遂迁居于此，为兴福院。皇朝祥符中改今名。政和七年，改为神霄宫。宣和元年，改为女真观。建炎元年仍为寺。有放生池。 
　　旧产钱十三贯九百八十五文。【县申：一十三贯九百六十二文。】 
　　怀安法性院　州东，忠懿王庙之左。开运三年置。初，闽王作东、西二宅为诸子居，此其东宅也。其子延钧僭伪，建为宫。其后，南唐兵攻城，李仁达指天自誓：兵退，愿以宫为院。初，院在南台，至是，遂迁其额于此。仍号“千佛南禅院”。【与东、西、北禅，时号为四禅。】 
　　旧产钱一贯五百四十文。 
　　怀安北法云院　周显德四年置。唐楞伽寺也，号白龙，有藏曰万善。淮兵夷荡，僧道坚卜居之，易名万善。【《旧记》又云：“本乾元寺地。谢仁谦造万善。”】皇朝祥符八年，赐今额。有银字经一藏。因亡宋间，【（底本、崇抄皆作“因亡宋间”。宋人撰书，不当称“亡宋”，疑是元人所补。库本无自“因亡宋……”以下文字。）】被宗子占管，寺宇废坏无存，田土荒芜。原院基起盖军营。归附后，僧法聚别置基址，创建于乾元寺之东除外。 
　　现有产钱一贯七百五十文。 
　　闽县圆明院　九仙山之南。显德二年，伪臣李廷谔所造，名观音。皇朝天禧三年，改圆通禅寺。天圣二年，避彭城郡王名，改通为明。【有邓甫雹诗墨迹。（底本、库本作“邓□雹诗”，缺一字，据崇抄补。）】 
　　　　小华山　【旧石上镌三字。太守程师孟、运使刘彝、湛俞、侍郎陈赐〔旸〕、（底本、库本、崇抄皆作“陈赐”。考本志“府治”、“科名”等卷，当是“陈旸”，郡人，官礼部侍郎，正之。）提刑陈建有《圆明小华峰》诗。熙宁后，通诸寺便门。由“嘉福”亦可到。】 
　　　　野意亭　【有孟参政庾、（底本作“孟泰敝庾”，库本作“孟泰厂庾”，据崇抄改。）韩少师世忠画像。建炎四年，范汝为叛。韩副宣抚使（底本作“范汝为忠将宣抚使”，崇抄作“范汝为反忠将宣抚使”，据库本改。）自永嘉浮海至福州，不整阵，串巢穴而出，直抵建城，造楼车以登，俘其渠以献。闽人德之，立像于其亭。孟朝服，韩戎服。】 
　　　　廓然台　　清辉阁 
　　　　旧产钱三贯九十六文。 
　　侯官法祥院　州西南。皇朝初置。旧号闽山保福寺。其山铲削殆尽。所存者，巨石岿然。有： 
　　　　石镌观音像　【建隆三年造。有记刻石云：“寺虽新号，山则故名。”盖古闽山也。】 
　　　　镌光禄吟台四字。　【熙宁二年，程大卿师孟诗：“永日清阴喜独来，野僧题石作吟台。无诗可比颜光禄，每忆登临却自回。”（底本作“元诗河比颜先禄每忆登临却自□”，据库本、崇抄改、补。）】 
　　　　旧产钱一贯三百六十文。“曾记”：一贯一百七十四文。 
　　怀安越山吉祥禅院　乾元寺之东北。 
　　无诸旧城处也。晋太康三年，既迁新城，其地遂虚。隋、唐间，以越王故，禁樵采。钱氏十八年，其臣鲍修让为郡守，遂诛秽夷巇为佛庙，乾德二年也。 
　　御书　【绍兴六年，张丞相浚奉安御书《裴度传》。】 
　　　　环峰亭　【古山岭，旧名四见。有太守刘瑾、罗畸诗。后更名倚云。王继先寓居是寺。乾道丁亥，太上皇帝赐名“环峰”，仍洒宸翰以贲之，并“越山”四字刻石于寺。】 
　　　　绝学寮　【张丞相为之名。】 
　　　　胜会亭　【有太守李上交诗。（底本作“有太守宁上□诗”，据库本、崇抄改、补。李上交，皇祐间郡守。）】 
　　　　旧产钱三贯四十三文。 
　　怀安保寿院　州北。乾德五年置。 
　　旧产钱六百七十三文。 
　　侯官祖堂院　州西南。开宝四年置。 
　　旧无产钱。【“曾记”：楼店务税钱二百六十八文。】 
　　侯官龙山院　州西。端拱二年置。 
　　　　旧产钱七十七文。【“曾记”：一百四文。县申：一百九文。】 
　　怀安越峰罗汉院　城北。太平兴国二年置。 
　　　　旧无产钱。【“曾记”：越峰庵产钱四十有奇。】 
　　闽县报慈崇因经院　州东。六年置。《寺记》作：“太平兴国始号”。《旧记》作“六年”。本潮州刺史李彦晖之故宅。【有男乙，年九十岁，嘉祐二年作记云：“彦晖从王氏起光山，以功出镇越、台，分符潮郡，遂赏兹宅。及太平兴国，归款。乃曰：‘幻质无常，终归坏灭’。因舍为寺。”】 
　　旧产钱七百九十二文。【《县申》：七百九十六文。】 
　　闽县崇庆尼院　州东南。雍熙元年置。 
　　　　旧产钱一百三十六文。 
　　闽县嘉福院　州东南。大中祥符四年置。初为“众香院”，后改今额。 
　　　　鳌顶峰　【陈状元诚之肄业之所。】 
　　　　旧产钱五百六十一文。 
　　闽县妙严院　州东南。天禧四年置。 
　　　　熙春亭　【有太守温益、王祖道诗。】 
　　　　旧产钱一贯三百四十三文。 
　　怀安荐福院　州城。【“曾记”：水陆寺。】天圣四年置。 
　　　　旧产钱一百六十八文。 
　　侯官释迦院　州西南。同年置。 
　　　　幽幽亭　【见前。】 
　　　　旧产钱六百七十九文。 
　　闽县九仙天王院　州东南。元年置。崇宁三年为崇宁观厨宫。建炎元年仍旧。 
　　　　无产钱。 
　　侯官开化院　县西。景祐四年置。 
　　　　旧产钱一文。 
　　怀安灵山天王院　州东北。皇祐三年置。 
　　　　旧产钱五百三十文。 
　　闽县内汤院　州东。嘉祐以前置。有： 
　　　　汤泉　【碑云：“嘉祐七年，元给事阅郡图，图有佛寺曰内汤”。】元给事绛阅《郡图》，得其名，往观之。乃浚其源，砻石为井，揭宇环之，疏其余于垣外。宣和六年，陆侍郎藻命谢令重修温室四，中有振衣亭，浣日一启，非衣冠不许游也。 
　　旧产钱四百一十文。【“曾记”：除落江七分外，二百五十文。】 
　　闽县九仙育王院　州东南。嘉祐二年置。 
　　　　海月堂　【有太守程师孟诗。】 
　　　　旧产钱四百二十七文。 
　　闽县九仙资福尼院　州城南。元祐五年置。 
　　　　旧产钱五百三十一文。【“曾记”：五百五十三文。】 
　　侯官西法林尼院　州西南。崇宁二年置。旧产钱一文。 
　　怀安隆庆院　州东北。 
　　旧产钱六百六十八文。【今皆擗截为宗子锁屋。】 
　　侯官弥勒寺　释迦寺之东。绍兴二十九年，为洪水漂流，后重建。乾道元年火。 
　　旧产钱三百七十八文。 
　　　　【已上二所，无起置年代。】 
　　闽县安福院　州东南丁戊山。唐咸通十三年置。山居阛阓，磅礴隐隆，占形势之中。梁乾化二年，忠懿王始建木塔七层于其上，号新塔。元丰间，以主僧不谨，废。田入学。后寺亦灾，官籍其地售民以居，犹存上、下庵。今《州籍》无。 
　　 
闽县 

　　【一百七十三所并在城十四所，共一百八十七所。（底本、崇抄皆作“一百一十七所”，据库本改。）庆历《旧记》：二百一十九所。内二十六所有寺额，又倚郭九寺有起置年代。曾师建“记”：“除在城外，一百一十六所”。钟世明根括宽剩：【（底本“□□宽创”，库本“根括宽创”，据崇抄改“根括宽剩”。此四字卷中频见。）除道观一所外，计一百八十六所。今《州籍》数同。除十四所在城外，一百四十二所会到起置年代，三十所未详，一所续申。】 
　　法林尼寺　易俗里。梁大通元年，武帝舍身同泰寺，【（底本、崇抄作“武帝舍同泰寺”，据库本“舍”字下补“身”字。）】因改元，遂置园居、尼寺于建康。闽中尼寺自此始。 
　　旧产钱一百八十五文。 
　　灵山院　仁惠里。大同元年置。 
　　　　旧产钱三十七文。 
　　祥光龙华寺　鼓山里。三年置。 
　　　　旧产钱六百七十三文。 
　　东禅院　易俗里。五年，州人郑昭勇捐宅为之，在白马山上，旧名净土。唐武宗废为白马庙。咸通十年，【（底本、库本作“咸通十年”，崇抄作“咸通十三年”。）】郡人迎僧惠筏居之，及夜禅定，有戎服若拜而辞者。是夕，或见白驷东之。观察使李景温因撤祠为寺，号东禅净土。钱氏号东禅应圣。皇朝大中祥符八年，赐号东禅等觉。崇宁二年，因进《藏经》，加号崇宁万岁。绍兴十年，改崇宁万岁为报恩广孝。【为徽宗焚修。张丞相浚为请，仍移漏泽园。寺有生祠。】十七年，改“广”为“光”。 
　　《大藏》【（“大藏”，即北宋时福州东禅等觉院所刻《崇宁万寿大藏》，今仅日本国图书馆尚存其完帙。）　米芾书额。有《大藏》经版。侍郎陈赐〔旸〕劝造，（各本皆误作“赐”，实是“陈旸”，该藏经各卷首多刻其姓名，可证。）有画像。】 
　　《御书》　【徽宗赐僧达杲。】 
　　　　东野亭　【蔡公襄书额，有比部郎刘照以下诗十一首。】 
　　　　清阴亭　【有太守刘瑾以下诗十首。（底本作“刘□”，缺一字，据库本、崇抄补。）】 
　　　　芙蓉阁　【有邓正言肃诗。】 
　　　　放生池　【增置。】 
　　　　旧产钱九贯六百七十七文。【“曾记”：九贯七百八十五文。县申：九贯七百九十五文。】 
　　大乘、爱同寺　在东山瑞圣里。六年置大乘，十二年置爱同，皆律寺。异居而同食，故曰爱同。唐神龙中，律师怀道、怀一相继居之。会昌，例废。大中十一年复之，合为一，尚异居。【（底本、崇抄皆作“尚星居”，据库本改。）】皇朝天圣元年，主僧戒华始改禅刹。元祐中，门下侍郎许将请为功德院。有： 
　　　　《西院大律师碑》　【刘太真撰，于頔书。】 
　　　　《罗汉堂记》　【记见书。】 
　　　　虞公庵　【《南史》：虞寄为郑正劫，（底本作“南安虞寄为陈正却”，库本作“南安虞寄为郑玮劫”，据崇抄改。）奔晋安。陈宝应刺闽中，得之甚喜。宝应谋不轨，屡谏不听。遂隐于兹山。自称本山居士。（底本、崇抄皆作“自祠本山居士”，据库本改。）宝应屡召不出，命焚其庐。放火者自救之。】 
　　　　榴花洞　【唐永泰中，樵者蓝超遇白鹿，逐之，渡水，入石门，始极窄，忽豁然，有鸡、犬、人家。主翁谓之曰：“吾避秦人也，留卿可乎？”超云：“欲与亲旧诀，乃来。”遂与榴花一枝而出，恍若梦中，抚而寻之，不知所在。蔡公襄诗：“洞里花开无定期，落红曾见逐泉飞。仙人应向青山口，管却春风不与归。”富沙魏万诗：“江山巧秀入禅扃，四望仙源画未真。万叠好峰侵碧落，一条流水隔红尘。涧边鹿迹知何代，洞口榴花镇似春。自恨声名尚牵锁，（底本作“吞锁”，库本作“卑琐”，据崇抄改。）无因长对社中人。”】 
　　　　龙首涧　【许状元将肄业之所。治平丁未，知县陈清刻石，（底本、库本皆作“知县陈情刻石”，崇抄作“陈清”。按，陈清名见《八闽通志》，据改。）大书曰：“龙首涧”。惟有读书堂。】 
　　　　神移泉　【开元中，僧守正以居高汲远，方患之。（底本先作“皆怠之”，旁校注为“皆患之”，库本作“心念之”，据崇抄改。）一夕，泉迸于居侧，旦视旧井，则已涸矣，若神移然。僧惟岳诗：“岩头瀑布泻寒烟，井底澄清浸月圆。性水真空周法界，神从何处更移泉？”】 
　　　　文殊岩　【岩有古像，岁久尘败。夜忽现光林樾，因塑饰之。（底本作“夜忽现光林越闻翔饰之”，崇抄作“夜忽现光林越间师饰之”，据库本改。）】 
　　　　狮子峰　【象其形也。许门下和程大卿诗：“东山十里覆溪流，远客时时一望愁。泉近榴花深洞口，亭开师子旧峰头。八州旗色天边出，三馆芸香海上留。南国共歌公所憩，独嗟无计奉英游。”熙宁二年，程大卿师孟于峰之西涧建亭。建炎三年，嗣濮王仲湜书。】 
　　　　涵虚沼　【僧惟岳诗：“碧虚涵沼沼涵虚，虚沼圆同绝欠余。夜月丽虚知是影，更谁临沼照蟾蜍”。】 
　　　　松【（底本误将“松”字拆开，成“木”、“公”二字，冠于以下两行注文之首，又与前条双行注相接，遂不可读。库本为“有松极高大”，崇抄作“松至极高大”，皆与前条注文相接。当以“松”另立一条为是。）至极高大。国初已有之。上有钱昱留题：“景致逼神仙，心幽道亦玄。僧闲来出世，松老不知年。放马眠岩草，移杯酌涧泉。浮名如脱得，终住此云边”。】 
　　　　天台井　　灵芝坞　　夜光台　　蛰龙渊 
　　　　神僧室　　鉴净轩　　清音亭 
　　　　山辉堂　【张劝诗：“萧萧松竹荫华扉，更有虚堂隐翠微。云露峰峦横秀色，月低岩壑弄清辉。分开远碧鸣泉落，点破寒光白鸟飞。还似山阴秋霁后，照人怀抱欲忘归。”（此诗各本之字略有出入，底本、库本作“更亮虚堂……”，“月低岩下……”，今据崇抄改。）】 
　　　　碧岩亭　【许门下诗：“旧室曾留古岸迹，新亭同赏碧岩前。日生师子峰头木，烟伴榴花洞口泉。黄叶入秋山出地，白云临晓海垂天。飘然踪迹今何定？别去江湖又一年。”王汝舟和：“亭开幽谷草堂边。朝暮清音落槛前。人去日升蓬岛路，客来空爱玉溪泉。仙翁世界藏深洞，佛子楼台出半天。谁为琢磨岩下石，（底本作“谁为琢石岩下石”，崇抄作“琢开”，据库本改。）拟将遗事记当年。”】 
　　　　放生池　【增置。】 
　　　　旧产钱九贯八十二文。 
　　方山寺【（底本、库本皆作“万山寺”，据崇抄改。）】　清廉里。陈天嘉元年置。【《旧记》有：“塔林寺，在方山下，太建年置。”“曾记”作“真善院，地名方山”。恐即此寺。】山在州南重江之外，九鼻东向。正北远望，突兀端方，直下数千尺，故名。【诗人云：“到山不识山面目，但见九鼻盘溪曲。归来兀坐小窗下，倚天百里剖寒玉。”】州治南有三山按，【（底本作“州治南有三山按”，疑“按”为“案”之误，库本、崇抄皆作“州治南有三按”。）】是山峭拔秀碧，又出二峰顶上，真一郡壮观。上有阿育王塔，因而建寺。有古坛、石床、石棋局　【太守王逵诗：“众状皆穷险，兹形独擅方。坦夷中砥砺，端正外青苍。上帝围棋局，炎君避暑床。回嗟太行路，更近利名场。”】石床左右有柑桔木，岁所生，味特甘，人或得之，可食不可窃。天宝六年，敕号甘果山。有唐贾岛《章敬国师碑铭》。 
　　　　旧产钱二贯四百三十文。 
　　华林寺　鼓山里。三年置。 
　　　　旧产钱二百二十一文。 
　　超功院　仁丰里。太建元年置。 
　　　　旧产钱三百三十六文。 
　　飞泉院　合浦里。唐武德元年置。 
　　　　旧产钱三百十一文。 
　　东山圣泉院　瑞圣里。景龙元年，僧怀一始卜居于爱同寺之西，苦乏水。忽一日，二禽斗噪于地，心异之，杖锡往视，因卓其所，有泉如缕，俄而涌溢，人乃砻石环其口，【（底本、崇抄作“涌凌丈”，据库本改。）】分为两道：注东者，濯所用之；【（底本、库本皆作“濯所用之”，崇抄作“濯缨用之”。）】南流者，为池。【蔡公襄有《圣泉诗》，下注云：涸十余年，今者复涌。俗传涌则民安。】寺旧名法华，先天二年立。今额唐刘轲记。有： 
　　唐李邕《怀道塔碑》，皇甫政《怀一塔碑》。【道、一二师碑云：“天降舍利，松不栖禽，梁不巢燕，池不生蛭，庭不生凡草，为六奇。”（《碑记》所摘仅五奇，合前之“地涌甘泉”，当是六奇。）】 
　　　　多宝塔　【永泰中代宗书额。盖智常藏所。】 
　　　　御书堂　【藏本朝太宗所赐。】 
　　　　放生池　【增置。】 
　　　　旧产钱五贯三百八文。 
　　国德院　光俗里。景龙三年置。 
　　　　旧产钱六百二十四文。 
　　东山文殊般若院　瑞圣里。四年置，会昌废，大中复，咸通赐今额。【因匠人塑文殊之异，故名。】有金沙。【与普贤为邻，出银沙。】 
　　　　旧产钱二贯七百七十七文。 
　　甘泉院　开化里。开元元年置。 
　　旧产钱二贯二百八十四文。 
　　五仙观音院　方岳里。天宝二年置。【见《旧记》。《寺记》作乾宁。】政和十年，为神霄宫。建炎，复旧。　五仙岩【在院南。】 
　　　　旧产钱二贯九百九十六文。 
　　菩提寺　瑞圣里。永泰元年置。 
　　　　旧产钱一贯六百九十七文。 
　　鼓山涌泉院　鼓山里。建中四年，龙现于山之灵源洞。从事裴胄曰：“神物所蟠，宜寺以镇之。”后有僧灵峤诛茅为台，诵《华严经》，龙不为害，因号曰华严台，亦以名其寺。梁开平二年，闽王审知复命僧神晏居焉，号国师，馆徒千百，【（底本、库本作“千百”，崇抄作“千五百” 。）】倾国赀给之。乾化五年，改为鼓山白云峰涌泉院。皇朝宣和间，有僧体淳访经台遗址，创阁曰妙峰、楼曰频申、斋曰东际、庵曰一多；又有痴坐、崇石、无寄轩、网珠、镜台、芥瓶、憨睡室；门曰无尽；总名曰华严。《御书》一百二十五卷。同乾元。 
　　　　灵源洞　【岩窦嵚怪。每雷雨作，其中簸荡若鼓声。朱梁徐寅有《十二咏》、有《记》。蔡公襄尝游洞中，题名石壁，有诗：“郡楼瞻东方，岚光莹人目。乘舟逐早潮，十里登南麓。云深翳前路，树暗迷幽谷。朝鸡乱木鱼，晏日明金屋。灵泉注石窦，清吹出篁竹。飞毫划峭壁，势力忽惊触。扪萝跻上峰，太空延眺瞩。孤青浮海山，长白挂天瀑。况逢肥遁人，性尚自幽独。西景复向城，淹留未云足。”】 
　　　　喝水岩　【国师昔诵经于此，恶水声喧轰，叱之，西涧乃涸，迸流于东涧。】 
　　　　鼓石　【石状如鼓。或曰：鸣则为兵应。】 
　　　　大顶峰、小顶峰　【先是不通人迹。咸平中，丁谓与诸公翊始披榛以登。（底本作“道是”，据库本、崇抄改；底本、库本作“丁谓与诸公翊”，崇抄无“翊”字。）】 
　　　　浴凤池　【大顶北。有樵者常见五色雀群浴于此。（底本作“大顶北应不有樵者”，库本作“大顶北山下有樵者”，据崇抄改。）】 
　　　　石门　【池之南有石砑立若门。】 
　　　　应真台　　祖师岩　　涌泉窦　　甘露松 
　　白猿峡　　香炉峰 
　　　　　　【皆在石门之右。】 
　　　　唐校书黄璞幽居　【璞远祖大和中于鼓山得道，遗迹犹存。翁承赞赠璞诗云：“烟萝况逼神仙窟，丹灶还应许独寻。”】 
　　　　元公亭　【因元公绛名。公有诗：“谁书吾姓揭亭颜，栋宇飞腾气象完。谷口秋风吹鬓发，海东朝日上栏干。地高顿觉群山小，天近须知六合宽。三到岩扉殊不厌，（底本作“殊不压”，据库本、崇抄改。）异时长向画图看。”】 
　　　　望州亭 
　　　　《鼓山铭》　】“鼓屴崱，顶峰特。穷岛夷，頫封域。屏闽东，拱辰北。岁辛亥，帝司赤。竦、绅、烈，从陗陟。搴若华，（底本、库本、崇抄皆作“塞若华”，“塞”，据原刻石当是“搴”之讹，正之。）揖瑶极。呵飞霆，蹴鳌脊。披霄垠，殚目力。（底本及各本皆作“单目力”，“单”，据原刻石当是“殚”之讹。按：“单”与“殚”通义，据改。）高者仰，深必惕。谨其至，惟古则。熙宁四年，丁竦、陈烈、沈绅同游。”（各本皆作“熙宁四年……同游”。按：原刻石下款署为“熙宁四年，大顶峰，丁竦公善，陈烈季甫，沈公仪铭”。与此小异。）丁知福州，沈为提刑。其铭刻在峰顶之磐石。初，架亭于其上，后为风所坏。今字犹存。】 
　　　　蹴鳌桥 
　　　　旧产钱一十五贯七百三十文。【“曾记”：三十二贯五百九十八文。《县申》：一十四贯二百二文。】 
　　白鹿寺　积善里。《旧记》：“白鹿山入十五里，号榕溪。永嘉僧道洪自温陵来。父老相与邀移今居。诛茅之日，白鹿适至。遂以名其寺。盖元和四年也。”咸通中，懿宗赐今额。后闽忠懿王赐朱记一。寺前有白鹿亭。 
　　旧产钱八贯八百七十一文。 
　　灵合院　积善里。开成二年置。 
　　旧产钱二贯二百五十三文。【“曾记”：二贯四百五十二文。《县申》同曾。】 
　　兴福文殊院　高详里。大中元年，僧洪集始卜此地创为堂。闽王审知立额。 
　　旧产钱一贯五百一十四文。 
　　胜善释迦院　海畔里。五年置。 
　　　　旧产钱一贯一百七十文。 
　　福圣院　钦仁里。十二年置。 
　　　　旧产钱五百七文。 
　　瑞迹寺　开化里。咸通元年置。 
　　　　白佛　【大中六年，有邵环者游山间，顿闻异香，又白光粲然。环乃即其光而往，见银色化佛，须臾入枯木，光亦不散，因现足迹于磐石。后人于石对凿一迹，未几亦磨灭，而旧迹独莹然，因刻像，有祷必应。】 
　　　　旧产钱三贯六十七文。县申：二贯六十一文。 
　　灵泉院　瑞圣里。二年置。 
　　　　旧产钱三百一十一文。 
　　灵洞院　至德里。四年置。 
　　　　旧产钱一贯四百一十九文。 
　　清凉院　光俗里。五年置。 
　　　　旧产钱一贯一百九十七文。 
　　灵泉院　光俗里。同年置。 
　　　　旧产钱五百四十文。 
　　高盖院　仁丰里。七年置。永福高盖山，乃徐登学道之所。尝望祀于此，故名同。 
　　　　旧产钱一贯八百一十七文。 
　　大悲院　绍惠里。同年置。 
　　　　旧产钱一贯八十文。 
　　开化院　同里。同年置。 
　　　　旧产钱八百九十四文。 
　　顺峰院　易俗里。九年置。 
　　　　旧产钱一十八文。 
　　保福院　加崇里。咸通中置。 
　　　　旧产钱三百八十五文。 
　　西林院　灵岫里。广明元年置。 
　　　　旧产钱一贯四百五十四文。 
　　石湖院　永盛里。广明二年置。 
　　　　旧产钱一贯五百七十文。 
　　弥勒院　桑溪里。中和三年置。 
　　　　旧产钱一贯三百三文。 
　　三昧院　易俗里。五年置。【《东禅寺碑》云：“惠筏化，塔于金鸡之左臂。僖宗诏谥辨才大师三昧之塔。”大顺二年，赐今额。】 
　　　　旧产钱七百二十二文。【“曾记”：七百一十二文。《县申》同曾。】 
　　光启院　至德里。光启二年置。 
　　　　旧产钱五百九十七文。 
　　衡山院　合浦里。景福二年置。【《元和郡国志》：“闽县有衡山，一名霍山，形如钟甬。”】 
　　　　旧产钱五贯二百五十一文。【“曾记”：五贯二百二十六文。】 
　　宝月院　易俗里。乾宁元年置。号灵峰宝月塔院。端拱元年，改为东禅塔院。乾道六年，以为陈枢密诚之功德院。遂改名广因报先。 
　　　　旧产钱二贯八百九文。 
　　地藏院　同里。同年置。殿塑地藏，因名之。 
　　　　旧产钱一贯六百二十八文。 
　　观音院　待仕里。二年置。 
　　　　旧产钱七百八十八文。 
　　真隐院　永福里。光化二年置。院临西峡。往来者必憩于此。 
　　　　且止堂　【吴干诗：“无心终日看云飞。空幻犹如鸟迹遗。欲问堂中常住相，黄花翠竹几人知。”（底本、崇抄末句为“黄花翠竹已多知”，据库本改。）】 
　　　　旧产钱二贯八百三十八文。 
　　龙瑞院　永盛里。天复元年置。 
　　　　旧产钱一贯七百九十七文。 
　　香炉院　合浦里。二年置。 
　　　　旧产钱六百一十六文。 
　　东报国院　易俗里。天祐元年，闽忠懿王为唐昭宗建，名报国资圣。后主僧不谨，籍其业于官。太平兴国六年，太守、右卫将军侯赟复建。有放生池。 
　　　　旧产钱三贯七百五十八文。【《县申》：三贯七百文。】 
　　东林院　光俗里。梁开平二年置。 
　　　　旧产钱七百三十三文。 
　　东林院　易俗里。同年置。 
　　　　旧产钱一百九十三文。 
　　圣迹院　加崇里。贞明二年置。昔南江有光竟夕，视之，得一浮木。已而梦一胡僧云：“吾康僧，行化吴越，今将福汝闽，宜以是木立吾像。”既寤，众异之，乃严精宇，饰晬容【，（各本皆作“晬容”，疑误，无从考校。）】榜以是名。【康僧者，康居人也。孙权时，言佛舍利事，乃置瓶于几上，忽闻瓶中有声，果获舍利。权叹服，乃营塔。】 
　　　　旧无产钱。【陆广《记》：“皇祐间，院主捍海潮，辟田七百亩。”】 
　　报恩堂院　还珠里。五年置。 
　　　　旧产钱一百八十四文。 
　　栖隐尼院　光德里。唐同光四年置。 
　　　　旧产钱三百四十二文。【“曾记”：二百五十五文。】 
　　保福院　还珠里。同年置。 
　　　　旧产钱七百五十六文。 
　　永和院　瑞圣里。天成元年置。 
　　　　旧产钱三百六十七文。 
　　幽居院　合浦里。同年置。 
　　　　旧产钱九百一十二文。 
　　香严院　同里。同年置。 
　　　　旧产钱五百八十五文。 
　　观音院　至德里。二年置。 
　　　　旧产钱一贯一百四十三文。 
　　观音院　光德里。同年置。 
　　　　旧产钱二百六十三文。 
　　资福院　西集里。应顺元年置，伪闽龙启二年也。 
　　　　旧产钱一贯六百一十七文。 
　　保福院　瑞圣里。清泰二年置。 
　　　　旧产钱四百三十一文。 
　　报慈院　同里。晋天福元年置。 
　　　　旧产钱一贯六百一十文。 
　　瑞峰院　西集里。同年置。 
　　　　旧产钱一贯四百九十七文。 
　　释迦院　钦仁里。四年置。 
　　　　旧产钱四百九十三文。 
　　清凉院　永盛里。五年置。 
　　　　旧产钱八百六十三文。 
　　龙德外汤院　崇贤里。十年置。地多燠泉，数十步必一穴，或迸河渠中。味甘而性和。热胜者，气如硫黄，能熟蹲鸱。旱潦无增减。伪闽天德二年，占城遣其国相金氏婆啰来。道里不时，遍体疮疥，访而沐之，数日即瘳，乃捐五千缗，创亭其上，仍售田，鸠僧以司之。陈庄《记》：“庆历二年修”。有蕃书二碑在。方塔五级。旧产钱六百六文。 
　　东报恩院　孝义里。同年置。 
　　　　金鸡山　【秦始皇时，望气者云此山有金鸡之祥。遂斫断山脊，以压王气。至今断处为路。号曰金鸡巷。】 
　　　　旧产钱三百八十四文。 
　　报恩尼寺　方岳里。开运三年置，即南唐保大四年。先一年，王延政归南唐。 
　　　　旧产钱六百九十六文。 
　　应天院　清廉里。周广顺四年置。 
　　　　旧产钱八百八十一文。 
　　云岩院　合浦里。显德六年置。 
　　　　旧产钱一贯九十文。 
　　枕峰院　归义里。皇朝建隆元年置。西峡渡之南，驿道往来候潮之所。 
　　　　旧产钱三贯一百一十四文。 
　　妙峰院　仁丰里。同年置。院在妙峰山之巅，故以为名。 
　　　　旧产钱一贯六百六文。【“曾记”：一贯六百三十四文。宣和七年落江。】 
　　【（长乐、怀安管上件）（底本、库本作“长乐怀安管上件”为一组文字，与以上注文“七年落江”分隔，崇抄则紧接上注（注文双行），成为“七年长乐怀安落江管上件”，不可读。）】 
　　瑞峰院　易俗里。二年置。 
　　　　旧产钱六百五十九文。 
　　河口弥勒院　高惠里。乾德二年置。钱塘军将邓保洪戍于此，捐所创宅为之。 
　　　　旧产钱一百一十三文。 
　　无量寿院　易俗里。同年置。 
　　　　旧产钱一百八十文。 
　　宝峰院　瑞圣里。同年置。 
　　　　旧产钱一百四十八文。 
　　宝林院　钦仁里。同年置。 
　　　　旧产钱二贯一文。 
　　楞严院　易俗里。五年置。 
　　　　旧产钱一贯二百二十九文。【县申：一贯四十文。】 
　　弥陀院　加崇里。开宝二年置。 
　　　　旧产钱五百五文。【“曾记”：七百八十七文。近崇户察批，系除出去芳草地一顷二十六亩五十五步断还湛珩（底本、库本皆作“断远”，据崇抄改。）替产钱二百八十二文外，管上件。】 
　　同庆院　易俗里。三年置。 
　　　　旧产钱六百一十九文。 
　　舶塔院　易俗里。七年，舶主造浮屠堂宇，号舶塔天王寺。有周朴诗。【（周朴死于唐末，此院造于宋初开宝七年，周朴诗当为故迹。）】 
　　　　宝鸡亭　【洪玉父刍名并书。以东望金鸡山故也。】 
　　　　旧产钱五百八十五文。 
　　泗洲院　仁惠里。同年置。 
　　　　旧产钱七百五十六文。 
　　应瑞院　绍惠里。八年置。 
　　　　旧产钱一百二十四文。 
　　天王院　永盛里。太平兴国元年置。 
　　　　旧产钱五百六十四文。 
　　太平兴国院　光俗里。二年赐额。【今俗呼长乐洞头一寺为般若寺。（底本作“洞显一寺”，据库本、崇抄改。）《旧记》咸通三年建。恐即此寺。】绍圣二年重建。 
　　　　旧产钱二贯四百七十九文。 
　　崇福院　易俗里。三年置。 
　　　　旧产钱四十八文。【“曾记”作庵。】 
　　大悲庵　孝义里。五年置。 
　　　　旧产钱六文。 
　　广济院　钦仁里。七年置。 
　　　　旧产钱五百七十六文。 
　　浦华严院　易俗里，地名浦头。八年置。《旧记》云：“即地藏塔院也。本唐谏议大夫翁承赞之第。”有昼锦亭、狎鸥池遗址存焉。 
　　　　旧产钱二贯四百文。 
　　灵湖院　方岳里。雍熙二年置。 
　　　　旧产钱四百文。 
　　资福院　加崇里。三年置。 
　　　　旧产钱九百三十文。 
　　西岩院　方岳里。四年置。 
　　　　旧产钱五百一十五文。 
　　钓龙台院　加崇里。淳化四年置。 
　　　　钓龙台山　【州南九里，临江。《旧记》：“昔越王余善于此钓得白龙，以为祥瑞，遂于所坐之处筑为坛台。黄萼诗有“钓沉新月落，龙起暮江寒”之句。其《序》云：“坛高四丈，周回三十六步。”唐翰林承旨韩偓诗：“无奈离肠日九回，（底本、库本皆作“易九回”，据崇抄改。）强摅怀抱立高台。中华地向城边尽，外国云从岛上来。四序有花长见雨，一冬无雪却闻雷。日宫紫气生冠冕，试望扶桑病眼开。”本朝，蔡公襄、王公逵、元公绛、蒋公之奇皆有诗。】 
　　　　达观亭　【蔡公襄诗：“峭峻钓龙石，飞亭压其端。扩澈四无际，（底本、库本作“扩澈”，崇抄作“扩彻”。）因之名达观。扳云跻大庭，仙路何纡盘。秋明澄远绿，晓霁凝新寒。（底本、库本作“雪霁”，据崇抄改。）城郭烟火稠，水陆渔樵安。偶暇按民俗，适游心意欢。鸣弦俯清流，对酒环苍山。重拂衣襟净，从带夕岚还。”】 
　　　　碧光亭　】程公之邵诗：“寺压高台最上头，一亭新就得清游。天连远岫交相碧，地枕长江分外幽。烟际晴光浑不断，望中诗思浩难收。公余幸有宾朋乐，聊把狂篇索唱酬。”时幕属、县官皆赓。】 
　　　　旧产钱二百六十五文。 
　　崇寿院　易俗里。咸平元年置。 
　　　　旧产钱六十六文。 
　　华严院　瑞圣里。景德四年置。 
　　　　旧产钱一贯七百四十三文。 
　　资福院　易俗里。同年置。 
　　　　旧产钱二十七文。 
　　香云院　待仕里。大中祥符元年置。始名瑞云庵，治平元年改今额。 
　　　　旧产钱四百三十七文。 
　　鄞峰院【（底本于“鄞”字旁校改为“鄮”，崇抄、库本皆作“鄞”。）】西集里。天禧二年置。 
　　　　旧产钱二百四十三文。 
　　灵瑞院　易俗里。同年置。 
　　　　旧产钱四十七文。 
　　宝积院　西集里。同年置。 
　　　　旧产钱二贯七十六文。 
　　罗汉院　易俗里。四年置。 
　　　　旧产钱五百三十九文。 
　　福林院　同里。同年置。 
　　　　旧产钱八十九文。【“曾记”：三百四十四文，除外县二百五十三文，（崇抄作“除外县申”，底本、库本无“申”。按：寺院田产有属他县者，产钱归之。卷中屡见此例。）实八十八文。】 
　　与善罗汉院　孝义里。天禧中置。 
　　　　旧产钱一百五十三文。 
　　报恩尼院　加崇里。天圣二年置。 
　　　　旧无产钱。 
　　紫微院　方岳里。三年置。 
　　　　紫微岩　【唐末有紫微公弃官隐此，遂得道轻举。因目之曰紫微岩。】 
　　　　旧产钱二贯五百九十九文。 
　　弥勒院　光德里。九年置。 
　　　　旧产钱二百九十四文。 
　　东峰院　方岳里。明道二年置。 
　　　　旧产钱五百四十八文。 
　　吉祥院　加崇里。景祐元年置。 
　　　　旧无产钱。 
　　玉泉院　时昇里。二年置。 
　　　　荔支轩　【有杨朏待正诗（底本、崇抄作“待正”，库本作“持正”。）：“曾观荔支图，几费丹青妆。能红能紫亦能绿，不能写得天然香。曾读荔支谱，品品堪第一。较量滋味论高低，大抵闻名不如实。我疑真宰推化工，安排百果分番红。杏梅桃李不足数，先教碌碌随春风。锦囊玉腋相浑沦，百果让作东南元。别有真香与真色，（底本、库本作“真香与真色”，崇抄作“真香与色味”。）一时分付荔支轩。”】 
　　　　旧产钱一百六十四文。 
　　文殊院　方岳里。同年置。 
　　　　旧产钱三百一十六文。 
　　多宝院　易俗里。四年置。 
　　　　旧无产钱。 
　　广福院　仁惠里。康定元年置。 
　　　　旧无产钱。 
　　弥陀院　接贤里。同年置。 
　　　　旧产钱一百七十九文。 
　　西方院　仁惠里。同年置。 
　　　　旧产钱七百一十三文。 
　　西方塔院　仁惠里。二年置。 
　　　　旧产钱三百九十文。 
　　眠云院　瑞圣里。庆历五年置。 
　　　　旧产钱一贯二百四十五文。 
　　招善院　合浦里。六年置。 
　　　　旧产钱九百七十文。 
　　闽山塔院　瑞圣里。七年置。 
　　　　旧产钱五百七十六文。【“曾记”：旧产钱九百四十四文。除落江外，现管上件。】 
　　普贤院　同里。八年置。 
　　　　旧产钱一贯六百一十七文。 
　　佛顶院　至德里。同年置。 
　　　　旧产钱五百三十一文。 
　　龙卧院　仁惠里。嘉祐八年置。 
　　　　旧产钱二百五十五文。 
　　崇林院　接贤里。治平三年置。 
　　　　旧产钱一百三十五文。 
　　南报国院　易俗里。四年置。 
　　　　旧产钱二百八十文。 
　　广福院　易俗里。同年置。熙宁三年，敕号寿圣寺。绍兴三十二年敕改今额。 
　　　　旧产钱八百七十七文。 
　　东峰资圣院　孝义里。熙宁二年置。 
　　　　旧产钱六百四十九文。 
　　鹫峰院　永盛北里。三年置。 
　　　　旧无产钱。 
　　清福院　海畔里。七年置。 
　　　　旧产钱四百五十文。 
　　瑞林院　孝义里。元丰元年置。 
　　　　旧产钱九十八文。 
　　崇圣尼院　接贤里。二年置。 
　　　　旧产钱三百八十六文。 
　　天王院　归善里。同年置。 
　　　　旧无产钱。 
　　水陆尼院　加崇里。八年置。 
　　　　旧产钱六百八十五文。 
　　三峰院　清廉里。同年置。 
　　　　旧产钱五十二文。 
　　保圣院　开化里。元祐四年置。 
　　　　旧产钱一贯五百八文。 
　　隐峰院　还珠里。绍圣二年置。 
　　　　旧产钱三百一十六文。 
　　云林院　永盛里。三年置。 
　　　　旧产钱八百二十一文。 
　　清胜院　海曲里。元符二年置。 
　　　　旧产钱四百一十九文。 
　　德慧塔院　易俗里。三年置。 
　　　　旧无产钱。 
　　资福院　孝义里。建中靖国元年重建。 
　　　　旧产钱九十三文。 
　　报恩光孝寺　时升里。崇宁二年，诏诸州建崇宁寺。王秘监祖道守乡郡时，【（底本先作“守乡郡十”，于“十”旁校改为“时”字，库本作“守乡郡日”，崇抄作“守乡郡”。）】创浮桥之南。危楼百级，【（底本先书“危废”，复旁校改为“危楼”，库本作“危岩”，崇抄作“危”。）】波光入户，真江南之胜也。四年落成。政和元年，敕改天宁万寿禅寺。绍兴七年，以焚修故，改为报恩广孝。十三年改“广”为“光”。 
　　《瓯越铭》　【李丞相纲撰。】 
　　　　松风堂　【李丞相纲寓居，于方丈东得数楹，与山巅齐，青松千盖，（底本作“青松千盖”，崇抄、库本作“青松作盖”。）日影不到。榜为“松风”。】 
　　　　藏六庵　【李参政邴诗：“莫言藏六便忘筌。一六俱非也未然。（底本、库本作“莫言藏六便忘筌，一六俱非也木然”，据崇抄改“木”为“未”字。）枯木有人能采菌，白牛无地可施鞭。”（底本作“施□”，缺一字，库本作“施牵”，崇抄作“施鞭”，据改。）】 
　　　　海月亭　　来薰亭　【王参政之望创。（底本、库本无注文，据崇抄补。）】 
　　　　旧产钱三贯八百三十九文。【《曾记》：四贯八百七十九文。】 
　　观音院　永盛里。四年置。 
　　　　旧产钱二十九文。 
　　观音院　易俗里。大观二年置。 
　　　　旧产钱五十九文。 
　　甘泉院　合浦里。政和四年置。 
　　　　旧产钱二百三十一文。【《曾记》：二百二十一文。《县申》同曾。】 
　　南法林尼院　接贤里。五年置。 
　　　　旧产钱五百六十五文。 
　　松峰尼院　归善里。宣和七年置。 
　　　　旧产钱一百六十八文。 
　　兴圣院　加崇里。靖康元年重建。 
　　　　旧产钱一十五文。 
　　楼林尼院　接贤里。绍兴三年置。 
　　　　旧产钱五十三文。 
　　梁山院　还珠里。 
　　　　旧产钱二贯五百七十文。 
　　兴福藏院　同里。 
　　　　旧产钱一贯二百二十六文。 
　　慈氏堂　同里。 
　　　　旧产钱三百四十五文。 
　　福兴尼院　同里。 
　　　　旧产钱一十文。 
　　龙山院　同里。 
　　　　旧产钱一百六十五文。 
　　隆兴院　同里。 
　　　　旧产钱三十六文。 
　　新兴尼院　同里。 
　　　　旧产钱一十六文。 
　　广明院　至德里。 
　　　　旧产钱二贯一百文。 
　　报恩院　钦仁里。 
　　　　旧产钱一贯六百一文。 
　　福兴院　同里。 
　　　　旧产钱一贯五百六十二文。 
　　应圣院　同里。 
　　　　旧产钱九百四十七文。 
　　观音院　同里。 
　　　　旧产钱九百三十九文。 
　　瑞云院　同里。 
　　　　旧产钱三百二文。 
　　文殊院　海畔里。 
　　　　旧产钱一贯四十文。 
　　重云院　合浦里。 
　　　　旧产钱六百一十二文。 
　　保福院　同里。 
　　　　旧产钱二百三十二文。 
　　文殊院　仁丰里。【（底本作“仁□里”，缺一字，库本同，据崇抄补。）】 
　　　　旧产钱二百三十二文。 
　　银峰院　高详里。 
　　　　旧产钱五百六十文。 
　　天王院　同里。 
　　　　旧产钱三百七十六文。 
　　观音院　鼓山里。 
　　　　旧产钱五百一十四文。 
　　妙相院　同里。 
　　　　旧产钱八十文。 
　　报恩尼院　孝义里。 
　　　　旧产钱三百七十八文。 
　　宝林尼院　同里。 
　　　　旧产钱一百五十三文。 
　　崇寿院　归义里。 
　　　　旧产钱二百八十九文。 
　　栖隐尼院　瑞圣里。 
　　　　旧产钱二百五十五文。 
　　凤山院　瑞圣里。 
　　　　旧产钱一百七十四文。 
　　新兴院　同里。 
　　　　旧产钱一百六十七文。 
　　新兴院　西集里。 
　　　　旧产钱五十文。 
　　新尼庵　永福里。 
　　　　旧产钱二十九文。 
　　新兴院　方岳里。 
　　　　旧产钱二十七文。 
　　　　【已上三十所，未会到“起置”。】 
　　云门庵　县南洋屿。绍兴初，大慧禅师宗杲居此。 
　　　　楞迦室　　吸江亭　　观音岩　　妙喜庵　【今上御笔。】 
　　　　石箑【（底本作“■〈建〉”，库本作“箑”。两字同义可通，扇也。崇抄作“石篷”。）僧安永作颂：“路绕悬崖万仞头，担泉带月几时休。个中推转通天窍，人自安闲水自流。”】 
　　　　旧无产钱　有产属地主家一所。《州籍》无。 
　　香林寺　【《旧记》：隋开皇十年。】 
　　广兴寺　【《旧记》：天监三年。】 
　　佛力寺　【《旧记》：普通五年。】 
　　闽光寺　【《旧记》：大同二年。】 
　　陈碁寺　【《旧记》：太建元年。】 
　　　　【已上五寺额，今无。】 
　　 
《三山志》卷第三十三终 

●卷第三十四 寺观类二 

　　僧寺 
　　　　连江县 
　　　　侯官县 

○连江县 
　　 
　　九十八所。庆历《旧记》：一百四所。内一十所有寺额。曾师建“记”：一百五所。钟世明根括宽剩：一百一所。今《州籍》：九十八所。内八十三所会到有起置年代，十五所未详。 
　　净安院　安德里。古曰祗洹寺，梁大通六年置。【（底本、库本作“祗洹寺”，崇抄作“祗垣寺”；各本皆作“梁大通”（仅有三年），或为“元年”之误，或为“梁普通”或“梁中大通”之误。）】唐咸通间，始改今额。皇朝大中祥符六年，改律为禅。 
　　　　旧产钱二贯一百四十五文。 
　　大中玉泉寺　光化里。隋大业元年置。泉出两峰之间，色味澄甘。唐天宝中，浮屠为草庵，依阇黎以栖者百余，引泉自给。其人筋强骨坚，音语铿然，而眸子碧色，寿命弥长。太守奏之，赐名玉泉。至宣宗时，乃锡今额。皇朝开宝二年，始为十方。【唐周朴有诗。有玉泉岩、明月轩、清风阁、流杯亭、拥秀堂、清涧阁。】 
　　　　旧产钱五贯九百八十四文。【“曾记”：六贯一百九十五文。】 
　　龙卧院　钦平下里。仁寿三年置。 
　　　　旧产钱二贯五百七十二文。 
　　峡山护国观音院　集政里。唐元和四年林琮建。闽王时，僧行通大创殿宇，乾符三年，赐今额。院东北有海坡地十里，曰彭山，筑为田。天禧中为十方。 
　　　　旧产钱三贯一十三文。【“曾记”：三贯六十一文。】 
　　护国天王院　钦平上里。本会昌中竹林废寺。大中初复之。咸通中，改今额。皇朝庆历中，升为禅寺，有放生池。 
　　　　旧产钱二贯二百九文。 
　　贤沙院　安德里。大中元年置。 
　　　　旧产钱二百九十四文。 
　　逍遥院　安仁里。同年置。 
　　　　旧产钱九百六十七文。 
　　西招庆院　中鹄里。三年置。 
　　　　旧产钱二百七十九文。 
　　宝林院　中鹄里。四年置。 
　　　　雷移石　【县西北五里。（库本、崇抄无“县西北”三字。）有独觉岩僧铨，唐宣宗时人，与黄■〈揑，氵代扌〉槃、怡山大安老为法空友。（底本先书“怡山大为老”，旁校改作“怡山大安老”，库本作“怡山大沩二老”，崇抄作“怡山大沩老”。）寺绝峰有巨石如覆盆，诠雅好居之，欲移其室而未能，因指之曰：“人实无力，神乃有功。”俄而风雷雨。（崇抄无“风”字。）诘旦，石移山下，俨成一室，乃坐禅其中，凡四十年。既死十数年，容貌如生，发长至项，削之复生。】 
　　　　降虎峰　【尝有猛虎为猎矢所伤，至独觉庵前，若有所诉。独觉为拔其箭，拊摩良久。去数日，疮愈复来。由此出入常相随。号降虎峰。政和元年，敕赐慧慈塔。林皋诗云：“宝炉香穗绕松筠，瞻想遗踪二百春。幽石移时雷雹设，孤峰坐处虎狼驯。”李侍郎弥逊诗云：“唤起田公趁晓耕，香云已带泻檐声。如何乞取摩空手，为挽天河洗甲兵。”】 
　　　　旧产钱四贯四百九十五文。【“曾记”：四贯四百六十八文。】 
　　陀岭院　清河里。咸通二年，僧道坚创，艺松千株，【（底本、库本皆作“花松千株”，据崇抄改。）】以荫行人。寻移洋门岭，又创云际院，亦植松八百，又创炉山光化院。旧产钱九十三文。 
　　西灵应院　安定里。乾符三年置。 
　　　　旧产钱二百一十七文。 
　　东灵应院　建兴里。五年置。初，僧志勤参沩山，观桃花而悟。咸通初，开怀安灵云山；乾符元年，开罗源仙茅；是岁，创此。僧号源寂，居二十年，异时云游，竹笠杖履犹存。 
　　　　卯塔　【先是，四明有一僧，以福州灵应院欲造开山塔，行化得钱，因买卯石，附海舟归。及境，语舟人曰：“少须于此，吾往院趣役者挈之。”越二日不至。舟人诣寺踪迹，无之。既而过开山堂，见所塑像，则俨然行化僧也。众异其事，遂以其石为塔。至今，民遇水旱，祷之必应。】 
　　　　旧产钱二贯二百三文。 
　　兴善尼院　新安里。同年置。 
　　　　旧产钱三百七十二文。 
　　涌泉院　保安里。广明元年置。大顺二年赐今额。 
　　　　旧产钱六百六十六文。【“曾记”：六百六十文。】 
　　南峰石门院　新安里。中和元年，谢谞建。光化三年，僧道遇绘山图以进。诏翰林书今额赐之。【以南峰之麓有巨石双植，道出其中，曰石门，故名。】 
　　　　玉华洞　　玉人峰　　石　鼓　　半月池　　法阴洞 
　　　　覆釜山　　斗牛石　　石鱼涧　　五台石 
　　　　旧产钱二贯一百七十九文。 
　　西保安院　归仁里。同年置。旧名永安。 
　　【有景祐三年陈彝作《永安院建殿记》。“曾记”亦作西永安。】 
　　　　旧产钱一贯九百四十五文。 
　　宝山院　安义里。光启二年置。 
　　　　旧产钱七百九十七文。 
　　月峰院　安德里。大顺三年置。【见《旧记》。今院建殿，记云“天宝改广德为月峰”，误。】 
　　　　旧产钱二贯八百八十六文。【“曾记”：一贯八百八十七文。】 
　　义安院　【“曾记”作“护国义安”。】清河里。大顺中置。 
　　　　旧产钱一贯二百四十八文。 
　　灵山院　中鹄里。景福元年置。 
　　　　旧产钱一贯二十七文。【“曾记”：一贯二百七十文。】 
　　资圣院　建兴里。二年置。乾道九年八月，有龙自海起，过山麓，雨暴作，院宇漂坏。淳熙二年更置。 
　　　　旧产钱一贯一百八十九文。【“曾记”：一贯三百四十文。】 
　　光化寺　保安里。乾宁元年置。旧有章仙坛，唐开元中，有敕书碑碣记其事。政和尚道教，寺僧恐更为道宫，乃尽毁而弃之。今山中仅有残断字，漫不可考。 
　　　　香炉山　【《云笈七笺》以为第七十一福地，谢真人治之。以其形似香炉，故名。唐开元中，里人章寿学道，尽得仙术。尝过延平津，值蛟为害，因斩之。今绝顶坛址宛然。天宝六载，禁樵采：东西各二十五步，南北各二十步。坛侧有石井，每旱暵，汲水归而祷之必雨，旁有童井尤清冽。山南一峰峭秀，石上有“章仙峰”三大字，精神颇异，不志书者及岁月。郑侍讲鉴诗云：“峙立交辉紫翠间，疏帘半卷镇长闲。神仙自有祈年术，一缕青烟起博山。”】 
　　　　旧产钱二贯八百六文。 
　　广化院　敦贤里。同年置。 
　　　　凤凰山　【或曰昔有朱雀翔集，又曰以其形似，故名。】 
　　　　旧产钱二贯一百四十七文。【“曾记”：二贯一百七十七文。】 
　　龙漈报恩院　安义里。同年置。丹阳驿道，绝武陵溪，径龙漈潭。昔有龙孕其间，樵采因不入者仅百年。【（底本作“仅可年”，库本作“若干年”，据崇抄改。）】僧宗珝茅其上，众异之，始创屋宇。奏闻，乃赐今额。 
　　　　旧产钱三贯九十文。 
　　广应院　加贤上里。三年置。 
　　　　旧产钱一贯九百八十文。 
　　宝应院　归仁里。同年置。【郑事道《记》（底本、库本作“郑事道记”，崇抄作“郑道重记”。）：“张莹闻山中钟鼓音，创”。政和四年灾。宣和重创。】 
　　　　旧产钱三贯二百一十八文。 
　　灵峰院　中鹄里。梁贞明二年置。 
　　　　旧产钱八十九文。 
　　长生院　清河里。同年置。 
　　　　旧产钱四百三文。 
　　瑞云院　建兴里。后唐同光元年置。 
　　　　旧产钱四百九文。 
　　东保安院　永贵里。三年置。旧名永安。【《曾记》作东永安。】 
　　　　旧产钱一贯一百五十一文。 
　　仙宗院　保安里。四年置。 
　　　　旧产钱一贯八十三文。 
　　宝峰院　安仁里。天成元年置。【（各本皆作“大成元年”。按：继后唐同光年号之后，当是“天成”年号，正之。）】 
　　　　旧产钱二百七十五文。 
　　大明院　临江里。晋天福四年置。 
　　　　旧产钱三贯五百二十六文。 
　　崇庆尼院　钦平下里。同年置。 
　　　　旧产钱一百七十一文。 
　　西林尼院　钦平下里。五年置。【永隆二年。】 
　　　　旧产钱二百四十四文。 
　　药师院　敦贤里。六年置。 
　　　　旧产钱八百三十五文。 
　　宝岩院　清河里。周广顺元年置。 
　　　　旧产钱一百五十一文。 
　　清洋院　进贤里。同年置。 
　　　　旧产钱六百二十文。 
　　兴庆院　光化里。同年置。 
　　　　旧产钱三十九文。 
　　北天王院　钦平上里。显德三年置。 
　　　　旧产钱二百八十四文。 
　　西兴庆院　清河里。皇朝建隆元年置。先在小湾山，大中祥符五年移白石山重建。 
　　　　旧产钱二百七十二文。 
　　南白莲院　安庆里。同年置。 
　　　　旧产钱三十一文。 
　　龙兴院　加贤下里。建隆初建。初为尼居，庆历二年更创，元丰复修。【杨朏为记。】 
　　　　旧产钱五百二十一文。 
　　西瑞岩院　安义里。乾德四年置。 
　　　　旧产钱一贯三百五十七文。 
　　保福院　保安里。同年置。 
　　　　旧产钱五百一十八文。 
　　罗汉院　保安里。开宝元年置。 
　　　　旧产钱四百三十六文。 
　　弥勒院　集政里。三年置。 
　　　　旧产钱八百六十一文。 
　　隐峰院　集政里。同年置。 
　　　　旧产钱八百六十四文。 
　　资寿院　钦平下里。同年置。 
　　　　旧产钱二百八十七文。 
　　东招庆院　加贤上里。五年置。 
　　　　旧产钱二百八十七文。 
　　广顺院　光化里。太平兴国元年置。 
　　　　旧产钱一百九十六文。 
　　兴教院　安庆里。同年置。 
　　　　旧产钱三百五十九文。 
　　大拓院　崇德里。九年置。 
　　　　旧产钱四百三十三文。 
　　翠林院　敦贤里。雍熙三年置。 
　　　　旧产钱二贯二百九十四文。 
　　龙泉院　新安里。景德四年置。 
　　　　旧产钱二百二十四文。 
　　澄岩院　安庆里。天禧三年置。 
　　　　旧产钱一百一十八文。 
　　北禅寺　钦平上里。同年置。 
　　　　旧产钱六百六十三文。【“曾记”：六百三十三文。】 
　　瑞峰院　光化里。四年置。 
　　　　旧产钱八百八文。 
　　清凉院　临江里。天圣元年置。 
　　　　旧产钱二贯六百一十二文。 
　　石桥院　清河里。同年置。 
　　　　旧产钱一贯一百七十三文。 
　　崇寿院　钦平上里。四年置。 
　　　　旧产钱一贯五十五文。 
　　荐福院　新安里。六年置。 
　　　　旧产钱八百文。 
　　瑞林塔尼院　安义里。同年置。 
　　　　旧无产钱。 
　　南瑞岩院　新安里。八年置。 
　　　　旧产钱三百五十文。 
　　五峰院　敦贤里。明道二年置。 
　　　　旧产钱五百七十五文。 
　　灵果院　安仁里。康定元年置。 
　　　　旧产钱八十文。 
　　国兴院　安仁里。庆历元年创庵。治平元年改今额。 
　　　　旧产钱一贯三百五十文。 
　　西白莲院　清河里。同年置。 
　　　　旧产钱一百九十一文。 
　　报慈院　安德里。同年置。 
　　　　旧产钱六百一文。 
　　小洄院　临江里。四年置。 
　　　　旧产钱五百三十七文。 
　　宝寿院　加贤下里。皇祐元年置。 
　　　　旧产钱四百六十七文。 
　　净居院　安仁里。旧号白岩。嘉祐二年改今额。 
　　　　旧产钱八十一文。 
　　宝积院　崇德里。同年置。 
　　　　旧产钱一文。 
　　永宁院　崇德里。同年置。 
　　　　旧无产钱。 
　　延安院　安庆里。旧号崇福院。嘉祐二年，敕改今额。 
　　　　旧产钱二百三十文。【“曾记”：二百三十七文。】 
　　宝相院　钦平下里。同年置。 
　　　　旧产钱二百五十四文。 
　　龙漈院　加贤下里。同年置。 
　　　　旧产钱三百四十五文。 
　　天宫院　进贤里。元丰元年置。 
　　　　旧产钱一百六文。 
　　云峰院　临江里。元祐二年置。 
　　　　旧产钱三百八十六文。 
　　东禅庄院　归仁里。七年置。 
　　　　旧产钱八百四文。 
　　长明院　归仁里。建中靖国元年置。 
　　　　旧产钱五百二十八文。 
　　宝月院　进贤里。政和二年置。 
　　　　旧产钱二百八文。 
　　地藏院　崇德里。三年置。 
　　　　旧无产钱。【“曾记”：产钱四百七十□文。】 
　　报国寺　保安里。 
　　　　旧产钱一贯二百一十八文。 
　　永兴院　同里。 
　　　　旧产钱八百八十八文。 
　　金砂院　光化里。 
　　　　旧产钱七百六十六文。 
　　北山院　安仁里。 
　　　　旧产钱六百八十六文。 
　　法华院　同里。 
　　　　旧产钱四百五十九文。 
　　西禅林尼院　钦平上里。 
　　　　旧产钱三百七文。 
　　弥陀院　钦平下里。 
　　　　旧产钱二百七十一文。 
　　慈云院　安庆里。 
　　　　旧产钱二百七十九文。 
　　东禅林尼院　加贤下里。 
　　　　旧产钱二百一十七文。 
　　感应院　临江里。 
　　　　旧产钱二百一十二文。 
　　法林院　安义里。 
　　　　旧产钱一百六十八文。 
　　保福院　【“曾记”作“承宣保福”。崇德里。】 
　　　　旧产钱一百一十二文。 
　　瑞光堂　□□里。 
　　　　旧产钱一十八文。 
　　独觉堂　□□里。 
　　　　旧产钱四文。 
　　瑞云堂　□□里。 
　　　　旧产钱二文。【（以上三条各本皆缺里名。）】 
　　　　【已上十五所，并未会到起置年代。】 
　　西林寺　【《旧记》：大业二年。“曾记”：宁善乡。产钱二百七十文。今《州籍》无。】 
　　安善寺　【《旧记》：陈至德元年置。】 
　　建宁寺　【《旧记》：大同二年置。】 
　　□藏寺　【《旧记》：天嘉六年置。】 
　　双林寺　【《旧记》：仁寿元年置。】 
　　　　【已上四所，“曾记”及今《州籍》并无。】 

○侯官县 

　　一百八十六所，并在城十九所共二百五所。庆历《旧记》：二百一十所，内二十八所有寺额，附郭十所有起置年代。曾师建“记”：二百一十二所。钟世明根括宽剩，除道观一所外，二百五所。今《州籍》数同。除在城外，一百四十一所。会到起置年代四十五所。 
　　灵塔台　永宁里。【《旧记》“灵塔寺”。】晋太康三年置。武德二年赐额。 
　　　　旧产钱一百九十九文。 
　　象峰院　齐礼里。梁太清元年置。 
　　　　旧产钱一贯一百九十五文。 
　　唐安寺　九功里。陈天嘉二年置。 
　　　　旧产钱三贯五百五十八文。 
　　药山院　齐礼里。太建元年置。 
　　　　旧产钱三贯五百五十八文。 
　　寻山庵　《旧记》作“寺”。闽光里。同年置。 
　　　　旧产钱六十六文。 
　　龙泉院　驯翚里。唐麟德元年置。 
　　　　旧产钱六百七十三文。 
　　楞伽寺　美宅里。大历六年置。 
　　　　旧产钱一百六十七文。 
　　云峰院　招贤里。建中初，僧义延开山。会昌毁法。大中中，郑氏、黄氏复之。有碑。 
　　　　旧产钱三贯六百一十六文。 
　　安德院　新兴里。大中初置。 
　　　　旧产钱一贯一百五十三文。 
　　石松院　灵凤里。大中三年置。 
　　　　旧产钱三贯二十二文。 
　　龙龛院　志节里。七年置。 
　　　　龙龛井　【或传昔有龙攫井甃而上，今迹犹存。】 
　　　　旧产钱二贯一百一十八文。 
　　资圣院　灵凤里。十一年置。先在城西，号双峰护圣禅院。乾宁元年，以其地易旧南涧寺地建，遂改今额。 
　　　　旧产钱二贯六百四十八文。 
　　罗汉功德院　方乐里。十三年置。咸通六年赐今额。 
　　　　旧产钱一贯六百四十九文。 
　　灵隐院　新兴里。咸通二年置。 
　　　　旧产钱四贯八十四文。 
　　三峰永宁院　驯翚里。同年置。 
　　　　旧产钱一贯二百八十文。 
　　双峰院　绥平里。五年置。初，僧师复与林衮同业儒，因同入关。至扬子渡口，师复有出尘之兴，【赋诗曰：“君自成龙我成道”。】浩然而归，卜筑双髻峰下，山形险峻，【政和间，土人姓张者樵于此山，遇人饮之泉，以笋食之，遂绝粒，识字，号张道人，后削发为僧，名圆觉。累住名刹。】久之，移建今所。主峰峭秀，岩谷幽远，危峦四面，缭绕回抱。盖水西之胜处也。六年，以观察使李瓒请，锡号护圣禅院。绍兴三十一年，以富枢密直柔功德院，号崇因荐福。【张丞相浚先谪福州，（底本作“张丞相後”，据库本改。）游此。富公亦以居福州日爱之。子孙以其遗意请为其功德院。】 
　　　　四悦堂　【后人像瓒、衮、师复及周朴，以其同游且同趣也。】 
　　　　山堂　【堂前，一峰峭拔，下有小溪，宛如临安灵隐寺前飞来峰之状。】 
　　　　旧产钱三贯五百七十五文。 
　　廊回院　孝义里。同年置。 
　　　　旧产钱四百三十一文。 
　　西禅寺　永钦里。号怡山，一名城山，寺压其上。古号信首，即王霸所居，隋末废圮。咸通八年，观察使李景温招长沙沩山僧大安来居，起废而新之。十年，改名清禅，寻又改延寿。十四年，赐紫方袍，号延圣大师，命剑南写《开元藏经》给之。后唐长兴中，闽王延钧奏名长庆。【僧慧棱依雪峰二十九年。一日，晒纸衾而泣，且曰：“行脚吊坐此。今已穿破，而未有所见。”雪峰曰：“今夕来，为汝说”。棱至，侍立达旦，雪峰令卷帘。棱大悟。后住长庆，号超觉。】淮兵焚毁。独佛殿、经藏、法堂西僧堂仅存。皇朝天圣间营葺。始就周垣九百丈为屋三千楹。【（各本皆作“三千楹”，当有误。900丈为3000楹，每楹才占3尺。疑为“三百楹”。）】景祐五年，敕号怡山长庆。政和八年，余少宰深奏为坟寺。赐额“广因嗣祖”。宣和元年，改为嗣祖黄箓院。建炎元年，仍旧。 
　　　　奎华阁　【皇朝咸平中，以太宗《圣文》、《神翰》分藏名山，卷轴同乾元。时以新翻经三十函副之。】 
　　　　明远亭　【嘉祐八年，元给事绛留诗：“野色远涵天盖转，山围高捧斗车来。”宣和七年，陆侍郎藻更名斗车，寻仍旧。】 
　　　　紫翠亭　　放生池 
　　　　旧产钱一十四贯二百八十九文。【“曾记”一十四贯三百四十四文。】 
　　福山院　九功里。九年置。 
　　　　旧产钱三百二十八文。 
　　雪峰崇圣寺　嘉祥东里。十一年置。初，僧义存游吴楚至武陵，传法于五祖德山，乃归闽，居芙蓉山石室，其徒蝟集。有同学行实者，为相胜概，曰：“宜若鹫岭、侯江乃可。”于是得象骨峰。形势积高，根蟠四邑，未冬或雪，当夏无暑。乃与里人谢效辈诛茅为庵于凉映台北，导存以来。一日，登巅遇雪，留宿其上，因改名雪峰。【《闽中实录》：“闽王问雪峰曰：‘师住象骨山，有何异’？答曰：‘山顶暑月犹有积雪’。审知曰：‘可名雪峰’。”】其徒益盛，舄衲无所容，乃去庵三百步营新居。乾符二年，赐号真觉及三衣。乃号应天雪峰禅院。【主山曰凤凰冈。】乾宁元年，复于陈洋造法堂，即龙纪建塔胜处。王氏倾赀给之，厦屋弥山，铸用像设悉具。光化三年，改号应天广福，三堂巾钵去来，率一千五百人。皇朝太平兴国三年，赐号崇圣。 
　　　　应潮泉　广二、三尺，水才数寸，进退浅深与潮候无差。四旁皆顽石，中有数沙眼，潮上则涓涓而出，退则复竭。古老相传以为海眼。 
　　　　鳌山阁　【初，真觉与钦山、岩头客灌〔澧〕州，（各本皆作“灌州”。按：鳌山，为湖南澧州之镇名。宋《五灯会元》有真觉与岩头全■〈大上岁下〉、钦山同游，宿于澧州鳌山镇事。因正之。）同假鳌山邸，夜坐不寐。钦山诘之。真觉曰：“心未稳在”。乃令吐露襟次。因谓之曰：“从门入者，不是佳珍。丈夫须当盖天盖地。”真觉廓然一悟。后以名其阁，盖识成道之由也。】 
　　　　枯木庵　【池旁有枯木，外嵌中枵。真觉晏坐其间，今犹宛然。】 
　　　　留香堂　【寺有三僧堂。西堂，昔有一僧，败絮百结，疮毒遍肤，（底本作“疮毒游肤”，据崇抄、库本改。）每刮痂血，故秽几席，与处者不堪其恶。主事遣之。独邻榻僧怜而送之门。已而行数里，其僧曰：“荷君勤意，适留香相浼。回，可取之。”言讫，冉冉而去。及还所坐处，异香袭人，经月不歇。（底本先作“经明不歇”，复校改为“经月”，库本、崇抄皆“经时”。）章郇公得象《记》。何大圭重修《记》。】 
　　　　堂无圣僧　【以异僧留香，故不立圣僧，中揭圆相而已。】 
　　　　乘云台　【僧希运与一僧同登。转盼之间，其僧忽腾云而去。运讶然视之。既而曰：“早知能然，当为斫其胫!”（按：希运事，《五灯会元》亦有类似记载，微有出入。）】 
　　　　无字碑　【古颂云：“一片如屏紫翠间，风吹日炙藓花斑。莫言个里无文字，要在当人着眼看。”】 
　　　　水磨　【真觉自题云：“庵前永日无狼子，磨下终年绝雀儿。”至今信然。】 
　　　　难提塔　【龙纪元年，真觉预造葬所，自序曰：“夫从缘得者，始成而终坏；（底本作“天从缘得者始终而成坏”，据库本改。）非从缘得者，历劫而常坚。坚则在，坏则捐。（底本作“坚之在坏之□”，缺一字，据库本改、补。）虽然离散未至，何妨预置者哉？所以垒石结室，琢木为函，搬土（底本作“垒石结□□□木函般土”，缺三字，据库本改、补。）植石为龛，诸事已备，头南脚北，横山而卧。惟愿至时同道者莫违我意，乃□□”（底本作“乃□□”，缺二字，库本、崇抄皆无末三字。）云云。天复三年，王审知刻石。（底本作“天复三□□审知刻石”，缺二字，据库本、崇抄补。）】 
　　　　望州亭　　乌石岭　　万松石　　文殊台　　白云堂 
　　　　卧云堂　　罗汉石　　鞭斗石　　虎豕迹 
　　　　蘸月池　【旁有古杉二株。乃闽王与真觉手植。今真觉者直而参天，闽王者樛而逮地。皆数十围。】 
　　　　贝多梵经　【皆蕃书。】 
　　　　汤泉　【距院八十里。僧可遵尝作偈：“直待苍生尘垢尽，我方清冷混常流。”苏东坡赏之。有曾巩、程师孟、蒋之奇诸公留题。今冠盖南北必憩此。】 
　　　　旧产钱一十二贯三百三十六文。【（自“蘸月池”以下，底本每行首皆残缺二字，今皆参据库本、崇抄补。）“曾记”：一十二贯三十二文。】 
　　□□□　驯翚里。十三年置。 
　　　　旧产钱一贯五百七十文。 
　　□□□　方兴里。咸通间建。 
　　　　旧产钱七百七十八文。【“曾记”：七百□□七文。】 
　　□□□　嘉祥西里。乾符元年置。 
　　　　旧产钱一贯十七文。 
　　□□□　□□里。五年置。今院额尚题“乾符云居”。 
　　　　旧产钱二贯九百四十三文。 
　　□□□　□□里。广明元年置。 
　　　　旧产钱一贯五百□□。 
　　□□□　安上里。中和元年置。 
　　　　旧产钱一贯十四文。 
　　□□□　□德里。同年置。【见《旧记》。】 
　　　　旧产钱二贯七百□□文。 
　　□□□　美宅里。五年置。初，僧大安中和三年坐化，建塔于凤凰山前，为亭，曰大沩。【初，安与灵祐，同参百丈，受具之日，空飘桂子。祐住潭州，□休尝咨之。郑愚碑其事。僧徒以派同□□。】明年，敕赐大沩延圣塔寺。【《旧记》大沩寺成□□□】熙宁八年，僧洞宏迁此，始更律为禅。□一年，余左丞深请为坟院，遂以崇仁显□□额。宣和元年，敕改为黄箓院。建炎元年仍旧。【（库本无“熙宁八年”至“建炎元年仍旧”文字。）】 
　　　　旧产钱五贯四百六十二文。 
　　□□□　清政里。光启二年置。 
　　　　旧产钱一贯六十文。【“曾记”：“一贯五十四文”。】 
　　□□□　清化里。同年置。 
　　　　旧产钱八百四十四文。 
　　□□福院　招贤里。三年置。 
　　　　旧产钱五贯一百□□一文。 
　　□□□【（以上十二条，底本及各本同缺损寺院名和所属每行之首二字，无从校补。）】清政里。同年置。 
　　　　旧产钱四百三十三文。 
　　栖云慈峰院　三秀里。乾宁元年置。 
　　　　旧产钱三贯二百六十五文。 
　　灵泉崇圣院　清化里。同年置。先咸通十年，僧行瓌开山，号灵泉。至是赐额。 
　　　　旧产钱一贯三百六十三文。 
　　龙安院　海平里。同年置。 
　　　　旧产钱三贯二百四十七文。 
　　应真院　永钦里。光化二年置。先，咸通初，僧希逢〔运〕入闽，（希运，当时名僧，见《五灯会元》。各本皆误书“希逢”，正之。）寓怡山。居人杨捷舍园林以建。光启二年丙午，淮师焚荡。光化元年，张仁遇重建。至是，始奏，赐额为护国应真。【有建隆二年，太中大夫黄慕风作《记》：（底本、崇抄皆作“黄慕风礼记”，据库本改。）“功德主，安边静乱匡国功臣、兴国、中直、匡义都都指踪使，（底本、崇抄皆作“兴国中直匡义都都指踪使”，崇抄“踪”作“纵”，库本作“兴国军节度团练都指踪使”。）充威武军统军使、罗城西面都钤辖使、监修造定远、崇建都官等使（底本、崇抄作“都窘等扇”，库本作“都官等使”。疑是“都仓”或“都宫”之误，暂从库本。）、判都管诸都公事、光禄大夫、检校太傅、上骁卫大将军、清河郡开国公、食邑一千三百户、张仁遇（“张仁遇”所冠职衔，各本略有出入，疑有抄讹。）。男、摄闽县丞、赐绯鱼袋文郁。”】 
　　　　旧产钱一贯六百一十四文。【《县申》：一贯六百三十九文。】 
　　白云院　绥平里。天复三年置。号白云山宏福禅定院。 
　　　　旧产钱二贯三百三十八文。 
　　五云院　绥平里。同年置。 
　　　　旧产钱三贯三十七文。 
　　西报恩院　美宅里。□□□年置。 
　　　　旧产钱三贯四百五十六文。 
　　末山院　美宅里。四年置。 
　　　　旧产钱二贯六百九十七文。【“曾记”：产钱二贯七百九文。除落江外，一百五十文。】 
　　南禅院　齐礼里。乾化二年置。 
　　　　旧产钱三贯一百二十六文。 
　　西罗汉院　美宅里。同年置。 
　　　　旧产钱一贯七百五文。 
　　奉天院　海平里。同年置 
　　　　旧产钱三贯七百七十三文。 
　　云顶院　永兴里。贞明二年置。 
　　　　旧产钱三十三文。 
　　香积院　海平里。六年置。 
　　　　旧产钱四百一十九文。 
　　西观音院　永钦里。同年置。 
　　　　旧产钱三十二文。 
　　仙宗院　清政里。后唐同光二年置。 
　　　　旧产钱三贯六百四十三文。 
　　宝积院　保安下里。三年置。 
　　　　旧产钱一贯一百九十四文。 
　　禅林院　清政里。天成五年置。 
　　　　旧产钱一贯三十四文。【“曾记”：一贯三百三十四文。】 
　　精严寺　三秀里。长兴二年置。初号浔湖塔院，有闽王旧赐慧法师辇。【后以坐圆通大士。】寺山南望古灵席帽山文笔、天柱二峰。【（以上“慧法”、“文笔”四字，底本残缺，崇抄无，据库本补。）】方山、雁湖在其左右。皇朝大中祥符六年，【（底本作“大□□符六年”，缺二字，据崇抄补。）】升为“精严”。元符中，始大辟土莽，为游人憩息之所。【（底本作“土莽□□息之所”，缺二字，据库本、崇抄补改。）有指柏堂、妙观亭、普照轩、罗汉洞、独露庵，上有小台曰“金界亭”，又北有台山、普现庵、万圣台、盘陀石、金刚窟、清凉台、月华庵、华峰亭、竹洞、绿阴亭、喜见亭。杨朏为《记》。（以上注文，底本于“小台”、“盘陀”、“绿阴”、“杨朏”之下各缺一字，共四字，据崇抄、库本补。）】 
　　　　旧产钱一十贯三十四文。 
　　罗汉院　九功里。四年【龙启元年，】里大姓黄氏建院，与唐安寺皆甘蔗洲北。溪水自剑潭而下，岁数暴溢。皇朝至和元年，僧从新与大姓黄、叶、江、陈，迁于故址之西南。【郑祭酒穆为《记》云：“西教入中国，以杀、贪、争、我为戒。夫且杀、且贪、且争、且我，譁以趋，狃而不暂息。虽日烁货宝以崇奉塔庙，（底本“庙”前一字不清，据库本补“塔”字。）是犹日嗜杀人而祈于无罪也。”】 
　　　　旧产钱一贯九百二十六文。 
　　新安院　闽光里。应顺元年置。 
　　　　旧产钱七百八十八文。 
　　兴福尼院　三秀里。清泰二年置。【有永和年《户帖》。】 
　　　　旧产钱七百六十二文。 
　　白龙院　九功里。晋天福二年置。伪闽通文二年也。王昶始作于今怀安太平里，号大白龙。后建塔于此，号小白龙。 
　　　　旧产钱二贯二百七十四文。 
　　囷山广福院　九功里。四年置。《旧记》云：“在钓螺江侧，诗僧有朋尝居之”。又有碑云：“王氏延僧宏韬于安国寺，迨终，以礼葬之”。今囷山其地也。 
　　　　旧产钱八贯九百四十一文。【“曾记”：产钱九贯四百四十七文。内三贯九百九十九文落江外，五贯七百五十六文。】 
　　香林院　仁德里。六年置。 
　　　　旧产钱一贯九百一十二文。 
　　罗洋院　驯翚里。九年置。 
　　　　旧产钱六百四十三文。 
　　应山资福院　清化里。汉乾祐元年置。 
　　　　旧产钱六百四十三文。 
　　方山院　东安里。同年置。 
　　　　旧产钱七百三十文。 
　　崇庆院　保安上里。三年置。 
　　　　旧产钱一贯九十六文。 
　　应天院　安仁里。周广顺二年置。 
　　　　旧产钱四百七十三文。 
　　资福院　东安里。皇朝乾德元年置。 
　　　　旧产钱七百一十九文。 
　　石泉崇寿院　齐礼里。三年置。 
　　　　旧产钱九百二十九文。 
　　沩山竹林院【（以下至卷末，库本多见错简，底本、崇抄各条年代顺序皆符。）】惇和里。五年置。 
　　　　旧产钱一贯二百七十六文。 
　　永隆院　美宅里。开宝元年置。 
　　　　旧产钱九百五十九文。 
　　怡山院　驯翚里。同年置。 
　　　　旧产钱九百三十二文。 
　　林洋院　齐礼里。二年置。 
　　　　旧产钱六百六十六文。 
　　崇寿院　保安上里。七年置。 
　　　　旧产钱七百一十四文。 
　　大溪院　驯翚里。同年置。宝元元年迁于山西。 
　　　　旧产钱九十五文。 
　　净名院　清化里。九年置。 
　　　　旧产钱九十九文。 
　　太平兴国院　永钦里。太平兴国元年置。 
　　　　旧产钱四十九文。 
　　云际院　永兴里。同年置。 
　　　　旧产钱一贯二百一十三文。 
　　兴化院　清化里。同年置。 
　　　　旧产钱七十二文。 
　　佛国院　孝顺里。二年置。初，陈守元以左道事王鏻，因筑宝皇宫，又以黄金数十斤铸宝皇像，【（底本、库本作“黄金数千斤”，据崇抄改。）】日作乐奏章，祈大乙神丹。逾年，双鹤徘徊而下，以为祥，遂僭号于宫中。此其地也。后废之，至是为寺。 
　　　　旧产钱九百五十三文。 
　　香严院　美宅里。淳化元年置。 
　　　　旧产钱一贯六百一十四文。 
　　灵泉尼院　新兴里。景德四年置。 
　　　　旧产钱一百五十三文。 
　　靖安塔院　三秀里。大中祥符元年置。 
　　　　旧产钱三百九十六文。 
　　报亲院　美宅里。同年置。 
　　　　旧产钱一百五十一文。 
　　龙丘院　归德里。同年置。 
　　　　旧产钱一贯六百九十八文。 
　　兴福庵　齐礼里。三年置。 
　　　　旧产钱一百一十三文。 
　　吉祥院　新安里。九年置。 
　　　　旧产钱七十七文。 
　　历山院　灵凤里。天禧元年置。 
　　　　旧产钱三百一十五文。 
　　云林院　孝顺里。二年置。 
　　　　旧产钱一百八十五文。 
　　兴福尼院　美宅里。三年置。 
　　　　旧产钱一十一文。 
　　禅林院　嘉祥东里。同年置。 
　　　　旧产钱五百八文。 
　　松山院　美宅里。四年置。 
　　　　旧产钱二百五十九文。 
　　兴福院　孝顺里。五年置。 
　　　　旧产钱九十四文。 
　　极乐院　永钦里。天圣元年置。 
　　　　旧产钱一贯六百八十六文。 
　　明山院　招贤里。二年置。 
　　　　旧产钱七百二十七文。 
　　清凉院　保安下里。同年置。 
　　　　旧产钱七文。 
　　保福院　顺平里。三年重建。 
　　　　旧产钱二贯四百三十二文。 
　　西林院　保安下里。四年置。 
　　　　旧产钱二贯四百四十二文。 
　　翠峰罗汉院　孝顺里。五年置。 
　　　　旧产钱二百三十七文。 
　　宝林院　清政里。景祐二年置。 
　　　　旧产钱二百三十八文。 
　　安元院　清政里。同年置。 
　　　　旧产钱三贯二百五十四文。 
　　慈恩院　安平里。同年置。 
　　　　旧产钱八百二文。 
　　广寿院　安仁里。同年置。 
　　　　旧产钱九十六文。 
　　清泉院　美宅里。四年置。 
　　　　旧产钱五百六十八文。【《县申》：四百五十八文。】 
　　福兴塔院　永兴里。康定元年置。 
　　　　旧产钱七百二十七文。 
　　凤山招善院　永康里。同年置。 
　　　　旧产钱一贯八百七十六文。 
　　报恩院　守仁里。庆历三年置。 
　　　　旧产钱八百三十七文。 
　　宝庆院　招贤里。同年置。 
　　　　旧产钱三贯九百七十三文。 
　　保安院　嘉祥西里。【（底本、库本作“西里”，按，本志“叙县”篇，侯官县只有“嘉祥东里”，此作“西里”，疑有一误。）】四年重建。 
　　　　旧产钱一百九十九文。 
　　归宗院　安平里。同年置。 
　　　　旧产钱一百五十三文。 
　　东观音院　永钦里。同年置。 
　　　　旧产钱一贯一百一十二文。 
　　显庆院　仁德里。六年置。 
　　　　旧产钱三百六十九文。 
　　灵峰院　安平里。七年置。 
　　　　旧产钱三贯九百四十八文。【“曾记”：原五贯九百四十八文。内二贯落江。】 
　　资福尼院　扬名里。同年置。 
　　　　旧产钱八百七十二文。 
　　仰月院　招贤里。八年置。 
　　　　旧产钱八百一十五文。 
　　仁王院　顺平里。同年重建。 
　　　　旧产钱九百六十一文。 
　　圆庆院　三秀里。皇祐元年重建。 
　　　　旧产钱五百二十二文。 
　　慈云院　九功里。同年重建。 
　　　　旧产钱二百四十六文。 
　　报先院　方乐里。至和元年置。 
　　　　旧产钱七十二文。 
　　报恩院　吉壤里。同年置。 
　　　　旧产钱一贯一百文。 
　　新兴尼院　齐礼里。二年置。 
　　　　旧产钱一百一十四文。 
　　万回院　安平里。三年置。 
　　　　旧产钱六百六十六文。 
　　资福院　嘉祥西里。嘉祐三年置。 
　　　　旧产钱一百八十九文。 
　　灵源院　新兴里。嘉祐中置。旧院险远，人迹迴绝。至是迁今所。绍兴十年修。 
　　　　旧产钱四百三十二文。 
　　邓山院　守仁里。治平三年置。 
　　　　旧产钱一贯九百五十五文。 
　　延寿院　嘉祥里。治平中置。 
　　　　旧产钱二百五十四文。 
　　安元院　扬名里。治平中置。 
　　　　旧产钱二贯一百八十八文。【“曾记”：二贯一百二文。】 
　　东林院　保安上里。治平中置。 
　　　　旧产钱一贯四百三十三文。 
　　石山院　美宅里。熙宁元年置。 
　　　　旧产钱一贯七百二十一文。 
　　报国院　万安里。同年置。 
　　　　旧产钱一贯一百六十二文。 
　　弥陀院　守仁里。三年置。重建。 
　　　　旧产钱一百五十二文。【《县申》：八百三十七文。】 
　　保圣院　清政里。八年置。 
　　　　旧产钱一百七十六文。 
　　凌霄院　九功里。元丰八年置。重建。 
　　　　旧产钱一百二十二文。 
　　观音尼院　灵凤里。同年置。 
　　　　旧产钱二百九十三文。 
　　佛座院　吉壤里。元祐元年置。 
　　　　旧产钱七百二十七文。 
　　保福院　嘉祥西里。绍圣二年重建。 
　　　　旧产钱三百二十文。 
　　金砂院　东安里。同年置。 
　　　　旧产钱八百四十七文。 
　　兴福院　保安上里。四年置。 
　　　　旧产钱四百二十二文。 
　　观音台院　美宅里。建中靖国元年置。 
　　　　旧产钱三十一文。 
　　长汀院　正节里。崇宁二年重建。 
　　　　旧产钱二百一十一文。 
　　永寿院　美宅里。大观元年置。 
　　　　旧产钱一贯九十六文。【“曾记”：永寿塔院，产钱一贯七十四文。除六百落江外，四百七十四文。】 
　　幽林院　吉壤里。三年置。 
　　　　旧产钱四百八文。 
　　西崇福尼院　美宅里。同年置。 
　　　　旧产钱二百八十六文。 
　　龟峰院　清化里。政和元年重建。 
　　　　旧产钱二十二文。 
　　灵石尼院　齐礼里。三年置。 
　　　　旧产钱二百九十八文。 
　　靖安院　三秀里。四年重建。 
　　　　旧产钱八百四十五文。 
　　崇福尼院　处仁里。建炎三年重建。无产钱。 
　　延庆院　安平里。 
　　　　旧产钱二贯八十文。 
　　翠峰院　同里。 
　　　　旧产钱三百六十文。 
　　广因院　万安里。 
　　　　旧产钱五贯二百六十文。【“曾记”：五贯一百七十八文。】 
　　妙峰院　同里。 
　　　　旧产钱三贯七百八十四文。 
　　佛顶院　同里。 
　　　　旧产钱五百五文。【“曾记”：六百七十七文。】 
　　福山塔院　同里。 
　　　　旧产钱八百四十文。 
　　南际尼院　同里。 
　　　　旧产钱三百七十文。 
　　报恩院　永康里。 
　　　　旧产钱一贯七百九文。 
　　南峰院　齐礼里。 
　　　　旧产钱一贯四百五十三文。 
　　资福院　同里。 
　　　　旧产钱三百九十四文。 
　　荐福院　同里。 
　　　　旧产钱四十八文。 
　　兴福院　仁德里。 
　　　　旧产钱七百七十七文。【“曾记”：一贯三百四十文。《县申》同曾。】 
　　灵泉尼院　同里。 
　　　　旧产钱五百一十八文。 
　　福钱院　清化里。 
　　　　旧产钱一贯一百五十六文。 
　　普通院　孝顺里。 
　　　　旧产钱七百八十文。 
　　南漈院　归德里。 
　　　　旧产钱七百五文。 
　　报国东院　永钦里。 
　　　　旧产钱五百八十六文。 
　　资福尼院　同里。 
　　　　旧无产钱。 
　　广福院　安平里。 
　　　　旧产钱五百七十四文。 
　　保庆院　方兴里。 
　　　　旧产钱四百六十六文。 
　　瑞林院　同里。 
　　　　旧产钱三百五十四文。 
　　□□院　驯翚里。 
　　　　旧产钱四百五十八文。 
　　龙瑞院　保安上里。 
　　　　旧产钱三百六十五文。 
　　普贤庄【（底本、崇抄作“普贤庄”，库本作“普贤院”。）】同里。 
　　　　旧产钱三百二十八文。【《县申》：三百五十文。】 
　　瑞云院　同里。 
　　　　旧产钱二百六十五文。 
　　瑞林尼院　保安下里。 
　　　　旧产钱七百一十五文。 
　　广林尼院　东安里。 
　　　　旧产钱三百三十一文。 
　　锄洋院　同里。 
　　　　旧产钱一百七十一文。 
　　飞泉尼院　同里。 
　　　　旧产钱二十八文。 
　　华严院　同里。 
　　　　旧产钱一十四文。 
　　黄洋院　永兴里。 
　　　　旧产钱二百七十六文。 
　　保福院　同里。 
　　　　旧产钱四十八文。 
　　福兴院　同里。 
　　　　旧产钱一十八文。【《县申》：二十八文。】 
　　雁湖院　同里。 
　　　　旧产钱一十七文。 
　　观音院　嘉祥东里。 
　　　　旧产钱二百四十四文。 
　　西林院　同里。 
　　　　旧产钱二百八文。 
　　福兴院　同里。 
　　　　旧产钱一百六十七文。 
　　云峰尼院　嘉祥西里。 
　　　　旧产钱三百九十六文。 
　　法云寺　同里。 
　　　　旧产钱二百三十八文。 
　　保寿院　同里。 
　　　　旧产钱二百三十八文。【《县申》：二百五十七文。】 
　　福圣院　【“曾记”作此圣字。《州籍》、《县申》皆误作福胜。】安仁里。 
　　旧产钱一贯四百九十三文。【“曾记”：一贯四百九十七文。】 
　　荐福尼院　同里。 
　　　　旧产钱一百三十文。 
　　白莲院　灵凤里。 
　　　　旧产钱一十六文。 
　　洪山院　绥平里。 
　　　　旧无产钱。 
　　资圣尼院　永平里。 
　　　　旧无产钱。 
　　　　【以上四十五所，未会到起置年代。】 
　　宝峰寺　【《旧记》：在甘蔗洲。“曾记”：产钱四贯六百一文。籍纳归天宁寺。今《州籍》无。】 
　　福胜院　【《旧记》：大中十三年置。“曾记”：咸通六年赐额。三秀里。产钱八百四十五文。今《州籍》无。】 
　　明空寺　【《旧记》：升明三年建。】 
　　临江寺　【《旧记》：天监三年。】 
　　花山寺　【《旧记》：大中通四年。】 
　　妙果寺　【《旧记》：永明三年。】 
　　　　【已上四所，今并无。】 


《三山志》卷第三十四终 

●卷第三十五 寺观类三 

　　僧寺 
　　　　长溪县 
　　　　长乐县 

○长溪县 
　　 
　　一百三十四所。庆历《旧记》：一百六十所有寺额。曾师建“记”：一百一十五所。钟世明根括宽剩：一百五十四所。淳熙八年，县申：一百三十四所。内一百七所会到有起置年代，二十七所未详。 
　　建善寺　擢秀里。【（底本作“翟秀□”，据本志“叙县”里名，并据崇抄改补。）】齐永明元年置，旧号建福，在温麻县背洪岭之北面，黄沙之南，所谓安远里也。今宁远镇故基。自隋废温麻，唐析置长溪，寻省西镇。长安中既再置县，景云二年，遂移建寺在县城东，【《寺碑》云：“邑既迁来，寺亦随至”。】改号建善。会昌例废。大中四年，僧大干、令弇奏复之，赐大中建善为额。【有建隆四年，威武军节度馆驿巡官、儒林郎吴慎辞撰碑铭。今存。】皇朝乾兴元年，始为禅刹。有放生池。 
　　　　旧产钱六贯一百五十六文。 
　　云峰寺　招贤里。梁太清元年置。 
　　　　旧产钱八百五十三文。【《县申》：八百五十五文。】 
　　清潭寺　新北里，有松山，又十里，有潭渊然，涎沫时沸，凌波数丈，则雷霆风雨，暴不可避，潦涨移月，【（底本、库本作“□□移月”，皆缺二字，据崇抄补。）】田庐漂溺，民甚患之。隋开皇二年，梵僧阇那崛多曰：“此龙之变也，宜峻佛祠以镇之”。后十年，乃建寺，潭波贴妥，耆艾遂目曰清潭。当时沙门若沩山灵祐【（底本、崇抄皆作“祐灵”。《传灯录》载，灵祐，长溪人，依本郡建善寺法常律师出家，后参百丈怀海，立沩仰宗。据库本改。）】、云勤等十七人，皆出于此。隋、唐之世，真修梵境，他所莫拟。潭上有洞，林峦万状，秀兀可爱。【（底本作“元可爱”，库本作“尤可爱”，据崇抄改。）】 
　　　　旧产钱一贯四百二十四文。 
　　栖善院　归化西里。唐大中三年置。 
　　　　旧产钱三百六十四文。【《县申》：四百文。】 
　　栖隐院　西兴里。十二年置。景福元年，号“景福栖隐院”。 
　　　　旧产钱三贯四百七十文。 
　　资国院　廉江里。咸通元年置。 
　　　　旧产钱一贯五百六十一文。【“曾记”：一贯三百六十二文。县申：五百六十二文。】 
　　灵岩院　西兴里。同年置。 
　　　　旧产钱二贯六百二十七文。【“曾记”：二贯六百一十五文。】 
　　通灵院【（底本、库本皆作“□□院”，缺二字，据崇抄补。）】平溪里。同年置。 
　　　　旧产钱一贯一文。 
　　崇仁院　归化东里。同年置。 
　　　　旧产钱一贯九十七文。【“曾记”：一贯九十八文。】 
　　龙潭院　温麻里。二年置。 
　　　　旧产钱一百四十七文。 
　　崇福院　温麻里。同年置。 
　　　　旧产钱七百七十文。 
　　资福院　望海里。同年置。 
　　　　旧产钱一百四十六文。 
　　旃檀院　万安里。同年置。 
　　　　旧产钱七百八十一文。 
　　石门院　归化东里。五年置。 
　　　　旧产钱八百五十九文。 
　　清溪院　望海里。同年置。 
　　　　旧产钱五百四十四文。【“曾记”：五百四十七文。】 
　　双溪院　万安里。六年置。 
　　　　旧产钱八百七十二文。【“曾记”：八百五十三文。《县申》同曾。】 
　　龙岩院　归化东里。十年置。 
　　　　旧产钱四百八十六文。【《县申》：四百八十文。】 
　　法林院　安民里。同年置。 
　　　　旧产钱一百七十二文。 
　　双岩院　秦溪西里。十一年后置。按，钟刻云：“龙纪元年造。舍入东熟文殊院。”【（各本皆作“东熟”，查本志“叙县”地名作“东属”。）】后因巢贼欲以烹牛，钟乃飞至西熟潭，其后潭窒，又飞六屿江。皇朝咸平三年，迎归于院。 
　　　　旧产钱八百五十五文。【《县申》：八百五十文。】 
　　瀑泉院　擢秀里。十二年置。崇宁元年赐额。 
　　　　旧产钱五百三十二文。 
　　中成院　温麻里。十三年置。 
　　　　旧产钱五百三十六文。【“曾记”：五百五十六文。《县申》同。】 
　　灵峰院　望海里。中和二年置。 
　　　　旧产钱五百三十五文。 
　　龟湖院　柘阳里。光启二年置。始，僧惟亮筑庵今院之前山，有大龟浮湖中，沿崖而上，僧有所之，辄载往。既而龟化为石，庵鞠为草，其徒乃移建今院。皇朝景德，始为丛林。【林积仁记。】 
　　　　旧产钱九百四十八文。【“曾记”：九百四十九文。】 
　　西云院　安民里。三年置。 
　　　　旧产钱七百一文。 
　　崇福院　归化西里。同年置。 
　　　　旧产钱一百三文。【“曾记”：一百九文。】 
　　上兴福院　遥香里。大顺元年置。 
　　　　旧产钱八百六十五文。【“曾记”：八百六十四文。】 
　　栖胜院　温麻里。二年置。古有十奇：【旃檀林、文笔峰、石鉴轩、寿山台、翠萝屏、湛恩池、偃松塔、■〈揑，氵代扌〉槃石、仙人冢、展旗峰。】元祐中，僧继超始辟新成、海印二庄。陈祥道为记。 
　　　　旧产钱六百九十文。【“曾记”：七百文。】 
　　慈云院　西兴里。同年置。 
　　　　旧产钱八百九十八文。 
　　卢岩院　温麻里。景福元年置。 
　　　　旧产钱一百五十七文。 
　　象山院　遥香里。同年置。 
　　　　旧产钱八百九十五文。【“曾记”：九百八十五文。】 
　　西峰院　仁风里。同年置。 
　　　　旧产钱一贯八百二十文。 
　　曹山院　沿江里。二年置。号曹山韫玉东兴禅院。 
　　　　旧产钱四百一文。【“曾记”：四百四文。】 
　　马冠院　遥香里。乾宁三年置。 
　　　　旧产钱一百二十文。 
　　报恩院　柘阳里。天祐二年置。 
　　　　旧产钱二百三十二文。【“曾记”：二百三十二文。《县申》：二百三十五文。】 
　　瑞峰院　擢秀里。梁开平二年置。 
　　　　旧产钱一百四十文。【“曾记”：一百四十四文。《县申》：一百四十三文。】 
　　宣圣院　柘阳里。乾化元年置。 
　　　　旧产钱八百文。【“曾记”：七百九十六文。】 
　　禅寂尼院　沿江里。四年置。 
　　　　旧产钱六十文。【“曾记”：六十四文。《县申》同曾。】 
　　建福院　安民里。贞明二年置 
　　　　旧产钱五百六十五文。【“曾记”：五百四十九文。《县申》：五百五十五文。】 
　　清凉院【（底本作“清源院”，据库本、崇抄改。）】新北里。五年置。 
　　　　旧产钱五百一十八文。【“曾记”：五百九文。】 
　　灵应院　育仁里。六年置。 
　　　　旧产钱五十九文。【“曾记”：四十九文。】 
　　资福院　秦溪东里。后唐长兴元年置。 
　　　　旧产钱五百二十文。【“曾记”：五百二十四文。《县申》同曾。】 
　　广福院　柘阳里。同年置。 
　　　　旧产钱一十四文。【“曾记”：无产钱。（底本先作“曾记产钱”，复校改加“无”字，库本、崇抄皆作“曾记产钱”。）】 
　　龙寿院　【《县申》作隆寿。】安民里。同年置。 
　　　　旧产钱二百三十五文。 
　　瑞岩院　擢秀里。清泰元年置。 
　　　　旧产钱九百九十五文。【“曾记”：九百八十三文。】 
　　圣寿院　柘阳里。同年置。 
　　　　旧产钱一贯九十四文。【“曾记”：一贯九十八文。】 
　　保安院　柘阳里。同年置。 
　　　　旧产钱三百五十七文。【“曾记”：三百三十九文。】 
　　瑞云院　望海里。晋天福元年置。 
　　　　旧产钱六百一十文。 
　　保庆院　新北里。三年置。 
　　　　旧产钱七百九十二文。【“曾记”：七百六十八文。】 
　　西林院　廉江里。同年置。 
　　　　旧产钱一百五十一文。 
　　南峰院　归化东里。同年置。 
　　　　旧产钱三百四十八文。 
　　保林院　仁风里。五年置。 
　　　　旧产钱三百四十七文。 
　　地藏院　万安里。同年置。 
　　　　旧产钱四百三十三文。 
　　慈寿院【（底本作“慈云院”，据库本、崇抄改。）】安民里。汉乾祐二年置。 
　　　　旧产钱一百九十四文。 
　　南禅院　万安里。周广顺元年置。 
　　　　旧产钱一千一百二十五文。 
　　龙居院　【“曾记”作龙宫。】温麻里。同年置。 
　　　　旧产钱二百二十九文。 
　　地藏院　温麻里。二年置。 
　　　　旧产钱二百四十八文。【《县申》：二百四十二文。】 
　　六禅院　万安里。三年置。 
　　　　旧产钱一百四十六文。【“曾记”：一百五十六文。】 
　　资寿院　擢秀里。显德二年置。初为保明院。大中祥符六年，敕改今额。 
　　　　旧产钱三贯四文。【“曾记”：二贯八百五十文。】 
　　龙泉院　擢秀里。同年置。开宝中号开宝龙泉。 
　　　　旧产钱三百七十九文。【“曾记”：三百四十四文。】 
　　五台院　安民里。三年置。 
　　　　旧产钱六百二十八文。 
　　天王院　遥香里。四年置。 
　　　　旧产钱一百五十七文。【“曾记”：一百五十六文。】 
　　南峰院　万安里。同年置。 
　　　　旧产钱四十五文。【“曾记”：三十五文。】 
　　报亲院　温麻里。五年置。 
　　　　旧产钱三百一十一文。【“曾记”：三百七文。】 
　　报慈院　万安里。六年置。 
　　　　旧产钱二百六十文。【“曾记”：二百三十文。】 
　　延寿院　柘阳里。皇朝建隆元年置。 
　　　　旧产钱一百四文。【《县申》：一百四十文。】 
　　兴福院　遥香里。二年置。 
　　　　旧产钱五百五十八文。【“曾记”：五百五十四文。】 
　　广应院　柘阳里。同年置。 
　　　　旧产钱三百三十四文。【《县申》：三百四十四文。】 
　　招圣院　擢秀里。乾德元年置。 
　　　　旧产钱一百二十七文。【“曾记”：九十五文。】 
　　洋门院　擢秀里。同年置。 
　　　　旧产钱四十一文。【“曾记”：二十一文。《县申》：二十七文。】 
　　仁王院　秦溪东里。二年置。 
　　　　旧产钱二百二十二文。 
　　法华院　招贤下里。同年置。旧号灵瑞。【（底本作“□□灵瑞”，缺二字，据崇抄补。）治平元年，敕赐今额。】 
　　　　旧产钱一百六十三文。【“曾记”：一百二十九文。《县申》：一百六十二文。】 
　　广济院　擢秀里。四年置。 
　　　　旧产钱二百七十一文。 
　　宝胜院　【“曾记”宝庆。《县申》作宝胜。】柘阳里。同年置。 
　　　　旧产钱五百七十三 文。【《县申》：五百七十七文。】 
　　白莲院　秦溪东里。同年置。 
　　　　旧产钱一百八文。 
　　云峰院　柘阳里。五年置。 
　　　　旧产钱六百九文。 
　　云林院　秦溪东里。同年置。 
　　　　旧产钱六百五十一文。 
　　灵泉塔院　擢秀里。同年置。 
　　　　旧产钱四百七十四文。 
　　明宗塔院　万安里。开宝元年置。 
　　　　旧产钱八百二文。 
　　南峰院　新南里。同年置。 
　　　　旧产钱二十文。 
　　应庆院　同里。同年置。 
　　　　旧产钱六百一十文。 
　　资崇院　新北里。同年置。 
　　　　旧产钱五百九十四文。 
　　灵泉院　安民里。同年置。 
　　　　旧产钱五百三十四文。 
　　兴庆院　西兴里。开宝元年置。 
　　　　旧产钱五百二十九文。 
　　兴福院　擢秀里。开宝四年置。 
　　　　旧产钱九百六十一文。 
　　福生院　望海里。八年置。 
　　　　旧产钱一文。 
　　金光明院　温麻里。同年置。 
　　　　旧产钱八十文。 
　　越峰院　同里。同年置。 
　　　　旧产钱六十文。 
　　观音院　西兴里。九年置。 
　　　　旧产钱三百六文。 
　　祥云院　同里。同年置。 
　　　　旧产钱三百六十文。 
　　宝幢院　西兴里。太平兴国元年置。 
　　　　旧产钱一百二十二文。 
　　善积院　新北里。同年置。 
　　　　旧产钱五十一文。 
　　华严院　温麻里。太平兴国七年置。 
　　　　旧产钱四百八十四文。 
　　惠日院　温麻里。雍熙三年置。 
　　　　旧产钱五百九十五文。 
　　西禅员果院　万安里。四年置。 
　　　　旧产钱二百一十文。【“曾记”：三百五文。】 
　　目连院　温麻里。淳化四年置。 
　　　　旧产钱五十文。 
　　国兴院　望海里。大中祥符四年置。 
　　　　太姥山　旧名才山。《力牧录》云：“容成先生尝栖之。”今中峰下有石井、石鼎、石臼存。王烈《蟠桃记》：尧时，有老母以蓝练为业，家于路旁，往来者不吝给之。有道士尝就求浆，母饮以醪。道士奇之，乃授以九转丹砂之法。服之，七月七日，乘九色龙而仙。因相传呼为‘大母’。山下有龙墩，今乌桕叶落溪中，色皆秀碧。俗云：仙母归，即取水以染其色。汉武帝命东方朔授天下名山文，乃改‘母’为‘姥’。”【林嵩记云：先是无寺。祥符间，僧师待始筑居于此，乃图其秀拔二十二峰示林陶。陶因名之新月、天冠、神羊、球头、宝强、仙女、仙童、仙仗、迎仙、象简、呈珠、团玉、碧锷、怪石、二灵、抗天、捧玉、摘星、飞盖、灵龟、龙角、天圭。】山凡有三十六奇。【仙掌、石虎、摩霄、悬钟、石笋、天柱、拨云、卓笔、琸子（底本、库本作“□□琸子”，缺二字，据崇抄补。）、莲花、石鸦、飞仙、棋盘、隐真。】 
　　　　林嵩草堂　【嵩，唐咸通初，山居读书，尝作草堂，基今犹存。】 
　　　　旧产钱一百三文。【“曾记”：八十八文。】 
　　涌泉院　温麻里。天禧元年置。 
　　　　旧产钱四百四十七文。 
　　金刚台院　擢秀里。天圣元年置。 
　　　　旧产钱一百六文。【“曾记”：一百文。】 
　　报福院　温麻里。三年置。 
　　　　旧产钱五百七十六文。 
　　罗汉院　钦德里。七年置。 
　　　　旧产钱一百九十文。【“曾记”：一百二文。《县申》：一百一十文。】 
　　山门院　育仁里。景祐二年置。 
　　　　旧产钱一百二文。【“曾记”：二十六文。】 
　　观音院　擢秀里。庆历六年置。 
　　　　旧产钱四十七文。 
　　观音院　遥香里。至和元年置。 
　　　　旧产钱四十五文。 
　　保岩院　招贤下里。熙宁七年置。 
　　　　旧产钱二百七十九文。 
　　漳洋院　安民里。同年置。 
　　　　旧产钱四十一文。【“曾记”作漳潭，无产。】 
　　□明院　【廉江里。元九年置。】 
　　　　【旧产钱八十八文。“曾记”：三十八文。】 
　　西山尼寺　万安里。元符二年置。 
　　　　旧产钱二百七十文。 
　　报恩山院　擢秀里。 
　　　　旧产钱二贯七百二十六文。【“曾记”：二贯七百九文。】 
　　报德院　同里。 
　　　　旧产钱一十一文。 
　　西方院　新南里。 
　　　　旧产钱一贯八百八十二文。【“曾记”：一贯八百七十八文。】 
　　资圣院　西兴里。 
　　　　旧产钱一贯一百一十八文。【“曾记”：一贯一百四十八文。】 
　　广化院　遥香里。 
　　　　旧产钱八百七十五文。【“曾记”：八百六十六文。《县申》：八百七十七文。】 
　　黛凝院【（底本、库本皆作“大疑院”，据崇抄改。）】仁风里。 
　　　　旧产钱八百一十五文。 
　　栖林院　同里。 
　　　　旧产钱四百八十一文。 
　　报恩院　同里。 
　　　　旧产钱二百七十八文。【“曾记”：二百六十六文。《县申》：二百三十八文。】 
　　兴云院　同里。 
　　　　旧产钱四十文。 
　　仙圣院　归化东里。 
　　　　旧产钱四百八十五文。【“曾记”：四百八十三文。《县申》：五百一十五文。】 
　　栖云院　归化西里。 
　　　　旧产钱三百七十三文。【《县申》：三百七十二文。】 
　　白莲院　温麻里。 
　　　　旧产钱四百一十八文。 
　　灵瑞院　同里。 
　　　　旧产钱二文。【“曾记”：无产钱。】 
　　中峰尼院　沿江里。 
　　　　旧产钱二百三十四文。 
　　报恩院　万安里。 
　　　　旧产钱二百一十二文。【《县申》：一百一十二文。】 
　　药师院　同里。 
　　　　旧产钱一百九十七文。【“曾记”：一百八十四文。】 
　　建福院　同里。 
　　　　旧产钱五百二十六文。 
　　北山尼院　同里。 
　　　　旧产钱五百二十三文。【“曾记”：无产钱。】 
　　观音院　同里。 
　　　　旧产钱八十九文。【“曾记”：二十九文。】 
　　松峤院　新北里。 
　　　　旧产钱一百九文。 
　　光化尼院　同里。 
　　　　旧产钱一百一十八文。 
　　青云院　秦溪东里。 
　　　　旧产钱九十八文。 
　　宝林院　同里。 
　　　　旧产钱九十文。 
　　安福院　望海里。 
　　　　旧产钱三百六十二文。 
　　凤岭尼院　同里。 
　　　　旧产钱九十五文。 
　　保崙院　招贤下里。 
　　　　旧产钱八十四文。 
　　锁泉院　平溪里。 
　　　　旧产钱三十九文。【“曾记”：三十三文。《县申》：三十二文。】 
　　　　【已上二十七所，（崇抄、库本皆作“三十七所”。）未会到起置年代。】 
　　兴圣院　《旧记》：唐中和元年置。【“曾记”：万安里。产钱三贯一百一十六文。】 
　　禅岩寺　《旧记》：陈天嘉六年置。 
　　禅林寺　《旧记》：梁太清十年置。 
　　辉光寺　《旧记》：景云二年置。 
　　　　【已上四所，今《州籍》并无。】 

○长乐县　　 

　　七十九所。庆历“旧记”：八十所。内一十六所有寺额。曾师建“记”：八十三所。钟世明根括宽剩：七十七所。今《州籍》七十八所，《县申》一所。（各本皆作“县申一所”，必有脱误，无从校。）内七十七所有起置年代，二所未详。 
　　灵隐寺　逍遥里。梁大通二年置。【《县申》：咸通元年置。】 
　　　　旧产钱三百七十五文。 
　　皇恩寺　方乐里。太清元年置。【《县申》：咸通八年置。】唐咸通九年赐额。【潘诚诗：“睿泽覃来数百年，海山高处有祗园。花林自是三千界，（底本作“□林自是三三界”，缺一字，库本作“禅林”，但与下“禅翁”字重，据崇抄补。）尘世谁知十二门。诗客迢迢寻义路，禅翁特特起谈轩。（底本作“起■〈立炎〉轩”，暂据崇抄、库本改。）香炉顶上观东注，（底本作“□东注”，缺一字，库本作“垂东注”，据崇抄补。）万派分明出一源。”】 
　　　　旧产钱一贯二百九十六文。 
　　法涧院　敦素里。同年置。【《县志》作：“咸通四年，林渎舍地创。”陈毅诗：“远归沧海通舟楫，近洗山僧一片心。留与卧龙成窟穴，等闲飞去也为霖”。】 
　　　　旧产钱一贯六百四十一文。 
　　光严寺　仁义里。陈太建元年置。初，土人严光之子恭商维扬，舟次江浒，市鼋五十而舍之。光家居，一日，被黑衣者五十人送缗钱五十，曰：“君之子恭扬州所附还也。”及恭回，验之，实未尝有，乃悟赎鼋之故，遂舍宅为寺田，为湖，因以为名。寺背二里有瀑布，下有白龙潭。 
　　　　旧产钱二贯五百八十九文。 
　　光泽院　崇贤里。唐天宝二年置。初，僧光蟾庵此，夜现神光，因曰“普光”。后改今额。 
　　　　旧产钱一百四十八文。 
　　建林院　廉风里。永泰元年置。【《县志》：施主陈兰创。】 
　　　　旧产钱五百七十五文。 
　　泗明院　永胜里。大中六年置。【《县志》：厓人陈省创。（崇抄作“县志里人陈省创”。）以塑泗洲像名。】 
　　　　旧产钱一贯五百八十八文。 
　　天王院　宾贤里。大中七年置。初，有檀木溯江潮而上，牧童取之，夜中发光。里人林闉梦其木谓：“我北方毗沙门天王”。遂舍宅为寺。廉帅杨公奏（底本、库本皆作“□公”，缺一字，崇抄作“杨公”。大中十年，观察使为杨发，当是，据补。）赐额曰灵感天王寺。寺有天王阁、檀像，今存。 
　　　　烟萝亭　【庆历中，县令董渊立。】 
　　　　枕流轩　【皇祐中，县令吴仲举立。连江尉林伯材诗：“谁在红莲阵里行，（底本作“红莲□里行”，缺一字，崇抄作“红莲叶里行”，据库本补。）泠泠飞玉抱轩清。几番人世兴亡梦，千古云涯黯淡声。春暖藓花随雨到，夜深寒月落湍明。倦怀一枕清凉梦，斗薮尘埃羽翼生。”县令关希哲诗：“山出太虚外，溪流千古高。过窗喧客枕，洗钵溅僧袍。夜月气犹凛，秋风声更豪。二年幽赏剧，欲别首频搔。”（底本缺若干字，据库本“希”下补“哲”字，“溪”下补“流”字；其下，据崇抄“窗”前补“过”字，“洗”下补“钵”字，“年”下补“幽”字。） 
　　　　清心亭　【皇祐中，县令余俯立。】 
　　　　松石峰　【嘉祐中，县令王企立，（底本作“王□”，缺一字，库本作“王金”，崇抄作“王企”，再参对下页“翠亭”条，有“嘉祐中，县令王企立”，据补。）诗云：“老树阴中闲日月，小池波面醉家乡”。运判蒋之奇诗：“晚向津亭泊画船，忽逢佳处在云烟。松根化作千峰石，山气蒸为一涧泉。祖意共看亭下柏，禅心同结社中莲。明朝舆马还跻岭，聊借僧房一觉眠”。闽清令彭次云诗：“来登云级上危巅，松石嵚崟挂晚烟。好是回头遥望处，海波如带石如拳。”（以上三首诗，据库本改“十池”为“小池”，改“千年石”为“千峰石”，改“山寺蒸”为“山气蒸”，改“禅交”为“禅心”；又据崇抄改“舆轿”为“舆马”；“□登云级”，据崇抄补。）】 
　　　　乐寿台　【嘉祐中，县令胡昱立。】 
　　　　望江亭　【熙宁中，县令萧竑立，诗云（底本作“萧竑邱诗云”，据库本、崇抄改。）：“沧波水上岭崔嵬，中有幽亭向水开。草色直连天色远，风声长送浪声来。云收山脚鸡园见，潮满航头钓艇回。咫尺市廛尘不到，槛前鸥鸟自毰毸。”竹溪陈传诗：“山蔼峨峨江岸深，望余亭影落江心。无风万里磨平玉，有月千波漾碎金。思远解邀无韵句，流清宜写不齐琴。仙槎一棹惊秋晓，此去银河尚几寻。”】 
　　　　旧产钱二贯四百一十二文。【“曾记”：二贯四百四十一文。】 
　　灵峰院　良田里。同年置。初，僧恩卓庵于溪潭上，有石洞。尝见龙乘云而归。里人施志为创寺，号龙龛山灵峰院。八年，赐额及图书。【陈密学襄诗：“天柱支南极，蓬山压巨鳌。云崩石道险，潮落海门高。客馆闻鼍鼓，秋风忆蟹螯。凭栏望乡国，（底本作“望乡国”，崇抄作“望乡树”。按：陈襄《古灵集》诗题为“望海”，此句作“望乡墅”。）千里楚江皋。”知县董渊诗：“礧硌弥沙界，谽砑古洞天。门邻金布地，桥枕玉鸣泉。庭鹤归迷主，龛龙去失年。扫云嫌俗驾，题壁诧诗仙。胜景无今古，居人有后先。不知游者驭，谁见海为田。”程大卿师孟诗：“阶前玉水供千指，钵里金沙饭百年”。运判蒋之奇诗：“龙归一晌云遮洞，猿叫三声月满山”。张徽诗：“云蒸洞穴秋成雨，泉落庭除夏结冰”。湛俞诗：“禅林潇洒倚危巅，税驾登临思豁然。万里碧光晴望海，一堂幽响夜听泉。寒龛龙卧清凉地，古洞云归黯淡天。好景自嗟吟不尽，拟凭图画寄诗仙。”县令萧竑诗：“怪石参差蹲虎兕，乱峰重叠走龙蛇”。连江陈珏诗：（崇抄作“陈珪”，底本、库本皆作“陈珏”。）“石洞云归春雨足，海门月上夜潮生”。罗源林迥诗：“门前红日海千里，地上白莲山四邻”。僧子耶诗：“松欺腊雪千年翠，（底本作“千年□”，缺一字，崇抄作“千年古”，据库本补。）竹引溪风六月寒”。】 
　　　　归云洞　【邑佐曹元振诗：“石洞兴衰亦有时，因师移锡致云飞。云心莫道全无着，应解从师去复归。”陈毅诗：“云道无心亦爱山，雨余时向此中还。而今天下焦枯甚，只恐苍龙未放闲。”】 
　　　　翠亭　【嘉祐中，县令王企立，有诗：“岚光入座茶瓯绿，海气逢春柱础腥”。】 
　　　　望海亭　【熙宁中张运使立。有蒋运判之奇诗。】 
　　　　香炉峰　　放生池 
　　　　旧产钱一贯二百八十一文。 
　　竹林寺　崇贤里。十一年置。【见《县志》。《旧记》作梁太清元年置。】时户曹林勣观“大历二年，释法照游衡州云峰寺，堂食次，钵中忽五色云现，云中有寺，寺有金榜，题曰‘大圣竹林寺’”。叹异之。以其居修篁千亩，遂舍为寺。 
　　　　藏经宝函　【《藏经》五百余函。内有宝函一，乃乾德中得之于海上，以巨螺乘之，发函，乃《妙莲经》也。前贤诗云：“昔闻僧观云中瑞，今得函浮海上书”。】 
　　　　龟山　【寺后主山，其形若龟。蔡公襄尝至，亲笔勒于石。有运判蒋之奇诗。】 
　　　　白龙岩　【寺背。乃唐末甘蔗洲白龙院僧遁于此。后人誌之。】 
　　　　安适轩　【唐最诗：“卧听潮音坐看山，烟萝静处闭禅关。都将物外红尘隔，占得壶中白日闲。吟罢寒猿号木末，定回清罄落云间。高僧隐几无余事，应笑劳生去又还。”】 
　　　　白云亭　　溪会亭　【昔元祐中，县令袁正规立。】 
　　　　三十六庵　【白莲、慈氏、上方、邻溪、华严、慈云、普云、地藏、龙溪、瑞应、观音、文殊、普贤、天冠、白龙、龙丘、释迦、白云、宝积、灵源、泗洲、归云、延寿、香严、弥勒、凌云、龟石、广平、弥陀、积翠、藏院、忏堂、乾懿、功德堂、育王塔、罗汉院，凡三十六所，皆唐末同兴。庆历中，并为禅寺，庵始废。】 
　　　　旧产钱二贯八百九十九文。 
　　龙泉院　清平里。十三年创庵。【见《县志》。《旧记》作梁承圣四年置。】时有僧师，邑人，曰怀海，甚谨。一日，师令浣巾，久之，师诘其由，曰：“适见青、黄二龙戏井中。”乃以钵往贮以示师，师心异之，因令游方。后果于百丈开山，著《丛林规式》，盛行于世。咸通中，尝录所受业及见龙之由奏之，乃赐今额。 
　　　　旧产钱一贯五百四十三文。 
　　新成院　崇化里。同年置。【《县志》作十四年，里人林烈创。】 
　　　　旧产钱一贯三百七十一文。【“曾记”：一贯三百五十七文。《县申》：一贯五百八十八文。】 
　　五云院　崇仁里。同年，僧道深创庵，清昼澄霁，五色庆云旋覆其上。咸通初，黄璟创院，二年，赐今额。 
　　　　旧产钱四百七十五文。 
　　碁山院　新开里。咸通二年置。后西峰顶有石台，耆艾云：昔有二仙于此枰碁”。【知县董渊诗：“风际有云多世态，海中无底是人心。可堪更问碁山话，一局闲争古到今。”】 
　　　　【旧产钱一贯八百八十一文。】 
　　北崇信院　大宏里。同年，陈皎舍地创。 
　　　　旧产钱一贯四十六文。【“曾记”：一贯九文。《县申》：一贯四十八文。】 
　　福兴院　崇邱里。同年，林迁创。后唐清泰初，赐今额。 
　　　　旧产钱二十五文。【《县申》：九十五文。】 
　　南观音院　同荣里。四年，陈公荐创。十年，赐今额。 
　　　　旧产钱一百四十九文。 
　　观音寺　宾贤里。同年置。本大夫王想之宅，宅背有岩，中有古观音像，像后，芝草覆焉。因舍为寺。 
　　　　石屏　【庆历中，监司苏、邵二公刻“去华、才翁”四字。】 
　　　　见江亭　【元祐中，县令袁正规立。有诗：“地产灵芝古道场，危亭陡起负重岗。江心远叠通潮浪，海外还分异域疆。（底本作“遇分”，崇抄作“从分”，据库本改。）缭绕人家依县市，寂寥烟景认吴航。倚栏望断暮云碧，不见长安见夕阳。”】 
　　　　旧产钱一贯二百五十文。 
　　双峰院　方安里。五年，林秦舍地以创。 
　　　　旧产钱一百一十五文。 
　　金砂尼院　建兴里。五年置。 
　　　　旧产钱六百三十文。【“曾记”：六十三文。】 
　　当阳院　同荣里。六年置。以面东名。 
　　　　高亭　【嘉祐中，县令王企立。】 
　　　　山月堂　【有陈郊诗。】 
　　　　旧产钱八百一十八文。 
　　南崇信院　崇丘里。八年置。 
　　　　旧产钱四百八十二文。 
　　禅林尼院　仁义里。同年置。宝元二年，并为十方。 
　　　　旧产钱一贯七百五十八文。 
　　灵光院　海滨里。九年置。林荣以其地夜发光，昼掘之，获古像首，遂创院，以像首重塑。同光中赐额。 
　　　　旧产钱八百二文。 
　　北灵山院　敦化里。同年置。十年，赐额。 
　　　　旧产钱一贯二百二十六文。 
　　灵鹫院　昆由里。同年置。【《县志》系此年里人冯吉创。《旧记》作：梁大通二年置。】耆老相传：先有二塔飞来。僧云：佛说法时，宝塔涌地，即灵鹫峰也。因以为名。塔为中朝所取，后人以砖为之，志其所也。既而院移溪上，故基惟二塔存。 
　　　　旧产钱二百九十一文。 
　　龙宫院　絃歌里。乾符三年，陈朏创。 
　　　　旧产钱九百八十七文。 
　　灵握院　嵩平里。广明元年置。以开山僧能伏灵蛇故名。 
　　　　旧产钱二贯二十九文。 
　　南栖林院　泉元里。中和元年置。【邑僧师普孤洁，乐处山林。林邵舍地以创。】 
　　　　旧产钱三百三十六文。 
　　阮山院　泉元里。二年，阮氏创。 
　　　　旧产钱三百一十文。【“曾记”：三百二十二文。《县申》：三百三十三文。】 
　　国兴院　建兴里。大顺二年，陈兰创。以祈国祚兴隆，故名。 
　　　　旧产钱二百一十四文。 
　　南阳院　千零里。景福元年，福清僧宗岳卓庵，林济舍地创。 
　　　　旧产钱六百九十文。【“曾记”：六百九十五文。】 
　　祥云院　方安里。光化二年置。去院三里有潭，时有毒龙，僧彦希善咒术，日诵以降之。郑堙为创院，曰龙树。皇朝治平初，改今名。 
　　　　旧产钱七百五十一文。 
　　岩泉报恩院　敦化里。天复二年，监军李柔创。 
　　　　旧产钱一贯八百八十二文。 
　　福安院　廉风里。天祐二年，僧皓琛庐于山之阳，右军太尉张彦纵为建刹，目曰“董平”。闽王易以今额。琛师示寂。其徒律学星处。景祐初，更为禅寺。元祐二年，林□□记。 
　　　　福山　【《郡国志》云：“上有神人，裸身散发。人见，必有福，因以名之。吴先主时，董奉尝隐此山，往来南海，以灵丹起死疾。后轻举于豫章之杏林，此山之名遂著。】 
　　　　董岩　【奉尝于此炼丹，后从顶峰上升。履迹存焉。人指其处曰董岩。】 
　　　　旧产钱一贯三十四文。 
　　灵瑞院　方乐里。同年，以僧德冲卓庵有异，吴贤等为创院。 
　　　　旧产钱二百八十三文。 
　　南福兴院　灵石里。同年，司议潘季翔舍田创。 
　　　　旧产钱一百四十一文。 
　　西峰院　昆由里。梁开平二年。里人陈湜舍西山之地以创。 
　　　　旧产钱一贯四百二十九文。 
　　净林院　崇丘里。乾化二年尼法政创。皇朝明道二年，改僧住持。 
　　　　旧产钱八十六文。 
　　新安院　信德里。后唐同光元年，郑晖募建。 
　　　　旧产钱二十八文。【《县申》：二十六文。】 
　　秀峰院　嵩平里。长兴二年，南安县令陈鹄创。【鲍承议诗：“平田千顷绿秧稠，水绕山阿出涧流。门掩落花春自晚，画檐时听鸟声幽。”】 
　　　　旧产钱二贯五百九十二文。 
　　资福院　敦化里。清泰二年置。 
　　　　旧产钱七百一十八文。 
　　栖林尼院　招贤里。晋天福二年，陈由舍宅，尼善缘创。 
　　　　旧产钱二百八十三文。 
　　小门院　灵石里。同年，陈图创。 
　　　　旧产钱一百七十七文。 
　　幽林院　崇丘里。同年，陈塔舍地，僧法诲创。 
　　　　旧产钱六百三十七文。 
　　南崇福院　泉元里。同年，北岭崇福僧绍澄卓庵，里人为创院。太平兴国七年，赐今额。 
　　　　旧产钱二百三文。 
　　宝藏院　昆由里。【（底本先书“昆由里”，复校改“由”为“田”，崇抄作“田”，库本作“由”。今据本志“叙县”统一作“由”。）】三年，周角创。以渔人于江上获宝函，首置于此，故名。函复入竹林寺。 
　　　　旧产钱五百六十七文。 
　　东庵院　泉元里。四年，陈将坚创。 
　　　　旧产钱四百六十六文。 
　　甘泉院【（底本作“□泉院”，缺一字，据库本、崇抄补。）】　宾贤里。九年，雪峰僧守稠卓庵施水。里人卓垂远舍地。黄仁伟创甘泉普济茶院。开宝七年，张正字克俭记，刻石前西塔下，云：“平险道以利行人，施义泉而资渴者”。 
　　　　义浆亭　【旧曰茶亭。嘉祐中改名。】 
　　　　旧产钱八百七十一文。 
　　北崇福院　敦化里。十年，端州司马陈■〈巩上言下〉、里人林怀振创。 
　　　　旧产钱一百二十二文。 
　　三峰院　崇丘里。汉乾祐元年，欧阳遂舍地创。太平兴国三年赐今额。【登龙山石塔院附焉。距县二百步，上有登高亭，林修撰安上创，因以名山。后累石为浮屠七级，今以其亭为僧舍矣。】 
　　　　旧无产钱。 
　　西崇福院　崇丘里。同年，林渠舍地创。 
　　　　旧产钱五十文。 
　　妙峰院　方安里。二年，林思顺舍地创。 
　　　　旧产钱七十六文。 
　　广顺院　絃歌里。周广顺元年，黄迫舍地创。 
　　　　旧产钱四百四十三文。【“曾记”：三百七十一文。】 
　　瑞峰院　同荣里。二年，太保王绍齐以开山僧居岩间，常有烟云覆盖，以为瑞，始创院。【县令董渊诗：“石屏树幄白云端，溪路生苔树石间。闲访禅家问尘世，总言尘事不相干。”有运判蒋之奇诗。】 
　　　　“垂露亭”　【庆历中，提刑苏才翁刻字于石屏。】 
　　　　旧产钱一贯三百四十九文。 
　　　鸿庆院　崇仁里。皇朝建隆元年，黄穗舍地创。天禧二年，始系帐，立今名。 
　　　　旧产钱二十九文。【“曾记”：三十三文。】 
　　地藏院　永胜里。同年，王延贺创。 
　　　　旧产钱三百九十一文。 
　　灵源院　同荣里。开宝二年，僧守坚创。 
　　　　旧产钱二百五文。【“曾记”：二百二文。】 
　　永寿尼院　昆由里。二年，黄韶舍地，尼守缘创。 
　　　　旧产钱三百一十七文。 
　　灵山塔院　崇丘里。同年，严氏舍宅创。因开地获宝塔，故名。 
　　　　旧产钱一百二十八文。 
　　华藏院　崇仁里。九年，里人黄泉于此守坟诵《华严藏》，后创院。 
　　　　旧产钱九十八文。 
　　极乐院　同荣里。太平兴国元年，潘勤创。 
　　　　旧产钱四十六文。 
　　文殊尼院　重兴里。同年，尼行证募创。 
　　　　旧产钱一百三十六文。 
　　北观音院　絃歌里。二年，陈隆创。 
　　　　旧产钱三百九十一文。【“曾记”：三百九十七文。】 
　　资寿院　逍遥里。同年，僧传宗得陈讷所居以建。 
　　　　旧产钱一贯四十八文。【“曾记”：一贯五十一文。】 
　　南甘泉院　灵石里。同年，僧惠勇于此守父母坟，至九年，周文铎创院。 
　　　　旧产钱三百四十七文。 
　　宝林院　千零里。同年置。初名栖林，治平初，赐今额。 
　　　　旧无产钱。 
　　乾元院　泉元里。七年，州乾元寺僧至长创。 
　　　　旧产钱二百四十一文。 
　　保福院　泉元里。同年置。先是，益州僧惠文入闽至此，见紫云覆其上，遂卓庵，曰瑞云。至是，林帑创院，易今名。 
　　　　旧产钱四百五十五文。 
　　资圣院　宾贤里。八年，翁缘刻。 
　　　　旧产钱一十八文。 
　　越峰院　敦化里。同年，王俊舍地创。 
　　　　旧产钱一百六十六文。 
　　灵台院　千零里。同年，林建等同僧义琏创。 
　　　　旧无产钱。 
　　报恩院　和风里。九年，岩泉报恩僧元应创，因以为名。 
　　　　旧产钱二百六十五文。【“曾记”：二百六十六文。《县申》同曾。】 
　　龟石泗洲院　清平里。同年置。有石如龟，因塑泗洲像。 
　　　　旧无产钱。 
　　中峰院　嵩平里。端拱初，陈珂舍地创。 
　　　　旧产钱一百四十三文。 
　　报先院　同荣里。二年，潘吉士创。 
　　　　旧产钱一百六十四文。 
　　大溪新丰院　良田里。淳化二年，刘谦等创，以地名大溪，其源深远，溉田颇多，岁常丰稔，故名。 
　　　　旧产钱四百二十八文。【《县申》：四百二十六文。】 
　　南山塔庵　宾贤里。 
　　　　旧无产钱 
　　　　【已上《州籍》。】 
　　普照庵　同里。 
　　　　旧无产钱。【系《县申》。】 
　　　　【已上二所，未会到起置年代。】 
　　悬山寺　【《旧记》：大同五年建。】 
　　兴国寺　【《旧记》：太建年置。】 
　　灵芝寺　【《旧记》：永泰元年建。】 
　　　　【已上三所，今《州籍》并无。】 

《三山志》卷第三十五终 

●卷第三十六 寺观类四 

　　僧寺 
　　　　福清县 
　　　　古田县 

○福清县　 

　　一百九十六所。庆历《旧记》：一百八十六所，内一十九所有寺额。曾师建“记”：一百八十一所。钟世明根括宽剩：除道观二所外，（库本无“所”字。）一百九十六所。今《州籍》数同。内一百四十五所会到起置年代，四十七所有住持及四所已招人承佃。（库本无后“所”字。）共五十一所起置未详。 
　　天王院　文兴里。梁大通二年置。初号法建。咸通二年易今额。有湖光亭，今为放生池所。 
　　　　旧产钱五贯六百二十四文。【“曾记”：五贯五百三十五文。】 
　　凤林院　新安里。大同元年置。乾德四年敕额。 
　　　　旧产钱二贯三百二十一文。 
　　林泉院　清远里。陈永定元年置。 
　　　　旧产钱八百八十三文。【“曾记”：八百八十六文。《县申》：八百七十三文。】 
　　卢山寺【（“卢”，崇抄作“庐”。）】　永福里。同年置。【《旧记》作永明元年，误。林概《寺记》：寺基于陈。】大义白鹿山东走二十里，为金翅山，耸数百丈，寺枕其前，唐会昌例废。大中初，有僧惠澄善望气，往来其间。乃丐卢氏居宅以广之，【（底本、库本作“卢居宅”，据崇抄补“氏”字。）】号卢山。皇朝天圣初，始为禅寺，寻如初，庆历中复为禅寺。 
　　　　旧产钱五贯九百二十三文。 
　　延庆院　新丰里。同年置。旧名灵曜【北有灵曜岭。】皇朝天圣间，赐今额。 
　　　　旧产钱三贯九百八十九文。【“曾记”：三贯九百七十四文。】 
　　锺山寺　仁寿里。天嘉二年置。 
　　　　旧产钱一贯五百四十六文。【“曾记”：一贯五十六文。《县申》同曾。】 
　　灵应寺　遵义里。三年置。 
　　　　旧产钱五百八十三文。【《县申》：五百八十二文。】 
　　宝庆院　善福里。唐开元二十九年置。皇朝绍兴三十一年，黄枢密祖舜请为功德院，改名教忠显庆。有秋云亭。 
　　　　旧产钱二贯一百三十二文。 
　　黄檗寺　清远里。以山多黄檗名。【（底本、库本作“黄檗名”，崇抄作“黄檗故名”。）】江淹南齐人。好山水，尝游焉。【诗云：“长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫飞鸾采，阴溪喷龙泉。杌残千代木，墙崪万古烟。禽鸣丹壑上，猿啸青崖间。”（以上江淹诗句各本有异同：底本作“门云”，据崇抄、库本改“闽云”；底本作“同石”，据库本、崇抄改“铜石”；底本作“飞蛮采”，据库本、崇抄改“飞鸾采”；底本作“残四”，崇抄作“残杌”，据库本改“杌残”；底本作“墙翠”，据崇抄、库本改“墙崪”；底本作“丹亏”，库本作“丹壁”，据崇抄改“丹壑”；底本作“清虚”，崇抄作“清崖”，据库本改“青崖”。）贞元五年，沙门正干尝从六祖学，既得其旨，乃辞去。祖送之，曰：“把菩即止。”（底本、崇抄作“把菩即上”，库本作“把菩即止”。查《传灯录》，有“遇苦即止”之说，疑即此四字。）干抵此，乃安之。遂创院，名般若台。今十二祖师堂，其地也。八年，于其东大辟堂宇。德宗改为建福禅寺。皇朝咸平初，降太宗御书，因阁于法堂西以藏之。】 
　　　　十二峰　【佛座、香炉、吉祥、宝峰、钵盂、报雨、宝月、罗汉、天乐、屏嶂、天柱、文笔。（底本作“文篁”，据库本、崇抄改。）】 
　　　　龙潭　【泉势高健，淙崖石为穴，下浚，无底。潭口，径八九尺。僧云：“中有福德龙，祷雨辄应。”上绝险处，复有一潭，人迹罕至，龙尝移从下潭而上，所历有爪迹。】 
　　　　高头陀岩　【在寺西。至今石罅犹有乳香出于其间。】 
　　　　旧产钱五贯五百五十八文。 
　　闲居院　江阴里。开成二年置。 
　　　　鸿休岩　在白屿山绝岭，岩窦天成。下瞰沧溟，杳望无极。僧鸿休后尝息于此。 
　　　　鸟窠岩　鸿休岩西，累石为之。初，鸟窠游馀杭，巢木杪而居。（ 底本作“鸟窠游馀侍巢□杪而居”，据库本改，亦与《五灯会元》所记略同。）白傅访之，曰：“得无危乎？”答曰：“如公所处，则危甚。”诘之，乃曰：“薪火不停，识性交攻，安得不危？”白以诗赠之。后居是，故以名岩。 
　　　　旧产钱七百六十二文。 
　　灵凤院　灵德里。大中元年置。 
　　　　旧产钱八百三十八文。 
　　石竺院　修仁里。同年置。 
　　　　旧产钱一贯六百六十文。 
　　安福院　清远里。同年置。 
　　　　旧产钱八百二十六文。 
　　里塔院　清元里。同年置。 
　　　　旧产钱一贯七百五十文。【“曾记”：又作灵石塔。产钱一贯六百九十文。《县申》：一贯三百三十文。】 
　　应峰院　同里。同年置。 
　　　　旧产钱二贯六百八十七文。 
　　大乘寺　遵义里。同年置。 
　　　　旧产钱五百二十文。【“曾记”：五百二十一文。】 
　　仙岩院　同里。同年置。越十三年，赐额满月仙岩院。 
　　　　旧产钱二贯三百七十七文。 
　　上资国院　拜井里。同年置。 
　　　　旧产钱五百五十七文。 
　　灵瑞院　钦唐里。同年置。 
　　　　旧产钱一贯一百一十一文。【“曾记”：一百一十二文。】 
　　敛石院　方兴里。同年置。 
　　　　龙潭　【海口众流源于此。】 
　　　　旧产钱四贯四百一十文。 
　　灵石俱胝院　清元里。同年置。先是，唐武宗时，僧元修始庵于此，诵《七俱胝咒》，治疾祟。【元结诗：“万计千谋总不真，虚将文字役心神。俱胝只念三行咒，自得名超一世人。”】后深入岩谷中，人以为遁去矣。有蔬甲泛流而下，乃沿源访而得之，再往，则庐已虚矣。盖避会昌禁也。宣宗时出，诣阙，贡金买山，始创精舍，名翠石院。至是，锡今额。光启三年，将死，书云：吾初住庵，刀耕火种，造伽蓝，买庄田，供僧待客，未尝缘化。荼毗之日，负院田园足为斋供，外庄输王及支费，（底本、库本作“友费”，据崇抄改。）此外不得他营。”【许难记：“自香城北沿岭十里，西渡小桥，入长道；又西，入蟠桃坞十步，有石屏，因为榭，榭之西有漱玉亭；次有溪光、素波二台，数十步有松偃盖，西有散花堂；又西，有放鹤、待月二楼、高视亭、白莲社，乃至塔院，中有胡僧像。僧自西域来，有神术，至今鸟雀不栖。”】 
　　　　灵石山　【磅礴仅百里，峻拔逾千仞，层林积翠，飞泉漱玉，山形九叠。东有石焉，凡遇久晴不雨，如石震吼，（底本作“久晴及雨妒石震吼”，据崇抄、库本改。）不过七日必应，故以灵名。】 
　　　　十胜　【九叠峰、通天石、报雨峰、仙人岩、仙人碑、偃松亭、竹帘轩、留云峰、碧仙洞、戏龙瀑。】 
　　　　旧产钱六贯三百六十九文。【“曾记”：五贯八百五十四文。《县申》：六贯三百六十文。】 
　　罗汉院　同里。二年置。 
　　　　旧产钱二百八十七文。 
　　福山院　新丰里。同年置。 
　　　　旧产钱三百四十八文。【“曾记”：三百四十六文。】 
　　报恩院　江阴里。乾符二年置。 
　　　　旧产钱一百二十九文。 
　　护国报恩院　永寿里。五年置。 
　　　　旧产钱二贯二百十三文。【“曾记”：二贯二百二十三文。】 
　　有城院　清远里。中和三年置。 
　　　　旧产钱二贯六百四十文。 
　　仙井院　永寿里。大顺二年置。 
　　　　旧产钱二百五十九文。 
　　常丰院　新安里。景福元年置。 
　　　　旧产钱一贯一百七十二文。 
　　灵峰院　安香里。同年置。 
　　　　不溢泉　　平步亭　　海月庵 
　　　　旧产钱四贯五百二十三文。【“曾记”：四贯五百九十四文。】 
　　观音尼院【（底本、库本皆作“观百尼院”，据崇抄改。）】　文兴里。二年置。 
　　　　旧产钱三贯九百八十三文。 
　　灵庆院　拜井里。乾宁二年置。 
　　　　旧产钱一贯六百七文。【“曾记”：一贯六百十九文。《县申》：一贯六百一十七文。】 
　　南谷院　新丰里。同年置。 
　　　　旧产钱五百八十九文。【“曾记”：五百八十七文。】 
　　禅林院　遵义里。天复二年置。 
　　　　旧产钱一贯一十九文。【“曾记”：一贯一十六文。】 
　　药师院　永东里。天祐四年置。 
　　　　旧产钱一贯一百九十二文。 
　　文殊院　新安里。梁开平四年置。 
　　　　旧产钱五百九十三文。【“曾记”：六百三文。《县申》：五百九十二文。】 
　　栖林院　栖仁里。贞明二年置。 
　　　　旧产钱七百四十二文。 
　　新城院　新宁里。五年置。 
　　　　旧产钱二百八十六文。【“曾记”：二百七十九文。】 
　　圣迹院　永西里。后唐天成五年置。 
　　　　旧产钱三百一十文。【“曾记”：二百七十九文。《县申》：三百七十四文。】 
　　神泉院　遵义里。同年置。 
　　　　旧产钱七百四十五文。【“曾记”：七百四十六文。】 
　　云洞院　永福里。长兴二年置。 
　　　　旧产钱七百四十六文。 
　　清凉庵　海坛里。清泰元年置。太平兴国七年，请图记于京师。 
　　　　旧产钱六文。 
　　地藏院　方兴里。二年置。 
　　　　旧产钱二百五十二文。【“曾记”：二百三十七文。《县申》：二百三十文。】 
　　资福院　安香里。晋天福二年置。 
　　　　旧产钱五百六十一文。 
　　龙溪院　永福里。同年置。 
　　　　旧产钱三百五十文。 
　　囷山院　善福里。四年置。 
　　　　旧产钱六百六十文。 
　　永寿院　新安里。八年置。 
　　　　旧产钱三百五十七文。 
　　鹫峰院　永西里。汉乾祐三年，有异禽来集，五色炳焕，或曰此西乾灵鹫也，因以名山。僧净慧卜庵居焉。皇朝宝元二年，升为院。崇宁间，改为神霄宫，寻复为院。 
　　　　静轩　【知县张伯昌诗：“灵鹫峰寒碧玉堆，红尘断处小轩开。忘言更觉诸缘尽，只有桃花点翠苔。”】 
　　　　旧产钱九百六十三文。【“曾记”：九百六十文。】 
　　天竺院　方兴里。周广顺元年置。 
　　　　旧产钱四贯九百二文。【“曾记”：四贯九百三十文。《县申》：五贯二百四十八文。】 
　　北新兴院　安夷北里。同年置。 
　　　　旧产钱五百二十九文。 
　　重兴院　光贤里。显德二年置。初有庵号大悲。是岁翁正度迁于山之趾，号重兴。有碑铭。 
　　　　石马峰　【在蒜岭西。有古碑勒石马泉三字。】 
　　　　旧产钱九百三十七文。【“曾记”：一贯八百二十四文。】 
　　义泉院　遵义里。皇朝建隆元年置。 
　　　　旧产钱三百六十二文。 
　　陈田院　江阴里。同年置。在白屿山之巅，岩穴佳胜，四望沧溟。 
　　　　旧产钱一百八十七文。【“曾记”：一百四十六文。】 
　　招庆院　文兴里。乾德二年置。景祐二年，敕赐明因招庆禅院。 
　　　　旧产钱七百七十二文。【“曾记”：七百七十六文。】 
　　净明院　修仁里。开宝二年置。 
　　　　旧产钱八百八十七文。 
　　广平院　永西里。三年置。 
　　　　旧产钱一贯七百二十八文。【“曾记”：一贯七百二十一文。】 
　　黄蘖塔院　清远里。太平兴国元年置。【运使张徽诗云：“晓塔影分山店北，暮钟声落海门西”。】 
　　　　旧产钱二百七十一文。 
　　白沙院　永宾里。同年置。 
　　　　旧产钱六百一十文。【“曾记”：六百一十六文。】 
　　资国院　惇和南里。同年置。 
　　　　旧产钱五十三文。【“曾记”：五十一文。】 
　　新兴院　光贤里。二年置。本崇福院之废址，翁仁凯庐墓之处。至是新之，始立今额。 
　　　　草堂山　【院西北。昔有隐者结茅读书于此堂，松径犹存，旁有小瀑布，坛高数十尺。】 
　　　　旧产钱三百七十一文。【“曾记”：三百七十文。】 
　　竹浦院　临江里。同年置。 
　　　　旧产钱九百七十四文。【“曾记”：九百五十四文。】 
　　应泉院　归化北里。同年置。 
　　　　旧产钱六十七文。 
　　清胜尼院　江阴里。五年置。 
　　　　旧产钱六百二十二文。 
　　感应院　清元里。六年置。 
　　　　旧产钱一贯八十四文。 
　　罗汉院　海坛里。同年置。 
　　　　旧产钱二十一文。 
　　地藏院　遵义里。八年置。 
　　　　旧产钱一贯三百三十三文。 
　　云峰院　安香里。雍熙二年置。 
　　　　双髻峰　【上有仙石坛，天然而成，高二丈余，四面如截肪，上平如削，亦有自然石为级道。乾道元年，雷震为二。】 
　　　　旧产钱四百八文。【《县申》：四百八十文。】 
　　龙居院　遵义里。端拱二年置。 
　　　　旧产钱七百四十九文。 
　　中峰院　浔洋里。大中祥符二年置。 
　　　　旧产钱二贯六百五文。 
　　择善院　永宾里。三年置。 
　　　　旧产钱七百八十三文。【“曾记”：七百八十四文。】 
　　崇庆院　修仁里。同年置。 
　　　　旧产钱一贯五百四十二文。 
　　高盖院　安夷南里。五年置。 
　　　　旧产钱四百四十九文。 
　　清泉院　江阴里。天禧二年置。 
　　　　旧产钱七百八十三文。 
　　观音院　苏田里。四年置。院西瀑布。 
　　　　旧产钱二百五十三文。 
　　龙卧塔院　方成里。天圣元年置。 
　　　　旧产钱一百七十一文。 
　　弥勒院　钦唐里。同年置。 
　　　　旧产钱一百五十文。 
　　香山院　清元里。同年置。 
　　　　旧产钱一贯二百一十六文。 
　　五峰院　江阴里。同年置。 
　　　　旧产钱一贯五百一十二文。【《县申》：一贯五百七十二文。】 
　　金峰院　遵义里。二年置。 
　　　　旧产钱八十七文。【“曾记”：四十文。】 
　　水陆院　永西里。四年置。 
　　　　旧产钱八百七十六文。【“曾记”：八百六十三文。】 
　　报恩院　新安里。同年置。 
　　　　旧产钱四百九文。【“曾记”：六百九十七文。】 
　　五峰院　栖仁里。同年置。 
　　　　旧产钱一贯七十二文。 
　　卢尼院　永福里。九年置。 
　　　　旧产钱一贯二百一十文。【“曾记”：一贯二十三文。《县申》：一贯二百三文。】 
　　瑞龙院　新安里。明道二年置。 
　　　　旧产钱一百五十三文。 
　　栖林院　新宁里。同年置。 
　　　　旧产钱九十五文。【“曾记”：一百文。《县申》：一百四十五文。】 
　　香林院　方兴里。三年置。 
　　　　旧产钱八十九文。【“曾记”：八百七文。《县申》：八十文。】 
　　广济院　江阴里。景祐四年置。 
　　　　旧产钱六百四十二文。【“曾记”：六百四十一文。《县申》同曾。】 
　　西峰院　苏田里。宝元元年置。 
　　　　旧产钱三百四文。 
　　弥陀院　永西里。二年置。 
　　　　旧产钱五百一十文。 
　　寿山院　遵义里。同年置。 
　　　　旧产钱一贯八百五十九文。 
　　云林院　同里。同年置。 
　　　　旧产钱四百八十七文。 
　　地藏院　灵德里。同年置。 
　　　　旧产钱三百七十五文。【“曾记”：三百六十四文。】 
　　延寿院　永寿里。康定二年置。 
　　　　旧产钱九百五文。【“曾记”：八百九十文。】 
　　南福兴院　归化南里。庆历四年置。 
　　　　旧产钱九百三十九文。【“曾记”：九百四十文。《县申》：九百二十七文。】 
　　报恩院　清远里。七年置。 
　　　　旧产钱一贯二百七十九文。 
　　新福院　仁寿里。同年置。 
　　　　旧产钱八百四十六文。 
　　应天院　万安里。同年置。 
　　　　旧产钱一贯六百二十三文。 
　　资圣院　临江里。同年置。 
　　　　旧产钱七百二十七文。 
　　瑞峰院　新宁里。皇祐五年置。 
　　　　旧产钱七百一十三文。【“曾记”：六百九十三文。】 
　　清泉院　永福里。同年置。 
　　　　旧产钱四百五十文。 
　　安善院　安香里。至和二年置。 
　　　　鹧鸪峰　【院南正溪山□□阴，多鹧鸪。（底本、库本皆于“溪山”下缺二字，崇抄则径接下文。）】 
　　　　旧产钱五百一十文。【“曾记”：四百九十文。】 
　　灵云院　永福里。同年置。 
　　　　旧产钱一百五十九文。 
　　兴福院　修仁里。三年置。 
　　　　旧产钱七十四文。 
　　大泽院　新宁里。嘉祐二年置。 
　　　　旧产钱五百五十八文。 
　　泗洲院　临江里。同年置。 
　　　　旧产钱五百四十一文。 
　　北崇福院　归化北里。同年置。 
　　　　旧产钱四百五十四文。 
　　北塔院　同里。四年置。 
　　　　旧产钱一百六十五文。【“曾记”：二百三十文。】 
　　华严院　善福里。五年置。 
　　　　旧产钱六百二十二文。 
　　双林院　仁寿里。六年置。 
　　　　旧产钱四百五十八文。 
　　西方院　灵德里。治平二年置。 
　　　　旧产钱二百八十二文。 
　　幽岩院　同里。熙宁四年置。 
　　　　旧产钱一贯三百六十八文。 
　　普贤院　遵义里。五年置。 
　　　　旧产钱二百五十六文。 
　　积谷院　归化北里。八年置。 
　　　　旧产钱三百八十三文。【“曾记”：二百三十三文。】 
　　卢岩院　永福里。同年置。 
　　　　旧产钱五百一十六文。【“曾记”：五百一十一文。】 
　　瑞峰院　方成里。元丰元年置。 
　　　　旧产钱四百四十九文。 
　　龙泉院　遵义里。二年置。 
　　　　旧产钱二百五十八文。 
　　白岩院　灵德里。同年置。 
　　　　旧产钱三百四十文。【“曾记”：三百五十四文。】 
　　香灯院　安夷北里。四年置。 
　　　　旧产钱三百八文。 
　　宝林尼院　遵义里。同年置。 
　　　　旧产钱三百五十七文。 
　　上林院　灵德里。元祐元年置。 
　　　　旧产钱二百九十九文。【“曾记”：二百九十三文。】 
　　应乾院　修仁里。二年置。 
　　　　旧产钱二百二十文。【《县申》：二百二十二文。】 
　　大中院　钦唐里。四年置。 
　　　　旧产钱一贯二百四十一文。【“曾记”：一贯五百六文。】 
　　宝胜院　栖仁里。五年置。 
　　　　旧产钱一十五文。【“曾记”：五文。】 
　　重林院　新宁里。八年置。 
　　　　旧产钱九十九文。 
　　小香山院　浔洋里。绍圣二年置。 
　　　　旧产钱九百五十文。 
　　大蓝院　同里。三年置。 
　　　　旧产钱一贯六百九十一文。 
　　应泉院　拜井里。元符三年置。 
　　　　旧产钱九百七十五文。 
　　应林院　灵德里。崇宁元年置。 
　　　　旧产钱一百七文。【“曾记”：九十文。】 
　　大悲尼院　方乐南里。二年置。 
　　　　旧产钱一十五文。 
　　齐云院　方兴里。同年置。 
　　　　旧产钱二贯一百一十七文。【“曾记”：二贯一百七十文。】 
　　云岩院　苏田里。同年置。 
　　　　旧产钱二十七文。“曾记”：一百二十七文。 
　　瑞云院　修仁里。四年置。 
　　　　旧产钱一贯二百六十二文。 
　　南泉庵【（底本作“南泉院”，据库本、崇抄改。）】　新丰里。同年置。 
　　　　旧产钱二百七文。 
　　东林院　同里。五年置。 
　　　　旧产钱六百二十二文。 
　　栖隐院　苏田里。大观元年置。 
　　　　旧产钱八百八十四文。 
　　施水坊院　永东里。同年置。 
　　　　旧无产钱。【《县申》：新产四文。】 
　　南观音院　安夷南里。二年置。 
　　　　旧产钱四百四十五文。 
　　灵隐院　栖仁里。政和五年置。 
　　　　旧产钱六百七十九文。【“曾记”：六百七十五文。《县申》同曾。】 
　　斋堂院　万安里。七年置。 
　　　　旧产钱六十四文。【“曾记”：四十七文。】 
　　兴国院　永福里。八年置。 
　　　　旧产钱八文。 
　　瑞岩院　新安里。宣和四年置。 
　　　　旧产钱四百五文。【《县申》：四百五十文。】 
　　后塘院【（崇抄作“后唐院”。）】　新宁里。七年置。 
　　　　旧产钱七十二文。 
　　香林院　栖仁里。建炎三年置。 
　　　　旧产钱四百五十一文。 
　　宝林尼院　苏田里。四年置。旧创渔溪市心，至是迁建今所。 
　　　　旧产钱六百二文。 
　　天福院　遵义里。绍兴十八年置。 
　　　　旧产钱三百五文。 
　　白莲院　永东里。二十八年置。 
　　　　旧产钱三百一十六文。 
　　报慈院　同里。 
　　　　旧产钱二贯五百二十九文。 
　　栖林院　同里。 
　　　　旧产钱三百三十六文。 
　　佛顶院　同里。 
　　　　旧产钱二百九文。【“曾记”：一百九十九文。】 
　　栖隐院　方兴里。 
　　　　旧产钱二贯五百一十七文。【“曾记”作：灵隐院。】 
　　东林院　新宁里。 
　　　　旧产钱一贯一百四文。“曾记”：一贯一百四十文。 
　　龙溪院　同里。 
　　　　旧产钱二百二十一文。 
　　少林院　同里。 
　　　　旧产钱一百七十七文。【“曾记”：二贯三百八十二文。《县申》：三百七十七文。】 
　　龙居院　同里。 
　　　　旧产钱一百六十五文。 
　　大仵院【（崇抄作“大牟院”。）】　同里。 
　　　　旧产钱一百三十一文。 
　　流水院　钦唐里。 
　　　　旧产钱七百九十九文。【“曾记”：七百九十三文。】 
　　龙山院　同里。 
　　　　旧产钱六百二十三文。 
　　罗汉院　同里。 
　　　　旧产钱六百一十五文。 
　　龙兴院　同里。 
　　　　旧产钱四百三十七文。【《县申》：四百二十七文。】 
　　罗汉院　遵义里。 
　　　　旧产钱七百二十二文。【“曾记”：七百三十八文。】 
　　云际院　同里。 
　　　　旧产钱八十四文。 
　　招福院　新安里。 
　　　　旧产钱六百八十三文。 
　　上林院　同里。 
　　　　旧产钱五百三十四文。 
　　文殊院　清元里。 
　　　　旧产钱五百八十文。 
　　乌岩院　同里。 
　　　　旧产钱一百三十三文。 
　　福兴院　同里。 
　　　　旧产钱三百八十三文。 
　　龙卧院　方成里。 
　　　　旧产钱五百七十八文。 
　　涌泉院　同里。 
　　　　旧产钱二百六十二文。 
　　普光堂　归化北里。 
　　　　旧产钱一十六文。 
　　天王院　浔洋里。 
　　　　旧产钱三百六文。 
　　竹浦塔院　临江里。 
　　　　旧产钱二百六十五文。 
　　义城尼院　万安里。 
　　　　旧产钱二百六文。 
　　香山院　永寿里。 
　　　　旧产钱一百九十六文。 
　　罗汉院　仁寿里。 
　　　　旧产钱一百九十六文。 
　　中峰院　善福里。 
　　　　旧产钱一百八十九文。 
　　新福院　灵德里。 
　　　　旧产钱一百八十一文。【“曾记”：一百八十五文，作新兴里。（各本皆作“新兴里”。按：本志“叙县”中无“新兴里”，有“新宁”、“新丰”、“新安”、“方兴”、“文兴”等里名，其中“新丰”与“灵德里”同属一乡，疑是。）】 
　　福林院　栖仁里。 
　　　　旧产钱一百六十一文。【“曾记”：二百九十九文。】 
　　新城尼院　同里。 
　　　　旧产钱一百五十九文。 
　　弥勒院　清远里。 
　　　　旧产钱五百五十四文。 
　　福胜院　同里。 
　　　　旧产钱一百三十文。 
　　泗洲院　海坛里。 
　　　　旧产钱一百三十文。 
　　观音院　同里。 
　　　　旧产钱一十文。 
　　泗洲庵　南匿里。 
　　　　旧产钱九十八文。 
　　泗洲堂　同里。 
　　　　旧产钱一十四文。 
　　妙吉祥院　同里。 
　　　　旧无产钱。 
　　瑞峰院　方乐南里。 
　　　　旧产钱八十五文。 
　　龟山塔　同里。 
　　　　旧产钱一十二文。 
　　讲堂　同里。 
　　　　旧产钱七文。 
　　无碍浴院　同里。 
　　　　旧产钱三文。 
　　资寿院　永福里。 
　　　　旧产钱七十七文。【“曾记”：七十文。】 
　　南护国院　安夷南里。 
　　　　旧无产钱。 
　　中溪庵　□□里。 
　　　　旧产钱二文。 
　　上林院　苏田里。 
　　　　旧产钱三十二文。 
　　　　【已上四十七所，有住持，无起置年代。】 
　　国清院　拜井里。 
　　　　旧产钱四百二十五文。【“曾记”：四百一十七文。】 
　　永乐院　栖仁里。 
　　　　旧产钱四百五十文。 
　　报恩院　浔洋里。 
　　　　旧产钱一贯四十九文。 
　　栖岩院　栖仁里。 
　　　　旧产钱三百二十四文。 
　　　　【已上四所，乾道六年，以产童不济，倚阁官物，提举司召人承佃。（底本上文中“产童”、“倚阁”、“丞□”存疑，只据库本、崇抄改“丞□”作“承佃”。）无起置年代。】 
　　方乐寺　《旧记》：太建元年置。【“曾记”：新宁里，产钱五百九十八文。】 
　　太平寺　《旧记》：天嘉元年置。 
　　法建寺　《旧记》：大通三年置。 
　　宝林寺　《旧记》：天嘉二年置。 
　　灵曜寺　《旧记》：永定元年置。 
　　岩泉寺　《旧记》：同年置。【（以上福清县各寺皆按起置年代顺序排列，知库本有两处错简。）】 
　　　【　已上六所，今《州籍》并无。】 

○古田县 
　　 
　　一百六十一所。按：景德二年，知县李堪为《县记》云：“薙佛宫四十二所，网西方金人子孙三百二十八人，复八十丁。”不知景德前僧寺共若干。庆历《旧记》：一百九十一所，内一十二所有寺额。钟世明根括宽剩：一百六十一所。今《州籍》同，内一百四十六所，会到有起置年代外，十五所未详。 
　　四峰院　邵南里。开元元年置。 
　　　　旧产钱一贯八百一十六文。 
　　大宝寺【（上两院名，底本作“四峰”、“大宝”，库本、崇抄作“西峰”、“天宝”。）】　横溪里。二十九年置。【见《旧记》。又，景德二年，李堪《县记》有天宝寺。今《州籍》、《县申》皆作“开宝”，误。《旧记》亦有开宝院，在县西。今已见崇礼里。】 
　　旧产钱四百五十三文。【“曾记”亦作“天宝，产钱四百六十三文”。】 
　　西峰院　崇礼里。开元中置。 
　　　　旧产钱六百一文。 
　　报恩院　横溪里。天宝元年置。 
　　　　旧产钱五百八十三文。 
　　极乐寺　县城保安里。同年置。 
　　　　息见亭　　目真轩【皆有县官留题。】　　放生池 
　　　　旧产钱三贯一百一十文。 
　　大吉山资圣院　和平里。天宝六载，僧尚志自郢州来创，号天王。皇朝大中祥符八年，敕改天王资圣禅院。 
　　　　旧产钱一贯八百五十文。 
　　双峰院　新俗里。咸通元年置。有放生池。 
　　　　旧产钱三百四十三文。【“曾记”：三百四十一文。】 
　　广胜院　邵南里。同年置。 
　　　　旧产钱五百二十七文。 
　　兴庆院　安乐里。同年置。 
　　　　旧产钱三百四十八文。 
　　灵安院　横溪里。同年置。 
　　　　旧产钱五十六文。【“曾记”：五十文。】 
　　广福院　崇礼里。同年置。 
　　　　旧产钱一贯六十四文。 
　　灵瑞院　同里。同年置。有放生池。 
　　　　旧产钱四贯六十二文。【“曾记”：四贯六十六文。】 
　　大目院　邵南里。二年置。 
　　　　旧产钱一贯八百一十五文。【“曾记”：一贯六百六十三文。】 
　　凤林院　同里。同年置。 
　　　　旧产钱八百四十六文。 
　　灵际院　崇礼里。同年置。 
　　　　旧产钱二百一十五文。【“曾记”：八十一文。】 
　　灵峰院　安民里。十年置。有放生池。 
　　　　旧产钱六百二十八文。 
　　天王院　慕仁里。中和二年置。 
　　　　旧产钱一贯六百七文。 
　　长生院　邵南里。光启二年置。有放生池。 
　　　　旧产钱二贯二百六十七文。【“曾记”：二贯二百三十七文。】 
　　中峰院　和平里。同年置。 
　　　　旧产钱三百四十三文。【“曾记”：三百七十三文。】 
　　五峰报国寺　邵南里。景福元年置。 
　　　　旧产钱二贯四百二十六文。 
　　九峰院　同里。二年置。 
　　　　旧产钱二百一十六文。 
　　荐福院　慕仁里。同年置。 
　　　　旧产钱七十五文。 
　　东峰院　横溪里。光化二年置。 
　　　　旧产钱一百六十三文。【“曾记”：百文。】 
　　福林院　邵南里。天祐三年置。 
　　　　旧产钱一百六十九文。 
　　奉同院【（底本作“奉同院”，库本、崇抄作“奉回院”。）】　保安里。开平三年置。 
　　　　旧产钱五百九十一文。 
　　皈依尼院　慕仁里。四年置。 
　　　　旧产钱一百五十文。 
　　牛头寺　和平里。天成元年置。 
　　　　白云堂　　寒林轩　【冠盖往来，多憩宿于此。有程师孟、沈绅诸公诗。】 
　　　　旧产钱一贯五百六十文。【“曾记”：一贯六百五十七文。】 
　　香林院　安乐里。二年置。 
　　　　旧产钱五百七十四文。 
　　宝庆院　新俗里。长兴元年置。 
　　　　旧产钱四十七文。 
　　瑞云院　安乐里。二年置。 
　　　　旧产钱一百一十文。【“曾记”：一百八十八文。】 
　　清峰院　和平里。同年置。 
　　　　旧产钱二百四十四文。 
　　宝兴院　移风里。同年置。 
　　　　旧产钱八百一十二文。【“曾记”：三百二十二文。】 
　　寿峰院　横溪里。清泰元年置。有放生池。 
　　　　旧产钱一贯一百五十文。【“曾记”：一贯一百二十五文。】 
　　南泉院　移风里。二年置。 
　　　　旧产钱二百九十九文。 
　　淳化院　崇礼里。天福四年置。 
　　　　旧产钱二百一十二文。 
　　竹林院　邵南里。同年置。 
　　　　旧产钱一贯一十文。【“曾记”：一贯一百一十文。】 
　　幽岩弥勒院　安民里。五年置。唐，僧法宝自幽州来规筑，居其所，一夕，雷震，巨石裂成“品”字，乃卓庵其中。十二年，请额，得今号。有放生池。 
　　　　旧产钱八贯四百一十二文。 
　　秀峰崇胜院　安民里。乾祐元年，清觉师开创。祥符八年，赐今额。有放生池。 
　　　　旧产钱一十二贯九百九十九文。【“曾记”：一十三贯五百九十一文。】 
　　凤林院　安乐里。三年置。 
　　　　旧产钱二贯七百九十四文。【“曾记”：一贯七百九十六文。】 
　　崇寿院　安民里。广顺元年置。 
　　　　旧产钱一贯二百八十一文。【“曾记”：一贯一百八十一文。】 
　　寿山院　崇礼里。同年置。 
　　　　旧产钱五百三十二文。 
　　华严院　慕仁里。同年置。 
　　　　旧产钱七百三十二文。【“曾记”：慕仁里有仙岩寺，产钱七百三十四文。今《州籍》无，恐即此。】 
　　龙安院　崇礼里。二年置。 
　　　　旧产钱一百六十一文。 
　　天宫院　慕仁里。三年置。 
　　　　旧产钱三百一十一文。 
　　永兴院　濑溪里。显德元年置。 
　　　　旧产钱四百六十文。 
　　显德院　新兴里。三年置。有放生池。 
　　　　旧产钱八百五十六文。 
　　龙寿院　邵南里。同年置。 
　　　　旧产钱二百五十四文。“曾记”：二百二十四文。 
　　宝峰院　崇礼里。七年置。在黄檗山下。【下有小湖，东有桃溪。有陈白、林肇、许当诗。】 
　　　　旧产钱六百八十七文。【“曾记”：六百七十文。】 
　　释迦院　同里。建隆元年置。 
　　　　旧产钱四百六十五文。 
　　崇寿院　邵南里。二年置。有放生池。 
　　　　旧产钱一贯三百三十四文。 
　　景福院　新俗里。同年置。 
　　　　旧产钱四十九文。【“曾记”：二十五文。】 
　　宝泉院　移风里。同年置。 
　　　　旧产钱三百二十二文。 
　　保福院　安乐里。同年置。 
　　　　旧产钱八百二十九文。 
　　建隆院　新兴里。乾德二年置。 
　　　　旧产钱二百七十四文。 
　　宝林院　横溪里。同年置。 
　　　　旧产钱三百二十一文。 
　　瑞云院　保安里。同年置。 
　　　　旧产钱一十二文。【“曾记”：产钱四十三文。】 
　　慈云院　横溪里。同年置。 
　　　　旧产钱五百四十七文。【“曾记”：五百五十五文。】 
　　龙兴院　安民里。三年置。有放生池。 
　　　　旧产钱九百一十八文。 
　　茶亭院　崇礼里。同年置。 
　　　　旧产钱二百八十一文。 
　　慈峰院　横溪里。四年置。 
　　　　旧产钱二百三十三文。 
　　金峰院　崇礼里。同年置。 
　　　　旧产钱一百五十文。 
　　游地院　邵南里。五年置。 
　　　　旧产钱一百三十九文。 
　　曹山院　崇礼里。开宝元年置。 
　　　　旧产钱四百十七文。【“曾记”：四百一十一文。】 
　　开宝院　同里。同年置。 
　　　　旧产钱五百四十二文。 
　　资寿院　移风里。二年置。 
　　　　旧产钱三百一十三文。 
　　芹溪院　安民里。同年置。 
　　　　旧产钱一百一十四文。 
　　清舟院　横溪里。同年置。 
　　　　旧产钱一百二十文。 
　　罗山院　同里。【“曾记”：罗汉寺。】同年置。 
　　　　旧产钱二百十一文。 
　　玉泉院　崇礼里。三年置。 
　　　　旧产钱二百八文。 
　　崇福院　横溪里。同年置。 
　　　　旧产钱一百五十五文。 
　　保福观音院　安民里。七年置。有放生池。 
　　　　旧产钱五百三十五文。【“曾记”：四百四十五文。（底本脱“五百三十……四十五文”，据库本、崇抄补。）】 
　　福林院　崇礼里。同年置。 
　　　　旧产钱一百六十文。 
　　东林院　邵南里。九年置。 
　　　　旧产钱八十七文。 
　　观音院　同里。太平兴国元年置。有放生池。 
　　　　旧产钱七十八文。 
　　兴福院　和平里。同年置。 
　　　　旧产钱四百一十六文。【“曾记”：四百九十七文。】 
　　灵岩院　新俗里。二年置。 
　　　　旧产钱一百六十四文。【“曾记”：一百六十一文。】 
　　观音院　横溪里。同年置。 
　　　　旧产钱一百二十九文。【“曾记”：一百三十九文。】 
　　越峰院　崇礼里。同年置。 
　　　　旧产钱三百九文。 
　　香峰院　【据免丁帐（底本作“免身振”，据库本改。）及本《县申》出缺，并作仙峰。“曾记”有仙峰，即此。】和平里。三年置。 
　　　　旧产钱十四文。 
　　灵峰院　横溪里。同年置。 
　　　　旧产钱二贯三十九文。“曾记”：二贯二十九文。 
　　瑞应院【（底本、崇抄作“瑞应院”，库本作“瑞灵院”。）】　崇礼里。四年置。 
　　　　旧产钱一百一十二文。 
　　吉祥院　保安里。同年置。【（库本于“吉祥院”条之后错简，径接“布金院”条，年序倒置。）】 
　　　　旧产钱三百九十五文。 
　　慈恩院　慕仁里。五年置。 
　　　　妙湛堂　有辛中丞炳诗。 
　　　　旧产钱五百一十四文。 
　　太平院　崇礼里。六年置。 
　　　　旧产钱二百一十六文。【“曾记”：二百一十五文。】 
　　资福院　移风里。七年置。 
　　　　旧产钱二贯二百二十文。【“曾记”：二贯一十五文。】 
　　文殊院　同里。九年置。 
　　　　旧产钱四十五文。 
　　北岩院　新俗里。雍熙元年置。 
　　　　旧产钱二百五十文。 
　　双际院　邵南里。三年置。 
　　　　旧产钱七十六文。 
　　香泉院　顺委里。同年置。 
　　　　旧产钱一百五十一文。 
　　净戒院　保安里。淳化二年置。 
　　　　凝翠阁　【有陈杞、刁宗谔诸公诗。】 
　　　　双溪亭　【有古田令谢潜、林肤诸公诗。】 
　　　　旧产钱二百八十七文。 
　　宝林院　慕仁里。同年置。 
　　　　旧产钱六十三文。 
　　瑞林院　崇礼里。至道二年置。 
　　　　旧产钱五十一文。 
　　郑洋院　邵南里。同年置。 
　　　　旧产钱二百九文。 
　　龙瑞院　保安里。同年置。 
　　　　旧产钱二百七十五文。 
　　若洋院　邵南里。景德四年置。 
　　　　旧产钱六十九文。 
　　布金院【（底本作“□金院”，缺一字，库本同，据崇抄补。库本因错简，将此条径接上“吉祥院”条。）】　移风里。大中祥符元年置。 
　　　　旧产钱六百八十七文。 
　　延寿院　慕仁里。二年置。 
　　　　旧产钱四十七文。【“曾记”：四十九文。】 
　　上洋院　新俗里。同年置。 
　　　　旧产钱一百四十一文。 
　　法云院　慕仁里。三年置。 
　　　　旧产钱九百九十五文。 
　　灵胜院　同里。同年置。 
　　　　旧产钱三百五文。【“曾记”：一百七十二文。】 
　　弥勒院　同里。同年置。 
　　　　旧产钱四百六十一文。 
　　应福院　崇礼里。五年置。 
　　　　旧产钱一百五十九文。 
　　灵鹫院　濑溪里。天圣二年置。 
　　　　旧产钱一百二十五文。 
　　普贤院　邵南里。明道元年置。 
　　　　旧产钱三百四十二文。 
　　西林院　横溪里。二年置。 
　　　　旧产钱六百五文。【“曾记”：六百七十文。】 
　　白云院　同里。同年置。 
　　　　旧产钱九十文。 
　　龙华院　濑溪里。景祐元年置。 
　　　　旧产钱三百一十一文。 
　　灵鹫院　横溪里。同年置。 
　　　　旧产钱一百九十四文。【“曾记”：七十三文。】 
　　长兴院　移风里。二年置。 
　　　　旧产钱二百七文。 
　　龙瓟院　和平里。庆历元年置。【（底本、库本作“龙瓟院”，崇抄作“龙爬院”。）】 
　　　　旧产钱一百一十五文。 
　　游地院　濑溪里。同年置。【（各本皆作“游地院”，崇抄复校改为“游池院”。）】 
　　　　旧产钱三百七文。 
　　观音院　移风里。同年置。 
　　　　旧产钱五百八十九文。【“曾记”：五百九十八文。】 
　　瑞迹院　保安里。三年置。 
　　　　旧产钱三百六文。 
　　瑞岩院　邵南里。四年置。 
　　　　旧产钱八百九十八文。【“曾记”：一贯四百六十九文。】 
　　泗洲院　慕仁里。皇祐元年置。 
　　　　旧产钱一百九十七文。 
　　同云院　和平里。二年置。 
　　　　旧产钱四百一十三文。【“曾记”：三百六十二文。】 
　　新兴院　邵南里。同年置。 
　　　　旧产钱七百二十三文。 
　　北台院　保安里。五年置。 
　　　　旧产钱一百五十三文。 
　　石嶂院　横溪里。嘉祐八年置。 
　　　　旧产钱一百二十二文。 
　　齐云院　新兴里。治平二年置。 
　　　　旧产钱六百六十三文。 
　　延福院　慕仁里。三年置。 
　　　　旧产钱三百四十八文。 
　　灵洞院　同里。四年置。 
　　　　旧产钱一百九十九文。 
　　善德院　顺委里。熙宁二年置。 
　　　　旧产钱九百三十九文。【“曾记”：一贯一百二十五文。】 
　　吴洋院　邵南里。同年置。 
　　　　旧产钱二十五文。 
　　翠峰院　横溪里。四年置。 
　　　　旧产钱一百五十八文。 
　　资福院　崇礼里。七年置。 
　　　　旧产钱七百三十二文。 
　　建福院　同里。同年置。 
　　　　旧产钱三百一十一文。 
　　竹阴院　邵南里。元丰元年置。 
　　　　旧产钱四百五十文。 
　　僧伽院　和平里。二年置。 
　　　　旧产钱一十五文。 
　　云际院　【“曾记”作仙际。】邵南里。八年置。 
　　　　旧产钱四百六十七文。 
　　白莲院　新俗里。元祐二年置。 
　　　　旧产钱一百二十二文。 
　　普门院　崇礼里。同年置。 
　　　　旧产钱一百七文。【“曾记”：九十四文。】 
　　崇福院　同里。同年置。 
　　　　旧产钱五百二十二文。【“曾记”：二百七十五文。】 
　　东峰院　邵南里。同年置。 
　　　　旧产钱二百二十四文。 
　　清泉院　横溪里。三年置。 
　　　　旧产钱三百六十文。 
　　鹫峰院　同里。七年置。 
　　　　旧产钱七百四十三文。 
　　灵皎院　新兴里。绍圣元年置。 
　　　　旧产钱三百五十八文。 
　　金仙尼院　邵南里。同年置。 
　　　　旧产钱五百六文。【“曾记”：五百九文。】 
　　三峰院　新俗里。二年置。 
　　　　旧产钱三百七十一文。 
　　灵应院　崇礼里。崇宁二年置。 
　　　　旧产钱四百二文。 
　　福胜院　保安里。同年置。 
　　　　旧产钱一百五十文。 
　　善庆院　移风里。同年置。 
　　　　旧产钱二百五十八文。 
　　倪地院　新俗里。同年置。 
　　　　旧产钱七十文。 
　　独峰尼院【（底本作“□峰尼院”，缺一字，据库本、崇抄补。）】　安民里。四年置。 
　　　　旧产钱三百三十一文。 
　　宝华院　新兴里。政和二年置。有放生池。 
　　　　旧产钱五百一十二文。 
　　龙复院　和平里。建炎四年置。旧为嘉会庵。至是移创。 
　　　　旧产钱一十三文。 
　　禅林院　安乐里。 
　　　　旧产钱一贯二百九十五文。【“曾记”：一贯二百九十九文。】 
　　报慈院　新兴里。 
　　　　旧产钱一贯二百七十七文。 
　　凤栖院　同里。 
　　　　旧产钱三百一十六文。【“曾记”：四百六十一文。】 
　　上生院　同里。 
　　　　旧产钱二百七文。 
　　瑞峰院　横溪里。有放生池。 
　　　　旧产钱一贯二百九文。 
　　白云院　同里。 
　　　　旧产钱一百二十七文。 
　　圣寿院　濑溪里。 
　　　　旧产钱一贯四十一文。 
　　香林院　安乐里。 
　　　　旧产钱七百二十八文。 
　　宝林院　邵南里。 
　　　　旧产钱四百二十二文。 
　　双林院　同里。 
　　　　旧产钱一百四十八文。 
　　永福尼院　慕仁里。 
　　　　旧产钱四百三文。 
　　报恩院　保安里。 
　　　　旧产钱二百二十五文。 
　　宝寿院　移风里。 
　　　　旧产钱二百三十四文。 
　　慈云院　和平里。 
　　　　旧产钱一百六十七文。【“曾记”：一百九十八文。】 
　　应仙院　同里。 
　　　　旧产钱一百二十五文。【“曾记”：和平里有应瑞院。产钱一百三十九文。今《州籍》无。】 
　　　　　【已上十五所，未会到起置年代】。 
　　永安院　【《旧记》：在县北。“曾记”：永安院，保安里。产钱二百八十文。】 
　　天王台　【“曾记”：保安里。产钱一百五十五文。】 
　　应德院　【“曾记”：崇礼里。产钱九十七文。】 
　　国兴院　【“曾记”：顺委里。产钱六十六文。】 
　　广福院　【《县申》：濑溪里又有此院。（底本、库本皆脱“濑溪里又有此院”，据崇抄补。）】 
　　【已上五所，今《州籍》并无。】 
　　 
《三山志》卷第三十六终 

●卷第三十七 寺观类五 

　　僧寺 
　　　　永福县 
　　　　闽清县 
　　　　宁德县 

○永福县 

　　七十一所。庆历《旧记》：七十所。内五所有寺额。曾师建“记”：七十二所。钟世明根括宽剩：七十二所。淳熙八年《县申》：七十一所，内六十所会到起置年代，十一所未详。 
　　枕烟院　唐元里。唐永徽元年置。 
　　　　旧产钱八百五十四文。 
　　重光寺　开平里。大中二年置。皇朝宣和二年改为神霄宫，建炎元年，仍为寺。【吴侍郎栻《登重光寺》诗云：“上穷苍石蹑丹梯，（底本先书“梵成拂”，复校改“拂”为“梯”字，库本作“梵成拂”，据崇抄改“蹑丹梯”。）祖意谁参只履西。晓阁浓阴云散岭，夜堂清影月双溪。（底本作“亥堂”，据库本改。）池开今日青铜鉴，（底本、库本作“地开”，据崇抄改。）碑立何年碧玉圭。静觉官名微可笑，《南华经》里一醯鸡。”有放生池。】 
　　　　旧产钱三贯四百六十二文。 
　　云际院　待旦里。五年置。 
　　　　苏老亭　【庆历间，提刑苏舜元建。（底本、库本作“苏舜元□”，缺一字，据崇抄补。）吴栻诗：“苏老行诸郡，多为洒落游。静心山共止，动意水俱流。赴社辞陶令，（底本、库本作“辞”，崇抄作“呼”。）翻经约谢侯。高风谁复记，明月上西楼。”】 
　　　　旧产钱二贯二百一十文。【“曾记”：二贯二百二十文。《县申》：二贯二百一十五文。】 
　　天柱观音院　永安里。咸通二年置。 
　　　　旧产钱一贯七百三十文。【《县申》：一贯七百三十二文。】 
　　大兴院　保安里。同年置。 
　　　　旧产钱二贯四十八文。【“曾记”：二贯一百文。《县申》：二贯五十文。】 
　　三峰院　新丰里。同年置。 
　　　　旧产钱一贯三百五十六文。【《县申》：一贯三百五十一文。】 
　　上林院　唐元里。同年置。 
　　　　旧产钱一贯一百五十四文。【“曾记”：三贯一百七十文。】 
　　上生院　唐元里。同年置。 
　　　　旧产钱一贯九十六文。【“曾记”：一贯一百一十六文。】 
　　栖林院　新丰里。三年置。 
　　　　旧产钱二百三十三文。 
　　上龙泉院　待旦里。十年置。 
　　　　旧产钱一贯七百九十二文。 
　　龙兴院　永安里。乾符三年置。 
　　　　旧产钱二百五十三文。【“曾记”：五百二十三文。】 
　　新兴院　保安里。四年置。 
　　　　旧产钱八百五十四文。【“曾记”：八百五十文。】 
　　瑞应院　安乐里。广明元年置。 
　　　　旧产钱一贯三百六十七文。 
　　白云院　新丰里。二年置。 
　　　　旧产钱五百二十文。【“曾记”：五百二十一文。《县申》同曾。】 
　　中峰寺　待旦里。中和元年置。 
　　　　旧产钱五百四文。 
　　惠安院　保安里。光启元年置。初为大普慈报国禅院。大中祥符八年，敕改今额。 
　　　　旧产钱四贯六百八十五文。 
　　高盖名山院　平盖里。文德元年置。后唐天成中，闽王赐额。【时主僧智幽。并赐铜钟，命马朱记，命服授而不挂。（底本作“时主□智幽”，又“命马朱□”，库本无此注，据崇抄补。）】山在县西二百里，周回九里。秀峦插天，常有紫云荫之如盖。因名高盖山。有泉金色，亦号金支山。伪闽将郊天，乃封西岳。【以霍童山为东岳。】始后汉时，土人徐登【《院记》作徐登隐。】弟兄姐妹七人隐于此。齐建元初，有僧姓陈氏、号慧炬，与一侍者姓喻氏、号智者，【（底本先书“智著”，复校注为“智者”，库本、崇抄皆仍作“智著”。）】亦入此山，绝粒禅定。唐乾封中，因霍童山赵炳来于白岩，时，樵者戢步林间，见炳与登酌东流水为醪，【（底本、崇抄作“东流水”，库本作“东涧水”。）】剥枯松皮为脯，【（底本、崇抄作“枯松皮”，库本作“枯桑皮”。）】醉卧久之。炳语登曰：吾当先去。子亦速来。登曰：“凤立烟霄迥，【（底本、崇抄作“烟霄遇”，据库本改。）】桃香碧洞逢。”言华，俱不见。仪凤二年元日，登与弟兄姐妹七人于坛上并蝉蜕上升而去。僧慧炬者，后县宰三请不下，乃遣侍者赴县城，届重光寺始信宿，命浴，坐化。时炬在室内，亦然。今二真身皆存。【（底本作“皆在”，据库本、崇抄改。）】室前有一石龟，旱祷必应。【见伪闽乡贡进士王赡“记”。“记”云：神仙变化非灵洞而不栖；祖佛修行非圣岳而不憩。以王子晋腾身于缑岭，（底本作“纸岭”，据库本改。）能大师示迹于曹山。（底本作“景迹”，据崇抄改。）虽出凡之路斯然，而达本之原不尔。是谓：控鹤骖鸾之客，以九仙六洞为家；出生离死之人，以大道三界为宅。或金骨化而烟霞停影，空闭古坛；或色身谢而水月回光，（底本作“月四光”，据库本改。）却归他世。岂可以凡目识予去住，（底本作“凡心识于去住”，据崇抄改。）岂可以凡心测彼变通哉？（底本作“玄心则彼变通哉”，据崇抄、库本改。）大闽国西岳名山者，初有神仙以变化，次有祖佛以修行。圣迹聿兴，（底本作“垩迹”，据库本改。）在于唐朝之前叶。（底本作“之百为”，据崇抄、库本改。）其山，中分六合，高冠二仪。岩根而吼出雷声，峰首而戛横斗柄。寒生六月，风起五天。上有列仙聚会之坛，中有至士修真之室。云云。】崇宁三年，敕封：登，净慧真人；慧炬，慈利大师；智者，惠应大师。大观三年，知县郑仁达始建三圣殿室。【先是，有徐真君祠堂及东西二室。嘉祐中许公将留题二室云：“上得山来过石门，谒灵特地乞真言。再三许我前程事，敢不留诗荷圣恩。”绍圣初，陈公旸亦继前韵：“六题曾彻九重门，暂阻尧阶奏万言。今日又蒙师许我，汉廷当沛异常恩。”知县施常“诗”：“白云来去自闲闲，锁断千山与万山。（底本先作“锁靳”，旁校改作“锁断”，库本作“锁靳”，崇抄作“锁勒”。）羽客已归霄汉去，（底本作“□客”，缺一字，崇抄作“仙客”，据库本补。）虚堂流水漫潺潺。”“步尽千山与万山，白云步处叩禅关。晓猿夜鹤应相笑。笑问劳生几度闲。”良翰叙诗：“巨镇标闽越，灵踪肇晋、齐。（底本作“□踪”，缺一字，库本作“高踪”，据崇抄改。）空坛仙一去，（底本作“仙一上”，据崇抄改。）古洞佛双栖。化石龟犹在，（底本作“龟□在”，缺一字，据崇抄补。）烧丹井已迷。尘襟谁复悟，惟听晓猿啼。”】 
　　　　龙都峰岩　【在龙都峰顶。其下双崖对峙，拔起千仞，（底本、库本皆作“千竹”，据崇抄改。）宛若洞门。有三石室，世传赵真君坛，有祠宇。后，头陀侵其洞口为庵。（底本作“须陀”，库本作“倾陀”，据崇抄改。）政和三年，陈侍郎旸还自高盖，来谒祠下，迁其庵，葺祠宇，遂复洞门故迹。诗云：“岩顶风云常不散，洞门日日吐烟霞。济时偏解为霖雨，信是神仙第一家。”】 
　　　　旧产钱二贯九十八文。【《县申》：二贯一百文。】 
　　上资福院　义仁里。景福元年置。 
　　　　旧产钱一贯二百四十五文。 
　　报恩院　新丰里。同年置。 
　　　　旧产钱一贯四十一文。【“曾记”：一贯四十四文。】 
　　安善院　感应里。二年置。 
　　　　旧产钱二百三十一文。 
　　布泉院　开平里。【（底本作“开平院”，据崇抄改。）】乾宁二年置。 
　　　　旧产钱五百五十二文。 
　　翠峰院　安乐里。同年置。 
　　　　旧产钱五百三十二文。【“曾记”：五百四十文。】 
　　香泉院　义仁里。同年置。 
　　　　太极山　　乐贤亭有侍郎吴栻留题。 
　　　　旧产钱二贯九百八十一文。 
　　集禅院　安乐里。三年置。 
　　　　旧产钱五百八十八文。 
　　仙岩罗汉院　唐元里。光化二年置。有篆书十，不知何代书也，夭矫崖间，洒落奇妙，古号仙篆。欧阳文忠公尝得之，喜其无镌刻之迹，如指画成文，【（崇抄作“指画成之文”。）】欲以蕃夷金书字、图号译之，未暇也。蔡端明释曰：“贫道守真乙，中有不死术”，亦莫得其据。一在安仁寺仙人山，状如云雷文，蜿蟺模重，疑古罗汉字。【（底本作“罗汉寺”，据库本、崇抄改。）】后僧惮墨蜡之费，燎斫瘗而之。一在中和寺，黄坑之崖，尤劂剞，生如华葩，熟如槁桡，或水消而未既，或布汞地上，枝叶不属而脉络皆通。疑开辟之初，孕云结宝，若龟图、马箓，镇压山川，未易以今书通。政和三年，陈令武佑得安仁二字于沙烬之中，又于上生院僧景纯得所藏善本四字，并罗汉、中和锓诸木。 
　　　　旧产钱一贯三百文。 
　　报恩尼院　开平里。同年置。 
　　　　旧产钱二百二文。【“曾记”作无产钱。】 
　　下资福院　保安里。同年置。 
　　　　旧产钱一贯一百九十文。 
　　文殊院　开平里。三年置。 
　　　　旧产钱三百六十三文。【“曾记”：三百七十文。《县申》：三百六十一文。】 
　　北山院　光德里。天复三年置。 
　　　　旧产钱二贯一百一十六文。【“曾记”：二贯一百一十二文。】 
　　能仁寺　保德里。天祐二年置。溪流会注，曰漈溪。溪之源，群峰高拔者，曰瑞峰。初，僧无爽庐此，名寄林。后唐清泰二年，更号瑞峰。皇朝大中祥符中，李郎中欣以天子承天祐，名山异迹多所旌表，奏以承天为额。政和中，易名能仁。有放生池。 
　　　　旧产钱一十一贯六百一十二文。【“曾记”：一十一贯八百五十文。】 
　　资国院　归义里。同年置。 
　　　　旧产钱三贯六百四十一文。【《县申》：三贯六百八十四文。】 
　　宝积院　开平里。梁开平二年置。 
　　　　旧产钱一贯七百九十五文。 
　　总持院　开平里。同年置。 
　　　　旧产钱六百四十五文。 
　　灵鹫院　永津里。同年置。 
　　　　旧产钱四百三十九文。 
　　灵峰院　开平里。乾化二年置。 
　　　　旧产钱一贯三百一十九文。【“曾记”：一贯三百二十七文。《县申》同曾。】 
　　清凉院　光德里。三年置。 
　　　　旧产钱三百五十八文。【“曾记”：三百六十八文。】 
　　佞草院　安乐里。同年置。 
　　　　旧产钱一百六十文。 
　　灵居院　平盖里。四年置。 
　　　　旧产钱一百八十二文。【“曾记”多一文。】 
　　北岩院　归义里。贞明元年置。 
　　　　旧产钱七百六十三文。 
　　香盖院　保德里。后唐同光二年置。 
　　　　旧产钱九百三十文。 
　　延寿院　开平里。六年置。 
　　　　旧产钱三百九文。 
　　闲居院　平盖里。同年置。 
　　　　旧产钱二贯八十文。【“曾记”：二贯七十五文。《县申》：一贯一百三十八文。】 
　　谢洋观音院　同里。天成三年置。 
　　　　旧产钱一百五十文。 
　　上崇寿院　义仁里。长兴二年置。 
　　　　旧产钱二百七十九文。 
　　鹫峰院　待旦里。晋天福元年置。 
　　　　旧产钱四百一十六文。 
　　凤栖院　光德里。二年置。 
　　　　旧产钱二百五十二文。 
　　秀峰院　保德里。汉乾祐二年置。 
　　　　旧产钱一贯六十八文。 
　　上观音院　感德里。皇朝建隆二年置。 
　　　　旧产钱七十五文。 
　　方广岩院【（底本、库本只作“方广岩”，据崇抄改。）】　保安里。同年置，岩高千仞。庆历间，邑人黄非熊养高其中，访得奇所。作十诗留于石。【玉泉洞、瑞松坞、钟磬石、听泉崖、瀑布崖、龙树岩、灵羊谷、龙尾泉、望仙台、清音洞。】 
　　　　旧产钱二百六十文。 
　　梅山院　保安里。开宝元年置。 
　　　　旧产钱一十一文。 
　　越峰院　开平里。同年置。【吴栻诗：“野僧迎客笑开关，更拂残碑藓字斑。徐姓仙归空碧洞，越封王去漫青山。影来秋月林千缺，声落春风水一湾。焙茗满瓯须强啜，过桥车马便人间。”】 
　　　　玩芳亭　【元丰七年创。知县黄叙名而记之。（底本作“□叙”，库本作“某叙”，据崇抄补。查《八闽通志》，有知县黄叙任于建炎之后，仍疑误。）】 
　　　　旧产钱一贯八百五十四文。“曾记”：一贯八百五十六文。 
　　凤凰岩院　安乐里。六年置。 
　　　　旧产钱一百四十六文。 
　　翠林岩院　同里。太平兴国元年置。 
　　　　旧产钱二十九文。 
　　下崇寿院　唐元里。二年置。 
　　　　旧产钱六十四文。【“曾记”少一文。】 
　　北林院　感应里。八年置。 
　　　　旧产钱一贯四百三文。【“曾记”多一文。】 
　　禅林院　保安里。九年置。 
　　　　旧产钱五百四十八文。 
　　善净塔院　开平里。同年置。 
　　　　旧产钱二百六十一文。 
　　景星尼院　保安里。淳化四年置。 
　　　　旧产钱二百二十二文。 
　　极乐岩院　开平里。大中祥符二年置。 
　　　　旧产钱一百八十五文。 
　　保寿尼院　同里。庆历元年置。 
　　　　旧产钱一十五文。【“曾记”：四十文。】 
　　下龙泉院　永安里。 
　　　　旧产钱六贯二十四文。【“曾记”：五贯九百六十七文。】 
　　仙峰院　待旦里。 
　　　　旧产钱二贯四百九十九文。 
　　安仁院　唐元里。 
　　　　旧产钱六百九十四文。 
　　大会岩院　义仁里。 
　　　　旧产钱一百三十四文。【“曾记”：大会岩，一百三十五文。】 
　　香林院　新丰里。 
　　　　旧产钱一百二十三文。 
　　武陵岩院　待旦里。 
　　　　旧产钱一百七文。 
　　灵源岩院　保安里。 
　　　　旧产钱五十二文。【“曾记”作灵源岩。】 
　　中观音院　待旦里。 
　　　　旧产钱二十三文。 
　　中和院　永安里。 
　　　　旧产钱一十八文。 
　　普门庵　唐元里。 
　　　　旧无产钱。【《县申》：二文。】 
　　陆山堂　保安里。 
　　　　旧产钱七十文。 
　　　　【已上十一所，未会到起置年代。】 
　　 
○闽清县 
　　 
　　　　九十所。庆历《旧记》：八十七所，内八所有寺额。曾师建“记”：九十八所。钟世明根括宽剩：九十所。今《州籍》数同，内五十五所会到有起置年代，三十五所未详。 
　　宝山院　仁寿里。唐大和元年，里人池清有地，曰池坑。延僧德光为庵，以池坑名之。其后，陈立增创为幽林院。咸通间，始赐宝山观音为额。 
　　　　旧产钱四贯一百二文。【“曾记”：四贯一百一十文。】 
　　宝积院　居仁里。大中八年置。 
　　　　旧产钱八百三十三文。【“曾记”：八百三十二文。】 
　　天王院　县城，宣政里。九年置。先是，会昌中杨讷舍宅为基，至是有郑氏始创殿宇。皇朝元丰五年，僧显寂撤而新之。 
　　　　旧产钱八百三九文。【“曾记”：八百三十六文。】 
　　药师院　孝忠里。咸通二年赐额。 
　　　　旧产钱九百八十九文。 
　　禅林院　安仁里。同年置。 
　　　　旧产钱七百文。 
　　陈园院　仁寿里。十四年置。 
　　　　旧产钱三百一十二文。 
　　仁王院　贺恩里。大顺二年置。先是，元年黄少干避地于此，诛茅以居，至是贼平，舍僧师正为院。皇朝景祐、宝元间，始大建堂殿。 
　　　　旧产钱二贯八百八文。【《县申》：二贯七百三十六文。】 
　　保福院　安仁里。乾宁元年置。 
　　　　旧产钱三百三十文。 
　　偃峰院　安仁里。光化二年置。 
　　　　旧产钱一贯八百九十三文。 
　　开明院　宣政里。天复二年置。初建陈洋山，以山名院，后迁山下十里，改今名。 
　　　　旧产钱三百三十九文。 
　　普应院　同里。开平二年置。 
　　　　旧产钱二百七十六文。【“曾记”：二百八十文。】 
　　灵岩院　【“曾记”：真善灵岩。】仁寿里。乾化元年置。 
　　　　旧产钱四百一十九文。 
　　报恩普贤院　护仁里。贞明二年置。有放生池。 
　　　　旧产钱六贯一百七十三文。【“曾记”：六贯二百七十三文。】 
　　大际院　安仁里。同年置。 
　　　　旧产钱一贯九百四十三文。【“曾记”：一贯九百三十文。】 
　　法华院　仁寿里。龙德三年置。 
　　　　旧产钱一百四十三文。【“曾记”：二百七十三文。】 
　　鹤林院　金沙里。后唐同光元年，僧悟皎置。初，院之前冈，峭拔独立，古号华表，故以鹤林名之。【康定中，主僧榜院前曰华表峰。】 
　　　　旧产钱一贯一百五文。 
　　香山院　贺恩里。二年置。 
　　　　旧产钱二百八十四文。【“曾记”：三百八十四文。】 
　　地藏院　盖平里。四年置，太平兴国中赐额。 
　　　　旧产钱一贯六十三文。【“曾记”：一贯六十五文。（底本作“六十三文”，据崇抄改。）】 
　　中峰院　仁寿里。天成五年置。 
　　　　旧产钱二百七十六文。 
　　云居院　贺恩里。长兴元年置。 
　　　　旧产钱三百三十八文。【“曾记”：三百二十文。】 
　　象峰院　安仁里。晋天福元年置。 
　　　　旧产钱八百九文。【《县申》多一文。】 
　　瑞林院　仁寿里。同年置。 
　　　　旧产钱三百二十六文。【“曾记”少一文。】 
　　紫台庵　盖平里。五年置。 
　　　　旧产钱二十六文。【《县申》作紫台院，产钱四十五文。】 
　　兴隆院　同里。六年置。是岁，伪闽永隆三年，赐号瑞阳山。 
　　　　旧产钱一百九十九文。 
　　崇福院　孝顺里。七年置。 
　　　　旧产钱八百一十文。 
　　南泉院　仁寿里。周显德三年置。 
　　　　旧产钱一贯五百五十文。【“曾记”：一贯五百五十五文。】 
　　资福弥陀院　宣政里。皇朝乾德二年置。 
　　　　旧产钱二百八十七文。【“曾记”多一文。】 
　　白莲庵　盖平里。四年置。 
　　　　旧产钱一百三十三文。 
　　兴福庵　金沙里。开宝三年置。 
　　　　旧产钱二百一文。【“曾记”：二百九文。】 
　　霜峰庵　孝顺里。四年置。 
　　　　旧产钱九十九文。 
　　北庵　安仁里。太平兴国元年置。 
　　　　旧产钱一百五十二文。【《县申》多一文。】 
　　文殊院　盖平里。同年置。先是，伪闽时，主僧文杰建佛殿【，（底本作“立僧”，据库本、崇抄改。）】至是，赐额。天圣二年重修。 
　　　　旧产钱七百三十四文。 
　　南庵　安仁里。二年置。 
　　　　旧产钱四十三文。【“曾记”：四十五文。】 
　　云居庵　孝顺里。五年置。 
　　　　旧产钱九十二文。 
　　慈氏庵　盖平里。九年置。 
　　　　旧产钱五十七文。 
　　报国观音院　宣政里。雍熙三年置。 
　　　　旧产钱七十二文。 
　　观音院　仁寿里。四年置。 
　　　　旧产钱九百九十一文。【“曾记”：二百四十文。】 
　　资福院　盖平里。端拱二年置。 
　　　　旧产钱三百九十七文。 
　　法林院　安仁里。淳化二年置。 
　　　　旧产钱三百九十五文。 
　　鹫峰院　孝顺里。同年置。 
　　　　旧产钱八百七十八文。【“曾记”：八百八十七文。】 
　　五台院　孝顺里。三年置。 
　　　　旧产钱二百五十一文。 
　　灵应院　宣政里。咸平元年置。 
　　　　旧产钱八十七文。 
　　泗水庵　贺恩里。景德四年置。 
　　　　旧产钱四十一文。 
　　积善院　盖平里。大中祥符二年置。【有状元许将留题云：“为爱山居乐，居山又忆家。菊黄来日蕊，梅白去时花。水阔离情远，霜晴别路赊。（底本、库本作“别路赊”，崇抄作“别恨赊”。）前程回首望，空指暮天霞。”】 
　　　　旧产钱一贯八百九十四文。【“曾记”：八百八十四文。】 
　　观音院　安仁里。天禧元年置。 
　　　　旧产钱二百三十四文。【“曾记”：一贯二百五文。】 
　　泗洲院　贺恩里。二年置。 
　　　　旧产钱一百五十一文。 
　　感应院　【“曾记”：感应泗洲。】宣政里。三年置。 
　　　　旧产钱三文。 
　　翠峰庵　宣政里。天圣元年置。 
　　　　旧产钱四十文。 
　　福山院　仁寿里。五年置。 
　　　　旧产钱一贯二百二十四文。 
　　大悲院　盖平里。九年置。 
　　　　旧产钱八百三十一文。【“曾记”多五文。】 
　　东林院　贺恩里。景祐二年置。 
　　　　旧产钱三百一十八文。 
　　龙兴院　护仁里。庆历五年置。 
　　　　旧产钱五百六十一文。【“曾记”少一文。】 
　　西华院　【“曾记”作“西峰。】孝顺里。治平二年置。 
　　　　旧产钱二百三十六文。 
　　广德院　孝顺里。熙宁五年置。 
　　　　旧产钱四百八十二文。 
　　石门庵　盖平里。元丰六年置。 
　　　　旧产钱八十三文。 
　　白云院　贺恩里。 
　　　　旧产钱四贯三百四十文。【“曾记”少九文。《县申》：三贯九百文。】 
　　义林尼院　同里。 
　　　　旧产钱一贯二十八文。 
　　钟山院　同里。 
　　　　旧产钱九百九十九文。【“曾记”：一贯四十三文。】 
　　兴福院　同里。 
　　　　旧产钱三百八十五文。 
　　慈恩院　同里。 
　　　　旧产钱二百八十二文。【“曾记”多二文。《县申》少一文。】 
　　西隐尼院　同里。 
　　　　旧产钱一百三十六文。 
　　香林尼院　同里。 
　　　　旧产钱九十九文。【“曾记”少七文。】 
　　灵洞院　孝顺里。 
　　　　旧产钱二贯一百八十六文。 
　　崇庆院　同里。 
　　　　旧产钱一百一十三文。【“曾记”：一百五十三文。】 
　　报恩院　盖平里。 
　　　　旧产钱一贯四百四十文。 
　　大坑庵　同里。 
　　　　旧产钱一百二十一文。【“曾记”少一文。】 
　　重兴庵　同里。 
　　　　旧产钱四文。 
　　安乐院　护仁里。 
　　　　旧产钱九百九十文。 
　　庆安院　同里。 
　　　　旧产钱九百五十四文。 
　　宝胜院　同里。 
　　　　旧产钱九百一十三文。【“曾记”少二文。】 
　　名山院　【“曾记”作庵。【同里。 
　　　　旧产钱四百四十四文。 
　　新兴院　同里。 
　　　　旧产钱四百一十九文。 
　　普安院　同里。 
　　　　旧产钱二百六十文。【《县申》：二百六文。】 
　　罗汉院　同里。 
　　　　旧产钱二百三十文。 
　　宝林院　同里。 
　　　　旧产钱一百五十文。 
　　崇善尼院　同里。 
　　　　旧产钱一百五十文。 
　　宝峰院　金沙里。 
　　　　旧产钱八百六十二文。【“曾记”：□贯一百五十二文，内三百十文系南□尤。（底本、库本作“□贯”，缺一字，崇抄作“一贯”，据补。末句，底本作“南□尤”，缺一字，库本同，崇抄作“南甫尤”，仍存缺。）】 
　　云际院　同里。 
　　　　旧产钱七百九十文。【“曾记”：七百五十九文。】 
　　云峰院　同里。 
　　　　旧产钱五百七文。 
　　五峰院　同里。 
　　　　旧产钱四百八十文。【“曾记”少五文。 
　　许坑院　同里。 
　　　　旧产钱四百六十文。【“曾记”：四百四十六文。】 
　　栖林院　同里。 
　　　　旧产钱二百六十八文。【“曾记”少三文。】 
　　中州院　同里。 
　　　　旧产钱一百六十九文。 
　　应福院　仁寿里。 
　　　　旧产钱七百九文。 
　　资圣院　居仁里。 
　　　　旧无产钱。 
　　石圳尼院　同里。 
　　　　旧产钱一百三十九文。【“曾记”多一文。】 
　　瑞云院　同里。 
　　　　旧产钱一百三十七文。 
　　龙兴院　宣政里。 
　　　　旧产钱一百四十九文。【“曾记”：一百一文。】 
　　育王塔院　同里。 
　　　　旧无产钱。【“曾记”：阿育王台，产钱一十文。】 
　　保福院　盖平里。 
　　　　旧产钱二百六十文。 
　　　　【已上三十五所，未会到起置年代。】 
　　 
○宁德县 
　　 
　　四十八所。庆历《旧记》：六十所，内十所有寺额。曾师建“记”：四十九所。钟世明根括宽剩：四十九所。内一所道观。今《州籍》数同，并有起置年代。 
　　兴福院　金溪里。梁大同二年置。【“曾记”：咸通十四年置。建炎二年，建贼焚毁，后重立。】 
　　　　旧产钱五十八文。 
　　双峰院　水漈里。【（底本“宁德县”以下里名，或作“水漈”，或作“水际”不一，今皆作“漈”，与“叙县”卷所记统一。）】唐元和十四年置。初号九仙，后改今名。有刘棠、上官敦复留题 
　　　　旧产钱五百九十二文。【“曾记”：五百八十一文。】 
　　甘露院　霍童里。【（底本以下里名，或作“霍童里”，或作“霍同里”不一，今皆作“霍童”，与“叙县”卷所记统一。）】十五年置。初号甘露竹林院。咸通元年改甘露崇圣院。 
　　　　闽王钟　声清而宏。【杨昕诗：“欲听闽王遗德处，晓来钟韵彻空声”。】 
　　　　旧产钱一贯七百七十六文。【“曾记”：二贯五十文。】 
　　龟山雍熙院　安乐里。开成元年置。初，僧智具姓柳，扬州人；正源姓蔡，宣城人；长庆二年同游建州，大和中至州。是岁州法曹参军杨郁及霍童里处士黄瑜等，邀请建寺，二师从之，铁钵铜瓶入于幽谷，逢龟即止，曰：“此吾居也。”因凿石为基，号龟山。会昌汰废。【记云：“二师云：‘真空实性，有相妄名。令罢缁衣，何妨于道。’共作偈、颂十首，内柳云：‘沧溟几度变桑田，惟有灵空独湛然。已到岸人休恋筏，未曾度者任求船。’蔡云：‘寻师认得本心源，两岸俱玄一不存。是佛何须更求佛，祗因从此便忘言。’柳云：‘心本绝尘何用洗，身中无病岂求医。欲知是佛非心处，明镜高悬未照时。’蔡云：‘刘民、周续岂顽痴，弃世犹求远大师。今日幸逢玄旨在，须将心地种禅枝。’”】大中初，给帖，仍旧。十三年，赐额翠岩禅院。天祐二年，改号大慈。雍熙二年，敕改雍熙。【（底本、库本作“敕改雍熙”，崇抄无“雍熙”二字。）】 
　　归真、慧观二塔　【柳师咸通七年十一月坐化，葬东峰之下。八年九月，坟形四裂，真身不坏。李中丞景温奏依诸祖上香泥，迎归本院。（底本作“迎归□院”，缺一字。）十三年，奏闻，敕改院额，度僧二十人。龙纪元年，（底本作“龙□二年”，缺一字。）赐谥号曰归寂大师。塔曰：归真。蔡师咸通十一年九月坐化，亦葬东峰之下。光启二年十二月，（底本作“光启□年”，缺一字。）龛槥迸开，真身不坏，迎归本院。至大顺元年奏闻，（底本作“□大顺”，缺一字。）赐谥号曰性空大师。塔曰慧观。（底本作“塔曰□慧观”，缺一字。）天祐二年，闽王建塔二所，真殿五间。敕赐柳师谥曰圆寂，（底本作“敕□柳师”，缺一字。）蔡师谥曰空寂。仍赐院额大慈。雍熙二年，小师文谏、录师道行表闻，（底本作“录师道□表闻”，缺一字。以上七处皆据崇抄、库本补。）复赐号雍熙。】 
　　　　旧产钱八贯二百九十六文。 
　　安仁院　安远里。大中元年置，咸通元年赐额。 
　　　　旧产钱二贯四百三十一文。 
　　广教院　安乐里。同年置。初名龙泉。大顺二年改为觉明。皇朝雍熙二年赐今额。 
　　　　旧产钱一贯三百五十一文。 
　　金鄁院　金溪里。八年置。广明元年赐额蒙泉。【祖无颇、曹辅、辛炳留题。】 
　　　　旧产钱二贯七百九十二文。 
　　永福院【（底本作“永寿院”，据库本、崇抄改。）】　十二年置。初名观音。咸通四年改为崇寿。梁开平四年，赐今额。皇朝治平二年修。 
　　　　旧产钱二贯八文。 
　　安禅院　感德前里。咸通元年置。 
　　　　旧产钱一十文。 
　　瑞峰院　陵山里。同年置。 
　　　　旧产钱一百四十文。【“曾记”：多一文。】 
　　保花尼院　同里。二年置。 
　　　　旧产钱八十二文。【“曾记”：五文。】 
　　云门院　东阳里。同年置。 
　　　　旧产钱二百八十四文。 
　　灵山院　水漈里。同年置。 
　　　　旧产钱一贯四百四十六文。 
　　香林院　临海里。同年置。 
　　　　旧产钱一贯三百六十三文。 
　　安福院　水漈里。同年置。 
　　　　旧产钱四百五文。 
　　仙岩院　霍童里。同年置。 
　　　　旧产钱一贯六百一十九文。 
　　禅林院　霍童里。【“曾记”：建炎二年，建寇焚毁，后重创。】 
　　　　旧产钱四百四十九文。 
　　竹林院　金溪里。三年置。有百丈漈、龙潭。 
　　　　旧产钱二百八文。【“曾记”：三百二十八文。】 
　　禅寂院　霍童里。五年置。 
　　　　旧产钱一贯一百三十七文。【“曾记”：一贯一百二十五文。】 
　　报恩院　陵山里。九年置。 
　　　　旧产钱六百六文。【“曾记”：太平兴国元年置。一百四十文。】 
　　大印院　安乐里。同年置。 
　　　　旧产钱八百一十七文。 
　　小支提院　霍童里。同年置。 
　　　　含晖阁　【县官留题。】 
　　　　旧产钱一贯一百五十二文。 
　　中漈香积院　水漈里。乾符元年，中漈山人曾筠、林峻舍山林于邑僧如珣建，六年，赐今额。【有天成三年，僧紫筠为记刻石，今存。记云：“中漈山，百丈飞泉，鸣雷扑雨，千寻插仞，（崇抄作“千寻怪石”。）蔽日藏云。中和五年，前关隶营使陈希远与僧清彦共申闻观察使陈公岩，请为导首，铸钟一口。”】 
　　　　插天楼【（底本、库本皆作“排天楼”，据崇抄改。）　】刘棠、童诲留题。【（底本作“童海”，据库本、崇抄改。）】 
　　　　旧产钱五贯三百六十四文。 
　　永宁院　陵山里。同年置。 
　　　　旧产钱三百四十四文。 
　　布泉院　霍童里。六年置。 
　　　　旧产钱五百七十一文。 
　　凤山院　东阳里。中和四年，汤洋杨氏舍宅于僧宗璩建。山分两翼，如凤凰鼓翅，而寺在其中，故以凤山名。初号资福。皇朝太平兴国四年，改为崇胜。有： 
　　　　凤池　　显圣岩　　碧云堂　【曹辅留题。】 
　　　　旧产钱六贯三百五十二文。【“曾记”：六贯三百六十三文。】 
　　栖云院　陵山里。景福元年置。 
　　　　旧产钱三百七十三文。 
　　仁丰院　感德后里。天复元年置。 
　　　　旧产钱一贯一百一文。 
　　小灵鹫院　金溪里。二年置。 
　　　　旧产钱一百六十八 文。【“曾记”：一百六十六文。】 
　　瑞迹院　金溪里。梁乾化二年置。 
　　　　旧产钱二百二十四文。【“曾记”：三百三十二文。】 
　　广福院　金溪里。同年置。 
　　　　旧产钱七百八十一文。 
　　资圣院　金溪里。贞明二年置。 
　　　　旧产钱五百二十四文。 
　　保福院　安乐里。五年置。 
　　　　旧产钱五百五文。 
　　瑞林院　安远里。龙德二年置。 
　　　　旧产钱一百七十一文。 
　　同圣院　水漈里。晋天福四年置。【“曾记”：永隆元年。】 
　　　　旧产钱四百五十三文。 
　　天王院　灵山里。七年置。【“曾记”：永隆中，高郎中奏置。建炎中，建寇焚毁，后重立。有放生池。】 
　　　　旧产钱一百四十八文。 
　　地山尼院　水漈里。周广顺四年置。 
　　　　旧产钱五文。 
　　瑞龙院　东阳里。六年置。 
　　　　旧产钱二百二十六文。 
　　南峰院　霍童里。皇朝开宝二年置。 
　　　　旧产钱三百九十五文。 
　　支提政和万寿寺　霍童里。四年置。 
　　支提山　东有童峰双峙，壁立无际；次则莲花石、甘露池。西有神僧石窟、葛公岩，【（底本、库本作“葛公岩”，崇抄作“葛仙公岩”。）】岩南有苏溪带绕，鹤岭襟联。北有菩萨、紫帽二峰相望。佛书谓：“有菩萨名曰天冠，与其眷属一千人俱。”即兹山也，旁有瀑布。乡民每遇亢旱【（底本、库本作“遇有僭亢”，据崇抄改。）】辄于北面遥祷。山下旧有佛祠，咸通间已废。【有咸通九年，僧好德为《支提山记》云：“乡民但谓之‘六洞天’，未知是菩萨之号。昔，则天朝，有僧号元表，不知何时人，以花榈木函二只，盛《新华严经》八十卷，躬自赍荷，来寻兹山，乃卜石窟而居。其窟高可百寻，深广百二十丈，下平若镜，上方若凿。时有保福寺僧惠平，因游兹窟而得之，迎出山下都尉寺安着。其记：景德三年，寺门重立。是岁，钱氏起废为寺，号大华严。有开宝九年十一月，天下大元帅、吴越国王钱“庆寺疏”刻石，今存。《疏》内云：国家自辛未年中，爰舍金帛，命所司建精舍，仍铸天冠菩萨梵容，斤斧功成，藻绘事就，谨舍铜、金、帛三百八十七千八百一十八文，建道场一会，修设五千僧功德庆赞，兼舍本州铁、金、帛二千绳，充长生供给常住，及差灵隐寺副寺主辨隆为寺主。数年挂意，今日启工。”（底本作“启工”，库本、崇抄作“召工”。）云云。】雍熙二年，改名雍熙。分太平寺《金字经》一藏赐之。岁度僧四人。政和五年，更律为禅，六年，赐今额。【罗殿撰畸为《记》。】 
　　　　《御书》　【太宗皇帝赐：御制《秘藏诠》、《逍遥咏》、御草书《急就章》。】 
　　　　化成寺　【昔有居士夜遇兔，逐之至山中，忽见僧舍，遂止宿达旦，恍然在林莽，（库本、崇抄作“有林莽”，据库本改。）正诘之。僧曰：“此天冠化成寺也”。今，时闻钟声，或灯光隐隐。寺南有望钟亭，旱祷屡应。】 
　　　　旧产钱二贯五百四文。【“曾记”：二贯八百一十文。】 
　　太平尼院　安乐里。五年置。 
　　　　旧产钱六十三文。【“曾记”多一文。】 
　　宝安【“曾记”作永安。】尼院　【水漈里。太平兴国元年置。】 
　　　　旧产钱二百二十四文。 
　　大灵鹫院　东阳里。同年置。 
　　　　旧产钱一百九十九文。【“曾记”：一百一十一文。】 
　　白莲院　水漈里。七年置。【“曾记”：建炎二年，建寇焚毁。后重立。】 
　　　　旧产钱一文。 
　　毱多院　感德前里。淳化元年置。 
　　　　旧产钱一百二十五文。 
　　金峰院　同里。二年置。 
　　　　旧产钱一百五十二文。 
　　资福院　水漈里。景德四年置。 
　　　　旧产钱三百九十二文。 
　　灵溪院　金溪里。大观二年置。 
　　　　白鹤岩　【雷震岩下，容数十人，中通清泉。】 
　　　　定泉　【泉自创院，出于法堂右挟柱下。大浸不增，大旱不减。龚知县为记。】 
　　　　旧产钱八十四文。【“曾记”：一文。】 
　　荇溪显圣院　安乐里。 
　　　　产钱六百八十四文。 
　　应先院　金溪里。 
　　　　产钱五十八文。 
　　　　【已上二所，“曾记”有，今《州籍》无。】 

《三山志》卷第三十七终 

●卷第三十八 寺观类六 

　　僧寺 
　　　　罗源县 
　　　　怀安县 
　　道观山附 

○僧寺 

·罗源县 
　　 
　　六十一所。庆历《旧记》：六十六所。内四所有寺额。曾师建“记”：六十七所。钟世明根括宽剩：六十三所。今州籍道观一所外，（底本、库本作“今州县”，据崇抄改。道观，指洞宫天庆观。）六十一所，并有起置年代。 
　　灵应院　梅溪里。唐长庆二年置。 
　　　　旧产钱七百七十一文。【“曾记”：七百七十七文。】 
　　神光院　徐公里。同年置。 
　　　　旧产钱二百九十三文。 
　　信安院　拜井里。咸通元年置。 
　　　　旧产钱一百四十一文。【“曾记”：一百四十文。】 
　　观音院　安金里。同年置。背大白峰。 
　　　　旧产钱二百六十九文。【“曾记”：二百四十九文。】 
　　安善院　临济里。三年置，景德元年赐额。 
　　　　旧产钱九百三十七文。 
　　护国院　徐公里。六年置，景福元年赐额，庆历初重建。 
　　　　旧产钱二贯六百六十七文。【“曾记”：二贯六百一十一文。】 
　　龙兴院　罗平里。十三年置。 
　　　　旧产钱六百二十六文。【“曾记”：六百二十一文。】 
　　仙茅院　徐公里。乾符三年置。以山为名。 
　　　　旧产钱一贯九百五十五文。【“曾记”：一贯九百五十文。】 
　　报恩院　新顺里。广明元年置。 
　　　　旧产钱一贯五百六十四文。【“曾记”：一贯五百九十文。县申：一贯五百七十四文。】 
　　旃檀院　黄重里。同年置。 
　　　　旧产钱二百九十四文。【“曾记”：三百九十六文。】 
　　白马院　招贤里。中和二年置。 
　　　　旧产钱一贯三百六十六文。 
　　兴王院　梅溪里。大顺二年置。 
　　　　旧产钱三贯九百八十四文。【“曾记”：三贯九百一十三文。】 
　　小云峰院　新顺里。同年置。 
　　　　旧产钱二贯八百六十二文。 
　　资寿院　安金里。同年置。 
　　　　旧产钱四百二十九文。 
　　庆田院　同里。乾宁元年置。光化二年赐额。 
　　　　旧产钱七百三十文。【“曾记”：七十三文。】 
　　清泉院　罗平里。光化二年置。 
　　　　旧产钱五百三十二文。 
　　崇胜院　新顺里。【（底本、库本皆作“崇胜院”，崇抄作“崇圣院”。里名，底本先书“析丰”，复校改为“新丰”，库本作“析丰”，崇抄作“新丰”。查本志《叙县》卷罗源，十二里中只有新顺里，正之。）】天复二年置。 
　　　　旧产钱六百四十九文。 
　　大云峰院　黄重里。同年置。 
　　　　旧产钱三贯三百二十文。【“曾记”：五贯三百四文。】 
　　南峰院　霍口里。同年置。 
　　　　旧产钱五十五文。 
　　凤山院　同里。梁开平元年置。 
　　　　旧产钱二贯九百四十九文。 
　　翠峰院　徐公里。乾化元年置。 
　　　　旧产钱六百三十二文。 
　　光化院　梅溪里。二年置。 
　　　　旧产钱三贯一百六十三文。 
　　崇寿院　新顺里。【（底本、库本及崇抄皆作“新丰里”，据本志《叙县》，皆正为“新顺”。）】天成二年置。有放生池。 
　　　　旧产钱七百一十六文。 
　　圣寿院　罗平里。三年置。 
　　　　旧产钱三贯四百四十二文。 
　　资福院　新顺里。【（底本、库本及崇抄皆作“新丰里”，据本志《叙县》，皆正为“新顺”。）】五年置。 
　　　　旧产钱一贯七百六十九文。 
　　福兴院　临济里。长兴二年置。 
　　　　旧产钱四百四十四文。 
　　龙华院　徐公里。同年置。 
　　　　旧产钱三百八十一文。 
　　东林尼院　临济里。清泰二年置。 
　　　　旧产钱二百五十三文。 
　　金粟院　同里。同年置。 
　　　　旧产钱八百四十四文。 
　　龙际院　拜井里。同年置。【或云：宝胜〔正〕元年。（底本、库本及崇抄皆作“宝胜”。按：唐代宗时，台州袁晁僭号“宝胜”，此条列于后唐清泰二年下，与宝胜当无关涉，疑是吴越“宝正”之误。）】 
　　　　旧产钱一百三文。 
　　西云院　招贤里。同年置。 
　　　　旧产钱二百八十文。 
　　应德院【（底本、库本作“应德院”，崇抄作“广德院”。）】　新顺里。同年置。伪闽永和元年也。 
　　　　旧产钱六贯八十文。 
　　观音院　临济里。晋天福六年置。 
　　　　旧产钱五百七十二文。 
　　慈恩院　梅溪里。七年置。 
　　　　旧产钱一贯九十文。 
　　灵山院　同里。开运二年置。 
　　　　旧产钱九百五十四文。 
　　慈氏院　徐公里。周显德二年置。 
　　　　旧产钱一百八文。【“曾记”：一百一文。】 
　　集云尼院　安金里。三年置。 
　　　　旧产钱二百四十四文。 
　　曹山尼院　黄重里。同年置。 
　　　　旧产钱一百八十八文。 
　　水陆院　安金里。四年置。 
　　　　旧产钱四百六十二文。【“曾记”：四百四十二文。】 
　　明安院　临济里。六年置。 
　　　　旧产钱一百三十三文。【“曾记”：一百二十八文。县申：一百二十三文。】 
　　净明院　梅溪里。皇朝建隆元年置。 
　　　　旧产钱二百八十文。【“曾记”：二百八十八文。】 
　　灵泉院　临济里。二年置。 
　　　　旧产钱二百九十三文。 
　　观音院　霍口里。乾德三年置。 
　　　　旧产钱六百四文。 
　　四明院　安金里。同年置。 
　　　　旧产钱五百九十四文。 
　　报国院　罗平里。开宝元年置。 
　　　　旧产钱四百一十文。 
　　白塔院　安金里。二年置。 
　　　　旧产钱二百三十文。 
　　西峰院　霍口里。三年置。 
　　　　旧产钱四百九十三文。 
　　白云院　安金里。太平兴国元年置。 
　　　　旧产钱五百三十一文。 
　　祥云院　临济里。雍熙三年置。 
　　　　旧产钱三百三十四文。 
　　泗洲院　同里。淳化三年置。 
　　　　旧产钱四百三十文。 
　　洪福院　罗平里。咸平二年置。 
　　　　旧产钱八百一十三文。 
　　香林尼院　徐公里。大中祥符二年置。 
　　　　旧产钱二百二十文。 
　　栖林尼院　同里。三年置。 
　　　　旧产钱二百七十三文。 
　　灵岩院　新顺里。四年置。 
　　　　旧产钱三百六十六文。 
　　灵峰尼院　临济里。皇祐五年置。 
　　　　旧产钱九十二文。 
　　荐福院　新顺里。同年置。 
　　　　旧产钱一百八十文。 
　　普明院　善化里。嘉祐元年置。 
　　　　旧产钱二百一十八文。 
　　翠岩院　善化里。二年置。 
　　　　旧产钱六百九十四文。 
　　三学院　招贤里。治平元年置。 
　　　　旧无产钱。 
　　泗洲庵　安金里。绍圣三年置。 
　　　　旧产钱四文。 
　　仙岩院　新顺里。元符二年置。 
　　　　旧产钱七百九文。 

·怀安县 
　　 
　　一百五十四所，并在城十八所，共一百七十三所。庆历《记》：一百八十六所，内十二所有寺额，附郭一十一所有起置年代。曾师建“记”：一百六十五所。钟世明根括宽剩：一百七十二所。《州籍》现管数同。今《县申》增一所。除一十八所在城外，一百十五所会到有起置年代，四十所未详。 
　　　　升山灵岩寺　州北怀贤里。陈天嘉三年置，旧号飞山。世传越王勾践时，自会稽一夕飞来，鉴湖即其址也。山有寺，经始于天嘉三年，以其西岩石间，时闻钟磬之音，故曰灵岩。唐天宝中，任敦轻举于此，乃号升山。【周朴诗：“升山往古道飞来，此是神功不可猜。（底本、库本作“不可猜”，崇抄作“莫浪猜”。）气色虽然离禹穴，峰峦犹自接天台。岩边析树泉冲落，（底本、库本作“析树”，崇抄作“石树”。）顶上浮云日照开。南望闽城尘世界，千秋万古卷尘埃。”（末二句两“尘”字，各本皆同，疑有一误。）】兴元初，僧雅操居之。观察使孟皞因请于朝，为立额，【《旧记》云：皞始移今所，乃任公上升处。】操尝与谈经于此。今寝堂榜曰紫云，其遗迹也。【国初，钱昱诗：“杉松满寺廊，（底本、库本作“法寺廊”，据崇抄改。）栏槛倚高冈。郡郭晓云淡，（底本、库本作“晓云淡”，崇抄作“晓云漠”。）禅斋春草长。涧青连竹色，山静带茶香。（底本作“花香”，据库本、崇抄改。）更有名僧在，茅庵住上方。”则当时有寺可知矣。（底本作“十宇可知”，库本作“卜宇”，据崇抄改。）】 
　　　　任仙公台　上升处。 
　　　　祠堂　【陶隐居《登真注诀》云：“玉溜山在海中。赤鬓子谓之地肺，肺门，晋太元中，任敦自茅山往居之十余年，乃自玉溜来居此，其后又往玉笥山，后复来居于王霸坛，得金版仙诀，丹成上升。因号升山。”今台及洗药池存。运使石赓诗：“衰年脚手倦跻攀，今日凭高一解颜。驱得江山来目下，（底本先书“目下”，旁校改“目”为“日”，库本、崇抄皆作“目下”。）化将楼殿出云间。真人炼药仙都近，释子焚香佛界闲。尘事数来宁易得，放歌须尽夕阳还。”（底本、库本皆作“后歌”，据崇抄改。）程守师孟诗：“行处松萝深似幄。望中城郭细如棋。清泉可惜藏岩下，不作先生洗药池。”陈先生襄诗“云中直有三清路，尘外都如一局棋。闻欲引泉添洗药，未应夺我凤凰池。”通判陈铸诗：“任公何代此升仙，万仞仙台倚翠巅。石径层层封绿藓，松萝步步拂青烟。海中岛屿分诸国，野外云霞萃一川。贤守乘秋纵登赏，不妨吟到夕阳天。”】 
　　　　旧产钱六贯三百四十七文。 
　　石泉院　州北，观风里。越王山之北。石壁峭直，泉出其下。元和中，僧绍先表请建院于泉侧，敕号石泉。 
　　　　旧产钱二贯七十六文。 
　　芙蓉院　稷下里，山如芙蓉。大和七年，僧灵训创。【（底本作“僧僧训”，据崇抄改。）】咸通八年，以咸通延庆禅院为额。皇朝改太平兴国禅院。 
　　　　芙蓉洞　【洞口可丈许，萦纡十余里。游人篝灯束炬以往，岩石互锁，乍隘乍廓，绀乳时滴，阴气逼人，火色青闪。五里，至开山堂，坐可百人，有石床、石鼓、石盆。过此，益凛凛，故莫穷其源。】 
　　　　旧产钱一十二贯七文。 
　　九峰院　兴城里。以山峭拔若笔格名，与芙蓉、寿山号曰三山。大中二年，僧僧贤创。【（底本作“僧僧贤”，崇抄作“僧□贤”。）】咸通二年，号九峰镇国禅院。【柳公权书。】大顺元年赐僧慈惠禅师并紫衣。 
　　　　旧产钱一十贯五十一文。【“曾记”：九贯三百文。】 
　　清流院　接下里。三年置。 
　　　　旧产钱一贯七百六十三文。 
　　洪福院　钦德里。同年置。 
　　　　旧产钱九百九十文。【“曾记”：九百八十二文。】 
　　翠林院　高迁里。同年置。 
　　　　旧产钱二贯三十四文。【“曾记”：二贯二百三十四文。】 
　　鹫峰院　长寿里。八年置。 
　　　　旧产钱三百九十九文。 
　　南山院　恭顺里。十年置。 
　　　　旧产钱三贯八百四十二文。 
　　东林院　兴城里。咸通三年置。 
　　　　旧产钱一贯二十文。 
　　吉祥院　高阳里。六年置。 
　　　　旧产钱三百六十六文。 
　　幽居院　施化里。广明元年置。 
　　　　旧产钱二贯一百二十六文。 
　　广明郁林院　德风里。同年置。 
　　　　旧产钱一贯八百四十二文。【“曾记”：一贯七百四十二文。】 
　　清凉院　施化里。光启元年置。 
　　　　旧产钱三贯四百五文。【《县申》：三贯四百文。】 
　　寿山广应院　稷下里。三年置。开山僧号妙觉。龙纪元年改今额。 
　　　　寿山石　【洁净如玉。大者可一、二尺。柔而易攻，（底本作“□未而易攻”，库本作“许润而易攻”，据崇抄改。）盖珉类也。五花石坑，相距十数里，红者，髹者，缃者，紫者，（底本作“红者髹者缃者紫者”，库本同，崇抄作“红者、绀者、紫者、髹者”。）惟艾绿者难得。正若登山，视罅凿之，（底本作“正若登山纪罅”，据库本改“纪”为“视”，崇抄作“止若登山视罅”，“正”、“止”疑为“工”字。）仅容身，乃侧肩入，尽柹而后见，或竟不值，终□穷取。（底本作“成竟不值终□穷取”，崇抄作“成竟不慎终□穷取”，据库本改。）今益深远矣。】 
　　　　旧产钱一十二贯九百四文。 
　　莲花院　宁碁里。大顺二年置。有铜铸闽王像一躯。【相传三铸而后成。】 
　　　　旧产钱五贯八十五文。【“曾记”：五贯七十五文。】 
　　金峰院　越城里。三年置。 
　　　　旧产钱一百三文。 
　　安国寺　忠信里。始曰龙丘。会昌例废。乾宁二年，忠懿王复之。光化初，僧师备自雪峰来居焉。馆徒常千人。高丽、日本诸僧亦有至者。【师备，闽县江南人也，号宗一禅师。长兴元年，闽王延钧所立碑文：“节度副使王延禀舍”。石刻今存。】晋开运中，淮兵入寇，蹂为荒墟。皇朝祥符四年，仍故址新之。 
　　　　卧龙山　【石刻三字。程公师孟诗：“闻说林泉便访寻，平田一径上孤岑。榕阴落处宜千客，（崇抄作“宜诸客”。）荔子生时直万金。尽放迟回官舍近，不妨闲坐石门深。四边稻熟征租了，（底本作“正租了”，据崇抄改。）稍惬侬家出郭心。”时陈先生襄、刘先生彝、湛郎中俞同游，各有和诗。《旧记》云：陈宝应时，此山有巨石无故自移。】 
　　　　笺经台　【祥符四年，僧可度即此院之北台笺《楞严经》。景祐四年，夏英公竦记其事。】 
　　　　得爱亭　【元公绛诗：“朱轓何事独来频。（底本作“朱幡”，崇抄作“朱旙”，据库本改。）不为溪山只为民。最爱年年禾稻熟，（底本作“年年千顷稻”，据库本改。）时丰自有壤歌人。”】 
　　　　放生池 
　　　　旧产钱一十三贯五百一十三文。【“曾记”：一十二贯九百六十一文。】 
　　小资福院　兴城里。同年置。 
　　　　旧产钱六十五文。【“曾记”：六十三文。】 
　　五台院　同里。光化三年置。 
　　　　旧产钱五十二文。 
　　兴国院　施化里。天复二年置。 
　　　　旧产钱二百九十四文。【“曾记”：二百六十文。】 
　　广平院　同里。【县申：蕉溪屯。】天祐四年置。 
　　　　旧产钱一贯八百五十二文。 
　　贤沙寺　怀贤里。升山之下。梁开平元年置。本安国宗一禅师塔院也。【（底本作“旧产国”，据库本、崇抄改。）《宗一碑》云：“开平二年十二月，灵龛归怀贤里飞山之原。”即此。谢三郎者，闽县人，钓鱼江上。年三十，投钓翻舟，入芙蓉山为头陀行，后居焉。】晋开运三年，淮兵寇闽，焚掠几尽。皇朝天禧二年，僧戒珠始葺而新之。绍兴三十一年，朱丞相倬奏请为功德院，敕赐教忠崇报为额。 
　　　　飞来山　【在寺前。寺门有飞山二字，刘提刑峤书。按察使安稹诗：“升山游罢到贤沙，松桧阴中一境赊。自愧簪缨趋仕路，翻怜泉石属僧家。寻穷越国真仙迹，（底本作“真山迹”，据库本、崇抄改。）见尽闽封好物华。幸接凭熊拥千骑，（崇抄作“画熊”，据底本、库本改“凭熊”，谓凭熊轼也。）红旌归去照残霞。”太守叶棣诗：“乱山深处款禅扃，十里松阴步障行。翠竹黄花几开发，南星北斗自高明。楼台日转天边影。钟磬风回地底声。为问闽江船钓客，谢家谁更未知名。”】 
　　　　静游亭　【崖南百步。有运使庞公籍留题长篇。后刘待制夔诗云：“题诗人已贵，衮路冠三台”。程公师孟诗：“石磴高轩榜静游，度年红叶少惊秋。使君会得山僧意，不放笙歌到上头。”】 
　　　　熙春台　【亭之西。】 
　　　　不溢泉　【亭东十步。】 
　　　　鬼磨石　　仙升崖　　朵芝崖　　息龟池　　寒岩 
　　　　览秀亭　　小隐 
　　　　旧产钱六贯四百五十七文。 
　　白泉院　长寿里。二年置。 
　　　　旧产钱五百五十九文。 
　　隐峰院　施化里。同年置。 
　　　　旧产钱一贯四百一十九文。【“曾记”：一贯八百四十一文。《县申》：一贯四百四十九文。】 
　　资圣院　稷下里。四年置。 
　　　　旧产钱五百八十六文。【“曾记”：五百六十文。】 
　　嵩山院　江阳里。乾化元年置。 
　　　　旧产钱一贯五百三十九文。 
　　偃峰院　太平里。二年置。 
　　　　旧产钱七十六文。 
　　瀑布院　稷下里。同年置。 
　　　　旧产钱二百六十四文。 
　　保安净居万定尼院　太平里。三年置。伪闽齐国夫人孟氏建。册礼副使翁承赞《记》。 
　　　　旧产钱八百四十九文。【“曾记”：八百五十一文。】 
　　灵峰院　兴城里。后唐同光三年置。 
　　　　旧产钱五百七十八文。 
　　香灯资福崇寿院　太平里。同年置。闽王以国夫人茔郭之西，因置是寺。显德四年加今额。命以高祖母齐国夫人坟西所种杂果充祭荐。 
　　　　旧无产钱。 
　　太平山地藏院　同里。四年置。 
　　　　旧产钱一百一十文。 
　　泗洲院　恭顺里。天成元年置。 
　　　　旧产钱二贯八文。 
　　翠微院　兴城里。同年置，至和三年重建。 
　　　　旧产钱二贯一百二十三文。 
　　香溪石峰院　德风里。同年置，旧名崇寿，乾宁二年改今额。 
　　　　旧产钱一贯二百四十七文。 
　　林阳院　【“曾记”作林洋瑞峰。】遵化里。长兴二年置。 
　　　　旧产钱三贯七百二十三文。《县申》：二贯七百二十三文。 
　　灵溪尼院　高阳里。同年置。 
　　　　旧产钱一贯二百六十文。【“曾记”：一贯二百六文。《县申》：一贯一百六十文。】 
　　白龙院　【（底本作“台龙山”，据库本、崇抄改。）】太平里。晋天福元年置。 
　　　　旧产钱四百二十四文。【“曾记”：二百二十二文。】 
　　大林洋院　施化里。同年置。【通文元年。】 
　　　　旧产钱二贯五百五十文。【“曾记”：二贯五百五十五文。】 
　　资国院　温泉里。三年置。 
　　　　旧产钱八百九十七文。 
　　瑞云院　施化里。同年置。 
　　　　旧产钱七百八十六文。【“曾记”：八百八十六文。】 
　　祥云院　同里。四年置。 
　　　　旧产钱一贯八百四十五文。【“曾记”：一贯八百四十一文。】 
　　保寿院　长寿里。六年置。永隆三年。 
　　　　旧产钱一贯三百九十六文。 
　　兴善院　恭顺里。八年置。 
　　　　旧产钱四百六十三文。 
　　灵峰院　稷下里。九年置。 
　　　　旧产钱九百九十一文。 
　　凤池寺　怀贤里。汉乾祐元年置，本僧慧觉塔亭也。初，忠懿王易升山僧田为尚贤夫人藏室，寻以施塔所。二年正月，始为禅院，赐号凤池报慈。皇朝绍兴八年，以为颜门下岐焚修之场，改显忠嗣庆为额。 
　　　　凤池山　【按：《十国纪年》：“闽王葬夫人任氏于闽县凤池山。后忠懿薨，亦葬焉。”又按：乾祐赐额，则凤池名山久矣。太平兴国二年，始分闽九乡置怀安。元公绛诗：“州人未识凤池山，朱毂时来此往还。四座杯盘在天上，满轩云雨落人间。千围老木排旌盖，百尺飞泉响佩环。谁为霜绡图景象，翠微高处一衰颜。”后守叶公棣诗云：“闻说治平元太守，殷勤晚到凤凰池”。温公益诗云：“少年曾接元公论，屡话南闽佛刹奇”。盖山见于《图经》，前此未显，元公始披荆榛而大之。】 
　　　　水帘　【温公诗：“竹生石上琼瑶碧，泉落檐间组带垂”。陈公旸诗：“地喷飞泉成雨露，根盘乔木列旌麾”。】 
　　　　擢秀亭　【提刑喻陟名，仍隶书额，亦有诗。谢守卿材、倅幕皆和】。 
　　　　翠微亭　【建炎二年，新进士始题名于鲁侯堂。后以其隘，遂移于此。】 
　　　　览辉亭　【旧凤池轩。 
　　　　华藏阁　【政和五年，承事郎陈瓘为记云：“罪窜之余，世念衰歇，惟致一内典而已。”时了翁在丹丘，方蒙恩自便。】 
　　　　旧产钱一贯七百二十一文。【“曾记”：一贯七百一十五文。】 
　　栖隐院　高阳里。三年置。 
　　　　旧产钱九百六十五文。 
　　保福院【（底本作“保福院”，库本作“广德院”。）】　太平里。周广顺二年置。 
　　　　旧产钱二贯四百文。 
　　龙兴院　安定里。显德元年号仙宗。后改今额。 
　　　　旧产钱一贯二百八十八文。 
　　云居院　待宾里。三年置。 
　　　　旧产钱一十二文。【“曾记”：一十一文。】 
　　法云院　灵运里。同年置。 
　　　　旧产钱二百四文。【“曾记”：一百三十四文。】 
　　宝胜院　北平里。【（底本作“北平里”，库本作“比平里”。）】皇朝建隆二年置。 
　　　　旧产钱四百八十七文。【“曾记”：四百八十三文。《县申》：四百一十七文。】 
　　闽山院　太平里。乾德四年置。 
　　　　旧产钱二贯一百二十五文。【《县申》：一贯一百二十五文。】 
　　弥陀院　杨崎里。开宝二年置。 
　　　　旧产钱九百七十三文。 
　　普明院　怀贤里。三年置。 
　　　　旧产钱三百三十三文。【“曾记”：三百三十文。】 
　　兴福院　遵化里。四年置。 
　　　　旧产钱一贯二百三文。 
　　普济院　胜平里。同年置。 
　　　　旧产钱七十七文。 
　　兴庆院　忠信里。七年置。 
　　　　旧产钱六百二十二文。 
　　华严院　观风里。同年置。 
　　　　旧产钱三百三十九文。 
　　药师院　越城里。八年置。 
　　　　旧产钱二百六十五文。 
　　资圣院　钦德里。九年置。 
　　　　旧产钱三百一十七文。【“曾记”：三百四十文。】 
　　普闻院　怀贤里。太平兴国二年置。 
　　　　旧产钱三百六十一文。 
　　崇福院　越城里。同年置。 
　　　　旧产钱一百七十文。 
　　三峰院　兴城里。三年置。 
　　　　旧产钱一贯六百六十六文。 
　　宴云院　德风里。同年置。 
　　　　旧产钱七百一文。 
　　云林院　同里。同年置。 
　　　　旧产钱一贯五百二十三文。 
　　慈云院　施化里。七年置。 
　　　　旧产钱二百一十二文。【“曾记”：二百一十七文。】 
　　奉慈院　同里。同年置。 
　　　　旧产钱八百一十文。【“曾记”：八百七文。】 
　　仰山院　德风里。雍熙四年置。 
　　　　旧产钱一百一十八文。 
　　报恩尼院　超胜里。同年置。 
　　　　旧产钱一贯五百一十五文。【“曾记”：一贯五百一十三文。】 
　　大仙宗院　怀贤里。同年置。 
　　　　旧产钱二贯四百三十二文。 
　　白云院　江阳里。端拱元年置。 
　　　　旧产钱三百五十八文。 
　　西台院　【“曾记”、《县申》并作西室。】崇江里。【（本志“叙县·侯官乡”条云：“乡在县西北二十五里，旧有崇江里，后并。”此处及以下“般若院”仍称其里名，存疑。）】淳化五年置，王太师墓墩为基。 
　　　　旧产钱一百文。 
　　报恩院　宁棋里。大中祥符八年置。 
　　　　旧产钱一贯二百四十三文。 
　　重林院　待宾里。天禧元年置。 
　　　　旧产钱一贯二百六十六文。 
　　鹫峰院　施化里。天圣二年置。 
　　　　旧产钱二贯五百九十文。 
　　仙宗塔院　忠信里。七年置。 
　　　　旧产钱一贯一百五文。 
　　西峰院　太平里。宝元元年置。 
　　　　旧产钱八百八十二文。 
　　马鞍山地藏院　太平里。二年置。 
　　　　旧产钱八十八文。【“曾记”：二十八文。《县申》：八十六文。】 
　　龙安院　清善里。庆历元年置。 
　　　　旧产钱三百四十二文。 
　　兴圣院　太平里。三年置。 
　　　　旧产钱四百四十七文。【“曾记”：一贯九十七文。】 
　　灵源院　同里。五年置。 
　　　　旧产钱五百七十七文。 
　　盐山院　宁棋里。八年置。 
　　　　旧产钱一百三十八文。 
　　庆云院　超胜里。先是，闽王舍花园为之，后废，皇祐元年复置。 
　　　　旧产钱一贯二十四文。 
　　南塔院　忠信里。同年置。 
　　　　旧产钱二百九十二文。【“曾记”：四百九十一文。】 
　　荐福院　江阳里。二年置。 
　　　　旧产钱四百六十文。 
　　秀峰院　忠信里。四年置。 
　　　　旧产钱七百九十二文。 
　　万安院　施化里。嘉祐元年置。 
　　　　旧产钱一贯一百二十七文。 
　　观音尼院　忠信里。二年置。 
　　　　旧产钱三百八十二文。【《县申》：一百八十二文。】 
　　螺峰院　太平里。同年置。 
　　　　旧产钱四百五十五文。【“曾记”：一贯一百三十五文。】 
　　弥勒院　崇福里。三年置。 
　　　　旧产钱八十文。【“曾记”：一百八文。】 
　　资圣院　怀贤里。熙宁三年置。 
　　　　旧产钱二百八十九文。 
　　三明院　胜平里。六年置。 
　　　　旧产钱二百八十文。 
　　长生院　施化里。元丰三年置。 
　　　　旧产钱一贯四百八十三文。 
　　大慈院　忠信里。三年置。 
　　　　旧产钱五百三十二文。【“曾记”：五百二十一文。】 
　　建兴院　黄信里。四年置。 
　　　　旧产钱一贯二百四十八文。【“曾记”：一贯四十三文。】 
　　般若院　崇江里。六年置。 
　　　　旧产钱五百一十五文。 
　　罗汉院　稷下里。七年置。 
　　　　旧产钱四百四十二文。【“曾记”：四百二十二文。】 
　　云际院　同里。同年置。 
　　　　旧产钱三百五十一文。【“曾记”：三百五十七文。】 
　　丁山院　兴城里。元祐二年置。 
　　　　旧产钱六十二文。【“曾记”：一百二十文。】 
　　报先院　钦德里。五年置。 
　　　　旧产钱七十五文。 
　　祥山尼院　崇福里。八年置。 
　　　　旧产钱二百三十六文。【“曾记”：一百三十五文。】 
　　释迦尼院　太平里。同年置。 
　　　　旧产钱八十二文。 
　　保安院　长寿里。绍圣二年置。 
　　　　旧产钱二百五十四文。 
　　保福院　遵化里。三年置。 
　　　　旧产钱三百一十五文。 
　　菩提院　钦德里。元符二年置。 
　　　　旧产钱二百四十六文。 
　　资福尼院　孝悌里。崇宁二年置。 
　　　　旧产钱三百三文。 
　　昙山尼院　北平里。五年置。 
　　　　旧产钱二百二十八文。 
　　鹿苑院　钦德里。同年置。 
　　　　旧产钱八十一文。 
　　瑞云院　兴城里。政和二年置。 
　　　　旧产钱四百一十五文。 
　　崇福院　稷下里。六年置。 
　　　　旧产钱一贯五百六文。【“曾记”：五百五文。】 
　　灵光寺　清平里。建炎四年重修凤凰亭。 
　　　　旧产钱一贯二十二文。 
　　崇林尼院　长寿里。绍兴二十年置。 
　　　　旧产钱二百六十三文。【“曾记”：二百五十有奇。】 
　　资福院　遵化里。 
　　　　旧产钱二贯四百五十五文。【“曾记”：二贯四百六十四文。】 
　　灵峰院　同里。 
　　　　旧产钱二百七十八文。 
　　资国院【（底本作“资国院”，崇抄作“资福院”。）】　钦德里。 
　　　　旧产钱二贯三百八十五文。 
　　兴福院　兴城里。 
　　　　旧产钱一贯三百四十文。 
　　崇福院　同里，蕉溪屯。 
　　　　旧产钱六百六十四文。 
　　报恩尼院　同里。 
　　　　旧产钱三百九十一文。 
　　翠云院　同里。 
　　　　旧产钱一百三十一文。 
　　保福院　同里。 
　　　　旧产钱一百一十一文。 
　　灵石尼院　同里。 
　　　　旧产钱九十二文。 
　　观寂院　钦德里。 
　　　　旧产钱三百六十文。 
　　建瑞院　恭顺里。 
　　　　旧产钱一百八十二文。 
　　新兴院　高迁里。 
　　　　旧产钱五文。 
　　观音院　顺安里。 
　　　　旧产钱九百三十文。 
　　资福院　太平里。 
　　　　旧产钱六百九十七文。 
　　北天王院　同里。 
　　　　旧产钱二百六十四文。【“曾记”作保圣天王，二百四文。】 
　　新兴尼院　同里。 
　　　　旧产钱八十文。 
　　报先院　北平里。 
　　　　旧产钱六百四十四文。 
　　泗洲院　稷下里。 
　　　　旧产钱五百九十五文。 
　　前观音院　同里。 
　　　　旧产钱五百七十二文。 
　　后观音院　同里。 
　　　　旧产钱四百五文。 
　　五云院　同里。 
　　　　旧产钱三百五十二文。 
　　秀峰院　同里。 
　　　　旧产钱二百七十四文。 
　　资福院　同里。 
　　　　旧产钱二百一十六文。 
　　中兴院　同里。 
　　　　旧产钱一百六十一文。 
　　慈峰院　越城里。 
　　　　旧产钱四百二十三文。 
　　大善院　长寿里。 
　　　　旧产钱三百九十一文。 
　　西峰院　温泉里。 
　　　　旧产钱一百二十五文。 
　　庆安院　高迁里。 
　　　　旧产钱三百九十一文。 
　　凤山院　忠信里。 
　　　　旧产钱一百一十三文。 
　　香山尼院　江阳里。 
　　　　旧产钱一百七十五文。【“曾记”：一百一十三文。《县申》：二百九十九文。】 
　　净安院　德风里。 
　　　　旧产钱一百五十六文。 
　　西灵院　江阳里。 
　　　　旧产钱八十六文。 
　　西林尼院　同里。 
　　　　旧产钱六文。 
　　山院　观风里。 
　　　　旧产钱一百四十三文。【林殆庶《记》：五代时创。】 
　　白莲院　宁棋里。 
　　　　旧产钱一百九文。 
　　观音院　崇福里。 
　　　　旧无产钱。 
　　石泉院　杨崎里。 
　　　　旧产钱九十二文。 
　　宝峰院　怀贤里。 
　　　　旧产钱八十八文。【“曾记”：八十九文。】 
　　泗洲院　西安里。 
　　　　旧产钱八十三文。 
　　　　【以上《州籍》。】 
　　香灯地藏院　杨崎里。 
　　　　旧无产钱。【《县申》：新产十四文。】 
　　　　【已上四十所，未会到起置年代。（底本、崇抄皆作“四十所未会起置子粒”，库本作“田十所未会到起置子粒”。末二字疑误，今据上例改“子粒”为“年代”。）】 

○道观　山附 
　　 
　　山川胜概，神仙之所栖宅，餐霞饮水，与世迥隔，故耳目不至者，率常以为荒诞。吾州东郭外榴洞，南山间甘果，与城东南突兀号九仙者，此固杳漠无所追据。至升山、怡山、福山、霍童、高盖、洞宫、石竹，则悉有遗迹可验。自后汉徐登，吴董奉，梁王霸、林玄光，唐法权、法群，皆家世吾郡，踵相继见记传者，岩岫深秀，泉石清古。是以任敦又自临海，【（据出土之王审知夫人任氏墓志铭中作“任敖”，而本志中各处皆作“任敦”，注之。）】邓伯元自吴郡，王玄甫自沛国，褚伯玉自盐官，咸不远数千里而至，学成名著，后人间即其地慕求之。于是，有道观焉。 
　　惟道家以清净求不死为术，彼安分委命，来向者寡矣，非若释氏以死后祸福恐动惊怖，故寺院无数，而道观至今才有其九，自非时代好尚，祠、宫、斋宇亦卑隘无足言者。唐祖混元帝，始广所建；皇朝祥符间，奉《天书》；崇、观后，尊道学，故于近郡兴置特伟。今天庆、光孝观，紫极宫，是也。其首冠他所，以朝谒、焚修与祈禳之地，故灵迹古怪又非六者所能尽云。 
　　闽县　天庆观　州东七里。皇朝大中祥符六年置。先是后唐长兴中，闽王建东华宫。【时王鏻方信道士陈守元，既建宝皇宫，又建东华宫。】大中祥符元年，诏以正月三日【（底本作“一日”，据库本、崇抄及下文郎简《记》，并检《宋史·真宗纪》改。）】天书降，为天庆节。二年，令天下建天庆观。五年，圣祖降，复令建殿。是岁正月，州乃以东华宫为之。【时，张邓公为广东转运使，会诏建观，因请即旧为之，以纾天下土木之劳。】十一月建殿，崇奉圣祖。【八年，郎简为《记》云：“元正三日，改元祥符，（底本作“改元□□”，库本作“改元天禧”，崇抄作“改元”，不示缺。按：此为祥符八年作《记》，当追记前事，非其后之“天禧”，当作“祥符”为是。）特立令节，广建灵宫；简自帝心，咸称‘天庆’。然后东封岱宗，西祀睢上，致神人叶梦，语扬天意。（底本、库本作“语扬”，崇抄作“阐扬”。）乃设位延恩，端圭清夜，祥云飘然以纷郁，圣祖倏尔而来格，仙官肃侍，列位惟六。皇帝钦承明训，抚育黎庶，复诏列藩，严祠立像。盖尊尊而敦孝也。六年春，敕赐为天庆观。旁倚翠巘，雅为逍遥之墟；杳隔红尘，宛是清净之奥”云云。】岁时，长吏率官属朝谒。有金宝牌。【大中祥符六年，有进烧金法，以铁为之，凡百余两为一饼，每饼辐解为八片，谓之鸦咀金。真宗令上方铸为金牌数百。天禧元年，玉清昭应宫成，遂颁天尊万寿金宝牌，镇天下名山福地。】 
　　　　旧产钱二贯九百七十九文。 
　　闽县　报恩光孝观　崇宁三年建。先是二年十月，诏天下建崇宁观。或谓：州南东西两山，左弱右强。乃建观九仙山之巅，号“天宁万寿”，楼阁岿然，遂与乌石相峙，为一州之胜。绍兴七年，改为报恩广孝观。十三年，改“广”为“光”。 
　　　　九仙山　【本名于山高一百十五步。周回三百一步。（底本、库本作“三百一步”，崇抄作“三百十步”。）相传何氏兄弟九人升仙于此，因号九仙山。古《闽中记》云：“其山越王无诸，九日燕此，亦号九日山。”】 
　　　　四彻亭　【在山上。旧名九仙。唐元和中元锡造。庆历中沈邈修，更名。蔡公襄有《登四彻亭》诗：“偶尔寻幽上翠微，游人啼鸟似前期。花间行印露沾纸，山下放衙云满旗。艳艳舞衣朝日处，飘飘商橹落潮时。传杯且与乘春醉，身世悠然两自遗。”后建观，亭始废。 
　　　　《政和万寿道藏》　【政和四年，黄尚书裳奏请建“飞天法藏”，藏天下道书，】总五百四十函，赐今名，以镂板进于京。淳熙二年，令以所藏经文送于行在所。】 
　　　　圣上万寿二楼：左玉虚、右金名。【殿前。政和五年黄尚书裳建，自为记。】 
　　　　九天采访应元保运真君阁　【殿南。政和六年黄尚书裳自为记。】 
　　　　旧产钱九百九十七文。 
　　侯官　紫极宫　聚英坊之北。唐天宝元年，田同秀言：【（底本、崇抄皆作“田周秀”，据库本改，其事见史载。）】“老子降于丹凤门。”以锡灵符，因置混元皇帝庙。二年，改庙为宫。三年，以在京为太清宫，东宫为太微宫，诸州为紫极宫。今梁题云：“昭宗乾宁五年九月二日”，盖再建也。伪《闽录》云：光化三年创。 
　　　　旧产钱一贯三百三文。 
　　宁德　鹤林宫　县北七十里。梁大通二年置，霍童山下。即《洞天记》所谓霍林洞天是也。其峰最高者曰大童，次曰小童。二童之旁一峰，如香炉，曰金刚源。唐贞观六年，为第一洞天。武后时，司马炼师于此修炼，后驾鹤升天，道士王玄甫等以闻，遂赐额号鹤林。天宝六年，改曰仙游山。贞元中，钟台危侧，忽一夕风雨震电，乡人闻钟声，谓倾圮矣，迟明视之，则端然无恙。【（底本作“端然□正”，崇抄作“端然正”，不示缺，据库本改。）】后尝为支提廨院，寻复为观。 
　　　　霍童山　【高约七里，（底本作“□□七里”，崇抄作“七里”，不示缺，据库本改。）顶平可坐百人。昔，吴郡人邓伯元、（底本作“邓元”，崇抄同，据库本补。按：是篇上下文皆记及“邓伯元”。）盐官人褚伯玉、沛国王玄甫于此，授“青精饭食、白霞丹景”之法，见五脏，（底本作“见五藏”，据库本、崇抄改。）夜中能书。僧法权、法群及其童子亦于此得道。上有泉名甘露，饮之延年。有石竹廊（底本作“□名甘露□之延年有石行廊”，崇抄作“上有池名甘露饮之延年有石竹廊”，据库本改补。）三十余步，石室颇深广，石桥横跨半空。有石臼、石盆、石盂，皆天成。石坛旁生竹一枝，遇风则能自扫坛上。西北有“玉镜”，（底本作“玉镜”，库本同，崇抄作“玉铙”。）碧色鹊尾，香炉在焉。】 
　　　　桃花洲　【去合林一里。唐初始有此洲，今转高大，桃木日盛，故以名洲。】 
　　　　午日岩　【岩高数百丈，瀑布直下。程公端午日尝采药于此，故名。】 
　　　　旧产钱二百三十文。 
　　罗源　洞宫天庆观　县北六里。唐天宝七年。五月十三日，望□□□□□□□移置老君像此山下。樵采有禁。□□□韦尚书岫廉问，嗣而兴之，始给田度道士，□□宫观。【（底本“望”字下缺七字，崇抄末有“广州”二字；又底本“尚书”之前缺四字，崇抄有“韦”字，其余同缺；底本“宫观”二字之前亦皆缺二字。库本则自“望”字起至“宫观”止，皆无之，径以“五月十三日”下接“朱梁时”。今仍存底本所缺，待质。）】朱梁时，王氏尚佛，遂废。皇朝建隆元年，邑人林瑞复创殿一间。大中祥符二年，诏置天庆观，县令和恽挂额于殿门。有叟余成请大建堂宇，至天圣七年乃备。【有余成自为记，今存。】政和八年，以观徐真人旧宅，岁久颓损，其邻仙茅寺久据其地。可并归之。 
　　　　洞宫山　【高三百八十步。原出建州武夷山。（底本作“建□□荑山”，缺二字，崇抄作“建宁府武夷山”，据库本补。）真诰云：洞宫山，七十二福地，（底本作“洞宫山□□□福地”，崇抄作“洞宫山为第□福地”，据库本补。）此其一也。”村有神姥石。《旧记》云：昔有神姥来自罗源，所践之迹，入于磐石。”】 
　　　　仙茅山　【去洞宫四里。徐真人炼茅根之所，后于永福高盖山上升。】 
　　　　八仙亭　【开成中创。】 
　　　　旧产钱七十六文。【“曾记”：三十六文。】 
　　侯官　冲虚宫　西禅寺之南。梁王霸父增，自齐朝渡江入闽，【（今西禅，其宅也）】善黄老术。霸幼好之，每登怡山经宿乃返，年三十，游武夷山十六年，还旧居。乃于山南凿井，有白龟吐泉。炼药既成，点瓦为金。是岁，闽中斗米千钱，乃鬻金运米，以济贫民。后以所余药服之，旬日如醉，忽于所居皂荚木下蝉蜕而去。【林嵩记云：“梁时三月三日也”。周朴诗云：“王君上升处，信首故居前。皂荚即须朽，白龟应亦全。云间犹一日，洞里已千年。碧色坛如黛，今时谁可仙。”】唐贞元中，观察使李若初尝登楼西望，有五色云当其宅，遂以为冲虚宫，塑任敦、董奉、徐登及霸像为四仙祠。伪闽王延翰重创。其木与坛、井今存。【林嵩为记云：“坛灶基墌犹存。井有白龟，时或游泳。水能祛疾。”初王霸云：“坛坏不用修，木枯不用伐。皂木不结子，结子人得道。西南白龟井，吾乘之去来。龟归吾亦归。”庆历中，皂荚再生。王守逵诗：“修炼曾君此，（底本、库本作“曾君此”，崇抄作“曾居此”。）传闻固异常。坛留皂荚树，人去白云乡。龟向胎中息，（底本作“龟□胎中息”，缺一字，崇抄作“龟得胎中息”，据库本补。）神藏肘后方。辽东鹤未返，华表夜苍苍（底本作“□苍”，缺一字，据库本、崇抄补。）。”林安道《白龟井》诗：“古甃千龄在，寒泉味最纯”。（底本作“□龄在”、“□□纯”，缺二字，崇抄同，据库本补。）《皂荚木》诗：“海外蟠桃同永久，月中丹桂共参差”。（底本作“□参差”，缺一字，据库本补。）绍兴中，皂荚复生，然未见其异也。惟□号（底本作“推□号”，缺一字，库本作“推推号”，据崇抄改。）“真君济贫金”犹有之。旧陈植诗：“鼎边鸡犬知何在，云外龙鸾去已赊。惟有黄金馀瓦砾，贫民时复得些些。”今每风雨后，数里间耕者或得遗金，紫磨色，半瓦印文宛然，重不过三四铢。】 
　　　　景真堂　　东轩【孙逢吉、吴栻有诗。】 
　　　　旧产钱三贯五百五十九文。【“曾记”：三贯六百文。】 
　　福清　福真观　在海口镇。元祐七年，道士林知源创。政和八年赐今额。殿西隅有丹井，饮之愈疾，侧有宣圣庙。号丹井书堂。 
　　　　旧无产钱。 
　　福清　灵宝观　县南一里。昔有林真君玄光于石竹山炼丹【。丹成，骑虎上山。（底本、库本作“上山”，崇抄作“上升”。）今有虎岩溪，右有井，旱不涸，或曰炼丹水。】后为观。绍圣二年，移于水南玉融山之阴。宣和三年为灵宝道院。【曹绩书额。】乾道九年，史丞相浩重修。 
　　　　旧产钱二百二十九文。 
　　长乐　祐圣堂　旧有之。绍兴初，县令题今额，招道士住持，遂著《州籍》。其邑人自言：“大中祥符六年，既改东华宫为观，始以上相青童君香火于今所盖造奉安。”宣和间，知神霄宫刘静一增创殿宇。【淳熙七年，邑人有请欲以旧东华广德宫额于此张挂。】 
　　　　旧无产钱。 

《三山志》卷第三十八终 

●卷第三十九 土俗类一 

　　土贡 
　　戒谕 
　　谣谶 

○土贡 

　　州距京师四千五百里，远矣。然得天之气，和平而无戾，燠不为瘴，寒不至冱；得地之形，由建、剑溪湍而下，泉、莆潮涨而上，適至是而平。民生其间，故其性纾缓，其恐强力，可以久安无忧，【（底本作“其恐强力可以久安士忧”，库本作“而能强力善治可以久安”，崇抄作“其思强力可以久安无忧”。疑底本误“而”为“其”，复误“亡”为“士”，“亡”通“无”，今取崇抄“无”字。）】真乐土也。产惧薄以勤羡，用喜得以实华。【（底本、库本作“用喜得以实华”，崇抄作“用喜啬以实华”。）】其君子外鲁内文，而小民谨事畏法。市廛阡陌之间，女作登于男，四民皆溢，虽乐岁无狠戾；能执技以上游四方者，亦各植其身。丰年治世，气象闲暇，习尚可视齐、鲁。圣朝轸念遐服，厥贡土物，旧不逾三四。【在唐，贡蕉布、海蛤、文扇、茶、橄榄。见《唐志》。粉姜、红姜、姜鲊、鞍桥、朴白、藤箱等，见庆历《记》及《元丰九域志》。国初以来，厥贡蕉布、干荔支之属而已。】归化之始，犹命以系省钱给，且禁分配属县。仁圣节俭，又以其非急困民，罢之，德泽隆洽。冠带衣履，可不识所自也。具于左方： 
　　荔支干　大中祥符二年，岁贡六万颗。元丰四年，增减价本钱一百七十二缗有奇，岁以银输左藏库。三年，条次贡物如祥符之数。元祐元年，定为常贡，数亦如之。崇宁四年，增一万三千颗。大观元年，又增三千。政和增贡一万。宣和，于祥符数外进八万三千四百。七年，损抑贡物，减政和之半。建炎三年罢。 
　　荔支煎　大中祥符二年，定额一百三十瓶。丁香荔支煎三十瓶。元丰三年，条次贡物如祥符之数。元祐元年，名为常贡。崇宁四年，定岁贡，亦如之。建炎三年罢。【（底本作“三年□”，缺“罢”字，据库本、崇抄补。）】 
　　圆荔支　崇宁四年，定岁贡一十万颗。大观元年，增一万颗。宣和中，增十万六百颗。七年，减政和岁贡之半。建炎三年罢。 
　　生荔支　绍兴初始贡，至二十四年，因罢贡温州柑，亦令不得供进。【宣和间，以小株结实者置瓦器中，航海至阙下，移植宣和殿。锡二府宴，赐御诗云：“密移造化出闽山，禁御新栽荔子丹。玉液乍凝仙掌露，（底本作“山液”，崇抄作“琼液”，据库本改。）绛苞初降水精丸。酒酣国艳非朱粉，（底本作“朱粉”，崇抄作“珠粉”。）风泛天香转蕙兰。何必红尘飞一骑，芬芳数本座中看。”时，余太宰深诗，有“赐比西山药一丸”之句。上称赏之。】 
　　红蕉花布　大中祥符二年，以二百四为额。【（各本皆作“以二百四为额”，疑“四”为“匹”之抄误；下“二十四”之“四”，亦疑“匹”字。）】天圣六年，令其半浅色，余仍旧。元丰三年，条次贡物，于原额外增贡二十四。元祐元年，定以为常贡，深浅二色，如天圣之数。绍兴五年，因福清观音尼院陈请，住罢。 
　　干姜　天圣元年，以州产干姜，岁运十万斤，如温州例。熙宁四年，或议：“地远，姜亦非温比”，令漕司以价钱市银上京。元祐元年，定为钱一千一百六十八贯足。岁以银输左藏库。 
　　沙鱼　崇宁四年，定岁贡三十斤。大观元年，增贡三十斤。建炎三年罢。 
　　鹿角菜　崇宁四年，定岁贡二十斤，宣和七年罢。 
　　紫菜　崇宁四年，定岁贡二十斤，宣和七年罢。 
　　蕉干　崇宁四年，定岁贡三百斤，建炎三年罢。 

○戒谕　 

　　州自圣朝风化之厚，人知敦尚本业，上下相守，气习朴钝，盖浑然易治也。有如疾溺于巫，丧溺于佛，婚溺于财，与夫僧胥之情伪，狱市之烦扰，下至遐乡僻邑，牙侩、船户及蓄蛊之家，所以伤害人者。自庆历、嘉祐、元符以来，积观长吏，诲敕裁革，其见于碑刻、榜谕者，今并存之。庶观风宣化，倘犹有遗习可举而行也。 
　　劝用医　庆历六年十二月，蔡正言襄知州日，作《太平圣惠方后序》，亲书于碑。其略曰：“太宗皇帝一平宇内，集古今名方与药石、诊视之法，敕国医诠次，类分百卷，号曰《太平圣惠方》。诏颁州郡，传于吏民。州郡承之，大率严管钥、谨曝晾而已，吏民莫得与其利焉。闽俗左医右巫，疾家依巫索祟，而过医门十才二三，故医之传益少。余治州之明年，议录旧所赐书以示于众。郡人何希彭者，通方伎之学。凡《圣惠方》有异域瑰怪难致之物，若食金石草木得不死之篇，一皆置之，酌其便于民用者，得方六千九十六。希彭谨愿自守，为乡闾所信，因取其本誊载于板，列牙门之左右。所以尊圣主无穷之泽，又晓人以巫祝之谬，使归经常之道，亦刺史之一职也。”今其碑在府衙宅。堂右希彭家。今太平公辅坊有墨宝轩藏蔡公真迹。“治平图”：“榜《圣惠方》虎节门内。” 
　　五戒　蔡正言襄知州日作：“一曰：观今之俗，为父母者，视己之子犹有厚薄，迨至娶妇，多令异食。贫者困于日给，其势不得不然，富者亦何为之？盖父母之心不能均于诸子以至此。不可不戒。二曰：人子之孝，本于养亲以顺其志，死生不违于礼，是孝诚之至也。观今之俗，贫富之家，多是父母异财，兄弟分养，乃至纤悉无有不较。及其亡也，破产卖宅以为酒肴，设劳亲知与浮图以求冥福。原其为心，不在于亲，将以夸胜于人也。是不知为孝之本，生则尽养，死不妄费。理之岂不善乎？（底本、库本作“理之岂不善乎”，崇抄作“行之岂不善乎”。）三曰：兄弟之爱，出于性天，少小相从，其心俱忻，（底本、库本作“性天”，崇抄作“天性”；底本作“惧忻”，库本“惧”作“俱”，崇抄作“欢忻”。按：“惧”，今之简化字，据改作“俱”。）岂有间哉？迨因娶妇，或至临财，憎恶一开，即成怨隙，至有兴诉讼，有刑狱至死而不息者，殊可哀也。盖由听妇言，贪财利，绝同胞之恩、友爱之情，遂及于此。四曰：娶妇欲以传嗣，岂为财也。观今之俗，娶妻不顾门户，直求资财，未有婚姻之家不为怨怒。原其由，盖婚礼之夕广靡费，已而校妇橐，（底本作“校□橐”，库本作“校囊橐”，据崇抄改。）朝索其一，暮索其二，姑辱其妇，夫虐其妻，求之不已。若不满意，至有割男女之爱，辄相弃背。习俗日久，不以为怪。此生民之大蔽也。（底本作“大蔽”，崇抄、库本作“大弊”。）五曰：凡人情莫不欲富。至于农人、百工、商贾之家，莫不昼夜营度，以求其利。然，农人兼并，商贾欺谩，大率刻剥贫民，罔昧神理。譬如百虫聚居，强者食啖，曾不暂息。求而得之，广为施与，冀减罪恶。（底本、库本作“冀减罪恶”，崇抄作“冀灭罪恶”。）其愚甚矣。今欲为福，孰若减刻剥之心以宽贫民，去欺谩之行以畏神理，为子孙之计则亦久远，居乡党之间则为良民。其义至明，不可不志。”（底本、崇抄皆作“不可不志”，库本作“不可不思”。）今见公《文集》。 
　　戒山头斋会　蔡密学襄远任日作，云：“使州体问自来风俗。被丧之家言有糜用、破卖产业置办酒食、斋筵，名为孝行。至有亡殁之人，举家不敢哭临，先将田屋出帐、典卖，得人就头商量，打了定钱，方敢举殓。外拘人情，中抑哀毁，是不孝之人也。出殡之夕，邻里识与不识，（底本作“识无不识”，据库本、崇抄改。）尽来吊问，恣食酒肉，包携归家，至使丧家费用无极。其于人情，邻里当有赠遗以资丧家。慰吊之际，岂可恣食酒肉以为宴乐。是无礼之人也。山头斋筵，僧俗之中，本非知识，斋食不足，每人散钱二百文，如有少缺，便即忿怒。送葬之礼虽出于古，岂有本无哀情，只趁斋食，丧家竭力，不给所求。此与乞丐何异？是无耻也。人世若不断绝，（底本、库本作“是无耻也人世若不断绝”，崇抄作“是无耻之人也若不断绝”。）民间转见不易，礼义之欲安之日远。右仰丧葬之家，丧夜宾客不得置酒燕乐。山头不得广置斋筵、聚会，并分散钱物以充斋价。如有辄敢，罪在家长。并城外僧院不得与人办置山头斋及功。（底本、库本作“及功”，疑“功”下有脱字，崇抄作“及坊”。）虞候、耆长常切觉察。”其碑立于虎节门下。 
　　教民十六事　嘉祐二年十月，乡老于翰等，请纪密学蔡公教民十六事，立碑于虎节门下。“一、应有无图辈欺诳是知州亲知，于州县打筑关节、乞取财物。许人告。二、市买买物，（底本、库本作“市买买物”，崇抄作“市买卖物”。按，“市买”指官府之司采购者，底本是。）亏减价例，及不划时还钱。仰行人陈告。三、行人于诸官厅干当、厨、库公人及市买等处，每月若有行用钱物，罪在行人。四、巡拦、告税，不得擅入人家搜检税物。须申州，取候指挥。五、市行现行铜钱，如有夹杂砂新钱，（底本、库抄作“砂腊”，据库本改。“鑞”，锡也。）许人告。六、银行辄造次银出卖。许人告捉。七、人户居停赌钱，本罪科断外，（底本、库本作“□断”，缺一字，据崇抄补。）必定拆屋给官。八、僧人不得止宿俗家，妇人不得听讲及非时入僧院。九、诸官除依条本厅并专辖尖处科决外，不得擅行科罚。（上句各本皆作“尖处”，存疑；后句底本作“□罚”，缺一字，崇抄作“赏罚”，据库本改。）十、巡检使臣非承使、州指挥，不得带甲领兵搜围人家，检索违禁物色。若窝藏、强劫、并杀人贼，明有踪迹，许收捉。十一、诸县擅行科配修造，及诸色乡人敛掠人户钱物入己，仰人陈理。十二、在州坊虞候所由，并外县公人所受情弊，放散公事不送州县，许人告。十三、推司、当值司并外县公人，因勘公事，广有所受。许人因事报覆。十四、诸坊只得管本地内争斗、火烛、奸盗、赌钱、杀牛公事。十五、在城里外，丧葬之家，不得置酒肉燕乐，以亏孝道。山头不得广置斋筵。违者，罪在家长。十六、士庶家不肖子弟盗卖家产并转肩出利，买客人货，贵买贱卖。如本人无钱，勒牙保人卖业填还。 
　　戒生口牙　元符二年三月，温朝请益知州日，闻（底本作“□间”，缺一字，库本作“作间”，据崇抄改。）建、剑两州、邵武军客人多是到来福州管下，使用钱货讨会生口牙人或无图辈巧设计倖，或以些小钱物，多端弄赚人家妇女并使女。称要妇为妻（底本、库本作“要妇为妻”，崇抄作“要聘为妻”。）或养为子，因而诱引出偏僻人家停藏经日后，便带往逐处，展转贩卖，深觅厚利。致被诱之家，经官诉讼，官司虽尽逐根寻，卒不见诱者。（底本作“盖逐根寻猝不见祐者”，库本作“卒不见诱者”，崇抄作“尽逐根寻猝不见祐者”。今各取“尽”、“卒”、“诱”三字以改。）遂使父母夫妻永不相见，其或诱人亦不知存在否，此岂是情理，切宜防备。（底本先书“存在□”，旁校改“存亡□”；以下作“是情理切害远备生□”，库本作“存否何在是理切害急宜惩禁”，崇抄作“存在否此岂是情理切宜防备”，据改。）敕条立碑晓谕。责五人为保，有功者保依条追赏外，每获一名，更于知情、引领、牙保、藏匿人名下理钱二十贯充赏，其邻、甲、厢、耆，一例重行断遣。”（底本作“断道”，据崇抄改。）其碑立于威武军门之左。 
　　戒船户　元符二年五月，温朝请益知州日，（底本、库本作“知州日”，崇抄作“知州戒曰”。）据左院勘到：船户林屡，为有侯官县白斛村住人谢周喜子往南剑看悒女子回。（各本皆作“看悒女子回”，无可校。）雇林屡船搬载逐人还家。屡遇夜时，将谢周喜子三人于三江口偏僻水中揾杀。逐人捕获根勘，并该凌迟处斩。因闻诸县多有船载客旅至偏僻滩障处，吓取财物及伺奸便杀死人命。（底本原作“杀人人命”，旁校“死”字，为“杀死人命”；库本、崇抄皆作“杀并人命”。）遂帖十二县应有载客船，各以自来泊船相近者，给甲递相保委。仍立定雇船价例，不得例外邀求钱物。有犯者，除追赏外，严行断遣。”其碑立于左院前碑亭及南台临津馆门外。 
　　禁蓄蛊　庆历七年，蔡正言襄为闽漕日，禁绝甚严，凡破数百家，自后稍息。八年，仁宗阅福建奏狱，多以蛊毒杀人者，福州医工林士元能以药下。遂诏录其方，又令太医集法方之善治蛊毒者为一编，命参知政事杜履为序颁之。嘉祐六年，范兵部师道乃牒诸县各以其方雕板揭于县门。今碑犹存，云：“准知府、兵部牒，嘉祐六年十一月立碑。应中蛊毒，不拘年代远近，先煮鸡子一枚，将银钗一只，将右熟鸡子纳口含之，约一饭久取出，（底本作“□一饭久”，缺一字，崇抄作“待一饭久”，据库本补。）钗及鸡子俱黑色，是中毒也。可用下方：五倍子三两。木香、丁香各一十文。甘草三寸，一半炮出火毒，一半生用。糯米二十粒。轻粉三分。硫黄末一钱。重麝香一十文。（以上底本、库本所作药物排列顺序与崇抄略有不同。）右八味入小沙瓶内，用水十分同煎七分，候药面上生皱皮，是药熟，用绢滤去滓取七分，小碗通口服，须平旦仰卧，令头高。其药须三度上来斗心，即不得动。如吐出，用桶盛，如鱼脬类，乃是恶物，吐后用茶一盏止。如泻，亦不妨。泻后，用白粥补。忌生冷、油腻、鲊酱。十日后服后药，解毒丸二三丸补之，更服和气汤散，十余日平复。解毒丸者，如人中毒十日以前，则此药可疗：五倍子半斤，甑中蒸炮令熟。丁香三两，焙黄焦色。预知子半斤，一半蒸令熟，一半焙令黄色。木香三两，一半炮令黄色，一半焙过。麝香三文。甘草二两，一半炮黄色，一半生用。水银粉一盂子。朱砂一两细研为衣。右件扬罗为细末，用陈米烂饭为丸，如弹子大。用药时，研令细，同酒一盏煎得，温服。”绍兴二年秋，连江、古田民有查佐等蓄蛊杀人。其家来诉。张参政守为帅，依条断遣。仍榜十二县，委保正、副，结五家为保，互相觉察，知而不纠，其罪与均。仍颁敕令、赏格，散榜要处。 
　　去野葛　绍兴二十六年，吴提刑逵以野葛能毒人，自为文戒谕管下，其略曰：“奴有怨，阴以偿其主；妻有私，阴以中其夫；不利己，公人以害清强之官。规财物，乡邻以窥富有之室。其令五家为保，各锄绝其本根，勿令能殖。” 

○谣谶 
　　 
　　谶纬，识者不取，然不可以耳目所不接尽废者。赵清献作《成都集记》曰：【（“赵清献”，即赵抃，谥清献。）】“神怪之事，不可以为教，书之何也？吾将以待天下之穷理者也。”今耆旧所传与记籍可考者，始载之。 
　　郭璞《迁州记》：“桑田为海，人事更改。【洪水浸田，人事多变。】六旬甲子，当有其害。【六六之数，当见其害。】更重著衣，周回重载。【见三重墙，复而修之。】郑国归朝，重关为待。【东南有水，潮入其音。】鸟出木空，千载不昧。【无朱雀山，千年无咎。】前有双眉，重施粉黛。【九仙、乌石山为之眉，方山为之黛。是太阴宫也。】溪涧水来，尽归于海。【南台有江，出其地户去也。】主揖其客，客住主在【。莲花山、高盖山、方山相应。】稳首东日，高山镇寨。【卯山见，高盖为日门。鼓山为威瞻之位。】本自添金，因成右兑。【在乾为金佛国，兑赤金也。】但见蛇形，莫知坐亥【。木行巳，街正坐壬也。】事过方知，知而未会。【久后出人，见了方知。】龙山高山，光照其代。【建水为阳福之水，光显朝廷。】巧妇能裁，得令人爱。【迁出于巧妇之裁，人俱爱之。】若解修心，得其终信。【云民得慈心，得长寿。信生阳数，即长龄也。】市笼放火，聚集磊磊。【去郊为市，横山有赤路，三二顶峰为火笼。】有一老翁，手把竹筒。【乾为主阳之位，主山也。艮山入为主。艮、震为苍茛竹也。】重添新宰，在言不在。【云在，是乾为主山。云不在，是被巫山遮也。】铭曰：泰康之载，迁插瓯基。四色牢城，层峦三径。洪许南流，瑞龙地应。其主螺女，现对花峰。千载不杂，世代兴隆。诸邦万古，繁盛仁风。其城形状，如鸾似凤。势气盘拏，遇兵不馑。遇荒不掠，逢灾不染。其甲子满，废而复兴。” 
　　于山　九仙光孝观《于山碑记》云：“我有一庄园，寄在于山边。九山九道士，呼名为九仙。辄然来相贺，磊老自相传。李公来战曰，此无无一物。只有一积金，寄在于山庄。不是中山中，只是陇西郡。我住东北城，庄在于山下。有人有不信，但呼碑中话。只看于山松，于山金出现。不在路傍只在中陇西。拾得无，分张时。人莫笑，金泥师。拾得金泥也有富。太和二年，于山二断。吾年乙丑，金园一片。寄在山前，在前左臂。不归庚申，须归乙未。留传子孙，衣锦次第。时人见碑，吾今在世。” 
　　古渡　旧有人得一石于城南钓龙台，刻云：“按晋太康三年，太守严高图越王山南之西势，以咨郭璞。云：方山秀拔于前，三山环峙于后，八百年后大盛。谶曰：石间崒兀创危亭，八百年前兆此名。天降元精如汉佐，岳陶灵气似周臣。中坻不见容舠路，古渡应无病涉人。好是褰裳待今日，罾浦坊中人挺生。”年世寝邈，石刻今不复存。惟故老口传，犹可据云。 
　　沙合路通　郭璞《迁城诗》云：“南台沙合，河口路通。先出状元，后出相公。”闽县。 
　　石移　“天宝石移，瑞云来期。”属福清县界。 
　　龙爪　“龙爪花红，状元西东。”永福县保安里。 
　　水流　“水流张墓园，此地出状元。”永福县。 
　　石桥　“石桥全，出状元。”永福县。 
　　鲲潭　“鲲潭生芝草，溪北有高楼，此时出公侯。”鲲潭，在永福县越峰寺前。今成沙洲，生草矣。 
　　苏溪　“苏溪不用船，此时出状元”。福清县。 
　　海口　“江南沙合按龙头，两角才成事可谋。但看甲子重开日，此时方始出公侯。”福清县。 
　　松山　“东去无边海，西来万顷田。松山沙径合，朱紫出其间。”时，松山沙径，风波险恶，民有没舟之虞。今沙合，可褰裳矣。长溪县。 
　　渡船潭　“渡船通人行，状元方始生”。淳熙年，史丞相创县学于此。宁德县。 
　　凤凰　“凤凰展翼欲飞渡，大小长江侵云雾。蝴蝶按花水中去，必出三公连四辅。”绍兴十年，知县林觉创县学于此。连江县。 
　　磨剑石　“磨剑石平，方出公卿。”古田县保安里玉鸿桥下。 

《三山志》卷第三十九终 

●卷第四十 土俗类二 

　　岁时 
　　　　元日 
　　　　立春 
　　　　上元 
　　　　寒食 
　　　　上巳 
　　　　三月廿八 
　　　　四月八 
　　　　端午 
　　　　七夕 
　　　　中元 
　　　　重阳 
　　　　冬至 
　　　　岁除 

○岁时　 

　　岁时，古有之，四时习尚不能无异。郡人曾师建记闽事，效荆楚、秦中纪岁时、闾里、礼节、行乐尤悉。今掇其可载者，其未备者增修之。人情之醇薄，物态之纾急，后先迁变，毕见乎此。因俗设教者，庶有观焉。 
　 
·元日 

　　祈年　自五鼓后，户无贵贱、贫富，皆严洁厅宇，设上、中、下三位，陈列酒果、茶汤，焚金银楮钱，冀承灵贶，以保遐龄。盖用道家之说，谨岁始。（以上注文中，底本三处各缺一字：“□承灵贶，以保□龄”，“□岁始 ”。库本作“冀承灵贶，以保年龄”，无末三字。据崇抄补。） 
　　饮屠酥　除日，以药剂入绛囊，置井中，元旦出之，渍酒，东向而饮，自幼至长以为序，可避瘟疫。盖用华陀与魏武帝方也。 
　　序拜　闽俗：诸节，最重元日，冬至次之。是日，享祀毕，序拜，称觞祝寿于尊者；出见亲族邻里，更相庆贺，间亦团拜。虽闾阎委巷，举手相祝，往反还谒，尽节假乃止。自搢绅而下，士人、富民、胥吏、商贾、皂隶，衣服递有等级，不敢略相陵躐。士人冠带或褐笼衫，富民、胥吏皂衫，农、贩下户白布褴衫。妇人非命妇，不敢用霞帔。非大姓，不敢戴冠、用背子。自三十年以前，风俗如此，不敢少变。又其称呼：士人，非实读书不称秀才；豪门大户，“爹”呼父、“娘”呼母，其婢仆及在己下，呼之曰“郎君”、曰“娘”；农、贩下户，“罢”呼父、“妳”呼母，其党类及在己下，呼之曰“叔”、“伯”，曰“嫂”。锱铢甚严，虽骤富骤贫，不可移易，故其名分素定。岁时，揖逊、俯伏，井井可观。三十年来，渐失等威，近岁尤甚。农夫、细民至用道服、背子、紫衫者；其妇女至用背子霞帔；称呼亦反是。非旧俗也。 
　　却荤食　以岁首，率食素一日。绍兴辛亥，程待制迈以寇盗未平，（时为绍兴元年。按：前此“建炎二年六月癸亥”至“建炎四年七月辛酉”，叶侬、范汝为相继起事兴兵，见《宋史·高宗》。）榜谕部民：先是日禁屠。 
　　上冢　州人坟茔尽在四郊，岁节之二三日，华门大姓率携家拜扫，虽贫贱、市贩亦盛服靓妆，竞出城闉。东、西、北郊之外，冠盖填塞。故自节内，酒亭、食肆，凡诸阛阓之家，垂帷下箔，优游歌笑，至开假乃止。近数岁，乃有节内列市如故者。 
　　入学　每岁节既五日，各遣子弟入学。或须卜日，则以寅、申、巳、亥吉，亦不过三二日止。凡乡里，各有书社。岁前一二月，父兄相与议。求众所誉学识高、行艺全、可以师表后进者某人。即一、二有力者，自号为“纠首”，以学生姓名若干人，具“关子”敬以谒请，曰：“敢屈某人先生，来岁为子弟矜式，幸甚。”既肯可，乃以是日备礼延致，诸子弟迎谒再拜惟恐后。远近闻之，挈箧就舍，多至数百人，少亦数十人，间有年四五十不以老为耻。月率米、钱若干，送为司计，为掌膳，给赡饮食。先生升堂，揭立规矩，有轻、重罚，至屏斥，凡五等，曰：“不率者，视此!”诸生欲授何《经》，乃日就讲席唱解敷说。旬遇九日，覆问之。常以岁通一经。若三日、八日，则习诗赋。若“经义”与“论策”讲题命意有未达，点、削、涂、改，俾自入绳墨。风俗如此，盖旧矣。龙昌期《咏福州》诗云：“是处人家爱读书”。程守师孟诗云：“城里人家半读书”，又云：“学校未尝虚里巷”。自周希孟、陈烈先生以来，以德行、经术警悟后学。自是，都邑有所推择，莫不尊敬畏服，近三十年以前尚然也。故知有父兄、师友，琢磨淬厉，纵不为世用，亦有成德。三十年之后，生以趋试上庠，率游学四方，而先生亦各开门以待来者。事师之礼浸衰，教人之礼甚略，非旧俗也。 

·立春 
　　 
　　土牛　以占农耕之早晚与岁之丰瘠。是日，舁置府前。闽、侯官倚郭县不别造。 
　　蔬饼　闽俗，立春以为节物。蔡公襄《立春寄福州燕司封》诗：“春盘食菜思三九”。又罗源林迥诗：“青韭供盘饼面圆” 

·上元 
　　 
　　灯球　燃灯，弛门禁。自唐先天始，本州准假令三日。旧例：官府及在城乾元、万岁、大中、庆成、神光、仁王诸大刹，皆挂灯球、莲花灯、百花灯、琉琉屏及列置盆燎。惟左右二院灯各三或五，并径丈馀，（底本作“并经丈馀”，据库本、崇抄改。）簇百花其上，燃蜡烛十余炬，对结采楼，争靡斗艳；（底本作“斗焰”，据崇抄改。）又为纸偶人，作缘竿、履索、飞龙、戏狮之像，纵士民观赏。朱门华族设看位，东、西衙廊外，通衢大路，比屋临观。仍弛门禁，远乡下邑来游者，通夕不绝。 
　　彩山　州向谯门设立。巍峨突兀，中架棚台，集俳优、娼妓，大合乐其上。渡江后，停寝。绍兴九年，张丞相浚为帅，复作。自是不废。 
　　观灯　旧例：太守以三元会监司，（底本作“三□”，缺一字，崇抄作“三日”，库本作“三元”。疑是“上元”，今从库本。）命僚属招郡寄居者，置酒临赏。既夕，太守以灯炬千百、群妓、杂戏迎往一大刹中以览胜。（底本作“□□览胜”，缺二字，库本作“登临览胜”，据崇抄补。）州人、士女却立企望、排众争睹以为乐。本州司理王子献诗：“春灯绝胜百花芳，元夕纷华盛福唐。银烛烧空排丽景，鳌山耸处现祥光。管弦喧夜‘千秋岁’，罗绮填街百和香。（底本作“百合香”，据库本、崇抄改。）欲识使君行乐意，姑循前哲事祈禳。”又司理方孝能诗：“街头如昼火山红，（底本、库本作“如昼”，据崇抄改。）酒面生鳞锦障风。佳客醉醒春色里，新妆歌舞月明中。”“薄薄春衫新镂金，樽前风细怯轻阴。酒香隐约生红粉，正与桃花共浅深。”又“灯外风摇沽酒旆，月中人数买花钱。少年心绪如飞絮，争逐遗香拾坠钿。”元丰， 刘待制瑾为守。元夕，不问富贫，（底本作“富贵”，据库本改。）每户科灯十盏。陈先生烈以诗题鼓门大灯笼云：“富家一盏灯，太仓一粒栗。贫家一盏灯，父子相聚哭。风流太守知不知，惟恨笙歌无妙曲。”瑾闻而谢之。 

·寒食　 

　　开花园　州园在牙门之西，所谓春台馆是也。岁二月启钥，纵民游赏，常阅一月，与民同乐也。蔡密学襄为郡日，有《开州园》诗：“风物朝来好，园林雨后清。鱼游知水乐，蝶戏见春晴。草软迷行迹，花深隐笑声。观民聊自适，不用管弦迎。”又诗云：“节候近清明，游人已踏青。插花穿戏户，沽酒似旗亭。日向林光润，风回海气腥。未知何处乐，归路已严扃。”程大卿师孟《春风亭》诗：“为报寻芳沽酒客，年年到此且徘徊”。 
　　秋千　古《清明》诗：“万里秋千习俗同”。州设于春台馆内外。 
　　游山　州民踏青，东郊尤盛。多拾野菜煮臛，（臛，音蒿，肉羹。有菜曰羹，无菜曰臛。盖今清明馃之滥觞。）谓之“煮菜臛”，亦唐人杏粥、榆羹之意也。太守以假日拉寮属登临。蔡密学襄有《寒食游西湖》诗：“山前雨气晓才收，水际风光翠欲流。尽处旌旗停曲岸，满潭钲鼓竞飞舟。浮来烟岛疑相就，引去沙禽好自由。归骑不令歌吹歇，万枝灯烛度花楼。”是时西湖竞渡可知也。程大卿师孟《寒食游九仙、乌石山》诗：“城中无事喜寻山，千里提封并海宽。宾客相从筵既冷，士民同出食犹寒。芳园病叶堆何限，古院闲花落几般。（底本作“？花”，字迹不清，据库本、崇抄补。）谁道异乡多感慨，登临迟却十年官。”通判马益和云：“属吏参陪宴二山，金杯满沃酒肠宽。公私不禁三朝火，（底本前句作“酒觞”，后句作“三朝天”，皆据库本、崇抄改。）风雨都无一日寒。花引游蜂香四座，人穿萧寺景千般。清明休暇欢心洽，饱德咸知有上官。”是日，早登乌石，晚游九仙。 
　　墓祭　士庶不合庙祭，宜许上墓，自唐明皇始。柳宗元文：“近世，礼重拜扫”。《五代史》曰：“野祭而焚纸钱”。谓此也。（底本、库本前句皆作“五代史”，崇抄作“五代始”；底本末句作“谓□也”，缺一字，崇抄作“谓是也”，据库本补。）州人，寒食春祀，必拜坟下。富室大姓有赡茔田产，祭毕，合族多至数百人，少数十人，因是燕集，序列款昵。尊祖睦族之道也。 
　　 
·上巳 
　　 
　　禊饮　《旧记》：“桑溪，在闽县东，乃越王无诸于此为流杯宴集之地。国朝以来，太守禊饮之地有三：一曰，南湖禊游亭。政和乙未，黄尚书裳更名洞霄堂；宣和五年，俞宪向摄郡，仍旧名。二曰，东禅秉兰堂，（底本、库本作“肖兰堂”，据崇抄改。）宣和中，俞宪向立，今废。三曰，圣泉曲水亭，亦向立，今更名聚星。惟暮春，祓除之日，率群僚，惟意所适。王祠部逵有《上巳游东禅》诗：“紫陌破清晨，雕鞍映画轮。因修洛阳禊，重忆永和春。锦绣荀香度，楼台梵宇新。忙中得闲暇，来见解空人。”程大卿师孟《上巳游东禅》诗：“出城林径起苍烟。白马遗踪俗尚传。第一僧居兰若处，几番身醉荔支前。百年骚客来题寺，三月游人作乐天。更爱堂头迎太守，路旁先坠碧云鞭。”（底本、库本作“百年骚客来题寺”，崇抄作“百年骚客来闲处”；末句，底本、库本作“碧云编”，据崇抄改。） 
　　竞渡　政和、宣和中，自黄尚书裳至陆侍郎藻为守，皆登禊游亭，临南湖，令民竞渡。时徽宗御制《上巳》诗云：“韶光三月恰芬芳，禊饮池边泛羽觞。画鹢翩翩戏龙虎，一时佳景胜端阳。” （底本作“画□翩翩戏龙虎，一□□景类江乡”，缺三字；库本上句作“画舫”，下句作“一时风景类江乡”，据崇抄补、改。） 
　　青饭　南柷木，冬夏常青，取其叶捣碎，（底本、库本作“取□叶捣碎”，缺一字，据崇抄补。）渍米为饭，染成绀青之色，日进一合，可以延年。《本草》云：“吴越多有之。”今上巳青饭以此。《旧记》：“任敦仙去，取柷叶染饭。闽俗效之”。 

·三月廿八　　 

　　东岳焚香　州民以是日为岳帝生日，结社荐献，观者如堵。俚诗有“三月廿八出郭东”之句，盖其来旧矣。 

·四月八 
　　 
　　庆佛生日　是日，州民所在与僧寺共为庆赞道场。蔡密学襄为州日，有《四月八日西湖观民放生》诗，此风盖久矣。元丰五年，住东禅僧冲真始合为庆赞大会于城东报国寺，斋僧尼等至一万余人，探阄分施衣、巾、扇、药之属。迄建炎四年，为会四十有九而罢。绍兴三年，复就万岁寺作第一会。是日，缁黄至一万六千余人。凡会，僧俗号“劝首”数十人，分路抄题，户无富贫，作“如意袋”散俵，听所施予无免者，真伪莫考。至乾道四年，岁大饥，谷价腾涌，城市会首有取至三千余缗。王参政之望为帅，闻之，谕令籴谷赈济，不服，乃命根治，尽拘其钱入官，至是遂绝。然所至乡社亡业之民，犹有自为之者甚众。（底本作“□众”，缺一字，库本作“乡众”，据崇抄补。）似斯之类，借是为利。岁无时节，率旬以三二日，或集民居，或聚社庙，闾阎翁媪辍食谇语来赴者亦数百人。此近岁之俗也。 

·端午　　 

　　插艾　午日，天未明，采艾插户上，以禳毒气，亦有结艾为人者，与荆楚同。乡村或采楝木叶插之，父老相传可以禁蚊。 
　　系五色丝线　旧传：三闾大夫语人：“五色丝，蛟龙所畏。”故是日长幼悉以五色綵系臂，一名长命缕，一名续命缕。（底本作“□命缕”，缺一字，据库本、崇抄补。）父老相传，可以避蛇。至七夕，（底本作“至□夕”，缺一字，据崇抄补。）始解弃之。 
　　簪榴花　妇女竞插花，榴花为多，亦喜梧桐花。 
　　饮菖蒲酒　李彤《四序总要》云：“五日，妇礼：上续寿菖蒲酒”。以《本草》云：“菖蒲可以延年”。今州人是日饮之，名曰饮续。 
　　角黍　楚人是日以竹筒贮米祭屈原，名筒粽。四方相传，皆以为节物。今州人以大竹叶裹米为角黍，亦有为方粽，以相馈遗。旧俗妇礼，是日上续寿衣服、鞋履、团粽、扇子、菖蒲酒。今鲜行之矣。 
　　竞渡　楚人以吊屈原，后四方以为故事，是日竞渡以为戏。州南台江沿内诸河，皆龙舟鼓楫，钲鼓喧鸣，彩服鲜衣，共斗轻驶。士女观者，或乘潮解縴，（底本、库本作“縴”，崇抄作“繂”。）或置酒临流，或缘堤夹岸骈首争睹，竟日乃归。程大卿师孟《端午出游》诗：“三山缥缈蔼蓬瀛，一望青天十里平。千骑临流搴翠幄。万人拥道出重城。参差螮蝀横波阔，飞跃鲸鲵斗楫轻。且醉樽前金潋滟，笙歌归道月华明。”盖出南台观竞渡也。绍兴中，因乡村争斗杀伤，遂一切拘纳，分诸院修浮桥。船后稍稍复造。 
　　采药　是日采药用之，多以为验。宁德县安远里有午日岩，昔有邑人程公，于是日入岩采药，忽然轻举，因以为名。 
　　 
·七夕 
　　 
　　乞巧　闽令应廓诗：“乌鹊成桥架碧空，人间天上此欢同。仙槎逐浪浮银汉，青鸟传音到帝宫。牛女佳期情不断，古今遗恨意难穷。彩楼乞巧知多少，直至更阑漏欲终。”（底本作“始终”，据库本、崇抄改。）今州人率以是夕会集。 

·中元　 

　　盂兰盆会　州人以是日严洁厅宇，排设祖考斋筵，逐位荐献。贫者率就寺院，标题先世位号供设。 
　　焚纸衣　前中元一二日，具酒馔享祭，逐位为纸衣焚献。 
　　游神光寺　寺有佛■〈揑，氵代扌〉槃像，旁列十弟子，有扪心、按趾、哭泣、擗踊、出涕、失声之类。是日，盂兰盆会因怪像以招游人，遂成墟市。相传谓之看死佛。《旧记》：闽王于薛老峰西作百道阶。每岁中元，闽人盛游于此。王祠部逵《中元燕百丈小楼》诗：“薛老峰南更近西，小楼高阁与云齐。中山酒熟中元节，归去从他醉似泥。”近三十年，人亦厌之，此游遂息。 
　　 
·重阳 
　　 
　　登高　饮菊花可以延年，茱萸以避恶气。州人率以是日登高临赏。《旧记》：“九仙山，亦名九日山。无诸王是日于此凿石樽以泛菊。石樽可盛三■〈豆斗〉，犹存。天圣中，陈工部绛重阳游此山，闰月九日游越山。县尉黄虚舟献诗。赓和者，至四十三篇。绛诗云：“劝君莫辞满酌酒，瑶林琼木皆良友。就中此会难暂忘，一年两经九月九。茱萸含香又满头，黄菊飘英再盈手。清欢未见玉山颓，高空任待金乌走。落帽声名何足取，孟嘉一会登龙首。梅仙耳热遗我诗，诗笔如椽胆如斗。”后，程大卿师孟游道山亭、宴蕃宣楼，陈尚书轩游万岁平远台，各有诗。曾师建云：“福州，东南一都会，跨巨海，负高山，号泉石清观。连峰万仞，绵属云霄。晴岚朝开，痴霭四卷，（底本作“痴霭四□”，缺一字，库本作“四面”，据崇抄补。）锦屏绣障，周围环合，不知几千载也。城郭缭绕，鼎立三山，飞阁层楼，架空耸汉，得泉石之胜，不可殚纪。郡人、风物，熙和冲融，故名长乐。昔参政元公诗云：‘可惜闽州风物好，一生魂梦绕三山’。中书温公诗云：‘梦寐常思山水国，登临今到凤凰池’。张司封诗云：‘金银佛地三千界，风月人居十万家’。黄尚书诗云：‘照万事时惟是道，（底本、库本作“照万事”，崇抄作“照万乘”。）赏三山处最宜秋’。莫不以是邦为山水之胜。九日登高，于此、于彼，惟其所之，皆足以尽眺临之异。” 

·冬至 
　　 
　　序拜　州人重此节。节前，邻里族戚更相馈遗，上冢祭享。至节日，则序拜如献岁之仪。 

·岁除 
　　 
　　驱傩　“乡人傩”，古有之，今州人以为“打夜狐”。曾师建云：“《南史》载：曹景宗为人好乐，在扬州日，至腊月，则使人邪呼逐除，遍往人家乞酒食为戏。迄今闽俗，乃曰打夜狐，盖唐敬宗夜捕狐狸为乐，谓之打夜狐。闽俗岂以作邪呼逐除之戏与夜捕狐之戏同，故云；抑亦作邪呼之语，讹而为打夜狐欤？” 
　　馈岁　别岁　守岁　岁晚相馈，酒食相邀，达旦不眠，盖闽、蜀同风。 
　　火爆　《荆楚岁时记》云：“山臊、恶鬼犯人则病，恶爆竹之声。”李彤云：“元日爆竹于庭，避山臊、恶鬼。”今州人除夕以竹著火，烧爆于庭中，儿童当街烧爆相望，戏呼达旦，谓之烧火爆。张丞相浚为帅日，除夕，莆人郑樵客郡中，与观火爆。丞相命赋诗，给“竿”字为韵。樵口占云：“驹隙光阴岁已残，千门竹爆共团栾。烧成焰焰丹砂块，碎尽琅琅碧玉竿。唤转韶光新景燠，辟除恶味旧寒酸。主人从此占佳瑞，再入为霖洒旱干。” 
　　宿岁　《荆楚岁时记》云：“岁暮，家家具肴馔为宿岁之储，以迎新年，相聚酣饮。”闽俗亦然。又于除夕留宿岁饭，谓之隔年饭，为节假内之备。 
　　桃符　钟馗　书桃符置户间，挂钟馗门上，禳厌邪魅。今州人，岁暮，画工市之。 

《三山志》卷第四十终 

●卷第四十一 土俗类三 

　　物产 
　　　　谷 
　　　　货 
　　　　丝麻 
　　　　果实 
　　　　菜蓏 
　　　　花 
　　　　药 

○物产 
　　 
　　地均有所产，然各有所宜。宜非偏得于此，则亦独盛于他郡。马益《福州》诗：“两熟潮田世独无”。陈傅《瓯冶遗事》：“果有荔支，花有末丽，天下所未尝有。”此其所偏得者。而傅又云：“长乐地产，鱼蟹多于牛羊，葛枲溢于丝纩。”是其所独盛也欤？然求之十二邑，又有不能尽宜者：潮田不出倚郭三县，荔支、末丽不能及陀驿以北、汤背以西，鱼、蟹滨海，而葛、枲利于平陆。如是之类，不可以无纪。 

·谷 
　　 

　　稻　《周礼·职方氏》：“扬州谷宜稻。”州，古扬州南境也，故稻之名亦不一。今州倚郭三县两熟：早种曰献台，曰金州，曰秫（底本作“秫”，库本为“林”。）；晚种曰占城，曰白香，曰白芒；通谓之稻。至外县，名色尤多。按《闽清图经》：（底本作“闽青图经”，据库本、崇抄改。）“早稻之种有六：曰早占城、乌羊、赤城、圣林、清甜、半冬，而乌羊最佳；晚稻之种有十：曰晚占城、白茭、金黍、冷水香、栉仓、奈肥、黄矮、银城、黄香、银朱。而白茭、冷水香最甘香；奈肥，独宜卑湿最腴之地。糯米之种十有一：曰金城、白秫、黄秫、魁秫、黄秫、马尾秫、寸秫、腊秫、牛头秫、胭脂秫，而寸秫颗粒最长，盖诸邑亦或通有之。占城，相传其种自占城国来。大中祥符五年，淮浙微旱，遣使福建，取种三万斛分给，令种莳之。今土俗谓之“百日黄”是也。已上名色虽多，不过有二：秫曰糯稻，余皆秔稻。《尔雅》所谓“粘”与“不粘”之异。秔，古名稌；糯，古名黍。 
　　麦　有大麦、小麦。苏恭云：“今南北之人皆能种莳。”凡麦，秋种、冬长、春秀、夏实，具四时中和之气，故为五谷之贵。又有一种，秋花、冬收，名荞麦。 
　　麻　有胡麻，有大麻。胡麻即油麻也，有白、黑二种，相传其种得之大宛，故名胡麻；以其压油，以油麻名之。今长溪者佳。大麻，牝麻之子也，诸邑皆有之。（底本、库本作“诸色”，据崇抄改。） 
　　豆　有黑者、紫者、白者、绿者、红者、羊角者、虎爪者、如钱片者。又有扁豆，种于篱落间。有蚕豆，蚕熟时有之。 
　　粟　粒细者香美。南地以稻灰种之，不必锄治。江东呼粟为粢。粢，稷也，即此。 
　　穄　《瓯冶遗事》：“穄米，与黍米相似而粒大。”《吕氏春秋》：“饭之美者有阳山之穄。” 
　　薏苡　春生苗，茎高三四尺，叶如黍，开红、白花，作穗，五、六月结实，形如珠子而稍长。故名薏珠。（底本作“薏苡”，据库本、崇抄改。） 
　　 
·货　　 

　　盐　《福清盐埕经》其略曰：“海水有咸卤，潮长而过埕地，则卤归土中；潮退，日曝至生白花，取以淋卤。方潮未至，先耕埕地使土虚，而受信既过，刮起堆聚，用车及担，辇致墩头。穴土为窟，名为漏丘，以杵筑实，用茅衬底，满贮土信，取咸水淋之惟实，则取卤必咸。旁用芦管引入卤楻。楻在漏丘之下，掘土为窟以受卤，茅草覆之。取鸡子或桃仁置卤中以候，浮则卤咸可煎。筑土为斛畎在宫灶旁，以竹管接入盐盘，如畎浍之流。盘以竹篾织，用蛎灰涂，复织釜墙以围绕，亦涂以蛎灰，（底本作“亦□以蛎灰”，缺一字，崇抄作“亦坚以蛎灰”，据库本补。）盖益以受卤也。大盘一日夜煎二百斤。小盘一百五十斤。今福清、长乐县现有盐户。连江、罗源、宁德、长溪边海，旧亦各有盐额。 
　　铁　宁德、永福等县有之。其品有三：初炼去矿，用以铸冶器物者（底本作“铸□器”，缺一字，崇抄作“铸锡器”，据库本补。）为生铁；再三销拍，又以作■〈钅某〉者为■〈钅需〉铁，亦谓之熟铁；以生柔相杂和，用以作刀剑锋刃者为刚铁。商贾通贩于浙间，皆生铁□也。（底本作“皆生铁□也”，缺一字，库本、崇抄皆不示缺，仍存之。）庆历三年，发运使杨告乞下福建严行禁法，（底本作“严□禁法”，缺一字，库本作“严禁法”，据崇抄补。）除民间打造农器、锅釜等外，不许私贩下海。（底本作“不许□贩”，缺一字，库本作“不许贩”，据崇抄补。）两浙运司奏：“当路州、军自来不产铁。（底本作“州□□来”，缺二字，库本作“州处自来”，据崇抄补。）并是泉、福等州转海兴贩。逐年商税课利不少，及官中抽纳、折税收买，打造军器。乞下福建运司晓示，许令有物力客人兴贩。仍令召保，出给长引，只得诣浙路去处贩卖。”本州今出给公据。 
　　糖　取竹蔗捣蒸。侯官甘蔗洲最盛。（底本作“暑盛”，据库本、崇抄改。） 
　　红花　闽县、怀安、福清、长乐等县皆有之。花如刺结。（底本作“剩结”，据库本、崇抄改。）秋末种，春末采，可染绛。 
　　紫草　八月末种，二月采根，用密笼收。见海风则烂黑矣。与红花同所出。 
　　蓝澱　诸邑有之，闽县洞江上下尤多，（底本、库本作“桐江”，据崇抄改。）故地有名青布或蓝布者，（底本、库本作“青蓝或青布”，据崇抄改。）为盛出于此。 
　　草席　闽县江南沙洲草熟，织作尤盛，陆贩上四郡，舟运至淮、浙。其至粗者，旧淮、浙盐袋用之。 
　　木筏　罗源、宁德、连江多取木为筏，出南、北洋。 
　　白梅　怀安、侯官乡户园林，种至千万株。盐者为白梅，焙干者为乌梅。贩至江浙。（底本作“□至江浙”，缺一字，库本作“行至江浙”，据崇抄改。） 
　　蜜　有石蜜，岩石间作，色青赤；有木蜜，木枝间作，色青白；及人家窠槛中作者，蜜浓味美。 
　　纸　竹穰、楮皮、薄藤、厚藤，凡柔韧者皆可以造纸。竹纸出古田、宁德、罗源村落间。黄鲁直有《次韵惠玉板诗》（底本作“广鲁直有□韵”，缺一字，库本作“黄鲁直有次韵”，崇抄作“鲁直有次韵”，无“黄”字。）：“古田小笺惠我百，应知溪翁能解玉。”（底本作“知知溪□能解玉”，缺一字，据库本、崇抄改补。）楮纸出连江西乡，薄藤纸出侯官赤岸，（底本作“出侯□”，缺一字，据崇抄补。）厚藤纸出永福辜岭。（底本作“出□福”，缺一字，据崇抄补。） 
　　茶　《旧记》：“旧闽县尉厅名茶山馆”。又县东十五里，有茶园山，亦云石鳖山，出茶。《球场山亭记》有“芳茗原”，今瓯冶山。唐宪宗元和间，诏方山院僧怀恽麟德殿说法，赐之茶。怀恽奏曰：“此茶不及方山茶佳。”则方山茶得名久矣。《唐·地理志》亦载：“福州贡蜡面茶”。盖建茶未盛前也。今古田、长溪近建宁界，（底本作“近□宁界”，缺一字，据库本、崇抄补。）亦能采造，然气味不及。 

·丝麻 
　　 
　　紬　桑叶小，不甚宜蚕，得丝粗，才可为紬。 
　　蕉　《大观本草》：“闽人灰理其皮，织以为布。”旧尝入贡。 
　　紵　其皮可以织布，一科数十茎，宿根至春自生，岁三四收。 
　　麻　诸邑有之。织其皮为布。连江以北皆温之于溪旁，为坑藏火，（各本皆作“为坑藏火”。按：沤麻之法，当是以麻埋于灰坑之中，以水灌之。疑“火”为“灰”字之误。）束麻内其中，石覆而水沃之，良久乃剥。今连江及福清、永福出麻布尤盛。 
　　葛　可缉为布，长溪等县有之。 

·果实　　 

　　荔支　州，北自长溪、宁德、罗源至连江北境，西自古田、闽清，皆不可种，以其性畏高寒。连江之南虽有殖者，其成熟已差晚半月。直过北岭，官舍、民庐及僧、道所居，至连山接谷，（底本、库本皆作“连山接谷”，崇抄作“连江接谷”。）始大蕃盛。大观庚寅冬，大霜，木皆冻死。经一二年，始于旧根复生。淳熙戊戌冬，大雪，亦多枯折。常时，霜雪寡薄，温厚之气盛于东南。故闽中所产，比巴蜀、南海尤为殊绝。（底本作“南为尤为殊绝”，据崇抄、库本改。）蔡公襄谱之“其于果品，卓然第一”，非虚证也。（底本作“□虚证也”，缺一字，崇抄作“非虚语也”，据库本补。） 
　　　江家绿　皮大薄□薄而味少淡。（底本作“薄□薄”，库本只存一“薄”字，不示缺，崇抄作“薄香薄”，皆存疑。）蔡公《荔支谱》云：“福州种植最多，（底本作“租植”，崇抄作“所植”，据库本改。）品目至众，惟江家绿为第一。” 
　　　绿核　颇类“江绿”，色丹而小。荔支皆紫核，此以绿见异。 
　　　圆丁香　它种蒂大、下锐，此独体圆，与味皆胜。（各本皆作“体圆与味皆胜”，疑“与”字前原脱一字。） 
　　　虎皮　红色，绝大。绕腹有青纹类虎斑。 
　　　牛心　以状言之。长二寸余，皮厚肉涩。福州唯有一株。每岁贡乾荔支，皆调于民。主吏常以牛心为准，（底本、崇抄皆作“主叟常以”，据库本改。）民倍直购之以输。（底本作“倍值圆之以输”，崇抄作“倍直偿之以暂”，据库本改。）尝黜而不用。 
　　　玳瑁红　荔支上有黑点，疏密如玳瑁斑。城东有之。 
　　　硫黄　色正黄而刺微红，（底本作“白正黄雨刺微红”，崇抄作“色黄两刺微红”，据库本改。）亦小荔支。以色名之。 
　　　朱柿　色如柿而扁大，亦云朴柿。 
　　　■〈艹滑〉桃　穗生（底本作“■〈艹滑〉桃体生”，崇抄作“蒲桃体生”，据库本改。）一朵至一二百，附枝而生。乐天所谓“朵如蒲桃”者。 
　　　蚶壳　壳为深渠，如屋瓦焉。 
　　　白蜜　纯甘如蜜。 
　　　小丁香　核如小丁香，俗谓之醮核。 
　　　大丁香　出天庆观。蜃壳，（底本作“唇壳”，据库本、崇抄改。）瓤多。 
　　　双髻小红　每朵数十，皆并蒂骈首。 
　　　真珠　剖之，纯瓤圆白如珠。荔支之小者，止于此。 
　　　十八娘红　色深红而絪□，（底本作“絪□”，库本同，崇抄作“细时”。）以少女比之。俚传闽王有女，第十八，好啖此品，因而名之。（崇抄作“因而名之”，崇抄作“因而得名”，小异。） 
　　　将军红　五代间，有为此官者种之，后人以其官号其树，而失其姓名。（底本作“有□□□□种之后人以其□□□□失……”，缺八字，崇抄作“有为此官者种之后人以其官呼呼之失……”，据库本补。） 
　　　钗头　颗红而小，可间簪翘之侧，故名之。（底本作“□间簪翘之□故□之”，缺三字，库本同，据崇抄补。） 
　　　粉红　荔支多深红，（底本、库本作“多深红”，崇抄只作“深红”。）而色浅者为异，故曰粉红。 
　　　中元红　荔支将绝才熟，（底本作“将绝□□”，缺二字，崇抄作“既绝才熟”，据库本补。）以晚重于时。 
　　　已上，蔡公所谱。 
　　　一品红　于荔支为□品。（底本、库本作“为□品”，缺一字，崇抄作“为一品”。）出州宅堂前。 
　　　状元红　于荔支为第一。出东报国院。 
　　　已上，曾公巩所记。 
　　　驼蹄　以其长大而甘柔也。 
　　　金粽　上锐而下方，色深黄。 
　　　栗玉　似金粽而圆实。其□味佳胜。（底本作“其□味□胜”，缺二字，崇抄作“其肉味大胜”，库本作“其味佳胜”，据补一“佳”字。） 
　　　洞中红　出于宿猿洞，因以名之。 
　　　已上，陈傅所传。 
　　　火山　《岭上□□记》：（底本、库本作“岭上□□记”，缺二字，崇抄作“岭表录异云”，仍存疑缺。）“荔支，南中之珍果也。梧州江前有火山，上有荔支，四月内先熟，核大而味酸。谓之火山。”今州为盛，其佳者不减名品。 
　　　星球红　止一木，出灵岫里田间，枝条□□，大三倍。色红而不绛，蒂根于脐。（底本作“带根于脐”，据库本、崇抄改。）锐者如瓜，扁者如桔，圆者如鸡子，颀者如皂荚，形殊状诡，核皆如丁香，亦有绝无者。大者挈不能盈，（底本作“契不能盈”，库本作“器不能盈”，据崇抄改。）细者拳之颇重。甘脆而韵，盖神品也。夺其气者，竟莫能逮焉。 
　　　　已上，近所称。 
　　龙眼　一名益智。叶凌冬不凋，春末夏初，生细白花，七八月实成，壳青黄色，圆如弹，肉白而甘。有大如钱者，人亦珍之，曝乾寄远。亚于荔支。 
　　橄榄　木端直而高。秋实，先苦后甘。脆美者曰碧玉。 
　　柑桔　柑类有朱柑、乳柑、黄柑、罗浮柑、镜柑、石柑、沙柑、洞庭柑。桔类有蜜桔、朱桔、乳桔、踏桔、山桔、黄淡子、金桔、绿桔、宜母子。今怀安黄江多，亦有柚子。 
　　橙子　类极多。佛头橙、蜜橙、青橙、皱橙、栾橙、香绵橙。 
　　香橼子　大者长尺余，香胜柑种。（底本、库本作“香胜柑种”，崇抄作“香胜柑类”。） 
　　杨梅　木似荔支，叶细阴厚。其实生青熟红，无皮壳，南人多淹藏之。 
　　枇杷　其叶阴密，四时不凋。十月开花，四月熟。 
　　甘蔗　二种，短者似荻节而肥，长者可八九尺，似竹管。宋孝武送蔗百梃与魏太武。今闽人称之为杖。（底本、库本作“称极为杖”，据崇抄改。疑是“称梃为杖”。） 
　　蕉　葩如菡萏，妫紫而倒垂，左右挺弓，骈其间。味甘清妫者为佛指，旧极香美为牙蕉，（底本、库本皆作“旧极者美”，据崇抄改。疑“旧”为“蕉”字之误。）曝干可以寄远。无实而花红者为红蕉，白者为水蕉。 
　　枣　种类非一。方者名骰子。尖长者名龙牙。不坚实者名麸枣。 
　　栗　外刺如猬，熟则罅发。永福诸山邑为多。（底本作“熟则罅簇永福谓山邑为多”。“簇”，崇抄、库本作“发”，“谓”，库本作“县”，崇抄作“诸”，今取“发”、“诸”二字改之。） 
　　蒲萄　龙须蔓衍。水沃其本，须臾露泫藤杪，故根号“木通”。花细而黄白，实如马乳，碧者叶差厚，此果之珍者。今州有之。 
　　莲　《尔雅》及陆机《疏》：“荷为芙渠，华未发为菡萏，已发为芙蓉，其实莲，其根藕。” 
　　鸡头　芡也。《埤雅》：“蓬樽似鸡首，先实而后花，昼合而宵开，（底本、崇抄皆作“宵”，据库本改。）与荷花相反。”盖阴、阳之别也。今连江东湖亦多有之。 
　　芰　菱也。浮水上，花黄白，实则回向水中。 
　　樱　四月熟。深红者曰朱樱，黄晶者曰蜡樱。（底本、库本作“蝟樱”，据崇抄改。） 
　　木瓜　大者出长溪。 
　　瓜　城北下洋最多。其小者，谓之一握青，出福清。 
　　柿　有花柿，有卯柿，有乌柿，有朱柿。古田县最多。 
　　杏　圆者名金杏，熟最早，扁而青黄者名木杏，外皮中实者名银杏，即鸭脚也。州近亦有之。 
　　石榴　有黄、赤二色，近亦有白者，实亦甘、酢二种，甘者为果，酢者入药。 
　　梨　鹅梨旧出近京。今州亦有之。皮薄而浆多，味差短于宣城乳梨，香则胜之。（底本作“香则谓之”，库本作“香则如之”，据崇抄改。）其余：轻消梨、拒霜梨、水梨、赤梨、紫梨、煤梨之类，其糜者谓之绵梨。 
　　桃　有红桃、白合桃，晚者为十月桃。 
　　李　有绿李、赤李、琥珀李、鹅黄李。 
　　林檎　一名来禽，有甘、酢二种，甘者早熟脆美，酢者差晚。 
　　胡桃　本出羌胡，今亦有之。 
　　柰　似林檎而青小，花白，其味苦。 
　　榅桲　味酸甘，似橙子而大。旧生北土，今亦有之。 
　　杨桃　《临海异物志》：“杨桃，其色青黄，核如枣核。生晋安侯官县，可密藏之，有五瓣，或谓之五瓣子。” 
　　王坛子　《临海异物志》：“王坛子，如枣大。晋安侯官越王祭坛边有此果，无知其名，以其生处遂名王坛，形小如龙眼。”王彪之《闽中赋》：“王坛、假栗。”《扬都赋》曰：“果则龙目、荔支、王坛、丹桔。”《旧记》又云：“相传生于王霸坛侧”。 
　　茨菰　叶如剪刀，草根，实大如钱而差长，方言谓之“苏”。 
　　菩提果　自西域来，得名。夏实，中虚，味香甘而脆，核如枇杷子。 
　　金斗　实红，叶似橄榄而长。 
　　新罗葛　根甚大，色青白。一名土瓜。 

·菜蓏 
　　 
　　菘　与芜菁相类。茎叶不光者为芜菁，茎短、叶阔厚而肥者为菘。 
　　芥　似菘而有毛，味辛辣，此青芥也。紫芥，茎叶通，叶多。作齑食之最美。白芥，子粗大，色白如梁水。（底本作“子粗大色白如梁水”，库本无。崇抄先书“染”，复旁改为“梁”字，皆疑误，暂无可校。）其余：南芥、花芥、石芥之类，皆菜茹之美者。 
　　莱菔　俗呼为萝卜。 
　　■〈艹專〉　叶似凫葵，浮水上，采茎堪啖。（底本作“凫蔡”、“采根”，据库本、崇抄改。）花黄白，子紫色。三月至八月，茎细如钗股，名綵■〈艹專〉，（底本作“彩■〈艹專〉”，库本、崇抄皆作“丝■〈艹專〉”。）味甘。 
　　凫葵（底本作“凫菜”，据库本、崇抄改。）即荇菜也。茎涩，根极长，花黄。水中极繁盛。 
　　白苣　如莴苣，叶有白毛。又有“鸡苣”，亦堪作茹。 
　　莴苣　《遁斋闲览》载：“王舜求云：莴菜，出■国，（底本、库本作“■国”，崇抄作“莴园”。）有毒，百虫不近。” 
　　芸台　香，可啖。散破结血。 
　　雍菜　蔓生，花白，堪为菜。南人先食雍菜，后食野葛，二物相伏，自然无害。（底本、库本作“无苦”，据崇抄改。）取汁滴野葛即死。张司空云：“魏武帝啖野葛至一尺”。应是先食此菜也。一名瓮菜，《遁斋闲览》：“瓮菜本生东夷。人用瓮载其种归，故以为名。” 
　　水鄞　音芹，生池泽中。可为生菜，亦可作菹。有两种：荻芹取根，白色；赤芹取茎、叶。 
　　菠薐　刘禹锡《嘉话录》：“菠薐出西国中，有自彼将其子来。如苜蓿、蒲萄，由张骞而至也。” 
　　苦荬　可傅蛇虫咬。蚕蛾出时，不可取，令蛾赤烂；蚕妇亦忌食。 
　　莙荙　茎灰淋汁洗衣，白如玉色。 
　　东风菜　叶长，极厚软，上有细毛，紫茎。先春而生，故有东风之号。 
　　茄子　有数种：紫茄、重茄、青水茄、白茄，一名落苏。《岭表录异》记：“南中草菜，经冬不衰，故蔬圃之中栽种茄子，宿根有二三年者。”近城种，多出城西。 
　　苋　苋有六种，有人苋、赤苋、白苋、紫苋、马苋、五色苋。 
　　胡荽　《湘山集》：“胡荽，即园荽也。人或谓之香荽。”《幼幼新书》云：“一名鹅不食草”。 
　　同蒿　令人气满，不可多食。 
　　蕨　《尔雅》曰：“蕨，鳖也。”郭注：“初生者可茹”。 
　　姜　出在城三县，连江县多。 
　　葱　有数种：入药用山葱、胡葱，食品用陈葱、汉葱。凡葱皆能杀鱼肉毒。 
　　韭　园人种莳，一岁三四割之，其根不伤。至冬，壅培之，先春而复生。许云：“先种而久，（底本、崇抄作“□种而久”，缺一字，据库本补。）故谓之韭。” 
　　薤　似韭而叶阔，多白无实，不可生啖，以其荤辛也。 
　　葫　大蒜也。每头六、七瓣。主散痈肿。蒜为小蒜，以其气类相似也。苗皆如葫而极细。 
　　冬瓜　即白瓜也。生苗蔓下，大者如斗而更长。皮厚而有毛。初生青绿，经霜生粉。乃取藏蓄，弥年可作菜果。 
　　瓠　味甘，似越瓜，长者一尺余。夏时熟。 
　　瓠　夏末始实。取以为器，经霜乃堪。小者名瓢。 
　　白蘘荷　春初生，叶似甘蕉，根似姜而肥。其性好阴，在木下生者尤美。潘岳《闲居赋》：“蘘荷依阴”，是也。《荆楚岁时记》谓，可以防虫。 
　　紫苏　叶下紫而甚香。夏采茎叶，秋采实。一名荏。 
　　薄荷　叶尖，冬不死，夏秋采茎叶曝干。（底本、库本作“夏秋采茎叶暴死”，崇抄作“夏秋采茎叶曝干”；又以“冬不死夏秋采茎叶曝干”十字重复接入前条“一名荏”之后。今只取“曝干”二字改之。） 
　　马芹子　香似桔皮，花似芹花，子似防风，扁而大。 
　　茵陈　春初生苗，秋后叶枯，茎干经冬不死，春生新叶，故名因陈。 
　　海藻　叶大，生深海底。《〈尔雅〉疏》：“藻，水草也。”扬州人以当谷食。《埤雅》云：“善疗瘤疬”。 
　　紫菜　附石生海上。生青，（底本、库本作“生青”，崇抄作“色青”。）取干则紫。其茎纤而希，其味尤珍。出福清者佳。 
　　鹿角菜　生海中，亦能解面热。 
　　芋　陶隐居云：“蜀川生者，形圆而大，状如蹲鸱，谓之芋魁。（底本作“状□□□□之芋魁”，缺四字，崇抄作“状如蹲鸱之芋魁”，据库本补。）闽中出者，形长而大。细者如卵，生芋魁旁，（底本作“细者□□□□魁旁”，崇抄作“细者生魁旁”，据库本补。）食之尤美。”州北，下洋尤多。 
　　枸杞　春生苗。茎干高三五尺，秋生红紫花，随结红实。（底本作“红□□□□红实”，缺四字，库本作“红实是时采红实”，据崇抄补。）是时采红实。春夏采叶，冬采根。《幼幼新书》云：“一名地骨，一名西王母杖。”（底本作“新□□□□池骨”，缺四字，据库本、崇抄补、改。） 
　　 
·花　 

　　末丽　此花独闽中有之。夏开，白色妙丽而香。方言谓之“末利”。（底本作“妙丽□□□言”，缺三字，库本作“妙丽嵇含草木状”，据崇抄补。）佛经曰：“末丽花香”。又有番末丽，（底本作“又□□□丽”，缺三字，据崇抄补。）藤生，亦香。 
　　素馨　蔓生，白色，露浥愈香。蔡公襄诗：“素馨出南海，（底本、库本作“素□□□海”，缺三字，据崇抄补。）万里来商舶。团圞末丽丛，繁香暑中折。”（底本、库本作“繁香□□□”，缺三字，据崇抄补。） 
　　牡丹　州旧无之。庆历间，罗源林迥隐居南华洞，（底本、库本作“隐居□□□”，缺三字，据崇抄补。）有《出山遇慈恩长老献牡丹》诗云：“春晚花王在处稀，（底本、库本作“春□□王在处稀”，缺二字，据崇抄补。）山中还信正芳菲”。盖有之矣。（底本、库本作“盖有之□”，缺一字，据崇抄补。）熙宁间，（底本、库本作“□宁间”，缺一字，据崇抄补。）程大卿师孟《咏福州》诗云：“芍药牡丹难种处”，（底本、库本作“芍药□□难种处”，缺二字，据崇抄补。）谓城中也。今古田、长溪、罗源、连江多有之。 
　　芍药　所产与牡丹同。 
　　紫玫瑰　亦名徘徊花。郡人翁承赞诗：“三株红芍药，一架紫玫瑰”。 
　　四时山丹　花红色，葩英丛起如绛罗囊。林迥诗：（底本作“林迥□”，缺一字，据崇抄补。）“叶剪青油蕊渥丹，春风随众出栏干。（底本作“春风随众出栏□”，缺一字，据崇抄补。）碧桃黄菊凋零后，谁伴长松到岁寒。” 
　　长春　花亦四时有之。林迥诗：“洞门深不放春期，客到寻芳莫问时。迟日暖风花草丽，照人红艳一枝枝。”（底本于诗首句作“放春□”，缺一字，第三句作“迟日暖风冰与客”，末句作“照□红艳一枝枝”；崇抄首句作“放春归”，“归”出韵，据库本补。库本第三句作“迟日暖风冰与雪”，据崇抄改。末句亦据二本补“人”字。） 
　　真珠　有单叶，亦有百叶。许公将诗：“蔌蔌圆英淡粉妆，（底本作“春粉妆”，崇抄作“滴粉妆”，据库本改。）肯随桃杏媚韶光。金刀不到春风外，（底本作“金刀不到春风□”，缺一字，据崇抄补。）草密林深只自香。” 
　　酴醾　花白而香，春时极盛。叶公梦得诗：“东风吹麝入铅华，未肯随春到谢家。夜半粉香沾露泣，（底本诗第一句“东风麝入铅华”脱一字，据崇抄补；第二句“未肯随风到谢家”，“风”字与首句犯，据崇抄改；第三句“夜半粉香露注”，亦脱一字，崇抄作“夜半粉香和露注”，“和”字仍与末句“和”字犯，据库本改。）定应和月怨梨花。”又有檀心而紫者尤香。 
　　梅花　又有红梅、腊梅、百叶梅。 
　　瑞香　紫色。芬香。《旧记》：近州多有之。 
　　千叶石榴　花红艳，不结实。 
　　蔷薇　枝干有刺，花红紫色，盛开如锦。亦有黄蔷薇，（底本作“亦有□蔷薇”，缺一字，据崇抄补。）如棠棣，金色。有淡黄蔷薇，鹅黄色。（底本作“鹅黄□”，缺一字，据崇抄补。） 
　　越桔　花如瑞香，叶干如黄杨，实如朱樱。 
　　金林檎　花繁生，如郁李花状差大。实如来禽而差小。 
　　半丈红　花如御带而差大，一名棠棣。 
　　衮绣球　色白，圆如球。 
　　海棠　色红。以木瓜头接之，则色白。 
　　斗雪红　闽中近有之。花如玫瑰，而香色逊之，（底本作“而香色□□”，缺二字，据库本补。）四时常芳，不随群卉凋茂，亦名胜春。（底本作“亦□□□”，缺三字，据崇抄补。） 
　　阇提　南海种，商人传之。花皙白而香胜于素馨，（底本作“而香□□□馨”，缺三字，据崇抄补。）盖岩桂之流品也。《仙书》曰：“阇提花香”。（底本作“阇提□□”，缺二字，据崇抄补。） 
　　玉簪　质素而香，形如玉簪，亦名白鹤。 
　　金沙　玫瑰之流也，香不及之。 
　　剪金红　圆，无香，叶分数歧，如剪刀之状。 
　　度年红　干高而花难凋，自冬末涉春不少变。（底本作“自冬求涉春不少□”，缺一字，据库本改补。） 
　　含笑　白花，有二种。小者，香尤酷烈，开尽则香微，故以含笑名。 
　　百合　茎特生而直上，亦名倒仙，花白。一种斑红，谓之川百合。 
　　凌霄　藤蔓附大木而生。其花黄赤，夏盛。 
　　紫荆　木似林檎，花深紫可爱。 
　　罂粟　花有红白二种，九月布子，春深乃生。实如小罂，子若细粟。 
　　葵　有数种。蜀葵出戎蜀。《尔雅》所谓菁莪。葵花白者，主咳疟；黄者，叶尖狭，夏间花，浅黄色，主疮痈。小花者，名锦葵，俗呼为胡燕脂。 
　　菊　紫茎而香，叶厚嫩。可食者，花微小，味甘，为真菊。又或茎青、根细、花白、蕊黄，其叶似同蒿，花蕊并黄者，俗传为广菊。状似婴儿者，俗呼为孩儿菊。《遁斋闲览》：“南方花发，较北地常先一月，独菊花开最迟。菊性宜冷也。”惟一种深黄色，名滴滴金，六月开。 
　　玉蝴蝶　色白如琼花，中丛蕊，旁有八蝶绕之，谓之聚八仙；垂枝条而双对者，名玉蝴蝶。 
　　朱槿　一名佛桑，一名佛日。色深红，叶如桑，高者丈余。（底本作“高者大馀”，据库本改。）一种色白，一种色紫。淡黄者，俗谓之金木兰。纯白而英间无紫点者，名舜英。 
　　鸡冠　秋生，紫色。如绣画鸡冠之状。 
　　山茶　花深红色，冬盛开。 
　　御仙　似罂粟而小。 
　　金凤　状如飞凤。有红、白、紫、粉红数种。 
　　金钱　深红色，叶长细。 
　　拒霜　一名木芙蓉，秋开，色淡红。一种百叶，朝开纯白，午后则渐红如醉。谓之醉芙蓉。 
　　岩桂　其叶两两相向，粟结其间。及开，清馥断续而远闻，俗呼为九里香。木纹如犀，可以为器，亦号木犀。数种：有四时开者、紫者、鞓红者，深红者曰丹桂。凡色胜则香薄。 
　　鹰爪　藤生，夏开。末锐似鹰爪，薄暮方开。香如烂瓜。 
　　凤尾　有二种。大者花白蕊黄，穗生，长仅尺，若凤尾然；一种差小，花疏而香胜，亦名七里香，可以避蠹。 
　　玉屑　藤生，花白色，如碎玉之状。（底本作“如辟玉之状”，据崇抄、库本改。） 
　　玉笼松　藤生，花微红而圆。一种“醉杨妃”，花相类，叶尖。 
　　宝相　藤生，花类长春。 

·药 
　　 
　　地黄　叶生布地上，有皱文。根如手指，通黄色。 
　　牛膝　春生苗，茎高二三尺，青紫色，有节如牛膝状。今州人单用土牛膝根，治血块。 
　　薯蓣　根如姜芋，土人单呼为藷。生于山间石罅者良。 
　　天门冬　春生藤蔓，大如钗股，高至丈余，华如茴香，极尖细而疏滑，有逆刺，根大如指，长二三寸。《尔雅》谓之蘼。一名衅冬。 
　　麦门冬　叶青似莎草，长及尺余，四季不凋。根如连珠，形似■〈禾广〉麦颗，故名。 
　　黄精　三月生苗，高一二尺。叶如竹叶而短，两两相向。茎梗柔脆，颇似桃枝。根如嫩生姜，黄色。八月采，蒸熟啗。《博物志》：“天姥谓黄帝曰：‘太阳之草，名黄精，饵之可以长生。’” 
　　细辛　其根细，而其味极辛，故名。 
　　香子　亦名茴香。叶似胡荽，疏细作丛。花头如圆盖，（底本作“花头如□盖”，残一字，崇抄作“花头如盖”，据库本补。）黄白色。实如麦而小，北人呼为土茴香。 
　　茯苓　生大松下。望松赤者，下有之。作块如拳，大者至数斤，似人形、龟形者佳，（底本作“龟形者使”，崇抄同，据库本改。）假松气而生，不附著根上。其抱根而轻虚者为茯神。《淮南子》曰：“下有茯苓，上有兔丝”。 
　　茱萸　叶似椿而阔厚。实似椒子，嫩时微黄，熟则深紫。 
　　石韦　丛生石生。叶如柳，背有毛，面斑点如皮，故名。一名石皮。州自有一种，三月有花，采叶可煎汤浴。亦有生古瓦上者。 
　　决明子　叶似槐，花黄，子如绿豆而大。 
　　香薷　陶隐居云：“似白苏而叶细。”一作香药，（底本作“一作香药”，库本同，崇抄作“一作香葇”。）俗呼香茸。霍乱、转筋，煮饮服之。（崇抄作“煮饭服之”。） 
　　连翘　南方生者，叶狭而小，茎短，才高一二尺，花亦黄，房实黑，内含黑子如粟粒。 
　　香茅　四季常有。苗叶而无花。其根谓之茅香。 
　　何首乌　春生苗，叶叶相对如山芋而不光泽，其茎蔓延竹木、墙壁间。根大者如拳，各有五棱瓣，似小甜瓜。赤者雄，白者雌。本名交藤，因何首乌服之，故名。 
　　半夏　独茎生，茎端出三叶，浅绿色似竹叶，根下相重生，皮黄肉白。 
　　使君子　蔓生，花红白相间，形如栀子，而棱瓣深。 
　　天南星　苗似荷梗，茎高尺余，叶两相抱，花黄，子作穗生，根如芋而圆。 
　　蓖麻子　音卑。茎有节，秋花结实，壳上有刺，仁白有油，如大麻。 
　　牵牛子　蔓生篱落间，叶有三尖，花带碧色，实作球，内有黑子。一名鼓子花。 
　　子　其木似樗，茎间有刺。子辛辣如椒。 
　　石蚕　草根之似蚕者，出山石上，四时常有。其苗青，亦有节。 
　　土红山　味甘苦，大者高七八尺。叶似枇杷而小，无毛，秋生白花，如粟粒。州生者作细藤，似芙蓉，上青下白。根如葛，治劳瘴。 
　　车前子　《尔雅》云：“芣苡，马舄。马舄，车前。”郭璞注：“江东人呼为虾蟆衣。”今闽中亦然。 
　　栝楼　一名天罗藤，亦名天瓜。退之所谓：“黄团挂门衡”者。治夙热。（崇抄作“治风热”。）土人取瓤研，和酒饮之。方家捣其根为粉，入剂。 
　　独脚仙　生山林，傍阴泉处多有之。春生苗，至秋冬而叶落。其叶圆，上青下紫。夏采根叶，连梗焙干，治人血块。 
　　石益　生山中，子治蛊毒。 
　　赤孙施　叶如浮萍草，一名岁寒浆，一名酸浆。《离骚》云：“薋菉葹”。 
　　紫金牛　味辛，叶如红花，上绿下紫，实圆如丹朱，根微紫色。八月采牛心，曝干，颇似巴戟。 
　　小青　生捣其叶，可治痈疮。 
　　菴　状如蒿艾，可以避蛇。 
　　盐麸子　叶如桔子，秋熟为穗，粒如小豆。上有盐似雪，食之酸咸，止渴。蜀人谓之“酸桶”，吴人谓之“乌盐”。 
　　桑螵蛸　螳螂子也。多在山木及荆棘间。桑上者，以得桑津气，故佳。市之者，以附枝为验。 
　　蒴藋　轻虚无心，主续筋骨，一名接骨方。 
　　覆盆子　苗短不过尺，茎叶皆有刺，实如佛螺而旋。 
　　石菖蒲　陶隐居士云：“生石碛上，概节者佳。下湿地大根者，名昌阳。”惟真菖蒲叶脊如剑。今黄檗山龙湫崖下，瀑布飞度，却溅可数步，（底本作“却□可数步”，缺一字，据崇抄补。）生其间者绝佳；非神全不为溅悸者，莫能采。溪荪，根形气色极似，但叶无脊耳。　 

《三山志》卷第四十一终 

●卷第四十二 土俗类四 

　　物产 
　　　　木 
　　　　竹 
　　　　草 
　　　　藤 
　　　　畜扰 
　　　　兽 
　　　　禽族 
　　　　水族 
　　　　虫 

○物产 
　　 
　　山海天地之藏。郡封所至，林烟蓊薆，横属数百里，沧波弥漫，下极无涯，物产万殊，可得而尽名耶？鸟、兽、草、木，要欲多识；矧属吾境，亦耻一物之不知。姑以所闻见纂其可书者，附于篇。 

·木 

　　松　四时不改柯易叶。《史记》曰：“松柏者，百木之长也。”蔡密学襄知州日，令诸邑道旁皆植之。又，自大义渡夹道达于泉、漳，人称颂之。诗曰：“夹道松，夹道松，问谁栽之我蔡公。行人六月不知暑，千古万古摇清风。”树既老，愚民多穴取其松脂以烧，（底本作“松明”，据崇抄改。）以至枯折。尉司虽尝籍记，或令补种，未能禁绝。旧隶宪司，近亦申严云。又元祐中，道士颜象环自东门植松，抵铁塔、康山之巅。陈傅赠诗云：“初与田蔬一样平，一千年后插天青。行人息荫凉风下，应说栽松道士名。” 
　　柏　叶扁生而香。 
　　相思　木坚有文，堪作器用、几案、碁局、书筒、拍板之属。子冬实，名红豆。《吴都赋》曰“相思之树”。 
　　■〈木党〉　木高大，枝有刺。子似茱萸而香，味辛如椒，杀腥物。 
　　椒　木有刺，子朵生而热，味辛。生蜀都名蜀椒，西戎名胡椒，本土者名土椒。 
　　樟　高大，叶似柟而尖长。弥辛烈者佳。为大舟，多用之。 
　　桧　柏叶而松身。《诗》曰“桧楫”者此。 
　　金荆　木坚有文彩，可为床榻。 
　　黄杨　叶细，皮薄。岁长三寸，至闰年则缩一寸。东坡诗：“惟有黄杨厄闰年”。木坚实可为器用。 
　　檗　木枝、叶与石榴无辨。皮黄。子赤如枸杞子，两头尖。枝可剉以染黄。生山石间。 
　　槚　《尔雅》曰：“苦荼也”，注云：“似栀子”。 
　　木槵　叶似橄榄而小，实可以浣衣，子可贯为数珠。佛经：“贯木槵子一百八个”，（底本作“贯木橞木”，库本作“贯木槵木”，据崇抄改。）是也。 
　　槦　州以南为多，至剑、建，则无之。以其拥肿不中绳墨，名以“槦”。或曰：其荫覆宽广，宜以“榕”名。庆历中，王守逵诗云：“清阴随日远，翠影共烟浮。广荫均荣贱，安人异品流。（上句底本作“□荫均荣贱”，缺一字，崇抄作“荫物均荣贱”，据库本补；下句底本作“安人异而流”，亦据库本、崇抄改。）幄帷临大道，冠盖俯高楼。避暑疑无夏，当风别得秋。”熙宁中，程大卿师孟命多植此，自为诗：“三楼相望枕城隅，临去重栽木万株。试问国人行住处，（底本、库本作“试问国人行住处”，崇抄作“试问国人来往处”。）不知还忆使君无？” 
　　桂　叶似枇杷，花白，丛生岩岭间。冬夏常青。唐大和四年夏，天降桂子，散落人家，芬馥异香，圆如珠颗。 
　　朴　叶如“加条”差小。其皮粗，故名。 
　　柟　材堪栋梁，根生瘤。《吴赋》云：“楠瘤之木”。 
　　楮　皮有斑花。其皮可以为布，亦可捣以为纸。实如杨梅。 
　　楝　高丈余。叶密如槐而长。三四月开花，红紫色，实如弹丸，熟则黄，即金铃子也。 
　　椿　叶似橄榄，芽香可啖。 
　　樗　木形，干类椿，叶脱处有痕，如樗蒲子，（底本、库本作“叶脱处□□□□□□”，缺六字，据崇抄补。）故名。然无用。《庄子》所谓“匠者不顾”者。（底本、库本作“匠者不□□”，缺二字，据崇抄补。） 
　　梓　似桐而叶小。花紫。《尔雅》云：“椅梓”。郭璞云：“即楸也”。（底本作“花紫□□云付梓郭璞□即是也”，崇抄作“花紫尔雅云付梓郭璞云即是也”，据库本改、补。）陆机云：“梓者，楸之疏理、（底本、库本作“楸之疏□”，据崇抄补。）白色而生子者。” 
　　橡　高可二三丈。三四月开黄花。八九月结实，名皂斗，（底本作“结□□皂□”，据库本补，崇抄“斗”作“角”。）其壳可以染皂。即栎梂。《尔雅》云：“栎，其实梂”。郭璞曰：“梂，盛实之房。”（底本作“即□□尔雅云栎□□梂郭璞曰□盛实之房”，崇抄作“即尔雅云栎其实郭璞曰梂盛实之房”，据库本参照《尔雅》改、补。）其实橡也。 
　　石南　叶如枇杷，有刺。凌冬不凋。人多植庭中间，阴翳可爱，不透日气。其木坚硬，可为斧柯。 
　　桄榔　木似棕榈，有节，叶亦如之，实外坚中虚，内有面，大者数斛。紫黑色，有纹理，可以制器。 
　　榉柳　皮似檀、槐，叶如■〈扌弃〉正生溪旁。（各本皆作“叶如……旁”，疑是“叶如柳止生溪旁”，待质。） 
　　柽　《〈尔雅〉疏》曰：“柽，一名西河柳”。郭璞云：“今河旁赤小杨也。”（底本作“河旁赤小□也”，缺一字，据崇抄补。）陆机云：“皮赤如绛，一名雨师，枝叶如杉”。（底本作“如杉”，库本作“似松”，崇抄作“似杉”。） 
　　■〈木杀〉木　生山中。叶□，子似茱萸。（底本作“叶□子似茱□”，缺二字，据库本、崇抄补“萸”。） 
　　加条　叶有毛，作磨犀、象、牙、角□用之。（底本、库本作“叶似□作磨犀象牙角□用之”，据崇抄改、补。） 
　　青刚　叶似石南，木纹如黄杨，堪作鞍桥。 
　　棕榈　亦曰栟榈，高一二丈，旁无枝条，（底本作“旁舞枝条”，据库本、崇抄改。）叶尺余，中包如鱼子，（底本作“中包”，崇抄作“中色”。）鹅黄色。然根浮。土人植时，先磐石其下。 
　　檀　叶似槐，可以为床榻器用。（底本作“为□床縜经”，崇抄同，据库本改。） 
　　枫　似白杨，叶圆而歧，有三角。二月花，色白。取其脂，可以为香。 
　　杉　木类松而劲直，叶附枝生，若刺针然。 
　　桐　有四种。青桐，皮青；赤桐，皮赤；梧桐，皮白微青俱有子；（底本作“青桐皮□□□□□子梧桐皮白□青而有子”，崇抄作“青桐皮叶俱青而无子梧桐皮白叶青而有子”，暂据库本改。）白桐，有花无子，一名椅桐，又名冈桐。冈桐似白桐，惟无子，可为琴瑟。（底本作“又名□□桐岗□似白桐惟□无子可为琴瑟”，暂据崇抄改、补。） 
　　槐　叶细而青绕尤入。（底本作“叶细而青绕尤入”，崇抄同。库本作“叶细而青花黄”。）有叶大而黑者，名棕。 
　　皂荚　有雌雄。雄者不实，凿木干方寸，以雌木填之，乃实。 
　　槠　郭璞云：“此木似柞，子可食，为柱不腐。” 
　　白牙　最白洁。可为器玩。 
　　水杨　叶圆而阔。枝条短硬。多生水岸。 
　　柳　柯条与北土无异，但飞絮者稀。 
　　桑　与柘为二种，皆可以蚕，亦可为鞍桥。 

·竹 
　　 
　　慈竹　丛生。任昉所谓“子母竹”。蔡公襄尝赋之。 
　　斑竹　生永福县鹤洋，差及湘江者。又有紫竹。今山邑皆有之。 
　　鹤膝竹　生古田县，似灵寿藤。不须琢削，自合杖制。 
　　箭竹　可为箭干。生长在古田山中。 
　　苦竹　笋味甚苦。又有苦伏竹，笋冬生，掘而食之，味尤珍。 
　　淡竹　肉薄，节间有粉，南人以烧竹沥者。 
　　石竹　连江等县为多。节疏而平，可为器用。 
　　麻竹　大至径七八寸，叶亦大，笋夏生。 
　　江南竹　粗大而坚直。 
　　秋竹　甚小，以为篾用。 
　　虫竹　丛生如芦。每节生虫，如新蝉之未翼者，□无窍隙，随竹而长。竹将枯，乃穴其旁而出。 
　　豁竹　节长细，可为笛材。笋味最美。 
　　筋竹　肉厚而窍小。可为弓弩材。 

·草 

　　萱　《诗》曰：“焉得蘐草”。《埤雅》谓：“一名鹿葱，草之可以忘忧者。”夏开者，梗高叶大；秋开者，短而叶细。别有鞓红而百叶者，有鹅黄而香者，非一种也。 
　　兰　一名水香。颜师古云：“即泽兰也”。生水旁，叶光润尖长，花蜡色六出，一桠敷蕊，（底本作“一桠敷□”，缺一字，崇抄作“三桠敷生”，据库本补。）耸若鼠耳一卷，而紫晕、檀心，气清远，盖国香也。春秋两种。《楚词》云：“春兰兮秋菊”，又云：“秋兰兮青青”。或云：“一干一花而香胜者兰；一干五七花而香薄者蕙。” 
　　剪刀股　叶如剪刀，苗甚软嫩。色深青绿，每丛十余茎，内一茎分枝，开小白花。 
　　琼田　春生苗叶，无花。三月，采根叶焙干，土人用治风。 
　　建水　枝叶似桑，四时常有。土人取其叶焙干碾末，治走疰风。（崇抄作“走■〈疒外圭内〉风”。） 
　　鸡项　叶红，花叶上刺青色，亦名千针草，根似小萝卜，枝条直上。三四月，苗上生紫花，八月叶凋，十月采根。 
　　火杴　春生苗，叶似紫苏大而尖长，白花。州人呼其叶为火杴草。 
　　马兰　叶类苦荬菜，（底本、崇抄作“苦益菜”，据库本改。）土人连根采之。（底本、崇抄皆作“土人连□采之”，缺一字，据库本补。）即《尔雅》所谓“箴马兰”是也。治■〈鱼规〉鱼毒。 
　　石龙蒭　丛生，俗名龙须草。今人以为席。 
　　莎草　根名香附子。 
　　灯心　生泽地，丛生。茎圆细而长直。人以为席。 
　　鸡肠　一名蘩■〈艹缕〉。叶似荇菜而小，其茎梗作蔓，断之有绿缕，细而中虚，似鸡肠，因名。 
　　鳢肠　即莲子草也。一种，叶似柳而光泽，茎似马齿苋，花细而白，其实如小莲房。一种，苗颇似莲花而黄色，实亦作房而圆，可以止血，方言谓之断血草。 
　　羊蹄　秃菜也。叶狭长色深，茎节间紫赤。采根醋磨，涂癣速效。 
　　通草　一名通脱木，叶如蓖麻。（底本、崇抄作“草麻”，据库本改。）中虚，有软白，可为轻花。出长溪。 
　　紫背　解一切蛇毒。 
　　佛甲　多附石向阳而生，似马齿苋，细小而长。 
　　仙人掌　多于石壁上贴而生，如人掌，故名。治肠痔，泻血。 
　　蒲　生陂湖中，嫩者可食。汉尝以裹轮。 
　　蒉　生有三棱。《尔雅》谓之“蔧”。江生者为淡蒉，近海者为咸蒉。土人以为缆、为席、为屦。 
　　莣　似茅。可以为绳索、履屦。 
　　虎杖草　《尔雅》曰：“似红草而大，可染赤。”煎以为饮，色如琥珀。 
　　戒火草　人家用瓦缶植之，以警火。 
　　独扫草　《尔雅》曰：“马帚”，注云：“可以为帚”。 
　　茭　生泥浦中。叶如蒲苇，人缚为荐蓆，（底本作“荐□”，缺一字，崇抄作“荐藉”，据库本补。）谓之菰。又有白色者，其根可食，谓之茭郁子。中有黑点，岁久长白台，如小儿臂，谓之茭手。 

·藤　　 

　　丁公藤　生依南木，故号南藤。（底本作“生□南木□号南藤”，缺二字，据库本补。）茎如马鞭，有节，紫褐色。（底本作“马鞭□□□褐色”，缺一字，据库本补。）《南史》：“解叔谦，（底本作“南史□叔谦”，缺一字，据库本补。）母有疾，夜于庭中祷告，（底本作“庭中□告”，缺一字，据崇抄补。）闻空中云：‘得丁公藤，治即瘥’”。（底本作“□丁公藤治即瘥”，缺一字，据崇抄补。）即此藤也。 
　　千金藤　主一切血毒，（底本作“血□”，缺一字，据崇抄补。）生南土者黄赤如细辛。（底本作“赤□细辛”，缺一字，据崇抄补。） 
　　紫金藤　生山中。初春生，（底本作“初□生”，缺一字，据崇抄补。）叶青色，至冬凋落。其藤似枯条。采其皮，晒干。治肾气。 
　　石南藤　其苗蔓延木上，四时不凋。 
　　含春藤　其苗蔓延木上，冬夏常青，治风。 
　　感藤　如鸡蛋大，汁甘美如蜜。（底本作“□甘美如蜜”，缺一字，据崇抄补。）生研傅蛇虫咬疮。一名甘藤。甘、感声近耳。又名甜藤。 
　　吉钓藤　亦名乌理藤（底本作“乌□藤”，缺一字，库本作“美龙藤”，据崇抄补。）色紫老者，可帖双陆局。道家呼其根为降真香。或以为简。 
　　金刚藤　方言谓之菠颉，根赤色，可以染鸭子。（“鸭子”即“鸭蛋”。） 
　　薜荔藤　缘木而生。 
　　香藤　缘木而生，其气馨香。又有南藤，人取以酿酒。 
　　王孙藤　可供作缆。 

·畜扰 
　　 
　　马　海坛旧诸牧有之，但驽蹶悍突，须久服习，乃堪乘。驴、骡亦同。 
　　牛　黄牛，角缩而短悍；水牛，丰硕而重迟，出福清以南。水牛新孳，下其乳为团，出城东松屿。 
　　羊　岁两生息，出福清、长溪。 
　　猪　　犬　　猫　　鸡　　鸭　　鹅 

·兽　　 

　　虎　山深处有之。异时，或忽至城邑。 
　　豹　尾赤而文黑为赤豹，又有黑豹，文圆者为钱文豹。 
　　豺　季秋之月，攫兽以祭天。方言呼为豺犬。 
　　狼　似虎而小，性至贪。 
　　熊　猪身而圆，有爪如钩。 
　　麂　獐类也，其肉坚韧不及之，其皮可为履鞹。 
　　獐　味甘无毒。有牙而不能噬。 
　　猴　《诗》谓之“猱”。大历中，有数百集古田杉林中，里人欲伐木杀之。有一老者，飞下纵火，爇树旁家。于是人走救火，遂得脱走。 
　　猿　居山木岩石间，渴则连臂下饮。人或射杀其子，必自投而死。剖视之，肠皆寸断，亦名猿父。《尔雅》曰：“猿善援”。 
　　玃　似猿而苍色。《尔雅》曰：“玃父”。 
　　兔　岁中秋，感月精而生。闽中近亦有之。 
　　香狸　口锐，身长，似猫。过山则草木皆香。 
　　猩猩　连江五峰山，势高远，林深茂，有之。 
　　刺猬　状类猯■〈犭屯〉，脚短多刺，尾长寸余，近人则缩。能捕蛊毒。 
　　野猪　如豚，毛黑如锥。名曰豪彘。 
　　野狐　似狗而小，尾如长帚，能媚人为妖。皮白，可制裘。 
　　鲮鲤　似鼍而短小，色黑，又似鲤鱼，四足，能陆能水。日中出岸，开鳞甲仆卧，令蚁入满，趋水中，蚁浮出，食之。 
　　山犬　状类家犬，赤苍色。 
　　山羊　有筋力，善走。其角觥觥然。 
　　獭　水兽也，似狸而毛细，入水不濡。主鱼鲠不下者，取其足，项下爬之，即愈。 
　　竹■〈鼠留〉　苍色如鼠，食芦苇根。乡人谓之芋豚。 
　　鼠狼　生山野中。似猫，能捕鼠。 
　　鼯鼠　似小蝙蝠。膏疗耳聩。 
　　■〈鼠吉〉■〈鼠令〉鼠　似兔而小，尾多毳，善缘藤萝而走。王右军取其须以为笔。 
　　鼹鼠　身似牛而小，鼻似猪而足短，贪饮溪水，若恐不足，故曰“饮河不过满腹”。 

·禽族 
　　 
　　鹳　白者似鹄，黑色曲头。以巢中为池，含水满池中，养鱼及蛇，以哺其子。 
　　鸬鹚　水乡有之。从口中吐雏。 
　　鹄　似鹤而白。 
　　鸥　臆白，翅青。《南越志》：“随潮上下”。 
　　鸿雁　寒露来宾，至长溪止。及春北向。 
　　黄雀　秋稻将熟，自西北来，多至数千。闽、连江等县有之。 
　　鱼狗　红嘴翠羽，腹背间微赤。戏于苕间，俟鱼则穿波取之，盖翡翠之一种也。 
　　鵁鶄　水鸟。人家养之，可压火灾。似鹜，绿衣，驯扰不去。 
　　■〈属鸟〉■〈玉鸟〉　溪禽也，似鹜而黑色。 
　　凫　水鸟也，飞甚速。今贾贩者以凫血点钱，欲取利如飞也。 
　　鸂■〈涑鸟〉　文若绣画，尾有毛如琵琶拨，小于鸭，对浮溪谷间。 
　　鹭　《尔雅》：“鹭，舂锄”。郭璞云：“白鹭也。”顶有长翰如丝。 
　　鹈鹕　颐下有袋，容二升物，展缩由袋，其中盛水以养鱼。一名逃河。 
　　鸠　方言谓之■〈隹鸟〉。 
　　燕　亦名玄鸟，紫胸、轻小者为越燕，胸斑黑而声大者为胡燕。 
　　黄鹂　亦谓之仓庚，俗呼为黄莺。 
　　竹鸡　白蚁闻其声，尽化为水。山林中多有之。其声自呼，为“泥滑滑”，亦名越鸟。《（文）选》曰：“越鸟巢南枝”。 
　　白鹇　似山鸡而色白。《西京杂记》曰：“闽越王以献汉高帝”。 
　　山鸡　尾长而小。可蓄之樊中。所谓翟，山雉也。 
　　雉　可充庖厨。闽越王尝以白雉献汉武帝。 
　　鹧鸪　形似母鸡而小，（底本作“鸡而□”，缺一字，据崇抄、库本补。）臆前有白圆点，背间有紫色毛，（底本作“紫色□”，缺一字，据崇抄补。）其鸣若云“钩辀格磔”。（底本作“□辀格磔”，缺一字，据库本补。）开翅之始，必先南翥。 
　　喜鹊　十一月小寒，鹊始巢，及春乃成。营巢之户，知避太岁。南人喜鹊声而恶鸦声，故俗号为喜鹊。 
　　信鹊　类鹊而小。能为百禽声，忽鸣而过庭檐间，其占为有喜，亦名进鸟。 
　　鹢　水鸟，苍色。方言谓之卢鹢。 
　　鹣鹣　《尔雅》曰：“比翼鸟”。似凫，青赤色。 
　　鶗鴂　方言谓之孤鸡，鸣则草衰。 
　　鹖　有冠似鸡，好斗。 
　　鹪■〈文鸟〉　方言为扛鼓。于小枝间以草为窠，尤纤巧，又名巧妇。 
　　慈鸦　义乌也。（崇抄作“孝鸟也”。）能反哺。方言呼为射乌。 
　　郭公　头尾黑而身赤。一名赤鸟。 
　　鹘　鸷禽，苍色。翅稍深黑，直上千尺，乃凝然不动，洞见渊鱼，擘波而敛攫之。 
　　鹰　禀瑶光之精而生，苍黑色，亦名鸷鸟，以其勇锐能执搏也。七月，则取禽以祭天。 
　　鹯　苍褐色，似鸱而小，一名隼，亦名晨风。 
　　鸢　鸱也。 
　　鹞　啁哳而声悲。 
　　红娘　丹嘴翠身似鹦鹉。 
　　白头公　似雀而大，头有白点。 
　　啄木　雌褐而雄斑，喙利如锥，索蠹木间，竟日轩轾，其声“剥啄”然。 
　　鹌鹑　《庄子》谓田鼠所化。《淮南子》谓虾蟆化也。 
　　舶鸽　似鸠而差小。谚谓“千鸠不如一鸽。”言美也。编角如笙系其尾，高飞云端，声似鸣镝而委蛇。善识主人之居，舶人笼以泛海，有故，系书放之以归。 
　　鵙　《诗》曰：“七月鸣鵙”。方言（此卷“方言”，皆指闽中方言，与杨雄之《方言》无涉。）谓之伯劳。 
　　谢豹　状如鵙。以声名之也。《旧记》以为子规。 
　　鸲鹆　今人畜其雏，以竹刀剔其舌，教之则能言。一种白者似鵙，而亦有帻。 
　　呼潮　色苍似鸽，潮至即鸣，风雨弗渝也。 
　　雀　一名嘉宾，言栖宿人家，如宾客也。 
　　彩囊　似鸡而小，项上有五色囊。 
　　雷舞　苍赤色，闻雷声即舞。 
　　鸮　似鵩而小，一名枭，一名鸺鹠。夜飞昼伏，又名夜游女，又名鬼车。遇阴晦则飞鸣，恶声鸟也。《周礼》：“覆夭鸟之巢”。注谓：“鸮，鸺也”。方言谓之“孤猿”。 

·水族　 

　　鲤鱼　《埤雅》：“一名鲤。”无大小，其脊中鳞皆三十六，鳞有黑点子。《尔雅》以之冠篇。陶隐居谓为鱼王，形致可爱，且能神变。 
　　鲨鱼　数种。胡鲨，青色，背上有沙，长可四五丈，（各本皆作长可四五“丈”，疑“丈”为“尺”之误。）鼻如锯，皮可剪为脍缕，曝其肉为修，可作方物。鲛鲨，鼻长似鲛，皮堪饰剑，又名“锦舡出入鲨”。初生，随母浮游，见大鱼，乃入母口中，须臾复出，故名。（底本、库本皆作“故曰”，据崇抄改。）帽头鲨，（底本、库本皆作“指头鲨”，据崇抄改。）腮两边有皮，形似戴帽。又有小鲨、大鲨之类。 
　　鲻鱼　似鲤，身圆，口小，骨软。生江海浅泽中。吴王论鱼，以鲻为上。 
　　鲈鱼　似鲻，而有黑子，肉白，斫脍不腥。隋炀帝谓：“金齑玉脍，东南之佳味”。 
　　鳜鱼　口、目大而鳞细，有黑子，味美。亦名鳜豚、水豚，惟狸脚鳜最佳。 
　　鳊鱼　板身，口锐，项缩。孟浩然：“果得缩项鳊”，谓此鱼也。 
　　白鱼　生江中。大者六七寸，色白，头昂。可脍。 
　　石首鱼　头中有石如碁子。《遁斋闲览》：“南海有石首，盖鱼之极美者。治以为器，载饮食，如遇蛊毒，器必爆裂。土人以制作尤精，明莹如琥珀。人但爱玩其色，鲜能识其用。” 
　　比目鱼　《岭表录异》记：“南人谓之泥鞋鱼，江淮谓之拖沙鱼。鳞细，色紫，一眼。两相比，乃行。” 
　　鲫鱼（底本、库本作“鲥鱼”，与下页“时鱼”似重复，崇抄作“鲫鱼”。按《尔雅翼》云：“鲋，鰿也，今作鲫”，据改。）一名鲋鱼。鳞如淡墨傅金，骨软、子饱者佳。 
　　鳉鱼　板身而锐，状若锵刀，肥腴极佳，其子有■〈鱼规〉毒。有金点而差厚者，谓之黄蜡樟。 
　　鲽沙鱼　形扁，性温。浙人呼为箬鱼，淮泗谓之鞋底鱼。以江中者为美。 
　　海燕鱼　黑色肉翅，飞走泥上。 
　　鳗鱼　似蛇而无鳞，口齿尤铦利，色青黄。海出者比江鳗差大，一名慈鳗，亦名■〈蜗，犭代虫〉狗鱼。 
　　鱓鱼　似鳗而细长，生水岸泥窟中。人云，是荇芩根所化，又以为人发所化。今腹中有子，未必尽是化生也。 
　　鳢鱼　陶隐居谓：“公蛎蛇所变，至难死，颇有蛇性。（底本作“□有蛇性”，缺一字，崇抄作“旧有蛇性”，据库本补。）诸鱼胆苦，惟此胆味甘可食为异。”即俗所谓黑鲤鱼者，夜必北向望斗。 
　　乌鱼　色黑，江海皆有之。 
　　鯯鱼　板身多鲠。 
　　鮆鱼　身狭长有须，一名刀鱼。 
　　时鱼　月长一寸，至十月盈尺者佳，此鱼以不腥为异。 
　　子鱼　身圆鬣小。冬深，盈腹皆子者佳，皆作鲊。（底本作“皆作咸”，崇抄作“醃作酢”，据库本改。）肥美，可充方物。 
　　黄梅鱼　似金鳞鱼而小，骨少而口朱，长可七八寸。 
　　银鱼　口尖身锐，如银条。作鲊尤美。 
　　章鮌鱼　色青斑，无鳞。亦名为马鲛。 
　　詶制鱼　《尔雅》谓之“当魱”。肥美而多鲠。 
　　黄赖鱼　一名■〈鱼央〉■〈鱼乙〉。无鳞，似鲇而小，腮边有刺，能螫人，其声■〈鱼央〉■〈鱼乙〉然。 
　　鲇鱼　《尔雅》谓之鳀。大者，长尺余。无鳞。方言呼为池鱼。（以上“詶制鱼”、“黄赖鱼”、“鲇鱼”三条，库本无。） 
　　鯏鱼　池塘有之，亦名甜鱼。 
　　■〈鱼戋〉鱼　长可尺余。骨柔而无鳞。唐李柔入闽，谓为“银羹”，谓水母为“玉脍”。 
　　■〈鱼规〉鱼（底本作“鲵鱼”，据库本、崇抄改。）肝及子有毒。一名鹕夷，河鲀，或谓之鯸鲐、（底本作“鲐鲐”，崇抄作“鲘鲐”，据库本改。按《玉篇》，当以“鯸鮧”为正。）鱼芼。以蓝煮，令过熟，则可以无毒。 
　　鳙鱼　色青，无鳞。 
　　鲂鲆鱼　大如拇指，（底本作“大如母□”，缺一字，库本作“大如指”，据崇抄改。）有五色。 
　　海鰌鱼（底本作“■〈鱼口〉鱼”，首字缺半，库本作“鰌鱼”，据崇抄改。）大如船。舟人遇之，则鸣金鼓以怖之，布米以餍之，则倏然而没；不然，则害舟。间有毙者，必梯而脔之。（底本作“必□而脔之”，缺一字，据库本、崇抄补。）刳其脂以为油，可灰船。 
　　魟鱼　团扇形，色紫，尾长于身，能刺人。 
　　泥鳅鱼（底本作“□□鱼”，缺二字，库本作“弹涂鱼”，据崇抄补。）　大如拇指，须鬣青斑，生泥沼中。（底本作“泥□中”，崇抄作“泥中”，据库本补。） 
　　水母　方言谓之■〈虫宅〉，（底本作“水□□□谓之■〈虫宅〉”，缺三字，据崇抄、库本补。）亦谓之乍鱼。言其随年乍有乍无也。大如覆帽，小者如碗，下如垂絮，□然凝结，莹若水精，有足无目，凭虾而行。（注文中底本作“小者如碗下如垂絮□然凝结”；库本自“□然”起至注文之末内容别立一条，冠以“石镜”二字为目；崇抄则作“小如圆碗，腹下如垂絮然”。又底本作“有足无□凭虾而行”，库本作“无目凭虾而行”，崇抄作“焉有足无目以虾为目凭虾而行”，据补“目”字。）《本草》目为樗蒲鱼。 
　　龟　阔大者可食。□□□□□□□。□而影伏。或六眸，或六甲或似□□□□其甲精光为■〈虫员〉蛦。亦曰白濯。（此条底本注文四行上下皆残失，中所存剩，并崇抄、库本之若干出入者，仍不足半数，所缺约三十余字，今仍录存待质，缺数不可确计。） 
　　鳖鱼（底本作“□□”，缺二字，据崇抄补。）　□软骨，（底本作“□软骨”，缺一字，崇抄、库本同，无从校补。）谓之丑，食当去之，不可与苋菜同食。□鱼池中多蓄之，（底本作“□鱼”，缺一字，崇抄、库本同，无从校补。）令鱼不随雾起。故陶朱公谓之神守。（底本作“谓之□□”，缺二字，据崇抄补。） 
　　石拒（底本作“石□”，缺一字，据崇抄补。）　似章鱼而极美，居石穴中。（底本作“□□□□则居石穴中”，缺四字，库本同，据崇抄补。）人或取之，能以脚粘石拒人，（底本作“人或□□□以脚粘石拒人”，缺三字，据崇抄补。）故名。 
　　章鱼　似石拒而极小。连江、罗源、宁德、福清诸邑俱有。 
　　章举　似章鱼而差大，脚短。 
　　乌贼　寒鸟所化，能喷墨溷水以自卫。性嗜乌，每浮水上，伺乌啄其腹，卷取而食之。故名。 
　　柔鱼　似乌贼而小，色紫。俗呼为锁管。 
　　鲎　足十有二，壳厚掩身，尾长有刺，子如绿豆。韩退之诗：“鲎实如惠文，雌雄常相附。”虽风涛不解，谓之媚鲎。海人用苇索两两编为一甲，以鬻焉。 
　　虾　有数种。梅虾，梅雨中有之。白虾，生江浦，城南有白虾浦，是也。其大者为虾魁，头壳攒刺，可为杯，亦名虾须杯。须长一二尺，大如指，上有细芒，肉雪白，出福清。其甜者为芦虾。或传芦苇所化，闽县、长乐近江有之。又有虾蛄，状如蜈蚣，能食虾。见《开元遗事》。 
　　蟹　八足二螯，大者箝角两出，足节屈曲，行则旁横，故曰旁蟹。 
　　蝤蛑　俗呼为蟳，扁而大，后两足薄阔，谓之拨棹。饱膏者曰赤蟹。 
　　蠘　壳锐而膏黄，螯铦利，断截如剪。 
　　彭螖　音滑，似蟹而小。吴人语，讹呼为彭越。今海畔有“卢禽”，似之。 
　　彭蜞　似蟹而小，似彭螖而大。 
　　揭哺子　似彭蜞，一螯甚大，一螯细。一名拥剑，亦名桀步。 
　　千人擘　状如小蟹。壮者擘之不能开，故名。 
　　车螯　大者如盘，小者如拳。沈括云：“即《本草》所谓魁蛤也。” 
　　蛤蜊　止消渴，开胃气，解酒毒。以莱菔煮之，则其柱易脱。 
　　蚌　头钱有珠胎。（底本、崇抄皆作“头钱有珠胎”，存疑。）《江赋》曰：“琼蚌晞曜而莹珠”。 
　　蚬　方言谓之蟟。 
　　蛏　生海泥中，长可二三寸，大如指而头开。 
　　淡菜　亦谓之壳菜。 
　　乌粘　状似淡菜而绝小，生石上，丛剷取之，故名。 
　　海月　形圆如月，亦谓之蛎镜。土人刮磨其表，以通明者鳞次以盖天窗。 
　　石华　方言谓之石雹。《选》曰：“挂席拾海月，扬帆采石华。” 
　　石榼　形圆，色紫，有刺，见人则刺动摇。 
　　沙蛤　出长乐，壳黑而薄，中有沙焉，故名。俗呼西施舌。 
　　石决明　即鳆鱼也。（底本、库本作“即□鱼也”，据崇抄补。）状如蛤，（底本作“状如□”，缺一字，据崇抄补。）惟一壳，无对。大如掌，（底本作“大如□”，缺一字，据崇抄补。）小者如两三指。海人啖其肉，取其壳，清水洗之。七孔者良。（底本作“清水洗□□孔者□”，缺三字，据崇抄补。） 
　　瓦屋子　《岭表录异》记：蛤类，南中呼为蚶子，亦名瓦屋子，以其壳上有棱如瓦垅，故名。 
　　文蛤　有文理者，唐时常充岁贡，（底本作“常充□贡”，缺一字，据崇抄补。）亦名海蛤。其壳为风涛所洗，（底本作“□壳□风涛所洗”，缺二字，据崇抄补。）则自然圆净。 
　　龟脚　以形名，坳中肉美，大者如掌。 
　　螺　有数种。状若鹦鹉、堪作酒杯者，为鹦鹉螺。色紫而斑点者，为紫背螺，俗谓之砑螺。大如拇指、有刺而味辛如蓼者，为蓼螺。生海中而色红，可为神杯，肉可作酱者，为红螺，磨令尖平，可以酌水。其肉可作鲊者，为香螺。 
　　牡蛎　近海皆有之。（底本作“□□皆有之”，缺二字，据崇抄补。）附石而生，磈礧相连如房，故名蛎房。（底本作“故□□房”，缺二字，据崇抄补。）韩退之诗：“蠔相粘为山”，谓此。晋安人呼为蛎莆。（底本作“晋安□□为□”，缺三字，据崇抄补。）州多出萩芦、东沙、关岭。一种名黄蛎，（底本作“一种□□蛎”，缺二字，据崇抄补。）生海中，大如杯。渔者为绳系腰，跏足屏息，入海中取之。（底本作“跏□□息入水中取□”，缺三字，据崇抄补。）少间，振绳乃举。（底本作“□间振绳”，缺一字，据崇抄补。） 

·虫 
　　 
　　蛇　有数种。（底本作“蛇□□□”，缺三字，据崇抄补。）蝮蛇，胎化，腹裂子生，最毒。青竹蛇，与竹同色，（底本作“与□□色”，缺二字，据崇抄补。）小而不可犯。花蛇，好入人家捕鼠食之。惟乌蛇不螫人，医家用之。绝大者曰蚺蛇，胆可和药。它又有白花、白颈、黄领之类。 
　　蛙　背青绿色。方言谓之青蠼，其声■〈口矍〉■〈口矍〉然。亦有背作黄文者，名金线蛙。 
　　黾　名虾蟆。《尔雅》曰：“在水为黾”。腹大脊青，俗名土鸭，其鸣甚壮。色黑者，呼为蛤子，亦名水鸡。 
　　蟾蜍　《尔雅》云：“似虾蟆，居陆地下湿处。”身大，背黑，行迟。其腹下有丹书“八”字者，真蟾蜍也。《抱朴子》云：“蟾蜍万岁生角，划地流水”。 
　　蜜蜂　在岩石间作房，色黑；在人家窠槛中作房，甚小而微黄；内必有大者，身稍长，呼为蜂王。外有黄蜂、土蜂之类，其种不一，皆有螫毒。 
　　寒螀　二月鸣者，名■〈虫宁〉女，音宁，似寒螀而小。七月鸣者，名炤蟟，音凋寮，色青。九月、十月中鸣甚凄急者，乃寒螀也。《旧记》：“入秋鸣者，名促织。”曾师建云：“有数种，通名蟋蟀。有尾者为雌，无尾者为雄，雄者能鸣。北地寒，惟秋始鸣，冬则蛰；南地暖，往往鸣声不绝。” 
　　蜩　《诗》：“五月鸣蜩”。本生土中，至夏则登木而蜕。秋鸣者为蝉。有象鼻蝉，红翠相间，好登荔支木而不能鸣。又有碧玉蝉，翠色可爱，韵如轧筝。或曰，闰年蝉多。 
　　蜗　郭璞谓：“头小有角”。《庄子》所谓“战于蜗角”是也。南方积雨，蜗涎书画屋壁，悉成银迹。 
　　蜥蜴　似蛇而四足，尾青碧。以五色者为雄，而不备者为雌。一种，喜延篱壁，形小而黑，名蝘蜓，亦名蛇师。以其常在屋壁，故名守宫。一种形小尾长，见人不动，名龙子，在草泽。大者，名蝾螈。 
　　虻　数种。皆能啗牛、马血。木虻，形大而绿色，（底本作“木虻□大”，缺一字，据库本补。）几若蜩蝉。飞虻，如同蜜蜂，黄色。鹿虻，（底本作“□虻”，缺一字，据崇抄补。）大如蝇，大抵能治血。五月，采腹有血者。 
　　蜈蚣　能制蛇。《庄子》称“螂蛆”是也。（底本作“螂蛆□□”，缺二字，崇抄作“螂蛆甘带”，据库本补。）《淮南子》云：“腾蛇殆于螂蛆”，即此。 
　　蝙蝠　一曰飞鼠，能啖荔支。五百岁变白，体重。 
　　螟蛉　桑虫。 
　　蜻蜓　一曰绛驺，一曰赤衣使者，又曰赤弁丈人，俗呼青鸦娘。 
　　蛷螋　似促织，隐墙壁，口溺人影，令生疮。 
　　蜘蛛　空中结网，取蚊虻食之。小者，南人呼为蟢子。 
　　螳螂　青色，长臂。 
　　蚯蚓　《淮南子》曰：“食土者，无心，不慧。” 
　　蜚　方言谓之石蜚。《尔雅》曰：“■〈虫卢〉蜰”。（底本作“示推白庐蜰”，据库本、崇抄改。） 
　　蝴蝶　有黄色、白色。一名野职。 
　　苍蝇　苍色。首赤者，呼为景迹。欧阳公《赋》云。 
　　白蚁　《礼》谓之“蚍蜉”。（底本作“礼谓之世蜉”，据崇抄改。）梅雨时化为飞蛾。又有黄蚁，出入有序。 

《三山志》卷第四十二终 

●附录 

　　《宋史·梁克家传》 
　　《直斋书录解题》 
　　《宋史·儒林·陈傅良传》 
　　明万历考订重刊《三山志》序 
　　明万历重刻淳熙《三山志》后跋 
　　《潜研堂集》跋《三山志》 
　　《宋史·朱貔孙传》 
　　《四库全书总目提要》（卷六十八） 
　　淳熙《三山志·跋》（曝书亭集） 
　　《三山志》程庆馀题记 
　　《竹间十日话》论《三山志》 
　　识《三山志》 
　　后记 

○《宋史·梁克家传》 

（卷三百八十四　列传第一百四十三） 

　　梁克家，字叔子，泉州晋江人。幼聪敏绝人，书过目成诵。绍兴三十年，廷试第一，授平江签判。时金主亮死，众皆言可乘机进取。克家移书陈俊卿，谓：“敌虽退，吾兵力未振，不量力而动，将有后悔。”俊卿归以白。丞相陈康伯叹其远虑，召为秘书省正字，迁著作佐郎。 
　　时灾异数见。克家奏，宜下诏求直言，从之，令侍从、台谏、卿监、郎官、馆职疏得失。克家条六事：“一正心术，二立纪纲，三救风俗，四谨威柄，五定庙算，六结人心。”其论定庙算，谓今边议不过三说，曰将、兵、财，语甚切直。累迁中书舍人。 
　　使金，金以中朝进士第一，敬待之，即馆宴射，连数十发中的。金人来贺庆会节，克家请令金使入朝由南门，百官由北门，从者毋辄至殿门外，以肃朝仪。诏定为令。 
　　郊祀有雷震之变，克家复条六事。迁给事中，凡三年，遇事不可，必执奏无隐。尝奏：“陛下欲用实才，不喜空言。空言固无益，然以空言为惩，则谏争之路遂塞，愿有以开导之。”上欣纳，因命条具风俗之弊，克家列四条，曰欺罔、苟且、循默、奔竞。上手笔奖谕。 
　　乾道五年二月，拜端明殿学士、签书枢密院事。明年，参知政事。又明年，兼知院事。初修金好，金索所获俘，启衅未已。克家请筑楚州城，环舟师于外，边赖以安。在政府，与虞允文可否相济，不苟同。皇太子初立，克家请选置官属，增讲读员，遂以王十朋、陈良翰为詹事，中外称得人。允文主恢复，朝臣多迎合。克家密谏，数不合，力丐去。上曰：“兵终不可用乎？”克家奏：“用兵以财用为先，今用度不足，何以集事？”上改容曰：“朕将思之。”诘朝，上面谕曰：“朕终夜思卿言，至当，毋庸去。” 
　　八年，诏更定仆射为左、右丞相，拜克家为右丞相兼枢密使。一日，上谓宰执曰：“近过德寿宫，太上颐养愈胜，天颜悦怿，朕退不胜喜。”克家奏：“尧未得舜以为己忧，既得舜，固宜甚乐。”允文奏：“尧独高五帝之寿以此。”上曰：“然”。允文既罢相，克家独秉政，虽近戚权倖不少假借，而外济以和。张说入枢府，公议不与，寝命，俄复用。说怒士夫不附己，谋中伤之。克家悉力调护，善类赖之。 
　　议金使朝见授书仪，时欲移文对境以正其礼，克家议不合，遂求去，以观文殿大学士知建宁府。陛辞，上以治效为问，克家劝上无求奇功。既而三省、密院卒移牒泗洲，敌不从，遣泛使来，举朝震骇。后二年，汤邦彦坐使事贬，天下益服克家谋国之忠。 
　　淳熙八〔六〕年，起知福州，在镇有治绩。赵雄奏，欲令再往，降旨仍知福州。召除醴泉观使。九年九月，拜右丞相，封仪国公。十三年，命以内祠兼侍读，赐第，在所存问不绝。逾月而疾。十四年六月，薨，年六十。手书遗奏，上为之垂涕，赠少师，谥文靖。 
　　初，唱第时，孝宗由建邸入侍，爱其风度峻整，及登政府，宠眷尤渥。为文浑厚明白，自成一家，辞命尤温雅，多行于世。 

○《直斋书录解题》 
　　 
（卷八·地理类）① 
　　 
　　《长乐志》四十卷，府帅清源梁克家叔子撰，淳熙九年《序》。时永嘉陈傅良君举通判州事，大略出其手。 
　　 
　　【注】 
　　①《直斋书录解题》，南宋·陈振孙著。陈振孙，字伯玉，号直斋，浙江安吉县人。端平中（1234～1236年），任浙西提举，改知嘉兴府，终侍郎。尝仕于福建莆田县。传录夹漈郑氏、方氏、林氏、吴氏旧书，至五万一千一百八十余卷。所著《直斋书录解题》，极精赡，为南宋著名学者。 

○《宋史·儒林·陈傅良传》 

（卷四百三十四　列传第一百九十三） 
　　 
　　陈傅良，字君举，温州瑞安人。初患科举程文之弊，思出其说为文章，自成一家，人争传诵，从者云合，由是其文擅当世。当是时，永嘉郑伯熊、薛季宣皆以学行闻，而伯熊于古人经制治法，讨论尤精，傅良皆师事之，而得季宣之学为多。及入太学，与广汉张栻、东莱吕祖谦友善。祖谦为言本朝文献相承条序，而“主敬集义”之功得于栻为多。自是四方受业者愈众。 
　　登进士甲科，教授泰州。参知政事龚茂良才之，荐于朝，改太学录，出通判福州。丞相梁克家领帅事，委成于傅良，傅良平一府曲直，壹以义。强御者不得售其私，阴结言官论罢之。 
　　后五年，起知桂阳军。光宗立，稍迁提举常平茶盐转运判官。湖湘民无后，以异姓以嗣者，官利其赀，辄没入之。傅良曰：“绝人嗣，非政也。”复之几二千家。转浙西提点刑狱，除吏部员外郎，去朝四十年，至是而归，须鬓无黑者，都人聚观嗟叹，号“老陈郎中”。 
　　傅良为学，自三代、秦、汉以下靡不研究，一事一物，必稽于极而后已。而于太祖开创本原，尤为潜心。及是，因轮对，言曰：“太祖皇帝垂裕后人，以爱惜民力为本。熙宁以来，用事者始取太祖约束，一切纷更之。诸路上供岁额，增于祥符一倍；崇宁重修上供格，颁之天下，率增至十数倍。其它杂敛，则熙宁以常平、宽剩、禁军缺额之类别项封桩，而无额上供起于元丰，经制起于宣和，总制、月桩起于绍兴，皆迄今为额，折帛、和买之类又不与焉。茶引尽归于都茶场，盐钞尽归于榷货务，秋苗斗斛十八九归于纲运，皆不在州、县。州、县无以供，则豪夺于民，于是取之斛面、折变、科敷、抑配、赃罚，而民困极矣。方今之患，何但四夷，盖天命之永不永，在民力之宽不宽耳，岂不甚可畏哉。陛下宜以救民穷为己任，推行太祖未泯之泽，以为万世无疆之休。”且言：“今天下之力，竭于养兵，而莫甚于江上之军。都统 司谓之御前军马，虽朝廷不得知；总领所谓之大军钱粮，虽版曹不得与。于是，中外之势分，而事权不一，施行不专；虽欲宽民，其道莫由。诚使都统司之兵与向者在制置司时无异，总领所之财与向者在转运司时无异，则内外为一体。内外为一体，则宽民力可得而议矣。”帝从容嘉纳，且劳之曰：“卿昔安在？朕不见久矣。其以所著书示朕。”退以《周礼说》十三篇上之，迁秘书少监兼实录院检讨官、嘉王府赞读。 
　　绍熙三年，除起居舍人。明年，兼权中书舍人。初，光宗之妃黄氏有宠，李皇后妒而杀之。光宗既闻之，而复因郊祀大风雨，遂震惧得心疾，自是视章疏不时。于是，傅良奏曰：“一国之势犹身也，壅底则致疾。今日迁延某事，明日阻节某人，即有奸险乘时为利，则内外之情不接，威福之柄下移，其极至于天变不告，边警不闻，祸且不测矣!”帝悟，会疾亦稍平，过重华宫。而明年重明节，复以疾不往，丞相以下至于太学生皆力谏，不听。而方召内侍陈源为内侍省押班，傅良不草词，且上疏曰：“陛下之不过宫者，特误有所疑而积忧成疾，以至此尔。臣尝即陛下之心反覆论之，窃自谓深切，陛下亦既许之矣。未几中变，以误为实，而开无端之衅；以疑为真，而成不疗之疾。是陛下自贻祸也。”书奏，帝将从之，百官班立以俟。帝出，至御屏，皇后挽帝回，傅良遂趋上引裾，后叱之。傅良哭于庭，后益怒，傅良下殿径行。诏改秘阁修撰，仍兼赞读，不受。 
　　宁宗即位，召为中书舍人兼侍读、直学士院、同实录院修撰。会诏朱熹与在外宫观，傅良言：“熹难进易退，内批之下，举朝惊愕，臣不敢书行。”熹于是进宝文阁待制，与郡。御史中丞谢深甫论傅良言不顾行，出提举兴国宫。明年，察官交疏，削秩罢。嘉泰二年复官，起知泉州，辞。授集英殿修撰，进宝谟阁待制。终于家，年六十七。谥文节。 
　　傅良著述有《诗解诂》、《周礼说》、《春秋后传》、《左氏章指》行于世。 

○明万历考订重刊《三山志》序① 
　　 
　　闽自晋太康始置郡，迄今且越千年，沧海桑田不翅三变矣。东晋太守陶夔、唐郡人林谞、宋郡人林世程各有撰记，皆久湮无存。宋淳熙间，清源梁克家叔子来守是邦，辑《三山志》。时永嘉陈傅良君举通判州事，负文名，多所考述。元致和又《三山续志》。明兴二百五十年，《志》一修于正德庚辰，再修于万历己卯，迨兹壬子，复加修辑。欲求正德庚辰《志》而参阅之，仅仅得于一、二世家；至万历己卯《志》，则阴祈求改，浸失太史之旧，执简盱衡，为之三叹。② 
　　夫以近者尚如此，又何意于数百载之上更有鲁壁藏经、汲冢断简者哉？ 
　　一日，谢在杭水部、王永启武曹持马恭敏家所抄宋淳熙《三山志》，过道山相示。③余喜而作曰：“事核而词确，彰往昭来，于是乎在。”遂谋以授诸梓，顾山中菑畲，安获所羡，以觅梨枣？会有郡乘之役，悉公家庖廪之继，可数十金，又节缩裘饪以益之。 
　　甫杀青，客有向余笑曰：“刍狗既夷，蝌蚪是问。子亦乖于时、违于好矣。”余曰：“否，否!昔仲尼学郯子而慨失官，志二代而伤杞、宋。盖传闻罕据，则徵信无从。此所以文献缺而夏、殷之礼亡，方策存而文、武之政举耳。闽为东南大藩，而晋安襟带列郡。长空淡淡，万古消沉，间尝眺越王之故墟，溯螺女之远涘，俯榕城之万荫，挹瓯冶之一泓。而台上鹧鸪，望中烟雨，欲问其事，而故老皆无在者。今幸睹是编，霸图若绘，国纪如星。远而历朝之兴废，毂转波洄；迩而四郭之周遭，陵虚邑改。辨方启宇，则严太守之茂烈犹存；尊主庇民，则蔡忠惠之流芳未泯。地灵人杰，户诵家弦。此在邦域之中与天壤共敝者也。輓近以来，匪先民是程，歇马逢人，孰寻故事？即聚国族而生于斯者，询以数世枌榆，百年桑梓，流风善政，遗俗故家，率伥伥然莫之能省。呜呼!以今天下多类此，叔子之《志》不益荒落哉？”客唯唯而退。 
　　用是，与同修郡乘谢在杭、王永启、朱君聘、邓汝实、徐兴公、王粹夫诸君子，④兼搜互订，聿观厥成，俾千古此都之鉴，不当吾世而失之。若元致和《志》，计后是《志》百余年，而茫然无所考，倘亦有藏之名山者乎？则愿以俟他日。 
　　万历癸丑长至日晋安九龙山人林材谨任甫书于在我轩中⑤。 
　　 
　　【注】 
　　①此为明万历四十一年（癸丑，1613年），据当时福州已故户部尚书马森家藏抄本，由纂修万历壬子《福州府志》之林材、王宇、谢肇淛等七人校订重刊后所作之《序》。成为迄今流传于闽中的各种《三山志》抄本的依据。而自明以前流藏于江、浙的抄本，以迄清《四库全书》等本，皆不收此《序》，抑或未知有此刊本。 
　　②元致和元年（戊辰，1328年），修成《三山续志》，至明万历修志时，已不可见。明正德十五年（庚辰，1520年），林庭■〈木昂〉纂修《福州府志》，至万历七年（己卯，1579年）林燫、潘颐龙再纂《福州府志》。 
　　③谢肇淛（字在杭），当时任工部屯田司员外郎，奉命治河，故称“水部”。王宇（字永启），时任南京兵部武选司主事，故称“武曹”。明嘉靖间，闽县人马森为户部尚书，卒于万历八年，谥恭敏。明万历四十一年（癸丑，1613年）修《府志》时，设志局于乌石山（亦名道山）。 
　　④朱国珍（字君聘）、邓原芳（字汝实），时为府学庠生。徐■〈火勃〉（字兴公）、王毓德（字粹夫），皆当时与修万历壬子《福州府志》的成员。徐、王为布衣名士，王毓德，曾继成其父王应山《闽都记》、《闽大记》等著作。 
　　⑤林材，字谨任，闽县人。与父堪、子弘衍，皆以诗文名，当时官工科给事中，与林烃并任万历壬子《福州府志》总纂。但崇抄、赐书楼本、抱山堂本皆有此序，而无此题款，惟近人郑氏抄本中有之，或亦有据，姑录于此。今《全国善本书目》称：华东师范大学图书馆藏有“崇祯十一年林弘衍越山草堂刊本”。按：崇祯十一年距万历刊《三山志》时，仅差二十三年，是否即弘衍家藏之万历本，或崇祯时又重刊，容后查考。今只得其抄本，以供参校。 

○明万历重刻淳熙《三山志》后跋① 
　　 
　　宋《三山志》四十二卷。林都谏先生捐赀授梓，②阅岁告成。数百年不绝如线，一旦翻摹，传之来祀，甚盛心也。又恐秘之家塾，传勿能广，乃徙置法海禅寺，令主僧守之，以便好事者印行。昔白乐天以生平所著散布东林、香山、善圣、南禅诸寺，与僧为约：“不出寺门，不借外客”。以丛林中善保守也。今都谏既置版于寺，且能公诸人，其视白公，广狭又何如哉？ 

万历癸丑腊月，徐■〈火勃〉题 
　　 
　　【注】 
　　①此《跋》见于崇祯十一年刊本之抄本。 
　　②“林都谏”，即前序作者、官给事中（谏官）之林材。 

○《潜研堂集》跋《三山志》 
　　 
　　梁克家《三山志》四十卷，《宋史·艺文志》谓之《长乐志》，其实一书也。今本作四十二卷，其第三十一、第三十二两卷“进士题名”，乃淳祐中福州教授朱貔孙续入。考《目录》，本附于第三十之后，但云“第三十中”、“第三十下”，未尝辄更旧《志》卷第。后人析为四十二者，又非貔孙之旧矣。①《志》成于淳熙九年五月，而“知府题名”增至嘉定十五年；它卷中有阑入淳祐中事者，皆后人随时搀入也。《宋史》本传于乾道罢相，以观文殿大学士，知建康〔宁〕府之后，②即云“淳熙八年，起知福州。”据《志》：克家于“六年三月，以资政殿大学士、宣奉大夫知福州。”则《传》称“八年”者误。《志》又书：“八年五月，复观文殿学士”，此即《史》所载“赵雄奏，欲令再任，降旨仍知福州”事。是时，克家莅任已满二年，故有“再任”之旨，因复其职名。 《史》误以再任之年为初任之年，则甫经到任，不当云“再任”矣。且克家于罢相时，已“除观文殿大学士”。越数年，“起知福州”，止带“资政殿大学士”；又二年，始“复观文殿学士”，仍无“大”字。③则知建康〔宁〕以后，④必有落职奉祠之事，而《传》皆缺之。世人读《宋史》者，多病其繁芜，予独病其缺略。缺略之患，甚于繁芜，即有范蔚宗、欧阳永叔其人，繁者可省，缺者不能补也。因读此《志》，为之喟然。嘉定钱大昕。⑤ 
　　【注】 
　　①本志卷三十一，底本、崇抄皆弁有朱貔孙短序，备道续增二卷原由。库本删去朱氏短序，且于第三十一、第三十二两卷首皆署作“梁克家撰”，非是。今附《宋史·朱貔孙传》，供读者参阅。 
　　②④钱氏文据《宋史·梁克家传》，皆照录“知建康”之误。据《宋史·孝宗纪》及《宰辅表》所载，当是“知建宁府”。 
　　③按：《宋史·孝宗纪》载：“淳熙二年春正月癸巳，前宰相梁克家、曾怀，坐擅改堂除，克家落观文殿学士，怀降为观文殿学士。”据此，则克家于乾道间罢相、出知建宁府时，原为“观文殿大学士”。至淳熙二年正月已落职。据本《志》至淳熙六年，复以资政殿大学士知福州，至八年，才又“复观文殿学士”，无“大”字，其间起落尚有不明者。 
　　⑤钱大昕，字晓征，清嘉定人。精研经史，富著作，《潜研堂诗文集》为其所著之一种，此《跋》收入其中，曾题其所见《三山志》抄本之后，不明作于何年。清光绪间，郭柏苍于所著《竹间十日话》，自称所藏有谢在杭《小草斋抄本》之《三山志》，徐兴公校对，在杭、兴公均有印记，中有嘉定钱大昕《跋》。惟不知钱氏始跋于何本，今闽中各抄本多收此《跋》，崇抄亦有之。 

○《宋史·朱貔孙传》 

（卷四百一十一　列传第一百七十） 

　　朱貔孙，字兴甫，浮梁人。淳祐四年进士，授临江军学教授。丞相史嵩之闻貔孙名，欲致之馆下，以禄未及亲辞。丧父，服除，授福州学教授，差充江东安抚司干办公事。制置使王埜、丘岳、马光祖、赵与陋皆荐之。丁大全在台，势焰薰灼。天久阴雨，貔孙贻书政府，言回积阴之道，去奸邪，罢手实，蠲米税。奸邪，指大全也。丞相董槐得书嘉叹。主管尚书刑、工部架阁文字。 
　　宦者董宋臣宠幸用事，貔孙发策试胄子，极论宦寺专权之患，宋臣讽言者论罢之。光祖辟添差江东安抚司机宜文字，擢史馆校勘。时大全执政，使其党许以骤用，貔孙力拒之，且谒告归省，迁太学博士，属帝亲擢监察御史兼崇政殿说书，首疏论大全权奸误国之罪，倡言学校六士之冤。又以翕聚人才，凝固人心，精择人言；增禁旅以壮帝畿，择良守以牧内郡，选全才以守江面，严舟师以防海道，因地募兵以应突至之敌，并力合势以援必守之地。时有建议迁都四明者，貔孙亟上疏言：“銮舆若动，则三边之将士瓦解，而四方之盗贼蜂起，必不可。”遂止。貔孙在讲筵，言及宋臣挠政事，忤旨。迁大理少卿，又迁司农少卿兼太子右谕德，诏许乘马赴讲。貔孙谕导得体，衍说经义，有关于君道者，必委曲敷畅，阴寓警戒，太子每为之改容。兼国史院编修官、实录院检讨官兼权直舍人院。 
　　时大礼成，封命丛委，吏持词头下，每夕无虑数十，貔孙运笔如飞，夜未中已就，皆温润典雅。迁宗正少卿。丁母忧，服除，授秘书监兼太子左谕德，改监察御史兼崇政殿说书，姓名已付外矣，寻复改命浙西行公田。吏并缘为奸，貔孙疏其敝。推《春秋》尊王绌霸之旨，劝帝崇仁政，用吉士，崇正论，赐赉甚渥。擢殿中侍御史兼侍讲，请严京师淫声奇服之禁。他所论苗耗役害及经理川蜀，皆当世急务。 
　　宋臣复出，朝论纷然，貔孙因召对，力斥其奸，卒夺祠，升侍御史兼侍讲。长星出东方，貔孙力诋外戚内臣及进奉羡余失人心者，且曰：“回天心自回人心始。”辞旨恳切，帝为之感动，升侍读。貔孙之再入台，属疆场多事，屡陈备御之策。理宗春秋高，倚成贾似道。似道擅命，貔孙随时进谏，不肯阿附。至若行公田之政，屡于经筵密以告帝，似道自是深忌之。貔孙累疏求去。 
　　理宗崩，度宗即位，擢右谏议大夫，赐紫金鱼袋兼赐章服、犀带，以疾乞辞言职，迁吏部尚书，不拜。帝以旧学故雅欲留貔孙，使者旁午于道，而貔孙辞益力，以华文阁学士知宁国府，似道讽言者论罢。久之，提举太平兴国宫，复华文殿学士、知袁州。至郡，宣布德意，以戢暴、禁贪为先务。郡仓受租，旧倚斛面取赢，吏加渔取。貔孙知其敝，悉榜除之，许民自概量。宿敝顿革，田里欢声。兴学校以劝士。升敷文阁学士，知福州、福建安抚使。未几，卒于袁之郡治。赠四官，与恩泽二，令所在给丧事。有《文集》、《奏议》行世。 

○《四库全书总目提要》（卷六十八）① 
　　 
　　臣等谨案：《淳熙三山志》四十二卷，两淮马裕家藏本。宋梁克家撰。 
　　克家，字叔子，泉州晋江人。绍兴三十年廷试第一，授平江签判，召为秘书省正字。乾道中，累官右丞相，封仪国公，卒谥文靖。事迹具《宋史》本传。史称其“为文浑厚明白，自成一家。制命尤温雅，多行于世。”今所作已罕流传，惟此书尚有写本。凡分九门：一曰地理，二曰公廨，三曰版籍，四曰田赋，五曰兵防，六曰秩官，七曰人物，八曰寺观，九曰土俗。 
　　朱彝尊《曝书亭集》有是书《跋》，议其附“山川”于“寺观”，未免失伦。今观其“人物”惟收“科第”，“土俗”时出“谣谶”，亦皆于义未安。然其《志》主于纪录掌故，而不在夸耀乡贤，侈陈名胜，固亦核实之道，自成志乘之一体，未可以常例绳也。其所纪十国之事，多有史籍所遗者，亦足资考证。视后来何乔远《闽书》之类，门目猥杂，徒溷耳目者，其相去远矣。 
　　乾隆四十五年十一月恭校上。 

总纂官臣纪昀、臣陆锡熊、臣孙士毅 
　　总校官臣陆费墀 
　　 
　　注 
　　①（据清乾隆《四库全书》文渊阁抄本（台湾影印）引录。此按语重见于该书《三山志》目录之末。仅略去“两淮马裕家藏本”夹注七字。） 

○淳熙《三山志·跋》（曝书亭集）①　 

　　闽中多藏书家。康熙壬子过福州，访梁丞相《三山志》，无有也。后三十年，睹武进庄氏《书目》，有之，借观不可得。又六年，崑山徐学使章仲以白金一镒购之，予遂假归录焉。书凡四十卷，丞相自为之序。 
　　闽《记》者，晋有陶夔，唐有林谞，宋有林世程，诸书均佚，是编亦罕流传。以三山士夫未著录者，一旦有之，足以豪矣。特其体例，附“山川”于“寺观”之末，未免失伦。然十国之事可征信者，多有出于黄氏《八闽通志》、王氏《闽大记》、何氏《闽书》之外，学者所当博稽也。 

秀水朱彝尊 

　　【注】 
　　①按：朱彝尊，生于明崇祯二年（1629年），卒于清康熙四十八年（1709年），终年八十一岁，为清初诗人、学者。康熙壬子，为十一年（1672年），朱氏已43岁，“过福州，访梁丞相《三山志》，无有也”。是时距万历四十一年（1613年）林材等校刊《三山志》才六十年，郡之搢绅名士家当皆有藏本。雕版存于法海寺，六十年亦不至尽失，至清末犹有谢肇淛之《小草斋三山志抄本》在。何以断言“无有也”，甚至谓“三山士夫未著录”。是时，入闽之南明政权虽灭，郑经军事势力仍据闽台海上，前明士大夫故家抗清意识仍强烈，又值耿精忠欲叛，闽境风云未定。朱彝尊以一介书生来寻故家文献，可能被拒，实非“无有也”。越七年，朱彝尊于康熙十八年（1679年），以布衣举博学宏词，授翰林检讨，与修《明史》，年已五十，身份贵显。又“后三十年”，已是康熙四十一年（1702年），欲“借观”武进庄氏所藏《三山志》，犹“不可得”，足见访书之难。“又六年”，为康熙四十七年（1708年），才有缘一见，“假归录焉”，觉得“一旦有之，足以豪矣。”这时，他已到八十耄龄，逾年即逝世。清乾隆中编纂《四库全书》，或不知闽中有万历《三山志》重刊本，乃采取两淮抄本，并引朱彝尊跋语。武进庄氏所藏或是明抄本，后归崑山徐氏，当将流存于江苏，而朱氏抄录者或流传于浙中。故江浙与闽中马森家明抄本，皆应视为珍贵的祖本。 

○《三山志》程庆馀题记① 
　　 
　　道光屠维作噩之岁，孟陬月，②据刘燕庭方伯所藏明人写本对勘一过。③乌程程庆馀记于吴中寓斋。④ 
　　【注】 
　　①此题记见于底本目录页末，当是底本抄藏本自题。 
　　②所记岁月即清道光己酉（二十九年，1849年）正月。 
　　③刘燕庭，正名未考，此为其字。方伯，当是曾任布政使者。 
　　④乌程，浙江湖州吴兴县古名。程庆馀携所抄《三山志》，于吴中（苏州）寓所用刘氏所藏明抄本对勘。程氏抄本，楷书，秀劲精妙，与此题记笔迹相似，书中凡经勘改处，均以小字注于其旁，字迹亦相类。此本今取作勘校底本。 

○《竹间十日话》论《三山志》① 
　　 
　　《三山志》抄本已少，苍所藏乃谢在杭《小草斋抄本》，徐兴公校对。在杭、兴公均有印记，中有嘉定钱大昕《跋》，乡前辈何歧海又用墨笔改正。② 
　　是书卷帙既多，而通志、郡志采取殆尽，必无好事者重谋剞劂。苍每欲详录其文，以备后来之考订。 
　　王氏父子前后仅四十七年，计本州共增僧寺、尼庵一百零八所，此亦佞佛施僧之一证也。 
　　 
光绪丙戌七十二叟侯官郭柏苍识于闽山之柳湄小榭 
　　 
　　【注】 
　　①郭柏苍，清嘉庆至光绪间（1815～1890年）侯官县人，举人，官至员外郎，博学多著述。收入所著《竹间十日话》的这篇记文，撰于光绪十二年（1886年）。 
　　②郭氏述及所藏明万历间谢肇淛小草斋《三山志》抄本，可能即万历重刻《三山志》时之勘校稿本，且云“中有嘉定钱大昕跋”，可能是钱氏亲见所题者，十分重要。今此本流存于台湾。其书目为《明崇祯谢氏小草斋抄本》，不知是否即郭氏所藏原书，又不明于何时流入台湾，未睹为憾。 

○识《三山志》 
　　 
（抱山堂抄本卷首民国戊寅福州沈祖牟识文）① 

　　《三山志》四十卷，一作《长乐志》，宋淳熙九年梁克家撰，实多出于陈傅良之手。而今所传之四十二卷本，其三十一、三十二两卷，则淳祐八年朱貔孙所补者。《十国遗事》、唐宋官制多赖此书而传，固不仅视为乡邦文献已也。 
　　以版本言，淳熙原刻本外，或再刻于淳祐，但此已无可考。即万历间，吾乡藏书家极盛，而林都谏于壬子授梓时，所据仅为马恭敏家抄本四十二卷本，已非梁叔子、朱貔孙之旧矣。最可怪者，既刻之后，版本置诸禅寺，任人传印，宜其流布尚多，而事实适得其反。考朱竹垞于康熙壬子过福州时，已访书无有，相去仅六十年。虽明刻本之灭裂脱落为不足重，抑亦何传之不广耶？迨《四库》修书时，所据入录者，为两淮马裕家藏写本，是馆臣且未知有明刻矣，清代藏书家书目亦鲜有著录明刻本者。 
　　惟福州陈氏《小嫏馆藏书目·史部》有《明刻淳熙三山志》十册，下注“八元”二字，殆即当时书价。② 
　　余窃疑陆存斋所称“杨雪沧藏明万历刻本”，即左海旧物。以左海身后，藏书尽散，杨氏所得必多。证以余所藏《明刻凤洲笔记》上有“陈恭甫藏、杨雪沧得”朱文长印，可知已。 
　　清嘉、道间，乡前辈冯笏軿拟重刊，梨枣已具，以无力而辍，惜哉!今此书刻本已不可见。 
　　此抱山堂钞本四十二卷，每半页九行，行二十一字。余得之里中林氏平治楼。林氏尝预纂修《福建新通志》之役，访书大江南北，以钞胥自随，殆当时依据诸家写本抄藏。惜未得精抄旧本躬校一过。 
　　今岁省立图书馆曾假去录副，纳诸书库。 
　　 
戊寅七月，沈祖牟识于仓山之宝相楼 
　　 
　　【注】 
　　①沈祖牟，号帚斋，为清末沈葆桢后人，多藏书。所称抱山堂《三山志》抄本，得于林氏平治楼。林氏曾预民国初《福建通志》（陈衍主纂）之役，是本乃此时访抄于江南北者。云“惜未得精抄旧本躬校一过”，是彼已知此本疏陋不精矣。今原抄本终为省图书馆收藏，且上报列为《全国善本书目》之一。笔者曾取以勘校，发现讹脱极多。但沈氏此文，述及明万历刻本曾为清道光间学者陈寿祺（字恭甫，号左海）所藏，且疑此本转为杨浚（字雪沧）所收藏。足证明刻本至清末尚见于闽中藏书家之手，而清初朱彝尊“无有”及“三山士夫未著录”之断语不实。今列为《全国善本三山志》之首的华东师大《明崇祯十一年林弘衍越山草堂刊本三山志》，疑是万历刻本的校补重刊本。 
　　②按：陈寿祺卒于道光十四年（1834年），倘为彼生前购藏之书，何有“八元”书价，疑是清末民国时，他人转售所注者。 
　　 
○后记 

　　宋淳熙《三山志》以其周详精确、足资徵信的内容，历八百二十年，得以完整地保存下来，且仍然见重于当代，可证其质量的生命力。现在全国完整保存的古善志中，其成书早于《三山志》者，也只有一部《吴郡志》。而省内晚出的宋志，仅存宝祐《仙溪志》和开庆《临汀志》，但都已非完帙了。 
　　本志作者梁克家，当时以状元出身的右丞相来知福州，陈傅良以名儒、太学官来任州通判，二人皆负时望，协力主持修志，参与者尚有多人。淳熙九年书成，为四十卷（宋末学者陈振孙则称为“《长乐志》四十卷”）。越六十六年，州学教授朱貔孙续补淳熙以后的“科名”两卷。据清代史学家钱大昕考据云：“其第三十一、第三十二两卷进士题名，乃淳祐中续入。”又云：“考目录，本附于第三十之后，但云第三十中、第三十下，未尝辄改卷第。后人析为四十二卷者，又非貔孙之旧矣。”又云：“知府题名增至嘉定十五年，它卷间有阑入淳祐中事者，皆后人随时儳入也。”元代所撰《宋史》于《艺文志·地理类》尚称“《长乐志》四十卷”，可见今所称四十二卷本，乃元以后出现。现在，志中“科名”更下延至宝祐四年文天祥榜。说明原志成书之后七十年间，不断有人穿插增续其内容。估计原志成书后，当有刻本，宋末至元朝尚可能重新刊刻，今皆无考。 
　　《三山志》搜罗资料广博丰赡。诚如梁《序》所云：“讨寻断简，援据公牍，采诸父老所传，得之里闾所记。上穷千载建创之始，中阅累朝因革之由，而益之今日之所闻见。”该志凡收入正文的内容，必定随以夹注，引据资料，说明出处。有的出处，现在尚有典籍可稽者，如《周礼》、《史记》等。还有数十种已佚文献仅藉此志得以知传，诸如唐代之林谞《闽中记》、元和《球场山亭记》、林嵩《重修子城记》、陈傅《瓯冶遗事》等。此外更有难以计数的诏敕、札牒、状奏、文移、碑铭、诗文之类。举证精核，不惮繁赜。其功用不仅在于保存乡邦文献，还将永远具备历史研究和考古认证的科学价值。 
　　宋淳熙《三山志》原刻版本，元代之后已不见著录，全赖明代人写本的流传而得以保存。清至近代省内外出于多手的抄本纷见迭出，多源于明代分流于闽中和江浙等地的故家藏本。其中抄工精谨，经名家考订，传藏有据，可以踪迹到宋代原刻面目者，已极珍罕。现存明万历和崇祯的重刊本，源于嘉靖马森家藏抄本，是经林材、谢肇淛、徐■〈火勃〉等人共同考订过的，闽中后世各种抄本皆由此而传。清《四库全书》抄本，源于“两淮马裕家藏本”，是经馆阁文臣删补过的。清康熙间朱彝尊从昆山徐家借到武进（今常州市）庄氏原藏本，得以抄录，携归秀水（今嘉兴市），于是流传于浙江。清道光间湖州程氏又携所抄本到苏州用刘家所藏明人写本对勘。湖州密迩嘉兴，其间或有渊源。今所见江浙传本存在的疑缺处多相似，而闽中传本的疑缺处则多迥异于江浙本，往往此有彼无，此无彼有，今以远源于异地的抄本汇校缺失，择善而从，将大有利于恢复原作的真实。 
　　福建省地方志编纂委员会重视全省古旧方志的整理工作，对《三山志》的校注印行，关注尤多。由于校勘者时间和地域条件所限，难以外出获取更多善本以供参校，实亦憾事。笔者叨承省地方志编委会委信之重，只有敬谨从事，知难勉任，历时年馀，完成是稿。其间始终得到省方志委副主任卢美松等领导的关心支持，得到省人民出版社李瑞良同志的指正，得到省图书特藏部和福建师大图书馆同志的协助，省方志委管旬辉精心设计编排，刘晓敏反复打印修改，又承北京方志出版社认真审阅，谨此深表感谢。 
　　由于个人学识才力所限，尚存的疏漏失误之处，敬希学界先进与广大读者指教为幸。 
