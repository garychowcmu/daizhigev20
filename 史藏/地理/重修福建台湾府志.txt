重修福建台湾府志


策序
王序
舒序
书序
杨序
张序
张序
钱序
自序
重修福建台湾府志详批
重修姓氏
凡例
福建台湾全图
台湾县图
凤山县图
诸罗县图
彰化县图
淡水图
澎湖图
卷首
卷一
卷二
卷三
卷四
卷五
卷六
卷七
卷八
卷九
卷十
卷十一
卷十二
卷十三
卷十四
卷十五
卷十六
卷十七
卷十八
卷十九
卷二十
后记 

策序

　　我国家重熙累洽，久道化成，薄海苍生，蒸然共进于一道同风之治。凡截竹扶桑之域、占星问月之乡，莫不重译梯航，喁喁向化。盖自昔王者建中表正，其埏纮之廓，至今日而弥纶无外矣。

　　台湾附近闽南，俨如屏障；非若不夜之城、无雷之国，列在墨鲗鱼支之贡者也。然自宋、元以前，不登经传。至明季而后，始有荷兰屯聚，继为郑逆逋逃薮。迨康熙癸亥，始入版图，改隶郡邑，生聚教训。六十年来，如易草昧之乾坤，沐浴于化日光天之下，彬彬然成一衣冠文物之邦矣。疆域之沿革、户口之多寡、制度之详略、风俗之浇淳，考具志乘，修于康熙乙亥，迄今四十余年。不独鲁鱼帝虎，渐次失传；而时异势殊，日新月盛。匪加纂辑，又何以信今而传后耶？

　　独是修志之难，同于作史，自昔为然矣。「史」、「汉」而下，如庐陵之「五代史」，简远澹宕，可与涑水相表里；而刘攽辈犹且讥之，况于后之怀铅握椠者乎！衡阳刘监司分巡兹郡，详请续修志乘，爰饬令其延请宿儒，网罗捃摭，缕析条分，八阅月而志成；赡而不秽、详而有体，本未备举、繁简得宜，犁然有合于三长之旨。他日輶轩所至，采及海隅，以昭圣世舆图之盛，抑何幸欤！虽然，犹有进。稽诸「禹贡」，纪山川、贡赋、封土而卒归之于祇台德先，不距朕命；可见控驭寰陬者，在德不在险。而敬者，德之本也。惟敬则勤，而庶事无丛脞之虞；惟敬则和，而同寅有协恭之美。以此为忠信之长、慈惠之师，则山川安于奠定、贡赋乐于输将、封土维于不拔，禹之锡圭告成，此物此志也。继自今官斯土者，惕乎有顾畏民岩之意，抑乎有涉水履尾之思。本此夙夜之靖共，以佐我国家一道同风之化，而孤悬海外者永永为海滨之邹鲁也夫。是为序。

　　乾隆七年（岁次壬戌）春正月，御前侍卫銮仪卫銮仪使、福州将军、署闽浙总督印务、纪录□次，长白策楞撰。  
　 
王序

　　庚申之冬，余抚闽之三月，台副使刘君以修郡志告。既明年秋七月，书成，来请序。又五月，始为序之曰：

　　古者郡国计书，上于兰台；盖即后世地志之属也。「周礼」：『小史掌邦国之志、外史掌「四方」之志』。司农谓：『邦国之志，乃「春秋传」所谓郑志、「国语」所谓郑书』；康成谓：『四方之志，若鲁之「春秋」、晋之「乘」、楚之「梼杌」』。「周官」：『别山川、分圻界、条物产、辨贡赋，六卿分掌之，而统于冢宰；太史以六典逆邦国之治』。盖志，即史也。刘执中曰：『四方之志，谓九州岛、列国、四海、百蛮世系之所自出、封建之所由兴、朝贡之断续、政教之违从、礼乐之兴革、俗尚之丑好，若「土均」、「土训」「诵训」之所职，皆为志以藏之』。若是，则今之郡县志，古「四方」为之滥觞也；其事重矣。

　　台僻在海岛，介于百蛮。自入版图以来，圣化沦浃，风移俗易，彬彬乎与诸夏埒，非星槎、瀛涯旧矣。汉丞相张禹使属颍川朱赣条其风俗而宣究之；刘君之为是书也，盖欲吏于台者，宣究其风俗而善为治，意良厚矣。虽然，治台之法有七，而所以挈要者三：兴教化、足积贮、严保甲、稽汛守、束戍兵、安客户、徕番社，此有司所谓法也；实心以宣上德、虚衷以和文武、多方以求民隐，此吾所谓要也。非法不足以布政宜，非要不足以操治本；皆吏于台者职也，其可勿朝夕思乎？柳子厚曰：『凡吏于土者，若知其职乎？盖民之役，非以役民而已也』。曾子固曰：『吏者，惟其无久居之心，故谓之不可；如其有久居之心，奚不可耶』？苟为吏者以吾前所言者为法，而以后所言者为戒，则鹿耳、鲲身即雉飞虎渡之区，天风海潮，皆和乐熙皞之音矣。是刘君为志之意也。

　　至若体例、笔法之严，叙述、记载之雅，卓然有合于古人，可以上之太史，备图经之釆择；诸公序之详矣，兹不复〔赘〕云。

　　乾隆六年十二月，赐进士出身、诰封通议大夫、巡抚福建等处地方提督军务、都察院右副都御史，巴蜀王恕撰。  
　 
舒序

　　郡之有志，犹国之有史也。古者，列国各有史官掌记时事，使其善恶皆见于后世，而足以为法戒。自秦罢侯置令，史亦从而废矣。后世郡之有志，犹为近古；然沿革废兴或略而不详，则法戒亦未彰。

　　台湾旧有郡志，其中建置、沿革、人物、风土，一时草创，未能详备；而忠孝、节烈、文人、奇士，又或传闻之未真。况数十年来，圣天子教泽覃敷，延及雕题凿齿，无不向风；而守斯土者，率能承流宣化，文物已大异昔时矣。不摭而记之，又何以示后乎！观察刘公省斋，以台阳绅士之请，商同郡守钱恪斋捐俸作倡，择绅士中有齿德而能文者掌其事；旁搜远采，校订分修，自为鉴定。凡八阅月而志成，分二十卷。沿革损益，文简而事备；风土、人物，焕然一新。其指陈时政，皆具有史法。是虽裒集众长，而省斋之授意居多焉。夫事之修举、物之流传，固有其时；后之守是邦者，俾知所取法。则是志也，当与国史共不朽矣。

　　余承天子命，来巡是邦。见其民和而事简，乐台之人士蒸蒸向化，可以上登风俗之书，而慰我皇上重念海外之至意，思有以纪之未遑也。适省斋持此志问序于予，遂因而序之。

　　时乾隆岁次辛酉孟夏榖旦，巡视福建台湾等处地方山西道监察御史，坤■〈亩厶〉舒辂撰。  
书序

　　溯夫浑穆初开，因提疏仡，世次莫考。迨陶唐甲寅纪岁，迄今四千余截，幅员日广；然拓土开疆，不越四海之内，其地亦错见前史。台湾僻处重洋，禹迹不至。而诸番依山阻水，各自为聚，不相统摄，历代罕通中国；非如越裳、肃慎，犹着典谟。明纪之末，始为逋逃薮。我圣祖仁皇帝在位之二十一年，震慑天威，投诚向化，遂隶版图。然山川，犹是榛莽荒秽也；土俗，犹是浑噩狉獉也。呿呿吁吁，不知岁月寒暑。故四千余载以来，欲上述羲、轩，下稽元、宋，亦无可珥笔。乃不数十年，泽草昧以文明，见夫毂击肩摩，户口繁也；连帆并楫，商贾集也；竹城石垒，金汤固也；台榭参差，名胜出也；庙貌巍峨，祀典举也；翰墨琳琅，篇什垂也；义勇从公，率先趋事，忠孝着也；饮水茹櫱，矢志靡他，节烈彰也；人文蔚起，郁郁彬彬，教化洽也。是乌可以弗志，志乌可以弗新？特是四海之内，自帝王递嬗，各竭其缔造经营，以登衽席，至成周而礼乐始大备焉。我国家抚有兹土，甲子甫周，而民风已丕变若是。因思天子之过化存神，视古先哲王为倍捷；而官斯土者之宣猷懋绩，其功又宁易量乎！

　　旧志规模虽具，详略弗称。观察刘公历任海东，熟习掌故；敷政之暇，慨然引为己任。芜者芟之、阙者补之，犁然、炳然。凡数阅月，而成若干卷。披而读之，不独为此邦之文献；而圣化之神速，亦洋溢于楮墨间。则是书之所系，诚非浅鲜也。余奉命巡视来兹，适观厥成；勉缀数言于简端，以志亘古未有之盛。

　　乾隆壬戌清和月上浣之吉，台阳使者英崿书山撰。  
　 
杨序

　　自古幅员之广，至本朝为极。台居海表，亦属闽中；砥撼群荒，藩篱数省。盖自隶我版图，为东南股肱郡近六十年。己未夏，予以承命省方来兹，今且及瓜期矣。中经南北两巡、岁科多试，寒暑之往复、山水之雄奇，资密箐以为防、屯云师而作御，陂塘千里、烟火万重。而且说礼敦诗，咸登孝秀；雕题黑齿，尽习衣冠。于此觇大化之翔敷，亦可验官常之不坠也。归槎报命，可告无儆。

　　时缘郡乘多阙，文献仅存。郡守丞将顾从绅士之请，议捐膏火以修，观察衡阳刘公遂慨然为己任。集乡儒中有齿德而能文者馆于郡斋，区类编辑；公手自甲乙。凡八阅月而落成，卷分二十，而以「圣谟」弁于首。言不务华、事必求实，引端竟委，章次井然；予何能赞一辞哉？

　　夫志以传信，此中文治武功、民情彝俗，皆历如绘，在予目中。又云风气自北转南，天道有足征矣；鹿耳雄称天堑，地利有足倚矣。第以军民错处、游惰交集，稍失调度，几成犄角。为台难者，厥在人和；苟能文武同心其力，斯萋菲无所遂其奸、宵小不得萌其智，天庥滋膺，百物咸亨，理有固然；海宇苞桑之计，端不外是。若或以姑息为和平、以刻核为明干，势将人分崖岸，流弊丛生；前车有鉴，乌乎可耶！凡在同舟，其当三复斯编。

　　时乾隆辛酉岁初夏之吉，巡视福建台湾等处地方兼提督学政、贵州道监察御史，太原杨二酉并书。  
　 
张序

　　曩余备员词曹，承乏大清一统志馆纂修；每簪笔入局，则舆图地志，积案纷陈。因得以周览寰宇之大、古今名胜之奇；凡九州岛八极、神皋奥区为章步所未经、禹迹所罕至者，皆条分缕析，胪如聚米、烂若指掌，心窃喜焉。以为编辑之职，亦何啻上下千年、纵横万里已乎！顾从事斯役者，大抵详古而略今；盖自来侈谈幅员之广，不过东滨大海、西尽流沙、南界溪岭、北抵碛漠止矣。汉史以下，历代之志地理州郡者，其书具存，班班可考；即极之荒陬绝徼、夷域鬼方，溯其沿革，靡不肇自古帝王之世，有本有元。此搜讨之儒，目不越几席、足不踰户阈、思不游梯航，无难括坤舆于尺寸间；诚赖载籍极博，有以示之信也。独其为台湾郡志则异。

　　是郡远隔重洋，自昔未归职方、不见纪传。宋、元以后，稍从云雾晦蒙中指而识之，曰琉球国、曰澎湖，绝无以台湾称者。至圣朝德威远届，薄海之外，皆抚而有之；台湾之名，以入我疆索而始着。六十年来，生齿繁、田野辟、商估聚，环瀛孤岛，遂成东南一大都会矣。加以官斯土者，因其山川、土田，而善为经制；因其形势、风俗，而立之章程；振文教，以化强悍；修武备，以预绸缪。厘然具举，灿然可观，骎骎乎与中土腹郡相颉颃。更得观察刘公省斋久任台疆，熟于掌敌，为是邦文献，竭意网罗采摭，会全台四邑之厘然、灿然者，勒为一书。其才识，又骎骎乎与昔之志地理州郡者相颉颃。则斯编之成，无事借材于古，而得所未曾以兹流贻来者。吾知后之视今，亦犹今之视古；操觚家且争先睹之，以补史牒之■〈垂夬〉，宁惟莅官海表者奉为南车云尔哉！

　　爰不辞固陋，而为书其简首。

　　时乾隆岁次辛酉夏五，巡台学使者钱唐张湄譔。  
张序

　　台之列于郡也，圣天子式廓日增，恢宇图大；海若效顺，番黎浴德。夷途针路，咸入禹甸；椎髻左言，皆能文章。六十年于兹，骎骎乎日兴起好善，范我制度。佥曰来哉吾侪，圣人氓也。是遵何道与涵濡卵育之政深，而豪健鄙阏之气解。宁惟是，侈荡服、夸远驭、略外境，为盛世舆图增胜地已耶！独是未登图籍以先，地处规外，重洋限之，洪涛澜汗，灭没千里，槎使所不浮、輶轩所不入。有明以前，皆荒远弗可考；夫又孰测艛橹所指之有城郭疆理也、衣冠都士也、土田风俗物产也，如今日者乎？呜呼！何其盛欤！

　　岁庚申，台副使衡阳刘君，以台故有志而阙焉未备，请于大宪，来郡之多士襄治之，谘访摭拾。八阅月帙成，邮示余，且属余序。余自雍正壬子秋，奉命分巡台阳。其时鲸浪初平、民痍未复，塍没庐毁；诸、彰一带，遭贼蹂践尤甚。余恻然念曰：『数十万赤子未宁，是余愧也』！遂巡历乡社，穿荆度莽，劳来而安集之；请项捐资，复其里社、宁其室家。亲为规画区处，不遑寝食。历九旬，而二邑之氓得安作息。又条列兴除诸要务，以次举行。事竣，旋署手着一编曰「巡台录」，以备见闻之所未及；而于郡乘之荒略，窃有志未逮也。刘君吏于台，率属供职，政通人和，治行称最；而以余力续辑是志，不与余前日视台之苦心相得益彰乎？

　　夫台为闽东南屏幛，自荷兰红毛、郑逆相继为逋逃薮，退与海援、进为边患，历代烽警迭告；此岂前人力能规取而忍弃不顾，甘遗唇齿累？良由德威未遍，治安小成，朝蚕暮鹿，委于群丑；俟大圣人恢而图之，且礼乐之、冠裳之、坛庙而樽俎之，植外卫内，相固不朽。然则刘君为是书，夫亦光史乘而大规制，以附于司徒邦教之一助耶！昔秦强略地，其维起自陇首，尾入于渤海碣石，而中外分焉。汉班氏「地志」，亦止尽「禹贡」、「职方」，曾有大其椽搜沧溟以外者乎？刘君幸际全盛，宣猷海滣，卒得肆其编辑探讨，以垂典则、备掌故，是千载而一日也，余何敢以不文辞。

　　乾隆七年春正月上元日，福建等处承宣布政使司布政使、纪录四次，浮山张嗣昌撰。  
钱序

　　著书之难，无出于志；昔人盖尝言之。班史以后，若范晔、陈寿之徒能为纪传，独不能作志；唐颜师古、孔颖达号良史才，而不明于天文、地理之序，故亦止令修纪传，以十志付之于、李辈。由斯以观，志之属数十，而天文、地理为难。志地理者，必兼通天文，则地理为尤难也。又况莫为之前如台湾地志之文献无征者乎？

　　雍正壬子夏，洙承乏凤邑。受事后，遍阅山川、风土、典章、名物，日益昌明。窃不自揆，思欲排纂成书；上以志圣天子厚泽深仁洋溢方外如此其盛，下以备采风者之一助。夫非守土之责欤？乃索之邑乘，多所阙略；且是时稽讨无人、经费罔出，遂复迁延不果。庚申秋，来守是郡。观察刘公方有事编辑郡志，洙为轩然起舞，喜不自胜。又自惟少而失学，粗鄙不文，无能珥笔以勷盛举。幸观察公不辞劳瘁，旁搜博釆，手自排纂，不数月而告成。盖其于台地之沿革、建置、风俗、人物，洞悉胸中，不啻烛照而数计；故能部次井然，易古人之所难、创从前之未有。微特有造于斯土，并使固陋如洙者无一手足之烈，而亦得乐观厥成，以藉偿夙志。其为私幸，复何如哉！谨书之，以庆所遭云。

　　乾隆六年（岁次辛酉）夏五，福建台湾府知府钱洙撰。  
自序

　　古者圣人郅隆之治，声教四讫，际海为极。成周之世，海不扬波。于是越裳、肃慎，重译来朝；怀方、象胥，设官分职。示羁縻之而已，未能籍其地而有之也。唐、宋以来，虽幅■〈巾员〉渐广，而珠崖、儋耳，犹近地也。若夫溟渤汪洋之墟、日月■〈山骨〉■〈血出〉之表，为釆风所未经、职方所不载者，而皆悉主悉臣、我疆我理；则惟国家台湾一郡，洵为开辟以来之所仅有。

　　台介闽海之东，延袤千余里，沃衍而宜榖；闽、粤民食，半仰给于斯。而又鹿耳、鲲身，天险四塞；北自两浙、南迄百粤，胥恃为藩篱。斯诚极要之地矣。顾自有明以前，中国皆未之知；天若特留此神皋奥区，以待今日。良由我朝祖宗，圣圣相承，重熙累洽，休养生息，亘古莫京；故能克享天心，胙之人土财用，以容民畜众，而垂万年有道之长。我皇上如天之仁，民番一体，省徭、蠲税，涵育而噢咻之。以故太和翔洽、瑞气熏蒸，士秀于胶庠、民安于耕凿；即番童亦习诗书、番妇亦知礼义，生番亦向化而归诚。猗欤休哉！苟非神圣至德足以得天，乌能化成若斯之盛也？ 

　　际斯时者，耳濡目染，日新月异，习为固然。而岂知海疆重地，夙廑庙谟，凡一切建置、沿革、疆域、城池、职官、田赋、学校、兵防，莫不损益因时，周详尽善；则台志一书，关于法守、典章，匪细故也。考郡志修于康熙三十四年，维时天造草昧三邑，各自为志，略具规模而已。今者县析而四，户口日增、田畴日辟、人文日盛，皆已百倍于前；舟车辐辏、物产丰饶，屹然为一大郡。衣冠、礼乐、服物、釆章，郁郁彬彬，渐成海滨邹鲁。而郡志尚缺焉未修，其何以上供輶轩之采、下备外史之传乎？

　　余自愧不文，遭逢盛世；忝由令守，久任台疆。叨蒙大宪荐剡、圣恩擢用，分巡兹土。因同郡守钱恪斋，以修志请于列宪。既蒙允行，乃蠲日开馆，延郡之绅士耆硕，分汇纂辑。余以公暇，与诸君悉心商榷；凡纪载事例，详而毋支、简而无略，务为实录以信今而传后，就正于满、汉巡台察院。始事于庚申十月，竣事于辛酉五月。凡八阅月而成，为卷二十；恭呈列宪裁定，授之剞劂。后之官斯土者，展卷之下，纲举目张，了如指掌。睹民物之丰亨，则知台非自为给也，实闽、粤诸郡之转输；考山川之险要，则知台非自为守也，实沿海诸省之保障。而后见我朝式廓此土，洵为久安长治之资；丕冒斯民，尤着绥来动和之效。于以迈虞、夏而轶商、周，皆由于天心之求莫；则抚绥控驭之方，所以宣上德而达下情者，乌可忽乎哉？因谨述而附诸简端。

　　时乾隆六年（辛酉）孟夏，福建分巡台湾道按察使司副使、加二级，衡阳刘良璧谨撰。  

重修福建台湾府志详批

　　福建分巡台湾道刘，为德教之涵濡益深，郡乘之兴修宜亟事。乾隆五年九月十三日，据台湾举人陈邦杰、石国球、陈辉、贡生黄名臣、施士安、杨清时、监生陈天栋、王绍堂、陈廷魁、生员范学洙、方达圣、黄得文、吴金等呈前事，呈称：『窃惟职方有掌舆图，纤悉匪遗；列国有书风土，异同可考。故信今以传后，郡邑之纪载必详；而乘时有增修，文献之搜罗宜备。则龙潭鼊屿，光传照乘之珠；鳌极鹏天，彩借生花之笔矣。台湾居荒服之外，胜国始见传闻；在沧海之东，兴朝爰登版籍。荷累朝厚泽，千百里桑麻苗黍，惠露沾濡；浃列圣深仁，数十年学校诗书，文风丕振。雕题凿齿，渐成冠带之伦；椎髻文身，侵入渐摩之域。改辟改聚，悉主悉臣。故或增设厅县，以壮金汤；或加添汛防，用资保障；或官秩科目之殊轨，或山川风物之异观；或文治武功，堪铭彝鼎；或含贞履素，应列青编。轶事既已日多，郡志于焉久阙。盖自康熙丙子之岁、至乾隆庚申之年，梨枣堙沉，简编殊失，已四十余年矣。此日不为重修，将来奚由考据？欣逢宪公祖莅台日久，百废俱兴。邦杰等被泽闻风，食和饮德。愧乏柱史，发著述于名山；愿采方言，收传闻于故老。伏恳俯稽舆论，据情转详。存治绩于日新，揽遗文于未补。属词比事，俾若聚米之观；因旧厘新，用收成裘之效。九州岛以外，绩综禹贡之平成；三事之余，更演箕畴而攸叙。披遗编于劫灰焚后，备釆风于蠹粉消余。则文物不至无征，声教尤昭有象矣。所有校雠工费，邦杰等共为乐输。切呈』等情。当批：『台郡志书，未便久阙，亟宜采择重修，以昭盛治。诸绅士既群相踊跃，本道亦乐观厥成。台湾府即日查议通详』！又蒙巡视台湾察院舒、杨呈批：『台郡启宇开疆，于兹五纪；渐仁摩义，已历三朝。仰观而牛女高躔，俯察而山川绵邈。云黄绿野，耕烟锄月以群嬉；光耀青藜，说礼敦诗而共奋。风犹太古，治值清时；顾亿万年之声教无穷，此四十载之典型未备。诚宜釆风问俗、补阙搜遗，以绍光往哲、贻美来兹者也！兹据绅士具呈，并愿乐输助费，具见急公趋义。该府酌议举行』！又蒙巡台察院兼提督学政杨呈批：『台郡闽南属邑、海外中华；声教日新，志乘犹旧。既简编之有缺，宜甲乙以增修。尔绅士佥词，急公具见；惟职方是掌，该府议详。行据摄理府事刘、协办知府钱查议通详，奉总督闽浙部院镇国将军宗室德批：『仰福布政司确查详报。仍候署福抚都院暨学院、察院批示，缴』。又奉福建巡抚都察院王批：『据详绅士呈请捐输重修郡志，殊属可嘉！布政司移行道、府礼聘淹雅闳通之彦，优以修膳、宽以时日，务期体例精严、文章典赡，勒成不刊之书，以备海邦掌故。仍委台湾府、县学宫详加校对，该道、府就近监修。先呈草本，核发开雕。本署院当序其端，乐观厥成。仍候督部院暨两察院、学院批示，缴』。又蒙巡视台湾察院舒、杨批：『如详举行修辑。仍候督、抚两院批示，缴』。又蒙巡台察院兼提督学政杨批：『如详修辑办理。仍候督、抚两院批示，缴』。又蒙福建布政使司乔批：『据详绅士等愿捐己资重修府志，具见急公慕义，深为可嘉。仰即延请文学淹贯之儒，总理其事；并即遴委妥员，分任校辑。务期文献可征，以垂一郡典章之盛。仍于事竣之日，先行送阅，以便撰序简端。并候督、抚两院暨学院、臬司、台道批示，缴』。又蒙福建提刑按察使司张批：『郡乘久阙，自宜增修；绅士急公，深堪嘉尚！既据通详，仰候督、抚两院暨两察院、学院、藩司、巡道批示，缴』。  
重修姓氏

　　总裁：总督闽浙部院镇国将军宗室德沛、署闽浙总督部院镇闽将军策楞、巡抚福建都察院王恕、巡视台湾监察御史舒辂、巡视台湾监察御史书山、巡视台湾提督学政监察御史杨二酉、巡视台湾提督学政监察御史张湄。

　　协裁：福建布政使司乔学尹、福建布政使司张嗣昌、福建按察使司王丕烈。

　　纂辑：分巡台湾道按察使司副使刘良璧、台湾府知府钱洙、台湾府知府范昌治。

　　协辑：台湾府海防同知郝霔、台湾府淡水同知戴大冕、署澎湖通判胡格、台湾县知县杨允玺、凤山县知县程芳、诸罗县知县何衢、彰化县知县费应豫。

　　同辑：台湾府学教授薛士中、台湾县学教谕徐弘祚、凤山县学教谕周元、诸罗县学教谕陈振甲、彰化县学教谕邹熊。

　　分辑：乙卯科举人陈邦杰、戊午科举人陈辉、恩贡生张从政、拔贡生黄佺、岁贡生范学洙。

　　校对：台湾府学训导杨友竹、台湾府经历朱士显。

　　监刻：贡生施士安、生员翁昌龄。  
凡例

　　一、台自入版图，吁谟辰告，远颁海外；声教之敷，于斯为盛。兹编汇弁于首，奉诏谕为一册，俾开卷者如亲典谟、如觌天颜，以昭一道同风之治。

　　一、旧志「星野」、「建置沿革」、「山川疆界」，统归「封域」。兹各区其类而以「形胜」附之，使阅者了然为海表中华，得悉方舆之盛焉。

　　一、「城池」、「官署」、「学校」，旧入「规制」。兹别辑「城池」为一编，重金汤也。凡有关利济、资保障者，悉附及之，以见苞桑之计。

　　一、「风俗」关乎治化，故语焉务详。附「物产」而并及「气候」者，以数十年来阴阳调燮、百物咸亨，渐与中土无异；于此悟圣化转移之权，有天人协应之理。

　　一、台初「赋役」未备，今则租庸日盛矣。唯则例与内地稍异，宜详辨之。并言「恤政」者，以海表穷黎获沐皇恩，以见翔洽之意。

　　一、「典礼」、「兵制」，前志俱未详。兹集礼文、礼器及乐章，悉本「会典」内厘定成式，骎骎乎祀事孔明矣。若增设兵防，允称海东重镇；别为一编，见武卫之盛焉。

　　一、学校，所以培养风教。台虽岛域，学则因地异名，视内郡有加；书院之设，尤属旷典。若夫校士、临民，义无偏重，斯「公署」立焉；宜各列为一编。

　　一、台属海疆要地，官制故随时屡易。而「名宦」一册，苟非其人，不敢滥予庙食，为官方羞。至云「宦绩」方新，且欲崇畏垒，以俟来者。

　　一、台初学校未兴，故旧志以「选举」附「人物」之后。今别为一编，重科名也。若夫禀地灵而为人秀称三不朽，岂易言哉！间有取者，亦善善从长尔。

　　一、台地前为夷岛，本无奇胜；故「古迹」一篇，仅存其名。若「灾异」、「丛谈」，亦以示戒鉴、资掌故也。因博采之，以备参考。

　　一、旧志「艺文」颇繁，今稍为厘订，择其恺切详明有关政教、风土者录之，以资考镜，亦佐志乘所不逮焉。

　　一、是编凡二十卷，余依类附入。其体仿自省通志而略为变通，视之旧志，差信足征矣。至夫引用书目，必详姓氏于简端，亦示不掩人善之义云尔。  

卷首

　　圣谟

　　御制卧碑文

　　圣祖仁皇帝上谕十六条（康熙十八年）

　　赐靖海将军侯施琅（康熙二十二年）

　　谕封靖海侯施琅并加恩官员兵丁（康熙二十二年）

　　御书圣庙匾额（康熙二十四年）

　　御制至圣先师孔子序赞（康熙二十五年）

　　御制颜子赞（康熙二十八年）

　　曾子赞

　　子思子赞

　　孟子赞

　　赐靖海将军施琅碑文（康熙三十七年）

　　御制训饬士子文（康熙四十一年）

　　谕表章朱子（康熙五十一年）

　　谕报增人丁永不加赋（康熙五十二年）

　　御制周易折中序（康熙五十四年）

　　御制性理精义序（康熙五十六年）

　　御制春秋传说汇纂序（康熙六十年）

　　谕恤老（雍正元年）

　　谕旌表（雍正元年）

　　谕立忠孝节义祠（雍正元年）

　　谕封孔子五代王爵（雍正元年）

　　谕议叙克复台湾有功身故人员（雍正元年）

　　谕从优议叙平台官员（雍正元年）

　　御制圣谕广训序（雍正二年）

　　谕给戍台兵丁眷米（雍正二年）

　　谕避先师孔子讳（雍正三年）

　　御书圣庙匾额（雍正四年）

　　谕正士习（雍正四年）

　　御制诗经传说汇纂序（雍正五年）

　　谕尊崇孔子（雍正五年）

　　谕耕耤（雍正五年）

　　谕巡台御史兼管学政（雍正五年）

　　谕戍台兵丁挑选派往（雍正五年）

　　谕台湾兵丁学习舵■〈纟寮〉斗绽（雍正六年）

　　谕台湾军器内地制造（雍正六年）

　　谕闽广正乡音（雍正六年）

　　谕台湾文武调补（雍正七年）

　　谕台湾戍兵内地养赡（雍正七年）

　　谕赏兵丁银两生息（雍正七年）

　　谕劝开垦（雍正七年）

　　谕宽严相济（雍正七年）

　　谕文武和衷（雍正八年）

　　谕设立坛墠（雍正十年）

　　谕斋戒佩牌（雍正十年）

　　谕正文体（雍正十年）

　　谕建立书院（雍正十一年）

　　谕拨补文庙除荒公费（雍正十一年）

　　谕减台湾丁银（乾隆元年）

　　谕减台湾社饷（乾隆二年）

　　敕福建台湾道（乾隆二年）

　　谕免澎湖鱼船规礼（乾隆二年四月）

　　御书圣庙匾额（乾隆五年）

　　谕给台湾换班兵丁盘费（乾隆五年）

　　谕免台湾旧欠银榖（乾隆五年五月）

　　御制卧碑文（顺治九年，奉礼部颁行直省各府、州、县刊刻学宫，俾知遵守）

　　朝廷建立学校，选取生员，免其丁粮、厚以廪膳，设学院、学道、学官以教之，各衙门官以礼相待，全要养成贤才，以供朝廷之用。诸生皆当上报国恩、下立人品。所有规条，开列于后：

　　一、生员之家，父母贤智者，子当受教父母；愚鲁或有非为者，子既读书明理，当再三恳告，使父母不陷于危亡。

　　一、生员立志，当学为忠臣、清官。书史所载忠清事迹，务须互相讲究。凡利国爱民之事，更宜留心。

　　一、生员居心忠厚正直，读书方有实用，出仕必作良吏。若心术邪刻，读书必无成就、为官必取祸患。行害人之事者，往往自杀其身；常宜思省！

　　一、生员不可干求官长、结交势要，希图进身。若果心善德全，上天知之必加以福。

　　一、生员当爱身忍性，凡有司官衙门，不可轻入。即有切己之事，只许家人代告。不许干与他人词讼，他人亦不许牵连生员作证。

　　一、为学当尊敬先生。若讲说，皆须诚心听受；如有未明，从容再问，毋妄行辩难。为师者，亦当尽心教训，勿致怠惰。

　　一、军民一切利病，不许生员陈言。如有一言建白，以违制论，黜革治罪。

　　一、生员不许纠党多人，立盟结社，把持官府，武断乡曲。所作文字，不许妄行刊刻。违者，听提调官治罪。

　　圣祖仁皇帝上谕十六条（康熙十八年）

　　敦孝悌，以重人伦。笃宗族，以昭雍睦。

　　和乡党，以息争讼。重农桑，以足衣食。

　　尚节俭，以惜财用。隆学校，以端士习。

　　黜异端，以崇正学。讲法律，以儆愚顽。

　　明礼让，以厚风俗。务本业，以定民志。

　　训子弟，以禁非为。息诬告，以全善良。

　　诫逃匿，以免株连。完钱粮，以省催科。

　　联保甲，以弭盗贼。解雠忿，以重身命。

　　赐靖海将军侯施琅（康熙二十二年）

　　海氛之不靖，■〈舟宗〉艟出没，波涛震惊。滨海居民，渔盐、蚕织、耕获之利，咸失其业；朕心恒悯恻焉。迩者滇、黔、陇、蜀、湖湘、百粤，悉底敉宁；蕞尔台湾，阻险负固。尔施琅衔命徂征，决策进取。楼船所指，将士一心，遂克岛门，逼其营窟。勇以夺其气，诚以致其归。捷书到阙，时值中秋；对此佳辰，欣闻凯奏。念瀛壖赤子获登衽席，用纾南顾之忧，惟尔丕绩。即解是日所御之衣驰赐，载褒以诗：岛屿全军入，沧溟一战收；降帆来蜃市，露布彻龙楼。上将能宣力，奇功本伐谋；伏波名共美，南纪尽安流。

　　谕封靖海侯施琅并加恩官员兵丁（康熙二十二年）

　　上谕吏、兵二部：向来海寇窜踞台湾，出没岛屿，窥伺内地，扰害生民。虽屡经剿抚，余孽犹存；沿海地方，烽烟时警。迩者，滇、黔底定，逆贼削平；惟海外一隅，尚梗王化。爰以进剿方略咨询廷议，咸谓海洋险远，风涛莫测；长驱制胜，难计万全。朕念海氛不靖，则沿海兵民弗获休息；特简施琅为福建水师提督，前往相度机宜，整兵征进。该提督忠勇性成，韬钤夙裕；兼能洞悉海外形势，力任克期可奏荡平。遂训练水师、整顿战舰，扬帆冒险，直抵澎湖；鏖战力攻，大败贼众，克取要地，立奏肤功，余众溃遁。台湾慑服兵威，乞降请命；已经纳土登岸，听候安插。自明朝以来，逋诛贼寇，始克殄除；濒海远疆，自兹宁谧。此皆该提督矢心报国，大展壮猷，筹划周详，布置允当，建兹伟伐，宜沛殊恩。施琅着加授靖海将军，封为靖海侯，世袭罔替；以示酬庸。前进剿云南官员曾各加一级、兵丁赏赉一次，顷因该提督所统官兵出海进剿，勤劳堪念，已经照云南例加级赏赉；复思官兵远抵台疆，冒险剿寇，非滇、黔陆地用兵可比。在军官员着再各加一级，兵丁再赏一次，以示特加优渥至意。尔二部即遵谕行。特谕。

　　御书圣庙匾额（康熙二十四年）

　　万世师表。

　　御制至圣先师孔子序赞（康熙二十五年）

　　盖自三才建，而天地不居其功；一中传，而圣人代宣其蕴。有行道之圣，得位以绥猷；有明道之圣，立言以垂宪。此正学所以常明、人心所以不泯也。粤稽往绪、仰溯前徽，尧、舜、禹、汤、文、武达而在上，兼君师之寄，行道之圣人也；孔子不得位，穷而在下，秉删述之权，明道之圣人也。行道者勋业炳于一朝，明道者教思周于百世；尧、舜、文、武之后，不有孔子，则学术纷淆、仁义湮塞，斯道之失传也久矣。后之人而欲探二帝、三王之心法，以为治国、平天下之准，其奚所取衷焉？然则孔子之为万古一人也，审矣！

　　〔朕〕巡省东国，谒祀阙里，景企滋深；敬摛笔而为之赞曰：清浊有气，刚柔有质；圣人参之，人极以立。行着习察，舍道莫由。惟皇建极，惟后绥猷。作君、作师，垂统万古；曰惟尧、舜，禹、汤、文、武。五百余岁，至圣挺生。声金振玉，集厥大成；序书、删诗，定礼、正乐；既穷象系，亦严笔削。上昭往绪，下示来型；道不终晦，秩然大经。百家纷纭，殊途异趣；日月无踰，羹墙可晤。孔子之道，惟中以庸；此心此理，千载所同。孔子之德，仁义中正；秉彝之好，根本天性。庶几夙夜，勖哉令图。溯源洙、泗，景躅唐、虞。载历庭除，式观礼器；摛毫仰赞，心焉遐企。百世而上，以圣为归；百世而下，以圣为师。非师夫子，惟师于道；统天御世，惟道为宝。泰山岩岩，东海泱泱；墙高万仞，夫子之堂。孰窥其藩？孰窥其径？道不远人，克念作圣。

　　御制颜子赞（康熙二十八年）

　　圣道蚤闻，天资独粹，约礼博文，不迁不贰。一善服膺，万德来萃；心斋坐忘，其乐一致。礼乐四代，治法兼备。用行舍藏，王佐之器！

　　曾子赞

　　洙泗之传，鲁以得之。一贯曰唯，圣学在兹。明德新民，止善为期；格致诚正，均平以推。至德要道，百行所基。纂承统绪，修明训辞。

　　子思子赞

　　于穆天命，道之大原。静养动察，庸德庸言；以育万物，以赞乾坤。九经三重，大法是存。笃恭慎独，成德之门。卷之藏密，扩之无垠。

　　孟子赞

　　哲人既萎，杨墨昌炽；子舆辟之，曰仁曰义。性善独辟，知言养气。道称尧舜，学屏功利。煌煌七篇，并垂六艺。孔学攸传，禹功作配。

　　赐靖海将军施琅碑文（康熙三十七年）

　　朕惟国家有戡乱宁民之略，必有协谋宣力之臣；用能殚布天威，廓清海宇。绩既书于册府，宠亦集于私门。堂陛之谊常通，始终之礼攸渥。弘兹异数，以劝有功。尔施琅材略夙优，忠诚丕着。自分阃同安，从征用命；每当调遣，辄冠军锋。寻总水师，屡陈进取。厦门之克，尔与有劳；召列环卫之班，晋锡躬圭之爵。暨朕削平僭逆，底定多方；蠢兹海氛，阻远负固。欲声厥罪，以救边氓；谘诹在廷，谓难剪灭。惟尔独抒忠悃，力赞成谋；聚米堪图，指掌可述。朕心益断，命尔徂征。尔能上度天时、下睽地利，更行间谍，收合人心。排群帅以密陈，乘南风而破浪。六月于迈，一鼓而平；四十余年之巨孽悉除，三十六岛之残黎皆悦。戢兵而惟宣德意，受降而不复私仇。调度周详，朕深嘉叹！尝赋诗以当劳还之宠，解衣以弘挟纩之恩；世爵尔侯，董戎如故。既而入觐，训以温言；仍赴军中，委任不替。尔能祗遵朕训，保有令名。何不遐年，朕心轸悼！泽加身后，悉准来章；赠恤政优，谥曰「襄壮」。

　　呜呼！赐尔丧之反葬，永增耀于乡邦；嘉尔子之多材，更推恩于部曲。情惟念旧，义不忘劳。勒之贞珉，垂休无斁！

　　御制训饬士子文（康熙四十一年）

　　国家建立学校，原以兴行教化、作育人材，典至渥也。朕临御以来，隆重师儒，加意庠序；近复慎简学使，厘剔弊端。务令风教修明，贤才蔚起；庶几棫朴作人之意。乃比年士习未端、儒效罕着；虽因内外臣工奉行未能尽善，亦由尔诸生积锢已久，猝难改易之故也。兹特亲制训言，再加警饬。尔诸生其敬听之！

　　从来学者，先立品行，次及文学；学术事功，原委有叙。尔诸生幼闻庭训，长列宫墙；朝夕诵读，宁无讲究？必也躬修实践，砥砺隅；敦孝顺以事亲，秉忠贞以立志。穷经考业，勿杂荒诞之谈；取友亲师，悉化憍盈之气。文章归于醇雅，毋事浮华；轨度式于规绳，最防荡轶。子衿佻达，自昔所讥；苟行止有亏，虽读书何益？若夫宅心弗淑，行已多愆：或蜚语流言，胁制官长；或隐粮包讼，出入公门；或唆拨奸猾，欺孤凌弱；或招呼朋类，结社邀盟。乃如之人，名教不容、乡党弗齿；纵幸脱褫扑、滥窃章缝，返之于衷，宁无媿乎？况乎乡、会科名，乃抡才大典，关系尤巨；士子果有真才实学，何患困不逢年？顾乃标榜虚名、暗通声气，夤缘诡遇，罔顾身家；又或改窜乡贯，希图进取，嚣凌腾沸，网利营私：种种弊端，深可痛恨！且夫士子出身之始，尤贵以正；若兹厥初拜献，便已作奸犯科，则异时败检踰闲，何所不至！又安望其秉公持正，为国家宣猷树绩，膺后先疏附之选哉？

　　朕用嘉惠尔等，故不禁反复惓惓。兹训言颁到，尔等务共体朕心，恪遵明训。一切痛加改省，争自濯磨；积行勤学，以图上进。国家三年登造，束帛弓旌，不特尔身有荣，即尔祖、父亦增光宠矣。逢时得志，宁俟他求哉？若仍视为具文，玩愒弗儆，毁方跃冶，暴弃自甘；则是尔等冥顽无知，终不能率教也。既负栽培，复干咎戾；王章具在，朕亦不能为尔等宽矣！

　　自兹以往，内而国学、外而直省乡校，凡学臣师长皆有司铎之责者，并宜传集诸生，多方董劝，以副朕怀。否则，职业弗修，咎亦难逭；勿谓朕言之不预也！尔多士，尚敬听之哉！

　　谕表章朱子（康熙五十一年）

　　上谕：朕自冲龄，即好读书，亦好写字；一切经史，靡不遍阅成诵。在昔贤哲所著之书，间或字句与中正之理稍有未符或稍有瑕疵者，后儒即加指摘，以为理宜更正。惟宋之朱子，注明经史、阐发载籍之理，凡所撰释之文字，皆明确有据，而得中正之理。今五百余年，其一句一字莫有论其可更正者。观此，则孔、孟之后，朱子可谓有益于斯文；厥功伟矣。朕既深知之而不言，其谁言之！于朱子宜何如表章崇奉？尔等与九卿会同具议以闻！

　　谕报增人丁永不加赋（康熙五十二年）

　　上谕：海宇承平日久，户口日繁，地亩并未加广；宜施宽大之恩，共享恬熙之乐。嗣后直隶各省地方官遇编审之期，察出增益人丁，止将实数另造清册奏闻。其征收钱粮，但据康熙五十年丁册，定为常额；续生人丁，永不加赋。仍不许有司于造册之时，藉端需索！用副朕休养生息之意。

　　御制周易折中序（康熙五十四年）

　　「易」学之广大悉备，秦、汉而后，无复得其精微矣。至有宋以来，周、邵、程、张阐发其奥；惟朱子兼象数、天理违众而定之，五百余年无复同异。宋、元、明至于我朝，因先儒已开之微旨，或有议论己见，渐至启后人之疑。朕自弱龄留心经义，五十余年未尝少辍；但知诸书大全之驳杂，奈非专经之纯熟。深知大学士李光地素学有本，「易」理精详；特命修「周易折中」，上律河洛之本末、下及众儒之考定与通经之不可易者，折中而取之。越二寒暑，甲夜披览，片字一画，斟酌无怠。康熙五十四年春，告成而传之天下。后世能以正学为事者，自有所见与！

　　御制性理精义序（康熙五十六年）

　　朕自冲龄至今，六十年来，未尝少辍经书。唐、虞、三代以来，圣贤相传授受，言性而已。宋儒始有性理之名，使人知尽性之学，不外循理也。故敦好典籍，于理道之言，尤所加意。临莅日久，玩味愈深。体之身心、验之政事，而确然知其不可易。前明纂修「性理大全」一书，颇谓广备矣；但取者大烦，类者居多。凡性理诸书之行世者不下数百，朕实病其矛盾也。爰命大学士李光地诠择进览，授以意指，省其品目、撮其体要，既使诸儒之阐发不杂于支芜，复使学者之披寻不若于繁重。至于图象、律历、性命理气之源，前人所未畅发者，朕亦时以己意折中其间。名曰「性理精义」，颁示天下。读是书者，自有所知也已。

　　御制春秋传说汇纂序（康熙六十年）

　　「六经」皆孔圣删述，而孟子特言孔子作「春秋」。左氏、公羊、榖梁三家各述所闻以为传，门弟子各衍其师说，末流益纷；以一字为褒贬，以变例为赏罚。微言既绝，大义弗彰。至于灾祥、谶纬之学兴，而更趋于怪僻。程子所谓「炳若日星」者，不因此而反晦乎？迨宋胡安国进「春秋解义」，明代立于学宫，用以贡举取士；于是四传并行，宗其说者，率多穿凿附会，去经义逾远。朕于「春秋」，独服膺朱子之论。朱子曰：『春秋明道正谊，据实书事，使人观之以为鉴戒；书名、书爵，亦无意义』。此言真有得者，而惜乎朱子未有成书也。朕恐世之学者，牵于支离之说而莫能悟，特命词臣纂辑是书。以四传为主，其有舛于「经」者删之；以集说为辅，其有畔于「传」者勿录。书成，凡四十卷，名之曰『传说汇纂」。

　　夫「春秋」之作，以游夏之贤，不能赞一词；司马迁称七十子之徒，日授其传而人人异端。当时已无定论，后之诸儒欲于千百年后悬断圣人笔削之旨，不亦难乎！是书之辑，亦唯择其言之当于理者；虽不敢谓深于「春秋」而辨之详、取之慎，于属辞比事之教或有资焉。是为序。

　　谕恤老（雍正元年）

　　谕户部：恩赐老人，原为崇年尚齿。而地方赏老人者，每州、县动支数千金；司、府、牧、令上下通同侵扣，吏役复任意需索，老人十不得一。上负旷典，罪不容逭。今饬令督、抚严查，务令有司亲自沿乡访察照看，据实造册给发，不许丝毫侵扣；如仍蹈前弊，立即参处。如督、抚奉行不谨，朕若访出，必加以失于觉察之罪。再，老人九十以上者，州、县不时存问。其或鳏寡无子及子孙贫不能养赡者，督、抚以至州、县公同设法恤养，或奏闻动用钱粮，务令得沾实惠。

　　谕旌表（雍正元年）

　　谕礼部：致治之要，首在风化。移风易俗，莫先于鼓励良善；使人人知彝伦天则之为重、忠孝廉节之宜敦。古帝王劳来匡直，所以纳民于轨物者，舍是无由也。朝廷每遇覃恩，诏款内必有旌表孝义、贞节之条，实系巨典。迩来直省大吏，往往视为具文；并未广谘远访，祗将有力之家嘱托赂遗者，漫凭郡县、监司之申详，即为题请建坊。而山村僻壤贫寒耕织之人，或菽水养亲，天性笃孝；或柏舟矢志，之死靡他：乡邻嗟叹为可钦，而姓氏不传于城邑。幽光湮郁、潜德消沉者，何可胜数！尔部即行传谕督、抚、学政诸臣：嗣后务令各属加意搜罗，虚公核询，确具本人乡评实迹，题奏旌奖；勿以匹夫匹妇而轻为沮抑，勿以富家巨族而滥为表扬，以副朕成俗化民、实心彰善至意。

　　谕立忠孝节义祠（雍正元年）

　　恩诏内开：

　　一、旌表节义，乃彰善大典。每见直省地方有力之家，尚能上达；而乡村贫窭之人，则多湮没无闻，深可悯恻！着督、抚、学臣及有司遍加采访，务使寒苦守节之家，同沾恩泽。至节妇年逾四十而身故，计其守节已历十五载以上者，亦应酌量旌奖；着该部议奏。

　　一、旌表节义给银建坊，民间往往视为具文，未曾建立。恐日久仍至泯没，不能使民间有所观感。着于地方公所设立祠宇，将前后忠孝、节义之人，俱标姓氏于其中；已故者，则设牌面于祠中祭祀，用以阐幽光而垂永久！着该部议奏。

　　谕封孔子五代王爵（雍正元年）

　　上谕：五伦为百行之本，天地君亲师，人所宜重；而天地君亲之义，又赖师教以明。自古师道无过于孔子，诚首出之圣也。我皇考崇儒重道，超轶千古；凡尊崇孔子典礼，无不备至。朕蒙皇考教育，自幼读书，心切景仰。欲再加尊崇，更无可增之处；故敕部追封孔子先世五代。今部议：封公上考，历代帝王皆有尊崇之典：唐明皇封孔子为文宣王；宋真宗加封至圣文宣王，封孔子父叔梁纥为齐国公；元加封孔子为大成至圣文宣王，加封齐国公为启圣王；至明嘉靖时，犹以王系臣爵，改称为至圣先师孔子，改启圣王为启圣公。王、公虽同属尊称，朕意以为王爵较尊；孔子五世应否封王之处？着询问诸大臣具奏！

　　谕议叙克复台湾有功身故人员（雍正元年）

　　谕兵部：进藏及克复台湾有功人员，其现在者俱已议叙；惟已经身故者，未得议叙。同为国家立功之人，乃以身故之后不得均沾恩泽，朕心深为悯恻！尔部着即酌加议叙，着为定例，以副朕褒录有功之至意。

　　谕从优议叙平台官员（雍正元年）

　　上谕：台湾地方，自古未属中国。皇考圣略神威，取入版图。逆贼朱一贵等倡乱占据台地，皇考筹划周详，指授地方官员遣调官兵，七日之内剿除数万贼众，克复全台。皇考当春秋高迈，威扬海外，功德峻伟。官兵感戴皇考教养之恩，奋勇攻取，甚属可嘉；固不必援引前例，后亦不得为例。兹仰副皇考从优议叙之旷典，官员现行议叙功加外，着概行各加一等。总督满保，虽有失陷地方之罪，但一闻事发，即亲往厦门抚慰众心，遵依皇考指示调遣官兵，七日之内克复台湾；满保着兼兵部尚书职衔。提督施世骠，统领大兵径渡海洋，鼓励将士，屡经大战，击败贼众，七日之内克复台湾，厥功甚大；施世骠着给与世袭头等阿达哈哈番。总兵官蓝廷珍，曾协助施世骠；蓝廷珍着给与世袭三等阿达哈哈番。水师营副将许云，失陷台湾非关伊罪，奋勇前进，多杀贼众，身又阵亡；着给与世袭拜他喇布勒哈番。参将罗万仓、游击游崇功，俱系阵亡；罗万仓、游崇功着给与世袭拖沙喇哈番。欧阳凯，着追赠太子少保。

　　御制圣谕广训序（雍正二年）

　　「书」曰：『每岁孟春，遒人以木铎徇于路』；「记」曰：『司徒修六礼以节民性，明七教以兴民德』。此皆以敦本崇实之道，为牖民觉世之模，法莫良焉、意莫厚焉。我圣祖仁皇帝久道化成，德洋恩普；仁育万物，义正万民。六十年来宵衣旰食，祗期薄海内外兴仁讲让、革薄从忠，共成亲逊之风，永享升平之治。故特颁上谕十六条，晓谕八旗及直省兵民人等，自纲常名教之际、以至于耕桑作息之间，本末精粗、公私巨细，凡民情之所习，皆睿虑之所周。视尔编氓，诚如赤子；圣有谟训明征，定保万世守之莫能易也。

　　朕缵承大统，临御兆人，以圣祖之心为心，以圣祖之政为政；夙夜黾勉，率由旧章。惟恐小民遵信奉行，久而或怠；用申诰诫，以示提撕。谨将上谕十六条，寻绎其义、推衍其文，共得万言，名曰「圣谕广训」。旁征远引，往复周详；意取显明，语多直朴。无非奉先志以启后人，使群黎百姓家喻而户晓也。愿尔兵民等仰体圣祖正德厚生之至意，勿视为条教号令之虚文；共勉为谨身节用之庶人，尽除夫浮薄嚣凌之陋习。则风俗醇厚、家室和平，在朝廷德化乐观其成，尔后嗣子孙并受其福。积善之家，必有余庆；其理岂或爽哉！

　　谕给戍台兵丁眷米（雍正二年）

　　上谕：前往台湾换班之兵丁守戍海外岩疆，粮饷在台湾支给。伊等所留家口，若无力养赡，则当差之兵丁，必致分心苦累；朕甚为轸恤。每月着户给米一斗，以资养赡。内地米少，则动支台湾所贮米石，合计船价，雇募运至厦门，交与地方官躬亲按户给发，务使均沾实惠！

　　谕避先师孔子讳（雍正三年）

　　『上谕：朕以先师孔子圣讳，理应回避；前降谕旨，令九卿会议具奏。经九卿议覆：凡系姓氏，俱加阝为邱字；凡系地名，皆更易他名。至于书写常用之际，则从古体「业」字』。朕细思：今文出于古文，若改用「业」字，是仍未尝回避也。此字本有期音，查「毛诗」及古文作期音者甚多。嗣后除「四书」、「五经」外，凡遇此字，并加阝为邱，地名亦不必改易。但加阝旁，读作期音，庶乎允协，足副朕尊崇先师至圣之意。

　　御书圣庙匾额（雍正四年）

　　生民未有。

　　谕正士习（雍正四年）

　　上谕：为士者，乃四民之首、一方之望。凡属编氓，皆尊之、奉之；以为读圣贤之书、列胶庠之选，其所言、所行，俱可以为乡人法则也。故必敦品励学、谨言慎行，不愧端人正士；然后以圣贤诗书之道，开示愚民，则民必听从其言、服习其教，相率而归于谨厚。或小民偶有不善之事，即怀愧耻之心，相戒勿令某人知之，如古人之往事；则民风何患不淳？世道何患不复古？即朕观今日之士，虽不乏闭户勤修、读书立品之人，而荡检逾闲、不顾名节者，亦复不少。或出入官署，包揽词讼；或武断乡曲，欺压平民；或抗违钱粮，藐视国法；或代民纳课，私润身家：种种卑污下贱之事，难以悉数。彼为民者，见士子诵读圣贤之书而行止尚且如此，则必薄待读书之人，而并且轻视圣贤之书矣。士习不端，民风何由而正？其间关系，极为重大！

　　朕自即位以来，加恩学校培养人才，所以教育士子者，无所不至。宜乎天下之士，皆鼓舞兴奋，争自濯磨，尽去其佻达之习矣。而内外诸臣条奏中，胪列诸生之劣迹，请行严惩者甚多。朕思转移化导之法，当先端其本原。教官者，多士之仪型也；学臣者，教官之表率也。教官多属中材，又或年齿衰迈，贪位窃禄，与士子为朋俦，视考课为故套；而学臣，又但以衡文为事，任教官之因循怠惰、苟且塞责，漫不加察。所以倡率之本不立，无怪乎士习之不端、风俗之未淳也。朕孜孜图治，欲四海之大、万民之众，皆向风而慕义、革薄而从忠；故特简督学之臣、慎重教官之职，欲使自上而下端本澄源，以收实效也。凡为学臣者，务须持正秉公，宣扬风化。于教官之称职者，即加荐拔；溺职者，即行参革。为教官者，训诲士子，悉秉诚心，如父兄之督课子弟。至于分别优劣，必至公、至当，不涉偏私。如此各尽其道，则士子人人崇尚品诣、砥砺廉隅；不但自淑其身，而群黎百姓日闻善言、日观善行，必共生感发之念。风俗之丕变，庶几其可望也。

　　御制诗经传说汇纂序（雍正五年）

　　朕惟「诗」之为教，所以成孝敬、厚人伦、美教化、移风俗；其用远矣。自说「诗」者，各以其学行世，释解纷纭，而经旨渐晦。朱子起而正之，集传一书参考众说，探求古始，独得精意。而先王之诗教，藉之以明。国家列在学宫、着之功令，家有其书，人人传习；四始六义，晓然知所宗尚。我皇考圣祖仁皇帝右文稽古，表章圣经。御纂「周易折中」，既一以本义为止；于「春秋」、「诗经」，复命儒臣次第纂辑，皆以朱子之说为宗。故是书首列集传，而采汉、唐以来诸儒讲解训释之与传合者，存之；其义异而理长者，别为附录。折中同异，间出己见。乙夜披览，亲加正定。书成，凡若干卷，名曰「诗经传说汇纂」。

　　朕惟「诗」三百篇，先王所以明劝惩而行黜陟，盖治世之大经。而后世文人学士，乃以风云月露之辞，自托风雅；学经者，又溺于训话词章之陋习，乌在其能明先王之道也？我皇考指授儒臣，勒为是编，期以阐先王垂教之意与孔子删诗之旨。学于是者，有得于兴观群怨之微，而深明于事父、事君之道；从政专对，无所不能。则经学之实用着，而所谓用之乡人、用之邦国以化天下者，亦于是乎行焉。刊校既竣，敬述圣意，序之简端。

　　谕尊崇孔子（雍正五年）

　　上谕：朕惟孔子以天纵之至德、集群圣之大成，尧、舜、禹、汤、文、武相传之道具于经籍者，赖孔子纂述修明之；而「鲁论」一书，尤切于人生日用之实。使万世之伦纪以明、万世之名分以辨，万世之人心以正、风俗以端。若无孔子之教，则人将忽于天秩、天叙之经，昧于民彝、物则之理，势必以小加大、以少凌长、以贱妨贵，尊卑倒置、上下无等，干名犯分、越礼悖义，所谓君不君、臣不臣、父不父、子不子，虽有粟吾得而食诸，其为世道人心之害，尚可胜言哉？惟孔子之教，而人道之大经、彝伦之至理，昭然如日月之丽天、江河之行地。历世愈久，其道弥彰；统智愚、贤不肖之俦，无有能越其范围者。纲维既立，而人无踰闲荡检之事，在君上尤受其益。「易」曰：『君子以辨上下、定民志』；「礼运」曰：『礼达而分定』。使非孔子立教垂训，则上下何以辨？礼制何以达？此孔子所以治万世之天下，而为生民以来所未有也。使为君者不知尊崇孔子，亦何以建极于上，而表正万邦乎？人第知孔子之教，在明伦纪、辨名分、正人心、端风俗；亦知伦纪既明、名分既辨、人心既正、风俗既端而受其益者之尤在君上也哉？朕故表而出之，以见孔子之道之大而孔子之功之隆也。

　　谕耕耤（雍正五年）

　　谕直省总督、巡抚等：自雍正二年以来，朕躬耕耤田。而耤田之中，每岁必产嘉榖；上年自双穗至于九穗，今岁则自双穗至于十三穗。在廷诸臣及京都耆庶，皆惊讶以为奇。朕之宣示于众者，并非矜诩夸张以为祥瑞，盖实有见于天人感召之理捷于影响，而朕敬天心之至诚至切，愿与内外大小臣工共勉之也。稼穑为天地之宝，民命攸关；我圣祖仁皇帝临御六十余年，无刻不以重农力穑为先务；仰观天时、俯察地利，辨土性而课人功，资雨旸而防旱潦，绸缪区画，旰食宵衣。偶遇雨泽愆期，圣心忧劳之切，侍侧臣子皆惶悚不宁。所以为万世谋粒食者，至矣尽矣。朕朝夕瞻仰者四十余年，今缵承大统，竭诚效法，念切民依；每年虔祀先农，躬耕帝耤。仰蒙上天眷佑，迭锡嘉禾；信而可征，纤毫不爽。

　　是以特颁谕旨，令各省守土官共举耕耤之礼，为万方百姓祈祷秋成。今见各省督、抚奏报前来：处处风雨均调，春麦、秋禾并登丰稔；虽边远荒僻之地，亦庆有秋。惟直隶、湖广、安徽数州县近水最低之处常年被潦者，略有浸注，亦不为灾。是今岁可称大有年矣。朕感上天之垂慈、庆下民之受福，而推求其故，良由今年各省初耕耤田，各该有司自然小心敬慎，斋祓虔诚，是以感格上苍而获此盈宁之锡。倘从此益加敬谨，不懈初心，则岁岁屡丰，可以预必！尔督、抚等可通行晓谕所属官民：当凛帝鉴之匪遥，勿视耕耤为故事；永矢严恪，以迓天和。天下臣民受福，斯朕之福也。思之、慎之，毋忽朕言！

　　谕巡台御史兼管学政（雍正五年）

　　上谕：台湾远隔海洋，向来督学官员，难以按临考试；是以将学政交与台湾道兼管。朕思道员管理地方之事又兼学政，未免稍繁。每年既派御史二员前往台湾巡察，应将学政交与汉御史管理，甚为妥协。现今御史尹秦在彼，着即办理台湾学政。嗣后永着为例。

　　谕戍台兵丁挑选派往（雍正五年）

　　上谕：台湾防汛兵丁，例由内地派往更换。而该营将弁，往往不肯将勤慎诚实营伍中得力之人派往，是以兵丁到彼，不遵约束，多放肆生事。此乃历年积弊，朕知之甚悉。嗣后台湾换班兵丁，着该管官弁将勤慎可用之人，挑选派往；倘兵丁到彼有生事不法者，或经发觉、或被驻台官员参出，将派往之该管官一并议处。如此，则各营派拨兵丁不敢苟且塞责，而海疆得防汛之益矣。

　　谕台湾兵丁学习舵■〈纟寮〉斗绽（雍正六年）

　　上谕：台湾总兵王郡奏称：『台湾换班兵丁，例由内地派拨。而其中有字识、舵工、缭手、斗手、椗手等人，向来多系雇募本地之人，冒顶姓名，并非实有兵丁更换。至字识、舵、缭、斗、椗等务，换班兵丁不能通晓，请照随丁之例就地招募，给以粮饷』等语。此事，从前总兵俱未经陈明；王郡能据实奏明，甚为可嘉！但朕思海洋操练水师，惟舵、缭、斗、椗关系最为紧要。凡在船兵丁之身命，皆操于数十人之手。若不更换内地兵丁，而常令彼地之人执司其事，似有未便。朕意舵、■〈纟寮〉、斗、碇等务，兵丁虽未能骤熟，但未尝不可学习。而能应于换班之内，挑选兵丁随现今雇募之人学习，如雇募有三十名，即于兵丁内挑选三十名随彼学习；三年换班之时，将雇募之人裁省，留此习熟之三十名兵丁教习后班之兵丁；此所留兵丁至六年，然后换班；后班兵丁，皆照此例留换：则新旧更番迭相传习，皆可熟知舵、■〈纟寮〉、斗、椗诸务矣。此事着史贻直会同高其倬、刘世明妥议具奏。又王郡奏称：『赴台兵丁，向例俱将一营之数十人分散数处戍守，难以训练。嗣后请匀拨一处』等语。所奏甚是。但从前何以分散防守？或有别故亦未可定。亦着史贻直会同高其倬等查明奏闻。

　　谕台湾军器内地制造（雍正六年）

　　上谕：驻台兵丁军器，诚属紧要。但此项军器，悉系各营自行制备；是以易于破坏。然将内地精良之器给与台军，亦非善策。嗣后换台兵丁军器，着该督、抚于存公银内动支制造，务必坚利精良，该督、抚验看给发。俟兵丁至台之日，该巡视御史会同该镇查验点收。倘有不堪使用者，巡视御史等即据实题参，将该督、抚及承办官交部议处。如三年之内有应更造者，亦令该督、抚制造给送。

　　谕闽广正乡音（雍正六年）

　　上谕：凡官员有莅民之责，其语言必使人人共晓，然后可以通达民情、熟悉地方事宜而办理无误。是以古者六书之制，必使谐声、会意，娴习语音；皆所以成遵道之风、着同文之治也。朕每引见大小臣工，凡陈奏履历之时，惟有福建、广东两省之人仍系乡音，不可通晓。夫伊等以现登仕籍之人经赴部演礼之后，其敷奏对扬，尚有不可通晓之语；则赴任他省，又安能于宣读训谕、审断词讼，皆历历清楚，使小民共知而共解乎？官民上下语言不通，必使吏胥从中代为传述；于是添饰假借，百弊丛生，而事理之贻误者多矣。且此两省之人，其语言既皆不可通晓；不但伊等历任他省不能深悉下民之情，即伊等身为编氓亦必不能明白官长之意。是上下之情扞格不通，其为不便实甚。但语言自幼习成，骤难改易；必徐加训导，庶几历久可通。应令福建、广东两省督、抚转饬所属各府、州、县有司及教官，遍为传示、多方教导；务期语言明白，使人通晓，不得仍前习为乡音。则伊等将来引见，殿陛奏对可得详明；而出仕地方，民情亦易于通达矣。

　　谕台湾文武调补（雍正七年）

　　上谕：台湾地方远隔重洋，全在道、府、厅、县各得其人；而该员又须熟悉其风土情形，殚心办理，于地方始有裨益。向例：文员俱以三年为满后，经原任总督满保条奏，请将三年任满之员再行加衔留任三年；所以慎重海疆，俾谙练之人久于其任也。今据总督高其倬折奏：『台员以六年为满而调任之时渡海而往，即须数月；任满之后，候缺挨升以及交盘渡海，又或一、二年不等。是前后合计，须八、九年方得升用。且台湾之例：不带家口；其父母、妻子隔越海洋，转托亲朋照看，未免有所牵挂，意念分驰。应否请以四年为满』？等语。朕思台湾道、府、厅、县等官，自宜选用熟习谙练者。然定期六年为满，又加以候缺、交盘渡海之期，实属太久；其父母、妻子隔越重洋，难免内顾之虑。今再四思维，台湾文员自到任之日为始，将满一年之期，着该督、抚于闽省内地官员内拣选贤能之员，乘冬月北风之时，令其到台，新旧协同办理；半年之内，大约可以熟悉地方情形。则令旧员乘夏月南风之便，回至内地补用。将来接任之员，俱照此更换。该员到台协办之时，俱各一体算俸，并给与俸银及养廉之项。如此更换调补，则台员易于得人。且该员在台前后不过二年，为期甚近；而更换之员先往协办，又可习练地方事宜，似有裨益。其道、府大员作何请旨拣选、同知以下等官作何铨选调补及量加议叙之处？该部详悉妥议具奏。

　　谕台湾戍兵内地养赡（雍正七年）

　　上谕：福建台湾戍守之兵丁，其父母、妻子留在内地，前已加恩每月给与米粮，以为养赡之资。闻台兵之例：每月将所颁钱粮扣留五钱于内地，为养赡家口之用。朕思兵丁远涉海洋，所得饷银又复扣除以养家口，恐本身用度或有不敷；今沛特恩：于驻台之兵丁每年赏银四万两，为内地养赡家口之用。着总督等均匀分派，按期给发；俾兵丁本身食用既得宽舒，而父母、妻子之在内地者又得养赡，以示朕恤兵赏劳之至意。

　　谕赏兵丁银两生息（雍正七年）

　　上谕：朕为在京八旗兵丁悉心筹划，其家若有吉凶之事需用之费无所取办，一时拮据，实为可悯！特给内库银两，令王大臣等营运生息，以备兵丁一时之用。今思外省驻防之满洲、汉军兵丁等，亦当一体加恩。江宁、杭州、西安、京口、荆州、广东、福建、宁夏、右卫共九处，每处赏银二万两；天津、河南、潼关、乍浦、成都共五处，每处赏银一万两。俱着于布政司库内支给，交与该将军、副都统等公同存贮、营运生息。如该处驻防兵丁家有吉凶之事，将息银酌量赏给，以济其用。其本银永远为存公生息之项，不令缴还。该将军、副都统等务须尽心办理，使兵丁均沾实惠。倘该管大臣、官员有私自侵蚀挪移或委任非人以致本利亏缺者，定行从重治罪；仍于该管及委用等官名下，严追还项。其营运利息之处，亦必公平办理。倘指称官银名色，或占夺百姓行业、或重利刻剥闾阎，与商贾小民争利扰累地方，着各督、抚不时稽查，即行参奏；倘督、抚狗隐不奏，经朕访闻，必将该督、抚一并议处。此项本利银两每年出入之数，交与在京八旗都统、副都统查核；一旗或管一省、或管二省，着怡亲王、大学士等酌量派定。每年于岁底，各省该管大臣、官员等造册赍送各该旗查核奏闻。再，各省督标、抚标、提标兵丁等亦仿此例，每标或给银一二万两、或给银数千两，按照兵丁之额数，分别银两之多寡，亦着怡亲王、大学士等酌量派定。其银即交与各该督、抚、提督委员料理，以惠济兵丁；一切照驻防之例行。其前后接任之时，将此造入交代册内查核。至于各省镇标兵丁等一时难以遍及，候朕酌量国用之出入，次第加恩，陆续降旨。

　　谕劝开垦（雍正七年）

　　上谕：国家承平日久，户口日繁。凡属闲旷未耕之地，皆宜及时开垦，以裕养育万民之计。是以屡颁谕旨，劝民垦种；而川省安插之民，又令给与牛种、口粮，使之有所资藉，以尽其力。今思各省皆有未垦之土，即各省皆有愿垦之人，或以日用无资，力量不及，遂不能趋事赴功，徘徊中止，亦事势之所有者。着各省督、抚各就本地情形，细加筹划，转饬有司作何劝导之法。其情愿开垦而贫寒无力者，酌动存公银榖，确查借给，以为牛种、口粮，俾得努力于南亩。俟成熟之后，分限三年，照数还项；五、六年后，按则起科。总在该督、抚等董率州、县因地制宜，实心经理；务使田畴日辟，耕凿惟勤，以副朕爱养元元之至意。

　　谕宽严相济（雍正七年）

　　谕大学士九卿：自古为政者，皆言宽严相济。所谓相济者，非方欲宽而杂之以严、方欲严而杂之以宽也；惟观乎其时、审乎其事，当宽则宽、当严则严而已。如十人当赏则俱赏之，断无以赏者太多而舍一、二人不赏之理；十人当罚则俱罚之，断无以罚者太多而宽一、二人不罚之理。即如户部也，综核钱榖惟在公平。直省征解钱粮，其不足者固当查核；若余于额数之外者，岂遂不当查核乎？即如刑部也，按律定罪，务期明允。直省审谳重案，其间失出者，固当驳诘；若失入而致冤抑者，岂遂不当驳诘乎？总之，当宽则宽、当严则严，宽严适协其宜，乃为相济；非参杂于宽、严之间，而为子莫之执中也。譬之饮食，原相需也；然亦当饮而饮，渴者不可以食解；当食而食，饥者不可以饮克。若强饥者以饮、强渴者以食，是相背也；岂相需之道乎？

　　谕文武和衷（雍正八年）

　　谕：自古为治之道，在于和衷。孟子曰：『天时不如地利，地利不如人和』。盖天下之事，未有不和而能有成者。果能和矣，则天地神明尚且感格迅速，自觉呼吸可通；而况于人乎？然能和之道，惟在于公。公则不至于不和，不公则断不能和；此又一定不易之理。朕所以日日训诲天下臣民，而望其洗心涤虑，信受奉行以共享升平之福也。文武虽属两途，然同在一省、一方之中同办国家之事，则不但有同舟之谊，实如手足臂指之同在一身中也。数年以来，朕留心体察内外同事臣工，颇能遵朕谕旨，勉矢和衷之谊。惟有广东一省，恶习相沿，颓风难挽。尔文武各员，自思膺国家简命之荣、受管辖兵民之寄，乃以营私罔利之故相倾相轧，效市井无赖小人之所为，而置人心、风俗、官方、戎政于不问；尔等不知自愧，朕实为尔等愧之也。况督、抚、藩、臬而有袒护文官之心，则武弁必有被其屈者矣；提督、总兵而有袒护武弁之心，则文员必有受其枉者矣；文员而有袒护百姓之心，则必有无辜受累之兵丁矣；武弁而有袒护兵丁之心，则必有无辜受累之百姓矣。不和之故，由于不公。不公之害，至使官弁、兵民并受其困；为臣工者，尚可溺于故习而不猛醒速改乎？朕今再颁谕旨，通行晓谕。着该督、抚等遵照刊刻，于通省文武大小官弁各给一道；俾令朝夕观览，改前愆而敦善行。倘再有蹈袭故辙、罔知悛悔者，则是冥顽不灵，自违越于德教之外矣。国法具在，本人自无所逃；而文武大臣表率无方、训导不力，有忝封疆之任、负朕倚任之恩者，亦定行严加处分，不稍宽贷。

　　谕设立坛墠（雍正十年）

　　上谕：直隶各府、州、县设立坛墠，致祭社稷及风云雷雨、山川、城隍之神，每岁春秋展祀，以崇报享；典至重也。从前初建之时，有司视为具文，规制未必周备；及历年既久，渐有倾圯之虞，又未及时修葺。是以僻远之郡、县，规模简略、礼仪草率者，往往有之；甚非肃将禋祀之本意也。着礼部查照定例，行文各该督、抚转饬府、州、县敬谨如式修理，以重祀典；仍令造册报部。每遇该管官员升迁事故，俱照先农坛、忠孝节义祠例，入交盘项内查明接受；庶有司自顾考成，经理益加虔恪！特谕。

　　谕正文体（雍正十年）

　　上谕：制科以「四书文」取士，所以觇士子实学，且和其声声以鸣国家之盛也。语云：『言为心声』。文章之道与政治通，所关巨矣。韩愈论文云：『惟陈言之务去』；柳宗元云：『文者所以明道，不徒务采色、夸声音而以为能也』。况「四书文」号为经义，原以阐明圣贤之义蕴；而体裁格律，先正具在，典型可稽。虽风尚日新，华实并茂，而理法辞气，指归则一。近科以来，文风亦觉丕变。但士子逞其才气词华，不免有冗长浮靡之习。是以特颁此旨，晓谕考官：所拔之文，务令雅正清真，理法兼备。虽尺幅不拘一律，而支蔓浮夸之言所当屏去。秋闱期近，该部可行文传谕知之！特谕。

　　谕建立书院（雍正十一年）

　　上谕：各省学校之外，地方大吏每有设立书院，聚集生徒讲诵肄业者。朕临御以来，时时以教育人材为念。但稔闻书院之设，实有裨益者少而浮慕虚名者多。是以未曾敕令各省通行，盖欲徐徐有待而后颁降谕旨也。近见各省大吏，渐知崇尚实政，不事沽名邀誉之为；而读书应举之人，亦颇能屏去浮嚣奔竞之习。则建立书院，择一省文行兼优之士读书其中，使之朝夕讲诵，整躬励行有所成就，俾远近士子观感奋发，亦兴贤育才之一道也。督、抚驻札之所，为省会之地；着该督、抚商酌举行。各赐帑金一千两，将来士子群聚读书，须预为筹划，资其膏火，以垂永久。其不足者，在于存公银内支用。封疆大臣等并有化导士子之职，各宜殚心奉行，黜浮崇实，以储国家菁莪棫朴之选。如此，则书院之设，有裨益于士习文风而无流弊，乃朕之所厚望也。特谕。

　　谕拨补文庙除荒公费（雍正十一年）

　　上谕：国家祀典，最宜慎重。至于文庙春秋祭祀，尤宜备物尽诚，以申敬礼。闻外省州、县中，有因除荒而裁减祭祀公费者。朕思银数若少，难于措办；或致祭品简略，或恐派累民间，二者均未可定。着各省督、抚查明所属若有除荒减费之州、县，即于存公银内拨补，以足原额，令粢盛丰洁，以展朕肃将禋祀之诚。特谕。

　　谕减台湾丁银（乾隆元年）

　　上谕：朕爱养元元，凡内地百姓与海外番民，皆一视同仁；轻徭薄赋，使之各得其所。闻福建台湾丁银一项，每丁征银四钱七分；再加火耗，则至五钱有零矣。查内地每丁征银一钱至二钱、三钱不等，而台湾加倍有余，民间未免竭蹶。着将台湾四县丁银，悉照内地之例酌中减则：每丁征银二钱，以纾民力。从乾隆元年为始，永着为例。该督、抚可速行晓谕，实力奉行。若因地隔海洋，官吏等有多索滥征等弊，着该督、抚不时访察，严参治罪。

　　谕减台湾社饷（乾隆二年）

　　上谕：向来台湾丁银重于内地，朕已加恩仿照内地之例，酌中减则：每丁征银二钱，以纾民力。今闻台地番黎，大小计九十六社，有每年输纳之项，名曰「番饷」；按丁征收，有多至二两、一两有余及五、六钱不等者。朕思民、番皆吾赤子，原无歧视。所输「番饷」，即百姓之丁银也；着照民丁之例，每丁征银二钱，其余悉行裁减。该督、抚可转饬地方官出示晓谕，实力奉行，务令番民均沾实惠。又闻澎粮厅、淡防厅均有额编人丁，每丁征银四钱有零，从前未曾裁减；亦酌照台湾四县之例行。

　　敕福建台湾道（乾隆二年）

　　敕福建台湾道：兹命尔分巡台湾道，专管运粮事务；驻札台湾府，管辖台湾府、县等处地方。其经管钱榖各官，仍照旧听尔统辖。首在抚绥黎民，劝宣德意；约束衙门官吏、胥役，使之格遵法纪，毋致作弊生事，扰害官民。监司本源既正，方可率表属员，用循职业。宜加意修浚城池，积聚粮饷，督修战舰。仍诫谕有司简讼清刑，洁己爱民，生聚教训，共图保障。凡系流移人户，须设法招徕，各复本业；不许奸人借端诈害。抚绥彝人，善加鼓励；劝课农桑，使服教化。查验各岛澳出入船只，以防奸宄。其台湾府仓库钱粮，不时察盘，毋致亏空。所属官员有贪残溺职者，转报该督、抚参处。尔仍听督、抚节制，年终将行过事迹开送该抚咨部察考。尔受兹委任，须持廉秉公，殚心竭力，使小民乐业，斯称厥职。如或贪黩乖张，因循怠忽，贻误地方，责有所归。尔其慎之！故敕。

　　谕免澎湖鱼船规礼（乾隆二年四月）

　　上谕：朕查闽省澎湖，地系海中孤岛，并无田地可耕；附岛居民，咸置小艇捕鱼，以糊其口。昔年提臣施琅倚势霸占，立为独行，每年得规礼一千二百两。及许良彬到任后，遂将此项奏请归公，以为提督衙门公事之用；每年交纳，率以为常。行家任意苛求，渔人多受剥削，颇为沿海穷民之苦累。着总督郝玉麟宣朕谕旨，永行禁革。其现在捕鱼船只，饬令该地方官照例编号，稽查办理。此项陋规既经裁除，若水师提督衙门有公用必不可少之处，着郝王麟将他项银两酌拨数百金补之。钦此。

　　御书圣庙匾额（乾隆五年）

　　与天地参。

　　谕给台湾换班兵丁盘费（乾隆五年）

　　上谕：福建台湾换班兵丁远戍重洋，向蒙皇考圣心轸念，于本身应领月饷外，添赏伊家口留住内地者每月米一斗、银二钱八分零，以资养赡；诚属格外之恩。今朕闻得班兵更换之时，一切行李、衣装不能无费，甚为拮据；每于本营私派帮贴，而后启行。是行者、居者均有未便。可寄信与总督德沛，令其将闽省生息银两，查算余剩之数每年共计若干？即于此项内分别班兵路途远近，赏给往来盘费，永禁营中帮贴之弊；庶于内外兵丁，均有裨益。钦此。

　　谕免台湾旧欠银榖（乾隆五年五月）

　　上谕：福建台湾地方，上年秋间缺雨，收成较常歉薄；闻今春以来，米价日渐昂贵，小民谋食艰难，而纳课犹为竭蹶。查台湾县自雍正十三年起、至乾隆三年未完人丁正杂钱粮饷税银共二千二百一十六两零、未完供粟共四万三千七百一十石零，凤山县乾隆三年未完人丁正杂钱粮饷银共三百五十六两零，又未完四、五、六等年带征三年分被灾官庄银四百三十六两零、未完供粟五千一百四十七石零，诸罗县乾隆元年起、至三年未完官庄银共四百三十九两零、未完供粟共二千六百三十二石零，此皆多年旧欠；今若责偿于俭岁之后，民力未免拮据。朕心轸念，特沛恩膏，概行豁免。至乾隆四年以后未完银粟，统俟本年十月成熟之后，再行征收。庶追呼无扰，力量宽纾；海疆百姓，共受蠲免缓征之益。该部即遵谕行！钦此。  
　 

卷一

　　星野

　　自「周官」保章氏辨九州岛封域，而岁星占自史墨、分野详于孟坚。台居天末，虽古未详何属，然枢辰在望，牛女依然；非若岛夷仅系于尾箕折木也。我皇上统驭三辰，光被无外。牧斯土者，率上应列宿；而使星所至，又悉近侍天垣。其尽维月之心，克从风雨之好，俾历历白榆咸呈色润，珠连奎聚之盛永曜海邦矣。志星野。

　　星野之说，昉自「周官」；盖以星土辨九州岛之地焉。台自破荒以来，不载版图、不登太史，星野分属何从而辨？然台系于闽，星野宜从闽，即以闽稽之。福建，「禹贡」扬州之域；天文，牛、女分野。按牛、女于辰为丑，银海之属、星纪之次。银海，元武象也；星纪，吴、越分也。刘向曰：『吴、越，属斗、牛、女分』。晋、隋、元志：『吴、越，其辰在丑』。说者谓台在泉州之穷南，去省会远矣，不宜为银海之属；又在漳州之极东，去吴、越更远矣，不宜为星纪之次。虽曰天覆罔极，而至穷南、极东星土不无少异；遂有以台郡分野，当在女、虚之交者。虚，元枵之次，在子之辰。以台之稍迤而东，遽疑其越次、越辰，是亦坐井观天之见也。即不必论天之覆帱，而以近事考之：明时澎岛统于泉，泉分野非从省会为牛、女乎？则台依泉为牛、女分，自可无疑矣。更以近地考之：台海西界于漳、南邻于粤，而北则闽安对峙；漳分野视闽，而粤分野视漳焉。有台之错壤相接，独不属之牛、女乎？唐僧一行有云：『星纪当云汉下流，百川归焉。故其分野，自南河下穷南纪之曲，东南负海为星纪』。则台郡宅东南，分野仍属牛、女；又与一行之说相符。近考之时事、远证之前言、旁测之地理，纪台星野，终必以牛、女为定衡也（出「旧志」）。

　　按闽分野，「史记」「天官书」、前汉「天文志」皆云属牵牛、婺女之分，「明一统志」为属牛、女之分，刘向、蔡邕、皇甫谧为属斗、牛、女三星之分。魏陈卓云：『会稽入牛一度，闽距会稽，实在周天分度数一千四百六里之内』，谓九闽咸隶会稽牛一度。或云闽、越在南，而星纪在北，于相配之义未协；或云晋史墨以得岁十越星纪在北而指于南，或闽、越亦从其所指而言。唐僧一行云：『星纪当云汉下流，百川归焉。故其分野，自南河下穷南纪之曲』；「天文志」云：『东南负海为星纪』。负海者，以其云汉之阴也。今台西界于漳、南邻于粤，北与闽安对峙；漳分野视闽，而粤分野视漳，遂谓台壤从闽，均属牛、女耳。「通志」云：『疏星野者，大都指「禹贡」维扬，而以星纪之次属之为会稽域内；则闽在东南，距扬州三千里，已在分度一千四百六里之外。况台在东南负海，距厦一十二更水程，何止一千余里哉？集诸书之说而折衷其意可耳。  
卷二

　　建置沿革

　　躔次以厘方位、以定一时；名缘地起，制亦因时稍异。台郡僻在海隅，初为逋薮；继作倭巢，祗荒岛耳。自伪郑拾荷兰之遗，城市室庐颇近中土；究之名未有正，义亦奚取？迨入国朝版图，声教遐讫，经营而缔造之历数十年。其间为因、为创，或损、或益，必有巩鸿基于奕世、垂美利于万年者；岂曰草创规模，徒饰鲛蜃观听哉！志建置沿革。

　　台湾府，古荒服地。先是，未隶中国版图。明宣德间，太监王三保（「通志」作郑和）舟下西洋，因风泊此。嘉靖四十二年，流寇林道干扰乱边海，都督俞大猷征之，追及澎湖；道干遁入台。大猷侦知港道纡回，不敢进逼；留偏师驻澎，时哨鹿耳门外。道干以台非久居所，遂恣杀土番，取膏血造舟，从安平镇、二鲲身隙间遁去占城（占城属广南；今尚有道干遗种）。道干既遁，澎之驻师亦罢，因设巡检守之。既以海天遥阻，裁弃。

　　天启元年，汉人颜思齐为东洋国甲螺（东洋，即今日本；甲螺，即头目之类），引倭屯于台，郑芝龙附之；寻弃去。久之，荷兰红毛舟遭飓风飘此。爱其地，借居于土番；不可，乃绐之曰：『得一牛皮地足矣，多金不惜』。遂许之。红毛剪牛皮如缕，周围圈匝已数十丈；因筑台湾城（即安平镇城）居之。已复筑赤嵌城（即红毛楼）与相望，设市于城外，而漳、泉之商贾集焉。

　　国朝顺治六年庚寅，甲螺郭怀一谋逐红毛，事觉被戮。辛丑，郑芝龙子成功自江南败，其势日蹙，孤军厦门。适甲螺何斌负债逃厦，诱成功取台地。舟至鹿耳门，水忽涨数丈；时大雾，骈进而入。红毛不虞郑舟猝至，意天假手于郑，以式廓我朝无外之疆域也。荷兰归一王以死拒战，成功告之曰：『此地先人故物，今珍宝听而载归，地仍还我』！〔归〕一王知不敌，乃率红毛遁去。成功遂入据之。改台湾为安平镇、赤嵌为承天府，总名东都。设县二，曰天兴、曰万年。成功死，子经嗣。改东都为东宁、二县为二州，设安抚司三，南北路、澎湖各一。兴市廛、教耕种，渐近中国风土矣。辛酉经死，子克塽嗣。

　　康熙二十一年，福建总督姚启圣深知虚实，用间谍阴散其党，约傅为霖为内应；垂成事泄，为霖遇害。启圣仰遵庙算，定策平台。二十二年，靖海将军侯施琅统舟师进征。六月，由铜山直抵澎湖八罩澳，取虎井、桶盘屿，戒军士毋得妄杀。军士苦水咸，岛岸突涌甘泉，遂无渴患，一战而澎湖平。克塽震慑天威，遂藉府库纳地归诚。

　　二十三年，廷议设府一，曰台湾；属福建布政使司。领县三：附郭曰台湾，外二县曰凤山、诸罗。雍正元年，巡察吴达礼、黄叔璥折奏：割诸罗虎尾溪以北增设县一；奉旨俞允，赐名曰彰化。今领县四。  
　 

卷三

　　山川

　　圣人御宇，河岳效灵。山川之征应，于台为昭焉。而渺言台者，且曰海中一岛耳。夫木冈耸翠、玉案呈辉，虎尾分雄、鹿耳据险；三十六屿抵峙中流，四十五溪岐支引灌：已足泽润生民，锺英毓秀矣。而况重洋作带，洪涛约亿万顷；列岫为屏，绵亘约千余里。一入版章，皆吾封内。怀柔之道，可或略欤？志山川。

　　台湾府山，自福省之五虎门蜿蜒渡海；东至大洋中二山曰关同、白畎者，是台湾诸山脑龙处也。隐伏波涛，穿海渡洋至台之鸡笼山，始结一脑。扶舆磅礴，或山谷、或平地，缭绕千余里。诸山屹峙，不可纪极。

　　大约台湾之山，背东溟、面西海，而郡邑居其中。自木冈山（在府治东北约百三十余里。巍峨特耸。其顶每罩云雾，天气清则方见山形。台湾之山，面出三十余里为台湾县治（？）。此最高大，为郡山之祖）南至大冈山（在府治东南三十余里。山上大石耸秀，形如冠帽，中有大湖石洞），层峦僻要（？）（大冈山北为台湾县界）。自大冈山南至沙马矶头山（在凤山县治西南，离府治四百四十里。其山西尽大海，高峻之极，山顶常带云雾。俗传有仙人衣红、衣黑者降游于上；今石磴、石碁盘犹存。凡吕宋往来洋船，皆以此山为指南。西南之山，至此极焉），包裹络绎，环抱巩固，则为凤山县治（大冈山南为凤山县界）。自木冈山北至奇冷岸山（在诸罗县治虎尾西南），诸峰错秀，迤包罗，则为诸罗县治（木冈山南为台湾县界、木冈山北为诸罗县界）。自奇冷岸山又北而至鸡笼鼻头山（台湾之山，自此发源。凡日本往来洋船，皆以此山为指南），迭嶂回环，而送青排闼，则又彰化之县治也。盖台、凤、诸、彰虽分列县界，而远峰近岫，皆于郡治相拱向焉。

　　至若深山邃谷、奇形异类出没之区，人迹罕到，莫从指名；则又不可纪极矣（「旧志」）。

　　海，台郡环岛皆海。「旧志」云：茫茫大海，何处问其道途？然往来有远近、有平险，不可不知也。台湾为闽省外障，其山皆向内地，所谓障百川而回狂澜者也。北路之后垄港，与兴化南日对峙；后垄而上，有竹堑社与海坛对峙；竹堑而上，有南崁社与福州闽安镇关潼对峙；自南崁至上淡水，与北茭相照；淡水至鸡笼城，与沙埕烽火门相照。是以开拓时，诸当道有北路添兵，以通北方海道之详议也。今之往来船只，必以澎湖为关津。从西屿头入，或寄泊峙内、或妈宫、或八罩、或镇海屿，然后渡东吉洋，凡四更船至台湾，入鹿耳门。则澎湖乃台湾之门户，而鹿耳门又台湾之咽喉也。行船者，皆以北极星为准；黑夜无星可凭，则以指南车按定子午格巽向而行，是以天门测海道也。倘或子午稍错，南犯吕宋、或暹罗、或交趾，北则飘荡无复人境，甚至无力水而莫知所之。此入台者平险远近之海道也。

　　至若台湾郡治之海道，自鹿耳门北至鸡笼十九更船，自鹿耳门南至沙马矶头十一更船。苟遇飓风，北则坠于南风气，一去不可复返；南则入于万水朝东，皆险也。此又居台者之不可不知也。

　　第舟船往来，又当候潮汐、视风信以为便。兹将潮汐风信具列：月临卯酉，潮涨东西；月临子午，潮平南北。潮涨，多在春、夏之中；涛大，每居朔、望之后。各处皆然，台亦无异。但台北属东南，月常早上：十七、八之夜，月值初昏，即临卯西。故潮长退，视同安金、厦亦较早：同安金、厦初一、十六，潮满子午而退卯西；初八、二十三，潮满卯酉而退子午。台则初一、十六，潮满巳亥而退寅申；初八、二十三，潮满寅申而退巳亥：所差竟至一时。半线以下，潮流过北、汐流过南，与澎湖同；半线以上，潮流过南、汐流过北。或云自鹿耳门至打狗港，潮汐较内地早四刻，水长五、六尺；打狗至琅■〈王乔〉潮汐较内地早一时，水只三、四尺；自三林港北至淡水，潮汐与内地同，水丈余。盖台潮每月初一、十六日，巳初四、亥初四；初二、十七日，巳正三、亥正三；初三、十八日，午初三、子初三；初四、十九日，午正一、子正一；初五、二十日，午正四、子正四；初六、二十一日，未初三、丑初三；初七、二十二日，未正三、丑正三；初八、二十三日，申初二、寅初二；初九、二十四日，申初四、寅初四；初十、二十五日，申正三、寅正三；十一、二十六日，酉正一、卯正一；十二、二十七日，酉正四、卯正四；十三、二十八日，戌初三、辰初三；十四、二十九日，戌正二、辰正二；十五、三十日，戌正四、辰正四。此潮信之候也。

　　至于风信，则又与他海迥异。风大而烈者为飓，又甚者为台。飓倏发倏止，台常连日夜。正、二、三、四月发者，为飓；五、六、七、八月发者，为台；九月初北风初烈，或至连日，为九降。过洋以四、八、十月为稳，以四月少台、八月秋中、十月小春，天气多晴暖故也。六月多台、九月多九降，最忌。台飓俱多挟雨，九降多无雨而风。凡飓将至，则天边断虹先见一片如船帆者，曰「破帆」；稍及半天如鲎尾者，曰「屈鲎」。土番识「风草」，草生无节，则一年无台；一节则台一次，多节则多次。飓之名，以时而异：正月初四日，曰接神飓。初九日，曰玉皇飓。九日有飓，则各飓皆验；否则，至期或有飓、或无飓，靡所准也。十三日，曰关帝飓。十五日，曰上元飓。二十九日，曰乌狗飓。二月二日，曰白须飓。三月三日，曰上帝飓。十五日，曰真人飓。二十三日，曰妈祖飓。真人多风，妈祖多雨。三春共三十六飓，此其大者。四月八日，曰佛子飓。五月五日，曰屈原飓。十三日，曰关帝飓。六月十二日，曰彭祖飓。十八日，曰彭婆飓。二十四日，曰洗炊笼飓。二十九日，曰文丞相飓。七月十五日，曰中元飓。八月初一日，曰灶君飓。十五日，曰魁星飓。九月十六日，曰张良飓。十九日，曰观音飓。十月初十日，曰水仙王飓。二十六日，曰翁爹飓。十一月二十九日，曰普庵飓。十二月二十四日，曰送神飓。二十九日，曰火盆飓。自二十四日至二十九日，凡有南风，则应来年有台；如二十四则应四月、二十五则应五月，以至二十九则应九月，俱不爽。又内地之风，早西晚东；惟台地早东风、午西风，名曰发海西，四时皆然。船出鹿耳门，必得东风方可扬帆；澎湖来船，必俟西风纔可进港。设早西晚东，则去船过日中始能放洋，来船昏暮不能进口。此风信有天造地设之奇者。又五、六、七月间风雨骤至，俗谓「西北雨」、「风时雨」。舟人视天色有点黑云，则收帆严舵以待，瞬息即到，随时即止；若预待少迟，则收帆不及而有覆舟之患焉。凡北风台，必转而东、东而南、南又转西，或一、二日或三、五、七日不四面传遍不止。又风飓前后，波浪冲击，鲲身、北线声如雷殷，俗云「海吼」。海边湾船之澳，有南风、北风之别；时当南风误湾北风澳、时当北风误湾南风澳，则舟必坏。

　　四邑海道可通大舟者，鹿耳门外，尚有凤山之打狗及东港、彰化之上淡水，然皆不及台之鹿耳门；其余若南路之蛲港、北路之盐水港、笨港、海丰港、鹿仔港、大甲西、二林、三林、中港、竹堑、蓬山，凡十二处。而笨港并有小港可通鹿耳门内，即名马沙沟。然皆窄狭，仅可通小舟而已。

　　台湾县

　　（附）澎湖三十六屿

　　（附）澎湖三十澳

　　凤山县

　　诸罗县

　　彰化县

　　台湾县

　　木冈山：在县治东北，横亘三十余里。苍翠蜿蜒，耸峙云端。为邑少祖山。

　　番仔湖大山：在木冈山南。拔地而起；与木冈山相联属。

　　柳仔林山：在番仔湖南。列阜如屏，延亘绵邈。

　　猪母耳山：在柳仔林西南。低小若邱陵然。

　　湖仔内山：在柳仔林南。其势与猪母耳若远、若近，若合、若离。

　　香洋仔山：在湖仔内山南。■〈山咅〉嵝络绎，挹拥平畴。

　　角带围山：在香洋仔山南。过此则冈山；属凤山县。

　　安平镇七鲲身：一鲲身，与安平镇接壤。自七鲲身至此，山势相联贯珠，不疏不密。虽在海中，泉甘胜于他处，多居民。距里许，为二鲲身；有居民。再里许，为三鲲身。又里许，为四鲲身。又里许，为五鲲身。又里许，为六鲲身。又里许，为七鲲身。自打狗山脱下，共结七峰，沙土。风涛鼓荡，不崩不蚀；多生荆棘，望之郁然苍翠。外为大海、内为大港，采捕之人多居之。

　　（附）澎湖三十六屿

　　大山屿：总名澎湖。纵横各三十里，居民稠密。副将辖两营，同通判守之。其余各屿，四面环绕。

　　西屿：在大山屿西，为入台标准。其东有牛心屿、西公礁二小屿。

　　小门头屿：在西屿西北。

　　姑婆屿：在小门头屿北。

　　大烈屿：在西屿东。

　　小烈屿：在大烈屿西。

　　花屿：在西屿南。

　　猫屿：在花屿东南。

　　鸟屿：在猫屿东南。

　　目屿：在西屿北。

　　空壳屿：在西屿东北。

　　－以上十屿，皆在大山屿之西。

　　员背屿：在小屿北。

　　蓝笨屿：在大山屿东北。

　　南白沙屿：在员背屿东。

　　北白沙屿：在南白沙屿北。

　　鴈净屿：在大山屿北。

　　中墩屿：在大山屿北。

　　吉贝屿：在中墩屿北。

　　险礁屿：在吉贝屿东。

　　大仓屿：在大山屿西北。

　　－以上九屿，皆在大山屿之北。

　　椗钩齿屿：在大山屿东。

　　香炉屿：在碇钩屿南。

　　阳屿：在香炉屿东。

　　阴屿：在阳屿东南。

　　船篷屿：在东、西二吉之中。

　　东吉屿：在船篷屿东，去大山屿极远。

　　西吉屿：在船篷屿西。东吉、西吉在为过厦指南。

　　－以上七屿，皆在大山屿之东。

　　四角屿：在大山屿西南。

　　虎井屿：在大山屿南。

　　桶盘屿：在四角屿西南。

　　铁砧屿：在目屿东。

　　马鞍屿：在大山屿东北。

　　半坪屿：在马鞍屿南。

　　鸡笼屿：在西屿后。

　　钟子屿：在半坪屿北。

　　头巾屿：在马鞍屿东北。

　　－以上九屿，皆在大山屿之南。

　　考通澎之屿，计四十有五。相传为三十六，或无天堑之险，故不入数，特记其名之著者。

　　新港溪：通木冈山溪。南出大目降，西过广储西里，又西至武定里洲仔尾，汇新港西入海。台、诸分界处；溪南属台湾、溪北属诸罗。

　　大目降溪：有南溪、中溪二名。合咬狗溪、鲫仔潭，通茑松溪入海。

　　深坑仔：源出角带围内山。其水浅而流长。

　　红毛寮溪：水源出深坑仔。

　　冈山溪：水源出大冈山后。台、凤二邑交界。

　　二层行溪：合冈山、红毛寮二溪，由喜树仔港入海。台、凤分界处；溪北属台湾、溪南属凤山。

　　喜树仔港：在二层行溪下流。

　　石头坑：在郡治东北三里许。无水源，受众流经海会寺过大桥，由柴头港入海。

　　大桥港：在郡治北三里里许。

　　小桥港：在大桥北，二港合流。

　　安平镇港：在府治西。潮汐与鹿耳门、七鲲身相联。北至州仔尾，受新港溪流；西至濑口，受冈山溪流。港内宽衍，可泊千艘。

　　鹿耳门：在府治港口。水中浮沙突起，若隐若现，形如鹿耳，镇锁水口。港道窄隘，行船者以竹插标志之，俗呼「荡缨」。

　　北线尾：在鹿耳门南，与鹿耳门接壤。其南即安平镇；中一港，名大港。红毛时，水深，夹板可入；今淤浅。

　　海翁线：在府治西北。海洋中浮沙线一条，其南有一港。港口大澳甚深，号海翁窟；洋船多泊此候潮。

　　加老湾港：在府治西鹿耳门北。沙线一条，湾曲；不堪泊巨舟。其西南为大洋。

　　隙仔港：在鹿耳门外之北。北风时，可泊巨舟百余艘；南风不可泊。外为大洋。

　　（附）澎湖三十澳

　　妈宫澳：在大山屿南。北风盛作，可泊戈船二十余只。

　　外堑澳：在西屿南。可泊北风船。

　　内堑澳：去外堑三里许。可泊北风船。凡自厦来澎者，泊此二澳甚稳。

　　暗澳：在大山屿东。

　　将军澳：在八罩东。

　　八罩澳：与将军屿相连。澳上地方颇宽，居民数十家。

　　西埯仔澳：在妈宫澳外。北风可泊戈船三、四只。

　　里澳：在锁管澳南，相距五里许。可泊北风船。

　　良文港澳：在红罗罩东。可泊南风船。

　　双头挂澳：妈宫对面。有山，名曰案山。港入尽处，即北澳；潮退，尽烂泥。凡遇飓风，官商船皆入避焉。

　　镇海澳：在大赤崁澳东。有潭，名万丈潭。凡官商船遇飓风，入此避之。

　　东卫澳：在暗澳东五里许。

　　西卫澳：在暗澳西一里许。

　　鼎湾澳：在东卫澳西。

　　红罗罩澳：在东卫澳东。

　　湖东澳：在红罗罩东。有一大湖，湖东西俱有民家。

　　湖西澳：在湖东澳西。

　　圭璧澳：在大山屿东北龟鼊山前。

　　小果叶澳：在湖东澳东。

　　林投仔澳：在良文港西南。

　　瓦铜澳：在桶盘屿。红毛曾筑炮城。

　　通梁澳：在瓦铜澳西。

　　大赤崁澳：在镇海澳西三里许。

　　小赤崁澳：去大赤崁三里许，距吉贝屿不远。

　　竹篙湾澳：去内堑五里许。

　　缉马湾澳：去竹篙湾五里许。

　　烟墩澳：在东卫澳西。

　　锁管澳：去烟墩澳八里许。

　　大屿澳：在八罩南。

　　花屿澳：在虎井南。仅泊渔艇。

　　按澎之屿、澳，有前后异名者，有语音不同者。今以折衷于是为准。

　　凤山县

　　半屏山：自冈山迤■〈纟索〉而南，近附邑治为半屏山。形如列障画屏，故名。

　　龟山：在邑治左，近接半屏山。中多乔木，繁阴密荫。

　　打鼓山：俗呼为打狗山。秀起海边，势若长蛇，为蛇山。在邑治右。至隔海参差远近浮沉而列于打鼓山左右者，西有石佛。石佛之北有石墖，石佛之南有凉伞礁，皆屹立海中。舟人经此，必鸣金献纸。

　　凤山：横列于邑治东南，形若飞凤，旁有二小峰如翅，故名。东北有数小峰错落如凤卵，曰凤弹山；文庙案山也。西南小仑形如凤鼻，曰凤鼻山；又邑治之拱对案山也。

　　旗后山：在打狗山西南。

　　漯底山：在半屏山西北。平原旷野中浮一邱，顶宽平，有小窍出水，霖雨泥淖深无底。

　　观音山：在阿猴林西北。起伏盘曲，中一峰屹立，若菩萨端坐，众小峰拱峙于侧，故名。

　　七星山：联络于观音山之北。七峰上石圆密如星。

　　大滚水山、小滚水山：山无甚高，两山相联，离十里许。上有浊泥水滚出。

　　尖山：孤峰秀削，势若玉笋、瑶琴，故名。

　　小冈山、大冈山：两山相联，不甚高。大冈在北、小冈在南，两相对峙。小冈山头有巨石，圆秀如冠，为纱帽石。内地舟来台，过澎湖东吉，即见大冈山。是与台湾猴洞诸山、诸罗南马仙山相界处也。

　　赤山：由凤山过淡水溪，陂陁平衍。时有火出其上。又有自凤弹而联于东北者，亦名曰赤山。以土色赤，故名。

　　傀儡山：在县治东。耸出重霄，常带云雾。上为野番所居，人迹罕到。内地舟至澎湖，即见此山。南为蜈蜞岭；过岭尽为山后焉。

　　嫏娇山：绵亘蜈蜞岭左。山高而险，下有土番。

　　沙马矶头山：巃嵷磅礴，直抵海中。吕宋往来船，皆以此山为指南。

　　小琉球山：在西南大海中突起一峰，苍郁葱翠，周围三十余里。中无人居，多产竹、木、椰仔。下多巉岩巨石，船湾泊甚难，为凤山水口。

　　网翠山、老佛山：两峰并峙。皆自沙马矶回转而东。

　　朝华离山、大柴高山、霄马干山、大乌万山：以上数山，皆背立于傀儡山后，与网翠、老佛山连络。

　　卑南觅山：与诸罗崇爻山连界。

　　冈山溪：源出大冈山北。西流过嘉祥里、依仁里为二层行溪；经长治里，合喜树仔港入于海。

　　浊水溪：源出大滚水山。水出常浊，故溪流亦浊。南合小冈山之水，受鲫仔潭流，会弥陀港入海。

　　万丹港：在弥陀港南。其北为竹仔港。再竹仔港北为蛲港，属台湾。

　　打鼓仔港：在邑治西南。港口有巨石，劈分水门，成南北二支：南入为前镇港，又入为凤山港，至凤山庄；北入为硫磺港，至兴隆庄。

　　淡水溪：源发于东北之大山。过大泽机社、搭楼社、阿猴社受巴六溪之水，西出而为西溪；潆回数十里，与赤山仔之冷水坑合入海。

　　大泽机北溪：源从大泽机内山，北出罗汉门社南，西流至搭楼社东转而西北，与阿猴溪合。西为淡水溪，会于东港入海。

　　大泽机西溪：源从大泽机西内山出，北过搭楼社东与北溪合；转而西北流入阿猴溪。西为淡水溪，会于东港入海。

　　中港：潮过赤山仔北，转而东过上淡水南，受下淡水杂流入海。

　　力力溪：在淡水溪南。其源发于东南大山，会东港入海。

　　放■〈纟索〉溪：在力力溪南。源发于东南大山，经放■〈纟索〉社会关帝港、茄藤港，西出为鳖兴港，入海。

　　诸罗县

　　大武峦山：在县治后。为邑主山。

　　玉山：在大武峦山后；邑治主山之后障也。三峰并列，奇幻莹彻。终岁雪封，如纱笼香篆。有时晴明，乃得见；顷则，云雾复合矣。见时非风即雨，甚验。

　　牛椆山：近贴邑治之背，作护砂。其下复自右旋左，蛇伏于草地尾，有小山逆于水口；为邑治锁钥。

　　大福兴山（一名大目根山）、覆鼎金山：俱为邑治右肩。

　　枋仔岸山：在玉山北。

　　鹿楮山：在大武峦东北。

　　打利山：在鹿楮山北。

　　鹿仔埔山。

　　－俱为邑治右肩外辅。

　　阿里山：极辽阔，内有八社。

　　大龟佛山：在阿里山东南。为邑治左肩。

　　肚武膋山：在玉山南。

　　畬米基山：在大龟佛东北。亦邑治左肩外辅。

　　叶仔林山：与大武峦相接，自东旋北。为邑治右臂。

　　鼎盖梁山。

　　梅仔坑山。

　　奇冷岸山：在邑治北。

　　尖山仔山。

　　玉案山：山势东折而南，缭曲向北；亦邑治左臂。位踞离明，方幅苍翠（？）为学宫对山。

　　火山：在玉案山后。山谷多石，石隙泉涌，火出水中。南仔仙之东畔石窟中，亦火出不息。

　　嵌头山：在玉案山东北。

　　唣啰婆山。

　　笔架山：在玉案山西南。

　　翁仔上天山：山极峻险。竖脊挺步，如老翁扶笻天际。

　　半月岭：高耸天际，形似上弦之月，故名。

　　－皆为邑左外障。

　　马椆山：在半月岭南。

　　粪箕湖山。

　　小龟佛山：在粪箕湖南。

　　赤山：在小龟佛山东南。

　　新港溪：源出木冈山，流于洲仔尾入海。溪南为台湾界、溪北为诸罗界。

　　洋仔港：新港之南，东入为洋仔港；新港之北，东入为湾港、竿寮港、直加弄港、西港仔、含西港。含西之支分，为卓加港。西南入于海。

　　湾港。

　　竿寮港。

　　直加弄港。

　　竿寮港东入。

　　西港仔港。

　　含西港。

　　－以上五港，俱新港之北。

　　卓加港：含西港之支分。西南为大海。

　　青鲲身：西临大海。

　　马沙沟：西临大海。

　　青峰阙：西临大海。

　　湾里溪：在麻豆南。源出噍吧哖社内山，南过大武垄山，合卓猴山之流于石仔濑，过赤山，出欧汪溪入海。

　　欧汪溪。

　　嘓溪：源发大武垄山十八重溪。北汇于蚊港入海。

　　倒风港：在井水港南。水分三支：北为铁线桥港、南为茅港尾港、西南为麻豆港；麻豆南曰湾里溪。

　　麻豆港：倒风港分入。

　　铁线桥港：倒风港分入。有桥。

　　上、下急水溪：源发关仔岭山，由内连桁入海。

　　蚊港：西面临海。从青鲲身历南北鲲身，东旋青峰阙为蚊港。

　　盐水港：由冬港东入。

　　井水港：盐水港支分于北为是港。

　　八掌溪：在邑治南。源发玉山，西入冬港南，由青峰阙入海。

　　冬港：八掌溪入。

　　白水溪：源发玉案山。

　　猴树港：牛椆溪入，南出青峰阙入海。

　　龟仔港：猴树港东入。

　　土地公港：在猴树港南。

　　牛椆溪：在邑治北。发源大武峦山，历大福兴山等庄为龟仔港。又西至猴树港，南出青峰阙入海。

　　山迭溪：在牛椆溪北。发源阿里山南，历双溪口等庄之南为笨港；由楫仔寮庄入海。

　　笨港：山迭溪入。

　　石龟溪：发源奇冷岸山，历他里雾数庄，至双溪口与山迭溪合。

　　阿拔泉溪：出阿里山。过竹脚寮山，为阿拔泉渡；西合虎尾溪入于海。

　　虎尾溪：源出水沙连内山。过水沙连社，合猫丹社、峦峦社之浊流，西过黄地仑、布屿禀出白沙墩之北，至于台仔挖入海。溪南属诸罗界、溪北属彰化界。水浊而迅，泥沙滚滚。人马牛车渡此，须疾行；稍缓，则有没腹埋轮之患。夏、秋水涨，有竟月不能渡者。

　　彰化县

　　大武郡山：由牛相触分支右出，横亘二十余里，结县治。

　　牛相触山：南北两峰由水沙连分支，如牛奋角相触。中隔一溪，溪南为诸罗斗六门界、溪北为彰化大武郡山界。

　　南、北投山：内二社：溪南为南投社、溪北为北投社。

　　阿拔泉山：山麓之水，发源阿里山西北，经竹脚寮山西转，即为诸罗之阿拔泉渡。

　　竹脚寮山：内有埔，汉人耕种其中。

　　筊荖山：方言「筊荖」，竹器也。因山圆顶肖形，以名。

　　大吼山：在九十九尖峰下。

　　九十九尖峰：峰头秀锐，苍翠插天。

　　水沙连山：内有大湖，四面皆山，番社隔湖负山而居。路极峻险。

　　朴仔篱山：在半线保西南。

　　寮望山：在大武郡北。广漠平沙，孤峰秀出。其下为半线营垒，北为猫罗社。

　　猫雾捒山：在邑东北。有旷埔，汉人耕种其中。

　　猫罗山：在猫雾捒东南。与诸罗玉案山南北斜照。

　　火山：夹猫罗、猫雾捒二山之东。

　　大肚山：与寮望山对峙。山后为猫雾捒社，护彰化县治。

　　沙辘山：在大肚山北，为沙辘社。

　　牛骂山：在大肚山北，为牛骂社。

　　蓬山：在大肚山北。旧名崩山，今改名。

　　银锭山：山顶圆平。旧名铁砧山，今改名。

　　宛里山。自沙辘以下，五山皆大路所必经。

　　岸里山：山险深峻。内有新附五社。

　　南日山：在银锭山东北。

　　猫盂山：在猫盂社东北。

　　倒旗山：山形如旗。在吞霄社内。

　　礁荖叭山：小峰错落，近海。在宛里山北。

　　南山：在后垄、竹堑二社之北。

　　小凤山：俗名凤山崎。路多崎岖，为竹堑右臂。

　　南崁山：在小凤山东北。

　　太平山：在吞霄社东。

　　猫里山：在后垄社东。

　　椰里历山：在荖衢山南。

　　加至阁山：在荖衢山南。

　　荖衢山：在中港社北。

　　阵仔叭山：在南山东。

　　邻仔叭荖山：在小凤山东。

　　交眉山：在佑武乃山西。

　　眩眩山：蹲举崚嶒，烟霞飘渺；与小凤山、太平山形势相属。下为竹堑埔，汉人耕种其中。

　　小龟仑山：在眩眩山北。内有三社：山下为龟仑社、西为坑仔社、南为霄里社。

　　佑武乃山：在小凤山、交眉山东。山极高大，并合欢山障南日诸山之后。巃嵷盘礴，遥接关杜门诸社及查内山。

　　合欢山：在佑武乃山北。

　　查内山：山麓有查内社。

　　大鸡笼山：在鸡笼港东。一望巍然，日本洋船以为指南。

　　金包里山：在大鸡笼西。有金包里社。往大鸡笼路，在山之麓。沿路巨石巉岩，涧水纵横。其下山背有二石对峙，名为旗杆石。

　　小鸡笼鼻头山：在金包里山西。山下有石，中空如门，为石门。

　　大遯山：小鸡笼蜿蜒而南，矗起屹立于淡水港东北，即奇独、龟仑。山势趋内山。烟霏雾霭，峰峦不可枚举。诸山起祖于此。

　　磺山：在大遯山东。其土可煮硫，故名。内有鸡柔山，外为北投社。西极港口，循港而东为关杜门。

　　八里坌山：自关杜门穿港而西，雄伟杰出于淡水港东南。是为东南之镇山。

　　山朝山：自鸡笼山分支，东渡八尺门港，双峰遥峙，高不可极。山南为蛤仔难三十六社；未入教化，人迹罕到。

　　买猪末山：在山朝山南。〔南为〕哆啰满社，北为山朝山社，相去百余里。

　　蛤仔难山：在买猪末山东南。

　　黑沙晃山：极高大，在蛤仔难山内。其山东南，有直加宣五社。

　　大鸡笼屿：在淡水东北大海中。昔荷兰设埠头卖市，通内地汉人贸易。上建石城，现在屯兵防守。土番于此捕鱼取藤，卖以充饷。欲到此处，必从狮球屿举火号，社丁拨兵驶艋舺而渡；或从八里简山举火号，亦得渡。

　　狮球屿：在鸡笼南。其屿似狮戏球之象，孤峙水中。时或风大，浪声如雷。与内港蜂仔峙岭北连界。

　　桶盘屿：在大鸡笼西南。形似桶盘。此处可泊巨舰。

　　烛台屿。

　　香炉屿。

　　花矸屿：在大鸡笼屿东北。形似花矸。闽粤洋船往日本，从此经过。

　　鸡心屿。

　　□门。

　　旗门杆屿：在大鸡笼屿西、金包里社西北大海中。

　　东螺溪：分自虎尾溪，北折而西，过打马辰、树仔脚、猫儿干，汇于海丰港入海。遵海而北，为三林港；港水入至二林社。

　　海丰港：海■〈氵义〉。商船到此，载脂麻、粟豆。港水入至汛防前而止。

　　三林港：海■〈氵义〉。港口有网寮捕鱼。商船到此，载脂麻、粟豆。港水入至二林社止。

　　大武郡溪：发源大武郡山西。出马芝遴社西为鹿仔港，入海。

　　鹿仔港：港口有水棚，可容六、七十人，冬日捕取乌鱼。商船到此，载脂麻、粟豆。

　　大肚溪：溪阔水险，源发南投山。过北投、猫罗社、柴坑仔社，北合水沙连九十九尖之流；北为草港入海。草港之北，为水里港。

　　草港：港口有水棚捕鱼如鹿仔港。

　　水里港：海■〈氵义〉。商船到此，载脂麻。港水入至一里而止。

　　大甲溪：溪面甚阔，险于大肚。源发岸里社内山。过朴仔篱山南，分于牛骂溪西入海。

　　蓬山溪：分自大甲溪。西北过蓬山，又西为港入海。

　　蓬山港：即蓬山溪西北至海者。港口多石。商船到此，载脂麻。

　　大安溪：险如大甲溪，面较狭。夏、秋水涨，必待水落，边海而行。源发水沙连内山。北过岸里、南日二山，支分于南日山之后者，曰房里溪；支分于银锭山之北者，曰猫盂溪：而汇于双寮海口而入于海。

　　吞霄溪：源发南日山西。出倒旗山之前入海。

　　礁荖叭溪：源发佑武乃山。出南日、礁荖叭二山之南为礁荖叭港；西入于海。

　　礁荖叭港。

　　后垄溪：源发猫里山。过加至阁社之西为后垄港；入海。

　　后垄港：在后垄社前。港面甚阔。商船到此，载脂麻。

　　中港溪：在后垄之北。源发合欢大山。流于加至阁之北，出中港社西入于海。

　　中港：海■〈氵义〉。有小澳。商船到此，载脂麻。港水入至社后止。

　　眩眩溪：在中港之北。源发眩眩内山，合邻仔叭荖山之流为竹堑溪；西出为港，入于海。

　　竹堑港：在中港北。港阔水深。商船到此，载脂麻、五谷。潮过竹堑社，受眩眩山水；又东行，受查内山水，西入海。

　　凤山溪：源发查内山西。流于小凤山埔，入于海。

　　造船港。

　　大溪：源发自查内山北。又源发于合欢山者，咬吧里溪、田厝溪、加冬溪，合北内山之流为霄里溪；过小龟仑山，汇于南嵌社为南嵌港，西入于海。自大溪以下，五溪水底皆石。

　　南嵌港：自竹堑至南嵌，俗云九十九溪；内多一溪而十数弯折者。潮过小凤山至南

　　嵌社，南受查内山水、东受关杜门水，西入海。

　　长豆溪：源发八里坌山南，西入于海。八里坌山之北，为淡水港海口；至关杜门，水程十里。内有大湾，分为二港，可泊大船数百。

　　淡水港：在八里坌之北。海口水程十里至关杜门。内有大澳，分为二港：西南至摆接社止，东北至峰仔峙止。番民往来，俱用蟒甲者，刳独木以为舟也。澳内可泊数百；到此载五谷、鹿脯货物。内地商船，间亦到此。

　　磺溪：源发磺山西。过内北投，出关杜门，入于海。东北为鸡笼港，港以东为八尺门港。

　　山朝溪：在八尺门之南。东为大海。

　　八尺门港：在鸡笼港之东。隔港为山朝、黑沙晃诸山。

　　蛤仔难港：在八尺门之南。港有三，合诸山滩流与海潮汇。蛤仔难三十六社，散处于港之左右。

　　鸡笼港：三面皆山，独北面瀚海。港口又有鸡笼、桶盘二屿，包裹周密，可泊商船。  
　 

卷四

　　疆域（形胜附）

　　混蒙既辟，斯画封域；故七闽久着于成周，九粤肇开于汉代。惟兹台地，禹迹未经、张槎不到；元、明以前书，未有闻焉。意天地故秘此雄图，以俟圣人者出而后乃令献兹形胜为东南粤区、瓯越屏翰，以征盛世之苞符欤！夫职贡修自重译，中外原如一家；而区分障扼，有备无患，或亦职方者所有事乎！志疆域。

　　台湾府，在古赤嵌。东抵罗汉门庄内门，六十五里（是曰中路）；西抵澎湖水程四更，实外地三十里（澎湖纵横皆三十里）；南抵沙马矶头，四百六十里（是曰南路）；北抵鸡笼城，七百九里（是曰北路）。东西广九十五里、南北袤一千九百四里。西北抵福建布政使司，水程一十一更外，五百四十里。

　　台湾县（附郭）：东至罗汉门庄内门，六十五里；西至澎湖辖地，水程四更外，三十里（澎湖地方纵横皆三十里）；南至文贤里二层行溪凤山县界，二十里（原至依仁里交界，仅十里；雍正十二年，奉文改至此）；北至新港溪诸罗县界，二十里（溪以南有新港社、新化里，原属诸罗；雍正十二年，改归台湾。今溪南属台、溪北属诸）。广九十五里、袤四十里。

　　凤山县：东至傀儡山，五十里；西至打鼓港，一十里；南至沙马矶头，三百七十里；北至二层行溪台湾县界，七十里。东西广六十里、南北袤四百四十里。距府九十里。

　　诸罗县：东至大龟佛山，二十里；西至大海，三十里；南至新港溪台湾县界，八十里；北至虎尾溪彰北县界，五十里。广五十里、袤一百三十里。距府一百里。

　　彰化县：东至南、北投大山，二十里；西至大海，二十里；南至虎尾溪诸罗县界，五十里；北至淡水大鸡笼城，四百三十四里。广四十里、袤四百八十四里。距府二百里。乾隆三年，割大甲溪以北至大鸡笼城归淡水防厅管辖，驻札竹堑。东至大山，十五里；西至大海，七里；南至大甲溪，一百一十九里；北至大鸡笼城，二百七十五里。广四十里、袤四百八十四里。距府三百五十九里。

　　形胜（附）

　　形胜（附）

　　台湾府，古荒服地（「通志」）。在南纪之曲（「岛上附传」），处大海之中。坐东南、面西北，为江、浙、闽、粤四省之外界（「福建海防志」）。缘高邱之阻以作屏，临广洋之险以面势（「蓉州文稿」）。澎湖为门户，鹿耳为咽喉（「凤山县志」）。七鲲身毗连环护，三茅港汇聚澄泓（「客问」）。诚天设之险（「方舆纪要」），为海疆最要（「平台异同」）。

　　八景：鹿耳春潮、鸡笼积雪、东溟晓日、西屿落霞、澄台观海、斐亭听涛、五层秀塔、四合仙梁。

　　台湾县，东倚层峦、西迫巨浸（「岛上附传」）。木冈山高耸特拔，罗汉门局势弘敞（「台湾志略」）。外环大海，云涨霞平；内阻重山，沙迷雾烈（「客问」）。极东南之奥（「诸罗杂记」），扼凤、诸之冲（台湾风土记」）。控南粤、阻铜山（「蓉州文稿」），四省藩屏，诸岛往来之要会（「澄台记」）。八景：木岗挺秀、莲湖飘香、鹿耳听潮、龙潭夜月、赤嵌观海、金鸡晓霞、安平晚渡、沙鲲渔火。

　　凤山县，址因故镇（「鹿耳门即事」），僻处海边（「台湾风土记」）。葱郁弘开，离奇盘结（「客问」）。大岗、小岗，峣屼嵬崔；半崩、半屏，嵾嵯嵒崿（「台湾赋」）。矶耸沙马，林险阿猴（「台湾志略」）。傀儡高峰，近接天际；琉球孤屿，远映海中（「县志」）。所谓奇观胜概，约略如此（「旧志」）。八景：凤岫春雨、嫏娇潮声、泮水荷香、冈山树色、翠屏夕照、丹渡晴帆、淡溪秋月、球屿晓霞。

　　诸罗县，全台锁钥，径道蜿蜒（宋永清论）。南自新港、北至虎尾（「台湾风土记」），皆迭岫参差，连岗撼戛（「客问」）。白玉山插翠青霄，大武陇深入邃海（「台湾志略」）。其巃嵷之回环者，不可纪极；其浩瀚之奔流者，无不朝宗（「旧志」）。千里之雄图、上游之要地（「县志」）。八景：玉山云净、水沙浮屿、檨圃风清、梅坑月霁、北香秋荷、龙目甘泉、月岭晓翠、牛溪晚岚。

　　彰化县，迭嶂如屏，连峰插汉（「稗海纪游」）。山有火焰、姑婆之奇，溪有虎尾、大甲之险（「台湾志略」）。近防三林、鹿仔，远控淡水、鸡笼（「通志」）。圭心、石门、蓬山、后垄，重洋砥柱，攫浪抟潮（「客问」）。一片平沙皆沃土（「竹枝词」），诸峰攒集黛峨青（「纪巡诗」）；洵扼要险区也（「赤嵌笔谈」）。八景：焰峰朝霞、鹿港夕照、镇亭晴云、线社烟雨、虎溪春涛、海丰渔火、眉潭秋月、肚山樵歌。

　　「福建海防志」：台湾处大海之中，地形坐东南、面西北。自东北而至西南如列屏，为中国江、浙、闽、粤四省之外界；西北近海，多平地可耕。土番及人民聚落以百数。山背东南，一望洸洋，舟楫所不到；土番加崂使种类居焉。自红夷以至郑氏，皆不能绥附。闻中国盛德，悉来臣服，贽其方物。故我国家边陲，极于海东数万里；置郡县，为疆界，实自古所未有。

　　「蓉洲文稿」：东宁，缘高邱之阻以作屏、临广洋之险以面势。无仙踪神迹之奇，无楼台观宇之胜；有山则顽翳于蔓草，有水则卤浸于洪涛。鹿豕狸鼠之所蟠，龙蛇蜃虺之所游。夫既限之以荒裔，而求天作地成之景，皆无所得。

　　「元志」「澎湖」：三十六岛巨细相间，坡陇相望。有七澳居其间，大约有土无木，土瘠不宜禾稼。产胡麻、菉豆，山羊尤多。居民煮海为盐、酿秫为酒，采鱼虾、螺蛤以佐食。土商兴贩，以广其利。贸易至者，岁常数百艘；为泉外府。至元末，置巡司于此。

　　「续文献通考」：水至澎湖，渐低；近琉球，谓之落漈。漈者，水趋下而不回也。凡西岸渔舟，到澎湖已下遇飓风发，漂流落漈，回者百无一。

　　「海防考」：隋开皇中，尝遣虎贲陈棱略澎湖地。其屿屹立巨浸中，环岛三十有六，如排衙。居民以苫茅为庐舍，推年大者为长。以畋渔为业。地宜牧牛羊，散食山谷间，各牦耳为记。

　　「明统志」：澎湖岛在琉球国，水行五日，地近福州、泉州、兴化、漳州四郡界。天气晴明，望若烟雾。

　　「方舆纪要」：海中岛屿，最险要而纡回，则莫如澎湖。盖其山周回数百里，险口不得方舟，内溪可容千艘。海中旧有三山之目，澎湖其一耳。东则海坛、西则南澳，诚天设之险；何可弃以资敌？

　　「理台末议」：台湾在福建之东南，地隔重洋。形势：延袤可至者凡千六、七百里。外此，则生番所居，与熟番阻绝；远望皆大山迭嶂，莫知纪极，可以置而不议。府治南北千有余里，越港即水师安平镇；又有七鲲身沙线，潮平可通安平港内，为水师战艘、商民舟楫止宿之地。港名鹿耳门，出入仅容三舟；左右皆沙石浅淤焉。此台湾之内门户也。冲渡至澎湖，岛屿错落，有名号者三十六岛。澎湖沟底，皆老古石参差。港泊有南风、北风二者殊澳。此台湾之外门户也。然台湾之可通大舟者，尚有南路之打狗及东港、北路之上淡水，凡三处。而惟上淡水可容多船，港门为正也。其可通小舟者，尚有南路之蛲港、北路之咸水港及八掌港、笨港、海翁港、鹿仔港、大甲西、二林、三林、中港、竹堑、蓬山，凡十二处。而笨港并有小港可通鹿耳门内，即名马沙沟是也。总之，台湾三路俱可登岸，而惟鹿耳门为用武必争之地者，以入港即可以夺安平而抗府治也。夺安平，则舟楫皆在港内，所以断其出海之路；抗府治，则足以号令南、北二路，而绝依附之门。故一入鹿耳门，而台湾之全势举矣。或云鹿耳门为天险门户，而又上设炮台，防亦密矣；万一攻之不入，兵法有攻坚而瑕者亦坚，其谓之何？不如由北路之上淡水进兵，所谓行师如过于衽席之上者；谋非不臧也。而不知由北路进兵，则其势主缓；缓则必以众而临寡、以强而并弱。由鹿耳门进兵，则其势主捷；捷则有以反主客之形，成控制之师，而且安平不据、澎湖尚孤，被贼众者急而扬帆，不无他虞也。是故觇台湾之形势，而必讲明于得入鹿耳门为最要。  
　 
卷五

　　城池（坊里、街市、水利、桥梁附）

　　保障称贤，崇墉比峻；城池之重，古人咏金汤也。台地沙浮，难为塽垲；然木栏环匝以相垣、竹荫参差而作堞，虽非设险，亦足屏藩。至若巷舞衢歌、家弦户诵，长虹水上，无烦子产之舆；匹练田间，不假荆公之钞。圣化所及，海甸如盘；宁徒曰岩疆需众志以成、鹿堑恃巨灵而凿哉？志城池。

　　台湾府城：初未建。雍正元年，知县周锺瑄创建木栅，周二千一百四十七丈。设东、西、南、北大门四，东、南、北小门三。雍正十一年，奉文周植莿竹。乾隆元年，发帑金易七门以石门，钉铁皮；楼护女墙，为窝铺十有五，以壮观瞻。乾隆五年，台镇何勉捐资就总镇营盘，筑土堡。内外砌以灰砖，高一丈一尺、周三百三十丈；足资捍御焉。

　　台湾县（附郭）五方杂处，兵民丛集，全台重地。

　　（附）安平镇城：在府治西一鲲身之上。荷兰归一王所筑。用大砖、灰、油砌成。

　　城基入地丈余，城墙各垛俱用铁钉钉之。周围广二百二十七丈六尺、高三丈余；城内屈曲如楼台。顺治十八年，郑成功率舟师下之，即其城而居焉。今仍之。原属凤山县；雍正十二年，改属台湾。

　　赤嵌城：在府治西北隅。亦荷兰所筑。周围广四十五丈三尺、高约三丈六尺余。有瓦盖、无雉堞；名虽为城，实如楼形，故又名番仔楼。荷兰酋长居之。今渐倾圯。

　　澎湖新城：康熙五十六年，总督觉罗满保、巡抚陈璸、布政石沙木哈捐造。

　　澎湖暗澳城：明嘉靖年间，都督俞大猷追流寇林道干至此；因筑焉。今颓圯，故址尚存。

　　澎湖瓦硐港铳城：荷兰所筑。明时，隶同安，金门哨兵驻札于此。今颓圯。

　　凤山县城：在兴隆庄。康熙六十一年，署县刘光泗始筑；周八百一十丈、高一丈三尺，东、西、南、北设四门。后倚龟山、蛇山尾，外浚濠沟。雍正十二年，奉文环植莿竹。居民丛杂，南路要区。

　　诸罗县城：在诸罗山。康熙四十三年，始设栅城，东、西、南、北四门。雍正元年，知县孙鲁倡造土城；周围七百九十五丈二尺、基阔二丈四尺，城上马道阔一丈四尺。浚沟离城四丈，深各一丈、阔各三丈，水涵六。雍正五年，知县刘良璧重建门楼、砌水涵，东曰「襟山」、西曰「带海」、南曰「崇阳」、北曰「拱辰」。雍正十二年，奉文于土城外环植莿竹。居民稠密，南北通衢。

　　彰化县城：在半线保。雍正十二年，奉文环植莿竹；周围七百七十九丈三尺。设东、西、南、北四门。居民日聚，北路要区。

　　（附）竹堑城：在士林庄。雍正十一年，奉文环植莿竹，周围四百四十丈。设东、西、南、北四门，俱建门楼。规模初定，居民渐增。

　　淡水城：在淡水八里坌山北脚下。红毛时建。雍正二年，奉文设东、西大门二，南、北小门二。北路尽区。

　　大鸡笼城：在大鸡笼岛上。西、南两门，红毛时建。今仍之。

　　炮台城：在鸡柔山社南沪尾庄界，与淡水港口对峙。红毛时筑，以防海口。

　　坊里（附）

　　街市（附）

　　水利（附）

　　桥梁（附）

　　坊里（附）

　　台湾县四坊、二十里、一保、二庄：

　　东安坊、西定坊、宁南坊、镇北坊。

　　永康里、长兴里、归仁南里、归仁北里、永丰里、新丰里、保大东里、保大西里、永宁里（原属凤山县，雍正十二年改归）、仁和里、新昌里（原属凤山县，雍正十二年改归）、依仁里（原属凤山县，雍正十二年改归）、文贤里、仁德里、崇德里、武定里、广储西里、广储东里、新化里（原属诸罗县，雍正十二年割其半改归台湾）、效忠里（即安平镇。康熙六十一年，奉文改今名）。

　　土墼埕保（原属凤邑，雍正十二年改归）。

　　大穆降庄、罗汉门庄（原属凤邑，雍正十二年改归）。

　　凤山县八里、七庄：

　　长治里一图、长治里二图、维新里、仁寿里、嘉祥里、观音山里、淡水港东里、淡水港西里。

　　兴隆庄、半屏山庄、观音山庄、赤山庄、大竹桥庄、小竹桥庄、凤山庄。

　　诸罗县四里、七保、十七庄：

　　开化里、善化里、新化里、安定里。

　　赤山保、佳里兴保、善化里东保、善化里西保、新化里西保、安定里东保、安定里西保。

　　诸罗山庄、北新庄、大小槺榔庄、井水港庄、茅港尾庄、土狮仔庄、鹿仔草庄、龟佛山庄、南势竹庄、大坵田庄、龟仔港庄、大龟圭庄、旧嘓庄、新嘓庄、下加冬庄、打猫庄、他里雾庄。

　　彰化县十保，〔管〕一百一十庄：

　　半线保管下：登台庄、快管庄、柴坑仔庄、恶马庄、大吼庄、加黎庄、阿束庄、砖仔窑庄、本县庄、南北投庄、柳树滥庄。

　　猫雾捒保管下：义学庄、王田庄、龟山庄、加投庄、水里庄、沙辘庄、牛骂庄、横山仔庄、岸里社口庄、枫树脚庄、北势庄、蓝张兴庄、凉伞树脚庄、新兴庄、乌日庄、镇平庄、刘厝庄、阿里史庄。

　　燕雾保管下：垓坮庄、秀水庄、佳锡庄、员林仔庄、镇平庄、内湾庄、白沙坑庄。

　　马芝遴保管下：马明山庄、埔姜仑庄、埔盐庄、大滥庄、南势庄、北势庄、大有庄、打廉庄。

　　东螺保管下：旧社庄、三条圳庄、打马辰庄、侯心霸庄、大段庄、十张犁庄、兴化庄、睦宜庄、埔心庄、眉里庄、埤头庄、斗六甲庄、麻园寮庄。

　　大武郡保管下：旧社庄、仑仔庄、崁顶庄、枋桥头庄、陈厝庄、红毛社庄、油车店庄、火烧庄、滥港东庄、西成庄、柴头井庄、马光厝庄、新庄仔庄、卓乃潭庄、桥头庄。

　　西螺保管下：样仔脚庄、大加冬庄、鹿场庄、大北围庄、何厝庄、埔心庄、下滥庄、张厝庄、加冬仔庄。

　　布屿禀保管下：二仑庄、港尾庄、沟仔墘庄、南势底庄、马攻厝庄、龙岩厝庄、埔姜仑庄、大坪庄、大庄、萧垄厝庄、猫儿干庄。

　　二林保管下：大突庄、旧社庄、火烧庄、七夕厝庄、火烧厝庄、西势庄、垓坮庄、过沟仔庄、文厝厝庄、西庄、芦竹塘庄、土库庄。

　　深坑仔保管下：深坑仔沟庄、大排沙庄、丈八堵庄、土垄厝庄、犁头厝庄、八人庄。

　　淡水海防厅二保，管三十五庄：

　　淡水保管下：八里坌庄、沪尾庄、大屯庄、竿蓁林庄、关渡庄、北投庄、八芝莲林庄、奇里岸庄、瓦笠庄、兴仔武朥湾庄、大佳腊庄、圭母子庄、大湾庄、水兴庄、兴直庄、加里珍庄、摆接庄、山脚庄、八里坌仔庄、海山庄、坑仔庄、虎茅庄、奶笏庄、涧仔历庄、甘棠庄。

　　竹堑保管下：南庄、北庄、芝巴里庄、大溪墘庄、翠丰庄、猫儿锭庄、中港庄、永安庄、猫盂印斗庄、吞霄庄。

　　（附）番社

　　（附）番社

　　台湾县：大杰巅社（在罗汉门。原隶凤邑，雍正九年改归）、新港社（原隶诸邑，雍正九年改归）、卓猴社。以上三社，熟番。

　　凤山县：武洛社、搭楼社、阿猴社、上淡水社、下淡水社、力力社、茄藤社、放■〈纟索〉社（以上八社，熟番）、加六堂社、郎娇社（俱归化）、治本社、射马干社、吕加罔社、拔望望社、百马以力社、礁朥那狡社、里踏里踏社、八搭礼社、八系阄社、老郎社（以上一十社，在卑南觅西）、募陆社、大龟文社、闷闷社、里立社、朝猫篱社、召猫篱社、加那打难社、哆啰网曷氏社、嘪屡里奶社、礁里亡社、那作社、吗朥的社、加留难社、龙鸾社、搭祺文社、■〈虫间〉仔仑社、哆啰觅则社、屡们社、猫美葛社、大狡社、礁猫里力社、搭琳搭琳社、大德讫社、射巳宁社、射腊眉社、朥北社、大板陆社、柯末社、罔雅社、大里力社、柒脚亭社、大枣高社、朥哈社、■〈虫间〉仔弼社、确只零社、大乌万社（以上三十五社，在卑南觅南）、本湾社、米箕社、新八里罔社、旧八里罔社、加里房曷社、郎也郎社、千也猫嗌社、须那载社、株嘪烟社、株粟社、窝律社、甘武突社、瓮■〈纟索〉社、邦也遥社、丁也老社、礁朥社、加洛社、加那突社、巴鸠郁社、沙别社（以上二十社，在卑南觅北）。凡六十五社，即卑南觅七十二社地。

　　诸罗县：大武垄头社、二社、礁吧哞社、梦明明社（以上四社，倚山熟番）、目加溜湾社、麻豆社、萧垄社、哆咯嘓社、诸罗山社、打猫社、他里雾社、斗六门柴里社（以上八社，平地熟番）、纳纳社、芝宝兰社、箕密社、猫丹社、竹脚宣社、兜兰社、礁那哩吗社、桹耶耶社。以上为崇爻八社，在傀儡大山东。雍正二年间招徕，为归化生番。

　　内湾社、米笼社、邦尉社、篢社、望社墩社（以上为内优六社，皆归化生番）、大圭佛社、嘈啰婆社、娴仔雾社、沙米箕社、踏枋社、猪母朥社、鹿株社、阿拔泉社（以上为阿里山八社，皆归化生番）。

　　彰化县：西螺社、东螺社、眉里社、大武郡社、半线社、中大肚社、南大肚社、北大肚社、水里社、迁善社（旧名沙辘）、感恩社（旧名牛骂。以上十一社，平埔熟番）、夬里社、毛卒社、射仔社、大基猫丹社、本靠社、木武郡社、子黑社、佛仔希社、倒咯社、恋恋社、挽麟社、田仔社、猫难社、田头社、埔里社、蛤仔难社、外挽兰社、外猫里眉社、内猫里眉社、平了万社、斗截社、致雾社、哆啰郎社、福骨社（自夬里社至此二十四社，在水沙连山内；为归化生番）、柴坑仔社、猫罗社、南投社、北投社、猫雾捒社（以上五社，东附内山）、岸里社、乌牛栏社、搜捒社、阿里史社、朴仔篱社、沙里兴社、巴老远社、狮头社、狮尾社、麻着社、岸里旧社（以上十一社，半居内山；俱熟番）、南社、猫儿干社、二林社、大突社、马芝遴社、阿束社（以上六社，边海熟番）。

　　淡水海防厅：德化社（旧名大甲西社）、大甲东社、南日社、双寮社、猫盂社、房里社、宛里社、吞霄社（以上为蓬山八社。后垄社、中港社、新港仔社、猫里社、加志阁社（以上为后垄五社，俱平埔熟番）、眉加腊社（新归化）、眩眩社、霄里社、龟仑社、坑仔社（以上为南崁四社）、八里坌社、淡水社、大屯子社、武朥湾社、雷里社、了匣社、秀郎社、摆接社、内北投社、毛少翁社、大浪泵社、搭搭优社、奇武卒社、里族社、麻里鸡口社、大鸡笼社、外北投社、鸡柔山社、小鸡笼社、金包里社（以上皆淡水熟番）、礁辘轩社、宇马氏社、八厨美简社、拔丹社、知买驿社、基密丹社、期班女懒社、礁仔龙岸社、抵密抵密社、礁朥苗社、期来益社、期瓦笠社、期沓沓社、颁老员社、奇玉暖社、申也罕社、申也罗罕社、八陈雷社、麻里陈辂社、佳笠宛社、巴朥辛也员社、奇武流社、触龟满社、陈卢女简社、污泥肴社、猫朥府偃社、母罕母罕社、礁朥密社、削骨削骨社、歪也歪也社、奇底枚社、宾也猫也社、巴荖郁社、宾也知懒社、征也难懒社、猴猴社（以上为蛤仔难三十六社。皆山后生番）、三朝社、哆啰满社、合欢社、攸吾乃社（以上四社，乾隆二年归化生番）。

　　街市（附）

　　台湾县：岳帝庙街（在东安坊）、岭后街（在东安坊）、枋桥头街（在岭后街下）、上帝庙街（在枋桥头街下）、十字街（界于四坊；即大街）、帽仔街（在十字街西）、南势街（在太平西门内）、北势街（在水仙宫右）、镇渡头街（在新南势街下）、大井头街（在西定坊）、鱼市（在西定坊。鬻贩鲜鱼之所，因名）、菜市（在宁南坊。蔬菜瓜果之属毕集于此，故名）、市仔（在宁南坊。贩卖海鲜多集于此）、总爷街（在镇北坊）、禾寮港街（在镇北坊）、暗街（在西定坊）、大埔街（在东安坊小南门）、春牛埔街（在永康里）、山川台街（在东安坊）、东门街（在东门内）、中楼仔街（在永康里）、旧社街（在归仁北里，系中路）、嵌下街（在长兴里）、茑松街（在永康、武定、广储三里交界，系北路）。

　　凤山县：大湖街（在长治里）、半路竹街（在维新里）、阿公店街（在仁寿里）、小店仔街（在仁寿里礁巴司戎）、楠仔坑街（在仁寿里）、兴隆庄街（在县治城内）、下坡头街（在竹桥庄。地势宽平，商贾辐集）、阿猴街（在阿猴社）、新园街（在港西里）、万丹街（在港西里）、坎顶街（在港东里）。

　　诸罗县：十字街（在县治）、大平街（在县治）、下加冬街（在下加冬庄）、急水溪街（在溪南）、铁线桥街（在铁线桥）、茅港尾街（在开化里）、麻豆街（在开化里麻豆社）、湾里溪街（在善化里）、湾里社街（在善化里）、木栅仔街（街南属新化里、街北属安定里）、新港街（在新化里）、莲池潭街（在善化里）、萧垄街（在安定里）、笨港街（在笨港。为大市镇）、土狮仔街、猴树港街（在外九庄）、井水港街（在外九庄）、咸水港街（在大奎璧。为大市镇）。

　　彰化县：半线街（在县治）、鹿仔港街（在鹿仔港。水陆马头，榖米聚处）、员林仔街（距县治南三十里）、海丰港街（距县治西南八十里）、三林港街（距县治西南五十里）、东螺街（距县治南四十里）、西螺街（距县治南四十里）、大肚街（距县治北一十五里）、犁头店街（距县治东北三十里）、竹堑街（在竹堑城内）、八里坌街（在上淡水）。

　　水利（附）

　　台湾县：甘棠潭（在保大东里。乡民合筑。以潭水多生甘棠树，故名）、无源潭（在永丰里。以无水源，故名）、莲花潭（在文贤里。源深，虽旱不涸，可以灌田）、王有潭（在仁和里。乡民王有所筑以灌田者，故名）、参差陂（在文贤里二图。红毛时，王参差筑以灌田，故名）、月眉池（在文贤里一图。形如半月，故名）、鸳鸯潭（在文贤里。两潭相连，故名）、鲫仔潭（在永康、广储西、长兴三里之界，延流三十余里。多生鲫仔，年有征税；三里藉此灌田）、嵌下陂（地势卑下，乡人筑堤蓄水以灌田）、草潭（在新丰里。伪时筑。半里许。蓄水以灌田）、兰坡（在新丰里。乡人筑堤储水以灌田）、公爷陂（在新丰里。伪时筑。蓄水以灌田）、弼衣潭（在新丰里香洋仔。伪时筑）。

　　凤山县：将军陂（在凤山下庄。开台后，将军施琅新筑，改名日新陂）、竹桥陂（在竹桥庄。水源自阿猴林来）、三镇陂（在维新里）、大湖陂（在长治里）、赤山陂（在赤山庄。周围百余丈，注水灌田）、乌树林陂（在维新里）、北领旗陂（在维新里）、中冲崎陂（在仁寿里）、新园陂（在长治里）、硫磺水陂（在硫磺水。有泉灌文庙田）、草潭（在观音山里。蓄水甚多，灌溉甚广）、石螺潭（在仁寿里）、莲池潭（在兴隆庄。学宫泮池多莲花，故名）、井水港（在半屏山。源自观音山出）、菱角港（东灌嘉祥里田，西灌长治、维新二里之田）、红毛寮坑（在依仁里。坑广而流长，大旱水源不竭）。

　　诸罗县：鼎脐■〈土穵〉（在新港社。产鱼虾）、诸罗山大陂（即柴头港陂。源由八掌溪，长可二十余里；大旱不涸）、柳仔林陂（源由八掌溪分流，长十余里；大旱不涸）、埔姜林陂（源由八掌溪分流，长可十余里）、马椆彼陂（源由内山土地公崎流出）、枫仔林陂（在下加冬庄。东源曰白水溪）、佳走林陂（源由草潭出）、安溪寮陂（源由白水溪分流，长可十余里；灌本庄、涂库仔、后镇、上帝庙、竹围后等庄）、王公庙陂（下加冬东南。源由白水溪分流）、新营等庄陂（源由白水溪分流，长可三十里许）、哆嘓啰大陂（源由内山九重溪，长二十余里。，灌本庄及龙船窝、埤仔头、秀才等庄；大旱不涸）、大脚腿陂（在哆啰嘓南。源由十八重溪，长可十里许）、新陂（在北新庄。源由诸罗山番仔坑流出，长十余里；大旱不涸）、大溪厝陂（在县治西南三蒲竹。源由诸罗山番仔坑分流，长十余里）、朱晓陂（在外九庄大坵田。由荷包屿大潭出）、树林头陂（在外九庄。源由八掌溪尾，长五、六里许）、牛挑湾陂（在外九庄。源由龟仔港头出）、土狮仔陂（在外九庄。源由牛椆溪出，南灌六加佃庄、北灌土狮仔庄）狗咬竹陂（源由牛椆山坑流出，长二十余里。灌本庄及番婆庄、月眉潭、土狮仔、北势等庄。庄民合筑）、打猫大潭陂（有泉。淋雨时，新庄、柴头港、打猫一带坑水注焉。灌本庄及青埔仔二庄。庄民合筑）、打猫山脚大陂（源由山迭溪，长十余里。灌本庄及火烧庄、南路厝等庄。庄民合筑）、虎尾寮陂（在打猫庄北。源由山迭溪分流）、双溪口大陂（在打猫仑仔庄。源由山迭溪分流）、西势潭陂（在打猫庄西北。源由山迭溪分流，灌西势潭、柴林脚二庄、庄民合筑）、阿陈庄大陂（在他里雾社东南。源有二：一由石龟溪分出，一由庵石坑出）、粪箕湖陂（在他里雾社。源由虎尾溪出）、洋仔庄陂（在茅港尾东。原有旧陂址，庄民重修）、番仔桥沟陂（在茅港尾。灌佳里兴、茅港尾二庄。庄民合筑）、乌山头陂（即龙船窝陂。乌山头二镇、龙船窝等庄庄民合筑）、新港西陂（在新化里）、新港东陂（在新港社）、北社尾陂（在县治西北。灌北社尾水，牛厝二庄）、白斗坑陂（在县治北。四十五年筑）、大目根陂（在县治东北牛椆溪）、椆榔庄陂（在外九庄。灌大、小槺榔二庄。庄民合筑）、头桥陂（在打猫庄庄）、中坑仔陂（在打猫庄东北）、他里雾番仔陂（在他里雾社）、埔姜仑陂（在他里雾社西）、猴闷陂（在他里雾社北）、尖山庄陂（在柴里社东南）、柴里庄陂（在柴里社）、斗六庄陂（在斗六门防汛后）、大竹围陂（在斗六门防汛前）、走猪庄圳（源由石龟溪分入。灌走猪、排仔路头二庄）、荷包连圳（在走猪庄北。源由石龟溪分入）、加冬脚庄圳（在他里雾社南。源由石龟溪分入，灌加冬脚、殿仔林二庄）、石龟溪庄圳（源由石龟溪分入）、北香湖（在县北二里许。泉深地广，盘曲三、四里；县治东北一带之水归焉。大旱不涸。三十四年，番民合筑陂于下流，名香仔陂）、龙湖（即赤山庄大潭。在龙湖岩前。别见「古迹」）。

　　彰化县：鹿场陂（在虎尾溪墘。源由虎尾溪分流）、打马辰陂（在西螺社东。源由虎尾溪分流）、西螺引引庄陂（在西螺社西）、打廉庄陂（在东螺社西北）、燕雾庄陂（在半线社南）、马龙潭陂（在猫雾捒。潭有泉，源合内山之支流，长二十余里。陂流四注，大旱不涸，所灌之田甚广）、鬼面潭（在半线。山内水所渟潴。夏、秋则溢，冬、春则涸。居民、土番取其鱼虾为食）、水涟潭（在水涟社。见「古迹」）。

　　桥梁（附）

　　台湾县：大枋桥（在东安坊岭后。通衢往来，架枋为之。伪时所建。（康熙二十三年，知府蒋毓英重修）、砖仔桥（在西定坊。荷兰所筑。砌砖和灰而成）、县口桥（随坏随修，不知何年所建）、乐安桥（在东安坊。架木为之。今圯）、德行桥（在坑仔底）、济津桥（在镇北坊通衢往来之所。架木为之，随坏随修）、永安桥（在西定坊）、太平桥（在水仙宫后。乡人架木为之）、安澜桥（在西门外镇渡头。架木为之。五十九年，知府王珍重建。中竖大木，旁筑以栏，匾曰「安澜」）、大桥头桥（在小南门外南路往来路头。今圯）、大桥（在永康里北路往来路头）、小桥（在永康里。洪水冲崩）、乌鬼桥（在永康里。乡人架木为之）、斗米桥（在广储西保。架木为之。今被水冲圯）、安平镇渡（在西定坊。水程六、七里，过渡即安平镇）、大井头渡（在西安坊。今移在镇渡头）、二层行渡（在文贤里。夏、秋水渡小船济人，春、秋则架竹桥）、塭岸渡（在洲仔尾。以小舟济人）、岗山溪渡（在崇德里。以竹筏渡人）。

　　凤山县：二层行桥（在长治里。桥北属台湾、桥南属凤山。前参将吴三锡建。今桥坏，以舟济人）、二桥仔桥（在长治里）、岗山溪桥（在嘉祥里）、鲫仔潭桥（俗呼二滥桥。此处水最大，前参将吴三锡建；被水漂去，居民林鼎再建，复漂去。今夏、秋以筏渡人，冬、春筑竹桥覆土其上，以通舆步）、中冲崎桥（在中冲崎庄。参将吴三锡建）、店仔桥（在礁巴司戎。俗呼桥仔头）、楠仔坑桥（在观音山里。参将吴三锡建）、竹仔港小桥（在竹桥庄）、万丹桥（在竹桥庄）、攀桂桥（在攀桂汛）、赤山仔桥（在赤山庄）坑仔口桥（在下淡水）、凤山港桥（在凤山庄）、蛲港渡（在仁寿里）、硫磺水渡（在硫磺水港。竹筏渡人）、万丹港渡（在下陂头）、下陂头渡（在下陂头）、新园溪渡（在新园庄。阿猴溪渡（在阿猴社）、淡水溪渡（阔数里，夏、秋水涨，非船莫济）。

　　诸罗县：铁线桥、茅港尾桥（俱属开化里。二桥各为一港，相去十里；为县治往郡必由之路。冬、春架竹为之，上覆以土；夏、秋水涨漂去，设渡以济行人。时坏时修）、马鞍桥（在新化里新港。架木为之，形如马鞍，故名。五十五年，附近士民重修）、咸水港桥（在大奎璧。架木为之。乾隆五年，知县何衢重修）、二重沟桥（在他里雾庄。架木为之。以上数桥，俱可通车舆）、他里雾桥、笨港桥（以上二桥，俱木为之。在冬、春之间设架，以通行人）、牛椆溪渡（在诸罗山庄）、小龟佛山渡（竹筏。在外九庄）、井水港渡（在外九庄）、石仔濑渡、湾里渡、欧汪溪渡（在安定里）、阿拔泉渡（在斗六门）、黄地仑渡（在外九庄）、湾港渡、竿寮渡、直加弄渡、西港仔渡、含西港渡（以上五渡，俱在鹿耳门内）。

　　彰化县虎尾溪渡（诸、彰交界处。冬、春水涸，沙草茫茫；夏、秋雨多溪涨，非舟不渡）、打马辰渡、树仔脚渡、猫儿干渡、双条圳渡（以上四渡，俱在东螺溪）、苦零脚渡、大仑脚渡、上渡头渡（以上三渡，俱在西螺）、溪心霸渡、柴坑仔渡、中渡头渡、恶马渡、下渡头渡（以上五渡，俱在大肚溪）、北港塘渡、八里坌渡、关杜门渡、剑潭渡、沙猫树渡、摆接渡。  
卷六

　　风俗（岁时、气候、土番风俗、物产附）

　　台阳，海中彝岛也。自郑〔克〕塽归诚，始隶闽中；漳、泉之民多居焉。故风尚与内郡无大异。久则粤人垦耕、商航贩载，蚁聚云屯，华靡相耀，亦自成一俗也。我国家生聚教养六十年于兹，雕题黑齿且习衣冠，水土天时亦转气候；而泛殖产维饶，鱼、盐、蔗、稻利甲他郡。其何以进庶富之风咸登仁让哉，是在操转移之权者。志风俗。

　　台湾僻在东南隅，地势最下，四面皆海。气候与内地不同：燠多于寒，秋、冬无霜雪。土番穷户无衣褐，亦可卒岁。春、秋多旱潦，田每岁不能再熟。其民男多、女少，匹夫猝难得妇。务农者多，逐末者少。无久停亲柩，无永锢婢女（「旧省志」）。

　　台湾，山海秀结之区也。万派汪洋、一岛孤峙，磅礴郁积之气亘绝千里。灵异所萃，人士必有锺其秀者。况数十年来，沐国家休养教育之泽，涵濡日深、久道化成，固已家弦户诵，蒸蒸然共跻于声名文物矣（「海天玉尺编序」）。

　　台地民非土著逋逃之渊薮，五方所杂处，泉之人行乎泉，漳之人行乎漳，江、浙、两粤之人行乎江、浙、两粤，未尽同风而异俗。且尚奢侈、竞绮丽，即佣夫、贩竖不安其常，由来久矣。赌博，恶业也：父兄不戒，子弟始则出于典鬻，继则流于偷窃。又豪健家儿，聚少年无赖之徒，结为兄弟，出妻、拜母。往来既频，则淫酗之累作；声援既广，则嚣竞之患生：实长奸之囮也（「台海使槎录」）。

　　台地窄狭，又迫郡邑。田园概系伪时开垦，年久而地硗；力农者每多用粪，非如凤、诸新垦之地，不■〈女蓐〉而秀且实也，其民多劳。邑治之人，习于诗书者无论矣，他如为贾、为商、为百工，各事其业，其民多淳。澎湖之人，无田可耕、无山可樵，以海为田、以渔为利、以舟楫网罟为生。居屋墙垣，皆以海石砌筑。布帛、菽粟，无非取资于台；种地瓜以佐粒食，锄细草以当薪，晒牛粪以炊爨。出作入息，妇女共之；其民多朴。（台湾）男有耕而女无织，以刺绣为工。俗尚华侈，衣服悉用绫罗。台人虽贫，男不为奴、女不为婢；臧获之辈，俱从内地来者。此亦风之不可多觏也（「台湾县志」）。

　　台郡古荒远地，聚庐托处，皆泉、漳之人，或自福、兴、惠、潮来者。虽各循土风，而大端亦不甚远焉。平原沃野，有竹木、果植之饶；滨海溪渠，有鱼盐、蜃蛤之利。服贾则用舟楫，任载必需车牛。岁不再收，济以麻菽。农无火耕、水耨之瘁，商有冰纨、毡裘之华。由县治南至金荆潭，稍近乔野；自淡水溪以南，番、汉杂居，客庄尤伙。好事轻生、健讼乐斗，或时有之（「凤山县志」）。

　　饮食、居处、衣冠、岁时伏腊，与中土同。兄弟同居，或至数世；邻里诟谇，片言解纷。通有无、济缓急；失路之夫望门投止，鲜闭而不内者。平原沃野，饶竹木、蔬果蠃蛤之产。自急水溪以下，距郡治不远，俗颇与台湾同；自下加冬至斗六门，客庄漳、泉之人相半，稍失之野（「诸罗县志」）。

　　彰邑所辖为半线保。虽新设未久，而愿耕于野、愿藏于市者，四方纷至。故街衢巷陌，渐有可观；山海珍错之物，亦无不集，但价值稍昂。其风颇彷郡城。淡防厅所属竹堑保、淡水保。竹堑建城栽竹，修衙署、设营防，市廛渐兴，人烟日盛。淡水内港户颇繁衍，牧笛渔歌，更唱迭和，油油于熙皞之天。风俗朴实，终年少斗殴、争讼之事。所产稻谷，贱于通台；一切布帛、器皿、应用杂物，价昂数倍（「台湾志略」）。

　　婚礼，倩媒送庚帖，三日内家中无事，然后合婚；间有误毁器物者，期必改卜。纳釆，簪珥绸帛，别具大饼、豚肩、糖品之属，谓之礼盘；无力者，止烦亲属女眷送银簪二，名曰「插簪仔」。及笄送聘，或番钱一百圆、或八十、六十、四十圆，绫绸数十疋以至数疋。礼书二函，则收一回一；羊、豕、香烛、彩花、荖叶各收其半。礼榔双座，以银为槟榔形，每座四圆；上镌「二姓合婚，百年谐老」八字。收「二姓合婚」一座，回「百年谐老」一座。贫家则用干槟榔，以银薄饰之。「福寿万字」糖，或百余圆、或数十圆；回以大饼。其余鹿筋、鹿脯、糖果留三、四种，各以稻谷、麦、豆置于盘内。又回礼锡盆二，如大碗式。一植石榴一株，用银石榴三、四颗及银桂花数朵缠绕枝头，名曰「榴桂」；一植莲蕉花一株，取「连招贵子」之义（土人「蕉、招」同音）。此纳币之礼也。亲迎，先期送择日仪番钱或四十圆以至十二圆，名曰「乞日」。至期，不论贵贱，乘四人舆，鸣金鼓吹，彩旗前导；亲朋送灯，少年子弟分队擎执，沿途点放爆竹。婿至女家，驻轿庭中，连进酒食三次；饮毕，外弟携盘于轿前索爆竹，婿随取赠，名曰「舅子爆」。新人出厅拜祖先、次拜父母，父兄把酒三盏，覆以手帕上轿；妆奁同行，丰俭不一。花轿后悬竹筛，上画八卦；到门，新郎擎盖新妇头上。三日庙见，以次拜公姑、伯叔、婶姆，谓之「拜茶」。是日外弟来，名曰「探房」；午燕新妇及外弟。妇之父兄，请而后至，不轻造也。四日或七日，外父母请婿及女，名曰「旋家」；外家亲属，婿各备贽仪，惟外弟纳之。饮毕，婿偕新妇同归。五日，外家再请诸亲相陪，名曰「会亲」；女先往，婿近午始至。饮毕，婿回、女留三日后始回。冠、笄，或于亲迎日、或在数日前。诗书之家，女子既笄，则居于房内，不复外出；常人则无论矣（「台海使槎录」）。

　　丧礼：父母终，散发跣而哭。置床，迁尸梳洗，敛以新服；扶坐堂中，掖而哭祭，曰「辞生」。亲朋毕至慰问，曰「问丧」。具讣柬闻于姻亲，曰「报帛」。既殡，或七日、或四日，成服；朝夕奠哭无时。三旬，女婿致祭；亲友祭不拘时。或七七、或百日，乃卒哭谢吊，分胙于吊者，曰「答纸」。俗多信佛，设灵后，必延僧设道场，名曰「开冥路」。五旬，再延僧道礼忏，焚金银楮钱，名曰「还库钱」；或二昼夜、三昼夜，打地狱、弄铙钹普度，名曰「做功果」。卒哭后，小祥致祭如礼。大祥，竟有先三、四月择吉致祭除服，罕行禫服之礼者。揆之于义，未免有乖（「台湾县志」）。

　　凡葬于卒哭之后者，前三日举哀，设朝夕奠，名曰「开堂」；亲友毕吊，曰「辞堂」。至期，柩就车为盖，结以五彩；魂轿、香亭，张鼓乐，童子执旛，僧道鸣铙；亲朋白衣冠送之，或祭于道左，谢以帛。既葬，题主设祭而反，亲朋拜迎于道，谓之「接主」；偶而导前，曰「行街」。至家，设坐以祭；古之初虞也。亲朋吉服，请入拜辞。三日，备牲醴到坟谢土，俗云「福三」（「诸罗县志」）。

　　台鲜聚族，鸠金建祠宇，凡同姓者皆与，不必其同枝共派也。祭于春仲、秋仲之望，又有祭于冬至者。祭则张灯结彩作乐，团饮祠中，尽日而散。常人祭于家，则不然：忌辰、生辰有祭，元宵有祭，清明有祭（或祭于墓），中元祭，除夕祭，端午则荐角黍，冬至则荐米圆。泉人日中而祭，漳人质明而祭；泉人祭以品羞，漳、潮之人则有用三牲者。此之谓祭祀之俗。俗尚演戏：凡寺庙佛诞，择数人以主其事，名曰「头家」；敛金于境内作戏以庆。乡间亦然。台俗尚王醮：三年一举，取送瘟之义也。附郭乡村皆然。境内之人，鸠金造木舟设瘟王三座，纸为之；延道士设醮，或二日夜、三日夜不等。总以末日盛设筵席演戏，名曰「请王」；执事俨恪，跪进酒食。既毕，将瘟王置船上，凡百食物、器用、财宝，无一不具；送船入水，顺流扬帆以去。或泊其岸，则其乡多厉；必更禳之。每一醮，动费数百金；省亦近百焉。虽穷乡僻壤，莫敢吝者。俗尚巫，疾病辄令禳之。又有非僧非道，名曰「客仔师」。携一撮米，往占病者，谓之「米卦」，称说鬼神，乡人为其所愚，倩贴符行法而祷于神，鼓角喧天，竟夜而罢。病未愈，费已三、五金矣（「台湾县志」）。

　　岁时（附）

　　气候（附）

　　土番风俗（附）

　　物产（附）

　　岁时（附）

　　正月元旦，蚤起，少长咸集，祀祖先、拜尊长，出造亲友之家相贺，迭为宾主；是谓「贺正」之礼。四日，家家备牲醴、烧纸礼神，是谓「接神」之礼。十五日，人家多延道士讽经，谓之「诵三界经」；亦有不用道士，而自备馔盒以烧纸者。是夜元宵，家家门首各悬花灯。别有善歌曲者数辈为伍，制灯如飞盖状，一人持之前导；行游市中，丝竹杂奏，谓之「闹伞」。更有装办故事，向人家有吉祥事作欢庆之歌，主人多厚为赏赉。大抵数日之间，烟花火树在在映带。

　　二月二日，各街社里逐户鸠金演戏，为当境土地庆寿；张灯结彩，无处不然，名曰「春祈祷」。

　　三月三日，采鼠曲草合米粉为粿，以祀其先；谓之「三月节」。清明日，祀其祖先，祭扫坟墓；邀亲友同行，舆步壶浆，络绎郊原。祭毕，藉草衔杯，递为酬劝；薄暮乃归。

　　四月八日，僧童舁佛，奏鼓作歌，沿门索施；谓之「洗佛」。

　　五月五日，各家悬菖蒲、艾叶、榕枝于门，制角黍。以五色长命缕系小儿女臂上，男左、女右，名曰「神炼」；复以茧作虎子花，插于首。近海居民，群斗龙舟，虽曰吊屈，亦以辟邪；无贵贱，咸买舟放中流，箫皷歌声凌波不绝。或置竿船头，挂锦绮器物，捷者夺标，鸣锣而去，以为得釆。三月尽、四月朔望、五月初一至初五日，各寺庙及海岸各船鸣锣击鼓，名曰「龙船鼓」。

　　六月一日，各家杂红曲于米粉为丸，名曰「半年丸」；亦颂祷团圆之意云。

　　七月七日，曰七夕，为乞巧会。家家晚备牲醴、果品、花粉之属，向檐前祭献，祝七娘寿诞毕，则将端午男女所系五釆线剪断同焚。或曰魁星于是日生，士子多于是夜为魁星会，备酒肴欢饮。村塾尤盛。十五日曰中元，为盂兰会。数日前，好事者醵金为首，延僧众作道场，以一老僧主之。竖高棚，陈设饭食、牲醴、蕉果、糕饼等盘，堆高至七、八尺或丈余；黄昏后，登坛说法，撒物食■〈羔上火下〉饭，名曰「放焰口」，亦曰「变食」；以一粒饭可化作百千粒饭，供祀无祀之鬼，谓之「普度」。是夜头家为纸灯千百，满路插之，名曰「放路灯」；又先制灯盏，沿海浮之，众灯齐燃，灿若列星，名曰「放水灯」：亦谓水陆会。沿街或三、五十家为一局，张灯结彩，排设图画、玩器，锣鼓喧杂，观者如堵。事毕，演剧以为乐，谓之「压醮尾」；月尽方罢。是日，家各祀其先，与清明节无异；亦「春露秋霜，追远报本」之意也。

　　八月十五日曰中秋，祭当境土地，张灯演戏，与二月二日同；「春祈而秋报」也。是夜，士子递为燕饮赏月。制大月饼，名为「中秋饼」，朱书「元」字，掷四红夺之，取「秋闱夺元」之兆。山桥野店，歌吹相闻，谓之「社戏」。更有置笔墨、纸研、香囊、瓶袋诸物，罗列市廛，赌胜夺彩；负则偿值。

　　九月九日曰重阳，士人载酒为登高会。童子制风筝，如鸢、如宝幢、如八卦河洛图，竞于高原因风送之，以高下为胜负。夜或系灯其上，远望若炯炯巨星；时当朔风，声近悲切，不免发旅人思归之叹耳。

　　十一月冬日，家作米丸祀先祭神，合家皆食之，谓之「添岁」；即古所谓「亚岁」也。门扉器物各黏一丸，谓之「饷耗」。是日长幼祀祖、贺节，略如元旦。

　　十二月二十四日，前数日各家扫尘，俗传百神以是日登天谒帝，凡宫庙、人家各备茶果、牲醴，印幡幢、舆马、仪从于楮，焚而送之，谓之「送神」。至来岁孟陬四日，具仪如前，谓之「接神」。二十五日，各家斋戒焚香，莫敢狎亵；俗传谓天神下降之日。除夕前数日，亲友各以仪物互相赠答，谓之「送年」。是夕祀先、礼神，爆竹之声不绝，谓之「辞岁」。焚香张灯，合家围炉团饮，坐以待曙，谓之「守岁」。

　　气候（附）

　　气候古分南北，而南中之不同者，弗可枚举也。即就闽言之，福、兴以南四郡与延、建、汀、邵异，而漳、泉与福、兴又差异。台僻东南隅，地势最下，四面环海，遥隔重洋数千里，去中州最远，其气候与内郡悬殊。

　　大约暑多于寒，钟鼎之家兽皮、貂裘无所用之；细民无衣、无褐，亦可卒岁。花卉则不时常开，木叶则历年未落；瓜蒲、蔬茹之类，虽穷冬亦华秀。此寒暑之气候不同也。

　　春频旱、秋频潦，东南云蒸则滂沱，西北密云鲜润泽。所以云行雨施，必有南风盛发之时；而田榖之登，岁不多再熟。此雨旸之气候不同也。

　　四时之风，南飓居多。七、八月间因风击浪，楫为摧、樯为倾，其涛沙之声，远闻数百里外。晓东暮西，风之所自与中土顿殊。此风颷之气候不同也。

　　且一郡之中，而穷南、极北气候，亦迥不侔。自府治至凤山，渐南渐热。凤山至下淡水等处，冬少朔风，土素和暖蕴隆之气，昼为特甚；入夜转寒，虽未晡而露降、日出而雾消，然终免凉冻之苦。自府治至诸罗、彰化，渐北渐寒。彰化至八里坌、鸡笼城等处，山愈深、土愈燥，地愈高、风愈烈，寒凉愈甚。每朔风起，飞沙拔木，山岚、海气交酿为露，值夜霏霏如霰；村舍山林，咫尺莫辨。茅檐日高，尚溜余滴。或冬、春之际，间有霜雪。常阴风细雨，或骤雨如注。人日在烟雾中，瘴毒尤甚。此穷南、极北之气候不同也。

　　凡土有刚柔、燥湿，气有阴阳、顺逆，而候随之；即风之所被、俗之所成，亦各肖其地以出而不可易。故五方之习尚不同、四时之消长顿殊，有由来也。台湾地悬天末、势极东南，浮孤岛于汪洋大海之中，遥隔中州数千里外；溯自开辟，悉为文身黑齿之乡，混混沌沌，不知历几万亿春秋。迨归我朝版图，深荷列圣悉心经画，渐摩涵濡，已非一日；化狉獉为文物、跻黯昧于光明，士、农、工、贾各安其业，即劗发雕题之类咸沐日浴月而被休光，固道德一而风俗同矣。虽气候之参差出于天事而难齐，然当今圣天子在上，仁同覆载、德备中和，参元赞化，有旋乾转坤之功。是以海不扬波、山无槎蘖，夏少愆阳、冬罔伏阴，太和熏蒸，洋溢区宇；故台之气候，近亦与中土渐同矣。讵以地悬天末、势极东南而有异也哉？

　　土番风俗（附）

　　东番夷不知所自始，居澎湖外洋海岛中。起魍港、加老湾、打狗屿、小淡水、双溪口、加哩林、沙巴里、大帮坑，皆其居也。断续千余里，种类甚蕃。别为社，社或千人、或五六百人，无酋长，雄者听其号令。性好勇，喜斗。昼夜习走，足皮厚茧，履棘刺如平地；速不后奔马。有隙，邻社兴兵，期而后战，相杀伤；次日即解怨，往来如初。地多暖，无水田，治畬种朮。禾熟拔其穗，粒米比中华稍长。采苦草，杂酿为酒，间有佳者。男妇杂作，女常劳、男常逸。有盗贼则严剔之，戮于社；夜门不闭，禾积场无敢窃者。人精用镖，长五尺有咫。山多鹿，冬时合围捕之，获若邱陵。始皆聚居海滨，明嘉靖末遭倭焚掠，乃避居山。始通中国（？）。漳、泉人充龙、烈屿诸湾译其语与贸易，今则日盛（何乔远「闽书」。按乔远时，台湾尚未隶中国。所纪番俗与今略同，故附入）。

　　连江陈第曰：东番，从烈屿诸澳乘北风航海，一昼夜可至澎湖，又一昼夜可至加老湾。其俗：海而不渔，穷年捕鹿，鹿亦不竭。无历日、书契。其民杂民而不嬲，相生相养，饱食嬉游，于于衎衎，其无怀、葛天之遗乎（「东番记」）！

　　台湾僻处海外，向为土番聚居。自归版图后，遂有生、熟之别。生番远住内山，近亦渐服教化；熟番则纳粮应差，等于齐民。凡社中皆择公所为舍，环堵编竹蔽其前，曰公廨（即社寮），通事居之；以办差遣。土官之设，系众番公举；大社四、五人，小社二、三人，给以牌照，各为约束。又有大土官、副土官之目。次于土官者，曰「甲头」；凡差拨之事，皆其经理。各番俱无姓氏，不知时宪、日期，亦不知其庚甲；以榖熟为一岁，以月圆为一月，不知有闰。男女皆跣足裸体，上衣短衫及脐，名曰「呃■〈口六〉」；以幅巾围蔽下体，名曰「抄阴」。番妇则用青布裹胫，坚束其腓至踝。家无被褥，以衣覆体。喜插野花，围绕头上。两腕好带铜铁钏，多者至十数双。且有以雉尾及鸟羽插髻垂肩，尤嗜玛瑙珠及各色赝珠、文贝悬于项，累累若璎络，相夸为美观者。复制二铁卷如小荷叶，名曰「萨豉宜」；系于左右手腕，腕上先带三棱铁镯。走送公文时，两物相击撞，叮当远闻，瞬息间已十数里。亦有制一铁卷，中加一铁舌，系于腰间。摇步徐行，锵若和鸾；骋足疾走，则周身上下金铁齐鸣。发稍长，有断其半者，以草縳之；或作三叉、或作双髻。齿用涩草或芭蕉花染黑。各穿耳孔，其大小不等；以木环贯其中。口不留须；体凡有毛，尽拔之。身多刺记，或臂、或背，好事者竟至遍体皆文之。俗重生女、不重生男。生女赘婿于家，谓之「有赚」，则喜；生男出赘，谓之「无赚」。女大听自择配。麻达截竹为管窍，四孔如箫，长可二尺，通小孔于竹节之首，按于鼻横吹之，名曰「鼻箫」。夜间吹行社中，番女闻而悦之，即引与同处。又有削竹片四、五寸，以铁系环其端，用口弹之，名曰「口琴」。韵极纤静。其一制似琴，形如大拇指。长可四寸；窍其中二寸许，钉以铜片；另击一小柄，以手为往复，唇鼓动之。声出铜片间，如切切私语，番妇潜相和，以通情好；当意者，始告于父母，置酒邀同社之人，即成配偶，谓之「牵手」。夫妇不合，不论有无生育，往往离异，名曰「放手」。若历多年不相离异者，即作高筏结彩，坐妇于上，迎贺社中。作室，必结顶成而后架以为屋。一家作室，众番助之，不日落成。屋高地四、五尺，或以竹木作架、或以土筑台为基，高五、六尺；亦有就地起盖，广四、五丈，深十余丈者。各社不一，大都联梁通脊，悉于脊头辟门，编竹为壁，上覆以茅。茆檐深邃，垂地过士。基方丈，雨旸不得侵，以贮笨车、网罟、鸡埘、豕栏之属。夫妻、子女同聚一室。时时洒扫，地无点尘。饮食无厨灶，以三石块若鼎峙，架锅于地。粥则环向锅前，用椰瓢吸食；饭则各以手团之而食。米无隔宿，临炊时合番妇三、五各执木杵以手舂之，声韵清远。酿酒以米置口中嚼烂，藏于竹筒，不数日而酒熟，名曰「姑待酒」。客至，出以相敬；必先尝而后进。捕鹿曰「出草」，先开火路，以防燎原；诸番团立如堵，火起焰烈，鹿獐惊逸，张弓纵矢或用镖鎗刺之。获鹿则剥割，聚而饮；脏腑腌藏瓮中，名曰「膏蚌鲑」，或置盐少许腌而食之。凡鸟兽之肉，傅诸火，带血而食；或吮生血至尽乃剥，但不茹毛耳。番死，曰「马歹」；悬黑布于竿，鸣锣使同社闻之。葬无棺椁，裹以鹿皮或草藉，瘗所居床下；器皿、衣服，与生人均分殉之。丧无衰绖，着皁色衣以示不变。夫死，妇服一年、或三月、或一月即为服满，告父母别适。比年附县诸社，间用棺木，而葬诸野。耕田以草生为准，禾熟不用刀割，皆番妇以手摘取；作茅屋一间，离地三、四尺，连茎悬之，谓之「禾间」。每秋成，会同社之人赛戏、饮酒过年，名曰「做年」；男妇尽选服饰华丽者披裹以出，壮番结五色鸟羽为冠，酒浆、菜饵、鱼酢席地陈设，递相酬酢，酒酣度曲为联袂之歌。男女无定数，耦而跳跃，曲喃喃不可晓；声微韵远，颇有古意。每一度齐咻一声，以鸣金为起止。无寒暑，夜必炉榾柮于地，围而坐、环而寝。入山樵采、在田收获，皆然。番妇织布，以独木广五、六尺者虚其中为机，用狗毛或苎麻为线，染以茜草，杂织成文，朱殷夺目，名曰「达戈文」；各社工拙不齐。番妇耕获、樵汲，功多于男；惟出草不与（捕鹿谓之「出草」）。番坐无伦次，随地错杂；惟土官，则不敢与之列坐。无卜筮，凡「出草」、樵采，必听鸟声以卜吉凶乃往。出门猝闻喷嚏或逢人如厕，以为弗吉，退而返。若番女采薪、汲水闻见，则覆水而弃其薪。小番以善走为雄，系红布于竿上，令十余人于数里之外竞走夺之，名曰「夺标」。十余岁时，即编藤篐腰间，束之使小，利疾走；既有室，乃除去。番之未娶者，曰「麻达」；既娶者，曰「仙」，班白者，曰「老仙」。番性爱浴冷水，疾病不知医药，辄浴于溪；冬月，亦入水洗浴以为快。番妇生产，同婴儿即以冷水浴之。室中葫芦累累百十，以多为富。大者可容二、三斗，选其小而底相配者制为盖；摩娑既久，莹赤如漆。凡衣物，皆贮其中；出则装行李，遇雨不濡、渡水可浮，轻而且便。以藤为笼，有底盖，方圆不一，内外如漆，殊为坚致。编竹为篮，曰「霞篮」，以贮米粟、豆麦之类；小者容二、三斗，大者可三、四斗。番无升斗，以此为量。至农椇、车牛，耒耜，多与汉人同。番出门，身不离铁。刀之制，或方头、或尖叶，长不满尺。铦于斧斤木鞘韬之，横系腰间。捕鹿弓箭及镖，俱以竹为之。弓无弰，背密缠以藤，苎绳为弦，渍以鹿血，坚韧过丝革；射，搭箭于左。箭舌长二寸至四寸不等，傅翎略如汉制而剪其梢。镖杆长五尺许，铁镞锋铦长二寸许，有双钩，系长绳于杆末。镖鹿中之，则钩入而难脱；奔逸，则杆绳绊绁于杂木，追而获之。刳木为牌，高齐膺，阔二尺余，取木之最坚者为之；形如龟壳，内横一木，手执之，可以蔽身。善射鱼，伺巨者邵沫，戈而取之无虚发。老番能占岁；草初发；视今岁何者居先，则定一岁旱潦、丰歉。师旷云：『岁欲甘，则甘草先生；岁欲苦，则苦草先生』。番犹古先民之遗也。春以草验风信：初生无节，则周岁无台；每一节，主台一次。验之不爽，名曰「风草」。善作诅呪，名曰「向」。先试树木立死，解而复苏，然后用之；不则，恐能向不能解也。不用锁钥，无敢入窃其物；以善向故也。擅其技者多老番，各社皆有。夫妇自相亲■〈目匿〉﹐虽富无婢妾僮仆；终身不出里闬，行携手、坐同车，不知有生人离别之苦。不为窃盗穿窬，不识博奕；种织、渔猎、樵采之外，浑乎混沌之未凿也。合南北各熟番，其杂俗俱无大异。向者罔知廉耻，不识尊卑；数十年来沐圣化之涵濡，渐知揖让之谊，颇有尊亲之心。多戴冠、着履，身穿衣裤。凡近邑之社，亦有知用媒妁联姻行聘；女嫁于外、媳娶于家，大改往日陋习。又多剃头留须，讲官话及漳、泉乡语，与汉民相等。且各社遵设社学，延师教训番童，讲明礼义、课读诗书；各县训导督率其事，按季考验，以励奖劝，几同凡民之俊秀。从前各社中有习红毛字者，以鹅毛管蘸墨，横书自左而右，谓之「教册」；社中出入簿籍，皆经其手。今则簿籍皆用汉字。每至一社，番童各执所读经书文章，背诵以邀赏，且有出应考试者。其与曩时大不相同。此番情习俗之大略也。至归化之生番，略有少异。南自加六堂至崇爻，共七十二社，皆居于深山峻岭，树木蓊蘙，鸟道羊肠，不见天日。屋多凿石成片，下砌为墙，上代陶瓦，方广丈余，望之天然石室。五谷绝少，惟种薯芋、黍、秫。耕种无牛犁耙，仅一锄，阔三寸，柄长一尺，屈足伏地而锄。芋熟时，火焙成干，以为终岁之需；外出，亦资为糇粮。多以鹿皮为裤、为履。镖刀、弓矢，皆所自制。各社头皆留发，剪与眉齐；以野草黑齿，两耳穴空用篾圈抵塞。皆输纳鹿皮饷银。但社分大远，错落数百里，户口难稽，总以傀儡生番概之。北自崇爻至鸡笼诸内山，迭巘深溪，平原绝少。山尽沙石，种黍秫、薯芋，俱于石罅凿孔栽植。黍秫熟，留以作酒。射生禽、镖鹿麋，炙而食；食生亦不厌也。倚山掘土，状若穴居；以石版代砖瓦，或用木及茅草为之，阔不一式、高不盈丈。男女多着鹿皮，悉剪发覆额作头陀；妇穴耳为五孔，以海螺、文贝嵌入为饰，捷走先男子。此归化生番习尚之大略也（「台湾志略」）。

　　台湾归化土番，散处村落；或数十家为一社，或百十家为一社。社各有通事，听其指使。所居环植竻竹。社立一分所，名曰「公廨」；有事则集。耕敛仅给家食，不留余蓄。日事佃猎，取麋鹿獐麂为生。其俗，男女同川而浴。未婚者，夜宿公廨；男女答歌相慕悦而后为夫妇，拔去前齿。齿皆染黑。性好勇尚力，所习强弩、铁镖、短刀，别无长刃、利戟、藤牌、鸟铳之具。或以邻社相恶，称兵率众，群然哄斗，然未尝有步伐止齐之规；斗罢散去，或依密林、或伏莽草，伺奇零者擒而杀之。所得头颅携归社内，受众称贺；漆其头，悬挂室内，以数多者称为雄长。要其战争，长于埋伏掩袭之谋、利于巉岩草树之区、便于风雨冥晦之候；若驱之于平坂旷野之地，则其技立穷。大凡土番虽称殊悍，而颇近信；倘招之以义、抚之以恩，明赏罚、善驾驭以导之，吾见耕者猎者安于社、敬事赴公者服于途，其风犹可近古也（「理台末议」）。

　　诸罗、凤山番，有土番、野番之别。野番在深山中，迭嶂如屏、连峰插汉，深林密箐，仰不见天；棘刺藤萝，举足触碍。盖自洪荒以来，斧斤所未入。野番巢居穴处、血饮毛茹，种类实繁。其升高陟巅、越箐度莽之捷，可以追惊猿、逐骇兽。平地诸番恒畏之，无敢入其境（「稗海纪游」）。

　　生番穿林飞箐，如鸟兽猿猴；抚之不能、剿之不忍，惟有于出没要隘必经之途游巡设伏，使彼畏惧而不敢出耳。盖生番所行之处，必林木丛茂、荆榛芜秽，可以藏身；遇田园平埔，则缩首而返不敢过。其杀人，割截首级，烹剥去皮肉，饰髑髅以金，夸耀其众，遂推为雄长；野性固然。设法防闲，可稍为敛戢也（「东征集」）。

　　内优之邦尉社，绝壑深崖，鸟道三十里。陟其巅、入其社，磊石为穴，高五尺许，内如洞，地光洁，木瓦器具悉藏其中，鸡犬同处。夜入，则以石抵门。煨芋为粮，捕鹿为生，茹毛饮血，不知稼穑、不辨春秋。番妇头插野花，犒以烟布、针线，嘻然而受。俯视众山，万籁无声；幽境寂历，不知身在尘世也（「台湾风土记」）。

　　物产（附）

　　稻之属：早占（有赤、白二种。粒小，早熟。种于二、三月，成于六、七月。园中种之）、埔占（赤多、白少。种于三、四月，成于八、九月。园中种之）、尖仔（纯白者佳，诸稻中极美者。种于五、六月，成于九、十月。田中种之）、三杯（形似尖粟）、天来、内山早、清游早、红脚早（以上俱早成）、大头婆（米粒圆而味香）、过山香（用少许杂米中作饭，味极香美）、大伯姆（种于窊下之田；水高一尺，则长一尺，水不能浸。米白而大）、七十日早（种于早春，七十日可成）、安南早、白肚早（其肚甚白）、一枝早、〔吕〕宋占、圆粒、糯米（即秫也。米白、粒大，酿酒为佳）、赤壳秫（壳赤、米白）、虎皮秫（壳赤有文，米白粒大）、竹丝秫（米青白色，故名）、尖仔秫、生毛秫（壳有毛，俗呼为大武垄秫）、鸭母潮（性极黏）、禾秫（凤山八社土民种于园。米独大）、鹅卵秫（粒短、壳薄，色白，性甚软。诸秫中最佳者）、番仔秫（粒甚大。土番摘穟藏之以酿酒）。

　　麦之属：大麦（立冬种，清明熟）、小麦（磨粉成面，为用甚溥）、荞麦（秋种，冬熟。色微黑，而实三棱，一茎百余粒。煨食香美，粉可敛汗）、番麦（状如黍，实如石榴子。一叶一穗，穗数百粒）。

　　黍稷之属：黍（粒圆而色黄，可酿酒）、芦黍（叶如芦，粒差大于黍而色赤。西北方名高粱）、黄粟（稷之别名）、芝麻（即胡麻。有白、有黑，可作油，俗呼香油）、鸭蹄黍（穗似鸭蹄，故名。酿酒甚美）。

　　菽之属（「物理论」曰：菽豆之总名也）：黄豆（粒比白豆较大）、白豆、黑豆（夏种，秋收）、米豆（皮色白，可和米煮食。九月收）、绿豆（粒小性凉，为粉甚佳，可作糕饼）、红公豆、刀豆、土豆（一名落花生。蔓生，花开于丛、实结于根。一房三、四粒，堪充果品。用以醡油，可代蜡。北人名曰长生果）。

　　布之属：棉布、苎布、麻布（以上三项，俱不多产）、卓戈文、毛被（俱番妇剥树皮和兽毛织成）。

　　货之属：盐（有煮、有晒；台止用晒法）、糖（有黑、白二种）、冰糖（用糖煮成如坚冰）、油（有芝麻、菜子、落花生、萆麻数种）、藤（有水藤、萪藤二种。台郡所产，水藤尤多）、菁淀（可以染）、菁子（产于台者最佳）、茄藤皮（多生海边。皮可染绛）、薯榔（皮黑、肉红，染皁用之）、纻、麻（皮可为布）、炭（杂木烧成；九荆木者为上）、灰（蛎房壳烧成。用以涂墁）、鹿皮（春皮毛浅而薄，冬皮毛深而厚；为褥，温而去湿）、麋皮（鹿之大者。俗呼为蒋皮。商人贩往外国）、獐（鞹可作靴袜舄裤）、茶（出水沙连社。可疗暑疾）。

　　蔬之属：姜（春种，夏熟）、葱（有香葱、麦葱、风葱三种。风葱可疗风疾）、韭、薤（有赤、白二种；似韭而叶差阔）、蒜（有大、小种。诸荤惟蒜有毒）、番薯（皮有红、有白，蔓生多结根。生熟皆可食，亦可酿酒、作粉。又有文来薯，皮白、肉黄而松；种出文来国）、山药（即薯蓣）、芥菜（有二种。一名紫芥，性最辣，可为芥辣）、田薯（有紫、白二种。蔓生。根伏土中；一藤可七、八魁，间有一藤一魁者。长五、六尺如短柱，重十余斤）、白菜、苋菜（有紫、有白。不宜合鳖食，可还生）、隔蓝菜、莙荙（即厚茉菜）、颇菱（种出西域颇菱国。颇讹为菠。俗呼为赤根菜）、瓮菜（种来自古伦国。以瓮盛之，译不能通，但名瓮菜）、莞荽（「本草」所谓葫荽是也）、茼蒿（叶似艾，花似小菊。性冷味香）、芹菜（有萩芹，茎白；有赤芹，可瀹食之，亦可为菹）、菜瓜（或呼鼠瓜。老则成布，俗呼为天罗布）、金瓜（有大、小二种）、王瓜（一名莿瓜，以皮有微莿也。「月令」：『四月，王瓜生』。台地十二月即有之）、苦瓜（蔓生。亦名红羊）、冬瓜（蔓生。切片和糖煮之，可作茶品）、匏（蔓生。有葫芦匏、有长匏、有劲匏。老则皮坚，极大者土民镂作器）、茄（即荞也。有紫、白二种。俗谓：秋荞食之伤眼）、菜豆（荚长，亦名长豆。有青、白、紫三种）、笋、加雪豆、刀豆（形似刀，皮厚，中有子可食）、紫菜（生海石上。其色紫）、海粉（青、白二色，状如粉条。生海中）、肉豆、萝卜（一名萝菔，俗名菜头）、涵瓜（有青、白二色。酱豉糖醋皆宜。或名莦瓜、或名菜瓜，台则名为涵瓜；一物而异名也）。

　　果之属：上进西瓜（乾隆二年二月初四日，奉旨：『福建督、抚每年着进瓜十元，提督不必进瓜。瓜种亦不发去。钦此』）、西瓜（蔓生。台节气独早，种于深秋，熟于隆冬）、檥（红毛人从日本国移来，树高多阴。实如猪腰，盛夏大熟。有香檥、木檨、肉檨三种。即外国所载：『南方有果，其味甘、其色黄、其根在核』是也。晒干用糖拌蒸，亦可久藏）、龙眼（形如弹丸，壳黄、肉白而甘；味亚内地）、波罗蜜（亦荷兰国移来者。实生树干，大如斗，皮似如来顶。剖而食之，味甘如蜜）、菠萝（叶似蒲而阔，两旁有刺。果生丛心中，皮似波罗蜜而色黄，味酸甘。未有叶一簇，因形状类凤，故名）、椰子（树高数丈，直起无枝。其实大如寒瓜，外有粗皮。皮次有壳，圆而坚，可作瓢。肉在壳内，色白，味似牛乳；中含浆如酒，曰椰酒。又有椰油，出安南；岭南州郡有之。吴都赋」：『槟榔无柯、椰叶无荫』）、槟榔（向阳曰槟榔；向阴曰大腹，实可入药。一穗子数百粒；秋末采食，至二、三月乃尽。实如鸡心，和荖藤食之，能醉人，可以祛瘴）、荖藤（蔓生。味辛。藤夹槟椰，香烈殊甚；其根尤美。台人「纳币」，取其叶满百，束以红丝为礼）、桃（华红，实可食）、梅子（味酸）、石榴（有红、白二种。白者可疗痢疾）、番石榴（即梨仔茇）、柑仔蜜（形似柿，细如橘。和糖煮作茶品）、番柿（形似柿，皮有毛，俗呼为毛柿。西域种）、柚（实大而皮厚，味稍逊内地）、柑（橘属。有仙柑、红柑、雪柑、卢柑、九头柑数种。郡产，惟红柑、仙柑居多）、橘（一年相续，名曰公孙橘。又有四时橘，味酸）、葡卜（蔓生）、蕉子、香员（初生青色，至熟而黄。气极芬香，肉厚，白如芦菔。四时俱有。切片可为糖品）、桄榔子（结实五月熟，土民即种埔占。子若多生，岁亦有年。埔占，榖名也）、甘蔗（性温、味甘。有红、白二种。又干小者，名曰竹蔗，煮汁成糖）、菱（俗呼为菱角。色紫，味甘脆，细润如玉。产水中）、莲子（台无晒干，惟生食耳）、菩提果（俗名香果。花实青黄，味甘而香）、佛手柑（状如佛手，其指有屈者、有伸者。色黄，中无肉。其味清香异常）、释迦果（树高出墙，实大如柿。碧色纹绉如释迦头，味甘而腻。熟于夏、秋之间）、木瓜（树直而高，无旁枝，施色白（？）。实结于干。土人腌酱以为菜甚佳，能疗足疾）。

　　药之属：天门冬（蔓生。结根如指）、土茯苓（俗呼山尾薯）、鹿茸（鹿角初发而茸者。禀纯阳之质、含生发之气）、麋茸（鹿之大者。鹿茸补阳、麋茸补阴）、鹿角胶（用鹿角煮成胶）、鹿角霜（即煮胶之角渣也）、硫磺（出淡水磺山）、穿山甲（即鲮鲤）、桕菰（小儿口痛，煎水洗愈）、蓝荼菰（痢疾红者红用、白者白用）、三柰、藕节、地骨皮、香附（即土香也）、穿山龙、土木通、薏苡（台产甚多，较内地差小）、白扁豆、金银花（有黄、白二色。可疗疥）、水烛（生水中，形如烛，故名）、蛇草（蛇伤，煎服之多愈）、艾、益母草（宜于孕妇）、木贼草（一名接骨筒）、蒲公英、薄荷、稀签草（去风）、菖蒲、泽兰、班节相思、白鸡冠、栀子、苍耳子、萆麻子、木鳖子（蔓生。肉上有莿，核似鳖，故名）、急性子、枸杞子、草果、蝉退、枸杞（其根为地骨皮，治喉间毒）、车前子（即「诗」所谓芣苜。俗呼五根草）、风藤（状与他藤异，似木通；出水沙连内山。浸酒服之，可已风疾）、山苦瓜（治脚肿）、马尾丝（有大、小二本，生阴湿地。患蛇伤者，取其根擦之，立愈）、白蒺藜、石决明、通草（性利水乳。染色制花）、山药（名淮山）、樟脑、荞麦（亦载「麦部」。能收冷汗）、紫苏（叶下紫色，而味甚厚。行气和血）、天南星、金锁匙（治疳）、磱碡草、龙舌黄、羊耳草（俱治黄）、黄金子、正埔姜、鸡骨黄（俱去风解热）、乌甜叶（一名封面乌。止血）、宜梧草、撮鼻草（俱治风）、鸭嘴黄（一名定经草。可以调经）、千里光（治目）、马鞍草、猪母菜、羊角草（俱治擦毒）、九层塔、珠仔草、金不换（俱治跌打损伤）、万年松（治腹痛）、鹿肚草（治噎嗝）、咸酸草、遍地锦、炮仔草（俱治咽喉）、地扫草、鼠尾黄、龙树草（俱治疔毒）、山芙蓉、鸡角刺、束血草、马鞍藤、鲎壳刺（俱治廱）、蚶壳草（治痧）、蝇翅草（治虚胀）、水镜草（治痔漏）、三脚虎草、三脚鳖草（俱治瘰疬）、茅根草、无根草（俱通淋、利水）、莿荇草（治疡）、犁壁草（治臁疮）、蒲盐草（治蛇伤）。

　　木之属：松（松柏为百木之长。柏脂余气结为茯苓，千年松脂化为琥珀。台惟水沙连内山有之，土番间有售茯苓于市者）、柏（万木皆向阳，柏独西指；盖阴木而有贞德者。性坚致，枝、子皆香。叶扁而侧生者，曰侧柏，一名扁柏）、樟（大者数抱，四时不雕。其色赤，其材细，其味辛烈。作雕镂器，必用之。熬其汁为樟脑，入药）、楠（质坚，可为辅辐）、厚栗（木性甚坚，可为栋梁）、百日青（俗名土杉。虽枯，而色尚青也）、柳（有垂丝、河西二种）、赤鳞（赤色，皮鳞、质坚，入土难朽。大者可为车心）、乌栽、象齿（木硬而直）、埔柿（无花）、山荔（无花）、埔荆（即埔姜）、槺榔（干直无枝，其巅生叶不过数十。结子作穗，生木端。木性至坚，有花纹，色黑而微赤。工人取之以制器，甚佳。本出九真、交趾）、朴仔树（树如苦苓。叶晒干，用擦锡器、犀角、象牙等物）、鹿子草树（即楮也。皮捣烂，可作纸。台无造纸，以其枝叶为鹿所嗜，因名）、棕（一名栟榈。木高丈余，叶如车轮，萃如木杪。其干有皮，重迭裹之。皮可作簟索）、破布子树（叶似梧桐而小。结实如苦苓子，和盐煨熟有胶，可以为蔬，能消食积）、番豆树（大至合抱，高数丈。结子如豆夹）、榕（大者垂荫可十余丈。多根，故易茂而难拔；不材，故寡伐而长寿）、枫（树如白杨，厚叶、弱枝，善摇。霜后，叶丹可爱）、椿（木之寿者。叶香可啖）、班支（干直起礌而生莿，极坚。树大，则礌莿俱落。花开色绛，远望如红霞幛天。实中有棉极松，为褥，宜于暑）、白树（树高大而干直，颇美观；但易朽）、铁树（干紫黑色；叶如槺榔，生于木杪。皮麟皱而厚，为不花之木）、水松（性好近水）、苦苓树柏（皮可为香）、黄目子树（实可澣衣）、茄藤树（产海滨，可为薪；红可染网）、林投（叶多莿，似菠萝，高可丈余。密栽为篱，牛羊不得入）、桑树、土杉、水漆（生海泥中）、九芎（薪之最者。村落草屋，用为竖柱）、莿桐（垂阴如梧桐，干多生莿。台人栽为篱栅，多者数十株。先花后叶，二、三月盛开，红艳如锦，熳烂夺目）。

　　竹之属：莿竹（高四、五丈，旁枝横生而多莿坚利，人不敢犯。茅屋取为梁柱，器物资之，其用甚广）、长枝竹（一名鲎脚绿。椅棹、床橱，皆资其用）、凤尾竹（俗呼观音竹）、麻竹（比莿竹尤大。质不坚韧，车笼、糖笼、仓笨等物悉资用之）、空涵竹（产山中。高二丈许，围二、三寸，无旁枝。草屋用以为桷）、棕竹（皮似棕而节密。高不满四尺）、芦竹（似黍，生水涯湿处）、筀竹（大者围二尺、长四丈，出竹堑岸里社。笋极佳）、石竹（大如筀竹，可为器。出朴仔篱等社）、金丝竹（一名箭竹。大如小指。出朴仔篱等社，土番以为箭）、珠篱竹（高丈许，如指大。人居用以编篱）。

　　花之属：梅（百花之魁。种类不一）、桂（有丹桂、月桂、山桂数种。台所种者，惟月桂；来自内地）、海棠（自内地来）、仙丹（其花一朵百蕊，状如绣球，色绛。四月开花，至八月尚烂熳）、兰（种类不一）、柴荆（先花后叶，有紫、碧二种）、芙蓉（百叶而三醉者佳）、树兰（有四叶、六叶二种）、指甲（木本。色碧而花细。捣其叶染指甲，同凤仙）、石榴（又有百叶榴，花红、白二色，不结实）、桃（花红。单叶结实）、水锦花（一名木槿）、唐棣（一名郁李）、长春（浅红色，四时有花。或呼月见，以其一月一开也）、丽春（花似长春而大，百叶深红）、佛桑（叶似桑，四时长开。有朱红、淡黄二色。叶单者，曰「照殿红」）、鸡爪兰（花似金粟，开于夏、秋之间）、桃花（花开百叶，有大红、浅红、碧绯数种。又有「三月浪」者，三月始开）、茉莉（有百叶、单叶。又有来自广南者，名番茉莉；花开百叶，蕊大数倍，更佳）、金丝蝴蝶（花红，状如蝴蝶）、一丈红（一名蜀葵。丛高一丈，直起无枝；所谓『五尺栏杆遮不尽，尚留一半与人看』）、玉楼春（即百叶黄栀。花有香而不结实）、荷花（有红、有白。有百叶、单叶二种）、菊花（有黄、碧、紫、红，种类不一）、玉芙蓉、頳桐（一名龙船花。叶颇似桐，繁花鲜红如火）、番蝴蝶（花中红、外黄似蝶。有须一枝，可数蕊。四季长开）、紫薇（一名不耐痒花。俗亦呼为紫荆）、金钱花（午开、子谢，一名午时花）、莲蕉（有红、黄二种）、水仙（自内地来）、胭脂花（有红、黄、白及五色四种）、夜合、番花、番瑞香（蔓生。花微绿，一簇数蕊，香甚清远。夏月盛开）、藜（高可八、九尺。枯则取以为杖，韧而轻；即藜杖也）、喷雪（花白，蕊点点如雪）、鹿葱（一名萱草）、月下香（其花夜开香烈，因名）、鸡冠花（有高、有低，蕊似鸡冠。有红、白二种）、老来娇（叶愈久而愈红）、昙花（夏开）、葵花（黄花盖顶，中有子；大如盘，向日倾心。又一种名秋葵，黄花自下而上，开尽乃止；与「一丈红」颇相类）、素香（蔓生。花白而蕊小，清香异常）、兔丝（一名凌霄。蔓生。色鲜红，朝开暮谢）、凤仙花（一名金凤。有深红、浅红，又有红白相间者）、剪绒（一名「洛阳锦」。高尺许，茎柔，红、紫、白诸色俱备）、绣球（色白。一花数十蕊，团圆凑合如簇毯。藤本）、锦竹（丛生。高尺许，花如缬锦。一名石竹）、万寿菊（花似菊，而色金黄，无香）、美人蕉（似蕉而小。花出蕉心，色鲜红，经月余始谢）、千日红（色红、无香，极耐久）、山栀。

　　草之属：仙草（高五、六尺，晒干可作茶，能解暑毒。煮烂绞汁去渣，和粉浆再煮成冻，和糖泡水，饮之甚凉）、鼠曲（可合钥为粿）、白曲草（可制曲酿酒）、乳草（妇人少乳者和肉煮食之，能通乳窍）、仙人掌（状如人掌）、萍、藻（根生水底，不若浮萍之无根而漂浮也）、含羞草（高四、五寸，叶似槐。爪之则下垂，状如含羞，故名）、齿草（枝绿，高尺许。番人取其枝擦齿，久之皆黑，故名）、遍地锦、虎耳草、凤尾草、茅（有金丝茅、大头茅。乡人取以盖屋）、菅、莿苋（高三、四尺，多生莿。烧灰沃水，可渍米为粽）。

　　畜之属：牛（有水牛、黄牛二种。水牛自内地来，研蔗煮糖；黄牛近山多有，取而驯习之，用以耕田、驾车）、马（从内地来。近亦有牝而生者）、狗、猪、羊、猫（有黑、白、黄等色，又有杂色）、鸡、鹅（长颈而善鸣。「尔雅」：『为鸣可惊盗』。养之园林，则蛇皆远去）、鸭（似鹅而小，近溪涧处）、番鸭（似鸭而大，毛有小釆，嘴脚有朱色。肉粗味减。来自外洋）。

　　毛之属：金钱豹（似豹而小）、猪熊、麋、鹿、麂、麇（即獐）、■〈鹿外西内〉（似鹿而大）、兔、猴、山猪、獭、山羊（能涉峻，生深山中。皮堪作鞋）、鼠（有家鼠、田鼠，一名山豪）。

　　羽之属：鸢（鸱类。「禽经」曰：『暮鸦鸣，则小雨；朝鸢鸣，则大风』）、鸽（人家畜之，能知往还）、鹳（似鹤而小，无朱顶。鹳俯鸣则阴，仰鸣则晴）、鹡鸰（水鸟）、雉（雄者有冠，尾长，身具五彩；其羽为翟。雷始动，则雉鸣而雊）、乌（纯黑反哺者，为慈乌；腹曰不反哺者，为鸦，亦名鷽）、燕（燕作巢，避戊己。胸紫身小为越燕，胸斑黑而声大名胡燕）、鸠（即斑鸠也。与内地异。色青黑者曰斑甲，项下赤色者曰火鸠。又有一种身绿、嘴足红者，曰金鸠；惟淡水出焉）、鹭（毛白、项绿，嘴长、脚高）、画眉（声似莺而小，清圆可听。本地所出与内地等，但眉无白者）、鸜鹆（断舌，可使效人语。一名八哥）、布谷（色浅黑，白腹，头亦微白。春作方殷，人以鸟至识耕农之候）、凫（似鸭而小，浮于水面；鸟之谨愿者。俗呼为水鸭）、鸥（水鸟。一名鹥，随潮上下）、海鸡母（黑色，脚绿，比鸡较大，宿海屿中，故名。骨脆，而味甚美）、鸳鸯（文采■〈火旬〉烂。止必偶、飞必双，其交不再）、翡翠（俗名钩鱼翁。尝宿水道，伺鱼而食之）、白鹇（白质、黑章，尾二、三尺，嘴、爪丹）、长尾三娘（鹇之属。色青，光彩照人。一名练雀）、乌鹙（身黑、尾长，较小于鹰；能搏鹰、鹞、鸢诸恶鸟）、伯劳（即鵙也；亦曰「博劳」。性好单栖，其飞■〈梭，羽代木〉，其声嗅嗅。夏至应阴而鸣）、黄莺（一名黄鹂，一名仓庚。其音圆滑，善啭。方春后，即鸣）、鹰、鸬鹚（色黑，嘴曲如钩，食鱼入喉则烂。其热如汤，吐而生子，多者七、八，少者五、六，相连而出，若丝绪焉）、鸺（俗呼为「孤黄」。大如鹰，头目如猫。昼不见物，夜则出鸣。雌雄相应，声若老人）、雀（小鸟。好宿檐瓦，驯近阶除。俗名为「檐前雀」）、白头翁（似雀而大，头有白点）、海鹅（俗名「南风戆」，又名「布袋鹅」。常如海滨猎鱼，避风则入。翎可为箭羽）、荜雀（似雀而小，紫色。唧唧善吟。置笼中，能自来去）、白鸠（每当风雨，舞翅盘旋，霜衣雪杂，善鸣。畜之笼中，可为近玩）。

　　鳞之属：鲤、涂魠（形类马鲛而大，重者二十余斤。无鳞，味甚美。自十月至清明多有）、乌鱼（各港俱有。每冬至前，去大海散子，味极甘；后引子归原港，曰「回头乌」，则瘦而味劣矣。子成片，下盐晒干，味更佳。过冬则罕见。「本草」谓之鲻鱼）、鲳（身扁而短，无鳞；以紫白色者为佳，海鱼之贵品。又有黑色者，细鳞，名乌鲳；味少逊）、马鲛（骨软无鳞）、鳓（类鲥鱼。身扁薄，味清，而芳鲜；次于鲥鱼。以多刺，人不见重）、鳗（有乌、白二种。乌者为上。又溪有芦鳗，大者十余斤；以食芦笋，故名。又有海鳗，肉粗而刺硬）、扁鱼（形似「贴沙」而薄。晒干，味香美；鲜食亦佳。一名「涂剃」）、虾（种类不一：红虾，味甘；沙虾，次之；黄栀米，又次之；草虾，则有班节而肉粗，其最下者也）、白带鱼（身薄而长，其形似带。鱼鳞入夜有光）、鲈（巨口、细鳞）、午鱼、鮸鱼（状似鲈而大，肉粗。重至二十余斤）、鲫鱼（一名鲋。色黑而体促，腹大而脊隆。池泽、潭湖皆有之）、贴沙（上紫、下白，有细鳞，两目相比；一名比目鱼）、银鱼（长五、六寸，身圆如箸；洁白无鳞，但目两点黑耳。味清甘，可曝为脯）、鳝鱼（似蛇无鳞，黄质、黑文。体多涎沫）、虎鱼（状如虎头，巨口、无鳞，长不盈尺。肉嫩而美）、黄鱼（色微黄，扁而细鳞，长六、七寸。脂厚味丰，恨多刺耳）、麻虱目（鱼塭中所产。夏、秋盛出。状类鲻，鳞细。台以为贵品）、鮡鱼（生海边泥涂中。其大如指，善跳，故名。俗名花鮡，以身有白花点也）、狮刀（腹背如刀，故名。多刺）、乌颊（身短■〈氵闾〉，其颊乌，故名）、墨鱼（常喷墨于波以卫身，大鱼不得近。中有骨如小舟，名海漂蛸）、锁管（身圆直如锁管，首有小骨插入管中，如锁须。味甘脆）、鲨（有白沙、胡沙、双髻沙。其最佳者，皮上有黑白圈文，曰龙文沙；其翅尤美）、沙梭（长五、六寸，状如织梭）、海翁（即海鱛。大能吞舟，黑如牛。背浮于水面，则大风将作）、鲂（形圆如扇，无鳞；色紫黑。口在腹中，尾长于身。有黄鲂、燕鲂；黄鲂大而肉粗，燕鲂小而肉润）、鳁鱼（可腌作鲑）、青鳞（色青，鳞厚，长五、六寸）、红纱（皮红如涂朱，鳞细）、金钟仔、花身（体有斑文）、蛄鲐（尾有星。多穴于泥涂中）、鱦鱼（色青，体圆而短。味极腥）、铁甲鱼（鳞硬如甲。去其皮，方可食）、遍身苦、涂鳅（似鳝而身短。多涎难握）、涂虱（头扁、身微圆，黑色，长五、六寸。产圳潭窟中）、狗母鱼（长尺余，有细刺。鱼之粗劣者）、独鱼（大者如掌，皮粗。晒干可磨木器）、金钱（状如花魿，而体薄多刺）、花魿（斑点如花）、鲡鱼（溪涧中鱼之最恶者。引子游水，众鱼不敢犯）、■〈鱼廉〉鱼（大首、方口，无鳞而多涎。生陂中。黄者肥美）、蚱（一名水母，一名石镜。「博物志」：『状如凝血，广数尺；无头目肠脏，众虾随之，以虾为目。大者如床、小者如斗』。用矾腌而食之，最利口）、鲢鱼（小口、细鳞，身扁，色白。常畜之池中）、章鱼（即韩昌黎所谓「章举」。其身圆，其首八脚缩聚，当中有口，脚上有窝如臼，历历成章。囊中有黑膏及黄膏。行者手足向下、身向上高举而疾逝。产澎湖）、水鸡（一名田鸡）、蝚鱼（状如乌鲗而大，肉亦厚；味甘美。出澎湖）、沙蚕（一名龙肠，生海泊泥涂中。形似蚕，中有沙，故名。味甚鲜美；晒干焙食最佳）、鲙鱼（一名鳜鱼。身圆而长，皮有斑色；头微有角，甘而润。又有脊上带珠者，谓之珠鲙；澎湖产之。多晒作干）、饲子饭（无细骨，可和饭以饲幼子）、莺歌鱼（状如鲤而阔。色绿，嘴尖而勾曲似莺哥嘴，故名。产澎湖）、龙尖（口尖而身丰，味甘而脆美。出澎湖。多晒作干）、三牙鱼（有赤、白二种）。

　　介之属：龟（甲虫三百六十，龟为之长）、鳌（一名团鱼。以眼听。伏于渊而卵剖于陆，此思化也。不可与苋同食）、鲎（壳黑色，甚坚，可作杓。尾长如鎗，有足十二，生在腹下。雄小、雌大；置之水中，雄者浮、雌者沉。雌常负雄而行，虽波涛终不解。失雄者不能独活，故号「鲎媚」。渔人拾之，必得双。腹中有子如粟而大，可腌以为酱甚佳）、鲮鲤（一名穿山甲。见人，则身缩不敢动。形如鼠，浑身皆甲。有白皮、红皮二种；白皮可却风疾）、螺（有香螺、花螺、响螺、肉螺数种。香螺长数寸，肉雪白而尾有膏，味最清甘；品之上也。花螺圆而小，壳薄有斑点，味亦清。响螺大者长满尺，类于香螺；其壳可吹，军中用之。肉螺大五、六寸，味苦；切其壳，可作鹦鹉杯。又有生水田中者，曰田螺；壳薄可作药。有生水泽中者，曰石螺；肉可食，能解热）、蟹（生溪涧中，随潮解甲，故字从「解」。旁行，故曰旁蟹。又螯有生毛者，名曰毛蟹；秋后甚肥美。又有沙钻蟹，色黄，遍身有刺；遇人即伏沙底。有沙马蟹，色赤，走甚疾。有大脚仙蟹，身小，一螯大、一螯小，色赤白杂。有虎狮蟹，遍身红点。有青蚶蟹，青白色，两螯大。有金钱蟹，身扁、色赤黑；此种腌食甚佳）、蟳（膏多于肉，曰红蟳。无膏，曰菜蟳。大者长尺余，随大潮退壳，一退一长。其壳最坚。生海边泥涂中，螯无毛，故异于蟹）、■〈句黾〉鼊（龟属，卵生。状似鳖，四足漫胡，无指爪。大者百余斤，小者数十斤。常从海岸赴山凹钻孔伏卵。人伺其来时，尾而逐之；行甚疾，众并力及其背，则不能动矣。剥割时，两目泪下。嗜者谓同牛肉，值亦相等。甲可乱玳瑁，亦以饰物；但薄而色浅，不任作器）、牡蛎（咸水结成磈■〈石晶〉，相连如房，故曰蛎房；俗呼为蚝。小者名珠蚝，最佳。散生海中，乘浮用长竹如剪钩诸海底取之。壳可烧灰）、蚶（蚌蛤之属。壳圆而厚，形如瓦筒，纵横其理）、蠘（形似蟳。但壳有斑点，其螯甚锐）、花蛤（蛤有三种，皆生于海）、蛲（蛤之大者，壳厚微黄，肉白多浆；一名车螯）、蛤蜊（壳白，厚而圆。肉如车螯，消渴开胃气，解酒毒）、水龟（一名龙虱。腌食甚佳）、海豆芽（似蚬而大，形扁，壳绿，吐尾如豆芽，故名。一曰涂杯）、珠螺（似花螺而小，壳坚硬。螺嘴有皮，厚而圆，如半面珠，故名。澎湖所产。惟腌食为佳）、蚌（与蛤同类异形，蛤圆蚌长。大者尺余。间有含珠）、白蛏（台原无蛏，康熙五十九年始有生于海泊泥涂中。形与内地蛏无异，但壳差薄。色白如玉，肉尤清甘。四、五月时有之，出亦无多）、西施舌（壳绿黑色，似蚌而薄。其肉有舌，最美，海错之珍；次于「江摇柱」。但台所出，不宜多食）、海龙（产澎湖。冬日双跃海滩，渔人获之，号为珍物。首尾似龙，无爪牙；长不径尺。或云：入药功倍海马）、海蒜（一名海肾。壳类蛤，肉垂三寸余；白色，上有黑点，形状甚劣。食之，多患腹泻）、龙虾（昂首奋角如画龙状，甲硬如蟹壳；须长二尺余，钳六、七寸。上有芒刺，下有子累累相属）、海蜇（台地所产。瘦小不堪食）。

　　虫之属：蜂（「埤雅」曰：『其毒在尾，垂颖如锋，故谓之蜂』。有数种：色黄而身长者，曰长腰蜂；有黑而大者，曰虎头蜂，皆有毒。惟蜜蜂无毒，人家养之树中以取蜜）、蚁（「尔雅」名蚍蜉。有赤色而极小者，为黄丝蚁。色黑而走疾者，为走马蚁。色白而生于湿处者，曰白蚁；凡衣服器物近湿处，多为所坏）、蝉（蝉无口而鸣，饮而不食。陆士龙谓：『蝉有五德：头有緌，文也；饮露，清也；黍稷不享，廉也；处不巢居，俭也；应候，信也』）、蝴蝶（一名野蛾、一名风蝶；种类甚多，杂色俱备。蝶以须为鼻。「异物志」：『有人浮南海，见蛱蝶大如蒲帆』）、蝙蝠（类鼠而有翼，昼伏夜飞。「仙经」：『蝙蝠一名仙鼠』；「古今注」：『一名飞鼠』；「尔雅」：『蝙蝠，服翼也。一作伏翼』；「玄中记」曰：『百岁之鼠，化为蝙蝠』；又曰：『百岁服翼，色赤，止则倒悬；千岁服翼白如雪，食之长生』）、虾蟇（似水鸡，背有黑点。「酉阳杂俎」：『虾蟇无肠，陆居者，为蟾蜍』。凡附骨坏疮、发背肿毒，按方用之俱效。生疔疮，破其腹取肝涂之，立愈。将腹皮缝密，放去，不死』）、蟋蟀（「诗义疏」：『蟋蟀似蝗而小，正黑，身光泽如漆，有角翅』；又谓之「促织」。里语：『促织鸣，懒妇惊』。又谓之莎鸡）、蜘蛛（有数种。「尔雅」曰：『在地中布网者，为土蜘蛛；络幕草上者，为草蜘蛛；有长脚者，俗谓之喜子』。陆贾曰：『蜘蛛集而百事喜』）、蜥蜴（似蛇；身扁，四足，长五、六寸。「说文」『在草曰蜥蜴，在壁曰蝘蜓，守宫也。术家云：以器蓄之，饲以丹砂，身尽赤，捣之以点女子体，终身不灭；有私，其迹即消，故名守宫。传云：东方朔语武帝，试之果验』。台之蝘蜓能鸣，其声嘎嘎；或谓：过澎湖沟则不鸣矣）、蜻蜓（「埤雅」：『蜻蜓饮露。六足、四翼，翅薄如蝉。有青、赤、黄三种：青而大，曰「蜻蜓」；小而黄，曰「狐黎」；小而赤者，曰「赤卒」，又名「绛绉」，又名「赤弁文人」）、萤（腐草化生。夜飞，腹下有火。吕氏「本草」：『萤一名「夜照」，一名「熠耀」，一名「景天」』。梁元帝诗：『着人疑不热，集草讶无烟；到来灯下暗，翻在雨中燃」』）、蛩（四时阶砌鸣声不绝，深秋尤觉凄切也）、螽斯（青色；长角、长股，以两股相切作声。一生九十九子。俗呼为「草马」）、螳螂（「尔雅」谓之「莫貈」。此虫知进；惟捕蝉则一进、一却）、螟蛉（「尔雅」云：『螟蛉，桑虫也』）、蜾蠃（陆玑曰：『似蜂而小腰。衔泥于壁间作房，取桑虫置之空中；七日而化为子』）、蝇虎（「泉郡志」：『蛛属。藏壁间，回环周顾，能捕蝇』）、蜈蚣（赤腹、黑头，多足。能制蛇，缘而啖其脑）、蛇（舌双、耳聋，其听以目。其毒在涎。台产有数种：一名山■〈束〉，长六、七尺，专捕鼠；一名草花仔，长一、二尺。俱不伤人。一名龟壳花，背有文，如龟纹。一名饭匙倩，头扁如饭匙；见人，头昂二、三尺，惟尾贴地，坟鼻有声。一名青竹丝，长一、二尺；色青如竹，故名。三者啮人最毒。世传蛇无足；陶弘景曰：『五月五日烧地令热，以酒沃之，置蛇于上，则足见』）、蜂虎（状似灯蛾而大，头有斑点。入蜜窝，则尽食其蜂）、水蛭（水虫也。蠕动如血片，断之寸寸，得水复活；能咂牛马人血。「本草」：『大者名马蜞，腹黄者为马蟥』。「物理小识」曰：『马蟥烧成灰，以碗覆之于地，过一夜复生』。俗呼为蜈蜞。台地内山最多，无水而活）、蝇（「酉阳」云：『蝇声在翼。班固曰：「青蝇嗜肉汁而忘溺死」』。又有一种色青而大者，粪物中即变为虫，最能败物）、蚊（东方朔曰：『长喙、细身，昼亡夜存，嗜肉恶烟。为掌所扪。积雨生蛆变成者，以艾熏之则溃。夏、秋最多』）、螥螂（赤色，状如龙虱。缘壁善走，有翅能飞。多藏树箧中，啮物食之。「漳志」谓之蝤虫。天将雨时，则群飞壁上。煎食解毒，最神）、蛾（眉勾曲如画，故「诗」称蛾眉。「古今注」：『飞蛾善拂灯，一名「火光」，一名「慕光」』。苻子曰：『夕蛾去暗，赴灯而死』）、蠹（一名「壁鱼」、一名「衣鱼」，俗呼蠹鱼。「山经」云：『衣鱼三食，神仙字化』；韩诗：『岂殊蠹书虫，生死文字间』是也。始则黄色，老有白粉。台地湿蒸多蠹，甚为衣帛、书画之害）、灶鸡（「本草」：『名灶马。穴灶而居。状如「促织」。「诗义疏」：『似蝗而小，善跳好斗。立秋之后，则夜鸣，其声唧唧』。俗言：灶有马，足食之兆）、灶螂（「尔雅」所谓蛣■〈虫羗〉。「刑昺疏」：『黑甲，翅在甲下。啖粪土作丸而转之』。「庄子」：『蛣■〈虫羗〉，智在转丸是也』。抱朴子曰：『玄蝉洁饿，不羡蛣■〈虫羗〉檅饱』）、毛虫（有黄、绿二种。大者二寸余，浑身皆□。偶着人肉，即红肿。「尔雅」谓之蜭毛虫。俗呼为刺毛虫）、蚯蚓（一名土龙，一名蜿蟺。天冻入穴，首向下；阳动，则首向上。其身屈曲。「淮南子」曰：『蚓无爪牙之利、筋骨之强，上食槁壤、下饮黄泉』。郭景淳曰：『蚯蚓土精，无心之虫』）、蚰蜒（形如蚯蚓。夏月积暑湿气化生。无足，长二、三寸。夜吐白涎壁篱间，成银色有光。俗呼为「青赖」）。  
　 

卷七

　　田赋

　　「禹贡」三壤、「周官」九赋，凡以民生攸系而国储出焉。台属闽之海东郡，昔患土满，今患人满；地不加辟，赋不加增。所入不敷军需，岁靡帑金十数万，取之内郡；此台民生计，无日不上廑宸虑也。夫纳总、纳秸不责于要荒，而一易、再易酌轻于硗瘠；古王尚矣。今则偶歉即行带征，偏枯动予酌免；皇仁优渥，远迈三古。台民抑何幸欤！惟是履亩区方，援照轻则，俾赋不余于田、入足供所出，尚赖司土者善为经画耳！志田赋。

　　土田

　　租赋

　　土田

　　按台地，田园十分曰一甲。每甲东西南北四至各二十五戈；每戈长一丈二尺五寸。其坵段之方圆、曲直、宽狭不等，则计尺寸折算。雍正九年，凡七年以后新垦田园，援照同安下沙则例化甲为亩。每甲折内地弓步，计一十一亩。

　　台湾府

　　凤山县

　　彰化县

　　（附）淡防厅

　　台湾府

　　旧额田园，实在共一万八千四百五十三甲八分六厘四毫零二忽三微；田七千五百三十四甲五分七厘七毫二丝九忽三微（内上则二千六百七十八甲八分零九毫五丝零二微、中则一千九百零一甲九分九厘五毫二丝零二微、下则二千九百五十三甲七分七厘二毫五丝八忽九微），园一万零九百一十九甲二分八厘六毫七丝三忽（内上则二千五百六十五甲四分零二毫四丝八忽九微、中则三千三百四十七甲二分九厘一毫二丝三忽三微、下则五千零六甲五分九厘三毫零八微）。

　　国朝康熙二十四年，新垦田园共二千五百六十五甲二分一厘五丝八忽；田八百零五甲八分三厘九毫三丝二忽（内上则二百五十甲零八分六厘一毫、中则二百八十六甲四分四厘、下则二百六十八甲五分三厘八毫三丝二忽），园一千七百五十九甲三分七厘一毫二丝六忽（内上则四百八十一甲四分六厘、中则四百零六甲一分八厘九毫、下则八百七十一甲七分二厘二毫二丝六忽）。

　　康熙二十五年，新垦田园共五百八十一甲二分五厘三毫七丝三忽四微；田七十五甲四分三厘一毫四丝九忽（内上则九甲五分五厘五毫、中则二十一甲八分二厘五毫二丝九忽八微、下则四十四甲零五厘一毫一丝九忽二微），园五百零五甲八分二厘二毫二丝四忽四微（内上则六十四甲二分四厘九毫三丝三忽、中则一百零六甲二分三厘四毫零八忽六微、下则三百三十五甲三分二厘八毫八丝二忽八微）。

　　康熙二十七年，新垦田园共七百七十六甲三分三厘零四丝六忽六微；田一百七十一甲九分七厘七毫零九忽（内上则一十三甲、中则四十六甲五分二厘三毫五丝四忽、下则一百一十二甲四分五厘三毫五丝五忽），园六百零四甲三分五厘三毫三丝七忽六微（内上则一十八甲九分二厘零一忽、中则五十八甲六分三厘、下则五百二十六甲八分零三毫三丝六忽六微）。

　　康熙二十八年，新垦田园共六百八十六甲四分四厘七毫三丝五忽；田一百三十甲零二分九厘一毫三丝五忽（内上则一分五厘、中则二十八甲四分、下则一百零一甲七分四厘一毫三丝五忽），园五百五十六甲一分五厘六毫（内中则二十八甲一分六厘二毫、下则五百二十七甲九分九厘四毫）。

　　康熙二十九年，新垦田园共九百六十九甲一分零九毫八丝四忽；田一百五十七甲七分八厘六毫五丝一忽（内中则六甲八分三厘零八丝一忽、下则一百五十甲零九分五厘五毫七丝），园八百一十一甲三分二厘三毫三丝三忽（内上则一甲八分、中则二十八甲五分七厘九毫、下则七百八十甲零九分四厘四毫三丝三忽）。

　　康熙三十年，新垦田园共三百八十八甲五分五厘三毫一丝一忽；田一十六甲七分九厘一毫五丝四忽（内上则五分一厘、中则二甲六分四厘四毫二丝、下则一十三甲六分三厘七毫三丝四忽），园三百七十一甲七分六厘一毫五丝七忽（内上则六甲三分、中则一十六甲四分一厘三毫六丝、下则三百四十九甲零四厘七毫九丝七忽）。

　　康熙三十一年，新垦田园共八百零二甲五分四厘零五丝九忽；田二十六甲五分四厘七毫八丝（内中则二分四厘六毫、下则二十六甲三分零一毫八丝），园七百七十五甲九分九厘二毫七丝九忽（内上则二甲、中则九甲九分一厘、下则七百六十五甲零八厘二毫七丝九忽）。又，奉文令各里自实新垦田园共一千零七十九甲二分七厘零二丝零二微；田七十三甲二分三厘八毫四丝（俱下则），园一千零六甲零三厘一毫八丝零二微（内中则二十五甲八分五厘四毫一丝九忽、下则九百八十甲零一分七厘七毫六丝一忽二微）。

　　康熙三十二年，新垦田园共一百五十七甲四分三厘三毫五丝；田一甲六分五厘（俱下则），园一百五十五甲七分八厘三毫五丝（俱下则）。

　　康熙三十三年，新垦田园五十二甲八分五厘；田七甲四分二厘（俱下则），园四十五甲四分三厘（俱下则）。

　　康熙三十四年，新垦田园一百二十六甲六分八厘二毫四丝二忽；田六甲八分（俱下则），园一百一十九甲八分八厘二毫四丝二忽（俱下则）。

　　康熙三十五年，新垦田园四百三十六甲一分零二毫五丝七忽；田三十八甲八分七厘（俱下则），园三百九十七甲二分三厘二毫五丝七忽（俱下则）。

　　康熙三十六年，新垦田园四百四十一甲五分七厘二毫零二忽；田八十八甲一分三厘（俱下则），园三百五十三甲四分四厘二毫二忽（内中则二分、下则三百五十三甲二分四厘二毫零二忽）。

　　康熙三十七年，新垦田园三百一十三甲一分九厘；田七分三厘（下则），园三百一十二甲四分六厘（俱下则）。

　　康熙三十八年，新垦田园七百三十七甲六分一厘七毫三丝四忽；田二十甲三分六厘四毫六丝（俱下则），园七百一十七甲二分五厘二毫七丝四忽（俱下则）。

　　康熙三十九年，新垦田园七百甲零九厘一毫七丝四忽；田三甲一分九厘（俱下则），园六百九十六甲九分零一毫七丝四忽（俱下则）。

　　康熙四十年，新垦田园四百零二甲零七厘；田二分（下则），园四百零一甲八分七厘（内上则二甲、中则三甲、下则三百九十六甲八分七厘）。

　　康熙四十一年，新垦田园一百零二甲五分五厘；田二分（下则），园一百零二甲三分五厘（内中则四十二甲、下则六十甲三分五厘）。

　　康熙四十二年，新垦园二十二甲九分五厘（俱下则）。

　　康熙四十三年，新垦园二十甲零四厘（俱下则）。

　　康熙四十四年，新垦园四十一甲五分（俱下则）。

　　康熙四十五年，新垦田园五十七甲四分五厘；田一甲七分（下则），园五十五甲七分五厘（下则）。

　　康熙四十六年，新垦园五十二甲九分七厘（俱下则）。

　　康照四十七年，新垦园六十一甲七分零九毫六丝（俱下则）。

　　康熙四十八年，新垦园五十九甲六分三厘（俱下则）。

　　康熙四十九年，新垦园一十九甲七分二厘（俱下则）。

　　康熙五十一年，新垦园二十甲零八分（俱下则）。

　　康熙五十二年，新垦园九十三甲一分九厘六毫（俱下则）。

　　康熙五十三年，新垦田园三十一甲三分；田三甲五分（下则），园二十七甲八分（俱下则）。

　　康熙五十四年，新垦园一十二甲五分（俱下则）。

　　康熙五十五年，新垦园一百零二甲六分二厘（俱下则）。

　　康熙五十六年，新垦田园一百二十九甲二分三厘；田四十二甲九分（俱下则），园八十六甲三分三厘（俱下则）。

　　康熙五十七年，新垦园四甲五分五厘（下则）。

　　康熙五十八年，新垦园二十八甲四分（俱下则）。

　　康熙六十一年，新垦园一十四甲八分八厘（俱下则）。又，新垦园七十六甲四分（俱下则）。

　　雍正元年，新垦园二十六甲八分零八丝（俱下则）。

　　雍正二年，新垦田园一百五十六甲四分一厘零四丝；田六十二甲八厘六毫（俱下则），园九十四甲三分二厘四毫四丝（俱下则）。

　　雍正五年，新垦园一百二十九甲九分九厘九毫（俱下则）。

　　雍正六年，新垦田园一万二千三百三十一甲三分六厘三毫八丝三忽七微八纤三沙六尘三埃六渺四漠；田二千四百八十一甲九分一厘二毫八丝七忽五微六纤三沙六尘三埃六渺四漠（俱下则），园九千八百四十九甲四分四厘零九丝六忽二微二纤（俱下则）。又，里民自首新垦园三千一百五十一甲一分九厘二毫四丝八忽八微七纤（俱下则）。又，奉文起科园八百五十五甲八分（俱下则）。

　　雍正七年，新垦田园三千三百五十一甲零四毫二丝五忽七微九纤八沙一尘七埃八渺四漠；田〔二千三百六十一甲八分二厘六毫一丝一忽二微二纤三沙三尘一埃七渺一漠〕（内中则四甲三厘五毫八丝五忽六微、下则二千三百五十七甲七分九厘零二丝五忽六微二纤三沙三尘一埃七渺一漠），园九百八十九甲一分七厘八毫一丝四忽五微七纤四沙八尘六埃一渺三漠（俱下则）。

　　雍正八年，奉文首垦田园一千六百六十一甲六分三厘六毫九丝四忽六微；田二百五十二甲八分九厘三毫六丝三忽七微（俱下则），园一千四百零八甲七分四厘三毫三丝九微（俱下则）。又，雍正八年新垦园三十甲七分六厘七毫二丝零三微（下则）。又，雍正八年新垦园一十四甲六分（下则）。〔又〕，雍正八年，新垦园三十一甲三分二厘（下则）。

　　雍正九年，新垦田园八十三甲零八厘三毫一丝零五微八纤零一尘九埃零五漠；田一十八甲七分二厘一毫（俱下则），园六十四甲三分六厘二毫一丝零五微八纤一尘九埃五漠（俱下则）。又，雍正九年，新垦田八甲九分七厘八毫二丝八忽七微二纤一沙五尘八埃三渺三漠（下则）。

　　雍正十年，新垦田园六甲七分；田三甲四分（俱下则），园三甲三分（俱下则）。

　　雍正十一年，新垦田一百六十六甲一分一厘六毫四丝四忽三微七纤一沙六尘八埃九渺四漠（俱下则）。

　　雍正十二年，新垦田园一百七十九甲一分二厘；田一百五十四甲九分五厘（俱下则），园二十四甲一分七厘（俱下则）。

　　雍正十三年，新垦田五十五甲（俱下则）。

　　以上自康熙二十四年起、至雍正十三年止，新垦田园共三万四千四百零八甲六分一厘三毫八丝三忽二微二纤五沙二尘七埃八渺。连前通府合计，旧额、新垦田园共五万二千八百六十二甲四分七厘七毫八丝五忽五微二纤五沙二尘七埃八渺；田一万四千七百七十四甲零一厘九毫七丝四忽八微八纤零二尘二埃六渺二漠（上则二千九百五十二甲八分八厘五毫五丝零二微、中则二千二百九十八甲九分四厘零九丝六微、下则九千五百二十二甲一分九厘三毫三丝四忽零八纤二尘二埃六渺二漠），园三万八千零八十八甲四分五厘八毫一丝六微四纤五沙零五埃一渺八漠（上则三千一百四十一甲一分三厘一毫八丝二忽九微、中则四千零七十二甲四分六厘三毫一丝零九微、下则三万零八百七十四甲八分六厘三毫一丝六忽八微四纤五沙零五埃一渺八漠）。

　　康熙三十七年，奉文豁免水灾崩陷田园一百六十甲四分二厘三毫；田中则九分、下则一甲，园上则二甲四分二厘五毫、中则一十六甲八分、下则一百三十七甲三分。

　　康熙六十一年，奉文禁革生番地界新垦下则园二十一甲。

　　雍正五年，奉文豁免水冲沙压田园三百二十二甲七分七厘六毫二丝九忽；田上则四十一甲六分九厘八毫、中则一十九甲一分三厘六毫三丝、下则一百零九甲六分九厘九毫三丝五忽，园上则二十七甲零一厘八毫二丝三忽、中则三十八甲六分六厘九毫九丝一忽、下则八十六甲五分五厘四毫五丝。

　　雍正八年，奉文豁免水冲崩陷田园五十五甲三分九厘五毫六丝七忽；田上则四分三厘、中则一甲六分一厘六毫六丝二忽、下则二十一甲五分三厘七毫六丝一忽，园上则一甲八分六厘四毫七丝五忽、中则二甲三厘九毫一丝、下则二十七甲九分七毫五丝九忽。

　　乾隆二年，奉文以二年为始，豁免水冲沙压田园一千七百八十五甲四分七厘二毫六丝五忽三微二纤七沙二尘七埃二渺八漠；田上则一十四甲五分三厘九毫八丝七忽、中则二十五甲二分六厘零六丝五忽、下则四百六十二甲零三厘五毫三丝六忽六微三纤六沙三尘六埃三渺七漠，园上则七甲六分、中则一十一甲八分、下则一千二百六十四甲二分三厘六毫七丝六忽六微九纤零九尘零九渺一漠。

　　通府合计，实在田园共五万零五百一十七甲四分一厘零二丝四忽一微九纤八沙零五渺二漠；田一万四千零七十六甲一分六厘五毫九丝八忽二微四纤三沙八尘六埃二渺五漠（上则二千八百九十六甲二分一厘七毫六丝三忽二微、中则二千二百五十二甲零二厘七毫三丝三忽六微、下则八千九百二十七甲九分二厘一毫零一忽四微四纤三沙八尘六埃二渺五漠），园三万六千四百四十一甲二分四厘四毫二丝五忽九微五纤四沙一尘四埃二渺七漠（上则三千一百零二甲六分一厘五毫八丝四忽九微、中则四千零三甲一分五厘四毫二丝六忽二微、下则二万九千三百三十五甲四分七厘四毫一丝四忽八微五纤四沙一尘四埃二渺七漠）。

　　台湾县

　　旧额田园，实在共八千五百六十一甲八分二厘二毫六丝七忽一微；田三千八百八十五甲六分四毫四厘三丝零七微（内上则八百五十七甲二分一厘七毫三丝七忽二微、中则七百八十七甲五分九厘二毫三丝二忽四微、下则二千二百四十甲八分三厘三毫六丝一忽一微），园四千六百七十六甲一分七厘八毫三丝六忽四微（内上则二百零五甲三分五厘二毫二丝五忽四微、中则一千三百六十七甲八分二厘八毫四丝八忽六微、下则三千一百零二甲九分九厘七毫六丝二忽四微）。

　　国朝康熙二十四年，新垦田园共四百一十八甲二分一厘四毫四丝九忽；田三百三十八甲六分六厘九毫三丝六忽（内上则一百零一甲五分四厘五毫、中则一百二十二甲三分六厘、下则一百一十四甲七分六厘四毫三丝六忽），园七十九甲五分四厘五毫一丝三忽（内上则一十九甲六分三厘、中则二十五甲三分、下则三十四甲六分一厘五毫一丝三忽）。

　　康熙二十五年，新垦田园共一百一十六甲三分八厘五毫四丝五忽四微；田一十五甲三分五厘一毫四丝九忽（内上则三分五厘五毫、中则二甲五分一厘五毫二丝九忽八微、下则一十二甲四分八厘一毫一丝九忽二微），园一百零一甲零三厘三毫九丝六忽四微（内上则一甲五分零九毫三丝三忽、中则一十四甲九分零四毫八忽六微、下则八十四甲六分二厘五丝四忽八微）。

　　康熙二十七年，新垦田园共三百三十二甲零四厘九毫九丝八忽六微；田三十七甲零三厘八毫九丝一忽（内中则三甲零八厘二毫四丝四忽、下则三十三甲九分五厘六毫四丝七忽），园二百九十五甲零一厘一毫零七忽六微（内上则三甲七分二厘零一忽、中则三十六甲四分八厘、下则二百五十四甲八分一厘一毫六忽六微）。

　　康熙二十八年，新垦田园共九十六甲九分三厘一毫三丝五忽；田二十六甲九分四厘一毫三丝五忽（内上则一分五厘、中则二甲四分、下则二十四甲三分九厘一毫三丝五忽），园六十九甲九分九厘（内中则一十三甲五分五厘七毫、下则五十六甲四分三厘三毫）。

　　康熙二十九年，新垦田园共二百一十一甲八分三厘九毫八丝四忽；田一十二甲二分八厘六毫五丝一忽（内中则六分三厘零八丝一忽、下则一十一甲六分五厘五毫七丝），园一百九十九甲五分五厘三毫三丝三忽（内上则七分、中则一十六甲五分七厘九毫、下则一百八十二甲二分七厘四毫三丝三忽）。

　　康熙三十年，新垦田园共八十七甲八分三厘一毫一丝一忽；田五甲六分一厘一毫五丝四忽（内上则五分一厘、中则八分四厘四毫二丝、下则四甲二分五厘七毫三丝四忽），园八十二甲二分一厘九毫五丝七忽（内上则三甲八分、中则一十甲零九分一厘三毫六丝、下则六十七甲五分零五毫九丝七忽）。

　　康熙三十一年，新垦田园共一百九十甲一分三厘三毫七丝九忽；田五甲二分五厘七毫八丝（内中则二分四厘六毫、下则五甲一厘一毫八丝），园一百八十四甲八分七厘五毫九丝九忽（内中则四甲四分一厘、下则一百八十甲四分六厘五毫九丝九忽）。又，奉文令各里自实新垦田园共三百零三甲三分四厘一毫零二微；田一十甲五分（俱下则），园二百九十二甲八分四厘一毫零二微（内中则二十五甲八分五厘四毫一丝九忽、下则二百六十六甲九分八厘六毫八丝一忽二微）。

　　康熙三十二年，新垦田园共二十六甲三分零二毫八丝；田一甲二分五厘（俱下则），园二十五甲零五厘二毫八丝（俱下则）。

　　康熙三十五年，新垦田园共三十三甲七分一厘；田九甲九分二厘（俱下则），园二十三甲七分九厘（俱下则）。

　　康熙三十六年，新垦田园共一百零四甲一分六厘二毫；田八甲九分三厘（俱下则），园九十五甲二分三厘二毫（内中则二分、下则九十五甲零三厘二毫）。

　　康熙三十九年，新垦田园共一十一甲一分四厘；田三分（下则），园一十甲八分四厘（俱下则）。

　　康熙四十年，新垦田园共九甲九分六厘；田二分（下则），园九甲七分六厘（俱下则）。

　　康熙四十一年，新垦田园共一十三甲七分；田二分（下则），园一十三甲五分（内中则二甲、下则一十一甲五分）。

　　康熙四十五年，新垦田园共七甲六分；田一甲七分（俱下则），园五甲九分（俱下则）。

　　康熙四十六年，新垦下则园三甲五分五厘。

　　康熙四十七年，新垦下则园二十八甲八分零九毫六丝。

　　康熙四十八年，新垦下则园一甲一分三厘。

　　康熙五十一年，新垦下则园一甲五分。

　　雍正三年，诸邑拨归本邑管辖下则园七甲。

　　雍正六年，新垦田园共一百零六甲三分一厘九毫八丝二忽；田一百甲零七分五厘七毫七丝六忽（俱下则），园五甲五分六厘二毫零六忽（俱下则）。

　　雍正七年，里民首垦田园共六十四甲二分八厘五毫；田三甲八分（俱下则），园六十甲四分八厘三毫（俱下则）。

　　雍正八年，里民报垦田园共四十七甲六分三厘八毫五丝六忽六微；田二十八甲三分五厘二毫二丝四微（俱下则），园一十九甲二分八厘六毫三丝六忽二微（俱下则）。

　　雍正九年，奉文凤邑割归本邑管辖田园共七百八十四甲七分六厘六毫二丝七忽八微零六沙四尘七埃七渺一漠；田一百六十六甲四分八厘三毫二丝八忽七微七纤二沙七尘二埃七渺二漠（内上则五十三甲八分零三毫一丝七微七纤二沙七尘二埃七渺二漠、中则三十二甲六分零四毫二丝五忽、下则八十甲零七厘五毫九丝三忽），园六百一十五甲八分三厘五毫二丝二忽三微三纤三沙七尘四埃九渺九漠（内上则六十甲零六分四厘五毫六丝七忽二微、中则六十四甲六分三厘六毫九丝二忽、下则四百九十甲零五分五厘二毫六丝三忽一微三纤三沙七尘四埃九渺九漠）。另新垦下则园二甲四分四厘七毫七丝六忽七微。〔又〕，雍正九年，奉文诸邑割归本邑管辖田园共一千二百四十二甲四分五厘七毫二丝四忽四微一纤；田二百七十二甲零七厘八毫九丝六忽（内中则二百五十六甲一分五厘八毫二丝八忽、下则一十五甲九分二厘零六丝八忽），园九百七十甲三分七厘八毫二丝八忽四微一纤（内上则三百零四甲二分三厘六毫五丝、中则九十甲零七分九厘一毫四丝、下则五百六十四甲五分八厘六毫二丝二忽四微六沙）。又，新垦下则园八甲七分六厘四毫一丝五忽零四沙。

　　雍正十一年，新垦下则田二甲七分五厘六毫四丝三微七纤一沙六尘八埃九渺四漠。

　　雍正十二年，续垦下则园七百三分。

　　以上自康熙二十四年起、至雍正十二年止，新垦并割归田园共四千二百六十甲零七分一厘四毫七丝七忽三微八纤八沙一尘六埃六渺五漠；田一千零四十八甲二分八厘五毫六丝一忽五微四纤四沙四尘一埃六渺六漠（内上则一百五十六甲二分六厘三毫一丝零七微七纤二沙七尘二埃七渺二漠、中则四百二十甲零八分四厘一毫二丝七忽八微、下则四百七十一甲一分八厘一毫二丝二忽九微七纤一沙六尘八埃九渺四漠），园三千二百一十二甲三分二厘九毫一丝五忽八微四纤三沙七尘四埃九渺九漠（内上则三百九十四甲一分四厘一毫五丝一忽二微、中则三百零五甲六分二厘六毫一丝九忽六微、下则二千五百一十二甲五分六厘一毫四丝五忽零四纤三沙七尘四埃九渺九漠）。连前共计，旧额、新垦田园一万二千八百二十二甲六分三厘七毫四丝四忽四微八纤八沙一尘六埃六渺五漠；田四千九百三十四甲零二厘九毫九丝二忽零四纤四沙四尘一埃七渺一漠（内上则一千零一十三甲五分八厘零四丝七忽九微七纤二沙七尘二埃七渺二漠、中则一千二百零八甲四分三厘四毫六丝零二微、下则二千七百一十二甲零一厘四毫八丝四忽零七纤一沙六尘八埃九渺九漠），园七千八百八十八甲五分九厘九毫四丝二忽二微四纤三沙七尘四埃九渺九漠（内上则五百九十九甲五分九厘三毫七丝六忽六微、中则一千六百七十三甲四分五厘四毫六丝八忽二微、下则五千六百一十五甲五分五厘零九丝七忽四微四纤三沙七尘四埃九渺九漠）。

　　于雍正五年，奉文豁免水冲沙压田园三百二十二甲七分七厘六毫二丝九忽。

　　又于雍正八年，奉文豁免崩陷田园五十五甲三分九厘五毫六丝七忽。

　　又于雍正九年，奉文割归凤邑管辖田园七十八甲三分一厘二毫三丝九忽。

　　又，乾隆二年，奉文豁免崩陷田园一百二十一甲八分二厘三毫二丝三忽二微三纤六沙三尘六埃三渺七漠。

　　计共豁免并割归共上、中、下则田园五百七十八甲三分零七毫五丝八忽二微三纤六沙三尘六埃三渺七漠；田二百六十七甲二分七厘八毫四丝七忽六微三纤六沙三尘六埃三渺七漠（内上则五十四甲九分六厘七毫八丝七忽、中则三十七甲一分零八毫八丝九忽、下则一百七十五甲二分零一毫七丝一忽六微三纤六沙三尘六埃三渺七漠），园三百一十一甲零二厘九毫一丝零六微（内上则三十六甲四分八厘二毫九丝八忽、中则五十一甲八分零九毫零一忽、下则二百二十二甲七分三厘七毫一丝一忽六微）。

　　通县合计，除豁免割归外，实在田园共一万二千二百四十四甲三分二厘九毫八丝六忽二微五纤一沙八尘零二渺八漠；田四千六百六十六甲七分五厘一毫四丝四忽六微零八沙零五埃二渺九漠（内上则九百五十八甲六分一厘二毫六丝零九微七纤二沙七尘二埃七渺二漠、中则一千一百七十一甲三分二厘五毫七丝一忽二微、下则二千五百三十六甲八分一厘三毫一丝二忽四微三纤五沙三尘二埃五渺七漠），园七千五百七十七甲六分四厘八毫四丝一忽六微四纤三沙七尘四埃九渺九漠（内上则五百六十三甲一分一厘零七丝八忽六微、中则一千六百二十一甲六分四厘五毫六丝七忽二微、下则五千三百九十二甲八分二厘一毫九丝五忽八微四纤三沙七尘四埃九渺九漠）。

　　凤山县

　　旧额田园，实在共五千零四十八甲六分零八毫三丝六忽；田二千六百七十八甲四分九厘六毫八丝一忽（内上则一千八百零四甲三分八厘七毫五丝六忽、中则一百八十七甲二分二厘六毫二丝一忽、下则六百八十六甲八分八厘三毫零四忽），园二千三百六十九甲七分一厘一毫五丝五忽（内上则七百三十八甲五分一厘一毫一丝五忽、中则二百二十九甲二分一厘五毫六丝四忽、下则一千四百零一甲九分八厘四毫七丝六忽）。

　　国朝康熙二十四年，新垦田园共五百二十五甲五分六厘五毫二丝八忽；田二百六十六甲五分六厘零六丝八忽（内上则八十三甲九分七厘、中则九十甲零五分二厘、下则九十二甲零七厘六丝八忽），园二百五十九甲零四毫六丝（内上则九十一甲一分六厘、中则七十六甲五分、下则九十一甲三分四厘四毫六丝）。

　　康熙二十五年，新垦田园共一百七十甲八分九厘八毫二丝八忽；田三十九甲六分（内上则九甲二分、中则七甲三分、下则二十三甲一分），园一百三十一甲二分九厘八毫二丝八忽（内上则四十甲零九分一厘、中则二十九甲二分、下则六十一甲一分八厘八毫二丝八忽）。

　　康熙二十七年，新垦田园共一百八十六甲八分八厘三毫三丝八忽；田八十五甲零六厘七毫零八忽（内上则一十三甲、中则三十八甲六分、下则三十三甲四分六厘七毫零八忽），园一百零一甲八分一厘六毫三丝（内上则五甲、中则一十六甲、下则八十甲零八分一厘六毫三丝）。

　　康熙二十八年，新垦田园共二百七十七甲八分二厘二毫；田三十三甲九分五厘（俱下则），园二百四十三甲八分七厘二毫（内中则五甲、下则二百三十八甲八分七厘二毫）。

　　康熙二十九年，新垦田园共四百六十三甲三分三厘；田一百三十六甲三分（俱下则），园三百二十七甲零三厘（内中则一甲、下则三百二十六甲零三厘）。

　　康熙三十年，新垦田园共一百零四甲零四厘；田八甲（俱下则），园九十六甲零四厘（俱下则）。

　　康熙三十一年，新垦田园共一百九十五甲六分五厘；田一十六甲四分九厘（俱下则），园一百七十九甲一分六厘（俱下则）。又，奉文令各里自实新垦田园共二百五十甲三分三厘二毫四丝；田六十二甲七分三厘八毫四丝（俱下则），园一百八十七甲五分九厘四毫（俱下则）。

　　康熙三十二年，新垦田园共二十六甲四分五厘；田四分（下则），园二十六甲零五厘（俱下则）。

　　康熙三十三年，新垦田园共四十一甲二分二厘；田七甲四分二厘（俱下则），园三十三甲八分（俱下则）。

　　康熙三十四年，新垦田园共一百一十甲九分三厘二毫四丝二忽；田五甲二分（俱下则），园一百零五甲七分三厘二毫四丝二忽（俱下则）。

　　康熙三十五年，新垦田园共二百八十五甲八分七厘二毫五丝七忽；田二十三甲六分五厘（俱下则），园二百六十二甲二分二厘二毫五丝七忽（俱下则）。

　　康熙三十六年，新垦田园共一百五十三甲五分零二忽；田七十九甲二分（俱下则），园七十四甲三分零二忽（俱下则）。

　　康熙三十七年，新垦田园共一百二十六甲一分九厘；田七分三厘（下则），园一百二十五甲四分六厘（俱下则）。

　　康熙三十八年，新垦田园共四百一十二甲一分一厘三毫四丝八忽；田一十九甲八分二厘四毫六丝（俱下则），园三百九十二甲二分八厘八毫八丝八忽（俱下则）。

　　康熙三十九年，新垦田园共二百七十甲四分九厘八毫七丝四忽；田二甲六分四厘（俱下则），园二百六十七甲八分五厘八毫七丝四忽（俱下则）。

　　康熙四十年，新垦下则园六十甲零五分二厘。

　　康熙四十一年，新垦下则园一十二甲三分。

　　康熙四十三年，新垦下则园六甲五分。

　　康熙六十一年，新垦下则园一十四甲八分八厘。又，康熙六十一年，新垦下则园七十六甲四分。

　　雍正元年，新垦下则旱园六甲八分八丝。

　　雍正五年，新垦下则旱园二十三甲一分六厘九毫。

　　雍正六年，新垦田园九百九十六甲一分四厘二毫四丝四忽一微；田六甲八分四厘一毫（俱下则），园九百八十九甲三分一毫四丝四忽一微（俱下则）。

　　雍正七年，新垦田园共二百七甲六分五厘四毫二忽六微；田四甲零三厘五毫八丝五忽六微（俱中则），园二百三甲六分一厘八毫一丝七忽（俱下则）。

　　雍正八年，奉文首报升科新垦田园共一千五百四十六甲五分八厘二毫七丝八忽；田二百二十四甲五分四厘一毫四丝三忽三微（俱下则），园一千三百二十二甲四厘一毫三丝四忽七微（俱下则）。又，雍正八年，新垦下则园三十甲七分六厘七毫二丝三微。又，雍正八年，新垦下则园一十四甲六分。又，雍正八年，奉文升科新垦下则园三十一甲三分二厘。

　　雍正九年，奉文以台湾县拨归凤邑新、旧垦田园七十八甲三分一厘二毫三丝九忽；田二十三甲三分一厘四毫二丝一忽（内中则三甲六分六厘五毫三丝二忽、下则一十九甲六分四厘八毫八丝九忽），园四十三甲七分九厘八毫一丝八忽（俱下则）。〔又〕，新垦下则园一十一甲二分。

　　雍正十年，新垦下则园三甲三分。

　　雍正十二年，奉文报垦田园三十甲三分七厘；田一十三甲五分（俱下则），园一十六甲八分七厘（俱下则）。

　　以上自康熙二十四年起、至雍正十二年止，新垦并收台邑田园共六千七百四十甲九分一厘七毫二丝一忽；田共一千六十甲三毫三丝五忽九微（上则田〔一〕百六甲〔一〕分七厘、中则一百四十四甲一分二厘一毫〔二〕丝七忽六微、下则八百九甲七分一厘二毫〔八〕忽三微），园共五千六百八十甲九分一厘三毫九丝五忽一微（上则一百三十七甲七厘、中则一百二十七甲七分、下则五千四百一十六甲一分四厘三毫九丝五忽一微）。连前通计，共田园一万一千七百八十九甲五分二厘五毫五丝七忽。

　　于雍正九年，奉文割归台湾县旧额、新垦田园七百八十四甲七分六厘六毫二丝七忽八微六沙四尘七埃七渺一漠（旧额上则田五十三甲八分三毫一丝七微七纤二沙七尘二埃七渺二漠、中则田三十二甲六分四毫二丝五忽、下则田八十甲七厘五毫九丝三忽、上则园六十甲六分四厘五毫六丝七忽二微、中则园六十四甲六分三厘六毫九丝二忽、下则园四百九十甲五分五厘二毫六丝三忽一微三纤三沙七尘四埃九渺九漠，新垦下则园二甲四分四厘七毫七丝六忽七微）。

　　又，奉文以乾隆二年为始，豁免崩陷田园六十甲四分七厘八毫（上则田一甲七分、中则田一甲三分、下则田二甲四分五厘、中则园七分、下则园五十四甲三分二厘八毫）。

　　通县合计，实在田园共一万九百四十四甲二分八厘一毫二丝九忽一微九纤三沙五尘二埃二渺九漠；田共三千五百六十六甲五分六厘六毫七丝八忽一微二纤七沙二尘七埃二渺八漠（内上则一千八百五十五甲五厘四毫四丝五忽二微二纤七沙二尘七埃二渺八漠、中则二百九十七甲四分四厘三毫一丝三忽六微、下则一千四百一十四甲六厘九毫一丝九忽三微），园共七千三百七十七甲七分一厘四毫五丝一忽零六纤六沙二尘五埃零一漠（上则八百一十五甲三分三厘五毫四丝七忽八微、中则二百九十一甲五分七厘八毫七丝二忽、下则六千二百七十甲八分三丝一忽二微六纤六沙二尘五埃一漠）。

　　诸罗县

　　旧额田园四千八百四十三甲八分二厘二毫九丝九忽二微；田九百七十甲四分三厘六毫一丝七忽六微（内上则一十七甲二分四毫五丝七忽、中则九百二十七甲一分七厘五毫六丝六忽八微、下则二十六甲五厘五毫九丝三忽八微），园三千八百七十三甲三分八厘六毫八丝一忽六微（内上则一千六百二十一甲五分二厘九毫零八忽五微、中则一千七百五十甲二分四厘七毫一丝七微、下则五百零一甲六分一厘六丝二忽四微）。

　　国朝康熙二十四年，新垦田园共一千六百二十四甲四分三厘八丝一忽；田二百甲六分零九毫二丝八忽（内上则六十五甲三分四厘六毫、中则七十三甲五分六厘、下则六十一甲七分零三毫二丝八忽），园一千四百二十甲零八分二厘一毫五丝三忽（内上则三百七十甲零六分七厘、中则三百零四甲三分八厘九毫、下则七百四十五甲七分六厘二毫五丝三忽）。

　　康熙二十五年，新垦田园共二百九十三甲九分七厘；田二十甲四分八厘（内中则一十二甲零一厘、下则八甲四分七厘），园二百七十三甲四分九厘（内上则二十一甲八分三厘、中则六十二甲一分三厘、下则一百八十九甲五分三厘）。

　　康熙二十七年，新垦田园共二百五十七甲三分九厘七毫一丝；田四十九甲八分七厘一毫一丝（内中则四甲八分四厘一毫一丝、下则四十五甲零三厘），园二百零七甲五分二厘六毫（内上则一十甲二分、中则六甲一分五厘、下则一百九十一甲一分七厘六毫）。

　　康熙二十八年，新垦田园共三百一十一甲六分九厘四毫；田六十九甲四分（内中则二十六甲、下则四十三甲四分），园二百四十二甲二分九厘四毫（内中则九甲六分零五毫、下则二百三十二甲六分八厘九毫）。

　　康熙二十九年，新垦田园共二百九十三甲九分四厘；田九甲二分（内中则六甲二分、下则三甲），园二百八十四甲七分四厘（内上则一甲二分、中则一十一甲、下则二百七十二甲六分四厘）。

　　康熙三十年，新垦田园共一百九十六甲六分八厘二毫；田三甲一分八厘（内中则一甲八分、下则一甲三分八厘），园一百九十三甲五分零二毫（内上则二甲五分、中则五甲五分、下则一百八十五甲五分零二毫）。

　　康熙三十一年，新垦田园共四百一十六甲七分五厘六毫八丝；田四甲八分（俱下则），园四百一十一甲九分五厘六毫八丝（内上则一甲、中则五甲五分、下则四百零五甲四分五厘六毫八丝）。又，本年奉旨通行各里自首新垦园五百二十五甲五分九厘六毫八丝（俱下则）。

　　康熙三十二年，新垦园一百四甲六分八厘零七丝（俱下则）。

　　康熙三十三年，新垦园一十一甲六分三厘（俱下则）。

　　康熙三十四年，新垦田园共一十五甲七分五厘；田一甲六分（俱下则），园一十四甲一分五厘（俱下则）。

　　康熙三十五年，新垦田园共一百一十六甲五分二厘；田五甲三分（俱下则），园一百一十一甲二分二厘（俱下则）。

　　康熙三十六年，新垦下则园一百八十三甲九分一厘。

　　康熙三十七年，新垦下则园一百八十七甲。

　　康熙三十八年，新垦田园共三百二十五甲五分三毫八丝六忽；田五分四厘（俱下则），园三百二十四甲九分六厘三毫八丝六忽（俱下则）。

　　康熙三十九年，新垦田园共四百一十八甲四分五厘三毫；田二分五厘（下则），园四百一十八甲二分零三毫（俱下则）。

　　康熙四十年，新垦园三百三十一甲五分九厘（内上则二甲、中则三甲、下则三百二十六甲五分九厘）。

　　康熙四十一年，新垦园七十六甲五分五厘（内中则四十甲、下则三十六甲五分五厘）。

　　康熙四十二年，新垦下则园二十二甲九分五厘。

　　康熙四十三年，新垦下则园一十三甲五分四厘。

　　康熙四十四年，新垦下则园四十一甲五分。

　　康熙四十五年，新垦下则园四十九甲八分五厘。

　　康熙四十六年，新垦下则园四十九甲四分二厘。

　　康熙四十七年，新垦下则园三十二甲九分。

　　康熙四十八年，新垦下则园五十八甲五分。

　　康熙四十九年，新垦下则园一十九甲七分二厘。

　　康熙五十一年，新垦下则园一十九甲三分。

　　康熙五十二年，新垦下则园九十三甲一分九厘六毫。

　　康熙五十三年，新垦田园共三十一甲三分；田三甲五分（俱下则），园二十七甲八分（俱下则）。

　　康熙五十四年，新垦下则园一十二甲五分。

　　康熙五十五年，新垦下则园一百零二甲六分二厘。

　　康熙五十六年，新垦田园共一百二十九甲二分三厘；田四十二甲九分（俱下则），园八十六甲三分三厘（俱下则）。

　　康熙五十七年，新垦下则园四甲五分五厘。

　　康熙五十八年，新垦下则园二十八甲四分。

　　雍正元年，新垦下则园二十甲。

　　雍正二年，里民自首新垦田园共一百五十六甲四分一厘零四丝；田六十二甲零八厘六毫（俱下则），园九十四甲三分二厘四毫四丝（俱下则）。

　　雍正五年，里民自首新垦下则园一百零六甲八分三厘。

　　雍正六年，里民自首新垦下则园九百四十五甲五分六厘八毫三丝六忽二微五纤。又，本年各里民自首新垦下则园三千一百五十一甲一分九厘二毫四丝八忽八微七纤。又，奉文起科陈天松等下则园八百五十五甲八分。

　　雍正七年，里民自首新垦下则田七百七分。又，奉文起科陈天松等下则田五百五十一甲九分七厘一毫九丝五忽。

　　雍正八年，新垦下则园六十七甲四分一厘五毫六丝。

　　雍正九年，新垦下则园一十甲二分。

　　以上自康熙二十四年起、至雍正九年止，新垦田园共一万二千二百七十一甲零五分二厘二毫七丝七忽一微二纤；里共一千零三十三甲三分八厘八毫三丝三忽（内上则六十三甲三分四厘六毫、中则一百二十四甲四分一厘一毫一丝、下则八百四十三甲六分三厘一毫二丝三忽），园共一万一千二百三十八甲一分三厘四毫四丝四忽二微二纤（内上则四百零九甲三分、中则四百四十七甲二分七厘四毫、下则一万零三百八十一甲五分六厘四丝四忽一微二纤）。通县合计旧额、新垦田园共一万七千一百一十五甲三分四厘五毫七丝六忽三微二纤；田共二千零三甲八分二厘四毫五丝零六微（内上则八十二甲五分五厘零五丝七忽、中则一千零五十一甲五分八厘六毫七丝六忽八微、下则八百六十九甲六分八厘七毫一丝六忽八微），园共一万五千一百一十一甲五分二厘一毫二丝五忽七微二纤（内上则二千零三十甲八分二厘九毫零八忽五微、中则二千一百九十七甲五分二厘一毫一丝七忽、下则一万八百八十三甲一分七厘一毫二微二纤）。

　　康熙三十七年，水灾崩陷田园一百六十甲四分二厘三毫；田一甲九分（内中则九分、下则一甲），园一百五十八甲五分二厘三毫（内上则二甲四分二厘五毫、中则一十六甲八分、下则一百三十七甲三分）。

　　雍正二年，奉文截归彰化县管辖旧额下则园一百四十甲零一分五厘二毫五丝三纤，新垦上、中、下则园二百五十一甲五分四厘三毫三丝三忽三微；康熙六十一年，奉文禁革生番地界新垦下则园二十一甲奉旨豁免外，实截归园三百七十甲六分九厘五毫八丝三忽三微三纤（内上则二甲九分七厘、中则一十甲五分四厘、下则三百五十七甲一分八厘五毫八丝三忽三微三纤）。

　　雍正三年，奉文割归台邑管辖下则园七甲。

　　雍正九年，奉文割归台邑管辖田园一千二百四十二甲四分五厘七毫二丝四忽四微一纤；田二百七十二甲零七厘八毫九丝六忽（内中则二百五十六甲一分五厘八毫二丝八忽、下则一十五甲九分二厘零六丝八忽），园九百七十甲零三分七厘八毫二丝八忽四微一纤（内上则三百零四甲二分三厘六毫五丝、中则九十甲七分九厘一毫四丝、下则五百六十六甲五分八厘六毫二丝三忽四微六沙）。又，新垦下则园八甲七分六厘四毫一丝五忽四沙。

　　乾隆二年，豁除水冲崩陷田园二百零四甲八分三厘；田九十甲六分七厘（内中则一十一甲二分七厘、下则七十九甲四分），园一百一十四甲一分六厘（俱下则）。

　　以上截归并豁免田园共二千六甲四分零六毫七忽七微四纤；田三百六十四甲六分四厘八毫九丝六忽（内中则二百六十八甲三分二厘八毫二丝八忽、下则九十六甲三分二厘六丝八忽），园一千六百二十甲七分五厘七毫一丝一忽七微四纤（内上则三百零九甲六分二厘九毫五丝、中则一百一十八甲一分三厘一毫四丝、下则一千一百六十四甲二分三厘二毫六忽七微三纤六沙）。新垦下则园二十八甲七分六厘四毫一丝五忽零四沙。

　　通县合计，实在田园共一万五千一百零八甲九分三厘九毫六丝八忽五微八纤；田一千六百三十九甲一分七厘五毫五丝四忽六微（内上则八十二甲五分五厘零五丝七忽、中则七百八十三甲二分五厘八毫四丝八忽八微、下则七百七十三甲三分六厘六毫四丝八忽八微），园一万三千四百六十九甲七分六厘四毫一丝三忽九微八纤（内上则一千七百二十一甲一分九厘九毫五丝八忽五微、中则二千零七十九甲三分八厘九毫八丝七忽、下则九千六百六十九甲一分七厘四毫六丝八忽四微八纤）。

　　彰化县

　　雍正二年，奉文诸罗县截归管辖旧额园一百四十甲零一分五厘二毫五丝零三纤，新垦上、中、下则园二百五十一甲五分四厘三毫三丝三忽三微；康熙六十一年，奉文禁革生番地界新垦下则园二十一甲奉旨豁免外，实截归新、旧园三百七十甲零六分九厘五毫八丝三忽三微三纤（内旧额下则园一百四十甲零一分五厘二毫五丝零三纤，国朝康熙二十七年新垦上则园二甲九分七厘，康熙四十一年新垦中则园一十甲五分四厘，康熙五十二年新垦下则园五十九甲，康熙五十五年新垦下则园六十四甲零三厘三毫三丝三忽三微，康熙五十六年新垦下则园七十四甲，雍正元年新垦下则园二十甲。以上截归旧额、新垦园共三百七十甲零六分九厘五毫八丝三忽三微三纤；内上则二甲九分七厘、中则一十甲零五分四厘、下则三百五十七甲一分八厘五毫八丝三忽三微三纤）。

　　雍正六年，奉文报垦田园共一万零二百八十三甲三分三厘三毫二丝一忽四微三纤三沙六尘三埃六渺四漠；田二千三百七十四甲三分一厘四毫一丝一忽五微六纤三沙六尘三埃六渺四漠（俱下则），园七千九百零九甲零九毫零九忽八微七纤（俱下则）。

　　雍正七年，奉文报垦田园共二千五百一十九甲一分零三丝八忽二微零八沙一尘七埃八渺四漠；田一千七百九十四甲三分一厘八毫三丝零六微二纤三沙三尘一埃七渺一漠（俱下则），园七百二十四甲七分八厘二毫零七忽五微八纤四沙八尘六埃一渺三漠（俱下则）。

　　雍正九年，奉文报垦田园共五十八甲一分八厘三毫一丝零五微八纤零一尘九埃五漠；田五甲三分二厘一毫（俱下则），园五十二甲八分六厘二毫一丝零五微八纤零一尘九埃五漠（俱下则）。〔又〕，雍正九年，奉文报垦田八甲九分七厘八毫二丝八忽七微二纤一沙五尘八埃三渺三漠（下则）。

　　雍正十年，奉文报垦田三甲四分（下则）。

　　雍正十一年，奉文教垦田一百六十三甲三分六厘（下则）。

　　雍正十二年，奉文报垦田一百四十一甲四分五厘（下则）。

　　以上自雍正元年起、至十二年止，新垦田园共一万三千一百七十七甲七分九厘四毫九丝八忽九微四纤三沙五尘八埃八渺五漠。连前截归新、旧垦田园共一万三千五百四十八甲四分九厘零八丝二忽二微七纤三沙五尘八埃八渺六漠。

　　雍正九年，奉文大甲溪以北拨归淡防厅管辖旧额、新垦田园共四百八十五甲四分二厘一毫；田一百四十九甲二分九厘（俱下则），园三百三十六甲一分三厘一毫（俱下则）。〔又〕，雍正九年，奉文以乾隆二年为始，豁免水冲沙压旧额、新垦田园共一千三百九十八甲三分四厘一毫四丝二忽零九纤零九尘零九渺一漠；田三百五十五甲八分六厘九毫五丝（俱下则），园一千零四十二甲四分七厘一毫九丝二忽零九纤零九尘九渺一漠（俱下则）。

　　通县合计，实在田园共一万一千六百六十四甲七分二厘八毫四丝零一微八纤二沙六尘七埃九渺五漠；田三千九百八十五甲九分八厘二毫二丝零九微零八沙五漠三埃六渺八漠（俱下则），园七千六百七十八甲七分四厘六毫一丝九忽二微七纤四沙一尘四埃二渺七漠（内上则二甲九分七厘、中则一十甲零五分四厘、下则七千六百六十五甲二分三厘六毫一丝九忽二微七纤四沙一尘四埃二渺七漠）。

　　（附）淡防厅

　　雍正九年，奉文彰化县截归管辖原额、新垦田园共四百八十五甲四分二厘一毫（内原额旧垦下则园一十四甲一分二毫五丝三纤；又康熙五十二年新垦下则园七甲三分，又康熙五十五年新垦下则园三十一甲七分一厘八毫三丝三忽三微，又雍正六年新垦下则田园四百三十二甲三分零一丝六忽六微六纤。以上截归旧额新垦田园共四百八十五甲四分二厘一毫）；田一百四十九甲二分九厘（俱下则），园二百八十三甲零一厘一丝六忽六微七纤（俱下则）。

　　〔又〕，雍正九年，奉文报垦田园共一十四甲七分；田一十三甲四分（俱下则），园一甲三分（俱下则）。

　　雍正十三年，奉文报垦下则田五十五甲。

　　通淡合计，截归并新垦实在田园共五百五十五甲一分二厘一毫；田二百一十七甲六分九厘（俱下则），园三百三十七甲四分三厘零九丝九忽九微九纤（俱下则）。

　　租赋

　　国朝议定通台赋役规则：上则：田每甲征粟八石八斗，园每甲征粟五石；中则：田每甲征粟七石四斗，园每甲征粟四石；下则：田每甲征粟五石五斗，园每甲征粟二石四斗。雍正九年，详请以七年入额升科新垦田园，援照同安则例，每甲照内地弓步折算一十一亩；征银折粟，以三钱六分折粟一石。上则田：照同安民米例，每亩征银八分五厘三毫四丝，另征秋米六合九抄五撮；以一米二榖折算。中则田：照同安盐米例，每亩征银六分五厘八毫八丝四忽，另征秋米三合八抄七撮，以一米二榖折算。下则田：照同安官米例，每亩征银五分七厘五毫五丝，不征秋米。上则园：照中田盐米例：每亩征银六分五厘八毫八丝四忽，另征秋米三合八抄七撮；以一米二榖折算。中则园：照下田官米例，每亩征银五分七厘五毫五丝，不征秋米。下则园：照同安盐米不征盐折例，每亩征银五分六厘一毫八丝，不征秋米。

　　台湾府

　　台湾县

　　凤山县

　　诸罗县

　　彰化县

　　（附）淡防厅

　　台湾府

　　旧额田园，实征粟共九万二千一百二十七石九斗八升七合九勺四抄八撮一圭。

　　国朝康熙二十四年新垦田园，应于二十五年起科粟一万一千九百二十八石三斗八升二合九勺八抄四撮。

　　康熙二十五年新垦田园，应于二十六年起科粟二千零三十八石八斗六升八合九勺四抄二撮四圭。

　　康熙二十七年新垦田园，应于二十八年起科粟二千六百七十石六斗一升六合八勺四抄九撮四圭。

　　康熙二十八年新垦田园，应于二十九年起科粟二千一百五十石八斗九升一合零二抄五撮。

　　康熙二十九年新垦田园，应于三十年起科粟二千八百七十八石三斗八升六合七勺三抄六撮。

　　康熙三十年新垦田园，应于三十一年起科粟一千零三十三石九斗二升九合九勺七抄八撮。

　　康熙三十一年新垦田园，应于三十二年起科粟二千零二十七石三斗一升八合九勺九抄六撮；又，奉文令各里自实新垦田园，应于三十二年起科粟二千八百五十八石六斗五升四合二勺二抄八撮八圭。

　　康熙三十二年新垦田园，应于三十三年起科粟三百八十二石九斗五升五合一勺六抄。

　　康熙三十三年新垦田园，应于三十四年起科粟一百四十九石八斗四升二合。

　　康熙三十四年新垦田园，应于三十五年起科粟三百二十五石一斗一升七合八勺零八撮。

　　康熙三十五年新垦田园，应于三十六年起科粟一千一百六十七石一斗四升三合一勺六抄八撮。

　　康熙三十六年新垦田园，应于三十七年起科粟一千三百三十三石二斗九升五合八勺四抄八撮。

　　康熙三十七年新垦田园，应于三十八年起科粟七百五十三石九斗一升九合。

　　康熙三十八年新垦田园，应于三十九年起科粟一千八百三十三石四斗一升一合八勺七抄六撮。

　　康熙三十九年新垦田园，应于四十年起科粟一千六百九十石一斗零九合一勺七抄六撮。

　　康熙四十年新垦田园，应于四十一年起科粟九百七十五石五斗八升八合。

　　康熙四十一年新垦田园，应于四十二年起科粟三百一十三石九斗四升。

　　康熙四十二年新垦园，应于四十三年起科粟五十五石零八升。

　　康熙四十三年新垦田园，应于四十四年起科粟四十八石零九升六合。

　　康熙四十四年新垦园，应于四十五年起科粟九十九石六斗。

　　康熙四十五年新垦田园，应于四十六年起科粟一百四十三石一斗五升。

　　康熙四十六年新垦田园，应于四十七年起科粟一百二十七石一斗二升八合。

　　康熙四十七年新垦田园，应于四十八年起科粟一百四十八石一斗零三合四抄。

　　康熙四十八年新垦田园，应于四十九年起科粟一百四十三石一斗一升二合。

　　康熙四十九年新垦园，应于五十年起科粟四十七石三斗二升八合。

　　康熙五十一年新垦田园，应于五十二年起科粟四十九石九斗二升。

　　康熙五十二年新垦园，应于五十三年起科粟二百二十三石六斗七升零四勺。

　　康熙五十三年新垦田园，应于五十四年起科粟八十五石九斗七升。

　　康熙五十四年新垦园，应于五十五年起科粟三十石。

　　康熙五十五年新垦园，应于五十六年起科粟二百四十六石二斗八升八合。

　　康熙五十六年新垦田园，应于五十七年起科粟四百四十三石一斗四升二合。

　　康熙五十七年新垦园，应于五十八年起科粟一十石零九斗二升。

　　康熙五十八年新垦园，应于五十九年起科粟六十八石一斗六升。

　　康熙六十一年新垦田园，应于六十一年起科粟三十五石七斗一升二合。

　　康熙六十一年新垦田园，应于雍正元年起科粟一百八十三石三斗六升。

　　雍正元年新垦园，应于雍正十年起科粟六十四石三斗二升一合九勺二抄。

　　雍正二年里民首垦田园，应于自首之年起科粟五百六十七石八斗五升一合五勺六抄。

　　雍正五年里民自首垦园，应于七年起科粟一百八十三石三斗八升五合五勺六抄五撮。又新垦田园，应于乾隆元年起科粟三十九石七斗七升二合一勺六抄二撮八圭三粟三粒三黍。

　　雍正六年首垦田园，应于七年起科粟二万一千二百七十石六斗六升九合四勺三抄八撮二圭五粒七黍。

　　雍正七年首垦田园，应于自首之年起科粟一万五千三百八十石零六斗三升七合八勺五抄九撮二圭七粟一粒一黍。

　　雍正八年奉文首垦田园，于七年起科粟二千六百六十四石二斗八升七勺三抄八撮二圭七粟七粒。又，雍正八年新垦田园，应于八年起科粟一百六十石零八斗四升一合五勺九抄一撮二圭二粟四粒七黍。又，雍正八年新垦园，应于十年起科粟一百一十五石七斗二升六合三勺六抄八撮二粟二粒二黍。

　　雍正九年新垦田园，应于九年起科粟一百二十五石八斗八升二合八勺三抄一撮零七粟九粒。又，雍正九年新垦园，应于十年起科粟一十七石五斗零九合四勺三抄三撮三圭三粟三粒三黍。又，雍正九年新垦田，应于乾隆元年起科粟一十五石七斗八升八合六抄八撮六圭七粟二粒二黍。

　　雍正十年升科园，应于雍正十年起科粟五石六斗六升四合八勺一抄六撮六圭六粟四粒八黍。又，雍正十年奉文升科园，于雍正八年起科粟五十三石七斗六升四合二勺六抄。又，雍正十年新垦田，应于乾隆二年起科粟五石九斗七升八合八勺零五撮五圭五粟五粒。

　　雍正十一年奉文首垦田，于十年起科粟四石八斗四升七合三勺零五撮五圭五粟五粒五黍。〔又〕，雍正十一年新垦田，应于乾隆三年起科粟二百八十七石二斗六升四合零二抄二撮二圭二粟二粒一黍。

　　雍正十二年新垦园，应于十三年起科粟六十五石二斗二升九合八勺六抄五撮五圭五粟五粒五黍。又，雍正十二年新垦田，应于乾隆四年起科粟二百四十八石七斗三升五合八勺九抄五撮八圭三粟三粒三黍。

　　雍正十三年新垦田，应于十三年起科粟九十六石七斗一升五合九勺七抄二撮二圭二粟二粒二黍。

　　以上自康熙二十四年起、至雍正十三年，新垦田园起科粟八万零七十五石九斗六升九合六勺九抄五撮一圭二粟六粒九黍。连前旧额，共征粟一十七万二千二百零三石九斗六升七合六勺四抄三撮二圭二粟六粒九黍。

　　康熙三十七年，奉文豁免崩陷田园无征粟四百二十五石七斗九升五合。

　　康熙六十一年，奉文开除禁革生番地界新垦园无征粟五十石四斗。

　　雍正五年，奉文豁免水冲沙压田园无征粟一千六百零九石三斗九升八合二勺一抄三撮二圭八粟三粒五黍。

　　雍正八年，奉文豁免崩陷田园无征粟二百一十八石六斗六升二合二勺零九撮。

　　乾隆三年，奉文豁免崩陷田园无征粟三千九百二十四石三斗六升八合七勺七抄六撮四圭九粟零一黍。

　　以上共开豁粟六千二百二十八石六斗二升四合一勺九抄八撮七圭七粟三粒六黍。

　　通府合计实在田园，共征粟一十六万五千九百七十五石三斗四升三合四勺四抄四撮四圭五粟三粒三黍。另征糯米二十三石；乾隆二年奉文豁免糯米一十五石三斗三升三合三勺三抄三撮三圭三粟三粒三黍，实征糯米七石六斗六升六合六勺六抄六撮六圭六粟六粒七黍。

　　台湾县

　　旧额田园，实征粟三万九千六百四十一石五斗五升七合八勺四抄三撮三圭。

　　国朝康熙二十四年新垦田园，应于二十五年起科粟二千七百一十二石六斗九升零二勺九抄二撮。

　　康熙二十五年新垦田园，应于二十六年起科征粟三百六十石六斗三升六合零七抄零四圭。

　　康熙二十七年新垦田园，应于二十八年起科粟九百八十五石六斗三升七合二勺四抄九撮四圭。

　　康熙二十八年新垦田园，应于二十九年起科粟三百四十二石八斗九升九合六勺二抄五撮。

　　康熙二十九年新垦田园，应于三十年起科共征粟五百七十六石零四升八合七勺三抄六撮。

　　康熙三十年新垦田园，应于三十一年起科粟二百五十八石八斗一升九合一勺七抄八撮。

　　康熙三十一年新垦田园，应于三十二年起科粟四百八十石一斗四升三合六勺七抄六撮。又，奉文令各里自首新垦田园，应于三十二年起科粟八百零一石九斗三升五合一勺零八撮八圭。

　　康熙三十二年新垦田园，应于三十三年起科粟六十七石零一合七勺二抄。

　　康熙三十五年新垦田园，应于三十六年起科粟一百一十一石六斗五升六合。

　　康熙三十六年新垦田园，应于三十七年起科粟二百七十七石九斗九升一合八勺。

　　康熙三十九年新垦田园，应于四十年起科粟二十七石六斗六升六合。

　　康熙四十年新垦田园，应于四十一年起科粟二十四石五斗二升四合。

　　康熙四十一年新垦田园，应于四十二年起科粟三十六石七斗。

　　康熙四十五年新垦田园，应于四十六年起科粟二十三石五斗一升。

　　康熙四十六年新垦田园，应于四十七年起科粟八石五斗二升。

　　康熙四十七年新垦田园，应于四十八年起科粟六十九石一斗四升三合四抄。

　　康熙四十八年新垦田园，应于四十九年起科粟二石七斗一升二合。

　　康熙五十一年新垦田园，应于五十二年起科粟三石六斗。

　　雍正三年诸罗县拨归本县管辖下则园七甲，粟一十六石八斗。

　　雍正六年首垦田园，应于七年起科粟一百八十六石七斗二升七合六勺二抄四撮二圭二粟。

　　雍正七年首垦田园，应于本年起科粟一百一十石五斗一升一合四勺一抄七撮五圭。

　　雍正八年新垦田园，应于本年起科粟八十二石九斗六升三合七勺四抄六撮四圭七粟四粒九黍。

　　雍正九年奉文凤邑拨归本邑管辖田园，该征粟二千八百九十八石四斗六升六黍三抄二撮二圭三粟九粒六黍。〔又〕，雍正九年奉文诸邑拨归本邑管辖田园，该征粟五千二百四十二石三斗三升四合七勺一抄一撮八粟二粒一黍。

　　雍正十一年首垦田，奉文于十年升科粟四石八斗四升七合三勺五撮五圭五粟五粒五黍。

　　雍正十二年首垦园，应于十三年起科粟一十二石五斗三升一合二勺六抄一撮一圭一粟一粒一勺。

　　以上自康熙二十四年起、至雍正十二年止，新垦并收凤、诸二县田园起科共征粟一万五千七百二十七石零一升一合一勺九抄三撮七圭九粟三粒二黍。

　　连前通计，共征粟五万五千三百六十八石五斗六升九合三抄七撮九粟三粒二黍。内除雍正五年奉文豁免水冲沙压田园无征粟一千六百九石三斗九升八合二勺一抄三撮二圭八粟三粒五黍、又雍正八年奉文豁免崩陷田园无征粟二百一十八石六斗六升二合二勺九撮、又雍正九年奉文割归凤邑管辖田园该征粟二百五十九石五斗三升三合九勺三抄九撮四圭四粟四粒四黍、又乾隆三年奉文豁免水冲沙压田园无征粟五百四十一石四斗八升三合八勺八抄二圭一粟七粒四黍外，通县合计实在田园，共征本色粟五万二千七百三十九石四斗九升零七勺九抄五撮一圭四粟七粒九黍。

　　凤山县

　　旧额田园，实征粟二万九千零一十八石一斗二升二合九勺三抄六撮。

　　国朝康熙二十四年新垦田园，应于二十五年起科粟二千八百九十六石一斗九升九合七勺八抄。

　　康熙二十五年新垦田园，应于二十六年起科粟七百三十石零二斗三升一合八勺七抄二撮。

　　康熙二十七年新垦田园，应于二十八年起科粟八百六十七石零六升八合零六抄。

　　康熙二十八年新垦田园，应于二十九年起科粟七百八十石零一升七合八勺。

　　康熙二十九年新垦田园，应于三十年起科粟一千五百三十六石一斗二升二合。

　　康熙三十年新垦田园，应于三十一年起科粟二百七十四石四斗九升六合。

　　康熙三十一年新垦田园，应于三十二年起科粟五百二十石六斗七升九合。

　　康熙三十二年里民自首二十九、三十两年开垦，遵照部文以自首之年起科粟七百九十五石二斗八升六合八勺。〔又〕，康熙三十二年报垦，应于三十三年起科粟六十四石七斗二升。

　　康熙三十三年新垦田园，应于三十四年起科粟一百二十一石九斗三升。

　　康熙三十四年新垦田园，应于三十五年起科粟二百八十二石三斗五升七合八勺八撮。

　　康熙三十五年新垦田园，应于三十六年起科粟七百五十九石四斗零九合一勺六抄八撮。

　　康熙三十六年新垦田园，应于三十七年起科粟六百一十三石九斗二升零四抄八撮。

　　康熙三十七年新垦田园，应于三十八年起科粟三百零五石一斗一升九合。

　　康熙三十八年新垦田园，应于三十九年起科粟一千零五十石五斗二升八合六勺一抄二撮。

　　康熙三十九年新垦田园，应于四十年起科粟六百五十七石三斗八升零九勺七抄六撮。

　　康熙四十年新垦田园，应于四十一年起科粟一百四十五石二斗四升八合。

　　康熙四十一年新垦田园，应于四十二年起科粟二十九石五斗二升。

　　康熙四十三年新垦田园，应于四十四年起科粟一十五石六斗。

　　康熙六十一年新垦田园，应于六十一年起科粟三十五石七斗一升二合。

　　康熙六十一年新垦田园，应于雍正元年起科粟一百八十三石三斗六升。

　　雍正元年新垦旱园，应于雍正十年起科粟一十六石三斗二升一合九勺二抄。

　　雍正五年新垦田园，应于乾隆元年起科粟三十九石七斗七升二合一勺六抄二撮八圭三粟三粒三黍。

　　雍正六年新垦田园，应于雍正七年起科粟一千七百一十石二斗七升五合五勺五抄四撮三圭三粟一粒。

　　雍正七年报新垦田园，应于雍正七年起科粟三百五十七石九斗三升一合九勺七抄五撮五圭六粟九粒八黍。

　　雍正八年续新垦田园，奉文于雍正七年（？）起科粟二千六百六十四石二斗八升零七勺三抄八撮二圭七粟七粒。又，雍正八年报新垦田园，应于雍正八年起科粟五十二石八斗一升五合三勺二抄二撮五圭二粟七粒六黍。又，雍正八年新垦田园，应于雍正八年起科粟二十五石六升二合五勺二抄二撮二圭二粟二粒二黍。

　　雍正九年奉文收入台湾县新、旧垦田园拨归本县，应于九年起科粟二百五十九石五斗三升三合九勺三抄九撮四圭四粟四粒四黍。

　　雍正十年奉文升科园，于雍正八年起科粟五十三石七斗六升四合二勺六抄。又，雍正十年新垦园，于十年起科粟五石六斗六升四合八勺一抄六撮六圭六粟四粒八黍。

　　雍正十二年报新垦田园，应于十三年起科粟五十二石六斗九升八合六勺四撮四圭四粟四粒四黍。

　　以上自康熙二十四年起、至雍正十二年止，新垦报升及收台邑拨交田园起科征粟一共万七千九百三石二升八合七勺四抄零三圭一粟四粒五黍。连前通计，该征粟四万六千九百二十一石一斗五升一合六勺七抄六撮三圭一粟四粒五黍。内〔除〕雍正九年奉文割归台湾县新、旧垦田园减征粟二千八百九十八石四斗六升六勺三抄二撮二圭三粟九粒六黍、又奉文为通查缺额以乾隆二年为始豁免崩陷田园减征粟一百七十一石二斗四升二合二勺〔外〕，通县合计实在田园，共征本色粟四万三千八百五十一石四斗四升八合八勺四抄四撮七粟四粒九黍。

　　诸罗县

　　旧额田园，共征粟二万三千四百六十八石三斗零七合一勺六抄八撮八圭。

　　国朝康熙二十四年新垦田园，应于二十五年起科粟六千三百一十九石四斗九升二合九勺一抄二撮。

　　康熙二十五年新垦田园，应于二十六年起科粟九百四十八石一合。

　　康熙二十七年新垦田园，应于二十八年起科粟八百一十七石九斗一升一合五勺四抄。

　　康熙二十八年新垦田园，应于二十九年起科粟一千二十七石九斗七升三合六勺。

　　康熙二十九年新垦田园，应于三十年起科粟七百六十六石二斗一升六合。

　　康熙三十年新垦田园，应于三十一年起科粟五百石六斗一升四合八勺。

　　康熙三十一年新垦田园，应于三十二年起科粟一千零二十六石四斗九升六合三勺二抄。〔又〕，康熙三十一年里民自首〔开垦园，以自首〕之年起科粟一千二百六十一石四斗三升二合三勺二抄。

　　康熙三十二年新垦园，应于三十三年起科粟二百五十一石二斗三升三合四勺四抄。

　　康熙三十三年新垦园，应于三十四年起科粟二十七石九斗一升二合。

　　康熙三十四年新垦田园，应于三十五年起科粟四十二石七斗六升。

　　康熙三十五年新垦田园，应于三十六年起科粟二百九十六石七升八合。

　　康熙三十六年新垦园，应于三十七年起科粟四百四十一石三斗八升四合。

　　康熙三十七年新垦园，应于三十八年起科粟四百四十八石八斗。

　　康熙三十八年新垦田园，应于三十九年起科粟七百八十二石八斗八升三合二勺六抄四撮。

　　康熙三十九年新垦田园，应于四十年起科粟一千零五石六升二合二勺。

　　康熙四十年新垦园，应于四十一年起科粟八百零五石八斗一升六合。

　　康熙四十一年新垦园，应于四十二年起科粟二百四十七石七斗二升。

　　康熙四十二年新垦园，应于四十三年起科粟五十五石零八升。

　　康熙四十三年新垦园，应于四十四年起科粟三十二石四斗九升六合。

　　康熙四十四年新垦园，应于四十五年起科粟九十九石六斗。

　　康熙四十五年新垦园，应于四十六年起科粟一百一十九石六斗四升。

　　康熙四十六年新垦园，应于四十七年起科粟一百一十八石六斗零八合。

　　康熙四十七年新垦园，应于四十八年起科粟七十八石九斗六升。

　　康熙四十八年新垦园，应于四十九年起科粟一百四十石四斗。

　　康熙四十九年新垦园，应于五十年起科粟四十七石三斗二升八合。

　　康熙五十一年新垦园，应于五十二年起科粟四十六石三斗二升。

　　康熙五十二年新垦园，应于五十三年起科粟二百二十三石六斗七升零四勺。

　　康熙五十三年新垦田园，应于五十四年起科粟八十五石九斗七升。

　　康熙五十四年新垦园，应于五十五年起科粟三十石。

　　康熙五十五年新垦园，应于五十六年起科粟二百四十六石二斗八升八合。

　　康熙五十六年新垦田园，应于五十七年起科粟四百四十三石一斗四升二合。

　　康熙五十七年新垦园，应于五十八年起科粟一十石零九斗二升。

　　康熙五十八年新垦园，应于五十九年起科粟六十八石一斗六升。

　　雍正二年里民自首开垦田园，以自首之年起科粟五百六十七石八斗五升一合五勺六抄。

　　雍正五年里民自首开垦园，于七年起科粟一百八十三石三斗八升五合五勺六抄五撮。

　　雍正六年里民自首垦园，于雍正七年起科粟一千六百二十三石一斗七升三合一勺五抄七撮三圭四粟二粒六黍。

　　雍正七年起科田园，粟五千四百二十二石九斗八升六合五勺一抄六撮三圭三粟二粒三黍。又，雍正七年起科田园，粟五千零八十九石七斗六升五合七勺二抄四撮一圭八粟。

　　雍正八年报垦园，应于十年起科粟一百一十五石七斗二升六合三勺六抄八撮二粟二粒二黍。

　　雍正九年报垦园，应于十年起科粟一十七石五斗零九合四勺三抄三撮三圭三粟三粒三黍。

　　以上自康熙二十四年起、至雍正九年，新垦起科粟三万一千八百八十四石七斗六升八合一勺二抄二圭一粟四黍。连前旧额，通共粟五万五千三百五十三石七升五合二勺八抄九撮一粟零四黍。

　　康熙三十七年，水灾崩陷豁免粟四百二十五石七斗九升五合。

　　雍正二年，截归彰化县旧额粟三百三十六石三斗六升六合七圭二粟、新垦园征粟五百八十石二斗八升九合九勺九抄九撮二圭；内除康熙六十一年奉文禁革生番地界新垦园粟五十石四斗奉旨豁免外，实征新垦粟五百二十九石八斗八升九合九勺九抄九撮二圭。〔又〕，雍正二年奉文割归台邑额粟一十六石八斗。

　　雍正九年，奉文割归台邑额粟五千二百四十二石三斗三升四合七勺一抄一撮八粟二粒一黍。

　　乾隆三年，奉文豁免崩陷粟七百九十四石零八升二合。

　　以上割归并开豁共粟七千三百九十五石六斗六升七合七勺一抄一撮二粒一黍。

　　通县合计实在田园，共征本色粟四万七千九百五十七石四斗零七合五勺七抄八撮八粒三黍。

　　彰化县

　　雍正二年，奉文诸罗县截归旧额园征粟三百三十六石三斗六升六合七圭二粟。又，新垦园征粟六百二十八石二斗八升九合九勺九抄九撮二圭；内除康熙六十一年奉文禁革生番地界新垦园粟五十石四斗奉旨豁免外，实征新垦园粟五百七十七石八斗八升九合九勺九抄九撮二圭（内康熙二十七年新垦园，于二十八年起科粟一十四石八斗五升；康熙四十一年新垦园，于四十二年起科粟四十二石一斗六升；康熙五十二年新垦园，于五十三年起科粟一百四十一石六斗；康熙五十五年新垦园，于五十六年起科粟一百五十三石六斗七升九合九勺九抄九撮二圭；康熙五十六年新垦园，于五十七年起科粟一百七十七石六斗；雍正元年新垦园，于十年起科粟四十八石）以上截归新、旧垦园，实征粟九百一十四石二斗五升五合九勺九抄九撮九圭二粟。

　　雍正六年新垦田园，于七年起科粟一万七千七百五十石零四斗九升三合一勺零二撮三圭二粒一黍。

　　雍正七年新垦田园，于七年起科粟四千三百九十九石四斗四升二合二勺二抄五撮六圭八粟九粒。

　　雍正九年新垦田园，于九年起科粟一百石零八升七合七勺零八撮八圭五粟八粒。

　　雍正九年新垦田，于乾隆元年起科粟一十五石七斗八升八合六抄八撮六圭七粟二粒二黍。

　　雍正十年新垦田，于乾隆二年起科粟五石九斗七升八合八勺零五撮五圭五粟五粒。

　　雍正十一年新垦田，于乾隆三年起科粟二百八十七石二斗六升四合零二抄二撮二圭二粟二粒一黍。

　　雍正十二年新垦田，于乾隆四年起科粟二百四十八石七斗三升五合八勺九抄五撮八圭三粟三粒三黍。

　　以上自雍正六年起、至雍正十二年止，新垦田园起科粟二万二千八百七石七斗八升九合八勺二抄九撮一圭三粟一粒七黍。连前截归新、旧垦园通计，共征粟二万三千七百二十二石零四升五合八勺二抄九撮零五粟一粒七黍；内〔除〕雍正九年奉文拨归淡防厅管辖新、旧垦田园粟八百七十五石八斗三升零七勺一抄四撮六圭九粟零一黍、雍正三年奉文以乾隆二年为始豁免水冲沙压新、旧垦田园粟二千四百一十七石五斗六升零六勺九抄六撮二圭七粟二粒七黍〔外〕，通县合计，实在田园共征本色粟二万零四百二十八石六斗五升四合四勺一抄八撮八粟八粒九黍。另水沙连社征糯米二十三石；乾隆二年奉文以二年为始豁免糯米一十五石三斗三升三合三勺三抄三撮三圭三粟三粒三黍，实征糯米七石六斗六升六合六勺六抄六撮六圭六粟六粒七黍。

　　（附）淡防厅

　　雍正九年，奉文彰化县截归旧额园征粟三十三石八斗四升六合零七圭二粟；又，康熙五十二年新垦园于五十三年起科粟一十七石五斗二升；又，康熙五十五年新垦园于五十六年起科粟七十六石一斗二升三合九勺九抄九撮二圭；又，雍正六年新垦田园于七年起科粟七百四十八石三斗四升零七勺一抄四撮七圭七粟一黍。以上截归新、旧垦田园，共额征粟八百七十五石八斗三升零七勺一抄四撮六圭九粟一黍。

　　雍正九年新垦田园，于九年起科粟二十五石七斗九升五合一勺二抄二撮二圭二粟一粒。

　　雍正十三年新垦田，于十三年起科粟九十六石七斗一升五合九勺七抄二撮二圭二粟二粒二黍。

　　以上自雍正九年起、至十三年止，新垦田园起科粟一百二十二石五斗一升一合零九抄四撮四圭四粟三粒二黍。通淡合计，旧归、新垦共征本色粟九百九十八石三斗四升一合八勺零九撮一圭三粟三粒三黍。  
　 

卷八

　　户役（盐课、陆饷、水饷、杂税、存留经费、官庄、恤政附）「周礼」小司徒之职，以孟冬献民数于王，以岁时辨其可任者；此户役所由始也。台处海隅，比于内郡。自入版图将六十载，生齿日繁、经费日多，虽庄别官民、饷分水陆，而滋生永不加赋，且减过半之输；番民一体同仁，更除诸社之饷。皇□□荡，诚亘古未有也。夫损上益下，纯王之美政；加富于庶，治国之大经。是宜亟登，以志不忘焉。志户役。

　　国朝康熙二十二年，始隶版图。二十三年，题定则例：每丁征银四钱七分六厘。五十二年，诏以五十年丁册定为常额，续生人丁，永不加赋。部议：俟后编审另造新增人丁，为盛世滋生户口。乾隆元年，奉旨改则：每丁征银二钱；八社番丁亦照民丁例，免其征米。

　　台湾府

　　旧额：户一万二千七百二十七，口一万六千八百二十。另八社土番，口三千五百九十二（在凤山县属）。

　　康熙三十年编审：新增口六百三十，户仍前。康熙三十五年编审：新增口三百二十三，户仍前。康熙四十年编审：新增口二百九十九，户仍前。康熙四十五年编审：新增口四百九十，户仍前。康熙五十年编审：新增口二百六十五，户仍前。以上自康熙三十年、至五十年，共新增民丁二千零七。

　　通府合计新、旧户一万二千七百二十七，口一万八千八百二十七。自康熙五十五年至乾隆二年编审滋生人丁一千三百，奉文永不加赋。

　　台湾县

　　旧额：户七千八百四十六，口八千五百七十九。另澎湖口五百四十六。

　　康熙三十年编审：新增口四百四十一，户仍前。康熙三十五年编审：新增口一百八十，户仍前。康熙四十年编审：新增口一百三十九，户仍前。康熙四十五年编审：新增口三百零二，户仍前。康熙五十年编审：新增口一百零三，户仍前。以上自康熙三十年起、至五十年止，共新增民丁一千一百六十五。

　　新旧合计，户七千八百四十六，口一万二百九十。雍正五年，奉文割归澎湖通判管辖民丁六百七十二；雍正九年，奉文凤山县割归本县管辖民丁八百九十七、诸罗县割归本县管辖民丁三百四十二、本县拨归凤山县管辖民丁一百一十九；乾隆二年，奉文诸罗县割归本县管辖民丁二百二十七。通县实在共计，户八千六百四十七，口一万零九百六十五。

　　康熙五十五年至乾隆二年编审共增出滋生人丁三百八十五，奉文永不加赋。

　　（附）澎湖

　　雍正五年，奉文台湾县截归澎湖通判管辖旧额户六百七十二，口六百七十二；滋生人丁八十八。

　　雍正六年至乾隆二年编审增出人丁四十，奉文永不加赋。

　　凤山县

　　旧额：户二千四百四十五，口三千四百九十六。另八社土番，口三千五百九十二（男丁一千七百四十八、妇女一千八百四十四）。

　　康熙三十年编审：新增口一百一十八，户仍前。康熙三十五年编审：新增口九十八，户仍前。康熙四十年编审：新增口一百一十九，户仍前。康熙四十五年编审：新增口一百二十三，户仍前。康熙五十年编审：新增口一百二十四，户仍前。以上自康熙三十年起、至五十年止，共新增民丁五百八十二。

　　新旧合计，户二千四百四十五，口四千零七十八。雍正九年奉文割归台湾县管辖户八百九十七，口八百九十七；又，台湾县拨归本县管辖户一百一十九，口一百一十九。通县实在共计，户一千六百六十七，口三千三百。

　　康熙五十五年至乾隆二年编审共增出滋生人丁三百四十一，奉文永不加赋。

　　诸罗县

　　旧额：户二千四百三十六，口四千一百九十九。

　　康熙三十年编审：新增口七十一，户仍前。康熙三十五年编审：新增口四十五，户仍前。康熙四十年编审：新增口四十一，户仍前。康熙四十五年编审：新增口六十五，户仍前。康熙五十年编审：新增口三十八，户仍前。以上自康熙三十年起、至五十年止，共新增民丁二百六十。新旧合计，户二千四百三十六，口四千四百五十九。雍正二年，奉文割归彰化县管辖人丁三十五；雍正九年，奉文割归台湾县管辖人丁三百四十二；乾隆二年，又奉文割归台湾县管辖人丁二百二十七。通县实在，户二千四百三十六，口三千八百五十五。

　　康熙五十五年至乾隆二年编审增出滋生人丁三百零七，奉文永不加赋。

　　彰化县

　　雍正二年，奉文诸罗县拨归管辖口二十五：雍正九年，奉文拨归淡防厅管辖口一十一。通县实在，口二十四。

　　雍正五年至乾隆二年编审共增出滋生人丁一百二十五，奉文永不加赋。

　　（附）淡防厅

　　雍正九年，奉文彰化县拨归管辖口一十一。

　　雍正十年至乾隆二年编审共增出滋生人丁一十四，奉文永不加赋。

　　盐课（附）

　　陆饷（附）

　　水饷（附）

　　杂税（附）

　　存留经费

　　官庄

　　恤政（附）

　　盐课（附）

　　台湾府

　　凤山县

　　诸罗县

　　彰化县

　　台湾府

　　盐埕二千七百四十四格，共征银二千四百三十六两一钱四分三厘五毫。

　　台湾县

　　盐埕一千四百二十二格（每格大小不等，计算一千五百四十三丈一尺五寸；每文征银四钱九分），共征银七百五十六两一钱四分三厘五毫。盐埕：一在洲南场、一在洲北场。

　　凤山县

　　盐埕一千三百二十二格，共征银一千六百八十两。盐埕：一在濑北场、一在濑南场。

　　诸罗县

　　盐埕无。

　　彰化县

　　盐埕无。

　　陆饷（附）

　　台湾府

　　台湾县

　　（附）澎 湖

　　凤山县

　　诸罗县

　　彰化县

　　（附）淡防厅

　　台湾府

　　旧额民丁一万六千八百二十丁（每丁征银四钱七分六厘），共征银八千零六两三钱二分。

　　康熙三十年起、至五十年止编审新增民丁二千零七丁（每丁征银四钱七分六厘），共征银九百五十五两三钱三分二厘。

　　以上旧额、新增民丁共一万八千八百二十七丁，共征银八千九百六十一两六钱五分二厘。

　　乾隆元年，奉文减则（每丁征银二钱），共征银三千七百六十五两四钱。

　　另八社，番丁口四千三百四十五，内除老疾番少男女番妇七百五十三豁免外，实在派征男、女番三千五百九十二丁口。内教册公廨番丁九十七（每丁征米一石），共征米九十七石；壮番一千三百九十五丁（每丁征米一石七斗），共征米二千三百七十一石五斗；少壮番二百五十六丁（每丁征米一石三斗），共征米三百三十二石八斗；壮番妇一千八百四十四口（每口征米一石），共征米一千八百四十四石。以上八社番丁口，共征米四千六百四十五石三斗，折粟九千二百九十石六斗。于雍正四年奉文豁免番妇一千八百四十四口，只征教册公廨、壮番、少壮番共一千七百四十八丁，折征粟五千六百零二石六斗。将每石改征折价银三钱六分，共征银二千一十六两九钱三分六厘。于乾隆二年奉文番丁照民丁例（每丁征银二钱），共征银三百四十九两六钱。

　　地种二百四十八石六斗三升四合三勺（每石征银四钱二分）；共征银一百零四两四钱一厘二毫零六忽。

　　番社大小八十九社（每社征银不等），共征银七千八百零八两零二分七厘八毫。雍正十年，奉文豁免大肚社饷银一百六十八两，实征社饷银七千六百四十两二分七厘八毫。乾隆二年，奉文以二年为始，额征社饷改照民丁例（每丁征银二钱），实在番社大小八十九社，共计番丁五千零九十，共征银一千零一十八两。外四社，共征社饷银一百七十九两二钱二分二厘四毫。

　　生番归化共六十一社，共折征鹿皮价银八十三两二钱八分。乾隆二年，奉文减征鹿皮价银五十三两零四分（实征鹿皮一百四十四张，交官变价每张折征银二钱四分），共折征银三十两二钱四分。

　　街市瓦、草店厝共五千三百五十间（每间征银不等），共征银一千四百六十六两六钱九分五厘二毫四丝二忽。

　　台湾县

　　旧额民丁八千五百七十九（每丁征银四钱七分六厘），共征银四千零八十三两六钱零四厘。澎湖旧额民丁五百四十六（每丁征银四钱七分六厘），共征银二百五十九两八钱九分六厘。康熙三十年起、至五十年止编审新增民丁共一千一百六十五（每丁征银四钱七分六厘），共征银五百五十四两五钱四分（内澎湖新增民丁一百二十六。康熙五十五年编审滋生人丁，奉文永不加赋）。

　　雍正九年，奉文凤山县割归本县管辖民丁八百九十七（每丁征银四钱七分六厘），共征银四百二十六两九钱七分二厘；又，奉文诸罗县割归本县管辖民丁三百四十二（每丁征银四钱七分六厘），共征银一百六十二两七钱九分二厘。雍正五年，奉文本县割归澎湖管辖民丁一百二十六（每丁征银四钱七分六厘），共减征银五十九两九钱七分六厘；又，奉文本县割归凤山县管辖民丁一百一十九（每丁征银四钱七分六厘），共减征银五十六两六钱四分四厘。乾隆元年奉文以元年为始每丁征银二钱，实征银二千一百四十七两六钱。乾隆二年，奉文诸罗县割归本县管辖民丁一百二十七（每丁征银二钱），共征银二十五两四钱。实在民丁一万零八百六十五（每丁征银二钱），共征银二千一百七十三两。

　　雍正三年，奉文诸罗县拨归本县管辖大杰巅番社，年征饷银一百九十两五钱一分二厘；乾隆二年，奉文改征番丁一百二十照民丁例（每丁征银二钱），共征银二十四两。雍正九年，奉文诸罗县拨归本县管辖卓猴番社年征饷银六十三两；乾隆二年，奉文改征番丁七十照民丁例（每丁征银二钱），共征银一十四两。又，新港番社年征饷银三百九十五两四钱五分六厘；乾隆二年，奉文改征番丁一百七十五（每丁征银二钱），共征银三十五两。

　　澎湖地种一百五十五石二斗五升七合六勺（每石征银四钱二分），共征银六十五两二钱零八厘一毫九丝二忽；于雍正五年，奉文割归澎湖通判管辖。康熙五十五年新升地种四石（每石征银四钱二分），共征银一两六钱八分；于雍正五年，奉文割归澎湖通判管辖。

　　街市瓦厝二千六百九十四间（每间征银三钱零三厘八毫），共征银八百一十八两四钱三分七厘二毫；草厝一千七百七十八间（每间征银二钱一分七厘），共征银三百八十五两八钱二分六厘。雍正九年，奉文凤山县拨归本县管辖土墼埕瓦厝五十二间（每间征银三钱零三厘八毫），共征银一十五两七钱九分七厘六毫；又草厝七十二间（每间征银二钱一分七厘），共征银一十五两六钱二分四厘。又，安平镇瓦厝一百六十六间（每间征银一钱六分九厘三丝三忽），共征银二十八两零五分九厘四毫七丝八忽；又草厝二十九间（每间征银八分四厘五毫一丝六忽），共征银二两四钱五分零九毫六丝四忽。

　　（附）澎湖

　　雍正五年，奉文台湾县截归通判管辖旧额人丁六百七十二（每丁征银四钱七分六厘），共征银三百一十九两八钱七分二厘（截归滋生人丁及雍正六年至乾隆二年新编滋生人丁，奉文永不加赋）。乾隆元年，奉文以元年为始每丁征银二钱，实征银一百三十四两四钱。

　　地种一百五十九石二斗五升七合六勺（每石征银四钱二分），共征银六十六两八钱八分八厘一毫九丝二忽。雍正六年，溢额地种二十七石五斗八升六合七勺（每石征银四钱二分），共征银一十一两五钱八分六厘四毫一丝四忽。雍正七年，首报地种一十一石三斗五升（每石征银四钱二分），共征银四两七钱六分七厘。乾隆二年，新升地种三十五石九斗八升（每石征银四钱二分），共征银一十五两一钱一分一厘六毫。乾隆四年，新升地种一十四石四斗六升（每石征银四钱二分），共征银六两零四分八厘。

　　凤山县

　　旧额民丁三千四百九十六（每丁征银四钱七分六厘），共征银一千六百六十四两零九分六厘。康熙三十年起、至五十年止编审新增人丁共五百八十二（每丁征银四钱七分六厘），共征银二百七十七两零三分二厘（康熙五十五年编审滋生人丁，奉文永不加赋）。

　　雍正九年，奉文割归台湾县民丁八百九十七（每丁征银四钱七分六厘），共减征银四百二十六两九钱七分二厘；台湾县拨归本县管辖民丁一百一十九（每丁征银四钱七分六厘），共征银四十六两六钱四分四厘。实在民丁三千三百，乾隆元年，奉文以元年为始每丁征银二钱，实征银六百六十两。

　　下淡水八社，番丁旧额年征粟石，折征银二千零一十六两九钱三分六厘。乾隆二年奉文以二年为始，额征社饷改照民丁例，八社番丁共计一千七百四十八（每丁征银二钱），共征银三百四十九两六钱（内下淡水社番丁二百九十二、力力社番丁一百六十、茄藤社番丁二百八十、放■〈纟索〉社番丁二百八十六、上淡水社番丁二百三十七、阿猴社番丁一百六十一、搭楼社番丁二百三十四、大泽机社番丁九十八）。土番社四社，共征银一百七十九两二钱二分二厘四毫（内加六堂社征银四十九两三钱九分二厘、琅娇社征银五十一两一钱五分六厘、琉球社征银九两八钱七分八厘四毫、卑南觅社征银六十八两七钱九分六厘）。

　　归化生番十社，共输鹿皮五十张折征银一十二两（内山猪毛社、八丝力社、加蚌社、加无朗社、礁朥其难社、加少山社、北叶安社、山里留社、施汝腊社、锡干社）。雍正二年，归化生番一十八社，共输鹿皮九十张折征银二十一两六钱（内加走山社、施率腊社、拜律社、礁网曷氏社、毛丝丝社、七脚亭社、柯律社、加无朗社、加笼雅社、加泵社、陈阿修社、务期逸社、礁劳加物社、陈阿难社、益难社、加者惹心社、勃朗锡干社、望仔立社）。雍正三年，归化生番一十九社，共输鹿皮九十五张折征银二十二两八钱（内猫仔社、绍猫厘社、猪朥束社、合兰社、上哆啰快社、蚊率社、猴洞社、龟蛲律社、猫笼逸社、猫里毒社、滑思滑社、加锥来社、施那隔社、新蛲牡丹社、下哆啰快社、德社、栗留社）。乾隆二年，奉文每社实征鹿皮二张；通计生番四十七社，共征鹿皮九十四张（每张折征银二钱四分），实共征银二十二两五钱六分。

　　诸罗县

　　旧额民丁四千一百九十九（每丁征银四钱七分六厘），共征银一千九百九十八两七钱二分四厘。康熙三十年起、至五十年止新增民丁二百六十（每丁征银四钱七分六厘），共征银一百三十二两七钱六分。雍正二年，奉文割归彰化县管辖民丁三十五（每丁征银四钱七分六厘），共〔减〕征银一十六两六钱六分。又雍正九年，奉文割归台湾县管辖民丁三百四十二（每丁征银四钱七分六厘），共减征银一百六十二两七钱九分二厘。乾隆元年，奉文以元年为始每丁征银二钱，共征银八百一十六两四钱。乾隆二年，奉文割归台湾县管辖民丁一百二十七（每丁征银二钱）共〔减〕征银二十五两四钱。实在民丁三千九百五十五（每丁征银二钱），共征银七百九十一两。

　　旧额土番社三十四社（每社征银不等），共征银七千七百零九两五钱三分六厘八毫（内诸罗山社征银六十五两二钱六分八厘，哆咯嘓社征银三百一十三两九钱九分二厘，大武垄社并附噍吧哖、大冈、芋匏、内幽等四社合征银九百一十四两八钱一分零四毫，麻豆社征银一百七十二两八钱七分二厘，目加溜湾社并附新社仔二社合征银一百一十三两二钱四分八厘八毫，萧垄社征银四百五十二两二钱八分八厘六毫，新港社并附卓猴社合征银四百五十八两，大杰巅社征银一百九十两零五钱一分二厘，阿里山社并附踏枋、鹿楮、唣啰婆、卢麻产、干仔务等五社并三十四年新附崇爻、芝舞兰、芝密、猫丹、筠椰椰、多难、水辇、薄薄、竹脚宣等九社共十四社合征银一百五十五两二钱三分二厘，奇冷岸社征银一十二两九钱零八毫，大龟佛社征银一十七两九钱八分二厘八毫，打猫社征银一百三十六两一钱八分零八毫，他里雾社征银五十两零八钱三厘二毫，猴闷社征银四十九两三钱九分二厘，柴里斗六社征银三百五十二两八钱，西螺社征银二百零四两六钱二分四厘，东螺社并附眉里二社合征银三百七十两零四钱四分，南社征银八百零六两五钱八毫，二林社征银四百二十五两一钱二分四厘，大突社征银一百零五两八钱四分，猫儿干社征银二百四十六两九钱六分，大武郡、牛相触、二重坡社征银一百六十五两四钱六分三厘二毫，南、北投社并附猫罗社合征银五百零一两三钱二分八厘八毫，马芝遴社征银二百一十五两九钱一分三厘六毫，半线大肚社并附柴坑仔、水里二社合征银三百三十一两四钱四分二厘，阿束社征银七十两零九钱一分二厘八毫，猫雾捒社征银二十九两六钱三分五厘二毫，沙辘、牛骂社征银二十三两二钱八分四厘八毫，蓬山社并附大甲东、大甲西、宛里、房里、南日、双寮、猫盂、吞霄等八社合征银一百三十四两四钱一分六厘八毫，新港仔并附后垄社、猫里、加至阁、中港仔等四社合征银九十八两七钱八分四厘，竹堑社征银三百七十八两，南崁社并附坑仔、龟仑、霄里等三社合征银九十八两七钱八分四厘，淡水社并附北投、麻少翁、武朥湾、大浪泵、摆接、鸡柔等六社合征银二十二两五钱七分九厘二毫，鸡笼社并附金包里等二社合征银二十二两五钱七分九厘二毫）。康熙三十二年，新附土番六社，共征银九十八两五钱（内木武郡赤嘴社征银三十九两，水沙连思麻母社征银一十二两，麻咄目靠社征银一十二两、挽鳞倒咯社征银一十一两五钱，并里蝉蛮■〈恋，土代心〉社征银一十二两干那雾社征银一十二两）。

　　康熙五十四年，新附土番五社，共征鹿皮五十张折征银一十二两（内岸里社、扫捒社、乌牛难社、阿里史社、扑仔篱社）。雍正二年，新归化生番四社，年纳鹿皮折饷银四两八钱。雍正二年，奉文截归彰化县管辖东螺、西螺、大突、马芝遴、二林、猫儿干、阿束、大武郡、牛骂、沙辘、猫雾捒、岸里、水沙连、蓬山、后垄、大肚、南社、竹堑、淡水、蛤仔澜共二十社饷银三千六百五十两一钱七分二厘。雍正三年，奉文拨归台湾县管辖大杰巅一社，减征银一百九十两五钱一分二厘。雍正九年，奉文拨归台湾县管辖新港、卓猴二社，减征银四百五十八两四钱六分五厘。实在番社一十四社，共额征饷银三千五百二十五两六钱八分七厘八毫。乾隆二年，奉文以二年为始，额征社饷改熙民丁例，十社番丁共计一千零八十二（每丁征银二钱），共征银二百一十六两四钱（内目加溜湾社番丁一百一十七，萧垄社番丁一百二十三，麻豆社番丁一百一十六，大武垄社并附噍吧哖、木冈、芋匏、内幽等社番丁一百九十三，哆咯嘓社番丁七十，诸罗山社番丁六十二，打猫社番丁六十二，他里雾社番丁五十九，柴里社番丁一百零八十，阿里山社并附踏枋、大龟佛、干仔雾、卢麻产、猫丹、奇冷岸、鹿楮、皂罗婆、崇爻、芝舞兰、芝密、薄薄、竹仔宣、筠椰椰、多难、水辇番丁二百七十二）。乾隆二年，奉文本禄等四社改征本色鹿皮八张（每张变价该银二钱四分），共银一两九钱二分。

　　笨港店五百九十九间，共征银二百两零五钱。

　　彰化县

　　雍正二年，奉文诸罗县截归本县管辖人丁三十五（每丁征银四钱七分六厘），共征银一十六两六钱六分。雍正九年，奉文拨归淡防厅管辖人丁一十一（每丁征银四钱七分六毫），共〔减〕征银五两二钱三分六厘。实在人丁二十四（每丁征银四钱七分六厘），共征银一十一两四钱二分四厘。乾隆元年，奉文以元年为始每丁征银二钱，共征银四两八钱。

　　又，诸罗县截归管辖土番大社二十二社（内附小社五十一社），额征银三千六百五十两一钱七分二厘。雍正九年，奉文拨归淡防厅管辖土番大社五社（内附小社二十四社），〔减〕额征银一千二百五十八两一钱三分六厘。实额征土番大社一十七社（内附小社二十七社），额征银二千三百九十二两零三分六厘。雍正十年，奉文豁免大肚社减饷银一百六十八两，实征饷银二千二百二十四两零三分六厘。乾隆二年，奉文以二年为始，额征社饷改照民丁例每丁征银二钱，实在土番社一十七社（内附小社二十七社）共番丁二千三百一十八（每丁征银二钱），共征银四百六十三两六钱（内西螺社番丁一百零一，东螺社番丁一百零二，眉里社番丁九十七，大突社番丁九十一，马芝遴社番丁一百零四，南、北投社并附猫罗社番丁共一百七十三，二林社番丁八十四，猫儿干社番丁九十四，阿束社番丁一百零七，大武郡社番丁九十七，感恩社番丁四十六，迁善社番丁五十五，半线社并附柴坑仔社番丁共一百一十四，猫雾捒社番丁四十五，大肚社并附水里社番丁共一百一十八，南社番丁二百零二，水沙连社并附决里社、毛卒社、社仔社、大基猫丹社、木叩社、木武郡社、子黑社、佛仔希社、倒咯社、恋恋社、田仔社、猫难社、田头社、恩顺社、挽兰社、蛤里难社、外挽兰难社、外猫里眉社、内猫里眉社、平了万社、斗截社、致雾社、哆咯郎社、福骨社番丁共六百八十八）。

　　又，诸罗县截归生番归化岸里等番社大小共五社，输纳鹿皮价银一十二两。雍正四年，新收生番归化巴荖远等四社输纳鹿皮价银七两二钱；雍正十二年，新收生番归化沙里兴等一社输纳鹿皮价银二两四钱。雍正九年，奉文拨归淡防厅管辖生番归化麻箸、旧社折纳鹿皮价银三两六钱八分。实征生番、归化番社大小共九社，折纳鹿皮价银一十七两九钱二分。乾隆二年，奉文减征鹿皮价银一十三两六钱。实在生番、归化大小番社共九社，定以年输鹿皮一十八张交官变价（每张价银二钱四分），共银四两三钱二分（内岸里社并附扫捒社、乌牛难社、阿里史社、朴仔篱等社共输鹿皮一十张交官变价银二两四钱，巴荖远社并附狮头社、狮仔等社共输鹿皮六张交官变价银一两四钱四分，沙里兴社输鹿皮二张交官变价银四钱八分）。

　　（附）淡防厅

　　雍正九年，奉文彰化县拨归管辖民丁一十一（每丁征银四钱七分六厘），共征银五两二钱三分六厘。乾隆元年，奉文以元年为始每丁征银二钱，共征银二两二钱。

　　雍正九年，奉文彰化县拨归管辖土番大社八社（内附小社二十四社），额征银一千二百五十八两一钱三分六厘。乾隆二年，奉文以二年为始，豁免社饷改照民丁例（每丁征银二钱），减征社饷银九百九十三两一钱三分六厘。实征土番大社八社（内附小社二十四社）共番丁一千三百二十五（每丁征银二钱），共征银二百六十五两（内蓬山社并附大甲东、宛里、南日、猫盂、德化、房里、双寮、吞霄等社番丁共三百五十，后垄社并附新港仔、猫里、加志阁、中港等社番丁共三百七十，竹堑社番丁八十九，淡水社并附南崁、龟仑、南北投、大浪泵、摆接、霄里、坑仔、武朥湾、鸡柔山、鸡笼、金包里等社番丁共五百七十九。蛤仔烂社并附多罗满社原征饷银三十两，该社系淡水通事于四、五月间南风盛发率各社番买置货物，舟载往社内贸易，年认输饷银三十两；今奉文减免征丁）。又，雍正九年，奉文彰化县拨归管辖生番归化麻着、旧社折纳鹿皮价银三两六钱八分。乾隆二年，奉文以二年为始，减征鹿皮价银二两七钱二分。实征生番、归化番社定以年输鹿皮四张交官变价（每张价银二钱四分），共征银九钱六分（内麻着社输纳鹿皮二张变价银四钱二分，旧社输纳鹿皮二张变价银四钱二分）。新收生番、归化各番社输纳鹿、獐皮各一张变价银四钱八分。

　　水饷（附）

　　台湾府

　　台湾县

　　（附）澎湖

　　凤山县

　　诸罗县

　　彰化县

　　台湾府

　　采捕并渡船共七百七十六只，计载梁头一万六千六百七十六担七十五斤（每担征银七分七厘），共征银一千二百八十四两一钱一分。又，雍正六年，查报升科梁头银一十四两五钱八分六厘。雍正七年，详报溢额梁头银五十四两五钱八分九厘一毫。共征银一千三百五十三两二钱八分五厘一毫。尖艚并杉板船共四百九十九只（内尖艚三十二只，每只征银八钱四分；杉板并尖艚四百六十七只，每只征银四钱二分），共征银二百二十三两零二分。

　　港潭二十五所（除地荒无人承贌一所，实二十四所；每所征银不等），共征银一千二百六十四两五钱九分五厘二毫。塭六口（每口征银不等），共征银一百一十五两。

　　台湾县

　　采捕小船二百八十九只，计载梁头七千六百七十六担（每担征银七分七厘），共征银五百九十一两零五分二厘。尖艚五只（每只征银八钱四分），共征银四两二钱（于雍正五年奉文割归澎湖通判管辖）。杉板头船九十七只（每只征银四钱二分），共征银四十两零七钱四分（于雍正五年奉文割归澎湖通判管辖）。

　　港潭七所，共征银六百四十五两六钱二分四厘。雍正七年，详报溢额梁头饷银五十四两五钱八分八厘五毫。雍正九年，奉文割归凤山县管辖大昆身港一所，年减征银二百二十两。雍正九年，奉文凤山县割归本县管辖塭三口，共征银八两五钱五分六厘（内风柜门塭一口征银七两零五分六厘、喜树仔小塭一口征银一两、盐埕小塭一口征银五钱）。雍正十三年，报升风柜门塭饷银七两九钱四分四厘。

　　（附）澎湖

　　雍正五年，奉文台湾县截归通判管辖旧额尖艚五只（每只征银八钱四分），共征银四两二钱；杉板船九十七只（每只征银四钱二分），共征银四十两零七钱四分。雍正六年，溢额尖艚二十七只（每只征银八钱四分），共征银二十二两六钱八分。又，杉板头船二百零七只（每只征银四钱二分），共征银八十六两九钱四分。雍正七年，首报杉板船一百二十一只（每只征银四钱二分），共征银五十两八钱二分。雍正八年，报升杉板船一十五只（每只征银四钱二分），共征银六两三钱；尖艚四只（每只征银四钱二分），共征银二两六钱八分。雍正十年，报升杉板船三只（每只征银四钱二分），共征银一两二钱六分。雍正十三年，报升杉板船一十二只（每只征银四钱二分），共征银五两零四分。乾隆四年，报升杉板船八只（每只征银四钱二分），共征银三两三钱六分。

　　凤山县

　　安平镇渡船三十四只，计载梁头九百八十九担（每担征银七分七厘），共征银七十六两一钱五分三厘。采捕小船二百五十六只，计载梁头五千零三十八担，共征银三百八十七两九钱二分六厘。又，雍正六年查报升科梁头银一十四两五钱八分六厘六毫。共征梁头银四百七十八两六钱六分五厘六毫。

　　港潭六所（除抛荒无人承贌一所，实五所），共征银二百一十八两零三分零四毫。石螺潭一口，年征税银一十二两。雍正九年，奉文割归台湾县港塭一所，减征银七两零五分六厘。实存（竹沪、打狗、蛲港、万丹）四所，共征银二百一十九两九钱七分四厘四毫。又，奉文割归台湾县管辖喜树仔盐埕塭二口，减征银一两五钱；台湾县割归本县管辖昆身港一所，额征银二百二十两。

　　诸罗县

　　采捕大小渔船一百九十五只，共载梁头二千九百四十三担七十五斤（每担征银七分七厘），共征银二百二十六两六钱六分九厘。

　　鱼塭二口，共征银一百两。新港并目加溜湾一所，征银二十七两一钱六分五厘六毫。直加弄西港仔含西港一所，征银九十七两三钱七分二厘八毫。茄藤头港一所，征银一百六十九两三钱四分四厘。南鲲身港一所，征银三十五两二钱八分。猴树并礁巴屿潭、蚝嗌港、笨港一所，征银二十二两二钱九分六厘四毫。雍正二年，奉文割归彰化县管辖海丰等四港，共减征银三十八两七钱三分八厘。

　　彰化县

　　雍正二年，奉文诸罗县截归管辖港四所，共征银三十八两七钱三分八厘（内海丰港一所，征银二十四两八钱四分；鹿仔港一所，征银一十二两四钱九分八厘；三林港一所，征银一两；港仔尾一所，征银四钱）。新升港三所，共征银五两八钱（内水里港一所，征银三两；番仔桥港一所，征银一两四钱；大突沟港一所，征银一两四钱）。

　　新升小■〈舟古〉船二只（每只配饷一十五担，每担征银七分七厘），共征银二两三钱一分。

　　杂税（附）

　　台湾府

　　台湾县

　　（附）澎湖

　　凤山县

　　诸罗县

　　彰化县

　　（附）淡防厅

　　台湾府

　　罟、缯、■〈罒上令下〉、縺、蚝、■〈纟衮〉等项共一百二十一张条（每张、条征银不等），共征银六百六两四钱八分；雍正六年，续报罟、缯尾溢升科银三钱三分三厘六毫：共征银六百六两八钱一分三厘六毫。网、泊、沪等项共一百三十八张口半（每张、口征银不等），共征银一百九十两零五钱四分。采捕乌鱼给旗九十四枝（每枝征银一两零五分），共征银九十八两七钱。

　　牛磨四十九首（每首征银五两六钱），共征银二百七十四两四钱；雍正八年，报升牛磨月饷五十七两二钱零四厘：共征银三百三十一两六钱零四厘。

　　蔗车三百一十七张（每张征银五两六钱），共征银一千七百七十五两二钱；乾隆二年，奉文豁免蔗车一张，减征银五两六钱：实征蔗车三百一十六张，共征银一千七百六十九两六钱。

　　番檨、槟榔共四十四宅（每宅征银不等），共征银一百三十六两。

　　瓦窑五座，共征银一十二两五钱。

　　菜园三所，共征银三两。

　　新升当税银五两。

　　台湾县

　　罟六张（每张征银一十一两七钱六分），共征银七十两五钱六分。缯三张（每张征银四两二钱），共征银一十二两六钱。■〈罒上令下〉三条（每条征银五两八钱八分），共征银一十七两六钱四分。縺九条（每条征银五两八钱八分），共征银五十二两九钱二分。蚝九条（每条征银五两八钱八分），共征银五十二两九钱二分。澎湖大网一十六张（每张征银三两五钱），共征银五十六两（于雍正五年奉文割归澎湖通判管辖）。泊网二张（每张征银一两二钱六分），共征银二两五钱二分（于雍正五年奉文割归澎湖通判管辖）。大沪二口（每口征银八钱四分），共征银一两六钱八分（于雍正五年奉文割归澎湖通判管辖）。小沪二十口（每口征银四钱二分），共征银八两四钱（于雍正五年奉文割归澎湖通判管辖）。

　　牛磨三十首（每首征银五两六钱），共征银一百六十八两。

　　蔗车四十五张（每张征银五两六钱），共征银二百五十二两。

　　雍正八年，报升蔗车三张半，征银一十九两六钱；又，报升牛磨月饷五十七两二钱零四厘。

　　雍正九年，奉文凤山县拨归本县小缯九张（每张征银二两二钱），共征银一十九两八钱。

　　雍正九年，奉文凤山县拨归本县蔗车二张半，征银一十四两。

　　雍正七年，报升番檨宅税银七十两。

　　乾隆四年，新升当税银五两。

　　雍正九年，奉文割归凤山县管辖蔗车一张；乾隆二年，奉文豁免蔗车一张：共减征银一十一两二钱。

　　（附）澎湖

　　雍正五年，奉文台湾县截归通判管辖旧额大网一十六张（每张征银三两五钱），共征银五十六两；泊网二张（每张征银一两二钱六分），共征银二两五钱二分；大沪二口（每口征银八钱四分），共征银一两六钱八分；小沪二十口（每口征银四钱二分），共征银八两四钱。

　　雍正六年，溢额小沪三十四口（每口征银四钱二分），共征银一十四两二钱八分；小缯一十张（每张征银八钱四分），共征银八两四钱。

　　雍正七年，首报大网四张（每张征银三两五钱），共征银一十四两；小网二十五张（每张征银一两七钱五分），共征银四十三两七钱五分；小缯六张（每张征银八钱四分），共征银五两零四分。

　　雍正八年，报升小缯二张（每张征银八钱四分），共征银一两六钱八分；小沪半口，征银二钱一分。

　　雍正十年，报升小缯二张（每张征银八钱四分），共征银一两六钱八分。

　　雍正十三年，报升大网一张，征银三两五钱；小网六张（每张征银一两七钱五分），共征银一十两五钱；小泊网一张，征银六钱三分；小沪一十八口（每口征银四钱二分），共征银七两五钱六分；小缯八张（每张征银八钱四分），共征银六两七钱二分。

　　乾隆四年，报升大网二张（每张征银三两五钱），共征银七两；小网五张（每张征银一两七钱五分），共征银八两七钱五分；小罾一张，征银八钱四分。

　　凤山县

　　罟、缯、■〈罒上令下〉、縺、蚝、■〈纟衮〉、泊三十五张条，共征银二百六十七两一钱二分（内罟一十一张，每张征银一十一两七钱六分，共征银一百二十九两三钱六分；缯二张，每张征银四两二钱，共征银八两四钱；罟一条，征银五两八钱八分；縺一十一条，每条征银五两八钱八分，共征银六十四两六钱八分；蚝八条，每条征银五两八钱八分，共征银四十七两零四分；泊二条，每条征银五两八钱八分，共征银一十一两七钱六分）。

　　雍正六年，续报罟、缯尾溢升科银三钱三分三厘六毫；采捕乌鱼旗九十四枝（每枝征银一两零五分），共征银九十八两七钱；蔗车九张（每张征银五两六钱），共征银五十两零四钱。

　　康熙三十二，年新升蔗车二十张，共征银一百一十二两。

　　雍正六年，新升蔗车二十九张半，共征银一百六十五两二钱。

　　雍正七年，新升蔗车六张半，共征银三十六两四钱。

　　雍正八年，新升蔗车一张，征银五两六钱。

　　雍正九年，奉文台湾县拨归本县管辖蔗车一张，征银五两六钱。

　　雍正十三年，新升蔗车六张，共征银三十三两六钱。

　　乾隆三年，新升蔗车八张，共征银四十四两八钱；番檨一宅，年征税银六两。

　　雍正九年，奉文割归台湾县管辖小缯九张，共减征银一十九两八钱；又奉文割归台湾县管辖蔗车二张半，共减征银一十四两。

　　诸罗县

　　旧额蔗车二十五张（每张征银五两六钱），共征银一百四十两。雍正二年，奉文割归彰化县管辖蔗车四张（每张征银五两六钱）共减征银二十二两四钱；新升蔗车一百三十五张（每张征银五两六钱），共征银七百五十六两。

　　原额罟一张，征银一十一两七钱六分（于雍正二年奉文割归彰化县管辖）。

　　牛磨一首，征银五两六钱（于雍正二年奉文割归彰化县管辖）。

　　缯二张（每张征银四两二钱），共征银八两四钱。

　　縺五条（每条征银五两八钱八分），共征银二十九两四钱。

　　罟一张，征银五两八钱八分。

　　■〈纟衮〉二条（每条征银五两八钱八分），共征银一十一两七钱六分。

　　蚝八条（每条征银五两八钱八分），共征银四十七两零四分。

　　槟榔宅二十四宅，共征银六十两。

　　瓦■〈石屚〉磘五座，共征银一十二两五钱。

　　菜园二所，共征银三两。

　　彰化县

　　雍正二年，奉文诸罗县截归管辖蔗车四张（每张征银五两六钱），共征银二十二两四钱；牛磨一首，征银五两六钱；罟一张，征银一十一两七钱六分（雍正九年奉文拨归淡防厅管辖）。

　　新升蔗车共二十八张半（每张征银五两六钱），共征银一百五十九两六钱。

　　新升牛磨共一十八首（每首征银五两六钱），共征银一百两零八钱。

　　新升■〈罒上令下〉一张，征银五两八钱八分。

　　（附）淡防厅

　　雍正九年，奉文彰化县拨归管辖罟一张，征银一十一两七钱六分。

　　存留经费（一）

　　台湾府

　　台湾县

　　（附）澎湖

　　凤山县

　　诸罗县

　　彰化县

　　（附）淡防厅

　　台湾府

　　各项正杂饷税、盐课，额征银共一万五千四百五十三两七钱六分零二毫四丝八忽。除充兵饷银六千七百零二两九钱三分三厘六毫七丝七忽七微四纤，实存支应银八千七百五十两零八钱二分六厘五毫七丝零二微六纤。内支给款目：

　　分巡台湾道俸银六十二两零四分四厘（闰年加银五两一钱七分零三毫三丝三忽，照例奉裁充饷），薪银七十二两（照例裁扣二十九两四分四厘充饷）实给凑俸银四十二两九钱五分六厘（闰年加银三两五钱七分九厘六毫六丝七忽，照例奉裁充饷）。门子四名，共工食银二十四两（闰年加银二两，年匀给银八钱）实给银二十四两八钱；皂隶一十二名，共工食银七十二两（闰年加银六两，年匀给银二两四钱）实给银七十四两四钱；轿伞扇夫七名，共工食银四十二两（闰年加银三两五钱，年匀给银一两四钱）实给银四十三两四钱；快手一十二名，共工食银七十二两（闰年加银六两，年匀给银二两四钱）实给银七十四两四钱；听事吏二名，共工食银一十二两（闰年加银一两，年匀给银四钱）实给银一十二两四钱；铺兵二名，共工食银一十二两（闰年，加银一两，年匀给银四钱）实给银一十二两四钱。

　　本府知府俸银六十二两零四分四厘（闰年加银五两一钱七分零三毫三丝三忽，照例奉裁充饷），薪银七十二两（照例裁扣二十九两零四分四厘充饷）实给凑俸银四十二两九钱五分六厘（闰年加银三两五钱七分九厘八毫六丝七忽，照例奉裁充饷）。门子二名，共工食银一十二两（闰年加银一两，年匀给银四钱）实给银一十二两四钱；皂隶一十六名，共工食银九十六两（闰年加银八两，年匀给银三两二钱）实给银九十九两二钱；轿伞扇夫七名，共工食银四十二两（闰年加银三两五钱，年匀给银一两四钱）实给银四十三两四钱；马快一十名，共工食银六十两（闰年加银五两，年匀给银二两）实给银六十二两；步快一十六名，共工食银九十六两（闰年加银八两，年匀给银三两二钱）实给银九十九两二钱；灯夫四名，共工食银二十四两（闰年加银二两，年匀给银八钱）实给银二十四两八钱（奉文裁革充饷）；禁卒一十二名，共工食银七十二两（闰年加银六两，年匀给银二两四钱）实给银七十四两四钱；库子四名，共工食银二十四两（闰年加银二两，年匀给银八钱）实给银二十四两八钱；斗级六名，共工食银三十六两（闰年加银三两，年匀给银一两二钱）实给银三十七两二钱。

　　同知二员，共俸银八十五两一钱一分二厘（闰年共加银七两零九分二厘六毫六丝六忽，照例奉裁充饷），薪银共九十六两（照例共裁扣三十一两一钱一分二厘充饷）实给凑俸银七十四两八钱八分八厘（闰年加银六两二钱六分零六毫六丝六忽，照例奉裁充饷）。门子四名，共工食银二十四两（闰年加银二两，年匀给银八钱）实给银二十四两八钱；皂隶二十四名，共工食银一百四十四两（闰年加银一十二两，年匀给银四两八钱）实给银一百四十八两八钱；轿伞扇夫一十四名，共工食银八十四两（闰年加银七两，年匀给银二两八钱）实给银八十六两八钱；步快一十六名，共工食银九十六两（闰年加银八两，年匀给银三两二钱）实给银九十九两二钱；灯夫四名，共工食银二十四两（闰年加银二两，年匀给银八钱）实给银二十四两八钱（奉文裁革充饷）。

　　通判俸、薪共银六十两。门子二名，共工食银一十二两（闰年加银一两，年匀给银四钱）实给银一十二两四钱；皂隶一十二名，共工食银七十二两（闰年加银六两，年匀给银二两四钱）实给银七十四两四钱；轿伞扇夫七名，共工食银四十二两（闰年加银三两五钱，年匀给银一两四钱）实给银四十三两四钱；步快八名，共工食银四十八两（闰年加银四两，年匀给银一两六钱）实给银四十九两六钱；民壮二十名，共工食银一百二十两（闰年加银一十两，年匀给银四两）实给银一百二十四两。

　　本府经历俸银二十四两二钱零二厘（闰年加银二两零一分六厘八毫三丝三忽，照例奉裁充饷），薪银二十四两（照例裁扣八两二钱零二厘充饷）实给凑俸银一十五两七钱九分八厘（闰年加银一两三钱一分六厘五毫，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名，共工食银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮八名，共工食银四十八两（闰年加银四两，年匀给银一两六钱）实给银四十九两六钱。

　　台、凤、诸、彰知县四员，俸银共一百零九两九钱六分（闰年加银九两一钱六分三厘三毫二丝，照例奉裁充饷），薪银共一百四十四两（照例裁扣共七十三两九钱六分充饷）实给薪凑俸银七十两零四分（闰年加银五两八钱三分六厘六毫六丝八忽，照例奉裁充饷）。门子八名，共工食银四十八两（闰年加银四两，年匀给银一两六钱）实给银四十九两六钱；皂隶六十四名，共工食银三百八十四两（闰年加银三十二两，年匀给银一十二两八钱）实给银三百九十六两八钱；轿伞扇夫二十八名，共工食银一百六十八两（闰年加银一十四两，年匀给银五两六钱）实给银一百七十三两六钱；马夫三十二名，共工食银一百九十二两（闰年加银一十六两，年匀给银六两四钱）实给银一百九十八两四钱；灯夫一十六名，共工食银九十六两（闰年加银八两，年匀给银三两二钱）实给银九十九两（奉文裁革充饷）；禁卒三十二名，共工食银一百九十二两（闰年加银一十六两，年匀给银六两四线）实给银一百九十八两四钱；库子一十六名，共工食银九十六两（闰年加银八两，年匀给银三两二钱）实给银九十九两二钱；斗级一十六名，共工食银九十六两（闰年加银八两，年匀给银三两二钱）实给银九十九两二钱；民壮二百名，共工食银一千二百两（闰年加银一百两，年匀给银四十两）实给银一千二百四十两（奉文裁革充饷）。

　　县丞三员，共俸银七十二两九钱零六厘（闰年加银六两零七分五厘四毫八丝，照例奉裁充饷），薪银共七十二两（照例共裁扣二十四两六钱零六厘充饷）实给银四十七两零九分四厘（闰年加银三两九钱二分五厘一毫零一忽，照例奉裁充饷）。门子三名，共工食银一十八两（闰年加银一两五钱，年匀给银六钱）实给银一十八两六钱；皂隶一十二名，共工食银七十二两（闰年加银六两，年匀给银二两四钱）实给银七十四两四钱；马夫三名，共工食银一十八两（闰年加银一两五钱，年匀给银六钱）实给银一十八两六钱；民壮二十四名，共工食银一百九十二两（闰年加银八两，年匀给银三两二钱）实给银一百九十五两二钱（雍正十年，奉文添设）。

　　典史四员，共俸银七十八两零八分（闰年加银六两五钱零六厘六毫六丝四忽，照例奉裁充饷），薪银共四十八两（闰年加银四两，照例奉裁充饷）。门子四名，共工食银二十四两（闰年加银二两，年匀给银八钱）实给银二十四两八钱；皂隶一十六名，共工食银九十六两（闰年加银八两，年匀给银三两二钱）实给银九十九两二钱；马夫四名，共工食银二十四两（闰年加银二两，年匀给银八钱）实给银二十四两八钱；民壮一十六名，共工食银九十六两（闰年加银八两，年匀给银三两二钱）实给银九十九两二钱（雍正十年，奉文添设）。

　　巡检八员，雍正五年奉文澎湖改设通判，巡检奉裁，实七员，共俸银一百三十六两六钱四分（闰年加银一十一两三钱八分六厘六毫六丝二忽，照例奉裁充饷），薪银共八十四两（闰年加银七两，照例奉裁充饷）。皂隶一十四名，共工食银八十四两（闰年加银七两，年匀给银三两八钱）实给银八十六两八钱；民壮八名，共工食银四十八两（闰年加银四两，年匀给银一两六钱）实给银四十九两六钱（雍正十年，奉文添设）；弓兵一百二十六名，共工食银二百二十二两六钱（闰年加银一十八两五钱五分，年匀给银七两四钱二分）实给银二百三十两零二分。

　　教授一员，俸银三十一两五钱二分（闰年加银二两六钱二分六厘六毫六丝六忽六微，照例奉裁充饷）。雍正十一年，奉文添设训导一员，同食一俸；于乾隆元年，奉文教授、训导各员照品级给与全俸：教授俸银四十五两，训导俸银四十两。教谕四员，共俸银一百二十六两零八分（闰年加银一十两零五钱零六厘六毫六丝六忽四微，照例奉裁充饷）。雍正十一年，奉文添设训导各一员，同食一俸；于乾隆元年，奉文教谕、训导各员照品级给与全俸：教谕四员，共俸银一百六十两；训导四员，共俸银一百六十两。府、县学斋夫一十四名，共工食银八十四两（闰年加银七两，年匀给银二两八钱）实给银八十六两八钱；府、县学廪生共六十名（府学设廪粮二十名、县学各设廪粮一十名，每名原额连闰银八两六钱八分；照例裁扣三分之二，每名连闰该银二两八钱九分三厘三毫三丝）实给银一百七十三两五钱九分九厘八毫；膳夫共十名（每名工食银连闰银六两六钱六分六厘六毫六丝五忽），共给银六十六两六钱六分六毫五丝；门斗一十五名，共工食银九十两（闰年加银七两五钱，年匀给银三两）实给银九十三两。

　　本府进表绫幅、纸张年额银一十两零五钱八分六厘九毫四丝六忽三微。

　　府、县圣庙香灯年额银一十二两六钱，春、秋二祭府、县学启圣王、文庙、山川、社稷、邑厉各坛祠年额银共六百七十六两，一年三次致祭关帝庙祭品银共九十六两。

　　乡饮二次，年额银共三十三两零三分。

　　习仪、拜贺、救护香烛年额银共二两四钱。祈晴、祷雨、谢神香烛年额银六两六钱。

　　修理文庙、城隍、无祀等坛祠年额银共七十四两零七分一厘。

　　新中举人花币、旗匾年额银共五两三钱三分三厘三毫二丝。会试举人盘费年额银共一百二十两。进士花币、旗匾年额银共八两。府、县学贡生旗匾年额银共七两五钱。

　　各铺司兵共一百三十四名，工食并火把共银九百三十九两三钱一分九厘零二丝四忽八微（闰年加银七十八两二钱七分六厘五毫八丝五忽四微，年匀给银三十一两三钱一分零六毫五丝四忽一微六纤）实给银九百七十两零六钱二分九厘六毫五丝八忽九微六纤。

　　存恤孤贫夏、冬衣布银三百四十一两二钱六分九厘六毫。孤贫二百一十五名口（每名月给银二钱三分零九毫二丝八忽），共给银五百九十五两七钱九分四厘一毫八丝六忽（乾隆三年，奉文每名日给银一分，共加给银一百七十八两二钱零五厘八毫一丝四忽）实给银七百七十四两（小建每名扣存银一分，逢闰加给开销）。

　　囚犯口粮银九十两。

　　台湾县

　　各项正杂饷税，共额银六千一百五十一两五钱四分七厘二毫四丝二忽。除盐埕税银七百五十六两一钱四分三厘五毫归入盐道衙门奏销外，实额银五千三百九十五两四钱零三厘七毫四丝二忽。内解充兵饷银二千八百九十七两零三分二厘五毫九丝八忽四纤，实支应银二千四百九十八两三钱七分一厘一毫四丝三忽九微六纤（又奉文就解充兵饷银内协济淡防厅、彰化县不敷俸工银共九百四十六两七钱二分七厘七毫四丝二忽一微外，实存解充兵饷银一千九百五十两零三钱四厘八毫五丝五忽九微四纤）。内支给款目：

　　分巡台湾道俸银六十二两零四分四厘（闰年加银五两一钱七分零三毫三丝三忽，照例奉裁充饷）。门子四名（每名工食银六两），共银二十四两（闰年加银二两，年匀给银八钱）实给银二十四两八钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；铺兵二名（每名工食银六两），共银一十二两（闰年加银一两，年匀给银四钱）实给银一十二两四钱。

　　本府知府俸银六十二两零四分四厘（闰年加银五两一钱七分零三毫三丝三忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；步快一十六名（每名工食银六两），共银九十六两（闰年加银八两，年匀给银三两二钱）实给银九十九两二钱；灯夫四名（每名工食银六两），共银二十四两（闰年加银二两，年匀给银八钱）实给银二十四两八钱（奉文裁）；禁卒一十二名（每名工食银六两），共银七十二两（闰年加银六两，年匀给银二两四钱）实给银七十四两四钱。

　　本府同知俸银四十二两五钱五分六厘（闰年加银三两五钱四分六厘三毫三丝三忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；步快八名（每名工食银六两），共银四十八两（闰年加银四两，年匀给银一两六钱）实给银四十九两六钱；灯夫二名（每名工食银六两），共银一十二两（闰年加银一两，年匀给银四钱）实给银一十二两四钱（奉文裁）。

　　本府经历俸银二十四两二钱零二厘（闰年加银二两零一分六厘八毫三丝三忽，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱。

　　本府儒学俸银三十一两五钱二分（闰年加银二两六钱二分六厘六丝六忽六微，照例奉裁充饷）。雍正十一年，奉文添设训导一员，同食一俸；于乾隆元年，奉文元年起府、县学教谕、训导各员照品级给与全俸（教授俸银四十五两、训导俸银四十两），共银八十五两。廪生二十名（每名连闰该廪粮银二两八钱九分三厘三毫三丝），共给银五十七两八钱六分六厘六毫；膳夫二名（每名工食连闰银六两六钱六分六厘六毫六丝五忽），共给银一十三两三钱三分三厘三毫三丝。

　　本县知县俸银二十七两四钱九分（闰年加银二两二钱九分零八毫三丝三忽，照例奉裁充饷），薪凑俸银一十七两五钱一分（闰年加银一两四钱五分九厘一毫六丝七忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；皂隶一十六名（每名工食银六两），共银九十六两（闰年加银八两，年匀给银三两二钱）实给银九十九两二钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；马快八名（每名工食银六两），共银四十八两（闰年加银四两，年匀给银一两六钱）实给银四十九两六钱；灯夫四名（每名工食银六两），共银二十四两（闰年加银二两，年匀给银八钱）实给银二十四两八钱（奉文裁）；禁卒八名（每名工食银六两），共银四十八两（闰年加银四两，年匀给银一两六钱）实给银四十九两六钱；库子四名（每名工食银六两），共银二十四两（闰年加银三两，年匀给银八钱）实给银二十四两八钱；斗级四名（每名工食银六两），共银二十四两（闰年加银二两，年匀给银八钱）实给银二十四两八钱；民壮五十名（每名工食银六两），共银三百两（闰年加银二十五两，年匀给银一十两）实给银三百一十两（奉文裁）。

　　本县县丞俸银二十四两三钱零二厘（闰年加银二两零二分五厘一毫六丝，照例奉裁充饷），薪凑俸银一十五两六钱九分八厘（闰年加银一两三钱零八厘三毫六丝七忽，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮八名（每名工食银一十二两），共银九十六两。

　　本县儒学俸银三十一两五钱二分（闰年加银二两六钱二分六厘六毫六忽六微，照例奉裁充饷）。雍正十一年，奉文添设训导一员，同食一俸；于乾隆元年，奉文元年起，府、县学教谕、训导各员照品级给与全俸（教谕俸银四十两、训导俸银四十两），共银八十两。斋夫三名（每名工食银六两），共银一十八两（闰年加银一两五钱，年匀给银六钱）实给银一十八两六钱；廪生一十名（每名连闰该廪粮银二两八钱九分三厘三毫三丝），共给银二十八两九钱三分三厘三毫；膳夫二名（每名工食连闰银六两六钱六分六厘六毫六丝五忽），共给银一十三两三钱三分三厘三毫三丝；门斗三名（每名工食银六两），共银一十八两（闰年加银一两五钱，年匀给银六钱）共给银一十八两六钱。

　　本县典史俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　新港巡检俸银一十九两五钱二分（闰年加银六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱。

　　澎湖巡检俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。雍正五年，奉文改设通判，巡检裁。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱（奉文裁）。

　　本府进表合用绫袱、纸张年额银三两。

　　府学圣庙香灯年额银二两五钱二分，县学圣庙香灯年额银二两五钱二分；春、秋二祭府、县学启圣王、文庙、山川、社稷、邑厉等坛祠年额银二百三十二两；一年三次致祭关帝祭品银二十四两（乾隆三年奉文致祭）。

　　乡饮二次，年额银一十五两零三分。

　　习仪、拜贺、救护香烛年额银六钱。祈晴、祷雨、谢神香烛年额银三两。

　　修理府、县学文庙、城隍、社稷等坛祠年额银四十两。

　　新中举人花币、旗匾年额银一两三钱三分三厘三毫三丝。会试举人盘费年额银三十两。进士花币、旗匾年额银三两。府学岁贡生旗匾年额银二两五钱。县学岁贡生旗匾年额银一两二钱五分。

　　新港巡检弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两六分）实给银三十二两八钱六分；澎湖巡检司弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分。雍正五年，奉文改设通判，弓兵裁。

　　本县铺司兵共一十二名（每名工食银七两二钱、火把银一两五钱三分六厘五毫八丝五忽四微），共银一百零四两八钱三分九厘零二丝四忽八微（闰年加银八两七钱三分六厘五毫八丝五忽四微，年匀给银三两四钱九分四厘六毫三丝四忽一微六纤）实给银一百零八两三钱三分三厘六毫五丝八忽九微六纤。雍正九年，奉文诸邑割归本邑管理新港铺司兵四名，工食并火把共银二十七两三钱六分（闰年加银二两二钱八分，年匀给银九钱一分二厘）实给银二十八两二钱七分二厘。

　　存恤孤贫夏、冬衣布（本县属孤贫六十三名口，每名年给银一两五钱八分七厘三毫）实给银一百两；孤贫六十三名口（每名月给银二钱三分零九毫二丝八忽），共给银一百七十四两五钱八分一厘五毫六丝八忽（乾隆三年奉文每名日给银一分，共加给银五十二两二钱一分八厘四毫三丝二忽）实给银二百二十六两八钱（小建每口扣存银一分，逢闰加给开销）。

　　囚犯口粮银三十两。

　　（附）澎湖

　　各项正杂饷税，共额银六百六十四两九钱六分一厘二毫零六忽。除解充兵饷银四百零七两一钱六分一厘二毫六忽，实存支应银二百五十七两八钱。内支给款目：

　　通判俸、薪共银六十两。门子二名（每名工食银六两），共银一十二两（闰年加银一两，年匀给银四钱）实给银一十二两四钱；皂隶一十二名（每名工食银六两），共银七十二两（闰年加银六两，年匀给银二两四钱）实给银七十四两四钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；步快八名（每名工食银六两），共银四十八两（闰年加银四两，年匀给银一两六钱）实给银四十九两六钱。

　　一年三次致祭关帝庙祭品银一十八两。

　　凤山县

　　各项正杂饷税，共额银四千六百三两四钱七分六厘。内除盐埕饷银一千六百八十两归入造报本府解充外，又除解充兵饷银一千三十两二钱六分六厘五丝七忽九微，实存支应银一千八百九十三两二钱九厘九毫四丝二忽一微。内支给款目：

　　分巡台湾道薪凑俸银四十二两九钱五分六厘（闰年加银三两五钱七分九厘六毫六丝七忽，照例奉裁充饷）。皂隶一十二名（每名工食银六两），共银七十二两（闰年加银六两，年匀给银二两四钱）实给银七十四两四钱；快手一十二名（每名工食银六两），共银七十二两（闰年加银六两，年匀给银二两四钱）实给银七十四两四钱；听事吏二名（每名工食银六两），共银一十二两（闰年加银一两，年匀给银四钱）实给银一十二两四钱。

　　本府知府薪凑俸银四十二两九钱五分六厘（闰年加银三两五钱七分九厘六毫六丝七忽，照例奉裁充饷）。库子四名（每名工食银六两），共银二十四两（闰年加银二两，年匀给银八钱）实给银二十四两八钱。

　　本府经历民壮八名（每名工食银六两），共银四十八两（闰年加银四两，年匀给银一两六钱）实给银四十九两六钱。

　　府学斋夫二名（每名工食银六两），共银一十二两（闰年加银二两，年匀给银四钱）实给银一十二两四钱。

　　本县知县俸银二十七两四钱九分（闰年加银二两二钱九分八毫三丝三忽，照例奉裁充饷），薪凑俸银一十七两五钱一分（闰年加银一两四钱五分九厘一毫六丝七忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；皂隶一十六名（每名工食银六两），共银九十六两（闰年加银八两，年匀给银三两三钱）实给银九十九两二钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱），实给银四十三两四钱；马快八名（每名工食银六两），共银四十八两（闰年加银四两，年匀给银一两六钱）实给银四十九两六钱；灯夫四名（每名工食银六两），共银二十四两（闰年加银二两，年匀给银八钱）实给银二十四两八钱（奉文裁）；禁卒八名（每名工食银六两），共银四十八两（闰年加银四两，年匀给银一两六钱）实给银四十九两六钱；库子四名（每名工食银六两），共银二十四两（闰年加银二两，年匀给银八钱）实给银二十四两八钱；斗级四名（每名工食银六两），共银二十四两（闰年加银二两，年匀给银八钱）实给银二十四两八钱；民壮五十名（每名工食银六两），共银三百两（闰年加银二十五两，年匀给银十两）实给银三百一十两（奉文裁）。

　　本县县丞俸、薪银四十两。民壮八名（每名工食银六两），共银四十八两（闰年加银四两，年匀给银一两六钱）实给银四十九两六钱；门子一名工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱。

　　本县典史俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　本县儒学俸银三十一两五钱二分（闰年加银二两六钱二分六厘六毫六丝六忽六微，照例奉裁充饷）。雍正十一年，奉文添设训导一员，同食一俸；于乾隆元年，奉文元年起，府、县学教谕、训导各员照品级给与全俸（教谕俸银四十两、训导俸银四十两），共银八十两。斋夫三名（每名工食银六两），共银一十八两（闰年加银一两五钱，年匀给银六钱）实给银一十八两六钱；廪生一十名（每名连闰该廪粮银二两八钱九分三厘三毫三丝），共给银二十八两九钱三分三厘三毫；膳夫二名（每名工食连闰银六两六钱六分六厘六毫六丝五忽），共给银一十三两三钱三分三厘三毫三丝；门斗三名（每名工食银六两），共银一十八两（闰年加银一两五钱，年匀给银六钱）实给银一十八两六钱。

　　下淡水巡检司俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱。

　　本府进表合用绫袱、纸张年额银二两五钱二分八厘九毫八丝二忽一微。

　　本县圣庙香灯年额银二两五钱二分；春、秋二祭启圣王、文庙、山川、社稷、邑厉等坛年额银一百四十八两。一年三次致祭关帝庙祭品银一十八两。

　　乡饮二次，年额银六两。

　　习仪、拜贺、救护〔香烛〕年额银六钱。祈晴、祷雨、谢神香烛年额银一两二钱。

　　修理文庙、城隍、社稷、无祀等坛祠年额银一十一两三钱五分七厘。

　　新中举人花币、旗匾年额银一两三钱三分三厘三毫三丝。会试举人盘费年额银三十两。进士花币、旗匾年额银二两。本县学岁贡生旗匾年额银一两二钱五分。

　　下淡水巡检司弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分。

　　本县铺司兵共二十八名（每名工食银六两、火把银八钱四分），共银一百九十一两五钱二分（闰年加银一十五两九钱六分，年匀给银六两三钱八分四厘）实给银一百九十七两九钱四厘。

　　存恤孤贫夏、冬衣布银（本县孤贫六十名口，每名年给银一两五钱八分七厘三毫）实给银九十五两二钱三分八厘；孤贫六十名口（每名月给银二钱三分零九毫二丝八忽），共给银一百六十六两二钱六分八厘一毫零六忽（乾隆三年，奉文每名日给银一分，共加给银四十九两七钱三分一厘八毫九丝四忽）实给银二百一十六两（小建每口扣存银一分，逢闰加给开销）。

　　囚犯口粮银二十两。

　　诸罗县

　　各项正杂饷税，共额银二千九百三十九两五钱二分七厘八毫。除解府充饷银八百七十九两零五分八厘零五丝七忽九微，实存支应银二千零六十两四钱六分九厘七毫四丝二忽一微。内支给款目：

　　本府同知薪凑俸银三十七两四钱四分四厘（闰年加银三两一钱二分零三毫三丝三忽，照例奉裁充饷）。皂隶一十二名（每名工食银六两），共银七十二两（闰年加银六两，年匀给银二两四钱）实给银七十四两四钱。

　　本府皂隶一十六名（每名工食银六两），共银九十六两（闰年加银八两，年匀给银三两二钱）实给银九十九两二钱；本府马快一十名（每名工食银六两），共银六十两（闰年加银五两，年匀给银二两）实给银六十二两；本府斗级六名（每名工食银六两），共银三十六两（闰年加银三两，年匀给银一两二钱）实给银三十七两二钱。

　　本府经历薪凑俸银一十五两七钱九分八厘（闰年加银一两三钱一分六厘五毫，照例奉裁充饷）。马夫一名工食银六两（闰年加银五钱，年匀给银二钱）实给银六两二钱。

　　本府儒学门斗三名（每名工食银六两），共银一十八两（闰年加银一两五钱，年匀给银六钱）实给银一十八两六钱。

　　澎湖通判民壮二十名（每名工食银六两），共银一百二十两（闰年加银十两，年匀给银四两）实给银一百二十四两。

　　本县知县俸银二十七两四钱九分（闰年加银二两三钱三分六厘九毫零一忽四微，照例奉裁充饷），薪凑俸银一十七两五钱一分（闰年加银一两四钱五分九厘一毫六丝七忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；皂隶一十六名（每名工食银六两），共银九十六两（闰年加银八两，年匀给银三两二钱）实给银九十九两二钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；马快八名（每名工食银六两），共银四十八两（闰年加银四两，年匀给银一两六钱）实给银四十九两六钱；灯夫四名（每名工食银六两），共银二十四两（闰年加银二两，年匀给银八钱）实给银二十四两八钱（奉文裁）；禁卒八名（每名工食银六两），共银四十八两（闰年加银四两，年匀给银一两六钱）实给银四十九两六钱；库子四名（每名工食银六两），共银二十四两（闰年加银二两，年匀给银八钱）实给银二十四两八钱；斗级四名（每名工食银六两），共银二十四两（闰年加银二两，年匀给银八钱）实给银二十四两八钱；民壮五十名（每名工食银六两），共银三百两（闰年加银二十五两，年匀给银一十两）实给银三百一十两（奉文裁）。

　　本县县丞俸、薪银四十两。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮八名（每名工食银六两），共银四十八两（闰年加银四两，年匀给一两六钱）实给银四十九两六钱。

　　本县典史俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。门子一名工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　本县巡检俸银一十九两五钱二分（闰年加银一两六钱二分六厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱；弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分。

　　本县儒学俸银三十一两五钱二分（闰年加银二两六钱二分六厘六毫六忽六微，照例奉裁充饷）。雍正十一年，奉文添设训导一员，同食一俸；于乾隆元年，奉文元年起，府、县学教谕、训导各员照品级给与全俸（教谕俸银四十两、训导俸银四十两），共银八十两。斋夫三名（每名工食银六两），共银一十八两（闰年加银一两五钱，年匀给银六钱）实给银一十八两六钱；廪生一十名（每名连闰该廪粮银二两八钱九分三厘三毫三丝，共给银二十八两九钱三分三厘三毫；膳夫二名（每名工食连闰银六两六钱六分六厘六毫六丝五忽），共给银一十三两三钱三分三厘三毫三丝；门斗三名（每名工食银六两），共银一十八两（闰年加银一两五钱，年匀给银六钱）实给银一十八两六钱。

　　本府进表合用绫袱、纸张年额银二两五钱二分八厘九毫八丝二忽一微。

　　本县圣庙香灯年额银二两五钱二分；春、秋二祭启圣王、文庙、山川、社稷、邑厉等坛祠年额银一百四十八两；一年三次致祭关帝庙祭品银一十八两。

　　乡饮二次，年额银六两。

　　习仪、拜贺、救护〔香烛〕年额银六钱。祈晴、祷雨、谢神香烛年额银一两二钱。

　　修理文庙、城隍、社稷、无祀等坛祠年额银一十一两三钱五分七厘。

　　新中举人花币、旗匾年额银一两三钱三分三厘三毫三丝。会试举人盘费年额银三十两。进士花币、旗匾年额银二两。本县学岁贡生旗匾年额银一两二钱五分。

　　本县铺司兵共四十二名（每名工食银六两、火把银八钱四分），共银二百八十七两二钱八分（闰年加银二十三两九钱四分，年匀给银九两五钱七分六厘）实给银二百九十六两八钱五分六厘。

　　存恤孤贫夏、冬衣布年额银七十三两零一分五厘八毫；孤贫四十六名口（每名月给银二钱三分零九毫二丝八忽），共给银一百二十七两四钱七分二厘二毫五丝六忽（乾隆三年奉文每名日给银一分，共加给银三十八两一钱二分七厘七毫四丝四忽）实给银一百六十五两六钱（小建每名扣存银一分，逢闰加给开销）。

　　囚犯口粮银二十两。

　　彰化县

　　各项正杂饷税，共额银八百一十三两八钱四分八厘。不敷支应，经详请拨补；奉文准就台湾县起运钱粮项下移解银五百五十二两一钱二分七厘七毫四丝二忽一微协济支给。二共支应银一千三百六十五两九钱七分五厘七毫四丝二忽一微。内支给款目：

　　本县知县俸银二十七两四钱九分（闰年加银二两二钱九分零八毫二丝三忽，照例奉裁充饷），薪凑俸银一十七两五钱一分（闰年加银一两四钱五分九厘一毫六丝七忽，照例奉裁充饷）。门子二名（每名工食银六两），共银一十二两（闰年加银一两，年匀给银四钱）实给银一十二两四钱；皂隶一十六名（每名工食银六两），共银九十六两（闰年加银八两，年匀给银三两二钱）实给银九十九两二钱；轿伞扇夫七名（每名工食银六两），共银四十二两（闰年加银二两五钱，年匀给银一两四钱）实给银四十三两四钱；马快八名（每名工食银六两），共银四十八两（闰年加银四两，年匀给银一两六钱）实给银四十九两六钱；禁卒八名（每名工食银六两），共银四十八两（闰年加银四两，年匀给银一两六钱）实给银四十九两六钱；库子四名（每名工食银六两），共银二十四两（闰年加银二两，年匀给银八钱）实给银二十四两八钱；斗级四名（每名工食银六两），共银二十四两（闰年加银二两，年匀给银八钱（实给银二十四两八钱；民壮五十名（每名工食银六两），共银三百两（闰年加银二十五两，年匀给银一十两）实给银三百一十两（奉文裁）。

　　本县儒学教谕俸银四十两、训导俸银四十两，共银八十两。斋夫三名（每名工食银六两），共银一十八两（闰年加银一两五钱，年匀给银六钱）实给银一十八两六钱；廪生一十名（每名连闰该廪粮银二两八钱九分三厘三毫三丝），共银二十八两九钱三分三厘三毫；膳夫二名（每名工食连闰银六两六钱六分六厘六毫六丝五忽），共给银一十三两三钱三分三厘三毫三丝；门斗三名（每名工食银六两），共银一十八两（闰年加银一两五钱，年匀给银六钱）实给银一十八两六钱。

　　本县典史俸银一十九两五钱二分（闰年加银一两六钱二分二厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。门子一名，工食银六两（闰年加银五钱，年匀给银二钱）实给银六两二钱；皂隶四名（每名工食银六两），共银二十四两（闰年加银二两，年匀给银八钱）实给银二十四两八钱；马夫一名，工食银六两（闰年加银五钱，年匀给银二钱）实给银六两二钱；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　鹿仔港巡检俸银一十九两五钱二分（闰年加银一两六钱二分二厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱；弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分。

　　猫雾捒巡检俸银一十九两五钱二分（闰年加银一两六钱二分二厘六毫六丝六忽，照例奉裁充饷），薪凑俸银一十二两（闰年加银一两，照例奉裁充饷）。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱；弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分。

　　本府进表合用绫袱、纸张年额银二两五钱二分八厘九毫八丝二忽一微。

　　本县圣庙香灯年额银二两五钱二分；春、秋二祭启圣王、文庙、山川、社稷、邑厉等坛祠年额银一百四十八两；一年三次致祭关帝庙祭品银一十八两。

　　乡饮二次，年额银六两。

　　习仪、拜贺、救护〔香烛〕年额银六钱。祈晴、祷雨、谢神香烛年额银一两二钱。

　　修理文庙、城隍、社稷、无祀等坛祠年额银一十一两三钱五分七厘。

　　新中举人花币、旗匾年额银一两三钱三分三厘三毫三丝。会试举人盘费年额银三十两。进士花币、旗匾年额银二两。本县学岁贡生旗匾年额银一两二钱五分。

　　存恤孤贫夏、冬衣布银（本县属孤贫四十六名口，每名年给银一两五钱八分七厘三毫）实给银七十三两一分五厘八毫；孤贫四十六名口（每名月给银二钱三分零九毫二丝八忽），共给银一百二十七两四钱七分二厘二毫五丝六忽（乾隆三年，奉文每名日给银一分，共加给银三十八两一钱二分七厘七毫四丝四忽）实给银一百六十五两六钱（小建每名扣存银一分，逢闰加给开销）。

　　本县铺司兵一十八名（每名工食银六两、火把银八钱四分），共银一百二十三两一钱二分（闰年加银一十两零二钱六分，年匀给银四两一钱零四毫）实给银一百二十七两二钱二分四厘。

　　囚犯口粮银二十两。

　　（附）淡防厅

　　各项正杂饷税，额银二百八十两零四钱。不敷支应，经详请拨补；奉文准就台湾县起运钱粮项下移解银三百九十四两六钱协济支给。二共支应银六百七十五两。内支给款目：

　　淡防厅俸银四十二两五钱五分六厘，薪凑俸银三十七两四钱四分四厘。门子二名（每名工食银六两，匀闰银二钱）实给银一十二两四钱；皂隶十二名（每名工食银六两，匀闰银二钱）实给银七十四两四钱；轿伞扇夫七名（每名工食银六两），共银四十二两（闰年加银三两五钱，年匀给银一两四钱）实给银四十三两四钱；步快八名（每名工食银六两），共银四十八两（闰年加银四两，年匀给银一两六钱）实给银四十九两六钱。

　　竹堑巡检俸银一十九两五钱二分，薪凑俸银一十二两。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱；弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　八里坌巡检俸银一十九两五钱二分，薪凑俸银一十二两。皂隶二名（每名工食银六两），共银一十二两（闰年加银一两，年匀给银四钱）实给银一十二两四钱；弓兵一十八名（每名工食银一两七钱六分六厘六毫六丝六忽七微），共银三十一两八钱（闰年加银二两六钱五分，年匀给银一两零六分）实给银三十二两八钱六分；民壮四名（每名工食银六两），共银二十四两（闰年加银二两，年匀给银八钱）实给银二十四两八钱。

　　彰化县截归铺司兵三十名（每名工食银六两、火把银八钱四分）共银二百零五两二钱（闰年加银一十七两一钱，年匀给银六两八钱四分）实给银二百一十二两零四分。

　　官庄（附）

　　台湾府

　　台湾县

　　凤山县

　　诸罗县

　　彰化县

　　台湾府

　　康熙六十一年，奉文归民征输官庄共一百二十五所，年征青白糖、租粟、芝麻、糖廍、蔗车、牛磨、鱼塭等项共银三万零七百三十九两九钱六分六厘一毫三忽。又，雍正七年报升糖、粟共征银一百九十七两七钱七分。二共征银三万零九百三十七两七钱三分六厘一毫三忽。

　　雍正八年，奉文豁免崩陷无征白糖银二十四两六钱；雍正十年，奉文豁免崩陷园地无征银一百八十七两五钱九分九厘八毫；乾隆二年，奉文豁免水冲无征糖银四两七钱五分二厘七毫三丝三忽三微二纤八沙五尘七埃四渺。

　　通府合计，实征官庄糖、粟、芝麻、糖廍、蔗车、牛磨、鱼塭共银三万零七百二十两零七钱八分三厘五毫六丝九忽六微七纤一沙四尘二埃六渺（奉文解充为内地各官养廉，候文划兑台湾兵饷）。

　　台湾县

　　康熙六十一年，奉文归民征输官庄共八所，年征白糖、糖廍、蔗车、租粟共征银一千二百零九两七钱六分九厘五毫。

　　雍正二年，奉文诸邑割归本邑管辖蔗车银二两八钱。

　　雍正九年，奉文凤邑割归本邑管辖白糖、糖廍、园租共银五百一十八两七钱八分六厘六毫二丝四忽八微（内奉文豁免崩陷园地无征银一百六十一两二钱三分九厘五毫），实收银三百五十七两五钱四分七厘一毫二丝四忽八微。又，诸邑割归本邑管辖白糖、租粟、蔗车共银二百四十两零二分八厘八毫。

　　雍正九年，奉文割归凤邑奉管辖白糖、糖廍共银三百一十九两二钱。

　　乾隆二年，奉文豁免水冲无征糖银四两七钱五分二厘七毫三丝三忽三微二纤八沙五尘七埃四渺。

　　通县合计，实征官庄糖、粟、糖廍、蔗车共银一千四百八十六两一钱九分二厘六毫九丝一忽四微七纤一沙四尘二埃六渺（奉文解府充为内地各官养廉）。

　　凤山县

　　康熙六十一年，奉文归民征输官庄共五十二所，年征青白糖、租粟、蔗车、糖廍共征银九千九百二十五两八钱零三毫。雍正七年，报升糖、粟共征银一百九十七两七钱七分。二共征银一万零一百二十三两五钱七分三毫。

　　雍正九年，奉文台湾县割归本县管辖官庄白糖、糖廍共征银三百一十九两二钱；又，本县割归台湾县官庄白糖、糖廍并匀征前金庄租粟共征银五百一十八两七钱八分六厘六毫二丝四忽八微（内奉文豁免崩陷园地无征银一百六十一两二钱三分九厘五毫），实割归管辖银三百五十七两五钱四分七厘一毫二丝四忽八微。

　　雍正十年，奉文豁免减征白糖银二十六两三钱六分零三毫；又，雍正十一年，奉文豁免崩陷无征银二十四两六钱。

　　通县合计，实征官庄糖、粟、糖廍、蔗车共银九千八百七十三两零二分三厘三毫七丝五忽二微（奉文解府充为内地各官养廉）。

　　诸罗县

　　康熙六十一年，奉文归民征输官庄共六十五所，年征租粟、青白糖、芝麻、糖廍、蔗车、牛磨、鱼塭等项共征银一万九千六百零四两三钱九分六厘三毫零三忽。雍正二年，〔奉文〕割归彰化县管辖官庄三所租粟、白糖银四百七十三两三钱六分六厘；又，奉文割归台湾县管辖蔗车银二两八钱。雍正九年，奉文割归台湾县管辖蔗车、租粟、白糖银共二百四十两零二分八厘八毫。

　　通县合计，实征官庄糖、粟、芝麻、糖廍、蔗车、牛磨、鱼塭共银一万八千八百八十八两二钱零一厘五毫三忽（奉文解府充为内地各官养廉）。

　　彰化县

　　雍正二年，奉文诸罗县截归管辖官庄三所归民征输白糖、租粟、糖廍共银四百七十三两三钱六分六厘（奉文解府充为内地各官养廉）。

　　恤政（附）

　　台湾县

　　凤山县

　　诸罗县

　　彰化县

　　台湾县

　　普济堂（未建）。

　　育婴堂（未建）。

　　养济院：在镇北坊。康熙二十三年，知县沈朝聘建。

　　义冢：在宁南坊魁斗山（俗呼鬼仔山）。历年久远，邱冢累塞。康熙五十九年，监生陈士俊买园地数甲于新昌里，与此山毗连，以为冢山焉。

　　凤山县

　　普济堂（未建）。

　　育婴堂（未建）。

　　养济院：在土墼埕保。康熙二十三年，知县杨芳声建。

　　义冢：在台湾县魁斗山后。

　　诸罗县

　　普济堂（未建）。

　　育婴堂（未建）。

　　养济院：在善化里东保。康熙二十三年，知县季麒光建。

　　义冢：在县治东牛朝山。康熙五十五年，知县周锺瑄建。

　　彰化县

　　普济堂（未建）。

　　育婴堂（未建）。

　　养济院（未建）。

　　义冢（未建）。  
　 

卷九

　　典礼（祠祀附）

　　「虞书」：秩宗命典三礼；「周官」：大宗伯以五祀。佐王建、保邦国，厥典讵矣。我皇上建中立极，酌古宜今，典章隆备，翕然中外；况复肆类怀柔，明禋昭假，无一不详且尽哉。夫礼以定民志，有车书一统之容，而敬寓焉，非徒肃观瞻也；祀以事神致福，有崇德报功之义，而诚感焉，非徒荐馨香也。台虽岛区，民社攸司，王章具举，可弗讲欤？志典礼。

　　庆贺礼

　　接诏礼

　　诣万寿亭庆贺万寿圣节、正旦、冬至礼

　　迎春礼

　　耕耤礼（照雍正五年颁行）

　　救护礼

　　乡饮酒礼

　　乡约讲读圣谕

　　祭社稷礼

　　祭山川礼（风云雷雨、城隍附）

　　祀先师礼

　　祭关帝礼

　　祭龙神礼

　　祭厉坛礼

　　祭旗纛礼

　　祠祀（附）

　　庆贺礼

　　凡遇万寿圣节、元旦、冬至，每于二月前涓吉拜进贺表。前一日，本官结彩于门，合属皆斋沐。本日清晨，设龙亭于大堂正中，设仪仗于露台上东西，设鼓乐于露台南东、西北向，设表案于龙亭前，设香案于表案前。鼓初严，率属具朝服。次严，礼生引班首诣香案前涤印；用印讫，以表置于案。鼓三严，各官入班。司班唱：『班齐』；司礼唱：『跪，叩首』，行三跪九叩礼；『兴，平身』；乐止。司礼引班首升自东阶，诣香案前，唱：『跪』；传唱：『众官皆跪』。执事者以表跪授班首，捧置彩亭中，即于露台下跪送。由海船赍送至福建总督部院衙门附进。

　　表笺式（历年加上□□征号，并一应庆贺表笺，俱由内阁临期撰拟；不备载）

　　皇上万寿、元旦、冬至表式

　　福建（某）衙门（某）官（某）等诚欢诚忭，稽首顿首上言：伏以德统干元，首正六龙之位；建用皇极，宏开五福之先。恭惟皇帝陛下，率育苍生，诞膺景命。抚时出政，八风顺而嘉榖蕃昌；受箓敷猷，万国宁而俊民乐育。太平有象，历服无疆。臣等恭遇熙朝，欣逢圣诞（或正旦、长至）；身羁职业，心恋阙廷。伏愿玉烛长调，庆雍熙于九牧；金瓯永固，登仁寿于万年。臣等无任瞻天仰圣、踊跃欢忭之至，谨奉表称贺以闻。

　　接诏礼

　　总督遣官赍送诏书，舟进鹿耳门，随传报各文武官员，具龙亭、彩舆、仪仗、鼓乐出西关外接官亭迎接。捧诏书置龙亭中，南向；文武官员具朝服，北向跪迎。鼓乐前导，至明伦堂，文武各官分东西序立，赍官东立西向。礼生唱：『排班』；乐作，行三跪九叩礼。赍官捧诏授展读官，跪授；诣开读案前宣读，众官跪听。读毕，展读官捧诏授赍官，捧置龙亭中；众官行三跪九叩礼。毕，皆退。将诏交知府，分送各县衙门宣读颁布。

　　诣万寿亭庆贺万寿圣节、正旦、冬至礼

　　旧在郡学明伦堂行礼。康熙五十年，文武各官以明伦堂狭窄，不便罗拜；台厦道陈宾，乃择地于永康里建万寿亭。前立午门，旁列朝房；亭后为祝圣殿，庆贺其中。五十六年，台厦道梁文科重修；环以墙，东西辟门曰「敷文」、「振武」。六十年，飓风圯。雍正元年，各官重建。后置僧舍，奉香灯。有香灯田五十甲，在彰化赤涂崎庄，年收租粟一百石（康熙五十五年，诸罗令周锺瑄置）；又园二十六甲，在诸罗西港仔，年纳廍饷半张（雍正五年，巡道吴昌祚同总兵官林亮置）。

　　凡遇万寿圣节、元旦、冬至，文武各官于前一日斋沐，率所属赴明伦堂习仪。至期，四鼓穿朝服，齐到万寿亭，文武分东西班，行三跪九叩礼。同知为纠仪官。至若万寿圣节前后三日，文武各官俱穿朝服，五鼓到万寿亭坐班。其庆贺礼，与元旦、冬至同。

　　迎春礼

　　土牛式

　　土牛胎骨，用桑柘木。身高四尺（按四时）、长三尺六寸（按三百六十日）；头至尾长八尺（按八节），尾长一尺二寸（按十二月）。鞭子用柳枝，长二尺四寸（按二十四气）。牛色，以本年为法：头、角、耳、用年天干，身用年地支，蹄、尾、肚用纳音（天干：甲、乙属木，色青；丙、丁属火，色红；戊、己属土，色黄；庚、辛属金，色白；壬、癸属水，色黑。地支：亥、子属水，色黑；寅、卯属木，色青；巳、午属火，色红；申、酉属金，色白；辰、戌、丑、未属土，色黄。纳音：如甲子年立春，纳音属金，用白色；余仿此）。笼头、构、索：以立春日日干为笼头色（说见上）；构，用桑柘木；索，孟日用麻（谓寅、申、巳、亥日），仲日用苎（谓子、午、卯、酉日），季日用丝（谓辰、戌、丑、未日）。送牛，以冬至节后辰日，于岁德方取水土（甲年东方甲位，乙年西方庚位，丙年南方丙位，丁年北方壬位，戊年东南方戊位，己年东方甲位，庚年西方庚位，辛年南方丙位，壬年北方壬位，癸年东南方戊位）。

　　芒神式

　　芒神服色：用立春日支辰受克为衣色，克衣神为系腰色（如立春子日属水，衣取土克水，用黄色；系腰取木克土，用青色。余日仿此）。头髻，用立春日纳音为法（金日平梳两髻，在耳前；木日平梳两髻，在耳后；水日平梳两髻，右髻在耳后、左髻在耳前；火日平梳两髻，右髻在耳前、左髻在耳后；土日平梳两髻，在顶直上）。罨耳，用立春时为法（从卯至戌八时，罨耳用手提，阳时左手提、阴时右手提；从亥至寅四时，罨耳或揭或掩，寅时揭从左边、亥时揭从右边；子、丑二时全戴。盖寅、亥时为通气，故揭一边；子、丑时为严凝，故全戴）。鞋、裤、行缠，以立春纳音为法（逢金、木，系行缠、鞋、裤：金行缠左阙，悬在腰左；木行缠右阙，系在腰右。水日俱全，火日俱无；土日着裤，无行缠、鞋子）。老少，以立春年为法（寅、申、巳、亥，老；子、午、卯、酉，壮；辰、戌、丑、未，幼。身高三尺六寸，按一年三百六十日）。

　　迎春仪注

　　有司预期塑造春牛并芒神于东郊外春牛亭。立春前一日，府、厅、县率属俱穿蟒袍、补服，至春牛亭。通赞导至拜位，唱：『就位』，各官俱就拜位。『上香』，『鞠躬拜、兴，拜、兴』。初献爵，再献爵，三献爵，读祝文；读毕，通赞又赞「两拜」。礼毕，簪花（各官俱簪花），上席。酒三巡，属官先行，长官次之，春牛随后，迎至府、厅、县头门外；土牛南向、芒神西向。

　　鞭春仪注

　　本日清晨，备牲醴、果品，府、厅、县率属俱朝服。通赞导至拜位，唱：『就位；鞠躬拜、兴，拜、兴』。初献爵，再献爵，三献爵，读祝文；读毕，通赞又赞「两拜」，兴。导至土牛前，各官俱执彩仗排立两傍。通赞赞：『长官系鼓』（凡三击），遂擂鼓（鼓手自擂）；赞：『鞭春』，各官击牛者三，『揖、平身』。通赞导至芒神前，『揖、平身』。礼毕。

　　耕耤礼（照雍正五年颁行）

　　耤田坛位

　　「礼记」「祭统」云：『天子亲耕于南郊，诸侯耕于东郊』。今耤田四亩九分，在东郊外。田后，即先农坛。按「春秋文义」云：『天子之社，广五丈；诸侯半之』。今京师先农坛，高四尺二寸、宽五丈。台湾坛制：高二尺一寸、宽二丈五尺。先农牌位：高二尺四寸、宽六寸；座高五寸、宽九寸五分。红牌金字，填写「先农之神」。坛后正房三间、配房各一间。正房中间供奉先农神牌，东间收贮祭器、农具，西间收贮耤田米谷。配房东间置办祭品，西间令看守农民居住。坛庙耤田之外，周围筑土为墙，开门南向。

　　耕耤日期

　　每年十月初一，礼部颁历，预择日期奏闻；行文各省督、抚转饬所属，同日一体遵行。前期，致斋二日。

　　祭品

　　帛一（青色）、羊一、豕一、铏一、簠一、簋一、笾四、豆四。

　　器具

　　农具赤色，牛黑色，耔种箱青色。所盛耔种，照本省土宜，择勤谨农夫二名，免其差役、给以口粮，令看守坛宇，灌溉耤田，敬谨收贮。所收米栗，以供各该处祭祀之粢盛。

　　仪注

　　祭日，巡台满汉御史、总镇、巡道、知府率所属俱穿朝服到坛。通赞生导诣盥洗所，盥手净巾毕，通赞唱：『执事者各司其事』；『主祭官就位（就拜位），陪祭官各就位』（照官衔、品级就拜位）。『瘗毛血，迎神』。通赞生导主祭官升坛就位（就神前位）；唱：『上香』。又上三块香，通赞唱：『跪』；陪祭官皆跪。行三叩礼，『兴、复位』（复拜位）；安神，行三跪九叩礼，兴。进帛，进爵。行初献礼，通赞唱：『诣酒尊所』；主祭官诣酒尊所。通赞唱：『司尊者举幂酌酒，诣先农神位前，就位，跪』。通赞唱：『陪祭官皆跪』。『献帛』、『献爵』；『叩首，兴』。『诣读祝位，跪』；读祝文。读毕，三叩首，『兴、复位』。行亚献礼，通赞唱：『诣酒尊所』；主祭官诣酒尊所。通赞唱：『司尊者举幂酌酒，诣先农神位前，就位，跪』。通赞唱：『陪祭官皆跪』；献爵，叩首，兴、复位』。行终献礼（仪同亚献）……彻馔；送神，行三跪九叩礼，兴。读祝者捧祝、司帛者捧帛，通赞生导诣燎所，焚祝帛，复位；一揖，礼毕。

　　午时，行耕耤礼。知府秉耒、佐贰执青箱、知县播种；外州、县正印官秉耒、佐贰执青箱播种。如无所属之员，即选择耆老执箱播种。行耕时，耆老一人牵牛、农夫二人扶犁，九推九返。农夫终亩耕毕，各官率属暨耆老、农夫望阙谢恩，行三跪九叩礼。

　　救护礼

　　凡日月薄蚀，钦天监推算分秒及圆复时刻，颁行到省，转行各府、县行救护礼。护日，前期结彩于大堂及仪门，设香案于露台上，设金鼓于仪门内两旁，设乐人于露台下，设各官拜位于露台上下，俱向日；传集僧道。至期，阴阳官报『日初食』，各官具朝服，通赞唱：『排班』；班齐，唱：『跪，叩』；乐作，各官行三跪九叩礼。毕，乐止。班首官上香；毕，通赞唱：『跪，各官俱跪』；班首官击鼓三声，众鼓齐鸣；再上香，乐作，各官俱暂起立。阴阳官报『食甚』（食及所推分秒），各官仍排班；乐作，行三跪九叩礼如前仪。阴阳官报『复圆』，鼓声止。通赞唱：『跪，叩』；乐作，各官又行三跪九叩礼。乐止，礼毕（月食救护，仪同）。

　　乡饮酒礼

　　顺治初，令京府及直省府、州、县每岁举行乡饮酒礼。设宾、僎、介、主，酒席于「存留钱粮」内支办。凡以申明朝廷之法、敦叙长幼之节，遂为定制云。

　　乡饮酒仪注

　　京府及直省府、州、县，每岁正月十五日、十月初一日，于儒学行乡饮酒礼。前一日，执事者于儒学之讲堂，依图陈设坐次；司正率执事习礼。至日黎明，执事者宰牲、具馔，主席及僚属、司正先诣学，遣人速宾、僎以下。比至，执事者先报曰：『宾至』，主席率僚属出迎于庠门之外以入，主居东、宾居西，三让、三揖而后升堂，东西相向立。赞「两拜」，宾坐。执事又报曰：『僎至』，主席又率僚属出迎，揖让、升堂、拜坐如前仪。宾、僎、介至，既就位，执事者唱：『司正扬觯』；执事者引司正由西阶升，诣堂中，北向立。执事者唱：『宾、僎以下皆立』；唱：『揖』，司正揖、宾僎以下皆揖。执事者以觯酌酒授司正，司正举酒曰：『恭惟朝廷率由旧章，敦崇礼教；举行乡饮，非为饮食。凡我长幼，各相劝勉：为臣尽忠、为子尽孝、长幼有序、兄友弟恭、内睦宗族、外和乡里，无或废坠，以忝所生』。读毕，执事者唱：『司正饮酒』；饮毕，以觯授执事；执事者唱：『揖』，司正揖、宾僎以下皆揖。司正复位，宾、僎以下皆坐。唱：『读律令』；执事者举律令案于堂之中，引礼引读律令者诣案前，北向立；唱：『宾、僎以下皆立』，行揖礼如前。读毕，复位。执事者唱：『供馔案』；执事者举馔案至宾前，次僎、次介、次主，三宾以下各以次举讫。执事者唱：『献』；宾、主起席，北面立。执事者斟酒以授主，主受爵诣宾前，置于席；稍退，赞「两拜」，宾各拜讫。执事者又斟酒以授主，主受爵诣僎前，置于席；交拜如前仪。毕，主退，复位。执事者唱：『宾酬酒』；宾起，僎从之；执事者斟酒授宾，宾受爵诣主前，置于席；稍退，赞「两拜」，宾、僎、主交拜讫，各就位坐。执事者分左右立，介、三宾、众宾以下以次斟酒于席。讫，执事者唱：『饮酒』；或三行、或五行，供汤，又唱『斟酒』、『饮酒』，供汤三品。毕，执事者唱『彻馔』；候彻饮案讫，唱：『宾、僎以下皆行礼』。僎、主、僚属居东，宾、介、三宾、众宾居西；赞「两拜」讫，唱：『送宾』。以次下堂，分东西行，仍三揖，出庠门而退。凡乡饮酒礼，高年有德者坐席居上，余以次序齿而列。其有违犯科条者，不许干良善之席；违者，罪以违制。敢有喧哗失礼者，扬觯者以礼责之。

　　主，府知府、州知州、县知县，如无正印官，佐贰官代；位于东南。大宾，以致仕官为之，位于西北。僎宾，择乡里年高有德之人，位于东北。介以次长，位于西南。三宾，以宾之次者为之，位于宾、主、介、僎之后。除宾、僎外，众宾序齿列坐，其僚属则序爵。司正以教职为之，主扬觯以罚。赞礼者，以老成生员为之（乡饮酒方位图见下）。



　　乡约讲读圣谕

　　顺治九年，颁行「六谕卧碑文」于八旗直隶各省。十六年，议准译书「六谕」，令五城各设公所，择善讲人员讲解开谕，以广教化。直省府、州、县亦皆举行乡约，该城司及各地方官责成乡约人等于每月朔、望日聚集公所宣讲。

　　康熙九年，上谕「十六条」通行晓谕八旗佐领并直隶各省督、抚转行府、州、县乡村人等切实遵行：

　　一、敦孝弟，以重人伦；一、笃宗族，以昭雍睦；

　　一、和乡党，以息争讼；一、重农桑，以足衣食；

　　一、尚节俭，以惜财用；一、隆学校，以端士习；

　　一、黜异端，以崇正学；一、讲法律，以儆愚顽；

　　一、明礼让，以厚风俗；一、务本业，以定民志；

　　一、训子弟，以禁非为；一、息诬告，以全良善；

　　一、诫窝逃，以免株连；一、完钱粮，以省催科；

　　一、联保甲，以弭盗贼；一、解仇忿，以重身命。

　　二十五年，覆准上谕「十六条」令直省督、抚转行提、镇等官晓谕各该营伍将弁兵丁并颁发土司各官，通行讲读。

　　雍正元年，钦定「圣谕广训」十六章（共计万言）刊刻颁行，分发府、州、县、乡村令生童诵读。每月朔、望，地方官聚集公所逐条宣讲，兵民皆得恭听，俾圣教覃敷云。

　　祭社稷礼

　　凡府、州、县，皆有社稷坛。春、秋二祭，俱用仲月上戊日。主祭官，前三日斋戒。将祭之前一日，省牲、治祭物、洁笾豆、扫除坛上下及设幕次中门（是夕献官以下就幕次宿）。本日，献官以下俱夙兴。执事者陈设其坛，坐南向北；设社位于稷之东、设稷位于社之西。每位羊一（用匣盛贮，未启盖；居左，在笾之北），豕一（用匣盛贮，未启盖；居右，在豆之北）；笾四，盛枣、栗、形盐、薧鱼（居左，在羊之南）；豆四，盛韭菹、醓醢、〔菁菹〕、鹿醢（居右，在豕之南）；簠二，盛黍、稷（居笾之左）；簋二，盛稻、粱（居豆之右）；铏一，盛和羹（居中左，笾、豆之南）；帛一（黑色，长一丈八尺；用篚装贮，未上）。别设一小案，阁祝版、香炉（居坛正中）。献官具祭服，执事者捧祝版，至幕次签名（签毕捧置案上）。执事者取毛血盘，置神位前、牲案下；实酒于尊加幂（在坛下东北），置水于盆加帨（在坛下西北）。焚香，燃烛明炬。通赞唱：『执事者各就位』，『陪祭官各就位』，『献官就位』；引赞引献官就拜位。通赞唱：『瘗毛血』；执事者以毛血瘗于坎（在西北隅），启牲匣盖。通赞唱：『迎神，跪，叩首、叩首、叩首，兴、平身』，献官以下俱一跪三叩，兴、平身。又唱：『奠帛，行初献礼』，司帛者捧帛、司爵者捧爵，各立以俟。引赞赞：『诣盥洗所』，献官诣盥洗所；执事酌水进巾（献官盥手帨巾）。赞：『诣酒尊所』，献官诣酒尊所；司尊者举幂酌酒（注酒于爵）。赞：『诣社神位前』，献官升自左阶至神位前。赞：『奠帛』，捧帛者自右进于献官，献官受而举之，仍自左授于执爵者，奠于神位前。赞：『俯伏，兴、平身』，献官俯伏，兴、平身。赞：『诣稷神位前』（仪同前）。赞：『诣读祝位』，献官诣读祝位。赞：『跪』，献官跪。赞：『众官皆跪』。赞：『读祝』，读祝者取祝，跪读于献官之左。读毕，通赞唱：『俯伏，兴、平身』，献官以下俱平身。唱：『复位』，引赞引献官降自右阶，复原位。通赞唱：『行亚献礼』，仪同初献，但不奠帛、不读祝。通赞唱：『行终献礼』，仪同亚献。通赞唱：『饮福、受胙』（执事者设饮福位，在坛中稍北。执事者先于社位前割取羊左脚，置于盘；及于酒尊所，酌酒于爵，同立于饮福位之右以俟），引赞引献官诣饮福位。赞：『跪』，献官跪。赞：『饮福酒』，一人自右跪进爵于献官，献官饮毕，一人自左受虚爵以退。赞：『受胙』，一人自右跪进胙于献官，献官受讫，一人自左跪接，捧由中门以退。赞：『俯伏，兴、平身』，献官俯伏，兴、平身。通赞唱：『复位』，献官降自右阶，复位。唱：『跪，叩首、叩首、叩首，兴、平身』；献官以下俱一跪三叩，兴、平身。通赞唱：『彻馔』，执事者各诣神位前，稍移动笾、豆。通赞唱：『送神』，唱：『跪，叩首、叩首、叩首，兴、平身』；献官以下俱一跪三叩，兴、平身。通赞唱：『读祝者捧祝、进帛者捧帛，各诣瘗所』；献官、陪祭官离位分东西班立，俟捧祝、帛者由中道而过。通赞唱：『望瘗』；引赞赞：『诣望瘗位』，引献官至望瘗位。执事者以帛焚于坎中。焚毕，以土实坎。通赞唱：『礼毕』。

　　雍正十年三月初七日，奉上谕：各直省督、抚转饬各府、州、县、卫所，其社稷坛暨风云雷雨、山川、城隍坛，俱依定例修建如式，一体遵行，以崇报享。乾隆三年，奉部文：为雨、山川、城隍坛，俱依定例修建如式，一体遵行，以崇报享。乾隆三年，奉部文：为钦奉上谕事，凡直省府、州、县社稷、风云雷雨、山川等坛每逢祭祀日期，省会之地，督、抚、将军、都统、副都统率领司道文武等官，各按品级，照例文员列东班、武职列西班行礼；布政司系地方正印官，仍令主祭。其府、州、县地方，如有提、镇、道员，亦令各按品级分东、西两班行礼；府州、县系地方正印官，仍令主祭。祭祀前期，仍令主祭之员于教职内派出监礼官二员，佐贰杂职内派出监视官一员、监宰官一员，令其虔诚执事。

　　陈设祭物图见下：

　

　　祭山川礼（风云雷雨、城隍附）

　　凡府、州、县皆有山川坛，通祀风云雷雨、山川、城隍之神。每春、秋二祭，俱于仲月上旬择日行礼（今郡县多用上巳日）。主祭官，前三日斋戒。前一日，省牲、治祭物，俱如社稷仪。其坛坐北、向南，执事者扫除坛上下，设各官幕次于坛中门外（是夕各官宿幕次）。设风云雷雨位于坛正中，设山川位居左、城隍位居右。祭之日，献官以下夙兴。执事者设风、云、雷、雨位帛四，山、川位帛二，城隍位帛一（帛七段，俱白色，丈尺与社稷同。用篚装盛，未上），每位各羊一、豕一、铏一、笾四、豆四、簠二、簋二，陈设俱与社稷同（但品物在某品之南者，当改作在某品之北）。献官具祭物，佥祝版；执事者实酒于尊加幂，置水于盥施帨（在坛下东南），焚香，燃烛明炬。通赞唱：『执事者各就位』，『陪祭官各就位』，『献官就位』；就位如仪。执事者先以毛血瘗于坎。通赞唱：『迎神，跪，叩首、叩首、叩首，兴、平身』。献官以下俱一跪三叩，兴、平身如仪。引赞引献官诣盥洗所，盥手帨巾如仪；次诣酒尊所，执爵捧帛如仪；次诣风云雷雨神位前，先尊帛、次献爵；次诣山川神位前、次诣城隍神位前，俱奠、献如仪。次诣读祝位（在风云雷雨神位前），次复位。亚献、终献同前（但不唱奠帛、读祝）。次饮福、受胙，如社稷仪（其胙取风云雷雨神位前羊一脚）；次彻馔，次送神，次望燎，俱如社稷仪（但改望瘗为望燎）。

　　陈设祭物图见下：



　　祀先师礼

　　祭期

　　春、秋二祭，月用仲、日用上丁（月用仲，取时之正也；日用丁，取文明之象也）。

　　斋戒

　　祭前三日，献官、陪祭官及执事者皆沐浴更衣，散斋。二日，各宿别室，致斋。一日，同宿斋所。散斋，仍理庶务，惟不饮酒、不茹荤（谓葱、韭、葫、薤、蒜）、不吊丧、不问疾、不听乐、不行刑、不判署刑杀文字、不与秽恶事；致斋，惟理祭事。

　　省牲

　　祭前一日，执事者设香案于牲房外。献官常服，赞者唱：『诣省牲所』；唱：『省牲』（牛、羊、豕、鹿、兔。「省」之谓，看牲数有无齐足、肌体有无肥腯、毛色有无纯正）。省毕，唱：『省牧毕』，乃退。

　　宰牲

　　凡宰牲，必取血以告杀、取毛以告纯。以盆盛毛、血少许，入置神位下。视祭器（康熙五十四年，台厦道陈璸捐置。雍正七年，知府倪众恺□修。乾隆六年，巡道刘良璧重修）。

　　牲匣（以木为之，所以盛牲者。底、盖朱髹，各高六寸、长三尺三寸、广二尺二寸。两傍钉铜环四、两端二）、豋（范金为之，所以荐太羹者）、铏（范金为之，所以荐和羹者）、笾（以竹为之，所以荐枣、栗、菱、芡、榛、脯、盐、鱼、饼、糗者）、豆（以木为之，所以荐菹、醢、胓■〈月折〉、豚胉者）、簠（范金为之，所以盛黍者）、簋（范金为之，所以盛稷者）、篚（编竹为之，朱髹；所以盛帛者）、爵（范金及磁为之，所以受酒者）、尊、勺、幂巾（尊所以盛酒者，勺所以酌酒者，幂巾所以幂酒者）、盥洗尊、盆、勺、帨（尊用磁，盆铜锡随用）、案（祝案一，高一尺二寸、广二尺三寸、长三尺，朱髹；置正殿中，以阁祝版。尊案一，高二尺七寸、广一尺五寸、长五尺，案面剜孔三，下盛以木版，朱髹；置丹墀，以阁酒尊。爵帛案一尺四寸，与酒尊同；置丹墀，以阁爵帛）、香案、香炉、香合、牲盘、祝版（以梓楸木或柏木为之、高八寸、广一尺二寸；别作一架阁之。用白纸书文贴版上，祭毕，揭焚之；藏版与架再用）、烛龙（即「满堂红」，俱用铜铁线结龟网，不用糊纸及纱绢；其底裹以铁叶，皆防焚灼之虞）。

　　治祭物

　　太羹（「周礼注」：『煮肉汁不和』）、和羹（「周礼注」：『肉汁加以五味』）、黍（结穗如稻，散垂而不毛；高而似芦者非）、稷（「礼」谓：『明粢』；乃粢之不糯者）、稻（今水田所种粳米）、粱（似粟而大；有青、黄、白三种。以上四品，俱拣择圆好，滚汤泡涝成饭）、形盐（「周礼」：『盐人掌形盐、散盐』。注谓：『形盐，刻为虎形之类』）、薧鱼（「周礼」：■〈鱼攵〉人为鱻薧。注谓：『鱻，生鱼；薧，干鱼』。今制：用鲜鱼薄腌干之；临用，温水洗、酒浸片时）、枣、栗、榛（俱陆果）、菱、芡（俱水果。菱即今菱角，芡即今鸡头。以上水、陆诸果，皆拣择洁净圆好者）、韭菹（「周礼」：『七菹』。谓腌菜为之菹。今制：截去本末，取中三寸，淡用）、醓醢（醢，肉酱也；醓，醢之多汁者。今制：皆细切猪膂肉，拌油、盐、葱、椒、莳萝、茴香为之）、菁菹（菁，蔓菁菜头，似萝葡；色微青。今制：用汤瀹过，作长段，淡用）、鹿脯（「周礼」：『腊人掌干肉』。脯，即肉之干者。今制：切鹿肉作块，酒腌炙干用之）、鹿醢（切鹿肉作小块，用油、盐、葱、椒、莳萝、茴香拌匀为醢）、兔醢（制法同上）、芹菹（芹，水菜也；如治菁菹法）、笋（干笋。今制法：煮熟拣净，切作长段用）、鱼醢（如造鹿醢法）、白饼（用小麦面造）、黑饼（用荞麦面造。以上俱用沙糖为馅，印作圜饼子）、糗饵（用粳米捣粉、栀子水浸之蒸熟，印作饼子）、粉餈（用糯米捣粉蒸熟，杵成餈，为大方块；待冷，切作小块用）、■〈拖，飠代扌〉食（用糯米饭以和羊膏及蜜同熬）、糁食（用白粳米饭，细切牛、羊、豕肉同熬）、帛（官制，每段各长一丈八尺；旁织「礼神制帛」四字。「礼」谓『量帛』；谓量度其短长为之制也）。

　　献官员数

　　正献官，专祀中位及四配位；分献官，分祀东、西哲位及两庑位。先期二日，将各献官员数及各执事人数书名榜挂（各献官亲自署名）。

　　执事人数

　　监宰（凡牛、羊、豕为正牲，鹿、兔为脯、醢。宰杀之时，务使洁净。其毛、血，先存少许，以告于神。其余及肠胃，皆以净桶盛之，置诸库房，以俟埋瘗）、监洗（凡锅、釜、罍、爵、笾、豆之属与夫一应器皿，俱监临洗涤洁净）、监造膳羞（为饼、■〈飠臭〉及制造脯、醢之属）、收发祭器（凡祭器一发一收，皆检视明白，不可遗漏）、提调幂次、通赞、引赞、司罍爵香烛、司爵、司帛、读祝、饮福受胙执事（捧酒一、捧胙一，胙肉先令宰夫割取之）。

　　陈设

　　文庙正殿；制帛一端（白色）、白磁爵三、牛一、豕一、羊一、豋一、铏二、簠二、簋二、笾十、豆十、酒尊一、香、烛。四配每位：制帛一端（白色）、白磁爵三、豕一、羊一、铏一、簠二、簋二、笾八、豆八、酒尊一、香、烛。东哲：制帛一端（白色）、白磁爵各一、豕一、簠各一、簠各一、簋各一、笾各四、豆各四、豕首一、香、烛。西哲：与东哲同。东庑：制帛一端（白色）、铜爵各一、豕三、每案簠一、簋一、笾四、豆四、香、烛。西庑：与东庑同。

　　崇圣王祠（五案）：制帛五端（白色）、白磁爵各三、羊各一、豕各一、铏各一、簠各二、簋各二、笾各八、豆老八、酒各一尊、香、烛。四配（每位一案）：制帛二端（白色）、豕首一、铜爵各三、簠一、簋一、笾四、豆四、豕肉一方、香、烛。西庑：制帛二端（白色）、铜爵各三、簠一、簋一、笾四、豆四、豕肉一方、香、烛。两庑：制帛二端（白色）、铜爵各三、簠一、簋一、笾四、豆四、豕肉一方、香、烛。

　　设酒尊所、盥洗所于丹墀之东南（尊实酒施幂、盥置水施帨，各有司之者），设埋瘗所于庙之西北；丹墀东西及露台上各设炬，两庑长廊各设灯。

　　祭崇圣祠仪注

　　凡祭文庙，必先崇圣祠。夜四鼓，与祭毕集祠中。鼓一通，陈设备具；鼓再通，庭燎毕举；鼓三通，引赞各引献官至。通赞唱：『执事者各司其事』。唱：『分献官就位』。唱：『正献官就位』。唱：『瘗毛血』，执事捧毛血出，正祀由中门、配祀由边门。通赞唱：『迎神』，引赞赞：『跪，叩首，献官行三跪九叩礼，兴、平身』。通赞唱：『捧帛』，捧帛者正祀由中门入、配祀由边门入，诣各神位之左。唱：『奠帛』。『行初献礼』，引赞赞：『诣盥洗所』，献官盥手。毕，唱：『诣酒尊所，司尊者举幂酌酒』，执事者注酒于爵，捧爵者在正官前行，正祀由中门入、配祀由边门入，诣各神位前。引赞导献官进殿左门，赞：『诣肇圣王神位前』；赞：『跪，献官行一跪一叩头礼，兴、平身』。唱：『奠帛』，献官接帛拱举立；献毕，执事跪接帛进于神前案上。司爵者进爵于献官，引赞赞：『献爵』，献官接爵拱举立；献毕，执事跪接爵进于神前案上。引赞赞：『跪，献官行一跪一叩头礼；兴、平身』。引赞赞：『诣裕圣王神位前』；赞：『跪，……』，如前仪。赞：『诣诒圣王神位前』；赞：『跪，……』，如前仪。赞：『诣昌圣王神位前』；赞：『跪，……』，如前仪。赞：『诣启圣王神位前』；赞：『跪，……』，如前仪。赞：『诣读祝位』，献官至香案前。唱：『跪』，通赞唱：『众官皆跪』。唱：『读祝文』，读祝者取祝版跪读。祝曰：『维乾隆某年，岁次某干支，二（八）月某干支朔，越某日某干支，某官某名敢昭告于肇圣王、裕圣王、诒圣王、昌圣王、启圣王孔氏之神曰：惟王积厚流光，诞生至圣；五代褒封，千秋鼎盛。今兹仲春（秋），谨以牲帛、醴粢、庶品，式陈明荐；以先贤颜氏、先贤曾氏、先贤孔氏、先贤孟孙氏配。尚飨』！读毕，捧祝版跪安案上帛盒内。通赞唱：『叩首，献官行三叩礼，兴、平身』。引赞赞：『诣东配先贤颜氏神位前』，赞：『跪』。赞：『奠帛』；赞：『献爵，叩首，兴、平身』，如仪。赞：『诣西配先贤曾氏神位前』，赞：『跪，……』，如仪。赞：『诣东配先贤孔氏神位前』，赞：『跪，……』，如仪。赞：『诣西配先贤孟孙氏神位前』，赞：『跪，……』，如仪。赞：『复位』，引献官从西角门出，至原位朝上立。通赞唱：『行分献礼』，引赞引分献官至盥洗所盥洗；毕，赞：『诣先儒周氏神位前』，赞：『跪』。赞：『奠帛』；赞：『献爵；叩首，兴、平身』，如仪。赞：『诣先儒张氏神位前』，赞：『跪，……』，如仪。赞：『诣先儒程氏神位前』，赞：『跪，……』，如仪。赞：『诣先儒朱氏神位前』，赞：『跪，……』，如仪。赞：『诣先儒蔡氏神位前』，赞：『跪，……』，如仪。赞：『复位』，引分献官从西角门出，至原位朝上立。通赞唱：『行亚献礼』，引赞引献官从东角门入（不用诣盥洗所）。赞：『诣酒尊所，司尊者举幂酌酒』。先诣肇圣王、次裕圣王、次诒圣王、次昌圣王、次启圣王、次配位，仪同初献（但不奠帛、不读祝），复位。通赞唱：『行终献礼』，仪同亚献。通赞唱：『饮福受胙』，引赞赞：『诣饮福受胙位』（位在读祝所），进福酒者捧酌、进胙者捧盘，立于读祝案之东；又二执事立于案之西。引赞赞：『跪，饮福酒』，东执事捧福酒跪进于献官、西执事跪接爵置于案上。引赞赞：『受胙』，东执事取羊肩置盘上跪进于献官，献官受胙讫，西执事跪接由中门捧出。引赞赞：『叩首，兴、平身』；复位。通赞唱：『跪，叩首，献官行三跪九叩礼（众官皆同），兴、平身』。通赞唱：『彻馔』，执事者各于神案前品物略移动。通赞唱：『送神』，引赞赞：『跪，叩首，献官行三跪九叩礼，兴、平身』。通赞唱：『读祝者捧祝、司帛者捧帛，诣瘗所』，执事捧帛、捧祝，正祀由中门出、配祀由边门出。唱：『诣望瘗位』，引赞引献官各诣望瘗位。赞：『望瘗』，赞：『焚祝帛』；引赞赞：『复位，礼毕』。

　　祭至圣先师仪注

　　祭崇圣祠毕，文庙中鼓初严，殿上、两庑诸执事者各燃烛焚香，丹墀及露台上皆明炬，各官俱朝服。鼓再严，歌生、乐舞生各序立丹墀两边。鼓三严，各执事者荐羹；及启牲匣盖，以汤浇牲体，使气上升。各引赞引各献官至戟门下，北面立。通赞唱：『乐舞生各就位』，乐生随司麾者入殿内，各就所执乐位；舞生各随司节者上露台，分东西班立，司节者就西立。通赞唱：『执事者各司其事』，司罍洗者各执罍洗、司瘗毛血者俟瘗毛血，凡有司者各司其事。通赞唱：『陪祭官各就位』，各照官衔品级就拜位（康熙四十九年，诏天下武员把总以上皆得入庙陪祭）；『分献官各就位』，『正献官就位』（随引赞就拜位）。唱：『瘗毛血』，执事者捧毛血，正祀由中门，四配、东西哲由左右门出，两庑随之，瘗于坎。通赞唱：『迎神』，麾生举麾；唱：『乐奏咸平之章』，乐作，舞生执钥，未舞。通赞唱：『跪，叩首，………』。正献、分献、陪祭俱行三跪九叩礼；『兴、平身』。麾生偃麾，栎敔止乐。通赞唱：『捧帛』，执事者捧帛盘，正祀由中门进，配、哲由左门进，两庑分东西进，诣各神位之左，鞠躬，旁立。唱：『行初献礼』，引赞二人导正献官行；赞：『诣盥洗所』，献官盥手。毕，赞：『诣酒尊所，司尊者举幂酌酒』，执事者注酒于爵，捧爵者在献官前行，正祀由中门入、余由左门入，诣各神位前，鞠躬，旁立。引赞赞：『诣至圣先师孔子神位前』，献官随引赞由左偏门入，至神位前朝上立。麾生举麾；唱：『乐奏宁平之章』，击柷作乐，舞生按节而舞。引赞赞：『跪，………』。随作乐、随行礼。赞：『奠帛』，捧帛者西跪进帛，献官拱举，执事者接置神案上。赞：『献爵』，司爵者西跪进爵，献官拱举，执事者接置神案上。赞：『叩首，兴、平身』。赞：『诣读祝位』，献官至香案前。唱：『跪』，通赞唱：『众官皆跪』；唱：『读祝文』，读祝者取祝版跪读。祝曰：『维乾隆某年，岁次某干支，二（八）月某干支朔，越某日某干支，正献官某、分献官某敢昭告于至圣先师孔子之神曰：维师道冠古今、德配天地，删述六经，垂宪万世。今兹仲春（秋），谨以牲帛、醴粢、祗奉旧章，式陈明荐；以复圣颜子、宗圣曾子、述圣子思子、亚圣孟子配。尚飨』！读毕，麾生举麾，乐续作（初读祝时，麾生偃麾，乐暂止。至是，接奏未终之曲），读祝者将祝版复置神案上。通赞唱：『叩首，………』，献官行三叩礼；『兴、平身』。引赞唱：『诣复圣颜子神位前』，赞：『跪』；赞：『奠帛』，赞：『献爵』，俱如正祀仪。唱：『叩首，兴、平身』。赞：『诣宗圣曾子神位前』，赞：『跪，………』，如前仪。赞：『诣述圣子思子神位前』，赞：『跪，………』如前仪。通赞唱：『行分献礼』，另引赞各引分献官、十二哲、两庑俱如正祀仪。引赞赞：『诣亚圣孟子神位前』，赞：『跪，………』，如前仪。赞：『复位』，麾生偃麾，栎敔止乐。引赞引献官及分献官由西角门出，复于原位朝上立。通赞唱：『行亚献礼』，俱如前仪，惟不盥洗、不奠帛、不读祝文。麾生举麾，唱：『乐奏安平之章』，击柷作乐，舞生按节而舞。献毕，唱：『复位』。麾生偃麾，如前仪。通赞唱：『行终献礼』，如亚献仪。麾生举麾，唱：『乐奏景平之章』，击柷作乐，舞生按节而舞。献毕，唱：『复位』，麾生偃麾，如前仪。通赞唱：『饮福受胙』，引赞赞：『跪，饮福酒』，东执事进爵，献官饮讫，西执事接置神案上。赞：『受胙』，东执事进胙，献官受讫，西执事接胙由中门出。赞：『叩首，兴、平身，复位』。通赞唱：『跪，叩首，………』，正献、分献、陪祭各官俱行三跪九叩礼；『兴、平身』。通赞唱：『彻馔』，麾生举麾；唱：『乐奏咸平之章』，乐作、舞止。彻讫（将神案上品物略移动），通赞唱：『送神』，麾生举麾；唱：『乐奏咸平之章』，乐作、舞止。引赞赞：『跪，叩首，………』，正献、分献、陪祭各官俱行三跪九叩礼；『兴、平身』。麾生偃麾，如前仪。通赞唱：『读祝者捧祝、司帛者捧帛，各诣瘗所』，正祝由中门，左右配、哲由左右门，两庑各随班，俱诣瘗所。唱：『诣望瘗位』，各献官诣瘗位。麾生举麾；唱：『乐奏咸平之章』，有乐无舞，乐章同送神。唱：『望瘗』；唱：『焚祝帛』；唱：『复位』，麾生偃麾，乐止。通赞、引赞同唱：『礼毕』，各官俱朝上一揖。

　　文庙祭毕，乃祭朱文公祠；帛一、羊一、豕一、簠一、簋一、笾四、豆四。次祭名宦祠、次祭乡贤祠，品物俱同（台乡贤尚缺）。朱文公祠主祭官，台湾府知府或委员。其盥、瘗、奠、献，俱如仪；迎神、送神，俱一跪三叩。

　　文庙神主位次

　　正殿：至圣先师孔子神位（正中南向）。

　　四配：复圣颜子、述圣子思子（在殿内东傍西向）、宗圣曾子、亚圣孟子（在殿内西傍东向）。

　　十二哲：先贤闵子（名损）、先贤冉子（名雍）、先贤端木子（名赐）、先贤仲子（名由）、先贤卜子（名商）、先贤有子（名若。乾隆三年自东庑升）（在殿内次东，西向）。先贤冉子（名耕）、先贤宰子（名予）、先贤冉子（名求）、先贤言子（名偃）、先贤颛孙子（名师）、先贤朱子（名熹。康熙五十一年自西庑升）（在殿内次西，东向）。

　　东庑：先贤蘧瑗、先贤澹台灭明、先贤原宪、先贤南宫适、先贤商瞿、先贤漆雕开、先贤司马耕、先贤梁鳣、先贤冉孺、先贤伯虔、先贤冉季、先贤漆雕徒父、先贤漆雕哆、先贤公西赤、先贤任不齐、先贤公良孺、先贤公肩定、先贤鄡单、先贤罕父黑、先贤荣旗、先贤左人郢、先贤郑国、先贤原亢、先贤廉洁、先贤叔仲会、先贤公西舆如、先贤邽巽、先贤陈亢、先贤琴张、先贤步叔秉、先贤秦非、先贤颜哙、先贤颜何、先贤县亶、先贤乐正克、先贤万章、先贤周敦颐、先贤程颢、先贤邵雍、先儒榖梁赤、先儒伏胜、先儒后苍、先儒董仲舒、先儒杜子春、先儒范宁、先儒韩愈、先儒范仲淹、先儒胡瑗、先儒杨时、先儒罗从彦、先儒李侗、先儒张栻、先儒黄干、先儒真德秀、先儒何基、先儒赵复、先儒吴澄、先儒许谦、先儒王守仁、先儒薛瑄、先儒罗钦顺、先儒陆陇其（东庑，共六十二位）。

　　西庑：先贤林放、先贤宓不齐、先贤公冶长、先贤公晢哀、先贤高柴、先贤樊湏、先贤商泽、先贤巫马施、先贤颜辛、先贤曹恤、先贤公孙龙、先贤秦商、先贤颜高、先贤壤驷赤、先贤石作蜀、先贤公夏首、先贤后处、先贤奚容蒧、先贤颜祖、先贤句井疆、先贤秦祖、先贤县成、先贤公祖句兹、先贤燕伋、先贤乐欬、先贤狄黑、先贤孔忠、先贤公西蒧、先贤颜之仆、先贤施之常、先贤申枨、先贤左邱明、先贤秦冉、先贤牧皮、先贤公都子、先贤公孙丑、先贤张载、先贤程颐、先儒公羊高、先儒孔安国、先儒毛苌、先儒高堂生、先儒郑康成、先儒诸葛亮、先儒王通、先儒司马光、先儒欧阳修、先儒胡安国、先儒尹焞、先儒吕祖谦、先儒蔡沈、先儒陆九渊、先儒陈淳、先儒魏了翁、先儒王栢、先儒许衡、先儒金履祥、先儒陈澔、先儒陈献章、先儒胡居仁、先儒蔡清（西庑，共六十一位）。

　　祀先师乐

　　乐器（康熙五十五年，台厦道陈璸置。雍正七年，知府倪象恺修。乾隆六年，巡道刘良璧重修）

　　麾（所以作止夫乐者。以绛缯为之，而揭于竿。长七尺、阔一尺一寸。上下缀版，粉质，上绘云、下绘山；前面金绘升龙一、后面金绘降龙一，皆有云绕之。朱竿，高八尺五寸，绘云、下绘山；前面金绘升龙一、后面金绘降龙一，皆有云绕之。朱竿，高八尺五寸，上安铜。龙首衔其麾，升龙向外、降龙向内。以木为架，木髹之间（？），则植其上。后增为二：一绘升龙、一绘降龙，植于殿之左右。升龙起乐，降龙止乐）。

　　金部

　　大钟（即镛钟。以铜铸造，四倍歌钟之数而为之者。特悬于架，与鼖鼓相配）、镈钟（即颂钟。在宫悬东西。三倍歌钟之数而为之者。特悬于架，与特磬对。钟用六阳律、磬用六阴吕）、编钟（共十六枚，按十二律吕，又有四清声。在宫悬四面。较歌钟稍大，乃二倍歌钟而为之者。两层。列于架，与编磬配。其簨虡，并同歌钟）、歌钟（「考工记」云：『六分其金而锡居一，谓之钟鼎之齐』。『十分其铣，去二以为钲。以其钲为之铣间，去二分以为之鼓间。以其鼓间为之舞修，去二分以为舞广。以其钲之长为之甬长，以其甬长为之围，三分其围去一以为衡围。三分其甬长，二在上、一在下以设其旋』。『钟已厚则石，已薄则播；侈则柞、弇则郁、长甬则震。是故大钟十分其鼓间，以其一为之厚；小钟十分其钲间，以其一为之厚。钟大而短，则其声疾而短闻；钟小而长，则其声舒而远闻』。编钟在悬上下各八；其悬横曰簨、直曰虡。「诗」：『虡业惟枞』；业乃大板安于簨之上以为饰，错落如锯齿也；枞即崇牙，其悬钟之处以釆色为大牙状，枞枞然也。今制：簨上加业，缋博山以为饰。簨之上、业之下，横安崇牙；牙之端，施铜钩以悬钟甬。又刻龙蛇鳞物于上，簨两端谓之龙簨，上列凤或翟五，树羽其上。「考工记」云：『裸属，恒有力而不能走，其声大而宏，则于钟宜。若是者以为钟〔虡〕，雕刻必雄其状，深其爪、出其目、作其鳞之而』。其制方趺藉地。木刻裸属如狻猊，狰狞可畏，伏于趺上。穴其背，虡贯其中而植之。其龙簨两端颔下，各施环以悬牦，曰衔璧；璧下有牦毛尾。周制：璧翣于簨上画绘为翣，载之以璧，垂五釆羽；其下挂于簨之角，以为饰焉。今制：为串累累然。顶首施以璧，璧下为层五，每层旋木为盖，涂绿、朱唇，唇下缀以彩线为■〈方遂〉。各长五、六寸，层各一色；间而簇之，贯以红绦；绦末有缬，悬于龙簨颔下。磬虡及鼓罩四垂皆然，俗呼为「流苏」。

　　石部

　　特磬（即离磬。三倍歌磬而为之。又谓之中磬，与颂磬同。设一架，特悬之，在宫悬南北，故谓之特磬。其架与镈钟同）、编磬（次中磬也。倍歌磬而为之者。上下数十六，与编钟同。在宫悬四面）、歌磬（小磬也。「考工记」云：『磬氏为磬，倨句一矩有半。其博为一、股为二、鼓为三。三分其股博，去一以为鼓博；三分其鼓博，以其一为之厚。已上则摩其旁，已下则摩其端』。古者尚象制器：钟圆中规，磬方中矩。郑思农注云：『股，磬之上大者；鼓，其下小者，所当击者也。股外面、鼓内面』。则击者为前而在内、在下，不击者为后而在外、在上。其小大长短虽殊，而其厚均也。必先度一矩为句、一矩为股，而求其弦；既而以一矩有半触其弦，则磬之倨句也。取石于灵璧，近木浮生，取水多土少者，即古所谓「泗滨浮磬」也。琢磨敲试，依律为其短长、厚薄。磬声太上，则磨其旁，使薄而广则浊；磬声太下，是声浊而薄，薄不可使厚，故磨其端使短，短则形小，形小而厚，则声流矣。凡钟、磬椎，俱以坚枣木为之。削竹作柄，后垂绦结。其架亦两层，编列与钟同。「考工记」：『梓人以羽属为磬虞，恒无力而轻，其声清扬而远闻。以为磬虡，故击其所悬而由其虡鸣』。其制方趺藉地，木刻羽属如鹅状，伏于趺上。穴其背，以虡贯穴中植之。磬簨与钟簨同；但崇牙之端，不施铜钩。疏云：『以其卷然可以挂悬，故磬用弦可挂悬于上也。今用红绒绦穿磬孔，中悬崇牙上。顶簨树羽以凤，两端亦刻如凤首。下设环为翣，悬其璧翣，俱与钟同。

　　丝部

　　琴（伏羲所制。岳内长三尺六寸六分。法期之数，古之制也；又取名家之琴合于古者，参考为式。取材用桐与梓。盖天下之材，良柔莫如桐、坚刚莫如梓。以桐为面、梓为底，虚实相配，阴阳之义也。其材以东南向阳者为美。琴弦只用白色柘丝为上，原蚕次之；非此二丝，则择其生缲者。若盐藏茧者，则不堪用；盐茧丝打弦脆而易断，阴雨则湿而不鸣故也。琴体无病全在桐；桐得水则无焦烈之音、得砂则无重滞之音，得石而清、得金而厉，得宝藏之物则有非常之音，得滩濑锺鼓之声则有洪亮之音。取材所贵者四：曰轻、松、脆、滑。而必以东南者为优。何以辨之？投于水，则阳浮于上、阴沈于下；取当阳者而断之，声自不同；又必使木液竭而浊性尽收。藏之法，先刳其中、圆其外，投之瀑水之中周岁、垂之烈日之下经年，而又加诸爨上者累月，然后尽材之美也）、瑟（雅瑟长八尺一寸、广一尺八寸，三十三弦；颂瑟长七尺二寸，二十五弦。「乐书」曰：『八尺一寸者，宫数也；七尺二寸者，商数也』。「乐议」曰：『八尺一寸者，九黄钟律之长也；一尺八寸者，倍黄钟律之长也；七尺二寸者，八黄钟律之长也』。其制：桐面梓腹，九二越。越者，瑟两头底下穴也。其岳用桑，不必异产；且丝声与桑宜。按「仪礼正义」：瑟首广而尾狭，近首鼓处则宽、近尾不鼓处则狭。故首欲近前，以就一尺八寸之广，令可容二十五弦；近尾不鼓而尾之底有越，故尾狭于首而长倍之以容越也。首之越，上当其鼓处宜横；尾之越，余弦所归宜纵。其武崇尺有八寸，四隅刻云以缘其武；盖取诸云和。漆其璧与首、尾、腹，不漆其背，恐柱之蹶也。柱崇二寸七分，肩厚二分，足底阔一寸三分、厚四分；足要方平，防其倾倒。上边承弦口厚三厘。雅瑟、颂瑟其制不同，而皆广一尺八寸。十分其瑟之长以其一为首之长，而尾倍之；又四分其尺有八之广去一以为尾之广。八尺一寸之瑟，隐间五尺五寸；七尺二寸之瑟，隐间五尺。凡瑟之长皆用九，惟隐间用五；天地之数也。五十弦者，大衍之数也；二十五弦者，半其数也。首与尾俱绘以锦彩，昭其文也；隐间用粉素，存其质也。余皆漆之，俱如漆琴法。面上两头，各有小眼二十五孔疏通以系弦。弦长一丈，内、外各十二练丝为之；粗细相等。旧用朱弦，取「朱弦疏越」之意；然不若纯白者之声全也。练丝欲熟，熟则色莹透；缠法欲紧，紧则声高朗。中一弦，君弦也，设而不动；染黄色，较之他弦稍粗：所谓「太音希声」也）。

　　竹部

　　凤箫（以比竹为之，又名排箫。其制：截竹为筒，古有三十三管；今制十六赞，协十二律之数，又有四清声。第一黄锺管，长九寸；第二大吕管，长八寸四分二厘七毫；第三太簇管，长八寸；第四夹锺管，长七寸四分九厘一毫五丝；第五姑洗管，长七寸一分；第六仲吕管，长六寸六分八厘九毫一丝三忽；第七蕤宾管，长六寸三分二厘；第八林锺管，长六寸；第九夷则管，长五寸六分二厘八毫；第十南吕管，长五寸三分；第十一无射管，长四寸九分九厘四毫三丝；第十二应锺管，长四寸七分四厘；第十三清黄锺管，长四寸五分；第十四清大吕管，长四寸一分八厘八毫；第十五清太簇管，长四寸；第十六清夹锺管，长三寸七分一厘八毫六丝零。此声气之元、五音之正，皆黄锺以本之也。然竹窍有厚薄，其分寸难以拘定。大要管长则声烛、短则声清。斟酌其长短，每差一分为一管，管口各开半窍。乃以其长管权为九寸而度其圆径，如黄锺之法。而更迭以吹，以审中声：若过于清，则易以长；过于浊，复截而短。要必适中，声合黄锺之宫而后已。黄锺之声，信而依次以渐而短而清，取之无不中度。十六管编列置于椟中，上齐其端，露一寸五分，便于吹也。下则长短不齐，参差如凤翼。其椟以木为之，阔一尺二寸、高一尺；髹以朱，两面皆戗金凤凰文藻为饰）、洞箫（古者造箫，或以玉、或以竹。今制：紫竹为之；长一尺九寸五分、围三寸。前五孔、后一孔，俱径二分八厘。开口半窍名山口，径二分、深五厘。吹窍至后孔离舌寸六分，后孔与前五孔俱离一寸一分。下有穿绳孔，离五寸二分；系以红绦，长与箫等。以黄锦囊盛之）、龙笛（以文竹为之。长一尺八寸、圆二寸二分。上开一大孔，曰吹窍；径三分五厘。下开六孔，各径二分。吹窍至前一孔，离三寸三分；余孔皆离五分。尾有穿绳二小眼相对，末孔至穿绳眼，离一寸三分；吹窍至末，共六寸。遍身髹以朱，用木雕龙首，金饰之；安于上端。尾孔系以红绒绦，下垂若龙尾焉）、双管（以二竹相比为之。各长周尺九寸、围一寸二分。每管六孔，孔各离二分，用胶漆固如一。两端以锡束之，髹以朱。剪二荻筩为头，长二寸；薄则声浊、厚则声清，斟酌制之。用铜丝缚固，安于二管之端。吹荻头以发声，而按管孔以应律焉）、篪（古有六孔、七孔、八孔之异。今制：以竹为之，长一尺四寸、围五寸三分。面上吹窍，径五分、横四分，形如酸枣。后一孔、前四孔、横底一孔，共六孔；皆径二分五厘。正面尾上，开二小穿绳眼相并，中声所寓，全在于此；失于大则过浊，失于小则过清，必大小适中仅容一米许而后中声出。吹窍至后一孔，离二寸五分；后一孔至前一孔，离一寸一分；余三孔皆然。末孔至绳眼，离九分。通身髹以朱，系以红绒绦。其竹之窍，厚薄不齐、大小有度，然皆以心权度；若大则密窍取之、小则疏窍就之，而清浊、高下得矣）。

　　匏部

　　笙（大者十九簧，谓之巢；小者十三簧，谓之和。「仪礼」云：『笙一和而成声』。今制：以小紫竹为之。一攒十七管，先安山口，每管内面方孔是也。开取有高低，以定其音律、以配其清浊。「尺」字山口最高，以次而低为「工」、「凡」、「合」、「四」、「一」、「上」、「句凡」、「小尺」、「小工」、「小一」、「小六」、「小五」。开至「小五」，而孔最低矣。开山口完，以黄杨木接竹为脚，脚内旁开半窍施簧。簧用响铜打成薄片，用方刚铲铲之如雀舌状；看厚薄适宜、平正严密，常于耳畔弹试，其声中律而已；否则，再修之。用黄蜡、沥清作点头，随时寒暑而调和之；点轻则声清、点重则声浊，要必字字协箫、笛。其造笙铲簧审音妙诀曰：「四」字合「小工」、「小工」合「大工」、「大工」合「大乙」、「大乙」合「小乙」、「小乙」合「大凡」、「大凡」合「小凡」。又曰：「清上」合「大上」、「合」字合「清上」、「小尺」合「合」字、「大尺」合「小尺」、「大民」合「大四」、「四」字合「小五」。安簧既毕、按序植于斗中。内、外管各有按孔，外孔十四、内孔三。内孔者，「大乙」、「大四」、「背凡」也。其管箍有竹筏。古制：斗用匏，多难周正，且易破碎。今旋坚木为之，内安顶柱，以撑其盖。盖用牛角，循边钻孔十七，要比管脚相称。若气漏而不动簧，则声不应矣。斗用漆布，灰髹以黑。如必用匏以备八音，选椰匏圆正者为之更妙。又制坚木为项，状如壶嘴，刻通透，漆两合之。匏边端有短嘴，以项插置其中。如吹某字，则按某孔，呼吸簧动而声发；是谓吹笙鼓簧也。如不按孔吹之即作声者，谓之游簧；当去其壅塞尘垢则准矣。用黄锦囊盛之。凡点笙，用铜盘贮点料，以五色石研之。其石，谓之五音石）。

　　土部

　　埙（乃埏埴以为器，形如称锤；古有雅者、有颂者。有七孔、八孔者。形如鴈子，谓之雅埙；如鸡子，谓之颂埙。今庙中俱用雅埙。其制：通高四寸，中虚高三寸六分，空围八寸一分，径二寸七分，四围及底俱厚四分。吹口围九分，径三分，中虚上锐。平底圆体，前二孔如倒「品」字样，上二、下一；后二孔平列。除吹口，前后共五窍，皆径二分。前下一孔，去底皮一寸；前上二孔，去底皮一寸二分；后二孔，去吹口一寸四分；前上二孔，去吹口一寸八分。前后二孔并列者，其中各开五分。造之之法，旧用白棉花和黄土为之。今制：以米汤和灰为模，曝干；用矾石捣研极烂，以水澄细，取上好生漆调和如饴，馒团冒塑于模，于锐处留一窍。待干，将内土从上窍中穵出，穴前后窍毕，更加漆布细灰磨光，髹以朱色，戗金云龙为饰。开前后孔，俱往来容一米许。内要圆净如拭，乃协律；否则，无声或不应律。又法：以小长线堆成鴈子样，比汇子略小三分；以线端向上，乃用美润之土和棉纸舂至极熟，糊于线堆鴈子样外，厚二、三分。既成埙，留吹口，以线端向口外，阴干。量颇干，依作埙分数，开前后取音之孔完美，遂将线端仔细抽出内堆之线净尽，则中虚外密而不泄气，其音乃全。堆线之法，层数自下而上。凡遇阳数，自内而外；遇阴数，自外而内。条理欲其分明，不可杂乱。埙土未干，可以抽线；干，则难抽矣）。

　　革部

　　鼖鼓（即晋鼓。「冬官考工记」：『韗人为皋陶（注：「陶当作鞠，鼓腔也」）。长六尺有六寸；左右端广六寸、中尺厚三寸。穹者三之一，上三正』。注曰：『版中广、头狭为穹窿，左右端广六寸、中尺厚三寸。穹者三之一，上三正』。注曰：『版中广、头狭为穹窿，谓鼓木一判者。其两端广六寸而中央广尺。如此乃得有腹。鼓木腹穹窿者，居鼓三之一。其鼓四尺者，版穹一尺三寸，三分寸之一；倍之为二尺六寸，三分寸之二。加鼓四尺穹之径六尺六寸，三分寸之二。此鼓合十二版也。上三正者，谓两头一平、中央一平。郑玄谓：三，读作参，正直也。言直其两端，各居二尺三寸，不弧曲也』。又云：鼍鼓即鼖鼓。「考工记」云：『鼓长八尺，面四尺、中围加三之一，谓之鼖』。注云：『中围加三之一者，加于面之围以三分之一也。面四尺，其围十二尺；加以三分之一四尺，则中围十六尺、径五尺三寸，三分寸之一也；今则合二十四版，则板穹六寸，三分寸之二』。今制：鼓大而短，安于架中；其面上仰，乃俯而击之。凡冒鼓，以桑木为体，冒以牛、马革。必于启蛰之日造之，应雷声也。占日之阴晴，阴则声缓，缓即不变；晴则声急，急则无恒。凡制大鼓，俱准此法以差而增减之，不必泥古也）、悬鼓（周之制：其大小视楹鼓。腹加铜环，悬之簨虡，在宫悬四隅。其簨虡并如锺磬架）、楹鼓（殷之制：木身高三尺五寸、皮面阔二尺二寸。两旁用四铜环，冒皮用铜泡钉二行。通身漆以朱。横施于木柱，柱高六尺六寸，以重十建之柱，贯鼓上出高又半之。顶上安彩凤，作来仪状。方盖，并缀以红罗销金云花，双檐四角，有裹金四牛首，皆衔璧翣，每串各五，末缀以涤结。柱下方趺如十字，俱髹以朱；刻裸属四如狮，安于趺，俱头向外）、足鼓（夏后氏之制：较楹稍长。独木为架，高七尺。上端木刻为云，横鼓于上；其下，施四足如十字）、鼗鼓（面广六寸，高、厚相等。横腹加柄，长一尺九寸，贯中上出五分许。两旁当鼓之半，安铜钮，系以红丝绳，绳末丸蜡为珥，其长短称鼓面之中。用木为架，两纵、二横相比；下各施方趺、横木，上开孔、下开半孔，植鼓柄于中）、搏拊（状如革囊，以韦为之，若鼓然；中实以糠。今制：以桑为■〈皷，桑代皮〉，长尺有咫。两头冒以韦，径六寸。腹微大，采绘，饰以金环二，并直列之以系襻焉。间则卧置于架，其架如鼗鼓之架，上安二荷叶以承之）、田鼓（亦为应鼓。其制：以木为筩，长一尺二寸；韦面五寸。鼓之最小者。卧于架，击之。其架如搏拊之制）、相鼓（小而匾。或云悬击于胸前，或谓相鼓即拊鼓，韦表、糠里者；皆非。今制：匾鼓安柄，执而击之）。

　　木部

　　柷（以桑木为之，状如漆桶。上方二尺四寸、下阔一尺九寸、深一尺八寸，中虚有底。柷之中，东方图以青，隐而为青龙；南方图以赤，隐而为丹凤；西方图以白，隐而为驺虞；北方图以黑，隐而为灵龟；中央图以黄，隐而为神螾。外三面绘山；东一面绘水，水上穿一大圆窍，径四寸五分，象日之浮于海上如。椎以梓木为之，柄长二尺四寸）、敔（以梓木为之，状加伏虎。身长三尺、首高一尺二寸五分、尾长一尺一寸。背刻二十七龃龉，绘黄色黑纹。载以方趺，朱髹。籈以竹为之，长二尺四寸。中砐一尺二寸为十二茎，用篾箍之）、木铎（铸铜铁为铎，上安木柄。铎内施钩，悬垂木舌。节舞者执柄而摇）。

　　舞器

　　旌节（簇红缨为之，加涂金铜云宝盖于其上。又用绿斜皮刻花为盖，覆缨上。其顶处，用皮金缘为七层，长七尺，贯以红绒绦，下缀以结。竿长八尺五寸，朱髹；上安涂金铜龙首，口衔宝盖，下垂红缨）、钥（古者笔钥；今制：以竹为之。长二尺二寸，三窍，朱饰）、翟（以木为之。柄长一尺四寸，其巨细度钥孔足容；朱髹之。柄端刻龙首，长五寸，饰以金彩。每翟用雉尾三根，插龙口中）。

　　大成乐舞

　　大成乐，共六曲八奏；内迭奏二曲。其谱止有合、四、上、尺、工、六六字，共享二律、三吕、五正声、一子声。有宫，商、征、羽而无角，有喉、齿、舌、唇而无牙。自前明肄于太常，颁行天下。至国朝，复察废坠，审音律、招徕乐舞，先期演习，故声容缀兆，咸肃雍和平云。

　　迎神奏咸平之曲（有乐、无舞）

　　大（太四）哉（南工）至（林尺）圣（仲上），峻（太四）德（仲上）弘（林尺）功（仲上）；敷（南工）文（林尺）衍（仲上）化（太四），百（林尺）王（仲上）是（黄合）崇（太四）。典（黄合）则（太四）有（仲上）常（林尺），昭（南工）兹（林尺）辟（太四）雍（仲上）；有（黄六）虔（南工）钥（林尺）簋（仲上），有（林尺）严（仲上）鼓（黄合）锺（太四）。

　　初献奏宁平之曲（有乐、有舞）

　　觉（太四）我（仲上）生（林尺）民（仲上），陶（太四）铸（黄合）前（仲上）圣（太四）；巍（南工）巍（林尺）泰（仲上）山（太四），实（黄合）予（太四）景（仲上）行（太四）。礼（仲上）备（太四）乐（仲上）和（林尺），豆（黄合）笾（太四）惟（林尺）静（仲上）；既（太四）述（南工）六（黄六）经（林尺），爰（南工）斟（林尺）三（仲上）正（太四）。

　　亚献奏安平之曲（有乐、有舞）

　　至（太四）哉（仲上）圣（黄合）师（太四），天（南工）授（林尺）明（仲上）德（太四）；木（仲上）铎（太四）万（仲上）世（林尺），式（仲上）是（太四）群（林尺）辟（仲上）。清（黄合）酒（南工）维（林尺）醑（仲上），言（林尺）观（仲上）秉（黄合）翟（太四）；太（太四）和（南工）常（黄六）流（林尺），英（南工）才（林尺）斯（仲上）植（太四）。

　　终献奏景平之曲（有乐、有舞）

　　猗（仲上）欤（南工）素（林尺）王（仲上），示（林尺）予（仲上）物（太四）轨（黄合）；瞻（黄六）之（南工）在（林尺）前（仲上），神（林尺）其（仲上）宁（太四）止（黄合）。酌（太四）彼（黄合）金（林尺）罍（仲上），惟（南工）清（林尺）且（太四）旨（仲上）；登（仲上）献（太四）既（林尺）终（仲上），弗（黄六）遐（南工）有（林尺）喜（仲上）。

　　彻馔奏咸平之曲（乐作、舞止）

　　璧（仲上）水（太四）渊（仲上）渊（林尺），崇（太四）牙（仲上）嶪（黄合）崇（太四）。既（太四）歆（南工）先（林尺）圣（仲上），亦（仲上）仪（林尺）十（太四）哲（仲上）。声（黄合）金（太四）振（仲上）玉（太四），告（南工）兹（林尺）将（仲上）彻（太四）。鬷（黄合）假（太四）有（仲上）成（林尺），■〈羔上火下〉（黄六）墙（南工）靡（林尺）愒（仲上）。

　　送神奏咸平之曲（乐作、舞止）

　　煌（太四）煌（南工）学（林尺）宫（仲上），四（黄合）方（太四）来（仲上）宗（太四）；甄（黄六）陶（南工）冑（林尺）子（仲上），暨（南工）予（林尺）微（仲上）躬（太四）。思（仲上）皇（林尺）多（南工）士（林尺），肤（仲上）奏（太四）厥（林尺）功（仲上）。佐（黄六）予（南工）永（林尺）清（仲上），三（南工）五（林尺）是（仲上）隆（太四）。

　　望瘗乐

　　曲同送神（有乐、无舞）。

　　乐谱

　　太四：琴，七徽、二弦，左手食指按，右手中指勾。瑟，外二、三弦，用右手食指连勾；内十五、十六弦，左手指法同。凤箫，吹第二、第三管。笙，第四管、第八管、第十一管以右手食指及左手大指食指、按其孔；余孔皆开。箫，第六孔开，余皆闭。笛，第六孔开，余皆闭。埙，上窍平吹，下五孔皆闭。篪，第六底孔开，余皆闭。双管，开第一孔。凡「太四」谱，皆仿此。

　　南工：琴，七徽、五弦，左手大指按，右手食指剔。瑟，外九弦、十弦，用右手食指连勾；内二十二弦、二十三弦，左手指法同。凤箫，吹第十管、第十一管。笙，第一管、第三管、第七管、第十一管，以左、右手大指及食指按其孔，余孔皆开。箫，第二孔与下四孔皆开，余皆闭。笛，第二孔与下四孔皆开，余皆闭。埙，后二孔、左手大指窍与前三窍俱开，余皆闭。篪，第二孔与下三孔、底一孔皆开，余皆闭。双管，开第五孔。凡「南工」，谱俱仿此。

　　林尺：琴，七徽、四弦，左手大指按，右手食指剔。琴，外七弦、八弦，用右手食指连勾；内二十弦、二十一弦，左手指法同。凤箫，吹第八管、第九管。笙，吹第十二管、第十五管以左手食指及中指按其孔，余孔皆开。箫，第三孔与下三孔皆开，余皆闭。笛，第三孔与下三孔皆开，余皆闭。埙，右手食指窍并左手二窍俱开，余皆闭。篪，第三孔与下二孔、底一孔俱开，余皆闭。双管，开第四孔。凡「林尺」，谱俱仿此。

　　仲上：琴，七徽半、三弦，左手无名指按，右手中指勾。瑟，外五弦、六弦，左手食指顺勾；内十八、十九弦，左手指法同。凤箫，吹第六管、第七管。笙，第二管、第十管以左、右手大指按其孔，余孔皆开。箫，第四孔与下二孔皆开，余皆闭。笛，第四孔与下二孔皆开，余皆闭。埙，左手中指与食指二窍皆开，余皆闭。篪，第四孔与下一孔、底一孔皆开，余皆闭。双管，开第三孔。凡「仲上」，谱皆仿此。

　　黄合：琴，七徽、一弦，左手中指按，右手中指勾。瑟，外第一弦，用右手食指顺勾；内第一弦，左手指法同。凤箫，吹第一管。笙，第十二管、第十四管以左手食指及中指按其孔，余孔皆开。箫，六孔皆闭。笛，六孔皆闭。埙，上窍向上稍仰吹，五孔皆闭。篪，六孔皆闭。双管，六孔皆闭。凡「黄合」，谱俱仿此。

　　黄六：琴，七徽、六弦，左手大指按，右手食指剔。瑟，内第一弦，用左手食指顺勾；外第一弦，右手指法同。凤箫，吹第十二管、第十三管。笙，第十二管、第十四管以左手中指及食指按其孔，余孔皆闭。箫，后一孔开，前五孔皆闭。笛，第一孔开，下五孔皆闭。埙，右手大指窍、前后各窍皆开。篪，后一孔开，余皆闭。双管，六孔尽闭。凡「黄六」，谱俱仿此。

　　鼍鼓：在殿陛之下，先击三百六十数以警戒。后又击三通，以节其进。其击法：首以两椎连双击■〈皷，桑代皮〉者二，其鼓一击又两；再作如前，凡三作。但末作鼓两击以别之，三次共四击。此起鼓之例。此后不必击■〈皷，桑代皮〉，但以椎于鼓上先后二击者三，三次共六击：此为第一通。又先后三击者三，为第二通，三次共九击。又急五击者三，而末紧加二击以结之：此为第三通。三次带末二击共十七击，通前共三十六击，以当一岁之运。初起，乐生卷班；第一通毕，俱升堂；第二通毕，俱入室；第三通毕，俱就位：谓之「着往」。全乐奏终，其击法又如前：初起，卷班；第一通毕，离位；第二通毕，致事；第三通毕，拜辞而散。此全乐之收宫，谓之「饬归」，所以警其退也。击鼍鼓于始终，皆取警戒之义焉。

　　（「鼓」字用左手击，「冬」字用右手击）

　　初起：扎扎冬、扎扎冬、扎扎冬冬。

　　第一通：鼓冬、鼓冬、鼓冬。

　　第二通：鼓冬冬、鼓冬冬、鼓冬冬。

　　第三通：鼓冬鼓冬冬、鼓冬鼓冬冬、鼓冬鼓冬冬。

　　结尾：冬冬。

　　（左手欲轻、右手欲重）

　　大鼓、大钟：在大成门之左右。初行祭礼，则击鼓；祭事俱毕，则击钟。鼓三百六十击，钟一百八响。凡「迎神」、「送神」，俱鼓、钟齐鸣。

　　麾：麾生执麾，升龙向外、降龙向内。如「迎神」作乐，举之则升龙现；高唱曰：『乐奏咸平之曲』。「迎神」二字，一读欲勃如而起，末稍加腔韵；「咸平之曲」四字，分排欲匀，尾声悠长。但要舂容和雅，不可急促暴戾。每起一曲，即举麾依「歌章」唱一声。凡八曲奏终，听栎敔毕偃麾，则降龙现；高唱曰：『乐止』，欲沨然而去（起止乐谱：『乐奏..咸…平…之…曲』，长韵渐大；乐止，长韵渐细）。

　　柷：每奏一曲之始，听举麾唱毕，两手举止，先撞底一声，次击左旁一声，次击右旁一声，共三声以举乐。堂上、堂下之乐，俱统命于柷焉。

　　敔：每奏一曲之终，听悬鼓响毕，即两手举籈，先击其首者三，次逆栎龃龉者三，共六响以止乐。堂上、堂下之乐，皆制命于敔焉。

　　镈钟：宫悬左右各三架。每奏一曲之始，听击柷毕，即击一声以开众音。每架主一曲：先左之中、次右之中、次左之北、次右之北、次左之南、次右之南、又次左之中、又次右之中。全乐八曲八响。乃一曲之始条理也。

　　特磬：宫悬南北各三架。每奏一曲之终，即击一声，以收众音。每架主一曲：先南之中、次北之中、次南之左、次北之左、次南之右、次北之右、又次南之中、又次北之中。全乐八曲八响。乃一曲之终条理也。

　　悬鼓：宫悬四隅各一架。每奏一曲之终，听特磬响毕，即击悬鼓，先干响，巽应；次坤响，艮应；凡四声。盖一曲之收宫也。

　　编钟：宫悬四面各一架。每奏一句之始，即击一声，以开众音。自东而南、自西而北，轮更击搏。每奏八句八响。乃一句之始条理也。

　　编磬：宫悬四面各一架。每奏一句之终，即击一声，以收众音。自西而南、自东而北，轮更敲戛。每曲八句八响。乃一句之终条理也。

　　楹鼓、足鼓、鼗鼓：堂上左右共四架。每奏一句之终，听编磬响毕，先击楹鼓一响，足鼓应之，鼗鼓尾之：凡三响、三应、三尾。摇鼗法，持柄左转，两耳击三点。盖一句之收宫也。

　　登歌钟；堂左一架。每奏一字之始，听歌声既发，即击一声，以开众音。每句四字四响。乃一字之始条理也。

　　登歌磬：堂右一架。每奏一字之终，即击一声，以收众音。凡钟声在悬以乐生所向之方。下层自右数，第一「合」字、第三「四」字、第五「一」字、第六「上」字、第八「尺」字，上层自左数，第二「工」字、第四「凡」字、第五「六」字、第七「五」字。击磬俱按律吕，每句四字四响。乃一字之终条理也。歌钟同法。列谱于下：

　　编歌钟盘谱

　　清夹黄锺合

　　清太五大吕

　　清太太簇四

　　清黄六夹锺

　　应锺凡姑洗一

　　无射仲吕上

　　南吕工蕤宾

　　夷则林锺尺

　　搏拊、田鼓：搏在门内、田在门外，共四架。每奏一字之终，听歌声响毕，即拍搏拊一声，速敲田鼓应之。拍搏拊法，初字以左手、再字以右手、三字又以左手、四字则两手齐拍；敲田鼓法，初字以右杖、再字以左杖、三字又以右杖、四字则以二杖齐敲。盖一字之收宫也。

　　歌：乃一乐之主，凡八音，皆以和歌。古之雅颂，其法不同；今止一字一韵，审其为喉、舌、唇、齿以定其音律。凡字俱有声、有音；声即字也，音则其落韵也。字有不能合音律者，而以落韵合之。如「大成乐」所用「合」、「四」、「上」、「尺」、「工」、「六」等字，「合」字属宫，出于喉而落于喉内；「四」字属商，出于齿而落于舌之上根；「上」字属征，出于舌上而落于上腭之近外；「尺」字属征，出于舌头而落于上腭之近内；「工」字属羽，出于唇而落于上腭之鼻孔；「六」字属少宫，出于喉而落于喉外。总之，歌在口中，以律吕之九宫往来轮转，如琴之弦、如箫之孔、如钟磬之在悬。自「合」至「六」，声渐高而清；自「六」至「合」，声渐低而浊。得此九宫之声音，凡歌入口，皆协律吕矣。列谱于下：

　　歌（自上而下，渐低、渐浊、渐巨）歌

　　声五、六、凡、工、尺、上、乙、四、合。口

　　谱（自下而上，渐高、渐清、渐细）谱



　　相鼓、木铎：节武舞以金铎，节文舞以木铎。一声应一步，傍侍者执摇。听堂下乐既发声，即摇一声，随舞人所向之方辰。俯则先俯、仰则先仰，以为舞容之节。相鼓用手执于胸前，所以辅铎者；每摇铎一响，则击鼓一声以应之。

　　旌节：舞将陈，执节前导；既列缀兆，则分立东西舞生之首。如初献，麾生唱：『乐奏宁平之曲』，东阶节生亦扬节唱曰：『奏宁平之舞』。三献皆同。舞毕，西阶节生抑节唱曰：『舞止』，各植节架上，舞生俱归班。

　　钥、翟：钥用左手横执之，有窍而不吹；或云缀兆转折入位之时，齐吹以节走趋。翟用右手纵执之；翟纵、钥横。齐肩执之为执，起之齐目为举，平心执之谓衡，尽手向下执之谓落，向前正举为拱，向耳偏举为呈，钥、翟纵横两分为开，钥、翟纵横相加为合，钥、翟纵合如一为相，各分顺手向下为垂，两手相接为交。凡执钥、秉翟，俱右手在外、左手在内，其手指俱大指在内、四指在外，纵则如绳、横则如衡，执秉者不可忽也，

　　舞谱

　　迎神奏咸平之章（有乐、无舞）

　　初献奏宁平之章

　　觉（东班舞生，开钥向上，起左手于肩、垂右手于下，跷右足向前；西班舞生，开钥向上，起右手于肩、垂左手于下，跷左足向前）我（东班舞生，开钥向上，起右手于肩、垂左起右手于肩、垂左手于下，跷左足向前）我（东班舞生，开钥向上，起右手于肩、垂左手于下，跷左足向前；西班舞生，开钥向上，起左手于肩、垂右手于下，跷右足向前）生（东班舞生，合钥向上拱，面顾西；西班舞生，合钥向上拱，面顾东）民（东班舞生，转身向西，左足虚其根，足尖着地，合钥高拱；西班舞生，转身向东，右足虚其根，足尖着地，合钥高拱），陶（东班舞生，合钥拱于西，面侧东，跷右足；西班舞生，合钥拱于东，面侧西，跷左足）铸（东班舞生，合钥拱于东，面侧西，跷左足；西班舞生，合钥拱于西，面侧东，跷右足），前（东班舞生，合钥躬身向上揖；西班舞生，合钥躬身向上揖）圣（东班舞生，交钥转身向西，出右足；西班舞生，交钥转身向东，出左足）。巍（东班舞生，开钥向上，起右手于肩、垂左手于下，侧面向西；西班舞生，开钥向上，起左手于肩、垂右手于下，侧面向东）巍（东班舞生，开钥向上，起左手于肩、垂右手于下，侧面向东；西班舞生，开钥向上，起右手于肩、垂左手于下，侧面向西）泰（东班舞生，合钥交，点右足；西班舞生，合钥交，点左足）山（东班舞生，合钥交点左足；西班舞生，合钥交，点右足），实（东班舞生，合钥拱于东，过左足于右，交立，侧面向西；西班舞生，合钥拱于西，过右足于左，交立，侧面向东）予（东班舞生，合钥拱于西，过右足于左，交立，侧面向东；西班舞生，合钥拱于东，过左足于右，交立，侧面向西）景（东班舞生，合钥向上拱；西班舞生，合钥向上拱）行（东班舞生，合钥向上揖；西班舞生，合钥向上揖）。礼（东班舞生合钥由左拱于右，跷左足；西班舞生，合钥由右拱于左，跷右足）备（东班舞生，合钥由右拱于左，跷右足；西班舞生，合钥由左拱于右，跷左足）乐（东班舞生，合钥转身，侧面向西，由上拱于下，跷左足；西班舞生，合钥转身，侧面向东，由上拱于下，跷右足）和（东班舞生，合钥转身，侧面向东，由下拱于上，跷钥足；西班舞生，合钥转身，侧面向西，由下拱于上，跷左足），豆（东班舞生，合举钥齐眉，点右足；西班舞生，合举钥齐眉，点左足）笾（东班舞生，合举钥齐眉，点左足；西班舞生，合举钥齐眉，点右足）惟（东班舞生，开钥起左手于肩、垂右手于下，侧面向西；西班舞生，开钥起右手于肩、垂左手于下，侧面向东）静（东班舞生，开钥起右手于肩、垂左手于下，侧面向东；西班舞生，开钥起左手于肩、垂右手于下，侧面向西）。既（东班舞生，深曲右手出于左，举右手、垂左手，侧面向西；西班舞生，深曲左手出于右，举左手、垂右手，侧面向东）述（东班舞生，深曲左手出于右，举左手、垂右手，侧面向东；西班舞生，深曲右手出于左，举右手、垂左手，侧面向西）六（东班舞生，合钥平衡，低首；西班舞生，合钥平衡，低首）经（东班舞生，合钥，左右手拱，复平衡；西班舞生，合钥，左右手拱，复平衡），爰（东班舞生，交钥拱于左，跷右足；西班舞生，交钥拱于右，跷左足）斟（东班舞生，交钥拱于右，跷左足；西班舞生，交钥拱于左，跷右足）三（东班舞生，开钥出左足；西班舞生，开钥出右足）正（东班舞生，合钥向上，深揖；西班舞生，合钥向上，深揖）。

　　亚献奏安平之章

　　至（东班舞生，开钥、翟，蹲身低首；西班舞生，开钥、翟，蹲身低首）哉（东班舞生，开钥、翟齐举至眉，左足交右足；西班舞生，开钥、翟齐举至眉，右足交左足）圣（东班舞生，开钥、翟齐举至眉，右足交左足；西班舞生，开钥、翟齐举至眉，左足交右足）师（东班舞生，合左手于右向上拱，深揖；西班舞生，合右手于左向上拱，深揖），天（东班舞生，开钥出左手向上，曲右手，跷左足；西班舞生，开钥出右手向上，曲左手，跷右足）授（东班舞生，开钥出右手向上，曲左手，跷右足；西班舞生，开钥出左手向上，曲右手，跷左足）明（东班舞生，合举钥齐眉，蹲身面向西；西班舞生，合举钥齐眉，蹲身面向东）德（东班舞生，合举钥齐眉，蹲身面向东；西班舞生，合举钥齐眉，蹲身面向西）。木（东班舞生，合钥转身，面向西，拱于前，出左足；西班舞生，合钥转身，面向东，拱于前，出右足）铎（东班舞生，举钥齐眉、举翟平衡，跷左足；西班舞生，举翟齐眉、举钥平衡，跷右足）万（东班舞生，举翟齐眉、举钥平衡，跷右足；西班舞生，举钥齐眉、举翟平衡，跷左足）世（东班舞生，合钥拱于上，躬身点左足；西班舞生，合钥拱于上，躬身点右足），式（东班舞生，转身向西，直出左手、左足；西班舞生，转身向东，直出右手、右足）是（东班舞生，仍转身向西，直出右手、右足；西班舞生，仍转身向东，直出左手、左足）群（东班舞生，仍转向西，蹲身平拱于西；西班舞生，仍转向东，蹲身平拱于东）辟（东班舞生，转面于东，蹲身平拱于东；西班舞生，转面于西，蹲身平拱于西）。清（东班舞生，开钥起左手于肩、垂右手于下，跷右足；西班舞生，开钥起右手于肩、垂左手于下，跷左足）酒（东班舞生，开钥起右手于肩、垂左手于下，跷左足；西班舞生，开钥起左手于肩、垂右手于下，跷右足）维（东班舞生，合钥向上，侧面顾西；西班舞生，合钥向上，侧面顾东）醑（东班舞生，转身面西，合钥向上，跷左足；西班舞生，转身面东，合钥向上，跷右足），言（东班舞生，合钥拱于西，面侧东，跷右足；西班舞生，合钥拱于东，面侧西，跷左足），观（东班舞生，合钥拱于东，面侧西，跷左足；西班舞生，合钥拱于西，面侧东，跷右足）秉（东班舞生，合钥向上揖；西班舞生，合钥向上揖）翟（东班舞生，交钥转身面西，出右足；西班舞生，交钥转身面东，出左足）。太（东班舞生，开钥起右手于肩、垂左手于下，面向西；西班舞生，开钥起左手于肩、垂右手于下，面向东）和（东班舞生，开钥起左手于肩、垂右手于下，面向东；西班舞生，开钥起右手于肩、垂左手于下，面向西）常（东班舞生，交钥点右足；西班舞生，交钥点左足）流（东班舞生，合钥点左足；西班舞生，合钥点右足），英（东班舞生，合钥拱于东，左足交右足，面向西；西班舞生，合钥拱于西，右足交左足，面向东）才（东班舞生，合钥拱于西，右足交左足，面向东；西班舞生，合钥拱于东，左足交右足，面向西）斯（东班舞生，合钥向上拱；西班舞生，合钥向上拱）植（东班舞生，合钥向西揖；西班舞生，合钥向东揖）。

　　终献奏景平之章

　　猗（东班舞生，合钥由左拱于右，跷左足；西班舞生，合钥由右拱于左，跷右足）欤（东班舞生，合钥由右拱于左，跷右足；西班舞生，合钥由左拱于右，跷左足）素（东班舞生，合钥转身面向西，由上拱于下，跷右足；西班舞生，合钥转身面向东，由上拱于下，跷左足）王（东班舞生，合钥转身面向东，由下拱于上，跷左足；西班舞生，合钥转身面向西，由下拱于上，跷右足），示（东班舞生，合举钥齐眉，点右足；西班舞生，合举钥齐眉，点左足）予（东班舞生，合举钥齐眉，点左足；西班舞生，合举钥齐眉，点右足）物（东班舞生，开钥起左手于肩、垂右手于下，面向西；西班舞生，开钥起右手于肩、垂左手于下，面向东）轨（东班舞生，开钥起右手于肩、垂左手于下，面向东；西班舞生，开钥起左手于肩、垂右手于下，面向西）。瞻（东班舞生，深曲右手出左，举右手于肩、垂左手于下，面向西；西班舞生，深曲左手出右，举左手于肩、垂右手于下，面向东）之（东班舞生，深曲左手出右，举左手于肩、垂右手于下，面向东；西班舞生，深曲右手出左，举右手于肩、垂左手于下，面向西）在（东班舞生，合钥平衡，低首；西班舞生，合钥平衡，低首）前（东班舞生，合钥左右拱，复平衡；西班舞生，合钥左右拱，复平衡），神（东班舞生，交钥拱于左，跷右足；西班拱生，交钥拱于右，跷左足）其（东班舞生，交钥拱于右，跷左足；西班舞生，交钥拱于左，跷右足）宁（东班舞生，开钥出右足；西班舞生，开钥出左足）止（东班舞生，合钥向上，深揖；西班舞生，合钥向上，深揖）。酌（东头、三、五班舞生，转身向下蹲，身相对拱；西头、三、五班舞生，转身向下蹲，身相对拱），彼（东二、四、六班舞生，转身向下蹲，身相背拱；西二、四、六班舞生，转身向下蹲，身相背拱）金（东班舞生，转面转西，先垂手、次对拱，出左足；西班舞生，转面向东，先垂手、次对拱，出右足）罍（东班舞生，转面向东，先垂手、次对拱，出右足；西班舞生，转面向西，先垂手、次对拱，出左足），惟（东班舞生，合钥向上，深曲左足拱于右；西班舞生，合钥向上，深曲右足拱于左）清（东班舞生，合钥向上，深曲右足拱于左；西班舞生，合钥向上，深曲左足拱于右）且（东班拱生，左手平衡、右手举翟齐眉，左足交于右足；西班舞生，右手平衡、左手举钥齐眉，右足交于左足）旨（东班舞生，右手平衡、左手举钥齐眉，右足交于左足；西班舞生，左手平衡、右手举翟齐眉，左足交于右足）。登（东班舞生，转身向西，两手齐开，各进一步；西班舞生，转身向东，两手齐开，各进一步）献（东班舞生，开钥朝上，举右手于肩、垂左手于下，面侧西；西班舞生，开钥朝上，举左手于肩、垂右手于下，面侧东）既（东班舞生，开钥朝上，举左手于肩、垂右手于下，面侧东；西班舞生，开钥朝上，举右手于肩、垂左手于下，面侧西）终（东班舞生，合钥先拱于左、次拱于右、复拱于上；西班舞生，合钥先拱于右、次拱于左、复拱于上），弗（东班舞生，合钥先拱于右、次拱于左、复拱于上；西班舞生，合钥先拱于左、次拱于右、复拱于上）遐（东班舞生，开钥高举右手、曲左手于背，面向西，出右足；西班舞生，开钥高举左手，曲右手于背，面向东，出左足）有（东班舞生，开钥高举左手，曲右手于背，面向东，出左足；西班舞生，开钥高举右手，曲左手于背，面向西，出右足）喜（东班舞生，朝南深揖，手按于顶，三鼓起身；西班舞生，朝南深揖，手按于顶，三鼓起身）。

　　彻馔奏咸平之章（有乐、无舞）

　　送神奏咸平之章（有乐、无舞）

　　望瘗曲同送神（有乐、无舞）

　　祭关帝礼

　　岁凡三祭。五月十三日，前殿照常用帛一、牛一、羊一、豕一、果品五盘；后殿不用牛，余照前殿。其春、秋二祭，前殿帛一、牛一、羊一、豕一、笾十、豆十；后殿帛各一、羊各一、豕各一、笾各八、豆各八。

　　前殿仪注

　　祭日，引赞引承祭官进左旁门。赞：『诣盥洗所』，盥手钥巾毕，通赞唱：『执事者各司其事』。引赞赞：『就位』，引承祭官就位。通赞唱：『迎神』，司香者捧香盒，立香炉左。引赞引承祭官诣香垆前，司香者跪；引赞赞：『上香』，承祭官将炷香接举，插垆内；又上块香三次。毕，引赞赞：『复位』，承祭官复位；引赞赞：『跪………』，承祭官行三跪九叩礼。『兴、平身』。通赞唱：『奠帛』，『行初献礼』，捧帛、执爵者将帛、爵捧举，各就神位前。引赞赞：『奠帛』，奠帛官跪献毕，行一跪三叩礼，退。赞：『献爵』，献爵官立献毕，退。赞：『诣读祝位』，读祝者至祝案前，行一跪三叩礼，将祝文捧起，立承祭官之左；引赞赞：『跪』，承祭官及读祝者俱跪；赞：『读祝』；读祝毕，捧至神位前，安盛帛盒内，行一跪三叩礼，退。引赞赞：『叩』，承祭官行一跪三叩礼；『兴、位前，安盛帛盒内，行一跪三叩礼，退。引赞赞：『叩』，承祭官行一跪三叩礼；『兴、平身』。通赞唱：『行亚献礼，………』。仪同初献，但不奠帛、不读祝。通赞唱：『行终献礼，………』。仪同亚献。通赞唱：『彻馔』，执事者诣神位前将笾、豆等各少举。唱：『送神』；引赞赞：『跪，………』，承祭官行三跪九叩礼；『兴、平身』。通赞唱：『读祝者捧祝、进帛者捧帛、司馔者捧馔，恭诣燎位』，引赞引承祭官退至西边立，俟捧祝、帛过毕，复位；引赞赞：『诣望瘗位』，引承祭官至燎垆前；赞：『焚祝帛』；赞：『礼毕』，引承祭官退。

　　后殿仪注

　　祭日，引赞引承祭官进中门。赞：『诣盥洗所』，盥手帨巾毕，通赞唱：『执事者各司其事』。引赞赞：『就位』，引承祭官就位。通赞唱：『迎神』，司香者捧香盒立香炉左，引赞引承祭官诣曾祖光照公香炉前，司香者跪；引赞赞：『上香』，承祭官将炷香接举，插炉内，又上块香三次；毕，引赞引承祭者诣祖裕昌公香炉前，同前上香毕；引赞引承祭官诣父成忠公香炉前，同前上香毕；引赞赞：『复位』，承祭官复位；引赞赞：『跪』，承祭官行二跪六叩礼；『兴、平身』。通赞唱：『奠帛，行初献礼』，捧帛、执爵者将帛、爵捧举，各就神位前；引赞赞：『奠帛』，赞：『献爵』，仪俱同前殿。先光昭、次裕昌、次成忠各献毕，赞：『读祝』，诣读祝位（在光昭公前），仪同前殿。通赞唱：『行亚献礼，……』，仪同初献，但不奠帛、不读祝。通赞唱：『行终献礼，……』，仪同亚献。唱：『彻馔』，仪同前殿。唱：『送神』，引赞赞：『跪』，承祭官行二跪六叩礼，『兴、平身』。余悉同前殿。

　　祭龙神礼

　　祭日，清晨各官齐集庙侧。鼓三严，引赞引承祭官进中门；赞：『诣盥洗所』，盥毕，通赞唱：『执事者各司其事』。引赞赞：『就位』，引承祭官就位。通赞唱：『迎神』，司香者捧香盒立香炉左；引赞引承祭官诣香炉前，司香者跪；引赞赞：『上香』，承祭官将炷香接举，插炉内；又上块香三次。毕，引赞赞：『复位』，承祭官复位；引赞赞：『跪』，承祭官行二跪六叩头礼，『兴、平身』。通赞唱：『奠帛，行初献礼』，捧帛、执爵者将帛、爵捧举，就神位前；引赞赞：『奠帛』，赞：『献爵』，赞：『读祝』，读祝毕，赞：『行亚献礼，……』，赞：『行终献礼，……』，赞：『彻馔』，俱仪同关帝。通赞唱：『送神』，引赞赞：『跪』，承祭官行二跪六叩头礼；『兴、平身』。引赞赞：『诣望燎位』，引承祭官至燎炉前；赞：『焚帛』，焚毕，赞：『复位』，赞：『揖』，朝上一揖，礼毕。

　　祭厉坛礼

　　在京都，有泰厉之祭；在王国，有国厉之祭；在各府、州，有郡厉之祭；在各县，有邑厉之祭；在一里，又各有乡厉之祭。每岁凡三祭：春祭清明日、秋祭七月十五日、冬祭十月初一日。每祭，用羊三、豕三、饭米三石、香烛酒纸随用。先期三日，主祭官斋沐更衣（用常服），备香烛、酒果、牒告本处城隍。通赞：『行一跪三叩礼，兴、平身』，『诣神位前，跪，进爵，献爵，奠爵，俯伏，兴、平身，复位；又一跪三叩，兴、平身，焚告文，礼毕』。

　　本日，设城隍位于坛上，祭物羊一、豕一；设无祀鬼神坛于坛下左右（书曰「本府境内无祀鬼神」），祭物羊二、豕二，盛置于器，同羹饭等铺设各鬼神位前。陈设毕，通赞唱：『执事者各就位』，『陪祭官各就位』，『主祭官就位』。赞：『行一跪三叩礼，兴、平身。主祭官诣神位前，跪，三献酒，俯伏，兴、平身，复位』。读祭文，读毕，又一跪三叩，焚祭文并纸钱，礼毕。

　　祭旗纛礼

　　每岁霜降前一日，镇标暨城守及三营将士盛装铠仗，迎请旗纛到教场，张幕札营。至霜降日五鼓，以帛一（白色）、羊一、豕一，行三献礼礼。毕，放炮扬威，撤幕束装，整伍回营，归纛于庙。各营皆然。

　　祠祀（附）

　　台湾府

　　社稷坛：在永康里（台湾县附郭，不别为坛）。

　　风云雷雨、山川坛：在永康里（台湾县附郭，不别为坛）。

　　先农坛：在长兴里。雍正五年，奉旨新建。前有札田四亩九分（台湾县附郭，不别为坛）。

　　郡厉坛：在郡城小北门外（台湾县附郭，不别为坛。以上各祭仪，详载「典礼」）。

　　文庙：在郡城宁南坊（规制详「学校」）。康熙二十六年，奉旨于庙门外之左右设立下马碑。

　　〔名〕宦祠：在学宫门外左侧。

　　乡贤祠：在学宫门外右侧。

　　朱文公祠：在郡学左侧。康熙五十一年，台厦道陈璸捐俸建。春秋有司致祭。

　　秀峰塔：在郡学巽方。高五丈三尺五寸、周六丈。凡五级，通四门。乾隆六年，提学杨二酉倡造；题曰「秀峰」（有记载「艺文」）。

　　城隍庙：在郡署之右。无专祭，合祭于山川坛；各县皆然。凡府、州、县官新任入境，先谒城隍，然后到任；朔、望俱行香。明洪武二年，敕封「监察司民威灵公」。三年，正诸神封号，改称「某府州县城隍之神」，与风云雷雨、山川并坛而祀；祀毕，神主置于庙。凡祈祷水旱，必先牒告于庙而后祷于坛。

　　关帝庙：在镇北方。伪时建。康熙二十九年，台厦道王效宗修。五十五年，台厦道陈璸重修。五十六年，里人鸠众就原址重建，壮丽异常。原宁靖王亲书匾额曰：「古今一人」。雍正五年，奉旨春秋祀以太牢，仍追封三代；祠在后殿。一在西定坊港口。一在土墼埕。一在安平镇。一在道署左侧。一在许厝甲。一在保舍甲，台厦道陈璸匾曰：「停骖默祷」。一在长兴里。一在新丰里。一在保大东里。一在澎湖妈祖宫西侧。

　　天后庙：在西定坊，即宁靖王故居。康熙二十三年，靖海将军施琅改建为庙（有碑记）。雍正四年，御赐匾曰「神昭海表」。乾隆二年，敕封「护国庇民妙灵昭应弘仁普济福佑群生天后」。庙有香灯园二十一甲在安定里，年得租粟一百二十五石；诸邑令季麒光置，交庙僧掌收。一在水仔尾。一在西郭外海边砻米街。一在船厂。一在砖仔桥。一在鹿耳门。一在安平镇渡口。一在澎湖，其来已久。康熙二十二年靖海将军施琅澎湖战克，入庙见神像脸汗，衣袍俱湿，知为神功显助；事闻，上遣礼部郎中雅虎致祭（祭文勒匾于堂）。各澳俱有庙。

　　龙王庙：在宁南坊。康熙五十五年，台厦道梁文科建。乾隆四年，知府刘良璧修。

　　田祖庙：在镇北坊。康熙五十五年，台厦道梁文科建（有记载「艺文」）。一在广储西里。一在保大西里。

　　东岳庙：在东安坊。

　　上帝庙：即真武庙，在东安坊。康熙二十四年，知府蒋毓英修，高耸甲于他庙。一在镇北坊。总镇张玉麟渡台遭风，梦神披发跷足自樯而降，风恬抵岸；因重新之。后堂为知府蒋毓英祠。一在洲仔尾网寮。一在下洲仔甲。一在广储东里。一在归仁南里。一在仁德里嵌顶。一在崇德里。一在仁和里下湾。一在大目降庄。

　　文昌阁：在朱文公祠后。台厦道陈璸建。高出祠宇，窗棂四辟。抚院觉罗满保匾曰「沧溟启瑞」，提学严瑞龙匾曰「海宇文明」（有记载「艺文」）。乾隆五年，提学杨二酉再崇像于小南门楼。

　　魁星堂：在道署左侧。台厦道吴昌祚建。乾隆五年，提学杨二酉再崇像于大南门楼（同知郝霔有记）。

　　水仙宫：在西定坊巷口。开辟后，商旅同建；壮丽异常。一在安平镇渡口。一在澎湖妈祖宫前；右营游击薛奎建。

　　吴真人庙：在西定坊新街。乾隆五年，街民重修，曰「开仙宫」。一在北线尾。一在镇北坊水仔尾。一在观音亭边。一在石头坑。一在武定里。一在广储东里。一在归仁北里旧社口。其在文贤里一图者三、在二图者一、在安平镇者三、在澎湖奎璧屿者一。按真人名本，泉之同安白礁人。生宋太平兴国四年，医药如神；景佑二年，卒。里人祀之。部使者以庙额为请，敕为「慈济」。庆元间，敕为「忠显」。开禧二年，封「英惠侯」。台多泉、漳人，以其神医，建庙独盛。

　　药王庙：在西定坊。

　　圣公庙：在中楼仔街。康熙三十年，台厦道高拱干建。漳、泉舟人多祀其神，以其熟识港道。一在海防署前。

　　风神庙：在西关外接官亭后。乾隆四年，巡道鄂善倡造。

　　火神庙：在小南门外法华寺内。旧地属凤山，知县宋永清建，以祷火灾。

　　开山王庙：在东安坊。

　　马王〔□〕：在东安坊。

　　五帝庙：在宁南坊。

　　观音宫：在镇北〔坊〕者曰观音亭，在宁南坊者曰准提室，在东安坊者曰清水寺。一在东门外。一在广储东里。一在广储西里；康熙四十四年，同知洪一栋建。一在大目降庄。一在澎湖妈祖宫西侧；康熙三十五年，澎湖游击薛奎建。门前有井二口，泉甘美，为澎第一。

　　临水夫人庙：在宁南坊。

　　福德祠：在东安岭上，伪时建。一在南关外仙草藔。一在小北门外柴头港。一在红毛楼东侧；居民建。各衙署俱有。

　　施将军祠：在宁南坊。郡人以其入台不戮一人，且奏请留台，勿弃民、免迁徙，建祠以报功德。康熙五十九年地震，圯。今未建。

　　吴将军祠：在东安坊。平台有功德于民，建祠以报。中有楼，曰「仰止」。

　　敬圣楼：在南门外。雍正四年，拔贡施世榜捐建。祀文昌帝君。

　　将军庙：在澎湖将军澳。神无考。旧有此庙，因以名澳。

　　超峰石：娘冈山。奉祀观音佛祖。僧绍光募缘建。

　　台湾县

　　社稷、风云雷雨、山川、先农、邑厉坛：供同郡坛。

　　文庙：在东安坊（有碑记载「艺文」。规制详「学校」）。

　　崇圣祠：在大成殿后。

　　名宦祠：在学宫内。

　　乡贤祠：在学宫内。

　　城隍庙：在镇北坊。知县张宏创建（有碑记载「艺文」）。

　　忠义孝悌祠：在学宫内左侧。雍正元年，奉旨建。祀总兵官欧阳凯、水师副将许云、游击孙文元、水师游击游崇功、守备胡忠义、千总蒋子龙、水师千总林文煌、水师千总赵奇奉、把总林彦、水师把总李茂吉、把总石林、千总林文煌之弟林文甲。以上十二人，俱康熙六十年台变殉难。有司春秋致祭。

　　烈女节妇祠：在镇北坊。雍正元年，奉旨建。祀烈女纪氏险娘、节妇余氏预娘、节妇袁氏、孝行张氏、节妇赵氏、节妇郭氏、孝行林氏、节妇陈氏、烈女黄器娘。以上俱奉旨旌表，有司春、秋致祭。另有贞节坊二座：一在禾寮港街，伪时为谢灿妻郑宜娘建；一在十字街，康熙六十年为陈越琪妻黄器娘建。

　　凤山县

　　社稷坛：在兴隆庄县治北门。

　　风云雷雨、山川坛：在县治北门。

　　先农坛：在县治东门外。

　　邑厉坛：在兴隆庄，烈祀典。一在淡水港东。伪时安置罪人所，鬼频为厉；康熙五十八年，知县李丕煜令淡水司巡检王国兴建祠祀之，以后不复为厉。岁时俱乡人祀。

　　文庙：在兴隆庄北门外（有碑记载「艺文」。规制详「学校」）。

　　崇圣祠：在大成殿后。康熙四十三年，知县宋永清建。

　　名宦祠：在学宫。

　　乡贤祠（未建）。

　　城隍庙：在县治北门外。

　　关帝庙：在县治东门内。一在半屏山大湾。一在大竹桥。

　　天后庙：在县治北门内龟山之顶。一在兴隆庄左营；康熙二十二年奉旨建。

　　上帝庙：一在兴隆庄。一在大竹桥。一在■〈鱼逮〉港。俱乡人鸠众建。

　　观音宫：在县治龟山下。一在凤山下庄。一在淡水新园。一在万丹港街。

　　慈济宫：即吴真人庙。在县署前大街。一在凤山上庄。一在硫磺水庄。一在半屏山后。一在维新里竹仔港。一在观音山大社。

　　八蜡祠：在兴隆庄龟山之阴。康熙四十五年蝗灾，知县宋永清建祠祷祀。

　　福德祠：衙署、街衢、各庄俱有。

　　元帅庙：在观音山里。祀唐张睢阳神。

　　忠义孝悌祠：在学宫左。雍正元年，奉旨建。祀守备马定国、千总陈元、把总林富、领旗王奇生。以上康熙六十年殉难。有司春、秋致祭。

　　烈女节妇祠：在郡治北门。祀阮氏荫娘、郑氏月娘、黄氏弃娘。康熙四十八年，知县宋永清建坊。雍正元年，奉旨建祠，春、秋致祭。

　　诸罗县

　　社稷坛：在县治东南隅。

　　风云雷雨、山川坛：在县治东南隅。

　　先农坛：在县治东南隅。

　　邑厉坛：在县治北隅。

　　文庙：在县治西隅（有碑记载「艺文志」）。今以其地卑窄迫城，议易未定。

　　崇圣祠：在大成殿后。

　　名宦祠、乡贤祠（俱未建）。

　　城隍庙：在县署左。

　　关帝庙：在县署东北隅。康熙五十二年，参将翁国祯建；五十四年，参将阮蔡文、守备游崇功成之。一在善化里目加溜湾。

　　天后庙：在县署左。康熙五十六年，知县周锺瑄募众建。一在外九庄笨港街；三十九年居民同建。一在咸水港街；五十五年居民同建。

　　上帝庙：在大奎璧庄。康熙二十二年，居民同建。四十九年重建。

　　保生大帝庙：即吴真人；在县治西门外。康熙四十年，鸠众建。

　　元帅庙：在县署左。祀唐张睢阳。康熙二十八年，居民建。四十八年，参将张国、守备董元骧同建。

　　观音宫：在开化里赤山仔；即龙湖岩也（详见「古迹」）。一在咸水港。一在开化里。

　　福德祠：衙署俱有。

　　忠义孝悌祠：在学宫内。雍正元年，奉旨建。祀参将罗万仓、革职把总江先达；俱康熙六十年台变殉难。有司春、秋致祭。

　　烈女节妇祠：在学舍傍。祀罗万仓妾蒋氏，系台变殉难，奉旨建，有司致祭。

　　彰化县

　　社稷坛：在县治东郊。

　　风云雷雨、山川坛：在县治东郊。

　　先农坛：在县治东郊。

　　邑厉坛：在县治北门外。

　　文庙：在县治东北隅。

　　崇圣祠：在大成殿后。

　　名宦祠、乡贤祠（并未建）。

　　城隍庙：在县治东门内。

　　关帝庙：在县治南门内。后殿为三代祠。

　　天后庙：在北门内。

　　忠义孝悌祠、烈女节孝祠（彰化新邑，祠尚未建）。

　　淡水海防厅

　　社稷坛、风云雷雨山川坛：并在竹堑城。

　　先农坛：在东郊外。

　　关帝庙：在竹堑东门内。

　　天后庙：在竹堑城北门外。  
　 
卷十

　　兵制

　　「易」着师贞，「书」称克诘；武备之道，当与文治并崇。国家偃武修文，德威遐播：墩台壁垒，巩盘石于千年；貔虎熊罴，靖风烟于万里。凡以固疆圉、辑民人，薄海内外有备无患矣。而以台湾为东南数省藩篱，规制尤宜严密：更班拨戍，赏赉频加；水陆戎军，屯云集鹢。其所以讲习于无事之时、防范于太平之日者，制称盛焉。岂曰山海敉宁，遽谓兵不必备哉！志兵制。

　　康熙六十年，兵部奏准：『澎湖系台湾咽喉紧要适中之地，移台湾总兵驻澎湖，陆路改设副将』。金门总兵黄英奏言：『澎湖为台湾之门户，今将台湾总兵移改澎湖，台湾设立副将，与水师彼此接应；遥度形势尽善之谋，无大于此』。巡台御史黄叔璥折奏略云：『臣阅地势轻重，澎湖虽称三十六岛居于台、厦之中，究皆一坏之土，错落弹丸。除妈宫、八罩略有人烟，余悉冷落荒屿。原设副将，尽堪防守。兹台湾南北延袤二千余里，村庄、番社、闾井，户口不下百余万。丛山深林，最易藏奸，非总兵不足以资弹压。况安平水师及南、北路副、参各员，与台湾副将职位不相上下，有事势必各怀己见，非如总兵可行调度。今若将总兵设在澎湖与台湾悬隔，往来船只俱候风时；台湾水、陆各营倘有紧急事机，不能朝发夕至。是澎湖固台湾之门户，而台湾实澎湖之腹心，形势重于澎湖，关系沿海各省要害。请将总兵仍设台湾，庶得居重驭轻之道，以造海宇无疆之福』。时水师提督姚堂亦疏陈请，得奉俞允，仍照旧制驻札。

　　雍正十一年，福建总督郝玉麟等会奏，为敬陈台湾善后事宜等事；经部议覆，奉旨『依议。钦此』钦遵。『查府治为全台心腹，原设兵丁，实在不敷。府治准添设城守一营，参将一员、守备二员、千总二员、把总四员、兵一千名。内将六百七十名分防镇标南、北两路之旧社各汛，更三百三十名留防府库、仓狱等项。其镇标原拨南、北路之大湾等塘兵五十八名，亦改归各路派拨；而镇标三营之兵全数撤回府治，以资弹压。至南路地方广阔、民居稠密，原设各汛不足以资防范，将驻札山猪毛口之守备改为下淡水都司佥书，再添设千总一员、把总二员、兵五百名，合原额设兵共一千五百名。内都司一员、把总一员、兵三百名驻札山猪毛口，堵截生番兼防阿里港等汛；千总一员带兵一百五十名防守万丹。划定淡水溪为界，溪西属千、把汛地，溪东归都司管辖；而都司仍听南路营参将管辖。以参将一员、千总一员、把总一员配兵五百名仍驻凤山县治，守备一员、把总一员配兵二百五十名仍驻凤弹，分防下埤头等处。其千总一员、把总二员、兵二百五十名分汛防守游巡，南路地方得以声援联络。又北路地方番社众多，稽察宜严，官兵分防不足以资防范，参将准其改为副将。再添设都司一员、守备一员、千总四员、把总八员、兵一千二百八十名，合原额设共二千四百名，分为中、左、右三营。以都司为中军，原设守备与添设守备分左、右二营。以左营守备一员、把总二员、兵四百五十名驻札诸罗县治，千总一员带兵一百名分防斗六门等汛，把总一员带兵五十名分防竹脚寮及南北投等处。其笨港、盐水港二汛改归陆路，以千总一员带兵一百五十名分防笨港，把总一员带兵六十名分防盐水港。将原防台协水师兵丁撤回，其海口炮台水汛仍归台协管辖。副将带领千总一员、把总三员、兵五百四十名驻剳彰化县治，以中营都司一员、把总一员带兵二百五十名驻札猫雾捒，千总一员带兵一百名分防蓬山等汛，仍不时在各汛游巡。右营守备千总一员、把总二员、兵五百名与同知同驻竹堑，弹压中港、后垄等处，令各千、把总带兵分防其淡水营。以上俱归上淡水营管辖，照旧拨兵防守。再，安平地方，潮水易长，土松难筑炮台；仿照鹿耳门之式，设立炮架七座，以资捍卫。城内酌量起盖仓廒，贮粟三万石，交与该营收管；每年砻米给兵，以免赴府支领之劳。拨给护卫道员兵二十四名，知府拨兵二十名，台同知拨兵十五名，淡同知拨兵二十四名，台、凤、诸、彰四县各拨兵二十名，并令查缉匪盗、赌博。其拨给兵丁，各拨管队一名管领，听候操演差遣，三月一换。如各兵技勇精熟，该管武员一体拔用；倘有生事不法，即听文员究处。至移驻罗汉门、笨港县丞二员，各给民壮八名；巡检四员，各给民壮四名；县丞移驻万丹，一体拨给。计留民壮四十名，其余裁革。合计道、府、同知、知县、县丞、巡检共革退民壮五百三十六名；除猫雾捒、竹堑两处巡检民壮共一百二十名拨给草地不计外，共节省工食银二千九百二十七两、共米二百一十六石。又，台湾一陆共兵一万二千六百余名，较之内地总兵所辖，官兵既多；而台地幅镇统计水■〈巾肙〉辽阔，澎湖又隔大洋，其总兵若非稍异内地，未足扬威海外。除一切营寨仍照旧例外，应将该总兵照山西、陕西沿边之例，改为挂印总兵，将关防给用方印，以重声威。此台湾营制更定之由也』。

　　台湾镇标中、左、右三营：挂印总兵官一员，驻札台湾府城内。

　　中营：中军游击一员、守备一员、千总二员、把总四员、步战守兵九百一十名（内地按班拨戍，饷有定额），驻防台湾府中路口。

　　左营：游击一员、守备一员、千总二员（内一员，雍正十一年添设）、把总四员（内一员，雍正十一年添设）、步战守兵九百三十名，驻防台湾府北路口。

　　右营：游击一员、守备一员、千总二员、把总四员、步战守兵九百三十名，驻防台湾府南路口。

　　台湾城守营左、右二军（雍正十一年添设）：参将一员，驻防台湾府城。

　　左军：守备一员、千总一员、把总二员、步战守兵五百名（内地按班拨戍，饷有定额）。

　　一、驻防台湾府治把总一员、兵一百四十名。

　　一、驻防岗山汛兼辖山头、山腰、山尾、狗■〈勹外云内〉昆、南安店等塘守备一员、把总一员、兵一百八十名。

　　一、分防罗汉门汛兼辖猴洞口汛千总一员、兵八十名。

　　一、拨防康蓬林汛、大湖、半路竹等塘兵五十名。

　　一、拨防盐水埔汛、港岗、角带围、濑口、涂墼埕等塘兵五十名。

　　右军：守备一员、千总一员、把总二员、步战守兵五百名（内地按班拨戍，饷有定额）。

　　一、驻防台湾府治千总一员、兵一百九十名。

　　一、驻防下加冬汛兼辖哆啰嘓汛、乌山头、八桨溪、急水溪、铁线桥等塘守备一员、把总一员、兵一百三十三名。

　　一、拨防佳里兴汛、茅港尾、水堀头、茇仔林等塘兵二十七名。

　　一、分防加溜湾汛兼辖溪边、木栅、柴头港、水仔尾等塘把总一员、兵五十名。

　　一、拨防大穆降汛茑松、小桥等塘兵五十名。

　　一、拨防旧社汛大湾、嵌下等塘兵五十名。

　　南路营：参将一员、都司一员（雍正十一年添设）、守备一员、千总三员（内一员，雍正十一年添设）、把总六员（内二员，雍正十一年添设）、步战守兵原额、新添共一千五百名（内地按班拨戍，饷有定额。原一千名，雍正十一年添五百名）。

　　一、驻防凤山县汛参将一员、千总一员、把总一员、兵五百名。

　　一、驻札凤弹分防下埤头等汛守备一员、把总一员、兵二百五十名。

　　一、分防下淡水驻札山猪毛口堵截生番兼防阿里港等汛都司一员、把总一员、兵三百名。

　　一、分防新园等汛千总一员、兵一百五十名。

　　一、防守万丹等汛把总一员、兵五十名。

　　一、分汛防守游巡南路地方千总一员、把总二员、兵二百五十名。

　　北路营（原一营，雍正十一年分中、左、右三营）：副将一员（雍正十一年改设）。中军：都司一员、守备二员、千总六员（内四员，雍正十一年添设）、把总十二员（内八员，雍正十一年添设）、步战守兵原额、新添共二千四百名（内地按班拨戍，饷有定额。原一千一百二十名，雍正十一年添一千二百八十名）。

　　一、驻札彰化县治副将一员、都司一员、把总三员、兵五百四十名。

　　一、驻札猫雾捒汛千总一员、兵一百六十五名。

　　一、分防南、北投汛千总一员、兵八十五名。

　　一、分防蓬山等汛兼游巡牛骂、沙辘、大肚等处把总一员、兵一百名。

　　一、驻札诸罗县治左营守备一员、把总二员、兵四百七十名。

　　一、分防斗六门等汛千总一员、兵一百名。

　　一、分防石榴班汛把总一员、兵三十名。

　　一、分防笨港汛千总一员、兵一百五十名。

　　一、分防盐水港把总一员、兵六十名。

　　一、驻札竹堑右营守备一员、千总一员、把总二员、兵五百名。

　　一、分防中港把总一员、兵五十名。

　　一、分防后垄千总一员、兵一百名。

　　一、分防南崁、淡水等汛把总一员、兵五十名。

　　淡水营：都司一员、千总一员、把总二员（内一员，雍正十一年添设）、步战守兵共五百名（内地按班拨戍，饷有定额）、战船六只（波一、波二、波三、波四、定七、定八）。

　　一、驻防淡水港都司一员、千总一员、兵二百九十名、战船四只。

　　一、分防炮台汛兼辖港北、小鸡笼等塘把总一员、兵五十名。

　　一、分防大鸡笼城兼辖大鸡笼港、金包里塘把总一员、兵一百六十名、战船二只。

　　台湾水师协镇标中、左、右三营：副将一员，驻札安平镇汛。

　　中营：游击一员、守备一员、千总二员、把总四员、步战守兵八百五十名（内地按班拨戍，饷有定额）、战船一十九只（平一、平二、平三、平四、平五、平六、平七、平八、平九、平十、平十一、平十二、平十三、平十四、平十五、平十六、平十七、平十八、波七）、炮架八座、烟墩七座。

　　一、随防安平镇兵四十名。

　　一、分防内海安平镇汛千总一员、把总一员、兵八十五名、战船七只。

　　一、轮防内海鹿耳门汛守备一员、把总一员、兵一百五十名、战船三只、炮架八座。

　　一、分防内海盐水港汛把总一员、兵一百二十名。

　　一、分防外海蚊港汛兼辖外海北门屿、马沙沟、青鲲身等汛千总一员、兵九十五名、战船二只、炮台四座、烟炖六座。

　　一、分防外海大港汛兼辖外海鲲身头、蛲港等汛把总一员、兵六十名、战船一只、炮台三座、烟墩五座。

　　一、拨随副将出洋总巡兵九十名、战船二只。

　　一、分巡鹿耳门外中路洋面游击一员、兵一百六十名、战船四只。

　　一、贴防北路营半线汛兵五十名。

　　左营：游击一员、守备一员、千总二员（内一员，雍正十一年添设）、把总三员（内一员，十一年添设）、步战守兵八百名（内地按班拨戍，饷有定额）、战船一十八只（定一、定二、定三、定四、定五、定六、定九、定十、定十一、定十二、定十三、定十四、定十五、定十六、定十七、定十八、波五、波六）、炮架八座、炮台七座、烟墩十一座。

　　一、驻防安平镇汛游击一员、千总一员、兵一百名、战船六只。

　　一、随防安平镇城兵七十名。

　　一、分防内海安平镇汛兼辖内海水城海口千总一员、兵一百三十名、战船七只。

　　一、分防内海笨港汛守备一员、把总一员、兵二百三十名、战船三只、炮台一座、烟墩一座。

　　一、拨防内海猴树港汛并海丰港炮台兵十名、炮台一座、烟墩一座。

　　一、分防内海三林港汛兼辖三林港炮台把总一员、兵五十名、战船一只、炮台一座、烟墩一座。

　　一、分防内海鹿仔港汛兼辖鹿仔港炮台把总一员、兵九十名、战船二只、炮台一座、烟墩一座。

　　一、拨随副将出洋总巡游击一员、兵四十名、战船一只。

　　一、拨巡本汛洋面兵一百八十名、战船四只。

　　右营：游击一员、守备一员、千总二员、把总三员（内一员，雍正十一年添设）、步战守兵八百五十名（内地按班拨戍，饷有定额）、战船一十九只（澄一、澄二、澄三、澄四、澄五、澄六、澄七、澄八、澄九、澄十、澄十一、澄十二、澄十三、澄十四、澄十五、澄十六、澄十七、澄十八、波八）、炮架七座、炮台五座、烟墩二十一座。

　　一、驻防安平镇汛游击一员、千总一员、兵一百名、战船六只。

　　一、随防安平镇城把总一员、兵七十名。

　　一、轮防内海鹿耳门汛把总一员、兵一百五十名、战船三只、炮架七座。

　　一、分防外海打狗汛兼辖岐后、万丹、西溪、东港、淡水港、茄藤港、放■〈纟索〉、大昆麓等汛把总一员、兵一百三十名、战船二只、炮台五座、烟墩十一座。

　　一、分防打狗、岐后、西溪、东港、淡水港汛洋面千总一员、兵一百二十名、战船三只。

　　一、拨随本标左营游击出洋总巡兵五十名、战船一只。

　　一、分巡本汛洋面守备一员、兵一百八十名、战船四只。

　　一、贴防北路营半线汛兵五十名。

　　澎湖水师协镇标左、右二营：副将一员，驻札澎湖。

　　左营：游击一员、守备一员、千总二员、把总四员、步战守兵一千名（内地按班拨戍，饷有定额）、战船一十八只（绥一、绥二、绥三、绥四、绥五、绥六、绥七、绥八、绥九、绥十、绥十一、绥十二、绥十三、绥十四、绥十五、绥十六、绥十七、绥十八）、炮台六座、烟墩六座：

　　一、驻防内海妈宫汛游击一员、千总一员、把总二员、兵二百二十七名、战船七只。

　　一、轮防妈宫澳、新城内海港口把总一员、兵二十八名。

　　一、拨防内海妈宫澳、新城、东港并港口兵七十八名、战船一只、炮台一座。

　　一、分防外海八罩汛兼辖外海八罩、挽门、水埯、将军澳等汛并将军澳炮台把总一员、兵二百八十四名、战船二只、炮台三座、烟墩三座。

　　一、分防外海莳里汛兼辖双头跨、风柜尾、文良港、■〈句上黾下〉黾港等汛千总一员、兵一百三十五名、战船二只、炮台二座、烟墩三座。

　　一、拨随副将出洋总巡兵一百一名、战船二只。

　　一、分巡八罩洋面守备一员、兵一百四十七名、战船四只。

　　右营：游击一员、守备一员、千总二员、把总四员、步战守兵一千名（内地按班拨戍，饷有定额）、战船一十八只（宁一、宁二、宁三、宁四、宁五、宁六、宁七、宁八、宁九、宁十、宁十一、宁十二、宁十三、宁十四、宁十五、宁十六、宁十七、宁十八）、炮台四座、烟墩六座：

　　一、驻防内海妈宫汛游击一员、千总一员、把总二员、兵三百三十三名、战船九只。

　　一、拨防妈祖澳、新城并内海新城、西港兵五十六名。

　　一、分防内海妈祖澳港口把总一员、兵五十名、战船一只。

　　一、分巡外海西屿头、内外堑兼辖竹篙湾、缉马湾、小门等汛把总一员、兵一百七十三名、战船一只、炮台三座、烟墩五座。

　　一、分巡外海大北山、瓦峒港、赤崁澳、通梁港等汛千总一员、兵一百名、战船一只、烟墩一座。

　　一、拨随副将出洋总巡兵九十名、战船二只。

　　一、分巡西屿头洋面守备一员、兵一百九十八名、战船四只。

　　武职大小共一百一十二员、战守兵一万二千六百七十名、战船九十八只。

　　（附）船政

　　（附）船政

　　修造哨船工料：

　　大吉木（长七丈余，围五尺余）、中吉木（长六丈余，围四尺余）、浮溪木（长五丈余，围三尺余。俱杉木名）、高洋本（杉木之略小者）、龙骨（每船头、尾、中共三节，长短配桅之丈尺。系松木所制）、大桅（赶缯长八丈五六尺、围七八尺，蓬艍长六七尺、围五六尺不等，按船之长短配用）、头桅（赶缯长六丈余、围四尺八九寸，篷艍内有改造加长、加阔，桅长五丈余、围三尺七八寸，俱照船身长短配用）、大橹、小橹、松板、棕（为绳索之用。每船大小绳索九十余条；其椗索二条，长四十四五丈、围八九寸，重八九百斤不等）、苓竹、檺榜（帮大桅）、连转木（杉木中段）、松筒（松木中段）。以上各项，产自省城；委员采办，雇船运厦转运赴台。风信靡常，难以计日。

　　铁钉、茅铁、桐油、山城板、网纱、櫆藤、尾楼灯、旗布、颜料、锣鼓、大小风篷、无底升、桅饼、浆。以上各项，产自漳州；端人采买，自漳运厦转运赴台。零星搭船，亦视风信。

　　梁头、梁座、桅座、含檀、鹿耳、斗盖、上金、下金、头尾禁水、头尾八字极、杠罩、弯极、直极、缭牛、尾穿梁、大转水、车耳下株、屈手极、通梁、托浪板、门枋、樟枋（以上俱樟木所制）、厚力板、软箸、马面（杂木所制）、椗、舵（俱相思木所制）。以上各项，虽产台属，地近生番，深山溪涧，挽运维艰，出水路遥，工力繁费。绞排配船，转运赴郡，经时累月，亦难克期。

　　黄麻、水藤、铁炭、灰粉：每年新出之时或天晴农隙，预为购觅多买积贮以备用焉。

　　「台海使槎录」云：台、澎各标营船，初俱分派通省内地厅员修造。康熙三十四年，改归内地州、县；其尚可修整而不堪驾驶者，内地之员办运工料赴台兴修。迨按粮议派，台属三县亦分修数只。此非偏庇台属，以内地各厂员多力分，工料俱便，不烦运载，可以克期报竣。后定在近道、府监修。统计闽省船只匀派通省道、府，乃将台、澎九十八船内派台湾道、府各十八只，余俱派入内地。既而仍归内地修造，惟未至朽烂而不堪驾驶者留台修补。至康熙四十四、五年间，仍俱改归台属，而派府船数倍于道；然令其与福府分修，议于部价津贴运费外，每船捐贴百五十金。续交盐粮厅代修其半，道、镇、协、营、厅、县共襄厥事。迨后专责知府，并将道船亦归于府。雍正三年，两江总督查弼纳题请设立总厂，通达江湖百货，聚集鸠工办料，均属省便。每年派道员监督领银修造，再派副将或参将一员公同监视，务节浮费，均归实用。部价不敷银两，历来州、县协贴，仍应照旧。嗣经九卿议行，复经督院满保会题，台、澎战船九十八只于台湾设厂，委令台道、台协监督修造。于是各船尽归台厂，而道、协之责任独重矣。  
卷十一

　　学校（书院、社学附）

　　国家菁莪造士，文治光昌；薄海人风，蒸兴蔚起。台虽海表，作育数十年，沐浴涵濡，骎骎乎海东邹鲁矣。而犹以重洋之险，士子远涉维艰，特增解额、兴书院；恩波浩瀚与声教同流，岛屿文明将日盛焉。况乎里社有学，耕夫且习弦歌；番社有学，异类尚知文字。岂特俊秀农民犹与升太学，屯营飞骑亦肄业授经已哉！志学校。

　　台湾府儒学：在宁南坊。中为大成殿，东、西两庑，前为戟门，又前为棂星门、泮池。后为崇圣祠，祠左右建十二斋。东庑下为斋宿房，西庑下为藏器库、庖湢所；左为名宦祠，右为乡贤祠。祠外为礼门、义路，又外为大成坊、泮宫坊。明伦堂在殿之左，两傍斋舍为诸生肄业所。学廨在明伦堂后。康熙二十四年，巡道周昌、知府蒋毓英因郑氏旧址创建。三十九年，巡道王之麟初建明伦堂。五十一年，巡道陈璸重修，创立斋舍；又于学宫之左，建朱子祠、大魁楼（详碑记）。

　　泮额：康熙二十五年，总督王命新、巡抚张仲举题请岁进文、武童各二十名，科进文童二十名；廪膳二十名，增广如之；岁贡，照以廪生食饩浅深为先后，一年贡一人。雍正元年，特恩加泮额一次，多进七名。乾隆元年，特恩加泮额一次，名数如前。原照陕西延安、广东琼州例，以台道兼理学政，册附福建学院达部。雍正五年，奉旨以汉巡察兼理学政。

　　台湾县儒学：在东安坊。中为大成殿，东、西两庑，前为泮池。后为崇圣祠，祠左为名宦祠、右为乡贤祠。明伦堂在右，后为教官廨舍。康熙二十三年，知县王兆升重修。四十二年，知县陈璸再加修葺；创建明伦堂。五十四年，巡道陈璸重建崇圣祠，两旁创斋舍。五十九年，署县同知王礼重新，知县俞兆岳、教谕郑长济捐浚泮池。雍正元年，知县周锺瑄重加修葺。十二年，贡生陈应魁捐修，并建土地祠及棂星门、礼门、义路。

　　泮额：康熙二十五年题定：岁进文、武童各十二名，科进文童十二名；廪膳十名，增广如之；岁贡，二年贡一人。雍正元年，特恩加泮额一次，五名。乾隆元年，特恩加泮额一次，名数如前。

　　凤山县儒学：在县治北门外。中为大成殿，东、西两庑，前为戟门，又前为棂星门，后为崇圣祠。康熙二十三年，知县杨芳声始建。四十三年，知县宋永清重建。五十八年，知县李丕煜重修。乾隆二年，本学拔贡生寿宁教谕施世榜捐修。庙前有天然泮池，荷花芬馥，香闻数里。凤山拱峙、屏山插耳，龟山、蛇山绕护；形家以为人文胜地。

　　泮额：康熙二十五年题定：岁进文、武童各十二名，科进文童十二名；廪膳十名，增广如之；岁贡，二年贡一人。雍正元年，特恩加泮额一次，五名。乾隆元年，特恩加泮额一次，名数如前。

　　诸罗县儒学：在县治西门内。康熙四十五年，署县同知孙元衡建大成殿、棂星门。四十七年，署县朱永清建崇圣祠及东、西两庑。五十四年，知县周锺瑄增修东、西庑、戟门、明伦堂、名宦、乡贤、文昌三祠。雍正八年，知县刘良璧、冯尽善、教谕李倪昱复加修葺。

　　泮额：康熙二十五年题定：岁进文、武童各十二名，科进文童十二名；廪膳十名，增广如之；岁贡，二年贡一人。雍正元年，特恩加泮额一次，五名。乾隆元年，特恩加泮额一次，名数如前。

　　彰化县儒学：在县治东北。中为大成殿，东、西两庑；崇圣祠、棂星门、明伦堂俱如制。教官廨舍在明伦堂之后。

　　泮额：雍正元年新设，议定：岁进文、武童各八名，科进文童八名。雍正十三年，巡抚卢焯奏请廪、增各十名，俟十年后出贡；嗣后四年贡一人。乾隆元年，特恩加泮额一次，三名。

　　书院（附）

　　社学（附）

　　书院（附）

　　海东书院：在府儒学西。康熙五十九年，巡道梁文瑄建；后为岁、科考棚。乾隆四年，学院单德谟奏请别建考院，遂成闲廨。乾隆五年，学院杨二酉奏请仿照直省书院事例，以府学教授为师，选诸生肄业其中。贡生施士安捐田一千亩，充膏火。匾曰「海天云汉」（有记载「艺文」）。

　　崇文书院（即府义学）：在东安坊。康熙四十三年，知府卫台揆建。置田在诸罗县芦竹角海丰仑，年收租粟为学中膏火。

　　台湾县正音书院：在县治左。雍正七年奉文设。

　　凤山县正音书院：在县治东门内。雍正七年奉文设。

　　诸罗县正音书院：在县治东南。雍正七年奉文设。

　　彰化县正音书院：□□□□□□

　　社学（附）

　　台湾县社学：在东安坊二。康熙二十二年，知府蒋毓英置。在镇北坊一。康熙二十八年，巡道王效宗置。

　　凤山县社学：在土墼埕。康熙二十八年，知府蒋毓英置。

　　诸罗县社学：一在县内红毛井、一在新化里、一在善化里、一在开化里、一在安定里、一在打猫后庄、一在斗六门庄。以上七所，康熙四十八年知县刘作楫奉巡抚张伯行通行建。

　　彰化县社学：在半线庄。

　　（附）土番社学

　　（附）学田

　　（附）土番社学

　　雍正十二年，巡道张嗣昌详请奉文设立。各置社师一人，以教番童；训导按季考察。

　　台湾县土番社学：一在新港社口、一在新港社内、一在隙仔口、一在卓猴社、一在大杰巅社。

　　凤山县土番社学：一在力力社、一在茄藤社、一在放■〈纟索〉社、一在阿猴社、一在上淡水社、一在下淡水社、一在搭楼社、一在武洛社。

　　诸罗县土番社学：一在打猫后庄、一在斗六门庄、一在目加溜湾、一在萧垄社、一在麻豆社、一在诸罗山社、一在打猫社、一在哆啰嘓社、一在大武垄头社、一在大武垄二社、一在他里雾社。

　　彰化县土番社学：一在半线社、一在马芝遴社、一在东螺社、一在西螺社、一在猫儿干社、一在大肚社、一在大突社、一在二林社、一在眉里社、一在大武郡社、一在南社、一在阿束社、一在感恩社、一在南北投社、一在柴坑仔社、一在岸里社、一在猫罗社。

　　淡水土番社学：一在淡水社、一在南崁社、一在竹堑社、一在后垄社、一在蓬山社、一在大甲东社。

　　（附）学田

　　台湾府学田：一在凤山县■〈鱼逮〉港庄，一百五十八甲一分六厘七毫。除管事辛劳田十五甲、甲头田五甲、本庄土地祠香灯田二甲、给赏孤老田二甲，实田一百三十四甲一分六厘七毫。年输正供一十九石九斗二升，折实粟二十四石道斗，实收租粟七百八十一石道斗。一在台湾县二层行，七甲七分一厘八丝五忽。年输正供谷三十八石五斗二升九合七勺三撮，学租粟四十四石道斗。一在凤山县荆蓁林，四甲二分。年输正供粟一十八石八斗，学租二十四石道斗。康熙四十九年，巡道陈璸捐置。乾隆三年，奉文每年拨给台湾县学粟八十石，余为文庙、各祠香灯祭祀以及月课、修葺诸费支销。

　　海东书院田：在彰化县大武郡保社北庄内二抱竹庄，水田九十一甲七分三厘（折一千零九亩九厘零）。每年除完正供粟一百六十石六斗六升六合八勺五抄外，实收租粟五百七十三石二斗二井三合五抄，充为书院膏火。贡生施士安置。

　　台湾府义学田：在诸罗县芦竹角海丰仑，三十七甲一分四厘四毫。每甲纳租粟八石道斗，年共收粟二百九十七石一斗五升二合。除纳正供并运载船脚工费粟一百一十五石五斗六升，实存粟一百八十一石五斗九升二合道斗，以为师生膏火之资。康熙四十五年，知府卫台揆置。

　　台湾县学田：在永康里嵌顶，下则园一片。年输正供外，存粟二十一石有奇。

　　凤山县学田：一在赤山庄，下则园十甲。康熙三十六年，教谕黄赐英置。一在硫磺水工番园，中则园九十甲六分零。康熙四十八年，知县宋永清置。一在兴隆庄，下则园四甲三分。康熙四十八年，知县宋永清置。

　　诸罗县学田：在目加溜湾。康熙四十五年，摄县同知孙元衡拨置洲园四十甲，为义学膏火；后被水冲陷。乾隆五年，知县何衢清出，止存园六甲六分七厘五毫一丝，充为文庙香灯。

　　彰化县学田：在猫雾捒保上脚（土名凹饼庄），计田五十一甲六分二厘。每甲年征租粟六石，共粟三百九石七斗二升；照官庄折银每石折番银三钱六分，共银一百一十一两四钱九分九厘二毫。内除折纳正供、耗羡、车儎等费共四十四两七钱七分七厘二毫外，剩银六十六两七钱二分二厘，为义学师生束修、膏火之资。雍正六年，知县汤启声置。  
　 
卷十二

　　公署（公馆、仓廒、邮传、较场附）

　　厅号绿莎，堂名虚白；牙旗掩映，画戟清香：听治原有所也。夫琴台因宓子而传，鹤署以赵公而着。地缘人重，徒曰轩敞崇高为乎然？或者湫隘难堪，将何以肃观听也。台极东海之东，实据十闽之一。委蛇名彦，不减羔羊；靡盐贤劳，非无偃仰。讵令兰庭乌树，专美于前哉？若乎因公出憩，且有棠阴；维正常司，尤资盖藏。即至邮亭、传舍，台虽未奉营修，然而一瓦数椽，规模粗具，亦足备采风者之止宿焉。志公署。

　　满、汉两察院：在府治东安坊，原凤山县公馆旧址。南向。大堂、川堂各一座。左、右建满、汉察院住宅各二进，旁列厢房各十余间。大堂前为仪门，又前为大门；门外为木栅、照墙。东西辕门两旁建鼓亭，外为挂号房、为官厅。雍正元年，奉文建。乾隆元年，满察院白起图辟左旁旷地为射圃，构草亭三间。

　　分巡道：在府治西定坊。西向。凡三座，每座三进。由大门、仪门入而听事，匾曰「敬事堂」。堂之右为斋阁、为住宅；堂左则椽吏处之，慎出入，加扃钥焉。堂下左右廨舍，舆隶居之、大门内，左为福德祠、右有官厅。其外为照墙、为鼓亭、为辕门，悉如制。照墙外，为巡捕厅。堂后有台曰「澄台」（记载「艺文」），有亭曰「斐亭」，巡道高拱干建。雍正三年，巡道吴昌祚于署之东南隅建关帝庙、观音堂、魁星阁、妈祖庙。雍正十二年，巡道张嗣昌添建官厅。乾隆五年，巡道刘良璧建丰亭于署后东南隅。

　　台湾府：在东安坊。南向。旧系伪宅，两座毗连。后左畔一署倾圯，惟存右署，规制稍隘。雍正七年，知府倪象恺即左畔基址恢廓重建，时官属、绅士捐资赞成。大堂、川堂、二堂、东西斋阁、厢房以及大门、仪门，悉具。大门之内，左为土地祠、右为官厅。大堂下两旁，为六房；外环以木栅。前列照墙，规模轩敞。贡生黄国英董其事，五十余日落成，总督刘世明给匾曰「怀堂」。雍正九年，知府王士任捐建三堂一座，又置四层住屋一所，为东宁新署。

　　海防厅：在西定坊。西向。一在鹿耳门，雍正八年奉文移驻。

　　淡水海防厅：在竹堑士林庄。雍正十一年，奉文移驻。

　　澎湖通判：在大山屿西暗澳。原巡检旧署。

　　经历司：在府署东南。南向。

　　儒学教授：在府学明伦堂后。

　　训导：在学宫左。

　　府库：在府署西侧。

　　校士衙门：在东安坊县学之左

　　台湾县：在东安坊。西向。前为大堂，后为川堂。堂后为斋阁、为住宅。仪门外，左为土地祠、右为狱。雍正八年，知县冷岐晖重修。乾隆五年，知县朱岳楷奉文建六房。

　　县丞：在罗汉门。原在府署之东；雍正九年，奉文分驻。

　　典史：在县治左。

　　新港巡检司：在府治东。即县丞旧署。

　　儒学教谕：在县学明伦堂后。

　　训导：在明伦堂左。

　　接官亭：在县治西门外。

　　仓廒：一在县治左，计九十一间。一在红毛楼，计九十八间。一在罗汉门，计四间。

　　社仓：在镇北坊。四间。康熙五十年，台厦道陈璸建，匾曰「社仓」；后有诗云：『聊为吾民留饭碗，岂无来者续心灯』？

　　铺四：府前铺、南路铺、北路铺、新港铺，铺兵各四名。

　　凤山县：在兴隆庄县城内。东南向。康熙四十三年，知县宋永清建。五十七年，知县李丕煜重修。大堂、川堂、后堂、县廨，悉如制。五年，知县程芳奉文建六房。

　　县丞：在万丹。雍正九年，奉文分汛。

　　典史：在县西。康熙二十三年建，后废。雍正十二年，知县钱洙捐俸移建县东。

　　淡水巡检司：在大昆麓。雍正九年，奉文分驻。

　　儒学教谕：在文庙崇圣祠右。

　　训导：在县治东门内。雍正十一年，知县钱洙捐俸建。

　　公馆：在府治宁南坊。

　　仓廒：一在府治钱局，计三十二间。一在府治东安坊，计二十二间。一在府治大埔，计二十一间。一在安平镇，计二十五间。一在兴隆庄，计三十八间。

　　社仓：一在观音山，计一间。一在下坡头，计一间。一在万丹街，计二间。

　　八社社仓：一在放■〈纟索〉社，计一十七间。一在茄藤社，计二十四间。一在力力社，计二十六间。一在下淡水社，计一十六间。一在上淡水社，计九间。一在搭楼社，计一十四间。一在武洛社，计八间。一在阿猴社，计七间。

　　铺七：县前铺、下淡水铺、楠仔坑铺、中冲崎铺、鲫鱼潭铺、冈山铺、府前铺，铺兵各四名。

　　诸罗县：在诸罗城内。原在佳里兴里，康熙四十三年奉文归治，移驻今所。四十五年，摄县篆同知孙元衡加建大堂、川堂、仪门。五十五年，知县周锺瑄增建后堂及县廨左右两廊；库在大堂右、狱在仪门右。五十九年，署县事通判孙鲁重新。雍正六年，知县刘良璧再葺。乾隆五年，知县何衢奉文重建六房，又于县左添置二间，为社番往来纳饷公所。

　　县丞：在笨港。雍正九年添设。

　　典史：在县署右。

　　佳里兴巡检司：在盐水港。

　　儒学教谕：在县城西门内明伦堂左侧。

　　训导：在明伦堂。

　　公馆：在府治东安坊。

　　仓廒：一在府治东安坊，计一百三十六间。一在笨港，计六十九间。一在县治，计五十九间。一在斗六门，计九间。一在盐水港，被水圯。

　　铺一十五：新港铺，铺兵四名；目加溜湾铺、麻豆铺、佳里兴铺、茅港尾铺、大路边铺、赤山铺、新嘓铺、哆咯嘓铺、诸罗山铺、打猫铺、他里雾铺、猴闷铺、柴里铺、草埔铺，铺兵各三名。

　　彰化县：在半线。雍正六年，知县汤启声建。一座四进：前为大堂，后为川堂、为后堂、为库房、为厢房，左侧厨房、右侧小轩。乾隆五年，知县许廷璠奉文重建六房。

　　典史：在县治。

　　鹿仔港巡检司：在鹿仔港。

　　猫雾捒巡检司：在猫雾捒。

　　竹堑巡检司：在竹堑。

　　八里坌巡检司：在八里坌。

　　儒学：在县学。

　　训导：在县学。

　　公馆：在府治镇北坊。

　　仓廒：一在半线，计一十五间。一在鹿仔港，计一十六间。一在猫雾捒，三间（社仓未建）。

　　铺七：草埔铺、西螺铺、埔姜林铺、小岗铺、大武郡铺、半线铺、大肚铺，铺兵各三名。附淡水海防铺一十一：大甲铺、猫盂铺、吞霄铺、后垄铺、中港铺、竹堑铺、南崁铺、淡水铺、鸡柔铺、鸡笼铺、金包里铺，铺兵各三名。

　　镇属衙署

　　镇守台澎挂印总兵官：在府治镇北坊。西南向。由大门入仪门、大堂、二堂，西廊厢房、东为花厅。又东为箭道，有箭亭。大门外，栅栏、辕门、鼓亭俱备。较场：在北门外。

　　中军中营游击：在府治永康里。

　　中军守备：在中营署右。

　　左营游击：在府治镇北坊。

　　中军守备：在镇北坊。

　　右营游击：在府治东安坊。

　　中军守备：在府城东门内。乾隆元年新建。

　　台湾城守营参将：在府城北门内。

　　左军守备：在岗山。

　　右军守备：在下茄冬。

　　南路营参将：在凤山县兴隆庄县治之后。

　　都司：在下淡水。

　　中军守备：在参将署后。较场：在北门外。

　　北路营副将：在彰化县治。

　　中军都司：在猫雾捒。

　　左营中军守备：在诸罗县治。较场：在西门外。

　　右营中军守备：在竹堑。较场：在南门外。

　　淡水都司：在八里坌。

　　台湾水师副将：在安平镇。北向。头门内，大堂、二堂；门外，鼓亭、辕门俱备。乾隆五年，协镇王清捐资建右畔花厅一座。七年，协镇林荣茂捐资改为二座，合式。

　　中营游击：在安平镇。

　　中军守备：在本营内。

　　左营游击：在安平镇。

　　中军守备：在本营内。

　　右营游击：在安平镇。

　　中军守备：在安平镇。

　　澎湖水师副将：在澎湖大山屿妈宫澳。

　　左营游击：在妈宫澳。

　　中军守备：在游击署东。

　　右营游击：在妈宫澳。

　　中军守备：在妈宫东。  
　 
卷十三

　　职官一（文职）

　　通冉駹为郡县，俄辄弃之；比邛筰于内臣，频劳使者。岂果远方之难柔欤？任匪其人也。台自建置以来，文则有监司，有守、令，有郡属、邑属之官；武则有总戎，有副、参，有游、守、千、把之职。而抡才、巡视，有绣衣之使臣；兴学、明伦，有司铎之学博。前乎此者，姓氏班班可考；而某也贤、某也否，公道自在人心矣。无旷厥职，敬尔有官，宁为黔之祝、勿为晢之诅也。志职官。

　　官制

　　职官（文）

　　官制

　　巡视台湾监察御史：满、汉各一员（康熙六十年设）。

　　提督学政：旧属台湾道；雍正五年，改归汉御史兼管。

　　分巡台湾道一员：旧兼台厦兵备，今分巡台湾，以资弹压兼督船政。

　　知府一员：总汇四县刑名、钱榖，兼支放兵饷、经理鹾政。

　　台防同知一员：专司稽查鹿耳门海口兼督台、凤、诸三县捕务。淡防同知一员：雍正元年添设；稽查北路兼督彰化捕务。雍正九年，割大甲溪以北，并刑名、钱榖悉归管理。

　　澎湖通判一员：稽查船只、管理钱榖；遇刑名事件，仍归台府审结。旧系巡检所管，雍正五年改设。

　　台湾县知县一员。凤山县知县一员。诸罗县知县一员。彰化县知县一员（雍正元年新设）。

　　府首领官经历一员：兼司狱务。

　　台湾县县丞一员：雍正九年分驻罗汉门，稽查地方。凤山县县丞一员：雍正九年新设，分驻万丹，稽查地方。诸罗县县丞一员：雍正九年新设，分驻笨港，稽查地方兼查船只。

　　台湾县巡检一员：即新港司；稽查地方兼查大港口船只。凤山县淡水司巡检一员：稽查地方兼查东港船只。诸罗县佳里兴司巡检一员：分驻盐水港，稽查地方兼查船只。彰化鹿仔港巡检一员：雍正九年新设，稽查地方兼查船只。彰化猫雾捒巡检一员：雍正九年新设，稽查地方。淡水竹堑巡检一员：雍正九年新设，稽查地方兼司狱务。淡水八里坌巡检一员：雍正九年新设，稽查地方。

　　台湾县典史一员。凤山县典史一员。诸罗县典史一员。彰化县典史一员：雍正元年新设。以上四员，俱随堂司捕狱事务。

　　台湾府学教授一员。训导一员（雍正十年添设）。

　　台湾县学教谕一员。训导一员（十一年添设）。凤山县学教谕一员。训导一员（十一年添设）。诸罗县学教谕一员。训导一员（十一年添设）。彰化县学教谕一员。训导一员（十一年添设）。

　　文职大小共三十六员。

　　巡台御史，旧系一年期满更替。雍正八年，奉旨：『台湾地方关系紧要，巡察御史新旧并用，始为有益。希德慎已留任一年，这差着御史柏修去；高山再留巡视一年。钦此』。

　　道府以下，旧例不一。雍正七年三月内，遵旨议覆事。部覆：『台湾道、府、同知、通判、知县到任一年，令该督、抚于闽省内地拣选贤能之员，乘北风之时，令其到台与旧员协办；半年之后，令旧员乘夏月南风之便，回至内地补用。政绩优著者，准其加二级；称职者，准其加一级，以示鼓励』等因。奉旨：『依议。钦此』。

　　雍正八年十月内，大学士议覆署督阿折奏：『嗣后调台各员到任二年，该督、抚另选贤能赴台协办；半年之后，将旧员调回，令督、抚仍据实分别实能称职及居官平常之处，照例具题，以昭劝惩』等因。奉旨：『依议。钦此』。

　　雍正十一年正月内，为酌议台地文员之年限，以示鼓励、以昭画一事。部覆福建总督郝玉麟；『台湾道员准其照镇、协之例，三年报满；知府、同知、通判、知县，准其照参将等官之例，二年报满。俟协办人员到台半年之后，令各该员交代清楚，回至内地；该督、抚照例察核，分别具题。如果实心办理、地方宁谧，俱准其以应升之缺即用。再查道、府应升之缺，俱系特旨补用；应令该督、抚给咨赴部引见，候旨升用。其同知、通判、知县，俱留于本省；遇有应升缺出，该督、抚即行具题升补可也』。雍正十年十二月初三日，奉旨：『依议。钦此』。

　　佐杂、教职，俱照例三年报满，咨部推升。

　　再，康熙六十年以后文武大小各官，不许携带眷属。雍正十二年，总督郝玉麟陛见，奏请俞允：以年逾四十无子者，准其搬眷过台。

　　职官（文）

　　钦命巡视台湾御史

　　吴达礼：满洲正红旗人。康熙六十一年任。和协文武，绥辑地方。留任一年。

　　黄叔璥：顺天大兴人，己丑进士。康熙六十一年任；留任一年。安集哀鸿，殚心时务。着有「台海使槎录」。

　　禅济布：满洲镶蓝旗人。雍正二年任；留任一年。

　　丁士一：山东日照人，丙戌进士。雍正三年任；转福建提刑按察使司。

　　景考祥：河南汲县人，癸巳进士。雍正三年任；在差改补吏科，即转福建盐运使。

　　汪继燝：浙江秀水人，戊子举人。雍正四年任；在差改补吏科，未满丁艰去。

　　索琳：满洲镶红旗人。雍正四年任；留任一年。

　　尹秦：云南蒙自人，庚午解元。雍正五年任；初奉管理学政，永为定例。未岁考，差满回京。

　　赫硕色：满洲正红旗人。雍正六年任；留任一年。

　　夏之芳：江南高邮州人，癸卯进士。雍正六年任；留任一年。岁、科两试，校士公明。着有「海天玉尺编」二集。

　　希德慎：满洲正红旗人。雍正八年任；留任一年。

　　李元直：山东高密人，癸巳进士。雍正八年任；未满解任。

　　高山：山东历城县人，癸卯进士。雍正八年任；留任一年。主岁、科两试。

　　觉罗柏修：满洲镶红旗人。雍正十年任；留任一年。

　　林天木：广东潮阳人，癸卯进士。雍正十一年任；留任一年。主岁科两试（有传）。

　　图尔泰：满洲正黄旗人。雍正十二年任；留任一年。

　　严瑞龙：四川开中人，戊戌进士。雍正十三年任；留任一年。主岁试一次。

　　白起图：满洲正蓝旗人。乾隆元年任；留任一年。

　　单德谟：山东高密人，丁未进士。乾隆二年任；主科试。留任一年。转江南盐驿道。

　　诺穆布：满洲正蓝旗人，丁酉举人。乾隆三年任；留任一年。

　　杨二酉：山西太原人，癸丑进士，词林。乾隆四年任；主岁、科两试。留任一年。培植学校（有记）。

　　舒辂：满洲正白旗人。乾隆五年三月任；留任一年。

　　张湄：浙江钱塘人，癸丑进士，词林。乾隆六年四月任；清厘顶冒，校士公明。海东书院月课，亲加校阅。着有「珊枝集」、「瀛壖百咏」。留任一年。主岁、科两试。

　　书山：满洲镶黄旗人，内阁中书。乾隆七年四月任。

　　巡分台湾道

　　原台厦兵备道兼理学政；康熙六十年，改为台厦道。雍正五年，学政归汉察院。雍正六年，改为台湾道。

　　周昌：沈阳人，进士。康熙二十三年任。风规儒雅，始兴学校。二十五年，改任回京。

　　王效宗：正白旗人。康熙二十六年任。请铸台钱，销毁伪制；流通足用，至今赖之。其局尚存。

　　高拱干：陕西关中人，荫生。康熙三十一年任。正己厉属，安集户口；振兴学校，创修「郡志」。三十四年秩满，升浙江按察使。

　　常光裕：浙江人。康熙三十六年任。

　　王之麟：镶黄旗人，贡生。康熙三十八年任。四十三年，调补湖北粮道。

　　王敏政：康熙四十四年任（有传）。

　　陈璸：广东海康人，进士。康熙四十九年任。五十四年，升偏沅巡抚。崇祀名宦（有传）。

　　梁文科：正白旗举人。康熙五十四年任。五十七年，升广东按察司。

　　梁文煊：正白旗监生。康熙五十七年任。六十年台变，被议。

　　陈大辇：湖广江夏人，进士。康熙六十一年任。雍正二年，卒于官（有传）。

　　吴昌祚：正黄旗人，监生。雍正二年任。六年，升山东按察司。

　　孙国玺：正白旗进士。雍正六年任。七年，调福建盐驿道。

　　刘藩长：山西洪洞人，贡生。雍正七年任。九年，丁忧；寻升福建按察使司。

　　倪象恺：四川荣县人，举人。雍正八年任。十年，卸事。

　　张嗣昌：山西浮山人，贡生。雍正十年任。时值北番初靖，亲赴诸、彰一带招徕赈恤，规画区处，民番得以安业。着有「巡台录」。十三年任满，补四川盐驿道。乾隆四年，升福建按察使司；寻升布政使司。

　　尹士俍：山东济宁人，监生。雍正十三年任。着有「台湾志略」。乾隆四年任满，补湖南郧襄道。

　　鄂善：满洲正蓝旗人，监生。乾隆四年任。五年，调福建延建邵道。

　　刘良璧：湖南衡阳人，雍正甲辰进士。乾隆五年任。着有「台湾风土记」。

　　台湾府知府

　　蒋毓英：锦州人，官生。康熙二十三年任。二十八年，升江南按察使司。

　　吴国柱：辽东人，荫生。康熙二十九年任。秩满，升江西赣南道。

　　靳治扬：辽东人，荫生。康熙三十四年任。秩满，升肇高廉罗道。

　　卫台揆：山西曲沃人，荫生。康熙四十一年任。四十五年，升广东盐法道。

　　周元文：正黄旗监生。康熙四十六年任。五十一年，升湖广辰沅靖道。

　　冯协一：江南人。康熙五十二年任。五十四年致仕。

　　王珍：山西长治人，辛酉副榜。康熙五十五年任。六十年台变，被议。

　　高铎：镶黄旗汉军监生。康熙六十年任。承台变后，安集遗黎，洁己爱士。任满，升汀漳道。

　　范廷谋：浙江人，监生。雍正三年任。四年，调京。

　　孙鲁：河南开封府人，监生。雍正四年任。五年，调回内地。

　　俞存仁：顺天大兴人，岁贡。雍正五年任。七年离任。

　　倪象恺：四川威远人，举人。雍正七年任。倡修府署。八年，升本道：九年离任。

　　王士任：山东威海卫人，雍正癸卯进士。九年任。十二年任满，升福建盐道。

　　尹士俍：山东济宁人，附监。雍正十一年任。十三年，升本道。

　　徐治民：浙江山阴人，岁贡。雍正十三年任。乾隆二年离任。

　　刘良璧：湖南衡阳人，雍正甲辰进士。乾隆二年任。五年，升本道。

　　钱洙：浙江嘉兴人，荫生。乾隆五年任。七年二月，卒于官。

　　范昌治：浙江宁波人，监生。乾隆七年任。

　　台湾海防同知

　　梁尔寿：镇安人，贡生。康熙二十四年任。二十九年，升兵部职方司员外。

　　齐体物：正黄旗人，进士。康熙三十年任。

　　龙光：望江人，进士。康熙三十六年任。

　　赵纯禧：辽阳人，监生。康熙三十八年任。

　　孙元衡：桐城人，康熙四十年任。

　　洪一栋：应山人，康熙四十八年任。卒于官。

　　王礼：顺天宛平人，监生。康熙五十八年任，六十年台变，被议。

　　孙鲁：河南开封府人，监生。康熙六十年署。

　　杨毓健：湖广长阳人，贡生。康熙六十一年任。雍正元年十二月离任。

　　王作梅：河南河内人，康熙己丑进士。雍正二年任。政尚严察。以告终养离任。

　　刘浴：直隶枣强人，监生。雍正六年署。

　　尹士俍：山东济宁人，附监。雍正七年任。十一年，升本府知府。

　　李珍：山东诸城人，贡生。雍正十年任。卒于官。

　　徐林：浙江钱塘人，贡生。雍正十三年任。

　　魏素：蔚州人，廪监。乾隆二年任。五年离任。

　　郝霔：顺天霸州人，雍正甲辰进士。乾隆五年任。

　　淡水海防同知（雍正元年新设）

　　王汧：山西乡宁人，贡生。雍正二年任。整饬地方。六年，休致离任。

　　刘浴：直隶枣强人，监生。雍正七年任。八年（？）。

　　张弘章：江南丹徒人，监生。雍正九年任。十年，以大甲西番变解任。

　　尹士俍：山东济宁人，监生。雍正十一年任。值北路用兵，办理军糈，着有劳绩。

　　徐治民：山阴人，岁贡。雍正十一年任。乾隆元年，升本府。

　　赵奇芳：广东潮州人，雍正丁未进士。乾隆元年任。

　　戴大冕：江南上元人，监生。乾隆三年任。

　　庄年：江南长洲人，保举。乾隆六年十一月任。

　　澎湖通判（雍正五年新设）

　　王仁：顺天大兴人，吏员。雍正六年任。九年离任。

　　梁樟：陕西威宁人，康熙辛丑进士。雍正九年任。

　　周于仁：四川安岳人，康熙戊子举人。雍正十一年任。

　　曹显庚：浙江嘉兴人，监生。雍正十三年任。

　　胡格：湖广江夏人，康熙丁酉举人。乾隆三年署。五年离任。

　　王鹗：江南昆山人，监生。乾隆五年十月任。

　　〔台湾府〕经历

　　林起元：上元人。

　　方逢月：桐乡人。

　　王道弘：上元人。

　　尹复：山阴人。

　　孙琰：宛平人。

　　汪元任：京山人。

　　张天铨：山阴人。

　　陶宣：宛平人。

　　王士勷：武陵人。

　　左懋源：顺天大兴人，吏员。康熙六十年任。

　　褚天纬：江南吴江人，吏员。雍正七年任。十年离任。

　　郭士谦：江南旌德人，供事。雍正十一年任。

　　王嗣彦：顺天宛平人，吏员。雍正十三年任。

　　朱士显：浙江萧山人，监生。乾隆四年任。七年离任。

　　金文英：顺天通州人，吏员。乾隆七年任。

　　台湾府儒学教授

　　林谦光：长乐人。

　　张士昊：福州人。

　　林庆旺：晋江人。

　　蔡登龙：同安人，举人。

　　林华昌：晋江人，举人。

　　施德馨：南靖人，举人。

　　曾辉缵：福州人，举人。

　　杜成锦：侯官人，举人。

　　张应聘：海澄人，举人。

　　蔡时升：晋江人，举人。

　　丁莲：晋江人，癸巳进士。

　　吴启进：南安人，举人。

　　郑拔进：南安人，甲辰进士。

　　薛士中：闽县人，甲辰进士。雍正十年任。十二年丁忧。

　　吴开业：海澄人，甲辰进士。雍正十二年任。乾隆三年，升徽州祁门县知县。

　　郭美：闽县人，癸卯进士。乾隆三年任。四年丁忧。

　　薛士中：闽县人，甲辰进士。乾隆五年再任。

　　〔台湾府儒学〕训导（雍正十二年新设）

　　袁弘仁：建阳人，廪贡。雍正十二年任。多置书籍，存之学宫。乾隆三年，升山东巨野县丞。

　　李琼林：汀州人，岁贡。乾隆三年任。五年以病告休。

　　杨友竹：连江人，廪贡。乾隆五年任。

　　台湾县知县

　　沈朝聘：辽东人。康熙二十三年任。以丁艰去（有传）。

　　蒋相：辽东人。康熙二十五年任。二十七年，以清理旗员去。

　　王兆升：通州人，举人。康熙二十七年任。三十年，升兵部职方司主事。

　　钱巍业：江南彬州人。康熙三十一年任。三十二年，以劾去。

　　李中素：湖广麻城人，贡生。康熙三十四年任。卒于官（有传）。

　　卢承德：镶黄旗人，官生。康熙三十六年任。三十九年，升衡州府同知。

　　陈璸：广东海康人，进士。康熙四十一年任。秩未满，钦取以铨部用。

　　王仕俊：镶红旗人，监生。康熙四十三年任。卒于官。

　　张宏：江南上海人，贡生。康熙四十七年任。五十二年，升西城兵马司正指挥。

　　俞兆岳：浙江海宁人，贡生。康熙五十三年任。节俭廉静，礼士爱民。后升通政使。

　　吴观域：浙江钱塘人，进士。康熙五十九年任。六十年台变，被议。

　　周锺瑄：贵筑人，甲子举人。康熙六十一年任。

　　徐琨：正黄旗人，举人。雍正四年任。

　　张廷琰：桐城人，贡生。雍正五年任。

　　唐孝本：武进人，举人。雍正七年任。

　　冷岐晖：嘉定人，举人。雍正八年在。

　　路以周：山东招远人，辛卯举人。雍正十年任。

　　林兴泗：湖广孝感人，保举。雍正十二年任。乾隆二年离任。

　　冯绍立：四川宜宾人，戊子举人。乾隆二年任。三年离任。

　　殷凤梧：江南金山人，生员。乾隆三年任。四年，卒于官。

　　袁本濂：直隶阜平人，例监。乾隆四年任。以忧去。

　　朱岳楷：浙江上海人，监生。乾隆五年任。卒于官。

　　杨允玺：广东大埔人，甲辰举人。乾隆七年四月任。

　　台湾县县丞

　　赵行可：陕西永昌卫人，贡生。康熙二十三年任。二十七年，升四川成都县知县。

　　陈嘉：浙江仁和人，监生。康熙二十八年任。三十年，以忧去。

　　张元英：辽东人。康熙三十三年任。升山西蒲县知县。

　　蒋以选：浙江山阴人，功贡。康熙三十五年任。升宿迁县知县。

　　辛祖祺：浙江山阴人，功贡。康熙三十九年任。升河南新郑县知县。

　　汪立忠：江南歙县人，监生。康熙四十四年任。升湖广金陵县知县。

　　张琮：云南河阳人，贡生。康熙四十八年任。升湖广贡梅县知县。

　　陈亮釆：浙江海盐人，贡生。康熙五十三年任。五十六年，升四川庆符县知县。

　　冯迪：江南宣城人，贡生。康熙五十六年任。六十年台变，监候。

　　吴睿英：浙江山阴人，监生。康熙六十一年任。

　　马麟趾：正红旗人，官生。雍正二年任。革职去。

　　徐涛：顺天大兴人，附贡。雍正八年任。九年，以革职去。

　　叶文炳：慈溪人，监生。雍正九年任。

　　邓梓森：杭州人，监生。雍正十三年任。

　　潘毓贤：山阴人，书办捐例。乾隆三年任。

　　虞荫南：浙江仁和人，监生。乾隆七年四月任。

　　台湾县典史

　　张元初：涿州人，吏员。康熙二十三年任。

　　高烺：山东曹县人，吏员。康熙二十八年任。

　　刘蛟祚：江南贵州人，吏员。康熙三十二年任。

　　娄克仁：浙江会稽人，吏员。康熙三十五年任。

　　孙日升：山东莒州人，吏员。康熙四十年任。

　　李建贵：江南桐城人，吏员。康熙四十四年任。

　　陈茂文：浙江余杭人，吏员。康熙四十八年任。

　　杨天锡：顺天人，吏员。康熙五十二年任。

　　周尚志：直隶天津人，吏员。康熙五十四年任。

　　王定国：顺天人，吏员。康熙五十八年任。六十年台变，监候。

　　徐履谦：大兴人。

　　徐霖：钱塘人。

　　王咸英：萧山人，吏员。

　　李俊：巴陵人，吏员。

　　唐裔镜：浙江山阴人，吏员。

　　李道源：浙江会稽人，吏员。乾隆七年四月任。

　　新港巡检司巡检

　　纪文远：陕西泾阳人，吏员。康熙二十三年任。二十七年，升河南府照磨。

　　常文谟：山东馆陶人，吏员。康熙二十八年任。三十一年，升直隶东光县主簿。

　　孙礼棠：江南滁州人，吏员。康熙三十二年任。

　　冯志超：江南长州人，吏员；内阁供事。康熙三十六年任。

　　蒋复新：江西赣州人，吏员。康熙三十九年任。

　　张知：江南休宁人，监生。康熙四十八年任。五十二年，升河南裕州吏目。

　　李唐宗：山西太平人，吏员。康熙五十二年任。五十八年，升江西广信府照磨。

　　查克成：顺天大兴人，吏员。康熙五十九年任。雍正三年，升江西袁州府照磨。

　　张鼎：江南吴县人，监生。雍正四年任。五年丁忧去。

　　罗开勋；湖广江夏人，吏员。雍正五年任。八年离任。

　　涂逢年：顺天平谷人，吏员。雍正八年任。

　　张世荣：顺天大兴人，捐职。雍正十一年任。乾隆元年离任。

　　陈高达：浙江山阴人，内阁供事。乾隆二年任。五年离任。

　　冯五美：山阴人，吏员。乾隆五年任。

　　澎湖巡检司巡检（雍正五年裁）

　　姚法唐：河南祥符人，吏员。康熙二十三年任。卒于官。

　　朱缙：浙江钱塘人，吏员。康熙二十七年任。升河南府照磨。

　　胡腾凤：江南含山人，吏员。康熙三十二年任。

　　林开彦：直隶抚宁人，吏员。康熙三十五年任。

　　李慧仁：直隶安肃人，吏员。康熙四十一年任。

　　耿胡：河南柘城人，承差。康熙四十五年任。

　　陆鉴：顺天人，吏员。康熙四十七年任。升云南腾越州吏目。

　　乔杰：顺天人，吏员。康熙五十二年任。五十七年（？）

　　李振宗：江都人，吏员。康熙五十八年任。

　　朱唯彰：顺天宛平人，供事。雍正元年任。三年，以忧去。

　　郑奎聚：顺天通州人，吏员。雍正四年任。以革职去。

　　台湾县儒学教谕 

　　傅廷璋：南安人，举人。康熙二十六年任。卒于官。

　　林宸书：莆田人，岁贡。康熙三十年任。升广东归善县知县。

　　陈铨：漳州人，岁贡。康熙三十四年任。三十七年，升河南嵩县知县。

　　黄世杰：龙溪人，拔贡。康熙三十九年任。四十二年，升山西广灵县知县。

　　陆登选：瓯宁人，举人。康熙四十三年任。四十七年，升浙江分水县知县。

　　康卓然：龙溪人，岁贡。康熙四十八年任。五十二年，升京卫武学教授。

　　郑长济：福清人，岁贡。康熙五十二年任。五十六年，升四川兴文县知县。

　　魏藻：福清人，举人。康熙五十七年任。卒于官。

　　吴应异：侯官人，举人。康熙五十八年任。

　　葛炆：闽县人，附贡。雍正三年任。七年离任。

　　张寿介：南靖人，乙酉副榜。雍正三年任。七年，升国子监学录。

　　洪淳英：同安人，甲午举人。雍正六年任。十年，升江苏宜兴县知县。

　　陈士恭：漳州人，辛卯举人。雍正十年任。十三年，升广东乐会县知县。

　　陈霄九：南靖人，乙酉举人。雍正十三年任。卒于官。

　　徐弘祚：将乐人，戊子举人。乾隆三年任。

　　李锺德：安溪人，戊子举人。乾隆六年任。

　　〔台湾县儒学〕训导（雍正十二年新设）

　　薛云：瓯宁人，岁贡。雍正十二年任。

　　黄文璇：侯官人，岁贡。乾隆三年任。

　　吴昙：宁洋人，岁贡。乾隆七年任。

　　凤山县知县

　　杨芳声：直隶万全左卫人，岁贡。康熙二十三年任。秩满，升户部江南司主事。

　　闵达：江西南昌县人，己酉举人。康熙二十九年任。秩满，升行人司行人。

　　朱绣：陕西凤翎人，己丑进士。康熙三十四年任。以忧去。

　　刘国辅：奉天正红旗人，岁贡。康熙三十八年任。秩满，升湖广知府。

　　宋永清：正红旗人，原籍山东莱阳；监生。康熙四十三年任。秩满，升直隶延庆知府。

　　时惟豫：镶蓝旗人，贡生。康熙五十一年任。秩满，升厦门海防。

　　李丕煜：直隶滦州人，岁贡。康熙五十六年任。

　　靳树畹：镶黄旗汉军，己酉副榜。康熙六十一年任。卒于官。

　　萧震：湖广安陆府潜江县人，丙戌进士。雍正元年任。

　　熊琴：四川安县人，康熙戊子举人。雍正七年任。

　　钱洙：浙江嘉兴府嘉善县人，荫生。雍正七年任。

　　林鹏飞：广东潮州府潮阳县人，庚戌进士。雍正十三年任。

　　方邦基：浙江仁和县人，进士。雍正十三年任。秩满，以忧去。

　　程芳：江南休宁县人，贡生。乾隆三年任。

　　邹承垣：江南无锡人，癸丑进士。乾隆六年十月任。

　　凤山县县丞

　　叶维荣：河南商邱人，监生。雍正十年任。

　　刘长善：华州人，生员。乾隆元年任。

　　李国桐：广东潮州府揭阳县人，贡生。乾隆四年任。

　　凤山县典史

　　王辂：直隶北山卫人，吏员。康熙二十三年任。秩满，升汉中府照磨。

　　刘麟趾：山东济宁人，吏员。康熙二十九年任。秩满，升湖广潜江县主簿。

　　戚嘉灿：顺天通州人，吏员。康熙三十三年任。

　　鲁论：直隶房山县人，吏员。康熙三十七年任。秩满，升赣州照磨。

　　章寿昌：顺天涿州人，吏员。康熙四十二年任。秩满，升刑部司狱司。

　　阎瓒：山西宁乡县人，吏员。康熙四十五年任。未满，卒。

　　叶廷献：霸州大城县人，吏员。康熙四十五年任。〔未〕满，卒。

　　候天福：开封府密县人。康熙五十二年任。秩满，升广东永福司。

　　周起渭：直隶通州人，吏员。康熙五十六年任。

　　叶绍文：顺天大兴人，吏员。康熙六十一年任。革职。

　　张九鼐：顺天三河县人，捐纳。雍正元年任。

　　冯五美：顺天籍，浙江山阴人，吏员。雍正七年任。秩满，升泉州晋江雒阳司巡检。

　　张玉生：山东济东县人，吏员。雍正十年任。秩满，升同安县灌口司巡检。

　　沈大荣：直隶安肃县人，吏员。乾隆元年任。秩满，升广东嘉应州丰顺司巡检。

　　柴续祖：山西绛州闻喜县人，吏员。乾隆五年任。

　　下淡水巡检司巡检

　　袁玟：顺天右卫人，吏员。康熙二十三年任。病卒。

　　谢宁：浙江会稽县人。康熙二十五年任。病卒。

　　楼鸿基：浙江义乌县人，吏员。康熙二十七年任。病卒。

　　高崇游：江南山阳县人，吏员。康熙三十三年任。病卒。

　　沈翔升：直隶右卫人，吏员。康熙三十三年任。告老解任。

　　孙朝聘：直隶香河县人，吏员。康熙三十八年任。病卒。

　　郭培桂：直隶金乡县人，吏员。康熙三十九年任。病卒。

　　徐志弼：山东登州人，吏员。康熙四十一年任。病卒。

　　赵文秀：直隶保定府人，吏员。康熙四十二年任。病卒。

　　冯吉：直隶大名府人，吏员。康熙四十六年任。以忧去。

　　赵元凯：保定府安肃县人，吏员。康熙五十年任。秩满，升河南府照磨。

　　王国兴：直隶大兴县人，吏员。康熙五十五年任。六十年台变，被议。

　　魏如玉：顺天玉田县人，吏员。康熙六十年任。升江西南安府照磨。

　　钱中选：顺天顺义县人，礼部着役。雍正四年任。六年，以病告休。

　　戴兴：济南长清县人，吏员。雍正七年任。初系委署，旋即调补。五月，卒于官。

　　秦辉：绍兴会稽县人，书吏。雍正八年任。

　　桑元杰：浙江绍兴府余姚县人，吏员。雍正十一年任。升山东高唐州吏目。

　　张尔信：贵州石阡府人，捐纳。乾隆三年任。

　　李宗芳：广东嘉应州人，吏员。乾隆六年任。

　　凤山县儒学教谕

　　黄赐英：晋江人，癸卯举人。康熙二十六年任。秩满，升直隶乐平县知县。

　　黄式度：晋江人，庚申举人。康熙三十年任。秩满，升山西临县知县。

　　丁必捷：平和人，岁贡。康熙三十五年任。以忧去。

　　郑占春：福清人，岁贡。康熙三十七年任。秩满，升山东栖霞知县。

　　吴周祯：晋江人，岁贡。康熙四十二年任。秩满，升京卫武学教授。

　　施士岳：晋江人，岁贡。康熙四十七年任。秩满，升四川遂宁知县。

　　郭涛：福清人，岁贡。康熙五十一年任。秩满，升直隶永年知县。

　　富鹏业：晋江人，乙酉举人。五十六年任。

　　朱竟成：永安人，戊子副榜。康熙六十年任。升直隶成安县知县。

　　林正泰：侯官人，戊子举人。雍正四年任。五年卒。

　　郭际谋：晋江人，辛卯举人。雍正七年任。秩满，升大同府天镇县知县。

　　张应渭：闽县人，庚子举人。雍正十年任。秩满，升山西武乡县知县。

　　徐文炳：建阳人，恩贡。雍正十三年任。秩满，升河南渑池县知县。

　　周元：福州长乐县人，拔贡。乾隆三年任。

　　何奕奇：福清县人，辛卯举人。乾隆六年任。

　　〔凤山县儒学〕训导（雍正十二年新设）

　　江冰鉴：侯官人，贡生。雍正十二年任。秩满，升浙江金华府东阳县县丞。

　　曾景洙：闽县人，岁贡。乾隆二年任。

　　王世茂：晋江人，岁贡。乾隆六年任。

　　诸罗县知县

　　季麒光：江南无锡县人，丙辰进士。康熙二十三年任。博学，多著作。二十四年，以忧去。

　　樊维屏：山西蒲州人，岁贡。康熙二十五年任。二十七年被劾。

　　朱道中：江南休宁县人，例监。康熙二十八年任。是年卒于官。

　　张■〈王尹〉：山西淳县人，岁贡。康熙二十九年任。升河南彰德府同知。

　　董之弼：辽东人，监生。康熙三十四年任。

　　毛凤伦：奉天人，监生。康熙三十九年任。四十三年，升江西吉安府同知。

　　毛殿扬：广东博罗人，甲戌进士。康熙四十四年任。末数月，卒于官。赋性耿介。

　　李镛：正黄旗人，监生。康熙四十五年任。

　　刘作楫：江西庐陵人，庚辰进士。康熙四十八年任。

　　刘宗枢：正白旗人，监生。康熙五十一年任。以忧去。

　　周锺瑄：贵州贵筑人，丙子举人。康熙五十三年任。多惠政。

　　朱夔：镶白旗监生。康熙五十八年任。六十年台变，被议。

　　孙鲁：河南阳武人，监生。康熙六十一年任。雍正四年，升本府。

　　刘良璧：湖南衡阳人，甲辰进士。雍正五年任。八年卸事，补龙溪县、升南胜同知。

　　冯尽善：陕西陇西人，举人。雍正七年任。九年任满。

　　姚孔针：江南桐城人，附贡。雍正十年任。

　　陆鹤：浙江海盐人，丁酉举人。雍正十一年任。以忧去。

　　戴大冕：江南上元人，监生。乾隆元年任。三年，升淡水同知。

　　何衢：四川广元人，庚子举人。乾隆四年任。

　　严暻：浙江乌程人，庚戌进士。乾隆六年任。

　　诸罗县县丞（雍正九年新设）

　　胡光祖：山西平阳府洪洞县人，监生。雍正十年任。

　　周天福：顺天府大兴人，监生。雍正十三年任。

　　刘洵：西安府高陵人，生员。乾隆三年任。

　　姚国兴：汉军正蓝旗人，副榜。乾隆七年任。

　　诸罗县典史

　　杨辅业：陕西富平人，吏员。康熙二十三年任。二十七年，升江南和州吏目。

　　朱应龙：直隶新乐人，吏员。康熙二十八年任。三十一年，升州部司狱司。

　　严时泰：浙江钱塘人，吏员。康熙三十二年任。

　　蒋复新：江南颖州人，吏员。康熙三十六年任。

　　杨永祚：陕西华州人，吏员。康熙四十年任。

　　田诏尹：陕西人。康熙四十二年任。升广东五斗口巡检。

　　何栋：直隶安州人，吏员。康熙四十七年任。

　　杨云龙：直隶大兴人，吏员。康熙五十三年任。五十六年，升江南靖海马驮巡检。

　　张青远：宛平人。

　　赵大章：顺天府大兴人，吏员。康熙六十一年任。

　　方文焕：顺天府通州武清人；书办，捐典史先用。雍正八年任。

　　屠玢：顺天府通州人，攒典。雍正十一年任。

　　陈上达：宛平人。内阁史馆供事。乾隆三年任。

　　佳里兴巡检司巡检

　　孙寅：山东禹城县人，吏员。康熙二十三年任。二十七年，升山西潞安府照磨。

　　周彦：浙江钱塘人，吏员。康熙二十八年任。三十二年，升湖广安陆府照磨。

　　陈治国：河南禹州人，吏员。康熙三十二年任。

　　郑惟哲：直隶河间府盐山人，吏员。康熙三十七年任。

　　张弘宗：浙江会稽人，吏员。康熙四十一年任。升松江府照磨。

　　马起羲：直隶人，吏员。康熙四十八年任。

　　刘廷元：陕西兰州卫人，吏员。康熙五十一年任。

　　陈祚桢：直隶大兴人，内阁供事。康熙五十五年任。

　　翁起贵：保定左所人，吏员。康熙六十年任。

　　吴宪：浙江钱塘人，吏员。雍正四年任。七年离任。

　　钱得位：浙江山阴人，典吏。雍正七年任。十年离任。

　　马良焕：山东蓬莱人，典吏。雍正十年任。

　　朱衣客：顺天大兴人，供事。乾隆元年任。

　　王尚速：顺天大兴人，吏员。乾隆三年任。

　　鲍一元：顺天大兴人，供事。乾隆五年十一月任。

　　诸罗县儒学教谕

　　陈志友：长乐人，岁贡。康熙二十六年任。教人以德。三十年秩满，升云南蒙自县知县。

　　谢汝霖：长乐人，己酉举人。康熙三十年任。升陕西延川县知县。

　　林弼：莆田人，壬子拔贡。康熙三十四年任。

　　施士岳：晋江人，岁贡。康熙三十九年任。以忧去。

　　丁必捷：平和人，岁贡。康熙四十一年任。升国子监学录。

　　孙襄：晋江人，岁贡。康熙四十五年任。卒于官。

　　陈声：长泰人，丁卯举人。康熙四十九年任。升广东平和县知县。

　　陈文海：永安人，岁贡。康熙五十三年任。

　　施松龄：古田人，壬午举人。卒于官。

　　蔡芳：晋江人，己卯举人。康熙六十年任。雍正二年，升陕西延平府清涧县知县。

　　黄献：侯官人，戊子举人。雍正三年任。七年，升江南松江府娄县知县。

　　李倪昱：晋江人，庚子举人。雍正七年任。十年秩满，升浙江上海县知县。

　　李元善：安溪人，辛卯举人。雍正十年任。秩满，升四川德阳县知县。

　　蓝国佐：漳浦人，辛卯举人。雍正十三年任。乾隆三年，升禹城县知县。

　　陈振甲：浦城人，癸卯拔贡，在京教习。乾隆三年任。

　　陈光绪：泰宁人，庚子举人。乾隆六年任。

　　〔诸罗县儒学〕训导（雍正十二年新设）

　　江誉：漳浦人，岁贡。雍正十二年任。本姓林。

　　李时升：莆田人，岁贡。乾隆元年任。卒于官。

　　李嘉仕：建阳人，岁贡。乾隆二年任。

　　锺紫帏：武平人，岁贡。乾隆五年任。

　　彰化县知县

　　谈经正：湖广远安人，庚午举人。雍正二年任。三年离任。

　　张缟：正黄旗汉军人，荫生。雍正四年任。六年离任。

　　汤启声：江南江都人，丙子举人。雍正六年任。七年离任。

　　张与朱：山东高唐州人，癸巳举人。雍正七年任。八年离任。

　　路以周：山东招远人，辛卯举人。雍正八年任。

　　张弘章：江南丹徒人，监生。雍正九年摄县。

　　陈同善：陕西三原人，丁酉举人。雍正九年任。秩满，升福宁州通判。

　　秦士望：江南宿州人，己酉拔贡。雍正十二年任。

　　刘埥：河南许州人，庚子副榜。乾隆二年任。

　　许廷璠：广西临桂人，辛卯举人。乾隆伍年任。

　　费应豫：湖广巴陵人，己酉选拔内廷教习。乾隆六年任。

　　彰化县典史

　　李成林：顺天大兴人，宗人府供事。雍正二年任。八年离任。

　　王起龙：顺天宛平人，工部书办。雍正八年任。

　　邢继周：河南洪县人，吏员。雍正十一年任。

　　张维周：顺天大兴人，吏员。乾隆二年任。

　　唐云汉：浙江山阴人，捐纳。乾隆五年任。

　　鹿仔港巡检司巡检

　　王洪仁：直隶沧州人，内务府供事。雍正十年任。

　　沈钊：顺天东安人，书办援纳。乾隆元年任。

　　鲁弘经：顺天宛平人，礼部效力。乾隆五年任。

　　猫雾捒巡检司巡检

　　杭国荣：顺天大兴人，府供事。雍正十年任。

　　吴文龙：湖广麻城人，吏员。雍正十三年任。

　　吴宜厚：山西大同人，吏员。乾隆三年任。

　　耿允谦：山西绛州人，翰林院供事。乾隆五年任。

　　竹堑巡检司巡检

　　董正学：顺天大兴人，内阁供事。雍正十年任。

　　王心棠：顺天大兴人，吏员。乾隆元年任。

　　胡卓：顺天宛平人，吏员。乾隆二年任。

　　徐垣：浙江分水人，监生。乾隆六年任。卒于官。

　　八里坌巡检司巡检

　　鲁浩：顺天宛平人，书办。雍正十年任。

　　张锦：顺天大兴人，吏员。乾隆元年任。

　　潘绍显：顺天大兴人，吏部书办。乾隆元年任。

　　杭可畏：顺天大兴人，吏员。乾隆五年任。

　　彰化县儒学教谕

　　陈霞翥：福州福清人，戊子举人。雍正三年任。七年，升山东青州府临淄县知县。

　　陈芳濂：福州宁德人，辛卯举人。雍正七年任。九年，升山东濮州朝城县知县。

　　林炯：兴化莆田人，癸巳举人。雍正十年任。

　　萨学天：福州侯官人，辛卯举人。雍正十三年任。

　　邹熊：汀州清流人，癸卯举人。乾隆三年任。

　　范正国：汀州上杭人，庚子举人。乾隆六年任。

　　〔彰化县儒学〕训导

　　陈梯：建宁县人，廪贡。雍正十年任。

　　康岳：漳州龙溪人，廪贡。乾隆元年任。

　　胡檀生：永定人，廪贡。乾隆六年任。  
　 

卷十四

　　职官二（武职）

　　官制

　　职官（武）

　　官制

　　总兵一员、副将三员、参将二员、游击八员、都司三员、守备十三员、千总二十八员、把总五十六员。武职大小共一百一十四员，战、守兵一万二千六百七十名。

　　旧制：水陆十一营，兵约万计，管束分防。雍正十一年，总督郝玉麟于台湾善后事宜等事案内，题请台湾镇照西陲边疆之例，改为挂印总兵官，俾重声威、资弹压。添设城守参将一员、兵一千名；设南路下淡水都司一营，添兵五百名；北路参将改为副将，分设三营，添兵一千二百八十名。合共水、陆一十五营，而营制更新焉。

　　定例：总兵官三年俸满，请旨陛见；副将三年限满，给咨引见；参将、游击、都司、守备二年限满，咨部推转；千总、把总三年限满，赴省候文推补。其兵丁由内地三年按班抽换，不准就地推补。

　　又，新例：武职四十无子者，亦准搬眷，与文职同。

　　职官（武）

　　台湾总镇

　　杨文魁：辽东人，正黄旗参领。康熙二十三年任。二十六年，升本旗副都统。

　　王化行：陕西咸宁人，庚戌武进士。康熙二十七年任。秩满，调湖广襄阳镇。

　　穆维雍：辽东人，镶黄旗参领。康熙三十年任。德威翔洽，兵民辑怀。将满，预擢入典禁军。

　　王国兴：陕西宁夏人，行伍。康熙三十四年任。

　　王万挥：陕西会宁人，行伍。康熙三十六年任。秩满，升本省陆路提督。

　　张玉麒：陕西榆林卫人，世袭阿达哈哈番。康熙三十七年任。秩满，改调福宁镇。

　　李友臣：陕西安定人，行伍。康熙四十一年任。秩满，改调漳州镇。

　　王杰：易州人，正白旗荫生。康熙四十四年任。辑柔有方，奸宄屏迹。卒于官。

　　王元：福建晋江人，行伍。康熙四十六年任。卒于官。

　　崔相国：河南海宁人，行伍。康熙四十七年任。

　　姚堂：山东人，福建籍。康熙五十一年任。礼士爱民，雅歌投壶，有古儒将风。严部伍，时简阅，兵始知法。秩满，升广东提督。

　　欧阳凯：福建漳浦人，功加左都督。康熙五十七年任。六十年殉难（有传）。

　　陈策：泉州人，六十年任。卒于官。

　　蓝廷珍：漳浦人，行伍。康熙六十年任。雍正二年，升福建水师提督（有传）。

　　林亮：漳州人，行伍。雍正二年任。四年，调舟山镇。

　　陈伦炯：同安人，荫生。雍正四年任。六年，调广东琼州镇。

　　王郡：陕西人，行伍。雍正六年任。值大甲西吴福生之逆，绥靖有功。十年，升福建陆路提督，调水师提督（事绩详「十九卷」）。

　　吕瑞麟：福建人，行伍。雍正九年任。十一年，调金门镇。

　　苏明良：海澄人，行伍，以征台立功累绩。雍正十一年任，初挂印。十三年，升福建陆路提督。

　　马骥：陕西宁夏人，行伍。乾隆元年任。二年，调汀州镇。

　　章隆：福建福州人，行伍。乾隆三年任。五年，调广东左翼镇。

　　何勉：福建福州人，行伍。乾隆五年任。始筑大营盘城，以资捍御（事迹详「十九卷」）。

　　北路营副将（雍正十一年新设）

　　马骥：宁夏人，行伍。

　　靳光瀚：山西潞安人，行伍。

　　雷泽远：湖南常德人，武举。乾隆五年任。到任一月，升福宁镇总兵。

　　江化龙：广东番禺人。行伍。乾隆五年四月任。

　　台湾城守营参将（雍正十一年新设）

　　张永龙：陕西榆林卫人，行伍。雍正十二年任。乾隆元年十二月任满。

　　岳廷瑞：广东人，行伍。乾隆二年十二月任。三年三月卸事。

　　陈廷桂：直隶人，武举。乾隆二、三年，护理两次。

　　王继禹：直隶清苑人，行伍。乾隆三年十二月任。五年六月卸事。

　　孙士彪：陕西张掖人，武进士，侍卫。乾隆六年正月任。

　　台湾水师协镇

　　林葵：漳浦人，投诚。康熙二十三年任。二十五年〔赴部另补〕。

　　李日■〈火呈〉：安溪人，武生。康熙二十五年〔任。三十一年〕，升湖广永州镇。

　　唐希顺：凉州人，行伍。康熙三十一年任。三十二年，升贵州总镇。

　　卫圣畴：洪洞人，京卫籍；庚子武举。康熙三十二年任。

　　张宪载：临洮人，行伍。康熙三十六年任。

　　董大功：辽阳人，行伍。康熙四十年任。

　　张应金：太原人。

　　张得功：瑞昌人。

　　许云：海澄人。康熙五十七年任。六十年殉难（有传）。

　　倪兴：海澄人。

　　林亮：漳州人。

　　魏大猷：同安人，原籍台湾。

　　康陵：福建人。

　　祁进忠：福建晋江人，行伍。雍正六年任。十年，卒于官。

　　陈伦炯：福建同安人，监生。雍正十年七月任。十二年十二月卸事，升江南苏松总兵。

　　高德志：江南崇明人，行伍；以征台立功。雍正十三年三月任，委署金门总兵。乾隆四年二月任满，调闽安副将，再署台湾总兵。

　　王清：广东海洋人，武进士。乾隆四年二月任。六年正月，卒于官。

　　林荣茂：福建海澄人，世袭云骑尉。雍正十年，北路出兵立功。乾隆六年任。

　　澎湖水师协镇

　　詹六奇：海澄人，行伍。康熙二十□年任。升江西赣南镇。

　　张旺：山西人，外委。康熙二十□年任。升江西赣南镇。

　　王国兴：宁夏人，行伍。康熙三十年任。三十三年，升台湾镇。

　　陈国任：长安人，行伍。康熙三十七年任。

　　王三元：甘州人，行伍。康熙三十九年任。

　　尚宣：腾骧卫人，兵部效力。康熙四十三年任。四十五年，改调三屯营副将。

　　赵呈烜：安定人，投诚。康熙四十五年任。

　　叶国鼎：闽县人，功加左都督。康熙四十六年任。

　　张进：漳州人，行伍。康熙五十年任。秩满改调福州将军标副将。

　　朱杰：顺天人，武举。康熙五十三年任。秩满，调兴化城守副将。

　　许云：海澄人。康熙五十六年任。五十七年，调台湾水师副将。

　　蓝廷珍：漳浦人。康熙五十七年任。本年升南澳镇。

　　聂国翰：莆田人。未到任，随升金门总兵。

　　罗光干：天城卫人。康熙五十八年任。

　　戴宪宗：太平卫人。

　　陈伦炯：同安人。

　　董方：同安人。

　　吕瑞麟：兴化人。

　　陈勇：海澄人。

　　章隆：延平人。

　　顾元亮：广东番禺人，行伍。雍正十二年十二月任。乾隆三年正月任满。

　　利瓦伊扬：广东高州人，榜眼出身，总兵降调。乾隆三年四月任。四年八月，告老致任。

　　高得志：江南崇明人，行伍。乾隆五年四月任。

　　南路营参将

　　田朝弼：陕西米脂县人，行伍。康熙二十三年任。二十五年，赴部候补。

　　杨懋绂：江南宝应县籍，辽东义州人，将材。康熙二十五年任。二十九年，升永固城副将。

　　熊成秀：山东历城县人，行伍。康熙二十九年任。三十年革职。

　　吴三锡：浙江绍兴府人，将材。康熙三十一年任。

　　赵文璧：浙江人，癸丑探花；由海坛镇标左营游击调升。康熙三十五年任。

　　林云汉：直隶通州人，戊辰榜眼；由邵武城守营参将调补。康熙四十年任。秩满，升副将。

　　何肇彩：福建同安县人，行伍；由邵武参将调补。康熙四十四年任。

　　魏平：〔福建漳州人，由功加左都督。南澳镇左营游击调补。康熙四十九年任〕。

　　马建邦：陕西宁〔夏〕卫人，行伍。康熙五十四年任。五十八年，升北直独石路参将。

　　苗景龙：陕西人。六十年朱逆倡乱，被贼所杀。

　　陈伦炯：福建同安人，荫生，侍卫。康熙六十年十月任。雍正元年九月任满。

　　李郡：陕西人，行伍。复姓王，行伍。雍正二年三月任。雍正三年十月，奉调引见。

　　林子龙：福建人，行伍。雍正四年八月任。五年十月卸事。

　　祁进忠：晋江人，行伍。雍正六年八月任。本年升台协副将。

　　黄有才：福建人，行伍。雍正七年正月任。八年十月，升浙江瑞安副将。

　　侯元勋：大同人，武进士。雍正九年六月任。十一年九月任满。

　　李科：湖广人，行伍。雍正十一年九月任。十三年十一月，卒于官。

　　雷泽远：湖广人，行伍，武举。乾隆元年八月任。三年十二月任满，升北路副将，旋放福宁总兵。

　　董文宗：浙江人，行伍。乾隆五年二月任。

　　北路营参将

　　王国宪：湖广衡州府衡山人，行伍。康熙二十三年任。二十五年，升山东文登副将。

　　袁廷芝：直隶顺天府大兴人，壬子武举。康熙二十五年任。二十九年，升两广水师营参将。

　　吕得胜：江南江宁人，行伍。康熙三十〔一年任。三十三〕年，升延〔□〕协副将。

　　陈贵：广东博罗人，功加。康熙三十四年任。三十七年，升云南腾越副将。

　　白道隆：山东济宁州人，功加。康熙三十八年任。四十二年，升四川永宁副将。

　　焦云：陕西人，行伍。康熙四十三年任。卒于官。

　　张国：泉州人，功加。康熙四十四年任。四十八年，升福州城守副将。

　　翁国祯：诏安人，功加。康熙四十九年任。五十三年，以副将休致。

　　阮蔡文：漳浦人，庚午科文举人。康熙五十四年任。

　　张彪：江南徐州人，行伍。康熙五十六年任。

　　罗万仓：宁夏〔卫〕人。康熙五十八年任。六十年殉难（有传）。

　　朱文：福建南安人，行伍。康熙六十年七月任。雍正元年八月，升任（？）。

　　何勉：福州人。雍正二年任（事绩详「十九卷」）。七年八月，升湖广洞庭协副将。

　　靳光瀚：潞安人。雍正七年任。雍正十一年，改副将。

　　台湾镇标中营游击

　　王嘉禄：曲阜人，行伍。康熙二十三年任。秩满，转云南鹤丽游击。

　　刘化儒：陕西固厚人，行伍。康熙二十八年任。秩满，升兴国营参将。

　　王五琅：长乐人，行伍。康熙三十二年任。卒于官。

　　李培芳：直隶河间人，行伍。康熙三十四年任。秩满，升汾州营参将。

　　储埙：浙江钱塘人，己未武探花。康熙三十九年任。秩满，升甘肃抚标左营游击。

　　徐进才：直隶人，行伍。康熙四十三年任。转广东抚标右营。

　　张彪：江南徐州人，行伍。康熙四十七年任。秩满，升督标左营参将。

　　张国裕：陕西庆阳人，行伍。康熙五十二年任。秩满，升邵武营参将。

　　罗万仓：宁夏卫人，行伍。康熙五十七年任。五十八年，升北路营参将。

　　刘得紫：直隶人，侍卫。康熙五十九年任。六十年卸事。

　　许貐：诸罗人，癸巳武进士；侍卫。六十年任。

　　吕瑞麟：福建兴化人，行伍。雍正元年任。三年，升浙江太平营参将。

　　杨忠：福建福州人，行伍。雍正三年任。五年，卒于官。

　　靳光瀚：山西潞安人，行伍。雍正六年任。八年，升台湾北路参将。

　　马铭勋：陕西巩昌人，行伍。雍正八年任。九年卸事。

　　黄贵：陕西张掖人，行伍。雍正九年任。十一年，调罗源游击。

　　李贵：直隶任邱人，行伍。雍正十二年任。乾隆二年，调广东将军标右营游击。

　　范荣：山西大同县人，行伍。乾隆二年任。五年，调贵州抚标右营游击。

　　许方度：漳州海澄县人，台协镇许云之子；功加。乾隆五年任。六年，卒于官。

　　罗世正：陕西宁夏人，行伍。乾隆七年任。

　　台湾镇标左营游击

　　韩又琦：陕西宁夏人，己酉武举。康熙二十三年任。秩满，升抚标游击。

　　陈远致：福建台湾人。康熙二十七年任。以癸亥平台功，世袭一子拖沙喇哈番。升瑞安副将（有传载「人物」）。

　　宋皞世：京卫人，武进士。康熙三十年任。以疾休致。

　　王荣遴：直隶真定人，行伍。康熙三十三年任。三十五年，卒于官。

　　安定相：陕西宁夏人，行伍。康熙三十七年任。卒于官。

　　曹公捷：江南宁都人，行伍。康熙三十七年任。秩满，升均房营参将。

　　丁鋐：京卫人，武进士。康熙四十三年任。秩满，升四川永宁协右营游击。

　　钱世龙：陕西宁夏人。康熙四十七年任。秩满，升陕西白士路游击。

　　李斯援：山东长山人，武进士。康熙五十二年任。秩满，升襄阳城守营游击。

　　罗万仓：宁夏人，行伍。康熙五十六年任。五十七年，保题本标中营游击。

　　孙文元：〔云南人。康熙六十年台变，入海死（有传）〕。

　　李祖：漳州人。

　　李之栋：陕西宁夏人，行伍。雍正七年，升延平副将。

　　王臣：福建泉州人，功加。雍正十一年，调广东左翼镇游击。

　　岳廷瑞：广东番禺人，侍卫。乾隆二年，补台湾城守营参将。

　　董文宗：浙江台州人，行伍。乾隆三年，升泉州城守营参将。

　　石良臣：湖广武昌人，行伍。乾隆四年任。

　　林梦熊：广东海阳人，武进士。乾隆七年任。

　　台湾镇标右营游击

　　马升：陕西临洮人，行伍。康熙二十二年任。

　　宰调元：山西平阳卫人，行伍。康熙二十五年任。二十六年，军政裁革。

　　林孺：福建漳州府人，行伍。康熙二十八年任。秩满，升两广总督前营参将。

　　李达：陕西甘州人，行伍。康熙三十六年任。秩满，升山西新平路参将。

　　崔应麟：镶红旗人。康熙四十四年任。秩满，升江西吉安营参将。

　　丁廷植：山西安邑人，武举。康熙四十八年任。卒于官。

　　倪兴：福建海澄人，行伍。康熙五十年任。五十三年，荐举辽阳督造战船，教习水操。

　　周应龙：福州人。

　　洪继龙：晋江人。

　　范志远：浙江人。

　　王辉：干州人。

　　王世禄：湖广兴山人，行伍。雍正十一年八月任。十三年十二月，推升山东兖州镇标右营游击；乾隆元年七月卸事。

　　孙濂：奉天正黄旗人，武进士。乾隆二年三月任。四年七月，调汀州镇中营游击。

　　李成邦：江南亳州人，行伍。乾隆五年十一月任。

　　台湾水师协标中营游击

　　许毅：福建漳州人，行伍。康熙二十三年任。

　　王进禄：陕西榆林卫人，行伍。康熙二十□年任。

　　达养栋：陕西凉州卫人，行伍。康熙三十二年任。

　　严进朝：荆州人。

　　焦云：榆林卫人。

　　葛岳：正定人。

　　宋成功：北直人。

　　张彦贤：晋江人。

　　林亮：漳浦人。

　　薄有成：武陵人。

　　蔡征温：福建漳浦人。

　　胡增茂：闽县人。

　　林荣茂：福建南靖人，世袭。雍正十年三月任。十三年十一月，调海坛右营，升烽火门参将。

　　施大英：福建晋江人，行伍。雍正十三年十一月任。四年，内调南澳左营。

　　王作兴：福建晋江人，功加。乾隆四年八月任。十月卒于官。

　　施必功：福建晋江人，由銮仪卫。乾隆五年六月任。六年三月，升提标中营参将。

　　林洛：福建晋江人，行伍。乾隆七年任。

　　台湾水师协镇左营游击

　　吴辉：福建福清人，行伍。康熙二十三年任。二十七年，升山东福宁营参将。

　　张行：湖广永州人，行伍。康熙二十七年任。三十一年，升山西得胜路参将。

　　乔瀚：陕西榆林卫籍，延安府武生。康熙三十二年任。

　　曹建龙：遵化州人。

　　卓尔坛：江都人。

　　于化龙：掖县人。

　　张伏：平凉人。

　　陈祖训：海澄人。

　　游崇功：〔漳浦人。康熙六十年台变战死（有传）〕。

　　陈汝键：龙溪人。

　　王雄：晋江人。

　　祁进忠：晋江人。

　　王振：江南通州人，行伍。雍正五年任。

　　郑良达：闽县人，行伍。雍正八年任。

　　林元：同安人，行伍。雍正十二年任。

　　陈林每：福建莆田人，行伍。雍正十三年任。

　　蔡功：福建海澄人，行伍。乾隆四年任。

　　王养：福建海澄人，行伍。乾隆六年任。

　　台湾水师协镇右营游击

　　徐德济：京卫人，戊戌武进士。康熙二十三年任。二十七年，升山东青州参将。

　　林芳：福建海澄人，行伍。康熙二十八年任。三十三年，升山西汾州营参将。

　　金殿龙：河南归德府籍，浙江金华府东阳县人，将材。康熙三十三年任。

　　常太：榆林人。

　　余震：大兴人。

　　黄富：福建人。

　　王鼎：同安人。

　　魏大猷：同安人。

　　游全兴：莆田人。

　　蔡添略：同安人。

　　蔡国骏：海澄人。

　　解李荣：丹徒人。

　　高地：晋江人。

　　文际高：广东琼山人，行伍。乾隆元年任。

　　梁国助：福建同安人，行伍。乾隆四年任。

　　澎湖水师协镇左营游击

　　陈简：福建福清人，行伍。康熙二十三年任。

　　李大训：河南人，四川籍。康熙二十四年任。

　　康运昌：陕西广阳人，行伍。康熙三十年任。

　　杨明锦：直隶天津卫人，功加。康熙三十六年任。秩满，升水师提标中营参将。

　　高天位：陕西西宁卫人，武进士。康熙三十九年任。

　　王贵：浙江西安县人，功加。康熙四十二年任。卒于官。

　　洪德：福建人，功加。康熙四十五年任。秩满，升江西吉安营参将。

　　巩延瑞：陕西盩屋县人，武进士。康熙四十九年任。

　　陈国璸：福建晋江县人，行伍。康熙五十四年任。五十八年，告病休致。

　　陈国星：福建同安县人。康熙五十八年任。

　　谢希贤：龙溪人。

　　蔡高：龙溪人。

　　任文龙：浙江人。

　　黄晓：漳浦人。

　　柳圆：登州人。

　　杨瑞：广东人，行伍。乾隆四年任。

　　高省：福建安溪人，行伍。乾隆六年任。

　　澎湖水师协镇右营游击

　　胡恺：顺天府宛平县人，行伍。康熙二十三年任。

　　方冰：福建福州府福清县人，行伍。康熙二十六年任。

　　张锦：陕西榆林卫人，领旗。康熙二十九年任。三十三年，以病去。

　　薛奎：辽东人，行伍。康熙三十四年任。

　　翁国祯：福建诏安县人，行伍。康熙四十八年任。秩满，升北路参将。

　　林秀：福建漳州府人，行伍。康熙五十年任。秩满，调水师提标前营。

　　王之印：陕西宁夏卫人，康熙五十四年任。五十五年，卒于官。

　　叶纪：浙江人。康熙五十六年任。五十八年，以病休致。

　　张駥：江南江都县人，行伍。康熙五十八年任。

　　洪平：泉州人。

　　杨恩：同安人。

　　李燕：漳浦人。

　　高得志：江南人。

　　邱有章：晋江人。

　　张吉：福建人，行伍。

　　林如锦：广东人，行伍。乾隆五年任。

　　南路营都司（雍正十年新设，驻山猪毛）

　　林君卿：福建人，行伍。雍正十二年奉文添设到任。

　　欧平：福建兴化人，行伍。雍正十三年任。

　　李馧：山西大同人，甲辰武进士。乾隆二年任。

　　翁邦祥：广东潮阳人，庚戌武进士。乾隆五年任。

　　北路中营都司（都司，原分防猫雾捒汛，续改移随标彰化城内）

　　朱虎：浙江宁波人，行伍。雍正十二年任。乾隆元年任满。

　　李高耀：福建晋江人，行伍。乾隆三年任。六年任满。

　　黄成绪：山东历城人，科甲。乾隆六年任。

　　北路淡水营都司（〔康熙〕五十七年新设）

　　黄曾荣：台湾人。康熙五十八年任。卒于官（详「人物」传）。

　　陈策：晋江人，行伍。康熙五十九年任。六十一年，升台湾镇。卒于官。

　　谢周：福建漳州府人，行伍。康熙六十年任。卒于官。

　　陈宏烈：福建诏安人，行伍。雍正元年任。卒于官。

　　戴日升：福建漳州府人。雍正三年任。缘事去。

　　杨豹：福建泉州府人，行伍。雍正六年任。十年卸事。

　　苏鼎元：福建同安人，行伍。雍正十年任。

　　王三元：江南华亭人，行伍。雍正十二年任。

　　胡楷：福建沙县人，行伍。乾隆三年任。

　　道标守备

　　薛元会：陕西西定府人，武举。康熙二十三年任。

　　李作舟：河南祥符县人，武举。康熙二十七年任。

　　崔文禧：山东堂邑县人，武进士。康熙三十二年任。

　　马光宗：山东历城县人，行伍。康熙三十六年调补。卒于官。

　　张元礼：江南武进县人。康熙三十八年任。

　　娄广：京卫人，武进士。康熙四十四年任。秩满，升广东惠州协中军管左营事。

　　李友德：陕西人，行伍。康熙四十七年任。秩满，升四川重庆左营游击。

　　许华：福建同安人，行伍。康熙五十一年任。秩满，升水师提标后营。

　　金作砺：陕西西安府人，行伍。康熙五十二年任。秩满，升云霄营游击。

　　王国祥：陕西人，行伍。康熙五十八年任。

　　台湾镇标中营守备

　　黄富：福建龙溪人，行伍。康熙二十三年任。二十五年升迁。

　　符文煌：辽东盖州卫人，丙午武举。康熙二十五年任。二十九年，升山东督标游击。

　　吕黄锺：直隶宁津县人，行伍。康熙二十九年任。三十三年，升同安游击。

　　陈鹗立：江南江宁人，庚戌武进士。康熙三十三年任。以疾卒于官。

　　王禄：直隶保定府人，行伍。康熙三十五年任。秩满，升陕西提标左营游击。

　　廖腾煌：辽东广宁卫人，恩生。康熙四十年任。秩满，升衢州都司。

　　李永春：浙江平阳县人，行伍。康熙四十八年任。以疾卒于官。

　　陈才：福建福清人。康熙四十八年任。以疾卒于官。

　　梁凤：福建长泰人，行伍。康熙五十年任。秩满，升湖广武昌营守备。

　　林凤：福建平和人，行伍。康熙五十五年任。

　　范志远：福宁人，行伍。雍正五年任。

　　陈君赞：福宁人，行伍。雍正七年任。

　　王璋：直隶大兴人，行伍。雍正八年任。

　　李武：福建长乐人，行伍。雍正十三年任。

　　黄正钢：福建罗源人，荫生。乾隆三年任。

　　张舜：福建晋江人，行伍。乾隆四年任。

　　马英：浙江钱塘人，行伍。乾隆七年任。

　　台湾镇标左营守备

　　韩进忠：福建漳浦人，行伍。康熙二十三年任。二十五年，赴部另补。

　　孟大志：江南上元人，行伍。康熙二十五年任。二十九年，升太原镇右营游击。

　　叶廷桂：山西人，癸卯武举。康熙三十年任。三十一年，卒于官。

　　马怀仁：河南怀庆人，行伍。康熙三十二年任。三十三年休致。

　　沈长禄：江南吴江人，行伍。康熙三十三年任。秩满，升湖广提标后营游击。

　　杨文旃：山西前卫人，行伍。康熙三十七年任。秩满，升贵州凯里营都司佥事。

　　李青：陕西人，武举。康熙四十一年任。秩满，升湖广沅州中军部司佥事。

　　庞可奉：宁波人，行伍。康熙四十六年任。秩满，奉文着以升衔留任；五十三年另补。

　　薛陈朝：福建永春人，武举。康熙五十三年任。秩满，升湖州协中军都司。

　　胡忠义：陕西长安县人。康熙五十七年任。

　　胡增：福建晋江人，行伍。雍正四年任。

　　蔡彬：福建同安人，行伍。雍正六年任。

　　陈之鋐：顺天人。雍正九年任。

　　叶开国：湖北江夏人，行伍。乾隆二年任。

　　陈铣：福建兴化人。乾隆五年任。

　　许王榜：福建长汀人，行伍。乾隆六年任。

　　台湾镇标右营守备（康熙二十二年，奉文拨归道标；六十年，道标裁，奉文改归原标）

　　薛元会：陕西西安人，武举。康熙二十三年任。奉文改为台厦道标中军。

　　（中见道标）

　　赵国柱：福建漳浦人，行伍。康熙六十年十月，道标任事。后归镇标右营。雍正五年三月卸事。

　　林天爵：江南上元人，行伍。雍正五年八月任事。七年八月卸事。

　　彭捷：福建南平人，行伍。雍正九年六月任事。十一年十二月卸事。

　　黄龙：福建诏安人，行伍。雍正十二年十一月任事。十三年七月卸事。

　　何廷灿：福建诏安人，行伍。乾隆三年十二月任事。五年七月卸事。

　　潘士：福建漳浦人，行伍。乾隆七年任。

　　台湾水师协标中营守备

　　蔡斌：福建泉州府人，行伍。康熙二十三年任。

　　姜明旺：直隶天津卫人，将材。康熙三十年任。

　　皇甫鉴：陕西宁夏人，行伍。康熙三十四年任。

　　彭之彦：直隶邱县人，武举。康熙三十八年任。

　　张天心：山西长治人，武举。康熙四十二年任。

　　朱国：福建漳州府人，行伍。康熙四十七年任。

　　郑顺：福建漳州府人，行伍。康熙五十一年任。

　　李殿臣：福建莆田人，武举。康熙五十四年任。

　　凌进：籍贯无从查明。康熙五十九年任。

　　陈玉：福建同安人，行伍。康熙六十年任。

　　吴昆：福建平和人，行伍。康熙六十一年任。

　　陈玉：福建同安人，行伍。雍正四年再任。

　　洪就：同安人，行伍。雍正六年任。后降调。

　　田晋：闽县人，行伍。雍正十年任。十三年调海坛右营。

　　纪朝升：晋江人，行伍。雍正十三年任。乾隆元年病故。

　　陈廉：同安人，行伍。乾隆二年任。五年，调铜山营。

　　叶报：同安人，行伍。乾隆五年任。

　　台湾水师协标左营守备

　　宋邦杰：直隶顺天府大兴县人，行伍。康熙二十三年任。二十五年，赴部另补。

　　董缵绪：直隶青县人，行伍。康熙二十五年任。二十九年，升陕西宁夏广武营游击。

　　王善宗：山东诸山县人，己未武进士。康熙二十九年任。三十四年，升陕西兴安白士关守备。

　　马虎：陕西宁夏人，行伍。康熙三十四年任。

　　刘克圣：直隶邯郸人，武举。康熙三十八年任。

　　潘溶：浙江昌化人，武进士。康熙四十二年任。

　　张駥：江南江都人，行伍。康熙四十七年任。

　　文元：湖广麻阳人，行伍。康熙五十一年任。

　　刘国俊：广东揭阳人，武举。康熙五十五年任。

　　万奏平：福建晋江人，行伍。康熙五十九年任。

　　董芳：福建同安人，行伍。康熙六十年任。

　　谭兆：南海人，行伍。雍正四年任。秩满，赴部候推。

　　韩大雄：长乐人，行伍。雍正八年任。十一年休致。

　　李信：闽县人，行伍。雍正十三年任。秩满，乾隆三年荐举发闽候补。

　　郑连：晋江人，侍卫。乾隆五年任。

　　台湾水师协标右营守备

　　方冰：福建福清人，行伍。康熙二十三年任。二十七年，升澎湖右营游击。

　　高天凤：浙江仁和县人，行伍。康熙二十七年任。三十一年，升广东万州营游击。

　　李祯：山西汾阳县人，壬戌武进士。康熙三十一年任。

　　丁鋐：顺天人，武进士。康熙三十五年任。

　　陈举安：京卫籍人，武进士。康熙三十九年任。

　　强藩：江南无锡人，武进士。康熙四十三年任。

　　班傊超：直隶固安人，武举。康熙四十七年任。

　　刘延：江南丹徒人，行伍。康熙五十二年任。

　　范继瑞：直隶滦州人，武进士。康熙五十五年任。

　　杨进：福建晋江人，行伍。康熙五十九年任。

　　柯荫：福建仙游人，行伍。康熙六十年任。

　　陈胜：福建惠安人，行伍。雍正元年任。

　　阮弘：福建人，行伍。雍正元年任。

　　陈玉：福建同安人，行伍。雍正二年任。

　　朱仁：福建泉州府人，行伍。雍正四年任。

　　何期有：漳浦人，行伍。雍正八年任。十年降调。

　　吴昭：吴川人，行伍。雍正十年任。乾隆二年秩满，调补金右营。

　　沈廷耀：诏安人，行伍。乾隆二年任。五年，秩满候补。

　　陈士祥：闽县人，行伍。乾隆五年任。

　　澎湖水师协标左营守备

　　王祖：福建兴化人，行伍。康熙二十三年任。

　　赵广：河南商丘县人，己未武进士。康熙二十七年任。

　　褚国柱：直隶宣〔化〕府人，行伍。康熙三十年任。三十四年，升浙江定海镇标右营守备。

　　叶得禄：江南霍邱人，将材。康熙三十四年任。

　　张成准：陕西渭南人，武举。康熙三十九年任。

　　张得胜：山东济宁人，行伍。康熙四十三年任。

　　谭士瑍：湖广江陵人，武进士。康熙四十七年任。

　　洪文：福建晋江人，行伍。康熙五十二年任。

　　陈本昭：福建长乐人，行伍。康熙五十六年任。

　　朱文：福建南安人，行伍。康熙五十七年任。

　　邱延祚：浙江人，原姓名宋士朝，行伍。康熙五十九年任。

　　刘使：福建泉州府人，行伍。雍正五年任。

　　林如锦：广东人，行伍。雍正五年任。

　　姚德：福建龙溪人，行伍。雍正十年任。

　　薛存忠：福建莆田人，行伍。雍正十三年任。

　　聂国贤：福建莆田人，行伍。乾隆四年任。

　　澎湖水师协标右营守备

　　原尔怀：福建连江县人，行伍。康熙二十三年任。

　　刘奇：山西平阳府人，行伍。廉熙二十六年任。

　　陈蛟：山西阳曲县人，行伍。康熙三十年任。

　　沈鹤：陕西宁夏卫人，行伍。康熙三十五年任。

　　达养栋：陕西凉州卫人，行伍。康熙三十九年任。

　　郑璸：河南祥符人，武举。康熙四十三年任。

　　喻义：陕西人，行伍。康熙四十七年任。

　　鲍世纶：江南人，武生。康熙五十一年任。

　　陈国星：福建同安人，行伍。康熙五十五年任。

　　林亮：福建漳浦人，行伍。康熙五十七年任。

　　尹日和：福建福州府人，行伍。雍正二年任。

　　张标：福建人，行伍。雍正五年任。

　　蔡启：福建漳浦人。雍正六年任。

　　施必功：福建晋江人，銮仪卫效力。雍正十年任。

　　李嘉：广东揭阳人，行伍。雍正十三年任。

　　施凤徕：福建晋江人，行伍。乾隆四年任。

　　北路营守备

　　魏进升：陕西蓝田县人，行伍。康熙二十三年任。二十七年休致。

　　李胜：陕西绥德州人，行伍。康熙二十七年任。三十一年，升江南江北漕标右营游击。

　　赵振。直隶大名人，壬戌武进士。康熙三十二年任。三十八年，调北直龙门所城守备。

　　徐曦：山东益都人，武举。康熙三十八年任。四十一年，升贵州都匀都司。

　　程万里：山东人，武举。康熙四十一年任。

　　黄元骧：漳浦人，行伍。康熙四十四年任。四十八年，调山东宁福营守备。

　　张胜：广东高州人，行伍。康熙四十八年任，卒于官。

　　游崇功：漳浦人，行伍。康熙五十三年任。五十六年，升海坛镇标右营游击。

　　周应龙：河南洛阳人，行伍。康熙五十六年任。

　　刘锡：镶红旗人，监生。康熙五十八年任。

　　李郡：福建延平府人，行伍。雍正元年任。

　　杨钤：直隶宛平人，行伍。雍正二年任。

　　杨樊：福建泉州府人。雍正六年任。

　　顾秉忠：江南崇明人，行伍。雍正十年任。

　　朱虎：浙江鄞县人，行伍。雍正十年任。

　　左营守备（雍正十二年改设）

　　王世俊：浙江宁波人，行伍。雍正十二年任。十三年，卒于官。

　　王得耀：福建连江人，行伍。乾隆二年八月任。四年九月卸事。

　　张盛：江南武进人，行伍。乾隆五年任。

　　柯辉：福建漳浦人，行伍。乾隆六年任。

　　右营守备（雍正十二年新设）

　　袁钺：陕西宁夏人，武进士。雍正十二年任。乾隆二年离任。

　　周宏祚：四川成都人，难荫。乾隆二年任。四年满任。

　　陈士挺：福建闽县人，行伍。乾隆五年正月任。

　　南路营守备

　　许祥：浙江诸暨县人，行伍。康熙二十三年任。二十五年，赴部候补。

　　陈斌：福建莆田县人，行伍。康熙二十五年任。二十九年，升河南南汝左营游击。

　　张光星：山西夏县人，己未进士。康熙二十九年任。三十四年，升浙江黄严镇标守备。

　　戴坤：山东人，行伍。康熙三十四年任。

　　张龙贵：山西襄垣县人，行伍。康熙三十六年任。

　　谢时晟：江南昆山县人，癸丑进士。康熙四十年任。

　　陈平：福建泉州府〔人〕，行伍。康熙四十四年任。

　　高必华：福建福州府人，行伍。康熙四十五年任。

　　李应源：江南华亭县人，甲戌进士。康熙四十九年任。五十四年，升湖广夷陵镇标左营游击。

　　秦简瑞：广东广州府人，行伍。康熙五十四年任。五十八年，升北直柴沟堡守备。

　　马定国：陕西人。六十年朱逆陷北路营，殉难。

　　戴日升：福建人，行伍。

　　柯连英：福建人，行伍。雍正六年任。分汛凤弹，始就营盘，周植莿竹。后吴福生乱，黄升守之。

　　张玉：山西人，行伍。

　　黄耀华：广东人，行伍。

　　张禄：直隶人，行伍。

　　欧平：福建人，行伍。

　　范衍：福建人，行伍。乾隆五年任。

　　城守营左军守备（雍正十二年新设，驻防岗山汛）

　　王三元：江南华亭人，行伍。雍正十二年任。

　　陈元美：福建闽县人，行伍。雍正十三年任。

　　黄升：福建龙溪人，行伍。乾隆三年任。

　　安宛：直隶献县人，武进士。乾隆六年任。

　　城守营右军守备（雍正十二年新设，驻防下加冬汛）

　　刘灏：江南上元人，行伍。雍正十二年任。

　　张朝元：浙江金华人，行伍。雍正十三年任。

　　马龙图：广东朝阳人，行伍。乾隆四年任。

　　臧正伟：浙江分水人，武进士。乾隆六年任。  
　 

卷十五

　　名宦（宦迹附）

　　三代而下，惟恐其不近名。盖言名者，实之宾也。天生一代伟人，文章、事业彪炳寰宇，必其劳心苦志、错节盘根，而后勋铭鼎锺、功秩元祀，馨香俎豆，百世犹歆慕之；名岂虚附哉！台阳海东弹丸郡，拟股肱一官一职，悉由帝心简注。以故比年报最，辄号循良，宜矣。然而攀辕借寇，犹传竹马之歌；缓带轻裘，并闻铁兽之号。或凛介节于清风、或鉴忠魂于皎日，宦迹虽殊，芳名自足千古焉。志名宦。

　　姚启圣，号忧庵；浙江绍兴人。康熙癸卯以汉军籍登贤书第一。初任香山知县，以诖误去。朝廷知其有干济才，起为瓯东郡佐；寻升温处道。

　　十五年，随和硕康亲王入闽，为福建布政使。时耿逆初平，海氛未靖，启圣每自备衣粮，招募壮勇，有澄清海外之志。尝曰：『国家声教无外，今逆藩虽已削平，而以台湾一弹丸廑宵旰忧，使沿海居民不遑宁处，罪将谁归』！

　　会总督郎廷相去任，擢启圣代之。于是得为所欲为，而平台之计决矣。十八年，移驻漳州。漳与台迩，间谍可施，乃大开招来馆，使随征参议道黄性震董其事。贼降者，无真伪皆纳之；高宴华轩，焜煌于道。令福州同知苏良嗣督造战船，委随征同知林升粮运；用人拨务，洞中机宜。既数月，贼稍有降者，即厚赏赐，以褒嘉之；闻者心动。先是，平阳总镇朱天贵向自海外来归，启圣知其骁勇、熟海道、谙贼形势，特疏请天贵参军事。至则引入帐中，相与卧起；器用供帐，侈于自奉。天贵感激，竭诚致命，得其死力。遂增置火炮、军器，买上游米石，以图大举。会苏良嗣战船亦随报竣，乃夜驰三百里至闽安镇之五虎门，亲自配舟调遣，操演水师。随又赴漳，使兴化知府卞永誉、泉州知府张仲举往说贼降。而伪行人傅为霖虽约为内应，实心持两端。及为霖见杀，乃作急遽状，从数骑招摇城市，见大屋辄扃之，榜其门曰：『某镇公馆』、『某将军行台』，各盛陈供具；得贼侦，则佯曰：『若非某将军人乎？归语而主，某日之期不可爽』。予酒食，遣之归。得他侦亦如之。海上喧传，自相猜忌，继踵纳款。郑氏心腹，皆人人自危矣。

　　十九年二月癸未，启圣乘贼懈，遣兵攻破陈洲、马洲、观音山、石码等十九寨。甲申，复遣随征游击张定国、都司张玺等引兵直抵海澄城下，计招伪总兵苏侃为内应，攻拔之；降其余二千二百六十七人，遂复海澄。是夜，遣随征知县黄金从等乘潮分渡，直入海门等处，降其伪统领郑元堂、伪都督黄瑞、伪将军陈珍、伪镇张雄、伪将军张治等水陆兵一万二千八百八十一人。丁亥，遂复金门、厦门。贼势穷蹙，退保澎湖。

　　二十年，启圣以北人乘舟终非素习，军中帅不可无人；具疏上请圣天子，以内大臣伯施琅为靖海将军。既至，与之筹兵料敌，经画方略。于二十二年六月乙酉，从平海进兵；癸巳，克澎湖。七月丙申，逆藩郑克塽率众归诚，海外悉平。

　　启圣督闽数载，前后议剿台湾，独握胜算；一切文移、条教，悉出己手，虽溽暑酷寒不倦。每有议论指授，英气激发，义形于色。遇有功将弁及降将，皆开诚奖励，捐金宴犒无少吝惜。推功让能，劳谦不伐，为定谋推毂名臣第一。

　　施琅，号琢公；晋江人，汉军籍。

　　初任同安总兵，屡建奇功，升福建水师提督，削平金、厦沿海诸岛。康熙六年，以「边患宜靖疏」请剿台湾；奉旨赴京面奏。寻以议裁浙、闽、粤三省水师提督，留京晋爵内大臣伯。

　　康熙二十年，朝廷从闽督姚启圣请，特命琅征台。琅至闽，选练舟师，操演三载。以二十二年六月乙酉，由铜山进兵；入八罩，直抵澎湖。彭为台门户，贼之精锐悉在焉。有众二万余人、艘二百余号集于鸡笼等屿，伪镇国公刘国轩亦拥精兵二万屯于风柜尾、牛心湾等处，环设炮城，以陆兵守之；其余沿海，贼舟星罗棋布。琅令大小船于风帆上大书坐将姓名，以知进退，定赏罚。丁亥昧爽，鼓角喧天，两师将合。琅先令曾成、蓝理、吴启爵、张胜、许英、阮钦为、赵邦试等七艘冲锋破浪，直入贼师，焚杀过当；值南潮正发，前锋为急流分散，贼艘复合齐攻。琅知其深入，自将坐船冲杀贼■〈舟宗〉，救出。收泊八罩，独驾小舟，潜侦贼寨动静。癸巳，与各镇誓师；分为八队，每队七舟，各三其垒。琅自统一队居中调度，留八十余舟为后援；又分遣五十余舟从东畔嵵内截寇归路，以五十舟从西畔牛心湾内外堑为疑兵牵制。忽北风骤发相逆，三军股栗。琅巡师大呼曰：『无畏！惟天、惟皇帝之灵实式临之』。须臾，雷震风反，将士贾勇而前，贼舟大发火矢交攻，烟焰迷天；官兵乘势夹击，自辰至申，贼艘被焚，覆溺投水者无算。刘国轩遁入小舟，从吼门出，仅以身脱。

　　既破澎湖，琅思以恩信结台人。凡降伪镇营弁，奖赏有差，给士卒粮米；焚伤覆溺未死者，医药救治之；有欲归见妻子者，给舟送之。降卒相谓曰：『是真生死而肉骨也』；归相传述，贼众解体，望王师如时雨。方驻师澎岛时，士卒数万缺淡水；随地凿井，甘泉涌出。于是军声大振，逆藩郑克塽始决计归顺，遣裨将冯锡珪、陈梦炜赍献延平王金印一、招讨大将军金印一、公侯伯将军银印五前来乞降，时七月二十七日也。

　　八月壬子，琅统舟师临台地受降。令伪藩众卒、人民、土番削发，官民有仇怨者悉为捐释；抚残孽、籍府库兵仗、恤阵亡将卒及台地兵民之杀伤者，鸡犬不惊，壶浆载道。琅乃具奏，准其降附。诏如所请，差侍卫吴启爵赍敕到台，赦伪文武官，准投诚安插内地；加授琅为靖海将军，封靖海侯，予世袭。捷书到阙，上解所御龙袍驰赐，载褒以诗。

　　琅复念海外初平，所在土番杂处，为善后计，特疏陈台湾弃留利害，周详恳切，请设守分郡县，以为东南数省藩篱；诏报可。版图式廓，海波不扬，江、浙、闽、粤四省数十年鲸鲲久靖，鱼盐物产辐辏内地，琅之功为多。

　　朱天贵，莆田人；平阳镇总兵官。

　　康熙二十一年，以总督姚启圣荐，奉旨调回闽省协剿台湾。二十二年六月二十二日攻克澎湖，天贵率舟师奋勇追击，斩获、溺死者无算。会中炮，死。姚启圣上其功，诏赠太子少保，谥「忠壮」，荫一子知州。

　　时会剿台湾有功者，兴化总兵吴英、海坛总兵林贤、金门总兵陈龙、铜山总兵陈昌、厦门总兵杨嘉瑞、副将蒋懋勋、林葵、詹六奇、参将罗士珍、游击林瀚、王朝俊、许毅、张胜、何应元、曾成功、吴辉、赵邦试、二等侍卫吴启爵、笔帖式常在（载「通志」）。

　　陈璸，号眉川；海康人。康熙甲戌进士。

　　初为古田令，调知台湾县。清操绝俗，慈惠利民。公暇引诸生考课，以立品敦伦为先。夜躬自巡行，询父老疾苦。闻读书、纺绩，则重予奖赏；有群饮高歌者，严戒谕之。念商艘「水丁」重困穷黎，详请豁免。岁祲，设法赈贷，发仓平粜。旱则日食脱粟饭，去盖步祷，甘霖立至。会水涨溃堤，势逼仓廒；躬亲土石，士民无不争先。

　　寻行取铨曹，后由四川督学调台厦道，兼理学政。民闻其再至也，扶老携幼，欢呼载道如望岁焉。璸镇以廉静，两科、岁试士，矢公矢慎，养育人材、作兴文教，士风丕振。凡官庄岁入，悉以归公，秋毫不染。始建万寿宫，中殿奉龙亭，以便文武朝贺。捐俸修郡邑文庙大成殿、棂星门、泮池，建启圣王祠、明伦堂、朱子祠、文昌阁，规制宏敞，巍峨焕丽。设立十六斋，教士子；置学田，以资师生膏火。诸凡创造，亲董其事，终日不倦。廉明正直，茹水清洁；善政善教，实心实行。

　　旋擢湖广偏沅巡抚，调抚本省；一老苍头幞被自随，单骑之任。一切章奏檄移，尽出己手。起居止一厅事，昧爽治政，夜分乃罢。草具蔬粝，日啖老姜少许。五十六年，奉命巡海，自赍行粮，屏绝供亿。凡所经营，学宫、贤祠及桥梁、道路、坝闸之类，次第毕举。

　　以劳，卒于官。当属纩，一绨袍覆以布衾而已。属员入视，莫不感涕；民有相向哭于途者。特赐帑金归葬，赠礼部尚书，谥「清端」。至今邑治左有去思碑，扁曰「尚书亭」。诞日，台人犹张灯鼓乐以祝。为海疆治行第一，崇祀圣庙名宦祠；台士民塑像于文昌阁，春秋俎豆祭祀（载「通志」）。

　　蒋毓英，字集公；奉天锦州人。由官生知泉州府。

　　康熙二十二年台湾归命，督、抚会疏交荐，调知台湾。始至，见井里萧条、哀鸿未复，躬历郊原，披荆斩棘，经界三县封域，相土定赋；罢不急之役，安抚土番，招集流亡，访询疾苦。进父老子弟，教以孝弟之义。振兴文教，捐俸创立义学，延师课督。

　　任满，迁湖广盐驿道。士民重茧，诣大中丞告留。会江右观察使缺，特降旨调补。百姓立碑纪绩，于所建书院塑像祀之（载「通志」）。

　　沈朝聘，辽东人。初任晋江县，迁四川茂州知州。康熙二十三年，以才能移知台湾县。为人方平康介，不可干以私。初抵任，不费民间供应。催科抚字，调剂得宜；治奸吏、莠民，法不少贷。以忧去；民投柜资其行，立碑志遗爱焉。

　　靳治扬，镶黄旗人；由笔帖式，历漳州知府。康熙三十四年，知台湾府。抵任，荡涤草窃，招抚土番；捐赀修文庙，详免崩陷田课。尤雅意作人，番童有未知礼义者，立社学延师教之。台人请祀名宦。

　　李中素，字鹄山；楚黄之西陵人。以湘乡教谕卓异，擢知闽县。催科不扰，治行着闻。膺荐，调台湾。善听断，遇有冤狱，必竭力申救；至顽梗不驯者，一绳以法不少贷。尝摄郡学篆，教诸生谆谆以孝悌为先。长于诗歌，旁及字画，自成一家。以勤职，卒于官。台人思之（以上俱载「通志」）。

　　卫台揆，号南村；山西曲沃人。由荫生，知漳州。康熙四十年，以廉能调知台湾府。每月延诸生分席讲艺，亲定甲乙，多士奋兴。四十四年岁饥，详请题免本年租课。性廉静，不事烦苛；三年之内，民安衽席。秩满，升广东盐法道。以病乞归。

　　王敏政，字九经；正黄旗人。由监察御史，外转兴泉道。康熙四十三年，移节台湾。仁厚不苛，事悉就理。尤加惠番民：凡通事、社商有朘削者，严禁之；番车之有滥派者，惩创之。遇岁荒歉，申请赈恤，民赖生全。秩满，升广东雷琼道。寻以病卒，民建祠祀之。

　　孙元衡，字湘南；江南桐城人。由贡生，知四川汉州知州。康熙四十二年，迁台湾府同知。性温厚，于物无忤；而秉骨刚正，不屈权势。诸不便民者，悉除之。会岁旱，令商船悉以运米；多者重其赏，否则有罚。于是南北艘云集，台民得饱而歌。数摄诸县篆，署府符，所在有善政。秩满，迁东昌知府。

　　周元文，字洛书；正黄旗人。康熙四十六年，由延平知府调补台湾。方正廉洁，佥壬畏若神明。置义学田，以赡寒士。岁荒，详免租课十之三。一切措注，悉本实心。台民至今，犹思其德。

　　洪一栋，字石臣；应山县人。康熙四十八年，由监生同知台湾府。革除水口积弊，以利商人；豁除逃亡丁赋。值荒旱，多方设法运米以活饥者；台民欣感（以上俱载「通志」）。

　　觉罗满保，号凫山；满洲人。康熙甲戌进士。五十年，巡抚福建。饬纪陈纲，综烦治剧，有干济才。未几，总督闽、浙。五十二年，奉命巡海。复游寨、置烟墩，相度机宜，绸缪孔固。

　　六十年，台匪朱一贵等乱作，满保密疏告变；谓抚臣吕犹龙曰：『厦门为控制全台咽喉，当亲往以安人心。为恢复计，绥辑会城、拨济粮饷，请以相属』。五月庚午，由省城疾趋泉州；值澍雨连绵，乘竹兜从数骑行泥淖中，人莫知其为制府也。至厦门，严申军令，市肆晏然。已而舟师云集，乃酾酒誓众，声言分路进剿；密授诸将锦囊，戒以开洋后启视，则令其合攻鹿耳门，盖欲散贼党以分其势也。贼果分兵拒战，旬日恢复府治，南、北二路以次讨平。捷闻，随调遣能吏安辑流亡，慰抚各庄社民番，台湾遂定。

　　后以疾，卒于官（载「通志」）。

　　施世骠，琅子；任水师提督，驻厦门。

　　康熙六十年朱一贵倡乱，世骠闻变，集诸将议曰：『台寇猖獗，六、七日全郡俱陷，此非小贼也。今台湾数百艘逃入内地，脱有奸徒混迹，乘虚鼓煽，厦岛一摇，势不可制，咎将谁执』？乃按兵观衅。而总督觉罗满保羽檄飞促世骠出师赴澎湖，以慰众心。迨满保至厦门，而世骠已登舟出港两日矣。抵澎湖，与南澳镇总兵蓝廷珍商克复安平计。时朱一贵悉众攻安平，世骠与廷珍遣将分攻，直捣台郡，朱一贵等后先就擒；世骠即于军中疏平台郡状。值南风正驶，捷书到阙，赐世骠东珠、朝帽、蟒袍，异数有加。

　　时元凶虽擒，余党散匿；世骠复与廷珍分遣大兵，廓清南北二路，以除残孽。会风雨大作，屋瓦皆飞，人民震荡，世骠与廷珍终夜露立。疾作，卒于军（载「通志」）。

　　蓝廷珍，南澳总兵官。康熙六十年台寇朱一贵倡乱，总督觉罗满保飞檄召赴厦门商略机务。廷珍以海外豕突残魂，必重臣坐镇，以安人心、消反侧。乃遣人陈请满保驻厦门，就近督师。满保得所指陈，喜曰：『蓝总兵所见，事事与吾吻合；吾无忧矣』。遂自会城兼程疾趋至厦，而廷珍亦单骑率所部舟师继至。满保令总统征台水陆大军赴澎湖，会提督施世骠进剿。

　　六月朔，出厦门港；二日，至青水沟。时飓风骤起，军士相顾失色。廷珍亲自操舟驭风，漂至铜山；风定，由铜山至澎湖。世骠大喜，与议进兵。廷珍慷慨言曰：『群盗乌合，一攻即靡。但其众至三十万，不可胜诛；以某所见，止歼渠魁，余令自新，且安反侧』。乃戒将弁无得妄杀。翼日进兵，廷珍亲率诸将奋击，贼众败走，克复安平。贼复率二万众列牛车夹牌盾为阵，蜂拥蚁附，复攻安平；廷珍督大炮四面环击，贼大溃，退保府治。越数日，廷珍督大兵南下，复败贼众，追杀至茑松溪；一贵遁去，遂复府治。驻万寿亭，提督世骠屯扎北较场，分遣大兵廓清南北二路，以除残孽。一贵暨余党先后俘至，台郡悉平（载「通志」）。

　　欧阳凯，漳浦人；台湾镇总兵官。

　　康熙六十年四站台寇朱一贵倡乱，竖旗于南路冈山。凯拨官兵前剿，贼势猖獗。二十八日，凯领众驻春牛埔；战连日。五月朔，贼党数万云集，凯奋身血战，跃马冲突。贼四面围攻，势穷力困，中鎗坠马；贼刃交下，截其首去。事闻，诏赠太子少保，予恤，赐祭葬；荫子弟一人以守备用，祀忠义祠（载「通志」）。

　　许云，漳州海澄县人；台湾水师副将。

　　康熙六十年朱一贵倡乱，南路被陷；逆贼拥攻府治，云不以水陆分歧，于四月三十日带同次子方度、家丁吴国珍等赴春牛埔，援总兵欧阳凯。时镇标官兵俱陷，云冲突血战，杀贼数千人，贼退走。翌日，贼众十余万拥至环攻，云率游击游崇功、千总林文煌、赵奇奉、把总李茂吉自黎明战至日中，矢穷炮尽。云重创遍体，坠马步战，犹手刃数十贼。势孤无援，贼众愈甚，弁兵俱殁；厉声命次子方度曰：『贼势猖獗，我分当捐躯报国。尔速突围杀出，将安平、鹿耳门各炮位封钉，无遗贼用；将敕印、札付速驾快船赍赴督、提乞师复仇』！方度号泣，奔突出围。云左臂被贼所砍，犹奋勇血战；厉声曰『吾生不能尽杀尔等，死必来歼灭尔』！贼怒，寸磔之。

　　事闻，诏赠拜他拉布勒哈番世职，予恤，赐祭葬；荫子弟一人以守备用，崇祀忠义祠。安平百姓悯其捐躯殉国，为立五忠祠以祀焉。

　　次子方度，随参将王万化征剿朱逆，攻入鹿耳门，克复安平镇，杀贼七鲲身、西港仔、苏厝甲，底定台湾。以军功，补台湾镇中营游击。

　　罗万仓，陕西人；台湾北路参将。朱一贵之乱，总兵欧阳凯战死，府治失陷；万仓鼓励将士坚守。贼攻北路，连发大炮击之，仆贼旗。贼四面猬集，万仓突围拒战。兵孤无援，逾沟坠马；贼以竹篙截其喉，犹挥刀杀贼而死。妾蒋氏闻兵败，亦自经。事闻，诏赠给拖色拉哈番，世袭；予恤，赐祭葬；荫子弟一人以守备用。妾蒋氏，诏建坊旌之。

　　孙文元，云南人；台湾镇左营游击。台寇朱一贵窃发，欧阳凯等战殁；贼攻府治，文元兵少势孤，于鹿耳门内望北叩首毕，跃入海死。

　　游崇功，漳浦人；台湾水师左营游击。康熙六十年，领水师哨巡北路洋。台寇之乱，崇功奉调援剿，同副将许云并力击败贼众。闻镇营围急，率兵赴春牛埔，而总镇欧阳凯已阵殁。崇功手持大刀左右冲突，杀贼三十余人；中鎗，坠马死。事闻，与游击孙文元俱诏赠给拖色拉哈番，予恤，赐祭葬；各荫子弟一人以守备用。

　　胡忠义，陕西人；台湾镇标左营守备。台寇之乱，随欧阳凯率师于春牛埔拒敌。忠义冲锋力战，中炮，坠马死。

　　马定国，陕西人；台湾镇南路营守备。朱一贵乱，攻南路营，定国督兵拒守。贼势猖獗，定国奋力血战，势不能支；大呼曰：『我朝廷命官，岂可遭擒取辱』！遂拔佩刀自刎死。事闻，与胡忠义俱诏予恤，赐祭葬；荫一子以卫千总用。

　　蒋子龙，闽县人；台湾镇标中营千总。台寇倡乱，随总镇欧阳凯拒敌春牛埔，大破贼众。次日，贼势复张，子龙奋身疾战，被贼刀断一臂而死。

　　陈元，侯官人；台湾镇标左营千总。台寇朱一贵倡乱，元率师同本标右营游击周应龙于南路冈山御贼。奋力掩击，贼败走。明日，直进赤山；又明日，贼悉众四面围攻，元与鏖战数阵，受鎗被获。逼降，不屈死。

　　赵奇奉，广东人；台湾水师协标右营千总。台寇环攻南路，奇奉随协镇许云率水师援剿，连败贼众。次日，贼悉众攻春牛埔，奇奉力战死。

　　林文煌，侯官人；台湾水师协标千总。台寇作乱，文煌随协镇许云率兵援镇军，连日力战于山川台。文煌冲锋杀贼，殁于阵。其弟文甲从师，亦死焉。事闻，与千总蒋子龙、陈元、赵奇奉俱诏予恤，赐祭葬；荫一子以卫千总用。

　　李茂吉，漳浦人；台湾水师协标中营把总。台寇之乱，茂吉自请为前锋。随副将许云率兵援镇军，力战于春牛埔，为贼所执，不屈；劝之降，茂吉瞑目厉声曰：『我朝廷职官，岂肯降汝草贼耶』？举足翻其几案，夺贼刀杀贼。贼共斮之，头破裂，骂不绝口而死。

　　林彦，闽县人；台湾镇标中营把总。台寇之乱，随总镇剿贼于春牛埔。贼悉众来攻，彦争先临阵，死之。

　　林富，长汀人；台湾镇南路营把总。台匪窃发，奉委率兵为游击周应龙前队。引路至赤山，与贼战；贼稍却，富乘胜深入。贼厚阵围之，劗刺而死。时有削职把总江先达、镇标右营领旗王奇生，俱力战殁于阵。

　　石琳，永定人；汀州镇标中营把总。康熙六十年，奉差领汀镇兵至台湾换营；适遇台变，琳力请助战，为贼所围，殁于阵。事闻，与把总李茂吉、林彦、林富俱诏予恤，赐；荫一子以卫千总用。

　　以上十三员暨林文甲、江先达、王奇生，俱奉旨祀忠义祠。

　　陈大辇，江夏人；字子京。康熙丙戌进士。初知粤西永安州，迁福建盐运分司。厘剔鹾政，奉委清丈闽田，平允得民。

　　岁辛丑，台匪作乱，大辇督造平底小艘，飞渡台港，多所裨助。辱擢分巡台厦道；至则安辑流亡、抚绥部落，生番归化者接踵。会余孽跳梁未靖，大辇悉捕获正法，台民始获衽席之安。校士公慎，拔取单寒。重整海东书院，立课士规程，悉心作养。所得士登贤书选拔者，若干人。

　　雍正二年，以疾卒于官（俱载「通志」）。

　　夏之芳，字荔园，号筠庄；江南高邮州人。才识渊超，英明简重。登癸卯恩科进士，充南书房，以御试第一入史馆。寻转谏垣。

　　雍正六年，巡视台湾兼学政。至则以澄叙官方、振兴文教为己任。主岁、科两试，公慎明敏；栽培士类，悉本真诚。按巡南北二路，鸡犬不惊，民番咸悦。生平廉介，苞苴永杜；而接物复乐易冲和，绝少崖岸，尤为寮属所敬服。

　　着有「海天玉尺」二编，至今学者宗之。

　　林天木，字荔山；广东潮州人。性冲和慎默，不苟言笑；动履以宋名儒为范。生平作字必楷正，虽属稿未尝为行草书。康熙庚子，学乡荐第二。雍正癸卯，登进士，以应选知县引见，擢部主事；寻迁兵科掌印给事中。

　　雍正十一年，巡察台湾兼理学政。主岁、科两试，取士以品行为先。生童卷帙殊繁，手自评阅。迨揭晓，士服其公。素不能恚，即僮仆有过，不闻斥詈声。处寮属，端严具有和气。人多敬爱之。

　　秩满，寻丁祖母艰，哀毁逾礼，以疾卒于家。  
　 
卷十六

　　选举（武科附）

　　台自康熙甲子初置弟子员，六十年来鼓舞熏陶，久不需才于内地矣。设学臣董其事，泮宫秩然；明经宿彦，以次升太学，例俱仿之内郡。又因重洋远涉，解额有加。海东人士将蒸蒸日盛焉，非特罝兔者之可为干城、投笔者之立功异域也！夫崇山列嶂、巨海环清，形胜擅于东南，灵异锺为奇秀，其间必有文章报国、鼓吹休明者起而膺辟门之选。若使山无弃瑾、海乏遗珠，是在培风者乎？志选举。

　　进士

　　举人

　　贡生

　　例贡

　　武进士

　　武举

　　进士

　　乾隆四年，巡视台湾监察御史诺穆布、单德谟奏称：『台湾会试取中，宜另编字号也。台湾一郡，世宗宪皇帝悯其重洋赴试，往返维艰；特颁谕旨，另编台字号，每科取中二名。以故台郡之文风丕变，倍于曩时。但数年以来，中乡试者有人，会选者未睹。盖会场为天下人文之薮，海外僻处，岂能与内地土子一体较量？且自台抵都，经万里之遥、历重洋之险，辛苦十倍寻常；迨至不第归来，徒劳跋涉。在有志者难免观望不前，而单寒之士更觉畏难裹足，殊为可悯！查现在举人已有八名，嗣后会试之期，台郡士子照乡试之例，于福省名额内编台字号取中一名；俟数年之后，台郡举人增添数目，再为酌改』等奏（？）。部议：『请将台郡士子来京会试果至十名以上之多，再行奏闻，恭请钦定』。

　　举人

　　康熙二十六年，福建提督张云翼奏允：台湾于闽场另编字号额中一名。三十六年，总督郭世隆奏允：撤去另号，通省一体匀中。雍正七年，巡察台湾兼理学政御史夏之芳请允：台湾贡监、生员，仍照旧例另编台字号，于闽省中额内取中一名。雍正十三年，福建巡抚卢焯据分巡台湾道张嗣昌详请奏允：于本省解额之外，不论何经加增台湾中额一名。乾隆元年，巡抚卢焯奏允：恩科加中三十名内，台湾于原额外加中一名。

　　康熙二十六年丁卯（萧弘梁榜。台于是年开科）：苏莪（凤山附生）。

　　二十九年庚午（潘金卣榜）：邑星灿（凤山附生）。

　　三十二年癸酉（郑基生榜）：王璋（府学附生。初任云南宜良县，转任湖广房县；行取入部，迁监察御史。康熙三十四年，分修「郡志」）。

　　三十五年丙子（余正健榜）：王际慧（凤山附生。龙溪教谕）。

　　四十四年乙酉（施鸿纶榜。前科，台士子呈请撤号匀中）：王茂立（台湾。龙岩教谕）。

　　五十年辛卯（许斗榜）：杨阿捷（府学。惠安教谕）、王锡祺（诸罗附生）。

　　五十二年癸巳（江日升榜）：杨朝宗（台湾附生）。

　　五十三年甲午（林廷选榜）：陈飞（台湾附生。本姓张）。

　　雍正元年癸卯（廖学信榜）：王世臣（府学附生。本姓陈）。

　　四年丙午（吴士拔榜）：庄飞鹏（府学附生）。

　　七年己酉（陆祖新榜。是科以御史夏之芳折请，复额中一名）：陈文苑（凤山拔贡）。

　　十年壬子（叶有词榜）：廖殿魁（凤山拔贡）。

　　十三年乙卯（黄元宽榜。巡道张嗣昌以人文日盛，详请增额；巡抚卢焯上其事，加增一名，不分经）：陈邦杰（府学拔贡）、石国球（台湾附生）。

　　乾隆元年丙辰（恩科蔡云从榜。是科恩加一名）：张岳（府学附生）、蔡朝英（台湾附生）、李树滋（凤山廪生）。

　　三年戊午（出科联榜）：陈辉（台湾增生）、王宾（台湾廪生）。

　　六年辛酉：陈连榜（府学附生）、李如松（凤山廪生）。

　　贡生

　　康熙二十七年：王喜（府学。手辑「台志」；旧志创始，多采其原本）。

　　二十八年：陈天机（府学）、王弼（台湾。松溪训导。康熙三十四年，分修「郡志」）、曾联镳（凤山）、蒲世趾（诸罗。古田教谕）。

　　二十九年：吴蕖（府学）。

　　三十年：蔡复旦（府学。闽清训导，升永安教谕）、冯昆玉（台湾。寿宁训导）、黄巍（凤山。康熙三十四年，分修「郡志」）、周盛（诸罗）。

　　三十一年：陈澜（府学）。

　　三十二年：苏知宜（府学）、陈逸（台湾。福安训导。康熙三十四年，分修「郡志」；五十八年，分修「诸罗志」）、何则民（凤山）、马廷对（诸罗。南安训导。康熙三十四年，分修「郡志」；四十三年，董建诸罗学宫）。

　　三十三年：庄一煝（府学。延平训导）。

　　三十四年：柳梦和（府学。龙岩训导，升沙县教谕）、郑萼达（台湾。永福训导。康熙三十四年，分修「郡志」）、蔡邦彦（凤山。宁洋训导）、许汝舟（诸罗。寿宁训导）。

　　三十五年：王日登（府学。泰宁训导）。

　　三十六年：郑光基（府学。恩）、郑国对（台湾。恩）、郭允豪（凤山。恩）、卢贤（诸罗。恩。康熙三十四年，分修「郡志」）、苏一鸣（府学）、黄位思（府学。拔。居闽县。孙元宽，雍正乙卯解元）、郭光萃（府学。拔）、陈绍美（台湾）、王联魁（台湾。拔）、梁六善（凤山。闽县训导）、施世榜（凤山。拔。寿宁教谕，授兵马司副指挥）、林中桂（诸罗）、杨以仁（诸罗。拔）。

　　三十七年：黄元倬（府学。尤溪训导，升尤溪教谕）。

　　三十八年：张铨（府学。归化训导。康熙三十四年，分修「郡志」）、辜南金（台湾）、张祚（凤山。南平训导）、薛维英（诸罗）。

　　三十九年：蔡恺兰（府学）。

　　四十年：许士骐（府学）、林虞良（台湾）、王蕙冈（凤山）、林中騋（诸罗）。

　　四十一年：陈道南（府学。长泰训导）。

　　四十二年：陈腾祥（府学）、陈尚勖（台湾。宁洋训导）、叶朝弘（凤山）、方宗伟（诸罗）。

　　四十三年：江琳（府学。莆田训导）。

　　四十四年：叶昕（府学。武平训导）、施玮（台湾。侯官训导）、李为泽（凤山）、陈志（诸罗。福清训导）。

　　四十五年：林彦瑛（府学。大田训导）。

　　四十六年：陈文达（府学。康熙三十四年，分修「郡志」；五十八、九等年，分修台、凤二「邑志」）、颜我扬（台湾。归化训导）、郑其炳（凤山）、吴一鸣（诸罗）。

　　四十七年：胡琛（府学。恩）、林萃冈（府学。兴化训导）、陈圣彪（戊子副榜）。

　　四十八年：叶道坦（府学。训导）、郭必捷（台湾。宁洋训导）、陈宗达（凤山）、林浚（诸罗）。

　　四十九年：蔡光座（府学。长汀训导）。

　　五十年：张应时（府学。沙县训导）、张缵绪（台湾。同安教谕）、吕世昂（凤山）、苏克缵（诸罗。崇安训导）、许宗岱（辛卯副榜。代州判）。

　　五十一年：许冈（府学。泰宁训导）。

　　五十二年：洪登瀛（府学。恩。罗源教谕）、林璲（台湾。恩。永福教谕）、郑应球（凤山。恩）、林中梅（诸罗。恩）、蔡振声（府学。长乐训导）、蔡梦弼（台湾）、吴台成（凤山）、洪成度（诸罗）。

　　五十三年：蔡应新（府学）。

　　五十四年：蔡邦俊（府学。长汀训导）、金继美（台湾。康熙三十四年，分修「郡志」）、郑其灼（凤山。长泰训导）、郑隆■〈井彡〉（诸罗。南平训导）。

　　五十五年：董大章（府学）。

　　五十六年：杨文定（府学）、张天佐（台湾）、蔡骏声（凤山）、许琇（诸罗。闽清训导）、王元辉（丁酉副榜）。

　　五十七年：粘敏求（府学）。

　　五十八年：刘荣衮（府学）、陈鹏南（台湾。连江训导）、蔡缵烈（诸罗。光泽训导）。

　　五十九年：郑基岳（府学）。

　　六十年：黄必第（府学）、石锺英（台湾）、李钦文（凤山。南靖训导。康熙五十八、九等年，分修台、凤、诸三「邑志」）、庄特远（诸罗）。

　　六十一年：辜经（府学。恩）、孙文振（府学）。

　　雍正元年：张从政（台湾。恩。拣选州判）、詹捷（凤山。恩）、陈浚发（诸罗。恩）、李清时（府学）、谢飞鹏（府学。附拔。本姓陈）、陈洪言（府学。附拔）、洪大初（台湾）、石云路（台湾，附拔）、张开铣（凤山）、陈文苑（凤山，附拔。己酉中式）、陈桧堂（诸罗）、林中莱（诸罗，附拔。拣选通判。本姓马）。

　　二年：薛烈（府学。本姓王）。

　　三年：陈鹏飞（府学）、颜宗文（台湾）、许士丽（凤山）、欧阳达（诸罗）。

　　四年：郑国庆（府学）。

　　五年：叶其苍（府学）、洪亦缨（台湾。本姓李）、林起鹏（凤山）、洪绩（诸罗。本姓陈）。

　　六年：陈云从（府学）。

　　七年：吴滋灿（府学。本姓陈）、陈邦杰（府学。廪拔。乙卯中式）、张方升（府学。廪拔）、李栖凤（台湾）、洪际春（凤山）、廖殿魁（凤山。廪拔。壬子中式。是年拔三人）、陈慧（诸罗。分修「诸罗县志」）。

　　八年：陈杏元（府学）。

　　九年：黄名臣（府学）、林长春（台湾）、王凤池（凤山）、陈必弟（诸罗）。

　　十年：张士箱（府学。漳州训导。康熙五十九年，分修「台湾县志」）。

　　十一年：柯德玉（府学）、余修（台湾）、施士燝（凤山。兴化训导）、许明健（诸罗）。

　　十二年：王思兴（府学）、林邦彩（府学。廪拔）、黄佺（台湾。廪拔。乾隆元年，拣选引见养心殿，奉旨以州判用）、陈玉选（凤山。附拔）、蔡开春（诸罗。廪拔。是年拔四人）。

　　十三年：刘元相（府学。恩）、余奋乡（台湾。恩）、张好瑛（凤山。恩）、陈任文（诸罗。恩）、谢国球（府学）、王邦俊（台湾）、陈璇（凤山）、林诸冠（诸罗）。

　　乾隆元年：陈奎（府学）。

　　二年：黄之猷（府学。本姓袁）、郭朝宗（台湾）、李树乔（凤山）、陈衷和（诸罗）。

　　三年：许元珪（府学）。

　　四年：陈云龙（府学）、杨廷栋（台湾）、杨清时（凤山）、周日灿（诸罗）。

　　五年：王大猷（府学）、黄继业（府学。廪拔）、蔡培（府学。增拔）、施士膺（台湾。廪拔）、卓肇昌（凤山。廪拔）、林玉书（诸罗。廪拔）、丁鸣蜚（彰化。廪拔）。

　　六年：范学洙（府学）、杨邦望（台湾）、林皋（凤山）、颜仲凤（诸罗）、郑联芳（辛酉副榜）。

　　例贡（雍正二年以后，例贡非由廪生者不得以教职用；现任教职俱罢去）

　　吴元之（归化训导。呈请终养）、林廷芳（沙县训导）、李士敏（延平训导）、陈君锡、张方高（建宁县训导）、张道升（以上俱由廪生）、王凤来（漳平训导，升苏州府同知；〔行〕取刑部员外郎，现任淮庆府知府）、王纯（上杭训导，升卢州同知；〔行〕取刑部员外）、吴振经（训导，升开封府同知、署开封府知府）、林长盛、卢芳型、黄师韩、施士安、李国桢、郭邦英、陈国栋、郑勋业、陈应魁、刘荣遴、傅汝梅、李雰、李桃、林怀西、王麟（本姓黄）、林其蕡（泰宁训导）、饶嗣珍（大田训导）、廖中起、李廷撰、陈焜、陈汝楫、王应选、蔡文达、林怀瑾、李明廷、陈附柏（本姓林）、郑应捷、王朝鉁、王良佐、黄振昌、陈奇典、陈应光、丁宸、郑大枢、陈方升、江日照、石国珠（以上俱由附生）、黄国英（即用州同）、黄长青、董廷英、施士成、吴振统、吴振纶、李朝玺、陈应魁。

　　武进士

　　康熙三十三年甲戌：阮洪义（开科联捷）。

　　四十五年丙戌：叶弘桢（联捷）。

　　四十八年己丑：柯参天。

　　五十一年壬辰：林大瑜（联捷）。

　　五十二年癸巳：许貐（侍卫。以人地相宜，授镇标中营游击，转延平府游击）。

　　五十七年戊戌：范学海（甲辰殿试，授山东兖州寿张营中军守备，署本营游击。雍正十一年，以母老病请假终养）。

　　乾隆四年己未：蔡庄鹰（侍卫。五年，请假省亲，卒于姑苏旅次）。

　　武举

　　康熙二十九年庚午：林逢秋（凤山开科）。

　　三十二年癸酉：阮洪义（台湾开科。联捷）。

　　三十五年丙子：许仪凤。

　　三十八年己卯：王之彪（台湾）。

　　四十一年壬午：陈进元（府学）、王臣、洪国珠（以上台湾）、吴有声、曾国翰（以上凤山）。

　　四十四年乙酉：叶弘桢（联捷）、洪奇英、黄继捷、黄应魁、施世黻（以上俱府学）、李清运、蔡志雅、萧凤来、黄彩（以上台湾）、柯参天（进士）、张化龙（以上凤山）、许貐（诸罗开科。进士，侍卫）。

　　四十七年戊子：吴朝佐（府学）、薛宝琳、周良佐、许兆昌（以上台湾）、蔡一聪、蔡朝凤、翁士俊、谢希元（以上凤山）、许兴（诸罗）。

　　五十年辛卯：林大瑜（府学。联捷）、林培（府学）、陈士成（台湾）、颜士骏（凤山）、余立赞（诸罗。本姓蔡）。

　　五十二年癸巳：黄廷魁（台湾）、林中颖（诸罗）。

　　五十三年甲午：王元功（府学）、洪壮猷（诸罗）、苏学海（诸罗）、曾天玺（府学文生）、许庄威、苏时亨（以上台湾）。

　　五十六年丁酉：王桢镐（解元。本姓李）、范学海（亚魁。联捷）、李明德、黄彦彰（俱台湾）、赵奇遇、李行可（以上凤山）、洪奇猷（诸罗）。

　　五十九年庚子：汪玉润（府学）、曾英杰、萧凤求（以上台湾）。

　　雍正元年癸卯恩科：蔡联芳、洪秉彝（以上府学）、李朝龙（凤山文生）。

　　二年甲辰：刘大璸（府学）、施世爵（台湾）。

　　四年丙午：杨逢春（台湾）。

　　七年己酉（脱科）。

　　十年壬子：郑和泰（凤山）、张光国（诸罗）、刘长青（彰化开科）。

　　十三年乙卯：许志刚（台湾）、苏惟豫（凤山文生）、黄绍辉（诸罗）、颜振云（彰化）。

　　乾隆元年丙辰：吴志超（府学）、蔡庄鹰（府学。侍卫）、韩克昌（文生）、邱世质（诸罗）。

　　三年戊午：范学山（府学）、林日茂（府学）、王振业（台湾）、许日文（凤山）、欧阳谷（诸罗）、林长春（〔彰化〕）。

　　六年辛酉：许大勋（〔府学〕）。  
　 
卷十七

　　人物（流寓、隐逸、孝义、列女附）

　　邱文庄破琼山之荒，海忠介击中州之望；地以人传，何论绝岛哉？台滨海类琼，而初隶中土，声教未久，青编夙汗求其俦，盖寥寥也。然而蛮天菁岭，不少通籍名流；羁旅潜光、乡闾义行，亦乌可没耶？况乎幽闺镜破，辄失冰霜；弱质鸾孤，频捐香玉。何地无贤？宁得以孤岛少之！若夫沐圣化之涵濡、禀地灵之清淑，当必有植名教而开风化者挺生杰出，为第一流人；则采风者有厚望焉。志人物。

　　王璋，字昂伯；台湾人。康熙癸酉举人。三十四年，分修「台湾郡志」。初为云南宜良令，洁己爱民；丁母艰，百姓数千吁留于云抚。璋素服，从间道旋家。服阕，起知湖广房县。寻升部主事，迁监察御史。卒于官。

　　陈远致，字子静；台湾人。康熙二十二年，以军功署参将札，协赞水师提督施琅平台。远致冲锋陷阵，佐琅克澎湖；前后赏银一千三百两。平台后，留远致安插居民；远致将所给银两，募佃开垦田园二万余亩。升左都督，管台湾镇标左营游击事；给一拖沙喇哈番，纪余功二次。寻升瑞安副将，驰京陛见；以年老，准原品休致。子应橙、天杓，六十年随征平朱匪功，加署都司；雄，由把总累升守备云。

　　林黄彩，字符质；台湾人。有智力。康熙六十年台匪朱一贵作乱，总督觉罗满保移驻厦门；彩走兴化，具陈平台策。总督令随大军，讨平朱匪，以把总升守备；累升厦门游击。十一年，随征大甲西，功升参将。寻迁澄海副将，署碣石卫总兵，卒于官。父宸昌，年八十余，经授诰封，今尚健；本为良医，雅施方药不受谢，力行善事云。

　　黄曾荣，字焕文；台湾人。初为诸生，弃而从戎，补把总，升千总。台道陈璸尝命往上淡水捕贼郑尽心，荣至，则相山川形势，绘图以进，条陈其地应添设一营；许之。寻升偏沅抚军，特疏荐荣，奉旨记入贤能官员册内。既调抚福建，即商福督觉罗满保合疏请添设淡水营，即以荣为本营都司。相度营地，创盖兵房，经理三月而竣。以积劳，病卒于官。

　　陈友，台湾人；生长海滨，熟悉水务。六十年，水师提督施世骠统舟师五百余艘征台，令先驾小舟鹿耳门插标，为向导。台平后，上其功，授把总；累升至金门镇标游击。

　　王作兴，安平人；谙熟水务。六十年，提督施世骠征台，作兴泅水至鹿耳门插标，引大师进港，以功加署都司佥书，授把总，累升南澳游击。乾隆四年，调安平中营，卒于官。

　　郭张文，台湾人；素娴弓马。由把总，升陆路提标千总。六十年朱匪窃发，总督觉罗满保拨随参将林政征台；数次剿贼，卒于军。

　　流寓（附）

　　隐逸

　　孝义（附）

　　节孝（附）

　　贞烈（附）

　　流寓（附）

　　宁靖王，名术桂，字天球，别号一元子；明太祖九世孙，辽王后、长阳郡王次支也。始授辅国将军。配公安罗氏女。

　　崇祯壬午，流寇破荆州；王偕惠王暨藩封宗室避湖中。甲申京城陷，庄烈帝殉社稷，福王嗣立于建业；王与长阳王入朝，晋镇国将军，令同长阳守浙之宁海县。

　　乙酉夏，浙西郡邑尽归国朝；长阳率眷属至闽中，王尚留宁海。而郑遵谦从绍兴迎鲁王监国，时传长阳入闽，存亡莫测；监国封王为长阳王。郑芝龙据闽，又尊唐王为帝，建号隆武；王奉表称贺，隆武亦如监国所封。后闻其兄尚存，已袭辽王；王具疏请以长阳之号让兄次子承之。隆武不允，改封宁靖；仍依监国，督方国安军。

　　丙戌五月，我师渡钱塘；王乃涉曹娥江奔避宁海，觅海艇出石浦。监国亦由海门来会，同至舟山。十一月，郑彩率舟师北来；因芝龙与隆武未洽，知越州不守、监国出奔，故遣迎之。王与监国乘舟南下，岁杪抵厦门，而芝龙已先归命北行矣。

　　是时，郑鸿逵迎淮王于军中，请宁靖监其师。合芝龙子成功兵，攻围泉州，经月不下；鸿逵乃载淮王、宁靖，同至南澳。值粤东故将李承栋奉桂王之子称帝肇庆，改元永历，王因入揭阳；永历令居鸿逵师中，月就所在地方支膳银五十两。戊子春，命督鸿逵、成功师。庚寅冬，粤事又溃；辛卯春，王仍与鸿逵旋闽，取金门。及成功取台湾，王辄东渡，就竹沪垦田数十甲以赡朝晡。既而元妃罗氏卒，遂葬焉。

　　戊午，闻靖海将军调集水军楼船进讨，郑氏诸臣燕雀处堂，晏如也；王独蒿目忧之。常言：『台湾有变，我再无他往，当以身殉』。癸亥六月，我师克澎湖；二十六日，郑兵败回。王向媵妾曰：『我之死期已到，汝辈或为尼、或适人，听自便』。妾侍佥云：『王既能全节，妾等宁甘失身！王生俱生、王死俱死；请先赐尺帛，死随王所。从一而终之义，庶不忝耳』。王曰：『善』。妾袁氏、王氏（或云蔡，误也）、媵妃秀姑、梅姐、荷姐俱冠笄被服，齐缢于堂。王乃大书曰：『自壬午流贼陷荆州，携家南下，甲申避乱闽海，总为几茎头发，保全遗体，远潜外国。今四十余年，六十有六岁；时逢大难，全发冠裳而死，不负高皇、不负父母！生事毕矣，无愧无怍』。次日，校役舁主人柩，王视之无他言；但曰：『未时』。即加翼善冠、服四团龙袍、束玉带、佩印绶，将「宁靖王」麟钮印送交郑克塽，拜辞天地、祖宗；耆士老幼俱入拜，王答拜。又书绝命词曰：『艰辛避海外，总为几根发。于今事毕矣，祖宗应容纳』！书罢，结帛于梁自缢；且曰：『我去矣』！遂绝。众扶之下，颜色如生。越十日，藁葬于凤山县长治里竹沪，与元妃合焉；不封不树。妾媵五棺埋于魁斗山，去王墓三十里，拟表为五烈墓。

　　王无嗣，继益王裔宗位之子名俨鉁为后；时年七岁，安置河南开封府杞县。

　　沈瑞，袭封续顺公，节镇潮州。其仲曰珽。逆耿之变，伪藩郑经附之。经寇粤，以瑞家属及珽迁台，居永康里；经遇之厚，妻以郑斌女。辛酉，传为霖谋叛郑，事觉被戮，以瑞与谋，囚其家属。珽告瑞曰：『我家蒙国厚恩，奈何受制于郑，宜早为计』！瑞曰：『吾志决矣』。命珽结缳毕，瑞不能及，珽扶之就缳；珽拜于地。瑞气绝，扶之下；亦自投缳。瑞妻、妾三人闻瑞殁，皆自尽。有同母女弟年十六，闻之大恸曰：『一家俱亡，留此无益也』！亦就缳死（仍「旧志」）。

　　王忠孝，字愧两；泉之惠安人。登明进士，以户部主事抽分。劾太监忤，旨廷杖，下狱。后戍边，士卒千余赴都门泣留，三年乃免；奉谪家居，杜门不出。康熙三年，偕卢若腾入台。不图宦达，日与流寓诸人肆意诗酒，作方外客。居四年，卒。

　　辜朝荐，字在公；粤之潮州揭阳人。登明崇祯戊辰进士。始任江南安庆推官，历掌谏垣、晋京卿，与黄奇遇、罗万杰、郭之奇，号为四骏。初栖浯岛，继入台，卒。生一子文麟；长回潮州，登进士，为安溪令。

　　沈佺期，字云又，号复斋；泉之南安人。登明崇祯癸未进士，官右副都御史。明亡，绝意仕进。后至厦门，谢客。嗣入台，以医药济人，遇病辄疗。壬戌秋，卒于台。

　　沈光文，号斯庵；浙之鄞县人。明副榜。由工部郎中，晋太仆少卿。顺治辛卯，自潮州航海至金门。总督李率泰闻其名，阴使以书币招之，不赴。后将入泉州，舟过围头洋，遇飓风飘至台。郑成功以客礼见，不署其官。及经嗣，光文以赋寓讽，几罹不测；乃变服为僧入山。旋于目加溜湾社教读，以医药活人，因家焉。工诗赋，所著有「台湾赋」、「东海赋」、「檨赋」、「桐花芳草赋」、「花草木果杂记」。卒，葬于善化里东保。其子孙犹能守诗书。

　　卢若腾，字闲之；同安浯州人。明进士。怀宗召对称旨，授兵部主事。疏劾督师杨士昌，升本部郎中，兼总京卫武学。三上疏，劾定西侯蒋惟禄。有恶其太直者，外迁宁绍兵备道。濒行，劾兵备陈国兴。既至浙，兴利革弊，两郡士民有「卢菩萨」之谣。鼎革后，遯迹澎湖，杜门著述；诗文甚富。

　　李茂春，字正青；漳之龙溪县人。登明末乡荐，〔喜〕著述。仙风道骨，跣足岸帻，旁若无人。居于台之永康里，额其茅亭曰「梦蝶处」（即今之法华寺）；与僧诵经自娱，人称「李菩荫」云。卒，葬新昌里。

　　俞荔，兴化莆田人。甲辰解元，联捷进士。为广东长宁令。乾隆三年，过海东书院。着「复性篇」。

　　隐逸（附）

　　张士■〈木郁〉，惠安人也。万历丙辰进士张矿之孙。八岁，补弟子员；登崇祯癸酉科副榜。康熙十三年耿逆之变，避难于浯、厦、漳、澄之间。二十八年，遁迹来台，居于东安坊，杜门不出。持长素，焚香烹茗，日以书史自娱；飘然于世俗之外焉。辟榖三年，惟食茶果。年九十九，卒；诸罗县知县刘作楫匾曰「期颐上寿」。

　　孝义（附）

　　黄广，诸罗人。事母孝。雍正八年，居屋被火，广与母、妻俱走出，惟少妹在内。母怜女，反奔入；广惧母被灾，急随救母。妻虑夫同焚，力挽止广；广辄推妻于港，遂与母同死火中。妻为舟人急拯，得不死；痛姑与夫俱丧，仍投港，复为乡人救苏。母为女死、子为母死，有司尝给银优恤之。

　　陈仕俊，字子庆；台湾人。监生。好善。康熙五十七年旱，米价腾涌；仕俊出粟二千五百石，分四坊以赈，存活甚多。又尝建桥、施棺，置园地为义冢。其子贡生应魁，复出白镪四百两，请修台湾县学、文庙，亦能继行善事云。

　　施世榜，字文标；凤山人。拔贡生。乐善好施，闾党姻族贫者多所周恤。尝建敬圣楼于南门外，以拾字纸。由寿宁教谕，授兵马司副指挥令。长子贡生士安，捐资二百两修葺凤邑文庙；又置田千亩，充海东书院膏火，奏报有案。又令五子拔贡生士膺捐社仓榖一千石，皆其义行焉。

　　陈鹏南，字云垂；台湾人。笃志力行。与兄定国、安国、柱国四世同居，家百余口，毫无间言。雍正十年，以岁贡司训连江。除陋规、勤考课；与诸生论文，尤以实践为谆谆。乾隆二年，连城风灾，文庙倒塌殆尽；鹏南自倾橐，竭力修建，费白镪二千四百余两。又采买榖石平粜贫士及开河，用银六百两。两院上其事，议叙；奉旨加一级有案。

　　黄孟深，其先龙溪人；幼随父瑞章至台，籍诸罗。兄伯与季早卒，孟深即仲也。抚孤侄如己子；男女四十八口同居合爨，以耕读为业，人无间言。又有王求、李次者，亦诸罗人；四世同居。先后有司嘉其行。

　　黄国英，字逊卿。凤山人，贡生；淡水都司曾荣子也。世居台邑。少颖异。好施予，有求辄应；戚属贫乏者，月给银米以赡之。遇事见义勇为。雍正七年，佐郡守倪象恺新建郡署，出入工料，咄嗟立办；三月而落成，人皆善之。盐水港淤塞，港道不通；就自己龙沟潭庄西塭榔塭截其半，费千金别浚一港，以济舟楫。远近糖榖，赖以抵府；仍添置兵房，请于总镇王郡拨兵防守，以杜不虞；至今便之。以州同即用。卒于漳。

　　侯瑞珍，台湾人。性淳厚；少孤，善事节母。举乡宾，给以匾额。母终时，瑞珍年六十六；庐于墓侧，人称（？）……。子孙多入庠食饩，庭无间言。以七十四寿终。

　　节孝（附）

　　林氏，台湾人；辜纯汤妻、明经南金嫂。汤卒，林年二十二。无子，抚其媵二子为己子。事姑孝；姑病笃，刲股和药，吁天减算以益姑寿；病果痊，延五年乃卒。里闬称为辜孝妇，知县李中素书「节孝」奖之。雍正五年，详请祀节孝祠。

　　张氏，台湾人；洪之廷妻。年十八归洪，生一女。之廷殁，舅姑怜其年少，使邻妪微讽之；氏曰：『吾所以不死者，为舅姑也』。于是勤纺绩以终养，冰操四十年如一日，台人称其节孝焉。雍正五年，详请祀节孝祠。

　　余氏，台湾杨茂仁妻。生子三，而茂仁卒，氏年二十二；痛绝复苏。环顾三子，长者甫离襁褓、幼者未满二旬，乃泣曰：『与其舍生以殉，曷若抚孤存祀』。织纴度活，荼苦自甘。历节六十三岁而卒，知县俞兆岳赠匾曰「节并松筠」。子赞化，入国学；孙锡畴、升时、文柱、昆玉、昆山，俱游庠。

　　王氏，诸罗人；陈仲卿妻。仲卿卒，王年十九。嫡早丧，有遗孤子应选甫八岁；王抚嫡子如所生，延师课督。应选长成，入泮。里人具其事于郡守卫台揆，书「节义可风」匾以旌之。

　　朱氏，故明鲁王女也。幼聪慧知书，工针绣。适南安儒士郑哲飞，生一男、三女。哲飞殁，扶姑挈子女寄养父家。父卒，渡台依宁靖王。国朝康熙癸亥，我师克澎湖；王将自尽，氏欲从死。王以姑存子幼为谕；氏涕泣，奉姑携儿别居。勤女红，劳苦忍饥，养姑抚儿十余年，女嫁、姑亡、子继殁，遂持长素。孀居五十余载，冰操无玷。年八十余，终。

　　黄明娘，凤山人。年十七，归金仁。越三年而仁卒，无嗣。夫弟尚幼，忍死以养舅姑。七载姑亡，舅老且病，氏奉养备至，久而不懈。舅亡，氏寻病笃；母家欲为延医，氏却之曰：『吾不即从夫死而延此十载残喘者，为舅姑也。舅姑往矣，吾何以生为』！遂不医而卒。

　　陈氏，莆田人；归郑斌升，移家台湾。年十八而寡。遗孤甫周岁，苦守，勤女红以资生。抚其子至成立；娶媳生孙，游郡庠。观察王敏政、郡守周元文、司马洪一栋俱旌以匾。雍正五年，详请入节孝祠。

　　萧氏爱娘，台湾人；举人凤求女。少许配洪举人壮猷男齐。未娶，而齐殁。爱娘年十九，矢志守节，白其父归洪；养族子为息。十二年，未尝归宁。乾隆四年病卒，合葬齐坟武定里。

　　银娘者，黄声集侧室好官婢也。声集将终，予好官百金，令别嫁，不从；以其金养族人子，同银娘抚之。既所养子殁，好官悲愤欲绝；银娘勤慰，愿伏事终身。遂各削发，持长素念佛四十余年。好官卒，银娘亦寻死。

　　林氏，鹭江人。年十六，归台湾范文质。姑性严急，氏能孝，得其欢。二十五而文质殁，仅遗六岁男学海。已而夫之仲弟夫妇继殁，孤子女皆幼，氏抚育如己出。课督学海，成进士，授山东衮州寿张营守备。后请假终养七载而氏卒，年六十有四。

　　蔡氏惜娘，台湾人；陈邦栋妻。年十九而邦栋卒，时男甫周月。氏哀恸，誓不独生，舅姑苦劝，谕以抚孤愈于死。遂承命节哀，勤纺绩，养翁姑，抚孤子至成立。今年六十，闾里称其节孝。

　　刘氏尾娘，台湾人；侯孟富妻。生二男一女。孟富卒，氏年二十有八。男女俱幼，门无戚属，矢志守孤。勤女红，以供衣食。子瑞珍成立，眼见五代孙。年八十有五，卒。女罔娘，适林妙；妙早卒，亦能完节。刘苦操，子瑞珍以孝称，女罔娘又以节着，人以为「侯之门，节孝存」云。

　　番妇大南蛮，诸罗目加溜湾社番大治赋妻。生一男。大治赋死，妇年二十；愿变番俗，不更适人，自耕以抚其男。至五十六岁，知县陆鹤为请旌奖。

　　贞烈（附）

　　郑氏，郑斌女；配续顺公沈瑞。辛酉，傅为霖反间谋泄，株连及瑞，囚其眷属，独氏发归。氏泣谓父曰：『儿既适沈，生死与共；今罹重祸，儿安可独生？愿遣儿同系』。斌从其请，羁之别室。及瑞将缢，使人持一带别氏。氏自结缳，其弟泣挽之；氏曰：『生为沈家人，死为沈家鬼；姊从此辞矣』。遂投缳死。

　　黄氏弃娘，台湾人；黄堂壮女。年十九，适伪宾客司傅为霖次子璇。为霖以反间谋泄，父子俱置极刑，家属发配。氏兄铨，为氏营救，得免。方璇之被系也，氏犹日望其生。及父子遇害，遂决意身殉。其兄多方慰之，氏泣曰：『今日之事，子为父死、妻为夫亡，于理甚顺；妹复何憾』！遂自缢。闻者哀之。

　　陈氏，郑克■〈臧上土下〉妻、陈永华女。少知书，守礼。克■〈臧上土下〉者，伪藩郑经螟蛉子也。经西寇，委政于永华；请立克■〈臧上土下〉为监国。经败东还，永华亦殁；即以国事付克■〈臧上土下〉。无何，经病亡；诸弟于丧次扬言曰：『彼非郑氏子，孰肯为之下』？环诉于经母董氏。董氏命幽克■〈臧上土下〉，收监国印；诸弟于是夜默使乌鬼（番名奴）拉杀之。当克■〈臧上土下〉之被逮也，语陈曰：『事变矣，恐不能相保』。陈曰：『夫在与在、夫亡与亡，无相负也』。董氏以永华故，礼遇陈；陈曰：『昔为箕帚妇，今为罪人妻；愿出居，待亡夫百日后，即从地下耳』。许之。乃处陈别室，置克■〈臧上土下〉柩其中。旦暮哭奠；既卒哭，沐浴整衣缢于柩侧。与克■〈臧上土下〉合葬台之武定里洲仔尾。

　　郑氏宜娘，漳郡人。年十八，适台邑谢灿。灿远贾三载始归，寻病卒；氏朝夕号泣，誓以死殉。邻妪慰以『姑老家贫，且无兄弟，若何』？氏曰：『妇人从一而终；余惟知「从一」之义耳』。遂投缳死。伪天兴州为建坊表之，即今下寮港街「贞节坊」是也。

　　阮氏荫娘，台湾人。年十六，归王寻，居安平镇。未有出，抚夫伯兄遗腹子，备极鞠育。已而夫殁，其仲兄来哭；殡毕，氏请所抚侄为夫立后，许之，遂欲自经。仲嫂急救，且慰之曰：『叔死不可复生，姒何自苦乃尔』？氏曰：『夫死，誓不独生；得同归，愿足矣』。仲使人防之密；氏醉以酒，即严妆洁服，从容就缳。雍正五年，详请祀节烈祠。

　　郭氏益娘，台邑曾国妻。年十八，未有出。国溺海死，氏日夜哀哭，誓不欲生；已而白所亲曰：『夫亡，义不独存；愿相从地下』。劝弗止，遂自缢。摄县同知孙元衡匾其闾曰『烈同荀釆』。雍正五年旌表，祀节孝祠。

　　赵氏，台之镇北坊人；归李宋。年二十有二，宋病，侍药不梳洗、不解衣。俄宋死，氏哀恸凄惨，誓与同穴。迨卒哭，遂自经死。台之士民高其节，争吊祭之。雍正五年，详请入节孝祠。

　　郑氏月娘，台湾人；哲光女。年十九，归凤山王曾儒。逾年儒卒，翁以贫故，欲速葬。月娘乞稍缓，愿死同穴。翁嘱邻媪劝止之，月娘曰：『夫病剧时，吾以死许之矣；义不可移』。投缳而死。绅士竞挽以诗。知县宋永清高其节，亲祭氏坟，匾其庐曰「百年今日」；盖宋挽诗有『百年今日乾坤老』之句也。雍正五年，详请入节孝祠。

　　纪氏险娘，台湾人；纪惠女，少许字吴使。年十八，未嫁而使病；氏闻之，寝食俱废。寻使殁，氏遂自经以殉。吴家移其柩，与纪合葬武定里州仔尾。台令张宏为请于督、抚，给「烈性天成」、「女宗芳烈」二匾奖之。雍正五年，详请入节孝祠。

　　王氏德娘，台湾安平镇人；适杨轸。轸捕鱼溺水殁，氏年二十二，家惟老翁、幼女。将卒哭，夜四鼓，设祭筵哭奠毕，即入房自缢。林封君宸昌白协镇张国拜而敛之。宸昌及台人士赋诗以挽，有『惜女怜翁尽节难』之句，盖纪实也。

　　王氏■〈毛上灬下〉娘，诸罗人；欧预妻。年二十，适预。逾年而预卒，王氏哀毁悲号，治丧尽礼。既卒哭，白内外诸亲，沐浴更衣自缢而死。合葬善化里北仔店。知县周锺瑄旌其门曰「节义凌霜」。雍正五年，详请入节烈祠。

　　黄氏器娘，黄勉女；台邑武定里人。幼许郡治儒生陈越琪。闻琪病，即为减膳祈祷。迨琪死，父母秘不与言；氏密察得实，遂自缢；夫家舁琪柩与氏柩会于路，合葬魁斗山。官为上其事，康熙六十一年旌表建坊十字街。

　　庄氏珠娘，台湾人；庄连女，少许配陈景昭。年十八未婚，而景昭病故。珠娘闻讣，脱簪珥、更素服。家人虑其殉也，防之密；乃徉谈笑。越旬日，入室自扃，母呼寂然；急破扉视，已投缳矣。因附窆景昭墓右。先是连有弟宗，聘高氏金娘，年十八未婚而宗卒。金娘闻讣，即削发为尼。今六十余岁，冰节无异。又有妹劝娘未嫁，以母病笃，祷天割股和羹以进，母食而愈；即珠娘胞姑也。人以为节孝贞烈萃于庄氏一门，诗以挽者累卷帙。

　　蒋氏，北路参将罗万仓妾。康熙六十年朱匪之变，贼犯诸罗城。万仓出与战，为贼所殪；氏见万仓所乘马逸归署带血，曰：『吾夫其死矣』！遂自缢以殉。事闻，奉旨旌表，祀节烈祠。

　　袁氏顺娘，台湾人；袁权女。年十六，适鲁定公。甫六月而定公殁，袁恸凄惨。越七日，白内外诸亲，自缢以殉；合葬魁斗山西。雍正五年旌表，祀节孝祠。

　　汪门双节者，彰化县民汪家姑妇也。姑刘氏、妇余氏，素相慈孝。雍正九年大甲西番作乱，焚杀居民。姑刘急告妇余曰：『义不可辱，当各为计』。语毕，遂自刎。妇方抱姑尸而泣，逆番猝至，遂触垣死。乾隆三年，勒碑县东门以旌之。  

卷十八

　　古迹（井泉、宫室、寺观、宅墓附）

　　登越王之台，顿生哀思；过田横之墓，不禁歔欷！往迹已湮，而吊古者不胜情焉。台为古荒服地，元、明以前，未载方舆。虽山海观奇，而平原沃野极目千里，非若圆峤、方壶为神仙窟宅之域也。然而灵岩绵邈，岂必馆娃之旧宫；鹫岭岧峣，奚待卓锡之古剎？但开心目，足供凭临。若夫伏波铜柱，僻在安南；王嫱青坟，尚存漠北。荒烟蔓草间，宁无有其可传者乎？志古迹。

　　台湾县

　　赤嵌城：在镇北坊。红毛人所筑也，又名红毛楼。郑氏以贮火药军器。今颇圯。

　　红毛城：在安平镇。红毛时，于一鲲身顶筑小城，又遶其麓而周筑之为外城。城垣用糖水调灰迭砖，坚埒于石。凡三层：下一层入地丈余，而空其中。凡百食物及备用者悉贮之。雉堞俱钉以铁，广二百七十七丈六尺、高三丈有奇；女陴、更寮，星联内城。楼屋曲折高低，栋梁坚巨，灰饰精致。瞭亭、螺梯、风洞、机井，鬼工奇绝。近海短墙年久倾圯，潮水辄至城下；日夕冲激，颇需修理。东南由濑口陆行，历鲲身三十里可至；东由镇渡头，一苇杭之。

　　澎湖暗澳城：明都督俞大猷所筑。嘉靖间，林道干作乱，大猷追之，道干遁入台湾；大猷因留师澎湖，筑城于暗澳以守。今故址尚存。

　　瓦硐港铳城：红毛人筑也。明时，澎湖属同安县辖，分金门哨兵汛防居于此城。今圯。

　　诸罗县

　　青峰阙炮台：在蚊港口。荷兰时筑。今圯。

　　彰化县

　　淡水炮台：在港口。荷兰时筑。

　　鸡笼城：荷兰时筑。

　　井泉（附）

　　宫室（附）

　　寺观

　　宅墓（附）

　　井泉（附）

　　台湾县

　　大井：在西定坊。来台之人，在此登岸，名曰大井头。开辟以来，生聚日繁、商贾日盛，填海为宅，市肆纷错。「旧志」云：『开凿莫知年代。相传明宣德间，太监王三保到台，曾于此井取水』。又传系红毛所浚；红毛筑赤嵌城，恐有火患，凿此井以制之。

　　乌鬼井：在镇北坊。红毛所筑。水源甚盛，大旱不竭。南北商船悉于此取水，以供日用。

　　马兵营井：在宁南坊。伪时驻马兵于此，因名。水最淡，甲于他井。通邑之人汲以烹茗。

　　澎湖大井：在妈祖宫东。开凿不知何年。施琅平台时，水泉大涌，即此井也。亦名大井头。

　　红毛井：在澎湖瓦硐港铳城东。红毛所凿，故名。泉脉甚盛，往来商船在此伋水。

　　凤山县

　　龙目井：在阿猴林内竹仔寮，为小竹桥、观音山二庄交界。两井相连，状如龙目，故名。相传沉痾者饮其水即愈。

　　诸罗县

　　红毛井：在县署左。凿自荷兰，因名。方广六尺、深二丈许。泉甘冽于他井。相传居民汲饮是井，则不犯疫疠。

　　彰化县

　　龙目井：在大鸡笼山之麓。下临大海，四周〔斥卤。泉涌如珠，濆地而起，□□甘〕冽。不知凿自何时？大约亦荷兰所浚也。

　　宫室（附）

　　北园别馆：在邑治北五里许。伪郑为母董氏建。

　　敬圣楼：〔在〕府治南门外。拔贡生施世榜置；捐粟雇僧，以拾字纸。

　　寺观（附）

　　台湾县

　　海会寺：即郑氏北园也。康熙二十九年，台厦道王效宗、总镇王化行改建为寺。佛像庄严，寺宇宽敞；亦名开元寺。寺田在寺后洲仔庄，五十甲；又寺前园六甲零，又檨园一所，为本寺香灯。

　　竹溪寺：距邑治二里许。径曲林幽，清溪环拱，竹木花果，颇称胜概，匾其山门曰「小西天」。寺田在尖山庄，一十二甲；年收租粟为香灯。

　　黄蘗寺：在东安坊。康熙二十七年，左营守备孟大志建。三十一年，火。三十二年，僧募众重建。四围竹木、花果甚多。

　　法华寺：伪时漳人李茂春构茅亭以居，名「梦蝶处」。后僧人鸠众改建法华寺。康熙四十七年，凤山知县宋永清建前殿一座，祀火神；置钟、鼓二楼。前后旷地，遍莳花果。起茅亭于鼓楼之后，匾曰「息机」；退食之暇，时憩息焉。寺田在寺后，荒埔一所约二甲余，台湾府蒋毓英给为香灯；又园在港西里大湖庄一所，凤山知县宋永清捐置为香灯。

　　弥陀寺：在永康里东门内。年久倾圯。康熙五十八年，僧一峰至自武彝，募化重兴。寺田在凤山县嘉祥里阿嗹甲尾园一所，年收粟七十二石；又寺后园一坵，黄士甫、曾亨观捐置为本寺香灯。

　　广慈庵：在东安坊。康熙三十一年建。环植修竹，前对小峰，亦幽静处也。寺田在诸罗县犁头标大道公营，年收租粟六十五石；诸罗县知县张■〈王尹〉给为香灯。

　　凤山县

　　仙堂：在长治里前阿社。祀五文昌。环植竹木、花果，颇有胜致。

　　诸罗县

　　龙湖岩：在开化里赤山庄。伪官陈永华建。环岩幽邃。前有潭，名龙湖；中植荷花，左右列树桃柳。青梅、苍桧，远山浮空，宛入图画。

　　大山岩：创建不知何年。岩极峻耸，顶上圆平，广可数亩；僧舍在焉。寒花古木，遍列阶前；烟景溪山，俱来目下。

　　宅墓（附）

　　台湾县

　　陈氏花园：在武定里。伪时陈永华别墅。今废为檨林，输课。

　　檨林宅：在宁南坊。伪勇卫黄安故宅。今改为施襄壮侯祠。

　　五妃墓：五妃者，明宁靖王妃也；曰袁氏、曰王氏、曰秀姑、曰梅姐、曰荷姐。癸亥六月二十二日施琅既克澎湖，王语诸妃曰：『我之死期至矣！尔辈听自主之』。咸曰：『王生俱生、王死俱死』。遂结缳齐缢堂上。王亲自殡殓，葬仁和里。越二十六日，王卒。

　　李茂青墓：在新昌里。

　　卢若腾墓：在澎湖。

　　陈节烈墓：在武定里。陈永华女（详见「节烈」）。

　　凤山县

　　宁靖王墓：在维新里竹沪。

　　诸罗县

　　沈斯庵墓 
卷十九

　　杂记（祥异、丛谈、外岛附）

　　鲲化鹏抟，「齐谐」毕载；石言神降，左氏犹传：或以为怪、或以为诬矣。然上天垂象，偶尔乖常；赤子弄兵，随时殄灭。史亦备记，抑又何欤？我皇上圣敬日跻、天休滋至，景星甘露，云汉为昭；岛国春长，鲸波永息。其间偶有云翳，亦何损乎太虚哉！夫天和不可干，莫谓其无征也；迩言有至理，勿谓其不经也。录从前之祥异、集今昔之丛谈，用资采择，亦藉观惩。志杂记。

　　祥异

　　丛谈

　　外岛（附）

　　祥异

　　国朝顺治十八年辛丑夏五月，鹿耳门水忽涨丈余。先时，鹿耳门水浅，仅容小艇出入；是月水忽涨，郑成功因之大小战舰进港，遂据台湾。

　　康熙十九年六月，有星孛于西南，形如剑，长数十丈；经月乃隐。是冬大稔。

　　二十年，疫。先是，有神曰天行使者，来居安平镇陈永华宅，永华与相酬接。自是，郑氏主臣眷属凋丧殆尽。

　　二十一年七月，地生毛；九月，雨发如丝。冬饥（斗米值银至六钱余）。

　　二十二年五月，澎湖港有物状如鳄鱼，长四、五尺，沿沙而上，鸣声呜呜。居民竞烧楮钱送之下海。是夕，复登岸死焉。是月大水，土田冲陷。夏六月，靖海将军侯施琅帅师攻澎湖，拔之。二十六夜，有大星陨于海，声如雷。二十七日，明宁靖王术桂在台湾，闻大师取澎湖，遂具冠服投缳；妻、妾从死者五人。秋八月，鹿耳门水涨，大师乘流入台，郑克塽归诚，老幼欢迎，台湾平。十一月，雨雪；冰坚寸余（台土气热，从无霜雪。八月甫入版图，地气即自北而南，运属一统故也）。

　　二十五年四月二十日辰刻，地大震。

　　二十九年冬，大有年（自荡平后，年榖时熟，几不胜书。是岁，尤为大稔）。

　　三十年八月，大风；民居倾坏，船只飘碎。

　　三十二年冬，大有年。

　　三十五年秋七月，新港民吴球谋乱，伏诛。

　　球，新港东田尾人；好拳勇。有朱佑龙者，诈称前明后裔，能遁法；数往来球家，阴集党伙谋乱。凤山吏陈枢之妻，球妹也。枢侵蚀课粟，官督之急，称贷球家；球奋髯曰：『此何足道，当相与图大事，悉诛此曹』。于耳（？）告与谋，则大喜。尊球（佑龙？）为国师，招集渐众。其党余金声约保长林盛同举事，盛佯许诺，乘夜逃之郡首告。北路参将陈贵率官兵环其宅，贼操兵以出，擒获球、枢、金声等为首七人，杖杀之。而朱佑龙竟莫知所向。

　　三十八年春二月，吞霄土官卓个、卓雾、亚生作乱。夏五月，淡水土官冰冷杀主账金贤等（主账，番社通事，管出入之账者）。秋七月，水师袭执冰冷。八月，署北路参将常太以岸里番击吞霄，擒卓个、卓雾、亚生以归，俱斩于市。

　　初，通事黄申贌社于吞霄，征派无虚日，社番苦之。土官卓个、卓雾、亚生鸷而骁，阴谋作乱。会番当捕鹿，申约计日先纳钱米而后「出草」。个、雾等鼓众大噪，杀申及其伙十数人。镇、道遣使招谕，不得入。乃发两标官兵及署北路参将常太进剿，而以新港、萧垄、麻豆、目加溜湾四社番为前部。个、雾等阻险拒守，四社番伤死甚众。既有献计常太者云：『岸里山番穿林箐、〔越〕涧谷如飞。擒个、雾非此不可。时岸社番尚未内附，乃遣译者入说其魁，多致糖、烟、银、布；番大喜，自以收捕为功。绕出吞霄山后，日有擒获。官军攻其前，个、雾等大窘，将逃入内山。岸里番设伏擒之；至郡，尸诸市，传首以示诸番。是役也，劳师七阅月，官军被瘴毒死者数百人。

　　冰冷者，淡水内北投土官、麻里郎吼番之婚姻也。麻里郎吼有女，字主账金贤；贤将娶之，其父怜女之幼也，弗与。告贤曰：『俟长以归汝』。贤缚丈人于树而挞之，麻里郎吼以诉冰冷而泣。冰冷故凶悍，怒率众射杀贤；诸与贤善者皆杀之。时方征吞霄，冷遣使与个、雾等通，有水师把总者巡哨至淡水，闻变，潜泊海口，冷未之觉；把总遣他社番诱以货物交易，伏壮士水次缚之，亟登舟。比诸番出护，已挂帆矣。会吞霄既平，诸番以首恶既诛，因通事求抚。把总惜失其名。

　　四十年冬十二月，诸罗刘却作乱，伏诛。

　　却，臭佑庄管事；拳棒自负。日往来无赖恶少，歃血为盟。久之，其党有谋不轨者，以为非却，众莫从之；尝深夜燃樟脑，窃置却屋，瓦火上烛，召同盟者示之曰：『刘大哥舍中，每夜红光烛天，非常兆也』。会却家神炉无故发火，众曰：『此不君，即帅耳』。却心动，穴地于舍，佯置田器；冶铁为刀枪各械，约日举事。腊月七日，扬旗击鼓，毁下加冬营，散其兵。乘夜抵茅港尾，掠市中货。乱民及诸番乘机四出劫掠，破家者甚众。却退屯急水溪，北路参将白通隆整众御之，镇、道两标并发兵应援。越五日，官兵大集，战于急水，却大溃；杀贼甚众，生擒其党陈华、何正等。却走匿山薮，常昼伏夜出。四十二年春二月，擒获于笨港之秀才庄。师还，斩却于市；并其长子杖杀之，妻孥皆发配。

　　四十四年冬，饥。诏蠲台湾府属三县四十四年粮米。

　　四十六年冬，饥。诏蠲粮米十分之三。

　　四十八年夏，鹿耳门有大鱼二，状似马；脊上有鬃长三、四寸，其尾如狮，肚下四鬐如四脚。居民获其一（或曰即海马也）。

　　四十九年冬，饥。

　　五十年九月十一日戌时，地震。

　　五十一年，诏蠲本年应征粟石。

　　五十三年，大井头行铺火，延烧数百间。秋，大旱。诏蠲台湾、凤山粟米十分之三。

　　五十四年九月，大风、地震。

　　五十五年丙申，诸罗十八重溪内石洞三孔水泉围绕，一日忽火出其上，高二、三尺。数日乃熄（后至壬寅岁，亦有见者。此处水热，或谓即温泉。盖磺气郁蒸，水石相激而火生焉）。

　　五十六年冬，饥。诏蠲本年钱粮十分之三。

　　五十九年，镇北坊民林进茂寿百岁，一堂四代。妻洪氏，年九十八，晨夕倡随。巡道梁文煊给予「升平双瑞」匾额。十月初一日，地大震。十二月初八日，又震十余日。房屋倾倒，压死居民。

　　六十年五月，台匪朱一贵倡乱，陷府治，总兵欧阳凯、副将许云战殁。总督觉罗满保驰至厦门，檄水师提督施世骠进兵、南澳总兵蓝廷珍统偏师援之。七日复台湾，械朱一贵等至京师，磔之。八月十三日，大风，天尽赤，提督施世骠驻兵郡城，营盘飘倒，民居倾坏，港内船只击碎甚多，兵民多压死。

　　初，狂民高永寿冒首傀儡山后有朱一贵者，谋为不轨。鞫之无实，杖逐回籍。十月朔，台地大震，民间讹传为乱兆。贼有杜君英者，粤客人也；藉称一贵在其家，招集徒众。康熙六十年四月十九日，竖旗冈山，夺汛塘军器，台镇欧阳凯遣游击周应龙讨之。贼捣陴头，败应龙军于赤山；千总陈元战死。二十七夜，攻陷南路营；守将苗景龙被执遇害，把总林富战死，守备马定国自刎死之。五月朔，贼拥众攻府，安平协镇许云率游击游崇功、千总赵奇奉、林文煌等引兵来援；力战，俱死之。台镇欧阳凯及游击孙文元、守备胡忠义、千总蒋子龙、林彦、石琳俱战死，游击刘得紫、把总李茂吉被执，茂吉骂贼不屈踢贼，死之。府陷。是日，北路营亦陷。守将罗万仓死之，其妾蒋氏自缢以殉。时三邑俱陷，惟北路上淡水都司陈策孤军自保，阻远。初四日，群贼立饲鸭者朱祖，冒一贵称义王，僭号永和。元年，总督觉罗满保闻之，十四日驻厦门，檄水师提督施世骠、南澳镇蓝廷珍等赴澎湖讨复。〔满〕保悉心调度，〔发〕舟师万七千人、战船五百余艘，适水涨丈余，骈进鹿耳门，克复安平镇；时六月十六日也。二十二日，与贼战鲲身，贼却。游击林秀等乘胜追入府治，次南较场；军令严，无敢犯民秋毫者。郡民庆更生，争担粥挈浆以迎。越日，蓝廷珍等至自西港，军于万寿亭。二十三日，提督施世骠行视郡中，慰民疾苦，遂军于北较场。二十五日，诏到，谕贼就抚。二十八日，遣朱文等略北路。满保又遣游击张駥会陈策上淡水，兼程而下，夹攻一贵等。一贵窘，则窜沟尾，乡民醉而缚之。闰月，献俘军门，诸党亦渐次就擒；槛解京师，磔之。惟王忠未获。八月十三夜，飓风大作，雨大如注，火光闪闪灼天，发屋碎舟，营盘倾倒；官哨商渔船俱覆，军民溺死无算。贼余党黄辉、卓敬等复纠众小冈山，捕获斩之。台湾平。

　　十二月，诏蠲台湾本年粟米。

　　六十一年，凤山县赤山裂，长八丈、阔四丈，涌出黑泥。至次日，夜出火光高丈余。

　　雍正元年四月，千总何勉获逸贼王忠，解省伏诛。

　　辛丑之变，群贼俱已伏诛；惟王忠潜匿，年余未获。巡台御史吴达礼、黄叔璥等折奏勒限缉拿，总督觉罗满保以中营千总何勉尝出力用命，专委搜缉。勉备历险阻，访知踪迹，获其亲信羽翼使为内应。四月十四夜，计擒王忠于凤山林，解省正法。事闻，奉旨：何勉着照该督所请，补授福州城守右军守备；仍从优议叙。随升北路营参将，颁给世职，准袭两代拖沙喇哈番。

　　三年七月，大风。

　　四年，水沙连社凶番骨宗等戕杀民命。总督高其倬遣台道吴昌祚等讨之，寻擒贼正法。

　　水沙连，旧为输饷熟番。朱逆乱后，遂不供赋。其番目骨宗等自恃山溪险阻，屡出杀人。逮雍正四年，复潜踪出没，恣杀无忌。九月，总督高其倬檄台道吴昌祚到省，面询情形，授以方略，委为总统，分路进攻，务获首恶；以北路参将何勉副之，仍调淡水同知王汧协征。时巡察御史索琳亦带亲丁，会巡道斗六门酌议剿抚。十月，勉等攀岩援木，冒险深入，直抵水沙连北港之蛤仔难社；诸番震慑，俱已就抚。越数日，复入南港水里湖，擒获骨宗父子三人，搜出藏贮头颅八十五颗。既复擒获凶党阿密氏麻着等二十余番，亦搜出头颅无数。皆押回军前，解省伏诛。于是南、北港二十五社毕服，依旧输课。水沙连平。

　　五年，东安坊民杨绍芳寿百七岁。巡察禅济布、景考祥召饮以酒，给予「人瑞」匾额。

　　六年，东安坊民魏连妻陈氏一产四男。七月二十日，大风。闰七月二十三日，又大风；损坏商哨船只，有兵民溺死者。十二月，南路山猪毛生番戕杀汉民二十二人。

　　七年二月，总督高其倬檄台道孙国玺、台镇王郡等讨平之。

　　傀儡生番性嗜杀人，取其头以多者为雄。诸社皆然，而山猪毛为最。雍正六年冬腊月二十四日，杀汉民二十二人。次年春二月，总督高其倬檄台道孙国玺、台镇王郡等调游击靳光瀚、同知刘浴带兵攻山猪毛，调诸罗县知县刘良璧堵后山，拨内优社番伏击八里斗难截杀之。又檄北路参将何勉入南仔〔仙〕仙，会同抵邦尉山下绝壁深崖，相机擒剿。时南路获凶番十余人，适奉总督檄行「胜之不足为武、不胜反以示辱」，飞调回军。山猪毛平。

　　八年七月初十日，地震。

　　九年十二月，彰化大甲西社番林武力等聚众为乱，负固拒敌。台镇吕瑞麟屡讨，未平。

　　十年三月，凤山吴福生等树旗倡乱，焚冈山营、旧社汛房，守备张玉被害。总兵王郡率官军克日剿灭，擒吴福生等诛之。

　　吴福生，凤山流棍。雍正十年春，乘北路番变未靖，与商大概等谋抢陴头。事觉，台镇王郡遣游击李荣引兵应援。福生等于三月二十八夜焚冈山营盘，二十九日复焚旧社汛塘，虎头山、赤山各处悉贼旗。四月初二夜，贼聚攻陴头，守备张玉、把总黄升守之。初三夜，焚万丹巡检署。时镇标军多拨北征，府治兵少。台镇王郡探知陴头贼炽，遂决策初四日留中营游击黄贵守府治，自率兵夜发。初五日辰刻，直驻陴头，即与参将侯元勋、守备张玉、林如锦等三路夹攻。贼并众拒，官军火炮齐发，伤杀甚众。贼却复集，自辰向未，战数合，贼大溃，各奔窜潜匿。我军俘获萧田等八人而还；守备张玉、外委千总徐学圣、郑光弘战死。初六日，班师回府，斩所获贼俘萧田、萧夷、萧诏、李三、许举、李成等于营门，悬首示众。越数日，福生、大概等三十余贼俱捉获，解省伏诛。南路平。

　　六月，总督郝玉麟奏请调回吕瑞麟弹压府治，以新授福建陆路提督王郡征讨大甲西番林武力等。官军掩捕擒获，寻正法。

　　北路大甲西社番林武力、学生等结朴仔篱等八社，以去岁腊月鼓众倡乱于彰化，恣横焚杀。淡同知张弘章走免，居民多被戕毙，北路汹汹。先是，台镇吕瑞鳞北巡至淡水，闻变回至猫盂被围。瑞麟奋身杀退，入彰化县治驻札，征兵府中，历战未克。五月，逆复结沙辘、吞霄等十余社同反，围攻彰化县治。百姓奔逃，络绎于道。六月，总督郝玉麟调瑞麟回府弹压，檄新授福建陆路提督王郡讨之。七月四日，郡同巡察觉罗柏修师至鹿仔港，遣参将李荫越、游击黄贵、林荣茂、守备蔡彬等合兵围阿束社。火炮齐发，军兵四面杀入，群逆蚁聚莫当，皆潜逃逸去。郡分参将靳光瀚、游击林黄彩、守备罗世正等各扼隘口，绝其去路。八月，渡大甲溪；遣金门镇李之栋、游击高得志、李科、守备吕九如、林如锦等各路追杀，逆逃去复纠党据险自守，暗发镖箭伤人。我师乘锐进追，由大甲西历大安溪登大坪山，直抵悠吾生番界，皆有杀获。逆大窘，走南日内山；峭璧峻绝，草树丛箐，无磴路。适乡民探知巢径仅一线，鱼贯板缘而上；逆觉，踞高巅，下矢石如雨。我师奋登，枪炮交攻，啖声震山谷；逆俱负创四窜，捣其巢、焚其积。群逆鼠窜计穷，于是各社相继献渠凶林武力、学生等来降。计围获男妇一千余名，阵斩首级四十一颗，伤死二十一名，军前枭首一十八名。抚胁从、诛首恶，还集难民，遂班师。时十一月五日也。凡四阅月，北路平。

　　雍正十三年十月间、至乾隆元年十一月内，彰化柳树湳登台庄生番累出焚杀；副将靳光瀚、同知赵奇芳设法搜罗，查出眉加腊社番巴里鹤阿尉等正法。十二月十七日夜丑时，诸邑湾里街地大震二次，倒坏民居，压死甚多，赈银七百两。事闻，动银三千两赈之。

　　乾隆三年，台、凤二邑（？）灾。事闻，台湾被灾田园七千六百余甲，豁粟二万一千五百余石；凤山被灾田园六千八百余甲，豁粟一万四千四百余石；官庄被灾田园五百余甲，豁银九百六十余两。

　　乾隆五年六月二十二至二十五等日，诸邑盐水港台风淋雨，被水淹倒仓廒二十四间，浸粟一万五千余石，民居损坏，官赈银二百两。

　　丛谈

　　「文献通考」云：『琉球国在泉州之东，有岛曰澎湖；烟火相望，水行五日而至。旁有毘舍耶（一作那）国，语言不通；袒裸盱睢，殆非人类。喜铁器，临敌用镖；镖以绳十余丈为操纵，盖爱其铁不忍弃』。按澎湖东南，即今台湾；其情状相似，殆即毗舍国也（「台海使槎录」）。

　　台湾于古无考。惟明季莆田周婴着「远游编」载「东番记」一篇，称台湾为台员，盖闽音也。然以为古探国，疑非是（「台湾随笔」）。

　　隋开皇中，尝遣虎贲陈棱略澎湖地。其屿屹立巨浸中，环岛三十有六，如排衙。居民以苫茅为庐舍，推年大者为长，以畋渔为业。地宜牧，牛羊散食山谷间，各牦耳为记（「海防考」）。

　　宋朱文公登福州鼓山，占地脉；曰：『龙渡沧海，五百年后，海外当有百万人之郡』。今归入版图，年数适符；熙熙穰穰，竟成乐郊矣（「赤嵌笔谈」）。

　　凤山相传：昔年有石忽自开，内有谶云：『凤山一片石，堪容百万人；五百年后，闽人居之』（「旧志」）。

　　又传：佃民垦田得石碣，内镌『山明水秀，闽人居之』八字（「福建通志」）。

　　台湾，海中番岛；「名山藏」所谓「乾坤东港华严婆娑洋世界」，名为鸡笼。考其源，则琉球之余种。自哈喇分支，近通日本，远接吕宋；控南澳、阻铜川，以澎湖为外援。明万历间，海寇颜思齐踞有其地，始称台湾。思齐剽掠海上，倚为巢窟。台湾有中国民，自思齐始。思齐死，红夷乘其敝而取之；葺草为田，民知树艺。顺治辛丑，郑成功金陵挫败、厦门不守，袭而有之。迄康熙癸亥，归我一统。其民五方杂处，非俘掠之遗黎，即叛亡之奸宄。里无一姓，人不一心。溪深林茂，易于伏莽。山海气湿，又多雾露、水土之害。其番，喜酒好杀，无姓氏，无岁月，无冠履、衣服之仪，无婚嫁、丧葬之礼。不知法纪，抚御或失；急之则变生肘腋，缓之则俗敝人顽（「蓉洲文稿」）。

　　台湾为土番部族，在南纪之曲，当云汉下流。东倚层峦，西迫巨浸。北至鸡笼城，与福州对峙；南则河沙矶，小琉球近焉：周袤三千余里。孤屿环瀛，相错如绣（「岛上附传」）。

　　澎湖游辖于南路泉南，乃晋江海外绝岛也。在巨浸中，环岛三十有六；巨细相间，坡垄相望，有七澳。土瘠，不宜禾稻。人多侨寓其上，苫茅为舍。气候常暖。风俗朴野，推年大者长之。人多眉寿。男女穿布衫，系以土布。煮海为盐，酿秫为酒；采鱼虾螺蛤以佐食。爇牛粪以爨，焚鱼膏为油。山羊孳生，家家烙毛、刻角记之，昼夜不收。有争讼者，取决于泉府、县。地之所产，兽则山猪、老鼠，虫则花蛇、蜈蚣，菜则芥菜，花则茉莉，草则藤蔓，药则天门冬、山茨菇、蒺藜子、白芥子。入夜不敢举火；以近琉球，恐有望烟作犯。自泉州，顺风二昼夜可至；贸易岁数十艘，为泉外府。洋船过澎湖，则另一气候：未至，尚穿棉；一至，则穿葛。其海水，号澎湖沟。水分东西流：一过沟，水则东流，达于吕宋；回日过此，沟水则西流，达于漳、泉。洪武间，居民内徙。

　　嘉靖季，贼曾一本、林凤据为巢穴。万历壬辰，东南有警；议者谓不宜坐失澎瑚，因设兵往戍之。其岛，北起北山，南尽八斗澳。北山、龙门港、丁字门、西屿头，倭所必由，为最要地；娘宫、前爇、上澳，为次要地。春汛，以清明前十日为期，驻三个月；冬汛，以霜降前十日为期，驻二个月。浯、铜二寨分兵为声援。汛毕，险要地各有兵船哨守，命曰「小防」（「漳州府志」）。

　　明隆、万间，广东巨盗颜思齐始据台湾之地，葺草以居。台湾之有中国民，自思齐始。其地环闽、浙、两粤之东，南接吕宋、北通日本，控南澳、铜山之险。思齐死，地归于红夷。郑成功自京口败回，厦门不守，袭有其地。民番杂处，任土货食。二十余载，归我版服（季麟生「条陈台湾事宜」）。

　　明都督俞大猷讨海寇林道干，道干战败，舣舟打鼓山下。恐复来攻，掠山下土番杀之，取其血和灰以固舟，乃航于遥海，余番走阿猴林社。相传：道干有妹埋金山上，有奇花异果。入山樵采者摘而啖之，甘美殊甚。若怀之以归，则迷失道；虽识其处，再往则失之（陈小崖「外纪」）。

　　明崇祯庚辰，闽僧贯一居鹭门（即今厦门）。夜坐，见篱外陂陀有光，连三夕，怪之。因掘地得古砖，背印两圆花突起，面刻古隶四行。其文曰：『草鸡夜鸣，长耳大尾；干头衔鼠，拍水而起；杀人如麻，血成海水。起年灭年，六甲更始；庚小熙皞，太和千纪』。凡四十字。闽县陈衎盘生明末着「槎上老舌」一书，备记其事。至国朝癸亥，四十四年矣。识者曰：鸡，酉字也；加草头、大尾、长耳，郑字也。干头，甲字；鼠，子字也。谓郑芝龙以天启甲子起海中为群盗也。明年甲子，距前甲子六十年矣。庚小熙皞，寓年号也。前年万正色克复金门、厦门，今年施琅克澎湖，郑克塽上表乞降，台湾悉平。六十年海氛一朝荡涤，此固国家灵长之福，而天数已预定矣。异哉（「池北偶谈」）！

　　吏科都给事中王家彦疏：『闽省海壖，地如巾帨，民耕无所；且沙砾相薄，耕亦弗收。加以年荒赋急，穷民缘是走海如鹜。长子孙于唐市，指窟穴于台湾』（「春明梦余录」）。

　　鸡笼山岛野夷，亦谓之东番。万历四十四年，倭胁取其地；久之，始复国。东番诸山，其人盛聚落而无君长。习镖弩，少舟楫，不通中国（「方舆纪要」）。

　　台湾东北有暗澳，昔年红夷泊舟其地，无昼夜。山明水秀，万花遍山，中无居人。红夷谓其地可居，留番夷二百人居此，给以一岁之粮。次年舟复至，则山中俱如长夜；所留之番，无一存者。乃取火索之，别无所见，唯石上留字，言至秋即成昏黑，至春始旦。黑时山中俱属鬼怪，番人渐次而亡。盖一年一昼夜云（「旧志」）。

　　台湾土番，种类各异。有土产者，有自海舶飘来及宋时零丁洋之败遁亡至此者。聚众以居，男女分配；故番语处处不同（沈文开「杂记」）。

　　凤邑治有冈山，未入版图时，邑中人六月樵于山，忽望古橘挺然冈顶。向橘行里许，到其处，则有巨室一座。由石门入，庭花开落，阶草繁荣；野鸟自呼，厢廊寂寂。壁间留题诗语及水墨画迹，点染苍苔，镵存各半。比登堂，一无所见。惟只犬从内出，见人摇尾，绝不惊吠。随犬曲折绿径恣观，环室皆径围橘树也。虽盛暑，犹垂实如碗大。摘啖之，瓣甘而香；取一、二置诸怀。俄而，斜阳照入，树树含红；山风袭人，有凄冷气。辄荷樵寻归路，遍处志之。至家以语，其人出橘相示，谋与妻子共隐焉。再往，遂失其室，并不见有橘（「古橘冈诗序」）。

　　黑水沟，在澎湖之东北，乃海水横流处。其深无底，水皆黑色。舟行，必藉风而过。又传水中有蛇，皆长数丈；遍身花色，尾有稍向上如花瓣六、七出，红而尖。触之，即死。舟过沟，水多腥臭气；盖毒气所蒸也（「台湾志」）。

　　土番作法诅咒，名「向」。先试树木，立死，解而复苏；然后用之。不则，恐能向不能解也。不用锁钥，无敢行窃，以善向故也。擅其技者，多老番妇。田园阡陌，数尺一■〈木戈〉，环以绳；虽山猪、麋鹿弗敢入。汉人初至，误摘啖果蓏，唇立肿；求其主解之，辄推托而佯为按视，转瞬平复如初。近年附郭诸社，畏法不敢；稍远，则各社皆有。或于笭箸中取鹅卵石置于地，能令飞走；喝之，则止。妖术之幻如此（「诸罗志」）。

　　■〈门外吉内〉■〈门外失内〉，郑国城门名；伪郑取以名红毛城之门（「赤嵌笔谈」）。

　　康熙庚申十月，伪郑毁鸡笼城。鸡笼系海屿，隶台湾北山，居淡水上游；其澳堪泊百余艘。先时，吕宋化人裔占据此城，与土番贸易。因出米稀少，远馈不给，弃去。后红毛及郑成功据台湾，皆不守。癸卯，总督李率泰召红毛合攻两岛，约复台湾后许贡，就闽省交商；红毛于乙巳年重修鸡笼城，图复台湾。丙午，郑经令勇卫黄安督水陆诸军进攻，伪镇林凤战死。红毛虑无外援，随弃去。至是，有传我师欲从北飞渡；恐踞此城，乃遣右武卫北哨，密令督兵将城拆毁。辛酉，令伪镇何佑等北汛鸡笼，驱兵负士就旧址砌筑；并于大山别立老营，以为犄角。兵士疲劳，兼时值炎天，居处磺地，手足断烂不可胜计。伪郑无定谋，犹如儿戏；鸡笼一城，始也毁而弃之，继也筑而守之；■〈禾莫〉棱之见，徒苦生灵耳（「海上事略」）。

　　康熙壬戍，郑氏遣伪官陈廷辉往淡水、鸡笼采金。一老番云：『唐人必有大故』。询之，曰：『初，日本居台来取金，红毛夺之；红毛来取，郑氏夺之；今又来取，恐有改姓之事』。明年癸亥，我师入台湾（陈小崖「外纪」）。

　　鸡笼城贮铁炮，明崇祯三年铸，兵部尚书何乔远监造。郑成功得之镇江者（「台湾使槎录」）。

　　台湾飓风将作，海气先动；浪势海涌，声闻数十里。风静而浪势尚高，声吼如故；必二、三日后，海气息，浪势方恬。大约海将翻，先一、二日海水忽变腥臊，飓风即起，波浪簸腾；乃天地之气交逆，地气动而海沸，天风发而飘摇。遭之者，辄沈舟折樯。若海气不鼓，天风虽烈，折篷空桅顺风而驰，真同鲲鹏之徙耳。人但知天风之患，实地气交构为飓，其患始烈也（「凤山志」）。

　　康熙癸亥四月，澎湖忽见鳄鱼长丈许，有四足；身上鳞甲火炎，从海登陆。百姓见而异之，以冥钞、金鼓送之下水。越三日，仍乘夜登山，死于民间厨下。按郑成功起兵荼毒滨海，民间患之。有问善知识云：『此何孽肆毒若是』？答曰：『乃东海大鲸也』。问何时而灭？曰：『归东即逝』。凡成功所犯之处，如南京、温、台并及台湾，舟至海水为之暴涨。顺治辛丑攻台湾红毛，先望见一人冠带骑鲸，从鹿耳而入；随后成功将舟由是港进。癸卯成功未疾时，辖下梦见前导称成功至，视之，乃鲸首冠带乘马，由鲲身东入于外海。未几，成功病卒，正符「归东即逝」之语。则其子若孙，皆鲸种也。今鳄鱼登岸而死，识者知其兆不佳。至六月，澎师战败归诚，亦应登山结果之兆焉。康熙壬辰七月，安平有物大如牛，高可五、六尺，面如豕，长须，双耳竹批，牙齿坚利，皮似水牛，毛细如獭，四足如龟，有尾；飞行水上。土人争致之，绳木立碎。后遂至海岸，竦身直立，声三呼号；闻者莫不惊悸。既死，郡人有图形相告者，究不知为何物？或名为海马，亦非也。康熙辛丑三月二十八日，大雨如注；六月六日始晴。山摧川溢，溪涧阏塞，田园沙压。濑口有大牛，冒雨奔腾，下岸入水；过三鲲身登陆，由镇城从柴桥头入海，向大港而出，小艇追之，不及而还。此不知为鳄、为鲸、为水牛，或兆鸭母之乱，旋即歼灭乎（「台海使槎录」）？

　　澎湖、台湾，向属夷岛。明末迄国初，郑寇窃据。迨郑归命，夷岛亦入版图。为「海中岛」：海中岛，各一方；耳无帝，目无王。古若兹，况汉、唐。胜国末，郑寇强；踞其壤，恣跳梁。乘潮汐，驾帆樯；肆侵掠，毒闽疆。皇赫怒，整斧斨；命楼船，下扶桑。寇日蹙，乃求降。陬兼澨，梯且航；置郡县，破天荒。贡皮币，赋蔗糖。销兵气，日月光（「劳之辨集」）。

　　荷兰为郑成功所败，地大震。郑克塽灭，地亦震。朱一贵于辛丑作乱，庚子十月亦地震。维时南路傀儡山裂其石，截然如刀划状；诸罗山颓其巅，喷沙如血：土人为两山相战（「赤嵌笔谈」）。

　　康熙庚子十月甲午朔，台地大震。坏官民房屋，压死多人。抵次年夏，未止；率数日一震，或日震数次。由是民间讹传，岁逢辛丑，与伪藩据台时甲子符合。而前此庚子，台地亦大震百余日；其明年，伪藩至。又施将军侯以癸亥六月平台，会闰月。今又以六月闰，是台之乱期已届也。是年春，满郡刺桐不花。民间复以癸亥之后刺桐亦不开花者；讹传为乱兆相符。朱匪之徒，因综诸讹语，惑顽民、聚徒众（见「识录」。按「泉郡志」：『留从效筑温陵城，环植刺桐。初夏花开，鲜红可爱。如叶先萌芽而花后发，则五谷丰熟。故丁谓诗曰：「闻得乡人说刺桐，花如后发始年丰；我今至此忧民切，只爱青青不爱红」』。此则花不如叶之祥矣。今日不花则为乱兆，何其谬欤？但泉花在初夏而台花在盛春，岂以地气而殊乎？时物偶然，不足致怪；好乱之民造作讹语，此妖言之律所为重也）。

　　朱寇警报至郡，总兵欧阳凯令游击周应龙带兵四百人，并调新港、目加溜湾、萧垄、麻豆四社土番随往。应龙传谕：『杀贼一名，赏银三两；杀贼目一名，赏银五两』。土番性贪淫，杀良民四人；纵火燔民居，复毙八人，载道股栗。贼党借兵、番杀掠为辞，鼓煽村庄。由是纷纷响应，号召竖旗。杀总兵，全台陷没（「平台纪略」）。

　　周应龙驻兵楠仔坑，军士风餐露宿，每多怨咨。羽书告急，立吊北路番为先锋；历处夺民衣食，掠淫汉妇，妄杀平民，概不禁制。居民遭番戕毒，各里社会立伪旗，贼势益振。迨后府中纷纷避难，县官出入，单骑无侍从。新港土番率众至府，白昼劫夺，百姓群杀之；县官不敢与闻（「台阳运会编」）。

　　朱一贵原名朱祖，冈山养鸭。作乱后，土人呼为「鸭母王」。贼伙诡称海中浮玉带，为一贵造逆之符。既得郡治，一贵自称「义王」，僭号「永和」；以道署为王府。余孽有「平台国公」、开台将军」、「镇国将军」、「内阁科部」、「巡街御史」等伪号，散踞民屋。劫取戏场幞头、蟒服，出入八座，炫耀街市。戏衣不足，或将桌围、椅背有彩色者披之；冠不足，或以红绿紬纻色布裹头；以书籍絮甲（「台海使槎录」）。

　　变后，居民避难，络绎海上；风恬浪静，寸艇飞渡，不畏重洋之险（「赤嵌笔谈」）。

　　诸贼日索富民助饷，拷击鞭笞，备极酷烈；时巨富之家多奔内地，则罗致其衣食颇饶者。台入版图三十余年之间，升平无事，俗尚浮靡。衣服、室庐为华丽，相矜诩众庶。鞍镫牝牛，行数里辄骑乘之；近稍渐易以马，街巷之间成群。而布衣步行者，摈而不得聚会。家千金者饰舆从，有田产者事奢华；豪举骄溢，嘲诮寒俭。操赢之子，以上儗于荐绅。至是多亡匿穷巷，谬为窘窭态，惟恐不类。稍有识者，辄复别徙。披发露顶，着破衣裤，跣而走；间杂于任负贩夫中。乃至叹曰：『今而后，知贫之快也』。其惨毒如此（「见识录」）。

　　康熙癸亥年克郑逆，舟进港时海水乍涨；康熙辛丑年克朱一贵，舟进港时海水亦乍涨。前后若合符节。盖由圣人在上，海若效顺；王师所指，神灵呵护：理固然耳（「平台异同」）。

　　壬寅七月十一日，凤山县赤山裂；长八丈、阔四丈，涌出黑泥。至次日夜间，出火光，高丈余；热气炙人，多不敢近，有疑出磺者。参将陈伦炯报称：『赤山上一仑颇平，东南二百余步临冷水坑，纵横百三十步。土人称自红毛、伪郑及入版图后，递年出火；或连两昼夜，或竟日夜止。今自申至丑，焰较昔年稍低。炯查硫穴土色，黄黑不一。佳者质重，有光芒；风至，硫气甚恶，半里草木不生。今近火处，草色蔚青，遍山土番种植。土色亦无光芒，湿处有如黑泥；及干，色白轻松，与土无异。虽按法煎炼，全无磺味。或曰：此系丰年之兆。乃于十八日巳、午，台风大作，迅烈异常，更兼暴雨倾注；县治民舍、营房，多被摧折。幸兵民人口，尚无压毙。芒蔗及早稻成实者，亦间有损伤』。

　　雍正癸卯六月二十六日，赤山边酉、戌二时红光烛天，地冲开二孔，黑泥水流出。四围草木，皆成煨烬。七月十六日至二十日，台风骤雨发作无节，淡水数处民田冲陷。两处火见，即兆风灾；风自火出，迨一定之理耶（「使槎录」）？

　　明时，原住澎湖百姓五、六千人，原住台湾二、三万人，俱耕渔为生。顺治十八年，郑成功带内地水陆伪官兵弁男女计三万有奇；康熙三年间，郑经复带内地伪官兵弁男女约六、七千人。贼中无家者十五、六（「靖海记」）。

　　荷兰时，南、北二路设牛头司牧。野放生息，千百成群。犊大，设栏擒絷之。牡则俟其馁，乃渐饲以水草；稍驯，狎阉其外肾令壮，以耕以挽。悖者，纵之孳生（〔陈〕小崖「外纪」）。

　　大冈山之顶，蛎房壳甚多。沧海桑田，亦不知其何时物也。山上有湖，雨则水满。

　　山阴有古石洞，莫测其所底；或以瓦掷之，窅然无声。相传谓：其下通于海云。

　　港西里赤山之顶，不时山裂，涌泥如火焰，随之有火无烟；取薪刍置其上，则烟起。名曰火山（「凤山志」）。

　　南仔仙山后，有火出石畔；扑之亦灭，吹之辄起（「台湾风土记」）。

　　大滚水山，在凤治仁寿里。山不甚高，瀵涌出泉而温，故名。又有小滚水山，与大滚水相去十余里，脉络联属。但水源浊，故山下所汇之溪，以浊名焉。附近之田，资以灌溉。

　　仙人山，在沙马矶头。其顶常带云雾，非天朗气清不得见也。故老民言：时有绛衣、缟衣者对奕。说近无稽，然生成之石棋盘、石凳犹存（「凤山志」）。

　　诸罗猫罗、猫雾二山之东，山上昼常有烟、夜常有光。在野番界内，人迹罕到。

　　玉案山后山之麓，有小山。其下水石相错，石鏬泉涌，火出水中，有焰无烟，焰发高三、四尺，昼夜不绝。置草木其上，则烟生焰烈，皆化为烬。

　　入大武郡山行十余日，有石湖。其社曰茄荖网。湖大里许，天将雨，湖辄水涨丈余。或以为湖底有眼通海。

　　水沙连四周大山，山外溪流包络。自山口入为潭，广可七、八里，曲屈如环。围二十余里，水深多鱼。中突一屿，番绕屿以居，空其顶。顶为屋，则社有火灾。岸草蔓延绕岸，架竹木浮水上，藉草承土以种稻，谓之「浮田」。隔岸欲诣社者，必举火为号；番划「蟒甲」以渡。屿中圆净开爽，青嶂白波，云水飞动，海外别一洞天（「蟒甲」，独木舟也）。

　　水涟潭，在半线。方广二丈余，形若井；崇山环列。天将风雨，则水涨，发声如潮。番民以占阴晴。

　　大浪泵社，二里许，划蟒甲以入。登岸数百武，有潭；潭之畔有加冬树，高耸障天，围合抱。相传：荷兰开凿时，插剑于树，树忽生皮包剑于内，不可复见；号剑潭。

　　林箐深处，多飞虫；着人即肌肉发痒，爪之肉烂。淡水以北皆然。行者或以皮包裹其头项。或曰：近玉山，最多此虫。山之麓，蚂蟥如猬；故玉山人不能到。

　　大肚社，先时，有土官名大眉。每岁东作，众番争致大眉射猎于田。箭所及之地，禾稼大熟，鹿豕无敢损折者；箭所不及，辄被蹂躏，否亦枯死。

　　海翁鱼，大者如山。后垄番社有脊骨一节，高可五、六尺，两人合抱，未满其围；不知何时所得也。另肋骨一段，大如斗；诸番以为枕。沈文开云：『其须如戟，可作物件』。

　　水沙连内山，茶甚伙；味别，色绿如松萝。山谷深峻，性严冷，能却暑消胀。

　　巨石多生于鸡笼、淡水之间。突怒偃蹇，奇不可状；土皆黄色，地脉所发生处也。

　　南嵌以下渐无石，质亦不坚，无格理；不可以施椎凿。宫室之用，皆载自漳、泉、宁波（「诸罗志」）。

　　内山有黄水藤，结子大如瓯。实圆而光，壳坚且厚，似诸暨之朱栗而形扁。痕分两层而联合，中有仁。久而干，就蒂开窍；出其仁，空如小盒。略去其上一二分为口，用稍大者截半作盖覆之，穿于鞓带之两旁，装贮细物，甚雅致（沈文开「杂记」）。

　　笋楠，山中有巨木，裂土而出；叶始蘖，已大十围。老匠云：楠也。楠之始生，已具全体；岁久则坚，终不加大。盖与竹笋同理。

　　萧朗，硬木名也。大者数围，性极坚重；入土千年不朽。然在深山中，人不能取；曾为大水流出，郑氏得之。实美材也（「台湾志略」）。

　　水沙连，虽在山中，实输贡赋。其地四面高山，中为大湖。湖中复起一山，番人聚居山上，非舟莫即。番社形胜，无出其右。自柴里社转小径，过斗六门，崎岖而入；阻大溪三重，水深险，无桥梁，老藤横跨溪上，往来从藤上行。外人至，辄股栗不敢前；番人见惯，不怖也。其番善织罽毯，染五色狗毛杂树皮为之；陆离如错锦，质亦细密。四方人多欲购之，常不可得。番妇亦白晢妍好，能勤稼穑，人皆饶裕。

　　斗尾龙岸番，皆伟岸多力。既尽文身，复尽文面；穷奇极怪，状同魔鬼。常出外焚掠杀人；土番闻其出，皆号哭远避。郑经曾统三千众往剿，既深入，不见一人；急合三军，速割草为营，乱动者斩。忽四面火发，文面五、六百人奋勇挑战，互有杀伤；余皆窜匿深山，竟不能灭，仅毁其巢而归（「番境补遗」）。

　　玉山在万山之中，诸邑望之，如太白积雪，莹然可爱；非有玉可采也。

　　银山有磺；又有积镪，皆大锭。相传：台道王命家人挽牛车随两人行，既至，见积镪如山，恣取满车；迷不能出，遂弃之。再寻，不复见。

　　哆啰满产金，淘沙出之，与云南瓜子金相似。深入水底，水极冷，虽壮番不能再入；金亦不多得。

　　珊瑚出琅■〈王乔〉海底，状有枝叶，色如铁，俗呼铁树；与八宝中之珊瑚迥殊，无足异者。

　　龙涎香，传为鳅鱼精液泡水面，凝为涎。能止心痛，助精气。以淡黄色嚼而不化者为佳；番仔浮水取之，价十倍。不可多得（「台湾风土记」）。

　　金包里，是淡水小社；亦产硫。人性差巧，知会计，社人不能欺。台湾多荒土未辟，草深五、六尺，一望千里。草里多藏巨蛇，人不能见。郑经率兵剿斗尾龙岸，三军方疾驰，忽见草中巨蛇口衔生鹿，以鹿角碍吻，不得入咽，大扬其首，吞吐再三。荷戈三千人行其傍，人不敢近、蛇亦不畏。余乘车行茂草中二十余日，恒有戒心；幸不相值。既至淡水，卧榻之后，终夜闻阁阁声甚厉；识者谓是蛇鸣。而庖人严釆夜出庐外，遇大蛇如瓮。社商张大谓：『草中甚多，不足怪也』（「渡海舆记」）。

　　咸水泉，闻在崇爻山。番编竹为锅，内外涂以泥；取泉水煎之成盐。又南社及水利各社，冬日海岸沙浮面者，凝为盐。番妇扫而食之，不须煎晒；如扶南国之有自然盐也（「台湾志略」）。

　　鹿以角纪年，凡角一岐为一年，犹马之纪岁以齿也。番人世世射鹿为生，未见七岐以上者。向谓鹿仙兽多寿，又谓五百岁而白、千岁而玄，特妄言耳。竹堑番射得小鹿，通体纯白，角纔两岐。要不过偶然毛色之异耳，书固未足尽信也。鹿生三岁始角，角生一岁解，犹人之毁齿也；解后再角，即终身不复解。每岁止增一岐耳。

　　牡鹿有角，善鸣。角以五月解；至八、九月肥腯，鸣声甚壮，为求牝也。出则成群，以数十百计。角者居前，牝随之；一年一交。相传鹿为淫兽，所谓聚麀未可得见。至十月则鸣，声渐杀，猎者不顾；以其淫极而瘠也。牝鹿以四月乳，未乳极肥。腹中胎鹿，皮毛鲜泽，交彩可爱。又牝鹿既乳，视小鹿长则避之他山；恐小鹿之淫之也。兽之不乱伦者惟马，牝马误烝则自死。牝鹿自远以避烝，皆兽之具有人伦者。

　　熊之类不一，有猪熊、狗熊、马熊、人熊之异，各肖其形；惟马熊最大。而勇鸷独推人熊；人立而走，捷于奔马，其逐人无得脱者。余所见熊甚多，独未见人熊。诸熊毛劲如鬣，又厚密，矢镞不能入；蹄有利爪，能缘木升高，蹲于树巅或穴地而处。人以计取之，无生致者。腹中多脂可啖；掌为八珍之一，脍炙人口，然不易熟。庖人取其汁烹他物为羹，一掌可供数十烹。若谓屠门之嚼，贻笑于知味矣。

　　凡兽之膝皆后曲，惟熊与猴前曲，故能升木。象亦前曲。

　　山猪，盖野彘也；两耳与尾略小，毛鬣苍色稍别。大者如牛，巨牙出唇外，击木可断，力能拒虎；怒则以牙伤人，辄折胁、穿腹。行疾如风，猎者不敢射。又有豪猪，别是一种；箭如猬毛，行则有声。虽能射人，不出寻丈外。

　　乌木、紫檀、花梨、铁栗诸木，皆产海南诸国。近于淡水山中，见有黑色树；察其质，与乌木无异，人多不知者。

　　鸡脚番，足趾槎枒如鸡，又各有距，故能缘木。其巢近鸡笼山，常出至海滨渔猎，留迹沙间可识。其人则未之见也（「番境补遗」）。

　　蛇首番，昔陆路提督万正色有海舟将之日本，行至鸡笼山后，因无风，为东流所牵（传台后「万水朝东」，故其舟不胜水力）。抵一山，得暂息。舟中七十五人，皆莫识何地。有四人登岸探路，见异类数辈，疾驰至，攫一人共啖之。余三人逃归，遇一人于莽中；与之语，亦泉人。携之登舟，因具道妖物啖人状。莽中人曰：『彼非妖，盖此地之人也。蛇首狰狰能飞行，然所越不过寻丈。往时余舟至，同侣遭啖，惟余独存』。问何以独存故？则举项间一物曰：『彼畏此，不敢近耳』。众视之，则雄黄也。众皆喜曰：『吾辈皆生矣』！出其簏，有雄黄百余斤：因各把一握。顷之，蛇首数百飞行而来；将近船，皆伏地不敢仰视。久之，逡巡而退。逮后水转西流，其舟仍回至厦门。乃康熙二十三年甲子八月间事（「台湾志略」）。

　　明太监王三保投药水中，令土番染病者于水中洗澡，即愈。

　　明太监王三保植姜冈山上，至今尚有产者。有意求觅，终不可得。樵夫偶见，结草为记；次日寻之，弗获故道。有得者，可瘳百病。

　　凤山县大吕觅山上，相传大吕觅番原居此。山有芋一丛，高丈余。月将出时，有二物如凤凰从芋下奋翮振羽，腾飞戾天。其番惊怪，始移居社内云（「旧志」）。

　　台地从无产珠。开辟后，凤山下庄海中蛎螃产珠如稷米大，名凤山珠；不堪饰簪珥，只用以充药品。

　　沙中有骨坚结如石，积潦奔冲，地崩沙溃，始露峰挺崿；仰皆剑攅，垂非乳滴。质虽不坚，而一种爽峭竦耸，彷佛英石（「凤山志」）。

　　番妇规木虚其中，围三尺许，函口如槽，横竹木杆于内。卷舒其经，缀线为综，掷纬而织「达戈纹」、粗布、系腰小带，花纹历录可爱。坚木削刀扣之，左右各置小坛，扣声相应，清亮如磬（「诸罗志」）。

　　南路淡水三十三庄，皆粤民垦耕。辛丑变后，客民（闽人呼粤人曰「客仔」）与闽人不相和协；再功加外委数至盈千，奸良莫辨。习拳勇，喜格斗，倚恃护符以武断于乡曲。保正、里长，非粤人不得承充；而庇恶掩非，率徇隐不报。余时饬所司，调剂而检察之。报满，拟陈请将外委多人分发闽、广各标营差操，能者按以职；不堪委用者斥还本籍。不惟可清冒滥，亦以杀其势也（玉圃「笔谈」）。

　　外岛（附）

　　琉球：在台海正东。船行，由大鸡笼山水程四十三更可至。其国王有三：曰中山王、曰山南王、曰山北王。其人深目多须。有职事者，以金银簪为差等；厕贱，祗空发束之。土人结髻于右、汉裔结髻于中，俱用色布缠之；紫、黄为贵，红、绿次之，以青为下。衣则宽博广袖，制如道士服。腰束大带，亦以色布为之；稍贵者，缠文锦。凡屋，地多铺板簟，洁不容尘。无贵贱，皆着草履；入室，则脱。惟谒见使者，始具冠履；殊苦束缚。妇人以墨黥手，为花草、鸟兽形；首不簪珥、颜无粉黛，足与男子同履；上衣之外，更用幅如帷，周蒙背上，见人则升之以蔽面；下裳折细而制长，足不令显。名族、大姓之妻，出入戴箬笠、坐马上，女仆三、四从之。君臣上下，各有节级。王亲虽尊，不敢与政。文有大夫、长史、都通事等官，专司朝贡之事；武有法司、察度、遏闼、那霸港耳目等官，分司刑名、钱榖、访问之事。王则并日视朝，自朝至日中昃，凡三次；群臣搓手膜拜为敬。遇圣寿、长至、元旦，王统众官肃冕服，嵩呼祝庆，仪同内地。食用匙箸，异味先进尊者。有窃盗，辄加剖腹、劓剕之刑。盐舶、渔艇，制与中国稍异。俗敬神，以妇人不二夫者为尸。降则数着灵异，民咸栗惧；王及世子、陪臣，莫不稽首下拜。国有不良，神辄告王；指其人擒之。倭寇谋犯境，神易水为盐、化米为沙；寻则解去。土产，则禾、苎、土丝、紫菜、鱼、螯、龙虾、螺、蟳等物，野鲜□熊、虎、豺、豹，多鹿，且富牛、马、羊、豕。货惟硫磺、皮纸、螺、蚌壳；螺可为觱栗吹，蚌壳斫之可以镶带。外此，则有纸扇、烟筒，其制陋劣不足贵。榖、蔬、果品，颇同中国；独不宜茶，即艺亦不萌。赋法略似井田；王、臣民各分土为食。有事暂取于民，事竣即已。明洪武五年，初入贡；二十五年，遣王子及陪臣子入太学。国朝顺治三年，投诚请封。以后每二岁一贡方物，率以为常。其使舰往往被风飘泊至台，官皆为给船，俾达福省云。

　　日本：古倭奴国；在台海东北。由大鸡笼经关潼、白畎过尽山、花鸟屿放船，水程五十九更可至长岐港。长岐者，日本互市地也；有上将军主之。王则住京城，去长岐极远，不干政事，为上将军守府而已。故历代止争将军，无有争王者。其民白晰，刚劲好勇，视死如归。男子生则授一利刃，出入佩之；遇有所争，辄以死相期。其黠者，先刺仇家，然后自割其腹；国法独许殓自割者，以其勇也。凡屋，地铺厚褥，方广与室称，名曰「毯踏绵」；入必脱履户外。食用漆器，父子、夫妇不同席；计人给蔬羹，各置一方盘自食。物产，金、银、琥珀、水晶、硫磺、水银、红铜、白珠、青玉、苏木、胡椒、细绢、花布、螺钿、漆器、鰇鱼、鲍鱼、孑鱼、绵纸、扇、犀象、刀剑之类。首饰，银器极精。又有乌金香炉、酒瓶、手钏等玩，与中国贸易。不用金、银，惟以所有易所无。妇人美姿容，不施粉自白，发光泽异常，衣丝■〈示曼〉；赤足，着缺后朱履，名曰「浅拖」。长岐有大唐街、有花街。贾舶至，则尽驱人入士库，择其贵者送以妓，例勿得擅却；留不与私，归时亦当计日算缗遣之。明之中季，其贼民相率驾舟寇沿海闽、粤以为患。国朝定鼎以来，德威远播；其上将军约法严禁，寸板不得下水。以是不得恣其奸，而海边烽火永息焉。尝为西洋化人蛊惑，民尽服天主教。未几，王与上将军觉，乃尽驱化民歼之。因禁绝西洋货物商舶，犯此则罹祸最惨。又铸化人头置津处，令中国人践之。红毛船望长岐山，则股栗；度不得脱，则自为计，以其恨之深也。长岐最爱台货，其白糖、青糖、鹿獐等皮价倍他物。至古迹书画，又无价矣。

　　吕宋：在台湾东南。船行，由南沙马矶斜指巽方，径谢昆山、大小覆金山，水程五十八更可至。其国甚小，颇产黄金。其人质朴，为红毛所据，与西洋人杂治之。分其地为二十四郡，有化人巴黎共操其柄。禁民不得昼作，寝室不闭。夫妇共枕，逻者时时遶榻前侦视。有女及笄，必候巴黎按选，有姿色者辄留之；色稍衰，乃令出嫁。男子将婚，必赴巴黎跪听咒法；以毒油滴其额，名曰「淋水」。人死不得葬埋，舁置万人坑中；三年后清坑，举而弃诸海。西洋商货，多聚其市。王不得久居位；乃红毛自其本国遣来者，率数载一易，无定期，视理政能否为黜陟。相传黜归旧王，皆从舟中鸩杀之。土人蓬发、短衣、跣足，惟红毛则具冠履，着窄袖衣，裤取包臀；袜名「没大小」，言无大小皆能如其股而着之也。衣、裤俱用极细哖为之，胸前钮扣不下二、三十颗；冠制如胡乐器之钹。有职事者，手持藤条，诣之「狗棰」；常巡街市，察民奸以法绳之。铸银为钱，每颗重七钱有奇，谓之「大钱」；半其重者，为「中钱」；递而轻之至一钱八分以至九分、四分半者，谓之「叐子」；即今台地所用「番银」是也。

　　咬■〈口留〉吧（一作葛喇吧）：在台海极西，水程二百九十一更可至。本爪哇地，红毛夺之。其初，土人轻捷善斗；红毛制为鸦片烟，诱使食，举国争趋如骛，久遂疲羸受制，竟为所据。其人凡三种：红毛为贵；中国商贩留住者谓之唐人，久者曰「旧唐」、初寄籍者曰「新唐」，次贵；土人为贱。凡屋制：高地覆板，铺藤花席，跏趺而坐。王骑象或牛；民蓬头、女椎髻，上衣下帨。西洋化人巴黎之属，与红毛分持其柄，同于吕宋。坐卧无椅榻，食无匙箸。法尚严，约束红毛及唐人无得吃鸦片；犯则重罚不宥。然唐人往往窃食；至有怀其土入中国，依法制烟，流毒漳、泉、厦门，今则蔓延及台，虽禁不能遽绝。物产，金珠、银、犀角、象牙、玳瑁、青盐、槟榔、椒香、苏木、桄榔、吉贝、倒挂鸟、彩鸠、绿鸠、红绿鹦鹉、白鹿、白猿猴。铸银为钱，其制丰瘠与吕宋同而异。由咬■〈口留〉吧西行，水程二十更至万丹，再二十更至马神。由咬■〈口留〉吧西北，水程三十更至哑齐。其舟航所不能往者，为英圭黎，皆西洋、荷兰之属。

　　西洋：在西海外，去中国极远。其人■〈扌〈勹外幺内〉〉目隆准，状类红毛。然最多心计，又具坚忍之志，析理务极精微；推测象纬、历数，下迨器用小物，莫不尽其奇奥。用心之深，将夺造化之秘。父谋不遂，子孙继之；一世不成，十世为之。既穷其妙，必使国人共习而守之。其先世多有慧人，入中国窃得「六书」之学。又有利玛窦者，能过目成诵，终身不忘。明季来中国，三年，遍交海内文士，于中国书无所不读。多市典籍，归教其国人，悉通文义。创为「七克」等书，所言虽孝悌、慈让，其实似是而非；又杂载彼国事实，以济其天主教之邪说，诱人入其教中。中国人士被惑，多归其教者；今各省郡、县、卫、所皆有天主堂，扃闭甚密，外人曾不得窥其所有。不耕不织，所用自饶。以诱人入教为务，因为之化人。其国多产白金，自明时已界分粤之香山澳，岁运白金巨万转送各省郡邑天主堂，资其所用。京师天主堂屋宇宏丽，垣墙周复。又制为风琴、自鸣钟、刻漏、浑天仪诸器，皆巧夺天工，为费不可量；穷年积岁，制造不辍，不藉中国一钱。如红毛密迩西洋，自是同类，英圭黎、咬■〈口留〉吧皆西海小国，宜为兼并，不足为怪；乃吕宋在东海外，远过中国万里，亦为所踞；此其心宁有厌足乎？

　　红毛：即荷兰，又曰红夷，一名波斯胡。在台海极西，实西洋附庸也。性贪狡，能识宝器；善货殖，重利轻生，贸易无远不至。其船最大，用板两层，斫而不削，制极坚厚；中国谓之「夹板船」。其实圆木为之，非板也；又多巧思，为帆如蛛网盘旋，八面受风，无往不顺。海洋相遇，常遭其劫。惟广南创为小船，名曰「轧船」；操楫飞行，架巨炮于上，攻夹板船底，底破即沉。今红毛人见广南轧船，犹畏之。物产，自鸣钟、水镜、目镜、哆啰哖、哔吱、纱缎之类；皆中国所不能制者。凡到一处，辄觊为奇货，百计据之。如昔年遭风至台，则以牛皮之说诱占其地，筑城互市，管束其民。盖台湾先年，琉球、日本、红毛相继窃踞，郑氏踵之，为闽、广、江、浙边患数十年。自我朝收入版图以来，山无伏莽、海不扬波，皆台湾捍御之力焉。

　　大昆仑：在大海中。去台湾极远，与暹罗稍近。其山最高且广，五谷不种；自生果木繁植，百卉熳焉。但空山无人。明季海寇林道干自台遁去，曾至此山；见其风景特异，欲留居之。奈龙出无时，风雨暴烈，海浪掀腾，舟不可泊；意其下为蛟龙窟宅，乃弃去，复之大年（国名，也在暹罗西南）。先年，台湾有老人经随道干至大昆仑者，尚能详言之。后郑成功不安台湾，有卜居大昆仑之志；咨访水程、风景甚悉。会病亡，不果行。

　　暹罗：本暹与罗斛二国，后并为一，称暹罗国；汉赤眉遗种。在台海极南，水程一百四十一更可至。其国方千里，群山环绕，峭拔崎岖。地下湿，土疏恶，气候岚热不齐。王宫壮丽。民楼居，其楼密联槟榔，片藤系之甚固；藉以藤席、竹簟，寝处于中。鳄鱼潜伏楼下，伺人畜影摄入水中吞之。向晚，人必牵牛缘梯置楼上。王白布缠首，腰束嵌丝帨，加锦绮；跨白象或乘肩舆。尚释教，国人效之，好为僧尼。僧善咒，人有为鳄鱼戕害者讼诸僧，即咒拘立至；数其罪，鱼俯伏，乃杖而放之。妇人多智，夫听于妻；妻与中国人私，不为怪。婚则僧为迎，婿至女家，憎取女红贴男额，称利市。丧礼，贵者灌水银葬，民间鸟葬。言语大类广东。俗浇浮，习水战，好斗喜寇掠。市用海■〈贝八〉。煮海为盐，酿朮为酒。产宝玉、奇香、异木、翠羽、狮、白象、白鼠、苏木、六足龟、珊瑚。地宜种榖，多获；水长丈余，禾亦暴长出水，不患淹。明洪武间，其王遣子奉金叶表朝贡；后数年，复贡象及方物。永乐间，遣使上表贡方物，乞量衡式；赐古今列女传、量衡，令三年一朝贡。至国朝，犹朝贡以时；尤足征圣化诞敷，无远弗届云。

　　安南：在台海正西。秦属象郡；汉武帝平南越，置交趾郡，与滇南、粤西相连。后汉伏波将军马援征交趾，立铜柱，以分茅岭为界。唐改曰交州。自台水程，八十三更可至。其俗，夷獠杂居，犷悍喜斗，不解耕种，椎髻、剪发，好浴、善水，平居不冠；惟交爱人倜傥好谋，驩演人淳秀好学。其山川，佛迹、勾漏海、富良江为大。自明洪武遣使封其王陈日煃，赐以驼纽涂金银印，乃入朝贡。后为权臣黎季■〈〈牙攵〉上厈下〉所篡。永乐五年，诏求陈氏后，立为安南国王；人言陈氏无后，乃郡县其地。宣德年间，以交、广屡叛，数勤王师，从杨士奇、杨荣之议，遂弃之；复封陈暠为安南国王，岁时朝贡如洪武初故事。俄而暠死，黎利诈以暠卒，族人并绝，众共推利守国；表请于朝，许之，黎氏遂据有安南。俄为莫氏所篡。后黎宁逐莫，又复国。今其国王，大抵黎氏子孙也。其地产金、珠、珊瑚、玳瑁、丹珠、沉檀束奇楠诸香、苏合油、胡椒、羚羊、角犀、象、兕、白鹿、猩猩、狒狒、白雉、翡翠、蚺蛇、蚁子、波罗蜜、乌木、苏木。境内有越王城、天使馆、浪泊、铜柱（原文「柱铜鼓」）。自通贡以来，中国人多入居之。今其民人，汉裔居多。无男女、长幼，见汉人皆称「阿叔」；女子爱招汉婿。妇人出而贸易，丈夫坐食于家。好食槟榔，人多黑齿。衣服颇类琉球，披发、戴箬笠，跣足；见尊长，辄去其笠，乂手以为敬。谓坐为卑，谓立为尊；以立高而坐下也。能为轧船，无首尾，轻捷异常；红毛夹板船遇之立败，故不敢入安南。凡有远行，挈家与俱。康熙五十六年，尝有藤钉小舰飘风至澎，舱中男女眷属毕集；自称安南国太学士陈某，因往庄收榖，偶遭飓风飘流十余日至此。凡三年一朝，为中国贡献外臣。

　　苏禄：在台海东南。水程，由砂马矶抵吕宋，放船经文武楼山、吕蒙山一百二十六更可至。其俗，山涂田瘠，宜种粟、麦。民食沙糊（？）鱼虾、螺蛤。煮海为盐，酿蔗为酒，织竹布为业。土产，竹布、玳瑁、珍珠、甘蔗。所居在海山小岛，筑外木、内石墙垣一道长二里许，以作防守。聚居不过千人。无银、铁使用，率以布疋、米榖相交易。明永乐间，其国王尝率妻子、酋长来朝；归过德州而卒，后遂不通贡道。至国朝雍正四年，遣使龚廷彩（泉州人）同通事赍表文、方物入贡。乾隆五年，有苏禄番目乌人皆色爹船送被灾泉人回唐，并献书厦提督、厦门道，代求奏请来岁入贡之意。遭飓风飘泊到台，官为咨送赴厦。  
　 

卷二十

　　艺文（奏疏、公移、文、序、传、记、赋、诗）

　　司马子长游历天下名山大川而作「史记」，滔滔混混，奇逸之气流溢行间，其所观者大也。山水至台观止矣！当其一苇南来，烟波万状；三十六岛隐跃舟前、九十九峰参差目下，殆邈焉不知身之在于何境也。及其荡我心胸，发言为论，滔滔滚滚，更当何极！夫文以载道，子长之文故得与「麟经」并传。若夫对景以抒怀、因物以寓志，子臣真爱见为词歌，虽技类雕虫，而言关治体；乌可尽阙，以令岛洋减色哉？志艺文。

　　奏疏

　　公移

　　文

　　序

　　传

　　记

　　赋

　　诗

　　奏疏

　　报入台湾疏施琅（靖海侯）

　　为恭报微臣先抵台湾安辑，仰祈睿鉴事。

　　窃惟澎湖克捷，台湾求抚，兵民俱已削发；臣业经前后具疏赍缴伪藩郑克塽降表，进上御览，应当候旨钦遵奉行。兼以出征官兵所需粮饷，督臣即于六月十一日回省，悉皆臣拨船过洋，来往载运发给。今各镇营官兵秋季饷银，役过四十余日尚未运到；故未得前去台湾。如督标所拨付朱天贵管坐赶缯、双帆艍船于六月二十二日夜内朱兴即带一十三只径不请令，私自逃回；尚〔有〕五十一只配载官兵二千二百五十六名，督臣于闰六月十二日差参将洪范、传宣杨俊功赍文到澎湖守候，尽行吊回矣。

　　兹本月初八日，伪藩郑克塽修书差伪副使何士隆同曾蜚赍送前来，伪武平侯刘国轩、伪忠诚伯冯锡范各致书一封到澎湖臣军前，称说台湾军民数十万，恐人心危疑不一，事久生端；请臣速去安辑。臣即会商行间各镇臣，酌派兵船留守澎湖，以为接运粮糈之用；臣统率水陆官兵船只，拟于十一日开驾，前抵台湾弹压，暂行安辑。将要紧之人，先即载入内地；仍移咨督、抚，或亲临安插、或酌委有司前来料理，以仰侯敕差户、兵部臣到时与督、抚二臣商酌安插得宜。臣到台湾察阅土地、人民情形，另疏题报。

　　更有请者，臣右眼自六月十六日冲击贼■〈舟宗〉，被铳打伤，医治至今，两月有余，犹昏昧未明；勉强在军调度。剿抚之事勾当，臣职已尽；伏乞俞旨，准臣班师回汛调治，俯赐睿裁施行！

　　请留台湾疏施琅（靖海侯）

　　为恭陈台湾弃留之利害，仰祈睿裁事。

　　窃照台湾地方，北连吴会、南接粤峤，延袤数千里。山川峻峭、港道纡回，乃江、浙、闽、粤四省之左护。隔离澎湖一大洋，水道三更余遥。查明季设水澎标于金门所，出汛至澎湖而止，水道亦有七更余遥。台湾一地，原属化外；土番杂处，未入版图也。然其时，中国之民潜至，生聚于其间者，已不下万人。郑芝龙为海寇时，以为窼穴；及崇祯元年郑芝龙就抚，将此地税与红毛为互市之所。红毛遂联络土番，招纳内地人民，成一海外之国，渐作边患。至顺治十八年，为海逆郑成功所攻破，盘踞其地，纠集亡命，挟诱土番，荼毒海疆；窥伺南北，侵犯江、浙。传及其孙克塽，六十余年，无时不仰廑宸衷。臣奉旨征讨，亲历其地，备见野沃土膏，物产利溥；耕桑并耦，渔盐滋生。满山皆属茂树，遍处俱植修竹；硫磺、水藤、糖蔗、鹿皮以及一切日用之需，无所不有。向之所少者，布帛耳。兹则木棉盛出，经织不乏；且舟帆四达，丝缕踵至，饬禁虽严，终难杜绝。实肥饶之区、险阻之域。逆孽乃一旦凛天威、怀圣德，纳土归命；此诚天以未辟之方舆，资皇上东南之保障，永绝边海之祸患，岂人力所能致？

　　夫地方既入版图，土番、人民均属赤子。善后之计，尤宜周详。此地若弃为荒陬、复置度外，则今台湾人居稠密、户口繁息，农工商贾各遂其生，一行徙弃，安土重迁，失业流离，殊费经营，实非长策。况以有限之船、渡无限之民，非阅数年难以报竣；使渡载不尽，苟且塞责，则该地之深山穷谷，窜伏潜匿者实繁有徒，和同土番从而啸聚，假以内地之逃军闪民，急则走险，纠党为祟，造舟制器，剽掠滨海。此所谓藉寇兵而赍盗粮，固昭然较著者。甚至此地原为红毛住处，无时不在涎贪，亦必乘隙以图。一为红毛所有，则彼性狡黠，所到之处，善为鼓惑人心；重以夹板船只精壮坚大，从来乃海外所不敌。未有土地可以托足，尚无伎俩；若以此既得数千里之膏腴复付依泊，必倡合党伙，窃窥边场，逼近门庭。此乃种祸后来，沿边诸省断难晏然无虞。至时复勤师远征，两涉大洋，波涛不测，恐未易再建成效。如仅守澎湖而弃台湾，则澎湖孤悬汪洋之中，土地单薄，界于台湾，远隔金、厦，岂不受制于彼而能一朝居哉？是守台湾，即所以固澎湖。台湾、澎湖一守兼之，沿边水师汛防严密，各相犄角，声气关通，应援易及，可以宁息。况昔日郑逆所以得负抗逋诛者，以台湾为老窼、以澎湖为门户，四通八达，游移肆虐，任其所之；我之舟师，往来有阻。今地方既为我得、在在官兵，星罗棋布，风期顺利，片帆可至；虽有奸萌，不敢复发。臣业与部臣苏〔拜〕、抚臣金〔鋐〕等会议之中。部臣、抚臣未履其地，去留未敢进决；臣阅历周详，不敢遽议轻弃者也。

　　伏思皇上建极以来，仁风遐扬，威声远播，四海宾贡，万国咸宁。日月所照，霜露所坠；凡有血气，莫不臣服。以斯方拓之土，奚难设守，以为东南数省之藩篱？且海氛既靖，内地溢设之官兵，尽可陆续汰减，以之分防台湾、澎湖两处。台湾设总兵一员、水师副将一员、陆师参将一员、兵八千名，澎湖设水师副将一员、兵二千名，通计共兵一万名，足以固守；又无添兵增饷之费。其防守总兵、副、参、游等官，定以三年或二年转升内地，无致久任，永为成例。在我皇上优爵重禄，推心置腹，大小将弁，谁不勉励竭忠？然当此地方初辟，该地正赋、杂饷，殊宜蠲豁。见在一万之兵食，权行全给；三年后开征，可以佐需。抑且寓兵于农，亦能济用；可以减省，无庸尽资内地之转输也。

　　盖筹天下之形势，必求万全。台湾一地虽属外岛，实关四省之要害。勿谓彼中耕种，犹能少资兵食，固当议留；即为不毛荒壤，必藉内地挽运，亦断断乎其不可弃！惟去留之际，利害攸系，恐有知而不言。如我朝兵力比于前代，何等强盛！当时封疆大臣无经国远猷，矢志图贼；狃于目前苟安为计，画迁五省边地以备寇患，致贼势愈炽而民生颠沛。往事不臧，延祸及今，致遗朝廷宵旰之忧！臣仰荷洪恩，天高地厚；行年六十有余，衰老浮生，频虞报称末由；熟审该地形势，而不敢不言。盖臣今日知而不言，至于后来，万或滋蔓难图，窃恐皇上责臣以缄默之罪，臣又焉所自逭？故当此地方削平，定计去留莫敢担承；臣思弃之必酿成大祸，留之诚永固边圉。会议之际，臣虽谆谆极道，难尽其词。在部臣、抚臣等耳目未经，又不能尽悉其概；是以臣于会议具疏之外，不避冒渎，以其利害自行详细披陈。但事关朝廷封疆重大，弃留出在干断！外台湾地图一张，附马塘递进御览。

　　缘系条议台湾去留事宜，贴黄难尽；伏乞皇上睿鉴，全览施行！

　　郑氏归降第一表（附）

　　招讨大将军延平王郑克塽谨奏：伏以论域中有常尊，历代绍百王为得统；观天意有攸属，兴朝宅九士以受符。诚五德之推移，为万汇所瞻仰者也。伏念先世自矢愚忠，追怀前代之恩，未沾盛朝之泽。是以臣祖成功，筚路以辟东土；臣父经，韎韦而杂文身。宁敢负固重险，自拟夜郎；抑亦保全遗黎，孤栖海角而已。迨至先人弛担，稚子承祧，常思畏天之威，莫求缩地之术。兹盖伏遇皇帝陛下高覆厚载，仁育义怀。底定中邦，如旭日升而普照；扫扩六宇，虽浮云翳而乍消。苟修文德以来远人，宁事胜心而焚海内。乃者舳舻西下，自揣覆蹈之获愆；念此血气东来，无非霜露之所坠。颜行何敢再逆，革心以表后诚。昔也，威未见德，无怪鸟骇于虞机；今也，悟已知迷，敢后麟游于仁圃。伏愿视天地万物为一体，合象胥寄棘为大同。远柔而迩能，形民固无心于醉饱，贰讨而服舍，依鱼自适性于渊泓。夫且问黄耇之海波，岂特誓丹诚以皦日焉巳哉！

　　郑氏归降第二表（附）

　　为举国内附，仰翼圣恩事。窃惟臣生自海邦，稚懵无识；谬继创垂之绪，有乖倾向之诚。迩者楼船西来、旌旗东指，箪壶缓迎于周旅、干羽烦舞于虞阶。自省重愆，诚为〔奠赎。然思〕圣灵之赫濯，信知天命有攸归。逆者亡、顺者昌，乃覆载待物之广大；贰而讨、服而舍，谅圣王与人之甚宽。用遵往时之成命，爰邀此日之殊恩。冀守宗祧以勿失，永作屏翰于东方。业有修表具奏外，及接提督臣施琅来书，以复居故土，不敢主张。臣思既倾心而向化，何难纳土以输诚。兹特缮具本章，并延平王印一颗、册一副及武平侯臣刘国轩印一颗、忠诚伯臣冯锡范印一颗，敬遣副使刘国昌、冯锡韩赍赴军前缴奏；谨籍土地、人民，待命境上。数千里之封疆悉归王宇，百余万之户口并属版图。遵海而南，永息波涛之警；普天之下，均沾雨露之濡。实圣德之渐被无方，斯遐陬之襁负恐后。独念臣全家骨肉，强半孺呱；本系南人，不谙北土。合无乞就近闽地方，拨赐田庄、庐屋，俾免流移之苦，且获养赡之资；则蒙高厚之生成，当誓丹青以衔结！至于明室宗亲，格外优待；通邦士庶，轸念绥柔；文武诸官，加恩迁擢；前附将领，一体垂仁；夙昔仇怨，尽与蠲除；籍没产业，俱行赐复：尤期广推宽大之仁，明布维新之令。使夫群情允洽，共鼓舞于春风；万汇熙恬，同泳游于化日。斯又微臣无厌之请，徼望朝廷不次之恩者也。为此，激切具本奏闻，伏候敕旨。

　　题请另编额中部覆疏张云翼（陆路提督）

　　为台湾乡试宜行额中之法，广昭文治，永固海疆事。

　　康熙二十六年四月十八日，礼科抄出福建陆路提督张云翼题前事等因，康熙二十六年三月初二日题；四月十七日奉旨：『该部议奏。钦此』。钦遵于本月十八日到部。该臣等议得：福建提督张云翼疏称：『丁卯大比之年，在台湾则为鼎新开科之日。其为士者，荐举之荣未与、帖括之习未深，安能遽与八郡争衡？臣见甘肃宁夏生员，许另号额中；今台湾合无准例，于闽场另编字号，额中一、二名。行之数科，俟其肄业者众、造诣者精，仍撤去另号，勿复限以额数』等因前来。查科场事宜，例应督、抚题请；应俟督、抚题请到日再议。但试期甚逼，且台湾新经归附，文教初开，应将台湾一府三县生员等亦照甘肃、宁夏例，另编字号，额外取中举人一名，以鼓励士子。其另编字号之处，应令福抚拟定咨覆臣部可也。

　　题报生番归化疏（康熙五十五年）觉罗满保（闽浙总督）

　　为圣德覃敷，十二番归化；仰请详题，以昭盛治事。

　　据福建布政司布政使沙木哈、按察司按察使董永芠会详：『该臣看得台湾远属海外，民番杂处，习俗异宜。自入版图以来，所有凤山县之熟番力力等十二社、诸罗县之熟番萧垄等三十四社，数十余年仰邀圣泽，俱各民安物阜，俗易风移。其余南、北二路生番，自古僻处山谷，声教未通。近见内附熟番赋薄徭轻，饱食暖衣，优游圣世，耕凿自安；各社生番，亦莫不欢欣鼓舞，愿附编氓。今据台湾镇、道详报南路生番山猪毛等十社土官匝目等共四百四十六户、男妇老幼计共一千三百八十五名口，北路生番岸里等五社土官阿穆等共四百二十二户、男妇老幼计共三千三百六十八名口，俱各倾心向化，愿同熟番一体内附』等由，册报前来。臣因海外生番输诚归化，若非抚绥安置，备极周详，无以仰副皇上德洋恩溥、远至迩安之意。随合同抚臣批行镇、道确勘议详；复行福建布、按二司详悉酌议去后。兹据布政使沙木哈会同按察使董永芠详报称：『南、北二路生番向与凤、诸二邑熟番接界，今据慕义输诚，实由圣德感孚所致。查其地土毗连，各有土官统摄，醇朴驯良、应循习俗，令其照旧居处，仍用本社土官管束，无庸另设滋扰。其汛守防范，原有凤属南路一营之淡水汛、诸属北路营之半线汛，相去匪遥，饬令照旧防范，用资弹压；并令文员加意抚恤。除熟番听其照常贸易外，内地兵民毋许擅入番界生事及藉巡查扰累。所报丁口，附入版图，勿事编查；顺其不识、不知之性，使之共乐尧天。其南、北二路每年各愿纳鹿皮五十张（各折银一十二两）代输贡赋，听其按年输纳，载入额编，就台充饷。此外，并不得丝毫派扰，以彰柔远深仁』等由，造具各社番户丁口数册前来。

　　钦惟我皇上圣德神功，光被四表；文谟武烈，协和万邦。声教覃敷，已渐被于东西南北；恩膏迭沛，更周流于侯甸要荒。兹海外之番黎，等寰中之蠕动；乃犹仰沾圣化，愿附生民，具见草木昆虫，尽属太和之保合；虽在黄、农、虞、夏，莫非广运之规模。臣幸际昌期，欣逢盛事。即会同抚臣陈璸捐备花红、银牌、帽、猪、酒，饬令该地方官将土官从优给赏外，所当恭疏报闻，请旨纂入舆图，昭垂典册，以志无疆之盛业者也。

　　除将各社番户丁口数册分送户、兵二部外，所有生番归化情由，臣谨会同抚臣陈璸、水师提督臣施世骠合词具题。

　　题请会试额中部覆疏

　　部覆：议得巡视台湾江南道御史臣诺穆布等奏称：『台湾会试取中，宜另编字号也。查台湾一郡，世宗宪皇帝悯其重洋赴试，往返维艰，特颁谕旨：「乡试另编台字号，每科取中二名」。以故台郡之文风丕变，倍于曩时。但数年以来，中乡试者有人、入会选者未睹。盖会场为天下人文之薮，海外僻处，岂能与内地士子一体较量？且自台抵都，经万里之遥、历重洋之险，辛苦十倍寻常。迨至不第归来，徒劳跋涉，在有志者难免观望不前，而单寒之士更觉畏难裹足，殊为可悯。查现在举人已有八名，嗣后会试之期，台郡士子亦照乡试之例，于福省名额内另编台字号，取中一名；俟数年之后，台郡举人增添数目，再为酌改』等因具奏前来。查台湾一郡远隔重洋，应试士子往返维艰；蒙世宗宪皇帝格外加恩，于雍正七年准于闽省另编台字号，取中举人一名。嗣于雍正十三年，复准加中一名。所以轸恤海外士子者，固已至优至渥矣。至会试取中额数，俱由臣部按省合计人数之多寡，请旨钦定。其边地、海疆来京会试，亦按省编号凭文取中，从无分府编号之例。诚以会试乃朝廷辟门吁俊之大典，最为慎重，非若乡试之独一省而论也。今台郡士子远隔重洋，会试往返固属艰难，但查近科台郡来京会试者，不过三、四人，若遽定中额一名，未免功名太易，启士子侥幸之心；请将来台郡士子来京会试果至十名以上之多，臣等再行奏闻，恭请钦定中额，以示鼓励。则海疆士子既得仰沐皇仁，而抡才大典亦无幸进矣。俟命下之日，臣部遵奉施行可也。

　　公移

　　详请开科考试文周昌（台厦道）

　　为亟陈新辟地方，资治之先等事。

　　康熙二十五年二月二十四日，奉巡抚部院金宪牌：『据该道呈详：「看得风俗之原，由于教化；学校之设，所以明伦。台湾既入版图，若不讲诗书、明礼义，何以正人心而善风俗也？本道自履任后，窃见伪进生员犹勤藜火，俊秀子弟亦乐弦诵；士为四民之首，正可藉此以化顽梗之风，而成雍熙之治。除观风月课以励士习并颁行乡约以导民志外，所有一府三县，应照内地事例，建立文庙四座，以崇先圣；旁置衙斋四所，以作讲堂。而地方初辟，生员稀少，每学暂设教职一员，听候部选，以教生徒。岁、科两考，文武生员照依各府大县事例，府学取进二十名、县学各进十五名，以鼓士气。大比之年，一体赴本省应试；下次考校，帮补廪、增。至于考试责任，应否照广东琼州事例，则非本道所敢擅便也」等缘由到部院。据此，除详批「鼓舞斯文，本部院岂无同心？因该道、府详：台湾钱粮无征，系因人民凋残；而一时又以士子焚膏继晷，设立学校上请，切恐钱粮终不能免，益知学校先不得兴；拜疏者、出详者咸未便耳。今之督课谈经，具见该道以旧馆阁留心文事。初辟之区，勤求生聚，衣食足而后礼让崇；俟赋税定议部咨到日，通详会题」等因去后。今照台湾钱粮税课各项既经本部院具题宽减，部覆：「俱如所题议定，奉有俞旨钦遵通行在案」。是此地既经定有赋税之额，即当徐议教训之方。所有应设学校考校等项，合行查议，备牌行道；照牌事理，即将前详所指妥确酌议，条陈详报覆酌咨题，通毋违忽』等因到道。奉此，案照先奉本部院批该本道呈详前由，随即转行遵照在案。今奉前因，遵即檄行台湾府确议条陈去后。

　　续据该府详称：『卑府随行台、凤、诸三县议详去后；兹据台、凤、诸三县会详：该，卑县等会查得：从来经国之要，莫重于收人心；而致治之机，莫先于鼓士气。台湾既入版图，万年起化之源，正在今日；此移风易俗，厚生与正德相维为用。宪台与道宪之请建学校、行考校，诚审乎教养之根本，为海天第一要务也。况今自设立郡、县以来，宪台与道宪月课、季考，奖励生童，与夫卑县等按季分题课业，士子蔚然兴起，灿然有文章之可观矣。亟须乘时设官考试，以培养海国之人才。府、县各学，请照内地定例，各设教官二员；岁、科两试，文武童生，府学考入二十名。此一定之例，原无分于府分之大小也。台、凤、诸三学，应请酌定上、中、小县分取入名数，生员亦考定廪、增、附注册；廪生按年出贡，三岁大比，一例科举。但两隔海洋，学宪两考断不能飞舫涉险；请就台厦道宪兼行试事。此陕西之延安、广东之琼州皆有成例，应候详请题覆，酌垂永久者也。至于建设学宫，工力繁重；既不能议捐于寥寥之贫吏，又不能议劝于落落之穷儒。倘仍狭小之规模与草创之茅茨，不特无堂斋廊舍以为师生弦诵之地，即御书扁额亦无从悬竖。甚非所以肃海外之观瞻，以弘一统文明之化也。则酌议建造，诚无容缓。其工费所从出，在宪台自有主裁；非卑县所敢擅便矣」等缘由到府。据此，该卑府查看得：肇造新邦，礼乐教化，固为致治之大本。所以宪台于未经到台之时，首以建学校、正人心为请。诚灼见乎图治之要，莫有重乎此者矣。卑府于抵任之后，亦以士子为四民之首等事，请设师儒讲学明伦，通详在案。绩蒙院宪以赋税未定，不便遽以学校具题；又仰见院宪斟酌时宜、权衡先后之硕画也。今者，赋税已定，荷蒙院宪拳拳不忘海外之士类，专檄查议，会疏举行。卑府行据各县之条议，又参以管见之所及，备详宪酌。台湾府与台、凤、诸三县应各设一儒学，府学应设教授一员、训导一员，各县每学应设教谕一员、训导一员。内地蕞尔小邑，教职俱经全设；车书一统，应无异同。科、岁两试取进文武童生，府学二十名，此直省各府一定之额，固不缘府分之大小而有增减也。台湾县系附郭首邑，照大学例，取进生员十五名；凤山、诸罗照中学例，取进生员十二名。廪、增、附之分别，一如内地，逐年考试注册；廪、增二项，亦照学定额。其廪膳生员内，每年挨次考取岁贡，起送廷试。此建学考校之大概也。未尽规条，应俟题允之日，于泉州就近移查；学政事宜，次第修举可耳。台地向系逆巢，从前所有士子，多系俘掠之众；困于伪政，救口不赡，何暇读书？迨自二十二年部选官员到任以来，蒙宪台倡先乐育，月课生童；卑府按季考试，各县亦董率课业。现在之生童，知所砥砺；所著文艺，斐然成章，可谓月异而岁不同矣。顷闻建庠考试之行，多士洋洋动心，摩砺以须；庶几彬彬乎成文物之邦矣。盖在台湾户口，尽属南闽之人；天姿多有聪慧，机智多有明敏，一经学问，化同时雨。推广其功名之路，鼓舞作兴，英才不难乎济济也。此卑府身在地方，稔知风气；绝非好为夸张，故耸听闻。取进生员之额，万难减少；设因目前菁莪未盛，减定额数，则大沮上进之人心。层洋天险，督学道断难远涉按试；揆情度势，必归宪台就近秉衡，良为妥便。至于台湾伪遗文庙一座改为府庠，大门与圣殿后屋共三进两庑矮屋数间而已，并无泮池、明伦堂、启圣殿、衙斋等项；圣殿止有一间，以梁阁壁，不设傍柱，无檐牙榱桷、丹艧彩绘之可观，岂有先师之正殿而仅造平屋一间者乎！此不过伪时草草之规模，实非天朝大邦之体统。前奉抚宪行查，着令捐修。虽经卑府与宪台各捐银二百两修茸整顿，然原屋隘陋，不能大为扩充。非另行拆造，实不足以崇宫墙、泮水之观瞻，已经备悉前详矣。台、凤、诸三县，原无学宫；各县草创茅茨，聊供圣贤牌位，以尽春秋祭祀之礼，诚不可谓之文庙也。府、县文庙四座，所当亟茨，聊供圣贤牌位，以尽春秋祭祀之礼，诚不可谓之文庙也。府、县文庙四座，所当亟请转详两院一并具题，动拨何项钱粮，查照内地规制，估价建造者也』等缘由到道。

　　据此，该本道覆看得：台湾虽僻处海外，而诗书弦诵不乏其人。本道甫下车，知士为四民之首，欲正风俗以善人心，即行月课、乡约，海滨士子皆喁喁然慕义向风。今已历岁余，月课文章已觉日进；仰望兴学考校，不啻摩砺以须。是以本道因赋税已定、民生已宁，遂有请建学校以培士气之请。兹奉檄行查议，遵即转行该府县逐一酌议条陈。据详：台湾府学，应设教授一员、训导一员，台、凤、诸三县学各应设教谕一员、训导一员。台湾府学应照各直省府学事例，取进文武童生各二十名；台湾县学，应照大学例，取进文武童生各十五名；凤、诸两县学，应照中学例，取进文武童生各十二名。岁、科两试，帮补廪、增；其廪膳生员，照依各府、县定例，挨次出贡。此学校考校之大略也。至于学宫，伪遗止有文庙一座，前后三进、两庑矮屋数间，今已改为府庠；泮池、明伦堂、启圣殿、衙斋俱缺。尚须扩辟，始成规模。台、凤、诸三县原无学宫，各县令化民念切，到任以后，皆草创茅茨，聊供圣贤牌位，春秋释奠，以鼓舞士子之心。今应作何题请建立，动拨何项钱粮？并岁、科两试作何开考？统候宪裁！

　　文

　　祭鹿耳门水神文（「靖海纪」）施琅（靖海侯）

　　惟沧波之浩荡，渺难测其所之；何重关之据险，俨要隘乎天池。既迤逦以纡折，复迅激而奔驰。拟鹿耳兮岩浚，若砥柱兮标奇。滟滪无以喻斯流之湍急，天堑奚以轶扃键于藩篱。某忝专戎于兹域，端藉舟航以指麾；钦神功于有赫，仰幽赞而匡维。愿济涉乎无阻，俾往复咸底于平夷。伏望鉴此救民汤火之诚悃，彰斯圣皇赫濯之灵威！风涛于焉恬息，惊波为之奠绥。士马攸利，黎庶靡危。虔陈菲献，亶锡崇祺。谨告。

　　祭台湾山川后土文施琅（靖海侯）

　　窃以渊献仲秋，东溟维舟。原隰相望，陟彼崇邱。田畴郁其联属，黔庶于焉止休。蔽长天之巨艘，扬旌旆之悠悠。奉皇威以远济，统水兕乎貔貅。既克澎湖于重险，爰跻台湾而周流。维山川之岩浚兮，羗连樯以难进；仰神光之浩大兮，御艨艟其飞迅。封内则载于祀典兮，殊方溯曼古而莫讯。诞后土之载物兮，控东隅以静镇；比神岳而孕灵兮，应安贞以益崇夫明信。某菲薄之凉德兮，仗天讨以翼翼；拯斯民于涂炭兮，启绝岛之异域。慨抒柚之空竭兮，嗟旱潦夫稼穑；吁灵贶之昭格兮，锡福祉于遐国！水土平衍，不匮于民用兮，俾遗黎遍得沾乎丰殖。驱螟螣与蟊贼兮，庶无侵于狐蜮。繄统师其申严纪律兮，秉鈇钺以专征；遏兵戎衽席之上兮，欣耇稚壶浆之远迎。誓不杀以凛犯于秋毫兮，体皇仁而用兵；抚兹土以安民辑众兮，祈士马乎宁平！亶笃佑此征人兮，愿氛沴波涛之弗惊。幅■〈巾员〉既入舆图，版籍已登庙堂。宁徒白雉楛矢之远贡兮，颂海波之不扬；化穷发以渐被兮，熙帝载乎无疆。酬椒醑与桂酒兮，融肸蠁而弥臧。谨告。

　　台湾纪略碑文杨文魁（台湾镇）

　　台湾，海邦荒服地也；与闽省对峙，惟隔越重洋。其先舆图未载，故无沿革可稽。所利舟帆，东连日本，南通暹罗、吕宋、琉球诸国。生齿土番，茹毛衣革、椎结侏离，不知文章、不通华俗，居然无怀、葛天之遗也。

　　故明天启间，海寇颜思齐入巢于此，始有汉人从而至者。后为荷兰所据，东建赤嵌城、西筑安平镇城，彼所以图往来贸易，作贮顿之薮也。

　　至顺治十六年，郑成功从江南败归、厦门势蹙，率众攻取；荷兰委去，成功始招集人民，通洋贸易。设制承天府，天兴、万年二州，以隶民番；编征赋税，以养士众，俨然东隅之夜郎也。在成功，无尉陀之见几、习子阳之故智，负嵎逞雄，往往犯顺；凡闽、粤、江、浙濒海人民，多被蹂躏，酷类孙恩、卢循、徐海之流。其自祖及孙，每殷圣主东顾之虞。

　　时闽省总督少保姚侦得情形，上陈可取方略；特命将军侯施率诸镇舟师，航海进剿。时康熙二十二年、岁在癸亥之六月也。进克澎湖，台众夺魄，纳土归诚，朝命允可。即籍其户口归我版图，改制台郡，分隶三县。建都督一镇，辖两协、十营水陆官兵一万■〈艹糜〉，战舰百艘；遇警统师扑剿，无事分汛扼隘，为控制海边之锁钥，壮各省之屏藩也。从兹不特各省沿边获享敉宁，而化外来依赤子，快睹帡幪；土著蚩番，渐濡声教。诚盛化无远不届，廓千古未有之弘模、启千古未辟之遐陬也。

　　余从康熙二十三年叨膺简命，出镇斯土。自本年仲冬月抵任，惟殚心竭蹶，以图报称。但经始之区，诸凡草创；继之原任兴化镇吴条陈「屯田、减船事宜」，核返核覆，几经三载，终仍旧制。余方愧抚辑未周、布置未当，倏届瓜期，叨蒙内转。如鸡笼、淡水，乃台郡北隅要区，缘窵隔郡治千有余里。夏秋水涨，陆路难通；冬春风厉，舟航莫及。兼之其地有番、无民，虞挽运之维艰。自辟土迄今，尚乏定议也。至于民间一切赋税，略照伪籍损因，民番似多拮据。又如芜极目，藉人耕垦，始无旷土；奈阻于洪涛，招徕不易。虽有司牧力为经理，然余忝厕封疆，未获倡兴建白。此后统冀当事之贤，徐为擘画尽善，治益图治，以垂永久之惠养乂安耳。外所未尽，阅载郡志，似不必赘。

　　兹就开拓台疆及余承乏出镇斯土始末，勒之贞珉，用志不谖云耳。

　　祭水师协镇许云文觉罗满保（闽浙总督）

　　呜呼！惟公之死，死而无愧；惟公之死，死而不昧。寇祸将萌，众人皆醉；公统艨艟，谋非其位。贼焰既张，土崩川溃；公提孤旅，捐躯尽瘁。缅维睢阳，义激将士；霁云致身，万春集矢。公之将领，慷慨从死；如游崇功，实乃类是。公身虽死，公志未忘；素车白马，灵爽威扬。公身虽死，公骨犹香；千秋万世，日月争光。呜呼！公不见夫全台士民之感悼，与安平黎庶之凄怆？痛公之忠义，而欲共奉夫蒸尝。余将入告于九阍，而先致奠乎一觞。公其益坚此护国之诚，而相与默佑夫封疆！

　　祭惠献贝子文舒辂、杨二酉（巡台御史）

　　猗欤皇清，膺图受命；文教覃敷，武略弥竟。惟一二臣，实为股肱；以左以右，继继绳绳。缅维贝子，托身肺腑；幼识金环，早分铜虎。方城汉水，列戟建牙；山绝封豕，泽断长蛇。属有闽孽，罔知大义；偃然称兵，如犬斯猘。胥被其毒，奄及台衢；圣祖念之，宵旰犹吁。顾曰汝谐，往整其旅。赤城既标，江郎惟序；陵轹仙霞，遂及武夷。海甸廓清，兆民赖之。勒勋酬庸，謌钟镈磬。燕翼子孙，实多余庆。讵以东维，久悬列星；乃谓司命，云旗下迎。功在闽越，皎同日月；民斯之思，无时可辍。迄星五终，未遂报功；嗣公之来，佥喜议同。爰谘爰谋，爰定日吉；道山之阳，寝庙奕奕。辂等处海，莫亲几筵；遥企龙光，临风惘然。躬凭属吏，摒挡俎豆；苹蘩薀藻，望拜稽首。仪堑旅百，所贡惟诚；灵昭在上，来格来歆！

　　（附）恭纪惠献贝子王平定浙闽功迹颂言舒辂（巡台御史）

　　简膺虎竹出天潢，重倚长城奠楚疆。越海移幢游釜纵，闽封提旅丑蛮张。肤功巳奏题铜柱，圣虑无烦宠凤章。南国祗今遗泰泽，金环千载映辉煌。

　　功仁积累后昌宜，莲幕重开制两师。浙水闽山隆旧祀，彝樽龙勺仰新祠。香飘汉末浮龙黼，壁耀牛墟引凤旗。槎使同疆逢盛典，未兴趋事共讴诗。

　　又杨二酉（巡台御史）

　　简任隆专面，皇家有召方。虎符来凤阙，玉斧出荆阳。越北烽初动，闽南丑欲狂。恻然懃睿虑，移节奠金汤。

　　八闽开层障，三山列秀雯。王师忻大捷，宗子有奇勋。竹帛昭天日，轮囷灿海云。邻霄遗泽畔，人识旧将军。

　　积善长余庆，天家亿万年。维城开旧府，閟殿仰遗悬。龙幕浮香雾，螭环引翠烟。蒸蒸兴孝思，俎豆永鳌巅。

　　况有旌贤诏，祠崇闽越中。勋高天柱北，名溢大瀛东。嗣烈敷丹荩，承谟慰紫枫。讴歌兴海上，先后仰崇功。

　　惠献贝子功德诗八章（并序）张湄（巡台御史）

　　自昔名垂海宇，麟图表盖代之殊勋；派系天潢，龙种推克家之隽望。然而贤亲未居极至，斯庸展莫必兼隆。卫霍能军，孰是藩屏重寄；献元好古，奚堪铁钺专征。惟我贝子，学博三雍，躬娴九伐。振无前之旅，捷若颷飞；慰恐后之思，望如雨降。解次推食，期甘苦之同尝；犯暑凌塞，历险艰而愈励。集哀鸿于中泽，声溢歌吟；斩封豕于长涂，势销犄角。比户有更生之庆，居然衽席行师；元戎当毕志之余，壮矣山河作气。九重致恤，犹嗟礼缺劳还；万姓衔悲，真见情同失怙。读诸葛君「鞠躬」数语，如见丹忱；忆祖士雅击楫来时，能无雪涕？苍山碧水，丛祠之俎豆肃于细柳旌旗；两浙八闽，下里之诗篇聊当平淮铙吹云尔。

　　宗臣庙算定岩疆，奕世盟勋带砺长。黄石书精余枕秘，青油幕远即戎行。天家枝干标英早，阃外韬钤决策良。受命专征谁得似，东山零雨古锜斨。

　　横海将军下濑船，轻飞迅度讶从天。鲸鲵既扫波方静，蔓草难图势更延。直许奋身先士卒，可堪带甲满山川？闻声便慰云霓望，况复王师出万全。

　　惠泽仁风却战氛，恩怀挟纩遍三军。梯云冷辟荆榛路，渡水宵乘鹅鹜群。疾苦再三亲慰问，箪醪取次爱平分。丈人正协师中吉，马首讴歌到处闻。

　　劳瘁年年短后衣，营门柳色几依微。婴城屹立邱山重，传箭齐惊霹雳飞。七省藩篱争海口，三家苞蘗陨霜威。南天夜报平安火，大将功成鬓欲稀。

　　计日班师颂止戈，乘箕忽地白云窝。大星落处光芒在，群马悲余涕泗多。但有图书遗败橐，空烦士女致虞歌。江山不改民完聚，忍见萧然丹旐过。

　　餐风沐雨竭绸缪，掩骼埋胔德意周。半壁已成盘石固，一言不及子孙谋。帝深震悼思元佐，礼备荣哀答壮猷。曾为羊公同罢市，丰碑积泪岘山头。

　　巍峨庙貌耸高旻，鸟革翚飞藻釆陈。漠漠云烟凝肸蠁，丸丸松柏历冬春。维新竞铸黄金像，感旧犹存白发民。往日指麾旄钺处，山巅水涘肃迎神。

　　紫泥书札凤鸾驰，诏予贤良再立祠。海国瞻依同怙冒，玉林郁积发孙枝。香升俎豆烝尝远，节制东南棨戟移。我亦州民叨厦庇，咏恩聊继匏蒲诗。

　　又何勉（台湾镇）

　　天潢出帅扫搀枪，旗指东南拯火汤。胆裂么么谈笑靖，声闻山海鼓金香。解悬闽浙仁功溥，享祀春秋德颂长。遗爱未忘逢善继，再来生佛裕前光。

　　刘良璧

　　大业疏天派，肤功列上班。龙旗开敌垒，虎竹贲仙关。浪静平瓯越，烽晴靖海蛮。朱甍辉玉钥，碧甃灿金环。谟烈青编着，贤良紫诰颁。勋名萦两浙，世泽衍三山。颂溢鳌峰上，讴兴鹿岛间。东南槎万里，长此奉王颜。

　　序

　　捐修诸罗县学宫序高拱干（台厦道）

　　继往开来，道莫高于夫子；梯山航海，治莫盛于国朝。至治之征，无思不服；大道之象，有目具瞻。是以万乘最尊，犹敦师礼；百蛮殊俗，咸被文风。自天下建学以来，数仞宫墙，比崇日月；人材于是乎出，教化于是乎兴。故瞻其居、重其道，则为名将相、为贤卿大夫、为贞妇、义士、顺孙、孝子；不则，蠢然、块然，草木昆虫等耳。至圣垂教，大而伦常功业、小而饮食日用，无所不寓；不必尽出胶庠之中，莫非沐浴诗书之泽。虽极顽冥无知，往往俯首谒圣；睹车服礼器，而化其难驯之气。譬诸东风解冻、和气饮人，其神妙有莫可名言者。

　　台以海外地，明季通商，始有汉人。迨郑氏遁踞，旧家世族或从而东，生聚有年，而弦诵犹未广也。越至于今，输诚纳土，岛民得睹天日；分设郡县，招徕愈众。十余年间，声教大通，人文骎骎蔚起；即深山邃谷文身黑齿之番，皆知向风慕学。有识之士，咸谓治以道隆、道随治广；从此海波不扬，内外如邹鲁矣。然百务草创，规制苟简；诸罗学宫茆屋三楹，更大不称。余备兵于此，兼分视学之任；每问其令，以城垣未建，学基恐有更易为对。荏苒三载，时惄余怀。今余瓜期已届，诸生以旧基甚吉，欲谋拓新；而诸罗及台、凤三城营建尚未有日，则先大吾夫子之宫，又务之当急者也。

　　余虽不敏，何敢以五日京兆，诿之后之君子。既捐俸为倡，复商诸君子者，力难独任也；尊师好义之名，又不敢自有也。

　　题郡守高公诗序吴昌祚（台湾道）

　　维郡伯倡牧令，以靖地宁人，厥任綦重；而台独加难，孤悬海东，番黎杂处，纵长几三千里，实为闽、粤、江、浙之篱垣，非果卓循，岂易理此！辛丑夏，高君天木，特奉简调而来。当其时匪变初平，大师云集，糗粮蒭茭立待腾饱，君乃咄嗟办之。捕党孽、宽胁从，全台底定，襄力居多。已而秋飓为灾，酷逾兵燹；请蠲、议赈，心曲殚焉。由是集哀鸿、销偑犊，务简静以息耕，广教化以培士。比及三载，民用大和；则君之大有造于斯台，而膏泽良已深矣。

　　君与余为中表戚，稔悉贤劳。昨秋，余奉命分巡，相见欢甚。正幸不逮有匡，而君以最擢监司汀漳，辄用怅然。既念天下之宝，自非台所得私。矧今圣天子明目达聪，远见万里外，虽毫发丝粟之才，每邀特拔；以君之声光烂焉，行或如汉制征黄褒卓故事，玺书宠召，即履星弥远。兹犹近联疆域也，旋用快然。而人士未喻，徒以借寇、争杜为恋恋耳。既截镫之不能，爰作诗以寄意。雅歌里咏，成集裒然。余甚乐良守之德爱长留，而台之人其犹有缁衣棠树之古风也；于是乎书。

　　海天玉尺编初集序夏之芳（〔巡〕台御史）

　　台湾僻处海隅，自入版图历今，垂五十载。旧制：郡邑守令外，以观察使领之。康熙六十年，始以台臣出司巡视，满、汉各一员，岁一更替；盖重海疆也。我皇上御极以来，文德覃敷、声教暨讫，休风雅化，已遍遐陬；犹于临轩遣策，如意遴选，再三训诫，俾奉命诸臣得所遵循，以为观风训俗之轨，则圣明洵周且至矣。

　　至台郡学政，旧属之观察使，不关巡视之责。丁未冬，始奉命令汉御史兼摄；睿旨初下，余适恭膺简命，出巡兹土，缘奏请学篆兼使节以行。于戊申之二月，得抵台署焉。夫台湾，山海秀结之区也。万派汪洋、一岛孤峙，磅礴郁积之气亘绝千里，灵异所萃，人士必有锺其秀者。况数年来沐国家休养教育之泽，涵濡日深，久道化成；固已家弦户诵，蒸蒸然共跻于声名文物矣。第四民之众，士为之倡；士习之邪正，风俗因之。台郡人文蔚起，宁患无才？有才不醇，则庞杂与卑污同病。昔人谓：『士先器识，而后文艺』。士习不端，祗以文藻夸世，匪唯无益，抑且为民害马。稽台郡初辟时，岁、科抡才，多借资于漳、泉内郡。近已诏下厘剔，非生长台地者不得隶于台学。此又盛朝作养边陲之至意。都人士既得〔灵〕秀于山海钟毓，尤当厚自鼓舞，以上副圣恩，毋自域于棫朴菁莪外也。柳州云：『报国恩，唯文章』；士生此昌明之世，诚读书绩学、修身立品，使文章积为有用；而又以其诗书弦诵驯其子弟、化导乡人，俾淳庞和气，遍于蛮天菁岭间。则上以鼓吹休明、下以转移风俗，是固宣铎者所厚望；而观风训俗之责，亦可藉此以仰报天子矣。

　　兹因岁试告竣，择其文尤雅驯者付之梓，而因以发之，益使台之人知录其文者之非徒以文示也。是为序。

　　海天玉尺编二集序夏之芳（〔巡〕台御史）

　　岁试既竣，择其文之拔前茅者录付剞劂，亦为海隅人士作其气而导之先路也。嗣以出巡南北，鹿鹿驱驰，且复瓜期将届；科试，拟将待之来哲矣。迨己酉正月，复奉恩纶留任，乃得于春三月举行科试事。时台郡生童怂惥雀跃，应试者几倍岁试之半。爰秉公莅事，慎终如始；不一月而告竣焉。台地越在海表，才隽之士，时时间出；所虑无老师宿学，穷经嗜古而陶冶之。其抱守椠铅者，甚以僻陋寡闻，销磨其志于蚓窍蛙鸣之内。才以地限，殊可惜也。

　　然余屡试校阅，皆随材甄别，曲示鼓励，故其文亦颇渐次有可观者。大约文人之心，类从其地之风气。台士之文多旷放，各写胸臆，不能悉就准绳。其间云垂海立、鳌掣鲸吞者，应得山水奇气；又或幽岩峭壁、翠竹苍藤，雅有尘外高致。其一瓣、一香、一波、一皱，清音古响以发自然，则又得曲岛孤屿之零烟滴翠也。海天景气绝殊，故发之于文颇能各逞瑰异。至垂绅搢笏、庙堂黼黻之器，则往往鲜焉。固其士之少所涵育，亦其地之风气僻远而然也。

　　故岁试所录，强半灵秀之篇；科试则多取醇正昌博者，为台人更进一格。亦俾知盛朝文教之隆、设科取士之法，以明正大为宗，而不得囿于方隅闻见间也。乃更合岁、科试文得八十首付之梓，以为多士式。

　　珊枝集序张湄（巡台御史）

　　「珊枝集」者何？集海东校士之文而名之也。珊枝者何？珊瑚之枝也。海之大无所不有，希世之宝皆于是兴焉，曷取乎珊瑚也？曰：杜甫不云乎？『飘飘青琐郎，文采珊瑚钩』。文若珊瑚，诚贵之也，亦难之也。何难乎尔？难乎其枝也。其枝奈何？曰：枝生海底，一岁黄、三岁赤，渔人以铁网取之，未及时不得取；失时不取，则腐也。故曰难也。

　　台湾者，万川环流、一岛中屹，与世殊绝；六十年来，沐浴圣教，暗沕跃乎光明。海邦人士，璘璘然、纷纷然质有其文矣。前乎此者未可取，珊瑚未有枝也；今不取，吾惧其失时也。然则及今无取者乎？曰：有；雍正戊申，高邮夏筠庄侍御尝取之矣，颜其文曰「海天玉尺」。玉尺云者，盖言善量才也。余踵其后，无能为役，顾亦奋力取之。虽不敢称量才之尺，而窃自许为罗才之网。愿献其琛，以与海内共宝之。则斯集之成也，夫亦犹行筠庄之志也。于是乎书。

　　传

　　总督姚公平台传（定谋推毂）

　　公讳启圣，号忧庵；浙之绍兴人也。癸卯，以汉军籍，登贤书第一人。始任香山知县，诖误去官。甲寅，耿逆作乱，当宁需材，起为东瓯郡佐；寻加温处道。

　　丙辰，随和硕康亲王大师平闽，为福建布政使。即自备衣粮，招募壮勇，有澄清海外之志。或有谓公曰：『公，文臣也；而奚以武为哉』？公掀髯笑曰：『若以文武为二耶？昔冉求以长矛而入齐师、有若以超乘而却吴寨；昔圣、昔贤所以不敢自暇自逸者，诚畏天命而悲人穷也。况我国家金瓯无缺，文命四敷，奈何以弹丸海区，久廑圣天子之忧勤宵旰，使沿海居民不遑宁处，罪将谁逭乎？若休矣！愿无复言』！客唯唯否否。惟时总督郎公稔公材且智，以为己弗如也，辄自罢去；而朝廷亦以公为必能办贼，爰擢公为大中丞、大司马，总督福建文武事务，公于是乎能为所欲为矣。

　　己未，移驻漳州。盖以漳州去贼不远，呼吸相通，可行间谍故也。遂大开一馆，名曰「招来」；使随征参议道黄性震董其事。又令福州同知苏良嗣分金计费，督造战船。其机密粮务，则端委随征同知林升。任贤使能，庶官毕集；一材、一艺之士，靡不兼收。既数月，贼稍有降者，公即厚其赏赐，宠以礼仪；使见者神移、闻者心荡，而伪将军朱天贵率师来矣。公逆知其骁勇也，引入帐中，相与卧起；既出就馆，器具、供帐更侈于公。天贵大喜过望，顾其下曰：『从逆果何益耶』？以故竭诚致命，无有二心，卒能得其死力云。嗣即大制火炮、军器，采买上游米榖，以图大举。而苏良嗣督造战船，功成报竣，公夜驰三百里至闽安镇之五虎门，亲自配舟、调遣将士，乘风破浪操演水军。随又回漳，〔使〕前兴化知府今大中丞卞公（讳永誉）、泉州知府前大中丞张公（讳仲举）往说贼降，而伪行人傅为霖勇于听谗，心持两可；公怒曰：『鼠辈无知，敢谓吾剑不利耶？吾将使其自相贼杀耳』。爰密定计，为霖果伏诛。后数日，公忽作急遽状，从数骑招摇城市，见房之高大者辄锁扃之，榜其门曰：『某镇公馆』、『某将军行台』；盛陈供具，严其守者。漳之人民，咸以为海上巨酋克期同款。至晚，得贼侦；公佯曰：『若非某将军人乎？归语而主，某日之期不可爽信』！予酒食，遣之归。得他侦，亦如之。已而海上喧传侦我行径，而漳之城中、城外所榜之门无虑数十，宛然在目也。贼遂自相猜忌，众畔亲离；归则惧诛，源源纳款矣。

　　庚申二月二十三日，公乘贼懈，遣兵攻破陈洲、马洲、观音山、石码等处十九寨。次日，复遣随征游击张定国、都司张玺、笔帖式乐敏等引兵直抵海澄城下，计招伪总兵苏侃等内变；攻破城门，降其众二千二百六十七员名，恢复海澄。二十四夜，又差随征知县黄金从等乘潮分渡，直入海门等处；降其伪统领仁武镇郑元堂、伪神武镇都督黄瑞、伪安南将军陈珍、伪果毅镇张雄、伪将军张治等水陆目兵一万二千八百八十一员名，鸟船十一只。二十七日，遂复金门、厦门。贼势穷地蹙，退保澎湖。

　　辛酉，公以北人乘舟终非其便，军中大帅不可无人；具疏上请天子，以内大臣伯施公琅为靖海将军。既至，公与之运筹料敌，决策靡遗。于是将军率舟师而前，公具糗粮于后。以康熙二十二年六月十四日从平海进兵，盖取「讨平海逆」之义也。二十二日，遂克澎湖。至七月二十七日，伪藩郑克塽率众归诚（其事，详载将军施公「平台记」中）。

　　论曰：求济变之略者需臣材，求谋国之猷者需臣智。公于军兴旁午之时，四体交劳、五官互用，靡不各当其可；视宋之刘毅，何以加焉！且又精间谍、重赏罚，得敌情、随应变，粪我黄金、涎彼贼众，溃散其腹心手足；黠者瞰之以利、降者抚之以恩，贼是以离，离而攻之，策莫善焉。其密谋秘计，断自一心，罕闻左右；是以人弗尽知。迨功成身退，天道之常；毕此一生以报君父，公虽死、公犹生矣！彼夫青春作赋、皓首穷经，谋事则迂阔而不能动人、读书则疏略而无以应变，孳孳为利、家室是图者，即令冠贤书、魁天下，亦竖儒也；安得不取其冠而溺之乎！

　　记

　　师泉井记（「靖海纪」）施琅（靖海侯）

　　今上御极之二十一载壬戌孟冬，予以奉命统率舟师徂征台湾。貔虎之校、犀甲之士简阅而从者三万有余众，驻集平海之澳；俟长风，破巨浪，以靖扫鲛窟。爰际天时旸亢，泉流殚竭；军中取汲之道，遥遥难致。而平澳故迁徙之壤，介在海陬；昔之井廛，尽成堙废。始得一井于天妃宫庙之前，距海不盈数十武；渍卤浸润，厥味咸苦。原夫未达广源，其流亦复易罄。询诸土人，咸称是井曩仅可供百家之需，至隆冬泽愆水涸，用益不赡。允若兹，是三军之士所藉以朝饔夕飧者，果奚恃欤？

　　予乃殚抒诚愫，祈吁神听。拜祷之余，不崇朝而泉流斯扩、呼转甘和，绠汲挹取之声，昼夜靡间。歕涌滋溉，略不显其亏盈之迹。凡三万之众，咸资饮沃而无呼癸之虑焉。自非灵光幽赞，佐佑戎师，歼殄妖氛、翼卫王室，未有弘阐嘉祥、湛泽汪濊若斯之渥者也。因镌石纪异，名曰「师泉」，昭神贶也。

　　在「易」，地中有水曰「师」。师之行于天下，犹水之行于地中；既着「容民畜众」之义，必协「行险而顺」之德。是知师以众正，乃克副大军讨贰抚顺、怀柔万邦之命。而扬旌海外、发轫涯涘，神异初彰，闿惠覃布。诞惟圣天子赫濯之威，以致百灵效顺、山海征奇，亶其然乎？

　　昔贰师剑刺大宛之山，而流水溢出；耿恭拜祷疏勒之井，而飞泉奔涌。并能拯军士于渴乏、着万里之奇功。乃今井养不穷，三军获福；予之不敏，其曷以答兹鸿嘉之赐哉！是用勒之贞珉，以志不朽云。

　　平台纪略碑记施琅（靖海侯）

　　台湾远在海表，昔皆土番、流民杂处，未有所属。及明季时，红彝始有；筑城与内地私相贸易。后郑成功攻占，袭踞四世。岁癸亥，余躬承天讨；澎湖一战，伪军全没，势逼请降。余仰体皇上好生之仁，以八月望日直进鹿耳门、赤嵌，泊舰整旅，登岸受降，市不易肆，鸡犬不惊；乃下令曰：『今者，提师跨海，要在平定安集。纳款而后，台人即吾人；有犯民间一丝一枲者，法无赦』。士无乱行，民不知兵。乃礼遣降王入京，散其难民尽归故里；各伪官兵，载入内地安插。公事勾当，遂以子月班师；奏请于朝，为置郡一、县三，分水陆要地设官兵以戍之。赋税题减其半。 

　　夫炎徼僻壤，职方不载；天威遐播，遂入版图。推恩陶俗，销兵气以光文治，端有望于官斯土者。是不可以无记。

　　靖海将军靖海侯施公记

　　公讳琅，号琢公；闽之晋江人也。始任同安总兵，屡建奇功；旋升提督福建水师，削平厦、金沿海诸岛。于康熙六年间，以「边患宜靖疏」，请进剿台湾。奉旨：以关系重大，不便遥定；着赴京奏明所见。既而，议裁浙、闽、粤三省水师提督，留京商酌军机事宜，晋爵内大臣伯。

　　康熙二十年，今上以鲸穴未捣，终为边患；特命公专征。公至闽，见父母之邦凋弊已极，几老王师。选精锐、练舟楫，操演三载。以癸亥年六月十四日，官兵由铜山进发；入八罩，直抵澎湖。

　　澎湖为台湾门户，澎湖破则台湾必不支。故贼之精锐悉在焉；约众二万余、敌艘二百余号，俱集于鸡笼等屿。刘国轩又简练精兵强逾二万，蜂拥于风柜尾、牛心湾等处；四环备设炮城，以陆兵守之。其余沿海，贼舟星罗碁布。公发令：大小战船于风篷上大书配坐将姓名，所以知进退、定赏罚也。十六早，鼓角声喧，两师将合。公先令曾成、蓝理、吴启爵、张胜、许英、阮钦为、赵邦试等七船冲锋破浪，直入贼■〈舟宗〉，焚杀过当。时值南潮正发，前锋数船为流急分散，贼艘复合齐攻。公知其深入，自将坐驾船只冲突，杀退贼■〈舟宗〉救出；焚其赶缯二只、鸟船一只，暂收八罩驻泊。十八日，严申军令，进取虎井。次日，公独驾小舟，潜侦贼寨形势动静。爰于二十二日，与各镇营誓师；分为八股，每股七舟，各三其迭。公自统一股居中调度，留八十余舟为后援；又以五十舟从东畔嵵内以截其归路，以五十舟从西畔牛心湾、内外■〈斩上山下〉为疑兵牵制。未及接战，北风骤发相逆，三军股栗；公循师大呼曰：『无畏！惟天、惟皇帝之灵实式临之』。须臾，雷声一震，立转南风。将士贾勇前进，贼舟四发，火矢交攻，烟焰迷天，咫尺莫辨。官兵乘势夹攻，自辰至申，焚其舟而覆其军，投水无数。刘国轩知时势不支，急跳小舟从吼门而出，仅以身脱。

　　澎湖既破，公以台湾未灭，非可轻视，当为攻心之法。将迎降伪镇营弁目，赏以袍套、靴帽；伪卒四千余名，给以粮米；焚伤浮海未死者，令各镇、营军士捞起，计有六百余名，令医治之；有欲归见妻子者，拨小舟送之回台。降卒相谓曰：『肉我白骨，矢死难报也』。归共传述，贼众莫不解体，惟恐王师之不早来。此所谓「推心置腹，反侧自安」者也。及驻师澎岛，士卒数万，以澎岛素少淡水患之。乃营垒既成，随处凿地，而甘泉涌出；方之耿恭，尤为过之。军声既振，伪藩郑克塽始决计差冯锡珪、陈梦炜赍献延平王金印一、招讨大将军金印一、公侯伯将军银印五，前来求降；时七月二十七日也。

　　八月十三日，公统舟师亲临台地；遂令其伪藩将卒、人民、土番削发，秋毫无犯，鸡犬不惊，市不易肆，壶浆洊至。台湾敻海之东二十余日路程，番民向为伪时所不能制者，莫不稽首来王。捷奏肤功，并请准其输诚；天颜有喜，本年九月初十日差侍卫吴启爵赍敕到台，赦伪文武官，准其投诚、安插内地；并加授公为靖海将军，封为靖海侯，世袭罔替，以示酬庸。玉音有曰：惟尔勇以夺其气、诚以致其归。捷书到阙，时值中秋，即解是日所御之龙袍驰赐与公，载褒以诗：『岛屿全军入，沧溟一战收；降帆来蜃市，露布彻龙楼。上将能宣力，奇功本伐谋；伏波名共美，南纪尽安流』。可知公之忠诚格天心而膺帝眷者，良有以也。

　　夫东南之苦海患者且六十余年，特其远阻波涛，荼毒生灵，虚糜国计，不可胜数。公底成厥绩，宣威绝徼；稽古开拓元勋，诚不媿云。

　　澄台记高拱干（台厦道）

　　古者，台榭之作，夸游观而崇侈丽；君子讥之。若夫制朴费约，用以舒啸消忧、书云揽物，斯高人之所不废，亦廉吏之所得为也。

　　台湾之名，岂以山横海峤，望之若台；而官民市廛之居，又在沙曲水汇之处耶？然厥土斥卤，草昧初辟，监司听事之堂，去山远甚。匪特风雨晦明，起居安息之所，耳目常虑壅蔽、心志每多郁陶，四顾隐然，无以宣泄其怀抱；并所谓四省藩屏、诸岛往来之要会，海色峰光，亦无由见。于是捐俸鸠工，略庀小亭于署后，以为对客之地；环绕以竹，遂以「斐亭」名之。更筑台于亭之左隅，觉沧渤岛屿之胜，尽在登临襟带之间；复名之曰「澄」。

　　惟天子德威遐被，重译入贡，薄海内外臣民，共享清晏之福。而余振纲饬纪，分扬清激浊之任焉；正己励俗，有端本澄源之责焉。当风日和霁，与客登台以望，不为俗累、不为物蔽，散怀澄虑，尽释其绝域栖迟之叹，而思出尘氛浩淼之外，则斯台比诸「凌虚」、「超然」，谁曰不宜？岂得以文逊大苏而无以记之也。

　　重修府学文庙新建明伦堂记王之麟（台厦道）

　　今天子神圣，重道崇儒，文教诞敷。凡薄海内外，罔不率俾；诏郡县各立学，从来文治未有若斯之盛者也。台地僻在东南海外，以前未沾王化，罔识宾兴。迨我朝开辟之后，置郡县、立学宫，凡所取士之典，皆与内地同；始彬彬称治，为海邦邹鲁矣。

　　余己卯秋，恭膺简命，来监斯土。甫下车，谒夫子庙，环视栋宇朽败，而明伦堂、两庑、启圣祠以及棂星垣牖，缺然不备。又以龙亭置于圣人之前，其规模气象蔑如也。于是急修举，少者补之、圯者葺之，渐次兴工。越明年，于夫子庙东偏拓地数亩，中为明伦堂，堂后为龙亭库，环以砖墙；东西廊门楼，无不毕举。缔构坚致，彤髹驳蔚，一时称盛。至六月，圣殿为飓风所侵，竟致颓坏。余心恻然！又相与捐金重建。于是诹日兴事，庀材鸠工；经始于十月，告成于十二月。迄今夫子庙岿然、启圣祠巍然、东西两庑以及明伦堂、棂星诸地翼然，庙貌改观。其所以扬圣天子文教之盛、壮海外之观，均于是乎赖之。而况培人心以厚风俗，首在学校，尤为莅治者之先务哉！

　　是役也，余与府、厅、县各捐己俸，而总镇张公亦分俸玉成，诸生各鼓舞相助；毛令任劳督造，尤足多焉。因书建学始末，使刻诸石。

　　台邑明伦堂碑记陈璸（大中丞）

　　予以壬午春，调任台邑。至之翼日，恭谒文庙。礼成，学博黄君世杰率诸生引予入启圣祠前听讲。问所谓明伦堂者，盖旷然一平地也。噫！斯何地也；而可久旷乎哉？自有人类，即有人心；有人心，即有人理；有人理，即若天造地设而有明伦堂。苟斯堂之不立，则士子讲经无地，必至人伦不明，人理泯而人心昧，将不得为人类矣。噫！宰斯邑者何人，风教攸责，而可令斯地久旷乎哉？

　　予用是不揣蚊负，殚力以拮据、毕虑以经营。越明岁癸未之夏，而斯堂得成。堂凡三间，高、广如式，门楼、前拱、甬道、围墙井列。成之日，用进诸生于堂，而告以斯堂取义「明伦」之旨，为落成庆。乃环顾文庙，久已扫地倾圯；方在选材鸠工、平基定向，为创建文庙之举。适行取铨部命下，而予因是不得尽心竭力于其间。虽然，人之欲善，谁不如我？文庙之成，固有待也。独斯堂之役，费禀于官，役不病民。向之旷然者，今幸岿然其在望矣；义不可无一言以纪。

　　予谓五伦与五经，相表里者也。伦于何明？君臣之宜直、宜讽、宜进、宜止，不宜自辱也；父子之宜养、宜愉、宜几谏，不宜责善也；兄弟之宜怡、宜恭，不宜相犹也；夫妇之宜雍、宜肃，不宜交谪也；朋友之宜切、宜偲，不宜以数而取疏也。明此者，其必由经学乎！洁净精微取诸「易」，疏通知远取诸「书」，温厚和平取诸「诗」，恭俭庄敬取诸「礼」，比事属辞取诸「春秋」；圣经贤传，垂训千条万绪，皆所以启钥性灵、开橐原本，为纲纪人伦之具，而弦诵其小也。愿诸生执经请业，登斯堂，顾名思义；期于忠君、孝亲、信友、夫义、妇听、兄友、弟恭，为端人、为正士；勿或徒习文艺，恣睢佻达，以致败名丧检为斯堂羞，庶几不负予所以首先建立斯堂之意。

　　抑是役也，晨夕指画，督率就工，则学博黄君之功固不可以没也。

　　癸未冬涂月之吉，邑令陈璸记。

　　重修府学文庙碑记陈璸（大中丞）

　　台湾荒岛也，夫子庙在焉。圣人之教与皇化并驰，固无海内外之隔。而岁久弗治，有自来矣。惟大成殿，岿然为鲁灵光。若启圣祠暨两庑、棂星门一带皆腐折倾圯，剥落过半；前后庙基被水潦冲啮，陵夷就低，竟为人畜往来杂杳之场。噫！监斯土者何人，而不一駥目伤心于其际乎？

　　余乃商之郡守周君洛书、郡倅洪君石臣暨台令张子宏、凤令时子惟豫、诸令刘子宗枢亟议修葺，佥合词无间言。余曰：『众志既同，是不可后』；遂备由上请大中丞觉罗满、闽浙总督范两宪。寻得报「可」，即以壬辰冬腊月兴工，委本标千总曾荣董其役。榱桶朽腐者，易之；缺折者，补之；盖瓦级砖之欹斜者，覆正之；墙壁漫漶不鲜者，饰之；基址之坍塌者，增筑之。而夫子之庙，于是焕然易旧焉。启圣一祠翼然起大成殿后，祠左右列六德斋；祠下名宦祠居左、乡贤祠居右，再列六行斋。日六德、曰六行，非文学兼德行之士，不得寓焉。东庑下有献官斋、宿房，西庑下有藏器库、有庖湢所。棂星门左右，改置文昌祠、土地祠。其外，则为礼门、为义路，常置扃钥；非旦望及有事二丁不开，更于礼门外数十武表立大成坊为界。周围墙及肩而止，通道之水环绕其下。庙之规模，斯略具矣。至教官廨舍，则于明伦堂后新建三楹，斋、厨等房胥具；门路从东廊出入，无得复如前之寄居启圣祠左右为渎亵。再于明伦堂前两廊分列六艺斋，供诸生肄业之所。是役也，新太守冯君躬暨继至，与有力焉；同城总镇姚公，乐赞其成。计料若干、瓦若干、砖若干、灰若干、木泥匠若干工、小夫若干名，共计若干缗，悉出本道衙门养廉余羡，予所力请于两宪而得之者。不动公帑、不费民财，历三载之勤，得竣厥工。而予不能无一言。

　　凡庙学，非作新之为难，而能默礼作新之意为难；亦非作新于始之为难，而能继继承承永葺于后之为难。兹余既新斯学于其始，愿执经士子，咸各思发愤，以通经古为业、以行道济世为贤，处有守、出有为，无负国家教育振兴庠序之至意。地方有司，亦共以教化为先务；培兹根本块地，时省而葺修之，俾有基勿坏。安知荒岛人文，不日新月盛，彬彬称海滨邹鲁也欤哉！余故详修建始末，并述其意以书诸石。

　　新建朱文公祠碑记陈璸（大中丞）

　　予建朱文公祠既成，或问曰：『海外祀文公有说乎』？曰：『有』。昔昌黎守潮未期月而去，潮人立庙以祀。东波先生为之记云：『公之神在天下者，如水之在地中，无所往而不在也。而潮人独信之深、思之至，焄蒿凄怆若或见之。譬如凿井得泉，而曰水专在是，岂理也哉？若文公之神周流海外，亦何莫不然』！按文公宦辙，尝主泉之同安簿，亦尝为漳州守。台去漳、泉，一水之隔耳；非游历之区，遂谓公神不至，何懵也！矧自孔、孟而后，正学失传；斯道不绝如线，得文公剖晰发明于经、史及百氏之书，始旷然如日中天。凡学者口之所诵、心之所维，当无有不寤寐依之、羹墙见之者；何有于世相后、地相去之拘拘乎？

　　予自少，即知诵习文公之书。虽一言、一字，亦沉潜玩味，终日不忍释手。迨今白首，茫未涉其涯涘。然信之深、思之至，殆不啻所谓焄蒿凄怆若或见之者也。文公之言曰：『大抵吾辈于货、色两关打不透，更无话可说也』；又曰：『分别「利义」二字，乃儒者第一义』；又曰：『「敬以直内、义以方外」八个字，一生用之不穷』。盖尝妄以己意绎之：惟不好货，斯可立品；惟不好色，斯可立命。义利分际甚微，凡无所为而为者，皆义也；凡有所为而为者，皆利也。义固未尝不利，利正不容假义。敬在心，主一无适则内直；义在事，因时制宜则外方。无纤毫容邪曲之谓直，无彼此可迁就之谓方。人生德业，即此数言，略包括无遗矣。他言之警切，胥此类。读其书者，亦惟是信之深、思之至，切己精察，实力躬行，勿稍游移堕落俗边去，自能希贤、希圣，与文公有神明之契矣。予所期望于海外学者如此，而谓斯祠之建无说乎？

　　祠正堂三楹，两旁列斋舍六间，门楼一座。起工于壬辰冬月，至癸巳仲春丁前落成。无动公帑、无役民夫，一切需费悉出予任内养廉余羡。犹虑祠内香火及肄业师生修脯、油灯乏资，议将予拨归郡学■〈鱼逮〉港庄田二十八甲一分租粟供给，岁以为常；经行台湾府转行该学永远遵照。并记以示来者。

　　新建文昌阁碑记陈璸（大中丞）

　　京邑之制，右庙、左学，前殿、后阁。予乃于文公祠后，谋创建文昌阁焉。

　　尝读「文昌化书」中有一二幻语，心窃疑之。既而往复玩味，大指教人以修德积善，与梓潼帝君「阴隲文」一篇相表里。于是深信其言之有得于道，不予诬也。按「蜀志」有梓潼县，在保宁府界；离县三十里许，有梓潼帝君庙。予前岁奉命视学西川，得瞻礼祠下。叹天下之文章，莫大乎是。载考「汉史」「天文志」：『斗魁列在文昌星次』；吾又不知文昌之与梓潼是一、是二？殆天人也耶？神耶，孟子曰：『大而化之之谓圣，圣而又不可知之之谓神』。姑置弗深论，论其尽乎人以应验于天者可乎！科名者，进身之阶；务学者，立身之本。不务学而冀功名，犹不种而期收获，必不得之数也。顾为学之道，自求「放心」始。求之■〈宀幻〉冥昏默，反荒其心于无用，不如时观象以自省。有如动一念焉，若帝君之予见；发一言焉，若帝君之予闻；措一行焉，若帝君之予视、予指。必谨其独，戒慎恐惧，将所为修德积善者，悉根诸此，学不自此进乎？学进则识进，识进则量进，量进则德修，而福亦随集。由此而登高科、享大名，如持左券！人之为欤？何非天之为也。有志之士，无急求名于世，而务积学于己；亦无徒乞灵于神，而务常操其未放之心，藏焉、修焉、息焉、游焉。

　　登兹阁也，睠焉四顾：东峙大山，层峦迭翠，动振衣千仞之思；南望凤山骞腾，隐在几席间；西则洋洋大海，波涛汹涌，风樯出没，变态不可名状；其北有万寿亭穿云而起，君万门里，何日得出此岛与海内诸英俊交游，历金马、上玉堂为一快。以是洗心、以是励志，即以兹阁为不欺闇室之一助可也！若终日昏昏沉沉放其心而不知，或舍近鹜远、或处下窥高，甚或以兹阁为登眺观游之所，则与谋创建者之初心大相刺谬矣！可乎哉？

　　阁制度：高、广、宽、长各若干，一准福州府庠奎光阁体式。会城选匠办料，皆署学事教谕郑长济任劳；海运到台，旦晚督率就工，委该学教授杜成锦、巡捕经历陶宣；先后赞成，则同官同城诸公与有力焉。始于春二月丁亥，成于三月戊申。雷阳陈璸记。

　　重修台湾县学文庙碑记陈璸（大中丞）

　　忆予以康熙壬午春调任台令，台邑庙学先为伪弁住宅，湫隘弗称；兼岁久屋材朽蠹，已就倾圯。明伦一堂尚在蔓草中，未有议创者。予以为此为政第一事，不可或后；即具状详请各宪，寻得报「可」。乃殚力拮据，首于庙左隙地起建明伦堂，以是年冬杪兴工，越岁三月告成。随改造文庙，增旧地而式廓之；选匠往会城购料，业已平基定向，予忽奉文行取。时在甲申初春，不已，捐金留府库为工费资而去。身虽去而寸心惓惓，每以庙学未成为一憾事也。

　　越七年，庚寅秋，予复谬持使节东来。谒庙循览，规模虽略粗具，而启圣一祠尚仍旧向，与文庙相左，两庑尚不蔽风雨；心焉憾之。先捐俸，委台令周环筑墙以肃内外；因郡庠大费修整，未遑议及邑庠。至乙未春，郡庠幸焕然易旧矣。正在私心经营，而予又忽奉有「补授偏抚」之旨。予曰：『是不可或后』。即星夜鸠工庀材，将启圣祠照文庙方位改造，两庑撤旧更新；添建名宦、乡贤二祠，为吏治、风俗示劝，了前愿焉。

　　虽然，予非有所利乎此而欲自为功也。董子曰：『仁人者，正其谊、不谋其利；明其道、不计其功』。夫建庙修学，正谊、明道之大端，应无出此者。予窃以为不计功而未尝无功，不谋利而未尝不利也。台令历任未有调为台道者，而予得以调台道再来；台道历任未有擢为抚军者，而予得以擢偏抚归去。固属皇恩不次拔擢，捐躯难酬；莫非先圣、先贤及台地山川之神，默为相之。前后九载饮咸、食淡，不为不久；两奉恩纶超迁，不为不速。予不负台、台不负予，天地之间此感彼应，理或然也。愿吾党之士笃信斯理，处而读书，务为端人、为正士；出而筮仕，务为廉吏、为良臣。庶几不负兹地山川所锺灵，为先圣贤所摈弃；而于予建学明伦数年惓惓之苦心，其亦可无复憾也夫！爰不嫌而自为记。

　　重修万寿亭碑记梁文科（台厦道）

　　皇上御极五十六年，德化洋溢、仁恩覃被，唐、虞、三代之世，无多让焉。恭逢圣诞昌期，普天同庆，建亭瞻拜嵩呼，以祝万年。猗欤休哉！何风之隆欤！

　　台，荒岛孤悬地也。自辟土启疆以来，沐圣天子之光，生聚教养数十年，熙熙皞皞之风，并臻雅化。文科叨膺简命，观察闽南；乙未，奉调入台，保厘东土，与台镇姚公堂同舟相济，每事折衷。念台阳风雨弗时，民多致叹，建龙王庙于东安坊之地，为民请福；又念民之粒食厥有由来，更建田祖之庙于镇北坊之内，为民报功。朔、望登降二庙，窃喜勤民一念，私心自慰。所有憾者，对越庄严之处，惟万寿亭最为观瞻，规制弗完，恐亵君恩。于是会商台镇，就旧址重修；再与郡守王君珍，询议佥同；台令俞兆岳、诸令周锺瑄宣策效力，与有事焉。命经历王士勷区画董成。于午门之外，辟东阙、西阙廊房，左右建朝房两班，共十四间；周围环壁，四顾井然。东树敷文门、西树振武门，南面高筑霓台，以肃巨观。于龙亭之后，又建祝圣殿一座，阿护帝廷。东西配殿增营十一间，两旁僧舍四间。前后基址，长四十余丈、阔二十丈零。西阙之外，盖箭亭一座，长四丈有奇、宽四丈；后院前卷。计用银一千七百余两。修理告成，庶几趋拜万寿之隆，体统尊严，上则天威不违咫尺，下则臣子共致肃雝，微答君恩于万一，而尊主之念为无愧耳。

　　谨勒贞珉，以彰巨典。后之厘兹土者，增修轮奂，更有赖焉，当亦有谅于予心。爰志之。

　　诸罗县学记蔡世远（礼部侍郎）

　　诸罗县学，原在善化里之西，茅茨数椽。康熙四十三年甲申，凤山令宋君永清署篆诸罗，因县署移归诸罗山，就诸罗山议建。丙戌，郡丞孙君元衡摄县事，建大成殿、棂星门。戊子，宋君再署篆，建启圣祠。乙未九月，飓风大作，屋瓦门墙皆倾。今令君贵阳周侯怃然曰：『是吾责也』。是岁十月，兴工修其破坏，大成殿、启圣祠皆易故而新之。建东、西两庑，以祀先贤、先儒；东有名宦祠、西有乡贤祠。又于启圣祠之东建明伦堂、西建文昌祠。附西为学舍，便肄业者。棂星门之外，以墙榜曰「礼门」、「义路」；墙之外为泮池。皆前所未有也。縻白金一千五百有奇，周侯独肩之，不扰民间一丝。丙申六月，告成。

　　世远时应中丞雷阳陈公之招，主鳌峰书院。吾友陈君梦林客游于台，周侯介陈君以书来求记，且曰：『诸罗僻居海外，诸生观化聿新，愿有以教之也』。世远寡陋何知，爰即鳌峰诸交相与砥砺者而告之曰：君子之学，主于诚而已矣。诚者，五常之本、百行之原也，纯粹至善者也，天之所以与我者也。人之不诚者，无志者也；人之无志者，由不能尽其诚者也。诚以立其志，则舜可法而文王可师也。其原必自「不欺」始。程子曰：『无妄之谓诚，不欺其次也。其功由主敬以驯致之』。程子曰：『未至于诚则敬，然后诚也。敬也者，主一无适，以涵养其本原之谓也。由是而谨几以审于将发、慎动以持于已发，则合动静，无一之不诚也。虽然，由明以求诚之方，惟读书为最要』。朱子曰：『读书之法，当循序而有常、致一而不懈；从容乎句读文义之间，而体验乎操存践履之实。不然，虽广求博取，奚益哉』？学者率此以读天下之书，则义理浸灌、致用宏裕。虽然，非必有出位之谋也，尽伦而已矣。孔子曰：『爱亲者，不敢恶于人；敬亲者，不敢慢于人』。吾父子、兄弟，肫然、蔼然尽吾爱敬之忱也，克伐怨欲之心何自而生哉？始于家邦，终于四海，皆是物也。庸近之士，不能返其本、思其终，但以为吾读书、得科名，而吾名成矣；荣闾里、利身家，而吾事毕矣。其幸者，得一第；其不幸者，老死于布褐而已矣。其天资厚而习染轻者，居是官也，犹可以寡过；其天资薄而习染重者，则贪没焉而已矣。夫此身，父母之身也、天地之身也、民物所胞与之身也；以父母之身、天地之身、民物所胞与之身，顾可不返其本、思其终，以贻父母羞、以自外于天地、以为民物所诟病哉？诸罗虽僻处海外，圣天子治化之所覃敷，三十余年于此矣。巨公名人相继为监司、守令其间，风俗日上；萃一邑之秀于明伦堂，相与讲经书之要旨、体宋儒之微言，告之以立诚之方、读书之要、伦理之修、经正理明则词达气充，科名之盛举积诸，此非徒善人之多也。

　　陈君为我言：『周侯清修干固，百废俱兴；引人于善，惟恐不及』。吾知所以长育人材、化民成俗者，必有道矣；又何俟今之赘言哉！周侯名锺瑄，字宣子；贵阳人。登丙子科，以清德文学世其家。

　　重修台湾县学碑记（雍正二年）黄叔璥（〔巡〕台御史）

　　岁壬寅，璥奉命巡视台湾。于时寇乱方息，继以大饥。学宫飘摇飓风霪雨间，颓然欲尽。官斯土者虽目击心伤，不遑及矣。

　　与璥偕来者，贵阳周君锺瑄。前以诸罗令报最为高唐牧，内迁员外郎；至是，以贤能特简令台湾，慎其选也。周君既至，设平粜法以苏郡治、躬运米以赈澎湖，境以内欣欣然更生焉。乃亟鸠工庀材，仍厥旧制。凡殿庑、门垣、生舍，修者修之、筑者筑之。时诏崇先圣王爵五世，为改建五王祠。不费帑、不役民，皆周君节啬俸钱而独任之。始事于癸卯季秋，落成于甲辰仲春；縻白金三百五十有奇。

　　不数时，而庙貌聿新，因请璥为记其年月。璥维学校之设，所以长育人材，一道德、同风俗，教孝、教忠也。学者于此，不能穷其指归而得其要领身体而力行之，故父教其子、师勉其弟沈溺于词章，庞杂于功利、权谋、术数；所谓人材，不可问矣！道德奚自而一、风俗奚自而同？今台当更化之后，学者蒸蒸然思复于古，知圣贤之所以教人者，其指归、要领，不过欲人尽力于君臣、父子、夫妇、昆弟、朋友之间。父教其子、师勉其弟，日引日上，庶成笃学力行之君子，无从以词章为梯弋科名之具，无或以功利、权谋、术数以流入于不肖之归，则道德一、风俗同，庶不负国家养士之隆，与贤司牧师旅饥馑之余拮拮经营之意，实有厚望焉。

　　是役也，董其事，本学教谕葛炆。例得书于石。

　　红毛城记（雍正七年）刘良璧（诸邑令）

　　由台郡西出二十里水程，为安平镇；再十里，为鹿耳门。船只由厦放洋，自鹿耳门入口，过安平，泊大井头。然鹿耳门，非有形势可凭，号称天险；缘铁板沙线纡回盘出，潜伏水底，非老舵水则错行港路，而船身触礁，片板无存，土人插标竿以记之。左涨沙坡，立炮台；旋筑、旋圯。故多用木架海防行署数椽。虽无风，飞沙满地，惟潮水大起，则舟行无虞。安平一镇，左连鲲身、右隔萧陇，两臂湾抱，沙如牛角；一镇岿然，为咽喉之区。守安平，则舟师不能飞渡，而台郡贴然。

　　镇有赤嵌城，为红毛所筑。周二百余丈、高四丈许、宽一丈许，厚砖为质，砌以蛤沙、捣以糯汁，坚如金石，锄不能劈。式仿西洋，方圆合度，俨若画栋雕栏之象焉。城小而高，上有官署，协镇不居。己酉之秋，余再署凤篆。值风灾，民居多坏，赈灾安平，并匀摊其税。甫登城，见夫蓬荜之飘落、小艇之湾泊，而知海角黔黎之疾苦也；见夫商船之出入、风帆之上下，知泽国生民水性固所惯习也。东顾郡治，烟火万家、鸡犬相闻，青山一带，城郭阙如，知苞桑之尚待绸缪也；西望澎湖三十六岛，若隐若见于烟波浩淼间，不瞬息而巨浪接天，声闻若雷，黄雾四塞，飞沙扑面，知海外之风景变幻不常也。顾司阍者问之曰：『此署何为久空』？阍者曰：『先年作官署，常有红袍人出见，署故空』。余笑曰：『尔所谓红袍者，岂红毛之土官耶？抑郑氏之伪职耶？方今圣天子在上，声教四讫，海外荒陬，收入版图六十余年，而旧孽游魂尚恋此署，不亦谬乎』？城故坚，亦极要，与郡中红毛楼相望。

　　康熙六十年，台匪朱一贵窃发，贼众十余万分布七鲲身。我师入鹿耳门，水涨八尺，舟师连樯而入，夺炮台、复安平，遣将分驻，大败贼于二鲲身、四鲲身、七鲲身，横尸填岸。不数日，而恢复全台，如疾风之卷秋择。缘安平据要害之地，故势如破竹。况当海晏河清，苍生莫不向化；兼有重兵以资弹压、仓储以备军糈，扼其中，内外皆应。则红毛城之关系安平不浅，即关系台地不浅。不得安平，不能守鹿耳门；然则台地门户最紧要者，首曰安平镇，次曰鹿耳门。

　　藏书记袁弘仁（郡学训〔导〕）

　　制科以文章取士，士之通经学古者，咸入珊网之收。我朝文教覃敷，无远弗届；世宗皇帝复选博学鸿儒，所以鼓励淹通，典綦盛也。今上御极之初，以隆师崇儒为首务，其振兴学校者倍殷。凡为学校中人，可不孜孜奋勉，以副菁莪棫朴之风哉？

　　余不才，谬膺经选。始训福庠六载，适台阳新设训席，余首调是任。仰怀圣明，无日不兢兢以作人为心也。窃念台地遥隔海天，人文虽云日盛，而博洽实鲜其人。揆厥所由，盖各庠向无藏书，书肆亦鲜购售；虽有聪敏之士，欲求淹通，庸可得乎？爰置古今书藉九百余本，贮之署中，以备诸生借览；令优生二人掌之，俾历久勿替。

　　第寒毡力微，不能多置，姑以是为权舆耳。若夫四库五车之富，端有望于后之君子焉。

　　海东书院记杨二酉（〔巡〕台御史）

　　圣天子临雍讲学，文教遐敷；岁拨帑金若干于直省会区各立书院，以造天下士，彬彬乎霞蔚云蒸，称极盛焉。

　　台阳海峤，隶闽之东南郡；相去榕城，约数千余里。诸生一仰止「鳌峰」，且不免望洋而叹也。郡学西侧，旧有海东书院，为较士之所。前给谏渔庄单公请以别置考棚，遂成闲廨。岁己未，予衔命巡方，视学来兹，凡一至、再至焉。中多轩楹，可读可栖；明堂列前可以讲、矮屋通后可以爨。意选内郡通经宿儒充教授为良师，允堪作育多士，与「鳌峰」并峙。谋之观察刘公，亦然予言。第以薪水诸费无出，奈何？邑明经施子士安慨然而身任之；先请输稻千斛以兴，仍置水田千亩为久远计。予曰：『是可以入告矣』。逾数月议行，刘公捐俸倡修。一时轩窗爽洁，什器周备，焕如也。郡守钱公亦能加意振作，选诸生中文艺有可观者，得数十人以实其中；延教授薛仲黄为师，致敬尽礼。观二公所编规约数条，详慎之议，历历可见。

　　夫兴文劝士，采风者之责也；敬事图成，良有司之谊也。抒一家之力、供多士之需，义不泯于乡也；取一人之善、成天下之材，恩必出自上也。尔师生各宜锐志精心，无怠学、无倦教，言语文字之中，申以修己治人之道。渐摩既久，当必有明体致用者出，以膺公辅而扬休明，上慰圣天子棫朴作人之至意，宁云岛屿生色、乡里增荣已哉！予于尔师生有厚期焉。

　　（附）海东书院学规刘良璧（台湾巡道）

　　为设立书院规条，以端士习事。照得书院之设，原以兴贤育才。台地僻处海表，数十年来，沐我圣天子涵濡教养之恩，人文蔚起，不殊内地。今提学杨公奏请特立书院，延请师儒，端为生童肄业，俾成人有德、小子有造。所有规条如左，愿诸生遵守勿违！

　　一、明大义：圣贤立教，不外纲常；而君臣之义为达道之首，所以扶持宇宙为尤重。台地僻处海表，自收入版图以来，秀者习诗书、朴者勤稼穑。而读书之士，知尊君亲上，则能谨守法度，体国奉公；醇儒名臣，由此以出。虽田夫野老有所观感兴起，海外顽梗之风，何至复萌。

　　一、端学则：程、董二先生云：『凡学于此者，必严朔、望之仪，谨晨、昏之令』。『居处必恭，步立必正，视听必端，言语必谨，容貌必庄；衣冠必整，饮食必节，出入必省；读书必专一，写字必楷敬；几案必整齐，堂室必洁凈；相呼必以齿、接见必有定；修业有余功，游艺有适性；使人庄以恕，而必专所听』。此白鹿书院教条，与鳌峰书院学规并刊，工夫最为切近。

　　一、务实学：古之大儒，明礼达用、成己成物，皆由为诸生时明于内重、外轻，养成深厚凝重气质；故出可以为国家效力宣猷，入亦不失为端方正直之士。家塾、党庠、术序，胥由此道也。诸生取法乎上，毋徒以帖括为工。

　　一、崇经史：「六经」为学问根源；士不通经，则不明理。而史以记事，历代兴衰治乱之迹，与夫贤佞忠奸，善可为法、恶可为戒者，罔不备载。学者肆力于经史，则有实用；而时文之根柢，亦胥在焉。舍经史而不务，虽诵时文千百篇，不足济事。

　　一、正文体：自明以帖括取士，成、弘为上，隆、万次之，启、祯又次之。我朝文运昌明，名公巨篇，汗牛充栋；或兼收博采，或独宗一家。虽各随风气为转移，而理必程、朱，法则先正，不能易也。夫不仰泰山，误止狙猊之高；不穷典谟，妄夸诸子之陋。诸生取法宜正，立言无陂。

　　一、慎交友：读书之士敬业乐群，原以讲究诗书，砌磋有益。故君子以文会友、以友辅仁。若少年聚会，不以道义相规，而以媟亵相从，德何以进、业何以修？稂莠害嘉禾，不可不察。诸生洗心涤虑，毋蹈前习。

　　复性篇俞荔（兴化进士）

　　混沌之初，无极、太极；理气相涵，冲穆无迹。阴阳既分，两仪乃立；天五、地五，奇耦相得。五行其气，健顺其德；气至成形，理无不及。五行之秀，独萃于人；爰有五常，赋予维均。天命谓性，具于人心；为万物灵，曰有此仁。仁统四端，万善由生。性主乎静，动而为情；性无不善，情亦皆真。赤子入井，皆有恻懚；乍见之时，验此不忍。率之谓道，人人共由；天叙、天秩，典礼优优。天下达道，能离此不？性为大本，道自川流；但人受性，舜跖皆同。气有清浊，随其所锺；清者睿圣，浊者愚蒙。愚蒙之质，理锢于中；知诱物化，惟欲是从。五官百骸，顽然一物；以物交物，心乃放逸。人欲日炽，天理日汨；几希以亡，禽兽为匹。天生圣贤，作之君师；修道谓教，以觉后知。尧命虞舜，执中一词；道统之祖，传心在兹。舜授之为，精一危微；一十六字，该括无遗。中为性理，纯粹以精。心分人道，理欲难并。人心甚危，防勿滋萌；道心甚微，养使充盈。遏之、存之，德乃日新。要之执中，不外一敬；肆则从欲，敬以定命。图念作狂，克念作圣。唐、虞以来，心法默证。迨我孔子，统在师儒。曰性相近，与气质俱：习善则善，以复其初。大学之道，明德新民；明德即性，德本自明。气拘物蔽，如镜蒙尘；先以格致，知之宜真。诚正而修，行之宜敦。天德既全，王道乃行。思言性道，大原自天；道不可离，存遏宜先。戒惧慎独，动静交虔。中和以致，性量乃全。孟言性善，本乎秉彝；专以理言，邪说皆非。必称尧、舜，人皆可为。尽心知性，以造其理；存心养性，惟事是履。非外铄我，固有之美；「放心」不求，弗思耳矣。洎乎有宋，濂、洛、关、闽；考亭后出，集其大成。问学是道，德性是尊；涵养用敬，入德之门。致知力行，毋怠毋昏。人参三才，惟此性道。天地非大，吾身非小；万物皆备，及躬自葆。扩而充之，被乎四表。气质之性，君子弗性；困勉虽劳，生安可并；反之之功，循序渐进。希圣、希贤，匪异人任；困而不学，暴弃实甚。敬述兹篇，用勉德行。

　　秀峰塔记（并诗）杨二酉

　　辛酉春，予以及瓜，馆于郡学斋署。西邻泮宫，再西为海东书院；左山、右海，据郡胜概。面迎魁阁，平冈数迭，远近环映。台绅士且以巽位未甚秀拔，议请建浮屠为笔峰，予曰『然』；谋之同事诸公，咸曰『可』。遂各捐俸，卜吉以兴。

　　甫阅月而讫功。深基固垒，六出五重，下广丈有九尺；递削至端，高七寻有奇。通中引节，上开洞窗有四；干面颜石额，曰「秀峰」。靡金钱八百余两。职其事，邑生龚帝臣等凡六十有六人；输力任劳，俱能踊跃从事。

　　竣之日，相与集饮而乐之；而桐阴竹翠中，峭颖圆锋，摩云插汉，跃然在芹水间矣。后有兴者，得谓秀峰有灵；其然，其不然耶？

　　绿沉初脱颖，光照海东西。阵扫千军废，锋排五岳齐。鹏抟云有路，蟾步月为梯。伫看生花管，长杨赋可题。

　　祀文昌记郝霔（郡司马）

　　圣天子继离出治，光被四表；虽重洋海峤，声教所不遗也。太原杨公以巡台督学政，于海疆士子，加意振兴。既请建设书院为毓英孕秀之地，乃于视学之际，见昌奎阁在郡庠东侧，曰：『此位置所非也』。商之观察刘公，相度于南城之二门楼上，塑像而分配焉。

　　祀文昌于小南门楼，位居乎巽，与郡学相拱；祀奎星于大南门楼，位居乎离，与郡学相对。皆应文明之象，高耸而特出，建置诚为允宜。爰捐请俸，俾余董其事。择日偕巡察舒公暨道、府各官，率师生释奠焉。多士仰瞻兴起，必有地灵人杰之应；而公之成材造士，垂休正无穷矣。

　　余以防厅摄县事，喜际其盛，爰载笔而为之记。

　　赋

　　平南赋（「靖海纪」）周澎（晋水人）

　　海氛煽虐数十年，大将军施公衔命徂征，一战而克。「平南奏疏」一编，乃都人士家谣户颂积成卷轴也。虽里巷微词，而輶轩足采。乃摭其事实而作赋曰：

　　繄帝德之光华，曰圣神而文武。耀化日于中天，扬仁风于率土。赓一廷之都俞，舞两阶之干羽。张百旅之熊罴，抶千屯之貙虎。六服率宾，万方安堵；靡不稽首来王，输賨天府。惟是东南一带，溟渤奥区；蛟鲸出没，陆梁逋诛。依灶鼍以窟宅，聚蜃蛤而为徒。乘风涛以鼓鬣，播毒焰于萑苻。长使海滨黔黎，毁家破室；云屯士旅，抱戈枕杸。嗟桑田之万顷，乃弥望而平芜。困頳鲂于涸泽，泣流鸿于征途；错烽烟于野戍，栖磷火于寒垆。至于凄风鸣柝、凉月啼乌，莫不含酸茹戚，恻怆嗟吁！

　　天子乃念南国之仳禽，每殷勤而宵旰；曰：『惟予股肱孰是？仗旄秉钺，为海邦剪此暴乱』？佥曰：『惟彼元勋，夙膺宠眷；俾控制以专征，用克纾乎庙算』。帝曰：『都！自江以南，倚汝为屏翰。其克奏肤功，以靖此多难』！于是分虎竹、绾龙章，辞禁卫、出帝乡。貔貅夹队，鱼丽成行；戈铤的皪，旌旆飞扬。驻雄师于泽国，若雨集而箕张。惟其地当斥卤，井竭水浆；喜甘泉之应祷，供万灶之糇粮。乃修楼橹，爰戒舟航；凌中流以击楫，揽形势于沧浪。先卜期以决胜，奏神策于庙堂。繄重渊之弥漫，慨风浪之不常；望蜃楼之缥缈，嗟欲济之无梁。因而画沙为堤、聚米成岛，孰漂疾当其惊湍，孰盘涡介其要道；孰旁涯而可泊舟，孰顺流而堪直捣。敌巳在吾目中，胥按图而可考。定方略于金城，羡充国之计早；知拉朽而摧枯，胡险阻之能保？

　　尔乃乘机制变，六月兴师；舳橹千里，霄汉蔽亏。剑气干云而■〈火闪〉烁，甲光■〈肙〉日而陆离。横惊波以伐鼓，拨瘴雾以扬旗；各星罗而棋布，听中坚之指麾。因念蛟宫盘踞、兔窟凭依，既蜂屯而蚁聚，复扼险而负危。虽投鞭之可断，匪制胜之机宜。故毁军以骄敌，弄股掌之婴儿。彼乃疏汛守、撤藩篱，谓北来之军旅，岂渡江之能飞！横千寻之铁锁，沉水底以何为？于是鼓轻桡、浮彩鹢；溯鸿波、撼绝壁。凌冯夷之宫，捣潜虬之宅。

　　维时冲颷怒号、狂涛湍激，飞沫喷空，滂湃瀄汨。吞海岳以俱冥，合水天而齐碧。百族为之震惊，千灵为之辟易。天吴排浪以浮游，罔象穿烟而蹩躄。篙工、柁师，逡巡踖踧；莫不辍棹停桡，惊心动魄。尔乃精诚上格，叱电驱霆。飞廉顿辔，屏翳潜形；波臣欢焉助顺，海若剡其扬灵。爰散金以誓士，耻与敌而俱生；复焚香以戒旅，惟妄杀之是惩。于是军声震、士气腾，艨艟发、枹鼓鸣；摇赤羽、麾青萍，歼怪鳄，殪毒鲸。弓不虚发，矢必应声；倒戈漂卤，流血波頳。既献俘而授■〈酋或〉，遂扫穴而犁庭。乘长风以破浪，藉专阃之威棱。因而倾其巢、划其垒，败甲残鳞，俛首帖耳。济药石以扶伤，俾疮痍之咸起；仗天威以纵擒，使归布其德旨。曰：『漏网之余魂，漫称雄于井底！将计日以成擒，胡凭陵之足恃？念薄海之含灵，皆圣朝之赤子。无追踪于田横，五百人而俱死！倘衔璧以来归，当茅土而锡尔。惟公事之勾当，何私仇之足耻』？彼乃籍户口、输土田，匍匐蚁伏，稽首军前。曰：『南人不复反，愿禀朔于尧天；知圣朝之宽厚，必罔治于厥愆』。

　　若夫哀鸿失所，琐尾堪怜；延颈企踵，霓望久悬。瞻王师之至止，胥雀跃而欢颜；陈壶浆而塞野，奉筐篚以周旋。桑麻无扰，井里依然；耕不辍耒，贾不易廛。相与脱釜鬵之苦，登衽席之安。更有流离迁客、憔悴闺鬟，吊天涯之魂影，悲绝徼之风烟。盼征鸿而帛书难系，吟夜月而笳拍空弹。望乡关于万里，长掩涕以流连；欣拨云而见日，乐故土之生还。乃复纳叛招降，编之部曲；曰：『蔡人即吾人，务推心而置腹。彼坑卒于长平，何徒肆其残酷？化鹰眼以咸驯，各卖剑而买犊。念胜国之宗支，多窜身于穷谷；怀禾黍之故都，每悲歌而当哭。彼白马以宾王，殷宗为之不覆；惟圣世之芳规，旷千春而并烛』。于是雕题贯胸之众、燋齿枭■〈目闲〉之伦，回首请吏，愿列编民；迁情反志，服教畏神。固绝徼荒陬，尽变为乐土；何殊方异类，共识乎尊亲。若乃威灵远暨，悉主悉臣；陆詟水栗，奔走来宾。琛币重译而交贡，梯航接踵以并臻。火齐木难之宝、珊瑚玳瑁之珍，乌集鳞萃，靡不咸陈。岂中朝特贵乎远物，乃遐方其闻有圣人。

　　由是铙鼓传、干戈戢，唱天山之歌、勒燕然之笔；交趾之铜既标，淮南之碑亦立。捷音颷发于闽关，露布星驰于北极。六合莫不腾欢，至尊为之动色。曰：『海波之载扬，四十年如一日。吁嗟乎！苍生不安于稼穑，仗尔师贞，一战而克。从兹杀运除、劫灰熄，乐桑麻、恬作息。南顾纾忧，云谁之力？其速议褒封，用彰彼勋德』！尔乃登清庙、播乐章，告海邦之清晏，庆社稷之灵长。遂褒以丝纶之天语、锡以黼黻之衮裳。指河山而盟带砺，分茅土而勒旗常。谓『尔元戎，邦国之光！用锡尔铁券，尔其世守而永藏。藉金城之万里，用屏卫此一方；奠封隅以永固，巩奕叶于苞桑。迫伏波之旧烈，旷百世而流芳』。

　　于是居者相与庆于闾、行者相与歌于市，胥朋酒以言欢，赓吉甫之燕喜。愿长借乎衮衣，沾化雨于桑梓！若乃铃阁余闲，左图、右史；吐握下贤，赤泻几几。门多珠履之宾，座满缝掖之士。同雅歌于祭遵，等轻裘于叔子。令既肃于秋霜，心复澄于止水。彼烟阁与云台，知姓名之永纪。备采风于輶轩，词罔逃于下里。

　　乃歌曰：嗟沧海兮喷狂涛，蛟龙斗兮虎豹嗥。兵车络绎兮馈饷劳，悲中泽兮声嗷嗷。孰提师兮奋旌旄？麾霓虹兮掣宝刀。淬龙泉兮鷿鹈膏，入蛟宫兮斩毒鳌。斩毒鳌兮奠沧海，吁嗟伟烈兮斗汉争高！

　　台湾赋高拱干（台厦道）

　　繄洪荒之未辟兮，含混沌而茫茫。迨河山之既奠兮，爰画野而分疆。裂九州岛而成天下兮，谁不知乎海之为百谷王。维禹功之所不及兮，遂弃之于莽莽而苍苍。

　　一自地借牛皮，谋成鬼伎；断发、裸身，雕题、黑齿。营赤嵌之孤城，筑安平之坚垒；隐楼橹于鲲身，藏火攻于鹿耳。贸易遍于三洲，资生凭乎一水。藉三保而标名兮，致怀一以不轨；哀商贾之何辜兮，聚魂魄于蒿里！

　　嗣是荷兰煽虐，天赞成功。鹿门潮涨，滃窟戍空；时移事去，兵尽矢穷；窜余生而归国兮，遂此地为蛟宫。非天心之助逆兮，盖劫运之未终。不谓寇我疆场、焚我保聚；时乘无备而肆其鸱张，或因不虞而资其窃取。收亡命于淮南兮，聚无良于水浒。民不聊生，王赫斯怒；咨左右之夔龙，率东南之熊虎。定百计以安澜兮，果一战而纳土。于焉扩四千载之洪蒙，建亿万年之都邑。风既变为新裁，俗亦除其旧习；文武和衷，干戈载戢。谁肆志以行吟，岂有怀而靡及！

　　若夫狂澜既倒，海若呈奇；一时琥珀，万顷琉璃。情渺渺兮孤往，天青青兮四垂；风轻兮水面，云淡兮山眉。即孤臣与孽子，亦抚掌而忘饥。至于辉璧耀奎，阴阳分位；月白飞银，空明捏翠。乘舴艋兮小舟，结金兰兮同志；玉树兮三章，青州兮一醉。实自幸世外之有身，谁复疑此间之无地。

　　至若山山含紫、树树凝青，层峦迭嶂，戴月披星。或琼飞而皓皓，或体洁而盈盈。时微云以四抹，忽巧鸟兮一声。怀高冈兮彩凤，闻此地兮仙灵。羗应接而不暇兮，又何让乎山阴？尔乃石尤乍起，马首长驱；雷鸣海底，雾失天隅。涛仓皇而山立，浪怒激而箭趋。惊闻声为飞炮，讶入眼而坠珠。乾坤兮云狗，风水兮人鱼；则惟有寄余生于泡影兮，谁复望视息乎斯须！

　　若乃水土无情，番彝裸处；既惯狎鸥，谁伤硕鼠！虽敬老而尊年，奈轻男而重女。富赛悬壶，粮无宿贮，围尺布之蒙蒙，谓衣裳之楚楚。蛇目蜂腰，雀行鸟语。而或荡子从军，贞臣流寓；哭倒行于途穷，伤逆施于日暮。奋一臂而长呼，轻余生以不顾。至阖室以雉经，且从容而遵路。于是水变为愁，山真如醉，叫泣月之子规，泪批风之赑屃。魂黯黯兮牢骚，魄凄凄兮憔瘁。固志士之不忘，亦斯文之未坠。

　　乃至虾须百丈，鱛骨千寻；贝文似凤，鱼首如人。大鼋之寿三万岁，蝴蝶之重八十斤。非此邦之物产，盖在乎南海之滨。又如蜃楼缥缈、海市高低，碧云拥日，沧海为梯。光从定后，圆始天跻。非此邦之风景，又在乎东海之青、齐。更或桥边鳖泣，别泪如珠；山头剑举，雪城为墟。飞女仙之一石，起剡史于沾濡；扶红裳之鱼女，使之返于沮洳。而兹邦又无此怪异，事或见之于洞庭湖。

　　噫嘻！户满蔗浆兮，人艺五谷；地走风沙兮，群游麋鹿。厌五亩之宅而不树桑兮，任三家之村而亦植竹。道无远近兮，肇牵车牛；人无老幼兮，衣帛食肉。惟占籍而半为闽人兮，故敦厚亦渐而成俗。若欲尽写夫杳渺之离奇兮，恐或见嗤夫齐庄而端肃。即饮食亦平易而无奇兮，原未足以穷夫人间之水陆。惟圣世而能破夫天荒兮，幸沧溟而亦拓其地轴。聊搦管而赋其物情兮，用以佐夫「大风」之一曲。

　　乱曰：秋风起兮枫木丹，天地闭兮荷始摊。燠多寒少兮厥民析，雷轰海发兮响空山。为王尊兮应叱驭，为王阳兮心一酸。于山则见太行之险，于路则见蜀道之难；于海道之难上难、险上险，普天之下望洋兴叹者，吾知其无以过乎台湾！

　　台湾赋林谦光（府学教授）

　　有汗漫公子，足骋八方、目骛九鄙。访秦、汉之故都，登云亭之旧畤；舒神于钱来丹穴之颠，长啸于浑夕脱扈之址。洞庭、彭蠡，拍惊浪以颷飞；弱水、龙门，鼓轻舠而容与。历吴越，则诩甲第之连云；入邹鲁，则羡弦歌之盈耳。阛阓喧杂，举踵则触乎轮辕；都市纷华，摩肩则炫乎罗绮。自以为穆王策骏之游，蔑有尚于此；俨然恃所觏，而述于廓宇先生。

　　先生方暴背鸿蒙，吸饮沧溟；聆而哂之，谓是鲜丈夫也。曰：『子亦曾旷尔瞩、远尔盱，而知今皇帝之舆图乎？制万国以侯尉，垂一统于车书；人弗敢私其尺土，俗无不拱乎辰居。奠神州而晏若，厝六合而恬如。畅余威于殊俗，沛异泽于遐区；即跳梁以据险，终痛悔其负嵎。走也，庆流波之既静，得专为子颂台湾之盛轨，而勿遑及乎其余。懿夫！■〈氵逢〉浡滇■〈氵目丐〉、沅瀁溃渱；掀天震地，吞谷排空。驶如奔马，激如腾龙。泻碧千里，涌浪万重。神鳌驱瀑，石燕呼风。飂飂飒飒，霼霼■〈雨上弄下〉■〈雨上农下〉。拟蓬瀛之难即，匪艭舽之可通。尔乃以忠信为舟，以道德为橹；爰纵缆于铜山，泛一叶于厦浦。飞廉戒途，屏翳先路；巨浸回澜，狂涛息怒。游泳虎井之湾，濴洄牛心之浒。望内惭而扬舲，指西屿而系组。既憩足于澎湖，复放棹于深渚。程仅历之六更，里倏越乎五百。少焉，神山突出，沃野孤浮；景呈异状，沙截洪流。一昆连七昆而蜒蜿，南昆偕北昆而阻修；大线扼海翁之堀，北线接安平之洲。冲鹿耳以抵岸，陟台湾而远搜。于是大冈、小冈，峣屼嵬崔；半崩、半屏，■〈山蹇〉嵼岩崿。凤峦插汉以嵚昆，龟山负地而磅礴。翠织观音之峰，丹销赤崖之壑。耸打狗于平坡，峙买猪于广漠。木冈、凹底，形若联翩；阿里、鸡笼，势相犄角。玉笋璀灿，则漾素影于波涛；金矿嶙峋，则仗雷声为管钥。计自南而讫自北，绕以二十二重之溪：由此界而溯彼疆，隔以六千余里之谷。升高而眺，循俗而询：厥地惟卤，厥土惟坟；厥田惟上，厥种惟穈；厥草惟茂，厥木惟囷；厥珍惟错，厥布惟芬；厥鸟惟毨，厥兽惟群。飞潜动植，长盛纷纭。嘉兹壤之沃饶，矧温风之时至；犬吠雪以为常，龙兴云而不曀。却溽暑于竹椰，扫岚烟于萝薜。刺桐飘经岁之绛霞，菡■〈艹刀日，上中下〉迎四季之夏气。历选胜于炎方，允莫京于海澨。则有文身番族，黑齿裔蛮：烂满头之花草，拖塞耳之木环；披短衣而抽藤作带，蒙鸟羽而编贝为縏。闻中国异人之戾止，乃跳石越涧以来观。馈波罗之清冽，献嘉檨之甘酸。蕉子剥来，几等木桃之赠；王梨摘落，用将葵藿之欢。翘首瞻依，幸彼俗之未陋；跂足蠕动，知大化之可颁。又有蓬跣方除，胶庠初隶；载酒问奇，负经请谛。吟诵半杂于博劳，衣冠尚存其椎髻。拱手于都讲之庭，侧身于敷教之地。斯时也，名邦上客，暂停輶轩；广布文德，弘宣湛恩。数讨叛之故，开并生之门；示傲慢以秋肃，导顽梗以春温。譬木铎之徇路，若指南之启昏。从此蜃气晴嘘，结陆离之楼阁；鲛人昼卧，展锦绣之乾坤。谓非禹服重新，涵侯甸要荒于一体；尧仁遐被，辑躬桓蒲榖以称尊也哉』？

　　汗漫公子伏而听焉，茫乎丧于怀来。曰：『不观沧海者，夸沟壑之弘；不睹王会者，诧都邑之巨。鄙人乃知今皇帝之舆图，未易以蠡测也』。请为歌以比于雅颂之末，爰起而系曰：『有土绵绵，有水涟涟；介在绝岛，吐雾吹烟。帝赫厥怒，渊渊阗阗；既昭义问，乃命旬宣；崇儒重道，勿弃蒙颛。匪棘其欲，式廓厥埏。皇以莅之，于斯万年』。

　　诗

　　东宁十咏高拱干

　　天险悠悠海上山，东南半壁倚台湾。敬宣帝泽安群岛，愧乏边才控百蛮！瘴雾扫开新气宇，风沙吹改旧容颜。敢辞远迹烟波外博望曾经万里还。

　　其二

　　晓来吹角彻苍茫，鹿耳门边几战场！流毒犹传日本国，偏安空比夜郎王（台地先为倭奴所踞，旋归荷兰，后属郑氏）。楼船将帅悬金印，郡县官僚辟草堂。使者莫嫌风土恶，番儿到处绕车旁。

　　其三

　　州县功名宁复论，承家世受国深恩。拂须自昔轻参政，强项从来动至尊。客去留诗鱼挂壁，吏闲无牍雀罗门。韶光抛掷真堪惜，野杏春深落满村。

　　其四

　　春台广厦衔虚署，校艺监军职滥分；无力椎牛频飨士，有时倒屣细论文。平生拙处劳难补，异域愁来酒易醺。筋力未衰官兴浅，函关西隔万重云。

　　其五

　　有怀须学蔺相如，每遇廉颇独让车。晚圃晴霞秋习射，半窗苦竹午临书。群公望隔三山杳，圣主明周万里余。素志漫言伸未得，忘机直欲混樵渔。

　　其六

　　三秋闻见总萧骚，日夜飞涛不断号。旧集闾阎皆斥卤，新开原野半蓬蒿。空山那得珠崖贝，伏莽休悬渤海刀！应识乘轺难塞责，愿纾南顾圣躬劳。

　　其七

　　尺檄如传空谷声（重洋间隔，文移亦不易见），阻风经月少人行。关山已历三千里，樯橹犹迟十一更（厦门离台郡水洋十一更）。地暖腊残无雪到，忧深鬓里任霜横。眼穿何处天边鴈，京雒难忘故旧情。

　　其八

　　竹弧射鹿万冈巅，■〈罒上令下〉网张鱼百丈渊。幅布无裙供社饷，只鸡让食抵商钱；文身纔起疮痍色，赤手谁将垢敝湔。为语绾符衔命吏，远人新附倍堪怜！

　　其九

　　索居寂寂近瓜期，报道清班拟暂移（近阅邸抄，开列司道补京卿者十人；余忝侧名其中）。高适岂堪常侍后，班超惟有玉关思。封侯夫婿何须侮，学步儿曹大更痴。自笑浮名终日累，海滨漫守使君碑。

　　其十

　　谁言习俗乱丝同，揽辔澄清乏寸功！拊辑尚惭屏翰寄，更番何日戍楼空！拟携片石安归棹，聊订新编当采风（台郡无志，余甫编辑）。此去中原询异事，仙桃长对佛桑红。

　　台湾八景高拱干

　　安平晚渡

　　日脚红彝垒，烟中唤渡声。一钩新月浅，几幅淡帆轻。岸阔天迟暝，风微浪不生。渔樵争去路，总是画图情。

　　沙昆渔火

　　海岸沙如雪，渔灯夜若星；依稀明月浦，隐跃白苹汀。鲛室寒犹织，龙宫照欲醒。得鱼烹醉后，何处晓峰青？

　　鹿耳春潮

　　海门雄鹿耳，春色共潮来。二月青郊外，千盘白雪堆。线看沙欲断，射拟弩齐开。独喜西归舶，争随落处回。

　　鸡笼积雪

　　北去二千里，寒峰天外横。长年绀雪在，半夜碧鸡鸣；翠共峨眉积，炎消瘴海清。丹炉和石炼，漫拟玉梯行。

　　东溟晓日

　　海上看朝日，山间尚晓钟。天开无际色，人在最高峰。紫阁催妆镜，咸池骇浴龙。风流灵运句，灼灼照芙蓉。

　　西屿落霞

　　孤屿澎湖近，晴霞返照时。秋高移绛树，海晏卷朱旗；孙楚城头赋，刘郎江上诗。淋漓五色笔，直欲补天亏。

　　澄台观海

　　有怀同海阔，无事得台高。瓜忆安期枣，山驱太白鳌。鸿蒙归紫贝，腥秽涤红毛。济涉平生意，何辞舟楫劳！

　　斐亭听涛

　　岛居多异籁，大半是涛鸣。试向竹亭听，全非松阁声。人传沧海啸，客讶不周倾。消夏清谈倦，如驱百万兵。

　　郊行即事王兆升

　　奉命筹军国，非关玩物华！新凉犹未至，余暑正方赊。鸣骑依残渡，行旌带晚霞。无劳呵殿急，恐警野人家！

　　其二

　　夙驾因忧饷，三农兼课工；摭高资雨茂，禾好卜年丰。社鼓挝须习，豳笙调预融。麦蚕增喜笑，亦复学张公。

　　其三

　　危桥恣蚁渡，蓬室类蜗房。草诧胭脂紫，花闻月下香（胭脂花与月下香，皆海外异卉）。番榴生碍路，野鴃语谁乡！触目殊风景，车轮几断肠。

　　其四

　　但歌灵雨降，瘠里仍然贫。早榖先垂颖，新秧犹压苹；谁怜蓣作饭（俗呼土瓜；无粮代饭者十之五），果见釜生尘。不历郊原过，焉知民苦辛！

　　其五

　　欲悉田家事，无将上下睽。儿童擎绿酒，野老馈黄梨。忘分辞方尽，陈情意转凄。莫云民俗薄，绥靖念残黎。

　　其六

　　寄身重海外，嘿坐计生平；幸隶芙蓉署，欣游细柳营。深村忘犬警，远渚有蛙更。夜雨晨方歇，驱车再问程。

　　其七

　　疮痍纔息后，鹰眼未全■〈山上〈弓攵〉下〉。箸为军糈借，心因民瘼忉。催科良媿拙，抚字敢矜劳。珍重斯民意，输租谢尔曹！

　　其八

　　飞蝗来凤邑，忽蔽永丰云。妇子奔号急，微民稽拜殷。弭灾全藉德，祝蜡岂徒文！赖有廉仁宪，驱山息异氛。

　　天妃宫季麒光

　　补天五色漫称祥，谁向岐阳祝瓣香？几见平成踰大海，自知感应遶重洋。遐方俎豆尊灵远，圣代丝纶礼数庄。是处歌恩欣此日，风声潮影共趋跄。

　　台湾吟黄学明（粤淳德人）

　　四溟中断此孤悬，日月轮高见影偏。泣泪鲛人朝入市，凝寒金气夜干天。马鞍矗起青全岛，鹿耳雄开障百川。盛气消沉无觅处，牛羊来下翠岩烟。

　　又

　　漆身裸体类山麌，有古遗风不是愚。蔓草束头分角髻，青筐归市买陬隅。编莎似橐腰骨，截竹为圈塞耳珠。蛮曲听来无一字，行歌岩下采春芜。

　　又

　　山花满插鬓头光，蛮妇、蛮童一样妆。久嚼槟榔牙齿黑，新成曲櫱口脂香。草间察节知风色，日下承暄度岁霜。独有生男无喜处，女郎求室迓儿郎。

　　又

　　山深深处又深山，一种名为傀儡番。负险杀人夸任侠，终年煨芋饱儿孙。烟霞铸骨身能寿，薜荔为衣冬亦温。鸟道倚天高不极，惯常奔走捷如猿。

　　祷雨齐体物

　　虽惭抚字拙，忧国愿年丰！苦魃方思雨，瞻云忽见虹。几家堪食玉，此日更无风。斋沐桑林下，惟祈格上穹。

　　喜雨

　　隐隐西郊外，屯云渐彻天。欲为民望岁，正喜雨归田；乐且从人后，忧宜自我先。试看阡陌上，禾黍已芃然。

　　东郊迎春

　　物候临烟岛，年华处处同。灵旗迎帝子，璆佩响春风。淑气归青柳，余寒付朔鸿。况逢晴此日，相庆卜年丰。

　　又

　　春自蓂阶发，趋跄鹓鹭行。明堂居左个，青玉祀勾芒。耒耜先民力，羲和驭日长。微臣天万里，何以颂陶唐？

　　又

　　衰草含生意，郊原气自新。愿教青帝力，俾我有年春。不侈污邪望，惟祈雷雨匀！大田幸多稼，宁止乐吾民。

　　台湾杂咏陈兆蕃（晋江人）

　　茆檐竹壁半耕农，士女于今罢斥烽。山色千年森虎钓，潮声万里撼蛟龙。朝裘午葛边岚异，挝鼓催航野渡冲。自是天开南极处，向来裸发也雍容。

　　又

　　天空海阔任婆娑，极目冈陵髻似螺。草地桑苗迟作赋，鸿蒙笔墨渐开科。狰狞番女披衣少，劳苦车牛涉水多。五十年前兵甲事，犹余父老为谈么。

　　台湾八景王璋

　　安平晚渡

　　问津当重镇，薄暮泛长空。流尽三春水，飘然一叶风。乱山浮远翠，落日浴残红。谈笑天垂暮，车声月色中。

　　沙昆渔火

　　沙积横江路，渔灯入夜阑。离离分艇聚，耿耿带星繁。照破乾坤梦，觉来岛屿寒。待教明月上，鼓棹过前滩。

　　鹿耳春潮

　　百谷东南汇，春潮涨九环。急来天外水，突起眼前山。吾道虚舟里，人情骇浪间。始知浮海者，徒苦不如闲！

　　鸡笼积雪

　　雪压重关险，江天俨一新。乍拟冰世界，顿改玉精神。瘠壤皆生色，空山不染尘。寒光如可借，书幌历冬春。

　　东溟晓日

　　东生沧海日，真景正无边；未出光韬焰，将离势烁然；金轮浮绿水，灵曜漾青天。谩说烟波远，恩晖岛上悬。

　　西屿落霞

　　水尽山横峙，霞明半岭西。寒鸦争乱影，孤骛与飞齐。树点浑成绮，崖悬恍折珪。奇观当逸兴，生面早留题。

　　澄台观海

　　指顾层台上，澄清竟若何？大都天地阔，不辨水云多。棹转争飞鸟，宵鸣听巨鼍。此时无限意，万里壮关河。

　　斐亭听涛

　　伐竹构江亭，深宵听浪声；随风疏欲断，和月到无情。忽讶琴书冷，真从几案生。波臣应共语，籍籍颂高清。

　　东湖即景（台湾东郊有鲫仔潭，今改名东湖）林庆旺

　　东流妩媚好逍遥，春树斜横佳致饶。十里潭光天际映，四时野色水中描。竹枝蔓衍拖青带，霓影纷披漾彩桥。万户灯红居似织，湾波岸上看莺娇。

　　挽宁靖王诗陈元图

　　匿迹文身学楚狂，飘零故国望斜阳。东平百世思风度，北地千秋有耿光。遗恨难消银海怒，幽魂凄切玉蟾凉。荒坟草绿眠狐兔，寒雨清明堪断肠。

　　海会寺娄广

　　此地当年拟馆娃，蜃楼海市霸图赊。王孙已去遗芳草，宫院谁来扫落花？歌管声沉闻贝叶，舞衫采彻现袈裟。我非佞佛闲随喜，喜见梯航属一家。

　　手植文公祠梅花陈璸

　　赏遍花丛爱老梅，贤祠左右手亲栽。写真旧有广平赋，入妙诗称和靖才。风送清香迷瀚海，月移孤影出澄台。应知雨露深无限，独步初春傲雪开。

　　文昌阁落成

　　雕甍画栋凤骞腾，遥盼神霄最上层。台斗经天由北转，彩云捧日自东升。参差烟户排青闼，绣错河山引玉绳。今夕奎光何四映，海陬文运卜方兴。

　　赤嵌城宋永清（凤邑令）

　　城俯汪洋岛屿孤，周遭楼阁倚菰蒲。一翻风雨醒残梦，万顷波涛冷壮图。戍卒戈船蟠地利，桑麻鸡犬附天都。闾阎近已敷文教，不是殊方旧楷模。

　　海会寺李钦文

　　回思往事白云间，止有青松不解颜。鱼鼓高低忙处响，鸟笙上下静中环。天开海国莲称社，月映蜂台禅闭关。休问当年衰盛事，于今长见老僧闲。

　　檨圃陈梦林（漳浦人）

　　小圃茅斋曲径通，参天老树郁青葱。地高不怕秋来雨，暑极偏饶午后风。海外云山新画卷，窗间花草旧诗筒。莫愁纸尽无挥洒，纔种芭蕉绿满丛。

　　望玉山周锺瑄（诸邑令）

　　浮岚高卷日初生，一片晴光照眼明。积雪不消三伏后，层冰常讶四时成。凝他匹练非吴市，遮莫胥涛向越城。大璞已教天地凿，山灵稳卧不须惊。

　　土番竹枝词（「渡海舆记」）郁永河（武林人）

　　生来曾不识衣衫，裸体年年耐岁寒；犊鼻也知难免俗，乌青三尺是围阑。

　　文身旧俗是雕青，背上盘旋鸟翼形；一变又为文钓鞹，蛇神牛鬼共狰狞。

　　胸背斓斑直到腰，争夸错锦胜鲛绡；冰肌玉腕都文遍，只有双蛾不解描。

　　番儿大耳是奇观，少小都将两耳钻；截竹塞轮轮渐大，如钱如碗复如盘。

　　丫髻三叉似幼童，发根偏爱系红绒；出门又插文禽尾，陌上飘飖各斗风。

　　覆额齐眉绕乱莎，不分男女似头陀；晚来女伴临溪浴，一队鸬鹚漾绿波。

　　炉贝雕螺各尽功，陆离斑驳碧兼红；番儿项下重重绕，客至疑过绣岭宫。

　　铜篐铁镯俨刑人，斗怪争奇事事新；多少丹青摹变相，画图那得似生成！

　　老翁似女女如男，男女无分总一般；口角有髭皆拔尽，须眉都作妇人颜。

　　腰下人人插短刀，朝朝摩厉可吹毛；杀人屠狗般般用，纔罢樵薪又索绹。

　　耕田凿井自艰辛，缓急何曾叩比邻；构屋斫轮还结网，百工俱备一人身。

　　轻身趫捷似猿猱，编竹为篐束细腰；等得吹箫寻凤侣，从今割断伴妖娆。

　　男儿待字早离娘，有子成童任远扬；不重生男重生女，家园原不与儿郎。

　　女儿纔到破瓜时，阿母忙为构室居；吹得鼻箫能合调，任教自择可人儿。

　　只须娇女得欢心，那见堂开孔雀屏；既得欢心纔挽手，更加凿齿缔姻盟。

　　乱发发鬖不作緺，常将两手自搔爬；飞蓬毕世无膏沐，一样绸缪是室家。

　　谁道番姬巧解酿，自将生米嚼成浆；竹筒为瓮床头挂，客至开筒劝客尝。

　　夫携弓矢妇锄耰，无褐无衣不解愁；番澨一围聊蔽体，雨来还有鹿皮兜。

　　竹弓楛矢赴鹿场，射得鹿来交社商；家家妇子门前盼，饱惟余沥是头肠。

　　莽葛元来是小舠，刳将独木似浮瓢；月明海澨歌如沸，知是番儿夜弄潮。

　　种秫秋来剪入场，举家为计一年粮；余皆酿酒呼群辈，共罄平原十日觞。

　　梨园敝服已蒙茸，男女无分只尚红；或曳朱襦或半臂，土官气象已从容。

　　土番舌上掉都卢，对酒欢呼打剌酥；闻说金亡避元难，飓风吹到始谋居。

　　深山负险聚游魂，一种名为傀儡番；博得头颅当户列，髑髅多处是豪门。

　　番社杂咏黄叔璥（巡台御史）

　　绝岛中华古未通，生来惟斗此身雄；独余一面狰狞外，人鸟楼台刺自工（文身）。

　　剉竹为椽扇缚筊，空擎梁上始编茅；落成合社欣相贺，席地壶浆笑语高（作室）。

　　荒地欲须园更腴，诛茅覆草令秋枯；种时禾秸惊风雨，杂植还教薏苡扶（种园）。

　　小楼贮粟号禾间，剉竹编茅盖自闲；应识名禾知本计，可专饮血事搜山（禾间）？

　　蛮娘织作亦殊勤，圆木中空槽口分；尺布可堪持北去，但令知有达戈纹（昼织）。

　　霜钟云磬韵双清，何处村庄旋旋鸣？北客初来听不厌，那知此是夜舂声（夜舂）。

　　未负耕犁未服辀，谁教驯狎入栏收；番儿自惯无鞍马，大武山头捉野牛（捉牛）。

　　仰沫巨鱼纔跃波，矢无虚发巧如何！于今苦学汉人法，驾筏施罛事转多（射鱼）。

　　地辟年来少鹿场，焚林设阱两堪伤；擒生剪耳如黄犊，相逐平原互斗张（捕鹿）。

　　盛植槟榔覆四檐，浓阴夏月失曦炎；猱升取子飞腾过，不用如钩长柄镰（猱采）。

　　出草秋深尽夏初，刖蹄剖腹外无余；当官已报社商革，五谷鸡豚一一书（社饷）。

　　兽皮时出内山深，互市传来直至今；莫道汉人曾未到，熟番有路敢探寻（互市）。

　　不为穴处不巢巅，布毯牢将两树缠；此味睡乡人不识，不须化蝶自翩翩（树宿）。

　　社中各自置楼高，猫踏更番未觉劳；击柝宵严镖箭利，尽教鼠窃远潜逃（哨望）。

　　未经牵手尚腰围，习惯身轻走若飞；凉夜月明齐展足，羡他猫女愿同归（斗捷）。

　　制琴四寸截琅玕，薄片青铜窍可弹；一种幽音承齿隙，如闻私语到更阑（嘴琴）。

　　配他弦索亦相宜，小孔横将按鼻吹；引得凤来交唱后，何殊秦女欲仙时（鼻箫）。

　　赘婿为儿妇是家，还怜凿齿擦蕉花；何如高架迎归去，偕老相期礼自嘉（迎妇）。

　　生儿出浴向河滨，仙气长留冷逼人；三保当年曾到处，南洋诸国尽称神（浴儿）。

　　殊风虽陋尚堪论，恤老收穷古意存；长者途逢皆却步，朋侪相见亦寒温（让路）。

　　外沿大海内弥溪，浮水葫芦每自携；惟有土官乘筏过，众擎如蚁两行齐（渡溪）。

　　历书不识岁时增，月岁回圆稻一登；邻社招邀同报赛，竹杯席地俗相仍（食饮）。

　　男冠毛羽女■〈髟上监下〉鬖，衣极鲜华酒极酣；一度齐咻金一扣，不知歌曲但喃喃（赛戏）。

　　红毛旧习篆成蜗，汉塾今闻近社皆；漫说飞鸮难可化，泮林已见好音怀（汉塾）。

　　过澎湖屿景考祥（巡台御史）

　　渺矣澎湖屿，海中天一涯。岛开环四面，民聚约千家。风剥山无树，潮渡石有花。捕鱼生计足，不解植桑麻。

　　台湾纪巡诗夏之芳（巡台御史）

　　海天谘度报皇华，蚤卜升平遍水涯。载德行旌纔出郭，暖烟晴竹巳家家。

　　节旄高插引晴岚，人拥花骢弛辔衔；拜罢耆童回道左，纷来朱履又青衫。

　　野田晴晓碧天空，地指扶桑东复东；赤嵌城边云散彩，拓开海日一轮红。

　　负暄童叟爱冬温，红稻成堆拥荜门；桐竹周遭鸡犬静，教人历历认花村。

　　牢拴竹篾怕身肥，带孔频频减旧围；爱把细腰谐凤卜，楚王宫里梦双飞。

　　牛车无日不当官，没字邮符颠倒看；踏水冲泥何限苦，忍教横挞更无端。

　　锄田捕鹿洽婚姻，乐事相寻满社春；嚼得瓮头姑待酒，木瓢椰碗竞奇麟。

　　手制云箫别有腔，吹来鼻息爱成双；月明引得风前凤，未许当门夜吠厖。

　　不须挑逗费闲心，竹片沿丝巧作琴；远韵低微传齿颊，依稀私语夜来深。

　　男拔髭须女绣颐，乍逢鉴貌尽多疑；雕题凿齿徒矜尚，未解双蛾夜画眉。

　　杵臼轻敲似远砧，小鬟三五夜深深；可怜时办晨炊米，云磬霜钟咽竹林。

　　秋尽官催认饷忙，一丝一粟尽输将；最怜番俗须重译，溪壑终疑饱社商。

　　虚滩水落涨沙泥，南北中分虎尾溪；一带草荒村舍少，年来新集有蒸藜。

　　南山中断北山连，逗漏云间半线天；道是孤城还少郭，竹环廛市起炊烟。

　　献芹再拜语呢喃，款步芳阶舞绣衫；具道殷勤猫女意，粉餈亲制手掺掺。

　　花冠银钏锦为衣，妙舞清歌笑合围；低唱一声金一扣，独留太上古音希。

　　诸峰攅集黛螺青，玉岭如银色独莹；展拓晴云千万里，插天一幅水晶屏。

　　莽葛轻便破碧沙，弄潮如戏语喧哗；依稀佛子乘杯渡，彷佛仙翁泛海槎。

　　倦来高枕树为巢，藤蔓连牵枝格交；栩栩梦回非是蝶，一身幻化类蟏蛸。

　　临溪问渡少舽艭，石涧分流远击撞；腰上葫芦头上羽，只身飞过水淙淙。

　　抄阴尺布不堪缝，无褐无衣可耐风；北地乍寒偷射猎，人人尽是鹿皮翁。

　　北辙初回又指南，迢迢原隰未停骖；看山几遍还遵海，阅尽边方烟与岚。

　　成帷成幙逐飞尘，纨裤多缠舆隶身；惯习淫奢无善俗，少年思怕老来贫。

　　二林迤■〈辶里〉接三林，淡水濴洄咸水深；极目沧波浮海市，一拳真欲笑蹄涔。

　　晓霞散彩覆阴崖，海曲人家逐岸排；烟水几湾帆几幅，顿教风景亿江淮。

　　木冈东峙晓云凝，咫尺阪陀未即登；指点万山分脉处，一峰独秀镇平陵。

　　观音山径几湾环，罗汉门边虎豹关；笑指当年空守戍，但知深谷有乌蛮。

　　陂卧晴沙号七鲲，如环如抱复如蹲；惊涛夜拍殷雷起，远势平吞鹿耳门。

　　龟蛇对峙锁孤城，形势空传统领营；不筑埤头筑海口，为怜安土重纷更。

　　打鼓山头石罅开，悬崖倒拍海潮回；雷声鼎沸浮空翠，万里风樯认影来。

　　矫首南荒欲尽头，影浮拳石小琉球；天回地转渺无际，万水朝宗亘古流。

　　仙山缥渺闇斜曛，石上棋枰旧印纹；沙马矶头人罕到，烂柯樵子话烟云。

　　赤山葱翠漾春烟，沙暖云晴别有天；日午崖边人语沸，村童队队浴汤泉。

　　生成野性气如枭，出没无端血染刀；剥得头颅当户挂，归来轰饮共称豪。

　　内山遥夹外山高，复岭重冈迭翠涛；一带阿猴林下路，须防薮泽有逋逃。

　　八社丁徭力渐纾，番娘饷税蚤捐除；只今宵昼辛勤处，谨护官家十万储。

　　生熟番情百种余，半生半熟亦山居；当年户口可知数，尽向鱼鳞册上书。

　　问俗殊方竟未厌，忽教放繂转丹襜；天南水起山穷处，琅峤云从马首瞻。

　　星轺回处转旌霓，人海无声马不嘶；敢道霜威堪镇俗，长思涛静木城西。

　　耕耤杨二酉（巡台御史）

　　连畴宿雨润如膏，太守亲推湿锦袍；犁破碧云开万顷，自今岁有属贤劳。

　　布谷声齐遍海东，夜来时雨兆年丰；遥知捧日云多处，天子躬耕千亩中。

　　东郊劝农

　　时雨且既足，命驾东郊行；岂不嗜游览，所重在民生。凉影走虹练，深竹鸣催耕；秧马踏畦碧，麦浪扬畴平。村烟间篱落，耆老欢相迎。烽消省烦役，赋薄无苛征。复此兆有年，谈笑尝君羹。残阳摇旆色，鸡犬含余情。

　　登赤嵌城

　　极目天涯是水涯，荷兰城上计程赊；潮光沸沸鸣奔马，帆影星星点暮鸦。日丽九重天子闼，云飞万里使臣家。何时慰我桐花节，好向龙津一泛槎？

　　四合仙梁（郡署四合亭侧，有老榕一株，扶疏繁荫。根出地数尺，蟠屈虬直如梁）

　　谁将玉斧斫仙榕，露叶云根影万重；疑是银桥天上落，不因风雨作神龙。

　　南巡纪事

　　路转埤头近，平山一线连。野桥低涧水，深竹暗村烟。犬吠花间径，人锄屋后田。不知身异域，疑对武陵仙（新园道中）。

　　扁舟溪水上，遥见此山痕；一脉仍通海，千峦何处根？云封傀儡社，竹护夕阳村；川岳东南尽，群灵拱至尊（淡水舟望傀儡山）。

　　问俗来番社，青葱曲径长；家家茅盖屋，处处竹编墙。牵手葭笙细，嚼花春酒香。知能但耕凿，真可拟羲皇（至阿猴、武洛诸社）。

　　罗汉云中塞，天关第一重。林幽深踞虎，潭静隐蟠龙。马辟芦间道，塘虚竹外烽。鸟鸣讶行色，同出翠微峰（过罗汉门山）。

　　九日会澄台即事舒辂（巡台御史）

　　北去云千迭，东来水几盘；燕台纔共署，鼊屿又同官。波冷浮槎海，烟凝隐豹峦。文光临睥睨，斗柄近阑干。菊澹诗情净，萸馨酒量宽。登台怀桂棹，煮茗羡江湍。凤翥毛搏彩，龙骧血洒汗。弯弓不尚革，走笔自飞翰。饬己一诚格，齐民万念攅。焚香读「周易」，鸿渐喜于盘。

　　喜雨纪事复张道长

　　夏木森森鸣播榖，村农拥耜待耕作；膏田未泽莫乘时，举首云霓心如灼。蠲济飞章方入告，难堪旱魃重为虐。重膺宠命在封疆，感召未能责岂薄！行祷省躬虔对神，龙潭祝水步初却。油然倏尔幔长空，殷殷雷声飞电烁；甘霖日夜续倾盘，四野田畴苍漠漠。处处蓑锄忙陇亩，新苗秀发欢奚若！幸叨天鉴降鸿庥，协气和声通寥廓。海甸清平民业安，与君正好欢桮酌。凛然感应勉忠诚，报国唯期切民瘼；从此及时雨泽绵，一封「大有」奏天阁。

　　泊澎湖张湄（巡台御史）

　　大担门外渡横洋，群山灭影流汤汤。天水相交上下碧，中间一叶凌波扬。少焉红沟暎霞赩，倏忽黑蛟翻怒墨。陆篱班驳异彩腾，绘画乾坤须五色。针盘远指天南交，苍茫四瞩心悁劳。直上桅尖索西屿，「亚班」趫捷如飞猱；澎湖环岛三十六，历历人烟出渔屋。未须沧海成桑田，结网临渊食粗足。我来收泊妈宫湾，舳舻屹立凝邱山。三夜惊涛舂客枕，梦魂跌宕雷霆间。是时望雨忧如渴，极目园畴断余蘖；北风可但济行船，唤起痴龙驱旱魃！

　　五妃墓

　　瘗玉埋香骨未尘，五妃青冢草长春；云凝孤岛魂相伴，直抵田横五百人。

　　夏日得雨

　　输粟重洋役泛舟，济时方略愧前筹。万家聚岛如孤旅，三日为霖解百忧。声振地雷横出海，势分天汉倒悬流。会须斗酒从田父，叱犊村中看绿畴。

　　东郊劝农

　　出郭天四垂，墨云挟狂雨；势如万镞飞，作气不待鼓。弥望青葱茏，物我同栩栩；平畴漾榖纹，犁锸应时举。谁能甘惰农，自贻乐岁苦？为语蚩蚩氓，海滨履王土。黄发与垂髫，愿勿入城府！熙怡若桃源，往来但渔父。三时胼胝烦，勤焉岂无所？况当膏雨余，篝车满可许；烟林布谷鸣，陌上策水牯。米家图画闲，坐览蓑笠侣。

　　劝农次书给谏韵

　　冲泥舆骑海城东，漠漠吹烟竹树中。一桁遥青山写影，千畦净绿雨为功。耰锄父老分醇酒，比屋鸡豚见古风。好待如云秋稼熟，来看高廪再歌丰。

　　劝农归路经海会寺次韵

　　山郭雨初霁，招提忽入来。寒云流梵韵，湿翠上莲台。钵为投诗满（僧石峰能诗），扉缘憩客开。催耕余好鸟，人静语林隈。

　　野趣自清旷，丰年情不同。泉香茶碗碧，火宿石墟红。眺海三层阁，栽花半亩宫。旧时歌舞处，夕磬散烟空。

　　澄台小集次韵

　　澄台嘉樾密戎戎，醉后凭高四望通。岛市别开帆影外，天垠纯浸水光中。迢遥亲舍孤云拥，浩渺予怀碧海同。日午南熏方荐爽，当风不复辨雌雄。

　　喜雨书山（巡台御史）

　　天作及时雨，民番乐有年。景风初布种，解泽已盈田。海壤珍唯榖，神庥瑞应虔。欢情看长养，南北共熙然。

　　雨后和张待御韵

　　霡霂郊原四月中，麦黄禾碧兆年丰。衙斋拈韵闲星使，蔀屋腾欢颂雨工。周泽已闻沾处处，重云犹为护芃芃。长吟洒润飞甘句，乐意相关尔我同。

　　劝农归路经海会寺与诸同人分赋

　　雨后劝农毕，还寻古剎来。钟声飘藓径，衲子出香台。莿竹排檐种，优昙满院开。分题禅榻畔，小憩水云隈。

　　问讯词坛客，山僧逸兴同。地高晴翠合，林静妙香通。登眺消尘虑，安闲步梵宫。寸心持半偈，顿觉海天空。

　　喜雨和韵何勉（台湾总戎）

　　不愁大网漏吞舟，只恐量沙效唱筹。百计疗饥终末策，三祈得雨释千忧。田间喜色农夫面，沟曲欢声泽水流。原隰均沾勤树艺，伫观丰稔遍西畴。

　　沙辘行（乾隆五年）刘良璧（台湾道）

　　晓出彰山北，北风何凄凉！晚入沙辘社，社番何踉跄！十年大甲西，作歹自惊惶。牛骂及大肚，挺而走高冈。蠢尔无知番，奋臂似螳螂；王师一云集，取之如探囊。忆此沙辘社，先年未受创；王丞为司马，抚绥得其方；孙公为副臬，恤赏不计量。为言北路番，无如沙辘强：马牛遍原野，黍稷盈仓箱；「麻踏」如飞健，「牵手」逞艳妆。倘为千夫长，驭之卫疆场；张弓还挟矢，亦可壮金汤。奈何逢数奇，职守失其纲？劳役无休息，铢求不可当；穷番计无出，■〈穵刂〉肉以医疮。支应力不给，势促乃跳梁。一朝分箭起，焚杀自猖狂；蛮声振半线，羽镞若飞蝗。调兵更遣将，荡平落大荒。危哉沙辘社，几希就灭亡！皇恩许迁善（沙辘奉改为迁善社、牛骂改为感恩社、大甲西改为德化社），生者还其乡；番妇半寡居，番童少雁行。嗟乎沙辘番，盛衰物之常。祗今防厅廨，荒烟蔓道旁。造物宁恶满，人事实不臧！履霜坚冰至，「易」戒恶可忘？夜深风飒飒，独坐思茫茫。司牧人难得，惘然太息长！

　　安平镇范昌治（台湾知府）

　　台湾何崱屴，安平祗孤岛。兀立大海中，洪波际天杪。鹿耳接鲲身，沙线明皛皛；重门分界险，桅樯不轻掉。拱护府基雄，湾环曲臂绕；守土一麾来，爱此屏藩好。夏日纵扁舟，望洋恣远眺。忆昔宦游人，无如东坡老；文从海外豪，光焰增奇巧。固陋每自惭，雕虫先压倒；下车况匝月，狂吟何草草！所志不在诗，因之寄怀抱。私冀胸次间，与海同大小；百川尽倾输，万象皆明了。秋涛动山岳，春波润枯槁；转愧愿难酬，问心可得表？保赤贵诚求，夸浮何足道！回看戍卒忙，艛橹镫齐燎。亟命挂帆归，迅疾等飞鸟；人坐画中船，月涌冰轮皎。

　　海口即事郝霔

　　东宁黎庶日阗阗，树艺欣逢庆有年。贸易不分疆域异，稽查岂惜往来骈！棱穜满载权衡定，楼橹长驱姓氏镌。清晏波光思帝德，布帆无恙乐尧天。

　　丙辰六月别澎湖十六韵周于仁（澎湖倅）

　　行年将六十，三仕到澎阳。海国东南峤，星经牛女乡。天悬青共远，水接碧同长。飓发疑雷吼，沙飞似雾茫。有时奔万马，无计卧双樯。风景虽多别，民情却甚良。勤耕蓣作饭，俭用布为裳。麦稻还须籴，豆麻尚可粮。黍黄村火密，草绿讼庭荒。柴户何尝闭，蒲鞭不用扬。官闲惟啸月，民乐可烹羊。窃禄亦云久，留名敢谓芳。光阴飞石火，花甲变星霜！将别还延伫，思归欲束装。群黎虽祖饯，一苇早轻杭。暂息鹭州地，追怀赋短章。

　　彰化八景秦士望（彰邑令）

　　焰峰朝霞

　　草昧谁开大海东，高烧烈火有神功；赤霞晓映扶桑日，丹嶂晴驱擘柳风。焰射鸡笼遥可接，光衔鹭岛远为烘。凌晨景物欣何似，万丈芙蓉照眼红。

　　鹿港夕照

　　海滨世界洗洪荒，瓦缝参差映夕阳。羁客远投冠盖里，落霞低衬水云乡。渔舟鼓浪醒诗眼，牧笛眠风破酒肠。返照山城烟树晚，画图指认色苍茫。

　　眉潭秋月

　　如眉似月水波平，傍水逢秋月色明。影坠澄潭蟾不老，香飘仙桂兔长生。地偏良夜多鸥宿，天远长空少鴈鸣。扑面红尘聊借鉴，双眸万里一心清。

　　虎溪春涛

　　牛触高峰两壁攒，虎溪中出水流寒。每逢三月添霪雨，定遣重山走泛湍。怒撼奔雷声浩浩，猛归沧海势漫漫。行人过此常惊胆，黯淡如何又一滩。

　　海丰渔火

　　不比寻常水一隈，柴门爱逐海波开。船撑白昼几行去，灯闹黄昏乱点来。遥吐珠光浮岛屿，久腾星火照莓苔。两般佳趣疑相似，共卧渔蓑弄酒杯。

　　肚山樵歌

　　山高树老与云齐，一径斜穿步欲迷。人迹贪随岩鹿隐，歌声喜和野禽啼。悠扬入谷音偏远，缭绕因风韵不低。刈得荆薪偿酒债，归来半在日沉西。

　　镇亭晴云

　　缥缈孤亭荡碧天，游人得到俨登仙。举头万里晴光彻，笑指千俨秀色悬。云去云来风片片，鸟飞鸟落水田田。纵观沧海尘寰远，一点征帆一点烟。

　　线社烟雨

　　山城竹郭雨霏霏，郭外青山湿翠微。冷雾埋林藏半线，浓烟扑地钻重扉。燕穿深巷频频语，鹭下寒塘缓缓飞。白发番黎寻乐计，披蓑学坐钓鱼矶。  
　 
