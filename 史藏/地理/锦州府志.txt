锦州府志　　（清）刘源溥 孙成 纂修 

　　●目录 

　　序 
　　修志姓氏 
　　锦州府志图 
　　舆地图 
　　医巫闾山图 
　　府城图 
　　府署图 
　　厅署图 
　　府学图 
　　图记 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 
　　卷八 
　　卷九 
　　卷十 
　　跋一 
　　跋二 

　　●序 

　　锦州府志序 
　　河西志序 
　　序 

　　○锦州府志序 

　　古列国各有史官掌记时事今郡县即古列国也是以例得志焉志史之余岂徒曰纪故实垂永久己哉文献足征则凡守土者得以诵前言稽往行镜得失臧否之林决劝惩从违之志厥于裨益化理匪浅鲜也丘琼山先生云世有千载不刊之书无百年不葺之志此曩阁臣卫公所以修天下志书为请而京兆奉部檄所以迄今督修未己也余自承乏河西即留心于此但苦文献两阙戛戛其难之己未春牒催愈急因忆范阳老友范子勋辍举子业专力为古文辞者三十余年才情学问乡党所推办此当易易尔商诸三属佥曰唯乃走介相招辞再三乃至至纔觅料或得料而构焉或不得料而空中楼阁焉先锦县次宁远又次广宁毕三志而后志府经营惨淡不觉易星云矣今无米之炊幸而成馔其味之旨与否人自辨之余与为至交焉且所推毂不敢自赞也匍匐犇丧百无一可兹慰了任中未了之一事云时康熙庚申醉竹日知锦州府事刘源溥撰 

　　○河西志序 

　　昔梦笔生谓修史之难无过于志夹漈山人亦云志者宪章之所赖必老于典故然后能为余岂其人哉己未夏应河西守令之召迫情亲也计竣事凡历一周星凌川四阅月海阳钟 【 钟：锺】 秀各一月兹于郡乃五十日有奇余非陟巘穷源即扪读残碑断碣或访高年问遗事所事无非志者工讵云良心滋苦矣盖由来修志率皆开局集众分条立例俾各任一事且须大备文献以资考证旷日持久而后成今也不然边城既乏典册而故土皆新人罕有知三十年以前事者草出一手校以二目左右无将伯之助而主其事者二千石也然旧尹刘公方当以忧去行有日矣余必欲附后乘而西乃新守孙公宿号艺林哲匠是又不得以苟且塞其责昼夜方皇黾勉就绪为八志分十卷目四十有六固弗敢冀成一家言以垂永世然而裨谌草创似亦不可缺者若更思润色修饰之海内应不乏如椽之笔康熙庚申端阳日燕南范勋撰 

　　○序 

　　天下郡邑皆有志一方之书也锦州自虞舜以来统于幽州秦属辽西汉为无虑晋为慕容氏所据隋唐皆空其地辽始置锦州为宁海军金元各有所属明则置备御都司而已我国家发祥辽左以渖为留都锦其右臂康熙四年锦始自为郡而其为郡遂重于天下使锦之重以地也则山川土地城郭虽自为郡固未尝加辟于昔也使锦之重以国也则建置官师户赋惟自为郡而又犁然备于今也是地以国重而今重于昔矣锦即重而不有以志之曷征焉或者曰辽固有志矣然断自嘉靖典章泯阙已及百年则今之锦自为郡而不有以志之锦之失其重也可胜道哉况今奉部檄修天下志盛京为天下重锦为盛京重又岂一方之书也旧守上谷刘公纂辑褒然成集其间即不可谓大备而亦粲若列眉矣余承乏河西滥竽典郡受而读之凡人之臧否事之得失俗之淳浇风气之刚柔燥湿山川之险夷幽敞兵刑赋役户口城郭之多寡坚瑕无不具备则余之为政藉以因地成化随俗致理为益多矣因工费浩繁未付剞劂壬戌春大京兆高公再檄督催余于是并三属志手为裁定删繁就简订讹补缺阅三月而卒事是役也因地而详及于国因今而详及于昔为天下重藉以成大一统之典又岂一方之书也哉 
　　康熙壬戌中秋日诰封中宪大夫知锦州府事都人孙成序 

　　●修志姓氏 

　　总裁 
　　知府　　　刘源溥 
　　孙成 
　　监修 
　　通判　　　乔嵩裔 
　　朱梦熊 
　　宁远州知州冯昌奕 
　　王琨 
　　锦县知事 【 事：县】 　王奕曾 
　　刘惠宗 
　　广宁县知事 【 事：县】 张文治 
　　项蕙 
　　儒学教授　李元发 
　　张橓 
　　经历　　　王继茂 
　　侯懋功 
　　缪廷鼐 
　　纂辑 
　　【 直隶保定府定兴县恩贡】 范勋 
　　采录 
　　府学生员　赵光璧 
　　锦县学生员马天儒 
　　才时变 
　　【 广宁】 县学生员张景 

　　●锦州府志图 

　　图目 
　　舆地图 
　　医巫闾山图 
　　府城图 
　　府署图 
　　厅署图 
　　府学图 
　　州县城署学庙名胜各载本志兹不录 

　　●舆地图 

　　见图 

　　●医巫闾山图 

　　见图 

　　●府城图 

　　见图 

　　●府署图 

　　见图 

　　●厅署图 

　　见图 

　　●府学图 

　　见图 

　　●图记 

　　易有理出之羲画地有理出之禹贡易之理其大者尽于两仪而寓于一爻地之理其大者尽于两界而不遗乎一郡一邑志有图仿古左图右史之意且俾河西胜槩展卷如覩也 

　　●锦州府志卷一 

　　舆地志一 

　　九野画自轩辕九州岛敷于禹贡正位辨方体国经野由来尚矣兹特弁之以星野明卑不敢先尊也次沿革次疆域次形势次山川皆地属也乃次风俗十五国贞淫迥殊地气使然也又次名胜次古迹亦地属也志舆地第一 

　　星野 
　　沿革 
　　疆域 
　　形势 
　　山川 
　　风俗 

　　○星野 

　　一统志云禹贡冀青二州之域舜分冀东北为幽州即今广宁以西之地青东北为营州即今广宁以东之地天文箕尾分野当以二宿概全辽也春秋元命苞谓尾箕散为幽州分为燕国尔雅云幽州为析木之次晋书曰自尾十度至南斗十一度为析木于辰在寅燕之分野属幽州又曰广阳入箕九度唐志谓箕尾析木津也初尾七度中箕五度终南斗八度应北平渔阳等郡 

　　○沿革 

　　锦州舜以来皆统于幽州秦乃属辽西郡汉为无虑望平县地属辽东郡晋慕容氏置西乐郡唐置柳城县属营州辽置锦州临海军领永乐安昌二县隶中京大定府金因之兼领神水一县元省军县名止称锦州隶大宁路明置广宁中左右三屯卫及松山大凌河二千户所国朝康熙三年改置锦县改广宁为府设广宁县宁远州四年裁广宁府设锦州府移治锦县领州一县二 
　　锦县附郭锦川凌川 
　　宁远州金汤海阳商孤竹国地周属燕秦属辽西郡汉海阳县地属辽西郡晋慕容皝集宁县唐柳城县地改瑞州辽隰州平海军海阳县地属来州金海阳海滨二县地属瑞州元瑞州地属大宁路明初广宁前屯中屯二卫地宣德三年分两卫地置宁远卫统中左中右二千户所国朝康熙二年改为州东割塔山所地入锦县西并前屯卫入州三年隶广宁府四年改属锦州府 
　　广宁县锺秀闾阳周初为朝鲜界后属燕秦属辽西郡汉东南为无虑望平二县属辽东西北为絫县地属辽西后属乌桓晋隶平州隋属高丽唐平高丽置巫闾守御都护府辽东南为显州奉先军领奉先山东归义三县属东京西北为宜州崇义军领弘政开义二县属中京金置广宁府领广宁望平闾阳锺秀四县置义州崇义军领弘政开义同昌三县元置广宁府路领闾阳望平二县义州因之属广宁路明洪武二十三年尽废州县置广宁卫二十五年封辽王于此改广宁中护卫次年复改广宁卫统中左右三卫义州改义州卫及广宁后屯卫国朝康熙三年设广宁府四年设锦州府改广宁为县隶焉义州初赐察哈喇王十四年察哈喇叛讨平之十五年设巡检司治之仍属广宁县 

　　○疆域 

　　锦州府东西相距三百七十里南北相距一百二十里东南西北相距五百一十里东北西南相距六百八十里东至哈喇河二百四十里辽阳州界南至海三十里海界西至宁远州土胡衕山二百九十里山海关界北至广宁县义州清河边门一百四十里边界东南至广宁县三汊河三百五十里海城县界西南至宁远州关墙三百里山海关界东北至广宁县杨柽木河三百八十里开原城守界西北至宁远州笔架山一百六十里边界至京师一千里至奉天府四百九十里 
　　锦县东西相距一百七十里南北相距九十里东南西北相距一百七十里东北西南相距一百八十里东至头台子一百五里广宁县界南至海三十里海界西至刚家屯九十里边界北至齐家堡四十五里义州界东南至白马沟八十里广宁县界西南至老和尚台九十里宁远州界东北至大宁堡九十里广宁县界西北至松岭门九十里边界 
　　宁远州东西相距三十二里南北相距五十五里东南西北相距六十五里东北西南相距二百零八里东至邴家屯十五里锦县界南至海防第五城十里海界西至土胡衕山一百九十里山海关界北至寨儿山三十五里锦县界东南至钓鱼台十五里海界西北至笔架山五十里边界东北至双树铺十八里锦县界西南至关墙一百九十里山海卫界东北至府一百一十里至奉天府六百里 
　　广宁县东西相距二百三十里南北相距一百六十里东南西北相距二百六十里东北西南相距二百七十里东至哈喇河八十里辽阳州界南至杜家台九十里海界西至义州边一百五十里边门界北至罗家台七十里边界东南至三汊河一百九十里海城县界西北至大宁堡七十里锦县界东北至杨柽木河二百二十里开原城守界西南至闾阳驿五十里锦县界西南至府一百六十里东北至奉天府三百三十里 

　　○形势 

　　枕山而襟海西则股肱长安东则咽喉丰沛内屏畿甸外控要荒 
　　锦县 【 附郭】 
　　宁远州 
　　山海要冲边关锁钥 【 州志】 
　　广宁县 
　　负闾山凭渤海踞胜青营扼冲中外 【 县志】 

　　○山川 

　　锦县 
　　宁远州 
　　广宁县 

　　?锦县 

　　紫荆山 【 城东二十五里高约三里周围四十里尊严高大郡之主山以产荆紫色故名】 石家岭 【 城东二十里】 鳗头山 【 城东二十五里】 马鞍山 【 城东二十五里形似马鞍】 白云山 【 城东二十五里上有聚仙寺左井右泉土人每以云气□晴阴】 毛家峪 【 城东三十里】 磨盘山 【 城东三十里形似磨盘】 蔡家山 【 城东三十五里】 游家山 【 城东三十五里】 九华山 【 城东四十里东二里一小山亦名九华】 珠子山 【 城东四十里俗呼猪嘴山】 龙湾山 【 城东四十里】 团山 【 城东六十八里】 十三站岭 【 城东六十九里】 十三山 【 城东七十五里高一里余周围二十余里有十三峯胡峤北征记东行过一山名十三山又辽史燕王淳讨武朝彦至干州十三山金蔡珪诗闾山尽处十三山溪曲人家罨画间皆此山也山上有潭其山下有金牛洞】 洪奇山 【 城东八十里】 石门山 【 城东南十五里】 乳峰山 【 城东南十五里】 望海山 【 城东南十五里上有望海潮阳寺今废止存一碑小凌河绕之】 高山 【 城东南二十五里】 东王宝山 【 城东南二十五里】 
　　卧龙山 【 城东南二十七里坡陀盘曲状似卧龙又类牛眠俗又呼为卧牛山】 长山 【 城东南三十里绵亘而南四五里峯峦断续四山错列皆为长山上有长山寺】 缨帽山 【 城东南三十里】 牤牛山 【 城东南三十五里山麓插海小凌河经其阴】 毛山 【 城东南三十五里】 朝阳山 【 城东南三十五里下有朝阳寺俗呼王麻子沟】 平山 【 城东南五十里一名团山上有土城城南有望海朝云寺旧作木叶山按木叶山辽太祖始生之地在广宁北边外黑龙江上流旧志误也】 南王宝山 【 城南九里】 赛儿山 【 城南九里】 吕洪山 【 城南十里高二里许周围四十七里山上有洞】 松山 【 城南十八里旧松山所城在其西】 牛心山 【 城南二十里】 石灰窑山 【 城南二十五里】 马鞍山 【 城南三十五里】 望海台山 【 城南三十五里】 空心台北山 【 城南三十五里】 空心台南山 【 城南三十七里】 三山 【 城南三十七里俗呼三角山】 五道岭 【 城西南二十里】 西王宝山 【 城西南二十里】 观马山 【 城西南三十里旧杏山所城在其西一名关门山】 磨盘山 【 城西南四十里】 白马沟山 【 城西南四十七里】 烟台山 【 城西南五十五里】 小壶卢岛 【 城西南五十五里】 
　　海云山 【 城西南五十五里上有海云寺】 红土山 【 城西南五十七里又名平土山】 打鱼山 【 城西南五十七里】 尖台山 【 城西南五十七里】 白台山 【 城西南五十七里】 三顶山 【 城西南五十八里】 小笔架山 【 城西南六十里峙海中状如笔架潮退见天桥阔三丈长里许山上有长元寺寺西一泉味甘山南有洞】 大笔架山 【 城西南六十里峙海中状如笔架潮退见天桥广八丈长四里上有潮阳寺多飓风屋瓦辄飘去今存空堵康熙十三年察哈喇王叛邑人多避兵其上】 塔山 【 城西南六十里】 笊篱山 【 城西南七十里】 龙爪山 【 城西南七十里上有瓦窑寺又名瓦窑子山】 龟头山 【 城西南七十五里峙海中】 壶卢岛 【 城西南九十里】 三城山 【 城西南九十里】 尖山 【 城西南九十里】 团山 【 城西南九十里上有石城】 刺儿山 【 城西南九十里】 南台山 【 城西南九十里】 骆驼山 【 城西南九十里】 北台山 【 城西南九十里】 长岭 【 城西南九十里】 乌云山 【 城西南九十五里】 蜂蜜沟山 【 城西南九十五里】 磨盘山 【 城西二十里一名圆斗山】 红草山 【 城西二十里】 黄花山 【 城西三十里】 鹰窝山 【 城西三十五里汤河发源于此】 骆驼岭 【 城西四十里】 
　　假山 【 城西四十里】 长岭沟山 【 城西四十里】 卧佛山 【 城西四十里上有卧佛寺有石如卧佛长一丈四尺女儿河北遶之俗呼龟山】 霍家台山 【 城西五十五里】 毡帽山 【 城西六十里山峰锐而有檐故名】 纱帽山 【 城西十里】 铛子山 【 城西六十里形如支锅俗呼支锅子山】 小红螺山 【 城西六十里周围三十里许东有小山相接七里河发源于此】 大红螺山 【 城西六十五里高五里周围五十余里按明一统志大山二山对峙东西绵互百余里女儿河环流其中康熙二十二年以开展马厂奉旨拨补民间约地三百二十余顷若引河灌溉可称沃壤山上有大松数万本以险峻故樵者罕及山西有永和村为安昌县故城城东有塔下有金大定间碑】 小檐帽山 【 城西六十五里】 大檐帽山 【 城西六十五里】 喂牛厂山 【 城西六十五里】 老虎峪 【 城西六十五里】 椴木排山 【 城西六十五里】 长岭 【 城西六十五里稠柳河发源于此】 笔架山 【 城西六十五里】 天桥山 【 城西六十五里】 金沙锅山 【 城西七十里】 奶头山 【 城西七十里】 尖山 【 城西七十里】 团山 【 城西九十五里】 塔山 【 城西九十五里在古安昌县永和村其上有塔】 凉水石??子山 【 城西九十五里下有池】 千家峪 【 城西九十五里五里河发源于此】 黄土岭 【 城西九十五里】 架山 【 城西九十五里】 石头岭 【 城西九十五里】 偏道山 【 城西九十五里】 蓝家沟山 【 城西九十五里】 偏洞山 【 城西九十五里有洞】 凉水泉山 【 城西九十七里旁有泉】 窟竉山 【 城西一百里】 懒汉山 【 城西北十八里】 孤山 【 城西北二十里】 花楼山 【 城西北二十五里】 团山 【 城西北二十五里】 马家山 【 城西北二十五里】 石哈喇山 【 城西北三十里】 牤牛岭 【 城西北三十里】 丫角山 【 城西北四十五里其南一山西北五里又一山三山错列相峙】 
　　宽方奇山 【 城西北四十五里】 三郎寨山 【 城西北四十五里】 狮子岭 【 城西北四十五里】 金宝岭 【 城西北四十五里】 尖山 【 城西北四十五里】 裤裆山 【 城西北四十五里】 唐王寨山 【 城西北五十里】 青龙山 【 城西北五十里俗呼梁家寨】 朝阳寺山 【 城西北五十里上有朝阳寺】 朝阳寺北山 【 城西北五十里】 松树沟山 【 城西北五十里】 三块石山 【 城西北五十里】 馒头山 【 城西北五十里】 帽儿山 【 城西北五十里】 黄土坎山 【 城西北五十一里】 管家沟山 【 城西北五十一里】 银匠沟山 【 城西北五十五里】 锡匠沟山 【 城西北五十五里】 温家沟山 【 城西北五十五里】 木匠沟山 【 城西北五十五里】 半截塔山 【 城西北五十五里】 黄石崖 【 城西北六十里】 缸窑山 【 城西北七十里】 鸽子洞 【 城西北七十里】 乳头山 【 城西北八十里】 老虎关山 【 城西北八十五里】 东老虎关山 【 城西北八十五里】 松岭门山 【 城西北九十里】 松岭 【 城西北九十里在松岭门东】 背阴洞山 【 城西北九十二里】 摩壶卢山 【 城西北九十二里】 红石石??子山 【 城西北九十二里】 翠幕山 【 城北十里俗名日?良马山】 
　　二郎洞山 【 城北十五里上有五洞东北一潭深丈许其东一泉上有玉皇弥陀观音等阁惟观音阁最高东见十三山西见壶卢岛南见大笔架山下则锦水凌川旋其左右】 牛山 【 城北十五里有金牛洞】 观音阁 【 城北十五里普陀寺后雄秀奥折东西二洞西洞甚高广有大士阁东北岩下有泉水四时不涸】 左蟠龙山 【 在观音洞东】 右蟠龙山 【 在观音洞西】 鸡冠山 【 在观音洞前】 小洞山 【 城北十五里】 馒头山 【 城北二十里或作瞒山俗呼大帽山】 小洞寺山 【 城北二十里】 钟楼山 【 在小洞寺山东】 鼓楼山 【 在小洞寺山西】 严静山 【 城北二十五里】 青石台山 【 城北二十五里】 牛心山 【 城北二十五里在严静寺山东山之西有严静寺寺前后有桃杏花时烂然游者甚众】 裂缝山 【 城北三十里】 乱石山 【 城北三十里二道河发源于此】 丫八石山 【 城北三十里高三十余丈周围二里余数峰插云峰后有涧深不可测山上有石柱九相传辽萧太后梳妆楼故址山东南有石佛二尊】 梯子山 【 城北三十里】 大茂山 【 城北三十里山北有大茂堡】 龙嘴山 【 城北三十里头道河发源于此】 驴耳山 【 城北三十五里上有驴耳寺】 龙头山 【 城北三十五里有二洞若眼下有龙湫】 刀尖山 【 城北三十五里】 杏花寺山 【 城北三十五里】 翠岩山 【 城北三十六里】 双井寺山 【 城北四十五里上有洞为大士龛东西二井】 
　　宝岩洞山 【 城北四十六里】 骆驼山 【 城北五十五里】 唐帽山 【 城东北三十里】 台子山 【 城东北三十里】 营城山 【 城东北三十里】 小鹰山 【 城东北三十里鹰每将雏其顶】 石??子山 【 城东北三十一里】 窟竉山 【 城东北三十五里】 鸡冠山 【 城东北三十五里】 半壁山 【 城东北四十里或呼两角山】 嵯岈山 【 城东北四十五里山前有佛殿三楹上有阁】 千家寨山 【 城东北五十里】 望高山 【 城东北五十里山前有老虎洞】 黄山嘴 【 城东北五十里】 鸽子洞 【 城东北五十里】 黄山 【 城东北五十五里】 冯家山 【 城东北六十里】 高黄山 【 城东北六十里破台河发源于此】 鹦哥山 【 城东北六十里】 龙凤山 【 城东北七十里】 塔子山 【 城东北七十里】 三角城山 【 城东北七十里】 金牛洞 【 城东北七十里上有三洞洞前有泉挹以小瓢则不竭以大器取之则立涸或作金女洞】 项家台山 【 城东北七十里】 三城山 【 城东北七十里】 碌碡山 【 城东北七十里】 圣水山 【 城东北七十二里山半有圣水寺寺旁岩下有水滴石坎中不干不溢五台河发源于此】 虾蟇山 【 城东北七十二里】 驼崖山 【 城东里 【 里：北】 七十二北 【 北：里】 】 围屏山 【 城东北八十里】 香炉山 【 城东北九十里状似香炉三台西河发源于此】 灰山 【 城东北九十里义州王巨河发源于此】 
　　出头山 【 城东北九十里】 鹰窝山 【 城东北九十五里】 松川沟山 【 城东北九十五里】 金刚山 【 城东北九十七里陡绝不可上下有黄安洞黄安寺】 驼鞍山 【 在金刚山东有驼鞍寺殿前古松二株大数抱】 骆驼山 【 城东北九十七里】 寨子山 【 城东北九十七里险甚可以避兵下有寨子寺】 青石岭 【 城东北九十八里】 桃君洞 【 城东北九十八里】 铁回子山 【 城东北九十八里】 双台山 【 城东北一百里】 奶头山 【 城东北一百里】 宝林山 【 城东北一百里上有宝林寺寺前有拔倒井相传为唐太宗征辽遗迹】 白土山 【 城东北一百里】 一堵墙山 【 城东北一百里】 古孤山 【 城东北一百五里】 干柴岭 【 城东北一百五里闾阳驿西头台河三台东河俱发源于此】 窟竉山 【 城东北一百十里】 梁家塔山 【 城东北一百十里】 大子粒山 【 城东北一百十五里】 小峪山 【 城东北一百十五里】 大峪山 【 城东北一百十五里】 旧站山 【 城东北一百十六里】 黑背山 【 城东北一百十六里】 小牵马岭 【 城东北一百十八里】 凿通玉山 【 城东北一百二十里】 青山 【 城东北一百二十里】 
　　小凌河 【 城东十五里源出边外由松岭门西五里东南入边遶府城西又名锦川南流五十余里至唐家台西入海】 大凌河 【 城东四十里源出边外自义州九官台门流入经出头山流九十三里至团山东又东南六十五里至鲇鱼塘东入海】 枯凌河 【 城东南四十里即大凌河故道分流至柴火沟东入海旱则水干故名】 七里河 【 城西南四十里自水虹螺东山发源东南流至四方台东又折西南入海】 高桥河 【 城西南四十七里源出小虹螺山东南流遶高桥城南会七里河入海】 饮马河 【 城西南六十里源出老鹳堡南泉东南流遶塔山城西又东南流入海】 稠柳河 【 可名笟篱河城西南七十里源出境内长岭东南流遶笟篱山东入海】 连山河 【 城西南八十里源出大虹螺山东南流遶连山城东至葫芦岛入海】 五里河 【 城西南八十里源出千家峪泉东南流遶团山东又东南流至刺儿山东入海】 
　　长岭河 【 城西南九十五里源出宁远州界石??子山东南流至长岭台入县界又东南遶连山城西会五里河流入海】 女河 【 城西十八里源出边外由新台门北六十里入县界东流遶吕洪山与小凌河合流入海】 汤河 【 城西三十里源出境内鹰窝山南泉南流会女儿河入海】 头道河 【 城东北十五里源出龙嘴山经紫荆山西与二道河合流入小凌河】 二道河 【 城东北十二里源出境内乱石山经紫荆山西入小凌河】 小蛤蝲河 【 城东北十二里源出郭家台泉东南流与二道河头道河合流入小凌河】 大蛤蝲河 【 城东北四十里源出樱桃园东南流遶游家山北入大凌河】 冷泉河 【 城东北四十五里源出义州斑石山东南流经鱼子嶂入大蛤蝲河】 大定河 【 城东北五十五里源出义州石厂山由古开州南入县界东南流经小方家堡入大凌河】 破台河 【 城东北八十里源出高黄山东北流至破台西又东南流至柳家沟西入海】 五台河 【 城东北八十五里源出圣水山东南流经五台北又东南流至金刚屯东散漫荒甸】 三台西河 【 城东北九十三里源出香炉山东流至上五旗南入三台东河】 三台东河 【 城东北九十五里源出境内干柴岭南流经三台东又东南流至柳家沟南入海】 头台河 【 城东北一百四里源出境内干柴岭东流经土城南又南流十五里散漫荒甸】 老鹳泉 【 城西南六十里饮马河发源于此】 笔架山泉 【 城西南六十里海内长元寺西】 凉水泉 【 城西九十里】 千家峪山 【 山：泉】 【 城西九十五里五里河发源于此】 二郎洞泉 【 城北十五里在洞东】 水泉子 【 城东北三十一里】 樱桃园泉 【 城东北三十里大蛤蝲河发源于此】 郭家泉 【 城东北三十五里小蛤蝲河发源于此】 

　　?宁远州 

　　三首山 【 城东五里三峰相峙状若人首其上有泉下注东南流八里入海】 嘉山 【 城东十五里一名家山】 螺峰山 【 城东北五里俗呼窟宠山】 干柴岭 【 城东北十五里】 石??子山 【 城东北十五里首山河自山南发源干柴岭河自山东南发源双树铺河自山东发源】 灰山 【 城东北二十里】 鞍山 【 城东北二十三里】 鹰窝口山 【 城东北二十里】 寨儿山 【 城北二十里寨儿山河自山西发源】 火烧门山 【 城北二十二里旧设边名火烧门两山东西对峙汤沙河发源于此】 北长岭 【 城北三十里】 双山 【 城北四十五里】 陡岭 【 城北四十五里】 尖山 【 城北四十五里】 半壁山 【 城北五十里】 枣儿山 【 城西北八里】 王宝山 【 城西北十里】 黄土坎山 【 城西北十三里】 鹞鹰山 【 城西北二十里】 摩诃罗山 【 城西北二十里又名光顶山】 孤山台山 【 城西北二十里】 九嶐山 【 城西北二十五里一名高黄山】 磨盘山 【 城西北三十里】 荆条山 【 城西北三十里】 新台门山 【 城西北三十里】 长岭 【 城西北三十三里】 
　　松岭 【 城西北三十五里】 歪头石??子山 【 城西北三十五里】 雁崖山 【 城西北三十五里】 虎头山 【 城西北三十七里】 梆子山 【 城西北四十里】 石塔沟山 【 城西北四十三里】 笔架山 【 城西北五十里】 栅子岭 【 城西北五十里】 郭家山 【 城西八里】 狼洞山 【 城西十二里】 龙湾嘴山 【 城西十五里曹庄河发源于此】 铁帽山 【 城西十八里】 尖顶山 【 城西二十三里】 大团山 【 城西三十里中高四下可备守御】 芥花台山 【 城西三十三里】 大头山 【 城西三十五里中右所东沙河发源于此】 南长岭 【 城西三十五里】 红崖 【 城西四十里】 小夹山 【 城西五十里】 鹰窝山 【 城西六十里曲尺河自山东发源东关驿东西河俱自山西发源】 牛心山 【 城西七十五里】 茨儿山 【 城西八十里前有朝阳寺】 偏山 【 城西八十里上有卧龙潭偏山河发源于此】 剌榆陀山 【 城西八十二里】 转湾台山 【 城西八十三里】 石梯山 【 城西八十五里】 犀牛望月山 【 城西八十五里】 安家山 【 城西八十五里】 郭家山 【 城西八十六里】 狮子口山 【 城西八十六里】 东大石台山 【 城西九十二里马家河发源于此】 矾石山 【 城西九十五里石白似矾故名】 西大石台山 【 城西九十七里】 歪头山 【 城西一百里】 尖山 【 城西一百里】 小石??子山 【 城西一百十里沙河站河发源于此】 黑山 【 城西一百十里】 叶家山 【 城西一百十里】 官帽山 【 城西一百十八里凉水河发源于此】 糜子沟山 【 城西一百二十五里】 靳家台山 【 城西一百三十里】 马蹏沟山 【 城西一百三十五里】 九连山 【 城西一百三十五里】 万松山 【 城西一百三十六里俗呼松岭山按明一统志在前屯卫西北十五里东西绵亘四百余里连山海永平界山多松故名今按州志北有松岭自此而西又有松岭台山断续绵亘皆昔日之万松山也土人因地立名所呼不一】 杨家山 【 城西一百三十七里叶家坟河发源于此】 
　　山城山 【 城西一百三十七里】 小鹰窝山 【 城西一百四十里】 湾头墙山 【 城西一百四十一里】 四方台山 【 城西一百四十一里】 半壁山 【 城西一百四十一里】 大鹰窝山 【 城西一百四十五里】 傍山 【 城西一百四十五里】 羊家山 【 城西一百四十五里】 石门山 【 城西一百四十七里】 九门台山 【 城西一百四十七里】 恨虎崖 【 城西一百五十里】 三山 【 城西一百五十里高五里周围三十余里三峰并秀】 四方台山 【 城西一百五十五里】 长岭山 【 城西一百五十六里】 钢叉山 【 城西一百五十九里】 背阴嶂山 【 城西一百六十里】 南背阴山 【 城西一百六十里】 西背阴山 【 城西一百六十里】 鹊窝山 【 城西一百六十三里】 钉子山 【 城西一百六十五里】 瓮圈山 【 城西一百七十里】 牛羊沟山 【 城西一百七十里】 蛇山 【 城西一百七十里】 沙沟山 【 城西一百七十五里】 将军石山 【 城西一百七十五里高数百丈一石如柱亭亭孤立高五十丈前有碑镌镇辽将军字一名天柱】 土胡衕山 【 城西一百九十里】 卧牛山 【 城西南十五里】 石塔山 【 城西南十八里海中或呼小塔山】 乱石山 【 城西南二十五里】 清凉山 【 城西南二十八里海滨下有清凉寺】 阎家山 【 城西南二十八里】 张家山 【 城西南四十里海中】 小海山 【 城西南四十五里海中】 长山 【 城西南六十里上有海云亭】 碧霞山 【 城西南七十七里上有元君宫海云寺六角井俗呼庙儿山】 鲍官岭 【 城西南七十七里】 
　　羊奶山 【 城西南七十九里】 烟台山 【 城西南八十里】 羊毛山 【 城西南八十里】 骆驼山 【 城西南八十二里】 团山 【 城西南八十三里】 李家山 【 城西南八十三里】 孙家山 【 城西南八十五里】 庙儿山 【 城西南一百十里】 孤山 【 城西南一百二十里俗名朱家嘴】 黄罗山 【 城西南一百三十三里】 赵家山 【 城西南一百六十里】 蛎黄沟山 【 城西南一百六十三里】 脂麻湾山 【 城西南一百七十里】 望夫山 【 城西南一百八十八里上有孟姜庙望夫石相传为秦时孟姜望夫处】 小黑山 【 城西南一百九十三里或呼黑三山】 觉华岛 【 城南十二里海中明一统志云上有海云龙宫二寺】 桃花岛 【 城南十五里海中明一统志云登莱海运泊船处按辽志为严州兴城县治】 钓台山 【 城东南十五里钓鱼台在山东】 大磨盘山 【 城东南三十里】 小磨盘山 【 城东南三十里】 
　　宁远河 【 源出新台门分而为二东为汤沙河西为女儿河环城复合为一入海】 汤沙河 【 城西一里源出火烧门山南流遶城东合女儿河】 干柴岭河 【 城东五里源出勾家屯南流入海】 首山河 【 城东五里源出石??子山南流遶城东入汤沙河】 双树铺河 【 城东十八里源出石??子山东南流遶茨儿山入海】 赛儿山河 【 城东十八里源出赛儿山东南流入汤沙河】 女儿河 【 城西一里或呼三女河源出边外自新台门入州境南流遶城西至海防一城南入海】 长帽河 【 城西十八里源出磨盘山东南流入女儿河】 曹庄河 【 城西南十二里源出龙湾嘴东南流遶曹庄西南入海】 东沙河 【 城西南三十里源出大头山遶中右所城东南流入海】 烟台河 【 城西南四十里源出边外自新台门西三十五里南入境东南流入海】 曲尺河 【 城西南四十八里源出鹰窝山南流入海】 东关驿河 【 城西南六十里源出鹰窝山东南流分而为二一遶东关驿城东一遶城西又折而东合为一东南流至新庄屯散漫荒甸】 偏山河 【 城西南七十五里源出偏山西南南流入六州河】 
　　六州河 【 城西七十九里源出边外自高台堡东十里南流入境遶中后所城东东南流入海按明一统志自大宁等六州之水合流而南故名或呼六股河】 马家河 【 城西南八十七里源出东大石台山南流入海】 沙河站河 【 城西南一百里源出小石??子山遶沙河站城西东南流入海】 叶家坟河 【 城西南一百十里源出杨家山遶叶家坟屯东东南流入海】 高儿河 【 城西南一百十五里源出边外自高台堡门西四十里南流入境遶高儿河堡西东南流入海】 凉水河 【 城西南一百二十里源出官帽山遶凉水河站东南流入海】 石子河 【 城西南一百三十三里源出边外自高台堡门西八十里南流入境遶前屯卫城西西南流入海】 王宝山 【 山：河】 
　　【 城西南一百四十五里源出桃花园屯泉东南流入石子河俗呼陡坡台河】 急水河 【 城西南一百八十里俗呼老军屯河源出九门山东南流入海】 中前所东沙河 【 城西南一百六十五里源出破山洞遶中前所城东东南流入海】 荆条河 【 城西南一百八十五里源出三道关南流入海俗呼姜女河】 首山泉 【 城东五里】 温泉 【 城东南四里明都指挥韩斌构亭其北东垣外有陨星石一在城西一百里一在城西一百六十里一在城西南一百五十里今俱湮】 龙潭 【 一在城南八里昔为祷两 【 两：雨】 处一在前屯卫东南四十里今俱湮】 八角井 【 城西南八十里】 玉皇潭 【 城西南一百里】 桃园泉 【 城西南一百五十里王□河发源于此】 西湖 【 城西十五里今湮】 莲花池 【 城西八十里今湮】 卧龙潭 【 城西八十里】 水口 【 城西九十里】 香水泉 【 城西一百十里清冽甘香】 

　　?广宁县 

　　万紫山 【 城内西北隅明初辽王府基或云万翠山或云万字山】 深沟南岭 【 城东十五里】 深沟北岭 【 城东十五里】 土堡南岭 【 城东二十五里】 蛇山 【 城东三十里层峦迭嶂多蛇故名】 小黑山 【 城东六十里】 大黑山 【 城东七十里】 驼房山 【 城东南六里俗呼放驼山】 宝珠山 【 城东南十里】 盘山 【 城东南十一里】 日?良马山 【 城东南十五里】 沙岭 【 城东南一百五十里】 北镇医巫闾山 【 巫古作无在城西十里高十余里周围二百四十里舜封十二山以医巫闾为幽州之镇故名北镇掩抱六重又名六山下有北镇庙历代帝王皆有封爵明始尊为北镇医巫闾山之神国朝考正祀典仍旧凡遇大典遣官祭告庙东北有仙人岩孤石峭拔上镌吕仙像又名吕公岩庙西北有翠云屏一石方广丈余下有窦南北相通明巡抚张学颜刻补天石三字于上山有桃花洞飞瀑岩悬泉下泻虽冬不冰构观音阁临之其麓两石屹立如门烟雾出壑萦绕重峦名胜莫可殚述详见古迹及艺文】 千家寨山 【 城西三十五里上可避兵】 虎头山 【 城西北五里】 鸡冠山 【 城西北五十里】 韩口山 【 城西北五十里】 凤头山 【 城西北六十里】 鞍山 【 城西北六十里按明一统志在广宁卫北一百二十里盖又一鞍山在边外者非此山也】 古城山 【 城北十里】 
　　分水山 【 城北十里】 分水北山 【 城北十五里】 北团山 【 城北十五里】 白台子团山 【 城北十五里马市堡在山北】 马市堡山 【 城北十七里】 团山 【 城北二十里】 镇北山 【 城北二十五里】 三尖山 【 城北三十五里】 荞麦山 【 城北三十六里】 镇边堡山 【 城北四十里】 白土山 【 城北四十里】 鹰窝山 【 城北四十里】 狼虎山 【 城东北二十里按辽史辽州始平军有狼山即此】 羊肠河山 【 城东北四十五里】 双台山 【 城东北七十里】 西黑山 【 城东北七十五里】 黑山 【 城东北八十里上有洞】 胡家窝山 【 城东北八十里】 公诺儿山 【 城东北九十里山下有泉长三十步阔十八步】 贵子山 【 城东北九十里】 蛇山 【 城东北九十五里在公诺儿山之北】 双山 【 城东北一百十里】 二道井北岭 【 城东北一百十五里】 高台山 【 城东北二百十里】 小子粒山 【 义州东四十里】 贺家尖山 【 义州东四十里】 新站山 【 义州东四十五里】 蟠桃岭 【 义州东五十三里】 云雾山 【 义州东五十五里】 关王岭 【 义州东六十里】 牵马岭 【 州 【 州：义】 义 【 义：州】 东南五十五里按明一统志在广宁卫西北六十里山脉与医巫闾山相接势极险峻中通驿路过者必下马攀援乃可上故名今土人分为二曰大牵马岭曰小牵马岭】 大岭 【 义州南二十里】 团山 【 义州南三十里】 双山 【 义州南三十五里】 斑石山 【 义州南三十八里七里河发源于此】 
　　长山 【 义州南四十五里】 出山 【 义州西南十五里】 八塔山 【 义州西南二十二里上有八塔今倾圮不全】 平顶山 【 义州西南二十五里】 牛心山 【 义州西南二十五里】 西牛心山 【 义州西南三十里】 金刚山 【 义州西南三十五里】 石厂山 【 义州西南三十五里石河发源于此】 大安堡山 【 义州西南四十里即红石石??子山大安堡河发源于此】 帽儿山 【 义州西南六十里杨树沟河发源于此】 银泉山 【 义州西南八十里】 鹰窝山 【 义州西二十五里】 笔架山 【 义州西三十五里】 南笔架山 【 义州西三十五里】 西边门山 【 义州西三十六里】 棋盘山 【 义州西四十里】 万佛山 【 义州西北十三里即福山】 三山 【 义州西北三十里】 嘉福山 【 义州西北三十里旧有龙潭祷雨辄应】 九官台山 【 义州西北三十六里九官台边门在山北】 邹家屯山 【 义州西北四十里】 刘隆台山 【 义州西北五十二里】 望高山 【 义州北十七里】 石门山 【 义州北二十里】 黑山 【 义州北二十五里】 莲花山 【 义州北三十里即长山】 骆驼山 【 义州北四十五里】 东长岭 【 义州东北十六里】 脂麻山 【 义州东北三十五里】 
　　鸡冠山 【 义州东北四十里】 龙湾山 【 义州东北四十二里】 白台山 【 义州东北四十二里】 中路山 【 义州东北五十里】 隘口山 【 义州东北五十五里】 鹰窝山 【 义州东北六十里】 鹰路山 【 义州东北六十里】 花楼山 【 义州东北八十里】 石门岭 【 义州东北八十里】 魏家岭 【 义州东北九十二里马市河发源于此】 东沙河 【 广宁城东门外源出医巫闾山三道沟东南流遶城北而南至板桥河西北名沙河东南名板桥河俱南入海】 羊肠河 【 城东四十五里源出边门外由白土厂边门东入境至蛇山散漫】 蛤喇河 【 城东八十里即辽河分流曲折三百里入三汊河】 莽獐湖 【 城东九十里】 陡坎湖 【 城东九十五里】 高桥湖 【 城东南四十里】 三汊河 【 城东南一百九十里系辽河浑河太子河合流入海处海城县界】 南门干河 【 城南门外源出医巫闾山二道沟东南流入东沙河】 大石桥河 【 城南一里源出医巫闾山玉泉寺东南流遶大石桥又东南入东沙河】 
　　南沙河 【 城南十二里源出医巫闾山由牵马岭东南流合东沙河入海即闾阳驿河】 西沙河 【 城南三十一里源出医巫闾山青岩寺其在北者名泥河在东南名西沙河南流散漫】 板桥河 【 城南七十里明一统志云源出医巫闾山其一流经广宁城北其一流经城南俱至城东南合双峰河入海今土人分为大板桥河小板桥河】 双峰河 【 城西南二十里铺南源出医巫闾山背阴寺东南流入泥河】 铺前河 【 城西南二十里源出二十里铺泉东南流至二十里铺南又东南流至祖家屯南散漫】 泥河 【 城西南三十四里源出医巫闾山青岩寺山涧东南流遶壮镇堡又东南流入西沙河】 苏家沟 【 城西南四十里】 松川沟 【 城西南五十里】 灌肠沟 【 城西南九十里】 杨郎河 【 城西门外源出城西北泉南流经南关入东沙河】 叉喇沟 【 城西五十五里】 石佛寺河 【 城北十三里源出医巫闾山东南流入马市河】 马市河 【 城北二十五里源出魏家岭东南遶中安堡城东南流散漫】 分水关河 【 城东北九里源出分水关南流入东沙河】 珠子河 【 城东北四十里明一统志云源出广宁县东北一百里白云山南流入辽河今按白土厂东惟羊肠河从东入境南流珠子河故道湮没询之土人云山水盛时有河旱则水干或呼为锥子河辽史辽州有锥子河或即此河也】 莲子湖 【 城东北九十里】 五道河 【 城东北二百十里即杨柽木河分流三十里入辽河】 杨柽木河 【 城东北二百二十里源出边外由彰武台边门入境流二百七十里入辽河】 辽河 【 城东北二百三十里即巨流河源出边外有二其一自西北来者远不可考其一自东来者出长白山西北诸窝集中为黑儿苏等河合而北流出边西北遶邓子村又西南折与自西北来之河合而为一西南流至开原县明安贝勒屯东十里入边流经铁岭县北清河自东来会入双峡口西南分为二曰内辽河外辽河遶铁岭西南合而为一至开城为巨流河又分流复南经海城县西与太子河会为三汊河入海此河左右即辽东辽西所由分也】 三台东河 【 城东南五十五里】 头台河 【 城东南五十六里】 
　　泥河 【 义州南七里源出宋八屯泉北流至徐家屯西入大凌河】 王巨河 【 义州南十五里俗呼干河沟源自锦县灰山东北流合七里河入大凌河】 石河 【 义州南三十里源出石厂山由城东南至锦县界入大凌河即孙凌堡河】 齐家堡七里河 【 义州南四十五里源出斑石山东南流遶望高山入锦县界为冷泉河】 大安堡河 【 义州西南三十里源出红石石??子山泉北流遶大康堡西入大凌河】 杨树沟河 【 义州西南六十里源出帽儿山西泉南流至半截塔东入小凌河】 汤泉河 【 义州西南七十里源出汤泉南流入杨树沟河】 小沙河 【 义州西二里源出魏家屯南泉遶城西北入大凌河】 柳河川河 【 义州西三十里源出边外由九官台边门西一里入境东流入大凌河】 老公沟河 【 义州西三十五里源出老公沟泉北流入柳河川河】 大凌河 【 义州西北一里源出边外自九官台边门入境由万佛山至城东出头山南流入锦县界】 西沙河 【 义州东北十五里源出营城东泉东南流入东沙河】 东沙河 【 义州东北十六里源出大宁堡城西泉南流遶出头山入大凌河】 清河 【 义州东北五十里源出边外由清河边门入境经大清堡入细河】 细河 【 义州东北六十里源出边外由清河边门东入境合清河至锦县界入大凌河】 
　　清泉 【 广宁城内】 廉泉 【 城内】 崇泉 【 城内西北隅】 二十里铺泉 【 城西南二十里铺前河发源于此】 八角寺泉 【 城西南三十里寺南一泉涌出东南流十里余入泥河】 洪井 【 城西四里】 玉泉 【 城西医巫闾山中】 龙潭 【 城西三十五里医巫闾山之麓周围三丈许上有石如棚覆之】 杨郎泉 【 城西北一泉涌出为杨郎泉】 满井 【 城西北三里水味甘美虽旱不竭】 八角井 【 城北隅】 古老无名泉 【 城东北角一泉涌出四时不竭南流百步入东沙河】 魏家屯泉 【 义州西南二十里小沙河发源于此】 宋八屯泉 【 义州西南二十里泥河发源于此】 汤泉 【 义州西南七十里汤沙河发源于此】 老公沟泉 【 义州西三十五里老公沟河发源于此】 营城东泉 【 义州东北十五里西沙河发源于此】 大宁堡泉 【 义州东北三十里东沙河发源于此】 海 【 锦县宁远广宁南境俱临海而锦宁去海尤近明时海运商舶于此登岸宁远海防五城即贮粮之所也】 

　　○风俗 

　　金史旧风淳直其祭天地敬亲戚尊耆老接宾客信朋友礼意款曲皆出自然 
　　元志性悍善骑射 
　　明一统志人多侨居俗各异行又云人性淳实务农桑习文礼 
　　锦县人多慷爽矜气节近复弦诵成风 
　　宁远州习俗浑朴敦本而不逐末 
　　广宁县赋性质直亦习文艺 
　　婚礼议婚率以门楣六礼多不备嫁娶论财女子临嫁而笄曰上头迨吉壻不亲迎至则同拜花烛余与关内略同 
　　丧礼皆作佛事死之日曰倒头经三日曰暖伴经逢七则广召浮屠挂榜扬旛行香取水曰念大经即无力之家亦不免但曰念小经则惭愧矣葬之前夕亲友多携榼辞灵曰坐夜推其意原以厚生送死也而丧家辄向繐帷作剧宴客鼓乐通宵吉凶不辨且多浮厝郊外不葬殊为怪异移风易俗者宜禁之 
　　岁时正月元旦五鼓祭天地祖先毕男女各拜家长以次递拜然后出拜亲友邂逅为礼于途及门多不相见　立春先一日太守率属迎春出南门遶东关外进东门士女纵观　上元张灯三夜人家粉糯米裹珍错为圆彼此相饷曰送元宵 
　　二月二日豆汁摊饼以食之又铛煎枣餻曰熏虫 
　　三月清明祭扫先茔 
　　五月五日亲戚作角黍相馈遗少长出郭游聚饮高歌亦有携酒游观音洞者曰要青 
　　八月一日糊窗曰冬月房中不冻　望日月饼西瓜相饷便家张筵赏月即贫者亦勉营食物合家饮啖 
　　九月九日无菊亦无登高者 
　　十月朔日祭墓剪五色纸为衣焚之曰烧寒衣 
　　十一月冬至拜冬唯官长行之 
　　十二月初八日取杂色米菽错以珍果同炊曰吃腊八粥　二十三日夜祀灶神　除夕属官拜上台卑幼拜尊长曰辞岁 
　　按锦民土著者伯一四方者什一林林总总匪昌黎则乐亭不则亦卢龙别县耳故其人多慷爽尚气节有墨胎氏之遗风且勤稼急公远来者无问识否辄饮食之无德色可不谓厚乎但迩来旗民杂处野喭成风士子青衿后便庋经书习佻达民间少年无不解呼卢鬬叶子者防微杜渐是在为民上者早为之所耳 

　　锦州府志卷一 

　　●锦州府志卷二 

　　舆地志二 

　　名胜 
　　古迹 

　　○名胜 

　　锦县 
　　宁远州 
　　广宁县 

　　?锦县 

　　紫荆朝旭 
　　红螺晚照 
　　笔峰插海 
　　锦水回文 
　　汤水冬鱼 
　　凌河烟雨 
　　古塔昏鸦 
　　石堂松雪 

　　紫荆朝旭 

　　明大学士孙承宗 
　　紫荆山高大为城东障日初出时山顶如盘捧日而上岚光青霭入画 
　　西州荆作关东州荆作山独有关山月双披客鬓斑 

　　又 

　　郡守孙成 
　　紫荆横亘壮东偏幻出扶桑景宛然残月已沈苍霭散片云初拥赤光悬海门耀日腾朝气水际凝寒恋宿烟锦水风清春色晓曈眬直上翠屏边 

　　红螺晚照 

　　大小虹螺二山俱在城西南北相连夕阳时翠微横亘其中稍低作仰盂状衔日射光荒忽莫可端倪 
　　明高阳孙承宗 
　　荆山山作紫螺山山作红羲和抛日梭织出锦川雄 

　　又 

　　范阳范勋 
　　青螺其本色倒景映成殷少年初出塞只作焉支出 

　　笔峰插海 

　　明高阳孙承宗 
　　大小二笔架山俱峙海中下有天桥随潮隐见 
　　元菟供我毫黄龙蘸作砚铭成一阁笔三山架海甸 

　　又 

　　郡倅乔嵩裔 
　　云师为蘸毫沧海供涤砚坐待大文人横书千里甸 

　　锦水回文 

　　明高阳孙承宗 
　　锦水从西北遶城西而南复折而北大作波涛细作绮縠如回文之锦 
　　芳甸菀杂英水华散成锦络绎满机丝明河灿角枕 

　　又 

　　郡守孙成 
　　锦州城压锦川流风动沦漪水面游日漾沙痕清远郭云生石子灿芳洲遥连山色烟岚阔倒看河光塔影浮浩淼无人歌白露夕阳空自照溪头 

　　汤水冬鱼 

　　明高阳孙承宗 
　　汤水在城西水温冬恒不冰即冰亦不全合渔人每从开处得鱼 
　　冬水亦不冰夏水亦不熇谁劈二郎川划此一泓玉 

　　又 

　　经历侯懋功 
　　边塞欲折绵山曲独春偏落得投纶者河鱼多取钱 

　　凌河烟雨 

　　明高阳孙承宗 
　　小凌河遶望海山其入海处烟景霏微宛然图画 
　　环山水已奇襟海山更爽彩翠忽成岚时作烟雨想 

　　古塔昏鸦 

　　明高阳孙承宗 
　　塔在广济寺辽清宁中造以藏舍利者铃铎俱坠独撑角之楠横出如故城乏林樾日夕羣乌多集其上 
　　何年青玉华尚作天一柱寒鸦时复来半扰天花雨 

　　石堂松雪 

　　明高阳孙承宗 
　　石堂即观音洞东洞如室西洞如堂松雪见晛不消今无松矣但有双槐婆娑阶下似宜补松数株以存古迹 
　　冷冷山石水皛皛松下雪中有弄丸人坐挺松石节 

　　又 

　　郡守刘源溥 
　　到无一蜚尘蓄有千冬雪僧参水月禅我固松石节 

　　又 

　　郡倅乔嵩裔 
　　岭上己无松年年空复雪紫竹满落伽经寒不变节 

　　又 

　　郡守孙成 
　　当年松雪共阴森今日无松雪自深剪水犹然如絮舞弥空何处听涛音坐看石溜涵烟冷遥见孤城与雾沈剩有双槐摇素影陆离谁解岁寒心 

　　?宁远州 

　　九嶐古塔 
　　三首悬流 
　　两水环城 
　　孤石镇远 
　　雪窖汤池 
　　钓台潮浪 
　　海涯双岛 
　　嘉山五泉 

　　九嶐古塔 

　　知州冯昌奕 
　　九嶐嶙峋幽峭绝胜诸山有泉流出盛夏恒见冰澌塔在其阳八面十三层巍然天外 
　　突兀矗山阿千年窣堵坡天龙依舍利云虎护兜罗烁石流澌偶干封澍雨多 【 山有龙潭应祷】 征东营白业烈辟志弢戈 

　　三首悬流 

　　郡守孙成 
　　三首山三峰并峙东南有泉自上而下如瀑布然 
　　山峦一片郁嶕峣欵段行来数里遥直欲科头闲白日还疑搔首问青霄峰排绝顶云常护涧落飞泉雪不消几向岩前沈夜月应同沧海上寒潮 

　　两水环城 

　　郡守孙成 
　　汤沙河自城北遶城东女儿河自城西北遶城西而南至城东南合流入海登高远望萦回若带 
　　形胜遥连虎豹关源泉四合竞潺湲孤城有意萦如带二水无心佩若环海脉回澜元浩浩山光交映自闲闲虽然此地堪舆美残堞空余落照间 

　　孤石镇远 

　　知州冯昌奕 
　　镇远将军石在山上高数百丈亭亭孤立如柱 
　　爵之上柱国下拜亦凭君正直闻天下孤危避海濆纶巾死走敌大树默书勋翁仲人间满鞭来堪一军 

　　又 

　　郡守孙成 
　　嶙峋挺立已千秋镇远高名天际留大树原能清绝塞长城还拟壮神州黄云白日三军色劲骨坚心一将谋铭烈未须磨片石燕然久已属王猷 

　　雪窖汤池 

　　郡守刘源溥 
　　泉在城东南四里其汤如沸引入亭内池中候温乃浴 
　　向阙絺能裘出关夏亦秋天恩眷丰沛汤沐赐东州 

　　钓台潮浪 

　　范阳范勋 
　　城东十五里有石如台名钓鱼台台西一石横卧蜿蜒如龙翘首台东乱石参差潮至石没入水雪浪拍空声如雷吼洵壮观也 
　　任公一缕六鳌愁匿影三山海外浮个里投竿聊复尔迟归端为看潮留 

　　又 

　　郡守刘源溥 
　　欲拂珊瑚树端宜坐此台收纶无太急潮去复潮来 

　　又 

　　郡守孙成 
　　一竿长向此登临日对潺湲测浅深海色正须明月照潮声时助老龙吟滩头学钓任公意桐水投纶严子心为语茫茫名利客何人能向个中寻 

　　海涯双岛 

　　范阳范勋 
　　觉华桃花二岛望之咫尺而杭无一苇淼若蓬瀛 
　　渔舟不见泊桃花海邑徒闻治觉华尺寸人间耕牧地惘然鸡犬白云遮 

　　又 

　　郡守孙成 
　　城外青青大海流望中岛屿隔芳洲两峰蹴浪寒烟绕一水平空冷翠浮宿草生时山寂寂断云深处鸟啾啾遐思上客乘槎兴笑指残潮十日留 

　　嘉山五泉 【 亦名家山】 

　　范阳范勋 
　　两山相夹中限一沟缘山而东为团石嘴折而北有岭焉岭上五泉皆甘合流赴海 
　　万斛珍珠韫一丘飞龙挐处爪痕留访源只许十樵到对酌山花笑不休 

　　又 

　　郡守刘源溥 
　　家山千里外咫尺亦家山五浊逃禅觉濯缨就一湾 

　　?广宁县 

　　闾岫晴岚 
　　崇泉晓雾 
　　镇庙奇松 
　　仙岩怪石 
　　山阁瀑流 
　　石门云壑 
　　桃洞春花 
　　梨园秋果 

　　闾岫晴岚 

　　郡守孙成 
　　医巫闾山阴晴总佳而迭嶂层峦岚气蒸变晴日尤奇 
　　闻道闾山晴更好到时刚得遇天晴黛含秀色分烟细青变岚光映日明绝壁参差纷对出诸峰远近各相迎洞天几处来缥缈万仞丹霞逼太清 

　　又 

　　广宁令项蕙 
　　兴耽山水久成癖每欲扪萝入翠微天与晴明教纵目人当岚气似沾衣尘飞野鸟迷荒径暝宿林鸦乱落晖更待晚霞催月上近城烟火亦依稀 

　　崇泉晓雾 

　　郡守孙成 
　　城西北隅万翠山旧有崇泉寺翠岩重冈引睇无际每旦有轻烟笼罩故昔人有崇泉晓雾最难描之咏为邑中胜概 
　　崇泉晓色雾蒙蒙万翠山头四塞同欲曙渐分城郭影凝寒犹在雨晴中岚光滴露连朝霭海气嘘云澹远空为道当年烟火盛霏微犹满梵王宫 

　　镇庙奇松 

　　郡守孙成 
　　北镇庙松大抵皆颓唐有殊致而大门内之右株及御香亭阶下之左株尤为奇绝 
　　青葱磊落映寒晖寂寂空山护翠微节挺岂缘帝子化心空宁受大夫讥九霄擎露龙遥去万壑钧天涛乱飞自是地灵原不偶风霜历尽共相依 

　　又 

　　广宁令项蕙 
　　屈盖盘根不记年虬龙偃仰势参天微风韵落空山里劲节神呵古庙前禾黍已高城堞废麒麟未改墓原迁经过往代无穷事谁与松筠可比肩 

　　仙岩怪石 

　　郡守孙成 
　　镇庙东北隅孤石盘礴其怪不可名状镌吕仙像曰仙人岩 
　　谁留拳石在山巅吕老何时一像传不信逢仙能度世却因拜石得随缘白云起处还寻路幽壑探时别有天自揣书生灵骨少到来俗眼自茫然 

　　又 

　　广宁令项蕙 
　　诸峰环列望如屏天地精灵独此停不染沙泥山雨白自开云雾海烟青鬼工谁复施奇巧仙迹由来属杳冥可叹千年遭泯灭摩挲不忍勒新铭 

　　山阁瀑流 

　　范阳范勋 
　　闾山第一奇峰冠以观音阁有水自洞中潜流悬岩而下夏秋间客水助之作瀑布状澎湃声数里 
　　柱 【 柱：拄】 笏争如蹑翠微匡卢面目亦依稀九天涓滴银河落万古丝毫白练飞阴洞暗闻风戛玉阳崖晴见雨沾衣谬传佛不桑三宿大士耽山忘海归 

　　石门云壑 

　　郡守刘源溥 
　　闾山北趾两石屹立如门旧志称云壑窈窕山峦回合有武陵之幽信然北辕却得越岩壑似山阴咫尺迷归路云乡入莫深 

　　又 

　　郡守孙成 
　　闾山山北宛蓬莱指点丹梯望里猜云散石门延客入花生溪路引人来登临缥缈千峰合踪迹分明一径开多少烟霞遮不住此中还拟是天台 

　　桃洞春花 

　　前人 
　　桃花洞在闾山中洞不甚深而桃株无数花开时灿若锦绣烟云护之土人目曰小桃源 
　　闾峰胜事独争妍繁若无枝春可怜不淡不深轻茜影如思如望少城烟夕阳山色明霞上流水花光欲雨天竟日白云封鸟道桃源原在有无边 

　　又 

　　广宁令项蕙 
　　辽西野阔山风冷春尽桃花尚未开争道逢时应烂熳相期载酒共徘徊云封古洞无人到霞起新枝有蝶来遥忆故园千万树莺天红雨点青苔 

　　梨园秋果 

　　郡守刘源溥 
　　园无定处有官掌之其味颇酢然而等于禁脔或曰久而愈佳其最佳者亦必不可得 
　　玉树垒金实橙皮蕴蔗浆尚方珍不少土物重维桑 

　　又 

　　郡守孙成 
　　大谷移来供尚方四围城郭尽芬芳苞含瀚海秋光丽秀撷疏林雪液香落落玉珍承露紫离离硕果饱霜黄胸中烦渴都消尽交火何须贮满筐 

　　又 

　　广宁令项蕙 
　　花开三月全欺雪待过瓜期树树黄白首未尝卢橘味红尘不数荔枝香驰驱驿路来天使赍捧宫人近御床邑令偏承恩泽远城南城北尽芬芳 

　　旧拟锦川三十六胜起于明孙文正公十二咏宁远广宁因而踵之各取盈十二其中不无捃抚附会者如锦县之南岫乳泉名园春韭宁远之玫崄春风西湖藕花南沟药芍广宁之宝林饮虎俱属乌有锦县之松山点黛潆曲眺蟾宁远之海滨甜井广宁之双塔幻影七佛灵踪玉水函鱼俱无足称各宜删去至于名人题咏亦慎选其风雅堪传者不必求全志史也信以传信史例固如斯也 

　　○古迹 

　　锦县 
　　宁远州 
　　广宁县 

　　?锦县 

　　徒河县 【 城西境内汉置晋废旧址无考】 锦州 【 辽置锦州临海军金元因之明废以其地设广宁中左右三屯卫今府城则中左二屯卫地也旧址无考】 永乐县 【 在境内本晋慕容皝西乐郡地辽置县隶锦州金因之元废旧址无考】 安昌县 【 辽置锦州金因之元废今城西九十五里有永和村为安昌县故城城东有塔有金大定间碑】 红螺县 【 城西五十里红螺山之阳按辽金元三史无此名惟唐书云平辽东置县百县名未载盖唐时遗迹也】 开州 【 城东北五十里有开州城辽金元三史无此名或亦唐时遗迹也】 奉陵县 【 城东北一百十里汉无虑县地辽置奉陵县元改置千户所明改置闾阳驿今裁东隶广宁西隶本县】 花儿楼 【 城东北四十里】 梳妆楼 【 城北三十里丫八山上相传辽萧太后建今毁三石柱尚存】 右屯卫 【 城东北七十里明洪武二十六年置初在十三山后徙此今废城存】 中左千户所 【 城南十八里松山西明宣德三年置今废城坏】 中左千户所 【 城西南六十里塔山明宣德中置隶宁远卫今废城存隶本县】 中左千户所 【 城东四十里大凌河西明宣德三年置今废城存】 

　　?宁远州 

　　海阳县 【 前屯卫城西一百十里汉置隶辽西郡历代因之辽改隶来州金改隶瑞州元废】 来远县 【 唐置辽改来宾金改瑞安元废故址无考】 润州 【 辽置统海滨县金并入县旧址无考】 瑞州 【 城西一百三十里唐置辽改来州归德军金改宗州仍复瑞州元因之明废州置前屯卫】 海滨县 【 前屯卫城西八十里本汉阳乐县地晋慕容皝为集宁县地置营丘郡辽改隰州平海军金属瑞州元废明置山海关递运所今废】 严州 【 城西南本汉海阳县地辽置严州保肃军统兴城县金废州并入县旧址无考】 兴城县 【 城南十五里海中桃花岛上辽置隶严州金隶兴中府元废故址犹存】 兴水县 【 城西北十八里城存按辽金元三史无此名或亦唐置也】 巨无霸塔 【 城西南六十里相传长人巨无霸生此故名】 望夫台 【 前屯卫城西南七十里相传秦贞妇孟姜遗迹】 长城 【 秦将蒙恬筑历代增修】 中右千户所 【 城西南三十里明宣德中置今废城存俗呼沙后所】 中后千户所 【 城西南八十里明宣德三年置今废城存设巡检司治之】 前屯卫 【 城西南一百三十里明洪武二十五年置今废城存】 中前千户所 【 城西南一百六十五里明宣德三年置今废城存】 

　　?广宁县 

　　无虑县 【 汉置晋省入望平按颜师古注汉书云无虑即医巫闾在县境内旧址无考】 显州 【 辽置以奉显陵统三州金改为广宁府按显陵在医巫闾山州当在境内旧址无考】 奉先县 【 城西南三里辽置显州附郭金改锺秀隶广宁府元废】 干州 【 辽置干州广德军以奉景宗干陵领海北一州奉陵延昌灵山司农四县金废按明一统志在城西七里】 延昌县 【 辽置金废旧址无考】 灵山县 【 辽置金废旧址无考】 司农县 【 辽置金废旧址无考】 海北州 【 辽置金废按辽志在闾山西南】 归义县 【 辽置按辽史初置显州时渤海民自来助役世宗嘉悯因籍其户建县隶显州金废故址无考】 嘉州 【 辽置隶显州金废故址无考】 长庆县 【 辽置隶辽西州金废故址无考】 闾阳县 【 城西南五十里本辽奉陵县金改闾阳元初改置千户所后复置县明废县置驿今废西隶锦县东隶广宁】 辽州 【 按辽史本拂涅国城渤海为东平府领伊蒙陀黑比五州县十八辽废改为辽州始平军领棋州辽滨安定二县金废故址无考】 安定县 【 辽置隶辽州金废故址无考】 絫县 【 汉置辽西郡晋因之唐末废旧址无考】 望平县 【 城东北一百五十里汉置久废辽改山东县金复旧元省入锺秀明废故址无考】 宜州 【 辽置金改义州即今义州城】 成州 【 辽置领同昌县金废州改隶义州】 同昌县 【 辽置金因之元废并入义州】 金源县 【 义州北二十五里辽置有金甸故名隶中京金因之元改隶大宁路明废故址无考】 开义县 【 义州南四十里辽置隶宜州金因之元废故址无考】 辽西州 【 义州西四十里即辽西镇本汉辽西郡地辽置隶显州金废】 弘政县 【 义州东北三十五里辽置隶宜州金因之元废故址无考】 誓台 【 城东三十里唐太宗征高丽筑以誓师】 唐垒 【 城东南三十二里唐太宗征高丽驻兵于此今名高丽坂】 望海堂 【 在医巫闾山辽东丹人皇王耶律倍好读书不喜射猎购书数万卷置闾山绝顶筑堂曰望海久废遗址尚存】 钓鱼台 【 义州北门外凌河岸为明给事中贺钦建有记见艺文】 饶庆镇 【 义州西五十里金置隶开义县俗误传为县】 

　　锦州府志卷二 

　　●锦州府志卷三 

　　建置志一 

　　今之郡视古千里之国制不备不可也故建置宜详始城池重保障也次公署尊体统也次学校崇师儒也次社甲式民籍也次驿铺传命之为亟次关梁讥奸宄而便行旅也次坊表使人知为善之荣次寺庙通于神道设教且将以观世变也次陵墓或功德不谖或流风足绍禁樵苏给洒扫厚也推而及于漏泽园厚之至也志建置第二 

　　城池 
　　公署 
　　学校 

　　○城池 

　　锦州府城 
　　锦县附郭 
　　宁远州城 
　　广宁县城 

　　?锦州府城 

　　辽置锦州金元因之明洪武二十四年设广宁中左二屯卫指挥曹奉即旧城址修筑周围五里二百二十步高二丈五尺成化十二年都指挥王锴增展南北四十五丈东西九十五丈弘治十七年参将胡忠并城南关周围六里二十三步形势若盘俗谓之盘城池周围七里五 【 五：二】 百七十三步阔三丈五尺深一丈二尺城门四东曰宁远南曰永安西曰广顺北曰镇北今城仍旧周围五里一百二十步池湮东有关厢小城相附旧载三里一百六十步高一丈五尺门三曰小南门小北门小东门其增筑之年无考今按城周围二里池淤 
　　钟鼓楼在十字街明天启间毁于兵崇祯八年重建 

　　?锦县附郭 

　　大凌河城 【 城东四十里周围三里二十步南一门池淤建置之年莫考】 十三站城 【 城东七十里周围一里二十步东一门池淤建置之年莫考】 小凌河城 【 城东南十八里周围一里二百十八步东南二门池淤建置之年莫考】 高山堡 【 城东南五十里周围三百三十二步南一门】 团山堡 【 城东南五十里周围二百四十步南一门】 右屯卫城 【 城东南七十里明永乐中指挥徐琦李通筑周围四里三百六步高二丈九尺池深八尺阔一丈周围五里八十六步门三东曰镇海南曰永安西曰迎恩今按其城周围四里二十步惟余土基池湮】 松山城 【 城南十八里城毁地基三里一百二十步门三西日建威东南二门无字建置无考】 杏山城 【 城西南三十里城毁地基二里一百六十步东西二门池淤建置无考】 
　　大兴堡 【 城西南四十里周围一里一百八十步南一门】 高桥城 【 城西南五十里周围一里二十四步东一门曰高桥铺池淤】 椴木冲堡 【 城西南五十里周围一里南一门】 天桥场城 【 城西南五十里周围一里东一门曰天桥场】 塔山城 【 城西南六十里明宣德五年指挥李旺建今毁地基周围三里四十步】 长宁堡 【 城西南七十里周围一里一百三十四步南一门曰长宁堡】 连山城 【 城西南八十里周围一里二百六十步南一门曰迎轺池淤】 沙河堡 【 城西南八十里周围一里一百三十四步南一门曰沙河堡】 寺儿堡 【 城西南九十里周围一里三百四十六步南一门】 团山城 【 城西南九十里周围一百六十步南一门】 锦昌堡 【 城西二十里周围二里二百步南一门】 鹰手堡 【 城西三十里周围一百三十步南一门】 虹螺县城 【 城西五十里城毁地基周围二里三百三十四步东西南三门余详古迹】 安昌县城 【 城西九十五里城毁地基周围二里一百十九步门四】 沙河堡 【 城西北十八里周围一里二百八十步南一门】 大胜堡 【 城北三十里周围一里四十七步东一门】 大茂堡 【 城北三十五里周围一里一百步东一门】 流水堡 【 城东北二十里周围二里三十四步南一门】 营城 【 城东北三十里周围一里六十步南一门】 石家堡 【 城东北四十里周围一里一百二十步】 臧家堡 【 城东北四十里周围一里二百四十步】 齐家堡 【 城北四十五里周围一里一百八十步东西二门】 开州城 【 城东北五十里城毁地基周围一里】 三角城 【 城东北七十里周围六十步东一门】 石佛堡 【 城东北九十里城毁地基周围一里】 

　　?宁远州城 

　　本广宁前屯中屯二卫地明宣德三年总兵巫凯请建宁远卫于此筑城周围五里一百九十六步高三丈池周围七里八步深一丈五尺门四东曰春和南曰延晖西曰永宁北曰威远外城周围九里一百二十四步高如内城明季增筑门四东曰远安南曰永清西曰迎恩北曰大定四角俱设层楼今按内城周围五里一百九十步外城周围九里一百二十四步城楼俱颓池湮 
　　钟鼓楼在中街明都督焦礼建天启间重修崇祯十五年巡抚范志完登楼视形势督令拆毁仅存遗址 
　　双树铺城 【 城东十八里周围一里门二南曰永定北无字】 海防一城 【 城南二里二百四十步周围一百九十八步北一门】 海防二城 【 城南四里半周围一百九十八步南一门】 海防三城 【 城南五里周围一里一百步南一门】 海防四城 【 城南六里二百八十八步周围一百九十八步南一门】 海防五城 【 城南九里一百八步周围一百五十八步南一门明太监高起潜请建储海运粮今圯】 
　　曹庄驿城 【 城西南十二　周围一里一百二步南一门】 盐场堡 【 城西南二十五里周围一百二十四步】 中右所城 【 即沙后所城西南三十里明宣德中建周围三里七十二步门三东曰永和南曰南熏西曰右定池淤】 曲尺河城 【 城西南四十八里周围二百四十四步南一门】 东关驿城 【 城西南六十里周围一里二百五十二步南一门曰东关驿】 中后所城 【 城西南八十里明宣德三年建周围三里一百七十步高三丈池深一丈阔二丈周围四里二百步门四东曰润和南曰歌熏西曰说泽北曰宁澜东南有关厢城三面周围二里十一步门二东曰威宁南曰镇翔 【 翔：朔】 今城如旧池淤】 沙河站城 【 城西南一百里周围一里二百二十六步南一门】 高儿铺城 【 城西南一百五十里周围一里三十二步门二东曰寅和西曰徯膏】 前屯卫城 【 城西南一百三十里本唐瑞州地辽改来州金复旧元因之明洪武中都指挥曹毅因旧址修土城周围五里三十步高三丈五尺宣德正统间备御毕恭等前后包砌池深一丈阔二丈周围六里二百步门三东曰崇礼南曰迎恩西曰武宁今城如旧池湮】 高岭驿城 【 城西南一百五十里周围一里七十八步南一门】 中前所城 【 城西南一百六十五里明宣德三年指挥叶兴建周围三里八步高三丈池深一丈阔二丈周围四里三百步门三东曰定辽西曰永望南无字今城如旧池湮】 杨安堡 【 城西十二里周围一里南一门】 团山堡 【 城西三十里周围一百七十二步南一门曰镇勇】 南古城 【 城西三十五里周围二百十六步南一门】 僊灵寺堡 【 城西四十里周围一里南一门】 黑庄窠城 【 城西五十里周围二百八十八步南一门】 锦川堡 【 城西六十五里周围一里南一门曰永安】 刘彦章堡 【 城西七十里周围一里南一门】 三道沟堡 【 城西八十五里周围三百二十八步南一门】 高台堡 【 城西八十五里周围一里四十二步南一门】 瑞昌堡 【 城西一百五里周围三百三十步南一门】 平川营堡 【 城西一百二十里周围三百五十二步南一门曰平川营】 三山营堡 【 城西一百三十七里周围二百三十二步南一门】 背阴嶂堡 【 城西一百四十八里周围三百五十二步南一门】 兴水县城 【 城西北十八里周围一里十四步南关厢二百八十步南一门建置无考】 镇安堡 【 城西北二十里周围一里二十步俗呼白塔峪】 北古城 【 城西北三十五里周围一里一百二十步四门】 镇边堡 【 城北十八里周围一里南一门曰镇边堡俗名寨儿山堡】 灰山堡 【 城东北二十里周围一里三十六步南一门曰灰山堡】 

　　?广宁县城 

　　金置广宁府元为广宁路明洪武间指挥王雄因旧址修筑都督刘真甃以砖永乐间总兵刘江增展东南关弘治间备御胡忠展西隅正德间备御李溱展南关周围五百四十六丈池深一丈五尺阔二丈周围十一里四十五步后展新城周围十七里门六东曰永安东南曰泰安南曰迎恩西曰拱镇西一门土塞北曰靖远角楼四座北曰镇朔东南曰柔远西南曰望京西曰瞻秀今按周围十里二百八十步高三丈五尺厚一丈五尺南关厢三面周围三里二百二十步门三东曰宣化南曰迎恩西曰振武楼俱圯池亦湮没内城与关厢共十四里二百四十步钟楼在大市东街鼓楼在大市北街明嘉靖中重修今俱毁惟存基址 
　　土堡 【 城东三十里周围一里】 中安堡 【 城东三十里周围一里七十二步南一门】 高丽坂城 【 城东三十三里周围一里】 羊肠河城 【 城东四十五里周围一里】 小黑山城 【 城东六十里周围二里六十八步南一门】 大黑山城 【 城东七十里周围二里一百五十步一门】 穿心堡 【 城东一百六十三里周围一里】 盘山驿城 【 城东南五十里周围二百六十步南一门】 高平城 【 城东南九十里周围一里八十二步东西二门】 平安桥城 【 城东南一百二十里周围三百三十一步一门】 
　　傅家庄城 【 城东南一百二十里周围三百三十一步一门】 沙岭城 【 城东南一百五十里周围二里西南一门】 铁厂堡 【 城东南一百六十里周围二里八十步东西二门】 锺秀县城 【 城西南三里周围二里二十步详古迹】 壮镇堡 【 城西南三十里周围一里一百二十六步南北二门曰壮镇堡】 闾阳驿城 【 城西南五十里周围二里五十步南北二门】 马市堡 【 城北二十里周围一里一百六十步一门】 镇边堡 【 城北四十里周围二里一百二十步南门曰镇边堡】 白土厂城 【 城北六十里周围一里一百二十步一门】 正安堡 【 城东北三十里周围二里三百二十步南一门】 镇安堡 【 城东北五十里周围二里二百八十步南一门】 巨流河城 【 城东北二百三十里崇德元年建周围二里门三南曰拱固西曰镇西北曰镇边】 
　　义州城 【 城西北九十里本汉辽西絫县地辽曰宜州金改义州统弘政开义同昌三县元因之明改卫洪武间指挥何浩仍旧修筑永乐宣德间都指挥楚勇砌以砖周围九里十步池深一丈五尺阔三丈八尺周围九里一百六十六步门四东曰熙春南曰永清西曰庆丰北曰安泰国初地属边外康熙十四年察哈喇叛讨平之遂以其地属广宁十五年置巡检司及城守城垣颓坏十六年城守章珠巡检俞定陆续修葺稍完今按城周围九里池湮】 永宁铺城 【 义州城东二十五里周围二里一百八十步南一门】 新站城 【 义州东四十里周围一里一百四十二步】 马岭驿城 【 义州东四十五里周围一里南门曰马岭驿】 景家堡 【 义州东南二十里周围一里一百八十步】 破城 【 义州西南二十五里周围一里城毁】 八塔城 【 义州西南二十五里周围一里一百八十步城毁】 团山堡 【 义州西南三十里周围二里一门城毁】 大安堡 【 义州西南三十里周围一里一百八十步南一门曰大安堡】 孙凌堡 【 义州西南三十里周围一里一门】 大定堡 【 义州西南四十里周围二里南一门曰大定堡】 饶庆镇城 【 义州西南五十里周围一里城毁详古迹】 得胜堡 【 义州西十五里周围一里城毁】 大康堡 【 义州西二十里周围二里东门曰大康堡】 太平堡 【 义州西二十里周围一里一百八十步南门曰太平堡】 正义堡 【 义州东北十八里基址俱无惟存一碑】 营城 【 义州东北二十里周围一里】 
　　王半城 【 义州东北三十里周围一里一门】 大宁堡 【 义州东北三十里周围一里一百八十步】 大清堡 【 义州东北五十里周围二里三十步南门曰大清堡】 三角城 【 义州东北五十里周围二百五十五步东南一门】 大静堡 【 义州东北六十里周围二里二十步南门曰大静堡】 镇彝堡 【 义州东北六十里周围三里一百八十步南门曰镇彝堡】 瓦子峪城 【 义州东北六十五里周围二里】 石佛堡 【 城东南四十里】 齐家堡 【 城南四十五里】 

　　○公署 

　　明 
　　国朝 

　　?明 

　　锦州备御都司 
　　广宁中屯卫 【 在宁远街明洪武二十四年置卫于东关驿二十五年移治锦州三十二年调广宁永乐元年复回锦州宣德三年于城南二十里松山置中左千户所属焉】 　经历司　镇抚司　左右中前后五所军器局　预备仓　钱帛库　盐场百户所 【 城南六十里天桥场】 　铁场百户所 【 城南六十里虹螺山正德元年复移于白花寨】 
　　广宁左屯卫 【 在广顺街明洪武二十四年始由安山至十三山驿摆拨屯种二十六年移锦州三十二年调广宁永乐元年复移治锦州宣德三年于城东四十里大凌河增置中左千户所属焉】 　经历司　镇抚司　左右中前后五所　军器局　军储仓　预备仓　钱帛库　盐场百户所 【 城东八十里燕子湖】 　铁场百户所 【 原在城南一百里剌藜山成化十七年移盖州】 
　　广宁右屯卫 【 在锦州城东南七十里明洪武二十六年置初治十三山二十七年城公主寨故址移卫治焉属左右中前后五所】 　经历司　镇抚司　军器局　军储仓　预备仓　钱帛库 
　　盐场百户所 【 城南二十里明洪武二十五年设】 铁场百户所 【 旧设中屯卫连山驲天顺间改设盖州卫】 阴阳学　医学　养济院 
　　宁远备御都司 【 在城永宁门东】 
　　宁远卫 【 在太和街宣德五年都指挥刘斌剏建景泰中指挥韩斌重修】 　经历司　镇抚司　左右中前后五所　军器司　军储仓　预备仓　钱帛库　盐场百户所 【 城西南二十五里】 　铁场百户所 【 城西南十八里糜子峪】 　塔山中左所 【 城东北八十里】 　沙河中右所 【 城西南九十里】 
　　广宁前屯备御都司 【 在城儒学东】 
　　广宁前屯卫 【 在崇礼街北洪武二十五年建卫属五千户所宣德三年又于城西五十里急水河增置中前千户所城东五十里杏林堡增置中后千户所属焉】 
　　广宁备御都司 【 在城鼓楼西南】 
　　广宁卫 【 广宁路旧址洪武中指挥王推建】 　经历司　镇抚司　左右中前后五所军器局　军储仓　广宁库　预备仓　神机库　税课司　盐场百户所 【 城南七十里小河口】 　铁场百户所 【 城西六十里大牵马岭】 
　　广宁左卫 【 城东北隅】 　经历司　镇抚司　左右中前四所　军器局军储仓　预备仓　广宁左库　盐场百户所 【 城南七十里小河口】 　铁场百户所 【 城南二百四十里连山岛】 
　　广宁左 【 左：右】 卫 【 城西北隅】 　经历司　镇抚司　中前后三所　军器局　军储仓　预备仓　盐场百户所　铁场百户所 【 城南小牵马岭】 
　　广宁中卫 【 在拱镇门东】 　经历司　镇抚司　左右中前四所　军器局军储仓　预备仓　盐场百户所 【 城南七十里小河口】 　铁场百户所 【 城西二百四十里连山岛】 　广宁马市 【 团山堡北】 　阴阳学　医学　养济院 
　　义州备御都司 【 义州卫治东】 
　　义州卫 【 洪武二十二年设卫屯于十三山是年八月移治义州永乐八年废又调广宁后屯卫于本城设义州卫】 　经历司　镇抚司　左右前后四所　军器局　军储仓　预备司 【 司：仓】 钱帛库　盐场百户所 【 广宁右屯卫板桥】 　铁场百户所 【 盖州卫】 
　　广宁后屯卫 【 永乐八年指挥马旺建】 　经历司镇抚司　左右中前后五所军器局　军储仓　预备仓　盐场百户所 【 广宁右屯卫五汊河】 　铁场百户所 【 盖州卫】 

　　?国朝 

　　察院行台 
　　城内东南隅堂南向大门西向康熙六年即推官旧署改设学政按临即为文场 
　　锦州府署 
　　鼓楼大街路北康熙四年设大门一间仪门一间两角门大堂五间二堂三间东耳房一间西厢房二间顺山房二间住房五间东厢房二间西厢房二间顺山房二间西院书房二间马房三间草房一间大门内东寅宾馆一间科房五间皂快房一间 
　　粮捕厅署 
　　城南街路东胡衕内康熙四年设大门一间仪门一间两角门大堂五间二堂三间住房三间东瓦房三间西瓦房三间草房三间 
　　经历司署 
　　府大门内康熙四年设外门西向内厅三间南内厅前东厢房三间临街房四间后西房四间原系府署东厢房顺山房因司署狭隘借用 
　　锦县署 
　　城东街东南胡衕内路北康熙元年设大门一间仪门一间两角门大堂五间东科房三间马房二间住房五间东西厢房六间厨房二间大门内西书吏房三间东皂快房二间左土地神祠右为羁候所 
　　典史衙 
　　城北街胡衕内路西康熙元年设门一间厅三间住房七间书皂房二间 
　　宁远州署 
　　鼓楼东北街路北大门三间曰高明楼仪门一间两角门大堂五间东书房四间马房一间二堂五间东西厢房六间耳房二间东厨房三间住房三间西院厨房一间家人住房八间大门内东土地祠西羁候所康熙三年工部拨二十四间前后知州杨名声冯昌奕陆续增建 【 有记见艺文】 
　　吏目衙 
　　城西南隅胡衕内路北康熙三年设门一间厅三间住房九间书皂房二间 
　　巡检司署 
　　旧址在城南门内康熙三年设房八间今移中后所衙署未设 
　　广宁县署 
　　城大市东街路北康熙四年设大门三间仪门一间两角门大堂三间东西书吏房四间内住房二十一间书房三间大门内东土地神祠一间寅宾馆二间西为羁候所 
　　典史衙 
　　县治西路北康熙四年设门一间厅三间住房七间 
　　巡检司署 
　　义州城东街路南康熙十五年设大小房十间 
　　府城守署 
　　城东南大街路北　教场东门外路南 
　　宁远州城守署 
　　城南街路东　教场南门外路西 
　　中后所城守署 
　　城内之东　教场城外东南一里 
　　广宁县城守署 
　　南关西街路北　教场小南门外路东 
　　义州城守署 
　　城内　教场西门外 

　　○学校 

　　锦州府学 

　　即明中左屯卫学在旧卫治西明正统元年建后圯国朝康熙五年知府宋之铉重建有记见艺文 
　　圣殿三间康熙五年知府宋之铉因旧址重建 
　　启圣祠三间康熙七年知府宋之铉重建 
　　东西庑各三间康熙六年知府宋之铉重建 
　　戟门泮池俱康熙十七年知府刘源溥重建 
　　名宦乡贤祠俱未建 
　　棂星门三楹旧置今渐圯 
　　东西木坊二明伦堂五间康熙六年知府宋之铉建 
　　学署大小九间陆续剏造 
　　锦县学未设附府学同祭 
　　旧右屯卫学在卫治西北明景泰三年建今废 
　　宁远州学在旧卫治东明宣德五年建 
　　圣殿五间渐圯 
　　启圣祠未建 
　　东西两庑各十间今东存五间西存四间 
　　戟门五间 
　　名宦祠未建 
　　棂星门三楹规模仅存门内东偏有房三间相传为乡贤祠 
　　旧前屯卫学在城西北隅明成化中御史王嵩建御史陈宽等重修弘治中御史余廉建学舍凿泮池今城内西街路北庙毁碑存字灭没不可辨 

　　广宁县学 

　　辽金以前无考元置广宁府路儒学在右卫西北元季毁明设儒学仍旧址正统中都御史王翱改建于镇东堂右成化间都御史滕昭彭谊参议尚纲郎中毛泰重修御史王嵩造祭器弘治间副使李贡设乐器正德间都御史刘宪增号舍新泮宫嘉靖中都御史潘珍凿泮池于棂星门外长六丈阔三丈引大惠泉注之明末俱废康熙九年知县颜凤姿因旧址建 
　　正殿三间 
　　启圣祠三间康熙五年知县佟湘年于殿后建祠一间康熙十七年知县张文治改建于殿东 
　　棂星门康熙十六年张文治周围砌墙 
　　泮池名宦乡贤祠俱未设 

　　仰高书院 

　　广宁城内明嘉靖中巡抚潘珍佥事王舜渔建后废 
　　社学四俱明巡抚樊珍建后废 
　　义学县治东康熙十九年知县项蕙建有记见艺文 

　　崇文书院 

　　广宁城西二里明弘治间御史张岫副使李贡建都御史张抡重修后废 

　　旧义州卫学 

　　先代无考有元大德间加封大成至圣文宣王碑明正统间即旧址建守备施聚都督王锴参将韩辅胡忠崔贤张铭御史刘讷张问行相继重修今毁故址惟元碑尚存 

　　锦州府志卷三 

　　●锦州府志卷四 

　　建置志二 

　　社甲 
　　驿铺 
　　关梁 
　　坊表 
　　寺庙 
　　陵墓 
　　漏泽园 

　　○社甲 

　　锦县三十三社 

　　在城社　　户康社　　丰衣社　　足食社　　锦绣社 
　　鸾聚社　　登扈社　　兴隆社　　连盛社　　年增社 
　　新增社　　二厘社　　居仁社　　由义社　　敦礼社 
　　足智社　　笃信社　　和厚社　　温恭社　　庄敬社 
　　淳良社　　沐德社　　元吉社　　亨通社　　刑裕社 
　　贞本社　　永泰社　　归德社　　乐郊社　　富教社 
　　兴国社　　来安社　　平安社 

　　宁远州二十四社 

　　贺新社　　宁静社　　乐极社　　惠来社　　太平社 
　　三全社　　复兴社　　古风社　　天全社　　定新社 
　　归化社　　归安社　　绥来社　　全隆社　　德来社 
　　方来社　　归德社　　怀来社　　开平社　　安平社 
　　和平社　　锦平社　　安来社　　庆平社 

　　广宁县十八社 

　　广禄社　　集庆社　　千金社　　万有社　　新增社 
　　义州社　　安乐社　　东丰社　　西丰社　　福隆社 
　　长宁社　　新兴社　　岁登社　　月盛社　　日兴社 
　　安化社　　归德社　　绥来社 
　　每岁每社报总里一名一社十甲每甲报什季一名催粮办公年终另换 

　　○驿铺 

　　明 
　　国朝 

　　?明 

　　闾阳驿　　　　　广宁卫南五十里 
　　递运所　　　　　闾阳驿东 
　　十三山驿　　　　右屯卫西北三十五里 
　　递运所　　　　　十三山驿西 
　　小凌河驿　　　　锦州城南三十里 
　　递运所　　　　　小凌河驿西 
　　杏山驿　　　　　锦州城西南六十里 
　　递运所　　　　　杏山驿南 
　　连山驿　　　　　宁远卫东北三十二里 
　　递运所　　　　　连山驿东 【 以上驿所地今隶锦县】 
　　曹庄驿　　　　　宁远卫西南十三里 
　　递运所　　　　　曹庄驿南 
　　东关驿　　　　　宁远卫西南六十里 
　　递运所　　　　　东关驿南 
　　沙河驿　　　　　前屯卫东北四十三里 
　　递运所　　　　　沙河驿西 
　　高岭驿　　　　　前屯卫西南三十五里 
　　递运所　　　　　高岭驿北 【 以上驿所地今隶宁远州】 
　　广宁卫在城驿　　泰安门西北街 
　　递运所　　　　　拱镇门东街北 
　　安插所　　　　　拱镇门东街北 
　　盘山驿　　　　　广宁卫东四十五里 
　　递运所　　　　　盘山驿东 
　　安插所　　　　　盘山驿西北 
　　高平驿　　　　　广宁卫东九十五里 
　　递运所　　　　　高平驿南 
　　安插所　　　　　高平驿东 
　　闾阳驿　　　　　广宁卫南五十里 
　　递运所　　　　　闾阳驿东 
　　安插所　　　　　闾阳驿东北 
　　义州在城驿　　　南关街北 
　　递运所　　　　　城南门外街东 
　　牵马岭驿　　　　义州东五十里 
　　递运所　　　　　牵马岭驿西 【 以上驿所地今隶广宁县】 

　　?国朝 

　　锦县三站 
　　高桥站城西南五十里 
　　小凌河站城东南二十里 
　　十三山站城东北七十里 
　　三站东送广宁站西送宁远站 
　　宁远州三站 
　　宁远站在城 
　　凉水河站城西南一百二十二里 
　　东关站城西南九十里 
　　三站东送锦县高桥站西送山海卫迁安站 
　　广宁五站 
　　广宁新站城南二十里 
　　小黑山站城东北六十里 
　　二道井站城东北一百十里 
　　白旗堡站城东北一百六十里 
　　巨流河站城东北二百三十里 
　　五站东送奉天老边站西送锦县十三山站以上境内十一站 
　　奉天都统将军每站委汉军千总二人经理车辆马匹人夫与府州县官无涉 
　　锦县七铺铺兵十一名 
　　西南路在城铺 【 一名】 　　　　五十里高桥铺 【 二名】 
　　三十里连山铺 【 二名西南与宁远州接】 
　　东北路在城铺 【 一名】 　　　　四十里大凌河铺 【 二名】 
　　三十里十三站铺 【 二名】 　　　四十里闾阳驿铺 【 与广宁县各设一名】 
　　宁远州七铺铺兵十二名 【 【 脱东北路在城铺一名八字】 】 
　　西南路在城铺 【 一名】 　　　　三十里沙河所铺 【 二名】 
　　五十里中后所铺 【 二名】 　　　五十里前屯卫铺 【 二名】 
　　三十五里中前所铺 【 二名】 　　三十五里山海铺 【 二名　西南与山海关接】 
　　广宁县十铺铺兵十六名 
　　西南路在城铺 【 □名】 　　五十里闾阳驿铺 【 与锦县各设一名】 
　　东北路在城铺 【 一名】 　　三十里沙河铺 【 二名】 
　　三十里小黑山铺 【 二名】 　二十里胡家窝铺 【 二名】 
　　三十里二道井铺 【 二名】 　五十里白旗堡铺 【 二名】 
　　三十里黄旗堡铺 【 二名】 　三十里巨流河铺 【 一名　东北与承德县孤家子铺接】 
　　以上初设州县即设铺兵每名工食银陆两凡州县往来公文俱由铺兵传递其将军四部各衙门俱由站道传递康熙二十二年奉旨将盛京宁古塔将军各部衙门平常文移俱由铺递传送其无铺兵地方仍交驿站传以私事入京者不许扰累驿站诚良法也但锦州所属州县地旷民稀近者三十里远者五十里不等铺兵穷日之力不能往返居民只身僦居者多每铺止设铺兵二名亦有一名者前者已去后者踵至奔走不遑率多濡滞承是役者视为畏途而更替尤艰其人在昔已然今则更难欲速邮传而无迟悞调剂之法民牧其加意焉 

　　○关梁 

　　锦县 

　　老虎关 【 城西北八十里】 高桥 【 城西五十里】 葛王碑桥 【 城北十八里】 双阳店桥 【 城东二十里】 十三山桥 【 城东八十五里】 星聚屯利涉桥 【 城东南三十里康熙十六年建有记见艺文】 

　　宁远州 

　　募建石桥 【 中前所南门外明崇祯七年建】 小石桥 【 中前所西南土城门外明崇祯十一年建】 五里桥 【 乱石山下】 石桥 【 中前所东十二里】 

　　广宁县 

　　分水岭关 【 城北八里】 白土厂关 【 城北七十里】 魏家岭关 【 城西北七十里】 平远桥 【 湖沟铺东三里今废】 广济桥 【 盘山驿东五十里今废】 通济桥 【 城中鼓楼南】 新桥 【 靖远门内明正德年间鲁科重修今废】 经济桥 【 城内东隅今废】 秀水桥 【 迎恩门外废】 观澜桥 【 泰安门外】 长春桥 【 拱镇门内废】 大惠桥 【 东安门外废】 迎秀桥 【 拱镇门外】 拱辰桥 【 教场南】 会流桥 【 经济桥南长春大惠至此合流明正德间李溱重修】 邻泮桥 【 儒学西】 新广济桥 【 南门内】 平洋桥 【 高平驿东十五里今废】 羊肠河桥 【 城东三十五里废】 四塔桥 【 城南九十里废】 火烧桥 【 城东三十五里废】 通远桥 【 义州南门外废】 阅武桥 【 义州南门外废】 凌河桥 【 义州北门外】 

　　○坊表 

　　锦县街坊四　　迎恩　　永安　　宁远　　广顺 
　　进士坊五为王辅孔斌文贵李珍张文锦立 
　　举人坊七为文广王辅程镃孔斌文贵李珍沈汉立 
　　绣衣坊　亚卿坊　俱为文贵立 
　　宁远州街坊四　景阳　　崇敬　　怀远　　靖边 
　　进士坊 
　　举人坊 
　　都谏坊 
　　大司寇坊俱为陈寿立 
　　尚义坊为吴英建 【 英事迹无考】 
　　前屯卫街坊四　　永安　　治政　　承恩　　贞节 
　　孝子坊为生员宫守礼立 【 详人物】 
　　广宁县门坊四　　春和　　泰安　　迎恩　　拱镇 
　　街坊四　　长安日近　　北鄙风清　　　　　　辽海壮观　　医闾形胜 
　　北镇庙坊一城西四里 
　　进士坊四为陈琳冯铉傅钥安永清立 
　　举人坊十五为陆本立吴哲吴珍陈琳潘辅傅钥张聘张皡安永清张云霖齐宗道齐宗贤杜矩刘德芳韩文德立 
　　仕宦坊三 
　　绣衣坊二 【 为吴哲吴珍立】 司谏坊 【 为给事中傅钥立】 
　　孝子坊为李用立 
　　贞节 【 脱坊字】 为孙氏立 
　　义州街坊四　　安宁　　理平　　顺义　　泰安 
　　进士坊四为高刚贺钦范正陈珍立 
　　举人坊九为贺钦张钺高刚范正刘玠陈珍杜谨梁明王翔凤立贞节坊为杨氏立 【 以上诸坊今无存者】 
　　宁远州见在石坊二 
　　北石坊为总兵官左军都督府左都督祖镇祖仁祖承教祖大乐立 
　　南石坊为赠左都督少傅祖镇祖仁原任副总兵左军都督佥事祖承训总兵官左军都督府左都督祖大寿立 
　　广宁县见在石坊 
　　世爵坊为总兵官左都督太傅兼太子太傅宁远伯李成梁立 

　　○寺庙 

　　锦县 
　　宁远州 
　　广宁县 

　　?锦县 

　　关帝庙十九 【 东关一西关一右屯卫一网户屯一松山一塔山一锦昌堡一新庄子一高桥东一西一长宁堡一笊篱山一连山一老和尚台一鹰手堡一大胜堡一流水堡一景家堡一大籽粒屯一】 府城隍庙 【 鼓楼西北隅明洪武年建嘉靖年修】 大广济寺 【 城内唐末建有塔十三层高二十五丈辽清宁间造有记明嘉靖十一年修有记】 观音阁 【 寺前】 兴隆堡 【 堡：庵】 三 【 一在城内一在南关一在大叶家堡】 毘卢庵 【 城内】 三皇庙 【 城内康熙八年建有记】 五圣祠二 【 城内一新庄一】 马神庙二 【 城内一西关一】 财神庙八 【 城内一周家屯一双台一双堡子一下五旗一张郎堡一灰窑子一高桥一】 地藏庵二 【 东关一卧佛寺东一】 弥陀庵二 【 东关一卧佛寺西一】 观音堂二 【 东关一南关一】 地藏寺五 【 东关一右屯卫一灰窑子一双阳店一臧家堡一】 真武庙三 【 东关一松山一沙河营一】 玉皇庙 【 东关】 虫王庙二 【 东关一星聚屯一】 东岳庙 【 东关】 娘娘庙三 【 东关一南乡一鱼子嶂一】 白衣庵 【 南关】 火神庙 【 南关】 龙王庙五 【 南关一北关一蚂蚁屯一新庄子一鹰手堡一】 王将军祠 【 南关明季死难督学御史吴道昌植碑扁曰精忠报国碑石半落并失其名】 普济庵 【 北关】 药王神宫 【 北关】 三官庙三 【 北关一杏山一大籽粒屯一】 朝阳寺四 【 望海山一懒汉山一新立屯一兴隆屯一】 崇宁寺二 【 右屯卫一松川沟一】 望海观音庙 【 高庙子】 望海潮云寺 【 平山】 圣水寺 【 银钱堡】 
　　杏花寺二 【 铁场一大茂堡西一】 花园寺 【 犁儿峪】 峰岭寺 【 鱼子嶂前大蛤蝲河绕之】 双井寺 【 白云山】 长山寺 【 长山】 右屯卫城隍庙 【 卫城内】 七圣庙 【 王宝屯山】 大望海寺 【 明弘治间重修有记】 千佛寺 【 俱在松山】 背阴寺 【 吕洪山后】 弥陀寺 【 新庄子】 菱角寺 【 塔山城内】 望海观音庵 【 塔山甸子西】 观音庵 【 郭家屯】 兴隆寺二 【 新人屯一方家堡一】 卧佛寺 【 城西四十里】 红螺寺 【 红螺县】 茶棚庵 【 老和尚台道左】 元真庙 【 大兴堡】 普陀寺 【 城西北十八里山有洞有记】 普度寺 【 大盛堡】 迎水寺 【 王善屯】 安乐寺普济寺 【 俱臧家堡】 石佛寺二 【 一在城北四十二里黄山坡寺内左有小山山前石佛二十九山后石塔两傍石佛各一右亦一小山山前石佛三十一山后石塔两傍石佛亦各一一在开州】 严静寺 【 牛心山西】 平安寺 【 马峰旗屯】 十方寺 【 千家寨】 嵯岈寺 【 嵯岈山】 观音寺 【 高家堡】 净胜寺 【 开州】 太平寺 【 袁家屯寺内松一株状若虬龙不知何代物】 报恩寺 【 香炉山西】 黄安寺 【 金刚山东】 驮鞍寺 【 驮鞍山】 寨子寺 【 寨子山】 永宁寺 【 白旗堡】 上帝庙二 【 嶂北堡一臧官堡一】 

　　?宁远州 

　　关帝庙十六 【 东关一南关一南门外一城东五里一曹庄一场安堡一兴水县一灰山一中右所城内一黑庄窠一团山堡一东关驿一中后所南关一中后所教场一前屯卫城内一中前所南关一】 城隍庙 【 城西北隅明正统年建嘉靖年修】 天宁寺 【 明正统间勑建城西】 曾公祠 【 城内祠毁碑存】 福德庵 【 城内】 新安寺 【 城内】 迦佛寺【 城内】 观音庵 【 城内一双树铺一】 白衣庵四 【 城内一东关一南关一中后所东关一】 永宁庵 【 城内】 上帝寺 【 城内】 马神庙七 【 城内一南关一北关一中右所东关一黑庄窠一中后所南关一中前所城内一】 火神庙七 【 城内一南关一中右所东关一黑庄窠一团山堡一前屯卫城内一中前所南关一】 延寿庵 【 东关】 白衣寺 【 前屯卫城内】 吉祥庵 【 东关】 玉皇阁 【 东关】 东岳庙二 【 东关一前屯卫东门外一】 极乐庵 【 南关】 七圣庙四 【 东关一南关一半壁店一马驿屯一】 雷神庙 【 南关】 三皇庙三 【 南关一中后所城内一中前所城内一】 千佛庵 【 南关】 风神祠 【 南关】 文殊庵 【 北关】 西方庵 【 北关】 地藏寺四 【 北关一中右所西关一中后所西北三十五里一中前所城内一】 慈愍庵 【 北关】 弥弓?它 【 弓?它：陀】 寺 【 北关】 三官庙三 【 北关一中后所东关一前屯卫东关一】 金公祠 【 北关详人物】 龙王庙四 【 城东一中右所东关一黑庄窠城南一前屯卫南门外一】 
　　温泉寺 【 汤池东】 三大士祠 【 汤池西】 朝阳寺三 【 城东北十里首山之阳一鹰窝山一中后所城北三十里一】 朝阳庵 【 中后所城内】 青龙寺 【 城东南三里】 娘娘庙三 【 城东一中后所西南三十里一前屯卫东北十里一】 甘露庵 【 南门外】 娘娘宫三 【 城西南十二里一中后所东南三十里一后有老虎洞中前所西南二十里一】 三圣庙 【 城西南二里】 虫王庙二 【 城西南十五里一中右所西关外一】 土神坛 【 西门外】 兴隆庵 【 七里坡】 兴隆寺 【 中后所城南十里】 崇宁寺 【 曹庄】 上帝庙六 【 白塔峪一中右所城内一仙灵寺西一中后所城内一前屯卫城内一中前所城内一】 保安寺 【 北门外】 崇兴寺 【 中右所城东南隅】 观音堂二 【 中右所城东十五里濒海一中后所南关一】 三义庙 【 烟台河】 真武庙二 【 曲尺河一东关驿一】 五圣祠 【 范家屯】 九圣祠 【 中右所东关】 海滨寺二 【 中右所东关一中后所东南二十五里一内有六角井】 望海观音寺 【 中右所西南八里】 海云寺 【 长山】 小海子山寺 【 中右所西南十五里】 仙灵寺 【 中右所有石佛三相传明万历三十二年出自海中】 城隍庙 【 中后所城内顺治六年建】 圆通庵 【 中后所城内】 老君庙 【 中后所南关】 慈恩寺 【 中后所西门外】 望海寺 【 中后所西南十八里】 罗汉庙 【 前屯卫城内】 圆通寺 【 前屯卫城内】 石佛寺 【 中前所城内】 草堂寺 【 中前所城内】 新庵 【 中前所西十五里】 瓮圈山庵 【 中前所东北二十里】 真女祠 【 中前所西二十五里祀秦贞妇许孟姜有记见艺文】 

　　?广宁县 

　　崇兴寺 【 城东北隅相传唐贞观时建寺虽毁而双塔如新】 城隍庙 【 城内西北隅康熙五年九月建】 普慈寺 【 城东南隅明正统初建本朝和硕亲王修】 极乐庵 【 城内】 圆通庵 【 城内】 文殊庵 【 城内】 保安寺 【 城内】 白衣庵 【 城内】 崇泉寺 【 城内】 净乐庵 【 南关】 太平庵 【 南关】 灵应寺 【 城东三十里】 无梁殿 【 城东南二十里】 观音庵 【 城南倮倮堡】 地藏寺三 【 城南二十里一城北十五里一义州西门外一】 土门寺 【 城南三十里】 接待寺 【 城南三十里】 洞儿寺 【 城南三十里】 宝林寺 【 城南六十里上中下三】 十方寺 【 城南七十里】 黄岩寺 【 城南七十里】 驮鞍寺 【 城南七十里】 桃花寺 【 城南七十里】 杏花寺 【 城南七十里】 双峰寺 【 城西南三十里】 灵山寺 【 城西南三十里】 背阴寺 【 城西南三十里】 六合寺 【 城西南三十里】 钟峰寺 【 城西南三十里】 八角寺 【 城西南四十里】 青岩寺 【 城西南五十里峭壁插天有洞可容数十人洞外松树俨如华盖洞东西各一泉山顶一泉有望海观音阁阁东大松二株洞上有虚无真境四字每遇晴明海洋在目辽阳千山历历可数为西南第一峰】 清安寺 【 城西十二里闾山中今为观音阁奇峰云插阴水悬崖右拥层峦左观沧海勒石旧迹多有可观】 双泉寺 【 城西十二里寺南有洞寺门内又有一小洞一窦通寺后洞内一泉极佳】 玉泉寺 【 城西十五里】 
　　大朝阳寺 【 城西南十五里】 小朝阳寺 【 城西十五里】 观音洞 【 城西十五里】 迎水寺 【 城西三十里】 五峰寺 【 城西三十里】 龙潭寺 【 城西三十五里】 苓沟寺 【 城西三十六里山上前有二峰一似妇人端坐一似将军长跪状俗呼将军拜母灵狗寺】 灵崖寺 【 城西四十里】 琉璃寺 【 城西北二十五里】 保安寺 【 城西北二十五里】 牛角寺 【 城西北二十八里】 石佛寺 【 城北十五里】 滴水寺 【 城北十五里】 真武庙四 【 县治北一沙岭一小黑山一义州西北一】 碧霞元君 【 城内万翠山】 九天圣母庙 【 城内万翠山】 雷坛 【 城内万翠山】 火神庙二 【 县治东一中安堡一】 增福神庙 【 县治西】 关帝庙八 【 南关一盘山一壮镇堡一索府屯一闾阳驿一小籽粒屯一巨流河一义州南门外一】 马神庙 【 南门外】 三官庙二 【 南关一义州东北一】 龙王庙 【 城东五里】 东岳庙二 【 城东七里一义州东关一】 奉国寺 【 义州城内殿高七丈佛像七高如之一名七佛寺辽开泰中建元普颜可里美思公主施元宝千锭增修明弘治中相继重修】 嘉福寺 【 义州城西南隅】 万佛堂 【 义州西十五里有山临大凌河南崖刻佛像大小无数】 三皇庙 【 义州东门】 三义庙 【 义州南门外】 马叶二公祠 【 义州南门外祀马云叶旺二公今废坊存】 钓鱼台 【 义州北门外祀明给事中贺钦有记见艺文】 

　　○陵墓 

　　辽太祖陵 【 按明一统志在木叶山山在边外今有司皆于广宁县中安堡望祭】 辽显陵 【 在医巫闾山按辽史东丹人皇王葬于医巫闾山曰显陵后世宗及皇后萧氏甄氏亦葬于此明一统志云中作影殿制度宏丽今旧址俱没】 辽干陵 【 在医巫闾山辽景宗陵也按明一统志上有凝神殿今旧址俱废】 辽豫王墓 【 辽帝天祚入金降封豫王葬闾阳县之干陵傍今旧址已没】 辽平王墓 【 人皇王子隆先封平王葬医巫闾山之道隐谷今旧址无考】 元木华黎墓 【 按明一统志在广宁左屯卫东北二十里翰林学 【 脱士字】 揭徯斯撰碑】 元王珣墓 【 义州南四十里】 元王荣祖墓 【 义州南四十二里王善屯今隶锦县】 李王墓 【 前屯卫北四十里冢大十余亩名世未详】 大王墓 【 前屯卫西北二十里名世未详】 明宫孝子墓 【 前屯卫名守礼详人物】 明杨少保墓 【 前屯卫名照谥忠壮详人物】 明杨都督墓 【 前屯卫名维藩详人物】 孟姜坟 【 宁远州老军屯正南入海一里许】 

　　○漏泽园 

　　锦县宁远州广宁县俱在城南路西 

　　锦州府志卷四 

　　●锦州府志卷五 

　　田赋志 

　　咸则三壤厥始夏后故地亩先之土所以养人也次户口徭役粮税而粟米之征布帛之征力役之征举于是乎出足国用急公务赖之矣周礼幽州其利鱼盐以今考之不宁唯是物产之饶东方实称奥薮矣志田赋第三 

　　地亩 
　　户口 
　　粮税 
　　徭役 
　　经费 
　　物产 

　　○地亩 

　　明 

　　广宁中屯卫 
　　额田一千一百九十三顷四十亩 
　　广宁左屯卫 
　　额田九百五十一顷九十二亩 
　　广宁右屯卫 
　　额田八百二十一顷七十九亩 
　　以上今隶锦县 
　　宁远卫 
　　额田一千二十顷二十亩 
　　广宁前屯卫 
　　额田六百二十四顷五十四亩 
　　以上今隶宁远州 
　　广宁卫 
　　额田七百六十四顷三十五亩 
　　广宁左卫 
　　额田一千四百五十三顷九十四亩 
　　广宁右卫 
　　额田一千三百八十九顷六十八亩 
　　广宁中卫 
　　额田一千一百八顷八十九亩 
　　义州卫 
　　额田六百八十一顷五十四亩 
　　广宁后屯卫 
　　额田三百一十二顷八十五亩 
　　以上今隶广宁县 

　　国朝 

　　锦州府 
　　锦县 
　　行粮地共陆万零陆百拾玖亩壹分 
　　宁远州 
　　行粮地共肆万捌千伍百捌拾陆亩贰分 
　　广宁县 
　　行粮地共贰万零陆百玖拾捌亩伍分 
　　三属共地壹拾贰万玖千玖百叁亩捌分 

　　○户口 

　　明 

　　广宁中屯卫　　　　户口一万四千六百零二丁 
　　广宁左屯卫　　　　户口七千四百四十二丁 
　　广宁右屯卫　　　　户口三千二百九十七丁 
　　宁远卫　　　　　　户口九千六百七十丁 
　　广宁前屯卫　　　　户口一万二千一百九十三丁 
　　广宁卫　　　　　　户口五千九百六十八丁 
　　广宁左卫　　　　　户口五千九百六十八丁 
　　广宁右卫　　　　　户口一万六百一十一丁 
　　广宁中卫　　　　　户口五千四百九十七丁 
　　义州卫　　　　　　户口八千二百二十四丁 
　　广宁后屯卫　　　　户口五千八百一十一丁 

　　国朝 

　　锦州府 
　　锦县　　　户康等三十三社行差人丁共六千八百零一丁 
　　不行差食盐男妇共四千一百五十名口 
　　宁远州　　贺新等二十四社行差人丁共五千二百七十一丁 
　　不行差食盐男妇共三千三百九十四名口 
　　广宁县　　广禄等十八社行差人丁共二千四百五十六丁 
　　不行差食盐男妇共一千八百七十四名口 
　　三属行差人丁共一万四千五百二十八丁不行差食盐男妇共九千三 【 三：四】 百七 【 七：一】 十三 【 三：八】 名口 

　　○粮税 

　　明 

　　广宁中屯卫 
　　额粮一万七千三百六石一斗三升额草八万七千九百六十束额盐六万六千七百六十四觔额铁一万四千五觔 
　　广宁左屯卫 
　　额粮一万三千九百七十一石三斗额草七万四千一百六十束额盐一十二万八百一十一觔额铁一万二百二觔 
　　广宁右屯卫 
　　额粮一万五百五十七石七斗五升额草一十三万三千一百八十束额盐八万九千一十九觔额铁九千五百四十七觔 
　　宁远卫 
　　额粮一万七千九十九石三斗额草四十六万六千九百六十束额盐二十万二百九十二觔额铁九千九百八十觔 
　　广宁前屯卫 
　　额粮五千三百石额草一十四万六百束额盐八万九千一十五觔额铁一万二千六百觔 
　　广宁卫 
　　额粮七千五百五石九斗额草一万八千一十五束额盐五万八百四十四觔额铁一万四千四百九十六觔 
　　广宁左卫 
　　额粮二万二百四十八石六斗额草一十六万九千四百四十九束额盐一十二万八百一十一觔额铁一万三千一百八十觔 
　　广宁右卫 
　　额粮一万五千六百八十石七斗额草一十四万四千一百一十九束额盐一十二万三千九百九十觔额铁三万三千三百八十一觔 
　　广宁中卫 
　　额粮一万二百二十七石六斗一升额草一万三千三十一束额盐九万五千三百七十七觔额铁一万三千七百五十二觔 
　　义州卫 
　　额粮九千五百五十三石二斗五升额草二十万三千四十束额盐一十七万一千六百九十九觔额铁一万五千觔 
　　广宁后屯卫 
　　额粮一万五百五十七石八斗五升额草六万七千六百束额盐九万五千三百七十七觔额铁一万五千二百八十三觔 

　　国朝 

　　锦州府 
　　锦县 
　　行粮地共六万零六百一十九亩一分每亩岁额征条边银叁分共该征银一千八百一十八两五钱七分三厘解奉天府四季杂税共该收银一百五十一两零三分二厘解奉天府康熙二十年奉文归驻防征收 
　　宁远州 
　　行粮地共四万八千五百八十六亩二分每亩岁额征条边银三分共该征银一千四百五十七两五钱八分六厘解奉天府四季杂税共该收银一百一十七两零七分三厘解奉天府康熙二十年奉文归驻防征收 
　　广宁县 
　　行粮地共二万零六百九十八亩五分每亩岁额征条边银三分共该征银六百二十两九钱五分 【 脱五厘二字】 解奉天府四季杂税共该收银九十两零六钱八分四厘解奉天府康熙二十年奉文归驻防征收 
　　三属额征地亩银共三千八百九十七两一钱一分四厘俱州县自解奉天府本府验批 

　　○徭役 

　　明 

　　广宁中屯卫 
　　均徭银七百三十五两　　　　修边夫二百五十名 
　　修仓夫三十名　　　　　　　局造八十九名 
　　窑造七十一名　　　　　　　纳粮二百名 
　　跟官七十八名　　　　　　　斗级一十五名 
　　狱卒一十名　　　　　　　　寄籍均徭银八十两 
　　广宁左屯卫 
　　均徭银六百九十九两五钱　　修边夫二百五十名 
　　修仓夫三十名　　　　　　　局造一百二十名 
　　窑造三十八名　　　　　　　纳粮二百二十名 
　　跟官一百二名　　　　　　　斗级一十六名 
　　狱卒一十二名　　　　　　　寄籍均徭银七十两 
　　广宁右屯卫 
　　均徭银二百二十两　　　　　修边夫二百九十七名 
　　修仓夫三十名　　　　　　　局造八十名 
　　窑造六十七名　　　　　　　纳粮五十三名 
　　跟官一百七十二名　　　　　斗级一十五名 
　　狱 
　　卒一十八名　　　　　　　寄籍均徭银四两七钱 
　　宁远卫 
　　均徭银四百三十九两五钱　　修边夫四百九十八名 
　　修仓夫三十名　　　　　　　局造八十九名 
　　窑造七十一名　　　　　　　纳粮二百三十三名 
　　跟官七十八名　　　　　　　斗级二十六名 
　　狱卒九名　　　　　　　　　寄籍均徭银八十三两八钱 
　　广宁前屯卫 
　　均徭银六百九两二钱　　　　局造八十名 
　　修仓夫三十名　　　　　　　纳粮三百三十八名 
　　窑造六十八名　　　　　　　斗级二十七名 
　　跟官二百二名　　　　　　　修边夫五百一十八名 
　　狱卒一十一名　　　　　　　寄籍均徭银二十二两二钱 
　　广宁卫 
　　均徭银一百三十两四钱　　　修边夫一百名 
　　修仓夫三十名　　　　　　　局造一百十名 
　　窑造二十六名　　　　　　　纳粮三十名 
　　跟官一百四十一名　　　　　斗级十五名 
　　狱卒八名　　　　　　　　　寄籍均徭银十二两五钱 
　　广宁左卫 
　　均徭银三百一十六两一钱　　修边夫二百六十七名 
　　修仓夫三十名　　　　　　　局造一百一十三名 
　　窑造四十名　　　　　　　　纳粮七十名 
　　跟官一百九十八名　　　　　斗级十五名 
　　狱卒十六名　　　　　　　　寄籍均徭银四十二两二钱 
　　广宁右卫 
　　均徭银三百八十二两一钱　　修边夫二百九十二名 
　　修仓夫三十名　　　　　　　局造八十名 
　　窑造八十名　　　　　　　　纳粮九十八名 
　　跟官一百四十八名　　　　　斗级十三名 
　　狱卒八名　　　　　　　　　寄籍均徭银三十两五钱 
　　广宁中卫 
　　均徭银一百三十九两八钱　　修边夫二百六十七名 
　　修仓夫三十名　　　　　　　局造八十名 
　　窑造四十八名　　　　　　　纳粮四十一名 
　　跟官一百一十七名　　　　　斗级十五名 
　　狱卒八名　　　　　　　　　寄籍均徭银十四两一钱 
　　义州卫 
　　均徭银六百九十一两　　　　修边夫一百五十五名 
　　修仓夫三十名　　　　　　　局造七十四名 
　　窑造七十名　　　　　　　　纳粮二百二十四名 
　　跟官一百五十九名　　　　　寄籍均徭银一百六十二两二钱 
　　广宁后屯卫 
　　均徭银二百一十四两五钱　　修边夫二百十名 
　　修仓夫二百十名　　　　　　局造八十五名 
　　窑造二十六名　　　　　　　纳粮八十三名 
　　跟官六十二名　　　　　　　斗级八名 
　　狱卒十四名　　　　　　　　寄籍均徭银九十三两 

　　国朝 
锦州府 
　　锦县 
　　行差人丁六千八百零一丁每丁岁额征均徭银二钱共该征银一千三百六十两二钱解奉天府 
　　大凌河水手五十名　　　　　水手头一名 
　　小凌河水手二十名　　　　　水手头一名 【 俱免杂差不食官饩】 
　　宁远州 
　　行差人丁五千二百七十一丁每丁岁额征均徭银二钱共该征银一千零五十四两二钱解奉天府 
　　广宁县 
　　行差人丁二千三 【 三：四】 百五十六丁每丁岁额征均徭银二钱共该征银四百九十一两二钱解奉天府 
　　三属额征均徭银共二千九百零五两六钱与地粮同例州县自解本府验批 

　　○经费 

　　锦州府 

　　万寿千秋冬至元旦进表表笺路费共银三十两 
　　文庙春秋二大祭银十六两 
　　社稷山川风云雷雨城隍八蜡等神春秋二大祭银十二两 
　　霜降祭旗纛神银一两　　　　　乡钦酒礼银四两 
　　鞭春银三两 【 奉裁】 　　　　　修理监仓银十两 【 奉裁】 
　　知府俸银一百零五两　　　　　心红银五十两 【 奉裁】 
　　经制典吏十二名　　　　　　门子二名工食银十二两 
　　马快 【 八名】 工食草料银 【 一百三十四两四钱】 　步快 【 十二】 名工食银七十二两 
　　皂隶 【 十二】 名工食银七十二两　轿伞扇夫 【 七名】 工食银四十二两 
　　禁卒 【 四名】 工食银二十四两　斗级 【 二名】 工食银十二两 
　　灯夫 【 二名】 工食银十二两 
　　通判俸银六十两　　　　　　　心红银二十两 【 奉裁】 
　　经制典吏二名　　　　　　　门子二名工食银十二两 
　　步快 【 六名】 工食银三十六两　皂隶 【 四名】 工食银二十四两 
　　轿伞扇夫 【 七名】 工食银四十二两　灯夫 【 二名】 工食银十二两 
　　经历俸银四十两　　　　　　　经制攒典一名 
　　门子一名工食银六两　　　　皂隶 【 四名】 工食银二十四两 
　　马夫一名工食银六两 
　　儒学教授俸银三十一两五钱二分喂马草料银十二两 【 奉裁六两】 
　　经制攒典一名　　　　　　　门斗 【 二名】 工食银十二两 
　　斋夫 【 三名】 工食银三十六两　膳夫 【 一名】 工食银 【 六两六钱六分六厘六毫六丝六忽六微】 
　　共银九百二两五钱八分六厘六毫六丝六忽六微 

　　锦县 

　　文庙春秋二大祭银十六两 
　　社稷山川风云雷雨城隍八蜡等神春秋二大祭银十二两 
　　厉坛清明中元十月朔日三小祭银九 【 九：八】 两 
　　霜降祭旗纛神银一两 
　　知县俸银四十五两　　　　　　心红纸张银二十两 【 全裁】 
　　经制典吏六名　　　　　　　门子 【 二名】 工食银十二两 
　　马快 【 四名工食草料】 银六十七两二钱　民壮 【 二十名】 工食银一百二十两 
　　皂隶 【 十名】 工食银六十两　　　轿伞扇夫 【 七名】 工食银四十二两 
　　灯夫 【 二名】 工食银十二两　　　库子 【 四名】 工食银二十四两 
　　斗级 【 二名】 工食银十二两　　　禁子 【 四名】 工食银二十四两 
　　铺兵 【 十一名】 工食银六十六两　乡饮酒礼银二两 
　　孤贫 【 八名】 花布银四两　　　　修理监仓刑具银十两 【 全裁】 
　　典史俸银三十一两五钱二分　　　　经制攒典一名 
　　门子一名工食银六两　　　　　　皂隶 【 四名】 工食银二十四两 
　　马夫一名工食银六两 
　　共银五百九十四两七钱二分 

　　宁远州 

　　万寿千秋冬至元旦表章银十五两 
　　文庙春秋二大祭银十六两 
　　社稷山川风云雷雨城隍八蜡等神春秋二大祭银十二两 
　　厉坛清明中元十月朔日三小祭银八两 
　　霜降祭旗纛神银一两 
　　知州俸银八十两　　　　　　　　　心红纸张银二十两 【 全裁】 
　　经制典吏六名　　　　　　　　　门子 【 二名】 工食银十二两 
　　马快 【 四名】 工食草料六十七两 【 二钱】 　民壮 【 二十名】 工食银一百二十两 
　　皂隶 【 十名】 工食银六十两　　　轿伞扇夫 【 七名】 工食银四十二两 
　　灯夫 【 二名】 工食银十二两　　　库子 【 四名】 工食银二十四两 
　　斗级 【 二名】 工食银十二两　　　禁子 【 四名】 工食银二十四两 
　　铺兵 【 十二名】 工食银七十二两　孤贫 【 十一名】 花布银五两五钱 
　　修理监仓刑具银十两 【 全裁】 
　　吏目俸银三十一两五钱二分　　　　经制攒典一名 
　　门子一名工食银六两　　　　　　皂隶 【 四名】 工食银二十四两 
　　马夫一名工食银六两 
　　巡检俸银三十一两五钱二分　经制攒典一名 
　　门子 【 一名】 工食银六两　　　　弓兵 【 四名】 工食银二十四两 
　　马夫一名工食银六两 
　　共银七百十七两七钱四分 

　　广宁县 

　　文庙春秋二大祭银十六两 
　　社稷山川风云雷雨城隍八蜡等神春秋二大祭银十二两 
　　厉坛清明中元十月朔日三小祭银八两 
　　霜降祭旗纛神银一两 
　　知县俸银四十五两　　　　　　　　心红纸张银二十两 【 全裁】 
　　经制典吏六名　　　　　　　　　门子 【 二名】 工食银十二两 
　　马快 【 四名工食草料】 银六十七两二钱　民壮 【 二十名】 工食银一百二十两 
　　皂隶 【 十名】 工食银六十两　　　轿伞扇夫 【 七名】 工食银四十二两 
　　灯夫 【 二名】 工食银十二两　　　库子 【 四名】 工食银二十四两 
　　斗级 【 二名】 工食银十二两　　　禁子 【 四名】 工食银二十四两 
　　铺兵 【 十六名】 工食银九十六两　孤贫 【 十五名】 花布银七两五钱 
　　修理监仓刑具银十两 【 全裁】 
　　典史俸银三十一两五钱二分　　　　经制攒典一名 
　　门子一名工食银六两　　　　　　皂隶 【 四名】 工食银二十四两 
　　马夫一名工食银六两 
　　巡检俸银三十一两五钱二分　　　　门子一名工食银六两 
　　弓兵 【 四名】 工食银二十四两　　马夫一名工食银六两 
　　共银七百六十两九钱四分 【 【 七百六十两九钱四分】 ： 【 六百九十三两九钱四分】 】 
　　一府三属共经费银二千九百七十五两九钱八分 【 【 二千九百七十五两九钱八分】 ： 【 二千九百零八两七钱八分】 】 六厘六毫六丝六忽六微 

　　○物产 

　　宝之属 
　　珣　　　玗　　　琪 【 尔雅东方之美者有医巫闾之珣玗琪焉】 
　　谷之属 
　　黍　　　稷　　　稻　　　粱　　　粟　稗　　　薏苡　　薥秫 
　　菽之属 
　　黄豆　　绿豆　　豌豆　　黑豆　　小豆　豇豆　　藊豆　　蚕豆　　菜豆　　刀豆 
　　麦之属 
　　大麦　　小麦　　荞麦　　穬麦 
　　菜之属 
　　葱　　　韭　　　薤　　　蒜　　　茄　苋　　　芹　　　蕨　　　菘　　　芥　蔓菁　　菠薐　　藜藿　　胡荽　　莙荙　野鸡尾　木耳　　黄花　　萝卜　　胡萝卜　苦荬　　芸薹　　蘑菇　　山萝卜　茴香　薄荷　　同蒿　　玉环　　莴苣　　蓼芽　龙须 
　　蓏之属 
　　黄瓜　　冬瓜　　南瓜　　西瓜　　甜瓜　香瓜　　菜瓜　　苦瓜　　倭瓜　　丝瓜　瓠　　　壶卢 
　　果之属 
　　桃　　　李　　　杏　　　槟　　　榛　枣　　　栗　　　核桃　　葡萄　　郁李　山里红　山钉儿　棠梨　　石榴　　花红　无花果　菱　　　芡　　　莲子　　软枣　欧犁　　樱桃　　香梨 【 闾山中多有之气香而味美初食犹觉酸涩贮久愈佳国制设　壮丁看守每秋实日遣使采进民 【 脱间字】 不得私采】 
　　麻之属 
　　苘麻　　线麻 
　　油之属 
　　脂麻　　苏子　　萆麻 
　　木之属 
　　松　　　柏　　　榆　　　槐　　　楸　栎　　　椴　　　桦　　　桑　　　柳　暖木　　银木　　柞　　　白杨　　青杨　椿　　　柽 
　　花之属 
　　芍药　　丁香　　金盏　　石竹　　山丹　滴滴金　水荭花　粉团　　牵牛　　卷丹　菊花　　葵花　　牡丹　　玉簪　　小桃红　珍珠花　石榴花　鸡冠　　莲花　　八仙　月季　　木槿　　迎春　　夜落金钱　海棠　玫瑰　　草茉莉　紫荆　　马缨　　洛阳花　荼蘼　　十姊妹　萱花　　秋海棠　西番莲　凤仙 
　　草之属 
　　萍　　　艾　　　苹　　　藻　　　芦　苇　　　荻　　　茅　　　萱　　　菖蒲　茜　　　蒿　　　龙须　　马蔺 
　　药之属 
　　桔梗　　防风　　荆芥　　白蘝　　莱菔子　黄芩　　芍药　　远志　　柴胡　　白附子　桑白皮　马 【 兜铃】 　蒲黄　土大戟　车前子　薏苡仁　兔丝子　地榆　　石花　　南星　苍朮　　红花　　杏仁　　胡麻　　滑石　鳖甲　　苦参　　威灵仙　茵蔯　　地龙　海螵蛸　黄蘖　　槐角　　桑寄生　升麻　桑螵蛸　薄荷　　萹蓄　　伏龙肝　甘草　五味子　藜芦　　露蜂房　白扁豆　知母　侧柏叶　海牛　　海马　　鹿茸　　蛇床子　桃仁　　益母草　甘菊花　急性子　山药　酸石榴皮　茅根　艾叶　　细辛　　苍耳　紫苏　　牵牛　　三棱　　藁本　　葶苈　百合　　沙参　　黄精　　木贼　　秦艽　牛旁子　萆麻子　马蔺　　大黄　　商陆　 【 王不留行】 　　茯苓　　瓜蒌　　朴硝　　虎骨　熊胆　　牡砺　　蜗牛　　蛇蜕　　蝉蜕　天花粉　青木香　百部根　火麻仁　香附　浮萍　　苦瓜蒂　血见愁　 【 鹿角】 霜胶　黄葵花　贯仲　　地丁　　五灵脂　山笳子花　柏子仁 
　　禽之属 
　　鹅　　　鸭　　　鸡　　　鸠　　　鴈　鸢　　　鸽　　　鹰　　　燕　　　乌　雀　　　鹊　　　鸥　　　鹭　　　鹳　鹞　　　鸦鹘　　兔鹘　　青章?鸟　　鸳鸯　翠鸟　　鹤　　　鹌鹑　　铜嘴　　啄木　麻雀　　蜡嘴　　红料　　花料　　阿蓝　大眼雀　蒿雀　　山和尚　黄肚雀　缩脖鸟　鹚老?鸟　　野鸡　　皂雕　　练雀　　鹪鹩　白头翁　鸱鸮　　鸨　　　天鹅　　鹙　鹡鸰　　鹜 
　　兽之属 
　　马　　　牛　　　驴　　　骡　　　驼　猪　　　羊　　　猫　　　犬　　　虎　豹　　　豺　　　狼　　　熊　　　貛　麞　　　狍　　　鹿　　　兔　　　狐　貉　　　水獭　　猬　　　野猪　　黄羊　野马　　海豹　　鼠　　　鼬 
　　水族之属 
　　鲫　　　鲇　　　鲤　　　鳙　　　鲢　鳊　　　鳗　　　鲚　　　鳅　　　鳖　虾　　　银鱼　　蚌　　　螺　　　鲂　乌鲗　　重唇　　黄骨　　鲨鱼　　蝮鱼　白鱼　　鳝　　　鱼?圣　　　海鲫　　河豚　勒鱼　　石首　　青鱼　　蛤蜊　　海蜇　蛎黄　　蚬子　　海猫　　螆 【 出宁远】 　鮻　蟹 
　　虫豸之属 
　　蛇　　　蛙　　　蚕　　　蜂　　　蛾　蜻蜓　　蝶　　　蟋蟀　　螳螂　　蟁　蜾嬴　　蚁　　　蚯蚓　　蝱 
　　货之属 
　　盐　　　铁　　　丝　　　白麻　　蜜　黄蜡　　棉花　　红花　　靛 

　　锦州府志卷五 

　　●锦州府志卷六 

　　典礼志 

　　礼乐百年而后兴关外草昧之辟未久礼盖难言然而礼者所以辨上下而洽神人又不可斯须去者也故公式秩祀宾兴乡饮递及焉礼有以少为贵者傥此谓乎志典礼第四 

　　○公式 

　　圣诞冬至元旦俱前一日习仪于广济寺请 
　　龙亭至府堂至日府官率属在甬道东行礼如　制 
　　开读　　诏敕众官出郭迎拜毕乘马导引至府堂府官率属行礼 
　　赞礼生员开读誊黄毕遣生员赍捧各属开读如　制 
　　日食　　具朝服行礼如　制 
　　月食　　具朝服行礼如　制 
　　迎春　　立春先一日太守率属迎于东郊赴春宴至日具朝服行礼如　制 

　　○秩祀 

　　先师庙　　岁仲春秋二丁日祭如　制月朔望辰行礼如仪祭品祭器乐章及　　先贤先儒位次详后 
　　省牲　羊四　豕八　鹿一　兔九 
　　先师陈设 
　　羊一　豕一　爵三　豋一　铏二　簠二　簋二　笾十　　豆十　酒尊一　筐一　帛一 【 白色长一尺八寸】 　香案一　香炉一　　　烛二 
　　四配陈设 【 每位一坛今东西各一坛】 
　　羊一　豕一　爵三　铏二　簠二　簋二　笾八　豆八　　筐一　帛一　香案一　香炉一　烛二　酒尊共 
　　十哲陈设 【 每位一坛今东西各一坛】 
　　豕一　爵三　铏一　簠一　簋一　笾四　豆四　筐帛香案香炉烛 【 同上】 　酒尊共 
　　两庑陈设 【 每四位一坛今东西各一坛】 
　　豕一　簠一　簋一　笾四　豆四　筐帛香案香炉烛 【 同上】 
　　祭品 

　　○笾实 

　　形盐　藁鱼　枣　栗　榛　芡　菱　鹿脯　白饼 【 白面造】 　黑饼 【 荞面造】 

　　○豆实 

　　韭葅 【 切去本末用中四寸】 　酰醢 【 猪肉鲊用盐酒料物调过】 　菁葅　鹿醢　芹葅　兔醢笋葅　鱼醢　豚胉 【 即排骨】 　脾肵 【 肵心舌也】 

　　○簠实 

　　黍　稷 

　　○簋实 

　　稻　粱 

　　○豋实 

　　太　羹 【 猪肉汁不用盐酱】 

　　○铏实 

　　和羹 【 猪羊肉汁用菜料和者】 
　　祭器 
　　祝版二　爵二十四　豋一　簠簋各十二　笾豆各五十　酒尊八　筐八　酒尊桌 【 上作三孔】 　牲匣十四　大小盘二百二十　香炉三十九　烛台四十　供桌三十　毛血盘八　帨巾三　盥洗盘架各二　酒勺八　羃巾八　涤牲桶八　锅八　庭燎随用 
　　按以上祭品祭器并后列乐器舞器俱有定式定数草创以来悉未能具止有九羊九豕而己然典礼所关不敢遗也合存其制以备修举 
　　祭文 
　　惟神德配天地道贯古今删述六经垂训万世今值仲 【 春秋】 谨以牲帛醴虀式陈明荐以 
　　复圣颜子 
　　宗圣曾子 
　　述圣子思子 
　　亚圣孟子配尚　飨 
　　乐器 
　　麾幡　祝一　吾?欠一　琴六　锺十六　磬十六　埙一　箎一箫四　凤箫二　笙六　笛四　搏拊鼓二　应钟二　歌工二人以上共享乐生四十八人 
　　舞器 
　　引舞旌节二　钥三十六　翟三十六 
　　以上共享舞生三十六人 
　　先师雅乐 
　　迎神 
　　大哉孔圣　道德尊崇　维持王化　斯民是宗　典祀有常精纯益隆　神其来格　于昭圣容 
　　初献 
　　自生民来　谁底其盛　唯师神明　度越前圣　粢帛具成礼容斯称　黍稷非馨　惟德之听 
　　亚献 
　　大哉圣师　实天生德　作乐以崇　时祀无斁　清酷 【 酷：醴】 惟馨嘉生 【 生：牲】 孔硕　荐羞神明　庶几昭格 
　　终献 
　　百王宗师　生民物轨　瞻之洋洋　神其宁止　酌彼金垒 【 垒：罍】 惟清且旨　登献于三　于嘻礼成 
　　彻馔 
　　牺牲在前　豆笾在列　以享以荐　既芬既洁　礼成乐备人和神悦　祭则受福　率遵无越 
　　送神 
　　有严学宫　四方来宗　恪雍执事　威仪雝雝　歆兹维馨神驭还复　明禋斯毕　咸膺百福 
　　先贤先儒位次 
　　四配 
　　复圣颜子　宗圣曾子　述圣子思子　亚圣孟子 
　　十哲 
　　【 先贤】 闵子损　冉子雍　端木子赐　仲子由　卜子商　冉子耕宰子予　冉子求　言子偃　颛孙子师 
　　东庑 
　　【 先贤】 澹台子灭明　原子宪　南宫子适　商子瞿　漆雕子开　司马子耕　有子若　巫马子施　颜子辛　曹子恤　公孙子龙颜子高　秦子祖　壤驷子赤　石作子蜀　公夏子首　后子虔　奚子容蒧　颜子祖　句子井疆　秦子商　县子成　公祖子句兹　燕子伋　乐子欬　狄子黑　孔子忠　公西子蒧　颜子之仆　施子之常　秦子非　申子枨　颜子哙 
　　【 先儒】 谷梁子赤　高堂子生　毛子苌　后子苍　杜子子春　韩子愈　程子颢　邵子雍　司马子光　胡子安国　杨子时　李子侗　罗子从彦　张子栻　陆子九渊　许子衡 
　　西庑 
　　【 先贤】 宓子不齐　公冶子长　公晢子哀　高子柴　樊子须　公西子赤　梁子鳣　冉子儒　伯子虔　冉子季　漆雕子哆　漆调 【 调：雕】 子徒父　商子泽　任子不齐　公子良孺　公子肩定　鄡子单　宰父子黑　荣子旗　左人子郢　郑子国　原子亢　廉子洁　叔仲子会　公西子舆如　邽子巽　陈子亢　琴子牢　步叔子乘 
　　【 先儒】 左子丘明　公羊子高　伏子胜　孔子安国　董子仲舒　王子通　周子敦颐　欧阳子修　张子载　程子颐　胡子瑗　朱子熹　吕子祖谦　蔡子沈　真子德秀　薛子瑄　王子守仁陈子献章　胡子居仁 
　　启圣祠陈设 
　　羊一　豕一　笾八　豆八　簠二　簋二　铏二　爵三帛一　筐一 
　　祭文 
　　维神诞生至圣为万世王者之师功德显著垂范无穷兹因仲春秋谨以牲帛醴虀式陈明荐以 
　　先贤颜氏　先贤曾氏　先贤伯鱼氏　先贤孟孙氏配 
　　尚　飨 
　　配飨 
　　【 先贤】 颜氏无繇　曾氏点　伯鱼氏鲤　孟孙氏激 
　　陈设 【 东西各一坛】 
　　豕一　爵三　帛一　筐一 
　　从祀 
　　【 先儒】 周氏辅成　程氏珦　朱氏松　蔡氏元定 
　　陈设 【 东西各一坛】 
　　豕一　爵一　帛一　筐一 
　　名宦祠 
　　乡贤祠 
　　岁上丁日祭　先师毕所司率师生祭如仪 
　　社稷坛在城南郊外未建 
　　岁仲春秋上戊日祭如仪 
　　风云雷雨山川坛在城南郊外未建 
　　岁仲春秋上己日祭如仪 
　　八蜡庙未设南郊外行礼 
　　岁冬后二戌日祭如仪 
　　旗纛庙未设在城西郊外行礼 
　　岁霜降日守土官祭如仪 
　　厉坛在北郊外未建 
　　岁清明中元十月朔日守土官祭如仪 
　　北镇庙 
　　广宁城西舜封医巫闾山以镇幽州三代因之唐开元中封广宁公辽金加王号大德二年封贞德广宁王明洪武初诏革封号止称北镇医巫闾山之神建庙设主岁时祀享朝廷有大典礼大政务则遣官祭告　本朝亦仍旧制古今碑入艺文 

　　○宾兴 

　　科贡 
　　儒学生员应试有司以礼送之会试加隆焉岁贡次之中式举人树旗送捷报牌具彩乐郊迎至 
　　先师庙行礼赴晏仍彩乐导归宅 
　　武举 
　　明弘治乙丑科始乡试中式者设宴以礼迎送至嘉靖乙未科树旗加彩会试中式者郊迎设宴导归宅遂成例今仍旧 
　　乡饮 
　　明正统十四年巡抚高越参议蔡天佑举行岁正月望十月朔行礼如仪　本朝仍旧 

　　锦州府志卷六 

　　●锦州府志卷七 

　　武备志 

　　有文事者必有武备故继典礼而及之军实具则敌王所忾边防设而以固吾圉安不忘危有备无患立国之恒经也志武备第五 

　　军实 
　　边防 

　　○军实 

　　国朝 

　　驻防锦州府 
　　城守尉一员 
　　佐领七员 
　　骁骑校七员 
　　笔帖式二员 【 俱康熙十四年设】 
　　拨什库八十四员 
　　披甲兵丁五百名 
　　新满洲佐领五员 
　　新满洲骁骑校五员 【 俱康熙十九年设】 
　　拨什库四十二员 
　　披甲兵丁二百二十名 
　　驻防宁远州 
　　佐领一员 
　　骁骑校一员 【 俱康熙十四年设】 
　　笔帖式一员 【 康熙二十二年设】 
　　披甲兵丁五十名 
　　驻防中后所 
　　佐领一员 
　　骁骑校一员 【 俱康熙十四年设】 
　　笔帖式一员 【 康熙二十二年设】 
　　披甲兵丁五十名 
　　驻防广宁县 
　　防守尉一员 【 康熙十九年设】 
　　五品章京三员 【 旧设二员康熙十三年添一员】 
　　笔帖式二员 【 旧设一员康熙二十二年添一员】 
　　披甲兵丁一百名 
　　新满洲佐领三员 
　　新满洲骁骑校三员 【 俱康熙十九年设】 
　　封得拨什库三员 
　　披甲兵丁一百二十五名 
　　驻防义州 
　　城守尉一员 【 康熙十九年设】 
　　宜尔喜大二员 
　　五品官二员 【 俱康熙十四年设】 
　　笔帖式二员 【 康熙二十二年设】 
　　披甲兵丁七百名 
　　新满洲佐领七员 
　　新满洲骁骑校七员 【 俱康熙十九年设】 
　　披甲兵丁三百五十名 

　　○边防 

　　国朝 

　　锦县边门三 
　　长岭山门 
　　笔帖式一员 
　　马法一员 【 俱顺治十一年设】 
　　拨什库一员 
　　松岭子门 
　　守御一员 【 康熙十八年设】 
　　笔帖式一员 【 顺治十一年设】 
　　披甲兵丁十名 
　　九官台门 
　　守御一员 【 康熙十八年设】 
　　笔帖式一员 【 顺治十一年设】 
　　披甲兵丁十名 
　　墩台 
　　千总四员 
　　台军二百名 
　　宁远州边门三 
　　新台门 
　　守御一员 【 康熙十八年设】 
　　笔帖式一员 【 顺治十一年设】 
　　披甲兵丁十名 
　　黑山口门 
　　笔帖式一员 
　　马法二员 
　　披甲兵丁十名 
　　高台堡门 
　　守御一员 
　　笔帖式一员 
　　披甲兵丁十名 
　　平川营 
　　笔帖式一员 
　　马法二员 【 俱顺治十一年设】 
　　墩台 
　　千总三员 
　　台军一百五十名 
　　广宁县边门二 
　　清河门 
　　守御一员 【 康熙十八年设】 
　　笔帖式一员 【 顺治十一年设】 
　　披甲兵丁十名 
　　白土厂门 
　　笔帖式一员 
　　马法二员 【 俱顺治十一年设】 
　　墩台 
　　千总四员 
　　台军一百五十名 
　　内外人出入必登籍以记他无厉禁台军俱供补篱浚壑及司晨昏启闭而己诸皆奉天将军统之 

　　锦州府志卷七 

　　●锦州府志卷八 

　　官师志 

　　书云天生下民作之君作之师官与师所以辅君者也职官名目与辽金元相去不远方诸故明区以别矣锦郡全属钱谷刑名曾不抵内地一中县而幅巾?员延袤七百里地阔人疏鞭长不及渐集之鸿生聚而教训之使安乐土实惟守令广文是赖故终以名宦为将来者劝志官师第六 

　　职官 
　　名宦 

　　○职官 

　　刺史 

　　南北朝 

　　张定和京兆万年人历州刺史颇有惠政 

　　达鲁花赤 【 系官名】 

　　辽 

　　怀闾公其先世西域阿鲁浑人为瑞州达鲁花赤民感其惠有颂德碑 

　　府尹 

　　耶律固 
　　仆散浑坦 
　　完颜岩雅 

　　治中 

　　孛朮鲁德裕猛安人任广宁治中 

　　守 

　　元 

　　八都儿泰定四年广宁路守 

　　同知 

　　明里不花泰定四年广宁府同知 

　　伯颜延佑四年广宁府同知 

　　推官 

　　齐希鲁泰定四年广宁府推官 

　　儒学 

　　元 

　　广宁路教授张元美 【 籍里失考】 

　　明 

　　锦州教授张珍 【 直隶庆都人监生】 　　　训导魏秉直 【 安东人监生】 
　　宁远教授李韶 【 陕西南郑人监生】 　　　训导王锺 【 山东乐安人监生】 
　　前屯卫教授李永年 【 直隶容城人监生】 　　　训导郭崇德 【 山东武定州人监生】 
　　广宁教授吕能 【 山东蓬莱人监生】 　　　训导曹瀚 【 籍里失考】 
　　以上俱嘉靖间任 
　　各卫军政掌印指挥一员 
　　军政佐贰管屯指挥一员 
　　军政佐贰管拘捕指挥一员 
　　各卫经历一员 
　　掌印镇抚一员 
　　各千户所 【 管屯一员掌印一员】 
　　各仓 【 大使一员副使一员】 
　　各库大使一员 
　　各税课司大使一员 
　　各预备 【 推举千百户守掌】 
　　各驿??虎 【 ??虎：递】 【 各处例有驿丞??虎 【 ??虎：递】 运所大使惟辽东驿??虎 【 ??虎：递】 以本百户所军充役】 
　　通事官 【 以千百户通译语者充之】 

　　国朝 

　　锦州府知府 

　　宋之铉浙江奉化人拔贡康熙四年任十四年升直隶巡道刘源溥直隶清苑籍高阳人举人康熙十四年任十九年丁忧去孙成顺天大兴人举人康熙十九年任 

　　通判 

　　宣绍中河南息县人副榜贡康熙三年任六年升四川叙州府同知 
　　张显斌浙江鄞县人投诚康熙六年任八年升云南蒙化府同知 
　　黄荃福建同安人投诚康熙九年任十二年降调 
　　乔嵩裔河南登封籍偃师人拔贡康熙十二年任十九年降调 
　　朱梦熊顺天蓟州人吏员援例康熙十九年任 

　　经历 

　　陶美浙江会稽人吏员康熙三年任六年升四川盐井卫经历 
　　陈鼎新顺天三河人吏员康熙七年任九年大计降调 
　　王继茂顺天大兴人吏员康熙十一年任十七年援例升湖广广济县知县 
　　侯懋功山西河曲人岁贡康熙十七年任二十年告病致仕 
　　缪廷鼎浙江山阴人吏员康熙二十一年任 

　　儒学教授 

　　张珵顺天蓟州人岁贡康熙四年任十年以病卒官 
　　李元发顺天大兴人举人康熙十一年任二十一年升四川夔州府云阳县知县 
　　张橓直隶南和人举人康熙二十一年任 

　　锦县知县 

　　孔胤桧山东曲阜人进士康熙元年任三年调开原县 
　　刘文亮奉天辽阳人荫生康熙三年任四年升兵部督部主事 
　　陈遇辰浙江海盐人副榜贡康熙五年任六年丁忧去 
　　郭茂泰陕西泾阳人进士康熙六年任九年升户部湖广司主事 
　　蔡启新顺天大兴人吏员康熙九年任十三年青山逆寇暴至攻城亲率老弱登陴奋不顾身亲冒矢石指麾歼贼城赖以全十七年以疾卒于官邑人悲之于西门外为植堕泪碑 
　　王奕曾奉天辽阳人贡监康熙十七年任二十一年升直隶永平府滦州知州 
　　刘惠宗陕西渭南人康熙二十一年任 

　　典史 

　　范培蕙浙江会稽人康熙元年任六年缘事去 
　　朱会嘉浙江会稽人吏员康熙六年任十年告老 
　　吴邦达浙江余姚人吏员康熙十年任十三年缘事去 
　　张易震顺天大兴人吏员康熙十四年任十八年以病卒官 
　　王廷枢顺天香河人吏员康熙十八年任 

　　宁远州知州 

　　杨道隆正蓝旗人康熙三年任四年去任 
　　杨名声正蓝旗人康熙六年任八年去任 
　　姜承基镶红旗人康熙八年任十一年去任 
　　彭始骞河南邓州人贡生康熙十一年任十四年去任 
　　吕正宫镶黄旗人康熙十四年任十七年去任 
　　冯昌奕山西蒲州人进士康熙十七年任二十年以病卒官 
　　王琨辽东人难荫康熙二十一年任 

　　吏目 

　　陈邦基浙江山阴人吏员康熙三年任十五年以病卒官 
　　周建邦陕西榆林卫人监生康熙十六年任十九年去任 
　　翟翰直隶定州人吏员康熙十九年任 

　　巡检 

　　潘秉直隶山海卫人吏员康熙三年任八年去任 
　　赵加爵山西闻喜人孝行康熙八年任十六年去任 
　　万铨江南怀宁人吏员康熙十六年任二十年革职 
　　姚枝辉浙江诸暨人监生主簿改授康熙二十年任 

　　广宁县知县 

　　佟湘年奉天承德人荫生康熙三年任六年升山西蔚州知州 
　　李如瑾湖广黄冈人举人康熙六年任七年升云南凉州知州 
　　颜凤姿福建晋江人举人康熙七年任十三年以病卒官 
　　张文治山西介休人进士康熙十四年任十八年以病卒官附名宦 
　　项蕙云南南宁籍江南歙县人康熙十九年任 

　　典史 

　　叶茂华浙江鄞县人吏员康熙四年任十九年以病卒官 
　　邢式山西蔚州人吏员康熙十年任十 【 十：衍文】 九年革职 
　　屈大伸陕西华州人吏员康熙二十年任 

　　巡检 

　　俞定浙江山阴人吏员康熙十五年任十七年丁忧 
　　秦涵江南嘉定人吏员康熙十七年任二十一年被劾去 
　　徐肇隆顺天永清人吏员康熙二十二年任 

　　○名宦 

　　辽 
　　金 
　　元 
　　明 
　　国朝 

　　?辽 

　　刘伸宛平人进士历章武军节度使掌书记大理正徙南京副留守俄改崇义军节度使政务简静民用不扰致乌鹊同巢之异道宗尝谓大臣曰今之忠直耶律玦刘伸而已拜参知政事加太子太保迁上京留守 
　　韩德凝保宁中迁护军司徒开泰中累迁护卫太保以崇义军节度使移镇广德秩满部民请留从之改西南面招讨使党项隆益荅叛平之迁大同军节度使卒于官 
　　萧兀纳六院部人魁伟简重善骑射累官北府宰相以直言忤天祚出为兴辽军节度使寻改临海军节度使天庆初知黄龙府事五年授上京副元帅卒年七十 

　　?金 

　　蒲察通累官平章政事封任国公知广宁府事累表请老以开府仪同三司致仕举太子率府完颜守贞监察御史完颜裔俱可大用其后皆为名臣 
　　完颜承晖御史台奏承晖前为提刑豪猾屏息迁临海军节度使贞祜 【 祜：佑】 初进拜平章事 
　　移剌福僧猛安人大安初为兴平府同知督民缮城浚壕为御百姓颇怨顷之兵至攻其北城福僧战其北使备其西暮果攻其西以有备乃解去寻改广宁福僧被牒如邻郡大兵薄城其子铜和尚率家奴拒战广宁赖以安福僧返悉放奴为良终不言子功充辽东宣抚使大饥福僧先赈其民而后奏诏奖谕之 
　　唐括德温上京率河人从宋王宗望拔平城遇敌兵战败之太祖赏赍 【 赍：赉】 甚厚迁龙虎上将军历临海军节度使 
　　奥屯襄上京路人袭猛安通练边事授崇义军节度副使平南荡寇将军以功升河南路副统军昌武军节度使 
　　李完广宁府同知辽滨民崔元入城饮不归得尸浮水中有司执同饮者讯之皆诬服提刑司疑其冤以狱畀完完廉得其贼乃舟师也遂免同饮者 
　　徒单绎上京按出虎达阿人尚熙宗女历宣德泰安淄州刺史改 
　　同知广宁府事历迁棣州防御使临海军节度使 
　　卢孝伦宣德人进士累官太原少尹大定中迁同知广宁岁大饥民多流亡乃借僧粟使平其价市与贫民全活者众累迁山东西路转运使 
　　马惠迪西京留守判官治最擢同知崇义军节度使先是邓严居是职世宗爱其明敏惠迪奏事退上谓宰相曰人之聪明多挟于浮衒若惠迪聪明而朴实真可嘉也朕尝与论事朝臣鲜有及者累迁御史中丞参知政事昭义军节度使南京留守致仕 
　　高松年十九从军为蒲辇有力善战宗弼闻其名召置左右世宗即位充东京路渤海万户从征窝斡有功迁延平少尹崇义军节度使 

　　?元 

　　王居礼以荫补大名路南乐县簿历两淮盐运司丞海宁州判官知锦州事历经繁剧劝农兴学一以清心省事为本值岁凶民饥随发仓赈贷全活甚众民有讼田竟岁不决者居礼引苏琼谕普明之语开譬甚切其人相让而退民感其德化为树去思碑 
　　胡秉彝霸州人由会福院掾累官锦州知州器识恢弘不事苛细先是州民不业耕织秉彝乃自写伊尹武侯区田遗制暨苗司农栽桑图揭于都鄙复于城东筑济民园手种桑百余畦听民移植虽蔬食瓜果植栽有方小民效法衣食饶足至元中省部驰檄东方和籴奉行者因而科扰秉彝令有蓄积者听其输官民辇运赴仓侵渔遂息及去民为立遗爱碑 
　　黑厮世族哈儿鲁氏以材行擢宣府经历兵马指挥值锦州贼蠭起势甚猖獗朝议委黑厮讨平之黑厮率李文郁雄集义旅执贼帅岳家等并其党二百人贼遂溃以功升刑部侍郎民感其恩立碑诵功德 

　　?明 

　　曹凤凤阳临淮人从明太祖为前锋所至有功一日太祖逐盗大泽中靴为泥所渍凤脱己靴以进徒跣追贼八十余里勇气益倍杀伤甚多以功历升指挥同知调广宁中屯卫始筑城池开创卫治抚恤士卒仕至都指挥同知 
　　刘斌苏州崇明人以都指挥佥事备御宁远筑城建卫政理民安卓有能声 
　　王铭锦州卫人父阵亡袭升指挥使升都指挥使成化癸卯守备宁远前屯劝众讲武抚练军民重修二城庙学甲辰兴水县有警铭率精骑掩甲直趋百余里遏其归路敌不敢当遁去尽获所掠人畜数年无犯境者 
　　刘英苏州崇明人性孝友简静寡言不事矫饰由宁远指挥使累功升都指挥使管辽东都司事历任既久廉能益着庶政维新恩惠浃洽老稚得所后以年老休致辽人攀辕留之 

　　?国朝 

　　张文治山西介休人进士任广宁知县清而惠部民爱之不啻父母堂柱联云皇天下鉴此心敢不光明正直赤子来游吾腹愿言岂弟慈祥所居草舍又联云居便草堂敢谓凤鸾栖枳棘饮甘勺水窃云甑釜出尘鱼舆论以为实录己未冬劳瘁卒官按名宦必由士绅公举院部题请始得列祀学宫关东诸务草创未尝有此举也然缁衣之好久在人心张令虽死其可泯乎谨采入志以俟后之君子表彰焉 

　　锦州府志卷八 

　　●锦州府志卷九 

　　人物志 

　　人以地重地亦以人重式闾式墓可镜而知也故人物首荐辟次科贡武阶经纬相需也人之立身莫大于忠孝二者至政事以征所发学术以征所养人才胥此矣隐逸列女以至流庽一节一行皆足风世有不可泯者志人物第七 

　　荐辟 
　　科贡 
　　武阶 
　　忠节 
　　孝义 
　　宦迹 
　　学术 
　　隐逸 
　　列女 
　　流寓 

　　○荐辟 

　　明 

　　毕恭前屯卫人都御史王翱疏荐于朝详宦迹 

　　○科贡 

　　进士 

　　辽 

　　马人望医巫闾人咸雍中进士见宦迹 

　　金 

　　邢具瞻辽西人天会中登第官翰林待制 
　　虞仲文宁远人由进士官翰林侍讲学士谥文正赠特进濮国公 
　　曹勇义广宁人官宣政殿大学士谥文庄特进定国公 

　　明 

　　高刚 【 义州人天顺甲申扬州知府】 
　　王辅 【 锦州人天顺丙戌刑部主事】 
　　贺钦 【 义州人成化丙戌见学术】 
　　陈寿 【 宁远人见宦迹】 
　　吴哲 【 广宁人保定知府大有政声】 
　　以上俱成化壬辰 
　　孔斌 【 锦州人无锡知县】 
　　吴珍 【 广宁人监察御史】 
　　陈珍 【 义州人按察副使】 
　　文贵 【 锦州人宣大巡抚慷慨刚直历官有声】 
　　以上俱成化乙未 
　　李珍 【 广宁人成化丁未徽州府推官】 
　　陈琳 【 广宁人屯留知县】 
　　范正 【 义州人王府长史】 
　　以上俱成化甲辰 
　　潘辅 【 广宁人弘治癸丑见宦迹】 
　　王春 【 锦州人弘治丙辰见宦迹】 
　　张文锦 【 锦州人弘治己未右副都御史】 
　　冯裕 【 广宁人正德戊辰贵州按察司副使】 
　　傅钥 【 广宁人正德辛未按察司副使】 
　　王道中 【 正德甲戌大理寺少卿王春之子】 
　　安永清 【 广宁人嘉靖己丑工部主事】 
　　以下无考 

　　国朝 

　　沈一揆 【 宁远州人康熙丙辰翰林院庶吉士】 

　　举人 

　　明 

　　文广 【 锦州人永乐庚子】 
　　贺钦 【 亚元见进士义州人景泰丙子】 
　　张钺 【 见学术义州人景泰丙子】 
　　王辅 【 见进士天顺己卯】 
　　高刚 【 见进士天顺己卯】 
　　吴哲 【 见进士天顺壬午】 
　　陆本立 【 广宁人萧山知县天顺壬午】 
　　范正 【 见进士成化乙酉】 
　　陈寿 【 见进士成化乙酉】 
　　吴珍 【 见进士成化戊子】 
　　刘珍 【 义州人成化戊子】 
　　文贵 【 见进士成化甲午】 
　　程镃 【 锦州人成化辛卯怀庆府通判】 
　　陈琳 【 见进士成化甲午】 
　　孔斌 【 见进士成化甲午】 
　　杜谨 【 义州人成化癸卯秦府长史】 
　　李珍 【 成化丁酉见进士】 
　　王翔凤 【 义州人成化癸卯临安知县】 
　　潘辅 【 成化丙午见进士】 
　　施镇 【 义州人弘治己酉三原教谕】 
　　王谊 【 义州人弘治己酉龙游知县】 
　　张皞 【 广宁人弘治己酉隆庆知州】 
　　王春 【 见进士弘治己酉】 
　　姚宗 【 锦州人弘治己酉王府长史】 
　　赵华 【 锦州人弘治己酉永宁知县】 
　　李俊 【 广宁人弘治壬子】 
　　贺士谘 【 钦子见隐逸】 
　　张曙 【 广宁人弘治乙卯晋府纪善】 
　　张文锦 【 见进士弘治戊午】 
　　李莹 【 义州人弘治辛酉开封府教授】 
　　赵夔 【 锦州人弘治戊午泰和知县】 
　　文省三 【 锦州人弘治甲子深州知州】 
　　冯裕 【 见进士弘治甲子】 
　　沈汉 【 锦州人建昌府推官正德丁卯】 
　　王道中 【 锦州人正德癸酉王春之子见进士】 
　　傅钥 【 见进士正德丙午】 
　　李继仁 【 广宁人正德丙午】 
　　王懋德 【 义州人正德丙午开封府通判】 
　　王懋元 【 义州人正德己卯】 
　　马宗鲁 【 义州人嘉靖乙酉】 
　　安永清 【 嘉靖戊子见进士】 
　　以下无考 

　　国朝 

　　杨毓先 【 锦县人康熙己酉武清教谕】 
　　王士铮 【 宁远州人康熙己酉】 
　　沈一揆 【 康熙壬子府学见进士】 
　　张澄 【 广宁人康熙壬子唐山教谕】 
　　朱震 【 锦县人康熙戊午】 
　　张选 【 澄子康熙戊午府学】 
　　沈一抡 【 宁远州人康熙辛酉】 

　　岁贡 

　　明 

　　成化年 
　　王翼 【 武功知县】 
　　金润 
　　孔斌 【 见进士】 
　　李珍 【 见进士】 
　　向定 【 不仕授修职郎冠带】 
　　王铎 【 阳武县丞】 
　　李春 
　　王德 【 大同县丞】 
　　蒋镛 【 新河知县】 
　　文富 【 成都府通判】 
　　路宗 【 魏县县丞】 
　　以上俱锦州人 
　　程恕 【 桐乡知县】 
　　金忠 【 长垣县丞】 
　　唐源 【 中牟县丞】 
　　祝惠 
　　王旻 
　　丁鉴 
　　韩雄 【 霸州知州】 
　　黄浩 【 翼城县丞】 
　　姜迪 
　　胡赞 
　　王臣 
　　以上俱宁远人 
　　段文彤 
　　张玘 
　　丘纪 
　　李杰 
　　邓纯 【 唐县知县】 
　　何俊 
　　陈通 
　　刘资 【 武清县丞】 
　　孙珵 
　　以上俱前屯卫人 
　　鲁德 【 平谷县丞】 
　　宗 【 宗：宋】 安 
　　席正 【 长垣主簿】 
　　吴瑛 
　　周诩 
　　吴裕 【 河州判官】 
　　相英 【 霸州判官】 
　　冷遇春 【 阳城县丞】 
　　周瑛 
　　黄杲 【 井陉训导】 
　　韩春 
　　鹿茂 
　　以上俱广宁人 
　　王章 
　　杜彬 【 太平府训导】 
　　刘珍 
　　姚俊 【 隰州检校】 
　　杨盛 
　　张翱 
　　金裕 
　　王崇德 
　　杨廷璧 【 盖州训导】 
　　以上俱义州人 
　　弘治年 
　　孙良佐 【 献县知县】 
　　郭磁 【 肥乡训导】 
　　何宾 
　　李柰 【 迁安教谕】 
　　刘瑛 【 国子监助教】 
　　程鉷 
　　郭玘 
　　金玺 【 河间府训导】 
　　陶宾 【 沣县主簿】 
　　韩琇 【 无极训导】 
　　汪镇 【 河南府经历】 
　　以上俱锦州人 
　　蒋洪 【 略阳知县】 
　　田琛 【 大宁卫经历】 
　　李芳 【 商南知县】 
　　王佐 【 舞阳训导】 
　　葛蕃 
　　林文 【 金溪县丞】 
　　韩轮 
　　蔡新 
　　韩辂 
　　以上俱宁远人 
　　张世忠 【 余姚主簿】 
　　杨玺 【 湖州府经历】 
　　朱洪 【 鸿胪寺序班】 
　　刘贵 【 磁州判官】 
　　于玺 【 按察司经历】 
　　张完 【 良乡知县改昌黎】 
　　刘逵 【 介休县丞】 
　　蔡祯 【 商城县丞】 
　　邓伟 【 榆次县丞】 
　　樊缟 【 清县县丞】 
　　吴瑄 【 按察司经历】 
　　以上俱前屯卫人 
　　刘瑾 【 长官司吏目】 
　　萧达 【 华州吏目】 
　　屈达 【 宿迁主簿】 
　　胡璘 
　　李孜 
　　李春 【 固城训导】 
　　王卿 【 蓟州卫知事】 
　　侯忠 【 永年训导】 
　　以上俱广宁人 
　　王佑 【 宜城教谕】 
　　何俊 【 河间府通判】 
　　曹洪 
　　李文显 【 磁州训导】 
　　严广 【 松溪主簿】 
　　赵璟 
　　张锺 
　　奚璋 
　　邓??? 【 江阴县丞】 
　　王荣 
　　以上俱义州人 
　　正德年 
　　林缙 【 庆云训导】 
　　钱玉 【 卫辉府教授】 
　　马良 【 永宁训导】 
　　汪鐄 【 霍州训导】 
　　王需 【 景州训导】 
　　随文 【 岢岚州学正】 
　　沈鋐 
　　以上俱锦州人 
　　黄镇 
　　金章 【 武城中卫经历】 
　　陈玘 【 万全都司训导】 
　　程文 【 深州学正】 
　　史傧 
　　李桂 【 永年训导】 
　　汤全 
　　李树 【 乡宁教谕】 
　　以上俱宁远人 
　　丘銮 
　　陈佐 【 金州判 【 判：知】 官 【 官：县】 】 
　　武忠 【 沧州判官】 
　　唐孟显 【 西安府照磨】 
　　韩钦 【 磁州判官】 
　　周忠 【 博野主簿】 
　　施端 【 安庆府照磨】 
　　宫谊 【 伊府奉祀正】 
　　丘德彰 【 太仆寺丞】 
　　以上俱前屯卫人 
　　周琦 
　　朱敬 【 芜湖知县】 
　　梁清 
　　朱嵩 
　　吴云 【 香河训导】 
　　刘玭 【 房山训导】 
　　薛玉 【 王府典仪】 
　　巫琳 
　　以上俱广宁人 
　　王廷臣 【 任县训导】 
　　李士善 
　　何钦 【 顺义训导】 
　　俞洪 【 灵丘训导】 
　　张文亨 
　　杜诚 【 昆山主簿】 
　　陶纯 
　　王诚 【 渖府教授】 
　　以上俱义州人 
　　嘉靖年 
　　李效 
　　闵师孔 
　　王麒 
　　朱正 【 滑县训导】 
　　李应时 
　　牛山 
　　李锦 
　　以上俱锦州人 
　　宁云 
　　沈英 【 孟津训导】 
　　范希纯 【 抚宁训导】 
　　田秀 
　　施恩 【 复州训导】 
　　以上俱宁远人 
　　张佾 
　　王宾 
　　张锐 【 行唐县丞】 
　　曹斌 
　　黄璋 
　　张钰 
　　谢朝宣 
　　施纪 
　　以上俱前屯卫人 
　　王宝 【 内乡主簿】 
　　朱镒 【 夏县知县】 
　　张邦宪 【 仪真主簿】 
　　龚勋 【 晋州训导】 
　　姚鉴 【 盖州卫训导】 
　　赵伦 【 邯郸训导】 
　　范钦 
　　史雄 
　　王俊民 
　　刘天禄 
　　郭洪 【 崇陵训导】 
　　张云凤 
　　刘铭 
　　徐和 
　　以上俱广宁人 
　　尹平 【 昌黎教谕】 
　　姚泰 
　　张镕 
　　于钦 【 福州检校】 
　　潘福 
　　何镕 
　　王询 【 祁州训导】 
　　张诰 
　　史册 【 栾城训导】 
　　周济 
　　杜士行 【 登州府训导】 
　　胡士浩 
　　以上俱义州人 
　　以下无考 
　　崇祯年 
　　宫家弼 【 前屯人苏松道】 
　　旧志仅载一人他无考 
　　国朝 
　　康熙十四年 
　　齐登云 【 广宁人府学】 
　　范日宣 【 锦县人】 
　　张焕 【 宁远州人】 
　　宋开第 【 广宁县人】 
　　康熙十八年 
　　李兰 【 锦县人府学】 
　　沈峻德 【 锦县人】 
　　张瑗 【 宁远州人】 
　　刘汝璋 【 广宁人】 
　　康熙二十二年 
　　李茁 【 锦县人】 
　　薛琨 【 宁远州人】 
　　齐泽茂 【 广宁人】 

　　○武阶 

　　将材 

　　明 

　　段锦 【 东路副总兵清廉耿介卒于官】 
　　管升 【 都指挥佥事掌都司事】 
　　李儁 
　　孟贵 
　　陈麒 【 俱都指挥佥事】 
　　以上俱中屯卫人 
　　李通 【 都指挥佥事右屯卫人】 
　　范广 【 都督同知见宦迹】 
　　袁东阳 【 指挥使】 
　　李真 
　　薛镛 【 俱指挥佥事】 
　　张凤 【 都指挥同知】 
　　盛锺 【 都指挥佥事】 
　　刘溥 【 都指挥使】 
　　李宁 【 都指挥佥事掌司事】 
　　以上俱宁远人 
　　张洪 【 左军都督府都督】 
　　杨镇 【 都督同知】 
　　张大经 【 都督】 
　　何亮 【 都指挥佥事】 
　　张斌 【 都指挥佥事掌都司事】 
　　业广 【 都指挥佥事】 
　　张文瀚 【 指挥佥事】 
　　张玉 
　　邓得宏 【 俱都指挥使】 
　　俞俊 【 都指挥同知】 
　　毕高 
　　俞谦 
　　于珤 
　　俞龙 【 俱都指挥佥事】 
　　以上前屯卫人 
　　张铭 【 都指挥充东略 【 略：路】 副总兵广宁中屯卫人】 
　　罗文豸 
　　【 广宁右屯卫人】 
　　李英 【 见宦迹俱东路副总兵】 
　　李溱 【 北路参将都指挥佥事】 
　　李继宗 
　　鲁仲仁 【 俱都指挥佥事广宁左卫人】 
　　薛良弼 
　　闵忠 
　　康福 
　　赵奇 【 俱都指挥使】 
　　焦贵 【 都指挥佥事广宁右卫人】 
　　徐铠 
　　陈钰 
　　李恕 
　　罗俊 
　　李钦 
　　康岳 【 俱都指挥佥事】 
　　以上俱广宁人 
　　陈钺 【 都指挥佥事充东路副总兵】 
　　马深 【 都指挥充北路参将】 
　　陈克明 
　　马士廉 
　　马翔 
　　董珍 
　　史崇德 【 俱都指挥佥事】 
　　以上俱义州人 

　　武科进士 

　　明 
　　周祥 
　　吴泽 【 俱广宁人】 
　　贺士谟 【 义州人】 
　　以上俱正德甲戌 
　　杜裕 
　　于盘 【 俱百户】 
　　郎官 【 俱广宁人】 
　　钱漟 【 义州人】 
　　以上俱正德丁丑 
　　梁标 
　　杨和 【 俱义州人】 
　　以上俱正德庚辰 
　　管臣 【 锦州人】 
　　郝承恩 【 义州人俱都指挥佥事】 
　　以上俱嘉靖丙戌 
　　董志学 【 宁远人所镇抚】 
　　赵国忠 【 锦州人都指挥佥事充义州右参将】 
　　雷勤 【 义州人百户】 
　　以上俱嘉靖己丑 
　　张锦 【 广宁人冠带总旗】 
　　周益昌 【 锦州人都指挥佥事】 
　　以上俱嘉靖乙未 
　　杜松 【 后屯卫人】 
　　彭文洙 【 广宁人】 
　　赵云龙 【 义州人】 
　　钱辙 【 俱所镇抚】 
　　以上俱嘉靖甲辰 
　　阎文爵 【 义州人】 
　　陈忠 【 正千户】 
　　刘珣 
　　蒋禄 【 俱广宁人】 
　　以上俱嘉靖丁未 
　　彭文泗 【 广宁人】 
　　高蹈 【 义州人】 
　　孔继宗 
　　张九思 
　　胡乘 【 俱广宁人】 
　　贺玠 【 义州人俱所镇抚】 
　　范瑜 【 副千户】 
　　以上俱嘉靖庚戌 
　　刘承武 【 百户俱 【 俱：衍文】 宁远人】 
　　贾日?兔 【 日?兔：冕】 
　　徐惟忠 
　　潘焘 【 俱广宁人】 
　　以上俱嘉靖癸丑 
　　贺世显 【 义州人所镇抚】 
　　以上俱 【 俱：衍文】 嘉靖丙辰 
　　以下无考 
　　国朝 
　　赵连璧 【 锦县人康熙己未】 
　　武举 
　　明 
　　赵国忠 【 见进士】 
　　周益昌 【 见进士】 
　　管臣 【 见进士】 
　　以上俱锦州人科次无考旧志仅载三人他无考 
　　国朝 
　　马值乐 【 锦县人康熙己酉】 
　　王佳裔 【 锦县人康熙壬子】 
　　郭郛 
　　刘万鹏 
　　赵连璧 【 见进士俱锦县人】 
　　以上俱康熙戊午 
　　许大成 【 锦县人府学康熙辛酉】 
　　按明时河西武功起家者接踵比肩而旧志所存止此其它考证未确者不敢漫登至于国朝虎臣如云如雨且从龙汉军贯河西者名公巨卿蝉联雀起冠盖之盛秃颖难书不敢挂一漏百也 

　　○忠节 

　　汉 
　　辽 
　　元 
　　明 

　　?汉 

　　赵苞辽西太守到官遣使迎母经柳城值鲜卑入塞刦苞母载以击郡苞出战对阵敌出母示苞苞悲号谓母曰为子无状欲以微禄奉养朝夕不图为母作祸昔为母子今为王臣义不得顾私恩毁忠节当万死无以塞罪母遥谓曰人各有命何得相顾以亏忠义尔其勉之苞进战破之母遂被害苞归葬母讫谓乡人曰食禄而避难非忠也杀母以全义非孝也如是有何面目立于天下遂呕血死 

　　?辽 

　　韩庆民宜州节度使金人陷宜州庆民不屈而死 

　　?元 

　　李伯温义州人行平阳元帅府事金兵来攻李成开门导入伯温登堞楼谓左右曰吾兄弟伏 【 伏：仗】 节拥旄受方面之寄今不幸失利誓以死报国汝等宜自逃生士卒皆不忍去伯温即杀家属投井中以刃植柱刺心而死金兵入抱柱如生咸叹嗟称为烈士 

　　?明 

　　赵忠广宁右卫指挥佥事守镇静堡正统中北兵围堡急忠乘城力战归语其妻曰封疆之臣当死封疆城破则吾与城俱亡汝母子当自裁攻益急讹言城陷妻女皆缢死攻围两昼夜北兵解去事闻朝廷嘉之升指挥同知赐金为妻女营葬旌表其门 
　　尚忠义州人百户刘雄部军景泰间雄战被围马中箭死忠以己马授雄嘱曰忠不足惜公当戮力溃围出我即死此定地耳雄策马奔去忠亦得脱雄归谓其子曰汝虽我子生我于死地者忠也其德不可忘子孙当世怀之 
　　线补衮宁前左参将嘉靖间战于小团山面中流矢卒都御史御史交章上其事立祠祀之 
　　杨照前屯卫人辽东总兵官都督同知嘉靖间战死遣官谕祭赠少保谥忠壮 
　　杨维藩杨照之叔为中路游击将军嘉靖间广宁镇武堡战死追赠都督佥事立祠 
　　杨伦前屯卫人副总兵崇祯三年阵亡佥宪题旌祠祀 
　　李鸣凤总兵守前屯卫城陷刎颈死 
　　罗文耀副总兵守前屯卫城与鸣凤刎颈死 
　　王定辰宁远总兵吕洪山战败不屈死 
　　曹变蛟大同总兵吕洪山战败不屈死 

　　○孝义 

　　明 
　　国朝 

　　?明 

　　吴裕广宁右卫人少孤母王氏教育备至长游卫庠贡礼部母疾衣不解带汤药必尝母亡哀毁骨立既殡庐墓三年仕至河州判官 
　　李用广宁右卫生员母张氏病殁庐墓三年抚臣上其事旌表其门 
　　纪刺汉广宁卫人父聪病思肉汤家贫无措刺汉割肱肉煎汤以进父病遂愈越六载始故庐墓三年抚臣以孝行扁其门 
　　史璠义州卫人天性和平乐听善言母疾朝夕不离疾笃夜不就床及卒行古丧礼倚庐中门绝酒肉远帷薄三年不出给事中贺钦重之为作倚庐记 
　　李庆锦州百户四世百口同爨年至百余岁齿德为乡党所推 
　　张宝锦州人四世同居 
　　程錤广宁中屯卫人太学生母病日侍汤药寝不解衣既而病转滞下錤闻人粪甘滑者不治尝之果甘滑即悲号几死及母卒邻失火风急势廹錤抚棺呼天曰万一不虞与母俱焚俄反风灭火人咸异之 
　　叶洪松山所军九岁而孤母病思食肉及面饼洪贫不能办乃佣于人推磨得面又苦无肉割股以奉母病遂愈 
　　赵堂广宁右卫军父母先后俱病甚堂割股进食病俱愈 
　　宫守礼前屯卫生员性端谨好古执礼父思问病笃守礼衣不解带药必亲尝及卒哀号累日庐墓三年有白雀巢于庐事继母甚孝朝夕率妻拜问母初欲更适感其孝遂已与乡人饮无少咸肃然守臣上其事旌表其门 
　　朱国祯宁远中前所人官金吾指挥父殁遵礼不入内室罄赀治茔松楸郁然皆手植也葬毕结庐墓侧朝夕哭奠如初丧制终瘠羸死 

　　?国朝 

　　沈顺锦县人原籍山阴以贸易失利不能归顺治十七年鬻饭于广宁之壮镇堡有中州郝商者藉囊而食及去忘之顺藏之于箧家人将启视顺不许有顷商驰至汗流满而惶急不欲生顺曰君有所失乎我收得不须忙也其人气稍定欲语顺以人多曰且吃茶商亦悟须臾人散乃取出则三百五十金也因悉付之商愿割半以酬顺笑却焉商感激去一时服其高义 

　　○宦迹 

　　汉 
　　南北朝 
　　辽 
　　金 
　　元 
　　明 

　　?汉 

　　公孙瓒辽西令支人初为郡小吏太守刘君坐事当徙日南瓒具豚酒辞先人祝曰昔为人子今为人臣当诣日南日南多瘴气恐或不还愤惋慷慨泣拜而去既行道得赦还举孝廉除辽东属国长史中平中讨凉州贼有功迁骑都尉封都亭侯兼领属国长史瓒常乘白马乌桓畏之相告语曰避白马长史 

　　?南北朝 

　　任祥广宁人少和厚有器度初从葛荣及败拥所部降拜广宁太守赐爵西河公随齐神武起兵拜魏国公 

　　?辽 


　　潘乐广宁石门人初生有雀止其母肩占者以为富贵征及长宽厚有略为尔朱荣别将以功封敷城县男从齐神武破尔朱兆于广阿进爵广宗县伯累以军功拜东雍州刺史封金门郡公 
　　怡峰辽西人少以饶勇闻从贺拔讨万俟丑奴赐爵蒲阴县男讨曹泥进爵华阳县公破窦泰复弘农沙苑进爵乐陵郡公东魏攻颖州轻骑邀击大破之加授开府仪同三司谥武襄 
　　马人望字俨叔医巫闾山人性颖悟幼孤及长以才学称咸雍中以进士为松山县令有善政吏畏民爱擢南京三司度支判官公私兼裕又擢枢密都承旨彰义军节度使迁中京度支使始至府廪皆空视事半岁积粟十五万斛钱二十万缗累迁枢密直学士参知政事判南京三司使南院枢密使人不敢干以私所荐如曹勇义虞仲文皆为名臣以大司徒兼侍中致仕卒谥文献 

　　?金 


　　虞仲文宁远人七岁记千言由进士累任州县以廉能称举贤良方正对策优等宰相荐文行第一历翰林侍讲谥文正特进濮国公 
　　张九思字全行锦州人初补行台省译史三迁亳州防御使副刘仲延受宋国岁币于泗州往岁受币者以币物不精责使者私馈不赀九思独不肯受仲延从之自是私馈遂绝历任工部侍郎转御史中丞迁工部尚书终身清约 
　　梁肃广宁人早有大志勤于文墨为彰义节度使世宗怒宋使就驿中取国书选朝臣堪为详问使不辱君命者宰臣以肃对使还称旨拜参知政事 
　　耶律履辽东丹王七世孙家义州父聿鲁早亡族兄德元无子以履为后方五岁卧庑下见微云往来天际谓乳母曰此所谓卧看青天行白云也德元惊曰是子当以文学名世及长秀峙通悟精历算书绘尤善属文初举进士恶搜检烦琐去之荫补承奉班祗候擢国史院编修世宗召问朕读贞观政要见魏征嘉谋忠节近何故无如征者履曰忠嘉之士何代无之但上用与不用耳海陵杜塞言路缄口成风愿陛下惩艾前事开谏诤之门章宗为郡王尝读左传召质所疑履曰左氏多权诈不纯尚书孟子圣贤纯全之道愿留意焉王嘉纳之以疾补蓟州刺史擢礼部侍郎兼翰林直学士世宗崩遗诏移梓宫寿安宫章宗诏百官议皆谓当如遗诏履独曰天子七月而葬同轨毕至其可使万国之臣朝大行于离宫遂殡于大安殿大定三年薨谥文献 
　　耶律辩材履子天姿倜傥躯干雄伟以志节负为中京兵马副都指挥使宣宗问军政利弊辩材言将相多非真少遂逆权贵出为许州兵马钤辖 
　　李三锡字怀邦锦州安昌人辽季盗攻锦州人推三锡主兵事设机应变城赖以完以功授左承制官至河北西路转运使政事强明所至称治 

　　?元 

　　李守贤字才叔大宁义州人授锦州临海军节度观察使迁河东南路兵马都总兵知平阳府事时河中未下守贤请自北面凿城先登城果下破赵雄兵于芮城留屯嵩汝金兵十余万保少室山守贤以三千人乘夜遣轻健者缘崖蚁附以登杀其守卒纵兵破之未尝妄杀一人攻河南降其渠魁洛西遂定 
　　刘润瑞州人木华黎举为都统使军旅之事多与谋焉子秉忠避难邢台从浮屠后仕为太保参中书省事 
　　耶律楚材字晋卿履子身长八尺美髯宏声博极羣书旁通天文地理律历术数及释老医卜之说为文若宿构金末为左右司员外郎太祖克燕召见处之左右西讨回回禡旗之日雨雪三尺楚材曰玄武之气见于盛夏克敌之征也庚辰冬大雷曰回回国主当死于野言皆验西域人奏五月望日月蚀楚材曰否卒不蚀明年十月楚材言月当蚀其人曰不蚀至期果蚀长星见西方楚材曰金当易主明年金宣宗果殂帝每征讨必命楚材卜谓太宗曰此人天锡我家军国庶政悉委之帝征东印度驻铁门山有一角兽形如鹿马尾能言谓侍卫曰汝主宜早还帝以问楚材对曰此瑞兽也名角瑞能为四方语好生恶杀天降符以告陛下愿承天心以全民命帝即日班师时州郡长吏专生杀楚材请禁不得擅决大辟待报违者罪死贪暴遂戢太宗将即位未定楚材曰此宗社大计宜早定遂立仪制乃告亲王察哈台曰王虽兄当拜王拜则莫敢不拜及即位王率臣僚拜帐下既退王抚楚材曰真社稷臣也时民多误触禁网国法无赦令楚材议请肆赦且条便宜十八事颁天下帝悉从之汴梁将下欲屠之楚材驰入曰得地无民将焉用之帝允其请凡得百四十七万人又求孔子五十一代孙元措奏袭封衍圣公付以林庙地请召名儒梁陟等进讲东宫率大臣子孙执经解义置编修所于燕经籍所于平阳文治大兴帝素嗜酒楚材屡谏不听乃持酒槽铁口进曰曲蘖能腐物铁尚如此况五脏乎帝悟赏以金帛帝疾笃医审脉己绝楚材曰今囚系非辜者多古人一言善而荧惑退舍请赦天下囚徒单后即欲行之楚材曰非君命不可顷帝少苏因入奏请肆赦帝首肯之是夜脉复生翌日瘳五日帝崩皇后马真氏称制与鲁刺合蛮柄政廷中悉畏附之有旨凡鲁刺合蛮所建白令史不为书者断其手楚材曰国之典故先帝悉委老臣令史何与焉事若合理自当奉行如不合丧元且不避况截手乎后不悦楚材大声曰老臣无负于国岂能无罪杀臣后以先朝旧勋深敬惮焉及薨有言天下贡赋半入其家者后命视之惟琴玩书画遗文数卷而已赠太师追封广宁王谥文正 
　　耶律铸楚材子幼聪敏善属文工骑射领中书省事采历代德政以进从宪宗征蜀屡出奇计中统初诏铸制宫悬八佾之舞乐成拜平章军国重事监修国史卒赠太师谥文忠 
　　王珣姓耶律氏字君宝义州开义县人元史有传金末避难辽西更姓王氏遂为义州人武力绝人善骑射年三十余遇道士曰君相甚奇他日因一青马而贵岁余有鬻青马者珣买之乘以战进退如意又得古刀于凌水每有警辄鸣所向皆建奇功赐金虎符加金紫光禄大夫充兵马都元帅兼义州节度使为政简易赏罚明信诛强抚弱毫发无私 
　　王荣祖字敬先珣长子性沈厚语音如钟勇力绝人袭崇义军节度使入朝帝闻其勇选三力士与搏皆应手而倒金葛不哥蒲鲜万奴僣号开原命副撤里合讨之拔盖平等十余城葛不哥走死复攻石城未下遣卒穴城城崩被压荣祖曰士忘身死国安忍弃去发石取之犹生一军感激有言义人反侧者撤里合将屠之荣祖驰奏乃止授北京等路征行万户从征高丽破十余城降天龙诸堡赐金帛移镇高丽平壤募民屯戍辟地千里 

　　?明 

　　陈寿字本仁宁远卫人先世新淦籍进士历升户科都给事中成化末极言法王佛寺乱政历升都御史巡抚延绥累升南京副都御史后忤逆瑾罢官至南京刑部尚书致仕年八十四卒 
　　潘辅广宁人进士顺天府永清知县有冰檗声时县境盗贼横发辅缉捕有方畏威远遁卒于官人咸惜之 
　　王春先世抚宁人曾祖信从成祖有功授羽林前卫指挥徙家京师后谪居辽东广宁左屯卫春登弘治丙辰进士翰林院检讨升周府长史天性纯孝遇事有定识时宗室以巡抚勾稽廪粮聚众哗于门又因治兵备他盗宗室疑之皆挟兵自卫春启王徧谕其故且止巡抚兵众乃安有复庵集行世 
　　毕恭前屯卫人有文武才由百户历官指挥佥事图上方略官署都指挥佥事掌都司印抚士卒革奸弊广屯田兴学校政平讼理所至称之着有边城吟稿 
　　李荣宁远卫指挥使正统间守备塔山遇警选精骑追至和州大战被围于长坡自午抵暮不少挫敌遂去翰林学士仇谦使朝鲜闻而嘉之为赋塔山李将军歌 
　　范广宁远卫指挥佥事原丹徒人有胆力善骑射正统间以功升指挥同知后累立战功升都督同知赏金帛赐玉带蟒衣 
　　王锴先世河南固始人指挥使以战功充参将守锦义二城尽心边事修理学校以功升都指挥佥事 
　　李英广宁中卫指挥使先世卢龙人累升左军都督佥事充右参将分守锦义二城讲武恤士敦化育才训练之暇以书史自娱敦尚古礼建祠堂谨祭祀学以晦翁为法 

　　○学术 

　　金 
　　元 
　　明 

　　?金 

　　李经锦州人作诗刻苦喜出奇语不蹈袭前人李纯甫见之曰今世太白也再举不第拂衣去后其乡帅有表至士大夫咸识为经笔朝议命就倅是州 
　　张景仁辽西人为翰林院学士承旨每国书与宋往复多出其手世宗尝称曰景仁真能文之士迁侍讲翰林学士兼御史大夫廷论宰臣元忠之非史臣以儒者之勇许之 
　　马知刚广宁人性敏慧善属文为时辈所推仕至凤翔府尹有诗名 

　　?元 

　　耶律希亮字明甫铸子累官翰林学士承旨知制诰兼修国史类次世祖嘉言善行以进性至孝疾病不废书史或中夜起坐取烛以书所著有素轩集卒谥忠嘉 
　　耶律有尚辽东丹王十世孙祖父官东平因家焉资识绝人笃志好学受业许衡邃于性理累官国子祭酒昭文馆大学士前后五居国学其教一遵许衡海内宗之卒谥文正 
　　耶律良生于干州读书医巫闾山学问既博将入南山肄业友人止之曰尔无仆御驱驰千里虽闻见过人年亦衰暮今即在此已有余地良曰穷通命也非尔所知后补起居注知制诰兼知部署司事奏请编御制诗文目曰清宁集以功选知南院枢密使事出为中京留守卒追封辽西郡王谥忠诚 

　　?明 

　　贺钦字克恭浙江定海人先世戍边隶广宁后屯卫籍少从学得近思录朝夕玩读遂厌俗学景泰壬 【 壬：丙】 午 【 午：子】 以易魁山东登成化丙戌进士授户科给事中谓人曰是官非窃禄者可得其职岂可苟安因书鄙夫可与事君于壁以自警直言敢谏每以访求贤才为急广东陈献章游京师钦一见即师事之成化四年以疾归潜玩大学语孟诸书精思默识反身实践冠婚丧祭一遵家礼每教人读白鹿洞教条尤严于为已为人之辨由是小学之教盛行乡邑士之登科目笃行谊者多出其门弘治改元大臣交荐授陕西左参议抚治商洛以母疾辞职陈时政四事曰讲圣学荐贤材处近习修礼乐不报闭户读书四十余年未尝一至公门暇则钓游凌溪徜徉竟日老而喜易究心象数手不释卷比殁乡大夫门生立祠于钓台祀之 
　　张钺义州卫人性明敏有气节学问博洽属文典丽弱冠以诗文著名景泰丙子领乡荐由顺天府通判升山西解州知州致仕归笃行古道表率乡闾黜邪说敦古礼教授生徒登甲科者先后相望 

　　○隐逸 

　　明 

　　贺士谘钦子性通敏博极羣书陈白沙一见称之曰老眼识凤雏领弘治壬子乡荐抱道自娱不求仕进后都御史张文锦荐其才应召陈十二事曰志帝王务实学存敬慎谨细微亲贤远邪崇俭爱民正俗乐谏惜才保终不报辞归隐居不出 

　　○列女 

　　辽 
　　明 

　　?辽 

　　韩庆民妻庆民宜州节度使金人陷宜州庆民死之以其妻配将士誓死不从遂自杀 

　　?明 

　　赵忠妻女忠为指挥佥事守镇静堡正统中北兵攻围甚急极力御之归语妻女曰城破吾与俱亡汝母子亦当自裁忠出守御有讹传城陷者母子皆缢死事闻赐金茔 【 茔：营】 葬旌表其门 
　　杨氏名妙真浙江鄞县人父原道戍广宁妙真年十八适广宁总旗贺升事舅姑以孝升随征殁于山海关妙真奔赴扶柩归葬子祥甫二岁妙真鞠育成立孀居四十九年成化中旌表其门 
　　朱氏义州卫人刘晏妻晏死寡居弘治间乱兵抄掠朱方采蔬园中驱之北行朱仆地誓死拥之上马而自堕者再兵怒以刀断其吭而死 
　　汪氏广宁人年十八归生员侯爵爵死家甚贫鬻奁以供殡葬翁姑复相继卒汪复经营丧葬尽礼正德间旌表其门 
　　曹氏广宁人年十八归王清清病卒曹哀毁骨立数祈死遗腹六月生一男父母欲夺其志辄泣曰本欲以死从夫有孤儿王氏宗祀在我也倘非语再廹吾将并委沟壑矣亲党惮之不敢复言子成立家业复兴诸孙伟然曹年至期颐乃卒 
　　郑贞女广宁卫指挥雄女幼慧勤女工年及笄纳辽阳孙棣聘越再期棣故女闻讣设主哭奠水浆不入口者三日誓不更适杜门不出虽至亲亦罕接见舅姑远在数百里外时以女红问安否殷勤如曾侍左右者父母以棣未奠雁欲醮之女闻而流涕终日辄不饮食父母知其志不可夺不复言年未老而容瘁齿落嘉靖中旌表其门 
　　臧氏义州卫人黄福妻福卒守节自誓事姑高氏以孝闻居数载邑人欲娶之乃谋于其兄私纳聘臧向姑泣曰妾本欲与夫同死以姑缺养故隐忍至此自今不得侍姑矣是夕自缢死 
　　孙氏广宁卫人年十七适臧钺钺死孙年二十九教子臧仲学举于乡守节二十五年而殁诏有司建坊以表其闾今坊毁碑存 
　　刘氏指挥朱国桢妻国桢死刘年尚少守志抚五岁孤儿成立年踰八十犹视听不衰 

　　○流寓 

　　明 

　　胡世宁浙江仁和人官福建按察使论宁王宸濠不法谪戍沈阳寄居广宁训诲生徒学者宗之后宸濠反伏诛起官都御史刑部尚书 
　　忧良胜江西南城人由进士吏部文选司郎中升南京太常寺少卿嘉靖十年谪戍三万卫卒于宁远邸舍 
　　张逵浙江余姚人由进士刑科给事中嘉靖七年谪戍铁岭卫卒于宁远邸舍 
　　以上二人据宁远州志补 

　　锦州府志卷九 

　　●锦州府志卷十 

　　艺文志 

　　关外用武地也况河西久罹兵燹庐舍荡然一空安得有如东丹王于闾山绝顶筑望海堂聚图书万卷者乎今所搜罗金石遗文则时贤新作尔先御制尊尊也记序二赋纪时事着雅构及异产也诗虽不多采其杰作几于备体矣志艺文第八 

　　御制 
　　记 
　　序 
　　赋 
　　诗 

　　○御制 

　　明 
　　国朝 

　　?明 

　　敕 
　　文 

　　敕 

　　成祖永乐十三年建北镇庙敕 

　　成祖永乐十三年建北镇庙敕 

　　北镇医巫闾山之神自昔灵应彰显而为国佑民厥绩尤着独其庙宇至今弗克修治朕心惓切夙夜弗忘敕至尔等择日兴工建立祠宇饬严祀事以称朕崇仰之意故敕 

　　文 

　　英宗正统九年遣吏科给事中姚夔祭告北镇庙祷雨文 
　　天顺元年遣翰林院编修李本致祭北镇庙告复辟文 
　　宪宗成化十一年遣巡抚辽东兼理军务都察院右副都御史陈钺致祭北镇庙禳灾文 
　　孝宗弘治八年遣巡抚辽东地方赞理军务都察院右副都御史张岫致祭北镇庙祷雨文 
　　武宗正德六年遣山东等处承宣布政使司经历张毓德致祭北镇庙告平宁藩文 
　　世宗嘉靖元年遣彭城伯张钦致祭北镇庙告即位文 
　　嘉靖十一年遣巡抚辽东地方赞理军务都察院右副都御史周叙致祭北镇庙祈嗣文 
　　穆宗隆庆元年遣忻城伯赵祖征致祭北镇庙告即位文 

　　英宗正统九年遣吏科给事中姚夔祭告北镇庙祷雨文 

　　予奉天育民愧凉于德致兹久早灾及羣生夙夜省躬中心惓切神司方镇忧悯谅同雨农以晴宜在其手特兹致祷尚冀感通弘布甘霖用臻丰稔匪予之惠时乃神庥 

　　天顺元年遣翰林院编修李本致祭北镇庙告复辟文 　　 

　　惟神毓秀锺灵镇兹北土奠安之功民物允赖兹予复正大统祗严祀典惟神歆格永祚家邦 

　　宪宗成化十一年遣巡抚辽东兼理军务都察院右副都御史陈钺致祭北镇庙禳灾文 

　　国家钦奉神明聿严祀事所期默运化机庇佑民庶乃近岁以来或天时不顺或地道欠宁或雷电失常雨旸爽候或妖孽渐作疫疠交行远近人民频遭饥馑流离困苦痛曷可言惕然于中罔知攸措惟神镇一方民所恃赖睹兹乖沴能不疚心用是特具香币遣官祭告尚冀体上帝好生之德鉴予忧元元之意斡旋造化弘阐威灵捍患御灾变祸为福庶几民生获遂享报无穷惟神鉴之 

　　孝宗弘治八年遣巡抚辽东地方赞理军务都察院右副都御史张岫致祭北镇庙祷雨文 

　　伏自去冬无雪今春少雨田苗未能播种民庶实相忧惶予甚兢惕用是侧身修省虔致祷祈惟神矜悯小民斡旋大造早霈甘霖以滋禾稼以济民艰庶年有丰稔之祥则神亦享无穷之报 

　　武宗正德六年遣山东等处承宣布政使司经历张毓德致祭北镇庙告平宁藩文 

　　去岁以来宁孽作逆命官致讨逆党就擒内变甫清中外底定匪承洪佑曷克臻兹因循至今未申告谢属者四方多事水旱相仍饿莩载途人民困苦盗贼啸聚剿捕未平修省咎由实深兢惕伏望神兹昭格幽赞化机灾沴潜消祯祥叶应永庇生民 

　　世宗嘉靖元年遣彭城伯张钦致祭北镇庙告即位文 

　　惟神功参造化永镇北土奠安民物兹予嗣承大统谨用告祭神其歆鉴佑我国家 

　　嘉靖十一年遣巡抚辽东地方赞理军务都察院右副都御史周叙致祭北镇庙祈嗣文 

　　维神锺灵孕秀镇奠一方阴翊国家其来尚矣朕以寡昧恭承大命十有一年于兹敬事神祇罔敢少懈顾储宫未立恒切于怀兹特具牲帛遣官虔祷伏望普茂神功锡予元嗣则我国家绵庆于无穷而神亦享福于有永矣 

　　穆宗隆庆元年遣忻城伯赵祖征致祭北镇庙告即位文 

　　维神永峙北土功宣保镇安民阜务万世赖焉兹予嗣缵丕图谨用祭告神其歆鉴奠我国家 【 神宗万历元年熹宗天启元年祝文俱同】 

　　?国朝 

　　顺治十八年遣兵部郎中佟鸾彩致祭北镇庙告即位文 
　　康熙六年遣太子太保工部左侍郎杜笃祜致祭北镇庙告亲政文 
　　康熙二十一年遣日讲起居注詹事府少詹事兼翰林院侍讲学士加詹事府詹事崔蔚林致祭北镇庙告平定云南文 
　　康熙二十一年遣詹事府詹事礼部侍郎沈荃祭告辽太祖荡平文 

　　顺治十八年遣兵部郎中佟鸾彩致祭北镇庙告即位文 

　　维神屹立营州巍凌华表飞泉泻洞育物福民朕诞膺天命祗荷神庥特遣专官用申殷荐惟神鉴焉 

　　康熙六年遣太子太保工部左侍郎杜笃祜致祭北镇庙告亲政文 

　　维神屹立营州巍峻辽海飞泉泻洞育物福民朕躬亲政祗荷神庥特遣专官用申殷荐惟神鉴焉 

　　康熙二十一年遣日讲起居注詹事府少詹事兼翰林院侍讲学士加詹事府詹事崔蔚林致祭北镇庙告平定云南文 

　　维神杰峙营州雄藩辽海发祥肇迹王气攸锺朕承神佑疆宇荡平特遣专官用申殷荐惟神鉴焉 

　　康熙二十一年遣詹事府詹事礼部侍郎沈荃祭告辽太祖荡平文 

　　自古帝王受天显命继道统而新治统圣贤代起先后一揆成功盛德炳如日星朕诞膺眷佑临制万方扫灭凶残廓清区宇告功古后殷礼肇称敬遣专官代将牲帛爰修禋祀之诚用展景行之志仰企明灵尚其鉴享 

　　○记 

　　重修城隍庙记 
　　重建广宁左中屯卫儒学记 
　　重修宁远卫儒学记 
　　重修北镇庙记 
　　重修广宁儒学记 
　　重修关王庙记 
　　广宁马神庙记 
　　宁远贞女祠记 
　　辽右书院记 
　　广宁钓鱼台祠记 
　　宁远曾公生祠记 
　　游医巫闾山记 
　　广济寺重修前殿记 
　　普陀寺观音阁记 
　　重修大望海寺记 
　　宁远圆通庵记 
　　重建锦州府儒学记 
　　新建宁远州署记 
　　锦县利涉桥记 
　　锦县虫王庙重修记 
　　广宁剏建义学记 
　　宁远大士庵法像记 
　　广宁崇兴寺复修记 

　　?重修城隍庙记 

　　明都御史郡人文贵 【 正德三年进士以左佥都督山西军务】 
　　今京师暨天下司府州县军卫城内皆建城隍庙每朔望长官率僚属谒庙春秋仲月已日清明中元孟冬朔旦所司礼请神主出郊配祀风云雷雨山川监祀无祀鬼魂有司到任前一夕斋宿于庙厥明致祭与神立誓祈鉴其政事美恶而降锡殃祉此礼制也锦之城隍庙肇建于洪武末年堂庑门墙俱备雨旸愆期于焉祷之病疫患难于焉祈之士马阴赖以强火盗潜凭以息争讼不平者呼神矢之理枉者多自慑服是神之幽赞政治者功殆不浅历年既久日就倾圯廊庑遗址鞠为通衢庙后隙地为尸祝者假赁无赖蹂践渎秽极矣有黄琳者出己资建堂三间狭浅不足以妥尊严正德辛未夏余致政归言于典守者多唯唯己丑春宁远都指挥张凤来锦备御始议修治委指挥徐凤董工耆老沈信善士张学金凤秦刚蒋英赵成王宝与余捐资同办而凤学用力居多张凤去而前屯都指挥董铠来代董去而广宁都指挥闵忠来代徐凤去复委中屯指挥唐文代筑围墙六十七丈闵去而指挥崔世武来代爰立庙堂三间左右庑各三间仪门三门砖券大门一座砌甬道七丈五尺崔去而前屯都指挥于瑶来代建轩三楹庙堂东西建保婴祛瘟神祠委指挥谢恩千户张忠同徐凤董工材用始终皆张淳掌之乃克告成计界址南北抵街长二十二丈五尺东西阔一十五丈五尺高明闿敞肃穆宏深庙貌巍峩廊门严丽足以安精向而显威灵歆人心而崇敬仰国典有稽地方攸赖矣其典委捐资之人堂门廊庑甬道围墙基址之数谨勒碑记之庶异日增修者规制有可循纂志者因革有可考也 

　　?重建广宁左中屯卫儒学记 

　　明巩昌同知郡人江奎 
　　卫治西北有庙学自正统元年巡抚李公浚始也成化己亥指挥白钦增修乙巳户部郎中毛君泰饰绘圣贤四配十哲像厥后废修无常嘉靖庚寅大学士张公璁奏正祀典撤塑像易木主更爵封改为至圣先师千古之非悉革迨今庙学骎圯矣己丑巡抚李公辅谒庙命亟修之檄佥宪董君世彦议不果未几董升任李公亦复命去丙寅巡抚魏公学曾继至镇守王公治道又言之巡按李公淑和来试士佥宪何君棨奉檄议修委指挥周之毕董其事发库银四十余两市材鸠工计估不敷议增八十余两乃构正殿五楹作翼道周围石栏凡二十余丈东西庑各五楹戟门一楹棂星门楼三楹戟门之东曰名宦祠西曰乡贤祠各五楹明伦堂五楹两斋房十楹堂后敬一亭三楹堂左启圣祠三楹官舍号房咸秩于理先是棂星门近逼居民树屏一面乃令分守参将前守备锦州赵君完易民舍基地南北约五丈余东西倍之始凿泮池一区券砖桥一座中建石坊外联石栏又于通衢之东去四十步西去二十步各建坊东之扁曰道冠古今西之扁曰德配天地壮伟华丽视昔加倍是役也始于嘉靖丙寅冬讫事于隆庆己巳秋凡用材以株计则一千有三百石条以尺计则二千有二十砖瓦以片计则五十万有三千灰以石计则一千有五十铁以斤计则四百有十饩廪以斛计则一百有六夫役出之丁壮车辆出之屯堡而周子之毕综理经画实劳瘁焉然是学之修也而岂徒哉俾诸生睹庙学而修业者非六经无所用心非孝弟无所造就故曰尧舜之道孝弟而己矣贺医巫闾先生尝以白鹿洞规教人而士知学之宗者其亦有闻风而兴者乎 

　　?重修宁远卫儒学记 

　　明御史王翱 
　　景泰四年秋八月朔辽东总兵都督焦公礼建卫学先是公守宁远尝欲重修庙学乃白镇守太监宋公文毅总兵曹公义副将施公聚参将刘公端各捐俸金助之至是始成走书京师征予记宁远在山海之东广宁之西当要冲之地宣德五年太监王彦总兵巫凯都指挥刘斌始剏卫治庙学虽设于卫治东南不过茅屋数间而已历岁滋久寖用倾圯不称瞻仰公来守此尝注意焉庀材鸠工辇石陶甓者非一日矣景泰改元二月之望始庀事兴工自礼殿门庑以至讲堂斋舍悉撤其旧而增新之加丹垩于圬墁饰金碧于栋宇高明亢爽足称心力是以圣贤之像采章炳焕而德容严然讲习有所周旋进退而礼文秩秩藏书有阁馆师有廨与夫笾豆簠簋之洁修庖湢库庾之完具杰然壮观乎辽海之间官僚卫士子弟得有所瞻仰而依归者公之力也夫学校之设所以聚人才而教育之似无与于庙也然世必致隆于庙者盖吾夫子上传尧舜禹汤文武周公之道颜曾思孟以及羣子弟则皆传其道者也今焉衿佩济济诵其书求其道而道德之光辉不可得而亲见也必有圣贤栖止之地以萃其景仰之心为成德达材之助周论士于学与士初入学必释菜先师者以此也天下郡邑之学系有司之事武臣握兵者不与焉间有能知所重而留心于此若公者几人哉古所谓箕子东而三韩化裳衮南而闽风更斯举也其于化行俗美得效浅深不于诸公望而奚望哉 

　　?重修北镇庙记 

　　明都御史王宗彝 
　　舜即位分冀医无闾之地为幽州于时分州十二各封一山以为一州之镇医无闾山即幽州之镇也按书传及职方氏俱作无后变无为巫考之广宁志云山在城西五里庙在山南今验地里城西五里无山又云清安寺即今观音阁在闾山内去城十二里今阁入山仅二里许则是山距城十里与今地里步数正合而志云五里者传写之讹也今庙在山之阳去山五里四分里之一距城三里四分里之三唐开元中封山神为广宁公金加封为王以闾山密近邦畿大德间加封贞德字岁祀与岳渎同元季值兵燹止遗正殿三间我太祖高皇帝洪武二十三年寝殿之南建瓦屋三楹左右司各一间别于庙东建宰牲亭神库神厨各三间缭以垣墙春秋命有司致祭太宗文皇帝永乐十九年特敕所司撤其旧而创构前殿五间中殿三间后殿七间殿前又构御香亭五间以贮朝廷之降香通为一台高丈余周凿白石为栏后殿前左右各建殿五间前殿前东西各建左右司十一间又建神马门及外垣砖甃朱门通二层入门以渐而高就地势为之也历岁滋久鸳瓦日脱椽木渐朽檐宇倾垂梁栋欹斜每遇霪雨浸及神座先是守臣以边事旁午不暇及此成化戊戌镇守太监常朗自开原迁此到任三日谒庙覩之惕然不宁谓前巡抚陈公钺总戎缑公谦曰吾辈奉命守是方为神人所依今一方山镇之神庙坏弗安则镇守之臣岂得自安乎是当急为修葺也二公是之于是命官董其事鸠工市材凡殿宇及左右司门墙之属腐朽者撤而易之倾斜者扶而正之损者修之葺之废者营之补之又得监鎗监丞洪义总储郎中金迪协守参将崔胜咸加赞襄之力财用不取所司工力不劳军士经始于是年秋九月落成于成化癸卯夏四月庙貌焕然一新告成之日太监与总戎请余记其事以垂于后用是记之 

　　?重修广宁儒学记 

　　失名 
　　学校之设所以明人伦而成人才也夫人伦不明人皆丧其良心而乖争凌犯之风作矣人才不成人皆随于鄙俗而放僻邪侈之习众矣由是推之则天下之治乱安危岂不系于学校之兴废乎其在边陲者尤不可不加之意也都宪滕昭洎御史魏瀚走书京师告予曰昭巡抚辽东见广宁学校倾圯谋于镇守太监李公良总兵武安侯郑公宏等重修之各出己资以供所费尚义者亦多助之不数月间厥工告竣敢请为文以记予闻是学向有总戎曹公都宪王公创之于前今又有诸公新之于后无非欲使边陲之人无异于内地家学诗书人知礼义人伦明而全乎本然之善无复乖争凌犯之风人才成而得夫贤俊之庸无复放僻邪侈之习此诸公意也而诸生游是学者必曰上之人作兴学校固在明人伦而成人才然而人伦之所以明人才之所以成则诚在我可不慎乎苟能慎之未有不得其效者此又诸生之所当自勉者也 

　　?重修关王庙记 

　　明文林郎郡人缪天成 
　　后汉前将军关公当汉步既蹶之秋人思逐鹿公慨然有兴复大志邂逅中山靖王之裔遂与涿人张飞约为弟兄誓同生死共事昭烈卒成鼎足中道而殂后人钦公祀以为神至宋大观中追封武安王庙号义勇迄今数百年普天率土建庙貌以奉香火不啻千百计为文以颂厥功脍炙人口亦不啻千万言奚俟愚后学小子喋喋称述哉虽然公之大忠大勇炳如日星人皆仰之矣抑孰知乃公之大智成之乎当献帝闇弱天下瓜分功名之士谁不择强盛者事之曹操挟天子令诸侯锻甲砺刃雄据中原孙权习父兄累世之资跨长江天堑之险奄有江左如绍术辈亦皆割地称雄互相虎视公视之直如狐鼠耳昭烈身不阶尺土萍寄于小沛星散于徐州败新野走当阳依江夏天下无投足之地公独患难相从心如金石当时以成败论者方争噱其愚而公之智则有莫大于此者盖昭烈不得与羣雄较者一羣雄不得与昭烈较者二带甲控弦夸强贾勇昭烈固不与羣雄埒矣然而昭烈天潢的 【 的：嫡】 派统绪所归应天顺人名正言顺彼窃据土宇睥睨神器者以臣抗君以逆犯顺将孰与昭烈较且昭烈鼓仁鬯义开诚布公联属人心深固根本若操之奸孙之褊绍无断而寡谋术刚愎而自用又孰与昭烈较哉惟公独秉大智蚤见及此故舍强盛就孤穷逐草窃扶正统爵禄不能縻冶丽不能惑金币不能留危难不能夺其操死亡不能回其志幸而扫除僭伪廓清海宇辟乾坤于再造揭日月以重光以绵汉家如蒂如发之祀其心固尽而为汉之功臣即不幸而历数有定景命难谌帝业蔑期捐躯报主获与汉九庙君臣同游于地下其心亦尽而为汉之纯臣然则公之智何其卓乎向使智不及此失身吴魏纵树有鸿功伟伐亦与夏侯惇周瑜辈伍耳乌能历千百世为人敬仰如斯耶呜呼公之智在生前已严正伪之辨公之智在后世必明战守之宜我辽海为神京左臂大小武臣非公之忠勇无所矜式远近属国非公之威灵无所震慑况锦尤边境要冲乎故卜城西胜地襟山带水筑庙妥公以为一方保障起于成化大于弘治两新于万历前后凡四举矣今卫人游击王公汲倡谋高公真继之教谕张君志迪庠生纪君大学山右客陈君舜等皆捐资以助应更新者更之应仍旧者仍之门楼三楹则所增建也一时廊庑森严墙垣缭绕丹青与山色齐辉铃铎共河声相答跂如翼如巍然焕然视昔盖改观哉兴工于万历己酉仲春竣事于万历辛亥孟秋故记 

　　?广宁马神庙记 

　　明侍御马中锡 
　　广宁城南有隙地平衍不颇旧为内臣蔬圃太监岑章来镇辽东以马实边镇重务始割其地五分之一为庙以祀焉长袤二十丈广一十八丈周缭以垣内建正殿三楹仪殿三楹左右厢各三楹仪殿前左建旗竿一以壮威灵右建楮楼一以承肸蠁前券大门一以通神道旁小门二以达广陌其西偏复割庙地三分之一区别以墙辟门通庙居道流以守之内建室前后各三楹为宴息之所南向侧亦三楹为炊爨之所东向前建一门以便出入财皆己捐力不官役工既讫请予记之呜呼天驷房星之神其来尚矣稽诸礼祀祖以春征诸诗祷伯以戊淫祀能尔哉岑章为中大夫奉玺昌 【 昌：书】 握兵柄富贵宠荣莫与为伍虽倾赀以缮缁黄之宇人亦不得而非之也今乃不屑彼之营而惟此之务其殆能超貂珰之习而旨俎豆之味者乎矧其在镇三年畜马养兵不妄生事贤声大着军民安之他日必有能为之作传以嗣太原张监军者又岂直一祀事可述而已耶 

　　?宁远贞女祠记 

　　明副使蔡可贤 
　　贞女孟姜姓许氏陕西同官人其夫久赴秦长城之役姜制衣觅送万里间关天鉴贞烈排岸颓城诸异载在诸志传中或以夫为范郎又云杞梁杞梁在檀公 【 公：弓】 春秋时人其为误无疑皆不足论惟是山海关外八里铺东南有望夫山又东南二十里海中有孟姜坟就之则石土人相传迄北大边即长城旧迹所谓起陕西临洮至辽东者姜寻夫至此曾登此山望之死后或瘗于此然坟以从土则岿然一石谓何哉大都乾坤正气如水行地中无处不有凿之斯见孟姜之节之心人所同然无亦因海中石似坟因此山高可望且以近长城而思孟姜因指为迹将令同此心同此节者登山望坟望坟吊姜尚论其世以启人之贞烈欤此迹不必真而姜则实有其事君子直求之心已矣甲午春余企而登焉北瞰山麓南望海涛环山面水巅有巨石倚徙孤松如人息其下盖胜地也因命夏千总恢复旧祠三月告成嗟嗟孟姜一妇耳一念之贞千古不朽至今荒徼绝塞人犹祠而思之吾侪丈夫戴天履地为妇人纲肩君臣父子之伦视此当如何也 

　　?辽右书院记 

　　明给事中义州贺钦 
　　弘治癸丑秋南燕绣衣樊公按治东土以教育人才为首务乃选河东西诸生之优等者庠各有差建辽右辽左二书院以分处之读书其中以相切磨期于僻壤之士咸克造就延学行老成师儒主之复主官典其薪米供亿之费院额之扁巡抚都宪河东张公九云之所署也樊公临古宜枉顾病夫请为记欲成诸生而久斯院辞以鄙陋不足辱命继而托参戎王公彦箴恳求不已乃为一言夫古今之道一而古今之学不能一盖古之学者将以明此道而体于身足己而及乎物非若今之学者务诵说尚织组要声光徼利禄而已此义利正邪之分而治道隆污生民休戚之所系焉者予窃惑焉不能苟同流俗谨取紫阳文公之教于白鹿者躬勉以诲子弟暨馆下之生诸人不迂阔之者鲜矣今樊公乃不我迂而惓惓以之为记公其有意于法古乎则亦遵文公之规而已盖其所示立教之目为学之序修身处世接物之要炳然具在至所谓诚明两途敬义偕立其叮咛之意愈觉深切诸生由是以进高乃志正乃学实乃功以祛习俗趋利之故陋吾知德成而才富体立而用行进足以匡吾君而泽吾民退足以化其乡而善其俗夫然后于古圣立教之意可以不悖朝廷育才之心可以无负而樊公之建斯院与夫从臾而成之者亦皆有光于无穷矣此固诸生之所以成而斯院之所以久者与书曰事不师古以克永世匪说攸闻故敢以是为诸生劝敢以是为将来告 

　　?广宁钓鱼台祠记 

　　明都御史蔡天佑 
　　凡有功于人者祀报之义也医闾先生教化乡闾者四十年异端之教不行焉乡人为祠祀之不谓义乎先生姓贺名钦字克恭家医闾山因号焉天性高明幼学即有志于古及见性理羣书朝夕玩索而有得乃益自信古圣经书本教躬行不可徒事诵说已也乃益厌俗学举进士为给事思尽厥职有犯无隐成化戊子春京师灾乃上疏大畧谓应天以实不以文不报遂自劾又不报乃告病归筑室圃中取古圣贤书以渐幽讨非吊丧问疾不出也如是者数年大有所得乃教诸乡人乡人故事重佛老及诸不经之神先生乃制祀外神文俾祀而悉焚之上下翕然从之无梗焉者于是趋门墙者日益众学者始至必询其奉先祖事父兄之节苟简则急命改之曰学者学何事也而可缓于是耶每谓朱子白鹿洞规为经书机要小学书为日用准则自修教人一本于是故异端之说无自以入而义州之俗独美弘治初以大学士刘吉荐除陕西参议赐玺书假以便宜会母疾不果行乃条陈四事一曰资真儒以讲圣学二曰荐贤才以辅治道三曰遵祖训以处内宦四曰兴礼乐以化天下皆世切要凿凿可行疏未上而母疾不起遣子上之且辞新职许之而寝其言识者有遗憾焉先生好山水每景物熙明辄携亲友游钓凌溪之浒徜徉竟日殁后五年乡人思先生者相谓曰吾人之不为佛老惑者先生功也吾人幸见先生而被其教也先生往矣恐久而忘之吾不忍于吾之身而忘先生也吾子孙不幸不及见先生而不蒙其教也先生往也恐久而不知之吾不忍吾之子孙不知先生也凌溪先生乐所也盍为祠岁时祀之使吾人接之于目思之于心则先生之教犹在也使吾子孙接之于目思之于心则先生之教亦不敢违也呜呼先生之功亦大以远乎哉尝闻先生学出白沙白沙者广南陈公甫也史谓陈公甫作诗好奇时人多宗之予生也晚不及登白沙之堂知其人也使白沙而止于作诗好奇也则作诗好奇为信而先生不作诗好奇所造乃其自得使白沙而不止于作诗好奇也则作诗好奇为诬而先生不作诗好奇所造乃为善学因并及之 

　　?宁远曾公生祠记 

　　明浮梁卢琼 
　　君子之道有三正志定畧仁及众也书曰艰大考翼不可征定乱难也而况仓卒之变乎维忠以正志耳又曰倚乃身迂乃心安民难也而况远迩一致乎维智以定畧耳又曰式敷民德永肩一心民怀难也而况久思乎维仁以及众耳三者有一焉皆足以树勋建名而况兼之乎此辽之人所以生祀曾公也公代巡兹土辽阳戍卒以抚臣革之贞厉穷凶者猬集为乱登陴闭门涣无统纪公时自南卫闻变单骑入城谕之祸福众心以定盖示包荒用冯河缓穷追之噬散吠声之党焉耳上疏曰羣凶干纪保无他志愿宽斧钺以开其悔制曰可既而广宁抚顺相继以逞公密布而阴侦之无测识者三城首恶同日而俘盖释壮鸠受濡愠将欲刑故宥过始终无咎焉耳复上疏曰倡为乱畧止此数夫愿宥其余以安反侧制曰可夫以数百里之乱起于一旦声色不动而东顾之忧以舒非忠以正志乎先是羽檄旁午朝议咸咈或谓此而不讨恐酿藩镇之乱公曰否非淮西泽路比也或谓遣使招安且觇竞絿公曰否非淳化西州比也以是锋镝之祸息而疆境赖以全活者不啻千万计供亿之费省而公私赖以不困者亦不啻千万计以东人震惊仰望之私谈笑而挥之使背帖于席非智以定畧乎宁远辽之咽喉东西络绎昼夜不息苟举措一失受祸比他卫尤剧征讨则有毁体裂肢逃山逾海之患遣使则有负曳鞭挞鬻产市婴之忧今耕而食者曰公食之也织而衣者曰公衣之也父指其子祖指其孙曰公活之也非仁以及众乎其师生父老相率而吁于守备陆继宗备御袁东旸鸠木砻石立祠于学宫之西偏貌公之像而征文于琼或问曰生祠古欤曰古也礼也义也公悯无辜之民横罗斮斫不计生死祸福以身任之力请于朝而得免议民受公之恩非直欲旦暮见公之容而又欲使其子若孙皆知所自礼以义起古之道也昔文潞公泽及天下洛人生祀于资圣院张文定弭盗一方蜀人图像于益辽之祸起于仓卒深浅成败不可测而文定自外入又得伸缩自由公视之大难也而公才望日隆安知不为潞公乎公名铣扬州人石塘其号也 

　　?游医巫闾山记 

　　明给事中周祚 
　　嘉靖九年九月给事周子按辽东事至医巫闾之地适侍御谢子以观风至地官寇子以督饷至周子曰宿羡医巫闾之美请观之谢子寇子曰盍观乎以三子似宜观也乃盟是月二十三日遂至观音阁观音阁者医巫闾之胜也嵓岫万状尽出天上三子登且观饮酒而乐周子曰观而乐矣有感乎谢子曰吾观其山之穴山?含焉岈焉山?欹焉嵚焉空空焉洞洞焉其风气所出乎寇子曰吾观其山之土穹如窿如坟如??石如熇熇如焞焞如其物类由产乎周子曰吾观其山之形隩尔窒尔崭尔山?截尔崒嵂尔兀结尔开而旁礴尔聚而轮菌尔其封守攸藉乎感止是耶谢子曰吾观而风气俗所攸寓矣吾知其理而己矣寇子曰吾观而物类财所自生矣吾知其用而已矣周子曰吾观而封守国所自设矣吾知其防而已矣吾三子是观盖不多乎夫游观外迹也而所感各有道焉则观其可己乎内外者道也消息者亦道也知所理则知所乱知所用则知所缺知所防则知所失是又不可惧矣乎时同游监军王公总镇刘公起而曰三子之言近道矣非徒观也是宜书周子归因书为游医巫闾山记 

　　?广济寺重修前殿记 

　　明宣大巡抚郡人文贵 
　　锦成广济寺古剎也肇造于契丹之初无籍可考有砖塔亭亭凌空二百五十尺中分八方方镌佛像一坐龛中两像旁立中嵌一铜镜共十三层每层八角每角横出楠木榱题冒以铜兽吞口缀以铜铃每层中各嵌铜镜三面冠以鋈金铜顶造于辽道宗清宁间藏皇太后所降之舍利子也金中靖大夫高琏所撰塔记大略如此至正来世变兵荒民逃僧散城寺俱墟矣皇明洪武末年调广宁中左两屯卫来锦戍守时有武进伯朱姓者北征过寺见塔顶以为金也架炮打落舁去山海寄库永乐十二年指挥曹奉刘刚即寺殿旧基建殿五间佛前安置金字龙牌每遇圣寿元旦冬至拜贺先期一日官吏生员俱此习仪又建前殿三间东廊南伽蓝堂西廊南祖师堂塔南观音堂临街山门东西廊院僧房百间俨然一化城也历年既久堂殿多颓弘治六年住持圆惠广资檀越慎选良料重建正殿七间视旧加倍正德八年住持戒玉修正门五间正德十三年住持戒斌首座戒升修伽蓝祖师二堂而前后倾圯日甚嘉靖九年春老僧戒省议推戒升任其事升毅然承领募化办料雇匠兴工建新殿五间宽广高大迥迈前规告成于嘉靖十一年三月老僧戒定率其众同生员江柏请余为记余居与寺邻粗知废兴梗概故为书此 

　　?普陀寺观音阁记 

　　前人 
　　锦城西北有巨山壁立千寻葱蒨如绘中函一洞深广可半亩许洞西丈余悬崖下垂而内空若穹庐然洞下左侧则泉一泓甘冽可饮真洞天福地也昔人于此曾造尺许石佛百余故谓之石堂道院正统初镇守太监王彦嘉兹胜概属备御都指挥李真等庀才鸠工大启招提之境于洞中土范菩萨罗汉具番汉老少像于崖下木镂千手千眼观音被以浑金贮以杰构山头楼阁参差山下河流萦绕婆娑草树几于紫色琅玕历乱山禽或似雪衣鹦鹉客有游南海普陀落伽山者以为似之因名普陀寺而乡人悉以观音洞称焉寺内古松数株冬雪覆之青白可爱斯石堂松雪为锦州八景之一者此也成化己丑庚寅间余恒此下帷至乙未南宫弋获历任中外者四十八年嘉靖改元春予告旋里暇日复往访焉见峥嵘者倾隤辉煌者剥落大非当年比矣感叹之余因诵刘梦得再游玄都观绝句主僧福坚闻之曰种桃道士故在请为刘郎芟去兔葵燕麦重栽桃千树何如予曰甚善渠遂谋之檀那金凤阎钺欣然倡输协力营办适本城指挥宁远备御亦施送椽檩各百余事工甫就绪而福坚圆寂矣赖旧住持戒升与弟子福缘踵其迹黾勉同心仍向城廛邻堡劝助口食人工就山中烧造砖瓦为岩下大士创阁一座明一暗三重檐转角壁砌圬墁一出阎越之手规制虽不甚弘而间架翚飞涂饰藻丽非寻常可拟也肇工于嘉靖乙酉之夏竣事于戊子之秋金凤邀上舍李翥之谒余求记余以头白归来值此轮奂一新乃匡山读书处致足乐也故述其建寺改名之由及造阁岁月始终刻之石以示来游者 

　　?重修大望海寺记 

　　明太学生宁远王佐 【 舞阳训导】 
　　塔山为宁远属城去城西南八里许松山在焉寺居山之阳东望大海极目千里溪谷萦纡土地沃衍实胜境也兵燹之余汨没于断蓬枯草间者非一日而遗址尚存景泰改元之初有僧印静者飞锡至此徘徊瞻眺目睹而心悦之遂结草为庐坐卧三载一夕忽梦神人呼之引至平旷地指示古井云内有古物师凌晨汲之果得铜钟一枚题曰至正十四年四月吉日松山望海寺住持兴善其列名余僧仍不下百人始知望海寺古剎也塔山指挥李君荣白副将东宁伯焦公即具木石命工重建佛殿广设僧堂命印静为住持以率僧众事甫毕而师圆寂矣不数年旧业多圯其徒义聪重新之外立观音阁凿池复得铙钹螺磬十余事题曰泰和四年三月吉日敕赐松山法华禅寺住持如贤此盖唐文宗时物意者兹寺旧名法华而曰大望海者宋元间所更乎无碑志可考传疑可也指挥杨君宗白参将盛公铭命致政百户罗海义官王政董匠事毁者饰之缺者增之旁立钟鼓楼阁庑其左右而门其前缭以四垣鼎鼎然东北一巨丽观也又命石工沈贤砻石为碑记其事以垂不朽始于景泰初元而成于弘治九载以世而计则二以岁而计则四十有七以匠石工费而计不下数千百缗成之不易如此谋虽始于印静而业实剏于焦公事虽毕于义聪而功实成于盛公也嗣义聪之后者当思前人剏业之甚难后人成之不易哉 

　　?宁远圆通庵记 

　　明宁前道陈新甲 
　　观自在菩萨者能以其妙明自照而无所不圆无所不通之谓也十千世界到处如是何患弗通所以弗通患有弗圆耳吾性八面玲珑其实一腔澄寂稍有牵扰便不能寂亦不能澄譬诸月在水中精光四彻水辄流转而月性惟常能分百千万亿以随波荡漾复能合百千万亿归于一掬故圆莫过于月而通莫过于水此水月观音所以名大自在菩萨也宇宙大矣而有此辽辽在宇宙何异百川之一月乎而宁远之在辽与庵之在宁远又百川之剖为百千万亿者也而曰未尝有月可乎余备兵之暇僧清惠者城北新创一庵来求命名余命之圆通复求圆通之义余曰亦作水月观而已月不蕲圆而圆无以易水不蕲通而通无以易合水月以蕲圆通又不知孰为圆而孰为通也吾愿僧以此觉性徧觉世中人龃龉者平坚僻者化推而极之虎狼可使有父子蜂蚁可使有君臣畴谓医闾之墟皆战场而乐浪元菟悉成荆棘也平不平化可化圆通之义于是乎大矣作圆通庵记 

　　?重建锦州府儒学记 

　　郡守宋之铉 
　　本朝龙飞渖甸河西厥维右辅康熙甲辰以锦州为府锦宁广三州县隶焉考故明初设广宁中屯左屯卫中年建庙学于卫治西北则揆文奋武其为绥弼雄服也久矣予以乙巳秋莅任至次年辟府治兵燹之余城郭丘墟人民寥落曩之学宫仅存棂星一门牌坊二座予心怆然时方图辑哀鸿未遑此事迨学政堂白公肇举科试文武英才聚于斯祭菜无地鼓箧无所予乃身任其责而广文张君又赞成之集赀鸠工有位者捐俸家殷者乐助输复减祀典之经费以佐用令经历陶君董之即其地建正殿三楹明伦堂五楹启圣祠三楹越六载庚戌锦令蔡君偕广文李君商之于予曰天子崇奉先师临雍释奠萃满汉秀民共陶淑于圣教学宫之规制宜全于是仍扣祀费之半续构两庑各三楹嗣后上丁毖祀割牲者于堂瘗毛者于室俎豆馨香靡所不荐而骏奔而裸献箫管迭奏燎于庭者煌煌大典庶几粗备矣乎间尝于拜谒之余竚露台而眺望见浮屠崎左为文笔峰吕洪山岇山?臧朱雀为案瀚海遶于南为外拱洵胜地也开科以来人才日盛膺鹗荐者数人宴鹰扬者数人矣距止此哉山川之气积之也深则发之也远渐摩之久必有申伯樊侯者流应运而兴作邦家柱石允于是学始基之矣异日者披残碑扩故址改建增构如戟门如泮池如圜桥暨名宦乡贤祠次第营立踵事增华壮上庠之观惟后之君子是望焉尔 

　　?新建宁远州署记 

　　知州杨名声 
　　宁远关东一要会也首山崎其东大海襟其南西距榆关北接边鄙层峦迭嶂隐隐隆隆雄丽甲三韩为辽渖门户而兴废相寻成毁递见非独气数使然亦人事之得失也我朝定鼎以来招来流遗念藩卫重地爰立州治以抚绥焉余于康熙丁未春来守兹土维时草昧初开哀鸿甫集方将宅尔宅田尔田犹未遑也何敢以土木劳民为州署计然临民出政固陋贻讥人将咎余经始之未臧也爰进僚属而规画之请于部部使者于城东北隅拨房数间率皆破瓦颓垣余乃捐俸鸠工集材营缮自门及堂自堂及寝东为土地祠西为羁候所修葺者十楹增建者二十有六周围垣棘然具体不动民间一草一木一丝一粒而四旬告竣吏民咸乐观厥成亦安余之不扰也有进而谓余者曰昔宋诏节度观察刺史知州等官其治所廨舍修葺建置而不烦民者加一选朝廷亦将于公之功加录焉余曰是则恶乎敢亦曰州治新设百度未贞草创规模庶几无忝于经始云尔是为记 

　　?锦县利涉桥记 

　　教授李元发 
　　锦城以东沿紫荆山而南有水焉汗漫自为渠壑注诸海迤逦数十里间土人名曰干沟子缘其霪潦则盈而亢阳即涸也行路之人恒嗟濡足馌耕之妇倍苦褰裳村父老念为津梁久矣而两岸相距差远非略彴所能通物力卒难副好义士张子才陈思位岳云龙张映辰者目击心伤户呼将伯一时众感其诚金者粟者材者各有输而桥顿以成经始辰冬落成已春计纔五阅月耳飞虹一缕初呈弦兔半规远出若长空万里之有石门似绝壁千寻而留鸟道洵四乡之利涉尤东山之要津即使桃花春涨无妨道岸诞登尽教瓜蔓秋淫快有慈航普渡矣 

　　?锦县虫王庙重修记 

　　教授张橓 
　　八蜡之典以祀先啬司啬坊庸猫虎诸神为农事也自三代以来国都郡邑通行无有阙者辽在明皆设卫所军多民少岁漕东南稉稻及司农金钱以给之急军功而缓农事祀典未必举也迨我朝定鼎辽水以东为奉天府设一州五县辽水以西为锦州府设一州二县募民授田征赋略如畿内而农事为急则所以为农祈报者亦当以为急但经纶草昧一切祀典荒阙者多八蜡其一也虫王未见经典畿内亦未闻其名予出关时于北平东偏始见之颇以为异抵锦后以公事出东郭见上帝庙东南有祠三楹扁曰虫干砻碑于前住持僧元德曰此祠建于康熙初年土人祈禳虫灾者岁时报赛焉上覆之茅日久坏陋山僧募修之易以瓴甋工毕勒碑未有作者公盍为题之予感其意喟然曰礼失而求野不其然乎关以东未有八蜡祠也自立郡县以来八蜡祠亦未设也而土人岁时报赛以祈卫田苗者不敢阙而弗举而肖像祀之虫王即八蜡也祠未构而祀于民间修葺于阇黎虽不经而不失礼意且以佐王政之所不及此之功德大有裨于民生者乌可不记 

　　?广宁剏建义学记 

　　广宁令项蕙 
　　余以庚申正月莅广宁再阅月规治东隙地将诛茅为舍招邑子弟而延师教之邑之父老先似有疑而议者余悉其状集诸公廨而问之曰吾侪小人诚不知治要窃见号神君者虽多殊绩不过急所当急缓所当缓而己矣我公下车励精图治以息 【 息：休】 休 【 休：息】 民力为心乃闻割清俸诛茅为舍以教邑之子弟是非所望于我公也余曰必何务之为急曰教民稼穑力作贸易使勿兴讼而耗财余曰若辈何知急其所缓政以急其所急也试略言之吏治衰则民风敝而民风之敝不敝于椎鲁鄙朴之氓而敝于聪明才智之士椎鲁鄙朴者或农或工或商即上之人不之督迫亦从事焉唯聪明才智者教之农或越其畔教之工或跃其冶教之商或折阅其本彼之聪明才智心有所弗屑也其父若兄初或溺而纵之继虽不欲纵业己成习放荡不可收拾呼朋引类忘三餐所自来视六博为正业招尤启衅荡产倾家其为害一也又煽惑彼椎鲁鄙朴者为其所为相率而从恶以致夫不之督迫而业农业工业商者竟日加督迫而不农不工不商矣游惰满街淫凶成俗究厥病源实为戎首其为害二也况又不但不农而为之辞曰地瘠不但不工而为之辞曰力殚不但不商而为之辞曰贫无母曷子焉久则地不粪真成瘠矣力不用坐成殚矣家无以为生贫果彻骨矣夫乃缘糊口之艰难致输公之濡滞为干糇之过失起雀鼠之忿争其为害三也嗟呼幸而生聪明才智之子弟是人所祷祀而求者而其为害至此无他不学之过亦不使之学之过也使之学则彼方泽身礼义之林奋志勋名之路翘翘自命曰吾士也向被其煽惑者荣其若是亦欲从为士而不可得不得不归而各业其业从此四民不见异而迁家给人足比屋可封矣余之欲为舍以教邑子弟者职是故也在所缓耶急耶父老乃悦欲子来其事余不可爰兴工于三月十二日乙丑落成于三十日己未舍三楹苫以芦垣以甓西依县治东面龙山弁其外门曰义学而典史邢君式巡检秦君涵亦与有力焉异日者踵事增华尤余所望也因笔其经营之始事而勒诸石 

　　?宁远大士庵法像记 

　　总督郡人蔡士英 【 号魁吾锦州人江西巡抚漕运总督大司马谥襄敏】 
　　康熙丙午春予请假出关省视茔墓因过宁远城西北隅上帝庙庙旁有大士庵自兵火以来荆棘瓦砾之场也僧圆福者苦行力耕因而鼎新其栋宇权舆其法像而满月之容尚虚丹彩青莲之座未遂庄严予捐赀五十金用襄胜果三伏之辰僧以竣事来告且砻石请记之夫予之过兹庵偶也其见像之未成而遂成之亦偶也僧不言予且忘之矣夫何记哉且夫为浮屠之说者类以福报为期君子弗道也又何事记之以传后乃谓之曰是举也予非以邀福非以求名也良以予之去乡也久而身亲兵革荒凉萧瑟之状辄有感于予心故凡在乡之左右者一草一木皆欲得而滋培之一瓦一石皆愿得而修治之况其为像数之所凭瞻仰之所宗者乎故予斯举不从僧起不从佛生也何记焉客有闻是语者曰是可以告故乡诸君子矣乃笔之以为记 

　　?广宁崇兴寺复修记 

　　广宁令张文治 
　　尝考辽志广宁有大寺二其一为普慈寺在城东南隅一则在城东北隅即双塔崇兴寺是也寺创于唐贞观十八年太宗征高丽旋师命尉迟敬德监修并建浮图二座历元皇庆明宣德嘉靖间屡经修葺规制宏丽盖一方胜地也皇清定鼎燕京以关东为发祥重地画郡邑置守令而广宁称县治焉余以康熙乙卯秋来莅兹土甫入境浏览山川其气色郁郁葱葱然方振兴伊始城以内瓦砾荆榛虽触目横塞然诸古迹之废坠者其遗址颓基尚可过而问之残碑断碣尚得扪而读之将欲次第修举特人稀力诎未能骤期诸旦晚间也居无何偶游崇兴寺至见殿舍丘墟壁垣坍塌惟两浮屠屹然未仆耳有新建佛殿扃闭而空其中未貌也越岁余城守郑公忽造访曰双塔寺佛殿塑像未设丹垩未施余己捐资倡众修之盍往观焉余因偕往见金碧辉煌丹青绚烂诸佛像无不毕具其伟丽雅与殿称郑公请余为文记之余窃惟朝廷设官凡以为地方也广宁经残毁之余其所俟整顿者不一而足官斯士者择要以图犹虑力不暇给乃于浮屠之末黾勉从事而欲夸示来兹不知天下事有实无益而治之者治之者之过也有似无益而实有益而治之者治之者之功也兹寺由来也远其关诸形胜也重广宁急务固多而培形胜以养风气亦非迂缓而不切于时势者之为矣不然唐之太宗创建之历代修葺纪载之贞珉具存岂皆不可为训也耶郑公名有时铁岭人募缘者僧崇体常学惠元云 

　　○序 

　　医闾先生集叙 
　　定三城叙 

　　?医闾先生集叙 

　　明都御史李承勋 
　　予昔从伯氏世卿子大崖山中读书至古之学者为己大崖慨然叹而问曰今天下有若人乎予未能对复叹曰白沙陈先生公甫医闾贺先生克恭真其人也吾将焚举子业从之游越数载还自白沙称其绪论以为人心通塞之几生生化化之妙有非见闻所及者必深思而自得之未易言也白沙之学以自得为宗吃紧工夫全在涵养端居静坐不为私妄间隔至心虚气灵天理流通大本立矣喜怒未发而非空万感交集而不动舍是则滞碍于形器支离于占毕力愈劳而心愈乱不足以语道矣故其诗曰吾能握其机安用窥尘编先生之学亦出陈氏在谏垣时闻为己端默之旨笃信不疑谢病归构小斋读书其中随事体验未知其要潜心玩味杜门不出者十余年乃见实理充塞无间化机显行莫非道体事事物物各具本然实理吾人之学不必求之高远在主敬以收放心勿忘勿助循其所谓本然者而已故为臣必尽忠为子必尽孝推之家庭里闾间冠婚葬祭服食起居必求本然之理而力行之久久纯熟心迹相应不期信于人而人自信有边将扑杀献续者见先生即吐实曰不忍欺也城中乱卒焚刼不入其坊人扶先生往谕之众见即罗拜而泣曰吾父也遂解散待罪城赖以全非盛德能至是乎尝并而论之二先生之学均于为己白沙资质高明而虚静涵养之益为多故所见高妙至其德立道尊体任自然从容和易不事矫饰不善学者见其暮年气象之可观而不知其早岁自治之甚力惮深思而欲径造自然怠克治而欲妄学和易故多流于放荡先生性本笃实其学主于躬行循循然自下学始法地之下以固其基法地之广以聚其业如是而自治如是而诲人如是而始如是而终笃实之基光辉发外杰黠者心服而献诚叛乱者醉德而革面予昔抚东土访先生之闾见其子进士士咨文行不忝所生又闻有老门生百户胡深者亟欲招致匿不肯见先生之风高矣远矣今夏士谘辈录先生言行诗文奏议共若干卷遗予于戏先生之学本不可以言语文字求今先生往矣舍言语文字何可以见先生之心谨序而传之先生名钦世为定海人以戍籍隶辽之义州卫登成化丙戌进士任户科给事中养疾回隐居医闾山下克恭其字也辽人无老少贵贱至今称为医闾先生云 

　　?定三城叙 

　　明御史程启充 
　　功名之际人之所开也残慢之习政之所激也迟速之宜几之所投也是以君子致览焉石塘曾子举进士拜县令擢御史来按辽东当是时吕九州岛为巡抚乙未春御史南巡都御史北巡会于海州相得甚欢也已乃御史行而南都御史行而北北抵开原而返辽阳又两日而难作时御史尚在熊岳报之趋归驰檄往谕门启檄入张檄众号檄下仆旗息鼓坐甲解囊鞬释官吏缚奉吕中丞入居都司众惊曰御史至矣登陴走集日四五起远近风靡列城响应御史兼程至官属父老走逆入院诸叛卒呶呶待命军民涕泣陈说御史劳苦父老问所便宜更张之人人自喜曰御史爱我也往唁吕中丞移之行台上言曰臣待罪边圉边人弗靖敢干制使罪唯在臣愚民不足诛惟圣明矜宥诏勿问诸台谏请用师遣工部侍郎林公来按是月丙辰广宁再变其夜抚顺刼辱主帅御史复上状朝野汹汹司马忧益剧御史日事抚循涣其羣佯莫与较物色大憝稽其所往来谋稍解七月甲子晨集将校官属下令曰三城干纪罔治胁从首乱者死其捕之国宪毋登叛人左右相顾乔?亢舌御史出袖中姓名分配校卒即走西城指授未移晷面缚八人明日抚顺擒七人来献又明日计杀陈羊儿陈羊儿者倡乱广宁者也獟悍难敌故先事收之越翼日丁卯再擒十有二人后先迟速悉仰成算地方底绥反侧震竦御史复上言曰辽东三变臣不佞见大同失画屠戮惨毒臣欲以计灭贼故请勿问臣愤恨不敢忘己讨擒元恶二十七人杀一人取其首赖陛下神灵军民帖服唯臣死罪死罪天子览之喜诏司寇议辟诏冢宰陟御史大僚诏司马论功赏诏使者还别遣御史勘奏敕至辽人呼曰微公吾为大同矣我东人曷以报公诸父老请建生祠御史不许请肖像俎豆之又不可请为文记实御史又谢乃守台下不去御史曰父老且休予方辞功请罪未遑也诸父老乃以李张二生来蒲河谒予以状启充受状太息曰嗟乎事机之不可失也边兵构患始宁夏而甘肃而大同当其时非无抚按也特以处置失宜玩兵激寇损师累月费数十万杀伤数万俾朝廷旰食可慨也唯辽变起三城五路震撼先是御史请勿问悉解关钥予心窃疑之比寓书于予曰兹举终当别图先生幸教我也予固谢未省也及其赫然决策不假兵革羣凶就系弭兵裕民万全无害虽古管葛岂其过之孔子不云乎必也临事而惧好谋而成者也乃知诸镇之变唯无人焉以致丧师靡财祸乱荐作挈此相度弘济孰多父老俎豆之朝廷爵赏之不亦宜乎 

　　○赋 

　　具瞻亭赋 
　　锦石赋 

　　?具瞻亭赋 

　　明给事中刘琦 
　　戊子秋莪峰公与客登医闾之山憩于盘石之上俯瞰沧海仰睇丹崖览辽东之形胜想重华之肇封升降峛崺顾盻杳淼谓客曰美哉山河即此可以寄览矣又奚必陟绝巘之危哉乃即其处作具瞻亭斥粉垩之施省雕琢之巧无枚实之工鲜土木之扰匪维怡情纵目实可省俗观风故赋其事以美之曰瞻南山之岩岩兮摩雯汉之苍苍挹烟岚之迭翠兮溥盘错于淳庞对诸峰之罗立兮俨剑戟之森张崔嵬万仞环抱六重势同插架秀压居庸缅孑然之特出兮显西域之梵宫卧霏霏之烟霄兮惊鹤驭之崆峒聆哀壑之呼号兮响幽涧之石淙北窥长白南眺蓬瀛孤竹西挽鸭绿东潆俯三韩兮跨长城控九区兮拱神京击澄泓兮溯辽水泛素影兮凌河之清至夫丘垤白云桮桊红螺高并泰岱列势嵯峩基托医闾兮纬地里星分箕尾兮焕天文揖仙人之洞兮撷芝草之香熏通圣水之圯兮簇碧波之细纹俯吕公之嵓兮袭遐壑之芳芬指东丹之台兮余万卷之典坟若其凫鹥振鹭颉颃羾翀佳木异卉高低郁葱耸丽阁倒乔松悬瀑布面长空西风急而暮山紫北雁尽而山叶红良辰不再胜概难逢攀石?毚岩之危石若凌虚之飞鸿回川泽于盼睐觉宇宙之靡穷矣乱曰凤凰翱翔兮鸱鹗潜藏魑魅远遁兮鸟雀跄跄虎豹敛迹兮濈濈牛羊善韩范之宣抚审忧乐之后先威声扬于云表惠泽洽于海天将仪型于庙廊岂曰兹土之具瞻 

　　?锦石赋 

　　范阳范勋 
　　康熙己未锦守刘君招修郡志兵燹之余文献久缺往往阁笔以待暇日游郭外临锦水见夹岸石子烂然不啻绣错拣置盘中注以清泉次第品题之以消旅况自中夏讫初冬所得渐多后出愈奇因叹此物值黄羊白草之乡擅文采而知希故赋之缅神媪鸿蒙而亭毒兮特郁秀乎云根经娲皇烹炼以补缀兮仍东土之兹存疑距医巫闾咫尺兮傥珣玕琪之子若孙彼球琳琅玕兮安得独擅美夫昆仑媲锦川于锦江兮喻锦石于锦段度河伯其当首肯兮恐山灵之不愿蜀缬绮丽妙绝天下 【 后五切】 宝镊金梭明妃卓女虽组织之精工实经营者辛苦而烂熳其文章曾不烦乎机杼厥为体格也或则生成浑然腐鼠同璞无璺无瑕不雕不斲 【 竹鹿切】 跌岩 【 岩：宕】 崔嵬保全梭角 【 卢谷切】 或则良璧初完剨焉而扑委壑填渠躏蹏轹毂厥为形状也或则面钿耳珰髻簪巾结檞叶榆钱椶根竹节径寸踰分虽小必掇 【 已悦切】 或则方罫圆?巾穴登?还环诀玦凫短鹤长阴凹阳凸擎掌曰珍如拳斯劣厥为资质也或则砥砺砮丹武夫碝磩碌石?族碬珉礛石?诸石?连砾麤有其精裒然独出或则火齐木难金膏水碧砗磲瑠石?离玛瑙琥珀各见一班错呈片石厥为颜色也或则黍黑朱红雪白天青 【 子盈切】 金黄不杂五色分明象彼贞士不贰其行或则鸭头鹰背雀翠鱼頳荔房檀晕松蕋兰茎陆离光怪射目迷睛厥为文理也或则点点滴滴煸烂晬盎丝丝缕缕纵横下上睇之痕存摸不指挡或则星宿云霞波涛峰嶂鬼斧神工物模人样剞劂仿偟丹青惆怅厥为出处也或则驴耳牛心鸡冠鹰嘴雨角云头磨盘铛子 【 附近诸山】 出谷迁澜辰发已止或则挹娄室韦白霫黑水神龙烛衔北斗南指不知其来几千万里天荒地老兮嶰岛江涯山矸石烂兮沦落畴嗟于是乃有幽人逸客冷致闲情漱流唫泽洗耳濯缨乍翍磊砢如赠王?囱瑛薄言埒之顷筐不盈遂尔靡阴与晴匪朝伊夕乐以忘忧志为物役尽瘁鞠躬手自摭拾衣变昔耶足穿不借 【 资昔切】 重迭攟载杂沓狼藉 【 前历切】 后薪既多前鱼可泣爰口抡文之鉴以持取士之衡纳一卷于一勺期至公乎至清且也平不欲庸奇不欲诡澹不欲枯华不欲靡大德弗以一生?月掩全瑜亦以微瑕委淑慝毫芒去留俄晷宁雅勿俗虽岩 【 岩：严】 匪酷遗有骊珠溷无鱼目糖粃尽精凿显萧艾黜薓苓选升草堂入山馆几乌皮窗电闪器洁白水清浅乱抛掷任仰 【 仰：俛】 俛 【 俛：仰】 成殊致恣元览鸡既呜 【 呜：鸣】 矣遥曈昽旭日始旦兮屋梁红启东牖兮彻盘中五光十色兮映帘栊银屏娇面兮浮朝铜踰高舂兮历南荣离驭当空兮万象呈短檐疏榥兮洞幽贞纤玼微颣兮无可抨勿易秦人兮十二城日昭昭兮寝以暆为凿西壁兮延夕晖捧盈逐景兮必若葵安得鲁阳兮戈再麾愿言终日兮不蹔违月出皎兮窥我床怀佳人兮不能忘往从之兮水中央水天一色兮白茫茫从容剪烛兮宵正长可以独乐何必人知良朋过从亦与赏奇有饮能不醉曰平泉所遗有拜辄欲狂曰南宫我师有乍对弹琴曰少文图小山可响有遽攫置袖曰郁林航重载难移率皆其臭如兰人淡于菊靡丽纷华佗非所致故能怀瑾握瑜抱璞韫椟玉与不贪两宝俱足斯物理之乘除亦天道之倚伏若乃人间僊域宫庭庙堂青蒲金戺丹陛彤墙衣冠济济礼乐皇皇九宾在列万寿称觞陈其法物出自宝藏器车银瓮大吕元英 【 于良切】 悬黎垂棘黄琮白珩于阗插架靺鞨盈箱天家巨丽海内无双匹夫怀璧何足以臧又若戚里侯门王宅藩邸翠幰朱轮蝉冠貂珥蒜押玳帘藻函晶垒七宝流苏千金床第罗列阶除纷纭瑰玮灵璧太湖英德大理瑶色铜声梯山航海 【 虎洧切】 糜费若干囏难至此苔卧弥年河清一视矧尔戋戋固应弗齿又若倚顿陶朱王孙程郑 【 叶镇】 饶拥鱼盐豪钧楚晋栲栳珠量池塘金窨波斯誊舶朱提充矴 【 的孕切】 王氏绢余终南树尽希世之珍示人不吝寻常馈遗等闲婚聘婢饰奴妆骇鸡照乘 【 叶甚】 穷侈极奢争奇角盛有美于斯岂其所信吁嗟乎尤物地产佳期天作 【 臧祚切】 显晦有时绌伸各处寒莫衣兮饥莫食首不耀兮佩非式遭弃寘兮勿于邑有知己兮在中国延伫兮凌川邂逅兮何年泉石兮我癖文采兮相怜澣濯兮拂拭数见兮愈鲜出缁衣兮公好任嗜痂兮笑偏当扬眉兮卬首为悦己兮增妍旷万古兮一遇将携手兮归田然而世态何常物情难料恐后也悔宜先以报黍稷非馨苹藻既芼乃酻之翠薄而为文昭告曰天各一方遭逢非偶谬托相知仪图终守千距关山十更卯酉无翼以飞不胫须走客至贫家入门见丑纸帐芦帘绳枢瓮牖螙简奚囊茶铛药臼幞被萧然庭尘不帚挹彼注兹泊吾坚友莫避妻孥常置左右饮食起居时时偕叟看剑检书弹碁命酒歕墨鸣毫得心应手资尔精英起予枯朽白水青松禁寒耐久逝肯适我虎丘点首即弗其然亦曷敢扭言慎勿出凭之者有寤寐能通肝膈许剖何去何从若可若否三日之日消息喻某过期寂寂则是妍皮痴骨顽石而已矣爰举以尽还山薮恶用此累累者使仆夫嗟重负邪祝甫毕见山人黄发揭箔突前问将谁诘咄咄如谵不闻夫珠之在合浦乎汪洋海路既去复还 【 旬缘切】 无他孟尝廉也又不闻夫石之在晋安乎终古云雾忽而见焉无他虞愿贤也计是物生是邦刼不可由旬悉矣而名不传讵但人不之识抑亦弢光匿迹不愿与周旋耳兹望君之室宝气属天倾君之橐宝光烛筵以知其曩刮君目如承伯乐一顾今登君载即从李郭登仙区区心事原自昭然也若复狐疑犹豫敞??兄迁延政虑越石父不以解左骖为德反以屈齐相为嫌立见乘风石燕高翥翩翩矣余乃瞿然而起敬谢长者永矢勿谖相依不全既白云以自怡亦欲内示翔风外示和氏而播之乎华夏乱曰璀兮璨兮绚兮烂兮有斐君子邦之瑗兮澡德于盘旦复旦兮握奇在手洵可玩兮南山之寿文章焕兮珠百琲而金千笏勿与换兮 

　　○诗 

　　四言古 
　　五言古 
　　七言古 
　　五言律 
　　五言排律 
　　七言律 
　　五言绝句 
　　七言绝句 

　　?四言古 

　　鲁公词 

　　鲁公词 

　　明浮梁卢琼 
　　维帝御极柔远能迩一夫不获痌瘝是耻蠢兹辽人不戢自焚公悯冥顽任祸于身敷奏祈宥胁从罔究帝曰俞哉铣拜稽首渠魁以歼众戚以佑保兹东土如翼如覆帝曰都哉陟兹功懋铣拜稽首天子万寿农不易业市不易肆以生以育惟公之赐维冈有柏维麓有砥绳之凿之维公之祠公惟信宿留公之似我其夙夜罔不敬止匪我思之子子孙孙匪民思之既浃且沦匪公之惠惟帝之仁辽其奠安于万斯春 

　　?五言古 

　　观音洞 
　　义州怀古 

　　观音洞 

　　郡守孙成 
　　云根尧尧然寒泉清且彻山上已无松洞前恒有雪怀松心自贞积雪质固洁欲寄之岁寒林峦见飘瞥 

　　义州怀古 

　　广宁令项蕙 
　　西北屹巨镇所以障东藩阻险由天设岩岩断塞垣过此乃殊方沙碛没平原天马来不绝传有苜蓿繁控弦士十万骑射鸟兽翻北地能用武兼并志犹存杀气枯草木刀瘢与箭痕昔者辽金世崇墉何足言在德不在险亦云固本根宁无和亲利结之可勿谖窃叹外甥国难归青冢魂玉鱼死蒙葬磷火夜唬猿地远易骄奢况乃许并吞何以防未患曰无鹤乘轩饱腾尽组练锁钥偕北门山楼增粉饰永无鼙鼓喧 

　　?七言古 

　　医巫闾山 
　　览秀亭歌 
　　具瞻亭歌 

　　医巫闾山 

　　金太常寺丞蔡珪 
　　幽州镇山高且雄倚天万仞蟠天东祖龙趋之不肯去至今鞭血余殷红崩崖暗谷森云树萧寺门横入山路谁道营丘笔有神只得峰峦两三处我方万里来天涯岥陀缭绕间风沙直教眼界增明秀好是岚光日夕佳 

　　览秀亭歌 

　　明都督毛伦 
　　秋风几日摇霜樾北镇西山两奇绝开窗览秀小亭幽景物撩人自然别丹崖翠壑吐仍吞红云白草入深垣短碑古塔幽光里野店孤舂何处村荒榛小径不盈尺谷口萦纡更深入萧萧木落满天秋溪壑断流堆乱石山形地脉亦何崇上有千岁之苍松孤高偃蹇傲冰雪秀拔天地轻秦封红霞几缕吞朝旭突兀高楼断山曲南峰势压北峰雄剑戟森然对羣玉彩云缥缈栖蓬莱金阙森罗紫极开山空寂寂白昼永野旷落落清风来飞檐铃铎响朱阁石殿帘笼开翠幕回峰转壑挹清溪迭嶂层峦连碧落山原迢递千里通万物苍茫一望中放怀聊取片时适仙境未必人间同白云一片青山小野树烟霞秋意老林梢畿点认归鸦天外数行横海岛晴时乘兴纵登临与客携壶共赏心海阔天空云浩浩台高树合影沉沉 

　　具瞻亭歌 

　　明御史程启充 
　　高阁倚危巅上与浮云齐林岑迭舞凿斜径吞吐日月分东西盘旋曲折下复上凌空百丈悬天梯耸身数息不可到眼花神悸忽如迷阳坡宽敞抱山腹羣峰辐凑飞寒瀑高人指点历画图结构孤亭纵心目杂芳绕径摇晴光石龛锺乳流琼浆开窗揽撷生灵籁自然身世浑相忘紫芝黄石争绚烂嗁鸟落花还复见烟霞淡宕饱游人可惜风光自流转 

　　?五言律 

　　广宁怀古 
　　温泉 
　　温泉（明御史徐景嵩） 
　　莅任祈雨辄应僚属有以随车称者作此谢之郡守孙成 
　　广宁遇雨 
　　望观音阁 
　　宿杏花寺 
　　宁远道上遥望觉华桃花二岛 
　　广宁怀古 
　　游观音阁 
　　望夫石 
　　卧佛寺 

　　广宁怀古 

　　明御史刘成德 
　　衰草闲仙洞青云冷誓台舆图连朔漠烽火静尘埃水自荒沙出山从故国来戍楼钟报晓笳鼓递悲哀 

　　温泉 

　　前人 
　　宪署鸣驺发云林度晚霜清流回燕尾曲路遶羊肠星陨石仍在僧贫寺半荒人家偏冷落山犬护柴桑 

　　前题 

　　明御史徐景嵩 
　　万古温泉水百年几度游炎流从地发暖气欲天浮风过亭台爽山环景物幽自怜多病客不是濯缨俦 

　　莅任祈雨辄应僚属有以随车称者作此谢之 

　　郡守孙成 
　　敢曰随车雨偶然相值中羣生兼沐浴大气属空蒙亦觉人情喜悬知岁事丰我来应有责讵可冒天功 

　　广宁遇雨 

　　前人 
　　但得千畴足何妨滞一程烟垂南郭满云出万峰平飞鸟沾还逝长虹断复明停车凝望处童叟竞欢声 

　　望观音阁 

　　前人 
　　特起如端笏前峰豆眼青山形飞欲去云气驶还停杰阁渺难即空岩若可听且将登眺意留作未曾经 

　　宿杏花寺 

　　前人 
　　一径穿山入疏钟亦渐闻门迎千障色寺绕几峰云谷叶吹风乱岩花笑日曛老僧耽寂静似怪客纷纭 

　　宁远道上遥望觉华桃花二岛 

　　郡倅朱梦熊 
　　双岛澴中出遥分天一涯桃花春涨满仙邑白云遮 【 觉华岛即古兴城县地】 去去无轻翮迟迟欲问楂莫言归路远心已到金华 

　　广宁怀古 

　　前人 
　　闾岫峨峨起边风寂寂来日迟双塔影沙静一溪苔地迥连唐垒霜高冷誓台文皇停跸处转眼已蒿莱 

　　游观音阁 

　　广宁令项蕙 
　　乘兴历危颠上方楼阁连四围山断绝一径鸟飞悬览胜犹疑梦凭虚别有天武陵问津后此地凿何年 

　　望夫石 

　　教授张橓 
　　未必曾登此高踪自不磨孤魂游夜月遗恨寄卷阿泪尽山无竹哀深海涌波风吹石上树呜咽似悲歌 

　　卧佛寺 

　　前人 
　　远望招提境苍茫夕照间冈峦环曲水户牖对遥山佛自何年卧僧能终日闲风尘行役客长叹惜衰颜 

　　?五言排律 

　　温泉十韵 
　　谒北镇庙 

　　温泉十韵 

　　嘉定孙旸 
　　泉近桃花岛仙源沆瀣长山川藏大药水火见真阳出地明珠泛停渊碧玉相龙唇蒸露白石面起云黄瀹卵将堪用游鱼何可当细流纡入海曲涧暗通房游泳非人境浮沈似醉乡伐毛迥鹤发洗髓得蟾肪垢去三彭死风生六翮扬此身非薄谴焉得沐汪洋 

　　谒北镇庙 

　　新都程瑜 
　　北镇闾山古峥嵘屏帝京倚天横海岳据地控幽营日出东隅近星高北斗平龙文蟠玉册雉堞列丹旌千古锺神秀百王共祝祊真香浮碧瓦宝炬映朱甍邈矣燔柴日茫然造物情我来时已晚春尽气犹清剥落看碑字跻攀听谷鸣翠屏巉石列苍盖偃松擎庙貌余兵燹台垣穴鼬鼪仙亭无鹤驾蟒洞尚蛇行衣狗浮云态沧桑老衲评车书今一统何必叹长征 

　　?七言律 

　　同李副将陈别驾游观音洞 
　　题北镇庙石阙 
　　出关口占书锦州行署 
　　浴金汤温泉 
　　广济寺古塔 
　　谒北镇庙 
　　望医巫闾山 
　　宁远州汤泉 
　　登闾山 

　　同李副将陈别驾游观音洞 

　　明东宁道任天祈 
　　岧峣山境自幽深携伴乘春一往寻岭外风烟聊纵目岩前草色漫惊心倚云峭壁千峰立印月寒潭万古沈兴剧酣歌归路晚回看佳胜拟重临 

　　题北镇庙石阙 

　　明陪祀官卢崇德 
　　庙貌尘封已数年千秋胜迹尚依然苍松耸壑长悬日峭壁昂霄欲补天衔命皇华新俎豆关心离黍旧山川欣逢戎服叨陪祀伫望烟峦烽火边 

　　出关口占书锦州行署 

　　奉天府尹梁拱宸 
　　翩翩旌斾指营州满目山川忆旧游慢道锦衣归故里欲将迂策佐前筹云霓正切三农望杼柚应舒圣主忧道左相逢多父老停车时复一咨诹 

　　浴金汤温泉 

　　奉天府尹姜希辙 
　　首山山下水涓涓暖气翻腾珠露圆日护轻寒温室树云飞广漠华清泉画栏时遶灵川色鸳瓦平浮玉井烟披涤尘襟清客况春风已觉沐恩偏 

　　广济寺古塔 

　　郡倅朱梦熊 
　　耶律浮屠霭夕晖诸天景物望中微凭陵几见川原改剥落频经刦火飞雨散天花衣欲湿光含舍利鸟知皈寄言华表峰头鹤城郭人民是与非 

　　谒北镇庙 

　　广宁令项蕙 
　　山灵无恙气氤氲古庙松楸宿白云断碣犹存梁父禅刦灰难认峄山文不辞登眺寻僧话尚有林峦待鹿羣感慨相传思往事悲鸣云际雁纷纷 

　　望医巫闾山 

　　教授张橓 
　　遥望医闾天际峰青山迭迭白云浓背连沙漠冈陵远面对蓬瀛烟雾重王气氲 【 氲：氤】 氲躔北极神灵缥缈忆虞封登临定可开心目一览皇都大干龙 

　　宁远州汤泉 

　　前人 
　　天开一鉴近城隅甃出汤池入画图暖气浮空轻散雾灵泉涌上乱腾珠石鲸吐出波犹沸暗砌通来春满肤道是沈疴能尽涤穷愁郁夕可能苏 

　　登闾山 

　　军都苗君稷 
　　医巫闾表旧皇都永镇营州自有虞磴道回翔神出入悬岩灵变树模糊扶桑夜半天鸡晓绝幕风前石马趋早晚使臣重荐辟六师今已过江湖 【 时命讨云南】 

　　前题 

　　平陵陈易 
　　舜日高悬自可攀医巫闾出大荒间远开冰雪无边路长奠龙蛇此一山老树参天云影直空青扑地石花斑已闻讲殿诸儒进为告成功战马还 

　　?五言绝句 

　　客锦州二首 
　　线公祠 

　　客锦州二首 

　　明大学士孙承宗 
　　锦水波初静高轩向此过似闻城郭是东去竟如何 

　　又 

　　吴房岂不重风雪竟谁成愧尔龙钟者偏收上将名 

　　线公祠 

　　明关中高汴 
　　三十将军死芳名万古扬人生总百岁谁短与谁长 

　　?七言绝句 

　　宁远温泉二首 
　　游闾山清安寺登大士阁二首 
　　十三山 
　　宁远温泉 
　　三月三日浴温泉 
　　将军石 
　　落星石 

　　宁远温泉二首 

　　宫詹侍郎沈荃 
　　首山南麓有汤泉暖雾腾空乱晓烟野寺荒原题句少一泓灵液自涓涓 
　　塞北温池那易逢解衣晞发且从容渔阳昨岁陪銮处白日清泉锁翠峰 

　　游闾山清安寺登大士阁二首 

　　前人 
　　闻说闾山第一峰苍崖终古白云封天风忽起松涛落下界回看隔几重 
　　山阁层层架石梁洞门窅窅瀑飞凉攀萝直上三千尺鸟语花香白昼长 

　　十三山 

　　郡守孙成 
　　峨峨天外见芙蓉夜雨新添螺黛重自是闾山行尽处画图云拥十三峰 

　　宁远温泉 

　　吴兴夏骃 
　　宁远城东一鉴开白云长袅碧山隈灵泉不解分寒暖岁岁春波待客来 

　　三月三日浴温泉 

　　教授李元发 
　　泉蒸馥郁暗生香清昼初长袚百祥把酒问春应驻此如何寒月也如汤 

　　将军石 

　　教授张橓 
　　凌空突起最高峰百丈巅头挺怪松胜败从来人自致山灵何事漫加封 

　　落星石 

　　前人 
　　何年炥灹堕青冥莫是前朝古将星顽钝今虽卧尘土晦暝疑或见精灵 

　　锦州府志卷十 

　　●跋一 

　　往者吾郡修志徧搜古人底本于搢绅学士乡耆野老之家不可得讵张君众异得于千里外燕台图书馆残编断简之中首尾完全未必非鬼神呵护留待有心人之考据参证也吉光片羽既足珍藏他日与吾郡所修志书翦烛观之且可补其遗而弭其缺陷灿老矣不愿作书并不愿抄录成本乃众异君研忍精力能于部务公余回邸后以抄书为乐事积日累月克竟其功雅怀高致其可及耶假观时适同年余君嵩云来见是书谓为圣贤经济之学先从地舆入手王方伯树枬旬宣新疆时创修全省通志调宰官才具学问有政声者赞勷其事余君即其一也今众异殚精于是亲手录成将来担任一省一道一方必有可以自见继家学之渊源增前型之耿光者因附跋其末而归之 
　　时夏历乙丑年小阳春月望前三日辽西山人通家冯灿彰书于宣南庽舍 

　　●跋 

　　清季吾奉教育会成立倡议编纂乡土历史地理以课小学而搜集材料除盛京通志外无实录可记爰请之大府各县一律编集县志阅十年吾邑志书成披阅之余窃慨夫三代迄清历三千余年何文献竟无可考证不禁恝然久之去岁张子仲异得锦州府志一书公余手抄三阅月而书成以有同志也远道寄来捧读至再幸何如之是书辑于清初去前代未远董其事者苦心采访不为不周而所得不过如此噫兵燹之祸人深矣闻之长者曰明清之会锦邑为用兵要区经七十余战连续数十年之久土著人民迁徙靡遗是则人民之生命且不保遑论其它且是书之出计今不足三百年五邑士绅不惟无保而存者即知之者亦绝尠吁可慨己然则张子之手抄是书也其有同感焉 
　　丙寅伏初序于沈阳 
　　凌川李树滋 
