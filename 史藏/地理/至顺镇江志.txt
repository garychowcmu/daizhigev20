至顺镇江志 (元)脱因修　俞希鲁纂　
　
　目录
　序 
　二十一卷提要 
　卷首
　　郡县表 
　　官制表上 
　　官制表下 
　卷一
　　地理〔一〕
　　　叙郡 
　　　子目〔缺〕
　　　　本府 
　　　　丹徒县 
　　　　丹阳县 
　　　　金坛县 
　卷二
　　地理〔二〕
　　　城池
　　　　丹徒县 
　　　　丹阳县 
　　　　金坛县 
　　　坊巷
　　　　录事司
　　　　　隅七 
　　　　　酒坊〔缺〕
　　　　　坊二十七 
　　　　　市五 
　　　　　街七 
　　　　　巷八十二 
　　　　丹徒县
　　　　　酒坊三十四 
　　　　　坊二 
　　　　　街一 
　　　　丹阳县
　　　　　酒坊五十五 
　　　　　坊十 
　　　　　巷十二 
　　　　金坛县
　　　　　酒坊二十 
　　　　　坊十七 
　　　　　巷十四 
　　　乡都
　　　　丹徒县
　　　　　崇德乡 
　　　　　大慈乡 
　　　　　长乐乡 
　　　　　义里乡 
　　　　　丹徒乡 
　　　　　平昌乡 
　　　　　高平乡 
　　　　　洞仙乡 
　　　　丹阳县
　　　　　练塘乡 
　　　　　寿安乡 
　　　　　太平乡 
　　　　　石城乡 
　　　　　高牧乡 
　　　　　桂仙乡 
　　　　　永和乡 
　　　　　永济乡 
　　　　　仁信乡 
　　　　　上德乡 
　　　　金坛县
　　　　　唐安乡 
　　　　　礼智乡 
　　　　　金山乡 
　　　　　大云乡 
　　　　　登荣乡 
　　　　　游仙乡 
　　　　　三洞乡 
　　　　　上元乡 
　　　　　孝德乡 
　　　桥梁
　　　　录事司
　　　　　渌水桥 
　　　　　通济桥 
　　　　　程公桥 
　　　　　拖板桥 
　　　　　嘉泰桥 
　　　　　张公桥 
　　　　　柏家桥 
　　　　　怀德桥 
　　　　　水（石达）桥 
　　　　　斜桥 
　　　　　大围桥 
　　　　　小围桥 
　　　　　韩大娘桥 
　　　　　染皂桥 
　　　　　火炭桥 
　　　　　真珠桥 
　　　　　皇佑桥 
　　　　　朝真桥 
　　　　　石（石达）桥 
　　　　　坝子桥 
　　　　　西城桥 
　　　　　折桥 
　　　　　新观桥 
　　　　　观东桥 
　　　　　七狮桥 
　　　　　西园桥 
　　　　　关门桥 
　　　　　三拆桥 
　　　　　师姑桥 
　　　　　红门桥 
　　　　　龚家桥 
　　　　　圆通桥 
　　　　　水西桥 
　　　　　梦溪桥 
　　　　　乌盆澳桥 
　　　　　菜市桥 
　　　　　古老桥 
　　　　　苏公桥　
　　　　　林太师桥 
　　　　　通吴桥 
　　　　　臭桥子 
　　　　　双寨门桥 
　　　　　卷蓬桥 
　　　　　青龙桥 
　　　　　县桥 
　　　　　胭脂桥 
　　　　　小桥 
　　　　丹徒县
　　　　　洗马桥 
　　　　　柳溪桥 
　　　　　东鸿鹤桥 
　　　　　西鸿鹤桥 
　　　　　朝真桥 
　　　　　乐昌桥 
　　　　　程道桥 
　　　　　高资桥 
　　　　丹阳县
　　　　　云阳桥 
　　　　　泰定桥 
　　　　　三思桥 
　　　　　广济桥 
　　　　　寺前桥 
　　　　　孔家桥 
　　　　　安镇桥 
　　　　　洪家桥 
　　　　　太平桥 
　　　　　民安桥 
　　　　　纪家桥 
　　　　　仁智桥 
　　　　　胡公桥 
　　　　　庆丰桥 
　　　　　仲家桥 
　　　　　惠政桥 
　　　　　简桥 
　　　　　七里桥 
　　　　　珥陵桥 
　　　　　黄堰桥 
　　　　　左港桥 
　　　　　越塘桥 
　　　　　忠显桥 
　　　　　丁桥 
　　　　　下琴桥 
　　　　　威家桥 
　　　　　葛城桥 
　　　　　杨西桥 
　　　　　德新桥 
　　　　　马林桥 
　　　　　大泊桥 
　　　　　寨桥 
　　　　　马司桥 
　　　　　宝庆桥 
　　　　　万年桥 
　　　　　望仙桥 
　　　　　分金桥 
　　　　　新河桥 
　　　　　陈家桥 
　　　　　华店桥 
　　　　　宦角桥 
　　　　　荆村桥 
　　　　　小砺桥 
　　　　　博望桥 
　　　　　萧郭桥 
　　　　　曲水桥 
　　　　　柴桥 
　　　　　潘庄桥 
　　　　金坛县
　　　　　去思桥 
　　　　　凤诏桥 
　　　　　观光桥 
　　　　　皇庆桥 
　　　　　清和桥 
　　　　　通义桥 
　　　　　高湖下口桥 
　　　　　引桂桥 
　　　　　昼锦桥 
　　　　　顺成桥 
　　　　　薛步桥 
　　　　　甓桥 
　　　　　大云桥 
　　　道路
　　　　丹徒县
　　　　　秦皇驰道 
　　　　　风云路 
　　　　　朱方门抵通吴门六百五十丈 
　　　　　登云门至炭渚四十里 
　　　　丹阳县
　　　　　秦凿道 
　　　　金坛县〔缺〕
　　　津渡
　　　　丹徒县
　　　　　西津渡 
　　　　　沙窑渡 
　　　　　石公渡 
　　　　　高资东西两渡 
　　　　　韩桥渡 
　　　　丹阳县 
　　　　金坛县 
　　　漕渠
　　　　坝
　　　　　丹徒县
　　　　　　程公上下二坝 
　　　　　　鳝鱼坝 
　　　　　丹阳县〔缺〕 
　　　　　金坛县
　　　　　　南坝 
　　　　闸
　　　　　丹徒县
　　　　　　京口闸
　　　　　　腰闸
　　　　　　上闸
　　　　　　中闸
　　　　　　下闸
　　　　　　栲栳闸
　　　　　　减水闸
　　　　　　甘露港石闸 
　　　　　丹阳县
　　　　　　吕城闸 
　　　　　　博望闸 
　　　　　金坛县〔缺〕 
　　　　堰
　　　　　丹徒县〔缺〕 
　　　　　丹阳县
　　　　　　吕城堰 
　　　　　　博望堰 
　　　　　　横塘珥村两堰 
　　　　　　草堰麦陂堰 
　　　　　金坛县〔缺〕 
　　　　埭
　　　　　丹徒县
　　　　　　丁卯埭 
　　　　　丹阳县
　　　　　　云阳九里埭 
　　　　　　中邱埭 
　　　　　　庱亭埭 
　　　　　　长冈埭 
　　　　　　破冈渎七埭 
　　　　　　上容渎十六埭 
　　　　　金坛县
　　　　　　荆溪官坊埭 
　　　　　　思湖口埭 
　　　　（石达）
　　　　　丹徒县 
　　　　　丹阳县 
　　　　　金坛县〔缺〕 
　　　　斗门
　　　　　丹徒县〔缺〕 
　　　　　丹阳县 
　　　　　金坛县〔缺〕 
　　　　函
　　　　　丹徒县 
　　　　　丹阳县 
　　　　　金坛县〔缺〕 
　　　　围垾
　　　　　丹徒县 
　　　　　丹阳县 
　　　　　金坛县
　卷三
　　风俗
　　　子目〔缺〕
　　　　崇坟籍 
　　　　禁屠牛 
　　　　敦教养 
　　　　正士习 
　　　　杜祈祷 
　　　　劝亲睦 
　　　岁时
　　　　元日
　　　　　士庶相庆 
　　　　　饮屠苏自年小者起 
　　　　　入学会拜 
　　　　　写桃符 
　　　　　绘门神 
　　　　　秤江水 
　　　　立春日
　　　　　取春牛土书门 
　　　　　为春鸡 
　　　　　钉春盘 
　　　　　造春蠒 
　　　　上元
　　　　　张灯 
　　　　　作圆子炒糯花 
　　　　　迎紫姑 
　　　　寒食
　　　　　行墓祭 
　　　　　插柳枝 
　　　　　立千秋 
　　　　　戏蹋踘 
　　　　清明
　　　　　游郊外 
　　　　上巳
　　　　　祓禊 
　　　　四月八日
　　　　　浴佛遗糖水 
　　　　端午
　　　　　竞渡 
　　　　　鬬力〔缺〕
　　　　　系百索
　　　　　为角黍 
　　　　　饮蒲酒 
　　　　　鬬百草 
　　　　　戴钗头符 
　　　　　画天师像 
　　　　立秋
　　　　　戴楸叶 
　　　　七夕
　　　　　乞巧 
　　　　中元
　　　　　设盂兰盆供 
　　　　二社日
　　　　　卖社糕 
　　　　重九日
　　　　　登高饮菊酒带萸囊 
　　　　　馈面糕插彩旗 
　　　　十月一日
　　　　　暖炉 
　　　　　出城飨坟 
　　　　冬至
　　　　　贺冬 
　　　　腊八日
　　　　　作粥 
　　　　二十四夜
　　　　　祀灶 
　　　　　飨豆粥 
　　　　岁除
　　　　　馈岁 
　　　　　守岁 
　　　　　卖懵 
　　　　　爆竹 
　　　　　图钟馗 
　　　　　烧（火凡）盆 
　　　　　然灶灯 
　　　　　爇天香 
　　　户口
　　　　土著 
　　　　侨寓 
　　　　客 
　　　　单贫 
　　　　僧 
　　　　道 
　卷四
　　土产
　　　谷
　　　　稻 
　　　　黄粟 
　　　　麦 
　　　　豆 
　　　　麻 
　　　布帛
　　　　罗 
　　　　绫 
　　　　绢 
　　　　纱 
　　　　紬 
　　　　布 
　　　饮食
　　　　酒 
　　　　面 
　　　　曲 
　　　　酱 
　　　　鲟鲊 
　　　　牛乳 
　　　　酢 
　　　　青迅饭 
　　　　饼饵 
　　　器用
　　　　铁器 
　　　　铜器 
　　　　火石 
　　　　石墨 
　　　　茅山石 
　　　　香 
　　　　柳箕 
　　　花
　　　　杜鹃 
　　　　玉蘂 
　　　　玉兰 
　　　　牡丹 
　　　　芍药 
　　　　海棠 
　　　　岩桂 
　　　　山茶 
　　　　山丹 
　　　　蜡梅 
　　　　紫薇 
　　　　紫荆 
　　　　辛夷 
　　　　木槿 
　　　　八仙 
　　　　玫瑰 
　　　　栀子 
　　　　棠 
　　　　凌霄 
　　　　木香 
　　　　酴醿 
　　　　金沙 
　　　　月季 
　　　　蔷薇 
　　　　锦带 
　　　　瑞香 
　　　　结香 
　　　　素馨 
　　　　迎春 
　　　　罂粟 
　　　　丽春 
　　　　山矾 
　　　　玉绣球 
　　　　粉团儿 
　　　　佛见笑 
　　　　真珠 
　　　　木芙蓉 
　　　　兰 
　　　　蕙 
　　　　菊 
　　　　葵 
　　　　荪 
　　　　水仙 
　　　　玉簪 
　　　　鸡冠 
　　　　萱草 
　　　　金灯 
　　　　金钱 
　　　　金凤 
　　　　石竹 
　　　　水红 
　　　　翦金 
　　　　滴滴金 
　　　　牵牛 
　　　　玉胡蝶 
　　　　碧蝉 
　　　　密友 
　　　　百合 
　　　　黄雀儿 
　　　　郁李 
　　　　山木瓜 
　　　　宝相 
　　　　紫笑 
　　　　金梅 
　　　　笑靥 
　　　　天烛 
　　　果
　　　　梅 
　　　　杏 
　　　　桃 
　　　　李 
　　　　樱桃 
　　　　枇杷 
　　　　来禽 
　　　　石榴 
　　　　蒲萄 
　　　　木瓜 
　　　　银杏 
　　　　胡桃 
　　　　梨 
　　　　柿 
　　　　枣 
　　　　栗 
　　　　橙 
　　　　西瓜 
　　　　甜瓜 
　　　　榠樝 
　　　　棠球 
　　　　无花果 
　　　　莲 
　　　　藕 
　　　　菱 
　　　　芡 
　　　　茨菇 
　　　　荸荠 
　　　蔬
　　　　菘 
　　　　芥 
　　　　菠薐 
　　　　蒿 
　　　　荠 
　　　　韭 
　　　　胡荽 
　　　　蕨 
　　　　薤 
　　　　葱 
　　　　莴苣 
　　　　苦荬 
　　　　莙荙 
　　　　萝卜 
　　　　苋 
　　　　生菜 
　　　　薄荷 
　　　　香菜 
　　　　胡蒜 
　　　　冬瓜 
　　　　菜瓜 
　　　　黄瓜 
　　　　瓠 
　　　　茄 
　　　　芋 
　　　　蕈 
　　　　山花菜 
　　　　葵 
　　　　蓼 
　　　　茭白 
　　　　山药 
　　　　黄独 
　　　　甘露子 
　　　　苏 
　　　　马蓝 
　　　　甘菊 
　　　药
　　　　芝 
　　　　石马乳 
　　　　石脑 
　　　　禹余粮 
　　　　南烛 
　　　　朮 
　　　　芍药 
　　　　黄精 
　　　　菖蒲 
　　　　何首乌 
　　　　附子 
　　　　乌头 
　　　　芎藭 
　　　　贝母 
　　　　白藓 
　　　　白薇 
　　　　积雪草 
　　　　荠苨 
　　　　翦草 
　　　　连翘 
　　　　羊踯躅 
　　　　刘寄奴 
　　　　王不留行 
　　　　葛根 
　　　　蜈蚣 
　　　　水蛭 
　　　草
　　　　大麻 
　　　　苎 
　　　　苘 
　　　　芭蕉 
　　　　紫藤 
　　　　薜荔 
　　　　蓝 
　　　　莎 
　　　　苔 
　　　　凤尾 
　　　　虎耳 
　　　　万年青 
　　　　丝瓜 
　　　　萍 
　　　　藻 
　　　　茭 
　　　　芦 
　　　　雁来红 
　　　竹
　　　　慈 
　　　　紫 
　　　　斑 
　　　　筀 
　　　　水 
　　　　侯 
　　　　筯 
　　　　苦 
　　　　淡 
　　　　燕 
　　　　金碧 
　　　　象牙 
　　　　筱 
　　　　笋 
　　　木
　　　　松 
　　　　柏 
　　　　桧 
　　　　楸 
　　　　梓 
　　　　槐 
　　　　桐 
　　　　杉 
　　　　黄杨 
　　　　枫 
　　　　檀 
　　　　椿 
　　　　樗 
　　　　榆 
　　　　樟 
　　　　柳 
　　　　水杨 
　　　　桑 
　　　　柘 
　　　　楮 
　　　　朴 
　　　　楝 
　　　　栎 
　　　　枳 
　　　　沙罗 
　　　　冬青 
　　　　石楠 
　　　　黄荆 
　　　　椶榈 
　　　　皂荚 
　　　　槲 
　　　畜
　　　　牛 
　　　　羊 
　　　　猪 
　　　　狗 
　　　　猫 
　　　　鸡 
　　　　鹅 
　　　　鸭 
　　　禽
　　　　鹰 
　　　　鹞 
　　　　鹯 
　　　　鹘 
　　　　（戎鸟） 
　　　　乌 
　　　　鹊 
　　　　鸢 
　　　　燕 
　　　　雀 
　　　　鹳 
　　　　鸥 
　　　　鹭 
　　　　莺 
　　　　雉 
　　　　鸠 
　　　　鸽 
　　　　鸲鹆 
　　　　郭公 
　　　　百舌 
　　　　鹘鸼 
　　　　鸦舅 
　　　　饿乌 
　　　　竹鸡 
　　　　姑恶 
　　　　画眉 
　　　　雪姑 
　　　　练带 
　　　　斲木 
　　　　山鹧 
　　　　芦（扎鸟） 
　　　　巧妇 
　　　　黄头 
　　　　青菜 
　　　　伯劳 
　　　　噪天 
　　　　蜡觜 
　　　　偷仓 
　　　　油蜡 
　　　　秀眼 
　　　　金翅 
　　　　黄鹌 
　　　　十二红 
　　　　白头翁 
　　　　婆饼焦 
　　　　提胡芦 
　　　　脱却布袴 
　　　　乌头白颊 
　　　　山和尚 
　　　　山楝子 
　　　　鸳鸯 
　　　　鸂鶒
　　　　鸬鹚 
　　　　淘河 
　　　　鹱
　　　　鸮 
　　　　鬼车 
　　　　蝙蝠 
　　　兽
　　　　虎 
　　　　豺 
　　　　鹿 
　　　　獐 
　　　　麂 
　　　　野猪 
　　　　兔 
　　　　狸 
　　　　貛 
　　　　獭 
　　　　鼠 
　　　　刺猬 
　　　鱼
　　　　鲟 
　　　　时 
　　　　鮆 
　　　　回 
　　　　河豚
　　　　白 
　　　　鲈 
　　　　鲤 
　　　　金 
　　　　青 
　　　　鳜 
　　　　鳊 
　　　　鲢 
　　　　鲩 
　　　　鯶 
　　　　鲿 
　　　　鲻 
　　　　鳝 
　　　　鳅 
　　　　鳗鲡 
　　　　针口 
　　　　银条 
　　　　吐魰 
　　　　黄颡 
　　　　桥丁 
　　　　邵阳 
　　　　江豚 
　　　　鼋 
　　　　龟 
　　　　鳖 
　　　　蟹 
　　　　螺 
　　　　蠯 
　　　　虾 
　　　虫
　　　　蝉 
　　　　蝶 
　　　　蜂 
　　　　蜻蜓 
　　　　螳螂 
　　　　促织 
　　　　萤 
　　　　蚱蜢 
　　　　蚯蚓 
　　　　鼅（朱黾） 
　　　　蜗牛 
　　　　虾蟇 
　　　　鼃 
　　　　蜥蜴 
　　　　蜣蜋 
　　　　蝇 
　　　　蚁 
　　　　蚊 
　　　　蛇 
　　　　蛓 
　　　　蝎 
　卷五
　　田土
　　　总属 
　　　官民 
　　　荒熟 
　　　输复 
　卷六
　　赋税
　　　常赋
　　　　夏税
　　　　　丝 
　　　　　绵 
　　　　　钞 
　　　　　大麦 
　　　　　小麦 
　　　　　祥符图经 
　　　　　嘉定志 
　　　　　咸淳志 
　　　　　蔡逢丹阳志 
　　　　秋租
　　　　　粳米 
　　　　　白粳米 
　　　　　籼米 
　　　　　糯米 
　　　　　白糯米 
　　　　　香糯米 
　　　　　黄豆 
　　　　　祥符图经 
　　　　　嘉定志 
　　　　　咸淳志 
　　　　租钱月办钞 
　　　　房钱 
　　　　地钱 
　　　　皮货岁额 
　　　　包银岁额 
　　　土贡
　　　　旧贡 
　　　　今贡 
　　　子目〔缺〕
　　　　商课岁额钞
　　　　　嘉定志 
　　　　　咸淳志 
　　　　盐退引岁额 
　　　　酒醋课岁额钞
　　　　　嘉定志 
　　　　茶课岁额钞 
　　　　鱼课岁额钞 
　　　造作 
　　　孳息
　　　　馆驿祗待息钱 
　　　　惠民药局息钱 
　　　宽赋 
　　　子目〔缺〕
　　　　夏税
　　　　　丝 
　　　　　绵 
　　　　秋租
　　　　　粳米 
　　　　　穤米 
　　　　　籼米 
　　　　　钞 
　卷七 
　　山水
　　　山 
　　　　丹徒县
　　　　　蒜山 
　　　　　土山 
　　　　　石排山 
　　　　　高骊山 
　　　　　覆船山 
　　　　　华山 
　　　　　凤凰山 
　　　　　莫山 
　　　　　岘山 
　　　　　磨笄山 
　　　　　圌山 
　　　　丹阳县
　　　　　凤山 
　　　　　水渐山 
　　　　　绣球山 
　　　　　随驾山 
　　　　　李家山 
　　　　　论山 
　　　　　倪山 
　　　　　九灵山 
　　　　　黄连山 
　　　　　观音山 
　　　　　甘草山 
　　　　　北山 
　　　　金坛县 
　　　　　句曲山 
　　　　　方山 
　　　沙
　　　　丹徒县
　　　　　小沙 
　　　　　吴家沙 
　　　　　当江沙 
　　　　　高沙 
　　　　　藤料沙 
　　　　　开沙 
　　　　丹阳县
　　　　　张沙 
　　　　　仁济沙 
　　　　金坛县〔缺〕
　　　洞
　　　　丹徒县
　　　　　招隐洞 
　　　　　观音洞 
　　　　　黄龙青龙二洞 
　　　　丹阳县
　　　　　金牛洞 
　　　　金坛县
　　　　　华阳洞 
　　　　　良常洞 
　　　　　燕洞 
　　　　　方台洞 
　　　　　龙洞 
　　　水
　　　　丹徒县
　　　　　京口水 
　　　　　神溪水 
　　　　　归水澳 
　　　　　积水澳 
　　　　　漕渠水 
　　　　丹阳县〔缺〕
　　　　金坛县〔缺〕
　　　河
　　　　丹徒县
 巿河 
　　　　丹阳县
　　　　　巿河 
　　　　　海鲜河 
　　　　　九曲河 
　　　　　珇渎河 
　　　　　夹冈河 
　　　　金坛县〔缺〕
　　　湖
　　　　丹徒县
　　　　　龙目湖 
　　　　　杜野湖 
　　　　　寺湖 
　　　　　郑湖 
　　　　　新丰湖 
　　　　丹阳县
　　　　　练湖 
　　　　金坛县〔缺〕
　　　港
　　　　丹徒县
　　　　　京口港 
　　　　　甘露港 
　　　　　鳝鱼港 
　　　　丹阳县
　　　　　萝卜港 
　　　　　萧港 
　　　　　吴家港 
　　　　金坛县〔缺〕
　　　浦
　　　　丹徒县
　　　　　润浦 
　　　　　下鼻浦 
　　　　　乐亭浦 
　　　　　徒儿浦 
　　　　　茅浦 
　　　　丹阳县〔缺〕 
　　　　金坛县〔缺〕
　　　渎
　　　　丹徒县〔缺〕 
　　　　丹阳县
　　　　　简渎 
　　　　　丁义渎 
　　　　　相渎 
　　　　金坛县
　　　　　北洲渎 
　　　　　南洲渎 
　　　　　高下湖口渎 
　　　　　甓桥径渎 
　　　　　古速渎 
　　　潭
　　　　丹徒县
　　　　　秋月潭 
　　　　　马潭 
　　　　　护军潭 
　　　　丹阳县
　　　　　清水潭 
　　　　金坛县〔缺〕
　　　洲
　　　　丹徒县
　　　　　胡豆洲 
　　　　　贵洲 
　　　　丹阳县〔缺〕 
　　　　金坛县〔缺〕 
　　　荡
　　　　丹徒县〔缺〕 
　　　　丹阳县〔缺〕 
　　　　金坛县
　　　　　柘荡 
　　　　　钱资荡 
　　　　　北渚荡 
　　　陂
　　　　丹徒县〔缺〕 
　　　　丹阳县〔缺〕 
　　　　金坛县
　　　　　万东陂 
　　　　　莲陂 
　　　塘
　　　　丹徒县 
　　　　丹阳县 
　　　　金坛县
　　　池
　　　　丹徒县
　　　　　放生池 
　　　　　凤凰池 
　　　　　荷香池 
　　　　　薛家池 
　　　　　龙池 
　　　　丹阳县
　　　　　金鹦池 
　　　　　放生池 
　　　　金坛县
　　　　　放生池 
　　　井
　　　　丹徒县
　　　　　右军义井 
　　　　　圣井 
　　　　　金井 
　　　　　水陆堂下井 
　　　　丹阳县
　　　　　相公堂下井 
　　　　　白鹤三仙庙前井 
　　　　　延陵沸井 
　　　　　三教井 
　　　　金坛县〔缺〕
　　　泉
　　　　丹徒县
　　　　　紫金泉 
　　　　　泮泉 
　　　　　□锡泉 
　　　　　真珠泉 
　　　　　虎跑泉 
　　　　　鹿跑泉 
　　　　　倒流泉 
　　　　　翟公泉 
　　　　　灵泉 
　　　　丹阳县
　　　　　玉乳泉 
　　　　　白鹤泉 
　　　　　玉龙泉 
　　　　金坛县
　　　　　抚掌泉 
　　　　　凤门泉 
　　　海潮 
　卷八 
　　神庙 
　　　祠
　　　　本府
　　　　　后土神别祠 
　　　　　文昌祠 
　　　　　康王祠 
　　　　　林仁肇祠 
　　　　　钱良臣祠 
　　　　　赵彦逾祠 
　　　　　明灵昭惠祠 
　　　　丹徒县
　　　　　瓜步江神祠 
　　　　　刘武翼祠 
　　　　　林文节祠 
　　　　丹阳县
　　　　　丁令威祠 
　　　　金坛县
　　　　　陶宏景祠 
　　　庙
　　　　本府
　　　　　东岳别庙 
　　　　　城隍忠佑庙 
　　　　　顺佑王庙 
　　　　　汉刘史君庙 
　　　　　白马庙 
　　　　　寿邱司徒庙 
　　　　　三皇庙 
　　　　　灵顺庙 
　　　　　火祆庙 
　　　　　天王庙 
　　　　　仰山庙 
　　　　　平水大王庙 
　　　　　柳如京庙 
　　　　丹徒县
　　　　　西岳别庙 
　　　　　徐偃王庙 
　　　　　汉留侯庙 
　　　　　白龙庙 
　　　　　辛王庙 
　　　　　白兔山神庙 
　　　　　萧练三姑庙 
　　　　　石公山神庙 
　　　　　句骊山神庙 
　　　　　褎忠庙 
　　　　　旌忠庙 
　　　　　邓艾庙 
　　　　　林仁肇庙 
　　　　　关王庙 
　　　　　天妃庙 
　　　　　下元水府庙 
　　　　　张王别庙 
　　　　　昭惠庙 
　　　　　石马庙 
　　　　　夏禹庙 
　　　　　司马公庙 
　　　　　唐葛周三将军庙 
　　　　　炳灵公庙 
　　　　　皮场庙 
　　　　　东平忠靖王别庙 
　　　　　汉王别庙 
　　　　丹阳县
　　　　　三皇庙 
　　　　　城隍庙 
　　　　　武烈帝别庙 
　　　　　东岳庙 
　　　　　东岳别庙 
　　　　　张王庙 
　　　　　孱陵侯庙 
　　　　　善利庙 
　　　　　慈感庙 
　　　　　白鹤三仙庙 
　　　　　广惠庙 
　　　　　灵顺庙 
　　　　　梓潼帝君庙 
　　　　　灵惠王庙 
　　　　　颜良庙 
　　　　　显济庙 
　　　　　平水王庙 
　　　　　顺佑王庙 
　　　　　葛大王庙 
　　　　　萧相公庙 
　　　　　七郎庙 
　　　　　陈司徒庙 
　　　　　鲍王庙 
　　　　　嘉贤庙 
　　　　金坛县 
　　　　　三皇庙 
　　　　　城隍庙 
　　　　　东岳别庙 
　　　　　武烈帝别庙 
　　　　　张王庙 
　　　　　灵济庙 
　　　　　太常卿庙 
　　　　　袁太守庙 
　　　　　湖溪庙 
　　　　　李司徒庙 
　　　　　朱林双庙 
　　　　　上塘庙 
　　　　　白塔庙 
　　　　　游塘庙 
　　　　　崇圣庙 
　卷九 
　　僧寺 
　　　寺
　　　　本府
　　　　　帝师寺 
　　　　　甘露寺 
　　　　　普照寺 
　　　　　道林寺 
　　　　　洪福寺 
　　　　　静明寺 
　　　　　灵建寺 
　　　　　梁广寺 
　　　　　花山寺 
　　　　　安圣寺 
　　　　　因胜寺 
　　　　　延庆寺 
　　　　　罗汉寺 
　　　　　弥陀寺 
　　　　　报恩寺 
　　　　　水陆寺 
　　　　　灵济寺 
　　　　　万寿寺 
　　　　　天王承庆寺 
　　　　　惠安寺 
　　　　　众善寺 
　　　　　保福寺 
　　　　　大兴国寺 
　　　　　甘泉寺 
　　　　　大光明寺 
　　　　丹徒县
　　　　　龙游寺 
　　　　　平等寺 
　　　　　显亲胜果寺 
　　　　　长乐寺 
　　　　　向善寺 
　　　　　绍隆寺 
　　　　　法云寺 
　　　　　永安寺 
　　　　　永兴寺 
　　　　　鹤林寺 
　　　　　禅隐寺 
　　　　　竹林寺 
　　　　　普济寺 
　　　　　玉山报恩寺 
　　　　　资福寺 
　　　　　上方寺 
　　　　　妙慧寺 
　　　　　宁国寺 
　　　　　昭庆报慈寺 
　　　　　普济寺 
　　　　　海会寺 
　　　　　显慈寺 
　　　　　崇惠寺 
　　　　　东霞寺 
　　　　　三山寺 
　　　　　四渎安寺 
　　　　　大法兴寺 
　　　　　登云寺 
　　　　　普慈寺 
　　　　　宝城寺 
　　　　丹阳县
　　　　　普宁寺 
　　　　　香严寺 
　　　　　昌国寺 
　　　　　云台寺 
　　　　　法云寺 
　　　　　广福寺 
　　　　　崇福寺 
　　　　　祇园寺 
　　　　　延庆寺 
　　　　　孝感寺 
　　　　　祇林寺 
　　　　　定善寺 
　　　　　崇教寺 
　　　　　广教寺 
　　　　　梁宝寺 
　　　　金坛县
　　　　　慈云寺 
　　　　　普慈寺 
　　　　　报恩尼寺 
　　　　　广恩崇福寺 
　　　　　布金寺 
　　　　　同建寺 
　　　　　延庆寺 
　　　　　同建寺 
　　　　　崇福寺 
　　　　　法中平等寺 
　　　院
　　　　本府
　　　　　三教辩正院 
　　　　　华藏院 
　　　　　表善院 
　　　　　妙善尼院 
　　　　　福田弥陀尼院 
　　　　　戒德尼院 
　　　　　千佛院 
　　　　丹徒县
　　　　　延寿院 
　　　　　般若院 
　　　　　华严院 
　　　　　上生院 
　　　　　宝胜院 
　　　　　瑞相院 
　　　　　化生院 
　　　　　轮藏院 
　　　　　弥勒院 
　　　　　弥陀院 
　　　　　观音院 
　　　　　释迦院 
　　　　　文殊院 
　　　　　显庆崇福院 
　　　　　大圣院 
　　　　　崇惠院 
　　　　丹阳县
　　　　　广福院 
　　　　　孝感院 
　　　　　戒珠院 
　　　　　崇教院 
　　　　　广教院 
　　　　　植德博施院 
　　　　　三圣院释迦下院 
　　　　　普贤院 
　　　　　智宝院 
　　　　　菩萨院经藏院 
　　　　　大圣院 
　　　　　道林院 
　　　　　崇福院 
　　　　金坛县 
　　　　　笃忠显庆院 
　　　　　灵建塔院 
　　　庵 
　　　　本府
　　　　　龙华庵 
　　　　　庆寿庵 
　　　　　大圆庵 
　　　　　普应庵 
　　　　　圆觉庵 
　　　　　白莲庵 
　　　　　妙觉庵 
　　　　　广惠庵 
　　　　　法华尼庵 
　　　　　干明尼庵 
　　　　丹徒县
　　　　　报亲庵 
　　　　　龙华庵 
　　　　　德云庵 
　　　　　崇教庵 
　　　　　时思庵 
　　　　丹阳县
　　　　　大同庵 
　　　　　奉先庵 
　　　　　致敬庵 
　　　　　万寿庵 
　　　　　光远尼庵 
　　　　　报恩庵 
　　　　　报德庵 
　　　　金坛县
　　　　　施水庵 
　　　　　永思庵 
　　　　　主敬庵 
　卷十
　　道观 
　　　宫
　　　　本府
　　　　　干元万寿宫 
　　　　丹徒县〔缺〕 
　　　　丹阳县〔缺〕
　　　　金坛县
　　　　　燕洞宫 
　　　观
　　　　本府
　　　　　道冲观 
　　　　　元妙观 
　　　　　迎仙观 
　　　　丹徒县
　　　　　明真观 
　　　　　紫府观 
　　　　　上善观 
　　　　　广惠仙真观 
　　　　　通真观 
　　　　　仙台观 
　　　　丹阳县
　　　　　凝禧观 
　　　　　清微崇寿观 
　　　　　仁静观 
　　　　金坛县
　　　　　报亲观 
　　　　　元阳观 
　　　　　藏真观 
　　　　　崇寿观 
　　　道院
　　　　本府
　　　　　和光道院 
　　　　　佑圣道院 
　　　　　报亲道院 
　　　　　大隐道院 
　　　　　真武道院 
　　　　　安定道院 
　　　　　庆真道院 
　　　　　崇德道院 
　　　　　崇福道院 
　　　　　奉真道院 
　　　　丹徒县
　　　　　拱真道院 
　　　　　敬真道院 
　　　　　三仙道院 
　　　　　丹阳道院 
　　　　　三茅道院 
　　　　丹阳县
　　　　　集真道院 
　　　　金坛县
　　　　　真惠道院 
　　　　　城隍三茅道院 
　　　　　上元道院 
　　　　　嗣真道院 
　　　　　崇真道院佑圣道院 
　　　庵 
　　　　本府
　　　　　清真庵 
　　　　　垕德庵 
　　　　　元通庵 
　　　　　奉思修观庵 
　　　　　冲和庵 
　　　　　明真庵修真庵 
　　　　　通真庵 
　　　　　全真庵 
　　　　　全真女冠庵 
　　　　丹徒县
　　　　　高庄吴坟庵白马干通真庵 
　　　　　叶坟庵土洞全真庵 
　　　　　崔坟庵 
　　　　丹阳县
　　　　　崇真庵 
　　　　　倪庄庵 
　　　　　崇德庵敬亲庵 
　　　　　僾庵徐庵敬庵言坟东庵 
　　　　　西庵 
　　　　　三山庵 
　　　　　都官庵 
　　　　　处士庵 
　　　　金坛县 
　　　　　礼真庵 
　　　　　敬庵后（田翏）潘坟庵 
　　　　　汰塘庄坟庵 
　　　　　厚德庵永怀庵敬亲庵南王庄赵坟庵 
　　　　　顾云庵 
　　　　　青培显庵邹坟庵敬思庵明秀庵王坟庵仁寿庵 
　卷十一 
　　学校
　　　本府
　　　　蒙古字学 
　　　　儒学
　　　　　大成殿 
　　　　　先圣庙 
　　　　　先贤祠 
　　　　　文昌祠 
　　　　　地灵祠 
　　　　　祭器库 
　　　　　乐器库 
　　　　　肃容所 
　　　　　成德堂 
　　　　　三鳣堂 
　　　　　渊源堂 
　　　　　采芹亭 
　　　　　学庾 
　　　　　公厨 
　　　　　正录位 
　　　　　直学所 
　　　　　学门 
　　　　　德音亭 
　　　　　井亭 
　　　　　教官厅 
　　　　　书籍 
　　　　　学产
　　　　　　田土 
　　　　　　租税 
　　　　医学 
　　　　阴阳学 
　　　丹徒县
　　　　县学 
　　　　先圣庙大成殿 
　　　　先贤祠 
　　　　地灵祠 
　　　　学产
　　　　　田土 
　　　　　租税 
　　　丹阳县
　　　　县学 
　　　　先圣庙 
　　　　众贤堂 
　　　　地灵祠 
　　　　成德堂 
　　　　库 
　　　　廪 
　　　　直舍 
　　　　公厨 
　　　　祭器 
　　　　学产
　　　　　田土 
　　　　　租税 
　　　金坛县
　　　　县学 
　　　　先圣庙大成殿 
　　　　先贤祠 
　　　　明伦堂 
　　　　集英堂 
　　　　修教堂 
　　　　六杉亭 
　　　　观善堂 
　　　　射亭 
　　　　祭器 
　　　　学产
　　　　　田土 
　　　　　租税 
　　书院〔贡院附〕
　　　本府
　　　　淮海书院
　　　　　学产
　　　　　　田土 
　　　　　　租税 
　　　　濂溪书院
　　　　　学产
　　　　　　田土 
　　　　　　租税 
　　　丹阳县〔缺〕
　　　金坛县
　　　　茅山书院
　　　　　学产
　　　　　　田土 
　　　　　　租税 
　　　　　贡士庄
　　　　　　田土 
　　　　　　租税 
　　　　申义书院 
　　　　贡院 
　　兵防 
　　　教场
　　　　宋诸军各有教场今虽俱废姑志其名 
　　　　丹徒县 
　　　　丹阳县〔缺〕 
　　　　金坛县〔缺〕
　　　营
　　　　本府 
　　　　丹徒县 
　　　　丹阳县〔缺〕
　　　　金坛县〔缺〕
　　　寨
　　　　本府〔缺〕 
　　　　丹徒县〔缺〕 
　　　　丹阳县〔缺〕
　　　　金坛县〔缺〕 
　　　屯 
　　　　本府〔缺〕
　　　　丹徒县 
　　　　丹阳县〔缺〕
　　　　金坛县 
卷十二
　古迹
　　园囿
　　　本府 
　　　丹徒县 
　　　丹阳县〔缺〕
　　　金坛县〔缺〕
　　居宅
　　　本府
　　　　宋武帝旧宅 
　　　　宋判三司盐铁院刁约宅 
　　　　左丞王存宅 
　　　　故相鲁国公曾布宅 
　　　　延康殿学士王汉之及其弟宝文阁直学士涣之宅 
　　　　吏部尚书蒋猷宅 
　　　　翰林学士毛友宅 
　　　　礼部郎中米芾宅 
　　　　参知政事翟汝文宅 
　　　　留守宗泽宅 
　　　　制置邱岳宅 
　　　　大常龚基先宅 
　　　　知军王通宅 
　　　　制置章琰宅 
　　　　都统王起宗宅 
　　　　运使钱真孙宅 
　　　　安抚叶再遇宅 
　　　　知府周□宅 
　　　　安抚赵纪祥宅 
　　　　安抚濮口宅 
　　　　总领倪垕宅 
　　　　知府汤克昭宅 
　　　　察使汤孝信宅 
　　　　提刑王夬亨宅 
　　　　提刑赵□宅 
　　　　都统孙虎臣宅 
　　　　安抚王雄宅 
　　　　宪使李节宅 
　　　　枢密孙附凤宅 
　　　　元都水罗璧宅 
　　　　丞相阿塔海宅 
　　　　丞相脱虎脱宅 
　　　　平章忽刺出宅 
　　　　平章昔里教化的宅 
　　　　行户部尚书辛仲实宅 
　　　　江浙省参政忽哥儿宅 
　　　　浙东道廉访使岳烈宅 
　　　　吏部尚书塔失不花宅 
　　　　两浙运使可马刺丁宅 
　　　　浙东宪副木八刺宅 
　　　　浙东佥宪王玺宅 
　　　　云南佥宪范震宅 
　　　　江浙省郎中万嘉闾宅 
　　　　广教同知八刺宅 
　　　　广东副都元帅塔宅 
　　　　本路副达鲁花赤马薛里吉思宅 
　　　　万户胡忽都鲁不花宅 
　　　　本路达鲁花赤阔里吉思宅 
　　　　本路达鲁花赤干鲁欢牙里宅 
　　　　广东宪司经历董邦用宅 
　　　　本路治中相镇宅 
　　　　本路总管脱因宅 
　　　　平江路同知扎马刺丁宅 
　　　　会昌知州康济宅 
　　　丹徒县
　　　　齐庆封宅 
　　　　唐许浑宅 
　　　丹阳县
　　　　晋王珣宅 
　　　　宋礼部尚书洪拟宅 
　　　　左丞王存宅 
　　　　安抚邵彪宅 
　　　　殿中丞诸葛赓宅 
　　　　兵部侍郎汤东野宅 
　　　　漫塘刘宰旧宅 
　　　　吏部王扬英宅 
　　　金坛县
　　　　八行张恪宅 
　　　　漫塘刘宰宅 
　　　　参政王遂宅 
　　　　丞相丁大全宅 
　　　　元浮梁知州陈钧宅 
　　　　宣慰副使阿思兰也奴宅 
　　陵墓
　　　陵
　　　　丹徒县
　　　　　宋兴宁陵 
　　　　　熙宁陵 
　　　　丹阳县
　　　　　吴高陵 
　　　　　齐永安陵 
　　　　　泰安陵 
　　　　　修安陵 
　　　　　景定陵 
　　　　　兴安陵 
　　　　　梁建陵 
　　　　　修陵 
　　　　　庄陵 
　　　　金坛县〔缺〕 
　　　墓 
　　　　丹徒县
　　　　　汉荆王墓 
　　　　　殷仲堪墓 
　　　　　晋郗鉴郗愔墓 
　　　　　宋萧思话墓 
　　　　　神士冢 
　　　　　京西转运使苏舜元墓 
　　　　　赠少师应安道墓 
　　　　　武义大夫何淮墓 
　　　　　总管左领卫将军李师闵墓 
　　　　　武进主簿孔璇墓 
　　　　　制置邱崇墓 
　　　　　都督张□墓 
　　　　　知泗州夏皋墓 
　　　　　节使赵文亮墓 
　　　　　太守陈广墓 
　　　　　制使章琰墓 
　　　　　大卿龚基先及其子农卿潗墓 
　　　　　澹轩艾谦及子制干庆洪教授庆长知县墓 
　　　　　检阅高嘉墓 
　　　　　通判茅（上登下廾）墓 
　　　　　郡守李迪妻葛夫人墓 
　　　　　枢密高桂墓 
　　　　　吉州刺史韩亮及其子黄池巡检□墓 
　　　　　左司郎中王巳墓 
　　　　　知常州孙吴会墓 
　　　　　参议史昌卿墓 
　　　　　朝请大夫王元纯墓 
　　　　　淮西安抚司邢子政墓 
　　　　　节使张□墓 
　　　　　元翰林学士青阳梦炎墓 
　　　　　都水监罗璧墓 
　　　　　明威将军相镇墓 
　　　　　亚中大夫孙矩墓 
　　　　　县尹朱茪永墓 
　　　　　韦斋俞德邻及弟酉发墓 
　　　　　葵轩尧允恭墓 
　　　　　福宁州判官邢文英墓 
　　　　　提举林桂发墓 
　　　　　教授杨如山墓 
　　　　　建康路同知萧汉杰墓 
　　　　　黄岩州判官郭景星墓 
　　　　　教授徐桧龙墓 
　　　　　广东盐课副提举焦礼墓 
　　　　　赠承事郎丹徒县尹顾如松及其弟海道运粮千户淙其子推官严寿墓 
　　　　　都事蔡（木巳）墓 
　　　　丹阳县
　　　　　吴季子墓 
　　　　　汉董永墓 
　　　　　宏璆墓 
　　　　　晋执事左中郎将守太中大夫包君墓 
　　　　　散骑常侍赠太尉周府君墓 
　　　　　京兆太守持节征东将军扬州刺史盛荣墓 
　　　　　司徒蔡谟墓 
　　　　　梁相国安丰县侯蔡大宝墓 
　　　　　唐褚遂良墓 
　　　　　扶阳王桓彦范墓 
　　　　　南唐沈彬墓 
　　　　　宋龙图阁直学士邵必通判约史枢密亢墓 
　　　　　安抚邵彪墓 
　　　　　参知政事翟汝文墓 
　　　　　修撰陈东墓 
　　　　　马帅节使解元墓 
　　　　　将作监簿刘瞻墓 
　　　　　福建巿舶杨樗年墓 
　　　　　吏部王扬英墓 
　　　　　山东魏胜墓 
　　　　　刘府君墓 
　　　　　滁州通判锺将之墓 
　　　　　太中大夫蔡友墓 
　　　　　郴守赵汝亦墓 
　　　　　直宝章阁洪秉哲墓 
　　　　　陈辅之墓 
　　　　　扬州教授郭珣瑜墓 
　　　　　广西经干范克信及子新城县丞燮墓 
　　　　　温州通判赵崇德墓 
　　　　　贡士洪江墓 
　　　　　权院殷淳墓 
　　　　　句容丞蔡宗尹墓 
　　　　　将作监簿孙应凤及其弟枢密院附凤墓 
　　　　　巴陵丞徐松龙墓 
　　　　　桐隐蒋瑱墓 
　　　　　清溪东崇芳墓 
　　　　金坛县
　　　　　云茅居士刘蒙庆墓 
　　　　　尚书王遂墓 
　　　　　工部赵时侃墓 
　　　　　司谏汤邦彦墓 
　　　　　正言袁孚墓 
　　　　　宏词李拱墓 
　　　　　竹庵李之才墓 
　　　　　浮梁知州陈钧墓 
　　　　　稻田提举堵闰墓 
　卷十三 
　　宫室
　　　宫
　　　　本府〔缺〕
　　　　丹徒县
　　　　　丹徒宫 
　　　　　丹阳宫 
　　　　丹阳县〔缺〕
　　　　金坛县〔缺〕
　　　楼
　　　　本府
　　　　　喜雨楼 
　　　　　总春楼 
　　　　　川楼 
　　　　　高阳楼 
　　　　　燕醑楼 
　　　　　赏心楼 
　　　　　燕喜楼 
　　　　　荷花楼 
　　　　　三登楼 
　　　　　四并楼 
　　　　　八角楼 
　　　　　丰美楼 
　　　　　清和楼 
　　　　　清风楼 
　　　　　双会楼 
　　　　丹徒县
　　　　　江口镇楼 
　　　　丹阳县〔缺〕
　　　　金坛县〔缺〕 
　　　观
　　　　本府
　　　　　月观 
　　　　　日观 
　　　　丹徒县〔缺〕 
　　　　丹阳县〔缺〕
　　　　金坛县〔缺〕 
　　　台
　　　　本府
　　　　　河阁 
　　　　丹徒县〔缺〕 
　　　　丹阳县〔缺〕
　　　　金坛县〔缺〕 
　　　阁
　　　　本府
　　　　　河阁
　　　　丹徒县〔缺〕
　　　　丹阳县〔缺〕
　　　　金坛县〔缺〕
　　　亭
　　　　本府
　　　　　通津亭 
　　　　　漾渌亭 
　　　　　荷香亭 
　　　　丹徒县
　　　　　浮玉亭 
　　　　　回宾亭 
　　　　　二翁亭 
　　　　　接官亭 
　　　　　一沤亭 
　　　　　与同亭 
　　　　　南山亭 
　　　　丹阳县〔缺〕
　　　　金坛县
　　　　　北亭 
　　　堂
　　　　本府
　　　　　萧闲堂 
　　　　　射堂 
　　　　　东夏堂 
　　　　　积弩堂 
　　　　丹徒县
　　　　　威辅堂 
　　　　　妓堂 
　　　　　相公堂 
　　　　丹阳县〔缺〕
　　　　金坛县〔缺〕 
　　公廨
　　　坛壝
　　　　本府 
　　　　丹徒县 
　　　　丹阳县 
　　　　金坛县 
　　　治所
　　　　本府 
　　　　丹徒县 
　　　　丹阳县 
　　　　金坛县 
　　　仓
　　　　本府 
　　　　丹徒县 
　　　　丹阳县 
　　　　金坛县 
　　　　常平仓
　　　　　本府 
　　　　　丹徒县〔缺〕
　　　　　丹阳县 
　　　　　金坛县 
　　　　义仓〔总九十六所〕
　　　　　本府 
　　　　　丹徒县 
　　　　　丹阳县 
　　　　　金坛县 
　　　库
　　　　本府
　　　　　军资库 
　　　　　甲仗库 
　　　　　公使钱库 
　　　　　行用交钞库 
　　　　　大军库 
　　　　丹徒县〔缺〕 
　　　　丹阳县〔缺〕 
　　　　金坛县〔缺〕
　　　　常平库
　　　　　本府〔缺〕 
　　　　　丹徒县 
　　　　　丹阳县 
　　　　　金坛县 
　　　　酒醋库务
　　　　　本府
　　　　　　都醋库 
　　　　　　永丰库 
　　　　　　八仙库 
　　　　　　眉寿库 
　　　　　　中山库 
　　　　　　西上库 
　　　　　　正赐库 
　　　　　　中库 
　　　　　　户部库 
　　　　　　小槽库 
　　　　　　激犒库 
　　　　　丹徒县
　　　　　　仁和门库 
　　　　　　鹤林门库 
　　　　　　青阳门库 
　　　　　　中土门库 
　　　　　　通吴门库 
　　　　　　登云门库 
　　　　　　水西门库 
　　　　　　江口库 
　　　　　丹阳县〔缺〕 
　　　　　金坛县
　　　　　　省库 
　　　务
　　　　本府
　　　　　比较东务 
　　　　　贡罗务 
　　　　　在城务 
　　　　丹徒县
　　　　　比较西务 
　　　　　谏壁务 
　　　　　丁角务 
　　　　丹阳县
　　　　　延陵税务 
　　　　　延陵酒务 
　　　　　吕城务 
　　　　　吕城酒务 
　　　　　丹阳务 
　　　　　酒务 
　　　　金坛县
　　　　　酒务 
　　　　　金坛务 
　　　驿传
　　　　本府
　　　　　通吴驿 
　　　　　丹阳驿 
　　　　　递运站 
　　　　　丹徒驿 
　　　　丹徒县
　　　　　西津短站 
　　　　　丹徒馆 
　　　　　高资馆 
　　　　　新丰馆 
　　　　丹阳县
　　　　　云阳驿 
　　　　　吕城驿 
　　　　金坛县
　　　　　金坛馆 
　　　邮传
　　　　本府
　　　　　录事司总铺 
　　　　丹徒县
　　　　　西津铺 
　　　　　南门铺 
　　　　　张家山铺 
　　　　　丹徒铺 
　　　　　谏壁铺 
　　　　　陶庄铺 
　　　　　新丰铺 
　　　　　施水铺 
　　　　　下鼻铺 
　　　　　乐亭铺 
　　　　　洪信铺 
　　　　　高资铺 
　　　　　炭渚铺 
　　　　丹阳县
　　　　　斜桥铺 
　　　　　石羊子铺 
　　　　　黄泥坝铺 
　　　　　青阳铺 
　　　　　陵口铺 
　　　　　栅口铺 
　　　　　吕城铺 
　　　　金坛县
　　　院
　　　　本府
　　　　　都作院 
　　　　　养济院 
　　　　　仁和门车院 
　　　　　登云门车院 
　　　　　鹤林门车院 
　　　　丹徒县
　　　　　养济院 
　　　　丹阳县
　　　　　养济院 
　　　　金坛县
　　　　　养济院 
　　　局
　　　　本府
　　　　　织染局 
　　　　　杂造局 
　　　　丹徒县
　　　　　生帛局 
　　　　　惠民药局 
　　　　丹阳县
　　　　　批验茶引局〔缺〕 
　　　　　惠民药局〔缺〕 
　　　　金坛县
　　　　　惠民药局〔缺〕 
　　　场
　　　　本府 
　　　　丹徒县 
　　　　丹阳县〔缺〕 
　　　　金坛县〔缺〕 
　　　寨屋
　　　　本府〔缺〕 
　　　　丹徒县〔缺〕
　　　　丹阳县〔缺〕 
　　　　金坛县〔缺〕 
　　　囹圄
　　　　本府 
　　　　丹徒县 
　　　　丹阳县 
　　　　金坛县 
　　廪禄
　　　俸钱 
　　　禄米 
　　　职田 
　　公役
　　　胥吏 
　　　皁隶 
　　　户役 
　　　力役 
　　　佣役 
　　　杂役 
 卷十四
 封君 
　　　汉
　　　　刘贾封荆王 
　　　后汉
　　　　蒋默封云阳亭侯 
　　　吴
　　　　孙韶食曲阿丹徒二县 
　　　　孙桓封丹徒侯 
　　　　朱据封云阳侯 
　　　　华核封徐陵亭侯 
　　　晋
　　　　高光封延陵县公 
　　　　檀凭之封曲阿县公 
　　　　鲁芝封武进亭侯 
　　　陈
　　　　袁湛封晋陵县男 
　　　宋
　　　　赵元份封润王 
　　　　赵颜封润王 
　　　　赵枞封润国公 
　卷十五 
　　刺守
　　　宋太守 
　　　元刺守
　　　　江阴镇江安抚使司
　　　　　达鲁花赤 
　　　　　安抚使 
　　　　镇江府路总管府
　　　　　达鲁花赤 
　　　　　总管兼府尹 
　　　　镇江路总管府
　　　　　达鲁花赤兼管内劝农事 
　　　　　总管兼管内劝农事 
　　参佐 
　　　宋通判以下
　　　　通判
　　　　　南厅通判 
　　　　　北厅通判 
　　　　　西厅通判 
　　　　钤辖 
　　　　签判 
　　　元同知以下 
　　　　镇江府路总管府
　　　　　同知府事 
　　　　　治中
　　　　　判官 
　　　　　推官 
　　　　镇江路总管府
　　　　　同知府事 
　　　　　判官 
　　　　　推官 
　　　　经历
　　　　　以下至胡仲德并系镇江府路总管府经历司 
　　　　知事
　　　　　以下至杨荣并系镇江府路总管府知事 
　　　　提控案牍
　　　　　以下至张思文并系镇江府路总管府提控案牍 
　　　　提控案牍兼照磨承发架阁 
　卷十六 
　　宰贰 
　　　录事司
　　　　元
　　　　　达鲁花赤 
　　　　　录事 
　　　　　判官 
　　　　　典史 
　　　丹徒县
　　　　宋
　　　　　令 
　　　　　丞〔缺〕
　　　　　主簿〔缺〕
　　　　　尉〔缺〕
　　　　元
　　　　　达鲁花赤 
　　　　　尹 
　　　　　主簿 
　　　　　尉 
　　　　　典史 
　　　丹阳县
　　　　宋
　　　　　令 
　　　　　丞 
　　　　　主簿 
　　　　　尉〔缺〕 
　　　元
　　　　达鲁花赤 
　　　　尹 
　　　　主簿 
　　　　尉 
　　　　典史 
　　　金坛县 
　　　　宋
　　　　　令 
　　　　　丞 
　　　　　主簿〔缺〕
　　　　　尉〔缺〕
　　　　元 
　　　　　达鲁花赤 
　　　　　尹 
　　　　　主簿 
　　　　　尉 
　　　　　典史 
　卷十七 
　　司属
　　　司狱司
　　　　司狱 
　　　高资巡检司
　　　　巡检 
　　　开沙巡检司
　　　　巡检 
　　　圌山巡检司
　　　　巡检 
　　　包港巡检司
　　　　巡检 
　　　吕城巡检司
　　　　巡检 
　　　延陵巡检司
　　　　巡检 
　　　登荣乡巡检司
　　　　巡检 
　　　大云乡巡检司
　　　　巡检 
　　　薛步市巡检司
　　　　巡检 
　　　平准行用库
　　　　提领
　　　　大使 
　　　　副使
　　　在城都税使司
　　　　提领
　　　　大使 
　　　　副使 
　　　丹阳税使司
　　　　提领
　　　　大使 
　　　　副使 
　　　金坛税使司
　　　　提领
　　　　大使 
　　　　副使 
　　　谏壁税使司
　　　　提领
　　　　大使 
　　　　副使 
　　　丁角税使司
　　　　提领
　　　　大使 
　　　　副使 
　　　丹阳批验茶引局
　　　　提领一员〔缺〕
　　　吕城税使司
　　　　提领
　　　　大使 
　　　　副使 
　　　织染局
　　　　局使 
　　　　局副 
　　　生帛局
　　　　大使 
　　　　副使 
　　　杂造局
　　　　局使 
　　　　局副 
　　　大军仓 
　　　香糯仓 
　　　永丰库 
　　　在城水马站 
　　　丹阳水马站 
　　　吕城水马站
　　　官医 
　　学职
　　　蒙古字学
　　　　元
　　　　　教授 
　　　　　学正 
　　　儒学
　　　　宋
　　　　　教授 
　　　　元
　　　　　教授 
　　　　　学正 
　　　　　学录 
　　　　丹徒县学
　　　　　教谕 
　　　　丹阳县学
　　　　　教谕 
　　　　　金坛县学
　　　　　　教谕 
　　　　　淮海书院
　　　　　　山长 
　　　　　濂溪书院
　　　　　　山长 
　　　　　茅山书院
　　　　　　山长 
　　　医学
　　　　教授 
　　　　学正 
　　　　学录 
　　　　三县医学教谕各一员〔缺〕 
　　　阴阳学
　　　　教授 
　　　　学正 
　　　　学录 
　　将佐
　　　宋
　　　　都统制 
　　　　兵马都监五员〔缺〕
　　　　巡辖一员〔缺〕
　　　　计议 
　　　　主管机宜文字 
　　　　干办公事 
　　　　提点医药饮食 
　　　　从军舍人 
　　　　准备差遣 
　　　元
　　　　镇守镇江上万户府 
　　　　　达鲁花赤 
　　　　　万户 
　　　　　副万户 
　　　　　经历 
　　　　　知事 
　　　　　提腔案牍 
　　　镇抚所
　　　　镇抚 
　　　　都目 
　　　真定翼上千户所
　　　　达鲁花赤 
　　　　千户 
　　　　副千户 
　　　　提领案牍 
　　　　弹压 
　　　　上百户 
　　　　下百户 
　　　濮州翼上千户所
　　　　达鲁花赤 
　　　　千户 
　　　　副千户 
　　　　提领案牍 
　　　　弹压 
　　　　上百户〔缺〕 
　　　　下百户 
　　　卫辉翼上千户所
　　　　达鲁花赤 
　　　　千户 
　　　　副千户〔缺〕 
　　　　提领案牍 
　　　　弹压 
　　　　上百户〔缺〕 
　　　　下百户 
　　　怀庆翼上千户所
　　　　达鲁花赤 
　　　　千户 
　　　　副千户 
　　　　提领案牍 
　　　　弹压 
　　　　上百户〔缺〕 
　　　　下百户 
　　　高唐翼中千户所
　　　　达鲁花赤 
　　　　千户 
　　　　副千户 
　　　　都目
　　　　弹压 
　　　　上百户〔缺〕 
　　　　下百户 
　　　彰德翼下千户所
　　　　达鲁花赤 
　　　　千户 
　　　　副千户 
　　　　吏目
　　　　弹压 
　　　　上百户
　　　　下百户 
　　　济南翼下千户所
　　　　达鲁花赤 
　　　　千户 
　　　　副千户 
　　　　吏目
　　　　弹压 
　　　　上百户
　　　　下百户 
　　　顺德翼下千户所
　　　　达鲁花赤 
　　　　千户 
　　　　副千户 
　　　　吏目
　　　　弹压 
　　　　上百户〔缺〕 
　　　　下百户 
　　　广平翼下千户所
　　　　达鲁花赤 
　　　　千户 
　　　　副千户 
　　　　吏目
　　　　弹压 
　　　　上百户〔缺〕 
　　　　下百户 
　　　盐军翼下千户所 
　　　　达鲁花赤〔缺〕 
　　　　千户 
　　　　副千户〔缺〕 
　　　　吏目
　　　　弹压 
　　　　上百户
　　　　下百户 
　　寓治
　　　宋
　　　　总领所
　　　　　粮料院 
　　　　　主管文字 
　　　　　干办公事 
　　　元 
　　　　行大司农司
　　　　　大司农 
　　　　　司农卿 
　　　　　司农少卿 
　　　　　司农丞 
　　　　　经历 
　　　　　都事 
　　　　　照磨 
　　　　　管勾 
　　　　　提控令史 
　　　　　令史 
　　　　　知印 
　　　　　宣使 
　　　　通政院
　　　　　院使 
　　　　　同知 
　　　　　同签 
　　　　　判官 
　　　　　经历 
　　　　　都事 
　　　　　提控令史 
　　　　　知印 
　　　　　宣使 
　　　　打捕鹰房总管府 
　　　　　达鲁花赤 
　　　　　总管 
　　　　　同知 
　　　　　经历 
　　　　　知事 
　卷十八 
　　人材〔一〕
　　　科举 
　　　　土著 
　　　　侨寓 
　卷十九 
　　人材〔二〕
　　　仕进
　　　　土著 
　　　　侨寓 
　　　节义
　　　　土著 
　　　　侨寓 
　　　孝友
　　　　土著 
　　　　侨寓 
　　　隐逸
　　　　土著 
　　　　侨寓 
　　　方外 
　　　　释
　　　　　土著 
　　　　　侨寓 
　　　　道 
　　　　　土著 
　　　　　侨寓　
　卷二十
　　杂录〔一〕
　　　天文
　　　　甘露降祥 
　　　　大风为菑 
　　　　暴风裂帐 
　　　祥异
　　　　旱干水溢 
　　　　枯秸复生 
　　　　沟城得铭 
　　　　掘园获印 
　　　　受金折禄 
　　　　观潮馈药 
　　　　洞宾足迹 
　　　地理
　　　　鸠兹隶润 
　　　　京口谓京 
　　　　宋拟东秦 
　　　　唐号金陵 
　　　　开伊娄河 
　　　　修瓜洲城 
　　　　栅口断牛 
　　　　庱亭射虎 
　　　　延陵破培 
　　　　大江涨沙 
　　　　死葬朱方 
　　　人物
　　　　曲阿宏戎 
　　　　荆溪杜君 
　　　　唐刘十三〔缺〕
　　　　润李二十〔缺〕
　　　　元诜还家〔缺〕
　　　　许渤在润 
　　　　郑女入宫 
　　　　杜秋归乡〔缺〕
　　　　京口裴五〔缺〕
　　　　钱唐盛童〔缺〕
　　　姓氏
　　　　许左甘纪 
　　　郡事
　　　　置幽州牧 
　　　　领京下督 
　　　　地兼蕃重 
　　　　事系安危 
　　　　谐之举才 
　　　　萧绩诘吏 
　　　　延嗣不降 
　　　　裴宽自戒〔缺〕
　　　　若山遇仙〔缺〕
　　　　息元诡寿 
　　　　韩罚俸 
　　　　李翛鸠财 
　　　　仁义掷弓 
　　　　茂章毁第 
　　　　柳开诱盗 
　　　　彦远忧旱 
　　　　德裕黩货 
　　　　真卿侮法 
　　　　曾肇言觌 
　　　　苏轼论服 
　　　　安礼丏去 
　　　　德象求援 
　　　　为军发粟 
　　　　听民车水 
　　　　乞米赈饥 
　　　　陈策发廪 
　　　　却供什物 
　　　　讥献羡余 
　　　文事
　　　　伐乌林曲 
　　　　丁督护歌 
　　　　歌华山畿 
　　　　撰望江南 
　　　　善变素丝 
　　　　深惜益友 
　　　　阳陶（上箴下角）篥 
　　　　养直送别 
　　　　登多景楼 
　　　　题金山寺 
　　　　游古竹院 
　　　　饮吸江亭 
　　　　蒜山二翁 
　　　　绣谷万象 
　　　　南徐幕府 
　　　　寿邱晓钟
　卷二十一 
　　杂录〔二〕
　　　武事
　　　　盛设烽烟 
　　　　韶远斥候 
　　　　郗鉴屯据 
　　　　蔡谟防守 
　　　　牢之退元 
　　　　刘裕破恩 
　　　　无忌斩修 
　　　　宋武安众 
　　　　邱令败贼 
　　　　萧纶赴难 
　　　　萧藻遣子 
　　　　太史便
　　　　铁杖尽杀 
　　　　神功遣将 
　　　　韩滉总兵 
　　　　聚挽硬营 
　　　　选敢死士 
　　　　募后楼都 
　　　　籍凌波军 
　　　　璩降朱实 
　　　　骈讨仙芝 
　　　　卢绛舟师 
　　　　世忠水战 
　　　　赤心奇兵 
　　　　赤马白鹞 
　　　刑罚
　　　　流涕行法 
　　　　共案设酒 
　　　谈笑
　　　　裒游练湖 
　　　　约谈招隐 
　　　　规圆方丈 
　　　　满酌郎中 
　　　考古
　　　　季子墓碑 
　　　　庆封井诗 
　　　　甘露伏羱 
　　　　焦山瘗鹤 
　　　　丹徒废台 
　　　　延陵古钟 
　　　　郗师石臼 
　　　　萧公铁镬 
　　　　得书郗冢 
　　　　沈碑萧塘 
　　　　羲之墨迹 
　　　　奂之经幢 
　　　　建陵石麟 
　　　　宏墓铜器 
　　　　幼度石龟 
　　　　探微青猊 
　　　　僧繇化人 
　　　　道子僧像 
　　　　麒麟古碣 
　　　　鸬鹚旧堰 
　　　　大律师碑 
　　　　保福佛脑 
　　　　钟铸开元 
　　　　井刻大中 
　　　　李得宝峰 
　　　　张叩玉磬 
　　　　顾况山房 
　　　　秦丝石砚 
　　　　楼号千岩 
　　　　亭名镇海 
　　　　双井异色 
　　　　千墩相连 
　　　　郡庠四灵 
　　　　谢宅七佛 
　　　　大河龙卵 
　　　　金山星石 
　　　　题罗浮石 
　　　　易观音钟 
　　　　刊禹迹图 
　　　　文戴颙碑 
　　　　李西台诗 
　　　　黄山谷疏 
　　　　流水院钟 
　　　　胜果寺竹 
　　　　荆公手帖 
　　　　养直心经 
　　　　刘赞三贤 
　　　　李图二像 
　　　拾遗 
　　　　相逢曲阿 
　　　　随候朱方 
　　　　李母弭变 
　　　　篪父绝患 
　　　　用之妖妄 
　　　　刁逵固吝 
　　　　卫公诰命 
　　　　李祖敕书 
　　　　重铸府印 
　　　　旧藏告身 
　附录
　　嘉定镇江续志
　　　以下见十一卷防守屯条后 
　　　以下见十八卷吴淑条前 
　　咸淳镇江志
　　　以下见十六卷签判条后 
　　永乐镇江志
　　　以下见二卷京口闸条后 
　　　以下见十五卷封君条前

至顺镇江志

重栞至顺镇江志 【至顺镇江志　案此志不着撰人姓名柳氏兴恩云丁元吉成化志叙云胜国俞用中至顺志例加精密乾隆镇江府志卷三十七儒林门俞希鲁传字用中至顺中尝着郡志序事精密据此则作至顺志者乃俞希鲁也今考嘉庆丹徒县志文苑门俞希鲁传与乾隆府志约同注云见正德志足为柳说之证希鲁父德邻为宋末遗老(卷十九隐逸类俞德邻传云字宗大永嘉之平阳人宋宝佑中父卓为庐江令侨寓京口因家焉景定辛酉以书经魁乡举咸淳癸酉以礼记魁浙漕归附之初阿朮丞相辟为行省郎中不就行大司农司江浙行省累荐皆不起弟酉发子四人庸廙希鲁康嘉庆丹徒志儒林门俞德邻传云元兵入劫质军中不屈卒全其身以归注云见宋诗存盖希鲁作志于元时故但述其父弗应征辟而不言劫质之事也)叔父酉发与兄偕隐(德邻传后附酉发传云字明叔宋咸淳甲戌以明经由京庠升太学第一归附后隐居不仕)学行并为当时所推(德邻传云性极孝友好施予有佩韦文集十六卷辑闻四卷酉发传云六经诸史无不涉猎有传注补遗三十卷)兄庸亦有文名(卷十九仕进类俞庸传云字时中性倜傥善论议有覆瓿集若干卷)希鲁绍承家学著述甚富(乾隆志希鲁传云学业浩博淹贯羣籍境内碑碣多所撰述有竹素钩元二十卷听雨轩集二十卷)为京口四杰之一(乾隆志卷三十七名臣门青阳梦炎传云子翼工古文与俞希鲁谢震顾观号称京口四杰)历官所至皆有政绩(嘉庆丹徒志俞希鲁传云以茂才除庆元路教授善于启迪众曰俞公如洪钟叩无不响任满擢归安丞筑海盐塘费省而民不劳升江山令改永康所至葺庙学聘名儒讲说平民徭役)身为元末遗老未尝仕明(嘉庆丹徒志希鲁传云以无援久不迁卒年九十注云见浙江通志是改令永康之后久不迁也乾隆志云迁儒林郎松江府路同知盖官永康多年始迁松江同知也此志修于至顺末年希鲁方为江山令其改官永康令必在元统初年至于迁松江同知纵早亦在至元末年其时希鲁之年当在七十以内下距至正丙申仅十余年然则明兵取镇江时希鲁固尚在也乃诸书俱不言曾受明之征辟则始终为元人可知)人品本属高洁故其所修志书最有法度仕进门内以已名附于兄庸传后云今从仕郎衢州路江山县尹者盖以科举仕进二门之人生存者亦当登载此历来志书之通例不得因其人修志转从而削之也(希鲁弟康字大中庆元路昌国州儒学学正亦附见于庸传之后惟希鲁仲兄廙志中未言为何官盖其人本不仕也)至希鲁所撰之文及其父德邻其兄庸所撰之文见于书中者不少(卷二桥梁类载庸重建高资桥记卷四土产门花类玉绣球注载德邻佩韦集有赋汤提刑南园玉绣球花诗二首果类莲注载德邻佩韦集有双莲诗序畜类猫注载德邻佩韦集中义猫说卷九僧寺类载希鲁建报亲庵记及建报恩庵记卷十道观类载希鲁改创干元万寿宫记及重建奉真道院记卷十一学校类载庸重修儒学记德邻增修成德堂记卷十五刺守类载希鲁段廷珪去思碑卷二十一郡事类讥献羡余条载德邻佩韦集辑闻文事类载德邻佩韦集中题金山诗)亦以其事有关掌故其文足以资惩劝始为登载非后人滥以家集羼入地志者所可同日语也乾隆志云俞圭字伯镇希鲁子洪武末由明经聘为郡庠教授以古文世其家号三复斋老人(嘉庆丹徒志约同又云圭子武仲石州同知注云见正德志)盖俞氏自宋至明世济其美宜其书为人所重也　又案此志不载监修姓名张氏鉴云元总管脱因传独详其先代盖志修于脱因守郡时也(脱因传云号林庵蒙古兀罗角人祖三岛赠中奉大夫河东山西道宣慰使护军范阳郡公谥懋义父八儿思不花赠正奉大夫河南江北等处行中书省参知政事护军范阳郡公谥桓敏)今考此志纪镇江府总管自夹谷忽都虎至郭珪非但先世之阀阅不书即本身之履历亦不备载惟脱因传内祖父之爵位既已详述而脱因出仕以后所历之官阶又复一一罗列(其传云初为国子生员以荫授昭信校尉岳州路总管府判官历武略将军衡州路总管府判官武德将军江西等处榷茶都转运判官今亚中大夫)较他人之传不啻增多一倍张氏之说不为无据惟是元时总管府内有二长官一为达鲁花赤兼管内劝农事一为总管兼管内劝农事均有守郡之责(赵氏翼廿二史札记云达鲁花赤掌印办事之长官不论职之文武大小或路府或州县皆设此官)脱因以至顺元年十一月一日履总管之任其时官达鲁花赤者为明里答失不久即去(明里答失传云至顺二年六月七日代)继之者为狗儿亦与脱因同时(狗儿传云至顺二年六月七日至)此志详纪其历任官职(狗儿传云畏吾儿人嘉议大夫初以也可怯薛速古儿赤授承务郎中书省直省舍人历承直郎尚乘寺丞奉训大夫尚乘寺少卿奉议大夫万亿广源库都提举朝列大夫真定路冀州达鲁花赤中宪大夫武备寺少卿授今职)是此志之纂修脱因主其事而狗儿亦与有力也脱因以至顺三年九月去任继之者为兀都马沙以至顺四年正月十日到任(自三年九月至四年正月相去三月余其间必有权总管之职者此志既无明文疑即以狗儿兼摄之也至于狗儿之去任此志既未言及则必在四年以后矣)此志亦详纪其前任官职(兀都马沙传云本速鲁蛮人前朝列大夫同知两浙都转运盐使司今中大夫)是监修此志者始于脱因而成于兀都马沙也盖草创在至顺二三年间而刊行则在四年夏秋之际故卷九甘露寺注云至顺四年春乃始经营故址而缔构之卷十五判官王杰注云至顺四年五月八日至则成书在六月以后明矣元史顺帝纪云至顺四年冬十月戊辰改元诏曰其以至顺四年为元统元年则成书在九月以前明矣(或云卷十九仕进类张元珪注云泰定闲奉上潜邸金陵天历初被召授从仕郎考元史文宗纪泰定二年正月出居于建康致和元年即皇帝位改元天历则所谓上者必指文宗而言文宗崩于至顺三年八月此志仍称为上则成书必在三年八月以前今按或说未为无见然考宁宗以至顺三年十月即位十一月崩未及改元亦未及上文宗庙谥顺帝以至顺四年六月即位十月改元次年始上文宗庙谥又四年始上宁宗庙谥当三年十一月以后四年九月以前作书者言及文宗不独庙谥无由预知弗敢妄拟即称为大行皇帝亦嫌与宁宗无别故不得已而仍称为上此乃词穷则变之例足征秉笔者之苦心未可因此而疑四年之事为后人所附益也)脱因等先后守郡均能延致名儒纂修志乘其事非俗吏所能惟政绩弗传为可憾耳】 序
岁戊午吾以瓯海关监督量移镇江仁和吴印臣 【昌绶】 为吾言君之在瓯海也尝建永嘉诗人祠堂又栞唐宋以来诸东瓯人著作凡十三种庋板祠中以惠瓯之学者今之镇江镇江有宋元二志刘孟瞻所称海内读书人所愿见而未得者也君亦闻阮文达之风将为镇江存其文献乎吾曰唯昔者闻之耆老矣道光末文达方家居有包商 【良丞】 者欲得文达书文达故靳之曰吾选楼中有镇江人二志镇江人无肯栞之者包商诚欲得吾书吾亦欲包商之成吾志也包商曰诺文达乃欣然书十四字曰古籍待刊三十载旧闻新见一千年以赠包商而世乃多包商因并多文达今吾诚不敢望文达意镇江或尚有包商其人乎因相与大笑明年至镇江首举以语陈善余 【庆年】 善余具言其家新有宋志栞本元志亦写定以力不继未栞也吾因取其写本来使梓人计之直六百千而关吏贫其事亦不能以独举乃先出泉百千谋之于柳衍斋 【肇庆】 于小川 【树深】 柳于二君复谋之同人不一月而事以集昔文达之得此志也不得撰人姓名柳宾叔告之乃知其为俞希鲁所作也衍斋为宾叔族孙此举之功比之宾叔有过之无不及矣
然吾读文达送杨忠愍公墨迹归焦山记中闲反复此志若不能无憾于镇江人之不肯栞之者而今日出泉诸君十九乃镇江人又以见镇江人之好义而文达之语或失之诬也希鲁先世为温州之平阳人其父德邻所著有佩韦斋辑闻四卷文集十六卷曩吾在东瓯时尝欲取之以入永嘉诗人祠堂丛栞会受代去不果为今栞此志所谓天理当而人心安者 【阮文达原序语】 则仍东瓯人之著作也吾又不知瓯之学者其观感为何如而继吾之官东瓯者复有永嘉诗人祠堂续栞焉否也栞既成以板归焦山系之以诗兼报印臣诗曰考献征文老未疲尺书飞报故人知由来京口多耆旧此后山灵傥护持阮瑀盛名吾敢望包咸豪举世交推却愁干道遗编尽无复衰年再见之 【镇江尚有熊克干道志世无传本】 己未冬月如皋冒广生疚斋序
至顺镇江志二十一卷 【目录(二十一卷)　案此志自明以来藏书家绝不著录故原本卷数竟无可考卷十二学校门书籍类云志五部十一册注云镇江续志三册书板二十八种五千四百四十七板注云镇江志八百九十板重修镇江志一千一百一十七板张氏鉴云镇江志当是嘉定志续志即嘉定续志重修镇江志则咸淳志也其说颇为详审盖至顺志初修之时板尚未有定数故但载前志之板而新志之板转不载也然据其所言知嘉定志之原本叶数实多于今本故卷数不止二十二(今本叶数较诸原本仅及其半虽原本行数字数或少于今本然传钞者之佚脱亦已多矣)则至顺志之原本叶数自必多于今本而卷数亦不止二十一矣(嘉定续志卷数无考然其书既止三册则卷数必较嘉定志差少咸淳志卷数亦无考然其板既有千余则卷数必较嘉定志微多)】 提要
此书不着撰人姓名案镇江自东晋以来屹为重地志乘之书在宋干道间有熊克所撰者十卷见于宋史艺文志嘉定间卢宪所撰者三十卷见于书录解题今干道志久已失传嘉定志尚有传钞之本已出后人掇拾此书体例大致取法于嘉定志而纪载详备较为过之大约宋志主于征文此则重于考献宋志旁稽典籍务核异同此则备录故事多详兴废镇江在宋为边防之地故其志攻守形势网罗古今在元为财赋之区故此书物产土贡胪陈名状其用意各有所在不得而同也至于郡守参佐宋志近征唐代此则远溯六朝乡贤寓公宋志旁搜隋氏以前此则详于两宋及元互为补苴不可偏废然此书自明以来藏书家绝无著录之者洵为罕觏之秘籍此旧钞本编次失当文字多舛今重加校定缮写俾考京口故实者得以取资也以之抗行袁桷之志四明殆无媿焉
丹徒陈庆年善余校字　
至顺镇江志卷首
　郡县表 【官制表○钞本此下九叶在十五卷　案戴氏守梧云自来史书有表者皆聚于一处不与纪传相杂志书有表者亦皆列于卷首而不与他卷相杂此志之郡县表既列于卷首则官制表亦当列于卷首不得列于卷十五也今从其说移至郡县表之后】 
郡隶浙西仍唐制也自唐而上余千百载境土惟旧所隶则殊其分其并不可无考今推其世代质诸传记作郡县表
　 州部 
虞 扬州 　 　 
夏 扬州 　 　 
殷 扬州 【汉地理志殷因于夏亡所变改】 　 　 
周 扬州 吴 【春秋鲁襄公二十八年齐庆封奔吴吴予之朱方】 
越 【春秋鲁哀公二十二年吴为越所并】 
楚 【史记越世家楚威王大败越杀王无疆尽取吴故地】 　 
秦 始皇二十六年初并天下分天下为三十六郡无州部之属 
西汉 扬州
西晋 扬州 【太康二年分天下为十九州岛属扬州】
东晋 扬州 【南渡后虽于京口侨置徐兖然晋陵郡仍属扬州故徐州刺史多领扬州之晋陵诸军事】 徐州　兖州
宋 南徐州 【永初二年加州曰南徐】 南兖州 【元嘉八年分江北为南兖江南为南徐三十年正月以南兖并入南徐六月还分南徐立南兖】
齐 南徐州
梁 南徐州
陈 南徐州
隋 无州部之属 【志开皇九年省南徐州】
唐 江南道 【贞观元年分天下为十道润隶江南】 江南东道 【开元二十一年又分天下为十五道江南东道润为会府】 浙江西道 【干元元年润隶浙江西道】 浙江东西道 【建中元年合浙江东西二道置镇海军】 浙江道 【贞元三年分浙江东西为三道见通鉴】
五代 无州部之属 
宋 浙西路 
皇元 浙西道 【至元十二年属】 淮东道 【至元十八年改属】 浙西道 【至元二十六年再属】
 　郡国
周 吴 【春秋鲁襄公二十八年齐庆封奔吴吴予之朱方】 
越 【春秋鲁哀公二十二年吴为越所并】 
楚 【史记越世家楚威王大败越杀王无疆尽取吴故地】 
秦 楚郡 【始皇二十四年伐楚虏楚王负刍以其地置楚郡后改会稽郡】
西汉 荆国 【志会稽郡高帝六年为荆国】 
吴国 【志高帝十二年更名吴】 
江都国 【景帝四年吴王濞诛以其地并入江都国】
东汉 吴郡 【顺帝分会稽郡置】 
西晋　毗陵郡 【太康二年初分吴郡置毗陵郡】 晋陵郡 【宋志永嘉五年改毗陵郡为晋陵徙治丹徒】 
东晋 晋陵郡 【属扬州】 侨郡十八 【南东海南琅邪南东平南兰陵临淮淮陵南彭城南沛南清河南下邳南东莞南平昌南济阴南濮阳南太平南泰山南济阳南鲁】
宋 晋陵郡 【元嘉八年割江南及扬州之晋陵属南徐】 侨郡十七 【南东海南琅邪南兰陵南东莞临淮淮陵南彭城南清河南高平南平昌南济阴南濮阳南泰山南济阳南鲁】 吴郡 【大明七年正月割属南徐州】 义兴郡 【泰始四年十月割扬州之义兴郡属南徐】
齐 晋陵郡　侨郡十四 【南东海南琅邪南东莞临淮淮陵南彭城南清河南高平南平昌南济阴南濮阳南泰山南济阳南鲁】 义兴郡 【永明二年以义兴郡属扬州后复属南徐】
梁 统郡无考 【隋志梁改南东海郡曰兰陵郡】
陈 统郡无考
隋 蒋州 【寰宇记隋废南徐州为延陵镇移名于京口为延陵县属蒋州】 润州 【开皇十五年罢延陵镇以蒋州之延陵永年常州之曲阿三县置润州于镇城】 江都郡 【大业三年废润州为江都郡之延陵县】
唐 润州 【武德三年置天宝元年改为丹阳郡干元元年复置】 丹阳郡 【天宝元年改润州置干元元年复曰润州】 
五代 润州 【淮南吴杨氏南唐李氏并同】 
宋 润州 【开宝元年改镇海军为镇江军郡守曰知润州军州事】 镇江府 【政和三年升润州为镇江府】
皇元 江阴镇江安抚使司 【至元十二年三月置】 镇江府路总管府 【至元十三年十二月改】 镇江路总管府 【至元二十六年正月改】 　
 　县邑
秦 会稽郡 丹徒 【古谷阳也始皇三十七年使赭衣徒三千凿京岘东南垄故名丹徒】 
曲阿 【古云阳也史官奏云阳有王气凿北冈截直道使曲以厌之因名曲阿】 
西汉 丹徒　曲阿 【王莽改曰风美按会稽郡统县二十六丹徒曲阿在其中】 
东汉 丹徒　曲阿 【按吴郡统城十三丹徒曲阿在其中】 
吴 云阳武进 【嘉禾三年复曲阿为云阳改丹徒为武进】 
西晋　丹徒　曲阿 【太康二年复武进为丹徒云阳为曲阿】 武进 【分丹徒曲阿置武进又分曲阿延陵乡置延陵】 无锡　毗陵 【永嘉五年改曰晋陵】 暨阳 
东晋 丹徒　曲阿　武进　延陵　无锡　毗陵　暨阳　南沙 【宋志咸康七年罢暨阳盐署立南沙县】 
宋 晋陵　延陵　无锡　南沙　曲阿　暨阳　丹徒 【元嘉八年分属南东海郡】 武进 【大明末分属南东海】 
齐 晋陵　延陵　曲阿　无锡　暨阳　南沙　海阳 【增置阙年月】 丹徒　武进 
梁 统县无考 【寰宇记梁改曲阿为兰陵隋志梁改武进为兰陵】 
陈 统县无考 【隋志陈改兰陵为东海】 
隋 延陵　永年　曲阿 【以上三县见上注】 金山 【开皇十五年置金山府大业末土人保聚因为金山县】 
唐 丹徒　曲阿 【天宝元年更名丹阳】 延陵　句容　白下 【贞观九年更名江宁至德二载割句容江宁二县置升州宝应元年州废二县复来属光启三年再割二县置升】 金坛 【垂拱四年置】 
宋　丹徒　丹阳　金坛　延陵 【熙宁五年废为镇】 
皇元　丹徒　丹阳　金坛 
　官制表上
南徐自昔为重镇历代官守视他郡为多今总其凡作官制表
　 封君 
汉 荆王 　 　 　 
东汉 云阳亭侯 　 　 　 
吴 食丹徒曲阿二县　丹徒侯　云阳侯　徐陵亭侯 　 　 　 
晋 延陵县公　曲阿县公　武进亭侯 
陈 晋陵县男
隋
唐 丹阳郡公
宋 润王润国公 
　　刺史 
晋　扬州刺史
东晋 徐州刺史　兖州刺史　徐兖二州刺史 
宋 南徐州刺史　南兖州刺史　南徐徐二州刺史　南徐兖二州刺史 
齐 南徐州刺史
梁 南徐州刺史 
陈 南徐州刺史
隋
唐 润州刺史　丹阳郡太守　天宝元年改　润州刺史　干元元年复 　 
五代 润州刺史 　 
宋　常润经略巡捡使　知润州军州事　开宝八年改　知镇江军府事　政和三年升 　
皇元 江阴镇江安抚使司　达鲁花赤安抚　镇江府路总管府　达鲁花赤总管兼府尹　至元十三年改　镇江路总管府　达鲁花赤兼管内劝农事　总管兼管内劝农事至元二十六年改 
　　太守
东晋　晋陵太守 
宋　行南徐州事　南东海太守　南兰陵太守　南彭城太守　地理志侨郡十七各有太守考之列传惟此 
齐 行南徐州事　南东海太守　南兰陵太守　南彭城太守 
梁　行南徐州事　南兰陵太守 
陈 南兰陵太守 
隋
　　参佐
东晋　大中正　军司　监军　长史　司马　从事中郎　功曹　参军事　军府主簿　记室　督护　行参军　参军　咨议参军　录事参军　记室参军　中兵参军　别驾　治中　州郡主簿　西曹书佐　祭酒从事　部郡从事 
宋　大中正　中正　监军　长史　司马　从事中郎　正佐　参军事　军府主簿　行参军　参军　咨议参军　录事参军　记室参军　中兵参军　刑狱参军　法曹参军　别驾　治中　州郡主簿　西曹书佐　祭酒从事　部郡从事　郡丞 
齐　大中正　中正　监州　长史　司马　咨议参军　别驾　州郡主簿　西曹书佐　议曹从事　典签 
梁　大中正　中正　知留府事　监州　长史　司马　从事中郎　记室　参军　咨议参军　录事参军　记室参军　别驾　治中　州郡主簿　西曹书佐　典签 
陈　大中正　监州　别驾　郡丞 
隋
唐　副使　幕府幕僚　从事　判官　支使　掌书记　推官　巡官　随军　别驾　长史　司马　郡丞　宾佐　录事参军　司功参军事　司仓参军事　司户参军事　司兵参军事　司法参军事　司士参军　参军事　知市事　知盐铁院 
五代　副使　行军司马　判官　掌书记　推官　司马　通判军府　监渡 　
宋 通判　黔辖　签判　节度掌书记　观察支使　节度推官　观察推官　职官幕掾　郡掾　仪兵刑曹　录事参军　司理参军　司户参军 
皇元　同知府事　判官　推官　经历　知事　提控案牍兼照磨承发架阁 
　官制表下
　 宰贰 
汉 丹徒令 　 　 　 　 
吴 曲阿长丞 　 　 　 　 
晋 　 　 　 　 　 
宋 丹徒令　曲阿令　延陵令 　 　 齐 曲阿令　延陵令 　 　 　 　 
梁 丹徒令　曲阿令　延陵令 　 　 陈 曲阿令 　 　 　 　 
唐 丹徒令　尉　丹阳令　丞　主簿尉　金坛令　丞尉　延陵令 　 　 　 
五代 丹徒令　丹阳令　尉 　 　 
宋 丹徒令　丞　主簿　尉　丹阳令　丞　主簿　尉　金坛令　主簿　尉　延陵令 　 
皇元 丹徒县　达鲁花赤　尹　主簿　尉　丹阳县　达鲁花赤　尹　主簿　尉　金坛县　达鲁花赤　尹　主簿　尉　录事司　达鲁花赤　录事　判官 
 　司属
皇元　司狱　平准行用库　提领　大使　副使　在城税使司　提领　大使　副使　丹阳税使司　提领　大使　副使　金坛税使司　提领　大使　副使　谏壁税使司　提领　大使　副使　吕城税使司　提领　大使　副使　丁角税使司　提领　大使　副使　高资巡检　开沙巡检　图山巡检　包港巡检　吕城巡检　延陵巡检　登荣乡巡检　大云乡巡检　薛步市巡检　织染局使　副使　生帛局使　副使　杂造局使　副使　丹阳批验茶引局提领　大军仓　监支纳　大使　副使　香糯仓　监支纳　大使　副使　永丰库　监支纳　大使　副使　官医提领　祝由科提领三县官医管勾　在城水马站提领　丹阳水马站提领　吕城水马站提领 
　　学职 【学职○钞本无此门　案十七卷学职门内有蒙古字学儒学医学阴阳学等官表中不应不载况封君刺史太守以及参佐宰贰司属将佐寓治诸门表中既一一罗列尤不应独少此门今从张氏鉴之说补于司属门后将佐门前钞本宰贰在将佐门之后司属在寓治之后张氏云据十六十七两卷次第推之则宰贰当次上篇参佐之后次司属又次学职次将佐次寓治此表排行舛误今从其说改正】
宋　儒学　教授 
皇元　蒙古字学　教授　学正　儒学　教授　学正　学录　教谕　医学　教授　学正　学录　教谕　阴阳学　教授　学正　学录　书院　山长 
 将佐
唐 都头　都知兵马使　押衙　大将　衙将 　 
五代 大将　衙将 　 
宋　都统制　州兵马都监　巡辖　计议　主管机宜文字　干办公事　提点医药饮食　从军舍人 
皇元　镇守镇江上万户府　达鲁花赤　万户　副万户　经历　知事　照磨　镇抚所　镇抚　郡目　上千户所　达鲁花赤　副千户　弹压　提控案牍　中千户所　达鲁花赤　千户　副千户　弹压　都目　下千户所　达鲁花赤　千户　副千户　弹压　吏目　上百户　下百户 
　　寓治
宋　都督府　宣抚司　枢密行府　转运司　提刑司　镇江军节度　南外宗司　总领所　粮料院　主管　总干　准备差遣　监大军仓　监仓门　（豆斗）面官　监大军　甲杖库　酒官　榷货务　监务门　围田干官 
皇元　行大司农司　大司农　司农卿　司农少卿　司农丞　经历　都事　通政院使　同签　院判　经历　都事　杭州为头打捕鹰房总管府　达鲁花赤　总管　同知　经历　提控按牍 
至顺镇江志卷一
　地理(缺) 【地理○(钞本无此二字)　案卷一之子目始于叙郡与宋志正同宋志叙郡之前既以地理为总目则此志叙郡之前亦必以地理为总目矣今特补入(下文述四至者当另有一子目疑是疆域二字然无明文可证今姑补子目缺三字)】 
叙(缺)
　　叙郡
本府宋末无改皇朝至元十二年改为江阴镇江安抚使司十三年为镇江府路总管府二十六年为镇江路总管府统司一县三
江南道按察使治润 【唐贞观初分天下为十道景云二年置十道按察使各一人润州刺史韦铣常兼开元二年置十道按察采访处置使润州刺史李浚尝兼】 
镇海军节度使治润 【唐干元元年始置浙西道节度使时韦黄裳以节度治苏颜真卿侯令仪以节度治升季广琛李琬以节度治宣大历中又易为观察使时韦元甫李栖筠李涵李道昌韩滉并以观察团练治苏当是时润实隶之然扼江淮南北之冲势便地顺他州终不及故建中二年韩滉乃自苏徙润朝廷遽重其权以镇海军额宠之其后又兼江淮转运使诸道盐铁转运使自建中之后虽节度观察二使废置不常终不移于他州迄唐季世常为重镇矣但自滉之后分浙江东西道为三而浙西节度观察使止统六州仅得滉之一路至王纬李锜又兼诸道盐铁转运使之权后来路隋杜审权曹确赵隐诸公间以宰相出临方面事体寖重故镇海军之号终不可废而高骈周宝又当贼盗横行之时朝廷欲倚重于高骈则复授以江淮转运使犹以为未足而招讨都统之权悉以委之后至钱镠镇海军额虽移于杭而南唐实留之于润五代因仍欲轻其权则曰权润州团练使权领州事欲重其权则或以亲王临之兼宣州置大都督或兼宣歙常三州置安抚使而镇海军额则仍在润焉】 
　　子目〔缺〕
　　　本府 【本府○(钞本无此二字)　案此一段总述本府之四至后三段分述三县之四至若无此二字则界限不清故不可不补也(下三段皆先述东西若干里南北若干里然后述东至西至南至北至若干里此段独不述东西南北广袤里数显有脱误今特补东西缺三字及南北缺三字于东至之前)】 
东西(缺)　南北(缺)　东至(缺) 【东至(缺)○(钞本作东至杨子江十里)　案钞本此段止有东至西至南至而无北至考嘉定志卷一引太平寰宇记云东至常州一百七十里北渡江至扬州六十三里乾隆志卷一云东界宜兴北界扬子江是则东至扬子江十里当作北至扬子江十里明矣今改东为北移于南至条之后而另补东至缺三字于此以正其误下文丹徒县脱去东至西至丹阳县脱去西至金坛县脱去东至今亦逐条注明其缺以归画一】 　西至集庆路句容县界四十五里　南至常州路武进县界百一十七里　北至扬子江十里
　　　丹徒县
东西五十里　南北七十里　东至(缺)　西至(缺)　南至丹阳县界四十三里 【旧志三十五里】 　北至扬子江二里 【旧志十里】 
　　　丹阳县
东西五十三里 【东西五十三里○(钞本此下一段在金坛县后)】 　南北六十五里　东至武进县界五十七里 【旧志四十八里】 　西至(缺)　南至金坛县界四十五里 【旧志四十里】 　北至丹徒县界二十七里 【旧志五十里】 
　　　金坛县
东西一百里 【东西一百里○(钞本此下一段在丹阳县后)　案嘉定志卷一云丹阳县东西五十三里南北六十五里金坛县东西五十三里南北六十五里乾隆志卷一云丹阳县东至武进县界南至金坛县界北至丹徒县界金坛县西至句容县界南至溧阳县界北至丹徒县界此志原本当亦与彼相同缘传写者误有错简遂至丹阳县后云北至丹阳县界金坛县后云南至金坛县界而文义不可通矣今特将二段彼此互易以还其旧焉】 　南北九十里　东至(缺)　西至句容县界六十五里 【旧志六十七里】 　南至溧阳州四十二里 【旧志七十二里】 　北至丹阳县界三十五里 【旧志二十五里】 
丹徒柳肇庆衍斋校字 


至顺镇江志卷二
　地理
　　城池
王公设险以守其国盖取诸坎重门击柝以待暴客盖取诸豫镇江以长江为天堑诸山环列阻其三方自古形胜之地虽不设备险过金汤矣惟吴大帝筑铁瓮城孙歆缮京城与唐王璠周宝事略可考自兹以降刺史太守勋烈在人耳目者不可胜数然皆不载其修浚城池岂地利不如人和前志略而不书邪及观齐志谓京城因山为垒而苏子瞻登甘露寺诗又曰古郡山为城则知润以山为城其来久矣元混一海禹凡诸郡之有城郭皆撤而去之以示天下为公之义洋洋圣谟诚所谓在德不在险也姑述旧闻以备故实
　　　丹徒县
郡城周回二十六里十七步高九尺六寸 【旧志不着何时所筑不可考】 吴孙韶屯京尝缮之 【吴使孙河屯京城河因赴宛陵为妫览所杀其子韶年十七收河余众缮京城起楼橹以御敌孙权闻乱引兵归吴夜至京城下营试攻惊之兵皆乘城传檄备警讙声动地权使人喻止明日见韶甚器之拜为校尉食丹徒曲阿二县自置长吏一如河旧】 晋宋间城固不废 【晋安帝元兴初刘裕与刘毅何无忌定谋讨桓元裕托以游猎与无忌收合徒众得百余人诘旦京口城开无忌着传诏服称刺史使徒众随之即斩桓修以徇】 宋嘉定甲戌郡守史弥坚作新门七曰通津甘露跨敄黾东山虎蹲马巷放鹤 【弥坚自为记】 咸淳中已废其五 【咸淳志郡守史弥坚以州城私路甚多难以关防除诸军寨门外创建子门七今止存放鹤通吴二门】 今所存者仍有十二东曰青阳 【去府治二里】 南曰南水通吴仁和中土 【四门并去府治八里】 西曰登云 【去府治八里】 北曰定波 【去府治八里】 西南曰鹤林放鹤 【二门并去府治七里】 西北曰还京 【去府治七里】 东北曰利涉 【去府治一里】 通津 【去府治四里】 惟登云通吴鹤林还京旧有楼今皆废 【咸淳志旧外八门惟登云通吴鹤林还京有楼其余四门止有城门而已】 
按登云门城楼宋嘉定癸未郡守赵善湘始创咸淳改元七月二十一日夜半为风所摧景定六年总领兼郡赵与可重建其通吴门城楼则淳佑九年总领余晦以其规模狭隘行者见之有弗葺之叹乃筑女墙拓而新之视旧为雄并见咸淳志余二楼未详何时创置
子城并东西夹城共长十二里七十步高三丈一尺子城吴大帝所筑周回六百三十步内外固以砖号铁瓮城 【舆地志吴大帝孙权所筑周回六百三十步开南西二门内外皆固以砖甓　海录碎事润州铁瓮城孙权筑　唐图经古谓之铁瓮城者谓坚若金城汤池之类又刘禹锡诗铁瓮郡城口注云润州城如铁瓮见韩滉南征记其说与图经小异】 晋郗鉴尝修 【舆地志晋咸和元年贼众数千浮海抄东南诸县郗鉴遂城京口讨平之见鉴传】 王恭更大改创 【舆地志又云今之城宇多恭所制】 南唐刺史林仁肇复修 【仁肇有修子城石记今不存】 东西夹城则唐时所筑也 【唐进士桑华有东西夹城石记宋嘉定前已不存】 子城门四东曰望春 【后改名东海】 南曰鼓角西曰钦贤 【门有二石狮邦人遂以狮子门呼之庳隘玩弛循袭不治宋嘉定癸未郡守赵善湘乃补筑旧城甓以固之上创谯门下严关钥晨昏启闭与昔大异见嘉定续编】 北门名未详 【北城门在府治后即古子城岁久不修颓垣毁堞漫无防禁宋嘉定癸未郡守赵善湘始板筑而甓之设门施钥又于其上创飞桥以通万象亭闻风阁往来殊得其便见嘉定续编】 东夹城二门南曰建德 【后改名朱方】 西曰清风西夹城门二东曰千秋 【后改名铁瓮】 西曰崇化 【后改名高桥】 今诸门皆废惟鼓角钦贤尚存故址耳
铁瓮城唐图经言古号铁瓮城者以其坚固如金城之类胡致隆登铁瓮城诗云雉堞巍然岁月长古今知阅几兴亡吴王殿里笙歌罢炀帝城边草木荒万里烟霞归洞急一川风月渡江忙
　　　丹阳县
城周五百六十步高一丈五尺四面无壕即古简州城 【祥符图经载县故城以县南简渎得名或云周回三里】 上多古木 【咸淳志】 今废门名未详 【东门在斜桥西门在县前南门在草堰北门在观音山】 
吕城在丹阳县东五十四里吴吕蒙所筑遗址尚存 【镇名取此】 
刘繇城在丹阳县西南二百四十步汉末繇自扬州徙治曲阿时所筑 【唐元和郡县图志繇来建城孙策东略繇奔豫章】 
湖口城在长塘湖口宋泰始中庾业筑 【宋泰始二年庾业至长塘河即与义兴太守刘延熙令于湖口夹岸筑城制遣沈怀明等东讨以督护任农夫助之自延陵出长塘湖力战大破业遂弃城走】 
云阳东西城在延陵镇渎南 【镇即故延陵县】 二城相去七里当丹阳句容分界之所即吴楚之境也吴赤乌前已有之 【建康实录详见漕渠水注】 
荆城在白鹤溪口未详何人所筑
浦西两垒在城西十八里晋郗鉴所筑 【舆地志下鼻浦在城西十八里北入江晋郗鉴于浦西筑两垒】 
大业曲阿庱亭三垒俱在丹阳县境晋郗鉴所筑 【晋咸和元年郗鉴刺徐州苏峻反鉴将赴国难遣夏侯长等间行谓温峤曰今贼谋挟天子东入会稽宜先入营垒屯据要害防其越逸断贼粮运然后静镇京口清壁以待贼攻城不拔野无所掠不百日必自溃矣峤深以为然及陶侃为盟主鉴率众渡江与陶侃会于茄子浦会王舒虞潭战不利鉴与后将军郭默还丹徒立大业曲阿庱亭三垒以拒贼贼将张健来攻大业城中乏水默窘迫突围而出三军失色参军曹纳以为大业京口之扞一旦不守贼方轨而前劝鉴退还广陵以俟后举鉴责纳不忠将斩之会峻死大业围乃解】 
曲阿长冈二垒齐永泰初筑 【齐永泰元年王敬则反前锋奄至曲阿五月诏左兴盛刘山阳胡松筑垒于曲阿长冈沈文季为持节都督屯湖头备京口路敬则急攻兴盛山阳二垒军各死战敬则大败也】 
　　　金坛县
城门十有一东曰唐安东水 【二门并去县治一里】 南曰南昌招贤 【二门并去县治一里】 西曰梓墟 【去县治百五十步】 北曰丹阳 【去县治百五十步】 东南曰车 【去县治一里】 新兴 【去县治三里】 东北曰下塘 【去县治一里百五十步】 西南曰朝真 【去县治一里】 西北曰西水 【去县治一里】 
　　坊巷
坊隅之设所以分城市之居民成井邑之定制润齿下路郡当要冲土瘠民贫无甲第巨室富商大贾其称上户者不过逐什一之利以肥其家耳初匪实产也古无录事司城内亦隶丹徒县宋分为左右厢官以任郡事旧志弗载其详不可得闻中为七隅归附后亦颇仍旧比年以来差调烦重岁事不登逃亡消乏户数减少故七隅并而为五由五而四四而二日朘月削凋弊可想民穷财匮职此之由 【归附之初每隅设坊官坊司皆老胥旧吏为之役轻事简取于民亦微大德十一年以来里人有言之时官者差选殷实人户充役凡官府排办造作秪应杂务羁管罪人递运官物闭纳酒课催征地钱悉委隅正重则废家轻则逃窜其弊有不可胜言者至治元年十一月耆老建言差设隅正循行岁久科差繁重逃移规避隅分人户多有不等议以还仁静宁并作一隅止设四隅后经二十二年至至顺二年九月官司又为化隆太平还仁三隅地僻民贫别无堪充隅正之家乃以化隆并崇德太平并还仁号崇化还太两隅】 然自其民力厚薄差役不均如此非得已也其于坊市街巷初无更易今仍列其名以备观览后之司牧者有能施仁布政存恤而苏息之俾户口增益复仍旧贯则亦百姓之幸也各县坊巷因附见焉
　　　录事司
 隅七
崇德隅　化隆隅　太平隅　践教隅　静宁隅　临津隅　还仁隅
　　　　酒坊(缺)
　　　　坊二十七
紫金坊在嘉泰桥西以紫金泉得名　丛桂坊在皇佑桥北以兄弟登科为名　阜民坊在税务街以商贾所聚得名　置邮坊在高桥东以路通馆驿得名　仁和坊在嘉定桥南路通仁和门因名　元妙坊在石石达桥北以观得名　制锦坊在石石达桥南以旧县治得名　福寿坊在长桥西以因胜寺为都道场故名　万宝坊在长桥北以米市得名　锦绣坊在府治南　文明坊在府治南以郡庠得名　进贤坊在府治南以贡院得名　清风坊在府治南以旧清风门得名　千秋坊在府治西南因桥得名　甘棠坊在范公桥西民怀公之德因名　忠佑坊在嘉定桥东以城隍庙得名　市东坊路通嘉泰桥　市南坊路通菜市桥　市西坊路通关桥　市北坊路通渌水桥　旌孝坊在冠子巷以居民有孝者得名 【宋郡守许堪立】 　孝感坊在大市北以居民有孝者得名 【宋郡守赵与訔立】 　至孝坊在高桥北以居民有孝者得名 【归附后至元间立】 　会通坊在上河街口以水陆之会故名　鹤林坊在竹竿巷口路通鹤林门因名　积善坊在竹竿巷北　通市坊在高桥南路通大市故名　通津坊在高桥西路通西津故名
　　　　市五
大市　小市　马市　米市　菜市
　　　　街七
五条街　十字街　上河街　下河街　税务街　屏风街　新街
　　　　巷八十二
章尚书巷　雷太尉巷　刘巡检巷　滕八郎巷　张四娘巷　黑哥哥巷 【黑哥哥巷○钞本哥作歌　案卷九广惠庵注云庵中有土偶名黑哥哥居民失猫祷之多应今俗呼为黑哥哥庵巷亦以此得名焉乾隆镇江府志卷一坊市门有黑哥哥巷卷二十寺观门广惠庵注云又呼为黑哥哥庵据此则歌当作哥明矣】 　袁郎巷　殷织纱巷　周豆粉巷　乌马儿巷　汤家巷　封家巷　王家巷　姚家巷　南寺巷　保福寺巷　延庆寺巷　弥陀寺巷　静明寺巷　东观巷　西观巷　真武道堂巷　万寿宫巷　□□庙巷　白马庙巷　城隍庙巷　五圣庙巷　双庙巷　清和楼巷　清风楼巷　荷花楼巷　正赐库巷　三重门巷　糯米仓巷　旧县衙巷　木场巷　新瓦子巷　针子桥巷　栢家桥巷　道人桥巷　花园巷　西花园巷　豆园巷　东草巷　西草巷　东山草巷　槐树巷　竹竿巷　小竹竿巷　馒头巷　汤团巷　果子巷　泥巷　水巷　石灰巷　堰巷　堰军巷　石头巷　市河巷　臭河子巷　乌盆澳巷　冠子巷　斗笠巷　腰带巷　木杓巷　布袋巷　芦废巷　琉璃巷　香饼子巷　磨刀巷　杀猪巷　博马务巷　鸡鹅巷　大马巷　小马巷　狮子巷　双井巷　井子巷　文昌巷　洪街巷　八槢巷　千石墟巷
　　　丹徒县
　　　　酒坊三十四 【咸淳间止存三十一库二曰丹徒谏壁坊二十九曰刘村圌山马店信义高资姚里市七里上塘薛村炭渚汤堽曲阳芦墅白露开义禄城埤城金桥苦竹坞源潭柳港彪社东武马墅合称彭桥南北大港东西】 
　　　　坊二
江口坊在还京门外以近西津得名　俪孝坊在洗马桥西北以夫妇俱有孝得名 【宋郡守印应飞立】 
　　　　街一
九里街在定波门外 【由定波门至石公渡九里】 
　　　丹阳县
　　　　酒坊五十五 【坊名未详】 
　　　　坊十 【旧志所载五坊曰立道曰辅德曰旌孝曰美孝曰明伦归附后俱废至顺二年县尹钱遵谘访改立】 　
立道坊在县治东　福安坊在县治南　辅德坊文明坊并在县治西　朝阳坊德厚坊嘉贤坊和丰坊并在县治东南　迎恩坊在县治东北　泽民坊在县治西南
　　　　巷十二
张通判巷　锺家巷　纪家巷　谈家巷　明伦坊巷　市西桥巷　上河头巷　双井巷　南草巷　北草巷　西巷　火巷
　　　金坛县
　　　　酒坊二十 【坊名未详　自都酒务至此皆宋置今无存者】 
　　　　坊十七
市东坊积善坊济川坊清河坊大市坊小市坊通观坊并在东南　衮绣坊敬义坊旌英坊并在东北　市西坊通津坊里仁坊巨川坊并在西南　凤沼坊云津坊义荣坊并在西北
　　　　巷十四
庄家巷　谭家巷　吴家巷　郑家巷　李干巷　朱儿巷　后赵巷　庙巷　师姑寺巷　古镇巷　墙壁巷　栀子巷　官井巷　北竹木巷
　　乡都
乡都之设所以治郊墅之编氓重农桑之庶务润皆中县田高下不均互有旱涝虽道隶浙西然非若他郡豪右兼并之家连阡亘陌所收动计万石之比旧宋各都设立保长归附后但藉乡司应酬官务厥后选差里正主首 【里正催办钱粮主首供应杂事】 科役繁重破家荡产往往有之延佑乙卯经理田粮限期颇趣奉行弗至封洫虽明弊端未革 【润官民田土错杂而贾似道公田尤为民害盖其买田之时但以银卷诰牒准折价直民间廹于应命多有岁输租于官而实无是田者及其终也业主稍废又有以公田为已业而贷之者于是有科无征之粮岁终里正往往阙纳经理之际虽令自实然以其亏损元额卒难蠲除】 为政者有忧之复令民出田以助役逃亡事故仅可补益间有桀黠之徒稍能枝梧复为细民之蠹抑肥者不一二而瘠者已什伯矣然后使变更随时而都保则仍旧贯今叙列乡都村保之名以便披阅为民父母有能承流宣化宽假而抚字之使之耕桑乐业各安田里则诚三农之福也
　　　丹徒县 【丹徒乡与京口里之名最古其后京口不复为里惟丹徒乡尚存旧惟七乡宋熙宁中又益以故延陵县之一乡为八每乡所辖都分不等其中为里为村为坊为保皆据其土俗之所呼以书】 
　　　　崇德乡
在县南都三里十五 【按今诸县乡名次序与旧志不同今从其都分排定后仿此】 
五都　六都　七都　永安里　受遇里　禄城里　崇仁里　宝镜里　从福里　礼贤里　保经里　明宿里　白兔里　古福里　求仁里　安乐里　新丰里　居仁里
今散为村四十九惟禄城新丰尚袭故名
　　　　大慈乡
在县东南都三里六
一都　七都　八都　守信里　乌洲里　大慈里　马迹里　二本里　谦仁里
今散为村为坊凡四十八惟马迹尚袭故名
　　　　长乐乡
在县西南都二里十九
二都　十四都　万庾里　击壤里　长山里　司丰里　黄绪里　村堡里　新安里　友化里　东廉里　永兴里　蜚廉里　长寿里　上时里　奉时里　力庄里　越贡里　修仁里　包庄里　东庄里
今散为村为巷凡四十七惟黄绪尚袭故名
　　　　义里乡
在县西都二里十四
三都　十三都　石门里　严庄里　茆司里　清泉里　仙风里　檀山里　奉天里　招贤里　梅墟里　黄山里　高资里　香山里　湖泉里　唐家里
今散为村者五十九惟石门檀山黄山高资唐家尚袭故名
　　　　丹徒乡
在县东都二里七
十都　十一都　洪善里　向善里　崇贤里　洞仙里　袁家里　上令千里　下令千里
今散为村者四十七惟上下令尚袭故名
　　　　平昌乡
在县东南 【昔隶丹阳后以本县练塘乡易之】 都一里保二十六
十二都　唐村里　福善里　永平里　归政里　建善里　崇孝里　金牛里　宣孝里　市化里　敬顺里　会善里　缝城里　长寻里　平昌里　吴村保　后贾保　东武保　刘村保　严村保　谭巷保　马巷保　戴巷保　长春保　感应保　水西保　连环保 【连环保○(钞本环作还)　案乾隆镇江志卷一乡都门所载作环字今据以改正(下文上德乡条下之贞坟里钞本贞作真上元乡条下之直里保钞本直作真孝德乡条下之迪庄保钞本迪作幸今亦据乾隆志所载改正)】 
今散为村二十一惟唐村吴村刘村严村马巷后贾尚袭故名
　　　　高平乡
在县西南都二里十一
十五都　十六都　高来里　同德里　兴业里　凭信里　会春里　辞仁里　慈子里　时鱼里　得仁里　莫村里　风仁里
今散为村者三十七皆非故名
　　　　洞仙乡
在县西南 【昔隶延陵县宋熙宁中废为延陵镇分其乡属丹徒】 都四里保村十一
十六都　十七都　十八都　十九都　曲阳里　柜村里　塔山里　李庄里　唐庄里　八福里　汤湖里　胡庄保　赤岸村　官庄村　栅田村
今散为村者九惟曲阳柜村塔山唐庄八福赤岸栅田尚袭故名
　　　丹阳县 【旧惟十乡又得延陵之二乡为十有二后以孝尚入石城高牧以赤城入上德今见管仍十】 
　　　　练塘乡
在县西 【故属丹徒县后以本县平昌乡易之】 都二里六
一都　二都　临溪里　秦福里　胡陆里　得安里　崇信里　东村里
今散为村保凡四十有奇皆非故名
　　　　寿安乡
在县西南 【故属延陵县】 都二里保村凡二十
三都　四都　颜村里　张村里　台庄里　韦庄里　杨庄里　于庄里　香庄里　丁庄里　尤驱保　李越保　萩塘村　新埭村　垾头村　永昌村　西暮村　西贺村　东贺村　九里村　后韦村　旧县村
今散为村四十有四惟台庄杨庄丁庄李越萩塘垾头韦庄新埭东贺西贺后韦尚袭故名
　　　　太平乡
在县东南 【故属延陵县】 都三里保村凡十六
五都　六都　七都　庄村里　宾村里　欧村里　王村里　曹村里　街东保　城西保　西周保　河东保　羊城村　黄固村　柳花村　麦皮村　安息村　杨安村　松北村
今散为村六十有七惟宾村欧村王村曹村西周羊城麦皮安息尚袭故名
　　　　石城乡
在县南都三里保凡二十 【旧里保十四后增入孝尚乡里五保一】 
八都　九都　十都　怀忠里　致光里　仁明里　厚教里　礼治里　宝龙里　通津里　阙塘里　竹塘里　葛城里　修范里　丁仪里　宣光里　石城保　安仁保　汤庄保　长乐保　阙塘保　珥村保　黄堰保
今散为村五十有五惟石城汤庄长乐阙塘珥村黄堰尚袭故名
　　　　高牧乡
在县东南都二里保十 【旧里保八后并入孝尚乡里二】 
十一都　十二都　元善里　高郡里　丁珥里　丁义里　老村里　尚武里　西阳里　双沟保　通利保　前村保
今散为村六十有奇惟前村及丁珥丁义尚袭故名而前村复分为二曰前石村曰前吴村
　　　　桂仙乡
在县东南都二里保村凡二十
十三都　十四都　奉宗里　道德里　新兴里　劝善里　永定里　后湖里　积善里　东陵里　永业里　顺义里　徐村里　通轨里　江村保　戴村保　滕庄保　蒋墅保　蒋头村　丁桥村　故千村　东疁村
今散为村五十有九惟徐村江村戴村滕村蒋墅丁桥故千东疁尚袭故名
　　　　永和乡
在县东都一里村保凡六
十五都　东陵里　厚教里　栅口里　唐兴里　太华村　上寿村
今散为村二十有五惟栅口尚袭故名
　　　　永济乡
在县东 【旧名永安】 都三里村凡十五
十六都　十七都　十八都　新村里　东阳村　小利村　博望村　栅塘村　曲水村　费庄村　窦庄村　谢庄村　张庄村　朱庄村　观庄村　徐况村　塘沟村　利沟村
今散为村一百一十有奇惟小利博望栅塘曲水谢庄朱庄观庄尚袭故名
　　　　仁信乡
在县东北都二里保凡十
十九都　二十都　仁信里　厚爱里　开元里　索庄里　理善里　华墅里　陈山保　顺忠保　苎村保　张村保
今散为村三十有八惟华墅陈山苎村张村尚袭故名
　　　　上德乡
在县东北 【赤城乡并于此】 都二里保凡二十六　二十一都　二十二都　荆室里　永定里　东保里　郜塘里　丰宁里　津化里　咸通里　贞坟里　通全里　建宁里　初钦里　景陵里　永乐里　经门里　李城里　荆村保　华店保　长庆保　吴村保　邵庄保　瓜渚保　东泊保　西泊保　夏墅保　彭皇保　上乌保
今散为村七十余惟荆村华店东泊西泊彭皇上乌尚袭故名
　　　金坛县 【旧七乡宋熙宁以来又得故延陵县之二乡合为九】 
　　　　唐安乡
在县东 【唐武德初置县时即有此乡】 都五里十有六
一都　二都　三都　四都　五都　感化里　仁义里　慕丰里　勤学里　广业里　大成里　唐新里　昌年里　临寰里　钦定里　能起里　希游里　新兴里　永乐里　丰熟里　忠信里
今散为村为庄为巷凡四十有七非故名
　　　　礼智乡
在县东都二里十四
三都　七都　怀德里　长乐里　金坛里　宣丰里　仁丰里　勾龙里　开善里　堂仙里　惟新里　云亭里　永乐里　募农里　安定里　化农里
今散为墟为村凡九皆非故名
　　　　金山乡
在县东南 【隋末乡人相聚初名为金山县者因此乡得名】 都三里十七
六都　八都　十二都　花曦里　仁寿里　永定里　勾龙里　万春里　富教里　金堂里　上疁里　李悌里　大林里　孝全里　西大林里　宣丰里　仁曦里　新曦里　凤化里　花农里
今散为村为庄凡二十有四惟上疁大林尚袭故名
　　　　大云乡
在县东南都三里九
九都　十都　十一都　开元里　孝悌里　仁孝里　章昌里　新繁里　守教里　履信里　庄亭里　化丰里
今散为村为庄凡十八皆非故名
　　　　登荣乡
在县东 【旧名登龙不知何时改今名】 都五里八
十三都　十四都　十五都　十六都　十七都　积善里　洪教里　广业里　折桂里　贤德里　符山里　新兴里　花农里
今散为村为庄凡二十三皆非故名
　　　　游仙乡
在县西南都八里三十一
十八都　十九都　二十都　二十一都　二十二都　二十三都　二十四都　二十五都　白鹤里　至道里　凌至里　劝善里　文德里　方山里　厚教里　墩贰里　长宁里　善邺里　汉尊里　崇尊里　新安里　识扶里　崇教里　上贤里　东阳里　曼镇里　飞望里　金台里　黄坑里　广业里　择善里　龙泉里　护符里　时邕里　护浮里　五经里　茂农里　丹阳里　玉京里
今散为村为庄数如旧名则非
　　　　三洞乡
在县西 【取仙山之三洞为名】 都七里十九
三十都　三十一都　三十二都　三十三都　三十四都　三十五都　三十六都　荆溪里　青鸾里　祥鹤里　碧落里　三茅里　丹凤里　隐居里　洞亭里　石镇里　青童里　金亭里　白鹿里　侯宅里　节义里　怀仁里　大臣里　重虚里　风化里　玉京里
今散为村为庄为巷四十有三皆非故名
　　　　上元乡
在县西 【旧属延陵县】 都二保村凡十
二十五都　二十六都　直里保　张庄保　倪庄保　丁庄保　西阳保　倪亭村　后期村　下丈村　栅口村　徐村
今散为村数如旧惟后期下丈徐村直里尚袭故名
　　　　孝德乡
在县西 【旧属延陵县】 都三保村凡十一
二十七都　二十八都　二十九都　高村保　老庄保　黄土保　盘石保　前丁保　庄城保　迪庄保　邹庄保　谢亭村　南村　桃村
今散为村为庄凡二十二惟庄城南村黄土尚袭故名
　　桥梁
叙(缺)
　　　录事司
(以上缺)
　　　　渌水桥
在千秋桥西唐以来有之 【唐杜牧之诗渌水桥边多酒楼】 宋干道庚寅郡守蔡洸重建仍旧名俗呼为高桥 【舆地纪胜陈辅诗曰渌水桥边驻短篷】 
　　　　通济桥
在南水门上延佑三年守臣太平因水门旧址创建 【琼州军民安抚司儒学教谕蜀郡杨如山为之记其略曰镇江据南北要冲其南三门左曰通吴右曰仁和而水门居其中南距杭州七百余里江浙省事实在焉使轺星驰相茵云合送往迎来冠盖相望必繇之地也而长河隔越茫无津梁东西行者必纡转而后达公私咸不为便嘉议大夫镇江路总管府达鲁花赤太平公慨然曰水门旧址犹在为桥不愈于溱洧之济乎乃命工计材木取其坚石取其厚蜃灰扄铁版干取其深固周密凡物之直工之价首损已俸由是闻见忻然乐助者众公身亲督之自作至息浃九旬有二日而桥成袤九丈六尺广九之一焉柱对峙各二五攻石者攻木者搏埴者杵者畚者锸者工大小约二百断虹卧渡穹龟曝日望之墉崇如履之栉比如于是两岸之民徒踵交接倚柱而吟弛担而憇相与咨嗟叹赏曰嘉议公之功也因请名其桥曰通济云】 后圯至顺二年重建 【至顺元年六月桥以水圮二年十月录事司达鲁花赤护独步丁属市民邢宗达重建】 
　　　　程公桥
在上闸南久废 【宋嘉定前已废见上闸注】 
　　　　拖板桥
在今大军仓前旧名浮桥天历二年废 【天历二年浚京口港撤去民病涉焉】 至顺二年重建 【至顺二年九月录事司达鲁花赤护独步丁倡干元万寿宫住持通元真应崇靖真人余以诚捐赀重建】 
以上八桥皆跨漕渠
　　　　嘉泰桥
在市东紫金坊 【宋嘉泰年间造故名】 俗呼针子桥
　　　　张公桥
在嘉泰桥北旧名汤家桥
　　　　柏家桥
在张公桥北
　　　　怀德桥
在市北平准库前
　　　　水（石达）桥
在丹阳馆西 【桥之北漕渠之南有石（石达）漕水溢则繇此桥出与怀德桥水合以入于江】 
　　　　斜桥
在积善坊淮海书院北
　　　　大围桥
在干元万寿宫北
　　　　小围桥
在大围桥西 【大围小围以近江围岸大小名市河之水皆由此二桥出江】 
　　　　韩大娘桥
在嘉泰桥南
　　　　染皂桥
在市南旌孝坊 【今刁家巷】 上有亭宋景定中郡民重建 【岁久桥圯景定辛酉之秋郡人徐景祥孟大昌等重建仍创亭其上】 
　　　　火炭桥
在保福尼寺西灵济寺僧募众重甃
　　　　真珠桥
在火炭桥南俗呼西桥儿
　　　　皇佑桥
在府治南俗讹为黄牛桥黄泥桥昔郡人得断石于桥下乃皇佑间建
　　　　朝真桥
在皇佑桥东南马巷 【以其近东观故名】 
　　　　石（石达）桥
在府治西南旧有（石达）受漕河之水（石达）今废而桥在
　　　　坝子桥
在石（石达）桥东 【旧名坝子头里人创桥甃以砖石】 
　　　　西城桥
在府治西 【西城桥在府治西○(钞本此下一条在以上十四桥皆跨诸沟后)　案上文水西桥条后云以上二十九桥并跨市河严氏元照云自嘉泰桥数至水西桥止二十八桥戴氏守梧云二十八桥内皇佑桥在府治南朝真桥在皇佑桥东南马巷石（石达）桥在府治西南坝子桥在石（石达）桥东是府治西南之桥皆跨市河可知西城桥既在府治之西而钞本坝子桥之后折桥之前又有空白此必原本之西城桥实在其处正与二十九桥之数相符传写者误移于后耳今从其说改正(上文云渌水桥在千秋桥西通济桥在南水门上程公桥在上闸南拖板桥在今大军仓前又云以上八桥皆跨漕渠严氏云八桥只存其半所谓千秋桥已不见戴氏云宋志卷二桥梁门云千秋桥在府治之西嘉定桥在千秋桥之南清风桥在嘉定桥之南长桥在清风桥之南千秋桥既在八桥之中其余三桥亦与千秋桥相近疑元志之误入宋志者也今案戴说亦颇近理然究无明文可证且千秋以下四桥皆建于嘉定以前宋志中未尝不可载也今仍存其旧)】 宋嘉定十五年郡守赵善湘建 【北通郡治南通饷台郡守总领往来其上行人往来其下今废独此桥跨子城上】 
　　　　折桥
在清风桥之侧 【受漕水折旋而入】 
　　　　新观桥
在光孝观西旧名社坛桥 【昔桥近社坛故名其后社坛既迁去桥甚远而犹呼为社坛桥宋干道庚寅郡守蔡洸因其去新观为近易今名今桥与平地等其下河流不盈尺许】 
　　　　观东桥
在光孝观东
　　　　七狮桥
在旧丹徒县治西上有石狻猊七故名今不复存俗呼道人桥 【桥下有石翁仲二若道士状故名】 
　　　　西园桥
在放鹤门里
　　　　关门桥
在登云门里旧又有西坊门今废是桥介二门间故取关通之义为名
　　　　三拆桥
在关门桥北今名洪济桥灵济寺僧重建
　　　　师姑桥
在三拆桥西北
　　　　红门桥
在红门子寨内
　　　　龚家桥
在博马务巷
　　　　圆通桥
在塘塠山后旧名土桥灵济寺重建
　　　　水西桥
在水西门
　　　以上二十九桥并跨市河
　　　　梦溪桥
在朱方门外 【水源自沈内翰括梦溪园通沟入漕渠故名】 宋嘉泰中郡守辛弃疾重修俗旧呼为小桥子
　　　　乌盆澳桥
在嘉定桥东南 【水源发城隍庙山下】 
　　　　菜市桥
在市南坊旧尝于此作菜市故名今桥与地平然沟固在
　　　　古老桥
在普照寺对岸
　　　　苏公桥
在范公桥东南
　　　　林太师桥
在苏公桥南 【林仁肇庙在桥东因名】 
　　　　通吴桥
在长桥东南
　　　　臭桥子
在通吴桥南
　　　　双寨门桥
在臭桥东 【水源发京岘山过臭桥入漕河】 
　　　　卷蓬桥
在钦贤门西
　　　　青龙桥
在杂造局前
　　　　县桥
在制锦坊旧丹徒县治在此故名
　　　　胭脂桥
在后百礼堂今丹徒县学西
 　　小桥
在胭脂桥南
　　　以上十四桥皆跨诸沟
　　　丹徒县
　　　　洗马桥
在还京门外江口镇
　　　　柳溪桥
在平等寺前
　　　　东鸿鹤桥
在仁和门外俗呼孩儿桥桥上石阑作孩儿状故名
　　　　西鸿鹤桥
　　　　朝真桥
在鹤林门外
　　　　乐昌桥
　　　　程道桥
在登云门外
戴港桥柳港桥大港桥黄港桥向家桥韩杜桥杜家桥皆在丹徒乡 【祥符图经有戴港桥】 
樊桥涧壁桥徒儿桥倒流桥泄沟石桥并在大慈乡 【涧壁徒见二桥见祥符图经】 
下鼻桥罗木桥乐亭桥炭渚桥都里桥芦定桥并在义里乡 【下鼻乐亭炭渚三桥见祥符图经】 
　　　　高资桥
亦在义里乡 【延佑五年八月邑人行宣政院都事蔡（木巳）等重建吏部主事俞庸为记其文曰高资介乎升润之间聘使行李之经从商贾负贩之来往邮亭传置车舆步骑朝骛而夕驰也市东有桥实跨要津里人蔡包吴三氏实始募浮屠创作之于是五十有七年矣圮焉官岁役民杠其旁为乡里病乡之耋艾相率而造三氏之门曰桥成于昔而坏于今何昔之可成而今之坏者不可复耶将其坏有数而其成有时耶今三氏子孙固不减于昔而一桥之坏卒未复是岂昔人意耶前行宣政院都事蔡君闻之乃首捐已赀为倡包氏吴氏继之遂以其事白于郡若县长贰以下胥出俸助之是岁夏秋旱官浚漕渠民罢于畚疀且有转输纲运之劳蔡君遂以桥事请而是乡独得复由是乡之小民驩然相与攻之轝木于山沉石于湖积絫既殷工师奏技经始于延佑丁巳冬十月以戊午秋七月讫功其长东西六十尺广十尺二寸其高如广之数而加四尺焉穹崇博大视昔有加车可方轨骑可并驱人相肩摩如地斯负潮汐濆漫潢潦犇冲遵夷履坦易危以安是役也官以不烦民用弗扰桥之惠亦大矣余观朔南混一之际兵戈骚屑黔首死徙过半平定以来四十年余故家巨室陵替销落十存一二闾阎市井焂盛而忽衰者又不知其几而独一乡三氏乃能不坠其先业是必有其故矣斯桥也其父祖作之于前其子孙又能复之于后庸非为善之报乎虽然斯桥创于壬戌仅六十年而辄坏今修之复之以坚以固历年滋多安知不复有圮坏之日乎使三氏子孙不朁益隆而今乡之好事者若子若孙亦能如蔡包吴三氏嗣其先志继而葺之吾知悠久之报当亦不后于三氏矣呜呼世以小善为不足为而谓天为茫茫者其视诸斯桥蔡君名杞字云卿越十五年其子湖广等处儒学副提举瑛始立石】 
上会桥乌莫桥皆在高平乡
丁卯桥颜洲桥开禧桥波查桥车村桥黄水石达桥并在崇德乡 【唐许浑夜归丁卯村诗桥响犬遥吠则丁卯旧桥矣　一统志在城南三里即晋所立丁卯埭舆地志云晋元帝子车骑将军裒镇广陵运粮京口为水涸奏请立埭丁卯制可因此得名许浑有诗旧志以为丁卯港】 
丁角镇上下二桥千秋桥张部桥刘堰桥都湾桥曲阳桥小时桥萧千桥吕家桥万岁桥卧龙桥并在洞仙乡 【是乡旧隶延陵惟下角一桥见祥符图经】 
埤城南北二桥洒桥寨桥草村桥皆在平昌乡是乡旧隶丹阳
上塘石桥彭桥白露桥官塘桥楚墓桥大地桥画师桥栈冈桥刘公桥并在长乐乡
　　　丹阳县
　　　　云阳桥
在县东漕渠上宋嘉熙丁酉重建 【漫塘刘宰率众建实斋王遂记】 旧名清化桥俗呼为盐桥
　　　　泰定桥
在吕城镇市漕渠上 【泰定间里人重修因名】 旧呼为大桥 【宋邑人鄞县主簿窦湘独建】 
　　　　三思桥
在县治前直街市河上
　　　　广济桥
在三思桥南旧名冰清桥俗呼居家桥
　　　　寺前桥
在普宁寺前市河上
　　　　孔家桥
在上草巷南市河上
　　　　安镇桥
在双井巷南俗呼南桥 【路通草堰】 
　　　　洪家桥
在南河上 【市河西派之首】 
　　　　太平桥
在洪家桥北旧名市西桥
　　　　民安桥
在市西桥北俗呼王家桥
　　　　纪家桥
在民安桥北又名花桥
　　　　仁智桥
在南河上 【市河东派之首】 
　　　　胡公桥
在仁智桥北宋宝佑甲寅令胡梦高重建 【民怀胡令之德因以为名时邑士蔡炎震浮屠道坦相其役】 旧名富家桥
　　　　庆丰桥
在胡公桥北旧名土地桥 【淳熙甲辰建】 
　　　　仲家桥
在庆丰桥北今废
　　　　惠政桥
在市河入漕渠处俗呼为斜桥
　　　　简桥
在县南三里简渎上
　　　　七里桥
在县东南七里漕渠旁珥渎口
　　　　珥陵桥
在县南三十五里珥渎上
　　　　黄堰桥
在县南四十五里珥渎上亦名通德桥
　　　　左港桥
在县南四十五里左墓港上三桥皆宋端平中漫塘刘文清公所建
　　　　越塘桥
在左港桥西 【越读为掘言锄掘为塘非吴越之越也】 
　　　　忠显桥
在越塘村后汉王庙侧俗呼越塘石桥
　　　　丁桥
在县南七十里丁桥镇 【或云以令威得名】 
　　　　下琴桥
在县南五十里白鹤溪上
　　　　威家桥
在县南五十里段庄丁义渎上
　　　　葛城桥
在县南五十里丁义渎上
　　　　杨西桥
在县南四十五里丁义渎上
　　　　德新桥
在县南五十里竹塘南 【桥额三字类欧阳率更书法真隐孙叔珍之笔也】 
　　　　马林桥
在县西北二十五里辰溪上 【长山五十四派水皆由此入练湖】 
　　　　大泊桥
在县东十五里东林之北
　　　　寨桥
在县北七十里
　　　　马司桥
在县东北六十里
　　　　宝庆桥
在县南三十五里大河上俗呼延陵市石桥
　　　　万年桥
在延陵故县放生池上
　　　　望仙桥
在延陵镇南 【俗传汉董永孝行感于天帝令织女为永妻织帛偿所负毕凌空而去时人在桥上望之故名其地为董陂有董墓在焉】 
　　　　分金桥
在延陵镇西 【或云即管鲍分金之地】 
　　　　新河桥
在县东九曲河上 【漕渠分派之首有闸药院所建】 
　　　　陈家桥
在新河桥北旧名朝阳桥
　　　　华店桥
在陈家桥北
　　　　宦角桥
在华店桥北
　　　　荆村桥
在宦角桥北 【里人束崇文重建】 
　　　　小砺桥
在荆村桥北
　　　　博望桥
在小蛎桥北
　　　　萧郭桥
在博望桥北 【里人束崇文重建】 
　　　　曲水桥
在萧郭桥北
　　　　柴桥
在曲水桥北
　　　　潘庄桥
在柴桥北 【九曲河至此入江】 
　　　金坛县
去思桥在县治谯楼外
凤诏桥在县西北坊
观光桥在县学前
皇庆桥在县治东南百步旧名行香桥宋淳熙中甃以石改名惠政 【淳熙中宰张佐属邑人重甃以石改名惠政】 端平中撤而新之又改名端平 【端平甲午漫塘文清刘公倡邑人撤而新之又易曰端平】 混一后皇庆中邑人复修之改今名俗呼新桥
清和桥在皇庆桥南旧名安定 【桥西旧有安定坊因名】 宋端平中复建改今名 【端平中复建视旧制加修广改曰清和】 俗呼大桥
通义桥在县东南二十里 【唐图经县西有通义乡齐初建此桥因名】 今废
高湖下口桥在县北八里今废为渡 【安定通义高湖下口三桥见祥符图经】 
引桂桥在县北十里
昼锦桥在县东尧塘村 【宋知枢密院汤鹏举为浙漕日邑人建是桥以荣之】 
顺成桥在县西南
薛步桥当山水之会宋建康通判张宗泌属邑人重甃以石
甓桥在县西十三里隋大业初令达奚明造
大云桥在大云乡彭溪渡里人尹辅鼎建 【天历中里人尹辅以其地滨洮湖宜兴溧阳皆取道于兹旧有渡行者病涉后虽草创徒杠湖浪冲击不久辄坏乃捐已帑重建甃以砖石人咸便之辅子庆淇尝为宗文书院山长云】 
陈塘桥岳庄桥师墓桥横堰桥下塘桥下墟桥南戴庄桥路庄千桥彭公桥并在唐安乡
尧塘桥史庄桥大息桥小息桥并在礼智乡
下田桥大林桥通池桥上疁桥后疁桥曹桥白桥甘棠桥马鞍桥永济桥生塘桥后千桥陆家庄桥并在金山乡
储村桥叶渎桥并在大云乡
方洛桥东长桥南洲大小二桥成家桥学田桥周渎桥纸钱标桥陈师田桥并在登荣乡
纺车桥下塘桥下丰桥既村桥张桥戴庄桥白塔桥印桥下田桥罗村桥唐王桥溪北洛公桥上沈庄桥下城桥许家桥沈渎桥徐二史桥刘庄桥蒋巷桥芦培桥赵庄杨桥王家垾桥石堰桥西冈桥双后塘桥墅山桥王文桥板桥昆仑桥后溪桥二 【一在二十三都一在三十六都】 石桥二 【一在十八都一在二十一都】 并在游仙乡
中桥板桥三淹桥松子垾桥沈渎桥青培桥吴干桥大亭桥史荡桥社桥东墟大桥后杨干桥并在三洞乡
定塘桥社千桥下伏桥并在上元乡
西杨桥新亭桥直里桥庄城桥井庄桥望仙桥太平桥磻石桥北桥吴期桥并在孝德乡
　　道路
叙(缺) 【本府○(钞本无此二字)　案宋志之例子目下诸条分属于丹徒丹阳金坛三县而此志之例则分属三县之外复有属于本府者盖元时郡城内之地则以录事司主之(元史百官志云录事司秩正八品凡路府所治置一司以掌城中户民之事)故丹徒县令止治郡城以外而镇江府录事则治郡城以内(卷十六宰贰叙云城中民旧隶丹徒令置录事司以统之)下文小桥后洗马桥前有丹徒县三字盖洗马以下属于丹徒县而小桥以上则属于录事司也书中于录事司所统者每列本府二字于前(如卷十一学校门之类甚多)则此处必须补本府二字始为前后一律他卷之当有而脱去者悉仿此例惟本不必有者则弗赘焉(如上文城池门止列三县不列本府盖以丹徒县之城池即本府之城池无可分也)】 
　　　丹徒县
　　　　秦皇驰道
相传自江乘至镇江大路是也 【金陵志始皇三十六年用望气者言东游至金陵断山疏淮由江乘丹徒往会稽古志相传自江乘至镇江大路是也汉贾山曰秦东穷燕齐南极吴越跸道广五十步隐以金椎树有青松为驰道之丽至于此使其后世曾不得邪径托足焉　王介甫有秦皇驰道诗】 
　　　　风云路
宋宝佑三年郡守印应飞筑 【自上河街至普照寺沿河一带郡守印应飞因民居湮塞舟船阻于往来开而筑之置水巷以便防虞扁曰风云路】 
　　　　朱方门抵通吴门六百五十丈
沿渠至吕城百二十四里宋嘉定六年郡守史弥坚甃至丹阳界 【自通吴门沿渠而入抵朱方门路以丈计者六百五十僧徒甃砌未能三之一自通吴门沿渠而出达吕城以里计者百二十四朝廷颁僧牒漕台给楮币俾丹徒丹阳二县分治之犹未毕工雨雪载途郡守史弥坚募众甃之委倅贰胡绾董其役兴工于嘉定癸酉之冬至乙亥秋城内及丹徒县界讫事丹阳县界甃及四千二百有余丈】 十五年郡守赵善湘甃至吕城镇 【嘉定十五年赵尚书善湘知郡又自通吴门至吕城镇沿门用砖灰石板铺砌以便行旅】 今多废缺
　　　　登云门至炭渚四十里
五里一堠十里双堠宋嘉定中郡守赵善湘置今间有存者
　　　丹阳县
　　　　秦凿道
在丹阳县界 【秦凿道在丹阳县界○钞本此下一条在秦皇驰道条前　案秦皇驰道以下四条皆言丹徒县之道路而此条则言丹阳县之道路自当列于登云门条之后不应反在秦皇驰道条之前】 【唐图经秦有凿道亦谓之天子道又引舆地志吴孙皓求凿道于杜墅小村即厌王气之所今无此地名】 
　　　金坛县(缺)
　　津渡
津梁所以利涉考之旧志西津诸渡皆有月解官钱盖宋末军旅数起国用不足铢取于民非得已也今天下一家以义为利独西津惩篙师贪冒覆溺之患立为船资然亦旋罢是诚得内本外末之道矣子产溱洧之济孟子非之舆梁徒杠亦为政之所务也故备录焉
　　　丹徒县
　　　　西津渡 【西津渡○(钞本无此三字)　案下文之沙窑石公高资等渡皆着其名于每条之首此条之首若无西津渡三字则前后不画一矣(嘉定志卷二津渡门西津渡钞本误移正文于案语之后戴氏守梧疑宋志西津渡以下乃元志之文欲移至此条之首然亦无明文可证今但移宋志案语于正文之后而其它俱仍其旧)】 宋干道中郡守蔡洸置巨艘五以御风涛之患 【先是船舫小而多虞干道守臣蔡洸置巨舫五仍采昔人遗制各植旗一以利涉大川吉为识其受有数其发有序又别浮轻舫以送邮传故鲜有风涛之患】 南北混一涉者益众延佑四年以总管段廷珪言增置渡船十五仍官收船资人三钱 【延佑四年八月总管段廷珪言杨子江分限南北古号天堑往来使客必由之地曩令军民官讥察奸人遂以官渡船六只令军民同驾军人逐年更替不谙风雨而且通结排岸人等纵令小船私渡及到金山急流处所谓之鼠簰恐胁客旅勒取船资或致倾覆为害非轻莫若官为添置大船两岸共二十只郄于谙晓风水相应户内每船差设梢工一名水手九名与免本户差役船上置立旗号书写梢工姓名每名官支粮米不许取要渡钱路县正官十日一次分轮提调亲诣渡口点检禁约民间小船不得私渡其元拨军人止许乘驾梢船沿江巡警如是官船不插旗号违例非法取要船钱及小船私渡者枷项令众后犯人替如此似可稍除前弊申奉江浙行省移准中书省咨文拟准渡船一十五只先尽见在六只余九只江浙省造五只河南省造四只梢水一百名于各管中下户内照弓手例差设有往来官吏公差即便与摆渡其余百姓客旅每人车骑孳蓄各定立船资中统钞三钱老幼贫民者勿得取要于内一半修船一半赡养梢水止令亲临官司分轮提调不得多余取要钱数违者究问当时民颇便之厥后梢人无赖仍于半江取钱物焉】 泰定二年监察御史革去滥设排岸监渡人吏 【泰定二年八月二十六日监察御史过镇江察知私渡小船至金山倾覆溺死九人以为西津渡乃南北冲要之地江浙闽海物货悉由此以达京师使命客旅络绎往回日不暇给其渡北对瓜洲东连海口江面广阔金山屹立中流盘涡漩激号为大渒险恶尤甚舟楫经此倍费防闲今无籍梢水每于湍急之际缓帆停橹任其攲侧藉以骇众横敛钱物比比覆沉皆由此弊而且不依料数惟务贪饕一概多余装载视人性命轻若蝼蚁积年排岸把渡军人以盘诘路引为由多方勒诈滥委监渡人吏倍取渡钱稍若无得不许登舟盖有司失于设法关防遂容此徒肆无忌惮故使经行客旅往往潜由私渡以致覆溺为害非轻瓜洲之渡其弊一体仰从亲管官司用心严加禁治如有积年滥设排岸监渡人吏截日革去仍就行扬州路一体施行】 三年经历皇甫祥知事翟思忠言船资不便罢之 【泰定三年九月经历皇甫祥知事翟思忠言窃谓因利而成害作法以生奸者盖谋其始而不虑其终也本路西津一渡实南北驿道之冲比因阻难客旅定立渡钱前弊莫革后奸益滋钦惟圣朝堂堂天下发政施仁每以爱人为本岂以一江之大险而取三钱之微资因使无辜之民横罹风涛之厄身命货财顷刻俱丧较之遇盗为虐尤惨莫若停罢元定渡钱官为成造船舫照依弓手例差拨梢水严立科禁如此则舟人知惧而不犯私渡不禁而自止泰定三年十月移咨于都省准拟停罢□方舆胜览戴叔伦诗曰大江横万里古渡渺千秋孟浩然诗北固临京口夷山对海滨江风白浪起愁杀渡头人】 
　　　　沙窑渡
在大港镇西北至扬州茆林村
　　　　石公渡
在定波门外去府治九里 【渡口有石公山因以为名渡江至开沙】 
　　　　高资东西两渡
在丹徒县西三十里 【东渡至真州瓦庙子西渡至铁淀港】 
　　　　韩桥渡
在丹徒乡 【宋朱彦章诗隔溪人唤渔樵动江上潮平船欲行谓此渡也】 
谏壁渡丹徒渡大港渡柳港渡水东堡渡马师桥渡段固渡莫家港渡甘露渡当江渡 【并在丹徒县境】 
　　　丹阳县
单家渡李庄渡何家渡周家渡 【并在丹阳县境】 
　　　金坛县
彭期渡马塘渡 【并在金坛县大云乡彭期今废为桥】 
　　漕渠 【子目(缺)○(钞本作坝闸堰)　案下文之小子目有八坝闸堰埭（石达）斗门函围垾是也八门之前既分列坝闸等字而又列坝闸堰三字于此未免重复且据叙中所云重湖复堰以备其涸层闸联（石达）以泄其溢则（石达）与闸堰共一子目可知而钞本于堰之后埭之前复列埭（石达）斗门函围垾七字尤与叙不相应今并删去惟此叙之前当有子目缘无明文可证难以臆补故列此三字以备考焉(或据叙中漕渠之凿一语谓此处子目当是漕渠然考上文城池门云阳东西城注云详见漕渠水注下文破冈渎七埭注及上容渎十六埭注并云见漕渠注今检之皆在卷七山水门漕渠水条下而此处无之是漕渠即附于山水门内明矣此叙盖因坝闸之类皆由漕渠而设故推本言之非以漕渠为子目也)】 
漕渠之凿自秦始历代因之舆图混一兹郡当朔南冲要贡赋征输皆繇此渠以达于江而至于畿甸然其地势高亢涸溢弗常故昔之人为之重湖复堰以备其涸层闸联（石达）以泄其溢使渠水盈虚得所然后舟楫毕通餫漕靡绝民免挽推之劳官逭稽滞之责此一郡之大利也故备载焉
　　　坝
　　　　丹徒县
　　　　　程公上下二坝
相距半里所上坝在甘露港上下坝在京口港上宋咸淳间郡守赵溍立 【宋咸淳六年郡守长沙赵溍以启闸泄渠水不便故改二坝上坝则自甘露港车江船入漕渠下坝则车漕渠之舟出京口港民甚便之】 
　　　　　鳝鱼坝
在城西北鳝鱼港上今废
　　　　丹阳县(缺)
　　　　金坛县
　　　　　南坝
在金坛县南至元十三年立 【至元十三年耆宿张桂等言本县官河南长塘湖北抵珥村堰县民输粮入城必由此路然地势西北高卬东南低窊水性趋下河常浅涸舟楫胶滞相度第四都大虚观前可以置坝有司从之民以为便】 
　　　闸
　　　　丹徒县
　　　　　京口闸
在城西北京口港口距江一里许莫究其所始唐撤闸置堰 【宋礼部侍郎李直土嘉定修渠记云尝稽诸古渠通江湖见于迁书其来尚矣唐漕江淮撤闸置堰】 开元中徙漕路繇此 【唐书开元二十五年齐澣迁润州剌史州北距瓜步尾纡汇六十里舟多败溺澣徙漕路繇京口埭治伊娄渠以达杨子岁无覆舟减运钱数十万　按伊娄渠今瓜洲北至杨子运渠是其地当时瓜洲遥隶润州故澣得以改置】 宋淳化初废堰 【详见吕城堰注】 绍圣元符间仍为闸 【宋四朝史曾孝蕴本传绍圣中孝蕴管干发运司粜籴事建言扬之瓜洲润之京口常之奔牛宜易堰为闸以便漕运商贾　四朝国史志元符二年九月润州京口常州奔牛澳闸毕工先是两浙转运判官曾孝蕴献澳闸利害命孝蕴兴修仍相度立启闭日限之法至是始告成】 嘉定中更葺 【嘉定八年郡守史弥坚浚渠记云沿渠而闸者五首曰京口闸次曰腰闸又其次曰下中上三闸海潮登应则视时节次第启闭以出纳浮江之舟腰闸久废余四闸岁久木朽石泐择美材密石而更葺之】 宝佑中重建 【闸柱石刻宝佑六年二月淮东总领兼知镇江府赵与訔重建】 皇朝混一后闸废天历二年复置 【天历二年七月浙江行省委检校徐承务同本路官便宜区画车通潮水以济运河总管郭珪言江口元有程公鳝鱼二坝及黄水石（石达）每岁江潮满溢于此车灌运河今岁上流无雨水源囏涩潮势既小沙岸益高徒步五里方可登舟纵欲车水入闸人力莫为达鲁花赤明里答失言京口旧闸久废江皋一里皆成淤塞闸东又作土埭以蓄河水江潮虽涨阻隔不通莫若开掘淤沙撤去土埭仍于港置闸以时启闭为便度自京口港口至程公下坝长二里一百四十步旧河面阔六丈底阔二丈五尺今拟展阔河底三丈五尺深一丈计用一万二千七百六十五工人夫一千六十名一十二日可毕每夫官日给米二升盐菜钱中统钞五百计米二百五十四石钞一百二十七锭省府准拟天历二年九月十六日兴工十月十九日竣事民甚便之】 【天历二年九月十六日兴工十月十九日竣事民甚便之○(钞本此下有至元闲一段)　案元时有两至元年号世祖之至元计三十一年在天历至顺之前顺帝之至元计六年在天历至顺之后今钞本至元闲一段叙于天历二年以后则是顺帝之至元而非世祖之至元至顺闲作志者不应载此事矣况其末云后潮水侵啮其地皆沦入于江今止存十数家耳玩其语气显系元以后人追述顺帝时事此必永乐志之文也今移入附录】 
　　　　　腰闸
在京口闸东南久废 【嘉定前此闸已废今河侧有石刻云腰闸至转般仓前拖板桥长一百九十丈河面阔十丈】 
　　　　　上闸
在妙觉庵侧 【嘉定志云在程公桥团楼北是时桥已废今团楼亦不存矣】 今废而遗址尚存
　　　　　中闸
在今香糯仓后废 【旧志云在大军北仓后河侧石刻中闸至上闸长三十九丈河面阔二十七丈嘉定七年五月日】 
　　　　　下闸
在程公下坝东宋淳佑中郡守许堪重修 【闸口石柱刻云漕闸敝漏郡守许堪以石易木揆工于淳佑癸卯之季秋告成于甲辰孟春之下澣河侧有石刻转般仓东南墙角至下闸七十九丈五尺河面阔九丈嘉定七年五月日】 今废而遗址尚存
　　　　　栲栳闸
在旧州教场之西南宋淳祏中郡守何元寿置 【淳佑壬寅夏五月阴雨不止一日水暴涨自子城至甘露寺下水平屋檐居民用舟楫济老幼以避市中水一二尺郡守何元寿命工创栲栳闸疏泄水势自是无水患】 今废
　　　　　减水闸
在程公上坝之东下坝之西上为石桥宋咸淳中郡守赵溍建 【闸柱石刻咸淳六年岁在庚午七月二十六日长沙赵溍立】 
　　　　　甘露港石闸
一木闸一宋嘉定中郡守史弥坚创置今废 【事见归水澳注】 
　　　　丹阳县(缺)
　　　　　吕城闸
在两坝之间 【详见吕城堰注】 
　　　　　博望闸
在九曲河口今废
　　　　金坛县(缺)
　　　堰
　　　　丹徒县(缺)
　　　　丹阳县
　　　　　吕城堰
在丹阳县东南五十四里旧不着所始宋淳化初废 【宋会要淳化元年二月诏废润州之京口吕城常州之望亭犇牛四堰秀州之杉木堰杭州之捍江清河长河三堰越州山阴县之西堰初武进尉凌民瞻建议废吕城堰又即望亭堰置闸而常州守王说议开珥渎河通常润运路朝廷以虞部郎中胡淮提举民瞻督役两浙提刑元积中总其事积中再经度常润州河夹冈道置堰功费多而卒无补淮及积中皆坐免官】 元佑中复堰置闸 【元佑四年郡守林希复吕城堰置上下闸以时启闭置监官一员给启钥】 后复废嘉定间乃筑于中闸未几移筑青牛 【嘉定间总领岳珂筑堰于中闸河水通流公私便之未几移筑犇牛河水顿竭】 宝佑中再筑实坝 【宝佑五年发运赵与心复循旧规再筑实坝垒石一十九层长一十二丈阔五丈有奇为屋七楹以便般转】 今为上下二所
　　　　　博望堰
在九曲河口今废
　　　　　横塘珥村两堰
并在珥渎河相距十八里
　　　　　草堰麦陂堰
并在简渎
　　　　金坛县(缺)
　　　埭
　　　　丹徒县
　　　　　丁卯埭
在城南三里晋司马裒立 【舆地志晋元帝子裒镇广陵运粮出京口为水涸奏请于丁卯港立埭】 久废
　　　　丹阳县
　　　　　云阳九里埭
未详所在宋鲍照有诗
　　　　　中邱埭
在丹阳县东二十四里 【舆地志埭西有齐梁二代陵口】 
　　　　　庱亭埭
在丹阳县东四十七里 【元和郡县图志庱亭垒在县东四十七里本晋苏峻将管商攻略晋陵郗道微以此地东据要路北当武进故遣督护李闳筑垒拒之今置埭】 久废
　　　　　长冈埭
未详所在 【齐永泰元年王敬则反邱仲孚为曲阿令敬则前金奄至仲孚谓吏民曰贼乘胜虽锐而乌合易离今若收船舰凿长冈埭泻渎水以阻其路得留数日台军必至则大事济矣敬则军至值渎涸果不得进】 
　　　　　破冈渎七埭
在延陵界 【见漕渠注】 
　　　　　云阳九里埭
未详所在宋鲍照有诗
　　　　　上容渎十六埭
在延陵界 【见漕渠注】 
　　　　金坛县
　　　　　荆溪官坊埭
在金坛县东北四里 【寰宇记埭在金坛西北去州一百三十六里西南去县四里齐梁之代埭北下塘村有周郑刘师等四族并有官同居村坊于时共置此埭因以为名】 
　　　　　思湖口埭
在金坛县南十八里 【溪出思湖口向长塘深浅不常故置堰以节之】 
　　　（石达）
　　　　丹徒县
水（石达）在高桥东 【漕水溢则此（石达）受之入市河而达于江旁有桥名水（石达）因此】 
黄水（石达）在丹徒镇江口宋绍熙间郡守陈居仁创 【张晋有记今不存】 
丹徒涧壁二石（石达）宋庆元中总领朱晞颜创 【宋庆元三年总领朱晞颜以漕渠干涸重创二（石达）引江潮入渠当时便之】 后废 【其后潮水不应仅存废址】 
　　　　丹阳县
吕城石（石达）宋绍兴中运使向子諲置 【绍兴七年两浙运使向子諲取唐韦损刘晏考核状建言欲于吕城夹冈置斗门二石（石达）一以复故迹度费万缗庶为永利诏从之】 
练湖横坝石（石达）泾州石（石达）在上湖姚婆石（石达）在下湖唐有之宋熙宁中重修
　　　　金坛县(缺)
　　　斗门
　　　　丹徒县(缺)
　　　　丹阳县
吕城夹冈二斗门宋绍兴中置 【详见吕城石（石达）注】 
练湖横坝东西斗门顺渎斗门在上湖南北斗门在下湖唐时韦损置 【唐李华复练塘颂序曰大江具区惟润州其薮曰练塘幅员四十里膏润数州其傍大族强家泄流为田专利上腴亩收倍锺富剧衍自丹阳延陵金坛环地三百里数阖五万室旱则悬耜水则具舟人罹其害九十余祀永泰元年十一月二十二日剌史京兆韦公损为润州素知截湖开壤灾甚螟蝥乃白本道观察使御史丞韦公元甫戒县吏率徒辟之人不俟召相呼从役畚锸盖野浚阜成溪 【浚阜成溪○(钞本浚阜作俊皋)　案俊皋二字文义难通今据全唐文所载李华复练塘颂序改为浚阜卷七练湖注引此句作俊皋成溪今亦改正】 增理故塘缭而合之水复其所若海之弥望所润者远原隰皆春于是疏为斗门既煞其流又支其泽沃瘠均品河渠通流商税奠价人勇输赋遐迩受利岂维此州时前相国彭城刘尚书晏统东方诸侯平其贡税闻而悦之白三事以闻诏书褒异焉丹阳令杜孟寅秉公之清白延陵令李令从如公之爱人金坛令胡玘禀公之成规丹阳耆寿周孝怀百姓汤清源等拜而请为颂云云碑间有缺字其略如此详见润州类集】 唐末兵乱废南唐知丹阳县事吕延祯复作至宋复废绍圣中苏京重置南渡后又废淳熙中总领钱良臣重修迄今赖之 【并详见练湖注】 
　　　　金坛县(缺)
　　　函
　　　　丹徒县
经函在郡城至丹阳中路横贯河底 【蔡佑杂记京口漕河自城中至犇牛堰一百四十里皆无水源仰给练湖自郡城至丹阳中路谓之经函东西贯于河底河西有良田数十顷乃江南名将林仁肇庄地势低于河底若不置经函泄水即潴而为湖不可为田经函高四尺阔亦如之皆巨石磨冰而成缝甚致密以铁为窗棂自运河泄水东入于江中间献议者欲自京口浚河极深引江水灌于毗陵与太湖水相通可省吕城犇牛二闸其间别有利害亦以经函不可开其议竟不行】 
　　　　丹阳县
练湖令公函戴家函伍伯婆函张函尧函在上湖
胡头函洪家函新函蔡陂函观松函龙城后函南石函秋函在下湖皆旧所置宋淳熙中重修 【详见练湖陈伯广记文】 
　　　　金坛县(缺)
　　　围垾
　　　　丹徒县
围垾二十
　　　　丹阳县
围垾五十七
　　　　金坛县
围垾三百五十
仪征于树深小川校字 

至顺镇江志卷三
　风俗
英风澡俗令德在民殷仲堪季子庙记之所称也风俗泰伯余衣冠永嘉后刘梦得北固山诗之所美也乡党人士平居习闻先生长者之言崇道义尚廉耻故其立朝致匪躬之节居闲乐嘉遯之贞闾阎下庸亦能以孝行节槩自见详于传志信难诬也封内固无千金之家然服勤务本誾誾自足在官者亦喜其庭讼简（甚少）而无珥笔之讥四方游宦多寓于此谓非风俗淳美可乎或以京口在昔用武之地而称鬬力为所长者亦浅浅哉 【鬬力事出隋志见后岁时类】 
吴粤与楚接比数相并兼故民俗略同 【汉志】 
徐州人多劲悍 【晋郗愔在北府徐州人多劲悍桓公云京口酒可饮兵可用深不欲愔居之】 
衿带江山表里华甸经涂四达利尽淮海城邑高明土风淳壹苞总形胜实为名都 【宋文帝纪余见杂录郡事类】 
丹阳旧京所在人物本盛小人率多商贩君子资于官禄市廛列肆埒于二京人杂五方故俗颇相类东通吴会南接江湖西连都邑亦一都会也其人本习战号为天下精兵 【隋志】 是郡也扬州之都会京口之重镇六代之风流人物综萃于斯三吴之山川林泉肇发于此高深自改气象常存 【徐铉集】 
润之土风质而厚士风淳而直近世有刘文清王正肃二公植立标准其登门而游从与不觌面而闻风者凡所讲授皆得以口诵心惟知修身行巳知砥节砺行而词华抑其余事也 【咸淳志】 
　　子目(缺) 【子目(缺)○(钞本无此三字)　案下文之岁时乃风俗之子目而元日以下诸小子目属焉若此处无一子目则是风俗门后半有子目前半无子目而崇坟籍以下诸条皆无所附矣或疑此处子目乃教化二字然无明文可证今姑列此三字以存疑焉】 
　　　崇坟籍
【宋高祖镇京口与臧焘书曰顷学尚废弛后进颓业衡门之内清风辍响良由戎车屡警礼乐中息浮夫近志情与事染岂可不敷崇坟籍激厉风尚此境人士子姓如林明发搜访想闻令轨然荆玉含宝要俟开莹幽兰怀馨事资扇发独习寡悟义着周典今经师不远而赴业无闻非唯志学者鲜或是劝诱未至邪想复宏之见臧焘传】 
　　　禁屠牛
【宋郑作肃知镇江府严屠牛之禁尝有牛奔至府问之果将就屠者人皆异之】 
　　　敦教养
【宋宝元初范文正公以吏部员外郎守润州始建学请赐以闲田具经史传疏诸子书聘江南处士李泰伯使讲说以教养其州之子弟率五日一视学躬较以文间设饮食延劳将进之士翕然兴于学民相劝趋于善邦人士深德之立文正公祠于学见王庄定存之范文正公祠堂记】 
　　　正士习
【宋郡守耿秉谕学文曰学校之设非以士之贫而食之也又非故羣其类而习其为文辞也不农不商若何而可以为士非老非释若何而可以为儒事亲从兄当以何者为法晞圣慕贤当自何门而入道德性命之理何如而明治乱兴衰之故何由而达考之古以为得夫之鉴验之今以究因革之宜此士之所当用心也自孔堂高弟犹勤勤问仁问知问孝问政问所以为士请之于师而辨之于友后世之士不逮远矣傥离羣索居而敝其所习则固陋乖僻无自而进于道圣人忧之着为成书以诏万世教养渐染以俾之讲习立师儒之官以董正之此开设学校之本意也升堂而讲以质诸生之所疑命题而试以察诸生之所蕴励之以修洁之行勉之以有用之学此教官训导之职也】 
　　　杜祈祷
【土俗尚禨病者多不服药唯事巫祝漫塘刘先生作尊天敬神文以劝其辞曰盖闻非其鬼而谄祭之圣门所戒假于神而疑于众者王制必诛敢述愚诚少裨明见自有太极已肇一元既分三才而为三乃播五行而为五岁月欲其无易定为三百六旬寒暑难于骤更次为七十二候一言以蔽大德曰生其在人也或饥寒所侵或饱暖太过或起居之无节或喜怒之失中或醉而风乘或虚而邪入乃成疠疫各有源流气象熏蒸人易传染所以不能免者亦由有以召之傥感受之初澄清厥念择医必审用药必精幼小则乳哺以时长上则侍奉惟谨意之所恶勿置其侧口之所嗜必度其宜又同居之人各敬其事勿相戏慢勿致惊呼身虽忙而涤濯洒扫不异平居心虽忧而衣服饮食不愆常度如此则真气还而何恙不已内志正而何邪可干乃不反之中第求诸外俚俗相扇淫祀繁兴其一曰祭瘟所在市廛皆有庙貌或肖虎兕或像虺蛇或手足妄加或眉目倒置夫物各从其类而人必拟其伦岂天地造化之工作魑魅魍魉之状况至贫者皂隶有不取之赃至贱者乞人有不屑之食曾谓殃札钩播而乃饕餮盘飱理固甚明人可自晓至于用医药以救表里何须托杯珓以决从违致取短舍长当汗反下去生已远之死固当所掷枯节朽根何异长挺利刃其次曰斋圣又其次曰乐神昼夜留连男女混杂冥顽之童附而为鬼鬼固不　灵腥臊之巫降而为神神亦可耻妄言祸福以绐昏愚牲十余不供一夕之须香数套仅充一爇之用其它诱取胁取不使闻知见知固有妇欺其夫子隐其父厥费无艺岂实有余或典质而一缕无遗或假贷而倍蓰计息以致资产破荡老稚流离深原其情有甚于盗又病者欲疗而禁其服饵老者须肉而绝其肥甘役以符水不问证之阴阳聒以鼓乐不恤体之烦躁使生者不得尽其力死者不得伸其冤揆以刑书合坐故杀甚至奸欲逞而杜其往来之亲戚言不验而委其祸崇于先亡使和顺之俗变为乖离孝思之心更为怨詈诬蔑天理坏乱人伦其恶之盈非赦所及顾无士师之权以执有罪无先圣之道以正羣心徒抱拳拳未免喋喋傥能崇德辨惑曾不以人废言庶刷神羞不累其聪明正直且瘳民瘼同底于富寿康宁】 
　　　劝亲睦
【漫塘刘先生又作劝念祖睦族文其辞曰立义庄以赡宗族始于文正范公公之言曰宗族于吾固有亲疏祖宗视之则皆其子孙也且吾祖宗积德百年而后发于吾若独飨富贵而不恤宗族异日何以见祖宗于地下今亦何颜入家庙乎故买良田数千亩以为庄凡羣从之贫者日给之食岁给之衣吉凶给之费忠宣公以下复增广之迄于今逾二百年绵十余世而不坠呜呼盛哉夫乐富贵而羞贫贱我与祖宗同是心也爱其子孙而不欲其贫且贱我与祖宗亦同是心也同是心也而不能使之皆贵而无贱富而无贫则夫富贵之属乎我者祖宗非私乎我也盖以我为贤而能体祖宗之心爱乎我者无以异于爱乎彼也以我为才而能任祖宗之责推其所以爱乎我者而及乎彼也人而知其祖宗之心而任祖宗之责则凡族之饥而不能自食寒而不能自衣冠婚丧祭之不能自举与凡一人之失其所一日之失其养皆疾痛痒疴之切于我者藉令我之力未裕而彼未可以求全然称力而施之亦足以对越在天而无媿矣不然而曰彼与我服绝矣彼何有于我分殊矣我何屑于彼宁我之酒池肉林不顾彼之啼饥宁我之墙屋文绣倡优纂组不顾彼之无衣宁厚蓄藏以遗云来以后上知名之子孙不顾彼朝夕之艰危宁多施予以奉缪妄不足信之缁黄不顾彼骨肉之流离则是敛祖宗之泽以奉一己之私纵一己之私而孤祖宗之责欲居之安守之勿失难矣而世之人不但孤其责又寻斧斤焉其说以贫贱为彼所自取富贵为己所自致其非己所致者又以为己私分虽兄弟同气毫发不得侵更从而窃攘之因之阋于墙鬬于室而何有于宗族故长者可傲而卑者可陵也愚者可诈而懦者可胁也能者可役属不能者可躏藉也贷貣之不周而倍称之息可得也转徙之不矜而世守之业可并也又或隙启于细微衅生于疑似忿懥不释间谍因之牒诉兴焉讦以人所不知陷以人所不为使怨雠得以甘心反右助之以为功奴隶得以肆侮反从臾之以为快自视不啻泰山之安视其族若草菅然芟夷之无日不知祖宗凭怒福祚转移忽倾弗支忽绝弗继其实有足凄断者而其祖宗之泽未泯则尚所谓可傲可陵可役属可躏藉者之家始有起而承之者人以为盛衰之难常而岂知祖宗权度之不爽也哉不然何近世名门鲜克永世范公之后独踰二百年绵十余世而泽不斩也】 
　　岁时 【京口土俗凡遇节物随时制宜虽或雅或鄙皆有所本今略记数事不能悉也】 
　　　元日
　　　　士庶相庆
【东京梦华录正月一日士庶自早互相庆贺】 
　　　　饮屠苏自年小者起
【岁华记丽屠苏草庵之名也昔人居草庵之中每岁除夕遗闾里药一贴令囊浸井中至元日取出置于酒尊合家饮之不病瘟疫今人得其方而不识名但曰屠苏而已】 
【容斋随笔饮之必自小者起固有来处后汉李膺杜密以党人同系狱值元日于狱中饮酒曰正旦从小起时镜新书晋董勋云正旦饮酒先饮小者何也勋曰俗以小者得岁故先酒贺之老者失岁故后饮殿之初学记载四人月令云正旦进酒次第当从小起唐人作诗者用此事甚多故不能具述】 
　　　　入学会拜
【润学元日上已本郡有会诸生之礼自宋郡守殿撰曾逮户侍张枃始秘撰耿秉又于元日为训文以励诸生至今不废文曰习乡尚齿行于元日何也意者曰岁律又新吾侪之齿益长矣以去岁而视前岁德差进否业稍修否若犹未也宁不惜岁月之虚度入则事父兄出则事长上去岁之所以行者隐之于心如有未至则自今以往安可复以去岁之所以事之者事之乎三纲五常之训非吾侪践履尚谁望耶强学将以待问幼学期于壮行一岁之间所得于经训而有所悟入者何语所蕴于胸中而期以施设者何事后生可畏焉知来者之不如今毋虚过后生之日而骎骎于不足畏之境曾子曰吾日三省吾身回念去岁其不省之日多矣可不戒哉】 
【至正会拜之礼所以重齿贵德也嘉定癸酉教官卢宪集台府官属及寓公于学宫欵谒先圣礼毕升堂而拜叙拜而饮诸生叙于两庑守臣史弥坚总领钱仲彪捐金馈醴以侑今为常比并见嘉定志】 
　　　　写桃符
【岁时杂记桃符之制以薄木板长三尺大四五寸上画神像狻猊白泽之属下书左郁垒右神荼或写春词或书祝祷之语岁旦则更之】 
　　　　绘门神
【荆楚岁时记岁旦绘二神披甲持金戊贴于左右谓之门神】 
　　　　秤江水
【京口江中沙田户每岁旦收一瓿以秤水水重则是江水大水轻则江水小岁岁不差见蔡佑杂记】 
　　　立春日
　　　　取春牛土书门
【本草春牛角上土置户上令人宜田】 
【岁时杂记立春鞭牛讫庶民杂众如堵顷刻间分裂都尽又相攘夺以至伤毁身体者岁岁有之得牛角者其家宜蚕亦治病故里谚云好男勿鞭春好女勿看灯】 
　　　　为春鸡
【文昌杂录唐岁时节物立春则有彩胜鸡燕】 
　　　　钉春盘
【摭遗东晋李鄂立春日命芦菔芹芽为菜盘相馈贶江淮人多效之四时宝镜唐立春日春饼生菜号春盘】 
　　　　造春蠒
【岁时杂记立春日作馒头名探春蠒】 
　　　上元
　　　　张灯
【两浙大抵以琉璃灯为贵京口多剪纸为之以鬬女工之纤巧】 
【韦述西京新记唐正月十五夜敕金吾弛禁前后各一日以放灯】 
【僧史略宋太平兴国六年敕然灯放夜为着令】 
【东坡元日过丹阳明日立春寄鲁元翰诗西湖弄水犹应早北寺观灯欲及辰赵尧注北寺在润州上元最盛然未详北寺今为何寺也】 
　　　　作圆子炒糯花
【范至能上元纪吴下节物俳谐体诗捻粉圆栾意熬稃腷膊声】 
　　　　迎紫姑
【梦溪笔谈旧俗正月望夜迎厕神谓之紫姑】 
【异苑世有紫姑神来相传是人妾为大妇所嫉每以秽事相役正月十五日感激而死故世人以其日作其形于厕间或猪阑边迎之曰子胥不在壻名也曹姑已去大妇也小姑可出捉者觉动是神来占众事及丝蚕】 
【时镜新书又云帝佶之女壻死生好音乐正月十五日可以衣见迎即紫姑之事】 
【俗又以苇茎分合为卜者名芦姑范至能诗贱及苇分茎】 
　　　寒食
　　　　行墓祭
【唐开元礼开元二十二年敕寒食上墓礼经无文近代相传浸以成俗士庶有不合庙飨者何以表其孝思宜许上墓编入五礼】 
【柳文近世礼重拜扫田野道路士女遍满皂隶佣丐皆得上父母邱墓马医夏畦之鬼无不受子孙追养者】 
　　　　插柳枝
【岁时杂记今人寒食节家家折柳插门上江淮之间尤甚无一家不插者】 
　　　　立千秋
【荆楚岁时记春节悬长绳于高木士女袨服坐立其上推引之名曰秋千楚俗谓之施钩涅盘经谓之骨索】 
【古今艺术图秋千本山戎之戏以习轻趫后人因之每至寒食而为戏乐之事中国女子学之乃以彩绳悬树立架日秋千】 
【王延寿千秋赋序古人谓千秋出汉宫后庭之戏祝寿辞也后人妄易其字旁加以革而语复颠倒】 
　　　　戏蹋踘
【刘向别录寒食蹋踘】 
　　　清明
　　　　游郊外
【梦华录清明之日四野如市芳树之下园圃之内罗列杯盘互相酬劝歌儿舞女遍满庭台抵暮归各携枣锢炊饼黄肥掉刀名花异果山亭戏具鸭卵鸡雏谓之门外土仪黄肥糊纸为之状若木偶】 
【僧仲殊有南徐好十词其三渌水桥云行乐过清明南北岸花市管弦声邀客上楼双榼酒舣舟清夜两街灯可以想见当时气象也】 
　　　上巳
　　　　祓禊
【唐李德裕旧镇江口后迁南燕有上已口忆江南禊事诗云黄河西绕郡城流上已应无祓禊游为忆绿江春水色更随宵梦向吴州】 
　　　四月八日
　　　　浴佛遗糖水
【梦华录四月八日佛生日禅院各有浴佛斋会煎香糖水相遗名浴佛水】 
　　　端午
　　　　竞渡
【荆楚岁时记五月五日为屈原投汨罗人伤其死并将舟檝拯之因以为俗】 
【事物纪原楚传云起于越王勾践故岁历纪华曰因勾践以成风拯屈原而为俗】 
【南唐书南唐每岁五月许民竞渡籍其姓名尽搜以为兵号凌波军】 
　　　　鬬力(缺) 
【鬬力(缺)○(钞本无此三字)　案上文叙注云鬬力事出隋志见后岁时类张氏鉴云案后岁时类不载鬬力事今考隋书地理志云京口俗以五月五日为鬬力之戏云云嘉定志卷三风俗门亦节引之则端午竞渡条后本有鬬力条可知但其引隋志之详略及隋志之外曾否更引别书均难臆断故但注一缺字而不补引隋志之文焉】 
　　　　系百索
【文昌杂录唐岁时节物五月五日有百索粽子】 
【风俗通五月五日以五彩丝系臂者辟鬼及兵一名长命缕一名续命缕一名辟兵缯】 
　　　　为角黍
【续齐谐记屈原以五月五日投汨罗而死楚人哀之每至此日以竹筒贮米投水祭之】 
【岁时杂记后人因古人筒米而以菰叶里粘米曰角黍遗俗作粽或加之以枣或以糖又加松粟胡桃之类】 
　　　　饮蒲酒
【岁时杂记端午以菖蒲或缕或屑泛酒】 
　　　　鬬百草
【荆楚岁时记五月五日蹈百艹今人又有鬬百草之戏欧阳永叔诗有共鬬今朝盛盈襜百草香之句】 
　　　　戴钗头符
【岁时杂记抱朴子或问辟兵之道答曰以五月五日作赤灵符着心今谓之钗头符端午剪缯彩作小符子争逞精巧掺于髻鬟之上】 
　　　　画天师像
【岁时杂记端午都人画张天师以卖】 
　　　立秋
　　　　戴楸叶
【梦华录汴京立秋满街卖楸叶妇女儿童皆剪成花样戴之形制不一】 
　　　七夕
　　　　乞巧
【天宝遗事宫中七夕以锦彩结成楼殿高百尺可容数十人陈花菓酒炙设坐具以祀牛女二星嫔妃穿针乞巧动清商之曲宴乐达旦士女皆效之】 
【唐李嘉佑早秋京口诗云千家闭户无砧杵七夕何人望斗牛盖其时多寇盗故有此语】 
　　　中元
　　　　设盂兰盆供
【荆楚岁时记七月十五日僧尼道俗悉营盆供于寺院窦氏音训天竺所谓盂兰盆者乃解倒悬之器言目连救母饥厄如解倒悬故谓之盂兰盆今人遂餙食味于盆中亦误矣】 
　　　二社日
　　　　卖社糕
【春秋二社日清晨小儿捧糕于街头卖之】 
【梦华录社日以社糕社酒相馈送】 
　　　重九日
　　　　登高饮菊酒带萸囊
【续齐谐记汝南桓景随费长房游累年长房忽谓景曰九月九日汝家当有灾厄急宜去令家人各作绛囊盛茱萸以系臂登高饮菊酒祸乃可消景如其言举家登山夕还见鸡犬一时暴死长房闻之日此可代之矣今世人九日登高饮酒妇人带茱萸囊因此也】 
　　　　馈面糕插彩旗
【梦华录都人九日各以粉面蒸糕相遗上插彩小旗糁饤果实如榴子栗黄银杏松子仁之类】 
【闻见后录刘梦得作九日诗欲用糕字以五经中无之辍不复为宋子京九日食糕有诗引周礼笾实糗饵粉餈注饵谓之糕为证】 
　　　十月一日
　　　　暖炉
【梦华录十月朔有司进暖炉炭民间皆置酒作暖炉会】 
【岁时杂记京人十月朔沃酒及炙脔肉于炉中围坐饮啖谓之暖炉会】 
　　　　出城飨坟
【梦华录十月朔都城士庶皆出城飨坟如寒食节】 
　　　冬至
　　　　贺冬
【玉烛宝典冬至阴阳百物之始日极南影极长有履长之庆】 
【汉杂事冬至阳生君子道长故贺】 
【梦华录冬至节虽至贫者一年之间积累假借至此曰更易新衣备办饮食飨祭先祖庆贺往来一如年节】 
　　　腊八日
　　　　作粥
【岁时杂记十二月初八日诸大寺作浴佛会并送七宝五味粥谓腊八粥】 
　　　二十四夜
　　　　祀灶
【范至能村田乐府叙腊月二十四夜祀灶其说谓灶神翌日晨朝天白一岁事故前期祷之】 
　　　　飨豆粥
【范至能村田乐府叙是日煮赤豆作糜暮夜合家同飨至襁褓小儿及僮仆皆预云能辞瘟气】 
【按荆楚岁时记共工氏有不才子以冬至死为疫鬼畏赤小豆故冬至日作赤豆粥以禳之盖本于此然用于是夜莫详所始】 
　　　岁除
　　　　馈岁
【东坡诗岁晚相与馈问谓之馈岁】 
　　　　守岁
【梦华录士庶之家围炉团坐达旦不寐谓之守岁】 
【杜甫诗守岁阿戎家】 
　　　　卖懵
【除夕之前小儿相呼谓之卖懵莫有应者应之则云懵已售矣范至能村田乐府叙有卖痴呆云世传吴人多呆故儿辈讳之欲卖其余亦可笑】 
　　　　爆竹
【神异经西方深山中有人长尺余犯人则病寒热名曰山魈以竹着火中煏烞有声则山魈惊惮】 
【苏子由除日诗云楚人重岁时爆竹鸣磔磔王介甫诗云爆竹惊邻鬼】 
　　　　图钟馗
【岁时杂记旧传唐明皇不豫梦鬼物其名曰钟馗既寤即安令家家图其形像于门壁禁中每岁前赐二府各一幅】 
　　　　烧〔火凡〕盆
【范至能村田乐府叙除夕人家各于门首然薪满盆无贫富皆尔谓之烧（火凡）盆若云相暖热之意】 
　　　　然灶灯
【梦华录除夕于灶中然灯谓之照虚耗之说也】 
　　　　爇天香
【俗以十二月朔日为始鸠钱置熏蜡之具豫结彩棚至晦日命羽流设醮事以祈福祥谓之天香会】 
【按四时纂要十二月晦日前两日通晦三日斋戒烧香静念仙家重之岂亦本于此与】 
　户口
润为东南重镇晋宋隋唐地大民鲜至宋嘉定间所统惟三县而户口之繁视前代为最北南混一兹郡实先内附兵不血刃市不辍肆故至元庚寅籍民之数与嘉定等大德辛丑秋七月飓风大作诸沙漂流厥后丁未洎天历己巳二纪之间两罹荒札死亡转徙在在有之由今视昔颇为不侔比年以来生聚涵育渐复旧观矣
晋毗陵郡治丹徒户一万二千 【时毗陵统县七丹徒曲阿武进延陵暨阳无锡毗陵户通七县言之】 
宋南徐州领侨郡十七县六十三户七万二千四百七十二口四十二万六百四十 【宋志本合晋陵郡南东海郡南兰陵郡以书今从之晋陵郡户一万五千三百八十二口八万一百一十三通晋陵延陵无锡南沙曲阿暨阳六县言之南东海郡户五千三百四十二口三万六千六百五十八通丹徒郯胊利城四县言之南兰陵郡在今丹阳东五十里详其治所户一千五百九十三口一万六百三十四】 
隋江都郡领县十六户十一万五千五百二十四 【时废南徐州属江都废丹徒县入延陵县共领县十六江阳江都海陵宁海高邮安宜山阳盱眙盐城清流全椒六合永福句容延陵曲阿】 
唐润州领县五户二万五千三百六十一口十二万七千一百四 【旧唐书地理志武德三年改隋延陵县为丹徒八年废简州以曲阿来属九年以延陵句容白下三县属润州户口通五县言之至垂拱四年始分延陵置金坛为六县】 
开元时户九万一千六百三十五 【元和郡县图志五万四千五百　按寰宇记开元户与图志多寡不同】 
天宝时户十万三千三百六十四口六十八万七千三百 【通典虽作于贞元然州县以天宝为定故载润而阙升户口通丹徒丹阳句容江宁延陵金坛六县言之】 
至德时户十万二千二十三口六十六万二千七百六 【新唐书地理志以至德二载割出江宁句容属升州之后为定故于户口之下称领县四　按旧唐书地理志乃以此为天宝六县户口之数参之通典数不合】 
元和时户五万五千四百 【元和郡县图志】 
宋太宗时户主一万六百四十七客一万六千九百九 【太平寰宇记】 
真宗时户三万三千 【祥符图经丹徒县户一万三百七十丹阳县户九千三百六十金坛县户七千九百九十延陵县户五千二百八十】 
仁宗时户五万四千 【两朝国史】 
神宗时户主三万三千三百一十八客二万一千四百八十 【九域志　郡县志崇宁户六万三千六百五十七】 
孝宗时 【孝宗时○钞本此上有干道庚寅一段　案干道本孝宗年号庚寅乃干道六年钞本上文干道庚寅一段与下文全同必系重复况下文云户六万三千九百四十口一十二万一千二百二十与注中之三县散数相符而上文云户六万四千口十二万一千三百有畸与注中之散数不合至于干道庚寅四字下文是小字而上文误作大字又少孝宗时三字尤与前后诸条体例不合此必传写之舛误也今删】 户六万三千九百四十口一十二万一千二百二十 【干道庚寅丹徒县户一万八千八百口三万二千二百丹阳县户二万五千二百四十口五万五千九百八十金坛县户一万九千九百口三万三千四十】 
理宗时户一十万八千四百口六十四万四千一百 【嘉定志府城厢户一万四千三百口五万六千八百江口镇户一千六百口六千九百丹徒县户二万七千口一十六万九千六百丹阳县户三万五千二百口二十一万八千五百金坛县户三万三百口一十九万二千三百】 
度宗时户七万二千三百五十五口三十九万七千三百四十四 【咸淳志在城五隅户八千六百九十八口三万八千三百八十五丹徒县户一万四千八十一口七万六千三百三十五丹阳县户二万二千七百六十八口一十一万八千四百六十一金坛县户二万六千八百八十口一十六万四千一百六十三】 
　　土著
户一十万六十五 【录事司九千四百六十九　丹徒县二万八千四百六十二　丹阳县二万九千二十四　金坛县三万二千五百一十六】 
民八万四千八十三 【录事司六千六百三十　丹徒县二万二千三百八十三　丹阳县二万五千六百二十八　金坛县二万八千八百四十八】 
儒七百三十七 【录事司二百五十四　丹徒县三十二　丹阳县七十二　金坛县三百七十九】 
医三百 【录事司六十九　丹徒县六十六　丹阳县七十七　金坛县八十八】 
马站二千九百五十五 【录事司八十五　丹徒县一千一百四　丹阳县八百三十七 【丹阳县八百三十七○(钞本作四百六十二)　案自上文民八万四千八十三至下文龙华会善友二正合土著一十万六十五之数各条小注之散数与大字之总数均属符合惟此条大字云马站二千九百五十五小注云录事司八十五丹徒县一千一百四金坛县九百二十九合丹阳县四百六十二计之止得二千五百八十较总数少三百七十五则散数必有舛误可知凡充马站之户多居于城外录事司统城内之地虽止八十五户已不为少丹徒金坛二县户数在一千内外当亦不误至丹阳县为南北往来之冲途若止四百六十二户则不及二县之半未免太少今改为八百三十七较钞本多三百七十五乃与二千九百五十五之总数相符乾隆镇江府志卷五述元时户口马站条下之散数丹阳亦系四百六十二而总数则系二千五百八十盖后之修志者知散数与总数不合遂改总数以就之然总数既改而上文仍云土著户一十万六十五则前后不相应矣故此条之散数可改而总数不可改也　又案乾隆志又云右永乐成化二志皆与元史不合就其本书所述总数与注亦自矛盾姑附志之今考元史地理志云镇江路户一十万三千三百一十五较此志土著户多三千二百五十者盖元史所纪户口用世祖至元闲所籍之数(地理志五杭州路条下云户三十六万八百五十注云至元二十七年钞籍数湖州路条下云户二十五万四千三百四十五注云钞籍户口数阙用至顺钱粮数盖元史所载户口多据至元闲钞籍之数其钞籍之数无考者始据至顺钱粮之数镇江路与杭州路湖州路同属于江浙等处行中书省其户口下无注者盖杭州路在此卷之首彼处既注明用至元钞籍数则此从可知也)此志所纪户口据文宗至顺闲所计之数(卷六赋税门云以上税粮并据至顺二年计拨之数以书税粮之数既据至顺二年则户口之数疑亦据至顺二年矣)故有不同至顺闲之户数较至元闲之户数微少者实因屡遭灾变所致(上文户口叙云大德辛丑秋七月飓风大作诸沙漂流厥后丁未洎天历己巳二纪之闲两罹荒札由今视昔颇为不侔)然则此志与元史固不相背矣(下文云口六十一万三千五百七十八元史地理志云口六十二万三千六百四十四至顺时口数较至元时口数少一万六十六者其故亦与此同)至于户之总数散数乾隆志所载本于此志而每与此志不合盖由永乐成化志展转传钞以致讹舛(上文儒七百三十七注云金坛县三百七十九乾隆志三百误作二百七百误作六百下文弓手二百九十二注云丹徒县一百六乾隆志一百误作二百二百误作三百)并当据此志以正彼书不得谓此志之原文有误也】 　金坛县九百二十九】 
水站七百六十一 【录事司四十　丹徒县二百二十七　丹阳县四百六十二　金坛县三十二】 
递运站三十一 【录事司一十八　丹徒县一十三】 
急递铺二百四 【录事司八　丹徒县一百二十六　丹阳县七十】 
弓手二百九十二 【录事司二十五　丹徒县一百六　丹阳县七十七　金坛县八十四】 
财赋四千四百八十五 【丹徒县二千二百一十七　丹阳县八百三十一　金坛县一千四百三十七】 
海道梢水三百七十四 【录事司七　丹徒县二百七十六　丹阳县九十一】 
匠三千五百八十六 【录事司五百一十八　丹徒县一千五百三十三　丹阳县八百四十一　金坛县六百九十四】 
军二千一百六十五 【录事司一千七百七十一　丹徒县三百六十七　丹阳县一十八　金坛县八】 
乐人九十 【录事司四十三　丹徒县一十一　丹阳县二十　金坛县一十六】 
龙华会善友二 【录事司一　丹徒县一系录事分寮　至元二十七年抄作民数三十年正月奏准节该龙华会有头发人每供养弥勒佛无媳妇清净行有自亡宋以来民的数目里不曾入去不拣那个差发不当燕参政说这的每自亡宋至今四百余年不曾当差发则在和尚数目有来奏阿更好那般香剃了头发做和尚者　以宗主蒋汝静住持】 
口六十一万三千五百七十八 【录事司四万八千五百三十七　丹徒县一十九万二百五十七　丹阳县一十八万八千九百四十九　金坛县一十八万五千八百三十五】 
民四十六万九千一百九 【录事司三万二千七百七十　丹徒县一十三万四千八百八　丹阳县一十四万八千七百四十四　金坛县一十五万二千七百九十七】 
儒三千一百二十三 【录事司一千五百五十九　丹徒县百七十五　丹阳县四百九十六　金坛县八百九十三】 
医二千三百八十八 【录事司四百二十五　丹徒县五百七十六　丹阳县六百六十六　金坛县七百二十一】 
马站四万一千八百一十九 【录事司七百三十五　丹徒县一万三千一百八十　丹阳县一万三千九百三十二　金坛县一万三千九百九十二】 
水站一万三百八十四 【录事司四百七十七　丹徒县二千七百五十五　丹阳县六千五百四十六　金坛县六百六】 
递运站三百五 【录事司一百八十一　丹徒县一百二十四】 
急递铺二千二百四十 【录事司六十四　丹徒县一千一百九十六　丹阳县九百八十】 
弓手三千六百六十三 【录事司二百二十八　丹徒县一千一百七　丹阳县一千一百四十三　金坛县一千一百八十五】 
财赋三万一千九百二 【丹徒县一万六千八百一十三　丹阳县一千二百　金坛县八千百八十九】 
梢水三千二百九十九 【录事司三十　丹徒县二千四百三十　丹阳县八百三十九】 
匠三万四千三百三十七 【录事司三千四百　丹徒县一万五千二百七十二　丹阳县九千六十一　金坛县六千六百四十一】 
军一万一百六 【录事司八千一百九十二　丹徒县一千九百二十三　丹阳县一百四十六　金坛县四十五】 
乐人五百九十九 【录事司二百三十二　丹徒县六十六　丹阳县一百九十六　金坛县一百三】 
善友三百四 【录事司二百七十四　丹徒县三十】 
躯二百二十二 【躯二百二十二　案此志户口内土著侨寓等人各分户口躯三门阅者多以躯字为疑或谓文献通考户口门载宋元丰时民数先述户数次述口数终述丁数此志所谓躯盖即通考所谓丁也今考书传之纪户口者多但言口而丁自在其中通考列丁于口之外者实因兼论赋役之故此志之户口门既未言及赋役则不必分丁口矣况土著户一十万六十五口六十万三千五百七十八而躯仅二百二十二若躯即是丁岂有户之数五百倍于丁口之数三千倍于丁者乎则其说非也或谓元史李忽吉兰传云忽吉兰附奏曰今蒙古汉军多非正身半以驱奴代此志所谓躯盖即元史所谓驱也今考元史耶律楚材传云时将相大臣有所驱获往往寄留诸郡楚材因括户口并令为民又云以经义词赋论分为三科儒人被俘为奴者亦令就试得士凡四千三十人免为奴者四之一高智耀传云时淮蜀士遭俘虏者皆没为奴智耀奏言以儒为驱古无有也帝然之命循行郡县区别之得数千人据此则元代开创之初儒户之俘为驱奴者均已优免为良至顺时之驱奴其中不得仍有儒矣今土著之躯为儒者三十有八则非驱奴可知况户至十万之外口至六十万之外则为奴者至少亦当以千计若躯即是驱何得止有二百二十二乎则其说亦非也盖躯字从身故训为身体(说文躯字下云体也从身区声)由区字得声故与区同意(释名释形体云躯区也)区训为宅(淮南子原道云纵志舒节以驰大区注云区宅也)又训为藏(荀子大略云在乎区盖之间注云区藏物处)有隐藏义(说文区字下云踦区藏隐也)引而申之有寄居之义(汉书食货志下注引如淳云居处所在为区此区训居之证又百官公卿表上卫尉注引胡广云区庐者若今之仗宿屋矣案卫士直宿之庐乃暂时寄居之地则区字有寄居之义明矣)故人之寄居者可谓之躯此志先言口后言躯盖凡言口者皆有家之人凡言躯者皆无家之人有家者自成一户故必计其口无家者孑然一身故但谓之躯(广雅释诂云区小也释训云区区小也汉书杨王孙传何必区区独守所闻盖区有小义兼有独义故自谦微末者则曰区区而称人孤独者则曰躯其义本相通贯也)此口数所以多躯数所以少也(或谓此志述单贫之户凡四千一百四单身之人既谓之单贫则躯非单身之人矣今案单与寒义本相近故闵子有一子寒三子单之语则单字不专训独可知六朝以前史传言单门者皆指寒士非指单丁唐人吊李德裕诗言八百孤寒亦谓无援非谓单身单贫与孤寒文义既同单贫户与单门文义亦同况下文述单贫口数一万一千四百七十七较户数多至一倍之外又另有躯十六是单贫者每户不止一口且尚有寄居之躯也然则单贫非单身之人明矣)考元史兵志云于各户选当站役之人不问亲躯每户取二丁所谓亲者盖其家之人所谓躯者盖寄居之人故得共为一户也(侨寓者皆他乡之人寄居与侨寓不同故土著之躯本郡人无家而寄居者也侨寓之躯他乡人无家而寄居者也)若谓躯为奴仆则奴仆亦各有家安得与其主共为一户耶(此志不载奴仆之户口而纪土著之民凡八万四千八十三户四十六万九千一百九口盖即农工商贾胥吏之流不复细为区别而奴仆亦附于其中故合儒医等项较之不敌三分之一也)又考元史食货志云令诸路验民户成丁之数每丁岁科粟一石驱丁五升新户丁驱各半之又云全料户丁税每丁粟三石驱丁粟一石二驱字并当作躯盖丁有家室故纳粟较多躯丁无家室故纳粟较少耳若谓躯丁为奴仆之丁则是奴仆与其主并纳丁税之粟恐有元全盛之时未必有此苛政也(自来地税皆田主纳之而佃客不纳丁税皆家主纳之而奴仆不纳此一定之理若奴仆当纳丁税则佃客亦当纳地税矣有是理乎)要之丁躯驱三者相似而实不同自当细为区分不必互相牵合也】 【录事司一百七十　丹徒县一十七　丹阳县一十一　金坛县二十四】 
民六十七 【录事司五十八　丹阳县四　金坛县五】 
儒三十八 【录事司三十一　丹阳县一　金坛县六】 
医二 【并录事司】 
马站五十九 【马站五十九○钞本九作五　案注云录事司三十七丹徒县四丹阳县五金坛县一十三合之正五十九躯则五为误字明矣今特改正】 【录事司三十七　丹徒县四　丹阳县五　金坛县十三】 
水站二 【并录事司】 
递运站一 【录事司】 
财赋四 【并丹徒县】 
军四十七 【录事司三十七　丹徒县九　丹阳县一】 
□□(缺) 【□□(缺)○(钞本无)　案上文云躯二百二十二自民六十七至军四十七止得二百二十躯尚少二躯则有脱文无疑惟所脱者为何项之人难以臆补故但列□□(缺)于此以备参考】 
　　侨寓
户三千八百四十五 【录事司三千三百九十九　丹徒县二百九十九　丹阳县一百二十　金坛县三十七】 
蒙古二十九 【录事司二十三　丹徒县一　丹阳县三　金坛县二】 
畏吾儿一十四 【录事司一十二　丹阳县二】 
回回五十九 【录事司四十九　丹徒县五　丹阳县三　金坛县二】 
也里可温二十三 【录事司一十九　丹徒县三　金坛县一】 
河西三 【录事司一　丹徒县二】 
契丹二十一 【录事司一十九　丹徒县二】 
女直二十五 【并录事司】 
汉人三千六百七十一 【录事司三千二百五十一　丹徒县二百八十六　丹阳县一百二　金坛县三十二】 
民(缺) 【民(缺)○(钞本无此二字)　案上文纪侨寓之户共三千八百四十五自蒙古二十九至汉人三千六百七十一述侨寓诸户之本籍其数与总数相合自儒八至乐人四述侨寓诸户之流品其数较总数少三百七十五考前后诸条皆先述民之数后述儒之数此处儒八之前不言民数显有脱佚惟所少之三百七十五户果皆民户抑系另有他户均未可定今姑补民(缺)二字以存其概焉(下文□九钞本作躯九今考此条在怯怜□之后乐人之前系述侨寓户之流品本不应言躯况下文述侨寓户之躯凡二千九百四十八此处尤不应复言躯九惟躯字为何字之误难以臆测故但空一字以备考焉□)】 
儒八 【录事司六　丹徒县一　金坛县一】 
医五 【录事司四　丹阳县一】 
阴阳一 【录事司】 
站二十六 【录事司二十三　丹阳县三】 
急递铺二 【录事司一　丹阳县一】 
打捕一十四 【录事司一十二　金坛县二】 
匠一十八 【丹徒县七　丹阳县八　金坛县三】 
军三千三百六十七 【录事司三千一十一　丹徒县二百七十七　丹阳县六十三　金坛县一十六】 
怯怜口二十三 【怯怜口二十三　案怯怜口之名历朝所未见惟元时有之今考元史百官志管怯怜口诸色民匠都总管府秩正三品领怯怜口人匠造作等事管领大都怯怜口诸色人匠提举司秩正五品管领上都怯怜口诸色人匠提举司秩正五品怜与怜同后仿此随路诸色人匠都总管府秩正三品中统五年命招集析居放良还俗僧道等户习诸色匠艺立管领怯怜口总管府以司其造作管领诸路怯怜口民匠都总管府秩正三品至元七年招集析居从良还俗僧道编籍人户为怯怜口立总管以领之十四年以所隶户口善造作属中宫十六年立织染杂造二局以司造作据此则怯怜口皆系从良还俗之人专司织染杂造之事虽亦工匠之类而究与工匠微异故上文既言匠一十八而此处复言怯怜口二十三也卷十三公廨门局类云织染局至元十八年改置杂造局至元十三年改置镇江府既有此二局自当有怯怜口矣　又案元时官名多系特创故此志所述往往似有讹误而实与史传相合如卷十四元刺守狗儿传云也可怯薛者谓宿卫之第一班也(十驾斋养新录云蒙古语大为也可凡官名也可者第一之称兵志怯薛者犹言番直宿卫也其云也可者言天子自领之也)又云速古儿赤者谓掌衣服之官也(元史兵志云掌内府尚供衣服者曰速古儿赤廿二史札记云速古儿赤掌服御事者见亦力撒合传传罗普化为宿卫速古儿赤又野先入宿卫掌速古儿赤)卷十七寓治门云蒙古必阇赤回回必阇赤者主文史之官也(元史兵志云主文史者曰必闇赤廿二史札记云必闇赤知书通文义者见立智理威传又云怯里马赤者谓掾属也廿二史札记云怯里马赤中书省掾属见百官志今按元时六部皆有怯里马赤其余内外各署亦多有之盖掾属之通称也)卷十九仕进门阿马剌注云宝儿赤者掌饮食之官也(廿二史札记云者燕不花在英宗时为进酒宝儿赤见本传而阿刺罕传作博而赤阔里吉思传作博儿赤今按兵志云亲烹餁以奉上饮食者曰博尔赤博与宝尔与儿而皆一声之转盖译音无定字也)至于此卷述侨寓之户口所谓畏吾儿者回鹘也(元史畏吾儿或作畏兀儿十驾斋养新录云回鹘即畏兀儿)所谓也里可温者西洋人也(卷九大兴国寺条载梁相记云薛迷思贤在中原西北十万余里乃也里可温行教之地教以礼东方为主故谓之长生天十字者取像人身四方上下以是为准据此则薛迷思贤乃西洋之地而也里可温即天主教矣)所谓汉人者北方人也(十驾斋养新录云汉人南人之分以宋金疆域为断江浙湖广江西三行省为南人河南省唯江北淮南诸路为南人)此皆元时之名目他如所载之诏旨或近于俗(如上文龙华会善友注载至元三十年之旨是也)所纪之人名或近于奇(如卷十四元刺守内之刘忙古角是也)亦皆元时之风尚未可执后世之语言文字而疑此志为误也】 【录事司二十一　丹阳县二】 
□九 【并录事司】 
乐人四 【录事司三　丹阳县一】 
口一万五百五十五 【录事司八千九百七十八　丹徒县七百八十一　丹阳县六百四　金坛县一百九十二】 
蒙古一百六十三 【录事司一百二十五　丹徒县九　丹阳县一十四　金坛县一十五】 
畏吾儿九十三 【录事司八十一　丹阳县一十二】 
回回三百七十四 【录事司二百九十六　丹徒县三十一　丹阳县四十　金坛县七】 
也里可温一百六 【录事司九十二　丹徒县七　金坛县七】 
河西三十五 【录事司一十九　丹徒县一十六】 
契丹一百一十六 【录事司一百四　丹徒县一十二】 
女直二百六十一 【并录事司】 
汉人九千四百七 【汉人九千四百七○(钞本作八千八百六十八)　案注云录事司七千九百九十九丹徒县七百六丹阳县五百三十九金坛县一百六十三总四者计之正得九千四百七之数若作八千八百六十八则正文与子注不相应矣况上文云口一万五百五十五自蒙古一百六十三至汉人九千四百七正合其数若汉人口数少五百三十九则散数与总数又不相应矣今改正】 【录事司七千九百九十九　丹徒县七百六　丹阳县五百三十九　金坛县一百六十三】 
躯二千九百四十八 【录事司二千七百二十　丹徒县八十　丹阳县八十八　金坛县六十】 
蒙古四百二十九 【录事司三百九十七　丹徒县六　丹阳县一十七　金坛县九】 
畏吾儿一百七 【并录事司】 
回回三百一十 【录事司二百七十九　丹徒县一十一　丹阳县一十八　金坛县二】 
也里可温一百九 【录事司一百二　金坛县七】 
河西一十九 【录事司一十　丹徒县九】 
契丹七十五 【录事司六十八　丹徒县七】 
女直二百二十四 【并录事司】 
汉人一千六百七十五 【录事司一千五百三十三　丹徒县四十七　丹阳县五十三　金坛县四十三】 
　　客 【客○(钞本作名)　案卷十八人材叙云仍以土著侨寓别之注云至元以后凡有恒产于此者则书其无者则不书也据此是无恒产者不得为侨寓即不得列于人材门矣然志乘之例纪人材者非生长其地不得滥书而纪户口者虽偶居其地亦必备书故人材内止分土著侨寓而户口门内则土著侨寓之外又另有客盖久居其地而有恒产者谓之侨寓暂居其地而无恒产者谓之客故客户当列于侨寓之后钞本客误作名又移其户数于土著之后俱非其旧今改正】 
户五千七百五十三 【户五千九百四十三○(钞本无户字)　案土著侨寓之户口躯已见于上文单贫之户口躯又见于下文则此条为客户之数无疑若不补户字则词意为不完矣下文自民五千一百六十九至乐人二合计止五千五百有二户较总数少二百五十一户今考客户较土著户少水站递运站急递铺弓手四项名目(土著内尚有龙华会善友今不数之者以侨寓户单贫户皆无之客户未必有也)必有脱文无疑但不知所缺者究系何项之人今姑列□□(缺)□□(缺)于马站七之后财赋九之前以存其概焉】 【录事司一千三百九十四　丹徒县八百七十九　丹阳县七百七十六　金坛县二千七百四】 
民五千一百六十九 【录事司九百一十三　丹徒县八百四十七　丹阳县七百六十五　金坛县二千六百四十四】 
儒九十二 【录事司八十五　丹徒县四　丹阳县一　金坛县二】 
医二 【并丹阳县】 
马站七 【丹徒县四　丹阳县二　金坛县一】 
□□(缺)
□□(缺)
财赋九 【丹徒县三　丹阳县三　金坛县三】 
梢水一 【丹徒县】 
匠一十九 【录事司七　丹徒县二　丹阳县三　金坛县七】 
军二百一 【录事司一百八十三　丹徒县一十八】 
乐人二 【并录事司】 
口(缺)
躯一千二百四十一 【躯一千二百四十一○(钞本躯作名)　案土著侨寓单贫之户口躯俱已见于上下文则此段非客之口数乃客之躯数也凡口数必多于户数考上文客户之数五千七百五十三而此段总数止一千二百四十一若是客之口数不应较户数仅得五分之一然则此段为客之躯数明矣钞本躯误作名遂不可通今改正客之口数久已脱去无从追补今姑列口缺二字于此行之前下文口一万一千四百七十七乃单贫之口数钞本以此段躯数列于单贫户之后单贫口之前则前后不相连属今亦改正】 【录事司四百四十三　丹徒县三百一十六　丹阳县一百五十七　金坛县三百二十五】 
民一千二百一十 【录事司四百二十四　丹徒县三百五　丹阳县一百五十六　金坛县三百二十五】 
儒三 【并丹徒县】 
财赋一 【丹阳县】 
军二十七 【录事司一十九　丹徒县八】 
　　单贫
户四千一百四 【录事司一千三百九十二　丹徒县七百七　丹阳县一千一百二十一　金坛县八百八十四】 
民三千六百七十六 【民三千六百七十六○(钞本七十六作七十五)　案注中录事司以下四项之数合计之共三千六百七十六则五为误字无疑上文述单贫之户凡四千一百四自民三千六百七十六至乐人四止得四千九十二户较总数尚少十二户或谓医五之后弓手一之前脱去马站水站递运站急递铺四项户数然考下文口一万四百一十九乃单贫之口数自儒七至乐人一十三其数与总数相合而各项名目与单贫户名目一一相符并无马站水站递运站急递铺四项口数不应单贫户内反有此四项名目也然则此段之散数少于总数者当是数目之有误而非名目之有缺矣惟是各项之正文与夹注均属相符不能强指何项为误今姑仍其旧焉】 【录事司一千四十一　丹徒县六百三十八　丹阳县一千一百一十三　金坛县八百八十四】 
儒二 【丹徒县一　丹阳县一】 
医五 【并录事司】 
弓手一 【录事司】 
财赋三十六 【丹徒县三十一　丹阳县五】 
梢水一 【丹阳县】 
匠七 【录事司一　丹徒县五　丹阳县一】 
军三百六十 【录事司三百二十九　丹徒县三十一】 
乐人四 【录事司三　丹阳县一】 
口一万一千四百七十九 【录事司三千八百六十七　丹徒县二千五十三　丹阳县三千一百二十八　金坛县二千四百二十九】 
民一万四百一十九 【录事司三千二十　丹徒县一千八百七十一　丹阳县三千九十九　金坛县二千四百二十九】 
儒七 【丹徒县五　丹阳县二】 
医一十五 【并录事司】 
弓手二 【并录事司】 
财赋一百一十 【丹徒县九十一　丹阳县一十九】 
梢水三 【并丹阳县】 
匠四十七 【录事司三十四　丹徒县十　丹阳县三】 
军八百六十一 【录事司七百八十八　丹徒县七十三】 
乐人一十三 【录事司八　丹阳县五】 
躯一十六 【躯一十六○(钞本此条在俗人六十条后)　案上文土著类侨寓类客类皆有躯不应单贫类独无下文道类既无躯不应僧类独有必此条本在单贫类而误入僧类者也今改正(寄居于寺观者既列于俗人之中则僧道类不应复有躯矣若谓游方募化者为躯则一郡之中岂止一十六人况出家者即以所居之寺观为家安得更有寄居之名乎)惟下文不言一十六躯为何项之人必有佚脱今姑补□□(缺)□□(缺)于此行之后以备考焉】 【录事司一十四　丹阳县二】 
□□(缺)
□□(缺)
　　僧
户三百一十 【录事司六十九内有妻八　丹徒县一百二十五内有妻一　丹阳县七十四内有妻一　金坛县六十二内有妻一】 
口二千四百三 【录事司五百二十一　丹徒县一千一百七十八　丹阳县三百九十六　金坛县三百八】 
僧行二千二十七 【录事司三百一十　丹徒县一千一百二十一　丹阳县三百七十一　金坛县二百二十四】 
尼行三百一十六 【录事司一百九十　丹徒县四十六　丹阳县一十九　金坛县六十六】 
俗人六十 【录事司二十一　丹徒县十　丹阳县六　金坛县二十三】 
　　道
户一百四十一 【录事司三十五　丹徒县二十　丹阳县十五 【丹阳县十五○(钞本无此五字)　案道户之总数一百四十一注云录事司三十五丹徒县二十金坛县七十一合计之仅得一百二十六较总数尚少十五考卷十内丹阳县道观之数甚多不应户口门内丹阳县无一道户则当补此五字明矣况下文述口数五百七十注云丹阳县八十九道注云丹阳县八十一女冠注云丹阳县三俗人注云丹阳县五若丹阳县无道户安得有道口耶】 　金坛县七十一】 
口五百七十 【录事司一百七十五　丹徒县七十四　丹阳县八十九　金坛县二百三十二】 
道四百六十五 【录事司一百一十二　丹徒县六十六　丹阳县八十一　金坛县二百六】 
女冠六十四 【录事司五十七　丹徒县一　丹阳县三　金坛县三】 
俗人四十一 【录事司六　丹徒县七　丹阳县五　金坛县二十三】 
丹徒陈扬杰子英校字 

至顺镇江志卷四
　土产
京口依山濒江故多山林川泽之利凡稼穑丝枲虫鱼草木果蓏之属虽细大不齐然兹地所生皆日土产今摭缙绅之论采闾阎之说考诸图经仿诸他志区分类别亦不厌其繁焉
　　谷
 　　稻
【有秔有穤秔之种又有大小之分土人谓大稻秔小稻籼大稻之种十有六曰香子曰鲫鱼曰灰鹤曰时里白曰八月白曰芦花白曰浪里白曰白莲子曰红莲子曰早红芒曰晚红芒曰青州黄曰秆川口曰马尾乌曰老了乌曰下马看小稻之种六曰白曰红尖曰晚籼曰六十曰八十曰百日者又皆以熟之先后为名百曰本自占城来宋会要大中祥符五年遣使福建取占城禾给江淮两浙分种之穤之种亦有九曰芒曰香曰晚曰抄社曰羊脂曰牛虱曰虎斑曰栢枝曰长秆江南稻种甚多不可枚举然兹土之所宜者大率不过此数种也】 
【按诗集传稻即南方所谓稻米水生而色白说文沛国呼稻为穤徐锴曰穤懦也许慎谓稷为秫稻为穤今则同之尔雅稌稻注今沛国呼稌诗十月获稻以酿酒月令秫稻必齐则稻是穤论语食夫稻则稻是秔周礼注稌稉也内则牛宜稌则稌是秔诗丰年多黍多稌为酒为醴则稌是穤故急就章注稻者有芒之谷总名也亦呼为稌字林云穤黏稻而秔稻不黏此其异耳】 
　　　黄粟
【唐地理志润州土贡黄粟然今无此种】 
【按尔雅粢稷注今江东人呼粟为粢疏左传云粢食不凿粢者稷也曲礼云稷曰明粢然则粢也稷也粟也正是一物而本草稷米在下品别有粟米在中品故先儒共疑焉又本草注孟诜云粟米颗粒小者是粢米粒麤又陶隐居云青粱白粱黄粱皆是粟类惟其牙头色异为分别耳唐注黄粱出蜀汉商浙间亦种之 
【黄梁出蜀汉商浙间亦种之○钞本无商字　案无商字则不成句法今据本草改正下文果类棃注之糜棃钞本糜作縻柿注之烘柿钞本烘作供药类南烛注之猴菽染菽钞本菽作叔附子注之性大热钞本无热字今并据本草改正】 
食之甘美逾于诸粟人号竹根黄故内则云饭黄粱粱食之美者故称膏粱　互见土贡门】 
　　　麦
【有大小之分大麦之种有二曰春自十月至正月皆可种然又早熟曰黄秆后熟小麦之种有三曰赤壳曰白壳曰宣州晋大兴元年诏曰徐扬二州土宜三麦可督令熯地投秋下种至夏而熟继新故之交于以周济所益甚大昔汉遣轻车使者泛胜之督三辅种麦而关中遂穰勿令后晚其后频年麦虽有旱蝗而为益尤多】 
【按广雅曰大麰也小（禾来）也本草注大麦即青颗麦形似小麦而大皮厚故谓之大麦小麦秋种夏熟受四时气足兼有寒温面熟麸冷宜其然也又有乔麦秋花冬实亦堪作面】 
　　　豆
【亦有大小之分大豆其色有青黄黑紫褐之异其名有雁来青雁来枯痴黄半夏黄之别小豆亦有赤绿白黑四种又有江豆豌豆佛指豆十六粒豆蚕豆隔岁种之蚕熟时可采黑白藊豆蔓生篱落间采其荚蒸食甚美白者可入药】 
【按尔雅戎菽谓之荏菽注即胡豆也诗蓺之荏菽郑笺亦以为大豆春秋齐侯来献戎捷谷梁传曰戎菽也管子亦云北伐山戎出冬葱及戎菽布之天下戎胡俱夷名故以戎菽为胡豆也】 
　　　麻
【有二种曰胡麻曰白麻胡麻可饭白麻可压油土人亦以之荐茶笔谈曰胡麻直今油麻耳中国之麻谓之大麻张骞始自大宛得其种亦谓之麻故以胡麻别之则是自汉始来中夏矣然本草已载胡麻未知孰是陶隐居注本草胡麻入谷中最良本生大宛故名胡麻】 
　　布帛
　　　罗
【润州土贡衫罗见唐地志贡大花罗见宋王岩叟奏疏　互见土贡门】 
　　　绫
【润州土贡水纹鱼口绣叶花纹等绫见唐地理志并元和郡县图志又贡方纹绫水纹绫见寰宇记今所织者名杜绫又摵绵为缕织之名绵绫用白丝织之名大绫　互见土贡门】 
　　　绢
【润州贡绢见寰宇记今土人所织者名土绢】 
【按周礼内司服注素纱者今之白縳也縳音绢说文绢缯如麦（禾肙）一名鲜支广雅曰鲜支绢也　互见土贡门】 
　　　纱
【出丹徒县洞仙高平二乡浙人贵重之】 
【按汉建初二年诏齐相省冰纨方空縠吹纶絮注纨素也冰言色鲜洁如冰縠纱也方空纱薄如空也吹者言吹嘘所成亦纱也唐书音训轻容无花薄纱】 
　　　紬
【土人所织名南紬摵绵为之名绵紬】 
【按急就章注络今之生尔也一曰今之绵紬是也尔一作玺始移反说文玺粗绪也广韵玺缯似布】 
　　　布
【土贡火麻布见唐地理志赋纳贮布见元和郡县图志以苎皮兼丝缉而成者谓之丝布旧志谓金坛之丝布苎布皆女冠所织世称精丽近土人亦有织木绵为布者文选蜀都赋布有橦华注蜀都有橦树其华柔可织布岂谓是与】 
　　饮食
　　　酒
【晋桓温云北府酒可饮谢元度曾莅此镇与亲旧书称京口酒美可饮舆地志京口出酒号曰京清埒于曲阿又云曲阿出名酒淳烈后湖水所酿也故朱郴诗暂入新丰巿犹闻旧酒香梁武帝舆驾东行记有覆船山酒罂山高骊山传云昔高骊女来此东海神乘船致酒聘之在不肯海神拨船覆酒流入曲阿故酒美宋州郡戎司总所酒名不一若锦波清心坐啸介寿燕凯百礼共军爱山是以堂得名若京口还京秦潭浮玉第一江山是以地得名若真珠中泠不老是以泉得名　见嘉定志】 
　　　面
【麦为之南北商贩多出于此】 
　　　曲
【土人成造精粗不一货于他郡多有达京师者】 
　　　酱
【邻境多仰给于此急就章注酱之为言将也食之有酱如军之须将取其率领进导之也】 
　　　鲟鲊
【润州土贡鲟鲊见唐地理志宋绍兴中韩世忠尝以为献高宗却之其色莹白如玉故名玉版鲊土人以之馈远　互见土贡门】 
　　　牛乳
【出丹阳者为佳旧志称其疑白如酥】 
　　　酢
【出金坛极酽且美今以充贡释名酰苦酒即今之醋也魏名臣奏曰今官贩苦酒与百姓争锥刀之利】 
【按说文酢醶也仓故切醋客酌主人也在各切今俗酢醋互用误耳　互见土贡门】 
　　　青迅饭
【出茅山唐张贲以青迅饭分送皮日休陆鲁望有诗云谁屑琼瑶似青迅旧传名品出华阳皮日休和云分泉过屋青春稻自注此饭以青龙稻造之　见润州类集】 
　　　饼饵
【其名有宽椒侧厚缓带之别又有名金花者出金坛可以馈远】 
　　器用
　　　铁器
【作温器烧器等物以锡镀之其色如银而耐久可用他郡称之】 
　　　铜器
【润州贡伏牛山铜器具唐地理志今无之　互见土贡门】 
　　　火石
【出丹徒圌山县之山多土而此山独石远望巉岩间有纹石如玛瑙击之火生人多取以为用】 
　　　石墨
【茅山记费长房遇壶公得其术寓茅山之东书符救人有功一日出山倾砚水涧中其石变色因号石墨至今取以书符】 
　　　茅山石
【次玉有瑕可以为器岂所谓碔砆者耶】 
　　　香
【黄连香出茅山以黄连树脂皮为之焚之可辟湿气又有桦木亦可为香出近地】 
　　　柳箕
【柳箕可用见祥符图经今无之】 
　　花 
【华而不实者汇聚于此其有实者则入果类不重出也】 
　　　杜鹃
【在鹤林寺高丈余每至春月开花烂漫倾城士女游赏寺僧相传唐贞元中有外国僧自天台钵盂中以药养其根来种之每春末开时或窥二女子共游花下俗传花神也其后有殷七七者名文祥又名道筌周宝旧于长安中识之及宝自泾原移镇浙西七七忽到宝师敬益甚一日谓七七曰鹤林之花天下奇绝常闻能开非时花今重九将近能开此以副佳节乎七七曰可乃前二日往花所中夜闻女子来曰妾为上帝司此花今与道者开之然此不久当归阆苑矣晨起寺僧忽讶花渐破蘂九日盛开如春宝惊异燕赏累日后因兵火焚寺根株不存信乎其真归阆苑耶　见续仙传】 
【按乐天东坡诗注并容斋随笔所载皆云山石榴映山红山踯躅即此花也宋咸淳八年主僧庆清遂以踯躅花补其旧迪功郎光州司户参军蕲春朱正国作记刻石未几枯瘁归附后延佑丙辰里人戈道恭家圃有此花乃移植故处蜀郡青阳翼为记其略云凡天下事物失易得难失而复得尤难润城古竹院相传有奇卉由唐末失去近得之比里戈氏复归之寺人谓是华托根禅寂幽敻之境绝迹尘嚣汗陋之域固有以见异于世今失之数百载而幸得之且复归于旧而不失其所以贵窃观人之有生内本外末有所不容失者失之或不以为异而又不知勉力以求复之则是华之复可不谓难乎观者宜有感矣】 
　　　玉蘂
【在招隐山唐李卫公寄沈大夫诗云玉蘂天中树金闺昔共窥落英闲舞雪密叶乍低帷旧赏烟霄远前欢岁月移今来想颜色还是忆琼枝注此花吴人不识因予赏翫乃得此名内苑沈大夫合前有此花每花落空中回旋久之方集庭砌大夫草诏之暇尝邀予同赏宋蔡宽夫诗话载此诗云碑今裂为四段在通判厅中而招隐无复此花矣按周文忠公必大玉蘂辩证跋语云唐人甚重玉蘂故唐昌观有之集贤院有之翰林院有之皆非凡境也往因亲旧自镇江招隐来远致一本条蔓如荼（艹穈）冬凋春茂柘叶紫茎再岁始着花久当成树花苞初甚微经月渐大暮春方出八须如冰丝上缀金粟花心复有碧筩状类胆瓶其中别抽一英出众须上散为十余蘂犹刻玉然玉蘂之名乃在于此羣芳所未有也宋子京笔记维扬后土庙有花色正白曰玉蘂刘原父移琼花诗序云琼花别号八仙花或谓李卫公所赋玉蘂即此宋敏求春明退朝录后土庙琼花或云自唐所植即卫公所谓玉蘂三公博洽无比不知何故疑为琼花惟刘梦得雪蘂琼丝之句最为中的又曾端伯高斋诗话庐陵段谦叔有杨汝士与白二十二帖云唐昌玉蘂以少故见贵耳自来江南山山有之土人取以染事不甚惜也则知玚花为玉蘂无疑洪景卢容斋随笔玉蘂今玚花又名米囊黄鲁直易为山矾者在江东弥山亘野而唐昌所产至于神女下游折花而去以践玉峯之期是不特土俗罕见虽神仙亦不识也止因好事者伪作唐人帖故二公皆信之所谓信耳而不信目也】 
【今按蔡宽夫谓招隐无复此花然近年干元万寿宫住持余孟实自招隐山移此花植千宫前花圃时紫泉马尧复有诗里人龚理子中次其韵曰山水窟宅江之南搜奇抉胜味饱谙朱方招隐最超绝树作玉蘂珠溅潭高花密叶互掩映柔柯老干相撑担丛林何事着此种香严鼻观禅独参遶之百匝足未止赞以千偈言尤甘空山变灭异今昔枯松折竹徒侵搀彝器迁移鼎钟去谁复别识缶与缶云温泽缜栗夙比德弃使不见情难堪东皇移根谨呵护玉立殿陛清光涵蘂宫仙人委长佩青髻一尺瑶华簪长斋三时昼方静涷雨一洗春正酣眼中突兀现妙品缭以合道栖神庵瞿昙老聃共空寂出彼入此容何惭人间多事到诗酒甚欲忍口牢三缄荒城解后此粲者换饮却肯拌春衫时当晴埃吹野马采掇沃若眠吴蚕清尊如空杂花亚落日欲坠西山衔流年过眼急如电留此一赏容非贪即今芳事已尘土我辈政尔多空谈然则招隐未尝无此花也】 
　　　玉兰
【出丹徒马迹山紫府观遇者以为瑞其花表里莹白其色如玉其香如兰不根而植不蓓而花或自东生或自西出然不常有每遇开时多于暮春宋淳佑间此花忽开郡守李迪作诗歌之见咸淳志陈辅之有玉兰诗二首见京口集乃为丹阳疑禧观作近年茅山溪谷中亦往往有之或开于秋冬间山志载其兰芽刻玉气甚幽亦芝英之别种盖其产无定在其开无定时真山林间之灵植也】 
　　　牡丹
【亭馆中多种之其品不一然单叶而色紫者居多枝干特盛王彦照鹤林故居千叶牡丹号浅糚红有诗见京口集唐人谓之木芍药】 
　　　芍药
【土人谓之草牡丹】 
【按刘贡父芍药谱云天下名花洛阳牡丹广陵芍药为相侔埒其名品甚众京口于广陵为近大抵治花之法又与广陵相似故比他处特盛焉府治内旧有芍药亭谱中有茅山冠子紫楼子茅山红三种】 
　　　海棠
【有二种有多叶者有五出者初极红及开则渐成缬晕落则若宿妆残粉矣又有一种柔条长蔕垂英向下而色浅红者俗谓之垂丝海棠】 
　　　岩桂
【一名木犀红者名丹桂又有黄白二色气尤清馥有一岁开四次者有一秋开二三次者但着蘂不繁耳】 
　　　山茶
【红白二种有千叶者柯叶四时常青隆冬盛开不畏霜雪】 
　　　山丹
【山茶之别种形色甚相类但华萼极大亦有红白二种红者谓之日丹白者谓之月丹】 
　　　蜡梅
【木身与叶如蒴藋 (本身与叶如蒴藋○钞本藋作藿　案本草等书有蒴藋无蒴藿今据焦山本改正下文木类黄荆注云条可为棰钞本棰作虫畜类猫注云其白质黑章者钞本脱白字禽类鸢注云俗呼为饿老鸱钞本饿作鹅今并据焦山本改正)香气似梅而加郁烈华亦五出类刻蜡而成又与梅开同时故名蜡梅实非梅也以花瓣之肥大者为贵细薄如蝇翅者为下】 
　　　紫薇
【树高而肤薄爪之则动摇如怕痒然故东坡诗注云紫薇花小而丛其色紫俗所谓怕痒花也今土人呼为不耐痒唐省禁中多植之又名百日红谓其花自夏徂秋开落仅百日也杨诚斋诗云谁道花无红十日紫薇常放半年花】 
　　　紫荆
【花色紫而丛生花谢后始生叶】 
　　　辛夷
【木丛生叶似柿而长正二月开花夏秋再开初生如笔状故又名木笔本草陈藏器云北人呼为木笔南人呼为迎春】 
　　　木槿
【一名日及即诗所谓舜华也其花淡红如葵而小朝荣夕悴人家多种以抵篱落尔雅椵木槿榇木槿注别二名也陆玑草木疏齐鲁之间谓之玉蒸】 
　　　八仙
【状如琼花八蝶簇一心又有小蝶簇聚如碧玉者曰玉胡蝶前人谓此花大率类琼花而不同有三琼花大而瓣厚其色微黄叶柔而莹泽蘂与花平而香此八仙之无有也识者自能辨之】 
　　　玫瑰
【红白二种一名徘徊】 
【按说文玫瑰火齐也今南方出火珠史记司马相如传注玫瑰石珠也异物志火齐如云母一曰石之美者说文通释火齐象珠赤色起之层层各异花色似之故名】 
　　　栀子
【本草图经云白花花皆六出甚芬香俗说即西域檐卜也山栀子一名越桃实圆小堪入药其大而长者止可作染色其叶经冬不凋故杜诗云红取风霜实青看雨露柯】 
　　　棠
【丛生茎心如通草高数尺许花黄色多叶篱落间多种之非诗所谓维常之华也欤】 
　　　凌霄
【附木蔓生其花上露有毒凌晨仰视或滴入眼中令人丧明】 
　　　木香
【黄白二种花丛生白而紫心者更香也】 
　　　酴醿
【白酒名酴醿世以此花颜色似之故取以名采之可为枕囊故黄鲁直诗云名字因壶酒风流付枕帏】 
　　　金沙
【花萼有大小二种大者开迟而色鲜明小者开早而色殷重】 
　　　月季
【类金沙而丛低每月花一开一名长春又名月月红】 
　　　蔷薇
【有红紫黄数色枝条间有刺又有野蔷薇香亦清远】 
　　　锦带
【条长花密烂若锦带故名王元之谓其得于海州山谷间易名曰海仙作诗云锦带为名卑且俗为君呼作海仙花】 
　　　瑞香
【丛低花繁香甚烈故诗人拟之锦熏笼苏文忠公有刁景纯家赏瑞香忆先朝侍宴诗　见京口集】 
　　　结香
【枝柔可结未叶先花色黄白微香即丁香也李商隐诗云芭蕉不展丁香结同向东风各自愁】 
　　　素馨
【龟山志云旧名那悉茗昔刘王有侍女名素馨其冢上生此花因以得名闽中人以之熏香然此土之所产色黄无香而闽中所产者则花蘂稍大色白而香但枝叶甚相类当别是一种也】 
　　　迎春
【类素馨晏同叔诗云浅艳侔莺羽纤条结兔丝】 
　　　罂粟
【又名御米花红白二色有千叶单叶二种一名象谷一名米囊本草谓之罂子粟盖以其状如瓶罂中有粟可食亦可作腐张佑丹阳闲居杂题诗云碧抽书带草红结米囊花】 
　　　丽春
【花类罂粟四出叶端如锦棱跗上有软刺色媚而香土人呼为百般娇】 
　　　山矾
【杂志一名郑花一名七里香黄鲁直山矾花序云江南野中有一种小白花木高数尺春开极香野人谓之郑花王荆公尝欲作诗而陋其名予请名曰山矾谓其可以染也按周益公玉蘂花辩证跋语引南史刘杳传云杳在任昉坐有人饷昉（木右）酒而作榐字昉问杳此字是否答曰葛洪字苑作木旁右（木右）音阵予尝得酝法芳烈异常山谷似不以杳传为据而徇俗讹（木右）作郑而江南乡音又呼郑为玚复疑未安于是创山矾之名玚音杖梗切】 
　　　玉绣球
【一带而众花攒聚圆白如流苏故名佩韦集有赋汤提刑南园玉绣球花诗二首】 
　　　粉团儿
【丛高数尺花如月季朱粉适均色极妩媚】 
　　　佛见笑
【大类粉团谓使佛见之亦欣然而笑甚言其可爱也】 
　　　真珠
【花细白丛开状若珠玑一名玉屑】 
　　　木芙蓉
【草木记产于陆者曰木芙蓉产于水曰草芙蓉】 
【按楚辞搴芙蓉兮木末特假物为喻言芙蓉在水而求之木末不可得也二花颜色相类后人借此语以名之尔苏子瞻以其九月霜降时开者易名曰拒霜然亦有夏秋二种之分也】 
　　　兰
【高资山谷中多有之紫茎赤节绿叶光润左氏传所谓有国香而人服媚之者记佩帨茞兰盖古人以此为佩也】 
　　　蕙
【兰之属本草云熏草也亦产山谷中黄鲁直云一干一花而香有余者兰一干五七花而香不足者蕙也】 
　　　菊
【旧谱名品甚多今人巧于种植花亦屡变其高有丈许而花大如杯者昔所未见月令鞠有黄华今红紫白黑不可枚举要皆以黄为正尔雅鞠治墙注今之秋华菊又一种冬深始开谓之腊菊】 
　　　葵
【尔雅菺戎葵注华如木槿今蜀葵也疏戎蜀皆其所自草木记云葵有数种一取其花名蜀葵一取其叶名蒲葵一取其食名葵菜又花小而紫色名锦葵惟黄葵秋芳尤雅洁可爱】 
　　　荪
【李德裕平泉记芳荪生茅山东溪陶隐居称荪紫色生浅水中相传女仙人钱妙真所种又德裕寄茅山孙炼师诗云石上溪荪发紫茸又有咏茅山芳荪诗云楚客重兰荪遗芳今未歇叶依清浅水花照暄妍节紫艳映渠鲜轻香含露发离居若有赠暂与幽人折】 
　　　水仙
【本自南方来冬深始芳倘非培植之勤则不着花盖此近淮气候稍寒故也有千叶者有单叶者杨诚齐云世以水仙为金醆银台盖单叶者耳至千叶水仙则其花下轻黄而上淡白如染与酒杯之状殊不相似安得以俗名辱之要之单叶者当命以旧千叶者乃真水仙云】 
　　　玉簪
【以形似得名其气清馥一名白鹤又一种名紫鹤花叶甚类而小色浅而紫初夜先开】 
　　　鸡冠
【亦以形似得名有红白二种佛书谓之波罗奢花】 
　　　萱草
【花有千叶单叶色有红黄二种诗作谖草嵇康养生论萱草忘忧本草根名鹿葱花名宜男】 
　　　金灯
【红黄二种花攒茎顶如灯吐焰本草谓之山慈菰】 
　　　金钱
【花色深黄圆如赤仄生阶砌间昼开夜落酉阳杂俎曰毗户沙一名日中金钱花本出外国梁大同二年进来中土】 
　　　金凤
【一名凤仙俗呼凤儿花有红白紫数种又有用凤儿与此稍异】 
　　　石竹
【一名锦竹丛生不及尺许烂如锦缬李白诗石竹绣罗衣】 
　　　水红
【诗隰有游龙毛云茏红草也陆玑云一名马蓼叶大而白色生水泽中高丈许尔雅红茏古注俗呼红草为茏鼓语转耳】 
　　　翦金
【色甚黄叶分数歧浑类翦刻】 
　　　滴滴金
【一名滴露花谢着地即生】 
　　　牵牛
【篱落间蔓生如鼓子花而稍大作碧色本草补注曰始出田野人牵牛易药故以名之】 
　　　玉胡蝶
【丛生阔叶花类胡蝶状故名】 
　　　碧蝉
【其花与玉胡蝶相类而青碧可爱】 
　　　密友
【红黄千叶欧阳公牡丹记作槱字】 
　　　百合
【红白色根如蒜迭生数十种可蒸食甚甘又一种名川百合杏黄色上有洒墨点花须翘起须端紫粒摇摇若悬缀】 
　　　黄雀儿
【土人用编篱落】 
　　　郁李
【树小而花繁诗常棣之华陆玑云奥李也一名雀梅亦名车下李所在山皆有其华或白或赤六月中熟大如李子可食今此花淡红色而不实恐非常棣】 
　　　山木瓜
【刘言史有王侍御庄看山木瓜花诗云裛露凝氛紫艳新千般婉娜不胜春年年此树花开日出尽丹阳郭里人　见润州类集】 
　　　宝相
【枝繁花密色类郁李】 
　　　紫笑
【旧丹徒县圃有此花春时开最可爱亭名紫香取此　见咸淳志】 
　　　金梅
【黄花五出初夜时开】 
　　　笑靥
【枝叶柔细花繁而小盛开之际如雪封条】 
　　　天烛
【花如粟粒结子甚红深冬可翫】 
　　果
　　　梅
【有白有红皆五出其实有圆消梅葱管消梅金定梅苦梅未熟曰青梅熟曰黄梅惟千叶者花而不实】 
　　　杏
【花类红梅而丰艳未开时尤可翫实有大小两种】 
　　　桃
【花极秾艳又有绯白二种而白者极少其实之小而先熟者曰御爱桃曰红穰离核桃品之佳者曰金桃饼子桃细叶红桃水密桃油桃黑黄曰昆仑桃曰毛桃者品之下也唐会要贞观九年十一月康国献金桃诏令植于宛又云康国献黄桃大如鹅卵其色如金然则唐世始传金桃也通典作康居云贞观二十一年茅山燕洞有碧桃见诗话】 
　　　李
【花最繁丹徒县东南大港多种之其实之品目亦伙颗大而色朱或紫者有相公金沙紫灰水菘等称抗条其最下者白李出茅山展仙人遗种见茅山志又有名早传根者俗呼为麦熟李实小而脆本草云京口有麦熟李尔雅痤接虑李郭云今之麦李邢疏云与麦同熟故因名】 
　　　樱桃
【花繁色颇淡薄实最先熟红者曰朱樱正黄明者曰臈樱尔雅楔荆桃注今樱桃广雅云樱桃含桃也月令羞以含桃吕氏春秋曰以莺尝含其子故名樱桃】 
　　　枇杷
【冬华夏实味甘多核上林赋云卢橘夏熟是也】 
　　　来禽
【花如海棠微觉浅淡俗呼林檎刘桢京口记南国多林檎】 
　　　石榴
【有红白二种亦有千叶者一名丹若其实有甜酢酉阳杂俎甜者为天浆博物志陆机与弟云书曰张骞为汉使外国十八年得涂林安石榴种盖自西域来中国也】 
　　　蒲萄
【本出大夏汉西域传曰汉使采蒲萄苜蓿种归 
【汉使采蒲萄苜蓿种归○钞本采作归归作来　案钞本义亦可通然与汉书西域传不合今改正】 
是也杂志云一名马乳有青紫二种形亦有圆锐之异青者名水晶蒲萄其味尤胜本草云汁可酿酒今本路所贡舍利别即其所造也　详见土贡门】 
　　　木瓜
【实小而酢人家园馆中或种之比宣城则为劣矣尔雅楙木瓜疏木瓜一名楙实如小瓜酢可食诗卫风投我以木瓜是也】 
　　　银杏
【叶类鸭脚树身极高大俗传三十年方结子然又有雄雌雌者实而雄者不实皮肉不可食可食者核耳】 
　　　胡桃
【一名羌桃本出西域亦张骞所致然亦其核可食土产者壳坚而仁少比北来者不侔矣】 
　　　梨
【花极清丽实曰快果有磬口梨水密梨消梨青梨芝麻梨糜梨】 
　　　柿
【大者曰方柿就树熟者曰树头红有以火煏而熟者曰烘柿以石灰汤燖而熟者曰爁柿小而圆者曰火珠椭者曰牛奶一种生山野中仅如拇指大不可食酿其渖可为漆】 
　　　枣
【有数种实大味美而色莹白者名牙枣锐其两端者名梭枣小而圆者名羊矢枣丛生山径间实小而酢者名酸枣尔雅櫅白枣樲酸枣遵羊枣】 
　　　栗
【有社栗独颗栗茅栗诗树之榛栗陆玑云栗五方皆有之吴越被城表里皆栗房当心一子谓之栗楔】 
　　　橙
【脆橙锦橙可食一种径三寸许理粗而皮厚者名木橙不可食或络而流苏或置之几席赏其香韵而已又名香栾淮南子云食之则美嗅之则香】 
　　　西瓜
【本自西羌来故名西瓜其形有圆有椭子有红黑黄三种剖之子稀而肌理若卷云者名云头瓜味尤甘】 
　　　甜瓜
【种有大小小而黄者曰金瓜白者曰银瓜碧者曰香瓜又名一握青其大而青质斑纹者曰华瓜岂陆玑所谓黄扁瓜白缚小青大斑之类乎】 
　　　榠樝
【本草图经云木叶花实酷类木瓜大而黄欲辨之看蔕间别有重蔕如乳者为木瓜无此者为榠樝也又榲桲注云似樝子而小图经曰榲桲大抵类樝但肤慢多毛味尤甘今此土所产者不过如桃杏大与木瓜殊不相乱乍食酢涩味之转甘岂所谓榲桲者与礼记内则郑注柤梨之不臧者陶隐居云尔雅樝梨曰钻之郑公不识樝故云然古亦以樝为果今则不入例尔邢昺疏钻之谓一一钻看其虫孔】 
　　　棠球
【生山野间有红黄二色土人谓山里果子一名毛樝子一名小石榴】 
　　　无花果
【不花而实其甘如饴】 
　　　莲
【花有红有白红者实佳白者藕胜又有重台者又或有双头者人以为瑞旧传丹阳练湖莲花开邑人必有位执政者宋元佑初上下两湖莲花盛开是岁王存拜丞辖绍兴壬子初夏又开是岁翟汝文入参大政越八载己未章复为宰日亦开半湖虽邑人无登二府其后复为签书淳佑甲辰乙巳之间又有大开其后金坛丁大全亦拜相唐李德裕有白芙蓉赋序曰金陵城西池有白芙蓉素萼盈尺皎如霜雪江南梅雨麦秋之后风景甚清漾舟渌潭不觉隆暑与佳客泛翫终夕忘疲古人惟赋红蕖未有斯作因以抒思庶得其仿髴焉盖金陵谓润州城西渌潭即今放生池也又有重台芙蓉赋其序云吴兴郡南白苹亭有重台芙蓉生于长城章后旧居之侧移植苹洲至今茂盛余顷岁徙根于金陵桂亭奇秀芬芳非世间之物因为此赋以代美人托意焉赋有曰红葩伟而煜煜翠叶小而田田注此花大于常莲而叶小于众荷又曰此花无寔徙根又不三数年则绝故人间罕有至元间前潮倅汤亚卿居京口其园池中莲开双头时名公皆有诗佩韦集有双莲诗序尔雅荷芙渠其茎茄其叶葭其本密其华菡萏其实莲谓房也本草云莲其叶名荷其花未发之时者为菡萏已发者为芙蓉】 
　　　藕
【见上注土产以金坛为胜夏间花开时所取白花下藕味尤甘脆而美胜于常时也】 
　　　菱
【即芰也离骚注菱生水中叶浮水上花黄白色实紫色两头锐尔雅菱蕨攗注菱今水中芰一名蕨攗字林云楚人名菱曰芰可食国语曰屈到嗜芰俗云菱四角曰芰又谓之水栗】 
　　　芡
【一名鸿头一名雁头一名鸡头皆取其苞之形似耳仇池笔谈云菱寒芡暖者菱开花背日芡开花向日也】 
　　　茨菇
【一名燕尾草以其叶有桠也根如芋子或名田酥或名白地栗】 
　　　荸荠
【一名凫茈尔雅芍凫茈注云生下田苗似龙须而细根如指头大黑色可食芍音尸了切(芍音尸了切○钞本尸了作户子　案尔雅释草云芍几茈释文云芍音尸了切今据以改正)本草谓之乌芋又名地栗可作粉】 
　　蔬
　　　菘
【秋末晚菘菜之美者也白根青叶高二尺许配盐蓄之可以御冬又有冬种而春茂者名苔心其蕻亦高一二尺肥美可茹差小者名白菜又有夏菘菜尤小十人避都统夏菘讳呼曰蔓菁然蔓菁与菘本皆一类也】 
【按周礼菁葅注蔓菁也诗采葑笺云蔓菁之类上下可食陆玑云葑芜菁也郭璞云今菘菜也江南有菘江北有蔓菁相似而异尔雅翼云蔓菁春食苗夏食心秋冬食根此正谓江北之所产张文潜诗云芜菁至南多变菘是也吕氏春秋菜之美者具区之菁此地与具区相迩则菜之美有自来矣】 
　　　芥
【有青紫二种紫者尤辛内则芥酱注芥辛菜方言芜菁赵魏之郊谓之大芥其小者谓之辛芥或谓幽芥】 
　　　菠薐
【菠薐本是颇陵语讹尔种自颇陵国来见刘禹锡嘉话又唐西域传贞观十一年尼婆罗遣使入献菠薐菜土人但呼为波菜】 
　　　蒿
【有茼蒿蒌蒿二种茼蒿家园多种之蒌蒿生江皋水泽中本草菜部有邪蒿茼蒿而草部又有白蒿青蒿皆可食要之非一类也】 
　　　荠
【乃野生诗其甘如荠急就章注荠甘菜也本草陶注荠类多此是可食者叶作菹根亦佳】 
　　　韭
【韭之言久也一种则久生见急就章注夏小正曰正月囿有韭诗四之日祭韭是盖正二月间乍出肥嫩其味尤美曲礼韭曰丰木广雅云韭其华谓之菁其性温暖故本草谓草锺乳也】 
　　　胡荽
【荤菜土人以之荐茶广雅云张骞使西域得大蒜名胡荽以自胡中来故名今俗呼为元荽】 
　　　蕨
【生山石间芽如握拳色紫叶稍舒则不可食尔雅蕨鳖注初生无叶可食搜神记曰郗鉴镇丹徒二月出猎有甲士折一枝食之觉心中淡淡成病后吐一小蛇悬之屋前渐干成蕨明此物不可生食也】 
　　　薤
【荤菜有赤白二种似韭而叶阔多白少实尔雅一名鸿荟本草谓之菜芝少仪为君子择葱薤则绝其本末】 
　　　葱
【有数种有实而秧种者谓之青葱无实而分种者谓之科葱抽茎高二尺许歧生而作花者谓之楼子葱尔雅青谓之葱本白而末青急就章注葱青白杂色之名也】 
【科乃去声广韵滋生也】 
　　　莴苣
【有早晚二种中抽（艼去丁改髸）如笋故土人谓之莴笋遯斋闲览云本出莴国】 
　　　苦荬
【味苦可生食广韵江东呼为苦荬吴人呼为苦（艼去丁改豦）音苣】 
　
　　　莙荙
【味甘而滑又名甜菜本草茎灰淋汁洗衣白如玉色】 
　　　萝卜
【出金坛丹阳者肥大而脆美尔雅葖芦萉注云萉宜为菔疏紫花菘也俗呼温菘似芜菁大根一名葖俗呼苞葖一名芦菔今谓之萝卜是也本草谓之莱菔芦音萝菔蒲北切葖音突土人至今呼为葖子又有一种名胡萝卜叶细如蒿根长而小微有荤气故名】 
　　　苋
【有家苋有野苋野苋即本草所谓人苋家苋则有赤白二种又名马齿苋亦野生近人多采之以充蔬茹】 
　　　生菜
【有二种叶多者谓之盘生极脆嫩不胜烹瀹止可生茹故以生名之土人用荐春盘杜诗春日春盘细生菜】 
　　　薄荷
【或书作菝（艼去丁改閜）有两种谓之龙脑薄荷者为佳土人以和蔗糖食之】 
　　　香菜
【酷似薄荷土人采其叶以配黄瓜食之香美】 
　　　胡蒜
【荤菜也本草胡大蒜小蒜城西有蒜山寰宇记山生泽蒜因以为名尔雅蒚山蒜广韵张骞使西域得大蒜胡荽以自胡中来故名胡蒜说文（番韭）小蒜也音烦字书（番韭）百合蒜也】 
　　　冬瓜
【大如斗长二三尺许皮厚而有毛初生正青绿经霜则白如涂粉可藏蓄经年本草白瓜子即冬瓜仁广雅一名地芝】 
　　　菜瓜
【又名梢瓜可生食】 
　　　黄瓜
【有白黄二种本草胡瓜黄色北人亦呼为黄瓜因石勒讳】 
　　　瓠
【有圆长二种而此土所产皆圆味甘诗瓠犀尔雅栖瓣注瓠中瓣也张仓肥白如瓠又一种名瓢又名葫芦不可食】 
　　　茄
【有紫白二种本草名落苏酉阳杂俎名昆仑瓜】 
　　　芋
【有紫白二种紫芋出茅山本草图经云可当粮食以度饥年左思三都赋所谓饵蹲鸱之沃则以为济世阳九是也】 
　　　蕈
【生山野间亦有数种惟茅山玉蕈为胜】 
　　　山花菜
【生岩石间及嫩时采长三四寸红莹可爱味辛而爽或云即防风苗】 
　　　葵
【苗叶可作菜本草葵叶为百菜主急就章注葵卫足之菜诗七月烹葵此之谓也】 
　　　蓼
【辛菜见说文然土人但以之作曲不以供蔬茹】 
　　　茭白
【一名菰首人家池塘间有之中作墨点比他处为劣】 
　　　山药
【即薯蓣秦楚名玉延郑越名土藷紫茎蔓生叶如牵牛白花结实如悬铃茅山有一种形如手掌名佛掌薯】 
　　　黄独
【出茅山茎蔓花实绝类山药叶大而稍圆根如芋而有须味微苦而爽杜少陵诗黄独无苗山雪盛】 
　　　甘露子
【茎叶如薄荷而纤弱根状如蚕土人相传种时不欲多人知相取时不欲人闻声闻人声则所获者少也】 
　　　苏
【叶下紫色而香俗呼紫苏南都赋苏蔱紫姜拂撤膻腥内则注香苏荏之属方言周郑谓之公蕡沅湘谓之（艹害）音辖其小者谓之（艹酿）葇说文通释荏白苏也桂荏紫苏也】 
　　　马蓝
【紫微似菠薐见广雅郊野多有之而土人不食】 
　　　甘菊
【叶香可茹土人采以荐茶】 
　　药
　　　芝
【出茅山太元内传句曲山有神芝五种一曰龙仙芝二曰参成芝三曰燕胎芝四曰夜光洞草五曰白萪玉芝又有荧火芝真诰良常山有荧火芝得食之心孔明可夜书又有九茎紫菌琅葛芝见茅山志】 
　　　石马乳
【出茅山本草云有茅山乳者其山土石相杂偏生茅草以津相滋乳色稍黑而滑润谓之茅山乳乳性微寒】 
　　　石脑
【出茅山本草一名石胎饼隐居云亦锺乳类形如曾青白黑色易破今茅山有之茅山志录君（口受）言出方山北穴下繁阳子姜伯真昔尝取服】 
　　　禹余粮
【出茅山本草茅山甚有好者状如牛黄重重甲错其佳处乃紫色泯泯如曲啮之无糁然用之宜细研以水淘取汁澄之勿令有沙土也隐居云茅山凿地得之极精好乃有紫花靡靡仙经服食用之又见茅山志】 
　　　南烛
【出三茅四平山中茅山志清虚真人内传曰其树似木而叶似草故号南烛草本一名猴菽草一名男续一名维那木之王也许真人曰方山大有猴菽草异佳叶乃大吴越间亦呼染菽登真隐诀云三茅四平山乃不多而树大其子如茱萸八九月熟酸美可食叶不相对似茗而圆厚味小酢冬夏常青枝茎微紫大树亦高四五丈而甚脆易摧折沈存中良方所谓即南天烛非也又见于本草】 
　　　朮
【出茅山有赤白二种本草隐居曰出茅山者为胜图经曰取生朮去土水浸再三煎如饴糖酒调饮之更善今茅山所制朮煎是此法也隐居又云白朮少膏可作丸散赤朮多膏可作煎用然则赤朮乃苍朮耳】 
　　　芍药
【有赤白二种本草陶云茅山者最好白而长大】 
　　　黄精
【出茅山九蒸九暴服之驻颜陶隐居云为仙经所贵根叶花实皆可饵服】 
　　　菖蒲
【出茅山潭中一寸十二节本草别录云二浙人家以瓦石器种之旦暮易水则茂水浊及有泥滓则萎近方多称用石菖蒲必此类也茅山燕洞有紫菖蒲见诗话】 
　　　何首乌
【本名交藤因何首乌服而得名首乌之祖名田儿生而阉弱服此药百日旧疾皆愈十年而生数男后改名能嗣又与其子庭服皆寿百六十岁首乌服之亦年百三十岁唐元和僧文像遇茅山老人传其事李翱因着方录云见本草图经】 
　　　附子
【出茅山名茅附比蜀产者实小而气劣性大热去湿】 
　　　乌头
【同上】 
　　　芎藭
【出茅山者谓之茅芎】 
　　　贝母
【本草图经云郑蔡润滁州皆有之二月生苗茎叶俱青叶如乔麦叶七月开碧绿色花形如鼓子花八月采根根有瓣子黄白色如聚贝子故名】 
　　　白藓
【本草图经云滁州润州有之茎叶如槐四月开花淡紫色采根用】 
　　　白薇
【本草图经云滁润亦有之茎叶俱青类柳叶六七月开红花采其根用】 
　　　积雪草
【本草图经云茎细而劲蔓延溪涧侧叶圆如钱一名地钱草一名连钱草丹阳郡极多】 
　　　荠苨
【本草图经云根苗都似人参而叶小异根似桔梗而但无心润州尤多人家收以为果菜或作脯噉味甚甘美】 
　　　翦草
【本草出润州】 
　　　连翘
【本草图经云生泽润淄兖等州有大翘小翘二种】 
　　　羊踯躅
【本草出润州】 
　　　刘寄奴
【茎似艾蒿叶似柳实似黍而细一茎上有数穗互生宋高祖刘裕微时伐荻见大蛇射之伤明日复至闻杵臼声觇见童子于榛中捣药问故答曰我王为刘寄奴所射合药傅之帝叱之皆散收药而反遇金疮傅之良验寄奴高祖小字微时正居京口也】 
　　　王不留行
【叶似酸浆子似松子本草图经今浙江并河边近处皆有之】 
　　　葛根
【本草图经云今处处有之江浙尤多】 
　　　蜈蚣 
【蜈蚣○(钞本此条及下水蛭条在王不留行条后)　案上文所述之药自南烛至刘寄奴皆系草类而王不留行及葛根亦系草类若以虫类之蜈蚣水蛭厕于其间未免不伦况下文所述之药自茯苓以下为草类自乌蛇以下为虫类次序毫不相杂然则蜈蚣水蛭二条俱当在葛根之后不应在王不留行之前矣】 
【土人呼为百脚赤头足者良陶曰赤足者多出京口于腐烂积草处得之】 
　　　水蛭
【俗呼为马蝗岁贡二斤多取之河渠中　互见土贡门】 
茯苓枸杞泽泻黄连决明桔梗细辛前胡防风元胡索天南星 【茅山志云皆出山中】 半夏射千茹芦茅根大葪小葪木贼泽兰瞿麦百部元参丹参苦参沙参白及芫花鬼箭贯众商陆地榆括楼茈胡荆芥苍耳狶莶枳实茵蔯虎杖酸浆香薷牛膝木通漏芦藜芦艾马兜铃马鞭草天门冬麦门冬威灵仙车前子兔丝子生地黄旋覆花地肤子桑寄生香附子蛇床子地骨皮青葙子青木香地锦草蓖麻子羊蹄根天花粉金银藤鹭鹚藤谷精草地萹竹山豆根桑白皮牛蒡子吴茱萸山茱萸龙胆草马蹄香木馒头鸟虵蝱蝼蛄蝉蜕芫青斑猫无名异
以上诸品本草图经虽不载本郡所出然今皆有之姑叙于此
　　草
　　　大麻
【俗名火麻皮可绩布礼记苴麻之有黂是也尔雅一名枲】 
　　　苎
【麻属诗东门之池可以沤纻是也绩其皮可为细布说文苘属晋乐志自纻舞纻本吴地所出】 
　　　苘
【广韵枲草土人以为索】 
　　　芭蕉
【叶甚大馆亭中多植之卷心中抽干作花初生大萼如倒垂菡萏有十数层层皆作瓣渐大则花出瓣中红黄色即本草所谓红蕉】 
　　　紫藤
【附木而生其花可茹】 
　　　薜荔
【蔓生木石垣墙间又一种土人呼为木龙人家亭圃假山中种以为餙即本草所谓络石也冬夏常青又有结实者名木莲一名常青藤一名龙鳞薜荔】 
　　　蓝
【叶如蓼作畦种之菘蓝可为淀蓼蓝可染碧又有红蓝土人谓之红花可染红博物志张骞所致也】 
　　　莎
【叶细而丛生冬夏常青土人谓之阶缘草又谓之绣墩草】 
　　　苔
【生古垣墙阴本草在屋曰昔邪在药曰陟厘散岩窦名石发铺空田名垣衣】 
　　　凤尾
【生岩石及墙垣间以形似得名】 
　　　虎耳
【生庭砌间紫茎叶间有毛状若虎耳开花后引须长尺许须端着地即生根叶又谓之虎须草】 
　　　万年青
【叶长尺许阔一二寸冬夏常青】 
　　　丝瓜
【蔓生实中有丝如织又名天罗瓜】 
　　　萍
【浮根水上相传柳花所化尔雅苹萍其大者苹江东人谓之薸】 
　　　藻
【水草也陆玑云生水底有二种其一种叶如鸡苏茎大如着长四五尺其一种茎大如钗股叶如蓬蒿谓之聚藻】 
　　　茭
【生圌山江边茎如大箸长三四尺柔韧可系物也】 
　　　芦
【生江浦中大而虚中者谓之芦细而实中者谓之荻秦诗所谓蒹葭卫诗所谓葭菼皆是也其笋初生时亦可食尔雅其萌虇注今江东呼芦笋为虇音绻】 
　　　雁来红
【似藿初生叶青紫至秋则叶端渐变红黄鲜明可爱即所谓后庭花也孙吴会楚望有诗云眩碧成朱被眼瞒分明是叶作花看道人本不知香色只与窗前草一般又一种名映日红其叶尽赤】 
　　竹
　　　慈
【丛生冬稚笋在外夏则处中茎圆节疏明皇谓之义竹又名公孙竹又名子母竹又名攒竹】 
　　　紫
【枝干皆紫色张文潜称为紫君】 
　　　斑
【青质紫章陈辅之有咏慈云院斑竹诗注慈云因此谓之斑竹院　见京口集】 
　　　筀
【有四月筀五月筀以抽笋之先后得名】 
　　　水
【丛生水际宜为蔑】 
　　　侯
【节大而促】 
　　　筯
【为篾柔韧难断故名】 
　　　苦
【以笋味苦故名节间长二尺许可为枪】 
　　　淡
【肉薄节间有粉烧以取沥叶可入药】 
　　　燕
【以燕来时抽萌故名】 
　　　金碧
【干碧而节沟中黄者谓之碧玉间黄金干黄而节沟中碧者谓之黄金间碧玉】 
　　　象牙
【笋味至美而质白故名然竹不堪用】 
　　　筱
【散生山野间土人以之充薪用或编篱障用】 
　　　笋
【竹萌之总名说文竹胎也】 
　　木
　　　松
【山中皆有之土人柴薪仰给于此拱把中辄伐之有罗汉松其叶如薤夏侯元宋绍圣丁丑通判润州有栽松记在长山白龙王庙】 
　　　柏
【其叶有圆者有侧生者惟侧栢叶可入药用陈辅之有丹阳朝阳寺双柏诗见京口集朝阳今名普宁茅山崇寿观太元殿前有经台柏宋末有道人自咸阳老君说经台移本植此檀栾翠碧非凡木也见茅山志】 
　　　桧
【柏叶松身晋许长史手植左纽桧在芽山玉晨观见茅山志郗尊师手植双桧左一株四干敷花而不实右一株二干不花而实在金坛清真观殿前唐李卫公手植双桧在北固山火后不存又京口集载梅圣俞刁经臣家绵桧诗云翠色凌寒岂易衰柔条堪结更威蕤松生栢叶能相似劲拔缘何不自持】 
　　　楸
【俗以立秋日采其叶戴之又以之作浴】 
　　　梓
【楸类也尔雅椅梓草木疏曰楸疏理白生子者为梓梓实桐皮曰椅说文椅梓也梓楸也槚楸也然则一木而四名耳】 
　　　槐
【似櫰而叶小尔雅櫰槐大叶而黑守宫槐叶昼聂宵炕注聂合炕张也庄子槐之生入季春五日而兔目十日而鼠耳更旬而始规二旬而叶成又有身拥肿枝下垂如盖者名矮槐】 
　　　桐
【有数种实可食尔雅荣桐木注即梧桐周书时训清明之日桐始华桐不华岁有大寒夏小正三月拂桐芭管子五粟五沃之土宜桐】 
　　　杉
【尔雅柀一名煔注煔似松生江南本草木类而劲直叶附枝生若针刺然】 
　　　黄杨
【岁长三寸遇闰则缩东坡所谓厄闰年者是也】 
　　　枫
【树高大叶三角尔雅枫（木聂）（木聂）注似白杨叶圆而歧有脂而香说文厚叶弱枝善摇一名（木聂）（木聂）】 
　　　檀
【急就章注坚韧木也诗伐檀可以为车】 
　　　椿
【有香臭二种禹贡杶干字或作櫄左传雍门之橁集韵橁通作椿说文无椿字】 
　　　樗
【形类椿诗蔽芾其樗注恶木也本草樗有花者无荚有荚者无花急就章注樗似椿而木虚恶唯堪薪燎或曰叶脱处有痕如樗蒲子故名之】 
　　　榆
【白枌也尔雅注枌榆先生叶却着荚皮色白诗东门之枌注白榆也采实取仁可以为酱】 
　　　樟
【叶细树大而气辛即豫章也说文无樟字】 
　　　柳
【晋地理志山多赤柳故名丹杨又一种枝弱下垂者名垂柳】 
　　　水杨
【叶圆而枝短生水滨】 
　　　桑
【叶可饲蚕有数种有花者叶小而薄】 
　　　柘
【类桑叶小而厚亦可以饲蚕】 
　　　楮
【实可入药亦名谷树】 
　　　朴
【类楮皮鳞皴而厚】 
　　　楝
【实可入药】 
　　　栎
【似樗而坚土人以充薪实曰橡尔雅栎其实梂注有梂汇自裹疏其子房生为梂也】 
　　　枳
【丛生多刺实不堪食俗呼狗橘考工记橘逾淮而北为枳润虽江南然不宜唐张佑丹阳新居诗架倚蔷薇立篱因枳壳编】 
　　　沙罗
【七叶并生故一名七叶树府治内旧有娑罗亭】 
　　　冬青
【冬夏常青名万年枝】 
　　　石楠
【经霜叶红如染】 
　　　黄荆
【叶可染色条可为棰】 
　　　椶榈
【木高一二丈傍无枝条叶岐生有皮相重被于四旁每皮一匝为一节又名栟榈花黄白色未出时剖皮得之状如鱼子东坡所谓木鱼也】 
　　　皂荚
【类槐而有刺树极有高大者】 
　　　槲
【与栎相类亦有实名橡斗一种小而丛生土人呼为孛落以之充薪】 
　　畜
　　　牛
【水黄二种】 
　　　羊
【山羊毛色多白间亦有黑色褐色者】 
　　　猪
【纯黑无白者方言燕朝鲜之间谓之猳关东西谓之彘或谓豕南楚谓狶其子谓之貕吴扬之间谓之猪子】 
　　　狗
【有数种短足者名海狗长毛名猱狮狗眼鼻赤者名獾狗短毛者名鹿尾狗】 
　　　猫
【毛色不一本草谓之家狸佩韦集有义猫说其文曰俞子之居猫之孳乳者三狸而黑者缘墙越屋人窃之夜击缶呼莫能得遗二子乌乌箱箧间蹒跚彳亍如有望而弗至余甚怜之忽斓斑类虎纹者即而视悲鸣顾眄衔其一与己之子俱已复如之煦妪餔乳惟均惟一其白质黑章者感焉亦衔其子就之出入相覆迄于成更相母子见者莫之能辨吁亦异矣夫天地之间至贵者人至贱者物至有识者人至无知者物也往岁里人饲猫每产子辄亲啖之余闻之尝掩耳弗忍听及读韩愈氏文说二猫相乳因疑而未之信及今乃亲见之岂物之性亦有具人之性者欤然而尺布斗粟之谣既形于汉然箕煮豆叔季之世往往有之是何人而反不兽若也兵燹十年东南黔首半为鱼肉一二寡妻穉子依草木幸存者兄弟亲戚视之不啻路人饥寒困苦藐不胥顾室庐田囿犹有余者至设陷穽夺而有之抑亦何心哉昔李义府柔而害物史拟之以猫今视斯猫殆有类于世之所谓义士者而岂义府比哉吾因为之说使览者或愧焉是亦禆风教之壹端也】 
　　　鸡
【有大小数种】 
　　　鹅
【金坛县子鹅肥美特异他处初生无百日即可食罗隐京口送杨子蒙东归诗云东吴逸客楼船后抛掷子鹅离京口刁景纯怀南徐所居寄二弟诗云京口子鹅宜荐俎坝头醇酿好飞觞　见京口集】 
　　　鸭
【土人罕畜之尔雅疏凫鹜李巡曰野曰凫家曰鹜】 
　　禽
　　　鹰
【一岁为黄鹰二岁为鵧鹰谓其苍黄也三岁为苍鹰】 
　　　鹞
【鹰类西京杂记世传鹘生三子则一为鹞师旷禽经骨曰鹘瞭曰鹞张华注瞭能远视也】 
　　　鹯
【鹞类尔雅晨风鹯陆玑云燕颔勾喙(燕颔勾喙○钞本喙作琢　案琢字义不可通今据诗晨风正义所引陆玑疏改正)向风摇翅击鴈鸽燕雀食之】 
　　　鹘
【雄小而雌大土人谓之呀鹘金山之东有石山鹘常栖息其上因名鹘山】 
　　　（戎鸟）
【似鹘而小能击燕雀】 
　　　乌
【纯黑而反哺者名慈乌腹颈白者名燕乌尔雅燕白脰乌小尔雅云白项而羣飞者谓之燕乌喙大而声厉者曰老鸦又一种名寒鸦师旷禽经慈乌反哺白脰乌不祥巨喙乌善警】 
　　　鹊
【俗呼喜鹊谓喜事将至能先知鸣以报人也淮南子鹊知风之所起太阴所建鹊巢乡而为户金坛张恪居母丧致白鹊来巢见人材门孝友类】 
　　　鸢
【俗呼为饿老鸱以其善攫也尔雅鸢其飞也翔注谓其布翅翱翔曲礼注鸢鸣则将风禽经鸢不击有贪注不善搏击贪于攫肉也】 
　　　燕
【一名元鸟月令仲春之月元鸟至以其色元故谓之元鸟又名鳦诗天命元鸟降而生商而纬候皆言简狄吞鳦卵而生契是元鸟又名鳦也又有白者宋志元嘉十八年六月白燕产丹徒二十七年五月甲戌白燕产京口梁马枢传枢隐于茅山有白燕一双巢其庭树驯狎櫩庑时至几案春来秋去几三十年】 
　　　雀
【说文依人小鸟也字或作爵】 
　　　鹳
【水鸟也将阴雨则鸣诗鹳鸣于垤禽经伏卵则鹳入水注伏卵时数入水冷则毈取矾石周卵以助暖气故方术者以鹳巢矾石为真也】 
　　　鸥
【字亦作沤禽经鸥信鸟也注鸥水鸟如鸧鹒而小潮至则翔】 
　　　鹭
【尔雅鹭舂鉏注头翅背上皆有长翰毛今江东人取以为睫攡名之曰白鹭缞也】 
　　　莺
【土人谓之黄鸟尔雅皇黄鸟陆玑疏黄鸟黄鹂留也幽州人谓之黄莺一名鸧鹒一名商庚一名鵹黄一名楚雀齐人谓之搏黍尝以葚熟时来】 
　　　雉
【俗呼野鸡尔雅雉类不一有曰江淮而南青质五采皆备成章曰鹞则润之所产乃鹞雉也汉吕后名雉故呼野鸡唐高宗名治小字雉奴故相承讳至今】 
　　　鸠
【其羽斑俗呼斑鸠方言蜀谓之拙鸟禽经鸠拙而安注不善营巢取鸟巢居之虽拙而安处也又一种惟颈间有斑毛者土人呼为鹁鸪即布谷也语讹耳尔雅鸤鸠鴶鸲注今之布谷也江东人呼为获谷】 
　　　鸽
【土人呼家畜者为鹁鸽毛采不一各有其名又一种野生者名野鸽梁张僧繇吴人润州兴国寺苦鸠鸽栖梁上秽污尊容僧繇乃东壁上画一鹰西壁上画一鹞皆侧首向檐外看自是鸠鸽等不敢复来　见太平广记】 
　　　鸲鹆
【土人呼为哵哥说文似鶪而有帻淮南子寒皋鸲鹆也断舌可使言语禽经鸲鹆剔舌而语今俗以五月五日者用蒲酒捻其舌则能如百舌语】 
　　　郭公
【身赤而头尾黑人以其声为名】 
　　　百舌
【一名反舌月令反舌无声易通卦验能反复其舌随百鸟之音又名桑遇】 
　　　鹘鸼
【尔雅鶌鸠鹘鸼注似山鹊而小短尾青黑色多声今江东亦呼为鹘鸼音骨朝左氏传鹘鸠氏司事也杜注云鹘鸼也春来秋去故为司事】 
　　　鸦舅
【状如（戎鸟）黑色长尾鸦甚畏之故名鸦舅张祜丹阳闲居杂兴诗落日啼乌舅空林露寄生】 
　　　饿乌
【云自海上来嗉中有砂石如黍粒亦名金刚钻唐元稹和浙西大夫述梦诗云金刚锥透玉】 
　　　竹鸡
【鸣则泥滑滑蓄之久则鸣声数愈多】 
　　　姑恶
【其名自呼终夜不息俗传妇被姑虐而死化为此鸟东坡有姑恶诗】 
　　　画眉
【褐羽眉白如画能鸣而好鬬】 
　　　雪姑
【毛羽黑白相错飞则鸣行则摇岂所谓脊令者耶】 
　　　练带
【土人谓之拖白练似鹊而小尾长如曳带亦名喜相逢又有赤色者】 
　　　斲木
【雌者色褐雄者色斑舌端有勾能食木蠹尔雅鴷斲木注口如锥长如寸尝斲树食虫因名】 
　　　山鹧
【长尾而碧色觜距皆红】 
　　　芦（扎鸟）
【雀属也飞鸣芦苇中其声扎扎然尔雅所谓鳭鹩剖苇恐是此鸟其注云好剖苇皮食其中虫因名云江东呼为芦虎】 
　　　巧妇
【形甚渺其巢如织唐张祜丹阳闲居杂兴诗悬巢巧妇子拂水翦刀花】 
　　　黄头
【似雀而小性剽疾而善鬬】 
　　　青菜
【背绿腹黄善鸣】 
　　　伯劳
【一名鶪又名博劳左氏传伯赵氏司至杜注云伯赵伯劳也以夏至鸣冬至止】 
　　　噪天
【又名告天似雀而稍大愈鸣则飞愈高力乏则自空投地伏于草中尔雅鹨天鸙注大如鷃雀色似鹑好高飞作声江东呼为天鹨岂谓是与鹨亡侯功切音药】 
　　　蜡觜
【以喙黄得名又名铜觜掷物与之能仰口承取】 
　　　偷仓
【似雀而差小笼蓄易驯雌雄递放而不相失土人相传橙树未实者此鸟来巢则是年着花必实验之果信】 
　　　油蜡
【似雀黄身黑翎童子多蓄之以为戏】 
　　　秀眼
【如偷仓大色青黄栖竹间】 
　　　金翅
【似雀而翅间有黄翎】 
　　　黄鹌
【似鹑而小羽足俱黄】 
　　　十二红
【翅尾各十二翎翎端各有红点又有十二黄亦然】 
　　　白头翁
【羽毛微绿而颠有白毛故名】 
　　　婆饼焦
【其声似之梅圣俞有婆饼焦诗事物记原昔人有远戍其妇山头望之化为石其姑为饼将以为饷使其子侦之恐其焦不可食也往已无及矣因化此物但呼婆饼焦也土人呼为山里鬼叫】 
　　　提胡芦
【以声得名梅圣俞朱元晦皆有诗】 
　　　脱却布袴
【亦以其声名之子瞻鲁直皆有诗土人呼为麦熟椀大又呼为看蚕看火以此鸟当蚕熟时则鸣故也】 
　　　乌头白颊
【以形得名】 
　　　山和尚
【似鸠而差大缁羽而圆顶故名其声类猫】 
　　　山楝子
【似鸠羣飞喜食楝实】 
　　　鸳鸯
【毛色褐而头白雄雌相逐】 
　　　鸂鶒
【毛备五采尾如船柁小于凫能食短狐】 
　　　鸬鹚
【口中吐雏能捕鱼土人谓之水老鸦】 
　　　淘河
【即鹈鹕又名洿泽陆玑疏形似鹗而极大原长尺余直而广口中正赤颔下胡大如数升囊若小泽中有鱼便羣共抒水满其胡而弃之令水竭尽鱼在陆地乃共食之】 
　　　鹱
【水鸟名以声得】 
　　　鸮
【恶鸣之鸟陆玑云贾谊所谓鵩是也昼目不见物夜则飞鸣】 
　　　鬼车
【人莫识其状遇阴晦则飞鸣云此鸟有十首一为犬所断闻其鸣则嗾犬使吠以厌之欧阳文忠公有鬼车诗其略云此鸟十头有十口口插一舌连一喉一口出一声千声百响更相酬昔周公居东周恶闻此鸟憎若雠夜呼庭氏帅其属弯弧射逐出九州岛射之三发不能中天遣天狗从空投自从狗啮一头落断颈至今清血流每逢阴黑天外过乍见火光辄惊坠有时余血下点涴所遭之家家必破其言必有所自】 
　　　蝙蝠
【藏屋瓦中形类鼠而有翼昼伏夜起一名伏翼】 
　　兽
　　　虎
【茅山有黑虎出没不常盖神物也】 
　　　豺
【俗呼为豺狗急就章注深毛而狗足刘子曰豺形似犬而健于犬礼记豺祭兽知报本也】 
　　　鹿
【解角兽也尔雅牡麚牝麀其子麛其迹速绝有力鹿开晋志太兴三年四月白鹿见南东海丹徒】 
　　　獐
【有牙而能噬道家以为无魂用供养星辰以其非辰属宋志明帝泰始三年五月癸酉白獐见东海丹徒】 
　　　麂
【似獐而小说文以为大麋尔雅以为大（上鹿下章）要之非此所谓麂也】 
　　　野猪
【状类豢豕而褐毛】 
　　　兔
【古今注兔口有缺尻有九孔论衡兔舐毫而孕及其生子从口而出尔雅其子曰嬔其迹迒绝有力欣】 
　　　狸
【狐之类口锐而尾大狸口方而身文黄黑彬彬盖次于豹故称圣人虎别君子豹别辩人狸别是也】 
　　　貛
【有猪貛狗貛淮南子曰貛狢为曲穴】 
　　　獭
【状如小狗或青或褐水居食鱼知报本之兽也记曰獭祭鱼淮南子獭穴知水之高下】 
　　　鼠
【穴居昼伏夜动亦有白色者又有松鼠栗鼠又一种名鼠狼善捕鼠雀见之羣聚而噪】 
　　　刺猬
【土人以其皮治纰绢埤雅云刺端分两歧者曰猬如棘针者曰（虫豕）】 
　　鱼
　　　鲟
【出扬子江中大者长丈余鼻端有脆骨四分身之一两类有肉名鹿头土人呼鲟黄鱼作鲊旧以充贡然鲟与黄固是两种鲟鱼肉色白黄鱼肉色黄也】 
　　　时
【三月出扬子江中鳞烂白如银味极肥美然多骨而速腐刁景纯怀京口故居诗云鲚鲥美味供春网柑橘清香寄夜航南海志一名三鯬鱼彭渊材所谓一恨鲥鱼骨是也】 
　　　鮆
【初春出扬子江中形色如刀俗呼为刀鮆尔雅鮤鱴刀注今之鮆鱼也俗亦呼为刀鱼说文鮆饮而不食刀鱼也作鲚非】 
　　　回
【状类鲇而头锐出扬子江中东坡所谓粉红石首仍无骨雪白河豚不药人者是也】 
　　　河豚
【出扬子江中初春时甚贵春末虽肥大然土人则贱之矣常以蒌蒿芦芽瀹而为羹烹炰失所辄能害人岁有被害而死者然人嗜之不已】 
　　　白
【出扬子江者亚于淮白】 
　　　鲈
【巨口细鳞出扬子江中然有二种曰脆鲈曰烂鲈】 
　　　鲤
【出江中者谓之赤梢本草图经赤鲤鱼脊中鳞一道每鳞上有小黑至三十六鳞陶隐居谓鲤为鱼之主神变琴高乘之】 
　　　金
【有鲫有鲤初生正黑色稍大而斑文若瑇瑁渐长乃成金色既老则色如银矣人家池塘多畜之】 
　　　青
【似鲤鲩而背正色青土人亦以作鲊枕可器皿】 
　　　鳜
【细鳞背有黑斑本草昔仙人刘凭尝食石桂鱼今此鱼犹有桂名恐是此也】 
　　　鳊
【头小而身阔出扬子江甚大杜老所谓缩项鳊】 
　　　鲢
【巨首细鳞池塘中多畜之】 
　　　鲩
【似鲤生江湖中】 
　　　鯶
　【似鲤而身圆味亦差劣】 
　　　鲿
【状类白鱼而色黄土人谓之黄颊】 
　　　鲻
【身圆头匾骨软生江中食泥】 
　　　鳝
【黄色类虵生沙际芦苇中或云荇芹根所化或云人发所化隐居曰此鱼腹中有子不必尽是化也鳝一作（鱼旦）玉篇（鱼旦）巿演切鱼似虵梁邵陵王纶摄南徐州事轻险躁虐喜怒不常遨游巿里杂于厮隶尝问卖（鱼旦）者曰刺史何如对者言其躁虐纶怒令吞（鱼旦）以死】 
　　　鳅
【似鳝而短黑色生污渎中】 
　　　鳗鲡
【类鳝而肥大生扬子江中秋间遇风雨则出】 
　　　针口
　【首戴针芒身长五六寸许旧出扬子江蒜山下今徙他所】 
　　　银条
【色白如银旧出石公渡头今亦徙他所又出金坛长塘湖中大者长尺许】 
　　　吐魰
【首大而身小黑色出金坛湖溪】 
　　　黄颡
【一名（鱼夬）（鱼）两颊有骨如锯本草云能醒酒】 
　　　桥丁
【圆长细鳞大者不过尺许】 
　　　邵阳
【出扬子江中形圆如扇无鳞色黄目生腹下尾细而长浙东人呼为魟鱼】 
　　　江豚
【生扬子江中状如豚黑色出没波涛间鼻中作声其出必有大风土人以此占候许浑诗江豚吹浪夜还风陈藏器云其脂作灯照樗蒲即明照读书则闇言懒妇所化】 
　　　鼋
【出扬子江中本草图经鳖之大者为鼋或有阔一二丈者南人捕而食之其肉有五色生卵大如鸡鸭子一产二百枚人亦掘取以盐淹可食】 
　　　龟
【有山龟水龟西门永安寺圣井中产绿毛金线龟齐志永明八年延陵县前泽畔获毫龟一枚】 
　　　鳖
【土人呼为团鱼本草鳖生丹阳池泽中其甲九肋者为胜今练湖所产或有九肋者唐志贞元三年润州鱼鳖蔽江而下皆无首】 
　　　蟹
【俗呼旁蟹以其横行故也义见周礼疏本草蟹至八月即衔稻芒两茎长寸许东向至海输送蟹王之所陆鲁望所谓执穗以朝其魁是也】 
　　　螺
【小者名螺蛳大者名曰田螺】 
　　　蠯
【生河渠中又有小者名蚬】 
　　　虾
【长须有青白二种】 
　　虫
　　　蝉
【即蜩也诗五月鸣蜩秋鸣者曰蝉土人谓之蝍蟟饮而不食有大小数种大者元小者碧诗疏海岱之间谓之蝉此通语也本草又名蛁蟟】 
　　　蝶
【种类甚多要皆草木蠹虫所化古今注江东谓之挞末色白背青者是也其大如蝙蝠或黑色或青斑名曰凤子又名凤车】 
　　　蜂
【细腰者名黄蜂黑而大者名胡蜂酿蜜者名蜜蜂日有两衙应潮候皆能螫人】 
　　　蜻蜓
【水虫所化尔雅虰蛵负劳注即蜻蜓也江东呼为狐梨】 
　　　螳螂
【奋臂若斧捕蝉而食尔雅一名不过一名莫舟其子名螵蛸月令仲夏螳螂生舟音鹤土人呼为斮蜋】 
　　　促织
【蛬蟋蟀蜻（列虫）莎鸡络纬皆其别名陆玑又云楚人谓之王孙幽州人谓之趋织趋音促自昔皆不言其善鬬今土人多畜而鬬之者】 
　　　萤
【腐草所化夜飞腹下有光尔雅萤火即照诗熠耀宵行古今注一名磷一名宵烛一名丹鸟大戴礼丹鸟羞白鸟丹鸟谓丹良也白鸟蚊蚋也有翼者为鸟】 
　　　蚱蜢
【种类不一长股善跃诗喓喓草虫趯趯阜螽是也陆玑云幽州人谓之舂箕以两股相切作声然不能鸣者其类尤多】 
　　　蚯蚓
【白头者可入药孟子所谓上食槁壤下饮黄泉者也此物本不能鸣其鸣者蟪蛄耳陈简斋诗云不知墙角蚯蚓方长哦盖误也】 
　　　鼅（上朱下黾）
【性巧善结网取飞虫以充食尔雅翼在地中布网者名土蜘蛛络幕草上名草蜘蛛又一种名蟢子能捕蝇者曰蝇虎】 
　　　蜗牛
【俗呼为旱螺蜗一作蛞蝓而负壳者也蛞蝓俗呼为蜒蚰】 
　　　虾蟇
【本草一名蟾蜍埤雅云虾蟇背有黑点身小能跳唼百虫善鸣与蟾蜍不同蟾蜍腹大背黑皮上多痱磊行动迟缓虾蟇之子谓之科斗】 
　　　鼃
【似虾蟇而长踦瞋目如怒一名水鸡土人谓之田鸡可食韩昌黎所谓近亦能稍稍是也背着青绿色谓之青蛙背着黄文谓之金线蛙亦谓之蛤】 
　　　蜥蜴
【似蛇而小四足备五色者为雄余者为雌喜缘篱壁形小而黑者蝘蜓东方朔云是非守宫即蜥蜴如此则蝘蜓又名守宫矣又一种名蛇师又名蝎虎茅山池中有小龙子状类蜥蜴腹下有朱书若符篆者可谓灵物也】 
　　　蜣蜋
【一名蛣蜣庄子云蛣蜣转丸关尹子曰蜣蜋转丸九成精思之而有蝡白者存丸中俄去壳而蝉彼蜣不思彼软奚白】 
　　　蝇
【有数种酉阳杂俎其类有苍者声雄壮负金者声清聒其声在翼身青者能败物巨者头如火】 
　　　蚁
【有大小数种又有飞蚁善蠹尔雅翼有翅而飞者名螱其子名蚳】 
　　　蚊
【一名白鸟见前萤注又名黍民见崔豹古今注辩疑志云润州城南万岁楼俗传楼上烟出不祥开元前以润州为凶阙董琬为江东采访使尝居此州其时尽日烟出刺史皆忧惧干元中复然圆可一尺余直上数丈吏密伺其烟乃出于楼角隙中迎而视之即蚊蚋也今郡城中惟嘉定桥南上河街无之理不可诘】 
　　　蛇
【种类不一曰赤练曰青竹曰菜花曰土灰曰慈鳗曰皂角斑惟乌稍可入药】 
　　　蛓
【生树叶间有毒能螫人说文毛虫尔雅蜭毛蠹楚辞云蛓缘兮我裳音千字切】 
　　　蝎
【金坛县唐大历中有北人为主簿以竹筒赍蝎十余枚置于厅事后遂孳育至百余为土气所蒸而不能螫人南民不识呼为主簿虫见太平广记】 
仪征于念勋寿兹校字 

至顺镇江志卷五
 田土 【田土○(钞本作营田)　案卷六赋税门云普庆寺五十斤六两四钱九分六厘注云至顺三年仍旧纳官详见田土门今考此卷输复类云大乘华普庆寺一百顷二十三亩三分一厘四毫注云至顺三年复还本府收管依旧纳粮据此是输复类乃田土门之子目矣此卷述元时之田土本无营田名目叙中言及营田者乃追述宋时之事然则卷首之总目当作田土不当作营田明矣(此卷述元时之职田附于免粮类之中不另为一目叙中言及职田亦系追述宋时之事钞本职田以下误作小字又误衍职田二字于前一行遂令一叙分而为二致张氏鉴疑有缺文今并改正)】 
干道庚寅三县官庄营田稻子共一千八百四石嘉定时三县夏料钱三千六百三十贯大麦六百八十石秋料钱七千一百九十贯稻子四千六百七十四石职田嘉定志不载亩数惟载夏秋二料三县总租丝三百六十八两大麦一十一石小麦二百二十三石租米二千九百六十二石租钱五贯 【详见廪禄类注】 其后又益以公田 【咸淳志浙西六郡民困和籴求为暂劳永逸之计景定四年准旨颁给银券告牒计民之田为剂量一亩酬以二百券以其所买上之省所领以都曹而各郡又命朝臣分司及专官督之总计一十六万八千二百二十八亩二十七步半丹徒县二万五千七百六十亩二十六步半丹阳县五万九千三百七十三亩一角四十七步金坛县八万三千九十四亩一角零一十有四步】 及拘没丁府田 【丁丞相大全隐寄田地九千三百四十一亩一步景定中拘没入官】 至于民田之数则阙而不载归附之后尚稽检核延佑乙卯然后立法经理寸畦尺畛咸入版图总阖郡而计之实三万六千六百十一顷二十七亩有奇而所属者三曰有司曰江淮财赋府曰江浙财赋府然属本路者则有官有民而属两府者则皆官田也二者之中又有成熟荒间之殊纳粮免粮之异今悉以类别之而其大要不出于前之总数而已
　　总属
田地山荡池塘杂产实计三万六千六百一十一顷二十七亩九分九厘一毫
按经理册总计田地山荡池塘杂产三万六千六百一十一顷一十九亩五分六厘一毫水沟一处内除丹徒县系官房舍基地一顷九十一亩五分七厘并丹阳县财赋水沟外实有一万六千六百一十一顷二十七亩九分九厘一毫 【录事司四十二顷二十一亩七分九厘六毫　丹徒县一万二千二十四顷四十六亩五分五厘四毫丹阳县一万二千九百四十四顷五十七亩七分五厘四毫　金坛县一万一千六百顷一亩八分八厘七毫】 
田二万四千五百二十一顷四十四亩二分六厘 【录事司四十六亩四分一厘六毫　丹徒县六千八百九十顷九十五亩一分五厘　丹阳县八千七百九十顷三十七亩五分六厘　金坛县八千八百三十九顷六十五亩一分一厘四毫】 
地九千七百九十三顷六十五亩三分八厘七毫 【录事司三十七顷六十亩四分一毫　丹徒县四千一百九顷五十七亩六分一厘五毫　丹阳县三千六百二十二顷六十九亩五分一厘四毫金坛县二千二十三顷七十七亩八分五厘七毫】 
山八百九十三顷八十二亩九分一厘六毫 【录事司一顷八十三亩九分一厘　丹徒县二百四十二顷七十三亩六分七厘五毫　丹阳县一百一十八顷一十一亩一分三厘七毫　金坛县五百三十一顷一十四亩一分九厘四毫】 
荡一百七十二顷六十二亩七分八厘一毫 【丹徒县一十一顷八亩二分六厘　丹阳县五顷七十五亩九分　金坛县一百五十五顷七十八亩六分二厘一毫】 
池塘六十五顷二十一亩八分九厘九毫 【池塘六十五顷二十一亩八分九厘九毫○钞本毫上脱九字　案据注中录事司丹徒县丹阳县金坛县四项散数合而计之总数毫字上当是脱去九字今特补入】 【录事司九十八亩五分八厘　丹徒县一十六顷九十七亩五分九厘八毫　丹阳县七十六亩一分七厘五毫　金坛县四十六顷四十九亩五分四厘六毫】 
杂产一千一百六十四顷五十亩七分四厘八毫 【杂产谓山冈圆滩白地荒荡之类　录事司一顷三十二亩四分八厘九毫　丹徒县七百五十三顷一十四亩二分五厘六毫　丹阳县四百六顷八十七亩四分六厘八毫　金坛县三顷一十六亩五分三厘五毫】 
有司所管三万二千四百九十四顷九十七亩五分一厘二毫 【除系官房舍基地外　录事司四十顷九亩八分六厘七毫　丹徒县九千一百二十九顷六十三亩五分二厘　丹阳县一万二千一百六十顷五十四亩八分三厘一毫　金坛县一万一千一百六十四顷六十九亩二分九厘四毫】 
田二万一千七百一十四顷五十七亩三厘六毫 【录事司四十三亩二分二厘六毫　丹徒县五千八十五顷三十六亩二分五厘七毫　丹阳县八千二百一十八顷四十九亩九分五厘二毫　金坛县八千四百一十顷二十七亩六分一厘】 
地九千三百八十四顷六十四亩一厘二毫 【录事司三十七顷五十六亩四分一毫　丹徒县三千七百一十七顷二十七亩四分七厘七毫　丹阳县三千六百一十七顷六十八亩七分三厘七毫　金坛县二千一十九顷一十一亩三分九厘七毫】 
山八百八十六顷二十二亩一分一厘六毫 【录事司一顷六亩四分一厘　丹徒县二百三十八顷八十二亩四分七厘五毫　丹阳县一百一十六顷二十一亩六分三厘七毫　金坛县五百三十顷一十一亩五分九厘四毫】 
荡一百六十八顷一十九亩八分六厘一毫 【丹徒县六顷六十五亩三分四厘　丹阳县五顷七十五亩九分　金坛县一百五十五顷七十八亩六分二厘一毫】 
池塘六十四顷四十七亩五分八厘九毫 【录事司九十四亩八分三厘　丹徒县一十六顷二十七亩三厘八毫　丹阳县七十六亩一分七厘五毫　金坛县四十四顷四十九亩五分四厘六毫】 
杂产二百七十六顷八十六亩八分九厘八毫 【录事司九亩　丹徒县六十五顷二十四亩九分三厘三毫　丹阳县二百八顷六十二亩四分三厘　金坛县二顷九十亩五分三厘五毫】 
江淮财赋府所管四千一百四顷一十八亩四厘五毫 【录事司二顷一十一亩九分二厘九毫　丹徒县二千八百九十四顷八十三亩三厘四毫　丹阳县七百八十四顷二亩九分二厘三毫　金坛县四百二十三顷三十亩一分五厘九毫　外有丹阳县水沟一处无亩步系杂产后不重出】 
田二千七百九十五顷三十四亩一分四厘六毫 【录事司三亩一分九厘　丹徒县一千八百五顷五十八亩八分九厘三毫　丹阳县五百七十一顷八十七亩六分八毫　金坛县四百一十七顷八十四亩四分五厘五毫】 
地四百八顷八十八亩一分一厘九毫 【录事司四亩　丹徒县三百九十二顷三十亩一分三厘八毫　丹阳县一十二顷七分七厘七毫　金坛县四顷五十三亩二分四毫】 
山七顷一十四亩七分 【录事司七十七亩五分　丹徒县三顷九十一亩二分　丹阳县一顷八十九亩五分　金坛县五十六亩五分】 
荡四顷四十二亩九分二厘 【并丹徒县】 
池塘七十四亩三分一厘 【录事司三亩七分五厘　丹徒县七十亩五分六厘】 
杂产八百八十七顷六十三亩八分五厘 【录事司一顷二十三亩四分八厘九毫　丹徒县六百八十七顷八十九亩三分二厘三毫　丹阳县一百九十八顷二十五亩三厘八毫　金坛县二十六亩整】 
江浙财赋府所管一十二顷一十二亩四分三厘四毫
田一十一顷五十三亩七厘八毫
地一十三亩二分五厘六毫
山四十六亩一分 【并金坛县】 
　　官民
官田地山荡池塘杂产总计九千三百九十九顷五十九亩五分七厘 【录事司三十三顷二十六亩五分八厘四毫　丹徒县四千七十顷六十四亩三分六毫　丹阳县二千四百二十三顷九十四亩二分八厘二毫　金坛县二千八百七十一顷七十四亩三分九厘八毫】 
田七千一百一顷八十六亩一分二厘一毫 【录事司二十三亩二分七厘五毫　丹徒县二千六百二十七顷二十三亩八分五厘九毫　丹阳县一千八百八十四顷二分二厘五毫　金坛县二千五百九十顷三十八亩七分六厘六毫】 
地八百五十二顷八十六亩九分四厘一毫 【录事司三十顷三十八亩二分四厘　丹徒县六百三十六顷一十二亩二分一厘四毫　丹阳县一百一十顷六十三亩五分一厘二毫　金坛县七十五顷七十二亩九分七厘五毫】 
山二百一十六顷七十九亩八分四厘二毫 【录事司一顷二十八亩八分三厘　丹徒县七十一顷八十六亩七分一厘　丹阳县二十八顷九十六亩二分五厘七毫　金坛县一百一十四顷六十八亩四厘五毫】 
荡五十四顷二十六亩四分五厘六毫 【丹徒县四顷四十二亩九分二厘　金坛县四十九顷八十三亩五分三厘八毫】 
池塘三十九顷九十五亩三分 【录事司三亩七分五厘　丹徒县九十七亩一分九厘　金坛县三十八顷九十四亩三分六厘】 
杂产一千一百三十三顷八十四亩九分一厘 【录事司一顷三十二亩四分八厘九毫　丹徒县七百三十顷一亩四分一厘三毫　丹阳县四百顷三十四亩二分八厘八毫　金坛县二顷一十六亩七分二厘】 
有司五千二百八十三顷二十九亩九厘一毫 【录事司三十一顷一十四亩六分五厘五毫　丹徒县一千一百七十五顷八十一亩二分七厘二毫　丹阳县一千六百三十九顷九十一亩三分五厘九毫　金坛县二千四百三十六顷四十一亩八分五毫】 
田四千二百九十四顷九十八亩八分九厘七毫 【录事司二十亩八厘五毫　丹徒县八百二十一顷六十四亩九分六厘六毫　丹阳县一千三百一十二顷一十二亩六分一厘七毫　金坛县二千一百六十一顷一亩二分二厘】 
地四百四十三顷八十五亩五分六厘六毫 【录事司三十顷三十四亩二分四厘　丹徒县二百四十三顷八十二亩七厘六毫　丹阳县九十八顷六十二亩七分三厘五毫　金坛县七十一顷六亩五分一厘五毫】 
山二百九顷一十九亩四厘二毫 【录事司五十一亩三分三厘　丹徒县六十七顷九十五亩五分一厘　丹阳县二十七顷六亩七分五厘七毫　金坛县一百一十七顷六十五亩四分四厘五毫】 
荡四十九顷八十三亩五分三厘六毫 【并金坛县】 
池塘三十九顷二十亩九分九厘 【丹徒县二十六亩六分三厘　金坛县三十八顷九十四亩三分六厘】 
杂产二百四十六顷二十一亩六厘 【录事司九亩　丹徒县四十二顷一十二亩九厘　丹阳县二百二顷九亩二分五厘　金坛县一顷九十亩七分二厘】 
江淮财赋府 【总数已见前兹不重出然其间又有财赋田赋之分故分录于后】 
财赋三千八百六十二顷三十七亩五分一厘五毫 【录事司二顷一十一亩九分二厘九毫　丹徒县二千八百七十六顷六十四亩八分八厘四毫　丹阳县六百一顷五十三亩九厘三毫　金坛县三百八十二顷七亩六分九毫】 
田二千五百五十六顷五十六亩五厘六毫 【录事司三亩一分九厘　丹徒县一千七百九十顷四十三亩一分八厘三毫　丹阳县三百八十九顷三十七亩七分七厘八毫　金坛县三百七十六顷七十一亩九分五毫】 
地四百五顷八十五亩六分七厘九毫 【录事司四亩　丹徒县三百八十九顷二十七亩六分九厘八毫　丹阳县一十二顷七分七厘七毫　金坛县四顷五十三亩二分四毫】 
山七顷一十四亩七分 【录事司七十七亩五分　丹徒县三顷九十一亩二分　丹阳县一顷八十九亩五分　金坛县五十六亩五分】 
荡四顷四十二亩九分二厘 【并丹徒县】 
池塘七十四亩三分一厘 【录事司三亩七分五厘　丹徒县七十亩五分六厘】 
杂产八百八十七顷六十三亩八分五厘 【录事司一顷二十三亩四分八厘九毫　丹徒县六百八十七顷八十九亩三分三厘三毫　丹阳县一百九十八顷二十五亩三厘八毫　金坛县二十六亩】 
田赋二百四十一顷八十亩五分三厘 【丹徒县一十八顷一十八亩一分五厘　丹阳县一百八十二顷四十九亩八分三厘　金坛县四十一顷一十二亩五分五厘】 
地三顷二亩四分四厘 【地三顷二亩四分四厘　案元时镇江府田土分属于三处一曰有司谓镇江府录事司及丹徒丹阳金坛三县之官一曰江淮财赋府元史百官志有江淮等处财赋都总管府以宋谢太后福王所献事产及贾似地道土刘坚等田立总管府以治之一曰江浙财赋府元史百官志江浙等处财赋都总管府掌江南没入赀产三者之中惟江淮财赋府复分财赋田赋两项田赋之总数二百四十一顷八十亩五分三厘而散数但云地三顷二亩四分四厘又别无他项名目或疑此条后有脱文然考上文总属类述江淮财赋府所管四千一百一十八亩四厘五毫就中山七顷一十四亩七分荡四顷四十二亩九分二厘池塘七十四亩三分一厘杂产八百八十七顷六十三亩八分五厘俱已见于财赋条下则田赋条下不应更有此数项矣惟田二千七百九十五顷三十四亩一分四厘六毫财赋条下止有二千五百五十六顷五十六亩五厘六毫尚少二百三十八顷七十八亩九厘又地四百八顷八十八亩一分一厘九毫财赋条下止有四百五顷八十五亩六分七厘九毫尚少三顷二亩四分四厘今此条有地三顷二亩四分四厘正与地之全数相合而田赋之总数二百四十一顷八十亩五分三厘内除去三顷二亩四分四厘适得二百三十八顷七十八亩九厘亦与田之全数相合盖自地数之外均系田数而此条又属于田赋故不复更言田数若干以从省文初未尝有佚脱也下文民类不分列有司及江淮财赋府江浙财赋府名目(官类云江淮财赋府总数已见前江浙财赋府数同总属类盖江淮江浙两财赋府所统田地等项皆属于官不属于民民类皆归于有司所管故不复分也成熟类云江浙财赋府数同总属类而荒闲类不言江浙财赋府纳粮类云江浙财赋府数同总属类而免粮类不言江浙财赋府其例盖与此同)成熟类有司荡注但有丹徒金坛而无丹阳(官民类官荡注丹阳县本无民荡注丹阳县有五顷七十五亩九分今检之在荒闲类荡汪则成熟类荡注不当重出矣)池塘注录事司及丹阳县有民无官(官民类官杂产注录事司一顷三十二亩四分八厘九毫今检之在江淮财赋府杂产注则有司杂产注不当重出矣)荒闲类总数注丹徒县有官无民(官民类民总数注丹徒县七千九百五十三顷八十二亩二分四厘八毫今检之皆在成熟类总数注则荒闲类总数注不应重出矣)皆似有佚脱而实与前后诸条之总数散数一一相符未可以不核其上下文而遽疑其有误也】 【并丹徒县】 
江浙财赋府数同总属类 【并金坛县】 
民田地山荡池塘杂产总计二万七千二百一十一顷六十八亩四分二厘一毫 【录事司八顷九十五亩二分一厘二毫　丹徒县七千九百五十三顷八十二亩二分四厘八毫　丹阳县一万五百二十顷六十三亩四分七厘二毫　金坛县八千七百二十八顷二十七亩四分八厘九毫】 
田一万七千四百一十九顷五十八亩一分三厘九毫 【录事司二十三亩一分四厘一毫　丹徒县四千二百六十三顷七十一亩二分九厘一毫　丹阳县六千九百六顷三十七亩三分三厘五毫　金坛县六千二百四十九顷二十六亩三分七厘二毫】 
地八千九百四十顷七十八亩四分四厘六毫 【录事司七顷二十二亩一分六厘一毫　丹徒县三千四百七十三顷四十五亩四分一毫　丹阳县三千五百一十二顷六亩二毫　金坛县一千九百四十八顷四亩八分八厘二毫】 
山六百七十七顷三亩七厘四毫 【录事司五十五亩八厘　丹徒县一百七十顷八十六亩九分六厘五毫　丹阳县八十九顷一十四亩八分八厘　金坛县四百一十六顷四十六亩一分四厘九毫】 
荡一百一十八顷三十六亩三分二厘五毫 【丹徒县六顷六十五亩三分四厘　丹阳县五顷七十五亩　金坛县一百五顷九十五亩八厘五毫】 
池塘二十五顷二十六亩五分九厘九毫 【录事司九十四亩八分三厘　丹徒县一十六顷四分八毫　丹阳县七十六亩一分七厘五毫　金坛县七顷五十五亩一分八厘六毫】 
杂产三十顷六十五亩八分三厘八毫 【丹徒县二十三顷一十二亩八分四厘三毫　丹阳县六顷五十三亩一分八厘　金坛县九十九亩八分一厘五毫】 
以上并系本路
　　荒熟
成熟田地山荡池塘杂产总计三万五千六百二十七顷七十五亩四分九厘八毫 【录事司四十二顷二十一亩七分九厘六毫官三十三顷二十六亩五分八厘四毫民八顷九十五亩二分一厘二毫　丹徒县一万一千九百一十九顷一十七亩五分五厘九毫官三千九百六十五顷三十五亩三分一厘一毫民七千九百五十三顷八十二亩二分四厘八毫　丹阳县一万二千五百七十九顷三十五亩四分九厘一毫官二千一百二十七顷三亩七分八厘九毫民一万四百五十二顷三十一亩七分二毫　金坛县一万一千八十七顷六分五厘二毫官二千四百九十五顷六十亩六分六厘四毫民八千五百九十一顷三十九亩九分八厘八毫】 
田二万三千七百一十四顷四十八亩一分六毫 【录事司四十六亩四分一厘六毫官二十三亩二分七厘五毫民二十三亩一分四厘一毫　丹徒县六千八百四十六顷五十一亩九分三厘官二千五百八十二顷八十亩六分三厘九毫民四千二百六十三顷七十一亩二分九厘一毫　丹阳县八千五百二十八顷七十九亩七分三厘五毫官一千六百五十九顷七十三亩九厘民六千八百六十九顷六亩六分四厘五毫　金坛县八千三百三十八顷七十亩二厘五毫官二千二百一十六顷三十亩二分五厘四毫民千一百二十二顷三十九亩七分七厘一毫】 
地九千七百四十七顷二十九亩二分四厘一毫 【录事司三十七顷六十亩四分一毫官三十顷三十八亩二分四厘民七顷二十二亩一分六厘一毫　丹徒县四千一百五顷四十六亩七分六厘五毫官六百三十二顷一亩三分六厘四毫民三千四百七十三顷四十五亩四分一毫　丹阳县三千五百八十五顷九十九亩八分四厘四毫官九千八顷七十八亩七分四厘二毫民三千四百八十七顷二十一亩一分二毫　金坛县二千一十八顷二十二亩二分三厘一毫官七十四顷一十八亩二分四厘九毫民一千九百四十四顷三亩九分八厘二毫】 
山八百九十三顷三十二亩四分一厘六毫 【录事司一顷八十三亩九分一厘官一顷二十八亩八分三厘民五十五亩八厘　丹徒县二百四十二顷七十三亩六分七厘五毫官七十一顷八十六亩七分一厘民一百七十顷八十六亩九分六厘五毫　丹阳县一百一十八顷一十一亩一分三厘七毫官二十八顷九十六亩二分五厘七毫民八十九顷一十四亩八分八厘　金坛县五百三十顷六十三亩六分九厘四毫官一百一十四顷一十七亩五分四厘五毫民四百一十六顷四十六亩一分四厘九毫】 
荡一百六十六顷五十四亩八分三厘一毫 【丹徒县一十顷七十六亩二分二厘官四顷一十亩八分七厘民六顷六十五亩三分四厘　金坛县一百五十五顷七十八亩六分二厘一毫官四十九顷八十三亩五分三厘六毫民一百五顷九十五亩八厘五毫】 
池塘五十八顷九十二亩六分四厘九毫 【录事司九十八亩五分八厘官三亩七分五厘民九十四亩八分三厘　丹徒县一十六顷九十七亩五分九厘八毫官九十七亩一分九厘民一十六顷四分八毫　丹阳县民四十六亩九分二厘五毫　金坛县四十顷四十九亩五分四厘六毫官三十八顷九十四亩三分六厘民一顷五十五亩一分八厘六毫】 
杂产一千四十七顷一十八亩二分五厘五毫 【录事司官一顷三十二亩四分八厘九毫　丹徒县六百九十六顷七十一亩三分八厘一毫官六百七十三顷五十八亩五分三厘八毫民二十三顷一十二亩八分四厘三毫　丹阳县三百四十五顷九十七亩八分五厘官三百三十九顷五十五亩七分民六顷四十二亩一分五厘　金坛县三顷十六亩五分三厘五毫官二顷一十六亩七分二厘民九十九亩八分一厘五毫】 
有司三万一千九百三十八顷五十三亩三分六厘一毫 【录事司四十顷九亩八分六厘七毫官三十顷一十四亩六分五厘五毫民八顷九十五亩二分一厘二毫　丹徒县九千一百一十顷一亩七分九厘官一千一百五十六顷一十九亩五分四厘二毫民七千九百五十三顷八十二亩二分四厘八毫　丹阳县一万一千九百九十九顷一十二亩三分四厘一毫官一千五百四十六顷八十亩六分三厘四毫民一万四百五十二顷三十一亩七分二毫　金坛县一万七百八十九顷二十九亩三分一厘三毫官二千一百九十七顷八十九亩三分二厘五毫民八千五百九十一顷三十九亩九分八厘八毫】 
田二万一千二百一十二顷三十九亩六分二厘五毫 【录事司四十三亩二分二厘六毫官二十亩八厘五毫民二十三亩一分四厘一毫　丹徒县五千六十七顷一十亩六厘七毫官八百三顷三十八亩七分七厘七毫民四千二百六十三顷七十一亩二分九厘一毫　丹阳县八千九十九顷九十三亩三分一厘二毫官一千二百三十顷八十六亩六分六厘七毫民四千八百六十九顷六亩六分四厘五毫　金坛县八千四十四顷九十三亩二厘官一千九百二十二顷五十三亩二分四厘九毫民六千一百二十二顷三十九亩七分七厘一毫】 
地九千三百四十二顷五十三亩四分二毫 【录事司三十七顷五十六亩四分一毫官三十顷三十四亩二分四厘民七顷二十二亩一分六厘一毫　丹徒县三千七百一十五顷九十一亩九分三厘七毫官二百四十二顷四十六亩三分三厘六毫民三千四百七十三顷四十五亩四分一毫　丹阳县三千五百七十三顷九十九亩六厘七毫官八十六顷七十七亩九分六厘五毫民三千四百八十七顷二十一亩一分二毫　金坛县二千一十五顷五亩九分九厘七毫官七十一顷二亩一厘五毫民一千九百四十四顷三亩九分八厘二毫】 
山八百八十六顷二□二亩一分一厘六毫 【录事司一顷六亩四分一厘官五十一亩三分三厘民五十五亩八厘　丹徒县二百三十八顷八十二亩四分七厘五毫官六十七顷九十五亩五分一厘民一百七十顷八十六亩九分六厘五毫　丹阳县一百一十六顷二十一亩六分三厘七毫官二十七顷六亩七分五厘七毫民八十九顷一十四亩八分八厘　金坛县五百三十顷一十一亩五分九厘四毫官一百一十三顷六十六亩四分四厘五毫民四百一十六顷四十六亩一分四厘九毫】 
荡一百六十二顷四十三亩九分六厘一毫 【丹徒县民六顷六十五亩三分四厘　金坛县一百五十五顷七十八亩六分二厘一毫官四十九顷八十三亩五分三厘六毫民一百五顷九十五亩八厘五毫】 
池塘五十八顷一十八亩三分三厘九毫 【录事司民九十四亩八分三厘　丹徒县一十六顷二十七亩三厘八毫官二十六亩六分三厘民一十六顷四分八毫　丹阳县民四十六亩九分二厘五毫　金坛县四十顷四十九亩五分四厘六毫官三十八顷九十四亩三分六厘民一顷五十五亩一分八厘六毫】 
杂产二百七十六顷七十五亩八分六厘八毫 【录事司官九亩　丹徒县六十五顷二十四亩九分三厘三毫官四十二顷一十二亩九厘民二十三顷一十二亩八分四厘三毫　丹阳县二百八顷五十一亩四分官二百二顷九亩二分五厘民六顷四十二亩一分五厘　金坛县二顷九十亩五分三厘五毫官一顷九十亩七分二厘民九十九亩八分一厘五毫】 
江淮财赋府三千六百七十七顷九亩七分五厘三毫 【并系官田土　录事司二顷一十一亩九分二厘九毫　丹徒县二千八百九顷一十五亩七分六厘九毫　丹阳县五百八十顷二十三亩一分五厘　金坛县二百八十五顷五十八亩九分五毫】 
田二千四百九十顷五十五亩四分三毫 【录事司三亩一分九厘　丹徒县一千七百七十九顷四十一亩八分六厘三毫　丹阳县四百二十八顷八十六亩四分二厘三毫　金坛县二百八十二顷二十三亩九分二厘七毫】 
地四百四顷六十二亩五分八厘三毫 【录事司四亩　丹徒县三百八十九顷五十四亩八分二厘八毫　丹阳县一十二顷七分七厘七毫　金坛县三顷二亩九分七厘八毫】 
山六顷六十四亩二分 【录事司七十七亩五分　丹徒县三顷九十一亩二分　丹阳县一顷八十九亩五分　金坛县六亩】 
荡四顷一十亩八分七厘 【并丹徒县】 
池塘七十四亩三分一厘 【录事司三亩七分五厘　丹徒县七十亩五分六厘】 
杂产七百七十顷四十二亩三分八厘七毫 【录事司一顷二十三亩四分八厘九毫　丹徒县六百三十一顷四十六亩四分四厘八毫　丹阳县一百三十七顷四十六亩四分五厘　金坛县二十六亩】 
江浙财赋府数同总属类 【并金坛县官】 
荒闲田地山荡池塘杂产九百八十三顷五十二亩四分九厘三毫 【丹徒县官一百五顷□十八亩九分九厘五毫　丹阳县三百六十五顷二十二亩二分六厘三毫官二百九十六顷九十亩四分九厘三毫民六十八顷三十一亩七分七厘　金坛县五百一十三顷一亩二分三厘五毫官三百七十六顷一十三亩七分三厘四毫民一百三十六顷八十七亩五分一毫】 
田八百六顷九十六亩一分五厘四毫 【丹徒县官四十四顷四十三亩二分二厘　丹阳县二百六十一顷五十七亩八分二厘五毫官二百二十四顷二十七亩一分三厘五毫民三十七顷三十亩六分九厘　金坛县五百顷九十五亩一分九毫官三百七十四顷八亩五分八毫民一百二十六顷八十六亩六分一毫】 
地四十六顷三十六亩一分四厘六毫 【丹徒县官四顷一十亩八分四厘　丹阳县三十六顷六十九亩六分七厘官一十一顷八十四亩七分七厘民二十四顷八十四亩九分　金坛县五顷五十五亩六分二厘六毫官一顷五十四亩七分二厘六毫民四顷九分】 
山五十亩五分 【并金坛县官】 
荡六顷七亩九分五厘 【丹徒县官三十二亩五厘　丹阳县民五顷七十五亩九分】 
池塘六顷二十九亩二分五厘 【丹阳县民二十九亩二分五厘　金坛县民六顷】 
杂产五十六顷五十三亩九分五毫 【丹徒县官五十六顷四十二亩八分七厘五毫　丹阳县民一十一亩零三厘】 
有司五百五十六顷四十四亩二分一毫 【丹徒县官一十九顷六十一亩七分三厘　丹阳县一百六十一顷四十二亩四分九厘官九十三顷一十亩七分二厘民六十八顷三十一亩七分七厘　金坛县三百七十五顷三十九亩九分八厘一毫官二百三十八顷五十二亩四分八厘民一百三十六顷八十七亩五分一毫】 
田五百二顷一十七亩四分一厘一毫 【丹徒县官一十八顷二十六亩一分九厘　丹阳县一百一十八顷五十六亩六分四厘官八十一顷二十五亩九分五厘民三十七顷三十亩六分九厘　金坛县三百六十五顷三十四亩五分八厘一毫官二百三十八顷四十七亩九分八厘民一百二十六顷八十六亩六分一毫】 
地四十二顷一十亩六分一厘 【丹徒县官一顷三十五亩五分四厘　丹阳县三十六顷六十九亩六分七厘官一十一顷八十四亩七分七厘民二十四顷八十四亩九分　金坛县四顷五亩四分官四亩五分民四顷九分】 
荡五顷七十五亩九分 【并丹阳县民】 
池塘六顷二十九亩二分五厘 【丹阳县民二十六亩二分零五厘　金坛县民六顷】 
杂产一十一亩三厘 【并丹阳县民】 
江淮财赋府四百二十七顷八亩二分九厘二毫 【并系官田土　丹徒县八十五顷六十七亩二分六厘五毫　丹阳县二百三顷七十九亩七分七厘三毫　金坛县一百三十七顷六十一亩二分五厘四毫】 
田三百四顷七十八亩七分四厘三毫 【丹徒县二十六顷一十七亩三厘　丹阳县一百四十三顷一亩一分七厘五毫　金坛县一百三十五顷六十亩五分二厘八毫】 
地四顷二十五亩五分三厘六毫 【丹徒县二顷七十五亩三分一厘　金坛县一顷五十亩二分二厘六毫 【金坛县一顷五十亩二分一厘六毫○钞本二厘作一厘无六毫二字　案总属类述江淮财赋府所管地四百八顷八十八亩一分一厘九毫注云金坛县四顷五十三亩二分四毫今检成熟类述江淮财赋府所管地四百四顷六十二亩五分八厘三毫注云金坛县三顷二亩九分七厘八毫此段荒闲类述江淮财赋府所管地四顷二十五亩五分三厘六毫合成熟总数计之与四百八顷八十八亩一分一厘九毫之数正合若注中金坛县止有一顷五十亩二分一厘则合上文丹徒县散数计之较四顷二十五亩五分三厘六毫之数既少一厘六毫合成熟类金坛县散数计之较四顷五十三亩二分四毫之数亦少一厘六毫此必传写者之脱误也今特改正】 】 
山五十亩五分 【并金坛县】 
荡三十二亩五厘 【并丹徒县】 
杂产一百一十七顷二十一亩四分六厘三毫 【丹徒县五十六顷四十二亩八分七厘五毫金坛县六十顷七十八亩五分八厘八毫】 
　　输复
纳粮田地山荡池塘杂产二万七千二百顷三十七亩九分七厘二毫 【录事司成熟四十一顷七十七亩五毫官三十二顷八十一亩七分九厘三毫民八顷九十五亩二分一厘二毫　丹徒县八千三百一十六顷一十亩五分五厘成熟官三千四百九十二顷二十一亩三分五厘四毫民四千七百一十八顷六十亩二分一毫荒闲官一百五顷二十八亩九分九厘五毫　丹阳县九千二百六十五顷四十七亩二分五厘八毫成熟官二千四十四顷二亩九厘二毫民六千八百五十六顷二十二亩九分三毫荒闲官二百九十六顷九十亩四分九厘三毫民六十八顷三十一亩七分七厘　金坛县九千五百七十七顷三亩一分五厘九毫成熟官二千二百六十九顷三十五亩六分八厘一毫民六千七百九十四顷六十六亩二分四厘三毫荒闲官三百七十六顷一十三亩七分三厘四毫民一百三十六顷八十七亩五分一毫】 
田一万七千九百二十五顷八十六亩二分二厘六毫 【录事司成熟四十六亩四分一厘六毫官二十三亩二分七厘五毫民二十三亩一分四厘一毫　丹徒县四千六百四十顷六十亩五分七厘五毫成熟官二千二百八十四顷五十亩四分六厘一毫民二千三百一十一顷六十六亩八分九厘四毫荒闲官四十四顷四十三亩二分二厘　丹阳县五千七百三十八顷九十二亩四分九厘三毫成熟官一千五百八十五顷四十八亩二分九厘三毫民三千八百九十一顷八十六亩三分七厘五毫荒闲官二百二十四顷二十七亩一分三厘五毫民三十七顷三十亩六分九厘　金坛县七千五百四十五顷八十五亩七分四厘二毫成熟官二千四十一顷六十五亩一厘六毫民五千三顷二十六亩六分一厘七毫荒闲官三百七十四顷八亩五分八毫民一百二十六顷八十六亩六分一毫】 
地七千七百七顷九十九亩六分二厘一毫 【录事司成熟三十七顷二十四亩六分一厘官三十顷二亩四分四厘九毫民七顷二十二亩一分六厘一毫　丹徒县二千九百一十一顷四十五亩八分五厘四毫成熟官五百六十五顷六十八亩七分六厘一毫民二千三百四十一顷六十六亩二分四厘三毫荒闲官四顷一十亩八分五厘　丹阳县三千七十二顷二十一亩七分六厘五毫成熟官九十八顷七十八亩七分四厘二毫民二千九百三十六顷七十三亩三分五厘三毫荒闲官一十一顷八十四亩七分七厘民二十四顷八十四亩九分　金坛县一千六百八十七顷七亩三分九厘二毫成熟官七十三顷一十四亩六分三厘二毫民一千六百八顷三十七亩一分三厘四毫荒闲官一顷五十四亩七分二厘六毫民四顷九分】 
山三百五十三顷五十六亩九分 【录事司成熟一顷八十三亩九分一厘官一顷二十八亩八分三厘民五十五亩八厘　丹徒县成熟一百九顷八亩六分二厘八毫官七十二顷八十六亩七分一厘民三十七顷二十一亩九分一厘八毫　丹阳县成熟五十三顷四十九亩九分三厘七毫官二十八顷九十六亩二分五厘七毫民二十四顷五十三亩六分八厘　金坛县一百八十九顷一十四亩四分二厘五毫成熟官一百一十三顷四十四亩九分五厘三毫民七十五顷一十八亩九分七厘二毫荒闲官五十亩五分】 
荡一百二十顷八十九亩八分一厘五毫 【丹徒县九顷一十八亩八分三厘成熟官三顷五十七亩六分一厘民五顷二十九亩一分七厘荒闲官三十二亩五厘　丹阳县荒闲民五顷七十五亩九分　金坛县成熟民一百五顷九十五亩八分五毫】 
池塘五十七顷四十六亩五分九厘八毫 【录事司成熟九十八亩五分八厘官三亩七分五厘民九十四亩八分三厘　丹徒县成熟一十顷一十六亩七分九厘三毫官三十亩六分九厘民九顷八十六亩一分三毫　丹阳县四十八亩二分四厘五毫成熟民一十八亩九分九厘五毫荒闲民二十九亩二分五厘　金坛县四十五顷八十二亩九分八厘成熟官三十八顷九十四亩三分六厘民八十八亩六分二厘荒闲民六顷】 
杂产一千三十四顷五十八亩八分一厘二毫 【录事司成熟官一顷一十三亩四分八厘九毫　丹徒县六百三十五顷五十九亩八分七厘成熟官五百六十六顷二十七亩一分二厘二毫民一十二顷八十九亩八分七厘三毫荒闲官五十六顷四十二亩八分七厘五毫　丹阳县三百九十四顷五十八亩九分一厘八毫成熟官三百三十顷七十八亩八分民二顷九十亩五分荒闲官六十顷七十八亩五分八厘八毫民一十一亩三厘　金坛县成熟三顷一十六亩五分三厘五毫官二顷一十六亩七分二厘民九十九亩八分一厘五毫】 
有司二万三千四百八十六顷六十八亩七分六厘八毫 【录事司成熟三十九顷六十五亩七厘六毫官三十顷六十九亩八分六厘八毫民八顷九十五亩二分一厘二毫　丹徒县五千八百七顷二十一亩五厘一毫成熟官一千六十八顷九十九亩一分二厘民四千七百一十八顷六十亩二分一毫荒闲官一十九顷六十一亩七分三厘　丹阳县八千四百九十八顷一十二亩七厘五毫成熟官一千四百八十顷四十六亩六分八厘二毫民六千八百五十六顷二十二亩九分三毫荒闲官九十三顷一十亩七分三厘民六十八顷三十一亩七分七厘　金坛县九千一百四十一顷七十亩五分六厘六毫成熟官一千九百七十二顷六十四亩三分四厘二毫民六千七百九十四顷六十六亩二分四厘三毫荒闲官二百三十八顷五十二亩四分八厘民一百三十六顷八十七亩五分一毫】 
田一万五千三百四十一顷九十四亩七分六厘八毫 【录事司成熟四十三亩二分二厘六毫官二十亩八厘五毫民二十三亩一分四厘一毫　丹徒县三千五十顷六亩六分八毫成熟官七百二十顷一十三亩五分二厘四毫民二千三百一十一顷六十六亩八分九厘四毫荒闲官一十八顷二十六亩一分九厘　丹阳县五千一百七十四顷九十五亩七分二厘五毫成熟官一千一百六十四顷五十二亩七分一厘民三千八百九十一顷八十六亩三分七厘五毫荒闲官八十一顷二十五亩九分五厘民三十七顷三十亩六分九厘　金坛县七千一百一十六顷四十九亩二分九毫成熟官一千七百四十七顷八十八亩一厘一毫民五千三顷二十六亩六分一厘七毫荒闲官二百三十八顷四十七亩九分八厘民一百二十六顷八十六亩六分一毫】 
地七千三百六十一顷三十五亩六分七厘九毫 【录事司成熟三十七顷二十亩六分一厘官二十九顷九十八亩四分四厘九毫民七顷二十二亩一分六厘一毫　丹徒县二千五百八十一顷五十三亩一分四厘九毫成熟官二百三十八顷五十一亩三分六厘六毫民二千三百四十一顷六十六亩二分四厘三毫荒闲官一顷三十五亩五分四厘　丹阳县三千六十顷二十亩九分八厘八毫成熟官八十六顷七十七亩九分六厘五毫民二千九百三十六顷七十三亩三分五厘三毫荒闲官一十一顷八十六亩七分七厘民二十四顷八十四亩九分　金坛县一千六百八十二顷四十亩九分三厘二毫成熟官六十九顷九十八亩三分九厘八毫民一千六百八顷三十七亩一分三厘四毫荒闲官四亩五分民四顷九分】 
山三百四十五顷九十六亩一分 【录事司成熟一顷六亩四分一厘官五十一亩三分三厘民五十五亩八厘　丹徒县成熟一百五顷一十七亩四分二厘八毫官六十七顷九十五亩五分一厘民三十七顷二十一亩九分一厘八毫　丹阳县成熟五十一顷六十亩四分三厘七毫官二十七顷六亩七分五厘七毫民二十四顷五十三亩六分八厘　金坛县成熟一百八十八顷一十一亩八分二厘五毫官一百一十二顷九十二亩八分五厘三毫民七十五顷一十八亩九分七厘二毫】 
荡一百一十七顷一分五厘五毫 【丹徒县成熟民五顷二十九亩一分七厘　丹阳县荒闲民五顷七十五亩九分　金坛县成熟民一百五顷九十五亩八厘五毫】 
池塘五十七顷三十八亩七分八厘八毫 【录事司成熟民九十四亩八分三厘　丹徒县成熟一十顷一十二亩七分三厘三毫官二十六亩六分三厘民九顷八十六亩一分三毫　丹阳县四十八亩二分四厘五毫成熟民一十八亩九分九厘五毫荒闲民二十九亩二分五厘　金坛县四十五顷八十二亩九分八厘成熟官三十八顷九十四亩三分六厘民八十八亩六分二厘荒闲民六顷】 
杂产二百六十三顷三亩二分七厘八毫 【丹徒县成熟五十五顷一亩九分六厘三毫官四十二顷一十二亩九厘民一十二顷八十九亩八分七厘三毫　丹阳县二十五顷一十亩七分八厘成熟官二百二顷九亩二分五厘民二顷九十亩五分荒闲民一十一亩三厘　金坛县成熟二顷九十亩五分三厘五毫官一顷九十亩七分二厘民九十九亩八分一厘五毫】 
江淮财赋府三千七百一顷五十六亩七分七厘 【并系官田上　录事司成熟二顷一十一亩九分二厘九毫　丹徒县二千五百八顷八十九亩四分九厘九毫成熟二千四百二十三顷二十二亩二分三厘四毫荒闲八十五顷六十七亩二分六厘五毫　丹阳县七百六十七顷三十五亩一分八厘三毫成熟五百六十三顷五十五亩四分一厘荒闲二百三顷七十九亩七分七厘三毫　金坛县四百二十三顷二十亩一分五厘九毫成熟二百八十五顷五十八亩九分五毫荒闲一百三十七顷六十一亩二分五厘四毫】 
田二千五百七十二顷三十八亩三分八厘 【录事司成熟三亩一分九厘　丹徒县一千五百九十顷五十三亩九分六厘七毫成熟一千五百六十四顷三十六亩九分三厘七毫荒闲六十二顷一十七亩三厘　丹阳县五百六十三顷九十六亩七分六厘八毫成熟四百二十顷九十五亩五分八厘三毫荒闲一百四十三顷一亩一分八厘五毫　金坛县四百一十七顷八十四亩四分五厘五毫成熟二百八十二顷二十三亩九分二厘七毫荒闲一百三十五顷六十亩五分二厘八毫】 
地三百四十六顷五十亩六分八厘六毫 【录事司成熟四亩　丹徒县三百二十九顷九十二亩七分五毫成熟三百二十七顷一十七亩三分九厘五毫荒闲二顷七十五亩三分一厘　丹阳县成熟一十二顷七分七厘七毫　金坛县四顷五十三亩二分四毫成熟三顷二亩九分七厘八毫荒闲一顷五十亩二分二厘六毫】 
山七顷一十四亩七分 【录事司成熟七十七亩五分　丹徒县成熟三顷九十一亩二分　丹阳县成熟一顷八十九亩五分　金坛县五十六亩五分成熟六亩荒闲五十亩零五分】 
荡三顷八十九亩六分六厘 【并丹徒县成熟】 
池塘七亩八分一厘 【录事司成熟三亩七分五厘　丹徒县成熟四亩六厘】 
杂产七百七十一顷五十五亩五分三厘四毫 【录事司成熟一顷二十三亩四分八厘九毫　丹徒县五百八十顷五十七亩九分七毫成熟五百二十四顷一十五亩三厘二毫荒闲五十六顷四十二亩八分七厘五毫　丹阳县一百八十九顷四十八亩一分三厘入毫成熟一百二十八顷六十九亩五分五厘荒闲六十顷七十八亩五分八厘八毫金坛县成熟二十六亩】 
江浙财赋府数同总属类 【并金坛县成熟官】 
免粮田地山荡池塘杂产九千四百一十顷九十亩一厘九毫 【并系成熟录事司官四十四亩七分九厘一毫　丹徒县三千七百八顷三十六亩四毫官四百七十三顷一十三亩九分五厘七毫民三千二百三十五顷二十二亩四厘七毫　丹阳县三千六百七十九顷一十亩四分九厘六毫官八十三顷一亩六分九厘七毫民三千五百九十六顷八亩七分九厘九毫　金坛县二千二十二顷九十八亩七分二厘八毫官二百二十六顷二十四亩九分八厘三毫民一千七百九十六顷七十三亩七分四厘五毫】 
田六千五百九十五顷五十八亩三厘四毫 【丹徒县二千二百五十顷三十四亩八分七厘五毫官二百九十八顷三十亩一分七厘八毫民一千九百五十二顷四亩三分九厘七毫　丹阳县三千五十一顷四十五亩六厘七毫官七十四顷二十四亩七分九厘七毫民二千九百七十七顷二十亩二分七厘　金坛县一千二百九十三顷七十八亩三分九厘二毫官一百七十四顷六十五亩二分三厘八毫民一千一百一十九顷一十三亩一分五厘四毫】 
地二千八十五顷六十五亩七分六厘六毫 【录事司官三十五亩七分九厘一毫　丹徒县一千一百九十八顷一十一亩七分六厘一毫官六十六顷三十二亩六分三毫民一千一百三十一顷七十九亩一分五厘八毫　丹阳县民五百五顷四十七亩七分四厘九毫　金坛县三百三十六顷七十亩四分六厘五毫官一顷三亩六分一厘七毫民三百三十五顷六十六亩八分四厘八毫】 
山五百四十顷二十六亩一厘六毫 【丹徒县民一百三十三顷六十五亩四厘七毫　丹阳县民六十四顷六十一亩二分　金坛县三百四十一顷九十九亩七分六厘九毫官七十二亩五分九厘二毫民三百四十一顷二十七亩一分七厘七毫】 
荡五十一顷七十二亩九分六厘六毫 【丹徒县一顷八十九亩四分三厘官五十三亩二分六厘民一顷三十六亩一分七厘　金坛县官四十九顷八十二亩五分三厘六毫】 
池塘七顷七十五亩三分一毫 【丹徒县六顷八十亩八分五毫官六十六亩五分民六顷一十四亩三分五毫　丹阳县民二十七亩九分三厘　金坛县民六十六亩五分六厘六毫】 
杂产一百二十九顷九十一亩九分三厘六毫 【录事司官九亩　丹徒县一百一十七顷五十四亩三分八厘六毫官一百七顷三十一亩四分一厘六毫民一十顷二十二亩九分七厘　丹阳县一十二顷二十八亩五分五厘官八顷七十六亩九分民三顷五十一亩六分五厘】 
有司九千八顷二十八亩七分四厘四毫 【录事司官四十四亩七分九厘一毫　丹徒县三千三百二十二顷四十二亩四分六厘九毫官八十七顷二十亩四分二厘二毫民三千二百三十五顷二十二亩四厘七毫　丹阳县三千六百六十二顷四十二亩七分五厘六毫官六十六顷三十三亩九分五厘七毫民三千五百九十六顷八亩七分九厘九毫　金坛县二千二十二顷九十九亩七分二厘八毫官二百二十六顷二十四亩九分八厘三毫民一千七百九十六顷七十三亩七分四厘五毫】 
田六千三百七十二顷六十二亩二分六厘八毫 【丹徒县二千三十五顷二十九亩六分四厘九毫官八十三顷二十五亩二分五厘二毫民一千九百五十二顷四亩三分九厘七毫　丹阳县三千四十三顷五十四亩二分二厘七毫官六十六顷三十三亩九分五厘七毫民二千九百七十七顷二十亩二分七厘　金坛县一千二百九十三顷七十八亩三分九厘二毫官一百七十四顷六十五亩二分三厘八毫民一千一百一十九顷一十三亩一分五厘四毫】 
地二千二十三顷二十八亩三分三厘三毫 【录事司官三十五亩七分九厘一毫　丹徒县一千一百三十五顷七十四亩三分二厘八毫官三顷九十五亩一分七厘民一千一百三十一顷七十九亩一分五厘八毫　丹阳县民五百五十顷四十七亩七分四厘九毫　金坛县三百三十六顷七十亩四分六厘五毫官一顷三亩六分一厘七毫民三百三十五顷六十六亩八分四厘】 
山五百四十顷二十六亩一厘六毫 【丹徒县民一百三十三顷六十五亩四厘七毫　丹阳县民六十四顷六十一亩二分　金坛县三百四十一顷九十九亩七分六厘九毫官七十二亩五分九厘二毫民三百四十一顷二十七亩一分七厘七毫】 
荡五十一顷一十九亩七分六毫 【丹徒县民一顷三十六亩一分七厘　金坛县官四十九顷八十三亩五分三厘六毫】 
池塘七顷八亩八分一毫 【丹徒县民六顷一十四亩三分五毫　丹阳县民二十七亩九分三厘　金坛县民六十六顷五分六厘六毫】 
杂产一十三顷八十三亩六分二厘 【录事司官九亩　丹徒县民一十顷二十二亩九分七厘　丹阳县民三顷五十有一亩六分五厘】 
江淮财赋府四百二顷六十一亩二分七厘五毫 【丹徒县三百八十五顷九十三亩五分三厘五毫　丹阳县一十六顷六十七亩七分零四厘】 
田二百二十二顷九十五亩七分六厘六毫 【丹徒县二百一十五顷四亩九分二厘六毫　丹阳县七顷九十亩八分四厘】 
地六十二顷三十七亩四分三厘三毫
荡五十三亩二分六厘
池塘六十六亩五分 【并丹徒县】 
杂产一百一十六顷八亩三分一厘六毫 【丹徒县一百七顷三十一亩四分一厘六毫　丹阳县八顷七十六亩九分】 
镇南王府四十二顷九十六亩六分二厘 【至元二十九年拨赐断没纳速刺丁灭里等家产俱系有司　丹阳县三十三顷四十二亩一分官三顷八十七亩民二十九顷五十五亩一分　金坛县民九顷五十四亩五分二厘】 
田三十九顷六亩六分七厘 【丹阳县二十九顷五十二亩一分五厘官三顷八十七亩民二十五顷五十五亩一分五厘　金坛县民九顷五十四亩五分二厘】 
地三顷八十九亩九分五厘 【并丹阳县】 
大乘华普庆寺一百顷二十三亩三分一厘四毫 【皇庆元年拨赐脱虎脱丞相府没官纳粮田土至顺三年复还本府收管依旧纳粮姑据经理册以书俱系有司录事司官四十四亩七分九厘一毫　丹徒县一十三顷三十二亩六分七厘官一十顷九十二亩一分七厘民二顷四十亩五分　丹阳县民八十六顷四十五亩八分五厘三毫】 
田八十二顷九十六亩六分三厘五毫 【丹徒县一十顷八十四亩七分五厘官九顷二十五亩五分民一顷五十九亩二分五厘　丹阳县民七十二顷一十一亩八分八厘五毫】 
地一十七顷一十七亩六分七厘九毫 【录事司官三十五亩七分九厘一毫　丹徒县二顷四十七亩九分二厘官一顷六十六亩六分七厘民八十一亩二分五厘　丹阳县民一十四顷三十三亩九分六厘八毫】 
杂产九亩 【并录事司】 
职田四十四顷九十八亩五分二厘九毫 【丹徒县四顷一十五亩有司官二顷一十五亩财赋官二顷　丹阳县有司官三十三顷五十九亩一分五厘　金坛县有司七顷一十四亩三分七厘九毫官一顷一十九亩一厘一毫民六顷五亩三分六厘八毫】 
赡学三百八十三顷二亩一分八厘 【丹徒县八十六顷七亩二分一厘六毫有司民三十三顷四亩一分九厘财赋官五十三顷三亩二厘六毫　丹阳县有司六十九顷一十九亩八分一厘二毫官二十七顷六十三亩九分九厘四毫民四十一顷五十五亩八分一厘八毫　金坛县有司二百二十七顷七十五亩一分五厘二毫官二百二十四顷六十三亩一厘二毫民三顷一十二亩一分四厘】 
田三百二顷二十七亩五分九厘三毫 【丹徒县六十三顷二十亩二分九厘四毫有司民二十三顷二十一亩八分三厘财赋官三十九顷九十八亩四分六厘四毫　丹阳县有司六十六顷四亩三厘二毫官二十七顷六十三亩九分九厘四毫民三十八顷四十亩三厘八毫　金坛县　有司官一百七十三顷三亩二分六厘七毫】 
地一十九顷四十三亩三分六厘九毫 【丹徒县一十五顷七十三亩一分七厘二毫有司民八顷三亩六分一厘财赋官七顷六十九亩五分六厘二毫　丹阳县有司民二顷六十六亩五分八厘　金坛县有司官一顷三亩六分一厘七毫】 
山五顷三十四亩九分三厘二毫 【并系有司　丹徒县民一顷一亩　丹阳县民四十九亩二分　金坛县三顷八十四亩七分三厘二毫官七十二亩五分九厘二毫民三顷一十二亩一分四厘】 
荡四十九顷八十三亩五分三厘六毫 【并金坛县有司官】 
池塘六亩五分 【并丹徒县有司民】 
杂产六顷六亩二分五厘 【并丹徒县有司民七十一亩二分五厘财赋官五顷三十五亩】 
贡士庄田一顷七十八亩九分 【并系官田　丹徒县八十五亩　丹阳县五十亩九分四厘　金坛县四十二亩九分六厘】 
僧寺旧有一千二百三十五顷五十五亩四分四厘六毫 【丹徒县八百七十五顷五十八亩二分六厘六毫有司官七十三顷二十八亩二分五厘二毫民六百二十七顷九十一亩三分三厘五毫财赋官一百七十四顷三十八亩六分七厘九毫　丹阳县有司二百三十八顷三十九亩一分一厘八毫官七十二亩八分七厘三毫民二百三十七顷六十六亩二分四厘五毫　金坛县有司民一百二十一顷五十八亩六厘二毫】 
田七百六十二顷八十六亩四分四厘四毫 【丹徒县四百九十顷七十七亩九分七厘四毫有司官七十顷九十九亩七分五厘二毫民三百六顷一十五亩四分财赋官一百一十三顷六十二亩八分二厘二毫　丹阳县有司一百九十顷六十四亩八分二厘八毫官七十二亩八分七厘三毫民一百八十九顷九十一亩九分五厘五毫　金坛县有司民八十一顷四十三亩六分四厘二毫】 
地二百六十四顷五十二亩一分一厘四毫 【丹徒县二百一十七顷五十亩二分五厘四毫有司一百九十顷五十五亩九分八厘三毫官二顷二十八亩五分民一百八十八顷二十七亩四分八厘三毫财赋官二十六顷九十四亩二分七厘一毫　丹阳县有司民四十七顷一亩八分六厘】 
山一百五十七顷三十九亩六分七毫 【并系有司民　丹徒县一百一十六顷五十二亩七分五厘七毫　丹阳县七十二亩四分三厘　金坛县四十顷一十四亩四分二厘】 
荡一顷八十九亩四分三厘 【并丹徒县有司民一顷三十六亩一分七厘财赋官五十三亩二分六厘】 
池塘六顷七十四亩三分五毫 【并丹徒县有司民六顷七亩八分五毫财赋官六十六亩五分】 
杂产四十二顷一十三亩五分四厘六毫 【并丹徒县有司民九顷五十一亩七分二厘财赋官三十二顷六十一亩八分二厘六毫】 
道观五百八十四顷七十七亩八分五厘 【丹徒县六十七顷九十六亩一厘有司民六十七顷一十一亩一厘田赋官五十八亩　丹阳县有司民一百三顷一十六亩五厘七毫　金坛县民四百一十三顷六十五亩八分一厘三毫】 
田二百八十七顷一十九亩二分三毫 【丹徒县三十四顷九十五亩九分四厘有司民三十四顷六十三亩六分九厘财赋官三十二亩二分五厘　丹阳县有司民七十二顷四十三亩三分四厘七毫　金坛县一百七十九顷七十九亩九分一厘六毫】 
地八十三顷六十四亩二分八厘一毫 【丹徒县二十九顷八十四亩四分一厘有司民二十顷三十一亩六分六厘财赋官五十二亩七分五厘　丹阳县有司民二十六顷九十三亩一分　金坛县有司民三十五顷八十六亩七分七厘一毫】 
山二百九顷四十八亩二分二厘 【并系有司民　丹徒县一十二顷一十五亩六分六厘　金坛县一百九十七顷三十二亩五分六厘】 
池塘九十四亩四分九厘六毫 【并系有司民　丹阳县二十七亩九分三厘　金坛县六十六亩五分六厘六毫】 
杂产三顷五十一亩六分五厘 【并丹阳县有司民】 
马站六千一百八十顷六十亩二分三厘七毫 【并系有司民　丹徒县二千三百四十一顷二十亩七分六厘　丹阳县二千六百四十三顷六十亩二分四厘　金坛县一千一百九十五顷七十九亩二分三厘七毫】 
田四千四百六十三顷六十九亩二厘九毫 【丹徒县一千四百九十一顷四十一亩三分七厘　丹阳县二千一百六十八顷一十七亩五分三厘　金坛县八百零四顷一十亩一分二厘九毫】 
地一千五百五十二顷八十三亩五分八厘一毫 【丹徒县八百四十九顷七十九亩三分九厘　丹阳县四百一十二顷三亩一分四厘　金坛县二百九十一顷一亩五厘一毫】 
山一百六十四顷七亩六分二厘七毫 【丹阳县六十三顷三十九亩五分七厘　金坛县一百顷六十八亩五厘七毫】 
水站四百五十九顷三十四亩二分四厘五毫 【并系有司民　丹徒县六十九顷八十八亩四分九厘　丹阳县三百七十二顷七十八亩六分三厘　金坛县一十六顷六十七亩一分二厘五毫】 
田四百九顷三十二亩一分九厘八毫 【丹徒县四十九顷八十六亩六分九厘　丹阳县三百五十二顷九十五亩四厘　金坛县一十五顷五十亩四分六厘八毫】 
地五十顷二亩四厘七毫 【丹徒县二十九顷一亩八分　丹阳县一十九顷八十三亩五分九厘　金坛县一顷一十六亩六分五厘七毫】 
递运站一百三十二顷三十八亩四分九厘 【并系有司民　丹徒县四十五顷八十二亩六分七厘二毫　丹阳县五十六顷二十四亩三分三厘八毫　金坛县三十三顷三十一亩四分八厘】 
田八十九顷一十五亩八厘 【丹徒县二十八顷一十九亩五分二毫　丹阳县三十八顷二十六亩四分六厘七毫　金坛县二十二顷六十九亩一分一厘一毫】 
地三十九顷二十七亩七分八厘 【丹徒县一十三顷六十七亩五分四厘　丹阳县一十七顷九十七亩八分七厘一毫　金坛县七顷六十二亩三分六厘九毫】 
山三顷九十五亩六分三厘 【并丹徒县】 
急递铺七十二顷八十九亩六分三厘八毫 【并系有司民　丹徒县四十七顷八十三亩九厘　丹阳县二十五顷六亩五分四厘八毫】 
田四十五顷二十五亩五分二厘三毫 【丹徒县二十五顷九十六亩六分六厘五毫　丹阳县一十九顷二十八亩八分五厘八毫】 
地二十七顷六十四亩一分一厘五毫 【丹徒县二十一顷八十六亩四分二厘五毫　丹阳县五顷七十七亩六分九厘】 
大司徒阿你哥一百七十二顷三十四亩五分七厘 【并系财赋官　丹徒县一百五十五顷六十六亩八分三厘　丹阳县一十六顷六十七亩七分四厘】 
田六十七顷二亩二分三厘 【丹徒县五十九顷一十一亩三分九厘　丹阳县七顷九十亩八分四厘】 
地二十七顷二十亩八分五厘 【并丹徒县】 
杂产七十八顷一十一亩四分九厘 【丹徒县六十九顷三十四亩五分九厘　丹阳县八顷七十六亩九分】 
丹徒陈浏湘涛校字 

至顺镇江志卷六
　赋税
夏后殷周取于民者惟井田什一之制而已秦开阡陌头会箕敛愁叹之声徧于闾里汉之文景唐之太宗以恭俭率先天下国家富庶至于钱贯朽仓粟腐米斗三钱虽不及三代之盛然亦可谓治矣厥后赋迨童齓算及舟车坏口分世业之田而为兼并变租庸调之法而为两税于是汉唐之业衰焉宋真仁闲海内无事上下与足至王安石行青苗赋役之令而民始怨暨其末年贾似道抑买公田以给军饷则其害有不可胜言者此聚敛之臣所以甚于盗臣者也我朝内本外末以义为利混一以来凡所以子惠困穷洗涤弊蠹者靡所不周商税取三十之一公赋减十分之二屡赐田租以裕蒸庶逋逃所负禁止包征深仁厚泽沦肌浃髓葢骎骎然三代之风矣然本郡税赋之数皆莫可考惟宋为颇详兹但据今额以书而以旧志所载者附见焉
　　常赋
　　　夏税
　　　　丝
八千四百四十七斤二十五两九钱二分三厘 【录事司三斤七两六钱七厘　丹徒县一千七百六十二斤一十五两六钱一分二厘　丹阳县三千七百二十八斤一两六钱二分九厘　金坛县二千九百五十三斤九两五钱一分四厘】 
有司八千四十九斤一十二两二钱四分二厘 【录事司三斤七两六钱七厘　丹徒县一千三百九十七斤六两二钱九分　丹阳县三千六百九十九斤二两八钱三分一厘　金坛县二千九百四十九斤一十一两五钱一分四厘】 
江淮财赋府三百九十八斤一十三两六钱八分一厘 【丹徒县三百六十六斤八钱八分三厘　丹阳县二十八斤一十四两七钱九分八厘　金坛县三斤一十四两】 
　　　　绵
一千九百九十一斤三两四钱三分八厘 【录事司二钱一厘　丹徒县二百二十六斤一十二两八钱七分　丹阳县一千三百五十一斤七两四钱五分三厘　金坛县四百二十七斤五两五钱五分四厘】 
有司一千九百九斤二两二钱二分五厘 【录事司二钱一厘　丹徒县一百六十三斤壹两九钱一分五厘　丹阳县一千三百二十二斤八两五钱五分五厘　金坛县四百二十三斤七两五钱五分五厘】 
江淮财赋府八十二斤一两二钱一分三厘 【丹徒县六十三斤一十两九钱五分五厘　丹阳县一十八斤六两二钱五分八厘】 
　　　　钞 【中统】 
九千四百四十一两一钱三分七厘 【录事司七千一百八十五两五分七厘　丹徒县一千六十两二钱一分八厘　丹阳县六百六十五两六钱四分五厘　金坛县五百三十两二钱一分七厘】 
有司九千四百三十七两三钱七分二厘 【录事司七千一百八十五两五分七厘　丹徒县一千五十六两四钱五分三厘　丹阳县六百六十五两六钱四分五厘　金坛县五百三十两两二钱一分七厘】 
江淮财赋府三贯七钱六分五厘 【并丹徒县】 
　　　　大麦
八千六百五十八石一斗二升五合二勺 【丹徒县三千一百三十一石二斗八升六合二勺　丹阳县四千八百六十六石一斗二升三合　金坛县六百五十石七斗六升】 
有司六千四百七十二石四斗二升七合每二斗折纳米一斗 【丹徒县一千三百三十二石六斗六升三合　丹阳县四千六百六十八石五升八合　金坛县四百七十一石七斗六合】 
江淮财赋府二千一百七十五石六斗九升八合二勺 【丹徒县一千七百九十八石六斗二升三合二勺　丹阳县一百九十八石七升五合　金坛县一百七十九石】 
　　　　小麦
一万二千二百七十二石六斗七升三合四勺二撮 【录事司三石三斗三升四合九勺二撮　丹徒县四千九百二十六石六斗二升五勺　丹阳县六千二百三十六石四升四合　金坛县一千一百六石六斗七升七合】 
有司六千五百九十八石五斗三升四合四勺二撮抵斗折米 【录事司二石五斗三升四合九勺二撮　丹徒县一千九十六石三斗三升一合五勺　丹阳县四千七百四石八斗九升金坛县七百九十四石七斗七升八合】 
江淮财赋府五千六百七十四石一斗三升九合 【录事司八斗　丹徒县三千八百三十石二斗八升九合　丹阳县一千五百三十一石一斗五升四合　金坛县三百一十一石八斗九升九合】 
　　　　祥符图经
绢二千六百四十二疋 【丹徒县八百九十九疋　丹阳县四百九十三疋　金坛县七百八十五疋　延陵县五百疋】 
罗一千疋 【丹徒县三百八十七疋　丹阳县三百三十五疋　延陵县二百七十疋】 
丝二千七十九两 【金坛县九百八十一两　延陵县一千九十八两】 
紬一千四百三十九疋 【丹徒县二百一十四疋　丹阳县一百六十三疋　金坛县九百六疋　延陵县一百六十五疋】 
绵六万三千三百五十六两 【丹徒县一万八千二百一十七两　丹阳县二万四百七十二两　金坛县一万六千五百六两　延陵县八千一百六十一两】 
钱一千六百一十贯 【丹徒县五百三贯　丹阳县一百八十贯　金坛县五百二十三贯　延陵县四百四贯】 
大小麦各七千一百二十二石 【丹徒县各一千七百七十九石　丹阳县各二千二百五十九石　金坛县各二千二百六十二石　延陵县各八百二十二石】 
盐钱八千一百一贯 【丹徒县一千五百八十九贯　丹阳县二千四百八十六贯　金坛县二千九百贯　延陵县一千一百二十四贯】 
盐绢三千五百五十四疋 【丹徒县九百五十一疋　丹阳县一千五十六疋　金坛县一千八十七疋　延陵县四百六十疋】 
盐脚钱一十七贯七百 【丹徒县四贯七百　丹阳县五贯三百　金坛县三贯九百　延陵县三贯二百】 
　　　　嘉定志
绢八千一百四十四疋 【丹徒县二千一百八十疋开禧三年蠲放丁绢八百三十疋实催一千三百五十疋　丹阳县二千一百九十九疋　金坛县四千五百九十五疋】 
罗一千四十三疋 【丹徒县四百三十六疋　丹阳县五百六疋　金坛县一百一疋】 
绵六万八千一百五十五两 【丹徒县二万二千六百五十三两　丹阳县二万三千四百三十九两　金坛县二万二千六十三两】 
丝一万五千三百六十一两 【丹徒县五千二百四十九两　丹阳县四千二十三两　金坛县六千八十九两】 
盐脚钱一万三千八百二贯 【丹徒县二千五百九十八贯　丹阳县三千五百九十八贯　金坛县七千六百六贯】 
大麦九千七百五十二石 【丹徒县三千四百三十四石　丹阳县三千二百一石　金坛县三千一百一十七石】 
小麦九千二百八十四石 【丹徒县三千二百四十三石　丹阳县三千三十四石　金坛县三千七石】 
租钱二十三贯 【丹徒县一十三贯　丹阳县一十贯】 
麻皮二千九十二斤 【并丹徒县】 
　　　　咸淳志
宝佑四年五月修明版籍三县绢及和买绢一万三千九百三十一疋二丈二尺八寸五厘四毫折罗钱七万六千五百六十九贯二百一文丝五千七百九十四两七钱五分六厘绵三万四千九百三十五两一钱六分八厘八毫大麦九千四百七十九石三斗四升九合二勺四抄本色麦四千二百五十二石五斗四合折麦钱五千二百五十二石五斗四合小麦八千七百八十六石二斗六升九合九勺二抄七撮本色麦三千七百五十八石一斗六升七合五勺三抄折麦钱五千二十八石一斗二合五勺九抄七撮 【景定四年二月回买三县公田一十六万八千二百二十八亩二十七步半并拘没丁府隐寄田地九千三百四十一亩一步计销豁税绢和买绢一千二百七十二疋一丈八分六厘折罗钱二千八百三十一贯五百八十六文五分八厘丝四两七钱四分七厘绵五千四百九十两六钱六分四厘】 
税绢和买绢一万二千六百六十疋五丈一尺七寸三分七厘 【丹徒县三千六百三十疋五尺五寸一分六厘　丹阳县四千一百一十五疋三丈三尺五寸三分三厘　金坛县四千九百一十五疋一丈二尺六寸九分】 
折罗钱七万三千六百二十六贯一百七十文八分三厘 【丹徒县二万九百七十九贯三百六十五文　丹阳县二万七千八百五十八贯八百五文八分三厘　金坛县二万四千七百八十八贯】 
丝五千七百九十两五分五厘 【丹徒县二千二百九十四两三分四厘　丹阳县一千二百七十一两八钱二分一厘　金坛县二千二百二十四两二钱】 
绵二万九千四百四十三两四钱二分四厘八毫 【丹徒县一万一千三百二十二两三分二厘八毫　丹阳县一万一千一百六十三两三分三厘　金坛县六千九百五十八两二钱五分九厘】 
大麦九千四百七十石八斗八升八合二勺四抄五撮本色四千二百五十二石五斗四勺 【丹徒县一千九百五十七石九斗五升五合七勺　丹阳县一千四百七十石八斗二升九合二勺　金坛县八百二十三石七斗一升五合五勺】 折钱五千二百一十八石三斗七合八勺四抄三撮 【丹徒县一千二百七十八石六斗九合一勺三抄　丹阳县一千七百六十石三斗八合九勺一抄三撮　金坛县二千一百八十八石二斗八勺】 
小麦八千七百九十三石六斗三合一勺二抄本色三千七百五十八石一斗七升三合八勺三抄 【丹徒县一千五百七十八石六斗四升一合三勺三抄　丹阳县一千三百五十五石八斗一升七合　金坛县八百二十三石七斗一升五合五勺】 折钱五千三十五石四斗二升九合二勺九抄 【丹徒县一千三百五十六石四斗二合二勺　丹阳县一千六百九十石八斗七升九合六勺九抄七撮　金坛县二千八十石八斗一升四合一勺】 
以上并系文思院斗尺
 　　蔡逢丹阳志
云嘉定闲中书舍人俞建锦照亭诗序谓浙西田税之重皆钱镠横敛之过余读史至五代乃知浙江东西为钱镠李煜所据是时宋祖有南下之意镠煜恐其见伐日事贡献 【余读史至五代乃知浙江东西为钱镠李煜所据是时宋祖有南下之意镠煜恐其见伐日事贡献　案据五代史及宋史通鉴等书钱武肃之薨在后唐明宗长兴三年宋太祖之即位在建隆元年李后主之立在建隆二年相隔凡三十年是武肃与宋祖既不同时与后主亦不同时(据南唐书后主殂于宋太平兴国三年年四十二上距后唐长兴三年几四十六年是武肃薨时后主尚未生矣)此数语未免失考然其词实本于蔡逢丹阳志不得归咎于俞氏也他卷所言有采诸流俗而与史传不合者(卷十二陵墓类梁相国安丰县侯蔡大宝墓注云后梁宣帝言既以附庸居魏谓相国曰先朝祖茔远在旧都委卿东归行礼祷祠至曲阿而卒葬于修陵之北下山之阳至今日蔡墓冈北史有传今案后梁与陈世为仇雠未尝一日通好曲阿密迩陈都后梁岂肯使心腹重臣潜至其地况据北史蔡大宝传卒于后梁世宗天保三年既非卒于宣帝之时且自卒至葬世宗三临其丧亦非葬于曲阿之地其误明矣)有得诸传闻而其事迹有误者(卷十九人物门节义类窦氏女注云成婚之日识其人乃尽力事舅姑三日投井而死今考乾隆镇江府志列女门窦氏女传云成婚之日始识其人乃婉言拒之三日投井而死嘉庆丹徒县志所载约同惟三日投井而死作遂投井死注云咸淳府志就其所言核之似较此志为得其实盖此志据后人之言以改旧志故措词未尽善也)均不必为之回护然其中考订精密议论确当者极多虽间有千虑一失之处要无伤于全体之善若皆文致小疵目为大创未免居心过刻为有识者所讥故此志中偶有疏舛无关大义者不复一一指摘焉嘉定志亦仿此例】 蕞尔小国竭府库之所有不足以充其数于是虐民横敛田地每亩夏税则有盐绢罗绵丝两大小麦秋租则有苗米糯米豆布芦废宋代相仍失于厘革然尚视田土之肥瘠分为四等曰上曰中曰下曰不及等尝考之上等中等者田则夏有绵秋有米四升五合或五升地则夏有丝绵大小麦下等之田则夏无绵秋有米四升五合地则夏无丝绵大小麦也不及等者田则夏税无几秋米一升地则夏税绢一分盐钱一文而已本郡土地率多瘦薄所收不了纳官而欲一槩征之无乃不可乎至若和买役钱尤为民害乃熙宁闲王安石为相之日春初以官钱借与民户至夏初每钱三贯收绢一疋谓之和买绢免人户衙头吏役使之纳钱谓之役钱未几官司无钱可借遂令人户白纳至今遗臭今两淮福建俱无丝绵杂色之税然则东西二淛之有此岂镠煜之所为乎读史至此未尝不掩卷为之浩叹也
　　　秋租
　　　　粳米
一十四万六千二百五十石九斗二升八合四勺 【录事司八石四斗六升　丹徒县二万五千二百一十七石九斗二升六合二勺　丹阳县五万五千八百八十二石七斗六升八勺　金坛县六万五千一百四十二石二斗七合六勺】 
有司一十二万二千四百八十九石七斗七升正一十一万七千一百五十石二斗七升五合耗五千三百三十九石四斗九升五合 【录事司八石四斗六升正七石九斗九升七合耗四斗六升三合　丹徒县二万三千九百五十三石二斗五升一合正二万二千九百六石六斗五升九合耗一千四十六石五斗九升二合　丹阳县四万六千六百七十一石九斗三升六合正四万四千四百三十一石二斗一升九合耗二千二百四十石七斗一升七合　金坛县五万一千八百五十六石一斗二升三合正四万九千八百四石四斗耗二千五十一石七斗二升三合】 
江淮财赋府二万三千四百二十九石二斗八升五合四勺 【丹徒县一千二百六十四石六斗九升九合　丹阳县九千二百一十石八斗四合八勺　金坛县一万二千九百五十三石七斗六升一合六勺】 
江浙财赋府三百三十二石四斗二升三合 【并金坛县】 
　　　　白粳米
五千一百九十七石六斗正四千八百七十六石二斗耗三百二十一石三斗并有司 【丹徒县九百八十石二斗四升八合正九百一十六石一斗二升耗六十四石一斗二升八合　丹阳县二千五十六石六斗五升二合正一千九百二十二石一斗五合耗一百三十四石五斗四升七合　金坛县二千一百六十石六斗正二千三十七石九斗七升五合耗一百二十二石六斗二升五合】 
　　　　籼米
二万七千八百六十五石二斗四升六合二勺并江淮财赋府 【录事司九斗五升七合　丹徒县二万五千九百三十四石四斗九升九合二勺　丹阳县一千九百二十九石七斗九升】 
　　　　糯米
一千五百一十石七斗四升五合并江淮财赋府 【丹阳县一十石七斗四升五合　金坛县一千五百石】 
　　　　白糯米
七百四十九石正七百石耗四十九石并有司 【丹徒县一百七十四石五斗一升七合正一百六十三石一斗耗一十一石四斗一升七合　丹阳县三百三十九石七斗二升五合正三百一十七石五斗耗二十二石二斗二升五合　金坛县二百三十四石七斗五升八合正二百一十九石四斗耗一十五石三斗五升八合】 
　　　　香糯米
九千四百三十三石六升正九千石耗四百三十三石六升并有司 【丹徒县八百七十九石一斗三合正八百四十石五斗六升一合耗三十八石五斗四升二合　丹阳县一千九百九石三斗九升三合正一千八百二十二石八斗六升八合耗八十六石五斗二升五合　金坛县六千六百四十四石五斗六升四合正六千三百三十六石五斗七升一合耗三百七石九斗九升三合】 
带收常州路香糯米一千七十石正一千石耗七十石粳稻三石二斗二升并江淮财赋府 【并丹阳县】 
　　　　黄豆
六百一十三石四斗三合并江淮财赋府 【录事司八斗　丹徒县三百七十六石四斗七升五勺　丹阳县二百三十三石四斗八升三合　金坛县二石六斗零五升】 钞 【中统】 一万六千六百一贯四钱一分 【录事司一千七十九贯三钱二分　丹徒县一万一千六百四十二贯九分九厘　丹阳县三千三百一十三贯四钱六分六厘　金坛县二十六贯五钱二分五厘】 
有司九十四贯一钱四分 【丹徒县五十一贯八钱三分　丹阳县四十二贯三钱一分】 
江淮财赋府一万五千九百六十七贯二钱七分 【录事司一千七十九贯三钱二分　丹徒县一万一千五百九十贯二钱六分九厘　丹阳县三千二百七十一贯一钱五分六厘　金坛县二十六贯五钱二分五厘】 
以上税粮并据至顺二年计拨之数以书
　　　　祥符图经
粳米五万二千二百七十三石 【丹徒县二万一千六十八石　丹阳县一万六千六百一十四石　金坛县一万一千一百四十八石　延陵县四千三百四十二石　合四县之数以较总数余八百九十九石未详】 
糯米五千九百九十二石 【丹阳县二千一百九十九石　金坛县二千八百一十九石　延陵县九百七十四石】 
大豆五千八百五十三石 【丹阳县二千二百五十五石　金坛县二千六百八十石　延陵县九百一十八石】 
盐米二万四百九十六石 【丹徒县六千五百六十七石　丹阳县六千六百四十二石　金坛县五千三百二石　延陵县一千九百七十四石　合四县之数以较总数欠一十一石】 
芦废五万一千六百六十领 【丹徒县一万七千四百四十领　丹阳县一万八千三百一十一领　金坛县一万三千一百六十领　延陵县四千四百三十领　合四县之数以较总数余一千九百八十一领】 
税布五千三十八疋 【丹徒县一千三百七十四疋　丹阳县一千六百九十四疋　金坛县一千八十三疋　延陵县一千八十七疋】 
折料布一千一百一十三疋 【并丹徒县】 
　　　　嘉定志
粳米一十万九千六十六石 【丹徒县三万七百九十七石　丹阳县四万四千二十二石　金坛县三万四千二百四十七石】 
糯米六千五百七十七石 【丹徒县三百八十石　丹阳县二千五百九十七石　金坛县三千六百石】 
豆六千二百七十石 【丹徒县三百五十九石　丹阳县二千五百二十七石　金坛县三千三百八十四石】 
布六千八百五十三疋 【元额八千九百一十五疋开禧三年蠲放丁布二千六十一疋　实催丹徒县一千二百六十四疋　丹阳县一千一百四十二疋　金坛县四千四百四十六疋】 
废七万五千六十领 【丹徒县二万二千六百三十八领　丹阳县三万四千四百八十领　金坛县一万七千九百四十一领】 
白水滩租钱一百一十六贯 【丹徒县一百八贯　丹阳县七贯】 
　　　　咸淳志
宝佑四年五月修明版籍三县粳米九万九千三百六十八石二斗八升七合七抄六撮糯米六千三百九十一石八斗四升二合六勺八抄三撮布豆废钱三万二千八百八十八贯三百七十文七分八厘 【景定四年二月回买公田并拘没丁府隐寄田地计消豁三县粳米七千七十八石□斗四合一勺糯米七百一十六石四斗六合六勺布豆废钱三千二百二十五贯九百三十五文九分三厘】 
粳米九万二千二百九十石八升三合七抄六撮 【丹徒县二万四千三百七十三石一斗九升八合四勺八抄　丹阳县三万九千六百五十三石八斗　金坛县二万八千二百六十三石五合一勺】 
糯米五千六百七十五石四斗三升六合八抄三撮 【丹徒县三百二十六石八斗二升一合一抄　丹阳县二千三百七十四石三合二勺九抄三撮　金坛县二千九百三十八石六斗一升一合七勺九抄】 
布豆废钱二万九千四百八十三贯四百三十三文五分五厘 【丹徒县三千九百九十七贯三百三十三文　丹阳县一万五千三百六十四贯四百六十八文】 
公田租米一十三万四千六百五十八石七斗九升六合九勺 【丹徒县二万九百一十六石八斗五升八合三勺　丹阳县四万一千二百四石九斗四升四合六勺　金坛县七万二千五百三十六石九斗九升四合】 
以上并系文思院斗尺 【每一斗五升准今一斗每一尺五寸准今一尺】 
皇庆二年八月奉江浙行省扎付准中书省咨御史台呈监察御史言镇江路公田租额太重仰照勘回申行据金坛县申会集耆老询访得亡宋权臣贾似道为因连年用兵粮食不给造楮币七八千万于两浙江东西和籴米八百余万斛接济军饷天下劳扰士民怨谤似道计无所措景定四年二月令台臣陈尧道等奏乞于两浙江东西和籴去处有田之□三分中抽买一分以为公田但有一千万亩岁得米六七百万斛其于军饷沛然有余和籴可住造楮可缩理宗可其奏下浙西安抚司江东西湖南运司抽买众论纷纭皆称不便以此不行于他处且行于浙西除严州山郡杭州辇下湖秀苏常镇江江阴六郡先买而次第他处六郡之中镇江为最葢以贾似道与丞相丁大全有隙大全金坛人也三县有田之家多与大全亲故似道假公行私严责所委官常润分司刘子澄漕司准遣郑梦熊知府张烱将三县人户田粮巧计搜求多余桩配不问田土肥瘠坐落高下亦不扞钉踏视止凭乡司之口纸上之数并无抱纳全租所有价钱初不曾随田给付勒令人户供报亩纳一石者官会二百贯九斗者一百八十贯以下者递减之凡五十亩以上官会一分半银半分官诰准五分僧道度牒准三分五十亩之下官会三分半银半分官诰度牒各三分千亩以下度牒官会各半五百亩至□百亩全支官会银价每两一百贯官诰迪功郎十五万贯丞信郎七万五千贯将仕郎一万贯进武校尉六万五千贯安人一万贯孺人八千贯度牒四千六百贯且以迪功郎官诰言之准十五万贯买田一亩起租一石该价二百贯则是半幅之绫换百姓田七百五十亩永令抱纳公租七百五十石以若所为何异欺取既买之后各县置庄屋差庄官专掌催收二年一替百姓苦于倍偿十家九破因此弊生放富差贫不胜被扰似道自知不便于所催米内十分之中减放二分当年又特放一分止征七分终是办纳不及民怨天怒景定五年彗星垂象理宗下诏求言三学儒生萧规唐□等伏阙上书曰和籴之法祖宗不得已与民为巿也行之丰岁未尝行之歉岁取之上户未尝取之下户今变和籴而为公田自庙堂亟于施行而郡守恣为操切派买之令三取其一田连阡陌之家犹曰取之有余而百亩之夺已及于二百亩之户甚至百亩之家不应敷者亦合族而强买官取其腴民受其瘠上收其利下被其殃去岁租入之时佃不乐输民有逃去官府责之庄官庄官责之卖户叫嚣东西隳突南北卖户罄一岁之所入亦不足以陪其所抑官吏诛求百般苛取则又不止此数豪家富户皆为罄室之垂下户细农胥作沟中之瘠怨声载道怒气千霄自今天下无稔岁浙右无富民王安石以青苗新法误天下当时司马光苏轼诸贤力排其非而安石执拗自是牢不可破创为三不足之说豢成中天之祸至今伏读国史使人恨不得食安石之肉今公田之祸酷于青苗似道之拗过于安石上激天变而天欲去之下激人言而人欲逐之今若听广谋众尤合天心否则天心一去人心一离岂能独信似道守天下乎识者以为彼有一日之留则生灵受一日之祸祸而不已天下事未可知也此当时上书之辞诸生获罪于似道悉遭贬窜自此中外钳口结舌无人敢奏后因差设庄官扰民自咸淳五年罢差及减放租米一分半以为水脚盘运之费令佃户运赴官仓交纳年复一年公田租户输纳不敷陪闭靠损破家荡产卖子鬻妻逃移外郡贻累他人德佑谢太后诏罢公田其略曰十数年来征赋繁急而田里嗟怨边事危急人人离心采之人言为贾似道秉国以来多行不恤之政民甚苦之如买公田更茶盐舶法又其甚者乃至毒民误国兴言及此痛悔何追似道明正其罪其诏有司罢公田复茶盐市舶法如故如此下哀痛之诏放罢公田六郡生灵咸拜再生之赐至元十二年归附圣朝一切弊政悉蒙革拨率土之民孰不感戴此时公田照宋除放不曾收科在后有人陈献至元十五年钦奉诏书节该浙西公田可权依旧例召佃客耕种合得岁课十分内减免二分听从人户自行量槩两平收受仍令有司选廉干官以主之钦此仰见朝廷已知公田不可久远定例所以有权之一字减以二分然自十五年至今三十六年未蒙定夺则不可谓之权矣元贞元年又将亡宋元放水脚一分半米收科入额比附岁减二分止有半分之宽又不可谓之减二分矣兼设立行大司农司劝农营田司将实荒公田逼令人户开耕抱荒作熟科征粮米或拨充职田或改种香糯近年又分拣贾似道公田隶财赋提举司另管因此公田一向重困且以金坛一县公田言之亡宋元卖户止二百余家抱佃输纳归附以来各家消乏逃亡累及官府大德辛丑乙巳两蒙本路并宪司体知其害申奉省札委官挨问撒佃计一万五千余户皆系农田细民本自贫窭又作公田初非见其有利情愿请佃开耕官司因租粮无所归着挨究得此人或见种其田或元种其田或曾受其田或典卖其田勾追到官置局监禁日夜拷打逼勒承认亩纳五斗之上及至秋成催租勾扰赴仓送纳又有船脚加耗仓用得米一石上下方可输纳正米五斗况本县田土硗瘠水旱易灾车救费工所收微薄佃户终岁勤苦尽田内所得子粒输官不敷拖欠无纳父子妻女累累禁系枷扒拷打抑逼追征十户九空无可陪纳上催下并遂将家业变卖无资产者卖子鬻妻或弃生就死者有之抛家失所者有之水旱之年又有告灾不免之数受罪陪纳之苦言及公田孰不怨恨言及公田谁肯耕作佃户逃移田土荒白租额亏欠有科无征年终不能成就里正被其棰挞出售田园准折牛具回易粮米代替送输役户有破荡之惨府县有揭闭之忧上司逐年但有通关之取获不知民闲之辛苦本县累经讲究申禀乞照廉访司赵签事等官所言每亩减作二斗五升及将水脚一分半米改正除免看详贾似道所立重赋凶于身害于国职此之由考之图经镇江路属扬州分野厥田下下厥赋下中今以下下之田而纳上上之赋民安得不重困哉如蒙详酌早赐除减民瘼得瘳官私便益丹徒丹阳两县状申相同
　　　租钱月办钞 【中统】 
三百八十一贯五钱九分八厘五毫 【录事司三百一十七贯一钱八分三毫　丹徒县三十三两七分　丹阳县二十五贯一钱二分一厘七毫　金坛县六贯二钱二分六厘五毫】 
　　　房钱
五十五贯九钱一分九厘 【录事司四十八贯三钱一分　丹徒县四贯九钱五分　金坛县二贯六分五厘九毫】 
　　　地钱
三百二十五贯六钱七分九厘五毫 【录事司二百六十八贯八钱七分三毫　丹徒县二十八贯一钱二分　丹阳县二十五贯一钱二分一厘七毫　金坛县三贯五钱六分七厘五毫】 
　　　皮货岁额
貉皮一千八百二十八张 【录事司一百二十二张　丹徒县一千二十八张　丹阳县三百八十九张半　金坛县二百八十八张半】 
　　　包银岁额
八十八两准钞 【中统】 二千二百贯计户四十四 【录事司银五十六两四钱准钞一千四百一十贯计户二十九　丹徒县银二两准钞五十贯计户一　丹阳县二十一两六钱准钞五百四十贯计户十　金坛县银八两准钞二百贯计户四】 并回回人户
　　土贡
任土作贡古也九州岛贡物之着于虞书者葢举天下而言之非若后世一郡一邑之比也润自汉晋迄隋土贡名物皆无可考至唐而下乃见之他志载之图经 【唐地里志及元和郡县志宋朝寰宇记贡物见后】 而征献多歧矣钦惟我朝不宝远物庶邦内外惟正之供故列旧贡之目以别之于此可以观政焉
　　　旧贡
衫罗水纹鱼口绣叶花纹等绫火麻布杂药竹根黄粟伏牛山铜器鲟鲊
以上见唐地里志及元和郡县图志
方纹绫水波绫 【岁贡十疋圣节二十疋】 罗 【岁贡十疋圣节三百疋大礼年分添造五十疋】 绵绢 【圣节三百疋】 银 【大礼五百两圣节三百两】 
以上见宋寰宇记及嘉定咸淳两志 【互见常赋造作类】 
　　　今贡
水蛭 【二斤录事司丹徒丹阳金坛三县各半斤】 舍利别 【四十瓶前本路副达鲁花赤马薛里吉思备蒲萄木瓜香橙等物煎造官给船马入贡】 金坛醋 【五十瓶至顺二年为始官支中统钞一百贯收买赴集庆路转贡】 
　　子目(缺) 【子目(缺)○(钞本无此三字)　案下文所述者商课税课竹木课盐退引酒醋课茶课鱼课等项与上文土贡类旧贡今贡等项绝不相同自当另有一目或谓当是课程二字然无明文可证今姑列此三字以存其概焉(下文至元十三年以下本在宋志宽赋门之后所言皆宽赋之事今移入此志仍补宽赋二字于前盖宽赋亦赋税之子目也至于夏税以下亦系从宋志移来而所言乃免税免租之事似当另有一目或谓当是免赋二字然亦无明文可证今但列子目缺三字以备参考)】 
叙(缺)
 　　商课岁额钞 【中统】 
一十九万七百五十六贯二钱
税课一十八万八千六百八十贯一钱九分九厘 【在城务六万五千六百四十五贯五钱九厘　谏壁务二万七千三百九贯七钱五分　丁角务一万一千九百七十二贯六钱九分　丹阳县二万八千六十五贯　吕城务一万九百七十九贯七钱五分　金坛县四万四千七百七贯五钱】 
竹木课二千七十六贯一厘 【至元二十四年宣课提举司立抽分场恢办当年并入两浙盐运司二十八年始隶有司岁办中统钞一十一定一十两八钱一分大德三年以课钞数少并入在城税务从实恢办泰定元年定例以延佑七年办到课钞为额计上数】 
　　　　嘉定志
熙宁中税钱三万八十余缗 【在城二万五千余缗　诸县镇一万三千余缗】 
嘉定中税钱二十万六千二百九十八贯 【都商税务七万四千九百四十九贯　江口务一十三万一千三百四十九贯】 
　　　　咸淳志
都税务每岁约计三十三万六千贯 【都税系以五年内一般月分所收最高钱数逐月比较多寡不定如景定四年总计解府二十万四千三百三十八贯六百六十文分隶诸司在内今退减后无此数矣江口务旧例月以四万贯为额比较除本府分隶诸司外余尽解府若月内海舟到岸所收之钱亦多若无海舟止是一色杂税本府合得七分每月若收二万八千贯计三十三万六千贯船场二所俱废惟监官一员管收本税月解本府】 
　　　盐退引岁额
一万四千七百六十六引二百九十三斤一十四两七钱六分计食盐户一十万四千三百六十七口五十五万八千二十七 【每口日食盐四钱一分八厘重　录事司盐一千四百三十九引三百三十斤八两四钱八分户一万二千九百六十三口六万一千二百二十六　丹徒县盐四千四百二十引四十五斤一十五两户二万九千四百九十口一十八万七千九百九十　丹阳县盐四千四百七十引三百七十九斤八两九钱六分户二万九千二百二十九口一十二万一百五十二　金坛县盐四千四百三十五引三百三十七斤一十四两三钱二分户三万二千六百八十五口一十八万八千六百五十有九】 
　　　酒醋课岁额钞 【中统】 
三十九万八十四贯六厘 【录事司五万八千八百四十九贯八钱一分二厘　丹徒县八万七千一百九十贯六钱六分六厘　丹阳县一十一万五千二百二十六贯七钱一分四厘　金坛县一十二万八千八百一十六贯八钱一分四厘】 
酒课三十七万六千一百八十九贯五钱四分 【录事司五万七千一百四十一贯三钱　丹徒县八万四千一百四十七贯九钱四分五厘　丹阳县一十万九千六百四十贯三钱七分八厘　金坛县一十二万五千二百五十九贯九钱七分七厘】 
醋课一万三千八百九十四贯四钱六分五厘 【录事司一千七百八贯五钱一分二厘　丹徒县三千四十二贯七钱二分　丹阳县五千五百八十六贯三钱三分六厘　金坛县三千五百五十六贯八钱九分七厘】 
　　　　嘉定志
熙宁中酒课六万六千余贯 【在城及诸邑共此数】 
嘉定中酒课七万四千七百一十一贯 【东都酒务租额钱三万一千二十一贯　户部酒库九千三百六十一贯　西比较务三万四千三百二十九贯】 
宋元嘉二十一年正月南徐禁酒 【元嘉二十一年正月南徐南豫州扬州浙江西并禁酒】 
齐永明十一年朱方权断酒 【永明十一年五月诏曰水旱成灾谷价伤弊朱方姑熟可权断酒】 
唐元和十四年停榷酤 【唐李德裕刺润兼浙西观察奏李锜任观察日职兼盐铁百姓除随贯出榷酒钱外更置官酤两重纳榷薛苹任观察又奏置榷酒元和十四年七月诏停榷酤】 
　　　茶课岁额钞 【中统】 
一千七百一十七贯九钱 【录事司二百贯　丹徒县一百贯　丹阳县一百二十五贯　金坛县一百二十五贯　丹阳批验局一千一百六十七贯零九钱】 
唐贞元中立税茶法 【贞元九年户部侍郎张滂奏立税茶法自后裴延龄专判度支与盐铁益殊涂而理矣十年润州刺史王纬代之理于朱方数年而李锜代之盐院津堰改张侵剥不知纪极私路小堰厚敛行人多自锜始】 
大中中罢收茶商搨地钱并经过税 【大中六年正月盐铁转运使裴休奏诸道节度观察使收茶商搨地钱并税经过商人颇乖法理请厘革横税商旅既安课利自厚其年四月浙西观察使奏军用困竭乞且依旧税茶敕旨裴休条疏茶法事极精详制置之初理须画一并宜准今年正月敕旨处分】 
　　　鱼课岁额钞 【中统】 
七百九十三贯 【并出丹阳县练湖入江淮财赋府】 
　　造作
叙(缺)
段疋岁额五千九百一疋 【织染局三千五百六十一疋　生帛局一千八百三十疋　丹徒县五百一十疋】 
纻丝一千九百四 【织染局独造】 
暗花一千一百六十七 【枯竹褐四百一秆草褐二百三十明绿一百五十九鸦青一百五十九驼褐一百八十六白三十二】 
素七百三十七 【枯竹褐二百五十五秆草褐一百四十八明绿九十九鸦青九十九驼褐一百一十八白一十八】 
丝紬三千九百九十七 【织染局一千六百五十七　生帛局一千八百三十　丹徒县五百一十】 
胸背花三百三十一 【织染局独造枯竹褐一百五十九秆草褐一十五明绿三十一鸦青六十六驼褐三十橡子竹褐三十】 
斜纹三千六百六十六 【织染局枯竹褐六百三十六秆草褐六十三明绿一百二十三
鸦青六百六十四驼褐一百二十橡子竹褐一百二十　生帛局枯竹褐四百七十七秆草褐三百五十一明绿二百一十一鸦青四百二十二驼褐一百八十五橡子竹褐一百八十五　丹徒县枯竹褐一百二十五秆草褐一百明绿七十五鸦青八十驼褐六十五橡子竹褐六十五】 
江南归附之初置织染提举司设两局以集造作丹徒民三百余家始以妇人女子织纱得名局家例以匠役之由是不靖于乡省台分官抚恤然后还定民复诣阙以诉愿世为邑民奉公上寻罢提举司并隶本郡近年以来两局工多匠少而丹徒之民又以非匠户无既禀之给每告病焉
嘉定志绫十疋 【岁贡】 罗三百一十疋 【岁贡十疋圣节三百疋】 绢三百疋 【岁贡】 
咸淳志绫二十疋 【圣节】 罗三百五十疋 【圣节三百疋大礼年分添造五十疋】 
军器岁额水牛皮甲七十六 【黑漆红漆绿油黄油各一十九副紫真皮盔甲袋全】 
角弓四百五十 【并羊肝漆】 
箭二万一千二百 【并羊肝漆】 
丝弦八百弓箙箭簶革带各二十二手刀八十五鎗头四十 【并杂造局】 
嘉定志都作院造军器
咸淳志甲仗库受军器 【皆无岁额】 
历本岁额大小一万八千二百二十二 【大本一万三千六百一十一每本一贯小本四千六百一十一每本一钱】 
工墨钞 【中统】 一万四千七十二贯一钱 【录事司历大本一千五百九十八小本七百五十四钞一千六百七十三贯四钱　丹徒县历大本三千一百六十二小本九百五十一钞三千二百五十七贯一钱　丹阳县历大本四千一百四十八小本一千二百五十七钞四千二百七十三贯七钱　金坛县历大本四千七百三小本一千六百四十有九钞四千八百六十有七贯九钱】 
钞本岁额 【中统】 七十二万五千贯 【每贯折除三分倒换民间昏钞】 
工墨钞二万二千五百贯
　　孳息
叙(缺)
　　　馆驿祗待息钱 【各处馆驿使客饮饍祇待惟艰延佑已未官降钞本令有司规画以助其费然润当孔道所用浩繁民尤以为病也】 
本钞 【中统】 四万贯 【每贯月息三分】 年息一万四千四百贯 【录事司本六千五百三十九贯息二千三百五十四贯四分入在城水站　丹徒县本一万三千八十二贯息四千七百九贯五钱二分入在城马站　丹阳县本五千九百九贯息一千七百六十七贯二钱四分入本县水站又本六千三百八十二贯息二千二百九十七贯五钱二分入本县马站　金坛县本四千一百七十九贯五钱息一千五百四贯六钱二分入吕城水站又本四千九百八贯五钱息一千七百一十七贯零六分亦入吕城马站】 
　　　惠民药局息钱 【大德间各路置立惠民药局仍降官钱权子本为修制药饵之费】 
本钞 【中统】 二万五千贯 【每贯月息三分】 年息九千贯 【并录事司】 
　　宽赋
叙(缺)
至元十三年二月免鱼菱等税 【节文所在州郡山林河泊出产除巨木花果外鰕鱼菱芡柴薪等物权免征税许令贫民从便采取货卖赈济】 十二月免繁冗科差 【节文残宋诸名项繁冗科差圣节上供总制钱等百余项都休要者】 十五年量减公田岁课二分 【节文浙西所有公田可权依旧例召佃客耕种合得岁课十分中量减二分听从各人自行量槩两平收受仍令有司选廉干官以主之】 十九年十月定商税三十分取一 【节文诸色课程已有定额有司差人恢办增者迁赏亏者陪偿黜降已有定法不许诸人添荅扑买已扑买者截日罢去商税三十分取一毋得多取】 二十年十月减免租税三分 【节文江淮百姓生受至元二十年合征租税以十分为率减免三分】 二十二年二月免收醋课 【节文诸处村社农民食醋者有数在前有司与城巿一体收课今后听从各处农民造醋食用官司并免收课】 三十一年六月特免夏税一年 【节文江淮以南至元三十一年夏税特免一年已纳到官者准充下年数目】 
大德元年倚免江南新科夏税 【节文江南新科夏税今年尽行倚免已纳在官者准筭来岁夏税】 三年正月量免夏税三分 【节文比年水旱疾疫百姓多被其殃已尝蠲复赈贷尚虑恩泽未周其大德三年江南等处夏税以十分为率量免三分】 四年十一月免租税一分 【节文大德五年江南租税普免一分】 五年八月除风水灾重差发税粮 【节文各路风水灾重去处今岁差发税粮并行除免贫乏缺食人民之家计口赈济乏绝尤甚者另加优给其余灾伤亦仰委官省视存恤】 九年二月均免官田租税二分 【节文大德九年江淮以南诸处佃种官田租税均免二分其在前年分百姓拖欠差务课程并行蠲免】 十一年五月免夏税五分秋粮三分 【节文江南路分今年夏税免五分秋粮免三年已纳到官者准下年数】 
至大元年免赈济户差税 【节文江南江北水旱饥荒去处已尝遣使分头赈恤去岁今春曾经赈济人户至大元年差发夏税并行蠲免】 二年三月免被灾百姓夏税 【节文被灾曾经赈济百姓至大二年腹里差税江淮夏税并行蠲免】 四年正月夏税免三分 【节文至大四年江南夏税与免三分】 
延佑二年十一月夏税免三分经理自实租税免三年 【节文延佑三年江淮夏税十分中减免三分又节文河南江浙江西三省经理自寔出隐漏官民田土合该租税自延佑三年为始与免三年】 四年闰正月普免夏税三分 【节文延佑四年江淮夏税普免三分】 七年三月免夏税三分 【节文恤灾拯民国有令典延佑七年江淮夏税并免三分】 
至治二年十一月免官田租二分 【节文各处佃种官田租额颇重其至治二年各纳之数十分为率与免二分】 
泰定二年正月革包银 【节文江淮迤南剙科包银病民为甚今后并行革拨】 
天历元年九月免夏税三分 【节文天历元年江淮夏税免三分已纳到官者准作下年之数】 
　　子目(缺)
叙(缺)
　　　夏税
 　　　丝
二千七百四十五斤九钱二分九厘 【并有司录事司一斤一十二两八钱八分五厘　丹徒县八百二十斤一十二两六钱二分三厘　丹阳县一千一十五斤一十三两二分八厘　金坛县九百六斤一十两三钱九分三厘】 
镇南王位下二十一斤一十六两二钱 【丹阳县一十七斤一十一两六钱　金坛县四斤四两六钱】 
儒学六钱一分 【并丹徒县】 
僧寺二百九十斤五两二钱一厘 【录事司一斤一十二两八钱八分五厘　丹徒县九十二斤三两一钱二分九厘　丹阳县九十三斤二两八钱三分八厘　金坛县一百三斤二两三钱四分九厘】 
道观九十二斤八两六分六厘 【丹徒县一十三斤一十四两三钱三分二厘　丹阳县三十五斤三两六钱三分三厘　金坛县四十三斤六两一钱一厘】 
站户二千二百七十五斤七两四钱七分六厘 【丹徒县六百九十七斤一十三两六钱九分二厘　丹阳县八百二十一斤一十二两四钱四分一厘　金坛县七百五十五斤一十三两三钱四分三厘】 
递铺一十四斤四两八钱八分 【并丹徒县】 
普庆寺五十斤六两四钱九分六厘 【丹徒县二斤七两九钱八分　丹阳县四十七斤一十四两五钱一分六厘　至顺三年仍旧纳官详见田土门】 
　　　　绵
六百四十二斤二两四钱六分七厘 【并有司　录事司三分四厘　丹徒县二百三斤九两一钱四分九厘　丹阳县二百九十六斤五两八钱一分　金坛县一百四十二斤三两四钱七分四厘】 
镇南王位下七斤六钱一分 【并丹徒县】 
僧寺九十九斤一十一两三钱一分九厘 【录事司三分四厘　丹徒县三十九斤一钱七分　丹阳县三十三斤一十两七钱二分六厘　金坛县二十七斤三钱八分九厘】 
道观二十五斤二两四钱四分七厘 【丹徒县六斤二两四钱五分五厘　丹阳县一十一斤一两九钱六分二厘　金坛县七斤一十四两三分】 
站户四百八十一斤一十五两一钱六分六厘 【丹徒县一百五十四斤一十三两一钱四分四厘　丹阳县二百一十九斤一十二两九钱六分七厘　金坛县一百七斤五两五分五厘】 
递铺三斤五两三钱六分 【并丹徒县】 
普庆寺二十四斤一十五两五钱六分五厘 【丹徒县四两二分　丹阳县二十四斤一十一两五钱四分五厘　同前】 
小麦一百八十二石九斗一合 【并江淮财赋府　丹徒县】 
职田二十石 【并丹徒县】 
大司徒阿你哥一百六十二石九斗一合 【并丹徒县】 
　　　秋租
　　　　粳米
二万六百四十一石九斗七升七合 【有司二万六百一十六石一斗一升七合江淮财赋府二十五石八斗　录事司九斗七升六合　丹徒县七千三百三十三石四斗一升　丹阳县九千四十五石四斗九升八合　金坛县四千二百六十二石三升三合】 
镇南王位下一百三十九石四斗八升二合 【有司　丹阳县一百二十六石三斗七合　金坛县一十三石一斗七升五合】 
儒学二十六石八斗六升三合 【有司　丹徒县二十一石一斗八升八合　金坛县五石六斗七升五合】 
僧寺二千四百二十五石七斗七升四合 【有司录事司九斗七升六合　丹徒县一千四百五十一石一斗七升五合　丹阳县六百一十五石二斗六升四合　金坛县三百五十八石三斗七升九合】 
道观五百四十一石九斗五升六合 【有司　丹徒县一百四石八斗六升八合　丹阳县二百三十九石六斗七升一合　金坛县一百九十七石四斗一升七合】 
站户一万六千八百六十六石五斗三升三合 【有司　丹徒县五千五百一十八石一斗八升五合　丹阳县七千六百六十石九斗六升一合　金坛县三千六百八十七石三斗八升七合】 
递铺二百一十五石七斗八升二合 【有司　丹徒县一百二十四石八斗四合　丹阳县九十一石六斗九升八合】 
普庆寺三百九十九石七斗七合 【有司　丹徒县八十八石一斗一升　丹阳县三百一十一石五斗九升七合　同前】 
职田二十五石八斗 【江淮财赋府　丹徒县】 
　　　　穤米
一千四百六十二石七斗二升八合 【并有司　丹徒县一百三石五斗八升　丹阳县六百七十八石八斗五升六合　金坛县六百八十石二斗九升二合】 
镇南王位下九石六斗五升四合 【丹阳县八石四斗七合　金坛县一石六斗七合】 
僧寺一百三石四斗七升六合 【丹徒县二石二斗九升二合　丹阳县三十六石九斗七合　金坛县六十五石八升三合】 
道观三十八石二斗三升五合 【丹徒县二斗三升七合　丹阳县一十六石九斗三升　金坛县二十一石六升八合】 
站户一千二百八十二石八斗三升七合 【丹徒县一百一石五升一合　丹阳县五百八十九石二斗五升六合　金坛县五百九十二石五斗三升】 
递铺四石一斗六升四合 【丹阳县】 
普庆寺二十四石三斗六升二合 【丹阳县　同前】 
　　　　籼米
三百一十四石六斗二升六合 【并江淮财赋府　丹徒县二百六十四石九斗九升　丹阳县四十九石六斗三升六合】 
职田二十一石三斗 【丹徒县】 
大司徒阿你哥二百九十三石三斗二升六合 【丹徒县二百四十三石一斗九升　丹阳县四十九石六斗三升六合】 
　　　　钞 【中统】 
大司徒阿你哥芦课四十三贯八钱五分 【并江淮财赋府　丹阳县】 
丹徒陈砀杰子英校字 

至顺镇江志卷七
 山水 【山水○(钞本水作川)　案张氏鉴云据卷十古迹门庆封宅注宋武帝旧宅注并称山水门(宋武帝宅嘉定志卷六山川门寿邱山条下载之而此志无寿邱山庆封宅井互见卷二十一考古类而此卷亦不载盖佚去也)今考卷八神庙门嘉贤庙注云详见山水门(今在延陵沸井条下)卷九僧寺门崇教寺注亦云详见山水门(今在金牛洞注)则此卷之总目本作山水非作山川明矣今改正又此卷钞本但有总目而无子目今考卷九永安寺注云详见山水门井类(今在圣井条下)卷十道观门紫府观注云详见洞类(今在青龙洞黄龙洞条下)又云详见井类(张氏云抱朴子丹井今井类不载)又云详见山类(嘉定志马迹山条下载青童君马迹事而此志无马迹山盖亦佚去)卷十九隐逸类陈亢注云详见渎类(钞本渎作水今检此事在古速渎条下故改水为渎)是山洞渎井乃山水之子目也此四项既是子目则沙水河湖港浦等项亦系子目明矣今皆一一补入以清界限】 
叙(缺)
　　山
　　　丹徒县
　　　　蒜山
今西津渡口水中孤峰是也 【按晋隆安中孙恩浮海掩至丹徒率众鼓噪登蒜山刘裕奔击大破之投崖赴水死者甚众唐刘展叛上元二年正月田神功将三千军于瓜洲将济江展将步骑万余陈于蒜山南唐徐知谔(南唐徐知谔○钞本谔作诰　案下文云尝游蒜山除地为广场编虎皮为大幄率寮属会于下今考南唐书乃知谔之事非知诰之事嘉定志卷十四知谔传亦载此事此志卷二十天文类暴风裂帐条注亦属此事于知谔则诰为误字审矣)尝游蒜山除地为广场编虎皮为大幄率寮属会于下旧志又谓蒜山松林中可卜居苏子瞻诗蒜山幸有闲田地着此无家一房客观此则此山宽广可容万人宋时犹可居止不知何年沦入于江也】 
　　　　土山
在县西江口俗呼竖土山 【唐刘禹锡诗土山京口峻旧志谓以其壁立数丈故俗呼为植土山续志作竖土山按前志虽以竖音犯宋英宗嫌讳故改为植然以竖作树字耳】 旧与蒜山相属 【蒜山今虽在江水中然山脚脉犹相连属也】 今改名银山 【混一后建佛寺于山顶以其与金山对峙故易名银山今属金山寺】 
　　　　石排山
在金山西水中 【石排山在金山西水中○(钞本无石排二字)　案张氏鉴云山在金山西水中当是石排山见嘉定志严氏元照亦谓山字上当补石排二字今考下文云排一作牌注中石牌落潮等语又皆言石排之事则此二字当补无疑(此条后云焦山或亦谓之浮玉山钞本无焦山二字案下文云上有罗汉岩注云宋理宗尝书罗汉岩三字揭之于岩上考乾隆镇江府志及嘉庆丹徒县志焦山条下皆有罗汉岩注亦与此略同则为焦山可知今从张氏说补入)】 排一作牌 【宋米芾临金山赋浮玉掩雾石牌落潮今按韵书排与篺通大桴曰篺此山皆巉石隐出水面状若木篺故名石篺耳俗以郭璞墓在此山互见陵墓类】 焦山或亦谓之浮玉山 【见金山注】 上有罗汉岩 【宋理宗尝书罗汉岩三字揭之于岩上】 旁有海门二山金焦相距十五里
　　　　高骊山
在本县西南七十里 【高骊山在本县西南七十里○(钞本无高骊山在四字)　案严氏元照谓本县上有脱文今考下文云亦号句骊山注云按高骊亦名句骊则此山本名高骊可知乾隆镇江志嘉庆丹徒志本县上皆有高骊山在四字今据以补入(此条后云覆船山在本县西南五十里一名酒罂山钞本无覆船以下十三字今考下文有拨船覆酒之语上文高骊山注云事见覆船山注则此山本名覆船可知今据乾隆府志补入)】 【事见覆船山注】 亦号句骊山 【宋蔡肇诗城中十月雨蒙蒙遥见句骊半山雪按高骊亦名句丽故云尔】 
　　　　覆船山
在本县西南五十里一名酒罂山寰宇记云昔高骊女来此东海神乘船致酒娉之女不肯海神拨船覆酒流入曲阿故酒美因名辞涉乎怪事 【又见两浙名山记及梁武帝东行记互见土产门】 
　　　　华山
在县东六十三里或以为花山非 【润州类集补遗载华山畿曲云华山即今花山观古今乐录所载华山畿事谓南徐士子自华山畿往云阳以地里考之花山在州东北云阳在州西南华山神庙在两者之闲去云阳为近则知华山畿即今神庙之华山非花山明矣此地草葱郁而秀故曰华山取其光华也今城东有花山寺可证】 
　　　　凤凰山
在仁和门外三里
　　　　莫山
与仑山相近
　　　　岘山
在县西南五里
　　　　磨笄山
在黄鹤山之东南
　　　　圌山 【圌山○钞本此条在丹阳黄连山条后　案圌山之地自来皆属于丹徒未尝属于丹阳此必传写之错简也今移至丹徒县磨笄山之后】 
在县东北六十里 【山出火石见土产类圌音垂】 
　　　丹阳县
　　　　凤山
在县东五十里嘉山西
　　　　水渐山
在县东北五十里
　　　　绣球山
在县东北三十六里
　　　　随驾山
在县北五十里经山西
　　　　李家山
在县东北四十里
　　　　论山
七十二福地之第三十八也在□□乡 【神仙所都亚于十州】 
　　　　倪山
在县东五里
　　　　九灵山
在县东五十里
　　　　黄连山
在县东北三十里
　　　　观音山
在县东三里漕渠东岸
　　　　甘草山
在观音山北 【莫知所以得名】 
　　　　北山
在县北七里湾
　　　金坛县
　　　　句曲山
在县西六十五里又名良常山 【句曲山在县西六十五里又名良常山○(钞本无句曲以下十字)　案严氏元照云又名上有缺文当是句曲山今考注中引太元真人内传云遂登句曲北垂山又云乃改句曲北垂为良常之山良常句曲都一名耳则此为句曲山无疑今据乾隆镇江志补入】 【太元真人内传曰始皇三十七年十月癸丑出游十一月行至云梦祠虞舜于九疑浮江下观籍柯度梅渚过丹阳至钱塘临浙江水波恶乃至西百二十里从狭中度上会稽祭夏禹望于南海而立石刻颂秦德于会稽山李斯请书乃还诸山川遂登句曲北垂山埋白璧一双于是会群臣飨从官始皇叹曰巡狩之乐莫过山海自今以往良为常也尔乃群臣并称寿唤曰良为常矣又鸣大鼓击大钟万声齐唱洞骇山泽赞乐告兆大小咸善乃改句曲北垂为良常之山良常句曲都一名耳】 亦谓之地肺 【太元真人内传曰句曲山其闲有金陵之地地方三十七八顷是金陵之地肺也土良而井水甘美河图要元篇曰乃有地肺土良水清句曲之山金坛之陵可以度世上升】 
　　　　方山
在县南四十五里本名四平山 【真诰大茅山之西南有四平山俗中所谓方山者也舆地纪胜类要云在延陵西五十里】 
　　沙
　　　丹徒县
　　　　小沙
去城二十五里
　　　　吴家沙
去城六十里
　　　　当江沙
去城七十里
　　　　高沙
去城二十五里
　　　　藤料沙
去城六十里
　　　　开沙
去城四十里
　　　丹阳县
　　　　张沙
　　　　仁济沙
并丹阳县东北三十里
　　　金坛县(缺)
　　洞
　　　丹徒县
　　　　招隐洞
在招隐山上
　　　　观音洞
在北固山之北麓 【山足临江有石室可深丈余近有僧结庐其前奉观音像榜曰小普陀云】 
　　　　黄龙青龙二洞
在马迹山 【嘉定志马迹山有灵洞潜通华阳咸淳志山后有黄龙洞左有青龙洞即旧志所谓灵洞者也其黄龙洞中旧有石泉一掬四时不竭近颇止涩青龙洞巉岩嵚山欹纔入其中泠然风生洞有大小石龙数条挂石罅中时出青雾雾出即雨】 
　　　丹阳县
　　　　金牛洞
在经山 【其洞皆石壁在崇教院后山顶岩险奇怪洞口纔可容身入则甚大中分三路渐入渐深一路直入东南一路斜穿东向一路倒上山顶中有石座莹洁可爱宛若碁局京口集有朱彦章诗】 
　　　金坛县
 　　　华阳洞
在茅山是为第八洞天 【真诰茅山有灵府洞庭四开穴岫长连七涂九源四方交达真洞仙馆也秦时名为句金之坛以洞天内有金坛百丈周时名其源泽为曲水之穴大天之内有地中之洞天三十六所其第八是句曲山之洞周回一百五十里名曰金坛华阳之天洞宫凡五便门】 
　　　　良常洞
在茅山 【梁郗尊师养道成功从以二虎归茅山良常洞】 
　　　　燕洞
在茅山 【古今诗话女贞钱氏二姊妹依止陶隐居诵黄庭经即茅山燕洞也至今有紫菖蒲碧桃焉其姊披日练衣得道入洞及女弟至则洞已扃矣宋淳化五年夏侯嘉正与道士五人往彼投简是夜雷震其洞复开】 
　　　　方台洞
在方山下 【真诰方山下有洞室名曰方台洞有两口见于山外与华阳通号为别宇幽馆得道者处焉其中先止者有张祖常刘平阿吕子华蔡先生龙伯高并处于方台矣】 又呼为青
　　　　龙洞 
【真诰注近时有人入洞中见大青蛇在洞中因与呼为青龙洞中山近上及北面西面亦并有洞穴不知何者是此两口耳　按真诰之语方山四平山青龙山止是一山耳旧志既书方山又出青龙山相去地里虽不同而所引事实则无异恐有所据不欲辄改岂青龙乃方山之一支与】 
　　水
　　　丹徒县
　　　　京口水 【见祥符图经】 又谓之杨子江 【张又新水记杨子江南零第一】 至金山分为三（汀去丁改灵） 【润州类集江水至金山分为三（汀去丁改灵）旧志不载三（汀去丁改灵）之详　按水记杨子江南零水第一太平广记李德裕使取金山中泠水蔡佑竹窗杂记石排山北谓之北（汀去丁改霝）江最深处问之钓者云深三十余丈按此则三（汀去丁改霝）谓南零中泠北（汀去丁改霝）字虽不同为义则一详见中泠泉注】 
　　　　神溪水(缺) 
【神溪水(缺)○(钞本无此四字)　案戴氏守梧云嘉定志山川门丹徒县有神溪水此志不应独无今从其说补列四字于此以备参考(下文归水澳缺积水涣缺八字钞本亦无戴氏云乾隆镇江志嘉庆丹徒志皆有归水澳积水澳此志卷二甘露港注云事见归水澳注则本有归水澳可知既有归水澳则亦当有积水澳矣今亦从其说补八字于此条之后)】 
　　　　归水澳(缺)
　　　　积水澳(缺)
漕渠水自江口至南水门九里又南至吕城堰百二十四里秦凿丹徒曲阿 【类集秦始皇三十七年使赭衣徒三千凿京岘东南垄舆地志秦凿云阳北冈吴录截直道使曲故名曲阿旧志不载渠之所始今水道所经大小夹冈一在京岘之南一在云阳之北其势委曲周折皆凿山为之正与诸说相合】 齐通吴会 【齐志丹徒水道入通吴会】 隋穿使广 【隋大业六年敕穿江南河自江口至余杭八百余里广十余丈使可通龙舟　按旧志引唐孙处元所撰图经云云阳西城有水道至东城而止建康实录吴大帝赤乌八年使校尉陈勋作屯田发屯兵三万凿句容中道至云阳西城以通吴会船舰号破冈渎上下一十四埭上七埭入延陵界□七埭入江宁界于是东郡船舰不复行京江矣晋宋齐因之梁以太子名纲乃废破冈渎而开上容渎在句容县东南五里顶上分流一源东南流三十里十六埭入延陵界一源西南流二十六里五埭注句容界西流入秦淮至陈霸先又湮上容渎而更修破冈渎隋既平陈诏并废之则知六朝都建康吴会漕输自云阳西城水道径至都下故梁朝四时遣公卿行陵乘舴艋自方山至云阳盖隋大业中炀帝幸江都欲遂东游会稽始自京口开河至余杭此说不然京口有渠肇自始皇非始于隋也盖六朝漕输由京口泛江到达金陵则有风涛之险故开云阳之渎以达句容而京口固未尝无漕渠也详味实录所谓东郡船艋不复行京江之语可见舆地志晋元帝子裒镇广陵运粮出京口为水涸奏请于丁卯港立埭又齐志丹徒水道入通吴会皆六朝时事尤为明验是则炀帝初非创置不过开使宽广耳及观京口诗集宋干道庚寅郡守蔡洸浚漕渠成郡人顾致尧作诗记之有曰两冈相望山壁立地形脊高势叵潴练湖寸板虽得尺庱亭泄去如尾闾自从秦凿兴赭徒大业广此事遨娱岁久不治成廞瘀下视一线皆泥涂观此则渠始于秦明矣】 唐引练湖灌注 【唐转运使刘晏状练湖周回四十里官河干浅得湖水灌注】 淳佑中修湖复闸辟淤而深 【淳佑二年十二月郡守何元寿自记曰京口古会府襟淮带江凿渠以通之便漕运也地势鳌伏渠流瓴建南倾北泻昔人隐忧乃即练湖以开其源江闸以节其流湖距城二舍而近汇八十四流注渠百二十里唐刘晏漕东南粟首浚是湖开其源也后湮于南唐吕延贞复之国朝淳熙闲又湮钱良臣复之惟闸之因革靡常唐易闱而坝淳化诏复其旧熙宁元佑或废或置逮绍圣而闸之议始定以二月而启八月而闭节其流也六飞驻杭上供转输率藉以济月淹岁圯渠始告病嘉定甲戊守臣史弥坚被命修浚又出新意凿沟引江已而潮沙淤淀闸甫就辄坏后人弗修湖亦置不复问环湖有函贯湖有埂埂有（石达）豪强乘闲抉而庳之昼夜走泄竭泽为田渠失其源转漕良窘乃筑江口吕城二坝障横潦以济之策斯下矣饟东淮者一再转运始达于江西饟则涉浅青阳候潮下港连樯涛惴惴覆溺幸而汔济费又甚焉废湖闸而不治徒为是胶胶扰扰何古智而今愚耶先是元寿护西淮饟事念此至熟尝白督府请先复练湖盖将自其源而导之督札下郡闼诸司力以相斯役一时经画尤有遗虑田不去而湖不潴也越二年元寿来守是邦志与机偶始至道殣相藉一意摩抚他所未遑比及秋成志可行矣抗疏以闻有旨报可或曰兹重役也岁数不登费将安仰且大家根连必掣吾肘余应之曰役虽重节浮费以给奚乏之忧公以灭私奚强之畏爰简厥僚图画指授增函之庳数尺（石达）亦称是断者续罅者窒堙者辟呀然而渊沛然而川向所侵田宛在水底引而注之水落纔寸渠流盈尺大泽既陂单车临视一望四迷人为余喜然治源而不及流大惧无以满余志仍相故渠役以次举即诸军之在营者画疆课成用民之力人不过十日日有给旬有犒欢呼勤动万锸竞奋辟浅而深亡虑寻丈于是差良择坚起闸之废在京口者四吕城者三鉴旧图新曲防事制一罅必谨惧贻后羞自源徂流既还旧观江潮登应吐吞浮舟岁漕百万计无涉险之虞无转运之费庸非国之利乎岂惟国利民实并受昔湖未浚积潦湍决三邑良田多荡为壑闸未复甚雨集盈并渠廛民悉垫厥居今而后一免于戾矣鸠工于孟冬之甲申讫明年之季冬之乙亥巿材籴粟募工犒士费踰九十余万缗悉出于郡乃告成于朝请隶军岁一淘浅俾勿坏嗟夫天下事曰利曰害如斯湖斯闸者非一废而可复者亦非一顾所志何如耳他日岸耶谷耶岂无同余志者敢识石以告　碑存府治】 皇朝至元大德闲屡募民淘浅泰定初复加浚治 【至治三年十月镇江路言本路漕渠全藉练湖之水以资灌溉一切递运官物商旅船舫悉由于此旧宋设官专一掌管修浚停蓄湖水如遇河水浅涩随宜通放湖水放一寸河水增一尺近年以来练湖漕河俱成淤塞每有转输必劳民力相视漕渠自江口至吕城一百三十一里合用人夫一万五百一十二名六十日可以修浚练湖淤塞之处合用人夫三千名九十日可以开挑庶几湖水不致干浅运河得以接济十二月六日中书省以闻制可行省行台分官临视本路常州平江建康江阴五郡差倩人夫泰定元年正月十七日庀役三月四日竣事每夫日给官米三升中统钞一贯凡费米三千一百一十八石五斗钞一十万三千九百五十贯】 
　　　丹阳县(缺)
　　　金坛县(缺)
　　河
　　　丹徒县
　　　　巿河
有三其一城西诸山之水汇为澳 【澳在今水西门外】 合永安寺圣井泉繇水西门经塘（土追）山后至关门桥小围桥达京口港以入于江其一发源真珠泉繇鹤林门经西圆桥过道人桥分流右折者经社坛桥至右军寨与澳水合左折者经皇佑桥染皁桥嘉泰桥怀德桥斜桥大围桥亦达京口港以入于江其一自清风桥侧繇折桥石（石达）桥至朝真桥北流与皇佑桥水合者则漕渠之溢水也 【旧志折桥受漕水折旋而入于石（石达）桥自（石达）废而漕水不复入矣以今观之石（石达）虽废漕水泛溢未尝不通流也宋南渡后移兵置营城中巿河类多湮塞西观桥下一带为甚社坛桥虽有故迹而桥与地平其下浅狭不盈尺许其转入左军寨者乃分为两渠又折而入于右军寨迤逦出关门桥始稍存河故道故社坛桥至塘（土追）山下夹岸民居一遇雨信往往被浸浃旬不干庆元四年守臣万锺随宜浚导番阳洪迈有记越十六年淤土壅阏嘉定甲戌郡守史弥坚尝募官军疏洁之咸淳志巿河在巿廛环遶如带其初本以疏通湮郁使之流畅必也有倡导而无壅滞庶乎淤淀不至于积而秽污常有以泄岂特景象爽垲而春夏之交可免疫疠熏染之患京口巿河其达于漕河者凡三耳后在在湮塞居民室庐狭隘尺寸之地苟可展拓而免占遑恤其它昔之为河今与地等瓦砾埃（土盍）充满其闲以至沟渠所至洋溢涤荡而洗清之俾浊流有所归屈于事力未易也郡家时饬厢兵开导文具而已】 
　　　丹阳县
　　　　巿河源出练湖西斗门其一经三思桥过寺前桥巿西桥民安桥至湾头土地庙以达漕渠其一自仁智桥经胡公桥土地桥亦达漕渠 【蔡主学逢丹阳志巿河者湖之弦带也经阛阓之中处风气之会而粪壤充塞胡公土地桥尤甚至与桥平宋宝佑中令胡梦高建桥之役也浚河百余丈不二十年复湮塞矣或谓巿心之有二河犹人身之有血脉血脉通畅则肤革丰盈血脉壅滞则疾疢交作必有痿废之忧县巿数百家未有跻显仕积高资者或以是与】 
　　　　海鲜河
在京口闸外宋嘉定八年郡守史弥坚请于朝开海鲜河以泊防江之舟 【见史弥坚浚渠记】 
　　　　九曲河
在丹阳县北首起漕渠尾距江口委折七十里余今废 【漕渠路上新河口有桥今废即九曲河之道也故博望堰闸基尚存其未废也每潮水上新河口可以利灌溉资漕运其后河口淤塞湖水止到荆村距县十五里又其后仅到东阳距县三十里岁久失疏凿七十里之水利废矣姑存其名以俟后复古者】 
　　　　珇渎河
在丹阳县南七里与漕渠通繇此达金坛县
　　　　夹冈河
道俗分大小之名在丹徒县之南者谓之小夹冈在丹阳县之北者谓之大夹冈宋庆历中尝置堰旋罢 【宋会要庆历中于夹冈道置堰功费多而卒无补旋罢今地名有黄泥坝者岂其地与　按旧志夹冈地势萦回歧分山脊相距旷迥行者惴惴熊叔茂诗僻疑昏有虎静怪晓无鸡谓此地也嘉定中郡守宇文绍彭创置六铺拨逻卒守之舟行陆走藉以无恐混一以来成坦涂】 大夹冈之西有石翁仲二 【石翁仲二在大夹冈之西高可七尺余相去十许步旧志不载问之土人莫知其故疑古陵墓也】 
　　　金坛县(缺)
　　湖
　　　丹徒县
　　　　龙目湖
在京岘山秦时所抇 【润州类集】 或云梁武帝抇 【寰宇记梁武帝望京岘盘纾似龙抇其左右为龙目二湖】 今失其所 【蠹斋周孚诗平湖认龙目断岭记峰腰注南徐州记有龙目湖今失其所今有鹤林寺前山有名胡峰腰者】 
　　　　杜野湖
在城东南十五里
　　　　寺湖
在城南十八里
　　　　郑湖
在城东南三十五里
　　　　新丰湖
在丹徒县东南三十五里晋张闿创立 【元和郡县图志新丰湖晋大兴四年晋陵内史张闿所立旧晋陵地广人稀且少陂渠田多恶秽闿创成灌溉之利】 又谓之新丰塘 【晋张闿本传所部四县并以旱失田闿乃立曲阿新丰塘溉田八百余顷每岁丰稔葛洪为其颂计用二十一万一千四百二十工以擅兴造免官后公卿并为之言曰张闿兴陂溉田可谓益国而反被黜使臣下难复为善帝感悟乃下诏曰丹阳侯闿昔以劳役部人免官虽从吏议犹未掩其忠节之志也仓廪国之大宝宜得其才以闿为大司农】 
　　　丹阳县
　　　　练湖
在丹阳县北周回四十里宋绍圣中邑令募民重浚易置斗门 【苏京丞相颂之子绍圣中知丹阳县有练湖蓄水以济漕渠岁久湮塞以岁告旱京因旱募民浚湖复度地之宜易置斗门十数以时潴泄是岁不知饥继是湖水有余公私两便　见京口耆旧传】 绍兴闲更浚湖之为田者 【绍兴戊寅郡守郑作肃以丹阳县浚练湖占民田数十顷未尝豁除二税奏蠲之】 景定中修筑岸埂 【自淳佑以来又为流民侵占愈广遂至湖水狭小堙塞者多景定三年朝廷以此委之浙西宪司宪委之倅宰时丹阳知县赵必杕建议云流民已去六十余户止有高卬处成田八百余亩又被上湖水通渰浸但见西埂蔡陂函月坝湖岸怯薄计四百二十丈唤集湖司乡都隅保亲到地头周回看视见得练湖有三斗门六石（石达）一十三口函于内三函风水洗渲损坏泥塞不通水流比之二年之前上金斗门子闸又被风水并岸埂冲倒三十五丈及横埂南石基七丈旧年湖水满而欲泆今上湖则褰裳可涉下湖则如履平地旧年管函渰没不见形今一一呈露旧年流民土田为水浸而去者大半今因旱干而复来推原弊病斟酌事宜而为之说曰去弊以渐而不可急处事以时而不可缓水利久以堙塞似宜急于开通也然上湖李编修迪所侵筑可以理化而下湖流民所侵已十之七八则虽多敷人工而亦无用虽多费官钱而必不办管函正以备蓄泄当急于关防也然湖水必须满溢则可资以泄今水既无矣乃区区从事于未有用之物则非徒无益也侵耕有妨水道似可急于区处也然流民扶老携幼而来敢于冒然违法始以苟延残喘既多历年而盘结根固于其闲如未有道以处之徐为阴消潜弭之术可也此所为去弊以渐不可急也今岁八九月之闲旱而湖水涸加以京仓取运甚急本府不得已放水通济运米未见快便而湖中之水已浅宁不益滋流民之奸计乎将不特流民之侵耕也而乡民之顽者又宁不流涎乎
旧年倾颓去处止于下湖四埂四百二十丈而已未及两三月而上湖横埂七处三百六十丈又为水所啮前此上金斗门侧倒三十五丈至今南石（石达）基七丈又为水所冲官吏仍前悠悠不恤则东倾西颓非惟内无可蓄之水而流民顽民侵耕互相仿效其来者踵相接矣霜降水涸正好用功修筑百姓乐于应募官司易于收功若日复一日年复一年则民役而怨生力劳而效寡旧年之所以筑埂为蓄水之计者正为此也此所谓处事以时而不可缓也且乞量支钱米顾募保夫趁此干时般运高处之泥筑补阙处之埂继此或可植松插柳候措置到或木或石陆续桩砌此时一失后悔无及用其说上闻遂支拨安边太平库十八界会子二万二千五百七十一贯及令浙西仓司于平江府新收义米内支拨九百石付宪司选差官吏用工修筑及据本司赵提干申本司公库浮关五万贯十七界发下镇江通判赵时煜丹阳知县赵必杕收买竹木顾募人工以为修筑之计】 皇朝混一后居民占租为田至元三十一年仍浚为湖 【至元三十年冬钦被朝旨分遣江浙行省御史台行宣政院廉访司官及本路达鲁花赤镇守军官率士庶僧道人夫各备畚锸等具自三十一年正月七日兴工疏瀹湖水修筑堤岸斗门石（石达）函管咸一新之一月工毕】 大德九年又尝开治 【大德九年重修练湖海陵陈膺登父为记其略曰练湖之兴其来远矣繇晋及唐迄于今废而复坏而修者不胜纪每一役辄剧劳甚费乃克底于定其最近而可考者淳熙之役用工人二十二万六千二百九十有七米万八千八十石钱二千一百三十一万四千八百有奇其汗漫狼戾如此虽曰为民兴利除害然妨夺庶务耗蠹财物不已甚乎乃至元三十一年亦尝经纪于湖当时莅事者痛抑浮靡存其大纲损其糅目工亦不下六千四百余人粮亦不下五千石钱称是然则湖之济民也虽大而其敝吾民也亦不细夫以幅员数十里之奥区水自长山奔流而汇者八十有四派亦可谓一巨浸矣而欲使之大旱不减大涝不溢可溉而田可运而河可使为利而不可使为害厥惟艰哉牢捍御以防冲决深浚导以迟填淤多门函以便蓄泄坚木石以俟悠久劳逸均而趋疾试省勤而集易期限戚而费省丁徒少而功多凡此八者倘非俭以体国勤以恤民深知利病者孰克臻其具美哉大德乙巳春都水监丞来相湖中顺大夫镇江路总管史公实董修役公以名门贵介春秋富而见地高力量毅而精思到以节用爱人为根本以至公无私为权衡惩昔太奢酌今便宜作于仲春之初息于暮春之首环湖上下峻岿然厚且完固斗门石（石达）暨诸函窦辰次星列阳开阴阖视旧制无毫发遗然计工度财纔及曩时三之一耳适务民之义蠲抑配之苛严而恕暇而整跋涉揭厉与农夫野人共辛苦有不勉者至亲执鉏锸训诱之异乎子罕之执朴以抶也将成平章政事彻里公临视称善既毕工父老来言请寿诸石】 泰定元年复加修筑 【至治三年总管毛庄言练湖淤浅宜依淀山等湖农民取泥之法用船千艘以五十料为率每船用夫三名以竹器捞取淤泥日可取泥三载千船计三千载三月通计二十七万载今附近田多上户验粮出备船夫每夫官给米三升钞一两如此于民便监工丹徒县主簿马荣祖言上下二湖别无上源止藉高丽长山八十四汊山水入湖近年湖岸底狭蓄水不及一尺着依淀山取泥之法缘地利与彼不同徒费工役不若就湖取泥修筑堤埂令其高阔即可潴水溉田计料合修埂长四千七百八十二丈计九千五百六十四步下广三丈六尺上广一丈二尺加土不等共一十七万五千六百八十尺每工挑土四十尺计用二十五万一千八百九十二工并筑打一万八千工共二十六万九千八百九十二工每日三千工九十日可办自泰定元年正月十七日至三月四日官给佣直修筑具完　方舆胜览李华颂并序辞曰土反其宅水归其壑先王因下流而导之故曰九川涤源因迤汇而潴之故曰九泽既陂以疏天地之气以利元元之用崇伯汨五行而殛羽山台骀障大泽而封汾川洪范首之春秋载之地有广狭事无今古大江具区惟润州其薮日练湖幅员四十里菰蒲菱芡之多龟鱼螺鳖之产餍饫江淮膏润数州其傍大族强家泄流为田专利上腴亩收倍锺富剧淫衍自丹阳延陵金坛环地三百里数合五万室旱则悬耜水则具舟人罹其害九十余祀凡经上司纷纭与夺八十一断呜呼曲能掩直强者以得之老幼怨痛沈声无告永太元年王师大翦西戎西戎既駾矣生人舒息诏公卿选贤良先除二千石以江南经用所资首任能者是岁十一月二十三日拜前常州刺史京兆韦公损为润州声如驰先诏而至吏人畏伏男女相贺即日上无贪刻下无怨愤公素知截湖润壤灾甚螟蝥临事风生指期以复群谤雷动山镇恬然中明独裁文之以礼乃白本道观察使兼御史中丞韦公元浦中丞抚掌惬心如公之谋且曰兴利除害得其人而后行非常之政敢归叔父公乃申戒县吏率徒辟之人不俟召呼抃从役畚锸盖野浚阜成蹊增理故塘缭而合之广湖为八十里像月之规俦金之固水复其所如鲸噀射汹汹隐地雷闻泉中先程三日若海之弥望灏灏如吞吐日月沉沉如韫蓄风雨所润者远原隰皆春耕者饱忧者泰于是疏为斗门既杀其溢又支其泽沃塉均品河渠通流商悦奠价人勇输赋遐迩受利岂惟此州每岁萌荫乘阳二气相薄大雨时行群潦奔流水势所入盈而无伤龙见方雩稼蒙其渥时前相国彭城公刘尚书晏统东方诸侯平其贡税闻而悦之白三事以闻诏书褒异焉彭城公宣命至江南捧诏授公公率元僚椽史令丞已下至于耆艾西向拜手忻戴皇明人心上感天降嘉泽如有神祇昭协厥志公正直而和专静而断嫉恶宥过惠人察奸纯钧精坚百练不耗伐冰之贵降从士礼诗云靖共尔位好是正直宜其享福也吏人入贺公拱而谢之曰尚书刘公观察韦公奉行王泽也鄙何力之有焉丹阳令杜孟寅秉公之清白延陵令季令从如公之爱人金坛令胡禀公之成规及丹阳耆寿周孝怀百姓汤原等拜手而请曰兑为泽兑悦也水归于泽而泽悦于人百年浸塞而公启之臣哉邻哉克谐帝休永代是式三县无灾若不碣而刻之则王命不扬于厥后后之人无以倚负也华尝学古见访为颂曰望沄沄兮视冥冥乌闲鱼乐葭菼生膏腴利倍起讼争斯人怨抑痛无声韦公正直动神灵百年淤淀为漻清饥者饫兮病者宁诏书　光宠恩沛荣划然眊瞢复皎明追琢刻颂扬棻馨】 
　　　金坛县(缺)
　　港
　　　丹徒县
 　　　京口港 【京口港○(钞本此条在丹阳县萧港条后)　案乾隆镇江志列京口港于丹徒县境嘉庆丹徒志亦载京口港则非属于丹阳明矣下文甘露港鳝鱼港钞本列于丹阳县吴家港之后今亦据乾隆镇江志嘉庆丹徒志改正】 
在城西北江口 【京上城郡前浦口即是京口】 
　　　　甘露港
在北固山下
　　　　鳝鱼港
在通津门外
孩儿港柳港沙灰港寨桥港徐港季港张港许港生港汝山港韩桥港并在丹徒县之东乡
三里港七里港下鼻港断妖港洪信港高资港并在丹徒县之西乡
　　　丹阳县
　　　　萝卜港
在开沙
　　　　萧港
在丹阳县东二十七里 【梁简文帝庄陵在丹阳县东二十七里有港名萧港直入陵口】 
　　　　吴家港
在吴家沙
　　　金坛县(缺)
　　浦
　　　丹徒县
　　　　润浦
在城东一里亦曰润港隋置润州以此浦得名 【寰宇记隋开皇十五年罢延陵镇置润州于镇城盖取州东润浦以立名】 
　　　　下鼻浦
在城西十八里 【舆地志浦在城西十八里北入江吴置刺奸屯晋郗鉴于浦西□两垒京口记有小墩东西长高二丈有人鼻形着墩□头又有口在上鼻在下东有憩宾亭下鼻西七里有乐亭浦吴书所谓薄落也王浚缘江图为渎浦亭北江中有贵洲魏文帝曾漂至此洲】 
　　　　乐亭浦
在下鼻西七里旧有薄落 【见下鼻浦注】 
　　　　徒儿浦
在城东二十里 【秦始皇将徒儿过此浦因以为名】 
　　　　茅浦
未详所在 【隋刘元进作乱江南以兵攻润州帝召吐万绪讨之绪率众至扬子津元进自茅浦将渡江绪勒兵击走绪因济江背水为栅明旦元进来攻又大挫之贼解润州围而去绪进屯曲阿元进复结栅拒绪挑之元进出战阵未整绪以骑突之贼众遂溃赴江水死者数万元进挺身夜遁】 
　　　丹阳县(缺)
　　　金坛县(缺)
　　渎
　　　丹徒县(缺)
　　　丹阳县
　　　　简渎
在丹阳县南五里 【俗云晋谌母元君飞仙掷简其地】 唐置简州以此渎得名 【唐武德二年以曲阿置云州五年四月改曰简州以此渎取名】 俗呼渎河
　　　　丁义渎
在丹阳县南三十五里 【由白鹤溪口分派自下而上自南而北凡三十里溉民田数千顷】 宋熙宁中重开 【其始久废绍熙中土人袁其姓者率众重开仍岁大熟于今赖之】 
　　　　相渎
在丹阳县东南六十里亦名直渎 【宋王存自杭州归丹阳旧居惮于重堰乡人自奔牛开直渎南通鹤溪以便其行故号相渎亦名直渎】 
　　　金坛县
　　　　北洲渎
在金坛县北五里 【渎口有北洲村因名】 
　　　　南洲渎
在金坛县南七里 【渎口有南洲村因名】 
　　　　高下湖口渎
在金坛县北八里
　　　　甓桥径渎
在金坛县西十三里 【晋宋旧有此渎隋大业初有县令连奚明者修之于渎南造桥以甓因名】 
　　　　古速渎
在金坛县南 【京口耆旧传陈朝散亢金坛人家居邑南地沮泽古速渎久淤壅水为灾率众筑堤延袤十许里以便行者而浚渎以通洮湖水患遂息】 
　　潭
　　　丹徒县
　　　　秋月潭
在北固山后 【详见漕渠归水澳注】 【详见漕渠归水澳注○(钞本漕渠归作河渠门)　案戴氏守梧云河及漕渠皆在此卷山水门内不应更有河渠门则河字必漕字之误乾隆镇江志归水澳注述秋月潭之事则门字必归字之误今从其说改正】 
　　　　马潭
在丹徒县南五十里
　　　　护军潭
在丁角路傍 【茅山志护军潭在丁角路傍许长史之外廨每自外还先于此沐浴斋洁方入山其精虔如此】 
　　　丹阳县
　　　　清水潭
在丹阳县斜桥南百余步 【即唐僧皎然诗所谓行人无数不相识独立云阳古驿边之处】 崇宁闲设官管干 【宋会要崇宁元年十二月一日中书省尚书省勘会左司员外郎曾孝蕴札子绍圣闲献陈澳闸利害蒙朝廷令孝蕴提举兴修了当行运首尾四五年若不别令官司主管则已成东南漕运大利当遂废革欲乞专差官一员自杭州至扬州瓜洲澳闸通管常润杨秀杭州新旧等闸依已降条贯专切提举车水澳闸觉察应干奸弊乞差旧曾监修澳闸宣德郎新知昆山县事鲍朝懋提举管干依提举弓箭手例序官请给人从舟船等事于苏州置廨宇以提举淮浙澳闸司为名人吏许于常润苏杭秀州选差半年一替仍令两浙转运司进奏官兼管发落文字从之】 
　　　金坛县(缺)
　　洲
　　　丹徒县
　　　　胡豆洲
未详所在 【梁侯景败羊密图之景惟余三舸下海欲向蒙山会景昼寝语海师此中何处有蒙山汝但听我处分遂直向京口至胡豆洲景觉大惊将依郭元建拔刀叱海师使即向京口景欲投水以槊刺而杀之】 
　　　　贵洲
未详所在 【隋郭衍开皇十年从晋王广镇扬州遇江表倡逆命衍为总管领精锐万人先屯京口于贵洲南与贼战败之生擒魁帅大获舟楫粮储以充军实又见下鼻浦注】 
　　　丹阳县(缺)
　　　金坛县(缺)
　　荡
　　　丹徒县(缺)
　　　丹阳县(缺)
　　　金坛县
　　　　柘荡
在北渚之北
　　　　钱资荡
在白龙之东
　　　　北渚荡
在金坛县北唐安乡
　　陂
　　　丹徒县(缺)
　　　丹阳县(缺)
　　　金坛县
　　　　万东陂
在金坛县东三十五里 【祥符图经云陂宜稻顷收万束因名舆地纪胜在丹徒】 
　　　　莲陂
在金坛县西北里宋嘉定中废 【舆地纪胜在县西八里陂多生莲因名之】 
　　塘
　　　丹徒县
屯塘古塘马塘对塘东塘北塘官塘水塘侯塘彭塘菱塘职塘前塘破塘店塘塔塘缪家塘康湾塘上湾塘显堽塘西庙塘杨树塘墓冈塘黄杜塘鲍村塘羊棚塘高庄塘路西塘夏侯塘夏修塘瞻军塘黄杜村塘南塘二新塘二白露塘二东子塘二 【在二都】 
三角塘塾塘破塘半塘辛塘枝塘下鼻塘徐巷新塘波斯塘二罗木塘二 【在三都】 
许家塘中漩塘二下漩塘二 【在五都】 
九家塘皇塘石塘凌塘大塘新塘蒋塘草塘漏塘破塘官塘焦塘上塘赵坟塘石城塘张家塘石巿塘东菰塘西菰塘破塘上双塘下双塘菱子塘上行塘劣撤塘上戴塘下戴塘张花台塘阜塘二水塘三基塘二华塘三陈塘二丁家塘二陶庄塘二 【在六都】 
黄塘吴塘社塘高漩塘 【在七都】 
满塘鹦塘菱塘石湾塘颜巷塘鹤头塘朱公塘 【在十都】 
观塘洪鹤塘和尚塘黄公塘官庄塘陈湾塘二 【在十一都】 
大塘张田塘家东塘东岸塘郭家塘杨家塘吴家塘朱家塘大岸塘张家塘坊西塘谢岸塘百马岸塘 【在十二都】 
二娘塘三角塘三家塘聚塘张塘谈塘苏塘黄塘魏塘崔塘石塘李塘颜塘徐塘焦塘干塘丁塘茆塘周塘古塘前塘花塘长塘塘官塘闪塘小塘上塘双塘西塘邬家塘华家塘许家塘戴家塘蔡家塘马家塘王家塘朱公塘魏公塘钱公塘康公塘府学塘和尚塘师姑塘人师塘马蝗塘螺蛳塘旧杨塘浮萍塘陈上塘黄沙塘池子塘塔山塘泊林塘东双塘西高塘中高塘南庙塘西湾塘深沟塘后润塘小湾塘黄上塘古刘塘明王塘吴新塘米湖塘长堰塘大堰塘零池塘来成塘西吴塘家东塘家西塘涧西塘南大塘北大塘上大塘下大塘西渡塘官塘后地干塘黄土双塘福林前塘金山后村塘束家遂少塘破塘二菱塘三陈塘二东塘三大塘二下塘二刘塘二朱坟塘二黄土塘三东湾塘二纪家塘二金山祖塘二 【在十三都】 
五塘七亩塘藕塘鹿塘潘塘殷塘东塘姚塘社塘朱塘柳塘蔡家塘胡家塘青蛮塘莫家塘子塘丁家塘言水塘瓦（土空）塘周家塘南（土区）塘木城塘李粪塘张南塘汤家塘（土区）沟塘经山塘村中塘微衍塘后湾道士塘 【在十四都】 
新塘徐墓塘谢湾塘丁余塘包庄塘莲荷塘义庄塘蒋公塘 【在十五都】 
　　　丹阳县
浦田塘在丹阳县境吴孙权时作【祥符图经】或云嗣主时作【吴志嗣主休永安中用都尉严密议而作陆凯临终谏吴主勿作浦里田】吴塘在县东南周回四十里半入金坛境梁吴游所造故名
皇塘姜塘皎塘后塘前塘张塘赵塘闾塘南塘北塘干塘长塘郜塘费塘旧塘谭塘荒寺塘小吴塘柳茹塘庄湖塘都陂塘扶绅塘老村塘谭家塘永乐塘九源塘五千塘万建塘万柳塘万东塘九里湖塘并丹阳县境
　　　金坛县
单塘在金坛县东北二十八里齐单旻造
谢塘在金坛县北二十五里 【梁天监九年彭城令谢法崇所造】 
南谢塘北谢塘并在金坛县东南三十里 【梁普通中庐陵王记室参军谢德威造隋废唐武德中谢元超重修】 二塘各灌田千余顷
莞塘在金坛县东南三十里 【梁大同五年南台侍御史谢贺之壅水为塘种莞其中因名】 
大塘小塘路塘练塘前塘时塘鹤塘白塘舍塘陈塘强塘牛塘羊塘梁塘神塘烈塘传塘寺塘葛塘上景塘下景塘七成塘小湖塘大湖塘天湖塘寄秧塘卞莲塘包围塘谷备塘麻泊塘下陂塘鱼陂塘乌陂塘小云塘西后塘仆射塘白马塘柘荡潾塘官塘二 【一在游仙乡一在三洞乡】 黄塘三 【一在金山乡一在大云乡一在礼智乡】 
　　池
　　　丹徒县
　　　　放生池
在子城南今居民请租为业 【放生池在子城南今居民请租为业○(钞本无放生池以下七字)　案严氏元照谓今居民以上有脱文张氏鉴云请租为业者据嘉定志是放生池今考下文注云郑滋记谓潭通海眼嘉定志云放生池在子城南守臣阁学郑滋记谓潭通海眼理或有之其词正相符合今从张说补入(卷十三宫室门南山亭条下云在放生池上宋绍兴癸亥郡守郑滋建后废嘉定中郡守赵善湘因旧基复立注云详见放生池注今此条不载南山亭事则必有脱文矣)】 【今为池旁居民张氏请租为业】 池水虽岁旱不涸人谓潭通海眼云 【郑滋记谓潭通海眼】 
　　　　凤凰池
在北固山下
　　　　荷香池
在仁和门内 【池可二三顷外萦以山朱峰缘水一望如锦暑昼月夜凉风递香清趣不减西湖郡中荷花之盛莫此为最旧有亭不存】 
　　　　薛家池
在鹤林门外胜果寺前
　　　　龙池
在嘉山下
　　　丹阳县
　　　　金鹦池
在丹阳县圃 【宋夏竦初仕为丹阳邑掾一日侍母燕坐见黄鹂双舞而俱没于地发之得金鹦二母取鹦瘗地焚香祝曰天若赐夏竦愿从明中来竦因筑亭其上曰金鹦竦登制科后至者发地求金鹦不复得因遂为池亦号金鹦】 
　　　　放生池
在云阳桥北香岩寺前 【池上有尊胜石幢唐朝立】 
　　　金坛县
　　　　放生池
在县治南二里
　　井
　　　丹徒县
　　　　右军义井
在右军寨土桥边 【宋淳佑戊申之秋一日雷雨大作右军寨土桥边取土一块土开出一井泉水甚甘郡民有疾皆焚香祷请饮之而愈】 
　　　　圣井
有二一在登云门外永安寺前一在通吴门内漕渠西岸 【井泉皆清甘虽旱不竭民多汲以酝酒其在通吴门者旁有石翁仲一乃宋兖王李从谦冢上物也】 
　　　　金井
　　　　水陆堂下井
【昔人取中泠泉用油纸覆缾长竿深探度至底则别用一竿撞破油纸使水入瓶满然后引出近岁不复如此取水寺僧乃指水陆堂下井水以为中泠非也】 
　　　丹阳县
　　　　相公堂下井
在丹阳县治宋嘉熙闲县宰塞之 【丹阳县治谯楼外旧有二井嘉熙丁酉县宰姚德辉以风水不宜塞之故老有诗云相公堂下水却似长官清谓此井也相公堂见公廨门】 
　　　　白鹤三仙庙前井
在丹阳县锺离村 【其井最古】 
　　　　延陵沸井
四 【延陵沸井四○钞本此条在丹徒县圣井条后　案下文云在季子庙前今考卷八丹阳县嘉贤庙条下云庙有百井内沸井四注云详见山水门则此井当属丹阳无疑】 二清二浊在季子庙前 【唐上柱国高绍记按顾野王舆地志庙前有沸井四所庙后旧有沸井二所不详何时所开齐高祖建元元年井北忽闻金石之声掘深二尺得沸泉其后复有声铮铮又掘得泉沸涌若浪泉中得木简长一尺广二寸隐起文曰庐山道士再拜谒木坚白字色黄延陵县令戴景度以闻于是并凿为井今见有四井腾涌惊沸二清二浊觱沸之声昼夜不绝齐豫章文献王嶷传世祖即位后频发诏拜陵不果行遣嶷拜陵还过延陵季子庙观沸井梁延陵县令王僧恕记四井地穴百沸天涌】 
　　　　三教井
在县南二里井底有石人三遇大旱井涸则见未详何时
　　　金坛县(缺)
　　泉
　　　丹徒县
　　　　紫金泉
在城中巿心民居 【嘉定志紫金山正当巿心四旁民居旧来犹隐隐见山脚今不复存而其泉固在即严氏家井形制甚古后人误指紫金山为金山非也严氏之居今为章氏云】 
　　　　泮泉
在郡学西宋郡守林希所凿 【宋元佑闲郡守林希凿此井得石刻泮泉二字教官杨迈为刱井亭因榜以篆额】 今改名育德 【元贞闲教授徐硕揭扁亭上曰育德】 
　　　　□锡泉
在城南因胜寺内
　　　　真珠泉
在招隐寺西北一里山下源发于西南山 【宋苏子瞻游鹤林招隐寺诗岩头疋练兼天净泉底真珠溅客忙以其泉圆溅若贯珠故名】 
　　　　虎跑泉
在招隐山东南高五丈许深广纔数尺旱雨常二尺水 【宋苏子瞻有虎跑泉诗】 
　　　　鹿跑泉
去虎跑泉二十余丈 【润州类集唐学士蒋防为鹿跑泉铭舆地纪胜在招隐山梁昭明太子井也】 
　　　　倒流泉
在皇旋村 【皇旋村在丹徒县义里乡】 
　　　　翟公泉
在铁炉山后 【宋参政翟汝文有泉铭】 
　　　　灵泉
在长山 【旧传其流与练湖通注溉民田万顷见曹岠长山灵渊庙记文】 
　　　丹阳县
　　　　玉乳泉
在丹陽縣觀音山廢寺中 【井上有玉乳泉三字乃陳堯佐隸書井□在觀音殿棟橈碑壞棄擲草莽中宋景定癸亥僧祖權築亭其上張耒集有觀音泉詩】 水品為□下第四或以為第十一 【唐張又新水記劉伯以丹陽井第四李秀卿以為第十一宋歐陽永叔大明水記云水味有美惡而欲求天下之水味而次第之妄說也】 
　　　　白鹤泉
出绣球山东行二十里入九曲河
　　　　玉龙泉
在陈山 【宋朱彦章诗巨灵擘两山飞泉拟白龙】 
　　　金坛县
　　　　抚掌泉
在茅山华阳观东 【华阳观东有冬温泉拍手辄涌起京口集有吏部洪兴祖华阳抚掌泉诗】 
　　　　凤门泉 【河图云乃有地肺土良水清句曲之山金坛之陵又真诰曰其地肺似洛中北邙山水似长安丹凤门外井泉之味今按其地爽垲水深土厚历选江东及之鲜矣李德裕寄孙练师诗有欲驰千里恋惟有凤门泉之句】 
【凤门泉(河图云乃有地肺土良水清)○(钞本无凤门泉三字河图以下一段在三教井条下)　案水类丹徒县京口水条后钞本有地肺水一段其注与此处河图以下大略相同注中言句曲之山金坛之陵则地肺在金坛不在丹徒可知又引真诰曰水似长安丹凤门外井泉之味李德裕寄孙练师诗有欲驰千里恋惟有凤门泉之句则此条之标题当作凤门泉不当作地肺水尤不当附于三教井之下矣今补凤门泉三字移至金坛县抚掌泉后而删去地肺水一段以免重复】 
 　海潮 【海潮○(钞本此下一段在北济荡条后)　案戴氏守梧云海潮类但述潮汛之时刻不复分列三县与湖港浦渎之例不同自当附于此卷之末不应与洲荡为伍也今从其说移至井泉之后以符体例(钞本泉类列于浦之前陂类塘类列于井之后今亦从戴说移泉类于井之后陂类塘类于池之前庶大小先后之叙不致紊乱)】 
图经不载唐人诗每及之 【贾岛诗云断海门阔潮分京口斜刘长卿诗气混京口云潮吞海门石李嘉佑诗北固潮声满南徐草色闲其它不能悉记水势与钱塘略同世称钱塘之潮为子胥愤气所作而李德裕在润州有诗亦曰地接三茅岭川迎伍子胥然此江之潮惟暗长耳非若钱塘涛头卒然暴至也】 汉枚乘七发已有广陵观潮之语京口与广陵对岸图经失书也京口潮候与钱塘诸江先后亦颇异今以前辈所传诸本校之其早暮时刻又自有不同者故具载以备参考凡酰酱之属酝造之际适触其候则沸溢不止物理相感如此不可不察也
一本一日早寅晚申十六日同二日寅末申末十七日同三日卯酉十八日同此两日大汛也四日卯酉十九日同五日辰晚一更初二十日同六日辰晚一更二十一日同七日辰未晚一更后二十二日同八日巳晚二更二十三日同九日巳晚二更后二十四日同十日午晚三更二十五日同十一日午夜三更后二十六日同十二日翻潮早四更晚未初二十七日同十三日早四更后晚未中二十八日同此两日起汛也十四日早五更晚未末二十九日同十五日早五更晚申三十日同一本一日十六日卯三刻酉三刻二日十七日卯六刻酉六刻三日十八日辰一刻戌一刻四日十九日辰四刻戌四刻五日二十日辰七刻戌七刻六日二十一日巳三刻亥三刻七日二十二日巳六刻亥六刻八日二十三日子一刻午一刻九日二十四日子四刻午四刻十日二十五日子七刻午七刻十一日二十六日丑三刻未三刻十二日二十七日丑六刻未六刻十三日二十八日寅一刻申一刻十四日二十九日寅四刻申四刻十五日三十日寅七刻申七刻
一本一日早卯五刻晚酉四刻大汛二日早卯七刻晚酉四刻三日早辰三刻晚酉六刻四日早辰五刻晚一更一点五日早辰六刻晚二更一点下岸六日早巳三刻晚二更二点渐小七日早巳六刻晚二更五点八日早午一刻夜三更一点九日昼午四刻晚三更四点小汛十日早四更一点晚午七刻十一日早四更三点晚未一刻十二日早五更二点晚未五刻起汛十三日早五更四点晚申二刻渐大十四日早寅三刻晚申五刻十五日早卯三刻晚申八刻大汛十六日早辰三刻晚酉三刻十七日早巳六刻晚酉六刻十八日早午四刻晚一更一点十九日早午四刻晚一更三点二十日早辰八刻晚一更四点下岸二十一日早巳一刻晚二更二点渐小二十二日早巳五刻晚二更五点二十三日早午二刻晚三更一点二十四日早午五刻晚三更四点小汛二十五日早午七刻晚三更五点二十六日早未一刻晚四更二点二十七日早五更三点晚未八刻起汛二十八日早寅一刻晚申一刻渐大二十九日早寅四刻晚酉四刻三十日早卯一刻晚酉一刻
丹徒马庆继先校字 

至顺镇江志卷八 
　神庙【神庙○(钞本作宫室)　案严氏元照云此题似非当改祠庙张氏鉴云卷十一学校门文昌祠三间在庙之东注云见神庙门祠类云云是此处宫室当作神庙又卷十二冢墓类丹徒县汉荆王墓注亦称神庙门又吴季子墓注云详见神庙门今考文昌祠顺佑王庙(即汉荆王庙)嘉贤庙(即吴季子庙)皆在此卷之中则张说固信而有征矣今特改总目为神庙而补祠庙二子目以复其旧】 
礼日月星辰 【礼日月星辰○钞本此下一段在陶宏景祠条后　案张氏鉴云礼日月星辰云云乃神庙类总叙脱误在此严氏元照亦谓此段当移至卷首总目之后今从其说改正】 人所瞻仰山林川谷邱陵能出云为风雨人所取财用则祀之其在人鬼法施于民以死勤事以劳定国能御大菑捍大患则祀之非此族也不在祀典京口古称名郡大江水府为四渎长圣贤忠义流芳遗躅在乎封内者班班可考是以庙貌血食亘千百载逮今不衰阖境祠宇多据隆阜揭处妥灵固得其所第以世降俗薄祝史巫觋惑世诬民增益土偶妖形怪状违越典礼非一而足昔宋高祖起自京口诏所在淫祠皆除之其先贤及以勋德立祠者不在此例唐李德裕观察浙西去淫祠千余所信史书之今亦未暇详论姑叙其刱建之地以备志记庸俟明哲君子黜邪辅正焉
　　祠
　　　本府
　　　　后土神别祠
在府治西南二里亦号皇地祗庙未详所始 【后土祠本在河中府之睢邱润之有别祠不知始于何时宋祥符图经所载】 建炎焚毁绍兴丙子重建今祀于道冲观
　　　　文昌祠
二即梓潼帝君祠也其一在报恩观之西庑泰定二年重修 【梓潼祠在西观旧有大殿毁于兵燹遂迁圣像祀于三清殿西庑岁久屋坏泰定丙寅郡人士重修仍刻皇朝加封诰揭之殿前诰文曰维明有礼乐幽有鬼神妙显微之一贯在天为星辰在地为河岳形功用于两闲矧能阴骘于大猷必有对扬于懋典蜀七曲山文昌宫梓潼帝君光分张宿友谅周诗相予泰治则以忠孝而左右斯民炳我坤文则以科名而选造多士每御捄于灾患彰感应于劝惩贡举之令再颁考察之籍元定贲饰虽加于涣汗徽称未究于朕心于戏予欲文才辈出尔丕炳江汉之灵予欲文治宣昭尔浚发奎璧之府庶臻嘉号以答宠光可加封辅元开化文昌司禄宏仁帝君主者施行】 其一在儒学大成殿侧至治二年教授朱天珍更置海陵尧岳为记 【其略曰皇元混一区宇偃武修文进用儒术列圣相承每命臣下作养人才以备贡举四方内外奉行惟谨延佑元年始设科取士三年进封梓潼辅元开化文昌司禄宏仁帝君惠至渥也一时士子莫不欣忭作新思自奋庸京口江山冠天下风俗纯雅荐绅先生家晁董而户马郑经明行修宾典有司岁无虑数十人六年冬教授成都朱天珍来典教是邦于是新作文昌祠于学宫之东偏褒衣峨冠像设俨如至治二年夏四月告成按太史司马氏天官书斗魁戴匡六星文昌宫有贵相司中司禄诸神天之六府也汉地里志梓潼水出广汉南入垫江蜀大川也岂列宿之精岷峨之气扶舆清淑焄蒿凄怆有若是耶考诸传记初神封号曰德仁忠圣文昭武烈宋册尊为忠文仁武孝德圣烈王国朝徽称十字宠赐益隆诰命之下咸以忠孝为辞所以厉学者以尽臣子之节抑虚文尚实行意盖有在也继自今吾党之士登名天府擢巍科跻显仕资父事君其亦神之惠也若夫进德修业或荒于嬉而欲惠徼神相侥幸利达则岂徒为神之羞抑亦为典教者之忧】 
　　　　康王祠
在城隍庙西庑宋绍兴壬午郡人艾钦文创建 【绍兴壬午郡民大疫艾钦文素业医梦神授香苏饮方待补是药可愈乃置锜釜煮药于庭病者至使饮之无不差遂捐已赀建祠于庙之西庑也】 归附后延佑六年加封威显昭惠圣顺忠烈王岁久庙貌倾圯天历己巳重修 【绍兴迄今几二百年瓦缺椽腐神像仆地腹中有书一卷乃钦文倡建祠宇疏医生屠文富钦文曾孙婿复率众修之一新像设钦文即澹轩先生谦之父漫塘刘公尝志其墓云按饶之浮梁州景德镇宋宝庆中石刻其略云王姓康名保裔河南洛阳人仕周以战功为东班押班父死宋太祖以保裔代父职后与契丹战兵尽食绝援兵不至而死真宗震悼久之赠侍中已而灵迹显著于信之弋阳熙宁中封英显侯庆元闲封威济善利孚应英烈王】 
　　　　林仁肇祠
在因胜寺内主僧宝文为记 【其略曰南唐林太师讳仁肇世为建州人身长六尺余姿貌壮伟仕郡为裨将后归金陵嗣主见而奇之署为将周师攻淮甸太师出援寿州与刘仁赡相应累有战功初出援失利虔祷于佛感僧伽阴佑乘单骑而殿归润州僧伽预飞锡于厅中今卓锡泉是也太师乃以第宅并城西义里乡洪信庄田地山四千九百九十六亩舍为寺业建慈云因胜院以大圣为开山焉时唐保大九年逾八年建宝塔于寺右至宋建隆二年复舍乐安庄田地山五千二百三十九亩云云天禧年塔为雷震不存】 
　　　　钱良臣祠
　　　　赵彦逾祠
并在甘露寺内 【赵祠郡人田晓为记】 
　　　　明灵昭惠祠
即皮场庙在长桥下双寨门
　　　丹徒县
　　　　瓜步江神祠
在金山龙游寺
　　　　刘武翼祠
在登云门外即宋武翼大夫刘侹祠也 【郡守俞烈记】 
　　　　林文节祠
在紫府观内 【宋枢密林希谥文节元佑闲尝守润】 
　　　丹阳县
　　　　丁令威祠
在太霄观内 【详见道观门太霄观注】 
　　　金坛县
　　　　陶宏景祠
在陶村有丹井古木 【宋朱彦章有诗见京口集】 
　　庙
　　　本府
　　　　东岳别庙
在登云门里阳彭山巅宋熙宁中建归附后至元二十八年加封天齐大生仁圣帝 【里人孙宏道重书殿额】 大德六年行工部尚书辛仲实重修海陵陈膺为记 【其略曰东岳载祀典其来尚矣自轩辕氏封泰山禅云亭而神之灵始着迨有虞氏望秩山川至于岱宗柴而神之灵愈显汉唐以来或增封加梁父或东巡纪功德由是祀事日益盛祠宇日益兴国朝明德荐馨香有隆无替钦惟圣天子践阼之初肆颁明诏加号大生复诏郡国长吏斋洁致祭虽特为兖之祖庙设然神之灵行天下如水行地中无在无不在此行祠之建所以易地则皆然京口据淮浙要冲为一大会府郡西北隅有山曰阳彭行祠实在焉规模形势雄伟杰出视他郡冠邦人士有祷必应环境内家于斯游于斯莫不享安静和平之福神之力居多以郡乘考之庙创始于唐末大德辛丑七月初吉飓风大作暴雨骤至山川沸腾民居荡析庙居山巅颓圯倾欹十居八九前行工部尚书辛公一日过祠下所乘马若有阴导之者公遂入焉荒凉慨凋弊恻然兴念于是扩而充之撤而新之自庙门而上后宫而下殿宇廊庑楼阁檐楹垣墙甃砌栏楯扃鐍以至庙貌画壁易腐桡完破毁经始于壬寅之春莫阅仲冬落成云云】 
　　　　城隍忠佑庙
在清风门里南墉之上云汉将军纪信血食于此旧在府治西宋绍兴七年移置二十七年里人鼎建干道元年赐庙额 【干道元年郡守敷文方滋奏城隍祠润人相传实汉高帝将军纪信庙食此方绵历数千载发露灵德不可胜纪旧庙在府治之西绍兴七年移在南墉之上二十七年郡人鼎建门殿峥嵘隐然为一方形势请祷雨赐无不响答三十一年金人犯瓜州前守臣赵公称祝于祠下以求阴相未几其酋自毙乞下有司议封诏赐今额】 郡丞陆游为记 【其略曰汉将军纪侯以死脱高皇帝于荣阳之围而马迁班固弗传也维宋十一叶天子驻跸吴会改元干道正月甲子右中大夫直敷文阁知镇江府方滋言府当江淮之冲屏卫王室号称大邦祠纪侯为城隍神莫知所始然实有灵德以庇邦人绍兴隆兴闲金鼓之声震于江壖吏民不知所为惟神之归至于流徙蔽野兵民参错居处弗惊疾疠以息则神实阴相之吏其敢贪神功以为已力乎谨上尚书愿褒显之越三月癸丑诏赐庙额曰忠佑诏下而方公为两浙转运使右朝散大夫直徽猷阁吕公擢来知府事侈上之赐五月癸亥大合乐盛服斋庄躬致上命神人协心雾雨澄霁灵风肃然来享来临于是吕公以属游曰愿有纪焉游谓纪侯忠奋于一时而暴名于万世功施于汉室而见褎于有宋身陨于荥阳而血食于是邦土惟力于为善而已岂有有其善而不享其报者乎吏之仕是邦必将有事于庙有考于碑其尚知所勉焉】 归附后至元十三年殿毁于火 【至元丙子十一月火毁前后殿】 十四年鼎建皇庆元年重修 【福建盐运司同知新安汪良垕修从道士张廷皓之请也】 庙前有石桥桥有亭曰敬如 【宋景定闲居民巿户捐金造亭于庙门外石桥之上名曰敬如】 
　　　　顺佑王庙
在府治之后圃即汉荆王□庙也贾受封此地与黥布战死人为立庙唐有先天重修二石刻 【其一曰夫视之不见听之不闻理邃杳冥事归寥廓神之体也阴阳授质天地表形妙万物而见情滋百宝而见性{滋百宝而见性○(钞本无见性二字)　案上文云顺佑王庙即汉荆王贾庙也唐有先天重修二石刻(钞本其一曰以下皆是大字张氏鉴云依此志体例唐有先天重修二石刻系大书正文其一曰以下当是子注今从其说改正)考全唐文所载第二碑阙名第一碑乃孙处元所撰(下文第二碑中亦有吴郡孙处元撰碑之语)此句有见性二字与上句妙万物而见情相对今据以补入下文鹗视鹰扬(钞本鹰作膺)宁尸八部之荣(钞本尸作户)今皆据全唐文改正(惟兆示玉鸡灾成金□全唐文金字下亦缺一字考其文义疑是虎字或唐人讳虎字缺而不书或避写兽字石泐而字缺均未可定今姑仍其旧焉)至若深谋出于不代异绩崇于一时(全唐文同)二句相对不代盖即不世唐人讳世故避写代字耳}神之用也有用有体然后镜穷达而通吉凶惟深惟机然后系幽明而极变化润州城内荆王神庙者汉高帝之从父兄也帝唐之裔丰谷之灵锺三才而秀出应五运而挺生夫其文足化成武堪静难慨慷奋发伺风俟时兆示玉鸡灾成金口泣三灵之罢睠悲九服之无依波震尘飞乱海岳而腾气龙兴虎啸（上□下桀）风云而扇威于是九四犹疑三千未附伐谋于应响之地垂命于容发之闲王洞晓龙韬宏开鸟翼星流电激鹗视鹰扬一麾而获马欣三捷而强彭越围寿春举周殷之众会垓下收项籍之功取临江若拾遗分旧楚犹摧朽渊谋出于不代异绩崇于一时周邵末之方桓文安足比致君尧舜拯俗阽危大启荆宇爰藩汉室富陵之衅蝉蜕道穷变通古今之是非茫昧之理遗灵宅此历代攸钦自昔二千石临郡未尝不先致飨而后莅职前刺史东平毕构亲为祭文今刺史京兆韦铣手荐脯醢司马上谷成敬荷高明下济禀乎刚克之威俊乂称贤尚彼在官之誉抑扬治道含吐艺文温恭俭逊总其枢正直廉清充其用聿从乌府来佐凤江万里表最三台虚伫而尚澄襟静室揽辔中逵藏往知来诚为易道穷高极远不昧周经言锺化牝之符克信怀珠之术慨祠堂之褫落悲厥之堙讹乃命众工精求班匠旋加刻削广事雕锼同有子之追写仲尼等左彻之共朝轩帝精诚通于至理仿佛见于仙祇烟云气色似获严凝之助日月昭临如增降鉴之象延群峰于户牖遶浚壑于阶墀众圣尽臻百灵咸暨岂止一蛇为异双鲤见祥袁真托梦于太元邓艾通幽于司马不俟四天之位宁尸八部之荣威仪悉整箫管皆彻由是人无夭札岁靡灾异风雨调顺谷稼熟成一邦之氓佥荷其庆长史颜元孙旧德名家鸿才硕学性等玉壶之洁心同金奏之谐端右一州羽仪当代录事参军魏晰司功参军裴侑李眺等策名来仕清德莅官不亏基创之余弥笃敬恭之操尽申明荐咸勉至诚未穷焂忽之游终保清澄之气安歌兮缓节緪瑟兮鸣篪始沐藻而祈恩便奠椒而降祉清光满室瑞气盈庭粤以大唐先天二年太岁癸丑三月戊寅甫功毕夫寂然不动感而遂通极乎幽赞之情招乎福谦之佑无方无体至变至精显道而列晬容兴物而崇清庙事通元妙光丽自然屏翰千载舟航万古式扬粹烈爰作铭云帝王兴起必有藩捍匪独也周亦闻于汉于穆懿戚挺兹植干拯溺救焚夷凶静难功成不处德盛无邻威动夏日德侔阳春德盛伊何辅主惠民功成伊何没代留神神道设教圣人所服得一永符乐天招福不行而至不疾而速利用靡穷聪明难渎欲达吾信词陈史祝　其一曰州城西北墉上神祠案孙处元润州图经云本汉荆王之庙也汉书高帝族弟汉兴为将军有功封为荆王王于此地与黥布战薨人为立庙历吴晋宋齐梁陈俗皆享祀隋平陈废州为镇数经寇贼镇官溷惧屡祷求福助焉其祭文道士江旻所作词甚华美前后二千石及上佐下车辄先祭而始莅职如慢黩不虔应时致祸左骁卫大将军薛讷尝为此州司马被病危笃令祝张文瑾至诚乞请当时获愈自是恭祀有加刺史王美畅修饰堂宇门屋步廊皆令文瑾监领瑾亦勤恳手种果木一百余株司马成敬荷多识前言往行文藻精新居常信笃备深诚敬乃于先天二年三月内命工人雕刻神仪并造王之后妃嫔妾及左右侍从威仪图于壁上总三十余躯盛矣哉虽太伯子房祠中象设严丽不之过也成公奉计入朝言发朝夕吴郡孙处元撰碑披文相质穷理尽性稽诸典故备通神道时秋八月工毕皇帝安七庙殛四凶天下太平域中无事文瑾修身洁己常主奠祭岁月躬亲不懈其事楚词云灵偃蹇兮姣服芳菲菲兮满堂五音兮繁会君欣欣兮乐康岂虚也恐陵谷迁贸兰菊有渝敬草故实而为之记】 绍兴三年帅臣待制胡世将重建庙有记干道戊子守臣待制陈天麟重修有记 【其略曰绍兴碑犹未称顺佑则其封当在近年而无以考也】 下鼻塘有别庙
　　　　汉刘史君庙 【汉刘史君庙○(钞本此条前有正佑昭显威德圣烈王别庙汉刘史君庙火□庙三条)　案戴氏守梧云此三庙皆已见于下文此处不应复见今从其说删去】 
在利涉门里刱建岁月未详宋庆元闲重修海陵主簿黄泾为记 【文曰庆元三年丁巳春三月余适留南徐客有李谊者故太师陇西开国公心之孙也一日访余曰郡城之东北门曰利涉内十许步有汉刘史君庙在焉祀着令典按祥符图经旧称刘四郎土人以郎非尊称故称史君云庙古无述世系名爵莫可考若厥着灵耆叟具传今试诵其一二江流昼夜万里而下沧海溟溟远混天青来帆去棹飙疾浪激戢戢黑头命在瞬息一念有感越畛而至气寂宇定讫安以济则灵达于江于海矣惟兹邦民凿田于山五日不雨苗瘠其颖守谒史词云兴车随岁不为病伊神之敬则灵升于云而化其土矣至若阴阳失和民乃札瘥弗药而平接壤连甍凡史君所以安全斯人者率此类也睠言庙宇岁久弊极栋桡乎上柱蠹乎下岌岌然朽索之悬巨石邦人惧其一旦倾覆于神貌切有未安也载思载理以宁神止爰卜杯珓以逆神意曰一俯一仰斯神之从而卜辄弗协邦人退叹曰史君之爱我也不至矣乎意毋庸役人以奉巳乎居数岁庙屹然虽震风暴雨不少为动邦人益叹其灵且怀其爱也谊因语邦人曰庙颓若是神固无求于人人宁无报于神不卜而修功乃克收众合辞称善乃与同志者赵时方邓汝能帅众得钱九万不足复捐已金十八万凡楹桷瓦砖若涂塈悉视力而治于是朽者坚窳者良漫者鲜庸以安妥神灵式显我邦人依向之诚君其为我记之余尝病夫佛老氏以清静寂灭为教而其徒往往宏其宇岩其像穷人力以极世之侈丽岂二老子之意殆其徒自相矜衒者过也今夫身者人之寓也合地水而像之者又寓之寓也然见不达鲜不惑寓以为真史君能援人于急难不测之地而于寓则忘毋乃爱人之一念运之不穷而精神昭昭固有如云行于天无往而不寓者乎然亦何安何危之有余敬神灵且达神意又嘉李君能修报于神不至如佛老氏之徒之甚也乃为之记】 
　　　　白马庙
在府治之西
　　　　寿邱司徒庙
在上河街普照寺北 【即寿邱山神南唐时封为司徒】 
　　　　三皇庙
在府治西南万岁岭上旧在登云门里东岳庙侧大德三年总管廉达石海牙迁于此扁其门曰开天配享从祀具有仪式 【至大二年省部议拟三皇开天立极泽流万世有国家者所当崇祀自唐天宝以来伏羲以句芒配神农以祝融配黄帝以风后力牧配按礼记月令春三月其帝太其神句芒夏三月其帝炎帝其神祝融又史记称黄帝得风后力牧以治民其配享坐次宜东西相向以句芒祝融居左风后力牧居右若其相貌冠服年代辽远无从考证不可妄定当依古制以木为主书曰句芒氏之神祝融氏之神风后氏之神力牧氏之神所谓十大名医依文庙大儒从祀之例列置两庑岁以三月三日九月九日致祭】 
　　　　灵顺庙
即五显王庙有二其一在唐（土追）山上唐始置宋康定改元重建 【进士刘敌记今不存】 历年滋久旧宇浸颓嘉定甲戌郡人鼎创献殿淳佑甲辰复建正殿景定辛酉重修銮江高桂为记 【其略曰塘（土追）山一峰崒嵂敻出万有之表左瞰大江右俯修岭河源演迤环绕前向山脉起伏拱护后冈天造地设实为京口奇观祠五显于其上昭地灵也历年滋久旧宇寖颓嘉定甲戌罗允谐盛拱辰裒楮兴工鼎创献殿规模开拓视前过之然正殿尚缺淳佑甲辰王之杞等既建大殿以安圣像又翼两廊以隆庙貌初殿基偪山后多为寠人斸土以货日朘月圯存不能半至是始植木以培后岸堑沟以限人迹屏蔽周密基址坚固庙门有街岁久多坏则又一新甃砌东西凡百余丈景定辛酉垣墉榱桷闲以损告何有元等撤弊而华饰旧而新畴曩功绩始得无废诸公属余记辞不获于是为志修建之岁月至若述明神发灵之迹纪古徐阐祠之因有庙之旧碑在　累封诰敕石刻在庙内】 其一在乌盆澳宋淳佑闲建 【淳佑闲显灵巿户居民鼎新建大殿及廊宇郡守赵与有题名记在上】 
　　　　火祆庙
旧在朱方门里山冈之上 【张舜民集汴京城北有祆庙祆神出西域自秦入中国俗以火神祠之在唐已血食宣武矣前志引宋祥符图经润帅周宝婿杨茂实为苏州刺史立庙于城南隅盖因润有此庙而立之也】 宋嘉定中迁于山下 【郡守赵善湘以此庙高在山冈于郡庠不便遂迁于山下庙门面东郡守祝板故有祆神不致祆之句】 端平闲毁 【端平乙未防江寨中军作变有祷于神其神许之事定郡守吴渊毁其庙】 
　　　　天王庙
旧诸军寨皆有之今所存者二一在右军寨门口一在前军寨门口 【旧传唐太宗从高祖起义兵有神自号毗沙门天王愿力定乱将有猪首象鼻者故所向成功及即位诏天下公府皆祀之　按佛书唐天宝元年西蕃五国来寇安西奏至上诏不空三藏入内持念不空诵护国陀罗尼方二七遍帝忽见神人五百带甲荷戈在殿前帝问不空对曰此毗沙门天王第二人独往副陛下心往救安西也其年安西奏城东北三十里云雾冥晦中有神长丈余皆披金甲鼓角大鸣地动山摇经三日蕃寇奔溃斯须城楼上有光明天王现形谨图样随表进呈因敕诸道节镇所在州于西北隅各置其像江南李后主时忽见州城上有神现头如车轮额上有珠光灿若明月绅民皆看数日而没今天王楼是也与旧传颇异】 
　　　　仰山庙
在通吴门里许侯俊建 【许侯俊藉仰山之神灵收洞寇获功遂建庙于此】 
　　　　平水大王庙
在京岘山 【旧传王为后稷庶子佐禹平水至会稽诲人浚道后祀之至宋胡文恭宿请登祀典或云禹平水土而人祠之未详也】 
　　　　柳如京庙
在北固山下
　　　丹徒县
　　　　西岳别庙
在鹤林门外 【西岳别庙在鹤林门外○(钞本此条在东岳别庙条后)　案此志之例郡城以内属于本府郡城以外属于丹徒县故上文祠类瓜步江神祠(在金山龙游寺)刘武翼祠(在登云门外)林文节祠(在紫府观内)皆属于丹徒县不与本府之祠相杂庙类之西岳别庙既在鹤林门外自当属于丹徒县不得与东岳别庙同属于本府明矣今改正下文徐偃王庙(在崇德乡大渎山下漕河之西)汉留侯庙(一在丹徒镇漕河之东一在彭城)张司徒别庙(在丹徒镇官庄口)白龙庙(在长山之麓)辛王庙(在新丰镇)白兔山神庙(在城东南十五里)萧练三姑庙(在城东三十里)石公山神庙(在城东北二里)句骊山神庙(在城西南七十里)褒忠庙(在西津蒜山下)旌忠庙(在通吴门外)灵顺庙{一在塘（土追）山上一在乌盆澳}邓艾庙(在京口港上)林仁肇庙(在朱方门外)关王庙(在京口坊竖土山之侧)平水大王庙(在京岘山)天妃庙(在竖土山东)下元水府庙(在还京门外)张王别庙(一在鹤林门外一在华山一在下兰)昭惠庙(在雩山)石马庙(在高资涧西)夏禹庙(在马迹山顶紫府观之东)司马公庙(在义里乡炭渚桥侧)唐葛周三将军庙(在塔山之巅)炳灵公庙(在丁角镇)皮场庙(在江口坊京口闸左岸)东平忠靖王别庙(在小沙中保)汉王别庙(在乐亭汉王桥北)其地皆属于丹徒县不应与本府之庙并列今皆一一改正】 旧号云胜庙即华岳金天王之行庙也唐天宝六年有天使崔明祈醮于新淦县之玉梁洞梦与神遇使还具以状奏其年八月敕于九仙台云储洞置庙大和中有金陵彭彦规使于新淦县闻神之灵乃画庙图而归寻为丹徒令因置庙于此绍兴初因火庙坏越二十载庚午郡人相率重建
　　　　徐偃王庙
在崇德乡大渎山下漕河之西宋绍兴闲创宝庆中庙坏淳佑癸卯里人重建州郡春秋递至祝版以祀 【每遇水旱有祷辄应故州郡春秋递至祝版以祀】 归附后毁于兵燹延佑二年众复建一在下鼻塘
　　　　汉留侯庙
二即张子房别祠一在丹徒镇漕河之东未详所始 【土人亦谓之张司徒庙非也今别有张司徒庙去留侯庙不远在官庄口然此庙莫知其所始前志言昔有土人知中州过留侯祠下奉香火以归立庙于此】 宋建炎焚毁绍兴辛酉重修 【宋进士刘应□篆额】 景定四年隐士徐某新之 【隐士号梅窗其名字未详】 归附后庙圯皇庆元年里人复建 【皇庆元年里人冷德新胡体仁捐已赀兼募众重建】 一在彭城宋嘉定闲建 【去城三十里曰彭城宋嘉定元年民多疫有道人至其境施药疗病得更生者千余家一日道人辞去老稚送之道人身轻如羽悬空五尺行向山林不知所之正怅望闲空中忽有人云七十年前此地有张子房庙今废久矣乡人遂立庙岂施药者即子房耶见咸淳志】 张司徒别庙在丹徒镇官庄口
　　　　白龙庙
在长山之麓宋元丰六年赐庙额曰灵渊宣和中封惠泽侯 【元丰六年夏大旱州遣官诣庙酌泉归祷山颜出云与泉偕行既至府居而雨者三日是岁境内有年守臣许遵以状闻诏赐灵渊庙宣和中封惠泽侯】 绍兴癸酉加为灵应昭济公曹岠有记 【其略曰元丰时许公之祷雨也万方曲尽因访佛老之徒有名行者得倪尊师而礼之尊师曰吾不能致雨有弟子姓白近在扬州城中以革补鞋为业可使人致之当得其所据小木床斯来矣遂如此言果至以师故不敢隐则曰今欲雨无所取水凡溪壑坎井之一泓一滴各有所司乃取太守砚池墨水吸而噀之有顷雨至而色尽墨其人不知所在又从其师物色之云已归长山方知为长山之龙也旧尝以其事绘像于壁而庙别立倪尊师之祠庙坏未久其说犹可据因并录之绍圣丁丑通判夏侯元栽松记在庙内】 
　　　　辛王庙
在新丰镇宋绍兴七年立杨天成为记 【其略曰韩国赵侯辛君讳翼字大鹏灌阳人也少时仕韩为郎中秦起兵破韩是时天下皆乱惟公独守坚越韩相皆城立公为赵侯然秦势勇不能守泛海而南入闽无所知名闭门不出尝以家财求客为韩报雠于秦然闽无烈士尝令家僮陈奎求之晓夜究心仅仅十六载陈奎叛公追至毗陵不捷以千金求之得诸句容遂杀之公因疾于毗陵岁余邦人以紫虚君丹药赠君病愈闻秦已破是年饥人互相食啖公倾帑藏尽救饥民汉兴天下稍定公置田千亩茅屋数椽以养道修真至汉安五年无疾而逝卜葬辛塘之南至隋立祠于南冈之东祈祷无感不通至唐中兴土人以君之事告于朱方守臣自君之薨仅六百八十余年灵感以护邦人至宋真宗方封王号绍兴七年迁祠于此绍定六年四月一日书立石　今按碑中所载事不出于史传且言紫虚君丹药近乎老氏虚诞之说姑录于此以俟识者】 干道己丑重建
　　　　白兔山神庙
在城东南十五里
　　　　萧练三姑庙
在城东三十里
　　　　石公山神庙
在城东北二里
　　　　句骊山神庙
在城西南七十里
　　　　褎忠庙
在西津蒜山下即忠州刺史魏胜之庙宋隆兴闲立 【宋隆兴中金人犯淮甸统制官忠州刺史魏胜力战于清河口遇害朝廷嘉其死事赠以节钺赐谥立庙久废】 
　　　　旌忠庙
在通吴门外即宋蕲王韩世忠庙都统李郁建今废
　　　　邓艾庙
在京口港上 【幽明录邓艾庙在京口上有一草屋晋安北军司马恬病梦一老翁曰我邓公屋坏君为治之后访之为立瓦屋今废】 
　　　　林仁肇庙
在朱方门外 【南唐林仁肇宅在今朱方门外一里后为宋丞相苏颂居第颂以仁肇忠勇乃为立庙于宅之东侧见苏氏谈训今庙】 
　　　　关王庙
在江口坊竖土山之侧大德三年县尉孙琳鼎建 【大德三年秋旱县尉孙琳祷雨有应飞蝗渡江又祷于神禾稼无伤乃率众建庙焉】 天历元年封显灵义勇武安英济王
　　　　天妃庙
在竖士山东旧在潮闸之西宋淳佑闲贡士翁戴翼迁创于此太学博士李丑父为记 【其文曰妃为莆明神庙于京江之湄且十余年迁于江口土山龙津之西侧淳佑辛亥闰十月既望越一日壬申经始京口距莆三千里祭不越望山川犹然况锺山川之奇为人之神乎妃林氏生于莆之海上湄洲洲之土皆紫色咸曰必出异人御灾患有功德于民宜秩典祀而地之相去则有疑焉或曰妃龙种也龙之出入窈冥无所不寓神灵亦无所不至今祠更诸爽垲北濒江淮尚想风声鹤唳于金山花靥闲东望海门犹记护三韩使节时事妃既有功于此亦宜食乎此孟子之论有一乡一国之士又有天下之士乌可以地之相去为疑金焦之闲龙君水府所宫妃之庙于此又宜浙闽广东南皆岸大海风颿浪舶焉依若其所天比年辇下江潮为患赖妃竟弭尹厘以闻今皆不书独志其江淮闲事初两浙转运司贡士翁戴翼语丑父曰嘉熙戊戌自京游京口学妃故宫方轮奂忽梦以改卜嘱仆心讶且惧辱命不敢当妃曰徐图之仆拜而退觉而识之既而濒江庙果圯仅存一殿卜修不兆卜迁乃兆既相攸当受地公家适今浙东常平使者尚书郎赵公（王臾）夫参谋两淮大阃道京口众以请公之子总干是夕亦梦如初公白府给地工费甚巨而乐施亦众山示效响石之瑞川后献锁江之碇人士为之兴起壬子岁正殿庙门西偏集福堂落成守僧与祀飨者皆有所止仆时与寓目焉献殿前措夹殿旁翼缭以周垣规制略定营缮以次越七年翁君书抵仆曰昔所欲次第就者幸不愆于素献殿两庑工师奏功绘事告备东庑魁星有祠青衣师朱衣吏左右焉西则奉龙王而灵威嘉佑朱侯兄弟缀位焉二朱亦乡人生而能神扬灵宣威血食于妃宫最旧是役也奉命于栖栖之时践梦于二十年之后望不及此妃实引翼之愿为我记其略仆与翁皆妃邑子且诺于京口七年矣既书岁月又系以诗俾歌以侑食焉其辞曰峨峨兮新宫神宴娱兮婆娑翠旗兮蒙茸弭节兮山之阿渺湄洲兮闽中食兹土兮维何于赫兮威风记两淮兮战多紫金山兮摧戎花靥阵兮挥戈合肥城兮释攻若有神兮撝诃驱厉鬼兮先峰殿南岳兮群魔骇云闲兮帜红非风鹤兮传讹望海门兮浮空想护使兮韩倭汹百怪兮鱼龙独安流兮靡他偭新庙兮淮东琼花时兮来过配富媪兮民庸江与淮兮无波彼佐禹兮巫峰功载兮同科繄菊英兮兰崇荐芳馨兮九歌绘长鲸兮来供鼓犀渚兮鸣鼍舞汉女兮丰容邀游湘兮英娥食兹上兮以功羌如山兮如河嘉士女兮敬恭消疵疠兮淳和俾边民兮乐农有年书兮麦禾阅长江兮无穷与牲碑兮不磨】 累加封灵惠助顺嘉应英烈圣妃归附后至元十八年封护国明着天妃大德三年加庇民延佑元年加广济福惠庙曰灵慈 【按天妃泉之莆田人姓林氏幼而神异能知人之祸福室居三十岁而卒宋元佑闲官为立祠于邑之圣堆宣和五年给事中路允迪使高丽遇风余舟皆溺独路舟赖神护济因奏赐庙额曰顺济绍兴二十六年封灵惠夫人时海寇陆梁神致贼舟州上其事加昭应三十年泉民大疫神令穴土得甘泉饮者皆愈加崇福福兴巡检使姜特立捕海寇即舟遥祷辄应加善利淳熙甲辰民灾丁未秋旱有祷于神无不奇应进灵惠妃庆元戊午瓯闽苦雨祷之普应岁为大稔金山之战神现旗帜加助顺嘉熙闲加灵惠助顺嘉应英烈皇朝海运多藉神力至元十八年封护国明着天妃大德三年加庇民延佑元年加广济福惠明着天妃庙额曰灵慈】 至顺三年僧德焕募众重修 【德焕号无文金山僧】 
　　　　下元水府庙
在还京门外宋祥符初赐额曰显济旧在金山元丰中僧了元移于此建炎庙焚大帅刘光世重创绍兴丁卯都统制王胜重修延平黄俞为记 【其略曰上中下三水府上居江州马当中居太平州采石下居润州金山江南保大中各加王封至大中祥符二年九月始易去伪号赐庙额封王爵下府额曰显济爵曰昭信泰江王载在祀典国家岁时遣中使到山陈设醮筵投金龙玉简元丰初佛印禅师了元来主是山见祠附禅林民闲祈祷病涉又多割牲享祭深叹其非便以故事请于州州请于朝廷始度地于江之南岸州之西津而得寺之吉土治庙迁神层峦崇山千嶂所环腹背荆吴襟喉江海当水陆要津而舟车辐辏其下壮神之居久而益灵往来憧憧祷则辄应曰旸而旸曰雨而雨是神御灾捍患有功于国甚着为惠于民甚厚岂淫祠比哉无何建炎戊申劫火所延一夕而烬自是为荆棘瓦砾之场凡二十年矣浙西安抚大使刘公光世悯香火寂寥即故基草创其殿仅御风雨而已绍兴十四年六月以梓宫之还无巨浪风帆之警加封顺济英惠昭信泰江王夫神号尊崇而神居敝陋固知物待时兴事需人举而允属当仁则我都统王公其人也绍兴壬戌冬被命而来方下车谒庙见其栋桡不堪上痹下陋外无四垣不称明灵因思曩时击棹誓江战无不克赖神阴相愀然疚怀喟然叹曰神之所依者惟人人之所事者为神人居华屋神栖敝庐于我安乎是用力谋兴葺祈乎邦伯愿辍已俸易庙之圯墉腐瓦革故而鼎新之乃揆日鸠工使艺者运思巧者尽能匠者度材陶者储糈不陋不奢悠久是图众情悦怿翕然底绩起于秋之八月讫于冬之十月垣墉百堵庙屋庑门凡四十余闲若画若塑威仪队仗杂然并陈为钱一万二千余缗既告停役公来庆成云鲜日润辉映前后邦人骏奔万目同耸龙游长老了心来求立石以示方来虽去古云远莫知庙之所始姑述所闻见犹愈后世无传焉时则十七年丁卯黄钟月之朔日也铭曰帝受天命悉主百神假神之休阴锡庶民神司水府血食此土分造物权能旸能雨弭灾一方真皇封之厥功益着今帝崇之神殿中废栋宇重新谁伤斯毁王公惟仁度神之居贝阙珠宫存祠事神古今所同庄严如是神物奔会灵心肸蠁福不待禬愿归檀施愿及军民永护家国永镇江滨听此歌钟亭此豆笾酒有余酹香无断烟】 
　　　　张王别庙
旧谓之广德王庙 【神姓张氏英概灵迹具载桐川旧祠】 本县有三一在鹤林门外不知始于何时 【祥符图经云广德王庙在府西南一里一百七十步则知其来久矣】 岁久庙圯宋崇宁闲新而广之建炎兵火不壤 【邑人王扬英记不存】 开禧后累封正佑圣烈昭德昌福崇仁辅顺真君归附后栋宇颓圯至大二年重修泰定二年易封正佑圣烈普济昌福崇仁辅顺真君 【诰曰能御大灾能捍大患礼则祠之曰肃时雨曰乂时旸民之福也虽神化之机莫测而显幽之理不殊广德路祠山广惠宫正佑圣烈昭德昌福崇仁辅顺真君列职仙班着灵江右夙司水衡之职诞昭海漕之灵庙食于兹者千五百年民祷而应者万无一失若稽彝典庸易徽称于戏道本强名亶服如纶之命神无不在尚宏体物之功其祇汝封以庇兹土可易封正佑圣烈普济昌福崇仁辅顺真君主者施行】 庙外石桥有亭 【宋绍兴壬午郡守李迪造亭于桥上有记无名亭久废】 一在华山祭奠最盛 【庙有香鼎视其识宋建中靖国辛巳所铸则南渡以前已有祠矣端平乙未防江军失伍求助于神一境帖然丙申旱熯乞灵祠下甘雨随至楼殿翚飞俨如图画每岁仲春江淮及境内士民拜奠祠下者几月不绝】 一在下兰 【下兰在高平乡】 
　　　　昭惠庙
在雩山即乌龙王庙宋绍定四年郡守韩大伦建奏赐额 【大慈乡雩山之顶乌龙王庙宋嘉定五年夏旱五月六日谏壁农人刘某等偕社众在庙诵经是日有凶人卜当儿于龙池捕一蟹焚之触忤龙神随遭雷斧之诛绍定四年郡守韩大伦鼎建庙宇祷雨辄应岁获大稔奏赐今额见咸淳志】 
　　　　石马庙
在高资涧西天历元年重建
　　　　夏禹庙
在马迹山顶紫府观之东
　　　　司马公庙
在义里乡炭渚桥侧 【司马未详何人】 
　　　　唐葛周三将军庙
在塔山之巅
　　　　炳灵公庙
在丁角镇
　　　　皮场庙
在江口坊京口闸左岸
　　　　东平忠靖王别庙
在小沙中保宋末里人裔杰重建
　　　　汉王别庙
在乐亭汉王桥北
　　　丹阳县
　　　　三皇庙
在县巿普宁寺东张通判巷大德八年县尹马天瑞建
　　　　城隍庙
在县治西宋宣和闲僧道渊建 【道渊普宁寺僧通照大师也邑人尚书郎刘无极为之记绍兴兵火不存焉】 景定甲子春知县孙卫重建 【庙门旧谯门内与圃堂相对古柏成行历阶而升可至庙室后以巫觋便于出入移门圯城之下古柏亦不存矣】 
　　　　武烈帝别庙
在县东南三里斜桥下
　　　　东岳庙
在县东一里
　　　　东岳别庙
在土地桥北宋贡士谈从龙舍地为之嘉定闲真士袁思聪建殿
　　　　张王庙
在县北一里
　　　　孱陵侯庙
即吴将吕蒙庙也在县东五十四里吕城镇汉王庙有三其一在闾塘祀高祖 【按汉宗庙之制所尝幸郡国皆立初帝以鄣郡封兄贾为荆王为九江王布所杀上自击布幸荆国故得立庙因而不废】 其二在越塘村村前者曰前汉王庙祀刘知远村后者曰后汉王庙祀光武 【按所谓前汉后汉者盖因庙在村前村后而别称尔后人以刘知远亦号高祖故妄易之而祀光武者岂亦以后汉而遂讹之耶】 
　　　　善利庙
在县东北五十里即嘉山龙祠宋祷雨有应赐额封昭泽侯山有龙池遇旱不涸 【池甚灵异每祷雨时以祭状掷水上诚之至者则龟鱼衔曳而没于水中】 
　　　　慈感庙
在县东南五十里即吴塘龙母祠宋绍兴戊辰赐额封嘉惠赞福夫人 【唐独孤及有吴塘祈雨文】 
　　　　白鹤三仙庙
在县西十里锺离村 【土人相传孙锺设瓜之地此庙最古】 
　　　　广惠庙
即张王别庙县境有四一在县东北七里湾唐末草创 【故老相传唐季有钦公者以贩货往来常润闲每行以神像自随一日至此担重如压肩不能胜祷曰神欲庙食于此乎言毕荷担如故遂即其地诛茅草创左山右湖前临漕河亦一胜境又号七里庙】 宋天圣中重建崇宁中大为兴葺 【天圣重建亦甚隘陋崇宁邑人谢存始率众大姓大为兴葺复殿重廊官厅庖湢各色皆具吏部王扬英为之记】 归附后废至元丙戌再建一在九曲河上至元闲创 【归附后七里庙废邑人陈姓得华氏所居于九曲河上遂移祀于此规模视昔有加后故庙既复此祠亦并存焉耳】 一在延陵镇东宋嘉熙闲建宝佑中增广之 【宝佑丙辰摄邑事赵良（金耆）率众赠广】 一在县南五十里竹塘宋开禧闲创立 【旧有庙在珥渎芮家桥西开禧中洪秉权与乡人郭之奇博（上竹下塞）以游二人相诟不已至其祠大成斗阋洪不能克且无以自脱祝曰神使我生还当移庙竹溪以报既得归遂立庙街北神像与丁王像皆奇古伟特为他处冠】 
　　　　灵顺庙
二一在县东一里漕渠之西宋淳佑戊申邑士蔡逢建一在湖西龙城
　　　　梓潼帝君庙
在县东灵顺庙之西宋宝佑己未邑士蔡逢建
　　　　灵惠王庙
在县治之东城即威济李侯庙宋咸淳中始加王爵
　　　　颜良庙
在吕城大桥北
　　　　显济庙
在县东北三十五里即彭山龙祠有水池灵异与嘉山同宋嘉泰初赐额邑士戎□增刱置田以给守庙者 【嘉泰元年郡守苕溪李沐祷雨获应奏赐额显济邑士戎口买地百七十余亩建庙及置仁信乡田一百余亩供给道士之守庙者】 
　　　　平水王庙
在县东北仁信乡
　　　　顺佑王庙
在县南五十里荆城 【即汉荆王庙】 
　　　　葛大王庙
在县巿南
　　　　萧相公庙
在县巿东酒坊
　　　　七郎庙
在湾溪
　　　　陈司徒庙
在岳庙东
 鲍王庙
在寿安乡
 嘉贤庙
在延陵镇西北九里即吴季子庙也 【延陵即季子之采邑土人为之立庙见舆地志】 不知何时所立东汉会稽守第五伦毁之其后更复 【按唐上柱国高绍记曰顾野王舆地志云季子名札吴太伯十九世孙吴王寿梦之少子长子曰诸樊次子曰余祭次曰余昧次曰季札诸樊立为王且死立弟余祭欲令兄弟传国以及季子余祭余昧卒立季札乃让不受退耕于延陵即其采邑土人怀德为之立庙云云山谦之丹阳记季子旧有三庙南庙在晋陵东郭外北庙在武进县博落城西西庙即此是也昔第五伦为会稽太守禁非正之祀宜归于一故唯存南庙而二庙被毁其后人闲悉更复之南庙后有古墓周处风土记韦陟先贤序殷仲堪季子碑皆云此墓即季札墓也墓前有季子庙碑者仲堪为晋陵太守造碑铭命县人薛玖植碑于南庙至永初中南庙被毁迁碑于西庙今庙前双碑左厢者即仲堪所制右厢者梁天监十二年九月延陵县令王僧恕所建绍以开元七年 【绍以开元七年○(钞本以作臣元作化)　案此句乃唐上柱国高绍记文本不应有臣字盖以字或书作有似臣字故误作臣耳开元为元宗年号而唐时别无开化年号则化字必传写之讹也今并据全唐文改正】 自长安令左迁润州长史爰泪十年太岁壬戌因巡属县庙于延陵与县令吴兴沈口同谒季庙申奠礼也慨灵庙之岿然访贞石而湮灭询于庙祝因旧文虽殷王二君共延陵而俱没而前后双制与高风而尚存重镌刻以懿之纪年月以显之呜呼来者观此亦何异乎夫子之大篆也】 唐大历十四年润州刺史萧定改修仍为记 【文曰有吴之兴也太伯让以得之有吴之衰也季子让以失之为让之情同而兴衰之体异何哉太伯之让让以贤也故周有天下而吴建国焉季子之让贤以让也当周德之衰而吴丧邦焉或曰非所让而让之使宗祀泯绝而不血食岂曰能贤斯可谓知存而不知亡者矣夫治乱时也兴亡运也故至至而不可却终终而不可留黄河既浊阿胶无以正其色盐池斯咸弊箄不能匡其味 【盐池斯咸弊箄不能匡其味○(钞本箄作蔽)　案庾信哀江南赋云敝箄不能救盐池之咸吴兆宜注云湑曰孔融周岁论敝箄不能救盐池之卤尚瑗曰雷（政去正改学）炮炙论序弊箄淡卤据此则蔽为误字明矣全唐文载萧定此文正作箄今据以改正下文表墓着呜呼之篆钞本着作篆今亦据全唐文改正】 与夫当浊乱之世召力胜之戎让与争孰贤乎易曰知几其神则季子之见可谓知几矣季子之明可谓知进退存亡而不失其正矣至于听乐辨列国之兴亡审贤知世数之存殁挂剑示不言之信避国保无欲之贞故有吴之祀寂寥而延州之响如在元风可想至德兴叹美之辞哲人其萎表墓着呜呼之篆向微德仁两至则夫子不复虚二叹焉详其精义被物钩深致远之旨乌可究其津涯而窥其墙仞哉是知让之为德德在于生灵不独其子孙明矣国有祀典人怀永思定忝列藩条钦崇懿范于以加敬严乎閟宫别闺壸之内外正众神之序位旧以太伯之庙在于苏台而制季子之祠像设东面非由典礼谅无取焉必也正名于是乎在祈报旁奠贽币宜列于轩厢春秋礼荐俎豆当陈于正寝俾观像者识贤人之遗风可律审度者知经德之礼秩无差末学陋词不足颂其休烈寒来暑往敢用同于纪年时唐大历十四年岁己未八月二十七日甲子记吴郡张从申书】 宋元佑戊辰敕赐今额 【宋元佑三年六月知润州杨杰奏窃见管下延陵镇吴季子庙冢载在图经祠祷有应近因夏旱遂差严洁致祭未踰旬浃雨泽沾足谨按季札生于晚周当干戈剽攘之际独能执德谦退轻千乘之国凛然清风千古如在其审乐知政盛德信义详见旧史庙中有孔子所题十字碑太宗皇帝尝以其字载之法帖以信万世而其祠冢未经旌表赐号诚为阙典伏乞朝延特赐封爵九月奉敕赐嘉贤之庙】 岁久庙圯宣和建炎闲邑人因旧址新之 【知建康府宝文张缜为记】 庆元中封昭德侯 【制曰朕考于传记知神为吴公子当春秋时尝辞千乘之国而不受凛然高节万世如生岂复以人爵为荣哉今延陵之民世承嘉祀谓非此无以表德厉世命以侯爵往谂于庙神其宠嘉之】 嘉定闲重修十字碑亭漫塘刘宰为记 【其文曰延陵季子之邑季子逊国之节高天下庙祀为宜故唐狄梁公尽毁江南祠独此不废庑前对峙二亭下覆穹碑新旧各一其文曰呜呼有吴延陵君子之墓盖旧者裂矣而新者代之相传以为夫子书书之是否不可知而历代宝之传必有自嘉定己卯春宰始与里中汤沐张汝玉汝开三山郑宁来致敬周视庑闲淫祀赫然而亭独坏喟然叹习俗之陋乃因友人遂白府下县镇撤像设之不经者凡八十有四乃合众力属镇之士韦晰再葺两亭晰好事勇于义镇大夫上饶蒋丙又劝相之未几告成俾识岁月宰尝观孟子论邪慝之害曰君子反经而已欧阳子论释氏亦曰当修其本以胜之然则二亭之葺岂徒以寿斯石而已哉吾党之士必有能反三隅者十字碑详见杂录门内之考古类】 庙有百井 【嘉定咸淳二志不载而毗陵志乃云西庙在润州曲阿今丹阳县延陵镇庙有百井多堙废】 内沸井四 【详见山水门】 又有古碑三皆颂神之德其一晋晋陵太守陈郡殷仲堪谒庙记 【文曰君讳札吴王寿梦之少子太伯十九代孙也封于延陵号曰季子周室蕴累仁之基有吴开至德之祚缅元流以达会启灵详于一庙泰三才之妙致挺斯文而在兹君性资上善体极黄中薀量渊岳争明日月仁和阳春之德志邈秋云之高凝雪不足拟其洁南金无以喻其贞夫老氏同王侯于三代仲尼以名器为大宝非道无以通物非德无以守位吴王知君之贤思托社稷之重三昆同誓传国而至百姓与仁历数在躬而君桎梏人役臭腐英华超然高谢退耕别墅轻千乘于鸿毛易大业于脱屣昔太伯遐举以违亲子臧宵驾以辞国其由王业之命有托义嗣之主非已孰能践圆机而弗叩抚归运而长揖哉自古皆有让未若君之高者也若乃内难弗与大存宗国会仁而不持道义而忘贤深情远概超名节之外潜功默运无涉世之累兹谓体道忘形与人而已愈有矣观夫嬴博之达几乎知命领音悟契殆尽神功解剑徐君之墓亮至信于不言捐金采薪之士表幽人之高情以一幽显照达微章荣华不能干哀乐不能滞绝尘昭旷之境独得神明之肆邈矣哉清明高远弗可尚己譬犹乘太虚而升昆仑游青霄而佩日月英风澡浴遗德在民虽复世经五代年积千祀而坟垄勿翦庙宇常存有晋太原陈郡殷仲堪作守兹邦怀清尘于旧壤讯越踪于故老践灵阶以肃感历竹柏而栖心缅矣长思慨然永叹以为圣贤虽远神想可通影迹虽灭风趣不泯使百代之下若见其人者非夫传旨文言寄兴音味何以致兹乃研厉树思为之铭赞命民薛玖采石而刊之其辞曰百王咸洎群动资竞邈矣上哲含灵烛镜脱羁尘路超逸元径明殆庶几达侔知命眇眇秋云皦皦霄月惟清惟虚既高既彻亮兹默诚昧彼庸节言发信章功深累绝情由道属理以神通矧伊有感承乏兹邦一瞻灵宇惆怅坟封乃刊元石传想无穷俾尔后生濯君高风】 其一梁延陵县令王僧恕谒庙记 【文曰余领群书周求诸古古而为让在事多途乃或从天应命惟允佥曰或推功有寄或授之以德兹皆天人之所命亦以功德之宜兴夫季子讳札者吴王寿梦之少子故曰季子封于延陵太伯十九世孙也源周绍吴系惟先哲积善余庆风流实远以君禀正灵之独秀咏微妙之渊奇卓尔莫能变其操凝然无以测其际山藏宏纳何足累其旷冬日温美宁以喻乎仁故让乃先天安从物议考绩攸归在躬弗荷而志存高退不重万乘惟保清约岂愧黄屋遂乃逍遥于自得之场遨游于江湄之畔社稷无失旧业昆兄有冲逊之义宜迹远会深降默语结信咸衷悬剑树杪指金樵采流德路端详音察俗必审风规之趣体物机照而情与神合至德哉无能名矣甘棠勿翦知东周之美政庙宇修存信京吴之流庆乃增重阶以背冈开修道以临溪松杨荫映秋草连绵四井地穴百沸天涌封朱表以旌衢望绿碑而骈列但路由三吴川贯百雉人马因亚舟舸交接小人祈福君子钦风傍徨碑隧文镌湮没陈郡殷仲堪以晋太康缉守毗陵刊碑立赞于兹百祀夫金石可灭德音无朽自大梁开辟幽明同体风流草偃天下齐心况乎作宰兹邑弥肃虔情观迹访古苔石相昧瞻陛望室遗德若存恻焉追怅伤哉川逝聊系述于前人乃立碑于路右伊德无穷在言宁尽率陈承教用申赞铭其辞曰淳风既在浇波是务五典无恒四海争赴惟此殊途超然异路一人冲逊天下谦悟猷哉至德邈矣清风逍遥遐聘远鉴衰隆惠流于外信谅存衷超然无累善始令终惟此神极灵德自天惟彼黎庶致感修虔忝割兹邑凭政幽贤徒言无畅镌刻乃传用刊碑石流响万年】 其一唐武进县主簿赵晋用赛雨纪石文 【文曰昭明为神神正直而已其或歆夫诏祭阨我生人则神道丧矣故明命鬼神以为黔首此神祠者有吴公子讳季札贤而能让信必由衷听乐彰于识微挂剑表乎心许故以生则君子敬而尚之没则国人思而像之宜其精气作神盛德为祀日者时旸不若泽国犹亢露苗则叹风叶其黄俗忧无年人虑艰食我明太守兼江南东道采访处置漳潮等六部经略使彭城刘公名同升惠恤人隐保厘东夏仗乐胥之德三英有粲飞遹骏之声万人所望故圣主委连率之任百姓获名子之恩布常始于人和为政先于农祀瞻彼云汉有事山川南亩徒勤西郊莫润骏奔执豆殷荐明神不待谅辅之积薪用馨我公之禴祭肸蠁斯应屑窣有声油乎蔚云霈乎兴雨尝未信宿果诺愿言甘液骤霪于崇朝飞潦流乎中夜岂只四境沾霂固亦千里昭苏非神睿智聪明悯厥士庶非公之惠人勤稼丰我粢盛则不能鼓润随车结欣遗秉者矣诗不云乎无言不酬无德不报况神昭我忠信锡兹纯嘏福应宜答则惟其常是用严恭祀事敬羞礼物歌韎任荐苹藻所用报也夫道有着而用光德可歌而宜颂若神之德皆可歌乐焉有享其利而不报其功乎江阴县令窦修睦树德惟俨立政惟明惠爱洽于人心操割骇于神用获斯介祉润我编甿爰加绘事用答灵佑丞敬安孝主簿卢泆尉曲霭抱干时之具蓄兼济之才发言勇于公忠祇事勤乎夙夜实劳跛倚其吐馨香不有君子安能辑事乃相与断丰石扬神休是岁大唐天宝五载季夏六月壬午三日甲申记】 
　　　金坛县
　　　　三皇庙
在西南坊里仁巷大德十年建 【旧庙在东北坊年深摧圯遂迁于此】 
　　　　城隍庙
在县治西南一百步
　　　　东岳别庙
在县治东北二里宋元丰闲创始元符三年庙成岁久颓敝归附后至治二年邑士吕桂子重修后殿大观画壁今存 【殿壁乃大观四年名笔所画仪卫优伶衣冠器仗皆极精妙岁久梁柱将压邑士吕桂子字景芳载加修葺惜其奇古乃为木函护之梁柱虽易而壁顾无恙观者咸称美焉】 
　　　　武烈帝别庙
在县治东北半里绍兴二十七年重建
　　　　张王庙
在县治西二里绍兴三年重建
　　　　灵济庙
在县南十里白龙荡之洲上未详所始 【旧传白龙见于此人为立祠号其泽曰白龙荡号其祠曰白龙庙】 宋皇佑初县令曾旦重建 【并为之记】 崇宁中赐额封孚惠王嘉定九年增修漫塘刘宰为记 【文曰嘉定丙子秋镇江旱直秘阁知府事澄江邱侯寿深惟民艰并走群祀雨不时应侯中夕愓然乃按图考志以金坛之南受丹阳句容武进及境内之水汇而为泽弥数十里南入于洮湖以名著者六七而龙荡为大旧传有白龙居之故名荡之阳有庙曰灵济其神曰孚惠王盖自皇佑以前邑人以泽之大疑有神司之又龙见于此祷雨辄应合于礼经所谓山林川谷邱陵能出云为风雨见怪物者故建庙妥灵而上其功于庙积封至此侯慨然曰诸侯得祭川谷之在其地者金坛非吾地耶乃斋戒授简于节度推官陆君师贾曰守愿自力乞灵于神而城守不可去其代余行陆君奉命疾驰过县不留熏沐宿祠下诘旦致太守命出门而阴及郭而雨过丹阳雨甚入城雨乃大足镇江三邑上二邑农事逾晚甫秀而风未不尽实过不在旱而金坛竟稔合诸邑损岁租仅什三盖诚意知感如此侯惟神应之不可虚而备患之不可不预也乃捐缗钱命知县王君塈以葺祠宇复以民闲私菱蕅之利区分荡地缭以菰芦岁加培壅而荡淤且隘使水至无归其去不留复委县尉杜君范以辟荡地王君不事苛扰故役竟而人不知杜君明达利害故令行而民不病继自今不但神道感而宣灵水之潴泄有地设有旱干亦庶几矣陆君故与余同僚而金坛余寓里也见属为记以丕昭神休以使民无忘贤太守之德余既嘉侯之勤又喜一时僚属之克相其事也故为之书】 十一年加封灵佑 【嘉定十一年三月十八日加封孚惠灵佑王累封诰取石刻在于庙内】 庙前有明秀亭 【庙前有亭米友仁书其扁曰明秀亭字极遒劲祠之西壁陈季明陈德昭皆有诗见京口集】 
　　　　太常卿庙
在县东南一里祥符图经云未详宣和中邑佐聂循矩以唐史李子通传考之知其神为殷芊盖子通僭号时檄芊为太常卿典礼乐古今神祠有官称者多以姓加其上意昔时必曰太常殷卿之庙殷既犯宣祖庙讳则去姓而止呼其官云
　　　　袁太守庙
在三洞乡前时干即晋袁宏庙唐末裔孙袁仁敬建 【宏没葬于此墓地广二十余亩唐末其孙袁仁敬建祠于茔右以奉庙食】 宋元丰三年重修 【元丰三年闲孙彦博重修迨今子孙奉祀不坠】 
　　　　湖溪庙
在登荣乡
　　　　李司徒庙
　　　　朱林双庙
并在游仙乡
　　　　上塘庙
在唐安乡
　　　　白塔庙
　　　　游塘庙
并在三洞乡
　　　　崇圣庙
在礼智乡
巢县黄利宾静泉校字 

至顺镇江志卷九
　僧寺 【僧寺○(钞本无僧寺)　案张氏鉴云卷十二宋武帝旧宅注云详见僧寺门又卷十八马薛里吉思注亦云尝作七寺见僧寺类今考普照寺条下云在寿邱山颠宋高祖故宅也大兴国寺条下云汝当兴寺七又云此七寺皆起于公之心与张氏所引两条正合盖此卷之总目本作僧寺与卷十以道观为总目其例正相似也】 
自休屠金人入中国而佛像攸始白马驮经止鸿胪而佛寺遂立历代以来其教浸盛润据江山形胜高僧寂士爱其幽邃卓锡建宇兹郡为多金焦甘露鹤林寿邱皆古剎也唐韩滉镇浙西毁寺观四十余所后随其好恶废兴不一国朝崇奉兹教以为华封之祝蠲其田租复其徭役故招提精蓝遍于天下然而其闲有禅律讲教之分住持有甲乙师弟十方之别攘竞之风往往有之迹其丹青土木庄严像教绰有可观盖其徒有志故事获竟成也今列其寺院庵宇之次以纪一郡之胜云耳
　　寺
　　　本府
　　　　帝师寺 【帝师寺○(钞本寺作殿)　案注中载蜀郡青阳翼记文云至治元年秋八月郡奉诏立寺祠帝师又云今上皇帝陛下复制诏立寺以祠则本作帝师寺可知(记又云其制度门庑殿堂有严有翼其室高明而宏深是殿与门庑堂室皆寺中之一地而非其总名矣)况上文叙云今列其寺院庵宇之次以纪一郡之胜云耳是此卷之子目但有寺院庵未尝有所谓殿也然则殿为误字明矣】 
在范公桥东南南仓旧址也至治元年奉诏建蜀郡青阳翼为记 【其文曰至治元年秋八月郡奉诏立寺祠帝师越明年五月寺成刻石纪绩某官臣某承戒郡府谨拜稽首而志其辞曰维皇元肇造区夏字书未有创制在世祖皇帝时巴思拔帝师协赞圣谟爰始譔作本西番书纲纪音画音以为宗而字有母轻重浊清损益降升母子根干文生字成字约音传四变而极衡从贯通其施弗穷于是刻之玺宝印符笔之诏令文议达书名于四方立学建官以训以庸延佑三年六月先皇帝采摭群言博议朝着丕视功载锡之荣号作庙勒碑月谒岁祭通乎天下今上皇帝陛下复制诏立寺以祠恢宏厥制以致美焉维时郡达鲁花赤中大夫臣朵儿赤实敬莅厥事总管中议大夫臣毛庄暨同知奉议臣萧处默府判奉直臣瞿仲推官承直臣李谦经历承事臣韩郁知事将仕臣程郇照磨将仕臣许公正恪慎共亿爰筮爰卜营于城南陬备物致用骏奔丕作分命录事司达鲁花赤臣伯颜丹徒县达鲁花赤臣亦的不花 【丹徒县达鲁花赤臣亦的不花○(钞本无此十二字)　案戴氏守梧云上文云分命录事司达鲁花赤臣伯颜下文云丹阳县达鲁花赤臣赞寿金坛县达鲁花赤臣罗里宰贰门内达鲁花赤共有四人不应独少其一考至治元年丹徒县达鲁花赤乃亦的不花此必传写者脱去也今从其说补入】 丹阳县达鲁花赤臣赞寿金坛县达鲁花赤臣罗里丹徒县主簿臣教化各率其工若民以致事无敢后其面势左山右河巿拱林卫雄秀而丰厚其制度门庑殿堂有严有翼其室高明而宏深凡屋五十亩其地四十九而有奇作二十有九旬乃成臣伏惟文字之兴承天时行开物成务宓牺氏造书契沮诵苍颉制字史籀作篆厥后茫昧变化古制既远益微而简册日繁捷以为便唯王次仲作楷行于今今皇元龙兴而蒙古文籍生焉于以饬政令殊徽号成一代之典文以新民之视听因时制宜有古三重之道盖帝命式于九围而圣人作万物矣法施于民祀有恒典钦惟皇元建无疆之基而帝师启无斁之祀圣天子崇礼报功隆天重地猗欤盛哉臣不佞敢纪其实而为之铭曰皇世厥德玉帛万国天地泰宁昭假上下敬礼和乐岁祀有恒顾惟帝师敷贲国华文学纬经诞降纶綍恭致崇极祠宇式营守臣钦若赋事献功谨严度程翳翳町载墠载甓有砥其庭丸丸梓材载瑑载饰有岿其楹流川峙山开阖阴阳广大高明以谨圣谟以奉严祀揭虔妥灵于穆神化维帝之泽而民之成庶明励翼九功叙歌成乐物生乃秩乃文敬共明神是为德馨维此通祀社稷其制祉哉黎萌智圣文德维帝是式而师是承天禄丕建皇图永贞繄时之亨勒铭金石皇寿万亿茂实英声】 
　　　　甘露寺
元佑末焚寻复建归附后至元十六年又焚主僧普鉴鼎建智本继成之堂曰圆照阁曰圆通曰千佛天目山僧明本为记 【其略曰按图志寺建于三国甘露年闲至唐李德裕割地以辟其址宋祥符闲住山大沙门传祖宣禅师乃国之舅氏欲迁寺绝顶郡守闻于朝得旨遂其志复赐今额及拨丹阳练湖巨庄以资岁入建炎闲厄于兵焰继成于绍兴至嘉定中住山祖灯振起化力大兴土木而新之皇朝至元己丑寺复为胜热婆罗门所摄住山普鉴大展宏规材与匠称心与力侔碧瓦朱甍荡摩星月阅年代之既伙振斧斤之尤奢未有若今日全美而大备者也复增巿丹阳吕城膏腴田二十顷补其伏腊至大改元乞余文以记之】 天历二年又焚智本遂移建山下 【山下即淮海书院故址至顺四年春乃始经营故址而缔构之视旧未能百一也】 多景楼在山之绝顶元符后因焚荡再建然非旧址惟东面可眺三隅暗甚蠹斋周孚有诗讥之干道庚寅主僧化昭徙立榜以米元章旧迹郡守陈天麟为记 【其略曰多景楼不知其所始与所以名寺兴于唐繇李卫公以后登北固题咏者皆不及多景楼当建于本朝无疑独不知其岁月初为楼者谁也今楼中石刻有米元章诗且云禅师有建楼意故书禅师不载何名当元章时尚未楼而东坡先生熙宁甲寅岁自杭过润与孙巨源王正仲会于此赋江天斜照传于乐府不知与元章赋诗时岁月相去几何岂有之而中废耶或云熙宁中主僧应夫为之是皆不可知也考丹阳类集寺凡楼观四雨华清晖凝虚多景其一也劫火之余踪迹难辨近岁有言于太守方公滋者指优婆塞之居为旧址公因至其所启窗东乡仅得圌汝焦石数山长江一曲则景固未尝多也下临峭壁岸稍稍坏难于立屋主僧化昭危之乃相地于寝室之西为屋五楹牓以元章旧迹登者以为得江山之胜盖东瞰海门西望浮玉江流萦带海潮腾迅而惟扬城堞浮图陈于几席之外断山零落出没于烟云杳霭之闲至天清月明一目万里则是楼也安知其非故处不然亦足以实其名矣京口气象雄伟殆甲东南北固濒江而山耸峙斗绝在京口为最胜处昭蜀人也胸中不录录故于是举为宜淳熙中耿守秉重修吴总领琚大书其扁曰天下第一江山】 
　　　　普照寺
在寿邱山颠宋高祖故宅也 【润州类集载见旧记】 至陈立寺名慈和 【唐许浑张佑俱有慈和寺诗见二公集中】 宋号为延庆寺之上方先是泗州有僧伽塔绍兴中寓建塔院于此以奉僧伽像名曰普照宝庆丙戌始植殿宇绍定辛卯然后门庑大备总领岳珂为记 【其文略曰京口为淛右一都会金焦两山者北固鼎峙俱有佛庐据其巅杰观雄台金碧晃辉晨钟暮鼓镗鞳应荅而又偏阛阓环江湖列剎栉比缁衲之流肩摩袂属盖皆憧憧如归矣寿邱介域之中坡阜纔数仞遗屋无十数楹在陈以后为慈和在本朝为延庆上方虽古兰若而毁于兵火名存实亡维彼泗水有等慈师阐化前朝禔福民庶累圣尊其行锡以显谥崇之塔宇自是始有普照之名道俗麇集筑塔寺南而所谓龙华者相与依而事之殆与旧寺判而为二寺之蔬粮顾反资之以自给然则娄葺弗振因陋以居于浮图氏之教初未至阙典也寺之主僧清显者历久授受经营二十年谓大雄之殿未刱伽蓝之门未立奔走于里闬于舟车储金缯募工师斤木坯陶铢积寸累前遗后承靡懈益坚而绩大费宏迄未能如其所欲嘉定辛巳秋九月予弭节饟台迄于今日岁息且一周目击主寺之更易者曰智清曰至祥曰宗茂曰冲希曰矻矻不辍唯求赀缮材是图是究最后冲希者以诗从予游闲进之席闲捐缗粟斥材费以助之使僝工自殿始以及于门庑继复驰书近辅之尝僚于兹地者苏台守吴渊及其弟嘉兴守潜江阴守史嶲之旁丐诸闻见乐施共相其成殿高四十四尺纵广五十尺耽如翼如像设毕具门与庑列左右备扃鐍又凡十有五楹自宝庆丙戌始植殿屋至于绍定辛卯盖又六年而后竣事用述始末以贻方来】 旧有横陈轩在方丈侧今不存 【取释氏书吾于横陈时味如嚼蜡之意】 龙华会在山麓 【白衣善友焚修之所】 有大圣殿赵处士堂 【每岁三月三日江淮之民相继来此焚香设斋供甚盛数日而后已】 正宗阁 【住持释祖满刱建】 楚山阁 【吴兴赵孟俯篆额】 
　　　　道林寺
在仁和门里宋绍兴闲创小庵后渐恢拓请丹阳废寺额揭之 【寺有石刻其略云寺建于唐干宁二年在丹阳去县五十里建炎闲废弛不存绍兴闲濠梁开福寺僧广安置地于仁和门里创白莲庵后建为寺请丹阳废寺额揭之】 
　　　　洪福寺
在长桥因胜寺之西宋干道初创小庵后建为寺取金坛废寺额揭之
　　　　静明寺
在还京门里宋淳熙壬寅请金坛废寺额建于此 【旧寺在金坛县东南九里】 丹徒县丞钱德谦记 【其文曰佛贵无为教贵有传达磨西来只履空归彼视其形骸如泥沙粪土何假屋宇堂殿金碧像设以侈其居然佛教所以传者固欲派派相承灯灯相续是必有所待而行有所寓而显雪峰辊球禾山打鼓以大愿力建大道场居者见法见僧来者起敬起信精庐之设是不容已静明旧金坛废寺淳熙九年步帅刘公超请于郡移城西之僧惠称庐焉其徒宗誾游方于襄阳定慧得度出大愿力建五轮藏诸天阁僧行有堂得度有次削发凡一十一人未几寝室丈室香积厨祖师堂宣明堂皆落成于是尼妙正绣罗汉诸天施之钟磬幢旛香火瓜花种种庄严矣独一殿未立誾慊然积累阅十载而就曳村垩土以身率之檀众用劝规模井井一旦粲然争雄于京口诸剎寺之未创或谓其地神光晃耀诸贤圣恍惚示现今果为大丛林兹岂偶然哉天下之事开端创始难自无兆有尤难兹寺之建使有地以为基有田以自给取材有所供力有众而吾独一身经画之其功已不易易初无寸工输僦地直阁基磨坊也藏基鱼池也今幻为布金地矣佛相之人与之乎德谦不得而知也按寺经始于淳熙之壬寅竣于开禧之丁卯云水方来众常千指佛教有所寓佛法有所传功尤难者也宗誾三山人寺虽开山于誾而推称于祖又不远三千里迎其师襄阳归养然则誾之知本忘已抑吾儒所闲见者僧云乎哉誾欲以传不朽乃以命予即所叙颠末志之今小师法海实为立石海事祖师谨甚崒堵之坞林木拱矣皆海手植也今于是又见其教之得所传故并记嘉定元年春正月】 
　　　　灵建寺 【灵建寺　花山寺○(钞本此二条在灵济寺后)　案上文梁广寺条云在灵建寺东下文花山寺条云在梁广寺之东则灵济寺当在梁广寺之前花山寺当在梁广寺之后明矣今改正】 
在东利涉门里僧绍辉建请金坛废寺额揭之 【旧寺在金坛县东南二十五里】 
　　　　梁广寺
在灵建寺东寺内有五圣殿
　　　　花山寺
在梁广寺之东旧院在州东北花山因名伪吴顺义七年建宋改名奉圣后废有流寓僧作小院于后军之西 【咸淳志花山寺废久矣有流寓淮僧将佛像移入后军寨之西作小院】 归附后至元闲徙建于此 【院僧既得濂溪书院之田岁入颇丰遂大为寺于此】 
　　　　安圣寺
在登云门里宋绍兴中创小庵后建为寺 【路以西山扁名曰集贤承旨吴兴赵孟俯所书】 
　　　　因胜寺
在府治之南三里唐大中六年建曰妙喜南唐曰慈云宋元佑中尚书左丞苏颂请为功德院遂名因胜报亲院 【苏颂拜尚书左丞请为功德院乞以因胜报亲禅院为额壁闲有集贤学士黄庭坚开堂疏石刻详见杂录】 咸淳闲重修 【通判陈应新为之记石刻在佛殿侧】 寺门外有石羊今不知所在 【事见杂录门】 
　　　　延庆寺
在巿南坊葛家巷宋景定五年住僧祖亮建移寿岳山下废寺额揭之 【延庆寺旧在寿岳山下建炎焚毁后其地为军寨寺额尚存景定五年住持僧祖亮移额建于此】 
　　　　罗汉寺
在唐（土追）山下唐天复中安王 【忘其名】 施果园为之朱建炎焚毁隆兴中讲僧崇习重建教授熊克为记 【其略曰罗汉教院在郡西南一里唐天复中有安王者方志逸其名始施果园地为之郡介堑建炎初毁佛祠无尺椽绍兴辛巳普济大师崇习以妙法莲花教来自行都邦人翕然乡之明年壬午太守赵侯从诸山请延以法席师谂其徒曰先佛以教与善津度一切众生京口实吴楚都会精蓝相望中更兵乱禅院律社多复旧观而罗汉院以教独不振非付属意也当以愿力新吾道场于是披榛輂砾首创洞室作弥勒佛观音菩萨五百尊者像以奉之干道丙戌又创轮藏取修多罗毘尼阿毘昙秘典以藏之既而库廪庖传相继以就岁在己丑遂创法堂以集众僧堂以安众方未经始也遗址半为民墨师户晓以理甚不可者啖以利不待券而侵地毕归且施物踵至而营缮之余则录净人之劳使慧达慧通慧云慧赞以次祝发受具而善安者亦与焉】 旧有风漪轩 【苏庠有罗汉院风漪轩诗见京口集】 
　　　　弥陀寺
在车家巷至元十六年永嘉张氏舍宅建徐苏孙舍田以供众 【苏孙因祝发为僧】 
　　　　报恩寺
在青阳门里宋安抚使濮氏之故宅至元闲改创请城南废院额揭之 【旧报恩院在城南一里初为烈帝庙干符中于院南别创新庙而改故庙为院后废寺成因请旧额揭之】 
　　　　水陆寺
在文昌巷宋淳佑元年建
　　　　灵济寺
在登云门里至元十三年郡民倪亿舍宅为庵请僧德真慧宝居之扁曰灵济复充拓为寺后废其徒普新普一继成之大德十一年主僧智满募缘重建天目山僧明本为记 【其略曰灵济祖师参马祖之道神异罔测居大洪山垂五百年化风未泯殆慈化之普庵师也南徐灵济寺主僧智满持建寺之缘俾余作文以记谨按事状寺居登云门里面山坐江开山无为法师德真习慈恩教已而入禅嘱其徒慧宝拟结庵杜门励精道业忽倪亿梦异僧受银炉书真宝二字扣僧以名曰善信黎明卜之周觉通乃曰今有师真资宝者奉灵济为谨有结庵志善信即灵济名也非化尔而何亿闻其说舍宅为庵请真宝二师居焉遂以灵济扁其精舍实至元丙子也寻而鼎新堂殿严奉像设公府改庵为寺癸未宝任寺责增建法堂灵济殿等屋丙戌应金坛东禅之命其徒弟二人曰普新普一掌寺事有加先制大德丁未迁化即任之智满自开辟迨今仅能具伽蓝之体今则严奉有殿宴坐有堂习诵有室岁入有土四海水云之延纳十方龙象之交参胜利出生傅大宏远目大千为灵济一剎夫何忝】 堂曰第一义海 【里人孙谋书扁】 亭曰一沤 【僧明本书扁】 
　　　　万寿寺
在中土门里宋赵安抚之故宅也大德六年僧智和改创
　　　　天王承庆寺
在登云门里梁天监中建旧名感慈院宋景定元年重构殿宇
　　　　惠安寺
在夹道巷本甘露寺下方浴院南唐保大中自惟扬迎旃檀瑞像于此 【祥符图经】 宋改今名 【向文简公以钦圣皇后赐燕人有功德寺曰资福在开封南渡初寺僧负其像至京口再创以废额揭之向氏脊记并文简像在焉】 
　　　　众善寺
在丛桂坊宋周知府之故宅也旧在金坛县之车村僧慧明移建于此
　　　　保福寺
在府治南一里旧名本起宋改今额内有十院曰前大圣院 【有佛指】 后大圣院 【有舍利辟支佛脑详见杂录考古类】 宝公院 【有佛牙】 新兴院钟楼观音院东观音院北观音院 【以上七院皆在寺内】 西观音院 【临火炭桥巿河】 罗汉院 【在清和楼巷西】 释迦院 【在清和楼巷东俱尼僧处之】 
　　　　大兴国寺
在夹道巷至元十八年本路副达鲁花赤薛里吉思建儒学教授梁相记 【其略曰薛迷思贤在中原西北十万余里乃也里可温行教之地愚问其所谓教者云天地有十字寺十二内一寺佛殿四柱高四十尺皆巨木一柱悬虚尺余祖师麻儿也里牙灵□千五百余岁今马薛里吉思是其徒也教以礼东方为主与天竺寂灭之教不同且大明出于东四时始于东万物生于东东属木主生故混沌既分乾坤之所以不息日月之所以运行人物之所以蕃盛一生生之道也故谓之长生天十字者取像人身揭于屋绘于殿冠于首佩于胸四方上下以是为准薛迷思贤地名也里可温教名也公之大父可里吉思父灭里外祖撤必为大医太祖皇帝初得其地太子也可那延病公外祖舍里八马里哈昔牙徒众祈祷始愈充御位舍里八赤本处也里可温答刺罕至元五年世祖皇帝召公驰驿进入舍里八赏赉甚侈舍里八煎诸香果泉调蜜和而成 
【舍里别　案张氏鉴云卷九卷十九并作舍里八今考卷九僧寺类大兴国寺注载梁相记云舍里八煎诸香果泉调密和而成与此条注备蒲萄木瓜香橙等物煎造之语适相符合卷十九仕进类马薛里吉思注云每岁贡舍里八见土贡类而此条正在土贡类其为一物无疑然其字或作别或作八者盖蒙古等国语言译音本无定字故传记所述各有不同作志者既并载之今亦当并存之不必臆断何字为误也他如卷九般若院注之泼闾(张氏鉴云赵孟俯碑作泼闾潘昂宵碑作婆闾今案泼与婆一声之转)卷十三驿传叙注之文不要兀歹(张氏鉴云卷十四作文伯要（角□）今案不与伯一声之转缓读为兀歹疾读则为（角□）)卷十四元刺守之斡鲁劝牙里(张氏鉴云劝当作欢见仕进今案劝与欢虽似传写之误然二字皆从雚字得声疑以声相近而转)及朵儿只(张氏鉴云卷九青阳翼帝师碑作朵儿赤今按只与赤声相近)卷十九仕进之卓麻儿(张氏鉴云十四卷作卓马儿今案麻与马音亦相近)虽皆与本书前后文微有不同似乎未能画一然疑以传疑庶合不知盖阙之义舍里八赤职名也公世精其法且有验特降金牌以专职九年同赛典赤平章往云南十二年往闽浙皆为造舍里八十四年钦受宣命虎符怀远大将军镇江府路总管府副达鲁花赤虽登荣显持教尤谨常有志于推广教法一夕梦中天门开七重二神人告云汝当兴寺七所赠以自物为记觉而有感遂休官务建寺首于铁瓮门舍宅建八世忽木刺大兴国寺次得西津竖土山并建答石忽刺云山寺都打吾儿忽木刺聚明山寺二寺之下刱为也里可温义阡又于丹徒县开沙建打雷忽木刺四渎安寺登云门外黄山建的廉海牙忽木刺高安寺大兴国寺侧又建马里结瓦里吉思忽木刺甘泉寺杭州荐桥门建样宜忽木刺大普兴寺此七寺实起于公之心公忠君爱国无以自见而见之寺耳完泽丞相谓公以好心建七寺奏闻玺书护持仍拨赐江南官田三十顷又益置浙西民田三十四顷为七寺常住公任镇江五年连兴土木之役秋毫无扰于民家之人口受戒者悉为也里可温迎礼佛国马里哈昔牙麻儿失理河必思忽八阐扬妙义安奉经文而七寺道场始为大备且敕子孙流水住持舍利八世业也谨不可废条示训诫为似续无穷计益可见公之用心矣因缉其所闻为记】 
　　　　甘泉寺
在大兴国寺之侧
　　　　大光明寺
在丹阳馆南元贞元年安马吉思建
　　　丹徒县
　　　　龙游寺
在金山 【龙游寺在金山○(钞本此条在普照寺后)　案金山在镇江府城之外龙游寺既在金山自当属于丹徒县不得与帝师甘露普照等寺同属于本府矣下文平等寺(在江口坊正平山上)显亲胜果寺(在鹤林门外)长乐寺(在涧壁向善寺在城东北五十里)绍隆寺(在城东北六十里之五峰)法云寺(在城东北六十里平昌乡)永安寺(在登云门外)永兴寺(在还京门外)鹤林寺(在黄鹄山下)禅隐寺(在招隐山)竹林寺(在鹤林门外三里)普济寺(在焦山)玉山报恩寺(在江口坊)资福寺(在义里乡)上方寺(在崇德乡)妙慧寺(在西岳庙南)宁国寺(在鹤林门外半里许)昭庆报慈寺(在城西二里)普济寺(在黄杜村)海会寺(在丹徒县)显慈寺(在五州山)崇惠寺(在丁角镇)东霞寺(在圌山下)三山寺(在崇德乡)四渎安寺(在开沙)大法兴寺(在通吴门外福田山)登云寺(在登云门外)普慈寺(在仁和乡)宝城寺(在登云门外一里)其地皆属于丹徒县不应与本府之寺并列今皆一一改正】 旧名泽心不知始于何时 【或云始晋建武】 梁武帝尝临寺设水陆会 【梁高僧传天监四年武帝临泽心寺设水陆会宋熙宁中有进士杨谔者作金山水陆因缘记引此事载于记中碑见存】 或云起于唐之裴头陀 【祥符图经寺起于唐之裴头陀而尚书孙觌上梁文有口万川东注一岛中分长江介吴楚之冲故剎踵梁陈之旧与祥符图经颇异】 宋祥符五年改山名曰龙游天禧五年复名山曰金而以龙游名寺 【咸平初泽心寺僧幼聪献山图诏遣内侍蓝继宗赐大藏经祥符五年诏改山名曰龙游天禧五年又遣内侍江德明就饰佛像给钱三百万巿木修寺寺僧表求旧名诏山曰金山寺曰龙游】 政和四年改为神霄玉清万寿宫 【政和四年七月乙未诏天下悉立神霄玉清万寿宫镇江府以金山龙游寺改建漕臣詹度总视工事徽宗亲书殿阁等十名赐之为天下神霄第一】 郡守毛友为记 【其略曰父老相传先唐时尝以为龙游观已而为浮屠氏所有者几三百年矣故金华杨氏洞天记曰中国洞天不载于名籍者尚多有之金山其一也盖其前临沧海却倚大江独立无朋以天为际风涛朝夕赴其吞吐日月晦明环其左右搀数州之秀于俛仰之闲而下盘鱼龙之宫神灵之府盖宇宙奥区古今胜处也则高真所庭逸士所庐天閟地藏千有余年一朝岿然为海内琳宫之冠者夫岂无待】 南渡后仍为寺而厄于火淳熙中主僧蕴衷重加修创翰林学士洪迈为记 【其文曰江自岷山而下历巴夔湘楚包吞湔沬汉漾浯沅沱潜澧沔口淦巨川数十百演迤闳放薄于朱方极沛以大然后东入于海举天下之水莫盛焉金焦两山萃然天立镇乎中流皆有大兰若岧峣其上古记谓紫金浮玉者是已浮玉处势正如幽人逸士岩栖谷隐恐入林之不密故杭苇罕至而僧居触事随亦泯歇惟紫金超遥擅胜不复与同荡然开关八面应敌所谓江心一峰水而千里潭月双照云天四垂真能雄跨东南二百州如宸章所表揭者千帆下来万客鳞萃鱼龙之所冯怙人天之所宾挹古今推称无得拟议寺旧名泽心天禧中真宗皇帝感霄梦所底更为龙游飞白扁颜以贲方来室庐峥嵘概与境称遭罹魔劫鞠为烬墟中兴以还视力开葺军帅刘宝奋营大殿几成而厄于火明年郡守蒋及祖又嗣为之筑于道谋旋即蠹败淳熙四年枢密沈公复出治慨然叹曰吾行四方多矣未有如此剎者住山非本色人其可哉乃备礼撰币延金华蕴衷师于焦山俾主张是舍寂而居嚣去安而即烦人以为介介师不屑也遍行其疆悲智欻起自念已身逢此坏相亟倒空砵囊先众募舍前所未及一切趋新展前资以安耆旧抗塔院以壮瞻睹寿坊经室庖浴厢荣易翳为明宽挈敞靓江滨故址隘而不舒累石拓基揵护榆柳作屋二十四楹中建亭命曰烟雨奇观游土戾止洗亦储清又措法施为后人买田十六顷唯雄殿尊居役巨费侈居之六年而后敢议择廉僧入闽即山伐木如约浮海归命元龟而协谟节定星而揆日道充于内而迹彰于外其声远扬如谷应响施者唯恐不克丰其献匠者唯恐不克既其巧度为崇五十有五尺为广七十有四尺糜钱六十万阅四寒暑而成廓如穹如轮奂华奕却顾城阙根尘聿消移瞻海潮法音如在吴头楚尾莫之与京功甫讫师移锡钱唐之灵隐邦人愿有记使来谒当绍兴之季戎马饮江暴骨淮莽是时长老净信诱化童隶收舍瘗藏予再奉使往来亲见之为之启于太上被褎宠而僧其徒二十人则予于兹山疑若有宿因者故书而不辞殿经始于癸卯之孟夏成于乙巳之仲春而记于丁未之秋八月实二十有四日癸巳云住持传法僧净全立石淮东总领吴琚题额　周文忠公必大二老堂杂志山在京口江心号龙游寺承平时极盛楼观几万楹兵乱后十无一二绍兴末复遭回禄以金使年例登赏官亟营葺之复不逮于前惟自歙州门过经藏屡经兵火岿然独存当时歙人造此因名】 浮图曰荐慈二 【{浮屠曰荐慈二○(钞本作浮图二曰荐慈)　案如钞本所言则浮屠有二其一名荐慈其一缺名今考乾隆镇江志寺观门金山寺条下云山有荐慈塔二嘉庆丹徒志寺观门江天寺条下云(江天寺即此志之龙游寺乾隆志之金山寺)慈寿塔旧名荐慈塔多宝塔在山东妙空岩侧明万历间僧明性建据此则宋以前金山止有荐慈塔二更无别塔明矣今改正}宋丞相曾布元符末为知枢密院于金山建塔报亲遂请于朝赐额荐慈布有庐场七十顷在建康至是援故相王安石舍田蒋山例尽以施之为塔下香火资荐慈中废淳熙初重建】 台曰妙高 【元佑初主僧了元立东坡有诗】 室曰楞伽 【初张方平自翰林学士出守滁一日入琅琊僧舍见经一函发而视之乃楞伽经也恍然觉其前生之所书笔画宛然元丰末苏轼过南都方平授轼此经且以钱三十万使印施于江淮闲轼游金山寺主僧了元谓轼曰印施有尽若书而刻之无尽轼乃留金山为书之了元使侍者晓机走钱塘求善工镂板遂为金山常住其后印本流传四方有传至今者板不存矣宋干道戊子龙游主僧宝印即轼写经处为楞伽室焉】 堂四曰浮金 【徐元用邀苏轼同游有诗】 曰雄跨 【宋干道初淮东总领洪适取孝宗诗中语揭之】 曰玉鉴 【取翰林学士苏绅诗僧依玉鉴光中住人在金鳌背上行之语揭之矣】 曰水陆 【延佑闲两建水陆大会佛海慈慧禅师住持传临济宗臣僧应深撰碑集贤学士臣赵孟俯书其略曰皇帝缵业以来海内生民安安惟念堕坠下泉者罔克攸济延佑改元二月乙亥尝钦旨顺母后以金山为水陆建始地特降侈仪修大斋会七昼夜溥用津利其感神光□灯颇与常殊明年八月丙戌乃再钦旨如元年例仍建水陆大会用追答内弼之勒于乎大觉圣人昔愍阿难请启斛食教水陆要义已具萧帝广以法言宏于金山斋会典仪治着皇上今原是教所基复眷兹山益以宗说圆音两崇无极之宏勋臣应深幸备洒扫罔竭涓埃谨以盛美形于声颂被于金石庶俾幽显得与见闻咸遂蒙福焉云云至治三年复建水陆大会僧应深复撰文刻石其略曰佛道巍巍三界具瞻皇化荡荡万邦咸服皇帝有以克肖之乃诏有司如延佑元年例严备净仪入金山古坛建水陆大会一七日始事以七月戊戌毕于乙巳用培社稷之鸿禧及津幽显之多众猗欤盛哉云云】 阁五曰化城 【王安石僧仲殊皆有诗】 曰无边曰金鳌曰奎文 【宋高宗幸建康孝宗以元子扈从道由京城赋诗有云崒然天立镇中流雄跨东南二百州郡守方滋刊石于阁下有记】 曰万佛翰林侍讲虞集为记 【其文曰南徐古治限大江之（山耎）受众川之委东趍而将至于海也其浸汪洋以无涯其流舒肆而莫止拳然有山中江以迎其冲者金山也山有佛祠始建于晋明帝时梁武帝着水陆斋仪亲至其寺行之至宋真宗赐名龙游禅寺国朝至大己酉僧应深以天子之命主之兼畀以马薛里吉思所据银山东西二院且敕使修水陆大会如梁之仪延佑至治闲又两敕建会如至大故事于是应深以辛酉之岁即寺之右建大阁焉上严万佛之像下肖罗汉之容为位五百后五年今上皇帝潜邸之日由江引舟而亲登是阁壮其缔构雄伟而善深之为也出帑金成佛像千以赞之又三年皇帝既登大宝建元天历三遣使赍名香白金往祠之山祇波神鱼跃龙舞幽显咸若应感着焉至顺元年秋应深来朝京师十月乙未入见上奎章阁奉佛像以进上曰阁中万佛已庄严乎对曰像具而未完已无金也上曰朕悉为若成之即出内府宝钞五万缗以赐之仍归以罗汉庄陷江汰沙之田明日应深入谢曰臣僧请以万佛祝万寿愿万寿等万佛上曰朕之崇佛岂私朕躬所愿含生均被佛力因名其阁曰寿又明日敕学士臣集勒文以记之臣集闻诸浮屠氏之说曰充乎法界一佛身也何有于万及其化现至百于亿恒河之沙析为微尘尤不能儗岂万可言因像设教取数于圆以表也臣请谕之以言今我圣皇运至善大慈之心位乎亿兆万民之上一念虑之善一佛之全体也一号令之善一佛之大用也一日二日已具万几至于岁时善积无数即佛之善非万可计然则圣天子万佛之施岂独见于斯阁而已哉有生之类无闲远迩小大知上之念已也仰而望之一一如亲涵上之恩惠焉譬诸瞻日于天人各见日如日亲已不知所见共一日也观月于水人各见月如月亲已不知所见同一月也散之诸有名之为万归之于无其实一佛也一佛万佛也我圣天子一佛万佛之所具乎一佛之寿已不胜纪积至万佛其寿无量即寿即佛即佛即寿是故斯阁可得而名矣请书其事以谂诸来者而深之勤亦得系于无穷焉】 亭六曰留云 【不存】 曰吞海曰回澜曰观澜 【宋宝佑四年主僧永茂重建】 曰烟雨奇观 【郡人陈从古书】 曰江淮一览又有信庵在无边阁之西 【宋淳佑十年理宗御书二大字赐臣赵葵遂于无边阁西创庵揭之】 
　　　　平等寺
在江口坊正平山上宋绍兴中创小庵后建为寺请金坛县废寺额揭之漫塘刘宰为记 【其略曰正平山在京口城西一里俗以正为烝平为饼谓名以形立若牛首鸡笼然甚矣为山之羞也按京口三面依山阙其一以临大江是山峙于江岸无崷崒之势凭高而望不倾不倚式正且平若巨灵恶洪涛之汹涌遗此镇压则名固实之宾也无微辞隐义俚俗迁就音训俱讹犹以澎浪为彭郎可叹也已山故无寺建炎初虹县人王氏子避地来南振衣山椒识其当兴既祝发为僧更名祖华岁绍兴癸亥杖锡重来访地之主主者范氏素奉佛且曰是弃地也乞与不靳华始经理寺事越明年堂殿告成室处庖湢咸具乃因待制陈公桷丏名于府得金坛废寺之额曰平等一传而道圆复为门为殿为阁为藏再传而法清又为堂为丈室凡向之室处庖湢皆斥而广之清未老退闲今其继者了宗复大为阁以为阅习梵呗之地中闲法修了明了海亦以甲乙相承迭为领袖虽浅于历年咸无废日用能使栋宇翚飞金碧绚烂来者目动神骇若御风乘云游仙之宫呜呼盛矣寺之盛宜有述以旌作古顾诿弗切会今驻札本府御前水军统制张侯邦达阅武江上便道入山问缔建之由左右视无所取证访知坠典侯既许施坚俾图不朽清乃奉命来谒余文清故吾邑人其所介以为容者又所善也故不得辞】 
　　　　显亲胜果寺
在鹤林门外宋干道中建高宗成肃皇后谢氏之功德寺后父冀王之墓在焉山门有流憩亭跨渠上寺有七佛像 【详见杂录门考古类】 
　　　　长乐寺
在涧壁宋绍兴闲建取金坛废寺额揭之觉隐释本诚为记 【其文曰谏壁在京口之东二十里北临大江其南六十四峰山酉崒骞翥至于江阴自漕渠已东岸江之山其脉皆祖于雩峰岿然奠其右而挹之寺直峰之麓而势最得其胜盖肇基者精于审度焉山之下为巿民居弗及干而为寺止一游贩声利之迹弗至民俗帖然无嚣嚣僧简而道益崇寺始乎宋绍兴闲释道方树庵以憩四方包笠之行者旧无租入仰给于施予咸淳闲僧广机以其父张氏之田四十余亩来祝发于寺俭蓄勤殖益至八百亩皇庆壬子又施余赀为大殿为法堂为庖为库役广而费重历十寒暑构而未完机以疾将化嘱其徒智会会继志而成之顾寺役之重且大者至是什已六七矣后十年僧智安建东庑又率守观建西庑广茂募众力构钟楼立塔七级肖灵山会十六应真象于殿德椿德渊建藏殿经阁善奇智寿各以己力并募施资立普庵象于东庑二力士于门造函经以庋于阁先是僧善应德明建方丈堂宇智安又加涂塈丹垩而甓其地冶巨镛鱼磬皿器寺所宜有悉备焉长寺香严以律其下且曰今完美兹室匪安逸是图将奉象□为进修之地尔制限期以习禅诵崇戒检以积梵行非公缘不听辄出户乡之人士目梵宇之严靓僧徒之安集交相劝勉荐贿输力起敬生信罔敢或懈尝闻古僧制非守律若行无以为之近世禅林教苑租入巨万僧以千计至有凭丰裕而肆行悖律厥弊可以言既乎今寺之田为亩仅八百僧不盈二十而能持行粹洁勤心坚忍使邑居之人熏其善而乐从之是亦有道哉崇构梵宇庄严经象宜其为之无难也寺之僧广茂智安来东吴谒文以记其事余嘉其寺规僧律颇合于古制故为记之将仕郎湖州路归安县丞俞希鲁篆额当代住持沙门德椿为之立石】 
　　　　向善寺
在城东北五十里祥符图经云宋将军刘 【亡其名】 舍宅为之唐会昌中废咸通中复曰僧伽禅院圣朝改今名
　　　　绍隆寺
在城东北六十里之五峰宋绍兴中建取金坛绍隆废额揭之
　　　　法云寺
在城东北六十里平昌乡 【旧属丹阳县】 唐大中五年名流水院宋改今额有唐所铸钟 【详见杂录门考古类苏庠有诗见京口集】 
　　　　永安寺
在登云门外请城南废寺额建于此 【僧处之旧寺在城南二里许】 门外有圣井泉 【详见山水门泉类】 
　　　　永兴寺
在还京门外经家湾北请金坛废寺额建于此 【旧寺在金坛县东三十里】 
　　　　鹤林寺
在黄鹄山下旧名竹林寺 【建康实录宋高祖微时尝游京口竹林寺戴颙居黄鹄山竹林精舍】 宋永初中改今名 【宋高祖即位后改名鹤林】 唐开元闲始为禅寺僧元素尝主焉 【元素事详见人材门方外类】 时又名古竹院 【唐李涉诗云因过竹院逢僧话】 宋绍兴中更名报恩光孝禅寺咸淳闲主僧庆清重修当涂令缪君为记 【其略曰鹤林山报恩光孝禅寺古竹林寺也订之图谍宋高祖微时尝游息寺中既即位改曰鹤林至唐开元法照师来主法席始为禅寺咸通十一年夹山会师繇此往参船子和尚故寺有夹山丈室绍兴天子思报佑陵罔极之德乃易今额自时厥后住持事非有道行不在选咸淳丙寅古镜师庆清自当涂隐静山来居之其始至也事废不举地茀不芟栋挠梁枉垣断级堕乃铢积颗聚以事营缮勿勤檀施甫期年葺三门经藏佛殿及诸像设费甚伙众以为难师曰未也明年寝堂丈室祠宇寮院轩槛栏楯器具床座莫不毕葺又明年为库为庑为庖为湢为圊为庐为垣为逵术百役踵兴惟善法堂大役也未易谋师慨然曰舍是弗图吾则不武乃倒囊砵鸠工选材悉力竭作未一年而堂成郡牧总卿赵公嘉其志特书天雨宝华四大字于是楼阁殿庑空翔地涌耽耽奕奕殆无遗功矣予闻而异之夫自浮屠氏之说以诱胁世俗疏抄笔句名曰化缘降气低色何异道乞甚者攫资施之入而厚私橐尚肯散其所聚哉清师之风固可以愧其徒也云云】 君上饶人寺有杜鹃花世传为仙卉云 【详见土产门】 
　　　　禅隐寺
在招隐山即宋戴颙隐居之地 【元和郡县图志兽窟山一名招隐山即隐士戴颙之所居也寺内有戴颙碑宋崇宁甲申米芾所撰】 梁昭明太子读书之所 【寰宇记梁昭明曾游此山读书因为招隐山一石案古迹犹存又有古井亦昭明太子所开云】 有增华阁 【僧梅庄诗云松叶遥联竹外家书楼犹掩旧增华石床风定茶烟冷不敢和云扫落花】 万松关 【宋郡守李迪立于寺前并题扁于华表柱】 真珠泉亭 【李迪创于山下】 玉蕊亭 【宋总领岳珂有咏玉蕊亭诗】 又有廨院在西南一里
　　　　竹林寺
在鹤林门外三里
　　　　普济寺
在焦山即焦光隐居之地 【润州类集旧经云焦光所隐故名光事乃见于人材门隐逸类】 建寺之始旧失其传宋改今额 【图经不载始建岁月但云宋改今额僧了元自叙元佑三年春普济庵之主者白大守杨公乞居此院】 旧有海云堂善财亭景定癸亥寺毁于火主僧德瞋复建 【景定癸亥焚荡无余寺滨大江良易扑灭其徒侵窃常住以充囊砵竞护私财不为公家计不顷刻闲为之延燎随易主首僧德瞋募缘起造轮奂一新郡守陈均尝为之记】 浮图一 【寺旧无浮图大德二年江浙佥省周文英渡江阻风不能济遂许建塔于寺有顷风止果得渡江是岁乃捐己赀建塔及九年而后成时耆旧云焦山其形如龟不宜有塔及造塔掘地果得石龟数枚塔成之后寺事扰攘青囊之术其信然欤】 山顶有台曰炼丹 【旧传为焦光炼丹之所】 阁曰宝连亭曰朝宗曰飞仙曰吸江 【兹山与金山敌故金山面东为亭曰吞海焦山面西为亭曰吸江】 曰一沤曰江山伟观
　　　　玉山报恩寺
在江口坊即浮玉亭旧基至大三年江浙行省平章政事齐国公勃罗铁木儿创建
　　　　资福寺
在义里乡
　　　　上方寺
在崇德乡
　　　　妙慧寺
在西岳庙南
　　　　宁国寺
在鹤林门外半里许
　　　　昭庆报慈寺
在城西二里伪吴顺义三年置初名延寿宋改普慈 【东坡诗普慈寺后千竿竹即其地也】 政和闲赐今额 【中书侍郎刘逵请为功德院赐今额】 
　　　　普济寺
在黄杜村伪吴干贞三年镇海军司马府城都军使徐知谏建旧名资福宋祥符四年改今名
　　　　海会寺
在丹徒镇旧名尊圣后改今额 【建寺之始图经不载僧云天圣中改今名】 
　　　　显慈寺
在五州山宋熙宁中建丞相陈升之守坟院也 【熙宁乙丑升之再入为元枢时建此寺因请赐额】 其登眺之所曰日观曰卧云当时为山中绝景建炎闲徙山下 【寺旧在山之腹升之手自裁定建炎兵火徙之山下非升之所定旧基也曾文肃公布客王律曾游有诗见京口集】 归附后田地为子孙所取寺因废
　　　　崇惠寺
在丁角镇西内有三院中观音院东释迦院西大圣院
　　　　东霞寺
在圌山下旧名显孝褎亲院
　　　　三山寺
在崇德乡
　　　　四渎安寺
在开沙本路副达鲁花赤马薛里吉思建
　　　　大法兴寺
在通吴门外福田山 【亦也里可温寺也】 
　　　　登云寺
在登云门外旧名福因智果院宋祥符末建即文肃公曾布之守坟院也 【曾布初入相请建守坟院旧额】 
　　　　普慈寺
在仁和乡
　　　　宝城寺
在登云门外一里
　　　丹阳县
　　　　普宁寺
在县治南一里晋咸康五年内史王珣舍宅为之本名显阳 【其门西向故云】 唐改名朝阳 【避中宗讳】 开元天宝闲重修 【开元三年沙门义珣兴复旧功未毕而化至天宝八年罗师生无双目鉴物曲尽世以为得天眼命易以南向前临巿街与沙门伯齐如亮等共力修葺】 咸通中建僧伽塔 【盩厔县令柴宿为记】 宋祥符中赐今额至和中僧守全载加缮葺 【邑大姓洪氏为倡尚书祠部员外郎邵必大记】 建炎庚戌残毁宝佑丁巳僧福山乃大兴刱 【建炎庚戌遭金人残毁踰百余年莫之复至僧神济之嗣智觉锐意兴刱未遑结架而化其嗣福山绍先志起于宝佑丁巳至甲子乃毕工宛转十年粲然一新时丹徒士民华应奎等捐已赀而赞之从事郎黄震为之记石】 咸淳甲戌殿为雷火所焚 【咸淳甲戌大雨雷震火起鸱吻两殿俱烬数十年闲草创以庇佛像】 归附后至元二十九年僧传谦始撤钟楼而新之浙西道劝农营田副使永嘉陈钧为记 【其文曰普宁寺晋王珣故宅也建炎兵火寺焚钟楼独遗一百六十有一年寺复矣楼将压焉寺之三圣院沙门福传与其徒宗谦以药疗人得谷粟丝帛衣不乏而食有余曰梦想颠倒即幻为有四大本空何有非幻养幻焉用其余乃出其资撤楼而新之邑人之有力者勼而相之落成谒记于于原古之有钟也族铸以金衅以牛羊华以蒲牢扣以鲸鱼其中空其声谹其音成始于鼓延作于伶伦至于垂而大之薄厚之制有凫氏焉金奏之掌有钟师焉古圣人设之以为治也五音以调五行以作天人以正君道以立万物以昌故为声之始为音之首为乐之长逮夫铭功烈以示子孙昭明德以征无极而钟为纪功之典矣佛驮跋罗氏之奏钟也未之闻焉汉文帝时佛图立明帝时摩胜以竺法兰来经像舍利因鸿胪之寄也造室以为寺聚徒以行其教法复为重楼鸣以巨钟以时其动静一其进退而如钟之教寓焉音声所被冥苦暂休七日长鸣剑轮永息佛之愿亦普矣虽钟之设也异于古而其用也慈于人非虚也今复异于是凡寺之甲郡县者有钟焉而有司因之甲夜扣之一百有八人皆闭户休息行于路者为犯夜有禁昧爽以前复扣之一百有八先行者为犯早亦有禁他寺无小大钟虚设而不鸣楼或圯而不治不计也普宁于丹阳为甲寺钟不得不鸣楼不得不治矣夫钟所以立号也国家以号天下使朝作而暮息佛氏以号其徒使不失节度而循其宜钟一也而用异焉用之异而旦暮之同旦暮之同而沙门之听之不异也方其听时声来听处听往声所声听往来互为客主及其悟也无往无来烦恼涅盘不相流碍不知孰之为佛乎孰之为我乎然佛非为已者也故其立教广以周声发于钟大斯溥矣钟寓于楼高斯远矣使悬二肆以徒多纵入能而迅击闻不十里教不数百人非佛之愿也抑非寺之制也今之崇斯楼也其能溥佛之愿者与记云记云名代以传记云记云岁月以纪彼一瞬目观之以耳此一声钟听之以眼眼耳俱忘必有得于音声之外者】 大德闲重建大殿泰定甲子增刱法堂 【翰林待制冯海粟记】 丁卯又建方丈寺旧有十六院宋嘉定中尚余其半曰释迦曰三圣曰华严曰尊圣曰大圣曰地藏曰药师曰炽盛光今止存释迦大圣三圣而已 【三圣即药院也宋熙宁闲王君宜春日到寺诗云回廊深静锁春辉杖策看花信步归穿树莺唬红日永倚楼僧望白云飞又云花褪瑶阶双鹤舞桧依琼阁老龙蟠观此可以见旧寺之胜】 香严寺在云阳桥东唐天佑九年建旧名法果宋改今额 【尼僧处之寺有慈氏菩萨圣像老尼相传寺之西北角土中夜夜有光干道闲命工斸土数尺之闲有大石龛菩萨像在其中疑唐武宗去僧徒毁佛寺佛像时所藏今三百余年矣】 
　　　　昌国寺
在县南三十五里延陵镇唐大中初建佛殿甚古 【寺有古锺详见杂录门】 
　　　　云台寺
在青阳门外乌龟湾之西宋绍兴闲建宗忠简公泽之功德院也
　　　　法云寺
在县东五十里唐天佑九年置
　　　　广福寺
在大慈乡宋淳佑七年建移延庆寺内院额揭之
　　　　崇福寺
在太平乡
　　　　祇园寺
在县东南六十里东泊唐干宁六年建旧名金园宋治平中改今额靖康烬于兵火景定三年重建
　　　　延庆寺
在县南三里谭庄宋嘉泰中僧皓始创庵于烈帝庙西绍定闲僧广真徙今所请废寺额揭之 【嘉泰中有僧皓以士大夫远寓丛林游方至丹阳无所乎馆遂与其徒广真干好事者度地烈帝庙西筑庵庭宇轩豁窗几明净往来者多乐居之由是日事送迎不胜其烦乃徙于庵之东南三里地名谭庄谒于郡得寺废额】 嘉熙后僧道坦继成之 【坦将家子俗姓单氏弃父泽出家戒行甚确藏殿山门经堂皆其所建】 妙果寺在县东南七里竹村宋咸淳中创 【咸淳中邑人蒋氏子弃俗出家创庵修白莲后改为寺】 归附后至元闲重修殿阁 【至元中蒋氏赐号优昙和尚重建殿及阁】 大德八年僧普度募缘增广为丹阳巨剎
　　　　孝感寺
在县东北十五里耿冈宋枢密邵安简公之功德院 【邵氏之后多有居寺旁】 
　　　　祇林寺
在县西北十五里请金坛废寺额揭之
　　　　定善寺
在云阳桥南一里宋淳佑中淮僧宗安置
　　　　崇教寺
在县北三十里即经山院唐建宋治平二年赐今额有雨华台 【旧尝有僧讲经于此天花散坠因以名台】 金牛洞 【详见山水门】 
　　　　广教寺
在县东北四十五里即沈山院 【因南唐吏部郎沈彬为处士得名院之左偏抵堂百步而北有石壁其径柏削然千仞若环翠屏即处士庵也陈辅之少时每至辄经岁始去有梁父吟牛角歌悲昔游三诗题之壁闲今皆不存】 
　　　　梁宝寺
在县南五十里丁桥西梁大同闲建
　　　金坛县
　　　　慈云寺
在县治东南一百步梁大同初庐陵王府兵曹周祥建宋改今额开禧中重修漫塘刘宰为记 【其文曰慈云寺建于梁之大同而金坛置县在唐垂拱闲先后盖百有五十年今郭内之寺三曰报恩兴于久废草创未具曰笃信在郭之隅建炎有旨专以奉故中书侍郎忠穆张公之祀其宅邑之中为众所向者慈云而已固宜栋宇日辟像设日严而渡江之初衣冠流寓梵呗息而家人尔汝陛级圯而鸡犬睢盱其徒去之晨香夕灯灰寒烬冷开禧中承务郎赵君汝璔丞邑承直郎邓君谦之徯新城次于里中乃相与谋欲遂改作保义郎赵崇谋登仕郎潘炳将仕郎唐大明进义副尉茅拱与路（王肃）段康民闻而和之僧法荣善庆如松祖贤奔走其闲金谷之施来者接武既劝相寓族各适有居乃薙厥芜乃屏厥翳乃撤庙貌更其朽蠹而新之乃饰院宇聚其徒众而居之院拆为四而虚其左之前以须来者外缭周墙中耸双塔承平旧观远矣复还父老叹嗟儿童惊喜又以役之未竟而施之者之难常也岁以七月既望合众建斋籍其赢以充费遂兴两庑余五十楹峙其后为斋祭之堂虽庖湢之舍亦更新之既成而康民与僧如理妙信普应师逵来求余文以记余学孔子者于浮屠氏无考焉而康民阅再岁请不懈作而问事之颠末则自经始以迄于今盖十六年矣而康民等汲汲然惟役之祇忘其寒暑之更鬓发之改其持久不倦有如此者汝璔旋代去邓赵潘路诸君与法荣善庆如松祖贤皆前死康民方盛推其功曰微夫人不及此其成功不居有如此者至于以其术自售而不丏于人以其赢为费而不私于已皆与他为浮屠学者不类故不辞而为之书　山门金刚工制精极】 
　　　　普慈寺
在县东二十五里礼智乡梁大同中置隋大业中废唐长庆初重建
　　　　报恩尼寺
在县治东三百步梁大同初庐陵王府兵曹周祥建
　　　　广恩崇福寺
在县西南五十里地名希墟干道四年建故参政张纲之功德寺
　　　　布金寺
去县五十里大和五年建号龙泉在华阳巿后移于方山之二十一都改金布中废嘉定改元故吏部尚书曾（日奂）再建
　　　　同建寺
在县东二里久废
　　　　延庆寺
在县西诸里村宋宝佑闲僧了义率徒舍衣砵建
　　　　同建寺
在三洞乡
　　　　崇福寺
在游仙乡
　　　　法中平等寺
梁中书舍人袁兴祖舍所居宅为之 【兴祖字道生勒碑纪实】 今废
　　院 【院○(钞本此下数叶皆在下卷)】 
　　　本府
　　　　三教辩正院
在小竹竿巷至元二十七年永嘉徐苏孙舍宅为之 【徐苏孙永嘉人字垣翁祝发为僧改名弥芝继以旧宅为庵塑孔老释像于内右丞史弼为书额曰三教辩正之院元贞元年总管百家奴为立三教坊】 
　　　　华藏院
在石（石达）桥北宋总领倪垕之故宅皇庆元年改创
　　　　表善院
在崇德隅
　　　　妙善尼院
在鹤林门里至元十二年毁于火十三年重建
　　　　福田弥陀尼院
在上河街南皇庆元年建
　　　　戒德尼院
在化隆隅
　　　　千佛院
在崇德隅旧在丹阳县东北九里石羊子宋宝佑闲建 【宝佑闲有尼僧德照自龟山来谒欧道者于庵邑人刘氏薛氏舍地结茅居之众尼踵至共为屋数楹请本府废寺额揭之】 今移于此
　　　丹徒县
　　　　延寿院
在郡西南唐时建 【唐李建勋有赠延寿长老诗见润州类集】 宋赐名普慈禅院今废
　　　　般若院
在竖土山巅至元十六年本路副达鲁花赤马薛里吉思即金山地建二寺一曰云山寺一曰聚明山寺至大四年改为金山下院赐今名集贤学士赵孟俯奉敕撰碑 【其略曰皇帝登极之岁五月甲申诞降玺书遣宣政院断事官泼闾都功德使司丞臣答失帖木儿乘驿驰喻江浙等处行中书省曰也里可温擅作十字寺于金山地其毁拆十字命前画塑白塔寺工刘高往改作寺殿屋壁佛菩萨天龙图像官具给须用物以还金山庚辰洊降玺书护持金山也里可温子子孙孙勿争争者坐罪以重论十有一月庚戌都功德使臣海音都特奉玉音金山地外道也里可温倚势修盖十字寺既除拆所塑其重作佛像绘画寺壁永以为金山下院命臣孟俯为文立碑金山传示无极臣孟俯不佞谨拜手稽首为文云谨按金山晋建武始立寺名泽心梁天监水陆法式成即寺营斋宋大中祥符改龙游名赐江南西津田及地山皇朝至元十六年也里可温马薛里吉思任镇江路总管府达鲁花赤建两十字寺西津冈颠金山田地为也里可温所夺历二十有七年乃复得二寺为下院三方辉照一峰中流益以壮伟乃作颂云云】 翰林学士潘昂霄又奉敕撰碑 【略曰佛大矣法门不二如虚空无去来大千剎土应缘而现而其法门则一而已宁有二乎外此以为法非吾佛所谓法也金山古名剎屹乎大江中流胜绝天下江南诸山南来抵江而止巉岩对峙视中流之峰脉理融贯倾耸揖顾若外护然至元十六年也里可温马薛里吉思者绾监郡符势张甚掇危峰秀绝之所屋其颠祠彼教曰银山寺营隙为侪类葬区嘻西竺之道九十有六唯吾佛为正法以法之正容有邪有外耶今皇践阼敕宣政臣婆闾等即寺故像撤去之仿京剎梵相朱金绀碧一新清供付金山住持佛海应声长老锡名金山寺般若禅院举域一辞归诚赞羡集贤大学士臣李邦宁奏宜文坚示永远翰林学士承旨臣旦牙答思承诏臣昂霄属笔云云】 
　　　　华严院
在大慈乡宋淳佑十二年建
　　　　上生院
在丹徒乡宋嘉熙三年建
　　　　宝胜院
在崇德乡宋景定四年建
　　　　瑞相院
在高平乡宋绍定闲建
　　　　化生院
宋淳佑十二年建
　　　　轮藏院
在大慈乡宋嘉熙四年建
　　　　弥勒院
在长乐乡横山宋嘉熙二年建
　　　　弥陀院
在长乐乡宋开庆元年建
　　　　观音院
在丹徒乡宋淳佑十二年建
　　　　释迦院
在洞仙乡宋开庆元年建
以上十一院并移延庆寺内废院额揭之
　　　　文殊院
在丹徒乡
　　　　显庆崇福院
在三里冈
　　　　大圣院
在官沙宋景定四年建
　　　　崇惠院
在丁角镇唐大中初建
水晶院择胜院报亲院下会观音院大慈院并在高平乡
鹤林院丛秀院昭庆院思敬院报亲院崇恩院长山顺宁院石马奉慈院并在义里乡
德善院显亲院妙智院荐福院大圣院上善院千佛院并在大慈乡
观音院时思院大圣院并在崇德乡
妙惠院宁国院长山兴云院无违院净土院庆仙院思敬院崇圣院并在长乐乡
单巷观音院赤岸崇敬院奉先院栅口奉先院经藏院并在洞仙乡
　　　丹阳县
　　　　广福院
在县东二里观音山旧名观音院宋治平末赐额寿圣隆兴中改今名 【院有古钱详见杂录门考古类】 景定闲僧祖权修 【先是院多竹木景界清幽淳佑年闲有僧普洽住持斧斤之入不时栋宇之坏不葺几于废院景定闲淮僧祖权不茹荤饮酒戒行颇修入院之后期复旧规贡士蔡逢为之倡重（土瓦）藏殿云】 归附后至元中僧普贤复加兴刱有一碧万顷亭 【亭面湖旧名湖光嘉熙闲改今名丞相吴潜书扁副端立庵章琰记】 
　　　　孝感院
在县东北三十里枢密安简邵亢之功德院
　　　　戒珠院
在县东北三十五里萧塘港之北旧名皇基梁刺史王僧辩建 【按建康实录梁武帝大同十年幸兰陵于皇基寺设斋又按通鉴丹阳宏氏自湘江滨买巨木东下刺史王僧辩诬之以盗没入上方为武帝造此寺父老云武帝墓在其下梁碑事见杂录门】 唐改名皇业 【避元宗之讳】 宋改今名
　　　　崇教院
在县北四十里即经山院
　　　　广教院
在县东北四十五里即沈山院
　　　　植德博施院
在县东北四十里宋参政忠惠公翟汝文之功德院
　　　　三圣院
释迦下院并在县巿
　　　　普贤院
在县东南十二里青阳邑人为侍郎汤东野追修之所
　　　　智宝院
在县西二十里都官村
　　　　菩萨院
经藏院并在县西南三十里寿安乡
　　　　大圣院
在县东二十七里陵口居士锺宗悟建 【宗悟建昌太守锺公颖之族侄也舍俗出家得萧氏舍寺基结屋居之每日缘化度僧徒十余人捐家产作常住创建寺宇近岁住持德镇经纬颇密轮奂一新】 
　　　　道林院
在县东北四十里唐干宁二年僧行员置天佑赐额
　　　　崇福院
在县南四十四里季子庙侧
复福院旌孝院显庆院嘉山真珠院并在永济乡
宝光院龙竿廨院董巷大圣院并在仁信乡
崇庆院三仙院昌福院大慈院并在练塘乡
普化院新游院地藏院圆通院麦埤大圣院并在太平乡
崇德院前周大圣院下庄观音院并在寿安乡
白莲院延寿院广惠院天王廨院岳祠大圣院越塘大圣院并在石城乡
横塘大圣院在高牧乡
东（田翏）大圣院在桂仙乡
存心院栅口廨院并在永和乡
　　　金坛县
　　　　笃忠显庆院
在县东三里唐光启中建旧名新兴宋建炎三年中书侍郎张悫请为坟院赐今额
　　　　灵建塔院
在金山乡
地藏院圣僧院尊圣院药王院并在县巿
新兴院西禅接代院并在三洞乡
真如院崇先院持爱院福缘院邢坞接待院并在游仙乡
新院福先院兴福院万安院并在登荣乡
彭城院在上元乡
妙法院广惠院显庆院并在孝德乡
福善院在大云乡
　　庵 【庵○(钞本此下数叶亦在下卷)　案上文僧寺叙云今列其寺院庵宇之次是此卷内有院亦有庵也张氏鉴云自三教辩正院至单巷观音院皆系僧寺不应入道观门此必旧子目分院庵等类传写者混并之也严氏元照亦同其说盖三教辩正院以下为本府之僧院(三教辩正院在小竹竿巷表善院在崇德隅妙善尼院在鹤林门里福田弥勒尼院在上河街南戒德尼院在化隆隅千佛院在崇德隅皆录事司所统之地)延寿院以下为丹徒县之僧院(延寿院在郡西南般若院在竖土山巅显庆崇福院在三里冈大圣院在官沙崇惠院在丁角镇其余诸院散在各乡皆丹徒县所统之地)和光道院以下为本府之道院(和光道院在大市坊北佑圣道院在小围桥西报亲道院在斜桥南大隐道院在化隆隅卷篷桥北真武道院在柏家桥北安定道院在范公桥西庆真道院在大围桥西崇真道院在还京门里崇福道院在鹤林坊奉真道院在西花园巷皆录事司所统之地)拱真道院以下为丹徒县之道院(拱真道院在还京门外义里乡敬真道院在高平乡三仙道院在仁和门外丹阳道院在定波门外三茅道院在登云门外宝盖山皆丹徒县所统之地)广福院以下为丹阳县之僧院集真道院以下为丹阳县之道院(张氏鉴云丹阳县道院惟有集真道院一处今检乾隆镇江志寺观门丹阳县内惟凝真观条下云旧名集真道院此外诸观旧名道院者甚少则非此志有脱文矣)笃忠显庆院以下为金坛县之僧院真惠道院以下为金坛县之道院(张氏鉴云金坛县以下皆非道院今检真惠道院城隍三茅道院上元道院嗣真道院崇真道院佑圣道院皆在金坛则不得谓金坛无道院矣)今将僧院移入此卷寺类之后而道院仍列下卷观类之后以免混淆至于龙华庵以下为本府之僧庵(钞本龙华庵前有本府二字)清真庵以下为本府之道庵(清真庵条下云今为三茅元符宫下院守真庵条下云女道士吴氏舍宅建垕德庵条下云女冠处之元通庵条下云道士袁志清建通真庵条下云女冠处之又有全真庵五全真女冠庵五皆道庵之证)报亲庵以下为丹徒县之僧庵(钞本报亲庵前有丹徒县三字)高庄吴坟庵以下为丹徒县之道庵(就中通真庵全真庵皆道庵之证且洞仙义里丹徒三乡之僧庵已见上文则此为道庵明矣)大同庵以下为丹阳县之僧庵(崇真庵以下为丹阳县之道庵崇真庵既是道庵之名而都官庵条下云女冠处之尤道庵之证且太平桂仙永济上德等乡之僧庵已见上文则此非道庵而何就中三山庵在练湖北华墅其地属于丹阳县钞本误列于丹徒县道庵之后今改正)施水庵以下为金坛县之僧庵（钞本列于丹阳诸庵之后今检施水以下诸庵或在三洞乡或在登荣乡或在上元乡或在大云乡或在孝德乡或在唐安乡或在游仙乡其地皆属于金坛不属于丹阳兹特改正）礼真庵以下为金坛县之道庵（就中礼真庵常静庵既是道庵之名而唐安大云登荣孝德三洞上元游仙等乡之僧庵又皆见上文则此为道庵无疑）今将僧庵移入此卷院类之后而道庵仍列下卷道院类之后以归画一】 
　　　本府
　　　　龙华庵
在仁和门里天福山至元二十四年都统张舍宅基建 【圆明虚彻禅师如慧明山住持其弟子普宁普度相继营葺门径迂僻竹树幽茂城巿之山林也】 
　　　　庆寿庵
在文昌巷
　　　　大圆庵
在仁和门里
　　　　普应庵
在竹竿巷内大德九年建
　　　　圆觉庵
在皇佑桥南至元二十七年建
　　　　白莲庵
在静宁隅
　　　　妙觉庵
在上闸西
善德庵显扬尼庵并在践教隅
圆通庵法云尼庵并在临津隅
千佛庵常乐庵释迦庵观音庵并在崇德隅
龙王庵净明尼庵并在还仁隅
　　　　广惠庵
在大围桥东巷内 【庵中有土偶名黑哥哥居民失猫祷之多应今俗呼为黑哥哥庵巷亦以此得名焉】 
　　　　法华尼庵
在果子巷
　　　　干明尼庵
在布袋巷
　　　丹徒县
　　　　报亲庵
在崇德乡白兔山宋开府詹文守坟庵景定中詹氏子孙建初名报德归附后毁于火庵僧静庆等重建改今名江山县尹俞希鲁为记 【文曰润之属邑曰丹徒去城东南十五里山曰白兔宋开府詹公文及其子资政公度实葬焉景定中诸孙始创庵舍于墓茔之左而扁曰报德置田地若山七百五十亩有奇以赡其庵之僧徒俾奉祠事至于今七十余年矣皇元崇尚释氏教至元庚寅令民占籍凡土田之隶于僧者咸蠲其租入是庵之业亦与焉越七年当元贞甲申詹氏子孙之贫者辄以其田鬻于人又十有四年庵罹回禄之变华榱巨栋荡为墟莽遗址亩仅三十余僧净庆德法遂共以钱贸其地于詹氏乃营乃度乃建堂宇门庑庖湢整理旧绪绍朴崇广实左右之庆号云翁本四明定海张氏子法其母弟朴其季父广其兄之子也因为祠以奉其祖考而詹氏之祀亦不忍废乃易其名曰云翁报亲庵庆既化去法又罄其衣砵之资铢积寸累月滋岁益垂二十年得田地山园以亩计者四百八十有五内割田地亩五十入因胜寺常住用充净庆忌辰之供余产则庵之僧师弟子甲乙相授具词有司申严约束一日吾友王君彦明来致法之言曰惟詹氏之先以安业畀吾徒使守坟墓而其后昆罔念陵迟隳废靡有孑遗吾惕焉疚怀惟香灯之无续是惧辛勤夙夜以有此屋田租虽微官赋之余粗给（鱼干）粥他日吾嗣崇广将次第以传永久顾创始之惟艰思守成之不易愿记颠末庸示来者余曰噫嘻巨家大室丰敛厚葬自以为与山川相悠远然不一再世而其子孙弗恤视其木思以为薪登其垄思发其藏者盖比比也今浮屠氏视其身犹电露而兹庵也庆作于前法述于后堂构菑获以贻厥嗣而又能亲其亲以及人之亲则其于为人贤不肖何如也姑述梗概俾继夫后者观之庶几有所儆焉】 
　　　　龙华庵
在鹤林门外胜果寺侧
　　　　德云庵
在丹徒乡即宋制置邱崇之守坟庵
　　　　崇教庵
在高平乡
荐福庵报本庵静明庵五圣尼庵宝盖山观音尼庵并在义里乡
报亲庵释迦庵奉圣庵奉祠庵广慧庵弥陀庵圆通尼庵宝相尼庵并在丹徒乡
思敬庵忠孝庵时思庵弥陀庵庆丰庵释迦庵观音尼庵崇庆尼庵上生尼庵并在大慈乡
谭城庵荣显庵并在平昌乡
大圣庵奉圣庵并在长乐乡
　　　　时思庵
在洞仙乡南庄单巷即宋知县张知刚守坟庵嘉熙丁酉建 【按张氏家谱张藏英范阳人事周世宗以武功显官至瀛州团练使赠静江军节度使子裔裔子鉴宋枢密直学士工部侍郎鉴子士燮尚书屯田员外郎子禧禧子知刚知溧水县徙居丹徒卒因葬于此子谠谠子邦大孙德秀具附焉】 归附后延佑戊午其孙大兴撤而新之 【德秀之子大兴大兴子辅之成之佑之杰孙琥璘瑞瑛玮珏奉祠】 金沙韦升为记 【其略曰张氏之先自太尉奇节闻天下泽被后人支分派衍徙居润之丹徒县南庄单巷者其裔也宋嘉熙丁酉筑庵所居之傍扁曰时思有元延佑戊午其孙撤其旧而新之考室子堂光前焘后其为敬亲一也盖尝求命名之义矣雨露既濡春之时也霜露既降秋之时也孝子之心怵惕凄怆其有不思其亲者乎思其居处思其笑语思其所乐所嗜而禘尝之哀慕之在家为庙在坟为庵皆其所也先儒谓今人惟先有死其亲之心故亲之音容志意无复存于念虑闲乌乎如是而望其敬之心不衰难矣哉此时思之名所以立也溧水宰知刚五世孙仁斋处士大兴因斯庵之未备早夜以思戚然而悲悉其力而完美之可谓不俭其亲矣后山思亭记谓贤不肖异思其虑患垂戒览者为之流涕张氏子孙多贤后必无异思余可亡言也自曾高而上忠孝传家世济其美正在后人余不能无劝耳云云】 
　　　丹阳县
　　　　大同庵
在上德乡延佑四年邑人齐山书院山长蒋钧建西天目山沙门明本为记 【文曰南岳石头诘老庞日用事答以日用事无别且语时不是默时行时不是坐时安有无别之理哉盖心神颖悟见越常情一道虚融万缘绝待转归日用政不加排遣而无别之旨炳然独存千圣不能掩也大同庵乃丹阳彝庵蒋君为幻住老比邱明本之所建也君世居桐村庵距村三里许谓素有结庵之志今适遂焉实延佑丁巳春正月予既命斯名复为之记原夫迦文之鹫岭饮光之鸡足达摩之熊耳懒融之牛首虽后先千余岁其步骤标致详略不同要其所归乃所以大同也岂惟佛祖然净法界性在大同大在人同人在物同物至若三教九流之雄唱百氏诸子之元谈与夫长冈之松风野田之麦浪暮云接远山之色疾雷震大江之声六户未扃一榻危坐清灯不夜古镜无尘耿耿禅光照映今古非动非寂无自无他了不知其同而无所往而不同也昔毘耶离城金粟长者宏不思议解脱神力尝以一默与三万二千开士入不二法门游戏迨今闲不容发今谭老庞之无别翻毘耶之不二证斯庵大同然固然矣而未能忘情于能同所同之表者欲见庵中主人门外垣墙不翅三十丈之长且远也翰林承旨赵孟俯书】 庵门之东凿地得泉号西来井明本复为铭 【序曰少林远逾数万里西来而直指人人本具之道道若泉之在地无处不遍也大同庵既成庖人乏水而汲诸邻彝庵居士虑其惮于往汲乃命工凿井于门之东三月一日破土日凿十尺至四十尺有泉隐隐自西而来又四日甃成禅者引绠以探之三盈其一矣首捧一瓯以奉吾佛清甘香洌若甘露之自天降因名其泉曰西来盖不昧其所至之方也当泉之未至也视之窅然深邃懔懔将压孰不险之井工不惟无所畏而益加勇锐之力若与泉有约而必于所遇也人之求道能积日累岁犹井工之深入无畏其不与道会者吾不信也禅者请铭因为铭曰泉之在地道之在人配之大同凿土深入勇锐无怯克成厥功四十尺下有泉西来泄泄溶溶其体既重其气益冽且盈且丰以沃吾渴以浣吾颊所需而充以（木太）直指赵州庭柏如空合空泉依幻涌幻复名泉非始非终咨示诸禅西来一滴万派同宗勿污勿壅朝探暮汲如保厥躬惟庵与泉若内外护永播元风延佑丁巳三月甲戌吴兴赵孟俯书】 
　　　　奉先庵
在仁信乡之南山宋绍兴闲中散大夫胡氏建仍舍田以供众
　　　　致敬庵
在吕城镇北刘家桥泰定元年土人诸葛士铭建仍舍田以供佛
　　　　万寿庵
在县巿
　　　　光远尼庵
在永济乡
　　　　报恩庵
在后彭村延佑四年里人束德荣兄弟同建江山县尹俞希鲁为记 【其略曰束氏世居南阳宋嘉佑中徙润丹阳之三城迨今几三百年子孙蕃衍蔚为望族距三城之东七里曰后彭川平土旷冈阜棉络松柏郁郁丛茂则束氏之墓之所在也墓东南三十步旧有庐湫隘不足以陈俎豆一日仲氏谋撤而大之伯季议克合乃辟新基拓故址建堂五楹挟以两厦东西为庑十有二庭前立山门中构佛宇修廊旁翼崇墉外缭肖形奉先左右有室斋房庖湢靡不毕具仲氏复捐已帑增以塑绘于是坐列灵山壁涌净土狻狞象丰旛幢晻霭山示水灵穷状极巧金碧丹垩种种庄严钟锽鼓镗震眩观听经始于延佑丁巳讫工于泰定丁卯延陵僧可证俾主祠事割腴田百四十亩松山三十亩以廪其徒又益田若山二十亩以给缮葺之费若成之日召诸子弟谕之曰家之兴废靡常子孙之贤不肖难保今先陇旁地吾兄弟既为寿藏他日亦尔子孙归全之所田若山之赡僧者当畀之常住以永终是图余田则吾兄弟岁以次掌敛所入以供时祀常规待宾不过汤茗蔬食茹荤饮酒非所以崇修祈之道傥庵僧弗谨凡吾子孙举得而责之甚则易其人耳子孙或妄有觊觎以坠厥绪凡吾宗族暨庵僧举得而惩之甚则闻于官庶使来者知惧不负吾兄弟创始之初心也乡党闻而韪之鸣呼欲报之德昊天罔极伤哉贫也啜菽饮水尽其欢敛形还葬以为礼是岂人子之所愿哉力足以有为财足以遂志事亡追远苟可以求诸幽者宜亦无所不至此释氏之说所以行于世而孝子之心不为是恝也尝讽广微南陔篇未尝不三复兴感然则束氏家训盖有所自云】 
　　　　报德庵
在永和乡
仁寿庵衍庆庵普寿庵圆通庵并在桂仙乡
大圣庵宁寿庵永福庵汉王兴圣庵九源上坝两庄庵并在太平乡
善庆庵龙禧庵邵道庵并在上德乡
显福庵崇报庵致思庵并在仁信乡
　　　金坛县
　　　　施水庵
在三洞乡
　　　　永思庵
在登荣乡
　　　　主敬庵
在上元乡
善继庵报德庵并在大云乡
致严庵梓阳庵并在孝德乡
观音庵祥符廨庵大圣尼庵并在县巿
昭德庵敬德庵施水庵桂墅庵并在唐安乡
薛义庵万松庵大致严庵并在游仙乡
丹徒卢镇澜润州校字 

至顺镇江志卷十
　道观
道家者流其源出于老子周穆王之世终南山古楼观命道士居之此宫观之所由起也至秦则诸布诸严诸逑之属百有余庙 【至秦则诸布诸严诸逑之属百有余庙○钞本逑作逐　案戴氏守梧云史记封禅书云诸布诸严诸逑之属百有余庙索隐云诸逑亦未详汉书作逐汉书郊祀志云诸布诸严诸逐之属百有余庙师古曰未闻其义逐字或作逑逑与逐虽义均难解然要当以先出之史记为是今从其说改正】 汉武宫中为台室而方士又有仙人好楼居之说祠馆愈盛历世以还遂与释氏角立为二润城山川多古迹学仙修炼之士乐居乎此古今寥邈弗能悉知姑即前志所载益以见闻所及而类别之近代创建因备录焉
　　宫
　　　本府
　　　　干元万寿宫
在大围桥南瓶场巷即宋安抚使叶再遇故宅大德五年元明宏道冲应真人余以诚改创宫之门曰通元南有园池亦叶氏旧业也郡人俞希鲁为记 【文曰大哉干元此天之所以为天也易卦六十有四干居其首而干之德四元为之先故干元者万化之原始品汇之根柢也古今阅宇宙于穆不已孰非兹道之运量哉圣人与天同德体元居正以一心之干宜乎其万寿无疆也安仁余公以诚嗣业前宗师上卿张公受皇朝重熙累洽之恩思所以归美报上历选天下形胜之地以为祝厘所乃于大德辛丑被玺书来领道教爰始捐赀得城西叶氏故宅面势宏敞栋楹壮丽载经载营一新改饰建大殿以奉三清辟后堂而事元帝修廊栋宇神雕像塑威肃仪整斋堂庖湢仓廪帑藏丈室燕处靡不毕备前树三门飞桥跨水旁植槐柳隐映左右晨昏钟鼓铿鍧镗鞳步虚之声缥缈霞外冠佩雍容跪拜升降以躬致华封之祝既又为经久计置腴田课租入以供常住设库质物以便贫乏环宫之旁缭以比屋俾民僦居出息用赡羽众又其南为园列花木亭馆岁时州人士女游观为一时之盛丙午敕赐干元万寿宫额洊颁玺书护持加号公元明宏道冲应真人流传甲乙以主宫事于戏是宫也昔为繁华歌舞之区今为神仙清净之境岂天地造物储兹邃严以俟今日者耶余尝访公于是相与遨乎珠泉之涘凭栏俯视江潮盈缩时刻无爽因悟夫天地之所以寿者其呼吸吐纳静而有常也圣人瞬存息养动与天合故能以一身之寿为天下国家寿俾斯世民物咸归乎寿域之中而余公又能以道脉之寿祝圣人寿然则是宫固宜与天地相为悠久以仰副锡名之义猗欤盛哉公征文于余敢即鄙见为之记且识岁月谂方来庶无忘经始之功云耳】 
　　　丹徒县(缺)
　　　丹阳县(缺)
　　　金坛县
 燕洞宫
在茅山燕洞口女仙钱妙真遁化立祠之所 【梁邵陵王记今不存】 唐天宝七年敕赐宫额宋元佑闲为野燎所焚绍兴二十年复建 【元佑甲辰为火所焚迁句容县绍兴二十年建故基】 
　　观
　　　本府
　　　　道冲观
在仁和坊石（石达）桥北南唐保大中建 【女道士处之祠奉后土皇地祇】 
　　　　元妙观 【元妙观　迎仙观○(钞本此二条在上善观后)　案上文道冲观条下云在仁和坊石（石达）桥北此本府之观也元妙观条下云在石（石达）桥西北迎仙观条下云在还金门里亦本府之观也至于明真观(在长乐乡)紫府观（在大慈乡马迹山)上善观（在平昌乡）广惠仙真观(在华山)通真观（在大慈乡)仙台观(在县南二里)皆丹徒县之观也然则元妙迎仙二观当在道观之后不当在上善观之后矣】 
在石（石达）桥西北即唐紫极宫老子祠也宋祥符己酉改额曰天庆 【唐以老子为祖乃建宫奉之长安曰太清洛阳曰太微诸郡曰紫极宋祥符己酉诏天下置天庆观近臣有请但葺紫极宫用宽劳费越四载壬子诏于天庆观置圣祖殿】 绍兴十三年灾干道三年重建 【绍兴十三年淮东总领权府事周石鼎建前后殿而两庑重门至干道七年始就旧有徽宗所赐永镇福地金牌今不存】 归附后元贞元年改今额 【元贞元年有司上言江南新附郡邑有所谓天庆观者宜改锡嘉名以协顺天应人之义遂赐名曰元妙】 大德五年道录余以诚重修 【大德五年安仁余以诚为木路道录住持本观重修藏殿两庑正一堂鼎建方丈楼阁及捐已赀重新装塑神像】 八年道判满持正重修三清殿海陵陈膺为记 【其略曰昔周德既衰海内鼎沸老子出焉以清静无为著书设教汉初有载其道以治者民以宁一天下形于咏歌由是妙化显行逮唐突盛至于今遍满宇宙闲琳宫琼馆羽流星拱悉以三清名其殿曰玉清曰上清曰太清清各有境曰圣境曰真境曰仙境境各有尊老子居其一焉森竦邃严寥廓元邈所谓可名非常名者盖祖其清静之教以致崇极严恪之奉非谓真可以境界求象数拘也镇江道居之著者曰东西两观而东观为统摄之宗钦祝皇帝圣寿岁时祝雨旸御灾捍患官僚属吏邦之耄耋每大会坛场醮祭舍此无他道盖甲观也而三清殿创于淳熙己酉凡为日七百甲子有奇矣液樠蠹腐凛凛就压前住持虽加葺理力绵功蕝兴废起仆之功蔑如也元贞乙未改颁元妙新额道判住持满持正喟然曰额新而观圯何以称徽号于是与其佐盛自然及诸执事同心协力爰究爰度以为不一劳者不永逸不宏费者不久存补苴罅漏随毕随坏孰若一撤而新之乃尽捐衣砵以身先之然后撙节常住浮费饭用之外星粟不妄用一以付工师求大木凡栋梁楹榱桷榱栥梲板槛之属去空朽易坚韧者率十之九覆级砖甓称是黝垩丹碧藻缋装严之具溢目毕备触手无缺撤旧于癸卯建新于甲辰一岁甫周而宏规伟观翼翼翚翚耸立尘表视曩时拔一椽塞一隙者相去穹壤矣嗟乎唯清静无为乃能无不为老子之言信而有征故道家者精神专一动合无形而万物赡足乃若殿宇之雄丽廉陛之洁齐像设之肃穆此则臣子报效职分宜然今圣天子神几密运超元凝妙相臣揆道百司奉法垂拱无为度越前代然则崇奉三清者所以宣明国家道德之化亿万斯年永永无极勒显效而金石之膺奚辞矣】 
　　　　迎仙观
在还金门里宋将仕郎仲宗孟舍宅建请金坛废观额揭之归附后泰定三年重修 【里人管氏募绿重修初道士高元纲开山住持甲乙流传宋总领岳珂有诗刻石在观内】 
　　　丹徒县
　　　　明真观
在长乐乡邑人吴伯善舍宅为之 【伯善即妙明真人吴元净之祖也】 旧名修元唐末兵乱仅存遗址宋太平兴国中道士黄赞元重建 【大理寺丞王崇古记】 天禧五年赐今额天圣五年吴德铨撤而新之刑部尚书刁湛为记 【其略曰润之丹徒县明真观者本邑人吴伯善舍宅而建焉岁纪斯久家牒具存三灾偶兴变之朝入会无勤行之士重阜回抱虽形胜之攸归隆栋悉随且奂轮而安国家抚景炎之运畅醇醲之化群萌返素亿载垂鸿协气横流炳仪交举秘检俯锡示殊尤之庆真仪下鉴悟积累之基卓越于今希阔其往所以勤瞻福地增建灵祠克崇钦奉之诚庸广清静之治则有信士吴德铨德鋐昆仲聚族而谋曰身为三五之民地征什一之赋得丰财用思荅君恩人患其货以燔身财贵乎积而能散斯观之椎轮也出于先祖斯观之遗址也迩于敝庐愿竭精诚用新大壮于是鸠工庀徒占星揆日舍旧图新量费致用庚桑之（山畏）（山垒）方化绛县之甲子云终嗣子文裕率其弟文祺文褶文度文举文秘文初文禧聿循先志无懈前功自祥符乙卯岁兴建至天圣甲子岁毕工筑室百六十闲费钱八千余万其为创制也三清上圣之宫居中而列次玉皇虚皇之阁两偏而互映奉北极之宇四营而翼舒朝列真之坛三袭而鳞次丽谯对峙而岳立端闱相向而洞闻像设雍容而有仪仗卫肃穆而成列至若芝肴供而斋宫旁启兰汤具浴而净室后严长庑四柱缭垣百雉真侣宴居之馆可以卜终焉之志过客游憩之庐可以忘归与之兴而复敞芳园以环其外筑危亭以揭其中天禧五年中郡二千石绩图上进剡奏具陈愿赐殊恩特颁新额寻降俞旨以明真为号仍署其牓遣中使往赐焉复以尚阙法钟警乎晨夕叩阍沥恳乞以就铸诏可其请由是宝韵春容震于邃谷华题赫奕揭乃高闳举集胜缘允光休烈湛素禀道训尝学史氏具观胜事用纪翠】 绍兴兵火不存继而复建归附后皇庆元年提点住持观事余庆生增修 【信州龙虎山道士余庆生字继善号清远奉开府大宗师命授冲元宏道明德法师提点住持观事重建内外山门斋厨等屋奎章阁侍书学士虞集重为题额】 
　　　　紫府观
在大慈乡马迹山宋永初二年建旧名福业 【唐上元令王仲康记】 宋治平元年赐今额有福地镇福石 【福地方圆丈余上有镇福石雨雪不沾】 黄龙青龙二洞 【详见洞类】 抱朴子丹井 【详见井类】 白马老君石迹 【详见山类】 玉兰花 【详见花类】 天下第四十九福地也 【天下第四十九福地乃东海道君参白马老君传授相骨经之所此所以多灵迹也见咸淳志或云在饶州未详孰是陈辅之苏养直朱彦章皆有诗见京口集】 
　　　　上善观
在平昌乡梁大同中置唐长庆元年赐今额 【碑记兵火后不存独大钟所铸年号可征苏养直苏仁仲朱彦章皆有诗见京口集】 
　　　　广惠仙真观
在华山
　　　　通真观
在大慈乡
　　　　仙台观
在县南二里旧谓之黄堂道院即晋许君授法谌母飞升之地 【谌母详见方外类唐桓宗师碑在观内宋邵彪有题黄堂观东轩诗见京口集】 
　　　丹阳县
　　　　凝禧观
在县东北五十四里张村梁大同中建唐名精舍 【武平一为记】 宋治平中改今额 【陈辅之有凝禧观玉兰诗见京口集玉兰见土产门】 大霄观在县东南五十里丁桥梁大同中置曰灵应宋治平中改今额嘉定中知观事薛汝显率众新之内有丁令威祠漫塘刘宰为记 【其文曰地因人着姓以人传茅山旌隐君子之居吕城着故将军之绩况姓不徒传而地里有适相符者乎丹阳县东南六十里跨小溪为桥而姓以丁莫知其所始桥东南望冢阜累累然曰千墩溪北流五里合于大溪曰大鹤问之土人曰吾里令威丁仙之故里也丁其姓白鹤某所飞冢阜累然者其所歌以警世也质之汉末辽东华表柱所题可信然令威之事于传无考又丹阳距辽东远虽神仙驭风乘云往来倏忽亦不应辽阔如许疑以传疑图志亦阙不录其地自梁大同闲名曰灵应以奉老子祠而祠令威于其侧宋治平中更曰太霄岁久殿宇倾颓嘉定中知观事薛汝显与乡之长者殷用约殷沂殷乔年薛天锡贺明贡友龙包骘段光祖茅文德始率众鼎新之欲买田以安众未能而汝显殁弟子张宗元与其徒茅宗明欲使来者毋忘其师之功介余甥蔡天成谒余为记余素不为老氏学数谢不能而二人请不已因思老氏之道虽非吾所谓道要亦有教焉今夫十家之聚必有米盐之巿曰巿矣则有巿道焉相时之宜以楙迁其有无揣人情之缓急而上下其物之估以规圭黍勺合之利此固世道之常丁桥虽非井邑而水可舟陆可车亦农商工贾一都会于此而作为宫室舍方外本清静教使入其门者皆厌世俗之喧卑想太霄之清丽洗涤其虑念祓除其缠染以与造物者游否亦省嗜欲薄滋味养生全真而不为巿道所溺其于世教可不谓有功乎以诏来者使毋忘其初宜也余故不复辞而为之书时端平改元岁次甲午清明日记】 
清微崇寿观在永济乡吕城镇延佑四年邑人诸葛士铭建本路知事翟思忠为记 【其略曰润支邑丹阳南五十里吕城实漕挽之要津置邮之孔道土丰而木茂地胜而俗熙埭北浒望翼然而凌太虚者清微观也询之人曰诸葛士铭所建士铭年逾五十未有后乃倾帑赀以构兹宇割腴田以赡道流巍乎紫金之阙寥阳之殿恍乎无上之居元真之境甍楹庨豁窗户峥嵘琼室丹房瑶阶宝地醮有坛经有庋堂庑斋庐庖湢库庾一一丹雘（□侈）翼如也始延佑丁巳毕庚申（左上□下韭右殳）云璈声步虚昼香夕灯昭事弗怠遂得一嗣讵非阴报也龙虎山天师既为书额清微元教嗣师复加名曰崇寿盖上为圣皇祝厘下为黎元祈祉朝廷嘉之降旨护持仍授士铭法号曰清微明远凝素法师提点观事云云】 
　　　　仁静观
在县东北四十里九灵山即翟忠惠公汝文之功德院
　　　金坛县
　　　　报亲观
在登荣乡邑人赵有光建
　　　　元阳观
在茅洞之上唐置后废宋隆兴初复建初名冲虚庵庆元闲仍请今额为观 【隆兴初吴兴道人沈善智者穴居自称洞主遇韩蕲王夫人茅氏为创殿宇初名冲虚庵庆元闲请额为观　按唐顾况游元阳观诗云此观十年游此房千里宿还来旧窗下更取君诗读则知唐以来已名元阳观矣】 
　　　　藏真观
在茅山迭玉峰静一刘宗师墓庐也宋大观中奉敕建
　　　　崇寿观
在县西七十里游仙乡大茅山下华阳洞南晋真人任敦成道之故宅也宋元嘉十一年路太后始建坛宇太始中孔嗣重立 【庐陵太守鲁国孔嗣重立之以供养道士曲阿华文贤】 齐建元二年敕立崇元馆 【太祖武帝临幸馆主王文清开置室宇厢廊殊为方副　茅山志定录君（口受）言大茅山下亦有泉水其下可立静舍近水口处乃住隐居云今近南大洞口有好流水而多石少出便平此世有来居者齐初乃敕句容人王文清仍此立馆号为崇元则此观是矣】 唐贞观初敕改曰崇元观天宝七年李含光奉敕重修 【元静先生李含光天宝七年奉敕重修仍取侧近百姓一百户蠲免租徭长充修护　观有太极元年左拾遗孙处元撰碑杨幽经书余字漫不可识】 宋大中祥符七年赐今名归附后至治二年主观事张嗣真增修国子司业蜀郡虞集撰碑隶刻于太极碑阴 【其略曰云云至治二年句曲外史张君嗣真始来主之顾瞻方台近对南面左峰迭玉右引大茅之支而回合焉乃叹曰山中馆宇自齐梁唐宋至于今代有增益求诸晋人之旧惟此与玉晨许长史宅耳而吾所治乃倾废隘陋特甚岂不在我耶于是度材鸠工更后堂为大元殿以复旧规象三茅君于中东为任华王李贺五君西为陶隐居祠充前基为宏道坛自制铭其上坛东为元武祠西为广惠祠后为文贤讲堂而前为都门门外浚古玉津池尽受大茅南面诸原之水循池西南得昭明太子读书台台东有井曰福乡井福乡者因昭明道馆名也出诸榛莽着文刻石覆之以亭而岩洞泉石之胜近在百步内者皆按图表之可以观览泰定元年上清四十五代宗师刘君大彬朝京师授予始末俾为之次第焉呜呼自任君始居此余数百年才五人传焉其自致于久远者果何托也岂若后世各诱门人系以私属如家人父子者哉故宁希阔而有待今张君无前代赐予之助徒草木衣食以营此而旷然思与四方之士共为千载之期岂非豁落丈夫也哉予故与君为方外友奇其能先予远举也故系之诗曰大茅南垂元气积阴关阖扉阳洞辟曲穴流泉保灵宅任君来饵黄赤石天一召锡太元册曲阿受养良有择构宫方严自王伯清跸临正灵响格虚林新爽化赫奕福响帝子发甘液不食何年丧遗甓白云应空玉清客开元全盛烦百役持节旁午致纁璧尔来萧条世代隔石镫刻文土漫画谁其启之规古昔句曲外史美冠舄研书千卷规贞白天真景随元系绎玉室金堂万无斁)观有唐石镫(其上刻曰功德主崇元观上清三洞道士贺思宝敬造长明镫台于宝殿内永充供养宝历三年岁直丁未二月十五日丁未奉记助造镫台三洞道士陈惠（槄去木改王）大匠乐安蒋浑男清嶙镌吴郡张嗣真重为刻识着铭序曰太元殿长明石镫唐宝历三年丁未岁当是文宗太和元年积四百九十八年是为今泰定甲子铭曰华阳之天流金之庭阴辉日精昼夜洞明神镫皪皪二景是法树此南便阅世小劫稽首司命照彻重元度人度仙若火之传】 
　　道院
　　　本府
　　　　和光道院
在大巿坊北宋淳佑六年观察使汤孝信建 【孝信于淮闲尝建通真观毁于兵火遂迎元帝来此建院焉察使祠今在院内正一道士郭可道开山住持甲乙相授】 中有拱极阁归附后大德闲为风所圯皇庆元年重建 【大德辛丑七月拱极阁为风雨震坏住持道士袁志清重建未完皇庆元年道士周若冲继成之里人孙谋书扁】 
　　　　佑圣道院
在小围桥西宋咸淳九年道士苏师潜建归附后至元十五年里人娄氏舍田地二顷以供众
　　　　报亲道院
在斜桥南至元十八年罗桓敏公璧舍宅建 【三十六代天师书额三茅山崇禧观道士龚贵高开山住持甲乙流传有堂二曰会真曰竹溪小隐桓敏公号竹溪故名又有奉先祠祠名报本江浙行省丞相脱欢书额】 泰定元年增创三清殿 【住持道士陈裳吉泰定元年捐已赀增创】 
　　　　大隐道院
在化隆隅卷篷桥北
　　　　真武道院
在柏家桥北巿河岸东宋末三清道人韩朴庵建 【院中有吕洞宾足迹图事详见灵异类】 
　　　　安定道院
在范公桥西至元闲元妙观道士胡居仁舍宅建
　　　　庆真道院
在大围桥西宋末创立归附后大德中里人朱溍重修
　　　　崇德道院
在还京门里至元十一年里人龚熙言建
　　　　崇福道院
在鹤林坊至元三十一年商人福唐郭显祖建置田以供众 【正一道士李处厚开山住持甲乙流传】 泰定二年增创三元福庭
　　　　奉真道院
在西花园巷宋韩蕲王置院内铁香炉铭识以嘉定十二年铸归附后至元十九年全真道人赵道渊重建于道清继成之郡人俞希鲁为记 【其文曰城西南有门曰放鹤宋蕲国韩忠献王故宅在焉盖绍兴闲驻军京口时所筑也时军中多事元帝故即其宅之傍立庙以祀而庙之傍又立道院延羽流以奉香火当兵革抢攘时栋宇之制苟完无华厥后宅废而庙仅存道院久弗葺亦且倾圯皇元混一后有全真道人赵道渊者故笔生也少慕神仙学弃家簪黄冠肄业于兹慨然有缮葺之志院无恒产而云水之土往往过之渊擎瓢乞食于巿巿之民稔渊之行每晨辄储盂饭庭庑闲以俟其至至则不告主人辄持饭去以为常仰食者咸取给焉其徒于道清实左右先后之清广颡聃耳貌甚古且端悫疏达有才干童丱从渊游攻苦食淡虽居城巿而门径阒寂如深山穷谷由是信而归者众日施月予爰兴土木粗见端绪未几渊化去清愈益刻厉铢积寸累致有赢赀乃建堂宇扁曰宝珠室房庖湢以次毕备又置负郭之田百五十亩有奇会其租入沛然有余顾庙弊弗称于是创新殿以严神栖饰旧宇以崇斗布秘邃宏敞视昔不侔祝厘有所修真有舍磨笄黄鹄屹然环拱凡经营缔构者四十余年而后克成厥志乌乎亦可谓才而有为者矣夫道家者流以清静无为为宗未始事夫有为也然无为而无不为此其所以为有为者欤盖无为道之体无不为道之用有无相资体用一致措诸天下如斯而已耳一室云乎哉予观道清之燕处也抱虚守寂怡神养性漠然若无所与于世及其出而应务则俯卬酬酢无或不当故能以无为为有为而终归于无为是岂枯槁一曲之士拒人绝物区区老死岩穴闲者所可同日语乎故为之记俾夫后之弟子甲乙相继乐其成勿忘其初嗣其志益广其业则渊清之功为不朽也朝列大夫江浙等处财赋都总管府副总管曹鉴篆额】 
　　　丹徒县
　　　　拱真道院
在还京门外义里乡
　　　　敬真道院
在高平乡
　　　　三仙道院
在仁和门外
　　　　丹阳道院
在定波门外
　　　　三茅道院
在登云门外宝盖山延佑四年女道士戴守元建
　　　丹阳县
　　　　集真道院
在县巿谢家场邑人叶承奉之奇舍宅改创宋绍兴中建法堂 【绍兴闲知观事朱可道建法堂以接云侣经干范克信记嘉定中邑人袁思聪与其子主簿翼儒增建真武殿】 归附后殿为风雨所圯邑人王大新重建 【大德戊戌风雨毁殿而圣像岿然独存邑人王大新重建易像以木供帐服用无不毕备】 
　　　金坛县
　　　　真惠道院
在县巿
　　　　城隍三茅道院
在县巿
　　　　上元道院
在大云乡
　　　　嗣真道院
在游仙乡
　　　　崇真道院
佑圣道院并在孝德乡
　　庵
　　　本府
 清真庵
在顾著作巷至元闲里人张道渊舍宅为之 【孙□之书额】 有尘外轩 【海陵尧允恭有诗见葵轩集】 今为三茅元符官下院守真庵在堰军巷女道士吴氏舍宅建 【吴氏宋角妓也】 
　　　　垕德庵
在顾著作巷 【女冠居之】 
　　　　元通庵
在扬名巷道士袁志清建
　　　　奉思修观庵
在静宁隅房道谦创
　　　　冲和庵
在静宁隅宜道新创
　　　　明真庵
修真庵并在践教隅
　　　　通真庵
在夹道巷 【女冠处之】 
　　　　全真庵
五崇德隅二化隆隅一静宁隅二
　　　　全真女冠庵
五化隆隅一还仁隅一静宁隅一临津隅二
　　　丹徒县
　　　　高庄吴坟庵白马干通真庵
并在洞仙乡
　　　　叶坟庵土洞全真庵
并在义里乡
　　　　崔坟庵
在丹徒乡
　　　丹阳县
　　　　崇真庵
在太平乡
　　　　倪庄庵
在石城县乡
　　　　崇德庵敬亲庵
并在桂仙乡
　　　　僾庵徐庵敬庵言坟东庵
并在永济乡
　　　　西庵
在上德乡
　　　　三山庵
在练湖北华墅
　　　　都官庵
在练塘乡 【女冠处之】 
　　　　处士庵
在沈山即南唐吏部沈彬故居
　　　金坛县
　　　　礼真庵
在唐安乡
　　　　敬庵后（田翏）潘坟庵
并在金山乡
　　　　汰塘庄坟庵
在大云乡
　　　　厚德庵永怀庵敬亲庵南王庄赵坟庵
并在登云乡之内
　　　　顾云庵
在孝德乡
　　　　青培显庵邹坟庵敬思庵明秀庵王坟庵仁寿庵
并在三洞乡
善利庵寿仙庵果庵知敬庵顺宁庵息庵全庵望云庵新庵常静庵并在上元乡
荐福庵白云庵报本庵观如庵存庵云溪庵格庵顺德庵张坟庵瞻庵寄庵善本庵报德庵志省庵碧云庵敬亲庵陟庵宁庵积善庵顾云庵藏密南山庵瞻云庵敬
庵二新庵二并在游仙乡
如皋冒景玮元美校字

至顺镇江志卷十一
　学校
诸侯頖宫之制考诸经传可见矣今之郡学犹古之頖宫也润学始自宋太平兴国中中更焚撤一二守臣又复营创皇元尊崇圣教修完庙学备形诏旨然昔之为学也一今之为学也增其三焉曰蒙古字曰医曰阴阳所肄之业虽不同其于严师弟子之道以相授受则亦未始不同也兹列其目如左书院县学因附见焉
　　本府
　　　蒙古字学
在范公桥南帝师殿内旧在正赐库巷至元二十一年改宋总干厅屋为之规模狭隘不足以容弟子员至顺二年移置此 【至顺二年钦奉圣旨节文学校房舍在前尝令有司拨付如今依各处已行起盖入思麻帝师殿宇就令于内训教未经起盖殿宇去处有司依上拨付所据生员饮膳拨与系官荒闲田土】 
　　　儒学
在府治东南朱方门里经始于宋太平兴国八年 【镇江有学在州子城东南隅经始于太平兴国八年见汪藻修学记碑不存】 宝元初郡守范仲淹新而广之 【宝元初文正范公仲淹守润新学宫请赐以闲田具经史传疏诸子书聘江南处士李觏使讲说以教养其州之子弟率五日一视学躬教以文闲设饮食延劳奖进之士翕然兴于学民相劝趋于善邦之人士深德之立祠于学庄定王公有记教官袁孚为之广其祠】 宣和闲郡守毛友又一新之 【宣和闲毛友守镇江一新学宫仍旧者惟庙及二堂而已友并为之记今不存】 建炎初尽废为仓囷 【建炎初学舍尽废而为仓囷其仓官又撤其余以营廨舍】 绍兴三年郡守胡世将复之稍加补葺 【绍兴三年端明胡世将复之因陋就简稍加补葺以来学者然旧学仍为仓诸生所舍者庙廊而已】 九年厄于兵火郡守程迈实昉营治 【绍兴己未庙厄于兵火讲堂亦焚撤几半程迈守润即日先治堂舍以处诸生仓卒趣办仅庇风雨次作大成殿未及成而趋朝乃度所用而畀之学阅二政虽各以羡余助修费而财力支绌终不克集】 十一年郡守刘子羽乃大兴复归附后元贞改元教授徐硕复修仍自为记 【其略曰润学兴废始末前政昌君士气记之详矣硕不敢赘昌君之莅兹学也勤职业明本要于庙则葺大成殿于学则葺成德堂他欲悉葺而完之会去弗及竟昌去硕来硕与昌同为戊辰进士越二十有五年复以交承敦夙契则凡昌之欲为而未竟者非硕之责而谁责越二年得新涨沙田四百余亩又明年得开耕闲田二千九百余亩今天子尊崇孔道训敕攸司俾以赡学钱粮供祭祀赡诸生恤贫穷修庙宇德至渥也硕备员于兹敢不勉思厥职对扬君命乃省浮冗会奇赢佣夫匠聚材甓自庙庭而下堂皇斋序咸俾缮治宫墙而内重门复庑悉加塈雘以至仓库亭宇庖湢整饬各如法是岁夏四月经始至讫事仅五月工善吏勤不趣而办诸生请记之硕谢曰硕于兹学非能撤而新之也苟完而已矣非能廓而大之也仍旧贯而已矣非能出私财以佐用也不侵公而已矣硕何功焉诸生固以请辞逊不获进而问之曰是学也一岁不修可乎曰一岁不修则坏者什之二三岁不修可乎曰三岁不修则坏者什之五积数岁不修可乎曰积数岁不修则坏者什之九而学非其学矣士之为学亦犹是也传不云乎如切如磋者道学也如琢如磨者自修也二三子勉之既以语诸生且嘉其请之不已于是乎书】 至大四年教授张凤翼更葺吏部主事俞庸为记 【其略曰至大辛亥庸归自京师谒先圣庙周廊庑闲楹楯丰洁丹垩炳明邦人士曰此教授张君之为也惟润学历年滋久日就倾圯君始至心匑匑不自宁曰学所以祀圣师育人材而芜败不治繄谁之责乃征工度材坏者毕葺费伙力难爰集兹绪是宜有纪而君弗自以为功昔教授昌公养浩实营葺之子先翁尝记之今记子奚辞焉云云】 
　　　　大成殿
自程阁学迈草创刘待制子羽增修之后岁月既老岌岌将颓嘉熙戊戌七月教授刘卿月到官首议兴修会文昌吴大魁潜开藩主盟学校有金坛登荣庄岁收千石为豪民马彦明妄诉于漕司欲以六分与之刘教授争之力白于郡吴文昌申明漕省尽归学产会米直稍穹得以鸠工度材重修殿宇与创始等费钱一万六千缗米二百石廊庑戟门表里一新吴文昌有记
　　　　先圣庙
南鲁郡寄治时立 【丹徒旧有孔子庙南鲁郡寄治时立之见地纪志】 齐太守江祀修 【齐晋安王宝义刺南徐江祀以南东海太守行府州事治下有宣尼庙久废不修更开埽营立】 然莫详何所也宋太平兴国中郡守柳开乃发旧创新在今学之西 【太平兴国八年秋柳开自常移润乃发旧创新造迁夫子之庙其颜子孟子以下门人大儒之像塑绘配享于座既石纪之且言润在江南为上郡有孔子庙当僭伪时阙法莫或崇葺之则知五季以前固有之矣见张扶修学记】 建炎初为屯兵所据 【建炎初学舍尽废独留庙宇以处士虽经兵火幸不及焚而又为屯兵所据】 绍兴九年毁于火郡守程迈复建之 【绍兴九年新安程迈守润之三月大成殿屡及于焚乃谋费于州人会州豪及浮屠氏有以其赢来献者于是鸠材庀工未得数月而殿成见于汪藻记】 门列二十四戟 【庙门牓曰至圣文宣王庙刑部郎官徐兢篆额】 十三年郡守刘子羽增刱 【绍兴壬戌待制刘子羽守润增刱庙学始备见张扶记】 岁久颓敝嘉熙三年教授刘卿月更新之 【自绍兴己未草创至嘉熙己亥岁月既久庙宇颓敝教官多拘于阴阳之说因循不葺三山刘卿月到任首议兴修有金坛庄为豪民侵夺复归于学米价稍穹遂度材鸠工费钱一万六千缗米二日石阅三月告成自殿而庑自庑而门表里为之一新规模视旧益宏壮矣见吴潜记】 归附后至元二十八年教授昌士气复修之仍为记 【其略曰润有学自宋嘉熙戊戌吴公潜以阃臣尹厘兹土始议缮修距今又三百三十有甲子矣风雨漂摇鸱鼠巢穴木腐瓦落不足以揭虔妥灵乃至元己丑某谬以迂疏领兹学事至之日斋遫奠谒瞻顾咨嗟退而叹曰世之学孔氏者必斥佛老为异端今郡国不过一孔庙耳而梵宇琳宫棋布天下兵燹后狭百堵之侧陋搜材以究奇邃殿延阁连云切汉丹雘金碧照烂崔嵬至与太紫俪美者不少也而吾夫子之庙像设黯味采饰陊剥右平左（土戚）将就毁倾士为此惧儳焉不能终日思撙浮费而一新之岁且荐豕饥士腹弗果征工僦功卒愆于素岁辛卯仅获一稔教养外薄有赢余适际圣天子特颁诏旨申崇儒教许以廪稍之入理庙庭赡衿佩有司勿问出内乃白廉使乃告郡侯乃请于提举司议以克合鸠匠虑材俾正录直学分董其务盖瓦之破毁者完之级砖之宿缺者甃之栋梁榱桷之腐挠朽蠹者一切易之门窗栏槛必整必实裛以藻绘文以垩朱元荫耽耽渥彩暐暐比仲秋释奠而神栖法庭焕然非复旧观矣云云】 延佑二年教授王天觉增创殿之前轩 【延佑二年始置大成乐增建前轩以容乐生】 天历元年教授哲马鲁丁重建东庑今为屋三十六闲后殿三闲在大成殿北旧名御书殿宋绍兴十二年郡守刘子羽建 【绍兴癸亥以后高宗屡赐御书有易诗书孝经论语春秋左氏传又书之周官篇及孟子乐毅论羊佑传先圣赞七十二贤赞法帖手诏损斋记总五十四轴皆墨本又有裴度传尝赐宰臣张浚董师江山立石于此今皆不存焉】 归附后至元十五年教授林桂发彻而新之迨今未加绘饰也
　　　　先贤祠
在庙之西宋嘉熙三年郡守吴潜给木材命教授刘卿月鼎创分东西中三室东以传道之统濂溪明道伊川横渠晦庵南轩东莱七先生绘像为一祠中以乡先贤魏国苏公颂庄定王公存忠简宗公泽殿撰陈公东为一祠西以前郡守京使柳公开文正范公仲淹直院钱公彦远康节张公升礼部员外郎杨公杰大学毛公友少傅刘公子羽为一祠嘉定后以濂溪诸先生迁于中室而兼祠象山慈□二先生苏魏国诸公迁于西室而兼祠漫塘刘公宰实斋王公遂东室则兼祠枢密沈公复中书万公锺待制程公迈侍郎董公苹参政钱公良臣侍郎邱公寿太师赵公范皆有功于学校者也文忠苏公轼塑像旧在都统司不知何年迁于此
　　　　文昌祠
三闲在庙之东 【详见神庙门祠类】 
　　　　地灵祠
四闲在庑后西南隅至顺三年教授韩祺重修
　　　　祭器库
三闲在戟门之西宋嘉熙三年教授刘卿月移建 【旧在庙西廊祠堂后】 
　　　　乐器库
三闲在庙后东偏延佑三年教授王天觉易置
　　　　肃容所
在戟门之东
　　　　成德堂
五闲在庙之东宋元佑中郡守林希鼎创绍兴中废郡守刘子羽重建开庆初郡守徐木修归附后至元二十八年教授昌士气增修永嘉俞德邻为记 【其略曰成德名堂漫不知其所始征诸扁颜篆笔径二尺旁着守臣俞烈书按烈以嘉定改元出守兹土则成德之名或昉乎是规制简朴不华不陋每旦望奠谒毕冠佩宪宪揖让而升师氏据皋比横经析理正录帅长谕陪讲以序郡将众文武官环坐竦听已各趍出盖阐明义理之区而非游焉息焉之地也郡博士昌君请记于余余曰堂作于前人而记成于后人或者得无诮乎君曰掠其缔构之美则不可记其名堂之义以诏后学恶乎而不可余于是拜手而言曰成德之义着于易者以德行言也见于孟氏之书者以资禀言也然上帝所降之衷生人所受之性穷古今越宇宙则一而已古之民德日归于厚今之民德日趋于薄岂天赋之尔殊哉其所以教者异也尝试求之三代之学莫盛于周自周以降莫备于宋周之制合以井校联于比闾教以庠序道以师长维以谏救考以德行道艺民生七岁而入小学十有五而入大学所学皆正道所习皆正人奸声乱色不留于聪明淫辞诐行不蛊其心术故其成德也易宋之制虽不逮于周然自嵩阳庐阜睢阳岳麓立之师徒锡之经传至庆历以后郡邑无小大皆诏许立学亦三代以还所未有也故虽科目取士未能一如乡举里选之旧而得人之盛视汉晋隋唐或者过之乃如周程张朱十数君子续往圣既绝之学启来哲不传之秘使尧舜禹汤文武周公孔子之道粲然复兴盖三代之儒而非汉晋隋唐之所谓儒也今圣天子以神武混一区夏车书万驿雨露一天沚莪泮芹生意绩绩乡有乡师邑有教谕郡有教授置提学以纲维之命廉访以勉励之而又蠲其力役均其廪稍立为岁贡之法士生斯时亦云幸矣夫金甲排荡青衿憔悴固其所也冠进衣逢复不失为士之贵士之自贵宜何如耶词华易以丧志记问易以溺心权利易以倍谊淫哇易以乱雅虚无易以害道皆吾党所当深惩而力绝者也充是四端行于五典由格物致知之功极而至于治国平天下之大皆吾党所当慎思而笃行者也呥呥而乡乡而饱不此之务卒无以自别于凡民此何为者哉秉彝好德人所同也谁夙知而莫成亦教者之过也方今学未如（月尤）赘然且欲为人师者固无足与议君少以明经炫誉六馆擢第奉常年高德邵职教是邦官虽庳师道系焉不庳也作新斯文陶成旧俗使人有士君子之行以仰称圣天子乐育之仁此政君之责也君何得无情哉况迩来多士既释然科举之累而润之为俗朴而好礼又隐然泰伯季子之遗风其为人易化其为教易行是可与入德者也君又何得无情哉君始至承前人玩愒之余士无悫禄疏稗弗赡继以淫潦田不遇岁君既樽浮剔蠹给其朝夕立小学礼耆儒校文艺人知向风乃饰殿堂乃葺门庑栋楹桷榱之腐挠者易之盖瓦级砖之破毁者完之丹黍黝垩之漫漶陊剥者鲜之井浚而洌池阙而深亭塈而洁垣墉栏槛香阏庖湢靡不毕整亦可谓材也已官虽卑以道自尊齿虽宿以才自壮甚非俗儒所能为也是皆可书也余故乐道其事不复以固陋自解若夫肆成人有德小子有造以无负昔人名堂之初意邦之人士其懋哉懋哉】 东西两庑二十闲其东庑则延佑二年教授王天觉重修之西庑则后四年教授家晋孙鼎建之始为四斋曰志道曰据德曰居仁曰由义至元十六年教授林桂发增置二斋曰存心曰养性元贞改元教授徐硕又增二斋曰敬老曰正蒙合为八斋各有炉亭为诸生肄业之所
　　　　三鳣堂
六闲在成德堂后宋元佑中郡守林希建 【元佑中林希守润既建讲堂乃于其后复建堂名三鳣为教官退食之所舍法行士日益众继以增置杨右史迈书匾焉】 景定初教授赵孟迵撤而新之上为藏书阁归附后大德五年为飓风所摧至大改元教授王公进重建延佑五年教授家晋孙增创旁屋以为储书之所
　　　　渊源堂
三闲在三鳣堂西宋景定四年建为诸生会食之所前凿池蓄水以备不虞教授潘梦说有记
　　　　采芹亭
三闲在渊源堂南旁两闲为吏舍
　　　　学庾
在戟门之东
　　　　公厨
在三鳣堂之东
　　　　正录位
五闲在公厨之西
　　　　直学所
在成德堂南
　　　　学门
宋绍兴十年创徐兢书扁淳熙中教官袁孚以规制未备重修仍以旧扁揭焉
　　　　德音亭
在学门之左 【即旧采芹亭基亭后为池象半水教授孙继学所建】 元贞元年教授徐硕创亭中碑二一刻勉励学校诏 【文曰孔子之道垂宪万世有国家者所当崇奉曲阜林庙上都诸路府州县邑应设庙学书院照依世祖皇帝圣旨禁约诸官员使臣军马毋得于内安下或聚集理问词讼亵渎饮宴工役造作收贮官物其赡学地土产业及贡士庄诸人毋得侵夺所得钱粮以供春秋二丁朔望祭祀及师生廪膳贫寒老病之士为众所尊敬者月支米粮优恤养赡庙宇损坏随即修完作养后进严加训诲讲习道艺务要成材若德行文学超出时辈者有司保举肃政廉访司体覆相同以备选用本路总管府提举儒学肃政廉访司宣明教化勉励学校凡庙学公事诸人毋得沮扰合行儒人事理照依已降圣旨施行彼或恃此非理妄行国有常宪宁不知惧宜令准此】 一刻加封孔子诏 【文曰盖闻先孔子而圣者非孔子无以明后孔子而圣者非孔子无以法所谓祖述尧舜宪章文武仪范百王师表万世者也朕纂承丕绪敬仰休风循治古之良规举追封之盛典加号大成至圣文宣王遣使阙里祀以太牢于戏父子之亲君臣之义永惟圣教之尊天地之大日月之名奚罄名言之妙尚资神化祚我皇元主者施行】 
　　　　井亭
在庙西墉之外初牓曰泮泉后易名育德
　　　　教官厅
二东厅旧在学之西偏宋淳熙中教授王极得邑人废地于学之北乃徙建焉 【郡人田晓为记今不存】 后复得夏侯朝散宅基拓而大之为屋凡三十六闲后堂岁久弊陋咸淳初教授李士龙重修门墙壮丽归附后大德五年七月一日为飓风所仆教授黄一龙张翼凤屡加缮葺且备词宪司约束权贵毋使占居张翼凤自为记 【其略曰顷年以来为教官者往往取媚时贵视官廨为弃物俾之占居栋挠屋坏恬不之顾古人有居舍馆者一日必葺厅事非舍馆比也纵不能葺其可弃之耶虽然据而居之者身则安矣心果安乎后之来者尚鉴兹哉】 西厅在东厅之侧宋景定闲教授徐沂建今废而遗址尚存 【景定闲诸州分经赋教授各一员镇江添差自徐沂始元无厅宇乃于东厅之侧买高总管宅为之不华不陋宜儒吏所居厅有东西之分特以当时教官得名然西厅乃在东厅之东也】 
　　　　书籍
宋教官费埙置经史子集分为六厨取礼乐射御书数揭于上贮于成德堂之西景定初教授赵孟迵增其未备列为十厨而揭之三鳣堂之阁上归附后散轶甚多所存者不及什二三耳
经五十部二百二十册 【易古注二册易注疏四册易正义三册易程氏传六册易朱氏传二册易程杨传二部其一四册其一二册易杨氏传七册易郑氏说一册易要义三册易述言三册易辑闻六册大易粹言二部其一七册其一六册易句解四册毅斋读易记一册书注纂五册书正义六册书杨张解一册书约义三册书讲解四册诗注疏十二册诗朱氏传七册吕氏读诗记四册周礼注二部其一五册其一二册周礼注疏八册周礼正义八册周礼音义一册礼记释义二册礼记音义一册春秋经传七册左氏传二部其一十册其一三册左传分门四册左传节三册公羊传三部其一四册其二各二册公羊正疏四册谷梁传二册谷梁正疏二册春秋集传十册春秋正义二部其一十五册其一十二册春秋经传集解六册春秋年表一册孝经百旨一册孝经明皇疏一册孝经范氏解一册古三坟书二册附于此】 
四书十二部五十八册 【中庸章句一册中庸或问一册中庸辑略二册中庸喻氏解一册大学章句一册中庸大学或问四册论语古注二册论语集注二部部各二册论语通类一册孟子集注三册孟子五臣解六册四书十六册四书辨疑二部部各八册】 
正史十部百七十一册 【古史六册前汉书四十二册后汉书二十册魏书四册吴书二册晋书二十七册北齐书十一册北史书二十三册唐书三十册唐书节六册】 
类史十八部二百四十二册 【资治通鉴百二十册通鉴纲目二十册通鉴详节十三册西汉策三部其一二册其二各三册汉书家范三册汉唐策五册汉唐事要二部部各二册汉制唐宗议论四册百将传二部其一一册其一四册史提要六册名臣言行录四部其一十三册其一二十四册其二各七册】 
史评六部二十二册 【汉论三册汉鉴三册唐鉴二册唐书列传辨证五册通鉴考异七册大事记通释二册】 
子十一部二十五册 【老子注二册老子解一册孔子家语三册荀子二册韩子一册庄子二部部各三册杨子法言一册文中子三册邵子皇极经世书五册周子太极图一册定性书一册】 
集六十一部三百七十三册 【陶靖节诗集二册李太白诗六册杜工部诗十册陆宣公集三部其一二册其二各六册韩昌黎集三部其一一册其一九册其一十册柳柳州集二部其一四册其一二十六册樊川集三册乖崖集三册范文正公集六册李泰伯文三册司马温公文三册六一先生文二册临川集九册三苏文十八册东坡奏议十五册颍滨集六册淮海集五册龙溪集五册浮休集十册龟山集五册山谷集五册澹庵集十二册水心集四册屏山集二册象山文集十册朱文公感兴诗一册曾文肃公集十册武夷集十一册简斋诗二册剑南集三十一册忠惠集七册斜川集二册平斋集六册妙峰集七册陶山集四册橘山集三册静春集十册大名集六册毘陵集五册无为集五册高隐集二册泸溪集三册浩高集三册炎淳集三册章贡集五册复斋集一册东湖诗三册瀑泉诗二册信庵诗三册石屏诗三册日涉园诗三册涉斋诗集十册松坡诗一册顺适堂和陆绝句二册可斋杂槁八册梅花集句三册】 
类集十六部八十四册 【唐文粹二十二册唐绝句三册百家诗十二册宋文海九册润州类集二册京口诗二册古文标准四册观澜文三册回澜文三册传道诗一册江湖诗二册南北新吟五册庐陵文粹五册名公献寿诗二册豫章集四册盛山集二册滁阳集四册】 
论六部十九册 【奥论三部部各三册论统六册万户论料二册近体论料二册】 
志五部十一册 【镇江续志三册通志二册六峰志三册南垂总胜集二册邵陵类槁一册】 
经说五部七册 【审视录一册盐石新论一册论语士说一册经学发明二册二经雅言二册】 
语录三部三十册 【上蔡语录一册晦庵语录二十七册南轩语录二册】 
传记八部十二册 【说苑三册世说叙录二册范蜀公正书一册温公学官制一册孔庭广记一册梦溪笔谈一册为政九要一册荒政编一册考古议论一册】 
类书十七部百十八册 【山堂考索二十册毛友韵略五册经学会元八册经学足用六册性理文锦四册待问会元十二册文史联珠三册翰林丛珠四册职林三册策海会同十册锦语八册群书类句六册名贤表启五册诗家矩范七册诗人膏馥二册诗学押韵大成五册泛应录十册】 
书板旧刊甚富闭置暗室岁久朽蠹无复修补今所存止二十八种五千四百四十七板惟棠阴比事则教授朱天珍之所增也 【易源二百十九板毛诗旨说十八板三礼图百三十七板论语士说十九板四注孝经八十四板孔子家语二百二十五板二注老子五十九板文中子百三十七板新序百五十九板古经注三十板范蜀公正书二十五板少仪外传九十四板侯国通祀六十一板温公官学制二十四板审是集四十五板陈秘撰奏议六十六板盐石新论三十板迂斋古文五百九十七板刻漏图三十六板京口耆旧传百六十二板京口诗集百三十九板润州类集百六十三板镇江志八百九十板荒政编十九板乐善录百八十板备急方三十七板万花谷千八百四板棠阴比事八十板重修镇江志一千一百一十七板】 
祭器旧五百余事皆竹木器宋淳熙闲郡守耿秉依仪式鼎造归附后教授王公进郭景星王天觉家晋孙累政增置皆易以铜其笾俎篚则循用旧物焉 【牺尊象尊各六着尊太尊壶尊山尊各二簠百有七簋三十三罍洗各一爵八十七坫九十九豆百六十勺十八毛血盆二炉大小二十瓶大小二十六】 
祭服旧四十余袭亦耿秉制归附后所存惟银佩十而已累任教官增造而易以今之制度云 【唐巾二十唐帽四十五深衣三十三白襕衫四十五苎衬衫三十五束带四十五皁革三十五头褐袍角带槐简各二】 
乐器旧无之延佑二年总管段庭珪教授王天觉鼎置麾幡一琴十瑟二 【又钟磬各十六虡二笙箫各二埙篪各二洞箫二柷敔各一止籈一搏拊一】 
　　　　学产
旧志所书甚略今以延佑二年之所经理泰定四年之所稽考者具载焉
　　　　　田土
田一百九十七顷二十五亩八分三厘二毫 【成熟一百九十六顷八十亩四分五厘二毫荒闲四十五亩三分八厘免官赋一百七十六顷七十八亩六分二厘二毫纳官赋二十顷四十七亩二分一厘】 
地四十三顷六十亩二分七厘五毫 【租地二十七顷八十九亩五分一厘六毫基地一十亩六分一厘六毫四丝白地二亩三分八厘二毫六丝芦滩地四顷五十亩山冈地九十四亩二分六厘涂泥白水滩地一十顷一十三亩五分成熟三十二顷五十二亩五分一厘五毫荒闲一十一顷七亩七分六厘免官赋二十七顷七十九亩五分八厘五毫纳官赋一十五顷八十亩六分九厘】 
山一十顷一十六亩二分九厘六毫 【并免官赋】 
池塘九十六亩 【并免官赋】 
荡四十五顷九十三亩二分七厘六毫 【并免官赋】 
　　　　　租税
粮六千四百三十六石二斗五升九合三勺三秒 【白粳米一千三百三十石五斗七升八合四勺八秒糙粳米一千六百九十一石五斗七升七合四勺五秒白籼米三十六石五斗二升糙籼米一千五百六十七石六斗六升六合九勺小麦一千三百二十六石二升八合四勺五石九秒豆四百八十三斗八合零五秒】 
钞四千六百七十八贯二钱八分四厘 【芦租钱七百八十贯菜麦钱一千二百五十贯荡田钱二千五十六贯六钱三分五厘山租钱一百二十五贯五钱桑租钱一十一贯二钱五分芋租钱一十九贯六钱塘租钱二十五贯随田租钱一百四十六贯六分九厘房地钱二百六十四贯二钱四分俱纳中统钞】 
丝一十两
录事司地山一十六亩二分四厘九毫 【基地一十亩六分一厘六毫四丝白地二亩三分八厘二毫六丝山三亩二分五厘并免官赋】 岁入租钞二百六十四贯二钱三分 【并纳中统】 
丹徒乡都田土一十四顷三十三亩七分五厘八毫 【田四顷七十八亩八分四厘三毫地一顷三十六亩七分一厘五毫山七顷一十二亩九分四厘塘一十一亩荒山冈地九十四亩二分六厘并免官赋】 岁入租粮一百四十三石一斗七升五合七勺 【白粳米四十一石五斗五升八合糙粳米五石白籼米三十三石二斗一升糙籼米一十九石二斗一升三合小麦三十五石九斗九升二合七勺豆八石二斗二合】 钞一百一十九贯五钱 【并系租山钱纳中统钞】 丝一十两
丹阳县乡都田土五顷九十四亩五分八厘 【成熟田五顷四十六亩七分地二亩五分荒闲田四十五亩三分八厘并免官赋】 岁入租粮一百二石七斗九升六合五勺 【白粳米二十九石八斗四升六合二勺糙粳米五十三石一斗七升七合七勺糙籼米二石三斗七升五合小麦一十七石四升七合六勺豆三斗五升】 
金坛县乡都田土一百五十一顷九十七亩六分九厘六毫 【田一百二顷一十一亩七分九厘五毫地九十二亩五分一厘九毫山三顷一分六毫荡田四十五顷九十三亩二分七厘六毫并免官赋】 归附后岁入租粮一千二百四十七石二斗六升三合二勺八秒 【俱纳白粳米】 钞二千二百二贯七分四厘 【荡田钞二千五十六贯六钱三分五厘随田租钱一百四十六贯六分九厘并纳中统钞】 
官沙庄在丹徒县大慈乡宋宝元中郡守范仲淹有请给赐 【自宝元闲文正范公仲淹守润日有请于朝遂给赐闲田其时民户租佃岁输钱三千九百贯以资养士】 隆兴中教官戴几先爰始经理 【隆兴甲申距宝元几百二十余年本学自募人耕作教官戴几先贷郡帑经理命学职鸠材潴防设版得田三十顷三十八亩杂草芦苗滩地七顷二十二亩】 嘉定中教官杨迈复取滩地围而成田 【嘉定庚午教官杨迈复取滩地围而成田岁入夏秋丝麦禾菽各有定数所输沙田租田七百八十贯自干道庚寅始立新额越二年郡守宋贶为列于省而蠲免其半岁纳三百九十贯文】 宝庆中为风潮所冲教官邵梦龙更筑新岸 【宝庆闲教官邵梦龙任内风潮冲坍岸坝自后刺入围里新岸外得田三十二顷六十一亩有奇外有芦苗滩地四十余亩其地南至坡岸里水沟北至本学胡百七门前大岸外脚东西并系民户芦场所有元纳沙田租钱于签判厅其数仍旧钱会中半】 归附后凡为田地四十顷八亩八分二厘四毫 【田二十七顷四十三亩一厘七毫地七顷三十亩八分七毫芦滩地四顷五十亩水塘八十五亩】 岁入租粮一千八百七十六石七斗三升九合三勺 【糙籼米一千二百一十三石六斗八升七合一勺小麦四百七十石六斗三升七合三勺豆一百九十二石四斗一升四合九勺】 钞八百三十四贯六钱二分 【芦租钱七百八十贯塘租钱二十五贯桑租钱一十贯二分芋租钱一十九贯六钱俱纳中统钞建言稽考册内本庄朱明旧佃田土至顺三年十月徐贵乙等三十七户撤佃东岸田土一段八十七亩二分五厘东至汤宅岸南至古迹腰沟西至戴新芦场北至本学大岸西岸田土一段八十亩东至本学水潭西北至本学大岸南至本学龙王港老观觜一段三十亩二分五厘东至学港西南至杨家岸北至王承佃田总计田一顷一十二亩五分地八十五亩岁科米三十九石三斗七升五合豆一十七石麦二十七石三斗七升五合又未栽芦滩地二百余亩内二十五亩生长芦苗佃户徐得贵等承办租钱中统钱三十贯余地未计顷亩候栽种芦苇依例纳租俱系至顺三年起科额数不在青册之内】 
杨桩沙在丹徒县丹徒乡宋淳熙中郡守钱良臣以闲田归于学 【丹徒乡杨桩沙元有宽剩田一十三顷三十七亩因胜寺僧与士人杨氏互争不已淳熙癸卯郡守钱良臣以俱不应得拨入府学而岁纳沙田租钱二百八十贯钱会中半后因江潮走坍见存者七顷九十五亩有奇而沙田与租钱输纳于签判厅仍旧】 嘉定中复佃接坏闲田 【杨桩沙接界有宽剩田八十亩民户尹其姓者与吕宝谟庄在争界至嘉定十二年郡守邱寿隽以其田没官本学请佃为业岁纳佥判厅沙田租钱五十贯文】 归附后田地九顷二十六亩三分九厘三毫 【田八顷七十一亩六分八厘地五十四亩七分一厘三毫并免官赋】 岁入租粮五百石九斗一升三合七勺 【糙籼米三百二十四石五斗二合六勺小麦一百六十三石八斗一升七合五勺豆十二石五斗九升三合六勺】 钞一贯二钱三分 【桑租纳中统钞】 
胡鼻庄在丹徒县丹徒乡圌山之北宋旧为赡学芦场建炎后为豪民冒占绍兴丁卯复归于学 【胡鼻湾庄旧系赡学芦场自罢三舍之后又经兵火为豪民聂宗义冒占绍兴丁卯宗义与徐其姓者互争经有司自陈复归于学自后围而成田凡三顷五十亩岁纳沙田租钱四十七贯然岁久江潮走坍止有田七十七亩有奇而沙田租钱仍旧纳佥判厅】 沙后复涨咸淳中又为豪民所侵通判主管沙田仍牒付学管业 【咸淳九年为本乡居民赵一飞侵占本学诉于官准镇江府通判主管沙田事牒赵一飞元占胡鼻觜鸡冠觜一带滩地二百二十三亩二角一并拨与本府学管业仍请将下脚涂泥白水自行斟酌据数认定一并纳租见本学砧基册】 归附后并为豪民所敓延佑改元田复来归学有记 【其文曰初学有田在郡之丹徒县丹徒乡十都圌山之阴自胡鼻石觜扺孔家庙湾中山石觜横山趾下极大江涂泥宋咸淳年有赵一飞者爰始侵占学言之郡郡业诸学混一后田旁沙益可垦一飞死其子允成有地邻学田私货于豪民邱永崇永崇乃并缘蒙昧包括吾田占租于官学申理省台鞠究永崇佃业无所根据口伏厥辜田乃复旧大德改元永崇辈立虚券以田千八百余亩质于镇南王乳母家苍头岁哥盘踞攘敓有司莫敢谁何丞相答刺罕由江浙行省大用入朝道经朱方儒生叩马陈诉丞相命从官穷诘械永崇巿区罪逮支党复归吾田永崇怙终罔或惩畏益长虣口纵横每夏若秋辄鸠合岁哥拥嫖忽猛鸷男子控弦臂鹰隼啸歌腾突动数十骑至遇儒生搒辱之驱迫农民旦莫奋励摽掠麦禾绝江西去众拱手无能前者学凡移县申府闻监察御史肃政廉访司上达省台绵旷岁月详拟明断以十数计永崇且死弗悛其子德仁世其恶后岁哥失势德仁称已业永安庄田献佃镇南王府获缗钱万五千儒生萧去病等控告省台省台檄郡郡达鲁花赤嘉议太平公总管太中段公暨寮属长吏固执公议弗挠弗夺亟命县尹赵孝祖教授郭景星行田具状令德仁前导指画弓步大小十有二围为田二十八顷九十五亩九分四厘具集里胥父老地比之民根核验着延佑元年夏始名田制敛法输赋官廪二年奉诏经理自实德仁又妄称已马田言于官且纠结乡口里正猾民执验其说夏四月天子命重臣奉使宣抚江南既听政教授王天觉率儒生孔克懋萧去病等拜行府诉焉廷诘两造去病具对辨析德仁理诎辞穷竟党与服罪申命郡县归田于学秋七月镇南王自京师就第广陵郡乃述使命移告王傅启奉王命以田来归先是行省具以其事咨都省四年省檄甫至追德仁所获缗钱没入于官奎适承乏摄学事诸儒请以本末勒诸石并以省檄刻之不朽余谊不得辞于乎有司法令明备贤能在官无情者不得尽其辞彼邱氏子将胡然耶岂顽冥强梗物有所闲必噬嗑而后亨耶吾田之复固有时哉圣朝惠育多士恩泽洋溢侵夺赡学地土有明诏佌佌小夫孰敢予侮继自今敬慎持守毋易以忽兹田也其永久无斁矣延佑四年正月学录权学事过奎立石】 田土五十五顷一十七亩五分三厘三毫 【免官赋田一十顷五十二亩六分八厘六毫地八顷三十六亩九分五厘七毫纳官赋田二十顷四十七亩二分一厘地九顷二十五亩一分八厘滩地六顷五十五亩五分外有接连下脚滩地不计顷亩东至中山石崩觜陈家港西至胡鼻石觜南至已围田岸北至大江泰定三年九月内申蒙总府下县保勘委系儒学地土榜谕诸色人等毋得侵夺】 岁入租粮一千六百七十六石三斗七升二合八勺五秒 【糙（禾亢）米七百七十四石九斗八升七合七勺五秒小麦六百三十二石六升四合五勺五秒豆二百六十九石三斗二升五勺五秒至顺二年佃户许端七等告隐瞒田地总委教授韩祺录事陈奎丈量出田土一顷一十七亩七分五厘三年教授徐圆体勘出佃户许辛三等一十七户田土三十七亩五分并宗文彬等带租田地通行起科增粮一百四十九石六斗八升四合七勺五秒】 内输官赋丝三十斤六两五钱一分米一百七十一石五斗五升六合钞 【中统】 一百八十三贯九钱八分 【芦课钱系谏壁税务收】 
沙窑田水东堡在丹徒县丹徒乡涂泥白水滩地三顷五十八亩岁无租入
登荣庄在金坛县登荣乡学田圩田一十五顷六十亩四分五厘六毫 【并免官赋】 宋绍熙迄嘉熙中民争佃作进状朝省教授刘卿月以事本末申府守吴潜责民归之学初为田一千四百八十一亩归附后增今额岁入租粮八百五十八石四斗一升二合 【俱纳糙粳米旧收一千一百余石乃用文思院斛以今官斛准之实得八百五十八石四斗一升二合之数也】 钞一千二百五十贯 【每岁夏初验田中所种菜麦起征租钱俱纳中统钞】 
贡士庄丹徒丹阳金坛三县皆有之田凡一顷七十十八亩八分二厘五毫 【丹徒县八十四亩一分一厘三毫丹阳县五十一亩七分五厘二毫金坛县四十二亩九分六厘俱免官赋】 岁入租粮七十三石一斗四升七合二勺五秒 【米五十七石三斗一升三合五勺丹徒县一十九石九斗九升四合五勺丹阳县三十三石二升二合金坛县四石二斗九升六合小麦一十三石四斗二升七合七勺五抄丹徒县一十一石一斗五升三合七勺五秒丹阳县二石二斗七升五合大豆二石四斗五合并丹徒县】 宋旧有芦地归之府 【庆元三年有浮屠氏阴占沙田豪民兼并芦地太守万锺稽检得实以属之郡每岁桩管储之三年凡六千缗以待宾兴助其入京新贡百千恩免半之过省百五十千宗之武举三千余悉供秋闱教官陈德一有记嘉定闲寺僧讼不止郡欲绝其争乃以岁入归之府不复以助贡士】 金坛羽流没官田归之县儒 【又有金坛羽流没官田岁租二百余石送学贡士未几金坛士流争乞归之县县贡士之礼不逮于前】 端平闲乃以丹徒没官田添助贡士 【端平闲有没官田在丹徒县长乐乡上塘村岁收十九石九斗有奇钱十八贯有奇麦八石三升有奇何秘监处久拨送府学添助贡士之费别历收支三年所积不多随宜供送而已】 嘉熙闲复割金坛登荣庄米二百石以益之 【金坛县登荣庄为马彦明强占争佃纷纷至于朝省端平闲何秘监申省取回本学每年拨三百石为劝驾用马彦明互诉不止嘉熙三年运司佥厅欲拨还马彦明刘教授卿月申漕司力争吴尚书潜申省仍旧以二百石为贡士庄三岁所收稍丰士与计偕津送增厚】 咸淳中始有此庄 【本学有宋咸淳四年碑刻云贡士庄田米一百三十一石七斗四升八合五勺系照当时梭斛盖既有此庄则登荣之米宜仍为养士用也】 归附后止今额 【至元二十五年本路总管依奉江淮等处行尚书省札付取勘到本路管下三县实有贡士庄荒熟田土一顷七十八亩三角五十步该纳粮七十三石一斗四升七合二勺五抄租钞五钱内有荒田排年召佃开耕然以前后学官更换不一佃户围甲通同作弊止以旧纳租粮三十石五斗八升五合六勺报官至顺三年十一月省委绍兴路诸暨州知州陈（逛去狂改方）驰驿至郡从实查勘乃得此数】 每三岁大比则输之行省以裨秋闱之费士之中选者每名约支钞五百贯资赴京师 【延佑二年二月奉江浙行省札付中选举人远赴京师理宜资给每名约支至元钞二定行下元贡路府于本处赡学钱粮内支给敦遣三年十二月钦奉圣旨节该江南赴试举子于贡士庄所出钱粮内津助无者于赡学钱粮内从宜应副以礼敦遣】 
　　　医学 【医学○钞本此条在贡院条后】 
未建每旦朢则教授率医生奠谒于三皇庙毕会讲于庙庑缔构之义尚有俟焉
书籍 【圣济总录百二十册】 
学产无
 阴阳学 【阴阳学○(钞本此条在贡院条后)　案此卷首载学校叙云昔之为学也一今之为学也增其三焉曰蒙古字曰医曰阴阳夫儒学之前既先之以蒙古字学(卷十七学职叙云国字在诸字之上故以冠于三学之首)则儒学之后自当继以医学阴阳学不当至贡院后始述此二学也今改正至于三县儒学皆当列于本府诸学之后不当列于各处书院之后(宋志学校门书院在县学之后)今亦改正】 
未建亦附于三皇庙
书籍无
学产无
　　　丹徒县
 县学
在淮海书院西 【即儒林里】 县西二里旧有夫子庙后废 【祥符图经夫子庙在县西二里是时尚未立学盖州县有学自宋庆历闲始】 宋崇宁以后附于郡学东隅 【在郡学成德堂之东】 建炎兵火与郡学俱焚绍兴十七年宰赵学老重建 【教授吴武陵记石刻在旧县治西庑今不存矣】 干道七年宰韩元老尝修后复颓圯宝佑四年教授孙继学创明善堂于旧址景定四年仍改为学 【景定四年添主学专管遂改明善堂为县学见教授孙继学修学记】 归附后仍旧规延佑六年教授朱天珍建议创今所蜀郡青阳翼为记 【其略曰惟皇制郡县必有学县视郡益近民以原本声教故虽幽远荒陋而渐摩化诱愈谨无弃丹徒浙右名邑是宜必有学者稽古载籍宋祥符中庙圣师而邑无学大观中庙废师生即郡学以祀且训盖缅邈湮没而或未始建立也迄今局蹐故常声集景逝虽力不胜义然亦罔或克念者矣延佑六年冬教授临邛朱君天珍实来维克恭勤以纪纲庶务由郡而邑教思无穷乃始建议举焉时教谕四明翟有直敏事思职实先后之乃以状闻之郡达鲁花赤中大夫朵儿只总管李中大夫汝楫韪之命吏移禀宪司议以克合乃度地儒林里彰德营发学廪钱三千一百五十缗得潘氏故居屋二十楹地六亩有奇厥位孔阳面势宏敞严饰中度宫庙实宜复为永久计拨郡学廪粟一百石岁祭月稍咸资焉延佑七年告成余谓党庠术序今古异制而厉贤善俗之所以同然者有以也今载芟载柞立之宫室于以毖明祀严训典涵泳圣谟规矩仁义声武城之弦歌而宾兴乎礼之三物贤师儒其亦知所务矣后之人思艰图易勿替有引其亦懋敬之哉】 
　　　　先圣庙大成殿
三闲前为戟门即旧屋为西庑其东庑则教谕潘铸鼎建始以明伦堂扁其额以为讲肄之所而堂实未暇构也
　　　　先贤祠
在殿之西偏奉祠濂溪明道伊川晦庵南轩五先生
　　　　地灵祠
在殿之东偏教谕廨舍三闲在东庑后
 　　　学产
　　　　　田土
田一顷八亩八分四厘 【免官赋七十二亩二分三厘输官赋三十六亩六分一厘】 
地五十二亩二分五厘 【免官赋四十五亩二分五厘输官赋七亩】 
　　　　　租税
粮一十六石六斗六升三勺 【糙粳米三石四斗七升糙籼米三石六斗六升小麦五石八斗五升三勺豆三石六斗九升】 
　　　丹阳县
　　　　县学
在县治东初县未有学而县治东则有夫子庙 【祥符图经夫子庙在县治东偏】 宋庆历闲始依庙为学元丰初鼎新甃地 【王致尧刻石记其略】 建炎焚毁绍兴中草创干道六年陈宰玠撤而新之宝佑景定闲屡加增修归附后教官嗣而葺之然无所充拓也
　　　　先圣庙
即旧宇也建炎兵火岿然犹存绍兴十三年刘宰长民结茅为两庑干道六年陈宰玠重建
　　　　众贤堂
三闲旧在县圃曰三贤堂始祠苏丞相颂陈修撰东苏居士庠 【或曰苏丞相读书堂也】 宋嘉定闲徐宰文度迁于学之西庑岁久弗葺宝佑五年赵宰与栗改建增以濂洛诸儒而易其名曰众贤
　　　　地灵祠
在戟门之西
　　　　成德堂
宋淳熙闲创 【淳熙闲废延陵县为镇移旧厅事为学之讲堂】 建炎毁绍兴十三年吴宰芭重建岁久将压宝佑初胡梦高复易新之即两庑为斋六日求仁曰好义曰隆礼曰笃信曰教忠曰教和今所存惟二斋耳
　　　　库
在戟门之东
　　　　廪
在戟门之外
　　　　直舍
在东庑之东
　　　　公厨
在成德堂之西皆宋景定闲权宰高惟日建采芹轩在泮水之西
　　　　祭器 【铜牺尊一象尊二爵十一坫五簠簋各二炉一瓶二竹豆二十四篚七木豆二十二罍一洗一灯檠七烛台二十铁炉大小十三锡瓶二盘二】 
　　　　学产
　　　　　田土
田二十五顷七十七亩六分三厘 【内一顷六十八亩在延陵镇至元十五年为昌国寺僧所夺讼于有司皇庆元年复业延佑二年经理入册僧复夺如故五年宪司责僧归田刻石于学】 地二顷九十六亩五分五厘
山九十九亩五分五厘
　　　　　租税
粮五百二十五石三斗 【米二百九十三石五斗三升大麦四十六石二斗四升五合小麦八十四石八斗五升豆六十八石五斗五升五合荞麦三十二石一斗二升】 
钞八十六贯二钱五分 【中统钞】 
　　　金坛县
　　　　县学
在县治东南百步其初依旧夫子庙为之 【祥符图经夫子庙在县治东】 宋绍熙初李宰松重建晦庵朱公书扁 【永嘉叶适为记嘉定壬申松子琪来贰郡县宰唐士列为立石今不存文见水心集】 越四十有九年嘉熙中吴潜以总饷兼郡命县宰徐拱辰撤而新之邑人王尚书遂为记 【其文曰金坛县学在县治东南百步庆元初知县李君松始刱求扁于朱文公求记于叶水心而刘漫塘书之阅时既久浸以圯坏养士之廪因而侵占者有之移用者有之几于废乡校而在城阙矣郡给米百石太守吴侍郎渊慨然念之益以废庄逸庵之余以付有司而莫之治也知县事徐君拱辰闻之曰是不可以余去故怠请乡里所敬者刘应龙张介潘用柔王虎文符应辰为学职而五人者亦请无续食以费公上乃谋撤县庠而新之徐君及新旧丞各捐俸有差寓公大家咸竭力以就事时吴公已易镇当涂赋私钱百万其季潜以饷事领郡出钱倍之由是众役并兴百废交举县有养济坊在县之前南出半为务官废治半属富民居君举而直之大治观光门外桥平补旧处西存袁侍郎甫所立登俊字南出为明德坊别求吴公书规模气象轩豁呈露增东西庑视旧为高绘画从祀辟治西斋前后直舍以居县官而处学职库庾庖湢莫不有所神祠吏舍移之门外中为明伦堂刻袁公所书额其上为尊经阁吴公复题以揭之后有修教堂则漫塘所题也东序祠县令之有德于学者西序祠周程张朱氏之有教于民者九月入役十有二月而成明年正月聚乡之长少释菜行乡饮酒礼徐君曰尚之所患者县官不治学事而今既或治之矣顾士之来学何为哉属遂一言发之遂有父兄在辞不敢而徐君益以请遂对曰学莫大于唐虞三代亦莫盛于孔孟身诎于一时而教行于万世其功一也而千七百载闲道之行者日以塞教之明者日以晦洎乎本朝政教彰修始诏郡县立学于是师友辈出而濂溪周子关洛程张子始发孔孟之传以上及乎唐虞三代之大行之百年而南轩张子武夷朱子益阐周程张氏之秘以远通乎孔孟之盛则士生是时其为学也达而易通其于道也开而易明宜非汉唐之所能及而乃拘牵于利欲之私习俗于见闻之陋不惑于异端则移于文墨甚者汨于发策决科而为患得患失之计迄无以收其放而存其良则其退而居于乡也既无以化民而成俗进而仕于朝也复无以尊君而善治乃以学校为有司之事课试为士子之业嗟乎古人建学造士使之群居以相观者岂若是而已乎今幸周程张朱氏之书所以发明天典民彝者甚厚而今也因胡公安国魏公了翁所请举诸先生以从祀焉则即文公之书以达乎周程张氏循周程张之学以通乎孔孟磨砻熏炙之久沈浸醲郁之深又将日进于唐虞三代之盛礼义兴行人材众多其退而处也必将有以明善诚身其出而仕也亦必有以致齐家治国平天下之效岂非贤守令所为扶植学校之意哉徐君曰然遂曰是足以记乃不辞而书】 归附后大德三年县宰阿老瓦丁率儒生重修教谕钱塘全璧为记 【其略曰金坛邑学创修岁月碑有记柱有刻梁有识可征也风摇雨漂圯坏相继支东而西倾补上而下漏士以为病今县达鲁花赤阿老瓦丁谓废不葺职我之咎于是鸠工庀役权儒户之强弱而称其事某所某主之某所某佐之欢然来同交手受命甫逾月凡门堂庑序神宇隶舍井井就绪视前有加云云】 
　　　　先圣庙大成殿
三闲即旧庙宇两庑戟门则嘉熙闲所建也
　　　　先贤祠
本东西直舍各三闲东曰崇报以祠县令之有德于学者建学知县安禧正奉赵公赵公建学始末未详兴学知县李公西曰尊贤以祀先儒之有教于民者曰濂溪明道伊川晦庵南轩漫塘实斋少阳八先生
　　　　明伦堂
三闲在殿之后其上为尊经阁宋绍熙初李松创嘉熙中徐拱辰复建 【堂扁尚书袁甫书阁扁总领吴潜书】 堂东西庑为斋四曰志道成德修身明善
　　　　集英堂
二闲在明伦堂后
　　　　修教堂
三闲在集英堂后 【漫塘刘宰书扁】 
　　　　六杉亭
在明伦堂前旁植杉树六皆连抱森耸可爱故名
　　　　观善堂
三闲至元十九年县尹于渊建以为教谕厅事
　　　　射亭
在后圃初扁曰序贤更曰绎已今废 【郡守王埜为记今不存】 
　　　　祭器
皆铸铜为之 【牺尊象尊各一簠簋各二十一爵二十三坫二十二豆四十二杓三炉大小十三瓶二青玉圭一】 
　　　　学产
　　　　　田土
田一十五顷二亩九分八厘
地四十一顷七厘
山一十亩
荡三十八顷七十八亩三厘
　　　　　租税
粮六百三十四石四斗五升九合 【米六百一十石八斗九升四合小麦二十三石五斗六升五合】 
钞四千一百五十六贯七钱四分 【地租钱八十八贯七钱四分荡租钱四千六十八贯并中统钞】 
丝五两三钱二分
　　书院〔贡院附〕
　　　本府
　　　　淮海书院
在府治西南斜桥之儒林里旧在北固山西凤凰池上宋淳佑中太常少卿高邮龚基先首议创立 【宋端平丙午后淮士多避地京口时太常少卿高邮龚基先悯乡士之修藏无所首建创书院以教养之时秘书修撰章琰工部王夬亨相与协成白于台府饷使兼郡王埜慨然拨郡之胜地得凤凰池因卜筑焉凡淮乡先达之持麾者皆捐金致助经始于淳佑戊申之春会李迪来守是邦徐木继以总领兼郡极力经营累年始就复以其事白于朝有旨以淮海书院为额时贾似道为两淮制置使助钱五万贯及拨范家沙芦场二所岁收颇为丰厚理宗书额以赐之】 归附后至元二十七年为甘露寺僧所夺山长郭景星力诉于有司弗胜僦民居以肄诸生元贞改元教授黄一龙摄书院事辍岁租之赢以置今所凡为屋八十楹有奇 【即工部王夬亨故居】 然草创未备也江浙儒学副提举陈友龙记 【其文略曰永嘉黄君典教古润初是邦淮海精舍夺于缁流有年长是者适以事去乃谋摄职于廉使王公俣因及黄君曰可属焉果慨然兴复力撙浮费以至元钞八百缗得屋八十闲讲肄庖廪各有次独庙貌未称即鸠工度材拓地建礼殿翚飞壮观视昔有光非刚毅有规画者不至此今将及瓜余因纪其事以为同志勉且使后之览者有所考君名一龙字国宝尝以茂异举云】 碑在路学渊源堂之东累任继葺然后苟完
先圣庙大成殿三闲元贞元年教授黄一龙建并立灵星门塑圣师十哲像旧址狭隘不足以容殿宇乃复买民居悉撤之以建斯庙
戟门三闲大德三年山长杨如山建东西庑二十闲九年山长曹鉴建并绘从祀诸贤于壁凿池戟门之南而桥其上殿后行廊七闲延佑三年山长于泰来建
先贤祠在庙后西北隅以枢密孝肃包公节孝处士徐公贤良淮海秦公龙图高邮孙公右史宛邱张公少卿寿昌朱公丞相履斋吴公枢密潜斋王公殿撰立庵张公常卿恕斋龚公徽猷爱梅李公丞相矩堂董公判府察使汤公常卿处一王公康州太守赵公尚书勉斋徐公制使端明贾公工部以虚王公总管练使陆公制使习慧印公为一祠皆淮乡先达及创置书院者也
地灵祠即前堂东室为之
祭器库一闲在殿西北偏
明伦堂五闲堂之两庑为六斋曰博文约礼尊老育材明德达道
大学斋五闲在堂前西北隅
书楼二闲在明伦堂后
学庾在明伦堂南
公厨在明伦堂西北
德音亭一闲在学门之内
山长公廨十二闲在学门之南大德九年山长曹鉴买民居为之
祭器旧因书院被夺皆为淄流所毁后虽草创不中仪式大德十年山长曹鉴始治铜为之 【牺尊象尊着尊山尊壶尊大尊各二罍洗各一爵十八簠簋各五十二豆八十杓五坫二十八毛血盆二炉大小二十九瓶大小十烛盘十其笾俎篚则以竹木为之】 
祭服 【深衣唐巾各二十五】 
　　　　　学产
　　　　　　田土
田一百三十五顷七十亩二分六厘 【成熟一百一十顷三十六亩五分七厘六毫荒闲二十五顷三十三亩六分三厘定租一百一十五顷四十五亩五厘六毫貌租二十顷二十五亩一分五厘并免官赋】 地五十五顷四十九亩一厘三毫 【租地四十一顷三十亩五分七厘九毫基地九亩芦地二十六亩七分五厘滩地一十三顷八十二亩六分八厘四毫成熟四十顷三十三亩七分四毫荒闲一十五顷一十五亩三分零九毫并免官赋】 
山九十二亩四分一毫 【成熟六十亩四分零一毫磊石荒闲三十二亩并免官赋】 
水池一亩 【免官赋】 
　　　　　　租税
粮四千三百九十七石二斗七升五合六秒 【白粳米三百六十四石九斗二合糙粳米五百七十八石八斗五升一合五勺六抄糙籼米一千五百四十四石二斗四勺五抄小麦一千三百四十六石三斗一升三合七勺七抄豆五百六十四石七合二勺八秒】 
钞三百二十九贯八钱六分 【录事司房基地钱三十贯　丹徒县京岘山租钱一十五贯马沙租钱五十贯马比沙一贯五钱藤料沙芦租钱三十五贯　金坛县山租钱二十三贯三钱六分　扬州范沙地租钱一百七十五贯并纳中统钞】 
录事司房基地四亩在化隆隅岁入租钞三十贯 【中统】 丹徒县乡都田土一十一顷七十七亩四分九厘三毫 【田七顷二十三亩二分八厘三毫地四顷六亩二分一厘山四十七亩水池一亩】 岁入租粮三百四十三石七斗二升六合二勺五秒 【糙粳米四十九石九斗五升糙籼米一百二十九石八斗九合小麦一百一十一石七斗一升二合七勺五抄豆五十二石二斗五升四合五勺】 钞一百一贯五钱 【京岘山租钱一十五贯马沙租钱五十贯马北沙租钱一贯五钱藤料沙租钱三十五贯并纳中统钞】 
丹阳县乡都田土三十四顷九十一亩九分八厘九毫 【田定租一十四顷六十六亩三分三厘貌租二十顷二十一亩有六分五厘九毫地计四亩】 岁入租粮 【除貌租外】 一百六十七石三斗三升八合九勺六抄 【糙粳米一百六十三石六斗三升八合九勺六抄小麦三石七斗】 
金坛县乡都田土三十五顷三十二亩二厘二毫 【田三十四顷三十二亩二分九厘二毫地五十四亩三分二厘九毫山四十五亩四分一毫】 岁入租粮三百八十三石三升二合 【白粳米三百六十四石九斗二合小麦一十八石一斗三升】 钞二十三贯三钱六分 【山租钱纳中统钞】 
栖鸾庄在常州路武进县栖鸾乡田土九顷七十四亩五分九厘五毫 【田九顷六十五亩九分七厘地八十亩六分二厘五毫】 岁租粮三百九十八石七斗五合八勺五秒 【糙粳米三百六十五石二斗六升三合六勺小麦三十三石四斗四升三合二勺五秒】 
刘家渭庄在扬州路江都县归化乡田土六顷六亩七分五厘 【田三顷八十亩二分五厘地二顷二十六亩五分】 岁入租粮一百七十五石八斗九升八合 【糙籼米七十九石一斗七升小麦七十八石九升五合豆一十八石六斗三升三合】 
范沙庄在扬州江都县归化乡田土九十四顷二十五亩七分七厘五毫 【田四十五顷八十亩四分二厘六毫地四十八顷四十五亩三分四厘九毫】 岁入租粮二千九百二十九石五斗七升四合 【糙籼米一千三百三十五石二斗二升一合四勺五抄小麦一千一百一石二斗三升二合七勺七抄豆四百九十三石一斗一升九合七勺八抄】 钞一百七十五贯 【并中统钞】 初东西两岸皆为芦场宋淳佑咸淳闲两淮制置司拨助养士 【淳佑十一年咸淳五年两淮制置司二次出给公据以大范沙东西岸芦场二所拨付书院收租以赡多士】 后渐垦辟成田得今额 【详见淮海书院志】 归附初至元十三年帅府给据复业 【至元十三年扬州内附书院告给都元帅府札付复业】 延佑二年经理入册六年东岸因地二十五顷为扬州路医学所夺讼理省部复归于学 【延佑六年五月扬州路医学以本沙西麻水浃熟田并滩地二十五顷虚作新涨官田夺占镇江路屡申江浙行省备咨部省送户部议拟淮海书院赡学地土为业已久延佑六年扬州路医学纔行夺占宜咨江浙河南行省参照各各文凭俱已明白依理归着云云】 是岁民范拱明者又以余田六十九顷有奇并献入官屡诉于上司迄今未复也 【是年又有职吏范拱明者以江北田地不应为江南养士遂以余田六十九顷有奇并献于官天历元年三月山长邱公佐赴诉于江浙行省移咨中书省定拟四月仍委儒士汪已咨躬诣都堂陈告至今未能复业】 
濂溪书院在府治东南定波门内为屋凡十有七楹初书院在鹤林门外黄鹤山下宋宝佑中郡守徐（上□下木）建以奉元公以处四方之士堂三曰晞贤曰立善曰养心斋二曰正道曰和德亭二曰爱莲曰光风霁月 【濂溪周先生父宰桂岭卒于官奉母仙居太君郑氏自营道入京师依舅氏郑龙学郑之故里在润之黄鹤山先生随侍居于精舍时天禧九年先生年十有五母卒遂葬于润宝佑癸丑郡守徐（上□下木）谓先生幼而学于斯殁宜祀于斯今在在有祠润乃先生綦迹所履独未之建于典为阙乃相攸视土中立祠堂以明道伊川配食以郡博士兼山长领之景定五年始专□官府委法曹司其出内时乡士归郡庠淮士归淮海书院此则四方之士萃焉岁入视淮海不逮餐钱取之郡帑云】 归附初为鹤林寺僧撤毁并有其地山长徐苏孙再创于皇佑桥之南大德九年廉访分司视学谓栋宇湫陋非致崇奉之意命郡学及淮海书院鸠钱置今所 【民许氏故居东临官街西抵花山寺棘篱计深一十七丈南距邻墙北至书院地是也】 
燕居堂三闲
元公祠二闲在燕居堂后
祭器以铜为之 【爵四坫四豆三炉二瓶四】 
　　　　　学产
　　　　　　田土 【俱免官赋　按书院有宋咸淳八年三月镇江府印押砧基簿计田一千三百六亩地三百七十七亩松山一百二亩山八十五亩归附后为花山寺僧夺占田地七百二十亩租米麦豆四百一十四石二斗至今未能复业兹但据见管之数以书】 
田八顷三十七亩六分九厘九丝
地一顷四十亩九分一厘二毫一丝
山一顷七十四亩二分三厘七毫五丝
　　　　　　租税
粮一百九十五石四斗一升七合 【米一百三十七石九斗四升七合小麦四十三石一斗六升八合豆一十四石三斗二合】 钞一百二十五贯一钱 【山地租钱纳钞】 
　　　丹阳县〔缺〕
　　　金坛县
　　　　茅山书院
在金坛县南五里顾龙山之麓宋天圣中侯先生仲逸创建于三茅山后为崇禧观所据 【金坛县西有三茅山侯先生仲逸创置书院以教其乡人仁宗朝赐以束帛先生殁其后废弛居空徒散地为崇禧观包入咸淳续志又云宋国初时置未详所本】 端平中漫塘刘宰再创于三角山寻复废淳佑中总领兼郡王埜乃草创 【淳佑六年总领王埜兼郡事会茅山道士有田产没官因下其事知县孙子秀使往营度草创书院以所没田为教养资】 开庆闲复为势家所夺咸淳七年乃徙建今所屋凡二十七闲
先圣庙大成殿三闲两庑各三闲
先贤祠在殿后东偏祀濂溪明道伊川横渠康节涑水晦庵南轩东莱漫塘实斋鲁斋诸先生并处士侯先生为一室
明诚堂三闲在殿后两庑为斋四曰明德止善正心修身
祭器 【尊二罍一杓二爵十三坫十二俎十一豆笾各二十有四簠簋各九篚八皆竹木器】 
祭服 【衣裳皮弁瓘玉佩各四】 
　　　　　学产
　　　　　　田土
田六顷三十七亩三分四厘 【免官赋一顷二十三亩一分三厘输官赋五顷一十四亩二分一厘】 
地一十一亩一分六厘 【并输官赋】 
　　　　　　租税
粮二百九石九斗七升 【米一百九十三石三斗四升小麦一十六石一斗三升】 钞九十贯 【并纳中统钞】 
　　　　　贡士庄
　　　　　　田土
田七十二亩四分 【并免官赋】 
　　　　　　租税
粮三十八石七斗八升 【米三十四石八斗五升小麦三石九斗三升】 
钞七贯五钱 【中统钞】 
　　　　申义书院
在金坛县之希墟宋邑人太府寺丞张镐建 【镐文简公纲之孙以其居去庠序远因建书院招名师合族之子弟教之且拨田为经久计漫塘先生刘宰为取孟子申之以孝悌之义之语名之】 今废
　　　　贡院
在进贤坊东宋淳熙丁酉郡守沈复建屋凡八十楹 【建中靖国庚辰岁米芾为涟水军使子友仁来赴举京口时场屋在登云寺熙宁初犹未创大比试于郡学及庙庑撤棘辄再补葺士以为病淳熙丁酉郡守沈复鼎建在府治东南郡庠之东即今进贤坊也凡八十八楹总领赵思有记】 绍熙中郡守陈居仁增广至百十五楹 【文惠陈居仁绍熙中守郡增广廊庑回环通一百一十五楹南廊三十八北廊七十七足以容多士】 时解额十七人 【初干道闲应举者以千计后文风日盛应诏之数倍之故贡院之屋日有增焉】 归附后废
　兵防
总目(缺) 【总目(缺)○(钞本无此三字)　案下文营寨屯三子目与上文学校门诸子目判然相殊不容合为一类自当另有总目方足以清界限考宋志卷十学校门后有兵防门详列营寨等项疑此处所缺总目亦是兵防二字然无明文可证未便臆补今姑列此三字以备考焉】 
叙(缺)
　　教场
　　　宋诸军各有教场今虽俱废姑志其名
府教场在府治后
禁军教场在夹城西长巷内
右军教场在东岳庙侧
雄江左军教场在日观东
游奕军教场在道人桥北
游击军教场在小寨门东
　　　丹徒县
防江军教场在石公山下
中军教场在仁和门外
水军教场在竖土山东
雄江右军教场在招隐山北 【以上俱废】 
今教场在塘（土追）山南即旧左军教场也
　　　丹阳县(缺)
　　　金坛县(缺)
　　营
叙(缺)
　　　本府
水军营二一南唐故迹一宋祥符六年置并在府治西北三里 【祥符图经】 
禁军营宋置在府治西 【宋以禁军分戍列郡】 
广固营宋置在夹城内 【嘉定志宋设广固指挥旧有广固营在西夹城内久废】 
　　　丹徒县
都巡检营宋置在西津 【宋长编大观元年于杭越之钱塘西兴杨润之瓜州西津淮口之盱眙临淮各置都巡检一员于江淮岸侧置营廨屯守分部地界为沿淮巡检悉隶之以时巡察奸盗以上俱废】 
　　　丹阳县(缺)
　　　金坛县(缺)
　　寨
宋南渡后视京口为重地故诸军多驻于此惟义武一军无寨诸军皆有庐舍归附后废彻无几然址基所在土人犹以故名呼之今并据旧志以书其庐舍之仅存者 【详见公廨门寨屋类】 此不列焉
　　　本府(缺)
　　　丹徒县(缺)
　　　丹阳县(缺)
　　　金坛县(缺)
 屯 【屯○(钞本此条前有寨屋一条)　案上文寨类叙云今并据旧志以书其庐舍之仅存者详见公廨门寨屋类据此则寨内但纪前此之寨名不纪见存之寨屋可知寨屋叙云宋诸军之屯于京口者俱有寨屋以处之今但据见存者以书据此则寨屋类但纪见存之寨屋不纪前此之寨名可知二者体例既殊不容列于一处今特将寨屋类移至卷十三院类局类之后场类之前而寨类仍列此卷营类之后屯类之前俾得各从其类　又案钞本屯类之后有芦场一条张氏鉴云芦场一条体例不似元志疑嘉定续志之文今考此条纪嘉定十六年守臣赵善湘议芦场事详述其案牍文移其称善湘为龙图大卿称张俊家为张循王府皆系宋人语气而嘉定十六年事卢宪志中又不应载则为嘉定续志无疑今从张说移入附录之内】 
叙(缺)
　　　本府(缺)
　　　丹徒县
东武关屯吴置舆地志未详其地
刺奸屯吴置在城西十八里 【舆地志城西十八里下鼻浦吴置刺奸屯】 
　　　丹阳县(缺)
　　　金坛县
防守屯宋置在金坛县西百步今废
如皋冒景瑜次美校字 

至顺镇江志卷十二
　古迹
叙(缺)
　　园囿 【园圃○(钞本无此二字)　案下文居宅类都统王起宗宅注云又有别业在谢坟寺东见园圃类卷十三公廨门库类云南园在双望库南注云详见园圃类又云西园在小槽库东注亦云详见园圃类张氏鉴云今无此类今考所引诸园虽已脱佚然据其所言则原本必有园圃类可知此处所载之东苑藏春坞梦溪园既皆是园圃之名则古迹叙后必有园圃二字之子目明矣王起宗之别业不知何名未可臆补南园西园确系园圃之名当补南园缺西园缺六字以存其概今从其说补入】 
润古名郡衣冠萃止名园甲第相承然世故靡常盛衰迭运岁久远废为兵墟□□虽近而百余年闲或庐于佛老或屡易他姓故基遗址漫不可稽子孙世守百无一二今以旧志所书与夫耳目之闻见者备载焉识者宜有感矣
　　　本府
南园(缺)
西园(缺)
东苑陈侯安都创未详所在 【详见公廨门宫类注】 
藏春坞在范公桥东宋判三司盐铁院刁约所居之后圃也堂曰逸老冈曰万松 【京口耆旧传刁氏家世簪缨故所居颇有园池之胜至景纯益葺园曰藏春坞坞西临流为屋曰逸老堂又西有山阜植松其上曰万松冈凡当世名能文者皆有诗故藏春坞之名闻天下】 
　　　丹徒县
梦溪园在朱方门外子城下宋内翰沈括所居泉曰梦溪堆曰百花轩曰壳斋曰深阁曰花堆堂二曰岸老曰萧萧亭二曰远曰苍峡又有竹坞杏觜皆行乐之所也 【括自志云翁年三十许时尝梦至一处登小山花木如覆锦山之下有水澄澈极目而乔木蘙其上梦中乐之将谋居焉自尔岁一再或三四梦至其处习之如平生之游后十余年翁谪守宣城有道人无外谓京口山川之胜邑之人有圃求售者及翁以钱三十万得之然未知圃之何在又后六年翁坐边议谪废乃庐于浔阳之熨斗洞为庐山之游以终身焉元佑元年道京口登道人所置之圃恍然乃梦中所游之地翁叹曰吾缘在是矣于是弃浔阳之居筑室于京口之陲巨木蘙然水出峡中停潆杳缭环地之一偏者目之梦溪溪之上耸为邱千木之花缘焉者百花堆也腹堆而庐其闲者翁之栖也其西荫于花竹之闲翁之所憩壳轩也轩之瞰有阁俯于阡陌巨木百寻哄其上者花堆之阖也据堆之颠集茅以舍者岸老之堂也背堂而俯于梦溪之颜者苍峡之亭也西花堆有竹万个环以激波者竹坞也度竹而南介途滨河锐而垣者杏觜也竹闲之可燕者萧萧堂也荫竹之南轩于水澨者深斋也封高而缔可以眺者远亭也居在城邑而荒芜古木与豕鹿杂处客有至者皆频额而去而翁独乐焉渔于泉舫于渊俯仰于茂林美荫之闲所慕于古人者陶潜白居易李约谓之三悦与之酬酢于心目之所寓者琴碁禅墨丹茶吟谈酒谓之九客四年而翁病涉岁而益羸滨槁木矣岂翁将蜕于此乎　京口集中有壳轩诗】 后半为前军寨半属他姓 【京口耆旧传存中居梦溪八年而卒归葬钱塘子孙犹家于京口而梦溪他属矣】 嘉定中郡为复之未几仍废 【嘉定中郡守赵善湘因其废勉内翰子孙复之郡为开浚荷池展拓基址立内翰祠于池之中遇郡春秋祭亦在享祀之列两岸栽植花木结亭为游赏之所与民同乐后被伍其姓者占居祠宇遂废未几伍之后嗣不振鬻之北人宪使李节之家】 
　　　丹阳县(缺)
　　　金坛县(缺)
　　居宅
叙(缺)
　　　本府
　　　　宋武帝旧宅 【苏子瞻诗刘裕宅边霜竹老】 
【苏子瞻诗刘裕宅边霜竹老○(钞本此十一字上另有刘裕宅裕先居京口八字在会昌知州康济宅条后)　案刘裕即宋武帝上文既云宋武帝旧宅则苏子瞻诗自当注于其下不应于元人宅后复言刘裕宅始引此诗也今特删正】 在寿邱山即今普照寺 【详见山水门僧寺门及公廨门丹徒宫注】 
　　　　宋判三司盐铁院刁约宅
在范公桥东 【京口集有刁景纯怀南徐所居诗有云城南已葺藏春坞溪侧方营逸老堂岭上万松山径合江中千稻一坵黄正谓此】 后废为前军寨 【淳熙末郡守张子颜尝筑亭三楹于废址取欧阳公修所题藏春坞诗水浮花出人闲去之句牓曰浮花寻亦废】 
　　　　左丞王存宅
在登云门里 【京口集有存闲居诗云族居自买百闲屋月赐官糜六万钱又有却客致假山诗云乞得琳宫就退闲诛茅结宇郡城弯闭门自有林峦秀不用辛勤作假山可以想见其景趣也】 
　　　　故相鲁国公曾布宅
在千石墟之东 【布尝有诗曰家住城南千石泉】 后为都统司双望酒库今为道林寺
　　　　延康殿学士王汉之及其弟宝文阁直学士涣之宅
并在放鹤门宅中有池可爱后属都统司强半为西园余为作院
　　　　吏部尚书蒋猷宅
在鹤林门里今为大军寨
　　　　翰林学士毛友宅
在千秋桥西有斋曰归欤 【友自为记删定官陈克有诗见京口集】 今并入丹阳馆
　　　　礼部郎中米芾宅
在千秋桥西有轩曰致爽斋曰宝晋其所著文号宝晋山林集今并入丹阳馆 【宝晋集有致爽轩诗六首】 又净名斋在北固山 【宝晋集有净名斋记并诗】 又海岳庵故址在东利涉门里南山上芾尝自为赋并书有石刻 【其子友仁尝作芾自写真赞云严君海岳戏自写像云云京口耆旧传芾喜登览山川择其胜处立宇制名来者莫能废过润爱其江山遂定居焉作宝晋斋聚法书名画其中北固既火结庵城东号海岳日吟哦其闲为京口佳绝之观】 
　　　　参知政事翟汝文宅
在千石墟北未成而遭兵乱今为大军寨
　　　　留守宗泽宅
在制锦坊西
　　　　制置邱岳宅
在皇佑桥北文昌巷今为菜圃
　　　　大常龚基先宅
在小围桥西北即霍运使箎故居今为菜圃
　　　　知军王通宅
在塘（土追）山对巷
　　　　制置章琰宅
在子城内夹道巷乃郭殿帅振之旧居
　　　　都统王起宗宅
在大巿北怀德桥南 【又有别业在谢□寺东见园圃类】 
　　　　运使钱真孙宅
在狮子门西
　　　　安抚叶再遇宅
在大围桥南缾场巷今为万寿宫
　　　　知府周□宅
在大巿南丛桂坊今为众善寺
　　　　安抚赵纪祥宅
在长桥东南今为万寿寺
 　　安抚濮口宅
在青阳门今为报恩寺
　　　　总领倪垕宅
在石(石达）桥北今为华藏院
　　　　知府汤克昭宅
在税务街
　　　　察使汤孝信宅
在柏家桥
　　　　提刑王夬亨宅
在斜桥南今为淮海书院
　　　　提刑赵□宅
在夹道巷今为大兴国寺
　　　　都统孙虎臣宅
在范公桥东
　　　　安抚王雄宅
在还京门里
　　　　宪使李节宅
在大巿西
　　　　枢密孙附凤宅
在石（石达）桥北
　　　　元都水罗璧宅
在斜桥西南今为报亲道院
　　　　丞相阿塔海宅
在狮子门西
　　　　丞相脱虎脱宅
在还京门里
　　　　平章忽刺出宅
在鹤林门里
　　　　平章昔里教化的宅
在怀德桥南
　　　　行户部尚书辛仲实宅
在大巿西
　　　　江浙省参政忽哥儿宅
在石（石达）桥南
　　　　浙东道廉访使岳烈宅
在范公桥南
　　　　吏部尚书塔失不花宅
在文昌巷
　　　　两浙运使可马刺丁宅
在皇佑桥北
　　　　浙东宪副木八刺宅
在仁和坊
　　　　浙东佥宪王玺宅
在南寺巷
　　　　云南佥宪范震宅
在通吴门里
　　　　江浙省郎中万嘉闾宅
在东利涉门里
　　　　广教同知八刺宅
在丹阳馆南
　　　　广东副都元帅塔宅
在竹竿巷
　　　　本路副达鲁花赤马薛里吉思宅
在夹道巷
　　　　万户胡忽都鲁不花宅
二一在夹道巷一在小围桥西
　　　　本路达鲁花赤阔里吉思宅
在□□巷
　　　　本路达鲁花赤干鲁欢牙里宅
在竹竿巷
　　　　广东宪司经历董邦用宅
在皇佑桥北
　　　　本路治中相镇宅
在东利涉门里
　　　　本路总管脱因宅
在小围桥东
　　　　平江路同知扎马刺丁宅
在大围桥西
　　　　会昌知州康济宅
在大围桥西
　　　丹徒县
　　　　齐庆封宅 【齐庆封宅○(钞本此条在宋武帝宅前)　案下文云在城南一里即今朱方门之外据此则其地属于丹徒县不应列于本府诸宅之前矣今移至会昌知州康济宅后仍列丹徒县三字于前下文唐许浑宅条下云在城南二里丁卯涧注云其诗序云于朱方丁卯涧村舍是其地亦属于丹徒县不应与本府之宅相杂钞本误列于参知政事翟汝文宅后留守宗泽宅前未免时地舛错今移至此条之后】 
在城南一里 【祥符图经】 即今朱方门之外 【唐陆龟蒙有庆封古井行并序详见山水门】 
　　　　唐许浑宅
在城南二里丁卯涧 【其诗序云于朱方丁卯涧村舍手写于乌丝阑戏目之为丁卯集盖浑尝居此】 
　　　丹阳县
　　　　晋王珣宅
在县巿中后舍为朝阳寺即今普宁寺是也唐处士张祜宅未详所在或云今云阳桥河岸有井处是 【颜萱过张处士丹阳故居诗序云萱与故张处士祜世家通旧尚忆孤稚之岁与伯氏常承处士抚抱之仁目管辂之神童期孔融于伟器光阴徂谢二纪于兹适经其故居已易他主访遗孤之所止则距故居之右有二十余步荆榛之下荜门启焉处士有四男一女男曰椿儿桂子椅儿杞儿问之三已物故唯杞为遗孕与其女尚存欲揖杞与言则又求食汝坟矣但有霜鬓而冠者杖屐迎门乃昔时爱姬崔氏也与之话旧历然可听嗟乎葛帔练裙兼非所有琴书图籍尽属他人又云横塘之西有故田数百亩力既贫窭十年不耕唯岁赋万钱求免无所呜呼昔为穆生置醴郑公立乡者复何人哉　见润州类集】 
　　　　宋礼部尚书洪拟宅
在竹塘村
　　　　左丞王存宅 【左丞王存宅○(钞本此条在上文左丞王存宅条后)　案下文云在练湖之滨存尝有过丹阳旧居诗见京口集又有练塘闲居志云练塘之滨有室数楹又云案存宅在郡城登云门里此其别业耶然则此宅本属于丹阳可知钞本误列于本府左丞王存宅后于是一叶之内有两王存宅而文义不可通矣今改正】 
在练湖之滨 【存尝有过丹阳旧居诗见京口集又有练塘闲居志云练塘之滨有室数楹居之怡然岂诚乐于此乎亦系道之行否也　按存宅在郡城登云门里此其别业耶】 
　　　　安抚邵彪宅
在县东徐庄
　　　　殿中丞诸葛赓宅
未详所在 【京口耆旧传赓以太子中舍人致仕遇霈泽迁殿中丞既归辟其居之侧为圃开竹之蒙密为洞洞之外为亭亭之下为池珍卉环之总而名之曰归休】 
　　　　兵部侍郎汤东野宅
在珥村
　　　　漫塘刘宰旧宅
在高牧乡丁珥
　　　　吏部王扬英宅
在南郭下 【扁曰练水草堂】 
　　　金坛县 【金坛县○(钞本无此三字)　案下文所述之宅其地皆属于金坛之地(东安门后（田翏）桥唐安门衮绣坊通津坊东岳庙皆属于金坛与城池乡都桥梁神庙等门一一符合)其人皆居于金坛之人(张恪见孝友类刘宰见隐逸类王遂丁大全见科举类皆金坛之土著陈钧及阿思兰也奴见仕进类皆金坛县之侨寓)不应与丹阳之宅合而为一今特补此三字以清畛域】 
　　　　八行张恪宅
在东寺门里
　　　　漫塘刘宰宅
在后（田翏）桥北
　　　　参政王遂宅
在唐安门里
　　　　丞相丁大全宅
在衮绣坊
　　　　元浮梁知州陈钧宅
在通津坊
 　　宣慰副使阿思兰也奴宅
在东岳庙侧
　　陵墓
生居洛阳死葬朱方古谚语也郡内诸山呈奇孕秀支连派属盘回数百里壤地燥亢而草木丰润卜葬地者恒宜之及乎岁月代谢陵谷变迁荒田野草闲断碑残碣犹有存者荛夫牧竖过而指之曰某代某人之墓也然则奚可略而不载耶考郡乘而访遗黎备列如左俾夫为人后者观之则怵惕凄怆之心可以油然而生矣
　　　陵
　　　　丹徒县
　　　　　宋兴宁陵
在县东南三十五里谏壁之雩山武帝父孝皇帝所葬孝穆赵皇后孝懿萧皇后亦葬此 【武帝父讳翘初仕郡为功曹葬此后追尊曰孝皇帝陵曰兴宁孝穆赵皇后讳安宗晋升平四年嫔于孝皇帝以产武帝殂于丹徒官舍葬晋陵丹徒县东乡谏壁里雩山宋初追崇号谥陵曰兴宁　按此则孝皇帝在时后已先葬于此矣孝懿萧皇后讳文寿孝皇帝继室武帝践祚尊曰皇太后崩年八十一岁遗令汉世帝后陵皆异处今可于茔域之内别为一圹一遵往式乃开别圹与兴宁陵合坟初武帝微时贫约过甚孝皇之殂葬礼多阙帝遗旨太后百岁后不须祔葬至是故称后遗令云】 
　　　　　熙宁陵
在丹徒文章胡太后所葬 【文帝之母讳道女义熙初武帝所纳文帝生五年被谴赐死葬丹徒武帝践祚追赠婕妤文帝即位有司奏上尊号曰章皇太后故曰熙宁】 
　　　　丹阳县
　　　　　吴高陵
在吴陵港武烈皇帝所葬 【孙坚征丹徒为黄祖所杀还葬曲阿后权称尊号追谥武烈皇帝墓曰高陵见吴志及建康实录土人自今称为孙坟以其最大异于他坟故又呼为大坟】 
　　　　　齐永安陵 【齐永安陵○钞本作宋安陵　案下文注云高祖父讳承之字嗣伯母陈氏讳道止陵曰永安以齐书及南史证之永安陵乃齐高祖之父萧承之所葬钞本永误作宋又脱去齐字遂与史传不合今改正】
在县北二十八里高帝宣帝及陈皇后所葬 【高祖父讳承之字嗣伯母陈氏讳道止高帝即位追尊考曰宣皇帝妣曰孝皇后陵曰永安】 
　　　　　泰安陵
在县东北三十一里高帝及昭后所葬 【后姓刘氏讳智容高帝之后宋泰豫元年归葬宣帝墓侧门生王清与墓工始下锸白兔跃起寻之不得及坟成兔还栖其上帝即位追赠曰昭皇后陵曰泰安建元四年帝崩亦葬此】 
　　　　　修安陵
在县东北二十六里明帝父景皇及懿后所葬 【景皇讳道生字孝伯高帝次兄初封始安王卒谥贞妃江氏明帝即位追尊王为景皇妃曰懿后陵曰修安】 
　　　　　景定陵
在县东北三十二里武帝所葬
　　　　　兴安陵
在县东北二十四里明帝及敬皇后所葬 【后姓刘氏讳惠端高帝为明帝纳之永明七年卒葬江乘县张山明帝即位追尊曰敬皇后明帝崩改葬祔于兴安陵舆地志云泰安陵景安陵兴安陵在故兰陵东北金牛山其中邱埭西为齐梁二代陵口有大石麒麟辟邪夹道有亭有营户守典之四时公卿行陵乘舴艋自方山由此人兰陵升安车轺传驿置以致陵所】 
　　　　　梁建陵
在县东北二十五里三城武帝父文帝及张后所葬 【文帝讳顺之字文纬齐封临湘县侯卒谥懿后讳尚柔宋泰始七年殂合葬晋陵武进县东城里山武帝践阼尊考曰文皇帝妣曰献皇后陵曰建陵大同十年武帝驾幸兰陵有紫云荫覆陵上食顷乃散帝望陵流涕所沾草皆变色陵旁有枯泉至是流水香洁旧有两碑其一在陵门题云太祖文皇帝之神道字画反正相对今皆不存惟两石龟存焉舆地志云梁大同元年作石麒麟自京师由曲阿中邱至陵所初甚难近陵二十余步忽如跃走时以为瑞帝不悦终有侯景之乱　按建康实录及隋志曲阿县建陵隧口石麒麟起舞皆在大同十二年与舆地志异】 
　　　　　修陵
在县东三十一里武帝及郗后所葬 【郗后讳徽武帝为雍州刺史时殂年三十二归葬南徐州南东海武进县东城里山武帝践阼追崇为皇后谥曰德陵曰修陵天监七年诏建修二陵周围五里内居人赐复终身大同十年武帝驾幸兰陵谒建陵毕辛丑哭于修陵诏曰朕违桑梓五十余载展敬园陵但增感恸园陵职司恭事勤劳并赐位一阶并加颁赉武帝崩亦葬此唐贞观十一年诏令百步禁樵采　丹阳皇基寺今为戒珠院父老相传梁武帝之陵墓在其下】 
　　　　　庄陵
在县东二十七里简文帝及王后所葬 【后讳灵宾太清三年薨年四十五简文即位追为皇后谥曰简葬庄陵诏曰简皇后窀穸有期昔西京霸陵因山为藏东汉寿陵流水而已朕属值时艰岁饥民弊方欲以身率下永示朴厚今所营庄陵务从俭约后帝崩亦葬此其地有港名萧塘港直入陵所陵前石麒麟高有丈余】 
　　　　金坛县(缺)
　　　墓
　　　　丹徒县
　　　　　汉荆王墓
在府治后圃 【按荆王刘贾高帝从父兄王淮东黥布反东击荆贾与战弗胜走死富陵富陵属临淮郡不知何以葬此而寰宇记云今郡城中贾墓尚存必有所本余见封君类及神庙类注】 
　　　　　殷仲堪墓
在丹徒 【本传仲堪葬丹徒】 
　　　　　晋郗鉴郗愔墓
在郡城东
　　　　　宋萧思话墓
在京口 【子惠开性孝家素事佛乃为父造寺曲阿旧乡名禅乡寺京口墓亭名禅亭寺又禅冈禅封未详所在】 
　　　　　神士冢
少帝时南徐有一士子从华山往云阳与客舍中一女子相与死因合葬呼曰神士冢出系蒙太平广记载
　　　　　京西转运使苏舜元墓 【京西转运使苏舜元墓○(钞本此条前有南唐徐知谏妻赠东平郡君吕氏墓圣宋兖王李从谦墓两条)　案吕氏墓条云干正三年己丑考干贞乃后梁末帝年号宋人避讳多改为正李从谦墓条后称宋为圣宋尤非元人语气宋志卷十一陵墓类亦载二墓与此全同然则此二条必传写者脱去元志之文而误以宋志补之也今删去】 
在五老山端明殿学士蔡襄铭荣氏墓在汝山之阳 【荣氏名庄字正容宣义郎将作监主簿马元颖之妻也建炎二年正月江贼张遇寇仪真荣氏与其姑及二女走惟扬姑李素羸荣氏扶掖不忍舍俄贼至胁以去不从贼曰杀汝女矣又不从胁之益急荣氏厉骂遂遇害年三十五旅殡惟扬僧舍一十年兄荣嶷绍兴十六年总领淮东军赋明年改守镇江始卜葬于此取丹阳苏敖文饶所作传刻石纳于圹见龚颐正先朝忠义录】 
　　　　　赠少师应安道墓
在长乐乡青山
　　　　　武义大夫何淮墓
在京岘南西营村
　　　　　总管左领卫将军李师闵墓
在长山
　　　　　武进主簿孔璇墓
在丹徒乡圌山之阳 【孔子四十九世孙建炎南渡后寓居因卜葬于此即今孔巷之族也】 弟成忠郎珪亦葬此
　　　　　制置邱崇墓
在圌山之阳
　　　　　都督张□墓
在圌山之北
　　　　　知泗州夏皋墓
在马迹山东 【皋以淮西义士从军绍定嘉熙间屡立奇功后守泗州邻郡有警出战而殁有旨立庙于泗州其子安国亦以开庆援鄂而殁】 
　　　　　节使赵文亮墓
在青阳门墓转水湾 【因殁于王事敕葬于此】 
　　　　　太守陈广墓
在招隐寺之东 【殁于王事敕葬于此】 
　　　　　制使章琰墓
在乐亭冈西父垚墓在登云寺侧
　　　　　大卿龚基先及其子农卿潗墓
并在五州山车湾
　　　　　澹轩艾谦及子制干庆洪教授庆长知县墓
并在仁和门外查泽村
　　　　　检阅高嘉墓
在仁和门外五里
　　　　　通判茅登墓
在中土门外石井
　　　　　郡守李迪妻葛夫人墓
在登云门外新店房
　　　　　枢密高桂墓
在仁和门外四辨山
 吉州刺史韩亮及其子黄池巡检□墓
并在仁和门外谢家湾凤凰山
　　　　　左司郎中王巳墓
在白兔山经函口郭村父朝请母夫人何氏妻吕氏杜氏子太社令朝孙并葬此
　　　　　知常州孙吴会墓
在鹤林寺侧
　　　　　参议史昌卿墓
在仁和门外凤凰山 【昌卿卫忠献王弥远之孙枢密宅之之第九子仕至提辖文思院处置使司参议官卒葬钱塘之西山后其子舆孙侨寓于此因迁葬焉】 
　　　　　朝请大夫王元纯墓
在石公山 【元纯字君善萧县人仕至淮东安抚司参议官自号泉山居士】 
　　　　　淮西安抚司邢子政墓
在华山
　　　　　节使张□墓
在查泽下堰村
　　　　　元翰林学士青阳梦
炎墓在定波门外九里街角南凤凰山
　　　　　都水监罗璧墓
在招隐山下夫人陈氏李氏祔
　　　　　明威将军相镇墓
在白兔山子将乐县尹京亦葬此
　　　　　亚中大夫孙矩墓
在汝山
　　　　　县尹朱茪永墓
在菊花山妻王氏祔
　　　　　韦斋俞德邻及弟酉发墓
并在仁和门外三里冈之凤凰山子吏部主事庸墓在东北一里许
　　　　　葵轩尧允恭墓
在仁和门外谢家湾之凤凰山
　　　　　福宁州判官邢文英墓
在华山
　　　　　提举林桂发墓
在汝山湾
　　　　　教授杨如山墓
在华山
　　　　　建康路同知萧汉杰墓
在水西门外
　　　　　黄岩州判官郭景星墓
在釜鼎山
　　　　　教授徐桧龙墓
在白兔山
　　　　　广东盐课副提举焦礼墓
在京岘山
　　　　　赠承事郎丹徒县尹顾如松及其弟海道运粮千户淙其子推官严寿墓
并在宝山
　　　　　都事蔡（木巳）墓
在英山
　　　　丹阳县
　　　　　吴季子墓
在延陵镇西有夫子所篆曰乌乎有吴延陵君子之墓碑在庙中 【按通典注晋陵申浦有季子墓又山谦之丹阳志墓在晋陵县北七十里则此不应有墓旧志既书于此不敢辄去详见神庙门及杂录门考古类】 
　　　　　汉董永墓
在延陵 【有碑记其事地名董碑亦名董坟】 
　　　　　宏璆墓
在练湖上
　　　　　晋执事左中郎将守太中大夫包君墓
在延陵北一里有碣
　　　　　散骑常侍赠太尉周府君墓
在延陵西北六里有碣
　　　　　京兆太守持节征东将军扬州刺史盛荣墓
在县东北二十里上德乡 【今地名盛墓】 
　　　　　司徒蔡谟墓
在县南四十里石城乡 【今土人呼为司徒墓其子孙多居墓侧相去二里有司徒村】 
　　　　　梁相国安丰县侯蔡大宝墓
在二十一都东城 【后梁宣帝（上下言）既以附庸居魏谓相国曰先朝祖茔远在旧都委卿东归行礼祷祠至曲阿而卒葬于修陵之北下山之阳至今曰蔡墓冈北史有传】 
　　　　　唐褚遂良墓
在竹塘今十都竹塘后西褚万庄分途处是其地其碣土人取以为桥今不存
　　　　　扶阳王桓彦范墓
在上德乡下墅村 【山势回合土厚水深草木鬯茂碑字皆灭漫大书云谯郡桓氏墓铭俗谓之酒流湾】 
　　　　　南唐沈彬墓
在沈山 【南唐书本传云彬晚岁尝策杖郊原手植一树识之语其子曰吾当藏骨于此及卒伐树掘地至丈余得一石椁制作精丽光洁可鉴盖上有篆云开成二年寿椁举棺就之广袤中度又江南野录云彬临指葬处示家人穴之乃虚冢石台上有漆灯一盏又有铜碑篆云佳城今已开虽开不葬埋漆灯犹未灭留待沈彬来与本传颇异】 
　　　　　宋龙图阁直学士邵必通判约史枢密亢墓
俱在上德乡耿冈
　　　　　安抚邵彪墓
在上德乡瓜渚
　　　　　参知政事翟汝文墓
在九灵山
　　　　　修撰陈东墓
在上德乡桐村 【初东以言事死阙下高宗悔之修理其祀事每岁寒食郡为上冢或给钱付县官致祭集其子孙宗族胙饮甚厚景定中大资马光祖过丹阳即墓建祠自题云有宋修撰陈公神道弥甥马光祖书光祖母叶氏括苍潘甥也初东女适潘好谦好谦之孙妻叶氏生光祖也】 
　　　　　马帅节使解元墓
在寿安乡下邳 【真州教授周孚铭】 
　　　　　将作监簿刘瞻墓
在高牧乡老村 【南郭先生陈辅志】 
　　　　　福建巿舶杨樗年墓
在经山子淮东提举恕亦葬此
　　　　　吏部王扬英墓
在李家山
　　　　　山东魏胜墓
在经山 【隆兴二年胜战殁清河朝廷悯其忠以衣冠敕葬于此】 
　　　　　刘府君墓
在丁义村 【漫塘先生之祖】 
　　　　　滁州通判锺将之墓
在下邳 【漫塘刘大监铭】 子建昌守颖亦葬此 【实斋王尚书铭】 
　　　　　太中大夫蔡友墓
在东宋 【墓前有石羊马其子海州自志】 □贡士大醇亦葬此 【漫塘刘宰志】 
　　　　　郴守赵汝亦墓
在春塘
　　　　　直宝章阁洪秉哲墓
在段庄南郭
　　　　　陈辅之墓
在湾头新庙西 【嘉熙闲坟土忽陷砖椁中一棺俨然悬以铁索时其地属他姓有草巷陈氏者每岁寒食拜扫庚子大饥人民饿死旁无人居竟为盗所发姑述于此以俟吊古之君子】 
　　　　　扬州教授郭珣瑜墓
在竹塘
　　　　　广西经干范克信及子新城县丞燮墓
并在练塘乡北洛
　　　　　温州通判赵崇德墓
在上千 【温州通判赵崇德墓在上干○钞本赵作超德作（上古下心）　案乾隆镇江志载此墓正作赵崇德今据以改正下文句容丞蔡宗尹墓在戴塔注云架阁陆当可志钞本陆误作（阝圭）今亦据乾隆志改正】 
　　　　　贡士洪江墓
在东桐村
　　　　　句容丞蔡宗尹墓
在戴塔 【架阁陆当可志】 
　　　　　将作监簿孙应凤及其弟枢密院附凤墓
在经山
　　　　　巴陵丞徐松龙墓
在黄泥坝师姑湾妻宜人俞氏祔
　　　　　桐隐蒋瑱墓
在震山 【虚谷方回志】 
　　　　　清溪东崇芳墓
在后彭 【牟应龙志】 
　　　　金坛县
　　　　　云茅居士刘蒙庆墓
在方山之麓其子宰亦葬此地名沙墅 【吏部袁甫铭】 
　　　　　尚书王遂墓
在茅山下练塘
　　　　　工部赵时侃墓
在县东五里岳庄
　　　　　司谏汤邦彦墓
在伏塘
　　　　　正言袁孚墓
在县后扬于桥西
　　　　　宏词李拱墓
在三巷
　　　　　竹庵李之才墓
在徐村
　　　　　浮梁知州陈钧墓
在方山
　　　　　稻田提举堵闰墓
在唐安乡南戴庄
如皋冒景璠叔美校字

至顺镇江志卷十三
　公廨
六朝以来迄于宋季凡宫室楼观亭台之见于旧志者汇列于后今皆不存惟接官厅所与西津亭为归附后所创耳
　　宫
　　　本府(缺)
　　　丹徒县
 丹徒宫 【舆地志云在城南(舆地志云在城南○钞本此下一段系大字　案张氏鉴云舆地志云以下皆当作注卷十二古迹门丹徒县宋武帝旧宅注云详见公廨门丹徒宫注可证今从其说改正下文堂类东夏堂条下舆地志以下钞本亦作大字张氏云舆地志射堂北云云俱当作注卷十二古迹门东苑注云详见公廨门宫类注可证今亦从其说改正)宋武帝微时故宅也后筑为宫武帝躬耕丹徒及受命耨耜之具颇有存者皆命藏之以留于后文帝幸旧宫见而色惭近侍进曰大舜躬耕历山伯禹亲事土木陛下不列圣之遗物何以知稼穑之艰难先帝之至德乎】 
 丹阳宫
未详所在 【南唐世家升元二年杨溥迁丹阳宫】 
　　　丹阳县(缺)
　　　金坛县(缺)
　　楼
　　　本府
　　　　喜雨楼 【方兴胜览楼在城内规模宏壮占一郡胜处颇有登览之快】 
　　　　总春楼
在紫金坊西
　　　　川楼
在杏花村北又名酒海
　　　　高阳楼
在石（石达）桥北
　　　　燕醑楼
在巿南坊
　　　　赏心楼
在嘉泰桥西
　　　　燕喜楼
在社坛桥南
　　　　荷花楼
在张公桥西
　　　　三登楼
在紫金坊口又名环翠
　　　　四并楼
在上河街
　　　　八角楼
在小围桥西
　　　　丰美楼
在嘉泰桥东 【旧西楼也后移于此】 又名东库
　　　　清和楼
在刁家巷内
　　　　清风楼
在渌水桥南
　　　　双会楼
在巿西坊
丹徒县 【丹徒县○(钞本无此三字)　案下文云江口镇楼二注云江山楼又名柳溪园在平等寺前江月楼在镇市今考其地既在城外(卷九僧寺类平等寺条下云在江口坊正平山上注引刘宰记云正平山在京口城西一里)则当属于丹徒县不应与本府之楼相杂矣今特补入　又案江口镇楼二一条复见于下文库类严氏元照云二楼皆系酒楼故附见于酒醋库务此处楼类不应重出当删其说甚核然南园西园皆附见于酒醋库务而又详见于园圃类则此二楼既见于楼类又见于库类似亦未为不可今仍两存之焉(严氏又谓上文川楼又名酒海丰美楼又名东库皆酒库之名总春楼高阳楼燕醑楼赏心楼燕喜楼荷花楼三登楼四并楼八角楼清和楼清风楼双会楼亦似酒楼之名当附见酒醋库务其说未为无见然究无明文可证今姑仍其旧以备考焉)】 
 　　江口镇楼
二 【江山楼又名柳溪园在平等寺前江月楼在镇巿】 
　　　丹阳县(缺)
　　　金坛县(缺)
　　观
　　　本府
　　　　月观
在谯楼之西即古万岁楼也楼亦王恭所创 【京口记云万岁楼王恭所创舆地志云此楼飞向江外以铁锁縻之方止】 至唐犹存 【李德裕有登万岁楼闻哭声事见杂录孟浩然皇甫冉皆有诗此见于润州类集也】 宋呼为站台 【润州类集万岁楼今之站台】 后改名月观 【宋元丰末犹谓之站台其改为月观未详何时】 绍兴戊午郡守刘岑葺故址而新之 【内翰汪藻为记见浮溪集更名之日亦无所考】 宝佑中总领赵与（上山下言）揭扁其上
　　　　日观
在谯楼之东宋嘉定中郡守赵善湘创筑与月观对峙 【总领岳珂有诗】 二观遗基尚存
　　　丹徒县(缺)
　　　丹阳县(缺)
　　　金坛县(缺)
　 台
　　　本府(缺)
　　　丹徒县(缺)
　　　丹阳县(缺)
　　　金坛县
　　　　武功台
在县治西唐县令姚合筑 【姚合武功人故名有石记今不存】 
　　阁
　　　本府
　　　　河阁
在千秋桥北
　　　丹徒县(缺)
　　　丹阳县(缺)
　　　金坛县(缺)
　　亭
　　　本府
　　　　通津亭 【旧名茇舍亭】 
　　　　漾渌亭 【旧名漾月亭】 
并在丹阳馆东北
　　　　荷香亭
在荷香池上 【与都统司相对出帐门可以直造】 
　　　丹徒县
　　　　浮玉亭
在土山之址下临江宋绍兴闲郡守程迈立 【绍兴闲程迈知郡创立此亭每肄习水阵麾节临阅于此】 嘉定闲都统制刘元鼎重建易名曰东南形胜 【旧亭狭小嘉定甲戌都统制刘元鼎建郡守史弥坚改名曰东南形胜层宇伉壮足以游目骋怀诚绝景也今玉山寺即其故基】 
　　　　回宾亭
未详所在 【梁武帝大同末幸京口宴帝乡故老于回宾亭见建康实录】 
　　　　二翁亭
在蒜山上 【详见杂录】 
　　　　接官亭
六旧亭三一在朱方门外一在嘉定桥东一在丹徒镇北 【宋郡守李迪创建】 今亭三一在仁和门外屋五闲一在通吴门外屋五闲一在登云门外屋七闲
　　　　一沤亭
在焦山渡之东宋宝佑中总领赵与（上山下言）立
　　　　与同亭
在土山下排湾宋淳佑中郡守李迪立 【亭屋三闲中可通路左右设槛行人坐憩于此】 
　　　　南山亭
在放生池上宋绍兴癸亥郡守郑滋建 【绍兴癸亥创置放生池郡守郑滋临流建亭榜曰南山】 后废嘉定中郡守赵善湘因旧基复立 【后池为民居所侵亭亦颓废嘉定十五年赵善湘至既复池旧制仍于故基为亭五楹揭旧名其上详见放生池注今镇抚司是其遗址】 
　　　丹阳县(缺)
　　　金坛县
　　　　北亭 【北亭○(钞本在接官亭条后)　案严氏元照云北亭既在金坛县治北则当属于金坛县不当与丹徒县之亭相杂矣今从其说改正严氏又云浮玉亭钞本在通津亭之前回宾亭二翁亭接官亭钞本在漾渌亭之后一沤亭与同亭南山亭钞本在荷香亭之后皆当属于丹徒县不应与本府之亭相杂今亦从其说改正】 
在金坛县治北临河宋淳佑中县令孙子秀立 【旧亭因设酤而废淳佑二年知县孙子秀即其遗址重创三楹郡守王埜书扁】 
　　堂
　　　本府
　　　　萧闲堂
在丹阳馆北河岸宋置 【取道经童初萧闲语舆地纪胜在铁瓮门之西　按茅山洞中有萧闲居顾况诗曰萧闲隐洞天】 
　　　　射堂
　　　　东夏堂
未详所在并晋谢元立 【舆地志射堂北有东夏堂并晋谢元立为游践之所梁邵陵王纶重修陈侯安都于堂下创东苑通鉴刘毅在京口与知识射于东堂庾悦为司徒右长史后至夺其射堂人皆避之毅独不去悦厨传甚盛毅从悦求鹅炙悦怒不与毅由是衔之】 
　　　　积弩堂
在唐颓山西二百步宋武帝作 【见舆地志武帝之破卢循也军中多万钧神弩所至莫不摧陷】 
　　　丹徒县
　　　　威辅堂
在石公山防江军教场内宋郡守史弥坚立 【嘉定中江防军废以其器械营舍归之州家郡守史弥坚按行其营拓旧阅场内立堂五闲扁以威辅为春秋搜狝之所】 
　　　　妓堂(缺) 【妓堂(缺)○(钞本无此三字)　案戴氏守梧云嘉定志卷十二堂类丹徒县有妓堂在城东南当补列妓堂缺三字于威辅堂条后今从其说补入戴氏又云卷七井类丹阳县相公堂下井条注云相公堂见公廨门据此则堂类当补相公堂缺四字今亦从其说补入】 
 相公堂(缺)
　　　丹阳县(缺)
　　　金坛县(缺)
　公廨 
　　坛壝
礼凡封国使封人立其社稷之壝然诸侯为百姓立社曰国社诸侯自为立社曰侯社今之州郡古侯国也昔共工之霸九州岛也其子曰句龙为后土能平九州岛故祀以为社厉山氏 【左传作烈山氏】 之有天下也其子曰农 【左传作柱】 能殖五谷夏之衰也周弃继之故祀以为稷春而祈谷秋而报功古之制也按侯国通祀仪礼载其坛壝之度 【社以后土句龙氏配稷以后稷氏配社方二丈五尺高三尺四出陛稷在西如社之制社以石为主其形如钟长二尺五寸广一尺 【广一尺○(钞本作方一丈)　案上文云社以石为主其形如钟长二尺五寸凡神主之尺寸皆有定制既云长若干何得又云方若干则长必广之误也既云长二尺五寸何得又云广一丈则丈必尺之误也元史礼仪志述社之神主正作广一尺今据以改正】 剡其上培其下稷坛如社坛之制同一壝二十五步风师坛置于社稷之东雷师在社稷之西南雨师又在其西各稍北坛并卑小于社四出陛四门皆一壝二十五步雨师雷师坛同一壝燎坛于神坛左壝之外稍高于神坛】 牲币之数 【牲用羊一豕一币二新仪云凡币之长一丈八尺】 陈设之仪 【正配每位笾入在神位前左重三行豆三在神位前右重三行俎二在笾豆外分左右盘一在笾豆闲簠簋各一在二俎之闲三坫在簠簋之南设尊二于坛上西北隅配位之尊在西俱南向西上尊置于坫加以勺羃设洗二各于子陛之西南向罍在洗西加勺羃篚在洗东北肆置巾爵设三献位于坛西北祝位二又于其西俱道北向东上又设祝位于稷坛上东向南上设初献饮福位于稷坛上神座之东北南向设望瘗位于瘗坎之南北向东上开瘗坎各于坛之北壬地方深取足容物南出陛置香炉合并烛于神座之前币置篚陈于左祝版置坫陈于右】 行事之礼 【祀曰质明诸祀官各服其服赞礼者引三献官以下入就位赞请行事执事者瘗血赞唱者曰拜献官以下皆再拜祝诣社坛升自西陛就位东向立俟初献将诣罍洗取币立于神座左初献诣罍洗盥帨讫升自子陛诣社神座三上香奠帛再拜次诣后土神座如上仪降祝诣稷坛俟初献诣稷坛罍洗盥爵拭爵讫升自子陛诣酒尊所酌酒于爵诣社神座祭酒读祝再拜次诣配位酒尊所酌酒诣后土氏神座祭酒读祝毕降升稷坛诣稷神及后稷氏神座皆如社坛之仪降复位次引亚献诣社坛盥洗帨爵升自酉陛诣社神座祭酒再拜次诣后土氏神座如上仪讫降诣稷坛盥洗升献并如社坛之仪降复位终献礼如亚献毕初献再诣稷坛饮福受胙降三献官俱诣望瘗位焚瘗出退风师雨师雷师祀礼并与社稷同但升烟燔牲首望燎与瘗血望瘗不同耳】 莫不毕备又按通制春秋二仲月上戊日祭大社大稷于西南郊立春后丑日祭风师于东北郊立夏后申日祭雨师雷师于西南郊社稷立坛于西南度地之宜方二丈五高三尺四出阶三等筑垣为四门社在东稷在西其石主之长二尺广一尺剡其上培其下半坛南栽栗以表之或又各用其土所宜之木至大改元诏告天下当祀之日须以本处官斋洁行事有废不举祀不敬者从本道肃政廉访司纠弹可谓致崇极于大神矣郡邑坛壝开列如左风师雨师雷师坛附 【风师雨师雷师坛附○(钞本无风师雨师四字)　案下文云社稷神雷雨师坛并在仁和门外西南郊风师坛在定波门外东北郊是附于社稷者本有风师雨师不独雷师也今特补入(丹阳县社稷坛条末云风雨雷师坛在县治东北五十步钞本脱去风雨雷三字文义遂不可通今亦补入)】 
　　　本府
社稷神雷雨师坛并在仁和门外西南郊风师坛在定波门外东北郊延佑二年置旧社稷坛在光孝观西后迁于府治夹城内宋干道庚寅郡守蔡洸葺而新之岁久颓圯嘉定己巳郡守俞烈重修风伯雨师坛附今废
　　　丹徒县
社稷坛以附郭不置旧社稷坛在鹤林门西宋政和中迁于花山之北后以其地为军营绍兴丙寅县令赵学老于鹤林门西故处立焉县尉葛去病有记淳熙己亥县宰高畯移立于通吴门里今废
　　　丹阳县
社稷坛在县治西南一里旧社稷坛在县西南二里后移于县治前西南百步归附后乃移今所风雨雷师坛在县治东北五十步
　　　金坛县
社稷坛在梓墟门外二百步旧地十亩有奇屋九闲创造年月莫详所始宋嘉定庚午县宰黄朴尝修之岁月既久蔚为榛莽之区坛壝不肃宝庆乙酉漫塘刘文靖公以岁旱涝率乡人祷雨旸辄应属县尉修治之钱米取之义社庾又家出钱与竹木相其役缭以堵墙表以门道植松柏数百株又买民屋十闲建斋祭所年深颓圯而规模犹非他邑所及见咸淳志归附后不易置风雨师坛在(缺)
　　治所 【治所○(钞本作府署)　案下文自镇江之京口以下乃治所之叙(注云宋自南渡后视京口为重镇会府剧司多寄治于此又云祥符图经所载官舍除州治外凡十有二处然则此叙为统言治所明矣非府署之叙叙云郡治之外总领有所都统有司郡县僚属各有厅事然则此叙非专言府署明矣)钞本误改治所为府署而移治所之目于叙后殊属讹误今改正】 
镇江之京口在昔为东南之重镇而北固形胜实最京口故北固之上郡治据焉 【唐元和郡县图志蔡谟谢安作镇并于北固山上作府库储军实则重镇在北固其来久矣宋祥符图经亦云郡在北固山上】 六朝迄五代规矩制度皆莫可详 【惟唐周宝传载宝与僚属宴后楼及刘浩作乱宝惊起徒跣叩芙蓉门呼后楼兵一事余无可考】 始者因山为基自谯门而升踰数百级宋皇佑中郡守张升周视公庭阶（土戚）崇峻比按民牒语不相闻乃命重建隳高培庳维以近民 【时至和二年升命幕掾吴默董役去其峻者为三尺增其下者称是后升召为监察御史中执法继者孙夷甫有记焉】 后七十余载虞奕守是邦又拓而大之 【时宣和辛丑郡掾胡唐老有记】 建炎兵火一夕埃荡未草创绍兴帅臣胡世将经理缔构相继增葺端平军哄荐罹焚毁吴渊来守实鼎新之视旧益宏壮矣 【朝散郎直宝谟阁刘宰记曰朱方襟带江浙肱髀吴楚拱淮挹海山川阻深为南东一都会自乘舆去汴都杭无关塞形势指江若海为固而视淮为边是邦介其闲上蔽京邑下壁天堑为巨镇雄垒与建邺广陵相连衡多事以来备守坚险揆昔为益艰殆非才具全德量伟者天子不轻以付畀端平乙未夏五月上御便殿顾二三辅臣畴咨镇江守臣佥曰惟臣吴渊可上亟俞既受诏甫戒涂适猘卒啸噪举太守治所洎阛阓邸阁繁膴处一燔之闉阇奔溃意叵测公闻叱徒御督舟师布颿易大江若平陆不一日达境揽辔勇往直前时狂党方奋挺刃恣剽（兑欠）或离或伍跆藉衢陌不自意公之猝至也睢盱（目闪）睒第第狼顾公气压其凶诚诱其譓不哗声色人讫按堵于是大加抚驭搜什伍药伤惫已责弛征贳泉予粮火灺旧壤万室渠渠凡丝忽可以惠厥州者罔不用其极一日命其下曰民居既植立矣官事厅事莅民之所也灰烬瓦砾芜茀若尔何以称畿辅威何以示大藩尊乃研综帑廥缩用节力懋迁赢乏剜剔浮隐巿材于素产而驵狡弗敢舞厥直募佣于子来而军甿不容与厥劳心营指授克协时制始乎宣诏颁春终乎丽谯仪门营翼俨如廊庑肃如厅事雄屹榱桷蝉嫣前后有堂东西有厅轩曰近民阁曰高闲左揭仁寿之名右标道院之目书塾誃室前后区别吏坐曹廨次序环植版筑刚栗铁石犀寿自下而高廉级益峻由左而右磩戺孔膴合所建置咸无阙焉郡践山作郛治所故傅城翼山公因其毁削嵲嵽坯培塿而寓绳墨焉彪分胪峙井井属属睋乎内则洞直閟严而璘（王扁）邃靓矕其外则翕辟碕礒而错落雄爽也不日而成民太和会屋以程计者凡六百二十五泉粟以缗考者总十五万八千有奇君子曰是役也薄用而厚存近举而远获不（□侈）不庳靡轮靡奂盖公以天下之才而用一州是以谈笑拱揖百废具举北门筦钥赖以增重然则宏济于多艰者独可无材哉夫应变制难化犷服懻勇也周裁处置经画得宜智也保抱携持出之汤火仁也三者备于一身又能于此要害兴武备作武勇为王畿折冲为三方控制计俾隐然有金阜铁瓮之实诚足以副圣天子之所倚仗之所责任真可以称堂堂大都会大藩之居才具全德量伟于此可觇矣呜呼是州也由虞夏春秋嬴刘而下隶吴隶越隶楚曰名邑曰封国曰战争形要地自吴晋宋齐而来为侨州为留局为京城曰刺史府曰节度府曰都督府其统隶盖不知其几矣为之主者迭居迭往且贤且否或久或速或轻或重其迁徙又不知其几矣迨今思之真如传舍如蘧庐卒莫能与此土相消长抚事感怀可以浩叹今营建于煨烬之余苟无以登载岁月滔滔来者无穷孰知再造权舆自公哉又孰知公于此邦值时多（艰去艮改喜）经画贻远若此者哉故掎摭厥实以诏永永尚后之人继此必葺嘉熙元年十月丁酉上澣】 郡治之外总领有所都统有司郡县僚属各有厅事闶敞邃严比比相埒仓庾帑藏层峙迭出爰自混一崇朴汰奢凡偃息游宴之所壹皆撤去漕所戎司更治易局 【总领所今为万户府及丹徒县治都统司今为杂造局】 其它廨宇十无二三顾其亭台楼观名载于旧志事传于故老虽荒基断础隳废泯没然不可不着其目以附见于各类之后而备观览云 【宋自南渡视京口为重镇会府剧司多寄治于此郡县之职自通判而下至于筦库之微莫不皆有厅事今虽不存姑以旧志之所可考者备载焉　又按祥符图经所载官舍除州治外凡十有二处通判在州衙西偏推官在州衙南门外西偏州院司理院并在州衙南门外兵马监押在州衙西南监清酒同监清酒监茶税同监税监织罗务并在衙西门外监堰在州西南二里回车院在西南一里是时郡僚之数止如此至嘉定所载寖多盖始是别乘一员后增为两员而其下又有签判矣始时都监一员后增为五员而其上又有钤辖矣始时推官一员监当官共七员后推官分为节察二员而监当则有监仓监库监酒监税监闸及排岸巡铺作院等官矣兵官监当员众而无定居不能尽述也】 
　　　本府
江南浙西道肃政廉访司分司在北固山东即旧府治便厅屋凡八十一楹 【宋绍兴闲郡守李谟创建嘉定中宇文绍彭修端平丙申吴渊重建淳佑丁未总领兼郡王埜重修旧名钤阁后呼为东厅】 至元二十九年为通政院大德七年院革改立扁其堂曰肃政 【奉直大夫签江南浙西道肃政廉访司事撒德弥实书扁】 堂后有池直池中为行道 【厅后旧有时雨堂初名清心宋咸淳中废堂为池】 池之北为仁寿堂 【宋淳熙中郡守沈复创旧名静治端平丙申吴渊重建易今名取唐李德裕三贤若时雨所至跻仁寿之句】 高明严邃宜风宪所居
总管府治在北固山屋凡百二十五楹府门南向 【扁额曰镇江路总管府廉访佥事撒德弥实书】 次为仪门 【宋端明学士魏了翁书扁二门始创于绍兴郡守胡世将淳熙己酉张子颜重建嘉定戊辰赵师睪廾重修端平丙申吴渊再建】 中为承宣堂至大辛亥达鲁花赤阔里吉思暨僚佐重建 【脊记至大辛亥十二月达鲁花赤阔里吉思同知孛兰奚判官久住推官姚英经历赵思恭知事段瑞提控案牍李元章重建】 即旧设厅基也 【旧设厅宋绍兴中郡守胡世将建嘉定辛未总领权府钱仲彪修端平丙申军哄焚毁郡守吴渊重建淳佑丁未总领兼郡王埜重建即今承宣堂基也】 
推官厅在堂之西经历司在堂之东东西两庑为吏舍旁植井亭二中立戒石亭 【戒石铭曰尔俸尔禄民膏民脂下民易虐上天难欺本蜀王孟昶颁令箴语宋仁宗摘取四句布之郡县以戒守令其全篇云朕念赤子旰食宵衣托之令长拊养惠绥政在三异道在七丝驱鸡为理留犊为规宽猛得所风俗可移毋令侵削毋使疮痍下民易虐上天难欺赋舆是切军国是资朕之赏赉固不踰时尔俸尔禄民膏民脂为民父母莫不仁慈勉尔为戒体朕深思语繁气弱不若此四句简且当也】 高闲阁 【高闲阁○(钞本此条在上文阁类河阁之前)　案下文云高闲阁在堂之后注引韦升记云循府堂之右雕甍画栋崒起于经远堂之上者高闲阁也然则此阁乃府署之阁不当与他阁并列矣乾隆镇江志列此阁于府署今据以改正下文之近民轩(钞本在卷九庵类之末严氏元照云近民轩乃他卷之误列于此者今考其注云宋绍熙中郡守马大同建则为府署之轩无疑)架阁库公厨(钞本俱在下文库类甲仗库之后今考架阁库条云一在高闲阁之东一在仪门之西公厨条云在东庑之外则皆当属于府署可知)旧谯楼(钞本在上文楼类总春楼之后今考此条既云在府门南子城上宋端平丙申郡守吴渊鼎建则此楼当属于府署不得与他楼并列明矣)宣诏颁春二亭签厅(钞本皆在上文亭类荷香亭之前今考宣诏颁春二亭在谯门外乃府署之亭不应与他亭并列签厅在便厅东南隅乃府署之厅尤不应与他亭并列此非传写之误而何)万象亭(钞本在上文亭类回宾亭之前今考此条注云经谯门过饷台是此亭亦府署之亭未可与他亭相杂矣)皆本在府署之内而钞本误移于他卷今并据乾隆志改正】 在堂之后延佑戊午总管李汝楫重建丹阳县税务提领金坛韦升为记 【其略曰京口东南第一郡北固京口第一山兹山形势郡守据焉所以使吏治尊而民瞻耸也考之图经绝顶有楼题曰望海繇楼而南循府堂之右雕甍画栋崒然起于经远堂之上者高闲阁也此阁旧曰读书楼端平郡守吴侯渊改今名后七十余年栋桡楹腐因以倾陊无复旧观延佑戊午中大夫夷山李侯汝楫来牧是邦以精明宏伟之才易民听瞻于谈笑之倾乃致意于所谓高闲阁者稽工伐材费省倍不旬而落其成云云】 
近民轩在堂之东 【宋绍熙中郡守马大同建初名坐啸端平中吴渊重建易今名】 架阁库二一在高闲阁之东一在仪门之西　公厨在东庑之外　旧谯楼在府门南子城上宋端平丙申郡守吴渊鼎建 【楼创于绍兴丙辰郡守李谟扁镇江军三大字则刑部郎宫徐兢所篆郡守程迈所立也端平焚毁郡守吴渊重建楼上旧设一太平秤定昼夜时刻甚准名著他郡挈壶氏欲取以为式郡守弗许后遭兵变而毁铸锡壶以代之虑其有差每差克择官轮次提督大德辛未楼为飓风所仆而壶独存】 宣诏颁春二亭在谯门外
签厅在便厅东南隅 【签厅官会集之所也】 万象亭在锦绣谷之西北 【为赵善湘所建前直岘山后据甘露之冈至此乃分为二其一东下锦绣谷其一南下展江门迤逦经谯门过饷台结为月观亭枕山椒高仅百尺檐槛凌空星辰可摘长江衮衮一目千里东西南三面皆重山复岭呈姿献状景趣无穷为锦绣谷亭馆之冠】 通判南厅在谯门外之西堂曰存心 【林中建】 斋二曰玉笈 【干道中陆游建】 曰微之显 【宝佑二年杨公燮建】 亭六曰输香曰凌云 【并陆游建】 曰紫烟 【开禧中潘友文建】 曰繁阴 【嘉定中李涣建温陵陈谟记】 曰山意曰四时佳兴 【并杨公燮建】 今废因其基为三皇殿
通判北厅在府治之西堂四曰公辅 【初名化廉取郡守钱良臣所书下高其行而从其教民化其廉而不贪鄙之语教官费埙为记景定二年春赵时毕重建以董丞相槐尝题舆于此故易名曰公辅】 曰光霁 【庆元二年钱仲彪建淳佑六年汪有开修】 曰秀野 【卫阗建】 曰省堂 【亦雅洁未详何人建】 亭曰富览 【钱仲彪建俯瞰大江雄览无际故名后易曰超览】 
通判西厅在丹阳馆之西 【以旧丹徒驿改创地甚湫隘】 堂曰城山 【颇明敞可为延宾之所后有一石尤奇】 
察推厅在高桥北子城内 【初在狮子门里与总领所花园相邻因总领余晦建仁本堂遂迁于此】 
江口税官厅在税务之西 【都商税官文武两厅与夫酒官作院官排岸及五厢官皆无官舍惟江口税官兼本镇烟火公事有厅】 
节推厅在谯楼南 【初在西城桥之西南与察推厅相对后迁于此】 
节干厅在狮子门内 【此厅始为签幕厅治之地淳熙中移入府治更为司户厅屋宇庳隘岁久弗葺居者病焉嘉定癸未郡守赵善湘重建后孙祖佑以户曹辟为节制司准遣就居此厅后至者因仍由此司户竟无厅宇】 
粮料院厅在渌水桥北子城内东向
主管文字厅在城隍庙之东
干办公事厅在萧闲堂之西
添差辟阙厅在水（石达）桥
大军仓官厅二并在府学后 【初一在府学后一在教场北后废岳珂尝为此官以无厅事为恨其后总饷东淮于府学后鼎创东西二厅以便来者仍于其旁建堂曰咏初盖思厥初无此也公暇时游咏于兹自为记石刻于堂之上】 
自通判以下至此皆废
都督府在长桥南 【即中书侍郎刘逵之故宅】 宋绍兴初置寻废
宣抚司在府治西三里 【即宝文阁学士王涣之之故宅】 宋绍兴三年置寻废
枢密行府未详所在
转运司在州治西一里 【见详符图经】 
提刑司未详所在
南外宗司未详所在
总领所在府治西南堂六曰锦 【正堂也宋嘉定十四年总领岳珂建】 曰宽廉 【初名供军堂隆兴二年总领洪适建淳佑中总领王埜改名仍书扁有记焉】 曰爱山 【淳熙二年总领钱良臣所建】 曰紬书 【淳熙八年总领宇文子震建】 曰仁本 【淳熙九年总领余晦建】 曰嘉儒 【景定五年总领陆景思建】 楼三曰得江 【洪适建仍自为记其略曰江出岷山行万里至于朱方受浙引淮益大以肆冲激泂折过海门而东潮生潮灭不见垠隒骇涛静练瞬息异状金焦二山屹然中立形势雄绝于是为最昔人谓长江当百万之师而曰天隔南北得其险也官寺占铁瓮之西登墉以望巨浸横前境与心远有地数亩窊缺高下吏卒散处犹□然会羽书不驰官事少闲徙茅茨去芜秽立屋其颠以得江扁之右为供军之堂左为花信之亭堂言职亭言景也当沈迷钱谷之闲神耗思滞揽镜自叹非复故吾伺隙一至如起宿痾如逃醉乡长川遥岑寄我清啸阴晴朝暮无时不胜岂直吞八九云梦而已】 曰怡 【在锦堂上岳珂建】 曰飞云 【余晦建在西城角北近通判北厅超览亭可过府治南通得江楼】 斋二曰应 【岳珂建】 曰书画船 【陆景思建】 轩曰清风 【岳珂建】 亭九曰花信 【洪适建】 曰仁 【干道九年总领曾逮建】 曰小蓬莱曰山春曰杏 【并宇文子震建】 曰一笑 【嘉泰三年总领梁季珌建取黄鲁直诗坐对真成被花恼出门一笑大江横】 曰楼台云水 【嘉定九年总领宋钧建旧名表里江山王埜改名仍旧扁】 曰雄快 【初曰塾王埜改名书扁】 曰最佳处 【王埜建】 其园曰政足在前街东 【岳珂改旧佥判厅为之取足食足兵之义】 园中为游憩之所曰海岳堂曰碧玉堂曰至山亭曰小华洞曰烂柯台曰升泉曰梯云磴曰信斋曰民监曰垂榻 【悬字避当时嫌讳故曰垂】 曰待月廊曰怀陟曰舞雪曰坦亭曰东巢曰窒庵曰凉台曰燠馆曰翠春曰射堂凡二十所 【每所珂自赋一词以纪其胜见于东凡诗余】 端平乙未军哄焚毁过半今无孑遗矣
都统司在旧县桥之南 【旧志称其土木雄壮甲于江左然其堂室之名则未详也】 今改为织染局
行大司农司 【行大司农司○(钞本此下三条在都统司条后)　案行大司农司通政院打捕鹰房总管府皆元时之官自都督府至都统司皆宋时之官元时官署不应列于宋时官署之前此必传写者倒置其前后也今改正】 至元二十四年置以今府治为之元贞元年省
通政院至元二十九年置在今府治东大德七年省
打捕鹰房总管府在今丹徒县治寻省
镇守镇江上万户府在总管府治西南月观下即旧总领所小花山也至元十二年改创屋凡七十七闲堂曰慎威东西两庑为吏舍阃涂高闶宜为虎臣所治
镇抚所在千秋桥东放生池上即旧南山亭郡县军官待班之所至元二十四年改置岁久颓圯至治元年镇抚诺怀重建堂曰清远海陵尧岳为记 【其文曰皇元诞膺天命四方海外内国无大小咸臣顺于朝太平日久文又武谧列郡将士之守屯戍卫中国者偃兵乐业藏锋蓄锐以毋忘备御而已猗与盛哉京口据北南冲要襟江带山为淮浙形胜之冠郡虽齿下路而朝廷戎阃之寄实为上万户府例设镇抚所秩正五品以统摄军政发号施行罔不由是出廨在千秋桥之东放生池之北固一郡胜地也历年滋多栋宇颓圯官吏玩愒视为传舍弗葺弗治湫隘腐败几不堪处至治辛酉春三月武略将军诺怀公来兹阙状欲撤而新之顾力未能载谋载惟同寅协议乃裒官地之租入规运之铢积寸絫计其出纳不数年权子母稍丰裕为中统钞万五千缗有奇泰定甲子抡材庀役中堂三闲翼以东西两庑傍置队屋凡三十楹有所不给仍割已俸以助于是工敏吏勤晨夕展力越六月就绪下不告劳公务旋集莅事有厅军吏有舍庭除宏敞径隧窈深重门雄伟启闭以时丹碧炜煌甓甃致密缭以周墙用限出入既落成群山献状万室鳞袭俯瞰清波荷气芬馥僚佐骇愕行伍胥庆郡之士庶啧啧嗟赏闲尝讯堂名于余余请扁曰清远盖取濂溪周公爱莲之语公欣然从之且征余记窃惟军旅之事圣人犹以为未学余曷敢僭然运筹帷幄决胜千里惟智勇之士乃能肃清遐远此公等职任也古人引喻或姑假辞以明意然则清远之扁岂徒草木玩好而已耶余生长是邦踰五十年昔之府寺堕于蓁莽者比比皆是若公之经营刱建悉心尽力不避劳苦卒期于成盖绝无而仅有先是旧廨地邻富民日肆侵削及公至议复故制民讼诸宪府公从容辩析辞理平直于是部使者察民诬罔责归于官公蒙古朮温台人字德卿天资明锐强记博学不以势位凌轹当世人皆谓敦诗书说礼乐今之却縠也辟室为藏修之所号静学斋又工大字名山胜地题识标榜竞求其书家庭兄弟雍睦友爱偕仕天朝咸着显绩公居官十有二年驭兵简严不为民扰台府交荐今升江浙行省都镇抚去抑斯堂也继是职者有能嗣而葺之俾传不朽则亦公之志已记往役以谂方来非溢美也】 
各翼千户所
真定翼在塘（土追）山后西桥之西
濮州翼在后百礼堂
卫辉翼在定波门里
怀庆翼在织染局西
高唐翼在小寨门内
彰德翼在濮州翼之西
济南翼在三折桥东
顺德翼在定波门内
广平翼在定波门内
盐军翼在小寨门内
录事司在府治西即旧通判北厅基也至元三十一年达鲁花赤火你赤录事吴景晦等鼎建 【脊记至元三十一年四月达鲁花赤火你赤录事吴景晦判官温善庆典史赵之才等重建】 屋凡四十三楹南向为堂东西为吏舍堂之左为别署典史治之直堂为屏屏之外为台门门之西为架阁库海陵陈膺为记 【其文曰录事于古为州主簿为司录为督邮其后为录事参军职纠录一郡诸曹属县上及太守丞贰苟有过举核无所避秩虽卑权与御史等国朝驭繁以简惟上郡得置录事司分治城之民隶焉名为录事实远与古异秩稍大者率得以公事役使谴诃之由是奔走承上命懦栗逊避唯谨镇江介南北要冲会府剧司必此焉立录事初署郡治之狮子门秩有大者来据之辄避挈挈徙鹰房总管府席未暖秩又有大者来据之又挈挈徙班春亭居亡何又避且徙弗克颛一廨以署至俯首僦民居寄案穷阎败屋闲日烁湿蒸呀咻嚣諠甚非所以重天子之命吏理天子之民也于是官胥若之相与议然曰此莫非王事我独贤劳也虽然不甚劳者不久安盍卜筑乎乃相地于城西南隅裒俸需材募工及徒穹其窊坦其垤刿蓁剔坌为堂三闲官鼎坐听政于其上敞其前为庭屏其外为门堂之侧为别署典史治之两庑为房者六诸胥史居焉退食有所狴犴有圄投牒有匦插牍有架盖瓦级砖壁涂墙茨不俭不奢不缩不赢经始于至元癸巳冬十有二月丙申越明年春三月乙丑成民驩趋之弗扰弗亟既成举酒堂上郡长以下咸在黄鹄诸山踊跃环列丽谯丛祠左右翼翼酒三行有执爵而贺者曰可录安已乎曰安皆忻然喜日未也继自今得无有据之者来乎皆顣然惧曰未也夫司录民官也官欲安其职民亦欲安其业此上下之至情也曩使数避以徙不得安于其官则秩大者之过也官安矣民或有未安焉是谁之过欤吾为诸君记之使后之来者观焉庶几有重天子之命吏而不忍徙厥署为司录者亦宜究心夙夜惟公惟勤惟廉惟明思所以理天子之民而不敢怠厥司夫如是则上下之责交尽且将无过足录者亦可以壮观此治已众皆谢曰诺遂为记焉】 至顺元年始扁其堂曰善教 【达鲁花赤燕山萨都刺书立】 
　　　丹徒县
县治在府治西南谯门内即旧总领所基也延佑三年八月达鲁花赤秃鲁弥实帖木儿尹张希贤等鼎建屋凡三十五楹 【脊记延佑三年丙辰仲秋昭信校尉达鲁花赤秃鲁弥实帖木儿承务郎县尹张希贤进义校尉主簿靖惠典史李文（荣去木改山）新建焉】 南向为堂即堂之东为典史幕东西庑为吏舍中立戒石亭亭之外为台门旧县治在府治东北夹城内后徙置西南二里 【即今石（石达）桥南制锦坊内不知何时移立也】 前为亭二曰颁诏 【嘉定辛未宰赵善涟建】 曰晓谕 【景定三年宰方烈建】 西偏有圃圃有亭曰紫香 【亭畔桂梅颇盛更有紫笑春时敷华可爱故名】 堂曰清安 【并宰方烈建也】 今皆废
县丞厅在旧县治之西
主簿厅在旧县治之东
尉司旧在仁和门外归附后迁于京口闸西岁久摧圯至顺元年八月尉张立本重建
高资巡检司在丹徒县西高资巿
开沙巡检司在丹徒县东谏壁镇
圌山巡检司在丹徒县南圌山下即旧圌山寨屋也
　　　丹阳县
县治在县城正北厅事后有堂二前曰德政后曰琴清轩一曰近民两庑吏舍各十楹中为楼以架阁文字厅之前戒石亭亭之外为仪门门之外为谯楼楼之外为亭二左曰颁春右曰宣诏宋淳熙丙午宰章樾创建宝佑甲寅胡梦高重构归附后厅事颓敝至元三十一年达鲁花赤忽辛尹吴叔坚撤而新之未毕而忽辛满代忻都继之始克成 【三山翁介为记】 旧有寿堂在厅事东偏 【宋绍圣中苏京出宰奉其父故相魏国公颂因诞日于厅事东偏筑新堂为寿取名寿堂兵乱焚毁绍兴十八年曾孙忠规为令重建嘉泰闲赵善湘以金坛丞摄丹阳扁曰相公堂嘉定二年令徐文度易扁曰丹阳道院淳佑七年金华杨埙为令有母在焉又更名曰景苏】 归附后废为传舍　县圃傅城有台曰沧浪 【台基枕城苏庠章复诗刻石于上见京口集】 亭二曰四照 【苏魏公创暇日读书其中亭之四围有山茶海棠柏竹皆公手植】 曰清凉世界 【令陈玠建邑人锺将之为记】 
荷池在沧浪台之东 【池北有亭亭外有小桥往来其上亭废已入葭苇不薙荷花绝少】 又有练光亭在县城东北隅 【李仲殊杨公济有诗见京口集】 湖山胜概亭在县城西北隅 【旧亭久废宰胡梦高即故址甃以砖石亭未及筑而去官今皆鞠为茂草矣】 
县丞厅在县东南二里
主簿厅在县东一里
尉司旧在县治东二里云阳桥之南归附后改为馆驿徙巿河之上泰定二年尉薛天佑重建之金坛韦升为记
包港巡检司在丹阳县东北埤城巿
吕城巡检司在丹阳县东吕城镇
延陵巡检司在丹阳县西南延陵镇
　　　金坛县
县治在县城西北隅 【旧治创建未详】 厅事后有堂曰修已大德三年达鲁花赤阿老瓦丁尹徐克敏重建 【有记刻石】 堂之东为典史幕即旧冰玉堂也 【县之西偏旧有冰玉堂岁久弊坏宋景定癸亥宰魏以得移创于厅事之东凿池筑垣规模视昔有加有记刻石今不存】 东西两庑为吏舍各六闲中为戒石亭前为仪门门之上为楼 【旧名敕书】 南出数十武为谯楼楼之北为亭曰颁春旧有清修亭久废 【濮阳吴中复字仲庶宋景佑中登第时仁宗锡群进士诗其卒章训以清修庆历二年中复令金坛因推训辞作亭曰清修王存有诗见京口集】 
县丞厅在县治东
主簿厅在县治东南
尉司在县治西南至元十四年尉艾去病重建
登荣乡巡检司在金坛县南湖溪巿
薛步巿巡检司在金坛县西南游仙乡薛步桥之西
大云乡巡检司在金坛县东南本乡大云桥之北
　　仓
叙(缺)
　　　本府
南仓在范公桥东
西仓在子城西今皆废
　　　丹徒县
大军仓 【大军仓　香糯仓○(钞本此二条俱在南仓西仓之前)　案大军仓条下云在程公下坝北香糯仓条下云在程公下坝南此二仓既在城外则是丹徒县之仓非本府之仓不得列于南仓西仓之前矣下文之有年仓在吕城镇乃丹阳县之地钞本列于大军仓之前亦属非是今并改正(常平仓义仓本府及各县俱有之乃仓中之别一类钞本合而为一遂致混淆不清今皆一一分析下文库类之常平库酒醋库亦仿此例)】 在程公下坝北前临潮河后枕大江即旧转般仓也 【宋绍兴七年每上江粮运至镇江冬则候潮闸占舟而防折运纲兵亦复侵耗运司向子諲乞置仓以转般为名诸路纲至即令卸纳从之戊戌郡守司马伋总领叶翥运副陈岘三司同刱开禧初郡守李大异增为五十四廒约储米六十余万石外续纳米餫廒少不足以容司庾者拟于总领所大军仓借廒交受然以朝家桩积寄之他司出纳混淆两皆不便嘉定甲戌郡守史弥坚念滨江积贮最为利济要须储蓄百万以便转输仓后隙地尚可展拓新开归水澳去仓密迩就运澳土积成廒基力省功倍乃以借廒增澳利害谂乎朝奉旨增盖廒宇二十座以乙亥五月庚申鸠工八月甲午竣事】 至元十二年改置以受本路官民租粮
香糯仓在程公下坝南即旧大军北仓大军仓旧有南西北三此其一也至元十二年改置以受本路及常州路上供香糯
　　　丹阳县
丹阳仓宋置在县城南四十步今废
有年仓宋置在吕城镇 【宋咸淳中淮浙发运司置凡四十廒受纳苏常公租转输镇江转般仓折运过淮后隶浙西提刑司谓之都仓尚管衙】 今废
　　　金坛县
省仓宋置在金坛县巿北慈云寺后今废
　　　常平仓
 　　　本府
常平仓在府治润之有仓自齐始 【齐永明中天下米谷布帛贱上欲拟常平仓巿积为储六年下诏尚书右丞李珪之等参议出库钱五千万于京师巿米丝绵绢布扬州出钱千九百一十万南徐州二百万各于郡分所巿籴】 宋庆历中发仓粟以赈乏食 【庆历中钱彦远自太常博士擢祠部员外郎知润州时旱蝗民乏食彦远发常平仓赈救部使者诘其事且催价钱彦远不为之屈寻召为右司谏】 熙宁中拨粟募饥民以兴水利 【熙宁六年九月戊申两浙提点刑狱司言润州旱甚乞拨省仓或量给度僧牒及紫衣师号敕募人入粟以备赈济诏拨常平司粮三万石募饥民兴修农田水利】 绍兴以后置仓于都仓之北归附后废至元十九年复置 【至元十九年御史台咨奉中书省札至元八年奏准随路常平仓收籴粮斛钦此札付户部行下合属今拟仍旧设立用官降一样斛槛升斗验各处按月时估添札价直常川收籴画便支价并无减克贫家缺食者依例出粜委自本处正官提调合设仓官攒典斗脚公同选差除免各户杂役按月将先发价钞己未收籴支纳见在数目申部呈省】 至大二年奉诏起盖仓廒 【节文随处路府州县设立常平仓以权物价丰年收籴粟麦米谷值青黄不接之时比附时估减价出粜以遏沸涌民闲有以米麦回易至大钞者验时时支给价钞尚书省部斟酌路府州县大小名数多寡议给常平仓本钞各处便宜摽拨官仓如无仓廒去处官为起盖】 
　　　 丹徒县(缺)
　　　 丹阳县
丹阳常平仓在县东北一里普宁寺北今废
　　　　金坛县
金坛常平仓在县治东南五十步今废
　　　义仓 【总九十六所】 
　　　　本府
录事司二所
　　　　丹徒县
乡都三十二所
　　　　丹阳县
巿及乡都二十二所
　　　　金坛县
巿及乡都四十所
　　库
叙(缺)
　　　本府
 军资库
宋置在府治仪门外之东今废
　　　　甲仗库
二宋置 【宋南渡后东淮之兵敛戍京口故设此库】 一在公使库北 【隶镇江府】 一在丹徒旧县治东 【隶总领所】 今废
　　　　公使钱库
宋置在军资库东今废 【公使库者诸道监帅司及州军边县与戎帅皆有之盖宋以前代牧伯皆敛于民以佐厨传是以制公使钱以给其费惧及民也然正赐不多而着令许收遗利以此州郡得以自恣若帅宪等司则又有抚养备边等库开抵当卖熟药无所不为其实以助公使耳苞苴馈遗在东南为尤甚淳熙中蜀人有守潭者又有以总计摄润者视事不半岁过例馈送皆至四五万缗供宅酒至二百余斛孝宗怒而绌之然其风盖未殄也东西帅臣监司到罢号为上下马邻路皆有馈计其所得动辄万缗有一身而实兼数职者则并受数人之馈献酬之际一日而得二千余缗其无艺如此惟总领所公使钱以料次取于大军库故敛不及民然正赐不多而岁用率十数万每岁终上其数于户部辄以劳军除戎器为名版曹知而不诘也所谓公使醋钱者诸郡皆立额曰取于属县县敛于民吏以输小邑一岁亦不下千缗人尤以为怨见朝野杂记】 
　　　　行用交钞库
在怀德桥西南即旧清风楼酒务也屋凡九闲至元十二年改立平准行用交钞库后去平准二字 【平准之法令民以银与钞赴库出入回易后金银从民闲买卖无禁遂去平准二字惟令民以昏钞易料钞耳】 
　　　　大军库
二宋置一在榷货务之北 【隶总领所】 今废一在丹阳馆南税务相对 【隶镇江府】 今改为惠民药局
　　　丹徒县(缺)
　　　丹阳县(缺)
　　　金坛县(缺)
　　　常平库 
【宋置以受人户常平免役钱今皆废】 
　　　　本府(缺)
　　　　丹徒县
在邑之丞厅
　　　　丹阳县
在县衙内
　　　　金坛县
在县衙西
　　　酒醋库务 【宋熙宁十年以前天下诸州酒课岁额自四十万贯以上至五千贯以下为九等润止六务岁额五万贯之上南渡以后军费浸广而润之酤利浸增库务楼店各有所隶曰本府也总所也戎司也皆彩旗红旆妓女数十设法卖酒笙歌之声彻乎昼夜归附之后无一存者姑着其名以备观览焉】 
　　　　本府
　　　　　都醋库
在柏家桥巷
　　　　　永丰库
在府治南即旧总领所政足园也屋凡十三闲至元十二年改置
　　　　　八仙库
在西上库西
　　　　　眉寿库
在香饼子巷口有楼曰多美
　　　　　中山库
在福寿坊侧有楼曰南
　　　　　西上库
在渌水桥西
　　　　　正赐库
在果子巷北又名西库
　　　　　中库
在仁和坊南又名莲花亭
　　　　　户部库
在竹竿巷西
　　　　　小槽库
在放鹤门里
　　　　　激犒库 【激犒库○(钞本此条在江口镇条后)　案下文云在市北果子巷相对考卷二坊巷门果子巷属于本府上文正赐库在果子巷北亦属于本府然则激犒库当是本府之酒库而非丹徒县之酒库矣况下文述城外民闲酒库凡二十八自仁和门库五至店一(钞本店一在青阳门库三之前今考本府之酒库既终于南园西园则丹徒之酒库亦当终于店一盖非库而谓之库者当列于库之末也今移至定波门园一江口镇楼二之后)正合二十八库之数若激犒库亦是丹徒县之酒库则有二十九库与总数不相合矣今改正(省库在金坛县衙西乃金坛之酒库钞本误列于本府户部库之前今亦改正)】 
在巿北果子巷相对
南园在双望库南 【详见园圃类】 
西园在小槽库东 【详见园圃类】 
 　丹徒县 【城外民闲酒库凡二十八所皆抱纳官钱今亦不存】 
　　　　　仁和门库
五 【第一周知府库在大觉寺街东第二路分库在周库南第三缪郡马库在鸿鹤桥西第四廖主簿库在缪库南第五赵主簿库在廖库南】 
　　　　　鹤林门库
九 【第一张签判库在城下第二郑节干库在张库南第三廖节干库在郑库南第四黄家库在胜果寺西溪北第五萧园库在黄库东第六放鹤库在萧库北第七真珠泉库在宁国寺北第八万人库在真珠泉库北第九黑楼子库在朝真桥南隅】 
　　　　　青阳门库
三 【第一汤家库在门外第二郑节干库在汤库东第三陈家库在郑库东】 
　　　　　中土门库
二 【第一宗人库在门外第二赵公使库在宗库南】 
　　　　　通吴门库
二 【第一范统制库在门外第二□库在范库之南】 
　　　　　登云门库
二 【第一赵新恩库在乐昌桥东第二醉仙库在桥西】 
　　　　　水西门库
一 【多旨库在门外附城】 
　　　　　江口库
在京口闸西
定波门园一 【陈园在九里街南】 
江口镇楼二 【江山楼又名柳溪园在平等寺前江月楼在镇巿】 
店一 【城楼店在城门楼上】 
　　　　丹阳县(缺)
　　　 金坛县
　　　　　省库
宋置在金坛衙西廊 【收掌系省官钱】 今废
　 务 【务○(钞本此类在驿传类邮传类之后)　案严氏元照云上文库类酒醋库务注云润止六务又云库务楼店各有所隶据此则务类当在库类之后不当在驿传类邮传类之后矣今从其说改正(在城务在丹阳馆南乃本府之务钞本误列于丹阳县后比较西务在还京门外谏壁务在丹徒县东南丁角务在丹徒县西南皆丹徒县之务钞本误列于本府后吕城务在吕城镇坝上乃丹阳县之务钞本误列于丹徒县后吕城酒务在镇内延陵酒务在镇内亦丹阳县之酒务钞本误列于金坛县后今俱一一改正)】 
叙(缺)
　　　本府
　　　　比较东务
与都酒务相近又谓之支送库 【酒名第一江山不酤于巿但充馈送之用】 
　　　　贡罗务
宋置在塘（土追）山下宋淳佑中郡守何元寿建 【贡罗务旧名织罗其廨后为强有力者所据郡守何元寿兴复起造有提督监拘榷官三员及有曹司库子织络作头等吏其工食各有定额其丝以两疋计各有定数圣节绫罗三百二十疋其大礼年分添造进罗五十疋】 
今废
　　　　在城务
在丹阳馆南漕渠上即旧都税务 【江口镇旧有税务今废】 
　　　丹徒县
　　　　比较西务
在还京门外洗马桥西
　　　　谏壁务
在丹徒县东南谏壁镇巿
　　　　丁角务
在丹徒县西南丁角镇巿 【旧在延陵镇】 
　　　丹阳县
　　　　延陵税务
在镇内
　　　　延陵酒务
在镇内
　　　　吕城务
在吕城镇坝上
　　　　吕城酒务
在镇内
　　　　丹阳务
在云阳桥西
　　　　酒务
在云阳桥西 【嘉定中令朱天锡重建诗牌云百里欢声歌扇底万家和气酒杯中】 
　　　金坛县
　　　　酒务
在县东南
　　　　金坛务
在清和桥北
　　驿传
皇元奄有区宇薄海内外罔不臣属驿置之设未有盛于今日者疏寮邃室以时其寒燠丰廪厚饩以给其饮食使四方万里宾至如归兹郡乃当孔道送往迎来辙相结而舻相衔也加以外郡六跕复取役于此故其供亿为尤重 【延佑七年江浙行省札备奉都省咨中大夫宣政院同签文不要兀歹建言曩任镇江路总管尝以本路人民充当扬真二州等处马站盖因归附之初浙西诸郡隶江淮行省管领为是淮东扬州等处元系亡宋边地扰攘百姓四远避兵地广人稀以此于镇江路有田粮上户内差拨站户一千余户于扬州在城及邵伯瓜州真州六合建康下蜀六处当站经涉大江供给马疋草料物件往复艰难镇江虽在浙郡之例地瘠民贫概管仅十万余户却当水马站一十三处递运支持重于他路日见困弊淮东归附四十年矣曩日民少今日民多曩者地多荒闲今者地多垦辟况扬州大郡买卖辐辏巨商大贾之家不可胜数即今淮东拨属腹里扬州等路恃以镇江之民属其所管往往差人追补马疋及草料鞍辔什物等钱带领站官人等于站户处恣意索觅征到钱钞自行收买不堪马疋不久倒死复来价买所食草料尽为已有以一路之名而当诸路之站其何以堪今既归附日久民各安居若将元拨淮东站户发还镇江以补逃亡并贴助穷乏户计却令淮东各路于亲管户内依例差拨不致偏损送兵部议得文同签所言未经各省照勘议拟廉访司讲究比及施行定夺以来逃亡消乏人户依例体覆明白令淮东官司于相应户内签补抵替仰议拟施行行据三县申俱与文同签所言相同兼照河内行省经理田粮比之元额增出一百一十三万余石以此计之于内尽有该拨人户本路地瘠民穷别无出产除当里正主首诸项差科复当六处马站役事繁重逃亡死绝实可哀悯本道宪司相度镇江人民应当州等路六站始因本路元隶江淮行省一时权行差拨迄今四十余年富者消乏贫者逃亡况镇江素称下郡为南北要津亲管七站逃亡之数尚无差补扬州路所辖五州十县乃河南省之要地淮东道之名邦田土丰腴民物殷阜殆非曩日借户立站之比今乃因循不改事颇不顺若复再令扬州路讲究焉肯舍利趍害损彼益此不无仍旧偏见议论不同徒费文移事不克济合依先拟将镇江路元拨协济站户令扬州路佥替发还有力者就补本路消乏户数非惟当站不缺将见赋役均而民力苏矣】 惟司牧者有以恤之耳
　　　本府
　　　　通吴驿
在府治南三里创始于唐宋干道中重建旧名向吴亭 【唐陆龟蒙诗秋来频上向吴亭杜牧诗向吴亭东千里秋后更号通吴驿不知始于何时干道庚寅守臣蔡洸给公帑缗钱命丹徒宰韩元老重建仍用唐旧名揭之】 今废
　　　　丹阳驿
旧名丹阳馆在千秋桥之西宋绍兴十四年郡守郑滋建南为中门东西列二馆皆南向北临漕渠为亭以便登降咸淳七年郡守赵溍重修郡人陆秀夫为之记混一后屡加缮葺馆舍共一百九楹使客之驰驿而至者则西馆处焉其乘舟而至者则东馆处焉马厩在西馆之西凡四十五楹马八十匹 【正马四十匹备马四十匹】 船三十只 【以天地元黄宇宙洪荒日月盈昃辰宿列张寒来暑往秋收冬藏闰余成岁律吕为号】 以备迎送
　　　　递运站
在还仁隅白马庙巷之西至元三十年刱建屋五楹船二十只 【以地黄荒辰张冬致巨阙珠夜光鳞推位咸通戎大官小官为号】 车二十五两
　　　　丹徒驿
宋置在县治西与丹阳馆相近 【旧呼西行衙后为添差倅厅】 
　　　丹徒县
　　　　西津短站 【西津短站○(钞本此条在丹阳县后)　案下文云在西津渡口西津渡既在丹徒县境内则短站当属于丹徒不得属于丹阳矣今改正】 
在西津渡口以伺北来使客屋凡八楹
　　　　丹徒馆
宋置在县东十五里今废
　　　　高资馆
宋置在县西三十里今废
　　　　新丰馆
宋置在县东三十里今废
　　　丹阳县
　　　　云阳驿
在丹阳县云阳桥之南东临漕渠南面巿河 【旧云阳驿在旧县尉廨舍南一里久废取唐僧皎然诗有行人无数不相识独立云阳古驿边之句以名后易为亭】 至元十八年刱置即丹阳三馆基也 【绍兴丁卯令苏忠规建上中下三馆规模雄壮后之令于此者以传舍视之加以四十年闲金使绝迹于是坏而不葺遂为瓦砾之场淳佑壬寅其地为流民渡江占居仅存第一馆大门景定甲子春一夕风雨又圯】 水马使客咸莅焉屋凡二十七楹厩舍在云阳桥漕渠之西屋凡四十一楹马八十匹 【正马四十疋备马四十疋】 船三十只 【以天地角亢氐房心尾箕斗牛女虚危室壁奎娄胃昴毕觜参井鬼柳星张翼轸为号】 
　　　　吕城驿
在丹阳县永济乡吕城镇泰定桥之西北临漕渠至元十八年刱建为屋大小二十九楹水马馆亦并置厩舍在馆之南屋四十一楹马八十匹 【正马四十疋备马四十疋】 船三十只 【以甲乙丙丁戊己庚辛壬癸子丑寅卯辰巳午未申酉戌亥干坎艮震巽离坤兑为号】 
　　　金坛县
　　　　金坛馆
在县治东南一百三十步屋十有三楹后以僻路不置驿 【前馆在税务前久废】 
　　邮传
置邮传命古制也递铺之立其来远矣旧志不载所始铺之屋不等多不过四楹前植候亭缭以女墙牓以绰楔标以英竿设盘于台以测日景列牌于庭以识时刻其文檄之出入也则有历以书之其递传也则有囊以贮之有匮以护之振铃以警远篝灯以烛闇御害有兵备雨有具一昼夜闲行四百里府若司县之官考其稽违核其遗匿而加罚有差如此则斯无废事矣
　　　本府
　　　　录事司总铺
即府治南旧宣诏亭为之 【旧城下铺在千秋桥西今废】 北至西津铺十里南至南门铺十里西至施水铺十里
　　　丹徒县
　　　　西津铺
北渡江至瓜州十八里南至府前总铺十里
　　　　南门铺
北至府前总铺九里南至张家山铺九里
　　　　张家山铺
南至丹徒十里
　　　　丹徒铺
南至谏壁十里
　　　　谏壁铺
南至陶庄十里
　　　　陶庄铺
南至新丰十里
　　　　新丰铺
南至丹阳县黄泥坝十里
　　　　施水铺
东至府前总铺九里西至下鼻九里
　　　　下鼻铺
西至乐亭九里
　　　　乐亭铺
西至洪信九里
　　　　洪信铺
西至高资九里
　　　　高资铺
西至炭渚九里
　　　　炭渚铺
西至句容县纪大店铺十里
　　　丹阳县
　　　　斜桥铺
北至石羊子一十三里半
　　　　石羊子铺
北至黄泥坝十三里半
　　　　黄泥坝铺
北至丹徒县新丰九里
　　　　青阳铺
北至斜桥十三里半南至陵口十三里半
　　　　陵口铺
南至栅口十三里半
　　　　栅口铺
南至吕城镇十三里半
　　　　吕城铺
南至武进县张店铺九里
　　　金坛县 【金坛县三铺宋置今废姑存其名】 
横塘铺
张庄铺
城下铺
　　院 【车院○(钞本此条在金坛县养济院条后)　案养济院与他院迥殊本府既有之而三县亦皆有之(本府之养济院在利涉门里长巷北钞本误列于丹阳县养济院后今改正)故可与他院分而为二车院与他院相近本府虽有之而三县则皆无之故必与他院合而为一今移至本府都作院之后以从其类】 
叙(缺)
　　　本府
　　　　都作院
宋置在府治谯楼之东 【徙防江军北马寨屋七十闲为之专造军器设监官一员隶节制司】 今废
　　　　养济院
在利涉门里长巷北屋凡百有六闲初名居养院 【居养院始于唐之悲田福田院宋元符元年诏鳏寡孤独贫乏不能自存者以官屋居之月给米豆疾病者仍给医药五年始赐名居养从淮东提举司之请也见会要】 旧有三所嘉熙三年郡守吴潜创建合三所为一易名广惠 【院旧有三所嘉熙三年郡守吴潜于府治之西创坊名曰广惠总旧三院为一且刊石记之冀其不朽委官提督月给钱米养济具有成画】 归附后改今名
　　　　仁和门车院
在东鸿鹤桥南 【城中街衢悉用砖甃往往为车辙所坏而仁和登云鹤林三门俱无水路乡村之民必以鹿车任重故于三门各置车院数十楹俾民载物至城下寄居于院而肩入城出则给之按祥符图经有回车院官厅舍岂掌其事者与】 
　　　　登云门车院
在程道桥西
　　　　鹤林门车院
在朝真桥南 【以上皆宋置今废】 
　　　丹徒县
　　　　养济院
在长桥西即旧中山酒务屋凡八十五闲皇庆元年改置
　　　丹阳县
　　　　养济院
在县巿
　　　金坛县
　　　　养济院
在唐安门外大德元年置又安乐堂二一在税务南大德三年创置 【隶总管府】 屋凡三闲以处流民之病者一在前军寨内大德八年创置 【隶万户府】 屋凡七十二闲以处军卒之病者
　　局
叙(缺)
　　　本府
　　　　织染局
在仁和坊即旧都统司衙屋凡百十有五楹至元十八年改置
　　　　杂造局
在织染局之东即旧都统宅屋凡七十七楹至元十三年改置
　　　丹徒县
　　　　生帛局
在丹徒县丁角镇
　　　　惠民药局 【惠民药局○(钞本此条在治所类丹阳县主簿厅条后)　案严氏元照云下文云在丹阳馆税务相对是此局本丹徒县之地与丹阳县之治所无涉今从其说改正】 
在丹阳馆税务相对即旧大军库也屋凡九闲大德三年改置
　　　丹阳县
　　　　批验茶引局(缺)
 惠民药局(缺)
　　　金坛县
 惠民药局(缺)
　　场
叙(缺)
　　　本府
□□一在通吴门里樱桃园一在小围桥西木场巷今废
　　　丹徒县
造船场 【造船场○(钞本此条在本府后)　案下文云在江口镇其地属于丹徒县非属于录事司何得列于本府之后今改正(上文云一在通吴门里樱桃园一在小桥西木场巷今废不知指何场而言今姑补两□以备考焉)】 宋置在江口镇
　　　丹阳县(缺)
　　　金坛县(缺)
　　寨屋
宋诸军之屯于京口者俱有寨屋以处之动以千计归附之际荐经兵火所余无几今但据见存者以书
　　　本府(缺)
　　　丹徒县(缺)
　　　丹阳县(缺)
　　　金坛县(缺)
　　囹圄
叙(缺)
　　　本府
司狱司在府治南谯门之西即旧司理院至元十二年改置府牢其前为司狱厅事屋凡三十三楹录事司狱在本府司西庑之西南
　　　丹徒县
狱在县治东庑之东北
　　　丹阳县
狱在县治西庑之西
　　　金坛县
狱在县治仪门外之西
 廪禄 【廪禄○(钞本此下数叶在治所门前)　案自治所仓库以下至于囹圄皆公廨之子目(宋志卷十二与此志正同)自俸钱以下至于杂役皆廪禄之子目若以廪禄门列于治所之前未免前后横亘今特移至此卷之末】 
古者卿大夫士皆有采地庶人在官者禄各有差所以代其耕也润自郡县以来守宰而下必各有禄以养其廉而旧志阙焉至宋乃有夏秋料之数而田亩之制复无可考 【嘉定志宋郡县官僚夏秋料数载之颇详然不载职田亩步知军府事租丝八十八两小麦三石租米三百四石通判南厅租米一百一十九石通判北厅租丝二十一两小麦一石租米一百一十八石钤辖租米一百六石签判大麦三石小麦四石租米一百七石教授小麦六石丝七两租米二十六石节推小麦八石丝八两租钱五贯租米一百七石察推丝二十九两租米八十七石知录兼罗务小麦二石丝二十二两租米二十三石司理租米六十一石司法小麦三石租米七十三石监仓租米一十八石监税东厅丝三两大麦一石小麦六石租米一十六石监税西厅丝八两大麦二石小麦一十一石租米五石监酒东厅租米三十二石监酒西厅大麦一石租米五十三石江口监税租米五十六石都监小麦八石租米九十一石监押丝七两小麦七石租米三十石丹徒知县小麦一十四石大麦一石租米九十一石县丞小麦三石丝一十二两租米五十二石簿尉丝三十三两大麦一石小麦五石租米六十石监务小麦八石租米三十三石西津巡检租米六十九石圌山巡检丝一十两小麦一十六石租米二十二石大港监镇租米一百五石丁角监镇租米五十九石丹阳知县丝二十六两小麦七石租米九十七石县丞丝二十六两小麦一十五石租米六十八石主簿丝二十八两租米五十二石县尉丝二十四两小麦九石租米二十九石监务租米二十石经山巡检租米七石延陵监镇租米四十四石 【延陵监镇租米四十四石○(钞本无此十字)　案廪禄叙注引嘉定志一段今检之与此全同惟延陵监镇以下十字嘉定志有之而此志无之上文大港监镇租米一百五石丁角监镇租米五十九石既备载之不应延陵监镇独缺此必传写者佚之也今补入】 延陵巡检丝二十一两小麦三石租米九石金坛知县小麦二十一石租米一百五十四石县丞小麦二十二石租米一百二十七石主簿小麦九石租米八十石县尉小麦八石租米四十七石监税小麦一十石租米四十五石】 元张官置吏月有俸钱岁有职田下迨筦库胥吏亦皆以常职而食于上可谓得忠信重禄之道矣今各以其类载于左方若夫食焉而怠其事以贻素餐之议者宁不知所愧乎 【杂流无俸禄者其职名详见公役门】 【杂流无俸禄者其职名详见公役门○(钞本公役作官守)　案张氏鉴谓官守门即指官制表而言今考官制表内封君刺史太守参佐宰贰学职将佐寓治诸门皆不得指为杂流其可指为杂流者惟司属一门然考俸钱门云巡检司官二百九十贯司狱司官一十二贯平准库官二百六十三贯职田门云司狱司官一顷巡检司官一顷一十五亩是司属官未尝无俸禄所谓杂流者不得指司属以当之矣公役门胥吏类注云以其未有俸禄故载于此盖公役门亦廪禄之子目而其中又分胥吏皁隶户役力役佣役杂役六小子目胥吏为公役之首其注既云未有俸禄则皁隶以下可以类推是杂流无俸禄者即指公役未有俸禄者明矣盖司属之官对守宰而言则守宰为清流而司属为杂流若对胥吏而言则胥吏为杂流而司属仍是清流张氏泥于官守二字遂疑即官制表中之官而不知官守乃公役之误也否则无俸禄者仍谓之官守其说岂可通耶】 
　　俸钱
总管府官二百一十四贯 【府官五员达鲁花赤七十贯总管同同知三十五贯判官二十贯推官一十九贯】 
首领官三十九贯 【首领官三员经历一十七贯知事一十二贯照磨一十贯】 
吏一千八十贯 【通事一名译史一名司吏二十五名名各四十贯】 
万户府官八百五贯 【府官三员达鲁花赤二百八十贯万户同副万户二百四十五贯】 
首领官一百三十六贯五百 【首领官三员经历五十九贯五百知事四十二贯提控案牍三十五贯】 
镇抚所官二百八十贯 【镇抚二员每员一百四十贯】 
首领官二十八贯 【都目一员】 
千户所官三千七百四十五贯 【上千户所四每所官三员共一十二员达鲁花赤一百七十五贯千户同副千户一百四十贯中千户所一官三员达鲁花赤一百四十贯千户同副千户一百五贯下千户所五每所官三员共一十五员达鲁花赤一百五贯千户同副千户七十贯】 
首领官二百九十贯五百 【上千户所提领案牍一员共四员每员三十五贯中千户所都目一员二十八贯下千户所吏目一员共五员每员二十四贯五百】 
弹压八百二十六贯 【弹压八百二十六贯○(钞本此条在百户条后)　案此条注云每千户所各设二员上千户所八员中千户所二员下千户所十员考卷首官制表及卷十七将佐门上千户所中千户所下千户所俱有弹压而百户署则无之然则此条当列于千户所官首领官之后不当列于百户之后矣今改正】 【每千户所各设二员上千户所八员每员四十五贯五百中千户所二员每员四十二贯下千户所十员每员四十二贯】 
百户五千六百九十八贯 【上百户十员每员七十贯下百户八十四员每员五十九贯五百】 
录事司官二百一十贯 【司官三员达鲁花赤七十五贯录事司通判官六十贯】 
首领官三十五贯 【典史一员】 
吏一百八十贯 【司吏六名名各三十贯】 
丹徒县官三百六十贯 【县官五员达鲁花赤九十贯尹同主簿六十贯二尉并同】 
首领官三十贯 【典史一员】 
吏二百四十贯 【司吏七名尉吏一名名各三十贯】 
丹阳县官六十贯 【县官四员达鲁花赤一十八贯尹同主簿一十二贯尉同】 
首领官三十五贯 【典史一员】 
吏二百四十贯 【司吏七名尉吏一名名各三十贯】 
金坛县官六十贯 【县官四员达鲁花赤一十八贯尹同主簿一十二贯尉同】 
首领官七十贯 【典史二员每员三十五贯】 
吏二百四十贯 【司吏七名尉吏一名名各三十贯】 
巡检司官二百九十贯 【巡检九员高资包港登荣大云薛步并五十贯圌山开沙延陵吕城并一十贯】 
吏二百七十贯 【巡吏九名名各三十贯】 
司狱司官一十二贯 【司狱一员】 
吏三十贯 【狱典一名】 
平准库官二百六十三贯 【库官三员提领一百二十二贯大使八十七贯五百副使五十二贯五百】 
吏一十七贯五百 【攒典一名】 
司库五十二贯五百 【司库三名名各一十七贯五百】 
合干人二十一贯 【合千人二名名各一十贯五百】 
学官二百二十三贯五百 【学官一十一员蒙古字学教授六十贯儒学教授二十五贯学正一十五贯学录一十贯淮海濂溪茅山三书院山长各一十五贯三县儒学教谕各一十贯医学教谕三十八贯五百】 
直学二十贯 【直学四员路学三书院各一员员各五贯】 
吏一百二十五贯 【学吏五名儒学二名三书院各一名名各二十五贯蒙古字学医学官并于官库内支儒学三书院三县学官吏并于学库内支】 
　　禄米
总管府吏二十一石六斗 【通事一名译史一名司吏二十五名名各八斗】 
录事司首领官吏四石三斗 【典史一员七斗司吏六名名各六斗】 
丹徒县首领官吏五石五斗 【典史一员七斗司吏七名尉吏一名名各六斗】 
丹阳县首领官吏五石五斗 【典史一员七斗司吏七名尉吏一名名各六斗】 
金坛县首领官吏六石二斗 【典史二员员各七斗司吏七名尉吏一名名各六斗】 
司狱司吏六斗 【狱典一名】 
巡检司吏五石四斗 【巡吏九名高资圌山开沙包港延陵吕城登荣大云薛步各一名名各六斗以上并于官库内支】 
儒学官二十五石 【学官九员教授五石学正三石学录二石淮海濂溪茅山三书院山长各三石三县教谕各二石】 
直学四石 【直学四员路学三书院各一员员各一石】 
吏二石五斗 【学吏五名路学二名三书院各一名名各五斗并于学廪内支】 
　　职田
总管府官二十一顷八十一亩二分一厘一毫 【府官五员达鲁花赤七顷二十二亩四分四厘一毫总管六顷九十九亩八分五厘同知三顷五十八亩二分五厘判官二顷推官二顷六分七厘】 
首领官四顷一十八亩二分 【首领官三员经历二顷知事一顷一十八亩二分照磨一顷】 
丹徒县官三顷三十九亩 【县官三员达鲁花赤一顷四十九亩四分尹一顷九亩六分主簿八十亩经理已定未曾拨付】 
丹阳县官六顷 【县官四员达鲁花赤二顷尹同主簿一顷尉同】 
金坛县官四顷九亩七分五毫 【县官四员达鲁花赤一顷五十亩尹同主簿七十二亩二分五厘尉三十七亩零五分】 
司狱司官一顷 【司狱一员】 
巡检司官一顷一十五亩 【圌山十五亩开沙一顷】 
　公役
郡县之制自里胥闾长之外至于佣夫走隶凡占名于公者皆有定额滥设者禁代名者罚服勤庀事各尽其力使闾阎无横役之扰皆所以为民也任司牧者尚无忽诸
　　胥吏 【以其未有俸禄故载于此】 
书状五名 【总管府录事司丹徒丹阳金坛各一名】 
典吏一十三名 【总管府六名经历司二照磨二承发一架阁一录事司一名承发兼架阁三县各二名承发一架阁一】 
贴书一百四名 【总管府五十名录事司十二名三县各十四名】 
邮长二名 【丹徒县一名兼在城铺丹阳县计一名】 
攒典六名 【在城谏壁丁角丹阳金坛吕城务各一名】 
局吏三名 【织染生帛杂造局各一名】 
站吏七名 【在城水马递运丹阳水马吕城水马站各一名】 
学吏四名 【蒙古字阴阳医学提领所各一名】 
　　皁隶
祇候六十三名 【总管府二十五名达鲁花赤厅八总管厅同同知厅五府判厅三推官厅一录事司八名达鲁花赤厅三录事厅同通判厅二丹徒县十名达鲁花赤厅四县尹厅同主簿厅二丹阳金坛两县并同】 
曳刺六名 【经历知事照磨厅各二名】 
禁子三十名 【司狱司一十五名录事司三名三县各四名】 
　　户役
隅正四名 【录事司两隅隅各二名然无定户每验民力点差】 
坊正四十二名 【丹徒县江口坊轮充一十户丹阳县巿常充一十三户金坛县四坊常充一十有三户轮充计六户】 
里正五百二十二名 【丹徒县常充七户轮充一百三十一户大慈乡九丹徒乡八长乐乡十二高平乡十义里乡九崇德乡十八平昌乡五洞仙乡二十九丹阳县常充七十二户轮充九十三户练塘乡八寿安乡二十一太平乡二十四石城乡二十一高牧乡十三桂仙乡二十永和乡十永济乡十六仁信乡八上德乡十一金坛县常充一百三十七户轮充八十二户唐安乡十九礼智乡十五金山乡十二大云乡十五登荣乡二十三游仙乡五十四上元乡十四孝德乡二十一三洞乡二十七】 
社长七百七十六名 【录事司二十一名崇化隅八还太隅十三丹徒县二百四十六名大慈乡二十六丹徒乡二十七长乐乡三十六高平乡二十义里乡二十三崇德乡三十九平昌乡十五洞仙乡二十开沙十藤沙二十高沙三小沙二当江沙四吴家沙一丹阳县二百八十三名练塘乡二十二寿安乡二十二太平乡四十六石城乡三十三高牧乡二十二桂仙乡二十四永和乡十五永济乡三十八仁信乡十九上德乡三十三县市九金坛县二百二十六名唐安乡三十一礼智乡十二金仙乡十七大云乡十一登荣乡二十游仙乡六十二上元乡十五孝德乡十五三洞乡二十九县市十四】 
　　力役
弓手三百六名 【录事司三十名丹徒县一百一十名尉司四十高资开沙巡检司各二十圌山巡检司三十丹阳县八十名尉司三十吕城巡检司二十包港巡检司十六延陵巡检司十四金坛县八十六名尉司三十登荣乡大云乡巡检司各十八薛步市巡检司二十】 
铺兵一百六十八名 【在城总铺八名铺司一铺兵七丹徒县十三铺一百四名铺司十三铺兵九十一丹阳县七铺五十六名铺司七铺兵四十九】 
兀刺赤百二十名 【在城丹阳吕城马站各四十名】 
站船夫九百名 【在城丹阳吕城水站各三百名】 
递运夫百七十名 【船夫百二十名车夫五十名】 
房夫八十名 【丹阳县驿四十名水站二十马站二十云阳驿二十名水站十马站十吕城驿二十】 西津梢水七十名
闸夫四十一名 【京口闸二十名黄水（石达）七名月河石（石达）十四名】 
坝夫六十八名 【程公上坝下坝各十名吕城上坝下坝同横塘坝珥村坝各八名草堰六名麦陂堰四名金坛南坝二名】 
练湖夫二十七名 【头目二名湖夫二十五名】 
　　佣役
学仆二十七名 【本路儒学淮海书院各十名濂溪茅山二书院丹阳金坛二县儒学各二名丹徒县儒学一名各支学粮五斗】 
仓担夫三百名 【大军仓二百七十名香糯仓三十名每秋敛之时听令受佣直于纳户米□石中统钞五百次年春夏海运就令负米登舟详见刺守类注】 
　　杂役
主医二名 【惠民药局】 
当直医工十一名 【总管府方脉一名司狱司一司三县方脉外科各一名】 
直谯楼阴阳人三名 【总府丹阳金坛两县各一名】 
拦头二十三名 【在城丁角丹阳金坛吕城务各四名谏壁务三名】 
仓斗级一十六名 【大军仓一十二名香糯仓四名】 
头目二名 【本路一名打捕皮货丹徒县尉司一名关防渔船】 
门仆二十九名 【三皇庙廉访分司总管府司狱司一司三县六务四局蒙古字学及教授厅儒学前后门及教授厅三书院三县儒学各一名】 
迎接祇候船埠头五名 【录事司丹徒县各二名丹阳县一名】 
牙侩缺名 【一司三县庄宅牙人各二名头疋牙人各缺名】 
如皋冒景瑄季美校字 

至顺镇江志卷十四 【至顺镇江志卷十四○(钞本四作五)　案卷首官制表列封君于刺守参佐之前盖封君皆王及公侯伯子男之爵较他官为特尊故必首列之也乃卷十四反载刺守参佐而卷十五始载封君未免前后倒置严氏元照谓卷十四当改十五卷十五当改十四今从其说彼此互易】 
　封君
润于三代时为朱方非封建之国也汉初荆王虽封于此而东阳鄣郡吴郡皆属焉不独润也后汉蒋默始有云阳亭侯之封吴孙韶始食曲阿丹徒二县厥后孙桓以下始有侯国之称然不得有其土也自隋迄五代无闻焉至宋曰润王润公者亦不过托名而已姑摭传记以书
　　汉
 刘贾封荆王 【汉高帝纪六年诏曰将军刘贾数有大功及择宽惠修絜者王齐荆地春正月丙午韩王信等奏请以故东阳郡鄣郡吴郡五十三县立刘贾为荆王注文颖曰东阳今下邳也鄣郡今丹阳也吴郡本会稽也　韦昭曰鄣郡今故鄣县也后郡徙丹阳转以为县故谓之故鄣也十一年黥布反东击荆荆王贾走死富陵　十二年诏曰吴古之建国也日者荆王兼有其地今死亡后朕欲复立吴王其议可者长沙王臣等言沛侯濞重厚请立为吴王　寰宇记今郡城中贾墓尚存】 
　　后汉
　　　蒋默封云阳亭侯 【默字秀芳诩四世孙父横仕为大将军从光武讨赤眉有功以司隶羌路谮诛兄弟九人渡江散处帝寻悟命录其后默居阳羡滆湖东封为云阳亭侯终谏大夫孙志袭祖封】 
　　吴
　　　孙韶食曲阿丹徒二县 【韶孙河子年十七吴大帝甚器之拜为校尉食丹徒曲阿二县自置长吏】 
　　　孙桓封丹徒侯
　　　朱据封云阳侯
　　　华核封徐陵亭侯
　　晋
　　　高光封延陵县公 【光陈留圉城人以讨成都王颖功封】 
　　　檀凭之封曲阿县公 【凭之高平人以讨桓元战殁追封】 
　　　鲁芝封武进亭侯 【芝扶风郿人以讨诸葛诞功封谥贞】 
　　陈
　　　袁湛封晋陵县男 【湛陈留阳夏人以起兵从征伐功封谥敬】 
　　宋
　　　赵元份封润王 【太宗子自陈王改封】 
　　　赵颜封润王 【英宗子】 
　　　赵枞封润国公 【徽宗子】 
如皋冒景琦小美校字 


至顺镇江志卷十五
　刺守
汉遣丞相史 【汉遣丞相史○(钞本此下一段在卷十四)　案此下一段详述汉魏以来刺守沿革乃刺守之叙盖此志之纪刺守始于宋末宋以前之刺守但详之于官制表而刺守门一切不载(下文云晋自毘陵郡隶扬州凡为刺守者虽统京口然不独京口之地故略而不书盖谓官制表内不列晋之扬州刺史非谓刺守门内独遗晋之扬州刺史也故叙中亦总举之钞本官制表误列于此卷封君门前必知此叙为刺守门之叙非官制表之叙者以参佐宰贰等叙皆散见于各卷不应但列刺守叙于官制表之前也)宋太守元刺守既皆列于此卷则刺守叙亦当列于此卷不得列于卷十四矣今改正】 分刺诸州谓之刺史班行六条诏书魏晋以来都督诸州军事车骑以下将军并领刺史任重者为使持节都督轻者为持节使持节为上持节次之假节为下自秦郡县天下罢侯置守历代因之京口在前汉属会稽郡后汉三国皆属吴郡晋自毘陵郡隶扬州凡为刺守者虽统京口然不独京口之地故略而不书自元帝渡江置徐兖州处遗黎而京口乃为刺史治所南东海南兰陵等郡皆隶焉其或刺史领兵出讨则京口尝置留局而徐兖二州刺史又多以一人兼领 【按寰宇记姑熟志并引吴志云南徐州刺史或镇下邳或镇姑孰皆置留局于京口今以晋史及通鉴考之桓温刺徐兖镇姑孰郗昙范汪荀羡庾希刺徐兖镇下邳而刁彝王坦之又以徐兖刺史镇广陵盖京口自有留局也故褚裒求留镇广陵而诏使还镇京口庾希镇下邳而盗北府军资谓此】 若晋陵郡虽隶扬州考之宋志自武帝太康二年曾以郡治丹徒后暂还毗陵至怀帝永嘉五年以后安帝义熙九年以前治所不在丹徒则在京口故南渡后领徐州刺史者多带扬州之晋陵而督晋陵郡必以扬州为别然丹徒自丹徒京口自京口相去虽近而各自为治所故晋陵郡多治丹徒刺史多治京口不可便以丹徒为京口也宋始加徐州曰南徐晋陵隶焉刺史之职实仍旧制宋齐以后又有行南徐州事南兰陵太守皆以长史司马领之而太守或兼行州事则并统于刺史者也隋初罢郡为州炀帝罢州为郡唐复改郡为州而后太守尽为刺史盖六朝所谓刺史如南徐州之类皆统临诸郡其权甚尊唐易太守而为刺史刺史之权止行于一郡不过六朝时一郡守耳景云以来润州刺史或兼本道按察使权始重于他州开元二十一年润隶江南东道每道置采访使兼者亦数人天宝初改州为郡始名曰丹阳郡太守或兼防御使干元初改郡为州复名曰润太守谓之刺史建中以后或充镇海军节度使及观察转运处置团练招讨安抚等使宋开宝八年改镇海军为镇江军改刺史为知润州军政和三年升为府为知镇江军府事建炎绍兴中或充浙西安抚使或兼沿江安抚使皇元混一至元十二年改江阴镇江安抚使司设达鲁花赤安抚使十三年改镇江府路总管府仍设达鲁花赤总管则兼府尹二十六年改镇江路总管府亦设达鲁花赤总管皆以兼管内劝农事署衔即古刺守之职也
　　宋太守
葛洪 【承议郎直焕章阁嘉定十二年三月十日到越十有五日改知宁国府】 　李大东 【朝请大夫敷文阁待制嘉定十二年五月至六月改知建康府】 　程覃 【中散大夫司农卿嘉定十二年七月以淮东总饷兼权十月住权丰有俊至十二月再兼权十三年二月住权乔行简至】 　丰有俊 【朝散郎直文华阁嘉定十二年十月到十一月致仕】 　乔行简 【朝奉大夫浙西提刑直秘阁嘉定十三年二月兼府事转朝散大夫除焕章阁正知府事仍兼提刑十四年冬召除司业】 　岳珂 【朝奉郎戎监嘉定十四年十月暂权府事十二月住权宝庆三年三月再以朝散大夫司农卿总饷兼权府事五月住权绍定元年冬又以权户部侍郎淮东总饷兼权二年六月住权赵范至】 　赵善湘 【朝散大夫直龙图阁嘉定十四年十二月至十五年夏转朝请大夫十七年召除大理少卿宝庆二年再任三年春改知建康府】 　杨绍云 【朝请郎宝庆三年二月三日至三月一日迁司农少卿兼扬州淮东安抚使总领岳珂权】 　冯多福 【中奉大夫直宝谟阁宝庆三年五月至绍定元年十二月乞祠总领岳珂权】 　赵范 【朝奉郎绍定二年六月至三年春丁母忧起复还任冬十一月改扬州安抚使】 　韩大伦 【承议郎直秘阁绍定三年十二月至六年十二月改除淮东总领端平二年五月兼权府事六月去】 　何处久 【朝散大夫直宝谟阁端平元年六月至二年五月改知嘉兴府韩大伦权】 　吴渊 【朝请郎右文殿修撰端平二年六月至三年十二月召除兵部侍郎桂如琥代嘉熙元年六月再至二年召还改知太平州吴潜代四年十月再至兼节制军马都大提举浙西兵船淳佑元年二月乞宫观】 　桂如琥 【朝奉大夫直焕章阁端平三年十二月至嘉熙元年六月召还吴渊权】 　吴潜 【朝请大夫淮东总领兼知府事嘉熙二年七月至三年兼都大提举兵甲浙西制置使四年四月召还】 　丁煜 【中大夫太府卿淮东总领嘉熙四年四月权知府事十月住权吴渊至】 　邱岳 【中奉大夫司农少卿淮东总饷淳佑元年三月四日权知府事兼都大提举浙西兵船二十四日住权】 　何元寿 【中奉大夫右文殿修撰淳佑元年三月至三年正月□□去】 　徐瑑 【朝奉郎尚书户部员外郎总饷淳佑三年正月兼权郡事二月住兼权】 　许堪 【右武大夫高州刺史枢密副都承旨知郡兼提举节制防江诸军淳佑三年二月至六年春召还以次官权十年四月再至九月除知阖门事兼客省四方馆事】 　王埜 【中奉大夫总饷淳佑六年四月兼权郡事七年五月中召还】 　胡颖 【朝奉大夫直宝章阁淳佑七年五月至七月去】 　赵汝捍 【朝议大夫将作监总饷淳佑七年七月兼权郡八年二月转中奉大夫于六月闲致仕】 　李迪 【朝奉郎直宝谟阁兼都大提举兵船淳佑八年六月至十年正月改知袁州】 　余晦 【朝散郎总饷兼知府事淳佑十年十月至十一年六月改知平江府】 　徐（上□下木） 【中散大夫总饷兼知府事淳佑十一年六月至十二年二月住兼九月仍守将作监总饷暂兼宝佑元年春除太府少卿仍兼二年春除太府卿仍兼三年夏召还九月印应飞至六年五月再总饷兼府开庆元年十有一月召还时焦焕炎乃至】 　陈梦斗 【朝议大夫淳佑十二年二月至九月去徐（上□下木）再兼景定五年十月再以中大夫右文殿修撰至咸淳元年六月召除枢密都承旨】 　印应飞 【朝奉郎特授权知府事宝佑三年九月至四年五月改知鄂州】 　赵与（上山下言） 【朝议大夫总饷兼知府事宝佑四年五月至六年五月改除江西运副】 　焦焕炎 【武功大夫开庆元年十一月至景定元年七月召还】 　麋弇 【朝奉大夫将作监总饷兼知府事景定元年七月至二年三月召还】 　赵日起 【朝散郎直秘阁景定二年三月至八月召除考功郎官咸淳五年六月转朝请大夫集贤修撰再至十一月与祠】 　郭浚 【武节大夫吉州刺史带御器械景定二年八月至转武德大夫三年八月丐祠九月去咸淳二年十二月转武功大夫再至三年九月去】 　章炯 【朝散大夫军器监淮东总领时暂兼权府事景定二年闰九月至四年九月去任】 　陈均 【中奉大夫直焕章阁景定四年十月至五年四月改知平江府】 　赵汝梅 【中大夫总饷景定五年四月兼权八月去】 　赵与可 【承议郎试将作监总饷咸淳元年六月兼权府事】 　孟之缙 【朝请郎直焕文阁咸淳元年十二月至二年九月因大阅斩统制官王祖信去职】 　汪立信 【朝请大夫集英殿修撰兼都承咸淳三年九月至五年正月改湖南安抚使】 　曹元发 【朝请大夫咸淳五年正月以总领暂权六月即离任】 　赵溍 【朝议大夫直徽猷阁咸淳五年十二月至九年六月迁沿江制置使】 　家铉翁 【朝奉大夫直宝章阁咸淳九年六月至十二月去】 　洪起畏 【朝奉郎咸淳九年八月至十年二月二十四日弃印遁去】 
　　元刺守
　　　江阴镇江安抚使司 【至元十二年三月二日本郡内附改镇江府为江阴镇江招讨使寻改为安抚使司也】 
　　　　达鲁花赤
忽刺出 【蒙古人以蒙古万户行江阴镇江安抚使司达鲁花赤至元十二年三月至】 　李占哥 【女直人寿州等处招讨使行江阴镇江安抚使司达鲁花赤至元十二年三月至】 
　　　　安抚使
石祖忠 【光州固始县人宋武经大夫总管拱卫军马权知镇江府事至元十二年三月二日以城降行中书省授以铜印充江阴镇江招讨使二十七日到任五月十三日入朝授昭勇大将军虎符铜印江阴镇江安抚使知镇江府事八月十七日至】 
 　　镇江府路总管府 【至元十三年十二月改江阴镇江安抚使司为镇江府路总管府】 
　　　　达鲁花赤
　昔刺罕 【蒙古人昭勇大将军至元十三年二月一日至次日即去任赴北】 　严忠杰 【东平人虎符昭勇大将军兼管军万户至元十四年三月至十五年五月十七日改授浙东道宣慰使】 　马薛里吉思 【马薛里吉思○(钞本吉思是小字)　案张氏鉴云马薛里吉思见卷九大兴国寺及般若寺两条今以马薛里大书吉思连也里可温为夹注误今考卷六土贡类卷十二居宅类并言马薛里吉思卷十九仕进类马薛里吉思五字皆大书注云也里可温人足征张说之确今从之(上文达鲁花赤乃镇江府路总管府掌印之官此四字必须大书方与上下文一例钞本误作小字今亦改作大字)】 【也里可温人虎符怀远大将军至元十五年正月二十五日至八月一日再降金牌改授明威将军副达鲁花赤】 　张照 【字彦明彰德人太中大夫至元十五年十一月九日至十六年五月三日以足疾辞职】 　史桓 【真定人嘉议大夫至元十六年十月二日至寻改除】 　札刺儿丁 【回回人朝列大夫至元二十年八月二十一日至二十二年十一月三日代】 　忻都察 【回回人通议大夫至元二十二年十一月三日至二十六年正月二十日代】 
　　　　总管兼府尹
石祖忠 【前安抚使至元十三年改授十七年四月十五日代】 　孙民献 【营州人太中大夫至元十七年四月十五日至二十年三月三日去】 　安震亨 【也里可温人嘉议大夫至元二十年七月二日至二十三年二月二十八日代】 　刘忙古（角　） 【又名炜河西人嘉议大夫至元二十三年二月二十八日至二十八年二月一日代】 
　　　镇江路总管府 【至元二十六年正月改镇江府路总管府为镇江路总管府】 
　　　　达鲁花赤兼管内劝农事
帖哥术 【畏吾儿人太中大夫至元二十六年正月二十日至二十八年十二月二十四日代】 　撒的迷失 【畏吾儿人昭武大将军至元二十八年十二月二十四日至元贞元年正月二日代】 　斡鲁劝牙里 【畏吾儿人中议大夫元贞元年正月二日至大德元年十二月二十八日代】 　卓马儿 【回回人中议大夫大德元年十二月二十八日至四年十一月十三日代】 　乌马儿 【回回人少中大夫大德四年十一月十三日至七年六月二十二日去】 　狗儿 【畏吾儿人太中大夫大德七年十一月二十日至十年十一月十七日代】 　廉都鲁迷失海牙 【畏吾儿人少中大夫大德十年十一月十七日至十一年七月八日以侍亲去】 　阔里吉思 【也里可温人少中大夫至大元年八月六日至皇庆元年十二月九日代】 　太平 【也里可温人嘉议大夫皇庆元年十二月九日至延佑三年十一月二日代士民为立去思之碑郡人青阳翼撰其略曰至元庚寅罢官榷酤最月息定课以赋于民号散办镇江阖郡户十万月赋中统钞六百五十定城中民不能八千实占租四千贯有奇既而豪侠一不刺金者自愿辜榷城中重割属县课增其数总一万二千五百贯倍称而改法民不与闻也未几权豪擅利者禁郡仍榷酤例选甲户而督办焉已乃及中人十数支一岁往往皆闾里商贾细弱力无以操切自振且课重而民寡日亏月负倾家以偿故不胜其弊至大中郡建议复散办县课仍在而敛法不能均多者月百五十千其下乃数十百千民愈困弃产业辍衣食以输甚者或逃亡焉视属县大家月无过十千者轻重悬绝远矣公至曰均是民也县之课不可移于城中犹城中之不可加于县也岂其得已而遂不问乎莅官长民职岂不在是即上行省曰各还其旧便议从上中户等第受赋实力大半人人庶几俯仰之乐县邑之赋复归其旧亦罔或不均然公之嘉绩不唯是也初郡仓归米海漕岁役徒千人吏并缘为奸民扰甚公乃募郡中业佣负者三百人秋敛民赋时使负米廪下受佣直且复其家终岁无所与惟海运至役焉民用是弗扰典织吏受丝于杭道远不时至且交征利府库受其弊丝工人告病公曰建业邻郡也岁用有余丝且输之上若幸以给我岂弗便闻之省许焉力简弊除工释重负豪贵占学田三十载大府听直屡断而有司弗谨用命公特立固守奉上治下一一以法令从事人莫干以私讼乃绝而田归焉盖公之秉心立事类如此长江大山休养滋殖方将幸惠未已众心成石着以为去思之碑云云碑在丹阳馆前驿道傍】 　亦刺马丹 【回回人亚中大夫延佑三年十一月二日至六年六月二日代】 　朵儿只 【畏吾儿人中大夫延佑六年六月二日至至治二年六月二日代】 　兀鲁失海牙 【畏吾儿人武德将军至治二年六月二日至泰定二年六月十二日代】 　答合纳 【康里人安远大将军泰定二年六月十二日至天历元年七月一日代】 　明里答失 【畏吾儿人中大夫天历元年七月一日至至顺二年六月七日代】 　狗儿 【畏吾儿人嘉议大夫初以也可怯薛速古儿赤授承务郎中书省直省舍人历承直郎尚乘寺丞奉训大夫尚乘寺少卿奉议大夫万亿广源库都提举朝列大夫真定路冀州达鲁花赤中宪大夫武备寺少卿授今职至顺二年六月七日至】 
　　　　总管兼管内劝农事
夹谷忽都虎 【女直人少中大夫至元二十八年二月一日至三十一年二月一日代】 　杨孝友 【般阳人嘉议大夫至元三十一年二月一日至十一月九日以病辞职】 　百家奴 【蒙古人至奉大夫元贞元年十二月十八日至大德二年十二月十六日代】 　廉达石海牙 【畏吾儿人中顺大夫大德二年十二月十六日至五年十二月二十七日代】 　齐询 【广平人少中大夫大德五年十二月二十七日至七年十一月去】 　史灿 【真定人中顺大夫大德八年三月十七日至十一年四月十九日代】 　王谦 【东平人朝列大夫大德十一年四月十九日至至大六年三月九日去】 　石哈刺不花 【东平人少中大夫至大元年八月六日至三年九月二十二日以疾去】 　段廷珪 【字君璋济宁人大中大夫皇庆二年十一月八日至延佑三年十一月二日代士民怀之为立去思碑郡人俞希鲁撰其略曰济宁段公守南徐下车初首戢强猾禁哗讦民庶以和会大臣经理田土江南檄郡吏会议行府公暨浙西江东郡太守十有八人皆至时议欲增赋簿责承办润一郡增夏税钞二百八十七定秋粮三万七千四百八十五石有奇最诸路若府不下数十余万公抗辞建诉极言厚敛病民非所以利国且润为郡濒江带山土壤疏瘠民多下贫非他郡富庶比常赋不能充里胥县吏往往揭闭称贷若复增益势不可弗听公侃侃理辨益恳至无挠辞取所受宣命归纳之愿免官罢去时重臣奉使宣抚拯问民瘼公乃诣使府具陈民可怜伤不宜益赋状奉使公感悟闻于朝凡所欲增益悉罢免诸郡赖之先是大德丙午丁未以来郡仍岁菑疫农民死亡过半田积荒八百七十顷赋入无所郡县行田核实信之省从之凡除租粮万六千六百余石丝若纩三千八百两其后公区画劝募复业及愿受田者优恤佃作比公去垦辟十二三官民便焉织染工匠多流亡公抚以宽政何五等数十户咸复役归来公日月省试时出俸金赏其尤精敏中程度者工人用劝丹徒民袁氏昆弟讼田公谕之曰若兄弟宁有二父耶曰父一而已曰父一而兄弟二体分而气同也使兄诉得实而弟获罪汝心安否乎安如而父何袁感激悔过罢去为兄弟如初吕城村落病疫民相与筑浮图奉释氏以祈福黄慧保等十八人行斸瓴甓邱垄闲遇古墓棺无他物仅获铜鉴翦刀吏捕得当以发冢重论公原心定罪丽以轻典凡公行事类如此云云碑在西津亭上】 　文伯要（角□） 【河西人中大夫延佑三年十一月二日至五年七月改除宣政院副使】 　李汝楫 【字济川汴梁人中大夫延佑五年十一月九日至至治三年正月二日以母忧去】 　毛庄 【字敬甫大都人中宪大夫至治二年正月二十六日至三年二月一日改除都水监】 　牛也先 【大都人中大夫泰定元年十月十一日至二年十二月二十三日丁母忧去】 　郭珪 【字君璋高唐人太中大夫泰定三年十二月十二日至至顺元年二月初六日以病致仕焉】 　脱因 【号林庵蒙古兀罗（角□）人祖三岛赠中奉大夫河东山西道宣慰使护军范阳郡公谥懋义父八儿思不花赠正奉大夫河南江北等处行中书省参知政事护军范阳郡公谥桓敏初为国子生员以荫授昭信校尉岳州路总管府判官历武略将军衡州路总管府判官武德将军江西等处榷茶都转运判官今亚中大夫至顺元年十一月一日至三年九月因丁母忧去】 　兀都马沙 【本速鲁蛮人前朝列大夫同知两浙都转运盐使司事今中大夫至顺四年正月十日至】 
　参佐
历代参佐名称不一丹徒曲阿在秦汉三国闲是为属县令长之外无闻焉江左以来渐为重镇参佐之名于是可考然有府佐州佐之分盖为州刺史者多带将军开府则州与府各置寮属州佐理民府佐理戎亦各有攸司也按宋百官志诸公领兵者置司马一人加崇者置左右长史次有从事中郎功曹等官长史主吏司马主将自车骑将军以下为刺史又都督及仪同三司者置官如领兵故列传书长史司马各随刺史所带军号 【谓如始兴王浚以征北将军刺南徐则袁淑为征北长史新安王子鸾以北中郎将刺南徐州则顾琛为北中郎司马】 以次官属亦然 【谓从事中郎功曹正佐参军事军府主簿记室督护行参军参军咨议参军录事参军记室参军中兵参军刑狱参军法曹参军之类】 盖通为府佐也又按宋志每州刺史官属置别驾从事史治中从事史次有主簿西曹书佐等官别驾西曹主史及选举事治中主众文书事此在本州岛官属为高故列传书别驾治中加州字以别之 【谓如徐羡之为徐州别驾从事史萧惠开为南徐州治中从事史】 以次官属亦然 【谓州郡主簿西曹书佐祭酒从事议曹从事部郡从事之类】 盖通为州佐也又有所谓郡丞者则佐南徐之侨郡者也有所谓典签者则为亲王出刺者设也有所谓军司监军知留府事者则府佐之尊者也有所谓监州者则州佐之尊者也又有所谓大中正中正者虽居郡国实司天下士流进退黜陟之权则参佐之尤尊者也隋初以州为郡唐罢郡置州刺史太守虽废置不常而事体则一非如晋宋以来以州刺史统郡太守之比故参佐之职初因前代而闲有更革本无府佐州佐之分理戎理民之异然自景云二年润为中都督府及开元闲润置按察采访使至德闲置防御使建中后又置节度观察团练招讨等使领丹阳镇海军营屯壁垒征行调发皆防御节度观察团练招讨统临之剌史之权既重参佐之职亦分理戎理民与晋宋无异特名实互换不同耳如别驾治中在前代理民长史司马在前代理戎至唐废治中而别驾长史司马俱为州郡之佐若副使行军司马判推巡官支使书记随军等职则实参军旅之谋录事六曹参军在前代亦军府官至唐则因其名而分理郡事乃转而为郡属虽与前代不同而理戎理民之意如出一辙故今以唐六典通典官志会要参稽源流析而分之凡因节度观察团练防御招讨等使置者为一列 【谓副使行军司马幕府幕僚从事判官支使掌书记推官巡官随军之类】 凡因都督府州刺史置者为一列 【谓别驾长史司马郡丞宾佐通判军府录事司功司仓司户司兵司法司士等参军及参军事知市事监渡之类】 宋沿唐制闲有因革惩五季藩镇之患置通判贰军州之政而判推书记支使录曹诸职谓之幕职曹官皆随时增置前代参佐理戎理民始合而为一 【谓通判军州府云者军乃军政州府乃民事也判官推官书记支使必冠以节度观察团练防御军事云者盖因前代军幕之称而临民事也况录事诸曹皆袭前代参军之称则军政民政初无府州之分矣】 元稽古建官军民之职不相统属而列郡参佐之权益重率以户口多寡分路之上下上路设同知治中判官下路则省治中而不置虽曰参佐然皆圜坐府上事无大小必由判官而上一一署押然后施行非若前代刺守得专其任也其次又有推官专掌刑狱之务别设厅事于府堂之西狱成则告之府与守贰同坐而加审谳焉又非若前代司理参军之比也润自至元十二年至二十二年尝设治中后以下路不置前代设判官推官 【前代设判官推官○(钞本自此至此首领官之职也在经历条后)　案严氏元照云官制表参佐门自大小中正至提控案牍皆一一列之则参佐门之叙亦当一一列之若将前代设判官推官以下列于经历条后则是经历知事提控案牍三官独不见于叙内未免缺而不备此必传写之误也今案经历以下三官各条注中既已条分缕析(经历内窦文礼刘迪系江阴镇江安抚司经历韩琬至胡仲德系镇江府路总管府经历殷毅至李瓘系镇江路总管府经历知事内朱士宁罗荣系江阴镇江招讨司知事高居益至杨荣系镇江府路总管府知事郭仁至张政系镇江路总管府知事提控案牍内刘英至张思文系镇江府路总管府提控案牍焦敏至朱有德系镇江路总管府提控案牍赵天瑞至陈浩系镇江路总管府提控案牍兼照磨承发架阁)则经历条下不应兼叙三职况同知以下为参佐中之尊者既总述于参佐叙中不复总述于同知条下则经历以下为参佐之卑者亦当总述于参佐叙中不应总述于经历条下明矣今从严说改正】 知录司理司法司户谓之六曹官盖以书拟群事也归附后悉罢之凡总管府设经历知事提控案牍兼照磨承发架阁三员曰首领官以掌六曹之务事无巨细承吏率先抱案以白首领官详阅义可然后书拟路官乃署押施行路官所见或异则听首领官庭口再三弗从则又许疏其事申之省幕若部凡曹务稽违则旬一检核月一审校而改正举行之此首领官之职也是其大略也
　　宋通判以下 【宋通判以下○(钞本自此至提控案牍兼照磨承发架阁皆在卷十六)　案自通判至提控案牍兼照磨承发架阁皆系参佐之官参佐之叙既在此卷则通判以下皆当在此卷不当在下卷明矣】 
　　　通判
　　　　南厅通判
黄士特 【奉议郎嘉定十年三月到任】 　张佺龄 【奉议郎嘉定十二年四月到任】 　朱拱臣 【朝奉大夫嘉定十四年四月到任】 　吴钰 【宣教郎嘉定十六年四月到任】 　汪阐中 【朝散郎宝庆元年六月到任】 　胡岩肖 【奉议郎宝庆三年六月到任】 　徐远 【朝散郎绍定二年八月到任】 　丁煜 【朝散郎绍定二年三月到任】 　王诏 【就任改除淮西制参知庐州兼安抚】 　刘希仁　朱铨 【端平二年七月到任嘉熙元年三月除提辖行在权货务】 　章琰 【奉议郎端平二年十月到任三年二月改授将作监主簿】 　周大猷　李起 【宣教郎淳佑二年三月到任三年正月除太学博士】 　曾文若 【朝散大夫淳佑三年七月到任】 　盛文昭 【奉议郎淳佑三年十二月到任】 　赵与佑 【朝奉郎淳佑五年十一月到任】 　童玙 【奉议郎淳佑五年十一月到任】 　赵濇夫 【朝散郎淳佑十年五月到任】 　臧元士 【朝奉郎淳佑十一年十月到任】 　杨公燮 【朝奉郎宝佑元年十月到任】 　边应祥 【通直郎宝佑四年十月到任】 　卫煃 【宣教郎宝佑六年十月到任】 　赵崇涉 【奉议郎景定元年十一月到任】 　赵汝瀁　黄有大
　　　　北厅通判
卫阗 【未详何年人尝建北厅秀野堂姑载之于首】 　史厚祖 【朝散大夫嘉定十一年三月到任】 　史沂 【嘉定十三年八月到任】 　高不倚 【朝奉大夫嘉定十五年到任十七年七月差知桂阳军】 　张再兴 【朝散郎嘉定十七年十一月到任】 　沈镗 【朝散郎宝庆二年十二月到任】 　余（王寿） 【朝散郎绍定元年十二月到任】 　董槐 【宣教郎绍定三年十二月到任】 　程德臣 【朝散郎绍定六年二月到任】 　张挺 【承议郎端平二年四月到任】 　蔡戎 【朝奉郎嘉熙元年四月到任】 　陈（马寿） 【朝奉郎嘉熙三年十月到任】 　邱汲 【朝散郎淳佑元年八月到任】 　颜俨 【朝奉郎淳佑三年九月到任】 　汪有开 【奉议郎淳佑四年十月到任】 　陈松龙 【淳佑六年十月到任】 　唐庆远 【承议郎淳佑八年十月到任】 　林仲黯 【奉议郎淳佑十年十二月到任】 　余祖训 【承议郎淳佑十一年十二月到任】 　钱忠表 【朝奉郎宝佑元年十二月到任】 　莫与及 【宝佑三年十二月到任】 　赵必海 【奉议郎宝佑五年八月到任】 　徐居谊 【承议郎宝佑六年十二月到任】 　赵时煜 【朝奉郎景定二年正月到任】 　程柄　洪苾
　　　　西厅通判
邱寿迈 【朝散郎嘉定十二年正月到任五月差监尚书六部门】 　楼昉　上官涣酉　米巨秀　王万 【端平二年八月到任三年八月除枢密院编修官】 　陈采 【嘉熙元年四月到任二年七月差去知临江军】 　戚士逊 【嘉熙三年四月到任】 　魏近思 【通直郎淳佑元年四月到任】 　李元锴 【淳佑三年四月到任七月除太社令】 　徐焕 【通直郎淳佑三年八月到任四年十月除太学博士】 　李迪 【淳佑五年十一月到任六年二月除枢密院编修官】 　李节 【宣教郎淳佑六年七月到任】 　谢奕勋 【淳佑八年七月到任九年四月除太府寺丞】 　赵与澣 【淳佑十年六月到任】 　赵崇栗 【淳佑十二年八月到任宝佑二年六月差知南安军】 　潘公湜 【宝佑二年十一月到任三年十月差知泰州】 　何逢吉 【宝佑三年十二月到任】 　程垧 【宝佑六年二月到任】 　赵时（金宝） 【宣教郎宝佑六年到任开庆元年三月除太府寺簿】 　史吉卿 【景定元年三月到任二年正月除太府寺簿】 　孙应凤 【景定二年二月以淮东总干兼九年除将作监簿】 　徐宗斗 【承务郎景定二年十月到任】 　方逢辰 【朝散郎景定五年到任】 
　　　钤辖
李邦玉 【嘉定九年五月至】 　王滋 【武节郎嘉定十一年七月至】 　赵善资 【武德郎嘉定十三年八月至】 　董安礼 【武功大夫嘉定十五年十月至】 　曹抡 【武功大夫嘉定十七年十一月至】 　吴鉴 【武翼郎宝庆二年十二月至】 　吴惟谨 【武功大夫宝庆二年二月至】 　萧浚　李鉴　卞国用　丁伯固　纪智和　纪智立　吴旼　方燧　冯琳　吕辅周 【承节郎淳佑九年九月至】 　董王佐 【秉义郎淳佑十一年十月至】 　朱尚志 【忠翊郎宝佑二年四月至】 　池待聘 【从义郎宝佑四年五月至】 　张易 【秉义郎宝佑六年五月至】 　潘昌迎 【武训郎景定元年七月至】 　林袤然 【忠训郎景定三年八月至】 
　　　签判
赵希邛 【宣教郎嘉定十年十月至】 　胡游 【通直郎嘉定十二年十一月至】 　李伯寿 【通直郎嘉定十四年十一月至】 　叶畤 【朝请郎嘉定十六年十二月至】 　邓植 【承议郎宝庆二年二月至】 　徐朴 【朝奉郎绍定元年九月至】 　王辉 【朝散郎绍定三年九月至】 　钱绍庭 【朝散郎绍定五年十月至】 　张 【朝奉郎端平元年十二月至】 　荀播 【朝请郎嘉熙二年九月至】 　徐焕 【通直郎淳佑元年四月至】 　赵与文 【承奉郎淳佑三年五月至】 　曹郸 【承议郎淳佑四年十月至五年改提领封桩所干办公事之能员也】 　赵噩夫 【宣义郎淳佑八年四月至】 　楼梲 【通直郎淳佑十年四月至】 　冯开先 【宣教郎宝佑元年四月至】 　刘寅祖 【宣教郎宝佑三年五月至】 　郑源之 【通直郎宝佑五年六月至六年四月赐绯鱼袋】 　徐应辰 【通直郎开庆元年六月至】 　邱（皋见） 【承事郎开庆二年七月至】 　史琦卿
　　元同知以下
　　　镇江府路总管府
　　　　同知府事
舍里甫丁 【回回人忠显校尉至元十三年九月四日至十五年改同知建康路总管府事】 　王让 【字让甫东平人中顺大夫至元十五年闰十一月十七日至十八年八月七日代】 　苦思丁 【回回人宣武将军至元十八年八月七日至二十年正月二日去】 　高散哈 【晋宁人奉训大夫至元二十年十月二日至寻改同知嘉兴路总管府事】 　史伯甫 【海州人忠显校尉兼管稻田至元二十一年闰五月十九日至二十六年九月九日代】 
　　　　治中
相镇 【濠州人宋武功郎江东路总管建康府驻札御前镇江游击军统制至元十二年三月二日归附四月行中书省檄签江阴镇江招讨司并镇江府事五月授金牌明威将军江阴镇江安抚司签事镇江府治中八月十七日至在任十六年至元二十有七年迁同知和州路总管府事】 　刘澍 【彰德人奉训大夫至元十四年四月二日至十五年十月二十四日改除饶州路治中】 　霍肃 【字清甫相州人至元十五年五月行中书省檄充本路治中六月二日至八月十三日去】 　陈祥 【字君祥汴梁人至元十五年闰十一月二十六日至十七年二月二日代】 　赵瑗 【号方斋真定人奉训大夫至元十七年二月二日至二十年十月二日代】 　张夔 【字舜举东平人奉训大夫至元二十年十月二日至二十一年十二月迁江东道按察司签事】 　昔班 【畏吾儿人承事郎至元二十二年十一月三日至后以例革】 
　　　　判官
刘东 【淮安人承直郎至元十三年四月二日至十五年八月九日去】 　侯祯 【晋宁人承直郎至元十五年十月二十六日至十八年八月二十七日代】 　郭甫 【字唐臣益都人承直郎至元十八年八月二十七日至二十年正月二日去】 　骆铸 【字希颜庐州人奉训大夫至元二十年十一月十九日至二十三年三月十有一日代】 　郭天锡 【字佑之大同人承务郎至元二十三年三月十一日至二十九年三月二十四日代】 
　　　　推官
孟庆祥 【海州人承务郎至元二十三年十一月二日至二十七年例革】 
　　　镇江路总管府
　　　　同知府事
耶律忽都不花 【契丹人奉政大夫兼管稻田至元二十六年九月九日至二十九年正月十日代】 　伯颜 【河西人武德将军兼管稻田至元二十九年正月十日至后以疾病卒】 　井德常 【东平人从事郎兼管稻田大德三年八月二十日至六年十二月十一日代】 　沙必 【蒙古人奉直大夫兼管稻田大德六年十二月十一日至十年六月二十六日代】 　宋瑛 【字伯玉怀州人武节将军兼管稻田大德十年六月二十六日至至大三年二月六日代】 　孛兰奚 【蒙古人朝列大夫至大三年二月六日至皇庆二年二月代】 　暗都刺瓦薛 【木速蛮人奉议大夫皇庆二年二月至延佑三年三月代】 　西京撒里 【畏吾儿人承德郎延佑三年七月至六年七月十一日代】 　萧处默 【广平人奉议大夫延佑六年七月十一日至至治三年三月有六日代】 　哈散 【字敬之回回人朝列大夫至治三年三月六日至泰定三年六月有三日代】 　怀闾 【回回人奉政大夫泰定三年六月三日至天历二年七月二日代】 　也先帖木儿 【蒙古人以伯父荫授利用监资用库提点历同知卫辉路总管府事今朝列大夫天历二年七月至至顺三年六月十六日代】 　速儿哈散 【哈儿鲁人大德十一年仁宗皇帝潜邸尝为速古儿赤延佑二年授承务郎太医院上都回回药物局达鲁花赤五年授承直郎上都太府监内藏库提点泰定元年奉议大夫安丰庐州等处打捕提举至顺元年升朝列大夫三年六月十六日至】 
　　　　判官
魏有翼 【字鹏举海州人承直郎至元二十九年三月二十四日至元贞二年六月二十日代】 　卜元英 【字彦才益都人承直郎元贞二年六月二十日至大德三年十二月十六日代】 　聂从政 【晋宁人承直郎大德三年十二月十六日至六年九月十三日代】 　李秉彝 【高唐人承直郎大德六年九月十三日至九年十二月二十有一日代】 　刘文规 【开州人承事郎大德九年十二月二十一日至至大四年十月三日代】 　久住 【河西人昭信校尉至大四年十月三日至】 　纳昔儿 【回回人承事郎延佑三年十月一日至六年七月十一日代】 　瞿仲 【单州人奉直大夫延佑六年七月十一日至泰定二年五月三日代】 　王按摊不花 【字耀卿广平人承直郎泰定二年五月三日至天历元年四月十四日代】 　杨完泽 【字孝先南阳人承直郎天历元年四月十四日至二年八月二十四日丁母忧去】 　赵禹圭 【字天锡河南人承直郎至顺元年七月二十七日至三年十月致仕】 　王杰 【泽州人承直郎至顺四年五月八日至】 
　　　　推官
李介 【字士特东平人承务郎大德四年二月十三日至六年十二月二十五日代】 　许好义 【字士达真定人承务郎大德六年十二月二十五日至九年十一月二十三日代】 　程良佐 【顺德人承务郎大德九年十一月二十三日至至大元年十一月一日代】 　姚英 【字仲杰汝宁人承务郎至大元年十一月一日至四年十一月一日代】 　庞谦 【字居仁广平人承务郎至大四年十一月一日至延佑元年十二月二日代】 　王恪 【字景伯无为人承直郎延佑元年十二月二日至三年十月致仕】 　杜良臣 【东平人承直郎延佑五年七月六月至七年四月十一日丁父忧去】 　李谦 【字谦夫益都人承直郎至治元年十一月十七日至泰定元年四月十七日以病卒】 　赵允恭 【字子敬晋宁人承务郎泰定元年十二月十八日至四年十一月二十六日代】 　李恕 【字仁甫益都人承务郎泰定四年十一月二十六日至至顺元年十月十七日代】 　孔世英 【字伯祥东平人宣圣五十五代孙历顺德路唐山县主簿度支监知事晋宁路武乡县尹千斯仓监支纳詹事院怯怜口都总管府总历承德郎至顺元年十月十七日至】 
　　　经历
窦文礼 【镇江人宋镇江府职级至元十二年三月同石祖忠归附行枢密院檄充江阴镇江安抚使司经历十有三年十月行中书省改授通州同知】 　刘迪 【字吉甫安庆人淮西等处行枢密院令史行中书省檄充安抚司经历至元十二年四月一日至十四年四月二日代】 　韩琬 【字伯玉真定人将仕郎至元十四年四月至十七年四月二日代】 
　　　　以下至胡仲德并系镇江府路总管府经历司
田甫 【字良辅冀宁人至元十七年四月二日至二十年四月二十九日代】 　任祥 【字瑞卿汴梁人将仕郎至元二十年四月二十九日至十二月二日代】 　张堂 【字仲豪彰德人从仕郎至元二十年十二月二日至二十三年十一月三日代】 　胡仲德 【字德甫大名人从仕郎至元二十三年十一月三日至二十八年七月二十九日代】 　殷毅 【字仁卿东平人从仕郎至元二十八年七月二十九日至三十一年八月一日代】 　吴熙 【字和之东昌人从仕郎至元三十一年八月一日至大德元年八月二日代】 　王简 【字行简益都人从仕郎大德元年八月二日至四年八月二日代】 　郭英 【字杰甫广平人从仕郎大德四年八月二日至七年闰五月二十七日代】 　李春 【字仲阳北京人从仕郎大德七年闰五月二十七日至十年七月八日代】 　耶律敬 【字子恭契丹人从仕郎大德十年七月八日至至大三年八月三十日以病卒】 　赵思恭 【字子敬汴梁人承事郎至大四年十二月四日至延佑元年十二月二十日代】 　霍元 【字仲达广平人承事郎延佑元年十二月二十日至五年二月二十二日代】 　吕秩 【字仲平东平人承事郎延佑五年二月二十二日至至治元年正月二十九日代】 　韩郁 【字子文东平人承事郎至治元年正月二十九日至后改除建德路寿昌县尹】 　马天骝 【字良卿晋宁人从仕郎至治二年九月九日至泰定二年八月二十九日代】 　皇甫祥 【字廷瑞汴梁人承事郎泰定二年八月二十九日至泰定三年十月十五日丁父忧去】 　李瓘 【字仲泽大都路东安州儒籍以父朝散大夫袁州路治中荫授两浙都运盐使司杜渎场盐司丞迁南康星子县主簿江西行省辟充掾史除甫康路总管府知事今承事郎至顺元年十一月二十七日至】 
　　　知事
朱士宁 【字安卿镇江人归附初为江阴镇江招讨司知事】 　罗荣 【字华甫安丰人寿州等处招讨司知事至元十二年五月行枢密院檄充镇江府提控案牍十三年十一月十九日行中书省檄升知事】 　高居益 【字仲谦真定人将仕郎至元十四年四月二十七日至十八年正月二十二日以病去职】 
　　　　以下至杨荣并系镇江府路总管府知事
高维崧 【字山甫卫辉人将仕郎至元十九年六月二十五日至二十一年正月二日代】 　邢杰 【字俊甫真定人将仕佐郎至元二十一年正月二日至二十三年二月十二日以病去职】 　杨荣 【字荣甫益都人将仕郎至元二十二年九月二十七日至二十七年五月二十一日代】 　郭仁 【字寿卿广平人将仕佐郎至元二十七年五月二十一日至三十年五月一日代】 　张叔良 【字仲良顺德人将仕佐郎至元三十年五月一日至元贞二年八月二日代】 　曹继祖 【字汉臣淮安人将仕佐郎元贞二年八月二日至大德三年四月二日代】 　刘恤方 【字稷卿大名人将仕佐郎大德三年四月二日至八年十一月十七日代】 　莫简 【字君敬京兆人将仕佐郎大德八年十一月十七日至浙江行省辟为掾史】 　段瑞 【字瑞之济南人登仕佐郎至大元年四月二日至皇庆元年二月一日代】 　刘廷琇 【字廷玉汝宁人将仕郎皇庆元年二月一日至后江浙行省辟为掾史】 　聂道 【字明德缺】 　任从政 【字子政徐州人将仕郎延佑四年五月至江浙行省辟为掾史】 　辛杲 【字伯用东平人将仕郎延佑六年三月八日至江浙行省辟充掾史】 　程郇 【字晋辅湖州人将仕郎至治元年十二月二十七日至泰定元年十二月十八日代】 　翟思忠 【字志道邳州人将仕郎泰定元年十二月十八日至四年十一月二十六日代】 　沈德华 【松江人将仕郎泰定四年十一月二十六日至至顺元年十月十七日代】 　张政 【字德甫延平人登仕郎至顺元年十月十七日至】 
　　　提控案牍 【俱系省除】 
刘英 【益都人益都路万户府提领案牍至元十三年十一月行中书省檄充镇江府提控案牍】 
　　　　以下至张思文并系镇江府路总管府提控案牍
周壁 【字子宣东平人至元十四年九月一日至十五年十一月二十八日代】 　蔡荣 【字荣之顺德人至元十五年十一月二十八日至十八年四月二十九日代】 　刘璋 【字君宝般阳人至元十八年四月二十九日至二十一年正月二日代】 　张瑜 【字伯玉顺德人至元十八年十二月二十九日至十九年八月二十六日例革】 　吴让 【字谦甫东平人至元二十一年正月二日至二十三年六月二日代】 　马均 【字平甫安庆人至元二十三年六月二日至二十五年十一月二日代】 　张思文 【字文卿彰德人至元二十三年十一月十五日至二十六年六月二日代】 　焦敏 【字好古广平人至元二十五年十一月二日至二十九年三月十三日代】 　耿迪 【字吉甫彰德人至元二十六年六月二日至后以病卒】 　申良佐 【字辅之益都人至元二十九年三月十三日至元贞元年二月四日代】 　王昌 【字荣之益都人至元三十年二月二日至元贞元年二月四日韩义代元贞二年六月复职韩义十二月六日通政院辟充令史】 　韩义 【字义甫徐州人元贞元年二月四日至二年六月二日王昌代】 　薛守智 【字平甫海州人大德元年三月二日至二年三月四日代】 　吴永 【字君远宜兴人大德二年三月四日至十月二日代】 　徐杰 【字汉卿湘州人大德二年十二月二日至五年三月二日代】 　申世荣 【东平人大德五年三月二日至七年八月一日代】 　张元德 【字子新安东人大德七年八月一日至十年闰正月二十四日代】 　朱有德 【字政甫太平人大德十年闰正月二十四日至至大元年十月二十二日代】 
　　　提控案牍兼照磨承发架阁 【至大元年改敕牒仍降铜印】 
赵天瑞 【字瑞卿真定人至大元年十月二十二日至二年二月七日以告侍亲去】 　李元章 【字长卿东平人至大四年五月八日至后以事去】 　苏希则 【字吉甫广平人将仕佐郎延佑元年十月至后辟充浙西道肃政廉访司书吏】 　许公正 【字仲明东平人将仕佐郎延佑四年七月十二日至至治二年闰五月二十八日代】 　周元善 【字长卿东平人将仕佐郎至治二年闰五月二十有八日至泰定二年六月有六日代】 　邢浩 【字润甫太平人将仕佐郎泰定二年六月六日至天历元年十月二十有四日代】 　黄师宪 【字仲贤归德人天历元年十月二十四日至至顺二年十月二十二日代】 　陈浩 【字君渼平阳人将仕佐郎至顺二年十月二十二日至】 
丹徒陈裕菁南屏校字

至顺镇江志卷十六
　宰贰
近民之官莫近于守令而令又近民之尤者也故令之贤否百里之休戚系焉丹徒曲阿为县最古令长之名乃不多见丹徒在东汉止得一人曲阿在吴止得二人晋渡江后京口为重镇宜有人焉而绝无可考宋齐而下然后渐见于传记金坛为邑始自唐垂拱中然终唐之世令长不满十人则其遗逸泯没者何可胜数于是列县治否莫详而其操行治绩闻有一二可纪者乌得不着之简牍以示劝来世哉至宋壁记虽详而政治乃略而不载自元混一三邑皆为中县省丞职而不置达鲁花赤县尹皆以劝农署衔簿尉之员则仍旧制焉城中民旧隶丹徒今置录事司以统之录事之上亦设达鲁花赤而佐以判官列曹庶务一与县等非若古录事参军惟勾稽簿书纠弹郡事而已晋太康二年分曲阿地置延陵县宋熙宁中废析其地入三县历代宰政因附见于后
　　录事司
　　　元
　　　　达鲁花赤
侯景安 【蒙古人至元十三年闰三月至】 　田愿 【真定人进义校尉至元十五年正月至】 　忻都 【畏吾儿人进义副尉至元二十年十一月至】 　亦刺马丹 【回回人至元二十四年二月至】 　火你赤 【蒙古人将仕佐郎至元二十八年二月至】 　麻合马 【回回人保义校尉元贞元年四月至】 　不鲁罕 【回回人进义校尉大德二年二月至】 　马合麻 【回回人进义校尉大德二年二月至】 　托普花 【蒙古人将仕郎大德九年十月至】 　兀都蛮 【回回人保义副尉至大元年十月至】 　苫思丁 【回回人敦武校尉皇庆二年五月至】 　兀鲁失不花 【畏吾儿人将仕郎延佑三年五月至】 　伯颜 【蒙古人将仕郎延佑六年五月至】 　伯篮 【钦察人将仕郎至治二年五月至】 　哈刺哈孙 【蒙古人修武校尉泰定二年五月至】 　萨都剌 【字天锡回回人泰定四年登进士第将仕郎天历元年七月至】 　获独步丁 【字成之回回人至顺元年登进士第将仕郎二年七月至】 
　　　　录事
张雄 【大都人明威将军管军千户兼录事至元十三年九月至】 　安杰 【太原人将仕郎至元十五年三月至】 　邱安仁 【濮州人将仕郎至元二十年七月至】 　于渊 【东平人将仕郎至元二十二年五月至】 　吴景辉 【济南人将仕郎至元二十九年二月至】 　董清 【徐州人将仕郎元贞元年四月至】 　张贡 【怀庆人将仕郎大德二年四月至】 　徐良 【真定人从仕郎大德五年十一月至】 　马骥 【河间人从仕郎至大元年三月至】 　史埙 【真定人进义校尉至大四年四月至】 　仝忽都答儿 【大都人忠翊校尉延佑元年五月至】 　韩德茂 【保定人保义校尉延佑六年三月至】 　余寄生 【宁国人将仕郎至治元年九月至】 　程朵罗（石　） 【扬州人从仕郎泰定元年九月至】 　丁垕 【泰州人从仕郎泰定四年十月至】 　陈伯奎 【台州人承仕郎至顺二年二月至】 
　　　　判官
刘公达 【镇江人至元十三年五月至】 　梁源 【淮安人将仕佐郎至元十四年十一月至】 　任凤 【大都人至元十六年五月至】 　赵大玓 【镇江人至元二十年十月至】 　侯谦 【东平人至元二十三年七月至】 　吴兴祖 【真定人至元二十五年八月至】 　温善庆 【大都人至元二十九年三月至】 　安文质 【真定人元贞元年四月至】 　赵吉 【广平人大德二年六月至】 　吕简 【濮州人大德五年六月至】 　袁则忠 【江阴人大德八年六月至】 　王玺 【海州人大德十一年九月至】 　咬瓦失也奴 【畏吾儿人至大三年八月至】 　陈富 【大都人进义校尉皇庆二年七月至】 　贾让 【濮州人进义副尉延佑五年七月至】 　秃坚海牙 【畏吾儿人至治元年七月至】 　蒋德英 【大都人进义副尉至治三年四月至】 　驴儿 【河南人以泰定三年四月至】 　李良臣 【集庆人天历二年六月至】 　范致恭 【汴梁人至顺三年六月至】 
　　　　典史 【止以见任者书后放此】 
□□(缺) 【□□(缺)○(钞本无)　案上文典史注云止以见任者书后仿此是修志之时见任录事司典史者其名固载于志矣下文述丹徒之典史云朱珍绍兴人述丹阳县之典史云李仲武述金坛县之典史云周坦吕玉吴潜三县之典史既皆全载则录事司之典史万无独遗之理此必传写者脱去也今特补□□(缺)于此以存其概下文丹徒县宋时丞主簿尉俱缺丹阳县宋时尉缺金坛县宋时主簿尉俱缺今一一注明以备参考】 
　　丹徒县
　　　宋
　　　　令
倪祖义 【通直郎嘉定十一年十二月三日至】 　林楷 【宣教郎嘉定十四年三月八日至】 　姚元特 【通直郎嘉定十四年闰十二月十一日至】 　张叔通 【通直郎宝庆元年四月十日至】 　倪仲常 【宣教郎绍定元年四月十三日至】 　朱恪 【承议郎绍定元年七月七日至】 　石孝该 【宣教郎绍定三年八月十七日至】 　赵（上宗下山）夫 【通直郎绍定四年四月九日至】 　许池 【奉议郎绍定五年四月二十日至】 　林元 【承议郎端平二年五月二日至】 　史齐卿 【通直郎嘉熙二年五月二十二日至】 　沈壑 【嘉熙中任】 　田文虎 【奉议郎淳佑元年于二月二日至】 　范剡 【朝奉郎】 　王世杰 【迪功郎淳佑五年十月二十二日至】 　麋弇 【宣教郎淳佑六年五月二十七日至】 　邱烈 【从仕郎淳佑八年十月六日至】 　贝良金 【从政郎淳佑八年十月六日至】 　吴祖文 【文林郎宝佑三年十二月十九日至】 　程国辅 【奉议郎宝佑五年十二月二十三日至】 　程绳翁 【宣教郎景定元年正月九日至】 　方烈 【通直郎景定三年四月二十八日至】 　钱模 【咸淳中任】 　叶翥 【咸淳中任】 
　　　　丞〔缺〕
　　　　主簿〔缺〕
　　　　尉〔缺〕
　　　元
　　　　达鲁花赤
苍博都察 【察刺温人忠翊校尉至元十二年十月至】 　伯牙兀歹 【河西人敦武校尉至元十四年正月至】 　阿老瓦丁 【回回人忠显尉至元十四年二月至】 　亦速福铁直 【回回人修武校尉至元二十一年正月至】 　帖木海牙 【畏吾儿人承务郎至元二十五年二月至】 　苫速丁 【回回人忠显校尉至元十九年正月至】 秃干帖木儿 【畏吾儿人敦武校尉至元三十一年四月至】 　马奥刺憨 【也里可温人忠翊校尉元贞二年六月至】 　速罗阿的迷释 【别失八里人承事郎大德二年十月至】 　阿里 【阿鲁浑人敦武校尉大德三年十二月至】 　塔海 【阿刺温人修武校尉大德九年四月至】 　扎马刺丁 【回回人至大元年十一月至】 　添受 【唐兀人昭信校尉至大四年十二月至】 　秃鲁迷帖木儿 【畏吾儿人承务郎皇庆二年十一月至】 　亦的不花 【畏吾儿人承事郎延佑五年十二月至】 　阿都赤 【河西人进义校尉至元元年十二月至】 　万家奴 【乃麻歹人忠显校尉至治三年五月至】 　木忽必 【回回人承务郎泰定四年十月至】 　斡罗思 【也里可温人承务郎天历二年八月至】 　哲理野台 【字子正蒙古脱托历人至顺元年登进士第承事郎三年九月至】 
　　　　尹
蒋忠 【崇德州人宋武翼大夫平江府吴江县中军将从石安抚归附授承事郎至元十三年五月至】 　张振 【承务郎至元十五年十二月至】 　黄兴 【邳州人承事郎至元十九年正月至】 　刘敬 【缺】 　王彦深 【承德郎至元二十三年七月至】 　李升 【忠显校尉至元二十七年二月至】 　王成 【重庆人忠显校尉至元三十年十二月至】 　孙继荣 【南阳人承事郎缺】 　卫佑 【大都人承事郎大德二年十一月至】 　何必阇赤 【益都人忠翊校尉大德五年十二月至】 　韩思聪 【承事郎缺】 　赵明 【承事郎大德十一年八月至】 　梁泽 【东平人将仕佐郎至大二年四月至】 　赵孝祖 【真定人承务郎至大四年七月至】 　张希贤 【真定人承事郎延佑元年七月至】 　卫良弼 【大都人承务郎延佑四年六月至】 　张斌 【广平人承事郎延佑七年六月至】 　田偕 【缺】 　董仲良 【真定人承事郎至治三年八月至】 　游宣 【湖州人承务郎泰定三年三月至】 　刘琪受 【缺】 　樊枢 【大都人承事郎天历二年十月至】 　赵文谔 【晋宁人承事郎】 
　　　　主簿
廖子通 【镇江人至元十二年从石安抚归附行中书省檄充十一月至】 　朱富 【通州人至元十三年七月至】 　张允恭 【真定人将仕佐郎至元十八年六月至】 　张镕 【常州人将仕佐郎至元二十年至号云心有文集行世】 　李恪 【南阳人登仕郎至元二十四年七月至】 　秦宪文 【秦宪文○(钞本秦下有二□无宪文二字)　案乾隆镇江志载元时丹徒主簿有秦宪文其到任年月与此志正合今据以补入上文宋丹徒县令内沈壑注云嘉熙中任钱模叶翥注并云咸淳中任钞本皆脱去今亦据乾隆志补入】 【真定人进义副尉至元十一年十二月至】 　李浩 【大都人将仕佐郎大德元年十二月至】 　刘伯牙兀歹 【河西人进义副尉大德三年七月至】 　范梦魁 【庐州人登仕郎大德六年九月至】 　杨梦高 【溧阳人将仕佐郎大德九年十二月至】 　高谦 【真定人进义副尉至大二年闰十一月至】 　符珍 【邳州人进义校尉至大四年十一月至】 　靖惠 【西川人进义校尉延佑元年二月至】 　张翼 【邳州人将仕郎延佑四年八月至】 　教化 【南阳人进义校尉延佑七年九月至】 　马荣祖 【顺德人将仕郎至治三年九月至】 　萧士宁 【广平人进义校尉泰定三年八月至】 　王文祥 【济南人将仕郎天历二年八月至】 
　　　　尉
黎明 【昆山州人】 　张孝先 【海州人】 　张敏 【益都人】 　王喜 【东平人】 　索进　邹飞 【汀州人】 　蔡仲仁 【大都人】 　孙琳 【晋陵人】 　曹谦 【沂州人】 　赵霖 【泗州人】 　马纳忽 【回回人】 　王天昉 【河南人】 　亦不刺金 【回回人】 　刘敬 【曹州人】 　康也先不花 【益都人】 　侯天佑 【东平人】 　元大福 【邵武人】 　张立本 【彰德人】 　王谅 【濮州人】 
　　　　典史
朱珍 【绍兴人】 
丹阳县 【丹阳县○钞本此下数叶皆在卷十七　案此志宰贰类分录事司丹徒县丹阳县金坛县四项录事司丹徒县之宰贰既在此卷则丹阳县金坛县之宰贰亦当列于此卷明矣况下卷载司属宰贰将佐寓治四门篇帙已多不必更益以宰贰之后半也今移至此卷之末　又案宰贰叙内言及曲阿延陵而下文不纪二县之宰贰者以至顺修志时二县之废已久且此志之纪职官皆始于宋末故叙内详其沿革而正文内不复载也叙云闲有一二可纪者乌得不着之简牍以示劝来世哉此系泛论前志之词非谓此志纪唐以前之宰贰又云历代宰政因附见于后亦谓宋末三县之宰贰附见于元时录事司之后非谓宋以前之宰贰见于此志中也】 
　　　宋
　　　　令
朱天锡 【修职郎嘉定九年至】 　元洀 【嘉定十五年至】 　赵汝让 【宝庆二年至】 　慕容颐 【宝庆三年至】 　朱倞 【绍定元年至】 　米臣（室去至改公） 【绍定二年至】 　臧镛 【绍定五年至】 　姚德辉 【端平二年至】 　施沂 【缺】 　孙度 【嘉熙元年至】 　史亚卿 【嘉熙三年至】 　赵与祯 【淳佑元年至】 　赵崇（上直下土） 【文林郎淳佑三年至】 　蔡誉 【宣教郎淳佑三年至】 　成公节 【淳佑四年至】 　赵若 【缺】 　赵时（王象） 【缺】 　常樗 【缺】 　胡梦高 【宝佑元年至】 　赵与标 【宝佑三年至】 　陈可仁 【从政郎宝佑五年至】 　戴用龙 【从政郎开庆元年至】 　赵必杕 【景定三年至】 　孙卫 【景定五年至】 　陈应角 【咸淳三年至】 　李之端 【咸淳六年至】 　杨埙 【咸淳七年至】 
　　　　丞 【丞○(钞本无此字)　案自朱天锡至杨埙乃宋时丹徒县令自赵季规至刘待问乃宋时丹阳县丞(赵季规赵彦沧注皆言丹阳丞江屾赵锴注中有淳佑年号赵砺刘待问注中有咸淳年号皆与上文县令诸人之注重复其为县丞无疑)若无此字则丞与令未免混淆今特补入】 
赵季矩 【忘其名苏养直有送赵季矩解丹阳丞诗见京口集】 　赵彦沧 【绍熙三年彦沧为丹阳丞建常平仓】 　江屾 【淳佑元年至】 　赵锴 【淳佑三年至】 　赵砺 【咸淳六年至】 　刘待问 【咸淳九年至】 
　　　　主簿
费诩 【宝庆三年重建主簿厅】 　叶衍孙 【景定中迁厅事于民安桥】 　赵必沔 【咸淳三年至】 　邵梦桂 【咸淳七年至】 　汤辉老 【咸淳九年至】 
　　　　尉(缺)
　　元
　　　达鲁花赤
张振 【进义副尉至元十二年三月至】 　乌马儿 【回回人敦义校尉至元十四年至】 　火者赤 【回回人进义校尉至元十八年至】 　木斜飞 【回回人进义校尉至元二十五年至】 　忽辛 【回回人进义校尉至元二十九年至】 　忻都 【回回人敦武校尉元贞元年至】 　玉伦赤海牙 【畏吾儿人忠勇校尉大德元年至】 　忻都 【畏吾儿人敦武校尉大德五年至】 　兀都歹儿 【蒙古人进义副尉大德八年至】 　祝兀真 【蒙古人忠显校尉大德十年间至】 　黑的儿 【回回人忠显校尉至大二年至】 　不只海 【蒙古人承务郎至大四年至】 　赞寿 【钦察人忠显校尉延佑四年至】 　拔都儿 【蒙古人忠显校尉至治二年至】 　索罗帖木儿 【蒙古人忠显校尉泰定二年至】 　忽先 【忠翊校尉泰定四年至】 　受纳八儿思 【畏吾儿人承务郎至顺二年至】 
　　　尹
杨埙 【将仕佐郎至元十二年归附除本县尹】 　李应龙 【承直郎至元十四年至】 　李从善 【将仕郎至元十八年至】 　陈天辅 【将仕佐郎至元二十一年至】 　赵鉴 【将仕郎至元二十六年至】 　吴叔坚 【从仕郎至元三十年至】 　田愿 【忠翊校尉元贞元年至】 　焦简 【忠翊校尉大德二年至】 　王守宁 【承事郎大德五年至】 　马麟 【承事郎大德五年至】 　梁璧 【承事郎皇庆二年至】 　完颜薛彻坚 【女直人承务郎延佑三年至】 　史孝德 【承务郎延佑五年至】 　马天瑞 【承务郎延佑七年至】 　王迪吉 【承直郎泰定二年至】 　张铨 【承务郎天历元年至】 　钱遵 【常州人承事郎至顺二年至】 
　　　主簿
赵大均 【将仕郎至元十二年至】 　李颙 【至元十八年至】 　王昕 【将仕佐郎至元二十六年至】 　庞洧 【将仕郎至元二十九年至】 　张鉴 【将仕佐郎元贞元年至】 　张谊 【进义副尉大德二年至】 　席贵 【进义副尉大德五年至】 　陶铸 【将仕郎大德八年至】 　王良臣 【进义副尉大德十一年至】 　马元中 【将仕郎至大二年至】 　费守 【金坛人将仕郎皇庆二年至】 　阿里 【回回人登仕郎延佑二年至】 　郭文进 【将仕郎延佑四年至】 　杜世学 【字孟传庆元人将仕佐郎延佑七年至】 　高桂 【高邮人将仕郎至治二年至】 　程燧 【徽州人登仕郎泰定三年至】 　冯昌大 【集庆人将仕佐郎天历二年至】 
　　　尉
魏进　李海卿 【至元十八年以收黄贼功授养老县尉】 　邢良弼 【济南人至元二十年至】 　庄马合 【回回人至元二十四年至】 　郝聚 【至元二十八年至】 　朱宗道 【徽州人至元三十一年至】 　吴祯 【大德元年至】 　阿刺都 【蒙古人大德四年间至】 　清纳海 【大德八年至】 　丁国宾 【大德十一年间至】 　孙怡老 【至大二年至】 　亦速甫 【回回人皇庆二年至】 　马忠 【延佑三年至】 　宝合丁 【回回人延佑六年至】 　薛天佑 【庐州人泰定元年至】 　翟恬 【泰定四年至】 　高泰 【至顺元年至】 
　　　典史
李仲武
　　金坛县
　　　宋
　　　　令
厉思明 【嘉定十二年至】 　赵善郢 【嘉定十三年十二月至】 　叶岘 【嘉定十七年四月至】 　魏文中 【宝庆二年七月至】 　陈采 【绍定二年十月至】 　林佑卿 【绍定五年十一月至】 　徐拱辰 【端平二年十二月至】 　徐梦衍 【嘉熙三年三月至】 　季镛 【从政郎淳佑元年十月至】 　陈信伯 【宣教郎淳佑三年三月至】 　孙子秀 【从政郎淳佑四年二月至】 　张一夔 【淳佑八年至】 　胡镗 【淳佑八年九月至】 　陈焕 【淳佑九年三月至】 　朱士麟 【淳佑十二年十二月至】 　袁玠 【宝佑二年四月至】 　施梁 【宝佑四年六月至】 　赵宗（寿欠） 【宝佑六年十二月至】 　戴用龙 【景定元年四月至】 　郭晦 【景定元年十二月至】 　赵孟侣 【景定三年五月至】 　魏以得 【景定三年十二月间至】 　贾明道
　　　　丞
赵善湘 【嘉泰间为金坛丞摄丹阳令】 
　　　　主簿〔缺〕
　　　　尉〔缺〕
　　　元
　　　　达鲁花赤
亦黑迷失 【至元十三年九月至】 　张振　沙不丁 【回回人】 　爱速丁 【回回人敦武校尉至元十九年九月至】 　众家奴 【承务郎至元二十年七月至】 　拜降 【承事郎至元二十二年十月至】 　要斜不 【敦武校尉至元二十三年十月至】 　亦不列因 【蒙古人忠翊校尉至元二十八年二月至】 　阿散 【回回人承事郎至元三十一年十二月至】 　阿老瓦丁 【回回人敦武校尉大德二年十二月至】 　兀都蛮 【敦武校尉大德六年三月至】 　火者 【承事郎大德九年三月至】 　拜住 【忠翊校尉至大三年二月至】 　阿思兰也奴 【畏吾儿人承务郎皇庆二年四月至】 　定童 【蒙古人忠翊校尉延佑三年三月间至】 　罗里 【回回人承事郎延佑六年三月至】 　云童 【承务郎至治二年九月至】 　哈刺不花 【蒙古人承务郎泰定二年八月至】 　阿赤 【河西人承务郎天历元年七月至】 　李察罕 【河西人承德郎至顺二年六月至】 
　　　　尹
戴京 【镇江人将仕郎至元十二年五月至】 　傅文刚 【从事郎至元十六年五月至】 　于渊 【从事郎至元十八年五月至】 　田安 【承事郎至元二十年八月至】 　赵良辅 【至元二十二年七月至】 　宋彧 【承事郎至元二十六年十月至】 　张谦 【承事郎至元二十九年九月至】 　李惟能 【承事郎元贞元年十二月至】 　徐克敏 【承事郎大德二年八月至】 　刘渥泽 【承事郎大德五年十月至】 　黄中 【承事郎大德八年二月至】 　李益 【承务郎大德十一年五月至】 　韩拱 【忠翊校尉至大二年十二月至】 　李珪 【忠翊校尉皇庆元年六月至】 　张天祥 【承务郎延佑元年闰三月至】 　刘澄 【承务郎延佑四年三月间至】 　李居义 【承务郎延佑六年十月至】 　孙瑞 【大都人承务郎至治二年六月至】 　赵诂 【承务郎泰定二年九月至】 　卢铸颜 【承事郎泰定四年六月至】 　刘继祖 【承事郎至顺元年四月至】 
　　　　主簿
詹福　王宏道 【将仕郎】 　王公亮 【将仕郎】 　阿老瓦丁 【回回人将仕郎】 　刘祺 【将仕郎】 　郭薛飞 【将仕郎至元二十三年九月至】 　冯浩 【登仕郎至元二十八年二月至】 　艾去病 【镇江人将仕郎至元三十年十二月至】 　九十不花 【畏吾儿人进义校尉元贞二年十二月至】 　张炳 【将仕郎大德三年十二月至】 　尹正 【进义校尉大德七年三月至】 　杨文 【进义校尉大德十年三月至】 　高不要歹 【登仕郎至大二年二月至】 　亦刺马丹 【回回人进义校尉至大二年四月至】 　谢思齐 【将仕郎皇庆元年八月至】 　韩（王方） 【进义校尉延佑元年八月至】 　王元庆 【将仕郎延佑四年八月至】 　刘益 【进义校尉延佑七年二月至】 　裔从政 【进义校尉至治三年正月至】 　杜士朴 【将仕郎天历元年十月至】 　江渊 【杭州人将仕郎至顺二年十月至】 
　　　　尉
艾去病 【至元十四年六月至】 　张庚发 【至元十七年闰九月至】 　刘恤方 【至元二十一年九月至】 　吴福 【至元二十四年九月至】 　管铎 【至元二十四年十月至】 　王贞 【至元二十七年十月至】 　苏璋 【至元三十一年二月至】 　朱光 【元贞二年七月至】 　姬文炳 【元贞二年十二月至】 　赵元达 【大德二年九月至】 　李升 【大德四年三月至】 　梁祯 【大德七年三月至】 　许旺 【大德十年闰正月至】 　杨进 【至大二年正月至】 　祝永忠 【皇庆元年二月至】 　石抹五十六 【延佑元年十一月至】 　李梓 【延佑四年十一月至】 　哈刺 【延佑七年十二月至】 　王克诚 【泰定三年三月至】 　元文庶 【天历二年三月至】 　张珪 【至顺二年四月至】 　吴石里罕 【至顺三年四月至】 
　　　　典史
周坦　吕玉　吴潜
丹徒陈裕业建侯校字 

至顺镇江志卷十七
　司属
司狱典囹圄之禁巡检掌盗贼之事此郡县之属官也其它如筦库之职考之旧志有都仓兼籴纳监转般仓织务都酒务东西比较务都税务江口务寄桩库船场监闸作院排岸等官皆不着姓名今无可考矣止以本朝所设者开列于左然亦不能备载也
　　司狱司
　　　司狱
程愿学(字节卿)周荣祖(字世荣)张惟良(字汉杰天历二年四月至)
　　高资巡检司
　　　巡检
王德誉(泰定四年九月至)黄应瑞
　　开沙巡检司
　　　巡检
纪敞(至顺元年三月至)
　　圌山巡检司
　　　巡检
刺马丹(泰定四年八月至)
　　包港巡检司
　　　巡检
霍惟崧(至顺三年四月至)
　　吕城巡检司
　　　巡检
崔惟祖(天历二年五月至)
　　延陵巡检司
　　　巡检
田帖蔑赤(泰定四年五月至)
　　登荣乡巡检司
　　　巡检
孙瑞(至顺元年四月至)
　　大云乡巡检司
　　　巡检
梅继祖
　　薛步市巡检司
　　　巡检
唐志雄(至顺二年六月至)
　　平准行用库
　　　提领
秃满(忠翊校尉)
　　　大使
曹克敏(保义校尉)
　　　副使
黄宗献
　　在城都税使司
　　　提领
王渊(承事郎)
　　　大使
杨实(进义校尉)
　　　副使
马骧
　　丹阳税使司
　　　提领
张答不歹(敦武校尉至顺三年二月至)
　　　大使
苏不花(至顺二年正月至)
　　　副使
李德贵
　　金坛税使司
　　　提领
怯里木丁(登仕郎至顺三年正月至)
　　　大使
王思齐(至顺元年五月至)
　　　副使
温敬
　　谏壁税使司
　　　提领
羊桂(至顺二年三月至)
　　　大使
嵇鉴(至顺元年闰七月至)顾裕(至顺三年十月至)
　　　副使
吴天祥
　　丁角税使司
　　　提领
李昺
　　　大使
张徽
　　　副使
傅伯颜
 丹阳批验茶引局 【丹阳批验茶引局○(钞本此条在祝由科条后)　案严氏元照云茶引局既在丹阳则提领一员当列于吕城税使司提领之前不当在祝由科提领之后也今从其说改正】 
　　　提领一员(缺)
　　吕城税使司
　　　提领
刘显
　　　大使
张汉英
　　　副使
胡从义
　　织染局
　　　局使
张国祥
　　　局副
也先不花
　　生帛局
　　　大使
亦马都丁
　　　副使
梁八刺思
　　杂造局
　　　局使
吴世英
　　　局副
卢宗贵
　　大军仓
监支纳一员(缺)
大使一员(缺)
副使一员(缺)
　　香糯仓
监支纳一员(缺)
大使一员(缺)
副使一员(缺)
辨一员(缺)
　　永丰库
监支纳一员(缺
大使一员(缺)
副使一员(缺)
　　在城水马站
提领各二员(缺)
　　丹阳水马站
提领一员(缺)
　　吕城水马站
提领一员(缺)
　　官医
提领二员(提领一副提领一缺)
三县官医管勾各一员(缺)
祝由科提领一员(缺)
　学职
三代学校之制详矣至汉郡国置文学魏晋以下无改焉隋有州博士唐府郡经学士各一人掌以五经教授宋庆历中令诸路军州各立学学者二百人以上更置县学教授之职则委运司及掌吏择幕僚州县官或举人有德艺者充熙宁中并从中书门下选差于是教授始命于朝皇元乐育英才儒学之外又置蒙古字学以阐同文之化至于医家者流阴阳家者流亦莫不有学皆设教授以训迪后进文治之盛未有如今日者也国字在诸字之上故以冠于三学之首
　　蒙古字学
至元六年二月诏曰朕惟字以书言言以纪事此古今之通制我国家肇基朔方俗尚简古未遑制作凡施用文字因取汉楷卫兀字以达本朝之言考诸辽金及遐方诸国例各有字今文治浸兴而字书方阙其于一代制度实为未备故特命国师八思马创为蒙古新字译写一切文字期于顺言达事而已自今以往凡有玺书颁降并用蒙古新字仍各以其国字副之所有公式文书咸遵其旧至元八年随路设教授择民间之俊秀者充生员应举中选仍授官职官员子孙弟侄堪读书者并听入学今教授之下复设学正镇江以下路例设生员二十五人
　　　元
　　　　教授
程谦 【字受益教授之设自谦始后仕至两淮盐运副】 　李伯颜察儿　薛彻只笃 【字平叔】 　高世英　鹿忽都不花　郭亨　何哈儿八台
　　　　学正
张乜先 【又名志学字时敏】 　俞俊 【俞俊○(钞本此条后有儒学以下半叶余)　案钞本自儒学至马枢已见嘉定志卷十五参佐门自李觏至李勋已见嘉定志卷十六学职类此志不应复见今删】 【字子俊松江人】 
　　儒学
　　　宋
　　　　教授
徐侔德 【儒林郎嘉定九年七月至】 　方符 【从政郎嘉定十二年七月至】 　何（浣去完改兖） 【从政郎嘉定十五年七月至】 　邵梦龙 【儒林郎宝庆二年三月至】 　娄体仁 【从仕郎绍定二年四月至】 　罗闿 【承直郎绍定五年四月至】 　任袤然 【从事郎端平二年间七月至】 　刘卿月 【承直郎嘉熙二年七月至】 　陈埜 【迪功郎嘉熙四年十二月至】 　楼（日丙） 【文林郎淳佑二年四月至】 　郑起滨 【文林郎淳佑五年六月至】 　祝大椿 【迪功郎淳佑七年二月至】 　郑能应 【迪功郎淳佑十年三月至】 　吴洸 【迪功郎宝佑二年四月至】 　蔡德润 【迪功郎宝佑二年至兼淮海书院山长】 　孙继学 【迪功郎宝佑四年十一月至】 　许梦炎 【迪功郎宝佑五年十一月至】 　赵梦回 【从事郎宝佑六年正月至】 　霍超龙 【从事郎添差兼淮海书院山长景定元年十一月至】 　潘梦说 【迪功郎景定二年二月至】 　徐沂 【景定四年二月至】 　李士龙 【迪功郎景定五年二月至】 　陈绘 【迪功郎咸淳二年三月至】 　蒋少曾 【迪功郎咸淳五年四月至】 　林春泽 【迪功郎咸淳五年十一月至】 　冯唐英
　　　元
　　　　教授 【至顺三年四月教授韩祺作题名记曰学校设官有教焉所以尊经而明圣人之道有养焉所以育才而为国家之用岂徒历资格求仕进云尔哉京口学官题名始宋庆元至德佑国朝混一区宇近六十年而阙焉不载祺叨领学事三载考文献而得其详乃以姓名岁月寿诸石以俟夫后之来者有曰某也食焉而怠其事某也忠焉而尽厥职庶有劝于观感之间云】 
涂幼度 【字移愚龙兴人咸淳甲戌至至元十四年改除】 　盛际 【字舜咨杭州人至元十四年至】 　林桂发 【字德馨杭州人将仕郎至元十五年至】 　荀籍 【淮安人至元二十三年至】 　昌士气 【字养浩宁国人宋进士至元二十六年至】 　徐硕 【字德甫嘉兴人至元二十九年至】 　黄一龙 【永嘉人元贞元年至】 　梁相 【字必大杭州人大德二年十二月至】 　顾岩寿 【字子静镇江人大德五年十二月至】 　王公进 【字师善嘉兴人大德九年三月至】 　张凤翼 【字仲举大名人至大二年四月至】 　郭景星 【字符德镇江人皇庆元年四月至】 　王天觉 【字师尹宜兴人将仕佐郎延佑二年三月至】 　家晋孙 【字自昭蜀人延佑四年五月至】 　朱天珍 【字良贵蜀人延佑六年十二月至】 　谢元俊 【字英伯吴江人至治三年六月至】 　哲马鲁丁 【字师鲁回回人江浙两举乡贡进士泰定三年二月至】 　韩祺 【字吉甫婺州人天历二年八月至】 　徐圆 【字子方衢州人至顺三年七月至】 
　　　　学正
仇远 【字仁近杭州人】 　盛彪 【字符仁临安人】 　徐桧龙 【字耐翁镇江人】 　韦星凤 【字文甫金坛人】 　曹元用 【字子员济南人】 　何介 【字介逸温州人】 　李阐　赵友 【字子正常州人】 　张约 【字子礼杭州人】 　陈宜卿 【字君谊崇德人】 　魏济 【新城人】 　蒋子荣 【宜兴人】 　包（木云） 【字德文延佑甲寅乡贡进士】 　叶尧龙 【字友夔嘉定人】 　刘从龙 【字子雨庐陵人】 　荅澜 【字天章畏吾儿人至治三年乡贡进士】 　叶天祺 【处州人】 　胡龙孙 【字省吾庆元人】 
　　　　学录
甘桂芳 【镇江人】 　高浩孙 【字商叟镇江人】 　张勉之 【字天民杭州人】 　范致祥 【杭州人】 　徐子秀 【字实翁镇江人】 　郭畀 【字天锡镇江人】 　张昌符　尤焘 【字伯大无锡人】 　钱造翁　蔡煐 【字子华丹徒人】 　过奎 【字文叔无锡人】 　倪文 【建德人】 　徐持敬 【字臞叟淳安人】 　杨知容 【字克容汴梁人】 
　　　丹徒县学 【丹徒县学○(钞本此条前有淮海书院以下一叶余)　案严氏元照云淮海濂溪茅山三书院当列于丹徒丹阳金坛三县学之后钞本次序颠倒今从其说移至金坛县学条后】 
　　　　教谕
华焕文 【字尧章丹徒人】 　翟友直 【字益之庆元人延佑七年建县学】 　潘铸　余时献　陈允道 【字行之太平人】 
　　　丹阳县学
　　　　教谕
孟寿老 【字子长镇江人】 　艾塾 【字仲修镇江人】 　高瑢孙
　　　　金坛县学
　　　　　教谕
于文传 【字寿道平江人】 　陈曾 【字守约福州人】 　谢庆德 【字积之集庆人】 
　　　　淮海书院
　　　　　山长
龚璪 【字仲冕高邮人】 　商衮 【泗州人】 　程国辅 【高邮人】 　郭景星　郑参 【字希鲁福州人】 　田德刚 【东平人】 　马应龙 【彰人】 　李桂子 【金坛人】 　刘向荣 【镇江人】 　王天觉　郭麟孙 【字祥卿杭州人】 　杨如山 【字少游阆州人】 　赵彦铎 【字振之汴梁人】 　曹鉴 【字克明宛平人】 　赵辰孙 【字心甫蜀人】 　包国华 【江阴人】 　胡天与 【字古学婺州人】 　朱翊龙 【杭州人】 　于泰来 【字履道徽州人】 　张汝玉 【字德甫平江人】 　夏子云 【平江人】 　王士云 【字虚白信州人】 　邱公佐 【字以敬濮州人】 　徐俊明 【字子东杭州人】 
　　　　濂溪书院
　　　　　山长
徐苏孙 【字坦翁温州人】 　缪进德 【字仁甫福州人】 　尧允恭 【字克逊泰州人】 　阴德隆 【句容人】 　杜文冈 【字君山江阴人】 　赵友光 【字景谦金坛人】 　韦升 【字景阳金坛人】 　陈（国去或改水） 【字仲源福州人】 　沈天佑 【字吉甫杭州人】 　李侯谘 【字文江婺州人】 　郭登龙 【字云仲徽州人】 　张矩 【字仲方广平人】 　苗从舜 【字怀德汴梁人】 　吴熙 【字仲雍宜兴人】 　王翥 【字符凤东平人】 　王壁 【字全卿宜兴人】 　张炎发 【萧山人】 　汪炳 【字子文温州人】 　汤植翁 【字茂叔广德人】 　戴昌宗 【字寿卿江都人】 　岑俊卿 【字彦实余姚人】 
　　　　茅山书院
　　　　　山长
蒋达之　张梓　王去疾 【金坛人】 　韦星凤 【字文甫金坛人】 　张开先　沈天佑 【字吉甫杭州人】 　顾岩寿　王大年　朱志高　陈谔 【绍兴人】 　景范　承勋 【字符凯常州人】 　潘景之　林用　姚正翰　刘洪 【字希声蜀人】 　赤盏崇 【女直人】 　吴世荣　薛钧 【常州人】 　丁师文　朱富春　周东卿　周璇　诸士芳 【宜兴人】 　王实 【字彦谦绍兴人】 
　　医学
至元二十年四月中书省咨已设医学去处照依每年降去一十三科题目令医生每月习学医义一道年终置簿申尚医监考校优劣有无成绩外试问本学教授题目三道另置簿册同本学生员医义文簿年终申覆一就考校优劣以见教授能否有无称职
　　　教授
张应雷 【镇江人】 　魏之禔　王德玉　王惟一　张庆　张翼 【字君辅镇江人】 
　　　学正
郑霖　韩让　戚庆祖 【字遵道镇江人】 　胡就矩 【字仲规】 　张翼　施大才　张煜 【字仲华镇江人】 　王道远 【字仁仲】 
　　　学录
戚庆祖　张永年 【镇江人】 　何子荣 【字荣甫镇江人】 　戚庆洪 【字善甫镇江人】 　何暹 【字德明镇江人】 
　　　三县医学教谕各一员(缺)
　　阴阳学
至元二十八年仿儒学医学例设教授掌以阴阳之书教后学占算则用三命五星周易六壬数学婚元则用吕才大义书宅元则用周易秘奥八宅通真论茔元则用地里新书茔元总论地里明真经教授之下仍设正录
　　　教授
阎默 【字彦深曹州人】 　孙珪 【字子玉济宁人】 　锺世荣 【临安人】 　瞿元福 【嘉定人】 
　　　学正
李文仲 【字达卿金坛人】 　刘德润 【字华甫镇江人】 　刘天麟 【字君端丹徒人】 　刘□□ 【字思诚镇江人】 
　　　学录
庞国富 【上元人】 　潘应元 【字善乡镇江人】 
　将佐
窃闻之文事武备二者不可偏废也古者寓兵于农将佐无专职井田既坏而兵农之务始分汉制兵无常聚将无常守犹为近古京口自东晋后视为重镇故刺史常都督诸军唐宋刺守亦多节制军事理戎诸佐之外又有都头兵马使押衙大将都统制等官则专为军政设也元以神武混一海内天兵南下京口实先内附故置上万户以镇守之桓桓虎臣江汉式辟耕食凿饮上下相安则兵之于农未始不相资为用也将佐之名备列于左
　　宋
　　　都统制
叙(缺)
刘（王卓） 【扬州观察使左屯卫大将军嘉定十年七月至】 　彭（怯去去改乇） 【武翼大夫吉州刺史宝庆三年三月至】 　赵胜 【武显大夫复州团练使左屯卫将军宝庆三年九月至】 　王鉴 【武功大夫和州防御使绍定五年五月间至】 　李虎 【左武大夫达州刺史带御器械端平二年七月至】 　赵邦永 【拱卫大夫眉州防御使带御器械嘉熙元年三月间至】 　濮顺 【武节郎嘉熙三年八月至】 　刘虎 【利州观察使淳佑三年正月至】 　张仲宣 【拱卫大夫扬州观察使淳佑五年八月至】 　邓淳 【武功大夫带御器械淳佑七年六月至】 　萧均 【吉州刺史带御器械宝佑三年正月至】 　夏贵 【吉州刺史带御器械宝佑四年七月至】 　陈奕 【蕲州防御使带御器械宝佑六年六月至】 　孙虎臣 【和州防御使带御器械景定二年五月至】 　夏松州
　　　兵马都监五员缺
　　　巡辖一员缺
　　　计议
武昌志曰都统制僚属有计议官有主管机宜文字有干办公事宋南渡后岳飞军屯武昌韩世忠军屯京口均号重地擢参兵谋非由科第则有功边境者也或以铨选或以荐辟中因多事时或添差由戎幕而秉州麾者有之嘉定志不载咸淳志自端平以后名字颇详兹不得而略也
吴驿 【端平】 　林炎 【端平】 　胡拱之 【端平】 　邹宏 【嘉熙】 　范允中 【嘉熙】 　张兟 【嘉熙】 　李师望 【淳佑】 　李周 【淳佑】 　卫丙 【淳佑】 　刘有成 【淳佑】 　陆同甫 【淳佑】 　胡允中 【淳佑】 　王槐祖 【淳佑】 　赵时柽 【淳佑】 　黄伯彪 【宝佑】 　杜禾 【景定】 　余起龙 【景定】 　杨巽 【景定】 　翁能之 【景定】 
　　　主管机宜文字
王嘉谋 【端平二年】 　贾汝翼 【嘉熙二年】 　谢彭年 【嘉熙四年】 　黄瀹 【淳佑二年】 　甘应辰 【淳佑四年】 　朱祖仁 【淳佑六年】 　黄宋兴 【淳佑七年】 　杨梦飞 【淳佑九年】 　汤执中 【淳佑十一年】 　臧拱辰 【淳佑十二年】 　吕焘 【宝佑二年】 　赵鉴 【景定二年】 　黄熙春 【景定五年】 
　　　干办公事
陈虎臣 【端平】 　许成之 【淳佑二年】 　杨万里 【淳佑四年】 　楼禾 【淳佑六年】 　郑大有 【淳佑八年】 　黄炎 【淳佑十年】 　张遇龙 【宝佑】 　黄伯虎 【宝佑】 　戴梦高 【宝佑】 　薛箫鸣 【景定二年】 　陈沂孙 【景定三年】 　周中孚 【咸淳元年】 
　　　提点医药饮食
古无是官宋南渡后三衙皆置之江上诸屯亦然京口驻兵最多又添差一员大抵分督医师任诸军药食之责无预幕画
陈刚中　庄谦 【宝佑】 　姜时 【景定三年】 　刘汝楫 【景定三年】 　范晞文 【景定五年】 　戚瑀锡 【景定五年】 　姚雄 【淳佑元年】 
　　　从军舍人
宋南渡后士由右科进者率先从戎隶三衙而次京口先之以七载为充考或通籍或参幕姑以前志所载者录之
杨湜　陶文虎　方初　郑遇龙　章德起
　　　准备差遣 【时州郡辟差故不详书】 
　　元
　　　镇守镇江上万户府
　　　　达鲁花赤 【三珠虎符】 
塔刺海 【蒙古人宣武将军】 　燕只吉歹 【塔刺海子袭父职武德将军泰定二年十二月至】 　脱罗帖木儿 【回回人明远将军至顺三年九月至】 
　　　　万户 【三珠虎符】 
胡忽都不花 【京兆人宣武将军至元二十七年至】 　胡薛彻秃 【忽都不花子袭父职武德将军皇庆二年间十二月一日至】 
　　　　副万户 【虎符】 
张元英 【恩州人宣武将军至元二十五年八月二十五日至大德二年九月二日病卒】 
　　　　经历
刘温 【字温甫女直人将仕郎至顺元年十月五日至二年六月以母忧去】 
　　　　知事
唤住 【字仁甫蒙古人至顺三年正月二十一日至】 
　　　　提腔案牍
鲁用 【字若用益都人至顺二年十二月二十五日至】 
　　镇抚所
　　　镇抚 【金牌】 
诺怀 【字德卿蒙古朮温台人武德将军至治元年三月二十日至重建镇抚司详见公廨门至顺三年五月升江浙等处行中书省都镇抚】 　王唆郎吉歹 【辽阳人宣武将军延佑二年十二月至天历二年正月十八日致仕】 
　　　都目 【本所首领官受行省札付】 
段克忠 【字兼甫彰德人至顺元年正月□日至三年九月二十一日卒】 
　　真定翼上千户所
　　　达鲁花赤 【金牌】 
孛罗 【塔塔儿人武德将军延佑六年五月十二日至泰定元年五月去】 　帖木列思 【蒙古人武德将军至顺三年八月二日至】 
　　　千户 【金牌】 
张国维 【真定人明威将军至元三十年致仕】 　张恒 【国维子袭父职昭信校尉元贞元年二月至大德五年征八百媳妇国阵亡】 　张仲孙 【恒孙袭祖职武略将军至大二年十一月至天历二年七月去】 
　　　副千户 【金牌】 
张政 【彰德人明威将军至大元年致仕】 　张杰 【政子袭父职忠显校尉至大二年十一月至四年十一月病卒】 　张洪范 【字九畴杰子袭父职昭信校尉延佑二年正月至】 
　　　提领案牍
柯荣 【字子华襄阳人至顺三年十一月至】 
　　　弹压
刘温 【字子和保定人进义校尉至大二年四月至】 
　　　上百户
赵忽都荅儿 【彰德人进义校尉皇庆元年十二月至泰定元年正月去】 
　　　下百户
张琳 【河间人进义副尉元贞二年四月至泰定三年三月殁】 　杜马儿 【字文秀真定人忠义校尉大德元年六月至】 　马德 【真定人进义校尉至大元年八月至至顺元年七月殁】 　李信 【广平人进义副尉皇庆元年二月至】 　巩乃马歹 【字仲谦河间人延佑四年三月至】 　张荣祖 【字继善保定人至治元年正月至】 　张理 【真定人进义副尉至治二年五月至天历二年九月殁】 　卢大用 【大都人泰定二年十月至】 　刘润 【保定人泰定四年四月至】 　窦世英 【济南人天历元年十月至】 　傅朝用 【般阳人至顺元年十一月至】 
　　濮州翼上千户所
　　　达鲁花赤 【金牌】 
塔海朮 【别失八里畏吾儿人武略将军大德二年二月至三年三月病卒】 　宣僧 【塔海朮子袭父职武略将军延佑六年三月至】 
　　　千户 【金牌】 
潘镕 【汴梁人武略将军】 　潘塔不歹 【镕子袭父职武略将军皇庆元年六月至】 
　　　副千户 【金牌】 
孟皞 【字天章济宁人昭信校尉至治元年四月至】 
　　　提领案牍
沈文献 【字贤卿东平人至顺元年四月至】 
　　　弹压
刘通 【东平人进义副尉至顺二年二月至】 
　　　上百户(缺)
　　　下百户
曹彬 【濮州人进义副尉元贞元年十一月至至顺元年六月殁】 　睦义和 【大名人进义副尉至大二年间四月至】 　高德明 【字子昭濮州人延佑二年间四月二日至】 　潘居政 【濮州人延佑二年十月至】 　司猪儿 【濮州人进义副尉延佑三年十二月至】 　王斌 【濮州人银牌至治二年三月至】 　郭彦昶 【濮州人银牌泰定二年四月至】 　张德清 【濮州人泰定二年四月至】 　石抹那海 【扎赤丹人泰定二年六月至】 　张世杰 【德州人泰定二年十月至】 　姜忠 【濮州人泰定二年十一月至】 　李秀 【濮州人天历元年十月至】 
　　卫辉翼上千户所
　　　达鲁花赤 【金牌】 
安僧 【蒙古人武略将军】 
　　　千户 【金牌】 
高锁安 【河间人宣武将军至元二十六年三月至】 
　　　副千户(缺)
　
　　　提领案牍
刘衍 【德州人至顺元年正月至】 
　　　弹压
阴仲杰 【德州人延佑元年十月至天历二年七月去】 
　　　上百户(缺)
　　　下百户
李黑驴 【彰德人进义副尉至元十八年二月至今芍陂屯田】 　王君用 【卫辉人进义校尉至元二十六年十一月至延佑六年四月殁】 　张荣兴 【顺德人大德三年七月至延佑元年六月去】 　贾仲杰 【河间人进义副尉大德三年八月至】 　宋义 【彰德人进义校尉大德九年七月至】 　程英 【广平人进义副尉大德十一年五月至至顺二年十二月致仕】 　张显 【大都人进义副尉皇庆元年二月至延佑五年十一月殁】 　刘不花 【大名人延佑元年十月八日至】 　史伯颜 【河间人至治二年十月至】 　王居敬 【大都人泰定四年三月至】 　元国瑞 【皇庆元年二月至天历二年七月殁】 　宋显 【济南人至顺元年十二月至】 　杨成 【河间人至顺二年五月至】 　周囊如歹 【字润甫河间人进义副尉至顺三年正月至】 
　　怀庆翼上千户所
　　　达鲁花赤 【金牌】 
完泽都 【回回人忠显校尉皇庆二年五月至泰定三年去】 
　　　千户 【金牌】 
刘谦 【大名人武略将军延佑三年五月至天历元年十月去】 
　　　副千户 【金牌】 
游珪 【濮州人中顺大夫泰定二年闰五月至泰定四年致仕】 　游唐兀 【珪子袭父职忠显校尉延佑三年五月至】 
　　　提领案牍
王耀 【字世明曹州人至顺元年二月至】 
　　　弹压
张荣 【顺德人至顺元年二月至】 
　　　上百户(缺)
　　　下百户
张荣 【顺德人进义副尉至元二十三年至今芍陂屯田】 　王全 【怀庆人进义副尉至元二十三年二月至今芍陂屯田】 　李君住 【怀庆人进义校尉至元二十四年九月至】 　赵福 【真定人至元二十九年八月至至大二年十二月殁】 　刘秉仁 【真定人进义校尉元贞二年正月至至顺二年十二月致仕】 　傅元诚 【汴梁人大德元年九月至至顺元年十二月致仕】 　李彻里拔都 【顺德人进义副尉大德六年二月至】 　刘世荣 【广平人至大二年五月至】 　焦荣 【高唐人进义副尉至大三年十二月至】 　张囊加歹 【广平人进义副尉延佑元年四月至】 　杜着 【真定人延佑二年三月至泰定二年七月殁】 　薛起宗 【顺德人进义副尉延佑七年三月至】 　游也先 【顺德人泰定四年十月至】 
　　高唐翼中千户所
　　　达鲁花赤 【金牌】 
秃灭歹 【蒙古扎刺歹人忠义校尉至元三十一年七月至元贞元年九月四日卒】 　朵罗帖木儿 【秃灭歹子袭父职忠义校尉大德元年九月至皇庆元年三月卒】 　托托 【朵罗帖木儿子袭父职武略将军延佑五年三月至】 
　　　千户 【金牌】 
刘景严 【高唐人武略将军】 　刘宏 【景严子袭父职忠显校尉至大三年七月至泰定四年六月卒】 　刘弤 【宏弟袭兄职】 
　　　副千户 【金牌】 
李伯颜察儿 【广平人忠显校尉延佑七年十月至】 
　　　都目
陈思义 【字叔宜濮州人天历二年十月至至顺二年丁母忧】 
　　　弹压
张居敬 【高唐人延佑元年十二月至】 
　　　上百户(缺)
　　　下百户
傅仁定 【高唐人进义副尉银牌至元二十六年九月至】 　武致远 【高唐人银牌元贞元年间三月至】 　李忙古歹 【高唐人进义副尉元贞二年八月至】 　郭兴宗 【高唐人进义副尉至大元年十二月至天历元年六月殁】 　尹琼 【高唐人皇庆二年二月至延佑六年十一月殁】 　林桧 【德州人延佑四年四月至七月去】 　张汝成 【高唐人银牌至治二年二月至】 　李敬 【高唐人泰定元年三月至】 　王从政 【高唐人泰定三年十二月至】 　展世英 【高唐人至顺三年六月至】 
　　彰德翼下千户所
　　　达鲁花赤 【金牌】 
教化 【蒙古孙都歹人忠义校尉泰定元年十月至】 
　　　千户 【金牌】 
郑义 【彰德人武略将军至元二十五年至至大二年二月致仕】 　郑廷珪 【义子袭父职忠义校尉大德五年八月至后致仕】 　郑国英 【廷珪子袭父职忠义校尉至顺二年四月至】 
　　　副千户 【银牌】 
王政 【彰德人武略将军至元二十九年三月至大德元年十一月病卒】 　王天佑 【政子袭父职敦武校尉大德二年十一月至泰定三年十二月卒】 　王德元 【字子仁天佑子袭父职敦武校尉至顺元年十月至】 
　　　吏目
耿思齐 【字贤卿真定人泰定四年三月至尝权着上千户所提领案牍至顺三年九月丁母忧】 
　　　弹压
李珍 【河间人大德三年二月至】 
　　　上百户
干耳朵 【契丹人进义副尉皇庆二年八月至】 　邢赟 【彰德人进义校尉银牌延佑元年正月至】 　张端信 【济南人进义校尉银牌至顺二年四月至】 
　　　下百户
张换住 【顺德人进义副尉大德三年十二月至】 　张政 【顺德人至治二年十二月至】 　田蛮儿 【大都人泰定二年十月至至顺二年五月殁】 　马天麟 【彰德人至顺二年二月至】 
　　济南翼下千户所
　　　达鲁花赤 【金牌】 
忽都牙歹 【速要歹人敦武校尉至元二十八年二月至大德四年八月卒】 　拜要歹 【忽都牙歹弟袭兄职敦武校尉大德九年正月至延佑元年五月卒】 　哈丹 【拜要歹子袭父职忠显校尉至治三年二月至】 
　　　千户 【金牌】 
高元 【彰德人武略将军至元二十五年十月至大德五年卒】 　高克敬 【元子袭父职忠翊校尉大德八年八月至延佑七年八月致仕】 　高垕 【克敬子袭父职忠显校尉至治元年四月至】 
　　　副千户 【银牌】 
李阔阔不花 【冠州人保义校尉至元二十九年二月至延佑六年七月卒】 　李荣 【阔阔不花子袭父职保义校尉泰定三年二月至】 
　　　吏目
李荣祖 【字继先广平人至顺元年八月至】 
　　　弹压
皇甫彻只秃 【濮州人进义副尉延佑七年七月至】 
　　　上百户
脱脱木儿 【蒙古人进义校尉至元二十八年四月至大德七年去】 　师曾 【彰德人敦武校尉延佑六年七月至】 
　　　下百户
蔡张奴 【彰德人进义副尉至大四年五月至】 　唐仁义 【汴梁人皇庆元年三月至延佑二年十一月卒】 　陈哈刺拔都儿 【彰德人进义副尉延佑二年正月至】 　梁不鲁罕 【河间人进义副尉延佑二年四月至天历二年十二月殁】 　路大有 【真定人进义副尉泰定二年九月至】 
　　顺德翼下千户所
　　　达鲁花赤 【金牌】 
石抹囊加歹 【速刺歹人忠翊校尉至元三十年三月至大德八年正月卒】 　石抹真童 【囊加歹子袭父职忠翊校尉延佑五年间四月至】 
　　　千户 【金牌】 
郭世英 【真定人武略将军至元二十八年十月至大德四年闰八月卒】 　郭仪 【世英子袭父职忠翊校尉大德八年八月至天历二年卒】 
　　　副千户 【银牌】 
田仲貌 【濮州人忠翊校尉至元二十九年至至治二年致仕】 　田谦 【仲貌子袭父职忠翊校尉至治二年五月至】 
　　　吏目
李仲杰 【字英甫彰德人至治元年十一月至】 
　　　弹压
王国瑞 【顺德人大德五年九月至天历二年三月殁】 
　　　上百户(缺)
　　　下百户
王庆安 【字用中广平人大德四年五月至】 　姚谅 【怀庆人至大二年五月至】 　马国瑞 【彰德人延佑四年十二月至至顺元年十二月殁】 　张仔祖 【字克忠广平人进义副尉至治元年四月至】 　李庆寿 【广平人至治元年十月至】 　游懋 【顺德人进义副尉至治元年十一月至】 　阎荣祖 【字孝先怀庆人至顺三年十月至】 
　　广平翼下千户所
　　　达鲁花赤 【金牌】 
亦刺马丹 【阿刺温人忠翊校尉至元二十八年十一月至至顺二年二月卒】 　速来蛮 【亦刺马丹子袭父职忠显校尉泰定四年七月至】 
　　　千户 【金牌】 
赵玉 【广平人武略将军至元十七年至二十五年洪泽屯田】 　赵荣祖 【玉子袭父职忠显校尉至大三年至今洪泽屯田】 
　　　副千户 【银牌】 
白 【益都人忠翊校尉至元二十八年十二月至】 　白察罕不花 【弟袭兄职忠翊校尉至治元年六月至】 　白玺 【子袭父职敦武校尉天历二年二月至】 
　　　吏目
卜鉴 【字明卿湖州人至顺二年二月至】 
　　　弹压
李德诚 【真定人至大三年闰七月至】 
　　　上百户(缺)
　　　下百户
李义 【广平人敦武校尉至元二十六年至泰定四年正月殁】 　时忠 【广平人进义副尉元贞元年九月至】 　刘三保 【广平人大德三年九月至】 　司文广 【彰德人皇庆元年十一月至】 　张珪 【大都人进义副尉皇庆二年闰三月至】 　王成 【宁海人进义副尉延佑四年正月至至顺二年殁】 
　　盐军翼下千户所
　　　达鲁花赤(缺)
　　　千户 【金牌】 
费成 【东平人昭信校尉至元三十年二月至四月卒】 　费守禄 【成子袭父职忠翊校尉延佑五年二月至泰定二年六月致仕】 
　　　副千户(缺)
　　　吏目
杜鉴 【字仲明真定人以母忧去】 
　　　弹压
苗成 【彰德人皇庆二年正月至延佑五年五月去】 
　　　上百户
王诚 【字仲实邓州人进义校尉泰定四年三月至】 
　　　下百户
陈贵兴 【字德新大名人进义副尉延佑六年四月至】 
　寓治
叙(缺)
　　宋
　　　总领所
叙(缺)
王纲 【朝散郎户部员外郎嘉定十一年七月至】 　程单 【朝请大夫司农卿嘉定十二年三月至】 　岳珂 【承议郎守军器监嘉定十四年九月至】 　吴潜 【朝请大夫试尚书户部侍郎□□二年七月至】 　丁晖 【中大夫太府少卿□□三年七月至】 　徐瑑 【奉议郎户部郎官淳佑二年七月至】 　马光祖 【朝请大夫军器监淳佑三年六月至】 　王埜 【朝请大夫直秘阁修撰司农少卿淳佑四年九月至】 　赵汝捍 【朝议大夫直华文阁淳佑七年六月至】 　赵兴杰 【朝请郎太府卿淳佑八年八月至】 　余晦 【通直郎太府丞淳佑九年五月至】 　徐（上□下木） 【中散大夫户部郎中淳佑十一年六月至宝佑六年五月赵与（上山下言）后再以正奉大夫户部尚书至】 　赵与（上山下言） 【朝请大夫将作监宝佑三年五月至】 　麋弇 【朝奉大夫将作监景定元年七月至】 　赵日起 【朝散郎直秘阁景定二年三月至】 　吴势卿 【朝请郎户部郎官景定二年四月至】 　章炯 【朝请大夫军器监景定三年九月至】 　赵汝梅 【中大夫太府卿景定四年九月至】 　陆景思 【中大夫权户部侍郎景定五年九月至】 　赵与可 【承议郎试将作监景定五年十二月至】 　曹元发 【朝请大夫太府少卿咸淳三年正月至】 　赵孟奎 【朝请大夫咸淳四年至】 　赵溍 【朝议大夫咸淳六年至】 
　　　粮料院
隶总领所为属长职诸军戍兵稍食以式法为之券授审计院会之而诏廪藏给焉多选治邑有声及资历高者居之绍兴甲寅赵师谊为厅壁记 【其略曰院之职凡王人将帅与其属之俸禄京口禁旅与惟扬真楚之戍其帛币刍粮之供参法考令无舛而后行官资升降审之外帑以帐书之士马招徕及营厩之有物故者附之此所掌之大略也碑今不存】 
石孝淳 【承议郎嘉定十年至】 　王（打去丁改永） 【奉议郎嘉定十二年六月至】 　施诚一 【朝散郎嘉定十四年十月至】 　李权 【奉议郎嘉定十六年十一月至】 　俞杭 【朝请大夫庆元元年十二月至】 　史复祖 【朝议大夫绍定元年正月至】 　史弥忞 【朝奉郎绍定元年四月至】 　惠毓 【朝请郎绍定三年四月至】 　赵善部 【朝请大夫绍定五年十一月至】 　陈仲直 【朝散郎端平元年十一月至】 　范兹 【奉直大夫端平三年间十二月至】 　乔幼文 【承议郎嘉熙元年八月至】 　翟繁 【朝散郎嘉熙二年三月至】 　颜俨 【朝奉郎嘉熙四年二月至】 　陈棐 【承议郎淳佑二年六月至】 　郑羽 【朝请郎淳佑四年八月至】 　赵时鐩 【承事郎淳佑六年十二月至】 　范庆家 【承议郎淳佑九年正月至】 　张自明 【承议郎淳熙十年七月至】 　吴昺 【通直郎淳佑十一年十二月至】 　赵若搢 【奉议郎宝佑元年十二月至】 　杨珏 【奉议郎宝佑三年十二月至】 　项公泽 【奉议郎宝佑六年正月至】 　赵希茞 【朝奉郎开庆元年十二月至】 　叶英 【朝奉郎景定三年正月至】 　潘景丑 【朝散郎景定五年正月至】 
　　　主管文字
亦总领所属淳佑三年始置其间有累升朝职就领使事者
徐焕 【奉议郎淳佑三年七月至】 　蔡誉 【通直郎淳佑五年十月至】 　赵师峮 【奉议郎淳佑八年五月至】 　危骖 【宣教郎淳佑九年九月至】 　赵希意 【通直郎淳佑十年五月至】 　赵必海 【宣议郎宝佑二年闰六月至】 　潘起岩 【奉议郎宝佑四年十月至】 　张培 【奉议郎宝佑六年三月至】 　张时宝 【宣教郎宝佑六年六月至】 　费伯恭 【承事郎开庆元年闰十一月至】 　袁道鸣
　　　干办公事
亦总领所属官庆元间丹徒丞张晋为厅壁记不存
叶莫 【从政郎嘉定十年至】 　邱牧 【从政郎嘉定十三年至】 　杨总 【朝奉郎嘉定十四年至】 　张定 【儒林郎嘉定十六年至】 　程有俊 【朝散郎宝庆二年至】 　项容孙 【承直郎绍定元年至】 　翁逢龙 【承直郎绍定三年至】 　谢奕修 【朝散郎绍定六年至】 　杨恭 【奉议郎端平二年至】 　吴澄 【朝散郎端平三年至】 　吕涣 【承直郎嘉熙二年至】 　田文虎 【承议郎淳佑元年至】 　郑觉民 【承直郎淳佑元年至】 　何宗姚 【承事郎淳佑三年至】 　徐时升 【文林郎淳佑四年至】 　师遇 【从政郎淳佑五年至】 　张兴龙 【文林郎淳佑八年至】 　赵槱夫 【儒林郎淳佑九年至】 　柴梦炎 【儒林郎淳佑十年至】 　陈应星 【承直郎淳佑十一年至】 　费伯恭 【承事郎宝佑五年至】 　张旗 【从政郎开庆元年至】 　翁旗 【从政郎开庆元年至】 　石德祥 【承务郎景定二年至】 　辛同孙 【从政郎景定五年至】 
准备差遣一员
监大军仓一员 【仓厅有题名记淳佑壬子何澄立□□□高文今不存】 
监仓门一员
斗面官一员
监大军甲仗库一员
酒官四员
榷货务监官二员
监务门一员
围田干官二员 【淳佑二年始置左右选各一员六年并辟左选】 
以上并隶总领所
　　元
　　　行大司农司 【至元二十四年立元贞元年省】 
　　　　大司农
脱虎脱 【蒙古人资善大夫】 　燕公楠 【庐陵人中奉大夫】 
　　　　司农卿
王虎臣 【字介石温州人中奉大夫】 　郭仁秀 【中奉大夫】 
　　　　司农少卿
乌马儿 【回回人奉训大夫】 　焦□ 【奉直大夫】 
　　　　司农丞
李晞颜 【杭州人从仕郎】 
　　　　经历
杨泰 【字天宠益都人承务郎】 
　　　　都事
张彬 【字文质益都人承事郎】 　刘浩 【字巨源】 
　　　　照磨
赵忠恕 【字信卿将仕佐郎】 
　　　　管勾
火你赤 【火你赤○钞本火作大　案张氏鉴云大你赤当作火你赤考下文知印内有火你赤注云后除管勾此处之大你赤正是管勾之官则大字为火字之误无疑今从其说改正据元史百官志及廿二史札记火你赤乃牧羊之官盖此人以官为名也下文蒙古必阇赤回回必阇赤亦是以官为名耳】 【蒙古人将仕佐郎】 　蒙古必阇赤　明阿失帖木儿　赵禹珪 【字天锡】 　回回必阇赤　苫思丁 【回回人】 
　　　　提控令史
马谦 【字受益】 　刘恤方 【字稷卿】 
　　　　令史
张世英 【字仲杰】 　张天常 【字寿卿】 　张立 【字彦礼】 　张楫 【字汝济】 　王勉 【字起宗】 　王士恭 【字彦清】 　李弼 【字良弼】 　杨企元 【字长卿】 　李震 【字威卿】 　梁安寿 【字寿之】 　杨鉴 【字明之】 　高云翼 【字鹏举】 　潘津 【字润卿】 　程天骥 【字千里】 　曹英 【字彦卿】 　刘文博 【字才卿】 　霍元 【字仲达】 　卫仲器 【字君用】 　郭渊 【字彦卿】 　边汝翼 【字舜卿】 　申恕 【字仲宽】 　粘合暠 【字洪明】 　郝信 【字仁甫】 　高世显 【字伯英】 　高约 【字之守】 　崔元贞 【字干臣】 
　　　　知印
屈颜　怯里马赤　火你赤 【后除管勾】 　刺马失干
　　　　宣使
牛拾住　阿塔赤　张翥　王彰　吴诚　阎壁　乌古轮　郭铸　马德润　暗都刺
　　　通政院 【至元二十九年闰六月置大德七年四月省】 
　　　　院使
塔海 【畏吾儿人通奉大夫元贞二年至】 
　　　　同知
火失不花 【河西人中顺大夫至元二十九年至】 
　　　　同签
张教化 【又名古字尧卿大都人奉政大夫至元二十九年至】 　孙瓒 【真定人奉直大夫元贞元年至】 
　　　　判官
王伟 【字子英大都人承直郎至元二十九年至】 　张居中 【沂州人承务郎至元二十九年至】 　乞石烈仲平 【女直人承德郎至元二十九年至】 　爱林 【回回人承事郎元贞二年至】 　张均 【字伯祥沂州人承直郎元贞二年至】 　刘曲吕 【承直郎】 　忻都 【回回人承德郎】 
　　　　经历
焦德明 【字显卿汴梁人承事郎至元二十九年至】 　张纪 【字仲宪济南人征事郎元贞二年至】 　郭世杰 【承事郎】 　刘那海 【济南人承事郎】 
　　　　都事
周秃满歹儿 【又名本字季文大都人承务郎至元二十九年至】 　冯庆祥 【字寿之冀宁人征仕郎】 　蒙古必阇赤　也速歹儿 【字谦用承务郎】 　高瑛 【字彦明】 
　　　　提控令史
王桂 【字之芳】 　王昌 【字荣之】 　王琪 【字君美】 　陈璧 【字汝璋】 　马常 【字仲良】 　张敏 【字仲元】 　郭素 【字大初】 　曹英 【字彦卿】 
　　　　知印
荅罕伯
　　　　宣使
盖渊　高帖木儿不花　拾得捏古　鲁思　安伯起 【字彦举】 　张惟诚 【字信之】 　杨德诚 【字和卿】 　扈延玉
　　　打捕鹰房总管府
　　　　达鲁花赤
撒八儿 【怀远大将军】 
　　　　总管
李忙古歹 【怀远大将军】 
　　　　同知
甘大亨
　　　　经历
史□□ 【承事郎】 
　　　　知事
刘庆祥 【将仕郎】 
丹徒陈裕武汉藩校字

至顺镇江志卷十八 【至顺镇江志卷十八○(钞本八作九)　案此卷首载人材门叙云今列科举仕进节义孝友隐逸方外各为一类是人材门内先述科举然后及仕进以下也乃钞本误列仕进类于卷十八而反列科举类于卷十九遂与总叙不符今特将此二类彼此互易以免紊乱】 
　人材〔一〕 【人材○(钞本无此二字)　案叙云扶舆盘礡以锺乎人者代不乏材又云然人材之多于今为盛考卷四土产门禽类鹊注云见人材门孝友类(在张恪注)卷九僧寺门鹤林寺注云见人材门方外类在元素注普济寺注云光事乃见于人材门隐逸类(在焦光注)卷二十一杂录门考古类焦山瘗鹤条注云焦光赞已见人材门隐逸类注同上夫孝友隐逸方外既是人材之子目则科举仕进节义亦皆人材之子目可知今特据以补入下卷之首人材误作人物今亦改正】 
京口江山为天下冠清淑之气扶舆盘礡以锺乎人者代不乏材典午南渡中原士大夫又多侨寓于此唐宋以来屹为重镇皇元一统适当南北冠盖之会是以上下千数百年名公巨卿鸿儒硕彦项背相望或以节义励俗或以政事裕民或以武略定乱或以文学垂范至于高蹈物表远引方外亦皆清俊卓绝之士是其遗风逸尘沾被无极故虽闾阎细民亦或有以孝行自见鲁无君子斯焉取斯今列科举仕进节义孝友隐逸方外各为一类仍以土著 【至元以后凡占籍于此者皆以土著书不复论其先世也】 侨寓 【至元以后凡有恒产于此者则书其无者则不书也】 别之然人材之多于今为盛访求爵里未能什一姑以公牍中所报者着于篇俟有所得又将续书
　　科举 【科举○(钞本举作目在总叙之前)　案张氏鉴据总叙谓以科举为科目非原本矣考卷十九仕进类土著茅义注云祖登见科举类(今有茅登传)侨寓陈禧注云孙应（山午）见科举类今有陈应（山午）传葛蘩注云父良嗣见科举类(今有葛良嗣传)翟从注云子思见科举类(今有翟思传)龚潗注云基先子基先见科举类(今有龚基先传)孙规注云父应凤见科举类(今有孙应凤传)袁注云秀发子秀发见科举类(今有袁秀发传)王实注云父已见科举类(今有王已传)节义类土著洪造注云兄兴祖见科举类(今有洪兴祖传)茅湘注云父登见科举类(今有茅孝登传)友类土著蔡渊注云子肇见科举类今有蔡肇传虞申注云仲子沉见科举类(今有虞沉传)洪拟注云侄兴祖见科举类(今有洪兴祖传)王康注云族祖澄见科举类(今有王澄传)张恪注云子体纯见科举类(今有张体纯传)汤宋彦注云父鹏举兄邦彦并见科举类(今有汤鹏举汤邦彦传)丁可久注云族祖权见科举类(今有丁权)传侨寓刁湛注云父衎子绎等并见科举类及仕进类(今科举类有刁绎刁约而无刁衎仕进类亦无之盖脱去也)隐逸类土著邵餗注云父遇兄饰俱见科举类(今有邵饰传脱去邵遇传)邵彦注云父景纯子绘并见科举类(今有邵绘传脱去邵景纯传)吴德仁注云父遵路子升奕并见科举类(今有吴遵路吴升吴奕传)陈元注云子廓度孙睺等并见科举类(今有陈廓陈度陈睺传)褚庭坚注云子籍见科举类(今有褚籍传)孙齍注云兄荩见科举类(今有孙荩传)蔡载注云兄肇见科举类(今有蔡肇传)艾钦文注云子谦见科举类(今有艾谦传)洪秉钧注云弟秉哲见科举类(今有洪秉钧传)侨寓翟耆年注云父汝文见科举类(今脱去翟汝文传)章垚注云子琰琮瑢并见科举及孝友类(今科举类有章琰章琮传孝友类有章瑢传)王朝孙注云父已见科举类(今有王已传)是此处之子目本是科举而非科目矣今从张说改正】 
　　　土著 【土著○(钞本无此二字)　案人材门总叙云仍以土著侨寓别之注云至元以后凡占籍于此者皆以土著书不复论其先世也至元以后凡有恒产于此者则书其无者则不书也据此则凡注明镇江人润州人京口人曲阿人延陵人丹徒人丹阳人金坛人以及注明居于某水某山而其地属于镇江者皆当列于土著若夫注明侨郡及他郡之人与注明某处人徙居镇江(居润州居京口居曲阿居延陵居丹徒居丹阳居金坛者并同下文俱仿此例)其先某处人徙居镇江以及注明籍贯某处居镇江者皆当列于侨寓至于不注明何处之人无以知其为土著为侨寓者今则疑以传疑当列于土著之内(惟方外类不注明何处人者今皆归于侨寓以游方之僧道多非土著之人也)其中祖父为土著者则子孙亦为土著子孙为侨寓者则祖父亦为侨寓故以各门彼此互证则土著侨寓必当细为分析考科举内注明润州人者陶翰一人注明曲阿人者包咸丁仙芝蔡希寂谈戭张晕五人注明延陵人者储光羲包佶包何三人注明丹徒人者马怀素申堂构张子方李觉许旸刘无极张颉孙荩张扶张大允张处厚崔耕霍篪陈景周丰有孚刘倬姜谦光向公庆艾谦艾庆洪艾庆远二十一人注明居丹徒者孔定国一人注明丹阳人者皇甫冉皇甫曾王总吴淑邵饰诸葛赓王存柳涗蔡煜张知章顾方纪霖吴中起洪譓洪兴祖张绚王扬英锺将之窦忠棐殷淳汤乔年胡缉洪江蔡逢二十四人注明居丹阳练塘者权璩一人注明金坛人者萧颖士张倜姚辟蒋猷丁权庄必疆王澄张忞谭知柔张纲汤鹏举褚籍王彦举李巨源丁宗魏刘谦终张汝永丁大同陈□史崇文史崇芳许焘翟起宗诸葛埴李质二十五人注明丹徒人徙金坛者顾奎一人注明牒试本府贯者曹焕一人注明居北固者刘太冲刘太真二人注明居京口丁卯桥外墅者许浑一人注明居茅山者顾非熊一人未注明居于何地而以他传参互考订知为土著之人者吴遵路(注云淑子)邵仲宣(注云饰之从兄弟)邵景先邵必邵亢(邵饰注云饰之祖勋生二子曰邈曰遇邈二子景先景纯遇六子三曰余生亢亢生埙篪四曰饰饰弟餗必)丰有章(注云有孚弟)姚存姚梦升(注并云辟从弟)邵篪(详上文)陈廓(注云亢子亢见隐逸类考陈亢注云金坛人)蔡肇(注云父渊见孝友类考蔡渊注云丹阳人)陈度(注云廓子)张君冑(注云君奭弟考张君奭注云倜子)姚纯孟(注云辟从侄)虞沉(孝友类土著虞申注云丹徒人仲子沉见科举类)邵绘(注云彦子彦见隐逸类考隐逸类邵餗注云丹阳人邵彦注云餗从侄父景纯子绘并见科举类)陈睺(注云廓子)洪遘(注云兴祖从弟兄造见节义类考洪造注云丹阳人)纪叙(注云霖子)王资深(注云澄弟)纪交(仕进类纪旬注云祖霖父交)诸葛材(注云赓曾孙)张谔(注云君奭长子)洪逵(注云遘弟)李舜卿(注云觉之从侄)李正邦(注云觉子)邵彪(上文邵饰注云饰弟餗必必生约史约史孙彪)诸葛松(注云材)弟张体纯(注云父恪见孝友类考张恪注云金坛人子体纯见科举类)王誾(注云存曾侄孙)许虞卿(注云焘侄)姚虞卿(注云辟从侄孙梦升之后)洪（ 宜）(注云譓子)陈璇(注云度子)丰渊(注云渐弟考丰渐注云有孚孙)陈寮(注云亢曾孙)陈璘(注云度侄)许必胜(注云虞卿弟)吴交如(注云中起曾侄孙)许晟(注云焘弟)丰渐(详上文)陈从古(注云廓之孙)汤修年(注云乔年弟)王维(注云澄侄)姚愈(注云辟曾孙)许苍舒(注云旸幼子)诸葛渊(注云松子)李拱(注云巨源之族)许开(注云旸侄孙)汤邦彦(注云鹏举孙)锺宜之(注云将之弟)诸葛浩(注云材子)诸葛鉴(注云浩子)王遇(注云彦举侄孙)蒋经(注云猷之孙)许闳(注云开弟)锺颖(注云将之子)王逢(注云彦举侄孙万枢第二子遇弟)姚宜中(注云愈子)王遂(注云万枢第三子)洪秉哲(注云（ 宜）孙)孙华仲(注云沂弟考孙沂注云荩曾侄孙)孙沂(详上文)艾庆长(注云庆远弟)茅登(注云子湘见节义类从子廷瑞见隐逸类考茅湘注及茅廷瑞注并云京口人)丁大全(注云大仝弟褚着注云籍孙艾汋注云庆长弟)张君奭(详上文)丁明(注云权子)李公旦(注云正邦从侄)吴升吴奕(注云并安道孙)七十三人未注明何处之人难定其为土著为侨寓而姑列于土著者顾祥陈浚章嶙洪洞郭震张奕陈涣(注云浚弟而陈浚注未言何处之人)谭黉雷豫邵衡姚震杨照周伯玉洪民师陈列张行古纪孙求顾林宗刘锐顾章葛思渐储公桓詹辅张大忠沈济高述周日康蒋琳房察蔡居厚路乔年曹闻杜充刘将邓翰葛处厚邵骧王汝霖杭济陈哲冯晋蒋洵周端礼孙时升谭处恭周端虚(注云与端礼同年登第未详为兄弟否也而周端礼注未言何处之人)刘丕丁隽汤杲邓国贤杜友陈元巽陈克举章骧苏振都絜(注云父郁见仕进类今仕进类脱去都郁传)杨镐(注云照子而杨照注未言何处之人)洪元直陈虞惟几顾时中郭珣瑜巫孝立范卣施士衡袁孚柳仲永张樗年杜士英徐玠顾时大(注云时中弟而顾时中注未言何处之人)周吕龄李绅陈珙葛师忠徐栻赵崇德赵时侃苏汉(注云象先侄孙今脱去苏象先传)张焕文高炎卫玠戴宗德何闳赵若珪赵若琪(若珪注云时侃子若琪注云时侃侄而赵时侃注未言何处之人)钱绩葛文昌(注云师忠子而葛师忠注未言何处之人)李纶(注云绅弟而李绅注未言何处之人)刘桂高潘大有朱南杰潘梦奇潘文振(文振注云梦奇子而梦奇注未言何处之人)王良臣杨道济曹艮孙谭龙光高（上一吉下二吉）朱景炎苏龟明潘岿之王文端丁式中胡用存蒋作伟许埜洪野诸葛梦宇胡传心宋郭范克信陆坦之甘桂芳一百一十四人以上所述之人并当列于土著钞本多误与侨寓相杂今皆一一厘正而补土著二字于前】 
汉包咸 【字子良曲阿人少为诸生受业长安习鲁诗论语王莽末去归乡于东海界为赤眉所得咸晨夜诵经自若贼异而遣之因住东海立精舍讲授光武即位乃归乡里举孝廉除郎中建武中入授皇太子论语又为其章句拜谏议大夫迁大鸿胪每进见锡以几杖人屏不趋赞事不名病笃显宗亲驾临视年七十一卒子福见仕进类】 
□□□缺 【□□□(缺)○(钞本无　□□□缺)○(钞本无)　案自汉包咸至唐马怀素相距甚久而土著之人无一列于科举者其中显有脱佚今姑补此以备参考(元时镇江土著之人列于科举者亦不乏人而此志仅载李质一人亦系脱佚今补以下缺三字于末)】 
□□□缺
唐马怀素 【字惟日丹徒人调露二年进士第又应制举中文学优赡科补郿尉累官至户部侍郎封常山县公兼昭文馆学士侍读秘书监病卒元宗为之举哀废朝赠润州刺史谥文】 
丁仙芝 【曲阿人开元十二年进士第余杭尉】 
蔡希寂 【曲阿人开元十二年登进士第后官至御史】 
储光羲 【延陵人开元十四年进士第又诏中书试文章历官监察御史】 
陶翰 【润州人开元十八年进士第礼部员外郎】 
谈戭 【曲阿人开元二十年登进士第】 
申堂构 【丹徒人开元二十二年进士第武进尉】 
萧颖士 【金坛人开元二十三年进士第】 
张晕 【曲阿人开元二十三年进士第官校书郎】 
包佶 【字幼贞集贤学士融子也延陵人天宝六年进士第累任盐铁使贞元二年以国子祭酒知礼部贡举后封丹阳郡公融见仕进类】 　何 【字幼嗣佶弟天宝七年进士第起居舍人】 
皇甫冉 【字茂政光禄敬德曾孙中散顗之子丹阳人天宝十五年进士第左拾遗转右补阙奉使江表因省家卒于丹阳敬德顗并见仕进类】 　曾 【字孝常冉弟登天宝十二年进士第历监察御史殿中侍御史坐事贬舒州司马阳翟令】 
刘太冲 【居北固天宝十三年登进士第】 　太真 【太冲弟天宝十五年进士第累历台阁自中书舍人转工部刑部侍郎萧颖士送太真归丹阳诗并序其中有云太真元昆前已甲科未始间岁翩其联举注太真兄太冲以去年登科见润州类集】 
权璩 【字大圭德舆子居丹阳练塘元和二年登进士第历监察御史中书舍人劾李训贬阆州刺史文宗怜其母病徙郑州德舆见仕进类】 
许浑 【字用晦居京口丁卯桥外墅太和六年登进士第大中三年守御史抱疾归朱方后历至睦郢州刺史】 
顾非熊 【居茅山会昌五年进士第累佐使府历盱眙簿父况见仕进类】 
王总 【王总○(钞本此条在皇甫冉皇甫曾之后)　案注云许浑有送总下第归丹阳诗是总乃晚唐之人不当与盛唐之人并列今移至许浑顾非熊之后】 【丹阳人尝举进士许浑有送总下第归丹阳诗】 
南唐吴淑 【南唐吴淑○(钞本此条前有南唐李氏一条)　案南唐李氏条亦述吴淑之事末云从李煜归朝而南唐吴淑条则云从李煜归宋盖言归宋者元人语气言归朝者宋人语气也嘉定志人物门内既有吴淑传不应重述吴淑之事疑是嘉定续志之文今移入附录之内】 【字正仪大理司直文子丹阳人南唐举进士第为校书郎直内史从李煜归宋以近臣荐试文学士院授大理评事累迁起居舍人有事类赋百篇诏令注释三十卷文集十卷说文义三卷江淮异人录三卷秘书闲谈五卷宋师围金陵城中乏食有与淑同宗而死者惟二稚女在淑收养如所生及长而嫁之时多其义父文见仕进类】 
宋邵饰 【字去华丹阳人大中祥符元年榜赐同学究出身福州福清尉历知星子仁和及双流长洲县改知巴州通州南剑州吉州寿州提点荆湖南路刑狱浙西福建淮南运使迁江淮都大发运使再知潭州宣州苏州明州致仕卒年七十三饰之子勋生二子曰邈曰遇邈二子景先景纯纯生彦遇六子三曰余生亢亢生埙篪四曰饰饰弟餗必必生约史约史孙彪详见耆旧传】 
吴遵路 【字安道淑子大中祥符五年进士及第官至陕西都转运使迁龙图阁直学士知永兴军卒厚重简默立朝敢言母丧庐墓侧蔬食终制与人交初若平淡久而弥笃既殁家无余资友人范仲淹分俸周之子德仁见隐逸类】 
顾祥 【大中祥符五年登进士第】 
邵仲宣 【饰之从兄弟天圣五年登进士乙科终秘省校书郎其子徙居晋陵元孙友炳嘉泰中为中书舍人】 
邵景先 【字伯绥天圣八年登进士甲科年四十始仕终通判亳州】 
陈浚 【景佑元年登进士第】 
邵必 【字不疑宝元元年登进士乙科江宁府上元县主簿累迁至宝文阁直学士权三司使加龙图阁直学士知成都卒于道邵伯温闻见后录云康节少时游京师与不疑初叙宗盟不疑年长康节以兄拜之盖不疑自河朔迁丹阳康节上世亦河朔人也又云宣和乙丑伯温赴果州道出阆州有知阆中县邵充美孺者相应自称同姓侄曰充之上世自润州入蜀龙阁公先人叔父行也自此与美孺之中外皆论亲丹阳河南成都之邵其次第如此子约史见仕进类】 
张子方 【丹徒人宝元元年登进士第历知临颍冠氏丹棱开封四县及光化军棣州建昌军以太常少卿奉祠卒子缜见仕进类】 
邵亢 【字兴宗再试开封府皆第一中茂才异等科授江宁府节度推官累官至枢密副使以资政殿学士出知越州徙郑州郓州亳州薨即乡里赐居宅谥安简初仁宗继嗣未立亢言此系社稷之安危不可不早定因集汉以来帝系承袭之迹着兴亡论十卷上之子埙篪埙见仕进类】 
章嶙 【登庆历二年进士第甲科】 
张倜 【字大方金坛人登庆历二年进士第甲科终屯田郎中累赠中大夫号廉能吏】 
洪洞 【庆历二年登进士第】 
郭震 【庆历二年特奏名第一人】 
诸葛赓 【字君俞丹阳人五举于乡皆第一庆历二年榜学究出身官至抚州宜黄令以太子中舍人致仕自谓熙真子年八十五熙宁十年卒】 
张奕 【庆历六年登进士第乙科】 
王存 【字正仲丹阳人庆历六年进士第丙科历嘉兴簿上虞令累迁右正言知制诰同修国史后拜尚书右丞迁左丞出知蔡州扬州杭州以通议大夫致仕薨年七十九谥庄定天性宽厚仪状伟然平居恂恂不为诡激之行至其所守确不可拔司马光尝曰并驰万马中能驻足者其王存乎】 
陈涣 【浚弟庆历六年登进士第】 
谭黉 【庆历六年登进士第】 
柳涗 【丹阳人庆历六年登进士第任陕西司户参军治官有善状特改大理寺丞】 
蔡煜 【字晦叔丹阳人庆历六年登进士第终通直郎秘书丞丹阳蔡氏后登仕版捧贤书者煜之裔居多云】 
张知章 【丹阳人庆历六年学究及第授桂阳尉后为濠州司理参军卒】 
丰有章 【字汉臣有孚弟皇佑元年登进士第终驾部员外郎】 
姚辟 【字子张金坛人皇佑元年登进士第时朝士尚词章辟独究心六经义有未安必求其是历陈州项城令后通判通州卒】 
顾方 【丹阳人皇佑五年登进士第丙科再调明州象山令始至召邑父老询民间利病勉善戒恶建学以教其子弟暇日亲为讲说踰年民大化服俄而方病邑人相率祷于塔庙者千人弗痊为脔股肉者十三人方竟不起百里内号泣思慕为之立祠】 
雷豫 【皇佑五年登进士第】 
邵衡 【嘉佑二年登进士第】 
姚震 【嘉佑六年登进士第】 
杨照 【嘉佑六年登进士第终承议郎庆成军使累赠朝散大夫】 
周伯玉 【嘉佑六年登进士第】 
洪民师 【嘉佑六年登进士第】 
姚存 【辟从弟嘉佑八年登进士第知□□县】 
陈列 【嘉佑八年登进士第】 
姚梦升 【辟从弟嘉佑八年同五经出身官至殿中丞】 
张行古 【治平二年登进士第】 
邵篪 【字仲恭熙宁六年登进士第丙科管当在京南排岸擢为司农寺丞累至显谟阁待制知瀛州以名在党籍差知常州移苏州卒】 
纪孙求 【熙宁六年登进士第】 
顾林宗 【熙宁六年登进士第】 
陈廓 【字彦明亢子年十七熙宁九年登进士第历句容簿长社令后除广东转运判官时同列多以献羡财进用廓曰财民力也有羡当以还民可剥民以为己利乎奏罢徐惕所兴钱监移广东提刑复除广西未行改利州路卒有诗文三十卷亢见隐逸类】 
蔡肇 【字天启元丰二年登进士第乙科历明州司户删定官太学博士累迁至中书舍人显谟阁待制知明州为文援笔立成不加润饰有丹阳集三十卷父渊见孝友类】 
陈度 【字彦法廓弟年十九元丰二年登进士第乙科终鸿胪寺丞诸王府记室】 
刘锐 【元丰二年登进士第】 
顾章 【元丰二年登进士第】 
葛思渐 【元丰五年登进士第乙科】 
纪霖 【字彦泽丹阳人元丰五年登进士第知河南巩县坐奉复士大升舆道雨注不进免后虽起废竟老丞佐】 
蒋猷 【字仲远金坛人甫冠登元丰八年进士第乙科历武进主簿巴陵令累迁监察御史中丞兵部尚书徽猷阁直学士出知婺州明州再以刑部尚书召寻迁兵部后避难明州卒赠特进子谟见仕进类】 
储公桓 【元丰八年登进士第丙科】 
张君冑 【字世贤君奭弟元丰八年登进士第丙科终知河南府伊阳县】 
詹辅 【元丰八年登进士第丙科】 
张大忠 【元佑三年登进士第】 
沈济 【元佑三年登进士第】 
高述 【元佑三年登进士第】 
丁权 【金坛人元佑三年登进士第授复州司理参军有大狱累政不能决权明其冤当路荐之调宣州潍州都曹改秩为兖州教授入为太学博士丐外除淮东提举学事河北提举学事知汀州卒六世祖袗见仕进类】 
姚纯孟 【辟从侄元佑六年登进士第知□□县】 
周日康 【元佑六年登进士第】 
蒋琳 【蒋琳○(钞本此条后有洪拟一条)　案下文洪兴祖注云从父拟登绍圣元年进士第甲科见孝友类检孝友类有洪拟传较蒋琳传后洪拟传尤为详备考此志之例孝友类中如蔡渊丁可久刁湛诸人皆曾登科举而科举类中未尝重出不应于洪拟一人独变其例此必传写者之误衍也今删(吴中起吴交如李拱皆已有传而又重出隐逸类有褚庭坚传而科举类又有褚庭坚传亦系传写误衍今俱删去惟科举类列宋之甘桂芳隐逸类列元之甘桂芳二传详略不同其为一人二人均未可定今姑并存之焉)】 【元佑六年登进士第】 
房察 【绍圣元年登进士第丙科】 
蔡居厚 【绍圣元年登进士第丙科】 
路乔年 【绍圣元年登进士第】 
吴中起 【丹阳人绍圣元年登进士第】 
虞沉 【绍圣元年登进士第】 
邵绘 【彦子绍圣元年登进士第终奉议郎彦见隐逸类】 
陈城 【字伯成廓子元符三年登进士第知真州扬子县】 
洪遘 【兴祖从弟崇宁二年登进士第兄造政和八年亦登进士第见节义类】 
曹闻 【崇宁五年登进士第】 
纪叙 【霖子崇宁五年登进士第终郡倅】 
杜充 【崇宁五年登进士第】 
刘将 【崇宁五年登进士第】 
王资深 【澄弟与兄同榜乙科以羸疾不候胪唱而归卧病积年卒】 
邓翰 【大观三年登进士第丙科】 
庄必强 【字弱翁金坛人大观三年初调兰溪尉累官尚书兵部员外郎度支员外郎祠部郎中右司郎中出知常州卒】 
王澄 【字彦辅金坛人大观三年登进士第终通判歙州】 
纪交 【字志同大观三年登进士第初名上交徽宗御笔去上字改字圣锡官至直敷文阁知楚州】 
葛处厚 【大观三年登进士第】 
张忞 【字处文金坛人政和二年登进士第甲科五年再中博学宏词科入践学馆终中书舍人】 
诸葛材 【赓曾孙政和二年登进士第终左朝奉大夫通判泰州】 
李觉 【字天民丹徒人政和二年登进士第亳州庥城县令累赠朝散郎】 
邵骧 【政和二年登进士第】 
王汝霖 【政和二年登进士第】 
杭济 【政和二年登进士第】 
谭知柔 【字胜仲金坛人政和二年登进士第授宣州大平丞泰州兴化令以平黄冈盗刘宾王功改通判邵州终秘书少监生平最喜为诗尤工绝句有华阳居士集有】 
陈哲 【政和二年登进士第】 
张纲 【字彦政金坛人以举首贡辟雍升太学试内舍上舍皆第一政和四年释褐状元授承事郎为辟雍正国子正辟雍博士官至权吏部尚书参知政事薨年八十四谥文简有华阳集四十卷书解三十卷告猷集三卷闻见录五卷瀛洲唱和集八卷纲笃行君子事亲孝亲殁追慕白首不衰祖母在堂再乞以妻恩回授屡得郊恩皆以官其叔父及群从侄母丧贷贫民谷千斛既而焚券曰吾以代世俗缁黄之费】 
许旸 【字升卿丹徒人政和二年贡士释褐历福州闽海尉知绍兴萧山县入为大理寺丞兼工部郎官权大理寺卿时秦桧置大将岳飞于理必欲文致反状旸不可出知南剑州卒】 
刘无极 【字晞颜丹徒人政和五年登进士第丙科终尚书郎】 
张颉 【字冲卿一字强立丹徒人五魁乡选贡太学升上舍政和五年登进士第官至朝议大夫兵部员外郎有菊坡集子遹适见仕进类】 
冯晋 【政和五年登进士第】 
孙荩 【字道祖丹徒人政和五年登进士第历知兴化军严州真州泰州除淮南运判兼提刑知信州薨年八十一即今大港孙氏也弟齍见隐逸类】 
张谔 【字直甫君奭长子政和五年登进士第累官京畿转运副使右文殿修撰知桂州徙居江东金陵其孙犹有居金坛之酉于者】 
洪譓 【丹阳人政和五年登进士第】 
洪逵 【遘弟政和五年登进士第】 
蒋洵 【政和五年登进士第】 
周端礼 【政和八年登进士第丙科】 
洪兴祖 【字庆善丹阳人政和八年登进士第为陈州商水主簿试中教官为汾州教授累迁至江东提刑知饶州真州时相秦桧怒其为程瑀论语解序议已贬昭州卒有春秋本旨二十卷周易义二十卷古易考义十卷古今易总志三卷论语说十卷左氏通解十卷孝经序赞一卷圣贤眼目一卷补注楚词十七卷韩文辨证年谱各一卷杜诗辨证年谱各一卷黄庭内外经注二卷阙里谱裔一卷从父拟登绍圣元年进士第甲科见孝友类】 
孙时升 【□□人政和八年登进士第累官至镇江军签判就加金坛县改句容县通判濠州告老年七十四无疾而终尝曰为亲民官当事事与民接若徒拱手清谈冤者众矣】 
汤鹏举 【字致远金坛人由郡学贡京师试上舍第一政和八年登进士第历分宁簿晋陵丞当涂令灭和买绢十之六听讼敏决一见姓名状貌辄记不忘咸以为神明御史刘大中上其政诏增秩知广德军饶州江州常州升本路转运副使镇江诸邑秋税布豆折估岁增命定其直自润至杭往来苦征税之烦鹏举奏非州县而征商者皆罢累迁至御史中丞知枢密院绍兴庚辰知贡举一洗徇私之币时号得人薨年七十八谥敏肃】 
谭处恭 【政和八年登进士第】 
李舜卿 【觉之从侄政和八年登进士第终承议郎】 
周端虚 【与端礼同年登第未详为兄弟否也】 
刘丕 【政和八年登进士第】 
丁隽 【政和八年登进士第】 
李正邦 【字进之觉子宣和二年贡士榜上等终朝请郎提举泉南市舶】 
邵彪 【字希文宣和三年登进士丙科历昆山县主簿登州教授国子监丞终知楚州】 
汤杲 【宣和三年登进士第】 
邓国贤 【宣和三年登进士第丙科】 
杜友 【宣和三年登进士第】 
陈元巽 【宣和六年登进士第丙科】 
陈克举 【宣和六年登进士第】 
章骧 【宣和六年登进士第】 
苏振 【宣和六年登进士第】 
都絜 【字圣与宣和六年登进士第历知德庆府累迁左朝奉大夫人为尚书吏部郎中寻除大府少卿淮西总领卒有周易说义又有周易体义十六卷父郁见仕进类】 
张绚 【丹阳人宣和六年登进士第官至殿中侍御史】 
杨镐 【照子宣和六年登进士第奉议郎知常州晋陵县卒】 
洪元直 【宣和六年登进士第】 
诸葛松 【材弟宣和六年登进士第又中教官科终东平府教授】 
王扬英 【字昭祖丹阳人宣和六年登进士第终直秘阁知眉州】 
张体纯 【宣和六年登进士第父恪见孝友类】 【张体纯○(钞本是小字)　父恪○(钞本是大字)　案严氏元照云张体纯另是一人当作大字钞本混列于王扬英注末非是父恪见孝友类乃张体纯注中之语钞本父恪作大字亦非今从其说改正上文洪兴祖注中从父拟三字钞本作大字杜友二字钞本作小字都絜注中父郁二字钞本作大字下文戴宗德三字钞本作小字侨寓内孙应凤三字钞本作小字今并据严说改正】 
王誾 【存曾侄孙建炎二年登进士第】 
陈 【建炎三年登进士第】 
虞惟几 【绍兴二年登进士第】 
许虞卿 【字舜元焘侄绍兴二年登进士第终朝散郎通判江州】 
顾时中 【绍兴二年登进士第】 
姚虞卿 【辟从侄孙梦升之后绍兴五年登进士第】 
褚籍 【字彦文金坛人绍兴五年登进士第历池州青阳尉秀州崇德令改秩知青阳县先是赋税特重几三倍邻邑籍为县言之诏以十分为率蠲二分半后或申其说遂再蠲之发端实自籍始县人德之父庭坚登元佑六年进士第见隐逸类】 
洪宜 【譓子绍兴五年登进士第】 
郭珣瑜 【绍兴五年登进士第终扬州教授】 
陈璇 【度子绍兴八年登进士第未改秩卒】 
丰渊 【字仲深渐弟绍兴八年登进士第终知平江府吴县今城中诸丰皆其裔也】 
巫孝立 【绍兴八年登进士第】 
张扶 【字少持丹徒人博学有文为乡先生年四十五始登绍兴十二年进士第甲科终国子祭酒弟瑾同年登第见隐逸类】 
陈榕 【字伯茂亢曾孙绍兴十二年登进士第终知全州事亲笃孝奉兄姊甚谨赒宗族乡党有恩盖古君子云】 
范卣 【绍兴十二年登进士第】 
王彦举 【金坛人绍兴十二年登进士第兄彦融见仕进类】 
施士衡 【绍兴十二年登进士第】 
李巨源 【字符通金坛人唐宗室之裔绍兴十二年登进士第终太平州司户】 
陈璘 【字季文度侄绍兴十二年登进士第通判池州卒】 
许必胜 【字希文虞卿弟绍兴十五年与晟同榜第三人终知无为军巢县今徐村诸许皆其裔也】 
吴交如 【字亨会中起曾侄孙绍兴十五年登进士第乙科为乌程尉再中法科入为大理评事迁寺丞寺正除刑部郎中大理少卿再除大理卿明年圄空书嘉奖焉性乐易重义而疏于财人称为长者】 
袁孚 【省试第二名绍兴十五年登进士第正言直秘阁江东提刑】 
许晟 【字彦有焘弟绍兴十五年登进士第终楚州宝应县主簿】 
丰渐 【字仲升有孚孙绍兴十五年登进士第终嘉州海陵主簿】 
锺将之 【字仲山丹阳人绍兴十八年登进士第调淮□尉历盱眙泰州常州教授训饬有方终通判滁州】 
柳仲永 【绍兴十八年登进士第】 
陈从古 【字希颜廓之孙绍兴二十一年登进士第历知衡饶信三州】 
张大允 【字德诚丹徒人绍兴二十一年登进士第历海门主簿江东安抚司干办公事泰州扬州教授知建平县扬州签判兼宗丞好学笃行恬于势利乡人以善人君子称之】 　处厚 【字希韦大允之从侄与大允同榜历嘉兴尉全椒令扬州教授终文林郎其子徙居仪真又徙太平州】 
汤修年 【字寿真乔年弟绍兴二十四年登进士第终扬州教授】 
王维 【字唐杰澄侄绍兴二十七年登进士第丙科终黄陂令】 
张樗年 【绍兴二十七年登进士第】 
姚愈 【辟曾孙绍兴二十七年登进士第终御史中丞徙居平江】 
崔耕 【字莘文丹徒人绍兴三十一年登进士第再为郡教授改秩知江州德化县卒于官无子】 
霍篪 【字和卿丹徒人隆兴元年登进士第历泰兴簿扬州推官诏举廉吏部使者以名闻改秩知嘉兴县累迁至利州路提刑成都府路运判卒于官篪少脱场屋刻意于文尤长于诗有集】 
许苍舒 【字子齐旸幼子隆兴元年登进士第干道五年又中博学宏词科由广德军教授召试秘书省校书郎著作佐郎兼太常博士至仓部郎卒官其子孙世居酉于里】 
杜士英 【干道二年登进士第】 
徐玠 【干道二年登进士第】 
诸葛渊 【字振声松子干道二年登进士第终处州松阳令】 
李拱 【字应辰巨源之族干道五年登进士第淳熙十一年再中博学宏词科历常熟簿鄂州咸宁令临安丞卒于官其词科试文该洽富赡后来所不及也】 
许开 【旸侄孙干道八年登进士第乙科淳熙十年试教官科】 
顾时大 【字致尧时中弟干道八年登进士第终池州贵池县丞】 
周吕龄 【干道八年登进士第】 
汤邦彦 【字朝美鹏举孙干道九年中博学宏词科自负功名论议英发累官左司谏兼侍讲孝宗尝手书赐之称其以身许国志若金石协济大计终始不移性乐施子平时周人之急惟力是视坐贬南归自譬干义井云】 
锺宜之 【字仲行将之弟淳熙二年登进士第终行在惠民和剂局】 
李绅 【淳熙八年登进士第】 
诸葛浩 【字广声材子淳熙八年登进士第终江东安抚司判官】 　鉴 【字大智浩子与浩同年登第 【鉴(字大智浩子与父同年登弟)○(钞本鉴上有诸葛二字在李绅诸葛浩二条之前)　案此志之例子弟附于父兄传后者皆不更举其姓(此卷及下卷似此者不可枚举闲有附传而复举姓者今皆一律删去惟吴升吴奕皆安道之孙而各自为传不相附丽今仍并举其姓)诸葛鉴乃诸葛浩之子鉴传附于浩传之后则鉴字上不当有诸葛二字矣虽科举类中间有父兄列子弟之后者亦不妨各举其姓(如丰有章乃丰有孚之弟丰渐乃有孚之孙而有孚反列于有章及渐之后者以有章及渐为进士出身而有孚为学究出身也丁大全为丁大仝之弟而大仝反列于大全之后者以大全登第在嘉熙二年而大仝登第在端平二年也志中似此者不可枚举)然浩与鉴既同年登第则当附鉴传于浩传之后不应列鉴传于浩传之前矣今特改正】 终临府录事】 
陈珙 【字德厚淳熙八年登进士第历崇德尉真州司法湖州教授】 
葛师心 【淳熙十一年登进士第】 
徐栻 【淳熙十四年登进士第官至四辖】 
赵崇（上古下心） 【绍熙元年登进士第】 
王遇 【彦举侄孙万全子绍熙四年登进士第万全见仕进类】 
蒋经 【猷之孙绍熙四年登进士第】 
许闳 【开弟绍熙四年登进士第】 
赵时侃 【字和仲庆元二年登进士第丙科官至右文殿修撰知太平州卒有容斋笔录三桂笔录晬盎录拙逸手编共百三十卷】 
锺颖 【将之子庆元二年登进士第终建昌守】 
苏汉 【象先侄孙庆元二年登进士第仕至开州太守】 
王逢 【字吉仲彦举侄孙万枢第二子遇弟庆元五年登进士第授溧水主簿甫三十而卒万枢见仕进类】 
姚宜中 【愈子庆元五年登进士第】 
王遂 【字去非幼字颖叔西山真先生易之万枢第三子嘉泰二年登进士第历富阳主簿楚州教授知当涂溧水山阴县江闽盗起知邵武军诛渠魁刘四官累迁监察御史右正言殿中侍御史直声凛凛时号小元佑差知遂宁府改制置四川又改知平江庆元太平泉温宁国建宁入权工部尚书以龙图直学士通奉大夫致仕卒谥正肃遂与刘宰俱从黄直卿游其学盖有所自】 
洪秉哲 【字晦叔宜孙嘉泰二年登进士第授归安主簿再调监真州盐仓端平初除架阁迁武学博士出为嘉兴通判丐祠除直宝章阁主管成都玉局观丹阳自古未行乡饮秉哲首为之卒年八十六】 
张焕文 【嘉泰二年登进士第】 
曹焕 【牒试本府贯嘉泰二年登进士第】 
高炎 【嘉定元年登进士第】 
卫玠 【嘉定元年登进士第】 
孙华仲 【沂弟嘉定元年登进士第授吴县主簿后为常熟丞以疾丐归而卒】 
孙沂 【荩曾侄孙嘉定四年登进士第】 
丁宗魏 【字景舒金坛人嘉定四年登进士第授兰溪尉再调扬子县令金人进攻仪真人情汹汹欲渡江以避宗魏独不肯去曰守御之臣诚死封疆若敌至而先遁孰为守乎卒不听累官至朝奉大夫知广德军卒】 
戴宗德 【嘉定四年登进士第】 
何闳 【嘉定四年武举进士】 
张汝永 【字端袤金坛人嘉定七年登进士第终溧阳县丞】 
赵若珪 【字玉父时侃子嘉定七年登进士第终知安吉县】 
赵若琪 【时侃侄与珪同榜】 
钱绩 【嘉定十三年登进士第】 
陈景周 【字仲思丹徒人嘉定十三年登进士第乙科终溧阳尉】 
葛文昌 【师忠子嘉定十六年登进士第】 
李纶 【绅弟宝庆二年登进士第】 
艾庆长 【庆远弟宝庆二年登进士第终衢州教授】 
刘桂高 【绍定二年登进士第】 
茅登 【绍定五年登进士第仕至通判子湘见节义类从子廷瑞见隐逸类】 
窦忠棐 【字国辅丹阳人绍定五年登进士第授龙游尉终浙运干祖从周见隐逸类】 
丁大全 【大仝弟嘉熙二年登进士第官至丞相】 
潘大有 【嘉熙二年登进士第】 
朱南杰 【嘉熙二年登进士第】 
潘梦奇 【嘉熙二年登进士第】 　文振 【梦奇子景定三年登进士第】 
丁大仝 【金坛人端平二年登进士第】 
殷淳 【字粹伯丹阳人端平二年登进士第终饶州教授】 
王良臣 【宝佑四年登进士第】 
杨道济 【宝佑四年登进士第】 
曹艮孙 【宝佑四年登进士第】 
褚着 【褚着○钞本此条后有邱（皋见）一条　案邱（皋见）注云承事郎开庆二年七月至此系镇江之职官非镇江之人物不应列于此卷况卷十五参佐类签判内有邱（皋见）一条与此全同其为重复无疑今特删去下文蒋作伟条后钞本有楼梲孙立节二条今考楼梲条已见卷十五参佐类签判内孙立节条及楼梲条注中之语已见嘉定志卷十五参佐类节度掌书记内且俱系职官而非人物今并一律删去】 【籍孙景定三年登进士第】 
陈（特去寺改方） 【字毅甫金坛人宝佑元年登进士第初授吴县尉历知海陵县监杭州和剂局院迁正议郎南宗正簿有毅斋棐稿及杂说行世子袤衮能世其业】 
谭龙光 【淳佑元年登进士第】 
高（上一吉下二吉｛哲之异体字｝） 【淳佑元年登进士第】 
朱景炎 【淳佑四年登进士第】 
苏龟明 【淳佑四年登进士第】 
潘岿之 【淳佑四年登进士第】 
王文端 【淳佑四年登进士第】 
丁式中 【淳佑四年登进士第】 
史崇文 【金坛人淳佑七年登进士第终知定昌军】 　崇芳 【崇文弟咸淳四年登进士第】 
胡用存 【淳佑七年登进士第再中教官科终吏部侍郎】 
艾汋 【初名庆增后改今名庆长弟淳佑七年登进士第终知芜湖县子去病见仕进类】 
蒋宗伟 【淳佑十年登进士第】 
许埜 【咸淳十年登进士第】 
洪野 【咸淳十年登进士第】 
诸葛梦宇 【咸淳十年登进士第】 
胡传心 【咸淳十年登进士第】 
张君奭 【字鸣道倜子从安定胡先生学累荐不第父欲以泽及之辞不受以特科调汉阳尉迁石埭令以朝奉郎致仕】 
丰有孚 【字宝臣丹徒人学究出身终虞部员外郎】 
丁明 【字子公权子闭门读书二十年家事坐废手编书类曰千门万户凡百卷诸史通考二十卷着直说五十篇两举于乡以特恩补官老不可仕奉祠家居年八十卒乡里私谥曰博雅先生】 
李公旦 【正邦从侄以特科入官其孙亦举进士承平时其家聚族百口南渡兵火离散所居旧址后为都统司眉寿酒库】 
许焘 【字符功金坛人游上庠值靖康之乱还请浙漕举绍兴间上书以优第补迪功郎终朝散郎濠州通判】 
汤乔年 【字寿隆丹阳人博学工文慷慨自负为大学前廊秦桧欲馆致之使学官谕意乔年骂曰是言和议者吾方为天下雠之宁能入其门乎晚以特对策入等授迪功郎昭州之推官不赴老于家从父东野见仕进类】 
顾奎 【字应文丹徒人徙金坛三举礼部一入太学俱不第干道中以特恩授迪功郎县尉卒好学笃行后进师尊之每郡博士至必执弟子礼迎致乡校以为领袖乡人称为老顾先生】 
宋郭 【字安民四举于乡晚以特科拜官从蜀帅辟于兴州卒学者多出其门】 
胡缉 【字舜举一字熙绩丹阳人举于乡为府学正豪于诗文孙尚书觌尝称其有前辈不能到者】 
范克信 【字允诚甫冠举于乡庆元己未特恩对策授湘潭尉终广西经略幕官与胡缉为忘年交】 
刘倬 【字显道丹徒人以书再魁乡举】 
姜谦光 【字德明丹徒人再以赋魁领乡荐】 
向公庆 【字符卿丹徒人亦以词赋再举于乡】 
陆坦之 【字千里以累举恩授芜湖主簿】 
艾谦 【字益之丹徒人再举于乡明敏过人孝友天至从游门人多取科第称为澹轩先生有澹轩类稿二十卷易学理窟一卷治古事类二十五卷古文丛珍五十卷父钦文见隐逸类】 　庆洪　庆远 【并谦子兄弟皆三与乡举俱就南廊云】 
翟起宗 【字符振金坛人以累举恩授黄州麻城主簿本县令卒】 
诸葛埴 【字子直金坛人以特奏名授安丰主簿江宁府粮料院卒居乡倡义役息纷争之端成辑睦之风里人德之】 
洪江 【字南纪丹阳人家贫力学尝举于乡不第而卒诸老甚惜之】 
蔡逢 【丹阳人免解进士】 
甘桂芳 【尝举于乡】 
孔定国 【居丹徒两领乡荐推恩授修职郎为和州含山县主簿士人谓宣圣后名其所居之地为孔巷云】 
吴升
吴奕 【并安道孙皆举进士】 
元李质 【字仲美金坛人巨源闻孙泰定四年登进士第授将仕郎绍兴路诸暨州判官】 
【以下缺】
　　　侨寓 【侨寓○(钞本无此二字)　案科举类注明侨郡及他郡之人者王雅(注云东海郯人)江淹(注云济阳考城人)王延之(注云琅邪人)祖冲之(注云范阳道人)邱巨源(注云兰陵人)萧琛萧介萧洽(注云兰陵人)徐勉(注云东海郯人)王琳(注云琅邪人)王规(注云琅邪人)萧恺(注云南兰陵人)徐伯阳(注云东海人)萧引(注云兰陵人)萧济(注云兰陵人)十七人注明某处人徙居镇江者檀超(注云高平人居京口)陈汝奭(注云泉之晋江人徙居丹徒)赵善择(注云寓居金坛)田文虎(注云仪征人居京口)石介(注云洺水人居镇江)王已(注云陕西西和州人又云乃弃官返京口)孙应凤孙附凤(注云□□人居镇江)莫仑(注云扬州江都县人居丹徒)王应嘉(注云兴化莆田人居丹徒)袁秀发(注云泰州人居京口)十人注明其先某处人徙居镇江者刘延孙(注云其先彭城人世居京口)李绅(注云世宦南方客润州)葛良嗣(注云其先家处州之丽水父度支郎中源徙鄞死葬丹徒故为丹徒人)葛蕴(注云良嗣子)周孚(注云世济北将家避乱南徙丹徒)邱岳(注云其先海州胊山人祖琚父伯松靖康末沦入于金绍兴中南归自高邮徙润)俞希旦(注云其先歙人居丹徒)龚基先(注云高邮人父炳徙京口)八人注明籍贯某处居镇江者路复(注云贯开封居润州)翟思(注云贯开封居丹阳)史正志(注云居丹阳赋籍扬州之江都)三人未注明何处之人而以他传参互考订知为侨寓之人者刘琎(注云惔六世孙世居京口惔见仕进类今检仕进类脱去刘惔传考晋书刘惔传及南齐书南史刘琎传皆云沛国相人则所谓世居京口者仍是寓居也)何逊(注云承天曾孙承天见仕进类今检仕进类脱去何承天传考宋书南史何承天传及梁书南史何逊传皆云东海郯人是侨郡之人也)刘珏(注云惔七世孙惔见仕进类考梁书南史刘传亦云沛国相人)徐份徐仪(份注云父陵见仕进类仪注云份弟今检仕进类脱去徐陵传考陈书南史徐陵传皆云东海人是亦侨郡之人也)刁渭刁绎刁约(刁绎注云父湛见孝友类刁约注云绎弟据乾隆镇江志等书刁渭与湛实系一家但此志未明言耳考孝友类刁湛注云彦能孙刁彦能注上蔡人居润州则为侨寓无疑)刁（王寿）(注云湛孙说详上文陈龙辅注云汝奭子)陈孝友(注云龙辅子)陈温恭(注云孝友弟)陈孝威(注云孝恭弟)章琰章琮(琰注云父垚见隐逸类琮注云琰弟考隐逸类章垚注云其先自淮徙润)陈应（山午）(注云升之从元孙升之见仕进类考仕进类陈升之注云建安人居丹徒)十六人注明金坛人而以他传参证知为侨寓之人者刘谦终(注云漫塘先生同祖弟也漫塘乃刘宰之号宰既在隐逸类侨寓内则谦终亦系侨寓可知)一人以上所述之人皆当列于侨寓而钞本多与土著相杂今皆一一厘正而补侨寓二字于前】 
晋王雅 【字茂达东海郯人魏卫将军肃之曾孙州檄主簿举秀才除郎中出补永兴令累迁至尚书散骑常侍左仆射卒赠光禄大夫仪同三司子准之协之见仕进类东海侨治丹徒】 
宋刘延孙 【其先彭城人世居京口初为徐州主簿举秀才为钱塘令累官至金紫光禄大夫领太子詹事南徐州刺史尚书左仆射护军将军卒年五十二赠司徒给班剑二十人谥文穆父道产见仕进类】 
江淹 【字文通济阳考城人举南徐州秀才对策上第转镇军参军领南东海郡丞宋升明初为尚书驾部郎齐建元初为骠骑记室并典国史累迁至户部尚书梁天监元年封临沮县开国伯改封醴陵侯卒谥宪】 
王延之 【字希季琅邪人举南徐州秀才除中军主簿记室转秘书丞官至左仆射领竟陵王师转特进卒谥简尝为本州岛大中正】 
檀超 【字悦祖高平人居京口解褐州西曹举秀才累官至国子博士兼左丞骁骑将军掌史职卒官父道彪见仕进类】 
祖冲之 【字文远范阳遒人解褐南徐州迎从事】 
邱巨源 【兰陵人举孝廉宋明帝使参诏诰仕齐为尚书主客郎领军司马越骑校尉后除武昌太守不乐乃以为余杭令】 
齐萧琛 【字彦瑜兰陵人惠训子举南徐州秀才累迁司徒记室积官至侍中特进金紫光禄大夫卒谥平普通中尝领南徐州大中正父惠训见仕进类】 　介 【字茂镜齐永元末释褐著作佐郎天监中除太子舍人累官至少府卿散骑常侍都官尚书辞疾致仕就拜光禄大夫卒于家父惠蒨见仕进类】 　洽 【字宏称齐永明中为国子生举明经起家著作佐郎天监初为前军主簿累迁至散骑常侍御史中丞司徒左长史卒于官父惠基见前】 
刘琎 【字子璥惔六世孙世居京口宋太豫中为明帝挽郎举秀才为征北主簿后拜中兵兼记室参大司马军事射声校尉卒官惔见仕进类】 
何逊 【字仲言承天曾孙南徐州举秀才终庐陵王记室承天见仕进类】 
徐勉 【字修仁东海郯人孝嗣之族射策举高第补西阳王国侍郎迁太学博士仕至特进右光禄大夫卒赠开府仪同三司谥简肃孝嗣见仕进类】 
王智深 【字云才琅邪临沂人解褐为州祭酒】 
何远 【字义方东海郯人释褐江夏王国侍郎仕梁为步兵校尉历武昌宣城东阳三郡太守所至皆生为立祠其清公为天下第一每戏语人曰卿能得我一妄语则谢卿以一缣众共伺之不能记也】 
王琳 【字孝璋琅邪人举南徐州秀才为征虏法曹累官至明威将军东阳太守召为司徒左长史】 
王规 【字威明琅邪人举南徐州秀才起家校书郎天监十二年献太极殿赋拜秘书丞累官至左民尚书领右军将军散骑常侍卒赠光禄大夫谥章】 
萧恺 【南兰陵人举南徐州秀才对策高第起家秘书郎累迁至御史中丞侍中】 
刘珏 【字仲宝惔七世孙射策高第为宁海令累迁至吏部尚书国子祭酒惔见仕进类】 
梁徐伯阳 【字隐忍东海人试策高第梁侯官令陈新安王府咨议参军事】 
萧引 【字叔休兰陵人介子释褐著作佐郎累官至吏部侍郎中庶子子德言见仕进类】 
萧济 【字孝康兰陵人梁解褐秘书郎以功封松阳县侯仕陈为祠部尚书给事中】 
徐份 【解褐秘书郎官至太子洗马父陵见仕进类】 　仪 【份弟举高第为秘书郎迁尚书殿中郎兼东宫学士陈亡入隋炀帝召为学士除著作郎卒】 
唐李绅 【唐李绅○(钞本无唐字此条在石介条前)　案科举内有两李绅宋之李绅淳熙八年登进士第当在土著之内唐之李绅元和元年进士及第当在侨寓之内钞本置唐之李绅于南宋诸人之内又脱去唐字于是唐时侨寓者遂无一人在科举之列其误甚矣今补一唐字移至宋刁渭之前上文祖冲之邱巨源(二人皆刘宋时人钞本列冲之于南齐王智深之后列巨源于陈徐份之后非也)王智深何远(二人登第俱在南齐时钞本列于陈徐仪之后非也)徐仪(仪为份之弟登第亦在陈时当列于份传之后钞本列于梁徐伯阳之后非也)今皆据史传时代一一更正】 【字公垂世宦南方客润州元和元年进士及第补国子助教官至尚书右仆射门下侍郎上柱国赵国公卒赠太尉谥文肃】 
宋刁渭 【大中祥符元年登进士第甲科】 
刁绎 【天圣二年登进士第丙科授太常博士通判扬州卒父湛见孝友类】 　约 【绎弟字景纯天圣八年登进士第乙科历诸王宫教授嘉佑初假太常少卿直史馆使契丹还判度支出为两浙转运使历守扬州宣州湖州熙宁初判太常寺卒年逾八十】 
陈汝奭 【字公武泉之晋江人徙居丹徒宝元元年登进士第丙科为遂安令后知海州岁饥不俟报发廪赈民为监司所奏汝奭请以身坐毋令及僚属朝廷嘉之置不问母忧去官叹曰仕本为养养不及矣何以仕为遂终身不仕】 
葛良嗣 【字兴祖其先家处州之丽水父度支郎中源徙鄞死葬丹徒故为丹徒人皇佑五年登进士第终许州长社县主簿王安石铭其墓子蘩见仕进类】 　蕴 【良嗣子蘩弟嘉佑八年登进士第丙科】 
刁（王寿） 【湛孙嘉佑二年登进士第丙科】 
陈龙辅 【字宝臣汝奭子嘉佑二年登进士第为济州司法后知建昌军秩满遂不仕集古今忠臣孝子凡修身治人可为法者总三十卷号曰传家至宝以遗子孙】 
路复 【贯开封居润州治平四年登进士第】 
翟思 【字子久贯开封居丹阳熙宁三年登进士第自洪州教授除太学博士召为御史起居郎知越州应天府父从见仕进类】 
陈孝友 【字恪仲龙辅子政和二年登进士第终奉议郎】 
陈孝恭 【字温仲孝友弟十四入郡学十八贡太学有盛名宣和三年登进士第为胶水主簿累官至国子监丞知岳州】 
陈孝威 【字德仲孝恭弟绍兴二年登进士第终选调】 
史正志 【字志道居丹阳赋籍扬州之江都绍兴二十一年登进士第历歙县尉累迁至吏刑兵部侍郎知建康静江宁国赣州庐州朝议大夫文安县男居官奏疏甚多议论精确切中事机奉祠家居号乐闲居士柳溪钓翁藏书至数万卷】 
周孚 【字信道干道二年登进士第世济北将家避乱南徙丹徒七岁通春秋左氏传既长喜读书过目辄成诵时有邓氏张书肆孚日往游焉因得尽阅天下书终真州教授有蠹斋集三十卷】 
赵善择 【字守道寓居金坛干道五年登进士第任平江司户湖州录事参军三岁昼夜寝处狱庭未尝归私室非休沐不出谒竟以是得疾卒善择自少庄重端悫不妄言笑执亲丧所居垩室足不履阃阈妻疾立户外使人问状而已燕居左右图史司马程张氏之书不去手以刘向列女传等书日使妹与其妻讽诵】 
邱岳 【字山甫其先海州胊山人祖琚父伯松靖康末沦人于金绍兴中南归自高邮徒润岳登嘉定十年进士第调安庆太湖尉累官至工部尚书沿江制置司兼知建康府】 
章琰 【字子美宝庆二年登进士第授溧阳尉历太府少卿殿中侍御史累迁至右文殿修撰谏疏诗文稿藏于家父垚见隐逸类】 　琮 【琰弟三举于乡】 
田文虎 【字炳叔仪真人居京口宝庆二年登进士第仕至枢密院检详出知常州居官极廉介自奉苦淡妻子唯衣布素死之日家无余赀】 
石介 【字正甫洺水人居镇江宝佑四年登进士第仕至通判镇巢军子岩字民瞻好古博雅尤工诗词】 
俞希旦 【其先歙人居丹徒嘉佑六年登进士第终朝议大夫上柱国知澶州侄康直子向并见仕进类】 
王巳 【字君文陕西西和州人淳佑元年登进士第由淮东制置机宜除京官时相丁大全忌之乃弃官返京口居杜门不出者十年大全罢复为枢密院编修以招抚讨平衢州洞酋就领州事迁兵部员外郎淮西总领言足兵裕民贡举数事皆当时急务累迁右司郎中卒子朝孙见隐逸类实见仕进类】 
孙应凤 【□□人居镇江淳佑四年登进士第乙科官至将作监簿知江阴军卒子规见仕进类】 
附凤 【应凤弟淳佑十年登进士第甲科官至端明学士参知政事兼知枢密院事太子宾客子矩孙煜并见仕进类】 
莫仑 【字子山扬州江都县人居丹徒咸淳四年登进士第】 
王应嘉 【字东叔兴化莆田人居丹徒咸淳四年登进士第】 
袁秀发 【字彦实泰州人居京口咸淳七年登进士第授光州固始县主簿汀州录事参军终文思院架阁子见仕进类】 
陈应（山午） 【升之从元孙三举于乡升之见仕进类】 
龚基先 【字平叔高邮人父炳徙京口后赠大中大夫基先入太学登进士第调宿松尉庐江令淮东安抚司干官出入行陈间以功特改官知淮安县兼通判历知和州滁州累迁监察御史大理少卿出为广西总饷改淮东未行改知池州历常德宁国府岳鄂庐福等州除枢密副都承旨太府卿寻除太常卒平生爱惜士类倡义率诸乡达创淮海书院以处淮士之流离者】 
刘谦终 【字恭叔金坛人漫塘先生同祖弟也以春秋五上礼部嘉定六年以累举恩对策廷唱一等第七人授迪功郎建平尉再调江阴司法非其所乐归不复仕改宣议郎卒诸生私谥恭靖】 
丹徒陈裕菁南屏校字

至顺镇江志卷十九
　人材〔二〕
 　仕进 【仕进○(钞本无此二字)　案仕进乃人材之子目钞本脱去此二字遂与总叙不符考科举类土著包咸注云子福见仕进类(今脱去包福传)包佶注云集贤学士融子也融见仕进类（今脱去包融传)皇甫冉注云光禄敬德曾孙中散顗之子敬德顗并见仕进类(今脱去皇甫敬德皇甫顗传)权璩注云德舆子德舆见仕进类今脱去权德舆传顾非熊注云父况见仕进类（今脱去顾况传）吴淑注云父文见仕进类(今脱去吴文传)邵必注云子约史见仕进类今脱去邵约史传张子方注云子缜见仕进类(今脱去张缜传)邵亢注云子埙篪埙见仕进类(今脱去邵埙传)蒋猷注云子谟见仕进类(今脱去蒋谟传)丁权注云六世祖袗见仕进类(今脱去丁袗传)张颉注云子遹适见仕进类(今脱去张遹张适传)都絜注云父郁见仕进类(今脱去都郁传)王彦举注云兄彦融见仕进类(今脱去王彦融传)王遇注云万全子万全见仕进类(今脱去王万全传)王逢注云万枢第二子万枢见仕进类(今脱去王万枢传)艾汋注云子去病见仕进类(今有艾去病传)汤乔年注云从父东野见仕进类(今脱去汤东野传)侨寓王雅注云子准之协之见仕进类(今脱去王准之王协之传)刘延孙注云父道产见仕进类(今脱去刘道产传)檀超注云父道彪见仕进类(今脱去檀道彪传)萧琛注云父惠训见仕进类(今脱去萧惠训传)萧介注云父惠蒨见仕进类(今脱去萧惠蒨传)刘琎注云惔六世孙惔见仕进类(今脱去刘惔传)何逊注云承天曾孙承天见仕进类(今脱去何承天传)徐勉注云孝嗣之族孝嗣见仕进类(今脱去徐孝嗣传)刘珏注云惔七世孙惔见仕进类(今脱去刘惔传)萧引注云子德言见仕进类(今脱去萧德言传)徐份注云父陵见仕进类(今脱去徐陵传)葛良嗣注云子蘩见仕进类(今有葛蘩传)翟思注云父从见仕进类(今有翟从传)俞希旦注云侄康道直子向并见仕进类(今脱去俞康直俞向传)王已注云子实见仕进类(今有王实传)孙应凤注云子规见仕进类(今有孙规传)孙附凤注云子矩孙煜并见仕进类(今有孙矩孙煜传)袁秀发注云子矩见仕进类(今有袁传)陈应（山午）注云升之从元孙升之见仕进类(今有陈升之传)节义类土著刘邺注云父三复见仕进类(今脱去刘三复传)侨寓何无忌注云子助见仕进类(今脱去何助传)孝友类土著洪拟注云子光祖见仕进类(今脱去洪光祖传)侨寓刁湛注云父衎子绎并见科举类及仕进类(今科举类有刁绎刁约传而仕进类脱去刁衎传)隐逸类土著陈亢注云兄子序见仕进类(今脱去陈序传)侨寓刘镇之注云毅从父也毅见仕进类(今脱去刘毅传)刘瓛注云惔六世孙惔见仕进类(今脱去刘惔传)沈彬注云子元见仕进类(今脱去沈元传)刘宰注云子符见仕进类(今脱去刘符传)苏庠注云丞相颂之族也颂见仕进类(今脱去苏颂传)汤元孙注云父执中见仕进类(今有汤执中传)龚理注云父潗兄（王肃）并见仕进类(今有龚潗龚（王肃）传)蒋瑱注云子钧见仕进类(今有蒋钧传)虽所引诸条今多佚脱然就其见存者核之足见仕进二字之子目断不可无也今特补入】 
 　　土著 【土著○(钞本无此二字)　案仕进类注明京口人者王万通王（逛去狂改上竹中□下巾）王逊王选纪旬纪匊纪□窦湘周楫九人注明镇江人者罗璧罗坤载窦文礼徐楠朱士宁廖子通戴京刘公达朱茪永蒋瑾赵大（王匀）高岳方冲张应雷郭景星郭畀高栋陈友文徐松龙徐桧龙陈明顾淙顾岩寿常居中二十四人注明丹徒人者蔡蔡瑛华焕文三人注明金坛人者韦升韦召锡韦辰李浩李镇王去疾王若拙王若毅王大年赵有光赵有蒋华子费守堵闰徐宗善李荣子曹俞十七人未注明何处之人而以他传参互考订知为土著之人者艾去病科举类土著艾汋注云子去病见仕进类茅义注云祖登见科举类考科举类土著内有茅登传二人未注明何处之人难定其为土著为侨寓而姑列于土著者赵时佐朱绂臧元寿三人以上所举之人并当列于土著钞本多误与侨寓相杂今皆一一厘正而补土著二字于前】 
宋王万通 【字文伯京口人万全仲子以父任调衢州江山主簿累官至常守所至以公廉称】 【王万通字文伯京口人○钞本无王字及京口人三字　案张氏鉴云有缺文戴氏守梧据京口耆旧传谓万通上当补王字字文伯下当补京口人三字今从其说补入下文纪旬窦湘等传亦有缺文戴氏据宋志及耆旧传谓纪旬注终知房州上当补字□□祖霖父交京口人旬弟终太平州判官上当补匊字字极之上当补一□窦湘注鄞县主簿上当补字□□京口人今并从其说补入】 　□ 【字浩翁万全季子以父恩授建康桩积库累迁至大理丞右曹郎出知宁国府家有祖业尽分族人至饭不足当路诸公为捐俸架屋】 　逊 【字志叔万枢第四子以父任调宣城尉终和州判官】 　选 【字无择万枢第五子以兄遂泽任平江黄姚管押袋盐改秩知嘉定县卒子文伋】 
纪旬 【字□□京口人祖霖父交终知房州】 　匊 【旬弟终太平州判官】 　□ 【字极之旬子以房遗泽出仕知饶州乐平县通判广德军】 
窦湘 【字□□京口人鄞县主簿】 
周楫 【字宽甫京口人以馈运有功补承信郎再授守阙进勇副尉差充浙西江东淮东总领所总辖官枢密院奏其劳效特与转补至三官焉】 
赵时佐 【字宣仲以父任终通判宁国府】 
元罗璧 【字仲玉镇江人弱冠从军积官武翼大夫利州路马步军副总管至元十二年率所部军行次江陵归附授宣武将军管军千户十四年平徽州剧贼就领本州岛安抚司事迁明威将军管军总管镇守金山二十年 【镇守金山二十年○钞本山作石　案张氏鉴谓石当作山以元史罗璧传证之其说良是今特改正上文利州路钞本州岛作西今亦据张说改正】 奉朝命创开杨村海道运江南粟以实京师升怀远大将军管军万户兼管海道运粮二十四年又创开辽阳海道升昭勇大将军寻迁昭毅大将军同知淮西道宣慰使司事以两淮地旷民贫请以荒闲田给民随力垦辟岁收粮数十万斛官民利之迁镇国上将军海南海北道宣慰使都元帅寻改广东入为都水监改官正奉大夫薨赠护军追封豫章郡公谥桓敏然喜儒术平居对客谈笑终日不倦自号竹溪】 　
坤载 【璧子以父任授广东盐课提举迁余姚知州今奉政大夫兰溪知出徙居松江】 
窦文礼 【镇江人归附初授安抚司经历经州同知】 
徐楠 【字茂叔镇江人尝为淮东饟史归附初授招讨司知事迁江淮行省广济库使后除无为路司狱卒年七十九子友谅建康路提领案牍孙良珍广东宣慰司奏差良弼无为州都目克刚浙东帅府令史曾孙完者江浙行省宣使】 
朱士宁 【字安卿镇江人归附初为招讨司知事子佑字辅之历铅山州乐平州提控案牍】 
廖子通 【镇江人归附初为丹徒县主簿】 
戴京 【镇江人归附初授将仕郎金坛县尹】 
刘公达 【镇江人至元十三年为镇江路录事司判官】 
艾去病 【字安叟□□人仕宋承信郎镇江府节制司准备差遣归附初授西津巡检掩骼埋胔以千数计道傍病饿者给以粥药全活甚众迁金坛尉历金坛溧阳武康主簿除承事郎衢州路龙游县丞卒子坚试郡曹大德丁未岁饥疫奉府檄赈饥民瘗遗骸具着劳绩塾丹阳县儒学教谕以父荫入仕】 
朱茪承 【字□□镇江人宋修武郎带行合门舍人浙西制置司计议官归附初改授从仕郎天合县尹以母老侍养不仕子舜臣】 
蒋瑾 【镇江人武略将军台州路黄岩州知州今徙居焉】 
赵大（王匀） 【镇江人为木路录事司判官授登仕郎】 
朱绂 【字汉章世业医至元二十年行省选为省医权本路医学教授世祖皇帝闻其名召为御诊太医赐名塔儿虎汉授医愈郎诸路医学副提举卒有旨复其家】 
韦升 【字景旸金坛人宋咸淳辛未登进士第授迪功郎和州历阳主簿归附后历官至承务郎同知庆元路奉化州致仕】 　召锡 【升侄庆元路儒学教授】 　辰 【字共之召锡弟历湖州路温州路儒学教授】 
李浩 【字景安金坛人至元二十三年寻访行艺高尚之士郡以浩应选授承务郎江东道儒学提举再调承直郎湖广儒学提举】 　镇 【浩之族至元二十二年崔中丞奉使求贤以镇备选授将仕郎儒学副提举自号存耕云】 
王去疾 【字□□金坛人宋乡贡进士归附后历台州路杭州路儒学教授以从仕郎镇江录事致仕有直溪集藏于家】 　若拙 【去疾侄浔州路桂平县大宣复化乡巡检】 　若毅 【字仲宏若拙弟永州路东安县卢洪寨巡检】 
高岳 【字仲山镇江人终湖州路儒学教授】 
方冲 【字澹然镇江人宋乡举进士归附后屡历儒职后为平江路吴江州学教授以将仕郎镇江路金坛县主簿致仕】 
张应雷 【镇江人世业医自号梅轩至元中尝被召为太医后请老归里授本路医学教授卒】 
王大年 【金坛人镇江路儒学教授致仕】 
郭景星 【字符德镇江人宋咸淳五年以乡试待补贡太学生归附初翰林王构编修李谦使江南选佳士郡守以为荐以亲老辞不行后大司农燕公楠提刑赵文昌列荐于省授淮海书院山长调湖州路长兴州儒学教授秩满改教乡校以从仕郎台州路黄岩州判官致仕天性至孝母九十余终时年巳七十哀毁过礼卒年七十九自号义山有寓意斋文稿及集前哲嘉话若干卷藏于家子三人畀异略】 　畀 【字天锡历饶州路鄱江书院山长处州青田县腊源巡检调平江路吴江州儒学教授未上江浙行省辟充椽史克绍家学尤精书画弟异为本路儒学直学略亦以父荫入仕】 
高栋 【字国梁镇江人终承事郎台州路临海县丞】 
赵有光 【字景谦金坛人处州路儒学教授以将仕郎绍兴路余姚州判官致仕】 　有煜 【字景明有光弟历处州路松阳县主簿今承事郎瑞州路高安县丞】 
陈友文 【镇江人铅山州知州】 
徐松龙 【字寿翁镇江人汉阳府儒学教授以从仕郎岳州路巴陵县丞致仕卒年八十有八子膺以荫人仕】 　桧龙 【字耐翁松龙弟历吉安路吉水州太平路儒学教授卒】 
蒋华子 【金坛人将仕郎沔阳府儒学教授】 
费守 【金坛人将仕郎丹阳县主簿】 
陈明 【字显卿镇江人将仕郎淮安路总管府照磨】 
顾淙 【字宗府镇江人历官至忠显校尉平江海道运粮上千户卒】 　岩寿 【字子静淙侄以儒进历茅山书院山长本路儒学教授广德路庆元路总管府知事升湖州路总管府经历承务郎建康总管府推官以疾告归终于家器识宏远博学通时务历职踰三十年所至有政声诗文若干卷父如松赠承事郎镇江路丹徒县尹子观镇】 
喜同 【缺】 【喜同缺　喜山缺　何水缺　于去疾缺　堵简缺○钞本无此十六字　案戴氏守梧云乾隆镇江志名臣门内元时有喜同喜山何水于去疾堵简五人传中载其事迹均属详悉此志皆当列于仕进门内而钞本无之必传写者脱去也今从其说补此五人而各注缺字于下以备参考】 
喜山 【缺】 
何水 【缺】 
于去疾 【缺】 
堵简 【缺】 
堵闰 【字济川金坛人初辟浙西浙东宪司书吏历昌化尉信州路总管府知事选为江浙行省掾除从仕郎建康路录事再调承务郎饶州路总管府推官趣召入觐以母老俾便侍养特改授镇江等处稻田提举且赐金币以宠行至顺二年七月奉命督陶器于饶行次三衢之常山以病卒父嵩赠奉训大夫同知松江府事飞骑尉追封华亭县男子天佑康佑浙东宪司奏差宗佑良佑□□□】 
徐宗善 【字仲元金坛人辟浙西江东宪司书吏除建德路总管府照磨迁从仕郎太平路繁昌县尹子毅字士宏有文学】 
蔡 【字荣卿丹徒人累官至行宣政院都事】 　瑛 【字子华子繇本路儒学录辟充淮东道宣慰司令史除袁州路萍乡州教授未任河南行省选充掾史再调本路儒学教授寻改授湖广等处儒学副提举】 
常居中 【字子正镇江人将仕佐郎金坛县税务大使】 
李荣子 【金坛人沔阳府儒学教授】 
曹俞 【字舜咨金坛人建德路儒学教授长于春秋及史氏之学诗文甚工有集藏于家】 
茅义 【字仲彝由蒙古译史历永丰县柘阳寨巡检祖登廾见科举类】 
臧元寿 【字仁甫由吏员入仕历任铅山州行用库副使除衢州路总管府提控案牍官兼照磨承发架阁】 
华焕文 【字尧章丹徒人衢州路柯山书院山长今处州路龙泉县西宁乡巡检司巡检】 
　　　侨寓 【侨寓○(钞本此二字在丁成条后忽剌出条前)　案自忽刺出以下固属侨寓之人而丁成以上侨寓亦复不少其注明某处人徙居镇江者陈升之(注云建安人居丹徒)陈闶(注云升之子)陈闳(注云闶弟)陈禧(注云升之从侄)陈豫(注云禧弟)陈镇(注云亦禧之弟)陈憬(注云升之孙闶子)陈耆(注云镇子)陈琳(注云禧子)陈机(注云豫子)陈桷(注云机弟)陈（山晋）(注云桷弟)陈（山月）(注云（山晋）弟)陈（山斗）(注云（山月）弟)曾布(注云建昌人居丹阳)曾统曾（日奂）(注中未言何处之人严氏元照谓与曾布一家今从之)王介(注云衢州人居丹徒)王汉之(注云介子)王涣之(注云汉之弟)王植(注云涣之子)王光国(注云汉之孙)王烜(注云植子)王雄(注云淮安盐城人居京口)范邦彦(注云邢州唐山人又云遂南徙于润)范如山(注云邦彦子)范炎(注云如山子)范仲宽(注云炎子)孙吴会(注云淮安人居京口)汤孝信(注云山阳人居京口)王夬亨(注云宝应人)王起宗(注云上海人居京口)赵英(注云淮西人居京口)赵纪祥(注云淮北人居京口)孙虎臣(注云亳州成父人居京口)青阳梦炎(注云蜀成都人居京口)青阳奎(注云梦炎长子)青阳璧(注云奎弟)相镇(注云濠州人居京口)相京(注云镇子)四十人注明其先某处人徙居镇江者翟涛(注云其先开封人世居丹阳)翟从(注云涛子)汤克昭(注云其先郓之梁山人靖康中避世山阳至克昭徙居京口)汤执中(注云克昭子)孙规(注云其先淮西人居京口)孙矩(注云规弟)孙煜(注云矩子)萧汉杰(注云其先益都人居京口)林桂发(注云其先钱塘人居京口)邢文英(注云其先光州人居京口)邢果(注云文英子)盛际(注云其先余杭人居京口)范震(注云其先顺德唐山县人居京口)陈桂发(注云其先高邮人居京口)汤逢龙(注云其先宝应人居京口)汤炳龙(注云逢龙弟)汤垕(注云炳龙子)焦礼(注云其先高邮人居京口)史祥(注云其先汴人宋建炎中徙京口)张元珪(注云其先滁阳人居京口)张翼(注云元珪子)郑察罕不花(注云其先淮人居丹徒)丁成(注云其先覃怀人世居京口)二十四人未注明何处之人而以他传参互考订知为侨寓之人者苏师德(注云颂之孙上文脱去苏颂传然考隐逸类苏庠注云其先泉人居丹阳是此志固以颂为侨寓矣)苏忠规(注云颂曾孙)米友仁(注云元章子上文脱去米元章传然考卷十二居宅类礼部郎中米芾宅条下引京口耆旧传云芾喜登览山川过润爱其山川遂定居焉是此志固以元章为侨寓矣)向游(注云子莘子上文脱去子莘传然考卷九惠安寺注云向文简公有功德寺曰资福在开封南渡初寺僧负其像至京口宋志人物门向子莘传云文简公之四世孙也则为侨寓无疑)向涂(注云子莘子)向澄(注云涂弟)向（汀去丁改匀）(注云澄弟)向士裴(注云（汀去丁改匀）次子)葛蘩(注云父良嗣见科举类考科举类葛良嗣注云其先家处州之丽水父度支郎中源徙鄞死葬丹徒故为丹徒人)宗颖(注云父泽见节义类考节义类宗泽注云五代之乱其祖避地江南子孙因家于润)宗嗣尹(注云颖子)宗如圭(注云嗣尹子)宗有中(注云如圭弟)龚潗(注云基先子基先见科举类考科举类龚潗注云高邮人父炳徙京口)龚（王肃）(注云宋司农潗之子)俞庸(注云父德邻见隐逸类考隐逸类俞德邻注云永嘉之平阳人宋宝佑中父卓为庐江令侨寓京口因家焉)俞希鲁(注云庸弟)袁(注云秀发子秀发见科举类考科举类袁秀发注云泰州人居京口)王实(注云父已见科举类考科举类王已注云陕西西和州人又云乃弃官返京口)十九人注明丹阳人而以他传证之仍是侨寓者蒋钧(隐逸类蒋瑱注云其先自常之宜兴徙居丹阳桐村子钧见仕进类)一人以上所举之人并当列于侨寓钞本多误与土著相混今皆一一厘正而移侨寓二字于臧元寿之后陈升之之前】 
宋陈升之 【宋旸叔建安人 【陈升之(字旸叔建安人)○(钞本无陈字及字旸二字)　案张氏鉴云升之叔不辞当是陈升之字旸叔也今从其说补入下文苏师德米友仁向游曾布四人钞本皆无姓今并据张说补入(苏师德传前当有苏颂传米友仁传前当有米芾传向游传前当有向子莘传然仕进类中佚脱甚多势难一一遍补姑从张说可也)】 居丹徒位至丞相封秀国公升之本由进士及第然以其非兹郡所举故略而不载至其子孙由此乡举而登第者则书之后皆仿此舆地纪胜升之博学多能景佑擢进士甲科既而在言路以直道自任多所弹击仁宗擢枢密副使神宗即位拜相后居于润薨葬于润子孙因家焉方舆胜览升之后居于润神宗朝拜相沈存中笔谈云秀公治第于润极为宏壮宅成已疾惟肩舆一登西楼而已为诗云丞相旌旗久不归虚堂宁止叹伊威绿槐楼阁山蝉响青草池塘野燕飞盖谓是也】 　闶 【升之子宣义郎无子】 　闳 【闶弟大理评事早卒】 　禧 【升之从侄员外郎管当在京仪鸾司孙应（山午）见科举类】 　豫 【禧弟中奉大夫】 　镇 【亦禧之弟升之命为后终宿州符离知州】 　憬 【升之孙闶子承务郎早卒】 　耆 【镇子从政郎】 　琳 【禧子迪功郎】 　机 【豫子知信州楚州淮南漕知衢州】 　桷 【机弟敷文阁待制】 　（山晋） 【桷孙朝散郎知英州】 （山月） 【（山晋）弟朝奉郎通判和州】 　（山斗） 【（山月）弟通直郎知江阴县】 
苏师德 【字仁仲颂之孙以父任入官历计幕有诗见京口集】 　忠规 【颂曾孙绍兴中知丹阳县】 
曾布 【字子宣建昌人居丹阳位至丞相舆地纪胜布南丰人嘉佑擢第熙宁初拜翰林学士凡三入玉堂徽宗践阼拜右仆射罢相守润州既而谪居廉州又云复官奉祠与其弟翰林学士肇载白相从人所歆慕方舆胜览布元符末拜相崇宁初守润州有宅在千石墟之东今为统制司酒库】 　统 【字符中以恩补大学斋郎历史馆太常殿中侍御史兼谏议大夫出知婺州卒四子恂字孚仲惕字强仲】 　（日奂） 【统孙惕子终吏部尚书其后徙居常州亦有居金坛者】 
米友仁 【字符晖元章子文词书画深得家法官至户部侍郎卒】 
向游 【子莘子沂州司刑会】 　涂 【游弟监行在赡军北酒库】 　澄 【涂弟建康府排岸】 　（汀去丁改匀） 【澄弟直徽猷阁荆湖北路转运副使】 　士裴 【（汀去丁改匀）次子奉议郎通判常德府】 
葛蘩 【朝请大夫知镇江府父良嗣见科举类】 
翟涛 【其先开封人世居丹阳通三传专于礼学知苏州长洲县赠太子少保】 　从 【涛子扬州通判赠太子少傅子思见科举类】 
王介 【衢州人居丹徒祠部员外郎秘阁校理赠少师】 　汉之 【字彦昭介子延康殿学士】 　涣之 【字彦舟汉之弟宝文阁直学士】 　植 【涣之子终太平通判】 　光国 【汉之孙终泰滁二州通判徙居金坛】 　烜 【字晦叔植子以父泽出仕历监务监仓改宣议郎知盱眙军天长县议论英发襟度轩豁人以为孔北海祢平原之流介九世孙行简字敬叔今居溧阳之甓桥能继其家学历世诰命犹有存者矣】 
宗颖 【朝散大夫兵部郎中父泽见节义类】 　嗣尹 【颖子朝散大夫广州宫使】 　如圭 【嗣尹子朝奉郎提辖端平监】 　有中 【如圭弟明州通判】 
王雄 【淮安盐城人居京口官武功大夫淮东安抚使】 
范邦彦 【字子美邢州唐山人宣和间太学生靖康末邢州破入金举于乡仕蔡州新息令绍兴中率众开蔡州以迎宋师遂南徙于润授湖州签判改镇江签判升通州卒于官年七十四】 　如山 【字南伯邦彦子随父来南南轩张栻帅荆南辟江陵公安令再调辰州泸溪令卒】 　炎 【字黄中如山子以恩授新淦主簿德安司理改授通直郎知晋陵县治绩上最西山真德秀帅湖南辟主管文字年四十以母老弃官归养特聘朝散郎提举华州云台观号闲静先生卒于家有诗集行世】 　仲宽 【字子容炎子以父荫铨试第一历嘉兴司户寿春司理改秩知余杭县卒子震】 【改秩知余杭县卒子震○(钞本子震下有见土著三字)　案此条乃范仲宽传注仲宽为炎之子炎为如山之子如山为邦彦之子上文邦彦注云邢州唐山人又云遂南徙于润则皆为侨寓可知下文范震注云其先顺德唐山县人居京口则亦系侨寓可知此注见土著三字显系误衍今删】 
龚潗 【字□□基先子累官至中奉大夫司农卿扁所居之室曰六牖基先见科举类】 
孙吴会 【字楚望淮安人居京口累官至朝请郎常州守自号霁窗晚年更号牧隋翁诗文豪健有煮石吟稿若干卷多散轶不存】 
汤孝信 【山阳人居京口累官至利州观察使子逢龙炳龙】 【子逢龙炳龙○(钞本此下有见仕进类四字)　案此条乃汤孝信传注上文云累官至利州观察使下文汤逢龙注云历官淮安路税务提领汤炳龙注云尝为庆元市舶提举是汤氏父子三人皆仕进也然则此注见仕进类四字必系传写者之误衍也今删　又案汤孝信注云山阳人居京口汤逢龙注云其先宝应人居京口(钞本此下有父孝信见后侨寓类八字考孝信及逢龙皆系侨寓不当有此八字今删)父子二传前后似乎两歧然山阳与宝应本接壤之地或由山阳迁宝应或由宝应迁山阳亦未可定今仍两存之焉(科举类云顾非熊居茅山据唐书则非熊乃吴人节义类云权居润州丹徒据唐书则乃略阳人似二人当列于侨寓然此志既不言是他郡之人或别有所据亦未可定今姑仍列于土著以存其旧)】 
汤克昭 【字晦叔其先郓之梁山人靖康中避世山阳至克昭徙居京口初以淮阃辟授修武郎吴潜守镇江邀吴偕行半途闻报京口蔡福军叛众犹豫莫进克昭劝吴疾驱既至单骑先入抚谕叛卒民乃获安累官至武翼大夫差知贵州改肇庆府乡人有负其钱万缗贫不能偿乃以产归之克昭曰昔以义假岂望报耶其人固请即焚券再以万缗交其业又约已积俸买田千亩为义庄应同祖所出给予有差】 　执中 【字与权克昭子仕至广东提刑知梅州子元孙仲孙并见隐逸类】 
王夬亨 【宝应人淮东提刑】 
王起宗 【上海人居京口咸淳末知真州入朝除环卫寻迁安抚使知池州夏贵军溃弃城走泰州】 
赵英 【淮西人居京口累官至高邮府】 
赵纪祥 【淮北人居京口累官知和州府】 
孙虎臣 【亳州成父人居京口初以父荫补官从两淮制置使贾似道出师有功授镇江都统制累官至马步军都总统沿江招讨使清远军节度使宋亡殁于泰州子仁寿阖门宣赞舍人】 
元青阳梦炎 【字梓卿蜀成都人居京口家世治春秋宋末选补太学生登进士第授官时李毡以淮北地归宋封齐郡王梦炎以才选奉使将命至则毡兵已败冒锋镝致使命面还累迁淮东湖北提刑知澧州峡州常德府权荆湖制置司事咸淳中忤时相意去官不复仕其守常德时出财于家使贫民以物来质而不取其息在澧州悉家财买田二十顷岁收所入半价赈粜以惠下贫名曰义济庄岁凶则不取其直仍以所积之资施予之其田至今犹存归附初世祖皇帝闻其名召至都赐第以居晨夕献替深简圣眷历官至吏礼部尚书翰林学士卒官】 　奎 【梦炎长子始仕奉训大夫常州路总管府治中累迁至朝列大夫同知临江路总管府事卒】 　璧 【奎弟以父荫授承事郎扬州路通州判官卒于官弟翼字君辅文行俱粹隐不仕】 
相镇 【字仲安濠州人居京口年十八从军积官武功大夫沿江制置司都统制至元乙亥镇江守洪起畏弃去遗牒总制石祖忠及镇护印遂率众归附授佥江阴镇江招讨司镇江府事寻改明威将军江阴镇江安抚司佥事镇江府路治中迁同知和州路事】 　京 【镇子终延平路将乐县尹】 
孙规 【其先淮西人居京口至元十六年授将仕郎庆元路儒学教授父应凤见科举类】 　矩 【字仲方规弟至元十年授奉训大夫雍州知州再知桃源州迁同知澧州路总管府事以亚中大夫松江府知府致仕卒】 　煜 【字克明矩子以父荫授从仕郎温州路税务提领历新喻州判官今承务郎泉州路税务提领】 
萧汉杰 【其先益都人居京口初以武举登第后再以进士登宝佑四年文天祥榜归附初授同知溧阳路总管府事迁同知建康路卒有诗文号曰友山集】 
林桂发 【字德馨其先钱唐人居京口宋太学生景定甲子尝与叶李等八十三人伏阙上书言贾似道误国害民之罪咸淳甲戌附正奏王龙泽榜进士出身归附后应召入京授镇江府路儒学教授再调从仕郎淮东道儒学副提举卒子愚明能世其学】 
邢文英 【字仲杰其先光州人居京口宋兵部侍郎归附改判福清】 　果 【字毅夫文英子建康教授】 盛际 【字舜咨其先余杭人居京口浙西道儒学副提举有诗名】 
范震 【字雷卿其先顺德唐山县人居京口至元间奥鲁赤平章引见镇南王与语悦之因与俱见世祖皇帝特授从仕郎浙西道儒学提举就任改江浙等处儒学再调湖广等处儒学提举其后以御史台累举擢佥云南诸路肃政廉访司事卒年八十一子思敬宪司书吏思忠乡贡士儒学正思聪亦宪司书吏宣慰司令史】 
陈桂发 【字茂叔其先高邮人居京口镇江副教授高邮府扬州路教授句容德清主簿鸣鹤盐场司丞】 
汤逢龙 【其先宝应人居京口历官淮安路税务提领】 　炳龙 【字子文逢龙弟尝为庆元市舶提举学问该博善谈论四书五经皆有传注尤深于易诗歌甚工多脍炙人口号北村集】 　垕 【字君载炳龙子绍兴路兰亭书院山长除播州儒学教授不赴改授嘉兴路儒学教授又不赴辟为都护府令史卒】 
焦礼 【字和之其先高邮人居京口壮岁游京师言海运授进义校尉瑞安县管领海船上百户改将仕郎广东盐课市舶提举财货渊薮一无所取未几盐舶析司为二就除盐司副提举岁增钞万九百定有奇大德甲辰潮州大水飓风为菑江西行省遣礼往赈郡请阅实有无礼曰民命在朝夕待汝阅实时胥为沟中瘠矣即命口给米六斗小者半曰若获罪吾自当之民赖以全活者甚众卒年五十八子文炯为太常社稷署官】 
龚（王肃） 【字子敬宋司农潗子历和靖书院学道书院山长宁国路教授除将仕郎上饶县主簿丁内艰不赴再调宜春县丞卒两为江浙乡举同考试官气宇轩豁善谈笑诗文豪宕而有法有存悔斋集若干卷】 【有存悔斋集若干卷藏于家○(钞本此下有杂见之于后侨寓类八字)　案此条乃龚（王肃）传注上文云宋司农潗之子而龚潗注云基先子考科举类龚基先注云高邮人父炳徙京口是龚基先龚潗龚（王肃）皆系侨寓不应于龚（王肃）传末又赘此八字也今删】 
俞庸 【字时中初为明道书院山长大德中以地震陈格天心召和气九策万余言答刺罕丞相嘉之因试补户部令史迁尚服院掾史除从仕郎吏部考功主事再迁尚服院都事性倜傥姿貌魁梧善论议达时务卒年六十五有覆瓿集若干卷藏于家父德邻见隐逸类】 　希鲁 【字用中庸弟今从仕郎衢州路江山县尹弟康字大中庆元路昌国州儒学学正】 
袁 【字子方秀发子历协律郎著作佐郎太平路当涂县主簿除承事郎处州路庆元县尹不赴改江浙行省照磨未上复改检校秀发见科举类】 
史祥 【字君瑞其先汴人宋建炎中徙京口祥由吏人仕历长兴州提控案牍吴江州澜溪县巡检除将仕郎杭州路总管府提控案牍兼照磨承发架阁卒子文彬字符章今福建道帅府令史次子文昭文直文昌】 
王实 【字应夫历通州蕲州路儒学教授除将仕郎滁州全椒主簿博学能文多著述父已见科举类】 
张元珪 【字廷玉其先滁阳人居京口世精医术泰定间奉上潜邸金陵天历初被召授从仕郎典瑞院都事累迁征仕郎太医院判文林郎同知太医院事今正议大夫太医院使祖定赠中奉大夫江西等处行中书省参知政事护军追封清河郡公父庆安赠资善大夫江浙等处行中书省左丞上护军清河郡公】 　翼 【字君辅元珪子本路医学教授】 
郑察罕不花 【其先淮人居丹徒湖广行省知印再授中书省知印自号碧泉】 
丁成 【字成甫其先覃怀人世居京口初授诸物库副使历材木库大使华州打捕提领】 
忽刺出 【蒙古人居镇江官至荣禄大夫江浙等处行中书省平章政事】 　忙哥笃 【忽刺出子嘉议大夫历江州路南康路总管】 　定童 【忙哥笃弟忠翊校尉历金坛县浦江县达鲁花赤】 　福童 【定童弟财赋提举】 
辛仲实 【字仲和彰德人居镇江至元十二年以行省掾从平江南有功累迁至行户部尚书两淮都转运盐使佩虎符历太平路嘉兴路总管江西等处榷茶都转运使卒年七十七】 　彧 【仲实长子终承事郎镇江宣课提举】 　克勤 【彧子以祖荫授溧阳州判官今承务郎吉安路龙泉县尹】 
昔里教化的 【河西人居镇江累官至开府仪同三司太子太保太尉平章军国重事上柱国魏国公】 
木八刺 【畏吾儿人居镇江历江东浙东肃政廉访副使后以太中大夫平江路总管府达鲁花赤致仕】 
陈钧 【字公秉一字大和永嘉乐清人居金坛初任常州路金陵县尹就升奉训大夫常州路治中迁郁林州知州不赴除浙江道劝农营田副使历衢州路治中饶州路浮梁州知州湖南榷茶提举卒年五十七自号静佳通诸经尤长于易着原理原数二篇平生诗文甚多有集藏于家】 　尚节 【字介甫钧子以父荫授潭州路湘阴州税务大使】 
塔失不花 【蒙古人居镇江由八鲁怯薛必阇赤累迁至昭勇大将军吐蕃等处副都元帅迁正议大夫吏部尚书卒】 　哈失不花 【塔失不花子今中奉大夫陕西行台侍御】 　火失不花 【火失不花○(钞本失作不)　案张氏鉴云火不不花疑是火失不花严氏元照云蒙古人命名从无连用二不字者且其父名塔失不花其兄名哈失不花则其弟自当作火失不花也二说甚确今据以改正】 【哈失不花弟以父荫累官承德郎松江府华亭县达鲁花赤】 
卓麻儿 【回回人大德元年为木路总管府达鲁花赤因家焉再迁婺州路总管府达鲁花赤卒】 　海荅儿 【卓麻儿子以父荫历长典州盐官州同知潭州榷茶提举今宣武将军绍兴路治中】 
脱脱 【蒙古瓮吉刺歹人居镇江初授彰德路录事司达鲁花赤除江南诸道行御史台监察御史累迁福建闽海道肃政廉访副使中顺大夫江北淮东道宣慰副使卒】 
安马里忽思 【也里可温人居镇江中宪大夫同知广东道宣慰使司副都元帅】 　也里牙 【安马里忽思子以父荫忠翊校尉南安路大庾县达鲁花赤今昭信校尉同知潭州路刘阳州事】 
斡鲁欢牙里 【畏吾儿人元贞初为本路总管府达鲁花赤因家焉再授中大夫瑞州路总管府达鲁花赤卒】 　秃干牙里 【斡鲁欢牙里子以父荫累官朝请大夫湖州长兴州达鲁花赤卒】 
李春 【字仲阳北京人为本路总管府经历因家焉历池州之青阳杭之于潜县尹以奉训大夫杭州路总管府判官致仕】 
塔海 【也里可温人居京口正议大夫同知广东道宣慰使司副都元帅卒】 
李世英 【字仲杰大同路宏州人居镇江将仕郎淮东道诸色人匠提举卒】 
忽哥儿 【蒙古怯烈台人居镇江累官嘉议大夫福建闽海道肃政廉访司迁中奉大夫江浙行省参政卒】 　要东谟 【忽哥儿子均州达鲁花赤】 
王全 【字孟周大宁路女直人居镇江终饶州路安仁县尉】 
阔里吉思 【也里可温人至大初少中大夫镇江路总管府达鲁花赤因居于此】 　鲁合 【阔里吉思子朝列大夫潭州路兼杨州达鲁花赤】 
马薛里吉思 【也里可温人至元十五年授明威将军镇江路总管府副达鲁花赤因家焉尝造七寺见僧寺类每岁贡舍里八见土贡类】 
董邦用 【字威卿晋宁人居镇江初以儒吏仕台察授将仕郎广西廉访司照磨历登仕郎湖南廉访司知事从事郎浙西廉访司知事迁承务郎广东廉访司经历以承直郎静江路总管府判官致仕卒年八十一大德丁未岁饥尝陈救荒之策在广时创立捞珠炼金提举司甚为民扰尝上疏劾罢之】 
杨如山 【字少游蜀嘉定人宋末游江南四请漕举归附后不仕大德初起为淮海书院山长因家京口迁琼州路军民安抚司儒学教授以老不赴卒年七十八自号古性有诗集十卷读史说三卷春秋书指要十卷藏于家】 
王昌 【字荣之益都人初为镇江路总管府提控案牍因奠居焉辟通政院掾史建言立站二十余所授通州及秭仓监支纳历池州建德杭州余杭县尹时经田土前官增赋十之二昌到任力辨于行省仍复其故民立石颂德迁徽州路推官再迁承直郎婺州路东阳县尹卒于官】 
王垚 【字乐天其先汴人宋丞相溥十世孙由鄱阳徙京口性聪敏工诗文尤长于康节经世之学至大改元秋沈阳王引见武宗皇帝奏充东宫说书必阇赤宫师府太子文学王往高丽奉旨伴使次年还都陈便利三十余事时初用铜钱以材选授资国院判官后以疾不仕卒于家父辂赠奉议大夫骁骑尉德清县子】 
王玺 【字德符沂州人初为镇江录事判官因家焉辟南台宣使累官监察御史奉训大夫佥浙东海右道肃政廉访司事卒于官】 
刘福 【济南人庆元路在城税务提领以敦武校尉绍兴路余姚州判官致仕卒】 
哈八儿都 【畏吾儿人居镇江宣武将军汉阳府达鲁花赤致仕】 
可马刺丁 【回回人居镇江嘉议大夫两浙都转盐运使致仕】 
岳烈 【畏吾儿人居镇江官至资政大夫历陕西江西行省左丞浙东海右道肃政廉访使】 　阿马刺 【岳烈子由宝儿赤累官中顺大夫同知湖州路总管府事】 
蔡蒙 【字蒙正永平人居镇江历浮梁州松江府教授饶州路安仁县主簿以承事郎池州路青阳尹致仕】 
蒋钧 【字公秉丹阳人齐山书院山长今待选府州教授】 
于子椿 【东平人居镇江以忠翊校尉同知绍兴路余姚州事致仕】 
忽都答儿 【唐兀人居镇江承德郎广德路总管府判官致仕】 
扎马刺丁 【回回人至大初为丹徒县达鲁花赤因家焉以中顺大夫同知平江路总管府事致仕】 
程祥 【东平人居镇江将仕郎淮安路总管府知事】 
八刺 【畏吾儿人累官肃政廉访司佥事朝列大夫同知湖南湖北道广教总管府事】 
曹鉴 【字克明宛平人初任淮海书院山长因居镇江累辟江南行台江西行省部省掾除兴文署令历江浙行省湖广行省员外郎兼翰林待制未上改朝列大夫江浙等处财赋都总管自号以斋尝为江浙河南两省乡举试官】 
万嘉闾 【字国卿蒙古人居镇江父蓦克笃为福州新军千户雅尚儒术延名师训之果以才受知秃赤大夫大德癸卯引见成宗皇帝入备宿卫至大已西以年老入台选暑山北廉访司照磨积官至陕西行台监察御史迁云南诸路廉访签事再迁江西以母忧不赴服阕除签河南廉访司事天历初就升副使权河南行省郎中累除中正院同签储政院判官内台监察御史户部郎中寻迁中顺大夫江浙行省郎中】 
阿思兰也奴 【畏吾儿人以父荫补官皇庆中为金坛县达鲁花赤因居焉县有抛荒田粮四千除石民无从纳尝建言免之累迁朝散大夫福建道宣慰副使签都元帅府事自号澹斋】 
康济 【字彦通和林人居镇江以父任授进义校尉平江录事历常州路平准库提领晋陵华亭两县尹迁奉议大夫铅江州知州再迁会昌州知州】 
许公正 【字仲明东平人由宪司书吏为本路总管府照磨因家于此辟江浙行省宣使除常州路无锡州判官】 
毛克已 【字仁甫东平人居镇江以儒吏起家为饶州路总管府照磨迁将仕郎集庆路总管府知事】 
罗里 【回回人延佑中为金坛县达鲁花赤因居焉累迁岳州路平江州达鲁花赤】 
阿失帖木儿 【畏吾儿人居镇江历江陵路饶州路总管府达鲁花赤迁正议大夫怀孟等路达鲁花赤】 
夹谷八儿思不花 【契丹人居镇江以父荫历池州东流县主簿承事郎武冈县税务提领】 
　　节义 【节义○（钞本此类及孝友类在隐逸类后）　案上卷人材总叙云今列科举仕进节义孝友隐逸方外据此则节义孝友当在隐逸之前钞本列于隐逸之后误矣今改正】 
 　　土著 【土著○（钞本无此二字）　案节义类注明京口人者陆秀夫茅湘二人注明润州人者刘邺一人注明润之士者孙阜姚从道苏预张羔周鼎蒋可久杨烈七人注明居润州丹徒者权一人注明丹徒人者窦氏女一人注明丹阳人者洪造陈东二人以上所举之人并当列于土著钞本多与侨寓相杂今皆一一厘正而补土著二字于前又案节义类注明侨郡之人者何无忌(注云东海郯人)江革(注云济阳考城人)二人注明某处人徙居镇江者范氏(注云东平人居京口)一人注明其先某处人徙居镇江者宗泽(注云其祖避地江南子孙因家于润)高桂(注云其先开封祥符人居京口)二人未注明何处之人而以他书参订知为侨寓之人者刘琨之(注云高祖族弟遵考子考宋书及南史宋高祖乃彭城人寓居京口然则刘琨之亦系侨寓可知)一人以上所举之人并当列于侨寓钞本多与土著相杂今皆一一厘正而补侨寓二字于前】 
唐刘邺 【字汉藩润州人咸通初召为翰林学士赐进士第累官至尚书左仆射出为淮南节度使同平章事徙凤翔固辞还拜左仆射巢贼犯长安不应伪命见杀父三复见仕进类】 
权皋 【字士繇居润州丹徒举进士第为临清尉安禄山表为蓟尉辟幕府诈死脱归高适表试大理评事淮南采访判官永王璘举兵又诡姓名以免元宗嘉之除监察御史母丧去浙西节度使颜真卿以为行军司马召拜起居舍人固辞李季卿为江淮黜陟使列其高行以著作郎召不就大历元年卒殡丹徒县元和元年谥贞孝赠秘书监十二年复赠太子少保】 
宋孙阜
姚从道
苏预
张羔
周鼎
蒋可久
杨烈 【以上七人皆元符上书言事者时预名者千余人其后蔡京分等定罪润之士有此七人焉具见丁未录】 
洪造 【字彦袭丹阳人与兄兴祖同登政和八年进士第授歙州黟县尉方腊起睦州连陷郡县造据狭原岭拒贼使其家间道奉亲以归而身当其冲时蕲门尉王秀渊据安坑岭败走造独引所部与贼相持会假守不察以安坑失守为造罪遂系之而遣他将拒战旋败贼入城首出造于狱击杀之曰是复能拒战否闻者泣下贼平弟连诉于朝玺书褒之曰夫士有忘身殉国而功弗白于当世者朕悼之尔以寡击众势不少屈归从吏讯卒歼贼手是用襚以通籍之秩而禄其子庶几明尔忠愤之志毅魂有知歆兹无斁特赠通直郎与一子将仕郎从父拟见孝友类兄兴祖见科举类】 
陈东 【字少阳丹阳人舍法行贡上庠宣和以来群憸用事蔡京梁师成王黼童贯李彦朱天下指为元恶凶焰赫然无敢拟议靖康初东率同舍生上书历诋六人者指为六贼乞正典刑六贼既窜宰相李邦彦辈皆欲与金议和复率同舍生伏阙上书斥邦彦等钦宗嘉其忠命官不就而归建炎初召赴行在即日就道以棺自随示不求生以害仁未及陛见辄三上书论时政宰臣黄潜善汪伯彦怒诛之高宗南渡大臣有及东死事者赠承奉郎仍官其子驾幸建康经其乡令有司致祭赐其家钱五百缗绍兴初复特赠朝奉郎秘阁修撰与两资恩赐官田十顷以旌其忠】 
陆秀夫 【字君实京口人登宝佑四年文天祥榜进士第时年十八累官至端明殿学士佥书枢密院事至元十五年奉宋主昺迁南海之山十六年二月癸未大兵由海道进攻是日瘴雾四塞宋师战败秀夫朝服抱宋主赴水死后宫及文武官妻子从死者以千数详见南海志】 
茅湘 【字清叔京口人慷慨有大志宋末急于用士枢密陆秀夫荐于朝从之海上骤口兵部侍郎时大兵势迫遂从秀夫蹈海而死父登见科举类】 
窦氏女 【窦氏女○(钞本此条在陆秀夫条前)　案志书之记列女或另为一类或附于各类之末此志节义类记列女二人范氏既在侨寓之末则窦氏女亦当在土著之末不应列于陆秀夫之前也今移至茅湘之后】 【丹徒人父母俱亡许嫁之人乃其家之旧仆成婚之日识其人乃尽力事舅姑三日投井而死郡家义之为立石建亭于釜鼎山之前】 
　　　侨寓
晋何无忌 【东海郯人居京口同刘裕起义侍卫安帝还京师封安城郡开国公迁江州刺史镇南将军贼将卢循遣别师顺流而下无忌率众以舟师拒之俄而败绩众奔散无忌尚厉声曰取我苏武节来节至乃躬执以督战贼众云集登舰者数十人无忌辞色无挠遂握节死之谥曰忠肃子助见仕进类】 
宋刘琨之 【高祖族弟遵考子为竟陵王诞司空主簿诞作乱以琨之为中兵参军不就死之追赠黄门郎】 
梁江革 【字修映济阳考城人九岁丁父艰十六丧母以孝闻弱冠举徐州秀才后随豫章王镇彭城城失守革为魏人所执魏刺史王延明闻革才名厚加待接革脚疾不拜令革作丈八寺碑并祭彭祖文革辞以囚执既久无复心思延明将加棰朴革厉色曰江革年六十不能杀身报主今日得死为幸誓不为人执笔延明知不可屈乃日给粟一升仅余性命后放还朝上大宴举酒劝革曰卿那不畏延明对曰今日始见苏氏之节卒谥疆　济阳考城隶南徐州】 
宋宗泽 【字汝霖系出南阳汉汝南太守资之裔五代之乱其祖避地江南子孙因家于润元佑六年进士及第仕至磁州守值宋金议和遣康王诣金泽力止之康王即位除开封府尹南巡淮甸除京城留守前后凡二十四疏乞回都汴京每欲率师直抵金国迎二帝为大臣黄潜善汪伯彦沮之忧愤成疾叹曰吾志不克伸矣临终疾声大呼过河者三无一语及家事归葬京口谥忠简教授方符哀其文集刊于学】 
高桂 【字德芳其先开封祥符人居京口嘉熙己丑登进士第除庐江县主簿两淮制置司参谋官迁高邮知府后扈从之海上亟升枢密与陆秀夫同死于崖山】 
元范氏 【东平人居京口故丹徒县尹梁泽母也年十八事泽父十年而夫亡遗一男一女男即泽也时甫九岁亲族怜其早寡无依劝令改适范誓不二夫纺绩织纴鞠子女于成泽官至承务郎先范卒延佑五年有司以状闻旌其门曰旌妇范氏年八十有四耳目聪明无疾而逝】 
　　孝友
　　　土著 【土著○(钞本无此二字)　案孝友类注明京口人者潘氏子一人注明京口黄冠者杨椿年一人注明镇江人者徐钰一人注明丹徒人者虞申孙瑾二人注明丹阳人者蔡渊洪拟诸葛填束崇芳四人注明金坛人者王康张恪汤宋彦丁可久四人未注明何处之人难定其为土著为侨寓而姑列于土著者杨氏子施氏子范氏子姚氏子陈氏子王氏子凌氏子窦宝周伸九人以上所举之人并当列于土著钞本多与侨寓相杂今皆一一厘正而补土著二字于前　又案孝友类注明侨郡之人者吴欣之(注云晋陵利城人)萧叡明(注云南兰陵人)二人注明某处人徙居镇江者刁彦能(注云上蔡人居润州)刁湛(注云彦能孙)二人注明其先某处人徙居镇江者韦鼎(注云其先京兆杜陵人又云鼎兄昂于京口战死)刘嗣庆(注云其先值五季之乱自沧州景城徙丹阳其后又徙金坛故世为金坛人)刘蒙庆(注云嗣庆弟)三人未注明何处之人而以他传参互考订知为侨寓之人者章瑢(注云父垚见隐逸类考隐逸类章垚注云其先自淮徙润)一人以上所举之人并当列于侨寓钞本多误与土著相杂今皆一一厘正而补侨寓二字于前】 
宋蔡渊 【字子雍丹阳人熙宁六年登进士第乙科累官至大宗正丞历知泰州海州初渊家饶于财兄弟以奢豪相尚渊独担簦以游四方若寒士窭人攻苦食淡人所不堪或劝稍分兄弟之财以自赡渊曰兄弟治产吾治书兄弟不以家事累吾吾乌可以身计累兄弟乎闻之者愧之子肇见科举类】 
虞申 【字行父丹徒人始从乡先生姚辟授春秋游京师谒安定胡公瑗一见奇其能举礼部不合元佑中制州里举士法郡守崔公度举申经行应选不报申资性和厚勇于赴义异时同产负大农钱既折资矣悉为偿之仲弟死嫁五女费皆已出抚其孤如己子仲子沉见科举类】 
洪拟 【字成季丹阳人绍圣元年登进士第甲科官至吏部尚书徽猷阁直学士初自海州代归奉其母居郡城以便甘旨会赵万之变郡不能御时母年八十九奉之以匿民间夜遇风雨则以身覆之再为贼所及守死不去贼感其义竟母子俱全卒谥文宪子光祖见仕进类侄兴祖见科举类】 
王康 【字伯寿金坛人有孝行晚以特恩授鄂州咸宁尉未上而卒今岳阳诸王皆其族也尝论金坛水利见水类长塘湖注族祖澄见科举类】 
张恪 【字季忱金坛人七岁而孤事母兄孝友居母丧三年不入私室祥禫踰年犹不御酒肉致甘露屡降白鹊来巢兄有奇疾或云惟人肉可疗恪刺股以进迄用有瘳绍兴甲戌旨浚漕渠兄部役以疾谂未报而归主者怒追逮峻甚恪随以往号泣请代主者义而释之兄死而侄欲分恪不能拒既分而侄有缘役破家者复为之筑室以居人有诉水失当坐没入产以资赎还之择良田数顷为义庄户宗族之贫者日用所须与嫁娶丧葬皆取具焉又建家塾延名士以训族之子弟岁旱饥出积谷平粜价以惠乡里流离者众则作茇舍道傍竭廪廥之藏为粥以食日不减数千人赤子之遗弃者鞠养之孕妇之产子者别室护视之兵兴中乡人有二女流落他郡遣人赎归以畀其父一日买妾诘所自来曰吾邑士某人之女也流落以至于此即属其妻待以家人礼其资装嫁之工人有盗白金者事觉愿偿以女恪弗取并所盗金释不问政和间乡里疏其行为八日孝友慈俭睦姻任恤上之官守令及部使者以闻不报卒今上（田翏）诸张皆其裔也子体纯见科举类】 
汤宋彦 【字时美金坛人以祖泽入仕授湖州司户历知余姚州通判庆元府浙东安抚司参谋官改湖北尝念兄司谏以使事得罪未复用而卒兄弟析居独益以已分良田六十亩得任子恩即以官其孙幼女未行辍其子装授之次得任子恩又与长弟之子又次以与季弟之子卒年六十九父鹏举兄邦彦并见科举类】 
丁可久 【字嘉会金坛人干道八年登进士第历芜湖主簿知江都县以疾卒可久孝于亲友于弟虽子侄亦未尝呼名阖门之内如春风和气族祖权见科举类】 
诸葛填 【丹阳人执亲丧未尝饮酒食肉其治丧也质诸漫塘刘先生一以司马朱氏礼为据躬自治墓劬悴骨立墓之竹木修茂嘉熙庚子岁饥民相率旦旦伐之填抱木以泣犹冀闻者革心而斧斤日寻度力不能拒自是得病卒至今人称葛孝子云】 
杨氏子 【第五一】 
施氏子 【第四一】 
范氏子 【第四一】 
姚氏子 【第百一】 
陈氏子 【第四一】 
王氏子 【第千一】 
凌氏子 【第三一招信流民】 
窦宝
周伸 【笔吏以上九人并咸淳志所载或刲股或取肝或割肉以疗亲病郡遵令甲给之钱帛为立坊巷且免保甲蛟峰方逢辰谓虽非典礼之正然其笃孝一念有足取者岂不愈于好勇斗狠冒犯刑辟以有辱父母之遗体者乎】 
元束崇芳 【字德馨丹阳人至元乙亥春大兵南来父国宝俘军中崇芳诣辕门号泣曰老父无所用儿壮健且尝读书粗识字足任驱使请代父去大帅义之释国宝而留崇芳俾从军掌文檄久之悯其孝思言于伯颜丞相予之二矢曰今纵尔归执此以往可无阻于是父子得俱免子六人仁寿端安州儒学正观寿继仲兄从懋后置义田以廪其族之贫者泰寿杭州路儒学正阍义塾以训族之子弟及乡党之俊秀者陵阳牟应龙尝志其墓云】 
徐钰 【镇江人泰定元年三月侍父镇往婺源道经小溪口时溪流暴涨镇过桥忽堕水钰即自投拥父出急湍中挽村艇获免而钰力惫不能自奋漂流四十五里至麻（打去丁改罕）滩而死有司以闻旌其闾曰孝子徐氏之门】 
孙瑾 【字无咎丹徒人父茂殁庐墓尽哀事继母唐氏甚谨唐患痈瑾为吮之无难色不假医药而愈唐复双目昏翳瑾朝暮舐之复明后唐得痪疾伏枕十有二年粥药必先尝唐殁哀毁过礼郡县嘉之闻之于宪司将旌异之而死矣子安仁安道】 
杨椿年 【号又元京口黄冠也延佑庚申秋七月母蔡氏患痢危困医药罔效椿年剔股肉杂药以进母病遂愈人以为孝感所致】 
潘氏子 【忘其名第京口人以刲股救母官为立至孝坊】 
　　　侨寓
宋吴欣之 【晋陵利城人元嘉末弟慰之为武进县史随王诞起义元凶遣军主华钦讨之吏人皆散慰之独留见执将死欣之诣钦乞代弟命辞泪哀切兄弟皆见原齐建元三年有诏蠲表之时利城隶于南徐州】 
梁萧叡明 【字景济南兰陵人母病风积年沈卧 【积年沈卧○(钞本积作疾)　案疾字义不可通今据南史萧叡明传改正下文叩头出血亦冰不溜钞本脱亦字今据南史补入】 叡明昼夜祈祷时寒叡明下泪为之冰如叩头出血亦冰不溜忽有一人以小石函授之曰此疗夫人病叡明跪受之忽不见以函奉母函中惟有三寸绢丹书日月字母服之即平复】 
韦鼎 【字超盛其先京兆杜陵人博涉经史侯景之乱鼎兄昂于京口战死负尸求棺无所得鼎哀愤恸哭见江中有物流至鼎所窃异之往视乃新棺也因以充敛元帝闻之以为精诚所感云】 
五代刁彦能 【字德明上蔡人居润州少孤事母笃孝家贫无以养乃事节度使王茂章茂章叛吴归越彦能以帐下当从乃使家人扶其母俟于道左彦能泣告茂章曰彦能有老母在此不能舍而从公敢请死茂章哀其意而许之仕南唐为昭武军节度使赐田京口因家焉】 
宋刁湛 【彦能孙咸平三年进士及第甲科授大理评事累官至荆湖北路提荆后迁刑部郎中三司度支判官分司西京遂归老卒年七十九初宋封赠之典在具庆者恩不及亡母真宗东封告成肆大眚妻已丧者得叙封时湛为太常博士而母徐已死上章以谓妻以箕帚之旧尚蒙封邑之荣母以劬劳之恩不及漏泉之泽教化之本轻重未安朝议然之故徐氏封高平县太君士大夫父在而封及亡母者自湛始父衎子绎等并见科举类及仕进类】 
章瑢 【事父母孝母亡思慕切至感墓上枯竹复生子孙俱以经学自奋人指为孝行之报父垚见隐逸类】 
刘嗣庆 【字继先其先值五季之乱自沧州景城徙丹阳其后又徙金坛故世为金坛人】 　蒙庆 【字茂先嗣庆弟兄弟齐名友爱尤笃皆以文行为乡先生兄且死语弟曰吾家世葬丹阳而父母葬金坛吾与汝俱葬丹阳则子孙于吾父母之茔必疏俱葬金坛则吾先世之松楸又可知矣吾与汝分焉未几兄卒附于先祖蒙庆之殁葬金坛方山之麓自号云茅居士子宰见隐逸类】 
　　隐逸
　　　土著 【土著○(钞本无此二字)　案隐逸类注明曲阿人者张彦张潮二人注明京口人者朱叔艾钦文朱云章孟逢大孟逢原甘桂芳茅廷瑞七人注明润州人者孙处元殷遥徐延寿张文瑾四人注明丹徒人者黄虒孙齍李迥张瑾四人注明居丹徒者张祜一人注明丹阳人者殷璠邵餗邵彦窦从周窦澄蔡载洪秉钧刘昭李公异朱斗文顾松年十一人注明丹阳耆寿者周孝一人注明居丹阳者元诜一人注明家丹阳者陆桥一人注明金坛人者陈亢褚庭坚李天才潘锜汤模汤大方张志道范龙孙韦星凤吕江费震十一人注明归灵山者郭生(注云顾况有送郭生归灵山诗灵山在城南四十里)一人注明居丹阳横山者周惟长一人注明居润州长山者刘处士一人注明居北固山下者柳闳一人未注明何处之人而以本注辞义考之知为镇江人者侯仲逸(注云未详何县人天圣中创书院于三茅山而以身任教事仁宗尝赐束帛乡人以先生称之玩其语气虽难定为丹徒之人丹阳之人金坛之人然其为镇江府之人则固无可疑矣)一人未注明何处之人而以他传参互考订知为镇江人者吴德仁(注云父遵路子升奕见科举类考科举类吴遵路注云淑子吴淑注云丹阳人)一人未注明何处之人而以他书参证知为镇江人者谨修(乾隆镇江志以为金坛人)一人以上所举之人并当列于土著钞本多误与侨寓相杂今皆一一厘正而补土著二字于前　又案隐逸类注明侨郡及外郡之人者王微(注云琅邪人)臧荣绪(注云东莞莒人)二人注明某处人徙居镇江者焦光(注云河东人也江中有焦山旧经有云焦光所隐)刘镇之(注云彭城沛人闲居京口)戴颙(注云谯郡铚人也居京口)陶宏景(注云丹阳秣陵人又云乃止于句曲山)马枢(注云扶风人又云乃隐于茅山)沈彬(注云洪州高安人唐末隐居云阳山)沈廷瑞(注云彬次子)周方叔(注云高邮人隐居京口之五州山)苏景(注云永嘉人徙居京口)周梦震(注云永嘉平阳人居京口)十人注明其先某处人徙居镇江者关康之(注云河东人世居京口)诸葛璩(注云琅邪阳都人世居京口)翟耆年(注云其先开封人居丹阳)陈辅(注云其先自九江来居丹阳)苏庠(注云其先泉人居丹阳丞相颂之族也)苏扶(注云庠仲弟)苏照(注云颂曾孙)章垚(注云其先自淮徙润)俞德邻(注云永嘉之平阳人宋宝佑中父卓为庐江令侨寓京口因家焉)俞酉发(上文俞德邻注云弟酉发)尧允恭(注云海陵人宋淳佑中从父徙京口)文天锡(注云其先蜀之绵州人世居金坛)王酉发(注云安丰人父沔宋端平中徙居丹徒)朱焱(注云其先兖人归附后自淮泗迁京口)陈膺(注云海陵人从父徙居京口)王朝孙(注云其先陕西人居京口)汤元孙(注云其先自山阳徙京口)汤仲孙(注云元孙弟)吴良贵(注云其先临安县人居京口)林伯俊(注云其先光州固始人曾祖庸徙闽之福清伯俊游学京口因家焉)龚理(注云其先高邮人居京口)高皓孙(注云其先开封人居京口)戈文(注云其先彭城人世居京口)蒋填(注云其先自常之宜兴徙居丹阳桐村)二十五人未注明何处之人而以他书参证知为侨寓之人者刘瓛(注云惔六世孙惔见仕进类今仕进类脱去刘惔传考晋书刘惔传及南齐书南史刘瓛传皆云沛国相人则为侨寓无疑)一人注明金坛人而以他传参考知为侨寓之人者刘宰(注云金坛人父蒙庆见孝友类考孝友类刘蒙庆注云嗣庆弟刘嗣庆注云其先值五季之乱自沧州景城徙丹阳其后又徙金坛故世为金坛人然则宰亦侨寓可知)刘汝进(注云宰季子)二人以上所举之人并当列于侨寓钞本多误与土著相混今皆一一厘正而补侨寓二字于前】 
唐孙处元 【润州人以学行著名开元初李浚刺润州特加礼异累表荐之仍令子麟与之结交】 
殷遥 【润州人有题友人山亭诗见润州类集王维有哭殷遥诗】 
张彦雄 【曲阿人处士有诗名】 
张潮 【曲阿人处士有诗名】 
郭生 【忘其名顾况有送郭生归灵山读书诗　灵山在城南四十里】 
殷璠 【丹阳人处士有诗名】 
徐延寿 【润州人处士有诗名】 
张文瑾 【润州人尝主汉荆王神祠祝事】 
周孝 【丹阳耆寿见李华练湖颂】 
张祜 【字承吉居丹徒陆龟蒙云祜作宫体小诗辞曲艳发及老大稍窥建安风格谏讽怨谲时与六义相左右或荐之天子书奏不下亦受辟诸侯性狷介不容物辄自劾去以曲阿地古澹有南朝遗风遂筑室种树而家焉性嗜水石常悉力致之不蓄善田利产为身后计】 
周惟长 【居丹阳横山处士能为歌词】 
刘处士 【忘其名居润州长山孟浩然有诗寄之】 
元诜 【居丹阳处士有诗名】 
陆桥 【家丹阳好为诗词】 
宋侯仲逸 【未详何县人天圣中创书院于三茅山而以身任教事仁宗尝赐束帛乡人以先生称之】 
邵餗 【丹阳人再举于乡不第范仲淹守润尝荐之不报壬琪守润再以守道邱园素有节行荐之赐号冲素处士餗上表固辞许之后仲淹守睦作严子陵祠堂记致书于餗求篆题略云先生之篆高出四海或能枉神笔于片石则严子之风复千百年未泯其尊尚之如此父遇兄饰俱见科举类】 　彦 【字君美餗从侄乡举第一治平三年登进士第乙科历淮阳军下邳主簿真州扬子尉以病去上官不能留竟老于乡自号练塘真隐穷居二十年如一日客有劝其仕者谢曰泰而拘约而肆以此易彼子未知所得能偿所亡否也客渐而去父景纯子绘并见科举类】 
吴德仁 【忘其名以父任补太庙斋郎年四十六以虞部员外郎知柳州官罢归京师即上书致仕家居薄田仅给伏腊临溪筑室种花酿酒家事付子弟一不问哲宗朝有荐之者诏赴阙坚卧不起卒年八十四张来铭其墓曰殆古所谓得道逍遥御风骑气之人与父遵路子升奕并见科举类】 
陈亢 【字退叔金坛人少读书以父疾不任家事乃请于师束书归养家饶衍而勇于为义岁饥疫倾家之储粥饿药病所活不可胜计又作万人坑死者衣槥收葬数千百人课子弟学劝奖有方其子孙皆登高第邹浩送其孙试礼部序云金坛有君子人焉仁义之声飞驰东南后以子孙官显累赠朝散郎尝开古速渎事见水类子廓度孙成等并见科举类兄子序见仕进类】 
褚庭坚 【字季长金坛人登元佑六年进士第授太平州繁昌县丞弃官不仕时人高其隐操子籍见科举类】 
窦从周 【字文卿丹阳人志尚冲雅不肯自同流俗慕交文士喜收法书年过五十得友曰都师中馆致其家师中为言当世问学惟侍讲朱公熹得其正于是弃家往建阳从之公闵其年高念其来远嘉其质厚为之尽心由是遂得操心之要既归乃屏习一切从事于为已之学一时士友闻风兴起润之学者乡方不迷实自从周始一夕盗入其室睥睨久之知为从周所居谓其徒曰毋惊此公即转而之他朱公闻之以为忠信可行于蛮貊于此见之】 　澄 【从周弟亦从朱文公游闻道而归相与筑室邱园士友造门无虚日其得之文公者具在语录中】 
黄虒 【字文郁丹徒人居马墅恬于进取尝一赴乡举晨及棘围有仆地而毙者自是绝意不往后乡党有骤贵者将私奏之虒曰吾岂可因斯人而得官且反以辱吾亲后从居平江扁所居曰闲止时人号曰闲止居士有诗文一卷】 
孙齍 【字端诚丹徒人尝居太学人品超诣浮沈闾里与苏庠游工于诗兄荩见科举类】 
李迥 【字叔友丹徒人高尚不出士人宗仰之宣和初教授董弅白太守虞奕曰治下有隐君子盍访之虞曰愿见久矣一日携具邀董偕诣迥辞以未尝制衣冠野服见明日遣价持诗谢之曰揖客将军重扬名御史尊时称美之】 
蔡载 【字天任丹阳人工于诗句法雅健似李长吉尝为常州晋陵县主簿宣和末以宰相荐改承事郎靖康中宰臣李纲辟为御营司干办公事建炎中诏宰执侍从荐士端明董耘以载应诏皆称疾不就以寿终父渊见孝友类兄肇见科举类】 
张瑾 【字少瑜丹徒人绍兴十二年与兄扶同登进士第调临江军司户信州司理归而不仕秦熹与之同年数从人寄声欲见之义不往扶亦勉其出仕辄顾而言他卒于里□】 
朱叔（王缶） 【字德裕京口人常请乡举刻意古学为京口七原略仿柳宗元晋问他诗文亦多拟古惜皆不传】 
李天才 【字邦美金坛人绍兴间秦桧当国会旱求雨不获天才题诗天竺寺壁间云走杀东头供奉官御香频降雨犹悭相公端坐都堂里天竺观音又下山桧闻之大怒天才泛海得脱隐居终身】 
艾钦文 【京口人业医绍兴壬午民大疫视证惟香苏饮为宜而不能家至户晓因置锜釜煮药于庭来者饮之或恣酌取以去所全活不可胜计平生阴德甚多惟举此语人曰吾子孙会有兴者其后二孙皆登进士第子谦见科举类】 
洪秉钧 【字公衡丹阳人四举于乡该恩不仕号真隐先生有诗集弟秉哲见科举类】 
朱云章 【字汉卿京口人少而力学长而愈贫开门授徒户外屦满天性纯孝每出市儿童走卒见之无不欢欣呼曰我朱先生自号益斋乡人以其文行兼全祠之众贤堂】 
刘昭 【字图南丹阳人有诗见京口集】 
李公异 【字仲殊丹阳人号后湖居士有诗见京口集】 
朱斗文 【字彦章丹阳人号北湖居士有诗见京口集】 
顾松年 【字伯茂丹阳人有诗见京口集】 
潘锜 【字见独金坛人号句曲先生有诗见京口集】 
汤模 【字符楷金坛人工于诗】 　大方 【字符龄模弟诗亦工】 
孟逢大 【字□□京口人】 　逢原 【字深造逢大弟兄弟并以词赋名乡里请业者前后以百数经口授指画俱有法度每三岁宾兴其门人领荐者十二三如玉龙泽陆秀夫诸公皆其徒也时称为大孟先生小孟先生而逢大晚始以特恩补官然亦辞疾不仕而卒焉】 
柳闳 【字展如苏子瞻之甥居北固山下有诗见京口集】 
元张志道 【字潜夫金坛人弱冠有文声漫塘刘公延置家塾训子侄通天文律历之学宋嘉熙间求直言因上封事建储迁都之策景定初特恩赐免解赴省令镇江府起发赴行在托疾不起信国赵葵辟置幕府笑曰吾疏散不能仕也但当从公遨游耳归附后闭门著书家贫箪食不给处之泰然扁所居曰定轩有易传三十卷文集十卷闻见录一卷子闬问孙坚监埜】 
范龙孙 【字仲山金坛人宋乡举进士郡守赵溍尝延置书塾归附后遂隐不仕晚岁自号谷居士年八十余】 
韦星凤 【字文甫金坛人宋三请乡举归附后尝为本路儒学正后终隐不仕】 
吕江 【字叔济金坛人尝请乡举有诗名隐四平山人称为四平先生】 
费震 【字廷玉金坛人早有俊誉当路诸公多延致之然恬退无仕进意所居之室有杉可爱遂以碧杉自号卒年七十七所著五经四书奥义若干卷古赋诗杂文千三百余篇藏于家子植桢】 
甘桂芳 【京口人宋请乡举归附后隐居授徒卒于家自号秋岩】 
茅廷瑞 【字□□京口人宋通判登从子幼有志操颇尚豪侠归附后移居丹徒之右井自号耕隐老人教子读书泊然无荣进意以寿终子汇贞】 
修谨 【字立道宋咸淳十年登进士第授迪功郎镇巢县主簿再调通州教授归附后归隐故庐卒年七十八乡人称曰鹤山先生耽于诗有集若干卷藏于家子敏】 
　　　侨寓
魏焦光 【皇甫谧逸士传曰世莫知焦光所出或言生汉末无父母兄弟见汉衰乃不言常结草为庐冬夏袒露垢污如泥后野火烧其庐光因露寝遭大雪至袒卧不移人以为死就视如故　按魏书一作焦先管宁传注时隐者焦光河东人也魏略亦曰名光字孝然建安末关中乱光独窜河渚间自作一瓜牛庐处其中佥谓之隐者或问皇甫谧曰焦光何人也曰吾不足以知之光旷然以天地为栋字闇然合至道之前出群形之表入元寂之幽犯寒暑不以伤其性居旷野不以苦其形遭惊急不以迫其虑离荣忧不以累其心捐视听不以污其耳目羲皇以来一人而已光先字略相似去城九里江中有焦山旧经有云焦光所隐　又按润州类集载后汉蔡邕焦光赞曰猗与焦君常此元墨衡门之下栖迟偃息泌之洋洋乐以忘食鹤鸣九音亮帝侧乃征乃用将受衮职昊天不吊贤人遘慝不遗一老屏此四国如何穹苍不诏斯惑惜哉朝廷丧斯旧德恨尔学士将何法则以此考之光固卒于后汉时矣旧志题魏人不欲辄改然光先岂有二人耶】 
晋刘镇之 【字仲德彭城沛人毅从父也以毅贵显闲居京口未尝应召尝谓毅汝必破我家毅甚畏惮每还京口未尝敢以羽仪入镇之门以左光禄大夫征不就年九十余卒毅见仕进类】 
宋王微 【字景先琅邪人举南徐州秀才不就起家司徒祭酒转主簿功曹记室参军太子中舍人始兴王友父忧服阕除中书侍郎南琅邪义兴太守吏部郎并不就卒赠秘书监】 
戴颙 【字仲若谯郡铚人也居京口黄鹄山竹林精舍官通直散骑侍郎国子博士元嘉中召除太子中庶子散骑常侍并不就文帝每欲见之尝曰吾东巡之日当宴戴公山下也】 
关康之 【字伯愉河东人世居京口元嘉中太祖闻其有学义除武昌国中军将军江夏王广陵王辟为南徐州从事西曹坐不就得疾寝顿二十余年太始初召为通直郎又辞以疾升明初卒年六十三】 
齐刘瓛 【字子珪惔六世孙宋大明中举秀才为秘书郎除邵陵王郡主簿安陆王国常侍安成王抚军行参军公事免自此不复仕除车骑行参军南彭城郡丞兼总明观祭酒除会稽郡丞永明初竟陵王子良请为征北司徒记室除步兵校尉并不拜卒年五十六梁天监初为瓛立碑谥曰贞简先生惔见仕进类】 
臧荣绪 【东莞莒人幼孤躬自灌园以供祭祀母丧后置筵席朔望拜见甘珍未尝先食纯笃好学括东西晋为一书隐居京口教授高帝为扬州刺史征为主簿不到尝以宣尼庚子日生其日陈五经拜之自号被褐先生初荣绪与关康之俱隐在京口时号为二隐】 
梁陶宏景 【字通明丹阳秣陵人神仪明秀读书万余卷善琴碁工草隶齐高帝作相引为诸王侍读奉朝请永明中脱朝服挂神武门上表辞禄许之乃止于句曲山自号华山隐居特爱松风每闻其响欣然为乐有时独游泉石望见者以为仙人梁武帝即位后屡加礼聘并不出国家每有大事无不以咨询时人谓之山中宰相后简文帝临南徐州钦其风素召与谈论甚敬异之卒赠太中大夫谥贞白先生】 
诸葛璩 【字幼攻琅邪阳都人世居京口齐建武初江祏荐于明帝辟议曹从事辞不赴梁天监中举秀才不就性勤于诲诱后生就学者日至居宅无以容太守张友为起讲舍旦夕讲诵不辍时人益以此宗之卒无家】 
马枢 【字要理扶风人目精洞黄能闇中视物博极经史邵陵王纶为南徐州刺史引为学士乃喟然叹曰吾闻贵爵位者以巢由为桎梏爱山林者以伊吕为莞库稽之笃论亦各从其好也乃隐于茅山有终焉之志亲故并居京口每秋冬之际时往游焉 【每秋冬之际时往游焉○钞本无冬字　案无冬字则词义不完今据陈书马枢传补入】 鄱阳王为南徐州刺史钦其高尚别筑室以邀之枢恶其崇丽乃于竹林间自营茅茨而居太建十三年卒】 
五代沈彬 【洪州高安人唐末隐居云阳山好神仙喜赋诗句法清美南唐先主表授校书郎俄恳求还山以吏部郎中致仕元宗迁南都彬年八十余来见曰臣久处山林不预世事臣妻曰君主人郎君今为天子何不一往臣遂忘其衰老而来元宗命毋拜厚赐束帛子元见仕进类】 　廷瑞 【彬次子有道术嗜酒却粒寒暑一单褐数十年不易跣行日数百里林栖路宿多在玉笥浮云二山不知所终】 
宋刘宰 【字平国金坛人绍熙元年登进士第调江宁尉真州司法时朝旨下州责有出身见任人状称不系伪学不读周程氏书方许充考试宰曰平生所学谓何首可断状不可得父忧服除频不乐仕嘉定中以堂审召命再下不赴取考功历题百余言以述其志自号漫塘病叟宝庆初除籍田令辞改通判建康府又辞升直宝谟阁奉常丞有旨趣行不得已勉就道至吴门拜疏径归除将作少监进直敷文阁知宁国府皆不拜卒年七十四朝廷嘉其节谥文清蒙斋袁甫志其墓谓其德虑周密才力精强坐之庙堂可以跻世三代付之方面可以折冲千里而拔乎流俗铢视轩冕隐处三十年澹如一日有文集三十卷语录十卷父蒙庆见孝友类子符见仕进类】 　汝进 【宰季子隐德不仕以赋咏自娱】 
翟耆年 【字伯寿其先开封人居丹阳以父任入官好古文介褊不苟合自谓为吏必以戆罢放浪山谷间著书自娱宰相范宗尹欲召之苏庠曰翟子清浊大明善恶太分此张惠恕之所以不能取容当世也既老自号（上与下同）（左汀去丁右上竹下右）老隐父汝文见科举类】 
陈辅 【字辅之其先自九江来居丹阳少负俊材不事科举工于诗自号南郭子人以南郭先生称之有前后集四十卷王介甫最雅素介甫用事绝不自通孤介寡合不仕不娶近古独行者也】 
苏庠 【字养直其先泉人居丹阳丞相颂之族也父坚字伯固有诗名通判建昌军庠尝一就举中程以犯讳黜由是悟得失有分安贫守道不复事进取得任子恩弗受以属其子寄傲诗酒游江湖间绍兴中累召不起有旨督促庠闻命即扁舟远引竟莫能致号后湖居士虽弃置人间事而见义勇为本其天性其子尝以钱数百缗买邻人之居以庠出外未告也庠归而闻哭声问之其子具以告且言邻姥将迁而哭庠恻然亟焚券以屋归之不复问所酬颂见仕进类】 　扶 【庠仲子工诗与书酷省其父贫甚而乐尝有郡太守招之语子侄辈曰吾何以获知于人特以先世隐名存尔殆不过哀吾贫而周之宁忍以父名卖钱耶固辞不往死至无以敛葬云】 　照 【字符晦颂曾孙隐居不仕筑圃建堂藏修其中自号东山樵隐平生无书不读而一资于诗京口赵蟠老以遗逸荐于朝时相虞允文以为隐晦之志素定必不肯出遂大书沧波二字遗之年八十四终有诗集藏于家】 
章垚 【字叔垕其先自淮徙润早从陈唯学春秋有俊声游从者踵相接不仕卒后以子赠奉议郎子琰琮瑢并见科举及孝友类】 
周方叔 【字矩道高邮人博学能文隐居京口之五州山读书自娱家贫或时终日不得食邻僧乞米送之一日龚农卿潗孙常州吴会同造其庐无以为具乃烹畜犬食客二公欣然尽欢叹息而去】 
元俞德邻 【字宗大永嘉之平阳人宋宝佑中父卓为庐江令侨寓京口因家焉景定辛酉以书经魁乡举咸淳癸酉以礼记魁浙漕归附之初阿朮丞相辟为行省郎中不就行大司农司江浙行省累荐皆不起性极孝友好施予学问该洽问无不知而宽厚乐易深藏若虚一时贤公卿咸敬慕之西皋赵公文昌赠以诗曰风尘京洛素衣缁枕上羲皇目一时五柳宅边陶令酒百花潭上少陵诗三熏三沐真吾事一笑一嚬谁汝疵庄叟坳堂元自足世闲何许凤凰池卒年六十有二自号太玉山人有佩韦文集十六卷辑闻四卷紫阳方公回建安熊先生禾为之序引板行于世弟酉发子四人庸廙希鲁康】 　酉发 【字明叔宋咸淳甲戌以明经由京庠升太学第一归附后隐居不仕以诗酒自娱六经诸史无不涉猎有传注补遗三十卷藏于家子髦】 
尧允恭 【字克逊海陵人宋淳佑中从父徙京口景定甲子咸淳癸酉两以词赋领乡荐归附后一洗旧习专意经传尤邃于易深得性命之理江浙行省檄充濂溪书院东川书院山长俱不赴安贫乐善四方学者多从其游扁所居曰葵轩自号观物老人大司农燕公楠尝称其古心绝俗清气逼人卒年八十二诗文二十卷板行于世又集德安堂方一百卷藏于家子稷岳】 
文天锡 【字纯心其先蜀之绵州人世居金坛宋五请乡举以特授宁国主簿谢不仕归附后终隐于四平山中皓首穷经著述甚多藏于家】 
苏景（王常） 【字国珍永嘉人徙居京口宋国学内舍生宝佑四年登进士第授迪功郎万安军军学教授官至朝奉郎太府寺丞归附后杜门不仕自号芝山逸人卒年六十六有文集十卷子福孙佑孙禄孙霖孙】 
王酉发 【字噩甫安丰人父沔宋端平中徙居丹徒宝佑癸丑登进士第历金坛荆山两县丞迁知通州静海县归附后不仕隐居黄鹤山下自号息寮子】 【隐居黄鹤山下自号息寮子○(钞本息寮子下有谨修二字)　案此条乃王酉发传注上文云安丰人父沔宋端平中徙居丹徒是酉发乃丹徒之侨寓也谨修注未言何处之人考乾隆镇江志以为金坛人(乾隆志修谨传中所载事迹与此志谨修传全同谨与修均属罕有之姓然考宋孝宗讳慎南宋人著书多改慎字为谨或谨修本姓为慎因避讳而改之亦未可定但其字既为立道则其名必当为修名字始相符合疑修谨乃谨修之误)是谨修乃金坛之土著也二人籍贯既殊又不同姓本属绝不相涉钞本误列王酉发于谨修之前又于注中息寮子之下误衍谨修二字遂若谨修为酉发之子姓王名谨修其谬甚矣今据乾隆志王酉发传删去　又案科举类姚震注登进士第下钞本有见仕进类四字(凡人材门内注中互见他类者皆言其父兄子弟非言本人独此注四字即指姚震而言与前后之例不合)仕进类王大年注镇江路儒学教授致仕下钞本有归附后云云五字蒋钧注今待选府州教授下有归附后云四字(王大年蒋钧皆系元人未尝仕宋不应有归附后之语)节义类江革注济阳考城隶南徐州下有见之于节义类云七字(江革本列于节义类中不应有此七字)以上诸条皆系传写者因行款不齐而率意妄增以足字数遂致文义难通今并据焦山本删去】 
朱焱 【字光大其先兖人孝子寿昌之后登宋咸淳元年进士第授迪功郎临淮县主簿归附后自淮泗迁京口隐居不仕焉】 
陈膺 【字登父海陵人宋乡贡士从父徙居京口性刚严寡合归附后隐居教授润之学者多出其门晚年自号向林子诗文豪健有奇气有集若干卷藏于家】 
王朝孙 【字立夫其先陕西人居京口宋江东漕司三举进士以父荫补官至太社令出知福州永福县归附后隐居不仕父已见科举类】 
汤元孙 【其先自山阳徙京口宋以祖任丞节郎泗州监税辟淮阃计议官归附后恬退不仕卒年五十九父执中见仕进类】 　仲孙 【元孙弟仕宋为潮州通判归附后隐居亦不仕焉】 
吴良贵 【字君玉其先临安县人居京口涉猎经史精于医遇人有疾咸与治疗且施以善药慎言谨行乡里称善人至元间尝被搜访不起盖隐于市廛者也同乡盛德荣及子文虎与良贵两世六十年同资致富出内多寡未尝有彼此之较年九十一卒文虎往吊一恸之余遂默不复语逾数口亦卒时人以为□】 
梁栋 【字隆吉其先相州人居京口宋咸淳四年登进士第归附后往来茅峰锺阜间无复仕进意工于歌诗有集板行于世】 
周梦震 【字亨甫永嘉平阳人居京口宋尝请漕举归附后不仕卒】 
林伯俊 【字伯俊其先光州固始人曾祖庸徙闽之福清伯俊游学京口因家焉宋咸淳中尝请漕举归附后卒】 
龚理 【字子中其先高邮人居京口操尚雅洁营别墅于丹徒之塔山隐居读书研究性道洎然不以世虑干其心诗文皆清致有法年四十七卒有集若千卷藏于家子齐永父潗兄（王肃）并见仕进类】 
高皓孙 【字商叟其先开封人居京口尝为郡儒学录后遂隐不仕卒自号方山有屠龙集十卷藏于家】 
戈文 【字文卿其先彭城人世居京口从兄彝为芜湖令同居彝卒文悉家财让其侄一无所取少尝为吏廉谨自将丹徒民徐氏以罪诛籍文辨其弟异产使无所及润城市地旧有征厉民混一初文建议谒上官免之尝游安吉邑有妖庙置石庭中群不逞欲相雠杀辄转石以卜神之可否文徙石投深水其妖遂绝屏居城南二十余年有司屡辟不就卒年六十三子恭敬惠义】 
蒋瑱 【字子玉其先自常之宜兴徙居丹徒桐村幼失怙恃自知读书寒暑不废弱冠有声闾里间家素饶恤孤赈贫具有恩惠营别业于石潭为终隐计年四十四卒平生慕陈少阳大节遗命葬其墓侧虚谷方公回为之志铭云子钧见仕进类】 
　　方外 【方外○(钞本无此二字)　案张氏鉴据人材总叙以方外为子目谓今本分释道为二非原本矣其说良是然方外固当为人材之子目而释道亦可为方外之小子目(卷九僧寺门鹤林寺注云元素事详见人材门方外类今在释类卷十道观门仙台观注云谌母详见方外类今在道类盖方外为子目而释道皆小子目也)今补方外二字于前而释道二字亦存而不删焉】 
　　　释
　　　　土著 【土著○(钞本无此二字)　案释类自法融至妙惠皆系土著就中注明曲阿人者智岩一人注明延陵人者法融慧方元素三人注明润州人者亚齐一人注明镇江人者妙惠一人注明丹徒人者惟良一人注明丹阳人者元暠惠阇罗三人自询公至神济皆系侨寓就中注明他处之人者应夫(注云滁之蒋氏子主甘露十四年)道举(注云江西书院僧客居丹阳何氏庵)注明其先他处人者祖可(注云其先泉人苏庠之弟也)一人未注明何处之人而拟为游方之僧者询公说上人澄上人自省石冰日曜默师栖松子祥四世界佛印昙颖慈济神济十四人钞本次叙不误惟法融前脱去土著二字询公前脱去侨寓二字今特补入以清界限　又案释类法融上有唐字询公上亦有唐字妙惠上有宋字应夫上亦有宋字盖前为土著后为侨寓传写者未曾紊乱故彼此不相牵涉也上文节义类孙阜上有宋字宗泽上亦有宋字孝友类蔡渊上有宋字刁湛上亦有宋字下文道类韦景昭上有唐字魏隆上亦有唐字成延昭上有宋字黄澄上亦有宋字皆因分土著与侨寓故重述朝代之名虽钞本次序紊乱尚可寻见其迹其余脱去朝代者今皆一一补入以复其旧焉】 
唐法融 【延陵韦氏子幼通经史一日叹曰吾道非究竟法遂隐茅山十九出家后入牛头山幽栖寺北岩之石室有百鸟衔花之异贞观中四祖入山问此间有道人否或云此去十里有一僧号懒融见人不起亦不合掌祖遂见之融端坐不顾祖曰在此作么融曰观心祖曰观是何人心是何物融无对便起作礼遂悟真要显庆中请在建初明年化归塔于鸡笼山】 
智岩 【曲阿华氏子智勇过人长七尺六寸为隋中郎将屡立战功武德中出家贞观中谒牛头山融发明大义得其真诀示灭颜色不变屈伸如生异香满室闻者奇之】 
慧方 【延陵濮氏子出家进具洞明经论入牛头山谒智岩咨询秘要居丛林十年学者归之一旦复归茅山将示灭有旛华巨蟒之异门人至已化矣时山林变白溪涧绝流道俗悲慕声动山谷】 
元素 【延陵马氏子如意中受业后参牛头融旁出智威遂悟真要开元中韦铣守润请住鹤林一日有扣门者师曰何人曰僧曰不但是僧佛来也不着曰为甚么不着曰无安汝处后李为扬州牧延以去未几坐灭建塔于黄鹤山东原谥曰大津塔曰大和宝航李华志铭】 
惟良 【丹徒人刘禹锡有送丹徒惟良上人诗序云惟唐继天德如黄帝{惟唐继天德如黄帝○(钞本无惟字黄作皇)　案钞本义不可通今据全唐诗刘禹锡送丹徒惟良上人诗序改正下文惠阇梨注云支郎有佳文钞本郎作节今据全唐诗权德舆赠丹阳惠上人诗改正}有外臣一行亦圣之徒与刊历考元书成化去今丹徒之人惟良生而能知非自外求以乾坤之策当十期之数凝神运指上感躔次绝机泯知独以神会数起于复之初九音生于黄锺之宫积微本隐与元化合惟良得一行之道故亦慕其为外臣焉李端卢纶俱有送惟良南归诗见润州集类】 
元暠 【丹阳人刘禹锡有送丹阳僧元暠南游诗序云开士元暠姓陶氏本丹阳居家世有人爵不藉其资于毘尼禅那极细牢之义妙音奋迅愿力昭答或问师隳形之自对曰少失恃怙惟棘心以求上乘积四十年始悲浚泉之有洌今痛防墓之未迁虽万姓归佛尽为释种如河入海无复水名然具一切智者岂遗百行求无量义者宁容断恩今闻南诸侯雅多大士思扣以苦调而希其末光无容至前有足悲者因为诗以赠之庶乎践霜露者聆之有恻】 
惠阇梨 【丹阳人权德舆有丹阳惠上人房宴别又有待漏假寐梦归江东旧居寄惠阇及归丹阳初遂闲居呈惠公数诗又尝赠以诗曰支郎有佳文新句凌碧云】 
亚齐 【润州人翁承赞有剑浦送僧亚齐归润州诗有云一轴新诗剑潭北十年旧识华山西吟魂惜向江村老空性元知世路迷】 
罗 【丹阳人受业普宁寺生无双目而能鉴物于大和中铸铜钟咸通中建佛塔虽屡经兵火至今独存】 
宋妙惠 【镇江人善医苏庠称其治病取差盖饮上池水者也余行年七十得疾甚可畏一日间欲死者屡每得师调护即安余方将结草庵于风烟之表当与师为莲社之游也】 
　　　　侨寓
唐询公 【綦毋潜有宿招隐寺询公房诗】 
说上人 【李涉有题招隐寺说上人院诗】 
澄上人 【左偃有宿招隐寺澄上人院诗】 
自省 【李德裕有怀甘露寺自省上人诗云心悟觉身劳云中弃宝刀久闲生髀肉多寿长眉毫注上人尝有战功】 
石冰 【顾况有送鹤林寺石冰上人诗见润州类集】 
日曜 【僧皎然有送日曜上人还润州诗见于类集】 
默师 【罗隐有钱塘遇默师忆润州旧游诗中有云自吾识默师倏忽绵岁时平生负才气不肯空披缁歌敲玉唾壶醉击珊瑚枝石羊妙喜街甘露平泉碑扪苔想豪杰剥藓看文词归来北固山水槛光参差以诗意观之殆非庸僧也】 
栖松 【李建勋有寄甘露栖松上人诗又有酬松公以新藕并诗见寄诗见类集】 
子祥 【李建勋有送金山僧子祥谒金陵尹诗云吴朝西府盛大尹是诗流近古殊无继非君莫敢投子祥亦有诗见类集】 
宋应夫 【滁之蒋氏子既出家得法于天衣义怀号广照大师主甘露十四年聚徒常五百人曾肇尝铭其塔】 
四世界 【丹阳广福院天圣间有僧来挂塔相传以为每出化缘则常润真扬同日见之因号为四世界后有高僧言四世界者日光菩萨也僧闻之即趺坐而逝】 
佛印 【字了元金山主僧东坡苏公久与之游赴杭过润为留数日一日师与弟子入室公便服入方丈见之师云内翰何来此间无坐处公戏云暂借和尚四大作禅床师曰山僧四大本虚五蕴非有内翰欲于何处坐公拟议未及答师急呼侍者收公所许玉带永镇山门公笑而与之师遂取衲裙相报】 
昙颖 【因胜寺主僧钱彦远庆历中知润州值上元于寺中讲堂设戏幄时庭下新以花砖甃地彦远饬役徒掘砖埋柱颖法辩迅敏度某难讽但佯语曰可惜打破八花砖彦远遂止焉】 
祖可 【字正平其先泉人苏庠之弟也元名序后为僧易今名少以病癞江西人目为癞可工于诗有东溪集徐俯为序称之曰可自为僧居庐山之下登高临深穷幽极远北望九江南眺彭蠡取阴晴之变风云之会水石林木春秋霜露千状万态皆发于诗近岁江南高僧逸民出语可观皆可之化也】 
道举 【字季若江西书院僧绍兴辛酉客居丹阳何氏庵有诗名见甘露举书记文集】 
慈济
神济 【并丹阳普宁寺僧遇神僊桑君授黑锡丹方洞明医道察脉如神遂以药名天下宣政炎绍间名公诗文褒美甚重其徒道渊传其诀活人亦多嘉定中志恭永全者皆俗姓郭氏能世其业】 
　　　道
　　　　土著 【土著○(钞本无此二字)　案道类注明曲阿人者谌母戴胜徐公休冯法先四人注明延陵人者韦景昭一人注明丹徒人者桓法闿一人注明丹阳人者沈建吴法通张绍英吴元净汤志道翟志颖六人注明金坛人者成延昭王志心司徒师坦三人以上所举之人并当列于土著钞本多误与侨寓相杂今皆一一改正而补土著二字于前　又案道类注明侨郡之人者薛彪之(注云晋陵人)钱妙真(注云晋陵女子也)二人注明他郡之人者魏隆(注云任城人后居润之仁静观)李含光(注云广陵江都又云将赴金坛)黄澄(注云毘陵人肄业丹阳之仙台观)余以诚(注云饶之安仁县人元贞初授镇江路道录)张嗣真(注云吴郡人又云因从三茅之招主崇寿观)五人未注明何处之人而拟为游方之道者郗尊师(注云不知何许人又云归茅山良常洞)殷焕然(注云不知何许人居马迹山下)二人以上所举之人并当列于侨寓钞本多误与土著相杂今皆一一厘正而补侨寓二字于前】 
晋谌母 【晋谌母○(钞本此条在沈建条后)　案谌母修道在吴时而成道在晋时沈建条未言时代考乾隆镇江志列谌母于沈建之先则建必晋以后人而非吴以前人明矣今据以改正】 【字婴曲阿人居黄堂道院潜修至道吴帝时行丹阳市中逢三岁孩子执母裾曰我母何来母哀而收育之既长明颖孝敬所居常有云气母异之谓曰吾与汝暂此相因汝何以为号也子曰昔蒙天真盟授灵章约为孝道明王请以此为号可乎遂告母修真之诀已而辞母飞腾母密修道法积数十年人无知者至西晋末许真君逊吴真君猛远诣丹阳来授道法母曰君等仙名在天昔孝悌王降兖州曲阜兰公家谓公曰后晋代当有许逊传吾此道是为众真之长留下金丹宝经铜符铁券令公授吾掌之以俟子吾复授孝道明王之法亦以孝为本子今来矣乃登坛依科盟授出铜符铁券金丹宝经正一斩邪之法三五飞步之术诸阶秘诀悉以传付顾语吴曰君当返师之也因取香茆南望掷之曰子归认茆落处立吾祠语讫忽有云龙之驾来迎凌空而去今新建丰城二县界有黄堂观乃真君访飞茆之迹仿丹阳黄堂而立祠者也】 
沈建 【丹阳人世为长吏好道不仕有却老法能治病尝远行寄奴婢驴羊于主人各与药一粒语主人曰不烦饮食也去后主人饮食皆不受三年还又各与药饮食如故建后三百余年不知所止详润州旧志】 
梁桓法闿 【字彦舒丹徒人陶隐居高第弟子也为梁南平王清远馆主任事缘多绪有废研修乃于爵冈山右别筑元洲精舍世有指桓记云闿乃隐居执爨者高道传谬用其说以隐居书闿入山诗及隐居墓碑考之可见】 
戴胜 【字世荣曲阿人少而出家贫昼为乡人刘表佣作表将士好田猎胜乃弃之入于茅山】 
徐公休 【曲阿人宗真馆至善有道素德望温真】 
陈冯法先 【字法远晋陵曲阿人元嘉元年文帝遣中庶虞荔诣法远营大斋三日中时行道每礼一拜钟辄自鸣诵步虚尽契亦复如此莫不嗟异】 
唐韦景昭 【丹阳延陵人精究儒术而不肯取科名独慕神仙之学初度于延陵之寻真观后居长安肃明观天宝中诏侍元静先生归茅山敕建紫阳观居焉贞元元年解化号真元先生】 
吴法通 【丹阳人有文学试举子业不利入茅山度为道士干符二年僖宗遣使受大洞箓遥尊称为度师赐号希微先生年八十三潜入岩洞不知所在】 
宋成延昭 【宋怀玉金坛人受业茅山紫阳观开宝八年为升州道正未几辞还紫阳旧居年七十九无疾而化号冲虚先生】 
张绍英 【丹阳人自为道士不入城府仁宗思接方外之论累诏俱称疾不起遣中使诰入山赐号明真先生年七十五蜕化】 
吴元净 【丹阳人明真观乃其祖宅徽宗赐号妙明真人多乘小舫游江湖间绍兴间解化】 
汤志道 【丹阳人读书负奇气髽髻跣足坐大茅山顶三十年誓不出山淳佑五年秋大旱召赴阙祷雨曰雨不须祷上曰亢旱奈何曰臣闻民者天之赤子陛下忧民若此雨当旋至臣行不足格天臣心有足知天是夕果雨上大悦还山赐号灵实先生】 
王志心 【金坛人弃家学道寒暑一衲每凝坐而起两衲常拂火光咸淳中解化】 
翟志颖 【字同叔丹阳人年十三入华阳洞之西便门遇道士坐石上指石壁题名谓曰汝姓名在宗师之列因顾石壁失其人及长果传印剑号观妙先生】 
司徒师坦 【号空山金坛人幼慕清虚学道于茅山崇禧观理宗闻其名召至阙祈祷有应赐号洞微先生就茅山建元坛俾为民祈福屡有宣赐念不可忘本乃以前后所得宸翰敕黄道秩缴奏乞移恩三茅君从之加大君曰圣佑二君曰德佑三君曰仁佑年七十六羽化】 
　　　 侨寓
齐薛彪之 【晋陵人少不狎俗无羡荣秩建武二年停东川采访真秘三年乃反启敕于大茅东岭洞天馆内行道松餐涧饮弥历年岁】 
梁钱妙真 【晋陵女子也辞家学道于陶隐居普通中独处幽岩诵黄庭经时年十九所居曰燕洞积三十年而仙去手裁书并诗七首与隐居别一日佩白练隐形入洞其女弟继至则洞已扃矣】 
郗尊师 【忘其名不知何许人养道成功从以二虎归茅山良常洞金坛清真观殿前双桧乃其手植】 
唐魏隆 【字道泰任城人贞观九年至京太宗悦之后居润之仁静观润守李厚德卢承庆乔师望皆尊礼之号魏法师卒葬马迹山崇文馆学士胡楚宾铭】 
李含光 【广陵江都人本性宏避则天讳易焉初从司马承祯于王屋山一见目之曰真玉清之客也元宗尝召赴阙赐号元静先生天宝七年敕广陵李炼师上清品人也抗志云霞和光代俗为子修福灵迹将赴金坛赋诗宠行仍敕丹阳郡太守林洋修造观宇】 
殷涣然 【不知何许人通易经老严之旨居马迹山下刘元德受业之师也见上元令王仲康铭及权德舆詶李二十兄主簿马迹山见寄之诗序也】 
宋黄澄 【毘陵人肄业丹阳之仙台观崇宁初敕改茅山玉晨观为崇宁万寿宫俾充住持尝召赴阙累授太素大夫冲素静一先生】 
元余以诚 【字孟实号太宇饶之安仁县人幼学道于信州龙虎山礼宗师上卿张公为师至元间充御前法师元贞初授镇江路道录因捐已赀创干元万寿宫洊奉玺书赐号元明宏道充应真人】 
张嗣真 【又名天雨字伯雨别号真居吴郡人年二十弃家入道偏游天台括苍诸名山得杨许遗书尝从开元王寿衍入朝被玺书赐驿传显授教门擢任非其志也即自誓不希荣进因从三茅之招主崇寿观所著外史山世集三卷碧岩元会录二卷寻山志十五卷考索极精博云】 
丹徒陈庆年善余校字

至顺镇江志卷二十
　杂录〔一〕 【杂录○钞本无此二字　案张氏鉴云卷九丹徒县因胜寺门外有石羊注云事见杂录门又丹阳县戒珠院梁碑事注云见杂录门今杂录内不载而见于考古类又卷十二陵墓类吴季子墓条云详杂录门考古类是杂录其总名而考古其子目也今考卷八神庙门季子庙注云详见杂录门之考古类今在季子庙碑条下卷九显亲胜果寺注云详见杂录门考古类今在谢宅七佛条下法云寺注云详见杂录门考古类今在流水院钟条下因胜寺注云详见杂录今在考古类黄山谷疏条下保福寺注云详见杂录考古类今在保福佛脑条下昌国寺注云详见杂录门今在考古类钟铸开元条下广福院注云详见杂录门考古类今在易观音钟条下足征张说之确今特补杂录二字于此卷之首张氏又云卷三风俗叙注云见杂录郡事今无郡事一类考此志郡事类钞本误列于宋志今特改正盖郡事亦杂录之子目也】 
叙(缺)
　　天文
 　　甘露降祥
吴黄武二年五月曲阿言甘露降晋元兴三年三月己卯甘露降丹徒宋永初元年九月庚辰甘露降丹徒岘山元嘉二十七年五月甲戌甘露降东海丹徒泰始三年十一月癸亥甘露降南东海丹徒建冈以上并见宋志齐中兴元年十二月乙酉甘露降茅山弥漫数里见梁武帝纪梁绍太二年二月甘露频降京口或至三数升大如奕棋子见陈高祖纪唐甘露降北固山时李德裕建寺因以为名见甘露寺注
　　　大风为菑
宋孝建间南徐州大风飞落屋瓦城门倒覆见晋陵王诞传唐开元九年七月润州暴风雨发屋拔木才四年润州大风自东北海涛没瓜步并见唐志
　　　暴风裂帐 【暴风裂帐○钞本此条在观潮馈药条后　案上文甘露降祥大风为菑二条皆属于天文则暴风裂帐条亦当属于天文不应属于祥异今特改正】 
南唐徐知谔镇润州有蜀估持凤头至自言得之徼外蛮夷状如雄鸡广五寸朱冠金喙文彩焕烂如生冠上正平可用为枕人咸异之一日游蒜山除地为场连虎皮为大幄号虎帐与宾寮会饮其中忽暴风至裂帐尽碎如飞蝶凤头亦失去知谔惧而归属疾数日卒平生尝语人曰人生七十为大限吾生长王家穷极驩乐一日可敌世人二日年三十五其死乎至是如其言宋朝类苑载知谔以凤头并画牛一轴献后主煜煜持贡阙下知谔既病卒初不及事后主类苑传之失实也
　　　□□□□(缺) 【□□□□(缺)○(钞本无)　案杂录门内皆系四字为句两两相对而暴风裂帐条未有对句今补列此以存其概下文祥异类旱干水溢枯秸复生受金折禄观潮馈药洞宾足迹五条地理类鸠兹隶润京口谓京死葬朱方三条姓氏类许左甘纪一条文事类善变素丝深惜益友阳陶箴角篥养直送别四条武事类无忌斩修一条皆无对句今悉仿此例补□□□□（缺）于各条之后焉（人物类唐刘十三润李二十元诜还家杜秋归乡京口裴五钱唐盛童六条郡事类裴宽自戒若山遇仙二条俱系有正文无夹注今于各条下均注一缺字以备参考）】 
　　祥异 【祥异○(钞本无此二字)　案张氏鉴云卷十丹徒县真武道院注中有吕洞宾足迹图事详见灵异类今无此名目而洞宾足迹条下注见拾遗类四字疑拾遗是总门而天文灵异等皆其分目也今考旱干水溢枯秸复生沟城得铭掘园获印受金折禄观潮馈药等条在洞宾足迹条前皆当属于灵异钞本脱去灵异二字遂与天文类相混其误甚矣洞宾足迹条既在灵异类中则注末不应又言见拾遗类钞本衍此四字尤误之甚矣盖天文祥异拾遗皆系杂录之子目天文类祥异类当列于各类之首拾遗类当列于各类之末钞本误列拾遗类于祥异类之后而相逢曲阿条前脱去拾遗二字遂误衍于洞宾足迹条下此展转致误之由也张氏谓当补灵异二字是矣而又谓拾遗为总门天文灵异等皆其分目则未免有误盖宋志之拾遗类既是杂录门之子目则此志之拾遗类亦当是杂录门之子目不应另为总门也文事武事考古等类既皆是杂录之子目则天文灵异亦当是杂录之子目不应又为它门之子目也今补灵异二字于旱干水溢条前补拾遗二字于相逢曲阿条前删去洞宾足迹注中见拾遗类四字而移拾遗类诸条于下卷之末(宋志拾遗类亦列于杂录门各类之末)以复其旧】 
　　　旱干水溢
晋升平二年晋陵等五郡大水稻稼荡没黎庶饥馑见晋志大和六年晋陵等郡大水见废帝纪太元十七年六月甲寅京口西浦涛入杀人见晋志及宋志宋大明四年南徐南兖州大水见宋志陈永定二年八月丹徒兰陵二县界遗山侧一旦因涛水涌生沙涨周旋千余顷并膏腴堪垦植见 【一旦因涛水涌生沙涨周施千余顷并膏腴堪恳植见○(钞本无此二十一字)　案此条记陈永建二年之事乃陈高祖本纪之文钞本脱去二十一字遂致上下不相联属今据焦山本补入】 高祖纪唐永贞元年润池扬楚等州旱见顺宗纪元和四年十一月浙西苏润常州旱俭见宪宗纪元和七年夏扬润等州旱十一年润常湖陈许五州水害稼并见唐志太和七年十月辛酉润常苏湖四州水害稼又见文宗纪大中十二年舒寿和润等州水害稼光启初润州江水赤凡数日并见唐志
 □□□□(缺)
 枯秸复生
宋绍兴元年秋七月乙未朔浙西大帅刘光世以枯秸生穗为瑞奏之高宗曰岁丰人不乏食朝得贤辅佐军中有十万铁骑兵乃可谓之瑞此外不足信之
 □□□□(缺)
 沟城得铭
唐王璠以检校礼部尚书刺润州因沟其城既凿深数尺役人得一方石铭十二字云山有石石有玉玉有瑕瑕即休璠命寮佐辨之莫析其旨京口老人讲之曰此石非尚书吉兆也且公之先曰崟崟生础以文而观是山有石也础生璠是石有玉也璠之子曰遐休是玉有瑕瑕即休者绝也兆其绝绪乎见太平广记
 掘园获印 【掘园获印○(钞本掘作蔬获作玉)　案戴氏守梧云上条云沟城得铭若此条云蔬园玉印则二句不相对待考此条注云道士傅德占使掘之深三尺获玉印一钮盖蔬当作掘玉当作获方与上句字字相对今从其说改正】 
齐志永明九年曲阿县民广庆宅左有园园东南广袤四丈每种菜辄鲜异虽加采拔随复更生夜中尝有白光皎质属天状似垂绢私疑非常请师卜候道士傅德占使掘之深三尺获玉印一钮文曰长承万福□
 受金折禄
唐王琼贞元初为丹阳令三年调集皆黜落甚惋愤乃百千诣茅山道士叶虚中求奏章以问吉凶虚中年九十余强为奏之其章随香烟飞上缥缈不见食顷复堕地有朱书其末云受金百两折禄三年枉杀二人死后处分后一岁琼暴疾而终
 □□□□(缺)
 观潮馈药
曾慥百家诗选载苏养直居丹阳后湖盛夏追凉方与客对棋有衣褐者通谒云罗浮山道人江观潮直造坐曰罗浮黄真人以公不好世之所好气母已成令某持丹度公袖中出小合药黄色膏融养直以置佛室后食蜜雪和以龙脑一夕暴下而卒所亲记道人言亟取磨饮即苏绍兴十七年岁旦与家人酌别二日东方未明披衣曳杖出门行步如飞妻孥奔逐挽衣则已逝矣苕溪渔隐曰洪庆善与养直皆丹阳人余以问庆善庆善云初无此事乃曾端伯传闻之误
 □□□□(缺)
 洞宾足迹
郡城中有真武道院全真道人处之至元十九年仲冬大雪有道人迫暮叩门求宿衣服缕时羽众云集单位已满无可容者道人不肯他去因宿于庖舍次早莫知所在但见一盆覆地上启盆视之画一大圈于地圈内有双足迹其中各作一口字仍画地作四句云会得青蛇元妙识破师门孔窍价值万两黄金知音一文不要观者如市人皆以为吕洞宾也里人盛伯真命工横写成图留道院中
 □□□□(缺)
　　地理
 鸠兹隶润
指掌图曰润州鸠兹按左氏传襄公三年楚子重伐吴克鸠兹杜预注在芜湖县东今夷也又前汉志芜湖属丹阳郡又按姑熟志鸠兹在芜湖县东四十里春秋时吴邑杜预注为夷舆地志为兹皆古鸠兹地考此则指掌图以鸠兹隶润州特据丹阳故地以书
 □□□□(缺)
 京口谓京
献帝春秋刘备至京谓孙权曰吴去此数百里即有惊急赴救为难将军无意屯京乎权曰秣陵有小江百余里可以安大船吾方理水军当移据盖吴先都京复都建邺则京口亦谓之京
 □□□□(缺)
 宋拟东秦
宋鲍照从过旧宫诗云东秦邦北门非亲谁克居旧宫盖武帝微时所筑后为宫所谓丹徒宫也文帝以后数幸焉初武帝遗诏京口要地去都密迩非宗室近戚不得居之故邱希范诗亦曰实惟北门重匪亲孰为寄照诗以京口为东秦者取汉书东西秦之义
 唐号金陵
唐杜牧之诗金陵津渡小山楼一宿行人秪自愁潮落夜江斜月里两三星火是瓜洲盖唐人指京口曰金陵按张氏行役记甘露寺在金陵山上李约初至金陵于李锜坐屡赞招隐寺标致杜审权自润州刺史除尚书左仆射制曰顷罢机务镇于金陵骆宾王送阎五还润州诗序云言返惟桑修途指金陵之地元稹寄浙西大夫李德裕诗云金陵太守曾相伴如此者不可枚举盖当时江宁句容俱隶润州故也
　　　开伊娄河
唐地理志伊娄河开元二十七年润州刺史齐澣所开按澣本传云州北距瓜步沙尾纡汇六十里舟多败溺澣徙漕路繇京口埭治伊娄渠以达杨子岁无覆舟减运钱数十万
唐书音训京口在润州城东北甘露寺侧瓜步在今真州西六十里距扬州一百二十里宋文帝馈百牢于魏处也案今扬州西南二十里有瓜洲土人云其洲为瓜步也伊娄渠今无其名疑今瓜洲北至扬子运渠是其地当时瓜洲遥隶润州故澣得以改置
案今瓜洲去扬州四十五里音训止言二十里未详
李白有题瓜洲新河饯族叔舍人渡江诗云齐公作新河万古流不绝丰功利生人天壤同朽灭两桥对双阁旁树有行列爱此如甘棠谁云敢攀折吴关倚北固天险自兹设海水落斗门 【海水落斗门○(钞本无海字)　案此句乃李白题瓜洲新河饯族叔舍人渡江诗钞本脱一海字遂不成句今据太白集补入(文事类阳陶觱篥注引白乐天诗云关璀老死李衮生钞本死作老衮作兖考古类探微青猊注引苏东坡诗云破板陆生画钞本画作书今并据本集改正)】 潮平见沙汭云云
　　　修瓜洲城
宋宝佑四年赵与（上山下言）以总领兼郡是时瓜洲遥隶镇江宫人给官会三十万使修瓜洲城壁自水门及东护坦万人楼天子记城身东弩台石脚皆因旧加新边江女须护城四百六十四丈东西拼（上沙下木）木四十二丈蛤蜊坝二十五丈皆一新创造庀工于七月迄于五年五月
　　　栅口断牛
舆地志汉时有金牛出于山东驰到曲阿界村人栅断其道谓其地为栅口牛忽奔骤因曰奔牛又四蕃志云万策湖中有铜牛人逐之上东山入土掘走至此栅今栅口及堰皆以此号二说稍异
　　　庱亭射虎
韵书注庱吴中亭名孙权射虎伤马地音力拯切
　　　延陵破培
京口集有李仲殊延陵破培诗云管鲍分金旧所传破培今见想前贤义风扫地天还日一遗基一泫然详其诗意必有所指
　　　大江涨沙
山川形势固有时迁易大抵江中多沙初自水底将涌聚傍江居人多能以水色验之渐涨而出水初谓之涂泥地已而生小黄花谓之黄花杂草地其相去迟速不常近不过三五年者自黄花变而生芦苇则亘数十里皆为良田其利不赀故有辨其水色即请射而驾空出税二三年者予在丹徒闻金山之南将有涨沙者安知异时金山复不与润州为一邪蔡宽夫诗话
　　　死葬朱方 【死葬朱方○(钞本此条在拾遗类相逢曲阿条后)　案注云京口江山素号奇伟又云盖新丰地平如掌庶不至坏江山之形势是此条本当列于地理不当列于拾遗明矣今改正(随候朱方条钞本列于文事类善变素丝条后今案此四字与善变素丝不对而与相逢曲阿条字字为对盖朱方与曲阿皆是地名而以随候对相逢较诸以死葬对相逢尤为工确况其注中以从辇应对为主而赋诗事但于注末言之然则此条当列于拾遗类不当列于文事类明矣今亦改正)】 
京口江山素号奇伟汴宋时士大夫有生居洛阳死葬朱方之语绍兴罹兵屯大军于江上先时公卿甲第与夫名胜之迹率为营寨所占穿凿殆遍厥后江上诸帅多生于此亦江山之秀不在此而在彼也郡守刘子羽尝曰予若早来则当置诸寨于新丰盖新丰地平如掌庶不至坏江山之形势
 □□□□(缺)
　　人物
 曲阿宏戎
晋徐州刺史庾希以罪免与故青州刺史武沈之子遵聚众于海滨略渔人船夜入京口城平北司马卞耽踰城奔曲阿与曲阿人宏戎发诸县兵三千并力屯新城以击希希战败闭城而自守
　　　荆溪杜君
唐陆龟蒙有荆溪早景题杜秀才水亭诗云晓和风露立晴烟祗恐腥魂涴洞天云肆有龙君若买便敲初日铸金钱荆溪源出于金坛县之古荆城东流入于常州
　　　唐刘十三(缺)
　　　润李二十(缺)
　　　元诜还家(缺)
　　　许渤在润
明道先生语录许渤在润州与范文正胡宿周茂叔游
　　　郑女入宫
唐丹阳郑氏女有相者言是女当贵李锜闻之纳为侍人锜诛没入掖庭侍懿安后宪宗幸之遂生宣宗后尊为皇太后
　　　杜秋归乡(缺)
　　　京口裴五(缺)
　　　钱唐盛童(缺)
　　姓氏
 许左甘纪
寰宇记丹阳郡出四姓
 □□□□(缺)
　　郡事
　　　置幽州牧
齐志南徐州镇京口吴置幽州牧屯兵在焉
　　　领京下督
吴顾承传承领京下督又孙韶传孙越为京下督
　　　地兼蕃重
宋文帝元嘉二十六年幸丹徒谒金陵大赦三月乙丑诏曰京口形胜实为名都顷年岳牧迁回军民徙散廛里庐宇不逮往日皇基旧乡地兼蕃重宜令殷阜式崇形望可募诸州乐移者数千家给以田宅并蠲复
　　　事系安危
宋江夏王义恭涉猎文义而骄奢不节出镇京口太祖与书诫之曰汝以弱冠便亲方任天下艰难国家事重虽曰守成实亦未易隆替安危在吾曹耳言集未日无由复得相规诲宜深自砥砺思而后行亲礼国士友接佳流识别贤愚监察邪正然后能尽君子之心收小人之力
　　　谐之举才
江革传齐胡谐之行南徐州事时江革举南徐州秀才中书郎王融与谐之书令荐革谐之方贡琅邪王泛 【方贡琅邪王泛○(钞本无泛字)　案无泛字则语意不明今据梁书江革传补入嘉定志卷十三行南徐州事胡谐之传亦有泛字下文萧绩诘吏条注云长史王僧孺弗之觉钞本弗之误作楚今据梁书南康王绩传改正嘉定志卷十三梁南徐州刺史南康王绩传亦作弗之】 便以革代之
　　　萧绩诘吏
梁萧绩天监中为南徐州刺史时年七岁主者有受货洗改解书长史王僧孺弗之觉绩见而辄诘实时首服众咸叹其聪警
　　　延嗣不降
唐刘延嗣传文明初为润州司马属徐敬业作乱率众攻润州延嗣与刺史李思文固守不降俄而城陷敬业执延嗣令降延嗣曰延嗣世蒙恩当思效命州城不守多负朝廷终不能苟免偷生以累宗族囚江都狱中敬业败迁梓州刺史
　　　裴宽自戒(缺)
　　　若山遇仙(缺)
　　　息元诡寿
唐敬宗时杜景先上言其友周息元寿数百岁帝遣宦者往润州迎之至京师馆之禁中山亭李德裕论奏息元诞谲不情文宗即位逐之
　　　韩罚俸
唐元和四年韩为镇海军节度浙西观察使封杖决湖州安吉县令孙澥四日致死时元稹以监察御史分务东台劾奏云孙澥官忝字人一邑父母白状追摄过犯绝轻观察使职在六条访察事有不法即合具状奏闻封杖决巡内官吏典法无文数日致死有伤和气请明典宪严加禁断五年正月敕备历中外合遵典宪有此乖越良所怃然罚一月俸料
　　　李翛鸠财
翛不知何许人进京兆尹专聚敛以固恩宠帝以浙西重镇号为殷阜欲掊拌遗利乃以翛为润州刺史浙西观察使令设法鸠聚利货淮西用兵颇赖其赋及卒士有相贺者
　　　仁义掷弓
安仁义以沙陀叛将奔淮南杨行密大喜属以骑兵使在田頵右两人名冠军中共攻常州杀刺史杜棱钱镠方屯润州一夕溃会孙儒南略诒书仁义通好以疑行密行密待益厚除行军副使乃表仁义为润州刺史会田頵诒书行密愿上天子常赋行密不从頵绝行密仁义与頵连和攻升州刺史李神福大破頵将王坛仁义焚东塘战舰夜攻常州不克转战至夹冈立帜解甲而息追兵莫敢向行密遣将王茂章攻润州仁义以善射冠军中又治军严善得士心战卒数百濠梁不毁开门斗先告所当中然后射之茂章等不敢与角行密遣使谓曰吾不忘公功能自归当复为行军副使仁义欲降其子固谏乃止茂章为地道入城遂克之仁义以家属保城楼众不敢逼先是攻城诸将见仁义辄骂之唯李德诚不然至是仁义召德诚登楼谓曰汝有礼吾今以为汝功且以爱妾赠之乃掷弓于地德诚掖之而下
卢宪论曰仁义与頵为刺史皆出于行密表奏頵能责行密上常赋于天子与仁义复叛之二人名义甚正故史臣传頵于新史以仁义附见则仁义刺润终始为唐臣
　　　茂章毁第
唐王茂章为润州刺史杨行密登城望见茂章营第曰天下未定而茂章居寝郁然渠肯为我忘身乎茂章遂毁损之
　　　柳开诱盗
宋柳开守润既至治所招诱群盗以奉金给之又解衣与贼酋置之左右或谓不可开曰彼失所则盗不尔则吾民也始惧死故假息锋刃之下今推以赤心夫岂不怀未半岁境内辑宁
　　　彦远忧旱
宋钱彦远守润上疏曰今岁大旱人心嗷嗷天其或者出谴告以示陛下苟能钦天之戒增修德业则宗庙与社稷之福也
　　　德裕黩货
宋开宝末丁德裕为常润等州经略使恃势黩货不恤士卒人不能堪为钱俶所奏太祖黜之
　　　真卿侮法
宋元丰中有言鞠真卿知润州侮法作威请劾其罪从之神宗曰刺史县令治民为最近汉自刺史有入为三公者盖重其任尔今之藩郡不过数十往往多不得人县令可知也自今更宜谨择
　　　曾肇言觌
宋曾肇言王觌言事不当差知润州臣恐在廷之臣以觌为戒依违顾望莫肯正论所有制辞未敢修撰后觌卒守润州
　　　苏轼论服
宋元佑初苏轼言臣窃见前者台官论朱服不孝因此乞外官宰相除服直龙图阁知润州服因人言反获美命盖宰相上欺朝廷下困台谏习用此术久已成例不可不察
　　　安礼丏去
宋侍御史张汝贤奏左丞王安礼素行贪秽身任润州太守日娼女共政私其部内馆阁故老侍婢以归闺门之内数致忿争安礼修身治家如此其能正百官理万民乎安礼丏去遂知江宁
　　　德象求援
宋郑德象滋晚守京口怠于为政汤致远为两浙漕宣言候应办北使至郡按治之时秦桧当国德象求援于秦盖宣和初秦试南宫郑为参详官其所取也至是汤别秦以行秦云郑德象久不通问有少书信烦为携达因面授之汤视缄题门下具位秦桧汤得之幡然而改
　　　为军发粟
宋建炎之乱镇江岁输上供米率不如数转运使按视计仓粟之在存者尚负数万尽扃钥而去军食不继官吏忧窘不知所出而郡守汪藻适至命破鐍给之贻书使者曰官军张颐待哺米在廪中而不予之食群黥饥饿无聊虽锢南山犹有隙也辄以便宜开发老守重得罪不敢辞会言者谗藻而罢
　　　听民车水
宋淳熙中进呈户部勘当知镇江府耿秉奏如遇亢旱听民车河水孝宗曰河水岂可不令百姓灌田大臣奏寻常人使来时恐水浅所以不听人户车水孝宗曰稼穑事大可从耿秉所请
　　　乞米赈饥
宋苏携为丹阳丞岁饥赈济携乞米于有司有司难之请至再三必得米则朝夕临视唯恐不均虽邻邑归者亦受而不辞全活千万计
 　陈策发廪
天历己巳大旱郡民饥疫知事沈德华陈救荒之计路曰赈穷乏于既极当思通变之方备忧患于将来必究深长之策惟荒政首以散财而凶岁先于移粟任人之道莫外乎此本郡田土硗瘠产薄民弱富饶之家且无兼岁之储贫窭之民望熟贷食室如悬磬稍至歉岁便不聊生今岁自五月以来亢旱不雨高低禾苗尽为焦土至八月初已称阙食始卖猪羊鸡犬继以牛牛农具中旬之后鬻妻弃子络绎道途良善老弱转乎沟壑强暴少壮聚为剽掠遥计来年二麦犹有九月之悬且以一路约饥民二十万口每人日食一升今姑灭半以延残喘尚计日用千石比接新麦计用二十七万石今在仓之粟止有三万纵使准拨赈济不过惠及一时政如车火杯水势莫能救窃惟平江嘉兴湖州地土膏腴人民富庶访诸今岁田禾倍收以有及无懋迁之法如以平江等三郡有粮富家计口除一岁食用外余粮运赴被灾去处置场赈粜极贫小户官为给济却令本路殷实之家及有米寺观庵院四散立镬设粥以便就食毋使聚集以生疫疠之气诚为急务省檄谕以先尽义仓稻谷赈济不敷则劝率富家接济德华又言俵散义仓劝率富家小歉之岁行之为宜大侵之年何能博施今申至饥民二十七万余口已出元度之数向去陆续申告又不止此义仓储谷止存七千敷给已尽郡境富家岁租仅及千石概邑不过一二十户科差百需尽出其门自救不赡何暇及人纵使勉强应命所济几何今饥民嗷嗷待哺掘草根于既枯采麦苗于始发鹑衣枵服坐以待毙将见腊尽春交之际饿殍狼藉城邑邱墟虽欲加惠事无及矣如蒙哀允于粮多路分仓内约量支拨仍拨降官钱于得熟处所和籴作急赈济生灵幸甚于是省府量拨松江赤籼米四万石照依元收时估赈粜德华复言屋焚必救何暇先言于丈人嫂溺则援岂可复拘于常礼盖以扶危拯急则必反经合权前汉汲长孺因河南水灾而开仓宁伏矫制之罪近代范尧夫以庆州旱蝗而散粟罔俟奏报之文所谓因时制宜不可执一而凝滞也今司县申至饥民四十万三千五百口命悬旦暮有甚焚溺且设官分职本以为民民既危亡而居官守者岂可全身自保坐视而不加之意哉拟将所拨粮米择其甚贫验口赈济为便省府从请遂以八千赈济余者粜焉民赖以生时府吏王允珪者实赞成之详见弟贞己巳录元珪字允中以儒为吏京口人也
　　　却供什物 【却供什物○(钞本此下二条在拾遗类篪父绝患条前)　案上文所载柳开诱盗彦远忧旱以下十条嘉定志卷二十一杂录门备载其事彼处脱去子目疑是郡事二字而却供什物事亦与并列然则此志却供什物条当列于郡事类矣讥献羡余与却供什物相对却供什物既当列于郡事类则讥献羡余亦当列于郡事类矣况此二条与郡事诸条莫不相类而与拾遗诸条不甚相类焉有不属于郡事而反属于拾遗者乎兹特改正】 
建炎戊申宋高宗幸镇江先是本府寄留温杭二州上供物有以螺钿为之者帝恶其奇巧令知府钱伯言毁之伯言奏曰奉诏毁螺钿什物于市观者悦服帝因谓宰臣曰还淳反朴须人主以身先之
　　　讥献羡余
佩韦集辑闻载宋宝佑丁巳总领徐（上□下木）献羡余钱三百万旨转一官依旧职时董鸿仪父以司户参军人总幕作奴戒讥之其辞曰董子官于南徐奉钱二百有三十券贮以箧百费取需焉率兼旬而尽复闵闵焉数日以待继有奴狡笑于旁曰使狡得职是箧当不至乏绝且有赢羡余甘其言也使职之已而默计其缾罄罍耻也呼狡问有余狡曰有余曰子非以吾之券贷于人而取其倍称之息欤不然则获草中之蚨欤狡曰亡是也狡能使郎有余足矣奚以问为余喜而歌曰昔啬兮今丰昔窘涉兮今从容月之羡以百计岁之羡以千计吾其免乎屡空信乎狡之为吾谋也忠一夕月明步于庭有歌于墙阴者曰露零零兮沾衣鹤翩翩兮夕饥鹤饥兮何憾伤子产之智兮而受校人之欺审而听之吾史戆也余曰戆尔何歌之悲也曰自郎之任是狡也戆不得受子之佣矣戆不足计也以物售子者不得受子之直矣子之所识穷乏者不得以时蒙子之泽矣余矍然曰兹狡之所谓有余者哉诘朝亟斥箧中券偿之其羞涩也如初（上□下木）闻之虽怒而愧
 文事 【文事○(钞本作杂录)　案卷十三亭类二翁亭注云详见杂录今检之在蒜山二翁条下是伐乌林曲以下诸条原当属于杂录然考登多景楼题金山寺等条宋志列于文事类而文事类又属于杂录门则此志亦当以文事为子目而属于杂录之总目无疑二翁亭注但言详具杂录而不言文事类者从省文耳(因胜寺注但言详见杂录而不言考古类与此正同盖注中言互见者往往从省文也)　又案卷十三观类月观注云李德裕有登万岁楼闻哭声事见杂录检杂录门各类俱不载此事考嘉定志杂录门鞠狱类载登万岁楼闻哭声事与此志所述略同惟李德裕作韩滉当是一事而传闻异辞此志杂录门较嘉定志少鞠狱类多刑罚类所载者惟流涕行法共案设酒二条较他类特少疑此事本列于刑罚类中而传写者脱之也然原书久佚又未审对句所言何事难以臆补姑存此说以备参考云耳至于此志注中言互见他卷者颇多或检之而得(卷二程公桥注云见上闸注京口闸注及吕城闸注并云详见吕城堰注斗门类注云并详练湖注卷四谷类黄粟注布帛类罗注绢注饮食类酢注药类水蛭注并云互见土贡门果类蒲萄注云详见土贡门卷五田土叙云详见廪禄类注卷六旧贡类云互见常赋造作类卷七覆船山注云互见土产门圌山注云见土产类卷八丁令威祠注云详见道观门太霄观注卷九鹤林寺注云详见土产门卷十紫府观注云详见花类卷十二汉荆王墓注云余见封君类卷十三仓担夫注云详见刺守类注卷十七镇抚诺怀注云详见公廨门卷十八科举类土著吴遵路注云子德仁见隐逸类孙荩注云弟齍见隐逸类洪兴祖注云从父拟见孝友类褚籍注云父庭瞻见隐逸类张扶注云弟瑾见隐逸类窦忠棐注云祖从周见隐逸类艾谦注云父钦文见隐逸类侨寓王已注云子朝孙见隐逸类仕进类侨寓汤克昭注云子元孙仲孙并见隐逸类马薛里吉思注云见土贡类节义类上着洪适注云从父拟见孝友类孝友土著刘嗣庆注云子宰见隐逸类蔡载注云父渊见孝友类此卷天文类甘露降祥注云见甘露寺注今检之均属不误全书中似此者尚多缘已见他卷故不重出后皆仿此)或检之而不得(卷三户口门宋南徐州条注云南兰陵郡在今丹阳东五十里详具治所今治所类不言南兰陵郡卷七石排山注云俗以郭璞墓在此山未详所本互见陵墓类又云见金山注今陵墓类脱去郭璞墓山水门脱去金山京口水注云详见中泠泉注今泉类脱去中泠泉卷十八科举类侨寓萧洽注云父惠基见前今科举类无萧惠基传)或所引者原列于此志(卷二函类注云详见练湖陈伯广记文而卷七练湖条下不载此记考嘉定志卷六练湖条下载教官陈伯广记述淳熙二年总领钱良臣浚湖之事盖此志亦载其文而传写者佚之耳)或所述者无与于本书(卷十一儒学先圣庙注云见地纪志淮海书院范沙庄注云详见淮海书院志卷十八科举类土著邵饰注云详见耆旧传皆系他书与本志无涉)而就其所言核之各卷中脱误者正籍以寻见其迹亦读此志者所当考也】 
　　　伐乌林曲
吴韦昭有伐乌林曲见润州类集古今乐录曰伐乌林者言魏武既破荆州顺流东下欲来争锋孙权命周瑜逆击之于乌林破走也
熊克论曰按曹操之东下也孙仲谋自吴徒居于京乃遣周瑜逆击大破之居四年始迁秣陵而置督于京夫周宅镐而继代鲁作泮而献功东山系于豳诗西戎要于秦□则是役也虽获捷于赤壁实决机于丹徒故陆龟蒙算山诗云周郎计策清霄定曹氏楼船白昼灰盖得是意又韦昭云阳人故附于此
　　　丁督护歌
宋武帝有丁督护歌见润州类集熊克论曰丁督护名武帝起兵用为府内直督护尝伏于幔下使拉杀诸葛长民盖壮士也帝亲制曲故以名之或言帝令治其婿徐逵之丧帝女呼而问之每问辄叹息曰丁督护其声甚哀后人因广其声而为曲今观其辞壮盖帝兴京口其后北征所向辄克故用此以名其曲亦犹沛中猛士之歌乎后来继之者惟李白一篇亦但言云阳事盖此声起于京口也
　　　歌华山畿
古今乐录曰华山畿者宋少帝时南徐一士子从华山畿往云阳见客舍女子悦之因感心疾而死及葬车载从华山度比至女门牛不肯前女出而歌曰华山畿君既为侬死独活为谁施欢若见怜时棺木为侬开棺应声开女遂入棺乃合葬焉号神女冢自此有华山畿之曲
　　　撰望江南
乐府录云望江南曲始自李太尉镇浙西日为亡妓撰本名谢秋娘后改曰望江南亦曰梦江南盖德裕所谓江南多指京口又丁仙芝有江南曲云长干斜路北近浦是儿家有意来相访明朝出浣沙发向横塘口船开值急流知郎旧时意且请拢船头昨瞑逗南陵风声波浪阻入浦不逢人归家谁信汝未晓已装成乘潮去茫茫因从京口渡使报邵陵王始下芙蓉楼言发琅邪岸急为打船开恶许旁人见诗言邵陵王者梁大同中以邵陵王纶镇京口然则江南指京口其来久矣
　　　善变素丝
齐江夏王锋为南徐州刺史善与人交行事王文和别驾江佑等皆相友善后文和被召为益州置酒告别文和流涕曰下官少来未尝作诗今日违恋不觉文生于性王俭闻之曰江夏可谓善变素丝也
　　　□□□□(缺)
　　　深惜益友
梁简文帝为晋安王刺南徐刘遵为州治中甚见宾礼大同元年卒王为皇太子深悼惜之令曰吾昔忝朱方从容坐首良辰美景清风月夜鹢舟乍动朱鹭徐鸣未尝一日不追随一时不会遇酒阑耳热言志赋诗校覆忠贤搉扬文史益者三友此实其人云
　　　□□□□(缺)
　　　阳陶觱篥
唐李德裕镇浙西有听小童薛阳陶吹觱篥歌白乐天和云翦削干芦插寒竹九孔漏声五音足近来吹者谁得名关璀老死李衮生衮今又老谁其嗣薛氏乐童年十二指点之下师授声含嚼之闲天与气润州城高霜月明吟霜思月欲发声江头江底何悄悄猿鸟不喘鱼龙听云云元微之刘梦得皆有和章
　　　□□□□(缺)
　　　养直送别
宋僧祖可与苏庠同生庠有送行诗云语别既不易况与子同生如何携手好忽作千里行洪觉范尝有评云余久不见养直忽得其诗想见岸帻醉坐如行野渡春色盎盎于醇酿中自有一种清绝气味可正平如壑夜泉响扫窗春雾空不类菜腹阿师之语兄弟真联璧也云云
　　　□□□□(缺)
　　　登多景楼
金焦鹤林甘露为京口登临之胜概其题咏之见于润州类集与京口集所载者兹不重出今择旧志所录与夫近世名卿巨儒之作可以脍炙人口者书之后皆仿此
陆游放翁尝登多景楼作水调歌头张孝祥书刻崖石云江左占形胜最数古徐州连山如画佳处缥缈着危楼鼓角临风悲壮烽火空中明灭往事忆孙刘千里曜戈甲万灶宿貔貅露沾草风落木岁方秋使君宏放谭笑洗尽古今愁不见襄阳登览磨灭游人无数遗恨点难收叔子独千载名与汉江流其后孙吴会楚望作摸鱼子题于壁云八窗空展宽秋影长江流人尊俎天围绀碧低群岫斜日去鸿堪数沉别浦但目断烟芜莽苍连平楚晨钟暮鼓算触景多愁关人底事倚槛听鸣橹英雄恨赢得名存北府寄奴今寄何所西风依旧潮来去山海颉颃吞吐霜月古直耐冷相随宴我瑶之圃掀髯起舞看羱伏苍苔龙吟翠葆天籁奏韶舞二词皆杰作也
　　　题金山寺
金山留题甚多而佳句绝少青琐集谓孙山结宇孤峰上安禅巨浪间一联可以相亚然移之南康之落星永嘉之江心亦无不可而扬蟠天末楼台横北固夜深灯火见扬州王平甫又讥其为庄宅牙人语惟王安石天末海门横北固望中沙岸似西兴始为中的近世佩韦翁一诗云 【近世佩韦翁一诗云　案卷十二陵墓类云韦斋俞德邻及弟酉发墓卷十九隐逸类俞德邻注云字宗大自号大玉山人有佩韦文集十六卷据此则宗大为德邻之字韦斋及大玉山人为德邻之号而佩韦则其文集之名也(卷四土产门花类玉绣球注果类莲注畜类猫注此卷郡事类讥献羡余注并引佩韦集)希鲁所修郡志本系官书非家乘可比故志中言及其先人有不得不书名者则书其名(如隐逸类诸人之传皆书其名则德邻之传自应书名断无避家讳而不书之理)有可不书名者则不书其名(如各条引佩韦集而不言俞德邻是也)至此条既不书名又不书字与号而但言佩韦翁盖以集名本不必讳而翁字实尊长之通称(翁字从公字得声二字本可通用故言翁与言公同义)古人亦称祖父为翁(后世家乘谱牒皆称祖父为某公即古人称翁之遗意)故特为此称乃辞穷则变之例未可疑其非希鲁语气而断其为明志之羼入者也(或疑上文引青琐集之语可至始为中的止亦可至又足以凌属古今矣止疑此句言佩韦翁亦青琐集中之语而希鲁作志引之然作青琐集者不知为何人其在德邻之前与在德邻之后既未可定而此志之引青琐集或详或略亦难以臆测姑存此以备考可也)】 僧舍高低见潮音晓夜闻仙凡一水隔淮浙半江分鹘冷山腰月龙虚海角云瞿昙端不动人世几纷纷尤不可易置他所也又济南西赵公文昌有登金山观潮诗云浮沈日月走雷霆偃蹇西来气未平奔突楚山愁破碎荡摇坤轴厌搘撑昔年此地分南北今日中天洗甲兵万里雄风双秃鬓妙高台上看潮生其英迈之气又足以凌厉古今矣
　　　游古竹院
前辈鹤林诗多写景物近时济南赵公文昌一章乃史评也其辞曰江声撼群山万马东南驰盘盘铁瓮城鼓角缠秋悲维天有设险实为奸雄资阿奴何许来王业自此基金陵气已基虎口余义熙潜机寿阳发凛凛天象垂划然九州岛鼎竟属卖履儿中原自汉蹶神器良屡移黄屋如传舍与夺谁汝疵顺守尚有策嗜杀徒自隳山阳作虞宾豚犬犹能知零陵一累囚互亡何足疑凶德一至再鬼责其何辞殄歼肘腋来泉壤悔莫追惜哉勤王功一臭万古遗我登黄鹤山指顾生嗟咨茫茫六合内俯仰几盛衰尧年与桀日究竟孰纲维东去云悠悠西来风飔飔把酒呼山灵听我鹤林诗
　　　饮吸江亭
金焦两山对峙然金山当津渡之冲骚人墨客无不登览焦山僻处下流人迹罕到气象不侔故东坡诗云金山楼观何耽耽撞钟击鼓闻淮南焦山何有有修竹采薪汲水僧两三其后梵宇浸盛遂与金山角立于是金山名亭曰吞海而焦山名亭曰吸江示不相上下也济南赵公文昌有自金山泛舟至焦山饮吸江亭诗云金山据上流怒挟江声东焦山护海门坐折千里冲两山势欲合盛气薄苍穹解纷谁巨擘赖有疏凿功至今贾余勇角立相长雄西皋汗漫游目击大块中手持一杯酒浇尔磊块胸鱼龙出鼓舞摩荡青莲宫山灵自不凡感激欣相从因笑魏与吴乾坤两鸡虫悠然一带水往事寻无踪夜深何处笛呜呜起西风
　　　蒜山二翁
无为集云浮玉僧建亭蒜山之顶丹阳新旧太守林子中希杨次公杰首登之因名二翁亭诗云来陪杖履蹑孤峰故老旁观叹二翁海上波平千里白江东兵壮万旗红云开云合山头月潮落潮生渡口风须约蒙庄老仙客阑直下看龙宫
　　　绣谷万象
宋郡守赵善湘刱亭于锦绣谷西北仍留题诗云神仙楼观倚空欹飞上金鳌背上骑万里江山成独立一天云雨欲低垂人间安得如斯地事外方知有此奇唤取谪仙来共话从教习日醉题诗又复用此韵
　　　南徐幕府
宋刘察推正甫赴南徐幕府江西举老以诗送之云此翁文彩自权奇抹过盐车十万蹄笔下何多春草句胸中定有辟尘犀戴公山下竹三径米老庵前云一溪莲幕退思湖上客一编为我赋新诗
　　　寿邱晓钟
至元二十六年甘露寺大钟亦毁缺乃于寿邱山普照寺鸣钟以节昼夜时郡庠即寿邱晓锺为题以课多士郡人一诗为冠其警句云亿千万劫山长在一百八声天未明
丹徒陈裕菁南屏校字 
至顺镇江志卷二十一
　杂录
　　武事
　　　盛设烽烟
吴志黄初中曹丕出广陵临大江兵十余万旗帜数百里帝使诸将谋以拒守将军徐盛设计自武昌至京口烽烟相望
　　　韶远斥候
吴使孙河屯京城河因赴宛陵为妫览所杀其子韶年十二收河余众缮京城起楼橹以御敌孙权闻乱引兵归吴夜至京城下营试攻惊之兵皆乘城传檄备警讙声动地权使人谕止明日见韶甚器之拜为校尉食丹徒曲阿二县自置长吏一如河旧韶为边将数十年得士卒死力常以警疆场远斥候为务先知动静而为之备故鲜有败焉魏人撤兵远徙江淮之地不居者数百里
　　　郗鉴屯据
晋郗鉴咸和九年刺徐州苏峻反鉴将赴国难遣夏侯长等间行谓温峤曰今贼谋欲挟天子东入会稽宜先立营垒屯据要害防其越逸断贼粮运然后静镇京口清壁以待贼攻城不拔野无所掠不百日必自溃矣峤深以为然及陶侃为盟主鉴率众渡江与侃会于茄子浦会王舒虞潭战不利鉴与后将军郭默还丹徒立大业曲阿庱亭三垒以拒贼贼将张健来攻大业城中乏水默窘迫突围而出三军失色参军曹纳以为大业京口之捍一旦不守贼方轨而前劝鉴退还广陵以俟后举鉴责纳不忠将斩之会峻死大业围解及苏逸等走吴兴鉴遣李闳追斩之降男女万余口时贼帅聚众数千浮海钞东南诸县鉴遂城京口率众将讨平之
　　　蔡谟防守
晋蔡谟领徐州刺史闻石季龙于青州造船数百掠缘海诸县朝廷以为忧谟遣徐元等守中州募得贼大白船者赏布千疋小船百疋是时谟统七千余人所戌东至土山西至江乘镇守八所城垒凡十一处烽火楼望三十余处随宜防备甚有算略
　　　牢之退元
刘牢之代王恭镇京口时杨佺期桓元将兵逼京师牢之率北府之众驰赴次于新亭元等受诏退兵牢之还镇京口
　　　刘裕破恩
晋隆安中孙恩浮海奄至丹徒战士十万楼船千艘建康震骇牢之东讨自山阴使刘裕由海盐进援裕兵不满千人涉远疲劳而丹徒守军莫有斗志恩率众鼓噪登蒜山裕率众奔击大破之恩走郁州
　　　无忌斩修
晋元兴初刘裕破卢循何无忌潜劝裕于山阴起兵讨桓元土豪孔靖曰不如待其已篡于京口图之裕从之刘迈弟毅家于京口亦与无忌谋讨元无忌告裕遂与毅定谋裕托以游猎与无忌收合徒众得百余人诘旦京口城开无忌着传诏服称敕使徒众随之即斩桓修以徇
　　　□□□□(缺)
　　　宋武安众
何无忌为卢循破于寻阳刘裕方北伐至下邳闻之虑京邑失守卷甲兼行过江至京口众乃大安
　　　邱令败贼
齐永泰元年王敬则反邱仲孚为曲阿令 【邱仲孚为曲阿令○(钞本孚作浮)　案南齐书有邱仲孚传嘉定志卷二攻守形势门卷十六宰贰门亦作孚今据以改正(下文刑罚类流涕行法注云安民所亲钞本亲作视今亦据南齐书李安民传及嘉定志卷十三刺守类改正)】 敬则前锋奄至仲孚谓吏民曰贼乘胜虽锐而乌合易离敬则军至值渎涸不得进台军以死战骑兵突其后敬则军皆白丁无器仗惊散大败
　　　萧纶赴难
梁太清中侯景构逆邵陵王纶率众讨景次锺离景已渡采石纶仍昼夜兼道入赴率步骑三万发自京口将军赵伯超曰若从黄城大道必与贼遇不如径路直指钟山出其不意纶从之众军奄至大破景斩首千余级
　　　萧藻遣子
侯景之乱时藻为南徐州刺史遣长子彧率兵入援及城开加散骑常侍大将军景遣其仪同萧邕代之据京口或劝奔江北藻曰吾国之台铉位任特隆既不能诛翦逆贼正当同死朝廷安能投身异类欲保余生因不食而薨
　　　太史便斗
吴志孙策渡江转斗所向皆破进击刘繇于曲阿繇同郡太史慈侦视轻重时独与一骑卒遇策于神亭策从骑十三皆坚旧将韩当宋谦黄盖辈也慈便前斗正与策对策刺慈马而得慈项上手戟慈亦得策兜鍪会两家兵骑并各来赴寻解散繇与策战兵败走丹徒策入曲阿劳赐将士后于泾县获慈策捉其手曰宁识神亭时耶若卿尔时得我云何慈曰未可量也策大笑曰今日之事与卿共之舆地志云神亭在延陵县西三十里即吴长沙王策遇太史慈处也
　　　铁杖尽杀
隋平陈后江东反杨素遣麦铁杖觇贼为贼所擒缚行至庱亭卫者憩食哀其馁解手以给其餐铁杖取贼刀杀卫者皆尽素大奇之
　　　神功遣将
唐刘展之叛江淮都统李峘与副使润州刺史韦儇浙西节度使侯令仪屯京口展素有威名驭军严整淮东节度使邓景山为展将所击众溃展引兵入广陵峘辟北固为兵场插木以塞江口展军于白沙设疑兵瓜洲多张火鼓若将趣北固者如是者累日李悉锐兵守京口以待之展乃自上流济袭下蜀犯润升上元二年正月田神功使范知新等将四千人自白沙济西趣下蜀自将三千人军于瓜洲济江展将步骑万余陈于蒜山神功以舟载兵趣金山会大风不得渡还军瓜洲而知新等兵已至下蜀展遂败
　　　韩滉总兵
唐李希烈之乱韩滉为镇海军节度使乃闭关梁修壁起建邺抵京岘楼雉相望以为朝廷有永嘉南狩事造楼船战舰三千柁以舟师由海门大阅至申浦乃还时陈少游在扬州以甲士三千临江大阅滉亦总兵临金山与少游会焉希烈陷汴州滉乃择锐卒令裨将王栖曜李长荣柏良器进讨次睢阳而贼已攻宁陵栖曜将强弩数千夜入宁陵良器择弩手善游者沿汴渠夜入及旦伏弩发贼乘城者皆死矢及希烈坐幄希烈惊曰宣润弩手至矣遂不敢东杜牧诗城高铁瓮横强弩申浦在常州江阴界春申君所封之地也
　　　聚挽硬营
唐镇海军节度李锜增广兵众选善射者聚为一营号挽硬
　　　选敢死士
唐咸通五年庞勋陷都梁城辛谠言于泗州刺史杜慆请出求救于淮浙闰月甲辰至润州见镇海节度杜审权乃遣押衙赵翼同谠将甲士二千人救泗州浙西军至楚州未进谠曰我请为前锋乃募选军中敢死士数十人迎贼死战扬旗鼓噪而前贼见其势猛锐避之
　　　募后楼都
唐镇海军节度使周宝募兵号后楼都子玙统之孱不能御军伍横肆廪给倍于镇海军军皆怨宝筑罗城二十余里建东第人苦其役宝与僚属宴后楼有言镇海军怨望者宝曰乱则杀之度支催勘使薛朗以其言告所善镇海军将刘浩戒之使戢士卒浩曰惟反可以免死耳是夕宝醉方寝浩帅其党作乱攻府舍而焚之外兵格斗火照城中宝惊起徒跣叩芙蓉门呼后楼兵亦反矣宝帅家人步走出青阳门遂奔常州
　　　籍凌波军
南唐元宗时许郡县村社竞渡每岁重午日官阅试之胜者给彩帛银碗皆籍姓名于是尽搜以为兵号凌波军
　　　璩降朱实
唐干符四年王郢横行浙西镇海节度裴璩严兵设备不与之战密诏其党朱实降之散其徒六七千人输器械二十余万舟航粟帛称是敕以实为金吾将军于是郢党离散余众皆平
　　　骈讨仙芝
唐干符六年王仙芝陷荆襄徒党皆郓人僖宗以高骈前镇郓军民畏伏故授骈京口节钺以招怀之骈遣将张怜梁缵分兵穷讨降其骁帅毕师铎秦彦李罕之许勍等数十人贼走于岭表
　　　卢绛舟师
南唐卢绛诣后主上疏陈京口至涧壁要冲之地宜立栅屯戌广设备御陈乔因表为本院承旨使经营制置颇见干绩转沿江诸营兵马监押绛募士卒习水战节以金鼓麾以旗帜部分次序进桨退棹旋运如飞皆如节制累于海门遮获越人船舫百余艘盐数万石以功拜为上柱国凌波军都虞候宋师围金陵后主遣绛出援丹阳绛率舟师突围出至京口舍舟登岸麾兵三战越人三北乃以为润州节度使
　　　世忠水战
宋建炎四年兀朮至镇江韩世忠提兵驻扬子江焦山以邀之时兀朮众数万世忠战士八千约日会战世忠募海船百余艘进泊金山下仍植一旗书姓名表其上预命工锻铁相联为长绠贯一大钩遍授诸军之强健者平旦合战世忠分海船为两道出其背每缒一绠则曳一舟而入兀朮不得渡以轻舸绝江而遁先是世忠视镇江形势无如龙王庙者金人来必登此望虚实因遣卒二百伏庙中三百伏江岸戒曰闻江中鼓声岸下人先入庙中人继出数日果有五骑趋庙伏兵闻鼓声而出五骑者振策以驰仅得其二有人红袍白马既堕而跳驰得脱诘二人者云即兀朮也
　　　赤心奇兵
宋浙西人帅刘光世守镇江以金银铜为三色泉其文曰招信纳宝得数千众创赤心奇兵两军
　　　赤马白鹞
宋嘉定壬午郡守赵善湘教浮水军五百人以黄金沈之江中使探得者辄予之于是水艺极精能潜行水底数里又置多桨船五百艘无问风势逆顺捷疾如飞赤马白鹞二大舟每舟可载二千人舟之式大小凡六七种遂依八阵为法且以新意为阵每一搜阅艟舰参错舳舻连贯耀旌旗轰鼓角杂以浮水军履波涛为部伍角伎奏乐如步康庄
　　刑罚
　　　流涕行法
宋李安民行南徐州事时城局参军王回素为安民所亲盗绢二疋安民流涕而谓之曰我与卿契阔备尝今日犯王法此乃卿负我也于军门斩之厚为敛祭军府皆震服
　　　共案设酒
宋淳熙五年丹阳县市一妇人为盗所杀沈尸于河府县捕逐甚峻会稽姚仲文作尉自以失职绝忧之两弓级素能搜迹奸隐锐以求盗自任先是近舍少年子常出入女家忽往淮上两弓心疑焉言于尉丏引帖同渡江至扬子桥与少年遇因邑里素相识乃邀至道旁店买酒与饮酒人持陶醆四只设于案弓曰吾二人只共请一客有何四醆酒人指下坐曰此女子既在席同饮何害两弓惊愕少年独惨沮于是诘之曰本县某妇人死于非命岂汝为之故冤随不舍少年无以答遂就缚而归伏其辜此盖弓级设策以诘之尔非必有所谓鬼也
　　谈笑
　　　裒游练湖
寰宇记引语林曰晋太傅褚裒游于湖中狂风忽起船欲倾褚公已醉乃云此舫人皆无可招天谴者惟孙兴公多尘垢正当掷于水以厌天灾耳
　　　约谈招隐
唐兵部员外郎李约曾佐李庶人锜浙西幕约初至金陵于锜坐上屡赞招隐标致一日庶人宴于寺中明日谓约曰常闻夸招隐寺昨游宴细看何殊州中李笑曰某所赏者疏野耳若野山将翠幕遮古松用彩物裹腥膻涴鹿跑泉音乐乱山鸟声此则实不如在叔父大厅也庶人大笑
　　　规圆方丈
甘露寺某僧者道行孤高李德裕廉问日尝与之游及罢任以方竹杖一枝留赠焉方竹出大宛国坚实而正方节眼须牙四面对出实卫公之宝也及再镇浙右其僧尚在公问曰前所奉竹杖无恙否僧喜对曰已规圆而漆之矣公嗟惋弥日
　　　满酌郎中
宋陈亚知润州无治状浙宪马寻欲按之马至因觞于甘露寺宪曰满酌郎中陈素滑稽惊谢曰不敢望满但得成资保全大幸也见湘山野录
　　考古
　　　季子墓碑
吴季子庙在延陵西北九里夫子题其墓曰呜呼有吴延陵君子之墓人谓之十字碑岁久湮没唐开元中明皇敕殷仲容摹刻大历十四年润州刺史萧定重刻石庙中欧阳文忠公集古录跋尾云吴季子墓铭自前世相传以为孔子所书据张从申记云旧石湮灭开元中元宗命殷仲容模榻其本以传然则开元之前已有本矣至大历中萧定又刊于石则转相传模失其真矣按孔子平生未尝至吴以史记考其历聘诸国南不逾楚推其岁月踪迹未尝过吴不得亲铭季子之墓诸字特大非古简牍可容第以其传之久不可遽废故录之以俟博识君子焉
　　　庆封井诗
唐陆龟蒙庆封宅古井行曰古甓团团藓花碧濎滢寒泉深百尺江南戴白尽能言此地曾为庆封宅庆封嗜酒荒齐政齐人翦族封奔迸虽过鲁国羞鲁儒欲弄吴民窃吴柄吴分岩邑号朱方于家负固心强梁泽车豪马驰似水锦凤玉龙森若墙一朝云梦围兵至胸陷锋铓脑涂地因知富德不富财颜氏箪瓢有深意宣父尝违盗泉水懦夫立事贪夫止今歌此井示吴人断绠沈缾自兹始
　　　甘露伏羱
苏文忠游甘露寺诗狠石卧庭下穹窿如伏羱缅怀卧龙公挟册事雕钻一谈收猘子再说走老瞒名高有遗想事往无留观其序云寺有石似羊相传谓之狠石诸葛孔明坐其上与孙仲谋论曹公蔡宽夫诗话云润州甘露寺有块石状若伏羊形制略具号狠石相传孙权尝据其上与刘备论曹公按舆地志石羊巷在城南吴时孙氏隧道也刘备诣孙权与俱出猎因醉各据一羊三说不同又蔡宽夫诗话曰甘露壁间旧有罗隐诗版云紫髯桑盖两沉吟狠石空存事莫寻汉鼎未分聊把手楚醪虽美肯同心英雄巳往时难问苔藓何知日渐深还有市尘沽酒客雀喧鸠聚话蹄涔时钱镠高骈徐温鼎立三方润州界处其间隐此诗婉而有味元符寺经火诗版不复存而石亦毁剥矣
按曾彦和润州类集引罗隐石羊诗自注云在妙喜寺前又隐寄默师诗云石羊妙喜街甘露平泉碑妙喜即今因胜寺甘露佛殿前小石似羊僧因以隐诗揭其旁盖非也或者谓李卫公鼎建时聚境内奇物实之今狠石实自妙喜迁置然罗隐与卫公相去甚久石羊在妙喜隐犹及见之则知非卫公徙置明甚彦和类集作于元丰中而苏公过润亦当元丰时则当时所见已非旧石矣
　　　焦山瘗鹤
瘗鹤铭并序华阳真逸撰上皇山樵鹤寿不知其纪也壬辰岁得于华□甲午岁化于朱方天其未遂吾翔寥廓耶奚夺遽也乃裹以元黄之币藏乎兹山之下仙家无我竹故立石旌事篆铭不朽词曰相此胎禽浮邱余欲无言去鼓袁留唯彷佛事亦微冥尔将何之解化惟宁后荡洪流前固重扃右害□华亭爰集真侣瘗尔□□丹阳真宰此宋资政邵亢就山下断石考次其文阙其不可知者也
瘗鹤铭并序上皇山樵华阳真逸撰鹤寿不知其纪也壬辰岁得于华□甲午岁化于朱方天其未遂吾廓耶奚夺遽也乃裹以元黄之币藏乎兹山之下仙家无我立石旌事篆铭不朽词曰相此胎禽浮邱余欲无言唯彷佛事亦微何之解化洪流前固真侣瘗尔江阴真宰丹阳外仙尉山徽君此宋咸淳间所存者也
瘗鹤铭并序上皇山樵华阳真逸撰鹤寿不知其纪也壬辰岁得于华亭甲午岁化于朱方天其未遂吾翔寥耶奚夺之遽也乃裹以元黄之币藏乎兹山之下仙家无□我故立石旌事篆铭不朽词曰相此胎禽浮邱着经乃微前事我尔铭唯彷佛事亦微冥余欲无言尔其藏门去鼓华表留尔将何之解化惟宁后荡洪流前固重扃右割荆门池未下华亭爰集真侣瘗尔山征君江阴真宰丹阳外仙尉此住山僧如玉所定本也
瘗鹤铭并序华阳真逸撰鹤寿不知其纪也壬辰岁得于华亭甲午岁化于朱方天其未遂吾翔寥廓耶奚夺之遽也乃裹以元黄之币藏乎兹山之下仙家有立石旌事篆铭不朽词曰相此胎禽浮邱着经乃征前事出于上真秦欲无言纪尔岁辰言门去鼓华表留声我唯彷佛事亦微冥尔其何之解化惟宁后荡洪流前固重扃右割荆门未下华亭爰集真侣瘗尔作铭上皇山樵人逸少书山征士丹阳外仙尉江阴真宰立石此府治后石刻临本也
右瘗鹤铭在焦山之足首尾凡百六十余字风涛吞吐岁久缺裂欧阳文忠公集古录所谓六百余字窃谓当作百六十余字盖六百字颠倒而十字遗逸耳若依东观余论以百为十则不应在后邵资政所得反多字数也今以诸本列次于前而府治临本最为全备僧如玉辨证谓庐山陈氏所藏本补缀虽足而语意殊不相属殆非元文如出于上真纪尔岁辰两语意是景德年间焦山石刻未甚残缺时所藏墨腊本取碑中所有之字凑入此两语故不协韵字画雄拔自在亦自可喜至如增逸少书及立石等字则为无稽矣使其初有逸少书字后人复何疑焉盖崖石崩泐字画漫漶偏傍所存亦有不可强合者近年以来裂坠尤甚寺僧舆致吸江亭上而好事者窃取而藏之摹搨甚艰所得无几良可惜也今以集古录东观余论等说附录左傍博雅君子庶几有考焉
集古录云右瘗鹤铭题云华阳真逸撰刻于焦山之足常为江水所没好事者伺水落时摸传之往往秪得其数字云鹤寿不知其纪而已世以其难得尤以为奇惟余所得六百余字独为多也按润州图经以为王羲之书字亦奇特然不类羲之笔法而类颜鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也
东观余论云邵公亢考次铭文首尾似粗可读虽文全亦止此百余字尔而集古录谓好事者往往只得数字惟余所得六百余字独为多盖印书者传讹误以十为百当时所得盖六十余字此铭相传为王右军书苏子美诗山阴不见换鹅经京口新传瘗鹤铭文忠谓不类王法而类鲁公又疑是顾况道号又疑王瓒仆今审定文格字法殊类陶宏景宏景自称华阳隐居今曰真逸者岂其别号与又其着真诰但云己卯岁而不着年名其它书亦尔今此铭壬辰岁甲午岁亦不书年名此又可证云壬辰者梁天监十一年也甲午者十三年也按隐居天监七年东游海岳权驻会稽永嘉十一年始还茅山十一年乙未岁其弟子周子良仙去为之作传即十一年十三年正在华阳矣此铭后有题丹阳尉山阴宰数字唐王瓒诗字画亦颇似瘗鹤但笔势差弱当是效陶书故题于石侧也或以铭即瓒书误矣
苕溪渔隐曰东观余论黄伯思所作也其跋陶华阳书云隐居书故自入流其在华阳得杨许颜三真迹最多而学之故萧远澹雅若其为人伯思此跋称赞宏景书如此故以瘗鹤铭为类之第余初不曾见宏景书未敢遽以为然
金石录云集古录华阳真逸是顾况道号余遍检唐史及况文集皆无此号惟况撰湖州刺史厅记自称华阳山人尔不知欧阳公何所据也
苕溪渔隐曰集古录疑前后有人同斯号者西清诗话云余读道藏隐居外传号华阳真人晚号华阳真逸此盖同斯号矣集古录又以字不类羲之笔法而类颜鲁公不知何人书也第苏子美黄鲁直皆以此铭为右军书得非本润州图经而言之故鲁直云顷见京口断崖中瘗鹤铭大字右军书其胜处不可名貌以此观之遗教经良非右军笔画也若瘗鹤铭断为右军书使人不疑如欧阳评颜柳数公书最为端劲然纔得瘗鹤铭彷佛尔惟颜鲁公宋开府碑瘦健清拔在四五间又尝有诗云小字莫作痴冻蝇乐毅论胜遗教经大字无过瘗鹤铭东观余论云晋成帝咸和九年甲午岁逸少方年三十二不应已自称真逸此铭决非右军审矣又与刘无言论书云焦山瘗鹤铭俗传王逸少书非也一小书中载云陶隐居书此或近之然此山有唐王瓒一诗刻字画全类此铭不知即瓒书抑瓒学铭中字而书此诗也刘曰尝亲至彼观疑即瓒书也下有云上皇山樵人逸少书非王逸少也盖唐有此人亦号逸少耳东观余论又有此二说姑俟识者折衷之
蔡佑杂记焦山瘗鹤铭不着姓名但称华阳真逸世因谓羲之书虽前辈名贤皆无异论独章子厚丞相不以为然缘石刻在崖下水滨非穷冬水落不能至其处其侧复有司兵参军王瓒题名小字数十与瘗鹤铭字画一同虽无岁月可考官称乃唐人则章丞相可谓明鉴也
古洲马子严题云予淳熙己酉岁为丹阳郡文学暇日游焦山访此石刻初于佛榻前见断石乃其篇首二十余字寺僧云往年于崖间震而坠者予亦信然遂挐舟历观崖间尚于兹山之下二十余字波间片石倾侧舟人云此断碑也水落时亦可摸搨予因请州将龙图阁直学士张子颜出之张欣然发卒挽之既出则甲午岁以下三十余字偶一卒复白此石下枕一小石亦觉隐指如有刻画遂并出之疾读其文则与佛搨所见者其文一同持以较之第阙二字而笔力颖异乃知前所见者为寺僧所绐耳因摸数本以遗故旧今但余此因装缉以为一通而记其左云近观陶隐居诸刻反复详辨乃知此铭真陶所书前辈所称者众矣惟黄长睿之说得之矣此不复辩
曾（日□）又以瘗鹤铭王瓒诗蔡邕焦光赞江淹焦山集诗共为山中四绝焦光赞已见人材门隐逸类注江淹与陆东海焦山集诗云杳杳长后思思来使情浓恒忌光氛度籍蕙望春红青莎被海月朱华冒水松轻气暖长岳雄虹赫远峰日暮崦嵫谷参差彩云重永愿白沙渚游衍遂相从丹山有琴瑟不为忧伤容王瓒冬日与群公泛舟此山诗云江外水不冷今年寒复迟众芳且未歇近腊仍夹衣载酒适我情兴来趣渐微方舟大川上环酌对落晖两片青石棱冲除无因依一山安可至欲到风引归沧溟壮观多心目豁暂时况得穷日夕乘槎何所之
　　　丹徒废台
舆地志缘江烽燧台基吴志并在丹徒县境
　　　延陵古钟
宋志孝建三年四月甲辰延陵得古钟六口徐州刺史竟陵王诞以献
　　　郗师石臼
茅山志八卦台南有梁郗尊师所居累甓为垣凿石为臼才方丈余遗灶尚在久为荆榛所蔽宋绍兴间西清陈公筑庵始见之
　　　萧公铁镬
甘露寺二铁镬梁天监中所铸东坡苏公所云萧公古铁镬相对空团团坡受百斛积雨生微澜泗水逸周鼎渭城辞汉盘山川失故态怪此独能完正谓此也
　　　得书郗冢
陈永定中有人发郗愔冢见愔尸如生得古铜器十余有郑康成所书箴左氏膏盲愔手注其后云得于广固邓伯道邓云石勒军发郑康成冢得之又有纸笔并题人名
　　　沈碑萧塘
丹阳戒珠院即梁武帝所幸皇基寺也寺有梁碑岿然往来官摹打纷纷寺僧厌之沈之于塘达头西村萧塘桥之南数百步水中
　　　羲之墨迹
建康实录陈时东征北军于丹徒盗发晋郗昙墓大获王羲之及诸名贤墨迹
　　　奂之经幢
府治西圃有陀罗尼经石幢唐云阳野叟王奂之集晋王羲之书奂之自题其端云集宗祖晋右军书欧阳修集古录曰陀罗尼经幢在润州宝墨亭中宋咸淳八年郡守赵溍移置焦山其题僧如玉瘗鹤铭辨证后云玉师示余瘗鹤铭辨余因以掘地所得陀罗尼经右军书遗之郡志有宝墨二即此帖之在州宅者与华阳真逸书也隐而显离而合于是古润二宝俱萃焦山下三生石上一笑领悟固奚庸多辨咸淳第八夏至日赵溍题
　　　建陵石麟
梁武帝父顺之仕齐为领军将军封临湘侯武帝即位追尊为文皇帝庙号太祖陵曰建陵碑曰太祖文皇帝之神道碑武帝大同中作石麒麟乃置于此墓至欧阳修集古目录乃以此碑为宋文帝神道碑然宋文帝长宁陵自在蒋山特其八字与文帝庙号俱同尔二陵见于姚思廉齐书及沈约宋书建康实录明甚
　　　宏墓铜器
蔡佑杂记丹阳有人发古墓得碑云宏偃将军墓梁朝人追取到铜器制度皆不甚古或云为县官所易
　　　幼度石龟
舆地志城南十字道北谢幼度将吏为之立碑后止有龟存焉今近城有乌龟湾者有石龟甚大岂谓是与
　　　探微青猊
甘露寺有陆探微所画青狻猊东坡诗云被板陆生画青猊戏盘跚上有二天人挥手如翔鸾
　　　僧繇化人
甘露寺有张僧繇所画菩萨像东坡诗云僧繇六化人霓衣挂冰纨隐见十二垒观者疑夸谩乂米南宫甘露寺悼古诗序云寺壁有张僧繇四菩萨一以为六一以为四未详
　　　道子僧像
米南宫甘露寺悼古诗序寺壁有吴道子行脚僧然东坡诗中不及之
　　　麒麟古碣
寰宇记云梁简文帝陵有麒麟碑尚存
　　　鸬鹚旧堰
唐僧皎然送杨山人往京口买药歌云夜惊潮没鸬鹚堰朝看日出芙蓉楼此堰久废莫详何地
　　　大律师碑
招隐寺大律师碑唐贞元中所立今在普照下方前军寨内大德五年秋七月为飓风所仆不知何在
　　　保福佛脑 【保福佛脑○(钞本此条在楼号千岩条前)　案严氏元照云大律师碑列钟铸开元前未有对语保福佛脑列楼号千岩前未有对语若移保福佛脑于大律师碑之后则适成偶句矣今从其说改正】 
城中保福尼寺后大圣院有辟支佛脑其上遍生舍利五彩绚烂中有赤白者二大如弹丸状若日月光莹夺目至元至大间两经御览寻复归于寺前大圣院有佛指宝公院东观音院皆有佛牙其上俱生舍利往来士女求观者众寺僧以此为布施之资也
　　　钟铸开元
延陵镇昌国寺铜钟上铸开元年号
　　　井刻大中
普照寺有井阑唐大中时所刻
　　　李得宝峰
因话录唐兵部员外郎李约有山林之致不好俗谈多蓄古器在润州尝得古铁一片击之清越又养一猿名生公尝以随逐月夜泛江登山击铁弹琴猿必啸和倾壶达夕醉而后已又于焦山得一石号宝峰后载归洛中
　　　张叩玉磬
国史纂异唐润州人曾得玉磬十二以献张率更叩其一曰晋某岁所造也是岁闰月所造磬者法月数当有十三今缺其一宜于黄钟东九尺掘必得焉求之如言而得之
　　　顾况山房
唐顾况自号华阳真逸弃官结屋居茅山石墨池上见茅山志
　　　秦丝石砚
茅山有唐秦丝山房在石墨池上舆地记丝唐人穴石为砚注道德经又隐逸传丝会稽人工诗
　　　楼号千岩
宋敏求舍人题刁约藏春诗云千岩相望蔽松筠注千岩楼在润州唐刺史王璠创
　　　亭名镇海
润州类集镇海亭临江亭桂亭杂见传记为登临之胜地今皆失其故处
　　　双井异色
丹阳县贤仁坊双井土人云其井最古不知何年所开相去数尺许南者色赤北者色黄莫喻其理或云丹阳山脉起于淮扬绝淮至东海州通泰踰于江由石公山并江南马迹至湖中而止其支者循湖东薄漕渠循丹阳而南其从西来者起三茅抵金坛至龙山而止其支者循万顷洋以东亦贯于丹阳双井为两山地脉之会故水色各异不知是否见蔡逢丹阳志
　　　千墩相连
丹阳县南七里丁桥东接毗陵西抵句金累累然冢阜相接或云即丁令威之所叹也按汉辽东华表柱有鹤歌曰丁令威丁令威化作辽东白鹤归城郭良是人民非何不学仙人累累丁桥之地岂令威故里耶
　　　郡庠四灵
宋干道壬辰春教官熊克因阅汉碑取麟凤二瑞图于壁其麟之赞曰麟胡为来有王者起旷代一获鲁狩汉畤至圣感之经绝史止于嗟麟兮维其时矣凤之赞曰有道则见凤何为藏仪韶鸣歧千载相望逮时之衰歌闻楚狂德备舜文览辉其翔庆元四年教官陈德一易之以石嘉熙中教官刘卿月又得四灵图于应天之府治摹刻于大成殿西庑麟凤二赞与熊直院所传正同其龙之赞曰或潜或跃龙称其神爰飞在天易况大人名师命纪瑞应昌辰类孰从之祥风庆云龟之赞曰天下有道神龟出焉背书胁文光昭后先谓何千岁游于芳莲得气致和维以永年今迁置于讲堂之北
　　　谢宅七佛 【谢宅七佛○(钞本是小字)　案此句与上文郡庠四灵句正相对偶乃此条之标题钞本混入夹注非也今特改正(拾遗类刁逵固吝句与上文用之妖妄句相对乃系标题钞本混入夹注今亦改正)】 
城南胜果寺宋高宗成肃谢后父冀王之墓存焉寺中有高宗所赐七佛画像至今犹存名笔也寺僧摹而刻之于石
　　　大河龙卵
宋天圣中近辅献龙卵云得自大河中诏遣中人送于金山寺至元佑间犹椟藏沈括居润时屡见之
　　　金山星石
宋治平元年毗陵日晡天大声如雷震一星如月出东南再震移西南三震星陨焉在宜兴计亭许氏园藩篱俱焚火息视地一窍深三尺余星犹灼烂久渐暗热不可近后得拳石头微锐其色如铁郑守伸取视以遗金山寺今犹存焉见梦溪笔谈
　　　题罗浮石
李德裕有题浙西公宇浮罗山石并题浙西公宇奇石二诗
　　　易观音钟
丹阳观音寺铜钟唐杨行密将安仁义所铸宋嘉定间郡守四明赵善湘以铁易之而去
　　　刊禹迹图
禹迹图以禹贡山川及古今州郡山水地名开方图之每方折地百里宋绍兴十二年十一月左迪功郎充镇江府府学教授俞篪依长安刊本重校立石于讲堂之西壁
　　　文戴颙碑
戴颙碑在招隐寺宋崇宁甲申米芾文
　　　李西台诗
李西台诗石刻在郡庠讲堂东壁
　　　黄山谷疏
因胜报亲禅院有宋集贤学士黄庭坚开堂疏石刻云因胜得名旧矣报亲自天锡之瓶水炉香终惜松楸之润晓猿夜鹤将从杖履之游礼部郎米芾跋
　　　流水院钟
涧壁流水院钟唐大中时所铸今在埤城法云寺
　　　胜果寺竹
谢坟胜果寺有石刻竹图在佛殿之侧不知何人笔也
　　　荆公手帖
王荆公手帖及郡守许遵诗并刻石郡庠讲堂东壁
　　　养直心经
金山龙游寺有苏养直所书心经及白衣观音像并镌于石
　　　刘赞三贤
丹阳县圃有三贤堂漫塘刘宰为之赞镂梓而揭诸梁间今不存矣其辞曰君子之道或出或处其出也股肱朝廷纲维区宇其处也激万代之清风立当时之砥柱堂堂卫公为世硕辅业广功崇鸾停凤翥就养琴堂幅巾容与飘飘后湖洁身霞举永谢蒲轮考盘兹土蹇驴风月短篷烟雨出处之德异世同谱不悼其穷不已其忠磨青天贯白虹挫佞骨摧奸锋使宇宙重开日月再中处兮胶庠之下士出兮社稷之元功维桑与梓有来必兴嗟嗟乎陈公三贤苏丞相颂后湖居士庠陈秘撰东也
　　　李图二像
金山旧有东坡佛印二像李伯时笔苏子由赞岁久损裂至顺壬申广东道都元帅本斋王都中请观敬叹命工装褫仍付常住
　　拾遗
　　　相逢曲阿
宋萧惠开为南东海太守时会稽太守蔡兴宗之郡惠开自京口请假还都相逢于曲阿
　　　随候朱方
梁大同末王励为南徐州别驾从事史武帝谒园陵道出朱方励随例迎候敕励令从辇侧所经山川莫不顾问励随事应对咸有故实又从登北顾楼赋诗辞义清典帝甚为嘉奖之
 　　李母弭变
唐李景逊母郑氏性严明景逊宦达发已班白小有过不免捶楚及观察浙西母问行日景逊率尔对有日郑曰如是吾方有事未及行盖怒其未尝告也且曰已贵何用母行景逊重请罪乃赦有左都押衙迕景逊意景逊杖之而毙军中忿怒将为变母闻之景逊方视事母出坐厅事立景逊于庭而责之曰天子付汝以方而国家刑罚岂得以为汝喜怒之资妄杀无罪之人乎命左右扯其衣坐之将挞其背将佐皆为再拜请不许皆泣谢久乃释之军中由是遂安
　　　篪父绝患
霍篪丹徒人宋绍兴初京口当戎马之冲民窘于兵荒轻相贼杀篪父时为府史鸡鸣时上府道遇妇人问府舍所在若将告变者篪父怪而问之不对则告曰吾府史也汝有谒于府必介我然后达且天尚早丽谯未启汝妇人旁皇其间能不为逻者执乎盍从我归须辨色而入妇人以为然乃携之归属其妻与为宾主私问之妇人具言本良家子失身为屠家婢其家常市婢数十闭之空房遇夜辄杀脯其肉以售而其徒不知也我幸以笃实见信待以家人诚不忍杀戮之惨故乘丙夜其家熟寐纵群婢而来以谒于府幸府司闻而禁之篪父语之曰汝一朝释十数人之死阴德实甚大但此事一白则是家无少长皆坐死又其家之亲邻及所与相卖买者皆不免无乃所活不足以酬所杀乎且汝意遏绝此事今其家以汝及群婢之亡知事且露必遂遁去去此而遂之他则无所施矣是汝所活不可胜计阴德当十倍于前也婢以为然遂不诣府屠家亦逃去其患遂绝未几生篪人以为阴德之报见京口耆旧传
　　　用之妖妄
唐高骈镇京口召致方伎士求不死之道吕用之以其术通于客次逾月不召俞公楚奇之强为儒服目曰江西吕巡官因荐于骈自是出入无禁专方药香火事骈移镇补右职用之乃立私党逞妖妄滥刑重赋道路怨嗟怀乱用之惧请置巡察使召募废吏阴狡凶狠者得百许人纵横闾巷谓之察子至于士庶之家密言隐语莫不知之纵谨静端默亦不免祸破灭者数百家将校中累足屏气焉
　　　刁逵固吝
晋刁协之孙逵素殷富奴客纵横固吝山泽为京口之蠹逵之诛也其子弥亡命帅数十人入京口城太尉留府司马陆仲元击斩之刘裕散其资蓄令百姓称力而取之弥日不尽时天下饥弊编户赖之以济见通鉴
　　　卫公诰命 【卫公诰命　李祖敕书○(钞本此二条在考古类顾况山房秦丝石砚条后)　案此二条与拾遗类重铸府印旧藏告身等条相类而与考古类诸条不甚相类今特改正】 
蔡佑杂记李卫公浙西观察使诰命用白绫上饰以销金云鹤藏京口焦百药秀才家
　　　李祖敕书
挥麈录丹阳吕城闸北委巷竹林中有李恪秀才者自云唐宗室系本大郑王房出其远祖武德贞观以来诰命敕书凡百余亦有薛少保颜鲁公书者奇甚明清每语亲旧经由无惜一访而阅之李生亦不靳人之观也今金坛西冈李氏盖其后其故物尚存箧笥云
　　　重铸府印
夷坚志支集宋建炎之乱暴失府印自后施用唯以观察使印代之而附小帖于傍曰借用淳熙十二年耿直之秉作守言于朝诏文思院重铸府印一钮及给降率僚吏望阙祗拜且受贺视之府字左画偏识者曰使君必不久于此当移他藩才一月果徙四明二年之间盖德常经张定叟枃张几仲子颜连莅兹土吴居甫琚兼领亦数月其或召或罢又颇多鲜有满两岁者
　　　旧藏告身
宋张知章丹徒人其曾孙藏敕告于家如新告身云将仕郎前守桂阳尉张知章年三十岁癸亥身材中形面貌黄白色少有髭润州丹徒县长乐乡支化里父为户云云或言唐时告身皆言人形状然不知宋庆历间尚尔也
丹徒陈裕业建侯校字 
至顺镇江志附录
　嘉定镇江续志 【嘉定镇江志　案卷二城池门子城注引嘉定续编二则卷七山水门土山注引续志一则盖即嘉定续志之文缘系此志援引嘉定续志而非嘉定续志羼入此志故仍列于各卷而不移至附录之中焉(志中引嘉定志咸淳志者亦仿此例)又案此志卷二闸类上闸注卷三户口门理宗时户口注卷四土产门酒注卷六造作类段疋条注及军器条注卷七泉类紫金泉注各引嘉定志一则卷六常赋类商课条及酒醋课条各引嘉定志二则钞本嘉定志俱不载显系脱去然原书久亡无以知其次第所载今姑摘录于此以备参考至于此志引嘉定志而钞本有之者则不赘焉(志中引咸淳志及前志旧志者其原书亦皆久亡难以补缀故附录门内亦但列其目而不复重述)】 
　　以下见十一卷防守屯条后
节制司芦场在高家沙与焦山相对系充诸军战船搭盖芦（上竹下呇）及系縳缆索之类元管业则张循王府租扑则戴忠翊守臣龙图大卿赵善湘仍旧数每岁输钱三千五百贯于张府官自采砍以充上件之用于私初无所损于官大有所益张府既愿租于官遂申闻朝省以为永久之利今备录省札如后
嘉定十六年九月十四日淮当年九月三日枢密院札子知镇江府节制水军都统司诸军赵龙图申契勘节制官见管战船所用在上搭盖芦（艼去丁改废）踏子及常用系縳荻缆之类向在都统司时例是分隶七军管认名为搭盖苟且异常不免风雨之所飘溃烈日之所曝晒故其船随修随坏曾无二年堪好不修之船及隶本司已经数年既本司别无财赋遂只从例监勒诸军搭盖诸军自出戌移屯之后各军在寨财赋犹有窘乏虽名曰监勒搭盖而实不能有搭盖者但数日一次展到头而已以此数年之间不过那融收买些少芦（艼去丁改废）随分搭盖要紧船只及荻缆不时断烂或遇风雨尝恐误事善湘承乏一岁有半既知诸军无所从出又见战船无可搭盖被风雨烈日所敝日夜思虑求所以自为搭盖之策未得其说尝会计其数见管大小战船并接续添修战船共二百四十只又脚船一百只通计三百四十只合用搭盖芦（艼去丁改废）一十一万□千三百六十八领合用大芦七千四百六十束并系缚荻缆六百九十四条计大荻二千七百七十六束两项通计芦荻一万二百三十六束此乃一年一次须用换易之物其数既瀚大若从本司一一收买则所费不赀委是无从而出寻差人前去本府沿江一带踏逐官民户芦场地段见今租扑与人采砍出卖之数令差人和议并从租扑户体例用钱租扑本司却差水军船前去采斫计其场内所收芦荻可充搭盖上件战船及缆索所用之外比之民间却省顾人采斫工食及船脚之费可以补还上件租扑价钱于私既无所损而于官大有所益且可为每岁指准之计续据牙人踏逐到芦场一段在本府焦山相对名曰高家沙其场系张府为业自旧租扑与人去年系本府戴忠翊租扑计租钱三千五百贯一年作三限支打证得上项芦场张府既租扑与人不过是每岁欲得租钱而已遂唤上张府干人马思恭申士良等据入状自从今岁情愿听从节制司租扑本司除已依戴忠翊见还张府三千五百贯租钱体例自嘉定十六年为始系节制司承替租扑差官采听水军船场专一织造芦荻（艼去丁改废）缆充搭盖战船及系缚缆索使用本司即不令其它处关拨一茎一枝互用亦无低价抑勒分毫亏损张府课利切恐本司事力轻微他时或被谋利之徒妄生词诉致使战船永无搭盖之日实为利害所关合具申朝廷证会若是本有分文亏损张府低价抑勒或有并缘支用则善湘与节制司属官共俟朝典所不敢辞所贵事在必行以济军中急切之敝伏乞证会申闻事右札付镇江府节制赵龙图证会准此嘉定十六年九月三日
　　以下见十八卷吴淑条前
南唐李氏 【间设贡举选士吴淑在江南举进士擢高第补丹阳尉久之直内史从李煜归朝】 
　咸淳镇江志 【咸淳镇江志　案卷三风俗门叙后户口门度宗时户口注卷四土产门玉兰注及紫笑注卷五田土叙注卷六常赋门夏税条秋租条旧贡类银注□□类商课条造作类段疋条及军器条卷七洞类黄龙洞注河类市河注卷八庙类留侯庙注及昭惠庙注卷九寺类花山寺注卷十观类紫府观注卷十三坛壝类金坛县社稷坛注卷十七将佐门计议注卷十九孝友类周伸注并引咸淳志一则卷二城池门郡城注引咸淳志三则所引者虽不过千万中之一二然尚足见其梗概至于卷十一学校门茅山书院注引咸淳续志一则或疑续字为衍文然方逢辰之志成于咸淳元年或其后另有续志亦未可定今仍存而不删焉　又案卷二坊巷门丹阳县坊十注乡都门丹徒崇德乡注津渡门叙闸类中闸注卷四土产门布注牛乳注卷七山类土山注洞类青龙洞注卷八庙类火祆庙注卷十二墓类吴季子墓注卷十三治所类都统司注卷十七司属类叙卷十九隐逸类焦光注并引旧志一则卷一叙郡门引旧志八则卷十九方外类沈建注引润州旧志一则卷八庙类留侯庙注卷十七将佐类从军舍人注俱引前志一则(以上所举皆嘉定志所无其已见嘉定志者及但云旧志不载旧志略而不书者概不列焉)虽未知其为咸淳志与否然要是宋以前之旧志故今亦汇举之以便阅者之寻检焉】 
　　以下见十六卷签判条后 
旧有壁记今不存嘉定志于壁记外得一人曰郑民彝今复得一人曰宫声
郑民彝仁宗时人太尉戬之子签书镇江军节度判官公事见华阳集
宫声左朝奉大夫签书节度判官厅公事见绍兴九年汪藻修学记
永乐镇江志 【永乐镇江志　案明时镇江志书亦多散佚然乾隆镇江志及嘉庆丹徒志其中引永乐成化等志者颇多而叙明以前之事亦多据宋元二志且闲有引咸淳等志之逸文者盖自来志书莫不递相沿袭良以时代近者闻见为较真也后之修志者诚能据宋元二志为本参之以明代诸志上采干道以前地志之逸文(熊克干道志虽已久佚然舆地纪胜等书所引正复不少此外如京口记润州图经等书散见于他书者尚可搜辑至于京口耆旧传等书现存于今者更无论矣)旁考文集说部等书(旧志之遗漏舛误者以文集说部等书证之可以刊谬订讹)以求折中于至当庶不至有因陋就简之弊也夫】 
　　以下见二卷京口闸条后
【至元间闸西北平陆二三里民居甚众后潮水侵啮其地皆沦入于江今止存十数家耳】 
　　以下见十五卷封君条前 
明朝本府知府 【正四品】 　同知 【正五品】 　通判 【正六品】 　推官 【正七品】 　经历司经历 【正八品】 　知事 【正九品】 　照磨所照磨 【从九品】 　检校 【未入流】 　司狱司司狱 【从九品】 　儒学教谕 【从九品】 　训导 【未入流】 　僧纲司僧纲 【从九品】 　副都纲 【未入流】 　道纪司都纪 【从九品】 　副都纪 【未入流】 　阴阳学正术 【从九品】 　医学正科 【从九品】 　织染局大使 【从九品】 　副使 【未入流】 　税课司大使 【从九品】 　副使 【未入流】 　大军仓大使 【从九品】 　副使 【未入流】 　炭渚驿丞 【未入流】 　京口驿丞 【未入流】 　丹徒坝官 【未入流】 　甘露坝官 【未入流】 　濒江新港坝官 【未入流】 　通津递运所大使 【未入流】 　广盈库 【未入流】 
丹徒县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　丹徒镇巡检司巡检 【入流】 　安港巡检司巡检 【入流】 　高资镇巡检司巡检 【入流】 　税课局大使 【未入流】 
丹阳县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　僧会司僧会 【未入流】 　道会司道会 【未入流】 　阴阳学训术 【未入流】 　医学训科 【未入流】 　税课局大使 【未入流】 　吕城坝官 【未入流】 　吕城驿丞 【未入流】 　云阳驿丞 【未入流】 　吕城镇巡检司巡检 【入流】 　包港巡检司巡检 【入流】 
金坛县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　僧会司僧会 【未入流】 　道会司道会 【未入流】 　阴阳学训术 【未入流】 　医学训科 【未入流】 　税课局大使 【未入流】 　湖溪巡检司巡检 【入流】 　长荡河泊所官 【未入流】 
丹徒陈裕武汉藩校字

至顺镇江志卷二十
　杂录〔一〕 【杂录○钞本无此二字　案张氏鉴云卷九丹徒县因胜寺门外有石羊注云事见杂录门又丹阳县戒珠院梁碑事注云见杂录门今杂录内不载而见于考古类又卷十二陵墓类吴季子墓条云详杂录门考古类是杂录其总名而考古其子目也今考卷八神庙门季子庙注云详见杂录门之考古类今在季子庙碑条下卷九显亲胜果寺注云详见杂录门考古类今在谢宅七佛条下法云寺注云详见杂录门考古类今在流水院钟条下因胜寺注云详见杂录今在考古类黄山谷疏条下保福寺注云详见杂录考古类今在保福佛脑条下昌国寺注云详见杂录门今在考古类钟铸开元条下广福院注云详见杂录门考古类今在易观音钟条下足征张说之确今特补杂录二字于此卷之首张氏又云卷三风俗叙注云见杂录郡事今无郡事一类考此志郡事类钞本误列于宋志今特改正盖郡事亦杂录之子目也】 
叙(缺)
　　天文
 　　甘露降祥
吴黄武二年五月曲阿言甘露降晋元兴三年三月己卯甘露降丹徒宋永初元年九月庚辰甘露降丹徒岘山元嘉二十七年五月甲戌甘露降东海丹徒泰始三年十一月癸亥甘露降南东海丹徒建冈以上并见宋志齐中兴元年十二月乙酉甘露降茅山弥漫数里见梁武帝纪梁绍太二年二月甘露频降京口或至三数升大如奕棋子见陈高祖纪唐甘露降北固山时李德裕建寺因以为名见甘露寺注
　　　大风为菑
宋孝建间南徐州大风飞落屋瓦城门倒覆见晋陵王诞传唐开元九年七月润州暴风雨发屋拔木才四年润州大风自东北海涛没瓜步并见唐志
　　　暴风裂帐 【暴风裂帐○钞本此条在观潮馈药条后　案上文甘露降祥大风为菑二条皆属于天文则暴风裂帐条亦当属于天文不应属于祥异今特改正】 
南唐徐知谔镇润州有蜀估持凤头至自言得之徼外蛮夷状如雄鸡广五寸朱冠金喙文彩焕烂如生冠上正平可用为枕人咸异之一日游蒜山除地为场连虎皮为大幄号虎帐与宾寮会饮其中忽暴风至裂帐尽碎如飞蝶凤头亦失去知谔惧而归属疾数日卒平生尝语人曰人生七十为大限吾生长王家穷极驩乐一日可敌世人二日年三十五其死乎至是如其言宋朝类苑载知谔以凤头并画牛一轴献后主煜煜持贡阙下知谔既病卒初不及事后主类苑传之失实也
　　　□□□□(缺) 【□□□□(缺)○(钞本无)　案杂录门内皆系四字为句两两相对而暴风裂帐条未有对句今补列此以存其概下文祥异类旱干水溢枯秸复生受金折禄观潮馈药洞宾足迹五条地理类鸠兹隶润京口谓京死葬朱方三条姓氏类许左甘纪一条文事类善变素丝深惜益友阳陶箴角篥养直送别四条武事类无忌斩修一条皆无对句今悉仿此例补□□□□（缺）于各条之后焉（人物类唐刘十三润李二十元诜还家杜秋归乡京口裴五钱唐盛童六条郡事类裴宽自戒若山遇仙二条俱系有正文无夹注今于各条下均注一缺字以备参考）】 
　　祥异 【祥异○(钞本无此二字)　案张氏鉴云卷十丹徒县真武道院注中有吕洞宾足迹图事详见灵异类今无此名目而洞宾足迹条下注见拾遗类四字疑拾遗是总门而天文灵异等皆其分目也今考旱干水溢枯秸复生沟城得铭掘园获印受金折禄观潮馈药等条在洞宾足迹条前皆当属于灵异钞本脱去灵异二字遂与天文类相混其误甚矣洞宾足迹条既在灵异类中则注末不应又言见拾遗类钞本衍此四字尤误之甚矣盖天文祥异拾遗皆系杂录之子目天文类祥异类当列于各类之首拾遗类当列于各类之末钞本误列拾遗类于祥异类之后而相逢曲阿条前脱去拾遗二字遂误衍于洞宾足迹条下此展转致误之由也张氏谓当补灵异二字是矣而又谓拾遗为总门天文灵异等皆其分目则未免有误盖宋志之拾遗类既是杂录门之子目则此志之拾遗类亦当是杂录门之子目不应另为总门也文事武事考古等类既皆是杂录之子目则天文灵异亦当是杂录之子目不应又为它门之子目也今补灵异二字于旱干水溢条前补拾遗二字于相逢曲阿条前删去洞宾足迹注中见拾遗类四字而移拾遗类诸条于下卷之末(宋志拾遗类亦列于杂录门各类之末)以复其旧】 
　　　旱干水溢
晋升平二年晋陵等五郡大水稻稼荡没黎庶饥馑见晋志大和六年晋陵等郡大水见废帝纪太元十七年六月甲寅京口西浦涛入杀人见晋志及宋志宋大明四年南徐南兖州大水见宋志陈永定二年八月丹徒兰陵二县界遗山侧一旦因涛水涌生沙涨周旋千余顷并膏腴堪垦植见 【一旦因涛水涌生沙涨周施千余顷并膏腴堪恳植见○(钞本无此二十一字)　案此条记陈永建二年之事乃陈高祖本纪之文钞本脱去二十一字遂致上下不相联属今据焦山本补入】 高祖纪唐永贞元年润池扬楚等州旱见顺宗纪元和四年十一月浙西苏润常州旱俭见宪宗纪元和七年夏扬润等州旱十一年润常湖陈许五州水害稼并见唐志太和七年十月辛酉润常苏湖四州水害稼又见文宗纪大中十二年舒寿和润等州水害稼光启初润州江水赤凡数日并见唐志
 □□□□(缺)
 枯秸复生
宋绍兴元年秋七月乙未朔浙西大帅刘光世以枯秸生穗为瑞奏之高宗曰岁丰人不乏食朝得贤辅佐军中有十万铁骑兵乃可谓之瑞此外不足信之
 □□□□(缺)
 沟城得铭
唐王璠以检校礼部尚书刺润州因沟其城既凿深数尺役人得一方石铭十二字云山有石石有玉玉有瑕瑕即休璠命寮佐辨之莫析其旨京口老人讲之曰此石非尚书吉兆也且公之先曰崟崟生础以文而观是山有石也础生璠是石有玉也璠之子曰遐休是玉有瑕瑕即休者绝也兆其绝绪乎见太平广记
 掘园获印 【掘园获印○(钞本掘作蔬获作玉)　案戴氏守梧云上条云沟城得铭若此条云蔬园玉印则二句不相对待考此条注云道士傅德占使掘之深三尺获玉印一钮盖蔬当作掘玉当作获方与上句字字相对今从其说改正】 
齐志永明九年曲阿县民广庆宅左有园园东南广袤四丈每种菜辄鲜异虽加采拔随复更生夜中尝有白光皎质属天状似垂绢私疑非常请师卜候道士傅德占使掘之深三尺获玉印一钮文曰长承万福□
 受金折禄
唐王琼贞元初为丹阳令三年调集皆黜落甚惋愤乃百千诣茅山道士叶虚中求奏章以问吉凶虚中年九十余强为奏之其章随香烟飞上缥缈不见食顷复堕地有朱书其末云受金百两折禄三年枉杀二人死后处分后一岁琼暴疾而终
 □□□□(缺)
 观潮馈药
曾慥百家诗选载苏养直居丹阳后湖盛夏追凉方与客对棋有衣褐者通谒云罗浮山道人江观潮直造坐曰罗浮黄真人以公不好世之所好气母已成令某持丹度公袖中出小合药黄色膏融养直以置佛室后食蜜雪和以龙脑一夕暴下而卒所亲记道人言亟取磨饮即苏绍兴十七年岁旦与家人酌别二日东方未明披衣曳杖出门行步如飞妻孥奔逐挽衣则已逝矣苕溪渔隐曰洪庆善与养直皆丹阳人余以问庆善庆善云初无此事乃曾端伯传闻之误
 □□□□(缺)
 洞宾足迹
郡城中有真武道院全真道人处之至元十九年仲冬大雪有道人迫暮叩门求宿衣服缕时羽众云集单位已满无可容者道人不肯他去因宿于庖舍次早莫知所在但见一盆覆地上启盆视之画一大圈于地圈内有双足迹其中各作一口字仍画地作四句云会得青蛇元妙识破师门孔窍价值万两黄金知音一文不要观者如市人皆以为吕洞宾也里人盛伯真命工横写成图留道院中
 □□□□(缺)
　　地理
 鸠兹隶润
指掌图曰润州鸠兹按左氏传襄公三年楚子重伐吴克鸠兹杜预注在芜湖县东今夷也又前汉志芜湖属丹阳郡又按姑熟志鸠兹在芜湖县东四十里春秋时吴邑杜预注为夷舆地志为兹皆古鸠兹地考此则指掌图以鸠兹隶润州特据丹阳故地以书
 □□□□(缺)
 京口谓京
献帝春秋刘备至京谓孙权曰吴去此数百里即有惊急赴救为难将军无意屯京乎权曰秣陵有小江百余里可以安大船吾方理水军当移据盖吴先都京复都建邺则京口亦谓之京
 □□□□(缺)
 宋拟东秦
宋鲍照从过旧宫诗云东秦邦北门非亲谁克居旧宫盖武帝微时所筑后为宫所谓丹徒宫也文帝以后数幸焉初武帝遗诏京口要地去都密迩非宗室近戚不得居之故邱希范诗亦曰实惟北门重匪亲孰为寄照诗以京口为东秦者取汉书东西秦之义
 唐号金陵
唐杜牧之诗金陵津渡小山楼一宿行人秪自愁潮落夜江斜月里两三星火是瓜洲盖唐人指京口曰金陵按张氏行役记甘露寺在金陵山上李约初至金陵于李锜坐屡赞招隐寺标致杜审权自润州刺史除尚书左仆射制曰顷罢机务镇于金陵骆宾王送阎五还润州诗序云言返惟桑修途指金陵之地元稹寄浙西大夫李德裕诗云金陵太守曾相伴如此者不可枚举盖当时江宁句容俱隶润州故也
　　　开伊娄河
唐地理志伊娄河开元二十七年润州刺史齐澣所开按澣本传云州北距瓜步沙尾纡汇六十里舟多败溺澣徙漕路繇京口埭治伊娄渠以达杨子岁无覆舟减运钱数十万
唐书音训京口在润州城东北甘露寺侧瓜步在今真州西六十里距扬州一百二十里宋文帝馈百牢于魏处也案今扬州西南二十里有瓜洲土人云其洲为瓜步也伊娄渠今无其名疑今瓜洲北至扬子运渠是其地当时瓜洲遥隶润州故澣得以改置
案今瓜洲去扬州四十五里音训止言二十里未详
李白有题瓜洲新河饯族叔舍人渡江诗云齐公作新河万古流不绝丰功利生人天壤同朽灭两桥对双阁旁树有行列爱此如甘棠谁云敢攀折吴关倚北固天险自兹设海水落斗门 【海水落斗门○(钞本无海字)　案此句乃李白题瓜洲新河饯族叔舍人渡江诗钞本脱一海字遂不成句今据太白集补入(文事类阳陶觱篥注引白乐天诗云关璀老死李衮生钞本死作老衮作兖考古类探微青猊注引苏东坡诗云破板陆生画钞本画作书今并据本集改正)】 潮平见沙汭云云
　　　修瓜洲城
宋宝佑四年赵与（上山下言）以总领兼郡是时瓜洲遥隶镇江宫人给官会三十万使修瓜洲城壁自水门及东护坦万人楼天子记城身东弩台石脚皆因旧加新边江女须护城四百六十四丈东西拼（上沙下木）木四十二丈蛤蜊坝二十五丈皆一新创造庀工于七月迄于五年五月
　　　栅口断牛
舆地志汉时有金牛出于山东驰到曲阿界村人栅断其道谓其地为栅口牛忽奔骤因曰奔牛又四蕃志云万策湖中有铜牛人逐之上东山入土掘走至此栅今栅口及堰皆以此号二说稍异
　　　庱亭射虎
韵书注庱吴中亭名孙权射虎伤马地音力拯切
　　　延陵破培
京口集有李仲殊延陵破培诗云管鲍分金旧所传破培今见想前贤义风扫地天还日一遗基一泫然详其诗意必有所指
　　　大江涨沙
山川形势固有时迁易大抵江中多沙初自水底将涌聚傍江居人多能以水色验之渐涨而出水初谓之涂泥地已而生小黄花谓之黄花杂草地其相去迟速不常近不过三五年者自黄花变而生芦苇则亘数十里皆为良田其利不赀故有辨其水色即请射而驾空出税二三年者予在丹徒闻金山之南将有涨沙者安知异时金山复不与润州为一邪蔡宽夫诗话
　　　死葬朱方 【死葬朱方○(钞本此条在拾遗类相逢曲阿条后)　案注云京口江山素号奇伟又云盖新丰地平如掌庶不至坏江山之形势是此条本当列于地理不当列于拾遗明矣今改正(随候朱方条钞本列于文事类善变素丝条后今案此四字与善变素丝不对而与相逢曲阿条字字为对盖朱方与曲阿皆是地名而以随候对相逢较诸以死葬对相逢尤为工确况其注中以从辇应对为主而赋诗事但于注末言之然则此条当列于拾遗类不当列于文事类明矣今亦改正)】 
京口江山素号奇伟汴宋时士大夫有生居洛阳死葬朱方之语绍兴罹兵屯大军于江上先时公卿甲第与夫名胜之迹率为营寨所占穿凿殆遍厥后江上诸帅多生于此亦江山之秀不在此而在彼也郡守刘子羽尝曰予若早来则当置诸寨于新丰盖新丰地平如掌庶不至坏江山之形势
 □□□□(缺)
　　人物
 曲阿宏戎
晋徐州刺史庾希以罪免与故青州刺史武沈之子遵聚众于海滨略渔人船夜入京口城平北司马卞耽踰城奔曲阿与曲阿人宏戎发诸县兵三千并力屯新城以击希希战败闭城而自守
　　　荆溪杜君
唐陆龟蒙有荆溪早景题杜秀才水亭诗云晓和风露立晴烟祗恐腥魂涴洞天云肆有龙君若买便敲初日铸金钱荆溪源出于金坛县之古荆城东流入于常州
　　　唐刘十三(缺)
　　　润李二十(缺)
　　　元诜还家(缺)
　　　许渤在润
明道先生语录许渤在润州与范文正胡宿周茂叔游
　　　郑女入宫
唐丹阳郑氏女有相者言是女当贵李锜闻之纳为侍人锜诛没入掖庭侍懿安后宪宗幸之遂生宣宗后尊为皇太后
　　　杜秋归乡(缺)
　　　京口裴五(缺)
　　　钱唐盛童(缺)
　　姓氏
 许左甘纪
寰宇记丹阳郡出四姓
 □□□□(缺)
　　郡事
　　　置幽州牧
齐志南徐州镇京口吴置幽州牧屯兵在焉
　　　领京下督
吴顾承传承领京下督又孙韶传孙越为京下督
　　　地兼蕃重
宋文帝元嘉二十六年幸丹徒谒金陵大赦三月乙丑诏曰京口形胜实为名都顷年岳牧迁回军民徙散廛里庐宇不逮往日皇基旧乡地兼蕃重宜令殷阜式崇形望可募诸州乐移者数千家给以田宅并蠲复
　　　事系安危
宋江夏王义恭涉猎文义而骄奢不节出镇京口太祖与书诫之曰汝以弱冠便亲方任天下艰难国家事重虽曰守成实亦未易隆替安危在吾曹耳言集未日无由复得相规诲宜深自砥砺思而后行亲礼国士友接佳流识别贤愚监察邪正然后能尽君子之心收小人之力
　　　谐之举才
江革传齐胡谐之行南徐州事时江革举南徐州秀才中书郎王融与谐之书令荐革谐之方贡琅邪王泛 【方贡琅邪王泛○(钞本无泛字)　案无泛字则语意不明今据梁书江革传补入嘉定志卷十三行南徐州事胡谐之传亦有泛字下文萧绩诘吏条注云长史王僧孺弗之觉钞本弗之误作楚今据梁书南康王绩传改正嘉定志卷十三梁南徐州刺史南康王绩传亦作弗之】 便以革代之
　　　萧绩诘吏
梁萧绩天监中为南徐州刺史时年七岁主者有受货洗改解书长史王僧孺弗之觉绩见而辄诘实时首服众咸叹其聪警
　　　延嗣不降
唐刘延嗣传文明初为润州司马属徐敬业作乱率众攻润州延嗣与刺史李思文固守不降俄而城陷敬业执延嗣令降延嗣曰延嗣世蒙恩当思效命州城不守多负朝廷终不能苟免偷生以累宗族囚江都狱中敬业败迁梓州刺史
　　　裴宽自戒(缺)
　　　若山遇仙(缺)
　　　息元诡寿
唐敬宗时杜景先上言其友周息元寿数百岁帝遣宦者往润州迎之至京师馆之禁中山亭李德裕论奏息元诞谲不情文宗即位逐之
　　　韩罚俸
唐元和四年韩为镇海军节度浙西观察使封杖决湖州安吉县令孙澥四日致死时元稹以监察御史分务东台劾奏云孙澥官忝字人一邑父母白状追摄过犯绝轻观察使职在六条访察事有不法即合具状奏闻封杖决巡内官吏典法无文数日致死有伤和气请明典宪严加禁断五年正月敕备历中外合遵典宪有此乖越良所怃然罚一月俸料
　　　李翛鸠财
翛不知何许人进京兆尹专聚敛以固恩宠帝以浙西重镇号为殷阜欲掊拌遗利乃以翛为润州刺史浙西观察使令设法鸠聚利货淮西用兵颇赖其赋及卒士有相贺者
　　　仁义掷弓
安仁义以沙陀叛将奔淮南杨行密大喜属以骑兵使在田頵右两人名冠军中共攻常州杀刺史杜棱钱镠方屯润州一夕溃会孙儒南略诒书仁义通好以疑行密行密待益厚除行军副使乃表仁义为润州刺史会田頵诒书行密愿上天子常赋行密不从頵绝行密仁义与頵连和攻升州刺史李神福大破頵将王坛仁义焚东塘战舰夜攻常州不克转战至夹冈立帜解甲而息追兵莫敢向行密遣将王茂章攻润州仁义以善射冠军中又治军严善得士心战卒数百濠梁不毁开门斗先告所当中然后射之茂章等不敢与角行密遣使谓曰吾不忘公功能自归当复为行军副使仁义欲降其子固谏乃止茂章为地道入城遂克之仁义以家属保城楼众不敢逼先是攻城诸将见仁义辄骂之唯李德诚不然至是仁义召德诚登楼谓曰汝有礼吾今以为汝功且以爱妾赠之乃掷弓于地德诚掖之而下
卢宪论曰仁义与頵为刺史皆出于行密表奏頵能责行密上常赋于天子与仁义复叛之二人名义甚正故史臣传頵于新史以仁义附见则仁义刺润终始为唐臣
　　　茂章毁第
唐王茂章为润州刺史杨行密登城望见茂章营第曰天下未定而茂章居寝郁然渠肯为我忘身乎茂章遂毁损之
　　　柳开诱盗
宋柳开守润既至治所招诱群盗以奉金给之又解衣与贼酋置之左右或谓不可开曰彼失所则盗不尔则吾民也始惧死故假息锋刃之下今推以赤心夫岂不怀未半岁境内辑宁
　　　彦远忧旱
宋钱彦远守润上疏曰今岁大旱人心嗷嗷天其或者出谴告以示陛下苟能钦天之戒增修德业则宗庙与社稷之福也
　　　德裕黩货
宋开宝末丁德裕为常润等州经略使恃势黩货不恤士卒人不能堪为钱俶所奏太祖黜之
　　　真卿侮法
宋元丰中有言鞠真卿知润州侮法作威请劾其罪从之神宗曰刺史县令治民为最近汉自刺史有入为三公者盖重其任尔今之藩郡不过数十往往多不得人县令可知也自今更宜谨择
　　　曾肇言觌
宋曾肇言王觌言事不当差知润州臣恐在廷之臣以觌为戒依违顾望莫肯正论所有制辞未敢修撰后觌卒守润州
　　　苏轼论服
宋元佑初苏轼言臣窃见前者台官论朱服不孝因此乞外官宰相除服直龙图阁知润州服因人言反获美命盖宰相上欺朝廷下困台谏习用此术久已成例不可不察
　　　安礼丏去
宋侍御史张汝贤奏左丞王安礼素行贪秽身任润州太守日娼女共政私其部内馆阁故老侍婢以归闺门之内数致忿争安礼修身治家如此其能正百官理万民乎安礼丏去遂知江宁
　　　德象求援
宋郑德象滋晚守京口怠于为政汤致远为两浙漕宣言候应办北使至郡按治之时秦桧当国德象求援于秦盖宣和初秦试南宫郑为参详官其所取也至是汤别秦以行秦云郑德象久不通问有少书信烦为携达因面授之汤视缄题门下具位秦桧汤得之幡然而改
　　　为军发粟
宋建炎之乱镇江岁输上供米率不如数转运使按视计仓粟之在存者尚负数万尽扃钥而去军食不继官吏忧窘不知所出而郡守汪藻适至命破鐍给之贻书使者曰官军张颐待哺米在廪中而不予之食群黥饥饿无聊虽锢南山犹有隙也辄以便宜开发老守重得罪不敢辞会言者谗藻而罢
　　　听民车水
宋淳熙中进呈户部勘当知镇江府耿秉奏如遇亢旱听民车河水孝宗曰河水岂可不令百姓灌田大臣奏寻常人使来时恐水浅所以不听人户车水孝宗曰稼穑事大可从耿秉所请
　　　乞米赈饥
宋苏携为丹阳丞岁饥赈济携乞米于有司有司难之请至再三必得米则朝夕临视唯恐不均虽邻邑归者亦受而不辞全活千万计
 　陈策发廪
天历己巳大旱郡民饥疫知事沈德华陈救荒之计路曰赈穷乏于既极当思通变之方备忧患于将来必究深长之策惟荒政首以散财而凶岁先于移粟任人之道莫外乎此本郡田土硗瘠产薄民弱富饶之家且无兼岁之储贫窭之民望熟贷食室如悬磬稍至歉岁便不聊生今岁自五月以来亢旱不雨高低禾苗尽为焦土至八月初已称阙食始卖猪羊鸡犬继以牛牛农具中旬之后鬻妻弃子络绎道途良善老弱转乎沟壑强暴少壮聚为剽掠遥计来年二麦犹有九月之悬且以一路约饥民二十万口每人日食一升今姑灭半以延残喘尚计日用千石比接新麦计用二十七万石今在仓之粟止有三万纵使准拨赈济不过惠及一时政如车火杯水势莫能救窃惟平江嘉兴湖州地土膏腴人民富庶访诸今岁田禾倍收以有及无懋迁之法如以平江等三郡有粮富家计口除一岁食用外余粮运赴被灾去处置场赈粜极贫小户官为给济却令本路殷实之家及有米寺观庵院四散立镬设粥以便就食毋使聚集以生疫疠之气诚为急务省檄谕以先尽义仓稻谷赈济不敷则劝率富家接济德华又言俵散义仓劝率富家小歉之岁行之为宜大侵之年何能博施今申至饥民二十七万余口已出元度之数向去陆续申告又不止此义仓储谷止存七千敷给已尽郡境富家岁租仅及千石概邑不过一二十户科差百需尽出其门自救不赡何暇及人纵使勉强应命所济几何今饥民嗷嗷待哺掘草根于既枯采麦苗于始发鹑衣枵服坐以待毙将见腊尽春交之际饿殍狼藉城邑邱墟虽欲加惠事无及矣如蒙哀允于粮多路分仓内约量支拨仍拨降官钱于得熟处所和籴作急赈济生灵幸甚于是省府量拨松江赤籼米四万石照依元收时估赈粜德华复言屋焚必救何暇先言于丈人嫂溺则援岂可复拘于常礼盖以扶危拯急则必反经合权前汉汲长孺因河南水灾而开仓宁伏矫制之罪近代范尧夫以庆州旱蝗而散粟罔俟奏报之文所谓因时制宜不可执一而凝滞也今司县申至饥民四十万三千五百口命悬旦暮有甚焚溺且设官分职本以为民民既危亡而居官守者岂可全身自保坐视而不加之意哉拟将所拨粮米择其甚贫验口赈济为便省府从请遂以八千赈济余者粜焉民赖以生时府吏王允珪者实赞成之详见弟贞己巳录元珪字允中以儒为吏京口人也
　　　却供什物 【却供什物○(钞本此下二条在拾遗类篪父绝患条前)　案上文所载柳开诱盗彦远忧旱以下十条嘉定志卷二十一杂录门备载其事彼处脱去子目疑是郡事二字而却供什物事亦与并列然则此志却供什物条当列于郡事类矣讥献羡余与却供什物相对却供什物既当列于郡事类则讥献羡余亦当列于郡事类矣况此二条与郡事诸条莫不相类而与拾遗诸条不甚相类焉有不属于郡事而反属于拾遗者乎兹特改正】 
建炎戊申宋高宗幸镇江先是本府寄留温杭二州上供物有以螺钿为之者帝恶其奇巧令知府钱伯言毁之伯言奏曰奉诏毁螺钿什物于市观者悦服帝因谓宰臣曰还淳反朴须人主以身先之
　　　讥献羡余
佩韦集辑闻载宋宝佑丁巳总领徐（上□下木）献羡余钱三百万旨转一官依旧职时董鸿仪父以司户参军人总幕作奴戒讥之其辞曰董子官于南徐奉钱二百有三十券贮以箧百费取需焉率兼旬而尽复闵闵焉数日以待继有奴狡笑于旁曰使狡得职是箧当不至乏绝且有赢羡余甘其言也使职之已而默计其缾罄罍耻也呼狡问有余狡曰有余曰子非以吾之券贷于人而取其倍称之息欤不然则获草中之蚨欤狡曰亡是也狡能使郎有余足矣奚以问为余喜而歌曰昔啬兮今丰昔窘涉兮今从容月之羡以百计岁之羡以千计吾其免乎屡空信乎狡之为吾谋也忠一夕月明步于庭有歌于墙阴者曰露零零兮沾衣鹤翩翩兮夕饥鹤饥兮何憾伤子产之智兮而受校人之欺审而听之吾史戆也余曰戆尔何歌之悲也曰自郎之任是狡也戆不得受子之佣矣戆不足计也以物售子者不得受子之直矣子之所识穷乏者不得以时蒙子之泽矣余矍然曰兹狡之所谓有余者哉诘朝亟斥箧中券偿之其羞涩也如初（上□下木）闻之虽怒而愧
 文事 【文事○(钞本作杂录)　案卷十三亭类二翁亭注云详见杂录今检之在蒜山二翁条下是伐乌林曲以下诸条原当属于杂录然考登多景楼题金山寺等条宋志列于文事类而文事类又属于杂录门则此志亦当以文事为子目而属于杂录之总目无疑二翁亭注但言详具杂录而不言文事类者从省文耳(因胜寺注但言详见杂录而不言考古类与此正同盖注中言互见者往往从省文也)　又案卷十三观类月观注云李德裕有登万岁楼闻哭声事见杂录检杂录门各类俱不载此事考嘉定志杂录门鞠狱类载登万岁楼闻哭声事与此志所述略同惟李德裕作韩滉当是一事而传闻异辞此志杂录门较嘉定志少鞠狱类多刑罚类所载者惟流涕行法共案设酒二条较他类特少疑此事本列于刑罚类中而传写者脱之也然原书久佚又未审对句所言何事难以臆补姑存此说以备参考云耳至于此志注中言互见他卷者颇多或检之而得(卷二程公桥注云见上闸注京口闸注及吕城闸注并云详见吕城堰注斗门类注云并详练湖注卷四谷类黄粟注布帛类罗注绢注饮食类酢注药类水蛭注并云互见土贡门果类蒲萄注云详见土贡门卷五田土叙云详见廪禄类注卷六旧贡类云互见常赋造作类卷七覆船山注云互见土产门圌山注云见土产类卷八丁令威祠注云详见道观门太霄观注卷九鹤林寺注云详见土产门卷十紫府观注云详见花类卷十二汉荆王墓注云余见封君类卷十三仓担夫注云详见刺守类注卷十七镇抚诺怀注云详见公廨门卷十八科举类土著吴遵路注云子德仁见隐逸类孙荩注云弟齍见隐逸类洪兴祖注云从父拟见孝友类褚籍注云父庭瞻见隐逸类张扶注云弟瑾见隐逸类窦忠棐注云祖从周见隐逸类艾谦注云父钦文见隐逸类侨寓王已注云子朝孙见隐逸类仕进类侨寓汤克昭注云子元孙仲孙并见隐逸类马薛里吉思注云见土贡类节义类上着洪适注云从父拟见孝友类孝友土著刘嗣庆注云子宰见隐逸类蔡载注云父渊见孝友类此卷天文类甘露降祥注云见甘露寺注今检之均属不误全书中似此者尚多缘已见他卷故不重出后皆仿此)或检之而不得(卷三户口门宋南徐州条注云南兰陵郡在今丹阳东五十里详具治所今治所类不言南兰陵郡卷七石排山注云俗以郭璞墓在此山未详所本互见陵墓类又云见金山注今陵墓类脱去郭璞墓山水门脱去金山京口水注云详见中泠泉注今泉类脱去中泠泉卷十八科举类侨寓萧洽注云父惠基见前今科举类无萧惠基传)或所引者原列于此志(卷二函类注云详见练湖陈伯广记文而卷七练湖条下不载此记考嘉定志卷六练湖条下载教官陈伯广记述淳熙二年总领钱良臣浚湖之事盖此志亦载其文而传写者佚之耳)或所述者无与于本书(卷十一儒学先圣庙注云见地纪志淮海书院范沙庄注云详见淮海书院志卷十八科举类土著邵饰注云详见耆旧传皆系他书与本志无涉)而就其所言核之各卷中脱误者正籍以寻见其迹亦读此志者所当考也】 
　　　伐乌林曲
吴韦昭有伐乌林曲见润州类集古今乐录曰伐乌林者言魏武既破荆州顺流东下欲来争锋孙权命周瑜逆击之于乌林破走也
熊克论曰按曹操之东下也孙仲谋自吴徒居于京乃遣周瑜逆击大破之居四年始迁秣陵而置督于京夫周宅镐而继代鲁作泮而献功东山系于豳诗西戎要于秦□则是役也虽获捷于赤壁实决机于丹徒故陆龟蒙算山诗云周郎计策清霄定曹氏楼船白昼灰盖得是意又韦昭云阳人故附于此
　　　丁督护歌
宋武帝有丁督护歌见润州类集熊克论曰丁督护名武帝起兵用为府内直督护尝伏于幔下使拉杀诸葛长民盖壮士也帝亲制曲故以名之或言帝令治其婿徐逵之丧帝女呼而问之每问辄叹息曰丁督护其声甚哀后人因广其声而为曲今观其辞壮盖帝兴京口其后北征所向辄克故用此以名其曲亦犹沛中猛士之歌乎后来继之者惟李白一篇亦但言云阳事盖此声起于京口也
　　　歌华山畿
古今乐录曰华山畿者宋少帝时南徐一士子从华山畿往云阳见客舍女子悦之因感心疾而死及葬车载从华山度比至女门牛不肯前女出而歌曰华山畿君既为侬死独活为谁施欢若见怜时棺木为侬开棺应声开女遂入棺乃合葬焉号神女冢自此有华山畿之曲
　　　撰望江南
乐府录云望江南曲始自李太尉镇浙西日为亡妓撰本名谢秋娘后改曰望江南亦曰梦江南盖德裕所谓江南多指京口又丁仙芝有江南曲云长干斜路北近浦是儿家有意来相访明朝出浣沙发向横塘口船开值急流知郎旧时意且请拢船头昨瞑逗南陵风声波浪阻入浦不逢人归家谁信汝未晓已装成乘潮去茫茫因从京口渡使报邵陵王始下芙蓉楼言发琅邪岸急为打船开恶许旁人见诗言邵陵王者梁大同中以邵陵王纶镇京口然则江南指京口其来久矣
　　　善变素丝
齐江夏王锋为南徐州刺史善与人交行事王文和别驾江佑等皆相友善后文和被召为益州置酒告别文和流涕曰下官少来未尝作诗今日违恋不觉文生于性王俭闻之曰江夏可谓善变素丝也
　　　□□□□(缺)
　　　深惜益友
梁简文帝为晋安王刺南徐刘遵为州治中甚见宾礼大同元年卒王为皇太子深悼惜之令曰吾昔忝朱方从容坐首良辰美景清风月夜鹢舟乍动朱鹭徐鸣未尝一日不追随一时不会遇酒阑耳热言志赋诗校覆忠贤搉扬文史益者三友此实其人云
　　　□□□□(缺)
　　　阳陶觱篥
唐李德裕镇浙西有听小童薛阳陶吹觱篥歌白乐天和云翦削干芦插寒竹九孔漏声五音足近来吹者谁得名关璀老死李衮生衮今又老谁其嗣薛氏乐童年十二指点之下师授声含嚼之闲天与气润州城高霜月明吟霜思月欲发声江头江底何悄悄猿鸟不喘鱼龙听云云元微之刘梦得皆有和章
　　　□□□□(缺)
　　　养直送别
宋僧祖可与苏庠同生庠有送行诗云语别既不易况与子同生如何携手好忽作千里行洪觉范尝有评云余久不见养直忽得其诗想见岸帻醉坐如行野渡春色盎盎于醇酿中自有一种清绝气味可正平如壑夜泉响扫窗春雾空不类菜腹阿师之语兄弟真联璧也云云
　　　□□□□(缺)
　　　登多景楼
金焦鹤林甘露为京口登临之胜概其题咏之见于润州类集与京口集所载者兹不重出今择旧志所录与夫近世名卿巨儒之作可以脍炙人口者书之后皆仿此
陆游放翁尝登多景楼作水调歌头张孝祥书刻崖石云江左占形胜最数古徐州连山如画佳处缥缈着危楼鼓角临风悲壮烽火空中明灭往事忆孙刘千里曜戈甲万灶宿貔貅露沾草风落木岁方秋使君宏放谭笑洗尽古今愁不见襄阳登览磨灭游人无数遗恨点难收叔子独千载名与汉江流其后孙吴会楚望作摸鱼子题于壁云八窗空展宽秋影长江流人尊俎天围绀碧低群岫斜日去鸿堪数沉别浦但目断烟芜莽苍连平楚晨钟暮鼓算触景多愁关人底事倚槛听鸣橹英雄恨赢得名存北府寄奴今寄何所西风依旧潮来去山海颉颃吞吐霜月古直耐冷相随宴我瑶之圃掀髯起舞看羱伏苍苔龙吟翠葆天籁奏韶舞二词皆杰作也
　　　题金山寺
金山留题甚多而佳句绝少青琐集谓孙山结宇孤峰上安禅巨浪间一联可以相亚然移之南康之落星永嘉之江心亦无不可而扬蟠天末楼台横北固夜深灯火见扬州王平甫又讥其为庄宅牙人语惟王安石天末海门横北固望中沙岸似西兴始为中的近世佩韦翁一诗云 【近世佩韦翁一诗云　案卷十二陵墓类云韦斋俞德邻及弟酉发墓卷十九隐逸类俞德邻注云字宗大自号大玉山人有佩韦文集十六卷据此则宗大为德邻之字韦斋及大玉山人为德邻之号而佩韦则其文集之名也(卷四土产门花类玉绣球注果类莲注畜类猫注此卷郡事类讥献羡余注并引佩韦集)希鲁所修郡志本系官书非家乘可比故志中言及其先人有不得不书名者则书其名(如隐逸类诸人之传皆书其名则德邻之传自应书名断无避家讳而不书之理)有可不书名者则不书其名(如各条引佩韦集而不言俞德邻是也)至此条既不书名又不书字与号而但言佩韦翁盖以集名本不必讳而翁字实尊长之通称(翁字从公字得声二字本可通用故言翁与言公同义)古人亦称祖父为翁(后世家乘谱牒皆称祖父为某公即古人称翁之遗意)故特为此称乃辞穷则变之例未可疑其非希鲁语气而断其为明志之羼入者也(或疑上文引青琐集之语可至始为中的止亦可至又足以凌属古今矣止疑此句言佩韦翁亦青琐集中之语而希鲁作志引之然作青琐集者不知为何人其在德邻之前与在德邻之后既未可定而此志之引青琐集或详或略亦难以臆测姑存此以备考可也)】 僧舍高低见潮音晓夜闻仙凡一水隔淮浙半江分鹘冷山腰月龙虚海角云瞿昙端不动人世几纷纷尤不可易置他所也又济南西赵公文昌有登金山观潮诗云浮沈日月走雷霆偃蹇西来气未平奔突楚山愁破碎荡摇坤轴厌搘撑昔年此地分南北今日中天洗甲兵万里雄风双秃鬓妙高台上看潮生其英迈之气又足以凌厉古今矣
　　　游古竹院
前辈鹤林诗多写景物近时济南赵公文昌一章乃史评也其辞曰江声撼群山万马东南驰盘盘铁瓮城鼓角缠秋悲维天有设险实为奸雄资阿奴何许来王业自此基金陵气已基虎口余义熙潜机寿阳发凛凛天象垂划然九州岛鼎竟属卖履儿中原自汉蹶神器良屡移黄屋如传舍与夺谁汝疵顺守尚有策嗜杀徒自隳山阳作虞宾豚犬犹能知零陵一累囚互亡何足疑凶德一至再鬼责其何辞殄歼肘腋来泉壤悔莫追惜哉勤王功一臭万古遗我登黄鹤山指顾生嗟咨茫茫六合内俯仰几盛衰尧年与桀日究竟孰纲维东去云悠悠西来风飔飔把酒呼山灵听我鹤林诗
　　　饮吸江亭
金焦两山对峙然金山当津渡之冲骚人墨客无不登览焦山僻处下流人迹罕到气象不侔故东坡诗云金山楼观何耽耽撞钟击鼓闻淮南焦山何有有修竹采薪汲水僧两三其后梵宇浸盛遂与金山角立于是金山名亭曰吞海而焦山名亭曰吸江示不相上下也济南赵公文昌有自金山泛舟至焦山饮吸江亭诗云金山据上流怒挟江声东焦山护海门坐折千里冲两山势欲合盛气薄苍穹解纷谁巨擘赖有疏凿功至今贾余勇角立相长雄西皋汗漫游目击大块中手持一杯酒浇尔磊块胸鱼龙出鼓舞摩荡青莲宫山灵自不凡感激欣相从因笑魏与吴乾坤两鸡虫悠然一带水往事寻无踪夜深何处笛呜呜起西风
　　　蒜山二翁
无为集云浮玉僧建亭蒜山之顶丹阳新旧太守林子中希杨次公杰首登之因名二翁亭诗云来陪杖履蹑孤峰故老旁观叹二翁海上波平千里白江东兵壮万旗红云开云合山头月潮落潮生渡口风须约蒙庄老仙客阑直下看龙宫
　　　绣谷万象
宋郡守赵善湘刱亭于锦绣谷西北仍留题诗云神仙楼观倚空欹飞上金鳌背上骑万里江山成独立一天云雨欲低垂人间安得如斯地事外方知有此奇唤取谪仙来共话从教习日醉题诗又复用此韵
　　　南徐幕府
宋刘察推正甫赴南徐幕府江西举老以诗送之云此翁文彩自权奇抹过盐车十万蹄笔下何多春草句胸中定有辟尘犀戴公山下竹三径米老庵前云一溪莲幕退思湖上客一编为我赋新诗
　　　寿邱晓钟
至元二十六年甘露寺大钟亦毁缺乃于寿邱山普照寺鸣钟以节昼夜时郡庠即寿邱晓锺为题以课多士郡人一诗为冠其警句云亿千万劫山长在一百八声天未明
丹徒陈裕菁南屏校字 
至顺镇江志卷二十一
　杂录
　　武事
　　　盛设烽烟
吴志黄初中曹丕出广陵临大江兵十余万旗帜数百里帝使诸将谋以拒守将军徐盛设计自武昌至京口烽烟相望
　　　韶远斥候
吴使孙河屯京城河因赴宛陵为妫览所杀其子韶年十二收河余众缮京城起楼橹以御敌孙权闻乱引兵归吴夜至京城下营试攻惊之兵皆乘城传檄备警讙声动地权使人谕止明日见韶甚器之拜为校尉食丹徒曲阿二县自置长吏一如河旧韶为边将数十年得士卒死力常以警疆场远斥候为务先知动静而为之备故鲜有败焉魏人撤兵远徙江淮之地不居者数百里
　　　郗鉴屯据
晋郗鉴咸和九年刺徐州苏峻反鉴将赴国难遣夏侯长等间行谓温峤曰今贼谋欲挟天子东入会稽宜先立营垒屯据要害防其越逸断贼粮运然后静镇京口清壁以待贼攻城不拔野无所掠不百日必自溃矣峤深以为然及陶侃为盟主鉴率众渡江与侃会于茄子浦会王舒虞潭战不利鉴与后将军郭默还丹徒立大业曲阿庱亭三垒以拒贼贼将张健来攻大业城中乏水默窘迫突围而出三军失色参军曹纳以为大业京口之捍一旦不守贼方轨而前劝鉴退还广陵以俟后举鉴责纳不忠将斩之会峻死大业围解及苏逸等走吴兴鉴遣李闳追斩之降男女万余口时贼帅聚众数千浮海钞东南诸县鉴遂城京口率众将讨平之
　　　蔡谟防守
晋蔡谟领徐州刺史闻石季龙于青州造船数百掠缘海诸县朝廷以为忧谟遣徐元等守中州募得贼大白船者赏布千疋小船百疋是时谟统七千余人所戌东至土山西至江乘镇守八所城垒凡十一处烽火楼望三十余处随宜防备甚有算略
　　　牢之退元
刘牢之代王恭镇京口时杨佺期桓元将兵逼京师牢之率北府之众驰赴次于新亭元等受诏退兵牢之还镇京口
　　　刘裕破恩
晋隆安中孙恩浮海奄至丹徒战士十万楼船千艘建康震骇牢之东讨自山阴使刘裕由海盐进援裕兵不满千人涉远疲劳而丹徒守军莫有斗志恩率众鼓噪登蒜山裕率众奔击大破之恩走郁州
　　　无忌斩修
晋元兴初刘裕破卢循何无忌潜劝裕于山阴起兵讨桓元土豪孔靖曰不如待其已篡于京口图之裕从之刘迈弟毅家于京口亦与无忌谋讨元无忌告裕遂与毅定谋裕托以游猎与无忌收合徒众得百余人诘旦京口城开无忌着传诏服称敕使徒众随之即斩桓修以徇
　　　□□□□(缺)
　　　宋武安众
何无忌为卢循破于寻阳刘裕方北伐至下邳闻之虑京邑失守卷甲兼行过江至京口众乃大安
　　　邱令败贼
齐永泰元年王敬则反邱仲孚为曲阿令 【邱仲孚为曲阿令○(钞本孚作浮)　案南齐书有邱仲孚传嘉定志卷二攻守形势门卷十六宰贰门亦作孚今据以改正(下文刑罚类流涕行法注云安民所亲钞本亲作视今亦据南齐书李安民传及嘉定志卷十三刺守类改正)】 敬则前锋奄至仲孚谓吏民曰贼乘胜虽锐而乌合易离敬则军至值渎涸不得进台军以死战骑兵突其后敬则军皆白丁无器仗惊散大败
　　　萧纶赴难
梁太清中侯景构逆邵陵王纶率众讨景次锺离景已渡采石纶仍昼夜兼道入赴率步骑三万发自京口将军赵伯超曰若从黄城大道必与贼遇不如径路直指钟山出其不意纶从之众军奄至大破景斩首千余级
　　　萧藻遣子
侯景之乱时藻为南徐州刺史遣长子彧率兵入援及城开加散骑常侍大将军景遣其仪同萧邕代之据京口或劝奔江北藻曰吾国之台铉位任特隆既不能诛翦逆贼正当同死朝廷安能投身异类欲保余生因不食而薨
　　　太史便斗
吴志孙策渡江转斗所向皆破进击刘繇于曲阿繇同郡太史慈侦视轻重时独与一骑卒遇策于神亭策从骑十三皆坚旧将韩当宋谦黄盖辈也慈便前斗正与策对策刺慈马而得慈项上手戟慈亦得策兜鍪会两家兵骑并各来赴寻解散繇与策战兵败走丹徒策入曲阿劳赐将士后于泾县获慈策捉其手曰宁识神亭时耶若卿尔时得我云何慈曰未可量也策大笑曰今日之事与卿共之舆地志云神亭在延陵县西三十里即吴长沙王策遇太史慈处也
　　　铁杖尽杀
隋平陈后江东反杨素遣麦铁杖觇贼为贼所擒缚行至庱亭卫者憩食哀其馁解手以给其餐铁杖取贼刀杀卫者皆尽素大奇之
　　　神功遣将
唐刘展之叛江淮都统李峘与副使润州刺史韦儇浙西节度使侯令仪屯京口展素有威名驭军严整淮东节度使邓景山为展将所击众溃展引兵入广陵峘辟北固为兵场插木以塞江口展军于白沙设疑兵瓜洲多张火鼓若将趣北固者如是者累日李悉锐兵守京口以待之展乃自上流济袭下蜀犯润升上元二年正月田神功使范知新等将四千人自白沙济西趣下蜀自将三千人军于瓜洲济江展将步骑万余陈于蒜山神功以舟载兵趣金山会大风不得渡还军瓜洲而知新等兵已至下蜀展遂败
　　　韩滉总兵
唐李希烈之乱韩滉为镇海军节度使乃闭关梁修壁起建邺抵京岘楼雉相望以为朝廷有永嘉南狩事造楼船战舰三千柁以舟师由海门大阅至申浦乃还时陈少游在扬州以甲士三千临江大阅滉亦总兵临金山与少游会焉希烈陷汴州滉乃择锐卒令裨将王栖曜李长荣柏良器进讨次睢阳而贼已攻宁陵栖曜将强弩数千夜入宁陵良器择弩手善游者沿汴渠夜入及旦伏弩发贼乘城者皆死矢及希烈坐幄希烈惊曰宣润弩手至矣遂不敢东杜牧诗城高铁瓮横强弩申浦在常州江阴界春申君所封之地也
　　　聚挽硬营
唐镇海军节度李锜增广兵众选善射者聚为一营号挽硬
　　　选敢死士
唐咸通五年庞勋陷都梁城辛谠言于泗州刺史杜慆请出求救于淮浙闰月甲辰至润州见镇海节度杜审权乃遣押衙赵翼同谠将甲士二千人救泗州浙西军至楚州未进谠曰我请为前锋乃募选军中敢死士数十人迎贼死战扬旗鼓噪而前贼见其势猛锐避之
　　　募后楼都
唐镇海军节度使周宝募兵号后楼都子玙统之孱不能御军伍横肆廪给倍于镇海军军皆怨宝筑罗城二十余里建东第人苦其役宝与僚属宴后楼有言镇海军怨望者宝曰乱则杀之度支催勘使薛朗以其言告所善镇海军将刘浩戒之使戢士卒浩曰惟反可以免死耳是夕宝醉方寝浩帅其党作乱攻府舍而焚之外兵格斗火照城中宝惊起徒跣叩芙蓉门呼后楼兵亦反矣宝帅家人步走出青阳门遂奔常州
　　　籍凌波军
南唐元宗时许郡县村社竞渡每岁重午日官阅试之胜者给彩帛银碗皆籍姓名于是尽搜以为兵号凌波军
　　　璩降朱实
唐干符四年王郢横行浙西镇海节度裴璩严兵设备不与之战密诏其党朱实降之散其徒六七千人输器械二十余万舟航粟帛称是敕以实为金吾将军于是郢党离散余众皆平
　　　骈讨仙芝
唐干符六年王仙芝陷荆襄徒党皆郓人僖宗以高骈前镇郓军民畏伏故授骈京口节钺以招怀之骈遣将张怜梁缵分兵穷讨降其骁帅毕师铎秦彦李罕之许勍等数十人贼走于岭表
　　　卢绛舟师
南唐卢绛诣后主上疏陈京口至涧壁要冲之地宜立栅屯戌广设备御陈乔因表为本院承旨使经营制置颇见干绩转沿江诸营兵马监押绛募士卒习水战节以金鼓麾以旗帜部分次序进桨退棹旋运如飞皆如节制累于海门遮获越人船舫百余艘盐数万石以功拜为上柱国凌波军都虞候宋师围金陵后主遣绛出援丹阳绛率舟师突围出至京口舍舟登岸麾兵三战越人三北乃以为润州节度使
　　　世忠水战
宋建炎四年兀朮至镇江韩世忠提兵驻扬子江焦山以邀之时兀朮众数万世忠战士八千约日会战世忠募海船百余艘进泊金山下仍植一旗书姓名表其上预命工锻铁相联为长绠贯一大钩遍授诸军之强健者平旦合战世忠分海船为两道出其背每缒一绠则曳一舟而入兀朮不得渡以轻舸绝江而遁先是世忠视镇江形势无如龙王庙者金人来必登此望虚实因遣卒二百伏庙中三百伏江岸戒曰闻江中鼓声岸下人先入庙中人继出数日果有五骑趋庙伏兵闻鼓声而出五骑者振策以驰仅得其二有人红袍白马既堕而跳驰得脱诘二人者云即兀朮也
　　　赤心奇兵
宋浙西人帅刘光世守镇江以金银铜为三色泉其文曰招信纳宝得数千众创赤心奇兵两军
　　　赤马白鹞
宋嘉定壬午郡守赵善湘教浮水军五百人以黄金沈之江中使探得者辄予之于是水艺极精能潜行水底数里又置多桨船五百艘无问风势逆顺捷疾如飞赤马白鹞二大舟每舟可载二千人舟之式大小凡六七种遂依八阵为法且以新意为阵每一搜阅艟舰参错舳舻连贯耀旌旗轰鼓角杂以浮水军履波涛为部伍角伎奏乐如步康庄
　　刑罚
　　　流涕行法
宋李安民行南徐州事时城局参军王回素为安民所亲盗绢二疋安民流涕而谓之曰我与卿契阔备尝今日犯王法此乃卿负我也于军门斩之厚为敛祭军府皆震服
　　　共案设酒
宋淳熙五年丹阳县市一妇人为盗所杀沈尸于河府县捕逐甚峻会稽姚仲文作尉自以失职绝忧之两弓级素能搜迹奸隐锐以求盗自任先是近舍少年子常出入女家忽往淮上两弓心疑焉言于尉丏引帖同渡江至扬子桥与少年遇因邑里素相识乃邀至道旁店买酒与饮酒人持陶醆四只设于案弓曰吾二人只共请一客有何四醆酒人指下坐曰此女子既在席同饮何害两弓惊愕少年独惨沮于是诘之曰本县某妇人死于非命岂汝为之故冤随不舍少年无以答遂就缚而归伏其辜此盖弓级设策以诘之尔非必有所谓鬼也
　　谈笑
　　　裒游练湖
寰宇记引语林曰晋太傅褚裒游于湖中狂风忽起船欲倾褚公已醉乃云此舫人皆无可招天谴者惟孙兴公多尘垢正当掷于水以厌天灾耳
　　　约谈招隐
唐兵部员外郎李约曾佐李庶人锜浙西幕约初至金陵于锜坐上屡赞招隐标致一日庶人宴于寺中明日谓约曰常闻夸招隐寺昨游宴细看何殊州中李笑曰某所赏者疏野耳若野山将翠幕遮古松用彩物裹腥膻涴鹿跑泉音乐乱山鸟声此则实不如在叔父大厅也庶人大笑
　　　规圆方丈
甘露寺某僧者道行孤高李德裕廉问日尝与之游及罢任以方竹杖一枝留赠焉方竹出大宛国坚实而正方节眼须牙四面对出实卫公之宝也及再镇浙右其僧尚在公问曰前所奉竹杖无恙否僧喜对曰已规圆而漆之矣公嗟惋弥日
　　　满酌郎中
宋陈亚知润州无治状浙宪马寻欲按之马至因觞于甘露寺宪曰满酌郎中陈素滑稽惊谢曰不敢望满但得成资保全大幸也见湘山野录
　　考古
　　　季子墓碑
吴季子庙在延陵西北九里夫子题其墓曰呜呼有吴延陵君子之墓人谓之十字碑岁久湮没唐开元中明皇敕殷仲容摹刻大历十四年润州刺史萧定重刻石庙中欧阳文忠公集古录跋尾云吴季子墓铭自前世相传以为孔子所书据张从申记云旧石湮灭开元中元宗命殷仲容模榻其本以传然则开元之前已有本矣至大历中萧定又刊于石则转相传模失其真矣按孔子平生未尝至吴以史记考其历聘诸国南不逾楚推其岁月踪迹未尝过吴不得亲铭季子之墓诸字特大非古简牍可容第以其传之久不可遽废故录之以俟博识君子焉
　　　庆封井诗
唐陆龟蒙庆封宅古井行曰古甓团团藓花碧濎滢寒泉深百尺江南戴白尽能言此地曾为庆封宅庆封嗜酒荒齐政齐人翦族封奔迸虽过鲁国羞鲁儒欲弄吴民窃吴柄吴分岩邑号朱方于家负固心强梁泽车豪马驰似水锦凤玉龙森若墙一朝云梦围兵至胸陷锋铓脑涂地因知富德不富财颜氏箪瓢有深意宣父尝违盗泉水懦夫立事贪夫止今歌此井示吴人断绠沈缾自兹始
　　　甘露伏羱
苏文忠游甘露寺诗狠石卧庭下穹窿如伏羱缅怀卧龙公挟册事雕钻一谈收猘子再说走老瞒名高有遗想事往无留观其序云寺有石似羊相传谓之狠石诸葛孔明坐其上与孙仲谋论曹公蔡宽夫诗话云润州甘露寺有块石状若伏羊形制略具号狠石相传孙权尝据其上与刘备论曹公按舆地志石羊巷在城南吴时孙氏隧道也刘备诣孙权与俱出猎因醉各据一羊三说不同又蔡宽夫诗话曰甘露壁间旧有罗隐诗版云紫髯桑盖两沉吟狠石空存事莫寻汉鼎未分聊把手楚醪虽美肯同心英雄巳往时难问苔藓何知日渐深还有市尘沽酒客雀喧鸠聚话蹄涔时钱镠高骈徐温鼎立三方润州界处其间隐此诗婉而有味元符寺经火诗版不复存而石亦毁剥矣
按曾彦和润州类集引罗隐石羊诗自注云在妙喜寺前又隐寄默师诗云石羊妙喜街甘露平泉碑妙喜即今因胜寺甘露佛殿前小石似羊僧因以隐诗揭其旁盖非也或者谓李卫公鼎建时聚境内奇物实之今狠石实自妙喜迁置然罗隐与卫公相去甚久石羊在妙喜隐犹及见之则知非卫公徙置明甚彦和类集作于元丰中而苏公过润亦当元丰时则当时所见已非旧石矣
　　　焦山瘗鹤
瘗鹤铭并序华阳真逸撰上皇山樵鹤寿不知其纪也壬辰岁得于华□甲午岁化于朱方天其未遂吾翔寥廓耶奚夺遽也乃裹以元黄之币藏乎兹山之下仙家无我竹故立石旌事篆铭不朽词曰相此胎禽浮邱余欲无言去鼓袁留唯彷佛事亦微冥尔将何之解化惟宁后荡洪流前固重扃右害□华亭爰集真侣瘗尔□□丹阳真宰此宋资政邵亢就山下断石考次其文阙其不可知者也
瘗鹤铭并序上皇山樵华阳真逸撰鹤寿不知其纪也壬辰岁得于华□甲午岁化于朱方天其未遂吾廓耶奚夺遽也乃裹以元黄之币藏乎兹山之下仙家无我立石旌事篆铭不朽词曰相此胎禽浮邱余欲无言唯彷佛事亦微何之解化洪流前固真侣瘗尔江阴真宰丹阳外仙尉山徽君此宋咸淳间所存者也
瘗鹤铭并序上皇山樵华阳真逸撰鹤寿不知其纪也壬辰岁得于华亭甲午岁化于朱方天其未遂吾翔寥耶奚夺之遽也乃裹以元黄之币藏乎兹山之下仙家无□我故立石旌事篆铭不朽词曰相此胎禽浮邱着经乃微前事我尔铭唯彷佛事亦微冥余欲无言尔其藏门去鼓华表留尔将何之解化惟宁后荡洪流前固重扃右割荆门池未下华亭爰集真侣瘗尔山征君江阴真宰丹阳外仙尉此住山僧如玉所定本也
瘗鹤铭并序华阳真逸撰鹤寿不知其纪也壬辰岁得于华亭甲午岁化于朱方天其未遂吾翔寥廓耶奚夺之遽也乃裹以元黄之币藏乎兹山之下仙家有立石旌事篆铭不朽词曰相此胎禽浮邱着经乃征前事出于上真秦欲无言纪尔岁辰言门去鼓华表留声我唯彷佛事亦微冥尔其何之解化惟宁后荡洪流前固重扃右割荆门未下华亭爰集真侣瘗尔作铭上皇山樵人逸少书山征士丹阳外仙尉江阴真宰立石此府治后石刻临本也
右瘗鹤铭在焦山之足首尾凡百六十余字风涛吞吐岁久缺裂欧阳文忠公集古录所谓六百余字窃谓当作百六十余字盖六百字颠倒而十字遗逸耳若依东观余论以百为十则不应在后邵资政所得反多字数也今以诸本列次于前而府治临本最为全备僧如玉辨证谓庐山陈氏所藏本补缀虽足而语意殊不相属殆非元文如出于上真纪尔岁辰两语意是景德年间焦山石刻未甚残缺时所藏墨腊本取碑中所有之字凑入此两语故不协韵字画雄拔自在亦自可喜至如增逸少书及立石等字则为无稽矣使其初有逸少书字后人复何疑焉盖崖石崩泐字画漫漶偏傍所存亦有不可强合者近年以来裂坠尤甚寺僧舆致吸江亭上而好事者窃取而藏之摹搨甚艰所得无几良可惜也今以集古录东观余论等说附录左傍博雅君子庶几有考焉
集古录云右瘗鹤铭题云华阳真逸撰刻于焦山之足常为江水所没好事者伺水落时摸传之往往秪得其数字云鹤寿不知其纪而已世以其难得尤以为奇惟余所得六百余字独为多也按润州图经以为王羲之书字亦奇特然不类羲之笔法而类颜鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也
东观余论云邵公亢考次铭文首尾似粗可读虽文全亦止此百余字尔而集古录谓好事者往往只得数字惟余所得六百余字独为多盖印书者传讹误以十为百当时所得盖六十余字此铭相传为王右军书苏子美诗山阴不见换鹅经京口新传瘗鹤铭文忠谓不类王法而类鲁公又疑是顾况道号又疑王瓒仆今审定文格字法殊类陶宏景宏景自称华阳隐居今曰真逸者岂其别号与又其着真诰但云己卯岁而不着年名其它书亦尔今此铭壬辰岁甲午岁亦不书年名此又可证云壬辰者梁天监十一年也甲午者十三年也按隐居天监七年东游海岳权驻会稽永嘉十一年始还茅山十一年乙未岁其弟子周子良仙去为之作传即十一年十三年正在华阳矣此铭后有题丹阳尉山阴宰数字唐王瓒诗字画亦颇似瘗鹤但笔势差弱当是效陶书故题于石侧也或以铭即瓒书误矣
苕溪渔隐曰东观余论黄伯思所作也其跋陶华阳书云隐居书故自入流其在华阳得杨许颜三真迹最多而学之故萧远澹雅若其为人伯思此跋称赞宏景书如此故以瘗鹤铭为类之第余初不曾见宏景书未敢遽以为然
金石录云集古录华阳真逸是顾况道号余遍检唐史及况文集皆无此号惟况撰湖州刺史厅记自称华阳山人尔不知欧阳公何所据也
苕溪渔隐曰集古录疑前后有人同斯号者西清诗话云余读道藏隐居外传号华阳真人晚号华阳真逸此盖同斯号矣集古录又以字不类羲之笔法而类颜鲁公不知何人书也第苏子美黄鲁直皆以此铭为右军书得非本润州图经而言之故鲁直云顷见京口断崖中瘗鹤铭大字右军书其胜处不可名貌以此观之遗教经良非右军笔画也若瘗鹤铭断为右军书使人不疑如欧阳评颜柳数公书最为端劲然纔得瘗鹤铭彷佛尔惟颜鲁公宋开府碑瘦健清拔在四五间又尝有诗云小字莫作痴冻蝇乐毅论胜遗教经大字无过瘗鹤铭东观余论云晋成帝咸和九年甲午岁逸少方年三十二不应已自称真逸此铭决非右军审矣又与刘无言论书云焦山瘗鹤铭俗传王逸少书非也一小书中载云陶隐居书此或近之然此山有唐王瓒一诗刻字画全类此铭不知即瓒书抑瓒学铭中字而书此诗也刘曰尝亲至彼观疑即瓒书也下有云上皇山樵人逸少书非王逸少也盖唐有此人亦号逸少耳东观余论又有此二说姑俟识者折衷之
蔡佑杂记焦山瘗鹤铭不着姓名但称华阳真逸世因谓羲之书虽前辈名贤皆无异论独章子厚丞相不以为然缘石刻在崖下水滨非穷冬水落不能至其处其侧复有司兵参军王瓒题名小字数十与瘗鹤铭字画一同虽无岁月可考官称乃唐人则章丞相可谓明鉴也
古洲马子严题云予淳熙己酉岁为丹阳郡文学暇日游焦山访此石刻初于佛榻前见断石乃其篇首二十余字寺僧云往年于崖间震而坠者予亦信然遂挐舟历观崖间尚于兹山之下二十余字波间片石倾侧舟人云此断碑也水落时亦可摸搨予因请州将龙图阁直学士张子颜出之张欣然发卒挽之既出则甲午岁以下三十余字偶一卒复白此石下枕一小石亦觉隐指如有刻画遂并出之疾读其文则与佛搨所见者其文一同持以较之第阙二字而笔力颖异乃知前所见者为寺僧所绐耳因摸数本以遗故旧今但余此因装缉以为一通而记其左云近观陶隐居诸刻反复详辨乃知此铭真陶所书前辈所称者众矣惟黄长睿之说得之矣此不复辩
曾（日□）又以瘗鹤铭王瓒诗蔡邕焦光赞江淹焦山集诗共为山中四绝焦光赞已见人材门隐逸类注江淹与陆东海焦山集诗云杳杳长后思思来使情浓恒忌光氛度籍蕙望春红青莎被海月朱华冒水松轻气暖长岳雄虹赫远峰日暮崦嵫谷参差彩云重永愿白沙渚游衍遂相从丹山有琴瑟不为忧伤容王瓒冬日与群公泛舟此山诗云江外水不冷今年寒复迟众芳且未歇近腊仍夹衣载酒适我情兴来趣渐微方舟大川上环酌对落晖两片青石棱冲除无因依一山安可至欲到风引归沧溟壮观多心目豁暂时况得穷日夕乘槎何所之
　　　丹徒废台
舆地志缘江烽燧台基吴志并在丹徒县境
　　　延陵古钟
宋志孝建三年四月甲辰延陵得古钟六口徐州刺史竟陵王诞以献
　　　郗师石臼
茅山志八卦台南有梁郗尊师所居累甓为垣凿石为臼才方丈余遗灶尚在久为荆榛所蔽宋绍兴间西清陈公筑庵始见之
　　　萧公铁镬
甘露寺二铁镬梁天监中所铸东坡苏公所云萧公古铁镬相对空团团坡受百斛积雨生微澜泗水逸周鼎渭城辞汉盘山川失故态怪此独能完正谓此也
　　　得书郗冢
陈永定中有人发郗愔冢见愔尸如生得古铜器十余有郑康成所书箴左氏膏盲愔手注其后云得于广固邓伯道邓云石勒军发郑康成冢得之又有纸笔并题人名
　　　沈碑萧塘
丹阳戒珠院即梁武帝所幸皇基寺也寺有梁碑岿然往来官摹打纷纷寺僧厌之沈之于塘达头西村萧塘桥之南数百步水中
　　　羲之墨迹
建康实录陈时东征北军于丹徒盗发晋郗昙墓大获王羲之及诸名贤墨迹
　　　奂之经幢
府治西圃有陀罗尼经石幢唐云阳野叟王奂之集晋王羲之书奂之自题其端云集宗祖晋右军书欧阳修集古录曰陀罗尼经幢在润州宝墨亭中宋咸淳八年郡守赵溍移置焦山其题僧如玉瘗鹤铭辨证后云玉师示余瘗鹤铭辨余因以掘地所得陀罗尼经右军书遗之郡志有宝墨二即此帖之在州宅者与华阳真逸书也隐而显离而合于是古润二宝俱萃焦山下三生石上一笑领悟固奚庸多辨咸淳第八夏至日赵溍题
　　　建陵石麟
梁武帝父顺之仕齐为领军将军封临湘侯武帝即位追尊为文皇帝庙号太祖陵曰建陵碑曰太祖文皇帝之神道碑武帝大同中作石麒麟乃置于此墓至欧阳修集古目录乃以此碑为宋文帝神道碑然宋文帝长宁陵自在蒋山特其八字与文帝庙号俱同尔二陵见于姚思廉齐书及沈约宋书建康实录明甚
　　　宏墓铜器
蔡佑杂记丹阳有人发古墓得碑云宏偃将军墓梁朝人追取到铜器制度皆不甚古或云为县官所易
　　　幼度石龟
舆地志城南十字道北谢幼度将吏为之立碑后止有龟存焉今近城有乌龟湾者有石龟甚大岂谓是与
　　　探微青猊
甘露寺有陆探微所画青狻猊东坡诗云被板陆生画青猊戏盘跚上有二天人挥手如翔鸾
　　　僧繇化人
甘露寺有张僧繇所画菩萨像东坡诗云僧繇六化人霓衣挂冰纨隐见十二垒观者疑夸谩乂米南宫甘露寺悼古诗序云寺壁有张僧繇四菩萨一以为六一以为四未详
　　　道子僧像
米南宫甘露寺悼古诗序寺壁有吴道子行脚僧然东坡诗中不及之
　　　麒麟古碣
寰宇记云梁简文帝陵有麒麟碑尚存
　　　鸬鹚旧堰
唐僧皎然送杨山人往京口买药歌云夜惊潮没鸬鹚堰朝看日出芙蓉楼此堰久废莫详何地
　　　大律师碑
招隐寺大律师碑唐贞元中所立今在普照下方前军寨内大德五年秋七月为飓风所仆不知何在
　　　保福佛脑 【保福佛脑○(钞本此条在楼号千岩条前)　案严氏元照云大律师碑列钟铸开元前未有对语保福佛脑列楼号千岩前未有对语若移保福佛脑于大律师碑之后则适成偶句矣今从其说改正】 
城中保福尼寺后大圣院有辟支佛脑其上遍生舍利五彩绚烂中有赤白者二大如弹丸状若日月光莹夺目至元至大间两经御览寻复归于寺前大圣院有佛指宝公院东观音院皆有佛牙其上俱生舍利往来士女求观者众寺僧以此为布施之资也
　　　钟铸开元
延陵镇昌国寺铜钟上铸开元年号
　　　井刻大中
普照寺有井阑唐大中时所刻
　　　李得宝峰
因话录唐兵部员外郎李约有山林之致不好俗谈多蓄古器在润州尝得古铁一片击之清越又养一猿名生公尝以随逐月夜泛江登山击铁弹琴猿必啸和倾壶达夕醉而后已又于焦山得一石号宝峰后载归洛中
　　　张叩玉磬
国史纂异唐润州人曾得玉磬十二以献张率更叩其一曰晋某岁所造也是岁闰月所造磬者法月数当有十三今缺其一宜于黄钟东九尺掘必得焉求之如言而得之
　　　顾况山房
唐顾况自号华阳真逸弃官结屋居茅山石墨池上见茅山志
　　　秦丝石砚
茅山有唐秦丝山房在石墨池上舆地记丝唐人穴石为砚注道德经又隐逸传丝会稽人工诗
　　　楼号千岩
宋敏求舍人题刁约藏春诗云千岩相望蔽松筠注千岩楼在润州唐刺史王璠创
　　　亭名镇海
润州类集镇海亭临江亭桂亭杂见传记为登临之胜地今皆失其故处
　　　双井异色
丹阳县贤仁坊双井土人云其井最古不知何年所开相去数尺许南者色赤北者色黄莫喻其理或云丹阳山脉起于淮扬绝淮至东海州通泰踰于江由石公山并江南马迹至湖中而止其支者循湖东薄漕渠循丹阳而南其从西来者起三茅抵金坛至龙山而止其支者循万顷洋以东亦贯于丹阳双井为两山地脉之会故水色各异不知是否见蔡逢丹阳志
　　　千墩相连
丹阳县南七里丁桥东接毗陵西抵句金累累然冢阜相接或云即丁令威之所叹也按汉辽东华表柱有鹤歌曰丁令威丁令威化作辽东白鹤归城郭良是人民非何不学仙人累累丁桥之地岂令威故里耶
　　　郡庠四灵
宋干道壬辰春教官熊克因阅汉碑取麟凤二瑞图于壁其麟之赞曰麟胡为来有王者起旷代一获鲁狩汉畤至圣感之经绝史止于嗟麟兮维其时矣凤之赞曰有道则见凤何为藏仪韶鸣歧千载相望逮时之衰歌闻楚狂德备舜文览辉其翔庆元四年教官陈德一易之以石嘉熙中教官刘卿月又得四灵图于应天之府治摹刻于大成殿西庑麟凤二赞与熊直院所传正同其龙之赞曰或潜或跃龙称其神爰飞在天易况大人名师命纪瑞应昌辰类孰从之祥风庆云龟之赞曰天下有道神龟出焉背书胁文光昭后先谓何千岁游于芳莲得气致和维以永年今迁置于讲堂之北
　　　谢宅七佛 【谢宅七佛○(钞本是小字)　案此句与上文郡庠四灵句正相对偶乃此条之标题钞本混入夹注非也今特改正(拾遗类刁逵固吝句与上文用之妖妄句相对乃系标题钞本混入夹注今亦改正)】 
城南胜果寺宋高宗成肃谢后父冀王之墓存焉寺中有高宗所赐七佛画像至今犹存名笔也寺僧摹而刻之于石
　　　大河龙卵
宋天圣中近辅献龙卵云得自大河中诏遣中人送于金山寺至元佑间犹椟藏沈括居润时屡见之
　　　金山星石
宋治平元年毗陵日晡天大声如雷震一星如月出东南再震移西南三震星陨焉在宜兴计亭许氏园藩篱俱焚火息视地一窍深三尺余星犹灼烂久渐暗热不可近后得拳石头微锐其色如铁郑守伸取视以遗金山寺今犹存焉见梦溪笔谈
　　　题罗浮石
李德裕有题浙西公宇浮罗山石并题浙西公宇奇石二诗
　　　易观音钟
丹阳观音寺铜钟唐杨行密将安仁义所铸宋嘉定间郡守四明赵善湘以铁易之而去
　　　刊禹迹图
禹迹图以禹贡山川及古今州郡山水地名开方图之每方折地百里宋绍兴十二年十一月左迪功郎充镇江府府学教授俞篪依长安刊本重校立石于讲堂之西壁
　　　文戴颙碑
戴颙碑在招隐寺宋崇宁甲申米芾文
　　　李西台诗
李西台诗石刻在郡庠讲堂东壁
　　　黄山谷疏
因胜报亲禅院有宋集贤学士黄庭坚开堂疏石刻云因胜得名旧矣报亲自天锡之瓶水炉香终惜松楸之润晓猿夜鹤将从杖履之游礼部郎米芾跋
　　　流水院钟
涧壁流水院钟唐大中时所铸今在埤城法云寺
　　　胜果寺竹
谢坟胜果寺有石刻竹图在佛殿之侧不知何人笔也
　　　荆公手帖
王荆公手帖及郡守许遵诗并刻石郡庠讲堂东壁
　　　养直心经
金山龙游寺有苏养直所书心经及白衣观音像并镌于石
　　　刘赞三贤
丹阳县圃有三贤堂漫塘刘宰为之赞镂梓而揭诸梁间今不存矣其辞曰君子之道或出或处其出也股肱朝廷纲维区宇其处也激万代之清风立当时之砥柱堂堂卫公为世硕辅业广功崇鸾停凤翥就养琴堂幅巾容与飘飘后湖洁身霞举永谢蒲轮考盘兹土蹇驴风月短篷烟雨出处之德异世同谱不悼其穷不已其忠磨青天贯白虹挫佞骨摧奸锋使宇宙重开日月再中处兮胶庠之下士出兮社稷之元功维桑与梓有来必兴嗟嗟乎陈公三贤苏丞相颂后湖居士庠陈秘撰东也
　　　李图二像
金山旧有东坡佛印二像李伯时笔苏子由赞岁久损裂至顺壬申广东道都元帅本斋王都中请观敬叹命工装褫仍付常住
　　拾遗
　　　相逢曲阿
宋萧惠开为南东海太守时会稽太守蔡兴宗之郡惠开自京口请假还都相逢于曲阿
　　　随候朱方
梁大同末王励为南徐州别驾从事史武帝谒园陵道出朱方励随例迎候敕励令从辇侧所经山川莫不顾问励随事应对咸有故实又从登北顾楼赋诗辞义清典帝甚为嘉奖之
 　　李母弭变
唐李景逊母郑氏性严明景逊宦达发已班白小有过不免捶楚及观察浙西母问行日景逊率尔对有日郑曰如是吾方有事未及行盖怒其未尝告也且曰已贵何用母行景逊重请罪乃赦有左都押衙迕景逊意景逊杖之而毙军中忿怒将为变母闻之景逊方视事母出坐厅事立景逊于庭而责之曰天子付汝以方而国家刑罚岂得以为汝喜怒之资妄杀无罪之人乎命左右扯其衣坐之将挞其背将佐皆为再拜请不许皆泣谢久乃释之军中由是遂安
　　　篪父绝患
霍篪丹徒人宋绍兴初京口当戎马之冲民窘于兵荒轻相贼杀篪父时为府史鸡鸣时上府道遇妇人问府舍所在若将告变者篪父怪而问之不对则告曰吾府史也汝有谒于府必介我然后达且天尚早丽谯未启汝妇人旁皇其间能不为逻者执乎盍从我归须辨色而入妇人以为然乃携之归属其妻与为宾主私问之妇人具言本良家子失身为屠家婢其家常市婢数十闭之空房遇夜辄杀脯其肉以售而其徒不知也我幸以笃实见信待以家人诚不忍杀戮之惨故乘丙夜其家熟寐纵群婢而来以谒于府幸府司闻而禁之篪父语之曰汝一朝释十数人之死阴德实甚大但此事一白则是家无少长皆坐死又其家之亲邻及所与相卖买者皆不免无乃所活不足以酬所杀乎且汝意遏绝此事今其家以汝及群婢之亡知事且露必遂遁去去此而遂之他则无所施矣是汝所活不可胜计阴德当十倍于前也婢以为然遂不诣府屠家亦逃去其患遂绝未几生篪人以为阴德之报见京口耆旧传
　　　用之妖妄
唐高骈镇京口召致方伎士求不死之道吕用之以其术通于客次逾月不召俞公楚奇之强为儒服目曰江西吕巡官因荐于骈自是出入无禁专方药香火事骈移镇补右职用之乃立私党逞妖妄滥刑重赋道路怨嗟怀乱用之惧请置巡察使召募废吏阴狡凶狠者得百许人纵横闾巷谓之察子至于士庶之家密言隐语莫不知之纵谨静端默亦不免祸破灭者数百家将校中累足屏气焉
　　　刁逵固吝
晋刁协之孙逵素殷富奴客纵横固吝山泽为京口之蠹逵之诛也其子弥亡命帅数十人入京口城太尉留府司马陆仲元击斩之刘裕散其资蓄令百姓称力而取之弥日不尽时天下饥弊编户赖之以济见通鉴
　　　卫公诰命 【卫公诰命　李祖敕书○(钞本此二条在考古类顾况山房秦丝石砚条后)　案此二条与拾遗类重铸府印旧藏告身等条相类而与考古类诸条不甚相类今特改正】 
蔡佑杂记李卫公浙西观察使诰命用白绫上饰以销金云鹤藏京口焦百药秀才家
　　　李祖敕书
挥麈录丹阳吕城闸北委巷竹林中有李恪秀才者自云唐宗室系本大郑王房出其远祖武德贞观以来诰命敕书凡百余亦有薛少保颜鲁公书者奇甚明清每语亲旧经由无惜一访而阅之李生亦不靳人之观也今金坛西冈李氏盖其后其故物尚存箧笥云
　　　重铸府印
夷坚志支集宋建炎之乱暴失府印自后施用唯以观察使印代之而附小帖于傍曰借用淳熙十二年耿直之秉作守言于朝诏文思院重铸府印一钮及给降率僚吏望阙祗拜且受贺视之府字左画偏识者曰使君必不久于此当移他藩才一月果徙四明二年之间盖德常经张定叟枃张几仲子颜连莅兹土吴居甫琚兼领亦数月其或召或罢又颇多鲜有满两岁者
　　　旧藏告身
宋张知章丹徒人其曾孙藏敕告于家如新告身云将仕郎前守桂阳尉张知章年三十岁癸亥身材中形面貌黄白色少有髭润州丹徒县长乐乡支化里父为户云云或言唐时告身皆言人形状然不知宋庆历间尚尔也
丹徒陈裕业建侯校字 
至顺镇江志附录
　嘉定镇江续志 【嘉定镇江志　案卷二城池门子城注引嘉定续编二则卷七山水门土山注引续志一则盖即嘉定续志之文缘系此志援引嘉定续志而非嘉定续志羼入此志故仍列于各卷而不移至附录之中焉(志中引嘉定志咸淳志者亦仿此例)又案此志卷二闸类上闸注卷三户口门理宗时户口注卷四土产门酒注卷六造作类段疋条注及军器条注卷七泉类紫金泉注各引嘉定志一则卷六常赋类商课条及酒醋课条各引嘉定志二则钞本嘉定志俱不载显系脱去然原书久亡无以知其次第所载今姑摘录于此以备参考至于此志引嘉定志而钞本有之者则不赘焉(志中引咸淳志及前志旧志者其原书亦皆久亡难以补缀故附录门内亦但列其目而不复重述)】 
　　以下见十一卷防守屯条后
节制司芦场在高家沙与焦山相对系充诸军战船搭盖芦（上竹下呇）及系縳缆索之类元管业则张循王府租扑则戴忠翊守臣龙图大卿赵善湘仍旧数每岁输钱三千五百贯于张府官自采砍以充上件之用于私初无所损于官大有所益张府既愿租于官遂申闻朝省以为永久之利今备录省札如后
嘉定十六年九月十四日淮当年九月三日枢密院札子知镇江府节制水军都统司诸军赵龙图申契勘节制官见管战船所用在上搭盖芦（艼去丁改废）踏子及常用系縳荻缆之类向在都统司时例是分隶七军管认名为搭盖苟且异常不免风雨之所飘溃烈日之所曝晒故其船随修随坏曾无二年堪好不修之船及隶本司已经数年既本司别无财赋遂只从例监勒诸军搭盖诸军自出戌移屯之后各军在寨财赋犹有窘乏虽名曰监勒搭盖而实不能有搭盖者但数日一次展到头而已以此数年之间不过那融收买些少芦（艼去丁改废）随分搭盖要紧船只及荻缆不时断烂或遇风雨尝恐误事善湘承乏一岁有半既知诸军无所从出又见战船无可搭盖被风雨烈日所敝日夜思虑求所以自为搭盖之策未得其说尝会计其数见管大小战船并接续添修战船共二百四十只又脚船一百只通计三百四十只合用搭盖芦（艼去丁改废）一十一万□千三百六十八领合用大芦七千四百六十束并系缚荻缆六百九十四条计大荻二千七百七十六束两项通计芦荻一万二百三十六束此乃一年一次须用换易之物其数既瀚大若从本司一一收买则所费不赀委是无从而出寻差人前去本府沿江一带踏逐官民户芦场地段见今租扑与人采砍出卖之数令差人和议并从租扑户体例用钱租扑本司却差水军船前去采斫计其场内所收芦荻可充搭盖上件战船及缆索所用之外比之民间却省顾人采斫工食及船脚之费可以补还上件租扑价钱于私既无所损而于官大有所益且可为每岁指准之计续据牙人踏逐到芦场一段在本府焦山相对名曰高家沙其场系张府为业自旧租扑与人去年系本府戴忠翊租扑计租钱三千五百贯一年作三限支打证得上项芦场张府既租扑与人不过是每岁欲得租钱而已遂唤上张府干人马思恭申士良等据入状自从今岁情愿听从节制司租扑本司除已依戴忠翊见还张府三千五百贯租钱体例自嘉定十六年为始系节制司承替租扑差官采听水军船场专一织造芦荻（艼去丁改废）缆充搭盖战船及系缚缆索使用本司即不令其它处关拨一茎一枝互用亦无低价抑勒分毫亏损张府课利切恐本司事力轻微他时或被谋利之徒妄生词诉致使战船永无搭盖之日实为利害所关合具申朝廷证会若是本有分文亏损张府低价抑勒或有并缘支用则善湘与节制司属官共俟朝典所不敢辞所贵事在必行以济军中急切之敝伏乞证会申闻事右札付镇江府节制赵龙图证会准此嘉定十六年九月三日
　　以下见十八卷吴淑条前
南唐李氏 【间设贡举选士吴淑在江南举进士擢高第补丹阳尉久之直内史从李煜归朝】 
　咸淳镇江志 【咸淳镇江志　案卷三风俗门叙后户口门度宗时户口注卷四土产门玉兰注及紫笑注卷五田土叙注卷六常赋门夏税条秋租条旧贡类银注□□类商课条造作类段疋条及军器条卷七洞类黄龙洞注河类市河注卷八庙类留侯庙注及昭惠庙注卷九寺类花山寺注卷十观类紫府观注卷十三坛壝类金坛县社稷坛注卷十七将佐门计议注卷十九孝友类周伸注并引咸淳志一则卷二城池门郡城注引咸淳志三则所引者虽不过千万中之一二然尚足见其梗概至于卷十一学校门茅山书院注引咸淳续志一则或疑续字为衍文然方逢辰之志成于咸淳元年或其后另有续志亦未可定今仍存而不删焉　又案卷二坊巷门丹阳县坊十注乡都门丹徒崇德乡注津渡门叙闸类中闸注卷四土产门布注牛乳注卷七山类土山注洞类青龙洞注卷八庙类火祆庙注卷十二墓类吴季子墓注卷十三治所类都统司注卷十七司属类叙卷十九隐逸类焦光注并引旧志一则卷一叙郡门引旧志八则卷十九方外类沈建注引润州旧志一则卷八庙类留侯庙注卷十七将佐类从军舍人注俱引前志一则(以上所举皆嘉定志所无其已见嘉定志者及但云旧志不载旧志略而不书者概不列焉)虽未知其为咸淳志与否然要是宋以前之旧志故今亦汇举之以便阅者之寻检焉】 
　　以下见十六卷签判条后 
旧有壁记今不存嘉定志于壁记外得一人曰郑民彝今复得一人曰宫声
郑民彝仁宗时人太尉戬之子签书镇江军节度判官公事见华阳集
宫声左朝奉大夫签书节度判官厅公事见绍兴九年汪藻修学记
永乐镇江志 【永乐镇江志　案明时镇江志书亦多散佚然乾隆镇江志及嘉庆丹徒志其中引永乐成化等志者颇多而叙明以前之事亦多据宋元二志且闲有引咸淳等志之逸文者盖自来志书莫不递相沿袭良以时代近者闻见为较真也后之修志者诚能据宋元二志为本参之以明代诸志上采干道以前地志之逸文(熊克干道志虽已久佚然舆地纪胜等书所引正复不少此外如京口记润州图经等书散见于他书者尚可搜辑至于京口耆旧传等书现存于今者更无论矣)旁考文集说部等书(旧志之遗漏舛误者以文集说部等书证之可以刊谬订讹)以求折中于至当庶不至有因陋就简之弊也夫】 
　　以下见二卷京口闸条后
【至元间闸西北平陆二三里民居甚众后潮水侵啮其地皆沦入于江今止存十数家耳】 
　　以下见十五卷封君条前 
明朝本府知府 【正四品】 　同知 【正五品】 　通判 【正六品】 　推官 【正七品】 　经历司经历 【正八品】 　知事 【正九品】 　照磨所照磨 【从九品】 　检校 【未入流】 　司狱司司狱 【从九品】 　儒学教谕 【从九品】 　训导 【未入流】 　僧纲司僧纲 【从九品】 　副都纲 【未入流】 　道纪司都纪 【从九品】 　副都纪 【未入流】 　阴阳学正术 【从九品】 　医学正科 【从九品】 　织染局大使 【从九品】 　副使 【未入流】 　税课司大使 【从九品】 　副使 【未入流】 　大军仓大使 【从九品】 　副使 【未入流】 　炭渚驿丞 【未入流】 　京口驿丞 【未入流】 　丹徒坝官 【未入流】 　甘露坝官 【未入流】 　濒江新港坝官 【未入流】 　通津递运所大使 【未入流】 　广盈库 【未入流】 
丹徒县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　丹徒镇巡检司巡检 【入流】 　安港巡检司巡检 【入流】 　高资镇巡检司巡检 【入流】 　税课局大使 【未入流】 
丹阳县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　僧会司僧会 【未入流】 　道会司道会 【未入流】 　阴阳学训术 【未入流】 　医学训科 【未入流】 　税课局大使 【未入流】 　吕城坝官 【未入流】 　吕城驿丞 【未入流】 　云阳驿丞 【未入流】 　吕城镇巡检司巡检 【入流】 　包港巡检司巡检 【入流】 
金坛县知县 【正七品】 　县丞 【正八品】 　主簿 【正九品】 　典史 【未入流】 　儒学教谕 【未入流】 　训导 【未入流】 　僧会司僧会 【未入流】 　道会司道会 【未入流】 　阴阳学训术 【未入流】 　医学训科 【未入流】 　税课局大使 【未入流】 　湖溪巡检司巡检 【入流】 　长荡河泊所官 【未入流】 
丹徒陈裕武汉藩校字

