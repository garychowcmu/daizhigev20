《少林寺志》　　（清）叶封、焦钦宠 原辑　施奕、焦如蘅 补辑 

序　纂修姓氏　修少林寺志纪事 
　　序 
　　嵩山名蓝以百数惟少林最著自北魏太和间经始虽历载成毁迭更而不失故址尺寸周大象中曾更名陟岵至隋仍复其旧以迄于今亦惟少林为最久嵩既居四岳之中而寺又居一山之胜，其见于名贤歌咏者炳炳矣。有明登令傅元鼎，探讨故实，著《嵩书》十三篇 
　　国朝康熙间乡先生汝将焦公取前书裁润之为《嵩高志》于是少林之胜浮见于篇然未有专志也有之则自焦君远倩始远倩为汝将先生之后谓寺之久而且著固灼然在人耳目而其间名迹不有纪述何以垂后乃援笔作志其目有八其卷有四云盖尝念自有此寺以来元魏李唐间翠华游豫尤为极盛一时离宫别馆之稀金渥玉检之文与夫高僧隐士之窟骚人墨客之遗丰碑大刻千章十围之森列照耀林谷几与二室群峰并峙不朽而沧桑递变不幸为风霜之所剥兵火之所燔樵童牧竖之所摧折欲求当年之仿佛已邈不可得徒存其名于残篇零楮之间以供登临者之想像凭吊而已是可慨也然向非探奇嗜古之士远寄冥搜掇拾而抉剔之则并此区区之名将归于澌尽不又重可惜哉远倩之为此志也距其先世著书之日七十余年矣寺中胜概往往守土者不加爱惜而寺僧辈更缘以为利其间划削者又不知凡几远倩抚名迹之就芜念先泽之犹新不惮蹑险仄穷幽深屡更寒暑于嵁岩断壑颓垣藓壁间得其片碣支字摩挲珍惜如获拱璧而登之竹素庶几寺之久而且著者益有以永其传于来兹云尔余承乏观察登邑在所辖内当按部其地今年戊辰春恭逢 
　　车驾东幸祀岱礼成复推广德意于四狱四渎皆遣官致祭余又奉檄肃将祀事往来于少林殆将十载而公程卒无暇穷极林壑之胜三十六峰笑人久矣祀事既毕邑令施君以寺志来谒余序君素培护此寺而志又其校仇者余亟携舆中读之峰峦苍翠扑人眉宇不啻卧游其际既以释余登临不尽之憾而贤令之留心艺文远倩之克绍前绪所愿与读斯编者共珍重而爱惜之也是为序 
　　乾隆十有三年岁次戊辰秋闰七月既望 
　　中宪大夫河南分巡河陕汝道按察使司副使京江张学林撰 
　　尝读天下名山记载嵩少林壑之美心甚艳慕之岁乙卯余衔 
　　命赴中州出都门循太行而南迄河千遥望层峦叠翠上出重霄知中岳在豫心忆其为嵩也适并辔同人有曾履其地者指顾谓余曰其端严俊伟者太室也迤西峭壁为少室二室之间名刹栉比兰若相望选佛盛区首推少林自达磨一苇渡江九年面壁称释氏祖庭殿阁巍焕古树阴森王公卿士游览题咏碑碣林立宇内名胜允属巨擘比入豫卜居山之上方寺其主僧派衍少林又为余道其详余益艳慕不能置夏杪中丞王公羽檄示余云登封少林奉修葺机务殷繁邑令乏员命余往治邑事兼董厥役余闻之欣然适获我心矣比乘传至工巳将就竣急求曩所谓碑碣林立者纵观之率多唐宋以来上自宸翰下迄游士果更仆莫能数其碍颁式者且多除去或跌仆或毁弃惜不能卒读迄甲子余奉宪修邑志毕念少林为海内名刹景物艺林虽杂见于嵩山志说嵩诸书仅全豹一斑不可无专志以表其盛无如金石所载多所遗失何邑孝廉焦子远倩出其家藏少林志稿为其乃祖樗林与前令楚黄叶并叔所辑今除去者悉在焉遂相与裁酌编次俾成完璧会 
　　巡台张大人承祭至嵩驻节少林顾谓余曰予先王父暨先严连主中州文衡名山大川皆化雨所及今予又继秉节钺得历览名胜予与嵩少可谓有缘暇当为文以纪之适焦孝廉呈志稿就公质公披阅颜颇霁即命付梓为名刹增色且自书鸿章以弁厥端余不妄坐公春风中久文事吏治指授靡穷今兹之役又获步公后尘表章名胜曩所艳慕从此畅怀矣书成聊附片言俾后之览是志者如读天下名山记均当卧游云 
　　时乾隆十三年岁次戊辰中元吉旦 
　　累授文林郎知登封县事晋江 
　　施奕簪锦蹊甫撰 
　　嵩山少林寺古今名刹也其间形胜景物美不胜收兹为绘图具说编订付梓披览一过可当卧游云 
　　乾隆戊辰 
　　邑人焦如蘅客严氏题纂修姓氏 
　　总裁 
　　分巡河陕汝兼管水利道按察使司副使张讳学林字东江南丹徒人 
　　知河南府事陈讳锡辂字圣岩浙江嵊县人 
　　河南府通判张讳禹字江南人 
　　原采辑 
　　前知登封县事叶讳封字井叔楚黄人 
　　登封县候选训导焦讳钦龙字锡三号樗林 
　　续辑 
　　知登封县事施讳奕簪字佩其福建人 
　　登封县举人焦如蘅字远倩号客岩 
　　校正 
　　登封县儒学教谕张鹗荐字步青号倬轩信阳人 
　　登封县儒学训导牛承德字振宗汜水人 
　　登封县候选训导传汝躬字赤玖 
　　校刊 
　　登封县典史闻源远字静庵浙江人 
　　登封县儒学庄员焦如字幼倩 
　　登封县儒学生员焦如兰字芳倩 
　　登封县儒学生员傅维城字宗子修少林寺志纪事 
　　盖闻巨岳长川恒赖珠玑之点缀鸿章佳什必藉贞珉以流传故蔽芾咏夫甘棠昭千古岣嵝镌于禹穴彪炳万年聿惟少林夙称名刹地辟嵩邱之右院开少室之阴九莲砦耸翠于前五乳峰环绕于后钟楼藏阁势凌云霄碧殿金绳光摇翡翠亭名立雪仿佳话于程门堂颜传心效精一于虞字鲸音吼夜月谷应山鸣鼍韵鼓晨星梦回尘断孝文开创适有跋陀西来梁武漏因致使达磨北渡九年面壁本欲无言只履西归反教有象洎乎唐太宗龙兴之始乃值王世充鼠窃之候僧徒勤王元凶授首凤诰宠锡沙门晋秩大将军鸿文褒功庄严少室寺从此乘舆频降珠旗与贝阙争妍宸翰叠颁铁画偕银钩并勒高宗赐飞白之笔武后锡冬笋之书翰墨来自天家山灵增色榱题撤于藩邸毗卢扬辉圣祖御额双悬赤文绿字相辉映世宗敕修持见朱甍青美奂轮斯历代帝王之宸游为百尔臣工所瞻仰匪徒移情于释教留胜迹于名山于是台阁重臣封疆大吏代天巡狩而至止采风问俗以遥临以及迁客骚人高贤韵士蜡屐选胜美景良辰或竹里逢僧冀偷闲于半日或峰巅舒啸欲消遣于寸衷靡不即景留题亦且登高作赋九潭印月见白侍郎之赏心五品封槐知交潞公之怀古文如韩潮苏海翻巨浪于长江大河诗成岛瘦郊寒写游踪于短音劲节东坡山谷碑碣参差思臼子昂文石绣错黄绢幼妇莫可尽其形容继晷焚膏岂能穷其流览惜年深岁远风雨剥侵致藓护苔封鲁鱼莫辨兼以僧俗罔识宝重一任图书半没尘埃见者怦心闻之动念前任叶明府井叔约同先王父樗林于五十年前搜罗钞集俾万斛珠玉收贮箧笥遂什袭以贻后人备采择以修寺志奈余小子愧乏寸长才疏既不足以任纂修力绵又无能以付剞劂仅继前人之志不惮校缮之劳祗期别类分门罔计点金成铁兹逢邑侯施老夫子仰承巡台张老大人博古通今察来彰往念贞珉之多失慨珠玑之仅存辑刊新编流芳奕则天下第一名刹可展卷以当卧游而案头一纸烟云并金石以垂不朽矣 
　　时大清乾隆十二年岁次丁卯嘉平之吉 
　　邑人焦如蘅远倩甫识 绘图 
　　总图--寺院全图 
　　初祖庵--达磨像 
　　只履西归像--观音像 
　　鱼蓝菩萨像--紧那罗王像 
　　关夫子像--面壁图影石图--钟馗像 
　　形胜 
　　太室 在少林寺东即嵩山诗曰嵩高维岳即此详见嵩山志 
　　少室 在少林寺前有三十六峰郡国图志云少室其高十六里傅梅云看山如相人先论面背由孟津渡河望之见少室之背如墙壁然若逾轩辕历少林东去正从臀下过耳由密县自告城来俱十得其四西方由颖阳来十得其六西南惟汝州正相对峰峦层叠耸出云表如千叶舒萼虽太室雄伟逊其花秀 
　　五乳峰 在少室北自钵盂峰斜分一支五顶相连围逾十里如凤张两翼少林寺建其中山名五乳后传法源流分为五宗若预兆云又山顶皆圆如僧帽宜其为释家胜地也 
　　钵盂峰 在少室阴上下相半形如钵盂之覆二祖庵建于其上庵内有四井水皆清冽相去咫尺水味各别 
　　御砦 即少室顶有两叠宽平如砦有四天门险峻可避兵金宣宗置兵其上俗称御砦明季土寇李际遇窃据之上有水柜碾等具 
　　面壁洞 在五乳峰上去绝顶仅数武石洞幽邃深丈有半石痕如水面波纹连蜷层叠入洞寒冽粟起不可禁为达磨九年面壁处今洞外有石坊阳面刻西来肇迹阴刻默元处三字内有石象坐洞腰旁一僧合掌侍立则慧可也入洞之道盘曲周折险处尽夷寺僧曰火龙治之烈石成土道屈如龙 
　　养龙崖 在面壁洞之西傍陷一隙自下上穿传为火龙洞达磨入洞龙自隙遁也崖因洞得名 
　　饮龙池 在五乳峰址阻道而立有石槽纳百石水相传卢能带柏之钵掷而化石蓄水以资灌溉 
　　虎涧 在面壁庵左二里许涧石磷磷有流水屈曲之形而无水每静夜听之石内冷冷作声东来西去盖暗泉动荡于山之内也相传跋陀开创时有谶云后五百年当有女主来欲葬此因叱水不令东流至唐则天后果幸此欲夺此地竟以无水而止 
　　炼魔台 二祖庵前一山耸起南对岩下临深壑有石方广二丈余相传为慧可经行处一称觅心台嵩山志曰炼魔台 
　　甘露台 跋陀翻经天降甘露处因名台砌柱础镂刻精巧非近代制上有殿三楹祀真武 
　　柏谷坞 在少林寺西北五十里属偃师隋以柏谷屯田一百顷赐少林王世充乱少林寺僧志操惠昙宗等擒充侄仁则以归唐太宗嘉其义烈降玺书赐地四十顷水碾一具称柏谷庄今俱无考 
　　少溪 在少林寺前绕少室趾北流而东而南阳或涸故少林之胜在山而无水 
　　少阳桥 在少林寺前跨少溪通南北旧桥凡三今仅存其一 
　　卓锡泉 在二祖庵前相传慧可卓锡得泉因名庵内四井亦称卓锡井 
　　朝阳洞 在少室阴数柏蔽芾诚栖静奥区靠崖多自然岩穴俱壁劂诸佛寺僧多坐静其中 
　　珍珠帘 在少室阴源自山上水匮倒泻而下如万斛晶珠落注陡涧 
　　五龙潭 在少室阴传为慧可截锡掷跌而成下注少溪俗称龙潭沟崖上亦多静室 
　　文殊洞 在少室西岩下有自然石像 
　　营建 
　　少林寺 在五乳峰前对少室如翠屏端立形势绝佳魏书云跋陀自西来有道业深为孝文所敬诏于少室山阴立少林寺以居之周大象中改为陟岵寺隋开皇中复名少林寺唐太宗为秦王时有赐少林书高宗武后常幸此地清康熙四十三年御书匾额颁悬寺内雍正十三年奉敕重修 
　　山门 雍正十三年奉敕创建 
　　东石坊 在山门左外额曰祖源谛本内额曰跋陀开创联曰心传古洞严冬雪拥神光膝面接嵩峰静夜风闻子晋笙 
　　西石坊 在山门右外额曰嵩少禅林内额曰大乘胜地联日地在天中四海名山为第一心传言外十方法教是初元 
　　天王殿 外塑金刚像内塑四天王外旧有额曰天下第一祖庭清康熙四十三年奉颁少林寺御书三大字匾额悬挂殿外 
　　大雄殿 清康熙四十三年御书宝树芳莲匾额悬殿内雍正十三年奉敕重修左梁旋折乾隆十年邑令晋江施奕簪重修 
　　紧那罗殿 在大殿左内祀紧那罗王三像相传中像为王自制左铜像右铁像俱奇伟相彷元至正间传王御红巾事甚奇人人敬畏称本寺护法伽蓝与他寺祀关圣帝君为伽蓝者异 
　　六祖殿 在大殿右内祀六祖朝观音像两山画传代僧像二十九人 
　　钟楼 在紧那罗殿南西向高十丈钟大四人围声闻三十里 
　　鼓楼 在六祖殿南东向旧为转龙藏雍正十三年改称鼓楼高与钟楼齐 
　　阎王殿 在钟楼南西向 
　　龙王殿 在鼓楼南东向 
　　香积厨 在大殿左 
　　库房 在大殿右 
　　东禅堂 在厨房北 
　　西禅堂 在库房北 
　　法堂 在大殿后五楹为高僧说法处乾隆八年奉颁藏经贮内 
　　客堂 在法堂左 
　　静室 在法堂右 
　　方丈 在法堂后 
　　东西寮 在方丈前 
　　方丈退居 在方丈西南向 
　　廓然堂 旧在方丈东南向明巡抚蔡汝南建沈荃题额今废 
　　立雪亭 在方丈后即二祖神光立候达磨雪深过膝不动处 
　　千佛殿 即毗卢阁在立雪亭后依山辟基明慈圣皇太后撤伊王殿材创建 
　　白衣殿 在千佛殿左西向 
　　地藏殿 在千佛殿右东向 
　　以上寺院由山门至千佛殿共七层 
　　西来庵 在天王殿外甬道西寺僧官真喜创建徒孙僧官海岱重修 
　　千佛庵 在山门内甬道东寺僧清戒改建 
　　慈云庵 旧在千佛殿西祀白衣大士康熙二十五年巡道张思明倡捐重修境最幽胜雍正十三年奉敕修寺欲拓其制庵基稍碍毁撤一空今寺僧改建于寺山门外道北规模狭隘仅存其名 
　　观音庵 在寺东鄙内为接官厅 
　　南园 在寺南明周藩建亦称周府庵 
　　永化堂 在南园内明周藩为僧无言道公建今废址基仅存 
　　白衣殿 在永化堂前 
　　柏坂 在永化堂后明无言道公植柏千万株布满崖谷遥望蓊蔚葱郁最壮寺观明刘余祜为纪戒后人见艺文雍正十三年奉敕修寺取材斩伐一空 
　　十方院 在永化堂之西与寺山门正相对为寺中邮亭行脚旅舍溪上亦有石桥仅存其半 
　　初祖庵 在少林寺西北三里许面壁洞之前背倚五峰前临双涧古松偃盖老柏参天为山中胜境昔人建殿三楹中祀达磨两山画达磨以上二十七代佛像外为山门祀关帝伽蓝像东一小亭祀达磨父母兄弟西一小亭移面壁石于其内后为千佛阁住持福元创建僧会真喜重修内碑碣如林悉历代名公题咏俱见艺文 
　　一祖庵 在寺对岸少室之半钵盂峰上为慧可禅栖胜地 
　　三祖庵 在寺东十余里法王寺后为圣竹林寺废址北有罗汉祠 古迹 
　　秦槐 嵩书载少林寺藏经阁后有古槐一株相传秦时所植封为五品宋文彦博诗曰五品封槐今尚在都穆游记曰秦槐高十丈围二十尺王士性记曰风摧二十年矣 
　　影石 相传达磨面壁九年影透石内今观其石围长三尺许光滑如卵白质黑文隐隐一僧背坐石上露其侧颔纹如淡墨画衣褶仿佛毕具诚可异也 
　　娑罗树 在寺方丈后来自西域结实如木桃而无花或云即贝多 
　　三花树 在初祖庵前盖凌霄滕附桧而生者色深红可爱为创寺时所植 
　　六祖手植柏 在初祖殿左墀高与花树并卢能钵盂中带至下有碑明王士性大书六祖手植柏五字 
　　面壁之塔字 在寺右六祖殿檐下字体端严遒劲可宝为宋蔡京书 
　　千崖万壑字 在天王殿前行书前后各二字古峭飞动为明张钦书 
　　高宗飞白书 唐高宗御札飞白书一飞字题寺壁今亡戒坛见释义净文王世贞跋张杰书俱云在寺内今坛无考 
　　苏轼画梅 在少林寺有二一竖梅一卧梅传塌甚众 
　　苏赵字 王士性记日少林寺碑刻种种苏子瞻赵孟辈其尤者 
　　灵芝碑 详见祥异 
　　第一山碑 在山门内左墀米芾书董其昌碑凡四碑俱在寺内 祥异 
　　紧那罗王元至正初有一僧至少林蓬头裸背跣足止著单在厨中作务数年殷勤负薪执爨朝暮寡言暇则闭目打坐人皆异之莫晓其姓名至十一年辛卯三月二十六日颍州红巾贼率众突至少林欲行劫掠此僧乃持一火棍而出变形数十丈独立高峰贼众望见惊怖而遁僧大叫曰吾紧那罗王也言讫遂没始知为菩萨化身也塑像寺中遂为护法伽蓝至今灵异按传灯录载隋开皇中天台禅师居荆州玉泉山有神通谒称蜀汉前将军关某以战功庙食此山欲营精蓝愿庇役事七日而成捷出神功事闻敕封关某玉泉山护伽蓝神今天下寺院皆奉关公独少林以紧那罗王代也 
　　灵芝建中靖国元年少林寺芝生十二茎守臣图本奏状明年五月遣御乐阎守勤降御香于达磨庵竣事诏具进诸御府芝图刻石碑于寺壁今亡 
　　白雀武德中有白雀见贞观中造重塔之辰白雀复见 
　　五色云雍正十三年敕修寺院有五色云见西方精采夺目千人共见督工守臣绘图呈报 
　　艺林 
　　宸翰 
　　达磨大师碑颂 梁武帝 
　　大师讳达磨天竺人也莫知其所居未详其姓氏以梁大同二年十二月五日终于洛州禹门茔葬于熊耳用锡鸿章以昭来兹颂曰楞伽山顶生宝月中有金人被缕褐形同大地体如空心如琉璃色如雪匪磨匪莹恒净明被云卷雾心且彻芬陀利华用严身随缘触物常欢悦不有不无非去来多闻辨才无法说实哉空哉离生死大之小之众缘绝刹那而登妙觉心跃鳞慧海超先哲理应法水永长流何斯暂涌还暂竭骊龙珠内落心灯白毫慧刃当锋缺生徒忽焉慈眼闭禅河驻流法梁折无去无来无是非彼此形骸心碎裂住焉去焉皆归寂寂理何曾存哽咽命之执手以传灯生死去来如电掣有能至诚心不劫火焚烧斯不灭一真之法尽可有未悟迷途兹是 
　　告柏谷坞少林寺上座书 唐太宗 
　　太尉尚书令陕东道益州道行台雍州牧左右武侯大将军使持节凉州总管上柱国秦王世民告柏谷坞少林寺上座寺主以下徒众及军民首领士庶等比者天下丧乱万方乏主世界倾沦三乘道绝遂使阎浮荡覆戎马载驰神州糜沸群魔竞起我国家膺图受护持正谛驭象飞轮光临大宝故能德通黎首化阐锱林既沐来苏之恩俱承彼岸之惠王世充叨窥非据慧炬照临开八正之途复九寓之迹法师等并能深悟机变早识妙因克建嘉猷同归福地擒彼凶孽廓兹净土奉顺输忠之效方著阙廷证果修真之道更宏象观闻以欣向不可思议供养优赏理殊恒数今东都危急旦夕殄除并宜勉终茂功以垂令范各安旧业永保休故遣上柱国德广郡开国公安远往彼指宣所怀可令一二守领来此相见不复多悉四月三十日碑在钟楼前 
　　赐少林寺书 唐 武后 
　　省状致灵塔寺二所有新笋生者具知伏以先慈凝心之妙觉冯胜地载广庄严故得于此鹫宫冬节生此凤筱凌元霜而挺秀擢翠干而呈奇三处抽筠表三归于夙念一茎标质彰一至于先衿亦由师等薰修福缘所致原修微恳岂敢当斯延望祗园倍深追慕遣书示意不敢多云 
　　御制修少林书 武后 
　　暑候将阑炎序弥溽山林静寂梵宇清虚宴坐经行想当休弟子前随凤驾过谒鹫岩观宝塔以徘徊者先妃之净业薰修之所犹未毕功一见悲惊万感兼集攀光宝树载深风树之哀吊影珠泉更积寒泉之思弟子自惟薄镇切怀每届秋期倍轸推心之痛炎凉递运愈添切骨之哀未极三旬频钟二忌恨乘时而更恨悲践露而愈悲谁托福田少申荒思今欲续成先志重整庄严故遣三思赍金绢等物往彼就师平章幸识斯意即务修营望及讳辰终此功德所冀罄斯诚恳以奉津梁稍宣资助之怀微慰茕迷之绪略书示意指不多云 
　　御制诗 武后 
　　从驾幸少林寺睹先妃营建之所倍切茕衿愈凄远慕聊题即事用述悲怀 
　　陪銮游奈苑侍赏出栏闱云偃攒华盖霞低插浪日宫疏涧户月殿启严扉金轮转金地香阁曳香衣铎吟轻吹发幡摇薄雾霏昔遇焚芝火山红迎野飞花台无半影莲塔有全辉实赖能仁力攸资善逝威慈缘兴福绪于此罄归依风枝不可静泣血竟何追碑在山门内 
　　明万历十五年十一月十九日 
　　皇帝敕谕嵩山少林寺住持及僧众人等朕惟佛氏之教具在经典用以化导善类觉悟群迷于护国佑民不为无助兹者圣母兹圣宣文明肃皇太后命工刻印续入藏经六百三十七函通行颁布本寺尔等务须庄严持诵尊奉珍藏不许诸色人等故行亵玩致有遗失损坏特赐护持以垂永久钦哉故谕 
　　清康熙四十三年奉 
　　颁御书宝树芳莲四大字匾额悬挂大佛殿内 
　　同时奉 
　　颁御书少林寺三字匾额悬挂天王殿外 
　　雍正十三年闰四月十三日 
　　河南巡抚王 承准 
　　中堂扎开钦奉 
　　上谕据河东总督王士俊奏称豫省少林寺岁久失修今委员相度确估重加修建绘图呈览等语朕览图内门头二十五房距寺较远零星散处俱不在此寺之内向来直省房头僧人类多不守清规妄行生事为释门败种今少林寺既行修建成一丛林即不应令此等房头散处寺外难于稽查管束应将所有房屋俱拆造于寺墙之外左右两旁作为寮房其如何改造之处着王士俊酌量办理至工竣后应令何人住持候朕谕旨从京中派人前往钦此 
　　附河东总督王讳士俊檄为钦奉 
　　上谕事照得登封少林乃系东土初祖道场九年传冷坐之心五叶启宗门之绪法灵普覆慧日光涵缘自历代相沿迄今实多颓圯恭逢 
　　圣人首出大沛 
　　恩纶 
　　特命发帑重修增辉佛地本部院恭承 
　　谕旨随面委署南汝道南阳府程守亲至少林会同河南府刘守敬谨估计今已据确估禀覆事关 
　　钦工讵容延缓现在奏请 
　　钦定兴工吉日一面星速攒办料恭候 
　　钦颁日期令饬布政司查发司库所存雍正十二年漕运节省米价银两及豫省积有河北捐项存公银两给发九千两兑交总理之河南府刘守迅赴少林寺率同派往督工之河南府通判谢伟渑池巡检王钟巩县典史钱历洛阳县丞俞孚升永宁县典史魏炳登封县典史金大纶洛阳县典史严维寅偃师县县丞陆廷华采办料件务各矢丹诚仰副 
　　圣天子福国牖民至意面壁旃檀遇 
　　圣朝而光风再振渡江芦叶际 
　　盛世而古刹腾辉各罄厥心毋稍泄视藩王文翰 
　　重修少林寺记 嘉靖癸丑 明 徽王首阳子 
　　予尝闻少林寺之胜也盖嵩阳第一观云按舆地中岳嵩山天地之中所谓风雨之交阴阳之会是以嵩东南六十里为石峡峪庄祖简祖窀穸其中又东南六十里为三峰山我恭考之寿藏在焉说者谓岳神灵秀钟于人杰诗称生甫及申盖从古而然矣岁壬子予承天子显休命嗣奉国王乃惟祖考之德郁焉思存而请于朝得展谒松楸盖庶于礼追远思酬罔极云尔已矣礼成因取道嵩山求所谓少林寺者而缔游焉时维仲春风日融和乃遵缑氏礼岳神历二室阅三台纵目巢由之峰振衣壶邱之巅飘乎若逐青炎而超自然恍与王子下上而聆厥凤声焉山环水玄林木蓊郁而少林之胜于是乎栗如穆如枚如彬如谅哉壮观盖不啻如所闻而已乃诣初祖庵曰古哉斯面壁影石兀然危坐九年一夕者非达磨乎然禅宗自此兴矣登少室峰曰卓哉慧可之志也飞雪积腰而立不移踵卒传衣法非至性其孰能之既乃读庄简碑泫然曰懿哉斯予祖考之志手泽存焉凡以表观也可无继诸于是捐若千金命住持僧悟万董役重修甘露台藏殿我朝颁降藏经金铜圣像丽焉绘方丈起盖立雪亭为直指单传心法之处俄尔天垂瑞相五色祥光须臾复放金光上撤霄汉是岁初秋中旬一日也诚少林祖源殊异之祯哉山川之气象见钟灵之应感耳凡厥殿宇亭台门径阶墀颓者翼焉敝者饰焉越明年春万来告成且曰是役也有三善焉肇修殷祀敦本也俞然后行遵度也增名刹崇古也崇古义也遵度恭也敦本仁也一举事而三善集焉可无纪乎予不敢居则纪其岁月勒诸石 
　　匾囤和尚碑无存 明英宗鲁孙封新昌王厚尊 
　　匾囤禅师者号无空禹州陈氏子也年逾二十投少林寺礼梵僧喇嘛为师请求法名师曰道本无形何名之有空曰三世诸佛皆有名号弟子安得独无师授以心经读至五蕴皆空豁然大悟曰身尚是幻何处求名一日手编大囤于师前师指曰匾囤是汝名也答曰既名匾囤内也无空师曰教外别传方契此语后到峨眉绝顶结茅以居一日见阿弥陀佛手执大弥陀经一部曰藏内有经藏外全无付授与汝广令传化空遂周流寓内前后印造大弥陀经若千藏未几复返少林念少林为达磨单传之地施银三百两亲在本寺率诸僧众法筵大启共辅皇猷嘉靖四十二年再之峨眉行至州江中曰道旷无涯逢人不尽登岸端坐而逝徒孙普明等曰少林吾师发身之地归葬少室建塔告成走钧阳拜于不彀以不彀上接天潢徵文以状禅师之予怜其诚姑将禅师行详述之以塞众望并志岁月云隆庆二年 
　　部 
　　顺治十四年 
　　礼部为公举传钵嫡派以续宗风以彰 国典事祠祭清吏司案呈奉本部送据僧禄司性宁等八员呈称河南嵩山少林禅寺自达磨面壁传心之后为天下佛门之祖庭凡嗣位传法者俱请钦依礼部付住持少林提衍禅学嗣祖传灯钤束僧众如儒门之衍圣道教之真人千百年于兹不随世代变迁者也今少林寺第二十八代传法住持海宽的系前代二十七代住持慧喜传授衣钵之门人戒德清白禅学精练堪为一代之表率向于明朝崇祯十二年七月内礼部给入寺住持传法数年幸清朝鼎建万法维新于顺治三年三月内蒙本省巡抚咨文并河南京官公揭投部咨保海宽住持换给新因宽足疾回寺未蒙给今已痊愈赴部请换新庶千百年佛脉有赖而功德永垂于不朽矣等因到部奉批司察说堂送司奉此察得顺治三年三月内有河南巡抚咨文并河南京官公揭咨保少林寺住持僧海宽换给新在案今又据僧禄司性宁等呈称海宽戒德清白禅学精练堪为一代之表率的系达磨二十八代传法之人公保给前来相应准其换给新续衍禅学宗钤束僧众可也等因呈堂准给住持送司案呈到部拟合就行为此合海宽前往少林寺住持钤束僧众焚修香火以续禅宗须至付者右付河南嵩山少林寺住持僧海宽准此顺治十四年二月日给付碑记 
　　少林寺碑在山门内 唐裴 
　　原夫星垂梵界圣缘开万化之先日照王宫神迹蕴三灵之始包至虚以见世象教久传于旷劫笼群有以示凡法身初应于终古见神通之力广拔苦因开智慧之门深明乐界鹤林变色观其恋慕之心雁塔开扉通其瞻仰之路少林寺者后魏孝文之所立也东京近甸太室西偏正气居六合之中清都控九州之会缑山北峙亘宛洛之天门颍水南流连荆河之云泽信帝畿之灵境阳城之福地跋陀者天竺人也空心元粹惠性淹远传不二法门有甚深道业缅自西域来游国都孝文居黄屋之尊申缁林之敬太和中诏有司于此寺处之净供法水取给公府法师乃于寺西台造舍利塔塔后造翻经堂香水成涂金绳为约苦心精力俾夜作画多宝金身之地不目就工如来金口之说连云可庇西缘长涧夹松柏之萧森北拒深崖覆筠篁之冥密烟花浓霭瞑下天香泉籁清音晓传空乐跋陀息心兹地乐静安居感而遂通境来斯证寤寐之际若有神人致石磬一长四尺规制自然声律咸具时有三藏法师勒那翻译经论游集刹土稠禅师探求正法住持塔庙周武帝建德中纳元嵩之说断释老之教率土伽蓝咸从废毁明皇帝大象中初复佛像及天尊像乃于两京各立一寺因孝思所置以陟岵为名其洛中陟岵即此寺也隋高祖受禅正朔既改徽号已殊惟此寺名特令仍旧开皇中有诏柏谷屯田一百顷宜赐少林寺大业之末此寺为山贼所劫僧徒拒贼遂纵火焚塔院院中众宇倏焉同灭瞻言灵塔岿然独存寺西北五十里有柏谷墅群峰合沓深谷逶迤复磴缘云俯窥龙界高顶佛日傍临鸟道居晋成坞在齐为郡王世充僭号署曰辕州乘其地险以立烽戌拥兵洛邑将图梵宫太宗文皇帝龙跃太原军次广武大开幕府躬践戎行僧志坚惠昙宗等审灵眷之所往辨讴歌之有属率众以拒为师抗表以明大顺执充侄仁则以归本朝太宗嘉其义烈频降玺书宣慰既奉优教兼承宠锡赐地四十顷水碾一具即柏谷庄是也武德中寺有白雀见贞观中造重塔之辰白雀复瑞高宗天皇大帝咸亨中乘舆戾止御飞白书题金字波若碑留幡像及施物永淳中御札又飞白书一飞字题寺壁天皇升遐则天大圣皇后为先圣造功德垂拱中有冬竹抽笋塔院后复有藤生证圣中中使送钱于藤生处修理阶陛皇上睿图广运神用多能藉明 
　　台之化清绎天池之墨妙以此寺有先圣缔构之迹御书碑额七字十一年冬降恩旨付一行师赐少林寺镌勒日者明敕令天下寺观田庄一切括责皇上以此寺地及碾先圣光锡多历年所特还寺众不入官收海内灵岳莫如嵩山山中道场兹为胜殿二室迥合八谷潺地迎贝花门连石柱妙楼香阁俯映乔林金刹宝铃上摇清漠法界之幽赞如彼皇家之福应如此天长地久不传忉利之宫劫尽尘徽孰记铁围之会精求贞石博访良工将因墨客之词式颂金仙之德聿宣了义远喻真空共词曰恒沙国土微尘品类妄见飞奔正心蕴柜昏途莫晓净根将坠乐于盖缠若安梦寐蒸哉大圣降迹阎浮潜回宝轴广运慈舟实无灭度示有降柔绀宫西辟白马东流迷因慢生悟为信起玉刹斯建宝山载峙花台竹林清泉妙水静唯真相湛然攸止岩岩嵩领河洛巨镇下属九溪上干千仞天磴重阻仙都清峻式创招提是资诱进婉彼上德载诞耆传业西土演教中华孝文申敬恩赐仍加经营宴室迥出云霞中岳北址嵩高西麓斜界玉池洞开柏谷余罔涧连延水木起旃檀云谁卜筑吾师苦行清修道场励精象宇专力经堂金界绳直椒途水香散花有地栖禅得方解空应真默识开士乘杯游集振锡戾止翻译幽偈发挥妙理仙磬感灵神雀降祉运交土木代历周隋劫火递起魔风竞吹法身咸翳净国同隳或闻兴复讵振崩离神尧应期拨乱反正皇矣觉力大宏福庆式遏丑徒聿扶兴圣累降恩旨兼敷锡命高宗时豫先后卜征亟回雕辇屡倚虹旌严题玉札地振金声珍符荐至在物斯呈我皇龙兴有典咸秩懿兹上界式储神笔云摇大围鸾回少室草垂仙露林升佛日护持八正每俟能仁跋陀降德稠公有邻厥后真侣更传了因辨才高行无替清尘倬焉梵众代有明哲今我诸公蕴被禅悦芳越蘅杜净逾冰雪远缔津梁无非苦节颍上灵岳山间宝殿秀出梵天孤标神县芥诚可竭桑田有变贞石永刊灵花常遍 
　　少林寺厨库记碑无存 唐 顾少连 
　　启迪真乘无相之门寂发挥象教有为之功大非无不可以臻极非有不可以化凡亦由瞻影求形见烟知火通如来诱善之路为群暗响明之阶沿浅诣深其实一也自汉明帝梦金人履殿讯之于庭采传毅的然之词得竺乾惟肖之像精庐始构塔庙继兴少林寺者盖权舆于太和中废于承光更名于大象锡田于开皇若乃顺天应人擒盗助信摧魔军于充斥保净土于昏霾此又昭彰于我唐也其神异之尤若跋陀之经始灵塔劫火不焚指盼泉流使之西注稠公挥杖而二兽解斗惠可割臂而三业息尘芬阑植于缁林鸾鹤连翔于法界盖释氏之庵中西方之别馆也况其土圭表正风雨所均嵩高峻极山岳之秀交艮兑之清气积灵仙之秘踪故其志道之人好奇之士系尘笼者屡至求宴坐者永栖而库舍不营坊厨逼陋每王城信士供施所储柏谷上田获敛所入虽真如之性不假多藏而大道之行恶其弃地释法真永言创立志在宏济河南尹杜公黄裳躬主辨之勤假清白之俸复次都人白仙鹤等共植嘉苗用兹景福单贫展效富有馈财神龙施珠香象均力加以寺半崖路蹑凌竞伐松柏于山巅治瓴甓于岩下佛教善诲人忘其劳始谋是启是辟平其坎相其广轮梓人作程郢匠施巧积干如阜运斤成风期不揆日工无废时为构为栌为桴为桶洪纤合度寻尺中规凿枘靡乖朴斫惟称板干既具墙垣以兴支撑得其宜缔取诸壮以周喜构用固扃风雨攸除尘泥莫侵若乃曲突以舒烟疏窦以流恶陈其鬲扃其釜释之蒸之惟精惟洁俾其沈汁有所注气焰有所通香风时来荡涤烦燠斯乃厨之制也深中以虚受阖扉以制出陈其口施其缄滕取之用之不费不约必使公供无所耗岁计惟其明元关载施成我密固此又库之宜也乃崇佛宇栏孔严乃饰僧堂屋壁增焕新亭宏敝阅香积之饭危楼耸擢俯耆之山每至华钟大鸣旭日三舍缁徒总集就食于堂莫不永吹表成肃容膜拜先推尊像次及有情洎蒲牢之吼余海潮之音毕五盐七菜重香粳来自中厨列于广榭咸造勿亵巳事而勤求者无次第之劳暮齿者有终焉之托不僭于素克壮其猷大历之季少连尝吏登封一行入仕二纪于兹前年典选洛师邂逅相遇名山在目道友依然原言从之王事拘我于是得其轨躅作厨库记云时贞元戊寅岁皇帝缵服之廿载也 
　　上高宗书 释玄装 
　　玄装少来颇得专精教义惟于四禅九定未暇安心今原托虑禅门澄心定水窃惟此州嵩高少室岭嶂重叠峰涧多奇含孕风云包蕴仁智果药丰茂萝薜清虚其间复有少林伽蓝间居等寺皆跨枕岩壑萦带林泉佛事尊严房宇间邃即后魏三藏菩提留支译经之处也实可皈依以修禅观两疏朝士尚解归海巢许俗人犹知栖箕玄装出家为法翻滞寰中清风激人念之增愧 
　　戒坛碑铭 释义净 
　　羯磨法在圣教不论式得金口是敬是遵目观西域杖锡东巡睹盛事而随喜聊刊纪乎斯文少林戒坛今失其处嵩山志曰右戒坛碑开元三年学士张杰书王世贞曰当时杰应尚少且不以书名而笔法老成乃尔又世贞所称灵运碑乃当时僧书耳书法绝类圣教无一笔不似今幸尚存而戒坛碑不知何时亡也 
　　重建少林寺达磨大师碑无存 元 欧阳玄 
　　维昔达磨大师掩室龙门藏舟熊耳时君萧梁武帝追述慧命亲制穹碑世代推迁旧刻既泐遗文仅在皇元至元三年巳卯少林长老息庵将凿石洛树表禅源遣徒至京希旨今朝求证当世太皇太后命臣叙事载惟东土初祖达磨正宗粤自竺乾远来震旦时则典午倡清虚之言幽沈至道兰陵崇营缮之役凋敝含生师发大悲躬拯斯弊梁武崇奉缁众林臻盖卫法之金汤救世之药石也迨夫自牖之明弗售纳履之去斯决古之圣贤以道事君不可则止进退之正复何加焉梁武虽乏针芥相投之分曾微凿枘不侔之迹观其临文嗟悼笃意归崇君臣之道交尽始终之义弥笃至于宋云邂逅葱岭蹁跹悟生灭之本无信去留之莫测犹掸奥旨不替遐思四谛兼融三身同寿盖有足徵者矣洪惟我元广大恢宏不二用能烛旷劫犹一息囊法界犹一家龛金中土屋宋南社其名山大川前代伟迹不加隳废兼示帱持太皇太后克循祖训密契佛乘推共公天下之心施诸出世表之法譬若雷行无妄万物一机月照无私千江一影遂使大师之德因昭代以重宣前王之文假徽音而复著何其盛欤玄承乏北门职当论述暗於内典罔罄赞扬顾萧氏所制旧文汲简如新鲁贯仍故靡资润色重勒左方永锡鸿休贻诸来世云尔 
　　重装佛像碑节略 明 山锡之 
　　少林寺后魏孝文之所创也在昔达磨应谶西来孤唱别傅靡契梁武渡江至魏面壁九年乳峰有洞古迹存焉自魏迄今或兴或废前元启祚雪庭应诏来主祖席直示无言之道祁寒大暑曾微少懈数年之间宗风大振至正之末天下板荡海内名刹焚毁殆尽祖庭仅存其半殿中佛像则刮金破背疑中有物愚俗无识是可怜嗤迨乎本朝海宇既平洪武四年夏洛阳柴圆进夫妇慨然发念赎金命工三世佛像焕然重新登兹殿者如达宝所彼虽一念之诚无所希觊然善恶之报如影随形易曰积善之家必有除庆儒者之谈岂徒佛教有是理哉无存 
　　重建初祖殿记节略 嘉靖三十九年 罗洪先 
　　达磨止少林面壁九年未尝诵经却时时显释迦以来教外别傅密义是常诵真经答梁武论功德不数造寺却处处立妙净壮严佛土是常造宝寺少林一刹犹吾党洙泗洙泗所传一贯当时是鲜与闻顾又谓能讵杨墨即圣人徒洒扫应对精义无二由是而观有能升孔子堂群洙泗弟子数千人弦歌习俎豆其间不厌不倦此其人难耶易耶有不与其进也自达磨入震旦称初祖五传黄梅法门益盛虽顿渐分途总归含育手挈衣钵必俟立雪断臂始相授受是其设教必待其人越数十传而有宗书名大章本顺德李氏子自幼受度历叩名僧嘉靖丁巳河南守廉其名招致授牒曾未四载起废约涣大葺故刹已未重建初祖殿于旧面壁处槛栋壮坚瓴泽好仪序丹添靡有损缺凡八越月告成少林大众叹未曾有其故友天真往遇衡山假此因缘遣徒光护千里重趼乞言表信予笑谓曰吾尝讵杨墨宁尔贷辞光护哀请浃旬弗怠怜其专诚足以激发吾党为记岁月书贻以归在初祖庵 
　　重修法堂碑铭文不录 贾元善 
　　少林祖庭后魏时营中土而立卓冠丛林历年九百兴废几经迨至元末兵倏兴衲子散处寺门犹存凝然士出主持弗胜堂殿堕废孑力难成圣朝混一教门复清僧得其所教得其真仁山士起德行淑均有为有守拨萃超群竟主斯席众所推尊力行是务思绍前人法堂殿宇焕然一新凡游观者莫不欢忻佛光临照感水来迎真能了道物外成身勒功金石永保令名 
　　重建禅堂记 于宝 
　　混沌分而后乾坤定乾坤定而后造化成造化成者高明乎日月星辰厚载乎山川岳渎五行相而万物生百郡并而九州立登邑星张翼地连洛阳钟天地之腹心夺人间之秀气去邑西二十五里祖庭少林穹壤极美于面则少室前朝盎于背则五乳后倚钵盂香炉居其右大室玉女绕其左仰视千寻下临峥嵘万仞地灵人杰奇哉一览之中水秀山明美矣四维之内既是极乐世界信为梵王招提达磨大师自梁复入祖庭面壁九年始遇神光断臂安心天机漏泄只履西归由是自唐宋以来钵灯相续大阐宗猷洪惟我大明太祖高皇帝圣文神武统运承天洪武建元天下混一车同轨书同文制礼作乐科教隆兴至成化元年有宝心禅师世睢阳李氏芒鞋竹杖游乐江湖出处行藏自由自在韬光晦迹枕石眠云养道数载一日归来祖庭徘徊四顾楼阁殿庑右秀尚焉唯禅堂弗获备美师遂兴心鼎建壮然一新师之力也门徒悟方切见师之功属文贞石寿于将来作龟鉴焉是为记 
　　翻修禅堂记 张嗣孝 
　　少林为天下之伟观释门之宗印其祖源谛本为达磨傅法之所后魏孝文帝与高僧跋陀创建于此盖以其峰峦秀丽环拱有情可以立刹因以求夫性命之正也隋唐宋元以来香火愈炽寺旧有钟楼藏阁伽蓝祖师诸殿尚皆严整中有大雄殿以妥西方圣人北有单传堂以觉天下衲子东有香积厨俨然有像独西禅堂一区根本完固所覆之瓦远年脱落有风雨震凌之患视诸殿宇美恶殊观云游挂衲栖于此者不能久留飞锡行脚止于此者又不少安也寺僧周广有动于中慨然出资命工剔兽陶瓦规模聿新鸟革飞视昔有加工起于正德庚午四月毕于是岁六月所费之财皆广所独输所运之谋又广所独断视今释氏若人可多得耶事既有成僧行欣然告曰彼以一人而能成此举不可无言以乘后首僧可玉诣余白其事余遂即其言以纪其岁月云 
　　游嵩山少林记无存 金忠士 
　　自古称壮游者必曰五岳名山昔向子平慨然有志而不能不滞留于婚嫁之未毕也彼草莽之臣尚且难之矧冕而组者位有专守政有专营其于游也不益难乎今天下仕而兼游则惟有二三台臣岁奉天子明命巡行天下治无定所凡域内名山大川莫不有车轮马迹焉子承乏台班数载初按贵竹古夜郎境也山水奇特不减诸夏以荒徼弗列于禹贡职方流寓既鲜其土人复质朴不解品题闻于世者何泯泯乎再按两浙为天下首藩予所经如天目会稽四明雁荡类水如钱塘震泽富春苕溪类为名人韵士铺张杨诩不啻若方丈瀛州信称佳丽然祀典所列五岳四渎浙不得一焉则亦非宇宙之大观矣浙役竣乃有中州之命中州为古帝王畿甸是天地阴阳之会四时风气之交也颇慰夙念欣然戒行戊申仲春抵大梁大梁虽都会仅倚河为固无他山水之观藩臬大僚每每道嵩山之胜时引领西望见二室诸峰隐然插汉若没若灭即诗所咏峻极于天维岳降神者也未几当按部众谓故事宜从河北始乃从廪延渡河驻共城者久之沿卫涉淇历邺下抵覃怀望济渎每于舆中见所谓韩陵迈门王屋诸山领之而巳意盖常在嵩高也六月上弦次日复从孟津渡河而南入洛乃成周定鼎之地所命为天下中者前瞻伊阙后眺北邙伊洛涧映带左右问封人以云台铜驼金谷诸古迹则已化为荆榛瓦砾之 
　　场仅存其名耳为之一慨十余日公事稍守者白中岳在登封境内故事宜谒祭乃豫檄登封令具香帛粢盛以待下弦次日驱车渡伊水而东过缑氏宿圜辕庚辰昧呼栉沐东行时天大雨新霁凭望见半空晴云欲堕远近峰岫次第出没间意甚快之二十里至山岭口石道盘迥险峻乃二室中分处也本一岭为唐高宗通辇路雨壁对峙如车箱状东南行八里至少林寺寺在少室山北麓五乳峰之阳太和中后魏孝文为胡僧跋陀创建者抵方丈暂分守寥少君如龙以部巡同至来谒寻郡姚九万司李杨体仁登封令傅梅皆次第入见出乃稍饭饭已住僧捧茗来供略啜之起由方丈后登立雪亭昔僧慧可侍达磨雪深至滕不去卒嗣其法又后为昆卢阁乃故伊王别殿材移于此极壮丽倚峰址而寺穹复转从法堂前行视碑刻林立一禅载唐太宗为秦王时遣僧书约起兵擒王世充后僧中立功者十三人惟云宗拜大将军余赐柏谷庄地四十顷此足补唐书之阙至今寺僧以武勇闻从来远矣转西廊百步为甘露台昔跋陀于此翻经天降甘露故名西北穿林麓三里至初祖庵松柏甚奇古又西北一转殿门外石刻达磨面壁之庵六大字为宋蔡卞书又傍一碑赞十六字为黄廷坚书室中塑达磨像案一石高二尺广尺许石理肖达磨像相传九年面壁时精诚所通影入石不灭然石体绝不类山上者殊可疑也与旋僧引至经阁后秦槐处其高十丈围三十尺文潞公少林诗有五品封槐之句不知何所考午刻少君招饮溪南方丈中观群僧角艺尽酒十巡乃起引响东行约十五里舍官路寻小径而北远望山根会善法王诸寺密树森森不暇往直趋嵩阳宫观汉封三柏大者围三丈五尺次者三丈又次者二丈根斡扶疑三代时物夫汉武雄才鞭笞四夷读太史公卫霍傅谓有天幸不至乏绝而已今其人与骨俱朽独三柏得称将军巍然犹存良足叹也仿有丰碑为李林甫圣德感应颂女臣谀词何不划去乃退之殴阳永叔为之跋想以此耳予仰瞻嵩顶诸峰高出无际夕阳掩映苍翠之色可掬仿眺少室益复崔峨律若与太室竞爽者真奇观也东望承天崇福二宫皆荒废不欲往遂入城抵公署少县令入白狱庙俎豆毕备请祭期又白城东南有所谓卢严石淙箕山频水诸右迹咸请揽辔一往予皆面却之谕令省牲明发修祀事毕即南翘汝上令唯唯而出是夜天忽阴云密布三更而雨作奚鸟既鸣犹霏霏不已乃传谕呼盖辛已平明冒雨以往出东门抵庙雨少止礼成而霁少君招饮天中阁予谢之赴弭节堂更衣令呈送宋王曾陈知微等碑文不遑览仓卒遂起仅从褰帷中遥瞻黄盖峰之状其庙制重门隆宇碑碣如堵松桧如云亦未得从容历览至若汉武帝遇青童获玉人闻呼万岁与浮邱予晋诸仙迹亦惟于图志中寻阅而已弗得一一就其地质也由旧路复入城饭移时即发出西门日殆高矣渡小河水流颇急改肩与南行是岁登封旱独苦自春正月不雨至于夏六月麦既槁四野尚无青苗父老纷纷伏泣道仿控告蠲赈予即为下藩司议之夫山行本属乐事连日之游畅矣观兹菜色滥缕之众暗然生悲王勃云识盈虚之月数真名言也五十里出邑境四望兹山愈远愈峻乃知诗人于天之咏良非欺我白虎通云中央之岳独加高字者何中央居四方之中可高故也噫予三奉简书去国门几万里足迹且半天下于五岳今始游其一又驰驱王事以一日而欲尽六十诸峰之观何异尝一于九鼎且信难矣然得游五岳之中而高者其他四岳俱可图通即谓之遍游五岳可也是为记 
　　傅梅曰梅领县之明年是为戊申境内无岁夏六月直指金公有事于中岳过少林寺嵩阳宫礼成而南诸父老遮道请留信宿公弗允也若曰吾亲见野无青草不欲以僚从厨传故重百姓忧未几灾寝之疏上又未几赈邱之令下举一方老稚出沟壑而席自兹游基矣公示纪游一篇命梅刻之贞珉列于讲堂之壁谨跋数语于后夏谚曰一游一豫为诸侯度昔颂巡狩者今敢颂代巡狩者后之视今亦犹今之视昔原继兹游者三复之也 
　　游少林记 袁宏道 
　　度缑岭越圜辕阕西南折入山则少林寺也少室截然横其前诸山环之天然迥合如有尺度京洛之间古迹尽废独此寺犹存典型日者过东都觅故宫遗址了不可识询李文叔所记名园亦无有而伊阙雨崖废像残碣崩剥苔芜令人堕泪此中差强人意不复为此寂寂叹矣樗道人曰今好事家所贵也曰古曰完曰识山狩于虞古也雾云寮飞布崖壑完也隋唐以来碑碣森列庭中识也堂头僧曰道人欲置此山于贯城市耶请以一转语价矣道人早有大力者负之而趋余大笑堂头僧者曹洞下儿孙主斯院者也从院东西穿诘曲磴道中过甘露台有古树根如倚石虚处如梁已出寺西折行观初祖影石石白地黑绘酷似应真像老僧曰涧中自有此石能为水树云影余曰然石以影重达磨之重不以影不以石不以面壁此中不须蛇足也已从庵后出行三十余盘得初祖洞洞中石如波卷不尽五乳峰者数丈已下山度南岭十余里得慧可觅心台台形如盂倚翠壁下临伊洛黄河苍莽行缘烟中已归院遍历轩除庖休于丈室顾樗道人语曰是中有余衣履迹焉云树烟峦若旧识者余梦游兹山久矣晓起出门童白分棚立乞观手搏主者曰山中故事也试之多绝技欲登少室无所得路乃止少室奇秀迫视不可见远乃得之行修武道者遥望古钟仰出诸山上从汝来者惟见千叶芙蓉与天俱翠摇曳云表而已山四皆壁群山翳其外迫之乃不见巅而见翳游人多不惬夫豪杰之偶于众也凡材得肩而蔽之及时地得远肩蔽者与腐革俱尽而天下始望之若飞仙士患不特达耳余数年前走南阳道远翠干霄土人曰九顶莲花寨也了不知所谓及过山岭忽有举此名者始知所见在五百里外也少室之秀特可知矣 
　　游少林记 周 叙 
　　由圜辕道转南仅五里人少林寺竹木蔽翳仰不见日花草余香郁郁袭人寺在五乳峰麓少室山当其南隐若屏列寺僧闻客至迎迓甚恭佛殿后为讲堂堂后有立雪庭则佛徒惠可受法于达磨处惠可尝侍达磨雪深至腰不去竟得其法予因叹曰昔游定夫杨中立立雪于程门卒传其道惠可学佛法亦然使世之弟子者皆若此共学讵有不成者耶因观历代所建碑刻其文最旧则有梁武帝御制达磨大师赞余皆唐宋以下文字又向西北循山崖深入三里许攀援而上山势岈然环拘视寺之台殿山之林壑若在席下是为达磨面壁庵庵有石影云达磨面壁九年之遗迹也时雨止云收烟雾澄霁幽鸟元蝉鸣声上下倏然有尘外之想僧云西南八里岭有惠可庵有卓锡泉以榛莽蒙翳不果上而去 
　　嵩游记 王士性 
　　少林寺桓楹碍日龙象如山长夏无暑碑刻种种苏子瞻赵孟兆冀其尤者殿前桧柏入霄汉问秦封槐则风摧二十年矣今寺东一槐亦可数百年僧往往谬指以夸游人无辨者寺八百余僧自唐太宗退王世充赐云宗官僧各习武艺俱约寺为跋陀所创后四十年而达磨来自西竺跋陀翻经处天降甘露西有甘露台是夜宿方丈明目诸初祖庵行里许入谒祖白皙修凤目僧言此太子东渡像也后居东土尝六毒面稍赤庵前三花树盖凌霄藤附桧而生者花正开深红可爱自达磨未至时有之左一柏高与花树并云卢能钵盂中带至也余为书六祖手植柏字于石庵后一小亭为达磨面壁影石顽高可三尺许隐隐一僧坐石中为书偈登五乳峰白云逮起山腰云过处以袖藏之至洞挥袖片云从掌畔飞出也洞在石乳入洞寒列粟起不可禁仿陷一隙无底僧云洞为火龙居祖至从此去也下山转而南十里上二祖庵庵前严壁绣缀井四为二祖卓锡而成者泉相去丈许味各异南上一里为练魔台登台则见伊洛环绕邙山横亘山外复为黄河一线西来二百里内一目尽之卓哉观也此去少室绝顶不远以时大雨后山涧流水急没入胫且山陟无别道故不果 
　　嵩少游记 周梦阳 
　　由会善下峻坂走夹涧十余里苍翠应接不得暇顾见碧琉璃色象殊异高与山齐从者曰此昆卢阁也少林近矣纵辔而前林益密林之中忽出箫鼓则寺僧业已导余行入禅林列柏如东偏僧舍间蔽阴数亩秦时槐也登大雄殿佛前供炉文古而细必宋以前器殿后为堂最后为道间所见昆卢阁慈圣皇太后建以贮藏经銮山为基制阂旷董事中贵一人出肃予礼甚备欲从余游许之于是周览碑刻林林四出目不及瞬余命主僧指唐宋碑示我其所知仅则天诗与唐宋二三文赋耳西出走五乳峰下求初祖庵曲涧盘旋步武多石磴而树根参差出若蛇龙然庵凡三重最后望达磨像其前一立石可二尺则血壁时所映影也庵前五柏树其一六祖所手植端伟畅茂截然参天其三苍藤缘之山中人谓为少室三花者下庵至甘露台遥望钵盂峰头二祖庵如在天际矣余问道所从上中贵人色怖不能往谢别去余独欣然往登之崖磴绝险过一峭壁下势如削成僧谓此子晋峰也而前僧乐忽作若子晋吹笙迓我者为之解颐是时峰头多随叶高不可辨门罗拾级而上久之始至庵负阳抱阴台上下有四井比比相向汲之为啜数口盖少室若无水尽为跋陀叱而西而是峰有之良足异已上庵门楼望炼魔台道不甚隔远然峭峻不可近僧谓游人鲜至二祖庵及至炼魔台者益少余笑而去须臾陟其上诸峰尽低振衣四顾见西北平衍云树蓊翳有白如练者僧指为黄河之流其西雨细线伊与洛耳还少林漏下不欲遂就寝坐待月挂殿角间及入寐犀明启行就肩与望天门一壁如削飞鸟不能度是宜古今人所罕至矣然时时回首顾不能释也 
　　游少林记 文翔凤 出登封西二十五里至少林寺寺当少室阴有峰曰五乳自少室拖一臂北抱寺是日馆于达磨衣钵之堂有枋曰单传其法座如王居为诸士辨儒释并大地山水陟立雪亭问秦槐僵矣纵观已俾焦子复亨题予并十士之名于石琢之出门诸生请余过其主法僧盖曹宗世一人派达磨者遂观秦槐者于左院自跋陀之甘露台西北陟初祖庵观面壁影石石可二尺许白质玄文如胡僧之而微侧者异之洞抉绝严数百武畏毒热弗前问贝多三花以萝之施于柏者对摩六祖手植柏归观僧之以掌搏者剑者戟者遂以与西南陟钵盂峰之二祖庵十生从不可马咸自拥盖徒喘前坚辞不可庵四井雨雨相准云二祖卓锡得之有石丈余当绝壑即觅心台亭之俗曰炼魔予命焦生题曰摩苍下坂藉草为诸生谈智仁勇归则就饷其主法者夜则山中所得诗示诸生有杯中翠色来嵩少座上清芬送颖箕之句明日遂行回首少室冠立莲折若送归客然 
　　溪南柏记 刘余佑 
　　大少室自竺仙卓锡梵圣开灯诸祖传法历朝崇化之地无方上人挂衲主持玄风遐播以故檀那瞻向藩王敬礼不禁万镒之施用资祗园之布拓南圾鼎创精蓝雉荆架万联楹八区以居其徒侣寮后艺柏几半谷麓此非一朝一夕之辨一手一足之劳也鹫林扩刹景增朦严陀于有象振象教于陵夷斯其功德讵浅云且系周殿下遵奉瞿昙之懿意普宏耆腊之盛心凡在披祝永以成守若或剪伐倏枚驰毁成业无论贻玷法门自取阿之堕而开罪世纲亦难逃斧之敢以诵言用告来兹 
　　岁丙寅长至因采辑故迹至少谷南白衣殿前有残碑卧阶下洗读之知为刘邑侯卫柏之言跌去一角其柏于雍正十三年修寺日凡材伐取一空急采此文人志俾后人见此如见柏云 
　　重修少林寺记顺治九年(1652年) 清 傅景星 
　　盖闻一灯照世光变通天之日月五叶发花香传大地之丛林而禅家衣钵直指单传因得皮肉骨髓之不同斯佛之所由而僧之所及第也粤稽少林禅寺系天下佛门之祖庭始自魏孝文帝创跋陀及达磨西来面壁九年之后二祖神光立雪传法以来祖祖相传灯灯相续于是升堂入室佛印心开不二法门云集十方贤圣玄津宝伐金绳觉路故海寓衲子靡不果腹而实归谛闻而划醒焉沿暨明兴之世业发皇觉之祥宏敷华大阐宗风乃以末业式微揭竿四起野猿悲而出谷飞鸟为之警于是风沙迷目梵宇穿云即缁流法侣祗虞山不高林不密矣洞天福地铁甲金戈而少林千百年祖庭遭赤眉夜占南山祸及之险乎危哉不为绿林众啸之巢穴者幸有堂头彼岸大师法讳海宽字涵字直隶内邱王氏子绍隆祖位嵩少主席巩法雨之金汤存佛轮于劫火此道未丧一灯长明秉正法之权衡摧邪魔之宫殿而后乃变换沧桑复还佛土法王之宝座系一线以中天焉大师既担衣钵为佛门正主继往开来为佛计能不为佛场计哉忽耳通舌本感动人天西方好音为勤上智际分守许公分巡范公各现宰官身修菩萨行欲补缺陷之乾坤而还世界于平掌税驾少室相与捐资而换新之它材伐石匠集工肇始于壬辰孟夏告成于癸已仲秋凡单传大殿法喜禅悦雨堂至于武圣祖师钟楼藏阁山门方丈悉次第毕就金碧辉而垩靓焕彩映祖庭而光霏性焰因索余言庸勒不朽夫余言能不朽哉佛氏之不朽者菩提妙心也圣学之不朽者盛德至善也今雨台以圣德至善成大师菩提妙心方开万叶宝莲炯干枝慧炬寰区佛子云耳得所皈依而况重以甘棠蔽芾湛露浠微哉有斐君子终不可谖兮今清皇定鼎三教维新祝圣寿之无疆而载佛日于重期者夫且永永固不待余言不朽也愧不文而为之记 
　　重修千佛阁蔬 焦钦宠 
　　粤自灵山暮岁以鹿苑转轮师林揭要独付迦叶迤传二十八祖西至达磨大士宝珠南耀德水东流梁武帝之庭圣谛不契于是神光讨断臂安心而如来正法眼藏大行于震旦之方虽宗分五派教续千灯有律有讲有禅惟少林寺提衍评唱借教明心兼斯三者得称祖庭焉大雄殿之后为法堂为方丈方丈之后銮山为阁以奉毗卢千佛飞栋连巍然焕然迥出林木烟云之外最称雄丽数十年狂飚之所震撼灵雨之所飘击遂使梵王法界祗园珠林摧鸟晓风寂铃铎之响瓦碎鸳鸯夜月游鼠之迹四方游至曷以瞻崇息心了义者无所托止善白缘公惘然兴念欲复旧观通计财物约费千金时拙举赢良非易事欲走燕赵秦晋间持疏募化余素非妄佛而尝谓其平等心与吾儒忠恕未为剌谬倘由此念扩而充之即不必为声闻为圆觉为菩提萨锤而宏济原欲无有出于此念之外者仰祈同志于其所至笔应之毋徒委为有漏因果庄怠忽心他日勒石二室三花之间功德无量 
　　游少林寺序 傅而师 
　　河山老大古刹犹存日月劬劳游人莫负岁当丙申之夏入山则夏气成秋时庚癸之余到寺而余香未炉吾邑狂士越嵩麓以探奇津口名流过圜辕而胜流连面壁忆象教之开于胡僧兆仰穹碑知禅林之肇于魏主六朝如梦萧条翡翠之林一苇何心冷落袈裟之地遂乃蹑碧殿历绀园跻层台攀曲磴呼酒入烟峪乍从竹遇间僧诗坐石忽过桥边逢野鹿绿水载钟声飞渡墨云同鸟翅弯环聆琐细之禽音谁来峰顶折猗滩之椒叶我问溪头音不雷同叶或小大偶有樵人吹木丁丁似在云中不乏牧子骑牛蠢蠢时来离外于是逍遥木路偃息蛇床俯钵盂之高岭何知遇虎眺莲花之御砦不惮骑龙雨过清溪山山滴翠碎翻水府之天古雾障幽谷树树萦青难觅峡脚之地拨萝寻径复逢瀑布之严抛石沈潭欲碎蛟螭之爪苍而相碍跨珠树以何妨至于铁笛落而晚岗凝宿鸟归而远岫瞑梨园度曲则南园之老猿潜听箫管叶歌则缑岭之仙笙助响松涛聒夜衣裳生星月之纹枕入林魂魄遇鸬鹚之梦所爱者木鱼锡杖声光不类于市朝所谈者古鬼癯仙潇洒全离乎杓时而风吹别浮邱与王子偕来自知兴前贤吾视兰亭并驾好花恋客细草留人听今古之升沉阴阳之盈缩纵郧襄之徵兵助饷集此可以判年寄乾坤于一笠一瓢放言真能世他时来寺寺岂予一语辞山山若惜别行见红飞雨展人携大始之霞从此绿贮一心梦绕空林之磬矣 
　　重建慈云庵碑记在废址内 张思明撰 焦钦成书 
　　嵩山于五岳为最尊而少林又天下祖庭林峦错峙时在梦想中壬戌春余藩大梁翠时来几案心益向往之乃职守杂沓卒卒无须臾间阅三年康熙甲子以陪祀一至山中则已久经劫火法堂草长宗徒雨散矣慨然久之偶步千佛殿西见榛莽荒秽中散瓦数椽风雨不蔽僧允石咨叹指余曰白衣大士殿也昔创于魏孝文帝规制宏敞中更寇乱废圯至此余有动于中捐俸倡修暨而中丞王公慨然乐助省同事竞相赞予遂择于乙丑之五月庇材鸠工殿堂门庑焕然毕具丙寅冬竣允石伐石来徵余记余维嵩山胜时宸游屡经名贤踵至题咏啸歌殆无日数十年来适丁末造叠罹兵焚而大士亦委于凄清冷澹者有年今天路扩清慧日重朗已积四十余年矣孰知今日者余启其端众相擎举功成不目若此之神也凡夫情识有触斯感故人宗庙而敬心生陟墟墓而哀心生登琳宫贝阙而清净之心生见轮掌螺纹金臂珠腋而悔过涤非之心生瞿昙之教岂非补王政之不及佐吏治之难施者欤宜大中丞与贤司牧不约而同心各一心也僧允石与中师鹏化动于焚修世守之他日徒若孙尚其重规叠矩时动修葺以永香火于历劫不坏可乎是为记僧碑 
　　灵运禅师碑铭节录在天王殿前 唐 崔琪 
　　灵运萧姓兰陵人梁武帝后上人之生也戒珠孕于母胎定水徵于孩性时不能知常以为幻境非实泡身是吾将归根以复于正因游嵩山至少林寺有终焉之志慧眼既净色身亦如心外无法所得皆幻大地土木无非佛刹空山苍然穹岁默坐猿对茶宛鸟禅庵彼岭无心即我心矣涧水无性即我性矣粤开元十有七祀夏五月二十二日不示以疾汨然而终门人坚顺建塔兹山斩石以旌铭曰上人伊何传我法印其体也寂其行也顺纷彼识浪汨夫梦情非照不曙非澄不清作大医王为大禅伯岳立松古莲青月白一朝化灭六合凄怆世界疯空云山忽旷色身谢兮法体存金界兮围昏噫我所留兮唯心源 
　　裕公碑铭节在墙外仆 元程钜夫文 赵孟兆书 
　　皇庆元年春集贤大学士荣禄大夫臣陈颢奏请封赠少林住持福裕制赠大司空开府仪同三司追封晋国公命词臣文之铭曰佛以仁传圣以仁治其仁伊何此心而已混未尝混照撤大地推未尝推渊澄止水梁皇有为不谐其谁直其宗曹溪东逝逮我裕公道还北矣师少不凡见称州里休林古佛真源指示至老游持戒律已万松休林合辞招致参从渡河几三百指缁俗趋走营施山委嵩阳诸刹金碧洛阳大讲经岁不弛二百四区群废尽起僧无徭役大众欢喜曰一佛出世遇明天子其人已灭其道不死不空不住天地终始帝命曰咨章服是宜百世其之四方其则之惟尔法是宜惟尔言是师臣拜稽首圣教不违播为声诗永之兹碑 
　　幻休润禅师 纪无存 汪道昆 
　　自佛降中劫是为西极圣人历二十八传东土乃始有祖后之学者率祖少林宗曹溪润公则少林之自由家世进贤籍黄氏幼入伏牛山礼平公祝发取名常润字大千自号幻休魁然修硕容止庄严其响应如洪钟其普度如广伐其砥波流如山立其随机而显化如珠走盘至其凛独觉觉群迷日莩莩然以道自任及门多人法语数千言辞世三偈具载语录示寂于乙酉四月既藏舍利府之乳峰其徒正道谒余求记余既为之记又系之铭铭曰度流沙来初祖绝思议去能所躇玄同班尼父五道南曹溪浒得新齐建鸣鼓拓五宗方邹鲁首曹洞倬当户紧大千起环堵蛰如龙耽如虎随形骸浣肺腑祛法尘敝灵府臬宗门绳祖武星纪同归净土噫嘻休哉是为曹洞之正宗历世二十有五 
　　幻休润宗师碑记 袁了凡文 黄洪书 
　　夫亘古穹法界惟一心尔果且有二道乎哉果且无二道乎哉是故三教之分起于大道之衰非圣人意也佛法入东土分教分宗而宗复别而五之则又起于禅道之衰矣此心此道言思莫及取舍俱非无秽可憎无净可慕无界可出无万行可修一法尚假立况五宗乎释迦说法乘四十余年虽为物指迷实无事生事也自拈花微笑面宗门启矣四十余年所说之法阿难集之则为教主拈花一笑迦叶契之则为宗主厥后阿难竟受迦叶之旨而为宗门之二祖所谓惟此一事实者非欤然心无二法器有万殊师家随机应物既开接引之门则未免各分路径不别而别矣今天下举宗者往往推少林而少林所宗者盖曹洞派也达磨面壁实在少林自是而后青原石头继其宗药山云严盛其传由洞山价以至丹霞淳代有作者兹非西来之正脉欤去圣远诸方之宗派益微而少室明宗之士不忍其寥落也举五家之宗旨而演唱之盖将以言显无言以法显非法也夫宗门所以不立语言文字者为扫情尘空理窟尔非有无言可为托也若必执有言而病其非宗则于理事不二之中作空有异同之解矣幻休润禅师受少林之请继大章举扬宗旨且三年于兹矣其徒真空自少室来求文以记之师江西进贤人有大志以安法年若干携钵由晨夕磨炼不少备咸推其苦行而师谓真诠未达则勤苦皆坌迹也旋弃去篇历诸讲师之门探经典洞悉奥义众方推师登席演教而师谓教外别传不关文字西至少林遇大章和尚究宗乘上事针芥相投遂为入室弟子云夫释迦以教付阿难而阿难乃趋宗舍教达磨以宗倡少室而少室乃借教明宗同耶异耶盖趋宗舍教是谓真教借教明宗是谓真宗何也道无二心无二也然则今日幻休提倡之意即达磨西来之意达磨西来之意即释迦为一大事因缘出世之意岂可以有言无言论哉一时同侍席者凡百有余人例皆得书名于碑之阴宗门之盛衰大道之隆替皆考是慎之哉慎之哉 
　　道公碑铭 在东墙外仆 董其昌并书 
　　佛者凡夫之觉者也凡夫以不觉故身意为三业佛以觉故在身为律在为经在意为禅禅之于佛为近矣而不足以传佛之心若夫震旦之少林其西竺之灵山乎故海内之名蓝净刹曰律寺曰讲寺曰禅寺而少林得称祖庭其高僧尊宿曰律师曰法师曰神师而少林得称宗师虽世谛流布乎亦非诸方所敢望矣其祖达磨而宗曹洞何也盖自药山灵严以宝镜三昧羽翼别传价寂二公立为五位君臣正偏回互之旨开无门之门施出楔之楔所提宗纲拣魔异者视诸家为独密故五宗皆法王也少林之于曹洞犹鲁之秉周礼也自唐以来代推一人主持法席二十五代为幻休休法子百数道公为最休公没众欲以事休公者事之公固让不敢应浮沉云木者十有四年法堂草深宗徒雨散于是登封令请于宗伯循故事署公住持少林时万厝壬辰十月也师自领众以来十有七载戒行冰洁机辨泉流或升堂普说或入室小莫不推彼疑城登之觉岸曩少林之开堂必有记师之上足通慧等属不妄记之师名正道字无言洪都新建胡氏子父永母杨氏初祝发于上蓝寺玲和尚偏历诸方至少林而得法于幻幻公陛堂问如何是洞上家风幻公日月下三花树峰前双桂枝又问和尚还别有麽曰惟此一事是师于言下大悟即呈偈日云攒峰顶月攒幽严木人拊掌石女舒颜休公印可赞之以偈盖许为人天师云系之铭曰嵩高少室天地之中大乘气象郁郁葱葱破颜末会面壁真风祖佛非殊惟变乃通其一般若无知灵光不昧如清凉池如大火聚直下便是疑问即背奇哉众生俱如来慧其二五家宗旨如世画师即虚空拈丹青不施泥牛月吼木鸟风嘶不居空劫不落今时其三有道公僧中之杰传涅心吐广长舌双桂开敷三花屹一代时教永存珉碣 
　　道公碑铭文不 无存 王锡爵撰 董其昌书 
　　谓佛有言涅妙心微笑而传议疑即乘乃其真诠谓佛无言露润群品藏刊五千如伐喻者以法为船曹奚密意大道而圆演为君臣有实有权无言而言克绍祖延亢赫厥宗懿畅九埏希像教载启檀旃于惟嵩少乃成竺乾丰碑勒铭千斯万年 
　　喜公碑铭 焦源溥 
　　师名慧喜字心悦号寒灰世籍满城刘氏子淳诚企道幼安禅谒无言道公为弟子蓄养深腆缁素系心道公示寂遵故事牒授为少林住持禅师历代住持纪实镌珉銮石竖碣裁音播传辞曰雪山隐迹众趋大海持行无生递宗有宰既裨王化归释氏神皇际昌掖庭普施矧分壁观少林建则天开宝界帝锡莲域钦承诏命有辉沿袭裂窠曰成戒律胜师赞先伐度广津波澜翻覆袍鼓音声登室数百秘传一新铛刹繁录巍哉示徵后祺凌夷末学躇等法轮弗彰利斧曷引欲扫迹猛发深省离相空模断言徒以迨喜公用拙居澹依金刚王绝葛藤蔓平等慈仁或曰习济生正觉瞟世无憾精诚感孚无为灵通提唱积目竖拂震风问路严前撒珠中太虚空界乞法并容设喻匪幻洞开心片语证解仪世作祖 
　　庆公碑 薛友谏 
　　延戊干冬学士陈颢录庆公行业属余文之石乃曰五峰达者也惟释教之源其求远矣自东汉始至中土魏武泰间初祖驻锡少林面壁九年不立文字直欲指心见性以证佛果盖性理也理寓于心天之所固有者然不得其传何以识心见性释氏以至言开发其固有感于中形于外无贵贱少长宜乎信之笃行之至也其教大行于世源来之远有如是哉厥后踵习其学而实际理地者大师之谓与师名慧庆姓蒋自号五峰圯许昌母马氏父母系家人释得法于少林雪庭顾遇甚厚乙丑嵩少有御寇之扰雪庭以师供副寺职壬申坠监寺寻陛提点乙亥秋雪庭圆寂葬添圈欲置经一藏贮少林以殿宇腐朽糜用弗支抡材运甓撤旧重新殿宇法器禀储峙一无不备江左购经亦归复如京师为雪庭请谥碑铭既护持院门事武宗皆赐之六月至寺树碑二雪庭著述刊诸梓辛酉春创起转龙大藏师精严刻励奖拨善类始终营缮几三百楹自任顾之重光昭前人之业所以屡获上知荣承恩宠若师者宜其有闻于后也谨用学士之命而为之言言之不足仍声之高山景行之诗诗曰初祖西来面壁少林至言无文本乎传心沦肌浃髓感人也深布之诸方见闻所钦历世而下乃有雪庭维师嗣法肺腹是铭维师出类资禀不器当代耆硕率多委寄雪庭圆寂师派之嫡维持宗门宝刹增葺功成弗居行云流水五峰屹然有德有年勒诗贞石方来式焉高僧 
　　跋陀--本天竺人一称佛陀在彼国时结友六人五僧证果惟跋陀无获有谓者曰修道籍机非可斯须徒为虚死可于震旦别立缘也从之勤苦励节游历诸国遂至魏孝文帝一见敬隆诚至给以资供后随帝南迁定都伊洛就少室山为之造寺今少林寺也陀既卓锡于此方来学者闻风响会众恒数百一一笃谋无倦后连度二沙门 
　　慧光--僧稠释道大振年老移居寺外感一善神常随拥护将终手画神像于门今亡此中国奉僧之始慧光辰芦人姓杨氏年十三随父入洛从佛陀陀令诵经度而出家所习经典便为人说辞既清历理亦高华时人号为圣沙弥佛陀更授以律复禅学论说之美声扬赵郡会佛陀住少林寺主译翻十地诸经光乃命章开释花严涅维摩十地等并书其奥旨宏其演导遇旱光于嵩岳池边请祷寻即流沾后卒于邺郡此中国人度僧之始僧稠--孙姓钜鹿人一览佛经涣然神解诣少林寺呈已所证佛陀曰葱岭东禅学汝为最矣更受深要即往嵩岳寺僧有百人泉水绕足忽见妇人敝衣挟帚却座阶上听僧诵经众诃遣之妇有愠色以足蹋泉水立枯竭身亦不现众以告稠稠呼优婆夷三呼乃出谓曰众僧行道宜加拥护妇人以足拨故泉水即涌上后诣王屋山闻雨虎交斗乃以锡杖中触各散而去齐宣帝常谒稠稠床坐不迎其徒有动之者稠曰昔头尊者迎阿育王起行七步致王失国七年贫道虽寡德冀帝获福耳俄以此被帝衔之将复入寺按其不敬诛之稠已前知预出十里迎候帝问稠对曰恐身血污伽蓝故远来就刃耳帝瞿然奉之如故 
　　达磨--天竺国王之子姓刹帝利本名菩提多罗其师般若多罗取通大之义为改今名师既得法住止天竺六十余年乃辞国王东游震旦凡三周寒暑达于南海实梁武帝大通元年魏明帝孝昌三年也广州剌史萧昂表闻武帝诏至阙庭问曰朕即位以来造寺写经度僧不可胜记有何功德师曰并无功德帝曰何以无功德师曰此但人天小果有漏之因如影随形虽有非帝曰如何是真功德答曰净智妙圆体自空寂如是功德不以世求帝又问如何是圣谛第一义师曰廓然无圣帝曰对朕者谁师曰不识帝不领悟师知机不契遂去梁渡江而北寓止于嵩山少林寺九年面壁而坐终日默然人莫之测谓之壁观于时有慧可传其佛法师以化缘已毕传法得人乃往禹门千圣寺止三日太守杨衔之仰求宗旨恳留住世师曰吾即逝矣不可久留端居而逝时梁大同二年魏天平三年十月也至十二月葬于熊耳山起塔于定林寺后二岁魏使宋云至西域还遇师于葱岭见师手提支履翩翩西逝云归贝奏其事门人启圹惟支履而已遂取履供养于少林寺至唐开元中为人窃置五台花严寺今不知所在代宗追谥曰圆觉大师按僧行密贯迹记云师告般若多罗尊者曰我既得法当往何国而作佛事尊者曰吾灭后六十七载当往震旦设大法乐直接上根听吾偈以记其事偈曰路行跨永复逢羊独自凄凄暗渡江日不可怜象马二株嫩桂久昌昌注云二株桂木为林嫩者少也久昌昌者传法无穷之义 
　　慧可姓姬氏虎牢人生时光照满室因名曰光自幼博涉群书兼通玄理后览佛典超然自得遂出家终日宴坐久之忽于寂默中见一神人谓曰将欲受果何滞此耶大道匪遥汝其南矣光知神助因改名神光白于宝静禅师师曰汝相吉祥当有所证神令汝南者意少林达磨大士汝之师也光遂造少林师事达磨晨夕乘师堂端坐会天大雨雪光立不动迟明积雪过膝师悯而问曰汝久立雪中当求何事光悲泣曰惟原和尚慈悲开甘露门广度群品师曰诸佛无上妙道旷劫精勤难行能行非忍而忍岂以小德小智轻心慢心欲觊真乘徒劳勤苦光闻师诲励潜取利刀自断左臂置于师前师知法器乃曰诸佛最初求道为法形汝今断臂吾前求亦可矣遂与易名曰慧可可曰诸佛法印可得闻乎师曰诸佛法印匪从人得可曰我心未宁乞师与安师曰将心来与汝安曰觅心了不可得师曰我与汝安心竟久之尽得达磨之传师将示寂愿慧可曰昔如来以正法眼藏付迦叶大士展转传授以至于我我今付汝汝当护持并授袈裟以为法信可跪受其衣继阐玄风博求法嗣以所授达磨衣钵传之僧灿韬光晦迹至隋逝化今称二祖 
　　洪遵--姓时氏相州人八岁出家住嵩山少林寺依资云公前后听涣然通明自后遍访禅林学问法齐主授为断事沙门开皇七年诏诣阙与天竺僧共译经文后复敕请为讲律圣主 
　　元奘--详见上高宗书 
　　志-惠--昙宗-详见太宗书 
　　义净--详见戒坛记 
　　惟宽--姓祝氏衢州人出家止嵩山少林寺元和初被召白乐天问曰既日禅师何又说法宽曰无上菩提者被于身为律说于口为法行于心为禅其致一也江淮河汉随处立名名虽不一水惟无二律即是法法不离禅云何于中起分别曰既无分别何以修心宽曰心本无损伤云何要修理无论垢与净一切勿念起金层虽珍在眼为病真修者不得勤不得无近执着休落无明此心要也殁谥大彻 
　　报恩--姓刘氏黎阳人幼读儒书未冠擢上第请于朝谢簪缨为僧遂游心祖道至投子未久即悟心要子曰汝再来人也宜自护持辞谒诸名宿皆蒙印可丞相韩镇请恩开法于少林寺一日上堂拈起拄杖曰看看大地雪漫漫春来特地寒灵峰与少室料掉不相干休论佛意祖意漫谓言端语端铁牛放去无踪迹明月芦花君自看乃卓拄杖下座其议论奇诡多此类 
　　福裕--姓张氏文水人幼时目了千言乡间称曰圣小儿依休林师祝发元世祖命住少林属嵩少煨炉之余兴仆起废训徒说法施者如岳来者如归市嵩阳诸刹金碧一新经坛不辍皆裕力也皇庆元年赠大司徒追封晋国公余详程钜夫碑铭 
　　彻空--名法本其远祖大兴人宦于洛遂家焉本生有文在手成慈字少时祝发为僧天顺中令僧未度者还俗空归家父母议婚辞之后请度参从公得曹洞真宗从公将僧伽黎印证法语手卷并拂尘付之尝作诗曰松竹户影沉沉名利场中寄好音许大乾坤今古事秋云几片挂林未几从公来住少林空随侍三载主席者礼请开堂本陛坐垂语机辨飚驰四众吹服本以高僧兼工词赋请诗千文者户外履常满殁葵少林寺西 
　　文载别号月舟通州人幼戏作种种佛事祝发后参扣少林北还阅大藏经暇则流览群书正德间祠部署授少林寺主乃束装而南住持少林十六载门人以千计 
　　匾囤--详见新昌王碑 
　　常润--详见艺文 
　　大鞋僧--不知何处人亦不知夏腊几何人以僧着大鞋呼之即应因名大鞋僧不识一字遇少林寺开讲亦辙来听居五乳峰上达磨洞中冬夏一衲每日下山三四里许乞食常以二更时独行归洞如遇大雨雪即四五日不出好事者迓而寻之见俨坐如常间有携饭饭之者固却即留亦不食云本欲省事恐缘此遂烦人也诸人问道随意答语必简而玄一缙绅固叩真诠答云君辈每患有是言心不能然但能认真斡去便是何必他问忽一日欲去人问之曰为人寻觅渐多尚有损漏也入终南不知所终释氏传法世代 
　　按佛祖不自达磨始佛书言西天已有二十七祖至达磨已二十八传始至少林宗支遁衍皆中土人而西土无传则西土之派自达磨终中土之教实自达磨始也达磨以上 
　　首祖释迦文 摩诃迦叶 阿难 商那和修摩 
　　优婆毯多 提多迦 弥遮迦 婆须密多 
　　佛驼难提 佛犬密多 胁 富那夜奢 马鸣 
　　迦毗摩罗 龙树 迦那提婆 罗 罗多 
　　婆修盘头 摩 罗 鹤勒那 师子 
　　婆舍斯多 不如密多 般若多罗 达磨 
　　达磨以下自少林起 
　　达磨 慧可 僧灿 道信 弘忍 卢能 雪庭裕公 
　　梁山观公 还源遇公 投子青公 松庭严公 
　　升霞浮公 俱空斌公 天童珏公 万松秀公 
　　鹿门觉公 玉山体公 大明宝公 空隐泰公 
　　大阳玄公 淳拙才公 天宁柏公 青州辨公 
　　长芦了公 无方从公 雪卖监公 雪严满公 
　　小山书公 幻休润公 虚白载公 凝然改公 
　　无言道公 寒灰喜公 涵宇宽公 文渊普润 
　　禅家五宗 
　　五宗者皆卢能后人也慧能传授于弘退居曹溪其弟子怀让行思皆深入其闲奥 
　　怀让传道一一之学江西宗之其传为怀海海传希运运 
　　传临济惠照大师义元策盛学徒是为临济之宗 
　　怀海仿出为山大圆禅师传仰山智通大师慧寂是为山之宗 
　　行思传希迁迁之学湖南主之其传为道悟悟传崇信信传宣监监传义存存传云门大师闻偃是为云门之宗闻偃同门友师备其传为桂琛琛传法眼大师文益是为法眼之宗 
　　希迁仿出为药山惟俨俨传昙晟晟传洞山悟本大师良价价传曹山元澄大师本寂是为曹洞之宗 
　　按禅家五宗今惟临济曹洞为盛少林之学乃宗曹洞盖自药山灵严以宝镜三昧羽翼别传而价寂二公开无门之门施出楔之楔故五宗皆法王而提纲宗炼魔异者惟曹洞之传视诸家为独密少林之于曹洞亦犹鲁之秉周礼也 题咏 
　　诗 五言古 
　　经少林精舍寄都邑诸亲友 唐 韦应物 
　　息驾依嵩岭，高阁一攀缘。 
　　前瞻路已穷，既诣喜更延。 
　　出听万籁入，林濯幽泉　。 
　　鸣钟生道心，暮鹤空云烟。 
　　独往虽适　，多累终见牵。 
　　方思结茅地，归息期暮年。 
　　少林 金 元好问 
　　云林入清深，禅房坐萧爽。 
　　澄泉洁余习，高鸣唤长往。 
　　我无兀豹姿，漫有紫霞想。 
　　迥首山中云，灵芝日应长。 
　　题二祖庵炼魔台 明 徐失名 
　　天削石芙蓉，孤县半曼绝。 
　　神光法眼明，卓锡茅庵结。 
　　立雪求安心，传衣悟真偈。 
　　禅成上乘空，野蔓迷台碣。 
　　我往陟其巅，尘寰尽邱垤。 
　　刻诗记胜游，佛灯常不灭。 
　　登炼魔台 刘东星 
　　岩千仞上盘，纡一径开县。 
　　崖卧石壁　，传是炼魔台。 
　　嵩岳横东望，黄河自西来。 
　　俯仰何寥廓，　　身心寒。 
　　灰白云低如，户残照青苔。 
　　地胜空遗迹，法王安在哉。 
　　山中赠丁元父给事谏 杨玉润 
　　谪官松山阳，山深意不俗。 
　　严扉时自开，云何常卜隐。 
　　几见少室，三花媚林麓。 
　　簿书展长松，印绶挂深竹。 
　　山僧似定猿，吏人偶驯鹿。 
　　褰霞上高岭，采秀入幽谷。 
　　览古将军树，息盖帝休木。 
　　石泉夜雨声，数寸苔阶绿。 
　　自关道气清，岂受尘罔束。 
　　正直神不欺，幽闲理自足。 
　　时有箕颍人，相过论心曲。 
　　少林寺 王士松 
　　久怀少林游，今宿少林寺。 
　　绮丽仡谁称，峨宫敞复遂。 
　　岩壑烂相袅，桧柏而峙高。 
　　栋排云日虚，牖蔼苍翠霁。 
　　色丽遥岭州，原迥相媚　。 
　　我来檐匐下，恍从天外至。 
　　梵香遍空虚，灯影照无寐。 
　　秉炬蹑层榭，磨碑识古字。 
　　已断区中缘，何知身世累。 
　　沃野饶沙尘，聊此停征驷。 
　　面壁石 
　　折芦浮渡江，震旦揭真谛。 
　　心非转法轮，义不立文字。 
　　九年面壁人，寂寂缘底事。 
　　石中一片影，添取西来意。 
　　甘露台 
　　振衣登层台，云物互森爽。 
　　纵睇临空阔，丽瞩极泱漭。 
　　暄阳散长阡，署炯晴浩荡。 
　　白日丽平原，碧草萋萋长。 
　　高情恣凌　，健步惬心赏。 
　　远目无近寻，倏然祛俗想。 
　　犹忆甘露溥，仿佛仙人掌。 
　　仰身挹天瓢，超超谢尘央。 
　　题面壁石 张 论 
　　西衲跌坐处，灵照逗有迹。 
　　顽然者何情，能传空相魄。 
　　将无石之理，明昧眩相射。 
　　者来幻复真，空色总不隔。 
　　寝虎云没镞，徙山亦辟易。 
　　能言与点头，往往留遗策。 
　　有情化无情，兹理诞翕赫。 
　　咄咄僧菩提，法力大如昨。 
　　北渡芦可航，西归履可支。 
　　宁此九年余，精力不汤溢。 
　　缔想坐如尸，亦有介于石。 
　　五乳峰访达磨洞 曹文衡 
　　乳窟谁人辟，达磨此静修。 
　　巢高逼斗近，洞古泻云流。 
　　面壁法何似，心灯定　悠。 
　　妙明千嶂月，圆湛一泓秋。 
　　瑶草寂翠桃，花香暗浮　。 
　　尼珠揭震旦，贝叶不知秋。 
　　添会无言意，翻从遗像　。 
　　绝尘真彼岸，抚景芙虚舟。 
　　御孤严　爽，神　同元游。 
　　乾坤米　大，澄碧寸囊收。 
　　题达磨面壁 密 烈 
　　颜子坐忘后，庶乎能屡空。 
　　力行真积久，曾氏得其宗。 
　　所以心印秘，不在语言中。 
　　故知面壁理，圣学与同功。 
　　游少林示班上人 李祯 
　　少林耸　　，有路达葱岭。 
　　半生怀胜既，老得践真境。 
　　缁流远见迓，偏袒仍露顶。 
　　升高纵遐观，颇觉凝缘屏。 
　　蒲风翻卷帙，艾色侵衣领。 
　　摩挲前代碑，文词极严整。 
　　妆蔬僧具供，饮骑童汲井。 
　　自拈清净香，作礼　古鼎。 
　　超超昔神师，顺　寂同溟。 
　　而于片石上，留此不灭影。 
　　竺夏虽异辙，皆贵能猛省。 
　　闲云许分坐，禅定毕余景。 
　　初祖庵 温如璋 
　　晓登初祖庵，步入青山顶。 
　　草露邑轻裳，人天分异境。 
　　贝龛隐珠林，炉烟白书永。 
　　阶前雪拥僧，壁上石穿影。 
　　指点叩禅关，若空亦惺惺。 
　　岂不原上乘，彼岸良难骋。 
　　徘徊风露生，暑月深山冷。 
　　相将寻去路，满目夕阳景。 
　　宿少林寺 赵元 
　　双轮走鸡萋，下岭分间道。 
　　行行得精舍，翠崦作迥抱。 
　　诸峰知客来，故故颜色好。 
　　征衫满尘土，惭愧方丈老。 
　　殷勤一瓣香，为我除热脑。 
　　世缘如落花，　　迹俱扫。 
　　中有隹处，行脚恨不早。 
　　一庵祖师傍，异日亲结草。 
　　登炼魔台眺望 周梦阳 
　　二祖严既奇，炼魔台益矫。 
　　石磴上盘云，曲径羊肠远。 
　　扪萝陟其颠，身入星辰表。 
　　四壁势削成，巍严碍飞鸟。 
　　把杯瞩远天，翻觉神州小。 
　　黄河昆仑来，经过细如沼。 
　　亦有伊洛流，茫茫一线渺。 
　　西花与东岱，仿佛烟村杳。 
　　中多白玉膏，服之轻且袅。 
　　清晨如雾浦，饮此世绝少。 
　　我志爱餐霞，坐待天将晓。 
　　达磨影石 焦贲亨 
　　摩公渡苇后，面壁坐九春。 
　　石写跏跌影，于中又一人。 
　　如何葱岭使，支履遇西征。 
　　其身既云幻，此影亦非真。 
　　问石石不语，山空水泠泠。 
　　面壁石 张鹗 
　　深山一片石，块然森古洞。 
　　无人顾，何况施磨砻。　 
　　孰意西来者，胜心焉写　。 
　　跌坐绝烟尘，空苦忘冬夏。 
　　观世得无生，精神自挥洒。　 
　　射入此石中，认真不认假。　 
　　须眉俱宛肖，恍若丹青妙。 
　　内葆顽质，　焰慧灵窍。　 
　　面壁只九年，痕影千秋照。 
　　浩曾几经　，过此来凭吊。七言古 
　　初祖庵叨 熊钤 空山月落云千尺，甘露门深浑旦夕。 
　　千年宗棒总为借，折亦非芦面非壁。 
　　修萝藕中千万隙，惟留法象点顽石。 
　　利刀何日飞两腋，化作熊山履一只。 
　　九日少林雨中 王孙昌 
　　岈石径行且阻少，阳水涨三秋雨　。 
　　况复少林雨倍多，云山漠漠失五乳。 
　　冲泥弛盖扣松门，老衲欢迎如旧侣。 
　　醉茶饱蕨眺危楼，群峰露中求缑山。 
　　远抱圜山外比邱，不解说浮邱惟有。 
　　梁朝一片石九年，留得千年迹须眉。 
　　仿佛折芦僧怪彼，朱门浪用　　　。 
　　雪中立者为何人，人自如如雪自深。 
　　龙颜初游曾领略，仙仙敖杖又追寻。 
　　追寻不是齐谐意，欲识西来第一义。 
　　面壁饶知非祖心，神光断臂亦多事。 
　　一切有为如露电，真空不必石中见。 
　　三花亦自有归根，何况秦槐无改变。 
　　今年今日共登高，明日回头亦梦幻。 
　　少林观僧比试歌 公 
　　震旦丛林首嵩少，千余尽英妙战胜。 
　　何年　　开法门，虎旅从参象教　。 
　　我度圜辕适仲秋，晓甜招提到上头。 
　　倏忽绀园变缁徒，　　挺立如　　。 
　　袒裼攘臂贾余勇，抗声鼓锐风雷动。　 
　　逢目斜视伏狙趋，距跃直前霜鹘竦。 
　　迅若奔波下崩洪，轻若秋箨随轻风。 
　　崖目高眶慑猛兽，伸爪奋翼腾游龙。 
　　梭穿毂转相持久，穷猿臂接龟兔走。　 
　　李阳得间下老拳，世隆取偿逞毒手。 
　　复有戈光　　　，陆离挥霍撞击纷。 
　　飚驰狮吼螺鸣屋，瓦震洞胫争毫厘。 
　　专门练习传流古，凭轼观之意欲舞。 
　　自从武德迄当今，尔曹於国亦有补。　 
　　偶来初地听潮音，观兵何事在祗林。 
　　棒喝岂是夹山意，掌击宁关黄叶心。　 
　　彭泽载酒惬幽赏，崖桂高梧对潇爽。　 
　　一时佛　散空华，庭阴满院风泉响。 
　　游少林寺刘咸 
　　尝读古人诗，知有少林寺。　 
　　十年欲往苦无因，今朝始得遂初志。 
　　危峰五乳高插天，势与少室相联绵。　 
　　青霄幕贯星斗白，日窗户通烟岚山。 
　　僧见客喜相迓环，立道仿　留驻马。 
　　苍茫延入禅关中，殷勤罗拜法堂下。 
　　循廊导引看残碑，一一指点谈当时。 
　　崇建祗称唐宋盛，品题亦识苏黄奇。 
　　须臾邀我凌山顶，直向悬崖览胜景。 
　　溪边洗钵汲清泉，涧底拾松煮香茗。 
　　为言此山高法窝，开创缘日僧跋跎。 
　　一从藏经入中国，筑台绎字功居多。 
　　后来达磨方卓锡，九年此中坐面壁。　 
　　功成只履向西归，尚遗灵影在山石。　 
　　当时慧可皈依深，断臂立雪求安心。　 
　　灯灯继续几千载，妙法相传犹至今。　 
　　从容问答未及已，忽听萧飒松风起。 
　　层岩徙倚重徘徊，但觉烦襟清似洗。 
　　归来幽兴殊未阑，还登钟阁穷遐观。 
　　凭槛独立久延停，置身恍在青云端。 
　　大雄殿西古轮藏，金碧荧煌屹相向。 
　　月下平分宝塔阴，空中每接仙韶响。 
　　吁嗟好山真可居，公程促迫将何如。 
　　平生尘士满胸臆，安能为我俱消除。 
　　出门别僧僧送罢，又复回顾与僧话。 
　　他年优诏许归田，准拟相寻结莲社。 
　　少林行沈文华 
　　鬼凿山空风满窟，御砦风高寒泻玉。 
　　凭虚不觉天宇低，仿佛青云碍双足。 
　　泉飞六月侵入肌，石迸新芽荐山　。 
　　少林胜冠　中州，黄鸟流音花笑谷。 
　　不因省敛来此游，谁削芙蓉洗尘目。 
　　山僧那识长官心，错把笙簧奏新曲。 
　　村翁牧子仿我车，争欲搴帷话风俗。 
　　温言慰藉良再三，重惜我民贫切骨。 
　　临风感慨不成吟，日落山深声振木。 
　　游少林吟冯世宁 
　　罡风吹衣山露黄，松筠绕绕身欲僵。 
　　攀缘石磴险不上，举头还有青林罔。 
　　云霞远锁达磨寺，中有山堂说偈事。 
　　苍松偃蹇虬龙形，石上篆成霹雳字。 
　　江涛浪拥摘芦来，西域曾踏青莲台。 
　　一朝老坐少林石，五乳山峰生紫苔。 
　　山中秋月明如镜，山下清泉流不尽。 
　　禅心如月复如泉，野壑禽声天宇净。 
　　偶来此地一遨游，登临直上山之头。 
　　云林杳杳奇如画，恍若三岛与十州。 
　　风声不闻仙已掩，霭云山真列盾　。 
　　千崖扫石看名诗，古字苍苔如虬蚓。 
　　观唐王告少林寺教清景日 
　　少林古碑密如栉，高下竖卧各为质。 
　　松柏掩映发幽光，大半出自名人笔。 
　　中最盛者惟汉唐，藓斑剥蚀不可悉。 
　　我来碑下聊盘桓，深垣老树秋风寒。 
　　山僧指点某某迹，碑前碑阴尽情看。 
　　石缺断文解大意，寻行逐句刮苔东。 
　　廊有碑　矗丈余，煦光凝重覆前除。 
　　古我绝似三代物，额篆纪年贞观初。 
　　传闻寺僧曾从戎，昔年协擒王世充。 
　　太宗因之嘉丕绩，御书宸翰出九重。 
　　南壁勒有赐田碑，至今辉耀喻鼎钟。 
　　我为缩目一再读，当年情事如可掬。 
　　艳称释迦为神圣，说偈颂咒尊天竺。 
　　嗟噫呼　 
　　秦汉而下无传道，正学荒榛倡佛老。 
　　蓬莱东岛炼九丹，莲花西域证三宝。 
　　特加尊崇曰我师，周孔之道有如埽。 
　　噫呼 
　　五乳峰下碑不朽，终唐道术成稂莠。 
　　纵令徒颂明圣，不如归诸无何有 
　　九日三祖庵焦钦若 
　　劳生碌碌逢佳节，秋色潇洒忍空阅。 
　　约侣探奇数招提，三祖之庵山蝶缘。 
　　舍骑逶迤行萝梯，崎岖　　筋力竭。 
　　丹嶂罗立壑南开，规模谨严周无缺。 
　　屋低树高掩山腰，翠峦参差隐见列。 
　　凌空碧　似画屏，苍秀嶙峋恣目悦。 
　　凉远来吹我衣踟，蹰四望步蹩藉草。 
　　开樽　　兴悠然，剧谈笑傲声不绝。 
　　庭前露有黄花采，采盈把佐酒啜酒。 
　　阑睥睨盘书壁上，龙蛇生曲折良辰。 
　　幸集同调人荣枯，相忘意气埒日暮。 
　　回望空山　　　，忽闻鹰声何切切。 
　　游达磨洞旧有影石藏此今移下庵　焦钦若 
　　少林西北五乳峰，迤逦高下势由寺。 
　　过庵历山缘罔　，陟岭扶短节磴道。 
　　盘回披林睇上上，直登　　岩腹际。 
　　石壁谁凿一洞开，前有少室作障蔽。 
　　越昔初祖洞中　，面壁九年意无穷。 
　　精神入石面目见，至今石上留真容。 
　　或疑此影为虚谩，后人制相夸　诞。 
　　不知诚恳寄於此，形石合一自莫判。 
　　君不见　宴坐岩，　大　上双跌形。　 
　　若又不见南华内，六祖不坏身犹在。 
　　古来圣佛多灵纵，岂在寻常思议中。 
　　吾冀登跻瞻慈像，祗宜肃拜仰宗风。 
　　况是溪山青纂纂，烟景清丽万籁远。 
　　四顾畅怀堪痛饮，醉倒何妨卧绝。五言律 
　　幸少林寺应制 唐 宋之问 
　　绀宇横天室，回銮指帝休。 
　　曙阴迎日尽，春气抱岩流。 
　　空乐繁行漏，香烟薄丝游。 
　　玉膏从此泛，仙驭接浮邱。 
　　沈期 
　　长歌游宝地，徙倚对珠林。 
　　鹰塔风霜古，龙池岁月深。 
　　绀园澄夕霁，碧殿下秋阴。 
　　归路烟霞晚，山蝉处处吟。 
　　游少林寺 戴叔伦 
　　步入招提路，因之访道林。 
　　石龛苍藓积，香径白云深。 
　　双树含秋色，孤峰起夕阴。 
　　牒廊行欲遍，回首一长吟。 
　　登少室山寺 褚朝阳 
　　飞阁青云先，秋独早凉天。 
　　花映窗近月，桂拂檐香　。 
　　华岳三峰小，黄河一带长。 
　　空闻指归路，烟处有垂杨。 
　　游少林寺同传明府 明 白南金 
　　乍来翻贝叶，今对宰官身。 
　　有发终惭我，无家尚累人。 
　　台沾何代雪，壁剩九年春。 
　　同喜灵山约，方知十二因。 
　　望少林 朱衡 
　　巡甸初分洛，曾经二室中。 
　　却忆高壁影，遥听少林钟。 
　　老桧春云满，寒潭夜月空。 
　　无因陪妙躅，行县倘相从。 
　　少林寺 蒋机 
　　寺辟少林古，天开太室奇。 
　　封槐忘世代，宝柱奠华夷。 
　　蝉蜕石留影，龙归雪满池。 
　　翻经堂寂寂，岩畔露华垂。 
　　六六峰前路，凉秋得剩游。 
　　绀宫襟颍水，坞枕浮邱有。 
　　觉心常炯如，来偈可　求。 
　　空庭观鹤舞，桧影散清幽。 
　　谒初祖 孙继皇 
　　云开初祖殿，清磬礼香筵。 
　　座拥三花净，灯明几叶禅。 
　　山屏围积霭，石室流泉　。 
　　欲问西来意，天风为洒然。 
　　面壁洞 
　　一苇何年渡，千春此洞存。 
　　身留片石现，道与孤峰尊。 
　　曲磴阴云入，层崖古雪翻。 
　　西来本无意，吾对亦忘吉。 
　　 
　　谒二祖 
　　古殿挂苍烟，空山对夕禅。 
　　上方千境寂，初祖一灯然。 
　　问法心何苦，归真事可传。 
　　年年洞中雪，潇瑟洒诸天。 
　　炼魔台 
　　攀缘登绝斜，日　在松萝。 
　　此地空台古，天风吹炼魔。 
　　潭虚龙入定，径寂虎径过。 
　　予亦多尘障，其如出世何。 
　　宿少林遇雪 张应登 
　　晓漏趋中岳，昏钟驻少林。 
　　三花开宝色，万壑落清音。 
　　欲向高亭立，频将只履寻。 
　　梅花初发处，徙倚漫长吟。 
　　宿少林 吴三乐 
　　看山兴不尽，且复向禅林。 
　　花落空坛暮，灯悬古殿阴。 
　　翻经贪佛卧，听法伴僧吟。 
　　少室悠然趣，因窥静者心。 
　　翠屏相对处，瞑色下残钟。 
　　谷静风飘梵，窗虚月度松。 
　　无生终是梦，稳卧已成慵。 
　　明日登山意，还能杖短筇。 
　　游少林寺见先人迹有感 薛衢 
　　昔年经少室，此日又重游。 
　　梵院钟声寂，空山雨气浮。 
　　茱萸传令节，野菊赏清秋。 
　　旧识僧犹在，临行更复留。 
　　九日重游少林寺 
　　少林佳丽地，乘兴又重游。 
　　九日禅堂静，千年古洞幽。 
　　群山苍翟合，孤寺白烟浮。 
　　故友黄花共，陶然一醉留。 
　　面壁洞 杨玉润 
　　震旦初来日，烟霞启洞扉。 
　　苔生面壁石，雪湿坐禅衣。 
　　五叶灯前度，三花顶上飞。 
　　不知传法后，何事又西归。 
　　夏日游少林寺 杜承绪 
　　万山罗宝刹，桧柏翠烟浮。 
　　龙象开金界，云门种福田。 
　　岳形标上古，地势列中天。 
　　更有西来意，传灯渡海边。 
　　留赠无言上人 杨玉润 
　　梵宇孤云静，逄师数问禅。 
　　心会格外理，嘿契定中天。 
　　万法谁先悟，三乘总是玄。 
　　皈依今在迩，古洞有真传。 
　　雪夜过少林挽幻休上人 
　　客子重过日，禅关入不开。 
　　偈声余梦响，钟韵发清哀。 
　　少室孤云黯，中嵩万壑摧。 
　　浮屠空在眼，何处求如来。 
　　雪中访无言 
　　寒日朔风急，披裘向少林。 
　　雪岩群玉合，霜迳万山深。 
　　岂谓探奇至，还因访道临。 
　　达公曾有约，今到虎溪寻。 
　　 
　　听无言说法 
　　至道本无言，西来见法门。 
　　单传从妙悟，一苇是真原。 
　　入座前山拱，登坛此道尊。 
　　天花犹乱落，早已息尘烦。 
　　晚登少室山 
　　崧峰频入梦，此夜喜登临。 
　　天近垂银汉，风高逐俗襟。 
　　淡霞封峭壁，皎月照禅心。 
　　圣代思申甫，降神惟德馨。 
　　将往宜阳迂，道过少林有。 
　　述二首是日，小雨薄莫方。 
　　霁 王伟 
　　披雾纵幽寻，频年说少林。 
　　到门山雨至，绕寺石泉吟。 
　　花落中天净，松藏太室深。 
　　灯龛耿未灭，犹自照禅心。 
　　草树连中岳，烟霞带北邙。 
　　古禅传后魏，巍碣峙初唐。 
　　地僻鲸音壮，峰高鹤韵长。 
　　浮邱招未去，夜夜礼名香。 
　　游少林 李廷龙 
　　石壁参天起，孤松似老禅。 
　　凌霄今有日，直干已多年。 
　　性定成真诀，机忘是的筌。 
　　如来曾识面，心印已先传。 
　　宿少林 邹守愚 
　　瑶草香生迳，金垒喜得朋。 
　　良游非易遇，胜境更同登。 
　　松下盘飞鹤，钟催入定僧。 
　　前朝多古迹，高塔尚残灯。 
　　使大梁因游少林寺 潘豫之 
　　驻节且逃禅，清凉此地偏。 
　　云深孤磬湿，寺古一灯悬。 
　　阅树知僧腊，镌碑记佛年。 
　　鬼非莲社客，空对远公贤。 
　　入少林寺 周易 
　　梵宇称奇绝，山僧负胜名。谈玄更演武，礼佛爱论兵。 
　　勇冠三军气，心雄万夫英。 
　　中原飞羽檄，借尔戮长鲸。 
　　雨中望少室 张邦纪 
　　数年思鹫岭，清梦几跻攀。 
　　树色蒙轻霭，风光度远山。 
　　洞口云霞合，岩头风雨殷。 
　　翘首瞻香刹，扶筇应自。 
　　赠无言禅师 申时行 
　　羡尔安心后，穷年卧翠微。 
　　饭麻鸟视钵，坐石月生衣。 
　　不尚谭天舌，横施掣电机。 
　　有人问禅义，聊指岭云飞。 
　　赠无言二首 李言恭 
　　一衲孤云外，遥帝释　家。 
　　结茅依二室，飞锡采三花。 
　　莲是谈经座，杯为泛海槎。 
　　予方迷彼岸，肯为指津涯。 
　　有相皆为幻，无言始是真。 
　　尔能通大慧，我亦悟前因。 
　　孤月悬心印，三天转法轮。 
　　达磨千载后，面壁是何人。 
　　送无言入少林 
　　已到无言处，云何有法传。 
　　九年空面壁，千载浪安禅。 
　　派沌长如此，机缘总窈然。 
　　豫章多宝气，一道插中天。 
　　赠无言 王溱 
　　客路纡横岭，禅堂控碧岑。 
　　徒参留石影，未了献花心。 
　　草繁春色　，松崖倒夕阴。 
　　焉能无拘束，野兴遂幽寻。 
　　宿少林寺 秦金 
　　日暮僧初定，林深客自过。 
　　莺花春色老，台殿月明多。 
　　鸟道缘苍壁，钟声出翠萝。 
　　山入谁索价，诗许少陵哦。 
　　少林禅刹 尹赵 
　　南出圜辕道，参禅入少林。 
　　四围山麓麓，一径柏森森。 
　　对景忘名利，观碑阅古今。 
　　崔嵬石上影，谁识达磨心。 
　　少林 李瀚 
　　丛林临古道，行李又经过。 
　　雨怯山形瘦，天空日色多。 
　　细流萦曲　，老树挂长萝。 
　　石上留题满，凭谁共一哦。 
　　方丈夜坐 梅辉彦 
　　缁素何缘集，焚香夜话阑。 
　　半明剪竹影，万籁透衣寒。 
　　手冷枝藤瘦，心空丈室宽。 
　　窈然忘坐卧，应得馨交欢。 
　　二祖庵 温如璋 
　　孤峰佛祖界，万劫法王宫。 
　　臂已金刀落，身犹冰雪中。 
　　语心花树发，卓锡水泉通。 
　　留甜诸天静，传灯下晚风。 
　　面壁影 张沂 
　　吾亦欲逃禅，行踪迈祗园。 
　　数奇羞绾绂，字锦括山川。 
　　石稔何年影，灯燃五夜龛。 
　　名踪看不息，看处得留连。 
　　少林寺 宋暄 
　　歌游不厌翻，恨此　来迟。 
　　黄叶开秋殿，青山没旧碑。 
　　云归龙洞湿，松偃鹤巢危。 
　　须用留名在，磨崖旋刻诗。 
　　少林寺 方承郁 
　　一人圜辕岭，盘纡见少林。 
　　白云僧衲冷，黄叶寺门深。 
　　果出菩提种，泉飞梵呗音。 
　　清凉灵境别，最好涤烦襟。 
　　少林夜坐待月 周梦阳 
　　万籁此俱寂，空山星宿稀。 
　　挂林残月吐，入定一僧归。 
　　歧路谁招饮，风尘未息机。 
　　乡思浑不灭，几欲遂初衣。 
　　少林晚坐 区大相 
　　山扉横夕景，石室吐青烟。 
　　门对吹笙岭，窗临洗耳泉。 
　　岩阴回竹院，香梵起花天。 
　　坐待浮邱鹤，归来松上眠。 
　　少林寺 阎禹锡 
　　梵阙珠林静，巍巍枕大阿。 
　　岚辉当户拥，鸟韵隔花多。 
　　禅室通幽径，金田长乱莎。 
　　山门环洛水，万籁响清和。 
　　望日游少林 陈裴 
　　夕阳在岭外，林壑已黄昏。 
　　真境藏兰若，幽寻入祗悬。 
　　灯明佛界　，圆月满山门。 
　　欲问传衣法，石间幻影存。 
　　少阳河 传梅 
　　少阳峰下水，宛转流成河。 
　　在山传清濑，出山扬素波。 
　　芳树荫花渚，白鸟行青莎。 
　　欣此沧浪处，不闻孺子歌。 
　　少林四首 
　　石磴接金绳，探奇次第登。 
　　野云闭似吏，古柏秃如僧。 
　　梵韵千林雨，禅心万壑冰。 
　　西来无一字，何处别三乘。 
　　 
　　山叶欲红秋，山泉满涧流。 
　　参禅知政拙，到寺觉心休。 
　　塔影斜书汉，钟声晚炯楼。 
　　伊蒲清供罢，欲去更淹留。 
　　日落万山苍，天风散晚凉。 
　　开帘云入座，仿屋树成墙。 
　　尘虑空花尽，清　漏水长。 
　　青莲何处是，飞唾　余香。 
　　树密书长阴，山云白可寻。 
　　欹松寒抱石，细溜远穿林。 
　　香散真如地，灯明不二心。 
　　远公容人社，谁复恋花簪。 
　　游面壁洞 黄洪 
　　蹑履上层岭，千峰带夕阴。 
　　芙蓉青嶂合，芒草白云深。 
　　洞回迷人径，坛空只梵音。 
　　相看面壁处，聊是洗烦襟。 
　　游二祖庵遇雨 
　　迢递青山暮，石磴斜孤云。 
　　生杖　　履，细雨湿袈裟。 
　　古井余双柏，烟岚散五花。 
　　何年谢轩冕，此地学丹砂。 
　　入少林至初祖庵 
　　宿石同来否，青山记梦　。 
　　登云分新隧，石树老旧扶。 
　　藤古藓番文，印胡壁影僧。 
　　磨公真狡狯，只履去何曾。 
　　话无言方丈 
　　杖子拨秋烟，堂头二十年。 
　　还君半面议，乞我一蠡禅。 
　　石壁分窗看，松风对榻虑。 
　　浮生成泛泛，俱有雪毛悬。 
　　少林夜怀 黄承元 
　　楼钟隔远遁，长夜肃空天。 
　　月转钵峰外，僧归御砦前。 
　　挥花气入移，榻树阴偏　。 
　　太室遥相对，层岚飞瑞烟。 
　　溪南精舍 区大相 
　　一灯传教后，此地又开山。 
　　二室　三花，千峰万木间。 
　　香台携客上，竹院待云远。 
　　既了安心义，何须长闭关。　 
　　居士住人天，精庐水石边。 
　　仿林开宝界，持钵酌香泉。 
　　花发传灯后，鸟归鸣磬前。 
　　上方留客处，松月共安禅。 
　　宿少林 许完 
　　枕逢僧舍　，孤眠梦亦清。山深云有脚，夜静雨多声。 
　　欲回九年壁，难违寸草情。 
　　明朝驻马去，猿鹤　相迎。 
　　游少林二首 王应期 
　　寻真天路杳，驻马嵩峰尖。 
　　长啸　警鹤，清吟落醉髯。　 
　　古碑留法界，苍塔插高檐。 
　　我欲频过此，能无世俗嫌。 
　　鸡鸣苦麝鞅，鹤引得幽潜。 
　　茗云垂　脚，蔬盘霜割甜。 
　　药栏封土芝，砌堕　窗帘。 
　　愧我非仙骨，相携尽日淹。 
　　少林寺九日 邱兆麟 
　　登高云此日，此日恰逢山。 
　　未向嵩谘胜，先从佛祷闲。 
　　菊宜名士眼，松配老僧颜。 
　　秋中劳人意，危岩竟已攀。 
　　宿少林 朱衡 
　　初祖开初地，香台　空碧。 
　　岭泉泓德水，五叶散珠林。 
　　钟定禅关夕，山寒宝塔阴。 
　　空堂一片月，会印折芦心。 
　　行县经名刹，因风扣梵筵。 
　　到来诸品静，行处一灯悬。 
　　证法何曾法，忘缘不离缘。 
　　焚香持半偈，超悟了真筌。 
　　赠无言 宋世恩 
　　道自西方至，僧从上国来。 
　　翻经留二室，演法驻三台。 
　　锡挂嵩云破，杯浮海月回。 
　　贝多何处树，到日几花开。 
　　鹿苑会传法，龙宫暂说经。 
　　莲花披宝藏，贝叶启朱扃。 
　　禅定方离日，名高已应星。 
　　犹闻铜在　，为我讯山灵。 
　　登五乳峰许完 
　　少室崇朝雨，禅房信宿留。 
　　攀萝登绝顶，倚名酌龙湫。 
　　红粒山椒细，苍烟野树稠。 
　　斜阳照林越，何处笛声幽。 
　　五乳峰前路，游人踪迹稀。 
　　兴来成绝赏，心醉欲忘归。 
　　剧叶分山髓，穿云破石衣。 
　　夕阳西壑瞑，洞主掩柴扉。 
　　少林寺 刘余祜 
　　不习风尘累，频思过少林。 
　　香花引境寂，叠嶂入云深。 
　　眼为看山润，杯随坐石斟。 
　　雨余更幽绝，青翠滴遥岭。 
　　少林寺二首 叶封 
　　乱余僧亦少，晚坐静无　。 
　　古殿聊支水，丰碑漫似麻。 
　　秦槐疑五品，贝树想三花。 
　　犹有森森柏，凌云自可夸。 
　　海内称名刹，天中古道场。 
　　祖庭应第一，圣谛岂寻常。 
　　未法言诠误，遗风比试强。 
　　春深三尺草，谁与复开堂。 
　　影石 
　　何来一片石，云照达磨身。 
　　是影宜无色，凭谁信有神。 
　　九年惟古壁，只履亦前尘。 
　　漫以齐谐语，虚传面目真。 
　　宿少林 李天发 
　　雨过登香刹，松声似梵声。 
　　禅居万籁寂，方丈一灯明。 
　　倦鸟高林宿，啼猿午夜清。 
　　客窗常不寐，屡见斗星横。 
　　寻达磨面壁处 
　　老禅参可破，面壁悟真空。 
　　遁迹尘嚣远，藏修道业通。 
　　九年山谷　，拳石草庵中。 
　　忆昔飘然渡，芦花江上风。 
　　面壁洞 施闰章 
　　中峰分五乳，绝壁回千寻。 
　　路折羊肠险，岩穿虎穴深。 
　　义入堪其语，片石倘知心。 
　　辛苦寻陈迹，茫茫自古今。 
　　少林寺 沈荃 
　　闻道少林寺，劫灰几变经。 
　　残碑蚀苔藓，绝壁老空青。 
　　千佛传灯地，三花立雪亭。 
　　森森何代柏，长是获神灵。 
　　少林祖堂 汪价 
　　山空僧语寂，独叩祖堂扉。 
　　宝石流神采，金灯吐白辉。 
　　大乘清谛出，半字妙音归。 
　　门外松花落，应同法雨飞。 
　　少林寺竹 焦复亨 
　　大士檐前竹，青青耐久看。 
　　婵娟留素影，斐　映波澜。 
　　月湿枝烟袅，风会叶露溥。 
　　止堪鸾风引，羞我恶诗刊。 
　　同友逭暑少林四首 焦复亨 
　　为践高朋约，凌晨上翠微。 
　　问山藏副墨，收雨入荷衣。 
　　放诞窥蛇迳，萧骚坐石矶。 
　　边应有待鸥，鸟　已忘机。 
　　山深浮爽气，辱减罢齐柿。 
　　液为酒竹皮，可制冠瀑飞。 
　　千树响烟锁，万峰寒此际。 
　　足清　赏石，桥步月看。 
　　一邱环争土，桂界　清空。 
　　沐首菩提雨，披襟檐葡风。 
　　艺高　白手，夏解碧莲宫。 
　　百感依冰逅，炎　未易攻。 
　　绀宇幽地新，诗吟　正堪。 
　　火云千里合，凉雨几朝参。 
　　下榻留清磬，开窗放碧岚。 
　　群英争和好，龛碧厌嵩南。 
　　少林寺 王无忝 
　　寺破山僧少，人来夏涧幽。 
　　金轮沉碧瓦，铁凤响灵湫。 
　　月乱萤流白，风高树欲秋。 
　　入林逢惠远，飞锡好同游。 
　　题达磨面壁石 焦饮宠 
　　圣谛原无二，西来祖少林。 
　　履留一只相，石印九年心。 
　　幻影存天地，传灯接古今。 
　　攀藤穷胜迹，云仿野庵深。 
　　避暑少林 傅而师 
　　石磴夏云浮，缘云到上头。 
　　天盘孤寺立，雨挟乱山流。 
　　手众　低垂，枣花暗结秋。 
　　招提积幽意，信宿此淹留。 
　　危阁虚岩里，高风不可当。 
　　台荒存魏帝，僧老说周王。 
　　佛鸽冲人过，山魈背日藏。 
　　竹林堪避地，谁笑阮生狂。 
　　望少林寺 王 
　　少林高望处，小路岭头分。 
　　五乳平开寺，双松斜对云。 
　　岚光浮远磬，春色写飞文。 
　　日日山中卧，常将鹿与群。七言律 
　　从龙潭至少林寺题赠同游者 唐 白居易 
　　山展田衣六七贤，褰芳踏翠弄　潺。 
　　九龙潭月落杯酒，三品松风飘管弦。 
　　强健且宜游胜地，清凉不觉过炎天。 
　　始知鹤驾来云外，别有逍遥地上仙。 
　　宿少林寺在西禅后墙外 宋 文彦博 
　　六六仙峰绕佛居，俗尘至此暂销除。 
　　西来未悟禅师意，北去还驰使者车。 
　　五品封槐今尚在，九年面壁昔何如。 
　　心知一宿犹难觉，花藏重寻贝叶书。 
　　宿少林山中 明 闵道扬 
　　寺里鸣钟山上声，大颠支遁总知名。 
　　心传洞口龙听法，面壁崖前虎伴行。 瑶草石坛芝并合，炉薰杯茗坐倾清。 
　　漫劳马寻真诀，彼岸随登幸此生。 
　　宿少林 刘绍恤 
　　万峰叠叠渐迳入，　　圜辕兴转增。 
　　黄叶满前犹作客，白云深处且依僧。 
　　中原月度三更夜，少室天开第一乘。 
　　试望高台甘露色，不妨重藉玉莲灯。 
　　少林寺 梁建亭 
　　诸天　　敞运势，今古词人争辔登。 
　　回野无尘千界静，荒山有寺万缘空。 
　　西来妙法藏三藏，南向中峰印五陵。 
　　见有摩尼光照世，还从那地觅真僧。 
　　同人游少林 吴三乐 
　　奇峰翠拥群山策，　杖应须处处攀。 
　　溪水翻从银汉乐，禅宫半倚白云闭。 
　　因摩壁影知僧定，更想笙声有鹤远。 
　　最爱烟霞今得伴，欲从采药驻春颜。 
　　游达磨洞 陈文烛 
　　绝岩葱岭万重云，徙倚登临日欲曛。 
　　五乳孤峰人不到，九年空影石为群。 
　　宝光尚映遗碑字，梵语偏从古树闻。 
　　况是友人能载酒，夜深还检释迦文。 
　　宿少林 史公质 
　　巡行偶向山中宿，嵩岳西南少室前。 
　　静爱岭云轻世味，暂随　僧绝荤　。 
　　松风萧飒　来雨，翠　障空起暮烟。 
　　面壁岩头千古月，寒光寂寂解逃禅。 
　　访少林 王尧弼 
　　嵩山西下路千寻，日晡盘桓访少林。 
　　漫向云间求鸟道，忽从天上吼鲸音。 
　　峰回树杪楼台出，路转山腰殿阁临。 
　　几个老僧飞迓我，禅堂深处涤尘襟。 
　　又 
　　少林风景甲天下，三十年前已耳聆。 
　　爱参不图竹兴到，登临偏喜野云呈。 
　　彻开经藏看法花，坐向禅堂对翠屏。 
　　试问真人何处去，昙花檐下半凋零。 
　　宿少林 任维贤 
　　数声清磬度林霏，琴鹤随僧入翠微。 
　　绝俗信无尘得到，开山真有锡曾飞。 
　　青峰个个堪容隐，白发森森未息　。 
　　机禅榻夜临窗月，卧觉来深悟昔时非。 
　　少林寺 刘余祜 
　　金轮香刹翠烟重，春蔼青青结数峰。 
　　樵子不休终日斧，僧弥空响六时钟。 
　　应怜拂座留云覆，漫转龙堂看雪封。 
　　老柏枯槐赖大泽，使人千载羡遗迹。 
　　夏日登嵩岳屈热而止还甜初祖庵 杨玉润 
　　盘回石磴晓霞蒸，应是嵩高不易登。 
　　五乳接碧汉三花，零落挂鸟藤云烟。 
　　招隐烟云隔少室，谈经水月澄　　。 
　　莫讶当年空面壁，禅宗原属六朝僧。 
　　少林寺 吕邦耀 
　　阁在层峦第几重，夕阳沉翠落西峰。 
　　半空烟雾风嘶马，满壑松涛谷应钟。 
　　正印已从初祖渡，闭云不恋汉家封。 
　　晓来信看山僧步，指点碑铭数旧踪。 
　　少林阻雨 阎舒 
　　淋漓秋雨寂禅宫，兴阻登扳蜡履穷。 
　　烟雾窗中盘五乳，翠微天外失双熊。 
　　山僧贯酒频浮蚁，寒菊搴芳近摘丛。 
　　钵击一声云更集，晚风飒飒水融融。 
　　游少林 李廷龙 
　　少林巅际几相期，　使同登事亦奇。 
　　云拥禅关开曲径，风清客路拂新枝。 
　　倚栏九万扶摇界，极目三千大地时。 
　　欲指众生超悟处，降魔不在费多辞。 
　　山麓丛开一径通，我来飞骑骊晴空。 
　　云随树色凝多缘，袖拂花香递好风。 
　　悟处谁能超苦海，觉来有客契时中。 
　　义皇妙在无言里，为问先天太古翁。 
　　少林书事 阎铎 
　　太室西头第一山，达磨习隐旧禅关。 
　　足遗只履传方外，影脱全身在石间。 
　　松老欲随龙化去，云深护鹤飞远　。 
　　诸僧出定门犹掩，三十六峰相对闭。 
　　过少林 胡谧 
　　嵩岳西行望少林，二师遗迹尚堪寻。 
　　法窝宏敞开基远，影壁荒凉历劫深。 
　　六六奇峰森梵相，双双灵井印禅心。 
　　谁知尘世浮名客，博得偷闲一浣襟。 
　　少林 吴国桢 
　　百里崧山半日还，朱端不借清闲徒。 
　　闻石上三花，老绕见云中五乳。 
　　斑幽洞欲穷王镜，怪松合老达磨颜。 
　　重来拟共山灵约，好送清风为度关。 
　　访少林主僧不遇 祝富 
　　有好怀对谁开，主人不在我空来。 
　　一函经卷云封户，四壁松杉月满台。 
　　竹院留题情缱绻，剡溪归棹与徘徊。 
　　叮咛寄语安心者，孤负山炉一夜灰。 
　　秦槐 
　　人生满百已翘然，古木风霜阅几千。 
　　干梃异人辞赵日，根蟠非子入秦年。 
　　五松泰岱擅同气，三柏嵩阳诧比肩。 
　　若道禅栖堪自老，亲看贝叶出西天。 
　　游少林 丁应泰 
　　青山空曲地清嘉，绀殿中藏帝释家。 
　　祗园禅枝开五叶，珠林仙树采三花。 
　　天空池水沈孤云，日射炉烟结彩霞。 
　　直悟一乘窥最上，何须重问白牛车。 
　　游少林 王祖嫡 
　　高僧名岳苦难逢，探胜何缘杖履从。 
　　宝界三花饶薛荔，晴空二室幻芙蓉。 
　　仰瞻峻极歌周雅，遐想嵩呼侈汉封。 
　　浩劫人天无色相，西来应悔示玄踪。 
　　重游少林 范守已 
　　名山初地又经过，秋岭云深老玉柯。 
　　石影神僧还面壁，泉分叠嶂自悬河。 
　　三花欲采迷金界，二室平临长碧萝。 
　　为爱禅林来听偈，翻怜尘鞅腊头陀。 
　　游少林赠无言 张邦纪 
　　林宫据高峰礼佛，遥闻树杪钟古殿。 
　　拂云巢燕雀苍松，蟠盖偃虬龙谭　。 
　　经法座天花密，入定幽严雾霭封。 
　　原待尚平婚嫁毕，远公莲社合相容。 
　　少林寺 李思孝 
　　五峰屏绕少林开，宝树秦封识大槐。 
　　佛自千年留影去，僧从百战立功来。 
　　卿云缥缈依飞杖，仙乐氤氲切上台。 
　　欲访无生王事急，偶因登礼一徘徊。 
　　憩少林 冯嘉会 
　　宝筏金绳自古今，空香繁翠惬登临。 
　　客尘几斛销初地，佛　千江摄少林。 
　　梵带松涛风谡谡，柝衣莲漏夜沉沉。 
　　龙华似记三生事，晏坐团蕉一证心。 
　　少林观武 程绍 
　　暂憩招提试武僧，金戈铁棒技层层。 
　　刚强胜有隆魔力，习惯轻携搏虎能。 
　　定乱策熏真证果，保邦靖世即传灯。 
　　中天缓急无劳虑，忠义毗卢演大乘。 
　　题达磨面壁 金忠士 
　　渡江一苇浪花飞，九载跏趺坐翠微。 
　　面壁已知僧入定，巢肩亦是鸟　机。 
　　无生色相俱成幻，有漏人天总悟非。 
　　何事宋云葱岭见，少林风雨怅西归。 
　　初祖庵观面像 周　 
　　一苇横江万派通，西来色相本皆空。 
　　法轮常转瑶台月，灵籁时敲玉涧风。 
　　座拥三花垂鸟外，莲开五叶映天中。 
　　苍崖跌坐留遗迹，出世还如住世翁。 
　　初祖庵 思庵 
　　五乳峰前洞若悬，九年栖息忆前贤。 
　　渡芦不向殊方去，面壁惟余此地缘。 
　　难著玄机传后学，祗遗清影示安禅。 
　　参天翠柏依依缘，闻说能师种有年。 
　　同游少林 余乾贞 
　　景仰嵩高二十年，跻攀此日到山巅。 
　　原开锦锈层层丽，天削芙蓉叶叶鲜。 
　　太室云霞衣上色，少林风月个中缘。 
　　二程绕绪凭谁续，须借禅关悟正诠。 
　　游少林 王三锡 
　　中原翠积雨花天，春度蓝舆景自偏。 
　　宝塔起当双室合，贝珠高并五峰悬。 
　　护持有代松阴古，空色无存石影传。 
　　我欲皈依离障海，尔时衣钵已茫然。 
　　游少林 萧俨 
　　汴城几望最高岑，今日方欣到少林。 
　　石笋冷擎银汉近，香炉晴袅紫烟深。 
　　半天古刹辉金色，满壑乔松响玉音。 
　　三十六峰无限好，何当来此悦初心。 
　　维岳中土耸瑶岑，二老相依振法林。 
　　面壁挥忘年节久，传衣曾立雪华深。 
　　岩前石晕非真相，锡底泉流即梵音。 
　　只履西归今不见，欲从何处问安心。 
　　游少林 陈梧风 
　　白云深处辟禅关，占断河南第一山。 
　　甘露台悬钟磬外，古槐影落殿庭间。 
　　一轮明月中宵静，半榻清风白昼闲。 
　　霖雨苍生方渴望，五龙台上听　潺。 
　　四面青山拥翠微，上方台殿蹑丹梯。 
　　削成玉寨天门外，越锡寒泉虎涧西。 
　　晓气澄清云出岫，秋光浓淡雨回溪。 
　　闲翻贝叶无尘到，花落空阶鸟乱啼。 
　　登达磨庵 
　　笋与飞上最高峰，石磴萦回路几重。 
　　五乳岩前雷雨散，达磨庵外相阴浓。 
　　九年面壁影犹在，二室传心雪欲封。 
　　安得吾儒坚苦节，直穷洙泗到义晨。 
　　题少林寺 方大美 
　　梵王宫嵌翠微岑，叠嶂回溪赴少林。 
　　不断闲田开白玉，无边法界布黄金。 
　　天寒柏树知僧腊，月照莲花见佛心。 
　　共道看经萝幌下，深潭夜夜有龙吟。 
　　游少林 任淳 
　　三十年来闻胜绝，星轺亦得此登临。 
　　到门僧乐鸣山籁，入殿佛香蔼释林。 
　　少室山长花代谢，文殊洞寂雨阴森。 
　　招延更回秋风思，法雨瞿昙幻古今。 
　　宿少林 秦金 
　　夕阳天半万峰深，寺额千年见少林。 
　　老桧月摩高阁影，长廊云护古碑阴。 
　　传灯谩听三生话，面壁空留二祖心。 
　　静裹乾坤吾道在，山川最喜破烦襟。 
　　游少林寺值雨 区大相 
　　清昼入门春雾浓，坐深檐溜递钟。 
　　泉声欲过三花树，云气长生二室峰。 
　　入夜萧条清客梦，翻阶滴沥滞游踪。 
　　明朝似趋嵩高目，好放晴光随杖龙。 
　　游少林 
　　天下名山数少林，公余乘与一登临。 
　　黄花翠草凝禅意，白石清池惬赏心。 
　　竟日轮蹄忘去住，百年身世任浮沉。 
　　主僧知我耽时癖，相引行吟到碧岑。 
　　少室山前古梵宫，达磨曾此立禅宗。 
　　养龙崖废埋春草，卓锡泉甘自乳峰。 
　　出世不须钻故纸，传灯谁复继遗踪。 
　　吟余策马东归去，回看云林隔暮钟。 
　　为爱山林景物稀，登临随处竟忘归。 
　　云迷竹树浓还淡，雨堕岩花湿不飞。 
　　养晦高人曾索价，谈禅老衲欲留衣。 
　　何妨结社重来此，一洗尘心是与非。 
　　百丈山前佛寺开，春深缓辔一徘徊。 
　　落花细逐溪流去，好鸟低冲马首来。 
　　习静随缘食笋蕨，看碑沿砌扫莓苔。 
　　放怀欲尽登临兴，可奈王程再四催。 
　　游少林 安盘 
　　公余乘兴过嵩岑，遍觉群山入少林。 
　　五乳峰前台阁耸，九龙潭里树云深。 
　　清风满壑传禅语，明月当空印法心。 
　　此景乾坤难再得，愧无佳句发长吟。 
　　游少林 
　　群山突兀白云深，缘树迷茫覆少林。 
　　石眼泉香清可掬，岸头莎软翠交侵。 
　　隐居旧价应须减，衲子新禅未易寻。 
　　坐待晚风凉似洗，几思移榻就嵩阴。 
　　春日游少林 
　　春晴二室寻山游，六十峰　冠豫州。 
　　乔岳接碧，汉苍松虬仿岭头。 
　　吹笙子晋迹犹在，索价高贤问尚留。 
　　远眺闲云共野鹤，浑疑自是登瀛洲。 
　　晚抵少林寺 周自邵 
　　探奇名刹一招游，路转青林事事幽。 
　　鸟道回环千嶂合，霜林寂历万峰秋。 
　　诸天灯少烟初瞑，上界谈经夜未休。 
　　绕礼空王心已静，始知佛法异儒修。 
　　登少林 温如璋 
　　危岩峭壁转行迟，雨后看山山更奇。 
　　五乳峰峦环宝地，三花烟树接瑶枝。 
　　云归乱壑风生处，霞拥层天日上时。 
　　直北丹霄望不极，嵩呼遥致万年辞。 
　　再游少林 赵宸 
　　再游喜过平生愿，阅尽名山事事奇。 
　　千尺层岩悬定影，万年宝树长禅枝。 
　　露珠曾落翻经处，象教尝闻说法时。 
　　谁道空门常寂寂，从来多少献清辞。 
　　早岁达磨法已通，独怜梁武未知空。 
　　折芦东渡成虚迹，面壁西来振祖风。 
　　只履已超三界外，一庵犹占半山中。 
　　细看往事皆成梦，欲向山前作醉翁。 
　　双树阴浓枝满天，三车检书愧心传。 
　　绕床去转赵州诀，断臂来参始祖禅。 
　　可笑传衣生妄念，好将慧剑断尘缘。 
　　吟成翻忆添蛇足，低首无言思悄然。 
　　身来方外堪乘兴，道在心中不论禅。 
　　甘露有台常映日，昙花无雨几经年。 
　　一曲阳春谁得和，满山风月自忘诠。 
　　此行便与尘凡隔，何用纷纷信口传。 
　　游少林 杨洞 
　　穿林远涧临清胜，果见人间第一奇。 
　　太室连天晴带雨，提壶鸣树暗巢枝。 
　　云封石肩调三昧，花满枫峦度四时。 
　　般若台东觅古刻，螭文半剥汉明辞。 
　　游少林 邱于范 
　　幽禽流水奏宫商，僧祖传心此道场。 
　　不二法堂终突兀，大千境界岂寻常。 
　　青山不改灯常在，缘树多阴寺未荒。 
　　只履寂寥千载后，纷纷释子望宫墙。 
　　少林寺 李梦阳 
　　林深谷瞑客子入，钟鸣叶落秋山空。 
　　烟云细袅石涧底，峦岫乱积松窗中。 
　　唐碑汉碣苏字剥，猿啼虎啸萝灯红。 
　　独坐悠悠息尘想，少室影下月出东。 
　　题面壁庵 胡谧 
　　坐当崖面几经春，悟得安心法更真。 
　　归去曾携棺内履，幻余犹现石间身。 
　　泉通灵井龙长蛰，草满荒岩鹿自驯。 
　　断臂已忘门掩雪，祖灯相继复何人。 
　　游少林 许安仁 
　　岩壑深严人翠微，少室金碧雾烟霏。 
　　五峰屏簇禅庵小，　仞天开佛日辉。 
　　闻说九年空面壁，得逢二祖便传衣。 
　　千秋少室山灵在，曾见先师只履归。 
　　夜宿少林寺 李允中 
　　葱岭当时遇宋云，手提只履果何因。 
　　入山便得安心法，立雪能来断臂人。 
　　锡卓一泓云侵影，花开五叶地生春。 
　　无劳照石瞻遗像，满目青山是法身。 
　　面壁石影 
　　长江折苇渡如神，梁武何曾识异人。 
　　一日棺中忘只履，万年石上现全身。 
　　功成面壁禅心苦，法后传衣佛眼真。 
　　非我有缘游五乳，谁能廓达悟微尘。 
　　代祀中岳宿少林 童南谷 
　　西来碧眼一胡僧，曾渡寒芦隐少林。 
　　半夜传衣逢断臂，当年面壁悟安心。 
　　一庭雪积山犹在，五叶花开月未沉。 
　　奉命颁香瞻只履，菩提树底得幽寻。 
　　游少林寺 程相 
　　杖履徒登礼少林，　乱山佳气森阴。 
　　松杉色露真如相，禽鸟声　传国音。 
　　可笑九年间面壁，却怜二祖与安心。 
　　西来一曲调清古，白雪阳春和到今。 
　　少林寺 
　　蹑履名山若有期，秋林忽霁万峰奇。 
　　慈云初结昙花蕊，甘露低垂祗树枝。 
　　上苍钟鸣僧定后，西山日落鸟啼时。 
　　一尘不到禅关掩，何处风翻贝叶辞。 
　　宿少林 房楠 
　　经过空门性自闲，松风寂寞鸟间关。 
　　得逢金莲生火　，但解天发　篑归。 
　　山香渡虚秋桂　，发从天外暮钟还。 
　　更阑拾履层阶上，云淡波澄月一湾。 
　　游少林 王元翰 
　　跏趺大士背岩扉，草树离离佛日辉。 
　　面壁九年能透石，渡江片苇为传衣。 
　　三花香散飞黄叶，五乳峰高上翠微。 
　　夜半风鸣幡影动，谁知只履未西归。 
　　过少林寺 傅梅 
　　二室赞　一径通，少林寺在翠微中。 
　　地从梁魏标灵异，僧自隋唐好武名。 
　　若道传衣终著相，须知遗履亦非空。 
　　年来悟得西来旨，经到名山便不同。 
　　禅堂寂寂坐更深，月上松杉见远岑。 
　　地回楼台收翠霭，山空钟磬有清音。 
　　官闲自合无生法，政拙还同不住心。 
　　三十六峰多药草，何时解绶任幽寻。 
　　游少林 左杰 
　　西人珠宫别有天，偶闻清磬落层巅。 
　　香凝兰蕙薰仙仗，石漱琼瑶韵野弦。 
　　白鸟青螭仍护法，苍松翠殿不知年。 
　　客心酌罢莲花水，独向山僧扣秘诠。 
　　游少林 李承云 
　　乱峰突兀问松林，福地烟霞望处深。 
　　石壁倚天清漠漠，女萝悬雾碧阴阴。 
　　落花风定栖禅影，樵唱月明应梵音。 
　　独坐悠然尘虑息，不知身世有华簪。 
　　秋日游少林 杨儒鲁 
　　古林峭壁藏金刹，秋色阴崖隐绀城。 
　　千树红黄千树碧，一山云雨一山晴。 
　　洞灵犹识胡僧面，天籁如闻子晋笙。 
　　踏破红尘来憩此，欲依定影学无生。 
　　少林寺 李仁 
　　秋日名山初揽胜，青莲大士旧为家。 
　　风林昼响千岩瀑，绣岭晴飞百道霞。 
　　宝相当天流佛日，香云绕座结昙华。 
　　空门谁解西来意，为问恒河几许沙。 
　　游少林 史褒善 
　　偶因行部陟嵩岑，暂驻肩舆访少林。 
　　前代古碑苍藓合，上方精舍白云深。 
　　山腰雨过龙归洞，树杪风清鸟弄音。 
　　一宿顿忘尘俗虑，雅怀浑觉似禅心。 
　　游少林宿无言精舍 冯时可 
　　大乘神州气葱珠，　宫梵阙倚　巍。 
　　青莲争护传灯影，瑶草深依立雪踪。 
　　千涧玉流尘自洗，诸峰龙抱秀偏钟。 
　　谁人能解西来意，不羡缑山笙鹤逢。 
　　杖履高标物表风，谁知身世在天中。 
　　鸟喧丛薄天偏静，云拨虚堂境自空。 
　　岭外河流今古白，林间叶醉浅深红。 
　　唐碑汉碣终磨灭，惟有禅心万劫通。 
　　河洛离宫久已渝，禅林独揭典型存。 
　　虹梁雾阁临仙壑，月榭霜台通帝昏。 
　　二室近攀称伯仲，群峰遥拱作儿孙。 
　　悠然清举尘情断，一榻松风警梦魂。 
　　名境精蓝七宝房，淋漓云气和天香。 
　　千年树与碑俱古，百转峰将壑并藏。 
　　僧指翟微标胜迹，客摩苍藓觅鸿章。 
　　无论问法传心事，只此幽居兴亦长。 
　　游少林 清高 
　　名胜依然劫火收，香城啼鸟入新愁。 
　　万峰老翠投诗簏，一　寒流就水瓯。 
　　白云飞来珉片乱，紫烟带去桧林幽。 
　　山开震旦多输易，杖履同君是后游。 
　　少林寺叶封 
　　嵩邱绝乳峰奇独，　辟门庭古寺宜。 
　　露下翻经无上法，雪深传信最初时。 
　　三花若种依双树，五叶常开第一枝。 
　　不分何年曹洞下，只将提唱号宗师。 
　　达磨洞 叶封 
　　五乳峰高季室阴，达磨遗洞倚荒岑。 
　　别传震旦称初祖，提唱宗风　少林。 
　　闻说逢云携只履，更谁立雪竟安心。 
　　空余石上波痕细，佛路凄凄不可寻。 
　　宿少林寺 施闰章 
　　夕阳平岭照松关，初地幽栖少室山。 
　　僧磬自鸣林鸟静，天风不动石萝闲。 
　　悬崖五乳青冥外，古树三花杳霭间。 
　　谁道折芦人去远，锡飞常带白云还。 
　　游少林寺 高一麟 
　　为步祗园杖短筇，忽从天外落　钟。 
　　六朝僧定三花树，千佛阁连五乳峰。 
　　甘露台前垂象教，达磨石上悟禅宗。 
　　尘缘到此都消尽，坐看白云卧古公。 
　　嵩山雪亭在少林寺 
　　即惠可侍达磨雪深至腰处拟河东张观风题 
　　高一麟 
　　雪亭寂寂仿嵩岑，立雪高风何处寻。 
　　断臂非参初祖意，折芦谁识九年心。 
　　贝多树老纷花雨，莲砦风清绣禽　。 
　　欲访残碑寻往事，禅关静锁白云深。 
　　雨宿少林寺 傅锡瑕 
　　雨后青山分外青，岚光蚤映缘窗樗。 
　　苍松檐下萦萝茑，白鹭桥边印涧汀。 
　　风送晓钟来远岫，霞明古寺护幽扃。 
　　遥看昨夜云连处，三十六峰环翠屏。 
　　游少林寺 傅而师 
　　缥缈烟雾护殿深，奇峰迢递见珠林。 
　　铁皮老树盘嵩影，甘露仙台接地阴。 
　　高阁云连五乳岭，禅房花落九年心。 
　　振衣法界斜阳晚，翘首高天意不禁。 
　　望少林寺 吕履恒 
　　岭势渐穷山寺出，岩辔一往夕阳通。 
　　红树乱钟磬后，青山倒景楼台东。 
　　凛然客子欲归去，何处樵人来迳同。 
　　不知三十六峰月，几夜秋光流梵宫。 
　　少林寺舍竹 傅应星 
　　数竿交错郁森森，石迳花开照碧琳。 
　　晓雾翻风荷溅雨，枝弄影月筛阴青。 
　　连岳色幽情合根，接泉流曲意临　。 
　　不谓逃禅能得趣，逢僧闲话已云深。 
　　闻王子陶署少林诗以促之 焦复亨 
　　节序迁迁榴火明，群贤毕集石林清。 
　　山飞过雨青难了，树泊闲云白自生。 
　　容我舍开慧远酒，待君歇拍浮邱笙。 
　　殷勤早发山阴棹，月遂溪流影作声。 
　　达磨洞 贾开宗 
　　迢遥直上最高峰，夹磴层云人荡胸。 
　　共看遗云留古壁，相传銮洞役神龙。 
　　岩濑湿荒苔滑，危径烟深败叶封。 
　　回首少林山麓在，何须万里问南宗。 
　　少林寺为十士谈学 文翔凤 
　　孔庭颜庑气千秋，卓笔星田抗地喉。 
　　舌上天经收法雨，握中圣印付嵩邱。 
　　射入两眼青天坠，横座一襟素月流。 
　　汝冀携之朝帝否，真须珍重向齐州。 
　　秦槐 
　　巩然长谷戈长秋，甘露零余益蔽牛。 
　　赢政曾临蜂是准，李斯亲勒篆为榴。 
　　龙门桐老遭琴挚，日母桑扶荫祖洲。 
　　清客单寒无聘梦，垂阴天地籁嵩邱。 
　　送少室僧 王无咎 
　　嵩峰一径望中开，古木萧萧鹤自回。 
　　天外虚声来锡底，泉间流影到云堆。 
　　老猿夜静悉经语，疏柳钟沉　泠台。 
　　长碧　空秋万里，苍荡不尽有蓬莱。 
　　宿少林 张济 
　　心有遨游不尽缘，争多薄宦总快然。 
　　高林掩映排云入，小迳盘陀倩石连。 
　　习静全输佛子意，探奇不及吾侪跻。 
　　几行绝径逢知话，坐送松月一弦。 
　　登岭抵少林寺 王紫绶 
　　隔岭忽飘万壑钟，秋空极望影重重。 
　　东西并峙分中岳，河洛同归走二龙。 
　　碧瓦带霜光抱塔，青山蒸雨气连松。 
　　苍荡日落诸天合，云黑知来第几峰。 
　　少林寺 王 
　　地涌高峰诘曲盘，佛龛飞驾势　赞。 
　　豹来古寺翻风紧，龙洞深渊射雨寒。 
　　骚客伤心题少室，鬼仙闪迹步虚函。 
　　关泌水衡外取次，莲花　　岳顶看。 
　　游少林寺 焦钦若 
　　折芦竟渡止荒岑，第一祖庭称少林。 
　　曹洞单传真圣谛，末流提唱误入心。 
　　翠屏岌丛孤云起，幽壑萦回万木森。 
　　梵呗籁声纷接耳，悠然久坐涤尘襟。 
　　少林寺 张汉 
　　外方直上出云尊，面壁人归有石痕。 
　　少室为家栖二祖，大宗维岳领群孙。 
　　遥探汉武陈封简，近抚秦皇老树根。 
　　便起游山便怀古，不须离宦与完婚。 
　　次游少林韵 郭璐 
　　古刹中州数少林，峰环五乳自幽深。 
　　贝叶含光花雨乱，翠屏倒影午云阴。 
　　碑断犹存开士偈，月空常印坐关心。 
　　我亦终年学面壁，昙摩去后恐难寻。 
　　少林次韵 傅而师 
　　北朝兰若倚高峰，　殿青阴几万重。 
　　鹿近石根食蕙叶，人从山采见芙蓉。 
　　花开花落春长在，云去云来晚自封。 
　　消尽当年兴废事，夜深枕上听虚钟。 
　　登五乳峰初祖二祖庵 王铎 
　　禅宗处处问袈裟，众缘　低垂逐斜。 
　　必壑儡飞无甲子，深山蝶戏有桃花。 
　　路边石倒何人井，碑上文斑几代霞。 
　　禽鸟宁知兴废事，时来时去过僧家。 
　　秋日宿少林寺 刘湛然 
　　天开奥府接嵩邱，凉月当空冷暮楸。 
　　五乳露悬清客话，九莲采绽媚高秋。 
　　尘心谁悟西来意，清磬偏随雁影浮。 
　　梦里犹知少室路，翻身直共白云游。 
　　少林寺 张鹗 
　　千峰万壑郁崔巍，古刹嵯峨少麓开。 
　　五乳兴云龙跃近，三花映月鹤飞来。五言排律 
　　游嵩少 刘绍恤 
　　河洛呈天瑞，嵩乔协地灵。 
　　云连平白日，拥万峰青应。 
　　宿中为火居，方镇是　星。 
　　上公崇秩祀，贝阙俨仪形。 
　　历代陈璧　，层峦列障　。 
　　瑶函　开宝，即　引周囹。　　　 
　　客肖吹笙岭，僧留面壁亭。 
　　鹤能骖化驭，石亦解谈经。 
　　玉井涵仙液，金壶注净瓶。 
　　丹沙因颂显，青鸟应时停。 
　　箕颍瓢无迹，浮邱洞自扃。 
　　柏犹称汉将，槐更肇秦庭。 
　　演法曾留偈，登封早勒铭。 
　　霓裳侵晓度，清梵夜深听。 
　　暮霭吟枫叶，朝霞覆茯芩。 
　　烟岚晴袅袅，花雨昼冥冥。 
　　月冷虚堂钵，风传高阁铃。 
　　十年尘外想，百岁静中宁。 
　　倏尔超三千，悠然　小四。 
　　溟采真疑汗，漫泛泛流萍。 
　　游少林谈禅 许廓然 
　　灵台有寂境，陆海失真诠。 
　　不解三乘法，那知不二禅。 
　　大空元自别，枯树岂无缘。 
　　生杀玄中谬，虚无纸上传。 
　　何方分对待，随地辨根源。 
　　中立初无倚，真常可浪还。 
　　瞿昙能再作，应不外斯言。 
　　游嵩山少林寺 唐顺之 
　　净域龙岩上，香台鹫岭边。 
　　山由巨灵辟，教以法王传。 
　　二室围兰若，三花接梵筵。 
　　土中元此地，楹外即诸天。 
　　复岫低衡岱，回轩　泻涧。 
　　云衣披杂树，虹影度飞泉。 
　　缀牖皆青壁，缘堤尽白莲。 
　　神猿参讲幕，驯鸽绕　烟。 
　　慧月秋逾撤，泥珠夕更鲜。 
　　谷将钟迸响，潭共镜争圆。 
　　万劫终成幻，三生并是缘。 
　　愿　假金力，一为照迷川。 
　　后游少林兼呈道公 高出 
　　众山趋少室，古寺带深台。 
　　日夺三花泉，飞五乳香龛。 
　　灯悬　缥缈，宝塔半低昂。 
　　芩术精灵久，松杉雨露长。 
　　摩泥侵隐映，梵铎殷微　。 
　　石壁人问有，金田异代荒。 
　　千秋圣谛义，万丈白毫光。 
　　藤葛春俱蔓，云霞远益苍。 
　　跋陀启檀越，惠远擅莲场。 
　　三笑从兹去，同游敢不忘。 
　　驯禽疑解语，伏虎欲相将。 
　　苦更怜桃柳，风前剧大狂。 
　　少林寺赠道公 傅梅 
　　传衣登法席，卓锡倚嵩峰。 
　　派自曹溪衍，人从粤岭逢。 
　　青林甘露降，绀宇碧云峰。 
　　灯续光常灿，香添气转浓。 
　　檐窥初入鸽，钵隐旧藏龙。 
　　听讲淹星驾，参禅过夜钟。 
　　一乘归净业，半偈豁尘胸。 
　　洁比箕山雪，癯同太室松。 
　　到来风定后，月溶溶岂碍。 
　　朱门入还期，白社　　从。 
　　师应归正果，吾亦重南宗。 
　　每到临岐处，溪迁见虎踪。 
　　少林寺观十二灵芝图 穆光印 
　　胜地钟灵毕，托根自不常。 
　　千年白王碣，十二紫芝房。 
　　灿灿珊瑚色，荧荧宝树光。 
　　风临三秀动，云护九茎长。 
　　隐士商山曲，仙人瀛海仿。 
　　披图当此际，盛代想休祥。 
　　宿少林呈庭长老 山锡之 
　　看山投晚寺，缘径入幽林。 
　　莲宇瞻宏敞，龙宫耸郁森。 
　　塔铃传梵语，松吹响潮音。 
　　云起千岩白，泉流万壑深。 
　　天风飘静院，宝月印禅心。 
　　翠闪山窥户，金辉阁映岑。 
　　藓埋碑篆古，花覆石幢阴。 
　　愈觉真源回，何曾俗垢侵。 
　　迢遥怀胜景，邂逅惬幽寻。 
　　借衲依禅寂，拈花启笑吟。 
　　寄言分教客，仙境幸同临。 
　　少林寺月夜谈禅 王世 
　　少室少林寺，何年中岳中。 
　　人天正南北，吾道自西东。 
　　藤秀三花老，灯传六叶红。 
　　我来寻祖义，师老振门风。 
　　步入岭云盖，坐深山月空。 
　　何须问密印，祗自证元同。 
　　枕清无津梁，　　去不穷。 
　　居看王逸少，理得似支公。 
　　游少林寺 耿介 
　　绀园绝纤埃，信宿竟徘徊。 
　　五乳峰峰秀，三华树树开。 
　　老松巢白鹤，孤石衣青苔。 
　　僧磬逐林出，山云入寺来。 
　　当轩岩壑回，近岸溪风回。 
　　毗卢阁逶迤，　　甘露台。 
　　碣存皆汉魏，客到尽邹枚。 
　　夕日寒犹薄，残钟晚复催。 
　　何时离俗累，结宇山之隈。 
　　上元后三日偕友游少林寺 施奕簪 
　　翻经初创寺，面壁始悬灯。 
　　断臂求师切，安心演教宏。 
　　三华灵境异，二桂佛言微。 
　　一脉遥相印，六宗从此兴。 
　　巡碑知旧迹，瞻像识高僧。 
　　祖义今谁解，家风久乏承。 
　　武功魔渐息，禅律讲何曾。 
　　近顾门庭静，远扬声价腾。 
　　龙宫虽改作，鹫岭不妨仍。 
　　吴画委荒草，唐文叠石层。 
　　瑶楼藏鼠雀，宇聚蜂蝇　。 
　　无复前朝树，空闻古洞藤。 
　　名山青漠漠，流水碧澄澄。 
　　惆怅游观晚，徘徊感叹增。 
　　落晖催暮客，归鸟共良朋。 
　　回首磨公　，壑峰烟未登。七言排律 
　　腊日踏雪少林 傅而师 
　　三冬暄暖全无雪，半夜分飞又放晴。 
　　乱后几人寻古寺，兴来吾冀出孤城。 
　　渡头仿佛棹鹤背，飘飒子晋笙簇簇。 
　　圆沙镂虎迹冷冷，瀑水泻冰声禅枝。 
　　乳窦通明灭山势，茶烟识送迎不有。 
　　许询设问难那知，支遁语纵横携琴。 
　　懒杀稽中散　　，呼酒狂魔阮步兵。 
　　星别上方骚客醉，诗联好句瓦鸡鸣。 
　　劫灰折地僧无恙，老树号风鸟易警。 
　　此夕烧灯侵白晓，他时结伴剧黄精。 
　　霜钟掩破浮生梦，空影高悬山月明。 
　　游少林寺 穆光印 
　　飞刹倚半天宇内，丛林此独偏地久。 
　　隋唐余片碣法留，晋魏得真传青霄。 
　　直扑莲花动紫翠，平分玉乳悬万点。 
　　灯光依日月千山，云气护旃檀台迁。 
　　甘露犹能挹壁上，真容未可捐盛世。 
　　耀文兼耀武暇时，谈艺复谈禅贝多。 
　　叶落俱成偈柏谷，庄残旧有田名系。 
　　宰官终涉相身居，火宅岂筌便当断。 
　　肩空诸有不独齐，心谒梵筵回首劳。 
　　劳尘世者　　　，津梁有路总堪怜。五言绝句 
　　观面壁石 
　　至诚贯金石，此理固其然。 
　　近代谈节妇，血痕渍八。 
　　题达摩面壁 王亮 
　　佛祖西来意，如如是本宗。 
　　妆成一淡漠，避却万年锋。 
　　登二祖庵四首 周梦阳 
　　孤峰接天云，斗绝无可俪。 
　　欲参断臂师，排云入天际。 
　　二 
　　跋陀叱水后，二祖据峰巅。 
　　卓锡一以定，双双玉井泉。 
　　三 
　　二祖觅心时，师与安心竟。 
　　持钵还峰头，境净心亦净。 
　　四 
　　扪萝陟峰顶，顿令猿鹤警。 
　　忽尔万籁发，如闻钵盂声。 
　　少林达磨像 陈继儒 
　　西来初祖像，人天共瞻仰。 
　　若问祖师禅，罪福原无相。 
　　面壁石 李化龙 
　　达磨面此壁，形迹如何辨。 
　　飞空本无迹，遗像终成幻。 
　　秦槐 张应登 
　　槐树何年植，秦时大数围。 
　　待围三百尺，化作老龙飞。 
　　少林寺 王 
　　少林古刹寺，春晓日将斜。 
　　不见老僧到，空山落杏花。 
　　二 
　　独立山门外，云峰走碧空。 
　　长河响不住，人在水声中。 
　　三 
　　静听鸟鸣谷，闲看云出壑。 
　　山中无人来，贝花开且落。 
　　四 
　　拨云寻二祖，日晓不闻钟。 
　　庵中何所有，前代数株松。 
　　游少林 
　　少室峰前寺，幽清可话禅。 
　　我来无所遇，惟见落花翩。 
　　秦槐 张汉 
　　秦人传二世，老树独千秋。 
　　帝业今成梦，南柯几度愁。 
　　又 
　　更笑祖龙凝，寻仙求药饵。 
　　不如草木灵，今日长无死。 
　　咏六祖柏 王孙昌 
　　千年柏尚存，杵日人难遇。 
　　自谓无菩提，如何更有树。七言绝句 
　　少林僧话 乔宇 
　　甘露台边秋月明，偶逢昙豢话三生。 
　　黎床独坐心如水，夜半空山有磬声。 
　　步入招提日未斜，香台片片落空花。 
　　少林合是禅栖地，常有山僧诵法华。 
　　宿少林 王应 
　　西风岩桂落幽芬，月色空庭散鹤群。 
　　三十六峰灵籁发，独开松阁坐秋云。 
　　冬日游少林 阎兴邦 
　　曾闻折苇渡江来，五叶三花此处开。 
　　游屐寂寥僧面壁，夜深风雨扫经台。 
　　其二 
　　三十六峰拥翠鬟，毗卢阁上藓台斑。 
　　无人更续期句　，宝地珠林尽日闲。 
　　少林寺紧那罗神像 施奕簪 
　　西来佛遣护禅林，跣足裸身当寇侵。 
　　独立高峰目视　，神威凛凛悚人心。 
　　其二 
　　不言不语一憨人，倏变狰狞十丈身。 
　　惊走红巾千百众，功成长作庙中神。 
　　秦槐荫日 高出 
　　独树祗园历岁华，根柯百亩影龙蛇。 
　　游人多作三世梦，时逐旃檀落细花。 
　　五品封槐 李化龙 
　　秃枝老干已龙钟，道是曾御五品封。 
　　谁向山中招大隐，由来扫径在嵩峰。 
　　晚憩少林 赵贞吉 
　　昆仑东下海天回，翠色　岚二室开。 
　　欲访琳堂问仙药，金章疑在碧云隈。 
　　其二 
　　东周鹤与洞箫回，西竺人随折苇来。 
　　尘世未逢浮海筏，青山空绕谪仙台。 
　　少林寺 
　　三十六峰凌紫霞，白云深处有僧家。 
　　影摇绝壁菩提树，香霭空门般若花。 
　　少林杂诗 徐学谟 
　　名香古殿日氤氲，舞剑挥戈送落晖。 
　　怪得僧徒偏好武，昙宗曾拜大将军。 
　　其二 
　　丹崖青嶂灿云霞，殿阁参差帝释家。 
　　宝树珠林生欲满，不知何处有三花。 
　　少室道中望少林 许安仁 
　　少室峰头晓月沉，千家城郭淡阴阴。 
　　五更难唱残星灭，马土看山过少林。 
　　少林 崔伯渊 
　　禅宗一派自西来，五叶花枝从此开。 
　　僧伴白云无个事，香烟朝暮锁青苔。 
　　宿少林 史锏 
　　过客东来宿少林，山僧禅榻冷云深。 
　　天风惊觉三生梦，松杪秋声响玉琴。 
　　登初祖庵 王尧弼 
　　碧树阴森紫气浮，达磨宫殿寄云邱。 
　　当时面壁成何事，此日遗像在石头。 
　　夏日行役晚过少林 怡愉 
　　浮生何事暑中游，绕入禅门暑便休。 
　　对坐老僧浑不语，一轮明月照山头。 
　　少林 范复祥 
　　惬里随缘宿上方，山横烟波月横窗。 
　　诗多不敢都题壁，犹恐闲云笑我惬。 
　　秦槐 刘大受 
　　秦宫一炬久成灰，此寺千秋尚有槐。 
　　封爵宛然同汉柏，祗今谁复问兴衰。 
　　早起踏雪谒初祖 张应登 
　　为访禅师面壁处，芒鞋　鹤强登高。 
　　休惊弟子腰间雪，更有来人雪满袍。 
　　题六祖手植柏 
　　万里携将柏种来，亲从初祖殿中栽。 
　　灵根原是无根树，老干参天不着苔。 
　　少林 夷门散人 
　　苕荛少室出云霞，万壑千层僧作家。 
　　绣参差　流汉月，石门深闭落天花。 
　　结禅孤与青冥上，　迹诸天色界中。 
　　雁塔苍　迷鸟道，龙池迢递起天风。 
　　天清树影入中流，空月寒生杜若洲。 
　　石室僧归传法解，钟声遥度暮山头。 
　　西风吹叶满青山，径路僧从鸟外还。 
　　旧日谈玄人已尽，招提漠漠白云闲。 
　　少林杂咏 沈应乾 
　　甘露台前雷雨飞，壁岩突兀映烟霏。 
　　葛巾野服沾云湿，疑是金牛顶上归。 
　　少室萦回太室西，松风烟萝是丹梯。 
　　攀缘欲探金明草，回首烟霞路又迷。 
　　少林怀古 陈其乐 
　　柳舍新绿喜春回，古柏亭亭万籁来。 
　　永夜明月何处笛，欲从子晋共登台。 
　　西台玉露冰壶水，　竹清光映佛珠。 
　　莫诧程门师道重，禅心偏对雪花孤。 
　　题面壁影烈 
　　一片形存石里孤，谁为点劈费功夫。 
　　可能识得精诚透，休问西天事有无。 
　　面壁庵 体乾道人 
　　心同铁石自天然，面壁工夫历九年。 
　　不是真容生石上，至今谁识达磨禅。 
　　又 
　　达磨面去几千春，难觅庵中旧主人。 
　　莫羡石头遗影在，世间色相恐非真。 
　　少林寺 
　　二室晴云性复还，疏松绝壁掩禅关。 
　　相逢谁是逃名者，可惜青葱一带山。 
　　达磨洞 
　　洞口淡空返照斜，蒲团身坐白云涯。 
　　相看面壁留真偈，风响岩头乱雨花。 
　　由少林登少室顶 
　　翠削孤峰霄汉齐，层云穿尽万山低。 
　　梵音一发长天暮，西北黄河落绛霓。 
　　游少林 赵宸 
　　贝叶未随白马回，禅林早向青山开。 
　　达磨已过流沙去，方丈空留少室隈。 
　　又 杨洞 
　　昆仑磊落驾天回，秀出天心古刹开。 
　　一派寒泉飞岁月，数声灵鹤起山隈。 
　　人间何处访蓬壶，林壑泉香吐丽珠。 
　　一自渡江人去后，满山清影月明孤。 
　　面壁石 焦钦宠 
　　九年跌坐初何幻，只履西归是耶非。 
　　谁识本来真面目，空余月影悟禅机。 
　　少林新成有感四首 施奕簪 
　　佛教西来起道场，开章释义藉僧光。 
　　如何面壁称初祖，不见跋陀一瓣香。 
　　魏文建寺译番经，欲表善心国祚宁。 
　　不解齐家惟妄佛，牝晨招乱佛无灵。 
　　五乳峰前一寺幽，巍峨宫阙入云浮。 
　　唐碑宋碣纷无数，半筑丹梯半卧邱。 
　　佛法无边诳俗流，从来狡狯是僧谋。 
　　琳宫瑶阁佳如许，犹恨金钱不尽修。 
　　面壁石 何钰 
　　片石九年自写真，须眉隐隐见精神。 
　　洞深想像当初事，人面壁兮壁面人。 
　　达磨面壁石 张绶佩 
　　精凝石里宛当年，跌坐如如认的诠。 
　　自是释迦饶定慧，但能解得即心禅。 
　　望达磨洞 
　　折苇西来问静窝，洞天重锁是三摩。 
　　凝晴停望云深处，风送轻烟入薜萝。六言绝句 
　　少林山中 郭庄 
　　松顶鸟喧钟磬，窗间云上袈裟。 
　　一卷楞严诵罢，诸天坠下昙花。 
　　法妙天竺正印，地联嵩麓奇峰。 
　　我亦山中跌坐，灭风吹落长松。 
　　山径松烟萝月，石幢虎迹猿踪。 
　　闻道长眉僧定，多年洞被云封。 
　　海藏光中贝叶，名香静里蒲团。 
　　回首红尘万里，心灯照破邯郸。 
　　断碣前朝古寺，传衣中土名山。 
　　日月山花道眼，迟回懒向人间。 
　　面壁庵 陈献策 
　　冒雨来登古刹，披云直上山巅。 
　　初祖一苇飞去，单传留在心田。偈 
　　面壁石影 刘余祜 
　　法中本无相，祖宁得有此，石中谁有像，祖宁得无此。咦，有不虚生，无则浪死。 
　　又面壁石亭题 刘余祜 
　　面壁时你在这里，不面壁时你也在这里，横来竖去，那离元始，六根长寂，八风休起，圆明妙湛，寒蟾秋水，贯金贯石，只这些子，抬往抬回，你总不理，磨教血出也非异事，此是真神，神用耳见子纷纷泥妙义 
　　面壁石 李日宣 
　　法本无相，师云何有。石本非师，相云何是有。故名幻无亦非？真是耶。非耶。问之石，石不知。问之师，师不识。还复问我，我亦如如。 
　　面壁石 黄庭坚 
　　少林九年，垂一则语，直至如今，诸方赚举。 
　　观面壁石偈 王士性 
　　活人做死事，难向一切说。打破这片石，方许见如来。 
　　又 沈孚闻 
　　何活何是死，亦有何可说，何石不是佛，何处不如来。赞 
　　达磨面壁大师赞 宋 苏试 
　　少林素璧，不以为碍，弥天同冀，不以为秦。稽旨六师昔晦今明，不去不来何损何增。俯仰屈伸三十一年，我虽日化其谁能迁。 
　　达磨赞 陆树声 
　　竺土东来，有何本据。默望默岩，明中显异。拨草瞻风，当机不启。潦倒西归，失却只履。饶他不涉程途，惹起风波满地。颂 
　　达磨颂 冯时可 
　　西方何来，东土何往。折芦无著影，壁有像而虚，虚身而实，实像小果。不希漏因，不奖廓然，无圣宁，有伎俩，心境圆通，神变惚恍，以上乘机解下腿。谁折谁影，而不能想。来自天竺，去向葱岭，何去何来，是形是影，不来不去，无动无静。面壁行脚，即心生境。面谁脚谁，即心除境。三行理超六宗法，屏大乘气象孰省。词 
　　初祖渔家傲 黄庭坚 
　　万水千山来此土，本提心印传梁武， 
　　对朕者谁浑不顾。 
　　成死语，江头暗折长芦渡。 
　　面壁九年看二祖，一花五叶亲分付。 
　　只履提归葱岭去。 
　　君知否，分明忘却来时路。赋 
　　少室山三十六峰赋有序 宋楼 异今登封 
　　余少闻洛邑之盛在唐宋，为东西都，而山川形势之富，视他州为杰。观昔韩退之、白乐天见於歌诗形容胜，既有咏叹不绝之意；后欧阳文忠与梅谢诸贤相继为僚友，数游嵩少间，至今以为美谈，余不敏幸得。今嵩高纵观诸境，未有过於少室者，而岩耸拔，乃在户牖间，朝夕博望，历历可数，因作三十六峰赋以自广，非敢窃比。 
　　古诗之流云 
　　伊浮云之公子兮；访道於林邱，而栖神於岩谷，超然有游方之志兮；而东升於岱顶，而西谒於华麓，维衡阳之南兮；与夫恒山之北靡，不穷探历践兮；游心而骋目，独怡然而忘归兮；内欣然而自足，忽御风而行兮；排空而造，中域徐睥睨以四顾兮；意恍惚而有失，遭嵩高之丈人而问津兮；曰：游四方而真有得，何高之不登兮；何危之不陟，今乃四顾兮；岌然而耸，峙雄柱天纲兮；横亘於地轴，连络偃覆兮；龙盘而虎伏，华以九而巫以十二兮；未奇峰之六六丈，人放杖而笑兮；秋水方至，而河伯自溢，子鸟观海若之难匹兮；独不闻中天之少室，其高则岑郁弗兮；十有六里而叠有十八，其深则环纡萦绕盘纠纷错兮；上方十里而周围一百，包嵩阳以作镇兮；截圜辕以为郭，眷歌山之所闻兮；观舞水之所乐，其上则有嘉禾甘果兮；神芝与仙药石柱若承露之盘兮；帝休若杨枝之叶石脂所滴兮；饮之可以长上古玉膏在巅兮；服之可以揖羽客云母之井兮；宝所聚光明之穴兮；昼所铄一丈之钟乳兮；可餐千岁之资粮兮；不绝其中可避兵水之灾兮；自有经书之博，其神异则玉女烂织锦之文兮；金人迷白露之落，云洞警时闻之钟兮；石井泣哀鸣之鹤，王子晋环之以为垒兮；阿育王宝之以为塔，此皆公子之所未知兮；而丈人之所安宅。丈人曰：名生於宝兮；义设于适。子知其一兮，未知其二。子识其外兮，未识其内。是徒知六六之所有兮；而乌观六六之名义，东朝岳祠俨百神兮；西望洛邑郁千宫兮；太阳少阳山之明兮；石城石笋天所形兮；檀香丹砂宝所钟兮；钵盂香炉状所肖兮；连天紫霄势之穷兮；罗汉七佛像设留兮；灵隐来仙洞府深兮；清凉宝胜梵刹标兮；瑞应瑶璧祥光纷兮；紫盖翠华烟霭凝兮；药堂紫微花草灵兮；帛道天德名字伟兮；卓剑白云形纪兮；金牛明月色像起兮；凝碧迎霞天花聚兮；玉华宝柱金石莹兮；系马白鹿神人众兮；此则六六之名义兮，而未六六之景气。丈人曰：方阳春之盎盎兮；烧痕芜没而青青纷红紫之绣错兮；引百啭之幽禽雄楼杰观兮；切星辰而上侵玉仙神女兮；乘辎而下征朱明草木之扶疏兮；蔽大明之午升山椒云气之冉冉兮；若覆而郁蒸忽雨声於于外兮；势翻盆而倒倾，惟紫芝与黄鹤兮；舞长空而产英金飚之警叶兮；山空落石若仙人之声，夜月白而飘冷冷兮；玉笋清彻而弥听既玄阴林柯之脱尽兮；山形瘦而骨冰雪横积于千仞兮；玉龙飞而白虎亭亭惟四时之出没变态兮；显晦阴晴不可得，而尽名岂特仰观俯听自辰及西应接之不暇兮；以尽朝昏此，虽丈人之所不能形容兮，而岂公子之所可预闻。丈人曰：突兀撑空兮；千变万化山经地志兮；不可究量或背若相戾兮；或面若相向或竦若相兮；或揖若相或散若相忘兮；或聚若相访或后者若和兮；而前者若唱或卑者若下兮；而尊者若上或喜兮若相携或怒兮；若相抗或若秦晋兮；相匹或若楚越兮；相望或耸瘦兮；若峨冠或臃肿兮；若挟纩或蹲伏兮；若驼虎或崇聚兮；若饔盎或威严兮；若壮士或勇猛兮；若骁将或快骤兮；若风马或浮空兮；若船舫或若游郊原兮；累邱坟而包柩或若入宗庙兮；纷豆登而郁戢戢兮；森剑戟落落兮；列屏障势领略兮；断而还连状容与兮；宛而复状超然若三十六天兮；神仙之洞宅婉然若三十六宫兮；妃嫔之游燕昂霁耸壑冠佩悠兮；泉飞霞倾爵荦流兮；天涸星荧玉枰成兮；松皇琴瑟钧天迎兮；娇云曲月鬓眉新兮；烟斜雾蒸龙麝焚兮；霞舒霓卷舞袖长兮；雷霆轰轰宫车还兮；言未及而公子颓然如醉兮；洒然如醒非丈人无以药之使瘳兮；刮之使明杰未能穷兹山之胜迹兮；究兹山之曜灵请执杖屡兮；以从后尘碑在山门内。

