咸淳临安志  (宋)潜说友纂修


《咸淳临安志》  简介
　　三志者，宋周淙《乾道临安志》三卷，施谔《淳佑临安志》六卷，潜说友《咸淳临安志》九十五卷，皆相传孤本也。《咸淳临安志》南宋地方志。宋度宗咸淳时，潜说友撰。说友字君高,处州缙云(今属浙江)人。临安，府名，治今浙江杭州，为南宋行在所。作者以《乾道临安志》﹑《淳佑临安志》为基础，旁搜博采，增补成书，共一百卷。前十五卷为行在所录，记载皇城及中央官署等。十六卷以下，分列疆域﹑山川﹑诏令﹑御制﹑秩官﹑宫寺﹑文事﹑武备﹑风土﹑贡赋﹑人物﹑祠祀﹑寺观﹑园亭﹑古迹﹑冢墓﹑恤民﹑祥异﹑纪遗等门。体例完备，征材宏富，考辨精审，条理秩然。所绘皇城﹑京城﹑府署﹑浙江(钱塘江)﹑西湖及府治﹑各县境﹑《咸淳临安志》中的临安皇城图九县山川等地图颇为详明。所引宋人晏殊《舆地志》﹑范子长《皇朝郡县志》及《大宋登科记》等多种史籍，原书早已散佚。明﹑清人所作西湖诸志也大多取材于此。该志在宋末已有刊本，明代流传几绝。清人朱彝尊从海盐胡氏﹑常熟毛氏先后得宋刊本八十卷，并补抄十三卷，尚缺七卷。鲍廷博又多方搜补了宋刊本的六十五﹑六十六两卷，为宋本所无，即现存九十五卷本。今通行的以清道光十年(1830)钱塘汪氏振绮堂仿宋重刊本较为完备。该志是南宋地方志中的佳作，为研究临安地方史和宋史的重要史料。


在二十五卷以前，将（口虒）误作唬，其实为啼字。
在二十五卷以前，将（口虒）误作唬，其实为啼字。二十六卷后已更正，之前不再重辑，请读者留意，自行更改。不好意思。 文本中多有本字，俗字，异体字，古文，籀文，等等。诸如：（口虒）为啼本字；砖，砖为俗（专瓦）字；异体字：（吉吉）＝哲；埜＝野；（懋去心改土）为古文野；（难去隹改喜）为籀文艰。。。。。有可能均辑成现代文字，否则则拆而示之。 又：文中（口十）者，非叶之简体字也。字典云：（口十）〔檄牒切　入声〕古文协字，古韵失传。宋人于古诗歌音韵之不调者，改读其字，谓之（口十）韵。


目录
　　序 
　　卷一
　　　行在所录〔一〕
　　　　序录 
　　　　凡例 
　　　　图
　　　　　皇城图 
　　　　　京城图 
　　　　　浙江图 
　　　　　西湖图  
　　　　驻跸次第 
　　　　宫阙一 
　　　　　大内
　　　　　　文德殿 
　　　　　　垂拱殿 
　　　　　　延和殿 
　　　　　　崇政殿 
　　　　　　福宁殿 
　　　　　　复古殿 
　　　　　　损斋 
　　　　　　选德殿 
　　　　　　缉熙殿 
　　　　　　熙明殿 
　　　　　　勤政殿 
　　　　　　嘉明殿 
　　　　　　钦先孝思殿  
　　卷二
　　　行在所录〔二〕
　　　　宫阙二
　　　　　祖宗诸阁 
　　　　　北宫
　　　　　　德寿宫 
　　　　　　重华宫  
　　　　　东宫 
　　　　　资善堂 
　　　　　学士院
　　　　　　玉堂 
　　　　　　摛文堂   
　　卷三
　　　行在所录〔三〕
　　　　郊庙 
　　　　　郊丘 
　　　　　明堂 
　　　　　太庙 
　　　　　四祖庙 
　　　　　景灵宫 
　　　　　斋宫 
　　　　　太社太稷坛 
　　　　　九宫贵神坛 
　　　　　耤田先农坛 
　　　　　高禖坛 
　　　　　海神坛 
　　卷四
　　　行在所录〔四〕
　　　　朝省
　　　　　三省 
　　　　　枢密院
　　　　　　都堂
　　　　　　　高宗皇帝 
　　　　　　　孝宗皇帝 
　　　　　　　宁宗皇帝 
　　　　　　　理宗皇帝 
　　　　　　　今上皇帝  
　　　　　　思堂 
　　　　　　经武阁  
　　　　　中书门下后省 
　　　　　检正左右司 
　　　　　承旨检详编修 
　　　　　三省枢密院监门 
　　　　　三省枢密院架阁   
　　卷五
　　　行在所录〔五〕
　　　　御史台 
　　　　谏院 
　　　　六部
　　　　　吏部 
　　　　　户部 
　　　　　礼部 
　　　　　兵部 
　　　　　刑部 
　　　　　工部 
　　　　　六部监门 
　　　　　六部架阁  
　　卷六
　　　行在所录〔六〕
　　　　诸寺
　　　　　太常寺
　　　　　　寅清堂 
　　　　　　昭勋崇德阁 
　　　　　　观音泉 
　　　　　　宝库 
　　　　　　水阁  
　　　　　玉牒所宗正寺 
　　　　　大理寺
　　　　　　云章亭
　　　　　　　高宗皇帝
　　　　　　　　戒饬诏一 
　　　　　　　　奖谕狱空敕书六 
　　　　　　　孝宗皇帝
　　　　　　　　奖谕狱空敕书十  
　　　　　　　光宗皇帝
　　　　　　　　奖谕狱空敕书一  
　　　　　　　宁宗皇帝
　　　　　　　　奖谕狱空敕书二   
　　　　　　狱 
　　　　　　寺官廨宇 
　　　　　　明清堂 
　　　　　　楮亭 
　　　　　　新渠  
　　　　　司农寺 
　　　　　太府寺  
　　卷七
　　　行在所录〔七〕
　　　　秘书省
　　　　　孝宗皇帝 
　　　　　光宗皇帝 
　　　　　理宗皇帝  
　　　　国史院
　　　　　道山堂 
　　　　　著作之庭 
　　　　　国史日历所 
　　　　　编纂会要所 
　　　　　书库 
　　　　　宝库 
　　　　　后圃 
　　　　　浑仪台  
　　　　敕令所 
　　卷八
　　　行在所录〔八〕
　　　　诸监
　　　　　国子监
　　　　　　芳润亭 
　　　　　　书版库  
　　　　　将作监 
　　　　　军器监  
　　　　大宗正司 
　　　　省所 
　　　　院辖
　　　　　登闻检院 
　　　　　登闻鼓院 
　　　　　都进奏院 
　　　　　官告院 
　　　　　诸司诸军粮料院 
　　　　　诸司诸军审计司 
　　　　　榷货务都茶场 
　　　　　杂买务杂卖场 
　　　　　文思院 
　　　　　左藏库 
　　　　　封桩上库 
　　　　　封桩下库 
　　　　　安边太平库   
　　卷九
　　　行在所录〔九〕
　　　　监当诸局
　　　　　车辂院 
　　　　　御前军器所 
　　　　　编估打套局 
　　　　　惠民和剂局 
　　　　　太平惠民局
　　　　　省仓上界 
　　　　　省仓中界 
　　　　　省仓下界 
　　　　　丰储仓 
　　　　　丰储西仓 
　　　　　端平仓 
　　　　　淳佑仓 
　　　　　平籴仓 
　　　　　咸淳仓 
　　　　　草料场 
　　　　　合同场 
　　　　　会子库 
　　　　　造会纸局 
　　　　　交引库 
　　　　　法物库 
　　　　　度牒库 
　　　　　市舶务 
　　　　　司农排岸司 
　　　　　三省枢密院激赏钱库 
　　　　　三省枢密院激赏酒库 
　　　　　左右骐骥院〔象院〕
　　　　　牛羊司  
　　卷十
　　　行在所录〔十〕
　　　　三衙
　　　　　殿前司 
　　　　　侍卫马军司 
　　　　　侍卫步军司  
　　　　合职
　　　　　合门 
　　　　　客省四方馆 
　　　　　御前忠佐军头引见司  
　　　　内诸司
　　　　　诸后宅 
　　　　　诸王府 
　　　　　公主府 
　　　　　勋臣赐第家庙  
　　　　邸第
　　　　　张循王府 
　　　　　韩蕲王府 
　　　　　刘鄜王府 
　　　　　杨和王府 
　　　　　太傅平章贾魏公府  
　　　　官宇
　　　　　宰执府 
　　　　　侍从宅 
　　　　　台谏宅 
　　　　　省院官宅 
　　　　　百官宅   
　　卷十一
　　　行在所录〔十一〕
　　　　学校
　　　　　诸王宫大小学
　　　　　　立教堂 
　　　　　　汲古堂  
　　　　　宗学 
　　　　　太学
　　　　　　大成殿 
　　　　　　大成殿门 
　　　　　　首善阁
　　　　　　　绍兴十四年幸学荅诏 
　　　　　　　淳熙四年幸学诏 
　　　　　　　嘉泰三年幸学诏 
　　　　　　　宝庆三年谕内外学官诏 
　　　　　　　淳佑元年幸学诏 
　　　　　　　御制御书道统十三赞并序 
　　　　　　　咸淳三年幸学诏  
　　　　　　光尧石经之阁
　　　　　　　御制宣圣七十二贤赞并序  
　　　　　　崇化堂
　　　　　　　景定元年更学令御札 
　　　　　　　御书朱熹白鹿洞学规  
　　　　　　监学官题官 
　　　　　　学官位 
　　　　　　前庑 
　　　　　　斋舍 
　　　　　　后土氏之神 
　　　　　武学
　　　　　　立武堂 
　　　　　　斋舍六   
　　卷十二
　　　行在所录〔十二〕
　　　　贡院
　　　　　礼部贡院
　　　　　　省试赐知贡举御札 
　　　　　　闻喜宴赐进士诗  
　　　　　别试所  
　　　　太史局 
　　　　太医局 
　　　　堂后官院 
　　卷十三
　　　行在所录〔十三〕
　　　　宫观
　　　　　太乙宫 
　　　　　西太乙宫 
　　　　　万寿观 
　　　　　佑圣观 
　　　　　开元宫 
　　　　　龙翔宫 
　　　　　宗阳宫 
　　　　　四圣延祥观 
　　　　　宁寿观 
　　　　　显应观  
　　　　祠庙
　　　　　祚德庙  
　　　　苑囿
　　　　　聚景园 
　　　　　玉津园 
　　　　　富景园 
　　　　　翠芳园 
　　　　　玉壶园   
　　卷十四
　　　行在所录〔十四〕
　　　　禁卫兵
　　　　　班直 
　　　　　内诸司并宫观等兵士 
　　　　　太庙宫观等兵士 
　　　　　殿司寨 
　　　　　马军司寨 
　　　　　步军司寨 
　　　　　左右金吾街仗司〔附〕 
　　　　省院兵
　　　　　枢密院亲兵营 
　　　　　省马院  
　　　　攒宫
　　　　　后攒 
　　　　　园 
　　　　　诸攒所  
　　　　馆驿
　　　　　都亭驿　班荆馆〔阙文〕
　　卷十五
　　　行在所录〔十五〕
　　　　赋咏
　　　　　殿廷
　　　　　　紫宸殿御筵即事七首〔魏了翁〕
　　　　　　后殿侍立三首〔魏了翁〕
　　　　　　记立螭所见三首〔魏了翁〕
　　　　　　射殿引诸班二首〔魏了翁〕
　　　　　　殿试笔记次韵〔周必大〕
　　　　　　请御明堂斋殿〔任希夷〕
　　　　　　元日班贺〔任希夷〕
　　　　　　上寿大宴二首〔任希夷〕
　　　　　　又赴御宴〔任希夷〕
　　　　　　又左史待班二首〔任希夷〕
　　　　　　延和殿退朝〔陆游〕
　　　　　　集英殿策士待宣于内军器库廊〔洪咨夔〕
　　　　　经筵
　　　　　　讲筵侍立三首〔魏了翁〕 
　　　　　北宫
　　　　　　庆寿德寿宫十首〔杨万里〕
　　　　　　德寿宫即事六首〔任希夷〕
　　　　　东宫
　　　　　　谢东宫燕荣观堂〔杨万里〕 
　　　　　学士院 
　　　　　　入直赋景物二首〔王希吕〕
　　　　　　次希吕韵二首〔周必大〕
　　　　　　赐茶退入直〔周必大〕
　　　　　　禁直赐果〔胡铨〕
　　　　　　石中二首〔李壁〕
　　　　　　玉堂寓直〔范成大〕
　　　　　　中秋寓宿〔范成大〕
　　　　　　晓起书事〔范成大〕
　　　　　　拜赐御酒〔范成大〕
　　　　　　玉堂怀旧二首〔范成大〕
　　　　　　寓直晚对内殿菩萨蛮词〔范成大〕
　　　　　　宿直〔任希夷〕
　　　　　　赋梅下小池〔任希夷〕
　　　　　　和李壁韵〔洪咨夔〕
　　　　　　宣锁留题〔洪咨夔〕
　　　　　　又宣锁〔洪咨夔〕
　　　　　　初直玉堂和李壁二绝〔赵汝谈〕
　　　　　　锁宿七首〔刘克庄〕
　　　　　郊丘
　　　　　　郊丘纪事十首〔周紫芝〕
　　　　　　郊祀庆成三首〔任希夷〕
　　　　　　郊坛斋宫七首〔任希夷〕
　　　　　明堂
　　　　　　宗祀庆成〔周必大〕
　　　　　　庆成五首〔任希夷〕
　　　　　　宗祀夕〔潘（　方）〕
　　　　　　明堂侍祠十绝〔王庭〕
　　　　　太庙
　　　　　　太庙致斋〔洪咨夔〕
　　　　　景灵宫
　　　　　　谒景灵宫〔杨万里〕
　　　　　　扈从朝献四首〔任希夷〕
　　　　　　接盏天兴殿〔任希夷〕
　　　　　九宫坛
　　　　　　九宫坛斋宿次尹少稷韵〔范成大〕 
　　　　　后省
　　　　　　后省斋宿三首〔魏了翁〕
　　　　　　后省紫薇花〔任希夷〕
　　　　　枢属
　　　　　　西府直舍盆池种莲二首〔杨万里〕
　　　　　御史台
　　　　　　台中听雪〔洪咨夔〕
　　　　　秘书省
　　　　　　次洪迈馆中红梅韵〔周必大〕
　　　　　　次王十朋省中黄梅韵〔周必大〕
　　　　　　赋木犀次韵三首〔周必大〕
　　　　　　次韵着庭缃梅〔周必大〕
　　　　　　秘阁曝书二首〔周紫芝〕
　　　　　　题吴说石渠大字〔周紫芝〕
　　　　　　和高似孙省中雪〔洪咨夔〕
　　　　　　省中次韵〔洪咨夔〕  
　　　　　院辖
　　　　　　检院即事〔任希夷〕
　　　　　　摄鼓院〔任希夷〕
　　　　　　左藏西庑下纸合负暄戏题〔并序　杨万里〕
　　　　　贡院 
　　　　　　礼闱奏号毕呈天官侍郎〔任希夷〕
　　　　　　省闱试士〔洪咨夔〕
　　　　　　上已铨闱董试二首〔洪咨夔〕
　　　　　宫观
　　　　　　冬祠太一六言四首〔范成大〕
　　　　　　太乙宫迎驾〔任希夷〕
　　　　　　太一宫斋祭〔洪咨夔〕
　　　　　　太一宫后武林山〔楼钥〕
　　　　　　延祥观后山亭〔周紫芝〕
　　　　　　四圣观凉堂〔高似孙〕
　　　　　苑囿 
　　　　　　驾幸聚景园〔杨万里〕
　　　　　　玉津园饯魏王〔胡铨〕
　　　　　　聚景园宴集〔任希夷〕
　　　　　　宴玉津园江楼七首〔任希夷〕
　　　　　　舟过御园二首〔陆游〕
　　　　　　聚景园〔高似孙〕
　　卷十六
　　　志〔一〕
　　　　图
　　　　　府治图 
　　　　　九县总图 
　　　　　余杭县图 
　　　　　临安县图 
　　　　　于潜县图 
　　　　　富阳县图 
　　　　　新城县图 
　　　　　盐官县图 
　　　　　昌化县图  
　　　　疆域一
　　　　　叙 
　　　　　吴越考 
　　　　　古今郡县表  
　　卷十七
　　　志〔二〕
　　　　疆域二
　　　　　郡县境
　　　　　　唐元和郡县志〔李吉甫〕
　　　　　　皇朝太平寰宇记〔乐史〕
　　　　　　元丰九域志〔王存〕
　　　　　　皇朝郡县志〔范子长〕
　　　　　　钱塘县〔望〕
　　　　　　仁和县〔望〕
　　　　　　余杭县〔望〕
　　　　　　临安县〔望〕
　　　　　　于潜县〔紧〕
　　　　　　富阳县〔紧〕
　　　　　　新城县〔上〕
　　　　　　盐官县〔上〕
　　　　　　昌化县〔中〕
　　卷十八
　　　志〔三〕
　　　　疆域三
　　　　　星埜
　　　　　　分埜为星纪 
　　　　　　日为丁 
　　　　　　辰为丑 
　　　　　　五星为火  
　　　　　城郭
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县  
　　　　　社稷
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县     
　　卷十九
　　　志〔四〕
　　　　疆域四 
　　　　　厢界
　　　　　　在城九厢
　　　　　　　宫城厢 
　　　　　　　左一南厢 
　　　　　　　左一北厢 
　　　　　　　左二厢 
　　　　　　　左三厢 
　　　　　　　右一厢 
　　　　　　　右二厢 
　　　　　　　右三厢 
　　　　　　　右四厢  
　　　　　　城南北左右厢 
　　　　　　城外四壁
　　　　　　　东壁 
　　　　　　　南壁 
　　　　　　　西壁 
　　　　　　　北壁  
　　　　　　城东西厢 
　　　　　　在城两县界分
　　　　　　　钱塘县 
　　　　　　　仁和县  
　　　　　　城外两县界分
　　　　　　　钱塘县 
　　　　　　　仁和县   
　　　　　坊巷
　　　　　　府城
　　　　　　　左一南厢 
　　　　　　　左一北厢 
　　　　　　　左二厢 
　　　　　　　左三厢 
　　　　　　　右一厢 
　　　　　　　右二厢 
　　　　　　　右三厢 
　　　　　　　右四厢 
　　　　　　　城南左厢 
　　　　　　　城北右厢 
　　　　　　　城西厢 
　　　　　　　城东厢  
　　　　　　诸县
　　　　　　　余杭县 
　　　　　　　临安县 
　　　　　　　于潜县 
　　　　　　　富阳县 
　　　　　　　新城县 
　　　　　　　盐官县 
　　　　　　　昌化县   
　　　　　巿〔行团瓦子附〕
　　　　　　行团 
　　　　　　瓦子 
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　富阳县 
　　　　　　新城县 
　　　　　　盐官县 
　　　　　　昌化县 
　　卷二十
　　　志〔五〕
　　　　疆域五 
　　　　　镇
　　　　　　仁和县 
　　　　　　余杭县 
　　　　　　新城县 
　　　　　　盐官县  
　　　　　乡里
　　　　　　钱塘县管十三乡 
　　　　　　仁和县管十一乡 
　　　　　　余杭县管八乡 
　　　　　　临安县管二十二乡 
　　　　　　于潜县管六乡 
　　　　　　富阳县管十乡 
　　　　　　新城县管十二乡 
　　　　　　盐官县管六乡 
　　　　　　昌化县管四乡一村  
　　卷二十一
　　　志〔六〕
　　　　疆域六 
　　　　　桥道 
　　　　　　府城
　　　　　　　大河 
　　　　　　　小河 
　　　　　　　西河 
　　　　　　　城南左厢 
　　　　　　　城北右厢 
　　　　　　　御街  
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县 
　　卷二十二
　　　志〔七〕
　　　　山川一 
　　　　　叙 
　　　　　三江考 
　　　　　山〔一〕
　　　　　　城内诸山
　　　　　　　凤凰山 
　　　　　　　吴山 
　　　　　　　七宝山 
　　　　　　　宝莲山 
　　　　　　　石佛山 
　　　　　　　瑞石山 
　　　　　　　金地山 
　　　　　　　茅山 
　　　　　　　浅山 
　　　　　　　宝月山 
　　　　　　　峨眉山 
　　　　　　　草坞山 
　　　　　　　宝山 
　　　　　　　青平山 
　　　　　　　竹园山 
　　　　　　　狗儿山 
　　　　　　　虎林山  
　　卷二十三
　　　志〔八〕
　　　　山川二 
　　　　　山〔二〕
　　　　　　城南诸山
　　　　　　　包家山 
　　　　　　　大慈山 
　　　　　　　龙山 
　　　　　　　五云山 
　　　　　　　定山 
　　　　　　　秦望山 
　　　　　　　浮山 
　　　　　　　排山 
　　　　　　　报山 
　　　　　　　庙山 
　　　　　　　（土昙）山  
　　　　　　城西诸山
　　　　　　　武林山
　　　　　　　　飞来峰 
　　　　　　　　白猿峰
　　　　　　　　稽留峰 
　　　　　　　　月桂峰 
　　　　　　　　莲华峰 
　　　　　　　　武林泉 
　　　　　　　　石门涧 
　　　　　　　　连岩栈伏龙栈 
　　　　　　　　青林岩 
　　　　　　　　理公岩 
　　　　　　　　合涧桥 
　　　　　　　　呼猿洞 
　　　　　　　　岩石室龙泓洞 
　　　　　　　　炼丹井烹茗井 
　　　　　　　　葛坞朱墅 
　　　　　　　　女儿山玉女岩 
　　　　　　　　醴泉 
　　　　　　　　暖泉 
　　　　　　　　冷泉亭 
　　　　　　　　壑雷 
　　　　　　　　候仙亭 
　　　　　　　　虚白亭 
　　　　　　　　见山亭 
　　　　　　　　观风亭 
　　　　　　　　袁君亭 
　　　　　　　　紫微亭 
　　　　　　　　翠微亭 
　　　　　　　　石桥亭 
　　　　　　　　月桂亭 
　　　　　　　　梦谢亭 
　　　　　　　　丹灶堂 
　　　　　　　　隐居堂 
　　　　　　　　许迈思真堂 
　　　　　　　　记文冷泉亭 
　　　　　　　　题咏飞来峰  
　　　　　　　孤山
　　　　　　　　柏堂 
　　　　　　　　白公竹阁 
　　　　　　　　和靖林处士庐 
　　　　　　　　处士墓 
　　　　　　　　金沙井 
　　　　　　　　码瑙坡 
　　　　　　　　六一泉 
　　　　　　　　东坡庵 
　　　　　　　　闲泉 
　　　　　　　　仆夫泉 
　　　　　　　　四照阁 
　　　　　　　　西阁
　　　　　　　　铭文六一泉 
　　　　　　　　题咏孤山  
　　　　　　　粟山 
　　　　　　　巨石山 
　　　　　　　巾子峰 
　　　　　　　霍山 
　　　　　　　南屏山 
　　　　　　　小南屏山 
　　　　　　　慧日峰 
　　　　　　　雷峰 
　　　　　　　鸡笼山 
　　　　　　　赤山 
　　　　　　　玉岑山 
　　　　　　　鸦鸡峰 
　　　　　　　卓笔峰 
　　　　　　　花家山 
　　　　　　　月轮山 
　　　　　　　马鞍山 
　　　　　　　灵石山 
　　　　　　　仙姑山 
　　　　　　　西观音山 
　　　　　　　龙门山 
　　　　　　　观山黄杜山丫头山茅山筱山杨梅山 
　　卷二十四
　　　志〔九〕
　　　　山川三 
　　　　　山〔三〕
　　　　　　城东北诸山
　　　　　　　临平山 
　　　　　　　桐扣山 
　　　　　　　皋亭山 
　　　　　　　青龙山 
　　　　　　　母山 
　　　　　　　佛日山 
　　　　　　　石膏山 
　　　　　　　黄鹤山 
　　　　　　　超山 
　　　　　　　亭巿山 
　　　　　　　龙珠山 
　　　　　　　泰山 
　　　　　　　大旗山 
　　　　　　　南鲍山 
　　　　　　　南山 
　　　　　　　太婆山白岩山 
　　　　　　　方山 
　　　　　　　全山 
　　　　　　　苎山 
　　　　　　　杨山 
　　　　　　　唐墓山 
　　　　　　　近山 
　　　　　　　大遮山乌尖山 
　　　　　　　饮马山 
　　　　　　　安乐山 
　　　　　　　石壁山龙驹山法华山 
　　　　　　　三峰山 
　　　　　　　洛山 
　　　　　　　峨眉山 
　　　　　　　乌头山 
　　　　　　　石姥山 
　　　　　　　独山 
　　　　　　　赭山 
　　　　　　　马嗥山  
　　　　　　余杭县
　　　　　　　大涤山洞天
　　　　　　　　九锁山 
　　　　　　　　天柱山 
　　　　　　　　伏虎岩 
　　　　　　　　来贤岩 
　　　　　　　　仙迹岩 
　　　　　　　　大涤洞 
　　　　　　　　栖真洞 
　　　　　　　　石室洞 
　　　　　　　　呜凤洞 
　　　　　　　　鸣铃洞 
　　　　　　　　龙蜕洞 
　　　　　　　　白茅洞 
　　　　　　　　归云洞 
　　　　　　　　抚掌泉 
　　　　　　　　明星渎 
　　　　　　　　瀑泉 
　　　　　　　　冷泉 
　　　　　　　　新池 
　　　　　　　　云根石 
　　　　　　　　药阃 
　　　　　　　　清音亭 
　　　　　　　　祥光亭 
　　　　　　　　翠微亭 
　　　　　　　　题咏大涤山  
　　　　　　　金鹅山 
　　　　　　　由拳山 
　　　　　　　青障山 
　　　　　　　稽亭山 
　　　　　　　高陆山 
　　　　　　　戎山 
　　　　　　　舟枕山 
　　　　　　　岑山 
　　　　　　　断山 
　　　　　　　仇山 
　　　　　　　安乐山 
　　　　　　　顾望岘 
　　　　　　　阿姥堆 
　　　　　　　望牛堆 
　　　　　　　石灰堆  
　　卷二十五
　　　志〔十〕
　　　　山川四 
　　　　　山〔四〕
　　　　　　临安县
　　　　　　　天目山 
　　　　　　　径山
　　　　　　　　记文 
　　　　　　　　题咏  
　　　　　　　功臣山 
　　　　　　　衣锦山 
　　　　　　　华石山 
　　　　　　　金钱山 
　　　　　　　垂溜山 
　　　　　　　临安山 
　　　　　　　萧条山 
　　　　　　　郭山 
　　　　　　　碧茂山 
　　　　　　　安国山 
　　　　　　　康山 
　　　　　　　葛仙公山 
　　　　　　　钱岭山 
　　　　　　　八百山 
　　　　　　　公山 
　　　　　　　姥山 
　　　　　　　集贤山 
　　　　　　　王屋山 
　　　　　　　东山 
　　　　　　　西山 
　　　　　　　玲珑山 
　　　　　　　九仙山 
　　　　　　　九州岛山  
　　卷二十六
　　　志〔十一〕
　　　　山川五 
　　　　　山〔五〕
　　　　　　于潜县 
　　　　　　　天目山
　　　　　　　　翔凤林 
　　　　　　　　龙穴 
　　　　　　　　雷神宅 
　　　　　　　　云封庵 
　　　　　　　　仙坛 
　　　　　　　　仙乐 
　　　　　　　　许迈宫 
　　　　　　　　徐仙姑石庵 
　　　　　　　　张公舍 
　　　　　　　　石城 
　　　　　　　　石门 
　　　　　　　　石屋 
　　　　　　　　石仓 
　　　　　　　　石鼓 
　　　　　　　　石柱 
　　　　　　　　石板 
　　　　　　　　新郎新妇石 
　　　　　　　　望江石 
　　　　　　　　钟楼石 
　　　　　　　　围棋石 
　　　　　　　　芝草岩 
　　　　　　　　响水岩 
　　　　　　　　石巷 
　　　　　　　　石庵 
　　　　　　　　断垄
　　　　　　　　洪氏可庵山石 
　　　　　　　　洪忠文公山房  
　　　　　　　岝（上山下咢）山 
　　　　　　　浪山 
　　　　　　　西菩山 
　　　　　　　东山 
　　　　　　　观山 
　　　　　　　甲子山 
　　　　　　　青山 
　　　　　　　眉山 
　　　　　　　响山 
　　　　　　　马鞍山 
　　　　　　　金楼山 
　　　　　　　独角山 
　　　　　　　生僊山 
　　　　　　　浮玉山 
　　　　　　　石柱山 
　　　　　　　南阳山 
　　　　　　　桃源山 
　　　　　　　凤山 
　　　　　　　鹤山 
　　　　　　　金鹅山 
　　　　　　　地风山 
　　　　　　　阿顶山 
　　　　　　　牢山 
　　　　　　　丁岘山 
　　　　　　　武勇山 
　　　　　　　马头山 
　　　　　　　阎湖山 
　　　　　　　白山 
　　　　　　　流襄山 
　　　　　　　凿山 
　　　　　　　良梅山 
　　　　　　　阅武山 
　　卷二十七
　　　志〔十二〕
　　　　山川六 
　　　　　山〔六〕
　　　　　　富阳县
　　　　　　　赤松子山 
　　　　　　　西岩山 
　　　　　　　小隐山 
　　　　　　　胡鼻山 
　　　　　　　观山 
　　　　　　　樟岩山 
　　　　　　　姥岑山 
　　　　　　　白龙山 
　　　　　　　贝山 
　　　　　　　胡洑山 
　　　　　　　亭山 
　　　　　　　阳平山 
　　　　　　　都舆山 
　　　　　　　灵岩山 
　　　　　　　鹿山 
　　　　　　　屠山  
　　　　　　新城县
　　　　　　　北山 
　　　　　　　乌伊山 
　　　　　　　百丈山 
　　　　　　　（山豪）山 
　　　　　　　三贝山 
　　　　　　　天柱山 
　　　　　　　仙坑山 
　　　　　　　乌（山善）山 
　　　　　　　释子山 
　　　　　　　果园山 
　　　　　　　黄山 
　　　　　　　云山 
　　　　　　　巧（土冗）山 
　　　　　　　戴家山 
　　　　　　　郑家山 
　　　　　　　青峦山 
　　　　　　　成山 
　　　　　　　锦丘山 
　　　　　　　瑞应山 
　　　　　　　三九山 
　　　　　　　鸦栖山 
　　　　　　　牢山 
　　　　　　　渔洲山 
　　　　　　　南山 
　　　　　　　塔山 
　　　　　　　龙门山  
　　　　　　盐官县
　　　　　　　金牛山 
　　　　　　　审山 
　　　　　　　黄山 
　　　　　　　紫微山 
　　　　　　　石堆山 
　　　　　　　尖山 
　　　　　　　蟹山 
　　　　　　　盈山 
　　　　　　　花山 
　　　　　　　菩提山 
　　　　　　　袁花山 
　　　　　　　赞山 
　　　　　　　赭山 
　　　　　　　岩门山 
　　　　　　　蜀山 
　　　　　　　雷山  
　　　　　　昌化县
　　　　　　　唐山 
　　　　　　　青山 
　　　　　　　武隆山 
　　　　　　　晚山 
　　　　　　　箕山 
　　　　　　　百丈山 
　　　　　　　柳相山 
　　　　　　　千顷山 
　　　　　　　石室山 
　　　　　　　铜杭山 
　　　　　　　福泉山 
　　　　　　　大明山 
　　　　　　　巾子山 
　　　　　　　大鹄头山  
　　卷二十八
　　　志〔十三〕
　　　　山川七
　　　　　岩
　　　　　　城外 
　　　　　　余杭县
　　　　　　临安县 
　　　　　　于潜县 
　　　　　　昌化县  
　　　　　岭
　　　　　　城内外 
　　　　　　临安县 
　　　　　　于潜县 
　　　　　　新城县 
　　　　　　昌化县   
　　卷二十九
　　　志〔十四〕
　　　　山川八 
　　　　　洞
　　　　　　城内外
　　　　　　　青衣洞 
　　　　　　　罗汉洞 
　　　　　　　金星洞 
　　　　　　　水乐洞 
　　　　　　　风水洞 
　　　　　　　灵化洞 
　　　　　　　登云洞 
　　　　　　　铁窗棂洞 
　　　　　　　呼猿洞　龙泓洞 
　　　　　　　石屋洞 
　　　　　　　烟霞洞 
　　　　　　　蝙蝠洞 
　　　　　　　栖霞洞 
　　　　　　　龙洞 
　　　　　　　细砺洞 
　　　　　　　香林洞 
　　　　　　　大雄山白龙洞 
　　　　　　　护国仁王院洞 
　　　　　　　海云洞 
　　　　　　　云洞  
　　　　　　余杭县
　　　　　　　大涤洞
　　　　　　　栖真洞
　　　　　　　石室洞
　　　　　　　鸣凤洞
　　　　　　　龙蜕洞
　　　　　　　鸣铃洞
　　　　　　　白茅洞
　　　　　　　归云洞 
　　　　　　临安县
　　　　　　　仙人洞 
　　　　　　　石洞 
　　　　　　　玉仙洞 
　　　　　　　响洞  
　　　　　　于潜县
　　　　　　　仙洞 
　　　　　　　石燕洞 
　　　　　　　湖潭洞 
　　　　　　　冷水谷  
　　　　　　富阳县
　　　　　　　岩洞  
　　　　　　新城县
　　　　　　　新妇洞 
　　　　　　　仙洞 
　　　　　　　灵隐洞 
　　　　　　　蜕龙洞 
　　　　　　　罗宅洞   
　　卷三十 
　　　志〔十五〕
　　　　山川九 
　　　　　石
　　　　　　城内外 
　　　　　　临安县 
　　　　　　富阳县 
　　　　　　盐官县 
　　　　　　于潜县 
　　　　　　新城县 
　　　　　　昌化县  
　　　　　峪
　　　　　衕 
　　　　　坞
　　　　　　城外  
　　　　　塍田埂
　　　　　　东西马塍 
　　　　　　鲍家田 
　　　　　　羊角埂  
　　　　　关
　　　　　　桃花关 
　　　　　　剑门关  　　卷三十一
　　　志〔十六〕
　　　　山川十 
　　　　　江
　　　　　　浙江
　　　　　　　潮候 
　　　　　　　捍海塘   
　　　　　海
　　　　　　海门 
　　　　　　盐官县海  
　　卷三十二
　　　志〔十七〕
　　　　山川十一 
　　　　　湖〔上〕
　　　　　　西湖
　　　　　　　孤山路 
　　　　　　　苏公堤 
　　　　　　　小新堤 
　　　　　　　丰乐楼 
　　　　　　　三贤堂 
　　　　　　　先贤堂 
　　　　　　　湖山堂 
　　　　　　　玉莲堂 
　　　　　　　江湖伟观 
　　　　　　　望湖楼 
　　　　　　　十三闲楼 
　　　　　　　湖堂 
　　　　　　　放生池   
　　卷三十三
　　　志〔十八〕
　　　　山川十二 
　　　　　湖〔中〕
　　　　　　六井〔水口并续置井附〕
　　　　　　　记文
　　　　　　　　石记 
　　　　　　　　六井记 
　　　　　　　　乾道重修井记 
　　　　　　　　咸淳重修井记 
　　　　　　　　三贤堂记 
　　　　　　　　先贤堂记 
　　　　　　　　先贤赞 
　　　　　　　　放生池记 
　　　　　　　　德生堂记 
　　　　　　　　题咏西湖 
　　　　　　　　孤山路 
　　　　　　　　丰乐楼 
　　　　　　　　望湖楼 
　　　　　　　　江湖伟观  
　　卷三十四
　　　志〔十九〕
　　　　山川十三
　　　　　湖〔下〕
　　　　　　下湖 
　　　　　　石湖 
　　　　　　明圣湖 
　　　　　　御息湖 
　　　　　　临平湖 
　　　　　　泛洋湖 
　　　　　　像光湖 
　　　　　　石桥湖 
　　　　　　丁山湖 
　　　　　　石鼓湖 
　　　　　　余杭
              南上湖 
　　　　　　　南下湖 
　　　　　　　南湖中港  
　　　　　　临安县
　　　　　　　金鲜湖  
　　　　　　于潜县
　　　　　　　观湖  
　　　　　　富阳县
　　　　　　　阳陂湖 
　　　　　　　涌泉湖  
　　　　　　盐官县
　　　　　　　竹浦湖 
　　　　　　　高湖 
　　　　　　　谷湖 
　　　　　　　建宁湖 
　　卷三十五
　　　志〔二十〕
　　　　山川十四
　　　　　河
　　　　　　城内
　　　　　　　茅山河 
　　　　　　　盐桥运河 
　　　　　　　巿河 
　　　　　　　清湖河  
　　　　　　城外
　　　　　　　运河 
　　　　　　　龙山河 
　　　　　　　外沙河 
　　　　　　　菜巿河 
　　　　　　　下塘河 
　　　　　　　新开运河 
　　　　　　　下湖河 
　　　　　　　子塘河 
　　　　　　　余杭塘河 
　　　　　　　奉口河 
　　　　　　　前沙河 
　　　　　　　后沙河 
　　　　　　　宦塘河 
　　　　　　　蔡官人塘河 
　　　　　　　施何村河 
　　　　　　　赤岸河 
　　　　　　　方兴河  
　　　　　　余杭
　　　　　　　南渠河 
　　　　　　　五福渠 
　　卷三十六
　　　志〔二十一〕
　　　　山川十五
　　　　　溪
　　　　　　城外
　　　　　　　西溪 
　　　　　　　九溪 
　　　　　　　安溪 
　　　　　　　凌溪 
　　　　　　　奉口溪  
　　　　　　余杭县
　　　　　　　苕溪 
　　　　　　　东溪 
　　　　　　　仇溪  
　　　　　　临安县
　　　　　　　南溪 
　　　　　　　猷溪 
　　　　　　　石镜溪 
　　　　　　　马溪  
　　　　　　于潜县
　　　　　　　浮溪 
　　　　　　　紫溪 
　　　　　　　藻溪 
　　　　　　　虞溪 
　　　　　　　零口溪 
　　　　　　　丰陵溪  
　　　　　　富阳县
　　　　　　　步溪 
　　　　　　　湖洑水 
　　　　　　　步桥水 
　　　　　　　私水 
　　　　　　　凌皓村水 
　　　　　　　安吴川 
　　　　　　　龟川  
　　　　　　新城县
　　　　　　　葛溪 
　　　　　　　松溪 
　　　　　　　余溪 
　　　　　　　西溪 
　　　　　　　釜源溪 
　　　　　　　盘石溪 
　　　　　　　湘溪  
　　　　　　昌化县
　　　　　　　虞溪 
　　　　　　　紫溪 
　　　　　　　晚溪 
　　　　　　　遽溪 
　　　　　　　董溪 
　　　　　　　历溪 
　　　　　　　颊口溪 
　　　　　　　无他溪 
　　　　　　　上溪 
　　　　　　　杨溪 
　　　　　　　平渡溪 
　　　　　　　下阮溪 
　　　　　　　伽溪 
　　　　　　　上博溪 
　　　　　　　柜溪 
　　　　　　　沈溪 
　　　　　　　蒲溪 
　　　　　　　社丁溪 
　　　　　　　双溪   
　　　　　潭
　　　　　　城内外 
　　　　　　临安县 
　　　　　　于潜县 
　　　　　　富阳县 
　　　　　　盐官县 
　　　　　　昌化县  
　　　　　涧
　　　　　　城外  
　　　　　洲浦
　　　　　　城内外 
　　　　　　富阳县〔洲附〕
　　　　　　新城县 
　　　　　　盐官县   
　　卷三十七
　　　志〔二十二〕
　　　　山川十六 
　　　　　井 
　　　　　　城内外
　　　　　　　吴山井 
　　　　　　　天井 
　　　　　　　龙井  
　　　　　　临安县 
　　　　　　余杭县
　　　　　　　潜公井  
　　　　　　于潜县 
　　　　　　新城县 
　　　　　　盐官县
　　　　　　　灵泉井  
　　卷三十八
　　　志〔二十三〕
　　　　山川十七 
　　　　　泉
　　　　　　城外
　　　　　　　玉泉  
　　　　　　临安县 
　　　　　　富阳县 
　　　　　　盐官县 
　　　　　　昌化县  
　　　　　池
　　　　　　城内外 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县  
　　　　　塘
　　　　　　城内外
　　　　　　　永和塘 
　　　　　　余杭县 
　　　　　　临安县  
　　　　　　于潜县
　　　　　　　清涟上塘  
　　　　　　富阳县 
　　　　　　新城县 
　　　　　　盐官县 
　　　　　　昌化县   
　　卷三十九
　　　志〔二十四〕
　　　　山川十八 
　　　　　堰
　　　　　　城外 
　　　　　　余杭县 
　　　　　　临安县 
　　　　　　于潜县〔水捺附〕
　　　　　　富阳县〔坝附〕
　　　　　　盐官县 
　　　　　　昌化县  
　　　　　水闸
　　　　　　城外 
　　　　　　盐官县  
　　　　　渡 
　　　　　　城内外 
　　　　　　于潜县 
　　　　　　富阳县 
　　　　　　新城县 
　　　　　　昌化县 
　　卷四十
　　　志〔二十五〕
　　　　诏令一 
　　　　　叙 
　　　　　汉诏令
　　　　　　高祖　封吴王 
　　　　　　景帝　赦吴吏民 
　　　　　　武帝　赐严助书  
　　　　　晋诏令
　　　　　　元帝
　　　　　　　旌录吴高德名贤 
　　　　　　　恤吴郡饥  
　　　　　　孝武帝　除三吴租布  
　　　　　国朝诏令〔上〕
　　　　　　太宗皇帝
　　　　　　　曲赦两浙德音  
　　　　　　真宗皇帝 
　　　　　　仁宗皇帝 
　　　　　　神宗皇帝 
　　　　　　哲宗皇帝 
　　　　　　高宗皇帝
　　　　　　　放免租税〔绍兴二年正月〕
　　　　　　　罢修造〔绍兴二年正月〕
　　　　　　　太宗皇帝御制戒石铭〔绍兴二年六月〕
　　　　　　　禁买花木珍禽〔绍兴二年八月〕
　　　　　　　蠲免两县民户地基和买〔绍兴三年二月〕
　　　　　　　亲耕耤田〔绍兴十六年二月〕
　　　　　　　戒饬民闲医药〔绍兴二十五年十月〕
　　　　　　　差医看诊病民给药〔绍兴二十八年六月〕
　　　　　　孝宗皇帝
　　　　　　　奖谕狱空〔乾道四年九月〕
　　　　　　　赈荒奖谕〔淳熙十五年七月〕
　　卷四十一
　　　志〔二十六〕
　　　　诏令二 
　　　　　国朝诏令〔下〕
　　　　　　光宗皇帝
　　　　　　　奖谕狱空〔绍熙三年十一月〕
　　　　　　宁宗皇帝
　　　　　　　奖谕狱空〔庆元五年十一月〕
　　　　　　　禁侈靡〔嘉泰元年四月〕
　　　　　　理宗皇帝
　　　　　　　奖谕狱空〔绍定元年四月〕
　　　　　　　戒饬三衙诸阃〔端平二年八月〕
　　　　　　　书家语赐守臣〔嘉熙四年〕
　　　　　　　圣节戒敕烹宰〔淳佑八年〕
　　　　　　今上皇帝
　　　　　　　蠲岁贡〔景定五年十一月时未改元〕
　　　　　　　奖谕狱空〔咸淳五年正月〕 
　　卷四十二
　　　志〔二十七〕
　　　　御制
　　　　　叙 
　　　　　太宗皇帝
　　　　　　戒石铭  
　　　　　真宗皇帝
　　　　　　文臣七条 
　　　　　　赐守臣王钦若诗  
　　　　　仁宗皇帝
　　　　　　赐守臣梅挚诗 
　　　　　　佛牙赞  
　　　　　高宗皇帝
　　　　　　中和堂诗 
　　　　　　中和堂御笔 
　　　　　　净明院易安斋梅岩诗并序〔绍兴二十五年〕
　　　　　孝宗皇帝
　　　　　　潜邸恭和高宗皇帝净明院梅岩诗 
　　　　　　赐灵隐住持德光诗 
　　　　　　又赐颂 
　　　　　　宸翰 
　　　　　　圣问 
　　　　　　上天竺大士赞〔并序〕
　　　　　　赐兴福慧光大师若讷顶相赞 
　　　　　　宸翰三 
　　　　　　赐圆觉寺僧德信诗  
　　　　　宁宗皇帝
　　　　　　光宗皇帝尹临安判押案牍序  
　　　　　理宗皇帝
　　　　　　昌化县进嘉禾嘉粟赐贾丞相诗 
　　　　　　训守臣十二条 
　　　　　　天竺广大灵感观音殿记 
　　　　　　仙林寺钟铭 
　　　　　　六和塔真圣观真武赞 
　　　　　　上天竺大士赞 
　　　　　　灵隐千佛赞  
　　　　　今上皇帝
　　　　　　牧民训 
　　　　　　字民训 
　　　　　　牧民铭 
　　　　　　字民铭  
　　卷四十三
　　　志〔二十八〕
　　　　秩官一
　　　　　叙 
　　　　　封爵考 
　　　　　内史考 
　　　　　都尉考 
　　　　　吴吴兴二郡考 
　　　　　古今郡守表〔秦至吴〕 
　　卷四十四
　　　志〔二十九〕
　　　　秩官二
　　　　　古今郡守表〔晋宋〕
　　卷四十五
　　　志〔三十〕
　　　　秩官三
　　　　　古今郡守表〔齐至唐〕
　　卷四十六
　　　志〔三十一〕
　　　　秩官四
　　　　　古今郡守表〔国朝建隆至靖康〕
　　卷四十七
　　　志〔三十二〕
　　　　秩官五
　　　　　古今郡守表〔建炎至乾道七年三月〕 
　　卷四十八
　　　志〔三十三〕
　　　　秩官六
　　　　　古今郡守表〔乾道七年四月至嘉定〕
　　卷四十九
　　　志〔三十四〕
　　　　秩官七
　　　　　古今郡守表〔宝庆至今〕
　　卷五十
　　　志〔三十五〕
　　　　秩官八
　　　　　两浙转运 
　　　　　倅贰
　　　　　　北厅 
　　　　　　南厅 
　　　　　　东厅〔添差〕
　　卷五十一
　　　志〔三十六〕
　　　　秩官九
　　　　　县令
　　　　　　钱塘
　　　　　　　历代 
　　　　　　　国朝  
　　　　　　仁和
　　　　　　　国朝  
　　　　　　余杭县
　　　　　　　历代 
　　　　　　　国朝  
　　　　　　临安县
　　　　　　　历代 
　　　　　　　国朝  
　　　　　　于潜县
　　　　　　　历代 
　　　　　　　国朝  
　　　　　　富阳县
　　　　　　　历代 
　　　　　　　国朝  
　　　　　　新城县
　　　　　　　历代 
　　　　　　　国朝  
　　　　　　盐官县
　　　　　　　历代 
　　　　　　　国朝  
　　　　　　昌化县
　　　　　　　国朝  
　　卷五十二
　　　志〔三十七〕
　　　　官寺一 
　　　　　叙 
　　　　　府治 
　　　　　两浙转运司
　　　　　　东厅 
　　　　　　西厅  
　　卷五十三
　　　志〔三十八〕
　　　　官寺二
　　　　　幕属官厅
　　　　　　浙西安抚司 
　　　　　　点检行在赡军激赏酒库所 
　　　　　　两浙转运司 
　　　　　　提领犒赏酒库所 
　　　　　　临安府   
　　卷五十四
　　　志〔三十九〕
　　　　官寺三
　　　　　诸县官厅
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县   
　　卷五十五
　　　志〔四十〕
　　　　官寺四
　　　　　仓场库务等
　　　　　　行在赡军激赏酒库所
　　　　　　　大库十三 
　　　　　　　小库九 
　　　　　　　碧香诸库 
　　　　　　　钱库 
　　　　　　　场 
　　　　　　　局  
　　　　　　浙西安抚司
　　　　　　　库 
　　　　　　　场 
　　　　　　　局  
　　　　　　盐事所
　　　　　　　库 
　　　　　　　场 
　　　　　　　局 
　　　　　　转运司
　　　　　　　库 
　　　　　　　场  
　　　　　　临安府
　　　　　　　仓 
　　　　　　　场 
　　　　　　　库 
　　　　　　　务 
　　　　　　　院   
　　　　　诸县
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县 
　　　　　馆驿
　　　　　　樟亭驿 
　　　　　　北郭驿亭 
　　　　　　余杭 
　　　　　　临安 
　　　　　　于潜 
　　　　　　富阳 
　　　　　　新城 
　　　　　　盐官 
　　　　　　昌化  
　　　　　邮置
　　　　　　南路
　　　　　　　钱塘县界 
　　　　　　　富阳县界 
　　　　　　　新城县界  
　　　　　　北路
　　　　　　　钱塘县界 
　　　　　　　余杭县界    
　　卷五十六
　　　志〔四十一〕
　　　　文事
　　　　　叙 
　　　　　府学 
　　　　　县学
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县  
　　　　　贡院 
　　卷五十七
　　　志〔四十二〕
　　　　武备
　　　　　叙 
　　　　　兵制
　　　　　　禁军 
　　　　　　厢军 
　　　　　　土军 
　　　　　　弓手  
　　　　　教场
　　　　　　春秋二阅教场 
　　　　　　旬时教场  
　　　　　防虞
　　　　　　城内诸隅 
　　　　　　府治内诸队 
　　　　　　城外诸隅 
　　　　　　节制司城内四将 
　　　　　　城外四壁   
　　卷五十八
　　　志〔四十三〕
　　　　风土
　　　　　叙 
　　　　　风俗 
　　　　　户口
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县  
　　　　　物产
　　　　　　谷之品 
　　　　　　丝之品 
　　　　　　枲之品 
　　　　　　货之品 
　　　　　　菜之品 
　　　　　　果之品 
　　　　　　竹之品 
　　　　　　木之品 
　　　　　　花之品 
　　　　　　药之品 
　　　　　　禽之品 
　　　　　　兽之品 
　　　　　　虫鱼之品   
　　卷五十九
    　志〔四十四〕
　　　　贡赋
　　　　　叙 
　　　　　土贡
　　　　　　扬州 
　　　　　　会稽郡 
　　　　　　杭州余杭郡 
　　　　　　朝廷蠲免岁贡指挥  
　　　　　田税
　　　　　　二税元额 
　　　　　　九县岁解之额 
　　　　　　本府代输畸零  
　　　　　商税
　　　　　　五税务元额 
　　　　　　朝廷免税指挥    
　　卷六十
　　　志〔四十五〕
　　　　人物一 
　　　　　序 
　　　　　古今人表 
　　卷六十一
　　　志〔四十六〕
　　　　人物二
　　　　　国朝进士表 
　　　　　中兴右科进士表    
　　卷六十二
　　　志〔四十七〕
　　　　人物三 
　　　　　列传〔一〕
　　　　　　汉
　　　　　　　严光 
　　　　　　　诸葛琮 
　　　　　　　孙锺 
　　　　　　　孙坚 
　　　　　　　孙策 
　　　　　　　孙瑜 
　　　　　　　孙（日交） 
　　　　　　　孙贲 
　　　　　　　吴景 
　　　　　　　徐琨 
　　　　　　　张俨  
　　　　　　吴
　　　　　　　孙奂 
　　　　　　　孙韶 
　　　　　　　孙邻 
　　　　　　　孙（上下一中曰） 
　　　　　　　郭成 
　　　　　　　凌统 
　　　　　　　全琮 
　　　　　　　褚泰 
　　　　　　　诸葛起 
　　　　　　　丁谞  
　　卷六十三
　　　志〔四十八〕
　　　　人物四
　　　　　列传〔二〕
　　　　　　晋
　　　　　　　孙拯 
　　　　　　　孙惠 
　　　　　　　孙晷 
　　　　　　　范平 
　　　　　　　褚陶 
　　　　　　　暨逊  
　　　　　　宋
　　　　　　　卜天与 
　　　　　　　吴喜 
　　　　　　　范叔孙  
　　　　　　齐
　　　　　　　顾欢 
　　　　　　　宋广之 
　　　　　　　褚伯玉 
　　　　　　　杜京产 
　　　　　　　杜栖 
　　　　　　　朱谦之 
　　　　　　　吕道惠  
　　　　　　梁
　　　　　　　范元琰 
　　　　　　　范述曾 
　　　　　　　戚衮 
　　　　　　　褚修 
　　　　　　　盛绍远  
　　　　　　陈
　　　　　　　顾越 
　　　　　　　杜之伟 
　　　　　　　钱逵 
　　　　　　　杜棱 
　　　　　　　骆文牙 
　　　　　　　全缓 
　　　　　　隋
　　　　　　　陆知命 
　　　　　　　顾彪 
　　　　　　　鲁世达  
　　卷六十四
　　　志〔四十九〕
　　　　人物五 
　　　　　列传〔三〕
　　　　　　唐
　　　　　　　褚亮 
　　　　　　　褚遂良 
　　　　　　　孙强 
　　　　　　　褚无量 
　　　　　　　许远 
　　　　　　　何公弁 
　　　　　　　章成缅 
　　　　　　　方宗 
　　　　　　　凌准 
　　　　　　　吴降 
　　　　　　　袁不约 
　　　　　　　杜棱 
　　　　　　　吴公约 
　　　　　　　罗隐  
　　　　　　五代 
　　　　　　　钱镠 
　　　　　　　杜建徽 
　　　　　　　成及 
　　　　　　　马绰 
　　　　　　　鲍君福 
　　　　　　　曹圭 
　　　　　　　曹仲达 
　　　　　　　水丘昭券 
　　　　　　　吴敬忠 
　　　　　　　孙陟 
　　卷六十五
　　　志〔五十〕
　　　　人物六
　　　　　列传〔四〕
　　　　　　国朝 
　　　　　　　钱俶 
　　　　　　　钱亿 
　　　　　　　钱惟演 
　　　　　　　钱暄 
　　　　　　　钱昆 
　　　　　　　钱易 
　　　　　　　钱彦远 
　　　　　　　钱明逸 
　　　　　　　钱勰 
　　　　　　　钱龢 
　　　　　　　钱藻 
　　　　　　　薛温 
　　　　　　　崔仁冀 
　　　　　　　元德昭 
　　　　　　　元奉宗 
　　　　　　　元绛 
　　　　　　　潘阆 
　　　　　　　吴鈗 
　　　　　　　林逋 
　　　　　　　胡则 
　　　　　　　陆滋 
　　　　　　　孙长者 
　　　　　　　唐拱 
　　　　　　　杨大雅 
　　　　　　　唐肃 
　　　　　　　唐询 
　　　　　　　盛京 
　　　　　　　盛度 
　　　　　　　郎简 
　　卷六十六
　　　志〔五十一〕
　　　　人物七 
　　　　　列传〔五〕
　　　　　　国朝
　　　　　　　谢涛 
　　　　　　　谢绛 
　　　　　　　谢景初 
　　　　　　　谢景温 
　　　　　　　徐复 
　　　　　　　俞举善 
　　　　　　　杨蟠 
　　　　　　　沈文通 
　　　　　　　沈辽 
　　　　　　　陆诜 
　　　　　　　关鲁 
　　　　　　　关沼 
　　　　　　　沈括 
　　　　　　　吴天秩 
　　　　　　　强至 
　　　　　　　王复 
　　　　　　　韦骧 
　　　　　　　周邠 
　　　　　　　周邦彦 
　　　　　　　周邦式 
　　　　　　　虞奕 
　　　　　　　吴师仁 
　　　　　　　吴师礼 
　　　　　　　崔贡 
　　　　　　　李（革兆） 
　　　　　　　滕茂实 
　　　　　　　史徽 
　　　　　　　沈晦  
　　卷六十七
　　　志〔五十二〕
　　　　人物八 
　　　　　列传〔六〕
　　　　　　国朝
　　　　　　　张九成 
　　　　　　　凌景夏 
　　　　　　　樊光远 
　　　　　　　郎晔 
　　　　　　　郭知运 
　　　　　　　施德操〔扬子平附〕
　　　　　　　关注 
　　　　　　　姚兴 
　　　　　　　杨由义 
　　　　　　　俞烈 
　　　　　　　余古 
　　　　　　　赵巩 
　　　　　　　俞灏 
　　　　　　　洪咨夔 
　　　　　　　赵汝谈 
　　　　　　　赵汝（言当） 
　　　　　　　李宗勉  
　　卷六十八
　　　志〔五十三〕
　　　　人物九
　　　　　后妃
　　　　　　国朝
　　　　　　　章懿皇后李氏 
　　　　　列女
　　　　　　孙破虏吴夫人 
　　　　　　徐琨母孙氏 
　　　　　　孙翊妻徐氏 
　　　　　　虞潭母孙氏 
　　　　　　孙晷妻虞氏 
　　　　　　孝妇严氏 
　　　　　　冯孝女 
　　　　　　节妇何氏 
　　　　　　吴越国恭懿太夫人吴氏 
　　　　　　吴越忠懿王妃孙氏 
　　　　　　孝妇盛氏 
　　　　　　凌大渊妻刘氏   
　　卷六十九
　　　志〔五十四〕
　　　　人物十
　　　　　方外〔方士〕
　　　　　　蔡经 
　　　　　　郭文 
　　　　　　葛洪 
　　　　　　许迈 
　　　　　　杜子恭 
　　　　　　徐灵府 
　　　　　　钱道士 
　　　　　　令狐绚 
　　　　　　丁飞 
　　　　　　潘尊师 
　　　　　　马自然 
　　　　　　管归真 
　　　　　　沈若济 
　　　　　　徐立之 
　　　　　　陆维之 
　　　　　　王衷 
　　　　　　徐奭 
　　卷七十
　　　志〔五十五〕
　　　　人物十一
　　　　　方外〔僧〕
　　　　　　慧静 
　　　　　　慧基 
　　　　　　慧集 
　　　　　　法匮 
　　　　　　浮度 
　　　　　　僧瑜 
　　　　　　僧翼 
　　　　　　僧诠 
　　　　　　道琳 
　　　　　　僧旻 
　　　　　　明微 
　　　　　　法开 
　　　　　　惠明 
　　　　　　昙超 
　　　　　　真观 
　　　　　　道钦 
　　　　　　圆修 
　　　　　　会通 
　　　　　　齐安 
　　　　　　道标 
　　　　　　慧琳 
　　　　　　灵照 
　　　　　　行修 
　　　　　　幼璋 
　　　　　　延寿 
　　　　　　志逢 
　　　　　　遇安 
　　　　　　庆祥 
　　　　　　行明 
　　　　　　善升 
　　　　　　法照 
　　　　　　道诚 
　　　　　　契嵩 
　　　　　　赞宁 
　　　　　　宝达 
　　　　　　智圆 
　　　　　　遵式 
　　　　　　思悟 
　　　　　　元照 
　　　　　　宗本 
　　　　　　善本 
　　　　　　元净 
　　　　　　延寿 
　　　　　　修广 
　　　　　　文益 
　　　　　　道潜 
　　　　　　怀显 
　　　　　　慧勤 
　　　　　　惠思 
　　　　　　惟尚 
　　　　　　守璋 
　　　　　　德朋 
　　　　　　清顺　可久 
　　　　　　宗杲 
　　　　　孝感拾遗
　　　　　　何氏女子 
　　　　　　盛立旺二子 
　　　　　　葛小闰 
　　　　　　朱应孙 
　　　　　　俞廷用子亚佛 
　　　　　　陈茂祖 
　　　　　　龚婆儿 
　　　　　　周阿二 
　　　　　　梅来儿   
　　卷七十一
　　　志〔五十六〕
　　　　祠祀一
　　　　　叙 
　　　　　土神
　　　　　　城隍庙 
　　　　　　昭济庙 
　　　　　　忠清庙 
　　　　　　吴越钱武肃王庙 
　　　　　　吴越钱文穆王庙  
　　　　　山川诸神
　　　　　　平济庙 
　　　　　　顺济庙 
　　　　　　英显通应公庙 
　　　　　　汤村龙王堂 
　　　　　　善顺庙 
　　　　　　昭应庙 
　　　　　　孚应庙 
　　　　　　广顺庙 
　　　　　　惠顺庙 
　　　　　　顺济龙王庙 
　　　　　　嘉泽庙 
　　　　　　水仙王庙 
　　　　　　会灵庙 
　　　　　　龙井惠济庙 
　　　　　　南高峰龙王祠 
　　　　　　玉泉龙王庙   
　　卷七十二
　　　志〔五十七〕
　　　　祠祀二 
　　　　　节义
　　　　　　旌忠庙 
　　　　　　灵卫庙 
　　　　　　忠勇庙 
　　　　　　昭节庙 
　　　　　　显功庙  
　　　　　仕贤
　　　　　　灵惠庙 
　　　　　　嘉泽庙 
　　　　　　白文公祠 
　　　　　　显应庙 
　　　　　　昭贶庙 
　　　　　　苏文忠公祠  
　　　　　寓贤
　　　　　　许箕公由以下三十四贤祠 
　　　　　　潘逍遥祠  
　　卷七十三
　　　志〔五十八〕
　　　　祠祀三
　　　　　古神祠
　　　　　　大禹祠 
　　　　　　周赧王庙 
　　　　　　防风氏庙 
　　　　　　中将军庙 
　　　　　　汉留侯祠 
　　　　　　汉萧相国祠 
　　　　　　周绛侯庙 
　　　　　　显忠庙 
　　　　　　福德衍庆真君庙 
　　　　　　曹王庙  
　　　　　土俗诸祠
　　　　　　显应庙 
　　　　　　翼灵庙 
　　　　　　旌忠庙 
　　　　　　金华将军庙 
　　　　　　广福庙 
　　　　　　三将军庙 
　　　　　　嘉应公祠 
　　　　　　通应侯祠 
　　　　　　护国天王堂 
　　　　　　玉僊堂 
　　　　　　石姥祠 
　　　　　　吴客三真君祠 
　　　　　　清元真君义勇武安王庙 
　　　　　　华严菩萨庙 
　　　　　　半逻老人庙 
　　　　　　霸王庙 
　　　　　　会灵护国祠 
　　　　　　灵休庙 
　　　　　　真圣庙 
　　　　　　半山七娘子庙 
　　　　　　苏将军庙 
　　　　　　尚将军庙 
　　　　　　义桥前后庙 
　　　　　　灵应庙 
　　　　　　奉王庙 
　　　　　　福济王庙 
　　　　　　济惠二王庙 
　　　　　　白龙王庙 
　　　　　　黑龙王庙  
　　　　　东京旧祠
　　　　　　惠应庙 
　　　　　　二郎祠  
　　　　　外郡行祠
　　　　　　东岳庙 
　　　　　　广惠庙 
　　　　　　仰山二王庙 
　　　　　　显佑庙 
　　　　　　灵顺庙 
　　　　　　顺济圣妃庙 
　　　　　　广灵庙 
　　　　　　梓潼帝君庙   
　　卷七十四
　　　志〔五十九〕
　　　　祠祀四
　　　　　诸县神祀
　　　　　　钱塘县 
　　　　　　仁和县 
　　　　　　余杭县 
　　　　　　临安县 
　　　　　　于潜县 
　　　　　　富阳县 
　　　　　　新城县 
　　　　　　盐官县 
　　　　　　昌化县
　　卷七十五
　　　志〔六十〕
　　　　寺观一
　　　　　叙
　　　　　宫观〔城内外〕
　　　　　　天庆观 
　　　　　　报恩光孝观 
　　　　　　元真观 
　　　　　　水府净鉴观 
　　　　　　表忠观 
　　　　　　旌忠观 
　　　　　　中兴观 
　　　　　　天明宫 
　　　　　　承天灵应观 
　　　　　　至德观 
　　　　　　清源崇应观 
　　　　　　显惠观 
　　　　　　鹤林宫 
　　　　　　真圣观 
　　　　　　景隆观 
　　　　　　玉虚观 
　　　　　　玉清宫 
　　　　　　旌德观 
　　　　　　云涛观 
　　　　　　上清宫 
　　　　　　冲虚宫 
　　　　　　太清宫 
　　　　　　景星观 
　　　　　　顺济宫 
　　　　　　女冠
　　　　　　　新兴宫 
　　　　　　　福田宫 
　　　　　　　明真宫 
　　　　　　　神仙宫 
　　　　　　　承天宫 
　　　　　　　西靖宫 
　　　　　　　天清宫 
　　　　　　　灵耀观 
　　　　　　　常清宫  
　　　　　　道堂
　　　　　　　崇真道院 
　　　　　　　灵应堂  
　　　　　余杭县
　　　　　　洞霄宫 
　　　　　　天柱廨院 
　　　　　　洞晨观 
　　　　　　至道宫  
　　　　　临安县
　　　　　　紫阳宫 
　　　　　　元寂宫 
　　　　　　冲虚宫 
　　　　　　崇道宫 
　　　　　　清修观 
　　　　　　新兴女冠宫  
　　　　　于潜县
　　　　　　至道宫 
　　　　　　无极宫 
　　　　　　集真观 
　　　　　　许游观  
　　　　　富阳县
　　　　　　妙庭观 
　　　　　　丹霞观 
　　　　　　崇元观 
　　　　　　元阳观 
　　　　　　崇亲思孝宫 
　　　　　　紫霄宫  
　　　　　新城县
　　　　　　景德观 
　　　　　盐官县
　　　　　　葆真庵  
　　　　　昌化县
　　　　　　上清宫    
　　卷七十六
　　　志〔六十一〕
　　　　寺观二
　　　　　寺院〔城内〕
　　　　　　明庆寺 
　　　　　　仙林慈恩普济教寺 
　　　　　　太平兴国传法寺 
　　　　　　大中祥符寺 
　　　　　　千顷广化院 
　　　　　　净住院 
　　　　　　开宝仁王寺 
　　　　　　天长净心寺 
　　　　　　智圣院 
　　　　　　永福院 
　　　　　　净戒院 
　　　　　　吉祥院 
　　　　　　广慧院 
　　　　　　普慧院 
　　　　　　翔鸾院 
　　　　　　普照院 
　　　　　　妙慧院 
　　　　　　七宝院 
　　　　　　圣果寺 
　　　　　　梵天寺 
　　　　　　广严院 
　　　　　　宝月院 
　　　　　　诸天阁华严院 
　　　　　　安国罗汉院 
　　　　　　光相寿昌院 
　　　　　　大觉院 
　　　　　　祥符教寺 
　　　　　　千佛阁安福院 
　　　　　　百福院 
　　　　　　寿宁院 
　　　　　　吴山智果院 
　　　　　　兴福院 
　　　　　　百法广润院 
　　　　　　上方院 
　　　　　　显法院 
　　　　　　崇寿院 
　　　　　　奉庆院 
　　　　　　普慈证圣院 
　　　　　　净安院 
　　　　　　能仁寺 
　　　　　　白莲慈云院 
　　　　　　瑞云院 
　　　　　　千佛寺 
　　　　　　上生院 
　　　　　　灵智院 
　　　　　　定水院 
　　　　　　报恩院 
　　　　　　显教院 
　　　　　　大佛万寿院 
　　　　　　国泰院 
　　　　　　广寿慧云禅寺 
　　　　　　广济院 
　　　　　　安福院 
　　　　　　真济院 
　　　　　　无碍院 
　　　　　　报国院 
　　　　　　妙喜资福院 
　　　　　　崇恩廷福院 
　　　　　　国清寺 
　　　　　　方等院 
　　　　　　宝山院 
　　卷七十七
　　　志〔六十二〕
　　　　寺观三
　　　　　寺院〔城外一〕 
　　　　　　城外自慈云岭郊台至嘉会门泥路龙山
　　　　　　　净明院 
　　　　　　　龙华宝乘院 
　　　　　　　天华寺 
　　　　　　　感业寺 
　　　　　　　胜相院 
　　　　　　　大通院 
　　　　　　　天真院 
　　　　　　　道林院 
　　　　　　　大慈寺 
　　　　　　　般若院 
　　　　　　　宝惠院 
　　　　　　　长庆崇福院 
　　　　　　　妙觉院 
　　　　　　　奉圣院 
　　　　　　　水灯广教院 
　　　　　　　真觉院 
　　　　　　　法云院 
　　　　　　　崇先袭庆寺 
　　　　　　　兴国院 
　　　　　　　寿圣接待寺 
　　　　　　　永庆寺  
　　　　　　一自龙山六和塔沿江至南荡富阳县界
　　　　　　　祖塔法云院 
　　　　　　　崇德院 
　　　　　　　无相寺 
　　　　　　　法显院 
　　　　　　　永庆院 
　　　　　　　法华普济院 
　　　　　　　广泽院 
　　　　　　　普安院 
　　　　　　　真教院 
　　　　　　　昭定广福院 
　　　　　　　安真院 
　　　　　　　兴善院 
　　　　　　　普泽院 
　　　　　　　孝思慈显院 
　　　　　　　定慧院 
　　　　　　　崇福院 
　　　　　　　慈恩开化教寺 
　　　　　　　灵泉广福院 
　　　　　　　显圣院 
　　　　　　　小净明院 
　　　　　　　显亲庆远院 
　　　　　　　旌忠报先禅寺 
　　　　　　　庆善禅院 
　　　　　　　慈严院 
　　　　　　　真空院 
　　　　　　　宝相院 
　　　　　　　大智院 
　　　　　　　法宝院 
　　　　　　　常乐院 
　　　　　　　崇觉报亲院 
　　　　　　　法华院 
　　　　　　　法性院 
　　　　　　　明性院 
　　　　　　　真际院 
　　　　　　　保寿院 
　　　　　　　栖真院 
　　　　　　　保圣院 
　　　　　　　布金院 
　　　　　　　悟空院 
　　　　　　　隆庆院 
　　　　　　　惠泉院 
　　　　　　　广福院 
　　　　　　　集福院 
　　　　　　　安定院 
　　　　　　　定明院 
　　　　　　　澄寂院 
　　　　　　　褒亲崇寿寺 
　　　　　　　西莲瑞相院 
　　　　　　　广慈院 
　　　　　　　宝藏院 
　　　　　　　宁亲广福院 
　　　　　　　广严院 
　　　　　　　广恩院 
　　　　　　　净教院 
　　　　　　　安福禅院 
　　　　　　　西林法惠院  
　　卷七十八
　　　志〔六十三〕
　　　　寺观四 
　　　　　寺院〔城外二〕
　　　　　　自南山净慈至龙井
　　　　　　　报恩光孝禅寺 
　　　　　　　显严院 
　　　　　　　普宁寺 
　　　　　　　净相院 
　　　　　　　宝德院 
　　　　　　　正觉寺 
　　　　　　　超化院 
　　　　　　　兴教寺 
　　　　　　　广果寺 
　　　　　　　六通慈德院 
　　　　　　　法因院 
　　　　　　　宝林院 
　　　　　　　修吉寺 
　　　　　　　南高峰荣国寺 
　　　　　　　广教院 
　　　　　　　南山昭庆寺 
　　　　　　　惠照院 
　　　　　　　正济院 
　　　　　　　永庆禅院 
　　　　　　　延长真如院 
　　　　　　　净梵院 
　　　　　　　清修院 
　　　　　　　满觉院 
　　　　　　　水乐净化院 
　　　　　　　崇教院 
　　　　　　　广法院 
　　　　　　　大仁院 
　　　　　　　惠因院 
　　　　　　　法雨院 
　　　　　　　法相院 
　　　　　　　法兴院 
　　　　　　　妙净院 
　　　　　　　保福院 
　　　　　　　净林广福院 
　　　　　　　无垢院 
　　　　　　　法空寺 
　　　　　　　地藏院 
　　　　　　　崇报显庆院 
　　　　　　　龙井延恩衍庆院 
　　　　　　　崇恩演福禅寺 
　　　　　　　旌德显庆寺 
　　　　　　　积庆教忠寺  
　　卷七十九
　　　志〔六十四〕
　　　　寺观五
　　　　　寺院〔城外三〕
　　　　　　自涌金门外至钱湖门
　　　　　　　灵芝崇福寺 
　　　　　　　慧明院 
　　　　　　　延恩院 
　　　　　　　水心保宁寺 
　　　　　　　兴福院 
　　　　　　　定水院 
　　　　　　　法善院 
　　　　　　　宝成院 
　　　　　　　宝莲院 
　　　　　　　永隆院  
　　　　　　自钱塘门路由北山至九里松
　　　　　　　菩提院 
　　　　　　　九曲法济院 
　　　　　　　妙因院 
　　　　　　　九曲宝严院 
　　　　　　　大昭庆寺 
　　　　　　　金牛护法院 
　　　　　　　相严院 
　　　　　　　大石佛院 
　　　　　　　保叔塔崇寿院 
　　　　　　　金轮梵天院 
　　　　　　　兜率寺 
　　　　　　　多宝院 
　　　　　　　普安院 
　　　　　　　治平寺 
　　　　　　　上智果院 
　　　　　　　寿星院 
　　　　　　　宝云寺 
　　　　　　　玛瑙宝胜寺 
　　　　　　　禅宗院 
　　　　　　　宝严院 
　　　　　　　定业院 
　　　　　　　报恩院 
　　　　　　　广化院 
　　　　　　　玉泉净空院 
　　　　　　　显明院 
　　　　　　　褒忠衍福院 
　　　　　　　永宁崇福院 
　　　　　　　资国院 
　　　　　　　净严广报院 
　　　　　　　荣先资福院 
　　　　　　　慈圣院 
　　　　　　　灵峰院 
　　　　　　　妙智院 
　　　　　　　万安院 
　　　　　　　普向院 
　　　　　　　资德院 
　　　　　　　圆明崇福禅寺 
　　　　　　　佛光福寿院 
　　　　　　　西峰净严院 
　　　　　　　大明院 
　　　　　　　普济院 
　　　　　　　南资圣院忠报院 
　　　　　　　三藏塔院 
　　　　　　　崇亲资福院 
　　　　　　　崇寿院　
　　　　　　　天申万寿圆觉院 
　　　　　　　时思荐福寺 
　　　　　　　隆亲永福院 
　　　　　　　明惠院 
　　　　　　　普圆院 
　　　　　　　北资圣院 
　　　　　　　保宁院 
　　　　　　　法安院 
　　　　　　　庆安院 
　　　　　　　显慈集庆教寺  
　　卷八十
　　　志〔六十五〕
　　　　寺观六
　　　　　寺院〔城外四〕
　　　　　　自飞来峰至上竺 
　　　　　　　景德灵隐寺 
　　　　　　　下竺灵山教寺 
　　　　　　　灵鹫兴圣寺 
　　　　　　　中竺天宁万寿永祚禅寺 
　　　　　　　上天竺灵感观音寺 
　　　　　　　弥陀兴福教院 
　　　　　　　永清寺 
　　　　　　　显亲多福院 
　　　　　　　大明寺 
　　　　　　　宝胜院 
　　　　　　　长庆院 
　　　　　　　广照院 
　　　　　　　清心院 
　　　　　　　精进院 
　　　　　　　延庆院 
　　　　　　　澄寂院 
　　　　　　　宁国院 
　　　　　　　永安院 
　　　　　　　不空院 
　　　　　　　护国仁王禅寺 
　　　　　　　显亲慈孝院 
　　　　　　　广恩报德禅院 
　　　　　　　上关崇先显庆寺 
　　　　　　　下关寺 
　　　　　　　资寿院 
　　　　　　　龙居上乘院 
　　　　　　　佛慧寺 
　　　　　　　赵山正等院 
　　　　　　　报先明觉院 
　　　　　　　崇真院 
　　　　　　　能仁寺 
　　　　　　　清修院 
　　　　　　　福昌院 
　　　　　　　接待妙行院 
　　　　　　　智果观音院 
　　　　　　　长庆崇福院 
　　　　　　　妙应院 
　　　　　　　显慈院 
　　　　　　　灵感院 
　　　　　　　宝林院 
　　　　　　　庆云院 
　　　　　　　舍利院 
　　　　　　　安平院 
　　　　　　　丰乐院 
　　　　　　　胜像院 
　　　　　　　法云院 
　　　　　　　观音妙智院 
　　　　　　　罗汉院 
　　　　　　　正等院 
　　　　　　　仁寿院 
　　　　　　　延庆双塔院 
　　　　　　　金仙院 
　　　　　　　庆恩院 
　　　　　　　无净院 
　　　　　　　禅智院 
　　　　　　　法华院 
　　　　　　　真寂院 
　　　　　　　崇福荐严院 
　　　　　　　崇恩显亲院 
　　　　　　　广恩崇报院 
　　　　　　　东连理院 
　　　　　　　法昌院 
　　　　　　　积善院 
　　　　　　　仁寿教院 
　　　　　　　大雄教院 
　　　　　　　崇恩永庆院 
　　　　　　　光严寺  
　　卷八十一
　　　志〔六十六〕
　　　　寺观七
　　　　　寺院〔城外五〕
　　　　　　自嘉会门沿江至城东汤镇上塘
　　　　　　　保宁院 
　　　　　　　普济院 
　　　　　　　福田院 
　　　　　　　宝积院 
　　　　　　　永宁院 
　　　　　　　崇因院 
　　　　　　　宝严院 
　　　　　　　慈云院 
　　　　　　　福昌院 
　　　　　　　演法院 
　　　　　　　泗洲戒坛院 
　　　　　　　慧安院 
　　　　　　　资贤院 
　　　　　　　相国惠严院 
　　　　　　　殊胜寺 
　　　　　　　演法院 
　　　　　　　崇福院 
　　　　　　　延寿院 
　　　　　　　惠林寺 
　　　　　　　演教院 
　　　　　　　表节崇义寺 
　　　　　　　法善院 
　　　　　　　祇园寺 
　　　　　　　西北真如院 
　　　　　　　崇圣院 
　　　　　　　善应院 
　　　　　　　观音法济院 
　　　　　　　惠严院 
　　　　　　　悟空院 
　　　　　　　长明院 
　　　　　　　崇宁万寿教寺 
　　　　　　　慧林寺 
　　　　　　　长寿院 
　　　　　　　太平院 
　　　　　　　法雨院 
　　　　　　　永兴院 
　　　　　　　传法五藏院 
　　　　　　　普觉院 
　　　　　　　金刚广福院 
　　　　　　　天龙寺 
　　　　　　　寂照院 
　　　　　　　资庆院 
　　　　　　　多福院 
　　　　　　　如意院 
　　　　　　　归仁院 
　　　　　　　华藏院 
　　　　　　　广度院 
　　　　　　　湖光院 
　　　　　　　回向寺 
　　　　　　　罗汉院 
　　　　　　　昭化院 
　　　　　　　归德院 
　　　　　　　因果院 
　　　　　　　长生院 
　　　　　　　延寿院 
　　　　　　　真□院 
　　　　　　　法明院 
　　　　　　　宝界院 
　　　　　　　仙林定香院 
　　　　　　　栖禅院 
　　　　　　　资福院 
　　　　　　　崇福院 
　　　　　　　延恩院 
　　　　　　　看经院  
　　　　　　自太平桥北前沙河至临平上塘 
　　　　　　　水陆院 
　　　　　　　觉仁院 
　　　　　　　法轮院 
　　　　　　　吉祥院 
　　　　　　　瑞像院 
　　　　　　　保庆院 
　　　　　　　崇善寺 
　　　　　　　广严寺 　
　　　　　　　梵天院 
　　　　　　　福济院 
　　　　　　　福善院 
　　　　　　　弥勒觉满院 
　　　　　　　广教院 
　　　　　　　宝明院 
　　　　　　　普信院 
　　　　　　　广教院 
　　　　　　　宝华院 
　　　　　　　宝严院 
　　　　　　　万安院 
　　　　　　　崇圣院 
　　　　　　　天王院 
　　　　　　　保江院 
　　　　　　　莲华院 
　　　　　　　永庆院 
　　　　　　　明觉院 
　　　　　　　胜因显报院 
　　　　　　　超山报慈圆满院 
　　　　　　　净信院 
　　　　　　自北关门外至临平下塘诸乡 
　　　　　　　崇果院 
　　　　　　　香积院 
　　　　　　　化度寺 
　　　　　　　广教院 
　　　　　　　崇先显孝华严教寺 
　　　　　　　兴教院 
　　　　　　　显宁永报禅寺 
　　　　　　　万安院 
　　　　　　　慧日院 
　　　　　　　莲华院 
　　　　　　　报慈圆满院 
　　　　　　　月轮院 
　　　　　　　天王院 
　　　　　　　宝严院 
　　　　　　　治平院 
　　　　　　　慧觉院 
　　　　　　　福安吉祥院 
　　　　　　　崇恩显义院 
　　　　　　　普济院 
　　　　　　　普宁院 
　　　　　　　传灯院 
　　　　　　　崇圣院 
　　　　　　　金佛院 
　　　　　　　慈荫院 
　　　　　　　显忠院 
　　　　　　　资庆院 
　　　　　　　罗汉院 
　　　　　　　寿宁院 
　　　　　　　龙兴院 
　　　　　　　安隐院 
　　　　　　　寿圣禅寺 
　　　　　　　大慈院 
　　　　　　　无量寿院 
　　　　　　　遍福院 
　　　　　　　妙果院 
　　　　　　　宝庆院 
　　　　　　　佛日净慧寺 
　　　　　　　永庆院 
　　　　　　　明觉院 
　　　　　　　宝华院 
　　　　　　　吉祥院 
　　　　　　　广安广福院 
　　　　　　　保江院 
　　　　　　　龙华廨院 
　　　　　　　永清廨院 
　　卷八十二
　　　志〔六十七〕
　　　　寺观八
　　　　　尼院
　　　　　　城内外
　　　　　　　妙果院 
　　　　　　　华严净行寺 
　　　　　　　广恩院 
　　　　　　　明因院 
　　　　　　　上方院 
　　　　　　　净胜寺 
　　　　　　　慧光院 
　　　　　　　宝林院 
　　　　　　　地藏寺 
　　　　　　　慈光寺 
　　　　　　　福全禅院 
　　　　　　　上石龙永寿寺 
　　　　　　　妙净寺 
　　　　　　　清修寺 
　　　　　　　定觉院 
　　　　　　　大德尼寺 
　　　　　　　辩利尼院 
　　　　　　　明因尼寺 
　　　　　　　广慈尼院 
　　　　　　　安福尼院 
　　　　　　　开化寺 
　　　　　　　九曲真觉院 
　　　　　　　极乐院 
　　　　　　　南禅资福院 
　　　　　　　普明院 
　　　　　　　正福院 
　　　　　　　太平千佛寺 
　　　　　　　安和寺 
　　　　　　　妙慈寺 
　　　　　　　定善院 
　　　　　　　广福寺 
　　　　　庵
　　　　　　城内外
　　　　　　　西北保宁庵 
　　　　　　　圆通庵 
　　　　　　　圆通禅庵 
　　　　　　　上善庵 
　　　　　　　福泉庵 
　　　　　　　圆通接待庵 
　　　　　　　石佛接待庵 
　　　　　　　宝林庵 
　　　　　　　澄心庵 
　　　　　　　妙智禅庵 
　　　　　　　天龙庵 
　　　　　　　洞明禅庵 
　　　　　　　了义庵 
　　　　　佛塔
　　　　　　六和塔 
　　　　　　南高峰塔 
　　　　　　北高峰塔 
　　　　　　保叔塔 
　　　　　　雷峰塔 
　　　　　　崇圣塔 
　　　　　　佛牙塔 
　　　　　　辟支塔 
　　　　　　华严塔 
　　　　　　净因石塔
　　卷八十三
　　　志〔六十八〕
　　　　寺观九
　　　　　寺院〔一〕
　　　　　　余杭县
　　　　　　　法喜院 
　　　　　　　明心院 
　　　　　　　宝轮寺 
　　　　　　　妙智院 
　　　　　　　显圣院 
　　　　　　　善法禅院 
　　　　　　　宝林院 
　　　　　　　寿圣院 
　　　　　　　兴德院 
　　　　　　　天真院 
　　　　　　　善应院 
　　　　　　　崇先资福院 
　　　　　　　灵源院 
　　　　　　　澄鉴院 
　　　　　　　定水院 
　　　　　　　金山院 
　　　　　　　静林寺 
　　　　　　　广福院 
　　　　　　　般若院 
　　　　　　　无相寺 
　　　　　　　无相禅院 
　　　　　　　慈圣寺 
　　　　　　　胜因院 
　　　　　　　大智院 
　　　　　　　崇因报本禅院 
　　　　　　　大觉禅院 
　　　　　　　普安院 
　　　　　　　圆教院 
　　　　　　　悟真院 
　　　　　　　大安院 
　　　　　　　广福院 
　　　　　　　光教院 
　　　　　　　慈济院 
　　　　　　　甘露寺 
　　　　　　　慈相院 
　　　　　　　宝严寺 
　　　　　　　崇觉院 
　　　　　　　净严院 
　　　　　　　正观院 
　　　　　　　净安院 
　　　　　　临安县
　　　　　　　径山能仁禅院 
　　　　　　　海会寺 
　　　　　　　净土禅寺 
　　　　　　　净明院 
　　　　　　　开化禅院 
　　　　　　　崇觉院 
　　　　　　　广教院 
　　　　　　　双林院 
　　　　　　　吉祥院 
　　　　　　　定惠院 
　　　　　　　灵峰院 
　　　　　　　兴教院 
　　　　　　　演法院 
　　　　　　　饶益院 
　　　　　　　西化成院 
　　　　　　　长清院 
　　　　　　　无垢院 
　　　　　　　精进院 
　　　　　　　太平万寿院 
　　　　　　　梵安院 
　　　　　　　大仁院 
　　　　　　　观音院 
　　　　　　　不二院 
　　　　　　　昼锦院 
　　　　　　　光孝院 
　　　　　　　禅定院 
　　　　　　　寿安院 
　　　　　　　净应院 
　　　　　　　福胜院 
　　　　　　　国宁院 
　　　　　　　定安院 
　　　　　　　真觉院 
　　　　　　　普泽院 
　　　　　　　福济院 
　　　　　　　普净院 
　　　　　　　道兴院 
　　　　　　　化成院 
　　　　　　　兴善院 
　　　　　　　极乐院 
　　　　　　　净安院 
　　　　　　　净梵院 
　　　　　　　善住院 
　　　　　　　等慈院 
　　　　　　　惠明院 
　　　　　　　殊胜院 
　　　　　　　护法院 
　　　　　　　福海院 
　　　　　　　妙严院 
　　　　　　　真如院 
　　　　　　　无量院 
　　　　　　　宝积院 
　　　　　　　慈圣院 
　　　　　　　宝林院 
　　　　　　　真寂院 
　　　　　　　慈智院 
　　　　　　　普信院 
　　　　　　　妙净院 
　　　　　　　威德院 
　　　　　　　保锦院 
　　　　　　　东山塔院 
　　　　　　　宝华院 
　　　　　　　石照山净土寺 
　　　　　　　法华院 
　　　　　　　普应院 
　　　　　　　梵行院 
　　　　　　　吉祥院 
　　卷八十四 
 　　　志〔六十九〕
 　　　　寺观十
　　　　　寺院〔二〕
 　　　　　　于潜县
　　　　　　　 寂照寺 
　　　　　　　 明智寺 
　　　　　　　 治平寺 
　　　　　　　 常乐教寺 
　　　　　　　 广福院 
　　　　　　　 崇寿院 
　　　　　　　 接待普宁院 
　　　　　　　 资圣院 
　　　　　　　 布金院 
　　　　　　　 广觉禅院 
　　　　　　　 三学院 
　　　　　　　 梵兴院 
　　　　　　　 崇法院 
　　　　　　　 悟真院 
　　　　　　　 福兴禅院 
　　　　　　　 广慈院 
　　　　　　　 净胜教院 
　　　　　　　 西明空院 
　　　　　　　 妙乐院 
　　　　　　　 开化院 
           　　　　  普明院 
　　　　　　　 北明空院 
　　　　　　　 宝福院 
　　　　　　　 净严寺 
　　　　　　　 明智寺 
　　　　　　　 法会院 
　　　　　　　 崇仁院 
　　　　　　　 靖林院 
　　　　　　　 清修院 
　　　　　　　 妙行院 
　　　　　　　 寂乐院 
　　　　　　　 禅定院 
　　　　　　　 白云僧庵 
　　　　　　　 修真道堂 
 　　　　　　富阳县
　　　　　　　 永宁院 
　　　　　　　 净明寺 
　　　　　　　 西岩寺 
　　　　　　　 妙智院 
　　　　　　　 法相院 
　　　　　　　 净土院 
　　　　　　　 三学院 
　　　　　　　 真如禅院 
　　　　　　　 万春院 
　　　　　　　 能仁院 
　　　　　　　 大安院 
　　　　　　　 净居院 
　　　　　　　 真觉院 
　　　　　　　 净觉院 
　　　　　　　 华盖仙山院 
　　　　　　　 净因院 
　　　　　　　 龙景院 
　　　　　　　 惠济院 
　　　　　　　 资圣院 
　　　　　　　 慈云院 
　　　　　　　 长福罗汉院 
　　　　　　　 庆恩院 
　　　　　　　 大智院 
　　　　　　　 宝林院 
　　　　　　　 崇善院 
　　　　　　　 妙严院 
　　　　　　　 禅寂院 
　　　　　　　 真寂院 
　　　　　　　 普惠院 
　　　　　　　 灵岩院 
　　　　　　　 净土院 
　　　　　　　 瑞相院 
　　　　　　　 法云院 
　　　　　　　 接待延寿院 
　　　　　　　 偃松院 
　　　　　　　 大雄院 
　　　　　　　 大明院 
　　　　　　　 灵岩宝山院 
　　　　　　　 洪氏浴室院 
　　　　　　　 永寿院 
　　卷八十五
 　　　志〔七十〕
　　　　 寺观十一 
 　　　　　寺院〔三〕
　　　　　　 新城县
　　　　　　　 华藏禅院 
　　　　　　　 兴教禅院 
　　　　　　　 多福禅院 
　　　　　　　 昌国院 
　　　　　　　 多福院 
　　　　　　　 护国院 
　　　　　　　 延寿院 
　　　　　　　 广福院 
　　　　　　　 兴善寺 
　　　　　　　 宁国院 
　　　　　　　 宝胜院 
　　　　　　　 寿圣院 
　　　　　　　 惠济院 
　　　　　　　 庆恩院 
　　　　　　　 总持院 
　　　　　　　 法惠院 
　　　　　　　 净名院 
　　　　　　　 资圣院 
　　　　　　　 胜因院 
　　　　　　　 安隐院 
　　　　　　　 净严院 
　　　　　　　 宝乘寺 
　　　　　　　 三学院 
　　　　　　　 慈照院 
　　　　　　　 普熏院 
　　　　　　　 普向院 
　　　　　　　 资圣院 
　　　　　　　 宝林院 
　　　　　　　 瑞相院 
　　　　　　　 正觉院 
　　　　　　　 明寂院 
　　　　　　　 集福院 
　　　　　　　 普照院 
　　　　　　　 崇恩报福院 
　　　　　　　 妙慈院 
　　　　　　　 梵严院 
　　　　　　　 宝相院 
　　　　　　　 持戒院 
　　　　　　　 清修院 
　　　　　　　 法门寺 
　　　　　　　 通灵塔 
　　　　　　　 多宝塔 
　　　　　　 盐官县
　　　　　　　 安国禅寺 
　　　　　　　 庆善寺 
　　　　　　　 廷恩院 
　　　　　　　 普信院 
　　　　　　　 常乐寺 
　　　　　　　 惠明院 
　　　　　　　 荐福寺 
　　　　　　　 普安寺 
　　　　　　　 吉祥寺 
　　　　　　　 觉王寺 
　　　　　　　 净信院 
　　　　　　　 开福寺 
　　　　　　　 圆明院 
　　　　　　　 永隆广福禅院 
　　　　　　　 定香院 
　　　　　　　 东堽广福禅院 
　　　　　　　 资圣院 
　　　　　　　 净居院 
　　　　　　　 金佛院 
　　　　　　　 报国寺 
　　　　　　　 云龙寺 
　　　　　　　 旌忠禅院 
　　　　　　　 定善院 
　　　　　　　 戒坛院 
　　　　　　　 崇福寺 
　　　　　　　 惠力寺 
　　　　　　　 东山广福院 
　　　　　　　 西山广福院 
　　　　　　　 崇教寺 
　　　　　　　 四果禅院 
　　　　　　　 真如禅院 
　　　　　　　 兴福寺 
　　　　　　　 太平广禅院 
　　　　　　　 东庵广福禅院 
　　　　　　　 宝严院 
　　　　　　　 延圣院 
　　　　　　　 胜果院 
　　　　　　　 正法院 
　　　　　　　 净信寺 
　　　　　　　 灵龟寺 
　　　　　　　 灵寺 
　　　　　　　 净明院 
　　　　　　　 南禅福严尼院 
　　　　　　　 葆真庵 
　　　　　　 昌化县 
　　　　　　　 治平寺 
　　　　　　　 千顷山龙兴寺 
　　　　　　　 慧照院 
　　　　　　　 鹫峰院 
　　　　　　　 法兴院 
　　　　　　　 梵安院 
　　　　　　　 澄寂院 
　　　　　　　 普向院 
　　　　　　　 法会院 
　　　　　　　 龙井广福院 
　　　　　　　 百丈广福院 
　　　　　　　 净严院 
　　　　　　　 明因院 
　　　　　　　 福全院 
　　　　　　　 清修院 
　　卷八十六
      志〔七十一〕
　　　　园亭
　　　　　叙 
　　　　　园
　　　　　　水月园 
　　　　　　梅庄园 
　　　　　　水竹院落 
　　　　　　真珠园 
　　　　　　秀埜园 
　　　　　　云洞 
　　　　　　北园 
　　　　　　胜景园 
　　　　　　择胜园 
　　　　　　新园 
　　　　　　隐秀园 
　　　　　　环碧园 
　　　　　　挹秀园 
　　　　　　谢府新园 
　　　　　　总宜园  
　　　　　亭
　　　　　　余杭 
　　　　　　临安 
　　　　　　于潜 
　　　　　　富阳 
　　　　　　新城 
　　　　　　盐官 
　　　　　　昌化   
　　　　古迹 
　　　　　叙 
　　　　　屋宅 
　　　　　木石 
　　　　　器物  
　　卷八十七
　　　志〔七十二〕
　　　　冢墓
　　　　　叙 
　　　　　先贤墓
　　　　　　汉孙锺墓 
　　　　　　汉于潜侯何滕墓 
　　　　　　吴富春侯郭成墓 
　　　　　　吴选曹尚书暨艳墓 
　　　　　　吴给事骁骑大将军新丰侯暨惠景墓 
　　　　　　晋郭文墓 
　　　　　　晋常山太守御史尚书俞归墓 
　　　　　　晋何史君墓 
　　　　　　宋景侯吴喜墓 
　　　　　　宋侍中王裕之墓 
　　　　　　陈强陵侯陈法明墓 
　　　　　　唐章成缅墓 
　　　　　　唐杜牧墓 
　　　　　　唐徐凝墓 　
　　　　　　唐马自然墓 
　　　　　　梁太师吴敬忠墓 
　　　　　　梁太保饶京墓 
　　　　　　吴越武肃王墓 
　　　　　　吴越文穆王墓 
　　　　　　吴越忠献王墓 
　　　　　　吴越孝献世子墓 
　　　　　　吴越忠懿王贤德顺睦妃孙氏墓 
　　　　　　吴越王妃仰氏墓 
　　　　　　吴越太尉开府仪同三司正显薛公墓 
　　　　　　吴越太师杜棱墓 
　　　　　　吴越给事罗隐墓  
　　　　　客墓
　　　　　　和靖林处士墓 
　　　　　　知杭州胡侍郎则墓 
　　　　　　周都尉邠墓　周待制邦彦墓 
　　　　　　强文宪公渊明墓 
　　　　　　刘少宰正夫墓 
　　　　　　元少师绛墓 
　　　　　　章枢密楶墓 
　　　　　　太师张文忠公横浦先生墓 
　　　　　　陈寺丞刚中墓 
　　　　　　仪王墓 
　　　　　　浙西提刑周龙图格墓 
　　　　　　周殿撰杞墓 
　　　　　　岳鄂王飞墓 
　　　　　　刘鄜王锜墓 
　　　　　　襄恪赵公密墓 
　　　　　　赵都运巩墓 
　　　　　　忠毅毕公再遇墓 
　　　　　　朱秘阁弁墓 
　　　　　　济王墓 
　　　　　　丞相李文清公墓 
　　　　　　赵紫芝师秀墓 
　　　　　　孙花翁季蕃墓 
　　　　　　淳固宋先生斌墓  
　　　　　古墓
　　　　　　吴王夫差墓 
　　　　　　汉审食其墓 
　　　　　　晋杜子恭墓 
　　　　　　赵墓 
　　　　　　关中侯墓 
　　　　　　九里松前军教场墓 
　　　　　　丁母冢 
　　　　　　唐孝女墓 
　　　　　　亚父冢 
　　　　　　木娘墓 
　　　　　　上升墓 
　　　　　　苏小墓  
　　　　　僧塔
　　　　　　宋诠定法师墓 
　　　　　　隋僧真观法师东冈塔 
　　　　　　唐鸟窠禅师塔 
　　　　　　恩高僧塔 
　　　　　　赞宁塔 
　　　　　　法慧大师坟 
　　　　　　辩才塔   
　　卷八十八
　　　志〔七十三〕
　　　　恤民
　　　　　叙 
　　　　　慈幼局 
　　　　　施药局 
　　　　　养济院
　　　　　　漏泽园 
　　　　　　诸县   
　　　　祥异 
　　　　　叙 
　　　　　祥瑞神怪 
　　　　　　临平湖石函 
　　　　　　临平湖宝鼎 
　　　　　　玉册 
　　　　　　人面豕 
　　　　　　甘露 
　　　　　　白（者去日改鸟）见 
　　　　　　临平湖水赤 
　　　　　　野稻生 
　　　　　　白雀 
　　　　　　连理木 
　　　　　　禾蕈木生李 
　　　　　　翼异山大水 
　　　　　　苍玉璧 
　　　　　　浙江灵石 
　　　　　　海燕出 
　　　　　　清泉紫玉 
　　　　　　合欢竹 
　　　　　　功臣堂芝草 
　　　　　　临安县土地 
　　　　　　石神王 
　　　　　　瑞木字文 
　　　　　　珠饭菌菜 
　　　　　　无骨箬 
　　　　　　嘉禾 
　　　　　　磨剑池水涌 
　　卷八十九
　　　志〔七十四〕
　　　　纪遗一
　　　　　叙 
　　　　　纪事〔一〕
　　卷九十〔阙文〕
　　　志〔七十五〕
　　　　纪遗二 
　　　　　纪事〔二〕　　卷九十一
      志〔七十六〕
　　　　纪遗三
　　　　　纪事〔三〕
　　卷九十二
　　　志〔七十七〕
　　　　纪遗四 
　　　　　纪事〔四〕
　　卷九十三
　　　志〔七十八〕
　　　　纪遗五
　　　　　纪事〔五〕
　　卷九十四
　　　志〔七十九〕
　　　　纪遗六 
　　　　　纪文〔一〕
　　　　　　赋
　　　　　　　丹阳葛澧钱塘赋 
　　　　　　　周紫芝酹三贤赋并叙  
　　卷九十五
　　　志〔八十〕
　　　　纪遗七 
　　　　　纪文〔二〕
　　　　　　诗〔一〕
　　　　　　　沈休文
　　　　　　　　早发定山  
　　　　　　　杜荀鹤
　　　　　　　　钱唐寄姚中丞 
　　　　　　　　钱唐别罗隐 
　　　　　　　　呈钱唐罗判官  
　　　　　　　权载之
　　　　　　　　富阳道中 
　　　　　　　　送二十叔赴余杭尉 
　　　　　　　　发杭州泛富春江  
　　　　　　　孟浩然
　　　　　　　　将游天台留别临安李主簿
　　　　　　　皇甫冉
　　　　　　　　送元盛归潜山  
　　　　　　　白乐天
　　　　　　　　自中书舍人出守杭州路次蓝溪作 
　　　　　　　　郡中即事 
　　　　　　　　官舍 
　　　　　　　　南亭对酒送春 
　　　　　　　　除官去未闲 
　　　　　　　　三年为刺史二首 
　　　　　　　　别萱桂 
　　　　　　　　对酒自勉 
　　　　　　　　晚兴 
　　　　　　　　衰病 
　　　　　　　　钱湖州以箬下酒李苏州以五酘酒相次寄到无因同饮聊咏所怀 
　　　　　　　　花楼望雪命宴赋诗 
　　　　　　　　城上 
　　　　　　　　醉中詶殷协律 
　　　　　　　　赠沙鸥 
　　　　　　　　余杭形胜 
　　　　　　　　木芙蓉花下招客饮 
　　　　　　　　江楼晚眺景物鲜奇吟翫成篇寄水部张员外 
　　　　　　　　饮后夜醒 
　　　　　　　　代卖新女赠诸妓 
　　　　　　　　早冬 
　　　　　　　　与诸客携酒寻去年梅花有感 
　　　　　　　　醉送李协律赴湖南辟命因寄沈八中丞 
　　　　　　　　正月十五日夜月 
　　　　　　　　题州北路傍老柳 
　　　　　　　　题清头陀 
　　　　　　　　湖上醉中代诸妓寄严郎中 
　　　　　　　　晚兴 
　　　　　　　　竹楼宿 
　　　　　　　　戏醉客 
　　　　　　　　元微之除浙东观察使喜得杭越邻州先赠长句 
　　　　　　　　荅微之上船后留别 
　　　　　　　　荅微之泊西陵驿见寄 
　　　　　　　　荅微之夸越州州宅 
　　　　　　　　微之重夸州居其落句有西州罗剎之谑因嘲兹石聊以寄怀 
　　　　　　　　醉封诗筒寄微之 
　　　　　　　　七言八韵走笔奉荅兼呈微之 
　　　　　　　　早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之 
　　　　　　　　荅微之见寄 
　　　　　　　　闲卧 
　　　　　　　　闻歌妓唱严郎中诗因以绝句寄之 
　　　　　　　　别州民 
　　　　　　　　杭州回舫 
　　　　　　　　九日思杭州旧游寄周判官及诸客 
　　　　　　　　忆杭州梅花因叙旧游寄萧协律 
　　　　　　　　天竺寺送坚上人归庐山 
　　　　　　　　荅客问杭州 
　　　　　　　　送姚杭州  
　　　　　　　顾况
　　　　　　　　谒丘真人不遇  
　　　　　　　韦应物
　　　　　　　　送丘员外还临平山居 
　　　　　　　方干
　　　　　　　　钱唐旅舍 
　　　　　　　温飞卿
　　　　　　　　钱唐 
　　　　　　　张蠙
　　　　　　　　钱塘夜宴留别郡  
　　　　　　　杨公济
　　　　　　　　钱塘江上  
　　　　　　　石曼卿
　　　　　　　　送人游杭 
　　　　　　　沈内翰文通
　　　　　　　　送施密学守钱塘 
　　　　　　　潘逍遥
　　　　　　　　赠林处士  
　　　　　　　范文正公
　　　　　　　　白塔驻轩亭  
　　　　　　　陈文惠公
　　　　　　　　杭州喜李度支至二首 
　　　　　　　　杭州苏长官山亭 
　　　　　　　　杭州望越亭  
　　　　　　　王元之
　　　　　　　　钱塘县海棠  
　　　　　　　王荆公
　　　　　　　　杭州呈胜之 
　　　　　　　　送僧惠思归钱塘 
　　　　　　　　送张公赴辟杭州  
　　　　　　　王畴
　　　　　　　　送同年蒲叔范察院杭州监酒   
　　卷九十六
　　　志〔八十一〕
　　　　纪遗八 
　　　　　纪文〔三〕
　　　　　　诗〔二〕
　　　　　　　林和靖
　　　　　　　　感怀 
　　　　　　　　西湖与性上人话别 
　　　　　　　　郊园避暑 
　　　　　　　　中峰行药却望北山因而成咏 
　　　　　　　　西湖舟中值雪 
　　　　　　　　春夕闲咏 
　　　　　　　　山中冬日 
　　　　　　　　西村晚泊 
　　　　　　　　园池 
　　　　　　　　送范希文 
　　　　　　　　钱塘仙尉谢君咏物楼成寄题二韵 
　　　　　　　　西岩夏日 
　　　　　　　　山合夏日寄黄大茂才 
　　　　　　　　和谢秘校西湖马上
　　　　　　　　山中寒食二首  
　　　　　　　　即席送江夏茂才 
　　　　　　　　送易从师游金华 
　　　　　　　　易从师山亭 
　　　　　　　　池上春日 
　　　　　　　　水轩 
　　　　　　　　夏日即事 
　　　　　　　　山舍小轩有石竹二丛哄然秀发因成七言二章 
　　　　　　　　易从上人山亭 
　　　　　　　　梅花 
　　　　　　　　山村冬暮 
　　　　　　　　和酬天竺慈云大师 
　　　　　　　　林闲石 
　　　　　　　　西湖孤山寺后舟中写望 
　　　　　　　　和西湖霁上人寄然社师 
　　　　　　　　城中书事 
　　　　　　　　送谢尉 
　　　　　　　　山园小梅 
　　　　　　　　小圃春日 
　　　　　　　　闻越僧灵皎游天竺山因而有寄 
　　　　　　　　秋日湖西晚归舟中书事 
　　　　　　　　小园春兴 
　　　　　　　　梅花二首 
　　　　　　　　中峰 
　　　　　　　　闻灵皎师自信州归越以诗招之 
　　　　　　　　复赓前韵且以陋居幽胜（口宅）而诱之 
　　　　　　　　杂兴四篇 
　　　　　　　　山北写望 
　　　　　　　　夏日池上 
　　　　　　　　松径 
　　　　　　　　竹林 
　　　　　　　　菱塘 
　　　　　　　　莲荡 
　　　　　　　　葑田 
　　　　　　　　小舟 
　　　　　　　　鸣皋 
　　　　　　　　呦呦 
　　　　　　　　湖村晚兴 
　　　　　　　　赠钱塘邑长高秘校 
　　　　　　　　梅花二首 
　　　　　　　　将终之岁自作寿堂因书一绝以志之  
　　　　　　　苏东坡
　　　　　　　　雪后至临平与柳子玉同至僧舍见陈尉烈 
　　　　　　　　于潜女 
　　　　　　　　与临安令宗人同年剧饮 
　　　　　　　　次韵述古过周长官夜饮 
　　　　　　　　送南屏谦归并引 
　　　　　　　　盐官部役戏呈同事兼寄述古 
　　　　　　　　梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之 
　　　　　　　　初到杭州寄子由二绝 
　　　　　　　　和钱四寄其弟龢 
　　　　　　　　常润道中有怀钱塘寄述古五首 
　　　　　　　　九日湖上寻周李二君不见君亦见寻于湖上以诗见寄明日乃次其韵 
　　　　　　　　自径山回得吕察推诗用其韵招之宿湖上 
　　　　　　　　会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服 
　　　　　　　　径山道中次韵荅周长官兼赠苏寺丞 
　　　　　　　　次韵杭人裴维甫 
　　　　　　　　次韵荅刘景文左藏 
　　　　　　　　座上复借韵送岢岚军通判叶朝奉 
　　　　　　　　次韵周邠 
　　　　　　　　次韵聪上人见寄 
　　　　　　　　送杭州杜戚陈三掾罢官归乡 
　　　　　　　　杭州牡丹开时仆犹在常润周令作诗见寄次其韵复次一首送赴阙 
　　　　　　　　送襄阳从事李友谅归钱塘 
　　　　　　　　正月二十二日病后述古邀往城外寻春 
　　　　　　　　山村五绝 
　　　　　　　　新城道中二首 
　　　　　　　　予去杭十六年而复来留二年而去平生自觉出处老少粗似乐天虽才名相远而安分寡求亦庶几焉二月六日来别南北山诸道人而下天竺惠净师以丑石赠行作三绝句 
　　　　　　　　和张子野见寄三绝过旧游 
　　　　　　　　杨次公与高丽僧统游钱塘皆以王事而从方外之乐善哉未曾有也作是诗以送之 
　　　　　　　　杭州游山 
　　　　　　　　雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵荅之 
　　　　　　　　次韵林子中见寄 
　　　　　　　　次前韵荅马忠玉 
　　　　　　　　李杞寺丞见和前篇复用元韵 
　　　　　　　　再和 
　　　　　　　　沈谏议召游湖不赴明日得双莲于北山下作一绝持献沈既见和又别作一首因用其韵 
　　　　　　　　杭州故人信至齐安 
　　　　　　　　观杭州钤辖欧育刀剑战袍 
　　　　　　　　送钱承制赴广西路分都监 
　　　　　　　　仲元贶王元直自眉山来见予钱塘留半岁既行作绝句五首送之 
　　　　　　　　五月十日与吕仲甫周邠僧惠勤惠思清顺可久惟肃义诠同泛湖游北山 
　　　　　　　　明日重九亦以病不赴述古会再用前韵 
　　　　　　　　述古以诗见责屡不赴会复次前韵 
　　　　　　　　法惠寺横翠阁 
　　　　　　　　寄吕穆仲寺丞 
　　　　　　　　送刘寺丞赴余姚  
　　卷九十七
　　　志〔八十二〕
　　　　纪遗九 
　　　　　纪文〔四〕
　　　　　　诗〔三〕
　　　　　　　苏养直
　　　　　　　　宿飞来峰下 
　　　　　　　　送子经归临安  
　　　　　　　曾南丰
　　　　　　　　钱塘得雨  
　　　　　　　李泰伯
　　　　　　　　钱塘毛氏西园  
　　　　　　　晁之道
　　　　　　　　杭州思归  
　　　　　　　黄山谷
　　　　　　　　钱塘旧游  
　　　　　　　陈后山
　　　　　　　　过杭留别曹朝奉  
　　　　　　　郭功父
　　　　　　　　钱塘行 
　　　　　　　赵循道
　　　　　　　　泛州晚出北关 
　　　　　　　　上竺真辩师  
　　　　　　　陈安行
　　　　　　　　西湖感旧  
　　　　　　　唐太守彦猷
　　　　　　　　杭州舟中送客 
　　　　　　　蔡天启
　　　　　　　　杭州次周大夫韵  
　　　　　　　孙雄飞
　　　　　　　　钱塘感兴 
　　　　　　　参寥子
　　　　　　　　和湖上晚归 
　　　　　　　　次韵古上人湖上步月 
　　　　　　　　次韵吴承老推官观开西湖 
　　　　　　　　清明日湖上呈秦少章主簿 
　　　　　　　　寒食日苏翰林同马中玉提刑过访有诗示怡然并余余次韵 
　　　　　　　　次韵周开祖大夫泛湖见访 
　　　　　　　　次韵文饶同自龙井出资国泛舟以归北山 
　　　　　　　　访勤上人 
　　　　　　　　戏招李无悔秀才 
　　　　　　　　雪霁寄彦瞻 
　　　　　　　　照阁奉陪辩才法师夜坐怀少游学士 
　　　　　　　　次韵景文会朱充仁大夫魏敏中朝奉于望湖楼长句 
　　　　　　　　题小溪  
　　　　　　　杨次公
　　　　　　　　西湖参寥山房  
　　　　　　　丘道源
　　　　　　　　钱塘 
　　　　　　　　登西湖北楼  
　　　　　　　王性之
　　　　　　　　送开公归径山  
　　　　　　　许表民
　　　　　　　　晚宿江涨桥  
　　　　　　　郑毅夫
　　　　　　　　钱塘观灯  
　　　　　　　王深父
　　　　　　　　回浙江有感  
　　　　　　　汪龙溪
　　　　　　　　过临平二首 
　　　　　　　　余杭道中 
　　　　　　　王中书希吕
　　　　　　　　湖山十咏 
　　　　　　　西湖僧顺怡
　　　　　　　　竹诗 
　　　　　　　　又林下诗 
　　　　　　　赵忠简公鼎
　　　　　　　　趋三衢别故人时  
　　　　　　　高九万
　　　　　　　　湖上访僧不遇 
　　　　　　　　夜步天街书所见 
　　　　　　　　喜杜仲高移居清湖 
　　　　　　　　岁除登岝（上山下咢）山精舍  
　　　　　　　杨炎正
　　　　　　　　钱塘迎酒诗并序  
　　　　　　　缪瑜
　　　　　　　　遇巡报应诗并序 
　　　　　　　陆放翁
　　　　　　　　临安春雨初霁  
　　　　　　　陈节斋
　　　　　　　　寒食湖上  
　　　　　　　太傅平章贾魏公
　　　　　　　　旧题于潜道中 
　　　　　　　　昌化道中 
　　　　　　　　与友人会宿城中 
　　　　　　　　咸淳庚午冬大雪遗安抚潜侍郎诗 
　　　　　　　　再赋二首  
　　　　　　　王帅参
　　　　　　　　洧湖山十景诗 
　　　　　　记
　　　　　　　白乐天
　　　　　　　　华严经社石记 
　　　　　　　　吴郡诗石记  
　　　　　　　杜樊川
　　　　　　　　杭州新造南亭子记  
　　　　　　　陈后山
　　　　　　　　关氏二亭记  
　　　　　　叙
　　　　　　　苏东坡
　　　　　　　　牡丹记叙 
　　　　　　　　钱塘勤上人诗集叙 
　　　　　　　　送钱唐僧思聪归孤山叙  
　　　　　　制
　　　　　　　白乐天
　　　　　　　　草卢元辅杭州刺史制 
　　　　　　　汪龙溪
　　　　　　　　行知杭州叶梦得复旧职制  
　　　　　　表
　　　　　　　白乐天
　　　　　　　　杭州刺史谢上表 
　　　　　　　苏东坡
　　　　　　　　杭州谢上表 
　　　　　　　　太皇太后表 
　　　　　　　　杭州谢放罪表 
　　　　　　　　太皇太后表  
　　　　　　　汪龙溪
　　　　　　　　车驾幸临安起居表 
　　　　　　　　代发运赵修撰贺克复杭州表
　　卷九十八〔文佚〕
　　　志〔八十三〕
　　　　纪遗十 
　　　　　纪文〔五〕 
　　卷九十九〔文佚〕
　　　志〔八十四〕
　　　　纪遗十一 
　　　　　纪文〔六〕
　　卷一百〔文佚〕
　　　志〔八十五〕
　　　　纪遗十二 
　　　　　历代碑刻目 
　　叙
　　校刊咸淳临安志札记上 
　　序 
　　卷之一 
　　卷之二 
　　卷之三 
　　卷之四 
　　卷之五 
　　卷之六 
　　卷之七 
　　卷之八 
　　卷之九 
　　卷之十 
　　卷之十一 
　　卷之十二 
　　卷之十三 
　　卷之十四 
　　卷之十五 
　　卷之十六 
　　卷之十七 
　　卷之十八 
　　卷之十九 
　　卷之二十 
　　卷之二十一 
　　卷之二十二 
　　卷之二十三 
　　卷之二十四 
　　卷之二十五 
　　卷之二十六 
　　卷之二十七 
　　卷之二十八 
　　卷之二十九 
　　卷之三十 
　　校刊咸淳临安志札记中 
　　卷之三十一 
　　卷之三十二 
　　卷之三十三 
　　卷之三十四 
　　卷之三十五 
　　卷之三十六 
　　卷之三十七 
　　卷之三十八 
　　卷之三十九 
　　卷之四十 
　　卷之四十一 
　　卷之四十二 
　　卷之四十三 
　　卷之四十四 
　　卷之四十五 
　　卷之四十六 
　　卷之四十七 
　　卷之四十八 
　　卷之四十九 
　　卷之五十 
　　卷之五十一 
　　卷之五十二 
　　卷之五十三 
　　卷之五十四 
　　卷之五十五 
　　卷之五十六 
　　卷之五十七 
　　卷之五十八 
　　卷之五十九 
　　卷之六十 
　　卷之六十一 
　　卷之六十二 
　　卷之六十三 
　　卷之六十四 
　　卷之六十五 
　　卷之六十六 
　　卷之六十七 
　　卷之六十八 
　　卷之六十九 
　　卷之七十 
　　校刊咸淳临安志札记下
　　卷七十一 
　　卷七十二 
　　卷七十三 
　　卷七十四 
　　卷七十五 
　　卷七十六 
　　卷七十七 
　　卷七十八 
　　卷七十九 
　　卷八十 
　　卷八十一 
　　卷八十二 
　　卷八十三 
　　卷八十四 
　　卷八十五 
　　卷八十六 
　　卷八十七 
　　卷八十八 
　　卷八十九 
　　卷九十 
　　卷九十一 
　　卷九十二 
　　卷九十三 
　　卷九十四 
　　卷九十五 
　　卷九十六 
　　卷九十七 
　　卷九十八 
　　跋


咸淳临安志序
恭惟
圣宋受命奄甸万方大明中天爝磷自息乃太平兴国三年吴越以其地归我职方氏是岁杭始置守丞
建炎升府遂为
行在所按古志杭旧属会稽禹于此舍航而陆故名恭闻
光尧大驾初临登郡治中和尝作为歌诗慨怀夏后氏之烈
圣心旷数千百载而神交固有几乎禹迹之外其亦见夫流风遗俗得过化之所存而有感焉耳尝试观之有车船橇（木輂）之迹故其人至于今忠以勤有苗山封爵功德之会故其人至于今劝于为善有织贝橘柚之贡故其人至于今知尊
君而爱亲钱氏生长其闲性习自然国三世四王而终不失其臣节迨
宋之兴也深察夫人心归德之天如川斯赴莫之能止则一旦决然舍去其固有之业以委命于
朝忠懿诚忠矣抑杭之人何莫非忠懿天地之闲燥湿风云万物一气杭独为天下先者以先王声教之所渐者远知
帝王正统所在焉故也自时厥后我
国家视之如在甸服率选公卿大臣宠绥之岂徒以地大故要必有所甚重者
湛恩醲化涵浸滋久益固结而不可解南面渡艰难之际旄倪提携左箪右壶牛酒相属于道顿首
六虬之下如见父母誓有殒无贰虽娄更大震撼而莫之变迄用永我命于兹新邑迹是三百年闲杭之有功于
国家也甚大而
祖
宗之有德于杭亦深矣开庆群小误国召戎一时谋臣或倡异议几摇根本赖
先皇帝蔽自上志独倚今
太傅辩章国公外顿八纮内维九鼎
宗庙社稷之灵恃以妥宁卒之披攘蒙霿再奠宇宙至今八街九陌歌鼓四时往往相与咨欷不图复见
今日乌乎我
理宗有德于杭也不又大欤杭之福诸夏之福也肆
皇上克笃
前烈宅中图大不以愚臣为不肖命殿是邦幸遇
朝廷治平年谷娄登浩穰之府化为简静因得以盖其疵（米比）暇日视故府阅郡乘或病其漏且舛乃葺而正之增而益之凡为图为表为志总百卷而冠以
行在所录尊
王室也既成上之
天府以备考数之万一焉禹贡称冀州既载释者谓以贡赋役事载之书其于
天子所自治之国谨重固如此九州岛攸同
言归旧京
圣子
神孙尚克念我
光尧怀禹之遗志云中奉大夫权户部尚书兼详定　敕令官兼知临安军府事兼管内劝农使两浙西路安抚使马步军都总管兼点检　行在赡军激赏酒库所缙云县开国男食邑三百户潜说友谨序
咸淳临安志卷之一
　行在所录〔一〕
　　序录
驻跸岁月上自
宫阙
郊庙以及
国家典章号令文物之懿与凡百官府置废沿革裒（禾卒）成编冠诸临安志之首曰
行在所录异时会诸侯　东都开　明堂受图籍尚俾秩宗奉常有考云【中奉大夫权户部尚书兼详定　敕令官兼知临安军府事兼管内劝农使两浙西路安抚使马步军都总管兼点检　行在赡军激赏酒库所缙云县开国男食邑三百户臣潜说友谨叙】
　　凡例
一御制
御书
诏令惟关
行在所门目及刻石公宇者则恭载本处它不敢辄及
一朝事有关典故及
圣德者附载各门
一宫阙
郊庙门所录臣下著述惟奉
敕撰及经
乙览并恭跋
御制
御书方敢登载仍附注于下余门不用此例
一旧志叙次
行都官府有名称一字偶同者即汇为一处如牛羊司列于大宗正司省马院列于检鼓院今略仿职源次第参以
国朝会要各从其类庶免混淆
一旧志帅守书府尹按
国朝旧制
储君及亲王乃除尹今事关
君上则称守臣余止书守字
一宫观祠庙惟上关
朝廷典礼者载于此余并入临安志
一诸题咏以类附于编末然不敢泛取惟
朝仪
朝事及规制有可考见者录焉
　　图 
　　　皇城图
(见图)
　　　京城图
(见图)
　　　浙江图
(见图)
　　　西湖图
(见图)
　　驻跸次第
建炎三年二月壬戌
高宗皇帝车驾自扬州幸杭州
四月癸丑殿中侍御史王庭秀请　进幸江宁○丁卯发杭州【朝散郎前秀州司录事洪皓上疏论今内患甫平外敌方炽若轻至建康恐金人乘虚侵轶宜遣近臣先往经营庶事告办鸣銮未晚也时　朝议已定不从五月乙酉至江宁府】 ○七月辛卯升杭州为临安府○闰八月丁丑朔
御笔　朕欲定居建康不复移　跸与夫右趋鄂岳左驻吴越山川形势地利人情孰安孰危孰利孰害三省可示　行在职事管兵官条具以闻始张浚建武昌之议是日百官封事皆言岳鄂道远馈饷难继又虑
上驾一动则江北群盗乘虚过江翌日辅臣入对卒定东巡之策○丁亥
上召诸将问以移　跸之地张俊辛企宗劝
上自岳鄂幸长沙戊子吕颐浩等入对
上曰俊企宗不敢战故欲避于湖南　朕以为金人所恃者骑众耳浙西水乡骑虽众不得骋也○壬辰监都进奏院周元曜自京
太庙奉迎
艺祖以下神位九室至临安○壬寅
车驾发建康
十月癸未
车驾自建康府至临安府庚寅　幸浙东
壬辰至越州○四年四月韩世忠蹙金江上吕颐浩请
上幸浙西○甲申下　诏亲征御史中丞赵鼎言当竣浙西宁静及建康之寇尽渡江然后回　跸○绍兴元年十一月戊戌　诏以会稽漕运不继移　跸临安
绍兴二年正月丙午
车驾自绍兴府　幸临安府
四年十月丙子
上谕辅臣曰　朕屈已讲和而金复肆侵陵　朕当亲总六军往临大江决于一战遂　诏亲征○丁丑以参知政事孟庾为　行宫留守○戊戌发临安府奉　天章阁
祖　宗神御以行【壬寅入居平江行宫】 
五年二月壬午车驾自平江府　幸临安府
先是正月癸亥参知政事孟庾上表恭请
车驾还临安府　诏荅曰　朕夙严戎驾厎定边虞小次舍于吴门往宅师于建邺载念江山之胜屡经兵火之余虽有司版筑以时并缮官府城池之役顾斯民襁负而至尚无邑屋庐舍之依复览封章力祈还　幸见官仪而思汉谅南北之一心从仁人而居邠亦父老之诚意勉徇来牍暂议回辕想迟　警跸之音益尉羽旄之喜可依所请暂回临安府驻　跸户部侍郎兼权知临安府梁汝嘉率本府父老僧道士庶上表迎回
车驾是日赐临安府官吏军民等　诏书曰　朕万骑时巡方图远略
九庙未复其敢奠居比临江上之师觊殄日中之寇遂颁前　诏暂议还辕汝等并倾向日之心咸起望云之意有嘉爱戴谅慰忠忱遂以二月丁丑发平江
○六年八月甲辰　手诏略曰干戈未息疆场多虞遣戌经时不离甲冑飞刍越险久弃室家尔则效忠　朕宁不愧是用当馈投匕未明求衣弗辞马上之劳以便军中之务谅彼同舟之众知吾发轫之情咨尔有官各扬其职布告中外悉使闻知时张浚自江上归力陈建康之行为不可缓朝论不同
上独从其计眉州布衣师维藩上中兴十策请
车驾视师下其议于　朝浚以为可用会谍报刘豫有南窥之意赵鼎乃议　进幸平江○九月丙寅发临安府【癸酉次平江府】 ○七年三月辛未　幸建康
八年二月戊寅
车驾自建康府　幸临安府
先是七年闰十月赵鼎等议回　跸临安【赵鼎事实曰上议回銮诸公初无异议鼎独曰今日复回临安四方必谓　朝廷但务退缩无兴举之意岂知陛下圣算初不如此今固不可户晓唯是它日淮上有警却须前进鼓作诸军庶几进退合宜　上嘉纳于是降　旨先发百司使民闲预知乃以建康守臣兼　行宫留守示往复两都居无常所盖自十二月降　旨至明年二月始离江左期既不迫上下怙然】 以明年二月七日起发【上因谕赵鼎曰建康诸官司及百官廨舍皆令照管他时复来　幸免更营造以伤民力鼎等奏已令建康府拘收且言虏人遂以大河之南归我当且　驻跸建康以俟经营】 既至遂下　诏曰昔在光武之兴虽定都于洛而车驾往返见于前史者非一川能奋扬英威递行天讨上继隆汉　朕甚慕之　朕荷
祖　宗之休克绍大统夙夜危惧不常厥居比者巡幸建康抚绥淮甸既已申固边圉奖率六军是故复还临安内修政事缮治甲兵以定基业非厌霜露之苦而图宫室之安也自今应诸路宣抚制置使等其深戒不虞益励士卒常若敌至以听号令帅守监司其协心同力共济军旅罔或不勤以副　朕经营之意
　　宫阙一
　　　大内
在凤凰山即杭州州治　建炎三年二月　诏以为　行宫【时执政奏屋宇隘窄　上犹以百官六军未所居不御正寝】 　绍兴元年十一月　诏守臣徐康国措置草创【有　旨不得华饰仅蔽风雨足矣未暇丹雘亦无害时修内司乞造三百闲　诏减二百】 二年九月南门成　诏名曰　行宫之门三年　诏梁汝嘉创廊庑于南门内【以百官遇雨泥行非便】 十八年名南门曰丽正北门曰　和宁【门外各有百官待漏院】 东苑门曰　东华二十八年增筑　皇城东南之外城时　禁中闲有营建大率因事立制务在俭朴
列圣相承罕所益　内廷事秘臣下不能详知今敬载大略如左
　　　　文德殿
正衙　六参官起居　百官听宣布
绍兴十二年建
紫宸殿
上寿
大庆殿
朝贺
明堂殿
宗祀【详见后　明堂门】 
集英殿
策士
以上四殿皆即
文德殿随事揭名
　　　　垂拱殿
常朝　四参官起居
绍兴十二年建
后殿
淳熙六年重建
　　　　延和殿
垂拱及　后殿之后皆有此殿遇　圣节冬至正旦寒食　大礼斋宿【或避殿】 则　御焉
　　　　崇政殿
即祥曦殿
　　　　福宁殿
御寝
　　　　复古殿
高宗皇帝建
理宗皇帝重修　御制记曰　复古殿者
高宗皇帝燕闲之所御也惟　帝以圣神武文之资履中天艰难之运（风炎）回雾塞民莫厎宁先物沈几　皇威耆定遂能削平群寇攘却外夷炎德重辉系隆帝统皇皇乎　中兴之功视周宣王汉世祖盖有光焉　内殿禁严名曰复古以为省览延访之所厥既跻时乂安王度鼎饬谟烈启佑垂祜无穷如丰水有芑数世之仁而兹实源委之所发也如日月照临显于西土而兹实光躔之所舍也固宜亿万斯年昭揭敬仰岁久弗葺寖成陊圮其可缓欤臣以寡昧绍休圣绪奉　先帝宫室常恐羞之何敢兴创窃尝肃瞻斯殿有慨慕风烈之心庶几万一之愿因宿储余材益以　禁帑命工缮修旧规是仍坚实是务无有逾侈落成协吉忱念保邦制治莫不有本我
高宗皇帝储精蠖濩明见万里　圣心所运与天同大盖不勉而中不思而得从容中道上圣之道也臣之菲冲奚可言此惟当坚持诚心祇率宪度周旋遵守如亲而命听言接下则惟忠直是尚安边厚民则惟惠信是先兼咨访之长戒清明之汨日积月累可测知祖道之渊源以养天下而愧未能也谨登载梗概并庸自警且以来忠告之善又　御制诗曰
烈祖谋诒燕冲人命绍龟禁严瞻复古缔创想当时凤纪因多历翚飞欲寖隳端居常念此凉德恐羞之勉辑　炎兴业新还舜禹规栋骧非玉瑱朴斲仅涂茨咫尺羹墙见延洪典则贻缅怀光宅旧俨若　焕章垂　圣志惟先定鸿名寓有为风烟沈庙算　天日俯畴咨屏翰环方召言谟富夔权纲归总揽制度永维持养士翔鸳鹭搜兵振虎貔宣王修政日光武中兴时文治绥函夏英威鬯远夷万年丕显绩三纪太平基继述惭非称规恢动慨思肯堂心翼翼景行日孜孜载绎车攻雅宜赓考室诗告成书梗概拜手缉芜辞
　　　　损斋
绍兴二十八年十一月内出　御制亲札损斋记石本　赐群臣　论宰执曰　朕宫中尝辟一室名为损斋屏去声色玩好置经史古书其中朝夕燕坐亦尝作记以自警记曰尝谓当天下之正位抚域中之万微苟日徇异物而无以立其独则多见弊精神疲志意而不知止广宴游事不急而牵于爱胶胶扰扰莫收其放心顾能回光抑损之道岂不较然有感于斯且汉唐之君乐道为切而未烛元览者武帝以雄心内慕神仙外攘夷狄穷边黩武天下骚然矣非用损以持盈也明皇以侈心委信逆虏弥缝斯文耽惑内嬖烟尘四溟矣非知损以守位也推原本指俱失满戒兹鉴往事夕惕以思凡追逐时好一切长物率屏去不复经意常恐昧于省己积习易溺日丛脞于悔吝几案闲但有书史以商略古今尽撤无益示不贵之化其于荡心侈目惑志害性者罔不扫除清心寡欲省缘薄费者奉以周旋焉不则染毫弄翰真草自如浓淡斜行茂密惟意第于笔砚闲有未能忘情似贤乎已夫乾坤之道易简也易简则天地之理得矣传曰器用不作车服从给信斯言哉　宵旰余暇乃辟　殿庐之侧明窗户为游息之所欣然摭前说榜曰损斋朝夕清燕视以自警庶几损德之修自奉养有节式稽于训
　　　　选德殿
孝宗皇帝建以为射殿　御坐后有大屏分画诸道列监司郡守为两行各标职位姓名又图华夷疆域于屏阴　诏学士臣周必大为记并书【皇帝践祚以来宫室苑圃一无所增修独辟殿于禁垣之东名之曰　选德规（木无）朴壮为陛一级中设漆屏书郡国守相名氏群臣有图方略来上可采者辄栖之壁以备观览数延文武讲论治道询求民隐至于中外奏报若军国之几务皆于此省决暇则紬绎经传或亲御弧矢虽大寒暑不废臣必大俟（上自下幸）禁林闲尝奉　诏获至焉一日　命臣汝为之记臣愚学不足以推广　圣意词不足以铺陈事美谨采诗礼古文以射观德事及后世得失所繇次第其说礼君世子生三日射人以弧矢六射天地四方其蚤正素定若此至择士以祭必于射也进退天下之才与祭者繇是得为诸侯卿大夫若属有宾客之事燕劳之宠莫不用射诗人又于其献酬歌咢之余中度不中度罚爵与否有所休戚美刺以为是王公大人风化黎庶者之本也由是观之古者君臣周旋礼乐以服习勤苦可不谓先事知惧安而能危者哉是故三代而上卿士皆可独将而兵民为一戎不生心世用厎定比其季也徒以为威仪观美而实不副驰骋弋猎而政不举则国人为之隐忧而变风作其后王道浸阙而文武兵农遂分而不合自秦汉而下其兴衰治乱鲜不以兵一夫关弓注矢则涂之人往往（上鹿下囷）惊兔逸之不暇烽燧纔举而见大夫至无可使未免拔将行伍之中何者其具素无也天锡　陛下励精百世之后追踪太古之初谓射本男子之事非专于用武也射所以观德非专于觌威也故为是殿以延群臣以裁几务以阅图史而命名则主乎射焉起居日用之闲既已默示躬行之旨宜乎大小之臣与夫四方万里之远循其理思其义观感而化从上攸好胜负之争而揖逊之寓勇力之尚而仁义之贵闲邪安于真积习贯同乎自然可以兴贤能可以询众庶合兵民于已判同文武之异辙将于是乎在昔者宣王中兴其诗曰射夫既同助我举柴释之者曰是小雅尽废而复古之诗也盖次有先后功在不舍沈潜刚克时乃天道陛下神圣必于此有得焉而臣何足以知之】
　　　　缉熙殿
理宗皇帝辟旧讲殿为之　御制记曰大学曰自天子以至庶人壹是皆以修身为本　朕服膺斯言知修身必昉乎学学之有益于人也信矣在昔盛时刱为学制由辟雍頖宫至于党庠术序皆此物此志也故八岁入小学教之洒扫应对进退之节礼乐射御书数之文王公以下与庶人之子弟皆预焉十五则元子众子公卿大夫士之适子凡民之俊秀皆入太学而教之穷理尽性修己治人之道夫人不可一日不学也如是况以一身任社稷生灵之寄者可不汲汲于此哉丕惟　我家
列圣创述以稽古右文立治道以正心修身为家法讲学之懿超汉轶唐　朕以凉薄绍休令绪遹遵成摹祗迪懿训罔敢暇逸师式于前闻（目氐）朝之（巢）临经幄日再款对儒臣商略经史乃即讲殿辟旧庐采成王日就月将之意扁以缉熙屏去长物裒置编简燕闲怡愉藏修移日习熟滋久若常程然至于翻阅古今尚友贤哲得片言以紬绎有味其旨则不知万几之劳因一理以融会充广于心则足窥宇宙之大意之所欣时寄翰墨无他嗜也于是天趣深而物交浅泰宇怡而外诱息名教之乐信有余地视古帝王问学虽未臻阃奥亦将闯其门庭者庶几增缉广大进进于光明之境于以修身于以治国平天下期有合于大学之旨而无负家法之传顾不韪欤　端平三年给事中兼侍读臣洪咨夔进缉熙箴【臣恭睹月正元日　皇帝陛下御大庆殿受朝朝退中出　奎画诏增补讲读官夫天下之务众矣而学为大故二典莫先于若稽古　陛下襟道佩德轨尧矩舜履端于始典学是崇岂特汉世重席于正旦以华观听哉虚心逊志日再御　缉熙延见儒臣峨冠垂绅鱼雅就列凡皇王帝霸之所以治天地民物之所以立莫不聚辨居行以进乎罔觉臣寡陋不足以望日月之末光躐升劝诵荣烛缣简退惟恭在责难敬在陈善辄效虞人官箴王阙谨拜手稽首裁成一篇昧死尘献于进读之始文词骫骳而毣毣寸忠日以高明光大望　陛下伏惟　圣慈特垂采择其辞曰灏穹生民作之君师中立一身宗主两仪仁在自弘敬在自约刚在自克明在自觉盖尊莫尊于德性微莫微于道心正能养于蒙则如泉之始达欲不窒于损则如泽之弥深是以大学止于至善中庸必谨其独准绳规矩检百为于将动盘杅几杖收一念于未逐惟定可以澄万化之源惟虚可以来万善之益惟博易可以培人材之气惟宽静可以裕民生之力五事乃飨帝之本九经实用世之则关睢麟趾之意存则王政举棠棣葛藟之义明则天彝植此帝王之所以正心而修身齐家而治国彼惠而姣临春昭阳岂不尔思伐德之铓彼醲而郁糟堤肉林岂不尔思伤生之镡况淫乐者志必荒沈湎者气必昏前靡顾乎泰华之压后遑恤乎沧溟之翻以四海大命供方寸之侈以百世恶名易一息之欢胡不思天命之不易王业之至艰钦哉毋谓天高厥鉴匪近相在尔室莫见乎隐毋谓民卑其听易欺鼓钟于宫莫显乎微故清燕而居必如骏奔在庙之顷向晦而息必如辨色（目氐）朝之时所观贵大毋梏于隘所虑贵远毋局于浅毋功之徼维莠骄骄毋利之涸维木濯濯毋名之慕而实之弃毋才之尚而德之遗毋任贤而贰毋去邪而疑毋爱直而疏毋喜正而违事毋轻于举而中画令毋易于出而遽移优游则威权迁姑息则纪纲坏牵亲故之私恩则亏人心之公悦左右之小慧则累君德之大以至舟偏重则失平药泛试则徒快朝不和何以和于野内未治何以治乎外是皆有国者之通患愿治者之深戒于戏道自学而入治自学而出思王度于祈招知稼穑于无逸恶旨酒好善言三王四事之枢要放郑声远佞人四代礼乐之根极行必力行积必真积小臣诏读敢告执戟】
　　　　熙明殿
今上皇帝即　东宫新益堂改建以为讲读之所　御制记曰学之为王者事其已久矣天地民物之理圣贤言行之则与凡古今立政立事国家大经大法其本末源委精微曲折具在典籍博观而约取之以措诸天下莫不由学学之用大矣中庸自博学审问谨思明辨笃行以至于尽性赞化育大学自致知格物忱意正心修身以至于齐家治国平天下用此道也
我朝　列圣相承汲汲然于是加之意辟书帷礼经士朝日二讲寒暑靡倦用能明于理道追踪帝王以成长治久安之业遗我后人式克至于　今日猗欤盛哉　朕奉
先帝宫室无所改作惟兹广厦所与学士大夫坐而论唐虞之际今我曷敢后此殿之所以作也殿实　东宫讲堂
先皇帝名以新益　诏于冲子彝训谆谆言犹在耳乃　咸淳三年春三月落成揭　熙明以袭　缉熙壹是皆以敬之之意为本夫人之一心虚灵洞彻以该众理而应万事天高地下日升月常与此心实相为流通浑然之中而灿然无所不具夫是之谓本体之明自古在昔盛帝明王所为念念乎学其精一执中日新又新纯亦不已之妙无非于其本然之明充而广之大之而已故自其本诸精神心术之微而达之事事物物之闲自其谨诸宫庭隐奥之地而推诸四方万里之远以之穷理则无所往而不通以之酬酢则无所处而不当于是其明益熙以广矣诗曰穆穆文王于缉熙敬止盖惟敬则有以涵养气质之粹克去物欲之累洞见义理之实而　熙明之功常如一日焉
先皇帝以是传之　予一人以是学之佛时仔肩示我显德行惟师傅大臣暨厥儒硕益交修予俾　予克迈乃训亦克昭于有乂　咸淳三年太傅平章军国重事魏国公臣贾似道以赴经筵进十箴【臣闻　帝王之盛必有兢业之戒诗书所述每寓箴谏之辞盖持盈思冲圣人之德忧治危明忠臣之义恭惟　陛下作其　即位以来罔不惟德之行臣知　陛下可与为帝可与为王然高明光大在与日以俱新出入起居必无往而不敬无疆惟休亦无疆惟恤于乎戒哉臣幸得出入　经帏亲承　帝学每于入侍常恐肤陋不足补报重惟辩章之官岂当久任会且致为臣而归则忧爱之怀益无所措兹缘处劳逸之闲得研覃之暇因参稽经传博考往昔窃伏念扬雄执戟之卑犹有十二箴之讽德裕赋政于外且进丹扆六箴之作矧备咨访之末辄不自揆撰成古箴十首心为一身之主道为一心之主作存道心德胜则性合于气作尊德性以位为忧不以天下为乐作思艰难以一人治天下不以天下奉一人作崇节俭枢机所发荣辱之主作谨言动豪牦之差千里之谬作审万微巧言如簧小雅刺之作察迩言繁缨假人春秋讥之作惜公器酣酒为色荒之戒作戒彝酒左道乃乱政之门作屏异端一缕血忠因辞述意　陛下不以其愚克永观省是臣区区追　先帝之遇而报　陛下之心也涓尘助成于沧岱萤耀增辉于太阳斐然成章不知所裁惟　圣明留意谨列十箴于左存道心　民主于君君主于心本心有主外物莫侵穹壤中闲惟道最大此道此心其大无外寂然不动紧我之天操之则存为圣为贤彼昏罔觉欲动情胜何以保之主一之敬　尊德性天命之性有贵于己相古先民平时顾諟履祗以兴受侮以夷性无不善习是远而喜怒之中常察于未发而中节和斯为贵惟谨故重惟惰乃轻惟德胜气乃性其情　思艰难　艺祖肇图沐雨栉风　太宗缵之耆定伐功　中兴闲关维我　高宗　孝宗受之勤于天衷君哉　穆考再造人极媲彼父菑其垦其辟嗣有令绪身克艰难思之又思罔或不艰　崇节俭　大学有云食寡用舒不节之嗟将焉取余一台末耳以费而惜一裤几何非功者啬毋曰我贵膳服惟　王母曰我富凡赐无常利臣导奢幸人蛊嗜惟　圣克俭节以有制　谨言动　王言作命　君举必书枢机荣辱可不谨诸观听攸关莫严于　朝起居生吝亦孔之昭风霆语默天地动静一失其则为世所病外禁躁妄内斯静专颐之箴之我韦我弦　审万微　万事万虑出天入尘莫微乎微其中有神秋毫差忒驷追莫反弗畏入畏先患防患勿以细故曾是弗忧勿以小善曾是弗修履霜坚冰而于六月书不云乎兢兢业业　察迩言　易戒左腹诗畏长舌小信是固小忠是结有言逊志必求诸非诬善之人则游其辞日浸月润惟肤易入□百蹊千捷捷缉缉一语或雠谗贼之门舜何人哉犹察迩言　惜公器　唐宗有言为天下主曾不以我而私一府惟其无私能成其私贵伤于宠如饱婴儿天此其职神此其器神轻则损天亵则弃赤芾三百作刺维鹈反其在笥谨之惜之　戒彝酒　酒乱其德亦自腐肠乃恶厥旨在昔夏王商饮长夜靡靡倾国汉骛浮锺祸稔于色舞宫酣室二者相因毋腆兹酒以恫乃身此身罔小民之主矣保兹清明　万寿　天子屏异端　莫赫匪天莫神匪民　君位其闲天人一身德能动天福在养人奇衣牙污宫周礼斯败曾谓唐君溺于讽呗名曰福应厥应乌在彼何人期而缁而黄厥有正符师式帝王】 有　诏褒嘉曰　朕惟古者师道之教训傅傅之德义是以熏陶涵养日进月新顾惟冲菲夙夜兢兢常恐羞
先帝之休德实赖师傅切劘规正陈善格非庶几日闻儆戒之言辅其不逮师相以元勋硕德粹学鸿文表仪庙堂领袖旃厦忠言嘉猷沃于朕心若无逸立政之书周公所以诲成王者惟日望之十箴来上肃容披诵正大渊奥表里六经凡正心修身闲邪存忱克已复礼端本澄源所以防见闻之非节嗜好之过存畏惧之心者至矣尽矣仰惟　先帝求哲辅后之意师相忠忱对越在天而渊源纲领根极理要岂六箴五规所能及先儒程颐谓辅养君德莫备于周公可谓万世法今于师相见之尊其所闻行其所知　朕曷敢不勉谨当书绅佩服列为屏障以代韦弦犹恐寡昧未足以进于帝王之盛更冀师相时惠药石之言终始扶翼俾万年其永观是为冲人至望睠言忠荩载用褒嘉
　　　　勤政殿
今上皇帝咸淳二年即　进食殿改建
　　　　嘉明殿
今上皇帝咸淳二年即　东宫绎己堂改建
　　　　钦先孝思殿
绍兴十五年建循　东都旧制以奉
祖　宗神御
咸淳临安志卷之二
　行在所录〔二〕
　　宫阙二
　　　祖宗诸阁
太祖皇帝
太宗皇帝龙图阁
真宗皇帝天章阁
仁宗皇帝宝文阁
神宗皇帝显谟阁
哲宗皇帝徽猷阁
徽宗皇帝敷文阁
绍兴十年五月　诏曰恭惟
徽宗皇帝躬天纵之睿资辅以日就之圣学因而制治修礼乐恢学校发挥典坟缉熙治具
宸章奎画发为号令着在简编者焕乎若三辰之文丽天垂光贲饰群物所以诒谋立教作则万世殆与诗书相表里将加裒辑崇建层阁以严宝藏用传示于永久其阁恭以敷文为名祗遹旧章宜置学士直学士待制直阁以次列职备西清之咨访为儒学之华宠其着于令
高宗皇帝焕章阁
淳熙十五年十月置　诏曰朕仰惟
高宗皇帝恢广运之德懋中兴之功耆定群方鼎新百度制礼作乐治具毕张寝兵措刑仁风大播盖自缉熙之学见乎经纬之文扩斯道于精微之传观众妙于尊明之养凡敷言之是训暨肆笔之成书煟有洪辉卓为丕宪方加裒辑将谨宝藏载稽帝世之隆无越尧章之焕因揭名于层宇仍列职于清厢庶克奉承用诒永久其阁恭以焕章为名置学士直学士待制直阁式循故实以待贤才其俾攸司具着于令
孝宗皇帝华文阁
庆元二年五月置　诏曰朕惟
孝宗皇帝睿阐圣图粹昭王度经纬天地道存浑噩之书鼓舞雷风仁荡温纯之命写之琬琰炳若丹青太微三光之庭丕阐凤巢之势上帝群玉之府邃通龙纪之联宝典谟训诰之垂黻礼乐刑政之用华协尧章之焕文光舜哲之明并辑鸿徽孔严燕翼其阁恭以华文为名置学士待制直阁茂遵邦宪宠陟儒英庸饬攸司其刊诸令
光宗皇帝宝谟阁
嘉泰元年十一月置　诏曰朕惟昔在
光宗皇帝□□□□日新圣学发于号令雷风彰鼓舞之神焕乎文章云汉丽昭回之饰钩画凛鸾龙之飞动光芒灿珠璧以陆离宜在袭藏式严安奉龟书阐瑞交辉东壁之珍虹彩凝祥寅上西清之御宝列羲图之秘谟新禹命之承冠以美名揭于层宇肃万灵之拥护揜群玉之菁华其阁恭以宝谟为名置学士直学士待制直阁以待鸿儒以昭燕翼着于甲令副在有司
宁宗皇帝宝章阁
宝庆二年十月置　诏曰朕仰惟
宁宗皇帝挺仁圣之资躬粹纯之行就将熙缉德共日新涧懿聪明动与天合粤从更化尢谨修攘舆地寖归赏功班庆发为谟训欢均迩遐所谓诏令见德化之成玺书明万里之外者殆兼其盛经不云乎惟天之命于穆不已天之所以为天也文王之德之纯文王之所以为文也纯亦不已我宁考之文盖本诸此宜其经纬自然轨范万世河图琬琰光耀宝镇也朕方将钦裒　睿制昭奉严储宜揭鸿名以隆燕翼其阁恭以宝章为名仍置学士直学士待制直阁以才德之宜称者为之着诸令甲式永昭回
理宗皇帝显文阁
咸淳元年六月置　诏曰朕惟
理宗皇帝在宥四十一年垂休亿万余载日务缉熙之学天开经纬之文泝道统于洙泗之前崇理学于伊濂之后铿锵韶濩之作昭回云汉之章自惟冲人获承　先训凡厥心传之要得于面命之余尧曰大哉彰焕乎其有之美文所为也形于乎不显之诗宝阁初成奎文具列用体中庸之垂教以昭下武之继文其阁恭以显文为名置学士直学士待制直阁等官以待儒英式彰鸿烈着在令典用饬攸司
谨按
祖　宗诸阁皆以藏　御制　御书图籍宝瑞等惟　天章阁自　东京时以奉
列圣御容　中兴以来　驾所幸处必择地
宋奉恭称曰　天章阁神御　绍兴二十四年十一月始讨论制度重建　天章一阁而诸阁所藏皆在其中自　龙图至　显文之阁凡二十四字合为一扁【中兴后　天章阁不以除官盖不特天字非臣下称呼亦以　神御所在不可与他阁例言也】 【见岳珂愧郯录】
　　　北宫
　　　　德寿宫
在望仙桥东
高宗皇帝将倦勤即秦桧旧第筑新宫　绍兴三十二年六月戊辰　诏以　德寿为名乙亥内出　御札曰朕宅帝位三十有六载荷天之灵　宗庙之福边事敉宁国威益振惟
祖　宗传序之重兢兢焉惧不克任忧勤万几弗遑暇佚思欲释去重负以介寿臧蔽自　朕心亟决大计　皇太子贤圣仁孝闻于天下周知世故久系民心其从东宫付以社稷惟天所相非　朕敢私　皇太子可即　皇帝位朕称
太上皇帝退处　德寿宫　皇后称
太上皇后应军国事并听
皇帝处分　朕以澹泊为心颐神养志岂不乐哉尚赖文武忠良同德合谋永厎于治丙子行内禅礼毕遂移　仗居焉　德寿宫　德寿殿二扁皆
孝宗皇帝恭书　康寿殿尝产金芝
太上皇帝御制赞并序曰　康寿殿产金芝一本发于左栋烨然荣茂若彰怀冲履正之德因图而赞之律身以道既济则亨冲和锺芝十有二茎煌煌竞秀结液蟠英益茂德本天开地成太上雅爱湖上之胜恐数　跸烦民凿大池
宫内引水注之迭石为山象飞来峰有堂名冷泉
孝宗皇帝尝赋诗曰山中秀色何佳哉一峰独立名飞来参差翠麓俨如画石骨苍润神所开忽闻彷像来　宫囿指顾已惊成列岫规模绝似灵隐前面势恍疑天竺后孰云人力非自然千岩万壑藏云烟上有峥嵘倚空之翠壁下有潺湲漱玉之飞泉一堂虚敞临清沼密荫交加森羽葆山头草木四时春阅尽岁寒长不老
圣心仁智情优闲壶中天地非人闲蓬莱方丈渺空阔岂若坐对三神山日长雅趣超尘俗散步逍遥快心目山光水色无尽时长将挹向杯中渌
太上御跋曰　吾儿自幼岐嶷进德修业如云升川增一日千里岂特义方之训师保之功盖生知夙成有不由言传而自得者　吾比就宽闲之地迭石为山引湖为泉作小亭于其旁用为娱老之具且俾　吾儿万几之暇时来游豫父　子杯酒相属挹山光而听泉流濯喧埃而发清兴恍若徜徉乎灵隐天竺之闲其乐可胜既哉　吾儿乃肆笔成章形容尽美虽吟咏之作　帝王之余事然造语用意高出百世之上非巨儒积力可窥其粗亦有以见天纵之多能览之欣然老眼为之增明矣有楼名聚远
太上亲题其额仍大书苏轼赖有高楼能聚远一时收拾付闲人之句于屏闲　禁（上竹下御）四面东则香远【梅堂】 清深【竹堂】 站台梅坡松菊三径【菊芙蓉竹】 清妍【酴（酉縻）】 清新【木犀】 芙蓉冈南则载忻【大堂乃御宴处】 射厅临赋【荷花】 灿锦【金林禽】 至乐【池上】 半绽红【郁李】 清旷【木犀】 泻碧【金鱼池】 西则冷香【古梅】 文杏馆静乐【牡丹】 浣溪【大楼子海棠】 北则绛华【椤木亭】 俯翠【茅香】 春桃又有亭曰盘松尝
御制赞曰天锡瑞木得自嵚岑枝蟠数万干不倍寻怒腾龙势静奏琴音凌寒郁茂当暑阴森封以腴壤洒以碧浔越千万年以慰我心
　　　　重华宫
即　德寿宫
孝宗皇帝淳熙十六年正月　诏改名　重华二月壬戌　内降　诏曰朕以菲质循　尧之道兢业万几历岁弥长赖两仪　九庙之德边鄙不耸年谷顺成厎于小康爰自宅忧以来勉亲听断不得日奉
先帝之几筵躬行　圣母之定省固已慊然于怀况乎春秋寖高思释重负　皇太子惇仁孝聪哲久司七鬯军国之务历试参决宜付　大宝抚绥万邦俾　予一人获遂事　亲之心永膺天下之养不其美欤　皇太子可即　皇帝位朕移御　重华宫遂　内禅如　绍兴三十二年之礼　重华宫　重华殿二扁皆
光宗皇帝用　隆兴故事恭书【重华宫有一净室　寿皇终日宴坐其闲几上惟书籍一部及笔砚楮墨而已近珰尝奏　高宗皇帝留下宝器图画　陛下盍时取观　寿皇圣论云　先帝中兴功德盛大故宜享此　朕岂敢自比　先帝皆锁闭不开○元夕后三日　宣嗣秀王伯圭宴集伯圭奏　陛下对此良辰美景亦领略之否　寿皇圣谕云十四日　嗣帝过此排当十五日不饮是夜但鼓琴两曲左右报月色甚佳遂出巡檐赏月已而饮汤一杯至二鼓就寝大凡饮酒不可连日令人神思不清　人主没人道得若不自禁制任意恣纵何所不可非独酒一事也○近珰奏当修　重华宫旧例须关　朝廷出钱下临安府转运司应办　寿皇圣谕云此闲无用钱处所积甚多只用　重华库钱不必关闻南内暨役成更不官差一匠一夫○已上三事据倪思记所闻于伯圭子师禹(经鉏堂杂志)】
慈福宫
即　重华宫以奉
宪圣太皇太后
寿慈宫
即　慈福宫以奉
寿成皇太后
  　　东宫
绍兴三十二年五月
孝宗皇帝为　皇太子始有　诏讨论　东宫典故越句日即受禅　乾道元年　庄文太子受册尝下礼工部太常寺皆无典故可稽惟武臣张孝杰能记　政和制度止系厅堂并诸官属人从屋宇七年
光宗皇帝升储乃　诏于　丽正门内之东盖造
太子宫门　淳熙二年始创射堂为游艺之地囿中有荣观玉渊清赏等堂及凤山楼皆次第建置
宁宗皇帝山　嘉邸
理宗皇帝山　沂邸入继　大统不皇筑宫
今上皇帝位　青宫始于　禁中营建大氐不以为定所
　　　资善堂
起于　绍兴初
孝宗皇帝育　宫中遂造书院于　行宫门内曰资善堂以为就学之地亦无定处
　　　学士院
在　和宁门内盖沿唐北门之制也
　　　　玉堂
高宗皇帝用　淳化二年赐承旨苏易简故事御书赐学士周麟之等刻石厅上有记【臣麟之近于经韩奏事因言昨被　旨撰皇子赐字　上宣谕曰此学上院故事不欲废也臣恭聆　玉音窃仰　圣主深略纬文远猷绳武事无巨细允迪前徽一出言不忘典故而禁林自　祖　宗以来优宠词臣赉贶非一昔有巨丽今独阙焉　睿训及之不可默已即具奏　国朝　淳化初　太宗皇帝尝以　飞白书玉堂等四字　赐翰林学士承旨苏易简谓宰臣曰易简告　朕求此数字卿可召至中书授之它日为翰林中美事字俓二尺余龙鹄之势曲尽神妙曩更变故石本亦罕有存者恭惟　皇帝陛下圣笔天纵超冠百王万几燕闲染翰弗辍　龙文龟画刊在翠琰布列中外焜耀群目学宫儒馆贲饰尢多惟是玉堂直庐密迩　清禁臣愚猥以末技误膺简擢典司　内命丁辰晏清书诏甚稀铃绦不鸣愒日无补曾勿能考援故事裨缉阔典以为万年无穷之休臣则有罪敢昧死以请　制曰可越翼□　内出玉堂二大字以赐奎壁焕烂自　天而下光气昭倬发蔀烛幽开缄竦瞻爵跃咏叹视前世所谓画起平云点蹲芒玉者不足以进于此顾臣谫陋大惧勿称及入谢复得请于都省　宣示宰执俟中秘暴书俾侍从馆阁官咸得观仰仍以石本分赐士林歆艳皇乎哉　中兴之伟观一代之弥文也臣谨按玉堂本汉别殿在未央宫与清凉宣温神仙长年金华白虎麒麟列峙相望史不详着而略见于李寻翼奉传然则玉堂盖殿名也待诏者有直庐在焉故寻自谓久污玉堂之直易简所乞　太宗所赐实取诸此后以避　英庙讳至　绍圣初始掇取二字榜于院而识者非之谓不当以前代殿名　皇朝宝札揭之于臣下止息之地今臣建请则所不敢惟是仰承　德意勒石旌事以永亿载之传广四方之藏侈儒生千一之遇使天下后世咸知　皇帝陛下典学稽古迪文右贤艺兼于道能润色洪业不废故事如此是则渥恩出于非常旧典振于已坠皆不失　太宗皇帝本意丰功盛烈醲化懿纲巍巍乎与淳化比隆矣辄举大概书于下方用对扬　明天子丕显休命】 　庆元五年更造玉堂殿　诏止以玉堂为名【据翰林遗事玉堂本以待　乘舆行幸非得常居惟礼上之时略坐其东受院吏参谒】 　景定五年　诏复寓直旧制　御制诗一首并序赐直院牟子才马廷鸾曰学士寓直玉堂此盛典也今复见之爰以诗赐　右掖摛文步武高绫衾寓直焰兰膏当年宫锦飞双鹄今夕僊图看巨鳌诗赐玉堂苏易简光摇莲炬令狐绹明时盛事今重见爰制篇章示衮褒臣子才等刻石恭跋【玉堂地切　禁省诸学士职其闲者皆有儤宿之直以备天子顾问唐人每以北厅阶前花砖道为入直之候故旧规交宿例有早入晚入伴入之名　国朝因唐制然学士皆早入又单直无复伴入故　太宗以来双日夜直只日下直后遂定双日锁院只日宣麻而只日至晚乃下直　真宗时昉轮讲筵官备宣引咨访故每夕两员略如旧或遇学士独员　元丰则三直免一宿　元佑则两直免一宿始犹有　特旨免直以示优异者后遂令请告者以次递宿则益严矣　南渡日不暇给及　高宗肆笔玉堂寓直有所　隆兴初乃诏讲官轮直加　真宗时而　孝宗优待词臣若周必大诸臣所记尢近代罕见台谏以暂摄寓直旧弼以内宴留宿又皆夸为盛事焉此宿直之大概也因循浸弛数十年来内宿有历视为文具未闻有一人踏花砖道候日影者　景定甲子五月辛未有　诏复旧制偶臣子才再入叨首直忽貂使自　天而下　赐臣子才臣廷鸾以　御书　御制五十六言诗一首叙引纪复直为玉堂盛事者又十八字金石锵蔚　奎壁昭回拜伏跪观心目焜耀臣子才臣廷鬻皆恭和以进搢绅学士传诵称说以为甚盛举尝观自昔帝王善为歌诗者莫如虞舜然皆有所为而为之南风之歌为阜财解愠也赓歌之诗为敕天之命也卿云之歌为配天之灵也缊之于心发而为诗达其心之所之于君臣天人之闲岂后世歌大风而见霸心咏微凉而起爱心者比今　圣制盛矣岂特以私臣子才臣廷鸾而已要有为而为之所以示右文重复古也　圣人之文词立道备无此言则天下之理有阙讵不然哉且自昔人主在位久则土木甲兵狗马毕弋祷祠方技之事或不免于是　上临御四十一年矣　圣心与道一恬淡寡欲每中禁清坐往往夜分不寐益思亲近儒生学士访求治要而心之所发又率有关世道其所以诒燕谋于万世诏无穷而垂罔极者可谓远矣臣子才臣廷鸾既猥被　盛赐窃窥　圣作不过借绹易简以示宠褒然绹在大中其事至浅鲜自谓最承恩遇而入对延英未尝不汗洽浃背则其平日决无犯颜敢谏之事易简之贤遭逢盛时盖非绹所敢望第大言等作其词微侈恐有宋玉景差末流之失臣等所愿砥砺名义激昂志气求无负　天子所以宠褒之者文章小技盖不足云乃相与谋勒诸乐石用摅景光而臣子才臣廷鸾所和文义至陋固不敢附见下方而具着其所然者使观者有考焉是年十月丙午】
　　　　摛文堂
在玉堂之后东西两合以处词臣
宁宗皇帝用　政和五年赐承旨强渊明故事御书扁赐学士高文虎有记【臣仰惟　皇帝陛下聪文英浚卓冠百王孝俭恭勤超越千古玑玉瑁翠之奉弗玩弗亲声色燕曼之娱是屏是远惟思延尚儒雅博考艺文汲汲皇皇如恐弗及听朝日昃两临讲帷　宫庭清闲常　御翰墨是以　帝学时敏造乎高明　圣笔天成核乎精妙诚皇王之极挚书契之罕闻也臣猥以谫才待罪翰苑略无美报可称　渥恩惟是直庐密接　清禁若初肇址爰在　中兴岁月寖迁区宇滋圮非所以奉　宸画辑儒绅也臣进读　迩英冒尘　渊听愿加新辟式侈眷私　圣度优容臣言随格于是外而京守内而典司袛承　诏音遄力营刱咸释　上意遹图厥功中矗崇基载登　奎榜旁连翚舍迭处词臣扃庑区分图籍彪列靖深敞奥视昔逾闳悉惟元勋力赞　英断肆（月分）　隆旨仍名玉堂　亲洒　宸毫增宠禁直乃十一月以摛文堂三字下　赐小臣昭回之光照映天地婉结之妙经丽辰星皇乎韪哉臣切以　列圣继承惠遇多士　明谟述作振迪斯文粤自　太宗首赐飞白至于　高庙复被奎钩今又　天辉下临宝翰洊锡　皇文　帝藻迭矩而重规河图洛书交烛而并耀允谓千载之旷逢一时之丕铄矣初玉堂为西汉殿名与清凉宣温金华麒麟列于未央宫旁分严扃以居待诏所谓玉堂之直翼奉尝历是选　淳化宸翰盖取诸此　绍兴初以避　英宗庙讳只榜以二字然臣下止息之地不当以前代殿名　圣朝宝札扬之周麟之盖尝叙此兹乃浚发　睿思垂洒　翰题上以昭尊　祖之休下以彰待士之宠其视无忌师道被鸾虬之赐至德处俊蒙（楫戈）翼之褒参诸显荣万万莫拟臣尝闻尧以文思而运帝德舜以文明而协帝华夏之历年祗于文命周之过历郁乎有文然则帝王相传以文建治也尚矣　皇帝陛下若稽古训左右贤规订制而辨仪披图而诹律文之经也黼黻大猷金玉百度德修而远格仁洽而政醇文之效也　皇化之盛炳炳麟麟增光　祖宗润色鸿业诒谋燕翼其繇是而推焉臣弗佞虔奉　宝墨被之翠（王民）对扬　天子显休于千万世云　庆元六年正月一日】
讲读官宿直位次
在院内　隆兴元年　诏经筵官直宿稍复
祖　宗故事八月直院刘珙以直宿位次屋宇窄狭乞行展盖从之【周必大玉堂杂记云　隆兴初用　真宗故事轮讲筵学士院官直宿禁林每夕两员以备　宣引咨访其后以两人难独召若同召则议论难尽止命一员递宿闲遇除授宣锁讲筵官已入直率闻　命苍黄而出或偶值本院官直宿就留锁院则不系当日与否往往特宣云每直两日谓之头直未直】 
今上皇帝即位　诏仍宿直以便访问
咸淳临安志卷之三
　行在所录〔三〕
　　郊庙
　　　郊丘
在嘉会门外南四里龙华寺西　绍兴十三年正月礼部太常寺请依　国朝礼制建坛于国之东南坛侧建　青城斋宫乃命领殿前都指挥使职事臣杨存中知临安府臣王（日奂）等相视修筑为坛四成上成从广七丈再成十二丈三成十七丈四成二十二丈分十三陛陛七十二级坛及内壝凡九十步中外壝通二十五步燎坛方一丈高一丈二尺在坛南二十步内地余四十步以列　仗卫惟　青城斋宫及　望祭殿　诏勿营临事则为幕屋略仿　京师制度大殿曰　端诚便殿曰　熙成其外为　泰禋门是年六月降　诏曰朕嗣膺历服越在东南念初载于维扬尝肇禋于泰畤深惟　累圣之成宪必遵三岁之亲祠四涓路寝之筵久旷圆坛之礼今日上穹垂佑边境休兵寇盗弭宁民俗康阜日致　慈宁之孝岁收高廪之丰格此多祥敢忘大报见　祖　祢于诸室合丘泽之一祠嘉与臣工共图熙事　朕以今年冬至日有事于南郊咨尔攸司各扬乃职相予肆祀罔或不恭十一月庚申始用　元佑郊礼合祭天地设大神大示及
太祖皇帝
太宗皇帝配位并从祀诸神几七百七十有一【昊天上帝皇地祇位于坛上北方南向西上　太祖皇帝　太宗皇帝位于坛上东方西向北上席以蒲越天皇大帝五方帝大明夜明北极神州地祇十位于第一龛北斗天一太一帝座五星十二辰河汉等内官五行五岳神位六十有九于第二龛二十八宿等中官五镇四海四渎神位百七十有二于第三龛外官山林川泽丘陵坟衍原隰神位百五十有六于内壝之内众星神位三百有六十于内壝之外第一龛席以稿秸余以莞而席皆内向嘉泰三年增太子星庶子星宋星感生帝四神位】 设祭器九千二百有五卤簿万二千二百有二十人【二十五年郊增三千人】 祭器应用铜玉者权以陶木卤簿应用文绣者皆以缬代之　隆兴二年
孝宗皇帝始　郊改用献岁上辛　诏曰朕比以军兴未皇郊见欲涓建巳之月已戒先庚之期幸消弭于外虞惧稽迟于大报敬惟元日正得上辛合鲁经启蛰之文法周室用骍之礼神厘可逆犹汉帝拜于甘泉祖武是绳盖　太宗行于　至道式从改卜虔举彝章今以来年正月一日有事于南郊【先是臣僚言　国朝多用冬至　干德元年艺祖皇帝初行郊礼是年冬至适在二十九日以其近晦遂改用十六日甲子取古人避天忌之说今初郊皆依　干德故事然冬至亦在二十九日请详议改用吉日故有是诏】 三年以　寝殿在净明寺易安斋去　青城稍远乃徙寺之旧　熙成殿于　端诚殿后以充　寝殿　咸淳二年
今上皇帝将　亲郊　诏知临安府臣洪焘修盖熙成殿　寝殿其　端诚殿诸门　望祭殿仍用幕屋竣事撤之时以丁卯正月上辛行礼用　隆兴故事也太傅右承相臣贾似道恭撰庆成诗以进【皇图新景运明德典神天大报严郊始弥文轶帝先若稽参玉匮穆卜习琼篿上日虞禋重寅正夏礼颛鸿仪时损益骏命日洪延　干德垂元范　隆兴阐圣传华蕤（上甫下方）絫洽懿铄炳重宣紫畤觚棱左青城斗极边云緌骈蠖略星仗扈蜵蜎太室将晨祼斋宫揭夕虔灵承怀洞属称秩奉明蠲爵羃匏茅秸龙章珽紞綖闲镛仪綷羽衡楅洁纯牷卫戟金枝植峨璋玉佩鋗琮方展黄粹璧美放苍圆田烛腾熙彩京柴达信烟礼容昭肸饰祭本在心渊殷荐初行豫精诚夙厉干孝思恭谅默学典就存肩俭朴丕齐俗宽弘大立贤舆图恢蜀土烽燧息甘泉腊信标霙瑞春曦表物妍交神从可质式礼灼无（上侃下言）　銮御回　端阙鸡书舞广埏寿称　长乐晓嵩呼　未央前使领惭雝相伻从忝集竣早衰徒备位知止盍归田熙事登徽谍微忠旅颂篇三灵高下顾一敬始终坚虎拜歌成昊于皇万亿年】 
谨按　国朝祀典岁中祀上帝者四春祈【上辛祈谷】 夏雩【四月】 冬报【冬至日】 皆即郊坛惟秋飨【九月】 不坛而屋设位于净明斋宫【春夏冬遇雨亦望祭于此】 皆遣官行事明堂　郊丘之岁则飨报不重举
　　　明堂
即　文德殿谨按　国初循隋唐制每岁季秋大飨止于郊坛寓祭　皇佑二年始议　明堂飨
帝飨　亲诏礼官讨论是年九月辛亥行礼自是着为定制　绍兴四年　诏曰朕飨帝以诚为民徼福顾时难备物订　郊报之未遑然礼有从宜用　宗祈之继举将合祛于天地仍并侑于
祖　宗即三岁之当祠裒百神而茂对颇益会稽之近制率循　皇佑之前规庶格精禋克臻嘉贶朕以今年九月有事于　明堂咨尔列位庀厥攸司相予祀事之恭毋怠官常之责【既而太史局言自来　明堂用九月上辛　绍兴元年九月八日辛丑缘未得九月节改用十八日辛亥今初五日辛亥亦未得九月节宜用十五日辛酉系节气内上辛从之】 命守臣粱汝嘉同修内司度建　礼殿设正配四位增从祀诸神位凡七百六十七　亲洒　御墨书　明堂及　明堂之门六字七年始用　先朝亲飨故事前二日　朝献景灵宫前一日　朝飨　太庙【初　宫庙皆寓温州每大礼率遣官分诣至是已迎奉　神主于新　太庙而景灵宫犹未建但即　常御殿设位朝献】 皆如南郊之仪
孝宗皇帝即位以来四举　郊礼盖当时议者惑于严父之说不敢议及　宗祀　淳熙三年权礼部侍郎李焘始以为请不果行六年礼部尚书兼翰林学士周必大与诸儒再引焘议【其说曰宗祀文王乃在成王之世则明堂不专以父配所谓严父者盖指周公推本武王之志追尊文王之功自周公言之故曰严父今若特举秋飨于礼为允】 诏从之是年九月辛未遂合祭于　明堂奉
太祖
太宗配如　绍兴礼故必大视草　赦书明着尊祖之说曰惟周成宗祀洛中陟配于文王惟汉武合祠汶上推严于高帝盖必大所自记云
　　　太庙
在瑞石山之左　绍兴四年　诏守臣粱汝嘉造用太常少卿江端友之请也　正殿七楹分十三室【祖　宗室十一夹室二】 五年四月权太常少卿张铢奉迎神主至自温州五月二日　车驾行款谒礼七年改为　圣祖殿【时　驻跸建康载　神主以行遂即建康立　太庙】 十二月复奉　神主还临安十三年礼部太常寺修立郊祀前一日　朝飨行礼仪注设七祀位于殿下横街之北【司命户灶中溜门厉行】 又设配飨功臣位于横街之南皆次内【此据会要所书而旧志谓二十七年始复功臣七祀之祭未知何据当考】 十六年用给事中段拂请厘正礼器而室隘不可陈列监察御史巫伋请增建庙宇乃从西增六楹通旧十三楹每楹为一室东西二楹为夹室又增廊庑作西神门　册宝殿祭器屋库屋十九年建　斋殿　绍定四年毁后重建　景定五年以垣南民居逼近厚给之直令徙他处即其地作致斋合子四十四楹前窾墙为小门又斥粮料院白马神祠依山拓地为庙堧　咸淳元年添置
理宗皇帝祏室今通为室十四帐座皆当中而少近左盖右壁藏
神主又有二成之台为祠官升下以奉
神主出入之地故也
配飨功臣位次
太祖
韩王赵普　　　周王曹彬
太宗
太师薛居正　　太师石熙载
郑王潘美
真宗
太师李沆　　　太师王旦
太师李继隆
仁宗
太师王曾　　　太师吕夷简
侍中曹玮
英宗
司徒韩琦　　　太师曾公亮
神宗
太师富弼
哲宗
太师司马光
徽宗
太师韩忠彦
高宗
太师吕颐浩　　特进赵鼎
蕲王韩世忠　　循王张俊
孝宗
太师陈康伯　　越王史浩
光宗
太师葛邲
宁宗
福王赵汝愚
　　　四祖庙
在太庙诸室之西　绍熙五年建奉
僖祖
顺祖
翼祖
宣祖每三年以孟冬　祫飨即庙行礼次诣
太庙
　　　景灵宫
在新庄桥之西　中兴初四孟　朝献皆于　禁中行礼　绍兴十三年臣寮言　景灵宫以奉
祖　宗衣冠之游即汉原庙也【按景灵宫本　大中祥符五年以　圣祖临降而建　神宗皇帝始广其制】 今就　便朝设位以飨未副广孝之意遂　诏临安府同修内司相度修盖即刘光世家所献　赐第基为之门曰思成前为
圣祖殿
宣祖至
徽宗皇帝殿居中【东西廊图配飨功臣于壁】 
元天大圣后与
昭宪太后而下　诸后殿居后【殿各有名见后】 既成七月上行款谒礼时　神御犹在温州乃设幄行事十月吏部侍郎江邈始迎奉以至二十一年议广殿宇韩世忠家复以　赐第献遂增建前殿五楹中七楹后十七楹自是　斋殿　进膳殿　更衣殿寝殿次第皆备焉　咸淳五年　诏守臣潜说友重建后殿
　　　殿名
圣祖　天兴　　后　保宁
宣祖　天元　　后　太始
太祖　皇武　　后　俪极
太宗　大定　　后　辉德
真宗　熙文　　后　衍庆
仁宗　美成　　后　继仁
英宗　治隆　　后　徽音
神宗　大明　　后　坤元
哲宗　重光　　后　柔仪
徽宗　承元　　后　顺承
钦宗　端庆　　后　缵德
高宗　皇德　　后　章顺
孝宗　系隆　　后　嗣徽
光宗　美明　　后　光顺
宁宗　垂光　　后　体德
理宗　章熙
　　　御圃
在东斋殿之西循庑而右为大堂三临池上左右为明楼旁有蟠桃亭堂之南为西斋殿【大礼恭谢毕　赐花于此】 西为流杯堂跨水堂梅亭北为四并堂皆　咸淳五年重建又能橘园及桂竹各一区余杂植四时花果亭宇不能备载
　　　崇禋馆
在宫之南　绍兴十八年增建
按朝野杂记
国朝　宗庙之制　太庙以奉　神主一岁五飨朔祭而月荐新五飨以宗室诸王朔祭以太常卿行事　景灵宫以奉　塑像岁四孟飨　上亲行之　帝　后大忌则宰相率百官行香僧道士作法事　后妃六宫亦皆继往　天章阁以奉　绘像时节朔望
帝　后生辰日皆遍荐之内臣行事　钦先孝思殿亦奉　神御　上日焚香凡朔望节序生辰皆亲酌献　太庙之祭以俎豆
景灵宫以牙盘　天章阁等以常馔用家人之礼云
　　　斋宫
在钱湖门外惠照昭庆二院俱为　朝廷祠祭奏告之所惠照有坛殿有燎坛夏至日祭皇地祇立夏祭荧惑立秋祭白帝旁为斋宫昭庆有望祭殿立夏祭南方岳渎立秋祭西方岳渎两庑为致斋合子　淳佑闲守臣赵（上与下心）重修【净明寺斋宫已附见郊丘】
　　　太社太稷坛
在观桥东北自　建炎至　绍兴初有司但奉行祀典而坛壝未建礼器未备　绍兴十二年臣僚建请礼寺讨论始　诏临安府于城内择地依制度建筑以春秋二仲腊前一日祭其礼典视皇地祇坛之北有灵池遇旱不涸
　　　九宫贵神坛
在东青门外一里　绍兴十三年因太常丞朱辂之请以春秋二仲举行祭礼屋而不坛十八年太常寺主簿林大鼐乞诏有司建坛于国城之东从之坛制二成其一成方各百二十尺再成各百尺高皆三尺坛四方各出一阶西南坤道又为一阶各阔五十尺上设小坛九从广各八尺高各一尺五寸相去十六尺坛下四面为两壝各二十五步礼料一视感生帝其九宫神位北曰太一西南曰摄提正东曰轩辕东南曰招摇中央曰天符西北曰青龙正西曰咸池东北曰太阴正南曰天一
　　　耤田先农坛
在嘉会门外南四里玉津园之南　绍兴七年太常博士黄积厚乞享先农既而司封郎中李涧又乞　诏有司讲求　祖　宗亲耕　帝耤故事下临安府拨田亩营建十五年十一月遂下　诏曰
朕励精庶政抚世多虞念稼穑之艰难欲黎元之给足当食而叹靡敢遑宁今兹休兵息民流徙还业然而田畴未辟游惰尚多岂其三农失职而训勉之道有未至欤仰惟前代亲耕耤田为天下先醴酪粢盛于是乎出敦厖纯固于是乎成使耕与养者知所劝向　朕甚慕焉乃饬攸司经营千亩其以来岁之春祗祓青坛亲载黛耜躬三推之礼以风示于四方庶几力穑服田仰事俯育兴于礼义以致丕平顾不韪欤播告迩遐咸知　朕意十六年正月　亲飨于先农坛神农氏南乡以后稷氏配西乡礼毕行耕耤有　思文殿　御耕位　观耕坛自后岁祀先农于此
　　　高禖坛
在嘉会门外南四里　中兴初寓祭于钱湖门外惠照院斋宫　绍兴十二年太常博士刘爃乞　诏有司讲求坛位乃令临安府于　行宫东南城外随宜修建十六年又以监察御史王镃言下礼寺讨论既而礼官援　嘉佑二年故事谓宜在东方长男之位今坛在　行宫东南巽地未合礼制宜于南郊坛之东相视改筑　旨从之其祭礼设青帝神位版于坛上南向以帝伏羲氏帝高辛氏配西向北上又设从祀简狄姜嫄位于坛下卯阶之南西向北上每岁春分遣官致祭礼毕收彻二从祀礼馔弓韣弓矢入　禁中　皇后及　宫嫔以次行礼十七年　上始亲祠
　　　海神坛
在东青门外太平桥之东　淳佑十二年有　旨中兴以来依海建都宜以海神为大祀下太常议礼　诏守臣马光祖建殿望祭自　宝佑之元岁以春秋二仲遣从官行事
咸淳临安志卷之四
　行在所录〔四〕
　　朝省
　　　三省
尚书省
中书省
门下省
　　　枢密院【国初循唐旧制即中书之北置院　　　　神宗皇帝朝又迁于中书省之西今院在都堂东止为枢属列曹之所盖枢密使率以宰相兼领故自知院以下皆聚于都堂】 
在　和宁门北旧显宁寺　绍兴二十七年建
　　　　都堂【刻周官一篇于正坐之屏】 
堂上列
诏令　御制　御书石刻
　　  　　高宗皇帝
廷尉天下之平也高柔不以明帝喜怒而毁法游肇不以宣武敕命而曲笔况可观望臣庶而容心者乎曹刿谓小大之狱虽不能察必以情为忠之属也可以一战不其然乎可布告中外应为吾士师者各务仁平济以哀矜天高听卑福善祸淫莫遂尔情罚及尔身置此座右永以为训仍札付台属宪臣常加检察月具所平反过刑狱以闻三省岁终钩考当议殿最
右　绍兴三年正月九日　诏恤刑翰林学士臣綦（上宗下山）礼恭书【绍兴三年　行在临安府春正月乙丑　内出　(阙文)　狱之吏付臣颐浩等施行之丁卯有　旨命尚书右司□于石以墨本颁天下　亲札赐大理置之厅事庚午又示六曹两省侍从官使咸知　德意左右司条上刻石所当请者辛未命臣子画篆其首曰　绍兴恤刑手诏且使臣（上宗下山）礼书其后而置政事堂以垂训永久　天语哀矜　云章飞动读者（□双）然或至感泣识仁圣之用心也臣（上宗下山）礼既承　命乃拜手稽首言曰昔舜绍尧之治象以典刑而敕天下以钦哉钦哉惟刑之恤哉可谓□矣详考其书方蛮夷猾夏寇贼奸宄得皋陶为士而五刑五流之用惟明克允犹勉之曰刑期于无刑民协于中时乃功敕□之意盖主于此语其明效则好生之德洽于民心用不犯于有司而终复推美于皋陶曰俾予从欲以治四方风动惟乃之休呜呼钦哉恤哉纔两言耳其利之博不亦至矣乎惟我　祖　宗相承以仁治天下□于用刑同符前古凡大辟具狱必覆按再三有司谳疑常傅生议诛虽大恶罪不以族而吏入人死则废之终身百有六十余年行之不变是以德洽人心不忘戴　宋故虽中偾而复兴　陛下袭积累之休绍艰难之业　诏书哀痛多罪已之辞法令损益申从宽之制布在有司咸可考也顾念兵兴而来郡邑凋敝狱市之寄或非其人棰楚之下不无冤坐日者出五御史分行诸道既俾检察　诏令平反刑狱方临遣焉而未复命也重以吏罕尽公或牵于权势听讼则上下其手议法则轻重其心刑罚不中深轸　圣虑　亲诏中外用申儆之仁心仁闻朝传夕播交乎丕应无远弗格先刻石之颁固已入人肝脾而沦于骨髓矣听之舆诵酌之群情臣知中原之易定而大业可复也岂特长勺一战之胜为足道哉抑臣闻之圣人立教垂训其待人也恕而责人也严待之恕则所不可能者不以望诸人责之严则所可能者不容于不勉恭惟　明诏称高柔游肇事而言不及皋陶则姑以其所可能者望人此圣人之恕也惟待之既恕则其责之必严彼怀私顾望而玩法鬻狱者亦可以惩矣　圣意谆谆方且诲之以仁平论之以祸福丁宁恳恻不啻慈父哲兄之诏其子弟至于定察举之令增赏罚之科俾有司月上而三省岁考颛以平反课其殿最钦恤之旨备形　德音苟有识知孰敢不勉由斯而往遂使人人自以为皋陶而偷刻之风还之忠厚不难致也虽然不精不诚不能动人故动人以行不以言　明诏布告方见于言辞之闲而臣已必其能感人者岂无自耶臣家宝藏　建炎时赐研中使语臣盖　上所常用者研刻　御书曰掺觚濡墨兮中有杀生造次必思兮今世可行大哉言乎夫以杀生之重不忘致□于下笔出令之际而平居几研必对斯铭常人自儆于闲燕之时然则好生之德本于　圣性发为诚言岂惟今日之　诏臣以是知虞舜躬行之效四方风动将在兹乎因并记其事以昭示天下】 
朕日与二三大臣宵旰图政而士风习安泰之久骄怠不恤事机以偃蹇自如为高以缄默不言为智　朝廷有期会而不应责限一日而违辄踰月省部之于监司监司之于郡守文符屡下视之漠然居官者惟务苟且指日望迁□远者动辄迟延力求脱去凡此非庸懦即挟势而然缓急岂肯协济国事可丁宁告戒并宰执台谏率克所职检察中外有仍前骄怠者具以名闻当议重寘于法惟无庇亲故无徇爱憎赏不遗远罚不阿近务在必行仍榜朝堂
右　绍兴二十九年六月癸巳戒饬士风骄怠左仆射臣汤思退谨记【阙文□□□莫如虞舜民□□□□□□□□□□哉惟时亮天功成王董正治官作书为戒□□□□□□□语凡数千百言□□□□□□无为夫无为者□□□□□□所为耶亦曰任使明黜陟公训告纠逖莫不有□□□□□□□万事咸理而后人主端拱仰成于上兹所谓无为而天下治者也恭惟　　　皇帝陛下神圣慈武受命　中兴体天之刚自强不息当昃未馈未明求衣以图回万微之务深感士狃安泰□心易生抱虚求进或□于成乃绎　圣志裁　明诏骏发　睿藻揭示在廷戒休而董威仁宽而义□浑乎虞典之约而周也噩乎周官之详而要也日月之光照耀雷霆之声震迭万方□献群视胥听奔走率职文武各致其能小大无越其思庶有以承休命赞□万分成恢定之功登太平之治而□□□□□□六盛行将见之臣等叨服近司不能总领众职以称　上意大恩宏覆特宽司败　宸翰□□兢□缩栗窃惟　明诏之下□□搢绅之士□□戴奉以周旋着之金石以示万方与虞周之书并传无极乃请于　上刻石于尚书省而拜手书于下方】 
累降　指挥禁约不得以苞苴相贸易交结权要非不严切访闻迩来尚或有之其在州县则科取于民在军旅则掊克卒伍盈车接舰珍甘技巧以为赂遗无名之敛遍及军民可不痛革夫居上位者必有所欲而后人得因所欲以济请托之私凡我在位□皆清白及侍御仆从罔匪正人则苞苴何所自八哉申严戒饬如有违犯重寘典宪断在必行台谏纠弹毋惮大吏在外监司按劾
右　绍兴二十九年六月丁酉禁约苞苴左仆射臣汤思退谨记【臣思退等言伏睹六月丁酉　手诏戒谕臣寮崇尚廉洁禁止赂遗臣等恭惟皇帝陛下秉至德昭大明神圣之资禀于天授恭俭之行厉于身修清心损己既形于识记却贡罢献属发于　诏旨凡四方之以式于少府者蠲减无虑数百千万蠙淮之鱼蜑海之珠意其病民止勿复取纯约之风行廉能之效着尚虑中外之臣狃习弗悛流货市交以紊邦治乃躬洒　宸翰昭示外朝丁宁告戒俾遵于度臣等拜传跽诵震眩心目窃惟古先哲王之治天下善为之本而法辅之盖徒善则人不之畏徒法则人不之服善法相须乃克用乂今　陛下修身而善立御众而法行群工庶臣孰敢不正敢不钦应在昔成汤远声色薄货利陈六事而戒苞苴辨三风而绳徇货暨周文王卑服即功庶民惟正之供德圣功神实基大业惟　皇有作视古一揆用能恢　中兴之绩成太平之治实天下幸甚臣等昧死请以　诏书勒之坚（王民）置于文昌都省使荐绅士大夫见者竦目闻者倾耳回心易行以廉相矜以称　明诏惟　陛下财幸　制曰可越八月己未刻　诏书于石】
　　　　　孝宗皇帝
朕嗣承大业夙夜求济愿德弗类历日弥久国家之势未复乎安强所赖荐绅大夫明宪度总方略率作兴事□规□□图属□□告在位申饬□柙使各□尚名节恪守官常□好恶于用舍之际者亦深切着明矣而百执事之闲翫岁愒日未喻　朕志□□之俗犹在□□之习尚□便文□□□为智摸棱不决□□□拱默为忠纯以缪□□宽厚隆虚名以□尚务□□□□□□□□□□□□□□□□□□□□从缔交以附□甚者责之事则身□激之言则气索曾微特立独行之操安得仗节死义之风　朕甚不□□□天下之风俗之好恶　朕所趣乡荐绅大夫其知之矣　朕躬秉是道嘉与宇内之士共繇□□而俗习□岂廉耻道丧日久□□□所入者深欤抑告□□恻未能孚于众也书不云乎格则承之庸之否则威之继自今其□易虑激昂厎厉毋蹈故□□则尔嘉尔或不从　朕□罚及尔身弗可悔布告天下使明知　朕意【石刻漫灭多阙文】 
右　乾道六年十月戒饬士大夫宰臣虞允文等立石【跋语并漫灭不可辨识】 
朕□□俭以先天下无暴征无苛取期吾元元跻于富庶之□□国之闲宜若公私交裕矣今顾不然丰年乐岁中外少事或未免于匮乏州迫其县县迫吾民其故安在毋乃赋入寡而用度众欤吏二千石有能不能欤将轻费妄用莫知撙节欤　朕既深居九重无以遍察故分道置台寄耳目于尔漕臣职当计度欲其计一道盈虚而经度之也职在按察欲其蚤正素治毋使至于病民也厥或异此　朕何赖焉且汝不闻黍苗之诗乎我任我辇我车我牛谓美召伯能成转餫之功也后世以是名官宁无意耶曰阴雨膏之言能养民如膏雨也其卒章曰王心则宁言家给人足乃能安王之心也汝等得不深思古谊视所部为一家周知其经费而通融其有无廉察其能否而裁抑其耗蠹数者备矣郡计何患乎不足郡计足则属邑宽属邑宽则民力裕民力裕则　吾宵旰之虑释国有信赏于汝何吝若乃有余者取之不足者听之逮其乏事然后从而劾之斯亦晚矣是则黜罚之行奚独郡守而已诸道转运其明知朕意
右　淳熙六年三月饬漕臣裕民力右丞相臣赵雄等恭跋【淳熙六年三月丁丑臣雄臣淮臣良臣奏事　殿中　天慈恻怛有民力未裕之叹因出亲笔手诏示臣等再拜跪受退即捧谏紬释至再至三仰见　圣明总核庶职轸忧元元所以加惠至厚天下幸甚臣等恭惟陛下俭德冠乎帝王仁心同乎天地爰自即位池台弗增车服随给横恩妄予毫发不私厚赋重征蠲贷略尽是宜民力全实无媿前古之盛乃名藩大府犹以病告致勤　九重宵旰之念士大夫交议莫识所由及恭睹　宸奎敕戒漕臣将使审计经度任州县有无之责乃知　圣鉴高远推见本原德意志虑非臣等所及臣等谨奉明指寅布中外越二日又请刊石以副墨遍赐诸道　制曰可臣等窃以天下譬犹一身一身之闲血脉流贯则四支和平天下之势上下通融则百职修举此理之必然也昔刘晏号古今计臣之冠究所设施不过取羡补乏蠲荒敛丰其后兴利之臣乃不问有无一切殚竭国计未羸而民力惫矣是故转漕之任一道是寄盈虚缓急所当其体若乃智虑不通规为不豫悉取其有余以徼强济之名安视其不足而诿旷败之责自谋善矣谓　公上何兹非置使之本意也今　云章昭回　圣谟广大凡厥奉承曷敢不敬敢不丕应诗云肃肃王命仲山甫将之邦国若否仲山甫明之臣等不佞尚能恪意悉力以助扬　圣意若其受　诏不虔与夫称职有闻则当甄序以诏赏罚既入石谨拜乎稽首而书于下方】 
朕惟监司郡守民之休戚系焉察其人而任之宰相之职也敬选授之际惟计履历之浅深不问人才之贤否则政治之阙孰甚于斯今后二三大臣宜体国爱民精加考择既按以资格又考其才行合是二者始可进拟夫然后事得其宜用无不当如非其人将见动违三尺民受其弊而无所诉虽日降　指挥约束但为文具而丛脞于上何益治道哉故传曰为政在人卿等其谨之毋忽
右　淳熙九年五月　诏大臣精择监司郡守右丞相臣王淮等恭跋【臣淮等猥以非才叨辅大政仰惟　皇帝陛下神心渊懿经纬万方旰食宵衣罔不惟民之念乃五月丙子　内出　御笔手诏宣示臣等辞旨恳切训戒丁宁谓民情之惨舒系政治之得失监司郡守责任尢重选授之际勿专履历惟才行是择臣等拜手自讼失职之咎　圣恩宽大未忍加诛越七日癸未奏事　延和臣俯伏待罪　天颜怡愉赐以尉藉且曰兹用人之弊所从来久方勉卿等相与励翼匪专为今日设也臣又再拜言曰昔成王作周官以戒其臣亦曰举能其官惟尔之能称匪其人惟尔不任盖用人宰相职也厥或不任责将焉归然自古用人为难资格可以待平进而其失也拘未免贤愚同滞之讥才望可以示奖拔而其失也肆至有私意抻扬之患合是二者　幸诏臣等　圣谟高古确然用人之大法臣等敢不洗心涤虑恪遵　丕训刊诸乐石置政事堂之东监观自警继自今周旋审绎必求名实相应以无负　陛下拜剌史守相之意敬书下方用诒永久】 
比以听政之暇尝制春赋一篇因嘉雨旸之时而喜农功之兴也今书以示卿等　玉历告新春令既班览天字之澄穆喜物情之舒闲乃思高明之观歌七月之诗而知王业之艰难厥初有神句芒司权木德在行而东启斗杓直寅而左旋鼓一气于群动纷万生之自然羲和于是以缓辔而逶迤乎北陆之躔晓光曈昽寒威乍收轻尘不惊晴烟飞浮聊凭虚以注目欣芳郊之可游想都人其往来莫不意适而心休俯观长江东并海门息灵胥之怒涛浴扶桑之朝暾越山前陈苍翠穹隆云气杳霭疑神人之所宫千岩万壑虽不可以历览而足以想象于匈中遐瞻原隰弥望不穷浃土膏之流润将劝功于九农碧草萋其带露游丝飘其曳空丹绿兮众芳超遥兮春风春风兮来归信吹万之不同散霏雨之漠漠泛平波之溶溶若夫朝霁夕阴异态殊观回薄太虚不可控抟者春之容也总总林林万汇一律鱼跃鸢飞各遂所适者春之功也虽然天地之气犹环无端既莫索其至隐顾孰窥乎本原惟寒暑之迭运盖阴阳之相生彼三春九夏之异其亦犹大道之强名且夫碧实朱英秾苞艳葩荣于春者冬心瘁（木卉）于夏者秋必花擢乔松于岁寒出奇卉于天涯知深仁之被物曾何闲四时与幽遐吾将观登台之熙熙包八荒而为家穆然若东风之振槁洒然若膏雨之萌芽则生生之德无时不在又何羡乎眩目之芳华已而举觞襟怀豁焉望飞云之缥缈送归鸿之翩跹心游乎造物之表寄妙用于无言
右春赋右仆射臣蒋芾等谨记【皇帝宅位之六载储精思道求所以调四气育万物者动静语默以天为宗雨旸以时农事将兴　帝心乐焉乃二月辛丑出　御书　御制春赋以　赐臣等臣等既下拜登受窃伏思念帝王之德莫大于法天天道之妙不可得而见也可得而见者天时之运行而已四气之序而春首之万物之众而春生之溥博渊深无所不被求天道之端孰要乎此孔子作春秋书春于王之上而以正次焉春者天之所为也正者王之所为也欲使王者上承天之所为而下以正其所为盖一经之大要也　陛下聪明睿知得孔子不传之学于千有余岁之上故能承天意以从事宏莫言廓度包括幽遐则与春同其大湛恩厚泽涵濡微小则与春同其仁范围着于德业发挥形于赋咏大哉　帝王之言其视春秋之书异代而同旨鍧乎雷霆之声也焕乎云汉之章也汉高大风之歌武帝瓠子之作方斯远矣臣等待罪迩列获拜非常之赐口诵心惟以谓　陛下法天之德于此乎见顾惟昧陋无以仰赞财成辅相之妙唯是倡率在位毋聚众以妨农毋严刑以伤生毋竭川泽毋杀胎夭日夜思所谓布德和令行庆施惠者以称陛下仁民爱物兼容并包之意庶于代工之义无愧焉谨以　宸章刻之乐石复叙钻仰之诚书于下方以对扬　天子之丕显休命○先是宰执奏事　上曰人主不可不知民事　朕近尝作春赋放苏轼赤壁赋为之大意言农事方兴要使无失其时宰臣魏杞请窥圣作故赐之】 
朕闻君人者以任使百官为事者也百官者分其职而治其事者也故设是官必有是事任是事必有是人任得其宜则百职举而众事立任失其宜则百职废而众事隳何则人材有能有不能固不可一概论也离娄之明足以察秋毫使之正五音则非所宜也师旷之聪足以正五音使之察秋毫则非所宜也尝观古先哲王命官之际未尝不扩独智以照临稽众论而遴选以谓不如是则或违其所长而强其所短譬之用直木以为轮曲木以为桷鲜有克胜其任者矣于是精择其材之所宜俾居是官而任是事如舜之咨四岳求其能熙常载者佥以伯禹为宜舜知用伯禹之得其宜也故命之曰汝往哉又求其能典三礼者佥以伯夷为宜舜知用伯夷之得其宜也故命之曰汝往钦哉至于稷之播百谷契之敷五教皋陶之明五刑垂之共工益之作虞夔之典乐龙之纳言凡九官十二牧之属明明在朝济济布列犹耳目口鼻之不相为用犹又负偃植之各安所施而又三载始考绩三考然后黜陟幽明择之既如此之精待之又如此之久此虞氏之朝所以无旷官而重华之治所以亘万世而不可及也后之人君有志于图治者非不欲求其材之所宜而任使之也人臣之欲致其君者亦非不欲因其所咨而举得其宜也然得人之盛卒与虞舜相远何哉岂非择之不精而任之不久欤呜呼邪伪乱真比比皆是知人则哲前圣所难以美恶取之则或失于貌以辩讷取之则或失于言舍言与貌而求诸毁誉之闲则又有无辜之毁无实之誉然则人之才否终不可得而见耶曰天机动于自然而趣操得于行已固有不期见而见者苟在上者察材能之实去好恶之私虚以接下奋刚断而不疑在下者存公正之心舍亲旧之比忠以事上临利害而不移择不厌精待不厌久小有以成小而天下无废事大有以成大而天下无废政如是则太平之基可立先王之治可追顾不韪欤
右用人论左仆射臣陈俊卿等谨记【乾道五年十月十五日　皇帝召臣俊卿臣允文臣克家对　选德殿坐论用人之道使各疏所见以闻臣俊卿等既退悉昧死上愚对越十一月五日　皇帝复御　选德出　御制用人论幸赐臣俊卿等臣等下拜登受伏自惟念一介诸生遭值盛明待罪宰辅不能竭尽小臣事君之义罪当万死　皇帝陛下天纵日跻之圣渊懿之学度越百代而任贤使能之志骏发　睿藻风厉迩列轶古中兴臣浅陋诚不足以测识　圣作万分敬用侈金石之垂昭示无极敢拜手稽首言曰粤自皇降而帝炳诸典谟以冠德卓踪者莫崇乎勋华禹益皋夔密勿之辅交修法宫动容貌出辞气钦俞吁咈不越知人官人之训载籍之传维见可观也　今皇帝丰茂世之规监于唐典振起众治宣昭四方之士而器使之天日一临贤佞忠邪莫得遁其情状而量材度德饬戒不忘　奎文天章纡余闳肆皇乎载赓之歌廪乎奉璋之诗丁宁周密亲典谟有加焉规摹盖宏矣臣等惟天下之治匪人材罔攸济梁百尺之观航千仞之渊亦惟深山大泽之材是度是用材弗于良实败乃事功然因能任官进贤绌不肖者大臣之职是心一不公侧私欲蚀之乱其聪明逆曳倒植之讥响答而（上鹿下囷）至必杜邪枉之门开众正之涂不倚不偏如　陛下之所诏则百辟卿士穆穆布列若烛照数计而龟卜也臣等敢不蚤夜诵而法式之精白一心以对扬　明天子之丕显休命】 
御书益稷篇　赐新进士【乾道八年】
　　　　　宁宗皇帝
朕惟方今大计在宽民力睠兹二浙实拱　行都尢当优恤以厚根本况承平岁久生齿日繁程其赋租之余重以身丁之敛吏弗加省民轮益艰中夜以思靡遑安处非不知国用所系储积宜丰顾宁损于县官以少纾于百姓爰敷旷泽庸示至怀其两浙路身丁钱绢可自　开禧二年永与除放付三省
右　开禧二年十二月免两浙身丁钱参知政事臣张岩等谨记【臣等闻　圣人用心惟知约己以裕乎民未尝竭民之力以自养故取于民有节藏富于民而民不贫禹匪饮食恶衣服故能致九功之惟叙文王卑服即康功田功故能使万邦惟正之供然则恭俭节用诚圣人爱民之本富民之要欤恭惟　　皇帝陛下仁义见乎躬行恭俭由乎天性宫室苑囿未尝营也而因于旧服饰器用未尝华也而安于质忧勤念虑一纪于兹朝访夕咨无非细民疾苦之事乃岁在乙丑十二月十九日因立春之朝布宽大之泽　御笔手诏取二浙之民身丁钱四十三万一千余缗绢一十二万五千有奇自开禧二年永与除放　诏书一出父老扶杖而观莫不感泣流涕相与叹息已而鼓舞四出欢声如雷感动之机其速如此　圣上岂不知经常不可以有亏用度不可以无备一旦捐以与民兹岂细事盖宁辍毋食毋令儿饥宁减君赋毋令民困　上盖虑之熟也节一人之用活千万人之命散一时之利成千万世之仁君瘠则民肥百姓足而君孰不足此固天之道　祖　宗之意禹文王之用心也臣等敢不精白一心奉承美意销叹息之心于田里集和平之福于国家臣等岂胜大愿谨昧死摹勒　奎画被之琬琰以诏万世使无忘　圣天子之意】
　　　　　理宗皇帝
比年以来朝纲浸弛时事日乖所以并命二相夹辅　王室正赖开明公道振起治功肃纪纲以尊　朝廷用正人以强国势救楮币以纾邦计却胡骑以固边陲清吏道使无贪黩之风淑士气使无嚣浮之习军制当定则饬将帅以去虚挂之籍人心当结则戒守令以行宽恤之思此皆今日至切之务昨来并相往往各分朋党互持已见或借学校之言或买游士之誉交相捭阖阴肆倾排是以猜忌成风众弊胶轕今　朕用搢绅之公言从中外之人望登庸硕辅参运化权继自今勿牵人情勿徇私意户庭必肃使门无杂宾亲干必饬使人无异议以元龄如晦为法谋断必惟其是以赵鼎张浚为戒议论悉主乎公务为正大之规以副倚毗之意故兹札示宜体至怀
右　淳佑十一年　赐丞相谢方叔等
昔王岩叟奏疏于　先朝有曰朝廷之弊莫甚于容侥幸以养蠹尚姑息以惠奸　朕观比年以来其弊大率类此良由廉耻道丧贪竞成风监司郡守以赂而求何以厉其冰霜之操元戎主将以化而得何以窒其溪壑之欲顽钝亡耻者阴结于旁蹊嗜利无厌者依凭乎城社荐举铨曹之良法也或交手而贸鬻朝着名流之清选也或八札而指陈庸庸碌碌者计日以望迁循循默默者扳援而梯进其闲有为外台之按奏言路之抨弹自知摈却于　公朝乃复夤缘于制阃剡章奏辟躐等希荣不思格法之难行直欲营求而得请辟阙至搀于部阙制差无异于堂差遂使国体浸轻政柄旁落外阃之权反重于　朝廷　朝廷之令不行于郡国此侥幸姑息之弊末流一至于此然中书万化之原本宰相百辟之表仪源清则流以清表正则影自正继自今毋养蠹毋惠奸毋以姑息市私恩毋容侥幸废公法监司专廉察之权风采不振者去之郡守任宅生之寄簠簋不饰者斥之将帅不恤士卒狼贪虎噬者屏之士大夫不安命义蝇营狗苟者黜之此皆庶官之事又有关于国体之大者台谏　天子之耳目给舍　朝廷之纪纲无非所以维持公论主张国是夫何近年台谏无特立之操或听命于庙堂给舍多朋比之私或禀承于要路甚者专攻　上身以沽讦直之誉迎逢权势以为躐进之媒是宜振起颓纲挽回陋习使　朝廷有清明之气象可也正　朝廷以正百官正百官以正万民　朕之责也亦惟莱尔股肱之助也书曰襄我二人汝有合哉言曰在时二人　朕以周召望卿卿宜勉副　朕意
右　淳佑十二年戒饬侥幸姑息之弊左丞相谢方叔等谨记【臣等尝谓周官乃成王戒群臣之书有曰以公灭私民其允怀盖公则天理私则人欲公则建诸天地而不悖质诸鬼神而无疑私则作于其心害于其政作于其政害于其事夫委质为臣苟能以公心灭私欲则以此事君俨如对越推以治民民其有不怀服者此成王之训迪厥官盖欲于心学中求之也后世大臣之事君不求之于心而徒求之于政故以自欺为心而事业黯昧不及古人房元龄出于王通之门亦尝问通以正主庇民之道其问善矣而通之说则日能遗其身然后能无私无私然后能至公至公然后以天下为心而道可行矣惜乎其言是也其序紊也公则自无私矣以天下为心则必能遗其身矣其先后次第本不如此河汾师友讲磨犹有欠阙此元龄之止于为元龄而唐之止于为唐也臣等恭惟　皇帝陛下以聪明睿知神武之资全刚健笃实辉光之德　践祚滋久纯亦不已自昔帝王初年何尝不厉精求治往往始勤终怠鲜能全其清明惟皇上清心寡欲原本纯正是以德盛而仁愈熟气老而志益新乃者月正元日特洒宸札训饬大臣以至中外百执事风雷震动云汉昭回臣等肃容跪读鼓舞惊叹以圣训所颁之条目而言谓监司太守以货求谓元戎主帅以赂得谓荐举或交手以贸鬻谓内职或入札以指陈谓剡辟之太多谓阃权之太重此侥幸姑息之弊实以一私坏之又自　圣训所颁之纲领而言则中书之为政本宰相之任道揆正所以表倡群工弥缝万务使其源不清则其流必浊其纲不整则其目必棼至若台谏耳目之官给舍纪纲之地公是公非所当明辨一口附和国何赖焉往者不可谏今惟有革士大夫之心而已苟能以公而灭私克已而复礼纯于天而不杂以人则有协和而无朋比有正救而无附丽暗室屋漏之闲真能以谨独为事则私计之营私谒之至常若上帝汝临鬼神昭布况敢于犯四知之戒以得罪名教乎臣等惟知祗服训彝恪守力践必首明公私之界限而致谨于天理人欲之毫牦每事须可以告之于天可以白之于　君父可以对人言而无愧怍则庶乎上不负　天子下不负所学云】 
虞廷之赏延于世汉氏之官长子孙春秋谓成季之勋宣孟之忠而无后为善者惧矣
朕慨思　开国以来勋臣之裔有能世济其美而不能世其禄者仰所在州军体访保明以实闻以备录用○朕闻　祖　宗立法悉从宽厚惟赃吏之罚独不少贷为其蠹国害民也　朕待遇臣下未尝少恩训廉有铭正欲善诱不谓迩来贪风转炽国与民俱匮而士大夫之家益肥闲有自号清流而居官之污浊尢甚　朕将何赖焉自今小大之臣各宜洗心涤虑毋徇于货贿其或不悛有　淳熙之法在举而行之非　朕得已也
右　宝佑四年十二月录用勋裔戒饬赃吏右丞相臣程元凤等恭跋【臣等仰惟　皇帝陛下德秉干刚化成常久开三纪风移之运当七日阳复之辰　亲洒　宸奎诞告中外以勋臣无后则示以录用之宠以贪风未殄则中以戒饬之严猗欤休哉一劝惩之闲兴起人心转移习俗之大机也舜之赏延于世汤之儆于有位曾不过是我　朝醲化懿纲冠冕千古所以浚行苇忠厚之泽陶羔羊正直之风　列圣相承　家法具在若　绍兴则有佐命元勋访刑子孙之诏若　隆兴则有贪饕无厌抵法不赦之诏夫　祖　宗以仁立国待士大夫过于厚顾于勋旧则世其禄于贪墨者则菑必逮其身非治之宽严尔殊也盖扬善遏恶之公欲使小大之臣别义利之界限审荣辱之枢机举知趣所慕而避所畏此能好能恶乃为仁之至欤　皇上监于成宪揭为　圣谟恢天地父母之心示风雨霜露之教式是百辟形于四方凡委质为臣心具天理目击　训辞思夫旗常之纪绍于司勋者如此宠赂之章速于司败者如彼可不洗心涤虑砥节励行以上副　九重褎表功德董正治官之意哉臣等待罪丞弼祗佩　明纶惟当精白一心为臣工倡谨刻诸翠（王民）宝为大训颁示方国以对扬圣天子休命○先是臣元凤等奏臣仰惟皇帝陛下干运　圣德复见天心茂对新阳洊洒　奎画一则录用勋裔以示劝一则严饬贪墨以示惩　河汉昭回寰宇瞻耸臣等叨居丞弼恭奉　明谟谨当律已率先为贤访后仰称　九重作新之意拟勒坚（王民）于都省风厉四方俾勋阀之家得续遗绪以沐　圣恩有位之臣各思洗心以承　圣训欲望　圣慈特降　睿旨许令立石摹本颁示诸路监司守令俾之仰体　训辞知所畏慕世道幸甚】 
朕于赃吏无所贷以其惟威惟虐大为吾民仇民吾赤子而仇之是与寇贼奸宄者同科而何以为　天子之命吏古人喻贪以狼以硕鼠直目以物类之恶者盖不得复言人矣惟彼贪夫憯莫之惩侵牟矫虔罔知盈厌　朕夙兴夜寐忧苦万民封培本根每惧弗蔇郡国之吏乃淫从其欲以蠹厥生闲闻田里凄砭人眼恻怛以还又甚自愧　朕惟民生寡乏由于贪官之肆诛求贪官充斥由于监司之不按察抑无瑕可以戮人轨度其信而后可以治人初亦无以大相过耶　我朝戢贪　家法具在　中兴而后特为详密监司不按劾而台臣弹奏则坐监司罪此　绍兴十二年九月之　诏也以发擿而为殿最不劾则重行贬黜则是年十月之　诏也上下相蒙习为偷惰宜寘重宪悉具臧否连衔闻奏违则弹劾又十三年九月与三十二年十二月之　诏也又如　乾道元年之正月四年之六月　淳熙九年之三月十一年之六月　庆元二年六年之正月皆有　诏而　诏不止是也率以外台耳目不当蔽塞失察之罪凛乎其甚严今监司不廉问不按发闲一二见或辄用匈臆而贪者顾得免　朕独安取此兹当岁首肆用咸与维新继自今仰诸路监司各举其职无或以避碍纵蟊贼每半岁具劾过赃吏若干来上当视多寡为殿最视殿最加赏罚而主之以必行郡守于民为亲又当助监司所不及此当以一岁为殿最赏罚亦如之或本路本州岛无所劾而台谏论列则监司郡守皆以殿定罚咨尔部剌史而下典听　朕言无同于厥辜自取瑕殄其有治状廉声孚于众听者亦须摭实　奏闻以俟甄录荐贤受赏　朕不汝吝
右　景定二年正月殿最监司郡守劾贪右丞相臣贾似道等谨记【臣等仰惟　圣宋之得天下也以仁　十四圣一心三百年一日　皇帝陛下懋昭　圣德勤恤民隐深惟　祖　宗以仁立国而士大夫以贪仇民异时训廉一铭布在郡国有人心者固已如对日星如警雷霆矣乃月正元日　内出　手札宣示　皇心恻怛　宸翰昭回谓监司失职故吏不肖吏贪故民穷由是　九重闵忧百姓愁叹府辜阶厉则汝之尢将大举　绍兴　乾道　淳熙　庆元旧典以按发多寡课监司殿最而黜陟从之且俾助以郡守察以台谏不宁惟是贪夫不刺者有罚廉士能举者有赏阳开阴阖秋杀春生大哉　王言而今而后吏道不污庶民允殖以永我　宗社于千万年实权舆于是臣等载惟考课以定监司贤否者　圣朝之典章取班簿援笔以去不才监司者先正近臣之故事　陛下圣仁同符祖　宗臣等孱陋远惭先正亦既祗诵　圣谟敢不精白一心以对杨　明训谨拜手稽首书于下方○先是臣似道等奏臣等恭惟　皇帝陛下一德当极万年敬休惟欲乂我受民祈天永命肆念仁心仁闻而下不被其泽罔匪贪官污吏鸱义夺攘不厌不止以故元元寡遂至治未臻上勤圣怀忧劳夙夜乃月正元日　亲洒　奎画俾部刺史而下廉问按发以劾吏之多寡为使指之殿最治一州者则宽其期殿最亦如之　宸毫蜚动　汉章昭回与岁功以俱新期同宇以皆泰其视先汉当春时议振贷诏下宽大书斯为卓绝无前矣臣等恭读　圣训至于再三实为生民立命为万世开太平非可与异时一发号施令之不匿厥指者并论也部刺史而下能恪守仰遵不负殿而以最闻继是吏当称其职民当安其业邦本所在永永不摇社稷长远终必赖之臣等忝联迩列亲奉　德言弗克钦承是为有负谨欲将上项　御笔刻之琬琰立之朝堂仍以墨本（月分）之郡国令勒石所治以永观省因拜手稽首扬言曰获上党穗文之祥不若宝此笔得河洛图书之秘不若佩此训欲一道之得福星不若先惩劝以厉其激杨清浊之志欲万物之皆吐气不若严诛赏以计旌别淑慝之功使凡见此者皆当竦然而作如在　殿陛之侧而闻　丁宁之音相与濯去旧习以课来效臣等不胜大愿奉　御笔依】 
周典六计吏治条陈以廉为本乃良而循彼肆贪虐与豺虎均肥于而家多瘠吾民纵逭于法愧其冠绅货悖而入菑及后人　我朝忠厚黜贪为仁咨尔群辟是训是遵
右训廉铭
民吾同胞疾痛由已报虐以威刑非得已仰惟　祖　宗若保赤子明谨庶狱恻怛温旨金科玉条豪析铢累夫何大吏蔑弃法理逮于郡邑滥用笞棰典听　朕言式克钦止
右谨刑铭右相臣史嵩之等恭书【臣等仰惟　皇朝以仁立国　列圣相丞加惠元元谓吏治所以达吾之仁爱也贪则黩货以伤民生酷则淫刑以残民命害孰甚焉故诛戮不赦于奸赃厚贷每施于奏谳用能培植邦本（帛系）祚无穷肆我　皇帝陛下英明慈俭嗣无疆大历服率由成宪同一仁心乃月正元日　亲洒　宸翰　制为训廉谨刑二铭宣示外朝　云汉昭回　奎文炳焕于以警群工而竦百辟励廉节而厚嘉师猗欤休哉臣等肃容伏读若稽在昔汉治莫盛存文观其表廉吏有诏除肉刑有诏播告之修莫匪仁术故得吏廉平而民从化刑措之治庶几成康然未若　我皇上圣学缉熙　王言深切惟渊衷之恳恻发　睿思于词章洋洋　圣谟风动中外所以感发人之良心者又有在于纶綍之表也继自今实惟贤者益知所劝而贪夫酷吏如其天理之未泯也必将率德改行饬躬爱民而王泽不患其壅底矣臣等歌咏赞叹之余谨勒诸翠（王民）垂耀罔极仍请以副墨颁诸郡国庶使小大之臣夙夜观省期无负于　君师训诰丁宁之意敢拜手稽首敬书于下方○又奏臣等恭惟　皇帝陛下临政愿治二十一年于兹深惟吏不廉平莫能布宣宽大迪民吉康春王三朝　亲制两铭曰训廉曰谨刑　奎文于昭用儆于有位臣等待罪丞辅对扬　休命敢不共恪已勒坚（王民）植于都省窃惟训辞深厚万姓属心凡有民社宜存永鉴欲望　圣慈特赐　睿旨许令摹本颁下诸路监司守令各刊时厅事之上东西对峙庶几日睹昭回人知感悟必能洁己奉公戢暴除苛期与元元同轃富寿不胜寰宇之幸　旨依】 
　　　　　今上皇帝
予以寡昧嗣承基绪惧德弗类以为忧危永惟古今天下治乱何常同道同事因各有攸召然未有用君子而不治用小人而不乱者泰否二卦着此审矣要其所以为泰否者特小大之一往一来阴阳之一内一外其机甚可畏也今　予初服正书所谓自贻哲命之时曰自云者夫岂阶于外哉是忱在我惟有爱护善类如元气屏绝憸壬如邪沴庶几自贻之道因念
我朝以贤立国自　咸平作兴培植以来大者光明俊伟小者靖共岂弟数世流衍邦家尊安非　熙　丰而后一起一仆汔为奸慝所胜长治可也逮至　孝皇尢为笃意由　乾道及　淳熙彬彬辈出号为极盛不惟在上者为人物之依归而在下者又为儒学之表倡正人正道相为彪炳虽　绍熙　庆元嘉定闲犹用之不尽又皆此时涵养之功治象于此可以概见　予荷丰芑诒谋之泽环视在列罔匪俊彦实　先帝柬拔以敷遗者若不待梦寐乎涧阿空谷矣紧尔服休服采之臣尚体　予志必保固凝聚无遐心必搜采荐达无隐情必主于立政而毋专于立名必勤于相规而毋至于相厉使根植壮而有益蕃之望气类合而无可乘之隙闻风于下者皆知　今日杜群枉之门开众正之路莫不怀忠信砺廉隅以待举而士大夫之习为之丕变焉是亦正人心之一机也审尔则奚愧于　咸淳之纪元可方　二祖之盛际惟予以怿
右　咸淳元年正月　诏谕群臣右丞相臣贾似道等恭跋【臣恭惟　皇帝陛下禀聪文浚哲之姿　充高明光大之学昭哉　嗣服政化清明开延众正丕若　咸平　淳熙盛际元年春正月上日　龙画穗书从　天而下　昭回星汉表里典诰　圣意若曰君子在内其象为泰善类必爱护则阳明长憸壬必屏绝则阴慝消咨尔百辟卿士罔或遐心隐情立政惟其实相规惟其正　皇极敷言是训是行庶几　二祖风烈以章　先帝休德盛哉铄虖臣等拜手稽首祗诵　明谟窃惟　我朝　列圣以心立治上接尧舜精一之传　章圣制守臣之箴　孝祖着用人之论菁莪丰芑流泽垂裕皆始于心画之训迪勿以憸人其惟吉士亦克厥宅心为立政纲领文武之德与天地神气同一运化此　陛下骏惠　先奠之渊指所谓自贻哲命既得正心之原推以正人心如表正景从畴敢不祗若　明天子之丕显命勉勉　我王纲纪四方天下可常泰也乃若光明俊伟为人物依归臣等愚陋莫能晞　先朝名臣万分一敢不同心协虑益谨人才进退之机用凝太平之治谨以　圣翰镂之乐石昭示训戒于万斯年集用贤之福自今以始凡百有位懋敬之无斁谨拜手稽首书于下方○先是臣似道等奏恭惟　皇帝陛下聪明圣知受命于穆清初履　至尊与天合符发号施令罔有不臧立政用人惟正是乂若稽谓一为元之义克谨厥始监于　先宪以宣　二祖重光月正元日　涣（月分）　奎画倬彼　云汉昭章下饰　圣学渊粹经纬河洛于易明泰通之象于书取初服之训爱护善类屏绝憸壬视帝尧知人则哲大舜去邪勿疑无异指四方风动咸曰　大哉言　一哉心莫不精白以承　休德夫人主之职惟辨君子小人而已君子国之元气　咸平　淳熙天涵地育敷遗数世之仁　先帝寿考作人之泽　陛下迓续而封殖之万世之仁也大明当天群阴潜伏正人日进正论日昌于亿万年无疆惟休臣等服在迩联对扬　显命惟正人心者所以承三圣之功　陛下端本澄源此为先务盖精一之蕴自得于　圣心之微用能克知灼见旌别淑慝自　朝廷百官至于远近莫不壹于正若昔孟春遒铎之规正月治象之法方斯蔑矣请以　御笔刻之琬琰立之朝堂布之天下俾士大夫日新厥习仰称　陛下稽古训迪之美意臣等不胜大愿】 
惟天生民惟君司牧都鄙盈区分划九服乃建州伯此维与宅民吾同胞咨尔保息　朕兹念兹用简田廾尔思昔　艺祖紫云一誓睠焉牧养言如天地尔念哉悉尔心祗祗兢兢乃惠乃康惟廉惟平惟尔典常视民如身视郡如家视属县如子是可以为民父母矣勉旃俞往各勤　我班瑞之分命
右牧民训
昔在　先帝字民是训元元之命系于县令肆　朕承保亦以　命汝凡厥有生皆吾赤子父母于子胡忍弗仁尔廉斯明尔敬斯勤其率自尔中公乃视听其简孚尔众衡乃令政兹猷告于尔志其使我民孝悌力田庶几虖三代之醇四善三最治状以闻　我朝彝典尚旌尔庸钦哉
右字民训
天生烝民皆吾同胞痛痒切身勿瘠民膏凡而戚忻系命尔曹惟既厥心毋惮尔劳缪以千里根于差毫
右牧民铭
莅事必公拊民必惠迩者有　训亦既切至咨尔令长守以勿坠宣　朕实意斯为恺悌
右字民铭太傅平章军国重事魏国公臣贾似道等恭书【臣等恭惟　皇帝陛下行高恩厚章于　先帝休德践阼以来日昃之思夕惕之念罔不在民出见百辟入侍　东朝自一话一言罔不曰惟兹勤毖是以展民所诎振民所乏汲汲惟恐弗逮以为良二千石实分吾司牧之寄而令视民滋近殆保姆吾赤子者乃因　清燕作为　大训布之天下既克用我教辞罔敢弗钦而父母之心靡有厎极又从而铭焉夫训者提其耳铭者着其心意益严则辞愈切至乾道变化炳为日星鼓为风雷散为霜露谆谆然命之教之至也臣等幸尘该辅躬承　至化自惟浅闻不能仰窥　河洛之秘私窃妄谓仁者以天地万物为一体惟　圣人能充其量在昔先民有作曰吾同胞　圣学高明有取厥旨抑不云乎　大君者吾父母之宗子其大臣宗子之家相也臣等职思其居岂惟　德心是宣是究赞赞襄哉以观天下归仁之盛臣等虽劣敢不勉诸是川勒崇垂鸿祗若兹其永无斁谨拜手稽首书于下方○又奏臣等窃惟　宋兴德茂存乎百世湛恩汪濊群生沾濡昔在　艺祖皇帝以不嗜杀人得天下以容养小民戒藩侯　太宗皇帝渊懿丕承乃至下取昔人颁令之箴表而出之遂成　王言书赐郡国立于厅事之南亦越我　穆考理宗训廉谨刑之铭字民之训载在　国史昭如日星德意志虑上惕下泝于是乎八方之外六合之内鼓舞泰和皇乎休哉　皇帝　陛下嗣宅丕后诞保受民盛德至仁云油天覆乃　咸淳六年正月丙寅　御制牧民字民二训扬于　王庭下之方国亦既深切着明越八月壬午　内出二铭约文敷畅重巽以申盖　圣情发中无一念不在民　诏书数下无一事不为民　二训方新而清燕之暇复制二铭以示臣等　明谟丕律稽之　三圣而同符德洋恩普放之四海而皆准大哉　王言一哉　王心臣等不胜大愿宣昭　圣制颁示寓内使郡县长吏乃一德一心对扬　天子之丕显休命以长我　王国　御笔依】
　　　　思堂
在都堂后
　　　　经武阁
在枢密院后藏经武要略
理宗皇帝御书扁刻之石宰臣恭跋【臣恭惟　国朝以仁立国以文致平以武禁暴整乱　圣祖　神宗不能改也肆我　艺祖皇帝肇造区夏四征不庭北汉契丹犹未宾服讲武除戎之事无岁不申儆国人而训之正月壬寅　幸造船务观水战二月丙寅　幸飞山营阅炮车四月庚寅选卒于　朱明门九月己巳阅兵于　讲武殿两大阅于西郊七　临幸于教船池搜苗狝狩着为通礼击刺骑射悉为精艺用能南征北伐罔有敌于我师　孝宗皇帝缵戎　祖武光济　中兴虽丑夷悍帅屡书请和而我之武备益自饬谨　乾道　淳熙闲于白石于茅滩于龙山凡五大阅　亲登将台鼓作士气　燕射玉津兴复旷典武艺有掌记拍试有赏格铁帘之射有迁转补授六师既肃四方无侮所以葛酋至老不敢沦盟犯塞　皇帝陛下惟　二祖是承惟七德是经　圣化甫更国威大竞东弭涟海徐邳窥户之警西亡蔡息亳邓抄塞之寇商丘之南大梁之北蕃侯曾将降执系道亦莫不愿归职方王师载（月分）鞑使踵至向者陵轹边吏甚骜今兹被我衣冠杂以绮裘绣袷仆仆罗拜于殿庭下盖亦我武惟扬有以动悟之也臣备位宰府共贰枢庭目此武功惧无论述乃者　清燕游蓺以　御书经武之阁四大字　宣付臣俾为宥府之镇臣窃惟　建隆以来本兵大计先后厘革条章登载于简册者其目凡十总命之曰经武要略则有其书矣而未有阁也　南渡中兴讫　嘉定癸酉刱阁于本院之北北枕胥山南拱　象阙中以所裒书藏于金匮则有是阁矣而未有斯榜也今杰阁丽宏宝书充牣奎翰昭揭云汉动而日星垂也观是阁者知武经在焉则知　烈祖之德见心画在焉则见　吾皇之圣臣于是肃容拜手跪而言曰风雨之润也雷霆之威也此天之经也山岳之镇静也江河之澎湃也此地之经也春作夏长秋冬变而肃杀之此四时之经也朝气锐暮气归中夜之气又从而收敛之此昼夜之经也其动也如风其止也如山其变化也如阴阳神鬼之不测进则兼弱攻昧退则和众安民广运之以神布昭之以圣奋赫之以怒耆定之以功此帝王之经也圣人于易之习坎诗之常武明着其义曰常德行以习教事曰有常德以立武事盖兵象水也水洊至为坎而君子于教民即戎之事不洊习焉是弃民也王旅如雷霆也雷霆震惊为武而人主于四方既平之后不敬戒焉是究武也皆非其常也所谓常者即经也随变而施宜者权也用之于战战所以立和之基用之于和和所以宽守之备体立于不可胜之地用行于和战守之闲其为武经莫善于此彼汉儒之说乃谓反经可以合道若尔则权谋十三家技巧百九十九篇皆经也岂吾　帝王之懿哉臣既已模写　御书刊之翠琰复明辨经之说以对扬　天子之威命○此见吴泳鹤林集碑不着】
　　　中书门下后省
在都堂西起居舍人兼权直学士院中书舍人洪迈记题名【两省之官十有二唐制也今散骑常侍阙由谏大夫而下别为谏院同门而异户唯给事中中书舍人左右起居实同省其员亦十有二　渡江以来盖损三之一然亦未尝备也给舍以法从为职凡紫微黄门之政无论小大实书之实行之其未韪者得以告而还之两起居日侍　殿上备顾问皆名一时清切要官然去来姓名不谨于掌固四十年闲已泮散不可考迈兄弟前后四入省举致志焉迈去右史五年而复至乃竟成之独　建炎年时为不整叙或失其所来及所去官姑存之合为六十有八人其重至三至者三十有三人今廊庙五公皆从吾省干青云而直上异时莫盛焉权官不书独纪南阳公所以尊宰相重吾省也题名成又请浙东相公大隶表其上乾道三年二月二十五日○以居官名氏岁月识诸壁盖俾后人考其时之职业而知其人之得失贤否云尔旧两省阙官摄者例不久故前记弗载近岁词掖多先兼而后授琐闼或经年无正除者遗之其可乎此刻权亦书是亦春秋变例之义也　淳熙九年春三月上饶施师点续题】 有苏轼石刻【元佑元年余为中书舍人时执政患本省事多漏泄欲于舍人厅后作露篱禁同省往来余曰诸公应须简要清通何必树篱插棘诸公笑而止至明年竟作之暇日偶读乐天集有云西省北院新构小轩亭种竹开窗东通骑省与李常侍隔窗小饮作诗乃知唐时得西掖作窗以通东自而今日本省不得往来可叹也四月三十日书○给事中王信跋云省中旧有露篱近撤之颇快人意因为小诗有种竹偶然成故事隔窗时可赋新诗之句盖用东坡仇池笔录所载　元佑事也适陈谏议贾过访举似之乃云昨日方得此帖事之相符如此同舍请镵诸石为他日佳话时中书舍人陈居仁李巘起居舍人胡晋臣　淳熙丁未秋季】
　　　紫微阁
宁宗皇帝御书扁刻之石兵部侍郎兼中书舍人臣高文虎恭书【臣恭惟　皇帝陛下尧之聪思舜之浚文禹之俭勤汤之齐圣文王之纯亦不已成王之学有缉熙祗遹　慈谟绍履丕祚而绳武遵宪动法　祖　宗考图表经笃向儒学兢兢业业汲汲皇皇用以迪渊谋而新睿德圣能修纵文治并昭九功所经万化所穆天以澄着地以谧宁日月之容舟车之暨仁陶义衍远服迩安至于登延畯良甄区贤否以正天下以清　朝廷而臣奋繇单寒身际熙盛擢寘微掖晋陪金华数蒙　渥恩无以称塞每惟丝纶之地纲纪是司虽曰肃号令处要密夙所推荣迨其辨几微诏予夺关系亦重若稽　仁祖顾惠省垣揭名紫微申锡　奎篆所以浃宠灵而播馨烈者甚盛美也自　炎正再兴聿严掌制然旧观未复有当迪闻及八另癸巳详援典彝冒陈　讲殿祈颁　宸画增耀前规　天度惟深臣言是格越九月甲寅　御书紫微阁三字下　赐小臣臣拜手稽首对扬王休凤翥龙盘经纬河洛星钩口珥阐握乾坤六书之工八法之奥凡　高宗传之　孝庙　孝庙授之　慈皇至是伟健端闳精微广大参备众体允集大臣乃以十月戊辰虔奉　奎文妥揭华扁旋乞　明指俾登汗青用诏显荣光示亿世 制曰可省户有禁词臣迭居一旦　天光焜煌庆云葩郁如在上帝群玉之府如游太微三光之庭于以振　元佑文治之华于以奋　绍兴规恢之业猗欤伟哉臣窃闻刚健中正天之德也自强不息君之德也故学聚问辨义炳乎干又闻柔来刚上天之文也文明以止人之文也故化成政明象垂于贲今　陛下轨范　帝训股肱勋贤日昃不皇运天之德而黼黻皇猷金玉王度勉强行道阐人之文下济而光彩藻藩饰惟时西掖涵沐洪晖况于天地山川乎况于人民万物乎由是充之自力行始臣恭以　藻翰被之翠（王民）故述其愚附着于下昭侈　上赐与　阙文　云　庆元五年正月十四日】
　　　检正左右司
在谏院之右面东起居郎权中书舍人陈居仁记题名【天下之事萃于　朝廷而经体赞元上燮阴阳下遂物宜又出于一二日万几之外非赖掾属朝夕裨赞则经纶之大务或汨于簿书期会之纠纷汉尝以□臣录尚书然犹未为常职至有末年事归台阁之□虽置尚书左右丞不足论已唐分三省以宰相为长官始置左右司郎中员外郎各二人为丞之副分听曹事则与丞同其品秩则非诸郎比逮我　国家　神宗朝置左右司郎中各一人员外郎各一人　熙宁闲始置检正五房公事一人逐房仍置检正公事□人以检核厘正中书门下之务　元丰闲稍加裁减乃置四人其后又省不置洎　太上皇帝朝虽增损不齐要以两省剧繁未尝偏废　皇上御极初元　诏左右司郎官各置一员后以右司专掌刑房事任为剧乃置两员盖内之六曹寺监外之监司郡守稍关治体而非所可专者率上于两省故佥拟咨白殆无虚时诚政事之根本治道之源委必得其人扶植而顺导之故选除视他官为遴异时繇是以入侍以秉政荦荦相望厥后虽进用随时而雄剧如昔凡官寺皆有题名　中兴以后独未之立同僚当暇时命掌故搜案牍考其名氏除授迁改之先后得二百六人将刻诸石用垂久远以居仁滥吹其闲为粗久乃属叙其梗概窃谓公掾皆天下选中正以处己恭恪以事上自其常分若夫事有是非可否要当如盐梅之相资水火之相济为长者不以逆指为嫌为属者不以奸分为惮惟理是徇初无容心自然上下之情通而小大之政举朝廷正而天下治岂不权舆于是哉并抒所蕴以贻同志庶知题名之设非亶为议岁月而已也　淳熙十二年三月】
　　　承旨检详编修
在枢密院检详杨万里记题名【中书枢密曰二府国朝之制也亦因也枢密之属曰都承旨副都承旨曰检详曰编修在　祖　宗时都承旨则曾孝宽韩缜检详则王存刘奉世编修则顾临钱长卿皆其选已　中兴损益至今日都承旨检详各一员编修二员盖六十年矣而壁记未立今都承旨李公昌图乃克为之属万里记焉士之言曰枢属与宰属异剧与暇也暇者无事乎尔也枢属无事乎尔耶无是事无是官有是官斯有是事矣有是事则必事其事事其事则不暇矣曰暇者无乃不事其事而强诿曰无事乎事其事矣枢属之职足乎未也等而上之曰使曰副曰知院曰同知曰签书曰同签书其号殊其建不并其为长贰均也建其长又建其贰又建其属者何上之遗下之裨也下无以裨其上而曰吾惟事其事足也可乎古者工以艺谏蚳（上圭下黾）以士师谏工与士师非谏职也然事君之谊有非职者乎无也为枢属顾曰吾暇无事也否则曰吾事其事足矣否则曰吾裨其上足矣至于事君之谊则曰思不出位又曰不如守官外乎此非吾职也然则古之工与士师过矣岂惟工与士师孟子曰立乎人之本朝而道不行耻也然则孟子亦过矣其然乎不然吾徒独得而不思其职也　淳熙十三年五月三日】 将作监兼副都承旨胡矩续记【西府之属旧有题名自　中兴初至于今八十有七年石已再续矣矩自视欿然乃三得厕名其闲其为编修也复绍大父忠简公之遗躅已而兼检详文字今又摄副都承旨列属殆遍于职掌沿革剽闻其详盖枢密本兵枋故自使至佥书文武参用虽都副承旨为之属亦然所以随时制置之意深矣其次则检详之职掌考核文书编修之职掌删润时政故专用文臣至于（口十）赞帷筹与闻朝论其责一也当晚唐时枢密使虽居要地然品秩恩礼未与今等每有密旨受而付中书谓之宣中书受而着之籍谓之宣底迨至梁初改枢密院为崇政院以敬翔为院使备顾问参谋议于禁中钦承上旨则宣于宰相而行之宰相非进对时有所奏请及已受旨应复请者皆因崇政以闻得旨则复宣于宰相则所谓承旨院使实专之后唐同光初复以崇政院为枢密院置使以命宰臣郭崇韬石晋天福初复以命宰臣桑维翰自是枢密使权视宰相承旨遂归于其属　本朝太平兴国中以杨守一充都承旨始加都字　熙宁中以史馆兼之　元佑中以待制兼之　绍兴初以两制兼之自是都副承旨遂为清望官检详则肇于　熙宁位视检正编修则肇于　庆历位次检详此枢属之大凡也会碑满又当续因具列石端俾来者有考焉　嘉定六年八月十五日】
　　　三省枢密院监门
在大门南将作监兼左司任希夷记题名【门官之设尚矣在周为司门在汉其名不一曰户郎曰门候皆其任也　国朝监省门用内品　元丰中　裕陵圣训谓用内侍者以与外庭臣僚无交际得以尽情几察爰自　中兴驻跸临安三省枢密院俱列　皇城之外内侍不时至则参之小使臣人微官薄不足以谁何　嘉定六年秋始用谏大夫议增置监门官一员以京朝官宰邑有治理效者为之初命奉议郎前知严州淳安县杨恕而内侍犹为讥察遵旧制也于时政事之府更葺一新堂宇崇成体势隆峻严严翼翼轮焉奂焉至于门庑径术莫不斥而大之气象休美过者祗肃于是更置专官以重其任盖将谨命令所出之原尊　朝廷无竞之势示于外者若是则严乎中者可知矣居是职者可不思以称　上旨欤或以语杨君曰　昕庭退朝飞盖来下衮绣焜煌车骑杂袭呵道告门先声震迭又凡出入于斯多达官显人从以苍头庐儿讙哗旁午不特御者洋洋而已司门之官逡巡局蹐两扉之侧其于伺察也不亦难乎又将不有以动其中乎则告之曰昔萧望之射策甲科尚为小苑东门候仲翁以抱关讥之荅以各从其志其后卒为汉名傅盖一命以上皆有常职所当尽吾事而已奚有于它慕哉杨君勉之并以告诸来者嘉定六年十月既望】
　　　三省枢密院架阁
在　制敕院后主管架阁文字綦更生记题名【皇朝景德中置金耀门书库贮三司文案隶尚书省架阁有库盖尝先省而未始及部也　崇宁大臣初贰天官建议置吏部架阁官其后六曹皆设继乃省去汔　宣和再置再省　绍兴三年六部悉有架阁库十有五年置官四人礼兵一人刑工一人吏户各一人曹始备官特详于部而无复及于省矣省有留牍藏在诸房虽两岁一遣架阁然屋室颓漏上雨旁风掷弃地闲谁与顾省鼠噬蛛丝蒸郁糜溃不可收拾吏有绝无才艺他司弃而不收者始窜名是闲虚沾名俸而其身未始一到闲有检讨漫然不知所存不得已而下取之部回环曲折稽缓后时卒不可得　朝廷深察其弊乃议建官即省闼之申维创以为库初立厅事后植阁三闲旁为两翼盖因修省之余材瓦疏壁寝既卑且漏不足以备充栋之藏架阁官綦更生首叨是选力请于　朝得缗钱二千有畸增其阁十三共为十有六闲列三省密院为四库衍厅之宇挟而成五门内之右为爨室直房以便细事外门之左本库地也今省府贷以为计簿房右复借为溷圊皆未敢请复库之门盖直东出西则吴山右墙向南为户部度支左墙枕北当民居之道异时书多地狭尚可相其便者而图展焉三省密院之书既已各列一库库列诸房自未置官以前者为一书置官以后其方来者为一耆岁月可稽门例无杂凡有　前朝御笔者则朱箱金锁炷香而藏于阁之中所以见尊　君之义也扃鐍森严出纳有籍规式详备吏不得欺是真有益于官不可谓缓而不切者也尝观唐六典书载亭长掌固两属于尚书省亭长主守省门通传禁约掌固与亭长皆同番上悉为省属今　嘉定甲戌　朝廷既谓部有司门省则并置明年乙亥以部有掌故省亦建官是唐朝之亭长掌固与　景德之省有书库者今皆举而复之矣传曰修废官四方之政行焉是不容无纪用取架阁官姓名由今洎后刻于下方　嘉定九年三月】
咸淳临安志卷之五
　行在所录〔五〕
　　御史台
在清河坊门北乡盖取严肃之义　绍定五年重建
朝堂
即台厅【朝服入朴头白衫出台端乃得至此下马】 有
御札二石刻
台谏风宪之地振举纪纲纠逖奸邪密赞治道年来用人非据与大臣为支党而济其喜怒甚非耳目之寄　朕今亲除公正之士以革弊继此者宜尽心乃职惟结主知无更合党缔交败乱成法当谨兹训毋自贻咎
右　绍兴二十五年　诏谕台谏殿中侍御史臣汤鹏举记【臣窃以　天子耳目之官朝廷纪纲所系式是邦宪以肃庶僚必欲德意下孚民情上达无一夫之失所与万国以同休要当开公正之路杜邪枉之门小人道消而百志惟熙天下治举而庶绩其凝薄海内外小大之臣咸怀忠良则台臣岂小补哉是诚　天子之耳目宰相何预焉比年以来宰臣阴肆论荐用匪其人习成朋比专事谄谀相以为可则台臣以为可相以为否则台臣以为否台纲既失国是何以定官邪何以戢其孰能增重　本朝承□宪府哉恭惟　皇帝陛下聪明睿知灼见治体宽仁勤俭鼎新政机俯念言责久矣　亲擢岂有先容　诏旨下颁　朕今亲除公正之士以革前弊而臣不肖承学非据祗以自为耻□□为心虽智不足以察事之几勇不足以行己之志但有所闻者不敢不告有所知者不敢不为待罪台所实愧空餐顾无劳效仰奉　诏书思有朴忠以告来者臣谨拜手稽首钦佩　训词用传亿世】 
近以台官员阙已令御史中丞知杂同罪保举窃详卿等必已是慎选故至今未见　奏上须择忠纯体国之人勿引少年沽激之辈以矫当世浇浮薄恶之风庶共成笃厚之政速以名闻
右
神宗皇帝诏保举台官
神宗皇帝尝以御史阙员　手诏台同罪保举忠纯体国之人共成笃厚之政仰见
圣心于耳目之选慎重如此今以所获石本付三省可令重刊于御史台朝夕瞻仰警戒遵奉庶几上广　圣意下息浇薄称　朕意焉
右　绍兴三十年
御札颁降
神宗皇帝诏书御史中丞臣朱倬记【仰惟神宗皇帝励精七闰之闲制治建官鼎□□□凡稽古礼文之□□□□□□□□□□丰闲益思所以□□□□□□□□□□以为法于后□□□□□□□□□□□之训辞炳若丹青甚盛德也　元佑初有旨刻石置之台院迨　绍兴庚辰　今上皇帝中兴三十有四载骏惠先猷遵制扬功皇天所以眷佑者时和岁丰民安害息忧勤之效穆然与　祖　宗同符夏四月皇帝若曰御史耳目之官谨东乃僚闻之在昔矧今　祖训具在成宪可鉴乃以所获石本重刊于御史台且以上广　神祖之美意而宣昭重光呜呼大哉加以宸翰申命告戒奎画云章下饰万物臣不胜大幸谨拜手稽首跪受而言曰臣闻周颂曰仪式刑文王之典日靖四方大雅曰仪刑文王万邦作孚恭惟圣德纂承四方既已日靖万邦罔不作孚况兹百辟敢不祗若臣谨虔奉圣训不敢失坠惟忠淳是进惟浇薄是去惟沽激是惩以对扬　圣天子丕显休命谨镵诸琬琰俾亿万斯年职御史者瞻仰遵奉服之无斁】 
西序列东都御史名氏岁月曰石柱题名自
中兴以后则列于东序右谏议大夫陈贾记【国朝三院御史皆得论政事纠官邪　元丰　绍圣着于甲令其用峻故其选精一时列职具闲悉繇　天子亲擢　太上中兴大明国是耳目所寄必惟其人　绍兴更化　诏除公正之士以革缔交合党之风已而又降　札书刊　元丰手诏于台院盖欲遵用忠纯体国之人以成笃厚之政先后丁宁昭若日月龙蛇飞动琬琰光辉　圣圣相传　家法不改实　我宋维持纪纲之盛事凡职于此者宜有考焉　绍兴辛酉尝汇集　建炎以后名氏岁月续　靖康而上所载人以官系阅时深远两碑盈溢而背参错览者既病来者复无以容贾以罢耎误蒙束拔尝待罪其闲院久弊蠹既葺新之于是又与同列谋易新石更系以岁后先从其时日使皆粲然无所抵牾于以登载　中兴以来风宪得人之盛以传不朽顾不足以增重纪纲之地乎石既具嘱贾识其颠何敢以骫骳辞　淳熙十四年九月既望】 
御史合位
厅以内为两监察位又内为殿中位为会茶堂又内为中丞侍御史位
台狱
门扁曰四推【台一推　台二推殿一推　殿二推】 狱久废惟厅独存盖自　中兴未尝置对有属台官谳问者则刑察就听于大理之狱
　　谏院
在后省之西【先是　绍兴元年右司谏方孟卿言谏官自来于中书门下省置听事盖两省朝廷政令所自出　祖　宗以谏官居之不无深意　诏候移　跸临安于都堂相近置局】 
有　绍兴二十五年
御札石刻【同御史台】 右正言臣张修谨记【臣仰惟　皇帝陛下以天纵上圣缵承　大宝肇开　中兴坐臻极治亿万世无疆之休度越乎唐虞三代之盛际矣尚留神台谏风宪之地断自　宸衷亲除公正之士以充其选大革朋附之弊仍诫诰继自今以后士之膺斯任者宜尽心乃职惟结　主知诞敷　圣诏加惠臣工　德至渥也顾臣材质庸陋误被任使何足以当公正之选以仰承　圣诏之褒嘉哉臣幸亲逢　圣时遭遇　圣主惟知罄竭愚忠上副　眷知兹臣区区之本心也如朋附之人臣实耻之臣属　赐对面奏乞命有司将今来　圣诏于御史台谏院刻石以昭示万世伏蒙　圣慈俯从其请臣敢不斋祓百拜而书于后且以见孤远小臣遭时遇　主诚千载一时之荣幸也抑臣恭闻　仁宗皇帝增置谏员欧阳修首被其选至今以为荣遇盛事臣之遭际　上圣窃有类焉顾不又幸欤】 
厅事列谏官题名右谏议大夫巫伋记【古者天子有争臣七人虽未以名官然亦尚矣秦汉以来始置谏大夫无常员大抵多至数十人秩纔比八百石盖其员多则其选轻也厥后或置或不逮唐设六典职始专而任因重焉由谏议大夫而上有散骑常侍为之率其下有补阙拾遗皆为定员而分左右左属门下右属中书均尸言责也　我朝因之　雍熙中　诏更遗补为司谏正言载新厥名以示劝奖自是言謮之官愈重矣　主上中兴综核名实大正风宪惟是耳目之司尢加谨择爰自　建炎初载迄于今历谏省者纔三十人弗备官实重其选也先是院吏苟简以幅纸标名氏于壁闲久之迁次日月漫不可考顾惟猥承人乏夙夜惕惧未知报称且不能掇拾前以示来者实有愧焉于是命工镌石寘之听事姑以谨官守而重　国体云尔若夫居官自记以媚己昔人所羞非唯不敢亦不暇　绍兴十九年夏四月】 右谏议大夫谢谔续记【谏院旧有题名以谏议司谏正言三位分门各虚其后以俟来者记亦考究官名为详比者臣僚言谏争之官尚有阙员居其官者往往分行御史之事至于箴规阙失寂无闻焉愿仿唐旧制置补阙拾遗左右各一员于是得　旨依奏乃二月八日有　旨薛叔似许及之受新除之命窃惟从谏帝王之大烈而导人使谏者尢为盛德之事盖于举意之顷可以概见先是元额散骑谏议司谏正言分左右为八员相承所除或一员或二员名虽异而实亦同　圣上宽洪尽下和颜听纳凡有进谏虽至剀切亦必不拒增置之请欣然而从者所以表不如是不足以为兼听尽天下之美于是相与更立石繇初而起并用纪年之法观此则可以考导人使谏之盛德尢在于今日　淳熙十五年六月】
　　六部
在三省枢密院南
论国献纳之堂【后有望江亭在山上】 
在天官厅后
　　　吏部
尚书厅居中侍左侍右侍郎厅在前之右西出第一第二位侍郎韩元吉记长贰题名大理正虞似良书并篆盖【尚书汉官也侍郎秦官也汉置尚书但五曹尔而踵秦之旧侍郎未有职仅比四百石也尚书以为长侍郎以为贰冠以六部仿周六卿之职而首以吏部者隋与唐制也凡天下之官总于吏部其上者尚书独主之无文武之别焉其次别以文武侍郎分主之而为左右选者吾　宋之制也惟吏部繇魏晋而降分职甚重得以甄叙人物进退群吏至唐犹以宰相或兼之国朝于是率有成法曰选与注为之长贰者第谨视而司焉然常恐非其人也择而付之礼貌尊宠长于六官虽其职稍异于古其重则犹古也今年春吴兴李公拜吏部尚书乃叹曰法固有典常也而法有所未明事有所未尽不在变而通之乎由是详任子之七色者而予敓之革荐举之敓（襄□）者而防范之请京秩之官通注县令以必试于民条具目张罔不顺治既数月矣听事故有题名碑石久阙不志公将（石龙）而刻焉元吉幸为之贰也因俾叙其然者夫董正治官先王之训也盖官治则事治朝廷治则一下治矣今兹职以治官者也以其治官者治己推而至于治天下亦足道焉如权之不颇于轻重其惟无私乎吾之属任此者也后之人求于此者也其私也可惧其无私也可慕乌在其岁月也夫惟考其岁月而视其人之贤不肖使慕者说而惧者劝焉不可以不书　乾道九年八月一日】 郎官位次列于侍郎厅之后起居舍人詹仪之记题名【郎官分曹治庶事以佐其长而吏部居六曹之首掌铨选封勋考课之政令盖周制天官之属也秦汉而下因革不同至光武时始改常侍曹为吏部曹　国朝因唐制以文武分左右铨曰尚左尚右侍左侍右司封司勋考功凡七司郎中员外郎分治之异时妙简尚书郎多采时望黜陟予夺参以公议不专任法故事治而职举今天子总核名实尢遴其选非尝更治郡者不除除日下必俟奏对称　旨乃得视事其所以擢任之意甚厚居是官者可不思有以称　明诏乎夫铨曹人才通塞所系而法令纤悉虽老吏有不能尽晓士大夫一旦从事于其闲亦可谓难矣虽然法所以布大信固不可不守而事之可否则有理存焉天下之理一而已诚能智以明之仁以守之勇以行之用今之法中古之义使所居官大斯之谓称职可不勉哉郎官听旧阙题名　渡江以来文牍散逸名氏岁月漫不可考自　隆兴为始第其先后勒之石以补阙典同舍郎以予尝联事请记其首固辞不获乃为之书庶几它日有所考评云　淳熙八年冬十有一月长至日】
　　　户部
长贰厅在天官厅前之左西出第一位有
高宗皇帝颁降铸钱式　御札曰大小钱样付卿乌背者制作颇精与开元　崇宁所铸相似然恐费工难办素背者似可作式样仰更看详权侍郎林觉记曰【臣觉猥以驽下待罪版曹　绍兴丁丑七月七日以职事　赐对僭陈货泉之利贸易流通民赖而用近年鼓铸稍阙乞将饶赣韶三州钱监院各选官备料措置铸发而　睿智高明爱民尢笃先尝制造钱样高出于臣子意向之表臣奏事既退伏蒙　宸翰宣示　绍兴通宝两等其文本于洛画形质浑厚追　崇宁之规模字势雄劲迈锺王之笔迹肉好周郭备极精微臣百拜肃观光开心目经曰百工之事皆圣人之作也又曰备物致用立成器以为天下利莫大乎圣人仰惟　陛下励精庶政以求民瘼躬俭节用示天下先而乃坯冶钱宝使贸迁交易以济民用所以扩实惠者广矣大矣昔汉议钱政更革不常而卒莫得其要领唐开元通宝其字欧阳询书犹为当时所称岂如　圣神规画尽善　亲以翰墨作新斯制广布寰宇动流亿年俾生民宝之永以为重所锡　圣训　奎文炳焕臣不敢专有　上赐谨拜手刻诸琬琰以示无极　绍兴二十七年七月】 员外郎边知白记题名【六官之设凡以为民而地官独称民部盖于民为最亲献其数于王则登于天府有负版者而圣人式之顾不已重乎　主上济艰难之运成恢复之功立政立事亹亹成周之世矣大抵为民择官必惟其人故生齿凋而复繁财用耗而复衍仓廪虚而复实粤自　建炎以迄于今膺常伯贰卿之任者率能丕应徯志以不失其职而侍郎王公实继之或谓宜刻名于石以彰不朽愚曰治寺之有题名古今所同也版曹旧记虽不复存而　中兴得人之盛可考以知乃摭名氏纪岁月叙而刻诸坚（王民）　绍兴十五年九月望日】 郎官位次列于后【诸部郎官并同后不悉书】 金部员外郎施温舒记题名【国家分置六部各统其属属之所治各有攸司户部之属五其所治之事若民讼若赋役若供馈给赐若货财出内若仓廪委积虽各掌其一而书判之冗会计之劳符檄之多忧责略等也　中兴以来五十年闲凡同舍郎更代之姓名迁授之岁月漫不可考　淳熙五年今枢密同知谢公为左曹得二石为题名未就而迁御史既登西府诿同舍曰事求全则难成从简则易就繇　绍兴至隆兴远矣典籍虽存非一朝所能讨订也姑举阙典岂若首　隆兴之元而序次之其所未备则后之博雅君子考诸　国史而详焉必有任其责者同舍皆曰然于是乎刻之　淳熙八年十二月旦】
　　　礼部
长贰厅在户部厅东员外郎洪迈记题名【起　建炎丁未至今三十四年凡礼部侍郎尚书名氏可见者毋虑五十有八人其在事岁月若除旧拜新杂出于掌故省忆或脱不具然大略在是矣自　元丰定官制归天下万务于文昌分曹赋职颇采用周官唐六典尚书品第二侍郎品第三皆法从属车闲朝廷所以尊荣之甚宠繇是得政者鴈行立然要为具员吏朝日而出坐曹弊治不过操牍视成振之以章程柅之以挈比思虑索于凡按此其势不能施置自便独宗伯不其然闲平时绳墨要会疑亦王官之一守有日　天子讲遗兴礼大朝聘大庆贺与　天地　宗庙典策秩享之事众史赘聚阁笔词不占措乃雍容风议斟酌固实扳之古可验揆之今可行者繄吾启为之非特规规守成法视故府锺鼓玉帛周章有司之后而已则　上所选置正用第一人亦其理宜　中兴之宰十四而以是进者三之一故相国义阳公清河公江宁公吴兴公今相国缙云公礌礌落落如乘苍龙骑北斗渊耀下饰烨然一时固宜登载表襮使后之君子有所瞻仰新安金公乃命郎吏谨其年次书诸石　绍兴三十年九月二十一日】 又记郎官题名【钧之为郎然二十四司冷热剧易不得同日语　中兴时捐不急之官省郎员七以主客合于礼部号为两曹而所掌犹不过笺削印瑞郊庙礼文与士子科举事日所程判其多不能以百天明省门开繇大丞相以下毕入听治吾同舍郎南典选北理财文书鳞午吏四绕不少置独仪曹之廷可设翳罔予方理蠹简呻占毕作书生事业倦则偃一榻上迟食时矍起摩睡眼以出卒食舒舒而行伺丞相上马己即去至无毫毛可用为勤以白长官者其官同禄之入又同而佚劳相绝顾如此颜之不厚难矣哉厅壁当有记以谨岁月识名氏今亡有也问诸掌固掌固不知盖其官闲其吏缓闲与缓相遭苟且颓靡非一日实然予访老吏质太史越数月而后颇得其梗概乃采　建炎以来至于今日自祖秀实始并书其幸甚云于上　绍兴三十年七月八日】 监察御史黄畴若作续记【绍兴三十年洪内翰迈昉作　中兴以来礼部郎官厅壁记自　建炎元祀六月至　开禧三年四月山祖秀实而下凡八十七人题字竟及趺后来无以书今国子戴司业溪乃伐石以续而题其名于端属余记岁月于上惟礼部有仪曹郎盖古春官之属魏齐及唐多选名士典领虽不治文书比它曹为闲暇然极其至要则协礼乐以赞宗伯治神人以和上下至于事笔研其闲者亦必廉悍俊拔如柳宗元刘禹锡辈乃称是岂细事思厥艰大反不若纵横计财甲乙论刑之为易易耳故广前志之未尽冀方来之知勉使牵联特书业履光大以对于前闻人顾不伟欤毋徒揩睡睫曰丞相上马去吾事毕矣　开禧丁卯九月丙戌】
　　　兵部
长贰厅在礼部之东侍郎周必大记题名【大小司马着于周官历代沿革可考也　本朝仿唐六典曰兵部凡民兵厢军蕃兵剩员武举投试武艺金吾街司人兵及大将出征告庙破贼露布卤簿字图若蕃夷属户授官封之事皆主之曰职方凡天下地图城隍堡寨烽候之数蕃夷归明内附之事皆主之曰驾部掌凡辇辂车乘厩牧杂蓄乘具传驿之政令辨其出入之数曰库部掌凡军器仪仗卤簿法式随军防城什物及凡供帐之事是为四司而其主判率用他官所谓长贰姑以寄禄而已尚书今银青光禄大夫也侍郎今正议大夫也位序既高非宰执侍从鲜能至故方任事时自扬乃职有如归班犹弗敢替尽规之义名公巨卿磊落相望抑有由也　元丰肇新官制尚书从二品侍郎从三品实坐曹治事名稍正矣而武选隶天官兵政归西府其职视唐犹简况于成周乎虽然古号六卿今曰近臣使其告猷可以沃　上心陈力可以大厥官则天下国家将阴受其赐乌在事之繁简也若乃自画于有司视成于胥史纵法不尔绳课不尔殿得无恧乎必大五年之闲两以他官承摄惟亚去秋遂冒真秩恩厚而能薄身勤而才不逮夙夜以思何恧如之暇日视别部率有壁记纪前人名氏乃起　中兴之元逮今五十年得长贰百人而兼行其事者在焉抵牾疏略有所不免大概具是矣按　元佑二年始置权侍郎从四品明年置权尚书正三品　崇宁改元遵　元丰之旧　建炎四年复权侍郎　绍兴八年又复权尚书而建炎三年尝　诏六曹惟吏部备官余长贰互置近岁以来乃或并除损益时也何常之有故具列于上俾来者得考观焉淳熙三年十一月十日】 又记郎官题名【本朝除郎之路虽广而其要有三馆阁一也寺监丞二也监司郡守三也近岁窒其二卿监或可俓至而郎非历监司郡守不可得其不轻而重也较然矣司马列属四　中兴初仅尝备官　建炎三年更始以驾兼库以兵兼职方其选清故平居无事多处文学之臣其权重故从军若将命则往往假以为宠此其大略也 隆兴改元之五月复裁内外官于是驾部又当省而郎适赞读王府有　诏听留需其迁勿补厥后闲尝并置要为有故而一员之制定矣必大既与闻夏官之政乃刻长贰题名会同舍郎亦告石具以辞见属老矣不文占毕莫能措姑效掌故汇前人名氏且粗记其因革云　淳熙三年十二月十日】
　　　刑部
长贰厅在侍右之东权侍郎齐庆冑记题名【设官分职以司臬事其来尚矣自少昊立爽鸠氏至唐虞为士成周为司寇历两汉宋魏隋唐更置纷纷靡有定名要皆以其职掌邦禁选任为重　国朝仿周旧制分命六卿而秋官司寇之职是为刑部凡邦典之重轻若民讼之疑贰必谳覆订正契于三尺然后书而登于天府达于四方一或不得其平则为民患事体所系信不轻矣　主上励精图治为官择人左右侍从无非　亲权于是选也尢切注意故自　临御以来凡被擢任而居此官者率多一时名流用能推广好生之德使刑清民服骎骎隆古之盛岁在戊戌偶承人乏爰命庆冑以仪曹之贰兼董其事顾惟不才虽不足以仰副委任之意然奉公行法夙夜敢懈因念厅事题名独后诸部允谓阙文乃自　建炎至今追访铨次得数十公勒诸坚（王民）以垂永久庶使贵名暴白当世观者可以想象其声烈云　淳熙六年六月二十有三日】 检详尢袤记郎官题名【合天下狱讼之成律令章程之事悉总于尚书刑部其轻重出入之际人之死生系焉责任为不轻矣唐制刑部郎分四司曰刑部曰都官曰比部曰司门　本朝因之然止以为阶官不厘本务凡四方以具狱来上则谳于审刑院别命朝官一员判院事至于　元丰始以审刑归刑部官制行二十四司各正其职于是刑部始得专其官而任益重　中兴以来遵承不改　圣天子哀矜庶狱郎官必采时望非明习法令更治民者弗除所以选任之意甚厚士之当是选者可不思所以称明指哉夫法者一成而不可变者也民伪日滋法不能胜奇请它比纷然杂陈于前居其任者苟非明有以察之仁有以守之公有以行之则奸吏并缘舞文巧诋人受其害故居官称职每难其人而在上者尢以择贤任职为意岁月既久除授不一前人名氏漫不可考　淳熙十一年陈公倚钱公冲之之为是官也慨然兴叹谋欲序次而书之石会钱公移漕畿甸乃伐石庀工祝陈公绪成之繇　绍兴末得七十人属袤记其事且口视其名而考其岁月则其人之功行善最皆可枚数庶后之居于斯者有所警而不敢忽也乃述其大略且使知刑部之有题名自二公始云九月望】
　　　工部
长贰厅在兵部之东侍郎李昌图记题名【官居题名其来旧矣　中兴起部长贰独未有载昌图使蜀召还繇外府掌贰事会稽王公佐实为之长暇日属昌图铨次前人名氏以补其阙而冬官故籍漫不可考乃博采它所记录参订岁月起　建炎丁未迄淳熙癸卯得九十人则又属昌图识于上方弗获辞乃告于公曰题名之设惧岁月久而难稽也今登载昭揭俾异时览者指某为贤某为否则人知公论可畏而砥砺名节求与此石为不朽是不为亡补公曰然乃识之淳熙十年四月望日】 中书舍人高文虎记郎官题名【高宗受命　中兴　驻跸钱唐百司庶府咸复承平之旧广延材畯辑图治功历　孝庙　上皇至于　今上盖六七十年矣维持凭借又当传之无穷官以人修绩因谋建化成黼黻政如玉金炳炳麟麟靡不云举中厘六部统二十四曹禁橐蝉联省闱星焕盛一时人物之选书姓氏志岁月将以考　圣朝登用之效独起部郎壁记迄今阙然同庚辰进士莫君若晦学行有声又以郡治最擢在兹选乃集前所居者悉汇次焉与诸曹并本部尚书钱公象祖侍郎赵公师（上睪下廾）嘉君之志而侍郎方兼领天府又为植（王民）撰直以成之昔黄香熟台阁之旧崔琳娴朝廷之仪皆足以诹订阙遗昭垂宪躅推而上之断国论谋王体可也故周官之训以典常而作师大雅之诗幸典刑之尚有然则自古建事立业贻法后世未有无所稽据而可以率意因陋为之辄诵所闻敢告来者　庆元四年七月十二日】
　　　六部监门
在六部大门内之左　绍兴二年置刑工部架阁袁说友记题名【乾道登号之七年厥既庶职咸理共趣平治　上思以固其勤也有诏百执事卯而八尽未而退小大之吏罔不惟　上训是迪无或敢有佚豫而六部实天下政事之枢纲目要领阖辟在是故奉　诏益严非它攸司比也凡部官卯未之出入疾病之暂告与其谒制之可否悉闻诸部门部门受其出入之时以听上稽访门之司存盖至是而愈重矣方是时奉行列曹之命以正胥史之失赞长贰竟惩决以遵张官之意抑犹其细事也南阳韩君子厚甚粹而度来居是官始至适遇勤政之　诏则遂环顾其职以谓举天下之政事悉囿诸六曹职有弛张事之废兴基焉今隶职于中者操笔疾书略不敢后群有司下直而门官者党不能先时而至（目氐）其出入而听其命是亡具也则尽弃去一切恪敬厥事复掇其余力取前任人名氏自董将而下皆书石而镵之呜呼天下之事要无忽其小者尔昔郑子产闻盗而为门者而春秋犯门之诛谓干国纪子厚既尽力门职于古无愧又补苴罅漏不斁于其小者题名盖其一也斯反而顾天下事奚难哉官建于绍兴之二年法以升朝有才力者乃在选而班禄（目氐）寺监丞其自是为丞郎者凡十有五人焉君子谓是官也为要职　乾道八年岁在元默执徐十二月旦日】 秘书郎陆（竣去立改土）续记【部门有官　中兴初制也凡天下之事隶于部其纲要有六其司存二十有四其闲剧易不同皆足以展四体司钥者上几其出入奉列曹之命惟谨夜漏未尽仆仆趋局不敢后长贰未退则屏息以俟率是为常虽欲求以自见不可得然则是官岂徒设哉　国家官人以才储才有地其始进而需用于部者有二焉繇京秩则为门官繇小选则为架阁二官资历虽殊职闲无事则相似大抵不以才用而以才选也嘉禾蔡君开以邑最称方退就铨得倅黄冈忽有　旨改（上田下廾）庙论以恬静特奖之益信其选为不轻甫莅事按求题名之旧岁久员溢书止于王驎缺而不纪向之踵是而得麾节者适致餐钱乃勒坚（王民）汇次官氏自傅諴以下各谨其岁月俾来者相继登载若乃因名以迹其实显晦升沈未容概论而其卓然着见者亦得以托不朽后之览者思其所可继省其所不逮俛焉日孜孜常恐无以称　上之选毋徒兀兀坐曹诿曰无所事姑（目氐）为进步之阶必使所居官繇是大焉斯可矣手指目视是否凛然岂苟以为观美云　嘉定初元腊日】
　　　六部架阁
在天水院桥　绍兴三年置库十五年复置官四人又治其栋宇而新之礼兵主管周紫芝为记【朝廷设官以主吏曹之牍旧矣后废而不置者岁二十年常以司门之官兼掌其事往往书无机阁户无缄縢甚者委而投诸地其积如山岁久辄蠹腐缺落漫漶而不可考官索故牍则六曹吏自入取莫能谁何出纳之籍姑以文具其弊有不可胜言者朝廷知之会上章者以为言于是　诏复旧官如故吏部之有两铨所以升黜百吏司徒掌舆地图以稽户口之登耗均赋入之多寡其牍号为最繁故部以一官主之余不能如二部之多则以一官而兼二曹所以因时制宜而为之损益者当如是也初架阁有屋数十楹皆上依山阜下即湫隘而为之所久乃弊坏弗枝又其文字之积至于充溢栋宇而六曹之法案阅二岁则命聚而藏之常以二者不能受其藏人皆患之吏部主管文字右迪功郎彭照始舆其同寮户部右从政郎艾若讷礼兵部右迪功郎周紫芝工刑部右迪功郎苏鉴条其事以有请于尚书六曹之长欲治其坏而增新之且为架阁厅事以处其吏使不得杂齿于部曹之厅为便六曹始具其请而上之　朝　绍兴十有五年秋九月有　旨命两浙转运司使为之越明年秋八月始告成初架阁移文上用公牒而衔附以名使者怒其礼轻乃大沮其事有请皆不报故其成甚缓而略且不如其乞也　朝廷自罢兵息战以来凡　祖　宗大典礼有废而未修者一切搜讲靡有阙遗至于百官有司莫不具举下至架阁之职亦修其废官而复其旧制骎骎乎其向于太平矣况创复之初首被推择非特目见耳闻而身亲其事固已幸矣其可不书以告后人乎】 　嘉定中增库为百有十楹太学正李大异记题名【皇朝肇建中台分六官而设之属文书之伙月益岁滋枋在胥手并缘奸蠹识者病之　崇宁闲何公执中为吏部侍郎始建议置吏部架阁官于是插架万数揭而目之前最后凡一索而获人以为便后诸曹皆置官如吏部之制未几悉省之迄　宣和再置再省　绍兴三年立六部架阁库十五年复置官四人今四十七年矣异时百司庶府皆有款刻以识前后居官者兹独因仍阙而未着　绍熙二年主管官王君次春陈君邕雷君孝友相与裒集题名三月题名成属大异为之记大异窃惟古昔以来图籍为重是官之建实谨其藏其任似周司书其选似汉掌故可以考阅故新寻绪本元所谓若缓而急者尝试以旧章参之今日虽或稍异而其归则同旧制官庀其司置于六部之内或遇其废则以郎官兼之否则以监六部门兼之迨于　绍兴与寺监簿正官俱复然始庀司于外一也旧制金耀门文书库多藏三司帐籍三司今版曹也自铨曹而下储藏帐籍之所未之详焉其后置六部架阁库大抵成案留部二年然后（上田下廾）而藏之又八年则委之金耀今金耀无复曩日则悉藏于架阁库二也二者不同而至于诸曹二十四司之文书尽归以待有用则今犹昔也夫岂特文书为然惟官亦然故其职闲无事视他司为最自公退食得以挟册读书充其素业畴昔着定有缺多于此焉取之　朝廷之于士可谓无负矣虽然凡上之处于世道积厥躬德足乎己者皆储蓄之义也知此则无负于　朝廷矣大异虚薄不足算虽尝居是官而于此则有愧焉愧焉而复言之盖自知其不能而将以懋夫能者也题名之作所以书名氏纪岁月其有帙而不可考者姑俟后之人续志之惟书建官之本意以命镌者四月戊子】 户部架阁陈晦续记【今尚书六曹有文书几阁之官其汉掌故之遗乎汉掌故主故事今所掌直吏牍若不相似然是殆类强名者虽然列属文昌台而颛设其局几图籍文案之藏咸在其事严且朝入所治同僚相与言不过论文字抵掌剧谈卒食数刻而退其职清职事官有阙员闲于此焉取之日又有　诏非科日及人材卓异与县令之着绩弗授其选重事之严职之清选又益重然则官虽视汉掌故小异而所以待是官之意何遽不若汉前刻登载几百有十六人为相若执政者三人为法从者加多焉接武鹓鸾骎骎乡用方兴未艾又不可隃度也晦以不肖得备员幸既识名氏属同僚至而石已遍乃（石龙）它石以识谓晦实前记之余书后记之初为宜辞不获亦喜贱名氏列两记闲也敬叙梗概若置官之详有前记在故不着　庆元戊午五月既望】
咸淳临安志卷之六
　行在所录〔六〕
　　诸寺
　　　太常寺
在罗汉洞　建炎三年四月以军兴省并诸寺监惟太常如故　隆兴元年诏以光禄寺归焉
　　　　寅清堂
在大厅后　嘉定中建少卿黄钧记题名广汉张栻书【奉常听壁无记昔者伐石裒前人氏名矣又弗克就呜呼天下之事果不可为与何言之易易而成之难也小事且不能遂况礼乐乎舜之官百咨而命之者二十二人而止尔礼以命伯夷乐以命夔礼乐之用参天地和神人非一官所能备也今顾以奉常一官主之夫岂知于伯夷而贤于夔哉古之君子节文乎礼乐之实后世一于其文以仪为礼以器为乐其于圣贤之道远矣惟仪与器又皆因陋就寡寖非六经之故然则中和之教与良心之固有者皆废坏而不复兴今而后知天下之事之难也舍其难而图其易壁记犹可为也记始　建炎之元汔于今官于寺者一百五十有一人记成又书其上方以自儆云　乾道七年四月】
　　　　昭勋崇德阁
宝庆元年八月建自赵韩王普至葛文定公邲合文武勋臣二十有三人绘像其中
理宗皇帝御书扁命翰林学士臣郑清之为记【绍定元年十一月癸巳　制诏翰林学士臣郑清之以昭勋崇德阁成宜书其事于石臣恭惟
　皇帝陛下诞膺骏命宪章鸿烈翼翼兢兢思懋厥绍粤　嗣位之元顾二三大臣曰洪惟　前宁人贻则垂裕规闳矩修予曷敢不迪有未辑者其议来上亟绪成之既而太常礼官举　嘉定表章勋臣之旨以闻　皇帝曰都来汝相臣汝为世臣协心同德保乂我宗社丕绩光于文人其辅　朕祗遹先志式序　前朝股肱之美以诏不朽维尔先正亦宠嘉之于是少师右丞相臣弥远奉俞咨阅故府凡以功宗作元祀自韩忠献王赵普至鄜文定公葛邲合文武二十有三人爰即颂台建杰阁肖像登绘洎　宝庆二（社去土改异）八月告成　赐名昭勋崇德之阁　亲洒宸奎揭以珍扁八法端丽云汉昭回煌煌乎缵述之巨典激劝之旷仪弗可尚也臣幸以铅椠末学待罪北门铺　宏休对　显命职也敢拜手稽首而言曰白古先民遭时致主匪功之难德其功实难唐虞揖逊恭已致平谁欤赞襄皋夔稷契商周继世创业守文谁欤佐佑伊傅周召峨弁端韨雍容治朝而奋庸纪绩彪炳典诰皆笃实之光发于事业降及汉唐依乘风云之士殚智毕勇以功着见固不乏人然书盟勒籍或隳厥终勋德之难并若此惟深纯博大之器而济之雄刚应变之略卓荦奇伟之姿而居以忠实匪懈之志静以蓄德而动则为功人材浑成体周而用广追唐虞俪商周跨汉轶唐者惟我朝为然窃观五代之季疆宇庬裂人物窳陋　太祖皇帝更造人极洒濯多士丞髦吁俊雷奋云合丰芒涵濡燕及累世　圣作　明述垂三百年造区夏登太平恢中兴代有显庸流芳无极虽　祖　宗礼隆恩厚敻异前代而诸臣之所自致有不徒以功名称者论相业则培立国之仁语将略则本止戈之武固人心于缀旒维帝业于带砺宏度渊识莫可涯涘至若拥立　元嗣坐镇危疑以措天下泰山之安辅成潜德决定大计以续　圣代无疆之绪又皆忠贯日月功塞宇宙而谦抑韬晦身名俱荣非德之巨者勋必全欤繄昔褒功之典法形貌书官爵氏名考其颠末事多遗恨犹以凭借宠灵风示民宇矧如今日丕视功载庬臣硕辅忠烈纯白卓然为世标表尊崇昭显轮奂翼如丹青炳如与国之礼乐宪度相为无穷凡尔臣工顾瞻遐想钦乃攸则思绍阿衡之美式周公之训以长我王家兹惟休哉臣既叙其梗概作而叹曰大哉列圣之泽乎而　宁宗发之懿哉　宁宗之志乎而　陛下成之诞敷　隆指兼举勋德以章既往而厉方来（目氐）麒麟凌烟之绘溟涬然弟之矣诗不云乎维其有之是以似之于千万年永永无斁】 　端平□年以赵福王汝愚配飨
宁庙遂并图于阁
忠献赵韩王【普】 　　武惠曹周王【彬】 
文惠薛太师【居正】 　元懿石太师【熙载】 
武惠潘郑王【美】 　　文靖李太师【沆】 
文正王魏公【旦】 　　忠武李太师【继隆】 
文正王沂公【曾】 　　文靖吕许公【夷简】 
武穆曹侍中【玮】 　　忠献韩魏王【琦】 
宣靖曾鲁公【公亮】 　文靖富魏公【弼】 
文正司马温公【光】 　文定韩魏公【忠彦】 
忠穆吕秦公【颐浩】 　忠简赵太傅【鼎】 
忠武韩蕲王【世忠】 　忠烈张循王【俊】 
文王陈鲁公【康伯】 　忠定史越王【浩】 
文定葛少师【邲】 　　忠定赵福王【汝愚】
　　　　观音泉【旧志名汲古泉】 
在阁之西有小石识云【此泉清甘虽旱不竭故老相传以为此法惠院旧非饮之有疾者愈宜爱护之嘉泰改元【石漫姓名不可识】 立石】
　　　　宝库
在东庑藏祭器乐器
　　　　水阁
在后圃临河　景定五年重建
　　　玉牒所宗正寺
在太庙南先是　建炎闲以太常少卿兼领寺事　绍兴三年复置小卿以范冲为之五年用冲请复置丞十二年　玉牒始建局　诏以宰臣一员提举从官一员兼修宗正卿少以下悉预修纂又有检讨官亦以它官兼厥后修书官检讨官或置或否二十年用检讨官王曮请　诏临安守臣宋贶度地于旧车辂院创　玉牒所及宗正寺　乾道三年寺簿刘季裴记题名【宗正有官古也由汉唐至于今用之均列之九寺　玉牒虽本唐制至　国朝始为详备盖其藏书以殿其领职以大臣此非为寺设也为　玉牒也故寺事无巨细皆属之宗正而图书之藏独别而为　玉牒所示不敢轻如此　玉牒修书始于　大中祥符六年而尢备于　政和　宣和之闲闻之诸老先生言　政和二年至五年凡再进书其典章文物虽三代不能过于虖盛矣哉今所存者犹可详其大概也提举一人或二人必宰相若执政为之宰执有军国之务率不过月一至焉故必择近臣一人为修书官又许择检讨官以它局兼或置或否寺有卿秩正四品卿有少秩五品卿之属有丞簿凡此专为寺也而纂修皆预焉大抵均之为寺而宗正独以　玉牒重按唐百官志有修玉牒官一人隶宗正寺而品秩不着此非所以崇大典重儒术也若　国朝之制则异是矣几有位于此可不知所以褒大崇显之意欤季裴职理簿书获窥首末故敢志其所以惟　祥符至　宣和或已得诸传闻存诸信史今所记盖断自　绍兴十二年始　乾道三年闰七月】 给事中兼检讨官王信续纪【玉牒所宗正寺同一官府凡纂修之事寺官与焉宰辅提举其体视它局尢重旧有题名建官之旨首末备载其凡则编年以纪　帝系而载其历数及　朝廷政令之因革者为　玉牒序同姓之亲而第其五服之戚疏者为属籍具其官爵功罪生死及男若女者为类谱推其所自出至于子孙而列其名位者为宗藩庆系录考定世次枝分派别而归于本统者为仙源积庆图修　玉牒及检讨官不常除惟少卿丞簿有定员故所书名氏前后多寡不齐今别镵诸石以续之敢述大略补前记所未及者以识岁月　淳熙十三年十一月】
　　　大理寺
在仁和县西　中兴初在钱塘门内　绍兴二十年诏以　景灵宫　太乙宫比近令临安府别择地乃徙今处
　　　　云章亭
在中门列
累朝诏敕石刻【各有卿少等恭跋不具录】
　　　　　高宗皇帝
　　　　　　戒饬诏一
廷尉为天下平而年来法寺惟事旬白探大臣旨意轻重其罪致民无所措手足玩文弄法莫此为甚比恐尚尔任情亟罢旧吏所冀端方之士详核审覆一切以法而不以心俾无冤滥副　朕丁宁之谕【绍兴二十五年十一月】
　　　　　　奖谕狱空敕书六
朕钦恤庶狱明慎用刑爰　诏有司俾无留讼汝能体　朕好生之德举行宽大之书狴犴空虚桁杨栖置实为称职良用叹嘉【绍兴六年六月己亥】 
朕观前世诏狱所在者多矣故吏皆观望冤滥甚众　朕自即位以来几狱一付之廷尉盖廷尉天下之平也汝等折狱惟良至无留系非为职事之修乎兴言嘉叹不忘于怀【绍兴十三年六月丙午】 
朕推好生之德以动四方择明刑之官以弼五教欲如君子之不留狱以见天下之无冤民比（打去丁改监）奏陈谓清颂系广我宽仁之化赖而钦敏之才可谓圉空之隆庶几刑措不用兴言嘉叹终日以之【绍兴二十二年四月辛卯】 
盖闻成康之时刑罚不式囹圄屡空　朕甚慕之今　朕励精庶政和慎祥刑四方以狱来上理官率属参决其平奏谳既公庭无留讼虽未方古其于钦恤之意庶几焉非卿等服勤厥职各尽乃心议者详明断者平允亦何以臻此省阅之余良深嘉尚【绍兴二十六年四月己丑】 书曰刑期于无刑语曰必也使无讼乎夫圣人不贵去刑而贵无刑不贵止讼而贵无讼何哉诚使用刑而期于无刑听讼而必于无讼者真帝王之极挚也　朕三复斯言夙兴夜寐未尝不以勿误庶狱为心又况延尉持天下之平司生人之命乎汝等为　朕折狱庭无留系虽由旷荡之更新实赖明允之（口十）力剡章来上嘉叹不忘【绍兴二十八年十有二月癸丑】 
古者画衣冠异章服而民不犯中世以还周云成康汉言文景刑措不用　朕甚慕之夫胜残去杀者善人之为邦明慎用刑不留狱者旅之正吉也卿等司吾详刑各修乃职靡淹恤稽留之咎守要囚服念之程谨三尺之章致无一人之狱顾视古昔亦庶几矣剡章来上良用叹嘉【绍兴三十年四月丙寅】
　　　　　孝宗皇帝
　　　　　　奖谕狱空敕书十
朕惟　国朝之典尢详一夫之谳度越汉唐惟时有虞播刑之迪不其休哉惟其致祥则夫连逮左验以曲尽听讯弊议之意每不得暇也卿等典狱天府非讫于威用佐　朕惟明明德通敏所致不忘嘉尚夫古之职于廷尉者率以阴德延其庆非一切傅于轻而已乃罔不在中正兹其绝地天通之道尚监于成宪图惟厥终【隆兴元年十二月】 
朕哀矜庶民不若于训以速戾于厥躬既抵岸狱或久系不决肆　御便殿用丕蔽于要囚尔典时狱事克钦承于　朕志明听两辞惟察惟法俾四方之多罪罔有留狱升闻　朕听　朕惟宠嘉之呜呼用刑斯无难惟措刑而不用是惟艰哉尔弼　朕教尚忱念于兹【乾道四年七月】 
昔在　元丰以百司凡有收劾萃于开封猥并牵束事久不决或至阅岁乃酌唐制置大理狱德意甚厚然而繁简淹速亦惟有司之牧夫如何卿等惟察惟法亟问亟蔽伸理菀结剸遣逋滞至于桁杨徽继栖置弗用此盖神宗设官分职所望于群下之意书曰钦哉钦哉惟刑之恤哉益单乃心以永终誉【乾道五年六月己丑】 
朕惟汉之文帝以德化民唐之太宗宽仁为治断狱之数天下用希于乎善哉　朕甚慕焉卿等持法详平既心乃事廷尉之狱弊断亡留足以副予钦恤之意者也甫披来上嘉叹不忘【乾道八年九月丁丑】 
朕惟元元之民愚而抵罪无繇自新吏或以苛刻为明析律贰端以傅致于法厥或纵失有罪　朕甚不取故狱疑者谳有司有司所不能决廷尉属得参听焉卿等以文毋害夙被推择蔽罪折狱罔不迪刑之中迄轃娄空克丕承于　朕志书不云虖好生之德洽于民心兹用不犯于有司予惟汝嘉汝尚祗率厥典【淳熙改元四月癸亥】 
朕闵夫吏之不良政之不平民不见德而陷于有罪议狱者又失咸庶中正之谊故欲出则从轻比欲入则傅深文安得囹圄娄空如成康时乎爰命理官详谳来上而期月之内蔽断亡留非汝等克尽乃心之效欤书曰士制百姓于刑之中以教祗德予惟尔嘉之【淳熙二年六月辛未】 
盖闻刑当期于无刑讼必使之无讼好生洽德兹不犯于有司克俊宅心罔攸兼于庶狱古能臻此　朕实慕之每开三面祝网之仁常轸一夫向隅之念嘉汝士师之职举俾予廷尉之圄空谅深体于哀矜亦咸几于中正阅章于再称美不忘【淳熙二年十二月】 
朕惟狱重事也吏或奉吾法不虔宽者或至蔓延而纵弛急者或至锻炼而周内则民将不得其平而狱将日益滋矣刑乌能清今吾廷尉实典治中都臬事天下之狱莫繁于斯乃能谳奏论决不纵不苛而囹圄告空焉非体吾好生之德刑期于无刑能若是哉方春始和万物发生盖省刑罚布宽大之日汝等以是来上是诚可嘉也矣【淳熙四年正月】 
朕念时方瘅暑愚民无知或丽于辟前诏四方司政典狱分部而平反之兹闰月甲午复御便殿亲理囚系庶几好生之德洽于中外汝等列职廷尉见谓吉人惟明克允夙致其力刑清之效遂着于今　朕既汝嘉勿劳贺也【淳熙五年闰六月】 
四方典政实繄廷尉之持平三宅立民所贵有司之不犯时尔理曹之审克致予天圄之空虚揽需奏之载陈激深衷而娄叹俾天下无一人之狱　朕有志于斯时制士官于百姓之中汝益单于明听肆申　褒训用宠乃僚【淳熙十三年十二月】
　　　　　光宗皇帝
　　　　　　奖谕狱空敕书一
朕哀矜于刑惟恐一夫或丽于非辜凡四方以具狱上廷尉必谨择明察之吏其审克之卿等司我臬事用能体　朕钦恤之意剖决其所滞平亭其所疑论报爰书无所留系桁杨徽纆无复施用其于初政之助不已多乎章彻予闻良深嘉叹【淳熙十六年闰五月时未改元】
　　　　　宁宗皇帝
　　　　　　奖谕狱空敕书二
盖闻刑者所以辅治而非所以致治也今律令烦多吏或深文使吾元元罹于非辜　朕甚痛之故凡天下具狱悉上廷尉庶几哀矜审克期于无刑闲者数月之闲圄空不式至于一再非卿等持法平恕蔽断详明之效欤书不云乎俾予从欲以治惟乃之休此舜之所以美皋陶也览奏来上叹嘉不忘【开禧元年二月】 
朕观至治之世时和岁丰而礼逊之俗兴家给人足而争夺之风息是以刑错不式囹圄屡空　朕甚慕之比岁旱蝗近延郊甸每虑饥寒之民冒法抵罪丽于廷尉者众也而期月以来狱无颂系实惟汝等明刑弼教风动四方以称　朕期于无刑之意省览来奏嘉叹不忘【嘉定八年四月】
　　　　狱
在卿厅之右
　　　　寺官廨宇
旧守惟卿及治狱两丞居之　绍兴二十年改建始增创官舍及用丞石邦哲请盖造吏院自治狱都辖至推吏家属皆令入居而严其出入之禁至　淳熙闲次第皆备卿厅居中左则断刑官吏居焉右则治狱官吏居焉　绍定二年重修丞游侣为记【绍定己丑岁九月李寺营造落成昔未有记佥欲书始末稽之故牍　六飞初驻跸寺以钱塘县治为之既建　景灵宫　绍兴庚午　诏徙今处旧自卿及治狱两丞外屋皆僦至是并徙入吏从焉淳熙初屋圮复僦越丁酉乃入己酉司直簿以宸笔入　嘉定壬申虽断刑吏亦使入于是寺所拓地广矣先是营造事皆属役临安至戊寅杨卿汝明即大门内列　诏书碑迁明清堂葺卿所居重立少断刑屋费始取诸寺不以诿府癸未曾卿焕又新　敕库岸狱及其属之庐十有六再葺卿居费乞诸　朝亦不以诿府此先后易置缮修之大略也方曾卿之为此役也少治狱卿屋未老置弗议不数年懔懔惧厌卿寓它舍吏亦不得宁居潘卿槱尝以　闻戊子冬今卿綦公又核其费以请及春　报可田廾缗钱二万五千公即日鸠工虑材口授指画未几卿舍立位置稳惬殆可甲诸治寺少断刑屋亦更革半之治狱吏区秩秩井井闬闳墙垣伉敞言仡役既不愆素而撙节犹有羡钱顾明清地势卑木弱不耐久因改作上极旁挟视前加壮旷奥两得燠寒具宜寺之居遂全且美矣居者气之助也君子虽以志御气而居或足以移之湫陋弗能高明则气郁而志反累焉将惧于蔽况寺所职非它曹比画地之谣不待述也而四方之谳使之听历年之讼使之阅见不昭彻则毫发差而欣戚异何地可复愬任之难若此而居之陋可乎今既奕然趋新则率属于斯讲论于斯气当益舒志当益明鉴空衡平而生意满天下矣或谓杜起曹闲关奔走故号风卷茅之夕有突兀庇寒之思着身轮奂中视何校婴索而待蔽茹苦衔冤而冀得直者居不相似也此之安彼之忘将如之何夫苟不志于仁则彼已莫能相通固也　我朝以仁立国司臬之选宜弗轻万不虑此虽然不可以不戒也公属笔于侣因并书之公名奎字仲文　绍兴内相北海公诸孙中外践（昜□）综理精密即是可概见云】 司直程宏图记题名【天象有星曰大理古者以更廷尉名示警也卿在汉唯长魏置少以贰焉正丞本商秦官司直评事主簿乃因汉魏后齐所置俱其属也　国朝之制左则断刑有若直评按法详断丞议正审右则治狱有若丞颛推劾簿掌案籍少卿分领其事而卿总之肆　驻跸于此沿革匪一厥今卿弗常置率以少卿对掌一正二丞八评详断议审如故隶于左又二丞分鞫二推增一正以听成辞隶于右簿通稽左籍直兼纠右违暨臧罚之事皆止一员惟建置周密罔有阙是宜咸尽乃心已异日选抡多尚法理之士属者钦恤有加（上田下廾）付愈益严非通经议古忠厚明清者不以居守厥官能上（口十）星象无负　圣天子顾不休哉凡庀事后先岁月宜有考比尝（帛系）蕝木刻所纪仅自　隆兴改元始毗陵吴公广汉章公乃克更勒坚（王民）益搜广　中兴以后姓氏悉登载之且俾来者得以叙列左方用咸托不朽　淳熙十有一年岁矣甲辰夏六月甲子】
　　　　明清堂
在卿厅之左为寺官会议之所前有池
　　　　楮亭
在池上
　　　　新渠
嘉定二年卿费培浚治司直陈璧记【国家以仁爱立治以钦恤用刑棘寺卿属皆列舍于寺以听断弊不与百司庶府日旦趋局日中而退者比严其职而奠其居凡所谨邦刑重民命也　南渡初寺在今钱塘门内枕城一隅褊陋殊甚特卿少及治狱二丞居之台臣议其湫隘又密迩　列圣衣冠月游之墬　绍兴庚午　诏徙仁和县西其基视旧三倍而广屋亦倍之迨今六十年闲日以增葺而刑官之属各有攸处矣然地本塘泺外崇中坳旧渠填淤深不盈尺水脉浸淫所在卑湿霖雨时至潴汇弗流官宇吏区漫为沮洳橇而行阁釜而炊凑润上彻居用弗便盖官吏通患之况狴犴乎　嘉定二年春梁溪费公为廷尉卿一日喟然叹曰自吾列理官知涂潦之为患久矣渠功可即吾其敢惮劳与费而弗之治于是鸠材虑庸因旧作新周垣南北昔有渠二乃从而增浚之首起垣西尾属河堧南渠广尺有九寸深加一寸步益深之长八百有三十尺东抵仓桥而注之河渠尾广深皆倍其首北渠之广增南渠三之一其深如之其长閷百有三十尺东过万载桥而达之河渠尾广深倍渠首而加半别穿诸渠于寺之廷横六纵八积四千七百一十有六尺高下相因脉络交贯而会于二大渠渠皆甓其旁石其底凡杂役二千三十有八工用钱二百一十有八万甓以枚计者九万一千二十有九石以丈计者一千六百有七十橛以本计者八百有六而材石之仍其旧者不与焉作始于三月之晦闲因旱暵辍役三旬而告成于九月之朔是月雨作水循新渠以趋于下曼衍转注弗洑弗渟公顾谓其属是渠之成觕毕吾志虽然不能无所待也其壅也或导之其罅也或垩之其啮且圯也或修营之殆有望于后之人子盍识焉以告璧闻窦崇三尺之制记于考工道达沟渎之时书于月令夫人而能知之顾士大夫有列于　朝□□年除岁迁其视官府若传舍然宜此渠之堙壤而莫之问也公领寺事再稔于兹独能存古人一日必葺之意以迄兹役俾位于理属者奠厥攸居而狱岸有赖焉公之尽心职业讵止为朝夕计哉后之君子概以是存心将不但斯渠　之不废而已于是乎书公名培邦基其字云】
　　　司农寺
在保民坊内　中兴初以寺事拨隶仓部　绍兴三年复置丞二明年又置卿少职掌如故寺凡三徒最后　绍定闲与太府寺将作监军器监审计司同建于今处盖马军帅衙故址也【旧志谓　嘉定初迁于马军司旧址后有景星洞按　嘉定所迁乃韩氏园今为　太庙禁山景星洞在焉】 有祥扈堂有楼比岁朝绅居其中本寺官坐曹弗便　景定二年有省札毋得指占四年又葺而新之旧有题名丞林次膺记【司农寺有卿少有丞簿　国朝旧制也二百年闲巨公伟人历兹职者未易悉数中更多故权宜省并　主上系隆炎运庶政修明　绍兴三年有　诏复置寺丞一员明年寺宇印记始具既又闲置卿少厥后复置寺簿繇是旧制灿然矣粤自姚虞以稯命官周属之太府秦属之治粟内史汉武始更号大司农是后虽名称代有革易若职掌则一也　皇宋隶于版曹而下以几察廪庾之出纳　绍兴更置起癸丑至甲戌二十有二年自李若虚至张士襄五十有二人而次膺实始以么么叨领丞职幸时承平自公之暇因与主簿林一鸣询究兹职复置之由与夫　中兴以来官于寺者名氏爵位并赴罢之岁月命工刊石寘之厅事盖不特侈一时之美观庶来者有考且似续其后厎于悠久云　绍兴二十四年十二月望日】 少卿张维续记【汉置九卿大司农其一也初日洽粟内史钱谷之问实专其责后又置五尚书分主曹事魏稍损益之始置度支尚书掌军国支计而大司农之职分矣其属有度支左户右户仓部金部见于齐志隋更左右户曰户部又更度支尚书曰户部尚书唐因之初亡所革至中叶国用不足始置盐铁使继又置度支使未几罢使名而以户部侍郎判度支兼诸道租庸盐铁使历五代以户部度支盐铁为三司于是有三司使或以重臣判三司或以宰臣分判一司或以租庸使管辖三司至于　国朝则置左右计使总计使既又罢之三司使如初元丰官制行三司并入户部惟常平免役新法与夫农田水利则隶司农　太上中兴司农勿用　绍兴三年复置一丞而卿少主簿骎骎复矣　淳熙三年春治新寺宇旧题名弗称乃砻石以易之卿李椿属维纪事维窃谓九卿非古也周官六卿与三少为九汉儒附会之说也今仿周制为六部以户部掌国计而司农犹为列卿赘矣况仓储出纳自昔太仓令主之盖大司农之属犹今之仓部也以列卿而行太仓令日惟仓部要束是听位虽高埶出仓部下至于军饷肃给罢于奔命世谓走卿辱矣维下走也不敢谓辱而惟赘是羞又安能纪事乎然　尧舜在上　圣政日新稽古建官将有取于斯云冬十月一日】
　　　太府寺
在保民坊内【创建岁月同司农寺】 　绍兴三年增置丞为三员四年复置长贰少卿耿秉记题名【周官三百六十名存于今而职不异者大府一官耳周制下大夫二人上士四人下士八人设属若是其众非以其事繁而职重欤故郑氏谓为王治藏之长秦汉迄隋并置不常上下千载何寂寂咸无可纪也岂出内之吝仅云有司他非所及耶抑卓伟之才偶不相值耶若曰士举不逮古则焉敢厚诬独唐开元中杨隆礼任职二十年有公清之誉性特详密虽寻尺皆自按省凡物经杨卿者无不精丽吾犹憾焉以其未闻君子之大道也　国初省部寺监惟以寄禄寺则光禄太常宗正卫尉司农大理或以卿或以贰或以丞各寓一阶别设主判之官以典事惟太府则否其职悉入三司诸案故主判之任（上□下干）置逮　元丰厘正中更多故岁久莫详　高宗中兴　驻跸临安任职者始可以岁月考史祺孙为题名记实首于　绍兴四年然长贰丞簿区分各记或繁或稀题续不齐佥欲易为编年秉承乏伯臣比修玉牒恭睹　寿皇圣帝理财之训有曰生之者寡食之者众为之者舒用之者疾财计安得不匮大哉王言深知民生之不易用度之宜节秉谓司府之官尢不可不知此适兹兼官少列举　圣谟以语同僚谨识于题名之首其续刻则有郑湜为之记　绍熙改元正月丙辰朔】 浙东提举郑湜续记【太府周官也几邦之赋用取具焉汉之大农领军国之经费而少府给县官之私养分画与古不同故太府之官阙置卿自梁后魏始也隋唐因之实与版曹相为管键以制邦财国初财贿出纳阜通之政颛领于三司太府所掌惟奉帨币颁权量而已　元丰治官尽循唐旧　中兴初并省附于金部独以一丞治鹾茗之质剂凡省五年而复马承家盖初除也初　元丰以在京司局分属寺监而大府总局二十有四今虽颇省犹剧于他寺以式班内外之廪稍覆其名数而钩磨之则诸军诸司粮审四院属焉颁财用于受藏之府周知入出而会之则左藏东西两库属焉时禁省官府之需以儥用物则买务属焉斥币余互市之积以便贸易则卖场属焉比物奠贾俾从其抵则编套两局属焉药石必良以除札瘥则和剂惠民四局属焉叙财币以待　上之赐好则祗候库属焉制券之短长以通商则钞引库属焉所异于　元丰者惟　内藏奉宸不外属榷货颛隶于都司盖经财制用有不同尔寺凡再徙而埶非宜与尘嚣溷今寺故敕局也　淳熙十有五年夏局罢白于　朝以为寺秋七月乃迁闳奥显厂称其官府寺故有题名岁久官溢不足登载离于三四丛猥不章不与寺称于是欲更营穹石叙次官氏岁月而镵之同舍或迁或去不果就惟会君三复曩尝预迁议再除复来为丞实终始之以成同舍之志以湜于是寺也为有旧移书命之记不得辞因考其沿革系于碑端并识迁焉　绍熙元年正月四日】
咸淳临安志卷之七
　行在所录〔七〕
　　秘书省
在天井坊之左　东都建于　禁中　绍兴初权寓法惠寺十三年十二月　诏两浙运司即殿司寨基重建从秘书丞严抑之请也十四年七月九日少监游操等上表请　车驾临幸　诏曰仰惟　祖　宗肇开册府　累朝不世之士由是而兴一代致治之原自此而出　朕一新史观　亲御榜题肆从望　幸之诚以示右文之意遂以二十七日　幸焉召群臣观　累朝　御书　御制书画古器等省官迁秩有差
孝宗皇帝遵故事以　淳熙五年九月十二日　临幸　赐群臣宴次日出　御制近体诗赐丞相史浩以下咸有赓载【陈均编年纲目　淳熙四年五年连书　幸秘书省　国史无所考恐误】 
右文殿
高宗皇帝御书扁【并　右文殿门】 
秘阁
在　右文殿之后
高宗皇帝御书扁两庑列
累朝　御制　御书石刻
高宗皇帝
真行草书
　　　孝宗皇帝
臣闻道之真以治身土苴以治天下帝王之功圣人之余事也五三六经所传备矣孔子叙书断自尧始帝王之制盖莫盛于尧也尧之治至于协和万邦黎民于变时雍问之在朝在野皆不自知其然尧之所以君天下者民固无得而名也虞书所述特其绪余而已焕乎其文章巍乎其成功非书所能尽也虞书不作聪明文思之美天下何传焉形容其所难名扬厉其所不传此尧典所以系之虞书也恭惟
光尧寿圣太上皇帝身济大业绍开中兴智周万物而不以自用功冠百王而不以自伐道全德备美莫容赞其形之误训施之命令者若稽古道皆不约而合孝通乎神明诚参乎化育范围天地之大而极夫裁成辅相之理德之乃圣乃神者也仁涵乎有生义肃乎不譓□揉强暴之民而纳之声明文物之地德之乃武乃文者也招徕畯良容受忠谠巧言令色者远焉知人之哲也哀矜犴狱宽免征赋困穷无告者遂焉安民之惠也三十六年之闲道洽政治礼制乐作百度粲然治具毕张　睿谟　圣训善教良法史官传之天下诵而歌舞之此可得而称述者也惟微之心辅万物之自然高蹈物表脱屣万乘至道之真与天同功其孰得而形容哉臣以菲质嗣守大器惟德不逮有涉渊驭朽之忧问安侍膳得之口教面命者闻斯行之矣尊其所知是宜奉以周旋不敢忘怠于是建官设局纂辑大典始于　建炎受命之初止于　绍兴（卷力）勤之日凡九百有五条厘为六十卷昭然日星之垂也了然龟鉴之揭也继自今进而得之谆谆之训退而求之浑浑之书率而行之庶几于治乎继自今发于身加乎民云为注措弗畔于道惟　圣政之书实诏之若夫夙寤晨兴兢兢业业惟大猷是经惟旧章是循以无负诒谋燕翼之意臣不敢不勉
右
光尧太上皇帝圣政序权参政事臣蒋芾等谨记【臣芾言臣恭惟　皇帝陛下躬禀圣质嗣承丕绪夤念　光尧寿圣太上皇帝付托之重兢畏祗栗奉若　慈训凡立政用人治民驭军之道惟旧典成式是宪是守爰自　践祚初载即命大臣纂辑　圣政萃为一书越五年书成　陛下亲御翰墨　制为序文以冠篇首臣适待罪政府幸以薄技典领著作乃获躬睹盛事拜登跽诵震耀心目窃惟自昔帝王昭至德垂茂宪必有（上莫下言）训布在方策载籍之传维见可观也五帝之盛莫若尧舜然二典之书不并时而作况其余哉惟我　太上皇帝武定乱略文臻时雍功成不居以授　嗣圣　陛下孝笃乎事亲志勤乎协　帝帅繇　圣道不敢怠遑作　宋一经垂示无极而又骏发　睿藻序所以为作者之意　父尧　子舜会逢一时　奎文汉章雕饰万宝开辟以来诗书所记未之前闻顾惟坚（王民）未刻无以诏天下与来世郁圣德而弗彰閟盛美而不传臣窃恧焉臣不胜大愿愿以　宸翰勒之秘府与河图大训并传永永无斁以扬厉　陛下圣孝奉　皇尊章洪业之志谨昧死以请制曰可顾谓臣芾其以　朕以书赐卿臣芾拜手稽首受　赐退而书之附于　圣政序之下方】 
乾道辛卯春被　赐真行草书总十卷臣下拜瞻玩心目开明窃惟书法自东汉迄于晋唐代有名家然莫不祖述锺张宪章羲献而各得一偏未有超轶拔乎其萃者恭惟光尧寿圣宪天体道太上皇帝高蹈羲皇之上游戏翰墨之闲初若无意而笔力所到自得之妙集乎大成如春云行空千状万态远视前古有不足述因知天纵之能心与神会非众庶曲学之所可及也　帝王余事犹能至此顾不休哉
右
光尧太上皇帝真行草书跋
比以秋日　临幸秘书省因成近体诗一首赐承相史浩以下　玉轴牙签焕宝章簪绅列侍映秋光宴开芸阁儒风盛坐对蓬山逸兴长稽古右文惭菲德礼贤下士法前王欲臻至治观熙洽更罄嘉猷为赞襄
右　幸秘书省　赐诗右丞相臣史浩等恭跋【臣等仰惟　皇帝陛下宵旰万微身济大业雕瑑夸诩浮靡虚憍之习是抑是黜囿游池（上竹下御）宴豫虞乐之奉是损是蠲乃睠三馆实储藏典训长育英畯之地自　绍兴清跸下临迄今三纪思欲式刑丕彝增光圣绪粤九月壬申　幸秘书省修　太平兴国故事　宴右文殿越翼日癸酉　内出　御制诗赐臣浩以下昭回光曜参贲图书鸿大闳深匹休雅颂臣等下拜登受相与斋祓敷绎　宸翰在昔圣人以开物之智立经陈纪通于万世惟有道之主为能则象成宪立一王法而斯世之张弛士气之信屈观国者必占焉虽尧舜禹汤文武之隆揆厥本原稽古右文礼贤下士盖同一轨辙渊然　大训播于咏歌固非墨客椠人所得私以为荣观臣等昧死请勒诸琬琰诒诸亿载与日月云汉同垂无极　制曰可谨具着下方以风示（□禹）内德意志虑之所乡云】 翰林学士周必大恭和二首【群玉西昆富典章二星东壁灿辉光秋花迎仗千丛丽法曲传觞九奏长虎将纵观修旧事淳化秘阁新成诏傅潜戴兴率诸将从观书籍赐　御酒终日豸冠陪侍仰　明王政修即是攘戎策玁狁残祆岂足襄　蟠木离奇愧豫章几年封植荷恩光石渠久缀英髦后金鐀深惭学识长　御墨奎文瞻　列圣雷尊篆鼎备三王愿言作德酬荣遇宁复矜才似智襄】 
观秦很石铭屹立中逵若有神灵以戒秦皇之暴虐从欲则善矣又岂可加石以恶名乎宜易之以美名表异之可也因跋于本铭之后云
右很石铭跋右丞相臣赵雄等恭书【上缵祚之十九年政成德孚方内阜安万物得宜允臻于泰和乃三月辛未　召臣雄臣淮臣良臣入侍　闲燕从容言天下事甚众极论古帝王问学有精有粗而治忽分焉最后及唐文章因举皇甫湜很石铭谓石有至戒而秦弗克省乃更被以丑名惟兹沈冤历世未洒于是出　圣制跋湜语以赐臣等　睿识高远　宸画炳丽臣等诚不足以辱赐谨拜手稽首言曰　陛下绍集大统夙宵轸怛不忘中原兹石至微犹复慨然兴念思为澡涤振拔矧遗黎故老久沦涂炭者乎且骊山之役秦君臣曾弗闻危惧之言兹石独屹然中立若示大警寥寥天壤闲亡秦之很与石不磨而湜也□铭亦罔克载石意石之不遇千四百年于此矣　陛下超神悟于有物之先雪幽愤于无传之后石之神灵乃今始克用显异日扫清关辅出滋石于腥血膏火中时巡方岳而幸过之大书石上以诏示无极则勒铭砥柱刊颂浯溪不足俪已此中原父老所以引领南望日日以冀于　仁圣者臣等尚幸见之】 
春赋【并用人论已见都堂石刻兹不重着】 
用人论
　　　光宗皇帝
臣闻乾坤之文不着无以见太极而太极非有待于文也虞夏之书不作无以见尧舜而尧舜非有蕲于书也恭惟
至尊寿皇圣帝以妙道治身参之三才而无闲以笃行事亲质之六艺而无阙以深仁厚泽幸斯世极之根荄鳞羽而无不被宜配雅颂宜袭春秋而　临御二十八年之闲凡施凡设归美　高庙金石之刻无传名山大川之藏未睹也夙以　神器授于微身尽遗有迹之累而退托无名之境方将渊乎其藏用冲乎其忘言尚友太极法尧而蹈舜矣则　圣政之书何容心哉然而　宝章玉册希阔之典储于　三宫　庙谟　宸断温厚之词施于百辟而咏歌休威摹写功德之人又遍天下至于中原之故老蛮貊之君长怀好音归大号者家有其说国有盟载也岂惟史臣将夫人能记之岂惟今日将后世亦能记之则铺陈汇次以作一经盖有孺子弗能抑　圣父弗得辞者焉矧惟菲薄膺受重寄蚤夜震惧何以嗣服对天之休亦越　成书是训是式率旧因余庶几厎义是用申命大臣总领众作起　初潜至于　内禅掇其最凡得六百四十一条为五十卷一言一动皆足以经天纬地垂裕无极猗欤盛哉昔者文王演易周公系辞父作子述臣窃慕焉于是亲序此书之意以附篇首上之　慈廷副在
禁中
右
寿皇圣帝圣政序左丞相臣留正等谨记【臣正言臣闻前圣之德业莫盛于尧舜后圣之作述莫盛于孔子然二者相须而不能以同时恭惟　至尊寿皇圣帝道本于稽古功成于协帝　临御二十有八年仁恩塞穹壤咸闻憺蛮貊润色　中兴之烈而增光　揖逊之美薄海外内万口同辞以为自舜以来一人而已　陛下奉若　慈训克昌　丕绪见之行事缉熙光明□且欲以钦承允蹈之余布在方册昭示无极爰命史臣裒辑　圣政铺张表出作　宋一经于是书成来上　亲洒　宸翰摅发　睿藻冠之篇端日星有烂着于天文而太极之妙自然陈露缙绅铅椠之流又以为是孔氏之作也臣窃惟有虞之书初与五典并行而无辨更千五百年而得孔氏断为书首序之百篇之上然后暴着于万世由此观之虞舜虽极治矣尝久晦而后彰孔子能祖述矣盖追诵而不相及未有　父　子两朝　圣以继　圣立德立言自相发挥皇乎懿哉如今日之盛者也抑臣次舜之事以厎豫为孝遭人伦之变也以予贤为公因天命之改也惟我　寿皇之事　高庙备极五福弥历三纪雍雍穆穆无闲言曾未倦勤脱屣　万乘授之　主鬯神人燕宁　累圣一家　世世同德　父　子之闲视舜有光 陛下之序此书尢足以垂百王之范补六艺之阙矣臣以非材待罪宰事适董攸司与讫不朽而藏之　禁严未写琬琰无以对扬　宏休臣实甚惧用是百拜稽首昧死请以赐本大书深刻以幸来世而又百拜稽首髣佛大旨敬书于序之下方】
　　　理宗皇帝
朕观书契以来人极茂建圣贤大训布在方策其言治国平天下之道无出于六经而求之六经之要一日不可违者其惟天道乎大概易明其理书正其事诗通其情周典备其礼春秋志其变记礼则杂纪焉者也人主知天之当敬视六经格言如金科玉条罔敢踰越则逸德鲜矣仰惟　祖　宗丕灵承　帝事抚有方夏　列圣垂谟无一息不以敬天为心　国史登载难以殚举然未有不本于六经之旨　朕以寡昧寅奉燕诒（上目目下心）弗克钦若眷命万几之暇稽式古典爰以已意凡其关于天道之大而有以启寅畏之衷者每经表而出之裒列成编目之曰　敬天图庶几朝夕观览对越鉴临以自警省云尔○易六十四卦大象之义各有攸属自出治而言则谓之后自定位而言则谓之上自创法而言则谓之先王自继体而言则谓之大人余则总而谓之君子皆主于人君而言也卦必有象象必有义体而行之人君能与造化同流者其以此耳然他卦大象皆着本卦之名惟干独不称干而止曰天行健而以自强不息归之君子呜呼此天德也人君实以之君即干干即天也人君动静语默政化云为无一而非干以至先天而天弗违后天而奉天时皆此物也而其要则自闲邪存诚始然则求敬天于易岂不尢邃于五经欤○若昔先王盛时君臣上下相与儆戒兢业于敬天一言最为深切着明皆聚此书今可考也曰天无亲曰天难谌曰天明畏曰天命不易凡所以推言天命靡常之理言言至到何凛乎其严耶惟人君深知天命之靡常而能疾敬厥德则可以祈天永命无疆惟休矣不然则不敬厥德乃早坠厥命岂不甚可畏哉今所纂辑取于书者尢详噫肆予曷敢不敬○诗者动天地感鬼神所以通幽微之情而穷交际之理者至矣方商周盛时上而卿大夫士近而侍御臣仆下而比闾族党无不知天道而识天象忧深思远指事引类未尝为迫切之词骇异之语也方其神祇祖考燕衎和乐而隐然戒惧之意寓焉我将之诗是也方其旱暵为虐遇（裁去衣改火）而惧而恻然哀矜之情发焉云汉之诗是也至于陟降左右缉熙敬止之类则又非可以浅近观也端居而诵澡心以思玩味而紬绎之其不曰上帝临女无贰尔心乎○河汾王通尝谓如有用我则执周礼以往且重发周礼敌天命之叹盖其为书大纲小纪详法略则粲然靡所不载玉帛牲器之用车旗冕服之制豆笾罍爵之陈锺鼓匏管之奏品节度数必加详焉至于象纬之考察眚灾之抑损亦莫不隶之司存而不敢慢凡所以接三才之奥通幽明之理也圣人于此岂徒从事于文物典章之饰于外者而已乎要必有为之本者矣不然则周礼特一书耳又安能敌天命而与之并存哉○春秋二百四十二年所书辰星风电之变水旱霜雹之（裁去衣改火）螽螟或虫蝝之害靡不毕备而于日食之书尢详且密传者闲未免傅以列国证应之说遂使后之星翁历家分诿于所主方域以启时君之玩心此则非春秋本指也春秋一统之书也方诸侯专恣王室既卑麟笔褒贬岂独以礼乐征伐关于人事者属之周而天变之特书娄书皆系之王至于书王必曰天王其所望于周者甚深固曰诸侯虽无周而天命未改承天从事周之人主不可不任其责也以周之无政而圣人犹拳拳焉南面而治天下者其可忽诸○记礼一经冠之以毋不敬之辞所谓礼仪三百威仪三千待其人然后行者惟以敬之一字而已或谓月令出于吕不韦之手未免滞而不通然奉时承天之义虽细微必谨言固不可以人废也至若中庸大学之书一则曰维天之命于穆不已再则曰惟命不于常援诗书以明义理之正而其本则俱切切于谨独之训诚之不可揜必戒于不睹不闻诚之毋自欺必严于所视所指二书之旨深矣可不惧哉
右敬天图
端平改元春三月庚子斋居恭默夜梦一真人峨冠佩玉略似
艺祖色黧而貌和亟延　朕殿上授之坐亲承面命　圣谟洋洋敬听无斁俄而梦觉越三日宗臣善来以旧藏　昌陵御容捧进一瞻　天日之表如梦中真人无毫发异乃知在天之灵将启佑我后与龄锡祉用昭眷命厥惟休哉岂　朕之不德所克负荷以灵承帝宠敢不祇若休命夙夜兢业期于扬
我祖之烈光因述古律二十韵纪实以诏后世用传不朽云○文祖膺天命　开基本至仁治隆三代主福锡万邦臣礼乐崇儒术诗书教武勋如天常覆焘薄海悉尊亲历数恢千载皇猷塞万春眇躬承　大统令德媿　前人凛凛如承祭孳孳每问津精思形寤寐幽契动威神陟降徕　天步将迎荷　圣恩矢辞踰训子侍坐匪同宾仁政因微扣宏摹乃历陈治当先法祖德勿谓无邻几务惟中道规恢必有伦诵言犹在耳取则敬书绅想象更三昼希奇遇一真居然天所赉俨若梦中身施祉垂孙子遗思浃士民　睟容瞻日月　彩仗上穹旻所愿新其德毋忘诲尔谆昭哉传百世燕翼永持循
右　端平纪梦诗并序右丞相臣游侣等恭跋【臣等恭惟　太祖皇帝以神武不杀取五季分裂浊乱之天下而清壹之功成治定不私　神器而传之　太宗此尧舜以来未有之懿也帝怀明德本支百世盖十传而得　孝皇是气数之一还也又三传而得我　皇帝陛下是气数之再还也于是　僊源双派大庆始均焉家嫡正体大顺始成焉此非　太祖之心亦非我 皇上之心乃天人之心也　宝　绍之闲谦逊遵养　端平亲政如日方升　太祖在天监我　有道曾孙必有不能恝然忘情者故庚子之梦神交而命即尧舜相授受之旨而　圣作之伟妙契疾书即汤武铭盘席之意臣等肃容伏读有以见　圣祖　神孙传心之妙信非三代帝王以下所及也大哉之问它不遑及而仁政为首显哉之谟谆谆历陈而中道为要中也者好恶党偏之俱泯荡平正直之是遵　大祖令洞开诸门皆端直通豁无壅蔽谓左右曰此如我心少有斜曲人皆见之观此中之体也推而达之仁覆天下矣盖中之外别有仁而道之外别有政也　皇情睿思领会微言　奎画云章发挥　祖训彼有作大风歌者特雄心之所感何有于道作秋风辞者乃逸志之所形何关于政岂足以方今日之事哉乐石既镌　诏臣等措辞其下臣等敢复推述气数之所以还精神之所以接心法之所以同者昭示来叶云】 
淳佑甲辰腊月壬申夕梦
高宗皇帝于　殿上峨冠被服若天尊然拱侍从容言貌悦怿我　皇祖所以眷属之意深矣恭述古风一章纪实以昭在天之灵俾世世万子孙其无斁○淳佑四（社去土改异）冬是月昏娄中甫亲丙夜枕有感清明躬梦至一别殿修梁抗雄虹仙真儵来下尊严赡　帝容云冠高岌嶪霞佩锵玲珑秉执粲玉斧舒徐坐其东从官五六辈言称我
高宗瞿然起敬畏再拜前致恭温辞曲劳问宛与家人同忽觉手进食臣托擎金龙笑谓持得起喜色春融融食余即就赐捧视飧有饛眷焉寓深意词简可类充俾思付托重庸茂持守功　渊谟在紬绎俨立方祇庸丰隆俄先路笙鹤旋殷空羽仗矗轻举佳气垂郁葱寐觉肃中盥涉笔识所从缅怀　端平梦艺祖临绛宫徽言固典听纪咏愧不工皆于更化日精神潜感通　创业　中兴盛启佑斯无穷凉菲念厥绍统业当系隆奸佞终屏黜贤俊俱登崇所冀在廷彦协赞同和衷摭实以自儆矢辞成古风
右　淳佑纪梦诗并序右丞相臣游侣等恭跋【臣等仰惟　皇帝陛下英资冠古圣度如天　临御寖久而阅理滋多听断至明而藏用尢密乃　淳佑四（社去土改异）十月丁亥　御笔逐朋奸者四人十二月己巳寝大臣夺情之命越翼日庚午　制拜二相朝野相贺越二日壬申乃梦　高宗皇帝圣容有怿嘉　重器之得托赏　神孙之能持嘻亦异矣于是　皇情载震　帝歌爰作陆离　天藻摹神交之妙昭回　云章发言外之蕴臣等拜手伏读作而颂曰天人相与之际岂远乎哉用　人焉而合乎天下之心斯合乎　祖　宗在天之心矣舍一人焉而合乎天下之心斯合乎祖　宗在天之心矣洪惟我　高宗嘘赤烬以兴　中天之业挈　神器而还昌陵之裔固期　子孙是保永世无斁有茅其奸椓我　王度我　先神后固谓斯何人事一返正而　神心亦欣豫理之当然无足怪者昔汉武帝感车千秋之梦而罪江充以为高庙神灵使公教我岂若我　皇上英断风霆匪待诏教矢言金石爰播声诗有曰奸佞终屏黜贤俊俱登崇所冀在廷彦协赞同和衷臣等无状不足以上称登崇而和衷之　训则敬闻　命矣至于屏黜奸佞知终终之此盛帝去邪勿疑之事也此忠臣愿君思终之说也在天之神灵实闻此言群臣敢在下风臣等拜舞赞诵之余请勒诸翠（王民）以传耀无极敬百拜书于下方】
　　国史院
在右文殿东提举厅在殿西
　　　道山堂
在秘阁之后
高宗皇帝御书杜甫山水歌于屏仍　诏将作监米友仁书扁　景定四年
理宗皇帝复锡以　奎画少监臣林希逸谨书【臣恭惟　高宗皇帝应兴邦启圣之期直保大定功之始作新基命搜举国容睇东壁于珠躔稽西昆于琼笈乃　绍兴甲子肇植宏规　殿曰右文承以秘阁皆　宸笔大书以焕耀之　昭回之光上映日月于今六甲再环矣我　皇帝陛下神圣文武缉熙光明宏济时艰中　休命敕天之歌喜起致祥之治肃和戒告攸备增饰废故木天轮奂粲然一新臣以庸备数少令作而念曰于皇邃宇翚跋层联　殿阁有严厥名惟赫有堂中峙翼翼峨峨旧额虽存佥曰未称叨陪　经厦躐越　奏闻曲荷　圣俞乃二月戊寅　赐臣以　御书道山堂三大字　星钩日珥洛纬河经众体浑融八法严备能由天纵意在笔前　圣祖　神孙心画授受龙腾凤跃辉烛人闲臣对扬　天体百拜稽首涓兹吉旦虔奉揭安群工百僚眙（目咢）欣舞愚臣窃谓图书之府大雅不群本上应于干文何取名于藏室岂伊储才待用之地譬彼烟霞缥缈之居盖唐以弘文登选学士世所歆羡北之瀛洲当时诸贤大则着绩弥纶小亦流芳典籍姓名千载犹如列仙敬宗何人失身一语闻者鄙诮为此馆羞然则美之以为名欲其居之以自省也棫朴之诗曰倬彼河汉为章于天说者曰嘉植之贲于下犹天文之粲于上也又曰追琢其章金玉其相说者曰追琢者上作成之也金玉者下自贵重也今　宸章表绚明正星河士游其闲敢不企瞻华扁金玉其身以副　圣天子寿考作人纲纪四方之意哉臣既状其事乞登信史谨摹而碣之述而美之于以垂无穷而耀无极乎尔】 
左刻国史监修提举题名礼部侍郎李焘序【本朝崇儒尚文因唐故事必命宰辅兼领三馆其首相曰昭文馆大学士次曰监修自　景德二年王旦始也昭文馆大学士　熙宁九年王安石罢遂不复除集贤院大学士　元丰三年王珪迁亦不复除惟监修　国史相传至今　天圣五年修　真宗正史王曾既领昭文兼监修又别敕命曾提举提举之名自曾始　元丰以前　国史别置院寓宣徽南院号曰编修及官制行并归史馆隶秘书省　国史案　国史案今日历所也　元佑复置　国史院隶门下省明年又置　国史院修撰兼知院事而监修　国史自王珪后宰辅皆不入衔及修　神宗正史吕大防实为提举而　国史院修撰又别敕兼修正史盖日历即　国史也　祖　宗实录正史亦　国史也起居注时政记　圣政录及会要亦　国史也皆总于一固末有分绍圣复以　国史院归秘书省其后提举修日历或命它官而实录正史宰辅兼提举初不易昭文集贤或废或改而史馆故在　中兴之六年始命吕颐浩兼提举修　国史当时　国史但指日历颐浩引　元佑故事并及正史自是首相即兼监修监修之名废于　元丰而复于绍兴也逮修　徽宗实录秦桧亦以监修兼提举　绍兴二十六年沈该万俟并为左右仆射始分监修及提举为二至今因之编类　圣政初属左寻属右会要则　乾道五年右创领焉秘书少监陈骙谓焘曰三馆皆有题名而监修提举独阙可乎盍序其沿革次第并刻之焘猥以无能之辞备数太史牛马走因不敢辞】 
右刻监少以下题名少监张宦记【上即位之五年实　绍兴改元岁次辛亥二月丙戌　诏以多难未弭人才为急其复秘书省置监若少监一人丞著作郎佐郎各一人校书郎正字各二人以待四方（仃去丁改隽）杰之士又参酌旧制校书郎正字　召试学士院而后命之自是采求阙文补缀漏逸而四库书籍亦云略备矣越三载即秘书省复建史馆以修　神宗　哲宗两朝实录选本省官兼检讨校勘以侍从官充修撰明年　诏放唐十八学士之制监少丞外置著作郎佐郎秘书郎各二员校书郎正字通十二员立为定额又明年移史馆于省之侧别为一所以增重其事而校勘官或目他官兼之至　绍兴九年修　徽宗皇帝实录乃即史馆开实录院以本省官或他官兼检讨而修撰官如史馆例明年以未修正史　诏罢史馆并为实录院吕正名实而著作局唯修纂日历焉凡在兹选均谓之馆职所储蓄英髦以备任使台谏禁从于此乎取之故所除授纔十五六而员额之阙几半盖遴选也异日谋谟庙堂安社稷于谈笑垂功名于竹帛者不无其人岂但摩研编削将以颂　中兴咏　圣德为太平之文饰而已哉宧才朽学落五年闲再获簉迹英游实与荣幸窃惟　祖　宗三馆秘阁之制因革损益麟台故事载之详矣独　绍兴以来题名未有石刻则擢序之先后居职之久近岁月迁改将无所考于是作馆阁续题名记且使来者可述焉　绍兴十年七月戊申】 东西二合监少位焉丞及馆职位于两廊堂之前为石渠桥其上旁为小亭有吴说书石渠二大字堂下又有李阳冰篆书道山二大字皆石刻
　　　著作之庭
在道山堂之后胡铨书扁有着佐杨简赞孔子语【孔子曰属辞比事春秋教也属辞比事而不乱则深于春秋者矣天有四时春秋冬夏风雨霜露无非教也地载神气神气风霆风霆流形庶物露生无非教也简不胜起敬而赞之曰大哉圣言着庭以属辞比事为职辞不胜其繁事不胜其伙何以不乱乱生于意意生纷然意如云气能障太虚之清明能蔽日月之光明舜曰道心明心即道动乎意则为人心孔子曰心之精神是谓圣而每每戒学者毋意毋必毋固毋我意态万殊而大概无踰斯四者圣人深知意之害道也甚故谆谆止绝学者门弟子欲尽记之不胜其记故总而记之曰子绝四动乎意者必谓属辞比事如此春秋冬夏风雨霜露如彼若之何而一又谓风霆流形庶物露生如彼属辞比事如此若之何而一易曰艮其背背尚不知其为一而况于不一不知不识是谓帝则圣人曰中庸庸常也明夫日用平常之心何思何虑虚明无体广大无际天地范围于其中四时运行于其中风霆雨露雪霜动散于其中万物发育敷露于其中辞生于其中事生于其中属而比之于其中如镜中象虽纷扰参错而未尝动也亦未尝不动也不可以为有也而亦不可以为无也不可度思矧可射思春秋之大义在斯深于春秋继天有四时一章取诸家语】 
后有小轩置苏轼画竹石刻其中曾宏迪识【竹石不著名氏相传为东坡先生归自海表戏作于僧壁好事者取以为屏献之贵家转入御府嘉定初内出送秘书省寘之著作堂上同馆之士食已列坐焚香瀹茗其下望其傲风霆阅古今之气使人之意消众谓土木之质久必坏相与谋寿诸石摹泐事竟将题识以传或曰此石室先生文氏所作也闻者且信且疑莫肯涉笔时宏迪已自少蓬迁右史明年再入为监石尚未立乃谂于众曰东坡石室以气类合故嗜好□□中自有成竹不在乎笔墨畦径闲也石室尝曰吾墨竹一派近在彭城试味斯言则举是壁以属东坡孰云不可众曰诺乃识之下方】 东西四阁著作着佐位焉后有池二
　  　国史日历所
在着庭东庑有汗青轩【按周必大玉堂杂记　淳熙三年十一月二十三日　御封付下参政钱良臣辞免监修　国史日历所札子降　诏不允必大因奏自来宰执兼领书局多是内尚书省批出局名既至　朝廷降　敕合行写正而省吏止奉行　内批宰执亦随　敕黄系衔差误日久今因　荅诏辄具言之　国史日历者书名也曰所者官司也今大臣合监修日历却添一所字似监修造作之官又如　敕令所从官详定宰执提举今却云提举敕令所此何理也以至　国史院会要　玉牒皆为一律合行改正　上以为允其后或是或否复混淆矣】
　　　编纂会要所
在着庭西庑
　　　书库
日历会要库各一经史子集书籍库六分列于右文殿外东西两庑又有书板库在着庭之右
　　　宝库
在西庑之外

　　　后圃
有群玉堂以苏轼画竹真迹为屏有蓬莱前为池度以石桥池之前各累石为山又有芸香亭席珍亭方壶含章亭茹芝馆射圃绎志亭盖自淳熙初陈骙为少监始经营来者增葺颇为华邃云
　　　浑仪台
在含章亭之右
　　敕令所
在侍郎桥南中书舍人兼详定陈居仁记题名【乾道四年冬有司言　建炎后续　旨几二万余条前后舛不合请削为书俾吏不得舞　诏可之六年秋复置详定一司　敕令所初　本朝重令甲每　诏诸儒篹修自　天圣　熙宁　元佑以来有详定编敕所编修诸司敕式所重修　敕令所其设局不一最后独存今名　渡江因之而　累朝大典用以秩序矣书既娄奏　御赏烦费侈官吏寖（几）绍兴末例罢去至是始复之然视曩时官省三之一史胥徒省三之二凡共亿之事又大省惟不务为虚文而典领则并委二三大臣不敢少损焉示三尺重事必有考其要以诏官府又所制删定员率资历未可登他曹则于此乎储之士得优游其闲敛身于防益明习　国家宪令以适于务夫谨法度广贤才上之复是官也抑岂为无指哉删定有以他官兼详定有为同者中又省去今定为提举官二以属宰相同提举一以属执政详定一从官为之删定官五盖于今为着曹以典领重故也因得附离姓名于壁　淳熙十五年四月】 
淳熙十五年用详定官林黄中请省罢　绍熙二年复
咸淳临安志卷之八
　行在所录〔八〕
　　诸监
　　　国子监
在纪家桥　绍兴三年六月　诏即　驻跸所在学置监仍置博士二员以太学生随　驾者三十六人为监生十三年临安守臣王唤请即钱塘县西岳飞宅造国子监从之监绘鲁国图东西为丞簿位后为书库官位中为堂绘三礼图于壁用至道故事也【余见太学】
　　　　芳润亭
在后圃丞钱闻诗扁以隶古
　　　　书版库
在中门之内　绍兴九年臣僚请下诸道郡学取旧监本书籍镂版颁行从之然所取多残阙二十一年　旨谕辅臣曰监中阙书令次第镂版虽重有所费不惜也繇是经籍复全
　　　将作监
在保民坊内【创移大略见司农寺】 绍兴三年始置丞一员领监事凡计料监造　行在官司营房舍屋之类皆隶焉十一年始置长贰一员主簿孙祖寿记题名【汉九卿将作大匠沿袭秦官亦少皞氏以五雉为五工正以利器用唐虞共工周官考工之职也历代虽因革不一大率典司皆营缮木土之事隋开皇中始定以寺为监唐天宝中始定以长贰为监少丞自汉置主簿自晋置员之多寡亦不同焉　本朝盖因唐制　主上再造丕基承平官府寖亦如旧　绍兴三年冬十月复监置丞十年冬十月置主簿明年夏四月置长贰官适少府未复故与军器两监分领其所隶自复监设官二十寒暑因循苟且题名未立吏书粉版不足示后祖寿滥掌勾稽与丞信安徐宗愈为宾议立石未遂徐既补外临安钱端英继丞事始克就因叙梗概以揭其首云　绍兴二十三年秋七月庚戌】 
丞苏岘续记【将作监题名　绍兴癸酉始锓木以易粉版虑其易蠹不足垂久既伐石未暇镌也繇隆兴而来上法　慈训躬履俭约宫室无所营缮器用不作车服从给职务益省矣于是长贰久阙勾稽之职亦复不除独以丞兼治其事岁在戊子岘由太府丞以嫌自列乃获踵伯父伯氏后陈惧无以称明年二月砻石改旧刻历考所载名氏儿三十年闲由簿而上执国政者二人持从橐者九人今之有列于朝者陈公少常伯杨公次对朱公贰外府张公奉内祠伯氏为尚书郎亦可谓盛矣顾岘之不肖亦得滥吹其闲有荣耀焉碑既具乃以旧记冠其首而私着其事以告来者　乾道五年三月八日】 
右司员外郎京镗续记【将作古官也在秦曰少府在汉曰大匠在北齐曰寺至隋唐始以监名　国朝因之　南渡以来　在所营缮之事有府尹畿漕分其责由是职闲无事监少娄虚丞簿互兼者久之比年人才盛多乐于汇进监少丞簿无阙员凡台省之久次与郡色之有声者悉寄径于此今号为储才之地旧有题名各以类分逮镗承乏为监欲托诸不朽而石已无余访之它山会移都司不果今开封韦璞实继镗后明年得坚（王民）与丞清源诸葛廷瑞簿丹阳霍篪议变例为编年俾镗记之窃谓官无中外亦无剧易均于事主报国而已吾侪立乎人之朝要当洗濯故习磨砻壮志相期姓名于简册之上庶于金石有光焉若曰吾于是乎纪岁月志族氏以侈后观则恐雨淋日炙无复摩挲徒遗后人作（石丁）石尔其念之哉淳熙十四年十月朔】
　　军器监
在保民坊内【创徙大略见司农寺】 绍兴三年始置丞十一年置长贰又有制造　御前军器所别置提举提辖等官莅其役近岁专属殿司而监之事益以省【详见制造军器所门】 监王（迋去王改来）记题名【将作名官古也军器非古也周有六职百工居一焉汉以少府列九卿其属考工专主器械军器非古也其职古也有唐设官军器与将作并列　国朝具官无员而其职掌隶于三司　熙宁制更然后军器有监监有长有贰有丞簿率属合治与唐六典建官不殊　中兴以来承平官府并省多矣而此职具存岂以用下之时所务为急虽时偃武所以除戎器者不可一日置耶由长而下异时选用人才其闲践文昌登丞弼烂然可赌盛矣（迋去王改来）也不肖由尚书郎得长是官日虞非材玷辱前列顾瞻石刻虽有名氏而未述官守建置之繇辄不少逊慨然书之并以姓氏列于诸公之左来者继之颓然瓦石珠璧后先迟莫有荣焉　淳熙三年六月二十五日】
　　大宗正司
在天庆坊　绍定六年判大宗正事师弥建权礼部尚书魏了翁为记【大宗正司故与开元宫为邻绍定四年灾寓治睦亲宅五年六月甲子　诏以天庆坊魏惠宪王府旧址为之属有司赋丈虑财为缗二十余万而职岁前后所发裁及其半判司事嗣秀王师弥斥其私藏以承　上意自六年六月戒事至明年　端平改元八月甲子落成　上书属籍之阁四大字以宠灵之门塾堂垂阶廉序室公馆吏舍庖湢储偫鸠僝告功王过了翁言曰愿子识之了翁谢未能也王曰子以宗伯载笔太史而子焉得辞之予惟古者官之长必曰司曰正而周之宗官独称伯以别于六官之长则所以重正体谨牉合严宗祧也或曰彤伯尝为宗正颜护军辩其不然矣逮秦人始以宗正列于九卿仅掌亲属而宗庙之事属之奉常大失古人所以敬宗之意至汉魏隋唐迄于　我朝因之不改　昭陵念宗子之无所统壹也始于宗正寺之外为大宗正司以皇族领之　治平元年增置同知事　元丰官制行又以宗室团练使以上有德望者为长而一人焉贰之若位高属尊则为判凡以承宁弗协纠（迋去王改易）愆违一祖　宗厚伦之意至是逾密矣虽然予以古制参之尚有可言者古者以庙序宗庙曰宗庙室曰宗室器曰宗彝祀曰宗事姓曰宗盟而掌礼者由虞周以来皆曰宗下及都家皆有宗人将以别姓收族寓不言之教也是故天子之元子为大宗以继大祖则别子为诸侯者各为一国之大祖而不得祢其先王诸侯之元子又为一国之大宗以继大祖则别子为大夫者又各为一家之祖而不得祢其先公继别者亦谓之大宗所以别小宗大夫之次子曰贰宗所以副小宗或同姓而异氏也或别氏而合族也或有大宗而无小宗也或有小宗而无大宗也或无宗而亦莫之宗也或有适子之子而不为适孙也有通称为后而不与适适相承者同服也有宗庙之事则尸主列于太室子姓以昭穆为南北面族酬赐爵昭与昭齿穆与穆齿内宾宗妇各如其伦其有哭临之事则同姓于宗庙同宗于祖庙同族于祖庙所谓世之远近齿之长幼分之亲疏盖自生长见闻周旋乎宗庙之中相示以礼乐而意已传上无嫌偪之虑下无觊觎之心法之至善者也况又养之于成均以观其德行虽天子之元子亦齿于士也列之于王闱以考其中失虽大夫元士之子亦列于王子也逮其可以仕也则选建明德自五等之侯两社之辅三等之采六遂之邑有封畛土略以处之彝器分物以昭之祝宗卜史以秩之宗氏分族以维之才无小大靡一失职此其大略也而于其闲非混然无所别异者曹文之昭晋武之穆而曹为伯甸武王之母弟八人三列公卿而五叔无官鲁卫晋皆叔也而文武成康之伯不获是分蔡叔康叔之兄也而卫先蔡则又于昭穆长幼之中以贤否为进退以功过为先后有尚德劝能之意行乎其闲士之生于王族也宗有法庙有序学有教仕有养用有别涵养成就盖非一日呜呼夏殷以讫杞宋后稷以讫末孙几皆有国二千余年虽以嬴秦之暴斡弃周鼎犹三十年睨视而弗敢迁亲亲用贤之效岂秦汉以来褊衷忌意凉法敝事之所及知乎　国朝待遇同姓则本乎成周之意视前代之自翦其类根无所荫者殆不可同日语然而宗法不立无以严亲亲之等嫌忌尚存无以收贤贤之效若谓大雅不群为善最乐与夫操觚弄翰之士固多有之若同姓之卿与国同其休戚如古人所谓维翰维城者则子谓当思所以变通之法以蕃王室以强　本朝尚古人溉叶流根之意敢因王之请以所得于师友者为王诵之用荅（昜□　）明天子崇宠属籍之休命云】 
起居舍人真德秀记大宗正题名【利州观察使天水侯典宗正之四年教孚令行公姓辑睦乃上书　北阙（句去口改亡）奉祠钥以归　诏曰卿正身帅下人无异言其止勿请侯益感励顾设官以来题志尚（垂夬）于是搜讨载籍自濮安懿王而下四十有四人除授兴巳改悉书而镵之石惟宗正之职起于汉初　国朝沿唐置卿少以庀寺事　国圣传序本支日蕃　景佑三年秋始别置司有知及同知各一人掌其教法政令以行艺训道而笃睦之受其辨诉之事而纠其失自是　累朝以为盛选非学问通古今行谊冠宗室者不以尸其任也若昔同姓之贤惟周唐为最盛还观　国家盛时宗臣多魁垒靖重至有名闻朔漠謼之以止儿唬者迨更事变登坛歃血倡义师以奖　王室首出于维城之英　中兴百年尢磊落相望冠伦魁践槐鼎功在　庙祏者殆与姬召埒侍祠燕居詹不与事而忠纯厚德屹然为　国寿俊者亦足系时重轻其它风猷馨烈暴耀中外复不可胜纪益（目氐）周为亡愧而揆唐则过之兹非建官立师时揉月化之效欤原是司之设先教法而后治法最得先王治亲之意肆因侯命而特箸之俾来者知所木凡宪令纠禁在有司者皆不书侯名师嵒字景瞻崇宪靖王之子世为宗室祭酒云　嘉定六年十一月朔旦】 
赵时逢
记丞题名【宗正置官尚矣宋百官春秋曰周封同姓之国选其宗中之长而董正之故谓宗正宗正置官自此始成王时彤伯尝为是官或曰彤伯为宗伯非是按六典小宗伯掌别三族辨亲疏即古宗正职也汉兴设官以序九族属有丞非刘氏不田廾两都相望号千里驹载独行传者尢表表可录厥后亲贤迭用遴柬时髦一涉笔占位允称华选　皇朝　列圣相授辑宗睦族（目氐）前代有加宗正颛领　玉牒大宗正实董治其事枝叶葰楙条绪日广　熙宁三年置二丞命都官郎张稚圭等为之讫今百三十有二载员不并置佐理（罕去干改木）重时逢幸承乏又辱在同盟惴惴焉惧弗称厥职暇日参订前躅文书脱略漫不可究自詹事王公而下廑得三十九人靖思　中兴以来岁月未大远前人名氏所失几半若今登载弗即后将有考由今视前肆谋伐石会有援光局例徕助事乃竟时逢末至得扳联不朽窃与荣焉治所徙于潜苑厅东乡前有池色绀绿如染因即其（木阎）植轩十二楹北一室余隙地（田每）许凿壁为牖青松老梅交峙森列属秘书娄公机作隶古扁曰衍芳盖取芳林故事用昭我　我家本支蕃衍并识诸左　嘉泰壬戌上巳】 
属籍之阁
理宗皇帝御书
　　省所
茶盐所
会子所
公田所
封桩安边所
右并在三省大门内以都司提领旧有安边所创于　嘉定初拘催簿录家产及有市榷所牙契所后因吏胥蠹弊走卒繁扰　咸淳四年奉
圣旨拨入封桩所又有市舶所创于　淳佑十二年近亦因　朝廷察见吏奸于　咸淳六年准　指挥并行省罢
　　院辖
　　　登闻检院
　　　登闻鼓院
中兴初建于　和宁门之下　绍兴二十八年移置　丽正门外左右阙之南左检院右鼓院监官廨舍皆在鼓院南监院张叔振记检院题名【国朝因唐之旧设四匦以通下情曰崇仁思谏申明招贤置匦院宣德门外之西北廊既易匦为检又改为登闻院　景德四年始改登闻检院检函之置盖不但以达幽枉亦尧鼓舜木禹鼗周肺石之意大哉制乎宜四方万里犹一堂也　南渡以来创治所于　和宁门之下　绍兴戊寅复承平之制移置双阙之左比年台阁省寺之英往往于此乎出实储才之地旧设官二员　隆兴改元得　旨省其一故自赵彦博而下皆独员虽职清事简比它院无剧务然　九重明目达聪所系民之休戚军国之利病所由达屏奇衣牙进忠鲠信抑枉去壅遏蕲以仰裨圣治万分之一则职业惟谨也院故无壁记以见前人之名氏岁月　淳熙壬寅长乐陈公瞱到官始索之故椟自　绍兴庚申迄其时仅得三十四人其闲李文中之后王述之前又脱略六年无所考之自陈晔而后至叔振承乏又得十人岁乙卯毗陵守张公贵谟今为枢密院检详诸房文字以昼来谂曰题名碣可置乎顷尝庀职请循它局例辍奉以助镵工仆曰事之幸会而成固有时若此哉顾冷局无所得石乃求于畿漕而砻之繇是前者有稽后者有继院之阙典以备而励职抗志之士得以托名不朽云　庆元二年五月】 
监院赵梦极记鼓院题名【职掌之有题志匪观美也沿流溯源记久传远目其人知其政使来者有所勉亦官箴之一助也今仕于朝者凡百司庶府皆得以姓名登诸石独鼓院阙此未讲岂以其位卑局冷遂略而不传欤夫人赴愬于上如水欲决如火欲达一或遏之为害滋甚然而势易隔情易壅深山穷谷遐陬僻壤能裹囊竭（上厥下足）奔走于官府之庭者固甚难而其穷民无告懦夫不立吞声踯躅能叫号于有司以冀万一之听者抑又甚难今也无远近无强弱操盈尺之纸书平时之愤曾不崇朝即彻　渊听视帝阍万里若咫尺然此司鼓之官所不可废也　国初领以内品　至道三年易（上田下廾）朝臣以示崇重景德四年命谏官奉常为之主判至今与检匦同隶诤垣　祖　宗之意微矣梦极麻骨滥吹是职亦既数月窃怪题志之不立姓字之无传是为阙典乃得　绍兴丁卯而下二十有九人裒而列之坚（王民）盖远者莫克记也在昔政良而火弭狱决而雨注否则飞盛夏之霜亢东海之旱致祥致异捷若影响有周哲王植路鼓设肺石汲汲于达民者正为是尔我　艺祖朝虽一猳豚之失犹得以闻况大于此者乎　今日　朝廷清明　当宁宵旰轸念民瘼为臣子者宜恪恭乃职以既厥心视民隐忧如切诸已使情不壅于上闻德易至于下究是司鼓之责也敢并以书　庆元五年四月】
　　　都进奏院
在朝天门外有题名记不书作者姓氏【故事官府有题名所以纪居官者之名氏年而列之备遗忘也进奏院掌邦国传遽之事则周官行夫其职也而自唐始以知院名厥初方镇沿袭舛逆得自置吏京师其在公家不惟骈赘而已又苦（□炙）盭于是乎制令稽违束薪不流觇逻交午温木罕秘　宋兴尽罢节度使权至　太平兴国中乃因何保枢之请以钤辖诸道扁院额而摹印章率用名流上宣下达历闾阖登太清殆百倍如唐时　中兴复置于　行在所直庐对峙接武朋来其闲践履华要以厎大用或于此惟轮焉而居官之名氏则未之前纪也按求故实得五十三人繇近岁来始能详其授任之始未盖自余公尧弼以上有不得而知者已故追而记之断从其所得知者以为之始云　淳熙十三年七月】
　　　官告院
在部门内之北主管官虞似良记题名并书【士自一命以上至于公卿凡除授告命必繇院以给之则居是职者为甚重而不轻矣故谨其付给而守其戒令视它司为严唐制百官告身分掌于其所部文则吏部掌之武则兵部掌之宗戚命妇司封掌之考校勋绩司勋掌之　国初悉因唐旧置院于右掖门之左凡吏兵封勋四司之告举集诸此　淳化五年始专置局命中书舍人一员提举而以朝官一员判局事于是职任踰重　元丰改制乃以文武官告身悉隶吏部而以蕃官隶兵部　崇宁大观或置或不大抵废则皆归吏部右选　政和复置院仍差主管官二员　中兴以来因仍不改然自　绍兴至今四十余年中闲官吏殆无有记之者名氏到罢漫不可见事之因循苟且岂特此哉似良不才承乏是官思有以纪会同僚魏君相与讨究自薛僊而下得五十五人勒诸石庶使来者尚有考也　乾道七年十月既望】
　　　诸司诸军粮料院
在漾沙坑以七官宅废屋更为之【几再徙】 殿中侍御史谢谔记诸司题名【国初承旧制有粮料院使太平兴国五年正月分粮料诸司马军步军为三院　雍熙四年四月改用使臣　端拱二年又改用京朝官　元丰末并马军步军为诸军与诸司为二院事物纪原所戴如此在今诸司诸军各二员皆以干办为名诸军一员分差建康诸司军三员在临安如诸司则分左右两厅各有铜方圆二印昨　渡江之后　行在以瑞石山观音院旧基为官舍入门而右即诸军少西则左厅中而东向则右厅吏舍则近门列之北为诸司南为诸军有架阁库二在诸军吏舍之西屋皆依山其势稍高二三君子与谔相先后为诸司者谓凡官居皆有题名而此独阙遂买石建之夫下干禄以代耕上制禄以驭臣随其职之繁简而为之别必有所谓适得其平者唯清廉介特之士必能见得思义夙夜匪解常恐禄浮于事故禄虽少而绰绰然常若有余傥惟不然则背公徇私恶劳好逸故禄虽多而咄咄然常若不足且怨夫不我增者有之诸司官掌禄者也固可以于此而察夫六窠之中其必有见亦人材之一助以报　上也　淳熙十三年十一月庚辰朔】 
又记诸军题名【国家重六院之选　圣上九切留意率用治县之有效或经荐举亦有尝剖守符所以在此位者皆不敢不念其所以为重而其满其未满视监察御史与寺监簿有阙多加采择旧尝有因之即持节者盖阶是以试而无所不之则非徒选之重而任之亦然其员几十三粮料审计有八分诸司诸军皆以干办为名诸军粮料有两员其一分差建康其一在　行在所瑞石山与诸司同门而居诸司既有题名独此未建察院福唐黄谦自此迁者也乃合前后任议成兹事夫诸司与诸军仰　上之禄均也而国以兵为固兵以食为要其给也尢不可以不严设官本旨欲其专心致意焉唯不差其度则当有投醪之均挟纩之盛所以推　上之恩而使柳营玉帐昼夜忘劳是为举能其官而基夫将来不一之用者姓名并于此乎考所以不可不书　淳熙十五年九月甲午朔】
　　　诸司诸军审计司
在保民坊内旧马军司教场【凡再徙】 监察御史吴博古记诸司题名【审计非古官也而原于古古者凡官府皆有要会而财用稍食之会尢详　国初以三司使总邦计司各有院以乘中外泉谷出入之政盖会计之府也然案牍丛委典者不能遍察而奸容焉　淳化三年始用户部使樊如古奏剔其冗籍复别为院置官颛领之以听稍食之要贰置院之初特掌骑兵徒兵给受之数犹不及诸司也　元丰三年合步骑两院为一遂以其一主诸司自　宫禁朝廷下至斗食佐史凡赋禄者以式法审其名数而稽其辟名者唯郊赐给已乃审禄有疑子则诏以法凡四方之计籍上于大农则逆其会凡有司议调度会赋出则诹焉设员二曰左右听分案六史八人然夷考县官禄赐之费月长岁滋如江河下流愈远愈阔其浸淫未易堤障也自　至道末岁给中都官吏不过十数万缗　熙宁月四万今又倍之百司吏禄又靡耗特甚盖居兵费四之一岂据券涉笔者曾无救于经费抑端本澄源不在有司欤然粮审为大农关纽傥据会要而观则幸穿必有蹊蠹藏必有穴损益本末盖可睹已院故无记前人名氏不传三山林君湜建安周君晔断自　南渡绪次官簿镵之石亦不苟于其职矣故为书职掌大略于其端以谂来者院旧曰专勾　中兴避　御嫌名更今名云　淳熙十四年九月既望】 
又记诸军题名【秋九月诸司审计司作题名属余为之记江阴吕君棐庐陵孙君逢吉造余曰两院皆君昔所莅宁独遗其一耶敢继以请余观旧事自　淳化（帛系）蕝之始以三班掌事后稍更用京朝官　中兴选任尢宠善职者俓登郎省将使指近比非试邑有闻者不在选中台有阙属于焉是择士脱州县登朝于焉问津其轻重视昔何如而官是者昧昧不见姓名于后宁非阙欤诸君搜补阙遗而余陈朽亦牵联得书宁非幸欤顾并征余文将为两院重兹幸也宁非辱欤余曩尝阅军簿会兵费窃喟然叹曰本邦维财蠹财维兵观本与蠹相盛衰盍即是焉观之试挈一岁审放之最钱以缗计粮以斛计帛以匹计纩以两计者百二十有四亿仅足以澹　中都之兵列戍三垂者不预焉秦汉以来虽或连兵旷岁费不儗此今櫜弓柔远期与天下休养而无涯之费如故民力安得不屈耶惟　九重俭慈不以一毫妨经费曰民与兵是恤是图是以民无怨咨曰县官所以征取于我者凡以卫我也兵无觖望曰县官所以衣食我者极此固不薄于我也然欲使兵绝虚籍国不徒费士得全廪师以不饥则任职者可不闵民力之不易念军赋之难支悉意审核以佐公家之万一乎沿革本末大略与诸司同兹不复书姑以所尝更者书以为后遗是年十月四日】
　　　榷货务都茶场
在通江桥东监场吕宗孟记提辖官题名【山泽之贡盛于东南者莫过于茶盐盐筴昉于齐衍于汉而茶税起于唐利日益滋法日益详县官因以佐大农宽舆赋遂为经常之制　国朝初循唐旧以九路之漕自达于淮回则转盐诸郡流而庾之茶有六榷务十三场有贴财之法搭息之令事久而议者进说乃解弦更张之由是尽行钞引以便商利民蕃货长财法有适于时而更于昔者唯其宜也自钞引之法行委所专于　上都课衍而事繁官曹之选于斯为重故所居官不唯簿书期会之谨出纳奇骡之察而疏源浚流禁溢窒漏因革损益轻重低昂以时请之以时施之期以阜通商贾懋迁货币集此浩繁之课是岂循循委琐徒以尸官者可倚办也哉先是课入不立额唯视旧岁为等差　乾道六（社去土改异）始昈分有定数岁总为钱二百四十万万　行都受藏之所为数八十万万于建康者一百二十万万于镇江者四十万万外府之藏皆自行都分置会而一之盖系于此则为官择人其选尢重　皇上循名核实藩饰显设以激厉群下于事功之域而货府之官量器能而处兼文武而用岁成则褒进材优则超擢升班列（木片）守符峨冠相望至有就除风宪官者兹可见其选已近岁以訾入之俭于数补乏赡用趣办登期正唯其官实图利之然则官是官者盍思靖其齐一夙夜匪解将以材谞绩用自致庸副　朝廷之选今之登载托始于　龙飞之年所以阐扬选抡风厉之美意诏今与后之人率勉竭于所职故审订莅官之名氏品秩而序次其先后伐石以志之庶几异日有足证者尚论往昔则岁月深远漫不可考官僚增损亦不能详兹故略之淳熙十二年八月】
　　　杂买务杂卖场
在通江桥东提辖汪泳记题名【唐制宫市至　国初为市买司　太平兴国四年置务常乐坊更名杂买奉　禁中买卖而平其直废于　至道复于　咸平　景德四年始于利仁坊置杂卖场寻徙（上宗下山）明门外凡内外币余之物掌受而粥之　熙宁八年并于市易务数月而复从三司请也大氐免民行役官自龢市则归之买务斥其币余以利公私则归之卖场董以外府而地官总焉盖详于　元丰官制之颁至给其实直非所阙勿市鉴唐世扰民之患以京朝官内侍三班参主之则发于　仁祖皇佑之诏降出物帛估直以付左帑市以见缗疏内束门积弊而除之则见于蔡忠惠尹京之请张官设局意盖深矣粤自　南渡随　行在所　绍兴四年合局于天庆坊其视旧典小加更革凡　宫禁月料　朝省纸札文思院之制造和剂局之修合一取盈焉左帑所受封桩所积编估以时其直打套以籍其数而就旧焉六年　诏置提辖官总其事属货入岁俭而征儥寖广汲汲图办日弗暇给前人名氏所未逮书　庆元改元泳适庀职同寮相与语曰百司皆有题名此独阙可乎考自始置得三十有二人岁月莫能尽识虑其久益遗忘用勒坚（王民）其垂芳馨位通显盖不可一二数然非公尔忘私食焉不怠者莫之有闻一臧否之传使人起敬起戒乃喟然曰嗟乎乘田委吏圣人不敢旷出内之吝明训森严官虽卑惟竭尽乃职足以观远是岂无蠹弊可以剔抉利病可以疏陈与吾侪盍亦勉之后之视今犹今之视昔也斯石之立匪徒具文庶几朝夕有所警览云二年九月望日】
　　　文思院
在北桥之东　绍兴三年三月工部请仿　京师旧制监官分两界上界造金银珠玉下界造铜铁竹木杂料　隆兴二年用左司叶颙请两界监官厅廨舍毋得与本院邻墙皆以防弊欺也太常寺簿张贵谟记提辖官题名【皇朝　太平兴国三年置文思院掌金银犀玉工巧之制彩绘衣壮钿之饰若舆辇法物器物之用以京朝官四人充监官内侍三班充使副及监门领作卅二又有额外一十作至　熙宁九年东西坊杂料凡三千余作悉并焉自是职务既繁历时寖久积弊滋多而关防之法益严　咸平诏内东门验凿色号　景德诏左藏库拣阅销镕　天圣诏皇城司差人搜检出入听人告匠作入外料及诸奸弊盖其势积而至此伏自　渡江之后虽事力小变宿弊萌生转料之名始于　绍兴至　淳熙亏陷官缗钱以万计银两以千计监临窃取工食缗钱月以百计事发因偿多不及五分之一其时建议固有乞罢转料及亲事官者迩来上下相蒙吏不自爱至有以身而获戾者矣提辖林端阳复亲目其弊不得已首论三事得请于　朝一置都历以防其转料之欺二复亲事官而夺其监视之权三乞监官两界通签以绝独员自肆之私考之札牍粲然可见凡簿书朱墨闲数十年奸欺蠹弊之根穴一洗而尽吾固喜端阳居官任事其才识通明加此哉院旧无题名今考之积案自　绍兴丁丑得康公杉而下及院官到罢岁月刊诸乐石并于上方纪其事之因革大略云　绍兴癸丑七月】 
　　　左藏库
在清湖桥西　绍兴二十三年以韩世忠所献
赐第为之有东西库东则弊帛絁紬之属西则金银泉券丝纩之属太府寺丞郑公显记提辖官题名【左藏掌受四方财赋之入以待邦国之经费其原盖起于周职内主赋入职岁主赋出而邦布之入出则外府又主之皆其职也汉更隶大农少府颇与周异至晋始置左右藏分建东西库于是职掌益密然以太府少卿知出纳于左长庆门之东帑官殆不得职非古制也　国初左藏止一库置使领焉率居以清望官　太平兴国　淳化闲或裂为三或增为六旋以名物汇而四之　大中祥符以来并为南北两库　政和六（社去土改异）修建新宇始复以东西库名焉盖至于今用之　中兴驻跸临安草刱于　和宁门之东北隅迫隘不足以受天下之灌输　绍兴癸酉实徙今地二帑对峙其东币帛絁紬之属在焉其西金银泉券丝纩之属在焉大氐　国家用度多靡于澹兵四蜀湖广江淮之赋类归四总领所以饷诸屯其送京者殆亡几唯闽淛悉输焉东西库岁入以端计者率百四十万以缗计者率一千万给遣称是而大军居十之七　宫禁百司禄赐裁三之闲有非泛浩繁之费则请于　朝往往出内帑封桩以补所阙监官凡五人分帑而治旧以京朝官为之今唯才是用故四选通得入辖官一人掌凡库之政令初　绍兴闲择丞若簿之隶于计曹者兼领之　乾道辛卯始颛置今皆　朝廷遴柬以备职事官之阙其选亦不轻已先是监辖各有题名规抚庳陋岁久题识旦溢陈君宏规纠帑事始与同官识易新刻访穹石混载而区别之实谓宜称公显适佐司府每以职事造焉诸君以记为请其敢辞嗟夫官无崇卑皆可以行志会计当出内吝吾圣人所不废也近世忠献韩公尝居是官不惟不鄙夷之且益加意焉奏复传宣合同一司以相防察罢内臣监受纲运以革稽留之弊盖贤者及物之心所至辄发见　三朝相业未必不繇此基之也诸君深惟国计之重与夫民力之（艰去艮改喜）给受之际敬之重之思如韩公所以善其职者异日登显美垂芳馨当与北石俱不朽矣敢以是告焉　绍熙改元八月望日】
　　　封桩上库
在三省大门内【左司提领赵必愿记掾属题名略曰封桩库肇于　孝皇之世　淳熙六年八月　玉音对辅臣谓刱此备缓急者是也　嘉定七年又分户部所掌钱物隶本所于是有上下库之别上库窠名则曰折帛曰总制曰增盐曰三分盐袋曰增额曰不排办人使下库窠名则曰煮酒曰酒息曰营田曰盐场曰芦柴曰坍江曰沙田额曰五厘关子为数至伙中因文移缓弊罅多诸郡纲额亏焉　绍定六年八月提领左司陈公宗仁援安边所比乞置掾属一员干办公事既丞郡者则曰主管】
　　　封桩下库
在左藏库中门内
　　　安边太平库
在封桩下库南
咸淳临安志卷之九
　行在所录〔九〕
　　监当诸局
　　　车辂院
在嘉会门外为库四曰玉辂曰金根车曰金象曰革木各一又有小库藏太平等车　咸淳二年　圣上初郊　诏修五辂院之库屋皆一新之
　　　制造　御前军器所
在礼部贡院之西　中兴初置提举官以内侍或合门领之事得专达　绍兴五年春始隶工部　诏日轮郎官与军器监官视其役
孝宗皇帝初年复以内省都知李绰为提举未几用台臣请仍隶工部　乾道四年六月隶步军司其后又以知合门事为提点　景定三年改隶殿前司凡奏请文移部若监悉不预惟干办公事以下得受举而监长书其到替月日于历　绍兴闲工匠以二千杂役兵以五百为额今惟工匠七百余人殿司又自以所隶作匠附益之每季上所制器于　内库
万全三指挥东西两作坊营
在所之东北
　　　编估打套局
在左藏库门内
　　　惠民和剂局
在太府寺内之右制药以给惠民局与暑腊药之备　宣赐者
　　　太平惠民局
局凡五　绍兴五年置从户部侍郎王俣之请也
南局
在三省前
西局
在众安桥北
北局
在市西坊南
南外局
在浙江亭
北外局
在北郭【外二局以各处税官兼领】
　　　省仓上界
在天水院桥北即　中兴初之南仓　绍兴十一年诏以省仓上界为名【中下界同】 仓凡三易　嘉熙闲徙今处为敖八受浙右米以供内人宰执百官亲王宗室内侍及给皇城班直与吏之役于省部者
　　　省仓中界
在东青门外菜市塘　乾道三年刱为丰储仓五年易为中界敖凡三十有七以下止平籴仓皆受浙右苗纲经常和籴公田桩积等米以供　朝廷科支及大农　宣限给饷凡诸军诸司三学与百司雇募诸局工役等皆给焉
　　　省仓下界
在东仓铺刱于　绍兴八年旧址极广袤　景定三年　朝廷给缗钱更修乃析三之二建敖屋八十而垣其余废屋地于外
　　　丰储仓
在仁和县侧仓桥东　绍兴初徙仁和县治以其址为北省仓　乾道五年更今名　景定四年以公田租浩瀚诸仓不足以受乃　诏即丰储增创刑部尚书兼检正洪焘莅其役　咸淳二年八月成为敖百厅事刻
孝宗皇帝御书匪懈二大字为扁著作佐郎林应炎为记【国家中兴仿汉籴三辅以给　中都列置诸仓于城内外岁受诸郡粟其在仁和县东三面距河则丰储仓也仓自　绍兴闲置　乾道以丰储名更　嘉定尝一修治初置仓时议储百万斛备水旱佐军粮自顷和籴法行岁增造楮为籴本楮日轻籴之入日少计城内外廥积仅足支三月斯仓呺然大耳　景定壬戌太傅大丞相枢使魏国公为　先皇帝言图救楮莫如免籴图免籴莫如买公田公田蹔费永宁之图也　诏行之浙右年为娄丰租入益裕江淮之大军转般陈陈相因　京师之　端平　淳佑平籴等仓无所于容向蓄纔三月今不啻三年耕之蓄矣越明年增创丰储仓命领庾事陈公昉军计赵嗣（上一吉下二吉）农丞吴益董其役检正尚书洪焘匠丞国材继之撤旧址布新规墙其外三百七十四丈崇广仓门为三闲翼以势墙入门东园亭西吏舍其旁两便门对峙由东便门入敖从六列南负墙北负河横各一列杈子敖附焉由西便门入敖从三列南负墙一列北负河柳司祠在焉由仓门折行五十余步为正厅右敖并监门厅后敖凡二列左敖对右为一列夹正厅旁曰钱库曰筹斗库曰纲解房厅后有退公亭两旁有合子又其后有园设石假山植竹成行缭之墙四百尺墙北开门又为敖横三列势相向背其面墙大者为主敖环一仓数之敖百杈子敖二敖前为循廊多不可楹数过道有廊为闲亦五十经纬以阶用石万段宣泄以沟甃其底凡百丈将即功洪公犹虑累土为墙非坚久计语匠丞夷去改筑甓上石下灰斮其闲仓于是宏壮周密为城内外冠　咸淳二年八月八日落成奉　孝宗皇帝御扁匪懈二字于听事用肃廪人是役也费缗钱八十三万八百有奇米百四千洪公谓三山林应炎曰兹役重大子为我识岁月应炎适执笔隶太史凡　国大兴役皆得书何敢辞然尝拜观　国史　光尧置仓初意盖取户部岁终供亿余粟储其中时军旅之后犹能节缩为此今边虞嘉靖经费有式每闻大司农至春夏交常借拨省仓以澹用昔辍有余以为仓今剜仓以补不足何耶毋乃几食县官以靡谷者多耶后元宫女纔十余安得太仓不红腐武宣而后三服官岁费数巨万三工官费五千万虽有三辅公田犹捧土塞河海然则仓储之丰啬又关　上用之丰俭云】
　　　丰储西仓
在余杭门外佐家桥北　淳熙七年刱为敖五十有九
　　　端平仓
在余杭门外德胜桥东　端平元年浙漕赵（上与下心）创以储漕籴　嘉熙三年归之大农莅以京局官而领于宰士如它仓　淳佑十二年　咸淳五年皆重修有水榭扁曰介然盖取太仓箴语而并箴刻石其中为敖五十有六
　　　淳佑仓
在余杭门内斜桥南　淳佑九年临安守赵（上与下心）创以储米之籴于帅司者建置次第皆如端平仓其后　朝廷拨支赈粜及付农寺以给诸军诸司　景定三年　诏给缗钱重修为敖百
　　　平籴仓
在仙林寺东　淳佑闲临安守赵（上与下心）创以储临安之籴今　朝廷大农米皆八焉
　　　咸淳仓
在东青门内后军寨北　咸淳四年　朝廷议建廪增贮公田岁入之米乃捐钱买琼华废团益以内酒库柴炭屋地命临安守潜说友创建凡为敖百为闲五百有二为米六百万石吏部侍郎兼直学士院冯梦得为记【宋有天下以来壹是以务农重谷为元元系命自京徂荒粒民是斛时有船仓税仓折中仓之名　太宗皇帝太平兴国七年至斥故迎春苑为富国仓　圣圣其承臧粟衍益其虑深远矣　今天子即祚之五年有司言寰内岁比数登　行在所诸仓皆盈不增庾积新者将靡所储胥于是太傅平章魏国公请以琼华园废地官予其直增刱如　太平故事　制曰可其赐楮二百万命守臣潜说友莅其役岁十有一月鸠工越明年六月成　诏以　咸淳名之仓之督吏来谓史官冯梦得曰盖闻圣人积不涸之仓王者用无穷之府所从来尚矣汉太仓在长安城南为楹百二十耳陈陈之粟着牒犹或称之斯事体大可无纪乎梦得窃惟古者委积之法至周而甚详周之氏于仓者我知之矣所掌粟入以待邦用藏之于有余而颁之于不足凡以为民而已方田同井井九百亩一夫授田百亩其中为公田当是时乡遂畿也其法贡都鄙甸也其法助耕则通力而作收则计亩而分外之一豪不取也夫是以民有常产官有常赋邦有常用以时藏余谓之称数藉令年有不艾赤子扶扶亦皆有常饩恃此以不恐甫田之诗曰我取其陈食我农人自古有年于乎其仁哉自农田不井薮泽肆既使民蒿然千余年于此矣昔在　先帝既再造我区夏斯民欣若更生平旦（目氐）朝深念异时岁下郡国籴官办于楮与吏并缘为奸日载其怨每与魏公共论兹事以为泉源之浑浑丘山之暴暴也是维放（上弗下心）周官法度之遗焉其可繇是买淛水西六州公田蠲和籴停造楮时人始而□中而疑久而厌然以服呜呼难与虑始者民也不能什利者法也今岁不籴楮不造民不加赋皆得以自有其有而粟之积于谷下者已六百万斛隶外司农者不与焉我积我仓如京如坻念兹在兹永言孝思我神后在天之灵其相吾民嘉气娄应用成兹康年不已怿乎　陛下图匮于丰防俭于逸以克知于稼之难地宁天清五谷睦熟含嘉表瑞常满习祥是仓之作名以咸淳志时也民曰　天子之德而天子曰　先帝之心继自今厥谷惟修厥菑惟播利用厚生之功将万世而下实嘉赖之凡仓敖百敖之闲五百有二规置崇巨甍宇齐平卓乎诸仓弗及已仓前旧有河凿而广之以便船粟亘以石梁亦名曰　咸淳云若夫屋村墙形木功土事之概乃图而着之矣】
　　　草料场
在天水院桥西受畿内所输稻麦豆以给骐骥院良马院与三衙诸府之马　淳佑九年重修敖十有二
　　　合同场
在过军桥下
　　　会子库
在本务　绍兴三十一年　诏临安府置会子务隶都茶场悉视川钱法行之用户部侍郎兼知临安府钱端礼之请也中经省并以榷务门官兼领绍定三年复五年因毁重建以都司官提领工匠凡二百四人日印则取纸于左帑而以会归之自咸淳以来　朝廷措置住造钱关止于元年之五月十八界止于三年之三月
　　　造会纸局
在赤山之湖滨先是造纸于徽州既又于成都　乾道四年三月以蜀远纸弗给　诏即临安府置局从提领官权兵部侍郎陈弥作之请也始局在九曲池后徙今处又有安溪局　咸淳二年九月并归焉亦领以都司工徒无定额今在者一千二百人　咸淳五年之二月有　旨住役
　　　交引库
在太府寺门内印造茶盐钞引而请书押于丞簿
　　　法物库
在梅家桥北掌祭祀法服朝服冠佩带舄及旗幡衫袍等物内侍领之
　　　度牒库
在油车巷
　　　市舶务
在保安门海商之自外舶至京者受其券而考验之又有新务在梅家桥之北以受舶纲
　　　司农排岸司
在前洋街掌拘卸纲运检察搜空而絷其不登数者
　　　三省枢密院激赏钱库
在俞家园
　　　三省枢密院激赏酒库
在钱塘县南
　　　左右骐骥院
在漾沙坑以二十四疋为额日朝参则二院御者各以三马南向立于　和宁门之外
象院
在嘉会门外御马院【景定闲安南贡象三豢其中】 
左右骑御马直
在七官宅山上
左右教骏营
在院之左右
　　　牛羊司
在榷货务后掌　御膳及祭祀之牲有涤宫在赤山

咸淳临安志卷之十
  行在所录〔十〕
　　三衙
　　　殿前司
在凤凰山下　丽正门之右有
御书阁凝香堂整暇堂山之上为月岩有亭曰延桂其最高处曰介亭崖石嶙峋亭之后为冲天楼极江海湖山奇伟之观
　　　侍卫马军司
乾道七年虞允文为相移屯建康以为出师之渐号马军行司以边帅兼领元有帅衙在保民坊今为司农寺将作监等公宇
　　　侍卫步军司
在铁冶岭西有
御书阁湖山堂锦绣楼相公井
　　合职
　　　合门
在和宁门外
　　　客省四方馆
在东华门北客省掌收接　圣节进奉香及使人往来接伴之礼四方馆掌收接诸朔旦正至表及大礼贺表
　　　御前忠佐军头引见司
在文思院后有等子营
　　内诸司
入内内侍省
皇城司
御药院
内东门司
天章阁
宴设库
后苑
御前库
文字房
睿思殿库
内藏库
纲房【在六部桥东】 
御前酒库
梅园库【在梅家桥南】 
醋库【在望仙桥北】 
御军器库
内军器库
御膳所
翰林院
禁卫所
奉安符宝所
主管往来国信所【在都亭驿】 
同文馆
提举修内司【在孝仁坊内青平山口】 
御前内辖司【在东华门外东库内】 
东库【在东华门外】 
西库【在孝仁坊内】 
南库【在便门南】 
北库【在新门外】 
青器（上穴下）【在雄武营山上圆坛左右】 
八作司【在内辖司东库内】 
教乐所【在东华门外　　乐器库在吴山天明宫侧】 
外库
慈元殿
皇后殿
吴益国位
淑妃位
昭仪位
修容位
美人位
才人位
御前应奉所【在东华门外】 
制造军器处
内司备用库
御辇院【在东华门外】 
翰林司
仪鸾司
御服所
御丝（革奚）所
万寿香所【在中军寨侧】 
道场库
通进司
御马院【在丽正门右嘉会门外】 
良马院【在嘉会门外】 
祗候库
主管翰林医官局
主管合同凭由司
大内钥匙库
已上司存并领以内侍惟　皇城司则合门御带环卫官兼干办　御膳所　御酒库翰林司仪鸾司则右选为干办
　　　诸后宅
昭慈圣献孟太后宅
在后市街
显仁韦太后宅
在荐桥东　咸淳五年十月　朝廷以　中兴母后之家恩例视　开国　昭宪杜太后拨降钱米令临安府重修家庙
宪节邢皇后宅
在荐桥南
宪圣慈烈吴太后宅
在州桥东
成穆郭皇后宅
在佑圣观侧
成恭夏皇后宅
在丰乐桥北
成肃谢皇后宅
在丰禾坊南
慈懿李皇后宅
在后市街
恭淑韩皇后宅
在军将桥
恭圣仁烈杨太后宅
在漾沙坑
寿和圣福皇太后宅
在后市街
今上皇后宅
在崇新门内
家庙五室　赐祭器每四孟月以　御厨兵治祭馔以奉常礼直官赞相行礼
　　　诸王府
濮安懿王府
即嗣王所居为府
吴王府
在后洋街
益王府
在新桥
秀安僖王府
在后洋街
庄文太子府
在井亭桥
沂靖惠王府
在清湖北
景献太子府
在铁冶岭
荣文恭王府
在佑圣观北
　　　公主府
周汉国端孝长公主府
在左藏库西
　　　勋臣赐第家庙
　　邸第
　　　张循王府
在清河坊　绍兴初　赐第　车驾尝临幸置御榻其中　庆元闲曾孙镃筑庙于第之东以高宗皇帝御书德勋二大字名太史陆游为庙碑【自古王者经纶草昧戡定乱略必有熊罴之士不贰心之臣内任心膂之寄外宣股肱之力而庙谟国论密赖以决实兼将相之任者在我　高宗皇帝时有若太师循忠烈王张公实维其人粤自　高宗历试于外开大元帅府总天下兵首以山西豪杰入侍帷幄龙飞顺动避狄　南渡公则有扶天夹日之功萧墙衅起群公喑拱公则倡勤　王复辟之大策氛祲内侵戎马豕突公则奋却敌御侮之奇略巨盗乘闲群凶和附公则建翦除安辑之成绩由是不数年闲国势安强金人夺气请和而一二重将未还宿卫论者咸以为非长久计公则率先请罢宣抚使事奉朝请章再上引义恳款于是议始定士大夫咸谓其得大臣体而　高宗亦每谓之腹心旧将又曰从来待卿如家人又曰是人与他功臣相去万万盖　高宗蹈履艰危身济大业沈机独智烛微察远以为方海内横流　巡幸四方暴衣露盖周卫单寡非如　中都高拱蜵蜎蠖濩之居江流阻（艰去艮改喜）海道阽危非如平时安行清跸驰道之中不有如公者协心同德均祸福其安危譬之一家父兄有急子弟不召而自至譬之一身头目有患手足不令而自力则天下之司将以谁诿爰盎谓绛侯功臣非社稷臣则社稷臣与功臣果异　建炎以来功臣则有矣至可名社稷臣者非公而谁故　国家所以褒表崇异常出等夷之上非私恩也及配享　高宗庙廷其次偶居其后或者疑焉是不然唐名将前曰英卫后曰李郭卫公汾阳之勋德巍如泰山终不以姓名次序为歉　钦宗皇帝下诏褒显故老而范文正实次司马文正之下司马公之贤不肖不过与范公等范公辅政先数十年声诗所载以配夔　而顾乃居次世岂以此为有抑扬之意哉公之曾孙镃三世传嫡长始筑庙于居第之东庙成以　高宗御书德勋二大字为庙之名维忠烈王勋业之详与夫世讳字系官爵葬有碑谥有诰史有传此不复载顾庙祭宜有歌诗刻于丽牲之碑乃作诗曰　宋传　九圣　高宗是承化龙渡江天开中兴维忠烈王翼从　帝旁捐身弃孥独当豺狼烟尘未息变生肘腋首倡义师气沮金石大业复隆退不矜功雪涕引罪身卫　行宫国有大难我则出捍功成愈谦将士畏叹既空盗薮鏖敌淮右拓皋之捷梁楚无寇河雒将平金畏乞盟亟上虎符就第王城茂勋明德烂然史册燕及家国匪王孰克筑庙作主三室同宇岁时奉享丰豆硕俎　国有世臣家有元孙咨尔后人祇栗庙门】 　嘉泰二年废于火孙宗愈始请庙于朝且自任营建　旨从之下礼寺讨论祀循王而上五世颁祭器法式听令自造仍差主管官壹守影使臣贰兵级贰拾柒而以宗愈之子孙世领祠事其家有石刻二具载颠末
　　　韩蕲王府
在前洋街　绍兴闲凡两　赐第一在清湖桥西献以为左藏库基一在新庄桥西献以益　景灵宫遂徙今处
高宗皇帝尝名其阁曰懋功大书二字　赐以为扁
孝宗皇帝朝子彦直乞立家庙有　旨从之其祭器惟赐铜爵勺各一余用竹木颁以图式听其家自造　淳熙五年即所居第创建凡庙室之制官兵之数皆如令
　　　刘鄜王府
在明庆寺南　赐第岁月无所考　开禧三年有　旨即赐第基建家庙仪制并同张韩【今其家有御书家庙二字为扁子孙莫得而详故弗及论著】
　　　杨和王府
在洪桥　绍兴二十六年　诏赐家庙仍下将作监为祭器以　赐岁时行礼太常遣赞相者其所居第有阁夤奉　御书
孝宗皇帝赐　奎画曰风云庆会之阁
　　　太傅平章贾魏公府
在葛岭　景定三年正月
理宗皇帝内出　御札曰朕惟　我朝褒表功德具有彝典如赵普有翊戴之元勋则　赐第宅于　建隆文彦博有弼亮之伟绩则　赐家庙于　至和今丞相贾似道忠贯日月身佩安危涤除妖氛再造　王室其元勋伟绩不在赵普彦博下宜　赐第宅家庙令有司条具以闻公屡辞　诏书下者屡公辞益力乃赐　御札曰卿茂建元勋超轶千古　社稷宗庙亦嘉赖之第宅家庙之赐犹未足以竟　朕褒尚之意今卿免椟屡陈乃以劳民重费其体国一念及此益用敬叹特从所请仍以　集芳园为　赐可令封桩库支拨缗钱百万展拓规模就建家庙逐雅志也盖公旧有别墅在园之南故以　赐焉公又辞　上复　亲札勉谕曰赐卿邸第家庙　朕之初意也以卿执谦过甚力控逊椟朕不得已有苑囿缗钱之赐卿乃复以给降之伙而有未安厥心之语卿盍思曩者妖氛未息天下大势何如也自卿建此不世之殊勋民赖之而保其居　朕赖之而保其国今虽竭公帑之储犹未足以酬卿之万一缗钱百万尚奚足惜耶卿宜祗服休命毋复赘词公犹恳避竟弗许于是奉常已讨论礼制上于　朝乃按旧典作新庙五室同宇飨以四孟月祭器皆　尚方所赐凡典领官吏埽洒军兵与花果月颁之隶版曹及京兆府者悉如在　京诸　赐庙之仪资政杨栋撰庙碑【宋有天下治出于一　君劝臣承率本至孝动天地感鬼神穆穆明明并受多助是以履危而安遇险而平滔天之害禹成厥功寇贼奸宄皋讨有罪至于迓续上帝之休建立社稷之策培桐梓集麟凤驱魑魅翦樲棘泛泛国航盘石维之晔晔皇舆九轨驭之物来而神为之谋事至而人与之会莫知所以然者皆至德大顺之应也　景定三年正月　诏赐今太傅平章军国重事魏国贾公忠贯日月身佩安危涤除妖氛再造　王室勋绩不在赵普文彦博下宜　赐第宅家庙令有司条具以闻公以劳民费财辞而　天笔下者十数公固辞遂　命赐　集芳园及缗钱百万建庙公又辞　天笔有曰卿盍思曩者妖氛未息天下大势何如今民保其居　朕保其国顾无以酬卿耳百万缗何足惜耶　天命谆勤不敢不拜乃卜　赐园正基治位为门再重为宫五室五代祖太师居中左二室高祖太师祖太师魏国公居之右二室曾祖太师魏国公皇考太师忠肃魏郡王居之皆以妣配东西序为祀堂以祀旁亲祭器在东房名讳爵里谱系在西房庖库在中门外大抵皆颂台所定是岁四月庙成祖考安乐　天子有庆庙以崇德　赐以报功上悦下顺休明之典也先是凶憸当柄政斁备弛实启戎心　宝佑六年冬鞑空国南寇蒙酋入蜀守将望风以城降恭惟　理宗皇帝圣明独断将尽付公以兵事明年改元　开庆遂　命公自枢密使两淮宣抚大使知扬詶依旧枢密使除京西湖南北四川宣抚大使提举两淮兵甲总领湖广江西京西财赋知江陵府寻节制江西二广公受　诏即日趋荆州辞府事进夷陵麾军赴蜀断贼梁于麻堆解重围于合江蒙酋毙吴蜀通护烈初与蒙酋期并入云南之寇会合而东乃乘沿江隙偷舟罗洑拥众夜渡公自荆疾驰拒守汉鄂身当百万师昼夜死战百余日四面斩杀寇却走既全汉鄂又遣师剿贼于湘潭寇重兵犹驻鄂下流以俟南来之众江阃遣将觇寇而舟覆师败寇势复张垒于白鹿矶浮梁断江东西隔绝烽燧达甘臬时凶憸虽斥而其丑聚污合渎乱中外土堕民解无足凭者　朝廷创宣阃于洪联络九江倚以扞蔽既而屯将遇敌溃败寇益深入焚掠江西诸郡京城大震此　天笔所谓天下大势何如之时也于是　天子飞　亲札谕公可移军九江公读　诏泣下饬制臣谨守武昌独携数百兵从闲路夜穿寇胁寇自江西回适与之遇阨险疾击斩其酋揜其众以行谓江州远贼径渡黄冈出寇之东　上拜公特进右丞相枢密使茂国公至是七阅月矣顾下流诸将制于洪阃事不统一公东望拜相命以右相勒兵泝水而上寇谓公在鄂旗鼓忽自东来骇汗颠踣遂大破其垒歼之无一得还寇由是大惩不敢窥江今十年矣此　天笔所谓再造　王室勋绩不下赵文二公者也夫狂寇积数十年猾夏之志谋深气盛卒然遇之如山裂海翻变异不测而公独挥天戈西撑南击及巨狡横冲则亲冒锋镝攀棘拔险斡奇飞渡求一生于百死中岂不知爱其身哉战阵无勇非孝也　圣祖　神宗威灵在天乃祖乃父竭忠尽孝不知有身继其志服其事者在此立此心也目中已无寇矣　理考念功劳勤之礼备至兹斥灵囿开珍府城閟宫昭先烈皆所以彰明公志若昔帝王知教孝之光无所不通也感神与征苗同一至諴力沟洫与孝鬼神同一无闲臣告君以七世之庙君命臣以世世享德盘告聱牙无非上帝先王暨乃父祖馨享之事褒赏申伯曰寝庙既成咏歌中兴曰缵戎祖考盖幽显一源君臣一体祖孙一气几动于彼诚动于此神应之妙非上智不足知之公既入相首建议立　皇储以尊　宗庙系四海心于是旌别淑慝登用贤俊拔去憸邪斥绝苞苴宫府内肃户牖外绸皇纲一振　景定五年奉　皇太子即位垂绅正笏以安天下四方无虞年谷顺成钟磬鼎彝郊格庙享春秋祭祀达于黎烝王通有言美哉公旦之为周也曰必使我子孙相承而宗祀不绝也深乎深乎安家者所以宁天下也存我者所以厚苍生也程纯公谓通有格言非荀扬所及其以是欤家　国匹休人已俱立仁也孝之至也作庙之七年庭有碑而辞未立公以命栋夫风动四方允赖万世禹皋之功大矣其必帝舜申之今斯人安居暇食以奉其先孰不乐此功而仰舜之盛德乃系之诗以声于朝其辞曰天作高山稽山之东两两而比神秀有锺是应泰阶是生元辅匪今斯锺厥有宗祖维周诸姬世德可推辟雍名流遂昌大之作牧参井悍将盘错万里身危能折其角开厥元帅护我淮甸声被齐鲁招携察变终老北门遗德余威生寇有惮死寇无归惟孝有忠代代所授手整堪舆前烈是究　先皇神圣远料穷漠　九天专命世臣付托狂鞑谋我殆数十年一旦披猖齐入三边奉辞往御震电轰雷天戈所挥蒙毙江开护烈凶狡隙罅觑巧揖揖渔艘苛征避挠江北有洑偷渡犬鼠初凑汉鄂百万其旅顺流赴危一以当千公何壮哉叱（口宅）笞鞭麾军南指衡岳湘潭刲胡无血犹带领岚寇却且遁睨江洪阃内惊京师杀气猛很公怒而起剑屦不俟草坪无路赤壁无舣先有　帝敕下流办贼公拜稽首捐躯臣职跃出其东寇骇旗幢瞻前忽后莫测神踪厥角如摧弗赦吁哀以快吾事以惩厥魁捷书夜奏　天子断谟　帝曰俞哉汝功永孚江湖淮广酣寝甘饴　社稷再安　宗庙埙篪天清地宁　一人以怿　君臣相敕无忘今日何以报功庙宅是营若昔赵文亦有　国勋我有灵囿北山之麓其木虬龙其水莹玉匪我与尔高皇嘉喜　中兴以来功孰汝比爰作閟宫断度寻尺太常所定桷楹孔硕赫赫官仪五庙帝师翼翼承祀圭衮委蛇相武翊成执竞访落国正法度边停钲柝惟彼憸人载薅载芟惟此良士实播实函气郁和熏上际于天大雅无拂春秋有年黎稷馨止辩章受祉　邦家之光与　宋千（社去土改异）子子孙孙载尝楅衡勿替永年熙我颂声】 直学士院刘克庄撰祭器款识【维　景定三年正月乙丑　诏太傅丞相贾公似道奕世勋劳再造　王室其　赐家庙于　行都乃作俎豆俾奉时荐万子孙永宝之】 园当湖山最佳处亭则清胜蟠翠雪香倚绣挹露玉蕊石则翠岩皆
高宗皇帝御扁至是
理宗皇帝又赐六大字曰西湖一曲曰奇勋公遂增筑二堂奉而揭之奇勋之右曰秋壑一曲之左曰容堂亦皆　天笔也又因集芳之旧稍加营葺以侈　君赐其尢为奇观者曰无边风月敻出林杪可以覛江曰见天地心近而湖山远而胥涛越岫咸献状于楹檐之下初阳台正临其上因筑精舍纪葛僊故迹而熙然台苍崖如削则刻　赐园岁月焉【景定三年正月八日贾似道蒙　上恩赐家庙第宅于　行都辞勿获因　集芳园邻旧居就　赐给缗钱使营葺焉用谨钦承子子孙孙其毋忘忠报】 此其大凡余不悉纪
今上即位之三年公上相印引去　诏拜太师镇东军节度使侍　经筵未几复相公勉就职再阅岁引去弥切　上莫能夺拜辩章许就居赐第以示优礼乃建节楼于容堂之北又名其西之堂曰遂初喜遂便养初志也堂颜则
圣上所赐于是
三朝云汉之章昭回相望盛矣哉　集芳之名不敢袭旧而更曰后乐云
题咏【平章贾魏公庚子归葛岭旧居诗罢官归旧宅山水得频过息影堤边树清心湖面波劳无功可纪顽有命相磨见说连朝雨田家正翦禾　咸淳三年生日口号君恩犹使居湖曲年未为高柰病何做却潞公官职了较来谢事不争多】
　　官宇
　　　宰执府
左丞相府
右丞相府
枢密知院府
参知政事府
同知枢密府
签书枢密府
在　太庙北大渠口　绍兴二十六年　诏两浙转运司建三执政府又即都省北建左右丞相府后聚建于今处
　　　侍从宅
在都亭驿东　景定四年创为厅十有二又有堂曰进思
理宗皇帝御书刻石堂中吏部尚书陈昉恭跋【臣等恭惟　国家驻跸吴会东南旗盖运应　中兴太紫圆方侔天作制承平百年官府寺第固已粲乎隐隐各得其所矣爰自　绍兴给降　御前钱造府以居执政　乾道辟怀远驿基以处台谏而从臣休舍未有攸居　国史无述焉　景定四年秋从官宅始成其明年夏权礼部尚书臣子才因经厦从容奏陈臣等蒙　恩获尘侍从幸得比屋而居又规其南隙地筑堂三楹欲为自公退食之余修进思尽忠之事臣敢昧死请　宸翰赐进思二大字示臣子（立宁）瞻秉心宣猷永诏无极奏函朝入天笔夕颁　奎章圣藻日月并明璇题云榻丹雘无色诸臣拜手稽首仰瞻　神文相与言曰思之时义大矣哉皋陶禹之在虞延其赞赞曰思孜孜曰思周公兼三王施四事孟轲氏两以思言之荀林父霸国之臣也其进思尽忠则仲尼取而列之经以为万世臣子事君之大训凡士自一命以上莫不职思其忧而侍从者论思献纳之臣也先正司马文正公光因辞副枢论国事而曰臣未受命则犹从臣也于事无所不可言者古之为从臣盖如此彼有便文自营而谓君子思不出其位者偷也以乐慆忧而谓天下何思何虑者妄也若夫憧憧往来朋从尔思而所营不过乎患得失之闲则其于为人贤不肖又何如哉诗曰倬彼云汉为章于天于昭　皇文丕天之大律也又曰上帝临汝毋贰尔心论思之臣其勉之】
　　　台谏宅
在油车巷为厅五又有厅为会茶议事之所
　　　省院官宅
在开元宫前
　　　百官宅
卿监郎官宅
在俞家园　咸淳七年创
七官宅
在郭婆井
五官宅
在仁美坊
三官宅
在潘阆巷
十官宅
在旧睦亲坊
咸淳临安志卷之十一
　行在所录
　　学校
　　　诸王宫大小学
　　　宗学
在睦亲坊按　国朝宗子分为六宅宅各有学学皆有官　中兴后惟睦亲一宅　绍兴四年始置诸王宫大小学教授各一员专以训迪南班子弟隆兴闲省其一　嘉定九年始改宫学为宗学即其地更创凡在属籍者皆以三载一试补弟子员如太学法改教授为博士又置谕一员隶宗正寺十四年四月因臣寮之请复存教授一员与博士谕轮莅讲课若沂府诸近属则别置教授为清望官兼职不在此列宗学扁
理宗皇帝御书
大成殿
御书阁
旧在明伦堂之上　咸淳六年守臣潜说友奉朝旨重建而别创明伦堂于阁之前
明伦堂
　　　　立教堂
理宗皇帝御书扁金华应镛记建学学官题名【皇上清静在御百度撙约惟是官府之关于礼乐政教者是整是饬焕然一新顾慈训迪天枝培植化本之地自　南渡草刱为屋数楹（帛系）（社去土改异）几百沿简袭陋独未能有加于昔乃　更化之十载规敞废宇增辟黉舍益聚四方之宗英而追琢之揭名复旧颛隶宗寺以卿总其要而置博士及谕莅其几越二年四明罗君仲舒范君楷为是职慨然有感于盛举之不常见而念壮观之不可狭也乃条其事以告有　旨迁睦亲近属之居于他所而尽拓故基以为学凡　赐缗钱三万有奇二君相与献图禀画程功董事缩蠹积赢费简工倍殿堂斋馆靓深砻密耸动群目复增补员定试格凡升黜进退之制概视太学昔之所以聚而教之者惟及其近而族属之疏不与也昔之所谓掌教者不过讲授而课试之法无有也惠笃有叙程督有经于是　嘉佑之略者详　崇　观之废者举其立爱愈周而为法亦密矣学既成具释菜之礼以妥之笾豆旅陈绅緌序列有喟于傍者曰虞典乐之教周师氏之诏邈矣今一旦兴久旷之盛典睹承平之盛仪何幸欤既又有跃而奋者曰唐宗室子与天下士杂进于科举文章事业彬班踵出鲜由学校自见者凡我宗姓蒙被教育月书季考与俊造齿敢不勉二君则进而诲之曰学非既其华既其实教非务其末务其本三代之学皆明人伦而周南之化必以信厚终焉昔楚元王遣其子郢客肄业长安授诗浮丘伯渊源所渐流浃数世若辟强之清静更生之直谅溯其端绪一浮丘实发之汉初未能为宗族立学也区区私相传授犹能耀名青史吾侪幸周旋于轮奂之区沐浴乎休明之泽盍餐和饮粹上有以追麟趾之风下毋愧浮丘师生可也听者曰唯会方斲石纪建学以来历任者名氏乃次其词书之于首　嘉定庚辰腊月望日】 
大小学教授王执中记教授题名【有司失其传不足证武之音诸侯去其籍莫能详周之爵题名名氏之有阙虽非有以去之其诸失其传欤宫庠教授虽肇建于　景佑之三（社去土改异）实权舆于　至道之改元执政谓环卫之官非亲王比当有降杀请以教授为名孙蠙始为之　咸平初　命诸王府官分兼南北宅教授朱昂张蔚辈尝为之然而族居散漫无所统一文靖吕公有建睦亲宫置教授官之请遂刱潞王而下第宅锡名睦亲宅睦亲宅教授于此乎取之　治平建元本支寖盛教授六员不足于授业有　诏增置五员三十以上置讲书四员十四以下别置小学教授十有二员以分教之其后睦亲广亲二位谓子孙众多所居湫隘请焉复建睦亲广亲北宅于芳林园分诸王居而教授不废　崇宁初以宗学聚而为一往来者惮之虽有教授名存实废请令各宫置大小二学增教授二员不置讲书教授于是分讲五经矣越四年改教授为宗子博士班序冑子博士上云　一马化龙庶事草创有请置宫学大小教授各二员者赵忠简公当轴惟置诸王宫大小学教授二员　隆兴省官复废其一所讲者诗书论孟焉耳六七十载之闲获膺兹选不为少矣载诸百官题名十纔七八散在其它题名九人而已或数载阙官亡繇诠次或（句去口改亡）外无传不知其人非以昔无壁记耶往者不可及来者犹可为因锲诸石久其传其为丞郎入馆阁往往而是由是而除台官余十人既而持荷橐贰鼎铉亦各数人班班可观焉嗟乎选预文学之馆时所倾慕名载滕王之阁私窃以为喜诸王宫学虽非文学馆比爰视滕阁夫岂多逊居是官也盍思遴选于　朝如此其严擢用夫人如彼其非次勉旃职业期于远者大者异时（目氐）此足以自尉他人亦歆艳之其子若孙与有荣焉不然者反是义不在兹乎班资崇庳云乎哉除授年月云乎哉】 
大小学教授周直方记登科题名【国家受命于天克昌厥后本支蕃盛英才辈出　列圣以义制恩命属籍毋与科目之士竞进虽有才能郁而弗施　神宗皇帝立贤无方不以亲废乃　诏未命者应举已命者锁厅而同姓擢科始与寒素等　崇　观闲继兴舍法追琢帝冑月书季考如贤关俊造之选比二者皆国之巨典也　渡江以来三岁应诏公族之荐于春官者惟旧而舍法未复先是置学宫邸以诲近亲屋仅数楹（帛系）蕞特甚儒官虽设课试未备无以示劝　皇上慨然撤宫学而鼎新之更其名曰宗学盖宫止于近亲而宗则属之戚疏咸预焉岁校行艺以次而升悉视太武学之制三舍规模至是尽复矣猗欤盛哉学建于　嘉定九年至十五年始得　旨试上舍生汝是与谘首预兹选会　宝玺恩阖学之士免秋荐者百二十人次年春奏名南宫者十有八并升舍二士　赐第于　廷者合二十人盛事创见昔所未有汝是等来谂曰诸生叨被　圣化获玷科级将刻名以侈　上赐讵可无以识之敢请因告之曰子之请美矣亦尝思所以报菁莪乐育之恩乎昔周设四教首及于王之支庶故明伦之义着维城之志笃子孙千亿屏卫宗社周用以强唐之天派虽罕繇监学显而进士一科多宗室子名公巨卿彬彬可纪为唐光华今　上初建学而子辈联登盍自奋厉无愧于周唐同姓以称明时作成之意庶乎足以仰酬万一也诸生咸应曰敢不勉乃次其词俾刊诸石　嘉定十六年六月】 
大小学教授蔡抗记登科续题名【淳佑甲辰之冬　皇上奋发英断更新大化又明年以麟庠之冑苦隳肝胆力扶纲常于是赫奕　奎文诞扬黉宇　赐之束帛试之春官优之升擢意气激昂多士兴起至　临轩之日擢第者凡三十三人稽之壁记未有盛于斯者诸生以记石已溢别斲而续之请记焉抗闻之君臣上下之大伦天之经地之义所谓民彝也士君子当　国家之急陈义慷慨词气激烈如惊湍怒涛万折而必东者岂有所为而为之哉亦出于秉彝好德之不可遏焉尔虽然此未仕时者也今仕矣如之何呜呼士生斯世其未达也孰不以直道自任一旦儋人之爵立人之朝富贵饵于前患难怵于后志昏于气义夺于利鲜有不易正为邪而失其素履者是则诸君今日既仕之后益当自勉于学问以培植气节之根本且知夫士之所当为者不止于是也不然壁记之续自我始后之人历指其名而数之曰是人也始于正终于正是人也始于正终于邪可不惧哉　淳佑丁未八月朔日】 
博士胡泓记两优释褐题名【士专以文进非古也然知言知人圣有成训言心声也声成文有可观者观其文知其人矣我宁宗皇帝在位二十有二年始追旧典建宗学置博士弟子员凡隶玉牒无闲戚疏于此试焉于此校行艺焉月书季考循式惟谨又六年昉置上舍生凡内舍行艺之校曰优曰平者咸试之视其等之次第以升偕南宫进士对策　大廷累举得人班班可纪独内舍优校中上舍优等则阅十余岁未之有也　嘉熙改元陛夫始中是选被恩解褐士忻荣之　淳佑癸卯崇淌复以行艺校优试入上舍优等第一人纔六稔尔两优解褐之士再见可谓盛矣太武学进士题名两优释褐别表于碑宗庠不容旷也诸生砻石以请识于上方而第列其名既大书之特书之固将屡书不一书而足也于戏休兹宗英以文进以行成以贤且能擢岂直科目云虖哉勋名志节光我邦家列选举得人之盛昭学校作人之功上追古昔吾将有望焉是岁十有一月朔吉】 
四明袁肃记前廊题名【宁皇更化九年复建宗学越四年大辟黉宇而列职以表倡诸生者其员有五举录总要直学治凡曰讲曰课经谕三人参掌之非行艺兼优不在此位也　今天子御极六年广开来学之路天支之肄业者日益多端矩矱于前庑者任加重而联事其闲曾未有纪岁月滋久惧寖湮微题名之立其容已乎惟宗庠分职与冑监两学略同而所以任职者则异矩天下之士教育于两学而拔其行能之尢者为之领袖其律人也一于义若夫宗庠则负笈来游皆同姓之秀而列职以率先之亦同姓之英也凡我兄弟伯叔之懿亲亲相与虽以义纠正而实主乎恩然则处恩议之闲欲两得之厥惟难哉外严而内宽本乎忠厚而济以法度使相观而善之中不失所以观然亲睦之意庶几爱敬交感而能胜其任乎故因兹刻之始略举训齐宗室之要笔诸上方以谂于庀职者　绍定三年岁在庚寅九月既望】
　　　　汲古堂
在立教堂后为学官直舍丞相文清李宗勉书扁　咸淳六年守潜说友奉　朝命增修又自殿门学门以至前廊位次仓库吏舍皆葺新之
　　　宗学
斋舍六
贵仁　　立爱　　大雅　　明贤　　怀德　升俊
按宫学元有四斋曰贵仁信厚大雅明贤
　　　太学
在前洋街
理宗皇帝御书二字为扁　绍兴十二年　诏礼部讨论太学养士法仍令临安府权于府学措置增广遂置祭酒司业博士正录定养士额十三年六月临安守臣王（日奂）即岳飞宅建学成【互见国子监】 　诏礼部侍郎兼直学士院王赏为记【今不存赏集中亦逸】 又括民闲冒占白地钱为养士费【国朝会要云月得二千八百余贯朝野杂记云岁入十二万缗有奇】 给监学生绫纸监帖【知颍州熊彦诗言嘉佑　治不太学中选者人给监帖画以　中旨右以赞辞告戒丁宁待之甚厚当时士人宝藏其帖传之子孙以为荣遇近于周绾得其父为监生时帖写以文绫迭以监印如告身制度乞下国子监依仿以给诸生以示　国家待士之意　旨从之】 十四年司业高闶等请　车驾临幸　诏从之遂以三月己巳祗谒　先圣　止辇　大成殿门外礼毕　御敦化堂　命高闶讲易泰卦　赐诸生席于庑下啜茶而退遂　幸养正持志二斋学官生员　恩数各有差越六日　内出　御制　御书　宣圣赞　命揭置　大成殿【今释奠则乐工数人歌之】 二十五年又　制七十二贤赞　亲札付临安府刻石
孝宗皇帝以　淳熙四年十月乙亥
宁宗皇帝以　嘉泰三年正月戊戌　临幸如　绍兴礼　淳佑元年正月
理宗皇帝将　视学首降　御笔降周颐等五臣从祀而削王安石曰　朕惟孔子之道自孟轲后不得其传至　我朝周颐张载程颢程颐真见力践深探圣域千载绝学始有指归　中兴以来又得朱熹精思明辨表里混融使中庸大学语孟之书本末洞彻孔子之道益以大明于世　朕每观五臣论著启沃良多今　视学有日宜令学宫列诸从祀以示　朕崇奖儒先之意又曰王安石谓天变不足畏　祖　宗不足法人言不足信此三语为万世之罪人岂宜从祀孔子庙庭合与削去于正人心息邪说关系不小令国子监日下施行乃以戊申行礼颁　御制伏牺以下道统十三赞宣示诸生七年三月　御书朱熹白鹿洞规以赐景定元年　内出　手札更定学令二年
今上皇帝在　东宫奉　命谒　先圣遂具　奏曰恭准　圣旨择用正月十五日令臣谒拜　先圣文宣王于太学臣仰体　圣心祗承　严训区区愚衷因有感发焉盖　先圣之道至　我朝盛时运际文明真儒迭起而后有以续夫孟氏之传然其时群说并驾未知统一迨　干　淳闲文公臣朱熹与宣公臣张栻成公臣吕祖谦志同道合切偲讲磨如义利之辨如近思录之书择精语详开牖后学忱有功于圣门中闲邪说又几晦蚀　陛下盛德龙兴罢斥邪诐表章正学然后人心一正圣道大明天下学士得以沿河洛而溯洙泗实万世无疆之休熹等三臣尝俱被　诏追褒特加恤惠盛典兼准　御笔秩熹于从祀如祖谦栻谓宜同升体例臣愚欲望　圣慈特降　睿旨并以臣栻臣祖谦秩于从祀益以昭　圣明崇儒重道之盛美所有封爵未审合与不合照典故检举施行有　旨封栻华阳伯祖谦开封伯并列从祀迨圣上践　大宝当　咸淳三年正月既　郊见即举行　淳佑故事益搜讲阙典先升侑曾子子思诏曰惟孔子独称颜回好学固非三千之徒所同也而其学不传得圣传者独曾子传子思子思传孟轲忠恕两语深契一贯之旨中庸一篇丕阐前圣之蕴而孔子之道益着向非颜曾思孟相继演绎著书垂训中更管商杨墨佛老几何其不遂泯哉今大成殿惟颜孟侑食曾思不与尚为阙典　先皇帝推迹道统之传自伏羲以来着十三赞孔子而下颜曾思孟昭然具在其非以遗　我后人乎令礼官学官议其可如曾子升侑并议可升十哲者以闻又从祀邵雍司马光　诏曰邵雍天挺人豪英迈盖世司马光有德有言有功有烈朱熹赞之与周张二程俱雍述经世书发先天奥旨而内圣外王之学实关吾道光着通鉴贻后世治法而真履实践之美为时儒宗岂与前代诸儒或以章句文词得祀于学者比　朕将临雍因思朱熹所赞已祀其四而尚遗雍光非阙欤其令学官列诸从祀以示崇奖至是褒表儒先典礼大备自　淳熙以来皆于礼毕降　诏训勉诸生　圣化涵濡闻者兴起　绍兴额三百人后数增置一千人淳熙　开禧闲各有增今为额一千七百十有六【上舍三十人内舍二百六人外舍一千四百人国子生八十人】 若　累朝缮修之役不具载
　　　　大成殿
【先圣冕十二旒服九章按洪天锡通祀辑略云今上庠　先圣之像有日月而无星辰有山龙华虫火彝而无藻与粉米有两黻而无黼非虞非周殊不可晓则有司之失也参稽礼典以订服章之误必有任斯责者】
　　　　大成殿门
【建隆三年　诏立十六戟　政和元年立二十四戟　绍兴建学司业高闶等请依　政和之数从之】
　　　　首善阁
高宗皇帝御书三扁各有石刻又有　累朝
御札　御制并刻寘阁下
　　　　　绍兴十四年　幸学荅诏
宣王复古采芑着咏于新田世祖纬文建武肇兴于太学既抚绍开之运咸推乐育之心　朕寅奉基图敦崇教化稽前王之轨范遵　列圣之规模兹偃革以息民仍恢儒而建学声明丕阐输奂一新尔等摅望　幸之诚述诸儒之志远继桥门之盛愿观云罕之临请既方坚理宜从欲将　款谒于　先圣仍备举于旧章深谅忠勤实增嘉叹【跋语漫灭】
　　　　　淳熙四年　幸学诏
昔我
艺祖肇造　帝室礼乐征伐犹未皇暇乃　开基之月首　幸国学越二月又　幸既宏　先圣先师之宇复审象而为之赞本原治道厥有深旨然则扫五季之陋削诸侯之僣垂万世之统不在斯文乎　列圣相承遂为　家法　太上中兴开设学校　乘舆临幸儒术益光肆　朕纂图储精稽古宪章祖述夙夜不敢忘爰以仲春　谒款　先圣躬释菜之礼阐中庸之义臣工列侍多士济济洙泗遗风俨然在目　朕甚嘉之明扬　训辞尚迪　朕志夫孝于事亲忠于事君学之本也业精于勤行成于思学之序也圣贤复起不易斯言子大夫其念哉当为君子之儒毋慕人爵之得使　予尊德乐道之心着化民成俗之效行光于　祖　宗对于　慈训斯无负于乐育在汝等勉之而已参知政事臣龚茂良等恭跋【臣闻道在域中惟圣人为成能教行天下惟王者为全功学之为王者事其已久矣自尧舜以来宇宙之闲始晓然知有帝王之学如华星丽日万目所属谓道以是传而教所由兴也尧以是传之舜舜谓是道也吾将与天下共之有虞氏之上庠下庠盖欲以是达之天下也禹汤文武亦皆以其所传者达之天下故夏后氏有东序西序商人有右学左学周人则兼用四代之学是故人伦以明典礼以行嗜好以平谣俗以成此数者皆由太学来也　国家开造之初　艺祖皇帝以峻极之摹生知之性视唐虞三代不约而同故于逾月之顷再　幸太学二百年来以是为　家法　太上皇帝方投戈息马之日　亲行酌献都人纵观如再开辟　皇帝陛下举缛典于三十年之后乃以春二月乙亥帅群后公卿大夫国之冑子六卿之（仃去丁改隽）秀设席于前旁逮两庑　命国子祭酒臣光朝讲中庸又以是月　幸武学行肃揖之仪于戏盛哉奖劝多士具于　训辞此为不刊之典是宜勒之琬琰以风动四方臣光朝以是来白盖述太学诸生之请也臣茂良臣彦颖臣淮臣雄敢拜手稽首以闻　上曰可谨退而纪其事】
　　　　　嘉泰三年　幸学诏
朕惟开设学校以垂万世之统恢崇儒术以追三代之风粤稽　我朝具存　家法
艺祖建隆之肇造乃踰月躬再　幸之勤
太宗端拱之承平以仲秋行　款谒之礼宏摹维永　列圣攸遵
高庙中兴严　大成止辇之敬
孝皇继志祗上丁释奠之仪肆　朕眇躬纂兹洪业虽郁大道敢忘旧章贯古穿今每乐陪于讲幄承师问道曾未即于儒宫爰涓休成聿亲临幸踵堂挟策纷鼓箧之生徒　赐坐横经耸圜门之观听载阐周书董官之训慨慕成王捣盈之规治具毕张人文丕焕　予一人方崇化以厉俗尔多士其倾心而向风峨峨而缨其冠岂徒趋仕进之路翘翘而刈其楚庶几收杰异之材惟勉于忠孝以基尔立身之阶惟笃于行义以副　予作人之术期不负于所学将无愧于前闻参知政事臣许及之等恭跋【臣仰惟皇帝陛下光抚熙运楙建皇极持盈守成兢业夙夜太平之基增而弥高礼义之泽流而逾深庶事大备区宇亿宁年谷廔丰休祥液洽于是审风俗之枢机溯教化之源委将以作新人文尔乃　嘉泰纪元之三（社去土改异）月于孟陬吉日戊戌夙驾　翠华　临幸璧水三公九卿大夫士莫不咸在簪笏肃如韦布襜如　亲屈　帝尊　祗谒　先圣还纡干顾肃揖武成止辇横经之堂虚怀重席之讲演周官之奥义昭制治之宏抚登进诸生于　帝其训　明纶诞播雷动风驰若睹若闻鼓舞咏叹咸以亲见 圣王师之为幸皇乎休哉诚阔希之巨典动化之大权也臣诚不佞窃尝谓王者以润色祖业为孝人臣以不负天子为忠若稽　中兴授受一道　高皇首幸于建学之初　孝祖释奠于上丁之日传为　家法有隆无替逮今五纪缛仪三见宪章鼎新为道益昌　圣孝之盛亘古莫及若乃诵　王言之大体　王心之一孝弟以修身仁义以事君幼学壮行出长入治思所以塞厚望称　隆旨则凡小大之臣暨游学之士其敢不勉是用虔奉戊戌　诏书传诸副墨勒诸坚（王民）期与　绍兴　淳熙之懿并垂永世惟浅陋不足以称述万一臣则有愧】
　　　　　宝庆三年　谕内外学官诏
朕亲御路朝首兴教化士风所系尢务作新比年以来习尚浇漓文气卑茶纯厚典实视昔歉焉岂涵养之未充抑熏陶之或阙咨尔训迪之职毋拘内外之殊各究乃心俾知所向矫偏适正崇雅黜浮使人皆君子之归如古者贤才之盛副　予至意惟尔之休国子祭酒臣周直方等恭跋【臣等仰惟　皇帝陛下钦承道统丕阐化原初　御路朝昭饬庶政维士习未厚文气尚卑是训是革肆扬　亲札下之六馆爰及万方承学臣工听服震耸窃谂旧闻实维国朝右文贵士源委深长　太宗皇帝以举子轻薄为文不求义理于是显示登黜　赐进士以儒行之篇　孝宗皇帝视学申谕词臣诲迪诸生当为君子之儒毋专人爵之得盖古文渐复于　景佑　庆历之先经艺益辑于　乾道淳熙之后儒猷之盛冠古有光无他上谕而下习教道壹而风俗成也粤自　先朝聿更元化并廷鸿硕之彦复还义理之书先民是程典籍盈门而多士未能咸体休德纯厚之行典实之文视昔歉焉仰勤　皇上惟新之命臣等恭读圣制载绎　隆指盖性习寖异气质难齐择乎中庸会于有极是谓矫偏适正言以述志文以成言约以范模泽于道德是谓崇雅黜浮臣等大惧无以称　上意迪士向方谨刻诸乐石俾副墨流传皆知诵尧之方涤心儆省毋负　明时之作新臣等浅陋何足称述万分一敢百拜稽首记诸下方】
　　　　　淳佑元年　幸学诏
朕惟　元圣立教万世人主北面拜跪登降执弟子礼所以尊儒术彰文化也凉菲绍图十有八载属多边虞　款谒之仪咽仍未举　朕甚恧焉思昔英君过鲁而祠投戈而讲犹皆倥偬之际我
太祖肇造日不暇给凡再莅国学
高宗中兴庶事草创亦垂意　临雍之典今三陲候吏小息桥门多士翘首望幸　朕何敢有所诿而逊以未皇哉乃于春孟　亲飨　原庙之次日诣　殿奠献祗拜像设　躬视璧水登延儒臣敷绎大学之旨搢绅韦布肃肃在列远想　淳熙　嘉泰之盛惟　朕兹举率由旧章匪曰粉藻美观耳子大夫其思称　朕意明义理以求至善修文行以全良贵涵养忠厚砥砺廉隅进取之学非所以自尽也诗云肆成人有德小人有造古之人无斁誉髦斯士其尚懋哉右丞相臣史嵩之等恭跋【臣等恭惟　皇帝陛下宅心道妙兴教右文稽式古典　淳佑改元正月丙午下　明诏戊申夙驾　銮路祗谒　先圣厘正从祀跻五贤黜安石　临视大学　升御崇化堂　命国子祭酒臣觱讲大学荐绅衿佩觌仪泳仁肃肃雅雅乃攽　御制十三赞于学　奎壁辉润晰潜发微俾教者学者知所据依精择力践用称明旨所以加惠斯文甚厚臣等拜手稽首端诵绎复而言曰至哉　圣学之精粹也粤八卦九章肇阐道原前圣后贤踵相授受繇羲至周其道行繇孔至孟其学明迄孟而降中韩老佛六家九流之说蚀人心蠹道真大经大法益晦弗章后儒始作而曰尧以是传之舜更禹汤文武周公孔孟而不得其传信不为无所见抑穷源会流之义未备也　陛下识洞高明学诣宏奥当圣远言湮之余深挹远绍独有契于　圣心乃克上泝邃古继天立极之原下派圣门面命心传之脉于以迪化昭代诒训方来的乎传信之符券昭乎行世之日月也昔汉世宗黜百家尊孔氏后世犹亟称之方之　圣作表章经籍之事浅阐明道统之功大千万世不可尚已臣等遇陋不能辅宣　道化大惧失坠谨奉　诏书　宸制寿诸坚（王民）期与多士服膺请事以钦承　圣天子尊闻行知之实　淳佑四年三月】
　　　　　御制　御书道统十三赞并序
朕获承　祖　宗右文之绪祗遹燕谋日奉慈极万几余闲博求载籍推迹道统之传自伏羲迄于孟子凡达而在上其道行穷而在下其教明采其大指各为之赞虽未能探赜精微姑以寓尊其所闻之意云尔○伏牺　继天立极为百王先法度肇建道德纯全八卦成文三坟不传无言而化至治自然○尧　大哉帝尧盛德巍巍垂衣而治光被华夷圣神文武四岳是咨揖逊之典万世仰之○舜　于皇圣德至孝尽伦所以为大乐善取人惟精惟一帝心之纯垂拱无为尧道是循○禹　克勤于邦烝民乃粒历数在躬厥中允执恶酒好言九功由立不伐不矜振古莫及○汤　顺天应人本乎仁义以质继忠匪曰求异盘铭一德桑林六事人纪肇修垂千万世○文王　道被南国首正人伦仁政一施必先穷民翼翼小心秉兹德纯丕显文谟万邦仪刑○武王　受天眷命继志前人遐迩悦服偃武修文惟贤是宝法度彰明建用皇极爰叙彝伦○周公　美哉公旦翼辅成周施兼四事才艺俱优制礼作乐惠泽敷流有大勋劳宗社延休○孔子　圣哉尼父秉德在躬应聘列国道大莫容六艺既作文教聿崇今古日月万代所宗○颜子　学冠孔门德行科首闻一知十若虚实有乐道箪瓢不易所守步趋圣师瞠若其后○曾子　守约博施反躬三省孝为德先禄仕不忍圣道正传意会神领一唯忠恕门人深警○子思　闲居请问世业克昌可离非道孜孜力行发挥中庸体用有常八德枢要治道权衡○孟子　生禀淑质教被三迁博通儒术气养浩然深造自得亚圣之贤高揖孔氏独得其传【绍定三年　圣制　淳佑祗谒先圣就　赐国子监宣示诸生】
　　　　　咸淳三年　幸学诏
朕惟　我朝以人文化天下
艺祖肇基于首善之地独先　幸临实开　我宋奎明之运　列圣率循业益大以光　先皇帝在宥　临雍讲论表章正学菁莪乐育于斯为盛　朕以凉菲获承丕绪永惟天地万物之始　宗庙国家之本学校教化之原有天下者莫先焉乃者　初见　郊　庙罔不顾歆惟　元圣立教与天地并人极攸建万世是师隆礼致敬其曷敢后爰以孟春　谒款　原庙之翌日　躬拜舍菜于太学礼成俾儒臣执经敷绎中庸之义方领短步委蛇乎其中甚称　朕所以崇向之意夫学以明人伦也其为目有五而为孝为忠乃伦所由起牖于天衷率于秉彝圣人作经壹是皆以此为准士惟先立乎其大者而辅之以文则措诸事业有余地矣诗不云乎追琢其章金玉其相又不云乎蔼蔼王多吉士维君子使　朕将培养以为无穷之用子大夫尚勉之哉右丞相臣贾似道等恭跋【臣等恭惟皇帝陛下敬　天尊　祖崇学右文乃　咸淳三年正月己丑朔　祗见于南郊戊申　临辟雍　谒　元圣永惟　先帝御制十三赞道统之传具有次第爰洒　奎画升侑曾子子思与颜孟并先汉设学以来千五百年之阙典于是大备猗欤休哉明大原之授受示后学之指归昭昭乎揭日月而行万世也已乃　御崇化堂命臣宜中讲中庸冠带搢绅誾誾秋秋洗视浴听于是诞敷纶言具训尔士　帝意若曰学所以明人伦而伦实起于孝忠士先立乎其大而大可措诸事业臣等端笏跪读拜手稽首而言曰仁亲亲为大义尊贤为大立爱立敬圣人人伦之至也陛下资兼帝王学贯体用繇亲亲之等而仁民爱物繇尊贤之推而敬大臣体群臣夫既有以立天下之大本矣将见立之斯立人知孝于亲而父子之大伦立人知忠于君而君臣之大伦立自是而达之五者之大伦无一不立则措之事业皆可大之业也大哉　王言世为天下则矣臣等对扬　休命大惧无以布宣德意谨摹勒寿诸翠（王民）以诏永久】
　　　　光尧石经之阁
孝宗皇帝御书扁　淳熙四年　诏临安府守臣赵磻老建阁奉安石经以墨本寘阁上
御书石经
易诗书左氏春秋礼记五篇【中庸大学学记儒行经解】 论语孟子
　　　　　御制　宣圣七十二贤赞并序【绍兴二十六年十二月臣寮言望　诏有司奉安石刻于国子监为不朽之传仍造碑本遍赐州府军监学校用彰右文之化从之】 
朕自睦邻息兵首开学校教育多士以遂忠良继　幸太学延见诸生济济在庭意甚嘉之因作文宣王赞机政余闲历取颜回七十二人亦为　制赞用广　列圣崇儒右文之声复知师弟子闲缨弁森森覃精绎思之训其于治道亦庶几焉○孔某字仲尼鲁人开元廿七年谥为文宣王赞曰大哉宣圣斯文在兹帝王之式古今之师志在春秋道由忠恕贤于尧舜日月其誉惟时载雍戢此武功肃昭盛仪海宇聿崇○颜回字子渊鲁人赠兖国公赞曰德行首科显冠学徒不迁不贰乐道以居食埃甚忠在陋自如宜称贤哉岂止不愚○闵损字子骞鲁人赠费侯赞曰天经地义孝哉闵骞父母昆弟莫闲其言污君不事志气轩轩复我汶上出处休然○冉耕字伯牛鲁人赠郓侯赞曰德以充性行以澡身二事在躬曰跻而新并驰贤科得颜为邻不幸斯疾命也莫伸○冉雍字仲弓鲁人赠薛侯赞曰懿德贤行有一则尊子也履之成性存存骍角有用牦牛莫伦刑政之言惠施元元○宰予字子我鲁人赠齐侯赞曰辩以饰诈言以致文苟弗执礼宜莫释纷朽木粪墙置不足云言语之科烨然有闻○端木赐字子贡卫人赠黎侯赞曰谦德知二器实瑚琏动必几先孰并其辩一使存鲁五国有变终相其主誉处悠远○冉求字子有鲁人赠徐侯赞曰循良之要在于有政可使为宰千室百乘师门育才治心扶性退则进之琢磨之柄○仲由字子路卞人赠卫侯赞曰升堂惟先千乘为权陵暴知非委质可贤折狱言简结缨礼全恶言不耳仲尼赖焉○言偃字子游吴人赠吴侯赞曰道义正己文学擅科为宰武城聊以弦歌割鸡之试牛刀谓何前言戏尔博约则多○卜商字子夏卫人赠魏侯赞曰文学之目名重一时为君子儒作魏侯师不可复礼始可言诗假盖小嫌圣亦不疵○曾参字子舆武城人赠郕伯赞曰夫孝要道用训群生以纲百行以通神明因子侍师荅问成经事亲之实代为仪刑○公西赤字子华鲁人赠郜伯赞曰学者行道敝缊亦称使齐光华偶为肥轻周急之言君子所令荅问允严理皆先经○公伯寮字子周鲁人赠任伯赞曰人有贤否道有废兴子如命何营营震惊季孙虽惑景伯莫平师资一言秩祀亦惩○漆雕开字子开鲁人赠滕伯赞曰仕进之道要在究习具臣而居咎欲谁执斯未能信谦谦有立阙里说之多士莫及○南宫适字子容鲁人赠郯伯赞曰先觉既立礼乐并驰尚德君子尔乃兼之羿奡可惭禹稷可师三复此道载观白圭○申枨字子续鲁人赠阿伯赞曰刚毅近仁志操莫渝性匪祝鮀面岂子都有一于此刚名可图云欲则柔盖生之徒○原宪字子思鲁人赠原伯赞曰轼彼穷阎达士所遵邦无道谷进退孰伦敝衣非病无财乃贫赐虽不怿清节照人○有若字子有鲁人赠卞伯赞曰人禀秀德气貌或同而子俨然温温其容两端发问未达机锋以礼节和斯言可宗○司马耕字子牛宋人赠汶伯赞曰手足其亲志异出处魋将为乱子乃脱去在污能洁危而有虑内省若斯何忧何惧○颛孙师字子张陈人赠陈伯赞曰念昔颛孙商德与邻学如干禄问必书绅参前倚衡忠信是遵色取行违行戒后人○高柴字子羔卫人赠共伯赞曰婉彼子羔学业先圣宗庙之闲一出乎正克笃于孝非愚乃令师知其生有辉贤行○陈亢字子禽陈人赠颍伯赞曰惟禽之问从容其鲤求以异闻诗礼云尔请一得三诚退而喜且知将圣不私其子○樊须字子迟齐人赠燕伯赞曰养才以道圣人兼济始谓不仁问学良喜寓志农圃似睽仁义学稼之辞岂姑舍是○林放字子丘鲁人赠清河伯赞曰礼之有本子能启问大哉斯言光昭明训德辉泰山诬祭莫奋崇兹祀典盖永令问○公冶长字子长齐人赠莒伯赞曰子长宏度高出伦辈虽在缧绁知非其罪纯德备行夫子所美以子妻之尢知英概○蘧瑗字伯玉卫人赠卫伯赞曰有卫伯玉夫子与居寡过未能荐赞使乎以尸谏君友则史鱼果能进贤烂然简书○澹台灭明字子羽武城人赠江伯赞曰惟子有道天与异容状虽云恶德则甚丰南止江沱学者云从取士在兹貌或非公○曾蒧字皙鲁人赠宿伯赞曰惟时义方有子诚孝怡怡圣域俱膺是道暮春舞雩咏歌圣教师故与之和悦宜召○宓不齐字子贱鲁人赠单伯赞曰君子若人单父之政引肘寤君放鱼禀令傅郭勿获遂能制命百代理邑用规观听○颜无繇字路鲁人赠杞伯赞曰人谁无子尔嗣标奇行为世范学为人师请车诚非顾匪其私千载之下足以示慈○巫马施字子期鲁人赠鄫伯赞曰天清日明密云曷有师命持盖子亦善扣惟夫子博三才充究学者之药所得遂茂○商瞿字子木鲁人赠蒙伯赞曰易之为书弥纶天地五十乃学师则有是子能受授洙泗传世知几其神宜被厥祀○公孙龙字子石楚人赠黄伯赞曰黄伯着祀公孙是云弥缝中道协辅斯文藏修方异渐渍其勤史辞不忘播为清芬○廉絜字庸卫人赠莒父伯赞曰兄弟之邦士有廉庸涵泳素教表揭儒宗杏坛探赜洙泗从容作兴一时莒父其封○叔仲会字子期鲁人赠瑕丘伯赞曰瑕丘祚邑子期是为亲训有日广业于时四教允隆五常以持比肩俊杰闻望斯垂○燕伋字思秦人赠渔阳伯赞曰师席高振大成是集至道克传贤达斯执善教之柔儒风可立渔阳之士得跂而及○申党字周鲁人赠邵陵伯赞曰侁侁申周四科与俦逸驾文圃鼓枻儒流冠佩既燕言动允休邵陵得封子想清修○琴牢字子开卫人赠南陵伯赞曰多能鄙事圣人曲意惟其知之是以不试宗鲁虽友吊必以义尚师嘉言祀亦罔替○秦商字子丕楚人赠上济伯赞曰孔父秦父相尚以力俱生贤嗣相与以德是父是子致法畴克会弁儒林令名无极○步叔乘字子车齐人赠淳于伯赞曰勉勉子车封邑淳于亲炙避席唯诺趋隅发问既博雅道是扶抑可尚也不亦美乎○颜之仆字叔鲁人赠东武伯赞曰贤行颜叔亲承尼父志锐于斯道尊是辅泥在陶钧木就规矩终縻好爵扬名东武○公西箴字子上鲁人赠祝阿伯赞曰猗尔子上鲁邦之望以德则贵惟道是倡师聪师明友直友谅伯于祝阿儒风斯畅○石作蜀字子明秦人赠石邑伯赞曰在昔石邑能知所尊懋衣有德克述无言鼓箧槐市扬名里门此道久亲彼美长存○颜高字子骄鲁人赠琅琊伯赞曰琅琊之伯其为子骄微言既彰德音孔昭已观雩舞同听齐韶历千百（社去土改异）跂想高标○邽巽字子钦鲁人赠平陆伯赞曰彼美邽子先圣是承墙仞已及堂陛将升良玉斯琢寒水必冰锡壤平陆茂实斯腾○任不齐字选鲁人赠任城伯赞曰任城建伯其表曰选淑问雅驰才华清远竞辰力行爱日黾勉礼教崇崇令望昄昄○曹恤字子循秦人赠曹伯赞曰肃肃曹伯王室之裔积习乐道切琢明义惟善则优素德是类史笔有焕令名永纪○冉孺字子鲁宋人赠（木巳）伯赞曰（木巳）伯子鲁圣学是务厉己斯约好问乃裕周旋中规容止可度允矣昔贤后世所慕○伯虔字子析鲁人赠骈伯赞曰有虔子析全鲁之彦儒行既明骈伯乃建兢兢受道奕奕峨弁懿选嘉访世享馨荐○县成字子祺鲁人赠巨野伯赞曰至圣言教子祺安雅擅誉鲁邦启祚巨野伟矣风猷时哉用舍出伦离类后学是假○颜哙字子声鲁人赠朱虚伯赞曰褒锡朱虚在器轮舆儒室振领圣门曳裾贤业素蕴美材以摅万世不刊载观成书○孔忠字子蔑鲁人赠汶阳伯赞曰惟子挺生道德之门佩听至论鲤门弟昆三得三亡所问深温君子归宓义不掩恩○后处字子里齐人赠营丘伯赞曰温温子里入闻至圣（打去丁改｛上临下手｝）道之华秉德之柄深造阃域不乖言行全齐之封竹素为盛○左人郢字行鲁人赠临淄伯赞曰伯彼临淄左行独贤晞踪十哲秀颖三千心悦诚服家至户传乐只君子文声益宣○公哲哀字季次齐人赠郳伯赞曰周衰伪隆政出群公廉耻道微家政聿崇不为屈节撝默自容子于是时凛然清风○漆雕徒字子斯鲁人赠须句伯赞曰遐想子斯挟策圣帷涉道是嗜惟仕可縻在德乃贤在名乃垂洋洋之风逮今四驰○荣旗字子旗鲁人赠雩娄伯赞曰伯锡雩娄务学实着三千之徒七十是预历告莫行惟德乃据视于前书式彰厥誉○秦祖字子南秦人赠沙梁伯赞曰秦有子南赞赞述作守道之渊成德之博范若铸金契犹发药历世明祀沙梁宠爵○秦非字子之鲁人赠汧阳伯赞曰乐善哲士伯于汧阳传道克正垂名允臧执德以洪用心必刚袤广业履式彰素王○商泽字子季鲁人赠睢阳伯赞曰邈矣子季睢阳是伯屏息受业延教登席未践四科固涉六籍祀典载之好是正直○郑国字子徒鲁人赠荥阳伯赞曰伯夫荥阳实惟令德俊义贤行过不留迹道以目传妙则心识猗欤伟欤后代之则○颜韦字子柳鲁人赠蕃伯赞曰祀封于蕃实惟子柳夙敛格言克尊善诱明德惟馨贤业所就大侑于儒传芳逾茂○漆雕哆字子敛鲁人赠武城伯赞曰子敛受封爰居武城亹亹其问翩翩其英抠衣时习厥学日明诞敷礼教爵里增荣○壤驷赤字子徒秦人赠北卫伯赞曰式是壤伯昭乎圣徒执经请益载道若无诗书规矩问学楷模得志则驾领袖诸儒○施之常字子恒鲁人赠乘氏伯赞曰国因乘氏有德斯彰参稽百行赞理三纲自拔行闲荣名甚光在史霭霭历久弥芳○公祖句兹字子之鲁人赠期思伯赞曰惟彼子之锡伯期思与贤并进得圣而师彬彬雅道翼翼令仪一日王言庙食不隳○狄黑字皙卫人赠临济泊赞曰仰止狄皙抱负渊通游泳德化扬厉素风伟识既异持教乃隆厥知茂焉宓祀无穷○奚容箴字子皙鲁人赠下邽伯赞曰奚容子皙已望堂室幼则有造成则祖述文采日化儒效力弼永观厥成德音秩秩○冉季字子产鲁人赠东平伯赞曰东平子产姓着盛时奉师于塾讲道之微荅问其敏渊妙以思升降陛廉尚想英姿○秦冉字开蔡人赠彭衙伯赞曰彭衙高士经籍是亲赞成德艺（口十）于彝伦厎绩圣道期肖素臣优哉优哉学以致身○梁鳣字叔鱼齐人赠赵伯赞曰室家壮年无子则逐见于信史全齐之俗原本厥初师言可复以学则知揆之宜笃○乐欬字子声齐人赠昌平伯赞曰乐氏子声锡爵昌平信道之笃见善乃明引领高节载惟昌城先贤聿集出为时英【按洪迈随笔唐开元中封孔子为文宣王颜子为兖公闵子至子夏为侯群弟子为伯　本朝　祥符中进封公为国公侯为郡公伯为侯　太上皇帝御制赞七十五首有司但具唐爵故　宸翰所标皆用开元国邑今当请而正之可也】
　　　　崇化堂【元用司业高闶请仍　东都讲堂旧名曰敦化后改崇化　庆元初改化原未几复今名】 
理宗皇帝御书扁堂上有
御札　御制石刻
　　　　　景定元年更学令　御札
朕于菁莪乐育之仁丰培滋久登膴仕着体声多由此途出数年以前闲有聚为朋曹堕窳败业而不能退然自充者岂作人之道犹有阙乎时学官以更定学法来上稍示规益本为一二蹈于匪彝者设也迩来涵濡德义莫不自待以厚　朕甚嘉之前是所定之法独于进取一途尚狭未足以快飞跃之适今从其厚用着为令尔诸生其益务自修以副　朕崇尚作成之美意敬听毋忽国子祭酒臣江万里恭跋【臣闻天地之于植物栽者培之自拱把合抱以至于耸壑昂霄无不能尽其材者此天地成物也　本朝　列圣开设雍庠士出此途蔚为时栋光明硕大与国无穷所用得于所养如鹤鸣子和声与响随设遇缓急之机否臧之决油然忠爱不能自己于中而平时自淑身心不使有一毫出于规矩尺度之外教养之功于斯为盛恭惟　皇帝陛下以造化施生之仁续　祖　宗新美之泽祥风时雨披拂涵濡与舜帝之欲并生文王之有德有造壹是隆厚肆念我多士比年体承爱教隆指重厚自将宜有以崇而厉之　奎札天颁着为功令广升秀以示旌淑涂辙夷易安安而进可坐销于躁竞用养成于贵肆蕲我多士亦孔之厚臣夙列佩衿兹叨领袖大惧弗克奉宣谨帅其属拜手稽首紬绎　帝训而扬言曰乾坤宗子视均气同体之秀即其家之秀子弟不啻琪林珍木欲其茁于庭阶精神风采维乔维条所以瑞　我家而昌气脉也既销其蠹加溉其根爱护涵养一称乾坤崇广之造此　本朝所以收人物之报者固有相之道焉金玉厥躬不忍怙家庭之宽厚而自律愈严洋洋飞跃之中斋栗一心如临父母此弟子所以荅扬　慈训而报万分也同志勉之惟谨敬勒精琰恭书下方】
　　　　　御书朱熹白鹿洞学规
父子有亲【学规不具录】 国子祭酒臣张磻恭跋【臣等恭惟皇帝陛下天资超古　圣学探微事关人伦之常首务修饬道出圣传之正必示表章乃　淳佑七（社去土改异）三月丙辰　内出　御书白鹿书堂揭示　赐国子监首之以五教之日而所以学之之序其别亦有五继之以笃行之事而所以行之之要其别则有三　宸章钩画之妙烂乎下饰先儒标次之旨阐之益明臣等拜手端诵作而叹曰皇乎哉　上圣扶植纲常开迪后学之丕矩也载惟白鹿洞之始有闻于　皇朝也驿赐九经昉于　太平兴国　先圣塑像助于　咸平书堂得名昉于　皇佑前之明起后之孙琛或侈旌嘉儒学之宠或擅士子来游之盛然学之端绪方启道之本统未章迨先儒朱熹阐教是堂其学务于明诚两进敬义偕立于是研覃道体缉叙圣言要使学者讲明义理先于修其身用以推诸人汇列昈分关抽钥启圣贤诲人之方至是乃厎明备无复遗憾然条贯虽竟统会固存旌别宣明不能无待　陛下探赜道妙垂意化原知斯人逸居无教虽尧舜不能不忧知穷理数条乃孔字所传恪物致知之心法知笃行三要皆圣贤教人以择善固执修身治人之大端举其纲而目张振其领而裘挈是庸显设藩饰于以风动教化以其开迹于偏方者施之乎同轨同文之远以其在下而教明者极之于在　上而道行然则是学也　熙陵发之真皇　仁祖昌之而笃近举远致广大而尽精微则不得不归之　陛下也昔汉有见善明用心刚如董仲舒能立正谊明道之言武帝幸与同时乃不能表其言而显其人虽复黜百家尊孔氏而纲要之未明政亦奚补曷若 陛下今日之举教诏以示之指归挈提而导之从入规范昭揭体用具明于作君作师之道真不可尚已臣等扑蹈欣赞之余谨请勒之翠（王民）期与多士服膺请事以钦承　圣天子尊德乐道垂世立教之意】
　　　　监学官题官
在堂之左右长乐刘季裴记余杭虞似良书【乾道二年夏四月监学题名成始题名也两学俱隶于监祭酒秩四品司业六品常择威重有行实者为之掌凡监学之教令与其政治其属博士专掌鼓箧孙业之事国之公卿大夫士之子弟与夫四方之选士学焉正录佐博士以施教典稽其功绪纠其德行考其才艺书其如法者识其不如法者以达于博士博士以闻于祭酒司业而升黜之故均谓之学官监有丞以洽簿书令财赋其次有簿凡监之小事听焉此其大略也今夫有职必有事由国子监而上秩高而选精则职事愈繁故语职优事简往往必反曰学官学官无他吏责惟专以传道授业论古今成败考诸儒同异为事群居侃侃如在洙泗此固可乐也季裴职在东胶敢志其所始太学成于绍兴十三年武学成于二十六年凡任祭酒者八人司业二十人国子太学武学博士合四十有六人丞十有八人簿十六人正录武学谕五十四人先是筦书库为者凡十人今不复置皆以年月先后为之序庶来者得以次列云】
　　　　学官位
在崇化堂之后东西为祭酒司业位两庑则国子太武学博士国子太学正录武谕位凡十登科题名列于楹闲国子祭酒高文虎记进士【高宗皇帝受天葆命系隆　我宋干旋雷动　驻跸东南维　建隆肇基　八圣（帛系）统凡所以储大器业振励豪英昌乎登刖盛乎维持者率根之庠校精于教育首　诏行在所兴太学选师儒置弟子员旋饬　銮舆　谒先圣　幸两斋　御崇化堂　命学官讲周易泰卦于是天下学者靡然向风　明圣相承授受一道关诸训迪诚有加焉昔者建武中天人心戴汉思有以济大业而系尧绪者皆以为投戈讲艺临雍授经之自　本朝之盛视汉东都何愧而东都士多至人三万范晔所传若岑晊何颙符融井丹服虔高彪梁鸿孔僖以下仅十余人记录之阙系乎体者如此由　绍兴以来五六十年士之入太学以万计而擢科第者千有七百八十六人如云如川方兴未艾勿有刊勒以诏来者宁止如汉史氏阙然莫订抑何以表章　列圣广延众俊兴建太平之明验大效乃仿蜀左右生故事为太学登科记此国子录吴君仁杰之志也文虎以二年元日蒙恩拜少司成越二十五日诏参详南宫时预典贡举以下奉　诏若曰期得器识浑厚议论正平之士副异时公卿大夫选惟赖协意悉心精加衡鉴网罗实才毋使浮夸轻躁者冒吾名器文虎窃自思念学校之养士科举之得人与立国之道表里经纬至于刊诸圣谟形之戒敕则士亦盍自省矣盖国家闲暇广于缉熙时方艰难勇于经济此学之所由兴而士当侈于归美故荒嬉精勤之戒韩愈以诲诸生以公灭私之言周官以告多士今位乎监学隶于斋舍者相与守此则题名之作岂特美人才众多而已诗曰丰水有芑武王岂不仕诒厥孙谋以燕翼子凡我有志尚其勉之　庆元三年二月二十三日】 
国子录吴仁杰记释褐【国家取士之制其选之愈艰则所得愈精举今所遴选而甚重者惟大科异等若制举若宏博之科若南宫进士之首冠与夫胪句所传上之三人者是已　神宗皇帝设三舍以造士于是又有上舍生优选出焉非长才秀民国士天下士不在此选故一旦崭然自奋于尘滓奥渫之中其道德之章闻声望之振起莫不光明隽伟表表人上其仁也至于横翔捷出驰清骛华都卿相之位极文儒之选而天下不以为过惟其素所蕴蓄与其所自植立者有以大镇服之也凡三岁大比拔进士之尢者大都不过四人宏博之科多不过五人虽闲缺不取亦时时有之惟制举不常有而上舍优选亦不常有方其徕天下之英而群试之有司求十百于千万然后得入太学又谨察其行艺之可者而升之必内舍最优之人中上舍而占优等然后得为两优其跻攀分寸累而弗队者不一二败于垂成者皆是也盖自　元丰至　元佑始得一人焉曰林自又自　元佑至崇宁得一人焉曰张相按　元丰初令上舍生上等中选者取　旨推恩不与他等故或以阶（目氐）匠监丞而参宾幙或以初品京秩而官学省皆异恩也虽方正茂异反不及焉所以重　天子之学抑以其行艺之素月积季累选之艰得之精而然与夫国之养士犹山之养才也楩柟豫章干云之奇材自拱把而至于寻抱其养之也至矣其成之也不易则其待之也不轻恩施之美固其所也　乾道纪元之三年岁在豕韦太学之立两星终矣　绍兴天子骏惠先烈作成人材以遗圣子神孙百年之用者其效始见是岁太学以上舍优选闻有　旨推恩如　崇宁二年故事祭酒博士而下即崇化堂集诸生冠带立东西序奉　诏黄赐之释褐搢笏稽首谢　恩于庭下一时歆艳其荣繇是两学之士益淬厉修饬以趋　上意纔八置闰而踵相蹑者七人得士之盛前此未有可书也已四明高公以西垣北国之重下兼大司成既合进士上舍科级题名镵之石谓两优之选科级之巨擘也复科别其人而碑之娄书特书以侈一时之盛且以厉学者命仁杰识其事以不能辞公不可则退而执笔纪其大较如此　庆元三年四月五日】
　　　　前庑
举录直学位各二学谕位八教谕立一国子祭酒郑起潜记题名【网必有纲丝必有纪太学群天下之英而前廊帅之亦纲纪之意也举录二员与正录通治其事学谕以下隶焉学谕八员敷经训命课题长谕以下隶焉诸生书行艺于籍季终以其可选者考于学谕又十日考于举录而后上于博士直学二员司出入之禁周知来学之数而察其踰矩者十五以下入小学则置教谕一员以教之斯其大凡也　建炎驻跸吴会　绍兴十三年立太学今一百有二年为举录者一百一十有四人学谕四百九十有八人直学一百四十有九人教谕四十有八人登巍科都显位前后相望事业伟然而碑题未立来者无所考乃命举录刘实甫范处义鸠工砻石萃其名氏州里序其后先大书深刻列于崇化堂之左夫自补弟子员而阶舍级升前廊涉历深矣必业精行成资望俱重始称其职近制考其满岁者上之部录其年劳所以劝也未仕而不苟他日之事业占焉继自今居此位者于前有光是所望也　淳佑四年甲辰岁春正月既望】
　　　　斋舍
始建学为斋十曰服膺禔身习是守约存心允蹈养正持志率履诚意【今改明善】 续增七斋曰观化贯道务木果行崇信【今改笃信】 时中循理皆米友仁书扁　绍兴二十七年周绾为祭酒又请增置三斋曰节性经德立礼张孝祥书扁斋各有楼揭题名于东西壁厅之左右为东西序对列位次后为炉亭又各有亭宇揭以嘉名
服膺
得善　　仰高　　登瀛
禔身
猗绿　　斗光　　绿光
习是
龙首　　桂荣　　云津
守约
云端
存心
斗魁　　延桂
允蹈
丛桂　　龙云
养正
龙津
高宗皇帝幸学之明日降　诏曰　朕以兵革之后创建太学特为　临幸至养正持志二斋详观诸生砚席之游诚嘉多士文学之集所幸二斋长论已免解人特与免省未免解人与免解其学生并与免将来文解一次
持志
云阶
幸学诏书同养正中大夫周直方记斋壁【宋受天命五纬躔奎人文化成国以儒寿帝学更建时惟　中兴　大辂鸣銮 圣皇莅止乃睠持志贲如濡如丰芑之仁涵育数世弼从魁杰声光烨然噫盛矣夫今左丞相郑公以至公大忠冠位台宰盖兼有甘盘傅说之美端平相业厥惟懋哉舍选收科实于此焉出绿幕旧游九鼎大吕重矣百年壁记石久而泐爰用改为以诏来者诗不云乎高山仰止景行行止凡我同志载瞻载咏毋但诩明经之青紫侈稽古之印绶焜耀时人之耳目而已其益弘道德充气节学颜之学志伊之志以溯公之盛心趾美嗣芳如川方至大书娄书将不一书兹固　邦家之光非直斋序之荣也尚克勉旃　端平二年十月旦】 
节性
龙光　　众绿
率履
龙魁　　泰轩　　和至
慈湖杨简书和至【率履有重屋铭曰和至履行也行乎世交际应酬相亲相敬可谓和已易曰百姓日用而不知孔子语子思曰心之精神是谓圣孟子曰仁人心也和者心之精神日用而不自知猗欤至矣精神日用无体而不可见猗欤至矣同舍每晨鸣版会揖至矣相与笑谈不勉不思至矣易曰履和而至灼然灼然必有事于芸苗毋尚疑于　圣训孔子曰改而止改过即止无复他为用力于仁改过而已改过日精神之妙猗与至矣】 
明善
云章　　柏台　　文光
经德
梯云　　魁龙
绍兴中　京都相传有梦经德生员为省试
第一者已而增创三斋　乾道丙戌何澹遂由经德冠南宫有诗刻石纪其事又为书其斋颜【诗曰太学中兴七十年续添经德梦先传不才如我惭休应革故从新定胜前倪思和经德名斋久历年名斋之意至今传不回非以干荣禄欲使瞻之在目前恢展规摹胜昔年延恩感梦作诗传大书二字高题榜气象更新不类前胶庠重建中兴年英俊如林以道传舍选褎然优占上伦魁行矣竞光前】 
循理
云升　　登龙　　参前
慈湖杨简书参前【子张问行孔子告以言忠信行笃敬立则见其参于前在舆则见其倚于衡夫所见者何也言而忠信实直无他无意也无说也行笃敬无敢慢敬而已矣无意也无说也此无意无说之妙虚明纯白曾子曰皜皜即文王不识不知即孔子曰吾有知乎哉无知也即孔子曰纯德孔明易曰光大曰辉光曰光明书亦曰光诗曰学有缉熙于光明皆谓如日月之光无思无为而无所不照知所谓见者见此也此见非思非为动意焉则支则离则放逸则怠荒则伪则欺不动乎意则日用平庸以此事亲事亲纯白以此事君事君纯白以此临民以此应变无所不纯白利害愈明是非愈白大哉圣言简深感圣人所以指诲学者如此切的着明故奉同舍之命而书　嘉定二年壮月】 
时中
聚星
番昜程宏图记大魁光斋【擢第而燕同舍生曰光斋斋之魁天下士者踵为之又光之尢也　中兴建学垂四十年由时中仕者几二百人而魁天下士者于今有四是日设席于风云庆会之阁三大魁实与焉凡旧游之官于中都者二法从众宰上太史而下惠然偕徕道义相忘序以齿不以官樽俎肆陈献酬有度欢乎其意亲灿乎其文接于穆乎中和之至也矧皆抱负挺特惟远业是期固将先后为时用至若江夏父子椿桂同芳王吴弟兄棣萼辉映一时荣之酒且酣咸谓兹盛事属宏图识之因为赋曰盛燕开同舍新荣庆掞庭紫荷联从橐黄甲聚魁星钟鼎心俱壮金兰眼倍青举柸相属意接武上青冥时　淳熙八年夏四月十日也　三大魁王佐詹骙黄由余姓名不悉载】 姑苏黄由记聚星【绍熙四年中秋前一日李君琪梦开与同舍访由云琪适长时中因其斋之前闲地为台名曰聚星愿书其额并为识之由问所以名之之因则曰　中兴置学以来士之耀斯世者相踵是斋又娄魁多士子擢辛丑第在朝诸公相与赋诗尝有黄甲聚魁星之句今扁之炉亭可考故取以名吾台备前美勉后进也由复之曰昔人以贤人君子比于列星谓其德性清明行实光大耳国家教育之本意固将俾讲绎理义变移气质剔昏立懦懋既厥实匪但欲其钓声问躐科级而已今夫人之贵与天地并然自动静相生五气顺布刚柔参差美恶不齐傥禀其偏自克弗果乱常舛次终身病焉诚能循本反初一出于正则三光五岳之全气皆备乎我英华烨然而为文中和粹然而为德开济生民泽及天下慈祥盎然而为福此聚星所繇以名也吾同舍皆四方俊秀而六经孔孟之训以及　圣朝诸儒之所发挥本末具举炳炳垂世朝夕于斯是究是行意欲少适则徜徉乎台之上或游或休或默或语澡涤物累涵育善端风云之趣千古同意异时出为世用历奎壁骑箕尾左右天极使人望而知敬不益光于前乎皆曰敢不勉于是次其语镵于石】 
笃信
龙斗　　桂台　　状元宰相二亭
果行
联魁　　龙角
务本
汇征
贯道
参首　　岩瞻　　唯轩　　龙门
观化
桂台　　拱奎　　伦魁宰辅二亭
莆田郑玠记宰辅伦魁题名于壁【宰辅题名自广崔公始公为观化诸生有老奚梦龙游户外蜿蜒罂水中旦视则公盥焉遂朝夕谨奉之至今犹能传道旧事者　端平三年九月乙卯以资政殿学士即家拜右丞相　制下百官相庆于庭士相庆于学　天子手书趣上道辞敕中使乘驿驰四千里起之辞明年出尚书郎怀他郡印绶往谕　指又辞盖公于是年八十矣方公出藩入从事　茂陵三十年厚德雅量闻于天下　上盖不识何如状也退处南海无齐阿之客绝交中朝无金张之助然自　宝　绍以至于今十五年闲　诏书旁午殆温国居洛之所未见公其有以过人欤昔叡圣武公之相也年且耄矣国人为之歌淇奥传大学者曰有斐君子如切如磋道学也如琢如磨自修也又曰有斐君子终不可諠兮道盛德至善民之不能忘也学之不讲德之不修而欲人之不能忘乌乎悕矣今天下之望必曰崔公上获于君下信于民然则公之所获所信终焉不可忘者夫岂徒哉夫岂徒哉吾（尚□）犀居而汇处朝师传而莫友习切之磋之琢之磨之毋以校豪杪猎声称为也于是相率揭公之名既为吾（尚□）光又为吾（尚□）劝　嘉熙三年正月○伦魁题名纪观化之盛也昔在　东都尝通斋登进士第人目之曰浑化盖科目之盛尚矣钱塘建学百余年其擅魁垒则集英有乔礼部有陈以两优解进士褐有颜有何有叶又盛矣唐贵进士　本朝益加贵　集英亲策上三人最贵太学以两优选亦贵故事新进士赐第赞者以礼部进士见稍退　黄伞临轩二府大臣奉文卷几上　天子亲第其文上句下胪众中问姓名卫兵掖至　龙墀前第一人独班谢其二三人并班谢还就廊庑赋诗同年生已改视矣盖唱第之荣也　中兴初三舍仍旧法校试再登优者官以承务郎职以学正录　淳熙厘革犹用第二人例补授解褐之旦祭酒率博士以下序立新进士衣故褐徐出诸生中拜　敕崇化堂下还即笏绶与祭酒博士列拜堂上亦解褐之荣也自秀选俊造之论废所谓进士者艺之末也虽累千万人得之者犹艺也然而上之人固荣之贵之非以荣贵其人也皆以共明命而扶民极也诗曰古之人无斁誉髦斯士又曰令闻令望蔼蔼王多吉士髦之誉吉之闻望非科目之名也吾闻之千人之秀曰英万人之英曰俊吾愿吾尚常以英者俊者自命勿徒以贵者荣者自喜也故并书之列于宰辅题名之右同日记】 咸淳三年叶梦鼎拜右丞相斋舍始创亭立碑前后记略同不俱载
立礼
环绿　　登津　　连奎
学录乔夙记修斋【今天子既新监学诸斋营建期副　上意无敢卤莽立礼处西偏地独敝宜辟长括苍余自谕三山郑石领公帑自募工长贤知谕能逊厥成谕乃凝神静虑昼夜规画操丈尺忖豪牦指授匠者钱仰所给无增而工疑数倍向之砖者易以石向之壁者易以板窗塞者通渠淤者决位序厨湢开豁爽垲东窗后为航斋循栏接戈止斯须身在百尺楼上湖山地涌图画天开一览无际下则炉亭方广周密横斜疏影妙入生绡锦褥细毡铺设左右摩光黟黑其泽可鉴夜坐灯烛交辉瓶炉香满郁然潭府琴书诗酒之娱非移于宛转蹁跹者所可比拟也况乃所赖而用若几案若床第若食饮器皿靡不坚好又台榭新成花木繁植斋旁旧有亭池筑之益高绿竹环焉凿之益深清泉冽焉池旁古柳披拂云雾楼台侧畔杨花过正诸生春风得意秋也而立礼尢宜焉或者议其安富已甚非士之常嗟夫斯　天子之学也士幸而备数生员修身厉行登巍科跻美仕异日得时行道勋塞宇宙与　国同休虽周公不能（受辛）其富何必衡门之下颓檐舞月破牖吟风相与叙述无聊寒苦之状然后为得耶余嘉长之贤谕之能共成厥功故为记其大略若夫事关　祖　宗积累之久　圣天子纂承之勤教养化育之仁备见于刱造之盛者其本末岁时自有名公巨儒擅当代文笔者在余不敢僭　绍定三年十月】
　　　　后土氏之神
庙在学之东南隅　端平二年爵通侯　赐庙额　淳佑六年再加封　赞书有曰相传　中兴名将其英灵未泯而肸蠁甚着盖其故居也理或然欤自是遂明指神为岳忠武王　景定二年从监学之请超封王爵即其旧谥易武为文　敕曰学以明人伦忠于君者百行之本武必有文备没为神者千岁之英缅怀　中兴名将之居阴相首善京师之地申以显号扬其烈光太学土地忠显庙神正显昭德文忠英济侯气塞天地之闲身为社稷之卫有功不伐卓然礼乐谋帅之风之死靡他凛若春秋复雠之义此维与宅以赫厥灵溯其生之自来（打去丁改监）尔士之忱吁冠带不左衽者繄谁之力干羽在东序则遐想其人风化所关肸蠁如在仅疏侯爵未正王封况鄂国已极于隆名宜庙食增崇于命祀英烈言言可畏而仰以迄于今辟雍汤汤永观厥成有相之道尚福兹土式劝为臣仍改庙额曰忠显神之父母妻子下逮将佐皆有命秩华以徽号
　　　武学
在前洋街太学之东
理宗皇帝御书扁　绍兴十六年　宣谕宰执令有司讨论　祖　宗典故仍　诏临安府修建武学创武成王殿祀太公曰昭烈武成王以留侯张良配诸名将从祀用国子司业陈诚之请依太学例试补然教养之法未备也二十六年又令礼兵部措置条具始立养士额置博士谕各一【博以文臣或武举高选谕以武举人】 淳熙　嘉泰　幸太学谒
先圣毕就谒武成王行肃揖之礼
　　　　立武堂
理宗皇帝御书国子祭酒袁燮记登科题名【于皇我　国家网罗隽彦不局一途凡儒学之士既教之养之而士之有武勇者亦封殖是务武学之设自　仁皇始　列圣因之教育不废　高宗驻跸钱唐念旧典之不可缺也乃　绍兴十有六年申敕攸司复还伟观于时南北既通和矣偃兵息民无复余事而犹垂意于此足以仰见　圣哲之心居安虑危先事为备岂颛以和好为足恃哉夫士不素养无以应猝而所谓士者非徒武勇之谓古人有言所贵于勇敢者贵其敢行礼义也用之于战胜则无敌用之于礼义则顺治成周盛时军将皆命卿分职率属临敌制胜同是人也武勇者乎君子者乎仲由言可使有勇必又曰且知方也越王句践有君子六千人建武中兴祭遵为将虽在军旅不忘俎豆吕蒙就学之后鲁肃伟其议论郭汾阳功盖一世实繇武举发身近世狄武襄最善用兵乃于左氏春秋得之是故为将而不知古今一夫之勇耳自学之复余七十年严于骑射之试所以选拔奇才也而必讲之以师友训之以德义览观群书古人是式抑又所以培殖其本根焉或由舍选升或以科举进炳乎相辉可谓盛矣裒其名氏勒诸金石植于学宫而传之久远非徒设也其闲卓然奋发以功业自表见者足以起人之敬慕厥或湮没而无称与草木俱腐者人亦必贱恶之孔子曰君子疾没世而名不称焉非贪名也名之不扬由夫实之不至是则可忧也鲁穆叔曰太上有立德其次有立功其次有立言虽久不废此之谓不朽夫惟不朽是图与夫规规目前者大有闲矣见贤而思齐见不贤而内自省圣门所以垂教也览者详之　嘉定十年八月朔日】 
博士严昌宗记前廊题名【文武一道其来尚矣铅椠剑楯之分起于近代我　国家之建右学其将追复古制而同出于一道之意欤右学建自　绍兴之丙寅士之被教养者几七十年矣六斋之俊升之前廊由前廊而解褐掇巍科登膴仕者袂相属也顾惟题名未立而岁月浸远仕涂后先渐不可考于是前廊刘必万叶荪邢万全相与谋而立石焉属愚为之序愚闻之曰丰水有芑武王岂不仕诒厥孙谋以燕翼子数世之仁也洪惟　绍兴之宏规　淳熙　绍熙之继述　皇上之丕承并用之术尢急先务则七十年来之所教养者至是益光明而盛大矣数世之仁此其验欤是宜三君之有请而题名之不可不立也愚旧为掌仪诸生今又备员博士请固不获辞也亦喜为之书　嘉定壬申八月望】
　　　　斋舍六
受成
龙首
贵谋
森绿
辅文
桂云
中吉
丛桂
经远
龙津
阅礼
化龙
咸淳临安志卷之十二
  行在所录〔十二〕
　　贡院
　　　礼部贡院
在观桥西　中兴初　诏诸郡贡士类试于各路转运所在州　绍兴五年六月十五日始集于大宗伯其贡院建置岁月未有所考十年始定取士年分　诏略曰永惟三岁兴贤之制肇自　治平爰暨　累朝遵用彝典顷缘多事洊历试期致取士之年属当　宗祀宜后革正用复故常可　绍兴十年诸州依条发解将省殿试展一年向后科场自十二年省试为准【按系年录　绍兴九年十二月御史中丞廖刚言　国朝三岁一举士率用今年大礼明年科场又明年省试诚经远之计今明年当试进士复与大礼相妨及是遂用其请令是年贡士就十二年省殿试至十四年诸州发解如故三年一下　诏自是遂为定制○此诏虽不独系　行在所以其为　驻跸后三年取士之始故载于此】 
厅之两厢列进士题名【所载皆目今石刻存者】 
堂上列　御札　御制石刻
　　　　省试　赐知贡举　御札【知贡举各有恭跋不具录】 
朕既群天下之秀彦试于春官期得器识伟原议论正平之士副异时公卿大夫选属婴哀疚不能　亲策于廷惟赖卿辈协意悉心精加衡鉴网罗实才毋使浮夸轻躁者冒吾名器　朕则汝嘉
右　庆元二年付叶翥已下【省试降　御札自此始是年未　临轩故加戒饬后遂以为常】 
朕永惟治要作新人才今罗天下士试之礼闱又将拔其尢异　亲策于庭待遇顾弗至欤而习尚未淑论议多渝安固陋者莫追于古风事浮靡者宁资于时用岂　朕求才之意卿辈典司文衡其既乃心公乃听审于（打去丁改）采俾得为文尔雅持论从厚之士极一时选厥功茂矣
右　庆元五年付黄由已下
朕惟古乡举里选之法弊而后世始设科目延致英彦靡之以好爵共兴治功　朕践祚以来再取士矣今虽嬛然在疚复遴选侍从台省之臣典司文枋士有抱负彪为词采必刊去浮华体要为尚基异时之实用传不云乎言心声也傥或外是抑曷取焉卿辈其求所以得人而称　朕意者则惟汝嘉
右　嘉泰二年付木待问已下
更化之始属当多士来试春官去取之闲趋向所系卿等宜审加考阅择其文体醇正议论精确者寘于前列其或因问献言实有可用虽涉讦直勿以为讳庸副招延俊乂共起治功之意　朕将亲策于　廷而官使之
右　嘉定元年付楼钥已下
国家三岁取士试于南宫盖公卿大夫由此其选事至重也　朕属在哀疚未遑亲策爰咨近列往司衡鉴卿等宜协心尽虑精加考择夫文辞浮靡者必非伟厚之器议论诡激者必无正平之用去取之际其务审此至若场屋私弊售伪乱真成法具存所当中饬毋使侥幸者滥进而忠朴者见遗庶几今日设科求贤之意获收异时分职为民之实
右　宝庆二年付程珌已下
朕侧席英俊共成治功　大廷策士始于今岁既合郡国之贡试之礼闱将拔其尢以进俾奉　对而官使之选择去取之端可不谨欤夫取士之道器识为先明试以言自古不废况　祖　宗以科目得人类多忠实重厚之士皆因其文以占之卿等典司文衡其精乃鉴裁毋尚浮靡毋弃朴直毋拘己见毋徇时习务柬实材以副　朕意
右　绍定二年付王塈已下
朕即政以来试士南宫者三矣中闲　亲策于庭见谓得士今四方之彦三学之隽云烝雾集咸欲各售所学以希官使则夫精鉴裁示趋向俾知科举取人不但为爵禄之阶而实为　国家之计先器识后词藻务忠实斥浮伪岂非取士之权衡得人之径术乎卿等固所深知更希加勉以副　眷倚
右　绍定五年付陈贵谊已下
国家得士之盛昉于贡举法未始易也而乏才于今意论选之地职考察者寖失其指欤朕方躬亲政理寤寐英俊妙柬儒硕董司文衡将以新美天下之士其崇雅黜浮参观器识理致必溯其渊源毋惑于傅会词章必主于浑厚毋喜其缀缉绝私臆合众见庶几实才罔致遗轶使丰水有芑复还　先朝之旧则惟尔嘉其殚厥心以副　朕意
右　端平二年付真德秀已下
朕虚心吁俊共图治功五　诏攸司加意贡举方时多故中外乏材遴柬鸿硕典司文柄其公选精择先器识而后词采经术惟纯正是尚词章惟典丽是崇议论贵于可行筹策期于有用无取缀缉无徇阿谀庶得忠实英特之材副　朕侧席之意
右　嘉熙二年付游侣已下
朕以眇躬纂绍　鸿业属时多故深惧无以拯危难致安强故悉取内外修攘之事畴咨多士冀陈忠益俾补阙遗其有识治忧时敢言无隐者乃　朕所欲急闻卿等宜加精选寘之前列使真材得以自见士气可伸以副朕亲策之意
右　嘉熙二年付　殿试详定官赵与欢等
朕惟　我朝取唐诸科并归进士名卿硕辅皆繇此途其选重矣肆　朕纂承六开贡举训饬期望每单厥心比年人情习玩法制寖弛或徇势利以妨寒畯或纵欺幸以遗真才将何以致棫朴官人之盛爰简儒彦俾典文衡几尔攸司宜鉴旧弊一取一舍惟公惟明经学欲其深醇词章欲其典则言惟合理策必济时毋以穿凿缀缉为能毋以浮薄险怪为尚参稽互考优劣自分庶使贤隽毕登以副　朕新美治功之意
右　淳佑元年付杜范已下
进士设科　我朝得人为盛济艰难致隆平皆此途出比年中外多事每有乏才之叹岂有司衡鉴浸不如昔欤　朕妙简儒英俾司文柄冀得髦俊以亮天功学术必究其渊源毋以涉猎为能词章必主于典实毋以浮靡为尚毋滋蹈袭毋取雷同昔人典章多能以程文占器识卿等其精意考拔以副　朕侧席之意
右　淳佑四年付金渊已下
朕惟　祖　宗盛时名公卿相望厥亦惟科目是进肆　朕临御七选士于南宫矣法壹是而得人歉焉岂世果乏材抑有司奉吾诏不勤也矧今政瑟既更贤路加辟爰命尔公于文衡其精鉴裁示趋向因文艺以观器识崇雅正而黜浮诞俾　国家得士之用必如谷粟之足以养人则　予一人汝嘉
右　淳佑七年付吴潜已下
朕惟治古敷纳以言用熙庶绩汉唐设科取士类多得人而　本朝为盛议论根乎六经职业粹于群下醲化懿纲赖有与立比年士习风靡文气日醨岂世道所趋而然将选举有未至也卿等老于文学秉司衡鉴以赋而得仲淹以论而拔苏轼顾不伟欤贡举成法最为严重宜加申儆以取实才
右　淳佑十年付董槐已下
朕临御以来十　诏宾兴公卿大夫繇此涂出比年经术不穷指趣而惟牵合对偶词章不本渊源而务雕琢刻削论策则非出胸臆而多乃帖括斯文关世道消长顾念未有以作新之者卿等方提文衡各宜以对越为心以选择真才为务去取之际崇雅黜浮使士习由此否变焉昔　仁宗嘉佑初命欧阳修知贡举时进士文体大坏修乃悉取词义近古者而险怪相高者尽黜之文章自是变而复古卿等其勉之
右　宝佑元年付陆德舆已下
朕取士于南宫十　诏攸司而又有一于今矣然时艰未济岂果乏材往往辩论多而建明少浮伪胜而真实希尚何望其庶绩之凝也爰柬儒臣董司校艺尔其公而权衡明而鉴裁词章造理者必有道之士议论可行者必适用之才辨雌霓之伪去师众之凿革昆体之异使英豪忠实之彦得以自见而无竞维人则　予以怿
右　宝佑四年付陈显伯已下
朕惟四方无竞维人得真儒则天下无敌本朝以文取士我武维扬能使西贼胆寒者实自科举出也今宾兴之　诏凡几而命之以官者又不知其几矣然往往临事乏使岂（打去丁改）罗之未至欤抑鉴裁之未精欤抑亦去取之不公欤爰柬儒魁董司文柄议论端确者必忠于体国智略雄伟者必善于筹边识明气直者必负尊主庇民之学尔其决择于是使经术词章卓乎汉唐之上而得贤立太平之基庶几　开宝　庆历之盛观
右　开庆元年付张镇已下
朕试天下士于春官凡十有三　诏矣名公卿项背相望胥此涂出　朕又表章儒先崇尚理学以熏陶之涵养培植之久莫非夙夜强学以待问怀忠信以待举力行以待取者比既谨简名流执斯文之柄亦号极一时之选如世之所病剿句断章以命题牵合破碎以害理与夫言理不切乎事论事不根于理皆必无之然不患有司之不明但患有司之不公明自公出公之至则明所从生苟至于公则真才实学当如烛照数计毫发莫能遁言刈其楚庸玉于成斯为不负　朕作人之意审尔则命陆贽而可得韩愈命欧阳修而可致巩轼则　予一人汝嘉
右　景定三年付杨栋已下
国家试士于南宫名公巨卿胥此途出矧自先皇帝表章儒先崇尚正学涵养熏陶之日久矣济济多士皆　先朝培植以遗　我后人者也顾　予在疚未皇进之　大廷而　亲策之爰柬儒彦俾司文衡载循申饬之旧章敢忘勉厉之至意惟平乃心惟竭乃力取士必公则可革场屋之私弊摭才以实则毋徇词艺之空文理趣必深长毋使浮靡获售正气必昌达毋使忠谠见遗登崇俊良新美初政于以续　先朝敷遗之仁则　予汝嘉
右　咸淳元年付马廷鸾已下
国家右贤兴治若古敷猷其取士存乎法所以取之存乎人焉比年以来法弊滋章举场尢甚今朕将亲策之始详延四方之隽永惟我朝莫盛　仁祖春官辨等并臻廉茂若时申饬深戒诡谲浮夸雕镌靡曼之习用复温纯雅正务明　先圣之道洋洋　圣谟亦惟当时群有司罔不钦承懋乃搜择以成得人之盛肆 朕谨柬儒彦职我选事庶几乎　仁祖之风烈夫士有所抱负多为虚伪者掩之往往挟其外假能误衡文者是必题目勿拘于字句去取兼求于论策索诸理以观其学求诸气以觇其识毋浮靡毋穿凿毋雷同尚黜乃私心厉而精鉴烝我髦士进之　大廷真才实能式副甄擢盖天之所以遗　朕无穷之用者在此咸体　朕意匪曰具文
右　咸淳四年付雷宜中已下
我朝取士之途惟进士一科得宾兴遗意事莫重焉出为世用者台莱杞李之材相望也近年士风盛而古意衰习竞浮华辞昧体要真才不足以胜謏闻雷同反得以蔽颖出朕甚非之尝于秋赋澄其源且令覆引汰其谬能者信矣此复豫戒春闱以论策定去取经赋第高下此则苏轼所谓以文章言论策为有用意也兹柬儒彦参典文衡其既乃心其详乃视毋苟且毋偏执所置先后惟其当不必以不自已出为嫌为　国得人益（帛系）丰芑之泽则　予一人以怿
右　咸淳七年付方逢辰已下
　　　　　闻喜宴　赐进士诗
振鹭飞翔集凤庭　诏开　闻喜宴群英已看射艺资能事更觉人材在作成冀野乍空千里隽桂林争占一枝荣他年共庆功名遂莫负夔龙致　主声
右　淳熙二年　赐詹骙已下【中兴赐进士诗始此】 
临轩策士岂徒然嗣守丕基务得贤尔吐忠言摅素蕴吾縻好爵副详延爱　君忧国毋终怠厚泽深仁赖广宣　锡宴琼林修故事朕心期待见诗篇
右　绍熙元年　赐余复已下
三岁宾兴举旧章群儒济济竞观光广求治道惟兼听乐告嘉言已对扬力学见闻虽博洽处身操履贵端方益坚忠节承休德共赞熙朝庶事康
右　绍熙四年　赐陈亮已下
嗣履丕图治孰先　集英清晓盛胪传谋询阙政心犹渴喜听忠规席欲前得路骕骦俱迅逸摩空鸾鹄共联翩从今恪佩官箴去志节毋令愧昔贤
右　庆元五年　赐曾从龙已下
侧席求贤本至诚群才济济盛簪缨　昕庭初奏三千牍云路俄开九万程励尔忠规先气节助　予仁政必廉平一縻好爵须图报莫负而今选择精
右　开禧元年　赐毛自知已下
祖　宗鸿业付冲人履薄临深媿眇身不以崇高矜　主势要将功用责儒臣忧民常轸焦劳念　策士欣闻剀切陈好为　明时摅素蕴始终一节效忠纯
右　嘉定四年　赐赵建大已下
图回庶政敢遑安乐与豪英讲治原　亲策匪徒循故事虚怀亟欲听忠言已来多士朋龟助聊示嘉宾燕鹿恩好爵尔縻　吾不靳所期直节始终存
右　嘉定七年　赐袁甫已下
凉德常思阙失闻　宵衣二纪屡　临轩圣经广大期精究治道恢张许共论振鹭充庭欣盛事嘉鱼式燕示　明恩　朝家端欲收儒效不但虚怀乐谠言
右　嘉定十年　赐吴潜已下
宵旰图回久厉精　临轩七　诏策群英圣贤言论期商搉内外规模赖讲明汕汕嘉鱼均乐事呦呦鸣鹿倚新声高官厚禄　吾无靳共辅邦家致太平
右　嘉定十三年　赐刘渭已下
百王宾贡属贤能事与天通讵敢轻　亲锡第名来谠直载颁　嘉宴示　恩荣风云已借飞腾便梁栋犹须长养成人物盛多关世道尚坚学力究生平
右　嘉定十六年　赐蒋重珍已下
冲眇　临轩策士初力行古道顾何如欲知明德修身法不越中庸大学书荅问八条嘉阐绎输忠一念见勤渠兹辰　宴衎昭　恩意请事徽言共佐余
右　绍定二年　赐黄朴已下
策士　明廷急谠言眇　予凉菲再　临轩灼知治法繇经史嘉与群英究本原名第一时传盛事　需筵肆秩示　隆恩公卿任使从兹选要看他年气节存
右　绍定五年　赐徐元杰已下
三御　昕朝策俊民况今　亲政倍留神每嗟污俗熏濡旧要仗诸贤洒濯新勿把词华媒利禄须将位育入经纶今辰　燕衎毋多赠二字忠清可立身
右　端平二年　赐吴叔告已下
汉文创意策群贤正在　临朝十五年自愧眇冲勤慨慕故嘉忠谠乐详延词章已足观英气事业当无负　奏篇　明主良臣千载事缅思景行共齐肩
右　嘉熙二年　赐周坦已下
凉菲膺图屡改元宾兴六　诏五　临轩厉精思振清明政策秀欣求谠直言致　主莫如仁与义立身休计饱和温时艰全藉贤经济勉力应无负选抡
右　淳佑元年　赐徐俨夫已下
七开贡举六　临轩图济时艰取直言访问修攘兼内外敷陈议论有渊源学惟正大为标准志在忠清是本根　锡宴　赐诗隆礼意勉旃事业报　君恩
右　淳佑四年　赐留梦炎已下
我朝家法盛崇儒长养（打去丁改）扬礼特殊匠圃栋梁收巨用泾舟维楫赖烝徒俊髦喜见盈庭集忠鲠仍观极意敷勉力各坚金石节再令复俗致唐虞
右　淳佑七年　赐张渊微已下
肆子　临御九宾兴蔼蔼盈庭俊乂升嘉赖谠言条八事欲乘　景运进三登摅忠社稷惟名节济用　邦家必器能丰芑涵濡盛今曰勉思　德意共钦承
右　淳佑十年　赐方逢辰已下
粤从　御（□禹）九　临轩嘉与英髦讲治原问举八条观素蕴对披群策乐忠言事功匪在虚文胜名节须兼实用存精白一心期砥砺岂惟　宴衎示　荣恩
右　宝佑元年　赐姚勉已下
道久于心化未成乐闻尔士对延英诚惟不息其明着治岂多言在力行华国以文由造理事　君务实勿沽名得贤功用真无敌能为　皇家立太平
右　宝佑四年　赐文天祥已下
体天法　祖肇新元喜听群英进谠言欲治欲齐心必正惟精惟一道常存得人信可宏功业强国宜先护本根　燕衎式颁期远到好摅素蕴整乾坤
右　开庆元年　赐周震炎已下
宴开　闻喜萃儒冠　朝野清平共解颜礼乐三千言中饰声诗十二律循环邦基允赖英贤力人极长扶天地闲久远功名方发轫相期精白古风还
右　景定三年　赐方山京已下
遹骏　先猷在急贤广庭亲策昉今年精微历历参前圣忠谠洋洋着大篇　天圣得人占上瑞　太平宴士秩初筵缅怀丰芑无穷泽久远功名尚勉旃
右　咸淳四年　赐陈文龙已下
临轩再策匪虚文　要语诒谋敢弗遵昭假天心惟至敬封培邦本在深仁详延喜见洋洋对来誉知为蹇蹇臣始进便当思远到会须华国有儒珍
右　咸淳七年　赐张镇孙已下
　　　别试所
在大理寺之西旧在贡院右专以待贡士之避亲嫌者厥后繇监漕选皆试于此湫隘不足以容　淳佑十二年有　旨令临安府别创乃斥军器所万全指挥营空地为之其元址并入贡院
　　太史局
在吴山
神御殿
昊天上帝
皇地祇
太祖皇帝
太宗皇帝
高宗皇帝
宁宗皇帝
理宗皇帝神位皆　御书各有龛帐又有从祀诸神位遇祭祀则遣官迎奉礼毕复其所有主管官一员以太史充【有　先朝所造浑仪一座附藏殿内】 
测验浑仪所
台上有浑仪下有土圭长一丈五尺表长八尺【并淮尺】 堂有刻漏惟七圭以石为之余皆铜　景定中创
　　太医局
在通江桥北创始于　绍兴二十六年至　绍定闲重建殿曰神应奉医师神应王以岐伯善济公配讲堂曰正纪皆
理宗皇帝御书扁判局一教授四生员二百五十冠带出入月书季考大略视学校斋舍八曰守一全冲精微立本慈幼致用深明稽疾提举官一以内侍充
　　堂后官院
六房院
在三桥西
五房院
在洪桥西　国朝旧制三省有六房院枢密院有五房院主事以下集居其中所以绝请谒防泄漏　绍兴十五年二月　诏临安府两浙运司依在京例修盖两院
咸淳临安志卷之十三
　行在所录
　　宫观
　　　太乙宫
在新庄桥南始于　太平兴国初即　京都祠五福太一　驻跸以来岁祀于惠照僧舍言者以为未称请即　行宫北隅择爽垲地建祠　诏礼寺讨论权宜设位塑十神像按十神者曰五福君棋大游小游天一地一四神臣棋民棋直符凡行五宫四十五年一移所临之地岁稔无兵疫　绍兴十七年遂　命两浙转运司度地建宫十八年三月成凡一百七十四区殿门曰崇真大殿曰灵休挟殿曰琼章宝室
皇帝本命殿曰　介福　三清殿曰金阙寥阳
斋殿曰斋明又用礼部侍郎沈该言　国家乘火德王天下宜即道宫别立殿专奉火德配以阏伯祀以夏至遂又建殿曰明离扁皆
高宗皇帝御书两庑绘三皇五帝日星岳渎九宫贵神等与从祀一百九十有五大略如　太平兴国旧制每祀用四立日设笾豆簠簋尊罍如上帝礼两庑以次降杀　车驾尝亲谒焉
孝宗皇帝建　本命殿曰崇禧　乾道闲以旱
亲祷即日雨　淳熙四年重建道藏成
御书琼章宝藏以赐十三年又
御书钟楼曰琼音之楼
光宗皇帝改介福殿为　崇福
宁宗皇帝嘉定二年五福太乙自辽东来入吴越遂以冬至日迎奉从太史局之　奏也【又奏若恃其五福不修德政则反为兵灾】 
理宗皇帝建　长生殿以奉南极
今上皇帝建通真殿以奉佑圣　申佑殿以奉　元命　顺福殿以奉
皇太后元命而易长生之名曰　延寿四殿皆　御书
臻福观
孝宗皇帝严事北斗　乾道八年建殿以旧斋殿为之　淳熙三年更建观令附太乙宫名观与殿皆曰璇玑　咸淳三年改观曰臻福殿曰北辰皆　锡以
御扁
崇真馆
在宫之南正堂丈室皆
宁宗皇帝御书扁斋八曰观妙潜心泰定集虚颐真集真洞微虚白
武林亭
在宫之后有小坡亭其上旧扁曰武林
现宗皇帝御书二字以　赐【详见虎林山】
　　　西太乙宫
在孤山　淳佑十二年太史局奏太乙临梁益请用　天圣故事建西太乙宫有
旨从之【考　国朝会要　天圣六年三月司历者言五福太乙自　雍熙元年甲申入吴郡之巽宫曰黄室宫　太宗用楚芝兰术建宫于国城东南馆御灵真以集景贶及今四十五年太乙行次当入蜀郡之坤宫曰黄庭宫可于国城西南别建新宫以顺方向于是　诏择八角镇地建西太乙宫奉安十神尊像】 乃析延祥观地为宫即凉堂建殿曰黄庭之殿其外为景福之门东有延祥之观以备临幸其外为福祥之门皆
理宗皇帝御书凡宫之事视东太乙　咸淳□年即德辉堂为殿奉
今上皇帝元命明应堂奉
寿和圣福皇太后元命
陈朝桧
旧有堂苏轼尝为僧志诠作诗以记今有小亭孝宗皇帝御书轼诗刻石亭上【道人手种几生前鹤骨龙姿尚宛然双干一先神物化九朝三见太平年忽惊华构依岩出乞与佳名到处传此柏未枯君记取灰心聊伴小乘禅】 
玛瑙坡
地有玛瑙石
迎真之馆
理宗皇帝御书扁有斋二曰通真养素
　　　万寿观
在新庄桥西　绍兴十七年建以奉
皇帝元命殿东乡挹生气也为三室
昊天曰太霄殿【玉像】 
圣祖曰宝庆殿【金像】 
长生帝曰长生殿【神位】 西则
皇帝元命殿曰纯福后殿十有二楹为二十二室
太祖曰　会圣宫曰　章武殿由
太宗皇帝而右凡六庙皆一宫曰　会圣由
徽宗皇帝而右凡七庙皆二宫曰　会圣曰　应天启运【塑像】 皆以存旧京遗制前殿之东又有
真宗皇帝室曰　延圣　章惠皇后曰　广爱　温成皇后曰　宁华每四孟　朝献毕　车驾由御圃诣　诸殿行烧香礼　景定二年改道院斋阁以奉
寿和圣福皇太后元命
晨华馆
在观之东
　　　佑圣观
在兴礼坊内
孝宗皇帝旧邸　绍兴十六年以　普安就外第时建明年诞生
光宗皇帝　乾道四年
宁宗皇帝又开　甲观之祥【时为恭邸】 　淳熙三年　诏改为道宫以奉真武　绍定闲重建门曰佑圣之观殿曰佑圣之殿藏殿在西庑曰琼章宝藏皆理宗皇帝御书尝　御制真武赞曰于赫真武启圣均阳克相　炎宋宠绥四方　累朝钦奉显号徽章其佑　我宗社万亿无疆及
御书黄庭经以　赐皆刻之石后殿奉
今上皇帝元命西为
孝宗皇帝神御殿即　明远楼旧址也
孝宗少年时尝题杜甫诗句于壁云富贵必从勤苦得男儿须读五车书并刻寘　殿上
理宗皇帝又　书全篇锓于东官厅之屏【碧山学士焚银鱼白马却走深岩居古人已用三冬足年少今开万卷余晴云满户团倾盖秋水浮阶溜决渠富贵必从勤苦得男儿须读五车书】 
延真馆
在观之西有道纪堂虚白斋
　　　开元宫
在泰和坊内
宁宗皇帝潜邸　皇朝以火德王　东都有开元阳德观以奉荧惑　嘉泰元年四月　诏以嘉邸府改充开元宫仪制皆佑圣观殿曰明离祀以立夏四年又　诏临安府即殿之右别建阏伯宣明王殿【以臣僚言阏伯已封王爵不当抑为真官侍立星像之侧】 绍定闲更创先是大宗正司分其地之半遂徙宗司他所悉以其址为宫　端平初增刱
宁宗皇帝神御殿又有殿曰璇玑以奉北斗曰衍庆以奉真武扁皆
理宗皇帝御书　咸淳三年刱　顺福之殿奉
寿和圣福皇太后元命　申佑之殿奉
今上皇帝元命而易北斗殿之扁曰北辰之殿皆熙明殿奎画
阳德馆
在宫之北
理宗皇帝御书扁
　　　龙翔宫
在后市街
理宗皇帝潜邸旧　魏惠宪王府改为　沂靖惠王府　淳佑四年建道宫　赐名　龙翔以奉　感生帝大门曰　龙翔之宫中门曰　昭符之门殿曰　正阳之殿仍下礼官讨论祀典【淳佑六年七月内礼寺官奏窃考周制祀昊天上帝大裘而冕祀五帝亦如之先儒六天之说盖昉于此又礼曰王者禘其祖之所自出以其祖配之释者谓先祈其所由生谓郊祭天地王者先祖皆感太微五帝之精以生郑元据春秋纬说苍则灵威仰赤则赤熛怒黄则含枢纽白则白招矩黑则（口十）光纪此五帝之神名也皆用岁正月郊祭之盖特尊焉此感生帝之说所由起也谨按　中兴礼书　绍兴十八年十一月一日臣僚言窃开感生帝之说尚矣自周公制礼推稷祖以配天故经曰郊祀后稷以配天郑康成以谓祀感生而以后稷配其说若曰天之五帝递王四时王者之兴必感其一以生故于夏正之月祭所生帝于南郊而以祖配之周运木德而感于灵威仰乃尊祖后稷以配苍龙之精后世以周祀感帝苍箓延长子孙有则百之咏卜世过三十之期皆配天之效也　我朝火德题运赤熛怒实为　感生帝　祖　宗以来崇奉尢谨　祥符大观或至　亲祠故猗兰孕秀子孙众多龟鼎之祚与天无极欲望　明诏有司升为上祀于是礼官乞如所请遇上辛日祀　感生帝并依　国朝旧制大祀礼例差三献官等行礼备牲牢礼料用十二笾豆设祭歌宫架乐舞受誓戒于望祭斋宫行事内牲牢依见今祀天地礼例用羊豕有　诏从之切惟　圣朝火德开统世祀　感生实奉　赤帝其来已久见今正月上辛差官望祭已系大祀之数所有仪像服色制度有灵休殿庑下画像可遵今　朝廷既别立闲馆专奉灵斿若用道家之言则有斋醮之法若领于祠官则当依见行礼例施行朝议以为　龙翔宫崇奉　感生帝既属羽流合用斋醮之法其正月上辛日望祭自如其旧　旨从之】 宫门之左曰　福庆殿以待　车驾款谒咸淳二年改为
理宗皇帝神御殿即　宫禁迎　玉殿圣像奉安其中正阳之后为醮殿【旧膺庆殿】 
南真馆
在宫之西门曰南真之馆中门曰启晨之门正殿曰三境储祥以奉
三清后殿曰　申佑以奉
今上皇帝元命又西曰　顺福殿以奉
寿和圣福皇太后元命又有奉南斗曰寿元之殿十一曜曰景纬之殿钟楼曰和应之楼经楼曰凝真之章藏殿曰琅函宝藏小位次以备　车驾燕坐曰仙源羽士之室曰澄虚提点官之舍曰泉石自宫门而次今揭扁十有四皆
今上皇帝御书馆有斋曰履和颐正全真
　　　宗阳宫
在三圣庙桥东　绍兴闲望气者以其地有郁葱之祥已而前后环建　王邸既绍开
两朝复为
今上皇帝毓　圣之所天瑞地符益大章显　咸淳四年四月　诏筑宫　赐名　宗阳门曰　宗阳之宫曰开明之门中为无极妙道之殿以奉　三清东为　顺福之殿以奉
寿和圣福皇太后元命三清之后为虚皇之殿直北为门曰真应之门中为　毓瑞之殿以奉　感生帝【咸淳七年二月芝生殿之右楹本宫图以　进有　旨草木之瑞莫如禾麦芝固瑞矣非所尚也】 后为　申佑之殿以奉
今上皇帝元命又为通真之殿以奉佑圣自开明以内左则玉籁之楼景纬之殿寿元之殿右则蕊简之楼琼章宝书北辰之殿规制大抵视　龙翔宫常以　原飨回跸行　款谒礼有　降辇殿曰福临之殿门曰　福临殿门　进膳殿曰　端拱后有轩曰劲霜松桧森立有　御圃为堂二曰志敬曰清风植四时花果竹木亭二曰丹丘曰元圃亭之北累石凿池堂其上前曰垂福后曰清境凡所揭华扁皆
圣上御书【知仁和县臣郭应酉撰上梁文　圣人继天立极瑞已兆于　初潜　上帝储祉垂恩事莫严于昭受若稽旧典爰作殊庭以（帛系）亿万年之基以隆　九五位之福载惟　肇建之始则　应天兴圣首彰　庆源粤从　南渡以来则　佑圣开元益昌　景运兹　祖　宗之丕则示帝王之正符恭惟　皇帝陛下保合太和缉熙纯嘏皇极平康正直以为　天下之王诸侯朝觐讴歌咸曰　吾君之子飞龙利见遹骏有声蒙润泽者必溯其源受庇荫者必推其本宜平坊内宅犹有于神光明远楼前圃尚存于燕射此大明之所自照而众阳之所共宗地接　重华锺　有道曾孙之庆天生　上智见佑我　烈考之心是用申旧章以　命有司建　嘉名而昭丕应移材灵囿斥费水衡作新宫千柱而人不知体　元佑俭慈之意祚　洪图万叶而功不朽法　祥符严洁之诚赫穹昊之鉴临俨群仙之环拱　真人在御仰　来和天尊之居列纬衣光俯紫微垣星之坐上永凝于　眷命下丕荅于舆瞻爰历灵辰用兴巍架伸兹善颂相彼欢谣　抛梁东海门天阔日瞳瞳　万龄耆寿朝　慈殿　百世僊源毓震宫西蜀道平夷太白低　忠益潜藩多王气元和圣德寿天齐　南风宣九译　圣恩覃国阳自展　郊坛敬始信　离明一德参　北历历众星皆拱极万里神州在望中车书混一干戈息　上　敬天一念台新创　流虹绕电荅休符甘雨和风酬景贶　下　河清毓庆扶　宗社　九韶乐奏凤来仪万井年丰麟在野伏愿上梁之后　社稷尊安乾坤喜荅右　文母以介繁祉锡　皇帝以登太平松乔游于斯庭长上　汉宫之寿郏鄏卜过其历益（帛系）周鼎之年】 
介真馆
在宫之西门曰介真之馆堂曰大范曰观复曰灌妙斋曰会真曰澄妙曰常净亦皆揭以　奎藻
　　　四圣延祥观
在孤山旧名四圣堂四圣者道经云紫微北极大帝之四将曰天蓬天猷翊圣真武先是
显仁皇太后绘像事甚谨
高宗皇帝以　康邸北使将行有见四金甲人执弓剑以卫者　绍兴十四年　慈宁殿斥费即今地建观凡古佛剎如宝胜报恩智果广化之在此山者皆它徙十五年　内出神像奉安【斲以沈香】 二十年　诏复东都延祥旧名殿曰北极四圣之殿门曰会真之门又三清殿曰金阙寥阳法堂曰通真皇帝元命阁曰清宁皆
理宗皇帝御书藏殿曰琼章宝藏
孝宗皇帝御书　庆元四年起居郎张贵谟为观记【灵应启　圣记所纪　太宗建北极四圣观于京城则左右领二元帅若翊圣真武二真君是也记中摭四圣护国福民事甚详如　艺祖建报恩护圣阁　太宗立家堂元真殿　真宗以明化为宁安宫　仁宗于内庭为神报祠皆以四圣之威灵应验如此伏自　靖康之变岁在丁未　显仁太后北狩佩平日所绘四圣像以行至　绍兴十有一年　南归因与韦渊语及北方尝梦见所谓四圣者复止见二人问之云二送　圣君还　南朝二留卫　圣母曹勋被　徽宗密旨持　二太后书达南京乞　太后密语一二以为信　大王奉使时我与邢夫人相送小僮见　大王后有人带甲执戈者四众无所睹我独悟事四圣甚谨此必神佑可以此言之既归遂于　禁中造沈香像同所绘像奉安于　慈宁宫越二年委韦渊就西湖择地建四圣殿两庑三门成即　降赐　慈宁所奉圣像于殿至戊辰　显仁以　慈宁宫屋三闲两庑立醮堂于殿北庚午复在　京延祥观命道录彭德淳主观事置道士二十一人拨望湖堂广化等寺归观别建寺以安僧徒又以智果观音院充本观道院建殿以奉　三清四帝至　绍熙五年甲寅　孝宗增刱钟楼及本观所造轮藏为屋几三百楹徒众日增合食不翅千指　朝廷积赐缗钱以千计田亩以万计观址周围七百余丈考之图经即孤山也一山蟠踞湖波回环增卑改筑缭以周墙其屋与地相为高下崇（木阎）四注堂殿中峙棂楯蠲疏馆舍清靓九天方袍之士委蛇乎其中真成云气仙灵之宫矣观东有通谷穹岫捣垣居水如蓬陼壶梁草木茂接果华四时吐芳而扬烈西则阴林暗霭山行杳窱如西厢清静之居一泉沥液清而易挹昭时令日供酌献奉精向自足交神塞明以徼福无穷如灵效益着增光在昔则启　圣所记可信不诬矣】 
瀛屿
在观之西旧有凉堂在　御圃　累朝皆尝　临幸
理宗皇帝书其颜曰瀛屿　淳佑十二年建以为西太乙宫遂更创新堂于此而奉
御扁其上
御圃
六一泉【详见临安志】 
覆以石亭揭以
御扁前为堂【即旧报恩院之观音殿】 
香月
亭在山椒环植梅花仍大书林逋诗一联刻于屏【疏影横斜水清浅暗香浮动月黄昏】 
挹翠
瞰湖为堂尽挹西北诸山之胜
清新
面山而宅其麓在挹翠之后
右四扁及屏皆
缉熙殿宸翰
香莲亭
射圃
金沙井
瑞真道馆【即延祥观门】
　　　宁寿观
在七宝山本三茅堂　绍兴二十年因　东都旧名 赐观额殿曰太元奉茅君像
徽宗皇帝御画也有
徽宗皇帝
钦宗皇帝
高宗皇帝神御殿【徽庙　钦庙神御元在　禁中高庙元在聚景园皆迎奉于此】 有　累朝所赐　御书则
高宗皇帝黄庭度人经
宁宗皇帝道纪堂字
理宗皇帝养生论又有　绍兴赐古器玩三种皆希世之珍其一宋鼎【鼎高尺有九寸广尺有咫两耳旁出而曲上三足皆具牛首鼎外周环如篆籀腹内铭四十有一字传者谓宋孝武帝孝建元年八月作牛鼎以祀太室其铭曰惟甲午八月丙寅帝若稽古肇作宋器审厥象作牛鼎格于位室从用飨亿宁神休惟帝时保万世其永赖】 今以焚香殿中其二唐钟本唐澄清观旧物【绍兴闲有金声震于太湖渔者莫能致湖滨寺观争以舟迎独澄清观迎之钟凌波而上一引即入于舟丙辰九月二十四日戊午常州澄清观女冠王玉仙所造河东薛泚为之铭曰上德愿而铸洪钟仙圣佑而人天从霜朝闻兮窈窕月夜听而邕容莲花生而腰净顶衔绕于盘龙响上闻于天外声下彻于九重庶长空于鬼狱魔屏迹而潜踪】 　尚方出金帛度牒易以赐今　禁中每听钟声以为寝兴食息之节其三褚遂良书小字阴符经　景定庚申今太傅平章军国重事魏国公贾似道以江汉功成八相
理宗皇帝赐　内府金币百巨万直固辞续有　旨就观宣索阴符经以　赐观之外曰东山为殿以奉
今上皇帝
寿和圣福皇太后元命有亭曰寅宾俯见日出有庵曰仁寿东山之南则　帝居北则　太室今皆为　禁地　庆元初中大夫陆游为观碑【绍兴二十年十月　诏赐行在三茅堂名曰宁寿观因　东都三茅宁寿之旧也初　章圣皇帝建会灵观实于崇元殿之侧营三茅君殿是为　祖　宗崇奉之始至是　高宗皇帝方跻天下于仁寿之域尢垂意焉乃命道士蔡君大象知观事蒙君守亮副之许其徒世守又命内侍刘敖典领置吏胥给清卫兵略用　大中祥符故事后十年敖遂请弃官专奉宁寿香火　诏如所请赐名能真改左右街都道录仍领观事实又用　至道中内侍洪正一故事上心眷顾此观每示优假如此然迨今岁月寖久未有纪之金石以侈　上赐者　绍熙五年六月知观事冲素大师邵君道俊始砻石来请游为文传示后世游实　绍兴朝士娄得对　行殿同时廷臣零落殆尽游适后死获以草野之文登载盛事顾不幸欤伏观宁寿观实居七宝山之麓表里江湖拱辅　宫阙前带驰道后枕崇阜尽得都邑之胜广殿中峙修廊外翼云章宝室签帙富丽浩浩乎道山蓬菜之藏也钟经二楼翚飞霄汉飘飘乎化人中天之居也金符象简羽流毕集进趋有容肃恭斋洁济济乎茹灵芝饮沆瀣之众也导以霓旌节以玉磬侍者翼从以登讲席琅琅乎彻九天震十方之音也　佑陵之御尽　德寿　重华之宸翰焕乎河雒之图书也鸿钟大鼎华盖宝剑褚遂良吴道子之遗迹卓乎　秘府之怪珍也荣光异气夜烛天半所以扶卫　社稷安镇夷夏者于是乎在非他宫馆坛宇可得而比惟我　高宗皇帝实与三茅君自混沌溟涬开辟之初赤明龙汉浩劫之前俱以愿力应世济民虽时有古今迹有显晦其受命　上帝以福天下则合若符券及夫　风御上宾威神在天与三十六帝翱翔太虚三茅君亦与焉时临熙坛顾享明荐用敷佑于我圣子　神孙降福发祥时万时亿于虖休哉游既述观之所繇兴且系之以铭曰　炎祚中否开真人以大誓愿济下民左右虚皇友三真坐令化国风俗淳乃营斯宫示宿因丹碧岌业天与邻神君龙虎呵重闉鲸钟横撞震无垠锦旛宝盖高嶙峋天华龙烛昼夜陈历载九九符　尧仁超然脱屣侍帝晨遗泽渗漉万（□禹）均岁丰兵偃无吟呻咨尔众士严冠巾以道之真治子身服膺圣训常如新冲霄往从　龙车尘】
　　　显应观
在涌金门外始　绍兴十八年　诏有司建观于城南包家山以奉磁州崔府君【东汉催瑗子玉也封嘉应侯号曰应王】 二十四年分灵芝佛剎之半移建今处在湖之东水四面遶观额本　宣和所　赐　靖康闲
高宗皇帝出使至磁州神马引而南　建炎初　秀王夫人梦府君拥一羊谓曰以此为识遂诞毓
孝宗皇帝由是　累朝祠祀弥谨中为显应之殿其神位曰护国显应兴圣普佑真君
高宗皇帝为书殿扁且揭以
御名昭其敬也
孝宗皇帝为书宝章琼藏
理宗皇帝书洞古经以　赐刻之石又有殿奉
今上皇帝
寿和圣福皇太后
皇后元命　嘉定三年参知政事楼钥奉
诏撰观碑
宁宗皇帝御题其颜【嘉定三年十一月朔　制诏臣钥显应观为　国家集福之地自建立以来未有为之记者汝其碑之文成朕当书其额曰　中兴显应观记而　宸翰下颁昭回之光辉耀千载臣既承命谨拜手稽首言曰百神在天地闲昭布森列　皇朝咸秩无文非有功不祀其闲灵效显著远迩奔奏者不过数处而护国显应真君其一也真君崔姓庙在磁州旁为道观河朔人奉之五百余年矣　靖康中　高宗由康邸再使金磁去金管不百里既出谒祠下神马拥舆肸蠁炳然州人知神之意劝　帝还辕　孝宗诞育于嘉兴先形绛服拥羊之梦生有神光烛天之祥此皆其最著者也　中兴驻跸钱塘初置观于城南寻徙于西湖之滨分灵芝寺故基为之祠宇宏丽像设森严长廊靓深采绘工致铁骑戎卒左出不旋戈鋋旗盖势若飞动敞西斋堂以挹湖山之秀为崇佑观以处羽士之流称其为大神之居　高宗脱屣万乘尝同　宪圣临幸以丹垩故暗　赐金藻饰一新既又三十余年矣　皇帝　皇后聿追　祖考之意载命兴葺复　赐缗钱二万俾都监右街鉴义主管教门公事明素大师陈永年买田以增斋供之费所以妥灵而锡福斯民者甚至是诚不可以无纪也窃考神之所自不知者以为北魏之伯渊其知者以为后汉之子玉虽皆名公而实非也续会要等书亦不详谛或误后人唐武德元年置磁州正观元年州废而以滏阳属相至永泰初始复旧　仁宗实录　景佑二年封崔府君为护国显应公且言府君正观中为相州滏阳令再迁蒲州刺史史失其名在滏阳有爱惠民为立祠后因葬其地　咸平二年始赐府君之庙而京师北郊及郡县奉之如岳祠至是因民所信向而封崇之故　诏曰惠在滏邑恩结蒲人又曰案求世系虽史逸其传尸祝王官而民赖其德使果为子玉与伯渊安得谓史逸其传欤元符二年即旧号封王　大观赐庙额　政和赐冠冕七年加封护国显应昭惠王　宣和三年郡守韩景朝辞承　上命葺治祠王曰敷灵观曰显应且按旧碑为之记其说略与实录同又言唐太宗梦得之俾诏入觐刺蒲州河北采访使因命刑曹曹弋编录神之灵迹五十余条传于世　淳熙十三年奉　光尧圣旨改封真君然至今以府君为号尢见其本于为令也初命延福宫使安德军承宣使张去为为提举官传子及孙延庆复庀此职宣力于观为多道士初置十余人今益以众田止百余亩今益以广启观门而许士庶祈祷咸有定期季夏六日相传以为府君生朝都人无不归乡骈拥竟夕尢为一时之盛孟冬十日又谓为府君朝元之节或云以是日上升　禁庭皆设斋醮北人之寓居者是日亦必至焉　乾道六年遣使贺金国正旦臣以假吏从行过磁使介而下相率望拜于驿中盖往来者必致敬行则先祷于西湖之祠归则洁羞以谢之臣谨摭其始末之实为记而又播以诗云惟汉之司农兮着遗爱于桐乡使葬我于桐兮必时之奉尝翳神之仕兮于滏之阳惠及斯民兮久而愈彰擢刺河中兮任河北之采访生则祠于旧邑兮殁又冢于其旁神之既远兮虽尊以姓而逸其名神之威灵兮信千载之流芳谓子玉与伯渊兮皆流传之渺茫独　昭陵之诏录兮载颠末之为详北方之人兮谨庙食而自唐膺累朝之封赐兮诚有赫兮龙光功在社稷兮着明效于　靖康神马乘舆兮实显应于　高皇始孝宗之方娠兮梦绛衣而拥羊迨震夙之夕兮又神光而发祥敞祠宫之百楹兮缭千丈之周墙俨像设之雄尊兮焕金碧之焜煌仰　皇明之临御兮未尝求福而专乡乃　奎画以宠嘉兮灿凤翥以龙翔前三茅而后太乙兮与四圣而相望肆阴步马而默相兮巩　国势而无疆上　宫掖而下士民兮藉神休而禬禳伟明神之英烈兮夫岂敛惠于一万愿谒于上帝兮扫搀抢而殄豺狼　吾君将中天下而立兮开寿域于八荒神亦归其所兮报何可忘】 
崇佑馆
在观之东
　　祠庙
　　　祚德庙
在车桥西青莲寺南初
神宗皇帝未有　圣嗣吴处厚言程婴杵臼存　赵氏最为忠义乞访墓庙特加封爵【墓在绛州太平县之赵村墓侧有祠】 　元丰四年五月遂封婴成信侯杵臼忠智侯仍　赐额载祀典　元符三年臣僚言韩厥之功不在二人下乞与立庙　诏从祀祚德　崇宁三年封厥义成侯【按史记晋文侯始建赵氏于晋国景公之三年大夫屠岸贾欲诛赵氏韩厥告赵朔趣亡朔不肯曰子必不绝赵祀贾与诸将攻赵氏于下宫杀赵朔赵同赵括赵婴齐皆灭其族赵朔妻有遗腹走公宫生男公孙杵臼程婴谋取能人儿匿山中程婴谬语诸将遂杀杵臼与孤儿程婴乃与赵氏真孤俱匿山中居十五年景公问赵后韩厥具以实告景公乃与厥谋立赵孤儿召而匿之宫中攻屠岸贾灭其族复与赵氏田邑如故婴遂自杀赵武服齐衰三年为之祭邑春秋祠之世世勿绝○左传成公八年韩厥言于晋侯曰成季之勋宣孟之忠而无后为善者其惧矣三代之令王皆数百年保天之禄夫岂无辟王赖前哲以免也乃立武而反其田焉】 　绍兴十一年八月中书舍人朱翌言三人者千载之上有功于　我家今绛州沦陷之久庙貌存废不可知乞于　行在所卜地权创祠宇仍下礼官讨论十三年四月遂立庙仍加封婴忠节杵臼通勇厥忠定二十三年侍御史林大鼐又言韩厥既立文子传十世而霸业诸侯其后子孙（帛系）（帛系）真定中山之闲即我　宋僊孕之灵源也今三人者宜爵秩而公王之择爽垲而庙貌之四时遣奉常官以牲币用事时　国嗣犹未建乃　诏两浙运司新其庙仍封公爵秩中祀　庆元初益封　淳佑二年又升婴为忠济王杵臼忠佑王厥忠利王且增辟庙貌益宏整云
　　苑囿
　　　聚景园
在清波门外
孝宗皇帝致养　此宫拓圃西湖之东又斥浮屠之庐九以附益之【清波门外为南门涌金门外为北门流福坊水口为水门】 亭宇皆
孝宗皇帝御扁尝恭请
两宫临幸
光宗皇帝奉
三宫
宁宗皇帝奉
成肃皇太后亦皆　同幸岁久芜圮今老屋仅存者堂曰（打去丁改监）远亭曰花光又有亭植红梅有桥曰柳浪曰学士皆粗见大概惟夹径老松益婆娑每盛夏芙蓉弥望游人舣舫遶堤外守者培桑莳果有力本之意焉
　　　玉津园
在嘉会门外　绍兴十七年建明年金使萧秉温来贺　天申节遂燕射其中
孝宗皇帝数　临幸命　皇太子宰执亲王使相侍从及管军官讲燕射礼　上亲御射　淳熙元年尝　御制七言诗以赐曰一天秋色破寒烟别（上竹下御）连堤压巨川欣见岁功成万宝因行射礼命群贤腾腾喜气随飞羽袅袅凄风入控弦文武从来资并用酒余端有侍臣篇时
光宗皇帝在　东宫恭和曰秋深欲晓敛轻烟翠木森围万里川阊阖启关传　法驾玉津按武会英贤　皇皇圣父明如日挺挺良臣直似弦蹈舞欢呼称　万寿未饶天保报恩篇右丞相曾怀以下皆有赓载刻之石【曾怀等恭书曰　淳熙元年秋九月壬寅　皇帝幸玉津园行燕射之礼　皇太子宰执使相侍从五品以上咸与焉　皇帝中的者再喜动在列　天颜怡悦赋诗以示臣等且命赓和以　进臣谨拜手稽首而言曰帝王之用文武犹天地之运阴阳咸适厥中乃克有济故阴阳不偏然后可以拟太和文武兼用然后可以隆至化恭惟　皇帝陛下以
　上圣之资抚　中兴之治躬持二柄规恢大勋斟酌运平茂建皇极若稽　祖　宗　建隆　太平兴国故事昭举盛礼是岂笾豆孤矢云乎哉　宸章昭回　天语焕发所以示并用久长之意卓然与六经之义同归实垂世不刊之典也臣备位宰司千载一遇蒙冒　恩宠不知所以报塞惟当钦奉　圣谟传之罔极而请刻之石　制曰可怀恭和二首曰名园佳气蔼非烟冠佩朝宗似百川五品并令陪燕射四鍭端欲序宾贤恩涵春意鱼翻藻威入秋声鴈落弦竣事更容窥典雅　宸章应陋柏梁篇　江山秋日冠轻烟别苑风光胜辋川位设虎侯恢盛典技精杨叶校名贤礼均湛露宣飞斝乐奏钧天看发弦　圣主经兼纬武全胜巡幸射蛟篇群臣诗不悉载】 魏王判宁国府亦尝　命宰执于此燕饯盖皆以为讲礼之所【按玉津园乃　东都旧名苏轼尝赋诗有紫坛南峙表连冈之句盖亦密迩圜坛】
　　　富景园
在新门外之东
孝宗皇帝奉
宪圣皇太后尝请　游幸又重于数戒有司故营是园以迩　北宫规置略仿湖山今亦湮废悉隶慈元殿岁收花果之入焉
　　　翠芳园
在钱湖门外南新路口面南屏山故旧名屏山园咸淳四年尽徙材植以相　宗阳宫之役今惟门闳俨然
右　先朝苑囿惟以奉　亲欢修　国典故久弗及缮治虽垣颓栋压益以昭　圣明恭俭无于逸于游之好云
　　　玉壶园
在钱塘门外本鄜王刘光世园后属之临安府守赵（上与下心）筑堂四面　景定闲更隶修内司又为堂曰明秀今隶
慈元殿

咸淳临安志卷之十四
  行在所录〔十四〕
　　禁卫兵
　　　班直
殿前指挥使左班　　殿前指挥使右班
长入祗候　　　　　御龙直
在保民坊
金鎗班　　　　　　银鎗班
散员　　　　　　　散指挥
骨朵直　　　　　　散祗候
招箭班　　　　　　散都头
在丰禾坊北
东西班　　　　　　茶酒四班
在艮山门内
殿直　　　　　　　弓箭直
弩直　　　　　　　散直
禁卫  
在梅家桥西
右二十四班于皇城司及三衙旧司选补皆隶殿司以中军统制兼指教统领兼同指教
　　　内诸司并宫观等兵士
皇城司
亲从亲事官指挥【亲从官任　大内诸门诸殿宿卫之事亲事官任　皇城内巡铺守把及　景灵宫等处宿卫】 
在丰乐桥东【内亲事等五指挥在辇官营北】 
院子指挥【黄院子入　宫禁皁院子入　大内】 
司圊指挥
在辇官营北
已上诸指挥共三千五百余人
御厨营
在天庆坊　报恩坊
翰林司营
在京畿第二将南
仪鸾司营
在丽正门外　候潮门外
内军器库营
在清波门内沿城之南
内藏库
在三茅山
修内司营
在孝仁坊内石桥头　万松岭
铁冶岭　榷货务东
修内司纲兵营
在平籴仓北　天水院桥东
八作司营
在玉津园前　崇新门外
辇官营
在丰禾坊北
御马院使臣营　教骏营
在嘉会门内外
　　　太庙宫观等兵士
太庙营
在天庆观后山上【见管八十人】 
寿慈宫营【俗呼老儿营】 
在新门外五柳园　金刚寺北【见存一百六十五人】 
太乙宫营
在太学后
西太乙宫营
在葛岭
万寿观营
在杨四姑桥沿河东岸
佑圣观营
在观侧
四圣观营
在葛岭
攒宫营
在南山开化寺巷
　　　殿司寨
旧司六指挥额管二千人【东京卫兵】 
捧日　天武
在崇新门外观音寺东
拱圣
在崇新门外旧象院东
骁骑　宁朔　广勇
在崇新门外螺蛳桥东
教场在骁骑营后
诸军额管七万三千人【绍兴刱置　又有分隶外郡韶州摧锋军泉州左翼军嘉兴府澉浦金山水军共一万五千八人不在此数】 
选锋马军【教场在马一将下梢】 
在太平桥西
选锋步军四寨【教场在圣妃庙东寨内】 
在艮山门外
策选锋马军四寨【教场在本军马三将】 
在羊坊桥二　昭庆寺侧二
策选锋步军六寨【教场在昭庆寺侧寨内】 
在褚家塘三　后洋街　砖街巷　斜桥
前军马步军【教场在本寨内】 
在螺蛳桥东
前军步军二寨
在东青门外
右军马步军【教场在本寨门外之东】 
在茶槽巡检司北
右军步军三寨
在长明寺南　罗汉寺东　四板桥
中军六寨并步军
在皇城周回　七宝山　钱湖门里
钱湖门外三
护圣马军四寨
在北关门外北郭税务后二【教场在本寨】 
新门外四板桥二【教场在本寨】 
护圣步军七寨【教场在上椤木桥东最为阔远俗呼椤木教场 孝宗皇帝尝御阅其中】 
在候潮门外椤木桥　福田寺后
修江司侧　瓶场湾　盛家衖东南北三
游奕马军
在端平桥东
游奕步军五寨【教场在蒲场巷东横河】 
在崇新门外以北
神勇马军二寨【教场在西马塍】 
在北关门外新街　西马塍
神勇步军二寨【教场在东马塍】 
在湖州市米市桥一带
左军马军三寨【教场在赤山造纸局侧】 
在高丽寺前　法雨寺侧　长耳巷
左军步军三寨【教场在行春桥寨内】 
在麦岭　行春桥二
后军马军二寨
在无星桥北
后军步军四寨【教场在褚家塘侧】 
在褚家塘二　梅家桥　艮山门里
浙江水军
宝佑二年刱招二千八百人　咸淳四年增招七千二百人以一万人为额共十寨
在螺蛳桥东五　太平桥西　端平桥东　无星桥北　　　龙山二
　　　马军司寨
旧司三指挥额管一千人【今步军帅兼领】 
龙卫
在平籴仓北
云骑　武骑
在观桥东
诸军额管三万人【今屯建康】
　　　步军司寨
旧司七指挥额管四千六百人
神卫
在铁冶岭下
左虎翼
在钱湖门外聚景园侧
右虎翼
在铁冶岭上
床子弩　飞山
在钱塘门外王家桥
厢军
在铁冶岭下
御营喝探
在钱湖门外
诸军额管二万三千人【绍兴创置又有真州六合县淮效二千人不在此数】 
前军马军
在黄泥岭
前军步军二寨【教场在行春桥】 
在曲院　独角门
右军马军二寨【教场在长耳巷】 
在小麦岭南　大麦岭南杨寺西
右军步军二寨【教场在本寨东西】 
在西湖旌德观后
右军潜火二寨【教场在三茅观后】 
在三茅观后　万松岭东
中军马军四寨
在西观音寺南【教场在寨北】 
西溪方井一带三【教场在方井北】 
中军步军二寨【教场在大寨西北】 
在湖州市接待寺西
中军在城将二寨
在钱湖门里白鳝潭　郭婆井山上
左军马军【教场在本寨内】 
在武状元坊儿门铺
左军步军二寨【教场在五郎堂寨内】 
在钱粮司岭下五郎堂前　双塔儿门前
左军在城将寨
在钱湖门里白鳝潭
后军马步军【教场在本寨一在钱粮司岭上】 
在钱粮司岭下
按　中兴初诸将各总重兵禁旅单弱赵鼎以为言　绍兴二年秋　诏三衙措置五年鼎与张浚并相乃以杨沂中所将辛永宗部曲隶殿前司颜渐部曲隶步军司皆益以它军而沂中之众特盛以解潜部曲隶马军司而益以刘锜王彦之军又以都督府库马分隶至是三衙始浸复矣旧司至今存则　东都卫兵之遗也
　　　左右金吾街仗司【不系卫兵姑附于此】 
在吴山天明宫侧　内宿唱和更筹并差赴宰执侍从等处役使　绍兴二十六年　诏两司各以一百七十五人为额
　　省院兵
　　　枢密院亲兵营
在三茅观前　金地山　铁冶岭北　褚家塘
　　　省马院
在钱湖门外
　　攒宫
　　　后攒
成穆郭皇后
成恭夏皇后
慈懿李皇后
恭淑韩皇后
右并在钱湖门外三里南山之修吉寺各殿为上下宫【上　攒宫下　神御】 每岁春秋太常卿　朝献秋监察御史按视内人内侍各以时诣宫所及官吏职掌兵士守卫皆如会稽　攒陵之仪四后宅许春秋　朝谒
　　　园
庄文太子
在钱湖门外二里宝林院
景献太子
在庄文园之右法因院
　　　诸攒所
贵妃陈氏
贵妃李氏
在慈圣院
贵妃慕容氏
在资德院
贵妃张氏
在永宁崇福院
贵妃蔡氏
在净教院
贵妃黄氏
在西莲瑞相院
惠顺贵妃贾氏
在崇恩演福寺
贵妃阎氏
在显慈集庆寺
皇子保宁军节度使
在六通慈德院
皇子永王
皇子祁王
在崇报显庆院
皇子齐王
在广法院
皇孙冲善广王
在上智果院
皇子雍王
在崇报显庆院
皇姑成国公主
在惠因院
皇女周汉国端孝公主
在崇恩演福寺
皇女润国公主
在开化寺
　　馆驿
　　　都亭驿〔阙文〕
咸淳临安志卷之十五
　行在所录
　　赋咏
　　　殿廷
　　　　紫宸殿　御筵即事七首
魏了翁
珂伞摇心梦不成忽听吏皁放衙声吹灯拨火供晨粥趁到　皇城恰六更
严庄列卫启　宸居百辟滔滔若贯鱼后幄宰臣先奏事犹随郎从立前除
有次鞭鞘陆续鸣　赭袍当殿万簪缨群臣拜舞分行坐十味肴羞酒五行
蹴踘寻橦列广庭吹丝按竹布前荣卿郎朵殿浑无见只听时时　万岁声
再坐犹余四屈卮筋驽肉痹股生胝侍臣醉饱　皇欢洽更看终场角抵嬉
蛾眉班卷戴花回遥望
君王玉色开画楯诸班谢茶酒尻高首下一声雷十七年闲作外臣重来三日齿嘉宾　天颜不减当年泽点检同朝共五人
　　　　后殿侍立三首
同前
禁城鼓铎晓逄逄风满衣裾（革华）满霜守得门开骑马入又同承旨步修廊
须臾陛卫俨成行　禁跸声声辇出房【庭中晴干则　七步出内门既　御殿后方引舍人承旨班次引宰执班若有沾湿则先引班就廊头立定报人齐然后皇帝御殿诗谓辇出房其实所见者步出　内门】 （革华）笏趋陪西府拜却更丝履立东厢【东班丞相前立参政次之舍人在后西则枢密与参政对立承旨在后】 奏事臣僚下玉阶【东府奏事讫丞相以兼枢密使留身奏西府事参政先退然后相枢再上奏事先退然后引其余上殿官奏事】 舍人承旨　殿东来【奏事官将下殿然后舍人承旨同知合升殿东柱后立】 一声门外无公事
皇帝还宫侍卫回
　　　　记立螭所见三首
同前
晓风鞭袖闯　天关滥缀东西两省班当日入趋东朵殿番休却逐侍臣还【左右各当两日侍立　后殿则俟宰执臣寮奏事下殿即升殿东侍立前后殿则侍立处径退】 
记注愆期已来年【且如今年春方修十五年秋冬记注】 濡螭夹案谩云然惟余一事光千古　后殿　前朝听直前　晨将榜子关宾合　辇出房时已　奏知　陛对臣寮才下　殿朱衣丝履上东墀【上未御　殿时先以榜子至合门云具姓名乞直前奏事合门既　奏知讫直前官仍随班如常日起居侍立只候宰执臣寮对毕径至榻前奏事毕回　殿上立位】
　　　　射殿引诸班二首
同前
画帘黄幄幕前扉【殿门内设皇帝幄殿】 侠陛浑如　后殿仪只自起居更履后却陪二府立多时
控矢张弓十作朋射余回首列前荣须臾当殿听宣授首下尻高　万岁声
　　　　殿试笔记次韵
周必大
帝垂清问切恢图士贡昌言敢导谀高下共知归至鉴考评聊许备先驱【详定所先批分数封送编排所然后定其等甲】 四帷迥隔心常渴【初考覆考详定编排凡四幕皆隔以吏卒欲其声迹不相闻】 三榻横连体叵舒【方丈之地并设三榻】 乌府凛然贤执法紫垣籍甚古通儒【上尝书通儒二字赐钱舍人】 墨朱同异容兼采【初考纯用墨书臣名等第送监封弥官封印送覆考所纯用朱书臣名等第然后详定官启封而酌其中其书臣及等第以朱而书名以墨】 等级从违得细书【考校法第一至第五凡五等每等分上中下至详定所或从初考或从覆考亦或别定】 尚酝时颁缸面酒【日给常酒外三日一赐黄封缸面酒出法书要录】 太官日馔腹前胪【御厨给食颇丰但品味未尝易腹前胪出韦昭辨释名谓肥肉也】 天香谩炷熏常歇【虽赐香而火禁严甚不许炷炉】 贡茗虚沾样顿殊【诸位总赐茶三百斤旧每斤即一红绫袋凡十余团今乃给黄袋拆而分之以一饼为一斤殆典吏移易也】 晨壁摇风愁幕冷【就廊庑设次以幕为壁】 夜窗透月喜帘疏【临阶以帘为窗】 九宾屈指胪连句【唱名比逐举展五日】 千虑倾心智与愚会待诏恩三日沐湖山寻胜任舟舆【给歇泊假三日】
　　　　请　御明堂斋殿
任希夷
肇举　明禋预戒期请　临斋殿　御帘帷廊头万旅皆花帽　殿下千官尽绛衣　玉辂时严三岁礼　庆霄遥望五云飞小臣头白供笾豆亲见虞廷览德辉
　　　　元日班贺
同前
百华照晓岁更初　黼座当中列辟趋舞蹈三回严赞唱虔恭百拜听传呼麾旗簇仗　朝仪肃韎韐班庭远意孚　元会五逢叨侍从欲陈嘉颂愧才麤
　　　　上寿大宴二首
同前
昔年玉瑞下层霄今日瑶池预祝　尧负扆当阳天子坐称觞颛而宰臣朝　九重陛下听鸣跸　万岁山前看舞韶持橐五人沾　镐饮独怜蒲柳望秋凋
霜晴　宝殿转春风潋滟金卮酒色浓百戏丛中呈雾豹万花深处仰　云龙笙簧对　御呈三弄鼓吹成行迭几重衰落谬令陪翰苑小臣何以寓形容
　　　　又赴　御宴
同前
新元六日三陪宴　黼扆前头　御榻横紫袖旁阑宣乐节金貂当　殿赐杯行四夷来致三呼祝万舞驩同九奏声谬忝词臣无补报丰年惟愿稼如京
　　　　又左史待班二首
同前
虎旅分行铁作檛　殿前拜舞一声哗辅臣对罢无公事日照金铺扇影斜
阊阖新开露气清举鞭联骑入　承明丝絇同傍瑶墀立　广殿前瞻　御榻横
　　　　延和殿退朝
陆游
雨余未肯放朝暾穿仗恭承
圣主恩清跸传声徐　物殿【立庭中顷之奏姓名上乃自东厢出　御座】 紫衣引拜许笼门徘徊漫结
尧阶恋零落杂招楚泽魂归去犹堪夸里巷桐江新赐两朱轓
　　　　集英殿策士待　　　宣于内军器库廊
洪咨夔
汉廷与目策英豪投钓知谁首掣鳌百日红连纶阁迥万年枝拂　禁城高　内廊坐永风生席辇路归迟月映袍西抹东涂浑忘却一絇短雪不堪搔
　　　经筵
　　　　讲筵侍立三首
魏了翁
晨趋东朵侍　天颜奏事班回
帝辇还纔向　内门需少选诸珰又趣　讲筵班须臾　讲殿报班齐拜罢东升一半西两序公卿皆　赐坐史臣讲读右阶隮【开讲之日幸执亦与宰相赐黑漆杌子执政以下紫包草坐分列两行当日讲读官各一员及当日左右史一员自草坐之右行至御案之右读官光上读　太宗宝训微退讲官次上讲经亦以金篦读过二史一员后立】 
御前亲赐密云龙讲罢分行
帝在中起揖坐尝还再拜侍臣趋出　辇还宫
　　　北宫
　　　　庆寿　　　德寿宫十首
杨万里
长乐宫前望　翠华
玉皇来贺
太皇家青天白日仍飞雪错认东风转柳花
清晓鞭声出　禁中惊开剩雨及残风金鸦衔取
红鸾扇飞上玻璃碧海东
春色何须羯鼓催
君王元日领春回牡丹芍药蔷薇朵都向千官帽上开
双金狮子四金龙喷出香云绕殿中
太上垂衣
今上拜百王曾有个家风
帝捧瑶觞　玉座前　彩衣三世祝　尧年　天皇八十一万岁休说庄椿两八千
天父晨兴未出房
君王忍冷立风廊忽然　呜跸珠帘卷　万岁声传震八荒
花外班行雾外天何缘子细望　龙颜小窥　玉色真难老底用臞仙九转丹
甘露祥风　天上来今回　恩数赛前回都将四海欢声里酿作
慈皇万寿杯
尧舜同时已甚都　祖　孙四世古今无谁将写日摹天手画作
皇王盛事图
甲戌王春试　集英小臣曾是老门生苍颜华发鹓行里也听　钧天九奏声
　　　　德寿宫即事六首
任希夷
金爵觚棱晓色开
三朝喜气一时回
圣人先御红鸾扇
天子龙舆万骑来
霜晓
君王出问安宝香随　辇护朝寒五云深处
三宫宴九奏声中
二圣欢
宴归还　驾七香车一夕天开六出花瑞色先凝紫宸殿春光重到
玉皇家
慈福修龄八十春微阳纔动宝书新　天家庆事古无有奕叶重光似
显仁
万年觞举庆
重华百辟需云始拜嘉　寿宴开时先雪宴天花舞罢带　宫花
直前论奏极精神柱下霜髯侍从臣归美意中规谏切华封人是颍封人
　　　东宫
　　　　谢　东宫燕荣观堂
杨万里
春草池塘　太液旁　水精宫殿牡丹香惭非绮里攀鸿翼也侍　承华宴凤庄玉唾银钩看落笔绣袍金碗拜盈箱迎门儿女牵衣袖（打去丁改）得随侯与夜光
　　　学士院
　　　　入直赋景物二首
王希吕
玉堂昼永暑风微蓛蓛飞花落小池徙倚幽栏凭问讯夏莺飞出万年枝
小池倒影弄余辉照耀虚檐极出奇木杪不呜风力软闯萍翻藻有鱼嬉
　　　　次希吕韵二首
周必大
东省南宫切太微夔龙行集凤皇池更哦　殿阁熏风句坐觉微凉生桂枝
紫禁同依日月辉苍颜独愧羽毛奇水如明镜虽堪俯笑汝星星谁肯嬉
　　　　赐茶退入直
同前
绿槐夹道集昏鸦　敕使催宣坐　赐茶归到玉堂清不寐月钩初上紫薇花【时两株盛开】
　　　　禁直赐果
胡铨
禁署装成宝缨络冰盘翦出水晶盐传呼　天上好消息玉果新颁出　御（匚佥）
　　　　石中二首
李壁
云影沉沉玉一方倚栏人意似濠梁独怜雪里山茶树也向春风伴海棠
梅阴渐密雨晴时静看花砖日影稀向晚唬鸦来又去上林知占那边枝
　　　　玉堂寓直
范成大
摛文窗户九霄中岸帻烧香愧老农上直马归催下钥传更人唱促鸣钟金城（上山下截）嵲云千雉碧瓦参差月万重骨冷魂清都不梦玉阶萧瑟听秋蛩
　　　　中秋寓宿
同前
笑看收云卷雨忙沉沉宫署纳空光夜长来伴玉堂宿　天近似闻丹桂香　鳷鹊楼栏浮瑞气　凤凰城阙带新凉遥知胜践西园会也忆车公对举觞
　　　　晓起书事
同前
江湖垂钓手　天汉摛文堂魂清不得眠室虚自生光晓纬澹　天阙江涛隐胡床传呼　九门开奔走千官忙若若夸组绶纷纷梦黄粱微闻铃下驺窃议马上郎但计梦长短宁论己行藏
　　 　拜赐　御酒
同前
归鸦陆续堕宫槐帘幕参差晚不开小雨遂将秋色至长风时送市声来近瞻北斗璇玑次犹梦西山翠碧堆惭愧　君恩来甲夜　殿头宣劝紫金杯
　　 　玉堂怀旧二首
同前
桂海冰天老岁华直庐重上　玉皇家当前曾识青云鬓惟有东墙一架花
雪山刁斗不停挝夜把军书敢顾家珍重玉堂今夜梦静闻　宫漏隔宫花
　　　　寓直晚对　内殿菩萨蛮词
同前
彤楼彭密催金钥沉沉青琐重重幙宣唤晚朝　天五云笼暝烟风急东华路暖扇遮微雨香雾扑人衣上林乌满枝
　　　　宿直
任希夷
金门攒点鼓初停禁柝犹传第四声不省人闲一回夜如何天上两般更书生持被苦无寐圣主求衣率未明惭媿论思真忝窃何时边徼尽销兵
　　　　赋梅下小池
同前
眼见梅花照玉堂只今浓绿覆宫墙樛枝偃盖云千迭下荫清池玉一方
　　　　和李壁韵
洪咨夔
曲折宫墙日影方堂深人静似山梁（木）榈叶底梅花老次第风光到海棠
　　　　宣锁留题
同前
禁门深钥寂无哗浓墨淋漓两相麻唱彻五更天未晓一池月浸紫薇花
　　　　又宣锁
同前
楼头禁鼓试初挝催草江淮督使麻落纸一帘风雨疾不知斜墨阵翻鸦
　　　　初直玉堂和李壁二绝
赵汝谈
白头来试枕函方拂石看题叹柏梁剩有故情无话处山茶今日是甘棠
宫井城鸦欲动时春猿梦断北山移揽衣拟草归田赋犹是金莲烛半枝
　　　　锁宿七首
刘克庄
西山遗业付门人岁晚推迁接后尘彩笔梦中先索去不知持底作词臣
制书挥就进　明光　天笔批回墨尚香草本偶然无贴改非关臣亿怕商量
转枕依然梦不成小窗颇觉晓寒生昏花却怕宫莲照垂下纱幮听六更
内厨进膳惟蔬素　御帕分香遍竹宫明日金乌迎玉辂始知
圣主与天通
窗外茶梅几树斜薄寒生意已萌芽主人不作明朝计愁绝无因见放花
形槁心灰一秃翁偶然视草禁林中幼吹葱叶还堪听老画葫芦却未工
四壁蠹书常锁闭数行藓墨牛模糊院中老吏无存者谁记南塘与鴈湖
　　　郊丘
　　　　郊丘纪事十首
周紫芝
内门朝日上金铺宝玉笼函出　殿余红烛两行分　御道辇官三百奉腰舆【奉宝用辇官三百余人谓之腰舆皆笼烛爇香而前盖故事也】 
内郎进表未平明八玉排行　御路平今夜　皇舆宿　斋殿　九重和气满　宫城【内侍二人号内符宝郎是日进表得　旨乃奉宝以出】 
晓趋　宗庙拜衣冠云叶低垂护　翠銮日采回光　天意好　龙颜生喜近臣欢【驾次太庙天意欲雨倏复开霁　上大悦】 
班声催急尽冠裳尚听严更转警场何事
君王虚小次佩环垂玉立寒霜【上酌献既降当御小次而不入露立甚久群臣骇异】 
日照　青城瑞色新风微　金殿自无尘麝煤光照乌丝轴亲写　宸章赐大臣
水晶帘透月翻光宫漏频传夜未央　宝幄微臣亦何幸侍祠来宿　殿西廊
紫坛烟暖不飞霜坛下千官列鴈行雪色珠冠光射月侍祠臣里识
君王
清跸声中下　辇来景钟初动八音谐登歌已奏迎仙曲　天步雍容上午阶【坛陛以十二辰为名上所登降皆自午阶】 龙麝香从十里传绕墙红蜡自生烟纤云不度人声寂风马云车下九天楼上红鸾扇影寒楼前宣　赦万人看清台奏瑞初呈了五色祥云簇彩竿【礼成　上御端门肆赦太史奏五色瑞云覆于鸡竿之上】
　　　　郊祀庆成三首
任希夷
紫坛熙事乐高张天胙
皇家福简穰六奏声中来象物万灯明处望　龙章星珠月璧清宵丽风马云车碧落翔屡有　诏书崇简约只将诚意动苍苍
温温和气袭　龙斿薄晚轻云忽便收穆若　清躬升午陛烂然华月满圆丘烛光不动风前影星彩交辉　冕上旒拜贶益恭形　圣语卜年增永禄增遒
广乐锵鸣列炬燃礼成犹想吉初蠲鸳班夜贺　天颜喜　宝仗朝回物采鲜万姓竦瞻　双凤阙一封飞下　九重天乾坤清晏欢声满今次　郊禋尽胜前
　　　　郊坛斋宫七首
同前
郊禋从昔重升中八陛崇尊典礼隆
圣主寅恭先事举云阳新筑望祠宫
上林日射　苍龙阙九陌风清野马尘恰似楼台临渭水未饶桃李满天津
玉津宏建　中兴初禁（上竹下御）风光胜两都惭愧逢辰瞻蠖濩却思归老卧廜稣
荣路辉辉日月依云霄奕奕孔鸾飞辅臣对罢升金殿日日丝絇侍　衮衣
常日金阶白玉堂不知春事到垂杨休惊冉冉花飞片正爱青青麦耀芒
帝籍傍连茧馆桑禁林乔木昼阴凉却从 射殿临江阁中有通衢夹苑墙
汉苑空传承露盘不闻　临幸又春残
吾君恭俭前无比只向　郊祠响　玉銮
　　　明堂
　　　　宗祀庆成
周必大
亲飨严三岁邦彝重　九筵
祖　宗垂统大天地着功全惟睿崇昭报于时展吉蠲发挥　皇佑日润色　绍兴年稽古千龄契斋心十日专揭名新扁榜【御书明堂及明堂之门】 书册屏荤膻【竹册御名以九月七日书】 假庙阴云剥升烟皓月圆无风摇烛影有瑞粲星躔不值连宵雨那彰倏霁天贰觞犹翼翼百拜愈干干【三日行礼上拜百余】 归次徒劳奏【酌献毕有司依旧制请归小次　上弗许立俟亚终献行礼】 回班特许朘【驾来百官例侧班皆止之】 贺仪随仗入霈泽　御楼宣【礼毕实时　御垂拱殿受贺黎明御楼　圣躬益庄】 献胙金丝合簪花锦绣鲜
慈皇颜有喜　圣孝古无前【肆　赦纔毕实时献胙　德寿宫禁卫皆赐花】 和气腾都邑欢声遍海壖祺祥应曼羡寿禄自（帛系）延臣也刍荛贱　恩斯雨露偏执绥　华盖里草　赦玉堂边【玉堂盖殿名也】 第颂甘居后逢辰幸独先四方今日靖申诵我将篇
　　　　庆成五首
任希夷
国重　明禋预戒期　九筵宏敞肃　宗祈阶前万旅皆花帽庭下千官尽绛衣三日斋心严　殿宿一声　清跸响　帘帏　圣躬靡恃皇天眷夙夜寅恭但畏威
芝房羽驾备通宵昧爽　天兴　辇路遥原庙出游卑汉祀太清先献踵唐朝　冕旒穆穆升　前殿钟石锵锵达九霄谬忝侍臣分奏告嘉觞肃荐遍　宗祧
合宫三岁缛仪收太室先期肇自周玉瓒黄流躬祼鬯大圭元冕荐嘉羞灵台毕举三千礼　銮路安行十二斿导从却归　斋殿去诘朝牡璧对天休
仲辛肆事展明堂磬管锵鸣更令芳苍璧肃陈勤圣主二觞嘉荐属　储皇云车天上纷纷下月鉴庭中穆穆光八举　亲祠俱响荅
吾皇诚意感穹苍
紫宸朝罢　御端门天宇澄清景气温　丹凤楼中　黄伞立金鸡竿上彩旗翻万人耸听风雷号四海均沾雨露恩须信卑宫勤肆祀
君王本意在元元
　　　　宗祀夕
潘（　方）
玉天无滓月光寒霁色分明在露盘一夜
九重全不寐时教中使卷帘看
　　　　明堂侍祠十绝
王庭
礼行肆类又称禋喜见承平景铄信堪笑汉人夸肸饰何如明德达精纯
先皇鸿烈冠重兴　庙社依然总燕宁　今日孝思严陟配必知深妥　在天灵
玉轪纔驰霁色开都人驩謼殷如雷曰旸曰雨元无定都自
吾皇一念来唱彻严更　凤钥开侍祠济济列崇陔小臣亦忝廊西献惟秉温恭对越来
玉佩珊珊出　禁扉金莲分炬散芳菲祠班咫尺临　黄道惹得　天香满袖归
登歌奏罢乐初成懿懿芬芬荐德馨好是天心彰信顺故教华月吐青冥
合宫深敞（上一下巾）修廊万烛辉辉粲奉璋自有质文昭俭度不须扬厉述斋房
左明堂是　集英鹄袍曾此接文明馂余款听钧天奏疑是吾伊雅颂声
千官移仗拱　端门一日鸡竿万里春汤网本疏民自格要知　家法在深仁
肸蠁丰融富媪厘班回　长乐奉愉恰休嘉最易生安逸翼翼当如未祼时
　　　太庙
　　　　太庙致斋
洪咨夔
风雨残春晚昨晴宝山深静勃鸠鸣云收翠戟龙文润日透金铺兽而明蚕出火时桑正沃秧抽颖处麦还成在天
列圣孙谋远流福人闲酿太平
　　　景灵宫
　　　　谒　景灵宫
杨万里
夜雪犹飘天目峰晓晴先暖　太清宫云翻孔雀金花碧日射鸳鸯玉瓦红百辟焚香宫柳影一鸦飞立　殿檐东仰瞻　九圣联　龙衮万岁千秋对昊穹
　　　　扈从　朝献四首
任希夷
齐宿连宵凤掖西纔交五鼓着朝衣明当接盏
天兴殿免从　金舆入　殿帏
夕郎同列升　金殿分立　虚皇宝座前
天子参神来缛位侍臣夹跪　御炉边
扈从　齐宫每　赐茶玉瓯常瀹建溪芽今朝值雨传　宣免只向阶前侍　翠华
礼官前导　赭黄袍陟降灵宫　九陛高二十七筵俱再拜精虔不惮　圣躬劳
　　　　接盏　天兴殿
同前
遥望　黄袍赭色鲜微臣先已立钧天褥旁跪接金杯酒衣上浓熏宝篆烟　阊阖纔回红曲蓝琐扉亟骤锦鞍（革廌）今晨特为
君王霁羽仗方停又沛然
　　　九宫坛
　　　　九宫坛斋宿次尹少稷韵
范成大
驰三里萧萧共一餐吏方（帛系）礼蕝公自将诗坛隙月窥床近窗风刮坐寒鸦鸣未忍散端为合并难
　　　后省
　　　　后省斋宿三首
魏了翁
书生只惯野人庐谁识潭潭省府居独坐黄昏谁是伴紫微阁上四厨书【阁上有四厨书久无人拂拭多有蠹烂】 
朱荣铅砌拱都堂静合明窗夹主廊【堂后主廊廊之东西分四合为执政位北有一堂二合合为左右丞相位堂为会议之所北过东为思堂诸府会话中书试童子在焉】 外省诸司西侧畔枢寮却在外东厢
朝罢归来政事堂衣冠牣宇鹜成行须臾排马还私第一片闲庭锁夕阳
　　　　后省紫薇花
任希夷
清晓开轩俯凤池小山经雨石增辉琉璃叶底珊瑚干立出池边是紫薇
　　　枢属
　　　　西府直舍盆池种莲二首
杨万里
飞空天镜堕莓苔玉井移莲旋旋栽坐看一花随手长挨开半叶出头来稍添菱荇相萦带便有龟鱼数往回剩欲绕池三两（上一下巾）数声排马苦相催
西府寒泉汲十寻深浇浅洒碧森森高花已照红妆镜小（□含）新抽紫玉簪钿破尚余新雨恨伞疏纔作半池阴西湖瘦得盆来大【音驮】 更伴诗人恐不禁
　　　御史台
　　　　台中听雪
洪咨夔
淅沥松厅夜空山一样声冰霜元自劲水月更添清衾薄难留梦窗虚易得明庭乌催奏墨未晓已先鸣
　　　秘书省
　　　　次洪迈馆中红梅韵
周必大
红罗亭深宫漏迟宫花四面谁得知【南唐苑中有红罗亭四而专植红梅见杂志】 蓬山移植自何世国色含酒纷满枝初疑太真欲起舞霓裳拂饰天然姿又如东家窥墙女施朱映粉尢相宜不然朝云頩薄怒自持似对襄王时须臾燕支着雨落整妆俯照含风漪游蜂戏蝶日采掇嗟尔何异氓之蚩提壶火急就公饮他日堕马空啼眉
　　　　次王十朋省中黄梅韵
同前
化工未幻酴（酉縻）菊先放缃梅伴群玉幽姿着意慕铅黄正色何必轻萼绿妆成自浅风味深对此宁辞食无肉可怜涪翁被渠恼中岁悔屏杯杓醁【省中黄梅在酴（酉縻）之侧黄鲁直戏荅王观复酴（酉縻）诗云谁将陶令黄金菊幻作酴（酉縻）白玉花】
　　　　赋木犀次韵三首
同前
前生定自为黄卷一念无如鱼蠹何今度全身散金粟芸香从此不须多
晓翻汗简困遮罗午对枯枰辄烛柯天遣幽香一唤起醒然顿作出瓶鹅
怪底花开已两回先生儤直未衔杯苦犹不领渠侬意犹向阶前一再开
　　　　次韵着庭缃梅
同前
茧黄织就费天机付与园林晚出枝东观奇童承诏后南昌故尉欲仙时芳心向日重重展清馥因风细细知诗老品题犹误在红梅未是独开迟
　　　　秘阁曝书二首
周紫芝
芸香时近暴书筵缥帙缃囊得纵观不是
圣朝修故事岂知藏室有清官
香罗翦帕金描凤红字排方玉作签身到蓬山瞻御墨眼惊奎宿射珠帘
　　　　题吴说石渠大字
同前
中郎往昔游鸿都眼见帚垩心成书乃知隶法亦天授后世岂复斯人徒周王百度新复古道家山是图书府吴侯妙翰绝古今高榜横空近风雨大字三尺古所难细书不要乌丝栏四（足虒）自扶半边石两翮忽举空中鸾知君似是文中虎便恐声名传　帝所借令头白下凌云寄语韦郎耐辛苦
　　　　和高似孙省中雪
洪咨夔
升平见一斑未腊得三雪天开银色界人立水晶阙小团醉后煮清梦梅边说莫道石渠春不似山阴月
　　　　省中次韵
同前
东风婉娩燕来双　禁漏无声万绿香宝鸭炷云朝　太紫玉蜍挹露校铅黄圣贤不断千年脉宇宙长存一点光老鹤也知虚静好夜深踏月上修廊
　　　院辖
　　　　检院即事
任希夷
禁路风清飞蚤鸦官卑难望　紫宸衙了无公事钩帘坐一本冬青落细花
　　　　摄鼓院
同前
分曹正在壁门东兼假犹惭两院通谏鼓无声谁讼枉匦函有疏为平戎柳分　御路晓烟碧花遶宫墙初日红退食心闲了无补西风吹影鬓如蓬
　　　　左藏西庑下纸合负暄戏题【并序】 
杨万里
左帑火禁清寒非人闲有也而库官孔仲石段季承史伯载心匠天巧创一火合不薪不炭暖亦非人闲有予以小旸谷名之且赋绝句
水衡仙客住冰天雪啮风餐更禁烟不是移来小旸谷老夫冻折两诗肩
　　　贡院
　　　　礼闱奏号毕呈天官侍郎
任希夷
奉　诏程文阅四旬纷来万卷日横陈怜渠灯火勤三岁恼我帘帷度一春胜日莺花辜乐事它年桃李识何人遥知吏部寻春遍红紫芳菲得句新
　　　　省闱试士
洪咨夔
东风席帽快行催浑为
天家造士来捧　诏九霄云气湿分题五色日华开拣金沙里须精鉴脱颖囊中尽异材容受直言
天子圣好听胪唱响春雷
　　　　上已铨闱董试二首
同前
天气年年只么新官忙不似旧闲身油车画舫西湖闹可惜埋头典却春
柳暗鸦娇日正长笔头风雨响修廊一帘芳碧双蝴蝶也解寻人姓字香
　　　宫观
　　　　冬祠太一六言四首
范成大
三一旧传神贶十神今济时艰愿挽灵旗北指为君直捣阴山
月色胧明碧瓦蜡烟浮动黄帘冈骑（风炎）轮欲下一天飞霰纤纤
云木栖乌未动风庭警鹤先鸣残夜百灵夙驾人闲鼻息雷惊
行道羽衣缥眇卷班玉佩玲珑回首金铺兽面步虚声在天风
　　　　太乙宫迎　驾
任希夷
侵夕犹烦雨洒尘　銮舆纔御霁光分　龙颜喜动　双黄伞花帽装成五采云　清跸一声天下喜箫韶九奏世闲闻侍臣扈从沽天宴亲举　尧觞更一欣
　　　　太一宫斋祭
洪咨夔
宝钥轰霄启玉晨风恬雪霁净无尘东皇太一紫坛晓世界大千青陆春藜杖流光环佩集锋旗敛影豆笾陈乐歌须仗甘泉笔斧藻　天家泰道新
　　　　太一宫后武林山
楼钥
易君求赋武林山日困尘劳无暂闲我求挂冠欲归去念此诗债须当还武林山出武林水灵隐后山无乃是此山亦复用此名细考其来真有以天目两乳对钱塘一山环湖万龙翔扶舆磅礡拥王气　皇居壮丽环宫墙湖阴一峰如怒猊势临城北尢瑰奇吴越大作缁黄庐为穿百井以厌之从来有龙必有珠此虽培塿千山余　中兴南渡为行都崇列　厚庙太一庐曾因祠事来登眺阛阓尘中有圆峤熏风时来洗袢暑绿树阴阴隐残照我得暂来犹醒心羡君清福住年深长安信美非吾土倦翼惟思归故林
　　　　延祥观后山亭
周紫芝
附山结真祠朱门照湖水湖流入中池秀色归净机风帘邃旌幢神卫森剑履清芬宿华殿瑞雾蒙玉扆髣佛怀　神京想象轮奂美祈年开新宫祝厘奉　天子良辰复难会岁暮得斯喜况乃清樾中飞楼见千里云车傥可乘吾事兹已矣便当赋远游未可回屐齿
　　　　四圣观凉堂
高似孙
水明一色抱神州雨压轻尘不敢浮山北山南人唤酒春前春后客凭楼射熊馆暗花扶　扆下鹄池深柳拂舟白首都人能道旧
君王曾奉
上皇游
　　　苑囿
　　　　驾幸聚景园
杨万里
帝心忧麦复忧桑一念通天转雨旸五色日华销积霭三春花草殿余芳黄云暖照　天颜喜红药浓熏　禁（上竹下御）香见说都人争出郭欢声舞倦万垂杨
　　　　玉津园饯魏王
胡铨
饯行朱邸　帝城春随例颠忙宴玉津报国独劳千一虑钧天同听十三人金卮宣劝
君恩重花露湔愁醉梦真却忆故山猿鹤在便思投劾乞其身
　　　　聚景园宴集
任希夷
晚排　阊阖披云雾身蹑仙踪游　禁宇始知　天上自清凉不信人闲有炎暑庭前青松笙竽声望处红蕖锦绣云月卿领客意缱绻冰盘照坐光缤纷熏堂尽却蒲葵扇瑶阶细展桃枝簟加笾新采波上菱如珠更剥盘中芡老罢惭无翰墨功臭味喜入芝兰丛二妙不偕阿凤至四老但许商山同明当入直须随仗夕阳未下催归桨重城街鼓已冬冬举头桂魄层霄上
　　　　宴玉津园江楼七首
同前
风静潮痕减江空夕照多星星波上艇隐隐岸边莎
风光连　北阙景物傍西湖禁（上竹下御）涛江上兹楼天下无
虚斋留　御榻小径近层崖再拜观　奎画浑疑侍 玉阶
参天宫柏翠布地禁花红台沼如文囿规摹有汴风
浙江天阙下波恶祖龙知在汉如西渭于周比右伊
翼翼瞻　斋殿深严步苑廊三人俱汉杰一老玷周行
柳花驰道雪樱子上林红留得青春住从教白发翁
　　　　舟过御园二首
陆游
圣主忧民罢露台春风别苑昼常开尽除曼衍鱼龙戏不禁刍荛雉兔来水鸟避人横翠霭宫花经雨委苍苔残年自喜身强健又作清都梦一回
水殿西头起砌台绿杨闹处杏花开箫韶本与人同乐　羽卫纔闻岁一来鹢首波生涵藻荇金铺雨后上莓苔远臣侍　宴应无日目断　尧云到晚回
　　　　聚景园
高似孙
翠华不向苑中来可是年年惜露台水际春风寒漠漠官梅却作野梅开
咸淳临安志卷之十六 
　志〔一〕
　　图
　　　府治图
(见图)
 
　　　九县总图
(见图)
 
　　　余杭县图
(见图)
 
　　　临安县图
(见图)
 
　　　于潜县图
(见图)
 
　　　富阳县图
(见图)
 
　　　新城县图
(见图)
 
　　　盐官县图
(见图)
 
　　　昌化县图
(见图)
　　疆域一
　　　叙
天地气运视帝王作兴杭昔属扬扬之山薮川浸职方氏特举其凡耳杭虽以禹得名弗录也当春秋时是为越竟犹未与檇李并书于经郡于嬴国于汉历吴晋宋齐梁俱以县隶版图陈隋至唐以钱塘余杭名郡若州闲又为使所治浸显矣端倪呈露有龙飞凤舞之象焉旷岁滋久尚虚厥符迨于五季钱氏崛兴其闲乘屡战之兵力尽有十四州之地卒能世守臣节归于我
宋夫天之所胙必假手于世之豪桀使崎岖自立于危乱之中保竟民以待
有德然后
大圣徐起而收之休养生息遹开
中兴越至
今兹天运日以新地气日以厚所以翼我丕丕基者方来而未艾呜呼此岂人力也哉叙疆域
　　　吴越考
杭地本属吴属越诸家为说不同以为属吴者晏元献公类要　皇朝郡县志及　乾道旧志皆然而不着其说惟　淳佑志引吴越春秋所载越王句践入臣于吴群臣送至浙江临水祖道又载吴王夫差为越所败而走止秦余杭山又史记楚威王伐越尽取故吴地至浙江遂谓吴越必以浙江为分界以为属越者杜佑通典欧阳忞舆地广记皆云春秋时属越越败属吴东阳王象之本其说谓钱塘旧为越自夫差败越地始入吴虽皆知为越地而未知分界所在惟太平寰宇记引吴地记云越国西北界至御儿【即檇李今嘉兴府崇德县有御儿乡有水名语水语与御通】 则是吴越以御儿为分界二说各有所据今精考之当以后说为是春秋鲁定公十四年五月于越败吴于檇李杜预注云嘉兴县南檇李城又史记世家阖闾十九年伐越句践迎击之檇李贾逵注云檇李越地据此则檇李以南皆为越境杭在其中矣此杭为越地一也吴越春秋句践既臣于吴夫差赐之书增其封东至句甬西至檇李南至姑末北至平原【越绝书作武原云今海盐】 纵横八百余里且谓越本兴国千里吾虽封之未尽其国则是所封之地皆越故疆又越绝书越地记云语儿乡故越界本名就李【即檇李】 吴疆越地以为战地至柴辟亭
吴地记云柴辟亭到语儿就李吴侵以为战地则吴越疆界尢极明白此杭为越地二也若　淳佑志所引三说皆有可辩论者其一谓越群臣祖句践于浙江则是吴越以浙江为界殊不知是时句践方保栖会稽之山浙江以西皆为吴有宜其祖道止于江滨况又未尝曰送之境上耶其一谓夫差走余杭山则余杭在吴之境内殊不知吴自有秦余杭山姑苏志云阳山又名秦余杭山在长洲西北三十里夫差栖于此死因葬焉至今号夫差墓又越绝书吴地传云秦余杭山去毗陵县五十里有湖水近太湖今余杭去长洲太湖远甚岂可以名之偶同强合为一且越在东南吴在西北吴王不西北走苏常而反东南走余杭必无此理其一谓楚伐越尽取故吴地至浙江则浙江之西乃吴地殊不知此句自是两义所谓故吴地者言越故取于吴者也所谓至浙江者言并越元有之地而尽取之也岂可概以为故吴地乎皇极经世以其辞不别白故于楚灭越尽取其地之下书曰东开地至浙江则是浙江以西本非吴境乃楚因越地而开者也合是三说则前志之误可以涣【然无疑矣】
　　　古今郡县表
世纪 郡 
唐虞 扬州【 淮海惟扬州今杭地属焉】  　 　 
夏禹 余杭【 会诸侯于江南至此舍杭登陆因以为名】  　  
少康 越【 封庶子无余于越以主禹祠杭地属焉】  　 　 
敬王 吴【 吴王夫差击越败之句践保栖于会稽杭地属吴】  　 　 
　 　越【 越王句践自吴归国夫差封以地西至于檇李吴越春秋杭地属越】  　 　 
显王 楚【 楚威王伐越杀王无强尽取故吴地至浙江杭地属楚】  　 　 
秦始皇 会稽郡【 二十五年王翦定越以其地为会稽郡史记杭地属焉】 汉高祖 荆王国【 六年立刘贾为荆王兼有吴地杭属焉】 吴王国【 十二年即故荆地立濞为吴王杭属焉】 景帝 复为会稽郡【 三年削吴会稽郡濞反诛置郡如故】  
顺帝 吴郡【 永建四年分会稽为吴郡杭属焉】   
三国吴 分置东安郡【 治富春】【黄武五年】 罢东安郡【 七年三月】分置吴兴郡【 宝鼎元年】 吴国【 太康十年以皇子晏为吴王】   东晋成帝 吴国【咸和元年以皇弟岳为吴王】 　    
梁简文帝 置吴州【 太清三年七月以吴郡置吴州】 省吴州【 大宝元年二月省吴州如先为郡】  
后主 置钱唐郡【 正明元年割扬州吴郡置吴州割钱唐为郡属焉】  
隋文帝 废钱唐郡置杭州 
炀帝 改杭州为余杭郡【 大业三年】 
唐高祖 改余杭郡复为杭州【 武德四年平李子通后】 以于潜县置潜州【 武德七年】 废潜州【 八年】 
太宗 江南道【 杭属焉】【正观元年】  
元宗 分江南东道【 杭属焉】【开元二十一年】 改为余杭郡【 天宝元年】  
肃宗 复为杭州【 至德二载十二月复诸州名】  
德宗 赐号镇海军【 建中二年】  
五代梁 吴越王国 
皇朝太宗皇帝 吴越王纳土【 太平兴国三年】 置顺化军【 治临安县】【同年】废顺化军【 五年】 改镇海军为宁海军【 淳化五年】分天下为十八路杭隶两浙   
神宗皇帝　分浙东西两路杭属西路十月复合【 熙宁七年】 复分浙东西为两路【 九年】 
高宗皇帝 车驾驻跸杭州【 详见行在所录】升杭州为临安府【 建炎三年七月】 
世纪 　　县
秦始皇　钱唐【 隶会稽郡三十七年出游至钱唐临浙江】余杭【 隶会稽郡三十七年出游将上会稽经此立为县】富春【 隶会稽郡】 海盐【 隶会稽郡】
武帝　　于朁【 隶丹阳郡】 
平帝 　 钱唐【更名泉亭】 余杭【更名进睦】 海盐【更名展武】 富春【更名诛岁】  
东汉光武 省钱唐 
顺帝　　海盐余杭富春【 隶吴郡(东汉郡国志)】
献帝　　置临水县【 建安十六年分余杭县置】 
三国吴　置新城县废新城县【 并桐庐】 余杭临水于潜【 隶吴兴郡】 
西晋武帝　更名临水县为临安【 太康元年(宋书)】 
东晋成帝　复置新城县【 咸和九年宋志】 
武帝　更名富春县曰富阳【 避简文郑太后讳】 
陈武帝　盐官割隶海宁郡【 永定二年置海宁郡】 
隋文帝　省新城县【 并入钱唐】以武康县隶杭州 
炀帝　钱唐　富阳余杭　于潜盐官　武康【 隶余杭郡】 
唐高祖　武康县改隶湖州　省盐官县并入钱塘　省新城县并入富阳　置临水县【 并武德七年】 省临水县　复置于潜县【 并八年】
太宗　复置盐官县【 正观四年】 
高宗　复置新城县【 永淳元年】 
中宗　置紫溪县【 析于潜县置】【垂拱二年】 复置临安县【 析于潜余杭地以故临水城置】【四年】 改紫溪县为武隆　复为紫溪县　析紫溪置武隆县【 并万岁通天元年】 省武隆县并入紫溪【 圣历三年】　复置武隆县【 长安四年】 改武隆为唐山县【 神龙元年】 
代宗　省武隆紫溪二县【 大历二年】 
穆宗　复置唐山县【 长庆初】 
五代梁　改新城县为新登【 避梁太祖父讳】【开平元年】 改临安县为安国【 二年】 改唐山县为金昌【 乾道志四年淳佑志三年】 置钱江县【 钱氏析钱塘盐官地置】【龙德二年】 
后唐　改金昌县复为唐山【 淳佑志同光初】 
石晋　改唐山县曰横山　改横山县曰吴昌【 并乾道志】 
皇朝太宗皇帝　改安国县复为临安【 淳佑志】 改钱江县为仁和　改新登县复为新城【 太平兴国三年】 改吴昌县为昌化【 四年】复置临安县【 五年】 置南新县【 淳化六年】置南新县【 淳化六年】  
神宗皇帝　废南新县为镇【 隶新城】【熙宁五年】
世纪 　考证
夏禹　【 郡国志寰宇记　皇朝郡县志皆云杭因禹得名且谓山顶有石穴相传禹维舟处又谓本禹杭俗讹禹为余】  
周襄王【 或谓城余杭在襄王时引越绝书为据今考本书记吴地云余杭城者襄王时神女所葬则是元有此城非始于襄王况吴地别有秦余杭山襄王亦未必周天王今不录】秦始皇【 或谓前此一百十三年楚既灭越安得至是复有越地今考史记无强灭后诸族子或为王或为君滨于江南海上朝服于楚所以皇极经世亦谓楚灭越开地至浙江盖楚所灭者浙江以西之越其处于浙江之东者至秦而后尽定耳】【东汉朱隽封钱唐侯注引钱唐记云郡议曹华信作唐以捍海潮募人致土石一斛与钱一千遂名曰钱唐太平寰宇记元和郡县志同按秦置会稽郡为县二十六钱唐居其一始皇东游已至此岂待华信而后名唐字本不从土旧志引诗曰中唐有甓释云唐途也至唐时始加土后人遂因之】【史记始皇临浙江水波恶乃西百二十里从狭中渡徐广注曰盖在余杭也元和郡县志引吴兴记乃又谓始皇舍舟杭于此因以为名则不然盖因留杭而名其地则禹也因地名而置为县则秦也何必又为始皇舍舟之说】【西汉地理志秦会稽郡有海盐县注云故武原乡有盐官舆地广记云吴王濞煮海为盐在此有盐官两汉志但有海盐县晋宋志乃有海盐盐官两县见得盐官之置当在吴时今嘉兴海盐与此接境必置县之初析海盐为之以其地有盐官故因以名县(盐官如铜官铁官之类)】 
武帝　【 西汉地理志隶丹阳郡按丹阳所隶诸县盖今升润宣歙之境于潜昌化二邑实与宣歙接壤而近(于潜析置昌化)但不知置县始于何时地理志丹阳郡注云故鄣郡武帝元封二年更名丹阳刘敞曰秦无鄣郡武帝以故鄣地为丹阳郡今姑附书于武帝之下潜字本作朁师古注音潜东汉郡国志始加水作潜以后诸史皆同隋地理志作□按西汉志□属庐江郡晋灼注音潜盖隋史误书但东汉庐江郡之□却作潜缘二音皆同故二史互误】 
平帝　【 本纪元始四年更十二州名分界郡国所属罢置改易史不能纪四县更名当在此时】 
东汉光武【 东汉郡国志所载会稽吴郡诸城与前地理志合独不载钱唐范序云凡前志有县名今所不载者皆世祖所并省按世祖纪建武六年并省四百余县此盖其一也后百五十年灵帝光和二年封朱隽为钱唐侯钱唐之名至此再见第未知复于何时史无所考】
顺帝　【 时阳羡周嘉上书以县远赴会至难求分置遂分浙江以西为吴郡而会稽还治山阴又三国志虞翻传附注会稽典录载书佐朱育对太守濮阳兴谓会稽治吴元鼎五年除东越因以其地为治并属于此今考前汉纪志元鼎六年东粤王余善反元封元年粤人杀余善以其众降诏迁其民江淮而虚其地则朱育之说误矣盖自永建析为两郡吴与会稽始以浙江东西为分界】 
献帝　【 时孙权为徐州牧吴郡余杭民郎稚合宗为盗至数千人贺齐讨平之表言分余杭为临水县】 
三国吴【 案三国吴书全琮传丹阳吴会小民复为寇贼攻没属县分三郡险地为东安郡琮领太守寻召还罢东安郡又吴主权传黄武五年分三郡恶地十县置东安郡则是东安止三郡中之十县但县名无可考今姑据吴录所载治富春故书于此】【据宋书郡国志新城令浙江西南名柏溪吴立为新城县后并桐庐晋太康地志无张勃云晋末立疑是太康末立寻复省也今考晋地理志平吴之后分改郡县内吴郡十一县无新城有桐庐见得新城在吴时已省但废置岁月皆无可考　淳佑志乃直以宋书疑词为据又书云太康末复立寻省恐未安】【吴主皓诏曰今吴郡阳羡永安余杭临水及丹阳故鄣安吉原乡于潜诸县地势水流之便悉注乌程既宜立郡以镇山越且以藩卫明陵奉承大祭不亦可乎其亟分此九县为吴兴郡治乌程按吴兴郡治乌程非杭州境以所分九县杭居其三故书于此】 
陈武帝　【 本纪割吴郡盐官海盐前京三县置海宁郡属扬州】
隋文帝　【 隋志注平陈废钱唐郡并所领新城入钱唐县唐志注又云武德七年省新城县入富阳平陈在开皇九年至武德七年凡三十六年中闲必有复置新城县岁月而隋唐纪志皆无所考淳佑志书云大业十四年置按大业十三年已改为义宁即无十四年姑阙之以俟博考】【 吴分乌程余杭立永安县晋太康元年更名宋志隋平陈废仁寿二年复隋志】
唐高祖　【 据宋志晋太康元年更名临水县为临安唐志武德七年又书置临水县中闲必有废省岁月　乾道志云随开皇九年废钱唐郡置杭州省并新城临安县　淳佑志亦云隋废今考历代史志齐尚有临安县隶吴兴郡隋已不载但于余杭郡钱唐之下注云旧置钱唐郡平陈废郡并所领新城县入而不言临安恐悬废必在梁陈之闲正史既无可考不敢以旧志为据姑阙之】 
中宗　【 淳佑志书垂拱二年始置紫溪县万岁通天元年改为武隆圣历元年正月改武崇神龙元年三月改唐山按唐地理志即无武崇之名其闲更改节次亦多不同今一以唐志为据次第书之】 
元宗　【 此据　乾道　淳佑二志所书今考之唐地理志江南东道凡十九郡内常睦处福四郡皆载天宝元年更名而此在十五郡不书之列但唐本纪及通鉴皆于天宝元年总书改州为郡疑当时诸州例改杭亦预焉】 
皇朝太宗皇帝　【 本严州分水县东境唐宝应置为昭德县大历并入分水县梁正明四年以民户之请隶安国县即临安皇朝干德闲即其地置场催科名曰南新至是升为县】 
高宗皇帝　【 系年录书升府在七月辛卯　国朝会要在十二月三日旧志援会要为据又以十二月为十一月今考系年录闰八月壬辰监都进奏院周元曜奉】【艺祖以下神位九室往临安十月癸未　上至临安府自闰八月已有临安之名见得会要及旧志所书必误】
咸淳临安志卷之十七
　志〔二〕
　　疆域二
　　　郡县境
　　　　唐元和郡县志　李吉甫
州境东西五百五十四里
南北八十九里
八到
西北至上都【唐上都长安也】 三千四百里
西北至东都二千五百四十里
西南至睦州【今建德府】 三百一十五里
东南取浙江至越州【今绍兴府】 一百三十里
西至歙州【今徽州】 四百七十里
西北至宣州【今宁国府】 四百九十六里
东北至浙江入海处约一百里
北至苏州【今平江府】 三百七十里【唐不置秀州故无秀州一至】
　　　　皇朝太平寰宇记　乐史
州境东西六百一十七里
南北九十九里
四至八到
东北至东京二千八十里
西北至西京二千五百里
西北至长安三千四百里
东至苏州【今平江府】 三百九十里
南至越州【今绍兴府】 一百三十里
北至湖州【今安吉州】 一百九十里
西至歙州【今徽州】 四百七十九里
东南至思俗山至越州【今绍兴府】 总一百七十里又云渡浙江一百三十里
西南至睦州【先改严州今建德府】 三百一十五里
西北至宣州【今宁国府】 四百九十六里
东北至苏州【今平江府】 三百六十九里
东北浙江入海处一百里【或谓寰宇志是唐以来所编而乐史特因之故亦无秀州一至】
　　　　元丰九域志　王存
东至本州岛界三百二十九里自界首至秀州【今嘉兴府】 一百二十里
西至本州岛界三百三十八里自界首至歙州【今徽州】 一百二十里
南至本州岛界三十四里自界首至越州【今绍兴府】 九十里
北至本州岛界六十五里自界首至湖州【今安吉州】 九十里
东南至本州岛界三十六里自界首至越州【今绍兴府】 一百三十五里
西南至本州岛界一百六十四里自界首至睦州【今建德府】 一百五十一里
东北至本州岛界一百一十六里自界首至秀州【今嘉兴府】 一十里
西北至本州岛界二百五十里自界首至宣州【今宁国府】 二百三十七里
　　　　皇朝郡县志　范子长
府境东西六百六十七里
南北九十九里
四至八到
东至嘉兴府二百四十九里
西至徽州三百三十三里
南至绍兴府一百二十六里
北至安吉州一百六十二里
东南至绍兴府一百七十一里
西南至建德府二百七十四里
东北至嘉兴府一百九十里
西北至宁国府四百八里
郡境
东西六百六十七里一百三十六步
南北九十九里三十三步
陆路
西至昱岭二百四十三里入徽州界
北至导堆五十四里入安吉州界
东北至七里店九十三里入嘉兴府界
西北至千秋岭一百九十八里入宁国府界
南至白铺一百五十三里入建德府界
水路
东至浙江沿海郭沥港一百二十九里入嘉兴府界
南至浙江中流三十六里入绍兴府界【 寰宇记云渡浙江一百二十里】 
北至下塘大港五十四里入安吉州界
东北至上塘运河九十三里入嘉兴府界
东南至浙江中流三十六里八绍兴府界
西南自浙江入溪至白峰一百五十三里入建德府界
　　　　钱塘县　望　【绍兴二十七年　诏依两赤例堂除京朝官任满与升擢】 
在城府治北四里【水路五里】 东西三十二里南北七十五里
东至仁和县以巿心大街为界一里
南至绍兴府萧山县以浙江中流为界二十五里
西至余杭县以西溪闲林酒库为界三十一里
北至安吉州武康县以狗头岭为界五十里
东南至绍兴府萧山县以浙江中流为界三十六里
西南至富阳县以社井为界五十五里
东北至安吉州德清县界以奉口溪导堆为界五十四里
西北至余杭县以双牌为界四十里
　　　　仁和县　望　【绍兴二十七年　诏依两赤例堂除京朝官任满与升擢】 
在城府治北九里【水路七里】 东西六十一里二百步南北八十四里
东至盐官县以上舍泾为界六十里
西至钱塘县以四姑桥河流为界一里
南至绍兴府萧山县以浙江中流为界三十里
北至安吉州德清县以奉口溪导堆为界五十四里
东南至盐官县以赭山石桥为界六十里
西南至钱塘县以后洋街路口为界三里
东北至安吉州德清县以博陆村为界八十里
西北至钱塘县以斜桥中流为界三里
陆路
东至上舍泾抵盐官县界七十里
北至奉口导堆抵安吉州德清县界五十四里
东南至赭山石桥抵盐官县界六十六里
水路
东沿运河至上舍泾港抵盐官县界七十里
北沿下塘河至奉口溪导堆抵安吉州德清县界五十四里
东北自江涨桥沿下塘河至博陆村抵安吉州德清县界八十八里
东南沿汤村塘至赭山石桥抵盐官县七十里
　　　　余杭县　望
在府城西四十五里【水路同】 东西三十六里南北八十里
东至钱塘县以闲林为界一十八里
西至临安县以杜坞石桥为界一十八里
南至富阳县以牛窦岭为界二十九里
北至安吉州武康县以白茆山为界五十一里
东南至钱塘县以双牌为界一十八里
西南至富阳县以顾望山为界二十里
东北至钱塘县以石濑为界二十六里
西北至安吉州安吉县以独松岭为界九十里
陆路
东至府城四十五里
西至临安县城四十五里
南至富阳县城四十五里
北至安吉州安吉县城一百三十五里
水路
东自里河至本府四十五里
西至临安县大溪【乃天目山水源】 至本县四十五里
东自本县至安吉州德清县大溪九十里
　　　　临安县　望
在府治西九十里【水路七十里河在二十里外】 东西五十八里南北七十六里
东至余杭县以灵凤乡杜坞村为界一十八里
西至于潜县以凤亭乡横塘塍为界三十里
南至新城县以凤翥乡葱坑为界四十五里
北至安吉州安吉县以大云乡合上村为界五十里
东南至余杭县以平东乡由拳岭为界三十里
东北至余杭县以庆云乡进贤村为界二十里
西南至新城县以凤亭乡釜岭为界三十里
西北至安吉州安吉县以大云乡（山奥）岭为界六十里
陆路
东至余杭县城六十三里
西至于潜县城九十里
南至新城县城一百一十五里
北至安吉州安吉县城一百八十里
水路
南溪发源于于潜天目山东流入县四十五里又东入余杭县界二十八里
　　　　于潜县　紧
在府治西二百三里四十三步东西六十七里南北一百一十里
东至临安县以横塘塍为界三十里
西至昌化县以新兴村为界二十五里
南至严州【今建德府】 分水县以印渚村为界五十七里
北至宁国府宁国县以千秋岭为界五十五里
东南至新城县以马岭为界七十五里
西南至昌化县以钱村为界二十八里
东北至临安县以太清宫南溪为界四十八里
西北至宁国府宁国县以桐岭为界七十里
陆路
东南至临安县界四十五里
西至昌化县界二十五里
南至严州【今建德府】 分水县界五十七里
北至宁国府宁国县界五十五里
水路
浮溪发源于天目山至县郭七十里入严州【今建德府】 桐庐县界
　　　　富阳县　紧
在府治西南七十三里东西五十八里南北一百三十八里
东至钱塘县以湖塘山为界二十五里
西至新城县以分派岘为界二十五里
南至绍兴府诸暨县以夹岩山为界一百十里
北至余杭县以顾望岘为界二十八里
东南至绍兴府萧山县以黄岘为界六十九里
西南至婺州浦江以永乐里为界一百八十里
东北至钱塘县以犊岘为界四十二里
西北至临安县以顷山为界三十五里
陆路
东入钱塘县界二十五里
西入新城县界二十五里
南入绍兴府诸暨县界一百一十里
北入余杭县界二十八里
水路
浙江在县之南东入钱塘县界二十五里西入新城县界六十四里
　　　　新城县　上
在府治西南一百三十三里【水路一百七十里】 东西九十五里南北九十里
东至富阳县以众圃双牌为界二十里
西至于潜县以宝福山为界七十五里
南至严州【今建德府】 桐庐县以小白峰山为界二十五里
北至临安县以釜岭为界七十里
东南至富阳县以深浦村为界二十一里
西南至严州【今建德府】 分水县以桐岘为界三十五里
东北至临安府以吴村为界二十五里
西北至于潜县以浮云岭为界七十七里
陆路
自富春门至富阳县四十五里至余杭县九十里
自桐江门至桐庐县四十五里
自新镇门至临安县九十里
水路
自县溪步东南至大江二十里
　　　　盐官县　上
在府治东一百二十九里东西一百三十里二百步南北七十里二百一十步
东至嘉兴府海盐县以金牛山为界八十三里
西至仁和县以上舍泾为界四十七里二百步
南至绍兴府萧山县以浙江中流为界四十里二百步
北至嘉兴府崇德县以白塔为界三十里十步
东南至绍兴府余姚县以石碁山为界六十里一百二十步
西南至绍兴府萧山县自赭山入浙江中流为界五十四里二百步
东北至嘉兴府海盐县以横湖为界七十八里
西北至安吉州德清县以大麻堰为界五十八里一百五十步
陆路
西北至义亭驿二十五里
西至仁和县界二十五里
水路
东至嘉兴府海盐县界八十三里
东北至大麻堰入安吉州德清县界二十三里
　　　　昌化县　中
在府治西二百四十八里三十步东西一百二十里南北一百四十里
东至于潜县以芦岭为界一十里
西至徽州歙县以昱岭为界九十七里
南至严州【今建德府】 淳安县以黄坑为界七十里
北至宁国府宁国县以千顷山为界七十里
东南至于潜县以金鸡岭为界一十五里
西南至严州【今建德府】 淳安县以沈岭为界七十里
东北至宁国府宁国县以千秋岭为界六十里
西北至徽州绩溪县以（石龙）崆为界八十里
陆路
东去于潜县城三十五里
西去徽州歙县城二百七里二百四十三步
南去严州【今建德府】 淳安县城一百八十里
北去宁国府宁国县城一百八十里
咸淳临安志卷之十八
　志〔三〕
　　疆域三
　　　星土日辰
　　　　分埜为星纪
周礼保章氏以星土辨九州岛之地所封封域皆有分星以观妖祥郑注星纪吴越也
史记越之亡荧惑守斗
越绝书伍子胥对吴王阖庐曰虹蜺牵牛其异女黄气在上青黑于下日月光明历南斗吴越为邻同俗并土
前汉天文志斗江湖牵牛婺女扬州　又地理志吴地斗分埜也今之会稽九江丹阳豫章庐江广陵六安临淮尽吴分也奥地牵牛婺女之分埜也今之苍梧郁林合浦交趾九真南海日南皆粤分也
后汉律历志注蔡邕月令章句云自斗六度至须女二度谓之星纪之次越之分野
后汉郡国志注帝王世记云自斗十一度至婺女七度曰星纪之次斗建在子吴越分野
晋天文志魏太史令陈卓言郡国所入宿度自南斗十二度至须女七度为星纪吴越之分野属扬州注云费直起斗十度蔡邕起斗六度又云陈卓范蠡鬼谷张良诸葛亮谯周京房张衡并云斗牵牛须女吴越扬州内会稽入牛一度苻坚欲谋南寇石越曰今岁星镇斗牛福德在焉苻融曰岁镇斗牛吴越之福
隋志自斗十二度至须女七度为星纪于辰在丑为吴越分野
唐天文志星纪得云汉下流百川归焉故其分野自南河下流穷南纪之曲东南负海为星纪
又曰南斗牵牛星纪也丑初起南斗九度余千四十二杪十二太中南斗二十四度终女四度逾南河得会稽涉越门讫南海为星纪之分古吴越及东南百越之国南斗在云汉下流当淮海闲为吴分牵牛去南河浸远自豫章迄会稽南踰岭徼为越分【按班固取三统历十二次配十二野其说虽详然未及度数至魏陈卓取费直等说然后分画起某度至某度及唐一行两戒之说分南北河及胡越门以云汉纪之则其术详矣然唐晋二史所指吴越度数亦有少异盖干象推迁前后有差殊耳】 
国史两浙路当天文南斗须女之分
　　　　日为丁
史记天官书丙丁江淮海岱【谓此日天文有异其占在吴越】 
后汉天文志注丁巳为吴郡会稽【详见后】
　　　　辰为丑〔或曰巳或曰戌〕
后汉郡国志吴越其辰在丑
晋天文志吴越于辰在丑【隋志同】 又日蚀占云太康元年正月己丑朔五色气贯日占曰丑为斗牛主吴越
前汉天文志戌吴越
后汉天文志注引星经云斗玉衡第六星主扬州常以五巳日候之丁巳为吴郡会稽【谓此日占斗星之色】
　　　　五星为火
史记天官书吴楚之疆候在荧惑占于鸟衡【汉志同】 
后汉天文志注引星经云荧惑主霍山扬荆交州
唐天文志星纪鹑尾以负南海【本志云负者以其在云汉之阴也】 其神主于衡山荧惑位焉
　　　城郭
隋杨素刱周回三十六里九十步【九域志】 唐昭宗景福二年钱镠发民夫二十万及十三都军士筑罗城周七十里【资治通鉴】 
城东
便门
候潮门
保安门【旧名小堰门】 
新门
崇新门【俗呼荐桥门】 
东青门【俗呼菜巿门】 
艮山门
城西
钱湖门
清波门【俗呼暗门】 
丰豫门【旧名涌金门】 
钱塘门
城南
嘉会门
城北
余杭门【俗呼北关门】 
水门
保安门
南水门
北水门
天宗门
余杭门
据乾道志钱氏旧门南曰龙山东曰竹车南土北土保德北曰北关【今人家门首尚有青石枢相对】 西曰涵水西关【在雷峰塔下】 城中又有门曰朝天门曰炭桥新门曰盐桥门今并废土人犹以门称惟朝天两土台尚存
　　　　余杭县
祥符志云旧县城在溪南周回六里二百步东汉熹平二年县令陈浑徙于溪北后复治于溪南后唐时号为清平军城　雍熙初再徙溪北周五百四十三丈高一丈三尺下广一丈五尺濠阔二丈五尺钱武肃王又修广之旧城今闲有存者城门四曰荣春湖光迎波永丰
周赧王城在县北三十六里高一丈五尺周回五里二十六步内有赧王庙周回三百步高一丈五尺旧传赧王南游所立史无是事今不可考
旧仓城在县东南二瑞安乐山上高二丈上广八尺下广二丈周回四里一百五十步唐永正五年刺史张纲奏置仓宇四十二闲天宝八载采访使奏置常平仓同在城内钱氏废仓建寺今名善法院仓址仍存
　　　　临安县
周回五百二十步池在东北
　　　　于潜县
祥符志云古城在县北二百四十步耆老相传隋开皇十三年越国公杨素筑今城周四百五十二步高一丈五尺厚五尺基厚一丈八尺濠阔一丈八尺深四尺
县东七里九十步有古城传云武德中置潜州所城高一丈五尺厚九尺基厚一丈八尺今地名城岭
紫溪废城在县南三十里潜川乡城后村
越王城在县东一十五里按阿顶山峰上有越王城夏后少康之后封于越其支庶或居于此城址犹在又名平越城下有平越村与皇甫岩相近
　　　　富阳县
周六百步高一丈濠阔一丈五尺旧传咸通十年县令赵讷修筑东安郡城在县北十八里黄武五年置周七百六十步今废旧志云郡守全琮筑
古城在荣国寺西北隅【即今永宁寺城】 周十二里高二丈一尺阔二丈有屋七百一十九闲楼十二闲五代时城在县东南钱氏以地偪江乃垒砖砾为之略存封邑
　　　　新城县
县因山为城周二千五百七十一步高二丈二尺大顺二年杜太师棱筑罗隐撰记有门四东曰熙春南曰太平西曰顺城北曰宁海又有富春新镇桐江祠堂西门
古城在县东南三步周回三百丈唐徐敬业起兵所筑【祥符旧志】
　　　　盐官县
城周四百六十步高二丈唐永徽六年筑濠阔五丈深四尺【祥符旧志】 
古城在县西北四十一里周六百步高八尺隋大业十三年筑今废【祥符旧志】
　　　　昌化县
周三百六十步濠阔一丈五尺【久废惟古木环城基】
　　　社稷
坛旧在嘉会门内今徙于城西一里小昭庆寺侧基濒湖闲圯于水　咸淳四年安抚潜说友筑坛壝而新之创斋宇庖屋等凡九楹周以石垣且甓路
文
记文【知仁和县郭应酉撰重建坛记　上莅祚之五年　制诏今户部侍郎潜公为京兆尹始谒群望又会中春有事于社稷礼成顾谓寮吏曰吾闻　元佑闲交忠苏公守兹土敬共明神工祝致告有北墉荅阴之义当时规置准古概可想见兹其处乎吏白坛旧在嘉会门内邦志逸所徙岁月意　绍兴驻跸初也公喟然曰今视昔宜愈益隆重顾藩拔埒荒宜木秃（垂夬）环视梵宫卓荦若有矜色先王示本之意隐矣其何以圭表四方于是戒有司庀其役仍旧贯为坛五坛皆三成各有壝风雨雷参焉不书尊社稷也北为斋庐五楹更衣牲庖门序垣甃百用俱修越秋（社去土改异）执事者更貌易观陟降齐愉谓是不可无纪则以属其从事郭应酉会以省觐去亡何辱用赤令拜堂下公命之不寘乃弗敢辞按古者天子有太社王社诸侯有国社侯社太社为天下报功王社为京师报功京师天子所自治之国也侯国则各以其分土蕃我王室嬴氏墟侯社为郡三十六京师为内史先王之典尽废汉兴都关中立汉社稷而又为公社犹有王社之遗意焉光武建太社稷于雒阳始命州县皆置太守令长侍祠自是先王为京师报功之礼始寄之典京师者而实古王社也且古所谓报功非曰相我穑事而已灾而类征而宜帅师而受脤罔不徼福于神我　朝南渡百年根本安固属者凶人产衅谋夫靡臧几使载芟良耜之颁不奏于豳今邦国都鄙下至二十五家之聚尚有尔土厥有干有年于兹邑壤耋衢（禾犀）饱嬉以歌关门积用大穰虽水旱亡所患位育固存乎人夫亦惟神之丕况而美报之道蔑以超于郡国反不逮焉丘之（亡）犹知殚出毕作一封人之事长吏莫之克祇则我　先皇帝与其　社稷臣再胙九土何其廑且勚也盖昔者公辨奸最早卒至燎原重感夫社稷之灵荫民罔极故汲汲焉急人所缓如此始公既释奠于先圣先师顾视黉舍旁风上雨则亟命葺之与是役也实相先后凡皆政之大本由是冉期之闲百尔施置靡不千祀其利疏三河六井以苏湫底治矼梁二百余所拓湖岸千余丈垫隘用亨代民赋为缗钱九十万有奇特未歇也官无敧署吏禄以时军食化殚为饶廪困槥亡务使人人获其所厥施无算校其赢犹能为公家储酟本凡五百万缗偿少府钱又什二焉夫以国常弛征巿不笼货禹甸周原汉上腴之殖非有加也亦惟　朝廷治平溉其根不抑耗其实而公之治又壹本于诚学盖与造化之功用二气之良能流行两闲钧一真实无妄之理故能使人顺赖其德若非土不立非谷不生是则公之有功京师固与社稷同其大噫社稷之为大也岂若彼幻教诡祠飞奇钩货者之诳而今小大庶邦皆有社稷往往此之不为顾彼之久行抑惑矣应酉丕式见德亦既敬止乃谂于公以书之牲石云】
　　　　钱塘县
在县西
　　　　仁和县
在旧治之西北
　　　　余杭县
旧在县西南二里　景德三年立后徙于县西门外五十步溪塘之北
　　　　临安县
在县西南一里　宝佑四年令王橚重修
　　　　于潜县
在县西百步瑞应坊内　政和二年令韩瓘修
　　　　富阳县
在县西一里二百步
记文【陈震撰百里地（目氐）子男得与彻侯通祀社稷有土有民必相原隰立坛壝示民以本春秋以祈以报齐齐其敬神依人而行故物无疵疠岁月平康上矣富春距县廨一里二百步旧有社稷坛四面平埜县令吕公昭亮始作亭绕以墙先是里正掌之漫无訾省旁穴土而版筑之覆以茨弗克御霖潦辄圮牧蓄得以为囿祭之日往遇雨则执事于亭下亭湫隘荐祼兴俯不度类亡具甚县大且剧吏拨烦不给岁时熟视漫为故常民忘其本始不可以训祀滋不虔神罔时歆岁仍不登乃丙子夏六月淫潦至垣复于土坛则尽夷水既退今令曾公至祠下顾瞻惕息属僚佐曰古者牺牲既成粢盛既洁祭祀以时然有旱干水溢则咎社稷今反是凶年将谁尢亟其新之则吾民未可以劳于以剔冗蠹会赢余经工度土相方辨位列为坛陛如礼若风雷雨附其坛于旁甃以砖主以石不屋所以受气也周（上一下巾）以垣悉瓦之齐明之日省牲之夕风雨不可无盖障会邑人更里祠给公帑易其财规为屋广狭中度宏敞轩豁巍然中峙向之亭化而为门旁达大逵表以外门揭以扁榜回环周密极其崇严洞洞属属如神在焉凡役于公者给庸巿于私者如其贾民不知有役也越十月甲子告成邑之耆耋杂然来观相与曰吾侪畴昔所见不称岂知善人之本于是乎在哉其自今兹是祷是祠岁无灾沴家有积仓舍是焉依始公之至适岁五月输赋亟甚请于州缓之既行施及旁县方民病于溺具舟（楫戈）载糗粻损米之价官偿其直籍水潦之田上其簿得蠲税为石者五千有奇大兴学校之废阙简民之秀者而自教之户乏藏镪官质其物不入息修明义役之法俾勿坏又为之道沟术缮津梁邑之西有桥最大（罕去干改木）年几颓公劝富室易之佐其费不以属吏人用不扰东走京事滨江多险且泥淖荦确负载惴栗尽护以石栏砌之得无恐曾未及期利民之事悉举其大社稷之祠系民事又大公方志于民其修废也固宜噫其知本矣推是以往庇民事业当又益大岂直一邑而已哉公名治凤字君辉晋江人大丞相鲁宣靖公之孙今宫宾枢相之弟其源流有自云】
　　　　新城县
在县西半里
　　　　盐官县
旧在县北二里今徙于县北一里半　政和二年令欧阳珣修筑
记文【欧阳珣记古者建国设都先立社稷其意以谓民非谷不食谷非土不生立其五土五稷之神而祀之示不忘本也考之成周司徒宗伯之官或设其壝或掌其礼其事可谓至详而临祀之时令执事者又有封人之职故每岁春秋祈报俎豆一设神必顾歆丰年之屡盖出于此仰惟　国家自扫除妖氛长民之官皆得修社稷之祀肆及主上聪明睿智灼见遐迩尚虑海邦山邑小大之吏务在于簿书期会罔知严祀以称吾重本事神之意故乃者　诏书增崇社稷之制列为图以颁焉盐官虽穷隘僻左而旧坛具存荒秽不治　诏下之日鸠工度材即其旧而新之社坛居其左稷坛居其右就社稷之左右别为坛祀雷雨风师则用之而又设燎坛于其东建斋厅于其北直北为一门自门之左右皆立垣墉以为卫居无事时则扃其门而钥之前祭之日执事者造而启焉其它陛级之数广狭之度率按图而为之稽诸礼经若合符契自是岁时献荐之吏升降俯仰莫不祗肃呜呼韪哉夫先王之典礼莫重于祭祀而祭祀之所先莫重于社稷且社稷坛壝苟简于数千百年而缮修于今日岂非典礼之行自有时耶　明天子承治定之余慨然以礼文为意故其制作有及于此古人云礼莫大于圣王斯言信哉】
　　　　昌化县
在县东一百五十步
咸淳临安志卷之十九
　志〔四〕
　　疆域四
　　　厢界
　　　　在城九厢
　　　　　宫城厢
东至嘉会门　禁城角
西至中军小寨门接连右四厢界
南至八盘岭接连左一南厢界
北至便门铺军巡铺城角
　　　　　左一南厢
东自大隐坊玉仙堂接左一北厢吴山新铺
西向架子营至钱湖门以北沿城接左一北厢祝大夫铺
南自小红门子至青平山铺接连右一厢州门上铺
北自龙舌头西塔儿头接左一北厢西一铺
　　　　　左一北厢
东至巿西坊　御街系坝西铺接连左二厢界
西至丰豫门竹园新铺接连左三厢界
南至朝天门城基系吴山新铺接连右一厢界北至清波门沿城一带系祝大夫铺接连左一南厢界
　　　　　左二厢
东自巿西坊以北　御街一带直至观桥中心为界
西自小新庄桥东岸直至三桥子河中心为界
南自三桥子中心直至巿西坊为界
北自观桥中心以北直至三桥子为界
　　　　　左三厢
东至三桥西堍转北沿河直至结缚桥豆腐巷口接连左二厢界
西至涌金门军巡铺以北沿城直至余杭门头
南至三桥西堍以西直至涌金门军巡铺前河中心接连左一北厢界
北至吊桥中心接连右二厢界
　　　　　右一厢
东至荐桥接连右四厢
西至上生寺接连左一南厢
南至和宁门
北至朝天门城接连右二厢
　　　　　右二厢
东至古城基接连右三厢界
西至　御街中心接连左一北厢左二厢界
南至朝天门接连右一厢界
北至吊桥堍下接连右三厢界
　　　　　右三厢
东至崇新门以北沿城一带直至艮山门
西至荐桥西堍以北直至葛家桥
南至荐桥中心直至崇新门接连右四厢界
北至艮山门以西直至天宗水门接连右二厢
　　　　　右四厢
东至　禁城角接连右一厢界
西至望仙桥中心接连右一厢界
南至中军小寨门接连宫城厢界
北至荐桥中心接连右三厢界
据　国朝会要　绍兴二十六年闰十月十七日守臣荣薿言本府城内虽有兵官七员分厢领事而兵官多昧文法徇私容情乞照城外亦置左右厢官两员以京朝官亲民资序人充所有兵官乞减罢三员存留四员止令分地巡警从之明年六月侍御史周方崇言其不便请行废罢其城内词讼令本府自行理断自是分厢置兵官如故从吏部注大小使臣
　　　　城南北左右厢
城南左厢公事所在嘉会门外洋泮桥东
东至钱塘江
西至　禁城
南至铁井栏
北至艮山门
城北右厢公事所在余杭门外江涨桥东
东至东新桥
西至余杭西
南至慈云岭
北至北新桥
绍兴十一年五月十日守臣俞俟奏请府城之外南北相距三十里人烟繁盛各比一邑乞于江涨桥浙江置城南北左右厢差亲民资序京朝官主管本厢公事杖六十以下罪听决
旨依此建置之始也至　绍兴二十六年闰十月十七日用守臣荣薿之请城内亦置左右厢而城南北遂至阙官未几又因侍御史周方崇之请废罢在城两厢其城南北如故详见在城厢
　　　　城外四壁
　　　　　东壁
东至螺蛳桥接连茶槽界南土门铺地分
西至崇新门外南北两　禁城为界
南至众惠桥接连南壁清水闸铺地分
北至无星桥接连仁和尉司界
　　　　　南壁
东至磨刀坑沿江至中教场北为界
西至双塔儿姥岭子嘉会门北候潮门为界
南至磨刀坑至双塔儿寨门中心为界
北至众惠桥北以下直至江塘茶槽为界
　　　　　西壁
东至慈云岭顶接连城南厢界
西至惠因桥接连钱塘尉司界
南至双塔儿中接连城南厢界
北至钱塘门水沟接连钱塘尉司界
　　　　　北壁
东至东新桥一带为界
西至余杭西一带为界
南至余杭门九曲角子门南城下为界
北至北新桥赵府上船亭高桥为界
右东南壁公事隶城南厢西北壁公事隶城
北厢其警捕之事则本府差总辖任之
　　　　城东西厢
城东厢都巡检使司在崇新门外马婆旧铺
东至螺蛳桥
西至　禁城
南至候潮门
北至保德门
城西厢都巡检使司在钱粮司岭上
东至慈云岭顶接连城南厢界
西至惠因桥接连钱塘尉司界
南至双塔儿寨前接连城南厢界
北至钱塘门真珠河水口接连钱塘尉司界
右　乾道三年四月二十日臣寮奏请城东西户口繁伙警逻稀疏【时城西闵将仕家被劫遂有此奏】 乞置巡检使二员措置盗贼仍各差军兵从之其地分东隶南厢西隶北厢
　　　　在城两县界分
　　　　　钱塘县
南城界　　　　　西城界
温泉界　　　　　中路南上分界
中路南下分界　　中路北界
外河界　　　　　内界
西湖门南界　　　西湖门北界
三教门界　　　　吴山北界
西一界　　　　　西二界
东一界　　　　　东二界
东西一下分界　　净因寺界
三桥南界　　　　三桥北界
坝北界　　　　　开道坊界
中棚界　　　　　井亭桥北界
桥南界　　　　　桥北界
后杭界　　　　　木子东界
木子西界　　　　西庄界
　　　　　仁和县
中濠南界　　　　众安东界
小新营界　　　　东营界
妙慈界　　　　　沙河东界
坝东界　　　　　中濠北界
永新桥界　　　　仁和界
西营界
　　　　城外两县界分
　　　　　钱塘县
余杭门界在县北至县一里半
钱塘门界在县西至县半里
丰豫门界在县南至县三里半
钱湖门界在县南至县四里半
嘉会门界在县南至县一十三里
候潮门界在县南至县一十二里
　　　　　仁和县
外海塘界在县东南去县一十四里
教场界在县南去县一十二里
教场南界在县南去县一十三里
教场北界在县东南去县一十里
外沙南界在县南去县九里
外沙北界在县东南去县八里
候潮门界在县南去县二十三里
保德门界在县东去县五里
　　　坊巷
　　　　府城
　　　　　左一南厢
大隐坊【都酒务西新房廊巷口相对徽宗朝处士徐奭居此因名】 
宋荣坊【泰和坊相对】 
怀庆坊【秘书省相对】 
和丰坊【天井坊相对】 
已上并在清河坊内南首一带
　　　　　左一北厢
吴山坊【俗呼吴山井巷】 
清河坊【宗阳宫御路对】 
融和坊【俗呼灌肺岭巷】 
新街【融和坊北】 
太平坊【通和坊相对】 
巿南坊【太平坊北俗呼巾子巷】 
巿西坊【俗呼坝头又曰三桥街今为巿曹】 已上并在　御街西首一带
南新街【清河坊里御史台对】 
康裕坊【御史台西俗呼八作司巷】 
后巿街【吴山北坊相对】 
吴山北坊【后巿街对】 
泰和坊【安荣坊相对俗呼糯米仓巷】 
天井坊【天井巷旧名通浙坊稍西为龙舌头】 
中和坊【楼店务巷旧名净因坊】 
仁美坊【俗呼石板巷在通判北厅东】 
近民坊【府治东山左司理院前出河下】 
流福坊【府治前西】 
丰豫坊【凌家桥西府学在此坊内】 
美化坊【府学西入巷】
　　　　　左二厢
修义坊【巿西坊北俗呼菱椒巷】 
富乐坊【修义坊北俗呼卖马巷】 
众乐坊【富乐坊北俗呼虎跑泉巷】 
教睦坊【银瓮中酒库南俗呼狗儿山巷】 
积善坊【银瓮中酒库北俗呼上百戏巷】 
秀义坊【积善坊北俗呼下百戏巷】 
寿安坊【羲和坊对俗呼官巷】 
修文坊【官巷北即旧将作监巷】 
里仁坊【修文坊北俗呼陶家巷】 
保信坊【里仁坊北俗呼翦刀股巷】 
定民坊【戒民坊相对俗呼中棚巷】 
睦亲坊【定民坊相对俗呼宗学巷】 
纯礼坊【俗呼后洋街巷】 
保和坊【安国坊相对俗呼砖街巷】 
报恩坊【保和坊北俗呼观巷】 
已上并在　御街西首一带
福德坊【保和坊内　咸淳元年居民建】 
招贤坊【旧城仁和县巷】 
登省坊【仁和县前　咸淳五年知县郭应酉买民地立】
　　　　　左三厢
钦善坊【井亭桥南俗呼闻扇子巷】 
甘泉坊【相国井巷口与井亭桥对】 
清风坊【庄文府南俗呼活水巷】 
清和坊【洪福桥西杨和王府巷】 
兴庆坊【结缚桥相对俗呼前洋街】 
德化坊【旧系木子巷今在对岸潘阆巷口】 
字民坊【钱塘县前】 
平易坊【钱塘县前】
　　　　　右一厢
孝仁坊【和宁门外西】 
登平坊【和宁门外东】 
寿域坊【太庙南俗呼粮料院巷】 
天庆坊【天庆观巷在宰执府北】 
保民坊【天庆坊北俗呼庙巷】 
怀信坊【保民坊对俗呼团巷】 
长庆坊【朝天门里西入忠清庙路】 
已上并在　御街东西
新开坊【朝天门外清平坊内转东】 
常庆坊【都税务南俗呼柴垛桥巷】 
富乐坊【荐桥西】
　　　　　右二厢
清平坊【朝天门外面南俗呼沙皮巷】 
通和坊【太平坊对俗呼金波桥巷】 
贤福坊【巿西坊对俗呼坝东巷】 
兰陵坊【贤福坊北俗呼水巷】 
羲和坊【寿安坊对俗呼炭桥巷】 
武志坊【羲和坊北俗呼李博士桥巷】 
戒民坊【定民坊相对俗呼棚桥巷今为巿曹】 
新安坊【戒民坊北俗呼新桥楼巷】 
延定坊【纯礼坊对俗呼鹅鸭桥巷】 
安国坊【保和坊相对俗呼北桥巷】 
怀远坊【安国坊北俗呼军头司巷】 
普宁坊【观桥北俗呼清远桥巷】 
已上并在　御街东首一带
同德坊【祥符寺西俗呼灯心巷在　御街北】 
嘉新坊【北酒库东面北俗呼七郎堂巷】 
教钦坊【北酒库东面南俗呼竹竿巷】 
新开南巷【荐桥富乐坊对】 
新开北巷【日新桥东】
　　　　　右三厢
东巷坊
西巷坊【并在荐桥东面南俗呼上中沙巷】 
丰禾坊【崇新门内旧面西　咸淳三年建　今上皇后家庙宅第遂移稍东面南】 
善履坊【芳润桥东】 
兴德坊【盐桥下西堍】 
昌乐坊【蒲桥东】
　　　　　右四厢
兴礼坊【旧对清河坊　咸淳四年建　宗阳宫辟为　御路遂移入　宫墙之东属右四厢界】 
宁海坊【荐桥东面北】 
故老云城内旧有坊号久废未立如罗汉洞巷口则曰美俗坊金文桥下涌金门路则曰会昌坊洪桥杨府巷口则曰紫云坊挽鼓桥癸辛街巷口则曰从训坊马家桥西巷口则曰孝慈坊洗麸桥下南岸口则曰通宝坊洗麸桥下北岸口则曰丰财坊通宝丰财为有左藏库也
　　　　　城南左厢
状元坊【儿门铺前　嘉定七年为武举状元刘必万立】 
美政坊【本厢前】
　　　　　城北右厢
状元坊【北新桥南　端平二年为武举状元朱熠立】 
转运司试院路【江涨桥北】
　　　　　城西厢
状元坊【赤山路口所立坊与儿门同】
　　　　　城东厢
富安坊【新开门外】
　　　　诸县
　　　　　余杭县
宣化坊【鉴亭直入县治】 　眉寿坊
近民坊　　　　　　　　　登槐坊【何枢密府】 
制锦坊　　　　　　　　　擢秀坊
兴贤坊【入县学】 　　　　和丰坊
泰亨坊　　　　　　　　　攀鳞坊
梯云坊　　　　　　　　　积庆坊
巿司坊　　　　　　　　　桂枝坊
亲仁坊　　　　　　　　　安富坊
瞻云坊　　　　　　　　　香泉坊
联桂坊　　　　　　　　　德信坊
仁寿坊　　　　　　　　　集福坊
庆乐坊　　　　　　　　　积善坊
　　　　　临安县
近民坊【旧名制锦坊】 　昼锦坊【旧名安仁坊】 
丛桂坊【旧名余庆坊】 　立礼坊【旧名石鉴坊】 
修义坊【旧名笃信坊】 　竹林坊
平政坊　　　　　　　　西巿坊
通津坊　　　　　　　　仁寿坊
景定坊　　　　　　　　成化坊
表忠坊　　　　　　　　崇道坊
省元坊
　　　　　于潜县
近民坊　　　　　　　　贰宰坊【娄公机尝为丞】 
松鸾坊　　　　　　　　丰储坊
桂枝坊【为橘山李公昆仲建今改名丛桂】 
三秀坊【为洪公咨夔及赵汝遢阮轸同登科建】 
熙春坊　　　　　　　　阛阓坊
致和坊　　　　　　　　应元坊
丽华坊　　　　　　　　迎祥坊
攀龙坊　　　　　　　　庆云坊
云壑坊
　　　　　富阳县
迁善坊　　　　　　　　新亭坊
崇德坊　　　　　　　　积善坊
仁德坊　　　　　　　　崇义坊
临江坊　　　　　　　　开化坊
来苏坊　　　　　　　　永昌坊
兴仁坊　　　　　　　　擢桂坊
问津坊
　　　　　新城县
乐山坊　　　　　　　　智水坊
阅礼坊　　　　　　　　义夫坊
　　　　　盐官县
节义坊【双庙在焉】 　　　安化坊【安化郡王王公禀宅】 
忠孝坊【侍郎杨公由义宅】 　状元坊【张公九成宅】 
亚魁坊【凌公景夏宅】 　　墨卿坊
仁贤坊　　　　　　　　　信义坊
宣化坊　　　　　　　　　曳裾坊
　　　　　昌化县
登龙坊【以章槱始登第建】 　渡虎坊
　　　巿【行团瓦子附】 
　　　　行团
药巿【在炭桥今羲和坊内芳润桥】 
花巿【在寿安坊内俗呼冠巷】 
珠子巿【旧在融和坊北至巿南坊今或在冠巷】 
米巿【在余杭门外崇果院黑桥头】 
肉巿【在大瓦今坝北修义坊内】 
菜巿【在崇新门外南北土门及东青门外坝子桥等处】 
鲜鱼行【候潮门外】 
鱼行【余杭门外水冰桥头】 
南猪行【候潮门外】 
北猪行【在州北打猪巷】 
布行【在便门外横河头】 
蟹行【在崇新门外南土门】 
花团【在城南今冠巷口与钱塘门里亦有之】 
青果团【在候潮门里泥路上】 
柑子团【在后巿街】 
（鱼）团【在便门外浑水闸头亦名南海行】 
书房【在橘园亭】 
已上团巿皆四方物货所聚姑载其大略余不悉书
　　　　瓦子
南瓦【在清冷桥西有熙春楼】 
中瓦【在巿南坊北　咸淳六年更刱三元楼】 
大瓦【在巿西坊内之北尝扁为上瓦子亦名西瓦】 
北瓦【在众安桥之南亦名下瓦有羊棚楼】 
蒲桥瓦【在蒲桥之东亦名东瓦今废为民居】 
便门瓦【在便门外北】 
候潮门瓦【在候潮门外北】 
小堰门外瓦【在保安门外东】 
新门瓦【又名四通馆瓦在新开门外南】 
荐桥门瓦【在崇新门外章家桥南】 
菜巿瓦【在东青门外菜巿桥南】 
钱湖门瓦【在钱湖门外省马院前仅存勾栏一所】 
赤山瓦【在步司后军寨前今惟存勾栏】 
行春桥瓦【在东行春桥侧】 
北郭瓦【在余杭门外北郭税务北又名大通店今惟存勾栏】 
米巿桥瓦【在米巿桥下今惟存勾栏】 
旧瓦【在石牌头北麻线巷内】 
已上瓦子盖取聚则瓦合散则瓦解之义故老云　绍兴和议后杨和王为殿前都指挥使以军士多西北人故于诸军寨左右营刱瓦舍招集伎乐以为暇日娱戏之地其后修内司又于城中建五瓦以处游艺今其屋在城外者多隶殿前司城中者隶修内司
　　　　钱塘县
浙江巿【去县十一里】 
北郭巿【去县二里】 
江涨桥镇巿【去县八里】 
湖州巿【去县五里】 
西溪巿【去县二十五里】 
赤山巿【去县十里】 
龙山巿【去县十五里】 
安溪巿【去县五十五里】 
半道红巿【去县四里】
　　　　仁和县
江涨桥镇巿【在余杭门外去县七里】 
范浦镇巿【在艮山门外去县四里】 
汤村镇巿【在安仁东乡去县四十一里】 
北土门巿【在东青门外去县三里】 
南土门巿【在崇新门外去县四里】 
临平镇巿【去县五十七里】
　　　　余杭县
县巿【在旧县西百步周二里汉令陈浑置】 
石濑巿【在县东北三十里】
　　　　临安县
东巿【在郭内】 
西巿【在县西一里】
　　　　富阳县
县巿【旧在县西一里二百步其地湫隘唐万岁登封元年县令李浚徙于西北隅一百步周回二里五十步今移于西门外苋浦大桥东】
　　　　新城县
县巿【在县西一里周二百四十步】
　　　　盐官县
县巿【在县西北百步唐正观四年置开元十一年令路宣远徙于县西南二百五十步】 
长安巿【在县西北二十五里】 
硖石巿【在县东北六十里】
　　　　昌化县
县巿【在县西南百三十步】
咸淳临安志卷之二十
　志〔五〕
　　疆域五
　　　诸镇
　　　　仁和县 
江涨桥镇
在府之北一十八里
临平镇
在府之东四十五里
范浦镇
在府之东南二里
汤村镇
在府之东三十里本仁和镇【今废】 
右隶仁和县
　　　　余杭县
曹溪镇
在县北二十五里
余杭镇
在溪南【今废】 
浣坎镇
在县西一十五里【今废】 
右隶余杭县
　　　　新城县 
东安镇
在县西一百步
南新镇
在县西五十里　熙宁五年改南新县为镇【今废】 
右隶新城县
　　　　盐官县  
长安镇
在县西北二十里
盐官镇
在县西一百步唐会昌三年置【今废】 
右隶盐官县
　　　乡里
　　　　钱塘县管十三乡【太平寰宇记云旧二十五乡　国初十乡】 
履泰南乡管里三
放马　烟脂　皇妃
履泰北乡管里六
黄山　石塘　扫帚　西堰　师姑　青枝
惠民乡管里六
夹城　柴场　羊角　乳台　马城　印墓
调露乡管里六
临潭　三堆　版桥　狗葬　潘塘　骆家
灵芝乡管里五
梁渚　笋山　前梁　后梁　胡林
孝女南乡管里四
长平　横乐　杨山　奉口
孝女北乡管里五
安溪　菉豆　下墟　上墟　双牌
崇化乡管里六
方山　筱山　百步　长秋　蒋村　上泾
钦贤乡管里六
泾山　西溪　韩家　筱弄　东木　上步
定山南乡管里四
沙荡　胡步　滕村　分金
定山北乡管里四
排山　徐村　牛坊　南荡
长寿乡管里四
淡竹　大斗　凌溪　白升
安吉乡管里三
杨村　社井　转塘
　　　　仁和县管十一乡
芳林乡管里五
南城　北城　芳林　桐江　会安
肇元乡管里四
募善　永和　长兴　升平
大云乡管里四
永泰　葛墅　仲墅　华墅
丰年乡管里四
长寿　五杭　博陆　前庄
长乐乡管里五
赭山　长洲　金浦　崇仁　清河
安仁东乡管里三
仁和　望江　芳梅
安仁西乡管里四
永仁　白石　曲江　常熟
太平乡管里四
华林　石塘　永安　太平
廉德乡管里四
上明　永乐　丰和　新安
永和乡管里四
华严　保林　平湖　义和
临江乡管里三
曲江　海门　望潮
　　　　余杭县管八乡【太平寰宇记旧十四乡】 
安乐乡管里一
居贤
钦德乡管里一
凤亭
招德乡管里一
由拳
同化乡管里一
仙宅
孝行乡管里一
进贤
常熟乡管里一
福安
长安乡管里一
永泰
止戈乡管里二
安仁　修义
　　　　临安县管二十二乡【太平寰宇记云旧有二十六乡】 
衣锦南乡管里五
临水　安正　宣明　碧落　勋贵
福昌乡管里五
见贤　积善　自省　思齐　智过
衣锦北乡管里四
上林　义成　新溪　高阳
孝感乡管里五
依仁　躬平　忠信　迁善　唯孝
临安乡管里五
石（王）　高行　茅山　安业　祥龙
灵凤乡管里五
敬逊　推畔　道敬　太平　承唐
凤亭乡管里五
祥烟　昭仁　景仁　瑞麦　凤亭
德义乡管里五
勒山　证祥　昭明　至道　新兴
新安乡管里五
灵溪　光被　石锡　佑山　克逊
金岫乡管里五
怀恩　唐贤　高行　崇信　志孝
兴化乡管里五
怀音　兴国　归唐　唐兴　祥风
永宁乡管里五
石门　西静　上泉　通德　天目
高陆乡管里五
猷溪　新安　开福　清泉　知仁
神龙乡管里五
大林　石室　龙墟　教义　永乐
庆仙乡管里五
垂流【一作派】 　硖里　长寿　郭贤　庆仙
国昌乡管里五
上永　开善　清化　福昌　亭云
庆云乡管里五
黄岁　鼓腹　击壤　光被　和平
大云乡管里五
嵑山　大仪　千载　永安　永和
天目乡【旧名愿化】 管里一
招贤
平东乡管里三
仙溪　安和　上云
平西乡管里二
白石　上平
凤翥乡管里三
西隐　崇敬　黄岘
　　　　于潜县管六乡
惟新乡管里十二
归教　新安　文桂　宝城　山鹤　上云　嘉庆　嘉祥　千秋　奉德　灵林　恭顺
嘉德乡管里八
甘液　西霞　遵化　择善　遵逊　遵教　遵德　遵义
波亭乡管里八
黄山　齐乐　清渚　新丰　还风　中兴　归仁　远固
丰国乡管里十二
集贤　积善　崇仁　依仁　唐谷　还朴　昭训　丰仁　唐城　落云　安乐　义亭
潜川乡管里八
上源　太平　塘胡　永昌　乐平　蓝田　唐昌　保宇
长安乡管里七
丰信　安昌　居义　印渚　大象　金谷　崇化
　　　　富阳县管十乡
富春乡【旧名明堂乡】 管里二
贵乐　春明
仙山乡管里三
安仁【旧名安吉】 　长寿　日升
慈孝乡管里四
灵泉　开化　崇爱　临湖
丰义乡管里三
惠爱　循雉　祥风
临江乡管里三
感化　屠山　看潮
惠政乡管里三
仪凤　庆善　庆护
长寿乡管里三
大元　望仙　江阴
咏歌乡管里二
丽景　灵峰
永丰乡管里二
杨涨　永宁
义安乡管里二
善政　栖鹤
　　　　新城县管十二乡【旧管八乡后并南新县四乡入焉】 
祥禽乡【唐正观中有白雀见因以为名】 管里五
白雀　游艺　旌德　依化　感化
折桂乡【旧名龙翔乡　嘉佑中许广渊登第邑人因以为名】 管里五
光化　永嘉　折桂【旧名龙兴】 　大臻　西嘉
七贤乡【晋咸和中樵者入山见七仙客坐石围碁表奏于朝改今名】 管里四
新城　招贤　永仙　尽忠
永昌乡【旧名唐昌　国朝改今名】 管里四
芝秀　归德　安业　嘉祥
新登乡【旧名新城避梁朝讳改今名】 管里五
正素　翊赞　待贤　永定　常乐
太平乡管里五
高沙　永清　永安　招德　人至
昌东乡【旧名昌德与凤翥为八乡正明五年既割凤翥乡隶安国县因分昌德为昌东昌西复为八乡】 管里四
昌德　葛泉　永淳　宣德
昌西乡管里三
仁义　永训　松溪
右号下八乡
新安乡【旧名新登】 管里二
昕慈　景山
宁善乡管里二
昭明　开元
南新乡管里二
业安　积善
广陵乡管里二
石义　湘溪
右号上四乡旧隶南新县　熙宁五年并新城为十二乡
　　　　盐官县管六乡
时和乡管里十
安义　积善　临门　兴平　香花　往义　奉训　社陂　连堆　返哺
昌亭乡管里十
贤隐　守义　德政　孝义　义亭　克逊　顺孙　郁义　凤栖　正和
元吉东乡管里八
干福　正干　灵光　节义　牧化　来苏　击壤　鼓腹
元吉西乡管里七
处仁　时和　招福　会山　灵昌　万寿　长宁
灵泉乡管里五
嘉庆　修义　承休　乐正　金牛
长平乡管里五
择善　清平　庆善　保家　新安
　　　　昌化县管四乡一村【太平寰宇记载旧有十三乡】 
永丰乡管里十二
道义　肃清　怀惠　降化　待宾　扶养　金山　唐福　汤山　安乐　唐川　怀感
玉山乡管里十一
唐秀　平度　白山　百丈　塘询　祠山　紫涧　上渡　隐居　习善　金城
吴安乡管里十一
会直　方圆　扶善　居贯　祇园　无为　鼓腹　刑清　击壤　道泰　孝和
金山乡管里十四
孝顺　泉山　临池　至孝　上和　上愿　来苏　玉泉　沈山　安乐　朱乡　丰乐　新义　孝和
手穵【乌八切】 村管里二
镇山　孝义
咸淳临安志卷之二十一
　志〔六〕
　　疆域六
　　　桥道
　　　　府城
　　　　　大河【南自登平坊内石桥起直至天宗水门】 
登平桥【登平坊内】 
六部桥【旧称都亭驿桥】 
黑桥【六部桥北】 
州桥【玉牒所对巷】 
安永桥【执政府前大渠南】 
国清桥【执政府前大渠北】 
保安延寿桥【保安水门西】 
阜民桥【榷货务东石桥不通舟楫】 
过军桥【合同场前】 
通江桥【杂卖场西】 
望仙桥【德寿宫西】 
宗阳桥【宗阳宫西】 
三圣庙桥【介真馆前】 
佑圣观桥【荣王府西】 
荣府桥【荣王府看街前】 
大和桥【俗呼柴垛桥常庆坊内东北】 
荐桥【富乐坊东】 
丰乐桥【善履坊东】 
油蜡局桥【元名新桥】 
盐桥【兴德坊东】 
蒲桥【盐桥东不通舟楫】 
咸淳仓桥【元名东桥】 
塌坊桥【御酒库东】 
仙林寺桥【仙林寺东】 
西桥【平籴仓北】 
通济桥【丰储仓后葛家桥东俗呼梅家桥】 
葛家桥【丰储仓后】 
小梅家桥【御酒库北】 
田家普济桥【通济桥北】 
白洋池桥【白洋池前】 
方家桥
　　　　　小河【自　宗阳桥转西由锺公桥起至众安桥转至观桥又转以北直至淳佑仓前接余杭水门吊桥止】 
锺公桥【通上下抱剑营街】 
清冷桥【南通沙皮巷北通漆器墙】 
熙春桥【南瓦熙春楼前】 
灌肺桥【融和坊对入巷】 
金波桥【通和坊内】 
普济桥【金波桥北】 
巧儿桥【荣府看街后】 
宝佑桥【宝佑坊内】 
亨桥【五闲楼东】 
平津桥【俗呼猫儿桥贤福坊内】 
舍人桥【平津桥北】 
永清桥【舍人桥北】 
水巷桥【兰陵坊内】 
日新楼桥【水巷桥北】 
芳润桥【羲和坊内元名炭桥】 
李博士桥【武志坊内】 
棚桥【戒民坊内】 
新安桥【新安坊内】 
鹅鸭桥【延定坊内】 
安国桥【元名北桥安国坊内】 
军头司桥【怀远坊内】 
观桥【报恩坊北　御街上过北桥转西一直至新庄桥入万寿观】 
贡院桥【礼部贡院前】 
潘葑库桥【潘葑酒库前】 
祥符桥【祥符寺前】 
小新庄桥【祥符桥西】 
清远桥【普宁坊东】 
仁和仓桥【仁和县巷对】 
万岁桥【仁和县巷北】 
天水院桥【六部架阁库前】 
百万仓桥【淳佑仓前】 
永新桥
　　　　　西河
自断河头直北至众安桥止
自府治前桥由流福坊水路至惠迁桥止
自涌金桥入俞家园镊子桥至白莲花桥止
自八字桥西入清湖桥至北关余杭水门止
普济桥【断河头五圣庙后】 
施家桥【龙翔宫后】 
侍郎桥【郎简字叔廉王荆公有寄诗甚称其贤以工部侍郎致仕居此里人德之遂以名桥】 
三桥【西楼金文桥西酒库北】 
府衙前桥
流福桥【元名闸儿桥】 
楼店务桥【楼店务前】 
戒子桥【慈幼局前】 
定安桥【戒子桥北】 
凌家桥【丰豫坊口】 
德寿桥【油车巷口】 
普安桥【转运司前】 
渡子桥
永安桥【一名五圣庙桥在度牒库后】 
如意桥【六房院前】 
台官衙后桥
太常寺后小桥
惠迁桥【即旧金文桥介于西酒库惠迁井之闲转北入三桥】 
涌金桥【介于涌金三池之中有扁】 
镊子井桥【永安桥西镊子井东】 
永安桥【俞家园张府后镊子井湖水由此注出六房院后】 
石桥【六房院后不通舟楫湖水由此注出曲阜桥】 
红莲花桥
白莲花桥【并在俞家园不通舟楫】 
军将桥【三桥北】 
曲阜桥【韩府前】 
施水坊桥【井亭桥南】 
井亭桥【甘泉坊东】 
洪福桥【清和坊东】 
鞔鼓桥【洪福桥北】 
马家桥【鞔鼓桥北】 
八字桥【旧名洗麸桥西转入清湖桥】 
石灰桥【十官宅前】 
结缚桥【沂王府北】 
下瓦后桥【又名众乐桥】 
众安桥【清湖至此止】 
清湖桥【八字桥西至钓桥止】 
黑桥【左藏库东】 
左藏库桥【左藏库前】 
安济桥【驸马府前西】 
安福桥【安济桥西通太学前新街】 
丁家桥【安福桥西】 
长生老人桥【霍史君庙前】 
钱塘县桥【在县前不通舟楫】 
真珠河桥【一名白虎桥在钱唐门里跨真珠河不通舟楫】 
纪家桥【国子监前】 
车桥【国子监后】 
青龙桥【车桥畔不通舟楫】 
长寿桥【茶场巷公元名杨四姑桥】 
新庄桥【万寿观前】 
车马门桥【景灵宫车马门侧不通舟楫】 
师姑桥【镇城仓西】 
中正桥【元名斜桥在余杭门里】 
钓桥【旧名便桥余杭水门前】
　　　　　城南左厢
进隆桥【儿门白塔岭下】 
五圣庙桥【步司左军步一将前】 
大慈桥【步司左军东门】 
崇宁桥
夏郎桥【儿门里】 
杨婆桥【交木场后】 
李家桥【洋泮桥东】 
洋泮桥【城南厢南】 
红桥【马仓巷内】 
美政桥【城南厢前】 
南新桥【一名朱桥雪醅库东】 
利涉桥【嘉会门外】 
上梁家桥【雪醅库巷】 
下梁家桥【颜家楼街】 
跨浦桥【浙江亭侧】 
浑水闸桥【便门外鱼团前】 
里横河桥【便门外南】 
外横河桥【便门外布行】 
萧公桥【南外酒库南】 
上泥桥【大郎巷】 
清水闸桥【南外酒库对】 
众惠桥【候潮门外南】 
下泥桥【护圣步军南门】 
上椤木桥【候潮门外直东亦名普济桥】 
下椤木桥【护圣白旗寨东】 
上洪桥【护圣上教场门东】 
中教场桥【护圣中教场门东】 
柴巿桥【护圣下教场门东】 
济众桥【盛家衖东】 
诸家桥【保安门外竹车门南】 
保安闸桥【诸家桥西保安闸头】 
保安桥【保安水门外】 
升仙桥【富景园前】 
南新草桥【富景园东】 
骆家桥【城东骆家跳】 
马军桥【骆家桥西寨前】 
步军桥【四版桥东寨前】 
四版桥【善应寺北】 
万寿桥【一名吕公桥四版桥西】 
通利桥【景隆观西】 
米巿桥【通利桥北】 
五柳园桥【米巿桥北老儿营后】 
福济桥【一名席潭桥五柳园北】 
章家桥【崇新门外直东】 
淳佑桥【章家桥北】 
螺蛳桥【崇新门外拱圣营东】 
普安桥【一名横河桥小粉场前】 
广济桥【普安桥东】 
安济桥【蒲场巷军巡铺前】 
教场门桥【游奕教场门口】 
报恩桥【东横河军巡铺前】 
蔡湖桥【螺蛳桥北蟹行】 
游奕寨桥【游奕军真武庙后】 
小蔡湖桥【安荣桥南路上】 
安荣桥【游奕桥北】 
前军桥【殿司前军双寨门】 
菜巿桥【东青门外直东】 
太平桥【东青门外选锋军东】 
端平桥【太平桥北】 
十善桥
黄姑桥【并在东青门外】 
顺应桥【元名坝子桥艮山门外东】 
无星桥【艮山门外仁和尉司前】 
骆驼桥【法明寺前】 
茧桥【艮山门外走马塘】 
龚家桥【仁和尉司后】 
韦家桥【沙河角头水陆寺北】 
石斗门桥【走马塘东石斗门铺前】 
广度桥【韦家桥侧】 
木版桥【仁和县司侧】 
宋家桥【沙角头】 
翁泰桥
冯家桥
章家桥
姚店桥
翁塔桥【并城东郑家园后】 
麦庄桥【郑家园后麦庄庙前】 
樟木庙桥【城东九里松大路】 
江家桥【樟木庙前】 
行人桥【城东卢家雪窨南】 
张娜儿桥【走马塘范家村】 
新塘桥【姚斗门铺】 
蔡家大桥【石斗门铺前】 
蔡家小桥【城东蔡家村】 
姚马四桥【高塘湾横塘路】 
李家桥【鸭舍桥大路】 
鸭舍桥【城东官园里】 
孙家桥【城东官园里北】 
猪坊桥【城东官园里金家村】 
资福桥【姚斗门铺屠家村】 
小资福桥【屠家村】 
陆家桥【姚斗门东南陆家村】 
欧家桥【姚斗门沈家塘口】 
升仙桥【姚斗门南大路】 
看经桥【看经寺前】 
范家桥
徐家桥
李家桥
仲家桥
陈家桥
普宁桥
杜家桥
钱下庙桥
姚家桥【并在城东胡陈畈等处】 
张家桥【五里塘路口】 
菩萨桥【张家桥侧】 
殊胜桥【五里塘殊胜寺前】 
王家桥【五里塘大路】 
严家桥【五里塘行人庵侧】 
鲍家桥【五里塘东新桥侧】 
施家桥【五里塘西】
　　　　　城北右厢
石函桥【一名西石头桥钱塘尉司西德生堂侧】 
断桥【今名宝佑桥孤山路口】 
涵碧桥【孤山路中】 
处士桥【林和靖故居前】 
西林桥【延祥观西】 
映波桥【苏堤南来第一桥】 
锁澜桥【第二桥】 
望山桥【第三桥】 
压堤桥【第四桥】 
东浦桥【第五桥】 
跨虹桥【第六桥以上止据京城小说】 
袁公桥【先贤堂前】 
小新堤桥【淳佑中建】 
东行春桥【面院大路】 
西行春桥【九里松左军教场大路】 
合涧桥【飞来峰路口】 
归隐桥【在龙井东坡易为过溪桥】 
孝义桥【麦岭西太清宫前】 
新河桥【麦岭口寨前】 
善安桥
永安桥
永福桥【并在麦岭至龙井路】 
双井桥
丁家山桥
丁家山小桥【并在茅家步丁家山路】 
惠因桥【高丽寺侧】 
长桥【净慈寺东】 
清化桥【钱湖门外海子口前】 
流福水路桥【清波门外咸淳四年建】 
显应观桥【清波门外显应观前】 
相国井桥【涌金门城北水口上】 
右并在西湖上南北山及沿城一带
九曲昭庆桥【元系小渡咸淳六年刱建】 
昭庆广济桥【大昭庆寺前】 
策选寨桥【昭庆寺西寨前】 
教场桥【昭庆教场西】 
崇福桥【教场桥北】 
羊坊桥【霍山大路口】 
保安桥【霍山庙巷口】 
溜水桥【羊坊巷北】 
小溜水桥【精进寺北】 
沈家场桥【溜水桥西北】 
安民桥【沈家场前一带】 
八字桥【西马塍观音庵西】 
马军桥【运司竹木场前】 
上泥桥
下泥桥
阎家桥
崇寿桥【并在羊角埂上】 
富春桥【一名乌盆桥在西马塍乌盆场前】 
策选马军桥【羊角埂西双寨门】 
神勇步人桥【羊角埂西入里】 
试院大通桥
王家桥【本府试院前】 
道姑桥【北府试院东】 
清水桥【北府试院西】 
西堰桥【古塘里东】 
方公桥【古塘桥东】 
西观音桥
古塘桥【城西铜钱局前】 
惠安桥【古塘里西】 
右并在钱塘门外至羊角埂及古塘里
余杭桥【北郭税务前端平二年殿司建】 
上堰桥【天宗水门外】 
下堰桥【余杭桥侧】 
糖饼桥【北郭税务北】 
过军桥【神勇铺】 
上斗门桥【上闸南】 
永兴桥【上斗门西】 
中斗门桥【上闸南】 
天宗栈库桥【上闸东陆家场前】 
上闸桥【余杭门外上闸头】 
中闸桥【上闸北中闸头】 
唐家桥【中闸西一名寿安桥】 
下闸桥【中闸北下闸头】 
浴堂桥【米巿桥南】 
米巿桥【下闸西北】 
黑桥【米巿里】 
采莲桥【麻线巷】 
袁家桥【夹城巷内】 
下斗门桥【德胜桥北】 
邓家桥【一名广利桥旧瓦子后】 
袁公桥【石牌头巷内】 
德胜桥【旧名堰桥韩世忠于此掩击苗刘故杭人呼为德胜】 
长板桥
杨婆桥【并在籴场后】 
高家桥
梁婆桥
张家桥【并在下界仓后】 
东新桥【五里塘大路口】 
范婆桥【莫家场前元系小石桥　咸淳五年重建】 
水冰桥【鱼行里】 
望佛桥【接待寺南】 
复明桥【一名倪郎中桥望佛桥西】 
雷道桥【复明桥东】 
黑桥【鱼行里】 
香花桥【接待寺前】 
佐家桥【北外酒库南大路】 
宝庆桥【一名葱版桥又名蛳蛳桥西仓南】 
西仓桥【丰储西仓前】 
洞霄道院桥【西仓北】 
富春桥【一名茅家桥城北厢巷口】 
醋坊桥【西仓北】 
吴家桥【管界巡司东】 
黄家桥【管界巡司西】 
江涨桥【江涨税务东】 
归锦桥【江涨桥西南】 
洪桥【瓜山泾巷内】 
社公桥【瓜山泾巷东】 
狮子桥
喻家桥【董家巷北】 
葛家桥
余家桥【喻家桥侧】 
叶家桥【喻家桥西】 
费家桥【北新桥东】 
羊棚桥【北新桥南】 
北新桥【元名中兴永安桥在羊棚桥北】 
康家桥【北新隅北】 
丰惠桥【康家桥侧】 
印墓桥【正等铺】 
板桥【康家桥北塘上】 
右并在余杭门外
以上诸桥　咸淳四年九月安抚潜说友奉朝旨修治乃遣僚相视撤旧更新者太半余则随其阙壤一切整葺庳者增崇狭者增辟舟车往来始无前日偪仄阻碍之患工浩事殷越明年十月告备是役也　朝廷首拨钱四十六万六千缗有奇
记文【两浙运使陈文惠尧佐撰涵碧桥记传曰凡启塞从时说者曰门户桥道谓之启城郭墙堑谓之塞皆从坏时治之斯不曰政之先民之急乎昔子产听郑国之政以乘舆济人于溱洧孟子讥其惠而不知为政且曰十一月徒杠成十二月舆梁成民未病涉也予尝反复其说必欲告天下之为士者勉于斯焉会分职漕挽观政郡邑能焉否焉得于兹矣两越之郡杭为大郛山堞野宇秀宅异附郭之胜又得西湖焉寒山鳞鳞屏焉四合澄波瑟瑟鉴焉中照倒万象之影而曲直可见湛千流之注而毫发不隐黼黻交林花之彩律吕谐谷鸟之韵有时朝阳丽梵剎之金碧或尔夕霭瞑城闉之村落原隰沟塍佐佑远迩其或凭高轩写幽望含毫者才竭而莫抉举酒者罍覆而既醉而万景具在一意未得噫岂清和所毓之粹不可以言筌耶风雅所蓄之缊不可以力探耶何轩槛之宝俎几之实俯之而不能有也湖之西南地益嘉胜桥曰(阙文)寺目孤山(孤山风俗称之今实广化寺)亘波心之百尺矗云表于千仞三春乐游四民萃止惜呼桥绝弗寺娄将压居者藉乎茂草行者病乎濡足予谓春秋之训即坠于地暮昃春三月时和圄空乃同太守密学戚君纶方扁舟侣嘉客泛清风于苹末舣细浪于烟外畴兹既坏之址挺乎必葺之议□□□□浃日而毕观尖虹夭矫而欲飞鹤翱翔以始归冠盖利往坎窞攸济万目以之而改观千峰于焉而增气虽草□渔□莫不歌于斯游于斯咸乐其成也矧众君子乎若夫言非文不足以垂久桥非名不足以润色以雅易郑署曰涵碧盖出□□景而生乎自然也且将图以归好事者或思见之当出以示或曰启塞之说实由古之训山水之乐未达子之志曰　朝廷有道区宇无事能敏其政又适其性则斯入也庶几乎不为妄矣别作五言律诗一章章四韵刻于它石率大雅者和以永涵碧之说○冯给事（楫戈）撰北关　中兴永安桥记水行乎地中大为江河淮济小为溪涧井泉汲而取之引而导之可以充灌溉具食饮资涤濯备涂泽然可用而不可犯可涉而不可履古之圣人设为方便使犯之而不溺履之而不陷去其害而就其利者盖有道焉于水之直流而远者作舟航以行之于水之横流而近者造桥梁以通之凡人往来乎四海万里之外水潦莫能为之阻者舟之利固大而桥之功亦居多今夫道涂之闲一水之隔深不可舟浅不可涉咫尺之近如在千里有桥济焉蹞步得达两山相瞰冰流其中悬崖万仞其险可怖彼不能至此不可往有桥济焉如履平地平原旷野穿渠走水水欲常运渠不可（烟去火改）渠通水流行者有阻有桥济焉二俱无碍然则桥之为用大矣哉东南之地势最趋下受百川水潦之归随流上下固有舟矣截流而过非桥孰能济之钱塘大都甲于二浙中有两河架桥数百所府北十余里号北关镇商贾骈集物货辐萃公私出纳与城中相若车驰毂击无闲昼夜而河流阻乎其闲旧有三石桥行者赖以获济居北而最大者曰永安建中靖国初碑有阙文僧舜钦募缘成之积有岁年日就隳损经由不敢俯视虑其覆坠人人寒心镇民耆艾陈德诚数往观焉遂萌济众念一日斋沐祷诸天愿同兴修与同侪余庆施宗宥等命僧梵海结约募缘共成其事见闻皆助之自　绍兴丁巳仲秋鸠工聚材至次年戊午初春告成皆躬自督役比旧桥尢坚厚雄壮可以经久观者称叹仍以新旧桥余材于桥之东建一小阁屋二厦上安诸天圣像下接待云游僧道计用钱四千余缗德成庆宗宥出其半于是年中秋日设大会供应真五百阿罗汉以庆其成是日香云芬馥梵呗交奏一会胜集兵火之后叹未曾有会中有客曰观天时地利指日可太平矣宜加　中兴二字言讫莫知所之至冬金国果遣使议和越己未春遂复三京五路故地诸路父老称贺皆由此桥趋　阙事之吉祥有开必先兹桥之成若有兆乎今日之事者焉故如客之言号曰　中兴永安桥僧梵海与诸父老乞纪其岁月因为书以贻后人】
　　　　　御街
自　和宁门外至　景灵宫前为
乘舆所经之路岁久弗治　咸淳七年安抚潜说友奉　朝命缮修内六部桥路口至　太庙北遇　大礼别除治外袤一万三千五百尺有奇旧铺以石衡从为幅三万五千三百有奇易共阙坏者凡二万　跸道坦平走毂结轸若流水行地上经涂九轨于是为称
　　　　钱塘县
义桥
徐村桥
牌山桥
范村桥
朱桥
叶婆桥
凌家桥
右并在徐范村
职家桥
洪凌桥
双涧桥
李家桥
荆山桥
杨家桥
女儿桥
蒋公桥
杜浦桥
千秋桥
蔡家桥
长兴桥
积堰桥
太婆桥
童家桥
太平桥
戴家桥
黄杜店桥
永明桥
长明桥
安溪桥
良大桥
浦家桥
祥符桥
沈大悲桥
猪坊桥
右并在余杭塘调露乡安溪奉口
　　　　仁和县
魏家桥
应家桥
江家桥
章家桥
明月桥
孙家桥
转塘桥
酒坊桥
广济桥
钱沙桥
盐监北桥
镇巿桥
乐安桥
报恩桥
盐监南桥
相家桥
阮家桥
祝家桥
董婆桥
范公桥
跨塘桥
江家桥
西塔桥
长生桥
宜春桥
中店桥
陈桥
孙公桥
吴家桥
像光寺桥
右并在汤村镇界
邓家桥
（仁去二改隽）堰桥
马家桥
旧宣港桥
吕家桥
鲍家桥
费家桥
孙家桥
王家桥
徐家桥
蔡家桥
章家桥
吴家桥
昭庆桥
永兴桥
遍福寺桥
桐扣桥
黄家桥
净信桥
丁山寺桥
王家桥
洪家桥
吴家桥
八家石桥
崇福桥
李家桥
丁桥
秦家桥
菩萨桥
伊家桥
康家桥
茅桥
右并在运河沿流塘岸
　　　　余杭县
丁公桥【在溪北去旧县西十二里丁氏家传云丁遵梁天监初为临安县令性恬静薄于名利授代筑室山闲洗心学道尝为桥以济不通邑人德之号丁公桥】 
隆兴桥【跨大溪在县东南一百三十步本号北溪桥】 
张公桥【在旧县西一百三十步南渠河上余杭土风记云后汉末邑人张俨好学有贤德不乐荣利尝种瓠以自给大者可容粟数斗以所巿钱为桥俗呼葫芦桥】 
支家桥【在溪南南渠河上旧县东一里】 
安济桥【在县南半里】 
部伍桥【在溪南南渠河上去县东二里三十步】 
曹桥【在溪北去县二十五里】 
官桥【在溪南旧县前南渠河上】 
众善桥【在溪南旧县东二十步南渠河上】 
灵光桥【在溪南旧县前一里】
　　　　临安县
平政桥【在县西北一里　端平二年令王（金癸）建　景定壬戌令家之巽修并重建亭】 
石鉴桥【在县西南二里】 
罗村桥【在县南二里】 
普安桥【在县东三里　端平元年王（金癸）重建改迎恩】 
锦桥【在县南二里】 
安国桥【在县西北二里】 
舒前桥【在县西北二里】 
定跨桥【在县西三里】 
平土桥【在县西三里】 
福昌桥【在县西四里】 
巿门下桥【在县西四里】 
万岁桥【在县西四里】 
道泰桥【在县北五里】 
巿门桥【在县西四里】 
睦州巷桥【在县西南五里】 
五柳桥【在县东五里】 
梅仙桥【在县西六里】 
通津桥【在县西北四里】 
清通桥【在县西四里】 
阆川桥【在县西二十里】 
万安桥【在县西南十里】 
龢丰桥【在县西南十五里】 
锦山桥【在县南三里净土院普明大师僧智闲建】 
锦秀桥【在县西十五里常乐村】 
凤山桥【在县西南十五里】 
康会桥【在县西十五里】 
天目桥【在县西北四十五里】 
鹤山桥【在县东南十二里】 
长春桥【在县西十五里】 
艮山桥【在乌艮山县西十二里】 
蟠龙桥【在县西五里】 
安常桥【在县西十五里】 
崇福桥【在县西门外】 
正心桥【在县西十五里】 
长带桥【在县西南十五里】 
常乐桥【在县西十五里】
　　　　于潜县
县桥【在县西二十步　咸淳四年重建名长官桥】 
坊桥【在县北半里】 
南门桥【在县南半里】 
后渚桥【在县北三里今名太平桥】 
跢【丁泰切】 马桥【在县西三里】 
九里桥【在县东九里后名惠政桥叶丞相建】 
朱角桥【在县南六里后名嘉泰桥】 
亭口桥【在县东二十五里后名广利桥】 
镇前桥【在县南一里】 
虞溪桥【在县北二里】 
傅杭桥【在县西十五里】 
灵源桥【在县北二十里】 
浮溪惠众桥【元名浮溪桥又名顺济桥在县西一里令邵文炳始创故又名邵公桥后屡毁于水令赵彦倓程焘前后重建皆有记　淳佑十年令赵孟敏与赵侍郎景纬又相与经营之比旧增壮】 
安流桥【在县东二十里】 
仁惠桥【在安流之西澡溪巿】 
济川浮桥【在县南十里观湖渡】 
三登桥【在县南七里旧名撩车】 
登龙桥【在县南十七里翼村下】 
神坑桥【在县东三十里】 
桂坊桥【在县东十五里虎槛村】 
陵口桥【在县北七里】 
西菩桥【在县西十五里】 
大酉桥【在县北三十里】 
武山桥【在县北三十五里】 
仙源桥【在县北四十五里谷川西溪】 
山口桥【在县北十里】 
目源桥【在县北四十里奉使降香天目龙池过此】 
双坑桥【在县南二十里】 
后千桥【在县北四十里】 
泥堠桥【在县西二十里】 
记文浮溪桥【李教授廷忠记　六飞南渡　驻跸钱塘朁为邑始着其西抵歙繇鄱江达荆湖湘汉巴蜀诸道羽檄之交驰贡输之络绎贾鬻之流通憧憧往来马东首车西辕者皆问津焉而或阻乎朁之水盖发源自天目合石柱之派抱邑而流曰浮溪山高水悍凌岸触石潏潏横出激而为湍汇而为渊衍而为大川遇霖潦浸淫洪涛稽天如猛兽之抉奔迅雷之鼓怒（石亢）磕輣轧观者愕立初土人循习苟简幸其水之缩为略彴以渡稍涨溢心掉足骇溺者甚众既而势横暴继以舟或半济摧篙折柁覆者又益众此盖往来者所甚病而数十百年闲凡为县者几未尝过而问也前令邵君文炳始阐其规摹鸠材木跨溪而梁之作亭其中平夷显敞具松江垂虹之媺而景尢胜甲寅秋洚水为菑荡无复存浚仪赵君承其后莅官之明年政通民和按辔溪上履遗迹而太息顾谓父老曰桥之废天变也废而复兴人力也夫物莫坚于石石之难为功莫如桥然速成者易坏劳费者永宁更以石为之可乎讙曰善计材揆工议成而岁不入或者难之令曰兴役于饥年使民得食其力亦救荒一画也乃出帑廪之羡募工采石其石之良者产巉绝之岩地远材巨莫能致令独躬勤勚登山相视命厚偿其直应募者乐趋无丝毫病民邑人壮令相率输金助作得浮屠二人属以役事曰了懃善经度曰师冲勤劝相区置悉有纪叙不逾年告成结根深固植柱骈立峭焉如壁雄跨崛起之势控带山川驾轶云霄居人过客游览其上如步康庄之衢莫不鼓舞歌咏之为快也其袤四十寻横二丈崇二十有七尺上为屋覆之神庭中峙步（木阎）相属总二十有三楹令有感于神得名曰顺济之桥其　庆元元年秋八月也客有告余曰美哉斯桥其惠而知政者欤抑闻令所以拯民于溺者有异政顾非恃桥之惠前岁之水包城郭漂庐舍遗骸蔽江其肆遍于东邻亦惨矣而朁独无恙以令在焉令诚心忧民为救菑备至悉若夫不避涂潦当泛滥奔溃之冲拜之而水立退数尺此岂智巧所能及哉然令之为斯民计深且长谓弭患于一时固不若坚久不磨之功虽千百世犹蒙其利颛惠于一方又孰若使行旅出于涂者虽千万里之远亦均其赐此桥之所繇作也父老属余为之记余喜吾邦得能令奋然出力为人之所甚难民不告劳而绩用成令之器业盖可睹也故书之令名彦倓字安卿十月望日○平斋洪端明记浮溪吴蜀往来之津始以略彴渡继维以舟前令邵紫微梁而亭之山润川明彷佛垂虹宣霅分派南注潦水时汇雷轰电射桥莫克支久赵帅卿来累以石且屋其上规制坚密而势益雄前年秋洪发诸山平畴广隰漭为一壑纵放横轶汹如涛江直北之桥尽决顺济亦坏方令垂满（帛系）蕞仪度暴涨断绠涉者仍病焉池阳程君焘至之逾年闲与客行溪上爱风物之胜思策坠立坏如帅卿而重于烦民遂一川紫微成摹酾水为走道巨植骈峙修阑旁翼袤三百二十丈广二寻有二尺东西石梁各一星两亭压岸犹旧先是紫微中桥着亭丽于北坐挹两天目以便游息迎湍受激亭仆而桥随之改着于南势相属而不相丽异时亭或不力桥庶几保无恙巿材僦工直与时平手画目授匠与心谋不累朔而告功迭障危瞰漪涟涵碧霏开烟合人冉冉行图画中潦无停轮冰无留屦相与夸诵前邵后程不容口而君意犹若欿然者谓凡物废兴沿革相袭无穷坏必有由成必有渐桥凡几变矣今揆时度力所就仅尔它山可斲安知来者之不复石乎夫士大夫之患莫大于吝与骄吝者拔一毛利其民不肯为骄者毫发及其民则施施有德色盖无学问义理以养其心而气为之赢缩也君廉平有精力得敬事爱人之意视可以兴利除害者不虑费而桥役甚大桥成不务为己惠又以图坚惠远望后之人加于人一等矣　绍定二年十月甲子】
　　　　富阳县
秦望桥【在县治西北隅地里志云秦始皇尝升此桥故以名】 
苋浦桥【在县西一里二十六步今名通济桥】 
定跨桥【在县西十里】 
步桥【在县西十里】 
笪笆桥【在县北五里二百步】 
新桥【在县北十里一百步上有亭名安仁】
　　　　新城县
观音桥【在县南一百步长二十四丈以木簰为平桥水势暴至则撤簰以避率不过一二口水已复故道所费既省坏则易修　乾道三年十月落成邑人迎请观音祈雪因以名之】 
塔山桥【在县西一里】 
西梁桥【在县西一百步今名登平桥】 
南津桥【在县南一里今谓之过岸桥】 
岁寒桥【在县北五里地名松溪　元佑中修】 
行者桥【在县东一里】 
庄宅桥【在县东二里】 
张涧桥【在县西七里】 
凤舞桥【在许村】 
赵安桥【在县西五十五里南新乡　淳佑三年瑞相院僧本源建石桥架屋十七闲势甚宏壮本源世传医疡甚神所得酬谢辄施以造桥】 
记文岁寒桥【令徐评撰新城占邑也去州百有三十里其地适当西南往来之冲四顾皆山也春夏之交山或决而为溪则汹涌散往往迷野而松溪为甚予一元佑壬申受代是邑始过松溪桥见其已弊迨两载而弊益甚朽蠹屹立行者病之予与主簿关君彦嗣邑尉王君纯老状其事于府府禀二台既得请虽欲新之犹未暇也适真州推官张君延之权邑尉延之豪杰人也乐所以闻指期以成于是经费考古鸠工聚材饬化小大无所羡阙远近之人咸与致其力而少者趋老者劝靡靡踖踖曾不知朝暮从事之为劳呜呼何其佚耶非以夫人之所欲者有素而物之废兴者有时则桥之复迟久而未暇必俟延之之来者盖有待乎钱凡费三万其址东西相去二百尺有畸复始于绍圣改元季秋之丁巳终于孟冬之癸巳延之属予以名予因询父老曰何谓松溪者皆曰溪昔有一松故名之溪本有二复合而为一　天圣中载土以为桥　庆历闲始易以木但曰松溪桥非名也今名之曰岁寒云】
　　　　盐官县
县桥【在县南】 
嘉泰桥【在县西南旧名善见有唐咸通经幢】 
纪家桥【在县北】 
庆善塔桥【在县西南】 
监桥【在县西南】 
徐家桥【在县西南】 
醋坊桥【在县西北】 
永安桥【在县西北】 
傅家桥【在县西北】 
永兴桥【在县南】 
酒坊桥【在县北】 
惠康桥【在县东北】 
师姑桥【在县东北】 
双庙桥【在县西】 
延恩寺桥【在县西北】 
安国寺桥【在县西北】 
胜安桥【在县东旧名乌鹊】 
行春桥【在县西】 
社坛桥【在县西南】 
海昌桥【在县东南】 
长安桥【在县西北】
　　　　昌化县
社丁桥【在县东南三十里】 
晚溪桥【在县西九里】 
遽溪桥【在县西二十里】 
俞村桥【在县南三十里】 
董溪桥【在县西二十五里】 
颊口桥【在县西五十里】 
蒲源桥【在县西南三十五里】 
杨溪桥【在县西北九十里】 
白牛桥【在县西一十里】 
玉泉桥【在县西南五十里】
咸淳临安志卷之二十二
　志〔七〕
　　山川一
　　　叙
禹贡一书奠高山大川繇冀州始自有天地即有山川奠云者岂独因其自然而无所用吾力哉梁岐曰治太原曰修大陆曰作盖有经理之功焉杭亦
今日之冀也湖山之美甲东南自唐及我
宋已盛见称述
翠华南幸岳君渎祇率先受职其岭巆嶙峋奫沄泓涵钧天广乐之所冯明庭秘宇之所环皆不增而高不浚而深丛台甲舍軨轩池（上竹下御）隆丽诡特之观所不待论民生其闲耕腴而汲甘美采而鲜钓既各足所欲而薪南粲北舳舻相衔与夫江商海贾穹桅巨舶安行于烟涛渺莽之中四方百货不趾而自集都人士女岁时游冶桡兰楫桂车流水而马游龙也噫盛矣哉虽然山川信美有待而章由庚崇丘由仪之诗所为作于太平盛治之时者有以也夫叙山川
　　　三江考
诸儒释三江者自汉孔氏而下言人人殊至坡公为说始晓然不畔于经其说曰自豫章江入彭蠡而东至海为南江自岷山至彭蠡以入海为中江自嶓冢至大别入江会彭蠡以入海为北江考古之士往往是之或者乃据韦昭所言以钱塘与松江浦阳为三而不知浦阳乃今富阳即钱塘江也一江而二之是尚足据乎钱塘江自古曰淛河见于庄子其为东南巨浸昭昭也或又以为枝流小水故禹贡不载殆亦未然当禹舍杭登陆之时固尝经行非遗之也盖浙江地势洼下距海尢近既无事浚治故不复书程泰之侍讲谓尝经疏导则有甚小而见录漆沮瀍涧是也无所致力则虽甚大而不书浙江洞庭是也其论当矣故今不敢强同韦氏而着其说以俟览者择焉
　　　山
　　　　城内诸山
　　　　　凤凰山
祥符图经云在城中钱塘旧治正南一十里下瞰大江直望海门山下有凤凰门有鴈池赵清献公抃诗云老来重守凤凰城是也【详见中和堂】 其右山巅石笋林立最为怪奇旧传钱武肃王凿山见怪石排列两行如从卫拱立趋向因名排衙石及刻诗石上第二峰有白塔塔西有小径青石崔嵬夹道皆峭壁中穿一衕人可往来名曰石衕好事者多题名其闲　熙宁中郡守祖无择对排衙石作介亭【亭今在殿前司】 天风泠然有缥缈凭虚之意山上有圣果院【今徙】 侧有梵天院
题咏【东坡登介亭饯杨杰次公诗篮舆西出登山门嘉与我友寻仙村丹青明灭风篁岭环佩空响桃花源(郡人谓介亭山下为开源路)前朝欲上已蜡屐黑云白雨如倾盆今晨积雾卷千里岂畏触热生病根在家头陀无为子久与青山为弟昆孤峰尽处亦何有西湖镜天江抹坤临高麾手谢好住清风万壑传其言风回响荅君听取我亦到处随君轩　又登介亭次刘景文韵泽国梅雨余衰年困蒸溽高堂磨新砖颇觉利腰足松根百尺井两绠飞净渌流觞聚儿童一笑为捧腹清风信可驭刚气在岩麓始知共此世物外无三伏长歌入云去不待弦管逐西湖真西子烟树点眉目涛江少醒藉高浪翻雪屋俛仰拊四海百世飞鸟速远追钱氏余近吊祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春岩彩鸡舞月峡哀猿哭朝先唬（左抉去手右鸟）起暮与寒螀续我老废吟哦赖君时击触从今事远览发轫此幽谷清游得三昧至乐谢五欲莫作狂道士气压刘师服　又登介亭次袁公济韵昏昏堕醉梦柰此六月溽君诗如清风吹我朝睡足登临得佳句江白照湖渌袖手独不言默稿已在腹是时风雨过蔼蔼云归麓疏星带微月金火争见伏惜哉此清景变灭不可逐归来读君诗耿耿犹在目却思少年日声价争场屋文如翻水成赋作叉手速秋风起鸿鴈我亦继华躅那知君蹭蹬独泣荆山玉相见南新道青衫垂破幅早知事大谬恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷众驰君不争人弃我所欲何时神武门相约挂冠服　又述古召饮介亭西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟旁犹有梦回清兴在卧闻归路乐声长○丘浚字逍源题圣果寺介亭诗金商肃肃淬龙渊白晓挥开东北天天孙引下翡翠烟层层堆列参井边便于祼壤蟠危巅城雉岧峣暗接连地祇欲夸融结权藓花斸破蛰虫迁皮刳骨露判混元一支一节相贯穿洞庭波浪彻底干驱来不用暴秦鞭大者臲卼下腾骞尊卑序立鸿鴈联欲觐曜宝礼法专貘豹甝虎竞差肩禀命踧蹜未敢前精神张王腰孪拳霸臣纳土穷海堧怪状埋没几百年中和有美既争先磷磷丹漆排雕椽太守择之继曩贤念此嵌空清且坚遽于峭绝刱墀轩名之以介非徒然介是长男变初世六二爻辞蕴深秘重门待暴乃其卦未兆未萌堪畏避公性中正仍尽瘁悔吝何忧忧道义道义兴行皇纲备乃是择之之本志平湖巨浸六幕宽此时非独图宴（上喜下心）暑月芙蓉秋月涛截断风光千百里鹏云沆瀣南北透离朱瞪目旷倾耳料公岂恋苇苕地才业施为自兹始或借前箸或赤棰式遏蛮戎顺文轨炎上润下火兼水无燥无烈无圮毁张衡巧制尘灰累八虬困睡金丸止劝公速为苍生起起辅垂裳　圣天子永永勋庸辉信史此亭万古镇星纪○刘龙洲同郭殿帅游凤凰山一首廉纤小雨久于梅喜得新晴亦快哉五色波光丽鳷鹊十分云气近蓬莱旌旗侧畔宫墙转戈戟丛中武库回走马看花生怕晚果然桃李一山开　又郭殿帅邀游凤山结束战袍骑驷马冠带将军宛如画前呵小驻有美堂箭去弓鸣飞鸟下青林路入转岧峣湖亭海观争为高谁知凤舞龙飞外别有楼阁横云霄回旋左右皆游历人物江山两英特风流标致梅岭梅磊落襟怀石林石侧身更上天上行好风吹下笑谈声山神川后领要束遁走虎豹藏蛟鲸摩挲苔藓题诗去万鼓丛中杂胡舞众宾捧酒寿主人将军自是擎天柱观山看水时一来钱塘吴越何小哉指点中原百城在功名逼人有机会】
　　　　　吴山
在城中吴人祠子胥山上因命曰胥山卢元辅作胥山铭毁于火太平寰宇记云北有寒泉迸溢清甘不竭今山上有忠清庙天明宫中兴观清源观瑞云院太史局至德观皮场庙圣母庙【祀岳帝母】 城隍庙承天观旧有胥山坊今废
　　　　　七宝山
在天庆观后旧有上方多福寺今徙
　　　　　宝莲山
与七宝山相连旧有宝莲寺后为杨节使园而徙寺于丰豫门外
　　　　　石佛山
在朝天门外胥山坡下元有僧寺后改为都进奏院
　　　　　瑞石山
在　太庙后今为禁山有瑞石泉在　太庙待班合子西山下
　　　　　金地山
在城隍庙南旧有妙果尼寺今徙
　　　　　茅山
旧志云在钱塘旧治之南八里其下有茅山小河今夷为民居【钱塘县崇化乡亦有茅山】
　　　　　浅山
在漾沙坑今杨郡王府前对山有大佛寺七官宅新粮料院
　　　　　宝月山
在秘书省对巷山坡之下旧有宝月寺【回头和尚造宝月山塔寺】 黑龙潭在寺西一名天井山
　　　　　峨眉山
在秘书省对山有八眼井【仁和县大云乡亦有峨眉山】
　　　　　草坞山
元名草场山
　　　　　宝山
在御厨营门内第一巷有广严寺宝奎寺
题咏【东坡同秦仲二子雨中游宝山诗云平明已报百吏散半日来陪二子闲立鹤低昂烟雨里行人出没树林闲　宝山新开径云藤梢橘剌元无路竹杖（木　）（革朕）不用扶风自远来闻笑语水分流处见江湖回观佛国青螺髻遍踏仙人碧玉壶野客归时山月上棠梨叶战暝禽呼　宝山昼睡诗云七尺顽躯走世尘十围便腹贮天真此中空洞浑无物何止容君数百人】
　　　　　青平山【一作清平】 
在孝仁坊
　　　　　竹园山
在府治之西南吴山一脉独趋而北隐隐隆起阴阳家以为今治所之主山赵安抚（上与下心）建阁其上平鉴西湖扁曰竹山合
理宗皇帝御书　景定三年魏安抚克愚徙阁而虚其地
　　　　　狗儿山
在城内丰乐桥之南
　　　　　虎林山
在太一宫高士堂后有小土阜上有亭曰武林或云一名武林山【按高士阳至质记亭始末谓尝访之耆旧知钱氏有国时此山敻在郭外丛薄蒙密异虎出焉故得名为虎林吴音承（言为）转虎为武耳叶绍翁四朝闻见录乃谓虎林即灵隐山囚避唐讳改为武林元非有两山一为虎林一为武林也楼攻媿为太一宫道士赋诗云武林山出武林水灵隐后山毋乃是此山亦复用此名细考其来真有以云云从来有龙必有珠此虽培塿千山余盖疑此山为灵隐武林之余脉是又指二山同为武林矣淳佑志尝断之以为汉志明载武林水所出决非城内之山自汉已名武林亦非因避唐讳而为武盖此坡为城中胜地或者自寓武林之名于此耳今姑循前志书曰虎林山而附着诸说以俟博考】
咸淳临安志卷之二十三
　志〔八〕
　　山川二
　　　山〔二〕
　　　　城南诸山
　　　　　包家山
在城南近　郊坛冷水峪多桃花为春日游览之胜名桃花关门上旧有蒸霞二字
　　　　　大慈山
在龙山之西有广福院虎跑泉
　　　　　龙山
在嘉会门外去城十里一名卧龙山
　　　　　五云山
在钱塘县约高百丈周回一十五里有真际院岭上有天井大旱不竭
　　　　　定山
在钱塘高七十五丈周回七里一百二步太平寰宇记云定山突出浙江数百丈又郡国志江涛至是辄抑声过此则雷吼霆怒上有可避处行者赖之
　　　　　秦望山
两朝国史志钱塘有秦望山旧志云在钱塘县旧治之南一十二里一百步高一百六十丈周回一百步晏元献公舆地志秦始皇东游登此山欲度会稽后唐同光中钱氏于秦望山建上清宫有巨石二十余株自然成行名曰金洞门晏公云近东南有罗剎石大石崔嵬横截江涛商船海舶经此多为风浪倾覆因呼为罗剎每岁仲秋既望必迎潮设祭乐工鼓舞其上李建勋诗曰何年遗禹凿半里大江中白居易诗曰嵌空石面标罗剎压捺潮头敌子胥后改名镇江石五代开平中为潮沙涨没【罗隐诗罗剎江边地欲浮】
　　　　　浮山
在钱塘县东坡守杭日开河奏云潮水自海门来势若雷霆而浮山峙于江中与渔浦诸山相望犬牙错入以乱潮水洄洑激射其怒百倍沙碛转移状若神鬼虽舟师渔人不能前知其浅深坐视舟船覆溺无如之何今号浮山头最为险处
　　　　　排山
在钱塘县定山之北乡【排山岭在定山南乡属仁和县】
　　　　　报山
在钱塘县近庙山
　　　　　庙山
在钱塘县去城五十里突出江心潮势至此方杀
　　　　　（土昙）山
在钱塘县去城五十里近庙山在杨村有慈严院【院有小岳祠自　端平闲都人奉神者皆集焉】
　　　　城西诸山
　　　　　武林山
西汉志会稽郡钱塘注武林山武林水所出　祥符图经云在县西十五里高九十二丈周回一十二里又曰灵隐山曰灵苑曰僊居
　　　　　　飞来峰
晏元献公舆地志云晋咸和元年西天僧慧理登兹山叹曰此是中天竺国灵鹫山之小岭不知何年飞来佛在世日多为仙灵所隐今此亦复尔邪因挂锡造灵隐寺号其峰曰飞来
　　　　　　白猿峰【详见呼猿洞】
　　　　　　稽留峰
太平寰宇记云许由葛洪皆隐此山忘反故号稽留
　　　　　　月桂峰
僧遵式月桂峰诗序云相传月中桂子尝坠此峰生成大树其华白其实丹一说　天圣中天降灵实于此山状如珠玑识者曰此月中桂子也宋之问诗曰桂子月中落白居易诗云宿因月桂落
　　　　　　莲华峰
钱塘记云峰顶有孤石可四十围顶上四开状似千叶莲花
　　　　　　武林泉
西汉晋地理志皆云钱塘有武林山武林水所山东入于海晏元献公舆地志云武林山钱塘泉出焉顾夷吾山川记云自南徂东临浙江一派谓之灵隐浦
　　　　　　石门涧
陆羽二寺记云南有巉岩旧有卧龙石横涧中慈云法师种松于此
　　　　　　连岩栈伏龙栈
过石门涧之南为连岩栈今废伏龙者又连岩栈之次也陆羽二寺记云皆灵隐山泉涧中怪石之状
　　　　　　青林岩
顾夷吾山川记曰灵隐山有林岩龙洞其上皆槠桂凌冬不凋故其林常青
　　　　　　理公岩
在天竺山灵鹫院之右陆羽记云昔慧理宴息于下后有僧于岩上周回镌小罗汉佛菩萨像慈云法师所谓访慧理之禅岩吊客儿之山馆是也近主僧行果殆作阁道属之岩中以祠理公
　　　　　　合涧桥
灵山之阴北涧之阳即灵隐寺灵山之南南涧之阳即天竺寺二涧流水号钱源泉遶寺峰南北而下至峰前合为一涧有桥号为合涧桥
　　　　　　呼猿洞
陆羽云宋僧智一善啸有哀松之韵尝养猿于山闲临涧长啸众猿毕集谓之猿父又遵式白猿峰诗序云西天僧慧理蓄白猿于灵隐寺诗云引水穿廊走呼猿遶槛跳涧侧有饭猿台寺僧旧施食于此
　　　　　　岩石室龙泓洞
在天竺山灵鹫院理公岩之北晏元献公云在灵隐山下吴赤乌二年葛仙翁于此得道舆地志曰有石洞彻浙江下过萧山有采石乳者入其洞闻波浪声后有人就洞两畔凿住世罗汉十六尊王随寄慈云法师诗云丹井经台接岩洞或云龙泓洞即寿圣院龙井非也
　　　　　　炼丹井烹茗井
晏元献公舆地志天竺山下有葛仙翁炼丹井今在下天竺寺藏院又云灵隐山有白少傅烹茗井
　　　　　　葛坞朱墅
晏元献公舆地志葛坞在灵隐山吴方士葛孝先所居也陆羽寺记云晋葛洪亦曾居此朱墅者梁隐士盐官朱世卿之别墅
　　　　　　女儿山玉女岩
太平寰宇记灵隐山南一石状似人形两髻分明俗谓之女儿山顾野王地志云灵隐山南有玉女岩【旧志载东坡玉女洞调水符事并诗于此今考本集公有注云中兴寺有玉女洞洞中有飞泉甚甘又留题仙游潭诗自叙云仙游潭中兴寺东有玉女洞洞南有马融读书石室赵夔注在终南山非杭境甚明盖前志见有玉女字偶同故误引耳今删去】
　　　　　　醴泉
陆羽寺记大历六年忽出醴泉酌之疗疾又有卧犀泉
　　　　　　暖泉
一名涡渚东屿见陆羽二寺记
　　　　　　冷泉亭【以下并亭馆】 
在飞来峰下唐剌史河南元藇建剌史白居易记刻石亭上　政和中僧惠云又于前作小亭郡守毛友命去之见后诗序
　　　　　　壑雷
在冷泉亭侧赵安抚（上与下心）创
　　　　　　候仙亭
守韩仆射皋建久废赵安抚（上与下心）更造
　　　　　　虚白亭
守相里君造
　　　　　　见山亭
守卢给事元辅建
　　　　　　观风亭
唐庶子河东裴常棣造乐天记云五亭相望如指之列
　　　　　　袁君亭
陆羽记云剌史袁仁敬造
　　　　　　紫微亭
守紫微舍人唐询暇日至灵隐山顾访胜概后建亭于此因以名之
　　　　　　翠微亭
绍兴十三年韩蕲王世忠于此建亭后废 乾道五年周安抚淙重建
　　　　　　石桥亭
在武林山中路近翻经台
　　　　　　月桂亭
在月桂峰下
　　　　　　梦谢亭
晏公舆地志晋谢灵运会稽人其家不宜子乃寄养于钱塘杜明师明师夜梦东南有贤人相访翌旦灵运至故号梦谢亭陆羽记云一名客儿亭在灵隐山闲卢刺史元辅灵隐寺诗云长松晋家树绝顶客儿亭
　　　　　　丹灶堂
陆羽记云葛洪炼丹之所
　　　　　　隐居堂
晏公舆地志云陆玮字文该纳禄隐居于灵隐山闲涧南造隐居堂陆羽二寺记云后汉陆文该学易于隐居堂图淮南王刘安及九师之像于屋壁东西又名九师堂
　　　　　　许迈思真堂
陆羽二寺记云许迈字远游一名映详具方外门
右自虚白亭以下并废以前贤遗迹姑仍旧志
　　　　　　记文冷泉亭 
【 白乐天撰云东南山水余杭郡为最就郡言灵隐寺为尢出寺观冷泉亭为甲亭在山下水中央寺西南隅高不倍寻广不累丈而撮奇得要地搜胜概物无遁形春之日吾爱其草熏熏木欣欣可以导和纳粹畅人血气夏之日吾爱其泉渟渟风泠泠可以蠲烦析酲起人心情山树为盖岩石为屏云从栋生水与阶平坐而翫之者可濯足于床下卧而狎之者可垂钓于枕上矧又潺湲洁澈粹冷柔滑若俗士若道人眼耳之尘心舌之垢不待盥涤见辄除去潜利阴益可胜言哉斯所以最余杭而甲灵隐也杭自郡城抵四封丛山复湖易为形胜先是领郡者有相里君造虚白亭有韩仆射皋作候仙亭有裴庶子常棣作观风亭有卢给事元辅作见山亭及右司郎中河南元藇最后作此亭于是五亭相望如指之列可谓佳境殚矣能事毕矣后来者虽有敏心巧目无所加焉故吾继之述而不作】
　　　　　　题咏飞来峰
【僧慧洪诗意行忽出门欲留聊植杖云闲飞来峰岿然眉睫上气势欲翔舞秀色无千嶂万物皆我造何从有来往大千等毫末古今归俯仰心知目所见皆即自幻妄如窥镜中容容岂它人像颇怪胡阿师乃作去来想此意果是非一笑声辄放但复临冷泉举手弄清涨　又登飞来峰飞来山上千寻塔闻说鸡鸣见日升不畏浮云遮望眼自缘身在最高层○郭祥正诗谁从天竺国分得一峰来占尽湖山秀最宜烟雨闲○梅询诗竺慧指此峰飞来自灵鹫猿鸟曾未知烟岚尚依旧兴亡谩千古天地岂关纽祇恐舟壑移他年却西走○建安朱继芳诗元是西天住飞来莫去休未凭仙佛国好似帝王州彼树亦如寄吾生应更浮白猿呼不应松露滴猕猴】 莲华峰【郡守卢元辅诗远客偏寻月桂子老人不记石莲花○梅询诗巨石如芙蕖天然匪雕饰盘礡峰顶筵婵娟秋江侧涉川试谁探作砺当自惜坐与荣落同正心未尝易○徐寅游灵隐天竺诗石和云雾莲花气月过楼台桂子馨】 理公岩【郭祥正诗晋代胡僧理开山第一人欲寻岩下迹猿鸟送余春】 呼猿洞【梅询诗古涧飞白猿寂历不知处风激石上泉僧疑月中树微茫认松雪髣佛横樵路写望增尔思苍苍柰烟雾】 
【○杨蟠诗青松愁绝涧日夜白猿吟掌握多相就安知世上心○张履信诗飞来何处峰木杪夜千尺愁猿唤不（言）月色同一白】 龙泓洞【梅询诗矫矫渊下龙潜神在灵府云卧虽有时泥沙可长处阴崖寒气腥峭壁烟痕古何当救旱暵奋起为霖雨】 炼丹井【梅询诗仙翁道未成栖神在岩石酌彼山下泉穷年炼金液洞阴春始绿苔甃秋涵碧缅摹不可期凭栏望凫舄○圆法师诗仙去遗踪在泠泠翠岳边冷光涵碧甃暗脉泄寒泉月映冰壶浅秋澄古鉴圆羽人居止近闲汲灌芝田】 葛坞朱墅【郭祥正诗二葛既成仙犹存炼丹处有时化鹤来徘徊不知去梁固衰微后征君隐逸时至今风味在试听野猿悲】 冷泉亭【东坡呈唐林夫诗灵隐寺前天竺后两涧春淙一灵鹫不知水从何处来跳波赴壑如奔雷无情有意两莫测肯向冷泉亭下相萦迥我在钱塘六百日山中暂来不暖席今君欲依灵隐居葛衣草屦随僧蔬能与冷泉作主一百日不用二十四考书中书○梅询诗古窦鸣幽泉苍崖结虚宇六月期客游披襟苦徂暑开窗弄清浅吹鬓疑风雨不见白使君烟萝为谁语】 
【 ○守毛宝文友诗并序昔人以为冷泉未极其妙因加小亭其上然泠然水光滃然山翠以故去者过半予以谓不必加工但去其尢赘者斯善也如明镜中而加缋画非不美好所以为清明者逝矣拂拭菑翳旧观复还诗云面山取势俯山中亭外安亭自蔽蒙眼界已通无碍物（匈□）中陡觉有真空试寻橹响惊时变(洞中事)却听猿唬与旧同(白猿事)万事须臾成坏里我来阅世一初终○曹既明诗朱檐日转轩窗冷碧嶂云低草树香山影倒沈波底月夜阑相对泻寒光○张履信诗水石一栏千僧归四山静携琴谱涧泉月浸夜深冷】 
【○盘隐陆垕看放水诗泉声飞出闸委折绿阴闲此地原无暑多时不入山草攲疑石坠水定见鱼还难得同龟鹤游吟半日闲○周紫芝放闸诗二首呼猿洞口水潺潺忽卷奔流下九天乞得少陵三峡句为君题作倒流泉　万里西兴浦口潮浪花真似海门高谁将一夜山中雨唤作沧江八月涛○徐涓诗畏日炎炎烁太虚倚栏冰雪冷生肤百川万壑非无水洗得人闲热恼无】 候仙亭【乐天醉题蹇步垂朱绶华缨映白须何因驻衰老只有且欢娱酒兴还应在诗情可便无登山与临水犹未要人扶　又同诸客醉作谢安山下空携妓柳恽洲边只赋诗争及湖亭今日会嘲花咏水赠蛾眉】 见山亭【张无尽商英诗帘卷疏烟醉眼开浮云飞尽见崔嵬苦嗟霖雨遮藏久深谢晴风引致来丹桂有时明月满旧山无路白猿哀禅僧指我真空理心火茫然一夜灰】 袁君亭【郭功父诗民乐袁公惠开亭古道边能将九里碧长与万人传】 翠微亭【张履信诗朝朝乌北出夜夜乌南归所谋在一食所息在一枝人生竟何得与乌同此机身世忽过虑泉石良自怡月上飞来峰更谁登翠微】
　　　　　孤山
在西湖中稍西一屿耸立旁无联附为湖山胜绝处旧有智果观音院玛瑙宝胜院报恩院广化寺中兴　诏它徙而即其地建延祥观　淳佑十二年又分建西太一宫【详见　行在录】
　　　　　　柏堂
陈文帝天嘉二年建广化寺寺有当时所植二柏其一已枯东坡作孤山二咏序云柏二株其一为人所薪山下老人自为儿时见其枯矣然坚悍如金石愈于未枯者僧志诠作堂于其侧名曰柏堂堂与白居易竹阁相连属余作二诗记之堂久废今基在西太一宫有
孝宗皇帝御书轼诗刻石覆以小亭
　　　　　　白公竹阁
旧在广化寺柏堂之后有小阁多植竹白公每偃息其闲仍有诗遂以名今与寺俱徙
　　　　　　和靖林处士庐
有巢居阁今基并在西太一宫
　　　　　　处士墓
绍兴有　旨徙僧庐惟处士林逋墓　诏勿迁
咸淳四年大风拔木祠几毁官为重建是年　太傅平章魏国贾公领客来游视蓁莽中有石隐起命搜取视之则　熙宁七年福唐陈襄等九人竹阁题名也兴怀昔贤乃屏之植祠下又命金华王庭书和靖先生墓五字刻石立墓前在今西太一宫北偏【又见冢墓门】
　　　　　　金沙井
旧在广化寺白乐天尝酌此泉甘美可爱视其地沙光灿如金拨以杖皆黑今在延祥观
　　　　　　码瑙坡
旧在宝胜寺地有碎石如码瑙故以名有圆法师陶器坟今在西太一宫
　　　　　　六一泉
旧在报恩院详见后东坡铭
　　　　　　东坡庵
东坡既名六一泉又于泉之后凿岩筑室自名曰东坡庵今不存【据傅牧西湖古迹事实】
　　　　　　闲泉
在码瑙坡圆法师诗闲泉澄极顶自注云闲泉在码瑙院
　　　　　　仆夫泉
在码瑙坡侧圆法师凿池得泉有诗云新泉号仆夫
　　　　　　四照阁
在山巅今不存
　　　　　　西阁
又名弥勒阁有石塔七层今不存
　　　　　　鉴堂【今不存】 
辟支塔【今不存详见塔门】
　　　　　　铭文六一泉 
【 东坡铭并存欧阳文忠公将老自谓六一居士予昔通守钱塘见公于汝阴而南公曰西湖僧惠勤甚文而长于诗吾昔为山中乐三章以赠之子闲于民事求人于湖山闲而不可得则往从勤乎予到官三日访勤于孤山之下抵掌而论人物曰公天人也人见其暂寓人闲而不知其乘云驭风历五岳而跨沧海也此邦之人以公不一来为恨公麾斥八极何所不至虽江山之胜莫适为主而奇丽秀绝之气常为能文者用故吾以谓西湖盖公几案闲一物耳勤语虽幻怪而理有实然者明年公薨予哭于勤舍又十八年予为钱塘守则勤亦化去久矣访其旧居则弟子二仲在焉画公与勤之像事之如生舍下旧无泉予未至数月泉出讲堂之后孤山之趾汪然溢流甚白而甘即其地凿岩架石为室二仲谓予师闻公来出泉以相劳苦公可无言乎乃取勤旧语推本其意名之曰六一泉且铭之曰泉之出也去公数千里后公之没十有八年而名之曰六一不几于诞乎曰君子之泽岂独五世而已盖得其人则可至于百传尝试与子登孤山而望吴越歌山中之乐而饮此水则公之遗风余烈亦或见于斯泉也】
　　　　　　题咏孤山 
【 唐张祜诗楼台耸碧岑一径入湖心不雨山长润无云水自阴断桥荒藓合空院落花深犹忆西窗月钟声出北林○自乐天题孤山寺山石榴花示诸僧诗山榴花似结红巾容艳新妍占断春色相故关行地道香尘拟触坐禅人瞿昙弟子君知否恐是天魔女化身　西湖晚归望孤山诗柳湖松岛莲花寺晚动归□出道场卢橘子低山雨重栟榈叶战水风凉烟波淡荡摇空碧楼殿参差倚夕阳到岸请君回首望蓬莱宫在水中央　孤山寺遇雨诗拂波云色重洒叶雨声繁水鹭双飞起风荷一向翻空蒙连北岸萧飒入东轩或拟湖中宿留船在寺门○林和靖孤山寺诗云峰水树南朝寺祇隔丛篁作并邻破殿静披齑臼古斋房闲试酪奴春白公睡阁幽如画张祜诗牌妙入神乘兴醉来拖木屐翠苔苍藓石磷磷　孤山寺端上人房写望诗底处凭栏思渺然孤山塔后阁西偏阴沈画轴林闲寺零落棋枰葑上田秋景有时飞独鸟夕阳无事起寒烟迟留更爱吾庐近祇待重来看雪天　孤山后写望云水墨屏风状总非作诗除是谢元晖溪桥袅袅穿黄落樵斧丁丁斫翠微返照未沈僧独往长烟如淡鸟横飞南峰有客锄园罢闲倚篱门忘却归　孤山雪中写望云琼树瑶岑掠眼新鲜（风炎）时复扬珠尘此中自是蓬莱阙何处更寻姑射人】 
【 ○东坡腊日游孤山访惠勤惠思二僧诗天欲雪云满湖楼台明灭山有无水清出石鱼可数林深无人鸟相呼腊日不归对妻孥名寻道人实自娱道人之居在何许宝云山前路盘纡孤山孤绝谁肯庐道人有道山不孤纸窗竹屋深自暖拥褐坐睡依团蒲天寒路远愁仆夫整驾催归及未晡出山回望云木合但见野鹘盘浮图兹游淡薄欢有余到家恍如梦蘧蘧作诗火速追亡逋清景一失后难摹悼欧公诗故人已为土衰鬓亦经秋犹喜孤山下相逢说旧游　孤山送陈述古江神子词翠蛾羞黛怯人看掩霜纨泪偷弹且尽一樽收泪唱阳关谩道帝城天样远天易见见君难画堂新缔近孤山曲栏干为谁安小舟寻旧事无处问水连天○郭祥正诗尘寰山障合月窟一峰孤欲识僧归处飘然一宝珠】
【 ○石林叶梦得诗并序云张景修与吾同为郎夜宿尚书新省之祠曹厅步月庭下为吾言往尝以九月望夜道钱塘与诗僧可久泛西湖至孤山已夜分是岁早寒月色正中湖面渺然如镕银傍山松桧参天露下叶闲薿薿皆有光微风动湖水晃漾与林叶相射可久清（病去丙改瞿）苦吟坐中凄然不胜寒索衣无所有以空米囊覆其背谓平生得此无几吾为作诗记之云霜风猎猎将寒威林下山僧见亦稀怪得题诗无俗语十年肝鬲湛寒辉此景暑中想象亦可一洒然也○杨诚斋泛舟西湖步登孤山诗晓雨捣珠屑吹作空中尘拂水无落晕映峦有遮痕承华两端尹嘉招出城闉一尊浇云师借风开昼昏诸鬟忽脱帽孤镜亦卷裀西湖翳复皎南山洗如新舍舟步柳堤曳杖啄松门乃是小上林亦有虎守阍桂落剩金粟蓉妆浓绣屏高堂竹梢上幽榭荷叶滨群仙此小憩呼酒领一欣秋花隔水笑笑我堕纱巾更（酉寿）不知筹互嘲还作春行乐戒多取况复仄羲轮归（髟　）兀颓玉那知醉与醒】 
【 ○　平章贾魏公旧题孤山诗半是楼台换却村几回独立更销魂断堤野水梅花宅千古春风月一痕　赠孤山周道士诗梅花和靖宅此处住来清肯以诗为事终于世有名山空丹鹤老湖净白沤明时亦扶笻出何曾踏帝城○高菊（石间）孤山雪后诗雪夜骑驴行步迟孤山何似灞桥时近来行辈无和靖见说梅花不要诗○陆盘隐春游孤山风约晴云碎欲鳞独游无伴踏芳尘旋移船泊前朝寺尽卷帘看新路人肥绿又添三尺水瘦红犹有一分春不妨笑我矜持意吟到孤山句更新】 柏堂【东坡诗道人手种几生前鹤骨龙姿尚宛然双干一先神物化九朝三见太平年忽惊华厦依岩出乞与佳名到处传此柏未枯君记取灰心聊伴小乘禅○杨蟠诗零落雪霜后犹含千载春一株化为石谁是种时人○郭祥正诗岁老枝叶简春深香气新可怜湖上桧曾识井中人○周紫芝诗台城依旧绕长河结绮临春往事多但见张妃似西子不知擒虎是阎罗当年已老琼瑶树此去空留铁石柯乔木自存非故国何须仍唱后庭歌】 竹阁【白乐天诗晚坐松檐下宵眠竹阁闲清虚当服药幽独抵归山巧未能胜拙忙应不及闲无劳别修道即此是元关】 
【 ○东坡诗海山兜率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空怀渭上村欲把新诗问遗像病维摩诰更无言　又竹阁见忆诗柏堂南畔竹如云北阁何人是主人但遣先生披鹤氅不须更画乐天真】 处士庐【处士孤山小隐诗竹树遶吾庐清深趣有余鹤闲临水久峰懒得花疏酒病妨开卷春阴入荷锄尝怜古图画多半写樵渔　猿鸟分清绝林萝拥翠微步穿僧径出肩搭道衣归水墅香酤熟烟崖早笋肥功名无一点何处更忘机　园井夹萧森红芳堕翠阴昼岩松鼠静春堑竹鸡深岁课非无朮家藏独有琴颜原遗事在千古壮闲心　门径独萧然山林屋舍边水风清晚钓花日重春眠苒苒苔衣滑磷磷石子圆人寰诸洞府应合置闲仙　又小隐诗道着权名便绝交一峰春翠湿衡茅庄生已惯鸱鸢吓扬子休讥蝘蜒嘲潏潏药泉来石窦霏霏茶霭出松梢琴僧近借南熏谱且并闲功子细抄　闲搭纶巾拥缥囊此心随分识兴亡黑头为相虽无谓白眼看人亦未妨云喷石花生剑壁雨敲松子落琴床清猿幽鸟遥相叫数笔湖山又夕阳　鲁望无来已百年又生吾辈在林泉惟知隐遯为高尚敢道文章到圣贤月界晓窗琴岳润竹摇秋机墨云鲜南塘一霎霏微雨更拥渔蓑上钓船　又云山水未深猿鸟少此生犹拟别移居直过天竺溪流上独树为桥小结庐　山园小梅诗众芳摇落独暄妍占尽风情向小园疏影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金樽　隐居秋日行药归来即杜门啸台秋色背人群幽虫傍草晚相映远水着烟寒未分高亢可能称独行穷空犹拟赖斯文过从好事今谁是白笑甚如扬子云　园庐蠹关寒井对萧晨自爱栖迟近古人闲草遍庭终胜俗好书堆案转甘贫桥边野水通渔路篱外青山见寺邻懒为躬耕咏梁甫吾生已是太平民　深居杂兴并序诸葛孔明谢安石蓄经济之才虽结庐南阳携妓东山未尝不以平一宇内跻致生民为意鄙夫则不然（匈□）腹空洞翦然无所存置但能行樵坐钓外寄心于小律诗时或鏖兵景物衡门情味则倒睨二君而反有得色凡所寓兴辄成短篇总曰深居杂兴诗六首盖所以状林麓之幽胜摅儿格之闲旷且非敢求声于当世故援笔以显其事云　隐居松籁细铮然何独微之重碧鲜已被远峰擎（山双）（山双）更禁初月吐娟娟门庭静极霖苔露篱援凉生袅菊烟中有病夫披白搭瘦行清坐咏遗编　四壁垣衣钓具腥已甘衡泌号沈冥伶伦近日无侯白奴仆当时有卫青花月病怀看酒谱云萝幽信寄茶经茅君使者萧闲甚独理丛毛向户庭　薄夫何苦事奸奸一室图书自解颜峰后月明秋啸去水边花影晚樵还文章敢道长于古光景浑疑剩却闲多少烟霞好猿鸟令人惆怅谢东山　坐钓行樵那不倦寻云看月亦应劳烦襟入夜权宜减瘦骼乘秋斗顿高猿下任窥煎药鼎客来慵动碾茶槽床头卧架真闲却免有情憀揭悼骚　遗编坐罢披三豕小轴行当倦五禽廉肆有征尝遇困刀圭无状为攻深长卿痟渴应难柰元晏清羸已不禁约缚隐囊聊阁膝忘怀未得是微吟　和梅圣俞雪中同虚白上人见访湖上玩佳雪相将唯道林早烟村意远春涨岸痕深地僻过三径人闲试五禽归桡有余兴宁复比山阴　园庐秋夕兰杜裛衰香开扉趣自长寒烟宿墟落清月上林塘意想殊为适形骸固可忘援琴有余兴聊复寄吟觞　山合偶书遶舍青山看未足故穿林表架危轩但将松籁延佳客常带岚霏认远村吴榜自能凌晚汰湘累何苦属芳荪余生多病期恬养聊此栖迟一避喧　春日斋中空阶重迭上垣衣白昼初长社燕归落尽海棠人卧病东风时复动柴扉　湖上隐居湖水入篱山遶舍隐居应与世相违闲门自掩苍苔色来客时惊白鸟飞卖药比尝嫌有价灌园终亦爱无机如何天竺林闲路犹到秋深梦翠微　和王给事同诸官留题千兵款户（迕去午改咢去二口）红旆四壁留题拂紫苔他日北山传故事愿将猿鹤比云来　翦绡零落点酥干向背稀稠画亦难日薄纵甘春至晚霜深应怯夜来寒澄鲜祇共邻僧惜冷落犹嫌俗客看忆着江南旧行路酒旗斜拂坠银鞍　数年闲作园林主未有新诗到小梅摘索又开三两朵团栾空遶百千回荒邻独映山初尽晚景相禁雪欲来寄语清香少愁结为君吟罢一衔杯　吟怀长怅负芳时为见梅花辄入诗雪后园林纔半树水边篱落忽横枝人怜红艳多应俗天与清香似有私堪笑胡雏亦风味解将声调角中吹】
【 ○范文正公寄和靖处士诗片心高与月徘徊岂为千锺下钓台犹笑白云多事在等闲为雨出山来○鲍当题林和靖隐居诗湖水春来绿山云夏亦繁何如隐君子长啸掩柴门○东坡书和靖诗后云吴侬生长湖山曲呼吸湖光饮山渌不论世外隐君子贩夫俚妇皆冰玉先生可是绝俗人神清骨冷无由俗我不识君曾梦见瞳子了然光可烛遗篇妙字处处有步绕西湖看不足诗如东野不言寒书似西台差少肉平生高节已难继将死微言犹可录自言不作封禅书更肯悲吟白头曲我笑吴人不好事好作祠堂旁修竹不然配食水仙王一盏寒泉荐秋菊○陈文惠尧佐林处士水亭诗城外逋翁宅开亭野水寒冷光浮荇叶静影浸渔竿吠犬时迎客饥禽忽上栏疏篱僧舍近嘉树鹤庭宽拂砌烟纷袅侵窗笋戟攒小桥横落日幽径转层峦好景吟何尽清欢画亦难怜君留我意重迭取琴弹】 
【○曹既明过林和靖旧址短棹不归双鹤去一邱烟草寄山阴水边疏影黄昏月无限风骚在客心】 西阁【僧志文诗杨柳蒹葭覆水滨徘徊南望倚栏频年光似鸟翩翩过世事如棋局局新岚积远山秋气象月生高阁夜精神惊飞一阵凫鹥起莲叶舟中把钓人】 四照阁【郑獬诗湖山天下之绝境群山绕湖千百重碧笋四插明镜绿此阁正落明镜中当轩不置窗与槛湖光山翠还相通侧耳似闻天仙语接手便欲翻长空】 和靖墓【高九万拜林和靖墓诗玉函香骨老云根占断孤山水月村荐菊泉清涵竹影种梅地冷带苔痕生前已自全名节身后从谁问子孙惟是年年寒食日游人来与酹清樽○菊潭吴中孚游和靖墓诗坟草年年一度青梅花无主自飘零定知魂在梅花上只有春风唤得醒　片玉沈山草亦珍断碑残石当麒麟君王别为开门户不欲梅花见路人○黄宜山题和靖墓坟边疏影尚横斜鹤老苔荒处士家独立东风难着语只携樽酒酹梅花】
　　　　　粟山
晋书隋书地里志余杭郡有粟山祥符志云在钱塘县西一十七里高六十二丈周回一十八里二百步太平寰宇记云山下有飞泉二里又云有吴大帝石柱今在东墓岭侧【详见古迹】
　　　　　巨石山【一名石甑山】 
隋书地理志钱塘有石甑山巍石如甑然太平寰宇记在钱塘县旧治南三里祥符志云高六十三丈周回二十三里一百步郡国志云上有七层古塔妙绝人工北有落星二石吴越王钱氏号寿星宝石山后改为巨石山罗隐封石记云或耸秀而层排巨石或岧峣而朝挹众山【按祥符志定业院山与巨石山虽相连而相去甚远有二石甑山未详】
　　　　　巾子峰
在钱塘门外旧志云在梵天院后形如巾帻西湖胜迹事实云在寿星寺后
题咏【林和靖诗巾子山头乌臼木微霜未落叶先红○杨蟠诗首出群山内晴窗几处看不须风雨折开槛满溪寒】
　　　　　霍山
在钱塘门外有张真君祠岁仲春八日倾城士女集焉
　　　　　南屏山
在兴教寺后怪石耸秀中穿一洞上有石壁若屏障然刻司马温公所书家人卦乐记礼乐不可斯须去身中庸道不远人各一章
　　　　　小南屏山
在广教院后怪石玲珑亦类屏障
　　　　　慧日峰
在净慈寺后今有慧日阁
　　　　　雷峰
在净慈寺前郡人雷氏筑庵居之故名世又谓之中峰
题咏【林和靖中峰望北山诗拂石翫林壑旷然空色秋归云带层巘疏苇际苍洲固自堪长往何为难久留庶将濠上想聊作剡中游　又中峰诗中峰一径分盘折上幽云夕照全村见秋涛隔岸闻长松标古翠衰药动微熏自爱苏门啸怀贤事不群】
　　　　　鸡笼山
在龙井风篁岭侧高而圆若鸡笼然
　　　　　赤山
在钱湖门外厥土赤埴上有惠因院【俗呼高丽寺】
　　　　　玉岑山
在钱湖门外惠因寺前一峰耸出众山缭绕石中有古木倒垂森翠可爱
　　　　　鸦鸡峰
在西山崇因报德院有怪石状似鸦鸡
　　　　　卓笔峰
灵隐无垢院有石笋形如笔卓
　　　　　花家山
三贤堂后相对在大麦岭山后一名蛇山
　　　　　月轮山
在龙山左右形圆如月故名
　　　　　马鞍山
在儿门武状元坊步司左军后形如马鞍故名
　　　　　灵石山【一名积庆山一名灵石坞】 
在西山放马场侧石尝见光怪故名古迹事实云灵石山在南山栖真院之上
题咏【郭祥正诗灵石山前路山深寺更深不知明月去空惜白云沈】
　　　　　仙姑山
在钱塘门外东山衕
　　　　　西观音山
在钱塘门外王家桥试院后山是也
　　　　　龙门山
在钱塘县西溪之钦贤乡地高峻上有龙池寺
　　　　　观山黄杜山丫头山茅山筱山杨梅山
祥符志云在钱塘县崇化乡第七都众山接连高一百五十丈周回三十五里
咸淳临安志卷之二十四
　志〔九〕
　　山川三
　　　山〔三〕
　　　　城东北诸山
　　　　　临平山
祥符志云去仁和县旧治五十四里山高五十三丈周回十八里上有塔有龙洞砺洞【事具诸洞】 有天井【在山之顶旧志云方阔约二丈积水深八尺虽旱未尝涸】 下有东岳庙景星观峙立两旁又有藕花洲即鼎湖也
题咏【东坡舟过临平次杭人裴维甫韵余杭门外叶飞秋尚记居人挽去舟一别临平山下路五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游　又雪霁过临平邈师房会陈烈少府题诗落帆古戍下积雪高如邱强邀诗老出疏髯散飕飕僧房有宿火手足渐和柔静士素寡言相对自忘忧铜炉擢烟穗石鼎浮霜瓯征夫念前路急鼓催行舟我行虽有程坐稳且复留大哉天地闲此生得浮游○僧道潜诗风蒲猎猎弄轻柔欲立蜻蜓不自由五月临平山下路藕花无数满汀洲○沈金部汝谐诗云山势分明饮水鼍孤峰西转郁嵯峨不须探问山童药且揖朝来爽气多】
　　　　　桐扣山
在仁和临平山之西晋武帝时岸坏出石鼓击之无声张华取蜀桐木刻作鱼形而扣之声闻数里故名
　　　　　皋亭山
唐书地里志钱塘县有皋亭山祥符志云今属仁和县在县之东北二十里高百余丈云出则雨
宁宗皇帝御书三字为扁有崇善灵惠王祠名半山庙旁有水瓮及桃花坞
题咏【敖陶孙诗樵路萦连入翠微清泉白石可忘机云中犬吠刘安过树杪春深望帝归白鹤肯留华表语苍官合受锦衣围珠襦玉柙今何许一笑人闲万事非】
　　　　　青龙山
在皋亭山之东高七十余丈山脊苍翠偃曲如龙
　　　　　母山
在皋亭山东北约高一百余丈比众山独高张翼左右如母顾子因以名之
　　　　　佛日山
在母山之东北高六十余丈中有佛日净慧寺【详具净慧寺】
　　　　　石膏山
太平寰宇记在钱塘县旧治西五十七里钱塘记云出石膏色若雪又县治亥地有狱雨霁时狱中出石膏一名稽留山无毒兽恶虫【太平寰宇记】
　　　　　黄鹤山
祥符志云在仁和县旧治东北三十八里寰宇记旧有黄鹤楼今佛日山之北高约百余丈巅有龙池一名渥洼北坞有龙洞石裂为路深险不可视山之腰有黄鹤仙洞外甚狭中可容数人深窈而黑时有樵牧爇松明而入愈行愈远疑有龙在焉池出云必雨又有潭在山之东【故老相传有诗云但看黄鹤山顶云化作白龙潭上雨或谓僧道潜作】
　　　　　超山
在仁和县之东北六十里永和乡高三十七丈周二十里
　　　　　亭巿山
郡国志云杭州亭巿山余石乡亭巿村多陶户善作大瓮今谓之浙瓮
　　　　　龙珠山
在仁和县肇元乡五都高约六七丈形圆如珠与皋亭山黄鹤众山相望一名巧山
　　　　　泰山
在仁和县南鲍山之北高约十五六丈居民可三百户名泰村
　　　　　大旗山
在仁和县黄顾之北高约五十余丈有青草坞居民可二百户名大旗村
　　　　　南鲍山
在仁和县南山之北高约十余丈山下有村名南鲍
　　　　　南山
在仁和县大旗山之北高约四十余丈东南与佛日山夹境有杜牧坞累累数冢世传杜牧墓无可考
　　　　　太婆山白岩山
在钱塘县
　　　　　方山
在钱塘县崇化乡高三十丈
　　　　　全山
在钱塘县孝女乡高一十五丈周四里
　　　　　苎山
在钱塘县孝女南乡高一十丈周回五里
　　　　　杨山
在钱塘县孝女南乡高二十丈周回六里
　　　　　唐墓山
在钱塘县孝女南乡高一十五丈周回八里有唐孝女墓【详见冢墓门】
　　　　　近山
在钱塘县灵芝乡高十丈周回一里
　　　　　大遮山乌尖山
在钱塘县孝女北乡接连余杭县及武康县界高三百丈
　　　　　饮马山
在钱塘县高二十丈周回二里
　　　　　安乐山
在钱塘县高三十丈周回三里山上有石八郎祠
　　　　　石壁山龙驹山法华山
在钱塘县东抵西堰桥西止钦贤乡山连接不能尽名约高四十余丈占十余里【石壁山上有尊司土地】
　　　　　三峰山
在仁和县北四十里东山高一十五丈周五里西山高一十八丈周四里南山高一十二丈周一里
　　　　　洛山
在仁和县北四十四里高五十八丈周一十八里
　　　　　峨眉山【城内亦有山曰峨眉】 
在仁和县北七十里大雪乡高一十八丈周六里
　　　　　乌头山
在仁和县肇元乡青龙山之东高八十余丈峰锐而秀
　　　　　石姥山
在乌头山之东高五十余丈有岭南接运河塘赤岸岭之西有真珠坞少宰刘正夫葬焉
　　　　　独山
在仁和县治之北大云乡约高数十丈每出云晴则雨雨则晴里人占之屡验下瞰横溪回环皆水荡
　　　　　赭山
旧图志云在仁和旧治东北六十五里滨海产盐有盐场
　　　　　马嗥山
郡国志昔吴伐越至此山遇大风车破骑死有马嗥呼求其主遂名【太平寰宇记】
　　　　余杭县
　　　　　大涤山洞天【互见洞霄宫】 
在县西南一十八里按茅君传云第三十四洞名大涤云盖之天周回一百里内有日月分精金堂玉室仙官考校灾祥之所姜真人主之与华阳林屋邃道往来或言此山清幽大可以洗涤尘心故名穹崇千尺迥压群峦中峰之上有许远游升天坛丹灶瓦甓尚存　政和闲犹有卿云箫吹往来清越崖闲多灵芝异草人所不识
　　　　　　九锁山
其势九折萦纡相续曰天关曰藏云曰飞鸾曰凌虚曰通真曰龙吟曰洞微曰云璈曰朝元四时山花烂漫清芬袭人下有石门夹道今不存
　　　　　　天柱山
在洞西南隅乃五十七福地地仙王伯元主之按记云天有八柱在中国者三此其一也【一在寿阳一在龙舒】 四隅斗绝耸翠参天神仙隐化时有见者山出佳茗为浙右最
　　　　　　伏虎岩
在大涤洞西南峻壁闲若环堵之室南有路下涉崖磴方至其所东晋隐士郭文伏兽于此因以名岩
　　　　　　来贤岩
在大涤东南秀峰之前嵌空数丈丛竹闲有盘石可坐东坡作倅日同蔡准吴天常乐富国闻人安道俞康直张日华凡七人来为林泉之游遂名其岩曰来贤今作亭于上名曰宜霜
　　　　　　仙迹岩
去大涤里许在路侧崖上有仙人遗迹苔藓不生湿润光泽
　　　　　　大涤洞
旧传云元同先生闾邱方远入游自华阳而归所见龙鳞异境花木鲜繁门有石鼓扣之则鸣其闲顶平如砥又垂一石如柱号□隔凡过柱一重如窦内阔丈余有圆井无底唯闲琅琅之声乃　朝廷投龙处常有白鼠长可二尺仙书名为玉芝饵之可以长生
　　　　　　栖真洞
在大涤山前峻岭之上按记云大涤先生杜琛语弟子何法仁曰西洞尢广汝宜居彼可遯世成真遂名栖真洞有罳顶状若宝盖龛室幽深乳泉点滴有东西二台东台有石阁津涯不可测常有龙爪蟠拏蹴缩之迹游者以手漫灭之次日验视如初或以为洞龙出入之径　大观三年四月山人胡真隐居其中午夜忽闻鼍鼓数百声火球相继走又黑云叆叇皆奔出洞外次则迅雷烈风骇震山谷真隐股栗莫知所措移时方止
　　　　　　石室洞【一名藏书洞】 
在大涤山中峰之前有岩窦石梁洞外泉脉垂溜注于石梁之下洞初未显吴筠解化于宣城指门人藏书剑于此寻访果得之又按景行录云西麓有岩扉石座自然成备盖不止乎书剑亦天师藏真在焉按石精金光经言曲晨飞精藏景录神剑解之道凡蹔过太阴紫胞炼度皆四百年其藏必发盖数足运会真灵自有以发之耳今天师石室之藏岩扉呀启益验此经之说山腰有石洼樽洞上有石茶灶皆仙家遗迹隐士陆凝之永仲尝筑室于是号石室先生云
　　　　　　呜凤洞
去大涤一里许山之上石门阻隘童稚可入者阅其内石屋旁一小路不知其极上有穴泉溜环佩之声入于方池未尝减溢耆旧传云钱氏时因凤凰来故以名其地亦改为灵凤乡
　　　　　　鸣铃洞
祥符旧志云在洞霄宫东山之上洞多窍穴风作则鸣旧本作鸣虚洞
　　　　　　龙蜕洞
在大涤洞东一里许乔木幽隐岩穴嵌巉深可数丈春夏多蛇虺潜伏　皇佑初羽人于洞闲获龙骨数肩齿角皆具因以名之记云五洞潜通此其一也
　　　　　　白茅洞
在大涤之西南一十里岭石之上灵象岿然按记云有晋人遇一道士衣巾爽丽自洞而出询其名氏则曰吾白茅先生职此久矣因以名之其洞门如井垂绠而下一二丈至地回环容坐二十人【乃第一重也】 屈身下入又可二丈有仙人酒瓮及二石若柱上有一窍通明
　　　　　　归云洞
去大涤五里在西岭外层冈之上即栖真之后门深可百余丈石壁光莹洞有罳顶亚于前洞按记云是神仙回车之便道故曰归云常有云气往还其洞外又有（巢）地皆灌木疏篁隐映前谷
　　　　　　抚掌泉
在洞霄宫殿阶之西深可三尺许清泠可鉴古诗云却疑三尺底别是一壶天旧传钱武肃王至宫有双鹤飞舞其上因抚掌招之鹤堕而泉涌故号抚掌或言旧名涌泉漕使陈公尧佐因按察至焉问羽士此何水荅曰涌泉昔仙人抚掌而泉涌公于是抚掌果如其言按旧志云久旱不竭莹洁常澄或时五色变异不可测夏寒而辨砂砾冬温而育萍藻　熙宁初有物状如鲮鳗遶栏楯闲两目如丹时人以杖扑之即坠入泉去须臾阴雾周布一山大水自天柱源来汹涌可畏将垫殿堂乃止惟损去廓屋数闲或曰龙之怒也
　　　　　　明星渎
在县东一里二百步周回一百五十步溪之南塘　敕使投龙于天柱大涤洞必先祭明星渎九域志载余杭古迹亦然耆老相传云昔有人昼视水中有星灿然故号明星渎溪下多潭皆遇水决冲注而成自新堰以西第三潭最深莹而阔者明星渎也父老云渎之南濒路旧有女冠之居遗址尚在
　　　　　　瀑泉
在洞霄宫憩宾亭外三十余步三泉吐溜合而成瀑
　　　　　　冷泉
在洞霄宫外半里路石罅闲水脉甚细冬夏不绝莹然若玉壶之贮沆瀣也山行者掬饮毛骨竦然炎月投以熟物至晚即冰结
　　　　　　新池
即今洞霄宫厨院方沼源自前池溜于坳堂唐大历中县令范愔所凿李元卿记云执爨无欲清之仆挈瓶无汲深之劳
　　　　　　云根石
去大涤一里许在路傍之西与仙迹相近石状如云从地涌出故以云根名之
　　　　　　药阃
在大涤洞东山之前夏侯天师种药于此芝畦朮坞百药之植靡所不有尝言古圣人以上药养神中药养性下药遣病可使人神灵可使人性明可使人病愈故常施药于（廛□）随缘深浅而遇有药圃诗云绿叶红英遍仙经自讨论偶移岩畔菊锄断白云根一日樵者开圃中有犬嗥自篱而窥见师策鞭乘一兽似虎非虎行疾如风入东山而去今四山生草药六十余种圃迹犹存
　　　　　　清音亭
在大涤洞路之中后数丈乃天柱泉发源之窦水流沿洄亭闲循除以入于沼清泠可爱亭名取左太冲山水有清音之句
　　　　　　祥光亭
在大涤洞口钱武肃微时尝卧巨石之上指洞而言曰异时或富贵当建亭覆此石及衣锦回营饰颇盛其石今瘗亭下　祥符五年中使及漕臣州佐邑令偕集于此忽五色云出洞中数刻方散因名亭曰祥光樵者闲有见仙人弈棋于亭至前则不复见　咸平中民有来盗其槛斧之焱焰随起飞逐盗为之惊奔
　　　　　　翠微亭
自来贤岩前东五十余步登小坡而上名青檀山路之右皆依岩左临深坎路旁有巨石与岩对峙号小石门过此则岩石转有泉自石溜而下注于岩穴状如石盂横探小窍深不可测其水不盈不涸号曰泂酌泂酌之上有巨石圆窍玲珑号曰月窟月窟之西有穴盛溜最冷号曰冰壶泂酌之下又有泉穴其水最清号曰镜潭今泉源湮没皆非旧迤逦至试剑岩其石如剑劈断旁有岩隙可憩数人行二十余步有峭壁面北从地涌出高可二三丈广二三十丈其上苍翠玲珑奇怪万状出于天巧莫可形容其秀气发自来贤至此半里余始毕露无遗上有石乳焚之最香但有岩自北而生正蔽其前外旁相去犹有数尺深入仅可容人临坎作亭名曰翠微
　　　　　　题咏大涤山 
【 杨杰诗大涤洞天玉为室真官典校长生籍金阙九锁明明开老尽碧桃人不识祖龙求仙徒用力驾海欲驱山下石神人倚住不与行留得岩前隐仙迹○吴侍郎昌裔九吟诗并序云青莲山人吴昌裔携客山行咏陶嘉月自双径来洞霄丹岩翠壑林立环拥神剜鬼刻不可名状餐云（汀去丁改敕）月偶得九吟留之山中以纪幽践　九锁云上界神仙住九华故留灵锁护烟霞云根欲断溪回处流出常山几片花　栖真云凿破千年浑沌心石楠当户洞愔愔诗臞犹怯春寒在扪石梯云不敢深天柱云柱天屹（山业）断鳌根卧草蒙茸伏虎痕想见山中明月夜有人长啸抱昆仑　石室云竹几蒲团石室中细书抱朴校参同寄声碧眼朱高上何必携琴下阆风　清音云山出涓寒一道泉暗声落涧下铮然辘轳引上泥丸顶便是人闲赤脚仙　来贤云杖挂松花酒一瓢手挼柏子杂香烧山空露冷吟招隐掉首诸贤不受招　翠蛟云苍松翠石束寒流飞下长身白玉虬吐出英云千尺雨须臾雷霁水痕收　飞玉云谁擘岩扉石窦开中流玉水（汀去丁改敕）苍苔有时卷雪从天下端是源头蓄得来】 
【 ○自元鉴诗天坛绝顶山髣佛翠微闲迹久苔纹碎云根古木闲丹成人已去鹤驾未曾还犹有箫吹响时时下旧山○高参政定子祷雨作牵丝晨谒玉皇家唤起慵龙乞井花醒看满山枝叶语晚唐句子是萌芽　诗到眉山白一家也将正命摄于邪巧裁大涤天成景戏咏庭蛟与洞鸦　两闲洒落无尘着万象森罗触处逢此意要令儿辈觉擎天一柱爱中峰】 
【 ○赵南塘和茂实弟纪游韵山涤浮埃宇暖霄遯翁行处有人邀仙关寂寂谁开锁俗驾憧憧自过桥朝气兰荪清帨韘夜声猿鹤美笙箫浮生一日闲难得那计颜姿茂与凋　金银宫阙插天华一径萦蛇岭冠霞游子恍疑尘换世山人笑问客还家水输东北通归汶峰列西南秀出琊喧寂万殊从尔好是中佳趣要无涯　欲闯灵关烛借光窅然深墨定何乡隐栖旧托郭文举仙籍今收魏伯阳芝室丹深岩树绿松房酒熟洞云香老生一醉迷凡圣付与时人共校量　雨来龙口吐长烟风去鹏程跨大年圮上书存记黄石洞中棋罢失言天几时谷纳霜钟响是处岩排锦树圆莫怪好山仙路遍正惟好事与流传　侠仙初日醉芳醪曾与猿公接戏遨彩霓跨空桥影澹黄蛇分雨剑痕高试从崄处□天路莫向尘闲画地牢千载祖龙移不去浪教山鬼笑徒劳　琼馆祠真岁奠椒老坡题后闲何寥橘中傥值厖眉□箐里宁逢独足魈欲问津迷无缆系莫夸径捷有弓招长松怪石森然在又见亭皋一叶飘　绝爱穿檐碧数竿桃椎尝此掩柴关柳犹生肘慵忘我藜不充肠病下山疑有烛龙潜月窟得无笙鹤过云闲积苏俯视蒙蒙尔八极吾将契往还　此亭此水几徘徊旧观今新老眼开行险不盈还一笑穷源未得且频来汤年闲亦旱祷雨禹步乃能冬起雷戏语聊贻道门旧高明了此复何猜】 
【 ○程沧洲公许步虚蕊珠七言　元盖之天高崒嵂自两天眼支一脉嶙峋四面森翠壁中有瑶柱倚天立窈窈郁郁僊者宅涵云蓄雾九锁隔石扉谁遣玉（□氏）擘通行岂虞虎豹搤云台散吏青城客掉头三（上鸟下山）风烟窄南熏驾我来散策晴天万里展笑色祖龙驱山山辟易仙人抵住如刻划武皇情念膏火迫宫坛经营竟奚益惟我　章圣荐简璧心与天同（帛系）宝历　高皇中天定都邑脱屣大位驻　清跸至今僊馆閟　奎画跪拜缔视涕沾臆大涤栖真转石室幽岩邃窦杳莫测似闻句曲通咫尺（风炎）游何曾有辙迹天坛可望不可陟翠箬闪闪丹气溢我名何自标洞额(大涤崖壁上髣佛有贱名二字)得非三生托真籍一念之差甘堕谪拊心静虑深咎责羽衣窥我惨不怿为我洗琖酌琥珀沉沉古井龙嗜蛰谁令怒吼卷飞帛夜凉健倒风雨急醒悟乃是岩溜滴西瞻氛祲羌堛塞玉华故栖归未得文举远游记夙昔借一庵地紬隐帙百六行度运会厄列真校录晓继夕恫悯含生沛德泽罢征宽敛戢锋镝名山是处可栖逸不材我自安社栎勋业振古名揭日邂逅要知非尔力蛮触扰扰鏖得失岂容汩我室虚白流铃掷火九穹碧泰初为邻寿无极】 
【○徐大玉献子诗入得青山第几重龙蟠凤舞着仙宗九关云锁疑无地数步天开又一峰大涤洞中丹作井昊穹殿下石为松我来自结真人伴杖屦翩跹是指踪○叶靖逸绍翁诗倦身祇欲卧林邱羽客知心解款留泉溜涓涓中夜雨天风凛凛四时秋虎岩月澹迷仙路龙洞云深透别州九锁青山元不锁碧桃闲后更来游】 九锁山【徐凝诗人行之字路嵚巇九锁萦迂胜九嶷祇被白云生不断无端点破碧硫璃○晁端友诗行尽青峰与碧溪何须辛苦觅天梯九山不锁寻真路自是人心到后迷】 伏虎岩【唐吴筠诗郭生在童（禾犀）已得方外心绝迹遗世务栖真入长林元和感异类猛兽怀德音不忆固无情斯言微且深】 来贤岩【蔡准诗大涤洞沉沉天柱峰（山业）（山业）人世悲落花观松无易叶朝夕樵风生云鹤闲情惬何当采玉芝真踪从此蹑】 大涤洞【白元鉴诗云灵山实秀德仙圣杳难亲水溜空沿石云扃不见人川源世上异日月洞中春欲出虚无境应修有待身】 栖真洞【赵两山汝（口金）诗幅中洒松露双袖抖衣尘可耐人闲暑来寻洞里春座分云骨冷屐隐甃纹新鹤近清尊舞如留欲法宾】
　　　　　金鹅山
郡国志云山鸣则县出贵人
　　　　　由拳山
在县南二十六里高一百八十丈九尺周回一十五里按搜神记云由拳即嘉兴县吴大帝时县人郭暨猷与由拳山人隐此因以为名郡国志亦曰余杭山一名由拳高峻为最旁有由拳村出藤纸又晋书郭文隐于余杭山常着鹿裘葛巾自种菽麦尝有猛兽张口向文文视其口中有横骨乃以手探去之猛兽明旦致一鹿于其室前故亦云郭公山今岩穴中炼药石灶犹存
　　　　　青障山
在县南三十里高二百五十丈周回三十里四面林木郁茂青若屏障
　　　　　稽亭山
在县南九里高五十丈周回七里山顶旧有亭相传秦皇东游至此登以望会稽故名稽亭山亭基犹存
　　　　　高陆山
在县西北七十五里一名南兴山一名泉山高三百丈周回五十里南入临安县界北入安吉县界旧传有高陆二氏居山侧其村号高陆村故并以名其山今山下亦有高陆二姓
　　　　　戎山
在县西南二十四里高一百丈周回四十里旧传有休村李波提庄在山侧波提尝养一戎犬守庄犬死瘗于山旁故名戎山相传唐干封二年波提耕于山顶得碎石青黄色以示铜工工曰矿也烹之可得铜于是百姓竞取之然得铜者（甚少）因不复采
　　　　　舟枕山
在县西北二十五里高一百七十六丈周回一十里山顶有石穴古老云禹治水维舟之所东坡诗云看山识禹功盖谓是也相传其山或有铜矿唐文明元年有得矿者告于官将置监先令百姓同采年余竟无所得遂寝唐地理志余杭有铜恐此类
　　　　　岑山
在县南一十五里高三十五丈周回四里按余杭土风记云吴步兵校尉诸葛起字岑世居山旁宗族蕃盛皆葬于此因号岑山
　　　　　断山
在县西南一十四里高二十丈周回五里其山无冈砻相接故名俗呼为禫山
　　　　　仇山
在县西北一十五里一百六十步高三十五丈周回五里旧有仇山庙因名又谓之白鹿山耆老云晋宋阳太守严昆【一作晁】 葬于此山尝有白鹿夹坟左右州剌史孔严以为异表闻于朝因以名山墓前石柱刻云故宁朔将军严公神道【今不存】 十道四蕃志云清岩山一曰鹿山
　　　　　安乐山
在县东二里高一百五十步周回五里耆老云钱氏之子于此筑庵养疾而愈故号安乐
　　　　　顾望岘
在县西南三十四里高一百四十步周回五里按土风记云秦始皇至此弃舟登陆往会稽登山顾望因名
　　　　　阿姥堆【本字庙讳】 
在县西五里高六十丈周回一里按葛洪神仙传云王方平过蔡经家以千钱与余杭老姥巿酒得五斗许又父老云晋初有裴氏姥居此采众花酝酒凡士之贫者贳与之经数年忽有三人至姥所饮酒数斗不醉姥怪之谓姥曰余非常士姥当仙去故来相命因授药数粒姥饵之忽不知所在今堆上花草犹存阴雨时或闻酒香故名阿姥堆荆公送僧惠思归钱塘诗渌净堂前湖水渌归时正复有荷花花前若见余杭姥为道仙人忆酒家盖谓此也名见九域志
　　　　　望牛堆
在南湖之闲其状隐若隆阜然湖渐湮塞今存无几
　　　　　石灰堆
在县东南三里杉木森茂今宝轮寺以此为向山
咸淳临安志卷之二十五
　志〔十〕
　　山川四
　　　山〔四〕
　　　　临安县
　　　　　天目山
在县西五十里高三千九百丈周八百里有三十六洞为仙灵所居每岁秋率一日风雨晦冥俗云山神与江神会　淳佑八年祷雨应赵安抚（上与下心）奏请封东天目龙王为灵佑公赐庙额曰惠泽【山有东西两目西天目属于潜已详载当互考】 
石屏
在县西五十里按旧志云昔秦始皇于西天目山剖石为桥此其遗也
黄石室
在县西五十里旧志云昔人建道观于天目东峰故址尚存相传有大钟坠水中
　　　　　径山
在县北去县五十里径山事状云山乃天目之东北峰有径路通天目故谓之径山奇胜特异五峰周抱中有平地人迹不到代宗时有吴郡昆山朱氏子贡礼部道由丹徒至鹤林寺马素禅师异之遂祝发名法钦【即国一禅师】 大悟宗旨久之辞出游方请示所止素曰汝乘流而行遇径即止钦至山下问途于樵者对曰此乃径坞师记素语遂自东北而登适见苫草以覆置罘乃即其下默坐值大雪经旬不食猎师见而慕之折弓归敬为结草庵钦曰吾将深隐是山猎者言此神龙所据愿毋往钦意愈确乃陟重冈之西至高峰之北临岩穴中据石床而坐俄有素衣老人拜于前云我龙也自师至此吾属五百皆不安息当挈归天目山愿以此地为立锡之所乃导钦南行至五峰之闲指大湫曰我去后湫当涸矣其中一穴愿勿堙塞言讫不见顷之云雾晦冥风雨终夕及明旦视之已为平陆仅存水一穴今龙井是也北峰之阳有草庵云神龙所造今庵基草木不生【案径山记开山之始其事涉怪诸如此类皆存其旧不敢削也然观天台天童诸山其初皆有方外异人为之通道而蛇龙魑魅之所居始为人境其事大率类此无足怪也】
　　　　　　记文 
【 蔡端明襄游径山记临安县之北鄙直四十里有径山在焉山有佛祠号曰承天祠有碑籀述载本初唐崔元翰之文归登书之石今传于时云始至山之阳东西之径二自其西壁绝襟绕轿行少休松桧交错盘郁蒙翳寻丈之闲独闻语声跻棱层披翠蒨尽十里许下视来径青虬蜿蜒抟岩腾霄且及其巅峡束洞隐几不容并行已而丙括一区平盈坦壑四面五峰如手竖指一峰南绝卓为巨擘屋盖高下在掌中矣峰闲小井或云故龙湫也龙亡湫在岁率常一来雷雨暝曀而乡人祠焉者憧憧然环山多杰木丝杉翠桱千千万万若神官苍士联幢植葆骈邻倚徙沈毅而有待者导溜周舍锵然璆然若銮行佩趋而中节者由西峰之北数百步矻然巨石屏张笏立上下左右可再十尺划而三之若川字隶文曰喝石岩其传甚神并岩被谷修竹茂密尝以契刀刻竹两节闲成　景佑三年十二月十五日字云尔由束径而往坎窞为池游鱼旷空其西径东折蹴南峰领脰之闲平地砥然盈亩而半偃松一本其高丈其荫四之横柯不竦如芝孤生松下石泓激泉成沸甘白可爱即之煮茶凡茶出北苑第品之无上者最难其水而此宜之偃松之南一目千里吴江之涛可挹越岫之桂可搴云驳霭褰状类互出若古图画虫蠹断裂无有边幅而隐显之物尚可名指群山属联呈露冈脊矫矫翦翦咸自意气若小说百端欲圣智之亢而不知其下也临观久之魁博通幽之思生焉古人有言曰登高能赋可为大夫旨乎哉予于斯见之矣曷止大未之为也大凡言之天邻地绝山回物静在处神巧举可人意虽穷冬阒寂未睹夫春葩之荣熏风之凉秋气之清然取于予者犹在也既归无几何而曩所历者重钩复结无一见焉追而言之若觉而言梦使人悄怆而不知其自也同游者建安黄瑊君度岳阳朱师（上直下心）宗哲又君度之侄子常子美甥杜沂皆从游其前与谋而后以事己之者朱宗哲之兄师道希圣杜沂之父叔元君懿揭阳卢几举之三人莆阳蔡襄一与之善惜乎不及俱也书所经见往贻之人一通尝刻竹两节闲之十字其游之年月日也】
　　　　　　题咏 
【 东坡游山诗众峰来自天目山势若骏马奔平川中涂勒破千里足金鞍玉（革登）相回旋人言山住水亦住下有万古蛟龙渊道人天眼识王气结茅宴坐荒山巅精诚贯山石为裂天女下试颜如莲寒窗暖足来朴握夜砵咒水降蜿蜒雪眉老人来叩门愿为弟子长参禅迩来废兴三百载奔走吴会输金钱飞楼涌殿压山破朝钟暮鼓惊龙眠睛空偶见浮海蜃落日下数投林鸢有生共处覆载内扰扰膏火同烹煎近来愈觉世路隘每到宽处差安便嗟予老矣百事废却寻旧学心茫然问龙乞水归洗眼欲看细字销残年　又与周长官李秀才游径山次韵少年饮红裙酒尽推不去呼来径山下试与洗尘雾痴马惜鄣泥临流不肯渡独有汝南君从我无朝暮肯将红尘脚暂着白云屦嗟我与世人何异笑百步功名一破甑弃置何用顾更凭陶靖节往问征夫路龙亦恋故居百年尚来去至今雨雹夜殿闇风缠雾而我弃乡国大江忘北渡便欲此山前筑室安迟暮又恐太幽独岁晚霜入屦同游得李生仄足随蹇步孔明不自爱临老起三顾吾归便却扫谁踏门前路又再游诗老人登山汗如濯到山困睡呼不觉觉来五鼓日三等始信孤云天一握平生未省陟艰险两足惯曾行荦确含晖亭上望东溟凌霄峰头挹南岳共爱丝杉翠丝乱谁见玉芝红玉琢白云何事自来往明月长圆无晦朔冢上鸡鸣犹忆钦山前凤舞远征璞雪窗驯兔元不死烟岭孤猿苦难捉从来白足傲死生不怕黄巾把刀槊榻上双痕凛然在剑头一吠谁能角嗟我昏顽晚闻道与世龃龉空多学灵水先除眼界花清诗为洗心源浊骚人屡欲逃竞病禅老但喜闻剥啄此生更得几回来从今有暇无辞数　又寄澄慧大师渊诗我昔曾为径山客至今诗笔余山色师住此山三十年妙语应须得山骨溪城六月水云蒸飞蚊猛捷如花鹰羡师方丈冰雪冷兰膏不动长明灯山中故人知我至争来问信今何似为言百事不如人两眼犹能看细字　和杨次公惠径山龙井水漏尽鸡号厌夜行年来小器溢瓶罂弃官纵未归东海罢郡犹堪作水衡幻色将空眼先暗胜游无碍脚殊轻空烦远致龙渊水宁复临池似伯英】 
【 ○颍滨和东坡游山诗去年渡江爱吴山忽忘蜀道轻秦川钱塘后到山最胜下枕湖水相萦旋坐疑吴会无复有扁舟屡出凌涛渊今秋复入径山寺势压众岭皆迷颠连峰沓嶂不知数重重相挹如青莲散为云雾翳星斗聚作潭井藏蜿蜒钦公未到人迹绝千里受记来安禅荒榛野草置茅屋坐令海贾投金钱至今传法破烦恼饱食过客宜安眠解装投锡不复去纷纷四合飞乌鸢或言此处犹未远海上人少无烦煎天台鴈荡最深处水秀石瘦尤清便青山独往无不可论说好丑徒纷然终当直去无远近藤（革奚）竹杖聊穷年】 
【 ○晁无咎径山诗盘崖绕壑步步高仆痛马乏游人劳五峰崛起干云霄众山奔走争来朝我行直欲犯星杓意彻绝顶纔山腰松闲鸟语如我招仰见白塔当林梢担携下上若桔槔路穷飞楼郁岧峣钦翁未来蔽菅茅山精木怪讙游遨（上鹿下君）驰虺窜狌鼯跳灵景晦昧何山昭忽然飞锡从江皋探穷不惮东峰遥曲腰丈人白丝袍再拜辞前风雹飘三百年来响钟铙闽商海贾输金刀直拦横牖山周遭晨参夜讽声嘈嘈碧杉紫柏罗旌旄客来六月忘炎歊明月庵前醉松醪白云峰顶瞰吴郊鹅毛一点钱塘潮钱王宫阙如累巢临之股栗精魄超归不得寐心摇摇含辉孤亭立峣崤此地览景尢难逃五更月落禽嘲嘲阳乌欲上海光烧晦明变化不终朝倏阴忽晴状莫描夜阑灯青雨飘萧偶坐两客论幻泡探元穷妙窥寂寥破除世事无丝毫不柰诗思犹强豪归时日没红霞消荒崖老木山蝉号○参寥子游径山怀司马才仲柔桑蔽野麦初齐布谷催耕雨一犁略彴时横溪上下蔷薇闲发水东西重寻胜处追前赏无复斯人手共携回首春风增感概（帛系）（帛系）黄鸟更悲啼】
　　　　　功臣山
在县南一里本名大官山唐昭宗诏改钱镠所居太官山为功臣山
　　　　　衣锦山
旧名石镜山在县南一里高二十六丈周二百六十步太平寰宇记云山之东峰有石镜径二尺七寸其光如镜钱镠幼时游此顾其形服冕旒如王者状其后昭宗改镠所居营曰衣锦营寻又升为衣锦城宴故老山林皆覆以锦号其幼所尝戏大木曰衣锦将军
题咏【东坡赋将军木云阿坚泽畔菰蒲节元德墙头羽葆桑不会世闲闲草木与人何事管兴亡　石照云山鸡舞破半岩云菱叶开残野水春应笑武都山下土枉教明月殉佳人○金华王竹寮执礼赋将军木并序钱王微时尝避难此木下后贵显封为将军木云　脱急曾闻匿异人论功仅得号将军长身已逐云烟去赖有孙枝记旧勋】
　　　　　华石山
在县西二里高二十五丈有洞穴在水中深不可测按研神记云秦时神人移来镇此
　　　　　金钱山
在县南九里高六十丈周二十里本名金容山梁天监元年僧智度居此山忽有神人出见言姓金氏名求愿舍此地为精舍僧如其言造寺因呼金钱山
　　　　　垂溜山【一本作流】 
在县西南一十二里高九十丈周一十四里晋书许迈传言余杭郡垂溜山近延陵之茅山是洞庭西门潜通五岳陈安世茅季伟常所游处于是立精舍往来茅岭之洞室
　　　　　临安山
一名安乐山在县西南十八里高一百丈周二十三里太平寰宇记云县取此山为名南有郭文宅基晋书郭文传文自余杭山来临安结庐山中县令万宠尝迎置县治及苏峻之乱破余杭而临安独全人以为知几
　　　　　萧条山
在县南一十七里高七十丈周一十二里
　　　　　郭山
在县西南一十八里高二十丈周五十里旧志按舆地志云郭文尝居此山有碑文曰高山岝（上山下咢）浚濑潺湲（风炎）生林下云兴岩端先生存没安于此山又名曰白石山
　　　　　碧茂山
在县南一十里高八十丈周二十一里舆地志云东有金牛山洞昔金牛衔玉遗此时人因名焉隋鹰扬郎将骆道兴改为碧茂山
　　　　　安国山
在县北二里高七十丈周二十五里本名朗山按梁孝元帝研神记云吴兴山墟名曰临安朗瞻山青松盖岭余无杂木望之可爱时人呼为安国山
　　　　　康山
在县西一里半高三十丈周七里
　　　　　葛仙公山
在县西南二里高三十丈周二里
　　　　　钱岭山
在县西南一十里高三百五十丈周八里
　　　　　八百山
在县东北一十里有三峰甚高中峰号大将山西峰号紫藤山东峰号八百山周九里按旧志云彭祖尝居此山
　　　　　公山
在县东二十里
　　　　　姥山
在县东二十里
　　　　　集贤山
在县东北八里
　　　　　王屋山
在县北六里
　　　　　东山
在县西三里相传谢安石高卧之地按晋书云安石栖迟东山常住临安山中坐石室临浚谷悠然叹曰此亦伯夷何远山有塔院【塔影倒垂】 
题咏【东坡游东西岩诗谢公含雅量世运属艰难况复情所锺感概萃中年正赖丝与竹陶写有余欢常恐儿童觉坐令高趣阑独携缥缈人来上东西山放怀事物外徙倚弄云泉一旦功业成管蔡复流言慷慨亘野王哀歌和清弹挽须起流涕始知使君贤意长日月促卧病已辛酸恸哭西州门往驾那复还空余行乐处古木昏苍烟○平斋洪公题东山金堂石室旧昌羊被发依然下大荒风送婵娟花落蕊云移缥缈湿疏篁亘伊筝外深情酒幼度碁边定力香万事古今开阖眼楼头吹面水风凉　又三月晦太皞明朝禅祝融杖藜能送几东风两崖萝蔓因依绿一树桐华自在红聒聒窃脂农即事喈喈抟黍女趋功细思举世谁闲得一笑浮图倒景中　又和老人即事（划去戈改戋）草根须尽传花叶未多明波撑窣堵老石卧盘陀煨美甘分芋蒸肥欠裹荷醒然下山去明月满林阿菜把野园送花枝邻巷赊捣蟾和绛雪骑斗弄青霞古帖临禽李新诗续稻瓜晚凉随杖履携酒访鱼槎　又东山即事西风卷宿祲天高近重阳阁虚自沆瀣塔静能琅珰幽花多素英秾香夺春芳老木未黄落繁阴生夏凉棋隽决楚汉杯壮迷彭殇醉帽信孟嘉归鞭忘葛强万事贵适意谁能扣苍苍　又东山塔影诗相轮高插碧霄寒好是如如不动山弄影翻光颠倒转微权只在隙窗闲○俞侍郎烈诗文会得吾党净居清昼长平生爱山僻暇日聊徜徉风流谢康乐肥遯计亦良锺鼎成淹留江湖晚相望山色青未改山名久愈彰松风度晚曲岩花弄晨妆尚疑缥缈人髻鬟下鸣珰凄凉怀古恨野水涵方塘功名不作难出处何可忘人自草木腐看渠日争光香消酒力微绿阴听圆吭悠然发遐想莞尔还成章归途有清泚濯缨咏沧浪】
　　　　　西山
在县西五里按晋许迈传云永和二年自余杭垂溜山入临安西山登岩茹芝有终老之志
题咏【平斋洪公东西山诗西山许迈无人问只说东山有谢安富贵光明贫贱晦世情从古两般看　折屐碁边情易矫捋须筝畔泪难禁何如拍手招元放玉室金堂深更深】
　　　　　玲珑山
在县西十二里两山屹起盘屈凡九折上通绝顶名曰九折岩南行百许步有亭下瞰百里山名曰三休亭
题咏【东坡诗何年僵立两苍龙瘦脊盘亘尚倚空翠浪舞翻红（禾罢）（禾亚）白云穿破碧玲珑三休亭上工延月九折岩前巧贮风脚力尽时山更好莫将有限趁无穷○平斋洪公诗出郭暄欲暑涉林清自秋步随目力高身与山气浮飞来辛夷花拾得莲叶舟一声提壶卢四顾丛薄幽诘屈九曲屏突兀十二楼泉流涧级峻云起峰阴稠左摩紫髯兕右拂苍鳞虬牵衣憩更好拥策登三休上呼笙箫侣下瞰锦绣州豁落不平事消融无涯忧太极浩初判此山郁相缪几人记曾来老苔蚀雕锸玲珑听我歌歌彻玲珑愁有酒且湑我羲娥雪人头】
　　　　　九仙山
在县四十二里葛洪许迈炼丹之地坡诗自注云九仙谓左元放许迈王谢之流也
题咏【东坡宿九仙山诗风流王谢古仙真一去空山五百春玉室金堂余汉士桃花流水失秦人困眠一榻香凝帐梦遶千岩冷逼身夜半老僧呼客起云峰阙处涌冰轮　游九仙山闻里中儿歌陌上花父老云吴越王妃每岁春必归临安王以书遗妃曰陌上花开可缓缓归矣吴人用其语为歌含思宛转听之凄然而其词鄙野为易之云陌上花开胡蝶飞江山犹是昔人非遗民几度年年老游女长歌缓缓归　陌上山花无数开路人争看翠軿来若为留得堂堂去且更从教缓缓回生前富贵草头露身后风流陌上花已作迟迟君去鲁犹歌缓缓妾回家】
　　　　　九州岛山
在县西十二里旧有九祖儒堂及庙九所俗谓钱九州岛庙罗隐作碑云钱逵字通甫梁大同中为庐陵王国侍郎羽林监及陈祖立迁东海太守娶琅琊王氏生九子皆为郡故号九州岛山
题咏【平斋洪公九州岛山僧房诗路突亭依石林凹渚见沙嵚危几岣嵝深蔚似琅琊客（卷力）惊寒思僧闲忘岁华两窗风露影一树枇杷花】


咸淳临安志卷之二十六
　志〔十一〕
　　山川五
　　　山〔五〕
　　　　于潜县
　　　　　天目山
按大藏洞渊集第三十四洞天天目山有两目左目高三千丈右目高二千五百丈洞周回一百里名太微元盖洞天又太平寰宇记山高三千九百丈广五百五十里水因山曲折东西有巨源若目然故曰天目东出临安为大溪益东流而为苕水西趋于潜为紫溪合桐庐水以汇于浙江又水经于潜县北天目山山极高峻东面瀑布下注成沼名蛟龙池池水入西溪合于浙江近世道士唐子霞谓图经天目山一名浮玉山上有两池谓之左右目一峰在东号东天目在临安县界今西尖峰在县北四十五里连亘四州【杭宣湖徽】 周回二千里上有养生之药蓍草元华皆名著仙经郭璞诗云天目山垂两乳长龙飞凤舞到钱塘诚一方之巨镇也山有铭勒石在龙池东铭曰列岳霞上标峰雾里翠滴烟峦名不可纪
　　　　　　翔凤林
在天目之东北峰高峻类天柱庐阜上有平地一千五百丈中两湖乃天目也湖有鱼不可捕昔人见龙散子其中水分流下注东通苏湖南迤杭睦西派宣城北泝安吉上有古木参天郁然又有龙须草覆地径险林丛人迹罕到
　　　　　　龙穴
在至道宫殿西架画梁之侧其大逾寸穴外回环之状径二寸许若有物盘旋而成欲雨则云气出焉
　　　　　　雷神宅
在西尖半山闲东坡记唐道人言俯视雷雨每大雷电但闻云中作婴儿声殊不闻雷震也【有诗见后】
　　　　　　云封庵
在山之西北即许真君旧隐外极平敞俯视群山高下奔轶若万马然常有云锁窗扉故号云封庵
　　　　　　仙坛
在云封庵之北相去十余丈即许真君礼斗之所故基犹存
　　　　　　仙乐
西峰绝顶人迹罕至隐者尝于风清月白之夜闻云外笙箫声又云每阴霾欲舒或久晴将雨至夜先闻空中丝竹具举越旦或在峰尖或响岩谷乡民樵者听以为候
　　　　　　许迈宫
在西尖下乃修真之邃宇也余址尚存居民至今呼为道士迈
　　　　　　徐仙姑石庵
在山之北与深坑相邻形若道家轮藏中有石柱至地四面环空及垂石如榻可设卧具古记云仙姑即徐仙之妹于此成道冲云而升
　　　　　　张公舍
在山南峭壁闲阔五丈门高二百余丈即汉天师隐室旁有张公小舍相去半里一名天师外室登者扪萝而入可坐数人
　　　　　　石城
在西尖西南岸章村之邻境高数丈南北五十余丈其外可履内深窈不可入若城之大小堑玉桃古记云昔人捕猎阻雨于石城之外见林闲有白桃一颗摘入手如冰忽又变红其热如汤遂采木叶包之藏于布囊下山扪之犹在及至家已失惟木叶存
　　　　　　石门
有二在半峰岭东西向各一高二十余丈小者百尺自张公舍眺之四扉对峙一山之绝致也古记云西崦落晖未张于锦绘东乌炎彩先布于（毛瞿）（毛俞）世传唐元宗有诗云双扉起岩石尘客过应稀千古掩不得从教云夜归
　　　　　　石屋
有二与张公舍不远常有阴云怪风生于白昼俗谓徐五二仙修炼之所
　　　　　　石仓
有二在西尖之西坎众山鳞迭之闲若仓廪然
　　　　　　石鼓
在西岭外坞南下磴道盘折状如鼓形周可丈余击之有声
　　　　　　石柱
有二在西尖北坞一长一丈一长二丈坚削平直宛如斲成卧草莽闲击之其声清越
　　　　　　石板
近山西北皆有之长短小大不可数计皆平净如砥古记云秦皇驱鬼兵解之有全解在地者有解未尽者有倒解者今锯痕线道犹存其解至一半者用石砧架定信非人力所能及好事者欲挈而下辄有风雨蛇虺之变以故人莫敢动
　　　　　　新郎新妇石
新郎石在西峰半山之中道面东昂立势高五丈天然人形与东峰新妇石相望　嘉佑中新妇石为雷震碎今新郎石独存
　　　　　　望江石
在云封庵之右陇轩然特立小望江石在半山之西隅高约百丈下锐上丰须编梯级乃可登遥望浙江哪一线许海门日上红光曜日
　　　　　　钟楼石
在半山冈高数丈望之凝烟聚黛四敞如楼绝类罗浮山之境
　　　　　　围棋石
在西尖之北圆广数尺平坦润滑不生苔藓古老云昔有仙人对奕于此
　　　　　　芝草岩
在西尖之西昔有采药者见其上有芝草一本五色皆具接长竿采之色遂没后数日仍在左右复出二本皆翠色遂不敢采至今隐显不常时有遇者因以名其岩
　　　　　　响水岩
在巾子山重峰之内中有一港登者闻下有水声泠泠不绝

　　　　　　石巷
与张公舍相去二百余步四围耸拔石罅一径深三十余丈藤木交阴森然可畏
　　　　　　石庵
在西尖之顶至为高绝上覆巨石一片非人力能举游者立石遐览则心神悦畅县经云秦皇指阴兵迭就又小石庵在西尖之东北侧石累成止可一人隐几而坐或云徐仙夜诵洞经咽味元真之处
　　　　　　断垄
在西尖之西南古记云秦皇所凿后人因以名之至今宛有刀斧痕
　　　　　　洪氏可庵山石
在天目西麓为紫薇岩俗呼为紫草岩宝福寺在右可庵在左右皆玲珑奇状不一【详见后记文】
　　　　　　洪忠文公山房
在宝福寺【详见后记文】 
记文洪氏可庵【俞侍郎烈记曰临安天目山之西麓有逸民洪载字彦积自号耐翁以力农起衣食廑廑给爱泉石若嗜欲相攸紫薇岩之左得佳山峭壁棱层圭角冒土欲出荔藓碧润班班呈露翁放杖太息曰是必有异呼奴具畚臿厉斤斧翦薙榛翳辇除土砾则峰峦效奇直如立笋平若截肪岑锐巘迭争见姿态既有端绪则锐意欲成之凑岁俭饥鸠旁近村民用一钱移担上以漫治凹下灌栵蔽翳既芟除之泉脉欲流复酾导之则平衍清深嵌岩宛曲各有奇状于是名其石之翼然欲升者曰飞云峭然凝（立宁）者曰玉笋窈然清深命曰药洞呀然深启名曰经龛山有峭立石壁而有形屃赑蹲负其下者曰金鳌泉眼流珠溅沫不为旱潦增损命曰灵泉辟微径上飞云顶筑亭其巅名曰盘云取乐天牛氏石记盘坳秀出如灵邱鲜云之意岩石之下小筑数椽扁曰可庵翁燕游藏息之地也庵之东数步曰长春坞西瞰清池曰含晖径直前依山植桃数十百株方春和时霞锦灿烂名曰小桃源稍西则为归藏之茔始翁得此地神怡意适谓是已足吾心计当生死此中坐而对石则眼恍然明困而支石则意洒然醒客或扣门管领登山击鲜醉醲必极其酣适然后已闻客誉石之辞则喜津津见颜面每疑其嗜好之异其中必有自得而人不能言者昔白乐天谓石无声无文无臭无味而奇章公待之如宾友亲之如贤哲重之如宝玉意其趋向之偏亦如人之嗜好咸酸非澹适和平之正王涯别墅有流泉佳木而重墙复壁顾不能庇书画卒赤其宗嗜尢物而锢之其近祸乃如此独翁清不近名锢不近祸今亡矣竟葬其下其道机转物能与此石俱存亡者欤诣吾庐请记不已者翁之孙咨夔以儒学登第且试学官中其科今分教饶学与余交好遂为之纪其颠末如此】 　洪忠文公山房【魏文靖公记曰　宝庆元年吾友洪舜俞自考功郎言事罢归于潜读书天目山下宝福僧寺寺靓深舜俞合新故书得万有三千卷藏之闻复合下如李氏庐山故事而移书于靖属余记之余少诵苏文忠公山房记谓秦汉以来作者益众书益多学者益以苟简又谓近岁巿人转相摹刻书日传万纸而士皆束书不观游谈无根呜呼斯言也所以开警后学不为不切至矣而士之病今未之有瘳也无亦圣远言湮愈传而愈失时异事改愈变而愈下学士大夫读之而不知其味行之而不见其端则亦舍之云尔且古之学者始乎礼乐射御书数盖比物知类求仁入德皆本诸此今礼慝乐淫射御数有其名无其义六书之法惟小篆仅存而莫知好之为士者十名九舛不暇问也五三六经之所传如仁义中诚性命天道鬼神变化此致知格物之要也今往往善柔为仁果敢为义依违以为中钝鲁以为诚气质以为性六物以为命元虚以为天道也冥漠以为鬼神也有无以为变化也甚则以察为知以荡为情以贪为欲以反经为权以捷给为才以谲诈为术圣贤之言炳如日星而师异指殊其流弊乃尔若夫先王之制又在所当讲而风气既降名称亦（言为）有一事而数说一物而数名学者亦莫之质也井牧居民之良法也而邱乘卒伍之不合则参以管仲穰苴之法封建经国之大务也而百里五百里之不合则托诸历代之异制宾兴之法自遂以降自王畿以外无文则约诸乡遂之数郊王禘祫大事也或以郊丘为二或以禘祫为一庙学明堂先务也或以为异所而殊制或以为一庙而八名七世之庙常典也而殷六庙周二祧或亲尽而毁或宗无常数莫知折衷三年之丧达礼也而有谓君大夫士庐服异等又有谓君卒哭而除皆莫敢以为非大抵始去籍于周末大壤于秦觖望于汉而尽覆于五胡之乱二千年闲凭私臆决罔闻于行帝号官仪承秦舛矣郊祧庙室踵汉误矣衣冠乐律杂胡制矣学校养不宾之士科举取投牒之人资格用自陈之吏剌平人以为军而听其坐食髡农夫以规利而纵其自奉授田无限而豪夺武断以相尚也出泉输租而重科覆折以相蒙也呜呼生斯世也为斯民也而读圣贤之书以求帝王之法使其心晓然见之且无所于用也况众言淆乱始以春秋战国之坏制衷以秦汉晋魏之杂仪终以郑王诸儒之臆说学者之耳目肺肠为其所摇惑而不得以自信于是根本不立而异端得以乘之利禄得以移之文词得以溺之则有口道六经而心是佛老笃信而实践者矣则有心是圣学而辑为文词随世以就功名者矣六经之书孔孟未及行也今二千年矣而犹莫之行也余长而有闻晚益多惧舜俞以藏书属记愿以所惧者相与切磋究之呜呼其亦以余言为过矣乎】 
题咏天目山【平斋洪公招隐三首云气敛兮天目之颠涛江线横兮海门溅溅扶桑子半兮阳乌翩可俯而掬兮咽以天井无声之泉子其隐乎吾与子兮拾荃　云气冒兮天目之趾迭湫歕薄兮洞石齿齿列缺正昼兮睡蛟起可仰而扰兮浴以天河倒流之水子其隐乎吾与子兮采芷 云气吐兮天目之腹乳潭沉沉兮鸭潭煜煜徐五朝往而暮来兮双碧鹿可挽而舞兮侑以天风步虚之曲子其隐乎吾与子兮莳菊】 雷神宅【东坡赠唐道人诗已外浮名更外身区区雷雨若为神山头只作婴儿语无限人闲失箸人】 新妇石【白乐天有新妇石诗堂堂不语望夫君四畔无家石作邻蝉鬓一梳千岁髻蛾眉长扫万年春雪为轻粉凭风拂霞作胭脂使日匀莫道面前无宝鉴月来山下照夫人】 望江石【徐凝有诗登岩背山阿立石秋风里隐见浙江涛一尺东沟水】 山房【洪公用子有韵门巷萧然雀可罗藏山万卷自研磨懒寻玉女登西岳甘伴金僊坐补陀书带草长尘虑少砵昙花放道缘多酒肴问字如相过引道松闲不用呵　又荅景扬朝家久设礼为罗小寄禅窗共讲磨红锦障泥飞騕褭黄金宝校琢盘陀冰齑荐饭乡风古雪汁烹茶雅道多领取单传心法去会将佛祖一时呵　再用韵烟霏深处万山罗闲里工夫岁月磨上采纬书干凿度下搜杂志薛廷陀手披不厌熏沈水心悟何妨涉贝多若问尊经阁中事南丰作记也须呵】
　　　　　岝（上山下咢）山
在县西二里旧志云岝（上山下咢）者山之高峻貌也峭耸清绝下浸碧溪旁环翠巘遥望天目为醒心豁目杰特之观东面有石壁高五十丈腰有路可通车马见于林樾掩映闲南北有路登山如径叶丞相衡为令日有名作小飞来之句山颠有旷轩在崇寿院县治内外山川之秀廛里之富尽在目击闲旧名昌黎馆邑人以令韩瓘为政明允名轩以寓去思又有双溪迭嶂山南中路旧有怀谢亭久废世传谢安曾游晋史言安往来临安当亦尝至此山之北有石塔三旁有古松偃覆如盖塔北有跨虚亭亭下崖壁数丈有仙人坛殆类凿成正在石壁险绝处山下出泉乳色而味清有亭覆之名清白泉前瞰浮溪石桥雄跨其上名赵公桥
题咏【平斋洪癸送人游山诗骤暖揠芳意薄游烘软尘乱山云气晓啼鸟杏花春人物少催老物华新换陈一声（金呈）尔瑟沂水绿鳞鳞】
　　　　　浪山
在县西南三十五里上有三池相接在高崖绝壁闲其水奔流如瀑神龙所宅因祠焉今赐名灵惠庙每县之西南隅云滃然而兴稚耋必哗曰浪山雨来矣山后有柯相公潭旧志云柯相公自歙泛舟而下溺于此每阴翳或闻丝竹声起潭中浪与山连故名浪山亦名波山有柯相公祠
　　　　　西菩山
在县西十三里尝现菩萨像因以名山九锁交陈双峰对峙明智寺在焉寺前半里许有亭曰转山取东坡路转山腰之句
　　　　　东山
在县圃东二百余步有白云庵绝顶有山翁亭
记文白云庵【县令王日益记曰去县治余百步有山横亘于左上旧有庵曰白云屋数闲西向以僧主之僧亡而守者弗虔一夕而烬惟钟楼独存余来为县之明年鸠财更刱且南其户仰顾山翁俯瞰东圃岝山咢桃源拱揖敷映而井邑廛里之绸缪尽在其下余朝而登望炊烟前后之出没则曰吾民庶几有一饱之适欤退而食为之廾夕而登睹灯火远近之明灭则曰吾民庶几有室家之乐欤退而寝为之安民情舒戚吏治臧否皆不逃于目击之顷则是役也岂徒为游观具哉若夫月上山椒寒光逼人风在木杪琴笙自韵与夫云独留而悠曳雨半霁而空蒙则又当属诸登高能赋之流而余则谢未暇】
　　　　　观山
在县西北二里有东岳行祠许游炼丹井
　　　　　甲子山
在县西北三里上有烽候亭
　　　　　青山
在县西二里县学正对此峰
　　　　　眉山
在县北三十里有开化院
　　　　　响山
在县北一十六里
　　　　　马鞍山
在县北二十里
　　　　　金楼山
在县南二十九里地里志一名霞山
　　　　　独角山
在县西南三十里有梵安寺何滕墓在焉
　　　　　生僊山
在县南三十里天师张道陵生于此山之西因以名之今集真观即其宅基旧名生僊观山下有炼丹井尚存
　　　　　浮玉山
在县北七里妙乐院山上有石可浮故名浮玉
　　　　　石柱山
在县东五里上有石天然成柱高二丈围一丈古篆十数字
　　　　　南阳山
在县东南一里有广惠行祠无极宫在其左
　　　　　桃源山
在县东二里有许游观
　　　　　凤山
在县南一里傍有道院
　　　　　鹤山
在县东与石柱山相接地出桃味极甘美
　　　　　金鹅山
在县南一里有寂照寺
　　　　　地风山
在县南七里风多自石穴中起
　　　　　阿顶山
在县东一十五里旧志云绝顶有越王城
　　　　　牢山
在县南三十五里上有龙池
　　　　　丁岘山
在县南三十五里
　　　　　武勇山
在县南四十七里有常乐寺佛图澄所刱相传云澄尝与乡人习武于此考之晋史石勒之乱沙门遇害者甚众澄投勒大将军郭黑略家亦知兵者也今乡人岁以上巳迎引尚存习武之遗意
　　　　　马头山
在县南四十五里状如马头上有福兴禅寺
　　　　　阎湖山
在县南五十里上有龙池阔数丈深不可测虽旱不竭有祷必应每风雨阴云出焉
　　　　　白山
在县南五十三里崖高三十余丈下临深潭上有浮石纯白山前有庙俗呼为白沙庙或患气疾浮肿捣石煅服之即愈
　　　　　流襄山
在县南五十里旧志云因尧时洪水为名
　　　　　凿山
在县西七里亦岩岭之类
　　　　　良梅山
在县南八十二里
　　　　　阅武山
在县北五十里千秋岭泗洲庵后吴越王钱氏置寨以御江南李氏因以名焉
咸淳临安志卷之二十七
　志〔十二〕
　　山川六
　　　山〔六〕
　　　　富阳县
　　　　　赤松子山
在县东九里高一百五十丈周回四十里一百步赤松子驾鹤时憩此因得名其形孤圆望之如华盖又名华盖山一曰赤亭山又曰鸡笼山
题咏【谢灵运诗宵济鱼浦潭旦及富春郭定山缅云雾赤亭无淹薄溯流触惊急临圻阻参错亮乏伯昏分险过吕梁壑洊至宜便习兼山贵止托平生协幽期沦踬困微弱久露干禄请始果远游诺宿心渐申写万事俱零落怀抱既昭旷外物徒龙蠖○丘希范诗渔潭雾未开赤亭风已扬棹歌发中流鸣鞞响沓障村童忽相聚野老时一望诡怪石异像崭绝峰殊状森森荒树齐淅淅寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚】
　　　　　西岩山
在县之北三十里岩有洞洞口有池早晚与潮应石有葛仙翁足指前有炼丹鼎山下有石扣之铿然人号石鼓世传有僧坐于岩前一日葛仙翁求其地炼丹僧遂退西岩仙翁丹成上升僧亦仙去今号日升里
题咏【乐天诗千古仙居物象饶道成丹熟昼升霄岩前宝磬传松韵洞口灵池应海潮崖折百花迟日晚鹤归清夜唳声遥登临渐到希夷境手拂行云度石桥】
　　　　　小隐山
在县之北一里三十步为县治主山阳夏公谢绛迁居于此子景初景温筑书室于山之半今故基双松尚存历年久山属于官　淳佑元年　宣葬丞相李文清公宗勉
题咏【谢绛三诗余近营别墅于小隐岩忽忆癸酉冬奉诏逆虏使于陈桥驿梦中偶赋及寤写在牍背今因岩名知所赋三言前契矣遂足为八句仆本尘外士功名若毫末因寻小园隐忽见群芳发昔梦宛可记灵契方兹达会须挂朝缨归弄岩前月　双松亭筑居喜物外披径穷木末层阜绕襟带澄江见毫发芬芬山蜜熟决决春泉活林梢闪猿陨石罅慭衔月坐长百虑寂望远孤兴发何必较万殊吾自师吾达　荅梅圣俞问隐圣俞一幅书问我小隐居小隐讵有异筑室数亩余岩壑不峻（山卒）田园非美腴所欲近丘墓岁时来扫除先人梦读史尊道本圣徒绝笔于此诗子孙无忽诸刻石置中堂且使过者趋题牓为服训义取铭盘盂后岭双松亭径术何威迂下临富春渚万象生有无东偏作草舍可以施琴壶门前碧塘水万木栽荷蕖风来触香气长着人衣裾澄水泱泱流黍稻可勿枯柔桑及美果种广莫记株涧草不识名野禽多异呼坐此易岁晏自与人世疏在昔东陵侯瓜垄犹亲锄杨恽谢九列种豆南山隅余尝有此志来者安敢诬诛茅实张本解组当后图是时考盘赋从我者谁欤近来传越石趣尚若不殊傥闻丘樊往不顾升斗储如君美才具日月升云衢安敢预招挽粗自陈其愚○范文正公留题小隐山书室小径小桃深红光隐翠阴是非不到耳名利本无心笋迸饶当户云归半在林何须听丝竹山水有清音】
　　　　　胡鼻山
在县东五里山峭峻下瞰大江路狭而险行者患之　乾道中令陆柟因邑士谢安颐之请凿路栏石以护自此往来者以为便　嘉定癸酉令程珌修　嘉定丙子令曾治凤重修尉陈震为记　宝庆乙酉令赵汝捍补甃易石栏为石壁置庵业名惠民庵　淳佑戊申令陈梦炎因祷旱立麻源真君祠于山之巅又请拨延寿寺旧额改惠民庵为惠山延寿寺
记文【陈震记曰邑之东繇东门铺抵赤松可九里多凿穹石堆埼为路旁瞰大江（山集）（山业）湍险夜行不禁亡赖之人抵禁肆欺　乾道闲邑令陆柟更辟路创石栏建庵守以僧民以为便岁久柱折栏壤守僧不存行者惴然　嘉定丙子令尹曾公治凤始增立石柱一百七十根翼以栏楯复修其旧相望不绝葺庵以存僧奸人屏迹又自观山直抵庙山二十里山行病荦确泥行多泞淖公悉砌以石版召匠度费悉以委之视其成计寻丈而偿其直不任吏不役里长凡为路一千五十二丈逾月而成与今天参郑公所砌入京之道相为联属端夷广衍可以久而勿坏矣第石栏干之设以木为栅递兵走卒挽船之夫夜过者多窃以为薪易至废坏非严其禁不止旧比掌以里正若县家加检防而时葺之不难也惟后之君子以弘济为心毋以创不自我而怠焉幸矣】
　　　　　观山
在县治之东百余步一峰高耸横截大江孙氏尝于山顶建道观因得名又号石头山有亭曰胜览县东以水口荡滉无际以此山为青龙襟抱环合邑赖以立第地属居民病于樵采会真觉僧贸得之邑令曾治凤出公帑钱六万易而属之官竹木茂蔚自是邑之形胜改观焉山有严君祠　淳佑闲县令李迪更创祠宇下有三亭曰耕春曰逸云曰虚全山下又立小庵置僧以供洒扫
　　　　　樟岩山
在县北五里独高众峰岩有樟故名又名横山世传赤松子炼丹之所山有石岩龙藏其中西北有穴久晴则起雾絪缊如陶烟乃雨候也
　　　　　姥岑山
在县北二十五里山腹有水沼赤萍生其中山下有庙俗号为姥岑王岁旱祷必雨
　　　　　白龙山
在县北二十里势若屏风与姥岑相连山侧有小沼姥岑白蛇往来其上初樵者入山见蛇吐珠捕而烹食之举家毙珠后归里人杨氏数年有羽衣至其家绐取视俓持去杨氏踪迹之忽不见
　　　　　贝山
在县西三十里高三百丈广七十八里西属新城界山顶有湖有萧史君庙每旱祷必应
　　　　　胡洑山
在县西南五十里高三百丈广一百三十二里上有石楼石城侯景之乱里人姓陆者率乡邻保固之全活万计上有石佛父老传云澶渊之役尝见梦于
章圣皇帝后有水旱亦尝遣使祷焉
　　　　　亭山
在县南一十八里高二百丈广一百五十里晋处士孙文度建亭
　　　　　阳平山
在县南一十五里高五十丈广二十里面大江有孙锺墓在焉【详具冢墓门】
　　　　　都舆山
在县西南四十里高九十丈广三十五里其状类马又名马山
　　　　　灵岩山
一名湖南山在县南三十里高八十丈有仁惠龙王庙宝山院【释昙超姓张氏建元末栖钱塘之灵苑山夏尝讲经有一老人来听问其姓名曰我非人乃龙也居富春鹿山之下昆弟五人余处其长迩者乡民耕山逼我居室群龙怒闭膏雨以害田稼今累月矣余不忍民之焦熬也劝督群弟执怒不从闻师道行高妙必能化伏师曰此庵亦要水汝能为吾致之乎老人即于庵前抚掌泉自涌出今彼山有抚掌泉师曰汝发此心佛何以加今欲吾往如何龙曰师能往彼设坛戒众然后浮舟观山之下讲大云请雨经则雨当降师曰我固愿往彼未见信如何龙曰吾当感梦于官民使之迎师次日邑官居民不约同梦遂迎师于灵苑山师离山雨随注乃就观山结坛受戒浮舟诵经雨大沾洽群龙复致谢曰欲为师就此建庵朝夕冀闻讲演鸡笼山可否师曰此近人居我且归北山汝别卜地龙遂于湖南山岩请师居之山峻师不能陟龙化为白马载师登岩卓锡以居今石上马迹存焉岩下有沼四时不枯遇旱祈求击鼓鸣铙其水渐生时现诸物或鳗鳝龟鱼蜴蜥之类取而祷之无不立应历岁（帛系）远感应如初　乾道四年县令陆柟以父老之请闻于上司乞奏诸朝是后县令楼潚吕昭亮接续申请至　嘉定三年冬赐灵悟大师而龙以仁惠庙为额锡书至县令程珌率僚佐合浮屠威仪宾导至于湖南之山先是僧道琳为屋三楹以奉香火至是县令程珌复佐其费移旧基创佛庐以承　上旨以尉其愿】
　　　　　鹿山
在县西南五里其状如鹿世传有群龙居之兴水旱为民害因灵岩大师讲经化服其孽遂息俗谓之降龙山【事见灵岩山】
　　　　　屠山
在县之西南五十余里世传有姓申屠结庐以居乃以名其山复以志其里有寺号大雄野史所载禅月以诗见吴越曰一缾一砵垂垂老万水千山得得来王说之馆于罗隐之舍隐恨识之晚复以诗遗王有宝剑霜寒十四州之句王谓之曰诗则美矣若能改作四十州当得相见师喟然曰州不可添诗亦不可改孤云野鹤何天不可飞耶遂杖锡去之至于山下欣然而止有怪石故庵在寺之东偏【详见大雄寺陈刚中所记】 
记文【陈刚中作记叙屠山之胜有曰峰峦重复端若拱揖应接不暇湍流怪石神刻鬼划千巧万状中有平田如设万席挺然僧寺出于林表佳木修竹左右交翠此中屠刚违新室之祸申屠蟠晦党锢之名避地结庐于今千载子孙因家焉支派分衍至百余室因姓而名其山山之阳复以申屠志其地又分上下前后焉是山也东揖桐君之庐南望孙君之圃山深林密而无虎豹之藏地僻人稀而无寇盗之患云云】
　　　　新城县
　　　　　北山
在县北三十里
记文【晁无咎记去新城北三十里山渐深草木泉石渐幽初犹骑行石齿闲旁皆大松曲者如盖直者如幢立者如人卧者如蚪松下草闲有泉沮洳伏见堕石井锵然而鸣松闲藤数十尺蜿蜒如大蚖其上有鸟黑如鸲鹆赤冠长喙俛而啄磔然有声稍西一峰高绝有蹊介然仅可步系马石觜相扶携而上篁筱仰不见日如四五里乃闻鸡声有僧布袍蹑履来迎与之语（目咢）而顾如麋鹿不可接顶有屋数十闲曲折依崖壁为栏楯如蜗鼠缭绕乃得出门牖相值既坐山风飒然而至堂殿铃铎皆鸣二三子相顾而惊不知身之在何境也且暮皆宿于时九月天高露清山空月明仰视星斗皆光大如适在人上窗闲竹数十竿相摩戛声切切不已竹闲海（木）森然如鬼魅离立突鬓之状二三子又相顾魄动而不得寐迟明皆去既还家数日犹恍惚若有遇因追记之后不复到往往想见其事也】
　　　　　乌伊山
在县南五里祥禽乡高三百二十丈周八十五里
　　　　　百丈山
在县南五里太平乡亦名卓笔峰
题咏【许广渊诗片云晴点墨滴露夜挥毫○许仲蔚诗云云叶闲铺纸烟煤润洒尖远疑题塞鴈高欲篆秋蟾】
　　　　　（山豪）山
亦名崤山在县西二十里新登乡高二百五十丈周七十里有洞穴深十丈水泓澄旱祷必应
　　　　　三贝山
在县东北二十里昌东乡高三百丈有水池半亩深三尺岁旱祈之应
　　　　　天柱山
亦名皇甫真君山在县西十里七贤乡地名裘坞唐大中闲岁旱农父汲水灌田遇一老人云何不往此山下祷于独角仙人言毕俓去农父追及于余杭县界遂口授醮谢名位曰皇甫真君也因名其山岁旱祷多应
　　　　　仙坑山
在县西二十里七贤乡晋咸和中有七仙客围碁石上因名山产茶其味特美　咸平元年有猎徒见白鹤三冲天而去石上有碁局未收及猎回不知所在
　　　　　乌（山善）山
在县西十五里折桂乡名苦竹上有龙井祷之应井旁有白鹤仙人祠
　　　　　释子山
在县西北二十里永昌乡灵耀寺因以名山灵耀今为三学院
　　　　　果园山
在县西北一里
　　　　　黄山
在县西二里
　　　　　云山
在永昌乡
　　　　　巧（土冗）山
在七贤乡
　　　　　戴家山
在昌西乡
　　　　　郑家山
在广陵乡
　　　　　青峦山
在太平乡有碧沼寺
　　　　　成山
在新登乡有宝乘寺
　　　　　锦丘山
在县西五十里南新乡
　　　　　瑞应山
在县西五十三里南新乡
　　　　　三九山
在县西五十一里南新乡
　　　　　鸦栖山
在县西五十里南新乡
　　　　　牢山
在县西六十三里新安乡
　　　　　渔洲山
在县西六十五里南新乡中有合龙池或曰合灵池岩上有三池深莫能测奇诡万状西又一池耆旧言其源与天目龙池通每岁旱祷雨者旁午于道庙在合龙池之前　淳佑九年　赐额曰灵惠
　　　　　南山
在县北三十里广陵乡
题咏【许广渊诗路入青山几万重前山行尽路还通小舟棹急岩溪水高柳絮飞堤岸风春物老时林遍绿晚烟收处日垂红民居稀阔兼穷僻多使顽夫气自雄注云广陵乡之民于南新旧称顽很○许仲蔚和云青山迭迭水重重古道纔容匹马通飞鸟自由啼晚照落花无着趁春风岩前积霭参差绿天末余霞点缀红一一广陵如在眼诗坛谁敢较豪雄】
　　　　　塔山
在县□□□□□
题咏【晁无咎塔山对雨诗山外圆天一镜开山头云起似浮埃松吟竹舞水纹乱坐见溪南风雨来　竹枝草履步苍苔山上孤亭四牖开烟雨蒙蒙溪又急小蓬时转碧滩来】
　　　　　龙门山
在县西七十五里新安乡上有龙池
　　　　盐官县
　　　　　金牛山
在县东八十三里高三百丈周回一十九里太平寰宇记昔吴楚闲金牛自毗陵奔此山而没因名山侧有洞或云　建炎初黄湾居民多避虏于此烛之深不可测好事者游焉则有蛇怪
　　　　　审山
在县东北六十五里高五十三丈周回七里三百步汉审食其墓其闲故名有僧崇慧庵基土皆五色有僧智标塔秦王磨剑石有灵池水旱不盈涸
　　　　　黄山
在县西南四十里一名越城山高五十丈周回六里二百步其色黄故名
　　　　　紫微山
在县东北六十里旧志云唐紫微舍人刘禹锡作剌史行县至是山望峡石湖因名今半山有碑镌紫微山三字【按禹锡未尝为杭州剌史惟白居易裴夷直自中书舍人出守旧志误也】 
题咏【唐顾况诗家在双峰兰若边数声清磬发孤烟山连极浦鸟飞尽月上青林人未眠○杨璇诗野寺孤峰上危楼耸翠微卷帘沧海近洗砵白云飞竹影临经案松花点衲衣日斜登望处湖畔一僧归　又地势连沧海山名号紫微景开僧坐久路僻客来稀峡影清相照河流石自围尘喧都不到安得此忘归○朱伯虎诗凿石开山已几年半天台殿耸危峦晓钟声向云边落夜月光从槛底看野色难藏千里秀松风长占一轩寒老僧此处真佳隐应笑尘劳效小官○余弼诗孤峰牢落几何年台殿于今插半天已是精篮夸绝徼更将宝塔在危巅烟霞色任阴晴变钟磬声随上下传珍重老僧无别境一生幽趣只山川○富临诗凿石诛茅四十年棱层宝树出诸天更逢地胜惊游客不负身披坏衲田别郡坐看云散后平湖下压鸟飞前还知老令忘归否为惜难移近县廛】
　　　　　石堆山
在县东南五十里
　　　　　尖山
在县东南六十里
　　　　　触山
在县东南六十二里
　　　　　盈山
在县东南六十二里
　　　　　花山
在县东南五十里
　　　　　菩提山
在县东六十里山有灵泉【详见井门】
　　　　　袁花山【上有小山】 
在县东六十里
　　　　　赞山
在县东北七十里
　　　　　赭山
在县西南四十五里
　　　　　岩门山
在县西南四十里
　　　　　蜀山
在县西南二十七里隋书地理志云盐官县有蜀山
　　　　　雷山
在县西南四十里
　　　　昌化县
　　　　　唐山
在县后高二十丈【为县治主山】
　　　　　青山
在县前高二十丈
　　　　　武隆山
在县西北一里高五十丈周回二十里有晋葛洪炼丹井唐天后以山名应图谶分紫溪县别置武隆县【沿革见郡县表】
　　　　　晚山
在县西北十里高一百四十丈周回三十里晋许游所居山下溪滩号许游滩唐人诗葛井许滩今古传远游尝至于潜采药遗迹为许游观其事甚明但今复号滩为洗耳滩又引巢父饮牛为侣号桥为白牛楹盖因山游二字音同而（言为）耳
　　　　　箕山
在县西北十里神仙所隐
　　　　　百丈山
在县西二十里高一千五百丈周回二十里一名潜山吴兴地志云于潜西有潜山尧时洪水此山潜水中不没者百丈因名焉山上有太公泽旁有王大伯盐洞或见盐数十袋曝于洞口就之不见始疑以为神仙山下两石对峙高二三丈号秦王石其二峰并者号双峰
　　　　　柳相山
在县南三十里高一千八十丈周回一百三十里东接紫溪县南入分水县
　　　　　千顷山
参寥子有兹山嵯峨冠天半之句上广千顷有龙潭蒲苇四密潭中鱼金银色祷雨辄应西有娑罗岩生娑罗花一株蔚然耸翠初夏开香闻数里海棠瑞香黄菁遍生山麓
题咏【司马槱诗琼叶半开童女颊蕨芽初长小儿拳山中云雨虽无味何似山河走暮烟　一池春水应江潮中起沙鸥数尺高谁谓风云远朝巿乱山深处亦波涛　欲为龙池游束（哀去口改壮）戒蓐食鸡鸣天未曙呼儿重蜡屐萦回溯寒溪确荦疲乱石迢迢万丈岭宛转苍龙脊山高吐朝气恍不辨咫尺俯听雷雨声仰逐猿猱迹委蛇度花坞绿静草可席喜如出笼槛身轻飞鸟掷不辞双足茧远探蛟龙客传闻此山顶旧有沧海色尔来三十年潭湫变枯荻至今应江潮尚浮鸥鹭集至理竟未解对之空太息不如西湖游挥篙泛瑶碧○吴珩诗松桧阴中六月清异花灵草不知名路从琼液上前过人在水晶宫上行千尺翠岚分月色一轩寒籁动秋声登临不厌跻攀峻贪看云从舄下生千顷山中月三黄顶上云相看无一语今日喜逢君○淳熙十三年六月中使奉　德寿宫命捕金银鱼新安胡□诗云千顷山高六十里上有寒潭清且泚神龙久向此中蟠作霖肯为苍生起群鱼从之时浮沈噞喁光彩岁月深自然形质异凡鬣或如美玉或如金或青或红或闲色纵使丹青摸不得几年潜伏少人知一旦声名动京国　皇家太平端好奇麟欲效瑞凤欲仪白环银瓮争走献岂得汝辈藏洿池深山大泽多遗宝纡余卓荦皆娟好愿移网罟聊一施崭然头角趋明时】
　　　　　石室山
在县南四十里岩洞如室
　　　　　铜杭山
在县南五十里东接分水南带淳安西亘绩溪其最高峰名铜坑穷绝处有龙池三草木荫蔽龟蛇浮游或云气笼罩必雨岁旱祷焉
　　　　　福泉山
在县西南五十里神龙所居云出其中则大雨
　　　　　大明山
在县西九十里南接严州昔悟空禅师所隐今山下立慧照院
　　　　　巾子山
在县西北四十五里
　　　　　大鹄头山
在县西六十里或以为山类鹄头或以为鹄曾栖止得名势凌霄汉人不可到惟采药人结伴携粮具火信宿上下其中坦平神仙所栖花果人不敢采有龙池阔三百亩四傍如葑田岁旱人攀缘祷雨其上
咸淳临安志卷之二十八
　志〔十三〕
　　山川七
　　　岩
　　　　城外
虎头岩
在钱塘门外介于宝岩定业寺后山葛澧钱塘帝都赋云岩则虎头【故老传云此山旧有岩石突出如虎头吴越王纳土后望气者云杭州西湖有虎头山形胜命凿之】 
连岩
青林岩
理公岩
玉女岩【已上四处详见武林山】 
象鼻岩
佛手岩【已上二处详见清修寺】
　　　　余杭县
伏虎岩
来贤岩
仙迹岩【已上三处详见大涤山】
　　　　临安县
虎头岩
牢山岩
并在县西一十八里
贵山岩
龙池岩
朱积岩
并在县西南二十里
高岩
浪岭岩
东冷水岩
西冷水岩
金城岩
并在县西三十五里
烽火岩
吴居岩
并在县东三十里
溠水岩
王会岩
并在县北十五里
东永安岩
西永安岩
并在县北二十里东坡游东西岩诗云即谢安东山
长垄岩
石桂岩
并在县西二十五里
定安岩
在县西二十五里
　　　　于潜县
芝草岩
响水岩【已上二处详见天目山】 
甲子岩
在县西北三里
太阳岩
在县西二十五里
云鹤岩
在县北四十五里
大明岩
在县西北三十五里
小明岩
相去大明岩半里
青畤岩
乌畤岩
白畤岩
去小明岩十里三岩皆相望
老公岩
在县西二十里
安人岩
在县西十里
巢山岩
在县北十五里
卢山岩
在县西北十五里岩顶方丈余皆砖甃意古庙基也其上时有音乐声闻里余久晴闻之则雨久雨闻之则晴村人以时祭之
皇甫岩
在县东一十五里近平越城旧志云后汉皇甫嵩破妖贼许生于此故名有铸冶郊坛城寨尚存考之汉史灵帝熹平元年会稽人许昭聚众自称大将军立父生为越王攻破郡国遣扬州剌史臧旻丹阳太守陈夤讨击三年十一月大破许生于会稽斩之及考皇甫嵩传止载讨黄巾贼张角之事而不及许昭赞中所云隽捷陈颍亦弭于越是时陈国颍川各有贼起朱隽与皇甫共平之释者云谓平许昭恐是时嵩以功逊隽或讨贼之初曾驻兵于此史逸不载亦未可知然三国志孙坚传乃云妖贼许昌起于句章自称阳明皇帝注云灵帝纪曰昌以其父为越王与其子韶扇动诸县坚以郡司马募召精勇与州郡同讨破之剌史臧旻列上功状则又与汉史所载不同因并书之
白马岩
在县南六十五里兑村绝顶有龙池仍有石岩袤百余丈其色皓白远视之犹白马然故耆旧相传以名其岩
大阳岩
在县北三十五里寨村东岩独高峻四围甃石如小城乡老言钱氏屯军于此本不甚众但数令兵卒更易服色旗帜遶岩顶以张虚势岩顶平广十余亩一池阔四丈深不可测久旱不涸四岸有竹交覆池上乡民或纵野烧惟此竹独存遇天色阴雨时有仙乐之音闻一二里闲
响水岩
在巾子山重峰之内中有一港步履者闻下有水声泠泠不绝不知流注何处
　　　　昌化县
墨子岩
在县西南四十里蒲川其高切云上有室穴坐具樵者曾见野服三四辈环坐石上问侍者云古墨子也
石岩
在佛迹山县南金山二十五里山前对峙名山雄峻（帛系）亘自麓至巅一日方到有石鼓石坐石碁盘盖神仙所栖
狮子岩
在县西五十里山形如狮
　　　岭
　　　　城内外
八蟠岭
在今　大内后
万松岭
在　和宁门外西岭上旧夹道栽松乐天夜归诗云万株松树青山上十里沙堤明月中东坡蜡梅诗亦有万松岭下黄千叶之句今第宅民居高高下下鳞次栉比
铁冶岭
在城内步帅衙左虎翼营之东
紫坊岭
在城内瀁沙坑七官宅侧
骆（施去方改马）岭
在城内三茅观之麓岭下有巿俗呼小坝头
慈云岭
在方家峪旁为郊坛有后唐石刻篆书梁单阏之岁兴建龙山至涒滩之岁开慈云岭
风篁岭
在钱塘门外放马场西路通龙井岭最高峻　元丰中僧辨才师淬治修篁怪石风韵萧爽因名曰风篁东坡尝诣师师送至岭上因举远公过虎溪事师笑曰杜子美不云乎与子成二老来往亦风流遂作亭岭上名曰过溪亦曰二老坡公赋诗纪之又探梅诗有问信风篁岭下梅介亭诗有丹青明灭风篁岭之句岭之巅有龙井【详见井门】 
分金岭
在钱塘县旧治西南到县六十里
滕村岭
在钱塘县旧治西南到县五十里
青木岭
在钱塘县旧治之西到县四十里
狗头岭
在钱塘县旧治之北到县五十里
五岭
在龙山之北
徐村岭【一名姜擦子岭】 
在钱塘县定山北乡
白塔岭
在钱塘县龙山之东
礌马岭
在钱塘县定山北乡
牛坊岭
在钱塘县定山北乡
牌山岭
在钱塘县定山南乡
大麦岭
祥符志云在钱塘旧治西南到县一十五里今与步司右军寨相连路通放马场旧多种麦因以名岭之巅有观音阁对山有东坡同王渝杨杰张（王寿）元佑五年三月二日游三竺过麦岭题名刻石
葛岭
在西湖之西葛仙翁尝炼丹于此有初阳台
高宗皇帝即其地创集芳　御园
理宗皇帝以赐今　太傅平章贾魏公建第宅家庙盖　魏公元有别墅在焉【详见　行在录】 
栖霞岭【一名剑门岭又曰剑门关】 
在钱塘门外显明院之北旧多桃花开时烂然如霞故以名岭下有岳鄂王飞墓
（施去方改马）巘岭
在九里松之东　乾道志作（施去方改马）苑岭
臙脂岭
在九里松曲院路之西土色独红因以名之
石人岭【一名冯公岭】 
在灵隐寺西极高峻有石人卧路旁故名
东墓岭
在灵隐寺之西去城二十余里
大青岭
在东墓岭之南
郎当岭
在大青岭之南
黄泥岭
在行春桥水竹坞步司前军寨之南
胡家岭
在钱塘县长寿乡极峭峻顶有石井旱不涸
歌樵岭
在钱塘县大慈山坞
石姥岭
在仁和肇元乡高五十余丈
灌肺岭
在大街清河坊北旧有坡阜今夷为逵路而名尚存
狗儿岭
在教睦坊内亦夷为路
　　　　临安县
金鹅岭
在县南一里又名鹅鼻岭
光钱岭
在县南又史青草岭
钱王岭
在县西
平戎岭
在县西南二十里又名釜岭
浪岭
在县西五十里旧志云岭上有响洞
龙须岭
在县西五十里产龙须草
　　　　于潜县
岩岭
在县北五里五季中钱氏以日者言其地有王气命凿之
浮云岭
在县南二十五里
题咏【东坡作倅捕蝗至浮云岭山行疲苦有怀子由弟二首　西来烟阵塞空虚洒遍秋田雨不如新法清平那有此老身穷苦自招渠无人可诉乌衔肉忆弟难凭犬寄书自笑迂疏皆此类区区犹欲理蝗余　霜风渐欲作重阳熠熠溪边野菊黄久废山行疲荦确尚能村醉舞淋浪独眠林下梦魂好回首人闲忧患长杀马毁车从此逝子来何处问行藏】 
竺岭
在县南十五里近嘉泰桥
牧岭
在县南四十里高五里岭上有古松一本盘错奇怪尝有兄弟阋墙欲讼于有司夜行憩其下迟明辨色相视乃伯仲也遂各悔咎息争而还因名松为木长官
龙岭
在县北二十五里
青岭
在县南二十五里
千秋岭
在县北五十里与宁国接境上有泗洲庵
杨岭
在县北三十里东北抵天目山眉山西北达宁国驿路
梅岭
在县北一十五里北抵天目
金门岭
在县北二十五里通天目仙源
黄岭
在县西二十里地出黄白枇杷亦闲出佳茗潜志云枇杷出于黄岭前乌巾山小锡塘坞者尢珍白色者上黄次之　淳熙闲　德寿宫尝密遣人采访惟乌巾山下汪氏庐前一本实大而味胜岁倍直以酬之
桐岭
在县西四十里有古寨基
杨岭
在县西三十里
　　　　新城县
青牛岭
在县西七十里南新乡旧名宝福山方丈有东坡题诗于壁
题咏【东坡诗云暮归走马沙河塘青烟袅袅十里香秋行曳杖青牛岭寒泉咽咽千山静莫笑山僧耳聋唤不闻百年俱是可怜人还冲细雨山前去白云正在题诗处　熙宁七年八月二十五日】
　　　　昌化县
龙髯岭
在县西南四十里地名蒲川石上莎草厚如茵褥岭有庙庙后有石镜其下有潭亦龙所宅
咸淳临安志卷之二十九
　志〔十四〕
　　山川八
　　　洞
　　　　城内外
　　　　　青衣洞
在城内三茅观后故老相传昔人行至洞口有青衣童子问之不应良久入洞逐之不见闻风雨声毛发竦栗而出
　　　　　罗汉洞
在　敕令所北旧有金文院迭石为洞塑罗汉其中今废为酒库
　　　　　金星洞
在凤凰山介亭下【旧志在正觉院　政和废入神霄宫今宫亦废山属殿司】 洞中生金星草因此得名又今　太庙后禁山有金星洞王柟记将作监题名云有泉清深有石离奇不越阛阓而都山水之胜
铭文【东坡金星洞铭宝山南麓凤左翅惊雷划石逋虬起凝阴嘘坚出怪玮是生神草肖苍虺离离赤志挟脊尾飞流丹石决痈痏金星非实特取似施及山石亦见谓凡名相因皆此比】
　　　　　水乐洞
在南山烟霞岭下旧为钱氏西关净化院　淳熙六年以其地赐李仍建佛宇四望林峦耸秀岩石磻峙有洞虚窈渟涵如渊泉味清甘与龙井埒洞中有水声如金石　熙宁二年守郑公獬名之曰水乐洞后二年东坡来为倅遂赋诗【近岁有施宿父子注坡诗引志林谓钱塘东阳皆有水乐洞此诗为东阳令王都官作今考志林初无此语按坡倅杭凡三年足迹遍湖山皆有赋咏如杨村风水洞远在五十里外游且至再安有近在城南隅乃不一到兼详诗中语有曰多情海月空留照闻道磬襄东入海遗声恐在海山闲若婺之东阳介在万山乌睹所谓海其指钱塘岩洞甚明　太傅平章魏公尝得此诗真迹题云右赋东阳水乐亭亦无为王令作之语盖此地隶东阳村亦犹风水洞之在杨村也】 嘉泰以来洞为杨郡王【谷】 家别圃絫石筑亭最号幽雅都人岁时游观集焉历年多芜秽弗治水乐绝响今　太傅平章魏国贾公以其密迩同气南山之墓于往来憩息便遂用厚直得之乃因其旧增葺且命寺僧深求水乐所以废兴者久之不得其说一日公游焉俯晲旁听悠然有契曰谷虚而后能应水激而后能有声今水潴其中土壅其外欲振响得乎亟命流壅导潴有声从洞闲出节奏自然二百年胜概于是始复乃葺亭以所得坡公真迹刻寘其上又取诗语名其亭若堂曰声在曰爱此曰留照曰独喜他如介堂玉渊（汀去丁改敕）石宜晚则皆纪其胜处又即山之左麓辟荦确为径循径而上亭其三山之巅杭越诸峰江湖海门尽在目睫扁曰上下四方之宇奇观也洞中泉山爱此引贯其下入于（汀去丁改敕）石汇于声在达于玉渊山之洼为池以受之每一撤楗伏流飞注喷薄如崖瀑然景物之胜视昔有加而净化院则仍其旧云【净化院有古碑见本寺】 
题咏【东坡水乐洞诗君不学白公引泾东注谓五斗黄泥一锺水又不学哥舒横行西海头归来羯鼓打凉州但向空山石壁下爱此有声无用之清流流泉无弦石无窍强名水乐人人笑惯见山僧已厌听多情海月空留照洞庭不复来轩辕至今鱼龙舞钧天闻道磬襄东入海遗声恐在海山闲锵然涧谷含宫祉节奏未成君独喜不须写入熏风弦纵有此声无此耳○王大受游水乐洞诗历聘空寒六六天更来洗耳听春泉迅湍激石浮清磬悬溜行沙写素弦洞口林亭三四曲洞中日月几千年何人独得开收律谱入宫商与世传○姜夔次韵王秘书游水乐洞诗自是瀛洲客还因野趣来解衣吟寂寞携酒上崔嵬石洞山山秀栀花树树开只应岩下水相送上船回○任参政希夷游水乐洞诗万舞列帝所九韶奏虞庭群公日拱北星斗光荧荧兹辰适休沐联骑来郊垧爱此一泓玉中有太古声细响（口十）宫祉大音希咸茎自然天籁鸣独许幽耳听镇以潜虬灵卫以石兽狞佳哉乐兹游驩言举彼觥谁欤昔经始今已归明廷巨丽所未睹幻眇真难名健笔哦五字当代推善鸣清幽极模写细读令人醒】
　　　　　风水洞
在杨村慈岩院院旧名恩德有洞极大流水不竭顶上又一洞立夏清风自生立秋则止故名多石子红点如丹持出即隐置于内如故
题咏【白乐天游恩德寺诗并序云予到郡周岁方来入寺半日复去俯视朱绶仰睇白云有愧于心遂留绝句云水埋藏恩德洞簪裾束缚使君身暂来不宿归州去应被山呼作俗人○林和靖诗平昔尝闻风水洞重山复水去无穷因缘偶入云泉路林下先闻接客锺○赵清献公诗风穴有声连水洞听风观水暂闲身杭州未入从容甚且与南山作主人○苏东坡诗并序往富阳新城李节推先行三日留风水洞见待云春山磔磔鸣春禽此闲不可无我吟路长漫漫傍江浦此闲不可无君语金鲫池边不见君追君直过定山村路人皆言君未远骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出行三日尚逶迟妻奴怪骂归何时世上小儿夸疾走如君相待今安有　又和李节推二首山前乳水洗尘凡山下清风舞桧杉细细龙鳞铺乱石团团羊角转空岩冯夷窟宅非梁栋御寇车舆谢辔衔世事渐艰吾欲去永随二子脱讥谗风转鸣空穴泉幽泻石门虚心闻地籁妄意觅桃源过客诗难好居僧语不繁归瓶得冰雪清冷慰交园　临江僊词四大从来都遍满此闲风水何疑故应为我发新诗幽花香涧谷寒藻舞沦漪借与玉川生两腋天仙未必相思远凭流水送人归层巅余落日草露已沾衣】 
【 ○颍滨和子瞻题风水洞诗风送江湖满洞天洞门可听入无缘土囊郁怒声初散石齿聱牙势未前乐奏洞庭真跌宕歌传帝所亦清便可人隐几观遗韵重使颜成问嗒然○张无尽诗岭头松竹自生寒两穴茫茫彻鬼关风窃虎威时弄草泉欺龙睡故离山不嫌淅沥惊尘耳聊挹清泠洗病颜窗外月高湘簟冷更无闲梦到人闲○司马才仲诗藤梢蔓荒寒藓花阴空青窈窕石窦中两耳风雨并初闻声萧骚活火急铜瓶再听逗余响万羽起寒汀我疑此山空石脚连沧溟中有蛟龙蛰鼻息隐雷霆又疑仙翁去丹灶留岩扃至今炉鼎中水火争不停山前老比丘霜眉眼如萤能传古老语濯我耳昕醒便欲慰尘凡脱我随爽灵】 
【 ○元居中诗二洞标奇古连岩葺宇新凉生清桂晓暖涨碧桃春闲拥东方骑来寻北陇人破云拖蜡屐琢句写霜筠谭剧频飞屑歌长　落尘为探琼巘胜不记玉觞巡下客惭长颖高筵饮德醇追峰到峰顶疑化九霄身　又居中上祖无择云洞蔽深云远俗尘山中曾未识朱轮自从白傅来游后三百年闲又一人○张先和云水色风光近使君浥尘轻雨逐车轮暂来不宿宜无恨多少行春不到人○许遵云水洞连风洞精蓝两洞前山高易藏日树老不知年板有华宗什名留少傅篇烟波门外境寂寞变桑田○范文正公诗神仙一去几千年自遣秦人不得还春尽桃花无处觅空余流水到人闲○许元佑诗野寺依山立松桥避石斜坏梁飞白蚁枯木挂元蛇道路悲蓬转功名惜鬓华聊将洞中水试洗眼前花】
　　　　　灵化洞
在郊台天真院山顶深百余步直下阔十余丈有和靖东坡题名刻于石
　　　　　登云洞
在郊台天真院山内钱武肃王尝置登云台
　　　　　铁窗棂洞
在赤山殿司左军寨内尼庵之侧洞口高数尺旧有蛟龙出入人畏焉铸铁窗棂嵌于石槽以拒之水自窗棂中出六月如冰过慧因寺前折入西湖大旱不竭秦淮海题名记濯足于慧因涧是也
　　　　　呼猿洞　龙泓洞【已上二处详见武林山】
　　　　　石屋洞
在烟霞石坞南山大仁院洞极高状似屋周回镌罗汉五百十六身中闲凿释迦佛诸菩萨像直下入洞极底有泉【详见大仁院】
　　　　　烟霞洞
祥符志云在铁塘县旧治之西一十六里晋开运元年有僧弥洪结庵洞口遇一神人指此山后有圣迹何不显之洪寻至山后见一洞内有石刻罗汉六尊洪既卒吴越王钱氏梦僧告云吾有兄弟一十八人今方有六王可聚之梦觉访得烟霞洞有六罗汉遂别刻一十二尊以符所梦其洞极大乃诸洞之首在乌坞内【洞旁有岩曰佛手岩象鼻岩详具清修寺】 
题咏【周紫芝登烟霞洞诗濒湖两峰高屹立晓相望苍凉升海日肮脏露千嶂羸骖绝坡（施去方改）岩谷饱追访缅怀洪荒初蕴畜含万象浑沌久已死儵忽真巧匠谁令凿空手出此奇崄状中虚纳游云谷静荅幽唱暗穴下无底涛声想悲壮十八志声闻附石出遗像谁其架修椽置屋云雨上青山不知数遶屋森百丈忽于两峰闲万顷见烟浪澎湃海潮声往往入藜杖天公爱此山令我拜嘉贶眇焉隔仙凡欲往谩惆怅便当学枯禅绮语蠲宿妄自足伴周旋长年此遐放】
　　　　　蝙蝠洞
在钱塘县烟霞石屋洞后内多蝙蝠因以名之故老传云洞极深广无泉　建炎闲兵火时里人避难于中容数百人因而获免今在尼庵民屋后
　　　　　栖霞洞
在栖霞岭巅妙智寺侧其地多岩石蔽翳榛莽中今　太傅平章贾魏公来游望而异之命施畚臿倏见奇状抉藏剔幽千态溢发殆若神剜鬼凿地灵宝閟有待而后显者洞之外为亭二曰畅亭曰钥俗入其中穹然如夏屋双巨石相倚为闬闳每风从南来穿谽呀而出辄凄神寒骨不可久立故暑游最胜其右甓小方台突然坎窞中衡从二石级下达于坻厥土乃刚燥益南仰视左窦四五豁然通明大者圆径可丈许嘉木当前如月中桂小者星列自相附属出洞略亭而北行百余步有曰水洞循而下可十余丈受泉一泓深不可测极甘洌　魏公尝调以瀹茗
　　　　　龙洞
在临平山　祥符志云自洞门至水际五丈阔一丈五尺高一丈三尺其水深不可测祷祈多验
　　　　　细砺洞
在临平山　祥符志云深十余丈阔二丈五尺高一丈五尺舆地志云临平山有洞数丈出砺石
　　　　　香林洞
在下天竺【详见天竺寺】
　　　　　大雄山白龙洞
在钱塘县崇化乡大雄山故老传云有白龙藏于洞　嘉定八年赵安抚时侃以旱祷龙祠雨随至奏于　朝封显灵孚济侯赐庙额曰敏应
　　　　　护国仁王院洞
在钱塘门外扫帚坞有泉出洞中旱祷而雨【详见仁王院】
　　　　　海云洞
在仁和县永和乡超山上有干湿二洞黑龙王祠
　　　　　云洞
在钱塘门外古柳林杨和王园因坡陀拥土为之可夺天巧【详见亭门】
　　　　余杭县
大涤洞
栖真洞
石室洞
鸣凤洞
龙蜕洞
鸣铃洞
白茅洞
归云洞【已上八处并见大涤山】
　　　　临安县
　　　　　仙人洞
在县北一十五里
　　　　　石洞
在县西五十里旧志云洞两旁有石室可容百许人中有龙池云是天之一目可阔二亩近池西北无底有穴通江海
　　　　　玉仙洞
在凤翥乡南山去县四十里地名黄金漾　淳佑十年正月二十六日乡民樵采见一白兽入洞遂（属□）开洞口渐进渐深秉烛以视内有三洞深二十余丈峻壁拥石高十丈余色左青右黄白其状有仙人有玉芝有宝坐又有如旛者如白龙者如狮子者二柱屹立一长八尺围四尺一长六尺围丈余色洁白柱闲有井深六尺内横深不可计闲吐烟雾气微温白龙体滴水不竭余怪石不可胜数
　　　　　响洞
在县西五十里浪岭人语其中则响应赵安抚与心名之曰玉仙洞
题咏【金华王竹寮执礼游玉仙诸洞戏题碧云石崖诗已从鹿岩游更入龙洞去横足螃蟹行连臂猿猱度滑径铿蜡屐阴（厔去至改圭）然桦炬振策扶颠隮扪萝猛攀附涂险几欲穷境胜忽有遇谽（谷牙）通石窦参差流玉乳形开趣弥深兴集理自裕便将遗世纷且复恣幽步纡余穷冥搜淹留迫颓暮题诗识苍壁聊写心迹素重游岂无期恐忘来时路】
　　　　于潜县
　　　　　仙洞
在县南六十五里盛村其山屹立环以清流绝顶皆怪石林麓郁然洞门石光莹如镜中可容数人风月澄清之夕闻有乐声
　　　　　石燕洞
在增口与门堂山连洞口阔五尺长丈余高五十余丈其峭拔处非编梯莫至昔有人秉炬而入自洞门下迤（逛去狂改里）渐低若阶级至三二里许阴风浩渺水声潺湲遂不敢前其中蝙蝠白色为火所惊群飞而出且多燕粪意其秋后所藏
　　　　　湖潭洞
三穴皆在谷口东溪东岸云鹤岩之麓上接天目安溪石崖垂覆林木森茂上二洞投以石杳不知所止惟水声潺潺下洞常有流水不知其源古老相传与太湖相通故名
　　　　　冷水谷
在桃林北岭下方圆丈余源脉邃远莹彻如冰雪炎暑尢宜盥涤真玉壶之寒之寒溜也
　　　　富阳县
　　　　　岩洞
在县西三十里西岩有水池每日潮再至与浙江相应白乐天诗洞口灵池应海潮洞中有足迹世传葛仙翁遗迹旧有炼丹鼎今不存
　　　　新城县
　　　　　新妇洞
在县西北四十里广陵乡郑家山古老相传云昔见一妇人靓妆而入失其所在因以名之洞有源泉溉田甚广十余里闲虽歉岁常丰太平寰宇记云有潭深八九尺水清莹鱼鳗时出没甚异　乾道四年旱令景秉亲往行四五里即有微雨沾道闲踰二十里至湘溪望拜心祷时星月方明忽阴云四合大雨盆倾遂上其事畿漕以闻　敕赐灵应庙为额【县西二十里七贤乡地名长栏又有一洞亦名新妇洞其事未详】
　　　　　仙洞
在县南二十五里太平乡洞口如屋宇至一二百步渐下有隔石似木横道人不得入父老相传通桐庐县界
　　　　　灵隐洞
在县西六十里新安乡高一十丈阔五丈其深莫测中有涧水四时不竭相传云昔有人游洞中逾二日忽坐洞门前石上云见神人叱之不觉身出到此
　　　　　蜕龙洞
在县西十八里新登乡相传云初开此洞石门九里深不可极得牙骨一斛皆谓龙蟠蜕而去石闲尚有鳞爪痕自首至尾宛然龙形也稍深入为二径游人至此不敢复入
题咏【许广渊诗山远洞难穷相传旧隐龙蟠泥知几载穿石见遗踪灵骨岩中换阴云日下从乡人祈旱岁歌舞尚虔恭　又云往昔开锄古洞存神龙曾隐穴山峦灵踪何日青天去云气无时白昼寒穿石分明印鳞爪履泉惊惧作波澜于今霖雨均方国来客休疑尚此蟠○司马槱诗雷雨何时起蛰龙苍痕夭矫石岩空不缘嗜好寻刘累定向人闲试叶公　还憩池亭名其池曰濯龙一首云梅萼春前破松髯雨后滋石崖鸣野鹤竹坞窜香狸山脚重重转溪流泯泯迟殷懃窥洞府又得濯龙池○徐评诗荟蔚苍岩下灵踪此暂蟠云雷一夜起风雨满山寒骨腐苔方绿涎余石未干试凭图画去聊羡叶公看○李处全诗龙化当年去不回空余古洞出崔嵬苍苍野色连天远脉脉泉音穴地来壁上梭飞三尺雨匣中剑跃一声雷红云六月炎蒸处应作商霖泽九垓○陈（王玉）诗潜虬成穴古危岑曾为编氓霈旱霖石怪自留千载迹泥蟠难驻九天心老松犹学拏云势群籁浑惊动地吟潇洒禅关连胜概追游谁不快烦襟】
　　　　　罗宅洞
在县西五十里新安乡地名罗宅
咸淳临安志卷之三十
　志〔十五〕
　　山川九
　　　石
　　　　城内外
落星石
在钱塘门外巨石山南岭谓之青山顶有二圆石湖中望之若星坠焉郡国志云古塔山北有落星二石
石龙
在嘉会门外龙华山后下石龙净胜院山有石突出宛似龙首故名又有上石龙永寿院
排衙石
石衕【已上二处详具凤凰山】 
新妇石
祥符志云在钱塘县东南
罗剎石【详具秦望山】 
王子高石
在北郭税务侧驿亭上
云根石
上有天亭记
秦王缆船石
在钱塘门外相传秦始皇东游泛海舣舟于此陆羽武林山记云自钱塘门至秦王缆船石俗呼西石头北关僧思净刻大石佛于此旧传西湖本通海东至沙河塘向南一岸皆大江也故始皇缆舟于此
灵固石
在方家峪水月寺慈云岭两路口道堂后
灵石
在放马场侧按　祥符志有灵石在崇因报德院山旧尝有祥光现又古迹事实灵石山在南山栖真院之上晋开运二年建院号兴福山水环列松竹扶疏有灵石西庵后为左丞薛昂功德院半山有庵泉石尢美皆以灵名
石屏风
在保叔塔崇寿院山
卧龙石
在石门涧或云在下天竺寺草堂前慈云法师诗梅有和羹实龙无为雨心石上产梅故云
石桥
在武林山中【详见武林山】 
石姥石
在乌头山之东高五十余丈有岭南接运河塘
石鱼
石笋
在仁和县超山古迹有石鱼石笋钱塘无垢院亦有石笋
　　　　临安县
龙口石
在县北高陆乡临溪有石如龙饮水
石屏【详见天目山】
　　　　富阳县
三官下马石
在紫霄宫前
　　　　盐官县
秦王磨剑石
在县东六十里审山之巅
　　　　于潜县
围碁石
在县北五十五里千秋岭泗洲庵阅武山前其石屹立高峻上平如砥乡老传尝有神仙围碁于此
道士石
在县东二十五里落云坞之东其石特立山巅宛如衣羽衣而立又有石洞可环坐数人
徐仙姑石庵
石城
石门
石屋
石仓
石鼓
石柱
石板
石屏
新郎新妇石
望江石
钟楼石
围碁石
石巷
石庵
洪氏可庵山石
已上并详见天目山
仙人台
一在县北四十五里天目山云封庵北
一在县西岝（上山下咢）山跨虚亭下数步
一在县西七里山有石坛古传徐五二仙修真之地上极平旷
一在县东二十五里落云山之巅四面壁峙上有石碁盘枰路如新下有石室广十余丈石室之前列石屏风高数十仞又有走马坛
一在县北乌省溪去县三十五里有滩半里上有人马足迹大小数百深八寸许明净可数前有山名天王墓高百余丈四面皆石垒圆正如墓形其巅平地数亩常有泉流亢旱不竭世传为会葬人马迹
　　　　新城县
仙人石
在县西六十里新安乡上有万年松状如柏与山之石俱以怪得名
　　　　昌化县
石门
在狮子岩西五里两石壁立如门其中回环三五里水（汀去丁改虢）（汀去丁改虢）循门而出俗传神仙所栖
挂帘石
在县南五十里有潘山峻拔松林二十里山耸片石如空中垂帘下有石碁局松闲有置（上穴下）造墨处亦神仙所栖
金牛迹石
在县南金山二十八里旧传古有金牛从洪下山透出经行下余村备峰直山腰过外有石坛阔三丈金牛憩石上留十数迹又有牧童卧及笠杖迹
石镜
在龙髯岭庙后莹彻可鉴毛发明则霁昏则雨邑人以为候
　　　峪
方家峪
在钱湖门外路通慈云岭梯子岭有刘娘子寺陈淑妃寺
冷水峪
在嘉会门外御马院侧夹山多桃花中有流水为城南胜概旧呼桃源游人多集焉
毛湫峪
在龙山之南六和塔之北
　　　衕
石衕
在殿司山上【详具凤凰山】 
东山衕
在耿家步之北内有仙姑山
唐家衕
在九里松慕容妃墓之西
马家衕
在九里松步司前军寨后
塔衕
在雷峰之后
桃花衕
在精进寺侧
筱衕
在钱塘县钦贤乡
盛家衕
在浙江亭下
　　　坞
　　　　城外
扫帚坞
在钱塘门外黄山桥
杨梅坞
古迹事实在南山近瑞峰石坞内有一老妪姓金其家杨梅甚盛俗称杨梅坞所谓金婆杨梅是也
题咏【杨蟠诗云夏日红相照天晴坞自开襄阳多椎子摘赠故人来○郭祥正诗云红实缀青枝烂漫照前坞不及杏繁时林闲有仙虎】 
锦坞
在钱塘门外上智杲院前宝云庵下旧多花卉故以名之
葛坞
在灵隐山吴方士葛元字孝先居焉东晋大著作葛洪字稚川亦隐于此
题咏【郭祥正诗云二葛既成仙犹存炼丹处有时化鹤来徘徊不知去】 
枫木坞
在中下竺之闲今为吴荣王坟旧多枫木故名
题咏【杨蟠诗云太平云外客行采老山中莫叹秋霜早君看世上枫○郭祥正诗云一坞藏深林枫叶翻蜀锦寄语别家人路遥霜露凛】 
水竹坞
在九里松行春桥南旧有水竹之胜今为步司军寨
青枝坞
在九里松石板巷玉泉后山
灵石坞
在杨梅坞后山
真珠坞
在石姥山岭之西北
石人坞
在灵隐寺西石人岭下
龙驹坞
在钱塘县西溪中有秀邸坟
法华坞
在钱塘县西溪中有岳祠
木坞
在钱塘县西溪中有沈侍郎坟
新城县太师坞
在县西十里折桂乡袁村杜太师棱墓在其闲乡人不敢樵牧遂以是名
　　　塍田埂
　　　　东西马塍
在余杭门外土细宜花卉园人工于种接都城之花皆取焉或云塍当为城盖钱王旧城余杭门外元自有北关门今夹城巷乃故基也地与此相接
题咏【叶水心美赵振文游马塍诗马塍东西花百里锦云绣雾参差起长安大车喧广陌问以马塍云未识酴醾缚篱金沙墙薜荔楼阁山茶房高花何啻千金直着价不到宜深藏青（革奚）翩翩乌鹤袖严劳引前金蒋后随园摘蕊煎冻酥小分移床献春酒陈通苗傅昔弄兵此地寂寞狐狸行圣人有道贲草木我辈栽花乐太平知君已于苕水住尽日橹声摇上渚无际沧波蓼自分有情碧落鸥偏聚追逐风光天漫许抛掷身世人应怒君不见南宫载宝回何如赵子穿花去】 
【 ○赵蹈中为赵振文赋马塍歌旧闻城北有马塍聚花成锦常留春我家苕水近来到输他年少寻芳人相夸此地百金惜闲出奇花万钱直接贴翻腾费工巧拣构移将颜色园翁爱花如子孙寸生尺长勤培根南邻北邻贫富改独守养性经凉温兄今已得闲居趣扁舟暂向官塘路攀条摘蕊娱性情对月看云想风度歌长词逸不可当鬓发垂白吟沧浪　和叶水心马塍歌昔年家住长安里春风尽日香尘起纷纷车马过绮陌买花人多少人识王侯第宅连苑墙粲若琼蕊敷丹房花窠近取马塍本曲栏高槛深迷藏主欢对客小举袖击鼓吹箫满前后真珠一斛聘国姝琥珀千杯酌天酒几年农器不铸兵雨耕云获歌且行种花土腴无水旱园税十倍田租平挐音来近菰蒲住演漾回溪通杜渚霜晴沙浅橘林明日暮水浑鱼网聚东门故侯应自许灞陵醉尉宁须怒何当学稼随老农荷锄驱犊田中去】 
【 ○刘后村次水心马塍歌韵洛阳牡丹隔万里棘荒姚魏扶不起马塍近在杭州陌野人只向诗中识匀朱傅粉初窥墙海棠为屋辛夷房千林春色已呈露一株国艳犹閟藏多情荀令香透袖俊游恐落都人后摇鞭深入红云乡解衣旋贳黄藤酒淮南芍药初过兵人生何必塞上行坠裀委壤各有命肯学冻士鸣不平移家欲傍园翁住手开芜地通苹渚寻芳栩栩趁蝶飞逐臭纷纷怜蚋聚君不见元都吟笔妙燕许诗人却遗世人怒君若拏舟独往时我亦荷锄相随去○张芝田马塍诗水拍田塍路半斜悄无人迹过农家春风自谓专桃李也有工夫到菜花】
　　　　鲍家田
在钱塘门外东山衕之北有玉泉水灌溉吴越相鲍君福赐田于钱塘至今名焉【详见人物门】 
题咏【吴廉静鲍家田诗摇旆家家酒扶犁处处村草深迷井口槿密拥篱根绿水明秧本青山失烧痕多应忌蚕事畏客掩柴门】
　　　　羊角埂
在钱塘门外溜水桥之北自柴场至乳台渡口延袤十余里介于东西马塍之闲其形弯曲如羊角然
　　　关
　　　　桃花关
在嘉会门外包家山名桃花关门上旧有蒸霞二字
　　　　剑门关
在钱塘门外栖霞岭上旧曰剑门关亦名剑门岭
咸淳临安志卷之三十一
　志〔十六〕
　　山川十
　　　江
　　　　浙江
在郡之东南东汉郡国志会稽郡有浙江注引郭璞所注山海经云出歙县玉山又丹阳郡歙县注引山海经云三天子都在闽西海北郭璞曰在县东谓之玉山其水过今建德合婺溪至富春为浙江入于海虞喜志林云今钱塘江口浙山正居江中潮水投山下折而曲一云江有反涛水势折归故云浙江史记云水至会稽山阴为浙江卢肇曰浙者折也盖取其潮出海屈折而倒流也一名淛河山海经云禹治水至于淛河庄周亦曰淛河之水每日昼夜潮再上常以月十日二十五日最小月三日十七日最大小则水渐涨不过数尺大则涛山浪屋雷击霆砰有吞天沃日之势吴越春秋夫差内传载吴王赐伍子胥死乃取其尸盛以鸱夷之革浮之江中子胥因随流扬波依潮来往荡激堤岸又越王外传越王赐大夫种死葬于西山之下一年伍子胥从海上穿山胁而持种去与之俱浮于海故前潮水审候者伍子胥也后重水者大夫种也其说荒诞无稽【辩论见祠祀门忠清庙】 诸家所论惟姚宽西溪残语及徐明叔传高丽录有可载者西溪云旧于会稽得一石碑论海潮依附阴阳时刻极有理疑是国初燕肃所为云观古今诸家海潮之说多矣或谓天河激涌【葛洪】 亦云地机翕张【洞真正一经】 卢肇以日激水而潮生封演云月周天而潮应挺空入汉山涌而涛随【施师谓僧隐之之言】 析木大梁月行而水大【窦叔蒙涛志】 源殊派异无所适从索隐探微宜伸确论大率元气嘘吸天随气而涨敛溟渤往来潮随天而进退者也以日者重阳之母阴生于阳故潮附之于日也月者太阴之精水者阴故潮依之于月也是故随日而应月依阴而附阳盈于朔望消于朏魄随于上下弦息于辉肭【女六切○朔而月见东方】 故潮有大小焉今起月朔夜半子时潮平于地之子位四刻一十六分半月离于日在地之辰次日移三刻七十二分对月到之位以日临之次潮必应之过月望复东行潮附日而又西应之至后朔子时四刻一十六分半日月潮水亦俱复会于子位于是知潮当附日而右旋以月临子午潮必平矣月至卯酉汐必尽矣或迟速消息又小异而进退盈虚终不失于时期或曰四海潮平来皆有渐唯浙江涛至则亘如山岳奋如雷霆水岸横飞雪崖傍射澎腾奋激吁可畏也或云夹岸有山南曰龛北曰赭谓之海门岸狭势逼涌而为涛【卢肇潮论所谓夹群山而远入射一带以中投者是也】 若言狭逼则东溟自定海吞余姚奉化二江侔之浙江尢甚逼狭潮来不闻有声今观浙江之口起自纂风亭【属会稽】 北望嘉兴大山水阔二百余里故海商舶船怖于上潬【水中沙为潬徒旱切】 惟泛余姚小江易舟而浮运河达于杭越盖以下有沙潬南北亘之隔碍洪波蹙遏潮势夫月离震兑他潮已生惟浙江水未洎月径潮巽转来已半浊浪推滞后水益来于是溢于沙潬猛怒顿涌声势激射故起而为涛耳非江山浅逼使之然也高丽录云潮汐往来应期不爽为天地之至信古人尝论之在山海经以为海（鱼酋）出入之度浮屠书以为神龙之变化窦叔蒙海峤志以为水随月之盈亏卢肇海潮赋以谓日出于海冲击而成王充论衡以为水者地之血脉随气进退率未之尽大抵天包水水承地而一元之气升降于太空之中地乘水力以自持且与元气升降互为抑扬而人不觉亦犹坐于船中而不知船之自运也方其气升而地沈则海水溢上而为潮及其气降而地浮则海水缩而为汐计日十二辰由子至巳其气为阳而阳之气又自有升降以运乎昼由午至亥其气为阴而阴之气又自有升降以运乎夜一昼一夜合阴阳之气凡再升再降故一日之闲潮汐皆再焉然昼夜之晷系乎月升降之数应乎月日临于子则阳气始升月临于午则阴气始升故夜潮之期日皆临子昼潮之期月皆临午焉又日行迟月行速以速应迟每二十九度过半而月行及之日月之会谓之合朔故月朔之夜潮日亦临子月朔之昼潮日亦临午焉且昼即天上而言之天体西转日月东行自朔而往月速渐东至于渐迟而潮亦应之以迟于昼故昼潮自朔后迭差而入于夜此所以一日午时二日午末三日未时四日未末五日申时六日申末七日酉时八日酉末也至夜即海下而言之天体东转日月西行自朔而往月速渐西至于渐迟而潮亦应之以迟于夜故夜潮自朔后迭复而入于昼此所以一日子时二日子末三日丑时四日丑末五日寅时六日寅末七日卯时八日卯末加以时有交变气有盛衰而潮之所至亦因之为大小当卯酉之月则阴阳之交也气以交而盛故潮之大也独异于余月当朔望之后则天地之变也气以变而盛故潮之大也独异于余日今海中有鱼兽杀取皮而干之至潮时则毛皆起岂非气感而类应之自然欤每仲秋既望潮怒特甚杭人执旗泅水上以迓子胥弄潮之戏盖始于此往往有沉没者　治平中郡守蔡端明作戒弄潮文【斗牛之分吴越之中唯江涛之最雄乘秋风而益怒乃其俗习于此观游厥有善泅之徒竞作弄潮之戏以父母所生之遗体投鱼龙不测之深渊自为矜夸时或沈溺精魄永沦于泉下妻孥望哭于水滨生也有涯盍终于天命死而不吊重弃于人伦推子不忍之心伸尔无穷之戒所有今年观潮并依常例其军人百姓辄敢弄潮必行科罚】 熙宁中两浙察访使李承之　奏请禁止然终不能遏也
　　　　　潮候
春秋同 
初一 十六 　午末 大 　夜子正 
初二 十七 　未初 大 　夜子未 
初三 十八 　未正 大 　夜丑初 
初四 十九 　未末 大 　夜丑末 
初五 二十 　申正 下岸 夜寅初 
初六 二十一 寅末 渐大 晚申正 
初七 二十二 卯初 渐小 晚酉初 
初八 二十三 卯末 渐小 晚酉正 
初九 二十四 辰初 小 　晚酉末 
初十 二十五 辰末 交泽 晚戌正 
十一 二十六 巳初 起水 夜戌末 
十二 二十七 巳正 渐大 夜亥初 
十三 二十八 巳末 渐大 夜亥正 
十四 二十九 午初 渐大 夜亥末 
十五 三十 　午正 极大 夜子初 
夏 
初一 十六 　午末 大 　夜子正 
初二 十七 　未初 大 　夜子末 
初三 十八 　未正 大 　夜丑初 
初四 十九 　未末 大 　夜丑正 
初五 二十 　申初 下岸 夜丑末 
初六 二十一 寅初 小 　晚申正 
初七 二十二 寅末 小 　晚申末 
初八 二十三 卯初 小 　晚酉初 
初九 二十四 卯末 小 　晚酉正 
初十 二十五 辰初 交泽 晚酉末 
十一 二十六 长末 起水 夜戌初 
十二 二十七 己初 渐大 夜戌末 
十三 二十八 巳末 渐大 夜亥初 
十四 二十九 午初 渐大 夜亥末 
十五 三十 　午末 大 　夜子初 
冬
初一 十六 　午末 大 　夜子初 
初二 十七 　未正 大 　夜子末 
初三 十八 　未末 大 　夜丑初 
初四 十九 　申初 大 　夜丑末 
初五 二十 　申正 下岸 夜寅初 
初六 二十一 寅末 渐小 晚申末 
初七 二十二 卯初 小 　晚酉初 
初八 二十三 卯末 小 　晚酉正 
初九 二十四 辰初 小 　晚酉末 
初十 二十五 辰末 交泽 夜戌初 
十一 二十六 巳初 起水 夜戌正 
十二 二十七 己正 渐大 夜戌末 
十三 二十八 巳末 渐大 夜亥初 
十四 二十九 午初 渐大 夜亥正 
十五 三十 　午正 渐大 夜亥末
　　　　　捍海塘
江挟海潮为杭人患其来已久白乐天刺郡日尝为文祷于江神然人力未及施也至梁开平四年八月钱武肃始筑捍海塘在候潮通江门之外潮水昼夜冲激版筑不就因命强弩数百以射涛头【据吴越备史】 又致祷于胥山祠仍为诗一章函钥置海门山【诗云为报龙王及水府钱江借取筑钱城】 既而潮水避钱塘东击西陵遂造竹落积巨石植以大木堤岸既成久之乃为城邑聚落凡今之平陆皆昔时江也潮水冲突不常堤岸属坏　大中祥符五年郡守戚纶与两浙转运使陈尧佐申请遣使自京师部埽匠壕寨赴州以埽岸易柱石之制虽免水患而众颇非其变法七年　诏江淮发运使李溥同内供奉官卢守懃按视复依钱氏立木积石之制仍令守懃专掌其事是时水方大溢九年郡守马亮祷于子胥祠下明日潮为之却又涨横沙数里堤遂以成　景佑中堤复坏两浙转运使张夏作石堤十二里因置捍江兵士五指挥专采石修塘随损随治杭人德之作庙堤上今昭贶庙是也【详见祠庙门】 庆历初夏六月大风驱潮堤再坏郡守杨偕转运使田瑜协力筑堤二千二百丈有丁宝臣记　绍兴十年以两浙转运副使张汇之请招填捍江军额二十二年吏部尚书林大鼐建言乞选择谙晓之士专置一司询故老究利病脉络而后兴工且言罗剎江滨旧有三浮图唐末神僧刱以镇潮脉名六和塔积年不修又吴山英烈王庙烬于回禄乞灵无地乞付有司营葺从之自是百余年闲屡修屡坏　嘉熙戊戌秋潮山海门捣月塘头日朘月削民庐僧舍坍四十里己亥六月诏赵与欢除端明殿学士知临安府任责修筑与欢奏先于傍近筑土塘为救急之术然后于内筑石塘又奏近观潮势忽睹异物非龙非鱼什什伍伍鼓鬣扬鬐欲望　奏告上帝或施强弩火炮以绝其妖又奏目役殿步司官兵五千五百余人并募夫工及修江司军兵三千余人已贴立石仓夹植桩笆版木昼夜运土填筑自水陆寺之下江家桥之上近江港口筑坝一南北长一百五十丈自团围头石塘近江筑捺水塘一长六百丈自六和塔以东一带石堤添新补废四百余丈越三月毕工水复其故祝文【白乐天祷江神文滔滔大江南国之纪安波则为利洚流则为害故我上帝命神司之今属潮涛失常奔激西北水无知也如有凭焉浸淫郊（廛□）坏败庐舍人坠垫溺吁天无辜居易祇奉玺书兴利除害守上守水职与神同是用简物致诚躬自虔祷庶俾水反归壑谷迁为陵土不骞崩人无荡析敢以醴币羊豕沈奠于江惟神裁之无忝祀典】
记文【丁宝臣作石开记曰江介吴越闲杭据其右而地势下生聚数十万庐舍隐粼号天下最盛而岁苦海潮为患于夏秋尢暴常与堤平城中望堤不百数浩其势反在高仰处不幸一壅而溃其犹决由而注于井沛然可御哉故其病于民也数矣初　景佑中水灾转运使张公伯起善为捍御之策谓故堤率薪土杂治不一二岁辄坏虽勤缮完辛不足恃而重劳吾民乃作石堤袤一十三里自是民赖以安后七年夏六月大风驱潮昼夜不落势益湍怒若将吞于城也堤之土石啮去殆半然犹足以支其危时知府翰林杨公偕转运使田公瑜急督人徒负土以置断防卒免垫溺已而老幼泣且言曰水为败比前岁甚微张公之仁吾其鱼矣二公遂相与议四筑条上方略约工四十万计及籍吏之可使者以驿闻　诏以堤事付之兼命通判屯田钱君尚余君贯兵马都监合门祇候杜君正平分董其役发江淮南二浙福建之兵调十县丁壮合五千人辇石于山畚土于上持臿节杵之役相属于数十里之外方苦盛寒无一告劳者是岁冬十二月新堤成用人之力三十万减元调度一十万费又乘其羡赢益蓄护治之备其由二公经画中节众僚夙夜（口十）力之效欤堤长二千二百丈崇五仞广四丈自龙山距官浦二千丈修旧而成增石五版为十三级自卸香亭下创为二百丈石坚土厚相为胶固纲存则方下外强而内实形势安可恃而无恐矣最坚□激处更为竹落实以小石布其下及圆折其岸势务以分杀水怒大率究前之谋所未尽者益以新意而为之也于是邦人相贺于道以为区处资蓄今日可为久安计呜呼自有天地来何尝世无祸菑惟君子能左右吾民思患而预防之使其虽有而不能为害则幸矣是堤也由伯起克开厥初二公克大厥终合而成绩以□万世之利后之为政者其念前人之勤俾勿坏则斯民无穷之赐也春秋之义有志于民者志之某预见本末不敢无纪云】 
题咏【白乐天诗早潮纔落晚潮来一月周流六十回不独光阴朝复暮杭州老去被潮催○刘中山诗八月涛声吼地来头高数丈触山回须臾却入海门去卷起沙堆作雪堆○范文正公诗何处潮偏盛钱塘无与俦谁能问天意独此见涛头海浦吞来尽江城打欲浮势雄驱岛屿声怒战貔貅万迭云纔起千寻练不收长风方破浪一气自横秋高岸惊先裂群源怯倒流腾凌大鲸化浩荡六鳌游北客观犹惧吴儿弄弗忧子胥忠义者无覆巨川舟　把酒问东溟潮从何代生宁非天吐纳长逐月亏盈暴怒中秋势雄豪半夜声堂堂云阵合屹屹雪山行海面雷霆聚江心瀑布横巨帆连地震群楫望风迎踊若蛟龙奔如雨雹惊来知千古信回见百川平破浪功难敌驱山力可并伍胥神不泯凭此发威名○蔡端明诗地卷天回出海东人间何事可争雄千年浪说鸱夷怒一信全疑渤澥空寂静最宜闻夜枕峥嵘须待驾秋风寻思物理真难测随月亏圆亦未通】 
【 ○东坡中秋看潮五绝定知玉兔十分圆已作霜风九月寒寄语重门休上钥夜潮留向月中看　万人鼓噪慑吴侬犹似浮江老阿童欲识潮头高几许越山浑在浪花中　江边身世两悠悠久与沧波共白头造物亦知人易老故教江水更西流吴儿生长狎涛澜冒利轻生不自怜泉海若知明主意应教波浪变桑田　江神河伯两醢鸡海若东来气吐霓安得夫差水犀手三千强弩射潮低　节录试院戏作八月十八潮壮观天下无（昆乌）鹏水击三千里组练长驱十万夫红旗青盖互明灭黑沙白浪相吞屠　八月十八日观潮南歌子二首海上乘槎侣仙人萼绿华飞升元不用丹砂住在潮头来处渺天涯雷辊夫差国云翻海若家坐中安得弄琴牙写取余声归向水仙夸　苒苒中秋过萧萧两鬓华寓身化世一尘沙笑看潮来潮去了生涯方士三山路渔人一叶家早知身世两聱牙好伴骑鲸公子赋雄夸　瑞鹧鸪碧山影里小红旗侬是江南踏浪儿拍手欲嘲山简醉齐声争唱浪婆词西兴渡口帆初落渔浦山头日未敧侬欲送潮歌底曲樽前还唱使君诗　江神子凤凰山下雨初晴水风清晚霞明一朵芙蓉开过尚盈盈何处飞来双白鹭如有意慕娉婷忽闻江上弄哀筝苦含情遣谁听烟敛云收依约是湘灵欲待曲终寻问取人不见数峰青】 
【 ○杨巨源送章孝标归杭州诗曾过灵隐江边寺独宿东楼看海门潮色银河铺碧落日光金柱出红盆○郑毅夫观潮诗云怒涛沃日为之阴下有蛟龙不测深若比人闲恶风浪长江风浪本无心○李泰伯忆钱塘江诗云昔年乘醉举归帆隐隐前山日半衔好是满江涵反照水仙齐着淡红衫○林和靖秋江写望苍茫沙觜鹭鸶眠片水无痕浸碧天最爱芦花经雨后一篷烟火饭渔船○叶水心渡浙江晚霞销尽月明钩万顷无风一水浮长怕舟师深击楫自今洄洑起中流○高菊（石间）渡钱塘小立晴江上潮生落照边晚花低映水春草暗迷烟燕子飞官驿群鸥引客船关情南浦别相对独依然　看弄潮回弄罢江潮晚入城红旗飐飐白旗轻不因会吃翻头浪争得天街鼓乐迎】 
【 ○周紫芝观潮分韵三首人生如微尘同一霄壤闲可笑蠛蠓眼但窥瓮中天钱塘俯沧海八月壮涛澜始疑是练横旋作万马翻海门屹中开方壶忽当前不知何巨鳌为我戴三山银光射杰阁玉笋垂朱栏须臾击飞雪喷薄上帘颜相看各惊顾日暮殊未还那知在空蒙但怪毛发寒平生云梦（匈□）始信宇宙宽安得凌云手大笔如修掾尽挽卷天浪参差入毫端 烈风惊洪涛浩荡吹海立迅雷忽翻空掩耳嗟不及汉兵百万骑已夺秦关入击石惊倒流势若三峡急沧波忽喧豗众目俱骇栗人言海潮来昔为子胥屈谁当语冯夷四海今已一王春会涂山白玉执万笏江河及乔岳祠祀已咸秩海神会当知万岁拱帝室　神州古都会有美东南邦壮哉八月涛卷地奔长江惊涛裂巨石洪锺殷朝撞万瓦响飞雹千艘碎艂艭滟滪不足数况乃峡与泷翩翩坐中客才器俱无双九牛可逆拽五鼎乃独扛诗成咄嗟顷恶语徒喧哤○朱静佳钱塘江极浦无高树苍茫只远空潮来江水黑日出海门红两岸东西浙千帆来去风中原山色外残梦逐归鸿】
　　　海
　　　　海门
在仁和县东北六十五里有山曰赭山与龛山【隶绍兴府】 对势潮水出其闲郭璞地记所谓海门一点巽山小又曰海门笔架峰峦起指此也
　　　　盐官县海
在县东南一十里
咸淳临安志卷之三十二
　志〔十七〕
　　山川十一
　　　湖【上】 
　　　　西湖
在郡西旧名钱塘湖源出于武林泉周回三十里自唐及
国朝号游观胜地　中兴以来衣冠之集舟车之舍民物阜蕃宫室巨丽尢非昔比先是城中以斥卤苦于无水唐刺史李邺侯泌引湖水入城为六井以便民汲刺史白文公居易又筑堤捍湖锺泄其水溉田千顷自为石记然岁久浚治不时往往湮塞钱氏始置撩湖兵士千人　国朝大中祥符初郡守王济增置斗门以白公旧记刻石湖上
天禧四年郡守王钦若奏以为祝　圣放生池禁采捕　庆历初守郑戬发属县丁数万人尽辟豪族僧寺规占之地
仁宗嘉之降　诏奖谕仍命岁常修导　元佑五年守苏轼奏臣闻天下所在陂湖河渠之利废兴成毁皆若有数惟圣人在上则兴利除害易成而难废昔西汉之末翟方进为丞相始决坏汝南鸿隙陂父老怨之歌曰坏陂谁翟子威饭我豆羹芋魁反乎覆陂当复谁言者两黄鹄盖民心之所欲而托之天以为有神下告我也孙皓时吴郡上言临平湖自汉末草秽壅塞今忽开通长老相传此湖开天下平皓以为已瑞已而晋武帝平吴由此观之陂湖河渠之类久废复开事关兴运虽天道难知而民心所欲天必从之杭州之有西湖如人之有眉目盖不可废也唐长庆中白居易为刺史方是时湖溉田千余顷及钱氏有国置撩湖兵士千人日夜开浚自　国初以来稍废不治水涸草生渐成葑田　熙宁中臣通判本州岛则湖之葑合者盖十二三耳而今者十六七年之闲遂塞其半父老皆言十年以来水浅葑横如云翳空倏忽便满更二十年无西湖矣使杭州无西湖如人而去其眉目岂复为人乎臣愚无知窃谓西湖有不可废者五　天禧中故相王钦若始奏以西湖为放生池禁捕鱼鸟为人主祈福自是以来每岁四月八日郡人数万会于湖上所活羽毛鳞介以百万数皆西北向稽首仰祝千万岁寿若一旦堙塞使蛟龙鱼鳖同为涸辙之鲋臣子坐观亦何心哉此西湖之不可废者一也杭之为州本江海故地水泉咸苦居民零落自唐李泌始引湖水作六井然后民足于水井邑日富百万生聚待此而后食今湖狭水浅六井渐坏若二十年之后尽为葑山则举城之人复饮咸苦势必耗散此西湖之不可废者二也白居易作西湖石函记云放水溉田濒河千顷可无凶岁今虽不及千顷而下湖数十里闲茭菱谷米所获不赀此西湖之不可废者三也西湖深阔则运河可以取足于湖水若湖水不足则必取足于江潮潮之所过泥沙浑浊一石五斗不出三岁辄调兵夫十余万工开浚此西湖之不可废者四也天下酒官之盛未有如杭者也岁课二十余万缗而水泉之用仰给于湖若湖渐浅狭水不应沟则当劳人远取山泉岁不下二十万工此西湖之不可废者五也臣以侍从出膺宠寄目睹西湖有必废之渐五不可之忧岂得苟安岁月不任其责辄已差官打量湖上葑田计二十五万余丈度用夫二十余万工近者伏蒙　陛下以本路饥馑特宽转运司上供米斛五十余万石又特赐本路度牒三百而杭当得百道臣谨以　圣意增价召入中米减价出卖以济饥民而增减耗折之余尚得钱米约共一万贯石臣辄以此钱米募民开湖度可得十万工自今月二十八日兴工农民父老纵观太息以谓　二圣既捐利与民活此一方而又以其余兴久废无穷之利使数千人得食其力以度此凶岁盖有泣下者臣伏见民情如此而钱米有限所募未广葑合之地尚存太半若来者不嗣则前功复弃深可痛惜若更得度牒百道则一举募民除去净尽不复遗患矣　陛下少赐详览察臣所论西湖五不可废之状利害卓然特出圣断别赐臣度牒五十道仍敕转运提刑司于前来所赐诸州度牒二百道内契勘赈济支用不尽者更拨五十道价钱与臣通成一百道使臣得尽力毕工半年之闲目见西湖复唐之旧环三十里际山为岸则农民父老与羽毛鳞介同泳　圣泽无有穷已臣不胜大愿【一自来西湖水面不许人租佃惟茭葑之地方许请赁种植今来既将葑田开成水面须至给与人户请佃种菱深虑岁久人户日渐侵占旧来水面种植官司无由觉察已指挥本州岛候开湖了日于今来新开界上立小石塔三五所相望为界应石塔以内水面不得请射及侵占种植如违许人告每丈支赏钱五贯文省以犯人家财充一湖上种菱人户自来脔割葑地如田塍状以为疆界缘此即渐葑合不可不禁今来起请应种菱人户只得标插竹木为四至不得以脔葑为界如违亦许人（划去戈改戋）赁一本州岛公使库自来收西湖菱草荡课利钱四百五十四贯充公使今来既开草葑尽变为菱荡给与人户租佃即今后课利亦必稍增若拨入公使库未为稳便今来起请欲乞应西湖上新旧菱荡课利并委自本州岛量立课额今后永不得增添如人户不切除治致有草葑即许人（划去戈改戋）赁其（划去戈改戋）赁人特与权免三年课利所有新旧菱荡课利钱尽送钱塘县尉司收管谓之开湖司公使库更不得支用以备逐年雇人开葑撩浅如敢别将支用（立立）科违　制一钱塘县尉廨宇在西湖上今来起请今后差钱塘县尉衔位内带管开湖司公事尝切点检纔有茭葑即依法施行或支开湖司钱物雇人开撩替日委后政点检交割如有茭葑不切除治即申所属点检申吏部理为遗制以上条件并刻石置知州及钱塘县尉厅上常切点检○此奏稿真迹见留平章贾魏公家藏】 
绍兴十九年以西湖近来秽浊堙塞　诏郡守汤鹏举措置遂用工开撩及修砌六井阴窦水口增置斗门闸板量度水势通放入井且条具事宜【一检准　绍兴九年八月指挥许本府招置厢军兵士二百人见管止有四十余人今已措置拨填凑及元额盖造寨屋舟船专一撩湖不许它役一契勘　绍兴九年八月指挥差钱塘县尉兼管开湖职事臣今欲专差武臣一员知通逐时检察庶几积日累月开撩不致依旧堙塞一契勘西湖所种茭菱往往于湖中取泥葑夹和粪秽包根坠种及不时浇灌秽污绍兴十七年六月申明今后永不许请佃栽种今来又复重置莲荷填塞湖港臣已将莲荷租课官钱并已除放讫如有违犯之人科罪追赏有官人具申　朝廷取旨施行】 
乾道五年周安抚淙奏臣窃惟西湖所贵深阔而引水入城中诸井尢在涓洁累降　指挥禁止抛弃粪土栽植茭菱及澣衣洗马秽污湖水罪赏固已严备旧招军兵二百人专一撩湖委钱塘县尉主管后来废阙见存止三十五名而有力之家又复请佃湖面转令人户租赁栽种茭菱因缘包占增迭堤岸日益填塞深虑岁久西湖愈狭水源不通臣近已重修诸井沟口了毕今欲增置撩湖军兵一百人修盖寨屋置造舟船就委钱塘县尉并本府壕寨官一员于衔位内带主管开湖事专一管辖军兵开撩不许人户请佃种植茭菱及因而包占增迭堤岸或有违戾许人告捉以违　制论　旨从之自后时有申明　淳佑丁未大旱水尽涸　诏郡守赵（上与下心）开浚仍奉　朝命自六井至钱塘门上船亭西林桥北山第一桥高桥苏堤三塔南新路柳洲寺前凡菱荷茭荡一切薙去之
　　　　　孤山路
在孤山之下北有断桥南有西林桥其西为里湖乐天诗谁开湖寺西南路草绿裙腰一道斜自注云孤山寺路在湖洲中草绿时望如裙腰旧志云不知所从始
　　　　　苏公堤
元佑中东坡既奏开浚湖水因以所积葑草筑为长堤起南迄北横截湖面（帛系）亘数里夹道杂植花柳中为六桥行者便之坡尝赋诗云六桥横绝天汉上北山始与南屏通忽惊二十五万丈老葑席卷苍烟空嗣守林希榜曰苏公堤邦人祠公堤上后十年郡守吕惠卿奏毁之堤闲啮于水郡常随时修治讫罔克久　咸淳五年朝廷给钱命守臣潜说友增筑载砾运土填洼益庳通高二尺袤七百五十丈广皆六十尺沿堤旧有亭九亦治新之仍补种花木数百本
　　　　　小新堤
淳佑二年赵安抚（上与下心）筑自北山第二桥至（麦曲）院步夹岸植柳如苏堤路通灵竺半堤作四面堂一亭三以憩游人　咸淳五年并行修筑聚土增高通二尺许袤凡二百五十丈广皆二十五尺其费亦　朝廷所给赐也
　　　　　丰乐楼
在丰豫门外旧名耸翠楼楼据西湖之会千峰连环一碧万顷柳汀花坞历历栏槛闲而游桡画艗棹讴堤唱往往会合于楼下为游览最顾以官酤喧杂楼亦卑小弗与景称　淳佑九年赵安抚（上与下心）始撤新之瑰丽宏特高切云汉遂为西湖之壮其旁花径曲折亭榭参差与兹楼映带搢绅多聚拜于此
　　　　　三贤堂
孤山竹阁旧有白乐天林和靖苏东坡三像后废　乾道五年周安抚淙即水仙王庙之东庑祠焉　嘉定十五年袁安抚韶请于　朝窃见本府三贤堂实为尊礼名胜之所考之图经更易非一其始孤山广化寺有白公竹阁因其遗迹而祀白公后人以东坡和靖附焉　南渡之后就孤山刱延祥观迁广化于北山路口仅移竹阁而堂废不存　乾道五年知府事周淙乃重建于普安寺侧水仙王庙之东庑盖取东坡诗配食水仙王之意殊不知此诗之作特为和靖而乐天东坡并以配食大失本旨况水仙王俨居其中三贤俛居庑下郡守谒晴祷雨帷幄迫近固已不敢安处而吏卒喧嚣箕踞自若慢贤滋甚何以祀为窃惟三贤道德名节震耀今古而祠宇未严何以崇教化而厉风俗又其胜践陈踪咸在西湖孤山大堤之闲今乃僻处岩阿与湖光敻不相接榛莽蔽翳栋宇倾颓位置尢为弗称韶假守以来即欲更建未得爽垲搜访久之近踏逐到废花坞一所正当苏堤之中前挹平湖气象清旷背负长冈林樾深窈南北诸峰岚翠环合遂于此地筑迭基址且辟大逵与苏堤贯联鸠材命工建立堂宇奉安三贤庶几妥灵得地复还古迹都邑人士知所尊敬其祠堂之外参错亭馆周植花竹以显清概续（立矣）工役了毕制画图本缴申从之又有堂三曰水西云北曰月香水影曰晴光雨色吏部侍郎程珌为记
　　　　　先贤堂
宝庆二年袁安抚韶又请于　朝伏睹　乾道中忠定史越王以故相镇越于镜湖立先贤祠凡会稽先儒高士羯石分享遂为一郡盛典近者　朝家复赐缗钱葺而新之又金陵因卞壸旧宅亦取江左诸贤萃为一祠皆所以见尊礼名胜昭示民则之意杭居吴会为列城冠湖山清丽瑞气扶舆人杰代生踵武相望祠祀未建实为阙文仰惟　圣神御极万花维新饰治以文增光儒道其在首善之地若兹逸礼庸可不搜举而振起之韶承乏京邑职在宣化昨以三贤祠宇位置勿称已更诸爽垲独先贤祀典未秩营度有日择胜良艰近闻南山之北新堤之上居民有以屋庐园池求售者因捐公帑以酬其直计缗钱七千有畸尝躬往相视其地前挹平湖四山环合基趾夷旷意象窈深今欲建立堂皇表以台门翼以廊庑缭以墙垣通以桥梁刱为严奉先贤之所并欲稽考历代史传及百家之书并郡志所载凡忠臣孝子善士名流有德行节义学问功业足以表世厉俗者诠次事实撰述系赞勒诸坚石列置中堂将以旌前哲而淑方来隆上都而观万国其于教化实非小补涓日鸠工以次兴建所合具申　朝廷欲乞（划去戈改荅）下本府以凭遵守施行从之乃取本郡自古名德许箕公而下凡三十四人及孙夫人以下五氏具述事迹刻石作赞祠宇虽滨湖入其门一径萦纡花竹蔽翳亭相望五六来者繇振衣历古香循清风登山亭憩流芳而后至祠下既又徙玉晨道宫于祠之艮隅以奉洒扫而易扁曰旌德且为门便其往来直门为堂曰仰高中书舍人王塈为祠祀【按许由事出庄子谓不受尧逊而娱于颍阳太史公傅伯夷曰余登箕山其上盖有许由冢且疑孔子序列古之仁圣贤人独由不少概见子长爱奇人也而于逃隐之事犹未之信亦以世远荐绅先生难言之故耳指为杭人而列之祠固不害为尊贤之意然必实有所据始可传信　淳佑志觉其非以为晋许游居昌化晚山即许远游也尝探药于潜遗迹为许游观盖由游二字同音而讹此说是矣然羊裘一翁清风万古以此托始岂不足为杭重而必牵合傅会寓言者以为夸邪】
　　　　　湖山堂
在南新路第二桥西　咸淳三年洪安抚焘买民地创建栋宇雄杰面势端闳冈峦奔趋水光滉漾四浮图矗四隅前则雷峰保叔后则南北二高如武士何卫回眸顾盼繇后而望则夫渠菰蒲蔚然相扶若有逊避其前之意后三年安抚潜说友增建水阁六楹又纵为堂四楹以达于阁环之栏槛辟之棂牖迩延远挹尽纳万景卓然为西湖最游者争趋焉
　　　　　玉莲堂
在钱塘门外菩提寺南　景定二年马安抚光祖建明年魏安抚克愚既徙郡治之竹山阁并奉玉莲堂　奎扁揭于此
　　　　　江湖伟观
在葛岭寿星寺外江内湖一览在目　淳佑十年赵安抚（上与下心）重创广厦危栏显敞虚旷旁又为两亭可登山椒
　　　　　望湖楼
在钱塘门外一里一名看经楼　干德五年钱忠懿王建
　　　　　十三闲楼
在钱塘门外大佛头缆船石山后东坡守杭日多游处其上今为相严院
　　　　　湖堂
在丰豫门外堂前有集贤亭右有耸翠楼
右望湖楼以下三处今皆废名贤遗迹不可无传故特见焉
　　　　　放生池
天禧四年守王钦若建请【见前】 明年守王随记其事　元佑五年苏轼请浚西湖谓每岁四月八日郡人数万会湖上所活羽毛鳞介以百万数皆西北向稽首祝千万岁　绍兴闲臣寮言　銮舆驻跸王气所存尢宜涵养以示渥泽乞仍以西湖为放生池禁勿采捕　庆元四年赵安抚师（上睪下廾）创德生堂于石函桥之西又作二亭其一滨湖为祝网纵鳞之所名曰泳飞其一枕山凡旧刻新铭皆峙焉见高内翰文虎所为记淳佑八年赵安抚（上与下心）既更为堂又新滨湖之亭二扁皆丐
理宗皇帝奎画又有　御笔戒烹宰刻石立堂上【见　诏令门】 其覆碑之亭则　咸淳六年安抚潜说友所更建
咸淳临安志卷之三十三
　志〔十八〕
　　山川十二
　　　湖〔中〕
　　　　六井〔水口并续置井附〕
西国井　在甘泉坊侧
西井【一名化成井】 　在安国罗汉寺前
水口　在李相国祠前
方井【俗呼四眼井】 　在三省激赏酒库西
白龟池【此水不堪汲饮止可防虞】 
水口　在玉莲堂北
小方井【俗呼六眼井】 　在钱塘门内裴府前
水口　在菩提寺前
金牛井【今废】 
南井【一名沈公井一名惠迁井】 　在三桥西金文西酒库北
水口　在丰豫门外龙王堂前分入
流福坊井　在通判衙前
水口　在清波门外
镊子井　在涌金门内北
水口　在丰豫门近杨府渔庄
惠利井　在洪福桥西
水口　在玉莲堂南
景灵宫园水池
水口　在钱塘门外昭庆山门左
真珠河　在钱塘门内
水口　在钱塘门外菩提寺后【一通九曲下湖】 
右井十水口九潴而汲者为井导而入者为水口自源而委实相贯通前志各自为门事辞不属览者病之今会（禾卒）颠末并系于西湖之后外有灵芝寺前水楼汲注湖水以入酿库虽不在水口之数亦傅着焉
自相国井而下六井始唐刺史李邺侯以郡城水泉恶引湖水以便民汲白乐天复加开浚　国朝嘉佑中沈礼部遘字文通为守日金牛井已废乃作南井　熙宁中陈密学襄重渫治且迁方井东坡为倅记其事刻石相国井亭上及　元佑中出守南井亦已废遂更为规置并它井皆致力焉其详见于奏乞僧子珪师号状元勘会杭州平陆本江海故地惟附山乃有甘泉其余井皆咸苦唐刺史李泌始引西湖水作六井其后白居易亦治湖浚井以足民用　嘉佑中知州沈遘增置一大井在美俗坊今谓之沈公井最得要地四远取汲而创始灭裂水常不应至　熙宁中六井与沈公井例皆废坏知州陈襄选差僧仲文子珪如正思坦四人董治其事修浚既毕岁适大旱民足于水为利甚博臣为通判亲见其事经今十八年沈公井复坏终岁枯涸居民去水远者率以七八钱买水一斛而军营尢以为苦臣寻访求　熙宁中修井四僧而三人已亡独子珪在年已七十精力不衰问沈公井复坏之由子珪云　熙宁中虽已修浚然不免以竹为管易致废坏遂擘画用瓦筒盛以石槽底盖坚厚锢捍周密水既足用永无坏理又于六井中控引余波至仁和门外及威果雄节等指挥五营之闲创为二井皆自来去井最远难得水处西湖甘水殆遍一城军民相庆若非子珪心力才干无缘成就缘子珪先已蒙恩赐紫欲乞特赐一师号曰惠迁以旌其能取易所谓井居其所而迁之义从之邦人遂以师号为井名　乾道四年周安抚淙重修诸井时坡所刻记已废乃复刻诸石且识其后今又百有余年所谓惠迁井者石泐流壅泥不可食久矣顷尝修治乃反以木为管苟简特甚无几时辄坏湖水既不应民居秽恶之流复浸淫其闲　咸淳六年安抚潜说友乃更作石筩袤一千七百尺深广倍旧外捍内锢益坚缜然后水大至每五十尺穴而封之以备淘浣且于水所从分之处浚海子口以澄其源井之上覆以巨石为四穿以便民汲南为沟以达于金文桥之河俾船水以售者取焉撤亭而新之极闳敞旁为神祠置守者使无敢污慢又别为沟疏恶水行于路之北所以为井虑者备矣　水口自　淳佑七年赵安抚（上与下心）因水涸浚湖奏请云自涌金门北至钱塘门一带荷荡正系六井水口旧为府第占据租佃牟利填塞秽浊今已支钱回买先就此处用工欲更于荷荡界至之外用石砌结疏作石窗立为界限澄滤湖水舟船不得入滓秽不得侵使井口常洁咸享甘泉实为都民久远之利　旨从之且命锄掘菱荷毋得存留其后又有侵占翳塞者安抚潜说友乃请于　朝乞行除拆会殿中鲍御史度劾奏入内内侍省东头供奉官干办御药院陈敏贤广造屋宅于灵芝寺前水池庖厨湢室悉处其上诸库酝造由此池车灌以入天地
祖宗之祀将不得蠲洁而亏歆受之福入内内侍省东头供奉官干办内东门司提点御酒库刘公正广造屋宅于李相国祠前水池濯秽洗马无所不施一城食用由此池灌注以入亿兆黎元之生将共饮污腻而起疾疫之灾奉
御笔陈敏贤降一官放罢刘公正与祠仍拆除所占水口付临安府交管又清波门水口其始导湖由聚景园经张府小寨分为两路并通流福坊井折入左司理院前乃置（插去手改片）池之以防虞又自池入于楼店务前河初园隶内司守者利于陆种岸水所入有司莫敢过问而小寨两路亦为居民障塞渠岸或圮不治又请于　朝乞照旧规自学士桥大湖开取水港阔一丈长四十丈至旧来铁窗棂水口通流入井仍以租钱量纳内司　旨从之由是水路之障塞者撤渠岸之颓圮者筑且与居民为厉禁然后故流尽复倚闸为门揭以巨扁将刊省（划去戈改荅）指挥于石以谂来者又以玉莲堂丰乐楼两水口皆为植荷芡者樊其旁汗秽尢甚盖由前是官利租入仍踵旧弊乃悉除去其籍差开湖兵绝所莳本根使勿复萌櫱至是讲求水口之利亦无遗算矣
          记文
　　　　　　石记 
【 乐天记云钱塘湖一名上湖周回三十里北有石函南有笕凡放水溉田每减一寸可溉十五余顷每一复时可溉五十余顷此州大抵春多雨夏秋多旱若堤防如法蓄泄及时即濒湖千余顷田无凶年矣(州图经云湖水溉田五百余顷谓私田也今按水利所及公私田不啻千余顷也)自钱塘至盐官界应溉夹官河田须放湖水入河从河入田准盐铁使旧法又须先量河水浅深待溉田毕却还元水尺寸往往旱甚则湖水不充今年修筑湖堤高加数尺水亦随加即不啻足矣脱或不足即更决临平湖添注官河又有余矣(虽非灌田时若官河干浅但放湖水添注可以立通舟船)俗云决放湖水不利钱塘县官多假他词以惑刺史或云鱼龙无所托或云茭菱失其利且鱼龙与生民之命孰急茭菱与稻梁之利孰多断可知矣又云放湖水则郭内六井无水亦妄也且湖底高井管低湖中又有泉数十眼湖耗则泉涌虽尽竭湖水而泉用有余况前后放湖终不至竭而云六井无水谬矣其郭中六井李泌相公典郡日所作甚利于人与湖相通中有阴窦往往堙塞亦宜数察而通理之则虽大旱而井水常足湖中有无税田约数十顷湖浅则田出湖深则田没田户多与所由计会盗泄湖水以利私田其石函南笕并诸小笕闼非灌田时并须封闭筑塞数令巡检小有漏泄罪责所由即无盗泄之弊矣又若霖雨三日已上往往堤决须所由巡守预为之防其笕之南旧有阙岸若水暴涨即于阙岸泄之又不减兼于石函南笕泄之防堤溃也(大约水去石函口一尺为限过此须泄之)予在郡三年仍岁逢旱湖之利害尽见其山怒来者要知故书于石欲读者易晓故不文其言】
　　　　　　六井记 
【 东坡记云潮水避钱塘而东击西陵所从来远矣沮洳斥卤化为桑麻之区而久乃为城邑聚落凡今州之平陆皆江之故地其水苦恶惟负山凿井乃得廿泉而所及不广唐宰相李公长源始作六井引西湖水以足民用其后剌史白公乐天治湖浚井刻石湖上至于今赖之始长源六井其最大者在古清湖为相国井其西为西井少西而北为金牛池又北而西附城为方井为白龟池又北而东至钱塘县治之南为小方井而金牛之废久矣　嘉佑中太守沈公文通又于六井之南绝河而东至美俗坊为南井出涌金门并湖而北有水（插去手改片）三注以石沟贯城而东者南井与相国方井之所从出也若西井则相国之派别者也而白龟池小方井皆为匿沟湖底无所用（插去手改片）此六井之大略也　熙宁五年秋太守陈公述古始至问民之所病皆曰六井不治民不给于水南井沟庳而井高水行地中率常不应公口嘻甚矣吾在此可使民求水而不得乎乃命僧仲文子珪办其事仲文子珪又引其徒如正思坦以自助凡出力以佐官者二十余人于是发沟易甃完缉罅漏而相国之水大至坎满溢流南注于河千艘更载瞬息百斛以方井为近于浊恶而迁之少西不能五步而得其故基父老惊曰此古方井也民李甲迁之于此六十年矣疏涌金池为上中下使澣衣洗马不及于上池而列二（插去手改片）于门外其一赴三池而决之河其一纳之石槛比竹为五管以出之并河而东绝三桥以入于石沟注于南井水之所从来高则南井常厌水矣凡为子（插去手改片）四皆垣墙扃鐍以护之明年春六井毕修而岁适大旱自江淮至浙右井皆竭民至以罂缶贮水相饷如洒醴而钱塘之民肩足所任舟楫所及南出龙山北至长河盐官海上皆以饮牛马给沐浴方是时汲者皆诵佛以祝公余以为水者人之所甚急而旱至于井竭非岁之所常有也以其不常有而忽其所甚急此天下之通患也岂独水哉故详其语以告后之人使虽至于久远废坏而犹有考也】
　　　　　　乾道重修井记 
【 周龙图淙撰云　乾道三年夏五月淙自两浙转运副使改知临安府越明年狴犴屡空经费稍裕乃以暇日披图谍考风俗思欲与都人为不朽之利而修井之役始兴惟六井自　熙宁五年太守陈公始实改作苏公通守为记其事逮　元佑五年苏公自禁林出守是邦相距纔十八年而井已废坏于是改用瓦筒石槽其详见于乞修井僧师号奏状自　元佑至今已八十年率多湮涸白龟池且为大姓所据淙念此邦为东南都会生齿阜繁况今　辇毂所驻四主辐凑百司庶府千乘万骑资于水者十倍昔时傥废而不治岂不为民病仰惟　圣主惟民是念淙奉承　德意不敢循默因奏于　上面奉　玉音即日浚治遂以六月己亥经始于惠迁井易用新石坚厚高广过昔数倍以次至方井沈公井相国井白龟池而苏公所记之六井毕修扞蔽周密可支数百岁水脉大至率皆盈溢则又治古井之有泉者曰瑞石曰中棚曰义井曰清湖（插去手改片）井城之内外莫不足于水矣窃惟此邦怀苏公之德逮今不忘既踵公旧规再治六井因访求　熙宁闲旧本记文刻之井上而书岁月于其后使亿万生聚知是井之修盖奉　圣天子之命而遵苏公之规守臣何力之有】
　　　　　　咸淳重修井记 
【 卢侍郎钺撰云六府以修为功而水居其首盖生人所资以养有一日不容阙焉者也凡邦国都鄙稍甸郊里之地必有井焉以济其日用饮食故口井养而不穷杭为东南一大都会左江右湖民物阜繁厥初因沙塘奠厥攸居故不难于得水然江之融液者常苦恶不若湖之为甘且美也盖江与海通波湖则受众山流泉而潴之味之不同也亦宜唐刺史李邺侯泌始作六井引兹水以足民用我　朝　熙宁壬子陈公襄因其旧而修之　元佑庚午苏公轼又修之于以见六井者杭人之所利赖矧　南渡驻跸以来百司庶府六军万姓仰于水者视昔何啻百倍　乾道闲周龙图淙询民之欲踵苏之规而深致力焉盖百有余年于此矣　皇上咸淳之六年　太傅平章魏公任军国重事 朝廷清明宫府一体弹压　辇下今时则易然也夫既处时之易而复受任之久故众废具举而功绪始及于井曰惠迁者沟低于河泥不可食笕旧用木岁久辄坏乃培而高之复治石为渠以尺计一千七百有奇表捍里铜既广既深水始大至覆之巨石而窍其上可用汲流溢而南注于金文桥之河舟者载以粥焉民且餍水矣然犹虑众流之合污也乃浚受水海以澄其源乃凿别沟以疏其恶旁立神祠置守者远污慢也西井旧有亭宇经毁不存今鼎新如惠迁以至相国南井大方小方水口之所自入莫不表而出之流福居六井之外于府治为近其源自聚景园导湖灌输后填淤成陆湮废滋久乃自学士桥别开大港水脉以通他如众河之支分派别壅者疏之狭者广之石渠之圮者改造之堤岸之夷者陪筑之而又推本六井之攸始于是邺侯之庙隘以拓之大卑而增之崇像设俨如涂雘奂如过者改视工告役备尹以修浚本末来谂俾为记钺作而言曰人非水不生活水非井不甘洁在易井之六四日井甃无咎修井也诚斋杨氏释之曰大哉井之有功于斯人乎大哉修之有功于斯井乎尹能于剸裁之暇汲汲以修井为务盖得圣经贤传之旨矣以余观之井之为井有二自天一生水而坎之中画自干来掘地九仞而得泉此自然之井也六井则异是穴平地以为凹池取诸西湖而注之此使然之井也自然者修治易为力使然者修治难为功是役也其工大其费伙其利于民也博法宜书尹姓潜名说友括苍人】
　　　　　　三贤堂记 
【 程侍郎珌撰云仰稽干象俯括坤维观日月之所交参阴阳之所极凡曰帝王之宅必于天地之中理固宜然势常异是自三皇之曲阜暨五季之大梁其闲迭迁曾不一数或据冀河之胜或都大华之奇或因瀍涧不滨或取崤函之险天开 我宋古汴作京代无定都地大则一盖地大则物众人多则事繁是以尧先流化于平阳舜亦躬率于蒲（土反）以其难治施化特先迨至西京俗益非古土木被锦绣倡优僭后服小盗依大盗白昼显行于逵路阎闾饰子女丝竹遨游于侯宫浇风川流靡弊胶厎知一尹之莫任析三辅以分司二百年闲能尹十数前称张赵后美三王考其设施率先弹压不曰发奸擿伏则曰枹鼓不鸣至云宣化于京师则未始或书于往谍商邑翼翼四方所观彼岂不知力莫能逮　炎图再造驻跸钱塘睠言吴越之中宿号东南之盛矧今也鸾旗豹尾星拱天临宫阙崔嵬江山吞吐云横雉堞侵汉连霄鳞比坊衢飞尘踏雾千族之所聚万货之所奔贩缯涤器之流怀材抱略胃脯卖浆之辈并骛分镳木槻金鈲南阛北阓轴接则香车镂凤鞍联则宝骑游龙剖决既繁储须益广左酬右接昕夕不休比岁以来滋病不治粤惟今尹被命四年令修不烦风行如偃万户安眠于皎月群奸侧立于层冰微爝不惊寸枹息警靡废不起靡敝不新至若苏堤浸就颓圮筑桥翼岸十轨并驰加以危亭参差对峙芙蓉杨柳图画初开百年流风一朝顿复尹曰未也政而不化河汾惧焉乃益学田乃厚学饩学徒肃雍上侪璧宫既而则又曰今化既施古训未白于是又移祀三贤用昭矩则呜呼得非弹压之外固有甚大者邪厥初孤山有寺广化寺有竹阁以奉香山莫知何年侑以二贤已而广化化而为观迁寺北山阁亦随焉守周侯淙恶其嚣喧乃迁三贤附于水僊水僊坐堂三贤在庑过者悲之睨而不顾今尹曰噫吾责可（受辛）规度逾年得之堤旁稍西百步宿号花坞后垄如屏众木摇天前峰如幕晴岚涨烟十里湖光一碧澄鲜乃请于　朝　朝命曰然于是诹日程材平干授工千杵筑堤万斧治宫栽花莳竹石梁卧虹昔有旗亭徙之桥北一径窈然与人世隔如宫水精如屋琉璃乃奉三贤即而祠之呜呼三贤相望禹稷颜回同道异用不同者时高风直节廪廪巍巍是举也簿书期会云乎哉狱讼财赋云乎哉虽然为政不难知所后先天之降才有能不能　朝廷以为劳且久也擢之地卿复领京兆非才之难而识之难僝工于壬午之腊踆役于癸未之春都人和豫四方来观咸曰休哉宣教化于我人暴风烈于昔贤非能行其所学而不汩于俗吏者能若是耶修茅容之庐葺仲舒之墓（上司下子）此意于无穷慰我都人之思者非来者之望而谁耶呜呼吾知三贤欣欣而相语于于而偕来挹山之青饮湖之绿千亿其年统湖山风月之盟无疑也尹袁氏名韶今为户部侍郎兼知临安府云都人以尹之意而谒记于珌既书其凡矣于是又为昔盐乐章使都人歌而祝之有唐御历畯乂海林香山之靖圣徒之清善于僧孺兮而不党于僧孺姻于虞卿兮而不累于虞卿六十少二翩然濯缨雍容人闲十九周星异口元稹黜德裕嫉僧孺宗闵交雠罔极视斯人兮孰失而孰得邪　皇宋四叶丙子岁成峨嵋之下乃生异人新法之议烈烈如冰惠州之厄熙熙如春泰山名节兮鸿毛禄位藜藿鼎食兮岭海　朝廷彼美一人兮君复孤山兮结屋冥鸿叫月兮谩罗布地之罝天驷超河兮不入金羁之束呜呼捍湖涤井想长庆之良规西山双涧裒　熙宁之新题梅影横斜兮宁须封禅之无辞彼士之有可而无否者骨鲠之风衰知进而不知止者廉耻之道微三贤之风百世之师嗟乎庐千载之败阁兮今新钓石借百年之堤姓兮于今返璧招二鹤以重归兮去来于孤山之侧噫嘻有新我祠之贤尹兮宁和璞之重逢有十三弦之可鼓兮岂不还虞氏之遗风玩吉祥之花观南屏之鱼兮未多羡乎修菊之丛傥来者之能必葺兮期分尔席之西东】
　　　　　　先贤堂记 
【 王中书塈撰云　今皇帝嗣位之明年改元　宝庆既进贤举廉以厉在位又褒表　先朝儒学之望且访其后而官使之意向所形天下风动九月吉日知临安府袁公韶言于朝曰　圣明御极留神治本微臣承乏　辇毂下将何以宣布　上指为列州率维昔太师忠定越王镇会稽尝集郡之先贤立祠镜湖上岁久弗治近　朝家赐钱增葺所以祓饰厥文而垂后法也钱塘为浙右都会名人巨公前后相望独未有论次章述者今将考此邦人物仿会稽故事刱为祠宫俾国人有所矜式于教道其有补　朝廷嘉焉即日报可并南山下少北新堤之上有以园庐求售者公往视之则水环其址平湖满抱林峦映发夷旷静深乃易以缗钱为之区画外堂内室周以廊庑门垣桥径各当位置涓辰赋工民以悦从遂采摭郡志旁插史籍上下数千载闲得全节之士自许箕公而下三十有四人女妇之以孝烈著者五人辑其平生大概制赞刻石列之堂室以代绘像又明年移洞晨旧观于其侧俾掌熏洁之事请易其额曰旌德今丞相鲁公为大书而揭之既讫工属塈为记塈闻一乡之善士生同时居同里耳闻目接固有与之俱化者矣若居虽同里而生不同时其得于父兄长老之传如楚国先贤襄阳耆旧二传所载士大夫或未必尽知而凡民何从知之况　六飞移跸今已百年物繁俗靡出城不跬步湖山之丽甲天下良辰美景婆娑游衍又安知许严高节之在此都也今也周旋祠下挹志士之流风识正女之往行将有起敬起慕若醉醒而梦觉者是岂不为感发人心之地哉公于先贤去取之际进德行而退文艺先节义而后功名使问之者有益蹈之者无弊权度森然莫不叹其精且详也窃考　国家盛时以三司开封为天下剧任号称省府必用清流而异时登擢峻异往往由此其选盖本之儒术以观其识投之盘错以观其能　祖　宗详试人材盖有深意官制行三司职归户部而　行都繁穰视开封则一公被遇　先帝自军器少监擢兼府事历司农太府遂由地官贰卿而陟文昌六载于兹渊源流通而上有余财条教明清而下无犯令群情肃穆百废具举省府二任处之裕如非平时学问明于体用则酬酢事物焉能从容不迫审所先后若此耶先贤名氏传赞纪述详矣兹略不叙独叙建堂本意于以表　明时宅牧得贤之美且着京邑所以承流宣化之实俾群方来观者知所取则焉　宝庆二年六月旦日记】
　　　　　　先贤赞 
【 袁安抚韶撰○陶唐许箕公一身蘧庐万物土苴黄屋垂裳何有于我洗耳之泉昼夜不舍稽留之山可眇天下○汉严先生甄殷陶周起渭去莘先生奚为毕世隐沦西都之季气节不伸以此助理匪洁其身○吴将军凌公蜮视曹瞒霆扫锋猬翼蔽仲谋脱危虎尾忠不顾身有霣无二岂曰兵家为古国士○晋文正范先生涵今茹古殚见洽闻津航学海从者如云周粟虽甘其忍去殷文正之谥汗简流芬○晋中尉褚公龙跃凤鸣人物之盛虽有它乐亦不敢请晚觌清姿瞿然兴敬吾善者机心会神领○晋孙先生造物与游尽性穷理闇室不欺佩仁服义禹稷同道饥溺山已天啬其年如颜之死○宋龙骧将军卜壮侯惟节与谊天下大闲杲杲龙骧为人所难死轻鸿毛名重泰山凶徒逆俦胡不厚颜○宋范先生世降俗漓货力为已邻有急难睨而不视温温德人药疾槥死榆阴孟亭必恭敬止○齐褚先生瀑布长虹难比其洁剡山白石莫抗其节蒲璧空还不受羁绁馆岩之阿太平日月○齐顾先生寒松怪节残膏腹笥蓼莪废诗晋裒是似山谷谏编蛛网金匮南风帝琴草堂流水○齐杜先生轩冕巿朝酰鸡舞瓮肥遯丘园道义为重子亦谢官菽水归奉桥梓俱零死生同梦○梁太中大夫范公帝师之学惜不逢时谔谔忠谏汲直之遗秩二千石秋毫无私家徒壁立万古清规○梁范先生抱瓮生涯山泽臞儒匿瑕之德熏浃里闾跨齐历梁萧然隐居孰云好爵不如园蔬○梁记室褚公赜探羲文学鄙歆向孝通于天日严以敬溢米废餐苫庐灭性超绝古今冠冕百行○唐太常卿褚康公潜龙将翔雾雨先集貂珥蝉联康济鸿业鸠杖之归遗恨黄合苍梧白杨始终遇合○唐太尉褚公受遗老臣立朝孤忠事有至难遑恤我躬逐魄湘水胎祸汉宫委阶之笏光摩苍空○唐礼部尚书褚文公发挥圣真经纬邦国端忧言归庐在空谷松柏滋荣麀鹿攸伏惟孝惟忠其人如玉○唐荆州大都督许公气吞轧荦屈事髯张鲠贼喉牙为国金汤壮哉义士魂兮故乡名存忠烈庙食相望○唐章先生终唐之世垂三百年于杭大州得三人焉孝通神明维德之全杀青阙文我永其传○后梁吴越王武肃钱公匹马一呼奄有吴会椟而藏之百年有待子孙其昌生民永赖锦衣故城山川不改○后梁给事中罗公浣西草堂白发参谋奇骨非媚与俗为仇鼍江百篇拟度骅骝异世一辙汗漫天游○皇朝秦王忠懿钱公真人龙兴挥斥六合我有土田图献阊阖吴芮分茅忠载令甲煌煌大星流光累叶○皇朝吏部侍郎郎公名遗公交车万乘知己膏馥诗书岭峤洙泗遨头倦游宴林褉汜医国刀圭乃砭州里○皇朝知制诰谢公决河之谏砥柱颓波爰田之均概量取禾象璜众建子衿肩摩乃言厎绩其德不瑕○皇朝谏院钱公大科异等一翁二季白眉最良德称其位玉立朝练霜清谏纸荦荦如公百年有几○皇朝和靖林先生避影林壑清畏人知尔梅多事漏吾天机长风孤骞秋鹤与飞山高水深无成无亏○皇朝翰林学士沈公伊昔绣游骇耀闾里而公之归仁及生死砖花日斜隧柏风起哲人其萎命也天只○皇朝太中大夫钱公翩翩王孙侃侃儒素国有大疑庭抗三疏平生美官一寒如故何以赠终知者明主○皇朝龙图学士陆公琱戈荡节邕桂延鄜航琛辇赆威行令孚青苗之议千喙嗫嚅笔端肤寸膏泽蚕凫○皇朝龙图阁学士钱公戒得若仇口唾钩饵疾恶如风笔驱蛇豕孤云九华一斥不起名振鸡林清哉肤使○皇朝秘阁吴公帝学巍巍游戏弄翰言当格心奚止笔谏常棣专经谷风共难施屯丰年识者三叹○皇朝龙图阁学士虞公鸿鴈安居鼪鼯怀惠皇皇者华君子岂弟若人侵官事特其细投劾以争所垂国体○皇朝八行崔先生尸祝于庠惟褚及许异世并祠以盛德故行归于周为（寻□）为矩仰止高山尚其踵武○皇朝太师崇国张文忠公关洛正传表微继绝道扶中兴大义昭揭谗波稽天何伤日月扬光于今益畅忠烈○孙氏定夫人烈烈共姜英英陵母惟夫人德二美具有岁晚养堂金章紫绶受报于天俾昌俾寿○虞氏夫人彤史无传女师罔诏展如之人独怀清操埜服岩居名齐德曜爰表芳徽来者是效○冯孝女孝之大端于终于始有女能之愧彼男子靡室靡家养生丧死揭名乡关永锡尔类○何氏节妇临难守节哲士难之惟此烈妇白刃弗移杀身成仁其甘如饴松柏之心匪姑焉知○盛氏孝妇妇之事姑难于事亲乃眷淑德今昔异闻里阙表懿史册扬芬闺门之化式是国人】
　　　　　　放生池记 
【 王给事随撰云粤若星辰丽天斗宿分扬州之域江汉为纪淛河控余杭之地斯郡也民俗繁侈山水奇秀总军戎之重乃东南之巨屏无兵火之沴为吴越之福壤罗城之西有湖曰钱塘或谓上湖亦云西湖宝剎相望缭岸百余寺烟景可爱澄波三十里实二浙之佳致一方之上游也　天禧三年秋七月相国太原公自岩庙之任膺麾符之寄坐召棠以敷化讼息以刑清奉汉条以班春境肃而物泰未期月众心熙熙然如登柱史之台矣明年秋八月公祗奉　诏召入觐象阙泽国留昔襦之颂当宁厚昼接之眷因上言是湖也最为胜境俯濒佛宫居人鱼食尽取其中国家每以岁时祈乃民福星轺至止精设于兰场羽服陈仪恭投于龙简愿禁探捕仍以放生池名为请　皇帝仁及万有惠济群品法神武之不杀守慈俭以为宝奏牍诚激凝旒喜动浚发　中旨普令茂育丝纶适降已改观于方塘罔罟靡施免有叹于赪尾既厚生生之乐永焕巍巍之业随忝职琐闼承乏方面获睹善利思勒于金石媿无好辞聊记于岁月者已】
德生堂记 
【 高内翰文虎撰云　皇帝践诈之五年乾坤清夷瀛宇宁谧施仁霈泽损赋薄刑所以养民本迓天休德至渥也而又厉精图政综贤经能功亮绩熙小大咸举乃睠　驻跸实维钱塘命尹神皋聿严厥选权尚书工部侍郎臣师睪廾以材学猷力宣声一时昨拜大农兼治天府凡厥董寮劭农振兵束吏至于簿书期会金谷缿筩以及郊丘之共宫庭之奉百司庶府之须纪纲规目肃肃具叙兹表治行擢登从班其在四年十月七日师睪廾尝奏曰臣仰稽圣代袭唐旧因即杭西湖为放生池者　天禧中太子太保判杭州王钦若之请也西湖利害难弛者五放生之旧盖居其一者　元佑中龙图阁学士知杭州苏轼之议也　绍兴明诏遹广至恩化育所覃罟弋有禁　淳熙庆寿申饬　渊谟蕃殖既昌福应攸侈方当奉　三宫之康福（帛系）万世之本支所宜日长月滋益介多祉顾今穹碑混于草莽　条禁隳于奸豪甚非奉宽大劝首善也谋以　诞圣之期同致华封之祝在严戒令谨堤防（上竹下御）囿宫林禁当并饬富强挟贵法所必行庶迪帝心用蕃国本　制曰可于是相攸度址近接城闉左介石函右通涵碧作亭五楹前有轩榭揭名德生以侈　上赐又作亭三楹俯纳湖浸祝网纵鳞所临也又作亭三楹内俪山趾旧刻新铭所峙也植以华表垂之嘉名奉询画者钱塘尉扈武也亭成之日都人聚观和气欢声盘薄无际祝　皇之寿与天并崇祝　皇之基与地同久推而达之天下盖自兹始猗欤盛哉臣窃惟　宋受天命　列圣重光一以宽仁守为家法兵不轻用刑不妄施雨露所涵舟车所至渗漉亭育润泽丰美况于万物乎然鸟兽鱼鳖咸若夏历以兴以及鸟兽昆虫周家以盛有天下者发政施仁未有不本诸此师（上睪下廾）诚能推广　旨意形于告猷迄俾流恩与　宋无极诗云天保定尔以莫不兴如山如阜如冈如陵如川之方至以莫不增维时有之臣既书其事复系以铭曰天锡　宋命世世以仁　宋媚于天武文圣神维天曰生皇矣昊旻我其受之代天牧人刑不滥施兵不妄陈孰尸天府永保乂民　皇帝明圣膺图阐珍曰　宋家法仁厚如春惟曰图回是宪是遵慈熏惠洽广莫奫沦孰尸天府告猷有臣谓昔有池西湖之津罗罭所窥防禁弗申广　上之德封奏谆谆　皇帝曰嘻汝其作新用侈福泽寿予君亲师（上睪下廾）稽首惟恭惟寅勒石湖址作亭湖滨露囊金监率时搢绅与厥耆老戾止怜怜鸢飞鱼跃整翰膏鳞天育海函赘取蕃轃凡百都人揉奸化醇钦　上之惠捐罟弃缗仁民之心爱物是均民物一致天人之因人颂　皇帝冠德群伦　奉承　三宫八千岁椿子孙绳绳子孙振振】
　　　　　　题咏西湖 
【 白乐天春行诗孤山寺北贾亭西水而初平云脚低几处早莺争暖树谁家新燕啄春泥乱花渐欲迷人眼浅草纔能没马（足虒）最爱湖东行不足绿杨阴里白沙堤　湖上春来似画图乱峰围绕水平铺松排山面千重翠月点波心一颗珠碧毯线头抽早稻青罗裙带展新蒲未能抛得杭州去一半句留是此湖　湖亭夜归诗尽日湖亭卧心闲事亦稀起因残醉醒坐待晚凉归松雨飘藤帽江风透葛衣柳堤行不厌沙软絮霏霏】 
【 湖上夜饮郊外迎人月湖边醒酒风谁留使君饮红烛在舟中　湖中自照诗重重照影看容鬓不见朱颜见白丝失却少年无觅处泥它湖水欲何为　湖上招客送春泛舟诗欲送残春招酒伴家中谁最有风情两瓶箬下初求得一曲霓裳始教成排比管弦行翠袖指麾船舫点红旌慢牵好向湖心去恰似菱花镜上行　西湖留别诗征途行色惨风烟祖帐离声咽管弦翠黛不须留五马皇恩只许住三年绿藤阴下铺歌席红藕花中泊妓船处处回头尽堪恋就中难别是湖边】 
【 ○林和靖诗混元神巧本无形匠出西湖作画屏春水净于僧眼碧晚山浓似佛头青栾栌粉堵摇鱼影兰杜烟丛阁鹭翎往往鸣榔与横笛斜风细雨不堪听　泛舟入灵隐诗水天相映淡浟溶隔水青山无数重白鸟背人秋自远苍烟和树晚来浓桐庐道次七里濑彭蠡湖闲五老峰辍棹迟回归未得上方精舍动疏钟　湖西晚归诗水痕秋落蟹螯肥闲过黄公酒舍归鱼觉船行沈草岸犬闻人语出柴扉苍山半带寒云重丹叶疏分夕照微却忆青溪谢太傅当时未解惜蓑衣】 
【 西湖独泛诗水气并山影苍茫已作秋林深喜见寺岸静惜移舟疏苇先寒折残虹带夕收吾庐在何处归兴起渔讴　上湖自石函泛下湖小墅诗平皋望不极云树远依依及向扁舟泊还寻下濑归青山连石埭春水入柴扉多谢提壶鸟留人到落晖　西湖泛雪诗浩荡迷空阔霏霏接水濆舟移忽自却山近未全分冻轸闲清泛温炉撮薄熏悠悠咏招隐何许叹离群　湖上初春偶作梅花开尽腊亦尽晴暖便如寒食天春色半归湖岸柳人家多上郭门船文禽相并映短草翠微欲生浮懒烟几处酒旗山影下细风时已弄繁弦　湖楼写望湖水混空碧凭栏凝睇劳夕寒山翠重秋净鴈行高远意极千里浮生轻一毫丛林数未遍杳霭隔渔（舟刃）】 
【 和谢秘校西湖马上表里湖山极目春据鞍时此避埃尘苍苍烟树悠悠水除却王维少画人湖上晚归卧枕船舷归思清望中浑恐是蓬瀛桥横水木已秋色寺倚云峰正晚晴翠羽湿飞如见避红渠香袅似相迎依稀渐近诛茅地鸡犬林萝隐隐声　西湖春日争得才如杜牧之试来湖上辄题诗春烟寺院敲茶鼓夕照楼台卓酒旗浓吐杂芳熏巘崿泾飞双翠破涟漪人闲幸有蓑兼笠且上渔舟作钓师　酬昼师西湖春望笛声风暖野梅香湖上凭栏日渐长一样楼台围佛寺十分烟雨簇渔乡鸥横残葑多成阵柳映危桥未着行终约吾师指芳草静吟闲步岸华阳】 
【 ○范文正公忆西湖诗长忆西湖胜鉴湖春波千顷碧如铺吾皇不让明皇美可赐疏狂贺老无　东坡和蔡准郎中邀游西湖诗夏潦涨湖深更幽西风落木芙蓉秋飞雪暗天云拂地新蒲出水柳映洲湖上四时看不足惟有人生飘若浮解颜一笑岂易得主人有酒君应留君不见钱塘游宦客朝推囚暮决狱不因人唤何时休　城巿不识江湖幽如与蟪蛄语春秋试令江湖处城巿却似麋鹿游汀洲高人无心无不可得坎且止乘流浮公卿故旧留不得遇所得意终年留君不见抛官彭泽令琴无弦巾有酒醉欲眠时遣客休　田闲决水鸣幽幽插秧未遍麦已秋相携烧笋苦竹寺却下踏藕荷花洲船头斫鲜细缕缕船尾炊玉香浮浮临风饱食得甘寝肯使细故匈中留君不见壮士憔悴时饥谋食渴谋饮功名有时无罢休】 
【 夜泛西湖五绝新月生魄迹未安纔破五六渐盘桓今夜吐艳如半璧游人得向三更看三更向阑月渐垂欲落未落景特奇明朝人事谁料得看到苍龙西没时苍龙已没牛斗横东方芒角升长庚渔人收筒及未晓船过惟有菰蒲声(湖上禁遥皆盗钓者)菰蒲无边水茫茫荷花夜开风露香渐见灯明出远寺更待月黑看湖光湖光非鬼亦非仙风恬浪静光满川须臾两两入寺去就视不见空茫然　湖上夜归我饮不尽器半酣味尢长篮舆湖上归春风吹而凉行到孤山西夜色已苍苍清吟杂梦寐得句旋已忘尚记梨花村依依闻暗香入城定何时宾客半在亡睡眼忽惊矍繁灯闹河塘巿人拍手笑状如失林鹿章始悟山野姿异趣难自强人生安为乐吾策殊未良】 
【 饮湖上初晴后雨朝曦迎客艳重冈晚雨留人入醉乡此意自佳君不会一杯当属水仙王水光潋滟晴方好山色空蒙雨亦奇欲把西湖比西子淡妆浓抹总相宜　游西湖次曹子方韵词源滟滟波头展清唱一声岩谷满未容雪积句先高岂独湖开心自远云山已作歌眉浅山下碧流清似眼樽前侑酒只新诗何异书鱼餐蠹简】 
【 游西湖雪中次仲殊韵二首夜半幽梦觉稍闻竹苇声起续冻折弦为鼓一再行曲终天自明玉楼已峥嵘有怀二三子落笔先飞霙共为竹林会身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成　宝云楼阁闹千门林静初无一乌喧闭户莫教风扫地卷帘疑有月临轩水光潋滟犹浮碧山色空蒙已敛昏乞得汤休奇绝句始知盐絮是陈言】 
【 去杭州十五年复游西湖我识南屏金鲫鱼重来抚槛散斋余还从旧社得心印似省前生觅手书葑合平湖久芜漫人经丰岁尚凋疏谁怜寂寞高常侍老去狂歌忆孟诸　次韵刘景文周次元寒食同游西湖絮飞春减不成年老境同乘下濑船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓聒清眠】 
【 游西湖王忠玉张全翁同访北山清顺道潜登垂云亭饮泉即赴陈使君夜饮次忠玉韵北山非自高千仞付我足西湖亦保有万象生我目云深人在坞风静响应谷与君皆无心信步行看竹竹闲逢诗鸣眼色夺湖渌百篇成俯仰二老相追逐故应千顷池养此一双鹄山高路已断亭小膝屡促夜寻三尺井渴饮半瓯玉明朝闹丝管寒食杂歌哭使君坐无聊狂客来不速载酒有鸱夷扣门非啄木浮蛆滟金（上夗下皿）翠羽出华屋须臾便陈迹觉梦那可续及君未渡江过我勤秉烛一笑换人爵百年终鬼录】 
【 沈谏议约游湖明日得双莲于北山沈和小诗因用其韵湖上棠阴手自栽问公更得几回来水仙亦恐公归去故遣双莲一夜开　诏书行捧缕金笺乐府应歌相府莲莫忘今年花发处西湖西畔北山前　湖上同述古饮喜逢门外白衣人欲脍湖中赤玉鳞游舫已妆吴榜稳舞衫初试越罗新欲将鱼钓追黄帽未要（革华）刀抹绛巾芳意十分强半在为君先踏水边春】 
【 早到湖上二令先在城头月落尚啼乌鸟榜红舷早满湖鼓吹未容迎五马水云先已扬双凫映山黄帽螭头舫夹道青烟鹊尾炉老病逢春只思睡独求僧榻寄须臾　次韵刘景文西湖席上二老长身屹两峰常撞大吕应黄钟将辞邺下刘公干却见云闲陆士龙白发怜君略相似青山许我定相从吾今官已六百石惭愧当年邴曼容】 
【 与莫同年雨中饮湖上到处相逢是偶然梦中相对各华颠还来一醉西湖雨不见跳珠十五年　怀西湖寄晁美叔西湖天下景游者无愚贤深浅随所得谁能识其全嗟我本狂直早为世所捐独专山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从蹔借僧榻眠读我壁闲诗清凉洗烦煎策杖无道路直造意所便应逢古渔父苇闲自寅缘问道若有得买鱼勿论钱】 
【 ○陈密学襄和苏子瞻通判在告见寄郊原芳意动游人湖上晴波见跃鳞闲逐牙旗千骑远暗惊梅萼万枝新寻僧每拂题诗壁邀客仍将滤酒巾寄语文园何所苦且来相伴一行春　和子瞻沿牒京口忆西湖寒食出游见寄乞得湖山养病身花时曾共忆行春嘤鸣幽鸟还迁木觱沸清泉复采芹皁盖寻芳丘有李彩楼观戏巷无人锦袍公子归何晚独念沟中菜色民(存子瞻沿漕檄赈济常润饥民)春阴漠漠燕飞飞可惜春光与子违半岭烟霞红旆入满湖风月画船归缑笙一阕人何在辽鹤重来事已非犹忆去年题别处鸟啼花落客沾衣】 
【 ○参寥子秋日西湖六首两山斜抱翠逶迤一水中闲似渼陂孤榜独来还独往鸬鹚鸂鶒莫相疑　琤然一叶堕空亭似唤幽人梦欲醒斜倚东屏褰翠幔沈香烟吐博山青　南山爽气对朝扉竹露吹风更湿衣可是吟魂怯清景何妨着屐步苔矶　飞来双鹭落寒汀秋水无痕玉镜清疏蓼黄芦宜掩映沙边危立太分明 欲跨高楼旷远情无端秋雨苦冥冥峥嵘日脚漏云处瞥见遥山一抹青】 
【 西风夜半卷庭槐卧听邻翁晓圃开稚子相呼入林去应知病叶落莓苔　同苏文饶主簿西湖夜泛凤咮山头暮霭空月娥飞出广寒宫初登桂楫横湖去似觉银河有路通掠草飞萤星点点眠沙宿鹭玉丛丛从来江总文才妙请付毫端刻画中】 
【 ○曾南丰西湖二首左符千里走东方喜有西湖六月凉塞上马（足虒）终反复泰山鸱饱正飞扬懒宜鱼鸟心常静老觉诗书味更长行到平桥初见日满川风露紫荷香　湖面平随苇岸长碧天垂影入清光一川风露荷花晓六月蓬瀛燕坐凉苍海桴浮成旷荡明河槎上更微茫何须辛苦求人外自有仙乡及水乡】 
【 ○赵循道秋日泛西湖湖光山色共争秋一点尘埃无觅处沉沉水底见青天画舸直疑天上去　泛湖晚归日脚掩西山四面烟光起片月落湖心照破琉璃髓水面天光阔孤烟暝不收休瞻一钩月挂起旅人愁】 
【 ○刘景文西湖泛舟呈东坡西湖春意胜当年公领笙箫泛画船锦绣一林生水面衣冠万堵立山前仁恩在物禽鱼遂喜气随人草木妍半醉插花风调别写真须是李龙眠】 
【 ○僧惠洪游西湖西湖招提三百六佳处如春有眉目一番雨过吞青空万顷无波鸭头绿望湖楼阁独自登烟霏向背攒寒玉想见襄阳孟浩然此中有句不容续道人长坐西山阿骨清气明韵出俗久居京阙厌尘土一夕归心俊如鹄明窗为君研破砚落笔转头风雨速龙山深处如定居就彼结邻容我卜】 
【 ○赵忠简公鼎和郑有功游西湖二首放舟越淮楚更作三吴游尚余魂梦怖敢动乡邦愁湖山自清绝鉴中螺髻浮况复得夫子一笑忘幽忧时时作清言中有湖山秋却念无家客坎止而乘流何当与俱归岁晚邻一丘　晚觉身名误悠悠定孰亲却回苕水棹来看武林春避地将安往寻山莫厌频百钱挑竹杖云外踏嶙峋】 
【 ○临邛高孝（王寿）公纯留题西湖朱帘白舫乱湖光隔岸龙舟舣夕阳今日欢游复明日便将京洛看钱塘见魏鹤山跋○高菊（石间）西湖暮归风荷百顷占涟漪烟树溟蒙乳鸭飞买断小舟休唤客暗穿萍叶载诗归　西湖杂兴二首城中无处听蝉鸣短策轻（革奚）晚出城行到柳阴松影下恰纔闻得两三声　十三楼寺朝餐饭六一泉亭晚咏歌坐断竹风无暑气乳禽鸣处绿阴多　忆西湖西湖春二月结客少年游骏马黄金勒长身紫绮裘爱花论檐买嗜酒满船浮两载缘何事台州又越州】
【 ○曾兰墅西湖夜景闲窗放入四山青古篆无烟气自清风不呜条花着露一湖春月万蛙声○姜白石湖上寓居湖上风恬月澹时卧看云影入玻璃轻舟忽向窗边过摇动青芦一两枝　处处虚堂望眼宽荷花荷叶过栏干游人去后无歌鼓白水青山生晚寒○刘龙洲西湖西湖湖上山如画二十年前曾客来飞絮满城归未得江南老却贺方回○魏鹤山领客泛西湖客赋诗次韵鸣鞘踏月大堤长鼓枻穿云落日黄十里青漪菱草荡四山红雨杏花冈客从民气觇春事人在枝头看艳阳长使舟平风色好世闲何处有羊肠】 
【 ○杨诚斋西湖雨中泛舟坐上二十人用迟日江山丽四句分韵赋诗余得融字云正月一度游玉壶二月一度游真珠是时新霁晓光初西湖献状无遗余　君王予告作寒食来看孤山海棠色海棠落尽孤山空湖山摹糊眼中黑夜来三更湖月明群仙下堕嬉珠庭东坡和靖相先后李成郭熙在左右惠崇捧砚大如箕大年落笔疾于飞磨墨为云洒为雨湖波掀舞山倾敧画作西湖烟雨障今晨挂在孤山上同来诸彦文章公不数钱起兼吴融何如玉船一举百分满一笑千峰烟雨散　游西湖苏公堤远柳生烟和靖园深竹映关船入芰荷香处去人从云水国中还似寒如暖清和在欲雨翻晴顷刻闲能为蓬莱老仙伯一杯痛快吸湖山　泛舟裳荷凤城鱼钥晓开银国子先生领搢绅山水光中金凿落芙蕖香里葛头巾　小步深登野寺幽古松将影入茶瓯铃声忽起九天半有塔危峰最上头】 
【 岸岸园亭傍水滨裴园飞入水心横旁人莫问游何许只拣荷花闹处行　船开便与世尘疏飘若乘风度太虚坐上偶然遗饼饵波闲无数出龟鱼　西湖旧属野人家今属天家不属他水月亭前且杨柳集芳园下尽荷花　小泛西湖六月船船中人即水中仙外铺云锦千弓地中度琉璃百折天　城中檐上买莲房未抵西湖泛野航旋折荷花剥莲子露为风味月为香　故人京尹剩风流走送厨珍佐胜游青李来禽沈去声冰雪黄金白玉斫蝤蛑　人闲暑气正如炊上了湖船便不知湖上四时无不好就中最说藕花时　游尽西湖赏尽莲玉壶落日泊楼船莫嫌当处荷花少剩展湖光几镜天】 
【 ○范石湖次韵会客湖上西湖冰泮绿生鳞料峭春风欲中人花片不禁寒食雨鬓丝犹带涌金春江山契阔诗情在京洛追随客梦新唤取歌声解愁思为君吹水引杯频　次韵韩无咎右司上巳泛湖休沐辰良不待晴径称闲客此闲行春衫欺雨任教冷病眼得山元自明抹黛浓岚围坐晚揉蓝新绿没篙清栖鸦未到催归去想被东风笑薄情】 
【 金华王竹寮执礼湖山纪游吴山东南季葱郁盘帝城西湖据其趾御气通波心余膏被草木蔚眼皆欣荣　晨天宇穆惠风汛初晴春色正妍妙放怀共扬船中流入汗漫旷阔无埃氛湖光挟山渌倒射玻璃青绿管响空翠楼观森峥嵘献酬杂歌啸烂漫纷醉醒取乐固莫并兴怀一何深缅惟昔三贤精爽日以沈但余画像在尚想鸣佩襟希古秉微尚崇雅摅恬情羌予翳蓬藋无复企组缨淡泊自有得荣华非所欣舍舟纵散策逸兴生崚嶒白云引遐眺碧屾延深登幽期浩无涯忽到静者门长松有令姿流水无俗声绝磴猿可呼出谷莺始鸣乃知物外境兹象本不惊逝耶初无将至耶亦无迎便将谢尘鞅兹焉支颓龄山鸦接晚翅落日催行胜归欤赋新篇聊复记吾曾】 
【 ○以下长短句○东坡南歌子二首山与歌眉敛波同醉眼流游人都上十三楼不羡竹西歌吹古扬州菰黍连昌歜琼彝倒玉舟谁家水调唱歌头声绕碧山飞去晚云留　古岸开青葑新渠走碧流会看光满万家楼记取它年扶路入西州佳节连梅雨余生寄叶舟只将菱角与鸡头更有月明千顷一时留好事近湖上雨晴时秋水半篙初没朱槛俯窥寒鉴照衰颜华发醉中欲堕白纶巾溪风漾流月独棹小舟归去任烟波飘兀】 
【 ○赵忠定公柳梢青水月光中烟霞影里涌出楼台空外笙箫云闲笑语人在蓬莱天香暗逐风回正十里荷花盛开买个小舟山南游遍山北归来　辛稼轩酹江月和韵晚风吹雨战新荷声乱明珠苍璧谁把香（匚佥）收宝镜云锦周遭红碧飞鸟翻空游鱼吹浪惯听笙歌席坐中豪气看君一饮千石遥想处士风流鹤随人去已作飞仙客茅舍竹篱今在否松竹已非畴昔欲说当年望湖楼下水与云宽窄醉中休问断肠桃叶消息】 
【 ○刘龙洲买新郎睡觉啼莺晓醉西湖两峰日日买花簪帽去尽酒徒无人问惟有玉山自倒任拍手儿童争笑一骑乘风翩然去避鱼龙不见波声悄歌韵远唤苏小神仙路近蓬莱（上鸟下山）紫云深参差禁树有烟花遶人世红尘西障日百计不如归好付乐事与它年少费尽柳金梨雪句问沈香亭北何时召心未惬鬓先老　沁园春斗酒彘肩风雨渡江岂不快哉被香山居士约林和靖与坡仙老勒驾吾回坡谓西湖正如西子浓抹淡妆临照台二公者但掉头不顾只管传柸白云天竺去来看金碧崔巍楼观开况纵横二涧东西水遶两山南北高下云堆逋曰不然暗香浮动何似孤山先探梅须晴去访稼轩未晚且此徘徊○马古洲庄父阮郎归清明寒食不多时香红渐渐稀番腾妆东闹苏堤留春春怎知花褪雨絮沾泥凌波寸不移三三两两叫船儿人归春也归】 
【 ○高竹屋苏堤芙蓉菩萨蛮红云半压秋波碧艳妆泣露娇啼色佳梦入仙城风流石曼卿宫袍呼醉醒休卷西风锦明日粉香残六桥烟水寒　刘随如镇西湖饯别江神子送春曾到百花洲夕阳收暮云留想伴花神骑鹤上扬州回首湖山情味淡重把酒更登楼相思南浦古津头未拏舟已惊鸥柳外归鸦点点是离愁空倚阳关三迭曲歌不尽水东流】 
【 ○卢蒲江乌夜啼漾暖纹波飐飐吹晴丝雨蒙蒙轻衫短帽西湖路花气扑春骢草褰衣湿翠秋千瞥眼飞红日长不放春醪困立尽海棠风○洪叔玙菩萨蛮吴姬压酒浮红蚁少年未饮心先醉驻马绿杨阴酒楼三月春相看成一笑遗恨知多少回首欲魂销长桥连断桥○沈元用小重山湖上秋来莲荡空年华都付与木芙蓉采菱舟子两相逢双媚黡一笑与谁浓斜日落冥蒙鸳鸯飞起处水无踪望湖楼上两三峰人不见林外数声钟】
　　　　　孤山路 
【 俞灏湖堤晚行瞑色才从草色生管弦罗绮尽归城不应闲却孤山路我自扶梨月下行】
　　　　　丰乐楼 
【 林晔德□撰赋以楼成湖上与众同乐为韵十里掌平丰乐楼兮波头截横诚一时之佳致果不日以能成朝野无尘当与时而同乐湖山如画多对景以舒情钱塘故地之豪奢临安新府之雄壮三千巷陌兮丛花柳以竞妒十万人家兮列绮罗而夸尚笙歌极天下之选风物骇人闲之望流传今古只夸两浙之闲多少繁华尽簇西湖之上踞虎盘龙横霓架虹平地耸蓬莱之（上鸟下山）飞仙移紫府之宫萦绿杨于南北迷芳草于西东幸太平之日久宜行乐以民同碧天连水水连天鱼在琉璃影里画阁映山山央阁鴈横锦障图中珠帘半卷兮映上下之栏干酒旗无力兮亚高低之楼阁落霞楚天之空阔细雨杨园之淡泊谢屐登临陶巾落魄休夸随鹿之游更任狎鸥之乐玉女岩金沙井依依邺水之凫烟霞洞玛瑙坡隐隐扬州之鹤苹木风收浪花卷球梅坞竹阁松亭柳洲池涌金于门外泉跳珠于湖头碧落云垂兮月照月平沙影倒兮楼迭楼风光相对似逢春而更好湖波长在不与岁以俱流翻思烟锁洞庭榆渔樵之闲诂月沈湘浦付羇旅以凝愁于是陪五陵年少之欢簇三鸟山神仙之众望樵岭以富览指兰舟而目送葛仙旧陂兮绿池边之草吴王故苑兮付樽前之梦雕梁巢旧日之燕画栋彩当年之凤佳人携手望穷虎跑之泉故老传杯遥认龙泓之洞山水如故星霜屡逾春风易老于长陌夕阳几度于平湖胜赏难遇佳期莫辜脆管繁弦奏乐府新声之曲轻衫短帽醉高阳旧酒之徒其或莺花懒兮蓼岸苹洲露荷阴兮兰汀蕙渚秋风桂子之兴味腊雪梅花之情绪伤高怀远兮几时穷并朱颜而留与】
　　　　　望湖楼 
【 潘阆诗望湖楼上立竟日懒思还听水分他界看云过别山孤舟依岸静独鸟向人闲回首重门闭蛙声夕照闲○东坡宿望湖楼诗新月如佳人出海初弄色娟娟到湖上潋潋摇空碧夜凉人未寝山静闻响屐骚人故多感悲秋更憀栗君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟味定作鹤头侧改罢心愈疑满纸蛟蛇黑　望湖楼醉书五绝黑云翻墨未遮山白雨跳珠乱入船卷地风来忽吹散望湖楼下水如天　放生鱼鳖逐人来无主荷花到处开水枕能令山俯仰风船解与月徘徊　乌菱白芡不论钱乱系青菰裹绿盘忽忆尝新会灵观滞留江海得加餐　献花游女木兰桡细雨斜风湿翠翘无限芳洲生柱若吴儿不识楚词招　未成小隐聊中隐可得长闲胜暂闲我本无家更安往故乡无此好湖山　病起登望湖楼临江仙词多病休文都瘦损不堪金带垂腰望湖楼下暗香飘和风春弄袖明月夜闻箫酒醒梦回清漏永隐床无限更湖佳人不见董娇娆徘徊花上月空度可怜宵○○王荆公望湖楼回马上水光山气碧浮浮落日将归又少留从此祇应长入梦梦中还与故人游】 湖堂【薛昂题云一段风烟不可关出门满目是湖山昔人华厦今何在湖堂在涌金门旁郡守蒋乐安公爵建此日渔舟任自闲风观斩新霄汉上近作涌金楼甚伟龙洲依旧水云闲柳州祠五龙此两处与湖堂鼎足相照归来丘壑多幽趣愿与诸贤约往还】
　　　　　江湖伟观 
【 车玉峰题十年不向此凭栏景象依然一望闲龙蜃吐云天入水楼台倒景日衔山僧于僻寺难为隐人在扁舟不是闲孤鹤似寻和靖宅盘空飞下复飞还○朱继芳题吴山表里水为池百有余年壮　帝畿天目远将双凤落海门近拱六龙飞胥涛白雪生秋思太乙红云驻夕晖江上沙鸥湖上舫柳边风里两依依○范晞文题西湖何处可消愁快上人闲百尺楼千里山川浮王气百年形势壮皇州逋仙宅近梅应古坡老祠空竹自秋立遍阑干无限意六桥歌舞懒回头○范睎禹题望断菰蒲烟水乡凭高不尽意苍茫神州北去山川远王气南来天地长晴见白云归竺国夜看红日上扶桑游人自拥笙歌醉谁为梅花酹一觞】
咸淳临安志卷之三十四
　志〔十九〕
  　山川十三
　　　湖〔下〕
　　　　下湖
在钱塘门外其源出于上湖【即西湖】 一自玉壶水口流出九曲沿城一带至余杭门外一自水磨头石函桥东入策选锋教场杨府云洞北郭税务侧合为一流如环带然有二斗门潴泄之　淳佑七年上湖水涸城内诸井多竭赵安抚（上与下心）命工自钱塘尉廨之北望湖亭下凿渠引天目山水自余杭河经蔡家渡河口达于溜水桥斗门凡作数坝用车运水仰注上湖城内水口繇汨流通人赖其利
题咏【林和靖舣舟石函因过下湖小墅诗云平湖望不极云树远依依及向扁舟泊还寻下濑归青山连石埭春水入柴扉多谢提壶鸟留人到落晖○参寥子下湖晚归屈曲莎堤引兴长肯辞芒履踏秋霜归来已奏孤城角撩乱梅花落女墙】 
题咏【林和靖舣舟石函因过下湖小墅诗云平湖望不极云树远依依及向扁舟泊还寻下濑归青山连石埭春水入柴扉多谢提壶鸟留人到落晖○参寥子下湖晚归屈曲莎堤引兴长肯辞芒履踏秋霜归来已奏孤城角撩乱梅花落女墙】
　　　　石湖
在钱塘县定山南乡
　　　　明圣湖
刘道真钱塘记云湖在县南二百步父老相传湖中尝有金牛见遂以明圣为名郦道元水经注此湖在县南江侧又仁和县东十八里亦有明圣湖
　　　　御息湖
祥符志云在仁和县东北一十八里周回三里故老相传秦始皇东游暂憩于此因名
　　　　临平湖
舆地广记云在仁和县祥符志云在县东长乐乡周回十里湖中有白龙潭吴志赤乌二年宝鼎见因呼为鼎湖晋武帝咸宁中彗星孛于角古者云吴临平湖自汉末壅塞至是复开父老相传此湖塞天下乱此湖开天下平又吴郡言临平湖边得一石函中有小石青白色长四寸广二寸刻其上作皇帝字孙皓于是改元为天玺晋安帝元兴二年临平湖水赤或以为祥瑞【详具临平山】 
题咏【权德舆临平湖夜泛诗素彩皓通津孤舟入清旷已爱隔帘看还宜卷帘望隔帘卷帘当此时惆怅思君君不知○张祜临平湖诗三月平湖草欲齐绿杨分映入长堤田家起处乌龙吠酒客醒时谢豹啼山槛正当莲叶渚水塍新擘稻秧畦人闲谩说多岐路咫尺神仙洞却迷】
　　　　泛洋湖
在仁和县之北天宗门外
　　　　像光湖
在仁和县之长乐乡唐神龙元年湖有五色光明掘地得弥勒石像乃建寺以像光为额且名其湖
　　　　石桥湖
在仁和县之临平镇西永和乡
　　　　丁山湖
在仁和县之永和乡
　　　　石鼓湖
在仁和桐扣山下晋时石鼓出于岸故名
　　　　余杭
　　　　　南上湖
在溪南五里塘高一丈四尺上下各广二丈五尺周回三十二里二十八步与下湖相接
　　　　　南下湖
在溪南旧县西二里六十五步塘高一丈四尺上广一丈五尺下广二丈五尺周回三十四里一百八十一步旧志云按舆地志后汉熹平二年县令陈浑修堤防开湖灌溉县境公私田一千余顷所利七千余户岁久塘圮唐宝历中县令归珧重修百姓祠之立石为记旧有归府君庙是也唐地理志亦云余杭南五里有上湖西二里有下湖归珧宰余杭筑甬道西北大路高广径直百余里行旅无山水之患　国朝以来县令主簿并以管干塘岸入衔任满无损者有赏故随时修筑　熙宁中因水冲激其岸渐低　绍兴中县令李元弼率民筑增三尺州又差捍江兵士及濠寨官助之塘漏则以稿为箔捍护得免者屡矣南湖之塞最为本邑利害父老传云　庆历以前岁调夫开湖其后不复修治遂致堙塞又南湖东南岳庙之侧有石棂桥五亩塍二处皆陈王遗迹父老云昔湖深水低则引两湖之水由此入安乐乡其塍上下各阔丈余后湖堙塞钦德昭德两乡之民侵湖成田梅月连雨必苦大浸欲其快于流泄于是塍与桥毁弗修　宣和中知县江衣失躬访利害绍复前绩民赖其赐县丞成无玷尝作水利记以纪其功又作五亩塍铭刻之凤凰山石　绍熙甲寅畿漕黄黼重修　庆元丙辰正月讫事徐安国为之记
　　　　　　记铭水利记 
【 曰苕水发源天目经两郡六邑以入于具区六邑者二当天目之麓山隘地高水经三邑处其下流水势奔放不可为力余杭界其闲襟带山川地势平彻当苕水之冲流洪岁常一再至久雨或数至倏忽弥漫高处二丈许然不三日辄平其为患虽亟除而难测以御也故堤防之设比他为重使是邑也无堤防则野不可耕邑不可居横流大肆为旁郡害故余杭之人视水如寇盗堤防如城郭旁郡视余杭为捍蔽如精兵所聚控扼之地也东汉熹平中陈公为是邑始筑两湖以为水之并溪者曰南下湖环三十四里并山者曰南上湖环三十二里洪流从高赴卑其势悍甚得所谓石门函者则折而汇于湖既就宽平其暴必杀溪流纡余徐引而东湖之水泄于南渠河河流而东接东溪五福渠之水以入于吴兴其派别而北者为黄母港十二里与苕溪会于其会处节以石埭曰西函溪流方涨则闭以固东乡之田俟其稍落则启函以走渠港之潦下田亟干水不储浸若旱暵亦启函以灌溉膏腴千顷余无水旱号为沃壤衣食万室出赋输无虑万斛而计其为旁利又倍蓰也其为塘岸规模甚工得周官善防之意历年寖远溪湖皆高堤堰倾圮水或逆行漂没庐舍西函既自疏罅守者贪赂窃启以渡舟水因大至官趣救目前遽塞之以弭患自函之塞十岁九潦民日益困土脉沮洳殆成弃地今大夫江公以　宣和四年夏来临此民属兵火之余视民瘠甚为之恻然思所以振之者遍诹耆旧得溪湖利病甚详民以厌患于堤防来告大夫曰民固困吾不忍若厉然用若请也是将永逸之报幸朝廷宽恩无他赋役备豫于暇日不亦善乎乃以是年冬度工赋事民驩趋之始于西函次五亩塍次缘湖之岸当溪之冲者曰紫阳滩尹家塘次护郊之堤曰中隔塘次缘溪之岸当西函之左右者西踰明星渎东接庙湾之塘次上湖可泄者渠河受水处曰石棂桥次缘溪之岸当石门函之左曰闲林塘南岸皆全矣凡北岸之塘与南对修由西门之外曰五里塘西山之横陇当溪之冲者曰龟塘及东乡之外尽十四坝之防一皆圆治于是决渠之岸无偏强之患其下流远郡与钱塘接境之田犬牙绮错而塘在吾邑者曰庙湾曰许家坝曰茭荡曰塘口曰蜃潭曰化湾与其西岸石濑曹桥之闲十余坝之岸亦皆增葺凡堤防之设西函巨为最大夫躬劝相抚循之以讫役雪霜风雨往来暴露车殆马烦徒御疲剧而大夫践履泥涂临视指顾蚤莫不懈忘疲与痯民知其为我劳也亦忘其劳尝大雪与民约日霁而来民莫肯去凡函之制因其利而颇加以巧思安以养勇不动之心期以悠久不息之诚应于人而验于物工师殚其技役夫敏其力坚厚精密岩岩山峙经始十二月甲寅落成于明年三月己巳其高七仞其袤一百三十丈两涯横敞其中启闭处小狭从狭度敞相去寻有半加肤寸焉故石之工九百七十役庸万有六千三百用缗钱四十三万皆函下之氓计亩乐输足用无赢不愆于素函成远迩纵观愕眙叹服诸儒为文若诗以纪颂之自余堤防由东塘而上分委邑佐董之各因其地之民故役不告劳而功并集由庙湾而下则因其塘长而语之靡不听令并力以趋洎成如期其南岸利害虽皆与西函为表里而西涵最为要会夫南湖之利自汉迄今邑人思咏陈公时节奉祠之不少衰然沙土与涨水俱至水去而淤比岁益甚父老指湖中若覆篑者言儿时见此隐然隆阜也今欲就平矣盖适会其极时非并下流郡邑之力不可浚治此未易议也湖日塞则堤不得不增若五亩塍者他时盖为巨防今不尽复水无可趋啮中隔塘且为城邑病故今五亩塍之制其高下仅可隐人其长止四百九十五尺其北田岸渐高属于山足者凡五百尺下于塍尺许皆空不筑湖水过五尺则般塍北空处以流过六尺则般塍以流水之留塍下止五尺溪流平则五尺之水复自石门函还纳于溪而湖水般塍者势缓不为东郡及南渠河病后民因湖之塞稍耕其地利水之速去也故堤防有盗决者往时湖与溪皆有塘长官免差科俾专缮治既而役之如皁隶然又常以假人民厌苦之罢去既久禁戒寖弛隳者弗增阙者弗茨蚁蛀鼠穿獭龟之穴漫而不訾者水至则溃今稍复增置塘长而蠲其役又于五亩塍举条令为约束以绝盗决之弊民之蒙惠无穷也呜呼是举也修积年之废坠惟远虑明断主之以恻怛济之以勤敏卒能变弃地为膏壤易榛芜为多稼化饥馑为丰年销惊畏而甘寝斯民安静乐业耕则有获养老慈幼仁及闾里风气清夷疾疠不作德大夫之赐固昭矣然功之所被及于旁郡而旁郡之人不知德盖利愈博则名愈晦我道然也俗吏苟偷岁月莫肯以民事经意语民事则目为迂阔闻公之风采不少愧乎欲知时之治否当视循吏之用否孝宣光武号为中兴故良二千石多在甘露闲而建武诏书重赏卓茂擢为太傅今考公之行事可以知　宣和之治矣甘露建武诚不足多也然则尊荣显宠其可辞乎无玷承公命直书其事俾后有考故于功利及物者特书之并政有过人之善者颂之陈公名禅祠有王号不知封爵所始　宣和五年四月朔记石遭兵火不存今流传民闲按东汉陈禅木传不为余杭令唐地里志宝历中令归珧因汉令陈浑故迹置则塘之利始于陈浑明矣今以浑为禅当是传写之误　熙宁中县令扈大亮作庙记亦不载其名】
　　　　　　五亩塍铭 
【 曰汤汤苕水发于天目两湖灌输岁堙为陆涨流时至云日荡沃旁合百源汇于由是势溢以倾怒涛奔蹙高卑之际岁维板筑拓基五亩随润北属水溢乃流如概诸斛蓄泄得宜高下成熟自塍之壤岁亡半菽茂宰因民无废不复虑始云难劝趋则速既坚既厚旁郡蒙福咨尔后人嘉绩思续南湖之阳凤凰之麓石林峥嵘惊湍回曲勒此铭诗尚识陵谷】
　　　　　　重修塘记 
【 曰　绍熙五年秋八月霖潦不止洪发天目诸山倏忽水高二丈许冲决塘岸百余所漂没室屋千五百余家流尸散入旁邑多稼化为腐草　新天子嗣位视民如伤遣使旁午适侍御黄公黼弭节畿漕奉承德意掩骸赈饥悼湖塘之废重为三州六邑之害锐意兴复力请于上取弃地于马监发陈粟于丰储出钱币于漕库关器用于殿司揆时庀徒悉募饥民羸者以畚壮者以筑日役数千人所活甚众填筑败岸帮广旧堤列木以杆基编竹以篑土增高既隆于旧横敞复袤于前环视上下两湖数十里闲如连冈之隐起坚壁之横亘邑既籍定民可耕殖复以溪塘环绕一邑补治如初独闲林塘附湖当溪水之冲随筑随隳乃去其激水之平陆以实败岸之罅隙沿旧堤帮筑其址益厚（帛系）五十余丈工以夫计二十万四千二百二十有四钱以缗计二万八千二百九十有二米以硕计六千六百一十有六经始以是年十月九日至　庆元二年正月二十四日迄事邑令周章董工役簿吕大勋主钱谷丞郑昌时徐寿卿尉胡辅之佐其事漕属李耆明叶时坚护之始终尽瘁焉】
　　　　　南湖中港
沙溪港　石门港　金湖港　鳝鱼港　西山港　湖田港　吉都港　到进港　（鱼占）鱼港　万家港　沿塘港　泥孔港　曹家港　李家港　闻家坑　岱子坑　下清坑　铁步坑　新港○老婆阙港
【父老云或遇淫雨湖水泛滥遂由五亩塍侧流入安乐不可尽塞欲尽免水患惟在开湖而已据水利碑云非并下流郡县之力不可浚治功力既广前后为政者不敢遽议议亦不可行湖内旧有望牛堆数处又有湖港湖堰之类今隐然而存者堆一二而已曰港曰坑曰堰皆堙没不可尽辨　淳熙二年上司要见本县南湖壅遏利害县中中明以马监障固收草其后上司令钦德乡招德乡开撩为港以泄南湖水势寻亦不能行】
　　　　临安县
　　　　　金鲜湖
在德义乡俗传有龙
　　　　于潜县
　　　　　观湖
在县南二十里
　　　　富阳县
　　　　　阳陂湖
在县北十里二十六步周十六里六十四步可溉田万亩唐地里志正观十二年县令郝其开南六十步有堤登封元年县令李浚所筑东自海西至于苋浦以捍水患正元七年县令郑早又增修之
　　　　　涌泉湖
在县西二十五里阔二十余丈长四百步泉水涌出可溉田数百顷
　　　　盐官县
　　　　　竹浦湖
在县东北六十里周六里
　　　　　高湖
在县东北一十七里东西二十八里南北一里三步
　　　　　谷湖
在县东北四十六里周四里
　　　　　建宁湖
在县西北二十五里东西一十里南北六里吴建兴中开因名建兴湖【旧志误作建宁】 
已上四湖今皆废
咸淳临安志卷之三十五
　志〔二十〕
　　山川十四
　　　河
　　　　城内
　　　　　茅山河
东自保安水门向西过榷货务桥转北过茅山并蒲桥至梅家桥【德寿宫之东元有茅山河因展拓宫基填塞积渐民户包占惟存去水大沟至蒲桥修内司营填塞所不及者故道尚存自后军东桥至梅家桥河】
　　　　　盐桥运河
南自碧波亭州桥通江桥与保安水门里横河过望仙桥直北至梅家桥出天宗水门一派自仁和仓后葛家桥天水院桥　淳佑仓前出余杭门水门
　　　　　巿河【俗呼小河】 
东自清冷桥西流至南瓦横河口转北由金波桥巧儿桥直北至仁和仓桥转东与茅山河水合由天水院桥转北过便桥出余杭门水门
　　　　　清湖河
西自府治前净因桥过闸转北由楼店务桥至转运司桥转东由渡子桥与涌金池水合流至金文库与三桥水相合由军将桥至清湖桥投北由右灰桥至众安桥又投北与巿河相合入鹅鸭桥转西一派自洗麸桥至纪家桥转北由车桥至便桥出余杭门
城中四河茅山中废已久而盐桥河巿河日纳潮水泥沙浑浊居民规占河道委草壤其闲久之乃为平陆官虽以时开浚未几填塞如故　元佑五年守苏公轼请于　朝轼　熙宁中通判杭州访问民闲疾苦父老皆云苦运河淤塞远则五年近则三年率常一开浚不独劳役兵民而运河自州前至北郭穿阛阓中盖十四五里每将兴工巿肆汹动公私骚然自胥吏壕寨兵级等皆能恐喝人户或云当于某处置土某处过泥水则居者皆有失业之忧既得重赂又转而之它及工役既毕则房廊邸店作践狼藉园圃隙地例成丘阜积雨荡濯复入河中居民患厌未易悉数若三五年失开则公私壅滞以尺寸水行数百斛舟人牛力尽跬步千里虽监司使命有数日不能出郭者其余艰阻固不待言问其所以频开屡塞之由皆云龙山浙江两闸日纳潮水沙泥浑浊一汛一淤积日稍久便及四五尺其势当然不足怪也父老又言钱氏有国时郡城之东有小堰门既云小堰则容有大者昔人以大小二堰隔截江水不放入城则城中诸河专用西湖水水既清澈无由淤塞而余杭门外地名半道红昔亦有堰名为清湖意亦爱惜湖水不令走下自　天禧中故相王钦若知杭州始坏此堰以快目下舟楫往来今七十余年矣以意度之必自此后湖水不足于用而取足于江潮又况今者西湖日就堙塞昔之水面半为葑田霖潦之际无所潴蓄流溢害田而旱干之月湖自灭涸不能复及运河谨按唐长庆中刺史白居易浚治西湖作石函记其略曰自钱塘至盐官界应溉夹河田者皆放湖水入河自河入田若堤防如法蓄泄及时则可溉濒湖田千顷由此观之西湖之水尚能自运河入田以溉千顷则运河足用可知也轼于是时虽知此利害而讲求其方未得要便今者蒙恩出典此州自去年七月到任首见运河干浅使客出入艰苦万状谷米薪刍亦缘此暴贵寻（划去戈改戋）刷捍江兵士及诸色厢军得一千人自十月兴工至今年四月终开浚茅山盐桥二河各十余里皆有水八尺已上见今公私舟船通利父老皆言自三十年以来开河未有若此深快者也然潮水日至淤填如旧则三五年闲前功复弃轼方讲问其策而临濮县主簿监在城商税苏坚建议曰江潮灌注城中诸河岁月已久若遽用钱氏故事以堰闸却之令自城外转过不惟事体稍大而西湖葑合积水不多虽引入城未可全恃宜参酌古今且用中策今城中运河有二其一曰茅山河南抵龙山浙江闸口而北出天宗门其一曰盐桥河南至州前碧波亭下东合茅山河而北出余杭门余杭天宗二门东西相望不及三百步二河合于门外以北抵长河堰下今宜于钤辖司前创置一闸每遇潮上则暂闭此闸令龙山浙江潮水径从茅山河出天宗门候一两时辰潮平水清然后开闸则盐桥一河过阛阓中者永无潮水淤塞开淘搔扰之患而茅山河纵复淤填乃在人户稀少村落相半之中虽不免开淘而泥土有可堆积不为人患潮水自茅山河行十余里至梅家桥下始与盐桥河相通潮已行远泥沙澄坠虽入盐桥河亦不淤填【自来潮水入茅山盐桥二河只淤填十里自十里以外不曾开淘此已然之明效】 茅山河既日受潮水无缘涸竭而盐桥河底低茅山河底四尺【梅家桥下量得水深四尺而碧波亭前水深八尺】 则盐桥河亦无涸竭之理然犹当过虑以备乏水今西湖水贯城以入于清湖河者大小凡五道【一暗门外斗门一所　一涌金门外水闸一所　一集贤亭前水笕一所　一集贤亭后水闸一所　一菩提寺前斗门一所】 皆自清湖河而下以北出余杭门不复与城中运河相灌输此最可惜宜于涌金门内小河中置一小堰使暗门涌金门二道所引湖水入法慧寺东沟中南行九十一丈则凿为新沟二十六丈以东达于承天寺东之沟又南行九十丈复凿为新沟一百有七丈以东入于猫儿桥河口自猫儿桥河口入新水门以入于盐桥河则咫尺之近矣此河下流则江潮清水之所入上流则西湖活水之所注永无乏绝之忧矣而湖水所过皆阛阓曲折之闲宜作石柜贮水使民得汲用澣濯且以备火灾其利甚博此所谓参酌古今而用中策也轼寻以坚之言使通直郎知仁和县事黄僎相度可否及僚吏躬亲验视一一皆如坚言可成无疑也谨以四月二十日兴工开导及作堰闸不过数月可以成就今有合行起请事件谨具画一如左【一今来所创置钤辖司前一闸虽每遇潮上闭得一两时辰而公私舟船欲出入闸者自须先期出入必不肯端坐以待闭闸兼更有茅山一河自可通行以此实无阻滞之患而能隔截江潮径自茅山河出天宗门至盐桥一河永无堙塞开淘搔扰之患为利不小恐来者不知本末以阻滞为言轻有变改积以岁月旧患复作今来起请新置钤辖司前一闸遇潮上闭讫方得开龙山浙江闸候潮平水清方得开钤辖司前闸一盐桥运河岸上有　治平四年提刑元积中所立石刻为人户屋舍侵占牵路已行除拆外具载阔狭丈尺今方二十余年而两岸人户复侵占牵路盖屋数千闲却于屋外别作牵路以致河道日就浅窄准此据理并合拆除本州岛方行相度而人户相率经州乞据逐人家后丈尺各作木岸以护河堤仍据所侵占地量出赁钱官为桩管准备修补木岸乞免拆除屋舍本州岛已依状施行去讫今来起请应占牵路人户所出赁钱并送通判厅收管准备修补河岸不得别将支用如违并科违　制右谨件如前兼画成地图一面随状纳上】 　中兴驻跸河事尢所加意　绍兴四年尝起发近郡厢军开修马运副承家等因奏中严填塞之禁自是以来为守者率以时察视惟谨　乾道四年周安抚淙出公帑钱大浚治城内外河凡六千二百五十丈又置巡河铺屋三十所撩河船三十只计虑益深远矣
清湖河疏引西湖水虽潮汛所不到亦以淤塞相习工力不时堤圮水涸行者舟者胥以为病咸淳六年 朝廷始命安抚潜说友措置开修且斥币余庚其费一自断河至清湖桥凡四千二百一十尺一自观桥西至杨四姑桥凡二千三百三十五尺浅者浚狭者拓圮者筑阙者补楗以坚木甃以巨石栏垣门步焕然一新径术坦夷人行砥上断河地连吴山每大雨流潦挟草壤杂至乃即其处穿海子口深三丈余置铁窗棂以酾之使浮秽不入于海置澄水闸以限之使恶流不入于河夹河人家濯清挹洁与滨湖无异鱼虾至游泳其中观桥西连礼闱　太一宫旧沿河皆矮土墙乃易以砖石中贯以木其高七尺余袤以尺计者一千九百八十皆前所未有也续有　旨宗阳宫前沿河并行修筑凡二百七十七丈又因申儆防虞复命说友即和宁门外河之上流开淘为积水计自登平桥至六部桥凡四十丈海子口居四之一甃砌板筑置水闸辟水门工役一视诸河而有加焉其它次第浚治尚未艾也清湖桥而下安抚赵与稙接续浚筑至众安桥
　　　　城外
　　　　　运河
南自浙江跨浦桥北自浑水闸萧公桥清水闸众惠桥椤木桥朱家桥转西由保安闸至保安水门入城【土人呼城外河曰贴沙河一名里沙河】
　　　　　龙山河
南自龙山浑水闸由朱桥至南水门
　　　　　外沙河
南自竹车门北去绕城东过红亭税务【今废】 前螺蛳桥东至蔡湖桥与殿司前军寨内河相合转西至游奕寨前军寨桥至无星桥与坝子桥河相合入艮山河沿城泛洋湖水转北至德胜桥与运河相合【旧志作外河城外既有里沙河则此河为外沙河明矣今有外沙巡检司】
　　　　　菜巿河
南自新门外北沿城景隆观后至章家桥菜巿桥坝子桥入泛洋湖转北至德胜桥与运河合流
　　　　　下塘河
南自天宗水门【接盐桥运河】 余杭水门【接城中小河清湖河】 二河合于北郭税务前由清湖堰闸至德胜桥与城东外沙河菜巿河泛洋湖水相合分为两派一由东北上塘过东仓新桥入大运河至长安闸入嘉兴曰运河一由西北过德胜桥上北城堰过江涨桥喻家桥北新桥以北入安吉州界曰下塘河
题咏【高菊（石间）九万下塘二首河水新添三尺高河边芦岸似龟巢波流夜夜飘鱼箔空点蓝灯照树梢　日出移船日又斜芦根时复见人家水乡占得秋多少岸岸红花是蓼花】
　　　　　新开运河
在余杭门外北新桥之北通苏湖常秀润等河凡诸路纲运及贩米客舟皆由此达于　行都　淳佑七年夏大旱城外运河干涸赵安抚（上与下心）奏照得临安府客旅船只经由下塘系有两路一自东迁至北新桥今已断流米船不通一自德清沿溪入奉口至北新桥闲有积水去处亦皆断续每米一石步檐费几十余千米价之增实由于此若不亟行开浚事关利害今委官相视见得自奉口至梁渚仅有一线之脉止可载十余石米舟自梁渚至北新桥则皆干涸不可行舟共三十六里计五千五百三十九丈五尺除已雇募乡夫差委官属分段开掘外又契勘塘岸一带都保久失修筑日渐隳坍牵路狭窄艰于行往今就此河所掘之土帮筑塘路庶几水陆皆有利济实一举而两得一自北新桥至狗葬开阔三丈深四尺一自狗葬至奉口开阔一丈自是往来浙右者亦皆称其便焉
　　　　　下湖河
在溜水桥柴场北自策选马军寨墙八字桥沿东西马塍羊角埂上泥桥下泥桥直抵步司中军寨墙北一派自打水楼南折入左家桥河入江涨桥河一派自八字桥西策选军寨神勇军寨步人桥至古塘桥下折入余杭塘河一派自西堰桥西溪山一带至饮马山亦折入余杭塘河
　　　　　子塘河
自北郭税务驿亭下直抵左家桥系下湖泄水去处
　　　　　余杭塘河
在北关门外江涨桥投西四十五里至余杭县
　　　　　奉口河
自北新桥三十六里至奉口大溪
　　　　　前沙河
在菜巿门外太平桥外沙河北水陆寺前入港可通汤镇赭山岩门盐场
题咏【东坡尝于此督役开河有汤村开运盐河雨中督役诗居官不任事萧散羡长卿胡不归去来滞留媿渊明盐事星火急谁能恤农耕冬冬晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四顾但湖泓线路不容足又与牛羊争归田虽贱辱岂识泥中行寄语故山友慎勿厌藜羹】
　　　　　后沙河
在艮山门外坝子桥北
　　　　　宦塘河
在余杭门外板桥之西　淳佑七年亢旱赵安抚（上与下心）开浚以通米舟
　　　　　蔡官人塘河
在艮山门外九里松塘姚斗门通何（衙去吾改卖）店汤镇赭山
　　　　　施何村河
在桐扣山水（汀去丁改达）堰东自运河入通里外沙河【地有姓施姓何人居故名】
　　　　　赤岸河
在赤岸南自运河入通高塘横塘诸河
　　　　　方兴河
在临平镇东自运河入通像光赭山汤镇
　　　　余杭
　　　　　南渠河
祥符志云在旧县前一十步太溪之南阔一十五步深五尺源出于县南上下湖东连五福渠以其在旧县南因名南渠河今上下湖堙塞水亦不与南渠河相通故久不雨则河之涸立见
　　　　　五福渠
祥符旧志云在县东二十六里一十六步深三尺入钱塘县界一十八里五十步濒渠有五福庙故以名【庙废已久】
咸淳临安志卷之三十六
　志〔二十一〕
　　山川十五
　　　溪
　　　　城外
　　　　　西溪
在武林山之西
题咏【郭祥正诗西溪在湖外一派濯残阳游子托渔艇却愁归路长】
　　　　　九溪
在赤山烟霞岭西南通徐村出大江北达龙井
　　　　　安溪
在钱塘县去北关五十里溪上大遮山有龙王祠舟人相传风雨之夕龙吐珠有光
　　　　　凌溪
在钱塘县长寿乡
　　　　　奉口溪
在钱塘县安溪之北十八里
　　　　余杭县
　　　　　苕溪
祥符志云阔七十六步【居民填塞今阔六十步】 秋冬深五尺春夏深九尺山海经云天目山一名浮玉山高远闳深苕溪出焉在于潜临安两县界东流百五十里经本县又东流二十七里而至钱塘界又东流六十二里二百步入安吉州德清县耆老传云夹岸多苕花每秋风飘散水上如飞雪然因名又舆地志云自县之西名冷溪盖取清冷之意乘舟至此轻若凌虚唐天授三年敕钱塘于潜余杭临安四县租税纲运径取道于此公私便之每春日风生辄水长数寸土人号为尹公潮俗传尹公有异术能叱水成潮
　　　　　东溪
祥符志云在县东二十一里十三步阔二十步深四尺其源出县东南青障山东北流入钱塘县界又自北由孝女乡流入安吉州德清县以溪在县之东故名东溪【一名停辞溪】
　　　　　仇溪
祥符志云在县东北二十一里阔二十步深五尺有二源一出临安高陆山东流八十六里至仇山之北一出本县独松岭东流八十里一百步至仇山合流而东行十二里一百步又合苕溪行三十六里二百步入安吉州德清县以二水合流处有仇山【即严山也】 故名
　　　　临安县
　　　　　南溪
在县西三里阔四十丈发源于于潜县天目山东入本县界四十五里至县郭东南二里五十步又东二十八里入余杭界凡经过县界者七十三里溪多滩碛遇水涨可胜二十斛舟
　　　　　猷溪
在县北二十六里阔一十步深一尺水源出高陆乡东入余杭县界二十六里
　　　　　石镜溪【一名锦溪】 
晏元献舆地志云在县东南一里
题咏【东坡锦溪诗楚人休笑沐猴冠越俗徒夸翁子贤五百年闲异人出尽将锦绣裹山川○金华王竹寮执礼锦溪次赵令韵二首微云淡日半昏明初换春衫步屧轻行到小桥幽绝处朗吟诗句荅溪声　困人天气近清明花信风来拂面轻屏却鸣驺成独往绿杨阴里听莺声】
　　　　　马溪
在县东北六里
　　　　于潜县
　　　　　浮溪
在县西二里阔五十二丈深五尺源自天目山至县郭七十里下入桐庐县溉田五十三顷二十五亩父老相传大历中俱（目氐）道者过此适溪流泛溢以净巾浮渡故曰浮溪
　　　　　紫溪
在县南三十里阔四十五丈深七尺源出天目龙湫通昌化柳源两溪合流入分水县界溉田四十三顷五十亩古记云晋高僧佛图澄就溪浣涤有紫光浮其上因以名唐正元十八年县令杜泳开三十余里深五尺阔二丈始通舟楫溪下有燕尾滩最为险恶操舟者病焉　绍熙闲前令邵文炳凿去铦利之石其害遂息又有响石在溪之南相去里余屹立湍流之侧有声清越
　　　　　藻溪
在县东二十里
　　　　　虞溪
在县北一十五里有虞将军祠
　　　　　零口溪
在县北五里
　　　　　丰陵溪
在县北十里
　　　　富阳县
　　　　　步溪
在县西三十里阔五丈发源于贝山湖南入浙江
　　　　　湖洑水
在县西南九十里阔五十步东入钱塘江界地里志云湖洑水中有蜮含沙射人每遇夏秋人不敢渡
　　　　　步桥水
在县西三十里源出贝山湖南大小源入大江
　　　　　私水
在县西一百六十里源出天目山
　　　　　凌皓村水
在春明里凌皓村口有水源可溉田
　　　　　安吴川
在县东一十里东入钱塘县界旧志云吴之平阳也
　　　　　龟川
在江口对境有山曰紫微
　　　　新城县
　　　　　葛溪
在县西七里折桂乡葛仙翁于此炼丹有井
题咏【许广渊诗（禾犀）川仙化后溪以葛为名水激翻空白潭澄到底清山多晴倒影雨过夜添声月满寒光入鱼龙患太明】
　　　　　松溪
在县北五里东乡至行者桥与葛溪合流入江
　　　　　余溪
在县西二十五里广陵乡源出分水县至岩石与大溪合流
　　　　　西溪
在县西七十里南新乡源出渔州山底与于潜天目水通流入南新乡界
　　　　　釜源溪
在县西五十五里南新乡源出回源池与渔洲水合
　　　　　盘石溪
在县西五十一里新安乡源出灵门至南新镇南一里三百步与渔洲灵池水合流入县
　　　　　湘溪
在县西三十里广陵乡源出新妇洞至张涧与大溪水合
　　　　昌化县
　　　　　虞溪
在县东一里又云澞溪在县东一里自此（帛系）亘三十里凡涉数村曰杨村曰盛村曰枫树平曰黄檗皆在此溪上下流闲尔雅陵夹水曰澞
　　　　　紫溪
祥具于潜县
　　　　　晚溪
在县西九里
　　　　　遽溪
在县西十五里其源绝深处山皆壁立水流巨石中湍激可畏旧传陈霸二仙曾隐此每垂钓石上今枕臂坐迹皆存溪中有鸬鹚塞双眉潭潭上石壁有双眉痕人莫知所始
　　　　　董溪
在县西二十五里
　　　　　历溪
在县西一十五里【又云在县西十里】
　　　　　颊口溪
在县西五十里
　　　　　无他溪
在县西三十五里
　　　　　上溪
在县西北八十里
　　　　　杨溪
在县西北八十里
　　　　　平渡溪
在县南七里
　　　　　下阮溪
在县南一十五里
　　　　　伽溪
在县南二十里
　　　　　上博溪
在县南二十八里
　　　　　柜溪
在县西南三十里
　　　　　沈溪
在县西南五十里
　　　　　蒲溪
在县南六十里
　　　　　社丁溪
在县西南三十里
　　　　　双溪
在县前一百步
　　　潭
　　　　城内外
黑龙潭
在宝月山宝月寺之西莫测浅深亢旱不竭一曰天井山下有天井巷晴则潭水碧色可爱将雨则湛黑郡人以此候晴雨多验
祝文【白文公祭黑龙潭文黑龙惟龙其色元其位坎其神壬癸与水通灵昨日历祷四方寂然无应今故虔诚洁意改命于黑龙龙无水欲何依神无灵将恐歇泽能救物我实有望于龙物不自神龙岂无求于我若三日之内一雨（上雨下滂）（上雨下沱）是龙之灵亦人之幸礼无不报神其听之】 
白龙潭
在仁和县临平镇东湖旧有龙王庙　绍兴十四年四月水冲坏塘岸版筑不就祷于潭重立庙乃成
渔浦潭
晏公舆地志在郡西南
龙游潭
在仁和县肇元乡皋亭山时有蜿蜒出没其闲乡人称为水瓮亢旱祷必雨
砵盂潭
在南高峰【祥见祠庙门】 又仁和县太平乡石塘之东亦有潭曰砵盂
玉儿潭
晏公志云在郡西五十里
浣沙潭
在仁和县临江乡
羊鈌潭
在仁和县艮山门外临江乡
西湖三潭
土人相传云在湖中
　　　　临安县
玉儿潭
晏公舆地志在县西五十里
涴沙潭
晏公舆地志在县西五十里
龙潭
在高陆乡猷溪中环以岩石既深且清有石如屋覆其上俗号渴泽龙王
　　　　于潜县
上潭
在天目山东垂崖之下崖高五十仞其水绀碧流奔中潭登者畏之但可据石援藤一瞰而已
中潭
次于垂崖之下三十余仞其水湛湛流入下潭喷响如雷湍溅岩壁
下潭
又在其次周回二十丈泓澄泛滟莫穷其底 朝廷遣使投龙璧悉捐于此
铭文【尉安鼎作三潭铭并序云天目三潭神物沕潜日雨日旸其应如响渠江安鼎甫莅尉事躬求斯信乃为之铭辞曰二气委形卑高奠址子育万众名户弗以凝魂融液神宅龙渊典司下土佐理混然巨镇骈峙承天两目降观沴灾电扫云扑有冽湀辟派山之幽飞瀑三潴卷绿摇秋阳骄阴潜邦人麇祝我挹其波用成百谷于显杓惠丽泽鹏冥昭以信辞永肃岩扃鼎以　绍兴乙亥秋七月被县牒致祷还未至而雨是岁冬末奉　郊祀赦来登遂铭之以昭灵贶】 
乳水潭
广一丈与下潭相去数百步味甘色白可瀹茗或三潭水涌则混而为一平则乳色自分
柯相公潭
见浪山
灵芝潭
在双溪亭东
收山潭
在县南四十五里
岝崿潭
在岝崿山潭有石如磨下有三趾号罗磨见于水面
　　　　富阳县
砵盂潭
在庆善村龙门山有瀑布注为潭
梅梁潭
在县东田畴闲水与潮消长旁有山唐咸通中会稽建禹庙尝伐梅木为梁一夕风雨晦冥梁忽不见后数日风雨又作梁复在焉视之赤萍满腹遂谓此梁为梅潭之龙因以铜索缆之　嘉泰中祷雨应
　　　　盐官县
白龙潭
在十一都运河侧　绍兴闲建龙王庙
　　　　昌化县
柯相公潭
在县东南十五里大溪上曰小柳下曰大柳中有大石盘固水势湍激潭在其下相传柯相公乘舟溺于此遇澄霁所覆舟可见阴晦则闻水上乐声
羊头潭
在县西北七十里地名都亭源石壁对峙旧名龙门瀑布百尺界于门中下注深潭有龙宅焉潭底有石形如羊头两角崭然傍有五石杯类祭奠所设或阴晦龙出游其声如钟鼓岁旱以罂缶祷取其水有鳞属入之必雨
浴仙潭
在县东南三十里榄村何仙姑浴处溪水澄莹而香
　　　涧
　　　　城外
合涧
在灵隐天竺之闲
十八涧
在龙井山之西步司左军寨后路通六和塔
石门涧
陆羽灵隐寺记旧有卧龙石横涧中
题咏【郭祥正诗云启闭何人见湍流一涧分仙家无路入空锁石楼云】 
金沙涧
在灵隐寺侧自合涧桥绕灵隐山一带唐家衕石桥左军寨门内至行春桥折入步司前军寨门由（麦曲）院流入湖
惠因涧
在赤山惠因寺侧秦少游龙井题名记云并湖而行出雷峰度南屏濯足于惠因涧
呼猿涧
详具呼猿洞
　　　洲浦
　　　　城内外
柳浦
在凤凰山下隋置郡处晋吴喜尝进军此地今无可考
铁幢浦
在今便门侧土人相传云吴越王射潮箭所止处尝立铁幢因以名之又有闻诸钱氏子孙者谓钱王筑塘时高下置铁幢凡三以为水则此其一也
淳佑戊申赵安抚（上与下心）买民地置亭其上
题咏【王荆公诗忆昨初为海上行日斜来往看潮生如今身是西归客回首山川觉有情】 
灵隐浦
详具灵隐山顾夷吾山川记云灵隐山自南徂东临浙江一派谓之灵隐浦今资国院前是也亦云灵隐步头
题咏【郭祥正诗云有灵何所隐深浦老蒹葭渔父一舟泊却疑秋汉槎】 
白石浦
在仁和县临江乡
鲜船渡浦
汤村浦
并在仁和县临江乡
　　　　富阳县〔洲附〕
苋浦
在县西一里阔六十步东入浙江一名关浦俗谓关为苋
东梓浦
在县西南五十一里东入浙江旧名青草浦宋将军孙瑶葬于此坟上梓木枝皆东靡故以名
杨横自已浦
在春明里地名黄浦桥
蛇浦
在普惠寺前有溪入江相传昔有巨蛇由此而出其地遂曲为浦蛇渡江而南沿山而下其径尚存世称为蛇路湾有祠在庆护村剡浦今蛇浦人号为龙溪
孙洲
在县西南四十二里周二十三里太平寰宇记载吴录云浙江经富阳中有沙涨吴烈帝为郡吏赴府乡人饯之于沙上父老曰此沙狭而长君当为长沙太守后果如其言遂名曰孙洲又吴兴地理志西南八十里有长洲孙氏数百家居之因以名
王洲
在县南五十里周回五百步王姓居之其地宜橘今杨涨是也唐地里志云有橘以供贡
桐洲
桐江水东注过孝子许彧故庐
　　　　新城县
深浦
在县南二十五里昌西乡乘潮来往增减溉田五十顷
　　　　盐官县
百尺浦
在县西四十里舆地志云越王起百尺楼于浦上望海因以为名【今废】
咸淳临安志卷之三十七
　志〔二十二〕
　　山川十六
　　　井
　　　　城内外
　　　　　吴山井
在吴山之北钱氏时有韶国师者始开此井品其水味为钱塘第一盖山脉融液独源所锺不杂江湖之味故泓深莹洁异于众泉　淳佑丁未大旱城中诸井皆涸独此日下万绠如常时都人神之赵安抚（上与下心）奏立祠以旌异焉又为亭覆井上
题咏【楼参政钥诗寒泉龙王堂道流王德正屡求吴山井记而临安图经所载甚略无可考证赋长句以遗之钱塘东南一都会西湖宛在高城外凿为六井引入城唐相邺侯功尚在吴山横亘城中央左右江湖尽襟带寒泉迸溢清且甘发自灵源匪分派天目两乳龙凤来秀气所锺此其最海濒斥卤润作咸安得一泉独滂沛　圣朝驻跸势日隆民聚五方真众大旱岁不干潦不溢环甃老砂期勿坏抱瓮辘轳万夫汲飞泉仰流筒似快取之不尽用不竭数里赤肩竞分卖人言神龙宅其下济物阴功不胜载川泽固多资灌溉此井尢能济阛阓　皇家德泽如此泉福祚与之俱不改○傅魁行简跋大参以诗代记吴山井井之惠利得是诗而愈无穷主祠道流王德正持诗相示予谓后世官民既分凡利之在民者以官治之非徒无益祗有害且捍江有卒开湖有司浚治河渠亦有职利孰为兴害孰为去徒蠹财蚀廪而已他时一有修治直重费县官而后事克举今王德正主井旁龙祠道家者流因利为利而不言利沿功为功而不言功德正勉之窒罅平圮锺美屏恶民不扰而惠以迁继正者益勉之官毋夺其职庶乎井之利其永存诗载楼氏家集王德正能求记而不能刊诗以传亦一欠事也】
　　　　　天井
在天井巷旧记宝月山上有天井后废　嘉泰二年火因掘土得甃砌处有石版刻云会同五年重修遂作亭其上【又真际院亦有天井大旱不竭】 
记文【殿中林御史采记云临安今为天府有坊以天井名旧矣土名亦谓天井巷窃意衖中有井从古而然望宝月山黑龙潭不远最承天雨异于诸井故以天井名之按临安志大井自相国而下有六十井自吴山而下三十有一初无天井之名独于黑龙潭有云宝月山一名天井山下有天井巷天晴则潭水碧色可爱遇有雨先一日变黑然此所谓黑龙潭也非天井也相传皆谓极太守张公枃之力经年物色莫知天井所向遂附会其说于黑龙潭之下然此说非特张公枃为然太守周公淙尝为序引则自　乾道丁亥之为是志也已不知有是井矣尝考其地自清河坊以西有衖直南实天井坊也有井深广湮没既久人皆能言之但民居匼匝无所寻访而志中所载独此见遗遂不复问往往一方食用多是湖水闲有穿成小井仅给一家思欲剖天井之藏以备万家之汲不翅如渴　嘉泰二年六月六日郁攸发于故张循王之第延燎巷中七百余家太守丁公常任得此井于瓦砾之场视台谏公廨若引绳而近始见端倪即趣寄掘清泉迸溢凡数日乃得其极底深五十余尺广十余尺井既复旧汲泉（目氐）之其清可鉴饮之甘美可以涤烦当三伏盛暑可畏此泉乃能续久断之脉行者居者睹此浚发泠然四达如醴泉之出于地不知其有暑气抑见天府之大所谓天井者亘古常存迄今复见人有得　建炎铜钱于井中者度其湮没必在　建炎之后虽得之于天者其废兴亦必有时也然则昔人以此井而名此坊亦欲后人有所考尔顾乃不得与六井并载于志复意料黑龙潭之为此井岂不误哉今丁公命创亭以覆其上太守李公澄继之促令幕僚赵汝铎毕其役使一方万家日汲于其下随取随足愈用愈不穷真再见之异无垠之利也昔帝尧之民凿井而饮犹曰不知帝力何有于我今　皇上驻跸于此　仁恩德泽汪濊如漏泉民皆尧民也井不待凿天者自还歌咏帝力抑当如何兹又圣朝盛事也敢不并书之是年八月十一日】
郭公井
在万松岭下
郭婆井
在铁冶岭北
郭儿井
在青平山
上四眼井
在寿域坊仁王院前
下四眼井
在长庆坊竹竿巷
白鳝井
在金地山步军司衙兵寨
鳗井
在清沙湾
上井
在铁冶岭下
上八眼井
在宝月山下
下八眼井
在秘书省相对
六眼井
在后巿街
沈婆井
在万松岭上
甜瓜井
在六部前
旧双门外大井
在四方馆之北
南仓前大井
在旧南省仓前
沈公井
在太学后【绍定中因展拓学基今在学后门又巿西坊内北亦有沈公井】 
祥符寺井
吴越王开凡九百九十眼后为军器所（烟去火改）塞今仅存数井
义井
在荐桥北【俗呼四眼井水宜染紫与他井异染工多取焉】 
双井
在道明桥东
长惠井
在丰乐桥西
棚心双井
在定民坊
灵鳗井
在凤凰山南塔寺【今额曰梵天寺】 先是四明阿育王山有灵鳗井传云护塔神也后钱氏迎育王舍利归国井中鳗不见钱氏乃于寺廊南凿石为井而鳗常现僧录赞宁有鳗井记刻塔石上今不存
乌龙井
在钱武肃王庙前
砂井
在六和塔寺之南上有铁井栏
龟儿井
在西溪覆以石龟穴其背以汲
西溪方井
在西溪有亭扁曰方井米元章书
西四眼井
在净慈寺北
炼丹井
晏元献公舆地志云天竺山下葛仙翁炼丹井今在下竺藏院
烹茗井
见武林山
相公井
在铁冶岭步司衙　绍兴闲节度使赵密为步帅口浚此井水极清甘军人呼为相公井上有亭
惠利井
在清湖洪福桥杨和王府内通西湖水口其孙奉议文晋撤库屋为井以便众汲因作亭覆之
六井
见西湖门
金沙井
详见孤山
　　　　　龙井
本名龙泓吴赤乌中葛洪炼丹于此道西湖南山登风篁岭涧泉决决与幽花野草延缘山磴更上岭背岩壑林樾皆老苍而西湖已蔽掩不可见气象愈清古岩骨棱瘦泉流渟涵一泓清澈即之凄然相传有龙在焉触石为云祷者辄应因建龙祠曰惠济庙井有记秦少游撰米元章书　咸淳五年安抚潜说友重建门古篆龙井二大字为扁【详见延恩衍庆院】
记文【秦少游撰龙井记龙井旧名龙泓吴赤乌中方士葛洪尝炼丹于此事见图记其地当西湖之西浙江之北风篁岭之上实深山乱石之水泉也每岁旱祷雨于他祠不获则祷于此有祷辄应故老相传以为有龙居之然泉者山之精气所发也西湖深靓空阔纳光景而涵烟霏菱芡荷花之所附丽龟鱼鸟虫之所依凭漫衍而不迫纡余以成文阴晴之中各有奇态而不可以言尽也故岸湖之山多为所诱而不克以为泉浙江介于吴越之闲一昼一夜涛头自海而上者再疾击而远驰兕虎骇而风雨怒遇者摧当者坏乘高而望之使人毛发尽立心掉而不禁故岸江之山多为所胁而不暇以为泉惟此地蟠幽而踞阻内无靡丽之诱以散越其精外无豪悍之胁以亏疏其气故岭之左右大率多泉龙井具尢者也夫蓄之深者发之远其养也不苟则其施也无穷龙井之德盖有至于道者则其为神物之托也亦奚疑哉　元丰二年辩才法师元静自天竺谢讲事退休于此山之寿圣院院去龙井一里凡山中之人有事于钱唐与游客之将至寿圣者皆取道井旁法师乃即其处为亭又率其徒以浮屠法环而咒之庶几有慰夫所谓龙者俄有大鱼自泉中跃出观者异焉然后知井之有龙不谬而其名由此益大闻余是岁自淮南如越省亲过钱唐访法师于山中法师策杖送余于风篁岭上指龙井曰此泉之德至矣美如西湖不能淫之使迁壮如浙江不能威之使屈受天地之中资阴阳之和以养其源推其绪余以泽于万物虽古有道之士又何以加于此盍为我记之余曰唯○少游留题　元丰二年中秋后一日余自吴兴道杭东还会稽龙井辩才大师以书邀余入山比出郭日已夕航湖至普宁遇道人参寥问龙井所遣篮舆则曰以不时至去矣是夕天宇开霁林闲月明可数毫发遂弃舟从参寥杖策并湖而行出雷峰度南屏濯足于慧因涧入灵石坞得支径上风篁岭憩于龙井亭酌泉据石而饮之自普宁凡经佛寺十五皆寂不闻人声道旁庐舍或灯火隐显草木深郁流水激激悲呜殆非人闲之境行二鼓矣始至寿圣院谒辩才于潮音堂明日乃还高邮秦观题○郑丞相清之跋坡仙至钱塘特与辩才师为世外交师归老龙井坡为作二老亭诗一时名胜多与之游瑰词藻翰衣被泉石至今枯槎断壁闲奕奕飞动独少游记文得元章书二妙相辉宜耀不朽而寺失其传好事者閟然不满　绍定己丑得真迹于户书胡公摫印以他米书不谬每念镵之寺中以苴放轶一日语京尹赵公公敛衽曰前贤之胜韵不续实遗吾邦羞寺于何有亟访坚（王民）刻之且捐钱百万畀住山宗炳建楼植钟新缁宇之弊于是龙井之胜若前贤之媺如创见然余每爱少游支筇步月敲辩才门夜半清语殆非人闲世今留题中写涧谷经行登危憩寂之境冲烟破暝之态溪潺林影断续隐见虽善画不能及题识犹尔况记乎虽然微尹公好古博雅则斯记未必遇虽遇未必遽赫然在人目余幸记之遇显之速也于是借石咫书其颠末】 
题咏【苏文忠公次叶教授韵记龙井之游先生鲁诸儒饮食清不溽空肠出秀句吟嚼五味足华堂闲丝管眸子涨春渌先生绝走避面冷毒在腹归来煮瓠叶弟子歌旱麓声淫及灵台中有麀鹿伏功名一走兔何用千人逐故应容我辈清坐时闭目高亭石排衙木抄挂飞屋我来无时节客亦不待速似闻雪髯（上室去至中火下又）西岭访遗躅朝阳入潭洞金碧涵冰玉泉扉夜不扃云袂本无幅慈皇付宝偈神侣得幽读讷庵有老人宴坐天魔哭时来献缨络法供灯相续吾侪诗酒污欲往无乃触斋厨费晨炊车骑满山谷愿闻第一义砵饭非所欲便投切云冠予幼好奇服】
葛公双井
在治平寺西居人饮此水不染时疾传言葛公炼丹于此有石函在井中尝为好事者涸水取去水遂浊恶居人索回石函水甘洁如故
观音井
在菜巿门外汤镇路上有亭
莲华井
在小林莲华院
记文【范令光记临平山后数十里井卤恶余客小林四面散汲其味同属与范右之蔡及之纳凉莲华院院有三井扣僧孰胜指露井尢良余亟取烹茗清甘寒冽自是日走躄奴二罂靳不轻费品此泉为小林第一井有神焉亦喜自贺吾不复将百味矣虽然唐人诗云除却借书沽酒外更无闲事扰公私余尝长斯邑颇以不扰见思别十年矣旅如归今乃汲水扰人乎及之笑曰亦君甘棠加封殖尔何爱数语以记斯井之逢】 
冯氏井
在皋亭山冯氏家【详见古迹】
　　　　临安县
天井
在县西五十里
孙子井
在县西五十里
　　　　余杭县
　　　　　潜公井
在丁桥邑人顾向荣即四方往来之冲凿井苏旅暍而名以帅守之姓
记文【刘令睎颜撰京兆统县九惟余杭置自汉其俗尊爱良吏犹有两都之遗风焉余承乏之三年按行阡陌问百姓所疾苦耆老因为余谭　开庆时事方烽火通甘泉尹臣始议城　京师发如雨马方駴鼓而惊之吾父子且不相聊不图更生之至于今也十余年闲谷熟蜡通吏无妄赋徭事不兴　诏书每下务在蠲征已责　明良之朝其况我甚厚然未若遗我贤师帅之为厚也吾阅师帅多矣率病用不足今潜公覃化宣风壹是以仁义为本耻言笼货事府中不闻疾呼亟步田里密如而百为克开取诸有而不竭吾农隙尝试游都巿榜于河胡黝然其澄逝于梁胡鳞然其新登楼而酒贱掬池而泉甘嬉于湖堤之上草木润而鱼鸟乐迹其佚民生救民死备民患者靡不致密而犹有余力捐以予民吾生于斯老于斯第闻输积吾聚未有代吾输者夫囷有余粟机有余帛然后人裕于为善今而后吾子弟其知向方矣乎居无何邑有顾向荣者聚族而谋曰丁桥左朝行都右通蜀广行者重足错毂且传遽日夜川流而环运也每盛夏燠暍无所于醒盍凿井以济焉族之为浮图氏普观又相与谋覆井以亭且筑庵其旁以容憩者既买地鸠材雇工佣不澹则相与谒于府　公曰嘻劳民劝相井象也农之相旅也如是盍劝诸乃斥缗钱三千佽其役既成耆老又告余曰潜公实父母我祠而祝之相兹可请名井曰潜公井令其为我识之余应之曰公润泽若河海井云乎哉曰不然井养不穷而以寒冽为至善吾恐后之人詹公之象而未识公之心也使于是焉观之以笃不忘吾感其言重叹夫　开庆以前井泥莫渫而　再造以来得兹寒冽之为不易其日遗我厚也宜哉公名说友字君高父括苍人今以户部侍郎兼尹事闲者圄娄空　天子加赐玺书固尝亟称其廉矣】
　　　　于潜县
炼丹井
一在云封庵后许迈宫之中庭其水微涌环注前池通夏不涸
一在县北四十五里天目山许迈炼丹之地
一在县西三里观山亦许迈炼丹之地
一在县南三十里集真观天师张道陵炼丹之地
天井
阔五尺在山东之趾深不可测或云下通龙潭欲雨则先有云气弥漫景物凝晦村老常以为验
题咏【唐僧灵一诗昨夜云生天井东春山欲雨几回风林花迸逐溪流下欲上龙池通不通】 
佛图澄井
在县南五十里常乐寺廊之东晋建兴初高僧佛图澄所凿耆老相传云一日凿成泉清味甘虽旱不涸
义井
县前三井　城隍庙前四井　上巿井
北郭井　　宝城坊井　　　十字街上三井
南门外井　凤山井　　　　旧七仙庵前井
东山坞井　陈村井　　　　丞厅前井
灌湖上井　敖干井　　　　岩岭井
　　　　新城县
黄金湾井
去县二十里介新城桐庐之闲地僻无居人 淳佑丙午令赵崇侅命宝林寺僧如炳就创接待庵凿井以饮往来者扁曰赵公泉
龙井
在县西十五里折桂乡地名苦竹
杜公井
太师杜棱所开贼围城城中乏水兵民穿土及石深百尺余不得棱至诚祷之泉立至城以不陷人目为杜公井
题咏【许广渊诗几处城中井标名孰与伦异非深百尺功在活千人大旱流皆涸甘泉惠受均无情知水石诚发应如神○许仲蔚诗德地见图谍神机发杜棱寇围炎甚火壶饮冽于冰古邑桑田换灵源鉴面澄如今风月夕煮茗诧山僧】 
炼丹井
晏公舆地志葛仙翁炼丹之所
题咏【许广渊诗葛公高隐处凿井碧山前炼就长生药空余白乳泉鼎藏今去水气吐旧成烟午夜风雷作人疑羽佩还○许仲蔚诗青云路在天炼鼎亦徒然九转果何物一泓空旧泉竞知丹可煮不悟骨非仙汲引殊无状翻尢葛稚川】
　　　　盐官县
　　　　　灵泉井
在县东七十里真如禅院菩提山上昔有道师操夜为鬼神讲佛书一日井涸神告之曰当有泉发于山俄寺前之西有窦迸出故名
记文【令锡山陈逸记云邑之东六十里山曰菩提水曰灵泉庙佛其上曰真如余以职事出郊尝往焉山多乔松修竹前寺如蔽后寺如卫泉在寺旁饮之与吾家山庶子泉颇相伯仲山之浮屠曰昔有道师操夜为鬼神讲佛书一日井涸神告之曰当有泉发于山俄窦于寺前之西故谓之灵泉事见图经此邑地半海卤而有斯泉惜乎陆羽张又新辈未尝一顾不列于茶经水品地僻迹远且不争名缾鼎之闲有若士之有道而不自表襮者庶子泉在二浙之冲缾罂之行不远万里好事者谓茶得泉如人得仙丹精神顿异故自　御府至于韵人胜士不可一日无此安知灵泉亦能点化瓯中广寒也今泉虽有灵名而煮海之民但以为淡水当其雨潦浸淫蜗蝤游焉可为太息虽然物之穷通固自有数造物者每乘除而机括之岂独斯泉未遭也哉寺本晋宝宅之墟周显德二年建云　政和五年十二月十六日】 
乌龙井
在县东七十里福济庙广四尺深七尺冬夏不竭旱岁赖以给相传昔皋苏将军之乌马跑于地得泉遂以乌龙名之祷雨应如响
葛仙翁炼丹井
在硖石紫微山
石井
在县北一十二里【今废】 
巿邑十井
故老相传本县阮店村章仁蕴开今仁贤坊双庙巷安国寺三井是也仁贤坊井以白石为栏色类玉有刻云当邑章仁蕴开此义井第十四口　元丰壬戌岁记则仁蕴所开不止十井余皆湮没不存
咸淳临安志卷之三十八
　志〔二十三〕
　　山川十七
　　　泉
　　　　城外
冷泉
醴泉
并见武林山
温泉
在冷泉之上
　　　　　玉泉
在钱塘门外九里松北净空院南齐建元末灵悟大师昙超开山说法龙君来听为抚掌出泉今龙祠前有小方池深不寻丈清澈可鉴异鱼数百泳游其中　淳佑八年赵安抚（上与下心）甃砌龙潭增筑为二池【修造拨田并见龙祠并净空院】 
题咏【白乐天题云湛湛玉泉色悠悠浮云身闲心对定水清净两无尘手把青笻杖头戴白纶巾兴尽下山去知我是谁人○周紫芝题净空泉二绝谁穿巨石贮清泉不见超公旧讲筵龙伴白云归宝藏鱼随流水下春田　欲寻遗事苦无碑老宿犹传古律师尚恐蜿蜒在空谷水清不敢唾方池○僧济颠题云千章老木冷涵秋今日重来话旧游一池寒水浸虚碧清光莹澈凝不流中有神龙隐头角为雨为霖滋旱涸　圣主垂衣风雨调龙亦安眠在丘壑人来初不睹真龙但见金鲫浮沈中昂头摆尾得其所我疑便是池中龙殷勤一语龙听取汝以何缘堕龙伍良由一念嗔所生毕竟难逃鳞甲苦蓦然直下便回光愿力资深福寰宇】 
真珠泉
在大慈崇教院今为张循王真珠园盖因泉得名周显德中院东泉水迸出因甃为方池或闻扣击声则泉涌如贯珠　嘉佑中太子少保元绛名之曰真珠泉今官酿亦取以名
灵泉
在寿星寺前有亭又广福院亦有灵泉
金沙泉
在仁和县永和乡坡诗云细泉幽咽走金沙
杯泉
详见寿星寺
卧犀泉
按郑戬灵隐天竺诗集序云若夫玉岩青壁犀泉龙（汀去丁改赐）峰攒千迭松排万盖山之境也据此则青壁槛卧犀泉皆在灵隐天竺之闲
萧公泉
在灵隐寺后
岁寒泉
在龙井山崇因院
法华泉
在南山满觉院　又普济院元额法华
参寥泉
元佑四年参寥子住上智果寺寺有泉东坡因以参寥名之应梦记云仆在黄州参寥自吴中来访一日梦参寥子赋诗觉而记两句云寒食清明都过了石泉槐火一时新后七年仆出守钱塘而参寥子始卜居西湖智果院院有泉出石缝闲甘冷宜茶寒食之明日仆与客泛湖自孤山来谒参寥汲泉钻火烹黄檗茶忽悟所梦诗兆于七年之前众客皆叹知传记所载非虚语也　元佑五年二月二十七日眉山苏轼书并题
颍川泉
在南高峰
观音泉
在法通寺　又传灯院　又真如院
喷月泉
在南山暗竹园广福院
定光泉
在西山长耳相法相院西定光庵侧山腰有泉盘旋飞流溅沫可爱水极清甘　淳佑丁未亢旱不竭寺僧用笕引泉以供庖
白沙泉
在灵隐寺西普园院方丈之西有泉自白沙中出
题咏【杨蟠百咏诗云不见泉来穴沙平落细声夜高寒月漾银汉太分明】 
周公惠泉【一名北（插去手改片）井】 
在湖州巿下闸　乾道三年周安抚淙重修邦人德之遂以名扁
甘泉
在城北董家巷南今属陈氏
惠泉
在钱塘县长寿乡大老山泉自地涌出亢旱不涸有寺以泉为名
冰谷泉
在临平山寂光庵侧
题咏【金部沈汝谐诗甃石纔深数尺余一泓清冷若冰壶泉源定与安平接二水轻甘略不殊】 
寒泉【旧名荐菊泉】 
在钱塘门外对嘉泽庙【详见庙】 
题咏【芝田张炜荐菊泉诗近来湖上风光改古迹三贤亦就迁独有菊泉能定力一寒坚守故山前】 
僧录泉
在南山暗竹园福圣院
青衣泉
在太庙后三茅观园内
六一泉
仆夫泉
并见孤山
大悲泉
在上天竺
茯苓泉
在灵隐西无垢院半山古松婆娑下有甘泉博物志云松脂入地千年化为茯苓因以名
武安泉
在皇城司营水清甘有青石刻武安泉三字故老云元为殿前司后军寨故有此名
虎跑泉
旧传性空禅师尝居大慈山无水忽有神人告之曰明日当有水矣是夜二虎跑地作穴泉涌出因名
题咏【坡诗云亭亭石塔东峰上此老初来百神仰虎移泉眼趁行脚龙作浪花供抚掌】 
瑞石泉
在粮料院北瑞石山下今在　御街太庙南有井亭
持正泉
在六和塔开化寺
涌泉
在霍山张真君庙西清心院前山坡下　绍兴闲
高宗皇帝日遣人取水瀹茗寺僧至今护以朱栏泉从石罅中流出庙前折入黄山桥杨府园前小河味极清甘亢旱不竭
天泽泉
在（麦曲）院小隐寺前有亭覆之
安平泉
在仁和安仁西乡安隐院【旧额安平院】 有池名安平泉今池边有亭
题咏【东坡诗策杖徐徐步此山拨云寻径兴飘然凿开海眼知何代种出菱花不记年烹茗僧夸瓯泛雪炼丹人化骨成仙当年陆羽空收拾遗却安平一片泉】
　　　　临安县
马跑泉
在县北三十里穆公山高峻崎岖有石棋盘坐石之类父老传为仙人台及有马跑泉口足之迹如印诸石樵采多见之
溠水漾
在双林院山半瀑泉飞白甚长沿流集贤里东至于海
　　　　富阳县
顾家泉
在春明里溉田四十余亩
卓锡泉
在县西二十里万龄山大智院【详具大智院】
　　　　盐官县
雪峰泉
在县东南五里寿圣院记载灵迹
　　　　昌化县
天井泉
在县西五十里地名叶源有马坞小山巅有石窍名天井深不可测其中若列梯级通人上下有泉涓涓灌注石面凝结石脂圆者名寒水石如冰箸者名鹅管石昼执烛可入光采夺目或以丝系石试井声冬冬如鼓尽丝一（上竹下矍）石坠未已井东有铜山神入者亵慢即迷所出旧传此井通朱浪村长潭
龙孔泉
在县南三十里有金山玉岭旁连金紫岩岭下有龙孔泉流不竭巨鱼出必雨
瀑布泉
在县东南玉岭后石壁阔数里高百丈飞泉自紫岩岭抵石壁沿空飞泻四时不竭
东坡泉
在双溪亭西数十步石窍中出坡公始寻溪源得之以瀹茗人皆凿石为泓
　　　池
　　　　城内外
涌金池
在丰豫门里引西湖水为池吴越王元瓘书三大字刻石识其旁云清泰三年丙申之岁建午之月特开此池
题咏【杨蟠诗涌金春色晚吹落碧桃花一片何人得流经十万家○郭祥正诗众沼皆涵碧斯池独涌金宝光终夜见不是月华深】 
圣母池
在吴山中兴观侧围以石栏有圣母庙
白龟池【事具六井】 
金牛池【事具六井】 
仁和仓池
在仓之南故老相传云仁和仓旧为县基乃吴公子庆忌故居元有此池【详见古迹】 
明清池
在大理寺议厅池畔有潘阆诗刻
白洋池
在梅家桥东周回三里　淳佑丁未夏旱湖水涸人争汲此水至有以舟载卖如湖水者一方赖之
鸿鴈池
在龙山之北
龙母池
在钱粮司岭
金鱼池
在开化寺后山涧水底有金银鱼
放生池
详见西湖
瑶池
在钱塘门外宝胜寺侧多芰荷周回二里遇旱不竭今属吕氏园
饮马池
在西溪饮马山下　一在菜巿门外庙子湾
碧沼水池
在湖州巿左八郎庙巷池广三亩水清甘人多汲饮有扁曰碧沼
磨剑池
在临平山下有片石俗传钱王磨剑于此
宫城外水池
一在宫城之东　淳佑八年赵安抚（上与下心）奏请凿池二十所各阔一丈四尺深四尺五寸通长二百二十丈甃以坚石缭以矮垣　咸淳四年安抚潜说友再行修治
一在和宁门外　咸淳六年十月有
旨申儆防虞命守臣潜说友即使相宗室待班合子之后度地凿池袤百一十尺自是近南居民去水绝远者皆恃以为安云
防虞水池
一在邵局墙下　　　一在左院河下
一在泰和坊东　　　一在至德观前
一在万松岭上　　　一在钱湖门里
一在铁冶岭　　　　一在七官宅前
一在十官宅前　　　一在　龙翔宫前
一在仁王寺前　　　一在后巿街谢府巷口
一在府治后门　　　一在三省后
一在六部后　　　　一在护圣寨前
一在便门外萧公桥西瓦子口
一在候潮门外接待寺前
一在候潮门外大郎巷
一在候潮门外福田寺前
一在水府观后　　　一在护圣教场前
　　　　于潜县
放生池
旧在县南广福院东　绍熙中令邵文炳建浮溪桥因徙溪上
三池
在天目之东北峰下有溪曰大径口小径口世传为龙往来之地未至龙湫数步有潭形如仰箕曰箕潭中有巨石潭水注入上池在山东垂崖下崖高五十仞上有平地数丈名拜斗坛石壁如门峭立对峙以限水之出巨潦泛溢则激而反趋于宁川故山前无水患崖闲有石如狮下瞰潭水登者据石援藤而视毛骨惨栗水流入中池又在垂崖三十仞之下喷泻如雷飞溅岩壁下池接焉池周回三十余丈绀碧深邃幽沕莫测三面皆骈石环绕南溪入大溪至紫溪七十二滩皆发源于此岩下有滴乳民采以疗病岁旱潦　朝廷率遣使函币精祷投之于池洄漩泝流而上已而下沈如有物掣之或少慢复浮而出凡祷者皆然池上有亭曰格思下有石苍潭泓澄可鉴又有乳水潭其上路旁有泉迸出山石闲凛然如冰潭水顺流西溪分堰水入至道宫曲折而至昭庆庙前为弄珠池
月池
在县南门外百步旧以火德星照临之地遂辟此池二贤堂在池北
　　　　富阳县
放生池
旧在县东丹霞观左　绍兴二十年令孙彻建尉韩彦端记后令程珌移置通济桥上
县濠
东至观山西至苋浦斗门二　宣和四年县令胡纺开今湮塞尚存县后一带
　　　　新城县
放生池
在县西七里折桂乡宝胜院前唐天宝中置相传云池深丈余周二里内有洞下通桐庐江
记文【邑人孙清记略曰新城杭之属邑距郡城一百余里环县皆山群峰秀峙势若奔走往往应接不暇而溪流贯其中方时雨浩浩汤汤惊湍急甚而莫之能御逮其止也则朝满而夕已除矣余波清浅映带井疆照耀岩谷明媚可爱自县之西行六七里有所谓鱼池者父老相传唐天宝中置为放生之所质之图经深丈余周二里内有洞穴下通桐江年代深远莫可稽考县人名其溪曰葛溪以谓吴方士葛生仙翁曾炼丹于此鱼池之山实其结庐之地因创为寺又即其潭为池以放生岂亦取其溪山之胜故耶其碑尚存乃唐人遗迹古号鱼池院　国朝祥符初赐名宝胜尝试凭栏而下瞰渊渊乎其深测之凛然使人毛发尽立虽明可以烛须眉而了不知其纪极也意者放生之久变化无常而神物所寓或在是邪岁有小旱邑之吏民多祷于此而其应如响今其院宇日以浸广楼殿翚飞钟鼓震动宛若画图又为亭以枕其上比昔时为壮丽云云】 
题咏【许广渊诗天宝当年寺鱼池此日存溪移古岸脚殿压旧山根月照霜钟远风开雾阁昏网纶虽废禁和气满乾坤○令许仲蔚诗唐家旧佛祠楼阁影参差鱼散不知处水流无断时山光朝暮变人事古今移惟有好生德恩波尚满池】 
合灵池
在县西六十五里南新乡上有渔洲山池阔一丈五尺深七尺旱祷必应耆旧言其源与天目龙池通
三贝山龙池
壕山龙池
天柱山龙池
回源龙池
右并在南新乡
碧沼
在宁国院唐大中八年建旧名碧沼院咸通十年改碧流院有金鱼可爱盛夏水不竭灌田甚广
　　　　盐官县
放生池
在县西北延恩院东南二百五步
灵龟池
在县东北六十里或云旧有尼寺今废顾况有诗
灵池
在长平乡审山水旱不盈涸
　　　　昌化县
放生池
在县西治平寺
龙池
在县西六十里大鹄头山阔三百亩四旁如葑田岁旱人攀缘祷雨辄应凡邑祷祈处在龙井院者名龙湫在龙兴寺者名龙潭在峒坑山大鹄头山者名龙池
　　　塘
　　　　城内外
沙河塘
唐书地理志在钱塘县旧治之南五里潮水冲击钱塘江岸奔逸入城势莫能御咸通二年刺史崔彦曾开三沙河以决之曰外沙中沙里沙　政和元年郡守张阁标识其处近南有坝头【坝合从土从坝礼部韵略注障水也俗作（土月）】 
褚家塘
在蒲桥军寨之北褚家故居
谢家塘
在菜巿门外去城三里
菜巿塘
在菜巿门外去城百步
五里塘
在艮山门外尉司衙侧
蔡官人塘
在艮山门外
走马塘
在艮山菜巿门外地平坦可驰马故名旧有花柳号城东新路
月塘
在艮山门外　嘉熙闲潮水冲决不存今复涨沙就筑为塘地宜瓜有周姓者擅其利土人呼月塘周家算筒瓜
土塘
一在殿司右军教场侧
一在团围头石塘北
沈家塘
在北关吴越右仆射沈崧之故居又呼沈家湾
　　　　　永和塘
在仁和县永和乡地接古鼎湖白龙潭俗谓之三里险水势涨溢一遇卯风震荡则数百顷中瞬息湮没乡民患之　绍定己丑邑士范武倡为义役捐财以助修筑塘成岁无水患邑宰范光命名曰永和堤
记文【许参政应龙永和堤记运河有塘衣带淛水自帝都东北桥镇薄吴头楚尾（帛系）亘千余里关提封者六州带主管者十县仁和首当其一邮递辇运憧憧旁午惟永和堤阻鼎湖白龙潭之险卯风湍流夤夕鼓荡一有线溜则膏腴数百顷瞬刻就浸繄欲经久不拔是岂一日一人之力哉邑有范任二君倡为义役乃悉心讨究谓土力娄溃于成也于是率众僦工筑以石桩以松迄成二百五十丈为钱数千缗范君为费独当什伍董视犒赉亢详焉傍筑道民庵给伏腊俾早晏巡徼事无遗虑整如也肇始于绍定己丑之春告成于是岁良月之望民闲曾无劳动之告公家坐收兴筑之利谈何易哉堤成请记颠末余嘉其贤劳且谂对曰自令之尹吾邑也无横敛暴赋以蠹民繇是吏日贫而民日富既有余财矣无深刑酷罚以戕民繇是役益简而生益蕃既有余力矣及今闲暇率就斯役用荅令德故输财而不知费尽瘁而不惮劳令不吾强也余亦欣然而思以谓总总而群虽各有心其于于望望未尝不基于宽虐之政廉污之操虽令不从与不赏而劝者抑岂无其故哉今范令尹光世济其美连跻科级以儒道字民最再课矣始终不扰与民相安宜其一乡之善如范君学谕武任君学录安世毅然以身其责也吁佚道使民虽劳不怨凡领民社之寄者何独不然岂直仁和之长独擅其美永和之士勇于为谊耶故书　绍定庚寅阳月吉记】
宦河塘
在北新桥之北接连运河大塘长三十六里　淳佑七年赵安抚（上与下心）修筑塘之西又有一塘曰西塘袤十八里抵安溪通四川驿路年深颓圮亦加筑治塘下田以万计旧苦淫潦自是其患遂息
　　　　余杭县
北湖塘
高一丈广二丈五尺源出诸山据唐地里志县令归珧所开溉田千余顷以其在县北故名北湖
查湖塘
高一丈广二丈在县北三十五里其源出诸山即后汉南阳太守摇泰所封之湖溉田甚广湖侧亭址尚存
闲林塘
在县西亦号鱼行塘
石门塘　　　尹家塘
西南转西北号为径头
中隔塘　　　南湖塘
右并在招德乡
楼东塘【号月塘湾】 　白塘头　　东塘
东塘坝　　　和尚塘坝　　闻坝塘
下湖塘　　　化弯坝塘　　西海塘
义林坝塘　　郭家坝塘　　寺中坝塘
陆家坝塘　　里新坝塘
右并在安乐乡
龟边塘【俗呼龟鳖塘水界记曰龟塘】 　　五里塘
上湖坝塘　　苎山坝塘　　沌湖坝塘
右并在同化乡
鹿景塘　　　亭子坝塘　　仇山大坝
右并在孝行乡
陶村塘坝　　姚湖塘坝　　系湖坝塘
插坝塘　　　陈家坝塘　　石濑塘
黄湖塘　　　祥坝塘塍
右并在常熟乡
庄前坝塘　　前苍畈坝塘　吴山坝塘
感塘　　　　曹村坝塘　　夹堰塘
右并在长安乡
　　　　临安县
湖塘
在县西北一百五十步
吴诸塘
在县东南四里
小塘
在县北二里
项家塘
在县南三里净土寺之侧
　　　　于潜县
容塘　　　　徐博家前塘　皁角塘
佑塘　　　　温塘　　　　徐太家前塘
浪后塘　　　　墓后塘　　余三家塘
徐五十一家前塘
右在丰国乡十七都以上十塘承接白塔源等处水流接荫田一百八十五亩
元丰塘
在长安乡二十二都承接（仃去丁改小）岭并青塘水流接荫田一百亩三角令邵中书文炳重浚
乐平官塘
在长安乡元丰塘西令邵中书文炳筑治
　　　　　清涟上塘
去元丰塘五六里令邵中书文炳兴复
序文【令邵中书文炳溪塘水利序古朁繇隋开皇中隶于杭崇冈复岭回缭重迾水之发于山者六十有三源集而成溪一日天目之源幽深峻极渟为龙渊三池洒流自北东横亘而少西路白塔为东溪其北曰眉山之源眉山而西曰千秋之源皆自宣城穿岭而下过朱村并而为西溪三水奔湍汇于甲子岝崿山之麓合流南注而为紫溪此其大源也余皆止发于潜之境其来自近旋转合附环邑左右势倾而南下无以宿水溪行群山闲广不能三十丈或束而狭则纔数寻尔浅滩鸣濑五日不雨田未病而溪固涸矣昔人视其势而约之以埭导其流以溉田盖莫推其所自后之私其利者稍增益之凡为大堰百四十有七所其细流为堰者又二百二十有三所山狭穷处溪流不逮亦疏凿以为塘然而潜之地山居其六七穷谷之民尺寸所必争无旷土平泽以广其灌注凡为塘一十二所而已田事将兴劝耕于郊视溪塘之遗迹而申农里之教令故大堰各立长董率共利之人察其决坏而增筑之相畎亩之枯润时其疏瀹而均注之先后有次第高下有承接背约则有罚甚则有刑小堰各从民便使自为之或一家得专或众有私约而不立之长增视其大小如其堰之政总之溉六乡十二管之田凡四万九千七百七十亩有奇非溪塘之所及止于此地之倾侧山之重（山贝）而不得尽其利也夫政之本在养民令之职先劝课平素于民相忘而一切之政又从而朘削之岁俭饥困敖口然恤赈具文苟免而流殍已众矣潜今视古畿县富庶而兴礼义当为他郡邑倡兴废补弊抚摩惠养庶几万分有一于其闲而文炳浅短（帛系）薄心知弗能夜思蚤作不敢不力求之邑而考　中兴之断简求之野而得　开宝之遗书熟究之而事明参核之而图具然后随缓急之宜以次修复民用乐从咸即其旧联比而籍载之为一论次以存其概异时计议者或有取于斯焉】 
【 ○重开元丰塘序长安之乡小岭之下有塘口元丰谋始于治平之元久弗克就　元丰三年岁在庚申令有崔其姓者乃力兴之塘成而获其利岁月浸远稍稍就废愚民苟目前而不遑恤于是盗塘而田经界既正不可复夺而塘之所存隐然成陆矣咨访耆老求其故而疏辟之取田户百二十家之夫以用其力给其食用凡三十有四日而罢其广百有四丈其深丈有五尺水山地中翕然泌涌如井之有源混混乎弗竭也于是别为三渠其东之深与塘底直覆以大石凿方窦广八寸许塘水自石窦旋转而下入于渠其西高可五尺余为第二渠如前之制又高五尺累石为门于二渠之中斲石为板横亘其下又积石于水门之外酾三流以注之田植板干以谨其闭纵小旱则启其中之水门而从之中旱则启其西大旱则启其东已泄而复闭逾三日则塘水复盈宛转无穷视他塘为最其水自地发非山源之所注老农目之以旋水畎从其实也旁行曲取于三流之分又不止今所灌之田而已也夫天造地设待人而成方其谋之十有五年之久而后克逮今百十有一年之闲湮废者再事之难成而易毁类如此尔不及今求以复之则他日又将不可考矣然犹以并塘之民私以为业势不可夺而塘不能悉如其旧虑其未几而复坏也乃申以革齐之约择其里之善事而可长者凡入人岁一更之周而复始疏凿之以时闭纵之以后先缮补之有备固毁之有防条画其在使其守而弗失则塘之利庶乎其无穷也】 
【 ○重筑乐平官塘序去元丰而西里许地曰乐平畈受延湖之源而属于大溪最为斗峻旧有官埭溉并溪之田仅千亩与所谓元丰塘者盖相为表里也山溜旁冲注埭澳奔洪暴涨壅沙以遏其上流溪源亦激射而埭乃随坏民力不能致经久之利拱视而莫之救溪涸立待安于旱干以幸蠲租而已求之十年之近盖未闻以下熟告也民何乐而为此哉以武断者或利其私贫弱之害固不皇恤指其埭而名之以官无肯出力以倡义虽然亦可卜知居是乡者情之不淑而俗之趣薄也往岁官一用其力志于苟全而谋或未尽既成数月随即废坏禾稼就槁特甚他所今耆老咨嗟求以新之于是相与讲成败之故得利害之实乃伐石作址累石为高横绝溪流厚丈有六尺长十有二丈高与溪岸等列木作榥以护其旁使奔流不得啮射而震撼满其上则平漫而駃之导渠自埭口南东而下渠之两旁又酾为辅渠六分注均及繇近而远渠之所属无不沾溉百顷取具于官而民不为病贫弱喜于一遇而役不以为难今虽幸成视昔为固然决防之患始于蚁穴责之长以谨视岁补而加勤岂惟乐平之田恃此以无忧上下用劝百四十七堰之规相为不朽则异时为政者之所当念也】
【 ○清涟上塘序渡上豪溪而南为范家坞层山之麓细流所潴曰清涟塘取其渊渟而凝碧也转而名清莲又止名为莲传久而失之也塘之深丈余东狭而西长南北相去略等周广九十有一丈累石而四围之坚高可曰卫水山径奔流亦不得而冲啮也塘之下凿渠而深之东流为澳又北东而接于乐延乐延之地聚落延袤别为东西村其东专涟塘之利其西又有上塘亦名之以湖涟周广视清涟塘而有加焉水自地中泉自发越与元丰塘亦略相似别为二渠其一自塘之东径北而下其一自塘之西循村巷宛转而北又旋而复西水之所及视东渠为颇远二塘与元丰塘相望隔远五六里许皆日就壅不足为旱干之备而民亦无有告其上者人情可与乐成而怠于兴作固应尔也夫不见其害莫知其利长安之人困于荐饥号啼流徙复除赈恤公与私两不振宜知溪塘之利也然视之邈然弃而弗讲今虽尽力以次兴复而雨旸时叙岁适登稔窃惧夫民犹以为徒设而后日之不加修也则终废而无以获其利故复申其说以备告之令邵文炳】
　　　　富阳县
乌狗塘
在张明府君庙前长七百二十丈溉田一千二百顷
清慈塘
在张明府君庙侧约阔一丈五尺长四十余丈溉出七百余亩
木瓜塘溉田五百余亩
阳陂塘溉田一万余顷阔九顷
右在临湖里
朱林
在春明里约一角五十六步孙彦等修溉田三十余亩
　　　　新城县
官塘
唐地里志云在县北五里祥禽乡阔一顷三十亩溉田八顷八十亩一百八十户又有九澳东山澳西山澳中澳朱家澳亭子澳丁路澳袁都宅澳真堰澳板澳唐永淳元年开　咸平二年　景德三年重修
　　　　盐官县
捍海塘
在县南三里阔二丈高一丈唐地理志云长一百二十四里开元九年重筑
淡塘
在县西　嘉定闲邑南海沙坍增筑堤防以障潮水自巿境西至秧田庙约六七里其河尚存由秧田庙而南转西泥沙湮塞舟楫不通惟旧桥故道略可识
洛塘
在县北长四十里
袁花塘
在县东长六十里
咸塘
在县西南一里与淡塘通有清海亭春秋教阅之所令杨天麟建
二十五里塘
在县北至长安岁久不筑久雨则河流决溢多为民害　绍熙九年令陈恕募民浚河筑岸广三丈【视旧广一丈】 高三尺甃以石其患遂息人号甘棠堤
舰澳
在县西十九里东西一百五十步
　　　　昌化县
大塘
陂塘
并在吴安乡
咸淳临安志卷之三十九
　志〔二十四〕
　　山川十八
　　　堰
　　　　城外
清湖堰
在余杭门外税务东
里沙河堰
在余杭门外仁和桥东
　　　　余杭县
东郭堰
在溪南旧县之东南渠河上后汉县令陈浑置堰废已久至今呼东程为堰下
千秋堰
在县东南二里会昌二年废吴越王复置　咸平中又废　景德四年令章得一复置号千秋堰亦号新堰斗门　政和中令孙延寿以斗门涨沙易冲决筑土以塞之至　宣和闲以其材修西函斗门邑人云县之东南惟安乐一乡地势下而田亩广常患天目湍水暴至故昔人开湖以杀水势筑塘堤以防泛溢又于溪南岸作大斗门二【千秋堰斗门与西函斗门是也】 小函二【许家坝化函斗门是也】 溪水涨则下板以防水入溪水退坝中水高则启板以泄之旱则修千秋堰以遏溪流令水自斗门入南渠河以灌安乐乡之田自县至钱塘界溪流皆深阔不可为堰独千秋堰有滩水浅可施人力斗门当安乐上流水势亦顺今既废斗门则此堰亦废矣　绍兴初大旱南渠河至断流邑人颇思新堰斗门之利【溪塘自新堰上下最当冲激方其决也首害安乐乡田而邻邑钱塘崇化乡田次之钦德招德二乡田又次之故每加修缮则安乐与钱塘崇化之人并力为之而责筱木于钦德招德两乡其后钱塘之人惮于远役又以安乐乡居水患之冲恃其必葺漫不加省安乐之人力既不给因陋就寡岁月浸久故堰易弊】
　　　　临安县
五裤堰
在县西三里
鱼跃堰
在县南一里
金锺堰
在县东三里
万庾堰
在县西四里
甘棠堰
新溪堰
并在县西二十里灌田甚多
轧堰
长桥堰
黑龙堰
并在县东施村
猷溪堰
龙口石堰
并在高陆
沃山堰
在庆云乡有潭甚深冬夏不竭
　　于潜县〔水捺附〕
后塘堰　　石堰　　　后干堰　　红杏青堰
青苦堰　　铜盆堰　　社木堰　　枫木堰
青木堰　　泥塘堰　　喻畈堰　　陶浮堰
谢家堰　　目源堰
右并在嘉德乡第一都已上一十四堰承接东西天目两大源水上流下接荫田二千一百四十三亩
波周堰　　东何村堰　何潭堰　　葛村堰
社青堰　　念叔畈堰　吴家前堰　金门坞山堰
沈堰　　　牌口堰　　寨山下【连接三堰】 下清潭堰
亭子山堰　盛堰　　　朱有堰　　牌口盛堰
沈堰　　　勃浴堰　　元亩堰
右并在嘉德乡第二都已上二十一堰承接天目大源水上流下接荫田二千五百四十五亩
震青堰　　破坎堰　　社木堰　　西堰
吴村堰　　乌劳堰　　波眉堰　　乌砖堰
杏梅堰　　小堰　　　麻车堰　　广义桥堰
右并在嘉德乡第三都已上一十二堰承接天目大源水上流下接荫田三百七十亩
（石世）堰　　　后门堰　　大何堰　　上何堰
中何堰　　下何堰　　大涌堰　　上涌堰
中涌堰　　下涌堰　　泥黄大堰　波偷堰
赵堰　　　泥酬堰　　社堰　　　何堰
梅口堰　　张堰　　　山堰　　　八亩堰
右并在嘉德乡第四都已上二十堰承接天目大源水上流下接荫田二千五百三十八亩一角【嘉泰三年令晁百谈任内嘉德乡盛逸盛端等争充堰长事县考远年官印押堰簿自泥黄大堰止地名张堰凡作小堰八所分为八捺注水入田皆承天目大源之水上流下接自　元符元年戊寅至嘉泰二年壬戌凡一百五年每岁于农务前每捺各推小堰管头三名八捺共二十四名同共集田户修作晁宰遂以自来轮流堰长姓名年载置旁通图令上五捺田户每充应两年讫即轮下三捺田户充应一年并照田亩捺数多寡均差日后周而复始且出给断由付八捺田户家收一本永为定规】 
碟山堰　　湖道堰
右在嘉德乡第五都已上二堰承接天目大源水上流下接荫田一千七百亩
泉水孔捺　下坵捺　　百笕捺　　下泉捺
小大捺　　新田小捺
右并在嘉德乡第一都已上六捺承接后岘山等处泉水流接荫田六十五亩
明空寺前三小捺
右三捺在嘉德乡第三都承接天目大源水流入荫田二十亩
店前堰　　谢直堰　　瓦（上穴下缶）堰　　黄泥堰
长堰　　　湿岭堰　　乌桥堰　　李家堰
（打去丁改奔）口堰　　湖头堰　　庄前堰　　上宅堰
石岭堰　　何堰　　　乌昌堰　　冷水高堰
八亩堰　　插堰　　　江家堰　　北陈于堰
石潭堰　　曹堰　　　徐丘堰　　南陈于堰
凡石堰　　石堰　　　长田堰　　青山堰
乌鼓堰
右并在惟新乡第六都已上二十九堰承接千秋岭大源水上流下接荫田九百二十五亩
朱家堰　　牛堰　　　官堰　　　小杨堰
板堰　　　青山堰　　平科堰　　大堰
大杨堰　　栈堰　　　何家堰　　朱家堰
（上穴下手）金堰　　陈千堰　　后墓堰　　界干堰
黄公堰　　妙乐寺堰　朱村小令堰
右并在惟新乡第七都已上十九堰承接千秋岭大源水上流下接荫田一千二百八十六亩
徐家前堰　周浩口堰　马干溪堰　乌郎口堰
平（施去方改）堰　　波郎堰　　田溪堰　　锁如上下堰
波藉上堰
右并在惟新乡第八都已上九堰承接西天目水发源上流下接荫田二千一百八十亩
丰撑堰　　大干堰　　横溪堰　　坛石堰
柴村堰　　甲子堰　　秋堰　　　鹤堰
陈堰　　　凤山堰
右并在惟新乡第九都已上十堰承接天目源水上流下接荫田六千九百三十亩
戴四捺　　石牛水捺　小坑水捺　吴家捺
何长坞捺　小坑捺　　桥头捺　　（木卉）岭村捺
徐家捺　　徐家前捺　高坵捺　　大石捺
湖老坞捺　桥下捺　　坞口水捺　村前水捺
支候村捺　桥头捺　　炭灶坞捺　柳瓜口坑捺
东山捺　　广陵岸捺　乌山下捺　低溪水捺
喏口捺　　板如岭捺　高桥捺　　塘头捺
右并在惟新乡第六都已上二十八捺承接千秋岭山坑水上流下接荫田七百六亩
长干捺　　埂捺　　　撩东捺　　长桥捺
乡山捺
右并在惟新乡第七都已上五捺承接千秋岭水流入荫田八十二亩
茶园堰　　许村堰　　清家堰　　双栈【上下二堰】 
水社堰　　横路堰　　泥干内堰　东陈堰
东山下堰　西陈堰　　山下堰　　泥侯堰
青山堰　　板堰　　　（仁去二改小）姑堰　　吴家堰
旱堰　　　冷水堰　　何干堰　　陈干小堰
皁干堰　　麻园堰　　野堰　　　苏干堰
吴干堰　　高堰　　　徐百岸堰　金竹岸堰
牌前堰　　杨岸堰　　黄土堰　　朱相堰
楼堰　　　黄堰　　　十亩堰　　姥鸦堰
泥杲堰　　兰坞堰　　社墓堰
右并在惟新乡第十都已上四十堰承接大明岩下并昌化县芦岭坑水上流下接荫田一千四百八十九亩二角
青山堰　　社塔堰　　池湖堰　　小青山堰
细堰　　　洒堰　　　横溪堰　　波棱堰
长潭堰　　天井堰　　泽河堰　　黎于堰
鸦鹊堰　　泥香新堰　泥秀干堰　富坑干堰
右并在惟新乡第十一都已上一十六堰承接潜川波山源水上流下接荫田一千一百七十三亩
下池堰　　朱吴堰　　方圆堰　　波持堰
柯婆堰
右并在惟新乡第十二都已上五堰承接大溪水上流下接荫田一千八百亩
上货坞口捺
右在惟新乡第一都承接黄土堰水流入徐家村荫田一十亩
后翦小捺　石灞小捺　前干小捺　麻车干小捺
乌青小捺　昔干小捺　泥浪干小捺
右并在惟新乡第十二都已上七捺承接黄岭山坑水上流下接荫田二百九十亩
官堰一所
右在丰国乡第十四都承接周免发源水流入荫田四十一亩
泥吴堰　　牛车堰　　明镜堰　　大田堰
塘里堰　　盛湖堰　　朱酉堰　　泥愁堰
赵千堰　　淡家堰
右并在丰国乡第十五都已上十堰承接临安县界东溪水上流下接荫田一千一百九十亩
盈堰　　　上拦堰　　泥头堰
右并在丰国乡第十六都已上三堰承接东溪水上流下接荫田共六百六十亩
抽口捺　　后坞口捺　西畈捺　　拜干坛木捺
右并在丰国乡第十三都已上四捺承接神坑水流接荫田一百四十亩
周免捺　　亭口捺
右在丰国乡第十四都已上二捺承接凸石发源水流接荫田七十亩
牛堰　　　塔子岭堰　景云堰　　王家堰
忻同堰　　于田坞堰　马退堰　　古楼堰
南山堰　　杨山岸堰　陈姑庄堰　杨家坞堰
王家堰　　徐家堰　　岩山堰　　于岭堰
泥脚堰　　泥肚堰　　师姑堰　　东坞堰
方家下堰　三亩堰　　朱干堰　　社木堰
土地堂堰　小溪堰　　头坑堰　　巿干堰
陈家前堰　盛家堰
右并在丰国乡十七都已上三十堰承接浪后源等处水上流下接荫田一千一百七十亩
溪西堰　　马坑堰　　寄源堰　　室干下堰
室干上堰　石碧堰　　中闲堰　　钱家堰
范家前堰　张家田堰　外傍堰　　何山人墓堰
里傍堰　　外石堰　　里石堰　　五坵堰
盛大坞堰　钱坑堰　　九番水界
右并在丰国乡十八都已上十九堰承接黄山等处水流接荫田八百五十亩
砵底堰　　扶充堰　　善堰　　　牧亭后干堰
祝岭堰　　狭路堰　　皁角堰　　水岭小坑堰
朱山堰　　外高堰　　前坑堰　　扶云岭高堰
下村堰　　神符堰　　昔千堰　　许家堰
杨木堰　　堰头堰　　石岭堰　　朱（施去方改）堰
下（施去方改）堰　　青山堰　　中（施去方改）堰　　仲坞口堰
右并在丰国乡十九都已上二十四堰承接祝坞等处水流接荫田计一千四百四十亩
扶西堰　　管堰　　　波麻堰　　朱甫干堰
拦坑堰　　拦坞路堰　谢家堰　　施家堰
杀猪堰　　牛路堰　　水路堰　　新丘堰
徐大堰　　乌闵堰
右在丰国乡二十都已上十四堰承接天目富源溪井拦乌山坑水流接共荫田一千四百六十八亩
浪干捺　　湛干捺　　老公岭捺　景村横溪捺
桃木坞口捺
右并在丰国乡十七都已上五捺承接浪后发源水流接共荫田一百二十亩
官堰【东岸（上大下面）干】 　小杯堰　　冷干堰　　岭背堰
塔堰【乐平寺后】 　铁砧堰　　小东堰　　小背堰
右在长安乡二十一都已上八堰承接延湖山源水流接荫田一千九十六亩
盛村孔堰　宝山翼堰　汤村润堰　张村查堰
宰堰　　　下师堰　　十亩堰　　乌堰
高堰　　　小堰　　　亭堰
右在长安乡二十二都已上十一堰承接沿山坑水流接荫田一千三百五亩
徐村堰　　高堰　　　泥城堰
右并在长安乡二十三都已上三堰承接良梅山垄岭并马岭脚发源水流接荫田三百六十五亩
神坑下捺　横坞畔捺　后宅山坑捺　沿村山坑捺
二小捺　　横坞山坑捺
右并在长安乡二十二都已上七捺承接延湖山发源等处水流接共荫田一百九十亩
潜环境皆山非泽国比水之源自天目眉山宣秋岭而发者皆自北而南由获柳芦岭而发者皆自西而东由横塘顶山而发者皆自东而西逶迤曲折至县南七里始合而下紫溪直西则与唐山水合而下至乐延又合湖之源下至印渚汇于桐江邑山多田寡水行乎两山之闲凡濒溪低平之地皆有田俗所谓大源田外则倚山历级而上者水皆无及其所资以灌溉者浅涧断溜而岁雨时若其稔几于大源一有旱暵拱手待槁所藉以为民命者惟大源田而为田之寿脉者塘堰是也合六乡计之大小堰约计三百二十捺又七十所分并不常而为塘者十有一焉疏瀹潴蓄之有方则着于邵公塘堰之叙导决先后之有节则具于晁公八捺之法是皆有民社者所当加意毋使杜公泳崔长官专美于前可也【已上见邑志以水利所关故具载于此】
　　　　富阳县〔坝附〕
麻车堰溉田一百余亩
在临湖里
石岭堰溉田一百余亩
青山堰溉田二百余亩
涌泉堰溉田五十余亩
应墓堰又云应家堰溉田二百余亩
朱坝堰溉田二百余亩
风溪堰溉田四十余亩
梓堰溉田二百余亩
大公堰溉田三十余亩
后步堰溉田二十余亩
乌枝堰溉田四十余亩
右并在日升里
长泉堰【东西两岸各有小浦东岸从周世隆门前入通山下取笪餈桥出大浦约四百丈阔二丈深一丈西岸从堰入取孙家步出大浦各有浦口并东西两岸各有车水澳元阔四尺深四尺溉田四千有余亩】 
陈塘堰溉田六百余亩
陶溪堰溉田八百余亩
社公堰又云松元堰溉田二百余亩
右并在安仁里
黄莺堰溉田三百余亩
潭堰溉田一百余亩
东秦堰溉田二百余亩
青山堰
黄山堰
右并在长寿里
乌枝堰溉田三百余亩
闸堰溉田二百余亩
大山堰溉田二百余亩
马山下堰溉田二百余亩
右在惠爱里
弹堰溉田二百余亩
徐埭堰又云徐袋堰溉田二千余亩
右在驯雉里
长泉堰溉田五百余亩
在祥风里
罟山潘堰共溉田二千余亩
河塘堰溉田四千余亩
店弄堰溉田一百余亩
横河堰溉田二百余亩
武婆堰又云武溪堰溉田三十余亩
右在丽景里
谢塘堰
阆塘堰又云艮寸塘堰
西了堰溉田一千亩
浦里堰溉田五百余亩
上霸堰溉田四百余亩
下霸堰溉田二百亩
小谢湖堰溉田二各余亩
右在江阴里
闸堰
重塘堰
黄毛堰
已上三堰东接镇桥西接黄毛堰南接黄堰北接大江溉田二千亩
乌塘堰溉田五百余亩
右四堰在望仙村
路堰溉田三百余亩
月程堰溉田四十余亩
裘堰溉田二百余亩
潘塘堰溉田五百亩
石堰溉田一千亩
甲堰溉田四百余亩
瓦灶堰溉田三百余亩
人盘堰溉田一百五十亩
横堰溉田五百亩
孙渔堰
东枝堰溉田二百亩
下路堰溉田三百亩
石佛堰溉田八百余亩
上枝堰溉田三百余亩
右在大元里
罗汉山溪堰溉田二百余亩
在感化里上接屠山里界下通江其溪约阔五尺深三尺作一十三处车戽
白石坝溉田二千余亩
笋坝溉田三百余亩
右在庆护里
横溪坝溉田三千余亩
在仪凤里
湖山砩溉田二千余亩
支下坝溉田三百余亩
安和坝溉田七百余亩
右在善政里
臧村坝溉田二百亩
梅洲坝溉田七十余亩
梅样坝溉田三百余亩
右在栖鹤里
　　　　盐官县
长安堰
在县西北二十五里即旧义亭埭
庄婆堰
在县西北三十里
黄家堰
在县西五十里
通浦堰
在县北五里
瓦石堰
在县东北一里半【堰东旧有刘郎堰今废】 
李六堰
在县东五里
凌家堰
在县西北四十五里
莫家堰
在县西北四十七里
　　　　昌化县
平葛渡溪堰
虞溪堰
白山头溪堰
高犁村溪堰
上营村溪堰
林村溪堰
右在永丰乡
云老溪堰
下阮村溪堰
上博溪堰
右在吴安乡
赤石村溪堰
余村溪堰
王村溪堰
章村溪堰
金村溪堰
陈村溪堰
右在金山乡
朱儒村溪堰
葛千溪堰
颊口村溪堰
朱浪村溪堰
（　小）干村溪堰
忻村溪堰
上岩村溪堰
王村溪堰
右在玉山乡
　　　水闸
　　　　城外
澄水闸
在长桥南始因钱湖门内诸山之水分流为三道雨甚则泥滓侵浊西湖故于钱湖门之北城下置海子口流出省马院后为小渠引水直至澄水闸入湖又有南闸者亦分方家峪之水至长桥下入湖古来疏此水为三渠皆有石桥后渠为民居湮塞然桥犹可记
西闸
在赤山教场侧
龙山浑水闸
清水闸
并在龙山
浙江浑水闸
清水闸
并在便门外
保安闸
在小堰门外　天圣四年侍御史方言杭州海潮冲坏水闸舟船阻滞诏复修治　乾道五年周安抚淙重修浙江浑水清水保安三闸仍　奏请置监官一员
清湖上中下三闸
在余杭门外
石函桥闸
在钱塘门外湖涨则开此泄于下湖【详具白公记】 
安溪斗门
在钱塘县北
化湾斗门
在钱塘县北
　　　　盐官县
长安三闸
三县西北二十五里相传始于唐　绍圣闲鲍提刑絫沙罗木为之重置斗门二后坏于兵火　绍圣八年吴运使请易以石埭　绍熙二年张提举重修岁久莫详诸使者名凡自下闸九十余步至中闸又八十余步至上闸盖由杭而西水益走下故置闸以限之闸兵旧额百二十人　崇宁二年有　旨易闸旁民田以浚两澳环以堤上澳九十八亩下澳百三十二亩水多则蓄于两澳旱则决以注闸今闸之弊随治而澳岸颓毁居民日侵兵额未复　嘉定初令潘景夔尝请开两澳之塞以济饥民不果行
黄湾闸
在县东六十里今废
　　　渡
　　　　城内外
浙江渡
在候潮门外对西兴
龙山渡
在六和塔下对渔浦
鱼山渡
在大朱桥盐场两岸相望不远潮势已杀浙东士夫惮于渡渔浦者多由此
渡船头
在通江桥北
周家渡
在城内柴木巷
司马渡
萧家渡
在下中沙巷
边家渡
在仁和仓之东
陆家渡
在丰储西仓后
时家渡
在德胜堰南
　　　　于潜县
观湖渡
在县南十八里【今为浮桥】 
下梅渡
在县南二十里
紫溪渡
在县南三十里
生僊渡
在紫溪渡之西
印渚渡
在县南六十里
收生渡
在县南五十五里
　　　　富阳县
下口渡
在县南二百五十步江阔五里二百二十六步今南门外沙洲是也
题咏【范石湖富阳渡诗不到江湖恰五年歙山青绕屋头边富春渡口明人眼落日孤舟浪拍天】 
庙山渡
在县东二十一里江阔二里三百步
剡浦渡
在县西南二十五里江阔二里余
观山渡
在县东本县十乡六居江南四居江北凡为津五惟观山往来者众始民闲自渡　绍兴闲中人张氏刱例买扑钱足舟满乃始离岸渡者苦之甚至覆溺庙山等渡害亦如之进士谢安颐移书宦官弗听遂陈于府守韩尚书仲通为敷　奏住罢未几贵戚又复擅之其害尢甚谢乃扣阍投匦（划去戈改荅）下版曹大书镂牓永不许陈乞买扑任民私渡　嘉泰中权要受赂又有请于府府密咨访县令陈晃国具述始末申明诸司其说始寝
　　　　新城县
丁溪渡
在县西南一百步桥名观音桥
南津渡
在县南一里滩名过岸滩
　　　　昌化县
泥皛渡
在县东南三里
下阮渡
在县东南十五里
上水南渡
在县西南一里
下水南渡
在县东南一里
平葛渡
在县西南二里
高犁渡
在县西南七里
遽溪渡
在县西十五里
董溪渡
在县西二十里
无他渡
在县西三十里
咸淳临安志卷之四十
　志〔二十五〕
　　诏令一
　　　叙
在昔帝王发号施令谕之四方其见于经者繇舜咨牧始杭属扬州有厚德允元之泽焉自越有国讫三代之季外史所书撢人所诵无得而详也高祖王濞武帝守助选建责成之意具载数十言闲犹庶几于古厥后东晋史廑一二见入
国朝播告之修始洋洋着于册窃尝拜手敬诵大哉王言省刑罚薄税敛殆什六七盖
列圣仁厚家法于以培亿万年无疆之基者在是
圣上嗣大历服却贡宽民用为出治纲领而京兆尹以圄空被奖劝者岁中且至再也呜呼仁哉叙
　　　诏令
　　　　汉高祖　封吴王
吴古之建国也日者荆王兼有其地今死亡后朕欲复立吴王其议可者
　　　　景帝　赦吴吏民
乃者吴王濞等为逆起兵相胁诖误吏民吏民不得已今濞等已灭吏民当坐濞等及逋逃亡军者皆赦之
　　　　武帝　赐严助书
制诏会稽太守君厌承明之庐劳侍从之事怀故土出为郡吏会稽东接于海南近诸越北枕大江闲者阔焉久不闻问具以春秋对毋以苏秦从横
　　　　晋元帝
　　　　　旌录吴高德名贤
汉高经大梁美无忌之贤齐师入鲁修柳下惠之墓其吴之高德名贤或未旌录者具条列以闻
　　　　　恤吴郡饥
天下凋弊加以灾荒百姓困穷国用并匮吴郡饥人死者百数天生烝黎而树之以君选建明哲以左右之当深思以救其弊昔吴起为楚悼王明法审令损不急之官除废公族疏远以附益将士而国富兵强况今日之弊百姓凋困邪且当去非急之务非军事所须者皆省之
　　　　孝武帝　除三吴租布
三吴奥壤股肱望郡而水旱并臻百姓失业夙夜惟忧不能忘怀宜时振恤救其凋困三吴义兴晋陵及会稽遭水之县尢甚者全除一年租布其次听除半年受振贷者即以赐之
　　　国朝诏令〔上〕
　　　　太宗皇帝
　　　　　曲赦两浙德音
惟皇建极括寓县以开阶惟辟奉天法阳春而流惠我　国家丕承大业光宅中区奄三代之提封尽归王化抚万邦之生聚皆乐皇风近又吴越国王钱俶远效忠规嘉逢昌运走梯航而入觐叩宸扆以披诚愿输奕世之土疆尽入　大朝之封域睠兹恭顺特议允俞言念吴方久疏王泽当混同之资始均茂育以攸宜爰颁在宥之文得预太平之化应两浙管内云云于戏四海一家既大同于文轨三吴百越属初被于照临固于抚御之闲良轸寐兴之念彼中官吏差去使臣更施存恤之方广示怀柔之道令其富庶慰　朕焦劳告示遐方知予厚意
诏两浙诸州自　太平兴国六年逋租及钱俶日无名掊敛吏至今犹征督者悉除之【太平兴国七年十二月时两浙运使高冕条上旧政不便者百余事故有是诏】 
诏免杭州民闲随税酒钱【雍熙二年六月先是两浙漕司罢杭州榷酤令民随税输钱既而富家擅利贫弱重困遂诏复旧制停所均钱】 
诏两浙诸州先是钱俶日民多流亡弃其地为旷土宜令所在籍其垄亩之数均其租每岁十分减其三以为定制仍给复五年召游民劝其耕种厚慰抚之以称吾务农厚本之意【淳化元年九月】 
诏两浙诸州民先负钱俶日官物计钱十一万七千五百缗并除之【淳化五年七月】
　　　　真宗皇帝
诏杭州寺院童行钱氏所赋身丁钱悉除之【至道三年八月即位未改元】 
诏杭州巿舶司自今蕃商赍金俞石至者官为收巿斤给钱五百以初立科禁也【咸平二年八月时三司定直斤止钱二百　上特增之】 
诏免杭州中等户今岁丁身钱【咸平二年十月癸酉以旱故也时张咏为守】 
诏奖知杭州张咏【咸平四年九月时州民诣　阙乞留】 
诏令杭州吴山庙春秋建道场　诏曰杭州吴山庙神实主洪涛聿书往册顷者湍流暴作闾井为忧致祷之初厥应如响御灾捍患神实能之用竭精衷有加常祀庶凭諴感永庇居民宜令本州岛每岁春秋建道场三昼夜罢日设醮其青词学士院前一月降付【大中祥符五年五月】 
诏诸州转卖金箔人并减元犯罪人一等【大中祥符五年六月时杭州民周承裕私炼金为箔有郑仁泽者尝巿得千枚转鬻于人事败全家徙配及是本路转运使陈尧佐上言情异罚同恐伤钦恤之意故有是诏】 
诏杭州发廪贱粜以济贫民【大中祥符六年正月时转运使陈尧佐言杭州米斗钱六千皆淮泗不稔行商贩鬻致有增价乞行禁止诏不许】 
诏如闻杭州葺江岸卒执役水中苦足疾而死者甚众宜令知州马亮拯疗之【大中祥符九年九月】 
赐王钦若判杭州　诏曰钧衡翊赞素彰勤荩之心藩翰镇临方伫惠和之绩眷言倚任用示褎称【天禧三年六月】 
诏奖判杭州王钦若酒榷增羡狱空【天禧四年七月】
　　　　仁宗皇帝
诏知杭州自今并理三司判官转运使副资序【明道元年七月】 
诏褎谕知杭州俞献卿作捍江石堤成【景佑三年】 
诏杭州捍江军士自今毋得它役【景佑四年六月】 
诏遣中使往杭州致祭江潮【景佑四年六月杭州言是月大风江潮溢岸高六尺坏堤千余丈故有是命】
　　　　神宗皇帝
诏杭州洞霄宫照嵩山崇福宫置管勾或提举官【熙宁三年五月时以诸臣历监司知州有衰老不任职者令与闲局王安石亦欲以处异议者故增宫观员】 
诏于京东见管军马内以三千人戍扬杭江宁【熙宁五年七月】 
诏杭州选捍江兵四百人为教阅捍江指挥专习武艺【熙宁五年十一月】 
诏杭州录事参军系繁难处今后并差职官知县及奏举县令人【熙宁五年】 
诏杭州盐官于潜各增主簿一员【熙宁六年十月以事剧从转运司请也】 
诏以新修经义付杭州镂版所入钱封桩库半年一上中书禁私印及鬻之者杖一百许人告赏钱二百千【熙宁八年七月从中书礼房请也】 
上批高丽僧三人见寓杭州天竺寺可令钤辖司差指使一名乘驿引伴赴阙【熙宁九年十二月】 
诏杭州禁民毋以言涉边机文字鬻高丽人【元丰三年四月】 
诏杭州以钱氏临安县田产课入岁赐表忠观钱五百千葺吴越王坟庙【元丰五年三月】 
诏除杭州买扑场务积欠净利过月钱【元丰五年五月从司农寺丞韩宗良请也】
　　　　哲宗皇帝
诏杭州管病坊僧人每三年医较千人以上特赐紫衣及度牒一道【元佑六年八月从苏轼请也】 
诏邵光与本路监司同导积水【元佑六年闰八月时知杭州林希言太湖积水未退乞专委监司开决庶使民田复出流移归业】
　　　　高宗皇帝
　　　　　放免租税〔绍兴二年正月〕
朕遭时艰难遂为行国凡　驻跸去处理合优异宽恤民力始称　朕怀其临安府诸县人户拖欠税租等物依去秋明堂赦令合行倚阁者并特与放免如官吏日后复行催纳者依沮格　诏令科罪
　　　　　罢修造〔绍兴二年正月〕
比移　跸临安六宫尚留会稽者政缘不欲增广行阙重困民力访闻　行在系官修造去处甚多可日下并罢自今后非得　旨许令增修而辄敢擅役人夫者令御史台纠弹以闻仍令尚书省出榜晓示
颁行
　　　　　太宗皇帝御制戒石铭〔绍兴二年六月〕
近得黄庭坚所书
太宗皇帝御制戒石铭恭味旨意是使民于今不厌　宋德也因思　朕异时所历郡县其戒石多置栏槛植以草花为守为令者鲜有知戒石之所谓也可令墓勒庭坚所书颁降天下非惟刻诸庭石且令置之座右为晨夕之念岂曰小补之哉
【左仆射吕颐浩等谨题曰臣等窃惟　太祖皇帝武定天下而　太宗皇帝文以抚之是时五代之余遗民赤子新去汤火哀矜扰绥寄在守令乃发大谁垂诸庭石如云汉在天为光昭回其施在下则为露为雨民涵斯泽岂其有极而吏更岁久或不知诵斯文矣　皇帝拨乱爱民规抚　祖　宗乃六月癸巳　诏以黄庭坚所书刻之石将以墨本赐天下使日见而知戒焉呜呼此盛德大业之本岂特读正观政要而太息哉臣等材驽不足以佐万分而知赞且励盖不独郡邑之吏洗然于兹赐也谨昧死书于左方】
　　　　　禁买花木珍禽〔绍兴二年八月〕
访闻　行在渐卖花木窠株或一二珍禽此风不可长及有舟船兴贩多以旗帜妄作　御前物色可严行禁止或官司合行收买者须明坐所属去处其花木窠株珍禽可（划去戈改荅）下临安府诸门晓示不得放入
　　　　　蠲免两县民户地基和买〔绍兴三年二月〕
比闻临安府钱塘仁和两县昨经兵火焚毁其民户居止惟存地基而又有为官府营寨拘占者尚依旧家业钱均敷和买绢数既无从出岂免逋负追呼催索在所愍恤可令本府契勘见为官占去处许计家业钱蠲免绢数仍具榜示
荅参政孟庾请　车驾回临安【绍兴五年正月十九日】 荅守臣梁汝嘉迎回　车驾赐官吏军民【同日】 定都临安府【绍兴八年】 
已上三诏并见　行在所录
　　　　　亲耕耤田〔绍兴十六年二月〕
朕惟兵兴以来田亩多荒故不惮卑躬与民休息今疆场罢警流徙复业　朕亲耕耤田以先黎庶三推复进劳赐耆老嘉与世俗跻于富厚昔汉文帝频年下诏首推农事之本至于上下给足减免田租光于史册　朕心庶几焉咨尔中外当体至怀
【知临安守臣张澄谨书曰绍兴十六年孟春二十有二日　上亲耕帝耤于国郊之南以为农先礼也于时夙驾天田躬抚　御耦三推复进师臣请以耒耜付有司　玉音申谕力本务农出于诚心遂至五至七至九凡三奏请乃止事已竣复摛　宸毫肆发　明诏曰兵兴以来田亩多荒故不惮卑躬与民休息噫嘻美哉臣窃惟我　宋祖功　宗德勤勤恳恳为子孙亿万年计必致孝以躬穑若起后稷而传文武遗于主上大启中兴之运茂隆再造之基疆场罢警流徙复业天下喜见太平是以留神农事之本参稽　雍熙　明道旧典礼先农耤千亩奉郊庙供粢盛以称达孝崇敦本之治既笔之史将册书有光焉则不止一举而二美具也臣叨膺眷寄假守行都盖尝肃导根车之清尘与观盛事其于仰遵　诏旨躬严劝课体　明天子戢兵劭农之意敢不夙夜奉承　休命矧兹瞻拜一札细书龙鸾翔越妙绝锺王诚意精到下观而感其视载芟之颂异世同符矣念当侈上之赐镵诸乐石位置厅事以重京师首善之地以示诸夏根本之教俾四方咸知所劝顾不伟欤】
　　　　　戒饬民闲医药〔绍兴二十五年十月〕
访闻今岁患时气人皆缘谬医例用发汗性热等药及有素不习医不识脉证但图目前之利妄施汤药致死者甚众深可悯怜据医书所论凡初得病患头痛身热恶风肢节痛者皆须发汗缘即今地土气令不同宜服疏涤邪毒如小柴胡汤等药得大便快利其病立愈临安府可出牓晓示百姓通知
【守臣曹泳恭跋曰臣备官版曹兼权府事恭被　宸翰以民闲时疾戒饬医药仰惟　皇帝陛下聪明睿智好生忧民周至如此臣敢不竭力尽心推广圣德谨勒之金石以传不朽】
　　　　　差医看诊病民给药〔绍兴二十八年六月〕
时当盛暑恐细民阙药服饵令翰林院差医官四员遍诣临安府城内外看诊合用药令户部于和剂局支拨应副候秋凉日罢
　　　　孝宗皇帝
　　　　　奖谕狱空〔乾道四年九月〕
畿方千里是为众大之居俗具五民盖有奇衣牙之习趋利者率多于巧伪忘身者公肆于敓攘自昔有闻于今未泯卿中和乐职不事刑威方略禁奸尢知政要桁杨罕用狴犴一空载览敷陈不忘嘉叹
【守臣周淙谨记记曰　皇帝宅位之六载秋八月戊申临安府守臣淙以狱空闻辛亥　赐玺书奖谕臣下拜登受跪复训辞谓臣中和乐职不事刑威仰见　圣主谦虚遇下不居其功顾臣至愚何足知此然臣尝读中庸之书见中和二字乃圣人治天下国家之要道致中和天地位焉万物育焉岂复有乖戾不平之气奸于其闲于斯时也虽五刑不设可也治古既远淳漓朴散法于是立然犹以五礼防民之伪而教之中以六乐防民之情而教之和礼乐刑政相为表里未尝一日而偏废也周之成康盖得此道刑措不用余四十年汉之文景唐之太宗明皇得之未纯行之有闲仅能几致刑措而已　陛下诚明之性得于生知化育之功见于日用故凡本诸身加乎民无非中和之道乃七月己丑肆御便殿亲录要囚悉从原减德至渥也臣猥以驽材待罪京邑　圣恩全覆使得展体率职布宣宽大之意不假刑威奸伏自化王畿千里罔有留狱是岂臣力所能致哉盖天子建中和之极其效如此臣何功之有焉臣方且诵天保之章归美报上而　陛下锡以　明纶宠踰华衮退思忝冒惕若履冰臣敢不仰体　睿慈勉图报称刻之金石昭示万邦非特以侈　上赐俾郡国之吏戮力同心上广好生之德期底成康之治臣不胜大愿谨拜手稽首书于下方以对扬　天子之休命】
又〔乾道七年十二月〕
浩穰之地狱巿实蕃训导难纯奸轨不胜非闲之以义守之以信求囹圄之空未易得也卿以吾上嗣尹正是司布政以来风流笃厚禁罔疏阔刑罚用稀今焉俾无一人之狱足以副吾钦恤之意矣贺章来上嘉叹不忘
时
光宗皇帝以　皇太子领尹事有记【记曰　乾道七年五月臣被　命领尹临安惟能薄未习民事即日上疏辞愿得卒业冑学既不获命则退思所以克承委寄者谓首善之地必有所当先民弗觌德何以仰对鸿化乃以崇教励俗大意风晓民吏俾户知趋乡所在先时府百须贳于民或不还一钱积为缗钱二十九万有奇命悉偿之属邑经涝吏失检核民病于催科命悉蠲之丽罪之人既从于坐又籍入金钱名为臧赏者七十余条命悉除之乃已逋责乃薄征税乃戒苛刻乃出淹系凡可以导　上德意者虽既厥心然皆有司常度赖　陛下仁圣神化密移民用观感重于抵冒岁十二月狱以空告不胜惓惓归美之义辄援旧章称贺以闻　陛下天德地业顾以绪余推借臣子　诏旨褎谕宠踰华衮承命震悸莫知云报窃伏惟念　辇毂之下自昔号为浩穰先汉赵张三王以降吏治率武健果敢若救火扬沸始为胜任而臣幸以朝夕得承慈训惟德善爱利是闻则昔人所以设为方略钩距用能极其根株窟穴者于臣何有第欲取必素学与斯人相期于清净简易之域不自意一旦果得以蒸蒸之治孚于众志形于　睿奖此甚盛之美臣何足当之继自今敢不加之以无惓庶几风流笃厚刑罚用稀如　诏书指以对扬　丕显休命敬刊之乐石附见下方昭示无极】
又〔淳熙元年十二月〕
临安　驻跸之地视古天府民物错杂狱巿繁伙势则然已尔吏治敏给庭无留讼用能于期月之闲使奸民敛迹而狴犴一空非职修事举之效欤载览来章不忘嘉叹
【守臣胡与可谨记曰　淳熙元年十二月戊午临安府三院狱空敬援旧章以闻越翼日蒙　赐玺书奖谕臣盥手跪读谓臣吏治敏给庭无留讼且有职修事举之褎臣仰惟　陛下体天地曰生之大德凡于犴狱深轸　宸虑内而京邑命秋官廷尉外而郡县命监司守臣躬行决遣每当隆暑特　御便殿亲录要囚悉从生减惠至渥也臣以庸驽承乏天府但知奉行宽大之书以出民于非辜而已囹空之隆皆　陛下仁心感格神化密移所致微臣何力之有　玉音衮字过被宠褒李官幕僚共沾宴锡祗承异渥荣惧交怀顾臣何人足以当此敬用刊之乐石荅扬丕显休命非惟侈一时盛美且垂耀示戒于无穷】
又〔淳熙十二年二月〕
天府之地民物浩穰惟时岸狱剸决尢难尔为政敏明事无滞固奉法雅裕下所安赖乃能牢户尽门贝讼系毕蠲使吾宽大之仁孚于四方繄有助焉露章上闻不忘嘉叹
【守臣张枃恭跋曰臣　淳熙十一年五月被　命守临安既奉职廪廪惧不胜任越九月狱空按已事当闻　上下其状锡　玺书宠嘉之臣窃自揣不足以辱大训闻之诗曰商邑翼翼四方之极赫赫厥声濯濯厥灵寿考且宁以保我后生古者天子之都治有所本如此而后世但欲委成于下其道舛矣是以汉之诸臣治京兆著者大抵非法罚不理独文帝世内史无能人而史氏推本刑措乃在帝以德化民之后物有本末事有终始维见可睹已恭惟　陛下临御以来哀矜庶狱期于无刑盛德孚洽效自近着以理揆事具有源委而　上辞其美下居其成臣心恧焉昔范百禄守开封尝谓其属曰以千里之圻而无一人之狱此　上德所格岂尹力耶可谓知本之言矣臣尚安所云然匿　指臣则有罪敢不刻之乐石以诏无穷臣谨昧死书于下方】
　　　　　赈荒奖谕〔淳熙十五年七月〕
京师为众大之地抚属邑以娄丰水旱无捐瘠之民咨守臣而共理粤维迋岁值彼亢阳忱念农田寖艰粒食内亟图于振恤外申饬于拊循卿体国爱人奉公任职酌轻重之宜而发粟究始终之惠以及时迄闻全济之多敦复阜成之旧敷陈来上嘉叹不忘
【守臣韩彦质谨记曰臣恭惟　皇帝陛下临御(□禹)内二十有七年于今治民敬天终始惟一用能导迎休嘉雨赐以时农扈娄登有富无寠闲遇水旱则取陈发藏犹足以济乃　淳熙丁未夏五月不雨至于秋七月岁以不登民用艰食　上心闵焉亟遣使开仓议所以振贷之臣以驽材待罪京邑深惟流逋贻　当宁忧乃下其事于九邑分属僚吏所以布宣德意者纤悉罔敢怠起是岁之秋越明年之夏凡用太仓粟一十有一万石而民以全安浸复生业竣事上闻有　诏赐臣以示褒劝臣伏读训词且惧具恧其敢贪天之功以速大戾谨拜手稽首言曰夫天行靡常凶荒代有古之圣人不能必天之无水旱而能使水旱之不为灾是故稽天之浸不足以病尧民之时雍而烁石之旱不足以蠹商民之允殖以其备豫之有素也维去岁之歉若可廪廪而乡无移民户无耗口者繄　圣天子恭俭撙节储偫充物恩泽不壅于下流之所致顾惟小臣职司牧养惟谨布宣其何力之有焉敢以　明诏勒诸坚（王民）昭示休德以诏罔极】
咸淳临安志卷之四十一
　志〔二十六〕
　　诏令二
　　　国朝诏令〔下〕
　　　　光宗皇帝
　　　　　奖谕狱空〔绍熙三年十一月〕
朕以仁治天下欲俾四方万里之民举不犯于有司况于王畿之近哉然而民俗错杂狱讼繁多未易肃清也维尔明敏之才通于经术典司天府累月于兹宽严适中决遣无滞狴犴之闲遂至空虚使　朕好生之德自迩及遐繇汝而始其可无褒乎玺书宠嘉于以示劝
【守臣袁说友恭跋曰臣　绍熙三年十一月乙未日所治府圄空按故事腾章以　闻丁酉有　诏赐臣说友臣局蹐抃舞惧不足祗承　休命窃惟圣有谟训明证定保其垂则远矣　乾道辛卯　陛下以储君领尹事□□□□□着在乐石大哉　王言以崇教励俗为端以德善爱利为具而方略钩距武健果敢如赵张三王者驳乎无以议为也仰惟　明谟大训昭示罔极臣知先后矣惟臣无状蒙　上推择使得奏薄技于　辇毂下虙自念负此隆寄怵惕以思罔敢一有逸豫则进而亲睹　丁宁之旨退而恭诵琬琰之章　谟训昭然所以惠诏后之守臣诚不止臣一人而已继自今首善之地使民知向方廪廪乎兴义无复抵冒狴犴而桁杨徽纆栖置勿用实　陛下昔之谟训基焉臣恭拜　褒纶震悸无措不胜小臣惓惓归美之私用敢伐石刊载垂亿万斯年谨昧死识岁月附见于下方云】
　　　　宁宗皇帝
　　　　　奖谕狱空〔庆元五年十一月〕
商邑示四方之极汉尹分三辅之图虽发擿先乎肃清然剸裁贵乎靖谧尔挺儒学之茂精吏治之宜方　辇毂之下顺其规乃狴犴之中决其滞辟以止辟罔紊宽条刑期无刑具宣德指使囹圄空虚之效禁网疏阔之风始乎京师及于方夏赞　朕有怿繄汝之能载览露章（上下木）深嘉叹
【守臣朱睎颜恭跋曰皇帝即祚之五年秋八月臣以驽材叨贰冬卿明年夏六月蒙　上推择使待罪　辇毂之下十有一月囹圄适空参考故实以甲辰　闻奏丙午有　诏赐臣睎颜臣凌竞拜诵荣惧交怀窃以　帝王之都必据地之要会四方朝贡辐凑轸接人物浩穰非他郡比而临安城闉内外栋宇鳞比数十百万家九邑隶焉讼日纷委狱犴多充牣仰惟　陛下临御以来厉精政治躬履俭约尽爱敬以悦亲心建中和以定国是深仁厚泽契合二仪淳声和气覃及动植日者泰阶平正九扈登成符瑞总至芝产　太室遐迩臣庶莫不精白承休矧是首善之地实先天下被化醲郁得诸亲见狴犴空虚桁杨栖卧孰肯冲罗陷阱为太平不齿之民自源徂流天下之大几致刑措斯拱而俟之耳夫王者必世而后仁　陛下措刑之效乃创见于六载圣哲之治其应如响此　上德所格臣何力之有焉伏读玺书曰赞　朕有怿繄尔之能宓自惟念臣适遭际会备数守臣讵敢贪天之功以为己方书不云乎好生之德洽于民心兹用不犯于有司顾臣黤浅无所知识惟诵皋陶称舜之语以颂陛下臣不胜犬马心敢昧死对扬　天子之丕显休命勒诸乐石用永诏于亿万世】
又〔嘉泰二年正月〕
天府素浩穰比所缮治庶务尢剧卿通明详练辅以儒雅从容裁剸弗弛弗苛用能数月之闲下安其政庭无留讼狴犴空虚　朕以好生为德期于无刑首京师以示四方卿之功茂矣载览封章良深嘉叹
【守臣丁常任恭跋曰臣仰惟　皇朝　列圣相承一以仁厚为家法凡事之系于刑狱者尢谨之重之告戒而丁宁之必期于无刑止辟而后已夫是以民心戴于下天命眷于上亿万斯年无疆惟休　皇帝陛下天性仁恕临御简宽节己以厚民明德以谨罚年谷丰登而盗贼少礼义兴行而争讼息畿甸之丙亲承圣化沐浴膏泽虽当祝融为盭之后百役并兴人情恬然罔干于正未几而民物晏粲用奠厥居臣才谫能薄蒙推择付以弹压之寄勉策驽钝大惧弗称仰赖　朝廷威德不绳而肃春阳载熙囹圄告空参考故常正月庚申具奏以　闻越三日癸亥特降　睿诏下赐拜　恩震悸退而思所以对扬　休命窃惟天地之大德曰生圣人之德配天地泽被万物者以好生之心与造化相为流通也臣钦诵　王言之大有好生为德之训于戏此天地之所以为万物父母　祖　宗之所以寿天下之脉传无穷而施罔极者尽在是矣臣尚何言敬勒诸金石用以风动四方垂宪万世臣不胜惓惓归美之诚谨昧死以志】
又〔嘉泰四年七月〕
京师众大之区狱事繁多刑书填委惟剸裁无滞始足以表倡四方卿本以公平加之润饰从容剖决务得其情迄无械系之民卒致圄空之效厥功茂矣良用叹嘉继自今以往期于无刑以广　朕好生之德顾不美哉
【守臣王补之恭跋曰臣窃惟行都地大人众实兼五方之俗簿书狱讼视他州尢繁臣以亡状自去冬承乏守吏夙夜奉职惟谨既七阅月三圄告空法当上闻越二日恭拜　敕书赐臣奖谕至有本以公平加之润饰之语衮褒烂然来自　霄极顾臣庸陋何是以仰当　明诏万一然臣尝闻之制治者君也推君之治而致之民者吏也仰惟　陛下以仁圣之资履和平之运十有一年于兹矣迩者　御便殿录系囚情有可矜悉从末减好生之念木于一诚民虽至愚观感而化迁善远罪用不犯于有司斯　祖　宗忠厚之泽　陛下力行之效也臣幸得布宣德化犹惧或有壅闭湫底以贻罪诛顾何劳之有焉况刑措者帝王之极功徽臣其敢隐　上之施以自矜幸是用对扬　休命敬勒坚（王民）昭示罔极使四方之分符守上者咸务勉竭以无忘刑期无刑之意庶几成康之治复见于　今日岂不伟欤】
又〔开禧二年二月〕
夫刑所以辅治也惟教之未孚民不幸而入于刑非吾有司蔽断不留审克亡滥则刑者乃将以厉民岂辅治之意哉卿履洁抱公化流京邑悯兹有众或厎罪辜能单厥心济以明恕俾狴犴毋瘐死之苦而国家广好生之仁任吾牧守之事者不当如是乎览奏嘉叹曷维其已
【守臣赵善防恭跋曰开禧再祀春二月府曹掾言三院无留狱臣待罪守吏以其事　闻越五日有　诏嘉奖申谕至意臣既祗愓受赐则拜乎稽首而为之言曰窃惟刑辟疏密吏治清浊其原在乎人主一心而已盖念虑所发教令出焉风俗系焉尧舜成康之盛远矣若汉距秦未久理官法士尚在豪家右姓犹故而迹其当时断狱希简几及周世矣后稍变革科条益增效为绳切重报瘦死不可胜计岂吏之良暴民之奸愿遽异于前日耶要其感动之机必有以为之先者仰惟　皇帝陛下恭俭仁恕根于天性确守宪度责成股肱与一世相安于简易自　践祚至今垂十三年德流道洽元元蒙被恩厚不忍轻犯郡国长吏审克奏谳亦既哀矜钦恤是体是承至若　都内王化所先故狱娄以空告如臣无状久当用疲软罢免然犹得为宽大坐以无事复窃　龙光以自荣可谓幸矣独念　玺书之颁将以劝厉在臣岂得私有是敢刻诸坚石以显示九牧诸道且见臣子归美报　上之义】
又〔嘉定十一年正月〕
尔以材被选典领神皋驭吏爱民恩威相济诘奸禁暴岸狱用虚使　朕庶几成康错刑之风尔尚继赵张尹京之政载披来奏嘉叹不忘
【守臣程覃恭跋曰臣恭惟　皇帝陛下尊临　大宝守之以仁宪章列圣惟刑之恤嘉与元元生养涵育熙然如春而宣德流化尢自近始二纪以来京邑圄空彻于　宸听形于　诏奖纪于信史者凡六呜呼休哉上以祈天命下以结人心虽闲遇饥馑师旅而根本深固邦畿奠枕者繇此故也乃　嘉定十有一年正月之吉三狱复无系囚揆厥有元非圣人久于其道而化成曷济登兹臣幸得待罪内史即以其事上闻　陛下不自神圣归功有司　褒札肆颁荣踰华衮顾臣驽下何以称塞窃读　训辞而有感于汉之文宣焉文帝断狱四百有刑错之风史氏拟诸成康信矣宣帝虽以刑名绳下而并称七制者惟加意良二千石数以玺书勉厉故前有赵张民川歌之成康丕式　今与匹休固已廪廪汉文之上若赵张尹京之政臣虽不敏愿企慕之然臣闻　高宗皇帝因廷尉狱空尝形　圣训云今大理寺临安府近在　阙下虽未敢谓刑错然狱讼清简冤抑得伸惟诸路吏强官弱民无所诉深恐此弊未革大哉　王言诗所谓惠此中国以绥四方者是也今　天狱屡空施及京兆臣辄不自量敬勒翠（王民）昭示　德意抑以风动四方使嘉定之盛比隆　绍兴永永无极云】
又〔嘉定十六年六月〕
朕惟京师首善之地宣德流化当自近始德化不洽刑狱滋烦何以示四方万里哉尔以通儒尹畿甸明恕勤敏百废具兴严威不施隐然弹压之望刑清狱简用奏圄空斯可为承流者劝矣披览来章不忘嘉叹
【守臣袁韶恭书曰　皇帝御寓之二十七载冬十二月臣韶猥以驽材蒙恩推择使得待罪内史越三载夏六月囹圄告空参稽故实谨以奏　闻越三日有　诏赐臣韶臣拜手感诵以荣以惧窃惟　皇朝本仁立国　列圣继承明谨狱事期于无刑而后为仁之至恭惟　皇帝陛下爱人育物培养此仁行法立制发越此仁根诸一念充塞天地而首善之区始于　京师犴狴囚累必先清肃故有司八上处囹之　奏然德盛仁熟功用昭著厥惟今日乃　陛下嗣位之三十年也此正夫子所谓王者必世而后仁易所谓圣人久于其道而化成者欤向也斯民闲有抵冒皆以被恩宽释为幸今也回心向道不复犯禁而桁杨栖卧矣向也官吏推广　圣意皆以承流宣化为幸今也蒙成奉职不待宣布而　上德已洽矣猗欤休哉此　陛下积累尽仁之效顾臣何力之有玺书勉励荣踰华衮臣知　陛下将以臣为风厉四方之肯抑臣窃观　陛下今日之仁不特化流天邑而群黎百姓遍为尔德甚至裔夷丑类一见中国衣冠知所爱慕犹不忍伤是遐迩大小咸归吾仁之内然则天运至此而变礼乐至此而成如刑章不式特仁道功用中之一尔若昔汉君仁恕相传至四十年闲断狱数百几致刑错山东父老愿观德化今　陛下历年愈深仁效愈广固当度越前汉追继唐虞臣敢对扬　休命勒诸坚（王民）以诏万世】
　　　　　禁侈靡〔嘉泰元年四月〕
风俗侈靡日甚一日服食器用殊无区别虽屡有约束终未尽革今回禄之后凡百官民户起盖屋宇一遵制度务从简朴毋事华饰销金铺翠并不许服用除先将　宫中首饰衣服等令内东门司日下拘收焚之通衢其中外士庶之家令有司检照前后条法严立罪赏禁止贵近之家尤当遵守如有违犯必罚无赦
　　　　理宗皇帝
　　　　　奖谕狱空〔绍定元年四月〕
朕嗣有令绪四载于兹比下　诏书风厉郡国惟刑之恤汔未能尽称　朕意也京师众大之区俗习伙繁异时专弹压事擿发者犹惧弗集矧曰其不留狱惟卿器识宏亮政修讼理五辞两造蔽断平停惠心既孚民重犯法囹圄遂空可谓学有本原治出儒雅达于国体矣枢机所发首善如此余深宠嘉之诗不云虖商邑翼翼四方之极寿考且宁以保我后生尚益助我宣德流化使天下闻风而劝焉
【守臣袁韶恭书曰　皇帝临御　绍定改元臣猥以非才备员内史囹圄偶空滥叨诏奖臣谨盥手拜手伏读而言曰帝尧以仁闻天下民畏于不罚帝舜以孝闻天下功厎于无刑仁孝大端圣人治本措刑之效捷于影响恭惟　本朝　仁宗皇帝深恩厚泽日照月临四十二年之闲胜残去杀刑错无用仁化渐摩之至也　神圣相继大业中兴　孝宗皇帝躬膺授受笃敬事亲二十八载之内京圄娄空万国欢心民知耻格孝道感发之应也是以圣德骏功显诸庙号编金镂玉尊称盛帝仰惟　陛下丕缵鸿图握符阐珍兼尧舜之令美法　二宗之成宪博施以仁子育黎庶克谐以孝承欢太极好生洽民心德教刑四海首善京师兹用不犯将见丕冒率土亡一人之狱唐虞雍熙垂拱可致正观四年之治不足进矣臣退揆玩愒适睹昌期大惧无以仰承　明诏敢不对扬　圣谟镵诸坚（王民）自今以始当不一书庸侈亿万载无疆惟休】
又〔淳佑元年十月〕
折狱而无宿诺言足以示民信也用刑而不留狱明足以尽事情也京师众大之区民物殷阜狱讼由是繁兹非通才敏识决擿如神得无沈冤久系者乎卿尹正神皋敏事而信断狱弊讼无一淹留曾几何时即以囹圄空虚告徐有功所谓不越月踰时可致刑措如卿报政其殆庶几惟予汝嘉用申异奖
【守臣赵（上与下心）恭跋曰　皇帝御极十有八年肇新化弦恢疏宪网中外臣民洗心觌德臣（上与下心）待罪京兆未尽三月讼牒稀简狴犴空虚具遵故实以闻　天洒云章星临衮字言足以示信明足以尽情考古证今有奖有戒臣（上与下心）拜手伏读引谊深思于以知化育之妙根本圣心之仁也夫言出于心无乎不信明发于心自无遁情心诚求之不中不远之谓也恭惟祖　宗以仁立国敬狱明刑德洋恩普而尢加意于首善之区　皇帝陛下公恕传心忠厚流化刑书钦恤洞达渊衷善贷涵洪发端畿甸盖自临政以来内史所治凡再以虚囹告臣（上与下心）承乏未几听讼粗谨有司不犯庶狱遽清圣仁一心应若桴鼓臣（上与下心）何力之有焉抑臣（上与下心）闻之狱者民之司命也民者国之命也命脉所系保养甚难推不忍之心轸不获之虑仁术所充仁闻兹广昭天漏泉则既有其本矣必也抚摩瘝恫济登富庶闾里乐生海隅从欲讼销刑错日引月长则四方牧守之责而商邑实居先焉臣（上与下心）是以大惧用模　圣训勒诸琬琰神文划然朝夕观省嘉与函生共陶至化服我　天子显命以永无斁臣（上与下心）不胜拳拳】
又〔淳佑十一年正月〕
京师四方之极地大而事难简民众而争易繁狴犴之清自昔所罕在西京有以廉明治京兆称者仅能使游徼狱吏不敢妄系留人而止而卿典神皋十年乃屡以空圄告岂非慈信之孚民用不犯稽听之审折狱惟良乃卿素所长故无讼之效掩于前闻耶方春始和草木群生欣欣有自乐意于时览奏允怿　朕心一札之颁姑申嘉奖未足以扬卿美最也
【守臣赵（上与下心）恭跋曰臣（上与下心）钦闻皋陶称舜曰好生之德洽于民心用不犯于有司夫民之所以迁善远罪实圣人务德之效非有司折狱之功也故成王祗勤令德而尹正成周者获遂其止辟之心孝宣任德不纯其久典京兆者未免于系治之过德刑之效其要可睹矣恭惟　皇帝陛下简宽忠厚远辈虞周综核厉精无取严峻哀矜臬事钦恤有铭一遇阴阳稍愆必申饬攸司得无桁杨滞蔓以干和气丁宁恳恻畴敢弗承二十七八年闲京师以圄空闻四矣臣（上与下心）非才待罪　辇毂十期于此亦幸再见疏决之清兹维我　后之德臣（上与下心）何力之有乃蒙　睿渥宠以　褒纶　天语灿于春华　皇心融于阳泽臣（上与下心）敢不拜手稽首推广大赐以对扬　丕显休命而臣（上与下心）又闻之民乐其生则自爱民知自爱则无讼安逸富寿孰无此情役简刑清脉绍相贯是以圣明在上修己以敬视民如伤养其力而和其心民其忍有司之犯乎广好生之仁成自爱之俗将见星沈贯索草鞠圜扉姑于甸畿达于海内矣臣（上与下心）愿乞身归伏田里与黄童白（上室去至中火下又）歌咏　圣化愿奖励之训曷敢私宝谨摹载乐石昭示无穷使承流首善咸知慈信之孚稽听　之审以副陛下措刑之治也元元幸甚】
　　　　　戒饬三衙诸阃〔端平二年八月〕
朕仰惟　艺祖皇帝立国以仁维国以义抚民驭军恩威不相揜用能赋民养军而民不惮整军卫民而军不怨经制一定国势尊安慨慕风烈常惧弗逮闲者惠阳建安京口高沙之军蠢为不静以骇民听虽怙终必戮迄伸邦宪而事非获已痛切朕躬夫三纲五常之理在人未始泯绝彼其忘平时抚养之恩背理捐生而以卫民者厉民岂尽本心哉有司奉令不虔故其病于掊克而饥寒之不免困于力役而休息之无期郁悒于阻遏而赴愬之无所殆非一日亦惟　朕之不明有以致之诗不云乎祈父予王之爪牙胡转予于恤内而三衙外而列阃暨诸军主兵官其各体至意上下交饬训礼示信威以儆其玩而恩以恤其私使人人自爱相安于纪律而国势张时惟汝嘉狃故必罚朕不敢赦
【守臣颜颐仲恭跋曰臣仰惟　皇帝陛下更新圣化总揽威权抚民驭兵恪守家法乃者戎行失律斧钺肆加国法伸而大分明天威振而群动息然且谦冲恳恻诞布　纶言引咎责躬不忍归过于下臣待罪京邑跪捧玺书九拜十行感涕横集惟昔人主所恃以立国者曰民与兵而已民不安其生其责在上不在下兵不安其分其责在下不在上责在上仁以恤之责在下义以裁之百姓有过在予一人士不用命则拏戮汝其来古矣敬观　国史具载圣谟粤自　艺祖开基　太宗混一　真宗仁宗继体守文虽太平极盛之时其闲岂无动容变色之警独 淳化中李顺以穷民扰蜀剿平之余罪己有诏若　咸平至　庆历闲刘旰王均韦贵王则辈皆以武夫悍卒干纪乱常迄就诛锄毋烦申谕盖民之与兵其事不同　前圣　后圣处置各异今　陛下既以　真宗　仁宗所以待兵者裁之于前乃复以　太宗所以待民者恤之于后躬自厚而薄责于人可谓仁之至义之尽也天地之德父毋之恩宜如何报哉昔祈父职废诗人讥之祈父掌封圻甲兵爪牙不恤谁执其咎　明诏及此盖欲以京都为诸夏倡也臣敢不佩服训辞朝夕砥砺誓同乐石永保无磷凡中外介冑之士拜手观省自今以始既敬既戒其武之服岂止守城郭封疆为不二心之臣而已哉】
　　　　　书家语赐守臣〔嘉熙四年〕
孔子曰政宽则民慢慢则□之以猛猛则民残残则施之以宽宽以济猛猛以济宽宽猛相济政是以和诗云民亦劳止汔可小康惠此中国以绥四方施之以宽也毋纵诡随以谨无良式遏寇虐憯不畏明□之以猛也柔远能迩以定我王平之以和也又曰不竞不絿不刚不柔布政优优百禄是遒和之至也
【守臣赵与欢恭跋曰　嘉熙四年十月二十有八日　皇帝陛下亲洒宸札援家语正论解孔子所善郑子产之语　赐臣与欢仍　宣谕曰　朕尝观郑子产之为政在乎宽猛相济卿必有取于斯就书以赐臣敢不夙夜对□　圣训盖自　端平丙申岁明禋后三日臣始被　命承乏天府至是凡三尹矣臣窃谓立政动化莫尚于中和推而行之守臣责也昔王褒为益州剌史有中和乐职宣布诗以发扬大汉风化　国朝孙沔赵抃守杭或以名堂或以赋咏慨想前猷俱得于宽猛相济之义臣心窃有契焉载惟子产之政固非姑息以为宽亦非苛虐以为猛者其相国而以礼其捄世而铸刑书使都鄙有章庐井有伍是岂姑息之为至于存乡校以师善焚载书以安众用乘车以济人又岂苛虐者所能哉尝语太叔惟有德能以宽服民其次莫如猛太叔继之不忍猛而以宽迨其多盗杀之乃止凡前日不忍者至是而忍焉臣是以知非猛无以遂其宽而猛非子产之本心也先儒叶适谓其弛张予夺虽有芒锷不可犯而委曲从物以待其定乃子产政体也然则太叔之不忍无亦舆人一年而诵者欤太叔之所悔舆人之三年而诵者欤孔子又尝称子产有君子之道而断之以养民也惠使民也义则其察之亦审矣使子产而亲见孔子所以增益其德政将不止是夫以同时之贤如太叔犹未能尽知其心惟孔子之圣虽不同时而能善之又阅数千载而　陛下揭之以为训　陛下之心视孔子之心一也臣昔诵先圣之语今也亲见　圣人而师之顾非幸欤敬摹　宸札勒之坚（王民）不竞不絿不刚不柔布政优优百禄是遒和之至也臣愿广中和之大化抑俾来者咸遵　圣训云】
　　　　　圣节戒敕烹宰〔淳佑八年〕
朕惟诞节放生祝寿乃臣子忠爱锡宴食品自有彝式如闻州军县镇缘此广务烹宰殊失好生之意今宜戒敕不得多杀物命一如　景佑三年诏书务令遵守仍于所在放生池刻石
【守臣赵（上与下心）恭跋曰臣恭惟　皇帝陛下继天立极德遍埏垓与物为春恩被动植乃者特以　流虹诞节亲洒宸奎戒饬藩方毋广烹宰十行一札雷厉风飞万类群生海涵春育大哉　王言德至渥也臣叨守京邑职在布宣首拜　云章欢呼忭舞臣窃惟帝王一心越宇宙而同阙键历千载而如一日心者何仁是也仁者天地生物之心人得之以为心凡有此心均有此仁特其梏于气禀之偏物欲之私不能广而充之耳惟夫帝王此心与天地一清明纯粹一毫不杂流动充满宇宙皆春尧仁如天舜德好生禹之懋德而鸟兽咸若成汤之网周文之沼皆是物也于皇　我朝以仁立国　列圣传心上贯三五一以神武不杀为务逮我　仁祖心德浑然善推所为举斯加彼器玩戒龟筒之取禁馔彻羔羊之供宴锡　干元诏蠲丰腆四十二年之治仁道大成布濩流行端由心始继继不绝以迨今日　陛下实缉续熙广之臣恭想　圣衷恻隐　天语将形此时此心真见同宇之内含生之伦（虫端）蝡肖翘跂行喙息莫不自吾仁生意中来渊乎懿哉　陛下此心即　祖　宗之心尧舜禹汤文之心天地之心也是心也可以回世运可以续天眷可以开太平兹乃　宗社万亿斯年无疆之休臣敢不恪遵　圣训仰体　仁慈遍告畿邦俾承明式臣已载新堂宇祗奉　皇文中拱德生前揭泳飞　奎画昭回金碧交映乃百拜稽首敬与都民登诸乐石以彰天地施生之德以衍　国家盛美之传使岁岁祝尧后天罔极顾不韪欤】
　　　　今上皇帝
　　　　　蠲岁贡〔景定五年十一月时未改元〕
京师诸夏根本民气宜纾
先帝罢诸行厚之使勿困也尝云帅漕两司既无科抑难应供需他日必有复为民病者除祖例内库窠名外合蠲近例岁贡以补助其乏阙然后可以责其不病民事惜未行所当继志以副先帝培护根本之意
【守臣赵与山言恭书曰臣闻发政施仁文王是也继志述事武王其达孝矣乎以文王为父武王为之子可谓圣继圣明继明矣然文谟之显显于丕承之烈此下武之所以美武王也恭惟　先皇临御九有踰四十年厚泽深仁庶几　仁祖犹虑科抑重困斯民申饬攸司悉行蠲免端原正木意实有在　嗣天子龙飞之始奉先思孝仁意流行涣发　德音停省贡式独存惟正之供　诏旨春温信令雷厉实亿万生灵无边之福岂止为本根培植之地而已　真宗皇帝咸平二年宰臣述　登极以来宽恩请　宣付史馆　上曰　先帝方欲行之　朕成先志尔　孝宗皇帝绍兴三十二年赐　御札戒京兆守臣以京邑风化所先久闻循例掊取民闲务结私惠自今供馈营办一切停免　圣谟洋洋此家法也昭哉嗣服绳其　祖武于万斯年受天之佑敬拜手载赓是诗以赞　改元维新之治刻之翠（王民）以寿方来】
　　　　　奖谕狱空〔咸淳五年正月〕
刑期于无刑讼必也无讼凡为爽鸠氏者之所难也尔奋繇学馆尹正神皋乃月正元日能于地大物众之区而奏囹空之效岂其得夫无讼之旨用以成我无刑之治惟乃之休则予以怿　明道闲程琳尹开封岁中十狱空者四五今尔能以三狱而空傥复能一岁常空罔俾程琳专美于前矣尚其式敬以长我王国则予一人益汝嘉
【守臣潜说友恭书曰臣说友恭惟　皇帝陛下昭受上帝命子育兆姓克绥厥猷乃临御之六年春王正月　京师以狱空闻凡厥旄倪蹈咏　仁圣咸曰好生德洽兹用不犯干有司自时中乂以及于万邦自今以始至于千万岁皇乎懿哉天以阳长养万物之道也臣幸得待罪尹正宣鬯　皇风　治朝清明　上备响荅蒙赖休泽仅获逭于放纷而何力之有　玺书于焕嘉匪其能大惧不克胜荷以陨越于下臣愚窃以为　圣德之盛虽不自居至忱之着有不可掩若昔周书立政一篇始陈庶言庶狱庶谨而终独曰勿误庶狱重之至也厥后迄至囹圄空虚则亦惟成王之德与周公之功有司牧夫奚与焉矧周告太平适当　今日而其效丕应若此作周匹休于斯为盛臣何幸身亲见之若夫　明道开封之治臣于琳何能为役敢不夙夜祗若　休命且载诸不朽以告来者曰兹惟圣天子措刑第一诏】
又〔咸淳六年正月〕
我国家以忠厚立国汪汪乎丕天之大律
列圣继厥理罔不敬于庶狱庶谨永惟京师四方之本浩穰于三辅尢为剧民轻犯法狴户滋丰于是开封尹有以圉告空者常制诏宠褒之焉以风厉天下然而不娄见也　朕承　先帝休德不忘元元乃者元日深诏执事惟恐有冤失职者卿以经术自辅其政能艾决其所滞是能应予钦谨之意去年奏上系无留文矣今又复然章闻于听　朕甚嘉之卿自尹正神皋居多善状如代输民租修复酒政壹是廉之推也夫吏廉则法平政所蓄也使郡邑之闲皆如辇毂吾民其庶几乎
【守臣潜说友恭书曰臣说友恭惟　皇帝陛下仁洽道丰克肖天　祖　宗之德乃月正元日皇极之敷言用训于郡邑长吏钦恤一意尢恳恳焉臣属典京师实倡万国大惧亡以称塞　上命窃惟古者四郊之狱王令三公会其期汉三辅辞讼者率至公府方今乾坤轩豁民气无所湫底　黄屋清问上台听成咸庶中正放之四海而准臣幸得亲承　圣化谨厥攸司戒百石吏毋敢妄系留人于是圄告空如昔岁先民有言曰此　上德所格非尹之功臣独何人洊被　褒宠夫廉平循吏之懿也抑亦臣子之职分也窃窥　诏旨或者托是以风于有位若　先帝训廉谨刑之意云尔敬刻之琬琰永配二铭以彰谟烈之盛庶其夙夜祗　命无斁】
又〔咸淳六年七月〕
朕寅念
先帝在宥四十一年壹是以仁厚诞保受命民深诏有司之牧夫俾勿误于庶狱京师众大之地狱讼素号繁滋而　嘉熙　淳佑闲狱以空告者比岁迭见夷考其时前后尹正实二人焉卿以通务之儒弹压辇下比及二年囹圄空虚至于再至于三敻掩前闻矣夫刑狱不能无也惟片言以折则狱可空惟明谨不留则狱可空卿发擿敏剖决平不戒以孚民信之矣狱之屡空也固宜　朕惟王畿四方之本褒诏数下非徒旌汝也盖将使庶邦劝于　朕钦恤之意
【守臣潜说友恭书曰臣说友恭惟　皇帝陛下祗承　先帝休德数　敕有司务行宽大而禁苛暴以为中都官狱天下圭表庶乎屡空则犹有成康之遗风焉在易旅受之以巽且上顺道而下顺命巽之象也旅明谨不留盖率繇此而臣禀卬大和莫克宜究不自意期年之内申命重嘉宠之实非鄙臣所能堪称抑臣伏读　明诏及于勿误庶狱之旨若稽周公诸书此最后作夫不有洛诰焉有立政继自今长我王国至于万年永保民盛哉铄乎越不可载已】
又〔咸淳七年正月〕
朕闻在唐虞时则画象而民不犯在成周时则虚圄而刑不用盖比屋可封人有士行治日多而历年久　朕甚慕之卿自尹神皋三年于兹狱以空告者四发擿精而慝罔伏剖决敏而系不淹　朕心用贶抑尝观古之人命司徒敬敷五教正月则施教法于邦国都鄙凡厥庶民乂于棐彝靡有抵法冒禁之事刑期无刑辟以止辟直易易尔　朕乃者命卿贰版部即古司徒职也倡九牧以阜民典京师而首善继自今将使天下断狱稀少岂但娄岁狱空独见于　辇下庶丕（心）于　朕志
【守臣潜说友恭书曰恭惟　皇帝陛下至德溥大与天同流先春而后秋笃近而举远古者六乡之狱在国中乡士旬而职听于朝昭其重也然其治迄至囹圄空虚则以先王之教仁渐义摩又有师保万民者为之乡老使之日迁善远罪而不知始自邦国达于都鄙若司徒所施特教之粗焉者尔今　明辟哲辅比隆成周而宣究非材适逢盛际用能于三年之闲四以无系留告亦惟化成习美之效　至圣不居推之臣下辄加赐　奎画以劳之臣狎被　宠恩大惧弗克胜荷敢因　诏旨稽诸周官推本措刑之盛使天下知风之自云】
咸淳临安志卷之四十二
　志〔二十七〕
　　御制
　　　叙 
帝王之文与词人才士不同前所载汉高武二诏大抵出于二君所自为故简质明白一见而决盖不特诏令然也霸心未忘而大风之歌作悔心将萌而秋风之辞着率此类耳吴国非丰沛之旧会稽无河东之祠土壤奥僻山川寂寥昭回之光衣被弗及岂自知有
今日之遭乎故今兹所编断自我
宋　开国而后以赐王钦若出守诗为首是诗也
真宗皇帝恤黎元之心也
南渡而后以中和堂望越诗为首是诗也
高宗皇帝复土宇之志也
圣圣相继吐辞为经二风之作方斯陋矣倬彼云汉为章于天凡在编者皆杭故也若灏灏噩噩之全则有
御府之储太史之录在叙　御制
　　　太宗皇帝
　　　　戒石铭
尔俸尔禄民膏民脂下民易虐上天难欺
　　　真宗皇帝
　　　　文臣七条
一曰清心谓平心待物则物自正　二曰奉公谓公直洁己则民自服　三曰修德谓以德化人不专猛威　四曰责实谓专求实效勿竞虚誉　五曰明察谓勤察民情勿使赋役不均刑罚不中　六曰劝课谓劝谕下民勤于孝弟之行农桑之务　七曰革弊谓求民疾苦而厘革之
　　　　赐守臣王钦若诗
早自外朝登近侍克符昌运振嘉名一参黄阁推良画再陟鸿枢显至荣该博古今常献纳勤劳夙夜每专精石渠撰述多文备月观封崇大礼成宰府调元心匪懈真宫兼职望弥清龙楼进秩恩尢异熊轼为藩任不轻二浙奥区期惠化三吴佳致悦高情重重山水舟中见处处壶浆陌上迎既肃迩遐安外域更分宵旰抚黎氓予衷侧席方毘倚伫有甘棠播颂声
　　　仁宗皇帝
　　　　赐守臣梅挚诗
地有湖山美东南第一州剖符宣政化持橐辍才流暂出论思列遥分旰仄忧循良勤抚俗来暮听歌讴
　　　　佛牙赞
旧志于上石龙寺载有
仁宗皇帝佛牙赞刻石（厝去昔改圭）上而不着其辞今视之乃唐律一首　绍圣元年永寿院僧惟性所刊不知何从得此本观者当自知之兹不敢录
　　　高宗皇帝
　　　　中和堂诗
六龙转淮海万骑临吴津王者本无外驾言苏远民瞻彼草木秀感此疮痍新登堂望稽山怀哉夏禹勤神功既盛大后世蒙其仁愿同越句践焦思先吾身艰难务遵养圣贤有屈伸高风动君子属意种蠡臣　孟夏壬戌来登斯堂远瞩稽山思夏后之功俯瞰涛江怀子胥之烈赋古诗一首
【守臣宋辉刻石谨书曰臣仰惟　今皇帝即位以来属时多艰巡行方岳抚慰斯民而图所以恢复大业肃清中原神功圣武且将追配前王贻休后世建炎三年岁在己酉移　跸钱塘尝以万机之暇登高望远赋为此诗前瞻稽山而追怀夏禹之功远思句践而属意种蠡之臣忧民图治感念疮痍之意粲然见于篇什之中　宸奎　睿画辉映日月传闻四远民争诵之伏观　今皇帝圣德日跻克俭克勤虚怀听言刻意愿治而躬行寅畏天命之实禁网不苛赋敛不烦而大敷子惠斯民之政凡注措施设虽非臣愚浅陋所能测知然臣承乏　辇毂之下日睹政化之行而退诵　云汉之章盖无一不合者是宜镵之斯石以示方来臣谨拜手稽首而识其后】
　　　　中和堂御笔〔同年月〕
斯堂伟特之观无愧上都熏风南来我意虽快愿与庶人共之
【守臣宋辉谨书曰臣闻王者以天下为心乃能慰天下之望居九重之安则当念斯民有流离不获其所者享万方之奉则当念斯民有饥寒不乐其生者凡出入起居动静食息能举斯心以加诸彼则天下无愁痛叹息之心斯民有爱戴享上之诚而邦基王乐可以传永久而益固矣孟子曰乐以天下忧以天下然而不王者未之有也信哉斯言臣仰惟　今皇帝厉精图治宵旰不遑乃者按　跸钱塘尝以暇日登堂望远感熏风之来而思与庶人共之　宸画具在昭若日星荡荡乎此尧舜三王与我　圣祖　圣宗所以惠保斯民之至意也臣窃观比年以来发政施仁轻敛薄赋布宽大之泽下勤恤之令凡可以惠安元元者宁屈己为之而登临观览之际犹不忘庶人之念顾惟仁风德意所以快斯民之望者可谓至矣然忧勤爱民之心臣恐后世有不得而知者谨刻之石示将来庶使万世而下诵其言者皆知歌咏盛德而见　天王之用心此亦臣子之职也】
　　　　净明院易安斋梅岩诗并序〔绍兴二十五年〕
谒款泰坛因过易安斋爱其去城不远岩石幽邃得天成自然之趣为赋梅岩云　怪石苍岩映翠霞梅梢疏瘦正横斜得因祀事来寻胜试探春风第一花
　　　孝宗皇帝
　　　　潜邸恭和高宗皇帝净明院梅岩诗
秀色环亭拥霁霞修筠冰艳数枝斜东君欲奉
天颜喜故遣融和放早花
　　　　赐灵隐住持德光诗
大暑流金石寒风结冻云梅花香度远自有一枝春
　　　　又赐颂
欲言心佛难分别俱是精微无（石）通跳出千重縳不住天涯海角任西风
　　　　宸翰
禅师所奏菩萨十地乃是修行渐次从凡入圣夫复何疑方知脚踏实处十二时中曾无闲断以至圆熟杂染纯净俱成障碍任作止灭脱此禅病当如禅师之言常挥剑刃卓起脊梁发心精进犹恐退堕每思到此兢兢业业未尝敢忘今俗人乃有以禅为虚空以语为戏论其不知道也如此兹事至大岂在笔下可穷也聊叙所得耳
　　　　圣问
释迦佛入山修道六年而成所成者何事请师明说
【德光回奏臣伏蒙　陛下亲洒　宸翰问释迦佛入山修道六年而成所成者何事请师明说臣自顾庸昧不足以仰副大问臣谨对云将谓　陛下忘却】
　　　　上天竺大士赞〔并序〕
观音大士以所谓普门示现神通力故应迹于杭之天竺山其来尚矣朕每有祈祷随念感应曰雨曰旸不愆晷刻是有助于冲人者也因为作赞曰猗欤大士本自圆通示有言说为世之宗明照无二等观以慈随感随应妙不可思
　　　　赐兴福慧光大师若讷顶相赞
道本尊严体常清净通佛法僧明戒慧定三乘独超六根自正龙天所卫丛林所证丹青虽工岂传妙性顶相端如众人咸敬
　　　　宸翰三
此虚妄心若无六尘则不能有　前次已说身心安和药病何在近又得圆觉之旨幻化者烦恼也觉性者解脱也如绳缚体当求脱去言对除也本无所缚于脱何有此佛法也　经中说六十二处十八界不尽其妙理否色声香味不执于离觉性妙明湛然常住
　　　　赐圆觉寺僧德信诗
古寺春山青更妍长松修竹翠含烟汲泉拟欲增茶兴暂就僧房借榻眠
坐久方知春昼长静中心地自清凉人人圆觉何曾觉但见尘劳尽日狂
　　　宁宗皇帝
　　　　光宗皇帝尹临安判押案牍序
仰惟
圣安寿仁太上皇帝道高乎两仪仁周乎四海克勤克俭声律身度以茂夏禹之绩之德之纯仪刑作孚以显文王之谟专务化民躬行元默则盛美冠乎孝文厉精为治总核名实则丰规齐于宣帝事同典谟之载政炳方册之传乃乐退闲载光巽（□亶）粤在　乾道之盛深简　圣父之知爰命　储宫尹治京邑班轮宣化式慰于都人双龙刻符增辉于邦典治以简乐为本教以宽靖为先析滞纾冤咸归 宸断立政施惠独运　渊谟龙凤之笔以焕其文河洛之珍以昭其瑞秘在天府积有岁华臣猥以眇躬仰承大统惕思付托靡敢康宁申诏臣工肆严汇缉悉以判押纪诸简编为卷七十有一忠厚之摹宽大之旨罔不具着猗欤盛哉臣窃惟　皇家膺受天命圣作明述固结于民心德厚仁深继崇于尹正
太宗以神武智勇垂宪于前
章圣以吉文叡聪敷猷于后
肆惟
上皇光于
祖武尝即　行阙雄启南衙裕民厚俗之有经御众牧人之有叙讼欲其省刑欲其平虚圄以清犴尘捐赋以养基本庭无留诤府无宿囚仁声鬯于黄图睿渥流于赤县放之遐迩达之华戎日月所临舟车所至肇自端尹迄于倦勤凡利于民率由此道顾今邃阁之上宝柙所储
祖德
宗功灿垂乎简牍　奎文壁画光丽乎缣缃是皆揆叙之精登奉之肃也臣继志述事以宝大训稽经诹律以诏无穷庶几圣人之言炳若丹青帝王之制坦然明白彼其辨南阳之牍垂凤诺之笺仰视闳深莫克参俪是庸阐绎益谨遵承以侈
慈极厚民之休以昭　有宋燕天之泽书曰临下以简御众以宽好生之德洽于民心判押之旨尽在是矣臣敢不勉
　　　理宗皇帝
　　　　昌化县进嘉禾嘉粟赐贾丞相诗
禋礼甫庆成而昌邑以嘉禾嘉粟来进阴阳和而休瑞应此一德感通之验也因成一诗以赐　一德交孚（口十）两仪嘉禾嘉粟献珍奇祥呈属邑信非偶瑞应明禋若有期周纪唐封生秀颖汉歌郊庙产灵芝何如近在王畿内庆典珍符萃一时
【右丞相臣贾似道恭和臣恭睹法宫储祉畿邑荐嘉黍稷非馨由一纯之所格稼穑维宝虽六穗以犹祥矧遇熙成敢忘善颂詹　宸奎之俯逮乃　圣制之肆颁帝庸作歌允协惟时几之懿臣能归美敢陈俾晋谷之私臣谨谨恭和成二首仰渎圣聪下情无任忻抃之至紫檀昭事匪多仪畿邑嘉生各效奇天地中闲皆景铄神人和处即昌期　祥符内苑歌嘉谷　景佑前楹赋瑞芝臣昉臣随俱被赐微生何幸际明时　神祇来格凤来仪应陋歌麟问木奇前席慊非如贾谊亲祠知不羡安期丰穰（口十）气宜书瑞泰茹清朝即产芝稼穑艰难　宸虑切天彰盛德萃斯时○守臣吴革刻石恭书　景定四年秋九月辛卯　皇帝蒇祀于明堂景铄孔昭熙事用成越翼日壬辰昌化县以所产瑞禾瑞粟来献　御制诗赐宰臣乃赓载歌有虞明良之盛复见今日四方万里传诵鼓舞咸曰时当禋祀宿阴汛扫霄堮澄霁既验之天气之和黍馨穑宝（口十）气嘉生复形于地产之异非　圣君贤相克享天心曷济登兹臣叨守畿邦且与闻民部稼省之事亲逢兹瑞敢拜手稽首对扬天休窃尝伏读国史　皇佑三年眉州上瑞麦图　仁宗皇帝有曰　朕尝禁四方献瑞兹得西川秀麦图可谓真瑞矣真之为言盖以养人之本在是而非他瑞所能儗也今物产之瑞不形之他品而形之谷粟不出于他所而出于畿甸不见于他时而见于禋祀之成天意固有在矣视前代以芝草麒麟宝鼎天马被之声歌荐于郊庙者曷若兹瑞之为真哉恭惟　皇帝陛下以至忱格上帝以至仁育群生干符坤珍骈示期应皆所以丕彰　圣德臣恭睹一德交孚之句方且推之宰臣不自有其美宰臣恭和亦以稼穑艰难宸虑切为言下下成政归美报　上而更相儆戒之意实寓焉益知　圣贤相逢所以寿生民之命（帛系）　宗社无疆之福者未尝以休证之来而自泰也是用斋祓摹写　御诗次暨宰臣和篇刻之乐石以昭示万世云】
　　　　训守臣十二条
厉公廉　施惠爱　勤决遣　通民情　戒科扰　平物价　绝馈遗　节浮费　修火政　抑强御　禁（金丕）销　革侈靡　右十二条守而勿失律己治人必务忠实毋急近功日谨一日式资汝能以重京室
【守臣赵立夫恭书曰臣仰惟　皇帝陛下总揽权纲虑周万务发舒典训董治群工乃端月十有九日命臣再行内史事越九日辛酉躬御　奎画焕着干文诏臣以当谨守者十有二条臣省循庸缪已试罔功时异事殊政懵端绪宸聪四达洞烛厥理　云章下锡至教具该昭然若发蒙矣爰自　中兴驻跸殆越百年辇下服勤不知其几　龙光蒙被俶见于今臣何人斯获兹荣异凛对　天威大惧亡以称　明诏窃惟天启神圣犹垂法象君迪臣工可无诲言是以尧有羲和之命舜有群牧之咨暨于成周以君陈尹正则有命以毕公保厘则有册申申其训前后一辙在昔帝王曷兹多诰盖不戒视成非君师之所安也　皇上祖尧述舜遵周轨而重商邑不以臣不肖既复使之又丁宁之右疏其目左提厥纲若曰律己治人必务忠实夫不欺之谓忠无妄之谓实真奉行十二条之纲领也臣虽不敏惟既厥心又曰毋急近功日谨一日虽衔勒不弛而鞭棰用宽若虑其以迫促害忠实者　圣度涵洪与天同宇如此顾犹有一毫不忠不实以隳大猷以干大戾则臣岂敢拜手稽首钦承　明命日监在兹永矢弗渝诗云惠此京师以绥四国是赐也森严简重文俪六经飞动腾骧书参八法抑非微臣所敢私敬刻之琬琰布之天下用永宝于万世】
　　　　天竺广大灵感观音殿记
朕闻有感必有应有应复有感感从心起则应从心得非自外求也方佛在耆阇崛山时观世音菩萨摩顶受记合掌作誓言愿以慈悲心救度河沙众生受诸苦恼凡火坑波涛之难刀锯杻械之难恶兽蝮蛇之难一切困厄可怖可愕惟能一念归敬则以变化力游戏三昧现帝释身现梵王身现长者身现宰官身慧日慈云甘露法雨转热恼而清凉变急难而安乐随其音声种种解脱是岂有他故哉佛以如来心济度人以如来心信向心心相感念念相应则佛即是心心即是佛普门示现皆在灵台方寸中我闻补（施去方改）山宛在海中（上鸟下山）是为菩萨现化之地距杭之天竺一潮耳故神通威力每于天竺见之按后晋天福四年僧道翊结庐天竺山得夜明木刻为宝相至钱氏忠懿王俶夜梦白衣始刱寺以妥其像我　朝天圣初僧铣梦像行山中曰吾欲憩此乃谋更刱而挹乳窦翼以白云狮子峰一殿中居众山环拱烟云缥缈中时闻钟磬声恍然天宫化城寻赐名灵感观音院
南渡圣圣相承崇信尢笃凡所祷祈如响斯荅　绍兴有车驾临幸之宠　干淳中有宝玩　御赞之赐亦尝亲枉　翠华腆有锡子大书扁额以旌之　庆元　嘉定闲永充教寺有旨蠲免租役又有　旨是岂佞佛者哉所以荅景贶也　朕以凉德嗣丕基历年于兹海禹宁乂繄我佛力曰雨曰旸有请必应其所以福生民寿王国者至矣顷尝赐像与赞及心经秉炉昭示尊奉之意甲寅秋合宫宗祀假庙之旦云族族有雨意心香潜祷灵应随格阴霾划劙旸光开霁荐鬯之夕天宇不尘星月明烂神采宴娭熙事用集　朕以何因缘获此嘉应亦惟此心有以感之尔心者何仁是也且佛法自汉永平流行中国今几千百年矣而大士灵异独于我　朝为最验盖我
祖　宗以不妄杀为旦誓以不苛敛为家法以爱养百姓为根本恻隐之仁与佛心一真观清净观悲观及慈观大士之所以能灭诸有苦者仁也我祖　宗之所以垂裕后昆者亦仁也佛外无心心外无佛感应之机其在昆欤若夫建创之岁月制度之崇庳皆略不载惟述灵异之迹云
　　　　仙林寺钟铭
大块嚂嘘震薄盖舆眷此洪钟以实出虚栾铣其角十分其鼓岂有铸鼎牧金遗禹博大阐绎厚薄和钧上开天阃下彻地垠乃警聋瞶乃割昏晓咨尔有闻孰不心皎以为有声匪钟不鸣以为无声如雷如霆作镇梵宫法音无际巩我神皋万有千岁
　　　　六和塔真圣观真武赞 
【 见　行在所录佑圣观不重载少师侍读郑清之恭书云臣恭惟　皇帝陛下严恭寅畏惟典神天如鼓应桴有祷斯格真武圣灵于国家福佑最显　禁中尊奉端自前朝　陛下加以徽称赞以　天笔海内莫不知所敬仰臣于龙山真圣观因睹鉴义江师隆所藏真武圣像神采雄毅意非吴道子不能作遂俾刻石洎摹本上进蒙御书圣制赞于上方于以传示万世与国同休　淳佑六年七月】
　　　　上天竺大士赞
神通至妙兮隐显莫测功德无边兮应感奚速时和岁丰兮佑我生民兵寝刑错兮康此王国
　　　　灵隐千佛赞
一佛不二千佛奚别如处处水现在在月无去无来不生不灭梅花开时前村深雪
　　　今上皇帝
　　　　牧民训
惟天生民惟君司牧都鄙盈区分划九服乃建州伯此惟与宅民吾同胞咨尔保息
朕兹念兹用简畀尔思昔　艺祖紫云一誓睠焉牧养言如天地尔念哉悉尔心祗祗兢兢乃惠乃康惟廉惟不惟尔典常视民如身视郡如家视属县如子是可以为民父母矣勉旃俞往各勤我班瑞之分命
　　　　字民训
昔在
先帝字民是训元元之命系于县令肆
朕承保亦以命汝凡厥有生皆吾赤子父母于子胡忍弗仁尔康斯明尔敬斯勤其率自尔中公乃视听其简孚尔众衡乃令政兹猷告于尔志其使我民孝悌力田庶几虖三代之醇四善三最治状以闻　我朝彝典尚旌尔庸钦哉
【守臣潜说友恭书曰臣恭惟　皇帝陛下道德风烈同符　艺祖方春和时惧郡国奉　吾诏不虔也乃若稽　紫云楼之誓阐为大训以告于有司之牧夫　羲画　尧文日月千古臣幸得遭遇先万国拜贶于庭窃伏惟念民天民牧天牧也天不言而托之君是彝是训于帝其训其严乎凡我友邦冢君曷敢不祗若休命抑古者咨牧以食为先维时娄丰太平初登甸服之内吏不得缘籴以艾民力且将十年门关委积之待施惠者墉如也夫盖天子所自治之国三公为老之六乡其郊固如此守臣因得蒙赖用不愆于求刍而畿内大夫钧被嘉泽如　皇佑闲诏令尽管牧地卫士毋敢牟其稼而字民之志行焉臣恭睹　圣明述作之盛于此尢加之意其或字民者之不钦则亦牧民者之责也　训有之视属县如子可不谨诸刻是　丕谟媲彼戒石相在尔室具严　天威其克永省罔攸斁】
　　　　牧民铭
天生烝民皆吾同胞痛痒切身勿瘠民膏凡而戚忻系命尔曹惟既厥心毋惮尔劳缪以千里根于差毫
　　　　字民铭
莅事必公拊民必惠迩者有训亦既切至咨尔令长守以勿坠宣朕实意斯为恺悌
【守臣潜说友恭书曰臣恭惟皇帝陛下茂德　上仁洽于烝庶　诏书数下犹惧吏不究宣乃作为　宝训猷告尔大都小伯是牧是字钦厥攸司亦既垂日星而流风霆矣　天道至教变化无穷且制二铭以申　巽命训书也铭诗也诗感发情性入人也深风化莫近焉元老大臣务在辅善义扬德音表请布之天下　制曰可臣愚幸获以牧夫躬被宸贶拜手恭诵大哉　王言一哉　王心有取先正西铭之旨夫厚其同胞以事其父母宗子之懿家相之良也越我臣仆奔奏柰何弗敬矧周公述三宅之事谆复致意于牧而曰协于厥邑用丕式四方对扬　休命宜自臣始臣敢不夙夜祗服厥　铭刻在丹府其永无泐琬琰云乎哉】
咸淳临安志卷之四十三
　志〔二十八〕
  　秩官一
　　　叙
班孟坚表汉百官其前叙次职分如左右内史京兆尹左冯翊右扶风以至太守二千石建置沿革之繇具是矣而表止于内史三辅官氏迁免太守弗及也讵不谓京师非郡国比书法宜尔邪或曰临安视汉三辅自　中兴始前是为守者何以得书曰固之表为一代作今之志为一郡作弗得而略也然则为守者皆以事系人又何以特详曰嬴刘而降悉本史传中兴以来金匮之藏尚秘也固所书一百二十余人有传者什三表其人于此而着其事于彼今诸所载耳目可睹记者独不班班见乎虽然时有古今事有详略而是非之实昭昭然着于此心之灵有不随方册存亡者呜呼是可以观矣叙秩官
　　　封爵考
淳佑志牧守止载钱唐侯朱隽且谓其它封国若富春于潜之类并见郡县升革此不载今按汉制封爵有二等曰王曰侯王则掌治其国有内史以治国民自景武以后惟得食租税不预政事成帝时又省内史更令相治民如郡太守侯则专以赏功劳大者食县小者食乡亭所食国令长皆名相主治民但纳租于侯以户数为限合是而观则如钱唐侯之类不过宠以爵秩厚以租赋实未尝莅其地治其民得列于牧守也【全琮孙德尝封钱唐侯周鲂尝为钱唐侯相盖汉制之书】 晋氏之初封建诸国略同汉制如岳如晏皆尝王吴合用汉荆吴例其它以县与乡亭封侯者既于民无关亦于事无考法不当书书之则亦不胜书也【如前所载孙全二人皆淳佑志所无】 故悉得以略余见内史考
　　　内史考
汉以王国内史治民实为郡守之职杭属荆吴内史合见于表惜氏名无传自濞以后国遂为郡至晋复以封诸王仍改太守为内史职官志所谓诸王国以内史掌太守之任是也故今一据正史凡为内史者悉纂入牧守以补前志之阙然晋世子弟封吴者不过二王晏自太康之末讫怀愍终凡二十余年其以内史见于纪传者仅顾秘一人岳一岁即它徙其时内史亦仅庾冰而已顾庾之外史不绝书而以王封吴者并无所考始尝疑之反复纪传参稽旁证然后知晋自置内史以后常与太守通称不必尽有王而后有内史故作史者亦复互文具见如西晋之顾秘纪书为吴兴内史传则书吴兴太守均起义军讨石冰一事也东晋之王珣纪书为吴郡太守传则书吴国内史均迁为尚书仆射一时也诸如此类甚众则是晋制又有不尽与汉合者乃若汉省内史而以相治民盖绥和以后之制东汉因之班史于循吏传序概以刺史守相为言且引仲舒相江都与京兆内史弘宽并论固东汉人也习见当时侯相事故云尔因并着其说
　　　都尉考
汉因秦旧郡置守尉监守掌治民秩二千石尉佐守典武职秩比二千石景帝中二年更名守为太守尉为都尉是时守尉之职判然不侔淳佑志乃以会稽都尉任延礼高年兴教化宜为牧守之祖固不害其为善善之意惜未深考汉制耳武帝时尝以吾丘寿王为东郡都尉不复置太守赐玺书有谓任四千石之重师古曰兼总二任故云盖都尉或有太守事自前汉已然惜延传轶之其后明帝时宰（上旦下黾）以会稽都尉三国时朱治以吴郡都尉皆行太守事宋百官志谓汉末及三国多以诸郡都尉为郡殆有考于此故今止载任延以下三人而后此都尉史不明载行守事者皆弗录
　　　吴吴兴二郡考
晋宋齐梁不置郡钱唐令富阳令盐官令新城令并隶吴郡余杭令临安令于潜令并隶吴兴郡此淳佑志所书也其意盖以吴郡为今平江吴兴为今安吉皆非杭境故二郡牧守皆阙弗着窃谓不然牧守有所治县有所统县以所治言之则吴之治吴吴兴之治乌程似与今之杭无与以所统言之则钱唐等四县之隶吴余杭等三县之隶吴兴实同此牧守也所治得书所统不得书则未置吴郡以前亦会稽所统旧志尚以会稽西部都尉任延为牧守之祖而吴郡吴兴太守反外之于它郡可不可欤必谓都尉治在钱唐所以列于本郡则考之汉志会稽凡两都尉西部治钱唐南部治回浦延传但书拜会稽都尉安知其必为西部耶志者乃直书西部以迁就其说尢不可也沈约志宋州郡有云地理参差由名号骤易境土屡分一郡一县亟有离合寻校推求未易精悉诚哉是言然郡之分合虽不同县之隶属犹可考盖郡之牧守即县之所事长吏也傥专以今之平江为吴郡安吉为吴兴而谓非今之杭则是当时牧守教条不及于钱唐余杭等七邑岂理也哉又尝考之自陈后主置钱塘郡随文帝废郡置杭州炀帝又改杭州为余杭郡然后旧隶二吴之邑始专属杭而吴之为苏吴兴之为湖亦于此时相先后而置杭与二吴遂各为封境非四代时比矣故今所志凡四代闲守二吴者其名氏事迹以七县尝隶属故悉据正史网罗放失详着于篇庶览者无遗憾焉
　　　古今郡守表〔秦至吴〕
舜咨十有二牧扬州居其一杭隶焉三代之世当因而不改但名氏皆无传史称夏少康封庶子于会稽以奉禹祀披草莱而邑犹未通于上国至鲁定公时其后曰句践始见春秋传虽称越子经止书于越亦未得列于诸侯也若其疆域则有可考证已见郡县沿革今所表断自秦分郡置守始【九江志亦用此例】 
(世纪)秦【 初置守掌治其郡】  　 　 
(世纪)二世 (名氏)殷通【 汉书项籍传会稽假守通晋灼曰楚汉春秋云姓殷】 　 
(世纪)汉高祖 (沿革)荆内史 (名氏)【 名氏不传】(沿革) 吴内史【名氏不传】 　 
(世纪)景帝 (沿革)更名太守【 中二年】   　 　 
(世纪)武帝 (名氏)严助  (事迹)【 会稽吴人以中大夫谕意南越还上问所欲拜为会稽太守数年不闻问赐书曰制诏会稽太守君厌承明之庐劳侍从之事怀故土出为郡吏会稽东接于海南近诸越北枕大江闲者阔焉久不闻问具以春秋对毋以苏秦从横助恐上书谢愿奉三年计最诏许因留侍中】(名氏) 朱买臣 (事迹)【吴人邑子严助贵幸荐之拜为中大夫是时东越数反复拜会稽太守上谓曰富贵不归故乡如衣绣夜行今子何如买臣顿首谢诏买臣到郡治楼船备粮食水战具须诏书到军与俱进将兵与韩说等俱击破东越有功召入为主爵都尉】 　 
(世纪)东汉光武 (名氏)任延 (事迹)【南阳苑人年十九为会稽都尉迎官惊其壮及到静泊无为唯先遗馈礼祠延陵季子时天下新定道路未通避乱江南者皆未还中土会稽颇称多士延到皆聘请高行如董子仪严子陵等敬待以师友之礼掾吏贫者辄分奉禄以赈给之省诸卒令耕公田以周穷急每时行悬辄使慰勉孝子就餐饭之吴有龙丘苌者隐居太末志不降辱王莽时连辟不到掾吏白请召之延曰龙丘先生躬德履义有原宪伯夷之风都尉扫洒其门犹惧辱焉召之不可遣功曹奉谒修书记致医药吏使相望于道积一岁苌乃乘辇诣府门愿得先死备录延辞让再三遂署议曹祭酒苌寻病卒延自临殡不朝三日是以郡中贤士大夫争往宦焉建武初延上书愿乞骸骨】 
(世纪)明帝 (名氏) 第五伦 (事迹)【京兆长陵人建武二十九年拜会稽太守躬自斩刍养马妻执炊爨受俸裁留一月粮余皆贱贸与民之贫赢者会稽俗多淫祀好卜筮民常以牛祭神百姓财产以之困匮前后郡将莫敢禁伦移书属县晓告百姓其巫祝有依托鬼神诈怖愚民皆案论之有妄屠牛者吏辄行罚百姓以安永平五年坐法召老小攀车叩马啼呼相随日裁行数里不得前伦乃伪止亭舍阴乘船去众知复追之及诣廷尉吏民上书守阙者千余人会帝录囚徒得免归田里】 (名氏) 尹兴 (事迹)【为会稽太守岁荒民饥使户曹史陆续于都亭赋民饘粥见陆续传】 (名氏) 宰（上旦下黾）(事迹)【为会稽郡都尉行太守事尝以微过收吴县狱吏主簿锺离意争谏甚切旦黾怒欲案之功曹彭修拜曰自非贤君安得忠臣今庆明府为贤君主簿为忠臣遂原意 ｛见彭修传｝ 】 
(世纪)章帝 (名氏) 庆鸿 (事迹)【为会稽太守有异迹】 
(世纪)和帝 (名氏) 张坝 (事迹)【蜀郡成都人永元中为会稽太守表用郡人处士顾奉公孙松等其余有业行者皆见擢用郡中争厉志节习经者以千数道路但闻诵声霸始到越贼未解郡界不宁乃移书开购明用信赏贼遂束手归附不烦士卒之力童谣曰弃我戟捐我矛盗贼尽吏皆休三年谓掾吏曰太守起自孤生致位郡守盖日中则移月满则亏老氏有言知足不辱遂上病后召四迁为侍中】 (名氏) 马棱 (事迹)【扶风茂陵人自丹阳太守转会稽太守治有声】
(世纪)献帝 (名氏) 芮祉 (事迹)【自九江太守转吴郡太守所至有声潘浚传注】 (名氏) 许贡 (事迹)【为吴郡太守时孙策方起贡上表汉帝谓策骁雄类项籍宜以贵宠召还若寘于外必为世患策候吏得表以示策策遂杀贡】(名氏) 朱治  (事迹)【为吴郡都尉治从钱唐欲进到吴吴郡太守许贡拒之于由拳治与战大破之遂入郡领太守事】 (名氏) 盛宪 (事迹)【器量雄伟迁吴郡太守以病去官{会稽典录}】(名氏) 僮和 (事迹)【为吴郡太守】 
(世纪)三国吴 (名氏) 全琮 (事迹)【吴郡钱塘人也黄武七年丹杨吴会山民复为寇贼攻没属县权分三郡险地为东安郡琮领太守治富春至明赏罚招诱降附得万余人召还经过钱唐修祭坟墓麾幢节盖耀于旧里请会邑人知旧宗族六亲施散惠与本土以为荣】(名氏) 滕胤 (事迹)【北海剧人也自丹杨徙吴郡太守每听讼断罪察言观色务尽情理人有穷冤悲苦之言对之流涕】
咸淳临安志卷之四十四
　志〔二十九〕
  　秩官二
　　　古今郡守表〔晋宋〕
(世纪)晋武帝 (沿革) 吴国内史【 太康十年改诸王国相为内史如太守之任以后或称太守或称内史】 
(世纪)惠帝 (名氏) 顾秘 (事迹)【众之父太安二年以吴兴内史起义军讨石冰惠纪】 
(世纪)东晋元帝 (名氏) 周（王己）(事迹)【义兴阳羡人元帝初吴兴钱璯反来寇（王己）县（王己）率合乡里义众讨璯斩之帝嘉其勋以（王己）行建威将军吴兴太守封乌程县侯吴兴寇乱之后百姓饥馑盗贼公行（王己）甚有威惠百姓敬爱之期年之闲境内宁谧】 (名氏) 邓攸 (事迹)【平阳襄陵人元帝时吴郡阙守人多欲之帝以授攸攸载米之郡俸禄无所受唯饮吴水而巳时郡中大饥攸表振贷未报乃辄开仓救之台遣散骑常侍桓彝虞（马斐）慰劳饥人观听善不乃劾攸以擅出谷俄有诏原之攸在郡刑政清明百姓欢悦为中兴良守后称疾去职郡常有送迎钱数百万攸去郡不受一钱百姓数千人留牵攸船不得进攸乃小停夜中发去吴人歌之曰紞如打五鼓鸡鸣天欲曙邓侯挽不留谢令推不去百姓诣台乞留一岁不听拜侍中】 　 
(世纪)明帝 (名氏) 孔愉 (事迹)【会稽山阴人为吴兴太守沈充反弃官还京师】 (名氏) 陶回 (事迹)【丹杨人迁征虏将军吴兴太守时人饥毂贵三吴尢甚诏欲听相鬻卖以拯一时之急回上疏曰当今天下不普荒俭惟独东土谷价偏贵便相鬻卖声必远流北贼闻此将窥疆场如愚臣意不如开仓廪以振之乃不待报辄便开仓及割府郡军资数万斛米以救乏绝山是一境获全既而下诏并敕会稽吴郡依回振恤二郡赖之在郡四年召拜倾军将军】 
(世纪)成帝 (名氏) 庾冰 (事迹)【补吴国内史会苏峻遣兵攻冰不能御奔会稽会稽内史王舒以冰行奋武将军距峻别率张健于吴中帅众击走之】 (名氏) 虞潭 (事迹)【会稽余姚人咸和初由散骑常侍出为吴兴太守秩中二千石加辅国将军督三吴晋陵义兴宜城五郡军事苏峻反贼率张健等追据吴城潭檄吴郡顾众等为五郡大都督统义军讨健大破之咸康初转镇军将军吴国内史复徙会稽内史未发还复吴郡是时军荒之后百姓饥馑死亡涂地潭乃表出仓米振救之又修沪渎垒以防海抄百姓赖之】 
(世纪)穆帝 (名氏) 蔡谟 (事迹)【陈留考城人苏峻之乱吴兴内史庾冰出奔会稽乃以谟为内史谟既至与张闿顾众顾扬等共起义兵峻平复为侍中】 (名氏) 荀羡 (事迹)【颍川人迁建威将军吴国内史永和五年为使持节监徐兖二州诸军事北中郎将徐州剌史】 (名氏) 陆纳 (事迹)【吴人为吴兴太守至郡不受俸禄顷之召拜左民尚书外白宜装几船纳曰私奴装粮食来无所复须也临发止有被幞而已其余并封以还官】  (名氏) 庾羲 (事迹)【亮之子为吴国内史时穆帝颇爱文义羲至郡献诗颇存讽谏因上表曰陛下以圣明之德方隆唐虞之化而事役殷旷百姓凋残以数州之资经赡四海之务其为劳弊岂可具言昔汉文居隆盛之世躬自俭约断狱四百殆至刑厝贾谊叹息犹有积薪之言以古况今所以益其忧惧陛下明鉴天挺无幽不烛弘济之道岂待瞽言臣受恩奕世思尽丝发受任到东亲临所见敢献丹愚伏愿聪断之暇少垂察览其诗文多不载】  (名氏) 谢万 (事迹)【升平二年为吴兴太守八年为西中郎将持节监司豫冀并四州诸军事豫州剌史】 
(世纪)哀帝 (名氏) 庾希  (事迹)【 隆和初为辅国将军吴国内史迁北中郎将徐兖二州剌史假节】 (名氏) 江灌 (事迹)【陈留圉人为吴兴太守性方正视权贵蔑如也大司马元温欲中伤之召拜侍中以在郡时公事免】  
(世纪)废帝 (名氏) 孔严 (事迹)【会稽山阴人太和中拜吴兴太守加秩中二千石善于宰牧甚得人和余杭妇人经年荒卖其子以活夫之兄子武康有兄弟二人妻各有孕弟远行未反遇荒岁不能两全弃其子而活弟子严并□荐之又甄赏才能之士论者美焉五年以疾去职】 (名氏) 朱序 (事迹)【义阳人太和中长城人钱弘聚党百余人藏匿原山以序为中军司马吴兴太守至郡擒之】
(世纪)简文帝 (名氏) 荀蕤 (事迹)【颍川人除建威将军吴国内史】 (名氏) 谢安 (事迹)【除吴兴太守在官无当时誉去后为人所思顷之召拜侍中】  
(世纪)孝武帝 (名氏) 刁彝 (事迹)【宁康元年为吴国内史二年为卫将军】 (名氏) 王荟 (事迹)【导之子为建威将军吴国内史时年饥粟贵人多饿死荟以私米作饘粥饴饿者所济活甚众召拜尚书复为征虏将军吴国内史】 (名氏) 司马珣之 (事迹)【历吴兴太守刘裕伐关中以为咨议参军号为宗室之美】 (名氏) 何澄 (事迹)【穆章皇后弟为冠军将军吴国内史】 (名氏) 王珣 (事迹)【导之孙转辅国将军吴国内史在郡为士庶所悦有别馆在武丘山戴逵潜诣之珣与游处后召为尚书右仆射领吏部】 (名氏) 王献之 (事迹)【除建威将军吴兴太守召拜中书令】 (名氏) 谢邈 (事迹)【为吴兴太守孙恩之乱为贼所执逼令北面邈厉声曰我不得罪天子何北面之有遂害之】 (名氏) 王蕴 (事迹)【孝武定皇后父补吴兴太守甚有德政属郡荒人饥辄开仓瞻恤主簿执谏请先列表上待报蕴曰今百姓嗷然路有饥馑若表上须报何以救将死之命乎专辄之愆罪在太守且行仁义而败无所恨也于是大振贷之赖蕴全者十七八焉朝廷以违科免蕴官士庶诣阙讼之诏特左降晋陵太守复有惠化百姓歌之】 (名氏) 张元之  (事迹)【自吏部尚书为吴兴太守以才学显与会稽内史谢元同年之郡而元之名亚于元时人称为南北二元】
(世纪)安帝 (名氏) 司马允之  (事迹)【隆安二年为吴国内史】 
(世纪)宋武帝 (名氏) 亘谦 (事迹)【累迁辅国将军吴国内史】 (名氏) 袁崧 (事迹)【隆安四年为吴国内史筑沪渎垒以备孙恩】 (名氏) 孔靖 (事迹)【会稽山阴人义熙闲为吴兴太守加冠军先是吴兴频丧太守云项羽神为下山王居郡听事二千石至常避之靖居听事竟无害也迁尚书右仆射】 (名氏)  王默 (事迹)【导之孙为吴国内史加二千石】  (名氏) 袁湛 (事迹)  袁湛 (事迹)【为吴国内史秩中二千石义熙十二年转尚书右仆射】  (名氏) 殷穆 (事迹)【陈郡长平人以五兵尚书为吴郡太守】 (名氏) 向靖 (事迹)【河内山阳人高祖西伐以靖为吴兴太守冠军将军如故靖俭约不营室宇无园田商贷之业时人称之】 (名氏) 孔琳之 (事迹)【会稽山阴人除侍中出为吴兴太守】 (名氏) 羊元保 (事迹)【太山南城人高祖时为吴郡太守加秩二千石太祖以元保廉素寡欲故频授名郡为政虽无干绩而去后尝见思不营财利处家俭薄太祖尝曰人仕宦非惟须才然亦须运命每有好官阙我未尝不先忆羊元保】 (名氏) 丘渊之 (事迹)【 吴兴乌程人为吴郡太守吴音不变】 (名氏) 袁湛 (事迹)【阳夏人为吴兴太守秩中二千石〔泣〕政和理为吏民所称入补中书令】 (名氏) 王敬弘 (事迹)【琅邪临沂人旧居余杭县为吴兴太守寻召为侍中】 
(世纪)少帝 (名氏) 江夷 (事迹)【济阳考城人为吴郡太守】 
(世纪)文帝 (名氏) 何叔度 (事迹)【庐江灊人金紫光禄大夫为吴郡太守加秩中二千石太保王弘称其清身洁己】 (名氏) 刘损 (事迹)【沛郡萧人为吴郡太守元嘉中东土残饥太祖遣扬州治中沈演之东入振恤以损绥抚有方称为良守】 (名氏) 王韶之 (事迹)【元嘉中为吴兴太守 {见徐羡之传}】 (名氏) 谢述 (事迹)【阳夏人为吴兴太守在郡清省为吏民所怀】 (名氏) 张邵 (事迹)【为吴兴太守】  (名氏) 刘休若 (事迹)【文帝子为吴兴太守召为散骑常侍】     
(世纪)孝武帝 (名氏) 顾琛 (事迹)【吴郡吴人孝武初迁吴兴太守孝建元年召为五兵尚书未拜复为宁朔将军吴郡太守大明中仍为吴兴太守明年坐郡民多翦钱及盗铸免官前废帝即位复为吴郡守】 (名氏) 刘怀谨 (事迹)【彭城人世祖初为吴兴太守以功封石阳县子】 (名氏) 刘延孙 (事迹)【为吴兴太守孝建二年五月召为尚书右仆射】 (名氏) 刘遵考 (事迹)【为吴兴太守孝建二年三月拜湘州刺史】 (名氏) 王僧达 (事迹)【琅邪临沂人为征虏将军吴郡太守立宅于吴多役工力坐免官】 (名氏) 顾觊之 (事迹)【居郡吴人大明初加左军将军为吴郡太守八年复为吏部尚书加给事中未拜复为吴郡太守幸臣戴法兴权倾人主觊之未尝降意蔡兴宗与觊之善嫌其风节过峻觊之曰辛毗有云孙刘不过使吾不为三公耳泰始初王室多故惟觊之心迹清全太宗嘉之又以为左将军吴郡太守】 (名氏) 刘穆之 (事迹)【东莞莒人大明二年迁吴兴太守】 (名氏) 刘子真 (事迹)【孝武帝子大明中为辅国将军吴兴太守】 (名氏) 王昙生 (事迹)【大明末为吴兴太守】
(世纪)前废帝 (名氏) 张永 (事迹)【吴郡吴人永光元年为吴兴太守太宗即位除吏部尚书未拜会四方反叛复以为吴兴太守讨平晋陵加冠军将军假节未拜以将军假节徙吴郡太守率军东讨废帝初又为吴郡太守秩中二千石侍中右光禄大夫如故】 (世纪)明帝 (名氏) 顾觊之 (事迹)【为吴郡太守泰始元年十月拜湘州刺史】 (名氏) 郗颙 (事迹)【泰始二年为吴兴太守长城钱仲期子延庆为父报仇手刃奚庆思自系乌程县狱颙表不加罪诏许之｛见孙棘传｝】 (名氏) 刘遐 (事迹)【为吴郡太守｛见长沙景王传｝】 (名氏) 王琨 (事迹)【为吴郡太守泰始四年七月为中领军】 (名氏) 王僧虔 (事迹)【琅邪临沂人泰始中出为辅国将军吴兴太守秩中二千石王献之善书为吴兴郡及僧虔工书又为郡论者称之】          
(世纪)后废帝 (名氏) 张绪 (事迹)【吴郡吴人元徽初为吴郡太守】
咸淳临安志卷之四十五
　志〔三十〕
　　秩官三
　　　古今郡守表〔齐至唐〕
(世纪)齐高帝 (名氏)　张岱 (事迹)【吴郡吴人宋泰始末为吴兴太守后迁吏部尚书建元元年复出为左将军吴郡太守帝知岱历任清直至郡未几手敕岱曰大邦任重乃未欲回换但总戎务殷宜须望实今州卿为护军如给事中岱拜竟诏以家为府明年迁金紫光禄大夫】  (名氏)　张（坏去土改王） (事迹)【吴郡吴人宋升明初以取刘遐功授辅国将军吴郡太守封义成县侯邑千户建元闲迁都官尚书出为征虏将军吴兴太守乌程令顾昌元有罪（坏去土改王） 坐不纠免官高宗末年授平东将军吴郡太守】 (名氏) 王敬则 (事迹)【晋陵南沙人建元二年迁使持节散骑常侍安东将军吴兴太守道不拾遗郡无劫盗境内一清迁护军将军常侍如故以家为府】 (名氏) 何戢 (事迹)【庐江灊人太祖时为吴郡太守以疾归为侍中秘书监】 (名氏) 萧缅 (事迹)【以安陆侯为吴郡太守永明元年拜郢州剌史】  
(世纪)武帝 (名氏) 沈文季 (事迹)【吴兴武康人宋大明中自秘书监出为吴兴太守饮酒竟日视事不废永明元年复为左将军吴郡太守】  (名氏)　王慈 (事迹)【 琅邪临沂人为建武将军吴郡太守】 (名氏) 李安民 (事迹)【兰陵人永明四年为安东将军吴兴太守】 (名氏) 徐孝嗣 (事迹)【东海郯人世祖时为吴兴太守在郡有能名尚书令王俭赠四言诗曰方轨叔茂追清彦辅柔亦不茹刚亦不吐】 (名氏) 谢（汀去丁改蘥） (事迹)【陈郡阳夏人世祖时迁司徒左长史出为吴兴太守在郡称为美绩】 (名氏) 王奂 (事迹)【琅邪临沂人为吴兴太守秩中二千石寻进号征虏将军】 (名氏) 王秀之 (事迹)【琅邪临沂人为辅国将军吴兴太守吴兴郡隐业所在心愿为之】 (名氏) 孔琇之 (事迹)【山阴人为辅国将军监吴兴郡寻拜太守治称清严】  
(世纪)郁林王 (名氏) 谢朏 (事迹)【陈郡阳夏人隆昌元年为征虏将军吴兴太守弟（汀去丁改蘥）时为吏部尚书朏至郡致（汀去丁改蘥）数斛酒还书曰可力饮此勿预人事朏居郡每不治而常务聚敛众颇讥之亦不屑也建武四年召为侍中中书令抗表不应独与母留筑室郡之西郭】  
(世纪)明帝 (名氏) 王延之 (事迹)【 琅邪临沂人明帝时为吴郡太守罢郡归家产无所增益后为吏部尚书复出为后军将军吴兴太守】  
(世纪)梁武帝 (名氏)　蔡撙 (事迹)【济阳考城人为吴兴太守天监元年宣城郡吏吴承伯聚众寇吴兴奄袭郡城撙坚守不动募勇敢拒战斩承伯余党悉平加信武将军召为度支尚书】 (名氏) 王份 (事迹)【琅邪人天监初转吴郡太守迁宁朔将军北中郎】 (名氏) 何敬容 (事迹)【庐江人普通四年以吏部尚书出为招远将军吴郡太守为政勤恤民隐辨讼如神视事四年治为天下第一吏民诣阙请植碑诏许之大通二年召为中书令】 (名氏) 柳恽 (事迹)【河东解人天监二年为吴兴太守六年召为散骑常侍八年复为吴兴太守六年为政清静民吏怀之陈疾解任父老千余人拜表陈请】 (名氏) 萧正仁 (事迹)【为吴兴太守有治能】 (名氏) 萧琛 (事迹)【兰陵人迁吴兴太守郡有项羽庙土民名为愤王甚有灵验于郡厅事为神座公私请祷前后二千石皆于厅拜祠而避居他室琛至徙神还庙处之不疑又禁杀牛解祀以脯代肉琛频（□泣）大郡不治产业】 (名氏) 谢览 (事迹) 【（汀去丁改蘥）之子天监十二年出为吴兴太守中书舍人黄睦之家居乌程子弟专横前太守皆折节事之览未到郡睦之子弟来迎览逐去其船杖史为通者自是睦之家杜门不出不敢与公私门通郡境多劫为东道患览下车肃然一境宁谧昔览在新安颇聚敛至是遂称廉洁时人方之王怀祖】 　(名氏) 张稷 (事迹)【吴郡人为散骑常侍将军吴兴太守秩中二千石下车存问遗老引其子孙置之右职政称宽恕进号云麾将军召为左仆射道由吴乡候稷者满水陆稷单装俓还京师人莫之识】(名氏) 萧推 (事迹)【为戎昭将军吴郡太守所临必赤地大旱吴人号旱母】(名氏) 萧映 (事迹)【大同初为吴兴太守｛见陈高祖纪｝】(名氏) 张缵 (事迹)【大通闲为吴兴太守省烦苛务清静民吏便之大同二年召为吏部尚书】(名氏) 萧子显 (事迹)【兰陵人大同三年为仁威将军吴兴太守】(名氏) 谢举 (事迹)【大同三年为云麾将军吴郡太守先是何敬容居郡有美绩世称为何吴郡及举为政声绩略相比六年入为侍中中书监】(名氏) 袁君正 (事迹)【陈郡阳夏人为吴兴太守侯景乱率数百人随邵陵王赴援京师君正当官莅事有名称而蓄聚财产服玩靡丽】(名氏) 张嵊 (事迹)【为吴兴太守清二年侯景乱嵊遣弟伊率郡兵数千人赴援又收集士卒筑缮城垒贼行台刘神茂遣使说嵊命斩其使仍遣军主王雄等率兵于鳢渎逆击之破神茂侯景遣其子帅精兵二万人助神茂击嵊为贼骑焚栅嵊乃释戎服坐厅事贼临之以刃终不为屈执以送景遂遇害世祖谥曰忠正子】  
(世纪)简文帝 (名氏)　萧大临 (事迹)【太宗子大宝元年除安东将军吴郡太守】  
(世纪)元帝 (名氏)　张彪 (事迹)【为吴郡太守齐主高洋欲袭建业王僧辩召彪会侯瑱兵大败北军见王僧辩传】(名氏) 裴之横 (事迹)【为吴兴太守齐主高洋欲袭建业王僧辩召之横会侯瑱兵大败北军见王僧辩传】  
(世纪)敬帝 (名氏)　袁枢 (事迹)【陈郡阳夏人绍泰二年中吏部尚书出为吴兴太守永定二年召为左民尚书】
(世纪)陈武帝 (名氏)　沈君理 (事迹)【吴兴人高祖初为吴郡太守时兵革未宁百姓荒弊军国之用咸资东境君理招集士卒修治器械民下悦附深以干理见称世祖嗣位召为侍中】(名氏) 沈恪 (事迹)【武康人永定元年除吴兴太守】(名氏) 陈昌 (事迹)【高祖子为吴兴太守时年十六容貌伟丽神情明秀雅性聪辩明习政事高祖遣谢哲蔡景历辅昌为郡】  
(世纪)文帝 (名氏)　徐度 (事迹)【安陆人世祖初为使持节散骑常侍镇东将军吴郡太守以子敬成为监郡天嘉元年增邑千户】(名氏) 胡颖 (事迹)【吴兴东迁人天嘉元年除散骑常侍吴兴太守】(名氏) 吴明彻 (事迹)【天嘉初为镇东将军吴兴太守六年为中领军】 【见文帝纪】(名氏) 陈伯山 (事迹)【世祖第三子鄱阳王天嘉元年授东中郎将吴郡太守】(名氏) 陈伯恭 (事迹)【世祖第六子晋安王天嘉六年为平东将军吴郡太守置佐史时年十余岁便留心政事官曹治理】 
(世纪)废帝 (名氏)　徐敬成 (事迹)【安陆人度之子光大五年除正威将军吴兴太守其年随都督吴明彻北讨】
(世纪)宣帝 (名氏)　杜棱 (事迹)【钱塘人太建元年为散骑常侍镇东将军吴兴太守秩中二千石二年召为侍中镇右将军】(名氏) 陈叔坚 (事迹)【高宗第四子长沙王太建元年为中郎将吴郡太守四年为宣毅将军江州剌史】(名氏) 陈伯固 (事迹)【世祖第五子新安王太建闲授使持节都督吴兴诸军事平东将军吴兴太守】(名氏) 陈伯礼 (事迹)【世祖第十子武陵王太建初为云旗将军持节都督吴兴诸军事吴兴太守在郡恣行暴掠逼夺财货百姓患之九年为有司所劾特降军号十一年被代召还迁延不发御史中丞徐君敷奏免所居官以王还第】(名氏) 陈伯谋 (事迹)【世祖第十三子桂阳王太建十年出为持节都督吴兴诸军事东中郎将吴兴太守】  
右自东汉尹兴以后至陈末陈伯谋并采摭正史增入其仅存氏名而岁月事迹无可考及虽有事迹而臣节有亏者并不录但考之吴兴吴郡二乘所载牧守颇多皆杂取它传记与今志凡例不同又恐观者以为遗轶悉附载氏名于后若此有彼无者吴兴二十人吴郡十四人
吴兴
王羲之　　　　　　　　谢琰
虞（马斐）　　　　　　周镇
胡严　　　　　　　　　王胡之
孔坦　　　　　　　　　孔廞
袁琇　　　　　　　　　周札
周筵　　　　　　　　　王坦之
顾众　　　　　　　　　陆统
江蔚　　　　　　　　　车□
殷康　　　　　　　　　沈嘉
何楷【以上晋人】 　 褚彦回
谢庄　　　　　　　　　丘道护
谢澹　　　　　　　　　谢述
张崇之　　　　　　　　萧慧明
殷冲　　　　　　　　　袁思道
孔山士　　　　　　　　沈道思【以上宋人】 
袁洵　　　　　　　　　袁昂
萧慧休　　　　　　　　袁彖
王莹　　　　　　　　　杨文崇【以上齐人】 
元仲景　　　　　　　　张僧繇
王骞　　　　　　　　　信都遵
萧猷　　　　　　　　　文皇帝蒨
夏侯亶　　　　　　　　衡阳王昌
孙廉　　　　　　　　　杜龛
周敏　　　　　　　　　齐明帝萧鸾
王彬【以上梁人】 　 钱道戢
徐综　　　　　　　　　周文育
周（上下石）　　　　周宝安
任忠　　　　　　　　　沈钦【以上陈人】 
吴郡
谯敬王恬　　　　　　　沈充
傅盛　　　　　　　　　王恬【导之子】 
王洽【劭之子】 　　 王劭【道之子】 
王谧【导之子】 　　 魏咏之
顾含　　　　　　　　　郗鉴
殷佑　　　　　　　　　刘牢之
张茂　　　　　　　　　贺循
应詹　　　　　　　　　（上下一中曰）檀
王恺　　　　　　　　　王允之
王侃　　　　　　　　　虞谭
乐谟　　　　　　　　　张敞【以上晋人】 
袁洵　　　　　　　　　张怀
柳世隆　　　　　　　　王诞
王思远　　　　　　　　褚渊
褚澄【渊之弟】 　　 张充
南康县侯子恪　　　　　江（学□）
王规　　　　　　　　　李元履
江革　　　　　　　　　袁昂【以上宋人】 
王僧智【梁人】 　　 裴忌
永阳王伯智　　　　　　衡阳王伯信【以上陈人】 
(世纪)唐高祖 (沿革) 改太守为刺史【武德元年】  　 　 
(世纪)太宗 (名氏)　柳楚贤 (事迹)【大业末为河北县长归高祖正观中历交桂二州都督终杭州剌史】(名氏) 薛万彻 (事迹)【太宗朝名将自右卫大将军转杭州剌史迁代州都督复召拜右武卫大将军】  
(世纪)中宗 (名氏) 裴惓 (事迹)【与岑羲刘守悌等以清德俱为巡察使所荐授渭南令为地官员外郎有美誉后为杭州剌史】(名氏) 宋璟 (事迹)【历杭州剌史政清毅吏下无敢犯者】  
(世纪)元宗 (沿革) 分天下为十五道各置采访使以六条检察非法择贤刺史领之杭隶江南东道【通鉴开元二十一年】(名氏) 刘幽求 (事迹)【以太子少保贬睦州刺史迁杭州】【 旧志韦凑在刘尔求之后今按韦传无】(沿革) 改刺史为太守【 天宝元年】 (名氏) 袁仁敬 (事迹)【开元十三年上自选诸司长官有声望者十一人为刺史命宰相诸王及诸司长官台郎御史饯于洛滨俱张甚盛赐以御膳太常具乐内坊歌妓上自书十韵诗命高力士赐之仁敬以大理少卿为杭州｛通鉴｝】(名氏) 谢晏 (事迹)【天宝末拜度支郎中兼侍御史领江淮租庸事晏至吴郡会永王璘事采访使李希言假晏守余杭因发义兵坚壁璘闻晏有备遂自晋陵西走终不言功召拜彭原太守】  
(世纪)肃宗 复诸州及官名太守仍为刺史【 至德二载】(名氏) 崔涣 (事迹)【以左散骑常侍兼余杭太守江东采访御使入迁吏部侍郎】(沿革) 置江东防御使治杭州【 至德二载】(沿革) 置浙江西道节度副使兼余杭军使治杭州【干元元年】 (名氏) 侯令仪 (事迹)【杭州刺史改升州刺史】 (沿革) 杭州刺史领防御使【 上元二年】  　 　 
(世纪)代宗 (名氏)　张伯仪 (事迹)【为杭州刺史大历二年徙安南都护】(名氏) 杜济 (事迹)【以京兆尹贬为杭州刺史】  
(世纪)德宗 (名氏)　李泌 (事迹)【自澧硖团练使徙杭州刺史有风绩引西湖水入城为六井大为民利德宗在奉天召赴行在】(名氏) 元全柔 (事迹)【以湖南团练观察使御史中丞为杭州刺史迁黔中经略招讨观察等使】(名氏) 房孺复 (事迹)【正元初韦应物为苏州牧房孺复为杭州牧韦嗜诗房嗜酒每与宾友一醉一咏其风流雅韵多播于吴中或目韦房为酒诗仙】(名氏) 王颜 (事迹)【正元六年为刺史】(名氏) 于邵 (事迹)【为太子宾客与宰相陆贽不平出为杭州刺史】(名氏) 李锜 (事迹)【自雅王傅出为杭州刺史旧志李锜之后有苏弁自滁州转杭州刺史今按苏传云为滁州刺史卒】(名氏) 韩皋 (事迹)【正元十四年自京兆尹责抚州员外司马未几改杭州刺史尝于武林山作候仙亭入拜尚书右丞】(名氏) 卢元辅 (事迹)【自河南县令除杭州刺史白集有制词尝于武林山作见山亭】  
(世纪)顺宗 (名氏)　张纲 (事迹)【永正初为守奏置余杭仓宇四十二闲筑仓城周回四里【余杭志】 】
(世纪)宪宗 (名氏)　严休复 (事迹)【唐语林云白公除杭州替严员外休复休复有时名公喜为之代白公清辉楼诗序云严十八郎中在郡日改制东南楼因名清辉未立标榜召归郎曹】  
(世纪)穆宗 (名氏)　白居易 (事迹)【长庆二年七月自中书舍人出守杭州始因岁旱筑捍钱塘湖锺泄其水溉田千顷复浚六井民赖其利唐语林云公罢杭俸多留官库继守者公用不足则假而复填如是五十余年及黄巢至郡文籍多焚其俸乃亡　按公作冷泉亭记谓有相里君造虚白亭又集中有送姚杭州赴任因思旧游诗二人在公先后为郡其名皆莫考或云相里郡名造然未有的据不敢列于表】  
(世纪)文宗 (名氏)　李宗闵 (事迹)【开成初为杭州刺史迁太子宾客分司东都】(名氏) 李中敏 (事迹)【开成末为杭州刺史】  
(世纪)武宗 (名氏)　裴夷直 (事迹)【武宗初自中书舍人出为杭州刺史】  
(世纪)宣宗 (名氏)　李远 (事迹)【大中十二年十月令狐绹拟李远杭州刺史上曰吾闻远诗云长日惟消一局棋安能理人绹曰诗人托此为高兴耳未必实然上曰且令往试观之【通鉴】 】  
(世纪)懿宗 (名氏)　崔彦曾 (事迹)【咸通二年为刺史开沙河塘【见地理志】 】  
(世纪)僖宗 (名氏)　周宝 (事迹)【黄巢据宣歙宝自泾原徙镇海军节度使兼南面招讨使僖宗入蜀加检校司空宝练卒自守发杭州兵戍县镇】(名氏) 董昌 (事迹)【以土团讨王郢有功补石镜镇将黄巢寇杭引兵过临安不敢犯周宝表昌为杭州刺史昌乃团诸县兵为八都】  
(世纪)昭宗 (沿革) 置杭州防御使【 龙纪元年】赐杭州防御使号武胜军防御使【 景福元年】升武胜军防御使为都团练苏杭等州观察使【 二年】寻废团练观察使徙镇海军节度使治杭州【 光化元年】 (名氏)  钱镠  (事迹)【干符二年浙西裨将王郢乱石鉴镇将董昌表镠偏将击破之黄巢掠浙东至临安镠出奇兵邀击射杀其将巢遂引兵过董昌为刺史以镠为都指挥使中和四年镠攻破越州杀观察使刘汉宏乃奏昌代汉宏而自居杭州光启三年拜左卫大将军杭州刺史昭宗时拜杭州防御使又拜都团练使景福二年为苏杭观察使七月发民夫二十万及十三都军士筑杭州罗城周七十里九月拜镇海军节度使干宁元年加同中书门下平章事二年董昌反越州镠以闻诏封镠彭城郡王浙江东道招讨使董昌平拜镇海威胜两军节度使加检校太尉中书令镠如越受命还治钱塘光化元年移镇海军于杭州加镠检校太师改乡里曰广义乡勋贵里所居营曰衣锦营未几升营为衣锦城天顺元年封吴王四年升衣锦城为安国衣锦军梁太祖即位封吴越王兼淮南节度使未拜正明三年加天下兵马都元帅开府置官属】  
右并据前志参以新唐书重行考订闲有增损其名氏虽存而岁月事迹无所考者自当用唐以前比例但既见前志姑附着于后
相里君【造虚白亭】 　　　　　　　　　元藇【河南人右司郎中作冷泉亭】 
裴常棣【河东闻喜人兵部郎中作观风亭】 
杜陟　　　　                           陆则
李幼　　　　　　　　　　　　　　　　　 崔鄯【贝州武城人】 
路异　　　　　　　　　　　　　　　　　 殷亮【给事中】 
韦敻【京兆杜陵人虞部郎中】 　　　　　崔恂【郑州人水部郎中】 
独孤屿【洛阳人侍御史】 　　　　　　　李士挹【宗室】 
封亮【渤海人司封员外郎】 
双士恪【天水郡人右武卫大将军定相二州总管杭州刺史吕国公】 
薛自勉【河东汾阴人司动员外郎】 　　　薛莹【河东汾阴人】 
卢泾【范阳涿县人】 　　　　　　　　　杨行矩【上蔡人蔡州总管】 
柳德义【河东人】 　　　　　　　　　　史令卿【建康人祠部郎中】 
杜信【京兆人刑部员外郎】 　　　　　　李□
裴（王玉）　　　　　　　　　　　　　　 刘暹【字上昭】 
李幼公【姑臧大房】 　　　　　　　　　李力牧【百药族】 
张（□介）　　　　　　　　　　　　　 崔元奖【清河大房吏部侍郎】 
崔涓【博陵人】
咸淳临安志卷之四十六
　志〔三十一〕
　　秩官四
　　　古今郡守表〔国朝建隆至靖康〕
(世纪)皇朝太祖皇帝【建隆元年庚申】 (沿革) 吴越王带 (名氏) 钱俶 　 
(世纪)太宗皇帝【太平兴国三年戊寅】 (沿革) 吴越王钱俶入朝国除置知州 (名氏) 范旻 (事迹)【五月丙戌以考功郎中权知两浙诸州事初旻自淮南归朝　上将用为翰林学士卢多逊言杭州初复非旻不可治　上乃谓旻曰卿且为朕行即当召卿矣钱氏据两浙踰八十年外厚贡献内事奢僭地狭民众赋敛苛暴虽鱼卵菜茹纤悉收取斗升之逋罪至鞭背每笞一人诸案吏人各持簿列于庭先唱一簿以所负多少量为笞数笞已次吏复唱而笞之尽诸簿乃止少者犹笞数十多者至五百余讫于国除民苦其政旻既至悉条奏请蠲除之　诏从其请】(名氏) 李继凝 (事迹)【以两浙转运使知召还拜枢密直学士无年月可考】  
(世纪)【 端拱二年己丑】  (名氏)　 刘知信 (事迹)【四月以亳州观察使知】  
(世纪)【 淳化四年癸巳】(名氏) 王化基 (事迹)【真定府人五月以工部侍郎知迁礼部召还拜参知政事】  
(世纪)【 至道元年乙未】 (名氏) 魏羽 (事迹)【歙州婺源人自知潭州徙知真宗即位迁工部侍郎召还】  
(世纪)【 三年丁酉】 (名氏) 张去华 (事迹)【六月丙午以新知益州改知】  
(世纪)真宗皇帝【 咸平二年己亥】 (事迹)【 四月戊寅去华徙知苏州】(名氏) 张咏 (事迹)【濮州鄄城人是日以御史中丞为工部侍郎知咏以刚方自任以严猛为治御下甚峻性果决郡事多出于独断属岁歉民多鬻私盐以自给犯者甚众连捕数百人咏悉宽其罚而遣之官属请曰不痛绳之恐无以禁咏曰钱唐十万民饥者八九苟不以盐自活一旦蜂聚数千辈为寇盗则其患甚矣当俟秋成乃仍旧法是岁民获安济又有民家子与姊婿讼家用婿言妻父临终此子三岁故见命掌赀产且有遗书令异日以十之三付子余七分与婿咏览之以酒酹地曰汝妻父智人也以子幼甚故托汝傥遽以家财十之七与子则子死于汝手矣亟命以十之七给其子余三分给婿皆服其断拜泣而去】  
(世纪)【 四年辛丑】(事迹)【 九月辛卯州民诣阙献土星图一银百两乞留知州　诏奖咏仍还其银代还知永兴军拜尚书右丞】  
(世纪)【 五年壬寅】(名氏) 宋太初 (事迹)【泽州晋城人五月癸丑以右谏议大夫知十一月甲午徙知庐州】(名氏) 王仲华 (事迹)【是日以太常少卿知苏州改右谏议大夫知】  
(世纪)【 六年癸卯】(事迹)【 仲华徙知虔州】(名氏) 薛映 (事迹)【六月丁亥以礼部郎中知制诰权判度支为谏议大夫知映临决(上逢下)锐州无留事是时起居舍人直史馆姚铉为转运使檄属郡当直司毋得辄断徒以上罪映即奏徙流笞杖自有科条苟情状明白何须系狱以累和气诏天下凡徒流罪人于长吏前对辩如无所异听遣决之朝廷施用其言在杭五年其治严明吏不能欺每五鼓冠带黎明据案决事虽寒暑无一日异入知通进银台司兼门下封驳事】
(世纪)【 景德四年丁未】(名氏) 王济 (事迹)【九月辛巳以工部郎中知时薛映满议择代冯拯曰余杭比诸道易治　上曰方面之寄古诸侯也常时无事则为易治吴人轻巧苟预备非常安可谓之易也因阅班簿指孙仅王济谓王旦曰二人孰优旦曰济有吏干可副是选上面加慰谕仍戒以朝廷阙失许密疏上言吴越俗尚华靡济矫以素质用瓦缶木杓为犒设之具吏民窃哂之济不为变郡城西有钱唐湖可溉田千余顷岁久湮塞命工浚治增置斗门以防溃溢之患仍以白公旧记刻石湖侧民颇利之徙知洪州】  
(世纪)【 大中祥符三年庚戌】 (名氏) 戚纶 (事迹)【应天府楚丘人九月壬午以枢密直学士户部郎中知就加左司郎中】  
(世纪)【 五年壬子】(事迹)【 正月甲戌纶与转运使陈尧佐言浙江坏岸渐逼州城望遣使自京师部扫匠濠寨赴州工役　诏从之令驰驿而往命转运使更互检校遂以埽岸易柱石之制虽免水患而众颇非其变法】  
(世纪)【 七年甲寅】(名氏) 薛颜  (事迹)【 三月癸卯纶徙知扬州以太仆少卿知八年以新修册府元龟赐洪杭二州】  
(世纪)【 九年丙辰】 (名氏) 马亮 (事迹)【九月己酉自知升州移知丁卯　诏如闻杭州葺江岸卒执役水中苦足疾而死者甚众宜令知州马亮拯疗之十月己卯加集贤院学士亮筑堤而工未就诏问亮所以捍江之策亮至祷于伍员祠下明日潮为之却又出横沙数里堤遂以成又上言近岁以来父祖未葬而多别财异爨甚伤风教请自今未葬者不得析居】  
(世纪)【 天禧元年丁巳】 (事迹)【 亮改工部侍郎知庐州】  
(世纪)【 三年己未】 (名氏) 王钦若 (事迹)【六月甲午以尚书右仆射兼中书门下平章事除太子太保判　赐　御制诗一首【见御制门】 仍命依韵和进】  
(世纪)【 四年庚申】(事迹)【 八月召钦若知相州】(名氏) 王随 (事迹)【九月己酉自权知闲封府为给事中知】  
(世纪)【 干兴元年壬戌】(事迹) 【二月戊辰随授秘书少监知涌州】(名氏) 李及 (事迹)【三月壬申以枢密直学士知于时内侍江德元居中用事其弟德明奉使过杭及待之薄僚佐惊曰江使者兄弟荣枯大臣如反掌耳今公不加礼待之公虽不求福独不畏其为祸乎及曰待之如是足矣既而德明谓僚佐曰李公春秋高何不求闲郡以自处而居杭繁剧之地邪僚佐走语及曰果然江使者之言可惧也及笑曰及老矣诚得闲郡以自逸庸何伤既而德明亦不能伤也时人重其操守及资性清介治尚简严喜慰荐下吏而乐道人之善在杭恶其风俗轻靡未尝事宴游一日微雪遽出郊众谓当命宾朋为高会乃独造林逋清谈至暮而归任中未尝巿物及去惟置白乐天集一部】  
(世纪)仁宗皇帝【天圣元年癸亥】(事迹)【 九月丁亥及徙知应天府兼南京留守司】(名氏) 周起 (事迹)【是月自知扬州秘书监移知】  
(世纪)【 四年丙寅】(名氏) 马亮  (事迹)【 天圣四年三月庚辰自知亳州为工部尚书集贤殿学士移知未行复知亳州凡牧守以尝莅郡有事迹乃书若虽除而未行及已行而他徙者则否恐览者疑其遗轶故书此以见例】(名氏) 胡则 (事迹)【婺州永康人自太常少卿知福州为谏议大夫知】  
(世纪)【 六年戊辰】(名氏) 李谘  (事迹)【 正月戊午自知洪州为给事中知】  
(世纪)【 七年己巳】(事迹)【 十月丙戌谘徙知永兴军】(名氏) 朱巽 (事迹)【扬州天长人以新知河中府改知忠愿自守　上称为长者】  
(世纪)【 八年庚午】(事迹)【 四月甲申巽为集贤院学士五月乙丑徙巽知扬州】(名氏) 陈从易 (事迹)【泉州人五月以龙图阁直学士知】  
(世纪)【 九年辛未】(事迹)【正月从易卒于官】(名氏) 张观 (事迹)【绛州人二月己丑以尚书兵部员外郎知初名正观至是御笔去上一字代还判国子监】  
(世纪)【 明道二年癸酉】 (名氏) 胡则 (事迹)【四月甲子自知陈州再知】 
(世纪)【 景佑元年甲戌】 (事迹)【四月甲辰则除兵部侍郎致仕】  
　 　(名氏) 郑向 (事迹)【开封陈留人四月丙午以龙图直学士知】  
(世纪)【 三年丙子】(事迹)【 四月庚午向卒于官】  
　 　(名氏) 俞献卿 (事迹)【歙州人四月辛未以集贤院学士知】 
【真宗朝尝为仁和令暨知州事一日暴风江潮溢决堤势不可御献卿凿西山石作堤数十里民用便之赐　诏褒谕】 (世纪)【 四年丁丑】 (事迹)【十二月庚午献卿为给事中】  
(世纪)【 宝元元年戊寅】(名氏) 柳植 (事迹)【六月癸未自知苏州移知】  
(世纪)【 二年己卯】 (事迹)【 八月辛未植为翰林学士】(名氏) 司马池 (事迹)【八月丁丑自知同州为兵部郎中知】  
(世纪)【 康定元年庚辰】(事迹) 【江钧张从革为两浙转运使恶池捃摭其事条奏之九月辛酉降知虢州先是吏有盗官银称为钧偿私费而从革之姻犯税阴遣人私请或谓可以此报池独不较】(名氏) 张若谷 (事迹)【是日自知应天府为龙图阁直学士移知】  
(世纪)【 庆历元年辛巳】(事迹)【五月壬申若谷徙知郑州】(名氏) 郑戬 (事迹)【苏州人五月辛未以资政殿学士知西湖溉民田数百顷岁久不治葑泥湮塞又为豪族与僧寺规占甚多戬乃发属县丁数万尽辟之民赖其利后有诏岁常修导】  
(世纪)【 二年壬午】(事迹)【 六月癸未戬除给事中知并州】(名氏) 蒋堂 【宜兴人六月甲午以左司郎中知】  
(世纪)【 三年癸未】(事迹)【 六月丁巳堂除枢密直学士知益州移河中府再知】(名氏) 杨偕 【九月壬辰以知越州左司郎中改知上太平可致十象图】  
(世纪)【 四年甲申】 (事迹)【 六月大风驱潮江岸土石啮去殆半偕与运使田瑜急督人徒负土以置断防卒免垫溺遂相与议全筑条上方略约工四十万计及籍吏之可使者以驿闻诏以堤事付之兼命通判等分董其役发江淮南二浙福建之兵调十县丁壮合五千人辇石畚土持臿节杵之役相属于数十里之外方苦盛寒无一告劳者十二月新堤成重修石堤记】  
(世纪)【 五年乙酉】 (名氏) 方偕 (事迹)【莆田人十月戊寅自淮南江浙荆湖制置发运使徙知】  
(世纪)【 七年丁亥】(事迹)【 七月庚子偕除太常少卿分司西京偕本以吏事进而杭讼牒素烦决遣无留事以病故分司】  
(世纪)【 皇佑元年己丑】(沿革) 诏守臣管勾一路兵马钤辖司事 (名氏)　范仲淹 (事迹)【正月乙卯自知邓州移知七月加尚书礼部侍郎】  
(世纪)【 二年庚寅】 (事迹)【 是年吴中大饥殍殣枕路仲淹发粟及募民存饷为术甚备吴人喜竞渡日出宴湖上自春至夏居民空巷出游又谕诸寺主首曰饥岁工价至贱可以大兴土木之役于是诸寺工作鼎兴又新仓敖吏舍日役千夫监司奏劾杭州不恤荒政嬉游不节及公私兴造伤耗民力公乃自条叙所以宴游及兴造皆欲以发有余之财以惠贫者贸易饮食工技服力之人仰食于公私者日无虑数万人荒政之施莫此为大是岁两浙惟杭州晏然民不流徙】【 十月加户部侍郎】【 十一月辛酉徙京东东路安抚使知青州】(名氏) 张方平 (事迹)【宋城人是日自知江宁府移知言畿内税赋之重及请减定剌配刑名等法迁礼部侍郎】  
(世纪)【 三年辛卯】(名氏) 吕溱  (事迹)【 扬州人六月甲午以起居舍人知除纠察在京刑狱管当三班院】  
(世纪)【 五年癸巳】 (名氏) 孙沔 (事迹)【会稽人四月壬午以枢密直学士给事中知】【 仁宗解御带赐之行至南京召为枢密副使】(名氏) 李兑 (事迹)【许州人八月己未以户部郎中知】【 仁宗飞白书安民字以赐之介静简严年老而精明有所举措要使民便安之】  
(世纪)【 至和元年甲午】(名氏) 孙沔 (事迹)【二月壬戌以资政殿学士知浙俗贵僧或纵妇女与私沔严察之杖配者甚众】  
(世纪)【 嘉佑元年丙申】(事迹)【 八月戊午徙沔京东西安抚使知青州】(名氏) 何中立 (事迹)【许州人是月壬戌自知陈州徙知】  
(世纪)【 二年丁酉】(事迹)【 八月癸酉中立卒于官】(名氏) 梅挚 (事迹)【成都府人九月戊寅以龙图阁直学士尚书吏部郎中知仁宗赐诗宠行【见　圣制门】 挚以诗之首章名堂曰有美】  
(世纪)【 三年戊戌】(事迹)【 六月丙辰挚徙知江宁府】(名氏) 唐询 (事迹)【钱塘人是日自知苏州知】  
(世纪)【 五年庚子】(事迹)【 九月甲辰询除吏部郎中】(名氏) 施昌言 【通州静海人是日以尚书刑部侍郎知】  
(世纪)【 七年壬寅】(事迹)【 八月甲申昌言除龙图阁学士河东路经略安抚使】(名氏) 沈遘 (事迹)【杭州人是日以尚书礼部郎中知令行禁止人有贫不能葬及女子孤无以嫁者以公使钱葬嫁数百人倡优养良家女为己子者夺归其父母接遇士大夫多得其欢心所部吏尢乐倾尽为之耳目剌闾巷闲事纤悉即知故事至立断众莫不骇伏小民有犯情稍不善不问法轻重断讫强刺为卒刺者数百人人屏息不敢犯议者以其严比孙沔然沔苛暴锐于惩恶至遘善人亦惧焉晨起治事及午事毕出与宾旧往还从容谈笑以示有余士人夫交称其能尝作南井引西湖水入城以便民汲人呼为沈公井迁吏部郎中召为干当三班院】  
(世纪)英宗皇帝【 治平元年甲辰】 (名氏) 王琪 (事迹)【成都人九月甲戌以枢密直学士同判太常寺知】【 十一月己亥转右谏议大夫】  
(世纪)【 二年乙巳】(事迹)【 琪徙知扬州】(名氏) 蔡襄 (事迹)【兴化军仙游人二月以端明殿学士尚书礼部侍郎知为政精明吏不能欺】  
(世纪)【 三年丙午】(事迹)【 五月甲寅襄徙知应天府】(名氏) 胡宿 【常州晋陵人四月庚戌以尚书吏部侍郎观文殿学士知清俭谨默内刚外和其莅官治事谨重不辄发发亦不可回临民笃恭不略细故人尢爱之】  
(世纪)【 四年丁未】(事迹)【 六月甲子宿以太子少师致仕卒于州】(名氏) 吕溱 (事迹)【六月甲戌以龙图阁直学士再知九月辛丑溱除知开封府】(名氏) 祖无择 (事迹)【十月丁未以右谏议大夫加龙图阁学士知尝作介亭于凤凰山】  
(世纪)神宗皇帝【 熙宁二年己酉】 (名氏) 郑獬 (事迹)【安州人五月辛未以翰林侍读学士户部郎中知】  
(世纪)【 三年庚戌】(事迹)【 四月己卯獬徙知青州】(名氏) 赵抃 (事迹)【衢州西安人四月以资政殿大学士知抃和易长厚所至必兴学校劝奖后进为政视其俗之厚薄与事多寡设施为术不同杭故多盗闻抃性宽大细民多骈聚为盗抃捕获其情重者黥配他州盗遂遯去境内以清】【 十二月徙知青州】(名氏) 沈立 (事迹)【和州人是月庚申以知越州移知除审官西院】  
(世纪)【 五年壬子】 (名氏) 陈襄 (事迹)【福州人五月乙未自知陈州以尚书刑部郎中知制诰知有学行所至务先学校至亲为讲解好荐进人才喜愠不形于色为政多慕古人所为杭为都会宾旅之冲又属朝廷相继遣使公外应接使客内抚循士民州不知其扰杭虽号水乡而其地斥卤可食之水常不继唐相国李长源旧为六井引西湖以饮民井既久废不修水遂不应民用襄命工讨其源流渫而甃之井遂可食虽遇旱岁民用沛然有劝学文见学校门】  
(世纪)【 七年甲寅】(事迹)【 六月己巳襄移知应天府与杨绘两易其任】(名氏) 杨绘 (事迹)【汉州人六月己巳自应天府徙知再入为翰林学士兼侍读】(名氏) 沈起 (事迹)【明州人九月自知潭州移知为人宽和临事明敏】  
(世纪)【 九年丙辰】(名氏) 苏颂  (事迹)【 正月丙寅以秘书监集贤院学士知时吴越荐饥一日出遇百余人遮道泣诉曰某等以转运使卖所逋巿易缗钱昼系公庭夜禁厢院虽死无可偿者颂曰吾今释汝使汝得营生事衣食之余悉以偿官期以岁月而足可乎皆曰不敢负于是纵之转运使大怒欲奏公沮坏法令而偿责者乃先期而至遂不复言一日燕有美堂闻将兵结集谋害官吏郡人喧传恐惧不安颂谈笑自如密谕兵官捕为首者械送狱中逮夜会散而坐客不知也召为提举中太一宫修】【 仁宗】【 英宗正史】  
(世纪)【 十年丁巳】 (名氏) 赵抃 (事迹)【五月癸亥自知越州资政殿大学士右谏议大夫移知十月戊子抃言吴越国王钱氏有坟庙在钱塘临安县栋宇颓圮林木荒秽欲令两县选僧道主管岁度其徒各一人从之　朝旨欲修杭州城抃度出于人者数千万独奏杭人新罹旱灾未可兴工乞罢役吕氏家塾记云抃再守钱塘天下剧郡从容为之其政本于恺悌然不严而肃民莫敢犯议者谓抃治民虽西京所称循吏不能过也】  
(世纪)【 元丰二年己未】【 抃以旧职加太子太保致仕】(名氏) 邓润甫 (事迹)【建昌人正月己丑以右谏议大夫知抚州知】  
(世纪)【 四年辛酉】(事迹)【 四月乙酉润甫除龙图直学士徙知成都府】(名氏) 张诜 (事迹)【浦城人是日以龙图阁直学士知成都府改知将行诏权知熙州经田各熙河事既而赴杭州】  
(世纪)【 八年乙丑】 (事迹)【 诜请解郡事迁正议大夫提举杭州洞霄宫】(名氏) 蒲宗孟 (事迹)【阆州人七月庚戌以新知扬州太中大夫资政殿学士改知尝集钱唐诗自宋齐以来至　元丰闲凡三千余篇为三十卷行于世】  
(世纪)哲宗皇帝【 元佑元年丙寅】  　 　 　 
(世纪)【 二年丁卯】(事迹)【 十一月己酉宗孟徙知郓州】(名氏) 杨绘 (事迹)【是月庚申以朝散大夫天章阁待制再知吏事敏给主于爱下虽胥史皁隶有过多容之】  
(世纪)【 三年戊辰】(事迹)【 六月绘卒于官】(名氏) 熊本 (事迹)【六月癸巳以龙图阁待制知越州改知】
(世纪)【 四年己巳】(事迹)【 五月庚午本徙知江宁府】(名氏) 苏轼 (事迹)【眉州人自翰林学士乞郡三月丁亥得　旨以龙图阁学士知轼熙宁四年通判杭州后十六年为守岁适水潦饥疫相仍为请于朝得减上供米三之一故谷不翔踊复以所赐度牒益巿粟济饥殍明年贱粜常平米又作糜粥遗人命医官分治疾病赖以全活者甚众开西湖疏茅山盐桥河修治堰闸浚城中六井与民兴利除害讲究甚悉邵人德之为生立祠按公在郡便民事迹最多已各见本门兹不详着】  
(世纪)【 六年辛未】(事迹)【 二月召轼为翰林承旨】(名氏) 林希 (事迹)【二月癸巳以天章阁待制知润州改知】【 三月癸酉诏迁一官】  
(世纪)【 七年壬申】(事迹)【 十月丁丑希除礼部侍郎】(名氏) 王存 (事迹)【八月癸亥以吏部尚书知大名府改知】 
(世纪)【 绍圣元年甲戌】(事迹)【八月丁丑存提举江宁府崇禧观】(名氏) 陈轩 (事迹)【建州建阳人是月乙酉以知庐州龙图阁待制改知】  
(世纪)【 三年丙子】(事迹)【 八月辛巳轩徙知江宁府】(名氏) 韩宗道 (事迹)【真定人是日自知瀛州宝文阁待制改知】  
(世纪)【 四年丁丑】(事迹)【 宗道以疾请老诏以旧职加通议大夫致仕命未下卒】(名氏) 李琮 (事迹)【七月戊辰以刑部侍郎为宝文阁待制知】  
(世纪)【 元符元年戊寅】(事迹)【八月琮徙知永兴军】(名氏) 林希 (事迹)【九月己酉以中大夫知亳州改知】  
(世纪)【 二年己卯】(名氏) 丰稷  (事迹)【 以龙图阁待制知】  
(世纪)【 三年庚辰】(事迹)【 四月己酉稷除谏议大夫】(名氏) 吕惠卿 (事迹)【是日以检校司徒镇南军节度使知延安府改知】  
(世纪)徽宗皇帝【建中靖国元年辛巳】(事迹)【 三月癸亥惠卿为观文殿学士右银青光禄大夫提举杭州洞霄宫】(名氏) 龚原 (事迹)【是日以知寿州为宝文阁待制改知戊子为集贤殿修撰知扬州】(名氏) 陈轩 (事迹)【是日以龙图阁学士新知扬州再知】  
(世纪)【 崇宁元年壬午】(事迹) 【四月癸卯轩徙知福州】(名氏) 邹浩 (事迹)【是日以宝文阁待制知江宁府改知】【 五月己卯移知越州】(名氏) 吕惠卿 (事迹)【闰六月己未以观文殿学士再知】【 八月移知扬州】(名氏) 蒋之奇 (事迹)【十月癸亥以知枢密院事为观文殿学士知】  
(世纪)【 二年癸未】 (名氏) 宇文昌龄 (事迹)【九月乙巳以宝文阁待制知越州改知】  
(世纪)【 四年乙酉】 (事迹)【 三月昌龄以中大夫致仕】(名氏) 王宁 (事迹)【六月戊子以尚书吏部侍郎为显谟阁待制知】【 七月丙申改知海州】(名氏) 曾孝广 (事迹)【七月丁巳以户部尚书为天章阁待制知】【 十一月丙午徙知泰州】  
(世纪)【 五年丙戌】(名氏) 吕惠卿 (事迹)【八月癸酉以观文殿学士知青州改知三除】  
(世纪)【 大观元年丁亥】(名氏) 曾孝蕴 (事迹)【四月辛未以显谟阁待制淮南江浙荆湖等路发运使知既而改知濠州】(名氏) 朱彦 (事迹)【五月戊申以显谟阁待制新知洪州改知】  
(世纪)【 二年戊子】(事迹)【 正月庚申彦徙知颍昌府】(名氏) 王焕之 (事迹)【三月辛酉以显谟阁待制知潭州改知】  
(世纪)【 三年己丑】 (名氏) 席震 (事迹)【二月壬午以徽猷阁待制知潭州改知五月丁卯改知广州壬申复知】(名氏) 蔡薿 (事迹)【七月丁未以奉议郎知和州为显谟阁待制知】【 十月甲戌除给事中】(名氏) 张商英 (事迹)【十二月癸酉以龙图阁学士知乘驿赴阙】  
(世纪)【 四年庚寅】(事迹)【 二月辛未商英除资政殿学士中太一宫使】(名氏) 刘逵 (事迹)【随州随县人二月壬辰以提举亳州明道宫知】【 六月庚午除资政殿学士癸未　诏乘驿赴阙】(名氏) 张阁 (事迹)【河阳人九月壬申以翰林学士为龙图阁学士知杭久阙守郡事废弛阁经理有叙首去恶少之为民害者郡人为生立祠召为兵部侍郎】  
(世纪)【 政和元年辛卯】 (名氏) 庞寅孙 (事迹)【九月辛酉以司农卿为显谟阁待制知】  
(世纪)【 三年癸巳】(事迹)【 六月丙子寅孙除徽猷阁直学士】  
(世纪)【 四年甲午】 (名氏) 董正封 (事迹)【八月甲子以中大夫集贤殿修撰为徽猷阁待制知】  
(世纪)【 五年乙未】 (名氏) 李偃 (事迹)【八月甲辰以起复集贤殿修撰为徽猷阁待制知偃尝奏汤村岩门白石等处并边钱唐江通大海日受两潮渐致侵啮乞依六和寺岸用石砌迭　诏令转运使刘既济措置】【 十二月癸亥徙为河南尹】  
(世纪)【 六年丙申】 (名氏) 赵（山蒙） (事迹)【闰九月戊辰以中奉大夫右文殿修撰京畿转运使为徽猷阁待制知】 
(世纪)【 宣和元年己亥】(事迹)　【 八月丙戌（山蒙）移知潭州】(名氏) 赵霆 (事迹)【是日以徽猷阁待制江淮荆浙等路发运使知】  
(世纪)【 二年庚子】(沿革)  领浙西安抚使 (事迹)【十二月丁亥霆徙知青州】(名氏) 曾孝蕴 (事迹)【是日以朝请大夫天章阁待制新知睦州再知】  
(世纪)【 三年辛丑】 (事迹)【 四月丁酉孝蕴为显谟阁直学士】(名氏) 蔡薿 (事迹)【十月辛未以通议大夫提举嵩山崇福宫再知】
(世纪)【 四年壬寅】(事迹)【 十一月癸巳薿提举南京鸿庆宫】(名氏) 翁彦国 (事迹)【十二月甲午以朝散大夫徽猷阁直学士知江宁府改知】  
(世纪)【 七年乙巳】 (事迹)【十一月辛巳彦国除提举南京鸿庆宫】(名氏) 唐恪 (事迹)【是日以延康殿学士正议大夫知潭州改知】 (世纪)钦宗皇帝【 靖康元年丙午】(事迹)【 正月己巳恪除吏部尚书】(名氏) 翁彦国 (事迹)【是日以朝散大夫徽猷阁直学士再知】【 是月乙未改知镇江府】(名氏) 毛友 (事迹)【二月甲辰以朝请大夫延康殿学士知十月乙巳除宫祠】(名氏) 叶梦得 (事迹)【十月乙卯以朝奉大夫复龙图阁待制知】  
咸淳临安志卷之四十七
　志〔三十二〕
　　秩官五
　　　古今郡守表〔建炎至乾道七年三月〕 
(世纪)高宗皇帝【 建炎元年丁未】(名氏) 侍其傅 (事迹)【九月丁未以朝议大夫直秘阁新知真州充集贤殿修撰知】【 旧志以钱伯言为　中兴牧守之首今考系年录】【 建炎元年八月戊午杭卒陈通作乱囚守臣叶梦得丁丑伯言以尚书吏部侍郎为龙图阁直学士知杭州本路军马并听节制十月甲子伯言移知镇江府按是年九月丁未傅已授杭州之命是时杭卒未定伯言当未到郡故今不得而书考吏部题名俓书伯言为左选侍郎除显谟直学士知镇江府尤可为据】  
(世纪)【 二年戊申】 (事迹)【 四月丁卯傅徙知宣州】(名氏) 康允之 (事迹)【七月庚戌以徽猷阁待制知】 (世纪)【 三年己酉】(沿革) 移浙西安抚司于镇江府临安守臣带浙西同安抚使【 国朝会要书建炎三年十二月三日诏升杭州为临安府其守臣可令带浙西同安抚使以帅司移在镇江故有是命系年录书　建炎三年七月辛卯升杭州为临安府八月己酉移浙西安抚使于浙西安抚使于镇江府临安守臣改带管内安抚使一以为同安抚一以为管内安抚今参考系年录　建炎三年十二月乙酉书守臣康允之事以同安抚使入衔四年六月又书罢守臣兼浙西同安抚使其管内安抚却不见废省月日合以会要为据但月日则当以系年录为是】(事迹)【 十二月乙酉元颜宗弼犯临安府允之弃城遁保赭山】  
(世纪)【 四年庚戌】 (名氏) 季陵 (事迹)【处州人四月以徽猷阁待制知临安府】 (沿革) 罢守臣兼浙西同安抚使带兵马钤辖司事【 时以防秋在近欲责任之专故也六月】(名氏)  胡舜陟 (事迹)【六月戊寅以徽猷阁待制知】【 八月舜陟以忧去】(名氏) 李光 (事迹)【九月甲寅以徽猷阁待制知上欲移跸临安被　旨节制临安府见屯诸军兼户部侍郎督营缮事光经营撙节不扰而办奏蠲减二浙积负及九邑科配以示施德自近之意】  
(世纪)【 绍兴元年辛亥】(事迹)【 正月三日光徙知洪州】 (名氏) 孙觌 (事迹)【是日以朝奉郎提举江州太平宫除龙图阁待制知】(名氏) 席益 (事迹)【十一月二十六日以朝奉郎起居舍人除集英殿修撰知】  
(世纪)【 二年壬子】(事迹)【 正月十八日益徙知衢州】(名氏) 宋辉 (事迹)【是日以朝议大夫直龙图阁发运副使除秘阁修撰知】【 正月戊午三衙奏定临安府左右厢巡为百有十五铺用卒六百七十三人三卫及本府兵各居其半己未诏修临安城之颓圮者以修内司所集湖秀等五州役卒就筑之】【 十一月壬申奏言本府酒税课利乞依扬州例权免分拨诸司应副本府支使俟移　跸日如旧从之】  
(世纪)【 三年癸丑】(事迹)【 二月二十五日辉除宫祠】(名氏) 卢知原 (事迹)【三月初五日以右中奉大夫徽猷阁待制都督府参谋官知】【 五月十五日奏乞拨兵马钤辖司回易库归临安府从之】【 六月二十七日知原除宫祠】(名氏) 梁汝嘉 (事迹)【处州人七月初三日以右朝请郎直秘阁两浙转运副使除直龙图阁知】【 七月丙子汝嘉奏乞令本府依旧带安抚使析浙西八州为二分隶镇江临安时以防江为重未克行九月二十日又奏乞将前守卢知原所置二十界地分依旧并作六界都监每界更差官一员同共管辖防虞人兵已团结保甲别差使臣一员使唤仍每界置望火台一处量办防火器具轮差兵级二十人令使臣部辖从之汝嘉在郡首缮庠序以示风化上自宫省下至营屯及百司官廨区处悉有方始成都邑】【 上谕公曰前政宋辉俗而懒知原谬而执今得人矣】  
(世纪)【 四年甲寅】(事迹)【 八月诏以余杭县南上下湖地置孳生牧马监命临安守臣兼提举每马五百匹为一监】  
(世纪)【 五年乙卯】(沿革) 复移浙西安抚司于临安府【 以驻跸之地宜增重事权故也】【 三月丁酉】(事迹)【 进显谟阁直学士知三月丁酉兼两浙西路安抚使】  
(世纪)【 六年丙辰】(事迹)【 八月初五日汝嘉除户部侍郎】(名氏) 汪思温 (事迹)【是月以太府少卿权知未几免兼】(名氏) 李谟 (事迹)【二十九日以左中奉大夫直宝文阁知镇江府改知】(名氏) 吕颐浩 (事迹)【十二月丙辰以镇南军节度使开府仪同三司荆湖南路安抚制置大使兼知潭州为两浙西路安抚制置大使兼知仍赴　行在奏事讫之任时　驻跸平江颐浩至临安处事甚有绪豪右莫敢犯禁始置浙江监渡官以舟大小定人数之多寡自是少风涛之厄】  
(世纪)【 七年丁巳】(事迹)【 正月初八日　诏移知镇江府】  
(世纪)【 八年戊午】(事迹)【 正月壬辰颐浩召赴行在】(名氏) 张澄 (事迹)【二月庚申以右朝请大夫集英殿修撰知建康府改知上将还临安澄先往措置受命星驰而至不数日前所阙者率皆办焉】【 八月澄升徽猷阁待制时临安守臣任同京邑而澄有治剧之才甚得时誉】【 十一月澄言临安古都会引江为河支流于城之内外交错而相通舟楫往来为利甚博岁久湮塞民颇病之顷由陛对尝冒　天听乞因农隙略加浚治议者恐其劳民也至于今未克行之今　驻跸之地公私所载资于舟船者百倍前日所计特最关利害者两河尔非尽开城中之河也臣再行讲究更不调夫兴工乞刷那两浙诸州壮城及厢兵共千人赴本府量度紧慢开浚以工程计之半年之外河流无壅塞矣从之】  
(世纪)【 十年庚申】(事迹)【 六月初一日澄除户部侍郎】(名氏) 蒋璨 (事迹)【是日以右中奉大夫直龙图阁两浙转运副使知】【 八月二十二日璨复为两浙转运副使】(名氏) 张汇 (事迹)【是月二十四日以右朝散大夫直秘阁两浙转运副使知】【 九月二十一日汇复为两浙转运副使】(名氏) 俞俟 (事迹)【是月二十六日以右朝请大夫直秘阁知扬州除秘阁修撰知】
(世纪)【 十二年壬戌】 (事迹)【十一月初四日俟除敷文阁直学士提举江州太平观】(名氏) 王（日奂）(事迹) 【是日以右中大夫集英殿修撰两浙路转运副使除敷文阁待制知】  
(世纪)【 十三年癸亥】(事迹)【正月临安府言狱空　诏奖之】【 五月甲申临安府言本府及钱塘九县狱皆空　诏奖之】【 六月丁酉（日奂）言太学将毕工养士之费当预备已括到民闲冒占白地钱岁入三万缗有奇养士三百恐可足用从之】【 八月初八日（日奂）除工部侍郎】(名氏) 张叔献 (事迹)【是日以右朝奉郎直龙图阁两浙转运副使知】  
(世纪)【 十四年甲子】 (事迹)【 七月修钱塘江岸】【 十一月初三日叔献改知绍兴府】(名氏) 张澄　(事迹)【 再除】【 是日以龙图阁学士右宣奉大夫知绍兴府再知】
(世纪)【 十六年丙寅】(事迹)【 五月浚临安府运河】【 九月十八日澄除庆远军节度使改知温州】(名氏) 沈该 (事迹)【十月初五日以左朝散大夫直秘阁两浙转运判官知】  
(世纪)【 十七年丁卯】 (事迹)【 八月十四日该除权礼部侍郎】(名氏) 赵不弃 (事迹)【是日以右中奉大夫权工部侍郎除敷文阁待制知】  
(世纪)【 十八年戊辰】(事迹)【六月十九日不弃除工部侍郎】(名氏) 汤鹏举 (事迹)【是日以左中奉大夫直秘阁两浙转运判官除直敷文阁知】  
(世纪)【 十九年己巳】(事迹)【 七月修治西湖】【 八月十七日鹏举除司农卿】(名氏) 宋贶 (事迹)【八月二十三日以右通奉大夫权尚书户部侍郎兼权知】  
(世纪)【 二十一年辛未】(事迹) 【闰四月十二日贶转正奉大夫罢】(名氏) 赵士粲 (事迹)【是月十三日以左朝请大夫两浙转运判官兼权知】【 九月十三日除直秘阁十九日正除知】  
(世纪)【 二十三年癸酉】(事迹) 【九月二十三日士粲除直敷文阁改知绍兴府】(名氏) 曹泳 (事迹)【是日以右朝请大夫直显谟阁改知十月初三日到任】  
(世纪)【 二十四年甲戌】(事迹)【十一月兼权户部侍郎】
(世纪)【 二十五年乙亥】(事迹)【十月二十三日泳罢】(名氏) 韩仲通 (事迹)【是月二十四日以右通奉大夫权刑部尚书兼详定一司敕令兼权知】  
(世纪)【 二十六年丙子】(事迹) 【三月十七日仲通除户部尚书依旧兼知】【 七月丙寅诏罢临安府岁贡御服绫】【 八月上曰临安民有纳本户绢一疋被退因询之云官中以不经揽户不肯交　朕令人用钱五千五百买之乃好衣绢已令韩仲通根治近在辇毂尚尔外方想不胜其弊也】(名氏) 荣薿 (事迹)【九月八日以右朝请大夫知常州除直秘阁知】【 九月庚申薿请对　上谓大臣曰朕当谕以束吏奸即还商贾物货及木植价钱勿留民讼如见得曲直即当面裁决其它如　御膳之属近来未尝取办虽用片纸亦不责其供应沈该曰今日天府之弊莫大于此三者　陛下洞照曲折又不以供应责之爱民如此天下幸甚】【 闰十月乙卯初置临安府左右厢官二员时城外已置南北厢官守臣荣薿乃请于城内增置二员分掌讼牒以京朝官为之】  
(世纪)【 二十七年丁丑】(事迹) 【二月十一日以职事修举转右朝议大夫以磨勘转右中奉大夫】【 六月戊戌罢临安府左右厢主管官以侍御史周方崇言其徇情曲法人多嗟怨也】【 七月十一日薿除权户部侍郎】(名氏) 张偁 (事迹)【是日以右朝议大夫直秘阁两浙转运判官知】  
(世纪)【 二十八年戊寅】(事迹)【九月转右中奉大夫十一月除直显谟阁】  
(世纪)【 二十九年己卯】 (事迹) 【闰六月初九日偁除秘阁修撰知明州】(名氏) 赵子潚 (事迹)【是日以左朝请大夫直秘阁权发遣两浙路计度转运副使除直敷文阁权发遣　子潚谈笑剖决吏不能欺国医王继先苍头怙势干法子潚移牒逮之继先留其牒子潚以闻于　上其不惮权贵如此势家赁人子为仆妾抑令立契谓之义男义女与父母永决子潚又禁之】  
(世纪)【 三十年庚辰】(事迹)【 二月十五日子潚除户部侍郎】(名氏) 钱端礼 (事迹)【台州人是日以右中大夫充秘阁修撰两浙路计度转运副使除右文殿修撰知】【 七月十一日端礼除户部侍郎】(名氏) 黄仁荣 (事迹)【是日以右中奉大夫直秘阁两浙路计度转运副使除直敷文阁知】(名氏) 钱端礼 (事迹)【九月初三日仁荣以忧去初四日以太中大夫权尚书户部侍郎再兼权知】【 十二月初命临安府印造会子许于城内外与铜钱并行至是端礼乞令左藏库应支见钱并以会子分数品搭应副从之东南用会子自此始】  
(世纪)【 三十一年辛巳】(事迹)【正月十九日端礼罢】(名氏) 赵子潚 (事迹)【是日以左朝议大夫权尚书户部侍郎除敷文阁待制再知】【 都城多圮子潚请调三衙卒分筑不扰而办】  
(世纪)【 三十二年壬午】(事迹)【七月十二日子潚言蒙　恩遣中使李友仁　赐臣实封御（划去戈改荅）曰京尹风化所先久闻循例成弊掊取民闲务结私惠自今后供馈营办一切停罢已谕大臣卿宜遵守无习前弊臣以遵奉　诏条为职凡蠹国害民之事颇多革去上曰甚善卿才力有余更宜子细求访应有扰民事一一条具奏　闻如今次停罢供馈等所省钱二万余贯文可以尽与民闲除去科扰】【 九月十七日除尚书户部侍郎仍兼知　金使来议和子潚言交兵后事情叵测宜以军礼待之一以示武二以从俭三以自备】【 孝宗嗣位有恢复志常虑兵卫不武子潚练本府兵习为鹅鹳鱼丽阵势　上观于便殿叹息嘉奖赐以金带】
(世纪)孝宗皇帝【隆兴元年癸未】(事迹)【 正月十八日子潚罢】(名氏) 林安宅 (事迹)【是日以左朝请大夫尚书左司郎中除直显谟阁知】【 五月二十九日安宅差主管台州崇道观】(名氏) 陈辉 (事迹)【六月二日以右朝请大夫直秘阁两浙转运副使兼权知】【 七月三日除直敷文阁】  
(世纪)【 二年甲申】(事迹)【 四月四日辉改知建宁府又改知湖州】(名氏) 黄仁荣 (事迹)【是月初八日以右中奉大夫直敷文阁两浙转运副使再知】【 十一月二十六日仁荣罢】(名氏) 吴芾 (事迹)【是日以左朝议大夫试尚书吏部侍郎除敷文阁直学士知】【 十二月初五日芾复为吏部侍郎】(名氏) 薛良朋 (事迹)【是日以左朝奉大夫直显谟阁两浙转运副使知】  
(世纪)【 乾道元年乙酉】(事迹) 【七月十八日良朋以警戢盗贼究心职事除直龙图阁】  
(世纪)【 二年丙戌】 (事迹)【 五月十一日良朋除权工部侍郎】(名氏) 王炎 (事迹)【是日以右朝奉大夫两浙转运副使除直敷文阁知】【 十二月十三日以职事修举除秘阁修撰】  
(世纪)【 三年丁亥】(事迹)【 五月二十六日炎除敷文阁待制知荆南府】(名氏) 周淙 (事迹)【是日以右朝请大夫直龙图阁两浙转运副使知绍兴二十五年尝为通判】  
(世纪)【 四年戊子】(事迹)【 七月壬戌臣僚言临安府风俗自十数年来服饰乱常习为胡装声音乱雅好为胡乐如插棹篦不问男女如吹鹧鸪如拨胡琴如作胡舞所在而然此皆小人喜新初则效学以供戏笑久则习之为非甚则上之人亦将乐之与之俱化矣臣窃伤悼中原士民沦于左衽延首企踵欲自致于衣冠之化者三四十年而不可得而东南礼义之民乃反堕于胡虏之习而不自知甚可痛也今都人静夜十百为群咬鹧鸪拨胡琴使一人黑衣而舞众人拍手和之道路聚观便同夷落伤风败俗不可不惩伏望戒敕守臣检坐　绍兴三十一年指挥严行禁止犯者断罪令众自然知惧矣　诏从之】【 十一月十四日磨勘转右朝议大夫】  
(世纪)【 五年己丑】(事迹)【 二月七日淙言西湖惟务深阔涓净累降指挥禁止秽污今欲撩湖增置军兵百人专委钱塘县尉并壕寨官一员于阶位内带主管开湖管辖军兵不住开撩不许妄有请佃包占或有违戾依苏轼申请以违　制论从之】【 十五日以职事修举除秘阁修撰】【 四月十一日淙奏浑水清水保安三闸已行修治今欲差官一员充监闸令管辖闸兵依时启闭不住打淘河道免致湮塞乞从木府大小使臣内选辟从之】【 七月初四日淙赊右文殿修撰再任】
(世纪)【 六年庚寅】 (名氏) 姚宪 (事迹)【三月十二日以降授右朝散郎直秘阁两浙运判除直敷文阁知】(名氏) 胡昉 (事迹)【十二月二十八日以右通直郎直秘阁两浙运判除直敷文阁知】  
(世纪)【 七年辛卯】(事迹)【 正月十八日昉致仕】 (名氏)　韩彦古 (事迹)【是月十九日以右朝请郎试大理少卿时暂兼知二十六日除秘阁修撰知】【 三月八日彦古改除右司郎中】　(名氏) 莫蒙 (事迹)【是月二十日以右中大夫行大理少卿兼详定一司敕令时暂兼知】 

咸淳临安志卷之四十八
　志〔三十三〕
　　秩官六
　　　古今郡守表〔乾道七年四月至嘉定〕
(世纪)【 乾道七年辛卯】(沿革)  皇太子领尹置少尹 (事迹)【 四月二十七日　诏令】【 皇太子领临安府尹蒙罢权二十九日礼部国史院太常寺言　皇太子领临安府尹讨论典故下项一治所若就临安府即相去太远今欲止就东宫少尹等官属两日一次将职事赴东宫取禀一见今临安府通判及佥判职官并各废罢却置少尹一员判官二员推官三员余曹掾官缘临安府系是　行都难以全用　京府体例并欲依旧一礼　上曰临安府官庭参仍拜冬年节及到罢等准此本府宣　诏虑囚等少尹以下一面施行讫具事因申禀一本府日生公事并系少尹受领内命官犯罪及余人流以上罪具事因听裁酌其徒罪具案判准杖罪一面裁决一　皇太子铸临安府印一面少尹就用见今临安府印判官合铸印一面安抚司印记职事亦合少尹兼领诸门场务等锁匙并令少尹掌管一浙西安抚司及临安府岁举所部官缘有结罪保任一节只乞令少尹奏举一安抚司及临安府表奏　皇太子系衔中书枢密院状及应干文移并依典故系少尹以下签书并各从之】【 五月十二日诏晁公武除临安府少尹李彦颖刘惇兼临安府判官陆之望马希言钱佃并除临安府推官十五日诏　皇太子用十八日就临安府礼上遇出入或有马前投状自合收接十七日临安府言　皇太子领临安府尹依已降　旨挥施行外续条具事件一传　旨内降文字并合先赍诣　皇太子宫启封取令旨付下少尹等施行一训谕风俗劝课农桑及应宽恤事件并合禀自　皇太子坐奉令旨出榜施行其余应干事务供应排办收籴军粮打造军器剌填军兵大者转委少尹同两判官两日一次赴东宫取禀一通判佥判职官职事各以次分管并禀少尹施行一本府应干非泛事务并送两浙转运司掌管施行一本府公吏随逐少尹官属抱公案赴东宫呈禀经由禁中合给入出　皇城门号一本府文移朝省台部系少尹以下系衔具申寺监本路监司少尹以下移牒并从之两浙转运副使沈复言皇太子领临安尹闻已择日开府浙西诸司见趁赴　天申节上寿候闻府日庭贺诏开府日许就临安府庭贺】(名氏) 晁公武 (事迹)【五月十五日以敷文阁直学士左朝议大夫除少尹】【 七月初三日公武罢】(名氏) 沈复 (事迹)【是月初十日以左朝请郎直龙图阁两浙运副除权工部侍郎兼少尹】  
(世纪)【 八年壬辰】(事迹)【 正月十一日复除权户部侍郎】(名氏) 姚宪 【是日以朝请大夫权户部侍郎除权工部侍郎兼少尹】【 八月十六日宪除左谏议大夫】(名氏) 莫蒙 (事迹)【是月十九日以中大夫试大理卿除权工部侍郎兼少尹】  
(世纪)【 九年癸己】(事迹)【 闰正月八日蒙罢】(名氏) 沈度 (事迹)【是月以朝散大夫权兵部侍郎兼少尹】【 五月初十日度除试侍郎兼知】(沿革) 皇太子免尹【 四月二十七日临安府知通以下并复置】
(世纪)【 淳熙元年甲午】(事迹)【三月除权尚书依旧兼知】【 四月度除龙图待制在外宫观】(名氏) 胡与可 (事迹)【是月初八日以朝请郎户部员外郎淮东总领除直敷文阁知因修砌江岸特转朝奉大夫直显谟阁】  
(世纪)【 二年乙未】(事迹)【 五月十六日除右文殿修撰】【 八月二十六日与可改除宫观】(名氏) 赵彦操 (事迹)【是日以朝奉郎太府少卿兼权户部侍郎知依前兼权户部侍郎续因起发将兵特转朝散郎又磨勘转朝请郎又修射殿门廊特转朝奉大夫】【 十二月二十八日彦操除太府卿兼权户部侍郎】(名氏) 韩彦直 (事迹)【是日以敷文阁学士朝议大夫除工部尚书兼知】  
(世纪)【 三年丙申】(事迹)【 正月初一日彦直罢兼】(名氏) 李椿 (事迹)【是月初六日以朝奉郎试司农卿时暂兼知临安择守椿在议中执政或谓其于人无委曲　上曰正欲得如此人遂兼临安府视事三月竟以权幸不便解去】【 三月初三日椿罢兼】(名氏) 赵磻老 (事迹)【是日以朝散郎直秘阁两浙运副除直敷文阁知因修垂拱殿除直徽猷阁又　车驾幸学转朝奉大夫】  
(世纪)【 四年丁酉】(事迹)【 五月十二日磻老除秘阁修撰】  
(世纪)【 五年戊戌】(事迹)【 二月初权工部侍郎兼知】【 十一月初七日磻老罢】(名氏) 吴渊 (事迹)【是月初八日以承议郎权户部侍郎除权工部侍郎兼知】  
(世纪)【 六年己亥】(事迹)【 四月初四日渊试侍郎依旧兼知】  
(世纪)【 七年庚子】(事迹)【 正月甲寅进呈临安府城内外及诸县放免收税一年为缗钱百二万有奇及用内帑等钱对补之数】【 四月十二日除权尚书兼知】【 十月初三日渊除敷文阁直学士在外宫观】(名氏) 王佐 (事迹)【十一月十一日以朝议大夫显谟阁待制知平江府除试工部侍郎兼知】  
(世纪)【 八年辛丑】(事迹)【 五年丙子　上曰近日都下销金铺翠复行于巿不必降旨挥只谕王佐严行禁戢若有败露京尹安能逃责耶朕以宰耕牛禁铜器及金翠等事刻之记事版每京尹初上辄示之】  
(世纪)【 九年壬寅】(事迹)【 三月一日除权尚书依旧兼知】  
(世纪)【 十年癸卯】(事迹)【 六月二十五日佐除权户部尚书】(名氏) 韩彦质 (事迹)【是日以奉直大夫太府少卿淮西总领除太府卿兼知】  
(世纪)【 十一年甲辰】(事迹)【 五月二十九日彦质除权户部侍郎】(名氏) 张枃 (事迹)【广汉人是日以承议郎直徽猷阁两浙运副知】  
(世纪)【 十二年乙巳】(事迹)【 神皋浩穰事丛俗杂枃抚良戢奸恩威并用奏余杭水伤及免诸县日前逋欠民歌舞之画地分以警捕奸盗诸慝敛息有张师尹者纳女掖庭供给使恃以恣横人皆苦之枃绳以法徙家信州悉散其党置修江卒以御潮疏积年河壅三闸六井一一修复】【 七月枃除直龙图阁】【 十二月二十日除权兵部侍郎兼知】  
(世纪)【 十三年丙午】(事迹)【 八月十八日枃改知镇江府】(名氏) 韩彦质 (事迹)【是月二十日以朝议大夫试户部侍郎除试兵部侍郎再兼知】  
(世纪)【 十四年丁未】(事迹)【 八月初五日彦质除工部尚书依旧兼知】  
(世纪)【 十五年戊申】(事迹)【 六月振州民饥】【 九月十五日彦质除徽猷阁直学士在京宫观】(名氏) 赵不流 (事迹)【是月十六日以中奉大夫直宝文阁两浙运副除直龙图阁权知】  
(世纪)【 十六年己酉】(事迹)【 正月二十四日除权工部侍郎兼知】【 三月二十三日不流罢】(名氏) 景秉 (事迹)【四月初五日以朝请郎秘阁修撰两浙运副知】【 六月除宗正少卿】(名氏) 张枃 (事迹)【是月以试户部侍郎兼吏部侍郎除权兵部尚书再兼知】  
(世纪)光宗皇帝【 绍熙元年庚戌】 (事迹)【 枃再尹京风采倍他日有内侍毛伯益占西湖菱地为亭与外戚家舆仆以刃交争狱具寅缘　宣谕求免罪枃曰吾官可去法不可屈执奏论如律】【 八月除兵部尚书十一月免兼】(名氏) 潘景珪 (事迹)【是月初五日以权工部侍郎兼知】  
(世纪)【 二年辛亥】(事迹)【 四月景珪除秘阁修撰知明州】(名氏) 谢深甫 (事迹)【台州人四月二十日以朝散大夫起居郎兼权给事中除直宝文阁权知】  
(世纪)【 三年壬子】(事迹)【 三月深甫除权工部侍郎】(名氏) 袁说友 (事迹)【安吉州人是月十九日以中奉大夫行尚书右司郎中除直显谟阁权知】【 十月十七日除太府少卿兼知】 (世纪)【 四年癸丑】(事迹)【 十月四日说友除权户部侍郎】(名氏) 王厚之 (事迹)【是月七日以朝奉大夫直秘阁两浙运判除直显谟阁权知】
(世纪)【 五年甲寅】(事迹)【 七月二十四日厚之罢】(名氏) 蔡戡 (事迹)【是日以朝请大夫试司农卿兼知】【 十二月一日依旧司农卿兼权户部侍郎湖广总领】(名氏) 徐谊 (事迹)【温州人是月初五日以朝请郎检正兼权刑部侍郎除权工部侍郎兼知】  
(世纪)宁宗皇帝【 庆元元年乙卯】(事迹)【二月二十四日谊罢】(名氏) 钱象祖 (事迹)【台州人三月三日以奉直大夫检正除权工部侍郎兼知】【 十二月一日除工部侍郎】(名氏) 谢源明 (事迹)【是日以朝请大夫直焕章阁浙东提刑赴　召除太府少卿兼知】  
(世纪)【 二年丙辰】(事迹)【 四月二十四日源明兼权兵部侍郎仍兼二十九日除中书舍人】(名氏) 王溉 (事迹)【七月二十九日以朝请大夫直秘阁两浙运判除太府少卿兼知】  
(世纪)【 三年丁巳】(事迹)【 正月二十八日兼权工部侍郎仍兼】【 七月二十三日溉除权兵部侍郎】(名氏) 赵师（上睪下廾） (事迹)【是日以中奉大夫直宝文阁两浙运副除司农卿兼知】  
(世纪)【 四年戊午】(事迹)【 正月十八日除权工部侍郎仍兼】【 八月二十七日除户部侍郎仍兼】【 十一月二十一日师睪廾丐祠除华文阁待制与郡】(名氏) 丁逢 (事迹)【是日以中奉大夫行司农少卿兼知】  
(世纪)【 五年己未】(事迹)【 三月四日除司农卿仍兼】【 六月八日逢除宫观】(名氏) 朱晞颜 (事迹)【是日以太中大夫权工部侍郎兼实录院同修撰兼知】【 十月初七日除工部侍郎仍兼】  
(世纪)【 六年庚申】(事迹)【 三月十三日晞颜免兼知】(名氏) 赵善坚 (事迹)【是日以中奉大夫直敷文阁两浙运副除司农卿兼知】【 是月二十七日因曾修玉牒转中大夫】【 十月二十五日除权工部侍郎仍旧兼知】  
(世纪)【 嘉泰元年辛酉】(事迹) 【正月十一日转太中大夫】【 七月二日善坚除宫观】(名氏) 丁常任 (事迹)【是月三日以朝请大夫司农少卿兼删修敷令官兼知】  
(世纪)【 二年壬戌】(事迹)【 八月常任以疾丐祠　旨免兼】(名氏) 李澄 (事迹)【是月五日以朝奉大夫行宗正丞兼权左曹金部郎官兼删修敕令官除军器少监兼知累因赏转朝议大夫】  
(世纪)【 三年癸亥】(事迹)【 七月二十四日除太府少卿兼职依旧】【 十一月二十九日澄除权兵部侍郎】(名氏) 陈景思 (事迹)【十二月四日以朝散郎直秘阁权两浙路转运判官时暂兼权是月二十七日免兼】(名氏) 王补之 (事迹)【以奉直大夫试太府卿淮西总领被　召十二月二十五日依旧太府卿兼知】  
(世纪)【 四年甲子】 (事迹)【 九月二十四日补之宫观】(名氏) 赵师（上睪下廾）(事迹) 【是日以太中大夫权工部尚书兼知】  
(世纪)【 开禧元年乙丑】(事迹) 【二月一日除权户部尚书兼职依旧】【 七月二十五日落权】【 八月十九日师（上睪下廾）罢】(名氏) 赵彦励 (事迹)【是月二十日除试工部侍郎兼同详定敕令官兼知】【 十月三日彦励罢】(名氏) 赵善防 (事迹)【是月四日以朝奉大夫尚书右司郎中除直宝谟阁权发遣府事】  
(世纪)【 二年丙寅】(事迹)【 四月初九日善防改除直华文阁福建路转运判官】(名氏) 廖俣 (事迹)【是日以中奉大夫直宝谟阁两浙路转运判官除司农少卿兼知】【 六月十八日除司农卿兼枢密院副都承旨】(名氏) 赵师（上睪下廾）(事迹) 【是日以宝谟阁学士太中大夫新知庐州改除工部尚书兼知】【 七月十一日因诏兴府招军额足转通议大夫】【 十月初五日兼国用局参计官】【 十二月二日师（上睪下廾）罢】(名氏) 史弥坚 (事迹)【庆元府人是日以朝散郎直宝谟阁两浙路转运判官时暂兼权二十四日免兼】(名氏) 赵善坚 (事迹)【是月初六日以通奉大夫宝谟阁待制知庆元府除工部侍郎兼知】  
(世纪)【 三年丁卯】(事迹)【 正月十一日兼敕令所详定官】【 八月十八日转正议大夫】【 十月二十三日转正奉大夫】【 十一月三日善坚除权工部尚书】(名氏) 史弥坚 (事迹)【是日以朝奉大夫直宝谟阁两浙路转运副使除太府卿兼知】【 十二月二十六日弥坚除权兵部侍郎】(名氏) 赵善宣 (事迹)【是日以叙朝请大夫工部郎中除直华文阁权知】  
(世纪)【 嘉定元年戊辰】(事迹)【八月初七日善宣罢】(名氏) 赵师石 (事迹)【是月九日以朝散大夫知婺州除直宝谟阁改知】  
(世纪)【 二年己巳】(事迹)【 四月九日除太府少卿兼知】【 是月二十一日磨勘转朝请大夫】【 九月十七日师石仍旧太府少卿免兼】(名氏) 黄荦 (事迹)【是日以朝散郎直显谟阁两浙路转运判官时暂兼权二十五日免兼】(名氏) 徐邦宪 (事迹)【婺州人十月二日以朝散郎宗正少卿兼太子侍读除权工部侍郎兼知】【 十一月二十六日邦宪免兼】(名氏) 赵师（上睪下廾） (事迹)【是月以宝谟阁直学士正议大夫提举隆兴府玉隆万寿官除兵部尚书兼知】  
(世纪)【 三年庚午】(事迹)【 十二月十二日师（上睪下廾）免兼】(名氏) 王柟 (事迹)【是日以中奉大夫行尚书吏部郎中兼右司郎官除将作监兼知】  
(世纪)【 四年辛未】(事迹)【 十一月九日除太府少卿仍旧兼知】【 十二月二十一日兼删修敕令官】  
(世纪)【 五年壬申】(事迹)【 八月二十日柟丁母忧】(名氏) 赵时侃 (事迹)【八月四日以朝散郎守尚书户部郎中除直焕章阁权知】  
(世纪)【 六年癸酉】(事迹)【 二月十五日除司农少卿兼知】  
(世纪)【 七年甲戌】(事迹)【 二月二十五日除司农卿仍旧兼知】【 六月二十六日磨勘转朝请郎】  
(世纪)【 八年乙亥】(事迹)【 八月二十二日以点检激赏酒库实及三年特转朝奉大夫】【 十月十五日时侃兼权工部侍郎免兼知】(名氏) 王柟 (事迹)【是日以中奉大夫秘阁修撰新知镇江府除右文殿修撰再知】  
(世纪)【 九年丙子】(事迹)【 四月四日除太府卿兼知】  
(世纪)【 十年丁丑】(事迹)【 二月八日柟免兼】(名氏) 章良肱 (事迹)【湖州人是日以朝散郎直宝谟阁两浙路转运判官时暂兼知】【 三月十一日除直显谟阁升转运副使仍旧兼知】【 四月二十二日良肱免兼】(名氏) 程覃 【湖州人是日以朝请大夫新除大理少卿除直徽猷阁权知】  
(世纪)【 十一年戊寅】(事迹)【 七月九日覃除司农卿免兼】(名氏) 陈广寿 【是日以中大夫行司农少卿兼知】  
(世纪)【 十三年庚辰】(事迹)【 十一月十八日除太府卿依旧兼知】【 十二月十一日广寿依旧太府卿除兼玉牒所检讨官免兼】(名氏) 袁韶 【庆元府人是日以朝奉大夫军器少监兼枢密院检详诸房文字兼玉牒所检讨官仍旧军器少监兼知】 
(世纪)【 十四年辛巳】(事迹)【 三月四日除军器监依旧兼知】【 五月十日该和籴赏转朝散大夫】【 是月二十三日因秘书省进书曾任著作郎转朝请大夫】【 九月二十七日除司农少卿仍旧兼知】  
(世纪)【 十五年壬午】(事迹)【 三月二十一日该遇进宝转朝议大夫】【 九月二十一日除太府卿兼删修敕令官依旧兼知】  
(世纪)【 十六年癸未】(事迹)【 二月一日应办修造　垂拱殿了毕转中奉大夫】【 四月十日兼权户部侍郎兼职仍旧】【 七月十五日除权户部侍郎兼同详定敕令官依旧兼知】【 八月四日以磨勘转中大夫】  
(世纪)【 十七年甲申】(事迹)【 七月十一日除户部侍郎依旧兼同详定敕令官兼知】【 九月该遇　登权转太中大夫】 
咸淳临安志卷之四十九
　志〔三十四〕
　　秩官七
　　　古今郡守表〔宝庆至今〕
(世纪)理宗皇帝【 宝庆元年乙酉】 (事迹)【 正月九日以点检所年劳转通议大夫】【 四月二十九日特转通奉大夫】【 九月二十四日除权户部尚书依旧兼同详定　敕令官兼知】
(世纪)【 二年丙戌】(事迹)【 九月二十三日除户部尚书兼职依旧兼知】  
(世纪)【 绍定元年戊子】(事迹)【十二月十二日韶除同知枢密院事】(名氏) 赵立夫 (事迹)【温州人是月十三日以朝请大夫尚书右司郎中除太府少卿兼知】  
(世纪)【 三年庚寅】(事迹)【 十二月三日立夫除太府卿兼删修敕令官】(名氏) 袁韶 (事迹)【是日奉御笔以同知枢密院事除资政殿学士浙西安抚制置使兼知越四日再奉御笔除同知枢密院事浙西安抚使兼知】  
(世纪)【 四年辛卯】(事迹)【 三月二十六日韶丐祠除职别与郡】(名氏) 林介 (事迹)【温州人是月三十日以中大夫秘阁修撰两浙路计度转运副使时暂兼权】【 五月二十六日除太府卿兼删修　敕令官兼知】【 十月十二日介降一官罢】(名氏) 余天锡 (事迹)【庆元府人是日以权吏部侍郎兼玉牒所检讨官兼崇政殿说书除试户部侍郎兼同详定　敕令官兼知】  
(世纪)【 六年癸巳】(事迹)【 十月十五日除权户部尚书兼职依旧】【 十二月五日天锡除户部尚书兼检正兼详定　敕令官免兼】(名氏) 余铸 (事迹)【信州人是日以中书舍人兼国史院编修官实录院检讨官兼检正除户部侍郎兼知兼同详定　敕令官】  
(世纪)【 端平元年甲午】(事迹)【四月十五日铸除吏部侍郎】(名氏) 袁肃 (事迹)【庆元府人是月二十四日以右司郎官兼枢密副都承旨除太府少卿兼知】  
(世纪)【 二年乙未】(事迹)【 正月十八日肃免兼】(名氏) 赵立夫 (事迹)【是月十九日以秘阁修撰枢密都承　旨兼删修　敕令官除太府卿兼知仍兼删修敕令官】【 三月十五日除权户部侍郎兼职依旧二十四日改兼同详定　敕令官】【 五月九日立夫免兼】(名氏) 颜颐仲 (事迹)【漳州人是日以直秘阁两浙路转运判官时暂兼知】【 六月二十九日除左曹郎中兼知】【 十二月十一日除将作监兼知】  
(世纪)【 三年丙申】(事迹)【 六月二日以修　三殿了毕特转朝请郎】【 八月九日除太府少卿兼知二十六日磨勘转朝奉大夫】【 九月二十一日颐仲免兼】(名氏) 赵与欢 (事迹)【庆元府人是日以权户部侍郎兼检正依旧权户部侍郎兼知二十七日兼同详定敕令官】  
(世纪)【 嘉熙元年丁酉】(事迹)【二月一日除户部侍郎兼权兵部尚书兼同详定　敕令官兼知】【 十二月二十六日与欢除户部尚书免兼】(名氏) 史岩之 (事迹)【庆元府人是日以秘书少监兼国史院编修官实录院检讨官兼崇政殿说书除太府卿兼知】  
(世纪)【 二年戊戌】(事迹)【 正月二日除权刑部侍郎兼知二十五日都大提举嘉兴江阴常州兵船】【 三月十六日兼　侍讲】【 七月六日除户部侍郎兼权兵部尚书兼职依旧】  
(世纪)【 三年己亥】(事迹)【 正月二日岩之除权户部尚书兼　侍讲兼知十八日免兼】(名氏) 赵与懃 (事迹)【处州人是日以尚书右司郎中兼权密副都承　旨兼删修　敕令官除司农卿兼知】【 是月二十三日仍旧兼删修敕令官】【 六月二日与懃依旧司农卿兼枢密都承旨免兼知】(名氏) 赵与欢 (事迹)【是日以试吏部尚书兼修玉牒官兼　侍读除端明殿学士知专一任责措置修筑江岸】  
(世纪)【 四年庚子】(事迹)【 五月十八日与欢依旧端明殿学士除提举万寿观提领户部财用】(名氏) 吴潜 (事迹)【宁国府人是月十九日以新除工部尚书除兼吏部尚书兼知】【 二十五日兼　侍读】【 八月二十二日潜依旧工部尚书兼吏部尚书兼　侍读免兼】(名氏) 赵与欢 (事迹)【是月二十五日以端明殿学士提举万寿观提领户部财用兼修国史实录院修撰兼侍读除依旧端明殿学士知仍特与执政恩例】【 十月五日兼　侍读权监修国史实录院】  
(世纪)【 淳佑元年辛丑】(事迹)【四月二十一日与欢除资政殿学士提举万寿观监修国史实录院兼　侍读仍奉朝请】(名氏) 赵（上与下心）(事迹) 【处州人是月二十一日以中大夫中书门下省检正诸房公事除司农卿兼知】【 七月六日兼删修　敕令官】【 十月二十四日除权刑部侍郎仍兼】【 二十九日升兼同详定　敕令官】【 十一月十日除权兵部侍郎兼职依旧】  
(世纪)【 二年壬寅】(事迹)【 四月十二日以进书授太中大夫】【 二十七日除权户部侍郎兼职依旧】【 七月一日以昨任发运日运籴两淮米斛应接督府调度无阙授通议大夫】【 八月二十一日除户部侍郎兼职依旧】  
(世纪)【 三年癸卯】(事迹)【 五月一日除权户部尚书兼职依旧】  
(世纪)【 四年甲辰】(事迹)【 三月二十一日除户部尚书兼职依旧】【 二十六日升兼详定　敕令官】【 五月二十九日以点检所年劳授通奉大夫】  
(世纪)【 五年乙巳】(事迹)【 五月十九日时暂兼吏部尚书】【 二十九日磨勘授正议大夫】【 二月十九日时暂兼两浙转运司职事】【 八月十六日以招籴赏授正奉大夫】【 十一月二十四日除吏部尚书兼户部尚书兼职依旧】  
(世纪)【 六年丙午】(事迹)【 正月初四日兼提领国用所】【 五月二日免兼提领国用所】  
(世纪)【 七年丁未】(事迹)【 六月十九日暂兼浙西提举】【 九月十九日依所乞免兼】【 十二月初三日除端明殿学士兼职依旧】  
(世纪)【 八年戊申】(事迹)【 七月六日除资政殿学士仍与执政恩例依旧知兼提领户部财用】  
(世纪)【 十年庚戌】(事迹)【 正月一日除资政殿大学士知提领户部财用】  
(世纪)【 十一年辛亥】(事迹)【 八月□□日充　明堂大礼桥道顿递使】【 闰十月二十日以进书授宣奉大夫】  
(世纪)【 十二年壬子】(事迹)【 正月二十八日（上与下心）除观文殿学士知绍兴府浙东安抚使】(名氏) 余天任 (事迹)【庆元府人是月二十九日以集英殿修撰两浙运副时暂兼权】【 二月二日时暂兼权户部侍郎仍兼】【 十一日天任除权工部侍郎免兼】(名氏) 余晦 (事迹)【庆元府人是日以右司郎官除将作监兼知十七日兼权发遣户部判官公事仍兼】【 六月十九日晦除大理少卿】(名氏) 翁甫 (事迹)【建宁府人六月二十日以直秘阁两浙运判时暂兼知】【 七月十四日除权发遣户部判官公事兼知】【 九月转朝奉郎除太府少卿仍兼】【 十一月二十四日甫除太常少卿时暂兼权直舍人院兼资善堂翊善】(名氏) 厉文翁 (事迹)【婺州人是日以通直郎新除金部郎官兼枢密院检详诸房文字除军器监时暂兼知】【 十二月二十八日除太府少卿兼知】  
(世纪)【 宝佑元年癸丑】(事迹)【三月转承议郎】【 四月兼权发遣户部判官公事】【 七月二十四日文翁除太府卿时暂兼权户部侍郎】(名氏) 曾颖茂 (事迹)【建昌军人是日以中奉大夫守将作监时暂兼权知】【 九月二十九日颖茂除大理少卿】(名氏) 颜颐仲 (事迹)【是日以太中大夫守尚书刑部侍郎兼权兵部尚书除权刑部尚书再兼知】  
(世纪)【 二年甲寅】(事迹)【 四月除户部尚书仍兼】【 十一月九日颐仲除吏部尚书免兼】(名氏) 王克仁 (事迹)【是日以集英殿修撰两浙路计度转运副使除宝章阁待制转运使兼知】【 十二月十日克仁免兼】(名氏) 马光祖 (事迹)【婺州人十一月九日以中奉大夫守司农卿淮西总领除权户部侍郎兼知】  
(世纪)【 三年乙卯】(事迹)【 三月转中大夫】【 四月二十四日兼 侍讲】【 五月转太中大夫】【 六月十一日除户部侍郎兼职依旧】【 七月二十四日光祖时暂兼权户部尚书二十五日除宝章阁直学士沿江制置使江东安抚使兼知建康府】(名氏) 王克仁 (事迹)【绍兴府人是月二十五日以朝奉大夫宝章阁待制两浙路计度转运使时暂兼权刑部侍郎改兼户部侍郎时暂兼知】【 八月一日转朝散大夫】【 九月十二日以提领所三考课额增羡转朝请大夫】【 十五日除户部侍郎兼知】【 十月转朝议大夫】  
(世纪)【 四年丙辰】(事迹)【 四月二十二日除权户部尚书仍兼】【 七月初九日克仁除职与待次州郡】(名氏) 徐（□木） (事迹)【是日以太中大夫集英殿修撰两浙路计度转运副使时暂兼权户部侍郎除权户部侍郎兼知】【 十月转通议大夫】  
(世纪)【 五年丁巳】(事迹)【 正月一日除户部侍郎职任仍旧二十九日兼同详定敕令官】【 四月五日时暂兼权吏部尚书职任依旧】【 五月以进书转通奉大夫】【 七月磨勘转正议大夫】【 八月十八日除权户部尚书兼职依旧】【 九月转正奉大夫】【 十二月十一日（□木）除吏部尚书免兼知】(名氏) 顾嵒 (事迹)【安吉州人是日以朝请郎新除左曹郎官除军器监兼权发遣户部判官公事兼知】
(世纪)【 六年戊午】(事迹)【 六月六日除太府少卿兼职依旧】【 十一月十八日时暂兼权户部侍郎兼职依旧】【 十二月十二日除太府卿兼职依旧】  
(世纪)【 开庆元年己未】(事迹) 【六月九日除权吏部侍郎仍兼】【 九月二十六日岩除吏部侍郎】(名氏) 何梦祥 (事迹)【婺州人是日以朝奉大夫新除直华文阁荆湖南路提点刑狱公事除司农卿兼知】【 十月二十七日除直敷文阁知绍兴府】(名氏) 叶隆礼 (事迹)【台州人十一月一日以朝散郎直秘阁两浙运判除军器少监兼知】【 闰十一月二日磨勘转朝奉大夫】  
(世纪)【 景定元年庚申】(沿革) 置两浙制置使未几罢 (事迹)【 正月一日除军器监兼职仍旧】【 二月六日隆礼除直宝文阁知绍兴府】(名氏) 厉文翁 (事迹)【是日以朝散大夫权户部尚书兼枢密都承旨除端明殿学士两浙制置使兼知】【 初八日兼提领户部财赋】【 四月十日免兼制置使】【 五月一日文翁免兼知仍提举户部财赋】(名氏) 陶炽 (事迹)【五月一日以直华文阁两浙运判时暂兼权】【 十一日炽除大理少卿】(名氏) 余晦 (事迹)【是日以太中大夫宝章阁待制知庆元府兼沿海制置使除户部侍郎兼知】【 六月七日兼同详定　敕令】【 官九月十九日除权户部尚书兼职依旧】【 十月十七日晦罢】(名氏) 洪焘 (事迹)【临安府人十八日以朝奉大夫秘阁修撰两浙转运副使兼知】【 十一月初三日除户部侍郎兼知】  
(世纪)【 二年辛酉】(事迹)【 正月一日兼详定　敕令官】【 四月四日除户部侍郎仍兼】【 五月四日焘免兼】(名氏) 赵与（上山下言）(事迹) 【安吉州人是日以两浙运使暂兼至二十四日除宝章阁待制知】【 六月二日与（上山下言）除都承免兼】(名氏) 高衡孙 (事迹)【是月四日以太中大夫刑部侍郎时暂兼知】【 十九日除户部侍郎兼知】【 十月四日衡孙免兼】(名氏) 魏克愚 (事迹)【邛州人是月初六日以两浙运判时暂兼知】【 十一月十九日克愚除军器监】(名氏) 马光祖 (事迹)【是日以观文殿学士提领户部财用兼知】【 十二月初六日除同知枢密院事兼太子宾客提领户部财用兼知】  
(世纪)【 三年壬戌】(事迹)【 五月十六日光祖乞祠除职予郡】(名氏) 魏克愚 (事迹)【是日以两浙运副除太府少卿兼知】【 十一月二日除太府卿仍旧】  
(世纪)【 四年癸亥】(事迹)【 三月□□日兼　敕令所删修官】【 是月二十八日克愚罢】(名氏) 季镛 (事迹)【处州人是日以直龙图阁两浙运副时暂兼权知】【 四月二十七日镛免兼】(名氏) 吴革 (事迹)【江州人是月以权发遣户部判官兼知】【 六月转朝奉大夫】【 九月二十二日除司农少卿兼户部判官依旧兼知】【 十一月十二日兼　敕令所删修官】  
(世纪)【 五年甲子】(事迹)【 四月三日除司农卿依旧兼】【 七月二十九日革罢】(名氏) 刘良贵 (事迹)【瑞安府人八月一日以中大夫行尚书左司郎官改除司农少卿兼知】【 十一月十六日良贵别与州郡差遣】(名氏) 赵与（上山下言） (事迹)【是日以通议大夫显谟阁待制两浙运使暂权户部侍郎时暂兼知】【 二十四日除户部侍郎兼知】  
(世纪)今上皇帝【 咸淳元年乙丑】 (事迹)【 三月二十三日与（上山下言）致仕】(名氏) 孙子秀 (事迹)【绍兴府人是月二十八日以太常少卿兼右司时暂兼权知】【 四月十九日除司农卿兼知】【 闰五月十九日子秀罢】(名氏) 胡太初 (事迹)【绍兴府人是日以中大夫直敷文阁两浙运判暂权】(名氏) 李芾 (事迹)【衡州人是月二十二日以朝散大夫直秘阁浙西提刑兼提举除将作监兼知】【 六月二十五日兼　敕令所删修官】  
(世纪)【 二年丙寅】(事迹)【 二月二日除司农少卿依旧兼知】【 九月二十七日芾罢】(名氏) 洪焘 (事迹)【是月二十八日以太中大夫权刑部尚书兼中书门下省检正诸房公事除依旧权刑部尚书兼知】【 十月十二日兼详定　敕令官】
(世纪)【 三年丁卯】(事迹)【 正月二日除刑部尚书兼知】【 十一月二十七日除户部尚书兼知】  
(世纪)【 四年戊辰】(事迹)【 闰正月十七日焘除吏部尚书】(名氏) 潜说友 (事迹)【处州人是日以朝散郎直华文阁两浙运副除司农少卿兼知】【 二月一日兼　敕令所删修官】【 三月三日转朝请郎】【 十月五日除司农卿兼职依旧】  
(世纪)【 五年己巳】(事迹)【 二月二十七日转朝奉大夫】【 四月一日时暂兼权户部侍郎兼知】【 四月十七日进书转朝散大夫】【 五月八日时暂兼权两浙运司事职】【 九月十九日除权户部侍郎兼知】【 十月十二日升兼同详定敕令官】  
(世纪)【 六年庚午】(事迹)【 正月二十七日磨勘转朝请大夫】【 八月一日除户部侍郎兼知】  
(世纪)【 七年辛未】(事迹)【 二月初九日兼权户部尚书兼知】【 三月□□日以酒所三考转朝议大夫】【 六月一日以磨勘转中奉大夫】【 八月四日除权户部尚书当日升兼详定　敕令官兼知】【 十月十三日说友罢】(名氏) 赵与稙 (事迹)【建昌军人是日以朝散郎直华文阁两浙运副时暂兼权】【 十一月十一日除户部判官兼知】【 十三日兼　敕令所删修官】  
(世纪)【 八年壬申】(事迹)【 五月十三日与稙别与在外差遣】(名氏) 吴益 (事迹)【江州人是日以朝散郎直宝文阁权发遣两浙路转运判官时暂兼权】【 六月十六日除户部判官兼知】【 是日兼　敕令所删修官】【 二十二日以磨勘转朝请郎】【 十一月二十二日除太府卿兼户部判官仍兼知】  
(世纪)【 九年癸酉】(事迹)【 五月三日免兼】(名氏) 朱浚 (事迹)【建宁府人是月四日以朝散郎直秘阁权发遣两浙路转运判官时暂兼权候有正官仍旧】(名氏) 黄万石 (事迹)【建昌军人是日以显文阁直学士朝奉大夫召赴　行在除权户部尚书兼知临安府浙西安抚使兼　敕令所详定官】 
咸淳临安志卷之五十
　志〔三十五〕
　　秩官八
　　　两浙转运 
二浙自钱氏国除　太平兴国三年五月始以刑部郎中杨克逊为西南路转运使宗正寺丞赵齐副之祠部郎中刘保勋为东北路转运使拾遗郑逊副之　至道三年分天下为十八路两浙合为一独得视京东西等并置使副或皆为使或皆为副或为同转运使或以一员为判官　熙宁七年检正沈括乞分为两路于杭州置司　诏从之　建炎四年　车驾所幸未有定居乃于东西二使之外添差一员专一随　行在应办钱粮以方孟卿为之又以李承造为刘光世随军转运未几省至　绍兴二年添差亦罢　淳熙初始置一员或除运副或由判官而升至今为定制厅壁有记则自　绍兴三十二年陈运副辉始访　政和以来名氏刊之石【二浙之广列城十五生齿百万素号剧部粤自　太上皇帝翠华南幸　驻跸钱塘视犹畿甸而漕挽之计责任尤重在位三十六载之闲凡推择者六十有一人肆我 主上嗣历之初眷求外台之寄辉以不才误膺是选且获继先大父遗躅于四十年之后敢不以荣为惧夙夜黾勉誓殚驽力庶几图报万分之一越明年职事之暇因访向来历是官者名氏爵里而题记莫存深惧阙典于是搜阅案牍询诸老史岁月逾远莫能尽究姑得自政和中应公安道始谨刊乐石用告来者若辉亦得以托附诸公之末预有荣焉】 
淳佑中吴大监子良作续记【曰转运转运粟与刍尔而转运之职纔若是止乎转运监司也民利病俗媺恶当广问细筹讼牒朝暮四而集当烛情伪雪冤枉寮采贤不肖杂袭吏胥或恣横为公私蠹当区别澄汰所兼领郡县学当新士习振儒风值科诏下当遴择所部官精考校为　国家得士是为布宣 天子德泽是为不负　临遣意是为转运之职最大最要者况两浙今三辅地转运号畿漕对　天威咫尺回不与诸道等然则转运粟与刍而止乎顾今之论不但曰粟与刍又转而曰畿漕职应办何暇乎其它上而　宫禁次而省部台寺征需百出片纸下指呼叱咄奔命不容喘下至百司厮隶动挟持以相撼挠旁而游士异色人亦闯伺骈阗扣请少不如意哗谰辄瞬息起财计伸缩不问事可否不问甚或例有无不问为畿漕者心绪丝棼惴惴栗栗左右应无休时专务弥缝为圆熟以逃讥谤敝司存不问败名检不问用无以给则朘民膏血不问且既疲精神于此则实无暇乎其它而所谓职之最大最要者亦一切置度外不问嘻是固势使然邪淳佑五年　天子方改纪厉精而畿漕凡三易最后余以愚戆被选三辞不获命既视事念生平读古圣贤书于职之最大最要者何敢旷不力而事随日改诸应办亦惴惴栗栗几殆赖　天子圣明　庙朝主公论未遽以（上自下幸）斥虽然由前之说则后之过未易逃由后之说则前之责未易塞以余之愚戆惟二说昧昧弗克究是惧尚堪久此哉睨庭下二石书前人名氏适遍增一石而三之余名氏乃居首益惭赧因具二说镵焉庶几有能于前之说又能于后之说者旦夕至而余可以去矣】 
应安道【政和五年】 
王汝明
刘既济
詹度
蒋彝
李祉
侍其傅
胡（□市）
陈建【宣和元年】 
苏庄【宣和二年】 
王复【宣和三年】 
王仲闳【宣和四年】 
胡直孺【宣和五年】 
孟庾【宣和五年】 
李尧夫【宣和六年】 
曾谠【宣和六年】 
程昌弼【宣和七年】 
李弼孺【宣和七年】 
颜彦诚【靖康元年】 
吴昉【靖康元年】 
黄书【靖康元年】 
刘蒙【建炎元年】 
范仲【建炎元年运副】 
王琮【建炎二年运副】 
刘宁止【建炎二年添差运判】 
朱异【建炎二年添差】 
成大亨【建炎二年运副】 
陈国瑞【建炎三年运副】 
李承造【建炎三年运副】 
徐康国【建炎四年运副】 
方孟卿【建炎四年添差通判】 
李承造【建炎四年运副】 
曾纡【建炎四年运副】 
刘宁止【绍兴元年运副】 
卢知原【绍兴元年添差运使】 
梁汝嘉【绍兴二年运副】 
张致远【绍兴二年添差运副】 
马承家【绍兴三年运副】 
孙逸【绍兴三年运判】 
王俣【绍兴三年运判】 
李谟【绍兴四年添差运判】 
吴革【绍兴四年运副】 
朱縡【绍兴五年运副】 
李迨【绍兴五年都运】 
张澄【绍兴六年运使】 
张汇【绍兴六年运副】 
向子諲【绍兴六年都运】 
汪思温【绍兴七年运副】 
吴革【绍兴八年运副】 
梁择民【绍兴八年运判】 
蒋璨【绍兴九年运副】 
林正【绍兴十年运判】 
张汇【绍兴十年运副】 
黄□书【绍兴十年运副】 
王（日奂）【绍兴十二年运副】 
张叔献【绍兴十二年运副】 
李椿年【绍兴十二年运副】 
王鈇【绍兴十三年运副】 
赵伯牛【绍兴十四年运副】 
吴垧【绍兴十四年运副】 
钱端礼【绍兴十五年运副】 
汤鹏举【绍兴十六年运判】 
沈该【绍兴十六年运副】 
唐遵【绍兴十七年运副】 
曹泳【绍兴十八年运副】 
荣薿【绍兴二十年运判】 
曹戬【绍兴二十年运判】 
赵士粲【绍兴二十一年运判】 
张汇【绍兴二十一年运副】 
赵不群【绍兴二十二年运副】 
李庄【绍兴二十二年运判】 
韩琎【绍兴二十三年运判】 
黄然【绍兴二十四年运判】 
锺世明【绍兴二十五年运判】 
阎彦昭【绍兴二十六年运判】 
陈（王寿）【绍兴二十六年运副】 
张偁【绍兴二十六年运副】 
李邦献【绍兴二十六年运副】 
赵子潚【绍兴二十七年运副】 
汤沂【绍兴二十八年运副】 
钱端礼【绍兴二十九年运副】 
黄仁荣【绍兴三十年运副】 
吕广问【绍兴三十年运副】 
林安宅【绍兴三十年运副】 
王时升【绍兴三十一年运副】 
龚涛【绍兴三十二年添差】 
陈汉【绍兴三十二年运判】 
陈辉【绍兴三十二年运副】 
朱夏卿【隆兴元年运副】 
黄仁荣【隆兴二年运副】 
陈（彳尔）作【隆兴二年运判】 
薛良朋【隆兴二年运副】 
姜诜【乾道元年运判】 
方滋【乾道元年运判】 
王炎【乾道元年运副】 
周淙【乾道二年运副】 
沈度【乾道三年运副】 
刘敏士【乾道三年运判】 
姚宪【乾道五年运判】 
吕正己【乾道五年运判】 
胡昉【乾道六年运判】 
胡坚常【乾道七年运判】 
沈复【乾道七年运副】 
沈度【乾道七年运副】 
曾逮【乾道八年运判】 
张宗元【乾道九年运副】 
胡坚常【乾道九年运副】 
吕榗【乾道九年运判】 
吕正己【乾道九年运副】 
陈岘【淳熙二年运判】 
赵磻老【淳熙二年运副】 
吴渊【淳熙三年运判五年再任除户部侍郎】 
韩彦质【淳熙五年运判七年再任】 
燕世良【淳熙七年运判八年除户部侍郎】 
吴琚【淳熙七年运判九年升副再任】 
朱佺【淳熙九年运副】 
景秉【淳熙九年运判】 
张枃【淳熙九年运判十一年升副除知临安府】 
钱冲之【淳熙十一年运判十二年升副】 
赵不流【淳熙十二年运判十五年除知临安府】 
丘（上宗下山）【淳熙十四年运副】 
郑汝谐【淳熙十四年运副】 
景秉【淳熙十五年运副】 
潘景珪【淳熙十六年运副绍熙元年除工部侍郎】 
沈诜【绍熙元年运判三年升副】 
王厚之【绍熙四年运判】 
黄黼【绍熙四年运判五年升副庆元元年除检正】 
沈诜【庆元元年运副】 
王溉【庆元二年运副】 
赵师（上睪下廾）【庆元二年运副三年知临安府】 
赵善（上禾下心）【庆元三年运判四年升副】 
韩邈【庆元四年运判五年除户部侍郎】 
赵善坚【庆元五年运副六年知临安府】 
沈作宾【庆元六年运副嘉泰元年除工部侍郎】 
叶簨【嘉泰元年运副二年除户部侍郎】 
赵彦励【嘉泰二年运副三年除太府卿】 
陈景思【嘉泰三年运判四年升副】 
顾熹【嘉泰四年运判官观】 
詹徽之【开禧元年运判二年除军器监】 
廖俣【开禧二年运判】 
程准【开禧二年运判】 
史弥坚【开禧二年运判三年升副十一月初三日知临安府】 
孟猷【开禧三年运判嘉定元年升副二年除刑部侍郎】 
陈耆寿【嘉定二年运判】 
黄荦【嘉定二年运判三年除太府卿】 
刘弥正【嘉定三年运判四年升副五年除太常卿】 
吴镗【嘉定五年运判六年升副七年再任八年除观察使】 
赵时侃【嘉定八年以临安府兼权一月免】 
章良肱【嘉定八年运判十年升副十一年除宗正少卿】 
赵伸夫【嘉定十一年运判十三年升副】 
沈皞【嘉定十三年运副十四年除太府卿】 
丘寿隽【嘉定十四年运副十六年除太府卿】 
朱在【嘉定十六年运副宝庆元年除司农卿】 
赵崇龢【宝庆元年运副三年再任除工部侍郎】 
陈宗仁【绍定元年运判四年除司农卿】 
林介【绍定四年运副】 
赵汝惮【绍定四年运判】 
卫朴【绍定四年运判六年升副】 
赵汝捍【绍定六年运判端平元年除仓部】 
李日迈【端平元年运判二年知宁国府】 
颜颐仲【端平二年运判是年知临安府】 
赵（上与下心）【端平二年运判三年知庆元府】 
赵以夫【端平三年运判十一月除左司】 
林中【端平三年运判除兵部】 
王埜【嘉熙元年运判二年知建宁府】 
曾颖秀【嘉熙二年运判三年除左司】 
赵崇贺【嘉熙三年运判四年宫观】 
项容孙【嘉熙四年运判除右司】 
王埜【淳佑元年运副宫观】 
魏峻【淳佑元年运判二年升副三年除右史兵部侍郎】 
袁立儒【淳佑三年运判五年升福】 
黎安朝【淳佑五年运判】 
赵汝暨【淳佑五年运判】 
吴子良【淳佑五年运判六年除侍左郎官】 
尹焕【淳佑六年运判七年除左司】 
章大醇【淳佑七年运判八年升副知庆元府】 
余天任【淳佑八年运判九年升副十二年除权工部侍郎】 
翁甫【淳佑十二年运判七月兼知临安府】 
王克仁【淳佑十二年七月除运判宝佑元年四月升副二年十一月除宝章阁待制两浙转运使三年九月除户部侍郎兼知临安府】 
徐（□木）【宝佑三年九月除副使四年七月除权户部侍郎兼知临安府】 
饶虎臣【宝佑四年七月除副使五年十二月除礼部侍郎】 
赵孟高【宝佑五年十二月除运判六年除副使】 
叶隆礼【开庆元年十月为运判十一月知临安府】 
陶炽【开庆元年十一月为运判景定元年五月除大理少卿】 
洪焘【景定元年五月为运判九月升副使十一月除户部侍郎知临安府】 
赵与（上山下言）【景定元年十一月为运副二年五月　宝章阁待制知临安府】 
魏克愚【景定二年五月为运判十一月升副使三年五月除太府少卿兼知临安府】 
赵与可【景定三年五月为运判八月罢】 
吴势卿【景定三年八月为运判十一月升副使十二月致仕】 
季镛【景定三年十二月为运副五年二月知绍兴府】 
赵与（上山下言）【景定五年三月为转运使十一月除户部侍郎兼知临安府】 
胡太初【景定五年十二月为运判咸淳二年除太府卿】 
赵崇绚【咸淳二年二月为运判十二月除淮东总领】 
潜说友【咸淳二年十二月为运判三年七月升副使四年闰正月除司农少卿知临安府】 
常楙【咸淳四年闰正月为运判十月升副使五年五月除检正兼权户部侍郎】 
曹元发【咸淳五年八月为运副六年八月除检正兼权户部侍郎】 
赵与稙【咸淳六年八月为运判七年八月升副使十一月除户部判官知临安府】 
吴益【咸淳七年十一月为运判八年五月除户部判官兼知临安府】 
洪起畏【咸淳八年七月为运判十月罢】 
朱浚【咸淳八年十月为运判】
　　　倅贰
　　　　北厅
太平兴国杭归版图倅与守俱置至　建炎庚戌以后名氏始有可次第者　乾道元年通判胡坚常为壁记【官府有题名古也郡有倅贰亦古也临安为郡在东南第一都会湖山之胜妙绝天下承平盛时风俗纯厚狱讼稀少视他州为乐土前此良二千石如唐白傅　国朝苏翰林其政事妙敏如庖丁解牛奏刀砉騞固磔然四解矣公退之暇则放意诗酒寓兴于湖山之闲至今苍崖断壁二公之墨宝犹有存者则古人为郡之乐二公固自得之想夫所谓半剌史者亦得以平分风月焉越自　六飞南渡而临安遂为　辇毂之地守倅之选虽视古为重然风俗日益偷狱讼日益繁加之六宫百司军旅　郊祀无一不取办于是郡太守穷日力有不能给倅贰方且奉令承教之不暇虽其选甚重而其劳殆与诸州上佐等而坚常不肖承乏北倅自惟（帛系）薄固不足以比方古人然辱在此位恨不得周旋揖逊于白傅苏翰林之时昔所谓半剌史之乐未易得也位有南北二厅南厅自　绍兴初分治于府治之前独北厅迁徙不常故自　建炎庚戌至于　隆兴甲申凡三十有六年自郭君至坚常凡二十有二人而题名记迄未能立遂使姓民与夫去来日月了不可考盖阙文也于是伐石记之以贻后之来者云】 
吴革续记【熙宁中苏文忠公繇史馆来贰杭郡事时四方行新法公于其闲常因法以便民民赖以安至今耆旧传诵公之心犹可概见革窃慕焉后百八十年承乏于此初视印乃　太平兴国之旧公所尝佩者也次视厅壁题名记则断自建炎而公之名不可寻矣岂印以金能久而题名以石乃不能久耶要公之心不金不石而久久不磨者也石溢自革而续嘻续题名非难续令名为难传公之印非难传公之心为难革愿学而未之逮也敢以是谂诸来者】 
郭采 　　　　刘大中 
郑作肃 　　　邵相 
杨穜 　　　　赵令吉 
朱敦儒 　　　蒋延寿 
吕斌 　　　　张柟 
王权 　　　　黄衮 
俞召虎 　　　俞炜 
张士襄 　　　林衡 
吴伸 　　　　章岵 
方□ 　　　　刘薳 
叶桯 　　　　胡坚常 
陈禾 　　　　曾协 
张元成 　　　丁逢 
沈诜 　　　　朱思 
杨文昺 　　　王明发 
强济 　　　　应藏密 
张镃 　　　　王进之 
柯春卿 　　　方傅 
黄瀚 　　　　郑魏良 
潘好恭 　　　王正民 
陈钧 　　　　沈埴 
王百度 　　　富嘉谋 
赵善（月分） 魏大中 
陈卓 　　　　方叔恭 
赵汝逵 　　　刘保 
张擢 　　　　张次贤 
赵希蓁 　　　曹至 
赵汝鐩 　　　黄顺卿 
麋漂 　　　　九爚 
黄甫晔 　　　颜耆仲 
娄绍彭 　　　颜颐仲 
黄崖 　　　　刘克逊 
楼杓 　　　　谢奕修 
陈煃 　　　　张修 
杨缵 　　　　虞曾 
杨瑾 　　　　高衡孙 
赵师宫 　　　尢煓 
施德懋 　　　王瑢 
赵希琚 　　　韩识 
石孝广 　　　吴革 
张蕴 　　　　陈大方 
黎弥振 　　　袁璟 
梅鼎 　　　　郭允行 
章士元 　　　许鉴 
刘缜 　　　　赵与□ 
赵时（木密） 林孟辰 
项廷曾 　　　赵崇鐖 
赵崇乘 　　　庄弥邵 
家之巽 　　　马元演 
吴洪德 　　　王刚中 
葛称僧 　
　　　　南厅
增置岁月未有所考名氏着于壁记者自　绍定六年王修始【钱唐自　绍兴　车驾驻跸民物繁盛事伙责重视古京兆尝增置倅员鼎峙关决考旧题名上南北厅有隶事之所中闲或僦民屋迁徙无定　绍定庚寅京尹大资赵公请于　朝度地于府治之南撤官廨民居一新三倅厅事明年毁于火今大尹侍郎余公视事未几亟命重建费缗钱万二千有畸三越月而成修徙居之顾旧碑不存无以传后因伐石以记名氏并概叙其始末云】 
王修 　　　　赵汝（舟告） 
徐起宗 　　　乔幼闻 
吴当可 　　　俞任 
叶寀 　　　　章端子 
惠孔时 　　　柴梦规 
赵时诂 　　　林靖 
谢塈 　　　　陈光 
施退翁 　　　郑思问 
赵师简 　　　赵与泽 
鲜于应文 　　莫子父 
方棫 　　　　赵汝瑶 
樊应亨 　　　陶虎 
魏洸 　　　　王橚 
林易 　　　　赵时瑢 
黄与仁 　　　许锺 
庄弥明 　　　高应雷 
吕抚 　　　　赵希（王） 
李雷初 　　　夏士林
　　　　东厅〔添差〕
壁记自　嘉泰元年赵师石始万逮为记【六飞驻钱塘民物益繁阜府事日滋故关决托于分任者为倅倅号南北厅又有员外置率以处宗室戚里及有朝迹者然无定员或三之二或二之一未始阙也顾官舍无定栖择木偷安视荫傒□自处若浮梗此厅壁记所由阙也　绍定庚寅太府聊玉牒赵公为尹请诸朝度治所堧地刱厅事辛卯毁焉越明年壬辰今户部侍郎四明余公开府数月惟新百度命更为之浃三旬而成明爽高大奥与旷称继自今得安其居以赞其长以无负　公朝田廾任之意公之赐也逮适承乏既莅其事念前闻人无所稽据后来何观询宿吏翻旧牍得赵公师古而下十八人刻石龛于厅之西壁所期居是宇者欲人之宁如己之宁览是刻者欲己之善如人之善是则惓惓之志也又何敢徒以勉人不以勉己乃书以冠其首云】 
姚岩续记【熙宁七年东坡先生守密尝为通守赵君成伯记题名于厅壁美其勤于吏职视官事如家事不但纪其名盖纪其实也前一年先生以奉常博士倅杭于时民醇事简犹有朝推囚暮决狱之诗其勤于王事如此是先生非苟言之实允蹈之　中兴驻跸杭升天府今距先生百九十年岩蜀人也由掌故负丞于兹获踵华躅大惧弗称恪守家训公廉勤三字无作先生羞一日摩（打去丁改沙）壁记石已尽乃镵石续之以遗来者并记先生语致其景慕之心去】 
赵师石 　　蒋蔺 
吴钢 　　　赵时侃 
赵师偃 　　赵善咏 
赵希刊 　　赵汝淳 
赵汝鐩 　　赵立夫 
赵汝鐩 　　赵汝戏 
赵师耀 　　赵希吕 
何处义 　　赵希观 
王定 　　　万逮 
赵与懃 　　陈缵 
刘希仁 　　徐荣叟 
石孝该 　　姜弥明 
王侑 　　　丰云昭 
张公明 　　薛光 
赵汝读 　　包恢 
韩集 　　　徐 
赵希微 　　谢奕勋 
赵与 　　　赵崇侇 
王亚夫 　　赵与证 
赵崇乘 　　胡（式去工改一）之 
鲜于应文 　李衢 
刘仰祖 　　谢垕 
庄弥明 　　谢奕信 
史森卿 　　姚岩 
王人英 　　赵孟（立义） 
钱昌大 　　郭（□水） 
曾渊子 　　常楙 
冷应元 　　木天骏 
唐震 　　　王霖龙 
史俊卿 　　王宗洙
咸淳临安志卷之五十一
　志〔三十六〕
  　秩官九
　　　县令
　　　　钱塘
　　　　　历代
　　王允之【晋】
　  王弈 
　　刘道真【一本作真道宋元嘉十三年文帝遣扬州治中从事巡行上表曰钱塘令刘道真余杭令刘道锡为二邦之首最治民之良宰文帝嘉之】  
　　张佑【见宋书王歆之传】
　  沈文季【见宋书顾琛传】  
　　顾昱【见宋书孔凯传】
　  庾炳之【有治民之绩见宋书】
　　萧赤斧【治为百姓所安时议见许吏民请留之】
  　孙谦【字长逊东莞人齐初为钱唐令御烦以简狱无系囚及去官百姓以谦在职不受饷遗追载缣帛以送之谦辞不受见循吏传】  
　　刘彪【南齐书沈文季传】
　  申灵勉【南齐书朱谦之传】  
　　王僧孺 
　　钱道戢【领钱唐余杭二县令陈书列传】  
　　傅沈【陈时人清廉戒谨居处日贫见傅琰传】  
　　罗隐【字昭谏郡之新城人有能诗名唐僖宗光启三年吴越王钱氏表请为钱唐令事具金部郎中沈崧所撰罗隐墓志】 
　　　　　国朝
　　张君房【秘阁校理见梵天寺昭庆法师塔铭】 
　　巩庭均【尝撰钱唐湖山游览记】  
　　林文翁 吴彝 
　　孙畋 　周端厚 
　　高若虚 周邦绩 
　　苏策 　谢茂迪 
　　陈炳 　方懋德 
　　任望之 李迎 
　　王大隐 胡维 
　　朱跸【湖州人　建炎三年十二月乙酉元颜宗弼犯临安守臣康允之弃城退保赭山跸白允之自带本县及仁和县弓手土军往前路款敌使杭民为逃死计行二十里遇虏骑跸中两流矢伤甚犹叱左右负已击贼己丑城陷跸在天竺山亦遇害】  
　　邓昌世 章莱 
　　赵伯卫 高誾 
　　张昌诗 曹岍 
　　胡与可 施增 
　　陈唐弼 孙听 
　　莫漳 　赵不（上帖下心） 
　　段子方 赵彦丞 
　　强济 　范华 
　　汤麟 　杨坦 
　　蔡咸 　李祺寿 
　　綦松 　曹格 
　　宋价 　程松 
　　辛助 　苏朴 
　　陈峄 　陈衍 
　　袁聘儒 沈璞 
　　苏麓 　周概 
　　高不倚 王栻 
　　楼樾 　钱绍仁 
　　王良能 赵善镌 
　　李伯杏 刘厚南 
　　赵汝苾 赵与杰 
　　巩耕 　张湜 
　　吴蒙 　吕逢年 
　　毛遇顺 姚垣 
　　吴革 　刘居安 
　　陈梦炎 陈淳祖 
　　游泽 　汪元春 
　　王立爱 汪自强 
　　卫植 　徐矩 
　　赵良忞 曹良度 
　　李应雄 张必万 
　　吴升 　王刚中 
　　陈渶 　孙獬孙
　　　　仁和
　　　　　国朝
　　靳光弼 梅询 
　　鞠咏【守王化基入朝首以咏荐】  庞英 
　　尹昌龄 胡巽 
　　邵饰 　关鲁 
　　魏中庸 赵植 
　　吴温 　丁钧 
　　夏侯维 王庭均 
　　张援 　燕若思 
　　冯滋 　景安上 
　　安俭宝 徐畴 
　　陈师韩 杨洵 
　　杨存 　唐翊 
　　张维 　李垧 
　　林季仲 窦洸 
　　赵公孙 孙延直 
　　张溥宪 王抑 
　　叶三益 贾逋 
　　方升之 王巩 
　　吕维中 赵复 
　　陈永世 周邦 
　　杨绩 　刘敏士 
　　姚宪 　钱观 
　　李柬 　赵佑之 
　　赵子觉 王大本 
　　钱冲之 韩元象 
　　黄立中 潘昌甫 
　　虞汝翼 陈巩 
　　陈德明 朱贽 
　　荣授辰 陆相 
　　何洪 　赵时逢 
　　赵善偰 赵善□
　　辛绩 　郑域 
　　谢庭玉 赵希醇 
　　李仁方 陈（日亥） 
　　姚师虎 黄泾 
　　赵希言 卢子章 
　　赵希吕 郭德畅 
　　潘复　 田廙 
　　桂如琥 范光 
　　陈燮 　胡巨卿 
　　蔡公申 阮炜 
　　孟继勇 张琥 
　　赵希峮 施逢辰 
　　陈祖明 王亚夫 
　　赵璧 　李从 
　　周溶孙 林璞 
　　王得一 刘梦高 
　　马世纶 翁宦 
　　柴士表 王三俊 
　　葛炳午 巩桂 
　　真绍祖 谢翼孙 
　　吴洪德 林起鳌 
　　马元演 重可 
　　郭应酉 王宗洙 
　　曾冲子 唐天麟
　　　　余杭县
　　　　　历代
　　陈浑【东汉熹平闲为令尝徙置县治筑南湖塘凿石门以御水患百姓为之立祠今太平灵卫王是也】  
　  范宁【字武子解褐为余杭令六年在县兴学校风化盛行】  
　  顾扬【与郭文同时】  
　　徐赤符【见宋书】  
    刘道锡【宋元嘉十三年以治最表上】  
　　乐炎【齐人】  
　　沈宪【齐人】  
　　何敬舛【齐人】  
　　丁遵【梁】  
　　钱道戢【陈】  
　　刘允恭【陈人治事详明临下清简囹圄屡空田野开辟百姓为德政碑】
　  卢鹏【唐正观初】  
　　陈允升【唐上元二年有碑以颂德政】  
　　李复【唐大历四年有德政碑】
    范愔【唐大历五年】  
　　陈芬【唐大历十年】  
　　常师儒【唐长庆二年】  
　　归珧【宝历中因陈浑故迹置上下湖又开北湖溉田千余顷及筑甬道人称贤令】 
　　　　　国朝
　　陆同方【咸平中】  章德一【景德中】  
　　齐□□【治平中】  扈大亮【治平中】  
　　李元弼【绍圣中】  杨时【龟山先生也其为政务先教化不为烦苛临事剸裁未尝形之声色　崇宁末知县事时蔡京贵盛母前葬余杭用日者之言欲浚南潴水为形势托言欲以便民事下余杭先生访问父老咸谓不便即条上其事卒不为民扰】  
　  孙延寿【政和中】  
　　江（哀去口改失）【宣和闲有水利记以纪其绩据邑志云父老相传衣失掘地决狱政称神明盖当时贾人瘗券以诬寺僧得其情也又云黄颉黄中毛球亦贤令之尢者二黄相继中面黑而颉面白邑人以黑白别之但岁月无可考姑附书于江（哀去口改失）之次】  
　　黄颉 　黄中 
　　毛球 　张永嗣【刱建学舍风教盛行】  
　　邹惟叙 蔡坦之 
　  江舜俞 范仲将【重建学舍风教盛行】 
　　蒋安定 卫阗 
　　史才 　钱墀 
　　史庭俊 陈涛 
　　宋遹 　朱光冑 
　　郑嘉正 赵光硕 
　　张端简 王裳 
　　郑烈 　黄师中 
　　李渥 　关澥 
　　孙铎 　施广定 
　　魏尧臣 廖挺 
　　陈序 　张頠 
　　汪择善 孟必先 
　　葛峤 　江涔 
　　鲍恭叔 周章【修筑溪湖塘岸以防水患】  
　　薛甫 　王允叔 
　　彭大辩 张輶 
　　丁黼 　赵师恕 
　　常权 　锺颖 
　　沈杲 　曾槱 
　　赵希焄 吕午 
　　江先 　钱肃孙 
　　赵希盘 黄必大 
　　徐齐卿 翟絜 
　　王斗文 李伯恭 
　　李良 　陈惟忠 
　　江鹗举 赵必巩 
　　刘祖汉 许锺 
　　鲁景孙 叶成子 
　　王元持 徐矩 
　　高义和 赵与鎏 
　　刘希颜 曹良冶 
　　程士逊 　
　　　　临安县
　　　　　历代
　　万宠 丁遵 
　　江总【迁太子洗马出为令见陈书】  张机【见陈书】  
　　庾持【见陈书】  陈思复
　　　　　国朝
　　卢之翰 姚佑 
　　裴公楙 陈师锡【建阳人苏文忠公荐于朝改宣义郎知县事】  
　  倪倬 
　　钱坦夫 赵侁 
　　李誾之 徐俦 
　　黄匪躬 王传 
　　钱豫 　刘开士 
　　景宗醇 鲍安行 
　　陆静之 张巨卿 
　　范公序 高槱之 
　　陈举善 朱思 
　　白彦贤 宗嗣尹 
　　张伯垓 周郁 
　　张谏 　丘琛 
　　廖觐 　王大过 
　　沈自闻 叶嵇 
　　何东里 赵师日 
　　陈之纯 苏（上石下木） 
　　巩丰 　沈绎 
　　叶峤 　王潭 
　　沈镇 　潘颢伯 
　　林枞 　汤谌 
　　娄续祖 赵汝（口金） 
　　黄绍祖 朱逢 
　　赵汝球 王（金癸） 　
　　周说 　谢焱 
　　赵希絪 王与钧 
　　黄仁楙 赵汝想 
　　王橚 　葛称僧 
　　盖渐 　徐洪 
　　家之巽 赵汝（木隶） 
　　季可 　赵熄夫 
　　王汉老 韩翼甫
　　　　于潜县
　　　　　历代
　　虞府君【晋人见钱武肃干山庙碑逸其名】 
　　丁表【字符章唐麟德中为令有政绩邑人为立德政碑】 
　　杜咏【唐正元十八年为令尝开紫溪河三十余里人蒙其利】 
　　许恭【唐大中六年为令是年建敕书库】
　　　　　国朝
　　边肃 孙洙【字巨源欧阳修包拯吴奎三人举应贤良方正科迁编校秘阁书籍】  
　  陆衍 
　　张炎民 郏亶 
　　刁（王寿）【与东城同年熙宁中东坡倅杭行县过之为赋野翁亭诗有我来观政问风谣皆云吠犬足生牦之句今与东坡并祠浮溪之上】  
　　崔遹【元丰闲为令兴元丰塘为邑人利至今呼为崔长官有祠】  
　　毛国华【按东坡捕蝗诗序云梅圣俞集中有毛长官今于潜令国华也圣俞没十五年而君犹为令今浮溪立三贤堂与苏刁并祠】  
　　赵（山亢）【清献公长子也见东坡撰清献公墓志】  
　　韩瓘【忠献公之孙元城刘大谏之友政和初为令兴利除弊因山水之秀而得吉卜始改厅事南向凡邑官之居征商榷酤之所仓庾庠序皆因其旧而增新之望正寝无根椽片瓦之易示不私于自奉也初邑之子弟未有策名荐书至是朱晋始登上第公每游憩于岝崿山之东轩后人因目为昌黎馆】  
　　林忠厚 徐康直 
　　陈近仁 陆行可 
　　章观节 楼（王寿） 
　　邓俊明 徐彭年 
　　范德冲 何佾 
　　郭知微 钱建 
　　江迈 　黄扬 
　　朱江 　叶衡 
　　王子润 邢晦 
　　邵说 　赵不（□吝） 
　　王际 　林良 
　　赵师密 张大猷 
　　范成绩 郑东 
　  赵彦倓 邵文炳【大兴水利详见塘堰门】 
　　郭刊 　王楫 
　　晁百谈 胡卫 
　　王日益 沈纪 
　　陈熹 　叶大显 
　　虞衢 　张钦臣 
　　潘履孙 徐远 
　　胡绍祖 方熙 
　　程焘 　张本 
　　徐逢年 林靖之 
　　王偃 　尢煓 
　　陈绶 　赵汝〔沃〕 
　　叶溥 　赵孟敏 
　　吕沆 　吴舜龙 
　　赵崇潍 吴直土 
　　朱洵 　吴应丑 
　　郑似之 李仲熊 
　　吴棐 　赵时柷
　　　　富阳县
　　　　　历代
　　虞翻【字仲翔为富春长事见吴志】  沈嗣之【见宋书褚叔度传】  
　　何洵【见南齐书沈文季传】  郝其【其唐正观十二年开阳陂见唐地里志】  
　　李浚【唐万岁登封六年尝筑阳陂湖堤东自海西至于苋浦以捍水患见唐书地里志】  
　　阎公【见韦同碑亡其名】  郑早【唐贞元七年尝增修阳陂湖见唐书地理志】  
　  柳锡【正元十二年建县巿】  
　　顾升庠【开元十年建县巿】  崔士元【永泰元年重建县学】  
　　董伸【咸通八年建城隍庙】  赵讷【唐咸通十四年筑县城】  
　　陆仁璋【后唐】  闻人凝【梁龙德三年重建县宇】 
　　　　　国朝
　　王永徽 周仁邈【干德五年重建县治】 
　　孙□ 　陈执礼【见文宣王庙记】  
　　丘荷 　何去非 
　　胡纺 　吴怙【立城隍祠】  
　　张亨 　刘夔 
　　杨尚友 叶文奂 
　　孙绍悫 陶（木瓦） 
　　吕南夫 李永 
　　陈祖礼 韩泰冑 
　　赵诜之 万直夫 
　　林次膺 陆康民 
　　徐端甫 孙彻 
　　钱亿年 方询 
　　蒋嗣祖 唐沅 
　　苏忠规 李扶 
　　韦才邵 陆楠 
　　陈字 　赵汝明 
　　宋坚 　魏仲恭 
　　徐木 　陈大光 
　　麋师旦 沈梠 
　　王行之 胡褒 
　　鲁幵 　蔡几 
　　丁大同 陈嘉猷 
　　范之柔 陈晃国 
　　朱献臣 楼潚 
　　吕昭亮 程珌 
　　郑伯衍 常权 
　　曾治凤 何擢 
　　赵汝灦 李弥高 
　　赵汝捍 张修 
　　钱明德 周晋 
　　谯习 　王公遇 
　　周果 　王熙载 
　　叶溥 　赵与（言） 
　　李迪 　赵希（上贲下心） 
　　陈梦炎 董景愈 
　　林子烈 林孟辰 
　　徐至 　郑大年 
　　赵汝崖 王琦 
　　王积翁 赵与（无） 
　　赵时（上下言） 　
　　　　新城县
　　　　　历代
　　陆赤奋【见南齐书沈文季传】
　　　　　国朝
　　林邵【为南新令有游龙诗】  姜木【太平兴国八年立南新县记碑】  
　　徐评【尝撰岁寒桥记】  晁端友【熙宁中为令见黄山谷所撰墓志苏东坡序其诗云清厚静深如其为人其子补之时年十七随侍官所东坡行县以文谒东坡遂知之】  
　  许仲蔚【字子均有和东坡居士新城十韵诗】  
　　宋观 王折【有碧沼寺诗】  
　　郑厚方【有碧沼香苑诗】  刘庠【有宁国院诗】  
　　孙绍懿【有白莲堂诗】  王杸 
　　向沆 　史经 
　　卫阗 　朱宽 
　　蔡经 　李份 
　　田钦亮 陆演 
　　吴康 　叶岳 
　　范梓 　冯世亨 
　　叶抑 　庄珙 
　　张俊民 赵咏 
　　景秉 　刘纪民 
　　叶之基 管浚 
　　吴益 　徐衮 
　　胡垕 　刘景修 
　　方奇之 唐大本 
　　叶重开 温肤公 
　　杨恕 　葛祖寿 
　　吴振 　曾（上邵下纟） 
　　赵希益 姚东 
　　赵崇 成待问 
　　叶嵇 　庄述 
　　钱璧 　赵澧夫 
　　陈旼 　彭彝 
　　谢梦生 方熊 
　　汪绩 　叶杲 
　　赵崇侅 余文炳 
　　章士元 史越翁 
　　赵汝崖 赵时（致） 
　　崔泰亨 陈远 
　　方蒙 　洪应辰 
　　费伯恭 翁（上山下成） 
　　王璪 　曹梦龙 
　　陈镒 　陈君宝
　　　　盐官县
　　　　　历代
　　陆逊【吴人为海昌屯田都尉并领县事】  
　　顾觊之【见宋书】  江山【见南史顾欢传】  
　　萧元蔚【见南齐书沈文季传】  庾持【见陈书】  
　　路宣远【唐开元十一年尝徙县巿于西南】  
　　柳遵【旧图志云唐开元中为县令尝即县西为赋亭驿】 
　　　　　国朝
　　刘宗吉 鱼承宪 
　　成常吉 王世昌 
　　裴 　　郑璨 
　　柴枢 　张昱 
　　马绍儒 李梦孚 
　　单招佑 边秀 
　　周简 　张维舟 
　　许咸得 李成象 
　　张廷骥 刘舜卿 
　　张觐 　王可回 
　　朱允升 邵祥 
　　朱公绰 黄晋 
　　綦愿 　吴毂 
　　江栩 　郑民表 
　　潘隆礼 刘拱 
　　王兢 　富临 
　　朱伯虎 陈齐 
　　陈璅 　何梦锡 
　　戴士先 张彦辅 
　　陆伸 　陈并 
　　陈嘉言 韩绶 
　　郑乂 　王裴 
　　丁□ 　俞授能 
　　朱容 　欧阳珣 
　　关睿 　王（日丙） 
　　柳懋 　吴棫 
　　金誉 　鲍谨好 
　　郑朴 　吕庭问 
　　施埙 　吴效 
　　白彦奎 刁痈 
　　胡兟 　田钦亮 
　　李份 　赵伯荛 
　　吕擢 　刘伟 
　　唐德裕 刘开士 
　　胡坚常 边维熊 
　　黄杨 　朱宋卿 
　　卢屿 　林祖洽 
　　李宗大 魏伯恂 
　　赵彦骏 求承祖 
　　陈申 　叶之望 
　　陈恕 　鲁宜 
　　黄誾 　施（木台） 
　　赵彦适 翁谦 
　　秦镐 　沈纺 
　　潘景夔 赵伯澐 
　　鲁兴文 蒋惟晓 
　　吕祖志 赵汝禚 
　　林申 　江泰之 
　　杨天麟 赵汝（舟告） 
　　张琥 　毛谔 
　　董子焱 沈昌大 
　　范庆家 余愚 
　　王梦得 周献可 
　　施濆 　胡宽 
　　惠昌 　李嗣祖 
　　李彭老 章谟伯 
　　邓得遇 刘绎 
　　吴由 　留绍远 
　　赵崇催 尢涛
　　　　昌化县
　　　　　国朝
　　谢公彦 郑旁 
　　韩贲 　李义叟 
　　盛囿 　吕奎 
　　孔延祖 华尧年 
　　陈师坚 范闻 
　　李垧 　闻人琳 
　　钱冰 　沈可 
　　何恭直 周澥 
　　徐楩 　鲁长卿 
　　陈友孚 吕亮功 
　　黄寿 　张迈 
　　赵子卓 陈澥 
　　刘授之 章着 
　　孙愿 　刘士修 
　　杨大麟 吴大同 
　　倪穆 　陈戒 
　　徐宗舒 曾光 
　　赵伯术 卞圜 
　　赵芾 　许时 
　　钱孜 　褚伯起 
　　钱昭祖 唐大本 
　　张任 　周堪 
　　刘大成 赵谅 
　　章伯奋 陈汶 
　　沈掞 　赵希伋 
　　郑挺 　王登 
　　林士巽 王临 
　　常显孙 赵汝塾 
　　叶颖 　赵希范 
　　赵唯夫 赵汝柄 
　　袁瑞 　赵希（上旡下土） 
　　叶勋 　郑湘之 
　　章恬 　赵希（仃去丁改胥）
　　叶采 　薛（上下山） 
　　徐闻诗 黎宣昭 
　　赵与鉴 陈璨然 
　　曹仲良 涂久大 
　　窦璞 　屠雷发 
　　刘宗宪 赵处垕 
　　卫植 　朱端彝 
　　刘仲文 李长孺 
　　袁洵 　
咸淳临安志卷之五十二
　志〔三十七〕
　　官寺一
　　　叙 
恭览　国史
艺祖皇帝尝诏诸使刺史知州通判满任其治所廨宇有所修坏着而为籍递相付授幕职州县官受代则对书于考课之历加殿最焉当是时诸国臣服六合为家一官宇之微至上关
圣虑如此岂曰崇饰土木封靡于尔邦亦惟是户庭修令之地非他居室比不可以苟而已矧今皇皇上都临以
万乘凡百官寺民所观瞻顾弗称可乎苏公之治杭也亟请于　朝缮修官舍楼橹仓库凡二十七所其言曰百余年闲率皆因循支撑以苟岁月又曰官吏胥徒侥幸苟安不修必大坏夫苟之为患大矣岂独宫室也哉叙官寺
　　　府治
旧在凤凰山之右自唐为治所子城南曰通越门北曰双门吴越王钱氏造
国朝至和元年郡守孙沔重建蔡端明襄撰记并书刻石于门之右【石刻今在和宁门内】 中兴驻跸因以为　行宫而徙建州治于清波门北净因寺故基【此据旧志无创建岁月考会要　建炎四年七月六日中书舍人季陵言临安府治宜迁于详符寺故基　诏明舜陟同本路漕司相度闻奏又　绍兴二年正月二十九日知临安府宋辉言昨得　旨将州学改充府治方造厅屋未有当直司等处屋宇　诏特许修盖与旧志不同二事恐在前】 
虚白堂
唐长庆中剌史白文公有诗刻石堂上
因岩亭
见白文公诗
忘筌亭
见白文公诗
碧波亭
晏元献公舆地志云在子城北门外五代史载钱氏大阅兵于碧波亭亭临水面阔数丈　元丰中郡守张诜重建
南园巽亭
庆历三年郡守蒋堂建
望越亭
庆历中守蒋堂建　政和初守张阁迁巽亭于此
曲水亭
治平中守沈文通建
高斋
唐时郡斋名严维九日登高有迟客高斋瞰浙江之句又叶梦得录话云钱塘州宅之东清暑堂之后旧据城闉横为屋五闲下瞰虚白堂不甚高大而最超出州宅及园圃之中故为州者多居之谓之高斋
东楼
一名望海楼在中和堂之北太平寰宇记名望潮楼高一十丈唐武德七年置
清辉楼
唐郡守严郎中建见白文公诗
云涛观
政和元年守张阁既徙巽亭以旧址更造
石林轩
至和中守孙沔建号燕思合又取临安县净土寺立石七株置之合前苍然奇怪号七贤石
元佑中守蒲宗孟改名石林轩
红梅合
在石林轩侧
清风亭
在中和堂之侧直望海门
右皆在凤凰山旧治今姑存其名
中和堂
钱武肃王阅礼堂旧址　至和三年郡守孙沔建堂其上更名中和　建炎三年
高宗皇帝车驾临幸有　御笔并诗【见御制门】 后改为伟观堂盖取　御笔中语【此据旧志岁月未详】 既改创府治仍以名堂　嘉定六年赵安抚时侃再刱于旧七闲堂【今名见廉堂】 后之东偏李左史直土为记咸淳六年安抚潜说友徙令二堂相直正视之门牖洞然撤去老屋焕乎一新
有美堂
嘉佑二年梅龙学挚出守
仁宗皇帝赐诗【见御制门】 挚乃作堂取　赐诗首句名之曰有美欧阳公修为记蔡端明襄书
清暑堂
治平三年郡守蔡襄建自为记及书今重建于恕堂后
右皆旧治堂名移建于今治
简乐堂
在设厅后
光宗皇帝以青宫领尹奏疏有讼简刑清百姓和乐之语后二年郡守胡与可乃为堂摭二字扁曰简乐且丐
御画国子司业薛元鼎为记铭　咸淳二年洪安抚焘重建
清明平轩
在简乐堂后　咸淳五年安抚潜说友因得
平章贾魏公三字之褒归而揭诸便坐以为训故名
见廉堂
在中和堂前旧为七闲堂岁久桡腐且庳狭弗与前宇称　咸淳五年十二月安抚潜说友撤而新之楼其上最为高耸凭槛四望百万人家森然画图中面南诸峰若拱若挹前是郡堂或增或易非出一时以故离立错峙于观不整至是由内达外直若引绳无少枉蔽堂成会修复酒政 公朝有足见廉能之褒因取以名冯尚书梦得为记
听雨轩
在中和堂后　景定五年刘安抚良贵建为屋八楹取东坡中和堂后石相树与君对听夜雨之句为扁　咸淳六年安抚潜说友增高之以为堂后屏蔽
恕堂
在东厅清暑堂前　绍定闲余安抚天锡建
爱民堂
在清暑堂东　淳佑九年赵安抚（上与下心）建明年四月
理宗皇帝宣引赐　御书爱民篇因以名堂仍丐　御画为扁
讲易堂
在爱民堂东　绍兴十六年张安抚澄建名吏隐堂　隆兴元年陈敷文辉改今名张中书孝祥书葛朝请立方记中废　绍定壬辰余安抚天锡即故址重建教授应（彳繇）记　咸淳五年安抚潜说友徙七闲堂置其后
竹山阁
旧在玉莲堂西竹园山　淳佑九年赵安抚（上与下心）建阁其上
理宗皇帝御书竹山阁扁以赐　景定三年魏安抚克愚移置讲易堂之东南
承化堂
在爱民堂后　嘉定闲袁安抚韶建
三桂堂
在承化堂侧
景苏堂
在府治简乐堂西　景定三年魏安抚克愚建
松桧堂
在中和堂西　淳佑闲赵安抚（上与下心）建　咸淳六年安抚潜说友移面势而葺治之
香远楼
旧为玉莲堂魏安抚克愚牵于阴阳家白虎之说撤屋而徙其扁于西湖之滨　咸淳七年安抚潜说友即茀址为大堂六楹楼其上山翠横陈夫渠可俯取濂溪香远益清之语名之遂为郡治最佳处少东为茶亭四楹前凿方池循除而上则竹山阁之故基平眺湖山水光林影密疏隐见如在图障中今惟环植以竹稍存竹山之旧云【互见竹山阁及西湖玉莲堂】 
记文双门记【杭中二浙为大州提支郡数十而道通四方海外诸国物货丛居行商往来俗用不一自钱氏专有吴越治兵蓄财日为战守　朝廷除剌史以来盖八十年其风俗治迹有足称者要之起废弊变繇习斯亦难矣　至和元年资政殿学士给事中孙沔自枢密副使来抚是邦六月视事曰此吾乡也敢易治之（廛□）里之税岁糜中产余二十家为之籍其地而出其资巿贾谩欺取予不均为之正量衡而一之富黠倚强蚀贫诛利为之索其党而逐之盗侠闭藏出没无常为之根株而去之俗尚浮屠归施无节严以约束妇人女子絜廉其行宠以衣珥高年旧德或复诹访数月之闲所部近远莫不竦动迎向公训公知众之已悦也随所譬喻勉之于善秋八月语其僚曰诸侯台门以高为贵盖以尊　天子所命而示等威也昔钱氏依山阜以为治所而双门置县木锢金铁用为敌备今方内统平吾为守臣于以遵化而流泽每大号令从官属陈兵校会州之士民即门内张次班列而布宣之门圮而地狭又非礼制岂所以重方面之体乎吾将易而新之即以其说谋之转运使资以羡钱又询之于民良家大姓愿以力助于是商其用而裁取之凡金埴竹木之材必可其直塈陶盖梓之工必当其庸十一月甲戌兴作明年五月讫工十有五日壬申合乐燕饮以落之至于下邑旁郡携扶老（禾犀）阗溢郛郭相与观听指是巍然者曰上之命令由是而出下之情伪由是而入一有不诚重为门羞吾属戒焉是年襄出剌清源州人遮余而言曰我公之为治固有闻于执事矣始者革弊屏恶人畏其明己而拊养鳏惸教敕子弟及其治成井巿童儿不收落钱田丰海熟人得其职公作双门我实为之公归有时我思无穷愿为纪所作之始而刻之石庶几传之子孙益远不忘初公定邕广大寇还请莅杭　上以其能逊而不伐中道召升宥密未几以直议不能与众合遂伸前请至则励精夙夜不以宴息自处其进退忠义之节与所施为若千里之绩固不足书然州人过余再三称颂殷懃不书无以慰其志】 中和堂记【记曰杭濒淛河雅为东南一都会民物殷富山水之美名天下历唐至五季钱氏奄据传三世阅七纪我　宋受天命一六合收版图归职方故守吏即王宫为居栋宇宏敞寡俦宜他郡莫及始钱王镠于其宫作堂名曰阅礼本朝　至和中威敏孙公沔来守此土更饬治之易名中和守居负凤凰山堂跨山冯高苏文忠公尝谓下瞰海门洞视万里观览之杰抑可想见　建炎初　高宗皇帝南巡登斯堂赋诗八十言慨然思神禹之功吊子胥之遗烈　奎章睿藻流于人闲寻易名曰伟观　绍兴停銮浸久因其地刱行宫而守廨遂徙于清波门之北今所治是也盖七十有七载矣惠国赵侯被命尹正之明年纲举目张善伸奸戢岁比丰登民情浃和顾廨处阛阓其北窘于燕寝后墉而止外之嚣足溷于里里之响或彻于涂失官寺崇密之体侯曰此弗可已也夫志有所郁必以闲而纾思有所隐必以静而得京兆郡国首事物纷剧交至于前剸酢日弗赡傥无宴闲之所以休其暇日思政之所当先究心之所欲图不几于昧没而不蠲沈迷而忘返乎乃撤废屋疏朽坏筑垣八十四堵为堂三十七楹僝工于孟秋之壬子断手于季秋之丁未复采旧名牓曰中和人徒见其堂之成而不闻其费且劳徒叹其室之美而不知其意有所寓余尝造侯因要余观焉虽无异时凌虚骛远（坏去土改王）异绝特之观然华（木阁）邃宇修拦曲槛佳花美木植其前奇石翠竹列于后崇广靓深亦足以摅雅思而涤烦襟盖堂视故处遐睎近瞩景趣各殊而颜犹取昔名者抑侯欲存前贤之意而施于政事者顾将有所推本欤尝谓中和之名实自威敏发之威敏　昭陵名臣立朝荦荦有奇节然其治杭专以击断发擿为能其政见谓严厉顾有取于中和何耶抑其外虽若凛然使人畏且惮而其衷刚毅近仁自有得于动化之要道欤君子之所存众人固不识也夫为吏太刚则折太柔则废若中和推而见诸行事通百世而无弊此乃职南面之治者所常务也矧今府为翠华驻罕之地昔者开封尹之任王尊为京兆行县还上奏曰强不凌弱各得其所宽大之政行和平之气通若尊此言固尹京之楷也岂必专尚鹰击毛挚为治而后愉快哉先是王襄为益州剌史欲宣风化于众庶使王褒作中和乐职宣布之诗选好事者习而歌之转而上闻宣帝召见皆赐帛盖中和之诗虽以颂剌史而实以美天子故宣帝曰此盛德事吾何足以当之然则侯之所以拳拳于此者岂特以为政化之经抑亦天保报上之义欤　本朝尹京多用名儒以翰林知开封则号省府学士不旋踵必擢丞弼　祖　宗之世甚重京兆之选盖如此虽今昔异宜难以概言然其任为华剧而不以轻畀者则今　圣上之用侯亦犹异日　祖　宗之意也宜侯自厉于猷为以图报于　皇家希踪于往哲夫岂一日而忽忘之哉（上直下土）既荷侯诿为记故以所得于旧闻者而并书焉侯名时侃字仲和今以司农卿兼知府事云】 有美堂记【记曰　嘉佑二年龙图阁直学士尚书吏部郎中梅公出守余杭于其行也　天子宠之以诗于是作有美之堂盖取赐诗之首章而名之以为杭人之荣然公之甚爱斯堂也虽久而不忘今年自金陵遣人走京师命余志之其请至六七而不倦余乃为之言曰夫举天下之至美与其乐有不得而兼焉者多矣故穷山水登临之美者必之乎宽闲之野寂寞之乡而后得焉览人物之盛丽夸都邑之雄富者必据乎四达之冲舟车之会而后足焉盖彼放心于物外而此娱意于繁华二者各有适焉然其为乐不得而兼也今夫所谓罗浮天台衡岳庐阜洞庭之广三峡之险号为东南奇伟秀绝者乃皆在乎下州小邑僻陋之邦此幽潜之士穷愁放逐之臣之所乐也若乃四方之所聚百货之所交物盛人众为一都会而又能兼有山水之美以资富贵之娱者惟金陵钱塘然二邦皆僭窃于乱世及　圣宋受命海内为一金陵以后服见诛今其江山虽在而颓垣废址荒烟野草过而览者莫不为之踌躇而凄怆独钱塘自五代时知尊　中国效臣顺及其亡也顿首请命不烦干戈今其民幸富足安乐又其俗习工巧邑屋华丽盖十余万家环以湖山左右映带而闽商海贾风帆浪舶出入于江涛浩渺烟云杳霭之闲可谓盛矣而帅是邦者必皆朝廷公卿大臣若天子之侍从又有四方游士为之宾客故喜占形胜治亭榭相与极游览之娱然其于所取有得于此者必有遗于彼独所谓有美堂者山水登临之美人物邑居之繁一寓目而尽得之盖钱塘兼有天下之美而斯堂者又尽得钱塘之美焉宜乎公之甚爱而难忘也梅公清谨好学君子也视其所好可以知其人焉】 清暑堂记【记曰京师东南千里入吴越杭于吴为一大都会其地倾而属海又多陂池以故善湿方春夏时梅雨蒸郁础甓皆汗披纤衣覆大厦犹鼻息奄奄不得旷快非有高明之居曷以御之于是清暑之堂作焉清暑负州廨之左直海门之冲其风远来洒然薄人日以决事佚而忘劳至者莫不悦之或曰昔者召伯将营召以居重爱民力暴处远野庐于甘棠之下而听断焉百姓思之作甘棠之诗以美其事今斯堂也度面执揭崇宇前有江海浩荡无穷之胜潮涛蚤莫以时上下奔腾汹涌蔽映日月雷震鼓骇方舆动摇浮商大舶往来聚散乎其中朝霞夕景不缋而彩翠旁走群山滨山而湖崖隒弥漫并包巨泽岩岫崒硉圾乎河汉之上苍烟白云少顷万变茂林香草冬荣不凋此所以娱君之视听也及夫夏日北室烦燠方且披轩闼据高凉放浪于无何翱翔于至极萧然而自适或宾友环次鸣管楔瑟酾酒均饵歌呼瞑醉此所以怿君之心意也于民乎何有岂不与昔人庐于远野者异哉余谓之曰惟人之情不得其适则慌然余于是堂也愈吾疾亦于是休吾心焉体康志宁然后究民之不至而教之度民之所有而用之去其所不愿就其所便安如得其平于为惠也亦大矣乘其闲也燕宾友接和好是亦为政也且召伯之治或失其平虽木栖露寝民莫之思甘棠之政后世仰而慕之甘棠之茇不可常也遂以其说为清暑堂记○府治有石刻】 简乐堂记铭【记曰辇毂之下杂八方人物缿筩讼牒抵谰相分最号为难理理不得其要则漫漶弗分其究为烦扰故于帅每难其人　乾道辛卯　东宫以民事判南衙如太虚一声人自怗惧如半天一照毫发无所逃既而为堂于设厅之背时出而从容其闲若无事可理而畿甸熙熙尽在春风和气中矣盖尝奏疏自期有讼简刑清百姓和乐语不二年既效又二年胡与可承乏府事乃采其语以名堂仍请大书而榜之银钩烂然上肖奎文下饰天邑填以增重示将来法焉元鼎执经备数宫僚宜为纪其实且铭之曰浩穰繁剧情伪百出虽有智者莫穷日力惟是此心应以虚一镜照媸妍绳分曲直物晦必明事虚必实奸伏自柅不在发擿事往心闲庭空人寂故虽至劳而常至逸允以前星行之昨日至今涂巷欢声盈溢惟简则乐此理不易昭揭兹堂以垂千亿与可自诡得于今式于是并书之】 见廉堂记【圣天子以恭俭化天下岁下　诏书广宣厥道越郡国吏罔不用劝　元老大臣奉上休德思所以风厉之虑动于耳目而周乎区盖之闲夫岂徒哉惟京师卓荦诸夏知远之近知风之自据会要以观方来以为莫先于此而简修之具行焉乃　咸淳六年户部侍郎潜君守京兆尹至是二年矣政修人和百为克开千里之内大治每岁终考其成无一人之狱计所裁缩代九县输四五等户租壹年椿酿库本为缗凡五百万此其大较也高第转闻　玺书数下嘉其廉平会斯堂落成白于　朝我　太傅平章魏国公命之曰子以廉能见其名见廉可公盖欲以识治行而书所见以习天下之为郡国者抑自今至于后日坐斯堂者亦将以存其见而使相为君子也夫洒扫庭内维民之章华衮一字其严矣哉呜呼得见有常者斯可矣婴以廉耻故人矜节行圣贤揭厉人心之道概如此夫廉非小善也汉时文翁黄霸朱邑尹翁归之属居官可纪壹是为本史称良吏廪廪甚盛今　朝廷清明　宫府一体四方无进献之事冀州不贡厥维大惠鱼丽万物盛多既多且旨维其时矣其能将以精白而朝夕曰惟我后之德交相成报以集今日之懿不亦尚乎故尝论之平仲不受邑以足欲非恶富也是幅利也义也子文不勤民以自封非厌取也是庇民也仁也怀仁义以事其君而廉在其中矣是皆无所为而为之也呜呼推是心也千载而下犹将见之堂昉役于五年十一月迄工于今年正月基旧为七闲堂增而愈崇为屋三十二楹上为楼取简乐堂内外洞直卓乎其高美已不鄙属予记事系风化喜为之书潜君名说友字君高括苍人】 讲易堂记【葛立方撰云文学政事吾夫子异其科虽由求游夏叵得兼也且事莫伙于官学莫邃于易游刃丛剧之地哜咀奥赜之境能于一时相兼而不相废者戛戛乎其难哉福唐陈公逢掖时已覃思洁静精微之教既筮仕靡劳弗宣声大彰白属擢二千石若部剌史皆名能官天子知之朝廷夙夜之贤知之旋付众大之区而牧焉宜也人之言曰临安十邑缿筩谰辞不知其几何狴扉鞫域揣发关械者不知其几何庾帑金粟衍耗出纳不知其几何簿书期会不知其几何而公以一身任之无巨细毕济其必有一其源者余尝读三坟之书曰太始之数一为太极极者天地之母也天高地博其数则二谓之太易天地之变也又尝读干凿度之书曰易变而为一一变为七七变为九者气变之究乃复变而为一二书所言或自一而出变或自变而归一易之道无余蕴矣脱能执其甚约以摄至烦无惑乎应（酉寿）之不匮也意公之所得有在于斯乎下车踰一时教令所孚民大协和比屋至无吠犬政成矣乃于府治之东为讲易堂延龙舒易经师王虚中居之帅子弟从焉盖欲穷其所未尽也虚中尝着易论四十篇准系解易二十四卷大率颛以古易正文为主异众人之所同而味众人所不味钩深致远自得于心又岂如前人屋下架屋之比哉先治春秋学为四传辨失左氏正鉴　绍兴初尝抱其书质于先人文康公文康深许之濡削遗之曰远类康成发公羊之墨守下卑元凯为左氏之忠臣今又得贤主人相依倚以缉熙三圣之传相辉相扶迭为炳蔚吾知此学之未坠也陈公字晦叔名辉虚中名日休云○应（彳繇）撰郡治东偏旧有堂名讲易按临安志　隆兴改元陈辉因吏隐更名于湖张孝祥书扁岁久堂圯扁亦莫存独葛大夫立方所为记碑石尚未泐可考也　绍定辛卯冬四明余天锡以小司徒领尹事时台省府寺百堵皆作容与辨治汔厎于成期年政通仁行事愈清简暇日讯老吏讲易故基安在吏具白今为武库及隶人之垣其屋亦老且败将压焉乃悉撤去徙库于衙教场西庑讙谓宜多捐缗钱买旁地地故有废池水泉洌清池之外峙小山石脚插水下划如天成乔木数十章左右环映扶疏交阴天籁互荅公出意匠使浚池疏泉辇石增山杂植松篁桧竹佳葩名蘤以益其胜遂作堂焉牖户绸缪宏敞深靓前为轩乡南南风之熏冬日可爱晨花夕月春丽秋辉时至景换揽挹无尽出檐得支径蛇行斗折一亭负山居然有林壑意少西为书室三闲亦爽垲明絜皆堂之附庸也于湖犹子郎之在醴幕公命作三大字揭诸楣又取葛碑立前荣于堂之旧观尽复矣公领客堂上或疑而谂公曰杭大州也自古号东南一都会今又为行在所业巨事丛尹搰搰酬酢之不暇而暇讲易乎公笑曰子言过矣易者易也变通不穷之谓易易大传曰易无思也无为也寂然不动感而邃通天下之故方吾公退余闲焚香默坐万象森列一真湛如能定而后能应以之镜见事牧电扫庭讼要不逃吾方寸之内斯吾所谓易者在是象数云乎哉诵说云乎哉昔者孟氏明王道一语未尝及乎易先儒谓善用易莫如孟氏刘斯立以学易名堂有客问易卦六十四今子是学何卦刘子举手推曰去汝非我同学今吾于此亦云公既以是语客复授简郡文学使书而记之】 题咏府治【白乐天自湖上归入钱湖门经由万松岭还州治诗半醉闲行湖岸东马鞭敲镫辔珑璁万株松树青山上十里沙堤明月中楼角渐移当路影潮头欲过满江风归来未放笙歌散画戟门开蜡烛红　初到郡斋寄钱湖州李苏州俱来沧海郡半作白头翁谩道风烟接何曾笑语同吏稀秋税毕客散晚庭空霁后当楼月潮来满座风霅溪殊冷僻茂苑太繁雄惟此钱塘郡闲忙恰得中　留题郡斋吟山歌水嘲风月便是三年官满时春为醉眠多闭合秋因晴望暂褰帷更无一事移风俗惟化州民解咏诗　郡中即事漫漫潮初平熙熙春日至空阔远江山晴明好天气外有适意物中无系心事数篇对竹吟一杯望云醉行携杖扶力卧读书取睡久养病形骸深谙闲气味遥思九城陌扰扰趋名利今朝是只日朝谒多轩骑宠者防悔尤权者怀忧畏为报高盖车恐非真富贵】 虚白堂【白乐天诗平旦起视事亭午卧掩关除亲簿领外多在琴书前况有虚白堂坐见海眠山潮来一凭槛宾至一开筵终朝对云水有时听管弦持此聊过日非忙亦非闲山林太寂寞朝阙空喧烦惟兹郡合内嚣静得中闲　虚白堂前衙退后别无一事到中心移床就日檐闲卧卧咏闲诗侧枕琴】 因岩亭【白乐天诗箕颍人穷独蓬壶路阻艰何如兼吏隐复得事跻攀岩树罗阶下江云贮栋闲似移天日石疑入武丘山清景徒堪赏皇恩肯放闲遥知兴未足即被诏催还】 忘筌亭【白乐天诗翠巘公门对朱轩野径连只开新户牖不改旧风烟空室闲生白高情淡入元酒容同坐劝诗借属城传自笑沧江畔遥思绛帐前庭台随事有争敢比忘筌】 巽亭【苏舜钦题巽亭诗公自登临辟草莱赫然危缔压崔嵬凉翻帘幌潮声过清入琴樽雨气来畴昔登临何处好生平怀抱此中开东南地本多幽胜此向东南特壮哉○东坡次韵詹适宣德小饮巽亭君方梦谪僊我亦吊文园江上同三黜天涯又一樽涛雷殷白昼梅雪耿黄昏归去多情雨应随御史轩】 望越亭【陈希元诗树树西风叶叶秋谁家烟火起沧洲乘闲不耐无机性拟动渔翁直钓钩】 高斋【严维九日登高诗诗家九日怜芳菊迟客高斋对浙江汉浦浪花摇素壁西陵树色入秋窗木奴向熟悬金实桑落新开泻玉缸四子醉时争讲德笑论黄霸屈为邦】 东楼【乐天诗初领郡政衙退登东楼作鳏惸心所念简牍手自操何言符竹贵未免州县劳赖是余杭郡台榭遶官曹凌晨亲政事向晚恣游遨山冷微有雪波平未生涛水心如镜面千里无纤毫直下江最阔近东楼更高烦襟与滞念一望皆遁逃　杭州春望望海楼明照晓霞护江堤白踏晴沙涛声夜入伍员庙柳色春藏苏小家红袖织绫夸柿蔕(杭州由柿带花者为佳)青旗沽酒趁梨花(酒趁梨花而熟号梨花春)谁开湖寺西南路草绿裙腰一道斜(孤山寺路在湖洲中草绿时望如裙带)重题别东楼东楼胜事我偏知气象多随昏旦移湖卷衣裳白重迭山张屏障绿参差海仙楼塔晴方出江女笙箫夜始吹春雨星攒寻蟹火秋风霞飐弄潮旗(余杭风俗每寒食雨后夜凉家家持烛寻蟹动盈万人每岁八月迎涛弄水者悉举旗帜焉)太守经年嘲不尽郡斋空作百篇诗　寄题余杭郡楼官历二十考宦游二十秋江山与风月最忆是杭州北郭沙堤尾西湖石岸头绿觞春送客红烛夜回舟不敢言遗爱空知念旧游凭君吟此句题向望涛楼　东楼南望八韵不厌东南望江楼对海门风涛生有信天水合无痕鹢带云帆动鸥和雪浪翻鱼盐聚为巿烟火起成村日脚金波碎峰头钿点繁送秋千里鴈报瞑一声猿已豁烦襟闷仍开病眼昏郡中登眺处无胜此东轩　江楼夕望海天东望夕茫茫山势川形阔复长灯火万家城四畔星河一道水中央风吹古木晴天雨月照平沙夏夜霜能就江楼消暑否比君茅舍校清凉　郡楼夜宴留客北客劳相访东楼为一开褰帘待月出把火看潮来艳听竹枝曲香传莲子杯寒天殊未晓归骑且迟回　江楼晚眺景物鲜奇吟翫成篇寄水部张员外澹烟疏雨闲斜阳江色鲜明海气凉蜃散云收破楼阁虹残水照断桥梁风翻白浪花千片鴈点青天字一行好着丹青图写取题诗寄与水曹郎○东坡望海楼海上涛头一线来楼前指顾雪成堆从今潮上君须上更看银山二十回　横风吹雨入楼斜壮观应须好句夸雨过潮平江海碧电光眇掣紫金蛇　青山断处塔层层隔岸人家唤欲（言）江上秋风晚来急为传钟鼓到西兴　楼下谁家烧夜香玉笙哀怨弄清凉临风有客吟秋扇拜月无人见晚妆　沙河灯火照山红歌鼓喧喧语笑中为问少年心在否角巾欹倒鬓如蓬　复登望海楼五首见贡院门】 清辉楼【乐天诗并叙严十八郎中在郡日改制东南楼因名清辉楼诗云严郎制兹楼立名曰清辉未及题花榜遽催还粉闱去来三四年尘土登者稀今年新太守扫洒施帘帷院柳烟婀娜檐花雪霏徼看山倚前户待月阐东扉碧窗戛瑶瑟朱栏飘舞衣烧香卷帘坐风燕双双飞君作不得住我来幸因依始知天地闲灵境有所归】 中和堂【赵清献公诗老来重守凤凰城千里人心岂易平乐职古贤形叹颂中和终不为虚名○陈密学襄中和堂木芙蓉盛开戏呈子瞻诗千林寒叶正疏黄占得珍丛第一芳容易便开三百朵此心应不畏秋霜○东坡和千林扫作一番黄只有芙蓉独白芳唤作拒霜知未称细思却是最宜霜　子前后守倅杭凡五年夏秋之闲蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗忠孝王家千柱宫东坡作吏五年中中和堂上东南颊独有人闲万里风○刘景文季孙陪东坡中和堂赏月中和堂上月盛夏似高秋天泻银河水人披紫绮裘气飘闻赤壁语胜踊黄楼归袂接夫子适从何处游】 有美堂【东坡与太守陈密学襄自有美堂夜归诗娟娟云月稍侵轩潋潋星河半隐山鱼钥未收清夜永凤箫犹在翠微间凄风瑟缩经弦柱香雾凄迷着髻鬟共喜使君能共乐万人齐看火城还　有美堂暴雨诗游人脚底一声雷满坐顽云拨不开天外黑风吹海立浙东飞雨过江来十分潋滟金（缶尊）凸千杖敲铿羯鼓催唤起谪仙泉洒面倒倾蛟室泻琼瑰　正月九日有美堂饮醉归径睡起得鲜于子骏所寄古意作杂兴一首荅之众人事纷扰志士独悄悄何异琵琶弦常遭腰鼓闹三杯忘万虑醒后还皎皎有如辘轳索已脱重萦绕家人自约敕始慕陈妇孝可怜原巨先放荡今谁吊平生嗜羊炙识味肯轻饱烹蛇啖蛙蛤颇讶能稍稍忧来自不寐起视天汉渺阑千玉纤似耿耿太自晓　九日舟中望有美堂上鲁少卿饮处以诗戏之指点云闲万点红笙歌正拥紫髯翁谁知爱酒龙山客却在渔舟一叶中西阁珠帘卷落晖水沈烟断佩声微遥知通德凄凉甚拥髻无言怨未归　述古有美堂宴僚佐虞美人本事集云陈述古守杭已及瓜代未交前数日宴僚佐于有美堂因请贰车苏子瞻赋词子瞻即席而就寄摊破虞美人湖山信是东南美一望须千里使君能得几回来便使樽前醉倒且徘徊沙河塘里灯初上水调谁家唱夜阑风静欲归时惟有一江明月碧琉璃】
　　　两浙转运司
旧在双门北为南北两衙今在丰豫门南有东西二厅
　    　东厅
宽民堂
旧为福星堂　淳佑闲魏运副峻重建更今名
福星楼
淳佑闲尹运判焕建　咸淳三年运副潜说友重修
节爱堂
宝佑初王运使克仁建
振襟堂
淳佑闲魏运副峻建　咸淳三年运副潜说友重修
站台
景定元年洪运副焘建
　　　　西厅
厅
淳佑元年魏运判峻重建
周咨堂
淳佑元年魏运副峻建
公生明
景定三年魏运副克愚建　咸淳三年运副潜说友重修
绣春堂
景定三年魏运副克愚建
仁惠堂
绍定初陈运副宗仁建　咸淳三年运副潜说友重修又植竹其外
咸淳临安志卷之五十三
　志〔三十八〕
　　官寺二
　　　幕属官厅【添差及增创职员元无廨宇者皆不书】 
　　　　浙西安抚司
参议官厅
在军将桥东
主管机宜文字厅
在丰豫门北城下　端平三年任一震建
记文【太学正汤中撰厅壁记国家以州郡兵民之政总于安抚使所以专牧御之任也故设属必谨浙右为诸夏根本其使权视他道尢雄其列属亦倍其遴东亦加详焉若主管机宜文字一官多取诸邑最勋门与夫宗戚之贤异时达官要人往往皆由此出然众大所区寓廨迄靡定所姓氏亦莫适纪载　嘉定闲始有以十八人之名登于石者今守上饶赵侯与懃尝题其额未几赵侯亦居是官乃请于帅得民庐于涌金门之北而公宇以定规建门庑费略储矣会徙他官弗克就继之者或因循不暇问或乃私耗其所储而纪载之石亦坏不复全三山任君一震始至访知其然谓赵侯美意不可以不嗣此吾责也慨以白帅户侍赵公与欢帅慨许之捐金二十万佐以竹木而赵侯亦自上饶以二十万相其役畿漕谟阁赵公以夫喜而书其扁又益以本于是闬闳坚崇扁颜昭揭吏故方来垂不朽乃伐石更旧刻而属笔于余俾记其成余惟仕失其义不知其职业者多矣宜其视居止若传舍然葺且弗思矧肯刱乎况于策足　王畿或者荣进之念日迫以遽又遑恤此哉任君耿介知义盖不苟其官者缮一门庑特其志效之末而已使任君得展其才而天下仕者皆如任君之用心官其有不理者耶孰为方来当知一官之居历百年更二人而后备因其难识其人由其细溯其大必将有得于其职矣端平三年十月朔】 
干办公事厅
在楼店务桥东旧厅在宝莲山慈湖杨文元公创有莫能名斋自为记
记文【四明杨简为浙西抚属　淳熙十一年八月朔既领事而宅僦隘陋外高中卑无宴息之所客至不可留不可以奉亲偶得在官僧屋于宝莲山之巅帅君雅礼士为更其居又使简惟意规摹之乃创书室于高爽之地东江西湖云山千里幽人骚士来其上无不曰奇曰壮哉快哉且曰是不可不命名简思所以名之东望大江巨涛际天越山对揖衮衮如画风帆飞鸟夕阳烟芜朝莫晦明变态百出于是闲名之乎如此命名不惟游逸颠迷沈溺外景要不可谓真识江山西望钱水玉洁如镜茂林奇峰楼观辉明烟霭翠蒙模写不可于是闲名之乎如此命名不惟游逸颠迷沈溺外景要不可谓真识湖山反而即诸本真敛其放情落其外慕穷理窟之幽微探元珠之杳冥不则事理两融曲畅旁通百川会同归宿于中又不则悠然无事惟意所之无所造为乐亦熙熙于是名之乎如此命名不惟游逸颠迷沈溺外景俱不可谓实识本真周思天下古今名言无一可以称此又岂惟简莫能名正恐尽万古明智绝识之士竭意悉虑穷日夜之力终莫能名于是牓口莫能名斋然则终不可得而名之乎曰有能名之者是斋之南高松扶疏微风过之萧然有声是能名吾斋矣是斋之东洪涛驾风怒号翻空是能名吾斋矣是斋之西湖光翠迷云飞鸟啼是能名吾斋矣是斋之北与其麓鳞比万屋人物往复啾啾碌碌是能名吾斋矣有嘲曰既曰莫能名又曰是能名何其立说之无常简曰常 淳熙乙巳仲春记○汤正字中识曰慈湖先生为浙西抚属日作此记今六十年中更回禄廨舍移于平地景物迁改遗迹亦不可复寻三山张君兴龙来佐幕府捧檄校文过先生之里偶得旧本归以白之帅尹乃命工重刊寘诸堂上尹于少日尝登先生之门亲承训诲佩服弗忘而张君亦笃学好修之士也相与表发此文垂示后学当有领会妙旨于言意之闲者则先生之心可识矣　淳佑癸卯孟冬既望○林希逸撰厅壁记云厅壁有记自唐始著名氏系年月春秋法也凡今郡邑皆有之况天府乎然府诸曹掾皆记而帅垣重客独阙焉客之重非内外诸使客比居以魁人胜士去而凌青溯紫职最优选最遴其闲姓字彰彰犹有老卒退吏至今夸说者顾乃略而不书恶可岂横翔迅武岁月借径有不屑不暇者乎抑有之矣偶焉遗断不补久而遂废乎然寄客于僦舍不知几何年定厥攸居今纔一纪僦以前断垣遗址且莫诘于记乎何有　淳佑癸卯夏五月三山张君实来追企前修慨惜阙典且曰向□□慈湖垂芳可百世莫能名一室先生自扁自记自书以秦碑晋帖宝之可也廨虽移此乌可废秋闱捧鄞檄实为先生故里遂访求遗墨以归钩画端严典刑如在袖以白府公府公少尝问道于先生得之尤喜即捐楮钱五十万俾勒石以复其旧因录前人名氏仅存者镵而寘诸壁与是记并且俾余发之又曰吾惟掇拾放失不具仅得诸杨公以下恐义无所本柰何余曰公是刘公昔记直讲亦曰闻诸耆旧老人得某甲以下若干人不知者盖阙此前例也况托始于慈湖老宗师乎后君之客如君之心立身立言使皆以慈湖为则是客不愈重乎君曰诺遂书府公节斋赵先生也名（上与下心）治见闻尚文献中朝有重名以户部尚书领帅事张君名兴龙　端平进士第五人宾主之遇伟矣哉】 
佥厅
在府治西　淳佑八年赵安抚（上与下心）重建
记文【赵大资与心作厅壁记淛西杭为帅府始于　宣和　南渡移之京口迨　绍兴而后复于临安初命大使时其属有参谋参议主管及书写机宜文字干办公事准备差遣若帅非二品以上则参谋不复置议幕亦无常员盖自　六飞驻跸以来实为　京畿道东引稽粤北堑淮堧右起南徐略晋陵亘申浦而傅之江钱塘左注浮金山会吴松而渐于海震泽环附四郡富春以西重冈复岭界新安而止南则溯桐庐抵姑蔑形势堤防军马甲械钱谷之政视诸路为重吴地大俗侈昔号难治牧善良以培根本烛奸宄以销萌（木卉）帅于此乎究心而僚属之选亦不轻矣然承平闲暇中外阜宁衣冠幅凑　行在所仕者以登畿为乐边防盗贼之警不闻总护常程春秋阅武之外他非机要幕府文书省简参佐晨兴诣曹亡所受事则肩舆出郭门觞咏湖山闲其分日更直于有司者大抵赞决天府讼诉而已青油谭笑之地卑圮隘陋岁久弗屑顾殊未称元戎大幕之体余尝备员机宜不自意后十余载待罪毂下叨承使指垂一纪于兹乃撤佥舍鼎新之会官属而落成焉因思夫领事以来抚僚先后几五十人今同堂合席尚以十数斯可谓盛矣而旧无题名讵非典且前乎由幕客而升浸浸登侍从执政以秉钧轴或任雄剧或居清要或出总方面班班不少后乎是又未可涯也姓字弗纪岂所以侈蓉府人物盛多之意哉于是相与插（禾卒）　淳熙以前漫不复省得慈湖先生杨公而下若干人凡参议至准遣及员外置总以岁月为次叙而迭书之参谋惟　建炎范正己后无继者故不书计议则特置昉乎此故书既刊石请余识其首爰述颠末之大略若乃考评贤否而知劝戒砥砺名节以垂悠久则余尚与诸君交相勉之淳佑十二年正月上元日○王应凤续记幕府昉于汉硕画之臣繇此其选今连帅之宾佐惟淛右为盛畿内八郡兵民皆统焉率其属为群牧倡列职惟四多君子僚罔敢自介用逸曰文书省何诣曹为亦幸遇其时皇皇奠枕无征谋檄笔之劳厥惟事从其长观所为主优繇长育不相吏也或问自　绍兴乙卯复置使谨简厥修若陈鹏飞之伦致之幙下则前乎文元杨公岂无显者来可悉数乎曰有司失其传矣惟贤者能使所居官大故首书杨公尚贤也古之仕曰策名唐以来官无小咸有壁记不赞一辞淑慝自见其严乎矧迩在　天咫声实易以章彻而名氏莫或嗣书惧久而轶也乃请于前尹小司徒洪公愿伐石志之以谂来者待制赵公始建阃问工焉取复给其费既成应凤以末至辱授简焉不敢辞窃谓获乎上有道惟克靖共毋图利于大夫毋以望空为高伻向即有僚惟助尹人祗辟懋之哉敢正列其义庶几相规若古僚友置官本末具于前记者皆不书　景定辛酉夏五癸未】
　　　　点检　行在赡军激赏酒库所
主管文字厅
干办公事厅
都钱库官厅
并在俞家园
佥厅
在府治西南赵安抚（上与下心）建
　　　　两浙转运司
主管文字厅
在转运司南　绍定中赵运判汝惮创
添差主管文字厅
在丰豫门内北
干办公事厅
在转运司南　绍定中赵运判汝惮创干办公事西厅
在俞家园
主管帐司厅
在戒子桥北河西岸巷内
记文【李冲撰厅壁记　国初藩镇砥平文轨疏逖诸道经赋咸隶计司计有使使有属曰主管文字曰主管帐司厥后又置干办公事参赞而长而帐司掌会计以周知入出百物其事为伙　中兴驻跸吴会二淛界江岸海南极于闽粤地相错如绣守令各抚而封置一计司领之非他使比也洎并建二长六增干办公事员帐司仍旧制其事为尢伙凡版籍夫家之会稻田租税房园关巿之八十五郡送使上供之目宫府郊庙百司土木缮治之共安边局田庐编估之籍岁出内以数百万计其在佥幕凡刍饟飞挽狱讼期会无细距不当问鴈鹜抱文书息相吹如雾必有修能赡智以整齐条绪之放纷参考经常之赢缩夫然后会计当会计当然后莫能容翲忽欺昔人谓官修其方修之云者饬而治之也既饬而治之矣则令名载而行之苟主张是者漫无所訾省若形具而神不运修于何有故今之铨部□□遴诸道帐司之选非有考第升剡治理显效者勿授况身近长安日边者耶得诸睹闻繇是官鬯华问为显人者武相接前端学给事礼部尚书范公名声垂延其光九耿余同年延平杨君宴以甲戌冬来（目氐）会事精力于职虽黍晷圭景弗懈厥既再阅岁幕府燕清图惟宾寀咸有登载独帐司阙焉亡以诏今垂后且来者笑人寂寂乃辑前人氏名自赵善永而下得十有五汇书彪列属余为之记余非娴于文辞者徒以君之所以谂余者印之　嘉定十年四月之吉】 
佥厅
在运司内之南
　　　　提领犒赏酒库所
佥厅
在运司内
　　　　临安府
通判北厅隐秀斋东坡书　绍兴四年始刻石赵令畤书其下　咸淳五年马通判元演得于资国僧舍移寘书室且摹三字揭于颜【令畤书云德裕　御带马公以忠直心奉事帷幄以慈仁力安乐诸人刚直洁廉不回于私有前辈风度每见昔之名士一句一字心必爱之比于临安通守旧治今为　行在御药院者柱闲得东坡先生为治中时所题隐秀斋三字虽经兵火而此书独存德裕遂加调护将刻诸石为儿壁之玩又欲显白于时余辄随喜因题其下】 
浩春堂
平远楼
凤凰亭
通判南厅
风月堂
南楼
通判东厅
右并在府治南　咸淳五年安抚潜说友重
行修治通判马元演赵希（王）唐震各莅其役内外一新其堂楼亭宇皆为扁以古篆
都厅
在府治西　淳佑六年赵安抚（上与下心）重建【考　祖宗时诸郡皆有都厅　宣和三年怀安军奏尚书省公相厅改作都厅内外都厅并行禁止欲将本军都厅以佥厅为名从之命诸路依此今帅府复有都厅不知何始】 
题咏【东坡诗并序　熙宁中轼通守此郡除夜直都厅囚系皆满日莫不得返舍因题一诗于壁今二十年矣衰病之余复忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守　前诗　除日当早归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能蹔纵遣闵默愧前修　今和　山川不改旧岁月逝肯留百年一俯仰五胜更王囚同僚比岑范德业前人羞坐令老钝守啸诺得少休却思二十年出处非人谋齿发付天公阙坏不可修○景定五年守吴侍郎革和并序　淳佑己酉革备员杭倅　景定癸亥叨恩假守皆获踵坡公遗躅企高风于二百载之上俛焉孳孳大惧弗蔇乃十有二月三圄适空方有感于公除夕二诗而北倅赵君崇鐖忽携真迹来示喜不自制镵石以寿其传因借韵二首庸寓平昔景慕之万一坡仙不可见见此手泽留恻恻父母心念彼圜扉囚浩穰谅难理钩距乃所羞承乏事偶同自省凛勿休拊卷想哀矜应与古人谋可但琼琚词绝妙惊杨修　至宝在天地当为天地留解后不收拾荆玉泣楚囚我来拜公祠秋菊以为羞得此侑一觞永歌弗能休愿言托翠（王民）更作不朽谋辽哉百世下高风超前修○右府治有石刻】 
当直司
在府治中门内东
记文【徐愿撰重建直司记　国朝之制开封府推判官班六品亚尚书郎非（昜□）历久者不轻畀　中兴驻跸钱塘典京邑者视开封尹而两使职官犹调铨曹　嘉定己卯岁归其选于庙堂幕府始增重矣惟赞画之任于郡事无不与闻剖析民讼其一也凡以讼造庭有必待阅实而后白者悉寘犴狴宁无滞淹于是别为讯鞫之所幕府实主之虽也郡皆然而众大之区五方杂袭情伪万端吏奸捷出而乘之意所轩轾足变白黑莅讯鞫者精神微不及则枉直易位视他郡尢难焉虽然要在求诸心而已此心至明意动斯昏不动于意如水之止两造在前一以心听中无私主是非自公直笔而书无所回挠虽老奸巨猾亦将缩手慑服奚其难太府少卿赵公立夫以精明练达之才兼领神皋期年庶政毕张凡公宇咸次第缮葺顾所谓当直司者隘陋敧倾不度不饬必至阤陊捐钱二百万撤而新之棼橑高骧户牖显敞周旋其闲者视不壅气不烦繇是平直明清生焉亦拟笔之一助也宾筵诸君喜是役之成以愿尝充员幕下属记其事不得辞愿闻君子能使所居官大在职业之修举非徒栋宇之宏壮也无忝厥官则无愧此屋不然美哉轮奂于政何补今天府政平讼理幕属亦皆以称职闻居之无愧矣故乐为识之且以诏来者绍定己丑十二月一日】 
教授东厅
在学之南
教授西厅
在学之西并　淳佑二年赵安抚（上与下心）重建
记文【杨诚斋万里记题名郡有学学有博士所以育英崇化劢相文治其不轻而重也昭矣自　祖　宗以来贵之淛水以西杭为大都督府必名儒胜流乃得教授其闲　中兴时巡乘舆驻跸今为天邑四方之士雾集辟雍而临安亦置学官俾颛掌其郡弟子员之政令清淑郁积家文雅而人英茂圆冠方屦鼓笈乡校号小贤阑凡为之师长匪进士高等若胶序解褐弗田廾厥官不则从下土来声闻于　朝始擢以拜盖所以囿人材俟拔取非他郡博士拟异时贵重莫望成均乏使则选所表以假之芸阁睨贤则揠其储而升之七十余年得人为多有知政事者有运枢极者有践台斗者有持风宪者有掌丝纶者至于穆穆布列前后森如也于虖其盛矣哉若夫道德之崇高功烈之辉赫声名之不泯文章之有传所以自重于而身增重于而国俾　宋作古咸五登三者焕焉可述则又在此而不在彼也于虖又盛矣哉　庆元丁巳教授杨君范张君元观移书谂予曰厅壁故无记前人氏名皆逸弗垂非阙欤初命裒之繇绍兴迄于今凡得五十人将刻诸金石执事尝拜是官盍为我记之予谢曰予野人也安得与诸任齿　隆兴甲申予尝得是官而竟弗果居是官终身恨之终身羡之虽然弗身是官获文是厅有荣耀焉其弗身之也奚以恨其获文之也奚以羡则不敢辞乃为之记杨君三山人以上舍释褐张君盱江人以科级世家皆一时名能文进士有德行道艺方遐其骞者也戊午秋七月中元日】 
佥书判官厅
在府治后定安桥西　咸淳四年安抚潜说友重建有芙蓉堂
观察判官厅
节度推官厅
并在府前近民坊
观察推官厅
在佥判厅西
府院
在府治西
左司理院
在府治东
右司理院
在府治西
司户参军厅
在□□□
司法参军厅
在□□□
城南厢厅
在嘉会门外
记文【郑湜作厅壁记自秦郡天下太守掌理其郡内史掌治京师汉更内史为京兆尹大抵其佐吏丞尉外有掾有督邮督邮功曹之极任河东大郡二十一县田延年为太守分两部以督邮尹翁归部汾南闳孺部汾北诛锄豪强奸邪不敢发又有东西南北中五部号五部督邮孙宝为京兆辟掾侯文东部督邮敕曰今日鹰隼始击当顺天气取奸恶以成严霜之诛然则浩穰之地豪强奸恶为良民害诛锄之义有不容已分部从事大郡犹尔况京师乎唐都河南 本朝为别都有左右军巡使判官掌凡风火盗贼及推鞫之事左掌水北右掌水南待制刘公安世尝为之开封都城则有加焉或以光禄寺丞兼左军巡事或命翰林学士枢密直学士各举左右厢授事判官一员　熙宁三年始以京朝官曾历通判知县者四人分治京城四庙凡民有讼事轻者得以决遣从开封府之请首辟蔡公确为干当京城左右厢公事人犹仍旧称故史谓公自巡官为监察御史后至宰相继又以开淘渠堑属都水监救应火烛属巡检司惟检覆钞（划去戈改荅）打量定验支散凡奔走之役归之两使臣　中兴驻跸临安　绍兴十一年先从开封例城外南北厢置主管公事所又于城内左右厢增二员分减在城词讼寻罢惟城外如故自是以来七八十年闲为此官者率更倅贰宰字方在选去而登华近者亦有其人最著者纔四三年范公处义为殿中侍御史至秘书监王公相知临安府至太府卿外分守符者往往皆是又幸今治平中外绥靖众大之区编户日繁南厢四十万视北厢为倍民安生乐业讼衰止无俟乎诛锄里闾晏然歌笑之声相闻有承平京师之遗风焉如湜材下亦得以滥吹于此惟知尽心（翏力）力无负于其职之所当为乃无毫发可以自见犹冀更满求自放于山林之闲与田夫野老游想望都门之盛而夸诩之以为美谈亦可乐也厅壁未有题名访诸故牍得自高公某而下至今凡三十有八人刻诸石使来者得以继列云　嘉定十一年六月五日○程珌作续记　真宗皇帝尝谓宰臣曰闾里细民（上自下幸）止笞者当即处断毋令淹系卓哉　圣明之见大哉　帝王之谟也盖京师众且大茫洋烟海氓蚩蚩小不忍轻诣有司未有不寻悔者悔则己絷莫说矣　明主端拱穆清心运四海俯灼穷阎之情旁（上下言）吏治之弊故开封分厢者四非欲其易治欤粤自　东幸于今百年钱塘版籍百倍往昔南北二厢设于关外而分任之地皆六七十里顾南厢所统尢为延袤北至艮山南氐南荡五方杂居永陆互巿　国家封疆万里多在西南若衣冠之朝　紫宸琛贡之入太府皆休车弭担于江皋用是人滋众事滋伙凡讼于厢庭者率系缧数日吏属餍乃得去今姚君之临莅也蚤受昼省夜决要不踰宿吏不得铢两索涂称巷快谓昔罕闻盖姚君尝为雕邑赋迫上州急汤火尚从容以集矧厢亡赋惟讼乌得不风斤承蜩乎初江漘舟如鳞率名占强宗官不得使逮君悉籍之俾之番休役且需涉者免淹滞人谓刚不吐斯其有焉日既闲讼稍清睠言壁记老梓且溢乃易石载之而属记于予予为疏其张官初指以告后之登名斯石者姚君以儒名家以能称吏刃铦而不伤削吏而垕本故形见若是他日事益暇则又辟廨门新系室摧者整漏者密且筑堂窿然扁以清风顷颓塌杂巿尘今始知为官府佥谓君为　中兴此官首嘻世之以营缮为作新者末也使得推此道以硕其施其又可量邪　宝庆丙戌七月上澣】 
城北厢厅
在北关门外
咸淳临安志卷之五十四
　志〔三十九〕
　　官寺三
　　　诸县官厅
　　　　钱塘县
县治旧在钱塘门里三十步【今　景灵宫车马门里是也去本州岛旧治九里】 后徙于纪家桥之西北以华严寺故基建去府治四里楼参政钥为壁记
昼帘堂
勤清轩
记文【钱塘古都会繁富甲于东南　高宗南巡驻跸于兹历　三朝五十余年矣民物百倍于旧附郭二邑事体寖重他郡邑莫敢望　绍兴二十七年有　旨钱塘仁和比开封祥符两赤县中书择才授任秩满许以升擢于是选任又重仁和乃钱塘之分故钱塘尢重焉旧治在钱塘门内寻入　景灵宫禁（上竹下御）乃以华严僧坊故基为之在国庠之西南邑巨事丛才者或病之　绍熙二年宋君价始至兴滞拨烦坐以无事首作夫子庙以崇儒风建狴狱以清囚系因又裒汇前任人名氏将刻石以记县既甚古搜考史牒自宋元嘉中刘道真至吴越罗隐凡得十人　国朝张君房而下抵今凡三十九人具载岁月亡者缺之使后有考焉君实景文公四世孙风流未远儒雅饰吏敏于从政故其施设知所先后如此钥与君素有姻好喜君之优于仕也为之记始末又告之曰壁记不可无也然县令去民最亲贤否不可得欺彼卓太傅元鲁山诸公着于民心千载犹不忘盖有不待碑而后传者君尚勉之】 
丞厅在县衙东　嘉熙四年徙簿廨西主簿厅在县衙西
尉司在钱塘门外　隆兴癸未尉施温舒建　嘉泰三年尉高不倚修华庚记　宝庆元年尉余天任重建袁肃记
记文【华庚记钱塘尉承平时号八仙　裕陵览西湖图尝有真仙尉之语时则有真仙亭东坡帅杭率宾僚来游时则有英游阁林和靖访谢尉赋秋水芙蕖时则有咏物楼陈后山兴寄高远形于篇咏愿得终身为御寇亦可想其盛也　南渡后公宇弗存侨寄昭庆寺　隆兴癸未施君温舒徙望湖楼之桃园规制草刱逾四十年因陋就简漫不加葺其闲岂无思复旧观之人盖自　驻跸为行都钱塘为赤县尉职始（□几）官府百需悉倚办焉文书督趣旁午有叫呼于门吏缩颈潜遁尉惴惴救过不给奚暇营缮为哉　嘉泰辛酉永嘉高君不倚实来环视官舍栋挠椽腐若将压焉欲增葺之顾自谓身为亲民官毫分未及田里不敢问越明年岁稔官闲乃谋工师乃度经费乃有请于郡若邑虽上下一辞或相兹役然聚财峙粮力犹未及又明年将瓜及曰是岂可累后人乃捐己俸并郡邑所助撤而新之厅堂室庐舍二十有一闲堂曰擢桂曰平湖亭曰真仙轩曰清风今大参许公为之隶古以扁其楣既成欲以先后莅职姓氏刊诸石岁月远者莫考独张仲颜见于王随放生碑许淳仁见于东坡奏议他不可复得乃断自　绍兴二十四年而下得十有七人求记于余余以为尉之官最卑有材未易展信足以孚乎下而道不能获乎上虽有志奚其遂高君莅官甫数月以锁厅登太常第雍容闲雅裁剸有余题名小事傥职分所关有一未举决不暇及今也易隘陋之居为高明在棰楚尘埃闲文之以礼乐百废具兴一毫无扰亦可谓之难矣余故乐为之书且以告后来者云○袁肃记官府之居于仕宜山水之乐于隐宜二者不可得兼也居官府矣簿书嚣尘之闲适与山本会盖亦有之然或瞰岩而倚麓或阻涧而临流是一丘一壑非由水奇观也至于户庭之旁四望而群峰献状凡席之上旁睨而巨浸扬澜又亦有之然地灵不足以动大君之品题景物不足以发名胜之吟赏则亦未为山水之遭也闲有遭焉者旷而遐野而僻非能依神京之枢极近金城之觚棱也幸而密迩都邑矣栋挠弗支庭茀不治而山水精神藐若不接过者太息若今钱塘尉治不惟适与山水会而又饱湖山之奇观焉不惟奇观足以娱目而又有　裕陵真仙之褒和靖后山诗人之咏南轩名堂之胜焉不惟品题吟赏之有遭而又依　天子建都为赤尉焉不惟跬步修门而又有如余君子大之贤能使所居官大复创公宇足以称赤尉之居发山水之秀焉吁其可谓兼仕宦隐居之两全者矣由　嘉泰而上废兴颠末壁记略具　宝庆元年冬余君实来睹治舍倾颓慨而曰今　朝廷百司庶府粲然维新吾秩虽卑岂可因陋不改为耶已而职修务简亟请于府尹尚书袁公公喜为闿端厚助乃经之营之筑石塘二十寻以护其趾为屋五十楹加于旧址五之二厅事门庑既崇既敞堂曰擢桂曰平湖轩曰清风延宾之室曰真仙楼曰英游其下曰咏物皆因前人命名又名其亭曰水云经始于二年仲秋越六旬告具季冬之月余往过焉轮奂翚飞恍然改观君因俾记其事余谓风景系乎人不系厥居今夫京邑繁盛可以畅情舒（肃欠）惟有湖山之乐居闉阇而时至者鲜矣列簪绅而时至者益鲜惟渔童樵叟旦暮寝食乎其中而不知味也尉居于斯可以知味矣然盗屏奸薙则静对湖山神怡意适而有快于心其或无以获乎上无以安乎下则虽境清居洁心郁郁而不暇顾者多矣继是而有欲知山水之味如余君盍姑内省其职乎职举而居葺岁久如一日也楼以英游名实取东坡帅杭率宾僚来游故事尚书既祠坡仙矣三年仲春与客莅止君方赞帅幕主宾欢洽而又踵前闻人旧游不知坡仙时为尉者真见知如此否乎故并书之使来者信余君之获乎上而安乎下也】
　　　　仁和县
县治旧在余杭门里梅家桥西【今北省仓】 绍兴三年县令孙延直徙于招贤坊　绍定五年县令胡巨卿重建乔鲁公行简记
无倦堂　淳熙十一年令陈巩建倪文节公思记
安敬堂　嘉泰二年建姜夔记【今废】 
记文【乔鲁公记仁和在吴越时为钱江县与钱塘皆附郭　皇朝兴国三年钱氏奉图籍入朝改今名　建炎南渡二邑俱视赤县方　驻跸之初披荆榛立都邑志不久在吴会宫室省府犹曰草刱况令居乎仁和县宅虽莫详缔建之始距今殆不止百年屋老且腐　绍定壬辰胡君巨卿来领县至之日顾瞻庭宇梁扶栋柱岌岌动摇旦起视事如坐岩墙之下凛乎其将压焉前是纡墨绾铜不啻数十令堇堇支倾补败指日以俟践更何暇为持久计令虽健而决束于枵单末如之何人固不以咎令也今京尹余公宿知其然宰一日上府京尹顾谓之曰君子所居一日必葺况有地百里且附于王畿弊陋若是曾不逮鄙小县我念此旧矣今其可诿是责于他人乃捐钱四百万俾更之令承命惟谨即度财赋功增庳培薄易湫隘为显敞自门向厅宇廊庑堂皇寝处庖湢无一不撤其旧而新之经始于壬辰之孟秋迄事于癸巳之仲春见者环视拱睨无不洞心骇目是役也木章竹个悉巿之他山庸工如家舆匠肯来一金一粟咸出于公里胥恬不之预盖京尹厚于捐金令尹笃于任责宜其率作兴事不劳于民不愆于素起百年之颠仆为一邑之壮观也始邑之狱舍倾圮门关殆不容楔缧系其中者既无以宣其厎滞之气而令问囚其下几无立人之所常平系省二库亦久弗葺至是皆为之更创坚固缜密足以支久弊极而亨势固有所待也令尹来谂予曰邑之兴作自始事迄落成尽出京尹今官府屹然吏民俱受宏庇愿托文辞以记其事予曰是可书也京尹讳天锡今以户部侍郎兼弹压之任风力强济多多益办政平讼清百圮具举县宰平易近民居官可记政以最闻盖不特兴废起弊一事而已是岁季夏望日】 
【 ○倪文节公记故简斋先生陈公之孙巩宰仁和之明年稍暇始葺县舍北乡数掾为斋名之曰无倦而求文于余其言曰自　辇毂驻东南仁和遂视赤县事之繁剧不待问而知方其纷至而沓来俯仰应酬虽甚精敏穷日之力有不暇给者吾以（帛系）薄不自量而冒焉以居吾甚惧焉是以朝夕黾勉而不敢须臾以怠又曰县事虽甚（□几）吾于退食之余独可无一室自休以为思政之地幸县有废屋因其旧而稍加辟焉于其成而取吾夫子所以告子路者名之庶有警也其为我记之余于陈君有乡曲雅素尝访焉视其庭无一人急走疾呼者询之里闾则未尝有留滞不决之事盖陈君敏而才又能勤以不懈宜其政之治如此抑余闻之古之为政者先民事后之为政者办官事而已也如先民事则其所汲汲焉者无一不在民故政修而民以被惠苟徒曰办官事而已也则其所汲汲焉者乃将有病民者矣夫身以先之又劝相以劳勉之于是而继之以无倦则吾夫子之告子路无非为民者今县吏困于簿书期会讼狱赋敛之闲于农桑教化之务凡民事之切者或置不问岂独其力之不足欤亦其势之迫使然也若陈君于官事既办矣于世之所谓能吏则既优为之矣非其力之不足而势有所迫者也苟又于吾夫子之言有得焉以其无倦之情施之民事则夫政绩之美当与古循吏比可也今　明天子垂意字民之选褎表其尢以风四方偏州下邑罔有遐遗况其近在毂下者乎于今世所谓能吏者且犹选擢不弃况如古所谓循吏者乎陈君勉之无谓古今殊时而以余言为迂也既以告陈君遂书以为记】 
丞厅在旧西皇坊【改为大理寺】 绍兴二十年徙于观桥北普宁坊丞赵师醇建
主簿厅在县治东七步　绍兴三年主簿欧阳康世建　嘉定丁丑展充县学至今未及再建
尉司在艮山门外范浦镇巿　绍兴元年正月尉高公泰建
买纳支盐厅在汤村镇巿
　　　　余杭县
县治按舆地志旧在溪南东汉熹平二年令陈浑徙于溪北今在县城内西北隅　宣和中令江（哀去口改失）建后毁于寇　建炎三年令张永嗣重建　乾道四年改创县门鼓楼　绍定癸巳令赵希盘重建洪忠文公咨夔记
记文【洪忠文公记曰余杭苕霅之津会故冬予奉老亲行霅上诸山扁舟循苕溪而下闲登岸从牧翁渔媪语人人夸诵吾令年方壮而识老政出清静民曾不省有官府也因以野服谒订所闻令肃客于丞舍起讯之故曰县治旧占溪南后徙于北宣和焚于睦寇江令衣失重建建炎焚于金寇张令永嗣又建阅年百余浸淫穿蠹凛乎欲压图撤而新之治寺吏民之耳目非他役比故不敢不勉予退而心念是邑近在畿内地望非不枵然大也而土薄水浅十日晴则告干三日雨已相戒为溢备民以故亡盖藏而令以负租督过者十七八彼兹于是岂莫为压焉之惧哉所压有急于屋者也见大夫以朝士来宁久此苟可撑扶以了岁月何新为新之宁不勤其民而自为纷纭耶未信溃于成也越岁月苕人过予门曰县寺成矣治事之厅退食之堂宴息之室崇楹邃闼表里中度发地得中溜遗迹位置面势且还其初矣屋后恶水几莽鸱枭狐狸啸丑舞怪之地薙翦不留余拓圃结亭松竹伍伍气象一新矣而田里晏然罔闻知嗟夫县无剧易视令为剧易弱者以苟偷为安皇恤我后强者惟力是矜一役之兴万戚之乘也于此能于政休俗暇储材庸力以植坏起仆使吏治尊民詹耸而一毫不以勤其民至斥圭田再岁之入以食功可表也已惟昔圣贤道化之盛有本未而无内外其用力自相在尔室始盖万室之治不如一室之难也言偃宰武城澹台灭明非公事未尝至室是室之严所亲必直谅所讲必正大所践必诚敬诐辞诡行奸声乱色无一得以摇吾之清明而弦歌之化行矣令其进于是乎役起正月己未讫五月癸丑大尹详定户部侍郎余公佐其费为多令公族名希盘以进士试刑法中其科尝为大理评事云　绍定癸巳秋七月甲子】 
丞厅在县治南
主簿厅在县治东南
尉司在县治南
　　　　临安县
县治在钱武肃庙西岁久不葺　景定三年令家之巽建有秋轩及　元佑学堂　咸淳二年令赵汝（木隶）重建堂屋门庑
丞厅在县城
主簿厅在县城
尉厅　祥符旧志云在县城西北五里　咸平二年以西巿驿置今徙于县东门外主学厅在城内
　　　　于潜县
县治在石柱峰之右　嘉定癸未火衮绣堂独存宝庆丁亥令方熙重建亭榭池馆依山占胜实为他邑之冠
思政斋
紫薇馆
深明轩
月华扶春诸亭
衮绣堂在厅事东偏令邵文炳建为记会心楼在县治东洪忠文公咨夔记
此君轩在县斋洪忠文公咨夔记
记文衮绣堂【隆兴初元缉熙庶绩考核民庸宰邑有声必加表厉作新吏治远迩用劝潜故隶丹阳郡山溪深幽傲睨激射其俗俭而质其民劲而武殆不与泽国类既别而州废而邑离合虽异而遗风余习犹有存者吏立故常偷翫不理往往诡以远陋乃今越在畿内声教渐摩靡然兴于礼义民视吏治良否皆默识而品第之故常难服而易化苟有以应所徯则相与爱敬而不忘金华叶公之来察里闾情伪锐于植立求有以称塞明诏厅事东偏有堂深静而虚明为退思之所融融万理出而施之所以洗濯而鼓舞其民者蒸蒸无复苟且之意令行政孚流声转闻首被推择不十年遂宰天下邑人夸诩以为昔所未有后公来者欲践武增光而亦未能也衮衣绣裳室迩人远之叹及兹未泯予家晋陵公尝分符临吾州颇识公（木无）矩乃今获承遗烈三十年之后顾当时所居之堂倾陊摧朽殆且压焉于是剔蠹扶颠振而新之揭名衮绣不独慰父老思恋卉木映带轩庑欣荣改观之态亦发越而形见焉夫运天下与治一邑事孰与侔而俱以宰称均一子惠之道盖非有二本源泉混混放乎四海细之所自也登兹堂而遐观心存古人梦接千载能使民安其生物得其所熏陶至和追还醇风于以写呜弦之遗音歌衮绣之声诗斯无愧矣云台丹青惟身荣之慕则非所敢知也异时名流敛所施以寄百里必有印予言者】 
会心楼【潜负天目支峰石柱为县治前缭凤凰青山右峙岝崿三面腾跃骏拔多奇观东山独庳伏不称畴昔尝于门阿少左作近民楼以亢厥势而地迫杂嚣非宜火且十年矣今令荆溪张君本来公余冯高周览谓景冈观泉辨阴阳而位置古人所重相攸众乐园亭之列岫正枕东麓可驾庳以为崇属时农隙买材赁力斥亭为重屋三闲飞跂缥缈脱氛（土盍）而接云气扁会心其下轩窗靓深仍列岫之旧名前二十步山碕斗立碕外八十许步灌莽丛苇争长夷为圃以射北有静凉亭环立巨竹乃取径于亭之东南涉圃级碕而升楼群山奔奏一揽而有如主人由阼阶肃宾及介相与揖逊（酉寿）酢于几席闲不哗不偪左右具宜邑势隐然以尊非直为临眺设也而却纷领要疏涤此心之烦郁以熙其民厥有助焉人心元体湛然太虚之涵万象无主则物诱于外心往会境有主则理融于内境来会心定而明静而所见物物皆春意斯得所会矣君起中兴世家年壮而识老气盛而志立其政以不扰为理以勤为功咳唾指顾几按冰雪而弹琴读书于退食委蛇之顷泊如韦布坐以静胜云生前岑鸟啼后坞往往忻然契所适是楼特寄焉尔其成也以　绍定辛卯腊月丙子越明年立春后五日】 
此君轩【轩旧丽寂照精舍东坡以倅杭行县为赋不可居无竹之诗隆兴初徙于县治衮绣堂之东　开禧闲尝重建　宝庆初元避　上缣名令桐江方侯熙易以此君轩仍用坡诗晋王徽之语也君者有德位之尊称自万乘至子男百里之国皆称君以君名县斋之竹其尊与君百里等然竹之君以德言百里之君以位言知君之所以为德则优于君百里矣易之震为（上甫下方）为蕃鲜为苍筤竹其于时为春春物之生（上甫下方）而蕃鲜莫竹若孤根峭植不数岁被山而云戴角茧栗曾几崇朝已干霄而槊生意勃勃乎其不可御故欲观造物生生之德亦莫竹若也侯政成心休日与君对念吾民生齿之数能如君之蕃乎生养之具能如君之阜乎襁褓鞠育能如君日夜所息与沆瀣俱升黄发婆娑能如君什伍相依少长相扶老岁月饱风霜而无蕉萃之色乎以君之生观民之坐侯于此不徒名也吁人未哺吾不可以独饫人方臞吾不可以独腴对此大嚼奚心哉说诗者以意逆志可也】 
题名记【洪忠文公撰　六飞都吴邑加重令加选题名昉于　隆兴甲申续于　嘉泰癸亥前后着见者四十有二人石近毁　绍定戊子续记自见大夫始旧闻放失矣九华程君焘至精敏而峻絜大不弛纲细不漏目民隐吏慝搜猎几无遗治行舋舋逼前献垂满讨诸故府合题名三为一以存往而诏来且追书唐及　国朝全盛时贤令十一人于首高山景行不以耳目所接为仅足也然着记未免于阙文遗风或得于慨想东晋虞府君尝为吾长吏甚有遗爱志逸其名托钱武肃干山济安庙碑以传邑自汉隶丹阳以来为令者知几人传者能几否固幸其不传臧而不幸不传者可胜道耶夫士君子立于世岂以传而为善不传而遂已也未有为善而必其传也亦未有善积而名不传也其亦为所可传勿为所不可传而自幸于无传也虽自幸于无传而根窳相形其溢于邦之耆老俊秀牙颊闲者未尝不并传也书曰康之心顾乃德远乃猷裕乃以民宁司民社者尚监兹哉】 
丞厅旧分县圃刱建　淳熙四年丞娄机修尉李揆记　嘉泰中赵师傃迁于县仓基重建胡卫记
记文【李揆记廨宇之设所以严官守也丞厅跨邑之东余百祀矣爽垲卓踔他无与并芜辞累气（式去工改一）不历于心耳居之甚宜且肃也名峦绝巘百里一瞩好谋者不待驾而获好诗者不待索而助好靖者修然好裕者熙然好达者轩然推是类以往率有得于中而感于外比夫侧身扃影于湫隘嚣尘之闲讵可同日语嘉禾娄公机达于权敏于事朅而佐兹邑予知其羽仪于天朝也匪伊或告之曰更之者匪也异而第俾我来者数数然无宁居何也公得无为后人计废而复之为是习而循之为非矧古语有之公于是蹑旧址仍旧贯恐其勚于人侈于费也一切取具于已故其经始也邑人知之其毕役也邑人弗知之且榜其亭曰日哦抑循旧名也公之旨渊乎先是陈公念前此名氏弗克立命予志其顿末余知其久必复始以微文见意然不知如是之亟也事洄泬而好还乃耳味未可为而为君子以为愎可为而不为君子以为固二者惟当时已矣他有可书此不复书此何以书书时也】 
【 ○胡卫记一县之政毛举万端大者风俗保障小者狱讼簿书掌之于令贰之以丞所以参是非之权折诸至当必如家人伯季相视无闲斯可矣世衰道微良法美意百不一古位高而偪自韩退之已有此论如陈南仲于武功简靖以辅其治逖视来者鲜矣令者令也令人于善也丞者承也承人以善也令不令则丞不承感发之机微而方寸大而治国平天下理欤势欤潜旧为州规摹视他县为壮独丞舍更革不常因循寓县圃前令王公际易于西隅嚣尘湫隘不足以尊官守临吏属嘉禾娄公机以丞摄邑竟割县圃太半为之距今三十载栋宇之植者挠矣轩户之新者剥矣矧左据下瞰识者病之为令者惮于用度不思通变之宜为丞者挟建瓴之势泥于乔木幽谷之迁皆枘凿莫入地利不得其正求之人和宜有不可余知颠末之久朅来民社不敢自谓邾小正名为先浚仪赵君师傃适佐斯邑以情商搉欲使县复旧贯丞获美居乃相地于邑之南五十余步役不及民山川协吉为堂二所廊庑森然自门轩至于庖湢莫不备厅治岿然视旧而僖将成赵君代去盰江张君国均继之张君江右名族茂于学业温良之风不待即之知其为君子也视事踰月情好益亲一日谓余曰今丞治轮奂新伟皆君之力而园池不足若我之游息何厅之东有余地百亩君为我卒成之余乃鸠工度材（划去戈改戋）夷荒芜外列芳甸中莳荷沼复建一堂镇其景物前望山翁后负岝（山咢）华而深广而丽与县圃东斋相为颉颃皆一邑之领袖偶阅柳子厚集得述六职之语文与意会即取以名少北自阶而升数十级植亭其上环以桂树命曰凌寒用谢灵运诗兼山与桂而言也厅之西又辟一室松梅隐映修竹掀举其名则旧其景则新谓丞之故尝有日哦之扁今因之存古也三者之役费加于前往来之人类（口宅）曰月所未睹盖丞之辅于县者必竭其智故县之徇于丞者不遗于力侈其居者所以尊其官尊其官者所以使后人多乐就昔退之之记蓝田也庭有老槐南墙竹千梃对二松吟哦其闲足以想崔斯立之高致然占位惟谨不敢略省负若丞哉今余与张君脱略边幅政事必询而又相从于园囿吟咏之乐视退之所记当有光焉丞厅毕成于乙丑之九月及子将代始克为之记】 
【 ○洪忠文公咨夔撰续题名记吴门叶君芑丞吾潜诸台交荐其材垂满过余以题名更端属之记且曰官无庳崇职无简繁事无易难惟敬则行居是官而罔其思非敬也居是官而出其思亦非敬也上不侵官以僭下不怠官以旷心止于事靡他其适如农有畔行无越思其斯为报事敬乎芑不佞何足以及此惟是常平义仓之赋受丁口力役之简稽暨上官所以奔走使令之悉惟谨土膏脉奋冻解泉动出入阡陌程督坊潴日与台笠袯襫相尔汝过此不问也有堂述六面山而俯沼嘉卉美竹参伍布列暇时玩游鳞之溶曳听幽吭之啁哳弄柔芳而坐密荫以休其心负丞不负丞不敢知也余爱其言知敬于职业因笔而田廾之石且告来者】  
主簿厅在县治东南二十步　开禧中簿丘耒重建王日益记
记文【开禧丙寅秋予来古潜闲过丞尉登述六高雅二堂见其庭庑峻整园池轩豁而壮之至过簿舍则陋不足以回旋怪而问焉曰前令胡君卫与同官辑和无闲均欲作新其居而前簿牵于阴阳拘忌不克承故视佗廨为独陋越明年夏雨潦淫溢垣宇摧颓簿姑苏君耒请更新之予以未暇辞而请愈力乃始轻材饬工贸并居民地而宏其规制隶事有庭燕居有寝吏舍庖湢前拱后揖且筑堂于左仍旧扁以景览伟丽倍蓰畴昔费给于节约之余财而敛不及保伍工僦于游末之余力而役不及田里簿器干优茂以与予有先契俱避出纳之嫌设局董以吏而躬不与始事以七月乙未讫事以九月戊寅媒成而落之簿举酒属予曰微长官不及此予曰不然寓圻邑官府非弘丽无以耸视瞻要必人和年丰乃克集事今边尘未清潜不知有旱因其丰暇为之者令何力之有然吾徒居处寝食当知所自来（口十）乃心力图济斯民美哉轮奂庶无愧簿曰唯因勒诸石以告来者】 
尉司旧在县南五十五步后迁县南二里　开禧初尉万逮重建令胡卫记
记文【环百里而县有令有尉尉之职不衡于令乃以武事佐令于理所以参相制也成周爵列惟五各世厥祚军帅以卿天子命之嬴秦郡县天下郡置都尉县置尉与守若令峙文武相配大略举焉顾虑亦远矣汉仍秦旧县置尉二人小则一人长安城中有四部尉边有徼塞尉其制愈备然材官骑士征调不古都试之法竟罢尉得职盖寡晋隋闲县正书佐令自辟置唐初沿而未改尉权日削不返厥初焉用牛刀若将浼吏吏能一冠畿邑当路辄谓宜自贬抑无独出人右下弗抗厥任上弗隆厥予设官之旨岂其然哉为令若尉者傥弗克崇之后将安所稽乎余官于潜一时寮寀簪盍伟望四明万逮及之实董尉职清敏强干克振厥事盗贼屏息人无敓攘余以故得悉意字抚民龢吏肃政臻于成及是闲暇廉取啬州以起百废甓涂梁溠利民之政罔弗举则又将撤宇廨而新之惟严之分水湖之安吉宣之宁国其俗矫健不怗潜实与错壤征鼓之节表防不肃骑卒之需厩库不备不可以立武余心恧焉征官之庐贰政之宇既崇既饬钩稽之所儆肃之司盍以序举簿忌于兴作而辞尉劝于程督而请于是即尉旧治（目闰）民之隙鸠工度材以植百础人厚其佣役不惮勤物倍其售供不告病经始于三月乙亥落成于四月丙午俨堂皇以莅官邃复屋以退食榱桷楚楚阶序翼翼有亭有馆有庖有湢门庑轩敞廉隅峻直伟岸雄压盖十倍其昔习武之区仍彼旧贯峙于右方櫜弓之府阅士之场甫略亦备其燕休之堂扁曰梅隐慕子真之清节也其际宾之塾扁曰高雅景象先之逸躅也取李太白清风佐鸣琴之语命其楼取杜子美风吹锦绣香之语命其亭而高雅之东有室曰容膝则又陶靖节之所著也各有所志可以逆知垣墉既崇丹（护去言改舟）既施诹龟戒吉式正厥宇风采焜煌人用改观当此之时岂特尉有以自尉亦足以尉百姓之心矣事已尉过余有请曰愿以其实登诸纪载来者将有考焉余弗克辞则摭尉事始末记之且相与言曰使为令者弗擅而通为尉者弗抗而敏种德以扶柔立威以戢暴则虽天下可运于掌岂特一邑而已哉遂书以畀之俾勒诸石】 
监税厅在南门外
　　　　富阳县
县治在县之东北　嘉定己巳令吕昭亮重建
丞厅在县治西
主簿厅在县治东有双明阁
尉司在县治东
监税厅在县治东南
监酒厅在县治东南
　　　　新城县
县治
丞厅在县治北
主簿厅在县城内以杜棱旧宅为之
尉司在县西六十步
　　　　盐官县
县治太平兴国四年建　政和七年令王昺重建县厅　绍熙元年令陈恕重修鼓楼
清爱堂
题咏【郭知运清爱堂请清爱堂前竹色佳留烟带月翠横斜日长吏散庭空后风景萧萧对瀹茶】 
平政堂
锦香亭
仰高亭
丞厅在县东五步　元符元年建　淳熙四年修有挺立轩芸香亭
主簿厅在县东五十二步　元丰八年建　绍兴十三年徙于县西五十步
尉司在县东一十五步　雍熙三年建　大中祥符二年重修　淳熙五年增修
题咏【梅尧臣送刘少府诗我祖南昌尉时危隐去仙刘郎从宦日天子治平年燥茗山中火熬波海上烟吴民不为盗惟此挠君权】
　　　　昌化县
县治依唐山　乾道八年令卞圜始刱园亭堂宇
滴翠堂
朝阳堂
三瑞堂
夕霏
掬云
主簿厅在县西南五十步　淳熙末簿施宿刱
瑞应堂
尉司在县南六十步
咸淳临安志卷之五十五
　志〔四十〕
  　官寺四
　　　仓场库务等
　　　　行在赡军激赏酒库所
　　　　　大库十三
东库
清煮并在崇新门里
西库
清库在桥西　楼曰西楼
煮库在涌金门外
南库
清库在清河坊南　楼曰和乐
煮库在社坛南
北库
清库在鹅鸭桥东　楼曰春风
煮库在祥符桥东
中库
清库在众乐坊北　楼曰中和
煮库在井亭桥北
南上库
清库在睦亲坊北
煮库在东青门外北
南外库
清库在便门外清水闸
煮库在嘉会门外
北外库
清库在左家桥北　楼曰春融
煮库在江涨桥南
西溪库
并在九里松大路一库二门
天宗库
清库在天宗门里
煮库在余杭门外上闸东
赤山库
清库在赤山武状元坊口
煮库在左军教场侧
崇新库
清煮并在崇新门外
徐村库
在六和塔以南徐村
　　　　　小库九
安溪库
在安溪巿
余杭库
在余杭县巿
奉口库
在奉口巿
解城库
在仁和县界（上穴下泓）头
盐官库
在盐官县巿
长安库
在长安镇巿
许村库
在许村巿属仁和县界
临平库
在临平镇巿
汤镇库
在汤村镇巿
　　　　　碧香诸库
镇塘正库
在钱塘门外　楼曰先得
钱塘栈库
在县前
北新库
在鹅鸭桥北醋坊巷内
煮碧香库
在西桥东
潘葑栈库
在礼部贡院对河下
外有潘葑库在常州无锡县
记文【吕吉甫杭州监酒厅记先王之制凡宫室皆以其命数贵贱为之节王公虽尊不得侈于法而列士虽贱其所以享时节具燕私者亦使有以处之此僭逼所以不加于上下而名位之所以别也自先王之制废而庶人得以宅侯宅而弗问则尚何等级隆杀之论哉故当途势官高堂大厦尝废于游观之所不及而（□几）曹散吏有房奥不足以异子妇而塈茨不足以庇风雨者亦其势然也则今之为筦库官者其为（□几）散尢甚管库之事无大小一禀于其州则州虽胥吏贱人皆得盗势舞威为勾剌其闲虽职之所当守而欲废兴者有不能自列况其居处之私乎杭于东南为大州而其官府多因钱氏之故居特为宏壮自州之掾曹与比邑之主簿尉皆得大第以居而管库官之舍以数十计库迫颓圮仅不得与其最比此固足以知吾论之不过也自吾为州之酒官长上者继皆当世之能贤而吾之亲实来待官期于此居不足以容于是得请于州而新之凡材干之入工役之程吾躬为之操算而评之故其费不浮而得功多栋宇之广倍于其旧而缮治过之以至于讲习燕休莫不有所州之人习于畴昔之陋观若以是为太侈也予以为天下之酒利杭最为厚岁入钱以千计者殆四十万以方他州之所入不翅数十使计功以论享则其居若此曷足以为侈哉故予之来惟恐会计之不当以空其官责虽终日起居于糟浆之侧气臭酷烈熏目逆鼻而不敢以为劳爱啬斗筲以驾御欺谩毕力于贱丈夫之所为而不敢以为辱凡此者亡他以为吾方以是而蒙其获不可以素焉而已矣夫使吾莅其职者君也夫吾必待于此而莫之得己者天也君与天皆吾之所制命而无以逃者吾其敢不受而安之乎世之君子固有当其守而以服其役为耻者非吾之所敢知也吾于是道古今之故所以异吾之不可辞于命而记之使继我知皆由是而有其居为足以无愧焉】
　　　　　钱库
都钱库
在府治中门内
　　　　　场
柴场
在候潮门外浙江岸及椤木教场内
籴场
在德胜桥东
瓶场
在余杭门外第三闸
灰场
铸冶场
并在东青门外北
　　　　　局
交钱局
在府治后
　　　　浙西安抚司
　　　　　库
激赏库
在府治以贮官物安抚潜说友增刱土库一所
回易库
在荐桥北
闲林酒库
在余杭县界闲林步
石濑东酒库
西酒国
并在余杭县界石濑步
青山酒库
桃源酒库
并在临安县界元隶府　淳佑闲拨隶帅司外有德清正酒库在安吉州德清县巿德清东西二酒库在五林苟累琏巿东西二酒库在安吉州归安县界上海酒库在嘉兴府华亭县界
　　　　　场
铁场
在东青门外北以贮军需
船场
在东青门外北藏教练忠节水军船只
　　　　　局
卖酒局
在丰储仓边家渡东
　　　　盐事所
　　　　　仓
都盐仓
在艮山门外
天宗仓
在天宗门里
　　　　　场
汤镇场
在汤镇
仁和场
在汤镇
许村场
在许村
盐官场
在盐官
南路场
在盐官
茶槽场
在仁和县界端平桥
钱塘场
在钱塘县界浮山
新兴场
在盐官
蜀山场
在许村
岩门场
在许村
上管场
下管场
并在盐官
新兴以下五场监煎各一员并摄官外有西兴钱清二场系在绍兴府界
　　　　　库
本所钱库
在府治教场内
　　　　转运司
　　　　　场
抽解竹木场【又名木税场】 
一在徐村　　　　一在儿门
一在七郎堂巷　　一在天宗门
一在螺蛳桥　　　一在范浦栅
一在北郭　　　　一在江涨桥
场
船场
在荐桥门外
　　　　　库
架阁库
在荐桥门外
寄收库
旧在本司　咸淳八年吴运判益改刱于犒赏酒库所之侧
记文【卢尚书钺撰大学曰生财有大道生之者众食之者寡为之者疾用之者舒则财常足矣又曰未有上好仁而下不好义者也未有府库财非其财者也盖尝思之大学平天下一章以生财有道为归宿而究其所以为道自上仁下义之外无他说盖有民而后有君有君而后有百司庶府上之为君者以一人治天下不以天下奉一人下之为天子命吏其于民也将有以取之必先有以养之既不剥下以媚上亦不瘠人以肥己于是乎国与民俱足而有司之赢储经费亦无悖入悖出之患此财之所以常足也　国朝自　艺祖开基诸路置转运以总赋舆罔不惟正之供两浙为东南奥区承平时赋入王府而在官在民者裕如也南渡后　翠华驻跸两淛视畿甸于是上而　宫禁次而省部台寺营缮应办漕与尹率分任之异时憸壬得志宫府之体不一幸门鼠穴旁午捷出寸纸下指呼叱咄应接无时休甚者远而郡国帑藏宿储根括殆尽况畿漕乎　今天子践阼以来却贡献绝羡余崇朴素禁奢靡兴自　圣躬化始宫掖厥亦惟　元勋重臣以仁义之学辅成君德是以好赐无所滥土木无所营腐夫黠胥无得以奸利相表里此畿漕交承之所以有库也夫以中兴百四十八年之司存历百七十余之使指昔帑藏常苦匮乏而今钱币积二百余万此非　圣君躬俭节用　元臣九式均节之赐欤九江吴君益领漕事之明年视公储之充羡（口既）旧帑之湫隘乃度地于犒赏库之侧为屋二十五闲公宇吏舍各有其所中为总库翼以两廓周以崇垣砖石瓦甓既坚既密经始于是年之三月越两月竣事为费十万楮有奇乃序其梗概属记于余余作而言曰斯库之创固上仁下义之明验也抑余以为财之积固难而守其财者尢难守财者固难而善继其守者尢难　咸淳初元距今将漕者凡七人日积月累涓涓江河不有吴君孰与潴之非善守之难乎继自今以廉代廉人人如吴君则斯库也有增羡无渗漏庶乎其善继矣否则有化为无实化为虚虽有此库谁有此库哉余于是乎书非徒为吴君喜又将以勉后之人　咸淳八年六月朔日】 
公使钱酒库
在本司内
提领犒赏酒库所
在楼店务侧
　　　　临安府
　　　　　仓
镇城仓
在余杭门里师姑桥　淳佑三年赵安抚（上与下心）重建为敖二十【畿甸重根本仓箱富峙储自从今以始屡喜有年书】 　咸淳五年安抚潜说友重修
常平仓
在镇城仓东　淳佑三年赵安抚（上与下心）重建
　　　　　场
交木场
在龙山
抽解竹木场
在浙江岸
北大场
一在打绳巷江涨桥南
一在余杭塘上
子场
在西溪
柴场
一在糯米仓新房廊巷
一在金波桥南瓦子后河下
一在旧粮料院巷内小坝头
一在太平坊融和坊巷
一在俞家园活水巷南
一在将作监修文坊巷内
一在荐桥上中沙巷内
一在睦亲坊宗学相对
一在新桥油局桥下蜡局内
一在盐桥上八界巷内
一在众安桥北桥南起居亭
一在富乐坊内
一在军将桥大瓦后
一在闻扇子巷莲花桥皁角下
一在打绳巷候潮门里石版巷
一在丰乐桥亲事营南门投西毛郎巷
一在大下七廊堂巷南
一在团子巷鹅鸭桥北
一在茉莉园军将桥下参议厅对
　　　　　库
军资库
在府衙门左　淳佑五年赵安抚（上与下心）重建
回易库
在丰乐桥南　嘉熙元年赵安抚与欢重建
常平库
元在军资库内　淳佑五年改属通判南厅
公使钱库
在府衙东
公使酒库
元在府衙西　淳佑六年赵安抚（上与下心）改建于西教场东北门
甲仗库
元在府衙东　淳佑六年赵安抚（上与下心）移建于教场东北隅　咸淳六年安抚潜说友又移建于玉莲堂旧址
书板库
在公使库内
公使醋库
在府衙后教场角子门
红亭醋库
在菜巿桥东街南面北
大路营醋库
在小新营上街东
棚前醋库
在棚北街东面西
北比较醋库
在都酒务西新房廊相对
都醋库
在井亭桥东大街面北
朝天门醋库
在朝天门里大街面西
修城北醋库
在鹅鸭桥东大路面北
南比较醋库
在三桥大街面北
城南醋库
在牛皮巷口龙舌头停闭日久已行坍倒续据点检所柴客葛太请佃安顿柴薪月纳公使库息钱
范浦醋库
在仁和尉司衙侧
江涨桥醋库
在城北厢醋坊巷桥河东岸
　　　　　务
楼店务
在府治东中和坊内
都税务
在坝头巿东大和桥北
浙江税务
在浙江岸跨浦桥南
龙山税务
在嘉会门外浙江岸龙山之东【唐垧尝监龙山税见古灵荐稿】 
北郭税务
在余杭门外　淳佑六年赵安抚（上与下心）重建
江涨桥税务
在江涨桥镇巿　淳佑三年重建
　　　　　院
都作院
在白龟池
　　　诸县
　　　　余杭县
县仓
在县东
税务
在溪南
　　　　临安县
常平仓
在县南六十步
县仓
在县治东
钱库
在县治
酒务
祥符志云在县南五十步　太平兴国五年置
税务
在县西巿厢去县三里　祥符志云　太平兴国五年置　至道二年徙于县治　大中祥符二年四月徙今处
　　　　于潜县
县仓
在县城
税务
在县城西二十步
酒务
在县西二十步久废　绍兴十年以后百姓均纳酒课名钱　隆兴元年县令叶衡申请抱买开沽
　　　　富阳县
县仓
在县城东南一百步依石头山古名石头仓城周二里三步俯临大江　宝庆元年毁今徙于县治之西十步
县库
在县治
抵当库
附于税务
酒务
在县治之东南去县二十步
税务
在县治之东南去县二十步
　　　　新城县
县仓
在县治东
县库
在县治
酒务
在县西一百步
税务
在县西一百步东安驿之侧
　　　　盐官县
常平仓
在县西一十五步唐正元十年置
省仓
在县东南一十步　绍兴八年置
酒务
在县北三百步　淳化四年置今改为赡军犒赏所
税务
在县北一百步
　　　　昌化县
县仓
在簿尉厅舍南
酒务
在县巿
税务
在县治北
　　　馆驿
　　　　樟亭驿
晏元献公舆地志云在钱唐县旧治之南五里今为浙江亭
　　　　北郭驿亭
旧在余杭门外北部税务侧　淳佑六年赵安抚（上与下心）重建
题咏【白乐天樟亭驿见杨旧诗往恨今愁应不殊题诗梁下又踟蹰羡君独梦见兄弟我到天明睡亦无　樟亭双樱诗南馆西轩两树樱春条长足夏阴成素华朱实今虽尽碧叶风来别有情宿樟亭驿诗夜半樟亭驿愁人起望乡月明何处见潮水白茫茫○郑谷樟亭驿阁诗故国江天外登临返照闲潮来无别浦木落见他山沙鸟晴飞远渔人夜唱闲岁穷归未得心逐片帆还○孟浩然与钱塘令登樟亭驿诗百里闻雷震鸣弦暂辍弹府中联骑出江上待潮观照日秋空迥浮天渤澥宽惊涛来似雪一坐凛生寒　又与杭州司户登樟亭驿诗水楼登一望半出青林高帟幕英寮敞旁筵下客叨山藏伯禹穴城压伍胥涛今日观溟涨垂纶欲钓鳌○曹既明夜宿浙江亭诗夜半潮声撼客床卧听柔橹闹空江惊回倦枕乡关梦海日烘山上晓窗】
　　　　余杭
苕溪馆在县南少西与鉴亭相近　淳佑闲徙县东南半里外旧志即鉴亭非
　　　　临安
安丰驿在县南三十步
桂芝馆在县东南二百步按祥符旧志云唐大中十一年县令陈思复置初号东馆咸通十四年天降桂子及产瑞芝改为桂芝馆
待宾馆在县西南二百步
　　　　于潜
潜溪馆在县西二十步旧名潜川驿　绍兴四年令邵文炳迁于县南门外一里
芙蓉馆去潜溪馆七十步
鹤山馆在县北二里
　　　　富阳
长寿馆去县四十五里【地名官庄】 
马驿在县东四十步　嘉定壬申令程珌建
会江驿　嘉定癸酉令程珌于通济桥东买地刱建据江山之胜　绍定中令周晋辟地创楼扁曰清涵万象之阁
迎恩馆在邑庠之南　宝庆中令张修建
朝天馆在县东庙山二十里令李迪建
题咏【徐参政清（上室去至中火下又）题会江驿诗高阁盈千尺征人借一栖水连天上下山会浙东西炊甑荣枯幻浮云出处齐感时心欲醉风雨更凄迷○曹侍郎豳和云未到桐江上先寻旧隐楼水光明月夜山影夕阳西道在行藏逸身轻得丧齐更从高处看转觉路非迷】
　　　　新城
东安驿在县西一百步【即东安镇】 
马驿在东安驿之北
　　　　盐官
义亭驿在县西北二十五里唐正观五年置旧号桑亭驿八年改今名
光华亭在县北一里　淳熙四年令魏伯恂建
海昌馆在县北三百五十步旧名班宣　嘉定元年令潘景夔修更今名
海昌亭在县西北二十五里长安上闸之傍自杭循西道行必于此舣舟以需启钥
　　　　昌化
双溪驿在县前一百一十步　熙宁六年县令陆元长建　宣和四年钱冰重建　绍兴三年令黄寿修　开禧三年令章伯奋建新亭旁立东坡苏公祠三衢徐冠为之记
记文【令黄寿双溪驿记县旧有双溪馆东坡公参寥子儒林丈人子墨客卿皆尝见于赋咏岁月寖久上漏下湿窗毁楯折登高临远不足以快方寸而增双明余承乏摄职始鸠工选材剔蠹除朽不费于官不劳于民而遂落成或者谓县之宿弊未革庶事颓弛宜若缓其本而急其未谨其小而忽其大余谓不然周之盛时凡国野之道自十里之庐至五十里之馆其寄寓之所远近备具后世设为宾舍盖得周之遗意贤者信之众人忽焉单襄公聘楚假道于陈候不在疆宰不授馆而单公知陈之有咎薛惠令于彭城邮亭不备而薛宣知惠之不任职夫以客馆不治未为深害而单公薛宣谆谆于此何哉盖事之末如此则其本可知小如此则其大可知唐昌邑虽小而部使者郡督邮之所临按卿大夫士君子之所经从属兵乱煨烬之余乏驻车托宿之地岂无发单公薛宣之叹者乎方将排牒诉之倥（仃去丁改忽）适日月之闲暇招来僚友方洋盘礡（奭斗）云安之（麦曲）米煮江南之荈芽而寓目焉兹馆之下派分则玉虬怒奔涛鼓则素练阔曳晓烟忽开夕霏乍介鸥鹭飞翔渔钓上下花明柳密装束骀荡枯芦败苇酝造平淡供一口之眺望助四时之吟赏舒无穷之景涵不尽之意髣佛乎沅湘之洲依稀乎苕霅之渚虽洞庭彭蠡汪洋澎湃疑无一致况前人之规摹措画非独乐乎此也其有以寓成周秩官之意而谨单公薛宣之戒岂不美哉然则四方之客馆一举而两得其有类于斯者乎因又即其阴敞小阁揭名清赋继高摽于靖节增壮观于一时○徐冠新亭记唐山古山水县唐天后朝析于于潜　皇朝太平兴国闲改今名　中兴行在之属邑也县治之前溪分南北流喧豗奔放　熙宁闲县令陆元长临北流为亭东坡先生苏公轼经游亭上题诗纪事有双涧响空之语前挹南屏诸峰森耸奇丽洲渚演迤渔歌野綎晨往昼泳出没滩下其后广驿以馆劳四方之宾客于是车马隶人有时嚣处而临眺之劳不得以听其意之所适前修雅韵泉石晶荧浸以湮汩　开禧二年永嘉章侯顾其栋宇颓圮因废撤之别置馆于上清宫之东偏即故址一新其亭旁为屋像东坡而祠之对岸号南园旧有台榭之胜自双溪跨桥以入一日水大至桥坏而亭摧邑人自是无骋目纵步之地侯曰是亦双溪之襟带也于是又为亭三摘东坡诗句分榜之曰芎笱曰倦飞曰自招皆所以还旧也逮政闲领客优游觞咏遐想渔人争渡之高风必为长太息于斯走闻　南渡之初钱塘多榛莽废墟有新甿于屋前植竹数个蔽遮西景一日老将过其旁拔而斥之曰若以此为安身耶数十年闲和好既讲故老沦落置雠不谈盖天下之宁久矣江沱遂为宴安窟宅名园列第萃聚钱塘掩映湖山穷极钱氏富盛之习下至深山远县皆有游观之美舒啸之娱方今警边燧吊遗黎侯以廉平严整振之以长才抚绥惠养斯民怀德畏威服教可使制梃以挞甲兵之坚利驱以攘却谁能御之吾知侯之儒雅远韵将移为忠义许国矣侯其谓何系以诗曰溪流汤汤山容林林公行于亭鼓瑟鼓琴山禽活活溪石崒崒公休于亭左经右律山有嘉木侯薪侯蒸寻尺之木厦屋之楹淠彼容舠烝徒以顾屹尔中流恢我王度公无恋斯民无去思百里之闿千里之畿】 
题咏【东坡自双溪亭步寻溪源至治平寺诗乱山滴翠衣裘重双涧响空窗户摇饱食不嫌溪　笋瘦穿林闲觅野芎苗却愁县令知游寺尚喜渔人争渡桥正似醴泉山下路桑枝刺眼麦齐腰每见田园辄自招倦飞不拟控扶摇其疑杨恽非锄豆谁信刘章解立苗老去尚贪彭泽米梦归时到锦江桥宦游莫作无家客举族长垂细似腰○参寥子道潜双溪馆呈赵德茂诗吴会溪山总可怜此堂雄览独能全银河两派来天上黛色千峰落槛前樵斧声沈苍霭里约竿人立白鸥边多才李贺无能敌妙句行看陋众妍○葛胜仲诗黑云含雨迷溪馆白鸟栖烟映巿桥○黄策诗已列危峨浮倒影故淙寒碧护孤洲峰回路断迷征客雪溅雷奔阻下鸥○左誉诗孤屿藏烟迷宿鹭扁舟和雨驻沙鸥○何恭诗已喜开帘见山色何妨敧枕听溪声○翁世修诗明月不随双派去白云长为数峰留夜窗星火归渔艇晓槛晴岚映巿楼○沈长卿诗乱山浮翠横空堞白鹭拖烟下晚洲○又左誉诗山色晚来犹入座药苗春后自成畦○范石湖题昌化双溪馆诗翠染南山拥县门一洲横截两溪分长官日永无公事卧听滩声看白云】
　　　邮置
　　　　南路【巡铺置司建德府】 
　　　　　钱塘县界
候潮门斥堠　马递
浙江斥堠　　马递
洋泮桥斥堠
南城斥堠　　马递
牛坊斥堠
新砂斥堠　　马递
淳桥斥堠
上墟斥堠　　马递
已上铺兵壹伯肆拾伍人
　　　　　富阳县界
庙山斥堠
赤松斥堠　　马递
东门斥堠
步社斥堠　　马递
黄山斥堠
安道斥堠　　马递
已上铺兵捌拾陆人
　　　　　新城县界
干坞斥堠
新城斥堠　　马递
茗坞斥堠
换塘斥堠　　马递
已上铺兵伍拾捌人
　　　　北路【巡辖置司湖州巿】 
　　　　　钱塘县界
省前铺
南至候潮门外铺
北至北郭铺
北郭铺
东至上塘仁和盐官两县界下界首铺共二十五铺接连嘉兴府崇德县界
北至下塘洛渎铺共九铺接连安吉州德清县界
西至老人铺共四铺接连余杭县界令元铺
　　　　　余杭县界
令元铺
至横渎铺
横渎铺
北至余杭县末界南独松铺共一十一铺接连安吉县界
西至临安于潜县下巿门铺共一十三铺
市门铺
北至末界千秋岭共六铺接连宁国府界
西至昌化县末界昱岭铺共一十一铺接连徽州界
已上铺兵柒伯参拾参人
咸淳临安志卷之五十六
　志〔四十一〕
　　文事
　　　叙 
古者天子自治畿内故畿内有王宫国都比闾党术之教而无侯国之学汉置三辅于京师学校自辟廱外无闻焉非阙与
国家运应文明教养法加备开封得立学以守臣领之宁不以承流宣化仪倡四方然后为首善哉
中兴因杭之旧为京庠
先皇帝垂意表章揭以
奎画恩施遂得视太武二学　国有大赉许俓试南宫岁校艺之优者三百三十人上之礼部率三十取一以补监学弟子员远方俊乂负笈来游春秋二选至万计彬彬盛矣三岁大比尢号称得人窃尝恭考
高宗皇帝绍兴二年正月
车驾至自越方崎岖跋履靡所厎定而求士之急甚于渴饥三月即　讲殿临轩　亲擢杭人张公九成以冠多士夫人文化成之机一转移闲而追琢其章金玉其相为文王作兴已如彼况百四十年泳游菁莪之泽者乎叙文事
　　　府学
旧有　先圣庙在通越门外　宣和中本路廉访使降 御书殿榜曰大成之殿有阁曰稽古以奉
御书其后迁徙不常　绍兴元年始以凌家桥西慧安寺故基建士犹病其湫隘　嘉定九年教授袁肃黄灏以告于府上之　朝拓而大之略仿成均规制杨文元公简为记　淳佑六年
理宗皇帝赐　御书二扁十一年赵安抚（上与下心）又一新之且增学廪养弟子员二百人　咸淳七年安抚潜说友买民地议增辟八年安抚吴益踵成之
大成殿
在学之西
理守皇帝御书扁
养源堂
理宗皇帝御书扁
御书阁
在
先贤祠堂
东【八行崔公　谏院钱公　和靖处士林公　太师文忠张公　知制诰谢公】 
西【濂溪先生周元公　明道先生程纯公　伊川先生程正公　横渠先生张献公　康节先生邵公　涑水先生司马文正公　晦庵先生朱文公　东莱先生吕成公　象山先生陆文安公】 
斋舍
旧学有六经斋十二【经德　进德　炳文　兑习　颐正　贲文　蒙养　时升　益朋　履信　复古　宾贤】 
绍兴重建为斋六【升俊　经德　敦厚　弥新　贲文　富文】 
今斋八【安抚吴益又增其二今为斋十】 
【进德　兴能　登俊　宾贤　持正　崇礼　致道　尚志　率性　养心】 
小学
斋一在登俊斋之侧
记文郡守陈密学劝学文【襄尝谓学校之设非以教人为辞章取利禄而已必将风之德行道艺之术使人陶成君子之器而以兴治美俗也杭东南之会藩也其山川清丽人物秀颖宜有美才生于其闲然自建学以来弦歌之声萧然士之卓然有称于时者盖鲜反不迨于支郡何也岂非濒海之民罕传圣人之学习俗浮薄趋利而逐末顾虽有良子弟或沦于工商释老之业曾不知师儒之道尊而仁义之术胜也襄之至是邦也固当以教育为先务而必欲学者首明周官三物之要使有以自得于心而形于事业然后可以言仕此所谓学之序也虽然自以为愚蔽弗明而力不足且知其任责不逮思得明诚笃行之士相与讲议其道而推行之】 陈密学荐教授（划去戈改荅）子【新制已前尝选请到本州岛进士吴师仁在学充教授体访得本人履行淳正器识高远尝肄业太学名闻搢绅应举不第退归田里甘贫守道专治诚明义理之学而不为异端之说自充教授以来夙夜孜孜诲诱不倦曾未数月学者翕然向风知所劝激使之久处必能成就人才美厚风俗伏望　圣慈特特赐收采令充本州岛州学教授】 东坡谒庙祝文【轼以诸生误蒙选擢昔自太史通守是邦今由禁林出使浙右莅事之始祇见儒宫圣神临之敢忘夙学】 
杨文元公学记【嘉定九年京庠典教袁肃黄灏顾瞻　先圣之宫与夫讲学之所庳陋不足使人兴敬以助教养矧　行都四会观仰大化本根告于帅请于　朝　朝旨惠然从请明年孟春经始越壮月告成阐基崇宇万目具瞻自昔到今几于百年始克鼎新大备属简识其事以发挥　先圣垂教之大旨启佑后学简行年七十有八日夜兢兢一无所知曷以称塞钦惟舜曰道心非心外复有道道特无所不通之称孔子语子思曰心之精神是谓圣圣亦无所不通之名人皆有此心未尝不圣未尝不精神无体质无际畔无所不在无所不通易曰范围天地果足以范围之也中庸曰发育万物果皆此心之所发育也百姓日用此心之妙而不自知孩提之童无不知爱其亲及长无不知敬其兄爱亲曰孝敬兄曰弟以此心事君曰忠以此心事长曰顺以此心与朋友交日信其敬曰礼其和曰乐其觉曰知故曰知及之所觉至于纯明曰仁此心直而不支离曰德其闲有义所当行不可移夺曰义名谓纷纷如耳目鼻口手足之不同而一人也如根干枝叶华实之不同而一木也此心之虚明广大无所不通如此而孔子曰学而时习之谓其时而习又曰思而不学则殆何也此心本无过动于意斯有过意动于声色故有过意动于货利故有过意动于物我故有过千失万过皆由意动而生故孔子每戒学者毋意毋必毋固毋我意态无越斯四者故每止绝学者门弟子欲记其言不胜其记故总而记之曰绝四吁本心虽明故习尚熟微蔽尚有日至之外犹有违意动故也月至之外犹有违意动故也颜子三月不违三月而往微动微违不远而复不动如故纯明如故孔子莞尔而笑喜也非动乎意也曰野哉由也怒也非动乎意也哭颜渊至于恸哀也非动乎意也日用平常变化云为喜怒哀乐如四时之错行如日月之代明如镜中万象实虚明而无所有夫是之谓时习而说之学夫是之谓孔子为之不厌之学】 周司业端朝修学增廪记【都邑有学辑四方之遗俊号曰外雍非他郡国比也太学（目氐）古乐正教养已备都邑具体也毋己多乎昔者周都丰镐王化流行自上而下既系之周南召公食畿采为方伯明教以正俗下国化之又系之召南夫国有太学而方伯无承流宣化之倡是有周南无召南而可乎自秦汉内史分治不复知古方伯之谊至其事权日益繁重狱讼弹压外无所訾省奚暇于学 中兴建上庠重广游学之路京府亦命教立师顾田入素狭生员用稀堇堇余百数绝少以均来得旁拟太学月帑岁囷不可望而土著自居都养充足且不得与近辅郡学比上养尊而下就简数年闲为尹尝议此矣未及裕也　绍定四年四明余公以户部侍郎行大尹事剔棼为平转剧为整始莅政首趋学宫舍奠如礼会诸生于论堂询其丰约逸烦之故未几遂颁公藏斥绝产通万缗买田赡士俾食无拘员庖有增膳油油翼翼惟课业是程于是教授季君睎颜叶君应辅实纪其政而诸生咸愿伐石以永余公之德盖自昔仁义礼乐之教寄于上制于公侯牧伯公侯牧伯务贵其士而士则务贵其身所以纪伦类而通道德也非居且食之谓也建国设官文法吏治之外上有庙堂之论次有文馆之聚中有学校之教不以通功易事而诵习游息其闲日用饮食体察警省以见义理之复欲择善者相观而善未成材者觌德而成所以致用而不穷之道也学校下不与百执有司列而上与庙堂等然则岂曰养之而已乎今公以雾隐之旧惟养不给是谋将秬秠厥成以观其会通而二君精敷典学迎受善意以迪其士声熏气炙被于百城人节俭正直如召南羔羊之行斯则都邑流化之方也余惧世俗不察徒见招徕滋广廪稍益丰概之曰养士养士故为叙其所以然之故而命教者考焉】 
赵安抚（上与下心）恭跋　御书【淳佑改元之六年圣天子赐　御书府学及养源堂扁臣既钦率诸生奉而揭之又刊之石立之学宫表风厉也惟　国家垂意学校数百年闲茂异辈出风谊廪廪时方更化将益大丰芑菁莪之泽爰自太武宗三学施及京泮崇奖惟一及　缉熙燕闲　亲洒宸翰以宠锡之半水象璜虽差等　天子之学而建首善自京师始实同一源　奎画陆离分辉下贲恩施甚厚岂直焜耀凡目为诸生荣哉昔鲁僖能修泮宫诗人颂之不过侯国事耳夫子至班诸商周之什而况　圣天子所以新美是学者乎然其诗曰思乐泮水薄采其芹育材之茂然也又曰济济多士克广德心则黉序之相与周旋揖逊可观矣臣待罪内史不能明鲁僖之德奉宣洪化为承流光大惧弗足塞职诸生藏修于斯其预知所率厉益广其德心而无俾鲁多士专美是惟上不负　天子下不负所学其尚钦念之哉○又恭跋　圣天子嘉惠兹学臣既序其凡矣惟养源名堂实取诸荀卿子臣请因圣翰之颁而妄演其说盖源即心之谓而万善之所浑涵者也故养之则存舍之则亡苟得其养则灵明虚静天地湛如苟失其养则随物而流人欲滥觞矣可不谨哉然自秦汉以来世无善教学者往往颠迷其性而操守失沈痼其习而趋向谬权术功利捷出乘之反复万端先生仁义道德之泽不泯者几希今诸生幸得遭遇其时上有　明君师为之兴起目击道存盍相与疏瀹而心沈潜游夏之渊涵泳舒向之海玩志说于兑泽酌时中于蒙泉要使礼坊不踰性湍毋决是源常有所养而无害然后功用精深吾心之正流行于日用平施之闲而无所慊斯不亦　圣天子所望于诸生者乎棫朴之诗曰追琢其章金玉其相美文王作人之辞也臣肤末不足以写之咏歌抑愿率诸生相与讲明乎此以仰承　九重之德意　帝若曰俞哉臣敢不拜手对扬　休命】 奏请【苏文忠公轼奏乞赐杭州州学书板状伏见本州岛州学见管生员二百余人及入学参假之流日益不已盖见　朝廷尊用儒术更定贡举条法渐复　祖宗之旧人人慕义学者日众若学粮不继使至者无归稍稍引去甚非　朝廷乐育之意前知州熊本曾奏乞用废罢巿易务书板赐与州学印赁收钱以助学粮或乞卖与州学限十年还钱今蒙指挥只限五年见今转运司差官重行估价约一千三百余贯若依限送纳即州学岁纳二百六十贯五年之闲深为不易学者旦夕阙食而望利于五年之后何补于事而朝廷岁得二百六十贯如江海之中增损涓滴了无所觉徒使一方士民以谓　朝廷既已捐利与民废罢巿易所放欠负动以百万计农商小民尚蒙　圣泽莫知纪极而独于此饥寒儒素之士惜毫未之费犹欲以此追收巿易之息流传四方为损不少此乃有司出纳之吝而非　朝廷宽大之政也臣以侍从备位守臣怀有所见不敢不尽伏望　圣慈特出　宸断尽以巿易书板赐与州学更不估价收钱所贵稍服士心以全国体谨录奏闻伏候敕旨贴黄臣勘会巿易务元造书板用钱一千九百五十一贯四百六十九文自今日已前所收净利已计一千八百九十九贯九百五十七文今若赐与州学除已收净利外只是实破官本六十一贯五百一十二文伏望详酌施行】
　　　县学
　　　　钱塘县
旧附京庠　嘉熙四年以丞廨改造斋六曰友善辨志教行教信教文教忠吴泳为记
记文【玉畿首善天下有辟雍有頖宫皆所以尊教治达邦法也钱塘在五代时斗僻一方其国俭其民碞船车楫马轻死好剑率以武力竞虽袭封君长缘饰儒术置择能贤以笼络吴中之士汔未有闻人我　艺祖皇帝迅扫区夏挈钱塘舆地尽归职方　列圣丕承陶以诗书风之礼义而后贤良方正之士兴焉然学犹未暇建也　庆历以来　诏天下郡县皆立学两浙路独杭与苏越得置郡博士增弟子员如县无校官则命令佐主学事至是江以南彬彬多文学之士矣然附郭之邑犹未置也　六龙渡江　驻跸于此戎事纔息崇礼考文内兴太学外设庠序大抵皆视开封而钱塘为邑至　绍兴闲令助建夫子庙简肃李公祥识之正朔款谒春秋奠祀则有其地矣而黉宇尚阙无以为属民读法莅士校比之所顷赵侯与欢来尹京兆喟然作曰临安赤县二先忠宪宰仁和已建其一岂斯邑亦有社有民而不知教耶乃景冈相基诹日庀徒于县之东得丞旧寺徙他所遂建学其上命宰与杰巩耕及簿正王梦得相其役越三年有成宫雍雍在左庙肃肃在右廷殖殖在中门皋如也殿邃如也明伦堂旷如也池疏为二斋列为六宿直之庐公养之廪靡不严备像设礼器稍不应图法则又仿京校取正焉士于是可以藏修游息已是役也簿正实始终之则贻书潼川吴泳愿有述泳谢曰春秋不书修頖宫之义何敢书则又曰今遍州县皆先民记矣泳既不得辞乃以得诸圣贤者而谂多士昔毕命之训殷士曰虽收放心闲之惟艰不由古训于何其训孟子亦曰学问之道无他求其放心而已矣圣贤设教千条万目只要人将已放之心敛而归诸已而学者（惶去皇改牟）（惶去皇改牟）然率驰骛于外因物有迁而失其本心者多矣矧囿众太之区哉利欲之熏心也奇巧之荡心也纷华之悦心也淫乐慝礼之接心也宫室妻妾之动心也一旦昼之闲知诱物化牛羊之濯鸡犬之放其所存仁义之良盖无几矣资质敏慧者不过竞习科举而亢志于高明者又不免蘧庐孔孟而归宿老释也然则何以长善救失而新美其俗哉毕命所谓收有德义之训焉孟子所谓求有学问之道焉非必取成于心尊奉其精神屏除其意见绝学捐书不稽古不论业而径以为是也为语邑之秀民更请择斯二者】
　　　　仁和县
旧附京庠　绍兴三年县令孙廷直于县治东建文宣王庙　嘉定五年姚师虎筑屋庙左八年赵公希言创学斋四曰教文教行教忠教信　嘉熙四年公之子与欢尹京兆遂迁簿廨以广学舍立三贤祠【褚文公无量　许睢阳远　崔八行先生贡】 　淳佑九年令李从重建
　　　　余杭县
国初有　先圣庙　景德三年令章得一重建庙学自为记　绍兴五年令范仲将徙于法善寺基
记文【古之教者家有塾党有庠术有序国有学盖所以尊师道而崇儒术厚风俗而正人伦也周秦汉魏晋宋齐梁唐而下旋及　圣朝历数千百年其闲尊戴夫子之道者未有若唐室暨　圣朝之最盛也加王者之衮冕建都邑之祠宇春秋仲月行释菜之礼唐室之旧典也郡邑祠宇咸建讲堂召通经者展函丈之仪　圣朝之新制也前古未封之命唐室封之矣唐室未行之制　圣朝行之矣有以见夫子之道尊而益显远而益大是知自生民以来未有如夫子者也得一　景德中由廷尉寺授余杭令时知府薛大谏以掖垣润色词臣改谏省论思近职辍甘泉之侍从临吴会之藩宣政若神明民之父母以为礼不可废教所由兴式严阙里之祠以劝互乡之俗昔文翁之典蜀郡也茫宁之牧豫章也皆大设学校克立政绩景仰薛侯之教化蔚有先贤风采今观鲁庙之建置雅合国庠制度傥自郡至于属邑自属邑至于乡党咸能遵奉薛侯之化则千里之内弦诵之声相闻十室之闲忠信之者立有又何必卫多君子而鲁称善人者乎得一夙夜在公鞅掌从事方萌肯建之意会　天王降修讲堂之诏是邑也钱氏纳土疆于　圣朝　圣朝振声教于遐俗　太平兴国中始识尊师之礼是时宰邑者彻城隍之神于它所塑　先圣之像于其中庭户喧卑几筵牢落风雨不庇两楹之飞栋仅存藜蒿并兴数仞之萧墙顿毁得一与寮寀等谋复旧贯别新儒宫役公仆以输材就镇城而卜（上水下土）未克全缮尚多阙如邑人进士丁文举服勤于兹黾勉不怠率好事之同道出囊金以助成剞劂圬墁朴斲丹雘工善其事人无告劳端然　圣容俨若南面侍坐者入室升堂之子图壁者从行好学之流冠冕采绘之等威簠簋方圆之规矩悉取则于郡城焉高门有闶中堂豁如斋庄有室以挈诚也筦库有掌以藏用也必有庖厨具（食善）羞也必有皁枥安仆乘也射不主皮取中鹄而为胜智者乐水每观鱼而纵乐辟场圃以立亭戺凿池沼而瞰厦屋十旬之内厥功告成是役也上以遵　明天子之号令次以奉贤太守之政化下以移一邑之风俗邑中之人有能自强不息观寸阴而是竞师逸功倍期九年而人成异时醇儒秀民蝉联鱼贯升名乡老预贤能之荐书较艺春官擢将相之科级然后佐佑神化辅赞太平宁不由　明君新制贤侯异政贱子遵奉行之使然也具题岁月于左以示来者】
　　　　临安县
学在县西一百步　咸平三年建后徙于县城南绍兴十六年令王传重建孙尚书觌为记　宝佑二年令王橚重修　嘉定三年令家之巽建师善堂
记文【三代之学尚矣自京师至于党庠遂序皆有学自幼壮至于老自天子至于公卿大夫士皆不可一日而去于学养老劳农乡社饮酒论狱受成献馘之事一皆出于学而贤能之书考言选艺之政又皆兴于学当是时也王道大洽人文化成士有常心家无殊俗自朝廷之上以至四方万里闺门侧陋之隐君子宿道向方小人修慝徙义武夫好德贱妾知命牛羊之牧不践行苇有一不善如见怪焉固己不容于其闲而弦诵之音洋洋然所谓比屋可封者周道衰学校废时君世主惟钱谷甲兵之问而不及于俎豆于是谋夫说客击剑扛鼎鸡鸣狗盗之徒皆得以靡衣玉食馆于上而王者之迹息矣闲有豪杰特起之士虽无文王犹兴而卓然自立于一世者道虽不明乎天下必明乎己道虽不行乎天下必行乎妻子孝弟者人子事亲之常道也卿大夫得一人焉以为独行而表其闾忠义者人臣事君之大谊也太史氏得一人焉以为奇节而列于传唐有阳城隐于中条山而远近化其德争讼者不于有司而赴于门太宗以一旅定天下而房杜王魏之勋独出于王通之弟子嗟夫三代之王同四海于一堂之上人人有士君子之行而世衰道微仅得一二于千万人之中可悲也已临安府临安县旧有学在令治所东南隅自三舍罢废再更方腊之乱扫地尽矣而县以春秋释菜着于令盖尝改寓西郭佛舍之保锦院为学帅其属以祀孔子　绍兴十四年　诏天下州县皆立学左朝请郎知县事王侯传字庆长相其宫湫隘破露上无盖障旁无师生之庐不足以称　天子隆儒重道教养多士之意乃议徙故地少西屋而垣之一邑之豪欲进子弟于学者相与图之恐不及于是门闼靖深殿寝崇邃讲艺之堂栖士之舍庖湢库庾皆具又命工更塑　先圣先师之像与凡从祀者十人巍冠盛服配食侑坐凛然如生侯乃涓日斋戒属邑民之秀者陈牲币三献之礼礼成父老聚观太息以为未尝有也乃为书抵故人孙某曰县之新学成为我记之临安东南一大县在大山谷中桑麻丝枲之富自足而无贫民惟侯好学知方不务出奇以立声威而以教化礼义为世标表有古畿吏之迹俗恬杀牛更数十令峻笞扑严赏捕莫能禁侯至遂徙业人死则习用浮图法举而燔之侯教以丧死葬埋之制其俗大变及是奉　诏修起学宫士民向化兴于行谊彬彬然比齐鲁焉凡为屋若干楹经始于　诏下之十二月而落成于明年九月之望余闻之士非怀居也而环堵之不庇士非谋食也而藜藿之不充于以求道岂不难哉故自一亩之宫进居庙堂论道之地自一箪之食起从九鼎大烹之享皆上之人所以养贤之具夫食焉而怠其事虽圬者不敢一日舍墁而嬉况承学之士蒙被教养之泽而忽焉不省哉居相群出相友镌磨考炼以充其材穷为匹夫化一乡达为公卿化天下无媿于中而已】
　　　　于潜县
学旧在县南二里　崇宁闲迁县北攀龙坊　绍兴丙寅令何佾重修　嘉泰甲子令胡卫建藏书阁　宝庆初方熙重建　咸淳五年令李仲熊重修
记文【洪忠文公撰登科续题名记　上科诏再颁之岁冬十月己未邑令池阳程君焘修鹿鸣故事于宣化堂诸生作而言曰潜士登科有题名自　庆元　龙飞始阅三十年石且溢矣表先达以厉后进盍续诸令曰唯唯凤凰鸣矣于彼高冈地之得也梧桐生矣于彼朝阳时之得也时与地莫难乎兼得士生王国得其地矣云风感召得其时矣其地得其时又得观光利宾策名奉常以阶显庸顾不谓荣乎抑涵负穹博择精守固出可以为邦家之光万民之望然后荣名氏之书志荣也乡校群居藏修余鄛相与摩挲题刻历订平生非其研席之游从则家庭之诏语畴贤畴不若类荃茅而品椒椴其荣也可不惧乎知所以惧则荣至矣此贤大夫期属方来之意也】
　　　　富阳县
学在县东唐武德七年建中毁于盗　绍熙十七年令徐端辅重建作稽古阁　淳熙乙巳簿叶延年重修　嘉定壬申令程珌癸未令李弥高前后治新之
　　　　新城县
学在县东三十步唐长寿中置　乾道四年重修徙学门西面崤峰
　　　　盐官县
学在县东二里记云故有学在县治西　绍兴五年令刁廱撤故老氏宫材即旧址建学胡珵记　淳熙四年令魏伯恂广之凿池造桥十年令陈申重建戟门等　嘉泰四年令沈纺复新之锺必万记　宝佑二年令施濆创屋五闲藏书
记文【胡珵记杭为东南都会水陆物产之饶甲天下阻山带江人物闲出而盐官邑其穷处地并海民逐鱼盐为生列肆负贩冠带之俗微矣自国家承平百七十余年闲士而仕于　朝纔一二人何其鲜也儒有张先生九成者郡人遭乱避地实始来居而以其徒讲学焉未几类试有司居第一擢进士第　廷中又居第一而其徒辄第二邑人惊叹时丹阳刁廱令盐官为治尚简靖察奸不苛狱讼为衰息民既信化思所以作兴善其俗者召父老庭下令之曰彼张先生亦人耳一旦及其徒俱成名赫然岂它道哉稽古之力也矧是邑古不无闻人褚无量苗裔至今大家而睢阳太守许远庙食固在也曾谓我　宋无一人焉起邑中窃为父老不取且　天子以万户黔首举属之令固求有以善之苟应簿书期会催科劝课负弩矢媚部使者要一胥吏任职可也四方君子将何以观政我其乡校是兴俾若县子弟得相率肄业其中不亦可乎民叩头谢惟令君命县故有学在县治西金人之退也有司建官府务一切辇取其材改作堂居焉像设风雨吏玩弗疚盖五年于兹邑有废老子祠昔以奉狂道士号葆真宫者廱叹曰嫚神诬民吾不忍也命毁之籍其门材相地筮日乃七月甲戌就县故学基以营焉诸生驩趋更出力佐工役调不敛其民一钱顷之会礼部试群进士于是第一人张先生徒也盖师弟子更以儒学成名显一时三年之闲磊落相望邑人益以知令君不我欺而学之不可已信也遂以十月丙午学成殿屋六楹堂四楹门四楹斋馆廊庑庖湢之舍咸在工既讫功涓辰奉安栋宇崇崇像设巍巍币牲絜羞笾豆秩序拜揖降登礼备无阙吏民观瞻俗用丕变诸生咸愿刻石纪事以示来者廱乃条具本末书抵张先生请记于是晋陵胡珵其友也张光生方以太史氏列职东观于珵为同舍郎顾而属之记辞不获命则拱手言曰请考论先生之学以舜为之君而契为司徒书则曰百姓不亲五品不逊汝敷五教在宽而已尔三代之学也孟子曰夏曰校商曰序周曰庠三代共之皆所以明人伦而已尔五品者何君臣父子夫妇长幼朋友之节也为其不逊也舜则有教焉人伦者何君臣父子夫妇长幼朋友之节也为其不明也三代之王有学焉然则五品苟逊矣舜将何求人伦苟明矣三代之王亦何求而于斯知所以学而自得焉则存乎其人而已矣虽舜与三王不得与于斯矣夫以不孝者位中司而创为学法不忠于君者位宰相而布其法于天下人将焉取师滥觞于　元丰稽天于　崇宁　大观海内学者靡然同波六经之道诞张士无特操而谄诈不学成风矣始诳其　上曰三代洋洋哉不亦异乎夫学者之道夫妇之愚与知焉至也圣人且有所不知焉夫妇之不肖能行焉至也圣人且有所不能焉如是焉以基之如是焉以居之而终焉而不知所以然非一朝一夕之故也学而进斯大矣远矣欲知张先生之学之传斯其本矣于收科第取青紫殆其末也欤百里之地果无有人焉乎哉吾不可以不告○锺必万记　国朝崇尚人文　诏天下郡县立学视三代则有光矣盐官学旧在县治西　绍兴中始徙于东偏凡五十六年或葺或否若传舍然良可叹也吴兴沈君纺为县之明年特因其旧而一新之属余为记以诏多士余窃自念齿发如许学不加进朝夕自警且不暇其何以语夫人然自宦游与夫往来于此余二十年矣士之扣门者日益众况今求田问舍欲老于海昌之上则杖履游从亦有责善之义焉故不辞嗟夫自命乡论秀之制坏而不复士病于科举盖非一日而今之世为尢甚父兄之训子弟朋友之相讲论朝夕之所从事于文辞者惟利禄之是计耳抑不思上之人拳拳教养所望于尔多士者果如此哉圣贤立教所望于天下后世者果何在哉昔者吾夫子不过栖栖一旅人耳讲道洙泗固无爵禄可以动学者之心而群弟子或自齐往或自宋往或自卫往或自他国往不惮其山川之远道路之劳而所慕有甚于爵禄意者日渐月化莫非道德性命之蕴必有出于言意之表及观耳提面命则皆孝弟忠信之实举不离于日用之常然后知圣人之所以教人学者之所以用力盖在此而不在彼也虽然事亲从兄处已待人莫非事也而所谓道德性命之蕴有外于是乎人惟行之而不着习矣而不察终身由之而不知此所以有待于学矣学以致其知又贵于行其所知也千里之行盖自足下始足迹不出户庭而谓乘风驾云可至千里有是理哉况夫求之有道得之有命通穷得丧举不足以动其心而后可以言修身身修而后可以言事君治民士方未用利禄横于心及其既用谓无既得患失之心信乎学者盍亦无歆羡乎其外而当用力乎其内事亲有不足于孝事长有不足于敬欤推是类而日察之力行之由知至而知终由穷理而尽性至命如是而后为不负上之人所以教养成就之意堂名数易沈君取旧名明伦揭之可谓知教人之本矣学比旧气象殊胜主其役者某】
　　　　昌化县
先圣庙在县东一百步　熙宁中建自是至　淳熙凡六迁　乾道八年令卞圜始增广略具学制淳熙七年令钱孜始改卜故饶氏园重建庙学陈居仁记
记文【杭为古都会自　六蜚时巡曰　行在肇新府名其地望为尢重昌化盖支邑施德自近始宜其教明俗成俊秀辈出衣冠相望然僻在岩谷闲其俗第知服勤穑事且尽力于桑麻自唐武德迨于　我朝曾未有蹑儒科登仕籍者岂天之降才尔殊哉繄长民者之责也夫兵食可去而信不可去饩羊非所爱而礼所必爱教之木如学校顾可置而不省也　淳熙四祀钱君被命宰斯邑始至诣学谒　先圣败屋数楹莫庇风雨像设且浸以颓剥其心惕焉顾以民未见孚役未易兴姑舍是乃洗手奉职清省狱讼撙理财用期年而政克有成民安乐而歌舞之君欣然顾谓寮佐曰吾始至是邑见民之务本力田是知常产常心之为可贵虽未读书固可驱而之善吾之政不少事严察而服从劝趋捷于影响吾惟学是崇则风移俗变可跂而待幸帑有余材不至屈吾民力顾何惮而不为乃以暇时鸠材僝工撤旧屋而一新之经始于己亥仲夏落成于仲冬民不知役役不淹时展敬有殿驾设有堂肄业有斋藏书司膳有庖有库百里稚耋争快先睹更相与言曰令君所以惠顾我辈者厚矣既足我以衣食又教我以孝弟其可不图维报所者哉繇是口诵　先圣之书耳濡目染　先圣之教长长幼幼趋善如不及缿筩既省而讼庭为空教化之移人如是哉政固多术矣或以惠利宽和为行或以发奸擿伏为神剸剧拨烦以举职亟疾苛察以立威类可以能名而掠近效要非得人心之深者至于扶立教道如文翁之于蜀常衮之于闽韦景骏之于肥乡则流芳垂疬久且见思临人之君子盍亦视所适从哉噫十步有茂草三人有我师孰谓近在畿甸而儒服者几无焉是不以远且大者望之也今钱君烛照是理龟抵以决课以近效则讼简刑清风流令行异时髦俊猬兴超取显美有闻　天朝而文物彬然如邹鲁未占有孚矣然则我有子弟钱君教之邑人之歌令君如郑人之歌国侨者将亘千祀其不泯余嘉其为政之知所本不区区徼誉于一时殆非俗吏之所能为者乃特书以诏后之人君名孜嘉禾人也】
　　　贡院
在钱塘门外王家桥　淳熙十二年守张侍郎枃建旧制三岁解七人　崇宁三舍法岁贡七人　宣和五年复科举三岁解十四人【已上皆据旧志但东坡所序送进士诗云　熙宁五年贡者九人与此不同当考】 　绍兴二十六年增西北流寓解额三人　端平元年增为十九人　宝佑三年增二人　景定五年增一人共二十二人
诗文【陈密学襄宴贡士诗登彼公堂燕贡士也因以勉之登彼公堂维水汤汤鴽子燕湑其言有章登彼公堂有松有柏君子燕湑其仪孔特登波公堂维山崔嵬君子燕湑其志不回登彼公堂鸿飞戾止君子燕湑其维不已○东坡送进士诗序右登彼公堂四章章四句太守陈公述古之词也苏子曰士之求仕也志于得也仕而不志于得者伪也苟志于得而不以其道视时上下而变其学曰吾期得而已矣则凡可以得者无不为也而可乎昔者齐景公田招虞人以旌不至孔子善之曰招虞人以皮冠夫旌与皮冠于义未有损益也然且不可而况使之弃其所学而学非其道欤　熙宁五年钱塘之士贡于礼部者九人十月乙酉燕于中和堂公作是诗以勉之曰流而不返者水也不以时迁者松柏也言水而及松柏于其动者欲其难进也万世不移者山也时飞时止者鸿鴈也言山而及鸿鴈于其静者欲其及时也公之于士也可谓周矣诗曰无言不（酉寿）无德不报二三子何以报公乎　监试呈诸试官诗我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮每闻科　诏下白汗如流渖此邦东南会多士敢题品刍荛尽兰荪香不数葵荏贫家见珠贝眩晃自难审缅怀　嘉佑初文格变已甚千金碎全璧百衲收寸锦调和椒桂酽咀嚼沙砾碜广眉成半额学步归踔踸维时老宗伯气压群儿凛蛟龙不世出鱼鲔初惊淰至音久乃信知味犹食椹至今天下士微管几左衽谓当千载后石室祠高眹尔来又一变此学初谁谂权衡破旧法刍豢笑凡饪高言追卫乐篆刻鄙曹沈先生周孔出弟子渊骞寝却顾老钝躯顽朴谢镌锓诸君况才杰容我懒且噤聊欲废书眠秋涛舂午枕　试院煎茶诗蟹眼已过鱼眼生飕飕欲作松风鸣蒙茸出磨细珠落眩转遶瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无玉（上夗下皿）捧蛾眉且学公家作茗饮砖鉴石铫行相随不用撑肠拄腹文字五千卷但愿一瓯常及睡足日高时　催试官考较诗八月十五夜月色随处好不择茅檐与巿楼况我官居似蓬岛凤咮堂前野橘香剑潭桥畔秋荷老八月十八潮壮观天下无（昆鸟）鹏水击三千里组练长躯十万夫红旗青盖互明灭黑沙白浪相吞屠人生会合古难必此景此行那两得愿君闻此添蜡烛门外白袍如立鹄　八月十七日复登望海楼与试官五人复留五首楼上烟云怪不来楼前飞纸落成堆非关文字须重看却被江山未放回　眼昏烛暗细行斜考阅精强外已夸明日失杯君莫怪早知安足不成蛇　乱山遮晓拥千层睡美初凉撼不（言）昨夜酒行君屡叹定知归梦到吴兴　天台桂子为谁香倦听空阶夜点凉赖有明朝看潮在万人空巷新妆　秋花不见眼花红身在孤舟兀兀中细雨作寒知有意未教金菊出蒿蓬】
奏请【苏文忠公轼奏乞诗赋经义各以分数取人状右臣今月五日据本州岛进士汪溉等一百四十人诣臣陈状称准　元佑四年四月十九日敕诗赋经义各五分取人　朝廷以谓学者久传经义一旦添改诗赋习者尚少遂以五分立法是欲优待诗赋勉进词学之人然天下学者寅夜竞习诗赋举业率皆成就虽降平分取人之法缘业已习熟不愿再有改更兼学者亦以　朝廷追复祖　宗取士故事以辞学为优故士人皆以不能诗赋为耻比来专习经义者十无二三见今本士及州学生员多从诗赋他郡亦然若平分解名委是有亏诗赋进士难使捐己习之诗赋抑分就经义之科或习经义多少各以分数发解乞据状敷奏者臣曩者备员侍从实见　朝廷更用诗赋本末盖谓经义取人以来学者争尚浮虚文字止用一律程试之日工拙无办既去取高下不厌外论而己得之后所学文词不施于用以故更用　祖宗故事兼取诗赋而横议之人欲收姑息之誉争言天下学者不乐诗赋　朝廷重失士心故为改法各取五人然臣也　都下见太学生习诗赋者十人而七臣本蜀人闻蜀中进士习诗赋者十人而九及出守东南亲历十郡及多见江湖福建士人皆争作诗赋其闲工者己自追继前人专习经义士以为耻以此知前言天下学者不乐诗赋皆妄也惟河北河东进士初改声律恐未甚工然其经义文词亦自比他路为拙非独诗赋也　朝廷于五路进士自许礼部贡院分数取人必无偏遗一路士人之理今臣所据前件进士汪溉等状不敢不奏亦料诸处似此申明者非一欲乞　朝廷参详众意特许将来一举随诗赋经义人数多少各纽分数发解如经义零分不及一人许并人诗赋额中仍除将来一举外今后只许应诗赋进士举所贵学者不至疑惑专一从学谨录奏闻伏候敕旨　贴黄诗赋进士亦自兼经非废经义也】
咸淳临安志卷之五十七
　志〔四十二〕
    武备
　　　叙
恭惟
高宗皇帝以神武济　中兴因事制变首　命三衙增修军政渐收诸将步骑分隶焉　乾道闲骑司既徙屯金陵而龙卫云骑等之留
行阙者犹以步帅兼领
圣上咸淳四年又增置辑濯士以万计属之殿岩制益备具矣无事则宿卫有事则征行凡以壮　国势憺　皇威百三十余年晏然如一日临安居　辇毂下盖倚以为重而帅守所统则　建炎以前之旧也至防虞一军又必藉　禁卫之士别为部伍听帅守节制以倡率之夫
天子之县内其本末之序详略之宜固如此尝观汉卫宫卫京既各有兵三辅又有都尉都尉之在三辅者视它郡国特盛无亦犹身之与臂臂之与指邪然而居重驭轻固有不专在是者叙武备
　　　兵制
　　　　禁军
威捷第一指挥元额五百一十人
威果第四指挥元额五百一十人
威果第五指挥元额五百一十人
威果第六指挥元额五百一十人
雄节第八指挥元额五百一十人
雄节第十六指挥元额五百一十人
全捷第二指挥元额五百一十人
全捷第三指挥元额五百一十人
右东南第三将自　国初分隶驻（划去戈改荅）【寨在东青门里】 有正副将各一押队官二元管指挥十　大观四年三月有　旨拨威果第二十八雄节第九全捷第二第三指挥驻平江府　宣和二年因讨睦寇仍以全捷两指挥属本将驻（划去戈改荅）见管八指挥元额四千八十人
武骑第六指挥元额四百一十人
武骑第七指挥元额四百一十人
广勇左一四指挥元额五百一十人
广勇左一五指挥元额五百一十人
广勇左一六指挥元额五百一十人
广捷第四指挥元额五百一十人
广捷第五指挥元额五百一十人
广捷第六指挥元额五百一十人
忠节第二指挥元额五百一十人【系水军】 
骁猛第一指挥元额四百一十人
神威第七指挥元额五百一十人
雄勇第二指挥元额五百一十人
雄威第六指挥元额五百一十人
效忠第二十四指挥元额五百一十人
效忠第七十五指挥元额四百一十人
效忠第七十七指挥元额四百一十人
右京畿第二将元系东京畿县陈留雍丘尉氏鄢陵阳武屯驻兵　建炎元年十一月刘俊统率来捕陈通存留就粮驻（划去戈改荅）【营寨在东青门里】 有正副将各一押队官三共管二十六指挥元额七千六百六十人
雄节第十七指挥元额四百一十人
威果第六十一指挥元额四百一十人
全捷第十七指挥元额四百一十人
龙骑指挥元额四百一十人
归远指挥元额四百一十人
右兵马钤辖司军兵自　熙宁三年以后招置雄节威果全捷三指挥　宣和二年宿州龙骑归远二指挥来讨睦寇因留屯驻【营寨在东青门里】 并隶本府兵马钤辖共五指挥元额二千五十人
　　　　厢军
崇节第一指挥额管五百人
崇节第二指挥额管五百人
崇节第三指挥额管四百人
崇节第四指挥额管四百人
崇节第五指挥额管四百人
崇节第六指挥额管四百人
捍江第一指挥额管四百人
捍江第二指挥额管四百人
捍江第三指挥额管四百人
捍江第四指挥额管四百人
捍江第五指挥额管四百人
修江指挥额管一百二十人
都作院指挥额管四百八十人
小作院指挥额管一百人
清湖闸指挥额管七十人
开湖司指挥额管二百人
北城堰挥额管三十六人
西河广济指挥额管三百人
楼店务指挥额管三百人
长安堰闸指挥额管一百人
秤斗务指挥额管四十八人
壮城指挥额管三百人
鼓角匠指挥额管二十五人
横江水军指挥额管二十四人
船务指挥额管二百八十人
牢城指挥无额　乾道五年八月分军籍见管八百二十四人
　　　　土军
城东巡检司寨在新门外姚园寺前额管六十八人
城西巡检司寨在赤山武状元坊内额管三十人
外沙巡检司寨在候潮门外额管一百二十人
海内巡检司寨在嘉会门外额管一百二十人
管界巡检司寨在余杭门外额管一百人
茶槽巡检司寨在东青门外额管一百二十人
南荡巡检司寨在钱塘县界额管九十六人
东梓巡检司寨在富阳县界额管一百二十人
上管巡检司寨在盐官县界额管一百二十人
赭山巡检司寨在仁和盐官两县界额管一百二十人
黄湾巡检司寨在盐官县界额管一百二十人
硖石巡检司寨在盐官县界额管一百人
奉口巡检司寨在钱塘仁和县界额管一百人
许村巡检司寨在盐官县界额管一百人
　　　　弓手
钱塘县元额五十三人
仁和县元额一百人
余杭县元额七十人
临安县元额□□□
于潜县元额六十二人
富阳县元额九十人
新城县元额□□□
盐官县元额□□□
昌化县元额六十人
　　　教场
　　　　春秋二阅教场
在东青门内褚家塘北即殿前司后军教场
　　　　旬时教场
在府治西　嘉定中袁安抚韶刱　绍定壬辰余安抚天锡移春和楼于此其下为观德堂　嘉熙毁　淳佑中赵安抚（上与下心）即旧址建厅宇　咸淳五年安抚潜说友徙左庑吏舍于它处增多其屋以处将校之属又筑垣于场之南西而径其外
　　　防虞
　　　　城内诸隅
东隅
在都税务南元额一百二人有望楼
西隅
在白龟池都作院南元额一百二人有望楼
南隅
在吴山至德观后元额一百二人有望楼
北隅
在潘阆巷内元额一百二人
上隅
在大瓦后三真君庙前元额一百二人有望楼
中隅
在下中沙巷蜡局桥东元额一百二人有望楼
下隅
在修文坊内元额一百二人有望楼
以上七隅　嘉定四年王安抚柟置
府隅
在府治前左司理院墙东元额一百二人有望楼
嘉定十四年袁安抚韶置
新隅
在朝天门里长庆坊内元额一百二人
绍定四年余安抚天锡置
新南隅
在候潮门里面东元额一百二人
淳佑四年
新北隅
在余杭门里元额一百二人
淳佑六年
新上隅
在侍郎桥东皮场庙侧元额一百二人
淳佑九年并赵安抚（上与下心）置
西南隅
在寿域坊内仁王寺前元额一百二人
淳佑十二年翁安抚甫置
南上隅
在丽正门侧仪鸾司营相对元额六十一人
宝佑四年徐安抚桌置
　　　　府治内诸队
帐前四队
在府治大门内元额三百五十人
开禧二年廖安抚俣置
亲兵队
在府治教场内元额二百六人
嘉熙元年赵安抚与欢置
搭材队
在府治教场内元额一百二十八人
淳佑四年赵安抚（上与下心）置
　　　　城外诸隅
海内隅
在浙江亭南油局侧元额七十人
外沙隅
在候潮门外外沙巡司元额六十八人
城东隅
在新开门外城东巡司元额六十八人
茶槽隅
在东青门外茶槽巡司元额七十人
城西隅
在钱湖门外清化桥头元额六十八人
城北上隅
在北郭税务余杭桥东元额七十人有望楼
城北下隅
在北新桥北元额六十八人有望楼
以上七隅　淳佑七年赵安抚（上与下心）置
钱塘隅
在钱塘门外水磨头元额一百二人有望楼
淳佑八年
新西隅
在九里松（麦曲）院巷口元额一百二人
淳佑十一年并赵安抚（上与下心）置
　　　　节制司城内四将
先是殿步两司军兵于本府既无统属遇有缓急必俟　朝省调遣常不及事　绍定四年余安抚天锡始请于　朝下殿步两司各差官兵千人于城内置隅分东西南北四壁各管其一殿司差统制二员一以兼正任本府兵马钤辖一以兼添差步司统制二员一以兼正任浙西兵马副都监一以兼添差分隅任责设有不虞即部隅兵以前本府节制自此始
东将
在军头司北马军司管内元额五百人
西将
在三茅观后步司右军潜火将内元额五百人
南将
在东青门里殿司后军寨内元额五百人
北将
在东青门里殿司策选锋寨内元额五百人
　　　　城外四壁
淳佑四年赵安抚（上与下心）请于　朝就殿步司营寨在城外四壁者各选军兵三百人各差统制官二员带本府钤辖路分职事分任防虞之责并照城内四壁约束仍隶本府节制
东壁
在东青门外殿司右军内元额三百人
西壁
在黄泥岭步司前军内元额三百人
南壁
在候潮门外护圣步军内元额三百人
北壁
在余杭门外殿司神勇军内元额三百人
续转运司准　朝旨分管北壁救扑遂申请以城内北将城外北壁军兵通行节制
咸淳临安志卷之五十八
　志〔四十三〕
　　风土
　　　叙
凡杭风土之故皆仍前志无大增损然尝闻之世道有隆污地气有盈涸风俗之媺恶土物之丰耗常必繇之恭惟
宋业中天
六圣传序壹是以道德仁义为善俗之本
诏书律令下者又时风厉之民生其闲陶浸
圣化油然兴起而不自知所谓商邑翼翼四方之极不其然乎憯莫此谈而远取千百年已陈之迹以为是流风遗俗之廑有存者泥矣温厚之气盛于东南庶物露生六府允治草木之名不可殚纪又不特如职方氏扬州所载是岂偶然致之哉虽然鱼丽之盛多羔羊节俭之应也亦推其所为而已矣叙风土
　　　风俗
周官职方氏东南曰扬州
吴地古扬州之境其俗躁劲轻扬故曰扬州或云州界多水水波扬也
太康地记曰扬州东渐太阳之位履正含文天气奋扬故取史焉
吴越春秋云人性（月色）而愚水行山处以船为车以楫为马悦兵而敢死
汉志曰吴粤之君皆尚勇故其民好用剑轻死易发文身断发以避蛟龙之害【应劭曰常在水中故断其发文其身以象龙子故不见伤害也】 数与楚接战互相兼并故吴越风俗略与楚同
隋志曰江南之俗火耕水耨食鱼与稻以渔猎为业虽无蓄积之资然而亦无饥馁其俗信鬼神好淫祀又云吴郡余杭州泽沃衍有海陆之饶珍异所聚故商贾并凑其人君子尚礼庸庶敦庞故风俗澄清而道教隆洽亦其风气所尚也
国史地里志总叙两浙路以为人性敏柔而慧尚浮屠氏之教厚于滋味急于进取善于图利
　　　户口
陈置钱塘隋改杭州户一万五千三百八十
唐正观中户三万五千七十一口一十五万三千七百二十九
唐开元中户八万六千二百五十八
皇朝太平寰宇记钱塘户数主六万一千六百八客八千八百五十七
九域志主一十六万四千二百九十三客三万八千五百二十三
中兴两朝国史户二十万五千三百六十九
乾道志户二十六万一千六百九十二口五十五万二千六百七
淳佑志主客户三十八万一千三百三十五口七十六万七千七百三十九
今主客户三十九万一千二百五十九口一百二十四万七百六十
　　　　钱塘县
乾道志主客户四万六千五百二十一口六万八千九百五十一
淳佑志主客户四万七千六百三十一口九万八千三百六十八
今主客户八万七千七百一十五口二十万三千五百五十一
　　　　仁和县
乾道志主客户五万七千五百四十八口七万六千八百五十七
淳佑志主客户六万四千一百五口二十二万二千一百二十
今主客户九万八千六百一十五口二十二万八千四百九十五
　　　　余杭县
乾道志主客户一万九千八百一十七口二万九千九百一十一
淳佑志主客户二万六千五百五十口一十四万二百八十二
今主客户二万六千五百八十一口一十四万一千四百
　　　　临安县
乾道志主客户二万四千二百六十一口四万四千七百四十三
淳佑志主客户二万五千六百五十一口一十二万七千八百九十九
今主客户二万五千九百七口一十二万六千九百九十六
　　　　于潜县
乾道志主客户二万二百九十五口四万六千二百九十二
淳佑志主客户二万七百五十一口一十一万二千二百九十一
今主客户二万八百三口一十一万一千九百七十
　　　　富阳县
乾道志主客户一万九千九百二十三口三万六千一十七
淳佑志主客户三万六十三口一十五万五千三百六十九
今主客户二万九千九百八十五口一十四万九千八百九十八
　　　　新城县
乾道志主客户一万二千四百八十三口三万六百五十一
淳佑志主客户一万七千九百八口八万七千五百二十八
今主客户一万八千七十一口七万九千八百一十六
　　　　盐官县
乾道志主客户五万八百三十一口五万九千三百四十四
淳佑志主客户五万七千三百三口一十四万五百二十七
今主客户五万六千九百四口一十三万九千八百七十
　　　　昌化县
乾道志主客户一万一十三口一万四千三十三
淳佑志主客户一万二千七百九十四口六万八千四百八十一
今主客户一万三千六百七十八口五万九千一百六十
　　　物产
　　　　谷之品
（禾亢）
早占城【早熟】 　　红莲【中熟】 
礌泥乌　　　　　雪里盆【去声晚熟】 
赤稻　　　　　　黄籼
（禾耎）
金钗　　　　　　社
光头　　　　　　蛮
麦
大麦　　　　　　小麦
麻
白　　　　　　　赤
乌　　　　　　　黄
豆
大黑　　　　　　大紫
大白　　　　　　大黄
大青　　　　　　大褐
白扁　　　　　　黑扁
白小　　　　　　赤上【腊月煮粥者吴中风俗也】 
菉　　　　　　　小红
楼子菉　　　　　白江
青豌　　　　　　白豌
白眼　　　　　　刀【其大如小刀】 
羊眼【性最凉】 
粟
狗尾　　　　　　金罂
　　　　丝之品
绫【白文公诗红袖织绫夸柿蔕注云杭州出柿蔕花者为佳内司有狗蹄绫尢光丽可爱】 
罗【有花素二种结罗染丝织者名熟线罗尢贵】 
锦【内司街坊所织以绒背为贵】 
克丝【有花素二种择丝织者故名】 
杜缂【又名起线】 
鹿胎【次者为透背皆花纹突起色样不一】 
纻丝【染丝所织有织金闪褐闲道等类】 
纱【机坊所织有素纱天净三法新翻粟地纱】 
绢【机坊多织唐绢幅狭而机密画家多用之】 
（帛系）【土产以临安于潜白而丽密者为贵】 
紬【有绩（帛系）绩线为之者谓之（帛系）线紬土人贵此】
　　　　枲之品
桑　　　　　　　柘
麻　　　　　　　苎
　　　　货之品
茶【岁贡见旧志载钱塘宝云庵产者名宝云茶下天竺香林洞产者名香林茶上天竺白云峰产者名白云茶　东坡诗云白云峰下两枪新又宝严院垂云亭亦产茶东坡有怡然以垂云新茶见饷报以大龙团戏作小诗妙供来香积珍烹具太官拣芽分雀舌赐茗出龙团又游诸佛舍一日饮酽茶七盏戏书有云何须魏帝一丸药且尽卢仝七碗茶盖南北两山及外七邑诸名山大抵皆产茶近日径山寺僧采谷雨前者以小缶贮送】 
盐【汉置海盐县有盐官吴王濞煮海为盐之地也】 
蜜【寰宇记岁贡】 
蜡【与蜜同种】 
纸【岁贡藤纸按旧志云余杭由拳村出藤纸今省（划去戈改荅）用之富阳有小井纸赤亭山有赤亭纸】
　　　　菜之品【城东横塘一境种菜最美谚云东菜西水南柴北米】 
台心 
矮黄【二种春闲最盛】  
大白头 
小白头 
黄芽【冬闲取巨菜覆以草积久而去其腐叶黄白纤莹故名】  
芥【紫而辣者难得】  
生菜 
波棱 
莴苣【食取其根名莴笋】  
苦（艼去丁改买） 
姜【土贡】  
葱【出版桥】  
薤 
韭 
大蒜 
小蒜 
茄【有圆白莹嫩者名水茄】
梢瓜 
黄瓜 
冬瓜 
葫芦【土人呼曰扁蒲】  
瓠 
芋【本草载陶隐居云钱塘最多今处处有之】  
山药【形如手掌者名佛手】  
牛蒡 
萝卜【一名芦菔西溪为胜天目山者亦佳】  
甘露子【三四节连生如贯珠】  
茭白 
蕨 
芹
菌【多生山谷竹松闲东坡与参寥智果寺园得黄耳蕈诗云老楮忽生黄耳蕈故人兼致白芽姜其大者净白名玉蕈最贵黑者名茅赤者名竹孤皆下品】
　　　　果之品
橘【富阳王洲其地宜橘】  
橙【有肥（帛系）木数种】  
梅【有消硬糖透数种】  
桃【有金银水蜜红穰细叶红等种】  
李【有蜜透明等名】  
杏 
柿【有方顶牛心红椑牛妳水柿火珠等种】  
梨【有雪糜玉消数种】  
枣【盐官者最著名然不甚大】  
莲【聚景园后湖中者名绣莲极贵】  
瓜【有青白黄等色类有金皮沙皮蜜瓮算筒等名土人尢称周家青瓜皆不若谢村栎林者酥白而大】  
藕【钱塘有西湖下湖者仁和有北新桥北护安村旧名范堰产扁眼者最著名】  
菱【初生嫩者名沙角硬者名馄饨湖中生如栗样者极鲜秋末古塘产大红菱尢甘（月色）东坡望湖楼醉书五绝诗云乌菱白芡不论钱】  
林檎【土人以邬氏园者贵谓之花红】  
木瓜【祥符旧志云产木瓜瓜色青而小土人切作片暴干入药都城以糖煎名熝木瓜】  
枇杷【无核者名椒子嘉会门外旧有真觉院苏东坡同景文赏枇杷诗云绿暗初迎夏红残不及春魏花非老伴卢橘是乡人出于潜黄岭前乌巾山小锡塘坞者尢珍白色者上黄次之高宗皇帝尝密遣访倍直酬之】  
樱桃【紫者反不若淡红之甘】  
石榴【子颗大而白者名玉榴红者为下】  
杨梅【旧载杨梅石坞今在烟霞岭瑞峰寺侧金姆家者佳东墓岭十八涧亦盛皋亭山产者尢甜】  
银杏【以三棱者为上】  
鸡头【古名芡又名鸡壅 (平声)今钱唐之梁渚（上穴下泓）头仁和之藕湖临平湖所产特佳西湖者尢胜然不多也可筛为粉】  
蒲萄【有黄紫二色紫者稍晚黄者名珠子御爱其圆大透明者名玛瑙】  
甘蔗【旧贡今仁和临平小林多种之以士窖藏至春夏可经年味不变小如芦者曰荻蔗亦甘】 
　　　　竹之品
竹 　　碧玉闲黄金 筀 
　　　 淡         紫 
　　　 斑 　　　　金 
　　　 鹤膝【天竺佾赞宁作谱载出灵隐山节密而内实略如天坛藤闲有突起者故名】  
　　　 苦 　 
笋 　　南路【出（土昙）山】            白象牙 
　　　 哺鸡【出稍早和靖诗烟崖早笋肥】  苦【端午前多充馈遗以其性凉也】  
　　   黄莺                              晚筀【出杨坟】  
　　   猫头【大者一茎重数斤品为劣】 
　　　　木之品
桑【数种曰青桑白桑拳桑大小梅红鸡爪之类】  
梓 
柘 
柏【孤山陈朝柏最古】  
松【数种惟天目山者针短而犀健栝子松三针华山松四针白公诗拂城松树一千株指万松岭言今多不存九里松犹有合抱者】  
桐 
桧【盐官悟空塔前双桧东坡尝咏以诗】  
柟【东坡诗云中和堂后石柟树与君对床听夜雨】  
槠 
栎 
槐 
杉 
桂 
檀 
槤 
枫 
榆 
柳【今　御路湖堤植柳最盛垂者为杨长条可翫】  
（木）【一名栟闾东坡（木）笋诗云赠君木鱼三百尾中有鹅黄子鱼子夜叉剖瘿欲分甘箨龙藏头敢言美（木）笋可蒸煨食之味微苦】  
青神 
凤集【见李卫公平泉草木记云木之奇者天目之青神凤集】 
　　　　花之品
牡丹【昌化富阳者颇大古杭城中吉祥寺最多东坡有诗又有留别释迦院牡丹诗又有一种冬月开者和述古诗云一朵娇红翠欲流春光回照雪霜羞者是也】 
芍药【今艮山门外范浦镇多植此花冠于诸邑有早绯玉白缀露又有千叶白者土人尢贵之】 
梅花【白文公去郡后有忆杭州梅花诗孤山之梅自唐以来已著称和靖居此山诗于梅花最多东坡和秦太虚云西湖处士骨应槁只有此诗君压倒又云江头千树春欲暗竹外一枝斜更好又和潜师又和杨公济十诗有云绿鬓寻春湖畔回万松岭上一枝开今此花有数品绿萼千叶香梅尢清绝】 
红梅【旧志有红梅阁东坡亦有红梅诗有云寒心未肯随春态酒晕无端上玉肌今土人有福州红潭州红柔枝千叶邵武红等种】 
腊梅【东坡有在杭日赠赵景贶腊梅诗云蜜蜂采花作黄蜡取蜡为花亦奇物又云万松岭上黄千叶玉蕊檀心两奇绝今此花亦有数品以擅心磬口者为佳】 
碧蝉 
棣棠 
海棠【罗隐为钱塘令手植海棠王公元之有诗纪之】  
金林檎 
郁李 
长春 
桃花【嘉会门南包家山冷水峪旧名桃源花最盛处】  
杏花 
玉簪 
水仙 
蔷薇【园圃多用以编篱屏有宝象月季等名】  
粉团 
徘徊【此花极香宫苑以杂脑麝为佩带珠】  
佛见笑 
聚八仙 
百合 
滴滴金 
石竹【林和靖有石竹二丛诗云深枝苒苒装溪翠碎片英英翦海霞】  
萱草 
栀子 
密友 
金镫 
金沙 
山丹 
迎春 
真珠【又名蘸水青条白蕊粲然可爱】  
翦红罗 
锦带 
锦堂春 
笑靥 
大笑 
蜀葵【有紫白黄红数种小者名胡蜀葵】  
菊【品最多要当以黄者为正名大小金钱】  
荷花【白公郡斋诗云遶郭荷花三十里指西湖而言也】  
瑞香【旧真觉院有此花东坡诗云幽香结浅紫来自孤云岑骨香不自知色浅意殊深云云今马塍种最多大者名锦熏笼】  
蕙【东坡题杨次公蕙花诗蕙本兰之族依然臭味同曾为水仙佩相识楚词中】  
兰【东坡题杨次公春兰诗春兰如美人不采羞自献时闻风露香蓬艾深不见云云】  
紫薇【东坡有次韵钱穆父紫薇花诗云虚白堂前合抱花秋风落日照横斜云云】  
紫杨【禅宗院山有山花一本色紫而香无人知名白公乐天名为紫杨花赋诗】  
红辛夷【唐时灵隐寺有此花鲜红可爱白公有诗】  
鸡冠 
凤仙【撒子即生红白璀璨遇霜而陨】  
杜鹃【钱塘门外菩提寺有此花甚盛东坡有南漪堂社鹃花诗今堂基存此花所在山多有之】  
映山红【大概如杜鹃但色淡质麤耳】  
樱桃花【唐时樟亭驿有双樱树白公诗云南馆西轩两树樱春条长足夏阴成素华朱实今虽尽碧叶风来别有情】  
榴花【唐时孤山有石榴花白公有诗云山榴花似结红巾容艳新妍占断春色相故开行地道香尘拟触坐禅人云云灵隐旧亦多海石榴乐天亦有诗云宿因月桂落醉为海榴开】  
木犀【有黄红白三色旧天竺山多有之东坡有天竺山送桂花分赠元素云月阙霜浓细蕊干此花元属桂堂仙鹫峰子落惊前夜蟾窟枝空记昔年云云霅川陈大昌衍繁露载明之士子 史有木犀忽变红色异香因接本以献　阙下高皇爱赏画为面仍　制诗以　赐从臣云秋入幽岩桂影团香深粟粟照林丹应随王母瑶池宴染得朝霞下广寒】 
木芙蓉【东坡倅杭日有和陈述古中和堂木芙蓉诗今苏堤及湖岸多种秋日如霞锦云】  
山茶【今东西马塍色品最盛陈了斋有接花诗云花单可使千色黄可使紫末意乃归于不能违时以谓天者卒不可易也今观马塍栽接有一本而十色者有早开而晚发者大率变物之性盗天之气虽时亦可违矣它花往往皆然惟山茶在今为甚】  
木香 
酴（酉縻）【已上二种皆柔条有黄白二种白而心紫者尢香】 
　　　　药之品
云母 
（上蒿下木）本 
茵芋 
鬼臼 
木（上敝下黾）【已上五种本草载杭州有之】 
地黄【岁贡】  
牛膝【仁和茧桥白石多种】  
干姜【上二种旧贡】  
蛇床子【生白石】  
踯躅花【生钱塘富阳】  
白芷 
千金草【生仁和茧桥】  
白朮 
苦参【并生于潜】  
茱萸 
泽兰 
鬼箭 
乌药 
钓藤 
覆盆子【并生富阳】  
木通【富阳小井】  
葳（　灵）仙【生富阳山】  
何首乌 
刘寄奴【并生富阳小井】  
藜芦 
草乌 
秦皮 
百部根【并生天目山】  
菖蒲 
桑白皮 
芍药 
荆芥 
薄苛 
紫苏 
天南星【生于潜昌化】  
麦门冬 
白及 
麦牛 
地骨皮 
牛蒡 
地肤 
百合 
香附子 
干葛【出富阳者良】  
天花粉【即瓜娄根】  
马兜铃【青木香根】  
白薇 
白鲜皮 
石竹子【名瞿麦】  
山蓣 
黄精【生余杭于潜山】  
枸杞 
茯苓 
半夏 
贯众【生龙井口】  
山豆根 
牡丹皮 
车前子 
石燕【九邑山洞中皆有之】  
枳实 
续断 
千年润【上人呼为地蜈蚣草】  
青蒿子 
香薷 
石膏【钱塘县西五十七里有石膏山出石膏若雪莹白又县治亥地有狱产石膏雨霁时出药用为最】  
益母草【生龙井山谷亦名草天麻】
寒水石【软者寒水石硬者石膏生南高峰塔山下】  
地扁葍 
苦练皮 
蒲黄 
榆白皮 
凤眼草 
金星草【生南高峰】  
黄皮【生于潜旧钱塘雷峰塔亦有之】 
　　　　禽之品
雀【宋书盐官屡有白雀之异】  
鹅 
鸡 
鸭 
乌 
鹊 
鸽 
鹇 
雉 
鹌 
鸥 
鹭 
鹳 
鸠 
鹰 
鹞 
鹘 
鸱 
燕 
莺 
（瞿鸟）鹆 
鹡鸰【亦名雪姑】  
竹鸡 
鵁鶄 
鹘鸼 
绀练 
鸬鹖【亦名鸬鹚】  
钻沙 
鱼虎 
章鸡 
白头翁 
黄头 
青头 
乌头白颊 
蜡觜 
告天子 
百舌【和靖诗云百种堪怜巧言语一般惟欠好毛衣】  
杜鹃 
布谷 
画眉 
婆饼焦 
偷仓【即家鹩】  黄雀【亦名披（帛系）】  
提壶【和靖过下湖别墅诗多谢提壶鸟留人到落晖】  
鸂鶒【林和靖春日即事诗鸳鸯如绮杜衡肥鸂鶒夷犹翠潋微】  
钩辀【和靖诗云云木叫钩辀】 
　　　　兽之品
马【昔钱氏牧马于钱塘门外东西马塍其马蕃息至三数万当时号马海今余杭临安于潜三邑犹有遗种】  
豕 
牛 
羊 
鹿 
麂 
狐 
兔 
獭 
狸【牛尾玉面于潜昌化山谷有之】
犬【太平广记载灵隐造北高峰塔有寺犬自山下衔砖石至巅吻为流血人怜之乃系砖其背塔成犬毙寺僧葬之寺门八面松下又钱塘地名狗葬桥名良犬故老云昔人被火燎几毙犬入水以水濡之复苏犬后死立冢旌之昔贤咏宫中桃花犬着其义以为人戒皆此类也】  
猫【都人蓄猫有长毛白色者名曰狮猫盖不捕之猫徒以观美特见贵爱】 
　　　　虫鱼之品
鲤 
鲫【西湖产者骨软肉松】  
鳜【西湖独无此种】  
鲿 
（鱼扁） 
鳢 
鲻 
鳣 
鲈 
鲚 
（鱼军） 
（鱼占） 
吐哺 
箬叶 
黄颡 
白颊 
石首【王右军帖云此鱼首有石云是野鸭所化】  
（上敏下鱼） 
鲨 
肋 
白 
鲥【六和塔江边生者极鲜腴江北者味差减】  
（鱼共） 
（鱼每）　
鲦 
（上　下鱼） 
金鱼【东坡诗云我识南屏金鲫鱼又曰金鲫池边不见君则是鱼固旧所有亦有银白玳瑁色者今钱塘门外多蓄养入城货卖名鱼儿活】  
龟 
鳅 
蚌 （上敝下黾）【内骨之属一名神守】  
虾【湖生者壳青江产者色白】  
蝤蛑【产盐官】  
蟹【淮南子云蚌蟹珠龟与月盛衰皆阴属也西湖旧多葑田产蟹土人呼湖蟹和靖诗云草泥行郭索又湖西晚归诗云水痕秋落蟹螯肥今湖蟹绝难得】  
螺【有田螺螺蛳海螺海蛳皆螺类】 蛏【产盐官者大】  
蚬 
蛤 
蟛（虫尹）
咸淳临安志卷之五十九
　志〔四十四〕
　　贡赋
　　　叙 
钱氏擅二浙时总于货宝天椓其民民免于兵革之殃而不免于赋敛之毒叫嚣呻吟者八十年我
太宗皇帝发　德音下　明诏一切蠲除之又八十年欧公记有美堂则其人富庶安乐邑屋华丽久矣损益之道其系于民如此哉
建　绍中天
六飞南幸杭之父老子弟如从仁人于邠何其欢忻恋慕不容释也自时厥后今年蠲诸邑税租明年免民户和买惠此中国以绥四方忠厚一脉有引勿替暨我
圣上首遵
先帝遗志罢增进以塞贿门尽弛征商庚以　左帑钱如其数意益美恩益厚矣京兆久任职者又推广上心为中下户代输至于三四而未止噫
我朝勤恤民隐之仁率详于畿辅彼闲架抽榷自京师始者何哉叙贡赋
　　　土贡
　　　　扬州
厥贡惟金三品瑶琨筱簜厥篚织贝厥包橘柚锡贡
右禹贡
　　　　会稽郡
其利金锡竹箭
右汉地理志
　　　　杭州余杭郡
白编绫【元丰九域志同】 　绯绫
藤纸【寰宇记九域志同】 　木瓜
橘　　　　　　　　　　　　 蜜姜
干姜【寰宇记祥符志同】 　芑
牛膝【寰宇记同】 
右唐地里志
干地黄　　　　　　　　　　 蜜
右太平寰宇记
糟藏瓜姜
右两朝国史
山茶　　　　　　杨梅
笋　　　　　　　绢
紬　　　　　　　（帛系）
甘蔗
右祥符志
　　　　朝廷蠲免岁贡指挥
免岁贡　御服绫
高宗皇帝绍兴二十六年有
旨临安府岁贡　御服绫一百匹自二十六年以后特与放免
免岁贡近例
今上皇帝景定五年十月　践祚之初有旨蠲免临安府近例岁贡续增添进钱随合钱物计一百二十五万八千五百四十贯有奇【见　诏令门】
　　　田税
　　　　二税元额
　　　　　夏
绢九万五千八百一十三匹二尺四寸三分七厘
紬四千四百八十六匹三丈四尺八寸一分二厘
绫五千二百三十四匹一丈
（帛系）五万四千一百四两
每岁婺州给本府衣绢二千五百匹紬三千匹（帛系）三万五千两
徽州给本府衣绢七千四十五匹（帛系）一万七千三百五十两【据淳佑志云据　嘉熙二年省（划去戈改荅）载婺州绢二千五百匹系　皇佑年闲指挥至　绍定六年本府有请于　朝俓令解赴左藏库充本府抱纳江阴军和买之数若紬（帛系）与徽州所输之数漫不可考】
　　　　　秋
苗米一十三万二千七百一十三石六斗八升一合一勺七撮
茶租钱一万一千六百八十九贯一百四十三文【内新城县年额合解四千九百余贯端平元年有　旨特与蠲放二千八百贯】 
免役钱一十二万一千八百八十五贯七百八十五文
和预买
绢四万三百九十九匹二丈六尺二寸三分五厘
紬七百九十五匹
折帛钱六十四万八千三百八十五贯五百一十八文
每岁认发江阴军和买绢一千五百匹内七十三匹二丈一尺四寸三分五厘系本色一千四百二十六匹一丈八尺五寸折钱九千二百七十八贯五百一十八文【检照吏牍　建炎闲因陈通作过遂将本府和买紬绢权于苏湖常秀四州寄买是时江阴为常州属邑分认四千四十三匹　绍兴十四年诸州以寄买复还本府而江阴升为军失于拨还寄买如旧　乾道二年江阴水灾始于数内拨一千五百匹归本府输纳余二千五百四十三匹一丈五寸至　绍熙二年江阴后以旱告守尹潘侍郎景珪遂申请尽与认纳至　绍定闲始将婺州认发本府绢二千五百匹俓解左帑理充此数互见夏税数内】
　　　　九县岁解之额
据　淳佑志云前所载二税元额今以九县岁解计之大约亏十分之一盖钱塘仁和两县地段之为宫殿官舍寺观营寨者既不该税其余诸邑管下或为水冲成溪潮坍成海者亦难强其所无今故并存之
　　　　　钱塘县
上供折帛钱八万一千一百二十三贯三百四十三文
畸零钱三万七千一百七十一贯二百五十二文
本色绢三千一百三十六匹
折绫绢一百二十八匹二丈
产（帛系）五千七百一两二钱四分
糯米四百三十四石七斗七升六合
白粳一千七百二十石二斗四升
糙粳五千九百九十七石六升二勺六抄
茶租钱八百九贯二十九文
役钱夏秋每料八千一百一十六贯文
据　淳佑志云　绍兴以后邸第之修营寺观之免税有未蠲豁者八十有二处计和买夏税折帛共七百三十四匹二丈四尺七寸本色三百七匹畸零一百六十九匹二丈八尺七寸苗米一百石五斗六升役钱每料七百三十五贯五百六十七文　淳佑九年令吴革申请于府赵安抚（上与下心）为之倚阁且议奏免盖方有此议而曾未奏免不可知也今考案牍但有　景定二年正月　朝省批送户部备钱塘县申递年寺观邸第官舍帖免合蠲税赋纽计折帛钱六千三百七十一贯一百七十文计四百三十九匹畸零钱八百八十六贯一百文从本部俓自销豁尚当参考
　　　　　仁和县
上供折帛六万七千五百二十一贯五百八十四文
用年钱一千三百六十一贯八百七十九文
畸零钱三万九千八百四十五贯八百八十二文
据旧地　淳佑六年令王亚夫以税额失陷申请挨究纽亏苗米九百一十五石四斗三升纽增畸零一万四千一十贯六百六文赵安抚（上与下心）令以增补亏遂为定额
本色绢三千七百五十匹
（帛系）五千九百八十九两四钱
苗米糙白糯三色米八千八百四十二石一斗三升九合四勺八抄
盐折税钱七百贯三百四十二文
盐折米钱二百七十二贯六百文
夏秋两料役钱每料九千四百四贯六百四文
嘉熙闲江潮冲突临江太平金浦安西安仁东上五乡赵安抚与欢申请于
朝尽蠲苗税后水仍故道耕垦渐复赵安抚（上与下心）申请拨税额入修江所为修筑塘岸之费凡为钱二万四千四百五十八贯四百三十七文绢三百三十二匹（帛系）二千二十六两苗米二千四百七十石八斗二升每岁本所俓行催纳
　　　　　余杭县
折帛钱八万二百六贯一百三十文
夏税紬绢一万四千二百七十二匹一尺四寸
和买紬绢四千八百八十八匹三丈七尺九寸
（帛系）七千一百一十七两一钱六分
苗米一万八千九十五石三斗一升
茶租钱八百七十二贯一百六文
役钱一万二千四百四十三贯八百四十八文
　　　　　临安县
紬一千九十一匹一丈三尺二寸
绫二千七百二十四匹五尺九寸
绢五千三百五十匹
畸零绢钱八千四百九十八匹三丈九尺四
六千九百四十两九钱
折帛绢八千七百八十六匹
苗米一万一千七百七十七石八斗五合
茶租钱四千六百一十九贯六百九文
役钱夏秋每料九千六十六贯六百一十七文
　　　　　于潜县
本色绢八千二百四十匹
紬五百四十七匹有奇
（帛系）五千六百七十九两有奇
折帛钱一万五千三百九十九贯文
内紬绢钱二千六十一匹
许钱一万四千四百二十七贯文
内折（帛系）钱二千四百三十两
计钱九百七十二贯文
苗米一万三百八十七石有奇
内嘉德乡　绍兴三十年水坏民田本县申请倚阁三十六石有奇　乾道五年又倚阁水伤五十六石外实催一万二百九十五石有奇
内本色一千七百八十石有奇逐年科拨不等其米系县官料米并铺兵月粮
内折米钱八千五百一十三石有奇计钱三万六千六百六贯文
和预买
本色绢四千一百五十二匹
紬一百七十二匹有奇
折帛钱七千二百九十一匹有奇
计钱四万七千三百九十五贯文有奇
茶租钱四百七十三贯文有奇
免役钱九千二百三十七贯文有奇
耆户长钱二千三百三十三贯文有奇
府役钱八百五十贯文有奇
官户不减半役钱二十八贯文有奇
　　　　　富阳县
折帛钱七万三百八十三贯二百六十二文
本色绢一万五千五十三匹二尺九寸
本色（帛系）七千四百八两二钱八分
折紬钱三千六贯三十文
小麦六百二十二石二斗九升
秋苗一万二千三百九十四石一斗五升九合
咸淳六年令王积翁申坍逃亏额白米五百九十九石四斗有零安抚潜说友请于 朝自四年为始永与除豁
役钱夏秋每料六千四百八十四贯六百八十四文
　　　　　新城县
和买紬绢一万二千二百三十一匹
（帛系）六千一百八十五两一钱二分
丁身钱六千九百一十四贯五百二十七文
茶租钱一千七十一贯一百六十六文
苗米七千八百一十六石二斗九升四合二勺
役钱夏秋每料五千八百二十七贯三百四十五文
　　　　　盐官县
夏税管额绢一万三千四百九十九匹三丈五尺三寸二分
紬一千一百七十二匹一丈二尺四寸七分
（帛系）一万一千二百一十五两二钱
畸零夏税紬三百五十六匹三丈八尺三寸二分并和买紬二百三十七匹一丈五尺
计钱二千四百六十六贯四百八十二文【折退夏税紬一十二匹绢三十六匹二丈六尺七寸九分折小麦八十六石七斗二升六合】 
营田夏税绢五十九匹三丈七尺四分
计钱三百一十一贯六百一十六文
亭户折盐折夏税钱七千四百六十二贯四百二十文省除一半发赴转运司外净纳
本府四千八十一贯七十九文夏税绢七百四十八匹三丈四尺九寸二分夏税紬二百一二匹九尺六寸六分（帛系）一千四百五十六两一钱七分
本色夏税绢一万六百六十匹二丈一尺六分
本色和买绢四千八百九十六匹
（帛系）六千六百九十两八钱五分
折帛钱共七万六千七百四十六贯四百文
和买八千八百一十五匹二丈五尺
计钱五万七千三百一贯四百文
夏税紬五百九十一匹四尺五寸
绢一千九百九十三匹三丈五尺五寸
计钱一万八千九十五贯文
（帛系）三千六十八两一钱八分
计钱一千三百五十贯文
沙田夏税钱一百六十三贯四百二十文
苗米额管三万三千八百九十石四斗三升六合六勺【内拨赐灵隐净慈两寺水田二千二百九十五亩经界复正米二百二十四石二升四合外净管三万三千六百六十六石四斗一升二合六勺】 
苗田米一百六十八石七斗二升八勺
亭户盐折米一千三百六十四石八斗七升九合一勺计钱六千八百二十贯七百八十二文省除转运司催一半外本府净催六百八十二石四斗三升九合每石折钱五贯计三千四百一十二贯一百九十八文
役钱夏秋每料九千七百三十四贯六百九十文
　　　　　昌化县
额管夏税紬五百六匹四分四厘【改正推割四十三匹三丈八尺五分】 
夏税绢三千三百七十四匹【改正推割四百四十三匹一丈二尺四寸】 
苗米五千五百六十七石三斗九升一抄七撮【改正推割五百五十一石二斗六升八合五勺】 
（帛系）二千五百七十两五钱
役钱夏秋每料
　　　　本府代输畸零
咸淳五年冬安抚潜说友申　京城内外时蒙朝廷赈恤说友试尹将两载殊愧未能推广　德意所有九县　咸淳六年畸零税绢除及尺以下者已准　明堂赦文蠲放其四五等一尺以上者本府更与代输一次九县共管绢一十四万六千五百七十一丈有奇纽计价钱十八界会子四十三万四千四百八十贯有奇准　省（划去戈改荅）京师四方表倡潜安抚能樽节浮费为民代输有以见奉宣朝廷德意之真深可嘉尚乃刻
指挥于石书其下方【说友恭惟　国家以小民受天永命务滋以殖乃者熙事告成　诏勿收明年下下赋　恩至渥也说友幸得亲承　圣化深惟京师诸夏根本思有以广宣德意乃会所裁缩窃效述古代输万分一焉夫潴蓄者得以私溉其所艺岂人之功天之泽也　上践祚以来敕吏毋多赋以为献而冀州不贡蒙惠尢大上赖　宫府一　朝廷清因得以遂其节爱不然者犹惧不给命而民于何有盍识诸以昭怀保之仁】 
六年夏又申照得　咸淳六年九县四五等户畸零夏税说友预于去冬已行代输今刷具九县六年秋苗除米不及升者已准　明堂赦文蠲放外其升已上至一斗以下者本府并与预行代纳九县共管米八千八百一石有奇纽计价钱十八界会子二十六万九千五百五十贯有奇准　省（划去戈改荅）潜安抚一廉自将百费具举又能出所余积捐以予民去冬既代输畸零税今又代输畸苗半岁之闲蠲赋者再培植本根表倡郡邑体　国爱民委可嘉尚刻石谨书【臣说友洪惟我　国家自　景定中兴以来议佐百姓务先京师于是弛关讥以通商发公租以平籴易敝楮以无损厥售至于日用靡密恩斯勤斯若保赤子是以根本安固泽流四方臣于兹时与被丰美长民孔易闲者河井堤梁之役暨他废当举者　公朝犹惧其或用民力则命斥县官钱以相其成夫职币者宜振其余财而乃益之臣因得储用之阞以缓其二俾甿克有缕粟则亦惟吾　君之贶臣何力之有焉敢诵　圣仁永告来者】 
六年冬又申说友非才试尹比及三年殊愧无补于民盍与少宽其力所有　咸淳七年四五等户夏税畴零更与预行代输一次九县计钱四十六万七千六百四十贯有奇准　省（划去戈改荅）潜安抚本以廉介键以勤强遂能损公益私厚为　国家培护根本深足嘉尚
　　　商税
　　　　五税务元额
自赵安抚（上与下心）申请减放外一岁共收四十二万贯文为额
都税务
一十五万五千三百一十三贯一百五十八文
浙江税务
八万一千八百一十贯二文
北郭税务
一十万八百九十贯四百十三文
龙山税务
三万六千九百六十八贯九百一文
江涨税务
四万五千一十七贯六百四十七文
　　　　朝廷免税指挥
景定改元以来
朝廷务平物价纾民力节次降
黄榜指挥免税仍令本府具合收钱数申
尚书省科还　咸淳二年二月十三日准
指挥免税五月自后接续展放常以五月为期每五月照本府征额拨十八界一十七万五千贯以补郡计至今行之藏于巿出于涂者莫不鼓舞
上赐亦前代所罕有也
咸淳临安志卷之六十
　志〔四十五〕
　　人物一
　　　序
积土成山而风雨兴积水成渊而蛟龙生岂钱唐有如是之江山而人物不为天下雄访大禹之遗航则三代以来之人物可想也缅秦皇之渡浙则秦汉以来之人物可想也岂江山有帝王之车辙马迹而人物不为天下用代远名湮与时俱化非昔之僻远无闻乃记录之有阙也越君子之六千吴越之功臣五百不可数已然举大概则他可推句践筑馆琅邪则有虎视山东之志破虏入雒讨卓则有电扫中原之心子陵志凌云日则有以激东都节义之风许远挺节睢阳则有以开盛唐克复之兆孰谓有王者兴而名世不出于此欤我
宋混一区宇而杭之人才辈出
六飞南渡遂为
行在所
列圣志在恢复于是元气之会胶轕牛斗而效灵于人物虽三尺童子皆有浮汴洛挟泰华超大河跨幽朔之心则纪录其可阙乎旧志觕言之而已抑人有邪正事有详略讵容以一律齐哉今则罔罗散失表其名氏然后仿襄阳耆旧传以着其所当著者盖图经取其易见不得尽如史也表有浮于其传者存之也传有不出于表者异之也扶疏者皆邓林锦出绣没者皆冀北故述古今人表披沙见金剖璞玉出故继以
皇朝进士表及
中兴右科进士表高尚者骑日月际会者感风云文为之经武为之纬关诸百代可以猛视故述人物列传清淑无尽
涂莘出焉故述
后妃汝坟化也行露教也故述列女汉方术唐方技前史不废故又继以方外委巷非所训孝门亦有旌故终以孝感拾遗犹有阙也以俟君子
　　　　古今人表
陶唐 
【 许由颍川阳城人一云阳城槐里人隐此号稽留山即今灵隐山又昌化县晚溪有箕山】【 许由按史记伯夷传序余登箕山其上盖有许由冢云箕山自在河南嵩少间今昌化县乃有许由亭傍又有箕山乐史寰宇记又云灵隐茗名稽留许山葛洪所隐与史记殊不相合故卞令图经又谓许迈尝隐此追慕鼻祖故有洗耳滩白牛滩之号亦恐未然迈但立精舍于余杭垂雷山后移入临安西山于钱唐之灵隐昌化之晚溪无相关也疑以传疑姑存于此】  
虞 　 　 　 　 
夏 　 　 　 　 
商 　 　 　 　 
周
【 徐偃王之后居于潜为杭望族本元和姓纂】  　 　 
秦 　 　 　 　 
汉 
【 辄给公乾道志入姓氏淳佑志入人物云钱唐人封御儿侯按史记建元以来侯表有御儿侯辕终古西汉功臣表有蓹儿侯辕终古并不见有辄给公但姓谱辨证云汉有辄终古望山钱唐然姓书却云辕误作辄如此则辄给公乃辕终古之误今不作传姑辨于此】 (寓居)【杜延年孙彰以王莽居摄避地钱唐(本新城志)】【 铚侯范馥避王莽之乱适吴其后为钱唐人】【 严光会稽余姚人耕于富春山】【 何胜其先庐江人汉熹平四年（划去戈改戋）于潜牧亭侯子孙因家此(本旧志)】(考证)【 何滕淳佑志称汉熹平元年收黄巾贼有功迁武陵太守四年封侯按通鉴熹平元年固未有黄巾贼也至中平元年黄巾始作相去凡十有三年则旧志之误可知矣今不作传姑存于此】 诸葛琮【 余杭】全柔【 钱唐】【 全柔州辟别驾从事】 孙锺【 富春】  　 　 　 
吴　
(邦人)孙坚 (乡宦)【 孙坚府召为假尉又为郡司马】(考证)【 孙氏起富春董卓凶逆坚则奋义致讨袁术僭伪策则贻书责绝盖忠于汉而视操为贼者其子弟族姻以气义功名显者断自建安皆系于汉逮孙权改元黄武则始别为吴】(邦人) 孙策【坚之子】孙瑜【父静坚之弟】孙（日交）【瑜之子】孙贲 (乡宦)【 孙贲为郡督邮守长】(邦人) 徐琨【富阳】(寓居)【 吴景吴人徙钱唐】(邦人) 张俨【余杭】 孙奂【（日交）之弟】 (乡宦)【 郭成尝家建业吴黄龙元年封永兴富春县侯其后为富春人】(邦人) 孙韶  孙邻  孙□  凌操【富春　统之父】 凌统【子列封】 全琮【钱唐　柔之子】(乡宦)【 全琮领东安太守治富春】(邦人) 褚泰【杭之褚氏皆其后】 诸葛起【余杭】 丁谞【钱唐】  　 　 　 
晋 
(邦人)孙拯【富春】 孙惠【富春贲之孙】(考证)【 孙惠寓居萧沛之闲】(邦人) 孙晷【富春吴伏波将军秀之曾孙】 范平【钱唐　汉范馥之后】 褚陶【钱唐】  暨逊【余杭】 何幼道【余杭】(寓居)【 郭文河内轵人先入余杭大辟山后庐临安山中】 (考证)【 郭文葛洪何幼道许迈杜子恭虽编入方外然名著正史故复列于表】(寓居)【 葛洪丹阳句容人尝隐于灵隐山又尝适余杭】【 许迈丹阳句容人先入余杭垂雷山后入临安西山】(邦人)  杜子恭【钱唐】 杜运【子恭之孙】  　 　 　 
宋
(邦人)卜祖【余杭】(考证)【 汉杜延年之后有杜嗣为宋永嘉太守五子分适他郡惟少子朋嗣居钱唐此即唐末新城杜棱之远祖也】(邦人) 卜天与【祖之子】 卜天生【天与之弟】 吴茹公【临安】 吴喜【元名喜公　茹公之弟】 范叔孙【钱唐】 褚含【伯玉之高祖】 褚逿【钱唐　伯玉之父】  　 　 齐 
(邦人)顾欢【盐官】(考证)【 淳佑志有顾黯盖本顾欢传称黯为同郡故并以黯为盐官人曾不思同郡未必是盐官时吴郡甚广亦非止杭州也今不立传】【 淳佑志又有顾觊之亦本顾欢传称同郡顾觊之遂以为本土人考之南史顾觊之自有传系吴郡吴人今不立传】(寓居) 宋广之【钱唐】(考证)【 唐（□禹）之柯隆淳佑志编入人物按南齐书沈文季传富阳人唐（□禹）之侨居桐庐因墓为业自云其家墓有王气永明三年聚党于新城作乱尝陷富阳至钱唐以钱唐富人柯隆为尚书仆射隆献铤数千为（□禹）之作仗后官军至钱唐擒斩〔禹〕之遂平诸县则二人皆贼也岂得谓之人物今削其传】(寓居) 褚伯玉【钱唐】 　唐（□禹）之【富阳】 柯隆  杜道鞠【钱唐京产之父】 (乡宦)【 杜道鞠为州从事】 杜京产 (乡宦)【 杜京产郡召主簿州辟从事】 杜栖【京产之子】(邦人) 顾道望【盐官】 朱昭之【钱唐】 朱选之【昭之之子】 朱谦之【选之之弟】  吕道惠【余杭】 范悦之【钱唐】 范灵瑜【悦之之子】 戚显【盐官】   　 
梁 
(邦人)范元琰【钱唐　灵瑜之子】 范述曾【钱唐】 朱景思【钱唐　见萧颍达传】 戚霸【盐官　显之子】 戚衮【霸之子】 褚仲都【钱唐】 褚修【仲都之子】 朱（上巳下廾）【钱唐　选之之子】(考证)【 朱（上巳下廾）乾道志编入人物淳佑志黜之以其乱国家羞乡里故削不载今从淳佑志不列于传】(邦人) 朱肃【（上巳下廾）之长子】 朱闰【（上巳下廾）之次子】 盛绍远【余杭】 顾仲成【盐官　道望之子】 杜规【钱唐】 骆秘道【临安】 骆裕【秘道之子】  　 　 　 
陈 
(邦人)顾越【盐官　仲成之子自梁入陈】 杜之伟【钱唐　规之子】 钱逵【临安】 杜棱【钱唐】 杜世安【棱之子】 骆文牙【临安　裕之子】 全缓【钱唐　自梁入陈】 戴僧锡【僧朔之族兄】 戴僧朔【钱唐】 鲁闲【钱唐】(考证)【 戴僧朔鲁闲旧图经编入人物按陈书华皎传戴僧朔钱唐人有膂力勇健善战族兄右将军僧锡甚爱之常使领众平王琳有功僧锡卒代为南丹阳太守后以功累迁巴州剌史鲁闲亦钱唐人并同华皎作逆伏诛今皆不列于传】 陆敖【富春】 褚玠【钱唐】  　 　 　 
隋 
(邦人)陆知命【富春　敖之子】 陆恪【知命之子】 顾彪【余杭】 鲁世达【余杭】 刘元进【余杭】(考证)【 刘元进旧图经编入人物按隋书刘元进余杭人大业九年起兵应杨元感今不列于传】
唐 
(邦人)褚亮【钱塘　玠之子历陈隋入唐】 褚遂良【亮之子】(考证)【 褚遂良与彦甫彦冲并客窆爱州至咸通九年始诏其后护丧归阳翟】(邦人) 褚彦甫  褚彦冲【皆遂良子】 褚璆【遂良曾孙　先天中破突厥】 褚虔【遂良五世孙文宗时人】 逊强【富阳】 褚无量【盐官】 许敬宗【新城　父善心陈隋闲人】(考证)【 许敬宗罗希奭不列于传与朱（上巳下廾）同】(邦人) 罗希奭  许远【盐官】(考证)【 许远旧志本许敬宗传作杭州新城人然敬宗父善心以上皆称高阳新城人按唐定州博陵郡本高阳郡若新城县又属涿州皆河北道方南北分裂仕于江左者其家安得复在河北许氏固久为江左人矣唐书以敬宗为杭州新城人而旧唐书以远为盐官人且曰其先自高阳南渡如此则高阳之许已为杭州之许无疑矣】 (邦人) 许玫  许岘【皆远之子】 何公弁【余杭】(考证)【 孙师睦自富春徙歙之黟县始自别为黟县之孙氏见南丰集孙推官墓志】(邦人) 章成缅【于潜】 方宗【余杭】 王伾 (考证)【 王伾不列于传与朱（上巳下廾）同】(邦人) 翁义恪【富阳　比部郎中元和姓纂】 凌准【富春】 吴降【新城】 袁不约【新城】(寓居)【 唐熊其先晋昌人徙余杭】(乡宦)【 唐熊为唐山令】(邦人) 唐希颜【余杭　熊之子】(邦人) 杜棱【新城】  罗隐【新城】(乡宦)【 罗隐光启闲为钱唐令辟掌书记】【 罗塞翁为镇海军节度推官】(邦人) 董昌【临安】(寓居)【 杨承休天佑初为吴越策礼副使携其子岩与俱因家钱唐】  　 　 
五代 
(邦人)钱镠【临安　由唐入梁后唐】(乡宦)【 危仔倡自信州来奔改姓元(见吴越世家)】(考证)【 钱氏虽据吴越称王然每臣事中国与孙权之自立于江左者不同故仕于孙氏者系于吴仕于吴越者与钱氏俱系于五代】(邦人) 钱锯  钱镖【皆镠之弟】(考证)【 钱镖居湖州后奔淮南】(邦人) 钱元瓘【镠之子】 钱佐【元瓘之子】 钱倧【佐之弟】 杜建思【新城　棱之子】 杜建徽【棱之子】 杜建孚【棱之子】(乡宦)【 鲍君福赐田钱唐】【 鲍君福淳佑志载其为保顺军节度有我】(考证)【 太祖诰词且谓钱元瓘远贡表章以通鉴考之元瓘卒于晋天福六年则未及见我】【 宋之兴也又谓钱氏纳上君福念二浙贡赋无艺乃酌为中制焚其故籍以吴越备史考之君福卒于天福五年则未及见钱氏纳土时也然鲍氏家谱谓浙人德之为之立碑于六和塔下意君福相吴越时为之减赋焚籍耳家谱又以保顺诰词为】【 太宗时事却颇近之当钱氏纳土其臣皆换真命则旧臣必有褒赠或捡会元瓘旧章以为之词耳钱惟演既贵且复赠镠为大元帅则君福之节度或恐授于前代而赠于我朝宜更考】(邦人) 成及【钱唐】【 曹信由歙归杭为临平镇将】 马绰【余杭】 唐仁恭【余杭　希颜之子】 曹圭【信之子】 曹仲达  水丘昭券【临安】 谢崇礼【富阳】 吴敬忠【于潜】 孙陟【新城】 盛尝【余杭】(乡宦)【 盛尝仕钱氏为余杭令】(邦人) 林克己【钱唐】
国朝 
(邦人)钱俶 (考证)【 钱俶于　太平兴国三年举族归】【 京师本所自出宜系诸杭他皆仿此】(邦人)　钱亿  钱俨【皆元瓘之子】(考证)【钱俨自俶纳土后命守和州卒葬和州子孙因家焉】(邦人) 钱惟演【俶之子】 钱暄【惟演子】 钱昆【倧之子】 钱易【昆之子】 钱彦远【易之子】 钱明逸【彦远弟】 钱勰【彦远子】 钱龢【勰之弟】 钱藻【俨之曾孙】(考证)【 钱藻用和州贯登第藻葬其母于苏州天平山又为苏州人然藻封仁和县伯未尝不本于杭】(邦人) 盛豫【余杭　仕吴越为检校太傅归朝后赠太师】(乡宦)【 盛豫奉使归安抚人曰盛太傅无忧邑吾属安矣(本熙宁盛师仲家谱)】(邦人) 孙承佑【余杭　随俶归朝后赠太子太师】 薛温【钱唐】 崔仁冀【余杭】 元德昭【钱唐　其先姓危】 元好文  元秀文  潘阆【钱唐】(考证)【 潘阆昭德读书志以为大名人而他书多曰钱唐】(邦人) 孙景璠【杭　献篆文为书学傅士见国史□文志】 吴鈗【余杭】 林逋【钱唐】 林宥【逋之侄】(寓居)【 胡则婺州人以再牧杭请致仕遂寓杭以卒】(邦人) 林大年【逋之诸孙】 陆滋  孙长者【富阳】 唐渭【余杭　仁恭之子】(考证)【 唐渭自余杭徙家江陵渭生拱拱生介观陈绎撰介行状刘挚撰介神道碑其迁徙可见若欧阳修为拱墓表则介尚存叙拱为钱唐人而以介事附】 (邦人)唐拱【渭之子介之父】 杨郾【钱唐　岩之子】(考证)【 杨郾因吴越国除以族行寓宋州】 杨蠙【郾之子】 杨大雅【蠙之子】 唐肃【钱唐】 唐询 (乡宦)【 唐询知杭州】 (邦人)唐诏  唐諲  唐讽【皆肃之子】 唐林夫【询之子】 盛京【豫之子】 盛度【京之弟】 盛遵甫【京之子】 盛山甫  盛申甫  盛崇甫【皆度之子】 盛仲孙【遵甫之子】 郎简【临安】 元奉宗【秀文之子】 元绛【奉宗之子】 元耆宁  元耆弼【皆绛之子】 谢涛【富阳崇礼之子】(考证)【 谢涛尝寓居苏州】(邦人) 谢绛【涛之子】 谢景初  谢景温【唐介之增】 谢景平  谢景回【皆绛之子】 叶杲卿【钱唐】(寓居)【 徐复莆田人因游吴家于杭子晞】(邦人) 俞举善【钱唐】 崔光祢【仁和　刑部侍郎】(考证)【 崔光祢崔育材旧志列在八行崔贡之前然育材舍盐桥住宅为灵隐下院寔在天圣九年今列于此】(邦人) 崔育材【仁和　职方员外郎】 (乡宦)【 陆滋守杭州文学参军】(邦人) 杨蟠 (乡宦)【 杨蟠通判杭州】(考证)【 杨蟠东都事略传称章安人大宋登科记贯称杭然蟠集号章安则传之称从其集也绍兴闲钱唐傅牧叙西湖事实称乡人杨蟠作百咏诗则登科记所载从其乡也】(邦人) 沈同【钱唐】 沈扶【同之子】 沈文通【扶之子】 (乡宦)【 沈文通知杭州见牧守门】(邦人) 沈辽  陆诜【余杭】 陆师渊  陆师闵  陆师雄  陆师轲【皆诜之子】 关鲁【钱唐】(乡宦)【 关鲁尝以著作佐郎为仁和令】(考证)【 关鲁八子六登科据登科记景棻贯杭州余多称越此其可疑者也然曾巩撰福昌县君傅氏墓铭称从夫关鲁葬钱唐又撰景仁妻周氏墓志亦称葬钱唐且曰关氏钱唐人也又曾肇撰景仁墓志称其父关鲁皇佑中老于钱唐而景仁亦葬钱唐则关氏当为钱唐人无疑】(邦人) 关景棻  关景元  关景仁 (乡宦)【 关景仁尝为钱唐令】(邦人) 关希声  关（木巳） 关景山  关景宣  关景良【皆鲁之子】 关沼  沈周【钱唐】 沈披  沈括【皆周之子】(考证)【 沈括东都事略有传称吴兴人登科记贯苏州而京口诗集叙梦溪事则称括为钱唐人此其可疑者也然括父周周妻寿昌夫人许氏曾巩为撰墓铭称许氏与周合葬于钱唐龙车原且称周为钱唐人则括当从其父为钱唐】(邦人) 吴天秩  强至【杭州吴山里】 强浚明  强渊明 (乡宦)【 强渊明尝为杭州教授】(邦人) 强陟明【皆至之子】 王复【钱唐】  韦骧【钱唐】 周邠【钱唐】　周邦彦【邠之侄】(考证)【 周邦彦因守四明其后家焉】(邦人) 周邦式【钱唐】 虞策【余杭吏部尚书】(乡宦)【 虞策除知杭州不赴见牧守门】(邦人) 虞奕【钱唐】(乡宦)【 虞奕起复知杭州不赴见牧守门】(邦人) 吴师仁【钱唐】 吴师礼【师仁之弟】 吴说【师礼之子】 薛昂【钱唐　温之后门下侍郎】 崔贡【仁和】 唐恪【钱唐相】(乡宦)【 唐恪自知潭州徙知杭州(见牧守门)】(邦人) 韦寿隆【骧之子】 李□【富阳】  滕茂实【临安】 史徽【盐官】 沈晦【文通孙】(考证)【 沈晦登科记贯秀州实录附传以为钱唐人系年录称晦为文通孙则本其家世当从附传】(邦人) 柳约【临安　御营麦讥】 张九成【盐官】(寓居)【 杨由义避地海昌】(邦人) 凌景夏【余杭　一作盐官】 樊光远【钱唐】 郎晔  何铸【余杭　筌枢见国史】 孙清【临安　布衣绍兴二年上书赐束帛系年录】 郭知运【盐官】 施德操【盐官】 杨子平【盐官】 关注 　 姚兴【新城】 杨由义【盐官】 钱端礼【临安　暄之后】(乡宦)【 钱端礼知临安府(见牧守门)】(邦人) 钱象祖【端礼之孙　相余杭】 黄黼  俞烈【临安　族人灏】 余古【钱唐】 赵巩【钱唐】 黄锺【钱唐宝谟阁待制见国史】 俞应符【钱唐签枢参政见国史】 杨九鼎【由义之子】 洪咨夔【于潜　子勋焘熹】 赵汝谈【余杭】 赵汝□【汝谈之弟】 李宗勉【富阳】 吴如愚【钱唐隐居号准斋丞相杜铭其墓】(乡宦)【 洪焘知临安府(见牧守门)】  　
咸淳临安志卷之六十一
　志〔四十六〕
　　人物二
　　　国朝进士表
太祖 　 　 　 　
太宗 (纪年)端拱二年 (牓首)陈尧叟 (名氏)杨大雅　盛度 杨大雅　(考证)盛度旧志并不载缘　大宋登科记　国初乡贯未具今据东都事略称大雅钱唐人度余杭人增入 
　 (纪年)淳化三年 (牓首)孙何 钱昆　(名氏)谢涛 (考证)钱昆旧志不载然昆实吴越王倧之子今本其家世增入
真宗 (纪年)咸平元年 (牓首)孙仅 (名氏)唐肃【贯开封】　凌震　盛京【贯开封】  (考证)盛京旧志不载今以夷白集考其家世以　大宋登科记考其姓名增入 
　 (纪年)二年 (牓首)孙暨 (名氏)钱易【第二人】  　 
　 (纪年)三年 (牓首)陈尧咨 (名氏)沈同 沈同旧志不载今据沈文通家世增入 
　 (纪年)景德二年 (牓首)李迪 郎简【甲科】 　元奉宗 　 
　 (纪年)三年 (考证)贤良方正能直言极谏科光禄寺丞钱易【入第四等】  　 
　 (纪年)大中祥符五年 (牓首)徐奭 (名氏)关鲁 (考证)关鲁旧志不载时　大宋登科记未有乡贯据南丰集称系钱唐人增入　蒋堂守杭作同年燕会有诗有都官员外郎关公即是关鲁见古灵集 
　 (纪年)八年 (牓首)蔡齐 (名氏)谢绛【甲科】 沈周 (考证)沈周旧志不载今以曾巩所撰寿昌县君墓志合大宋登科记增入
仁宗 (纪年)天圣八年 (牓首)王拱辰 (名氏)元绛 (考证)元绛旧志不载然绛本吴越相德昭之孙今本其家世增入是时有两元绛当以此年入第二甲者为是 
　 (纪年)景佑元年 (牓首)张唐卿 (名氏)陆诜 (考证)陆诜旧志不载今据施司谏坡诗注称诜余杭人增入 
　 (纪年)宝元元年 (牓首)吕溱 (名氏)钱彦远 　 
　 (纪年)庆历二年 (牓首)杨寘 (名氏)崔以　苏梦龄  任知诰  才识兼茂明于体用科殿中丞钱明逸 　 
　 (纪年)六年 (牓首)贾黯 (名氏)吴默【甲科】 　谢景初【甲科吏部封】 叶昌龄【甲科】 　胡楚材  杨蟠　杨端 (考证)杨蟠东都事略传称章安人今以　大宋登科记贯杭州编入详见古今人表 (名氏) 朱炎　马元辅  叶昌言　臧元卿  蔡说　张稚圭  强至  贤良方正能直言极谏科太常博士钱彦远 　 
　 (纪年)皇佑元年 (牓首)冯京 (名氏)沈文通【本系第一以既入仕降第二人贯和】  (考证)沈文通名犯　高宗皇帝庙讳　今本　皇朝郡县志以字称 (名氏) 关（木巳）【 甲科贯越】 陈纮 (考证)关（木巳）与景芬希声同是关鲁之子今　大宋登科记景芬贯杭而（木巳）希声贯越则一家而异贯者也今并以钱唐关氏之志为正 (名氏) 关景芬　周范  张翱　吴君平  关希声【贯越】 　张思纯 谢景温【贯开封】 　孙式 　 
　 (纪年)五年 (牓首)郑獬 (名氏)裴维甲　陆起  谢景平【贯开封富阳】 　韦逊  钱藻【贯和】 　韦骧 (考证)韦骧旧志不载今以陈师锡所撰墓志合　大宋登科记增入 
　 (纪年)嘉佑二年 (牓首)张衡 杨字　(名氏)钱大顺  叶温叟　陈已  黄显　许广渊  陆覃 (考证)陆覃旧志不载今以　大宋登科记增入 
　 (纪年)四年 (牓首)刘辉 (名氏)万延之　关景仁【越】  (考证)关景仁旧志不载然景仁实关鲁之子贯虽用越当从钱唐今增入 (名氏) 裴维甫  才识兼茂明于体用科宜州旌德尉钱藻【入第四等】 　 
　 (纪年)六年 (牓首)王浚民 (名氏)周郊　叶伸 　 
　 (纪年)八年 (牓首)许将 (名氏)沈括【贯苏】 　虞策 (考证)沈括乾道志编入人物而进士题名不载以其贯用苏也然南丰集寿昌县君墓志称沈周为钱唐人括周之子也当从其父为钱唐 (名氏) 周邠　王锡 　
英宗 (纪年)治平二年 (牓首)彭汝砺 (名氏)蔡申　杨规 　 
　 (纪年)四年 (牓首)许安世 (名氏)方蒙　崔公济 　
神宗 (纪年)熙宁三年 (牓首)叶祖洽 (名氏)倪本　徐伸  沈街　薛之仪 (考证)沈街乾道志淳佑志并作沈衎
大宋登科记作沈街元符上书邪等有沈街今以登科记为正 
　 (纪年)六年 (牓首)余中 (名氏)李勉　曾谔 　 
　 (纪年)九年 (牓首)徐绎 (名氏)强浚明　陶湜  吴絪【开封五甲】  (考证)吴絪即公约五世孙实杭人 
　 (纪年)元丰二年 (牓首)时彦 (名氏)朱浚明【甲科省元】 　李友谅  锺绍庭　费古  周邦式 (考证)周邦式旧志不载　大宋登科记贯常州今据实录附传稍邦式为钱唐人增入 
　 (纪年)五年 (牓首)黄裳 (名氏)李友闻　陶澥  吴师礼　吴絪【开封四甲】  (考证)吴絪尝入熙宁九年第五甲今又入四甲历国子司业中书舍人终显谟阁待制 
　 (纪年)八年 (牓首)焦蹈 (名氏)杨蒙　单暐  薛昂　强渊明  虞奕　韦寿隆  吴孝能　吴倜
哲宗 (纪年)元佑三年 (牓首)李常宁 (名氏)钱皞　李厚仁  胡穆　关沼  吴师圣　丁通侯  张弼 　 
　 (纪年)六年 (牓首)马涓 方鼎　沈机 (考证)此年淳佑志作冯涓牓今据　大宋登科记以马涓为正 (名氏) 强陟明　俞赉 　 
　 (纪年)绍圣元年 (牓首)毕渐 林成【甲科】 　唐恪【贯开封相】  (考证)唐恪旧志不载今据东都事略称恪钱唐人增入 (名氏) 胡愉　李勉【贯邵武太丞】  (考证)李勉旧志不载今据富春志进士题名增入 (名氏) 盛勤 
　 (纪年)四年 (牓首)何昌言 (名氏)虞雄　孙授  叶均 　 
　 (纪年)元符三年 (牓首)李釜 (名氏)陆韶之　虞沆 　
徽宗 崇宁二年 (牓首)霍端友 (名氏)李（革兆）　冯玠 　 
　 (纪年)三年 (牓首)朱登【幸学赐第】  (考证)或云上舍登第 
　 (纪年)五年 (牓首)蔡薿 (名氏)徐伟远　汤贡  何璧　吴次宾  王琮　高举  史徽 　 
　 (纪年)大观三年 (牓首)贾安宅 (名氏)沈汝谐　孙忻  张仲　叶夏卿  鲍翌　唐懿  宏词科通仕郎前越州余姚县尉李（革兆）(考证)淳佑志称李（革兆）中大观博学宏词按大观四年始改词学兼茂绍兴始置博学宏词今但当曰宏词科 
　 (纪年)政和二年 (牓首)莫俦 (名氏)莫俦【即属首】 　徐复　 张矩　许城  朱晋 　 
　 (纪年)五年 (牓首)何（□木） (名氏)薛尚友【甲科】 　张亨  孙朝宗　孙绰  何铸　傅岩叟  周庄仲 　 
　 (纪年)八年 (牓首)嘉王 (名氏)虞（汀去丁改受）　朱涣之  魏忱　孙鼎  俞彦与　滕茂质 (考证)俞彦与俞厚诗旧志并不载今以　大宋登科记增入 (名氏) 俞厚诗 　 
　 (纪年)宣和元年 　(名氏)词学兼茂科朝奉郎海州州学教授陆韶之 　 
　 (纪年)三年 (牓首)何涣 (名氏)虞澐【甲科】 　陈元有  严致若　李材  孙邦 　 
　 (纪年)六年 (牓首)沈晦 (名氏)沈晦【即牓首】 　欧淮 (考证)大宋登科记沈晦员系秀州今据实录附传称晦钱唐人增入 (名氏) 沈大舆　王允济  陆敏文　程安厚  沈研　范升 　
钦宗 　 　 　 　
高宗 (纪年)建炎二年【戊申】  (牓首)李易 (名氏)俞麟定　李侁  俞植　李素 　 
　 (纪年)绍兴二年【壬子】  (牓首)张九成 (名氏)张九成【即牓首】 　凌景夏【第二人】 俞箎　孙朝彦 (考证)俞箎登科小录作箎恐误当从竹从虒 (名氏) 李彦礼 　 
　 (纪年)五年【乙卯】  (牓首)汪应辰 (名氏)樊光远【贯开封　省元】 丁雄飞　陈之奇  沈功永　陆景端  陈元帅　关注 
　 (纪年)八年【戊午】  (牓首)黄公度 (名氏)陶与谐　喻仲远 　 
　 (纪年)十二年【壬戌】  (牓首)陈诚之 (名氏)俞仲清　鲍纪 　 
　 (纪年)十五年【乙丑】  (牓首)刘章 (名氏)陈律　杨偰【开封　和王长子】  (考证)杨偰以西北流寓附杭他皆仿此 (名氏) 史纯臣　太史洵武  叶利用 　 
　 (纪年)十八年【戊辰】  (牓首)王佐 (名氏)章朝宗　俞光疑  陈俱　王允功  杨浚 　 
　 (纪年)二十一年【辛未】  (牓首)赵逵 (名氏)郭知运【甲科】 汤衡  钱万中【甲科】 　闻人大雅  王致中 　 
　 (纪年)二十四年【甲戌】  (牓首)张孝祥 鲍文【甲科】 姚述尧 黄谦　杨倓【开封　和王子】  蔡林　黄锺  杨（与）【开封　和王子】 　许知新 　 (纪年)二十七年【丁丑】  (牓首)王十朋 杨起　沈清臣  邵德一　鲍纶  赵公迁　樊抑【光远子】 章谏　宋宜之  沈黼　太史劭 　 
　 (纪年)三十年【庚辰】  (牓首)梁克家 (名氏)郑永年【甲科】 娄栗  姚松　莫若晦  樊广【光远子】 　卫博  叶世美　柳大雅  陈谧　陈公绍  叶允升　郑赐 　
孝宗 (纪年)隆兴元年【癸未】  (牓首)木待问 (名氏)柴必胜【甲科】 许介  杨翼之　虞松  方玠　王恕  俞平一　陈益  辛世德　陈谠  俞直方　莫抃  俞希尹　程起宗  吴孝纯　俞光庭  陈应时　叶薿  刘已立　郑椿年 　 (纪年)乾道二年【丙戌】  (牓首)萧国梁 (名氏)陈孔光　杨楙  彭奎　张翰  王推　倪端臣  陈焕　俞注  陶嘉绩　徐安国  王及　田质  陈隆礼　朱大宝  章烨　陈以  奚商衡　陶敏功  郑焕　陈佑 (考证)郑焕王铸乾道志淳佑志并不载今以　大宋中兴登科小录增入 (名氏) 林资深　南朝英  黄朋举　王铸  陈德铭　钱宇 　 
　 (纪年)五年【己丑】  (牓首)郑侨 (名氏)徐之屏　王极  陈枢材　张观  黄黼　孙回  缪仲虎　陈来仪  陈茂英　高南寿  张震　陈孝锡  顾冲　余宋兴 　 (纪年)八年【壬辰】  (牓首)黄定 (名氏)赵巩　陈百揆  李端臣　孙晔  王次春　黄震  王斐　何中实  王堂　莫元忠 　 
　 (纪年)淳熙二年【乙未】  (牓首)詹骙 (名氏)张少良　柴景宪  杨掀　姚宗虞  秦泽　徐陈力  丁次固　罗光汉 　 
　 (纪年)四年【丁酉】(名氏)汪南金【幸学释褐】  　 
　 五年【戊戌】  (牓首)姚颖 (名氏)李廷光　谢芑  叶可行　赵善谔  耿弅　顾宗尹  傅岩　吴悝  方岳　黄度  赵善稼　赵善欣  汪宏 　 
　 (纪年)八年【辛丑】  (牓首)黄由 (名氏)林□　李廷忠  姚汝龙　柳说  陈尧佐　陈永叔  王宗传　俞烈【省元】 陈宗训　郑平 　 
　 (纪年)十一年【甲辰】  (牓首)□泾 (名氏)叶时【甲科】 　俞建【甲科】 赵汝谈【甲科】 　林万全  俞应符　俞远  章赓　陈潮  王霆　孙起予  杨度 　 
　 (纪年)十四年【丁未】  (牓首)王容 (名氏)张师蕞　黄恂 　 曹溥　王宪  蒋迈　雍民献  陈洪 　 
　 (纪年)十六年【己酉】 (名氏)臧辛伯【上舍释褐】 　陆唐老【两优释褐】  　
光宗 (纪年)绍熙元年【庚戌】  (牓首)余复 (名氏)许兴裔　赵公□　 翁万里　雍叔献  何大鼎　张榕  黄睎颜　李孔文  林椅　徐正卿 　 
　 (纪年)四年【癸丑】  (牓首)陈亮 (名氏)章倬　俞灏【贯湖】 袁孚　赵善防  叶蓁　盛旦  丁端礼　王辉  陈奕　谢震 　 (纪年)五年【甲寅】  　 俞森【释褐】 　锺待问 　
宁宗 (纪年)庆元二年【丙辰】  (牓首)邹应龙 (名氏)钱厚　于柔  张霆　俞崇  潘刚中　孙傃  戴经　陈舜臣  丁晔　赵希慨  吴衍　罗懋  赵至道 　 
　 (纪年)五年【己未】  (牓首)曾从龙 (名氏)凌次英　尹光庭  邵存礼　赵汝諿  徐柟　王谦  赵彦槢　朱尧佐  罗相 　 
　 (纪年)嘉泰二年【壬戌】  (牓首)傅行简 (名氏)张炳　阮轸 　赵汝遢　王瑄  赵纶　周瑢  洪咨夔　幵春  王倧　李浃  黄庲　吴溥 　 
　 (纪年)开禧元年【乙丑】  (牓首)毛自知 (名氏)章甫　章槱 　 史沂【贯开封】 　沈康  朱如松　张俊常  史钦之　钱昌言  李宗勉　吴应奇  周溥　陈思【特奏第一人】  　 
　 (纪年)嘉定元年【戊辰】  (牓首)郑自诚 (名氏)闻人模　赵汝（言当） 赵彦柷　王（□木） 章樵　赵汝譒  赵汝諟　于有成 (考证)于有成淳佑志不载今以　中兴登科小录增入　(名氏) 林获　鲁至道  项安礼
　 (纪年)四年【辛未】  (牓首)赵建大 (名氏)周叔茂【甲科】 　孙有大 (考证)淳佑志有王禹林一鸣　中兴登科小录无之惟右科题名记有王瑀林一鸣正在此年旧志误也 (名氏) 闻人近　颜复  史改之【法科】 　王瓒  何万龄　俞振烈  陈直言 　 
　 (纪年)七年【甲戌】  (牓首)袁甫 (名氏)金渊　薛兴祖  石宗旦　吴澄  俞弃疾　沈文龙  赵梦极　苏舜臣 (考证)苏舜臣淳佑志不载今以　中兴登科小录增入 (名氏) 林士恕 　 
　 (纪年)十年【丁丑】  (牓首)吴潜 (名氏)载宗师　张隽  许应龙　邬枢  赵崇绳　俞岩  翁森 　 (纪年)十三年【庚辰】  (牓首)刘渭 (名氏)章铸　凌嵩  李宗简　范东  罗闿　徐申  何季羽　刘文明  孙一鸣　王觊之  姜元鼎  王焄【宝赏释褐】  　 
　 (纪年)十六年【癸未】  (牓首)蒋重珍 (名氏)丁伯虎【甲科】 　杨寅仲【甲科】 赵子直【甲科】 　俞德藻【上舍甲科】 谢梦生　何万里  赵崇稼　章鉴  陈逢荣　吴兴祖  盛如杞　何自琮  赵沆夫　周琮  赵希（倦去巳改马）　唐梦弼  徐简　叶德新 　 孙次川　蔡荥  诸葛寅　戴宗昭 　 
　 (纪年)十七年【甲申】  　 (名氏)郭庭坚【理宗登禄释褐】
理宗 (纪年)宝庆二年【丙戌】  (牓首)王会龙 (名氏)孙梦观【甲科】 　邢（汀去丁改祟）【上舍甲科】 赵汝沔　季着  闻人垣　水丘袤  徐梦衍　何光华  阮逢原　赵汝漕  赵彦腼【贯开封】 　赵□　 赵彦佐　赵彦橦  蒋南金
　 (纪年)绍定二年【己丑】  (牓首)黄朴 (名氏)洪牧　章士元  张一夔　祝宗道  赵采　张大举  沈一蜚 　 (纪年)四年【辛卯】 (名氏)陈问【庆典释褐】  　 
　 (纪年)五年【壬辰】  (牓首)徐元杰 (名氏)孙起龙　赵崇缵  冯应之　赵皞夫  徐桂子　朱扬祖 　 俞桂　郎伋  阮烈　郎伟  开士宝　柴周臣  赵东 　 
　 (纪年)端平二年【乙未】  (牓首)吴叔告 (名氏)刘应子　徐梦英  罗震龙　朱士麟  林应龙　俞应龙  丁鳌孙　汤厚之  戴用龙 
　 (纪年)嘉熙二年【戊戌】  (牓首)周坦 (名氏)贾似道　水丘咨龙  赵彦楀　罗大椿  倪垕　杨翼  周必隆　杨白 　 
　 (纪年)淳佑元年【辛丑】  (牓首)徐俨夫 (名氏)赵景纬　盛泾叟  郑起晦　赵希佟  沈金焕　李桂  翁孟桂　郭景仪 　 
　 (纪年)四年【甲辰】  (牓首)留梦炎 (名氏)章鉴【甲科】 　洪勋  许斗祥　冯资福 　 
　 (纪年)七年【丁未】  (牓首)张渊微 (名氏)叶隆礼　陈栋孙  高梦虤　水丘褒  陈南仲　叶德俊  姚元龙　俞一旗 　 
　 (纪年)十年【庚戌】  (牓首)方逢辰 (名氏)管应炎　赵与（王民） 周茂育　姚坦 (考证)淳佑志有何震夔据　中兴登科小录贯系广安宜考 
　 (纪年)宝佑元年【癸丑】  (牓首)姚勉 (名氏)胡从礼　吴君擢  诸葛鸣凤　李应龙  柴林发　陈复祖  杨万里 　
　 (纪年)四年【丙辰】  (牓首)文天祥 (名氏)张冯　陈南一  黄启　　黄去（圭丙） 李文昌　薛文龙  郑宗源 　 
　 (纪年)开庆元年【己未】  (牓首)周震炎 (名氏)吴灼　　吴度【父焕】  范铸　　吴度【父梦龙】 马逢卯　朱子允  吴庭　　杜采 　 
　 (纪年)景定三年【壬戌】  (牓首)方山京 (名氏)王自然【甲科】 　柳培之【甲科】 徐沂【上舍】 　郁正大  徐渊浩　吴元凯  沈芑　　沈庆孙  夏鼎　　冯一荐  罗尧焕　俞旸  方荣龙  赵崇襜　赵必采  赵希（□九）　赵山（汀去丁改梦） 赵与（王斥）　赵与（目然） 潘百福 　 
　 (纪年)四年【戊辰】  (牓首)陈文龙 (名氏)盛惠　臧璧  郑用大　吴君抡  陈开荆　何士圭  孙朝瑞　徐元吉  张国维　周天泽  徐应林　林霆炎  金傅之　钱褒然 　 钱伟　　赵崇伍 　 
　 (纪年)七年【辛未】  (牓首)张镇孙 　 　
　　　中兴右科进士表
高宗 　 　 　 　
孝宗 (纪年)淳熙八年【辛丑】  (牓首)江伯虎 (名氏)祝灏 　 
　 (纪年)十一年【甲辰】  (牓首)林（山票） (名氏)胡光　邹次阳 　 
　 (纪年)十四年【丁未】  (牓首)黄褒然 (名氏)汤虢【上舍】 　郑纲【上舍】 李克忠　陈谦【绝伦】 史国辅【绝伦】 张彦辅【用开封贯】 黄纯仁　周夔【绝伦】  　
光宗 (纪年)绍熙元年【庚戌】  (牓首)厉仲祥 (名氏)陈昌龄【上舍】 　吴衡【上舍】 梁梦青 
　 (纪年)五年【甲寅】  (牓首)林管 (名氏)周方叔【上舍】 　郁蓁  邓居简　郁茂 　
宁宗 (纪年)庆元二年【丙辰】  (牓首)周虎 (名氏)武权　徐斌  孙叔蚕　陈虎臣  陈元龙　叶蓁  汪应龙　邵卿材  马子昂 　 
　 (纪年)五年【己未】 (牓首)陈良彪 (名氏)胡应时　洪文举  何友端　杨溥  吴尧弼　丁松  严昌宗　杨光宗 　 
　 (纪年)嘉泰二年【壬戌】  (牓首)叶（汀去丁改崇） (名氏)俞英发　沈载  李师点【绝伦】
 　(纪年)三年【癸亥】(名氏) 何大明【幸学释褐贯渌】  (考证)何大明以　幸学释褐淳佑志入进士科目中又入武举科目中今考之乃武学非太学旧志误也 
　 (纪年)开禧元年【乙丑】  (牓首)郑公侃 (名氏)钱善庆【上舍】 　孙颐【绝伦】 耿与道【绝伦】 　徐光弼【绝伦】  　 
　 (纪年)嘉定元年【戊辰】  (牓首)周师锐 (名氏)周师锐【即牓首】 　周浃  马天麟【绝伦】 　锺武  邵穆【绝伦】 　褚南仲  王彦深【上舍　贯庆阳】
 　(纪年)四年【辛未】  (牓首)林汝浃 (名氏)杜霆　卫丙【绝伦】 王偊　　林一鸣 (考证)王瑀林一鸣淳佑志入进士科目中又入武举进士中今合两科题名考之乃武举非文举旧志误也 
　 (纪年)七年【甲戌】  (牓首)刘必万 (名氏)刘必万【即赐首】 　钱赵万【绝伦】 戴矩　　宋逢丑【绝伦】 朱伟　　邢万全【上舍】 盛桂【绝伦】 　邬升之 　 
　 (纪年)十年【丁丑】  (牓首)朱嗣宗 (名氏)楼应兰　郭子振【绝伦】 王文虎【上舍】 　杨瑾【经伦】 郎汝弼　张祖武【绝伦】  　 
　 (纪年)十五年【庚辰】  (牓首)陈正大 (名氏)陈宗臣【绝伦】 　刘熊飞【绝伦】 张人杰　徐学古【绝伦】  　 
　 (纪年)十六年【癸未】  (牓首)杜幼节 (名氏)吴汉孙【绝伦】 　谢若水  锺虎　邢万里  林嵩　徐浩【上舍】  　
理宗 (纪年)宝庆元年【乙酉】  (名氏) 秦应辰【上舍登极释褐】 金良【上舍登极释褐】  　 
　 (纪年)二年【丙戌】  (牓首)杨必高 (名氏)杨必高【即牓首】 　徐方  戴友龙　冯天锡【上舍贯开封】 徐纬文【上舍】 　锺斗文  锺南强　周伯虎  陈来仪　吴武子  褚虎臣　沈淮  陈申 
　 (纪年)绍定二年【己丑】  (牓首)焦焕炎 (名氏)锺应午【上舍　第二人】  杨烈【上舍】 莫与京　何□  徐安民　莫与伦  褚大防【上舍】 　李逢龙  戴应龙 　 
　 (纪年)五年【壬辰】  (牓首)林梦新 (名氏)戴必胜【第二人】 　戴梦龙  朱天启　杨万里  刘汉卿 
　 (纪年)端平二年【乙未】  (牓首)朱熠 (名氏)朱熠【上舍即牓首】 　周必闻  李友龙　何自明【上舍】  朱与权【贯温　上舍】  　 
　 (纪年)嘉熙二年【戊戌】  (牓首)刘必成 (名氏)张梦桂　张翼  孙祖尧【绝伦】 　周应发 　 
　 (纪年)淳佑元年【辛丑】  (牓首)赵国华 (名氏)施梦熊【上舍】 　嵇铸【上舍】 阮不疑
　 (纪年)四年【甲辰】 (牓首)项桂发 (名氏)方南强 　 
　 (纪年)七年【丁未】  (牓首)章梦飞 (名氏)杜采【两科上舍】 　戴必取【上舍】 戴必可【上舍】 　谢宗卿  杜禾　　沈朝望  李实夫 　 
　 (纪年)十年【庚戌】  (牓首)陈亿子 (名氏)王时发【绝伦】 　王梦元  吴霆　　莫炎 　 
　 (纪年)宝佑元年【癸丑】  (牓首)程鸣凤 (名氏)锺彝　杨休  周中孚　潘俊德  杨万全　焦雷震
　 (纪年)四年【丙辰】  (牓首)张宗德 (名氏)薛曾【上舍　魁】 　林熙  林梦高　薛亨雷【上舍】 杨梦云【上舍】 　何朝宗 　 
　 (纪年)开庆元年【己未】  (牓首)朱应举 叶宗泽【上舍　贯温】  　 
　 (纪年)景定三年【壬戌】  (牓首)俞葵 (名氏)李元勋【绝伦】 　王次春【绝伦】 李发　　吴士尹【上舍】 戴元龙【绝伦】 　方南仲 　
今上 (纪年)咸淳元年【乙丑】  (牓首)王国 (名氏)高应炎　朱宗礼  杨则之　赵栋孙  戴松龙　王应午  陈应酉　杜士贤  俞梦永　郑士庆  章炜　　陈文翁  凌震炎　谢炎发 　 
　 (纪年)四年【戊辰】  (牓首)俞仲鳌 (名氏)龚天定【上舍】 　翁仲虎【上舍】 盛子进　蒋文明【上舍】 陶良器　陶景夔  潘章善【贯瑞安】  　 
　 (纪年)七年【辛未】
咸淳临安志卷之六十二
　志〔四十七〕
  　人物三
　　　列传〔一〕
　　　　汉
　　　　　严光
(缺文)
其馆光卧不起帝即其卧所抚光腹曰咄咄子陵不可相助为理耶光卧而不应良久乃张目熟视曰昔唐尧着德巢父洗耳士故有志何相迫乎帝曰子陵我竟不能下汝耶升舆叹息而去引入论旧故相对累日帝从容问曰朕何如昔时对曰陛下差增于往因共偃卧足加帝腹明日太史奏客星犯帝座帝笑曰朕故人严子陵共卧耳拜谏议大夫不屈乃耕于富春山建武十七年再召不至年八十终于家诏赐钱百万谷千斛【以后汉书本传三国志虞翻传注修按本传注富春山今杭州富阳县然传称后人指其钓处为严陵濑者今已入桐庐据沈约宋书吴分富春为桐庐则桐庐乃富春旧境也又太平寰宇记云赤亭里严子陵钓于此有台基存又　皇朝郡县志云赤松山在县东七里亦曰赤亭山严子陵钓于此如此则七里濑虽入桐庐赤亭山自属富春今富春正自有子陵钓处】
　　　　　诸葛琮
余杭人有贤德后汉为河闲太守居断山葬山旁【本祥符旧志余杭县有庙】
　　　　　孙锺
富春人性至孝种瓜为业今阳平山所谓瓜田者是也尝有三少年诣锺献瓜谓曰予司命也以君孝感于天故来耳遂指山曰此堪为墓锺志之及卒葬焉【或云有二仙人示其葬地】 坟上常有紫云曼延数里人谓孙氏其兴矣锺即坚之先也【以太平寰宇记　皇朝郡县志修　旧志谓锺卒子坚葬锺于穴按三国志孙坚传不称父名寰宇记谓坚所居其祖种瓜郡县志谓坚其元孙则旧志称锺子者非】
　　　　　孙坚
字文台容貌不凡阔达好奇节少为县吏与父共载至钱塘追斩海贼显闻府召为假尉会稽妖贼许昌起句章坚以郡司马募精勇与州郡合破之时熹平元年也黄巾贼起汉遣皇甫嵩朱隽讨之隽表坚为佐军司马大破之拜别部司马边章韩遂作乱董卓拒讨无功中平三年张温西讨表坚参军事坚语温以卓三罪宜陈军法如穰苴斩庄贾魏绛戮扬干温不忍发章遂降军回议者闻坚劝温斩卓无不叹息拜议郎长沙贼区星万余人攻围城邑乃以坚为长沙太守旬月克破星等封乌程侯灵帝崩卓擅朝政诸郡兴义兵讨卓坚亦举兵袁术表坚行破虏将军领豫州剌史进军合战阳人大破卓军枭其都督华雄等卓惮坚猛壮遣李傕等求和亲坚曰卓逆天无道荡覆王室今不夷汝三族则吾死不瞑目进军大谷卓徙都入关焚烧雒邑坚乃入雒修诸陵平塞卓所发掘初平二年【本张璠汉记及吴历】 术使坚击刘表表遣黄祖逆战坚破之追祖为祖军士所射卒年三十七子策权翊康　陈寿评曰坚勇挚刚毅导温戮卓山陵杜塞有忠壮之烈【以三国志本传及通鉴修】
　　　　　孙策
字伯符初坚留家寿春策十余岁已交结知名周瑜自舒来造劝徙舒江淮闲人咸向之坚卒策年十七乃渡江居江都策舅吴景为丹杨太守策载母徙曲阿召募得数百人兴平元年策到寿春见袁术术以坚余兵还策太傅马日磾安集关东以礼辟策表拜怀义校尉术大将皆倾心焉术常叹曰使术有子如孙郎死复何恨策说术乞助景等平定江东许之将兵千余人行收兵比至历阳众五六千渡江转所向皆破莫敢当其锋军令整肃百姓怀之策为人美姿颜好笑语阔达听受善用人士民见者莫不尽心乐为致死威震江东策引兵渡浙据会稽更置长吏策自领会稽太守袁术僭号策以书绝之曹操表策为讨逆将军封吴侯建安五年操与袁绍相拒官渡策欲袭许迎汉帝密治兵未发为故吴郡太守许贡客所击伤召张昭等谓曰中国方乱以吴越之众三江之固足以观成败善相吾弟呼权佩以印绶谓曰举江东之众决机两陈之闲与天下争衡卿不如我举贤任能各尽其心以保江东我不如卿卒年二十六权继袭后建国为吴传亮休皓凡四世云陈寿评曰策英气杰济猛锐冠世览奇取异志陵中夏【以三国志本传及通鉴修】
　　　　　孙瑜
字仲异父静字幼台坚季弟也静恋坟墓宗族不乐出仕终于家五子暠瑜（日交）奂谦瑜始以恭义校尉领兵时宾客诸将多江西人瑜虚心绥抚得其欢心建安九年领丹杨太守为众所附至万余人加绥远将军迁奋威将军领郡如故自溧阳徙屯牛渚瑜以永安人饶助为襄安长无锡人颜连为居巢长使二府将吏子弟数百人就受业遂立学官临飨讲肄是时诸将皆以军务为事而瑜好乐坟典虽在军旅诵声不绝建安二十年卒【以三国志本传修】
　　　　　孙（日交）
字叔明始拜护军校尉领众二千余人是时曹公数出濡须（日交）每赴拒号为精锐迁都护征虏将军代程普督夏口黄盖及兄瑜卒又并其军赐沙羡云杜南新巿竟陵为奉邑自置长吏轻财能施善于交结与诸葛瑾至厚委庐江刘靖以得失江夏李允以众事广陵吴硕河南张梁以军旅而倾心亲待莫不自尽（日交）尝遣兵候获魏边将吏妻女以进（日交）（日交）更其衣服送还之下令曰今所诛者曹氏其百姓何罪自今以往不得击其老弱由是江淮闲多归附者建安二十四年卒【以三国志本传修】
　　　　　孙贲
字伯阳父羌字圣壹坚同产兄也贲早失二亲弟辅婴孩贲自赡育友爱甚笃为郡督邮守长坚于长沙举义兵贲去吏从征伐坚薨贲帅余众扶柩后袁术徙寿春贲又依之术遣贲攻破周昂于阴陵表贲领豫州刺史转丹杨都尉行征虏将军讨平山越为扬州刺史刘繇所迫逐因将士众还住历阳顷之术复使贲与吴景共击樊能张英等策东渡助贲景破英能等进击繇繇走豫章策遣贲景报术值术僭号除贲九江太守贲不就还江南贲与策征庐江太守刘勋江夏太守黄祖军回闻繇病死过定豫章上贲领太守后封都亭侯建安十三年使者刘隐奉诏拜贲为征虏将军领郡如故在官十一年卒【以三国志本传修】
　　　　　吴景
本吴人徙钱唐早失父母与姊同居姊与孙坚为婚景常随坚征伐有功拜骑都尉袁术上景领丹杨太守讨故太守周昕遂据其郡孙策与孙河吕范依景合众其讨泾县山贼祖郎郎败走会景为刘繇所迫复北依术术以为督军中郎将与孙贲共讨樊能于糜于横江又击笮融薛礼于秣陵时策被创牛渚降贼复反景攻讨尽禽之从讨刘繇奔豫章策遣景贲到寿春报术术方与刘备争徐州以景为广陵太守术后僭号策以书喻术术不纳便绝江津不与通使人告景景即委郡东归策复以景为丹杨太守汉遣议郎王誧衔命南行表景为扬武将军领郡如故建安八年景卒官子奋祺奋授兵为将封新亭侯祺封都亭侯【以三国志孙破虏吴夫人传修】
　　　　　徐琨
富春人孙坚之甥少仕州郡汉末扰乱去吏随坚征伐有功拜偏将军坚薨随孙策讨樊能于糜等于横江击张英于当利口破英击走笮融刘繇事定策表琨领丹杨太守会吴景委广陵来东复为丹杨守琨以督军中郎将领兵从破庐江太守李术封广德侯迁平虏将军后从讨黄祖中流矢卒子矫嗣侯讨平山越拜偏将军卒弟祚袭封亦以战功至芜湖督平魏将军【以三国志吴主权徐夫人传修】
　　　　　张俨
后汉末余杭人好学有贤德不乐荣利尝开圃种瓠以所贸钱造桥俗谓之葫芦桥【以余杭土风记及淳熙余杭图经修】
　　　　吴
　　　　　孙奂
字季明兄（日交）既卒代统其众领江夏太守在事一年遵（日交）旧迹礼刘靖李允吴硕张梁及江夏闾举等并纳其善奂讷于造次而敏于当官军民称之黄武五年权攻石阳奂以地主使所部将军鲜于丹帅五千人先断淮道自帅吴硕张梁五千人为军前锋降高城得三将大军引回诏使在前住驾过其军见奂军阵整齐权叹曰吾初忧其迟钝今治军诸将少能及者吾无忧矣拜扬威将军封沙羡侯奂亦爱乐儒生复命部曲子弟就业后仕进朝廷者数十人【以三国志本传修】
　　　　　孙韶
字公礼年十七收伯父河余众缮治京城起楼橹修器备以御敌权试攻惊之兵皆乘城传檄备警讙声动地颇射外人权使晓喻乃止明日见韶甚器之即拜承烈校尉统河部曲后为广陵太守权称尊号为镇北将军韶为边将数十年善养士卒得其死力常以警疆场远斥候为务先知动静而为之备故鲜有负败青徐汝沛颇来归附淮南滨江屯候皆撤兵远徙徐泗江淮之地不居者各数百里自权西征都武昌韶不进见者十余年权返建业乃得朝觐权问青徐诸屯要害远近人马众寡魏将帅姓名尽具识之所问咸对身长八尺仪貌都雅权欢悦曰吾久不见公礼不图进益乃尔加领幽州牧假节赤乌四年卒【以三国志本传修】
　　　　　孙邻
字公达贲之子也九岁代领豫章封都乡侯雅性精敏幼有令誉在郡垂二十年讨平叛贼政绩修理召至武昌为绕帐督潘浚掌荆州事尝与重安长陈留舒燮相失燮有罪欲致之法论者多为言浚犹不释邻谓浚曰舒伯膺兄弟争死海内义之【伯膺亲友为人所杀仲膺为报怨事觉兄弟争死皆得免】 仲膺又有奉国旧意今君杀其子弟若天下一统中州士人必问仲膺继嗣荅者云潘承明杀燮于事何如浚意即解燮用得济邻迁夏口沔中督威远将军所居任职赤乌十二年卒【以三国志孙贲传修】
　　　　　孙（上下一中曰）
字叔武河之子也仪容端正器怀聪彻博学强记能论议应对权常称为宗室颜渊年二十五拜安东中郎将与陆逊共拒刘备（上下一中曰）投刀奋命与逊戮力备遂败以功拜建武将军封丹徒侯【以三国志本传修】
　　　　　郭成
字符礼夙着义节汉末群雄竞逐遂乘扁舟泛五湖游沧江探幽逐胜书剑自娱至吴黄武三年拜武义校尉五年迁黄门侍郎黄龙元年封永兴富春二县侯食邑五千户卒葬富春樟岩其后枝叶蕃茂英髦俊选不可胜纪【以唐咸通六年所建富春郭侯庙碑修】
　　　　　凌统
字公绩余杭人父操有胆气孙策初兴每从征伐常冠军履锋守永平长平治山越奸猾敛手迁破贼校尉及权统军从讨江夏入夏口先登破其前锋轻舟独进中流矢死统年十五左右多称述者权亦以操死国事拜统别部司马行破贼都尉使摄父兵权征江夏统为前锋与所厚健儿数十人共乘一舟常去大兵数十里行入右江斩黄祖将张硕尽获船人还以白权引军兼道水陆并集时吕蒙败其水军而统先搏其城于是大获权以统为承烈都尉与周瑜等拒破曹公于乌林遂攻曹仁迁为校尉虽在军旅亲贤接士轻财重义有国士之风从征合肥为右部督时权撒军前部已发魏将张辽等奄至津北权使追还前兵兵去远势不相及统率亲近三百人陷围扶扦权出敌已毁桥桥之属者两版权策马驱驰统复还战左右尽死身亦被创所杀数十人度权已免乃还桥败路绝统被甲潜行权既御船见之惊喜统痛亲近无反者悲不自胜权引袂拭之谓曰公绩亡者已矣苟使卿在何患无人拜偏将军倍给本兵时有荐同郡盛暹于权者以为梗概大节有过于统权曰且令如统足矣后召暹夜至时统已卧闻之摄衣出门执其手以入其爱善不害如此统以山中人尚多壮悍可以维恩诱也权令东占且讨之命敕属城凡统所求皆先给后闻统素爱士士亦慕焉得精兵万余人过本县步入寺门见长吏恭敬尽礼亲旧故人恩意益隆病卒时年四十九权闻之哀不能自止减膳流涕使张承为作铭诔二子烈封年各数岁权内养于宫爱待与诸子同宾客进见呼示之曰此吾虎子也及八九岁令葛光教之读书十日一令乘马追录统功封亭侯【以三国志本传修】
　　　　　全琮
字子璜钱唐人父柔汉灵帝时举孝廉补尚书郎右丞董卓之乱弃官归川辟别驾从事诏书就拜会稽东部都尉孙策到吴柔举兵先附策表柔为丹杨都尉孙权为车骑将军以柔为长史徙桂阳太守柔尝使琮赍米数千斛到吴巿易琮皆散用空船而返柔大怒琮顿首曰所巿非急而士大夫有倒垂之患故振赡不及启报柔更奇之时中州士人避乱而南依琮者以百数琮倾家给济与其有无遂显名远近后权以为奋威校尉授兵数千人使讨山越因开募召得精兵万余人出屯牛渚稍迁偏将军建安二十四年关羽围樊襄阳琮上疏陈羽可讨权时已议袭之恐事泄寝不荅及禽羽谓琮曰今日之捷亦君之功也于是封阳华亭侯黄武元年魏舟军大出洞口权使吕范督诸将拒之敌数以轻船钞击琮常带甲仗兵伺候敌数千人出江中琮击破之枭其将军尹卢迁琮绥南将军进封钱唐侯四年假节领九江太守七年丹杨吴会山民为寇攻没属县权分三郡险地为东安郡琮领太守【琮时治富春】 明赏罚招诱降附数年中得万余人权召琮返牛渚罢东安郡黄龙元年迁卫将军左护军徐州牧尚公主嘉禾二年督骑五万征六安六安民皆散走诸将欲捕之琮曰分兵捕民得失相半纵有所获犹不足以弱敌如或邂逅亏损非小琮不敢徼功以负国也赤乌九年迁右大司马左军师为人恭顺善于承颜纳规未尝切迕初权将围珠崖及夷州琮曰殊方异域隔绝障海水土气毒兵入民出必生疾病转相污染往者惧不反所获何可多致猥亏江岸之兵以冀万一之利权不听军行经岁疾疫死者十八九权深悔之琮既亲重宗族子弟并蒙宠贵赐累千金然犹谦虚接士貌无骄色十一年卒【以三国志本传修】
　　　　　褚泰
仕吴封钱唐临平侯褚氏遂为钱唐郡姓历六朝至唐代有显人皆其后裔云【以元和姓纂太平寰宇记淳佑志修】
　　　　　诸葛起
字岑仕吴为步兵校尉宗族蕃盛世居山旁因号岑山【以余杭土风记淳佑志修】
　　　　　丁谞
钱唐人出于孤家顾邵拔而友之为立声誉扬其善以并陆全之列仕至典军中郎世以邵为知人【以三国志顾邵步骘传修】
咸淳临安志卷之六十三
　志〔四十八〕
　　人物四
　　　列传〔二〕
　　　　晋
　　　　　孙拯
字显世富春人能属文仕吴为黄门郎孙皓世侍臣多得罪惟拯与顾荣以智全吴平后为涿令有称绩陆机既为孟玖等所诬收拯考掠两踝骨见终不变辞门生费慈宰意二人诣狱明拯拯譬遣之曰吾义不可诬枉知故卿何宜复尔二人曰仆亦安可负君拯遂死狱中而慈意亦死【以晋书陆机传修　乾道志淳佑志并以拯系吴然拯后既仩晋以死明陆机之诬其名始着则当系之晋】
　　　　　孙惠
字德施富阳人吴豫章太守贲曾孙也惠好学有才识州辟不就永宁初赴齐王景义讨赵王伦以功封晋兴县侯辟大司马户曹掾转东曹属齐王骄矜僭侈惠讽以五难四不可不纳惠辞疾去成都王颖引惠为大将军参军领奋威将军白沙督是时颖将征长沙王乂以陆机为前锋都督惠与机乡里忧其致祸劝机逊都督于王粹及机兄弟被戮惠甚伤恨之永兴元年乘舆幸邺东海王越举兵下邳惠乃诡称南岳逸士秦秘之以书干越勉以勤王康世之略辞义甚美越省书牓求其人以为记室参军专掌文疏预参谋议除散骑郎太子中庶子复请补司空从事中郎越诛周穆等夜召参军王廙造表廙战惧（坏去土改王）数纸不成时惠不在越叹曰孙中郎在表久就矣越迁太傅以惠为军谘祭酒数谘访得失每造书檄越或驿马催之应命立成皆有文采除秘书监不拜转彭城内史广陵相迁广武将军安丰内史以迎大驾之功封临湘县公卒惠文翰凡数十首【以三国志孙贲传注及晋书本传修】
　　　　　孙晷
字文度富春人吴伏波将军秀之曾孙也晷为儿童未尝被呵怒顾荣见而称之谓其外祖薛兼曰此儿神用清审志气正立非常童也及长恭孝清约学识有理义每独处幽闇之中容止赡望未尝倾邪虽侯家丰厚而晷尝布衣疏食躬亲垄亩诵咏不废欣然独得父母愍其如此欲加优饶而夙兴夜寐无蹔懈也父母起居尝馔虽诸兄亲馈而晷不离左右富春道动经江川父难于风波每行乘篮舆晷躬自扶侍所诣之处则于门外木下藩屏之闲隐息初不令主人知之兄尝笃疾经年晷躬自扶侍药石甘苦必经心目跋涉山水祈求恳至而闻人之善欣若有得闻人之恶惨若有失见人饥寒并周赡之乡里赠遗一无所受亲故有穷老者数人常往来告索人多厌慢之而晷见之欣敬逾甚寒则与同衾食则与同器或解衣推被以恤之时年饥谷贵有生刈其稻者晷见而避之须去而出既而自刈送与之乡邻感愧莫复侵犯司空何充为扬州檄晷为主簿司徒蔡谟辟为掾属并不就尚书张国明州土之望表荐公交车特召会卒时年三十八朝野嗟痛之【以晋书本传修】
　　　　　范平
字子安钱唐人其先铚侯馥避王莽之乱适吴因家焉平研览坟素遍该百氏姚信贺邵之徒皆从受业吴时举茂才累迁临海太守政有异能孙皓初谢病还家吴平太康中频召不起年六十九卒有诏追加谥号曰文正先生贺循勒碑纪其德行三子奭咸泉并以儒学至大官泉子蔚关内侯家世好学有书七千余卷远近来读者常百余人蔚为办衣食蔚子文才亦幼知名【以晋书本传修】
　　　　　褚陶
字季雅钱唐人弱不好弄少而聪慧清闲淡默以坟典自娱年十三作鸥鸟水硙二赋见者奇之陶尝谓所亲曰圣贤备在黄卷中舍此何求州郡辟不就吴平召补尚书郎张华见之谓陆机曰君兄弟龙跃云津顾彦先凤鸣朝阳谓东南之宝已尽不意复生褚生机曰公但未睹不鸣不跃者耳华曰故知延门之德不孤川岳之宝不匮矣迁九真太守转中尉年五十五卒【以晋书本传修】
　　　　　暨逊
字茂言余杭人仕晋为广昌长封关内侯以孝行着闻咸康五年旌表门闾有碑在余杭县西【以淳佑志修】
　　　　宋
　　　　　卜天与
余杭人父名祖宋武帝闻其干力召补队主从征伐封关中侯历二县令天与善射容貌严毅文帝使教皇子射元嘉中为广威将军领左细仗元凶劭之变仓卒旧将罗训徐牢皆望风屈谢天与不暇被甲执刀持弓疾呼左右出战徐牢曰殿下入汝欲何为天与骂曰只汝是贼手射劭于东堂几中逆徒击之臂断乃见杀孝武即位赠龙骧将军益州剌史谥曰壮侯子伯宗殿中将军明帝泰始初击南贼于赭圻战没次子伯兴官至南平昌太守直合领细仗队主升明元年与袁粲同谋死【以南史本传修】
　　　　　吴喜
临安人本名喜公太宗减为喜少知书领军将军沈演之使写起居注所写既毕闇诵略皆上口演之尝作逊表未奏失本喜经一见即写无所漏脱演之甚知之因此涉猎史汉颇见古今沈庆之征蛮启太祖请喜自随使命去来为世祖所知赏世祖以喜为主书稍见亲遇擢为诸王学官令左右尚方令河东太守殿中御史大明中黟歙二县有亡命数千人攻破县邑杀害官长豫章王子尚领精甲三千讨伐再往失利世祖遣喜将数十人至二县诱说群贼贼即日归降太宗初即位四方反叛东兵尢急喜请得精兵三百致死于东上大悦即简羽林勇士配之议者以喜刀笔主者不为将不可遣中书舍人巢尚之曰喜昔随沈庆之屡经军旅性既勇决又习战阵若任之必有成绩诸人纷纷皆是不别才耳喜孝武世见驱使常充使命性宽厚所至人并怀之及东讨百姓闻吴河东来便望风降散故喜所至克捷迁步兵校尉将军如故封竟陵县侯东土平定又率所领南讨迁辅国将军寻阳太守南贼退走喜追讨平定荆州迁前军将军泰始四年改封东兴县侯除右军将军淮陵太守假辅师将军兼太子左卫率五年转骁骑将军假号太守兼率如故其年虏寇豫州喜统诸军出讨大破虏于荆亭伪长社公遁走戍主帛乞奴归降军返复以本位兼左卫将军六年又率军向豫州拒索虏加节督豫州诸军事【以宋书南史本传修】
　　　　　范叔孙
钱唐人少而仁厚周穷济急里人疾病必躬往恤疗或贫无药饵饘粥资皆给之不吝全活甚众岁饥民多疾疫里有父母兄弟同时死者数家丧尸经日不收亲邻畏远莫敢营视叔孙悉备棺槥亲往殡瘗乡曲贵其义行莫有呼其名者宋孝建初除竟陵王国中军不就【以南史本传修】
　　　　齐
　　　　　顾欢
字景怡一字符平盐官人家贫父使驱田中雀欢作黄雀赋而归雀食过半父欲挞之见赋乃止乡中有学舍欢贫无以受业于舍壁后倚听无遗忘者及长笃志好学母年老躬耕诵书夜则然松节或然糠自照闻吴兴东迁邵元之能传五经文句假为书师从之受业同郡顾顗之临县见而异之遣诸子与游欢年二十余更从豫章雷次宗谘元儒诸义母亡水浆不入口六七日庐于墓次遂隐遁不仕于剡天台山开馆聚徒受业者常近百人欢早孤每读诗至哀哀父母辄执书恸泣学者由是废蓼莪篇太祖辅政悦欢风教召为扬州主簿遣中使迎欢及践阼乃至称山谷臣顾欢上表其略曰臣闻举网提纲振裘持领纲领既理毛目自张道德纲也物势目也是以汤武得势师道则祚延秦项忽道任势则身戮谨删撰老氏献治纲一卷伏愿稽古百王斟酌时用不以刍荛弃言则率土之赐臣志静幽深无与荣势自足云霞不须禄养请从此退欢东归上赐尘尾素琴永明元年召欢为太学博士同郡顾黯为散骑郎黯有隐操与欢俱不就召欢事黄老道解阴阳书为数术多效验有病邪者问欢欢曰家有何书荅曰惟有孝经而已欢曰可取仲尼居置病人枕边恭敬之自差也后病者果愈人问其故荅曰善禳恶正胜邪此病者所以差也将终赋诗云精气因天行游魂随物变克死日卒于剡山归葬木连理出墓侧县令江山图表状世祖诏欢诸子撰欢文议三十卷【以南齐书南史本传修】
　　　　　宋广之
字处深钱唐人善清言初顾欢着三名论以正四本之失尚书刘澄临川王常侍宋广之并立论难与之往复而广之才理尤精诣【以南史顾欢传修】
　　　　　褚伯玉
字符璩钱塘人高祖含始平太守父逿征虏参军伯玉少有隐操寡嗜欲往剡居瀑布山三十余年隔绝人物王僧达为吴郡苦礼致之伯玉不得已停郡信宿纔交数言而退宁朔将军丘珍孙与僧达书曰闻褚先生出居贵馆此子灭景云栖不事王侯自非折节好贤何以致之昔文举栖冶城安道入昌门于兹而三焉却粒之士餐霞之人乃可暂致不宜久羁望其返策之日蹔纡清尘亦愿助为譬说僧达荅曰褚先生从白云游旧矣古之逸人或留虑儿女或使华阴成巿而此子索然为朋松石介于孤峰绝岭者积数十载近故要其来此冀尉曰夜比谈讨芝桂借访荔萝若已窥烟液临沧洲矣君欲见之辄当申譬宋孝建二年散骑常侍乐询行风俗表荐伯玉加召聘本州岛议曹从事不就齐高帝即位手诏吴会二郡以礼迎遣又辞疾上不欲违其志敕于剡白石山立太平馆居之建元元年卒年八十六【以南齐书南史本传修】
　　　　　杜京产
字景齐钱唐人四世祖子恭有道术祖运为刘毅卫军参军父道鞠州从事京产少恬静闭意荥宦颇涉文义专修黄老会稽孔觊清刚有峻节一见而为款交郡召主簿州辟从事称疾去除奉朝请不就与同郡顾欢同契始宁东山开舍授学建元中武陵王晔为会稽太祖遣儒士刘瓛入东为晔讲说晔故往与游曰杜生当今之台尚也京产请瓛至山舍讲书倾资供待子栖躬自屣履为瓛生徒下食其礼贤如此孔稚珪周颙谢蘥并致书以通殷懃永明十年稚珪及光禄大夫陆澄祠部尚书虞悰太子右率沈约司徒右长史张融表荐京产曰窃见吴郡杜京产洁静为心谦虚成性通和发于天挺敏达表于自然学遍元儒博通史子流连文艺沈吟道奥泰始之朝挂冠辞世遁舍家业隐于太平葺宇穷岩采芝幽涧耦耕自足薪歌有余确尔不群淡然寡欲麻衣藿食二十余载虽古之志士何以加之谓宜释巾幽谷结组登朝则嵒谷含欢薜萝起抃矣不报建武初以员外散骑侍郎召京产曰庄生持钓岂为白璧所回辞疾不就【以南齐书南史本传修】
　　　　　杜栖
字孟山京产子张融与京产相友每相造言论栖常在侧融指栖曰昔陈太丘之召元方方之为劣栖出京师从儒士刘瓛受学善清言能弹琴饮酒名儒贵游多敬待之中书郎周颙与京产书曰贤子学业清标后来之秀刺史豫章王闻其名辟议曹从事仍转西曹佐竟陵王子良数致礼接国子祭酒何嗣治礼又重栖以为学士掌婚冠仪以父老归养怡情垄亩栖肥壮及京产疾旬日闲便皮骨自支京产亡水浆不入口七日晨夕不罢哭不食盐菜每营买祭奠身自看视号泣不自持朔望节岁绝而复续吐血数升时何嗣谢朏并隐东山遗书晓譬诫以毁灭至祥禫暮梦见其父恸哭而绝初何点见栖叹曰卿风韵如此虽获嘉誉不永年矣卒时年三十六【以南齐书本传及南史杜京产传修】
　　　　　朱谦之
字处光钱唐人父昭之以学解称于乡里谦之年数岁所生母亡昭之假葬田侧为族人朱幼方燎火所焚同产姊密语之谦之虽小便哀戚如持丧年长不娶永明中手刃杀幼方诣狱自系县令申灵勉表上别驾孔稚珪兼记室刘琎司徒左西掾张融笺与刺史豫章王曰礼开报仇之典以申孝义之情法断相杀之条以表权时之制谦之既申私礼又明公法今杀之则成罪人宥之即为孝子杀一罪人未足弘宪活一孝子实广风德豫章王言之世祖时吴郡太守王慈太常张绪尚书陆澄并表论其事世祖嘉其义虑相复报乃遣谦之随曹虎西行将发幼方子恽于津阳门伺杀谦之谦之兄选之又刺杀恽有司以闻世祖曰此皆义事不可问悉赦之吴兴沈觊闻而叹曰弟死于孝兄珣于义孝友之节萃此一门【以南齐书孝义传修】
　　　　　吕道惠
余杭人学徒常有百数范述曾之师也【以梁书范述曾传修　述曾幼师道惠晚始见梁则道惠非梁人也当附齐】
　　　　梁
　　　　　范元琰
字伯珪一字长玉钱唐人祖悦之太学博士召不至父灵瑜居父忧以毁卒元琰时童孺哀慕尽礼及长好学博通经史然谦敬不以所长骄人祖母患痈常自含吮与人言常恐伤物居家不出城巿虽独居如对严宾见者莫不改容正色家贫惟以园蔬为业常出行见人盗其菘元琰遽退母问盗者为谁荅曰向所以退畏其愧耻今言其名愿不泄也于是母子秘之或有涉沟盗其笋者元琰因伐木为桥以度之自是盗者大惭一乡无复草窃齐建武二年召为安北参军不赴沛国刘瓛深加器异尝表称之梁天监九年县令管慧辨上言义行扬州刺史临川王宏辟命不至十年王拜表荐焉未召其年卒年七十【以梁书及南史本传修】
　　　　　范述曾
字子元一字颖彦钱唐人幼从余杭吕道惠受五经道惠曰此子必为王者师齐文惠太子竟陵文宣王幼时齐高帝引述曾为之师友起家为宋晋熙王国侍郎齐初至南郡王国郎中令迁太子步兵校尉为人謇谔在官多所谏争竟陵王深相器重号为周舍沈约亦以述曾方汲黯明帝即位为永嘉太守为政清平不尚威猛甿俗便之所部横阳县山谷崄峻为逋逃所聚前后二千石讨捕莫能息述曾下车开示恩信凡诸凶党襁负而出编户属籍者二百余家自是居人安业励志清白不受馈遗帝下诏褒美召为游击将军郡送故旧钱二十余万一无所受惟得白桐木火笼朴十余枚而已吏无荷檐者民无老少皆出拜辞号哭闻数十里东昏时拜中散大夫归里梁武帝践阼乃轻行诣阙仍辞还诏曰述曾昔在齐世忠直奉主往莅永嘉治身廉约宜加礼秩以厉清操可太中大夫述曾生平所得俸禄皆以分施及老壁立无资天监八年卒注易文言着杂诗赋数十篇【以梁书南史本传修】
　　　　　戚衮
字公文盐官人祖显齐给事中父霸梁临贺王中兵参军少聪慧游学都下受三礼于国子助教刘文绍年十九梁武帝敕策孔子正言并周礼礼记义衮对高第除扬州祭酒从事史就国子博士宋怀方质仪礼义怀方北人自魏携仪礼记礼疏秘惜不传及将亡谓家人曰吾死后戚生若赴便以仪礼礼记义本付之若其不来即宜随尸而殡为儒者推许如此寻兼太学博士简文在东宫召衮讲论又尝置宴集元儒之士先命道学互相质难次令中庶子徐摛驰骋大义闲以剧谈摛辞辩纵横诸儒慑气时衮说朝聘义摛与往复衮精采自若领荅如流简文深加叹赏敬帝立为江州长史陈太建十三年卒衮于梁代撰三礼义记逢乱亡失礼记义四十卷行于世【以陈书南史本传修】
　　　　　褚修
钱唐人父仲都善周易为当时之冠天监中历五经博士修少傅父业善尺牍辨文章武陵王为扬州引为宣惠参军限内记室性至孝父丧毁瘠过礼及丁母忧水浆不入口二十三日气绝复苏每号恸呕血遂以毁卒【以梁书南史并入孝义传修】
　　　　　盛绍远
梁封关内侯天监二年聚徒数百人以授业殁后门人相与立碑以旌德业在余杭县【以古图经及淳佑志修】
陈

　　　　　顾越
字允南一字思南盐官人所居新（土反）黄冈世有乡校由是顾氏多儒学祖道望齐散骑侍郎父仲成梁护军司马豫章王府咨议参军家传儒学并专门教授越少孤勤苦自立明慧有口辩励精学业不舍昼夜弱冠游都下通儒硕学必造门质疑至于微言妙旨九章七曜音律图纬咸尽其精微时太子詹事周舍以儒学见重名知人一见叹赏由是声誉日重又有会稽贺文发学兼经史与越名相埒故都下谓之发越焉初为南平王伟国右常侍与文发俱入府并见礼重大通中诏陈庆之送魏北海王颢还北庆之请越参其军事时庆之所向克捷直至洛阳既而颢骄纵越料其必败以疾先反庆之果见摧（血刃）时称其见机及武帝撰制旨新义遣越还吴敷扬讲说越遍该经艺深明毛诗旁通异义善庄老尤长论难兼工缀文闲尺牍长七尺三寸美须眉武帝尝于重云殿自讲老子仆射徐勉举越论义越抗首而请音响若锺容止可观帝深赞美寻除五经博士侍宣城王讲及侯景乱越与同志沈文阿等逃归贼党数授以爵位誓不受承圣二年诏授宣晋安王府咨议参军领国子博士越以世路未平归隐于武丘山绍泰元年复召为国子博士陈天嘉中诏侍东宫读除东中郎鄱阳王府咨议参军甚见优礼寻领羽林监迁给事中黄门侍郎国子博士侍读如故时朝廷草创疑议多所取决每侍讲东宫皇太子常虚已礼接越以宫僚未尽时彦太子仁弱宣帝有夺宗之兆愤激上疏曰惟皇太子天下本养善春宫臣陪侍经籍于今五载如愚所见辅弼丞疑未极时选至如文宗学府廉洁正人当趋奉龙楼晨游夕论常闻前圣格言往贤正道如此则非僻之语无从而入帝深感焉而竟不能革废帝即位拜散骑常侍兼中书舍人黄门侍郎如故领天保博士掌仪礼犹为帝师时宣帝辅政越因请假免官大建元年卒年七十七所著丧服毛诗老子孝经论语等义疏四十余卷诗颂碑志笺表凡二百余篇【以陈书南史本传修】
　　　　　杜之伟
字子大钱唐人家世儒学以三礼专门父规梁奉朝请与济阳江革会稽孔休源友善之伟幼精敏有逸才十五遍观文史及仪礼故事时辈称其早成仆射徐勉见其文重其有笔力中大通元年勉白补东宫学士与学士刘陟钞撰群书各为题目所撰富教政道二篇皆之伟为序后兼太学限内博士大同七年皇太子释奠于国学时乐府无孔子颜子登歌词令之伟制其交再迁安前邵陵王刑狱参军之伟以强识俊才有名当世吏部尚书张缵以为廊庙之器侯景反之伟逃窜山泽及陈高祖为丞相素闻其名召补记室参军迁中书侍郎领大著作高祖受禅除鸿胪卿余并如故之伟白求解著作曰臣以绍泰元年黍中书侍郎掌国史于今四载思报恩奖不敢废官皇历维新驱驭轩昊记言记动未易其人著作之材更宜选众臣无容遽变巿朝再妨贤路优敕不许寻转大匠卿迁太中大夫仍敕撰梁史卒官赠通直散骑常侍之伟为文不尚浮华而温雅博赡文集存者十七卷【以陈书南史本传通鉴年月修】
　　　　　钱逵
字通甫梁大同中为庐陵王国侍郎羽林监及陈祖立迁东海太守娶琅琊王氏生九子尝讲学及儒庵上后皆掌郡符故其地号九州岛山在临安县有罗隐所为碑记【以淳佑志修】
　　　　　杜棱
字雄盛钱唐人世为大姓棱颇涉书传从陈武帝平蔡路养李迁仕有功梁元帝承制授石州剌史上陌县侯侯景平武帝镇朱方以棱监义兴琅琊二郡武帝东征杜龛等留棱与侯安都居守徐嗣徽任约引齐师济江攻台城安都与棱随方抗拒昼夜警备绥抚士卒未尝解带贼平以功除丹阳尹文帝即位以预建立功改封永城县侯出为晋陵太守又为丹阳尹废帝即位加特进侍中太建元年为吴兴太守二年召为侍中寻加特进护军将军三年免四年复为侍中右光禄大夫棱历事三朝并见恩宠卒官赠开府仪同三司谥曰成配享武帝庙廷史臣有感会风云毕力驱驰之赞子安世嗣【以陈书南史本传修】
　　　　　骆文牙
一名牙字旗门临安人祖秘道梁安成王田曹参军父裕梁鄱阳嗣王中兵参军事文牙年十二有善相云此郎容貌非常必将远致梁太清末陈文帝避地临安文牙母陵睹帝仪表知非常人宾待甚厚及文帝为吴兴太守引文牙为将帅从平杜龛张彪等每战先锋陷陈勇冠众军以功授直阁将军太平二年以母忧去职文帝镇会稽起为山阴令永定三年镇冶城寻从文帝拒王琳文帝即位封常安县侯【常安一作临安】 寻为临安令迁越州刺史初文牙母之卒也饥馑兵荒至是始葬诏赠文牙母常安国太夫人谥曰恭迁文牙为正威将军晋陵太守三年以平周迪功迁冠军将军临川内史太建三年为桂阳太守八年迁散骑常侍入直殿省十年授丰州刺史至德二年卒赠安远将军广州刺史子义嗣史臣谓骆牙识真有奉知世祖天授之德盖张良之亚牙母智深先觉符柏谷之礼【以陈书南史木传修】
　　　　　全缓
字弘立钱唐人幼受易于博士褚仲都笃志研翫得其精微梁太清初历王国侍郎奉朝请转国子助教兼司义郎专讲诗易陈太建中累迁始兴王府咨议参军缓通周易老庄时人推之【以陈书南史本传修】
　　　　隋
　　　　　陆知命
字仲通富春人父敖陈散骑常侍知命好学识大体以正介自持历陈太学博士南狱正及隋晋王广镇江都以其三吴之望召令讽谕反者以功拜仪同三司赐以田宅复用其弟恪为汧阳令知命陈逊许之时天下一统知命劝高祖都洛阳因上太平颂以讽又上表请使高丽曰昔轩皇驭历既缓夙沙之诛虞帝握图犹稽有苗之伐高丽小丑狼顾燕垂王度舍洪每怀遵养欲谕之以德也臣请以一节宣示皇风使彼君臣面缚阙下天子异之寻授普宁镇将人或言其正直者由是待诏于御史台大业初拜侍御史侃然正色百僚所惮帝甚敬之后卒赠御史大夫【以北史隋书本传修】
　　　　　顾彪
字仲文余杭人明尚书春秋大业时为秘书学士撰古文尚书义疏二十卷行于世【以北史隋书本传修】
　　　　　鲁世达
余杭人大业时为国子助教撰毛诗章句义疏四十二卷行于世【以北史隋书本传修】
咸淳临安志卷之六十四
　志〔四十九〕
　　人物五
【 宋阙补钞亦阙按梦梁录载历代人物自许由严光至李宗勉曰详见于临安志书潜志于许由以传疑不入列传见六十卷古今人表考证其自严光以下叙次梦梁录悉与潜合其文散见于成化杭州府志中特多所删节并削去修自何书耳此卷所佚乃唐及五代今目用梦梁录文用成化志葺而补之虽未必尽潜志之旧亦非不知而作云】
　　　列传〔三〕
　　　　唐
　　　　　褚亮
钱唐人曾祖湮梁御史中丞祖蒙太子中舍人父玠陈秘书监并著名前史亮少警敏博记经史陈后主召见赋诗江总诸人皆服其工入唐为弘文馆学士官至散骑常侍卒年八十八赠太常卿陪葬昭陵初太宗作文学馆以亮与杜如诲等十八人并为学士命阎立本图像亮赞之号十八学士天下慕向谓之登瀛洲子遂良
　　　　　褚遂良
字登善博涉文史工隶楷为时所珍【四字以沈朝宣仁和县志补】 正观中【正新唐书本传贞成化志承宋志之旧避改】 累迁起居郎侍书帝将有事泰山星孛遂良上谏帝欲观史遂良谏言未闻天子自观帝曰朕有不善卿必记邪对曰臣职载笔君举必书时魏王泰礼秩如适遂良谏太子诸王宜有定分帝尝怪舜造漆器禹雕其俎谏者十余不止遂良曰奢靡之始危亡之渐也漆器不止必金为之故谏者救其源时皇子皆外任都督刺史遂良谏曰刺史民之师帅也臣谓皇子且教以经学养成德器审堪临州然后敦遣【敦字以新唐书本传增成化志承宋志之旧避删】 帝许立魏王泰为嗣遂良曰若必立泰非别置晋王不可帝即诏长孙无忌房元龄【元亦承宋志之旧】 与遂良等定策立晋王为皇太子帝欲自讨辽东遂良言非万乘六师所宜行进黄门侍郎参综朝政高丽逆臣莫离支贡金遂良引鲁纳郜鼎之事谏止帝于寝宫侧别置院居太子遂良上谏父子滞爱者多怨拜中书令帝疾召遂良无忌受遗诏高宗即位拜右仆射帝将立武昭仪遂良曰皇后无他过不可废昭仪昔事先帝今立之柰天下耳目何遂良因致笏殿阶叩头流血曰归陛下此笏【归本传还成化志承宋志之旧避改】 乞放归田武氏立迁潭州都督徙桂州贬爱州刺史卒
　　　　　孙强【强成化志强梦梁录亦作疆以玉篇校改】 
南国处士富春人因顾野王玉篇增加字三十卷旧一十五万八千六百四十一言新五万一千一百二十九言总二十万九千七百七十言注四十万七千五百有三十字为大广益会玉篇大概本说文以高宗上元元年甲戌岁四月书成
　　　　　褚无量
字洪度【洪唐书儒学传弘成化志承宋志之旧】 盐官人家滨临平湖有龙出人皆走观无量尚幼读书若不闻众异之刻意坟典尢精三礼史记擢明经第累迁国子司业修文馆学士中宗将南郊皇后为亚献无量据礼固争以为周礼无后助祭天之文惟汉有天地合祭皇后参享事末代黩神不可为法元宗即位迁左散骑常侍兼国子祭酒封舒国公母丧庐墓鹿犯所植松柏无量号诉鹿不忍犯无量亦终身不御其肉帝将幸东都而太庙壤姚崇言庙本苻坚故殿不宜罢行无量鄙崇疏谏内府旧书甲乙丛倒无量请缮录补第以广秘籍由是四库全治【全本传完成化志承宋志之旧避改】 卒年七十五诏曰无量朕师宜从优典赠礼部尚书谥曰文
　　　　　许远
盐官人为人宽厚长者明吏治会禄山反召拜雎阳太守张巡拔众至雎阳与远合远位本在巡上授之柄而处其下无所疑忌远与巡同年生月日后于巡呼巡为兄至德二载庆绪遣尹子琦将十余万攻雎阳远专治军粮战具子琦败诏拜侍御史子琦复围城中食尽士多饿死城陷与巡俱被执子琦送远洛阳王偃师不屈死诏赠荆州大都督子玫拜婺州司马立庙雎阳与巡同祀号曰双庙至德以来将相功效尢著者以巡远为上正元中【正唐书忠义传贞成化志承宋志之旧避改】 复官远他子岘大中时图像凌烟阁
　　　　　何公弁
余杭人事亲居丧着至行载唐书孝友传序【序字以唐书校补】 与方宗章成缅并称
　　　　　章成缅
于潜【唐书孝友传序作余杭】 人贞元八年丧母庐墓十五年生紫芝十三茎乌鹊来巢麋鹿共处长吏以闻十七年四月二十五日旌表人称为章孝标家贫笃学太和中为山东南道从事
　　　　　方宗
余杭人
　　　　　凌准
字宗一富春人以孝友闻工文辞着汉后春秋二十余万言又着六经解围人文集未就为人有谋略尚气节年二十以书干丞相擢崇文馆校书郎又以金吾兵曹为邠宁节度掌书记泾之乱以谋画佐元戎有大功累迁殿中侍御史迁浙东廉使判官抚循罢人按验污吏吏民敬爱召为翰林学士为尚书郎由本官参度支调发出纳有方出为和州刺史降连州司马卒归葬新城柳子厚志其墓【以柳集凌君权厝志校正】
　　　　　吴降
字下已长庆二年登进士科今新城县碧沼禅寺有郎中吴降诗又尝为衡州剌史
　　　　　袁不约
字还朴新城人登长庆三年进士又试平判入等仕至职方员外郎有袁不约集一卷罗隐撰新城筑城记有云天下无事吾乡则有凌准吴降袁不约以文学进
　　　　　杜棱
字腾云新城人唐末盗起乃纠集以扞乡邑干符闲杭州募诸县乡兵各千人棱为东安郡将后更为武安营与临安董昌钱唐刘孟安阮结富阳闻人宇盐官徐及余杭凌文举曹信号八都董昌为长钱镠副焉镠拜杭州刺史棱谓诸子曰膺大用者此人也遂倾心归之镠遣棱攻讨润州牙将刘浩天子拜棱常州刺史棱遂属其兵于诸子建思建徽建孚镠命棱筑东安城棱鸠民人相险易度资才因山为城环城以池天子以棱为镇海军节度副使董昌乞师杨行密攻东安棱婴城自守穿井百尺不得泉棱祷之立至棱凭城毙淮兵于城外者千数濠堑为赤其党败散紫溪宝成【十国春秋作保成】 建宁静【十国春秋作靖】 江四镇皆奔东安城以活民怀其恩目其井曰杜公井改威胜军曰镇东拜棱兼两浙诸指挥使行军司马许东安建棱生祠为润州刺史卒
　　　　　吴公约
字处仁余杭人黄巢之乱杭之八都既建派而分者为十三都公约其一也初以胆勇智略为郡邑推洎朱直起兵应募西讨以功授西桂镇遏使【成化志脱功字桂误佳以十国春秋校正】 从董昌御黄巢加御史中丞奏置都额改硖石为训济【十国春秋并兵】 之所摧锋破锐日有声称拜千牛卫将军肃政台长迁大冬卿改秋曹民部二尚书迁左执法为将三十年家无长物出则督励士卒入则训导子弟实为名将之高节卒罗隐铭其墓
　　　　　罗隐
字昭谏新城人词源泉涌博物多知举进士不中病卧长安时京畿夏旱癸巳日诏京兆用器水炉香蒲萧绛幡辈寘于坊巿门以祈雨隐上疏谏其辞宛转曲而有直体隐后从事湘南历淮润皆不得意乃归谒吴越钱镠虑不见纳以过夏口诗标于卷首献之末有云一个祢衡容不得思量黄祖漫英雄镠览之大笑因加殊遇以为宾客唐光启三年也镠表隐为钱唐令迁著作郎辟为镇海节度掌书记镠初授节度沈崧草谢表甚言浙西繁盛以示隐隐曰今浙西兵火之余日不暇给此表奏之朝廷主司岂无意于要求邪乃更之曰天寒而麋鹿曾游日暮而牛羊不下朝廷见之曰此罗隐之词也又贺昭宗更名晔表曰左则姬昌之半字右则虞舜之全文时称为第一及朱温篡唐隐说镠举兵伐梁曰虽无成功犹可退保杭越柰何交臂事贼为千古羞镠始以隐不遇于唐必有怨心及闻其言虽不能用心甚义之又以诗寿镠有曰大昴分光降斗牛兴唐宗社作诸侯则知隐虽在吴越心实在唐惓惓不忘也【自隐后从事湘南至此成化志删节过半以明吴瓒新编武林纪事所引咸淳志文校补】 隐累迁司勋郎中历盐铁发运使谏议大夫给事中赐金紫卒年七十七隐性傲睨好讥评人物为词章有气力工于诗与同姓虬邺齐名时号三罗旧鼍江常有二气夜亘天及隐与杜建徽生气不复见议者以为文武秀气锺焉隐着湘南甲乙集淮海寓言及谗书六十篇行于世子塞翁为镇海军节度推官【隐虽卒于梁开平三年然其心实在唐有惓惓不忘故国之思故始闻朱温代唐则说镠举兵讨梁其以诗寿镠亦曰大昴分光降斗牛兴唐宗社作诸侯故隐当缘其心而系诸唐】
　　　　五代
　　　　　钱镠
字具美临安人幼与群儿戏大木下坐大石指麾为队伍号令有法壮而善射术者望牛斗闲有王气之临安见镠曰真贵人也干符二年从董昌讨王郢为偏将平朱直为都知兵马使拒黄巢斩刘汉宏拜杭州刺史擒薛明【明五代史记朗成化志承宋志之旧避改】 破除约于苏州筑安众营于杭置武胜军于杭为防御使拜苏杭等州观察使封彭城开国侯新筑杭城自秦望山由夹城东亘江干洎钱塘湖霍山范浦凡七十里拜镇海军节度浙西观察等使加同平章事进封开国公进封彭城郡王兼浙东招讨使执董昌越州平加中书令镇东军节度使赐铁券移镇海军于杭克苏州图形凌烟阁进封彭城王封越王封吴王梁受唐禅进封吴越王改临安县为安国县广义乡为衣锦乡升杭越为大都督府筑海塘建候潮通江等门初定其基江涛昼夜冲击命强弩数百射之而涛头遂趋西陵加尚书令兼淮南宣润等行营都统加尚父诸路兵马元帅诏元帅府开幕除吏同天策府故事寻授天下兵马都元帅诏书不名建天下兵马都元帅府受策建国后唐赐玉册金印有蝗蔽天镠亲祝蝗堕浙江死卒年八十一在任四十七年谥武肃镠自少在军中夜未尝寐倦极则就团木小枕或枕大铃寐熟辄攲寤【吴越备史以员木小枕缀铃睡熟则敧由是而寤名曰警枕成化志承宋志之旧员避作团】 置粉盘于卧内有所记则书于盘中或寝酣外有白事令侍女振铃即寤【备史每夕必列侍女各主一更戒之曰外有报事当振铃声以为警省成化志铃误为纸】 时发铜弹于楼墙外以警宿直【备史常弹铜丸于墙楼之外以警宿直者成化志承宋志之旧丸避作弹】 性纯孝后庭有层楼母老不能上亲负以登时中原多事诸僭号者皆劝镠自立镠皆不纳临终属子孙善事中国传子元瓘袭封好学善抚将士卒谥文穆子佐袭封英敏温恭勤政卒谥忠献弟倧立为胡进思所废俶立太平兴国三年诏俶来朝俶举族归于京师国除【成化志元文俶立纳土于宋太平兴国以下十九字用五代史记文】
　　　　　杜建徽
字延光新城人少强勇尝代父棱为武安都将棱刺常州为淮人所逼建徽驰赴代守其城军中严整棱见甚称之棱将没散家财于诸子惟授建徽一笏【笏成化志误剑以吴越备史校】 曰此吾历任所秉者独汝能传之徐绾叛镠攻杭内城聚木将焚北门建徽使以火钩取其木先焚之木不得聚贼计遂阻劝镠无保会稽而当告急于淮南镠始疑建徽有二心后感悟益加殊待子孙昆弟朱紫盈门性俭率导从不过数人财物辄散乡里亲族每从征伐单骑入阵皆披靡军中谓之虎子年高不废骑射尝从击球于广场兴酣有宿中箭镞自臂中飞出人皆壮之仕吴越历三检校太师左丞相以干佑三年卒赠太师谥威烈
　        成及
钱唐人父贞国子博士【按九国志字宏济祖克平唐嘉王府长史】 及以笃厚为乡里所重干符中代闻人宇掌八都兵遂以富春镇称靖江都将刘汉宏作乱与钱镠同讨平之累官兵部尚书充常州防御使累迁校尉司空司徒太傅保大彰义等军节度使开府仪同三司检校太师兼侍中卒
　　　　　马绰
余杭人尝从董昌于越州及昌僭叛遂弃家奔钱镠累官两浙行军司马表授雄武军节度使同平章事
　　　　　鲍君福
字庆臣为钱氏相赐田于钱唐今所谓鲍家田是也君福性淳厚有胆气从军以骁果称累从征伐有功为衢州应援指挥使寻授衢州刺史从钱球攻信州有功仍刺衢判湖州授洮州刺史保顺军节度使同平章事兼侍中卒赠开府仪同三司谥忠壮子修逊【十国春秋让成化志承宋志之旧避改】 卒官上直诸军都钤辖使同参丞相府事卒【卒字疑衍或卒官乃累官之误】
　　　　　曹圭
仁和人家临平【平成化志安以十国春秋校改】 少有胆气唐末仕吴越为嘉兴都将淮人围嘉禾圭与族人师鲁守之淮人望气曰此虽孤城中有贵人不可图也嘉禾平圭以功授苏州刺史子仲达性仁厚仕吴越累官至丞相卒谥安成师鲁形短而多智人号为曹晏婴
　　　　　曹仲达
圭之子生于临平室有紫光少小圭尝节其饮食虽严冬尚未挟纩品膳悉与仆隶等又日令运甓累授台处二州刺史元瓘袭封命仲达权知政事国建拜丞相佐嗣摄政事时大赉诸军有举仗不受赐诸将不能制仲达谕之皆释仗致拜性仁厚好施食不兼味卒谥安成
　　　　　水丘昭券
临安人性忱厚知书能文章事吴越王佐为内都监使三年李景攻李达【即李孺资】 于福州达求救昭券劝佐当救佐欲诛程昭悦令昭券夕率甲士千人围其第昭券曰昭悦家臣也有罪当显戮不宜夜兴兵未几佐卒倧嗣与何承训谋逐胡进思昭券谏不从谋泄难作遂害昭券进思之妻曰他人犹可杀昭券君子也柰何害之进思后亦悔惧曰我不幸独害君子
　　　　　吴敬忠
于潜人尝从钱镠以八都兵讨刘汉宏有功梁封【成化志作梁功封以十国春秋校改】 正国功臣浙西营田副使太师兄顺以□□功授【成化志功上阙二字按十国春秋但云以功擢】 镇海军保成都指挥使检校司空弟许【十国春秋作欣】 为太傅八子仕本国皆贵显家潜川墓俱在焉
　　　　　孙陟
新城人仕钱氏为尚书任常州防御时寇盗充斥调兵督战竟殁于阵吕城为之立庙以恤礼归葬墓在所居太平乡百丈村之西立庙于斯双枫合抱至今犹存
咸淳临安志卷之六十五
　志〔五十〕
　　人物六
　　　列传〔四〕
　　　　国朝
　　　　　钱俶
字文德晋天福四年兄倧有义和院之辱俶时镇浙东遂渡江袭吴越王位汉授以东南兵马都元帅至周以为天下兵马都元帅
宋兴改大元帅
太祖受命俶贡奉有加开宝六年封其妻孙氏为贤德顺穆夫人幕吏黄夷简入贡
太祖谓之曰江南崛强不朝我将讨之元帅当助我无惑人言王师讨江南以为升州东面招讨制置使李煜贻书于俶其略曰今日无我明日岂有君俶以其书来上率兵拔常州加守太师又遣其大将沈承礼率兵随王师平润州俶初起兵其相沈子虎谏曰江南国之藩蔽今王自撤其藩将何以卫社稷乎不听遂罢子虎政事江南平俶与妻子来朝
太祖待以优礼特赐剑履上殿诏书不名又以妻为吴越国王妃俶归国
太祖以黄绢封文字一复付俶曰候到国开之仍谕俶曰朕知公忠若朕常在公则常有东南他人未可知也俶感泣拜谢至国启封皆晋王宰相以下请留俶章也　太平兴国三年复来朝遂以国归有司
太宗改封俶淮海国王诏两浙发俶缌麻以上亲赴
阙钱氏传五主共八十四年俶以天下既平求去元帅之称从之改汉南国王　雍熙四年出为武胜军节度使徙国南阳既又辞国号改封许王　端拱元年徙封邓王薨年六十册封秦国王谥忠懿初胡进思之废倧迎俶也俶曰能全吾兄乃敢承命后进思屡有害倧之请俶终不许而进思不能害俶又迁倧于会稽为筑宫室治园囿厚供馈俾娱玩以终天年实有鸰原之至爱焉吴越虽重税敛以事供贡然俶多宽民之政下令租赋多所逋滞岁杪必命蠲荡又募民能垦荒田者勿收其税于是境无弃田或请纠遗丁以增赋俶杖之国门故终于邦域之内悦而爱之及　真人出而四海一又能去国如传舍
太宗之竭兵力以取太原尝谓俶曰卿能保全一方以归于我不致血刃深可嘉也俶之大节如此又性谦谨未尝忤物故为太师中书令者四十年任元帅者二十年富贵之盛无与为比七子惟浚惟治惟渲惟灏惟溍惟演惟济【以资治通鉴东都事略长编吴越备史修】
　　　　　钱亿
字延世元瓘子历事佐俶晋开运三年佐议铸铁钱以益将士禄赐亿谏曰铸铁钱有八害新钱既行旧钱皆流入邻国一也可用于吾国而不可用于他国则商贾不行百货不通二也铜禁至严民犹盗铸况家有铛釜野有铧犁犯法必多三也闽人铸铁钱而乱不足为法四也国用幸丰而自示空乏五也禄赐有常而无故益之以起无厌之心六也法变而弊不可遽复七也钱者国姓易之不祥八也佐乃止亿后相俶以疑谤出判明州有善政凡科率旧制悉除之周显德三年俶令括境内民丁以益军旅劳攘颇多亿在明州手疏切谏俶悟遂寝其事俶尝与丞相以下论时务且言民之劳逸由时君奢俭因为诗二章言节俭命亿应和亿因作诗以陈讽刺俶嘉叹仍赐诗以美其意亿尝以女许王舅吴氏之子而诸吴骄恣日益遂绝之自是不通音问时人称其强正亿性俊拔善属文
建隆初奏授奉国节度使卒年三十九谥忠宪子昭颢等后入　朝【以资治通鉴吴越备史本传修】
　　　　　钱惟演
字希圣幼有俊才俶尝使赋远山诗有高为天一柱秀作海三峰之句俶深器之　咸平中献其所为文拜太仆少卿擢知制诰翰林学士拜枢密副使加尚书右丞转工部尚书
仁宗即位进兵部尚书为枢密使除保大军节度使知河阳请觐加同平章事判许州改镇武胜又徙泰宁　上耕耤入侍祠为景灵宫使判河南改镇崇信卒赠侍中惟演少富贵能志于学有文章与杨亿刘子仪齐名尝曰学士备顾问不可不该博故其家聚书侔于秘府又多藏古书画在馆阁与修册府元龟凡千篇　诏杨亿分为之所著有典懿集枢庭拥旄而后集伊川汉上集金坡遗事录飞白书叙录逢辰锋奉藩书事谥文僖后鲍由为其真赞谓西昆体律如有唐掌我帝制登玉堂实以文擅世云【以东都事略本传夷白堂集修】
　　　　　钱暄
定载阳惟演之子任郎官知开抚台三州有治绩除少府监又知邓州为三司盐铁副使时钩考诸路逋租两浙转运使当坐负暄因对从容为言逋租不入以频年饥故今使者被罪必亟敛恐民不堪惟稍宽乃可集得免出知郓州除宝文阁待制　元丰八年卒年六十八暄素好学　皇佑中撰后汉功臣年表藏之秘阁所至不为赫赫名而既去见思十二子内景臻康国公尚
仁宗女许国大长公主生荣国公忱忱生参政端礼端礼孙左丞相象祖【以东都事略钱惟演传实录附传乾道志淳佑志修　按忱官至少傅绍兴三十一年卒】
　　　　　钱昆
字裕之倧之子随俶归　朝诸从子皆授官独昆与其弟易愿从科举遂登进士第累迁至三司度支判官
仁宗时知庐濠泉亳梓寿许七州为治尚宽简官至右谏议大夫以秘书监致仕卒年七十六昆善为诗赋又善草隶有文集十卷【以国史本传东都事略修】
　　　　　钱易
字希白年十七举进士　御试三题日中而就言者以其轻俊而黜之
太宗语苏易简曰朕恨不与李白同时易简曰有钱易者李白才也上欲用唐故事召至禁林不果　咸平二年再举进士甲科为光禄寺丞通判蕲州上疏乞除非法之刑曰国之所重莫先乎刑刑不可不本于法古之肉刑皆非死刑尚以为虐而绝之近代非法之刑乃或支解脔割钩背烙筋身见白骨而口眼犹动四体分落而呻痛未息臣愚以为非法之刑非所以助治也臣　淳化中寄居寿春县见巡检使□钉一贼而集众之际犹有盗物者岂严刑可诫乎臣谓一人爱民民亦爱一人既爱于上则奉上而惧苟以严刑欲诫则惧未至而怨已深乞下诏书断天下非法之刑止从绞斩则仁政王道尽在此矣　景德二年举贤良方正科策入等除秘书丞通判信州
真宗封泰山献殊祥录迁太常博士直集贤院祀汾阴易修　车驾所过图经转祠部员外郎幸亳州复修所过图经擢知制诰　天圣三年迁翰林学士时惟演以钧衡之命乃易当制世称弟拜相兄草麻传以为荣儤直未满而卒易俊逸过人为文数千百言顷刻而就为歌诗有义山长吉体而俊逸过之又善行草书有集一百六十卷青云总录一百卷洞微志十卷子彦远明逸【以国史本传东都事略　皇朝名臣经济录金坡遗事修】
　　　　　钱彦远
字子高以父任为太庙斋郎大理寺丞复举进士又举贤良方正策入等由太常博士授祠部员外郎　庆历七年知润州因灾异上疏极言国家备寇之术未至牧民之吏未良天下之民未安西北二虏我之坚敌今北戎据幽燕山后元昊盗灵武银夏皆我之州郡伺我闲隙收我亡叛非止驱略而已往时元昊内寇天下骚然及纳款赐命则被边长吏不复铨择一日契丹乘利入塞岂特元昊之比耶又湖广蛮獠我害劫掠生民流离调发督敛军须百出置之不问其忧不细惟一陛下念此三方讲长久之计以安元元性命大凡牧长之吏生民之惨舒休戚系之守吏失则一方弊利害切于身饥寒偪于内彼不起为盗贼则当危苦愁厄而死危苦愁厄之气所以致水旱臣愿　陛下精选天下之长吏此根本之论也时旱蝗民乏食彦远在润发常平仓赈救部使者诘其专彦远不为屈召为右司谏请罢数赦择牧守增俸入以养廉吏息土木以省工费迁起居舍人直集贤院知谏院时杨怀敏妄言契丹宗真死乃除入内副都知内侍黎用信以罪窜海岛赦归遽得环卫官皆上疏极论之又言杨景宗郭承佑阘茸小人宜废不用多见听纳彦远性豪迈其任言职数有建明卒官年三十七彦远风度凝远学问该博　皇佑元年尝为廷试编排官
仁宗书博学二字以赐之其卒也宋敏求铭其墓苏颂为神道碑四子勰燮龢参【以国史本传东都事略　皇朝名臣经济录乾道志修】
　　　　　钱明逸
字子飞举才识兼茂科父子三人皆中制科世以为盛尝任知制诰翰林学士知开封府后至端明殿学士兼龙图阁学士复翰林学士卒赠礼部尚书谥修懿【以东都事略乾道志修】
　　　　　钱勰
字穆父授流内铨主簿陈襄进班簿对
神宗称勰将仕以清要王安石使弟求见许用为御史勰谢家贫母老不能为万里行安石知不附己命权盐铁判官奉使高丽凡馈饩皆不纳归次紫燕岛王遣吏追饷金银器四千两勰曰既辞之矣吏泣曰王有命徒归则死勰曰汝可死吾不可受　元佑闲为给事中三知开封府有能名宗室贵戚皆敛手　绍圣初拜翰林学士兼侍读勰尝行章厚谪词厚讽全台攻之罢知池州卒勰以从父明逸任入官尝举贤良方正召试秘阁不中与苏轼游最久勰守越日轼守杭诗筒响荅时人比之元白后入元佑党籍李纲志其墓【以东都事略乾道志修】
　　　　　钱龢
字岊甫【一作岊仲】 以孝义知名居于钱塘门外九里松之闲尝建杰阁藏书甚富苏轼牓曰钱氏书藏仕至直秘阁知荆南府坟墓在灵隐天竺两山之闲【以乾道志修穆父尝有寄岊仲七弟诗云东方千骑拥朱轮衣锦归逢故国春莫向西湖恋风月鸰原知有望归人如此则龢之复居钱塘可知矣】
　　　　　钱藻
字醇老吴越王元瓘子俨入　朝为昭化节度守和州十八年俨生昭慈昭慈生顺之藻顺之子也举说书进士又举贤良方正皆中其科
英宗时为秘书校理三上书请
慈圣光献太后归政　天子
神宗时稍迁直舍人院同修起居注擢知制诰直学士院除枢密直学士知开封府以慈恕简静为体不求智名以投世取显为属者有不合而遇之无厚薄意迁翰林侍读学士　元丰五年卒藻刻厉为学于书无所不治已通其大旨至于分章别句类数辨名丛细委曲无不究尽其见于文辞闳放俊伟故常出众上名动一时为人清谨寡过居守绳墨立朝无矫亢亦不雷同处势利淡如也人称其长者【以东都事略曾巩所撰墓志修】
　　　　　薛温
字伯顺钱塘人汉干佑元年吴越王俶迁废王倧于衣锦军私第遣温将亲兵卫之潜戒之曰若有非常处分皆非吾意当以死拒之胡进思屡请杀倧以绝后患俶不许进思诈以王命密令温害之温曰仆受命之日不闻此言不敢妄发进思乃夜遣其党方安等二人踰垣而入倧阖户拒之大呼求救温闻之率众而入毙安等于庭中入告俶俶大惊曰全吾兄汝之力也进思乃怀忧惧未几疽发背卒而倧获全温由此大被任用为镇国左右都指挥使睦州剌史至我　建隆六年卒谥正显后有名昂字肇明
徽宗时为门下侍郎者即其裔也【以资治通鉴吴越备史及乾道志修】
　　　　　崔仁冀
字子迁钱塘人初（女任）其母多疾父询欲投以药铛上有蛇蜿蜒亟覆其铛而蛇失所在遂止仁冀少笃学有文采事钱俶为通儒学士俶罢沈子虎政事以仁冀代之总其兵要
太祖尝谕旨于俶曰元帅克毘陵有大功可暂来与朕相见仁冀告俶曰　主上英武所向无敌保族全名上策也俶深然之及
太宗时俶遂独与仁冀决策纳土
上以仁冀为惟南节度使俶荐其才可用擢授卫尉卿判大理寺后移知抚州卒【以长编及吴越备史修】
　　　　　元德昭
字明远本姓危父仔倡刺信州奔吴越钱镠为易今姓存倡尝命日者视诸子日者指德昭曰独此子非武官及学文其师曰尔才可以为王侯教令因授以文体元瓘袭国教令之任颇阙林鼎荐之元瓘与语谓鼎曰德昭有辅弼之才吾子孙无忧矣遂掌文翰后事佐晋开运三年用师南闽兵机细务悉以委之寻拜国相因相俶周显德二年用师毘陵吴程执赵仁泽送钱唐德昭能怜其忠以救其死六年尝与吴延福俱入贡于周至　干德五年以吴越丞相卒年七十八我　朝命赠太保德昭治家以孝爱闻每时序置酒环列几席者凡四从尝为诗云满堂罗绮兼朱紫四代儿孙奉老翁子仲文仕本国秀文剌秀州累赠太仆少卿好文尚书比部员外郎曾巩谓其有保有郎重世之盛是也【以资治通鉴吴越备史南丰集夫人元氏墓志及乾道志修】
　　　　　元奉宗
字知礼季文之子　景德二年甲科及第知通州海门县地苦斥卤奉宗为凿池注甘泉人甚利之迁博士拜屯田员外郎告老归杭天性恬静旧地在阛阓乃谓家人曰富春佳山水真吾退闲之所遂卜居焉　景佑戊寅冬卒其后有绛【以大宋登科记及乾道志修】
　　　　　元绛
字厚之　天圣八年举进士为著作佐郎知通州静海县时江淮制置使建言贩私盐二十斤以上坐徒罪绛曰海旁之民恃盐以生非群贩者笞而纵之累任监司郡守召为翰林侍读学士预议
僖祖神主祧迁请以
僖祖为始祖庙诏依其议除三司使拜参知政事年七十告老
神宗曰卿子耆宁孝谨好学命校书崇文绛知亳州陛辞　上谓曰一岁即召卿矣改颍州
上赐坐使服学士金带如旧累乞归老以太子少保致仕绛工于文辞名流推许
神宗以此厚遇之在中书时蕃夷书诏多出其手景灵宫十一殿成夜传诏草上梁文迟明以进既告老　上谓曰卿可营居京师朕当资卿金币行次近郊　上遣内侍赐白金千两元丰七年卒年七十六赠太子少师谥章简诏其家集平生文章上之有文集四十卷谳狱集十三卷子耆宁耆弼其后多居富阳【以东都事略　大宋登科记及乾道志修】
　　　　　潘阆
字逍遥尝居钱塘今城北潘阆巷是也【俗呼为潘郎】 阆通易春秋尢以诗知名
太宗召对赐进士第将官使之不就王继恩与之善继恩下狱捕阆甚急久之弗得　咸平初来京师尹收系之
真宗释其罪以为滁州参军后卒于泗上初阆在钱塘与道士冯德之同处约归骨于天柱山至是德之囊其骨以归葬焉钱易张逵皆碣其墓阆与王元之孙何柳开魏野交好最密集有祖无择序其载归钱塘篇有渔浦风波急龙山烟火微之句人谓不减刘长卿又有过华山诗云高爱三峰插太虚帚头吟望倒骑驴旁人大笑从他笑终拟移家向此居好事者画为图故魏野赠诗云昔贤放志多狂怪若比而今总未如从此华山图籍上又添潘阆倒骑驴世又有潘阆安鸿渐八才子图皆策蹇重戴貌　国初举子风人宝传之苏轼少年时过一山院见壁上有句云夜凉知有雨院静似无僧而不知何人诗今集有此乃阆夏日宿西禅院诗也　崇宁闲武夷黄静仕杭得其诗余酒泉子十首镵诸石为之跋云放怀湖山随意（口金）咏词翰飘然非俗士所可仰潘阆谪仙人也有逍遥集行于世【以曾慥所编潘阆诗及慥所撰小序黄静所撰词跋昭德晁公武读书志陈直斋书录解题叶绍翁四朝闻见录修　阆之事迹记者不同今多以昭德读书志为正】
　　　　　吴鈗
余杭进士复位切韵献于　朝后为屯田郎中史馆校勘与丘雍校勘玉篇大中祥符六年都大提举玉篇所状元陈彭年再与看详别无差误【以玉篇序及绍兴闲毛晃进增修互注韵略表修】
　　　　　林逋
字君复钱塘人祖克己仕钱氏为通儒院学士逋少孤刻志为学景德中放浪江淮归结庐于西湖之孤山
真宗闻其名赐号和靖处士诏长吏岁时劳问逋善行草书为诗孤峭澄淡尝咏梅花有疏影横斜水清浅暗香浮动月黄昏之句为古今绝唱逋诗就辄弃之或劝其录以示后逋曰吾终志林泉尚不欲取名于时况后世乎居西湖二十年未尝入城巿杭守王随每与倡和访其庐出俸钱以新之李及薛映每就见清谈终日逋尝蓄两鹤纵之则干霄久之复入樊中尝泛小艇游西湖诸寺客至则一童应门延坐开笼纵鹤必掉船而归盖以鹤为候也将终有诗曰湖上青山对结庐坟前修竹亦萧疏茂陵他日求遗稿犹喜曾无封禅书卒年六十一葬舍侧初逋客临江李谘始举进士逋谓其有公辅之器逋卒而谘守杭为服缌与其门人哭而葬之刻临终一绝纳圹中
仁宗赐谥和靖先生仍赐其家米五十石帛五十匹逋不娶无子教兄子宥登进士第诸孙大年始集其诗行于世逋性高逸多学而有大名一时公卿莫不慕仰范仲淹赠诗云巢由不愿仕尧舜岂遗人又云风俗因君厚文章到老醇梅尧臣序其诗谓其谭道则孔孟语文则韩李趣向博远直寄适于诗耳欧阳修谓自逋之卒湖山寂寥无有继者其为名公推重如此 绍兴中孤山为观迁群冢诏存逋墓且加封植今太傅平章贾公又大书以识之曰和靖先生之墓【以东都事略本传梅尧臣所撰诗序曾巩所撰史传曾慥所编百家诗小序及旧志近事修】
　　　　　胡则
字子正少倜傥负气格初吴越闲不设贡举儒风几息则独搜经史属文词及归　朝遂登端拱二年第践更中外凡四十七年其签书贝州节度观察判官公事　朝廷方遣使省天下几役就命则行河北路为之去籍者几十万数民用休息其守浔州人有虎患则斋戒祷城隍神翌朝得死虎于庙中提举江南银铜场铸钱监按池州永丰监得匿铜数万斤吏惧当死则曰昔马伏波哀重囚而纵亡之今铜尚在吾忍轻数人之生耶咸以羡余籍之不复为坐在广南西路有大舶困风于远海食匮赀竭久不能进告穷于则则命琼州出公帑钱三百万以贷之吏曰夷本无信又海舶遇风无所不之则曰远人之来不恤其穷岂国家意耶后夷人卒至输上之货十倍其贷宜州系重辟十九人时有大水则冒患往辨之活者九人任福唐有官田数百顷民输租食利已久计臣请就鬻之责其估二十万贯民不胜敝则三上奏诏减其半而民始安领三司使宽于财利不以刻下为功时
上方以陕西两京榷盐钱岁久民鲜得食而日犯法命通商有司重于改作则首请奉诏其事遂行则性至孝丁母忧庐于墓侧以终丧纪有草木之祥福唐前郡将被讼去官尝延蜀儒龙昌期与郡人讲易率钱十万遗之以归事在讼中及则下车昌期自益都械至则命释之见以宾礼自以俸金偿其所遗仍厚礼而归之则富宇量笃风义临事得法外意轻财尚施不为私积士大夫咸称之则本婺人凡再牧杭州得请加兵部侍郎致政因退居西湖乘游舫泛清波深樽雅弦左子右孙与交亲笑歌于岁时之闲浩如也朝廷命长子楷通守钱塘以就养又六年而终于私第时　宝元二年也年七十七
天子闻而悼之进一子官遂葬于钱塘楷登服勤词学科所至政能类其父次子湘桂淮以学识俊异孝谨称初则守陈州而范仲淹为倅则以国士遇之故其卒也仲淹实铭其墓【以范仲淹所撰墓志修】
　　　　　陆滋
字符象世家杭曾祖超以功为钱氏衢州刺史滋通毛郑二诗易春秋既冠以文辞试乡举一鬻而售以母病不行后三年复在选察母而有难别色亦不忍行遂自诀曰夫仕不独为时亦为亲苟蹙吾亲吾何为行哉陈尧佐时使两浙与滋厚手十余书以遗之曰行矣持此足以游公卿滋谢不受自是颓然自得顾天地闲无足介吾虑者惟一肆意于书不复言进取凡圣经贤史九流百家僻异之说无不读或引以荅客问必章解句析卒不差一字问者退辄服谓终年读书不如与陆先生一日语尢嗜风雅日哦木石闲有以家事关者麾使去曰毋溷我　皇佑四年诏录
先朝遗士搢绅逢掖合百余以状白府请用滋应诏府上之朝得杭州文学以　嘉佑六年卒滋好古笃信且性宽厚尝治居材已具其邻有以侵我地绐之者滋笑与语吾以券白汝妄耶即为之缩材里俗袭吴越伪礼甚者僭恶不可听滋为援典制家矫而户正之此敝遂革自就学至垂没未尝去书所著诗赋文论书志合二十卷【以强祠部文集修】
　　　　　孙长者
失其名世家富春之临江乡性宽厚言忱行笃信于其乡邻里有讼不之官皆云当见孙长者至则为陈事理白其所以枉直之状人人服而去以是县令之厅经岁不识临江人面母病躬视药物目不交睫及母死而身已病将葬其母竟死临终语诸子吾生不能送母于穴死敛吾以衰绖庶尽吾孝于土中时　皇佑闲也有子登第名式【以强祠部文集修】
　　　　　唐拱
其先自晋昌徙余杭有唐山令者曰熊生希颜唐天复中以明经为建威推官希颜生仁恭仕吴越仁恭生渭仕　本朝为职方郎中渭生拱拱以父荫补太庙斋郎改三班借职再迁右班殿直为漳州监押卒后赠太子太师欧阳修表其墓拱孝悌于其家信义于朋友廉逊于乡里居官则名公巨人皆以为材有子曰介字子方皇佑中以言事切直贬春州别驾已而
仁宗感悟贬未至而复用于是介以直闻天下
神宗朝参知政事数与王安石争论愤闷而卒谥质肃
神宗擢其子淑问为御史亦甚有直声【以欧阳修所撰唐府君墓表刘挚所撰质肃公神道碑及东都事略修　按拱之父虽自余杭徙江陵而墓表定为钱塘人今从之】
　　　　　杨大雅
字子正本唐靖恭坊虞卿之后虞卿孙承休唐天佑初为吴越策礼副使携其子岩与俱会杨行密乱江淮路阻不克归因家钱塘岩仕吴越位至丞相生郾为尚书职方员外郎大雅郾之孙也十岁作雪赋长日诵书数万言　端拱二年乙科登第　咸平三年交趾献犀大雅献犀赋召试学士院明年上书自荐献所为文二十余万言乃直集贤院久历外官直集贤院二十七年不迁或笑其违世自守大雅曰吾不学乎世而学乎圣人由是至此吾之所有不敢以荐于人而尝自献乎天子矣今孰附以进耶其信道笃不可屈如此　天圣四年以久次迁集贤殿修撰与陈从易并命知制诰二人皆以好古文行知名居二岁拜右谏议大夫集贤院学士出知亳州卒所著有大隐集五十卷职林二十卷两汉博闻十二卷大雅初名侃避
真宗藩邸讳改今名幼孤能自立勤苦为文章躬履俭约不妄进取人知其为有德君子老以文显于朝廷赠其父蠙为礼部尚书子洎浚泳渐沆沨欧阳修有代杨洎推官上吕相公书修再娶即大雅之女云【以东都事略本传六一文集扬府君墓志颍滨文集六一神道碑修】
　　　　　唐肃
字叔元钱塘人七岁以能诵五经知名与孙何丁谓曹商游世谓之孙丁曹唐肃为人清直廉俭恬于荣进　咸平初登进士第为秦州司理有人夜宿逆旅而同宿者杀人亡去旦起视之血污其衣为吏所执不能明遂自诬服肃为白其冤而知州事马知节趣具狱肃固执不可后数日果得真杀人者就辟本州岛观察推官迁著作郎知洪州舣舟南康人问其故曰职曰以四月为限今遽往得无趋利乎踰月乃上任至龙图阁待制　天圣八年卒子询诏諲讽【以国史本传修】
　        唐询
字彦猷　天圣中诏许天下献所为文章应诏者百余人有司第其善者询等数人而已召试赐进士及第为御史奏罢制科不行除尚书工部员外郎直史馆知湖州转运江西徙福建入为三司户部判官判磨勘司出为江东转运使擢起居注知制诰出知苏杭青三州除翰林侍读学士
英宗即位召为三班院判太常院兼礼仪事
治平元年卒赠礼部侍郎有文集二十卷询好砚有砚录五卷子字林夫　熙宁初为谏官【以国史本传长编修】
　　　　　盛京
上世本宋之虞城人唐末徙余杭曾祖尝仕钱氏为本县令父豫　兴国初随俶入　朝终度支郎中京登进士第　康定初为谏议大夫出守江宁以老乞便郡诏移海州天资仁厚不忍以法绳下而吏民化服亦不忍欺以事去久而闾巷犹爱思之终于工部侍郎后十年子遵甫尝以光禄寺丞通判海州岁旱发公私藏粟以廪民全活甚众又设方略捕奸盗发辄得又四十余年遵甫之子仲孙以朝奉大夫守海州期年州称治邦人有盛史君家儿世世循吏之称【以夷白堂海州太守题名碑记修】
　　　　　盛度
字公量京之弟也少时父豫尝令赋秋夜诗句有蛩字而偶不省梦人以金书蛩字于牌示之既寤以告父抚其首曰异日必以文学大吾门端拱初登进士第奉使陕西参质汉唐故地绘为西域图以献累擢知制诰尝奏事便殿
真宗问所上西域图内出绢命工别绘度因言前已图汉所置酒泉张掖武威金城等郡比复究寻其东南自秦筑长城西起临洮东至辽碣延袤万里有郡有军有守捉襟带相属烽火相望其形势备御亦至矣唐始置节度使后又以宰相兼领用非其人有山河之险而不能固乃复绘其山川道路区聚壁垒为河西陇右图以献　上称其博为翰林学士史馆修撰出知光州　天圣初起知瑞州徙虔州又知徐苏扬三州初度上言请复贤良方正科又请建四科取士言经术之士典刑备举则政教流行请设博通坟典达于教化科尧试臣以事不直以言语笔札求之审官期于适用请设材识兼茂明于体用科戎警未除调边劳戍必资良帅请设军谋宏远堪任将帅科狱巿之繁民命所系请设□晓法律能按章覆科后亦取其材识兼茂明于体用科与贤良方正能直言极谏科并行复为翰林学士史馆修撰兼龙图阁学士　明道中授承旨兼端明殿学士翰林侍读学士　景佑二年拜参知政事四年知枢密院事拜武宁节度使罢为尚书右丞知扬州蔡州应天府以太子少傅致仕卒赠太子少保谥文肃度好学读书未尝释手
真宗尝命与李宗谔杨亿王曾利瓦伊舒雅任随石中立同编通典文苑英华所著有愚谷集中书制集银台集翰林制集子山甫申甫崇甫【以东都事略南丰隆平集乾道志修】
　　　　　郎简
字叔廉临安人幼贫借书录诵中进士第知福清县邑人为立生祠调随州推官引对
真宗谓吕夷简曰历官寡过无一人荐之是必恬于进者擢著作佐郎累典郡有声以尚书工部侍郎致仕祀明堂迁刑部以　嘉佑元年卒年八十九赠吏部侍郎简性和易喜宾客即钱塘城北治园庐自号武林居士导引服饵晚岁颜如丹尢好医术人有疾多自处方以疗之集验方数千首行于世幼从四明朱（由页）长学文于沈天锡既仕均俸资之后二人亡访其子孙为主昏嫁平居宴语惟以宣上德救民患为意孙沔守杭牓其里门曰仁寿坊后二百年有远孙伋伟同登　绍定五年第【以国史本传洪平斋集郎迪功墓志修】
咸淳临安志卷之六十六
　志〔五十一〕
    人物七
　　　列传〔五〕
　　　　国朝
　　　　　谢涛
字济之其先陈郡人唐末徙吴越累世葬富阳号谢墓因为家父崇礼泰宁军书记涛以文学称登　淳化三年第为梓州榷盐院判官李顺反成都涛画计守御以功迁观察推官权知华阳县乱后田庐荒废诏有能占田而倍入租者与之于是腴田率为豪右所占民无所归涛收诏书悉以田归主改着佐知兴国军
真宗考吏籍内出朝士有治迹者二十四人名付中书门下省涛在选中召对长春殿赐五品服契丹入寇议　亲征以涛知曹州赋税移输雎阳助兵食是岁霖潦民苦转送涛请以他漕运过雎阳者饷军留曹赋繇广济河以馈京师诏从之使益利两路回举所部三十余人宰相疑其多涛乃陈诸吏治状愿连坐奉使举官连坐自涛始后官至太子宾客卒范仲淹称涛清净而文出入　朝廷三十年语默仁义进止于青云之衢徐徐如也欧阳修铭其德纳诸富阳之原子绛【以国史谢绛传欧阳修所撰谢绛墓志范仲淹所撰谢宾客读史诗序谢氏家谱乾道志修】
　　　　　谢绛
字希深以父任试秘书省校书郎举进士甲科授奉礼郎知汝阴县善议论喜谈时事尝论四民失业累数千言杨亿荐其文召试擢秘阁校理判登闻鼓院吏部南曹天圣中天下水旱蝗起河决滑州上疏引洪范京房易传政令逆时水坏国邑伤稼穑诛罚绝理大水杀人欲德不用厥灾荒上下皆蔽其咎旱与修
真宗国史迁祠部员外郎直集贤院以父涛官西京且老请通判河南府移书丞相言岁凶嵩山宫宜勿治绛虽在外犹数论事上书言妖人方术士不宜出入禁中权开封府推官言蝗亘野入郛宜用京房息灾异之术考功课吏除烦苛损聚敛勿起大狱勿用躁人郭后废引申后褒姒事以讽徙度支判官言用物滋侈赐予过制禁中须索去年计缗钱四十五万今春至四月已二十万宜递考岁用裁节初诏罢织密花透背禁人服用既而内人赐衣复取于有司又后苑作玳瑁器索龟筒龟筒禁物民闲不得有而索之不已绛皆论罢之又请罢内降诏令皆由中书枢密然后行知制诰判流内铨旧拟官圭田不均绛核其实以多寡为差知邓州修复召信臣六堰壅水溉田未就而卒绛以文学知名信絜酝藉平居晏然临事果敢节操凛然所至大兴学舍尝请诸郡立学好施宗族喜宾客卒之日家无余赀子景初景温景平【以国史本传东都事略欧阳修所撰墓志修】
　　　　　谢景初
字师厚　庆历六年甲科及第直讲梅尧臣作诗美之以大理评事知越州余姚县始作海塘防水患民赖以安业王安石尝记其事累迁益州路提点刑狱以屯田郎致仕性倜傥劲峭博学能文尢长于诗子婿黄庭坚以诗名家庭坚自谓本从谢公得句法【以乾道志修】
　　　　　谢景温
字师直方总角时钱惟演见之曰此儿举措不凡若非龙驹应是凤雏后必上邻伊周旁（口十）房(下佚)
亲族汝曹何咎耶惟汝欲其尚义宽厚多此类师事林逋逋篇翰为当时二绝杲卿尽得其妙天禧末年钱塘有巨石浮于江太守异之以问逋曰此何祥也逋以问杲卿乃按樵子五行志以应曰其当万乘之身乎未几
真宗上仙于是人服杲卿多闻而始知樵子之志为奇书杲卿早以经术自任晚传其学于二子昌言昌龄同年取进士第昌言秘书丞昌龄屯田员外郎皆以学行政术知名【以强祠部文集修】
　　　　　徐复
字希颜一字复之　康定中元昊叛诏求有文武材可用者宋绶林瑀皆荐复召见于崇政殿仁宗问以天时人事复举京房易卦推所配年月日谓时当小过刚失位而不中宜在强君德问西方用兵如何复对太乙守中宫兵宜内不宜外　帝善其言复又献所为边防策太一主客立成历洪范论　上曰卿所献书当为卿留中欲官之复固辞乃官其子晞【一作发】 留复登闻鼓院与林瑀同修周易会元纪岁余东归
仁宗高其行礼以束帛赐号冲晦处士复本莆田人【一作建州】 久游吴因家杭州州将至必先加礼然复未尝肯至公门范仲淹守杭数就复访问甚礼重之仲淹尝言西兵既起复预言罢兵岁月又斗牛闲尝有星变复言吴当大疫死者数十万人后皆如其言复尝举进士不中退而学易通流衍卦气之法遂不复进取博学无所不读凡天文地理遁甲占射诸家之说读之必得其宜因听其乡人林鸿范说诗之所以用于乐者忽若有得遂举器求乐之本而晓然知律吕微妙动作之制时胡爰作钟磬大变古法复笑曰圣人寓器于声今不先求其声而更其器是可用耶复平居以周易太元授学者或劝其著书复曰古圣贤书已具顾学者不能求吾复何以徼名后世哉晚取其所为文章尽焚之后其家有书十余篇皆出于门人故旧之家复卒时年几八十故人王稷居睦州欲往省之复报曰来以五六月之交尚及见子稷未及往至期复果已卒子晞年五十余亦致仕官至国子博士复赠虞部员外郎复没后十余年沈文通守杭牓其居曰高士坊曾巩过高士坊有诗云一亩萧然绝世喧抗怀那肯就笼樊功名晚更为余事菑异初尝出至言郡合已空徐孺榻里人犹识郑公门斯文未丧如繇我后代当知李仲元其为名公推重如此【以东都事略本传实录附传南丰集修】
　　　　　俞举善
钱塘人累世同居号义门　明道二年旌表门闾【以乾道志修】
　　　　　杨蟠
字公济杭州人登　庆历六年第尝作钱塘百咏诗起湖堂至西水亭各为一绝欧阳修读杨蟠章安集有诗云苏梅久作黄泉客我亦今为白发翁卧读杨蟠一千首乞渠秋月与春风王安石有与蟠书云读足下之文但知畏之愿造请所闻苏轼守杭蟠丞郡与轼倡酬平生为诗数千篇最后知寿州提点荆广铸钱卒【以东都事略文艺传六一文集荆公文集施司谏东坡诗注钱塘傅牧西湖事实叙乾道志修】
　　　　　沈文通
名犯
高宗庙讳嫌名文通其字也钱塘人祖同以进士起家父扶皆显官文通以祖荫补斋郎　皇佑元年举进士第一以既仕降第二遂为故事除大理评事通判江宁府迁著作佐郎奏本治论十卷
仁宗语大臣曰近率以诗赋献而沈某本治论可用也召试除太常丞集贤校理权三司度支判官时以科名入馆者每不次用惟文通在三司四年始除修起居注人以此称其贤除右正言知制诰纠察在京刑狱出知越州始作学以馆诸生徙知杭州迁吏部郎中
英宗召见劳问知开封府迁右谏议大夫翰林学士群牧使兼权吏部流内铨丁母翟氏忧葬母于杭庐墓侧以卒文通少爽迈读书一阅辄释通达世务治杭锄治奸蠹崇奖贤知后领开封人曰此杭州沈公也每晨视事日中则庭无留人与宾客饮笑终日京师怗然每问其佐曰幸告我以过无嫌虽言有不当亦降色安辞以受政号严明时有纵舍于良善贫弱抚恤尢至为文章得纸笔立成而知者少及为制诰遂以文章称天下有西溪集十卷子隆嗣贤嗣【以王安石所撰墓志王安国所撰行状东都事略本传陈直斋书录解题修】
　　　　　沈辽
字睿达文通之弟也长于歌诗尢工翰墨王安石曾布皆学其笔法安石得其清劲布得其真楷辽登第后游京师偶为人书（上君下衣）带内侍买入禁中
神宗初嗣位厉精求治一见不悦会遣使察访两浙就以谕之时辽为吴县令遂遭劾安石救之不能释乃坐削籍后卜居池阳有集号云巢编行于世【以王明清挥麈录陈直斋书录解题修】
　　　　　陆诜
字介夫余杭人进士起家召试学士院为集贤校理陕西铸法坏以诜为提点刑狱视其利害诜上鼓铸便宜诏悉行之累任荆湖南北陕西转运使知桂州条上戍边八事皆施行自智高之乱交址侵疆诜案边更张号令交址大恐因遣使入贡辞礼加恭及张田代诜
英宗诏毋得改陆诜法召为天章阁待制知谏院除知延州
英宗曰鄜延最当虏要今将何先对曰未审陛下欲安静耶将威之也　上曰大抵边陲当安静谅祚声言复攻大顺城诜谓不稍折诮则国威不立乃请止留时服使者及岁赐谅祚大阻始谢罪供贡职改龙图阁直学士知成都府青苗法出诜言蜀陕刀耕火种民食常不足至种芋充饥脱岁俭不能偿官适陷之死地愿罢四路使者并言差役水利事皆不当改诏省三路之使止置成都路提举官一员　熙宁三年卒苏轼挽之以诗谓挺然直节庇峨岷谋道从来不计身属纩家无十金产过车巷哭六州民诜所历桂延秦凤晋真定成都凡六州子师渊师闵师雄师轲【以国史本传及施司谏注坡诗修】
　　　　　关鲁
大中祥符五年以进士起家尽力于官历守池台两州为尚书郎年八十归老钱塘陈襄为作鸿飞之诗谓其能以礼致仕而老成之德不衰可养于朝　天子不用古礼留之为惜以　皇佑四年卒八子景棻景元景仁希声杞景山景宣景良皆学行修立以进士同升者三人景棻希声杞是也其后相继第进士者又三人景仁其一也余二人非旧名不可考景元以父任能其官景仁字彦长性多能钟律历数草隶图画无所不学尢长于诗以承议郎谢事四子澥淳演注皆举进士【以古灵文集南丰集福昌县君傅氏夫人周氏墓志曲阜集承议关君墓志修】
　　　　　关沼
字圣渊亦杭之名士登　元佑三年进士第隐士孔夷尝有赠圣渊学士诗云吴越声飞二十年缁衣空复叹遗编紫芝眉宇风尘外太白文章锦绣前可是石渠方载笔未应水国要归田他时雪里相逢处能记骑驴孟浩然夷字方平号滍皋先生刘攽韩维之畏友其称沼如此则沼之才望可知【以滍皋先生诗及曾慥百家诗选小序修】
　　　　　沈括
字存中父周钱塘人与文通之祖同为伯仲起家进士为吏有名称仕至太常少卿兄扶为国子博士有吏材括博览古今于书无所不通举进士为杨州司理编校昭文馆书籍　熙宁闲除太子中允后知制诰权三司使迁翰林学士
神宗尝欲籍民车备虏括言古人所谓轻车者兵车也今民闲辎车重大椎朴俗谓之太平车恐兵闲不可用
神宗遂罢籍民车括后以永乐事贬居京口号梦溪翁自叙甚详括以文学着尝上　熙宁奉元历编修天下郡国图著述颇多有春秋机括笔谈长兴集行于世括于文通为叔而年少于文通尝称为括叔并辽世所谓三沈者也【以南丰集寿昌夫人沈氏墓志东都事略本传王明清挥尘录陈直斋书录解题修】
　　　　　吴天秩
字平甫世为杭人幼聪悟勤苦博通强记无不该治学者多从焉然资恬退不嗜荣利未尝曳裾公卿之门三预乡荐唯一试礼部又出于亲朋之所强后遂绝意进取杜门著书捽茹自适者几二十年　熙宁七年其兄少卿欲夺其志以郊恩密荐而不之告补太庙斋郎久之不赴调兄入朝迫之偕行授将仕郎南安军大庾尉又辞疾不往兄复以义趣之惧类于陵之哇乃再调饶州浮梁尉到官逾年而殁贤士大夫皆叹惜之　元丰三年葬龙井茔有文集五十卷【以韦骧所撰墓志修】
　　　　　强至
字几圣杭州吴山里人少有志节力学问吴俗喜嬉游请谒至一切谢绝读书属文忘昼夜寒暑乡试为举首其赋传四方　庆历六年登进士第遂悉破旧辙学古文尢积思于诗居官听狱讼不视势高下轻重穷究辨析平反甚众居丧毁瘠过制其治终事一出己力不资于人最受知于韩琦琦罢政事镇京兆徙镇相魏常引至自助琦为诗合宾客属和至独思致逸发不可追蹑琦上奏及他书记皆至属稿琦乞不散青苗
神宗阅其奏曰此必强至之文也至有守一日琦行一事不关由签厅至翌日自言不称职力辞去琦谓小事故不相关至曰小事尚尔何况大事逊谢数日乃肯留琦数荐充馆阁未及用而卒官至祠部员外郎累赠金紫光禄大夫有文集二十卷曾巩为之序谓其文简古不少贬以徇俗巩弟肇其婿也尝祭以文谓以文起家以行忱身崛起进士厥声四驰历试吏职民怀去思世以为实录子浚明渊明陟明皆登进士第渊明字隐季仕最显赠资政殿学士【以实录南丰集强几圣文集序曲阜集强祠部行状祭文及乾道志淳佑志修】
　　　　　王复
苏轼云处士王复家钱塘为人多伎能而医尢精期于活人不志于利筑室候潮门外治园圃作亭榭以与贤士大夫游惟恐不及然终无所求人徙知其接花艺果之勤而不知其所种者德也乃以种德名其亭而遗以诗云小圃傍城郭闭门芝朮香名随巿人隐德与佳木长元化善养性仓公多禁方所活不可数相逢随相忘但喜宾客来置酒花满堂我欲东南去再观双桧苍山茶想出屋湖橘应过墙木老德亦熟吾言岂荒唐【以东坡诗集修】
　　　　　韦骧
字子骏钱塘人生而警敏年十有七以文谒王安石见其借箸赋大奇之曰吾行江南入吴越见文士唯子与董顾行耳由是籍甚每一赋成学者传诵　皇佑五年登述士第累迁至屯田员外郎官制行改朝奉郎主少府监簿　元丰中遣使高丽选书状官宰执以骧名开召试笺启骧辞不就　元佑初诏近臣举可任诸路使者韩维李常杨汲等皆荐骧擢利路运判移福建路年饥咸议请赈贷骧曰闽去京师往返数千里今民朝不及夕若上书待报是冠冕从容以救焚溺也乃檄州县发廪而请违法之罪于朝全活甚众闽盗阻险为数州患官军屡到吏畏怯争言盗势猛炽请招纳骧曰闽盗狃于姑息曩者彭孙廖恩皆缘此列官于朝故奸民以怙山谷巿凶慝为得计若遵前轨是为民稔恶因处画斩捕方略咸就法部内肃然召为主客郎中久之出为夔路宪知明州乞闲提举洞霄宫子寿隆以　崇宁四年守衢迎骧就养卒焉年七十三骧秀眉冰骨乐易静退孝友廉平文章藻丽一时推先后复以政事彰闻率德励行有宿儒循吏之风将没犹料理平生文稿示子孙曰吾志在此有文集二十卷赋二十卷寿隆至　建炎初为给事中次寿朋寿松寿卿寿成寿佐【以陈师锡所撰墓志李心传系年录修】
　　　　　周邠
字开祖钱塘人　嘉佑八年登进士第　熙宁闲苏轼倅杭多与（酉寿）唱所谓周长官者是也轼后自密州改除河中府过潍州邠时为乐清令以鴈荡图寄轼有诗轼和韵有西湖三载与君同之句后轼知湖州以诗得罪邠亦坐赎金　元佑初邠知管城县乞复管城为郑州有兴废补败之力由是通判寿春府见苏辙所行告词后知吉州官至朝请大夫上轻车都尉其丘墓在南荡山邠系　元符末上书人至　崇宁初第为上书邪等　政和元年又为僧怀显序钱塘胜迹记盖历五朝云侄邦彦【以九朝通略东坡年谱及乾道志修】
　　　　　周邦彦
字美成少涉猎书史游太学有俊声　元丰中献汴都赋七千言多古文奇字
神宗嗟异命左丞李清臣读于迩英阁多以偏傍言之不尽悉也由诸生擢太学正其后留落不偶　绍圣中除秘书省正字
徽宗即位为校书郎累迁卫尉卿出知隆德府徙明州以秘书监召赐对崇政殿　上问汴都赋其辞云何对以岁月久不能省忆用表进入帝览表称善除徽猷阁待制提举大晟府知真定府改顺昌府提举洞霄宫卒年六十六邦彦能文章妙解音律名其堂曰顾曲乐府盛行于世人谓之落魄不羁其提举大晟亦由此然其文识者谓有工力深到处声镜乌几之铭有郑圃漆园之风祷神之文仿送穷乞巧之作不但词调而已自号清真居士有集二十四卷【以东都事略本传王明清挥尘录楼钥清真集序陈直斋书录解题修】
　　　　　周邦式
字南伯著名钱塘少好学中　元丰二年进士第主楚州宝应簿调祥符尉知封丘县通判磁州郓州提举秦凤等路常平王厚以节度使镇临洮其弟孚通判秦州主馈运司挟厚势一切委吏嬉宕自如役夫溃去朝廷命邦式体量劾奏不少屈孚竟以罪去提举江东常平为淮南运判徙梓州路入对留为尚书度支郎中邦式夷澹不乐中都官复出提点淮西刑狱徙两浙又徙江东京师方大营土木命京殿材邦式奏言非地所产遂已有施炳者以累举得州文学从其子官金陵与群僚会饮沾醉妄斥　宫禁事为仇家所告邦式被命治诏狱炳自分必死比狱成纔坐远徙不旁及一人代归得知宿州滑州皆不赴提举南京鸿庆宫岁满复自请凡十二年乃起知处州辞不行积官中大夫卒年七十五子芑蔚茂芑知名【以实录附传修】
　　　　　虞奕
字纯臣钱塘人　元丰八年举进士第崇宁中提举河北西路常平洺相饥徙东路入对
徽宗问行期对曰臣退即行流民不以时复则来岁耕桑废矣上悦西部盗起徙提刑自诡讨贼悉降之入为开封府少尹故时大理开封治狱得请实蔽罪其后悉任情弃法奕言廷尉持天下平京师诸夏本法且不行何以示万国请自今非情法实不相当毋得辄请从之累迁户部侍郎内侍总领左藏予夺颛己视户部如僚属奕白宰相曰计臣不才当去之而易能者不可使他人侵其官即自劾不称职诏为罢内侍卒赠龙图阁学士【以国史及乾道志淳佑志修】
　　　　　吴师仁
钱塘人陈襄为郡守尝荐于朝曰选请到本州岛进士吴师仁在学充教授本人履行淳正器识高远尝肄业太学名闻搢绅应举不第退归田里甘贫守道专治忱明义理之学而不为异端之说伏望　圣慈令充本州岛州学教授襄之称师仁如此其贤可知【以古灵文集荐札修】
　　　　　吴师礼
字安中师仁之弟　熙宁闲中上舍选　元丰五年赐进士第　元符初除秘书省正字以预饯邹浩免　建中靖国初任开封府推官擢右司谏改右司员外郎师礼工翰墨
徽宗尝访以字学对曰　陛下御极之初当志其大者臣不敢以末伎对闻者奖其知体以直秘阁知宿州卒初师礼未冠游太学时兄师仁为正守春秋学他学官恶之条其疑问诸生师礼悉以兄语对学官怒鸣鼓坐堂上众质之师礼引据三传意气自如江公望时在傍心窃喜后相遇于泌阳公望谓曰得志当如保曰当为人作丰年耳由此定交及诏师礼按治蔡邸事时公望为左司谏
徽宗问公望以师礼之为人公望以贤对故擢右司谏云子说字傅朋亦有书名【以九朝通略乾道志淳佑志修】
　　　　　崔贡
字廷硕仁和人端重有学识履行饬备党里咸敬事之　大观中诏天下郡县保任士有孝弟睦（女）任恤中和八行者贡入太学司成考验以闻释褐命官　政和五年郡太守董正封举应诏以礼延致于学授密州文学卒乡人尊之曰八行先生后仁和县学立三贤祠实与褚文公许荆州并祀焉【以乾道志淳佑志修】
　　　　　李（革兆）
字彦渊富春人　崇宁二年登进士第中　大观三年宏词科时试新建书学记以　国朝会要所检阅改官刊正谥法进秩宣和初提举广东巿舶居官守廉直自叹理财非长然舶场珍货一毫不取未几舶商辐凑召回盗邀之及胠箧随行书帙而已盗亦敛衽退避时兵戈扰攘（革兆）舆亲归里奉祠其后提舶与（革兆）殊辙　绍兴闲舶商遂以（革兆）向来清节闻于　朝除比部郎序迁吏部诰词有曰（革兆）也清秦桧欲以子与（革兆）女为婚（革兆）却之迁将作监桧屡遣子就学（革兆）曰吾为　天子卿监岂为宰相教子遂（句去口改亡）外持宪闽部易江东既忤权臣累奉祠不复荣望卒年七十七（革兆）淡泊寡欲廉直之节载在国史晚年谓贪与痴已绝独嗔未尽去因牓小室曰去嗔有去嗔居士集【以李大监行实　大宋登科纪宏词总类淳佑志修】
　　　　　滕茂实
字秀颖临安人父中以承议郎知解州茂实登政和八年进士第　靖康元年以工部员外郎假工部侍郎副路允迪出使金时茂实兄祹通判代州已先陷金粘罕素重茂实乃迁之代州又自京师取其弟华实同居以慰其意茂实闻
渊圣皇帝将至乃自作哀词及篆　宋工部侍郎滕茂实墓九字裹以奉使黄旛以授其友人朔宁府明士曹董诜属以后事翌日
渊圣及郊茂实具冠帻号哭迎拜粘罕逼令胡服茂实力拒不从士民见者皆为泣下自是拘留以忧愤卒时　建炎二年八月也三年董诜自拔归张浚以为陕西转运判官诜乃录其哀词使其同归者罗钺来献其词曰滕茂实奉使无状不复返父母之邦得全臣节以死幸以所仗节旛裹其尸有篆字九葬于台寺下不必封植万一从请知死穷徼则为乞骸骨归悉如前祷自作哀词几于不达方之渊明则不可亦庶几少游之遗风也齑盐老书生谬列王都官索米了无补从事敢辞难殊邻败盟好仗节来榆关城守久不下川途望漫漫俭辈果不惜一往何当还牧羊困苏武假道拘张骞流离念窘束坐阅四序迁同来悉言归我独留塞垣呼天曾不闻痛甚伤肺肝相逢有兄弟悼叹安得欢金人自南归得志鞍马闲波澜卷大厦一木乃求安世事宁有此聊发我所存爵禄非所慕金珠敢怀贪纵或违我心渠不汗我颜昔燕破齐土群臣望风奔王蠋独守节燕人有甘言经首自绝脰感概今昔闻未尝食齐禄徙以世为民况我禄数世一死何足论远或死江梅近或死朝昏殓我不须衣裹尸有黄旛题作宋臣墓篆字当深刊我妻尚少艾儿女当童颜四海无置锥飘流倍悲酸谁当给衣食使不厄饥寒岁时一酹我犹足尉我魂我魂自悠悠异乡寄沈冤他时风雨夜草木号空山至是凌亦以其事上于朝诏宣付史馆特褒录之　绍兴二年二月赠龙图阁直学士官其家三人后谥忠节【以实录附传国史忠义传系年录修】
　　　　　史徽
字洵美【一字东美】 盐官人勤苦力学登　崇宁五年进士第累迁太常博士时飨太庙以宦者押祭徽建议罢之进户部郎官出为京西运判
徽宗下诏罪己罢西城所徽悉焚其租籍进右司郎中以疾致仕
高宗即位复起为司农少卿　建炎三年与黄锷扈　驾至江口俱遇害后特赠左太中大夫右文殿修撰子龟年均年岑年龟年岑年皆至员郎均年与龟年之子骕亦皆入仕【以实录附传及海昌图经修】
　　　　　沈晦
字符用翰林学士文通之孙博览强记善缀文宣和元年第一人及第时将赴京师过天长梦身骑大鹏抟风而上因作大鹏赋以纪其事及廷试策问象数人艰于对惟晦该通赡洽
天子览而异之遂擢居首选焉未几以著作佐郎随肃王使金颇历艰苦后除给事中命随寝历守数郡进徽猷阁直学士卒晦胆气过人而脱略法度虽累致人言其当官而行才具亦不可掩云【以实录附传系年录分定录修】
咸淳临安志卷之六十七
　志〔五十二〕
　　人物八
　　　列传〔六〕
　　　　国朝
　　　　　张九成
字子韶盐官人性颖悟八岁默诵六经十四乡贡辟雍游京师从杨时学权贵托人致币曰从吾游当荐之馆阁九成笑曰王良尚羞与嬖奚乘吾可为贵游客耶　绍兴二年将策士诏考官直言者置高等九成对策谓祸乱之作天所以开圣人上及
两宫忠愤激烈下及阉寺无所顾避
高宗感动擢置第一杨时遗九成书曰廷对自中兴以来未之有非刚大之气不为得丧回屈不能为签判镇东军究心视事吏不能欺尝大书屋壁曰此身苟一日之闲百姓罹无涯之苦民冒鹾禁提刑张宗臣观望左相逮捕数十人九成力争不从投劾而归赵鼎荐之召入着庭时樊光远首南宫汪应辰魁大对　上语九成曰殿省举首皆卿门人对曰臣不敢以利禄之说诱其徒惟知讲明经术庶尽忠孝除浙东提刑力辞陈公辅劾其矫饰诏与小郡又辞乃与祠未几召除宗正少卿迁礼部侍郎寻兼侍讲进读春秋因论日食曰日食之变本于恶气恶气之萌本于恶念上触于天则日月薄蚀五星失序下触于地则菑及五谷怪妖迭见中触于人则为兵为火札瘥并至愿　陛下正心术以格天　上耸然曰当为卿戒之　上问易牛微事耳孟子谓是心足以王朕窃疑之九成曰不忍一牛仁心着见王道之端倪推此心以往则华夏蛮貊根荄鳞介皆在　陛下仁政岂非王道乎　上谓近臣曰朕于九成所得甚多兼权刑部侍郎先是刑部断死囚不以请自九成莅职情轻免死者甚众一日法寺以大辟成案上九成阅始末得其情因请覆实囚果诬服者理官抵罪朝论欲以平反为赏九成曰致人以罚而已幸赏岂士大夫所为固辞　上问和议九成曰敌情多诈不可不察桧甚恶之九成以赵鼎党求去　上命除待制出守未几谪守邵州何铸言其附赵鼎落职丁父忧服除詹大方论其谤讪谪居南安军凡十四年谈经自乐因自号横浦居士桧死以秘撰起知温州去倍输罢柑宴蠲丧葬沽酒民至感泣以目疾丐祠　绍兴己卯卒　上嗟悼复敷文阁待制官其子若弟四人学者称为无垢先生有尚书中庸大学孝经语孟说无垢语录行于世
理宗以九成有明道之功特赠太师追封崇国公谥文忠【以国史本传中兴系年录中兴编年纲目绍兴正论小传无垢语录淳佑志修】
　　　　　凌景夏
字季文余杭人　绍兴二年对策第二吕颐浩称其词胜张九成任绍兴府观察推官帅綦崇礼荐于上六年擢秘书省正字八年迁著作佐郎九年景夏与馆职胡珵朱松张广常明范如圭等六人其奏封事言和议非便秦桧憾之十年除工部员外郎桧罢兵斥景夏知外郡及闲居凡十余年二十五年桧死二十六年除军器监寻除起居舍人兼权给事中景夏言　绍兴二十一年诏临安府见推排等第依在京例与免今有司乃以和买役钱难以减放止与西北流寓人蠲除土著人户反成偏重夫土著流寓皆 陛下赤子德泽之施实先京师契勘两县在城营运浮财物力所输和买绢数止二千六百余疋望依已降指挥并与蠲免庶使德泽无偏诏令有信户部看详如其请迁中书舍人未几直龙图知抚州二十八年知襄阳府二十九年知鼎州奏免程昌禹所增蔡州官兵衣粮六万四千余缗诏减四分之一徙宣州三十年加集英殿修撰三十一年除吏部侍郎景夏言　庆历三年编定勋臣凡二百四家逮　建中靖国元年续编一百一十六家许子孙陈乞恩泽臣窃谓　崇观以来至　陛下即位经涉艰难卫社稷捍牧圉者略而未编亦一阙也望检会崇观以后勋业着于　国史者接续编定以劝忠烈事下吏部后不行十月扈从　亲征三十二年奏论吏部七司有法有例法可按籍而视例则散于案牍之中匿于胥吏之手官有去来不能遽知故索例而不获虽有强明健决之才不复敢议臣愚以为吏部七司宜制例册凡经取　旨或堂白者每一事已命郎官画时拟定长贰书之于册以为例每半年则上于尚书用印给下如此则前后予决悉在有司之目猾吏无所措巧铨综渐以平允诏吏部措置申省【以绍兴正论小传戊午谠议中兴系年录中兴编年纲目修】
　　　　　樊光远
字茂实钱塘人少从张九成学　绍兴五年南省奏名第一八年除秘书正字九年光远上疏言臣窃观今日士大夫之论莫不以金人诡诈为可忧臣独曰诡诈不足忧而信实深可惧也臣愿　陛下勿以得地为喜而常以为耻勿以甘言为悦而常以为忧勿罪忠谠以养敢言之气勿喜迎合以开滥进之门勿尽民力宜爱惜之以固根本勿沮士气宜耸动之以备缓急十年八月秦桧将遂休兵罢为阆州教授二十六年召为秘书丞俄特引对光远言顷年大臣挟权修怨不平其心台谏之所排击法寺之所锻炼告讦之所中伤其闲又有因责降而死者夫尝与闻朝廷之政亲陪甘泉之班矣及子而无一命之禄宜圣心之所深悯望明诏有司凡曾任执政侍从死于责降而子孙未有官者许令自陈与复官职录其子孙　上曰甚善当令看详检举　上又曰朕与卿不相见今几年光远曰臣得外任逮今十有六年　上曰朕所以令卿上殿欲除卿察官光远顿首辞于是遂除监察御史二十七年迁工部员外郎寻请补外知兴化军二十八年除福建路提点刑狱二十九年十月徙知严州时三衙诱略近郡平民为军三十年光远奏乞禁止今后遇有阙额均下诸州军招填诏三衙自今止以见管兵为额光远又言本州岛岁输御炉炭七万四千五百斤而不偿民闲之直　上亟为罢之【以中兴小传修】
　　　　　郎晔
事同里张九成尝编横浦日新录虽从　淳熙十四年特奏得官然甚以儒学知名【以横浦日新录海昌图经修】
　　　　　郭知运
字次张盐官人幼刻志问学弱冠登　绍兴进士甲科时相强与为姻知运弗乐讫停昏焉仕至荆门守倦求禄仕自号息庵老人卜居双庙之西尝题诗于庙云唐祚中不振孽胡恣奸骄君德弗克终治乱在一朝渠魁睥神器四海俱动摇向来为厉阶其迹已冰消中兴功孰盛张许冠百僚堂堂二公烈千古名不凋义胆极华岳忠肝齐斗杓平生慕节义卜居祠匪遥丹青就湮郁古屋风萧萧英灵如可问激懦讨惛妖知运有文集四十卷名猥稿云【以中兴登科小录海昌图经修】
　　　　　施德操【扬子平附】 
字彦执盐官人学有本末主孟子以排释氏曰绝人伦漫等级弃礼乐仁义不用为能躐造空无此其胜处概之以道尚自颠倒后先况又饰荒幻报应诳愚取资则尢为世蠹因着为论以晓未悟实有强立不惑之见杨子平同县人名犯
今上皇帝御名子平其字也安贫乐道不妄取予谨独之操闇室犹康庄也二人身塞而誉不宏然里人向慕与张九成等　淳熙四年县令魏伯恂祠九成于学以德操子平佐号三先生【以刑部侍郎程大昌所撰盐官县学三先生祠堂记修】
　　　　　关注
字子东世为钱塘人登　绍兴五年进士第尝教授湖州与胡爰之孙涤裒爰遗书得易解中庸义藏之学官又录爰言行为一帙汪藻为之序称注之意在于美风俗新人材官至太学博士卒注自号香岩居士有关博士集二十卷【以汪浮溪文集陈直斋书录解题修】
　　　　　姚兴
旧名叔兴新城姚村人有勇力善武艺为统制官隶王权　绍兴三十一年元颜亮入寇兵至和州尉子桥兴以一军三千人力战权置酒仙宗山上拥群刀斧自卫殊不援兴兴杀敌敷百以援不至而没　朝廷为之立祠以表其忠
宁宗朝复加追赠制曰烈士徇国未尝计身后之荣人主褒忠盖将为天下之劝矧予名将着节　先朝兹览从列之抗章追想壮猷而兴慨肆颁显渥用发幽光故右武大夫建康府破敌军统制赠袭庆军节度使姚兴可特赠开府仪同三司【以中兴编年纲目彭百用治迹统类及新城续图经修】
　　　　　杨由义
字宜之父奉直　建炎初以正将扈跸寓杭兀朮犯杭奉直御敌由义将母及妹避地海昌敌卒至母曰汝父必死国难我当死妇节携女沈运河由义被执累日而逸领漕荐不第馆于诸公之门吏部朱松尝延请以诲其子熹后以父恩补右阶监赡军南库　隆兴初卢仲贤使金辱　命由义请行以合门祗候密院干官充奉使金国通问审议官金折之使拜由义誓死不屈全节而归有　旨换通直郎词曰黑肱之为子木先冀获成言之信郑众不对单于拜盖其自誓之坚后官至刑部侍郎转朝奉大夫卒于盐官私第朱熹欲铭其墓尝曰忠义大节夷夏称叹会熹卒不果子九鼎字叔镇以父任入官帅襄漕夔有善政后易利漕帅天汉金劫大散关九鼎疾驱驻河池县复大散关又复皁郊杀伪元帅元颜阿璘后金忿兵再至九鼎死守清野原除太府少卿总领蜀赋时都统吴政战没麾下兵溃金据汉中捣大安军九鼎檄张威何进剿敌于三泉匹马不返会蜀有新帅首招溃卒至鸡公岭复叛帅挟印兵以遁有劝九鼎遁者荅曰九鼎有职守不可去贼至遂遇害后宣阃戮叛卒奏九鼎以死守职乞厚加恤典以劝尽忠有　旨赠五官至朝议大夫又于所该恩泽外特官其子三人【以海昌图经所载家纪修】
　　　　　俞烈
字若晦杭之临安人祖彻与张九成凌景夏齐名贡辟廱弗果行烈少警敏　淳熙八年试礼部第一十五年以太学录转对论浙西围田为运河及民田之害乞精选郎官与漕臣按视开复
孝宗曰如此则是受水之地狭当如卿言遣官相视迁太学博士
光宗即位转对乞酌　咸平　元佑之制日轮讲读官内直以备访问又论三省批送文字文移回复为胥吏请求之资乞操纵伸缩权在朝廷无为旧例束缚　绍熙改元进国子博士　庆元三年为秘书郎年余出守嘉兴上供及额即止恐贻后害不肯增缗钱以受最赏六年为司封郎官论民闲义役官司不得干预乞下敕令所公共详定寻借户部尚书差充接送金国吊祭使除起居舍人明年二月护金使元颜充绝江充曰好个大堑烈曰此谓天堑国信往来幸无风耳充曰舟大何恐烈曰江流湍迅舟大不足恃也词未既风起涛惊舟为俯仰金使皇惧寻充报谢使　嘉泰四年除秘书监寻除中书舍人论驳不挠永州祁阳县旧有韩两府祖墓有邻近于其墓禁内伐竹十五竿以盖墓篷法司先引律盗人墓木者杖一百继以观望侂冑嫌于太轻辄引持杖窃盗法烈驳奏忤侂冑论去家居五年　嘉定初知庆元府镇以清静移知镇江府时淮民流移充斥多方拯救孩提弃掷募为鞠养至春民思归业厚为津遣郡有大夹冈小夹冈乃漕运路雨余泥深牵夫失足辄堕数十尺下烈为甓之始无陷溺岁旱河涩烈命车江不入里河舟行无留权吏部侍郎乞浚练湖通漕广溉兼中书舍人未尝惩往事少屈勋戚滥恩貂珰伏罚宫掖夤缘干请多格不行寻兼侍读真除吏侍进读通鉴至唐景龙中斜封墨敕因言中宗不用太宗制度不由中书审覆门下审读人主当以为戒又读
孝宗圣政至郊祀不买象事拱而言　淳熙以前郊祀必用象
孝宗超然远览以为大礼初不系此唤回买象使臣可谓达礼之本矣以六年卒宫号盘隐居士有盘隐诗编掖垣制草奏议北征等集【以程珌所撰俞侍郎行状修】
　　　　　余古
钱塘人
光宗初罢遗补官近臣罕进言者　绍熙二年五月古以布衣上书曰恭惟
皇帝陛下春秋鼎盛自即位以来星见再周当思付托之重朝夕勉惟求治之道乃或不然闲者侧闻宴游无度声乐不绝昼之不足继之以夜宫女进献不时伶人出入无节宦官侵夺权政随加宠赐或至超迁　内中宫殿已历　三朝何陋之有奚用更建楼台接于云汉月榭风亭不辍作深为　陛下不取也自古宦官败国备载方册今上而三省下而百司皆在此曹号令之下盖自副将而至殿步帅各为高价但如其价则有特除此为害之大者良由公卿持禄保位备员全身如汉之石庆唐之苏味道满朝皆小人也　陛下果能以汉文帝为法唐庄宗为戒即乞昭示诏旨严下约束除太常乐工立定员数凡俳优抵戏皆放而为民美女丽人自今无献宴开以时酒进有数宦官不得干预朝政佞幸悉去忠良并进　陛下求不垂拱以高揖羲皇亦不可得也问安视膳之余宫庭燕闲讲读经史颐神养性享名教不穷之乐固嵩岳无涯之寿岂不休哉　帝览书震怒始议特　旨编管言者救之乃送秀州听读【以朝野杂记修】
　　　　　赵巩
字子固钱塘人登　乾道八年进士第尝奉命使金金主问皇帝清问下民赋非所作乎叹服其文学子从游者甚众号西林先生　庆元禁伪学巩以秘阁修撰知扬詶入党籍云【以国史及淳佑志修】
　　　　　俞灏
字商卿世居杭父徙乌程登　绍熙四年第仕东淮宣抚丘（上宗下山）令佐毕再遇救山阳灏料敌必窥采石请回军石梁河以遏其锋敌捣虚不入而遁再遇知扬州荡平胡海多灏计划再遇欲诛胁从者救活甚众　开禧议开边政府密引灏言轻脱寡谋之人不可信赵良嗣张觉往辙可鉴历麾节皆有声　宝庆二年致仕筑室九里松买舟西湖会意处竟日忘返以诗词自适号青松居士有集【以洪平斋所撰行状修】
　　　　　洪咨夔
字舜俞于潜人父钺号谷隐有诗名咨夔风骨颀秀为文典丽该洽登　嘉泰二年进士第继中教官调饶州教授应博学宏词科有司奇其文时相恶人以科目自致报罢遂从崔与之帅淮镇蜀以直谅风议闻知龙州龙产砂汞不取铢两毁邓艾祠改祠武侯
理宗即位除秘书郎迁金部陈朝廷四轻之弊且言济邸之变非　陛下本心时相恶之移考功以李知孝论镌罢咨夔出蜀时得书数千卷藏萧寺父子考论讽诵学益闳肆　绍定六年冬
理宗始亲政召为礼部郎官入对言帝王运英明之略莫先于养英明之气　上问今日之务何急咨夔奏当进君子退小人开忱心布公道又问近日事体如何咨夔言进擢收召未免混淆若大受用皇极之道精择用春秋之法则两尽矣又问在外人物咨夔言崔与之全德之老可为朝廷重真德秀魏了翁当聚之本朝翌日　御笔除监察御史即上疏言中书积弊四事凡清议所不与者率论去之　端平改元乞降诏求言又奏圣学之所当讲明者六又乞宽民力条具其目皆剔括宿弊恳恳力言北伐议起咨夔奏乞厚东南之根本制西北之枝叶时京阃以金灭函献其酋守绪骨将告太庙献俘受馘咨夔奏谓其酋自焚拨寒灰认残骼孰识其真惟当告　九庙以　祖宗德泽统绪灵长坐阅大雠之灭不可以俘获为夸又乞守靖定缓经营一意备守除殿中侍御史王定自都司除察将摇善类咨夔劾之定左迁咨夔擢中书舍人益振职缴回三留守两帅垣之命兼吏部侍郎兼同修国史二年同真德秀知贡举多得博洽端亮之士兼直学士院时故相之党有予祠者咨夔指其为蔡卞命遂寝兼侍读又兼给事中上疏谓比年徇私成习以一公铄万私惟　陛下尔而好乐营缮亲厚近属保护旧臣未能无系累又乞为济邸立后三年除给事中升侍读仍兼内制时有自诡和鞑除刑书者咨夔缴驳之乃出献缉熙箴　上叹其忠以病丐闲拜翰林学士知制诰兼侍读兼修国史除端明殿学士领内祠仍史读六月薨转四官遗表闻　御笔咨夔鲠亮忠悫有助亲政特与执政恩例又赠两官谥忠文咨夔研穷经史驰骛艺文蔚为近世词宗自号平斋有两汉诏令三十卷（上□下手）抄一百卷春秋说三卷外内制及赋诗文三十二卷奏议三卷子勋焘熹皆能绍其家学勋字伯鲁以锁厅登淳佑四年进士第少为崔与之魏了翁所知仕至兵部尚书尝为词臣发明　先皇与　子之意人称其有父气骨赠端明殿学士谥文靖【以实录附传平斋文集淳佑志及勋谥议修】
　　　　　赵汝谈
字履常
太宗皇帝八世孙居余杭登　淳熙十一年进士甲科周必大见其文异之赵汝愚定大策多与参订独庙议请从朱熹捐节钺与韩侂冑俾居外汝愚不以为然未几汝愚去国汝谈与弟汝（言当）昌言侂冑之非于是并罹党祸斥出国门依祖墓以居者累载因得肆志于学问词章除太社令侂冑开边汝谈愤形辞色一日登坛读祝大呼侂冑及陈自强名自强甚不堪汝谈不为动以李壁荐召试馆职叶适谓二十年馆职策无此简切除正字以言去得祠通判嘉兴府改知无为军时金人内变有　旨献料敌备边二策改湖北提举时捄荒全活甚众又以赵蕃黄干刘宰应诏士论韪之除温州改知西外宗正蒙国贡宝玉称贺表用却走马以粪为讽时相不悦语同列曰赵西宗天下秀才宜为文字官惜不少屈除江西提举
理宗即位贺表力寓劝戒真德秀目为谏书除江西运判以言去家居八年注易诗书三礼语孟荀子庄子通鉴杜诗一字不入修门　端平更化以礼部郎召兼学士院权直制词尔雅深厚尽洗纤弱之习除秘书少监兼权直学士院时议北伐汝谈力以毋轻试为言三京收复独有忧色进思无邪毋不敬箴除宗正少卿兼权直学士院又兼崇政殿说书时真德秀除翰林学士知制诰与汝谈并当制号二妙除吏部侍郎升侍讲兼直学士院以言去提举崇禧观除集英殿修撰知婺州抵郡四月以疾丐祠除权礼部侍郎兼直学士院力辞兼直除侍讲又除兼直五辞除给事中权刑部尚书　嘉熙元年八月辛丑卒官汝谈生　干　淳闲亲炙当世大儒初见朱熹订疑义十数条首质大学旁及群经熹嗟异称赏蔡元定愿为忘年交又与吕祖俭柴中行项安世辅广切瑳故问学沉着仕进恬然在温陵又与陈孔硕黄干交好为密杨长孺时帅闽亦使来问政为文有西汉风其瑰琦精妙又如琅玕瑶碧然模仿者辄不逮子崇豫继卒至孙必海始请谥　景定四年谥文懿【以赵汝腾所撰行状及谥议修】
　　　　　赵汝（言当）
字蹈中汝谈之弟以祖荫补承务郎韩侂冑逐赵汝愚时汝（言当）监左藏库上书乞留汝愚斩侂冑由是侂冑使其党再攻汝愚以汝（言当）兄弟为言首坐是废斥者十年后登　嘉定元年进士第除太社令累迁司农丞知漳州迁湖北仓改湖南易江西除宪迁湖南漕除江东宪辞除直秘阁广东经略又辞仍旧职知温州以十六年夏卒于郡除直焕章阁致仕初侂冑得权汝（言当）首明其为贼屡濒于死事定反罹猜忌自号懒庵然将旨江湖威声耸动襄帅赵方尝力荐倚为代　嘉定兵端再起获黄掴阿鲁荅羁于潭州汝（言当）时将漕欲存金以藩鞑厚遇之黄掴吐实曰我国若相蒙古纲好　大朝而专备鞑可保无虞以二蜡弹献汝（言当）未能白其策而死于温黄掴在潭闻之亦死其规画之不遂者如此汝（言当）颖悟英特与汝谈齐名称二赵叶适谓其韩篇杜笔高出于时盖兼言之也然汝谈为己诗不进反推汝（言当）晚爱韦苏州诗其在潭以诗寄适识者谓如高渐离击筑过巿后挽适有古调朱弦外长谣碧水阴之句世推其工二子崇陶崇龚盖以刘陶刘龚命名云【以叶水心文集王象祖所撰行状王梦龙所撰蹈中诗集序赵汝谈跋修】
　　　　　李宗勉
字强父富阳人　开禧元年试礼部第二为江西运干真德秀曹彦约荐之　嘉定十四年除吏部架阁　绍定元年累迁著作佐郎轮对言山东之旅名曰忠义实则桀黠资以备边而备之者甚于边明年兼权兵部郎官又言虎卧垣墙防奸御变宁过毋不及时李全叛形已露人莫敢言宗勉独累疏及之寻改兼侍右郎官四年知台州时洪水荡析悉力抚绥台人德之明年直秘阁知婺州六年冬召未赴　端平元年进宝章阁因任寻召除尚左郎中兼右司寻兼左司面陈救楮之策愿自乘舆宫掖下至百司庶府核（□几）蠹节浮泛岁省十万则十万之楮可捐省百万则百万之楮可捐久而钱楮相当则赢缩之柄自不在楮擢监察御史时谋出师汴洛宗勉言愿爱日力以修内治合人谋以严边防毋以近利妨远图毋以虚名受实害谍报鞑欲入寇复传寇退宗勉言有余则密不足则张扬声大举者未必果来卷甲敛藏者未必果静进左司谏明年春兼侍讲四月除殿中侍御史时史嵩之就鄂建阃宗勉言淮西当南北之交乞别除鄂守令嵩之移司齐安又率合台奏乞分上流淮西淮东为三帅而以江淮大帅总之以公私之财分给四处招募强壮大为扞御之图七月除工部侍郎兼给事中仍兼侍讲复上疏言忧勤不可移于宴安劘切不可销于便佞九月除谏议大夫兼侍读屡言边事使臣王楫宜早遣其回　嘉熙元年二月除端明殿学士同签书枢密院事八月进签书时王楫复来督府主和宗勉言国书不类夷语实有可疑督府职在督战当扫除边郡之哨马焚荡淮河之贼舟不可以和之一字横于胸中二年进参知政事三年拜左丞相兼枢密使守法度抑侥幸不私亲党一时善类如袁甫郭磊卿程公许王万辈皆聚朝廷尢乐闻谠言身居台辅家若贫儒十二月甲子薨于位诏以光禄大夫致仕赠少师谥文清【以国史本传修】

咸淳临安志卷之六十八
　志〔五十三〕
　　人物九
　　　后妃
　　　　国朝
　　　　　章懿皇后李氏
杭州人曾祖应已祖延嗣钱氏时为婺州金华主簿父仁德左班殿直
后性庄重寡言入宫事
真宗皇帝初为司寝梦以裾承日而生
仁宗皇帝封崇阳县君进才人为婉仪
仁宗即位进顺容初
章献太后以
仁宗为己子而
后不敢言中外亦未知也　明道元年二月丁卯进位宸妃是日薨年四十六赠三代曾祖及祖为光禄卿父为崇州防御使母董氏为高平郡太君二年追册为
皇太后谥　章懿葬　永定陵赠三代祔别庙升祔　太庙【以东都事略长编修】
　　　　列女
　　　　　孙破虏吴夫人
本吴人徙钱塘孙坚闻其才貌娶之生四男一女初夫人孕而梦月入怀既而生策及权在孕而又梦日入其怀以告坚坚曰日月者阴阳之精极贵之象吾子孙其兴乎策尝以会稽功曹魏腾迕意将杀之夫人乃倚大井而谓策曰汝新造江南方当优贤礼士舍过录功魏功曹在公尽规汝今日杀之则明日人皆叛汝吾不忍见祸之及当先投此井中耳策大惊遽释腾夫人智略权谲类如此及权少年统业夫人助治军国甚有补益建安七年操下书责权质任子权将周瑜诣夫人前定议瑜曰今将军承父兄余资六郡之众兵精粮多将士用命铸山煮海境内富饶人不思乱泛舟举帆朝发夕到士风劲勇所向无敌有何逼迫而欲送质夫人曰公瑾议是也公瑾与伯符同年小一月耳我视之如子也汝其兄事之遂不送质临薨引见张昭等属以后事【以三国志本传及注孙策传周瑜传注通鉴修】
　　　　　徐琨母孙氏
富春人孙坚之妹坚与琨父真相亲故以妹妻焉琨随坚与策征讨详在琨传琨击张英于当利口而船少欲驻军更求孙氏时在军中谓琨曰恐州家多发水军来逆人则不利矣如何可驻邪宜伐芦苇以为泭佐船渡军琨具启策策即行之众悉济遂破英琨生女是为吴主权徐夫人【以三国志吴主权徐夫人传修】
　　　　　孙翊妻徐氏
翊领丹阳太守时妫览戴员亲近边鸿等数为翊所困常欲叛逆徐氏颇晓卜翊语徐明日欲为长吏作主人卿试卜之徐言卦不佳可须异日翊以长吏来久宜速遣乃大请宾客翊出入常持刀时空手送客鸿从后斫翊迸走入山徐氏募追捕中宿乃得览员归罪杀鸿诸将皆知览员所为而力不能讨览悉取翊嫔妾欲复取徐徐恐逆之则见害乃绐之曰乞须晦日设祭除服潜语翊旧将孙高傅婴等图之至期设祭哭毕乃除服熏香沐浴更于他室施帷帐览密使觇视无复疑意徐呼高婴与诸婢罗住户内使人报处已除凶即吉惟府君命览盛意入徐出户拜览适得一拜徐便大呼二君可起高婴俱出共得杀览余人即就外杀员徐乃复襄绖奉览员首以祭翊墓【以三国志孙翊传及孙韶传注修】
　　　　　虞潭母孙氏
富春人孙权族孙女也适潭父忠恭顺正和甚有妇德及忠亡遗孤藐尔孙氏虽少誓不改节躬自抚养劬劳备至性聪敏识鉴过人潭始自幼童便训以忠义故得声望允洽为朝廷所称永嘉末潭为南康太守值杜弢叛率众讨之孙氏勉潭以必死之义倾其赀产以馈战士潭遂克捷及苏峻乱潭守吴兴假节征峻孙氏戒之曰吾闻忠臣出孝子之门汝当舍生取义勿以吾老为累也仍尽发其家僮令随潭助战贸其所服环佩以为军资时会稽内史王舒遣子允之为督护孙氏又谓潭曰王府君遣儿征汝何为独不潭即以子楚为督护与允之合势其忧国如此拜武昌侯太夫人加金章紫绶潭立养堂于家王导以下皆就拜谒咸和末卒年九十五成帝遣使吊祭谥曰定夫人【以晋书列女传修】
　　　　　孙晷妻虞氏
晷居富春闻会稽虞喜隐居海嵎有高世之风钦慕其德娉喜弟预女为妻今虞氏是也喜戒虞氏弃华尚素与晷同志晷性至孝虞氏克相其德舅姑起居尝馔不离左右躬薪水井臼之劳欣然自得晷笃学容止未尝倾倚虞氏端庄靖默相敬如宾习俗竞事奢丽虞氏多御练葛不为时世妆或讶之虞氏曰从吾所好柰何欲相效耶时人号为梁鸿夫妇【以晋书孙晷传及淳佑志修】
　　　　　孝妇严氏
夫孝明失其姓严氏事舅姑以孝闻晋咸康五年火时孝明父丧在家未葬而孝明适出严氏仰天号哭火为之灭郡以表闻诏旌门闾碣旧在余杭县东一十三里【以淳熙余杭图经修】
　　　　　冯孝女
唐穆宗时人居钱唐少孤无兄弟母子相依及长不嫁以养母多病益笃思肉食因刲股为糜以进后母死号恸呕血哀毁骨立既葬募人结草庐墓下日焚香蔬食剌臂血书佛经仍舍宅为寺以荐母长庆三年守以事闻诏赐束帛仍赐寺额曰报恩竟不嫁死今钱唐显有孝女南北两乡又有孝女墓在寺后山古城头【以淳佑志修】
　　　　　节妇何氏
唐末于潜莫氏之妇夫死年犹盛誓不嫁养姑至孝礼敬饬备黄巢乱后群盗啸聚山谷邻里皆奔徙何氏以姑羸疾卧不可俱行抱姑涕泣贼夜至号恸丐贼曰吾数年寡居以有姑耳今姑老且病不忍去愿贷姑死吾死不恨贼舍其姑掠何氏去至巢穴将污之杀他妇女植刃使惧何氏诡请栉沐更衣贼许使人伺之须臾具妆泽举止言儿自如伺者懈遂解襦自经贼惊视已死义而瘗之【以淳佑志修】
　　　　　吴越国恭懿太夫人吴氏
名汉月钱塘人中直指挥使珂女也幼以婉淑奉文穆王元瓘性慈惠而节俭颇尚黄老学居常布练而已每闻王决事有及重刑者常嚬蹙以仁恕为言诸吴每有迁授皆峻阻之及其入对多加训励有过失必面责之故诸吴终夫人之世不甚骄恣敕封吴越国顺德太夫人周广顺二年薨年四十谥恭懿实忠懿王俶之母【以吴越备史修】
　　　　　吴越忠懿王妃孙氏
名太真钱塘人性端谨而聪慧每延接姻亲洎诸宗属皆尽恩礼好学读书通毛诗鲁论之义性严重而无浸渍之说其下畏而爱之尚俭约居常非受参谒宴会未尝为盛饰俶之征毗陵也孙氏居国城遣内侍抚问诸将及从征将帅之家中外禀畏如奉王焉汉干佑二年承制拜夫人周显德末敕封吴越国贤德夫人　国初进封贤德顺睦夫人至　开宝九年随俶入觐敕封吴越国王妃　制曰以尔贤明有素令淑流芳俪我元臣开于列国推心倾戴金石无渝抗志荡平烟尘共扫望云展礼尽室偕来鱼轩趋象魏之朝翟衣见珩璜之节以前古未行之典为　大朝特出之恩是年得病于途薨年四十五【以吴越备史修】
　　　　　孝妇盛氏
昌化县民章钦子妇事舅姑恭谨躬纺绩烹饪以养钦妻何氏性急盛氏怡声下气伺颜色终日侍立无惰容处娣姒敬顺和睦亦皆化之姑病贫无医药资且乞甘旨盛氏鬻簪珥裙襦共费姑病剧盛氏闻人言病者餔人肝则愈乃闭阁援刀刳胁取肝为常膳以进长姒潘氏亦刲股焉姑食而愈时　政和六年七月权知州事转运使刘既济上其事　诏旌表门闾【以国史乾道志淳佑志修】
　　　　　凌大渊妻刘氏
刘氏于潜县九里人及（□幵）许嫁同里进士凌大渊已请期而凌卒刘氏闻之号恸告其父母曰儿闻女子以一志为良以死生不易为节儿已许凌君今不幸早世固吾夫也儿将易服奔丧誓守柏舟不更二也其父母曰汝犹木方芽又未尝身践其庭何遽若此刘氏泣曰诺人微物死犹不废况以身许人而背之乎有死而已父母惧而从之于是麤衰赴夫家临柩伏哭尽哀退修妇道终丧乞兄公之子以养为之娶妇至于抱孙白首不易其志宝佑闲县令吕沆闻而嘉之为表其居曰烈女坊里人赵景纬为作诗以刻诸路备词多不载【以赵景纬所作传赞修传本作烈女刘氏凡未嫁曰女既嫁曰妇刘氏女也宜本其从夫之志题曰凌大渊妻刘氏】
咸淳临安志卷之六十九
　志〔五十四〕
　　人物十
　　　方外〔方士〕
　　　　蔡经
吴人也吴记云织田有蔡经宅杭州余杭县故基存焉吴天玺二年有神仙四人自称曰东方朔等往来经所居孙皓将亡四人预以告经遂蛇蜕而往【升仙年代与神仙传小异】 又有沽酒阿母亦在县界王方平麻姑尝宴于经家取阿母酒和天上酒以饮也【神仙传拾遗　按颜鲁公麻姑坛记王方平过括苍蔡经家今台之仙居括苍洞之阳有经故宅为隐真宫是也此云宅在余杭与颜记不合岂仙家居无常所而各记之耶】
　　　　郭文
字文举步檐入余杭大涤山穷谷无人之地倚木覆苫而居亦无壁障时猛兽害人文独宿十余年无害常着鹿裘葛巾不饮酒食肉区种菽麦采竹叶木实贸盐以自供或酬下价者亦即与之尝有猛兽张口向文文视其口中有横骨乃以手探去之猛兽明旦致一鹿于室前余杭令顾扬与葛洪共造之而携与俱归扬赠以韦裤褶不纳辞归扬遣置室中文亦无言韦衣乃至烂于户内竟不服用王导闻其名遣人迎之文不就船车荷檐徒行导置之西园朝士咸往观之颓然踑踞傍若无人温峤问曰猛兽害人人之所畏先生独不畏耶文曰人无害兽之心则兽亦不害人居导园七年未尝出入后忽逃归临安结庐山中临安令万宠迎置县中及苏峻反破余杭而临安独全人皆异之葛洪庾阐并为作传赞颂其美【以晋书本传修】
　　　　葛洪
字稚川自号抱朴子以儒学知名博闻深洽江左绝伦著述篇章富于班马尢好神仙导养之法于余杭山见何幼道郭文举目击而已各无所言【以晋书本传修】
　　　　许迈
字叔元一名映尝谓余杭垂溜山延陵之茅山是洞庭西门潜通五岳陈安世茅季伟常所游处于是立精舍于垂溜而往来茅岭之洞室永和二年移入临安西山登岩茹芝眇然自得有终焉之志乃改名元字远游着诗十二首论神仙事尝与王羲之书曰自山阴至临安多有金堂玉室仙人芝草左元放之徒汉末诸得道者在焉后人莫测远游所终好道者皆谓之羽化矣【以晋书本传修】
　　　　杜子恭
钱塘人通灵有道术晋东土豪家及京邑贵望并事之为弟子执在三之敬沈警累世事道亦敬事子恭宋孔灵产有隐遁之怀立馆事道东出过钱唐北郭辄于舟中遥拜子恭墓至道鞠道业富盛【以宋书沈约自序南齐书孔稚珪传及真诰修】
　　　　徐灵府
号默希子钱塘天目山人通儒学居天台灵盖峰虎（上山下品）石室中凡十余年会昌初武宗诏浙东廉使起之辞不复出后遂绝粒尝着元鉴五卷撰天台山记三洞要略门人得其道者有左元泽【以高□传修】
　　　　钱道士
杭州临安人初从太守令狐纁至京师因往成都玉局观观黄箓道场忽有一道士杖剑持水紫衣巍冠周行醮坛至钱生前以所持水令饮之极甘钱自此绝食干符闲常来往京师【以神仙感遇传修】
　　　　令狐绚
余杭太守纁之子也雅尚元微不求仕进时有神仙降之异香闻于户外尝言入静之时忽有青衣引至高山之上朝谒老君因见册命张天师元中大法师以代尹真人之任曰群胡扰于中原不能戢之尹真人之过再立二十四化泽及生灵道陵之功也后西川见张道士言天师降授道法与令狐所说无异【以神仙感遇传修】
　　　　丁飞
字翰之济阳人读老庄书善养生能鼓琴居钱唐龙泓洞之左右或憩馆深山中蓄妻子事耕稼如常人咸通丙午岁陆龟蒙尝诣龙泓憩馆见其纶巾布裘貌古意淡好古文乐闻歌诗使之年曰七十二年矣后十四年道士葛参寥为陆言飞毛发不衰气力益壮疏繁导蒙灌溉剉（各□）皆自执绠缶斤斸辈升高远望不翅履平地时作细字文纪事皆有楷法意义夜半山静取琴弹弄少睡寡言与人相接礼简情至未尝有罢倦之色又不见有所服饵或问之对曰治心修身之外复有何物陆为作钱唐丁隐君歌而叙其事如此【以陆龟蒙作丁隐君歌序文修】
　　　　潘尊师
在杭州曹桥福业观有少年过之欲寄止茅斋潘许之居六十日不饮不食将去再拜致谢曰某曾受正一九州岛社令箓九州岛内外吉凶之事靡不知也敢以奉传若精洁守谨可致长生言讫而去自后果如其言四方之事灵官靡不传报潘曰闲人何必知四远之事乃却之一夕少年复来授以王子符两道戒曰人有疾苦危难当以吾符救之自是潘以朱篆救人袪灾蠲疾赴之者如巿既十余年少年复至宿留逾月尊师一日无疾而终疑其得尸解之道也【以神仙感遇传修】
　　　　马自然
钱塘人名湘其先盐官人世为小吏湘独好经史工文学常随道士遍游方外至湖州饮酒醉行坠霅溪经目而出衣不沾湿指溪水能令逆流良久指柳木令随水上下指桥令断复续访常州太守马植会饮湘于席上以器皿植瓜须臾生花结实坐客食之皆称香美或有疾告之即以所拄竹杖指病者口吹杖头如雷声病随愈跛倚而来者湘以杖叩之应手便伸展与之财物则以遗贫者 大中祥符九年卒葬于其家之东园明年东川奏剑州梓潼县道士马自然白日上升且谓人曰昨已羽化于浙西今玉皇又诏于此上升　帝命杭州发其冢视之止存竹杖【以续仙传修】
　　　　管归真
钱塘人年十一入钱明宫　雍熙初有青衣过之问其所从来则曰西人也姓边氏有点化黄金之术愿以为赠归真曰历岁（帛系）远能无变否曰五百年后当复故尔归真笑曰得不为后人（□吴）耶青衣以手加额曰先生其真人也吾有紫府符法珍藏之久今得其人尚可隐乎于是跪而受之不踰年符法大振　祥符初　诏赴阙行符水法病在膏盲者悉为平人锡予甚渥以为右街都监赐号元靖后以京师大旱诏归真临坛作法噀水结成烟雾空中云龙蜚跃膏雨大霪未几加赐崇教　天圣初迁左街加大法师仍赐正白先生号至四年十月平居呼其徒而告之曰绣衣使者告吾功业上达帝宸今将往任职矣遂偃然而化　熙宁中赵抃守杭记其行事【以淳佑志修】
　　　　沈若济
洞元大师字子舟远祖仕吴越钱氏遂居钱塘于元真观出家年十三试经为道士兼通诸家百氏之书尢精于医游茅山居崇禧观延康殿学士王汉之帅建康即茅山筑室为洞阳庵以处之师乃出囊中金大巿药以济病者
徽宗闻其名再诏乃起馆于龙德宫数月以疾辞赐道官及金方符　绍兴初尸解于故庵【以淳佑志修】
　　　　徐立之
旧名炳一应进士举不中学老子法易名为立之隐于西湖之回峰人谓之回峰先生不喜俗人知通判都官员外郎苏为闻其名尝往见之曰何不仕乎应曰若时与命会然后佐天子福元元不然则悔吝生矣曷若追冥鸿雾豹与孤云俱为甚敬其言尝为立传回峰今雷峰也【以苏为所撰余先生传修】
　　　　陆维之
字永仲一名凝之字子才号石室余杭人丰神隽拔议论倜傥少以计偕入汴群法从邀与杂坐命相者某道人视之道人指维之曰秀才扣以科第则曰且归山道人揖别赠以粒丹曰缓急用之陆下第南归舟循汴风激浪怒舟不能胜以丹投之风浪始息汴上有呼其姓名者则道人也维之遂有超世之志隐于大涤洞天之石室人因以石室称之逍遥林谷诗酒自乐时余杭巨儒陈律民范学士刘尧臣山父蜀高士杨乃城叔闲为方外友太博关注子东赠以词其序云吾乡陆永仲博学高才少时有声场屋今栖白鹿洞下绝荤酒屏世事白放尘埃之外行将六十而有婴儿之色非得道者能如是乎白鹿洞即大涤也维之尝观潮作酹江月云远山一带溯晴空极目天涯浮白枫落鸦翻谈笑处不觉云涛横席酒病方苏睡魔犹殢一扫无留迹吴帆越棹恍然飞上空碧长记草赋梁园凌云笔势倒三江秋色对此惊心空怅望老作红尘闲客别浦烟平小楼人散回首千波寂西风归路为君重喷霜笛
光尧嘉赏召见辞疾不赴后
光尧退处北宫尝幸大涤
宪圣亦侍羽流起居进主观者问以山中诗客以维之对进其行卷
光尧读数首太息曰布衣入翰林可也欲与
孝宗言
宪圣曰山林隐士必不要人知要他出山却是苦他遂止未几以疾卒于家维之尝进百论有石室小隐集三十卷临终了然书一诗云岳南之馆白云端凤笛龙箫彻广寒一鹤晓飞冲碧落群仙笑倚玉阑干【以叶绍翁四朝闻见录大涤洞天真境录修】
　　　　王衷
字天诱政和闲郡守监司表荐赐号悟静处士视朝请大夫俸给
　　　　徐奭
徽宗朝赐号冲晦先生故庐在城中吴山下又尝居万松岭下墓在灵隐山石笋院
咸淳临安志卷之七十
　志〔五十五〕
    人物十一
　　　方外〔僧〕
　　　　慧静
本姓邵余杭人厉行精苦容止可观颜延之叹曰荆山之玉唯静是焉着文翰集十卷【大藏经高僧传】
　　　　慧基
本姓耦【一作偶】 年十五宋文帝引见顾问敕于祗洹寺为设会出家车驾亲临幸
　　　　慧集
本姓钱于潜人着毗昙大义疏十万言
　　　　法匮
本姓阮于潜人
　　　　浮度
宋释余杭人少游猎尝射孕鹿堕胎鹿母衔痛犹就地舐子因摧弓折矢出家蔬食诵经三十余万言常屏处山泽
　　　　僧瑜
本姓周余杭人以宋孝建二年六月三日灭度后十有四日房中生双桐其徒以为娑罗宝木因号双桐沙门吴郡张辩为平南长史且为传赞
　　　　僧翼
本余杭人止庐山寺依慧远修学
　　　　僧诠
宋余杭方显寺释
　　　　道琳
梁富阳齐坚寺释
　　　　僧旻
本姓孙富春人吴大帝其先也梁天监五年游上都天子礼接甚厚六年制注般若经齐文惠帝竟陵王子良深相贵敬普通后隐居虎丘时萧昂出守吴兴欲过山展礼旻曰吾山薮病人无事见贵二千石昔戴颙隐居宋江夏王诣见高卧不起吾虽德薄请附戴公矣竟遁去其年皇太子遣通事舍人何思澄命致礼赠以几杖炉（匚佥）褥席麈尾拂扇等又为制墓志碑【续高僧传】
　　　　明微
本姓夏钱唐人齐太傅萧颖深相钦慕
　　　　法开
本姓俞余杭人吏部尚书琅琅王俊永嘉太守吴兴丘迟皆揖敬推赏后还余杭止于西寺
　　　　惠明
本姓王杭人居蒋州山闲值雪路塞七日不食至荆州四望山见二虎争自往分解焉
　　　　昙超
灵隐山僧本姓张清和人齐建元末至钱唐灵隐山会久晴祷祠无应超乃徒步至赤亭山遥为龙咒愿说法至夕群龙化为人形来诣超所因乞三归依超请降雨约以明日晡时及期大雨【见高僧传及钱塘胜迹记】
　　　　真观
南天竺法师字圣远钱塘人本姓范祖延蒸给事黄门侍郎父兑散骑常侍母任氏因祷佛有妊及真观诞育奇相不伦左掌仙文右掌人字开皇十四年亢旱刺史刘景安请师讲海龙王经序既竟骤雨滂注自后有请随祷而应县西有灵隐山仙灵所居峰吐莲花洞藏龙穴真观与道安禅师头陀石室檀越陈仲宝开山拓基建立精舍号南天竺寺遂栖止终焉及文宣造塔取决于观乃指崔嵬高石为基凿石果得洞穴自然天成皋亭神姓陈氏降祝请师讲法华一遍遗以钱物又降祝舍其庙屋五闲为众善佛殿大业中出天竺自标葬地未几叹曰昔六十二应终讲法华力更延一纪今七十四生期毕矣白众而逝尝作愁赋诗人称赏【已上并大藏经续高僧传有塔在东冈久废天禧中王钦若重修】
　　　　道钦
径山禅师唐大历三年代宗诏至阙下亲加瞻礼赐号国一禅师正元八年示灭谥大觉禅师苏州昆山人姓朱开山住持径山【见景德传灯录刺史王颜尚书职方员外郎丘丹撰塔铭崔元翰李吉甫撰碑铭徐浩作真赞　崇宁五年追谥澄悟】
　　　　圆修
鸟窠道林禅师富阳人衣衲弊甚寒暑不更栖止山闲有鹊巢于其侧经四十秋未尝下山时人谓之鸟窠禅师元和中白居易出守兹郡入山礼谒
　　　　会通
招贤禅师杭人本姓吴幼而聪敏唐德宗时为六宫使后礼鸟窠为僧至武宗时废寺莫知其终
　　　　齐安
盐官禅师杭人本姓李生时神光照室后有异僧谓之曰建无胜幢使佛日回照者岂非汝乎遂无疾宴坐而逝敕谥悟空禅师
　　　　道标
唐律师富阳人姓秦护戒精严永泰中住持南天竺寺其徒多归之尝于飞来峰之南西岭下葺茅为堂号西岭草堂好作诗与吴兴皎然会稽灵彻唱和时人有洞冰雪摩云霄之誉长庆三年入灭世称西岭和尚
　　　　慧琳
唐大历中僧字抱玉居天目山二十余年元和初郡守杜陟请至永福寺登坛三年刺史裴常棣请至天竺登坛二十年闲前后刺史杜陟裴常棣陆则杨凭卢元辅白居易李幼崔鄯路异凡九人皆造慧琳之室论心要
　　　　灵照
龙华禅师高丽国人钱王建龙华院命僧住持晋天福二年入灭寿七十八号真觉大命
　　　　行修
南山法相院僧生有异相耳随至肩号长耳相禅师　崇宁二年赐号崇慧大师
　　　　幼璋
唐相国夏侯孜之子十七为僧寿八十七终钱尚父号志德大师天佑三年赐号瑞龙禅师
　　　　延寿
杭人号抱一子七岁诵经感群羊跪听始为吏一日弃其业出家着宗镜录一百二十卷日课一百八事未尝暂废吴越王钱氏请住永明禅寺【即净慈寺】 凡十五年聚徒几二千人道播海外高丽国王遣使赍书叙弟子礼奉金线织成袈裟紫水晶数珠金澡罐等为献　开宝八年入灭号智觉禅师　崇宁中追谥宗照
　　　　志逢
余杭人生恶荤血肤体香洁尝梦升须弥山睹三佛列坐初释回指示之曰此是补弥勒处狮子月佛遂礼觉后因阅大藏经乃符所梦天福中抵天台山云居道场入普贤殿宴坐有神人前跪膝师问为谁曰护戒神也师曰吾患有宿愆汝知之否曰师有何非唯一小过耳凡折砵水亦施主物师每倾弃非所宜也言讫而隐师自此洗砵尽饮之因致脾疾十载方愈吴越王号为普觉大师住临安功臣院至　雍熙二年入灭
　　　　遇安
杭人　干德中忠懿王钱氏命住北关倾心院又召入居天龙寺至　开宝七年安僖王请居光庆寺号善智禅师　淳化初示灭
　　　　庆祥
九曲禅师杭人本姓沈辩才冠众多闻强记天台门下推为杰出
　　　　行明
开化禅师杭人本姓于先住能仁后忠懿王钱氏又建大和寺延请住持
太宗皇帝赐紫衣师号　咸平四年入灭【已上并景德传灯录】
　　　　善升
钱塘人本姓仲十岁出家　天禧中诏同注释御制法音集书毕赐号曰日观大师兼深于琴律　皇佑元年范文正公就天竺山见之一日遣侍者告文正公而逝公为作塔铭
　　　　法照
受业水心寺不妄交游与隐逋高僧智圆为方外友参政王化基丞相王钦若王随皆深敬之咸平中撰律钞义苑说七卷丞相王随撰塔铭立碑于兜率寺　崇宁二年赐号法照大师
　　　　道诚
慧悟大师钱唐人居月轮山　天禧中撰释氏要览三卷又注王渤所撰释迦成道记丞相王随知杭州日有赠慧悟诗余弼题慧悟禅师上方诗云孤峰牢落几何年台殿于今插半天已是精蓝夸绝缴更将宝塔在危巅烟霞色任阴晴变钟磬声随上下传珍重老僧无别境一生幽趣只山川
　　　　契嵩
屯田员外郎陈舜俞撰行业记云禅师字仲灵自号潜子姓李庆历中居钱塘后游京师开封尹王仲仪上其所著释书
仁宗览之诏付传法院编次仍赐明教师号蔡襄知杭州延置佛日山　熙宁五年六月于灵隐寺入寂以释氏法茶毗而五根不坏世号其塔曰五种不坏之塔
　　　　赞宁
受业于祥符寺学南山律兼通六籍史书庄老百氏之学　太平兴国三年十月赞宁奉阿育王塔舍利归朝见
太宗皇帝于滋福殿一日七召对赐号通慧大师八年秋诏撰　大宋高僧传三十卷　淳化二年预史馆集新书五年
真宗召对赐坐以为右街僧录三年迁左街
崇宁三年赐号通慧圆明大师王内翰元之与诗有诏修僧史淛江滨万卷书中老一身之句
　　　　宝达
晦迹灵隐山号剎利法师有剎利院院中有印沙床照佛鉴善持秘咒时浙江潮水大溢以至于激射湖上诸山宝达诵咒止之一夜有伟人黑冠朱衣谓达曰吾伍员复求雪耻耳师慈心为物员已闻命矣言讫而灭自后潮水击西兴而杭州涨沙数里【钱塘胜迹记】
　　　　智圆
孤山法师钱唐人本姓徐字无外自号中庸子神宇清明道韵凝粹妙年能属文匪由师授有命湖光文拟韩而作【详见玛瑙宝胜院】
　　　　遵式
本姓叶字知白其母始乞灵于观音遂生法师学行孤高博习教观因苦学呕血两足皮裂师愿力坚固以死自誓建下天竺寺着净土忏法金光明观音诸本忏仪行于世故号慈云忏主天圣中灭度其日或见大星殒于灵鹫峰度弟子百余人学徒千数　崇宁二年赐号慧通天台教观益盛于吴越者实师之力侍郎王古述其行事　绍兴三十年　旨赐师号曰忏主禅慧大法师塔名瑞光
　　　　思悟
本姓徐父居钱唐幼舍南新县欣慈院出家既受具宿习萌发好游讲席信法兼进每诵咒身出舍利所画千手像诵千眼咒像亦如之今其冢在观堂前香林洞之左
　　　　元照
灵芝大智律师字湛如号安忍子钱唐人本姓唐母竺氏尝梦异僧托孕幼居祥符寺东藏穷清净毗尼之学参神悟大师处谦传天台教观谦拊其背曰毗尼之宗几颠覆矣汝可以梁栋是道
　　　　宗本
净慈圆照禅师字无诘本姓管　熙宁初丞相郑国富公得法于师之门人修颙推尊师承由是闻誉日广郡守陈襄请住净慈山越数年
神宗皇帝命住相国寺慧林院召对　延和殿赐茶谕以　朕方欲大兴禅宗宜善开导之旨继入福宁殿说法　诏许肩舆入见高丽王子僧统义来谒师问其所得以华严对师摘其微义示之茫然自失
　　　　善本
本开封人幼时母病刲股肉以进疾随愈力学举进士于京师得华严经开卷怳然历历与心契圆照禅师住杭之净慈招师居上座别开讲席助诱方来之士户外之屦满矣圆照退居师继之韩康公绛奏号法涌大师　元佑中驸马都尉张厚礼奏请奉　诏住东京法云寺苏轼作诗赠行
哲宗皇帝遣中使抚问降香及赐高丽磨衲号大通禅师住持八年得请归杭州　大观二年终赐号圆定葬于大慈山崇德院号定光塔
　　　　元净
本姓徐字无象于潜人生而左肩肉起如袈裟绦八十一日乃灭及师之终实八十有一岁师生十岁出家二十五赐紫衣及辩才号知杭州吕溱请师住大悲宝阁居十年沈文通治杭命住上天竺乃以教易禅师凿山增室几至万础重楼杰阁冠于浙西学者数倍其故诏名其院曰灵感观音居十七年还于潜逾年复归天竺清献公赵抃与师为世外友赞之曰师去天竺山空鬼哭天竺师归道场光辉复留三年谢去老于南山龙井之上与僧熙仲会食仲视师眉闲有光如荧遽起揽之得舍利自是常有于其卧处得之者及其将化召常所往来僧道潜告之曰吾西方业成克期而逝门下侍郎苏辙撰碑翰林学士苏轼书集贤校理欧阳棐书额
　　　　延寿
杭州兴教小寿禅师初随天台韶国师普请闻堕薪而悟　天禧中王随出镇钱塘往候见去驺从独步登寝室寿方负暄毳衣自若语笑终日而去【以林闲录修】
　　　　修广
钱塘人本姓王字叔微有智识度量读五经知大义颇喜为诗少羸多病学医既成而有疾者多归之无贵贱贫富皆为之尽其术未尝有所厚薄尢贫者资之药物衣食虽穷未尝有所计惜故自京师至于四方自公卿至于学士大夫多知其名而皆乐从之游师自九岁出家居明庆院　景佑二年赐紫衣五年赐号宝月大师　熙宁元年十月卒其日会门人与往来学佛之人告以将终沐浴易衣正坐而逝年六十一明年门人为塔南丰曾巩为之铭【以南丰文集修】
　　　　文益
本姓鲁余杭人希觉师住育王文益往听习旁探儒典游文雅之场希觉师目为孔门之游夏尝参琛和尚琛问上座何往文益曰迤逦行脚去曰行脚事如何文益曰不知曰不知最亲切文益豁然开悟后三住大道场诸方业林咸遵风化异域有慕其法者涉远而至悟入者不可胜纪周显德五年谥大法眼禅师塔曰无相【以传灯录修】
　　　　道潜
于潜浮溪村人字参寥本姓何幼不茹荤以童子诵法华经度为比丘于内外典无所不窥能文章尢喜为诗秦少游与之有支许之契尝有临平绝句云风蒲猎猎弄轻柔欲立蜻蜒不自由五月临平山下路藕花无数满汀洲苏轼一见为写而刻诸石后遇轼于彭城在座赋诗援笔立成轼甚爱之以书告文同谓其诗句清绝与林逋上下而通了道义见之令人萧然轼谪居齐安道潜不远二千里相从留期年遇移汝海同游庐山复归于潜山中轼有次韵道潜留别诗轼守钱塘卜智果精舍居之入院分韵赋诗轼云云崖有浅井玉醴常半寻遂名参寥泉可濯幽人襟又为作参寥泉铭轼南迁道潜欲转海访之轼以书戒止当路亦据其诗语谓有刺讥得罪返初服　建中靖国初曾肇在翰苑言其非辜诏复祝发苏辙每称其诗无一点蔬笋气体制绝似储光羲非近世诗僧比　崇宁末归老江湖既示寂其法孙法颖以其诗集行于世道潜尝赐号妙总大师【以东坡诗集朱弁聘游集及淳佑志修】
　　　　怀显
西湖持净大师　政和中撰钱塘胜迹记五卷朝请大夫轻车都尉周邠为之序引
　　　　慧勤
余杭人欧阳文忠公有送僧慧勤诗云越俗僭宫室倾赀事雕墙佛屋尢其侈耽耽拟侯王文彩莹丹漆四壁金焜煌上垂百宝盖宴坐以方床胡为弃不居栖身客京坊辛勤营一室有类燕巢梁南方精饮食箘笋鄙羔羊饭以玉粒粳调之甘露浆一馔费千金百品罗成行晨兴未饭僧日昃不敢尝乃兹随北客枯栗充饥肠东南地秀绝山水澄清光余杭几万家日夕焚清香烟霏四面起云雾杂芬芳岂如车马尘鬓发梁成霜三者孰苦乐子奚勤四方乃云慕仁义可以治膏肓有志诚可嘉及时宜自强人情重怀土飞鸟思故乡夜枕闻北雁归心逐南樯归兮能来否送子以短章同时有惠思
　　　　惠思
王安石送惠思诗云绿净堂前湖水绿归时正复有荷花花前若见余杭姥为道仙人忆酒家今于潜西菩明智寺有惠思所为浴堂记
　　　　惟尚
本姓曹盐官人少苦腹疾百药不治父母怜之祈佛出家七岁礼庆善寺元辨为师遍参业林得法于英普照勘辩于新黄龙退归墓庐尝住寿圣禅院本雪峰结庵故地荆榛蛇虺莫敢居师住八年刱立殿庑为之一新遂谢归旧隐寻住荐福以病复还旧庐而卒僧念其德葬于院之西南张九成为之作记
　　　　守璋
本姓王盐官人天姿介特凛不可犯年七岁以试经度为僧戒行精洁尢工于诗号文慧禅师有柿园集行于世　绍兴二年
高宗皇帝幸圆觉寺因睹其集亲洒　宸翰书其晚春一绝云草深烟景重林茂夕阳微不雨花犹落无风絮自飞
　　　　德朋
本姓顾盐官人守璋弟子也　绍兴十八年入径山礼真歇了禅师夜宿山下真歇梦双月入寺诘朝举以白众顷之朋至心窃异之相与问荅机锋峻密朝夕讲论禅教者凡四年后因观为溜以杵通竹节有声豁然开悟其徒因号为竹筒和尚二十三年有　旨住崇先显孝寺二十五年两　宣入　慈宁殿升坐举说般若
高庙奇之赐法衣给牒度其徒一人朋念璋年高力丐退休两载复得　旨住崇先又二年力辞而归　乾道三年无疾卒有澹堂竹筒和尚语录
　　　　清顺　可久
石林叶梦得云钱唐西湖旧多好事僧往往喜作诗其最知名者　熙宁闲有清顺可久二人顺字怡然久字逸老其徒称顺怡然久逸老所居皆湖山胜处而清约介静不妄与人交无大故不至城士大夫多往就见时有馈之米者所取不过数斗以瓶贮几上日取其三二合食之虽蔬茹亦不常有故人尢重之同时有思聪者亦似之而诗差优
　　　　宗杲
字昙晦本姓奚丞相张浚命主径山法席学徒一千七百人来者犹未巳敞千僧阁以居之号临济　中兴张九成与为方外交秦桧疑其议己言者论其诽谤朝政动摇军情九成唱之宗杲和之　绍兴十一年五月　诏毁僧牒编置衡州二十年移海州四方衲子忘躯命往从之二十五年　特恩许自便明年复僧伽梨奉朝旨住阿育山逾年复居山
孝宗皇帝为吴安郡王时遣内都监入山谒宗杲述偈以献及在　建邸复遣内知客供五百应真请宗杲说法亲书妙喜庵三字并制赞以宠之三十一年求解院事得　旨退居明月堂隆兴改元八月示寂
孝宗闻而叹息诏以明月堂为妙喜庵谥曰普觉塔曰宝光宗杲尝曰瞥起是病不续是药不怕念起惟恐觉迟佛者觉也为其常觉故谓之大觉然皆从凡夫中做出彼既丈夫我宁不尔其接引方便类此宗杲虽林下人而义笃君亲谈及时事忧形于色或至垂涕时名公巨卿如李邴汪藻吕本中曾开李光汪应辰赵令衿张孝祥陈之茂皆委已咨叩而张浚雅相推重宗杲有正法眼藏三卷又有武库若干卷其徒纂法语前后集三十卷浚为序　淳熙初诏随大藏流行【以绍兴正论小传修】
　　　孝感拾遗
陈藏器本草谓人肉可疗羸耳不审所疗而残肌以进委巷之孝也若为士者效之则君子无取于是乎传体始变而姑识其略
　　　　何氏女子
富阳义安人也母病与其幼弟诵佛祈安日夜不绝声久犹不痊乃刲肝为粥以进其母遂瘳【嘉定壬申四月】
　　　　盛立旺二子
富阳江阴村人立旺之妻病其长男割肝次亦割股邑令程珌尝作诗揭于其门【嘉定癸酉六月】
　　　　葛小闰
亦富阳人甫九岁习句读母朱氏病炷香于臂以祷神既又刲股时程珌为令引使前齿实未龀怜其幼小出于天性遂上其事于府【嘉定癸酉九月】
　　　　朱应孙
临安县医士名源之子也其母久病乃刲股作糜以疗未几母瘳【咸淳丙寅五月】
　　　　俞廷用子亚佛
临安邑人年十二母锺氏病自三月至于五月乃焚香刲股母遂愈廷用与父大成皆尝刲股至亚佛凡三世云【咸淳丁卯五月】
　　　　陈茂祖
居临安锦北乡父名德病久医祷不疗迄刲股而德病瘳长老言前此茂祖尝刲股以疗其母阿严至是再见云【咸淳丁卯冬】
　　　　龚婆儿
临安邑民文之子文病甚婆儿刲左股内肉以进文乃瘳【咸淳戊辰三月】
　　　　周阿二
盐官人母俞氏病与其弟小三各刲肝以疗又弟阿九通体钩灯以祷俞氏有瘳
　　　　梅来儿
昌化农家子母阿黄危笃乃斋月余刲股以进母至今无恙【咸淳戊辰十一月】
咸淳临安志卷之七十一
　志〔五十六〕
　　祠祀一
　　　叙 
天子祭天地诸侯祭社稷大夫祭五祀上得以兼下下不得以僭上古之制也
列圣咸有一德克典神天自郊丘宗庙社稷与大中小祠之合乎古典者有常所矣十伦之义六祝之辞凡皆与斯民同其福禄长其孝敬措之于仁寿之域而群祀之在畿内者若土域山海湖江之神若先贤往哲有道有德之祭若御灾捍患以死勤事之族率皆锡之爵命被之宠光或岁时荐飨闲遣有司行事所以徇夫人之所依考诸礼而弗悖其在郡国遵奉唯谨充类而达之可以存古可以从俗者悉得列焉祀于洛邑咸秩无文或以为周公格君心萃天下之道嘻有旨哉叙祠祀
　　　土神
　　　　城隍庙
旧在凤凰山据　国朝会要为永固庙　绍兴九年移宝月山三十年　敕曰钱塘为郡尚矣自版图归于我家逾二百年维城与隍必有神主之况岁之丰凶时之水旱民之疾疾求焉而必应者哉不知郡历几将而无一牍之奏以荅神之休意者聪明正直交感于幽显之闲固自有时也　朕今驻跸于此视之不异畿甸重侯美号用疏不次之封其歆其承永妥尔祀可特封保顺通惠侯　乾道六年以后累加封　咸淳八年改辅正康济广德显圣王
　　　　昭济庙
在候庙门外浑水闸西旧传为吴王夫差庙　淳化五年守王化基建　乾道三年周安抚淙修　庆元六年赐庙额累封今为善应安淳孚佑显卫侯　淳佑九年安抚赵（上与下心）重建【淳佑志序祠庙谓旧志以夫差为首祀乃与子胥并列遂疑其未必为夫差而寘诸江神诸祀次忠清之后窃所未安所至祠庙之神其名氏往往皆出流传孰从而订其实今既传曰夫差即为子胥之君矣鬼神之事虽曰难言君臣之义如之何其废故今特以吴王庙次城隍而忠清又次之】
　　　　忠清庙
在吴山神伍氏名员楚大夫奢之子平王以谗杀奢子胥奔吴言伐楚之利欲以报仇后十七年吴与楚战而胜遂入郢平王之子昭王奔随又十年吴伐越王阖庐伤而卒王夫差立立三年而入越句践栖于会稽使大夫种行成于吴王许之子胥谏不听曰吴其为沼乎后九年王伐齐越率其众而朝子胥曰是豢吴也不如早从事焉又不听子胥欲避吴祸私使人至齐属其子于鲍氏曰王孙氏王闻之赐之属镂以死将死曰植吾墓槚槚可材也吴其亡乎后十二年越果灭吴史记云吴人怜之为立祠于江上因命曰胥山唐元和十年刺史卢元辅修并作胥山铭唐景福二年封惠广侯国朝载在祀典　雍熙二年四月　诏重建庙　大中祥符五年　朝廷以海潮大溢冲激州城　诏本州岛每岁春秋醮祭学士院撰青祠【见　诏令门】 其年赐忠清庙额封英烈王九年以马亮知杭州　诏问捍江之策亮至祷于祠下明日潮杀又出横沙数里堤岸乃成　政和六年加封威显庙毁于建炎兵火兴于　绍兴二十二年至三十年加封忠壮　乾道五年十月周安抚淙重修　庆元五年至　嘉定十七年累封为忠武英烈威德显圣王　绍定四年庙再毁有　旨赐缗钱重建　嘉熙三年赵安抚与欢又易而新之庙前旧有星宿阁至是阁成摭英卫二字以名
理宗皇帝亲洒　宸翰赐焉　宝佑元年又毁二年颜安抚颐仲又建移英卫阁于正殿之后　咸淳四年五月积雨廊庑坏安抚潜说友重行修治视旧增壮其封爵自　嘉熙至今累改为忠武英烈显圣安福王【有行祠在仁和县治东南二十四里○按子胥始藉吴报楚而吴遂胜楚终劝吴伐越而吴卒见灭于越非其计之有工拙其君之听否异也传之所载止于如此其本末明甚而后人乃于其破楚入郢也为鞭尸藉馆之说于其谏吴不听而死也为浮尸于江激而为潮之说窃意是皆战国策士夸大其辞以绿饰其事如乐毅告燕昭王之类耳太史公既取而载之史子云又载之法言不为辨正遂使子胥生为僇及死君之臣没为随潮往来之鬼岂不大可恨乎盖终前汉之世左氏未大显不得立于学官虽以二子博极群书故亦无所折衷独子长所谓吴人怜之为立祠山上此则人心天理之不可泯没者其说不可废也故今所书止据左传尽削旧志因仍之误为子胥一洗若其它诗文则姑存其旧云】 
记文【王荆公安石撰予观子胥出死亡逋窜之中以客寄之一身卒以误吴折不测之楚仇执耻雪名震天下岂不壮哉及其危疑之际能自慷慨不顾万死毕谏于所事此其志与夫自恕以偷一时之利者异也孔子论古之士大夫若管夷吾臧武仲之属苟志于善而有补于当世者咸不废也然则子胥之义又曷可少耶　康定二年余过所谓胥山者周行庙庭叹吴亡千有余年事之兴坏废革者不可胜数独子胥之祠不徙不绝何其盛也岂独神之事吴之所兴盖亦子胥之节有以动后世而爱尢在于吴也后九年乐安蒋公为杭使其州人力而新之临川王安石与之铭曰烈烈子胥发节穷逋遂为册臣奋不图躯谏合谋行隆隆之吴厥发不遂邑都俄墟以智死昏忠则有余胥山之巅殿屋渠渠千载之祠如祠之初孰作新之民劝而趋惟忠肆怀维孝肆孚我铭祠庭示后不诬○碑亡已久　嘉熙四年守赵开府与欢重人石】 
又记【王安国撰胥山庙者吴人奉事盖已千有余年至于今　天子命祀而吏之岁时祈祝未尝懈也　嘉佑七年长兴沈公作藩于杭政已大成下畏以爱既而雨旸或愆躬祷于庙仍岁大熟于是邦人皆以为神之赐也乃相与告于公曰愿治庙屋以妥神灵公既乐诏教之施能媚于民而又嘉民之不忘神惠而思为报也故听之八年六月庙成公遂祭享耋稚嗟叹咸愿刻石以诗显之而使人来请辞于临川王安国乃作辞曰维此句吴泰伯肇居其后绵绵享有邑都阖庐夫差力欲图霸有臣子胥材实刚者报楚入郢遂栖越君使国为雄我志获伸彼何宰嚭冒货奸宄我偾于忠国亦随毁武林之墟胥山之冈立庙以祀民思不忘既历年久报事不懈以迄于今帝遣祈拜公作邦伯实治庙民每祝必诚获应于神卒是逾岁风雨顺节谓非神休有或菑孽人乃告公庙屋将倾愿易而新不戒遽成严严之堂有翼其庑凭附之威观者俯偻众曰讫事公即大祭宾赞肃虔鼓箫喧沸豕羊具肥桂酒香醇神顾享之醉饱欣欣众愿具石刻载厥美系之铭诗庸告无止】 
英卫阁记【守赵开府与欢撰英卫阁者始建吴山忠清庙阁名　今上皇帝亲洒　宸翰以赐者也初山有星宿阁直庙之前堪舆家指为龙首　绍定辛卯毁其后庙虽新而阁不复　嘉熙己亥夏六月与欢被命再尹京时水失故道湍激波荡无虚日沙若沈而陷岸若坠而隤曩时潮所不及地遇大汛弥望七八十里闲溃为洪流月塘真如号古剎亦宛在水中沚佥谓此天灾难以人力胜日长月益为害滋蔓因就付以堤筑事固辞弗俞用钦承休命程土石计徒庸具畚锸兴工役凡人力所至不敢不勉且乞灵于神以相之有请于　朝得　旨新作台门仍建杰阁栋梁岧峣丹青辉焕爰肖神像巍然中居侍卫旁立冠佩陆离群山四环大江前绕川祗波后罔不怗妥听命阁甫就而水陆寺前之坝亦不日而成脱蛟龙垂涎之渊为军民奠枕之地匪人之谋皆神赐也既又摭英卫二字以名之又奏乞　奎画以贲之于是斯阁伟然冠山椒而特立镇江涛而不惊顾前之为阁者大有径庭矣私窃自念神之威灵在天其行事在史其爱在民其功在后世奚以记为然有司职在推广　皇帝荅扬神贶之意其可以无述乃为之言曰天地正大刚烈之气锺而为人其生也家则为孝子国则为忠臣其殁也上则为星辰下则职江海所谓越宇宙而挺生亘古今而长存者神盖其人也神不忍宰嚭信越之浮辞诱于伐齐之利而忘其玩吴于掌股之上也遂以恳恳之忠极谏于王而不讳属镂之赐甘心如饴其为言曰自我死后后世必以我为忠上配夏商之臣与龙逄比干为友遂伏剑以死每读吴越春秋至此未尝不感愤涕落也于（口虖）士大夫出身事主患不明国之安危与主之荣辱尔知之明则竭力而为尽忠以告视死生祸福与鸿毛等逮其以言触咎身膏鈇钺而其眷眷念国犹不忍替亦以忠义之心知国重于身尔充此志也虽去之千百世之下其英灵卫国凛凛犹生若神者所谓锺天地正大刚烈之气者非邪按史记吴人怜之为立祠江上则神之祀于吴盖有年于兹其英风义气与江涛俱壮其全名巨节与吴山俱高至其加爱吴人则千载犹一日越汉历唐以至于我　本朝庙祀之典有崇无坠自　六飞驻跸钱唐以江为重江之神以忠清庙为重故祀尢加严而阙典尚多先是神之父国号以楚兄以郑故老口相传莫之经见而母嫂妃犹未锡嘉号遂具疏以闻下奉常褒封追爵父启烈侯以母嘉应夫人配兄昭顺侯以嫂惠淑夫人配悉像于庙之东房总曰王父之殿尊尊也妃曰协靖夫人新命也　大中祥符闲着为令每岁春秋由翰苑降词命羽流祈福率即殿蒇醮事殊不称神事　帝意爰即故门址改刱醮殿表曰延真且俾天明宫道士叶揆辰领庙之管钥而洒扫之　国家崇奉庙祀之典至是乃克告备阁经始于是年之七月落成于十有一月殿及延真相继竣役则岁庚子四月也皆庙巨事宜牵联特书凡役工三万五千有奇为屋六十有七楹(云云)】 
题咏【曹既明胥山庙诗贯弓执矢一亡臣未洗昭关客路尘道上乞飧逢漂女江边款渡得渔人致君岂请初无术卖国由来别有因文种墓空山胁冷怒潮朝夕怨江滨　闲关欲雪父兄雠底用平生锡盖侯冤骨未沈吴月晓征魂初返楚云秋西施正倚承恩貌范蠡将移去国舟尚向松陵亲却敌稿砧依旧在层楼　堂堂武烈与文英引剑呼天气未平身后端知司祸福生前直欲就功名胥山未尽吴侬意郢水犹伤楚客情井里满前灵宇壮长江千古带高情】
　　　　吴越钱武肃王庙
在钱湖门外方家峪宝藏寺之左钱氏五王皆祠焉【前有丰碑螭首龟趺极高大虽已驳蚀然细扪之若未尝刻字者今在陈寺房廊之墙阴山后有井颇大栏甃甚古名乌龙井土人至今名此地为钱王大庙云】
　　　　吴越钱文穆王庙
吴越备史云天福七年十二月以龙山武功堂为文穆王庙
　　　山川诸神
　　　　平济庙
在浙江庙子湾　乾道初周安抚淙以　上旨修筑江岸遂建庙　诏赐额曰平济　庆元四年封助顺侯累封至　咸淳三年为显烈广顺王庙尝颓圮　端平三年俞存义孙应辰捐金倡率撤而新之视前增壮
　　　　顺济庙
国朝会要云浙江里民冯氏祠　绍兴三十年赐顺济庙额　庆元庚申封灵佑公　绍定闲重建庙封英烈王　嘉定十七年封次子为助宁侯　绍定六年加助灵佐顺侯
记文【嘉泰二年两浙路转运司主管帐司李长民撰浙江之潮盖天地闲壮伟绝特之观其江自南荡之湾距海门百余里水浩渺无际殆天造是险以示东南形势自　乘舆驻跸城郭宫阙日以壮丽为四方之极山川之神莫不奔走以佑我王室其浙江有若顺济庙冯公揭灵兹土功效尢炳炳着见享有宠命也固宜乃者　庆元庚申　崇陵复土　朝廷致祷于神又命两浙转运副使沈公作宾更新祠宇以祈阴助雰雾顿收晴景晏温水怪伏藏波平如席益彰神感应之速不啻枹鼓旋有　诏册神自侯爵为灵佑公而漕司实命其属梁大亮李长民相与即故祠规度之仍俾长民独视其役既增治廷坛改作门观两序肆施藻绘于塑像经始以是年十月晦越月廿有二日讫功材植工役总之縻钱三百万有奇方告成长民周视祠宇慨然独念畴昔曾未有纪述而公之孙崇之进之亦以为言于是私愿因今命磨片石以登载神之威德乃即崇之进之所录行实质以都人所传闻而次第之谨按公姓冯讳俊字德明世钱塘人生于　熙宁甲寅六月十四日娶郭氏生三子天资刚直幼孤事母孝年十有八梦帝遣神易其肺腑云将有徽命旦寤胸怀豁然开明生不习文艺至是于书传大义以及字画骤皆通晓有扣以祸福莫不前知足未尝履阈人或遇之江海上　元佑年中一日有舟渡江值大风涛分必死公即现形其闲自言名氏叱（口宅）之顷骇浪怗息又尝就寝竟日乃寤家视其呕吐皆海错异物怪而问之则云适宴于龙宫　大观三年十一月己未忽语人上帝命司江涛事不得辞越三日不疾而终年三十有六先期旬日于清水闸所居西偏自营兆域既殁灵异尢伙人即所居祠之而次子松年亦以济人拯物着灵远近今二孙则幼子椿年所生于是子孙世奉庙事不惟商贾舟舶之所依怙而环王畿千里之内水旱有扣亟蒙丕荅浙江之中流有沙碛能为舟害自　显仁太后及　三朝衣冠之藏俱在禹会发引之日有司致祷其沙即平用是洊膺褒典至今又从官给费易故而新之以妥神灵其绩效彰灼赐爵受封则具有　绍兴以来　朝廷锡命在惟昔苏文忠公轼于颍上张龙公祠碑叙述为详铭诗首言至人变化不私其躬地行为人天飞为龙长民窃诵其语载考行实愧无斯笔为神形容姑识其概庶来者有考岂特尉其子孙之志云尔】
　　　　英显通应公庙
在庙子头　宝佑元年江潮冲啮神显灵迹塘岸堵安二年十二月加封英显通应公
　　　　汤村龙王堂
政和二年汤村沙岸为潮水所冲州县立龙王祠以祷之六年奏请增广庙祠【详具顺济宫】
　　　　善顺庙
在白塔岭旧传民闲建小祠保舟楫往来号平波神祠　嘉定十七年易祠为庙　咸淳元年　诏赐善顺为额
　　　　昭应庙
在白塔岭　绍兴闲建旧传钱塘顺济龙王　咸淳元年　诏赐昭应庙为额
　　　　孚应庙
在磨刀坑龙山渡　乾道三年九月建旧传水府龙王　咸淳元年　诏赐孚应庙
　　　　广顺庙
在龙山旧传镇江龙王小祠　咸淳元年　诏赐广顺庙为额
　　　　惠顺庙
在江塘　嘉定五年二月江潮冲啮石塘帅漕建庙以祷　咸淳二年　旨赐惠顺庙为额四年七月
寿和圣福皇太后降钱重建
　　　　顺济龙王庙
在汤村镇　政和五年郡守李偃以汤村岩门白石等处江潮侵啮奏请同两浙运使刘既济措置用石版砌岸因建庙　绍兴十四年重修累封灵应昭应嘉应三王
　　　　嘉泽庙
旧在钱塘门外二里号钱塘湖龙君钱氏表请封广润龙王
国朝累封为渊灵溥济侯庙始梁大同中　乾道五年周安抚淙以祷雨应重建　淳佑八年赵安抚（上与下心）又建且亭其前之井扁曰寒泉　宝佑闲马安抚光祖更创　咸淳五年安抚潜说友又葺而新之
记文【吴越王建庙碑盖闻四灵表瑞则龙神功济于生民百谷熟成则水旱事关于阴骘而况浙阳重镇自古吴都襟带溪湖接连江海赋舆甚广田亩至多须资灌溉之功用泰耕桑之业钱唐湖者西临灵隐东枕府城澄千顷之波澜承诸山之源派梁大同中胡子尝置唐咸通年刺史崔彦曾重修凿石为门蒸沙起岸自予翊扶圣运移建节旄旧日湖堤尽改为城宇澄滓有同于镜水济时每及于生灵一郭军民尽承甘润逐年开割淼汉泓迂长居一丈之深淫不竭亢阳之失度其中菰莲郁茂水族孳繁蒸黎实赖以畋渔河道常资于灌注壮金城之一面不异汤池润绿野之万家常如甘泽固有神龙居止水府司存降景佑于生灵兴旱涸之风雨原其自编祀典积有岁年虽陈奠酹之规未施展敬之所况钱唐湖龙君与洞庭龙君青草龙君雁行之序各通天波风云岁岁之去来阴骘常施于万派古之典籍曾靡记焉日月滋深元无祠庙盖为古来藩侯牧守不能建立殿堂予统吴越山河绾天下兵柄前后累申祈祷皆致感通既荷阴功合崇祠宇昨乃特于湖际选定基垧刱兴土木之功建立栾栌之构至于殿庭廊庑门坎阶墀悉亲起规模指挥擘划俱臻壮丽以称精严然后慎选良工塑装神像威容赫奕冠剑森森陈将僚侍卫之仪列钟鼓豆笾之位以至车轝仆马帐幄盘筵祭器爨厨无不臻备馨香荐献不阙四时况镜水清流烟波浩渺其湖周百余里源派数千余川济物于人功能及众亦无龙君之庙貌予遂与钱唐龙君一时建立殿堂同表奏闻乞加懿号果蒙天泽并降徽章其所奉敕旨具录如后敕钱唐重地会稽名邦垂古今不朽之基系生聚无疆之福有兹旧迹特刱新规岂曰神谋实因心匠盖水土受天之职庇民之功岁时罔阙于牲牢祈祷必观于肸蛮得一方之义化致两境之安康钱镠普扇仁风久施异政至灭所切遂致感通其钱唐湖龙王庙宜赐号广润龙王镜湖龙王庙宜赐号赞禹龙王牒至准敕旨若夫人唯神赞神实人依信冥阳共理之言乃幽显相须之义今者式严庙号永受烝尝四时之殷荐不亏万姓之祷祠无缺神其受大朝之宠千古之光辉常镇吴邦预销灾沴必使原田肥沃克昌广润之名谷稼丰登更表土龙之德今则严禋已立邃宇咸周聊记岁年刻于琬琰后来观者其鉴之哉时正明二年岁丙子正月丙辰朔十五日庚午建立天下兵马都元帅淮南镇海镇东等军节度使尚父守尚书令吴越王　镠○凡阙字皆磨灭不可认】
　　　　水仙王庙
在西湖第三桥北　宝庆乙酉袁安抚韶建自为记今在崇真道院
记文【子自承乏内史雨旸襘祷数诣所云水仙王庙者庙有坛壝闲于是斩牲沥酒以起龙蛰穹碑植宇下龟趺隆然摩挲刻文则吴越钱武肃所著其额曰钱唐广润龙王庙东偏有堂列三贤像乾道中郡太守周君淙建退而质诸临安志成周君手且言广润龙君祠即水仙王庙按钱唐水仙王事始见于苏文忠公诗公诗石本今有自书其左方曰今西湖有水仙王庙仙之庙于湖公出守时盖无恙后莫知庙所在　六龙南渡杭为帝所络孤山筑殊庭得不废者惟和靖墓他皆一扫刮绝去荒基老屋漫不见踪迹庙之废未必不于此故赵君夔注苏公诗考验无所得乃序梦中语诿以茫昧使龙君之祠是赵复奚所疑哉彼龙君祠与普安佛庐邻距葛岭占北岩之阿视湖邈焉牵联迁就因附祀三贤而祝号以（言为）好事者又从而井其旁名荐菊以即苏公句赘矣子既更三贤祠而水仙庙未有所厘正于是废酒垆刱焉地据湖堤右湖光拍堤平挹千顷仙峨冠佩玉乘风载云方羊于水月倒景之中仙有灵宜不宜邪昔湘旁黄陵有庙自秦汉迄晋释辞乱真王逸以为湘君者自其水神而湘夫人乃舜二妃郭璞则又以为天帝二女至昌黎韩公始正娥皇为湘君而湘夫人则女英也异哉水仙之事果相似乎嗟乎自苏公去杭今百三十有七年水仙有庙名存实亡子何人乃适有感是孰使之然邪或曰事废兴存乎数其又信然耶庙经始于　宝庆乙酉冬明年春落成因记其所以又作楚语以展仙之灵其辞曰桂水阔兮仙宫今何为兮山之中羌时俗兮改错寄嘉名兮土龙卜中洲兮芷闾仙归兮故居旗夫容兮兰枻诏冯夷兮先驱杜蘅纷兮旅庭酌寒泉兮秋英福帝郊兮尘清终万古兮扬灵】
　　　　会灵庙
在涌金门外即柳洲五龙王庙中毁寓惠明寺　庆元六年祷雨应　赐庙额曰会灵王安抚补之买地寺旁未鸠工而去　开禧元年赵安抚师（上睪下廾）　淳佑七年赵安抚（上与下心）先后创建　咸淳五年安抚潜说友又更新之
记文【李直院壁撰先王之世神人异方不相参混俗无妖淫民用又安故曰以道莅天下者其鬼不神夫圣人谨于幽明之分也如此然而民事之所关祈报禳禬苟可以措吾力者则又靡不极其至焉社稷山川日月风雨寒暑水旱先啬司啬下至表畷防庸猫虎之属莫不有祀大抵皆民事也后之有国者所以敷政流化调和阴阳销伏灾沴之具虽未必如古然而祭祀之礼为民而设无大废阙甚者一遇涔旱之变则人鬼之祠老佛之宫与夫神龙之所宅有司奔走用事罔敢弗虔此虽非先王之故而其皇皇为民之意犹可见也钱唐今为驻跸之地　天子在上万神效职而西湖柳洲有所谓五龙王祠者吐灵垂贶其来最久雨旸致祷无有差忒载之祀典纪之图经可考不诬曩更兵火祠失其所寓诸柳洲慧明寺　庆元六年十一月有　旨赐庙名曰会灵京兆尹太府卿王君补之买地寺旁规以立祠祠未立王君去今户部尚书赵公师睪廾继之慨然叹曰此民事吾事也其可遂已抡材选工命通判府事郑擢东南第三将刘公杰实董司之踰两月告成堂宇蠲饬像设尊严都人耸瞻神意昭荅时　开禧元年六月十九日先是五月旁死魄公以雨祷立应已而父老状言既雨之三日湖山昼冥有二物如大木乘风扬波直湖心而东蜿蜒柳洲茭蒲闲视之乃黄黑蛇二长可四五丈是日复有蛇见祠所雷雨大作兼旬日乃止岁以有秋嘻亦异矣公言诸　朝乞加神封号　制曰可则语壁曰祠吾立之子记之余惟鬼神之道君子所难言今夫能隐能显者龙能云能雨者龙龙之为物灵矣（左月右上勿下口）然而应幡然而作其龙之所自为邪抑固有主之者邪谓龙之所自为则像貌之立命秩之加非所施于龙也谓有主之者存则封爵之书所谓五龙之神皆龙也非有主之者也若是者予皆不得而知至于曰雨而雨曰旸而旸民事之所关国典之所载虽千万年敬事无斁是则予之所知也公材迈伦所至治有异等再为京兆尹名与汉赵张埒初公为扬州尝建龙祠九曲池　天子锡庙名进王号视今举适相似然君子谓公可谓知所敬矣其事神也周可谓知所爱矣其为民也切李壁记并书】
　　　　龙井惠济庙
在风篁岭上　绍兴十八年赐庙额累封为嘉应广济孚惠王　咸淳五年安抚潜说友更创祠宇旁有德威亭【即旧龙井亭东坡书扁】
　　　　南高峰龙王祠
在荣国寺后砵盂潭累封为孚应昭顺侯庙废已久 咸淳五年七月安抚潜说友以久晴祷潭上觉微雨沾衣顷之甘澍如倾乃即故址为创庙以荅灵贶
　　　　玉泉龙王庙
在净空院　嘉泰初赐庙额曰灵泉　嘉定初改仁惠　嘉熙四年又改神运　淳佑八年赵安抚（上与下心）重建庙　咸淳三年　太傅平章贾魏公又捐钱葺而新之神始封嘉应公后加曰溥泽【详见玉泉及净空院】
咸淳临安志卷之七十二
　志〔五十七〕
  　祠祀二
　　　节义
　　　　旌忠庙
在丰乐桥俗曰三圣庙按神一姓高名永能绥州人一姓景名思谊晋州人一姓程名博古河南府人【程氏子孙今有居饶州者】 元丰五年同为统军力战于银川挺身抗虏以没始庙食于凤翔府和尚原　宣和闲方腊寇睦讨捕者祷于神凯还奏闻始封侯　中兴初屡以助顺讨贼功赐庙曰旌忠加封六字王　嘉泰初以平潮着灵加至八字一曰忠烈灵应孚泽昭佑一曰忠显昭应孚济广佑一曰忠惠顺应孚佑善利庙旧在清冷桥北　绍兴十九年杨殿帅存中请以旌忠赐为观额后因　德寿宫开拓徙建今处即觉苑寺废址也自　嘉泰辛酉至　淳佑壬子观凡三毁惟庙岿然独存
记文【黄尚书由撰建观记旌忠观者为　元丰三忠臣作也　皇朝承命稽古诹经凡施德于民御灾捍患死则祀之示褒也凤翔故有庙今移于　行在所谨按　高宗会要杭之庙食隶祠官者凡十三而四在畿内曰忠清祚德神应通惠而旌忠不与岂阙文哉钩考图牒三神之祠　绍兴壬子则为庙己巳则为观其事倡于循王张俊其费成于和王杨存中此建置之本末也三神世系以国史详之高讳永能绥州人景讳思谊晋州人程讳博古河南人率隶尺籍　元丰五祀有事于银川自谋臣不良以轻误国合蕃汉十余将西行兵几十万高佐中军景佐后军程处偏列方寇薄城下其锋叵当是时三君同日出战然奇机秘画沮于首事之昏躁盛心劲气绌于大势之退挠九月己卯虏亟吾攻时中军曲珍惧见颜色计且未有所出也程曰愿当前不济则敢以死战即挺身从数百骑力摧其坚以没是月戊戌虏众甚迫许从和议初遣吕文思复谋遣曲珍未决景曰愿请行不从则誓以死争及驰见虏酋辞不为屈竟被囚而杀之若十月丙寅王师疲曳城援孤绝势岌甚矣高曰吾自结发大小百余战未尝败辱今事至此天也因易弊衣奋战旋挂弦绝吭死之原其死虽不同大致一于忠而已事闻　朝韪其节赉恤休洽寻复庙而祀之夫生为忠义死为明神激烈沈雄昭贯日月而凛然独存者讵以在亡闲之耶　宣和中方腊寇睦诏加收捕奉命者请祷寇即销殄于是肇封高为感圣侯景为顺圣侯程为惠圣侯　建炎中魔贼俶优辛侯企宗以偏师讨之次于信上遥仲恳启恍若有见贼既就执于是增封曰感圣顺正曰惠圣顺应曰顺圣威远　绍兴初大业甫济帝念列神之功议所以尊显之者礼寺第其绩首以三人为最于是升封王爵曰威烈曰威显曰威惠厥后兀朮拥众窥全蜀时张公浚吴公玠总兵凤翔直与对垒事亟置祠以祷一日云豗昼暝凤翔雨微沾而敌壁乃有大风扬拔之异敌骑惊遁我师乘之大胜凯入二公合辞以闻遂增封曰忠烈灵应曰忠显昭应曰忠惠顺应绍兴末阜陵复土龙輴安济　敕议褒典又封增曰忠烈灵应昭佑曰忠显昭应孚佑曰忠惠顺应孚济至　嘉泰初崇陵迄事会越之士民以灵应来上则又封曰忠烈灵应孚泽昭佑曰忠显昭庆孚济广佑曰忠惠顺应孚佑善利惟尔三神克保于我　国家而累圣崇报既都显册以彰灵德又化血食而为净供其所以宠贲显融之者至矣哉初观之立也实在清冷桥北隆兴受禅　上欲斥庙垣之地广养亲之宫乃撤浮屠觉苑寺易之　嘉泰辛酉春都城不戒于火一夕宫馆荡为游埃主观陈元直适会其坏也慨悼成绩且不敢以事艰费穰废繇是奋力先斥厥储初得太师韩王请于　朝赐内帑钱五百万已而循和二王复与巨室之所向慕者益以金币佐其役始事于是年之夏历三岁而克就总为屋四百楹巍殿修廊台门杰阁云斋琳馆下至于庖湢毕具土木之费为钱七千万有奇规模视前益侈观成有访古者曰祀有庙自夏始也道有观自唐始也合庙于观孰为始乎尝考　熙宁中吴越不祀守杭赵抃特为之请乃以龙山祠为观而赐名表忠此庙为观之由也然归觐之义与勤王不同备恪之功与死事自异彼祠宇芜秽犹加修辑矧而潜德容可后乎今六合承平百神受职户口蕃庶海岳晏清念褒德报功固已无违于礼而默赞阴佑则惟尔有神虽日尊严既见显异宜有文字以昭无穷故为纪其颠末而系之以铭铭曰莫爱于生生或可弃莫畏于死死或莫避猗欤三神凛然同志戮力守城膏身夷裔沉沉英爽与生不二骘相循和遏攘寇怼大勋既集灵应益异乃侈王封以崇庙祀比更郁攸莽为牧地凭乃阴威作其圮坠峨峨新宫隆隆曩制有雕其桷有（坏去土改王）其丽春秋奉尝中外瞻跂诏尔铭诗于千百世】
　　　　灵卫庙
在钱塘门侧　建炎三年十二月乙酉元颜宗弼犯境守臣康允之退保赭山钱塘县令朱跸率民兵逆战伤甚犹叱左右负以击贼己丑遂遇害时尉曹十将金胜祝威亦以力战殁乡民瘗二人于钱塘门外因为立祠其后祠者相踵曰古柳林曰澄寂寺后曰精进寺侧皆严奉惟谨　淳佑十年赐庙额曰灵卫　景定二年洪安抚焘为请封爵诏侯二神曰忠佐忠佑　咸淳四年漕使又以士民之请上于　朝乃封朱令为显忠侯诰曰神生为烈士殁为明灵宜也矧曰死于王事可不表而出之　建炎初金人犯杭汝时宰钱塘鸠土丁邀击之设奇疑敌民得逃死身中流矢犹能扶伤尾袭奋勇直前竟以战殁功烈如此而爵命未加非阙典欤民不能忘合辞请于部使者遂彻予闻深用嘉叹肇锡侯封仍贲显号以旌尔尊主庇民之功第庙则附于灵卫于礼未便安抚潜说友见议改建庙设朱令像而坐二神于两庑云
记文【太尉姓金讳胜姓祝讳威昔同为钱塘尉曹十将总首　建炎己酉十二月兀朮侵犯王略闯兵于杭权守安自强拉州民避寇赭山城无御备钱唐宰苕溪朱跸鸠乡丁仅二千趣余杭路邀击兀朮前队民非素练耳目不熟钲帜宰陷阵而殁两太尉集凋兵还据葛岭编竹覆泥为涂以愚贼越翼日敌骑飙至（足虒）□而踣仆者鳞迭巨刃奋斸横尸山委军声大振兀朮褫魄辟易数舍退遁赤山执居民为乡导得由南壁而入两太尉犹力护西隅以寡制众战久力疲竟殁王事兀朮遂趋越矣乡民感其忠节其马革骈茔近郊乃今杨府云洞之右因立祠于死节之所今钱唐门侧是也血食一境已踰百祀四时赛祭远近翕集居者蒙其佑病者祷而痊无疫疠无火菑无横虣神所赐也(云云)三山郑文子撰】
　　　　忠勇庙
在九里松神系亲卫大夫果州团练使御营宿卫前军统制张（王己）　绍兴三十二年从张子盖解海州围（王己）用命战殁　旨赠容州观察使建庙海州其后又　诏别建庙于临安府行春桥本寨之侧
　　　　昭节庙
在保民坊庙巷东三班按二神一姓乔名亢字伯仁一姓陆名轨字仲模其先襄汉人同为殿侍在周曰东第三班初
艺祖皇帝受禅　圣驾自宣佑门入守者拒弗纳乃自栘门入既受朝贺顾近侍问适栘门守者为谁奏曰散直班　旨降充下班又问宣佑守者曰东第三班即令宣引时本班之众知天命有归皆引义自陨　上大惊趣驾亲幸命侍卫马步军排陈使党彦进将数十人往救得不死者二人即乔陆也召见诘其故曰臣止事一主所以乞死　上慰劳再三曰汝等皆忠孝遂仍其班不废且赐名长入祗候从其请　驾所幸为前引仍以青红二色帛为帽饰满三年授保义郎二神既受　旨各复自尽　上悯之厚加赠恤听本班庙祀　南渡初吴山居民不戒于火殿帅杨存中观绯绿二旗现空中上书乔陆二字火浸息人益神之
孝宗皇帝尝宣问本班宿房以黄罗幞门限何所始左右备奏其故　上嘉叹焉　宝佑乙卯有旨赐庙额曰昭节自　景定庚申迄甲子凡三加封今乔为忠义威福英惠陆为忠烈威德英佑皆侯爵
记文【天下之忠一也事人而忠于人则事我也必忠于我未有失节于人可望其能尽节于我者此武王之所以释箕子而汉高帝之所以戮丁公也金百死而不变水万折而东流臣事君以忠夷险一节要不过尽其职分所当然耳在人欲其纳我而能拒我在我欲其拒人安得不旌其拒我者乎旌其拒我正将以教天下之忠也孝已爱其亲天下欲以为子君独不愿得忠臣邪我　艺祖皇帝神圣慈武膺受天命于时东班殿侍守职有严帝心嘉之既践位召至慰拊皆不敢自全其生所存惟乔与陆受誓而退寻亦效死当华夏蛮貊罔不率俾之时而独不食周粟视仓卒出制书于袖中者其为人相去何如也忿疾异已人之常情我　艺祖方且旌忠显节洊锡徽称至名其班曰长入祇候盖将使熊罴之士不二心之臣视我表励皆知舍生取义之为忠抑以侍御仆从不可一日而无正人也圣人绝识伟度固非常情所可测识不宁惟是韩通临难不苟厚葬而赠之中书令卫融不忍忘旧释罪而擢以太府卿神谟睿略所以扶植纲常更立人纪呜呼远哉乔陆二人生负忠节死为明神自　国初庙食迨今三百余祀凛凛如生卫国救焚庇民隤社忠烈之为灵昭昭也乃　宝佑乙卯奉　圣天子明命赐昭节庙为额上　以承烈祖创业垂统之盛心下以贻宗社无疆之休庆翼翼庙貌过者必式凡百有位其懋敬之哉乔侯讳亢陆侯讳轨都人士与班众请纪灵迹于庙敬叙颠末而系之诗使歌以祀焉其辞曰人戴　艺祖如归尧天之历数不可逃拥登宝位加黄袍万神欢唱五岳朝日月出矣爝火消华夷臣服无昏妖谁与抗节崧岱高东班殿侍陆与乔帝命来前宥尔曹折箭为誓加宠褒退即效死凄焄蒿英气直上干云霄虎豹控阨天关牢庙貌血食匪一朝新锡显额节愈昭椒浆桂酒兮兰肴忠魂不待翦纸招追风逐电天马骄卫戟在手弓在腰宴娭来鉴沼沚毛感召（口十）气延祥（风炎）　国祚庙祀同逍遥洪穮撰】
　　　　显功庙
在钱唐门外保叔塔下神姓岳名仲琚家于霍山为临安府吏　建炎初金人犯境神输家财募勇士三百人推钱唐尉曹十将金祝二人为首领【事具灵卫庙】 迎敌死战阖境以安里人怀其功即四圣延祥观祠事之号保稷山王　嘉定初更建庙今处咸淳四年耆老以神未有褒表告于　太傅平章魏国贾公乃为　奏闻　旨赐庙显功侯以忠翊制词曰　朕惟　六飞南渡举百二山河无一人敌王所忾每念为之怃然尔神克奋孤忠输财募死士得二将率众三百卒夺金酋南下之盛气而一境赖以安存今经百有余年二将已都显号而神独无以旌其灵可乎哉进锡通侯宜在以劳定国之典庙故庳狭至是增筑加崇敞云
记文【咸淳四年冬十有二月西湖宝岭显功庙成始里人以侯　建炎闲毁家鸠旅能力捍患社而稷之于山之下曰保稷山王云今　太傅平章魏公赐第距庙里许父老言侯之福一方旧矣而封爵未加庙貌弗称于是众吁于　公公曰此义士也具以闻　制曰可其赐庙曰显功神封忠翊侯民侈　上赐相与大其宇殿故一室更敞前荣中肖侯像旁立仪卫翼以两庑由扶栏而上为门四楹过者肃然起敬曰孰乂我民惟侯之功孰旌侯忠惟我　魏公惟侯之灵永食兹土乃被石以纪尚俾来世知庙所始用敬事于侯德与　宋无极侯岳氏钱唐人其忠烈事在临安志中越明年春正月望日记】
　　　仕贤
　　　　灵惠庙
在城北江涨桥镇界旧志神姓陈名顼字行嵩会稽人仕东晋尝使虏羁留三年仗节不屈拔剑斫臂复命于朝历青扬荆广四州刺史食邑钱塘海盐盐官三县葬于皋亭山因庙焉庙记云梁大同二年封兴善王又改封崇善　国朝　绍兴十九年赐灵惠庙为额　庆元六年以祷雨验封福顺侯累封至　嘉熙四年为慈佑公又累至　淳佑十二年为慈佑福善昭应公　宝佑六年遂列王爵【又有行祠在江涨桥镇及董家巷】 
记文【皇帝驻跸于临安之十有二年冬临安府耆老陈德诚等状于有司曰化度寺有皋亭神祠自隋以来事之至今不绝旱干水溢有祷必应郡民事无巨细皆请于神应若影响　朝廷岁时降香祈请不异他祠而封爵无加庙额未立盖阙典也有司以闻明年秋　诏用奉常议以灵惠名其庙远近鼓舞愿刻诸石侈大神休以昭　天子之宠命寺僧行蕴以其记来请某不得辞谨按神姓陈氏讳某字行嵩会稽人也事东晋历青扬荆广四州刺史以武功食钱唐海盐盐官三邑见于李宗谔之图经者如此梁大同二年敕封兴善王后改封崇善王而失其时代岁月见于桑衍之图经者如此隋僧真观讲于众安寺夜梦神求受净戒仍舍庙屋五闲为佛殿见于高僧传者又如此尔后遂寝血食专供伊蒲塞馔见于白居易之祝辞者又如此神尝使虏留三年乃断左臂求还遂以胡服报命居丧哀毁过制既卒人嘉其忠且孝立庙于皋亭山之西南而祠之闻于耆旧之传者如此神既事僧真观愿护伽蓝始建庙寺中惟化度寺在唐为重云更曰承云　本朝皇佑中始改今名疑即隋之众安寺也闻于耆旧之传者又如此考之礼经圣人之制祭祀非有功烈于民者不在祀典而神生则勤于国死则为国家民物御捍灾患其功烈宜祭祀故当　中兴尽毁淫祀之际独以众请庙得赐额载在祀典与百神受职呜呼天子之所以爱民而礼神者至矣神之所以承　天子之宠命而福斯民者宜如何哉抑尝闻汉朱邑故为桐乡吏其民爱之死葬桐乡西郭外民共为立祠岁时祠祭夫邑特县小吏民且不忘况神有武功忠孝昭著宜其举邑祠之至四十余所又闻蜀将关某庙食玉泉山尝受戒于僧智顗后祭绝荤茹福及荆南神之依向释氏亦无以异也虽然碑版载神之事为多而怪诞不经适足以诬神今特摭其可书者以信于天下后世云鲍黉记】 
祝文【去秋愆阳今夏少雨实忧灾沴重困杭人居易忝奉诏条愧无政术既逢愆序不敢宁居一昨祷伍相神祈城隍祠灵虽应期雨未沾足是用撰日祗事改请于神恭闻明神禀灵于阴祗资善于释氏聪明正直洁靖慈仁旡幽不通有感必应今请斋心虔告神其鉴之若四封之闲五日之内雨泽沛足稼穑滋稔敢不增修像设重荐馨香歌舞鼓钟备物以报如此则不独人之福亦惟神之光若寂寥自居肸蛮无应长吏虔诚而不荅下民颙望而不知坐观田农使至枯悴如此则不独人之困亦惟神之羞惟神裁之敬以俟命长庆二年七月白文公】
　　　　嘉泽庙
在涌金门西井城下神姓李名泌字长源唐相国邺侯也德宗兴元闲守杭有风绩郡地苦斥卤民日汲咸水侯为凿六井引西湖水入城中始得饮清泉郡人德之为立祠　景定五年　敕以嘉泽为额　咸淳五年安抚潜说友拓地重建
　　　　白文公祠
见西湖门三贤堂
　　　　显应庙
在风篁岭龙井衍庆寺侧神姓胡名则婺之永康人　天圣丙寅　明道癸酉尝再守杭有惠政在郡时独无潮患以兵部侍郎致仕葬钱唐龙井山中　建炎闲方寇猖獗聚永康方岩山贼夜梦紫袍金带神人现赤帜于空中随就剿灭　朝廷褒嘉为建庙封显灵侯自后累加封其龙井坟赐显应墓神之赫灵着于方岩此不悉载
　　　　昭贶庙
在候潮门外浑水闸东故司封郎官张夏祠也【会要作工部员外郎】 夏雍丘人　景佑中为两浙漕使江潮为患故堤率用薪土潮水冲击每缮修不过三岁辄坏重劳民力夏始作石堤延袤十余里人感其功　庆历二年立祠堤上　嘉佑六年褒赠太常少卿　政和二年封宁江侯后改安济公　赐昭贶庙额　绍兴十二年以后累封至　庆元四年锡以王爵又累封至今为灵济显佑威烈安顺王　淳佑八年重建庙【又有安济庙在荐桥门外马婆巷　宣和闲建】
　　　　苏文忠公祠
见西湖门三贤堂
　　　寓贤
　　　　许箕公由以下三十四贤祠
见西湖先贤堂
　　　　潘逍遥祠
在潘阆巷即所居宅
咸淳临安志卷之七十三
　志〔五十八〕
　　祠祀三
　　　古神祠
　　　　大禹祠
在钱湖门内
　　　　周赧王庙
在钱塘县崇化乡观山【见余杭高冈福善王庙】
　　　　防风氏庙
在廉德乡朱奥村【父老相传乡民祈求田蚕之所不知何代所立按郡县志防风氏吴金鹅山隋志载金鹅山在今余杭县国语载吴伐越堕会稽获骨大可专车吴使人问于孔子孔子谓昔禹致群臣于会稽之山防风氏后至禹戮之其骨节专车】
　　　　中将军庙
在临平斗门桥北三十步【乡民祈求田蚕古祠父老相传为楚申明父白公作乱楚王命明伐之白公杀其父后人为立祠】
　　　　汉留侯祠
在吴山　端平元年万殿帅文胜重建
　　　　汉萧相国祠
在定民坊　一在艮山门外　赐额灵护
　　　　周绛侯庙
在临平镇晋建武元年侯裔孙卓卜居临平乡之大姓俞氏因即其地祠侯　建炎金人犯境乡民环庙为栅以守敌仰视旌旗蔽空书曰汉绛侯周勃皆罗拜遁去自是灵异着闻雨旸蝗疫有祷必应　朝廷下其事奉常见议封爵
　　　　显忠庙
在长生老人桥西俗名霍使君庙　绍兴闲建初吴主孙皓疾有神降于庭自言为汉霍光求立祠于金山之咸塘以扞水患见于吴越王所纪　宣和闲赐今额　绍兴初加封忠烈顺济昭应王
　　　　福德衍庆真君庙
在肇元乡升平里地名吴下世传为吴吕蒙
　　　　曹王庙
在长乐乡像光湖南金奥村相传为曹子建
　　　土俗诸祠
　　　　显应庙
在府治即净因寺土地也　宝佑五年　赐庙额曰显应　咸淳元年封正佑侯五年安抚潜说友请于　朝加封安福
　　　　翼灵庙
在府治相传为永福镇安王　咸淳三年洪安抚焘重建庙五年潜安抚说友请于　朝以翼灵为额
　　　　旌忠庙
在天庆坊神一姓赵名廷翰一姓马名仁瑀系殿前指挥使左右班
艺祖皇帝开基翊卫有功廷翰领彰国军节度使卒赠侍中仁瑀为朔州观察使知瀛州卒赠河中军节度使庙食于杭莫知所自始　景定五年两浙运司以耆老之请上于　朝得赐额曰旌忠
　　　　金华将军庙
在丰豫门内涌金池前神姓曹名杲真定人仕后唐为金华令时郡兵叛神以计平之吴越王嘉其功就擢婺守　国初钱氏来朝委以国事尝即城隅浚三池曰涌金邦人德之为立祠池上　嘉泰辛酉京城灾反风垂应境内无虞耆老以神赫灵而庙弗称乃合力更筑　咸淳初李安抚芾又撤而大之且以钱氏涌金池三大字石刻立于庙之右偏
　　　　广福庙
在盐桥神姓蒋世为杭人生　建炎闲乐赈施每秋成籴谷预储贵则贱粜如元贾岁歉或捐以予饥者死之日嘱其二弟曰须存仁心力行好事里人相与祠其像以报人心所趋灵应如响祈卜者肩相摩　咸淳初赐庙额曰广福六年安抚潜说友请于　朝封神及其二弟皆列侯曰孚顺孚惠孚佑
　　　　三将军庙
在潘阆巷
　　　　嘉应公祠
在百戏巷【今秀义坊】
　　　　通应侯祠
在开道坊钱氏时建
　　　　护国天王堂【白马神祠附】 
在寿域坊口旧传有力士遇大蛟拔剑断其首土人因置石天王像以镇之庙元在　太庙室南四孟　朝献并　大礼　驾宿太庙率降香祈祷　景定五年毁移创粮料院故基
　　　　玉僊堂
在大隐坊内　咸淳六年安抚潜说友重建
　　　　石姥祠
旧志据晏元献舆地志云芳林乡有石姥祠
　　　　吴客三真君祠
在石榴园　乾道九年曹善应建庙系唐葛周三真君　宝庆闲毁
　　　　清元真君义勇武安王庙
在西溪法华山　绍兴三十二年建　一在半道红
　　　　华严菩萨庙
在林潭
　　　　半逻老人庙
祥符旧志云在县东北到县二十七里
　　　　霸王庙
在芳林乡　嘉泰闲再建
　　　　会灵护国祠
在艮山门外端平桥东土塘上【其祠高僧秀真也秀真华亭人号无隐事见本门】
　　　　灵休庙
在城南厢界江岸名七郎堂神系严州分水县弓兵因方寇扰攘阴卫有功州县保请于　朝立庙　绍兴戊午江潮大作府城医士叶永年舍屋建祠雨旸祷辄应　咸淳初赐额
　　　　真圣庙
在白塔岭　咸淳二年建
　　　　半山七娘子庙
在皋亭半山【旧传崇善王妹也】
　　　　苏将军庙
在肇元乡钱氏建按神东晋骠骑将军苏氏崇善王之麾下
　　　　尚将军庙
在肇元乡去城四十里元系钱氏建更　建炎兵火　乾道闲再建
　　　　义桥前后庙
在肇元乡按神系崔总管评事等神钱氏建
　　　　灵应庙
在肇元乡按神杨都督系皋亭山崇善王之佐将
　　　　奉王庙
在大云乡【父老相传神为晋毛宝庙其旧宅也庙之西有民田五百亩号奉王坝载于官之版藉民之砧基其旧业也及考之晋书毛宝传宅在阳武放龟在武昌守邾城日与石季龙战更与钱唐盐官皆辽绝况奉王之称传亦不载今姑传疑云】
　　　　福济王庙
在像光湖西
　　　　济惠二王庙
在像光湖西又一庙在北葛沈村
　　　　白龙王庙
在临平东山之中亦有龙祠在洞侧
　　　　黑龙王庙
在超山　嘉定闲赵忠献公宰邑祷雨屡验请于朝赐通灵为额累封通灵惠应宣济昭惠侯
　　　东京旧祠
　　　　惠应庙
即皮场庙在城中者四所一吴山一万松岭一侍郎桥一元真观按　国朝会要东京显仁坊皮场土地神祠　建中靖国元年六月封灵贶侯　崇宁元年三月封公四年闰二月封灵惠王七月加封灵惠显通王十月封其配灵婉夫人十一月改封灵淑夫人　大观元年十一月改封明灵昭惠王三月赐额显灵应感庙及殿名曰享诚昭福　政和五年七月改赐额曰灵应　南渡初有商立者携其像至杭舍于吴山看江亭因以为祠都人有疾者祷必应盖以其为神农云　绍定四年九月祠毁圣像俨然独存
理宗皇帝赐度牒绫帛命即故址创庙　咸淳五年八月
寿和圣福皇太后降钱修葺十一月王加封显佑灵婉加嘉德灵淑加嘉靖【按会要神妃初封灵婉未几改封灵淑止是一神加封之际乃误为二小君各给赞书盖有司止据巫祝之言不复考订耳】 
记文【伏稽混沌已分太昊始画八卦一阴一阳之谓道阴阳不测之谓神惟道也生三混成洞彻于变化惟神也极深研几妙行乎无有曩自天师偶到衡阳遇耆老言此闲有炎帝神灵甚盛遂入祠视圣像古迹耆老曰乃古神农皇帝于三皇时都曲阜世人食腥膻者率致物故因集天下孝义勇烈之士二十四人分十二分野播种采药至今于世极有巨功天师闻言图画圣像奏大汉光武皇帝于建武辛未四月十九日降旨建祠宇于古洛之东后因河北妖人张角邪逆攻陷邢城向望相州皮场镇之人虔诚祈祷雨雪并下杀贼定乱护国显灵献帝赐号始曰皮场焉迨唐朝正观戊申岁戊午月丙子日应梦见祥遂立祠长安至五代朝歼寇助顺具有圣迹由是显德戊午岁乙丑月四日甲戌重建庙于古汴东京显仁坊暨我宋列圣褒扬累封整肃庙祀亦惟神之助国安民昭格威灵不可殚纪盖与　圣朝天长地久用翊亿万年丕基厥功大矣而　圣天子之钦崇亦至矣皇乎休哉　政和乙未岁戊子月十有三日丙辰左朝奉郎权发遣荆湖北路提点刑狱公事飞骑尉借绯银鱼袋周秋记】
　　　　二郎祠
在官巷　绍兴元年立旧志云东京有祠即清源真君
　　　外郡行祠
　　　　东岳庙
一在吴山　大观中造【详具中兴观】 绍兴七年乡民合力重修二十九年乃成　嘉泰四年　淳佑十二年重建者再　宝佑元年
理宗皇帝赐　御书东岳之殿四大字
一在西溪法华山　乾道三年建
一在汤镇顺济宫侧　乾道闲德寿宫行幸赐银帛建五岳楼　淳佑三年有旨重修
理宗皇帝赐　御书东岳行宫东岳之殿八大字
　　　　广惠庙
在钱塘门外霍山按　国朝曾要神姓张名渤血食广德军之祠山　康定元年始封灵济王　崇宁三年赐庙额曰广惠累封至正佑昭显威德圣烈王　宝佑丁巳改封真君凡再加今曰正佑圣烈昭德昌福自祖父以下若弟若子若孙与其妇皆锡爵有差独冢子妇曰王曰妃祠创于　乾道庚寅越二十有五年　绍熙甲寅始成既而有　旨令修内司别为祠于金地山以便祈祷然都人士女竞趋霍山不以一关为惮也　景定二年洪安抚焘　咸淳四年安抚潜说友前后葺治愈加严整云【又有祠在栖霞岭】 
记文【庆元丙辰钱唐县主簿赵师白撰霍山庙者广德张王之别祠也王以休功显德敷佑生民绵历数千余载历代以来罔不优礼而裒崇之暨入　国朝庆膺追锡之命增加王号极其荣美至于王之父母兄弟妃嫔子孙及诸属（女连）无不受显服累嘉封可谓盛矣粤自开迹祠山肇兴庙食邦人兢栗以供祀事凡雨旸疵疠之（裁去衣改火）寇攘水火之患有祷于王疾于响荅奇验异应灼灼骇动人之闻见捄溺拯危转祸为福载诸传记不可殚述光灵之远旁加横被于是离宫行庙金碧丹雘之辉连城跨郡岧峣相望焉仰惟帝城四方之极百神受职是翼是卫矧王之神斿所止密供京甸众大之区并蒙祉福顾独未有揭虔妥灵之地士民相谓不其阙欤　乾道庚寅始卜地于霍山裒金鸠工营建栋宇规模位置焕然鼎新奉神之物无一不备盖以便都人之敬而格明神之休也庙成于　绍熙甲寅正月十二日为费缗钱十万而判院张宗况施助独多焉师自兼掌诸祠嘉其成绩因考其颠末而刻之石○又记　庆元丁巳监潭州南岳庙求梓撰　国家在宥民生天容地鞠修和辑宁豪尽牦悉凡为民戕蠹芟狝其大有四曰水旱兵疫凡天下之神赞幽相显有济远功尢祀典所严敬凡郡国乡邑闲以水旱兵疫祷不折旋报皆得数数（句去口改亡）封于朝以侈神之休横山祠基于开圣渎血食其邦历梁唐暨杨李二伪国阳恳阴谐择毛锡币自水部郎中司农少卿礼部尚书进仆射册司徒自广德侯升公登王虽联官迭爵犹未显甚　皇朝康定改元启封灵济　　和二祀增封忠佑　绍兴两加昭烈正顺皆以兵旱昭荅故临安岁每涸帅阃遣吏走数百里告波余露积家怀户感乃相率得西湖之北偏霍山地诛茅以基洗石以筑厥日对升厥山四朝广殿修廊严严绳绳工始　淳熙己亥而集于积劝之久日者广德累政娄以益美号为奏太常议爵不踰八字竟碍法止自跻真王五十七载当　绍兴闲后郡将始遂前请再议援泰江宁例易灵济为威德命辞给诰都人拱　上之赐谓王之灵威神德奚在奚亡又相为坚刻谋且属梓叙颠末其姓氏世次有他录具若岁时牲酒笾豆闲陈笙箫合兴尚未有侑祭辞此大阙典乃系之曰羌北峰既东骛兮长湖自西龙双峙以奋骧兮纷偃蹇其旁围屹万楹郁渠渠兮宾洛乌之进骐步崔嵬戴其翚章兮近天尺五衮褒申以宠更兮幸此分其雨露清观兮肃朝旃扬扬兮灵旓驰冕九旒兮佩葳蕤凤鸾前道兮驾两螭灵容与兮恍乎若授以绶觞酒豆兮牲在俎登芡栗兮品菹脯参差吹兮闲笙歌灵孔歆兮俨雝雝以愉怡睇横山兮忘遽归灵往来兮两宫兵敛疫销兮百谷丰千春万春兮无终穷】
　　　　仰山二王庙
在观桥东马军司西营旧传本军尝遣兵将官市木于袁之分宜值水涸筏滞沙碛乃祷于神丐助以巨涨且约建行祠本军以报既而水夜长三尺木尽起其人迎小像二亟返筏已出大江矣甫兼旬抵临安遂即天王堂后为祠以奉香火后营屋毁惟祠独存人尢异之承事惟谨按宜春志二神姓萧氏自西汉着灵世列祀典至我　国朝灵异尢着自　大中祥符锡以王公之爵历　宣和迄乾道父母妻及子若妇皆获美号　开庆己未金犯衡潭至卖卦岭　景定庚申又迫临瑞至太平市马皆不能前宜春之境赖以按堵皆二王之功也明年八月有　旨增封极其褒表　咸淳五年十月又易封今为显德仁圣忠佑灵济王福德圣仁忠卫康济王祖父母以下与其左右及沩仰二祖师凡列于祠者咸加赉焉
　　　　显佑庙
在仁和县百万新仓西神姓陈名果仁常州晋陵人仕隋至司徒沈法兴谋叛忌司徒威名诡召食毒死之忠愤赫灵竟以神矢毙法兴唐武德初嘉其功庙祀焉以忠烈公启封后梁封福顺武烈王至后周加以帝号　宣和四年赐常州庙额曰忠佑　嘉泰六年临安以祷雨应乞加封又赐行庙额曰显佑　咸淳四年安抚潜说友以尝祷雪祠下昭荅如响乃崇饰庙貌而新之且识其事于壁五年会常州士民乞加封又为上之　朝且以前代封帝为非礼乞于福顺武烈显佑之上更加二字为八字王　诏可之加曰福顺帝烈显应昭德乃奉　制书驰赐忠佑庙傅以币版而别为文告于行祠
识文【咸淳二年十有二月　上将郊见天地命臣工祈雪群望说友辱以都曹走显佑行祠卜签其繇曰黄龙载书苍龟负图天下无事帝王锡符方隅砥平民物繁伙既而大雨雪雪已乃霁蒇事之夕明星有烂三灵顾歆由是岁娄丰四方无虞兹固　圣主　元臣一德丕格然神之预告太平盖有不可度思之妙矣四年说友适尹天府乃因旧祠藻饰之且辟其闶庑以崇瞻依昭灵贶越明年夏五既望题】 
祝文【忠佑庙云延陵旧邑兮溪山淑清王生其闲兮为世豪英仕隋之季兮官居地卿孰媢予武兮乱臣（上薛下木）萌虿起怀袖兮奇祸焂婴龙亡虎逝兮跳梁鼯鼪王蓄忠愤兮气干青冥毙以一矢兮赫然着灵巍巍庙食兮迨于唐兴功书史策兮身服宠荣五季分裂兮干戈战争媚神求逞兮神不汝听更王而帝兮诹礼弗经好是正直兮王胡肯膺为臣尽忠兮虽死犹生　宋德天覆兮涵濡八纮睦妖猘浙兮窥觊郡城畴使退遁兮我有神兵曰维忠佑兮肠额以旌　建炎汔今兮拱护　帝京厥功不一兮可书可铭红衣仆贼兮黑犍覆（舟霝）风雹扬威兮帜麾现形肃肃阴旅兮助我师征苏泽旱暯兮屏除蝗螟能令俭岁兮化为丰登翁妪歌呼兮百室其盈　京城之北兮行祠所营嘉泰应祷兮显佑洊名　圣皇御极兮郊禋议行下臣承　命兮来谒祥霙神锡签繇兮预告太平克期而雪兮已雪而晴展采之夕兮灿其明星三灵顾歆兮万方底宁固有攸召兮惟良佐明不可度思兮亦神足冯乃述颠末兮扣于九闳王封八字兮申畀徽称恩光舄奕兮纶诰峥嵘　上眷孔厚兮王其敬承缄辞驰驿兮荐诸庙庭伊常之人兮来止来迎箫鼓喧喧兮牲肥酒馨王欣欣以乐兮诞慰舆情有引弗替兮永福我甿田有滞遗兮里无震惊翠鸾拥盖兮玉虬连衡时节宴娭兮于千万龄○显佑行庙云惟王发迹于阳羡而声灵被于邻封立庙于隋唐而祀典迨于我宋说友比以初郊奉　朝旨谒行祠申雪祷签繇响荅预告太平无言不酬厥灵益显说友亦既刊石以诏不朽近常之士民介郡守言王功适印于心乃述颠末亟闻于　上于是易帝号以正季代之谬仍王爵以表大神之忠昭德显灵徽称萃只诰纶来下恩光烨如谨已遣吏缄词驰送庙下惟行祠在迩盍并荐闻王其益庇都民祗荅　上赐则民事王亦永永无斁】
　　　　灵顺庙
即婺源五显神祠于近郊者凡七
一在南高峰顶荣国寺岁久颓弊　景定闲太傅平章贾魏公捐赀葺而新之　咸淳六年安抚潜说友即庙后拓地创华光楼旁为射亭为角抵台又辟山径而夷之以便登陟是岁都人瓣香致敬者咸趋焉
一在北高卫为景德灵隐禅寺塔庙　嘉定六年重建　咸淳七年毁见议经营
一在钱塘门外九曲城下　绍兴闲建
一在钱塘县调露乡灵感寺　端平二年建
一在候潮门外瓶场湾
一在候潮门外椤木教场之侧　端平三年重建
一在钱塘县徐村新石塘旧有小祠　淳佑九年江潮冲激里人乞灵其下遂相与治新之
　　　　顺济圣妃庙
在艮山门外考之庙记神本莆田林氏女数着灵异祠于莆之圣堆　宣和五年赐顺济庙额自　绍兴二十六年封灵惠夫人　绍熙三年改封灵惠妃　庆元四年加助顺敕曰古以女神列祀典者若湘水之二妃北阪之陈宝西宫之少女南岳之夫人以至丁妇滕姑亦皆庙食夫生不出于闺门而死乃祠于百世此其义烈有过人者矣灵惠妃宅于白湖福此闽粤雨旸稍愆靡所不应朕惟望舒耀魄其名月妃川祗静波其名江妃尔之封爵既曰妃矣增锡美号被之纶涣崇大褒显凡以为民尚体异恩以永厥祀累封至　嘉熙三年为灵惠助顺嘉应英烈艮山有祠自商份感梦始　开禧　宝庆一再创建　又有别祠在候潮门外萧公桥
记文【丁伯桂作庙记神莆阳湄洲林氏女少能言人祸福殁庙祀之号通贤神女或曰龙女也莆宁海有堆　元佑丙寅夜现光气环堆之人一夕同梦曰我湄州神女也宜馆我于是有祠曰圣堆　宣和壬寅给事路公允迪载书使高丽中流震风八舟沈溺独公所乘神降于樯获安济明年奏于　朝锡庙额曰顺济　绍兴丙子以郊典封灵惠夫人逾年江口又有祠祠立二年海寇凭陵效灵空中风揜而去州上厥事加封昭应其年白湖童邵一夕梦神指为祠处丞相正献陈公俊卿闻之乃以地券奉神立祠于是白湖又有祠时疫神降且曰去潮丈许脉有甘泉我为郡民续命于天饮斯泉者立痊掘泥坎甘泉涌出请者络绎朝饮夕愈甃为井号圣泉郡以闻加封崇福越十有九载福兴都巡检使姜特立捕寇舟遥祷响应上其事加封善利　淳熙甲辰民菑葛侯郛祷之丁未旱朱侯端学祷之庚戌夏旱赵侯彦励祷之随祷随荅累其状闻于　两朝易爵以妃号惠灵庆元戊午瓯闽列郡苦雨莆三邑有请于神获开霁岁事以丰朝家调发闽禺舟师平大奚寇神着厥灵雾瘴四塞我明彼晦一扫而灭　开禧丙寅金寇淮甸郡遣戍兵载神香火以行一战花黡镇再战紫金山三战解合肥之围神以身现云中着旗帜军士勇张凯奏以还莆之水市朔风弥旬南舟不至神为反风人免艰食海寇入境将掠乡井神为胶舟悉就擒获积此灵贶郡国部使者陆续奏闻　庆元四年加助顺之号　嘉定元年加显卫之号十年加英烈之号威德无穷典实有限不极不止神虽莆神所福遍宇内故凡潮迎汐送以神为心回南簸北以神为信边防里捍以神为命商贩者不问食货之低昂惟神之听莆人户祠之若乡若里悉有祠所谓湄州圣堆白湖江口特其大者尔神之祠不独盛于莆闽广江浙淮甸皆祠也京畿艮山之祠旧传监丞商公份尉崇德日感梦而建祠临江浒前有石桥经久摧剥一日里人取凉于桥坐者满地忽有白马自庙突而出人悉骇散桥随圮无一陷者人知神之为也　开禧年闲始建殿阁地褊且陋观瞻未称岁在丁亥某调郡　陛辞偶叨留行因白夕郎陈公卓割（冰去水改食）钱为倡贻书乡之持麾节者咸遣助乡之士友与都人知敬神者竭力效奔走不避寒暑随丰俭捐金钱次冬首役移旧殿阁前架正殿越春殿成又次年门楼廊庑成塑绘丹雘几案帘帷栏楯轩槛闻者争施中外辉映规抚粗备云云戊子之夏后殿雷震电掣龙爪西楹而翔莆白湖祠亦告斯瑞且同其时又一夕鼓作雷声轰轰而鸣岂非先兆欤祠成乡人合词谂某为述颠末姑取前后金石所纪神绩者编次之庶来者有考云】
　　　　广灵庙
在石塘坝　景定四年九月潮坏江塘里中耆老因立东岳温太尉庙请于　朝赐广灵为额　咸淳五年有　旨封正佑侯余自李将军以下九神皆锡侯爵李孚佑钱灵佑刘显佑杨顺佑康安佑张广佑岳协佑孟昭佑韦威佑
　　　　梓潼帝君庙
在吴山承天观　端平三年建
咸淳临安志卷之七十四
　志〔五十九〕
　　祠祀四
　　　诸县神祀
　　　　钱塘县
城隍土地安邑侯庙
在县治东庑
　　　　仁和县
城隍庙
在县治之东
　　　　余杭县
城隍庙
在
商冈福善王庙
在县东北一十五里旧志载故老之言云周赧王庙也唐大历二年县西海塘坏邑人大恐走钱塘县崇化乡观山祷于赧王祠下水为绝流于是立庙
太平灵卫王庙
在县治神姓陈名浑尝为令详见庙记
记文【熙宁癸丑余杭令扈大亮撰王自东汉熹平闲尝宰是邑百姓为之立祠后唐长兴中封太平灵卫王盖余杭为大溪横截而众山之水合流其中每遇淫雨天目之源一决则湍悍奔溢势不可御邑人患之王以溪南大野其地污下足以潴水于是筑塘环遶凡三十余里号曰南湖即湖之西北凿石门以通大溪锺泄其水遂亡垫溺之患而又徙置县治葺城池造舟梁置堰开壕至今赖其赐吏民有祷于庙无不响应　治平末县令齐君虽新其庙貌然无以纪其实大亮书此于石以久其传焉又有段主簿从祠其旁父老相传云当时同开湖筑塘者】 
诸葛使君庙
在县南一十四里断山【断一作潭】 下　祥符旧志云县人诸葛琮有贤德后汉时为河闲太守居断山卒葬其旁降神于巫能兴云致雨邑人庙而祠之唐正观二年建干化五年封永昌侯
仇王庙
旧志云在县北一十五里仇山庙城周回七里约高一十丈有洗马池灵鸡堆养马场　绍兴二年县令张承嗣重建庙
祝文【尝闻神者所以司土地守山川驱禽兽福生人也余杭县自去年冬逮今秋虎暴者非一神其知之乎人死者非一神其念之乎居易与师儒猥居牧宰惭无政化不能使渡江出境是用虔告于神惟神庙居血食非人不立则人神之主也兽神之属也今纵其属残其主于神何利焉于人何辜焉若一酹之后神其有知即能辉灵申威服猛禁暴是人之福幸亦神之昭昭若人告不闻兽害不去是无神也人何望哉呜呼正直聪明盍鉴于此长庆二年八月白文公】 
罗平王庙
在县北八十里止戈乡浮里村
　　　　临安县
城隍霸国侯王庙
在县北【吴育春卿载钱尚父杀一小史后见梦因封为属国侯永为临安土地详见后】 
吴越武肃王庙
在县东后唐长兴四年建一在县西
保庆王庙
在县南二里后唐同光二年置
安国兴圣王庙
在县南五里梁干化三年置
灵圣王庙
在县东二十里后唐同光二年置
灵静王庙
在县东二十里后唐同光二年置
灵济王庙
在县北十五里晋开运二年置
降福侯庙
在县东二十里光化二年置
宁阳庙
在县东南二十里唐光启三年置
安惠侯庙
在县东北一十五里
庆爱侯庙
在县西南二十里
崇宁侯庙
在县西二十里
廉贞侯庙
在县东五里干化三年置
施善王庙【一木作归善侯】 
在县东南一十里
怀柔王庙
在县北三十里唐咸通十四年置
功臣山兴国王庙
在县南五里
衣锦山霸业王庙
在县南五里
东天目开济山王庙
在县西三十里
西天目普惠王庙
在县西四十里
永定王庙
在县西北三里唐咸通十四年置旧志云本东晋虞府君也干宁二年吴越武肃王奏乞追赠敕封济安侯梁干化三年加封永定王
永兴王庙
在县西北三里
五柳山王庙
在县东北五里唐同光三年置
钱明王庙
在县西南一十八里长兴元年置
广庆王庙
在县西北五里梁正明六年置
护国侯祠
在县西三里
华石侯庙
在县西南三里
柴府君庙
在县南一十里
蜀山骆府君庙
在县南二里
俞府君庙
在县东南三里
乌支大王庙
在县南八里
蔡明经庙
在县东二十里后唐同光三年置
义成王庙
在县东北一里后唐同光三年置
五通祠
在县西五里
颜堂庙
在县西一十五里
石大郎庙
在县东二十里
花府君庙
在县东北二十里
陈府君庙
在县东北一十里
前乌府君庙
在县北七里
朗石水府君庙
在县南三十里
秦山陈府君庙
在县东五里
许明府君庙
在县西二十五里
高陆府君庙
在县北二十五里
胡博士庙
在县东南一十五里
灵山饱府君庙
在县西五里
罗宅孔三官庙
在县西五里
杨府君庙
在县西三十里
叶府君庙
在县西北三十五里
赵府君庙
在县西北三十里
保宁侯庙
在县西二十里咸通五年置
朱府君庙
在县西一十八里
积庆王庙
在县南三十五里　开庆元年建
彭祖庙
在县东北一十里
灵泽庙
在径山能仁寺去县五十里即唐国一禅师开山时所现龙神也每岁雨旸愆期邑人祷之多应　绍兴八年赐灵泽庙额累封为显应孚佑昭济龙王
钱王太庙
在县东
题咏【金华王竹寮执礼游钱王太庙　数闲老屋半攲颓宗祏虽存没草莱尚有遗民呼太庙可堪游鹿上荒台花开陌路空余恨麦被陵陂不尽哀三节还乡平日志化为杜宇定归来】
　　　　于潜县
城隍庙
旧在白云庵下　隆兴初叶衡宰邑徙于县西酒务之侧【徐县尉尹保义有捍御方寇金虏之功因绘像祠于庙庑名曰全节】 
昭应庙
在县北四十五里旧志云天目龙王祠也　崇宁三年赐昭应庙额　政和三年封渊源侯累封至今为广佑灵济昭应孚惠王
普惠大王庙
在县北四十五里梁干化五年吴越奏封西天目山神云天目山众圣其居百药所出自臣讨伐凶徒之时皆降阴兵佑助乞依神庙例封山王
灵惠庙
在县西南三十五里系浪山龙祠　绍熙四年令邵文炳具述灵应　嘉泰元年　敕赐今额
徐偃王庙
在县西十五里一在县南三十里元和姓纂载偃王之后居于潜为杭望族有偃王祠皆徐氏所建
任府君庙
在县南三十五里一在县南门外按梁任昉字彦升尝为新安太守为政清省吏民便之百姓立祠于潜新安旧皆隶丹阳故皆有祠
虞将军庙
在县北二十一里
柯相公庙
在县西南三十五里
东岳别庙
在县西北三里观山
祠山别庙
在县东一里南阳山
三贤祠
在县西一里野翁亭之右刁王寿毛国华为令有德政东坡倅杭行县至潜皆为赋诗一云三年吠犬足生牦一云蝗自识人人不识道其实也　庆元初令赵彦倓立苏刁祠名二贤堂至　开禧二年令胡卫增毛长官像改曰三贤堂以春秋上丁遣学职祭之
二贤祠
在月池北　嘉泰三年令晁百谈以前令叶丞相衡尝为民除无名钱邵中书文炳减山乡折米之直因民之思立是祠
　　　　富阳县
城隍庙
在县治东
严先生祠
在观山　淳佑乙巳令李迪建有堂曰耕春
东岳行祠
在县东北一里
灵惠庙
在县西一里一百二十步按郭氏家谱云侯名成字符礼仕吴为黄门侍郎封永兴富春二县侯后人因为立祠封昭福侯祈祷多应　嘉熙四年敕以灵惠为额封英济侯
赤松子庙
在县东一十里晏元献公舆地志赤松子得道驾鹤尝停于华盖山有庙水旱祷多应【赤松子神农时两师也尝至昆仑山止西王母石室中随风雨上下】 
张明府庙
在县北十里祥符旧志云明府尝宰是邑百姓德之为立祠堂岁旱祷即应祠下有泉水遇旱不竭
通圣侯庙
在县南十五里旧名宋明王庙五代末县令陆仁璋因祈祷有应申请封为通圣侯
护邑侯庙
在县北十五里每遇水旱祷之多应州县申请封护邑侯
祠山行宫
在通济桥西
五显王行祠
在永宁寺后
　　　　新城县
城隍庙
在县郭
东岳行庙
在县西半里
广利庙
在县北五里地名松溪神姓朱讳彻字仲□仕晋为分水令与郭文为友既卒溪中忽有（革华）泝洄而上者数四居人异之乃即（革华）之所止立庙吴越钱氏封为安境通灵侯　政和四年赐额广利　宣和三年封威显侯
灵休庙灵佑庙
在县治按神张氏范氏睦寇窃发二神俱阴庇是邑　宣和三年以江浙淮南等路宣抚使之请赐庙额张曰灵休范曰灵佑
灵惠忠烈侯庙
在县一里塔山唐许远庙也远新城人【详见人物门】 乾道三年知县景秉申请于　朝赐额灵惠封忠烈侯
周侯庙
在太平乡一十三里地名渌渚　淳佑闲　敕赐辅德庙为额封翊应侯后加宣灵
五通庙
在县之西
杜太师庙
在县西一里按神讳棱为吴越钱王行军司马梁光化二年敕许立祠岁久废坏僧智澄为重立于护国院
潘将军庙
在祥禽乡换塘本吴越钱氏之将
萧将军庙
石府君庙
在广陵乡
版村陈女仙庙
鸡鸣山福民侯祠
苦竹崇福侯祠
杜泽济民侯祠
后村富民侯祠
下泊应瑞侯祠
上汪压境侯祠
凌村保民侯祠
丫港积善侯祠
马鞍山安民侯祠
百丈山兴庆侯祠
汪赖普庆侯祠
张员外祠
白石府君祠
在南新乡
罗明府君祠
牢山府君祠
在新安乡
葛泰山祠
在广陵乡
朱明府君祠
里笋章明府祠
在宁善乡
已上神祠自萧将军而下皆莫详始末以乡民祈祷所趋姑存之
　　　　盐官县
城隍庙
在县东
许国公庙
在县西半里梁大同二年建【县志云　　雍熙四年建】 后增祀张中丞亦号双庙　大观二年赐雎阳庙额协忠封许远忠义侯张巡忠烈侯南霁云忠壮侯贾贲忠济侯雷万春忠勇侯　绍兴八年盐官令胡兟与邑人礼部侍郎张九成援以请于　朝并增祀南霁云雷万春姚誾　绍许之皆赐上公爵今谓之五国公庙前后邑令修崇惟谨　咸淳三年令吴由始以十月十六日率邑官寓士祭于庙识公尽节之日也邑人杨均作侑祭乐歌迎神辞
歌辞【迎神　月维良兮日既望雁凄凄兮靡草黄洁膋俎兮芬桂觞导迎生气兮雎之阳龙媒躞蹀兮元云翔伫想五公兮下瑶堂僾知在兮旷祀举肃雍赞列兮罗簪裳奠币　许国公　至德元祀兮王正锡之弓履兮干于宋城负君恩兮称兵奋雌鲵兮雄鲸夺吾峙以资叛兮士靡半菽而呼癸庚彼伯仲以视予兮吾求急于宁陵嗟血战以百数兮救一绝而垒倾全本根于江淮兮固有死而实生抚干斗之庚申兮招神爽于千龄庙食故乡兮垂休炳灵　张国公　有烈真源兮雍丘起事哭元庙以讨逆兮设帝像而诛贰流雎横溃兮吾惟其砥乘（碟去木改王）雅讯兮故人欲死椎牛臡妾兮泪士如洗甲食裹疮兮战百胜而攻不已人畜尽烹兮兵余其几西向拜启兮臣力竭矣生不全城兮为厉为鬼英概不泯兮于千万世　姚国公　烈烈东平相之裔历尉而守从知己孤墉相守誓以死潞府元戎泽其子血食雎祠绘凌烟哀兮荣兮其两至　南国公　挺忠壮兮顿丘义有合兮身留冒围铁兮乞师对宴乐兮心忧徒示信兮啮指莫之救兮虔刘固将死兮不屈渠违公兮作羞灵连蜷兮于荐豕羌朔吹兮飕飗　雷国公　俨忠勇兮在唐守雍丘兮毅以强六弩着面兮日不逃将军令肃兮敌心降压骑四百兮走披猖城隳身殒兮鸿毛轻千载庙祀兮休有烈光　三献词霜天晓角　初献　丹楹转月金绣纷幢钺勋在有唐宗社人千载仰英烈　维辰嗟尽节故里昭虔揭灵御雝雝来下歆初荐豕俎羞洁　亚献　当年宋壁血拥河流赤全护东南形胜百易万五神力人心同奋激立此生民极哀角载歌霜晓（奭斗）琼（酉齐）圣容怿　终献　忠忱谊愊对越如丹赤缅想遗风余烈犹身见古颜色　惟馨非黍稷穆穆歆明德簟滟芳彝须醉回云旞佑乡国　送神　祼献终礼纪具灵禗禗回霄驭人祗分福祉聚】 
东岳行祠
在县东南二里
朝宗王庙
在县西南七十里
白马王土地庙
在县北二里旧云金人犯境见田野闲白马甚众竟不敢入
皋苏将军庙
在县东八十二里金牛山下相传皋苏二将逐黄巢死之因祠焉　绍兴十年岁旱祷雨应　敕赐福济庙额
乌龙大王庙
在县东八十二里金牛山下　绍兴十一年祷雨应　敕以崇佑为额
徐偃王庙
在县西十七里
西楚霸王庙
在县西三十二里
秦王庙
在县东一十八里
骠骑苏将军庙
在县东南四十五里
翁使君庙
在县南二里
阎少卿庙
在县西南六十里
　　　　昌化县
城隍庙
在县西北一里
东岳行祠
旧在县南过溪二里后并入上清宫　开禧二年刱
祠山行祠
在县东南二百步上清宫之西　绍熙二年令张任刱
灵山行祠
在县东南上清宫之东即徐偃王祠衢人有客唐山者始像而祠之　庆元闲令赵谅因为建庙谅亦衢人
灵显五侯庙
在县东五里溪桥上路转山回林木蓊郁挹湍流依峭壁庙貌甚伟威灵茂着焉
伍子胥庙
在县南二十五里览川
澞溪庙
在县东北一十五里盛村旧传其神子胥之族
柯相公庙
在县西七里西晚村旧传为钱氏将
平葛西庙
在县西四里
高乐庙
在县西二十里
杜王庙
在县西八里
萧王庙
在县西九十里
珋相庙【珋音留县有珋相山】 
在县东南一十五里
沙幕庙
在县南一十里
惠山庙
在县南一十五里
柜村庙
在县西一十七里
上博庙
在县东南一十九里
官杜庙
在县南三十里
姜公庙
在县南四十五里
龙池庙
在县西六十里
百丈庙
在县北二十五里
湍口庙
在县南四十里
泥皛湖庙
在县东南五里
朕公庙
在县南三十里有石塘村后有山盘踞平妥而极大朕公城在其上城基回环如带及有造军器之所历历可辨有拾得石镞金刃者天阴晦或闻戈甲鼓笛声朕公者旧传为钱氏将出战回未及故城死于赤石遂葬其地
咸淳临安志卷之七十五
　志〔六十〕
　　寺观一
　　　叙 
今浮屠老氏之宫遍天下而在钱唐为尢众二氏之教莫盛于钱唐而学浮屠者为尢众合京城内外暨诸邑寺以百计者九而羽士之庐不能什一说者曰清虚寂灭之尚而土木丹雘之贵离世绝俗之高而荣华富厚之羡偭其本统而骛于末流二氏殆无以大相过而遂家笃于君臣之义严尊卑等上下则为浮屠学者不及焉夫惮于检而乐于纵乃人情也窃以谓不然君臣尊卑上下之分非人之所为天之所设也彼二氏者岂能外吾圣人之道而自立哉特其所从入之异路故为其徒者必服其教服其教者不得不世守其说守其说则不能自遁于其名要之尊君亲　上之心则一也今寺若观率以得列
御前为重而其奉
三宫元命以祈
千万寿则晨烟夕灯鼓螺钟磬梵呗之音步虚之声隐入霄汉而散落林谷者相望不绝也斯亦勤已呜呼彼于吾儒尊　君亲　上之说概尝有闻否哉叙寺观
　　　宫观〔城内外〕
　　　　天庆观
在宰执府后唐时为紫极宫梁开平二年改真圣观【有记钱武肃王立文多阙轶】 大中祥符二年　诏诸郡建天庆观尝以元真观为之　天禧三年郡守王钦若以朝谒差远奏徙天庆观额于此　绍兴二十六年有　旨重修　赐田五百亩除其赋　绍定四年毁有　旨重建　御书天庆之观四大字以赐　咸淳六年又增拨官田二百亩给之观内有
真宗皇帝御制赐守臣王钦若诗
高宗皇帝御书老子道德经石刻
记文【天锡大宝命于我有　宋　二后受之外薄四海悉主悉臣　真宗皇帝袭休绍明澶渊既捷以敉宁武图功沾濡浸润亿兆褆福稽古礼文之事煟然勃兴乃　大中祥符纪元之明年诏天下郡邑并建道观一锡名天庆于以崇清静而洽醇熙陟降左右不显亦临积厚流光美祥来假五载冬闰诞颁　明指诸天庆观悉严奉　圣祖天尊大帝像设卓哉皇乎生民尊祖之丕范顺天立教之宏规也夫天者群物之祖圣人继天测灵昭德揭虔明有本也日月所照霜露所队凡有血气心知之性莫不尊亲其所以辨上下定民志之意微矣惟钱唐左江右湖天庆奠址负吴山南乡　中兴驻跸隆上都而观万国岁时尹漕帅属朝谒如　令州县吏一命以上肃拜而后敢即事遇　诞节内而宫省外而台府归美报上者必于是事隆体特严视　景灵非他郡比　绍定辛卯秋尘居畚绠不戒爰暨兹宇　皇帝惕怀惟天惟祖　宗发祥储祉之地敢懈钦崇首斥内帑金帛祠牒更刱之自　宫掖邸第至都人士罔不捐赀佐役明年春　圣祖殿成藏室承东斋庐延西重门洞开迓云车风马之灵秘宇巍拥妥元龟朱蛇之神于时住持观事臣陈永灏经工化材实敏实勤　上闻而嘉之申以锡赉为钱万缗俾迄其事又明年三境列真之庭始克备荥温秘宝有待而启号登　淳佑内出天庆之观四大字以落之金扁璇题奎壁辉绚穹伟渊靓阳曜阴藏穆穆焉天下之壮观矣自三代衰王教熄异端乘之以祸福诱怵愚俗宫室绀碧几遍天下其于大伦大法蔑如也畴若建殊庭祗灵贶溯僊源于厥初明天历之有属使凡为臣子者拜俯其下虽在四方万里外拱极朝宗之心油然以生而况首善之地不已重乎初　上之御极也眷焉东顾虹流隩区将筑天基瑞应宫及是仍命永灏往营之未几珍台闲馆对峙淛河之上　圣祖　神孙景光相宣于万斯年益章章矣昔在炎汉肇基丰沛班彪着论阐明王命序帝尧之苗裔表神武之证应显德丰功流泽后世四七再造珍符有开奸雄怛威疆宇遄复铺观　圣代跨轶两都彼唐开紫极崇真元之奉讵可同日语哉于戏据坤灵之首仿太紫之形与天命人心相维于无穷故曰　天子建极以顺成天庆垂万世之基也　淳佑二年夏四月甲子朝奉郎行秘书郎兼吴益王府教授臣卢壮父记】
　　　　报恩光孝观
在报恩坊清泰四年钱氏建旧号开元宫　国朝 　景德四年改景德观　崇宁二年改崇宁万寿观赐盐官县田一千亩　政和三年改天宁万寿观建
徽宗皇帝本命殿　绍兴七年改报恩广孝观十三年改赐今额专以追崇
徽宗皇帝香火　绍定三年得　旨蠲其赋　咸淳四年重建镇楼云堂两庑
　　　　元真观
在礼部贡院西唐中宗景龙二年建遂以景龙名【旧志作景隆恐误】 后唐改中兴观钱氏改钱明宫【相传钱武肃患目祷而愈遂改今贡院桥下小石碣纪为钱明宫】 国朝雍熙二年改元真观　大中祥符二年为天庆观　天禧三年守王右相钦若奏徙天庆额于真圣观而复元真之旧赐田凡五百亩
　　　　水府净鉴观
在候潮门外清水闸东旧在嘉会门外桐木园世传五季马自然修炼于此龙德三年钱氏号水府院　国朝天圣四年　诏定天下名山洞府二十钱塘江水府居其一岁投龙简　政和改净鉴院七年增水府字仍岁度道士一人　建炎闲徙今处　乾道四年周安抚淙建水府扶桑大帝殿　嘉定七年道士江师隆辟地重建
记文【宝庆三年翰林学士陈珌撰其略云两闲动物水为伙故海特大乾坤大支脉惟江河淮济四水然皆北东入海故东海为尢大钱塘据上游　六龙来御贡赋梯航吸鲸驾鳌而来渺渺无际静则吴粤千里镜碧一色少焉溟渤翻山岳摧不足以喻其势岂无司之者乎世谓胥君寄宣孤愤安知水冯雍观非灵均辈耶道家谓水为府有扶桑帝君若意也有理焉观为古祠在钱氏清赏堂后人传五季马自然修炼飞举其地也钱氏建水府观已而徙桐木园祠扶桑　仁皇天圣定名山而水府居一旱投简辄雨　政和初畀名净鉴至七年增水府字二岁度羽衣一　建炎始赐地清水闸之东今百年屋尽败且隘不足容　嘉定七祀知枢密院郑公昭先命道士江师隆主之乃辟地鼎新云云】
　　　　表忠观
在城南龙山　熙宁十年守赵清献公以钱氏坟庙芜废请于　朝即龙山废佛剎妙因院为观俾钱氏之孙为道士曰自然者首居之仍岁度其徒一人以供洒扫　诏赐额曰表忠详具苏公所撰碑　绍兴闲杨节使存中　淳佑闲赵安抚（上与下心）宝佑闲颜安抚颐仲前后修葺岁久复坏而五王庙在观之西南数十步外洒扫非便于是屋颓圯久矣　咸淳七年安抚潜说友合庙观为一拓地筑基改创三清大殿而即殿之故址创五王庙栋宇宏丽像设森严若内外门若两庑以至钟楼斋堂云林阁等或增或葺焕然更新又辟逵而东凿池而方　圣朝褒忠之意至是益大章显云
碑文【苏文忠公撰　熙宁十年戊子资政殿大学士右谏议大夫知杭州军州事臣抃言吴越国王钱氏坟庙及其父祖妃夫人子孙之坟在钱塘者二十有六在临安者十有一皆芜废不治父老过之有流涕者谨按故武肃王镠始以乡兵破走黄巢名闻江淮复以八都兵讨刘汉宏并越州以奉董昌而自居于杭及昌以越叛则诛昌而并越尽有浙东西之地传其子文穆王元瓘至其孙忠显王仁佐遂破李景兵取福州而仁佐之弟忠懿王俶又大出兵攻景以迎周世宗之师其后卒以国入觐三世四王与五代相终始天下大乱豪杰（上逢下）起方是时以数州之地盗名字者不可胜数既覆其族延及于无辜之民罔有孑遗而吴越地方千里带甲十万铸山煮海象犀珠玉之富甲于天下然终不失臣节贡献相望于道是以其民至于老死不识兵革四时嬉游歌舞之声相闻至于今不废其有德于斯民甚厚　皇宋受命四方僭乱以次削平而蜀江南负其崄远兵至城下力屈势穷然后束手而河东刘氏百战守死以抗王师积骸为城酾血为池竭天下之力仅乃克之独吴越不待告命封府库籍郡县请吏于朝视去其国如去传舍其有功于　朝廷甚大昔窦融以河西归汉光武诏右扶风修理其父祖坟茔祠以太牢今钱氏功德殆过于融而未及百年坟庙不治行道伤嗟甚非所以劝奖忠臣慰荅民心之义也臣愿以龙山废佛祠曰妙因院者为观使钱氏之孙为道士曰自然者居之凡坟庙之在钱唐者以付自然其在临安者以付其院之净土寺僧曰道微岁各度其徒一人使世掌之籍其地之所入以时修其祠宇封植其草木有不治者县令丞察之甚者易其人庶几永终不坠以称　朝廷待钱氏之意臣抃昧死以闻　制曰可其妙因院改　赐名曰表忠观铭曰天目之山苕水出焉龙飞凤舞萃于临安笃生异人绝类离伦奋挺大呼从者如云仰天誓江月星晦蒙强弩射潮江海为东杀宏诛昌奄有吴越金券玉册虎符龙节大城其居包络山川左江右湖控引岛蛮岁时归休以燕父老晔如神人玉带球马四十一年寅畏小心厥篚相望大贝南金五朝昏乱罔堪托国三王相承以待有德既获所归弗谋弗咨先王之志我维行之天胙忠孝世有爵邑允文允武子孙千亿　帝谓守臣治其祠坟毋俾樵牧愧其后昆龙山之阳岿然新宫匪私于钱唯以劝忠非忠无君非孝无亲凡百有位视此刻文】 
题咏【杨杰赠钱氏孙端静师诗凤皇锵锵出丹山览辉金阙振羽翰箫韶九奏动天地苑囿何处无琅玕故山惟有千年鹤海上芝田随饮啄朝市纷华了不知逍遥常在云林阁○东坡送表忠观道士归院先王旧德在民心着　令称忠　上意深堕泪行看会祠下挂名争欲刻碑阴凄凉破屋尘凝坐憔悴云孙雪满簪未信诸豪容郭解却从它县施千金】
　　　　旌忠观
在丰乐桥　绍兴元年宣抚处置使张浚备秦凤帅吴玠陈请凤翔府和尚原三圣庙乞赐额曰旌忠三年张循王俊杨和王存中于临安府踏道桥东立庙　绍兴十九年杨和王奏请改赐观额三十二年徙于觉苑寺故基　淳佑壬子毁惟庙独存　宝佑丙辰始建屋六楹【详见祠庙门旌忠庙】
　　　　中兴观
在吴山　大观中建东岳行祠规置略具　绍兴七年乡民始合力营葺之二十九年有茹氏者捐赀讫成之翼以道馆　嘉泰辛酉毁包道成募缘重建扁曰崇道庵　嘉定己巳始请观额　绍定辛卯　嘉熙丁酉仍毁赵安抚与欢议徙他所不果乃即其地改卜北向建庙　淳佑壬子赵安抚与心又易向而东明年
理宗皇帝御书东岳之殿四字以赐
　　　　天明宫
在吴山忠清庙后　嘉泰中建
　　　　承天灵应观
在吴山之巅旧为天地水府三官堂　绍兴闲改冲天观　绍定四年毁　端平三年重建　旨改赐今额仍建梓潼帝君行祠　淳佑十年　旨增建　玉皇上帝宝阁
　　　　至德观
在吴山之巅浑仪台侧即十一曜太岁堂也元隶太史局　绍定四年毁羽士请以为庐　端平三年成
御书其扁曰至德之观
　　　　清源崇应观
在吴山　宝佑元年蜀士夫牟中书子才等陈请云大江发源实是汶江清源真君庙食其土治水之绩为世大利　朝廷春秋祀享神实作配　旨就吴山卜地建庙
御书清源崇应之观清源之殿
　　　　显惠观
在吴山　宝佑闲蜀士仕于　朝者议建奉显惠真君香火以为祷祈之地
　　　　鹤林宫
在城内俞家园　庆元乙卯旱顺济观道士刘友真祷而雨　绍定辛卯即所寓舍为观请今额　咸淳元年　太傅平章贾魏公给田三百亩
　　　　真圣观
在城南六和塔侧　宝庆二年道士江师隆创观有真武像　淳佑闲摹本
上进
理宗皇帝御书　御制赞【见行在所录御制门】 观内旧有欧阳公小草秋声赋归雁亭诗石刻及洪容斋撰陈铸城南堂记
记文【程内翰珌撰观记云维此众大号京邑利禄海山无终极汤沸火炎齐与汨斗柄孰揭指群迷教化宣明惟圣职既先斯道自躬行更表元风为世式用以显应镇其西太一万寿奠其北廷祥四圣位东南三茅冲天乃中立惟有西南号龙山殊庭未睹丹霄偪粤昔紫清玉皇君冲融所毓并乾坤迨唐宫正紫极名奉之三百久其龄晚遭兵焰燎中禹埃灭烟飞二十春火谢金乘梁得土日食方还明未普江南乃有动臣镠戎马崎岖百废修绛宇丹楼杭独盛请更紫极为真圣山谓唐人紫极称专祈荐福彻天庭今欲更名真与圣庶显群心知所敬一函朝奏夕风驰五十年闲终不振勃兴　宋德同天垂兵不一刃讴歌归坐看五季荒残后化作无怀清净时　祥符三叶膺图箓轩昊醇酿调玉烛海不扬波天无风一陶万宇同熏沐九重闾阖布新纶天庆佳名锡又新于时天下崇元馆不复当时真圣名朱梁旧扁空山寂钱氏遗基荒草棘开山隆师善根深一念不移如愿力偶因善士施金园从此百闲新突兀(云云)弹压吴山与胥江万年长护双龙阙】
　　　　景隆观
在新门外旧为通元庵　嘉定十四年　旨许建观以旧修内司营地畀之羽士陈永年出力刱造
宁宗皇帝御书名扁以赐有璇玑殿
理宗皇帝御书有
景命万年之阁奉今
三殿元命
　　　　玉虚观
在龙山旧为三官院钱武肃王龙德三年置以奉天地水三官　祥符四年赐今额　建炎初荡于兵火　绍兴闲始草创　绍定六年羽士陈永锡建三清阁　淳佑三年　朝廷斥　御马院半址赐焉十一年　御书玉虚之观三官之殿八大字以赐明年又举　御马院余地尽畀之仍降度牒造
景福万年殿奉
皇帝元命观西有张氏园愿以归修内司遂并行拨赐即其地为三茅殿
　　　　玉清宫
在钱塘门外葛岭　绍定元年
东朝降钱造移赐今额二年赐田一千亩崇奉
宁宗皇帝
恭圣仁烈皇太后神御
理宗皇帝御书玉清之宫四字以赐后有葛仙翁炼丹台
　　　　旌德观
在苏堤第一桥　宝庆二年守袁同知韶创先贤祠徙玉晨道宫于东北隅以供洒扫请于　朝赐额曰旌德有西湖道院有亭曰虚舟曰云锦皆枕湖
　　　　云涛观
在西湖南山雷峰塔后　绍定四年创移请今额
　　　　上清宫
在西湖雷峰塔北相传葛仙翁炼丹旧址　淳佑闲建
理宗皇帝御书清净道场
题咏【郑丞相清之二诗雨余日脚到天涯十里平山戴晚霞疑是千虹蟠绛阙频移光景入仙家 上清山腹正便便剩纳风光似辋川晓雨洗开新绿岸晚霞蘸出嫩红天鞭浮野竹数茎笋叶俯秋荷几柄莲不是西湖最佳景更于何处着（病去丙改瞿）仙】
　　　　冲虚宫
在钱塘县履泰乡　绍定中建名宁寿庵　淳佑六年移请今额
　　　　太清宫
在钱塘县履泰乡龙井山路　绍熙元年建
宁宗皇帝御书太清宫岁寒亭及养性二字以赐又有矩玉亭　咸淳四年　旨赐　惠顺贾贵妃充功德院
　　　　景星观
在临平镇　绍兴十年建东岳行祠　淳熙六年移请今额
　　　　顺济宫
去城四十里在汤镇赭山之闲元系龙王庙　绍熙元年移请云涛观为额四年旱祷而雨改赐今额　嘉泰二年九月锡三神侯爵曰广济曰顺泽曰敷泽　嘉定九年增封曰广泽灵应曰顺泽昭应曰敷泽嘉应观侧有东岳行祠
　　　　女冠
　　　　　新兴宫
在城南厢众惠桥　嘉定闲女冠王景圆舍宅为宫移请今额
　　　　　福田宫
在荐桥门里旧名彤云　熙宁十年改赐梵严观嘉定中
恭圣仁烈皇后赐田一千亩改今额
　　　　　明真宫
在九里松步司前军教场之北　嘉定中建
宁宗皇帝御书明真二字
　　　　　神仙宫
在钱塘门外东山衕
　　　　　承天宫
在仁和县赤岸　嘉熙中建
宁宗皇帝御书承天二字
　　　　　西靖宫
在钱塘门外扫帚坞　开禧元年建
　　　　　天清宫
在西湖青芝坞灵峰之侧冲靖大师沈师谦建　宝佑五年移请今额
　　　　　灵耀观
在钱塘县（施去方改马）巘岭下　绍定中建　咸淳初改为女冠
　　　　　常清宫
在鲍家田　沂靖惠王府香火院
　　　　道堂
　　　　　崇真道院
在苏公堤　咸淳四年　太傅平章贾魏公给钱创建仍拨租田以赡云侣其地旧有水仙王庙并以香火之奉属焉
　　　　　灵应堂
在清波门外聚景园前
　　　余杭县
　　　　洞霄宫【互见大涤山】 
在县西南一十八里汉武帝元封三年创宫坛于大涤洞前为投龙祈福之所唐高宗时迁于前谷为天柱观光化二年钱王更建　国朝大中祥符五年漕臣陈文惠公尧佐以三异奏【一地泉涌　一祥光现一枯木荣】 赐额为洞霄宫仍赐田十五顷复其赋后毁于兵　绍兴二十五年　旨赐钱重建　乾道二年
太上皇帝
太上皇后乘舆临幸
御书度人经一卷以赐又明年
太上皇后复来游淳熙六年道藏成八年赐藏经
孝宗皇帝尝赐道士俞延禧画古涧松诗
光宗皇帝又　御书怡然二字赐延禧为斋扁
宁宗皇帝御书演教堂
理宗皇帝赐内帑铸钟
御书清净经一卷及洞天福地四大字以赐按真境录云宫有五洞交扃九峰回挹千岩万谷秀聚其中或泉飞彤厦之檐或云锁碧坛之角祥光神异兼木返于春枝抚掌泉灵更丹藏于翠箬诚姑射之令壤欤晋有郭文举手植三松于殿前时与猛兽游息其下　大中祥符闲陈文惠公尧佐领浙漕语道士冯德之曰尝梦游山中见仙人顾予有鼎鼐之称既大用遂造紫石大香鼎二置于洞前各为铭以表其异　元丰闲赵清献公抃再莅郡抗疏引年甲子秋八月忽促骑来游谓道士沈日益曰近于高斋梦入一山见宫阙巍峨有道士数人出迓询之曰洞霄宫觉而思之两典是郡未尝一游故冒暑而来今视其山势亭宇与梦中无异为留旬浃乃去自晋宋以来得道之士许迈而下凡二十有四人【详见　人物门】 
亭馆
（汀去丁改敕）玉馆　超然馆　税驾馆　翠蛟亭　飞玉亭　宜霜亭　聚僊亭
神异
无骨箬【峰之下多生绀箬昔许先生迈语弟子曰吾有金丹藏无骨箬下他日有缘者遇樵者采箬而归率不见所谓无骨者及爨则数得之】 
捣药禽【山多异禽其最异者仅有其一昼隐夜鸣莫得而见其音清亮彻旦不绝殊类杵药声】 
重荣木【宫外有栎木一本其大五围旧传唐咸通二年吴天师种久之枯悴　大中祥符五年忽尔重荣陈文惠图以　进】 
地涌泉【见后抚掌泉】 
五色云【见后祥光亭】 
铭记【陈文惠公二鼎铭其一曰炉之质刳中起烟人之体虚心养元不用之用自然之然炉兮人兮兹谓道焉二曰山之高兮巉巉出云洞之深兮幽幽宅真鸾鹤一瞬凫鹥百春安得而往葆光啬神○陆太史游撰洞霄宫记造化之初昆仑旁薄一气既分天积气于上地积块于下明为日月幽为鬼神聚为山岳海渎散为万物万物之至灵为人人之至灵为圣哲为僊真而道为天地万物之宗幽明巨细之统此虙羲黄帝老子所以握乾坤司变化也其书为易六十四卦道德五千言阴符度人西升生神之经列御寇庄周关尹喜之书其学者必谢去世俗练精积神栖于名山乔岳略与浮屠氏同而笃于父子之亲君臣之养与尧舜周公孔子遗书无异浮屠氏盖有弗及也临安府洞霄宫旧名天柱观在大涤洞天之下盖学黄老者之所庐其来久矣至我　宋遂与嵩山崇福独为天下宫观之首以宠辅相大臣之去位者亦有以提举洞霄超拜左相者则其地望之重殆与昭应景灵醴泉万寿太一神霄宝箓为比佗莫敢望在　真宗皇帝时始制诏改宫名　赐金宝牌又赐仁和县田十有五顷以奉斋醮悉除其租赋至政和闲宫以历岁久穿坏漫漶　徽宗皇帝降度牒三百命两浙转运司复兴葺之岁度童子一人为道士　建炎中又废于兵火　高宗皇帝中兴大业闻之当宁叹息乃　绍兴二十五年以　皇太后之命建　昊天殿钟经二阁表以崇闳缭以修庑费出　慈宁宫梓匠工役具以修内步军司中使临护犒赐狎至既不以命有司而山麓之民亦晏然不知有役一旦告成金碧之丽光照林谷钟磬之作声摩云霄见者疑其天降地涌而神运鬼输也司谓盛矣及　上脱屣万几颐神物表遂以乾道二年自　德寿宫行幸山中　驻跸累日敕太官进蔬膳亲御翰墨书度人经以赐自有天地即有此山殊尢之迹今乃创见　庆元六年九月葆光大师宫都监潘三华与知宫事高守中同知宫事水丘居仁以告游曰愿有纪以为无穷之传游以疾未能属稿同知宫事王思明及其徒李知柔踵至以请会游被　命紬史又不克成　嘉泰二年四月史成奏　御乃能叙载本未如此且作铭曰在　宋祥符帝锡帛书乃作昭应比隆河图　元丰景灵　列圣攸居　元佑上清以祝　帝储秘宇煌煌焕于天衢　徽祖神霄诞弥九区迨我　高皇省方东吴睠言天柱镇兹　行都警跸来临神明翊扶乃御　幄殿穆清齐居天日覆照雨露涵濡迄今遗民泣望属车　三圣嗣兴光照　圣谟千础之宫骞腾太虚杰阁鸿钟震于江湖肆作诵诗亿载不渝○曹侍郎叔远撰新铸钟记　圣天子握符御极敬天爱民遇雨旸稍愆祷于群望所至感格其灵绩最彰者则杭之大涤也是山居洞天三十有四为天柱福地距　行都三舍　御前崇奉有年矣宫宇宏壮独阙巨钟　使命络绎奏闻　上思所以揭虔表灵乃　绍定己丑寎月丁亥有　旨命铸仲秋己未告成夫山川流峙云气出没明神所以代化工而施利泽也霓栋横空鸿音彻汉　圣天子所以镇名山而昭丕贶也神有显功　上有垕报此殊庭盛事可无纪乎载考图籍唐大历中有神应钟台之黄岩因祷旱酬德乡人每以验晴雨经　建炎煨烬声弗逮初　开禧边帅毕再遇于淮泗获景灵旧钟漕臣黄荦求寘之大涤亦既舁止然物久则敝剥极宜复其革故鼎新必须时应数迩者　宸命既颁币出　内帑工择国良赐度牒以资其费融兼金以美其质众橐一鼓大器立就其形不侈不弇不厚不薄其声不石不播不柞不郁钟成楼亦加肆殆时数之偶欤近臣刘世亨承命庀事尽画宣劳图形以进　天颜闿怿猗欤盛哉　圣天子嘉惠名山与先朝　赐田临幸匹休于无穷矣夫形而上者谓之道形而下者谓之器钟器也而道寓焉傥能因器以求道则销去矿错保合粹和内明外寂力到功深穷邃径于华阳侍宸游于月殿服猛兽于岩前藏金丹于箬下自然山川呈瑞神物荐休凤鸣高冈龙蜕幽穴清泉沸井祥光烛天所谓人杰地灵岂昔有而今无耶无已则澄神寡欲体道修真庶几善人以多嘉祥自应雨可请旸可祈尚无负于　清朝钦崇之意乃若听考击于晨暮昭报称于熏修祝　圣寿而保皇图与洞天福地同其长久者又不待言谕也○吴宝学泳撰演教堂记盘古开辟宇宙天先成而地后定故都天之号柱于八极者三不周以北存而勿论可也惟灊山之东杭山之南积气温厚有双柱峙焉以其上通太微之室故曰洞天以其中伏三辰之根故曰天柱道家者流好言天与帝而不以地对盖维持主宰者在上地不过承之而已洞霄旧号天柱观而演教堂则又接天柱之乳而流出道德者也先是堂列大门外传者曰神营化造不类目巧之室殆未可知也后遭兵毁更创于正殿后　绍兴肇其迹　开禧奂其宇　端平又峻其基室虚而白楹广而闲雌霓抱梁阳马承楄堂之背迭石作巘曰聚仙亭翼步（木阎）而上曰方丈室耽耽乎广厦真可谈混元论黄虞矣矧惟我　高宗皇帝曾手书度人经以镇清真之场　孝宗皇帝御制古涧松诗以尊不老之道玉字扁于　宁考金钱锡于　慈皇今　主上又敕命冲妙师大明董集斯事　列圣修道崇教何其盛也堂甫成大明羽化而师孙处道与监宫大年及大钦述师之志综其本末求记于潼川吴泳泳曰汝知所谓堂者因教而有堂耶所谓教者因堂而有教耶向者堂弊教亦弊耶今者堂新教亦新耶吾与子言堂有成坏而教无新故僊圣之所重惟教耳然圣人以身教也真人以神听也以身教故不悦道之华以神听故不逐言之迹今营一亩之宫筑环堵之室既勤朴斲又涂塈茨轮焉奂焉惟欲其美而身有玉庐心有绛宫脾有黄室肺有皓庭面有赤宅耳有三门喉有十一楼两肩有紫户青房七窍有金关玉钥皆自己之堂也而不能媺也指三洞十二部为教母综五笥七十笈为道枢勃勃旋于珠口团团走于环中便以口之所授为演妙耳之所闻为证真而自有此山以来阴阳之浸昏晓之割日月之相斛云雷之相荡飘风暴雨卒敛于无雕烟缕霞复归于朴鸟啼而林幽则动中有静龙蛰而雾滃则寂中有感变通而为四序流形而为品物不宰之宰不神之神皆自然之教也而莫之悟也处道曰若尔吾记则历劫以至于今千圣之户庭荒矣虽然吾复为子通之老氏之学与佛者笼罩诞谩之说不同根以清净虚明行以慈俭忠孝其无为也无不为也近于易不争也莫之争也近于谟谷神之说近于虚受婴儿之喻近于若保修养而引年近于祈天永命真诰谓性与道合由道之体近于中庸王子谓壹气孔神于中夜存近于孟子若夫淮南原道之极至于和与性便父无丧子之忧兄无哭弟之哀童子不孤妇人不孀兽胎不殰鸟卵不殈则又吾孔门家法也作是堂已玉眸诜诜岂无望道而欲见者倘能味法如蜜调心如弦涤神识如镜为善无近名为学不躐等虽有拱璧驷马不能易吾进道之心则圣真在已不必问邻矣霞子妍之哉云孙莹之哉○洪忠文公咨夔撰檀越施田记洞霄距　行阙三舍而近翠华临幸旧德典领廷緌寺貂禜祷旁午望出璇台珍馆之右星冠羽衣来游来处常不翅数百千指九霞八景晴霏湿翠朝揽夕挹充然自得而主其徒者每皇皇惧无鞅数众之弗克澹唐中叶尝赐观庄田一所　国初钱氏籍以归有司　祥符中赐仁和田十有五顷除其租　绍兴刱通明殿于宫之东偏又岁有常饩以给斋祭　列圣涵育之恩至矣赐田中更多故仅存硗瘠岁入不足支数月都监宫事龚大明语其徒王思明王大年前是住山潘君三华尚能斥橐装买曹桥田以继粟吾徒可坐睨宽乡上腴大家腐陈（句去口改亡）彼有余补吾不足庶几我畴我耕我庾我积以裕我后之人怡声劝相坚力经度其志卒以酬畏垒既壤姑射且熟鼓腹升平稽首万寿欲与是山相为无穷来谂余为记夫道行乎天地之闲日用饮食何者非道先王以是生养天下一夫授田百亩于耜筑场有其时纠笠赵镈有其具坚好颖栗舂揄释烝有其成墙屋有桑疆畦有果蓏栅有鸡豚沼有鱼鳖身勤于所养心安于所止一毫无待于人此王道所以为盛也世降道裂始有食非其力者浮屠氏幻而辩能撼人以祸福塍陌绮错砵中云趋所在皆是而为老氏之学者大抵以清净无为为宗须于人者狭故其庐聚不能十佛之一虽名山藏室大洞殊庭号称海内之望亦往往微常产以自殖其教然也于其教清净无为之中而能谋长以殖其众可不谓难乎虽然乐与饵过客止道澹乎其无味视之不可见听之不可闻而用之不可既尔师之说然也继今不以口体为心害宜有进乎澹而无味者余家天目之阳去天柱为近闲尝分半席叩之施者生有祈死有荐其姓氏亩石并附见碑阴云】 
题咏【陈文惠公尧佐诗一帆高挂出红尘万仞长歌入紫云莫道游仙便无侣玉清冠盖许同群　谷口停骏上翠微五云宫殿辟金扉不知何处朝真会恰见龙鸾队仗归　二天封部稼如云流水清寒出洞门更爱林闲盘石上松花飘落羽人樽　萧萧红树碧峰前为爱桃花入洞天偶逐霓旌纔百步却忧人世已经年○赵清献公诗龙穴藏身稳泉源抚掌清红尘人绝虑白日世长生我分谙冲寂谁能顾利名空皈休指笑今作洞霄行○苏文忠公诗上帝高居愍世顽故留琼馆在凡闲青山九锁不易到作者七人相对闲庭下流泉翠蛟舞洞中飞鼠白鸦翻长松怪石宜霜鬓不用金丹苦驻颜　前生我已到杭州到处长如到旧游更欲洞霄为隐吏一庵闲地且相留○陈丞相尧叟诗回合烟光迭翠屏东南山水此为灵莺花春学蓬瀛境楼阁夜干牛斗星古桧森罗烧药灶彩云飘洒聚仙亭辽天俯近归期鹤澥谷旁连骇巨溟紫陌红尘无一点绿毛仙骨有千龄○钱景谌诗清夜宿瑶宫云开天柱峰千岩空洞月万籁古坛松仙驭闻鸣鹤琅舆想六龙朝元步虚罢祥吹引林中　入谷初无路山蹊九折回紫庭藏玉室碧落抱琼台溪水人闲见桃花源上开祇应有仙骨得到洞天来　洞天三十六大涤上清房物外云烟古仙家日月长溪流分玉酝岩穴产灵香须信风尘表楼真自有方○方千诗早识吾师频到此芝童药犬亦相迎师今一去无消息花洞石坛空月明○戴石屏复古诗高枕清流卧白云灵龟骨相鹤精神凡为九锁山中客都是群仙数内人三沐三熏来访道一觞一咏共谈真祥光亭畔苍松下更借清风洗俗尘　天柱峰头一振衣云开岩路雨晴时登临欲访神仙事纪述都无汉晋碑拍手数声龙井跃篝灯一览洞天奇林闲安得栖身处欲炼金丹饵玉芝○刘子澄诗青山锁断红尘路石柱干霄藏洞府老蛟据窟不可窥千古流泉替渠舞真墟容我辄跻攀心旷方知白日闲飞仙一去忽已远坐对松梢云往还○高疏寮似孙诗洞门金画翠琅玕杏不多花月溜寒借得御书经日读松风净洗石棋盘　云气常常在上峰松生仙骨尽成龙不通名姓谁谈道却得云边两度逢○洪忠文公咨夔赠石室朱修行诗响泉一派落天风人在浮云柳絮中亭午柴关犹未启碧玲珑底拒霜红　落叶堆中折脚铛白云煮尽又还生洞门黄鹤婆娑舞留得松风待月明○王学可亚夫诗天柱峰高万壑分故留九锁限尘棼泉飞窗牖长为雨日上冈峦半是云洞擘阴崖通远岫石生暗晕作奇纹　圣朝每为民祈福绝笑求仙汉代君】 超然馆【洪忠文公咨夔宿超然馆闻钟太一相过烛未销朝元钟动郁罗萧身轻不怕琼台滑蹴踏青霞上斗杓】 翠蛟亭【巩栗斋丰诗木石相因依妙处在得水遇其相合时涧蹙水多止巍巍天柱峰双洞空无底怪石抱山回灌木参天起青蛟走玉骨元脉贯石髓屈折暂得伸掀舞如掉尾亭成自何年不陋亦不侈秋深泉少缩亭影照清泚忽遇水飞流亭在银涛里怒蛟卷亭去相拒不盈咫一落坠两谼力竭势方已终疑入江湖赴海日千里昨夜山雨豪梧竹尽风靡轰雷与石蛟怒几欲死吾亭方晏然清晓见窗几因携一樽来与客相料理剩拟画将归题诗却留此○赵南塘汝谈和幽亭枕苍峡云窦通细水百折如建瓴（汀去丁改虢）（汀去丁改虢）鸣不止客来一抽钥白雾噀岩底焂翕千丈蛟挐空翠涛起天开浑沌窍日洗盘古髓谅匪畜池鳞多应化雷尾冯陵气易壮怖荡辞难侈术假金洞元景逾瑶台泚谁云游方外巧异缁尘里坡仙颇年数觌面犹尺咫采句贵自然巩言良是已珍题豁灵界篆出番君里物生亦倚数有形必有靡道人亦多事浮念何时死余生嗜泉薮痼习牵砚几太息动静机于何寄冥理醉倒卧沧浪烦君更评此○赵显父彦假和天下名洞天有山必有水余杭山水窟神仙所栖止仙人乘云去玉蛟留潭底至今雷雨夕蛟睡时惊起爪擘崖石裂石罅滴乳髓涓涓泉流出半垂白凤尾风来琴筑响月照璎珞侈曲折纳深池彻底清且泚筑亭当涧冲木石相表里翠壁润含烟层峰去天咫道人幻出奇指顾犹未巳忽驱蛟赴瞬息八百里怒气挟奔霆草木为披靡儿童惊震掉而若槁灰死达人本大观谈笑自隐几须臾群动息静坐穷物理水石本无心相激一至此○赵蹈中汝（言当）和众峰抱苍龙蟠屈翠蛟水放之两崖闲奔汹不得止涛澜生席上雷雹转石底恍疑天柱摇将拔阴洞起苏公雄气压诗骨得山髓指麾驱鲲鲸赫奕动箕尾纷纷下土人蚁垤自封侈骤观目晴眩笔坠汗流泚坐令空谷啸声彻霄汉里君来松根吟仙者相去咫老蛟破锁出余怒犹未巳决开涧千丈散作雾五里今年溪湖干草树生意靡寸泉落山苗灵药起垂死遗吾云子饭报汝青玉几野人寻泉窦筒坏方复理泓然山巅池冬夏常若此○洪忠文公诗壮杉耄桧护嵌空飞堕蜿蜒白玉虹莫道隔凡元有柱胡麻流出石矼东晴雷碾破白云窝无数林毕衮下坡好把辘轳翻转着昆仑顶上卷黄河○张斗埜韫诗道人锁蛟天柱半客来纵蛟作奇观飞风动地輷晴雷雄拏怒攫石欲开明珠万斛撒成雨忽趁（汀去丁改不）云入银浦仙田种玉耕春烟润流九里无凶年问蛟蜚去何时还道人仰笑意自闲月中携手听潺湲】
　　　　天柱廨院
在县西南半里大溪之际后唐长兴四年建旧名法华廨院至唐咸通八年立为天柱廨院今号洞霄廨院
　　　　洞晨观
在余杭界系洞霄廨院
　　　　至道宫
在县北三十里曹桥镇之西唐文明元年建旧名福田　治平二年改今额
　　　临安县
　　　　紫阳宫
在县西北四十里梁大同二年建太清宫后改为天清　大中祥符元年改赐今额
　　　　元寂宫
在县西四里唐干元中建旧号鹤林观　大中祥符元年改赐今额
　　　　冲虚宫
在县西十五里晋郭文故居也后唐同光四年吴越王建为真君祠　大中祥符元年改赐今额
　　　　崇道宫
在县北二十里相传唐若举白日上升即其地为神仙宫唐垂拱四年建　治平二年改今额
　　　　清修观【以下女冠】 
在县西北三里梁干化元年建　治平二年改赐今额
　　　　新兴女冠宫
在县西北三里梁干化元年建旧号龙德后改今额
　　　于潜县
　　　　至道宫
在县北四十五里天月山龙池之下唐天成四年建旧名天目宫　治平二年改今额
　　　　无极宫
在县南二十五里旧志载昔有大徐五宝华真人小徐五含青真人得道上升以其所居宅为宫梁朝名西靖宫　治平二年改今额【庆元六年移额县东一里南阳山张真君别庙之东】
　　　　集真观
在县南四十里旧志载汉天师道陵所生之地元名生仙宫　治平二年改今额观即天师故宅山有丹井尚存
　　　　许游观
元在县西一里有仙人许迈丹井迈尝隐于此
绍兴二十六年道士刘冲素请移观额于县东二里桃源山重建
　　　富阳县
　　　　妙庭观
在县西十五里旧号明真　治平二年改赐今额世传董双成故宅【今山下多董姓】 　天圣中道士朱去发地得丹鼎覆以铜盘承以琉璃盆盆破丹亦飞去　绍兴初建香风堂玉笙庵【里人谢伋取李白月华词名之】 　嘉定中令程珌俾道士王以存移今殿复旧丹坛建新楼于其左【绍兴初道士董行元掘土得铜牌长寸半有字云我有蟠桃树千年一度生是谁来窃去须问董双成字画清楷其阴有王母乘凤云中　淳熙丙申修殿方丈后取土得铜盆三足两耳侧小窍二腹皆鞭晕不类今模制】 
题咏【坡诗人去空山鹤不归丹亡鼎在世徒悲可怜九转功成后却把飞升乞内芝　瑀璃击碎走金丹无复神光发旧坛时有世人来舐鼎欲随鸡犬事刘安】
　　　　丹霞观
在县东北一里　政和元年　朝旨建神霄玉清万寿宫下院　宣和元年七月改赐今额　乾道四年知县陆柟重修【观基乃旧真觉院也】
　　　　崇元观
在县东一十三里　淳佑己酉迁于县西三十五里地名龟川
　　　　元阳观
在杨涨　淳佑七年移建
　　　　崇亲思孝宫
初道士李仲端于大源山建崇寿殿　绍熙二年有　旨崇奉本命　嘉泰元年　敕以为崇亲思孝宫
　　　　紫霄宫【女冠】 
在大元山去县南三十里前有一石世传三官下马石　靖康丙午女冠清妙虚心大师孙千霞与其师宋道录自中都来止山前一夕里人见祥光上腾初结茅以居久之遂成宫观雅洁幽爽亦县之胜概也　绍兴十三年赐今额
　　　新城县
　　　　景德观
在县北二里　政和七年建请景德观旧额有葛仙翁浴丹井
　　　盐官县
　　　　葆真庵
旧在县西南三里乃马自然得道之所邑人乞立宫观　宣和二年赐葆真庵额　绍兴二十三年令刘伟移于县东二里与岳庙并
　　　昌化县
　　　　上清宫
在县东　绍兴元年余大辨建八年请上清宫旧额
咸淳临安志卷之七十六
　志〔六十一〕
　　寺观二
　　　寺院〔城内〕
　　　　明庆寺
在木子巷北唐大中二年僧景初建为灵隐院
大中祥符五年改今额　中兴驻跸视东京大相国寺凡　朝廷祷雨旸宰执百僚建散
圣节道场咸在焉　淳熙十四年六月　嘉定元年六月　嘉熙四年七月皆以祷雨
车驾临幸
理宗皇帝回銮撤盖甘雨随至平章乔肃公行简献诗贺　上用韵以赐【见　　御制门】 又
御书明庆二大字　淳佑六年重建法堂
御书南山道场为额　景定三年建阁藏
御书扁曰　宸奎万寿之阁　咸淳三年建祝　圣大佛宝殿寺有苏文忠公书观音经碑及题识大智祖师书弥陀字碑
法喜堂
明碧轩【并　淳佑七年重建】 
题咏【王荆公安石为僧修广作法喜堂诗浮屠之法与世殊洗涤万事求空虚师心以此不挂物一堂收身自有余堂阴置石双嵽嵲石脚立竹青扶疏一来已觉心胆豁况乃宴坐穷朝晡初忆幼时勇自许壮大看俗尤崎岖丰车肥马载豪杰少得志愿多忧虞始知进退各一理造次未可分贤愚会将筑室反耕钓相与此处吟山湖○沈内翰文通圂圂学佛者营营良足悲不知佛之乐谁使汝学为广师吾州秀智解乃天资既以法为喜万缘脱若遗高堂客满座妙语破群疑来者岂不辩辩此堂之题○王荆公寄题明碧诗明碧轩南竹数丛别来江外几秋风道人无复人闲世嗟我今为白发翁○赵忠简公明庆僧房夜坐月明窗竹冷横斜坐看风灯落烬花老眼病余嫌细字枯肠寒甚怯清茶囊空岂是久为客梦短其能飞到家但有流年寻鬓发潇潇蓬葆飒霜华】
　　　　仙林慈恩普济教寺
在盐桥北　绍兴三十二年僧洪济大师智卿造赐今额　隆兴元年赐隆兴万善大乘戒坛额　淳佑三年赐淳佑万善大乘戒坛额又赐寺额及飞天法轮宝藏额皆　奎画也六年赐　御制钟铭【见　　御制门】 　宝佑元年赐　内帑钱造大佛宝殿开庆元年降钱买嘉兴府田二百余亩赐名丰禾庄寺有苏文忠公书金刚经石碑
　　　　太平兴国传法寺
在佑圣观东先是东京太平兴国寺有传法院　绍兴初普照大师德明随　驾南渡乞建院　淳熙二年慧辨大师智觉奏请始赐太平兴国传法寺额　淳佑七年赐以　御扁及飞天法轮宝藏六字
　　　　大中祥符寺
在礼部贡院西梁大同二年邑人鲍侃舍宅为寺旧名发心唐正观中改众善神龙元年改中兴三年改龙兴　本朝大中祥符初改赐今额旧传寺基广袤九里有奇　南渡初斥为军器所留西南隅建寺余地多为民居东有诸天千佛二阁为本寺子院大铁塔一大青石塔二【在军器所作院】 小石塔二【一在寺门内一在居民家】 大锅一【阔一丈二尺在祥符酒库】 旧志又有法华塔【端拱元年僧文定建咸平二年赐名】 戒坛院观音像唐龙兴寺碑大觉禅师塔钱王九百九十眼井今存者无几
题咏【东坡上元祥符寺观灯诗纱笼擎烛迎门入银叶烧香见客邀金鼎转丹光吐夜宝珠穿蚁闹连朝波翻焰里元相激鱼舞汤中不畏焦明日酒醒空想像清吟半逐梦魂消　又祥符上元僧可久房寂无灯火云门前歌鼓分朋一室清风冷欲冰不把琉璃闲照佛始知无尽本无灯○曾南丰上元游祥符寺云月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸远空白发蹉跎欢意少强颜犹入少年丛】
　　　　千顷广化院
在木子巷北开平元年吴越王钱氏建旧名千顷　大中祥符九年改赐今额　中兴后为临安府祝　圣道场所　庆元六年僧善彬建张真君行祠
六观堂【僧了性作性精于医善草书东坡尝为作六观堂老人草书歌】 
垂慈堂【了性所居室守赵清献公名之仍为作诗叙其疗疾济人之功】 
慈化大师塔铭【即了性】 
右皆不存
题咏【东坡草书歌物生有象乃有滋梦幻无根成斯须方其梦时了非无泡影一失俯仰殊清露未晞电已徂此灭灭尽乃真吾云如死灰实不枯逢场作戏三昧俱化身为医忘其躯草书非学聊自娱落笔已唤周越奴苍鼠奋髯饮松腴剡藤玉版开雪肤游龙天飞万人呼莫作羞涩羊氏姝○参寥子千顷廨院观司马才仲遗墨蒙蒙春雨暗村桥竹里禽啼婆饼焦度谷倦闻车轧轧穿林愁听马萧萧细窥陈迹僧坊静默想风流鄙吝消浮魄沈魂今已矣无人为作楚词招】
　　　　净住院
在观桥北后梁宣帝时建旧名慈光钱氏改今额南渡初以其地为礼部贡院寺分为三一曰净住宝阁律院一曰净住教院一曰净住大院旧有丈六弥陀宝阁
　　　　开宝仁王寺
在七宝山先是东京开宝寺有仁王院僧慧照大师法晔随　驾南渡　绍兴五年奏请权建于七宝山主　大内祈禳事如故典　绍熙三年始赐敕额　嘉泰甲子　绍定辛卯一再毁僧祖仁重建　端平元年　尚方铸钟以赐　淳佑元年　御书寺额以赐三年赐田三顷　景定五年又毁太傅平章贾魏公施度牒给省札市材重造
记文【程直院公许撰重建寺记仁王院旧隶东京开宝寺　艺祖皇帝六龙御天沙门智曮奉敕兴刱奕叶纂绍至慧照大师法晔领徒从　高宗大驾　南渡奏疏　行阙请即钱塘七宝山改建主　大内祈禳事如故典　制曰可五传而为文坦　嘉泰岁甲子以民居火延毁坦议起废而未暇也绵十有七祀易四主僧逮及祖仁　坦嫡传得次补念先志未就慨然以肯堂自任不数年浸复旧观再燎于　绍定辛卯之季秋瓦砾堆阜诸比丘众托身靡所祖仁仰天而泣吁曰凡囿形数成坏有时惟大愿力历劫无尽矧兹梵剎肇　开宝朝以心传心同一悲济河沙可算虚空可量而此至仁不可胜用誓以坚忍期复厥初申祝帝图配天其永　今皇帝嗣履大宝祗畏于天显民碞躬宝俭慈　内帑羡储丝粟靡耗有以祖仁所发弘誓转而上闻　帝若曰嘻兹惟我　祖受佛心印贻后之人忽而弗图宁不忝厥绍亟命司藏辇畀金币为之经始豪贵风动（口十）相其成古石佛像观音台殿宏丽与三门鼎立相望云堂丈室庖湢帑廪馔僧之所作务之寮缭绕周回纤悉毕具万石龙（上竹下虡）架以层楼晨昏镗鞳则　端平元年尚方之制作也六字飞白揭之前荣奎壁焜耀则　淳佑元年宸翰之贲饰也三顷上腴择之余杭香积属餍则三年上命之颁赉也清净檀施佛所护念乃若经律论钞覆以宝藏运以飙轮金碧庄严天龙围绕俨然双林一会未散无非　宫闱锡予及近侍之臣捐金喜舍出纳具图籍可覆考也祖仁殚劳土木幸汔于成介灵隐禅者宗礼谒直学士院臣公许曰仁王名寺加以　开宝　绍熙诏旨与　圣天子藻翰罔不惟　皇祖是宪匪但为宗门龙光而已子执铅椠直禁林盍为之记期以尘露增益海岳臣稽首拜手作礼称赞昔在觉皇住灵鹫峰为波斯匿等说菩萨摩诃萨现诸王身化导之事住百佛剎修百法门等而上之为千为万为亿为百亿千亿万亿为百万微尘数百万亿阿僧祇微尘数乃至不可说不可议从初一地至后一地自所行处及佛行处修证具有阶降化利各有多寡然以甚深般若波罗蜜多照见一切法皆如则随所应现利乐有情最初发心与正觉无相殆未可以差别观也然则佩法王印位天王位为天下一切众生之所依怙非佛菩萨本所誓愿畴克担荷赞宁僧录对　艺祖言见在佛不拜过去佛岂亦有见于此乎梵语释迦牟尼华译曰能仁繇今观之唐末五闰豺狼恣雎生齿凋耗　大圣人者作扬仁风扫其荒秽洒甘雨苏其疲瘵揭慧日烁其幽昏然后天统以正地维以张人极以立恻隐一念施及无穷历三百年销眚厉却魔怨系人心□国步莫非此念之推也岂若萧梁李唐诸君规规乎因果报应名相有为者比哉大梁夷门住气郁积安知嗜杀之丑虏不为我驱除六飞吉行言旋故都奠九鼎于中州复宏规于　开宝梯航万国仁寿八荒尽十方世界同一道场无有一众生非我眷属顾瞻吴会岌立宝峰以智眼观奚别远近可使职方氏擅会稽维扬之镇岂惟奉高宫闻山呼万岁者三先佛世尊住三昧定证我所说真实不诬于是祖仁偕其徒侣弹指赞叹欢喜无量请以斯文伐石摹刻昭示未来】
　　　　天长净心寺
在砖街巷南晋天福四年钱氏建旧名天长　大中祥符元年改赐今额寺址故广袤其徒流水相授支派漫演　中兴析其地太半为军寨寺口就荒茀　咸淳元年主僧宝月大师惟福重建佛殿栖钟之楼方丈之室咸一新之
　　　　智圣院
天福二年钱氏建旧名众安　治平二年改今额南渡后秀邸以其地建家庙僧众分居今处
　　　　永福院
嘉定中移请旧额　淳佑中主僧祖圆重建今为嗣秀王香火院
　　　　净戒院
在太一宫道院之北龙德二年钱氏建旧名青莲大中祥符九年改赐今额　绍兴二十年建祚德庙乃以其秋二仲祠祭属焉
　　　　吉祥院
在文思院东　干德三年光禄大夫检校睦州刺史薛温舍地建寺　南渡初斥为文思院军头司惟小寺仅存旧传寺地广袤最多牡丹名人巨公皆所游赏具见题咏
题咏【蔡端明探花诗花未全开月未圆看花俟月思依然明知花月无情物若使多情更可怜○苏公诗人老簪花不自羞花应羞上老人头醉归扶路人应笑十里珠帘半上钩　又吉祥花将落而述古期不至今岁东风巧翦裁含情只待使君来对花无语花应恨直恐明年便不开　又述古期明日同至因用前韵同赋仙衣不用翦刀裁国色初酣卯酒来太守问花花有语为君零落为君开　又惜花吉祥寺中锦千堆前年赏花真盛哉道人劝我清明来腰鼓百面如春雷打彻凉州花自开沙河塘上插花回醉倒不觉吴儿咍岂知如今双鬓摧城西古寺没蒿莱有僧闭门手自栽千枝万叶巧翦裁就中一丛何所似玛瑙盘盛金缕杯而我食菜方清斋对花不饮花应猜夜来雨雹如李梅红残绿暗吁可哀　又自跋云钱塘吉祥寺花为第一壬子清明赏会最盛金盘彩篮以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛亦奇但衰病牢落自无以发兴耳昨日雨雹如此花之存者有几可为叹惜也　又冬至日游吉祥寺井底微阳回未回萧萧寒雨湿枯荄何人更似苏夫子不是花时肯独来　后十余日复至云东君意浅着寒梅千朵深红未暇裁安得道人殷七七不论时节遣花开　又吉祥寺僧求阁名一首过眼荣□电与风久长那得似花红上人宴□观空阁观色观空色即空】
　　　　广慧院
干德元年薛温舍宅□□名报国罗汉院　大中祥符初改赐今额
　　　　普慧院
在余杭门里旧名安仁　治平二年改今额　淳熙七年重建
　　　　翔鸾院
在余杭门里后唐清泰元年钱氏建旧名普光　天圣闲重修　治平二年改赐今额　建炎三年毁惟佛殿存其后次第兴建　咸淳三年始告备
　　　　普照院
在艮山门里元武亭天福八年钱氏建旧名报国千佛院　大中祥符六年改赐今额　淳熙三年重建
　　　　妙慧院
开运元年钱氏建旧名华藏　治平六年改赐今额　中兴后以其地为　御园徙今处
　　　　七宝院
在盐桥东旧在七宝山正明七年钱氏建旧名上方多福　大中祥符初改赐旧有六游堂【元佑中名贤游者六人逸其名氏】 临辉阁【王冀公钦若有诗】
　　　　圣果寺
在包家山旧在凤皇山之右钱氏建有介亭排衙石石衕【事见本门】 　中兴后以其地为殿前司寺徙今处
崇圣塔【在凤凰山绝顶七级高二十余丈晦夜常放光明　景佑初僧慧然建　庆历初郡守郑戬奏赐号崇圣塔】 
石佛【梁开平四年钱氏镌弥陀观音势至三佛于石上蒋之奇诗曰岿然三石佛若在嘉州岸】 
题咏【王荆公游圣果寺诗登高见山水身在水中央下视楼台处空多树木苍浮云连海气落日动湖光偶坐吹横笛残声入富阳○唐僧处默留题圣果院路自中峰上盘回出薛萝到江吴地尽隔岸越山多古木丛青霭遥天浸白波下方城郭近钟磬杂笙歌　又僧题万松岭上一闲屋僧占半闲云半闲向晓白云行雨去回头却羡老僧闲】
　　　　梵天寺
干德中钱氏建旧名南塔　治平中改赐今额　中兴后仅存小寺今地近有塔幢者皆故基也
释迦真身舍利塔【吴越备史云钱武肃王于明州育王寺迎释迦舍利建塔于城南　显德五年火　开宝元年忠懿王重造钱氏纳土舍利入京置在开宝寺】 
金银书大藏经【吴越忠懿王建大藏经五千四十八卷碧纸银书每至佛号则以金书牙签银轴制甚庄严】 
灵鳗井【一曰圣井详见井门】 
题咏【梵天寺僧志诠小诗云落日寒蝉鸣独归林下寺柴扉夜未掩片月随行屦惟闻犬吠声又入青萝去东坡一见为和其后曰但闻烟外钟不见烟中寺幽人行未巳草露湿芒屦惟应山头月夜夜照来去　又东坡寒食游南塔寺寂照堂云城南钟鼓清新端为投荒洗瘴尘总是镜空堂上客谁为寂照境中人红稀扫去风惊晓绿叶成阴雨洗春记取明年作寒食杏花曾与此翁邻】
　　　　广严院
在　御厨南营里后唐清泰元年钱氏建于七宝山旧额瑞隆　治平二年改赐今额　中兴后分寺基为　御厨营　景定初主首惟一重建
记文【王架阁应凤撰重建寺记杭之宝山有仁祠焉其初口瑞隆后唐清泰二年所建也逮治平更号广严　熙宁闲苏文忠公游而乐之为赋双竹湛师房及新开径诸诗林闲烟雨清坐忘忧固已形在江湖而身超祇鹫矣自　六飞驻跸析其地十之入为内饔胥徒之居则履綦辙迹略无可考其在　淳熙有僧善资者复葺之发地得钟焉有铭在栾则寺故物也既毁于辛卯而俗以铜钟名其寺或笑曰是亦铁炉步之比耶且佛之道大且尊宫而居之必旷如也兹近市而湫隘则非广近市则非严几于名与实戾惟伽蓝劫烬而不灭古井冽寒而如新草创庳陋仅蔽风雨无复仙人碧玉壶之胜概岂以法界为室宇以戒慧为墉户此中空洞自有广居不待七宝庄严而实相常在乎一日过市见坏衣不饰皇皇有求耆问之则寺之主首惟一也则又曰昔有云阇黎不出十五秋师曷与云异一曰不然出处虽殊致喧静两皆禅使一当云之时则不出矣云居一之地则有求矣住山出山本无二法自吾师祖庆居是山谋撤而新之　尚方　长秋皆有　赐惠顺妃亦如之时太傅大丞相鲁公阃东淮施加厚亦既建阁五楹以奉圆通功垂成而飞锡下竺足不越户限者六年而终惟一嗣之丕勤诱掖欲成吾师之志累积铢黍经始寻尺庶几先贤胜践彷佛犹存倘亦嗒然如云则功废矣余闻而叹曰化人之居与累块积苏非有非空维摩丈室与师子坐无小无大顾宅心何如耳世固有身郊而心市者真离诞胜士羞称之庆与一师弟子身市而心郊不缁嚣尘以鸠众力巧于用狭兴于久废于阁之下为殿像设位置咸与地称摩竭之室法音之楼爰及库藏庖湢器用悉备盖坚忍精进皆有过人之材吾徒之饱食安步者或愧焉且自谓与云不异又知动静之为一源夫钟之未撞本无声也无声之声不依形而存则铜钟之名非赘也湛师与二竹君今皆安在回视介然之径亦已茅塞所遇孰非梦岂独云哉湛也云也庆也心与竹俱空即空皆实相无作之作可无记也一来请益勤曰苏公能无言而不能无诗子又奚辞遂书以遗之】 
题咏【东坡题云师壁并叙云去年秋偶游宝山上方入一小院阒然无人有一僧隐几低头读书与之语漠然不对问其邻之僧曰此云阇黎也不出十五年今年六月自常润还复至其室则死葬数月矣作诗题其壁诗云云师来宝山一住十五秋读书常闭户客至不举头去年造其室清坐忘百忧我初无言说师亦无对酬今年复叩门空房但飕飗云已灭无余薪尽火不留却疑此室中尝有斯人不所遇孰非梦事过吾何求　又诗云七尺顽躯走世尘十围便腹贮天真此中空洞浑无物何止容君数百人　又宝山新开径　藤梢橘刺元无路竹杖（木）（革奚）不用扶风自远来闻笑语水分流处见江湖回观佛国青螺髻踏遍仙人碧玉壶野客归时山月上棠梨叶战暝禽呼○僧善建题诗云垂手红尘古所难近天尺五启禅关玉绳低转檐楹外宫漏微传几席闲云响度声何处笛翠棱当户越州山梦回露滴松梢冷月在三茅万境闲】
　　　　宝月院
在宝月山龙德三年钱氏建旧名瑞像　大中祥符元年赐今额寺西有黑龙潭【潭今在内侍续氏园】
　　　　诸天阁华严院
在井亭桥西晋朝赐额华严院中毁　绍兴二年僧守卓始建佛殿　旨赐旧额梁丞相克家书华严经一部建轮藏　淳佑三年又毁唯大士铜像俨然守赵大资（上与下心）重建仍作亭相国井上
　　　　安国罗汉院
在井亭桥西相国西井　淳熙十一年请移凤凰山安国罗汉寺为额　宝佑五年毁　景定四年重建
　　　　光相寿昌院
建隆元年钱氏建旧额光相　大中祥符元年改赐今额　中兴初以其地为秘书省其徒分居今处
　　　　大觉院
元系光相院　建炎初以其地为秘书省僧分居今处　嘉泰四年移请城东大觉为额
　　　　祥符教寺
在祥符桥北元系祥符寺旧基分建
　　　　千佛阁安福院
在军器所东　绍兴五年六月以祥符寺旧基分建　淳佑七年重造千佛阁【系三藏法师随驾　南渡建立】 　景定四年移请安福废院为额
　　　　百福院
天福中钱氏建旧名资寿　大中祥符中改赐今额　乾道五年徙城中棚心有古井二
　　　　寿宁院
唐咸通三年建旧名法昌　淳化三年改赐今额
　　　　吴山智果院
吴越王钱氏建【旧名石佛】 　祥符中改赐今额中废止存星宿阁　嘉泰闲毁以其地为进奏院拨赐宝积廨宇及扁鹊堂建寺
　　　　兴福院
绍兴初左丞薛昂以花药圃施吉祥慧观大师师肇筑庵曰择胜续刱寺宇移请龙山兴福院为额
　　　　百法广润院
在忠清庙南旧系僧宝宁刱百法庵　淳熙十四年移涌金门外广润院为额
　　　　上方院
后梁正明七年钱氏建旧额上方多福　大中祥符改赐今额
　　　　显法院
在大瓦北元系吴客三真君庙　嘉定闲请今额
　　　　崇寿院
天福九年钱氏建旧在崇新门外中废　淳熙二年徙今处
　　　　奉庆院
在坝西旧美俗坊　嘉泰元年僧师智移郊台奉庆院为额
　　　　普慈证圣院
在三桥东　绍兴初建　嘉泰三年移请今额
　　　　净安院
旧为永寿廨院　嘉定四年僧智雅建　绍定五年移请今额
　　　　能仁寺
在涌金门里　嘉定元年移请长桥侧废寺为额【按旧志能仁寺在糯米仓广顺元年吴越王钱氏建旧额承天　政和四年改赐今额于西溪法华庵】
　　　　白莲慈云院
元系西北流寓　嘉泰中重建
题咏【陆放翁慈云寺小憩诗横合院东偏翛然拂榻眠香浓烟穗直茶嫩乳花圆岩倚团团桂筒分细细泉凭谁为题版榜作小壶天】
　　　　瑞云院
在吴山　中兴观后元系西北流寓宝积廨宇　嘉泰二年移请今额
　　　　千佛寺
元系安福庵　嘉定元年移请今额
　　　　上生院
天宝元年建　建炎初毁　嘉泰中僧了华重建
　　　　灵智院
在七宝山旧为圣水庵有观音岩出泉能疗民疾嘉定二年移请今额　绍定闲重建
　　　　定水院
在修内司营前旧为观音庵　嘉定八年移请今额
　　　　报恩院
在万松岭上寺壁有寒山拾得颂济书记题　绍定三年　御前宣取
　　　　显教院
旧为华严庵　绍兴二十三年建　乾道五年移请今额
　　　　大佛万寿院
在漾沙坑旧为大佛廨院元系西北流寓　绍兴初建　嘉定二年移请今额
　　　　国泰院
旧为极乐廨院　绍定四年移请北山废额
　　　　广寿慧云禅寺
在艮山门里白洋池张循王之孙镃舍宅为寺　绍熙元年赐今额
　　　　广济院
在淳佑仓北旧为显佑王庙　开禧二年请今额　淳佑九年斥为淳佑仓别建庙宇
　　　　安福院
旧系福顺大王庙　淳佑六年移请今额
　　　　真济院
在梅家桥西
　　　　无碍院
在亲事营东门南旧为西北流寓崇福庵　淳熙四年移请今额
　　　　报国院
在荐桥东旧为香林廨院　绍定闲移请今额淳佑五年重建
　　　　妙喜资福院
在水巷东旧为妙喜庵　绍兴初建　庆元六年移请今额
　　　　崇恩廷福院
在盐桥下八界巷北旧系西北流寓濠州锺离县孔雀妙明寺　淳熙十四年嗣濮王请为功德寺改赐今额
　　　　国清寺
在通江桥四条巷旧系西北流寓吉祥庵　庆元二年移请今额
　　　　方等院
在秘书省前　宝佑六年移请今额
　　　　宝山院
在旱河头　嘉泰闲建　绍定闲郑承相清之重建奉　五显祠
咸淳临安志卷之七十七
　志〔六十二〕
　　寺观三
　　　寺院〔城外一〕 
　　　　城外自慈云岭郊台至嘉会门泥路龙山
　　　　　净明院【自郊台斋宫入】 
天福七年吴越王建旧额广济　大中祥符元年改今额院有易安斋梅岩亭
高宗皇帝　绍兴二十五年亲郊　车驾临幸有御制梅岩诗
孝宗皇帝时在潜邸恭和韵【诗并见御制门】 旧有筇舄亭江月庵
题咏【徐枢密清（上室去至中火下又）用　御制韵千年　奎画照苍霞酬唱官梅竹外斜恭想　皇灵天阙上归疆犹惜洛阳花　又偶因祀事访丹霞寺古山深石径斜冲冻细寻梅信息枝头喜见状元花○郑丞相清之诗斋宿虚闲只净明俗氛暂洗觉身轻半山云脚炊烟湿一枕松声涧水鸣对语老禅真法器译经新谛出僧檠归翻贝叶莲花颂犹带招提月影清】
　　　　　龙华宝乘院
开运二年吴越王钱弘佐舍瑞萼内园建仍造傅大士塔　大中祥符元年改今额有司马温公祠堂相传兵部为守时温公尝来省侍有司马兵部
题名【司马池周骙钱聿石再宝陈嘉谟谢伯景马元康同游此寺康定元年中秋二十四日元翼题】
　　　　　天华寺
清泰元年吴越王建系镜清禅师道场旧名千春龙册　大中祥符中改今额寺旧有颐轩妙音楼
　　　　　感业寺
干德三年吴越王建旧名天龙　大中祥符元年改今额　建炎三年兵毁惟木观音存
　　　　　胜相院
开成四年建旧名龙兴千佛寺　治平闲赐今额建炎寇毁止存五丈观音像及阁
记文【程中书珌作寺记予比年焚绮砚不复作羡语今寿来千里门之不去者逾月勉即其录而次第之其录云寺负钱塘龙山唐开成四年建曰龙兴千佛寺后有西竺僧曰转智冰炎一楮袍人呼纸衣道者走海南诸国至日本适吴越忠懿王用五金铸千万塔以五百遣使颁日本使者还智附舶归风鸣海汹舟且倾智诵如意轮咒俄见如意珠王相十首八臂度高十丈风息遂济智谋揭高梁可容十丈胜相以荅佛施时千佛寺乃僧光主之有阁高八丈光请于忠懿以阁为殿立五丈之像者二合为十丈　皇朝治平中改赐今额建炎闲灰于腊寇唯胜相一阁屹然云际不堕劫火 绍兴初光之（上司下子）孙曰清中兴之清有子琦珍珍之子性奕世经理乃克大备　乾道闲　光尧皇帝圣子神孙　三殿临幸颁赉甚渥山是声益振今师寿者性之法子也清峻自荐壮耄一日架钟缭廊宿仆尽起金碧辉煌增光畴昔致蒙　东朝出内帑赐之风（□重）迩遐而舍予日至且有施田以惠亡穷者嗟乎现十丈无影之形而夺海航之人于鱼龙之腹要为奇事至于动　三殿之临幸感 东朝之恩锡尢岂偶然哉自是此山当为钱唐胜境福被民生当与长江为量数矣备末之功等乎开山然则寿也实屹立乎三百九十四载之下来者勉诸　绍定己丑仲夏】
　　　　　大通院
显德二年吴越王建旧名显明　治平二年改今额
　　　　　天真院
龙德元年吴越王建旧名登云台　大中祥符元年改今额山顶有灵化洞深入百余步下阔十余丈有台曰登云钱武肃王置
　　　　　道林院
广顺元年吴越王建旧名普济　大中祥符二年改今额
　　　　　大慈寺
乾道九年僧德殊建接待院　淳熙四年移请今额
　　　　　般若院
干德四年吴越王子秦王建
　　　　　宝惠院
天福二年吴越王建旧名普济　太平兴国中改今额
　　　　　长庆崇福院
嘉定七年皇叔祖太师和王请充功德院
　　　　　妙觉院
显德元年吴越王建旧名妙能　治平二年改今额
　　　　　奉圣院
开宝三年吴越王建旧名广福　大中祥符改今额
　　　　　水灯广教院
广顺元年吴越王建旧名多宝　大中祥符元年改今额
　　　　　真觉院
开宝八年建旧名奉庆　大中祥符元年改今额
题咏【东坡次韵曹子方龙山真觉院瑞香花诗幽香结浅紫来自孤云岑骨香不自知色浅意殊深移栽青莲宇遂冠薝卜林结为楚臣佩散落天女襟君持风霜节耳冷歌笑音一逢兰蕙质稍回铁石心置酒要妍暖养花须晏阴及此阴晴闲恐致悭啬霖彩云知易散鶗（夬乌）忧先吟明朝便阵迹试看丹青临　又同刘景文赏枇杷诗绿暗初迎夏红残不及春魏花非老伴卢橘是乡人井落依山尽岩崖发兴新岁寒君记取松雪看苍鳞　牡丹松桧一时栽付与春风取次开试问壁闲题字客几人不为看花来寺有洛花不及同赏○刘景文次韵云夏木有余绿山僧知胜春日长寻卧榻花落断游人红旆来虽晚清风到亦新成林卢橘熟翠羽杂金鳞○参寥子次韵云脱略今山简能吟旧子春偶因寻胜出不为采芳人红紫千葩尽甘酸万颗新江云浮翠壁霭霭散鱼鳞】
　　　　　法云院
开运元年吴越王建旧名资崇　大中祥符中改今额
　　　　　崇先袭庆寺
在儿门　开庆元年赐今额充皇叔祖少师嗣濮王攒所
　　　　　兴国院
在儿门　淳佑十二年建　宝佑五年移请今额
　　　　　寿圣接待寺
在龙山下闸头　宝佑二年医僧保和大师得宁建接待云水请今额有观音泉施水亭
记文【黄检阅震寺记自有天地以至于今其始无一日一事不趋于实而天下之所资以为天下者渐以备矣则反又无一日不转而趋于虚呜呼异哉其殆始于周之衰乎人之初生惟忧饥无以充尔寒无以御尔震风凌雨无以芘而疾痛无以为治疗尔人生而渐众则又忧相争相夺之无以禁相亲相接之无以叙遗忘之无以记而交易之无以志要约尔它岂其所预知纵他有新奇诡异非常可喜之说亦何救吾实利害也哉天生时地生财凡可救吾实利害者幸巳无不有而非圣人则不能致其用圣人者作乃教之食教之衣教之宫室以兴其利教之医药以去其害而又教之书契从而明三纲五常以经纪人极凡皆人生断断不可一日无者也皆实者也自羲黄尧舜积而至成周然后渐以大备嘻亦劳矣亦至矣盛矣何可复加毫末于此矣柰之何风气日开人伪日滋而议论日以胜实之极虚之始时则有若庄周列御寇之徒食享吾之成而不忧饥也衣因吾之有而不忧寒也宫室居矣不忧风雨而疾痛有药不待尝试百草之辛毒也生长于君臣父子之常习于礼乐文物之懿而不复知其得自别于禽兽者皆圣人继天立极开太平力也于是倨傲鲜腆付天地万物于一噱而戏言之尽反天下之常以为怪尽嗤鄙人生之断断不可无者以为不必有窃尝譬之家之方兴祖父铢积以有田庐以知诗书以明训其子孙为子若孙者不知稼穑之艰难乃谚既诞反笑祖父之无闻知起而驰马试剑一切从事无益或妄意神仙黄白之术飘飘乎自谓尝乘云帝乡而不知家则索矣谈虚者之关世变何以异此后数百年而有西域佛氏之说来其初本以慈悲不杀戒人断恶修善而止未几世降而晋又降而元魏庄列之说益以泛滥则又溢而剿入佛氏中以其前日纷乱吾圣人之常者而纷之谓善恶为无二谓有心而修善为不可谓无心而杀人为无伤以一切扫除佛氏之初说世既日趋于虚不惟佛之徒习之不悟士大夫类亦浸淫其说以为高而世变如江河益滔滔下矣明溥师大成本佛者也一日介予同年进士徐君德玉托予记龙山寿圣寺之成乃曰此吾以医药之赢为之也初吾法海大师以医药济人三衢犹虑施之未广也至吾祖保和师得宁来　行都传吾父慧观师正果以至大成今三世皆益以药医济人而人信之故虽不求赢而赢反多则慨然曰我固以药昌矣如吾徒之憧憧道涂何乃相地往来之冲负山揖江起　宝佑甲寅积十年而成屋数百楹既又曰屋则可至如归矣如至者无以饭与居而守者无以衣何乃买田吴门千亩买山朱桥数百亩既又复曰吾徒则安矣如过吾前而暑渴者何乃又凿井得泉名观音而为亭覆之并使得休荫其下盖无一非医药之赢之为亦无一非医药济人之心之推也余闻之曰然师之事善矣足恢佛氏之初说矣然则实理之在天下亦岂容一日泯者哉置之屋附之田园而医药肆之列通都如旧是饥必不可以无食寒必不可以无衣庇风雨必不可以无其屋而济疾痛必不可以无药石也祖孙三世恪守以汔于成且请于　朝以甲乙相传子孙世守之而名之曰祝　圣人寿殿阁翚飞斋泸冰净粥鱼饭鼓济济就列而又托文墨以诵述之是君臣父子之常必不可废礼乐文物之懿必不可阙皆实也自庄列而下日趋日盛之卢徒口说耳如以其说也士大夫亦不免沦于虚如以其事也虽佛氏亦终不容不归于实是尚不足以自反乎抑师之得以成此者医也予闻佛之称医王称药师非必如今神圣工巧之谓而救人心之病之谓也方今人心之病孰大于谈虚试以此语疗之可乎】
　　　　　永庆寺
在儿门充杨节使香火院　绍定三年毁　景定四年重建
　　　　一自龙山六和塔沿江至南荡富阳县界
　　　　　祖塔法云院
开成二年钦山法师建旧名资庆大中八年改大慈开运二年改仁寿　太平兴国六年改赐今额
题咏【东坡病中游祖塔院诗紫李黄瓜村路香乌纱白葛道衣凉闭门野寺松阴转敧枕风轩客梦长因病得闲殊不恶安心是药更无方道人不惜阶前水借与匏尊自在尝】
　　　　　崇德院
开运二年吴越王建旧名尊胜　治平二年改今额有古佛殿或传鲁班造　元佑中圆定禅师善本奉　诏住东京法云寺东坡有送行诗
题咏【东坡送行诗寓形天宇闲出处会有役澹然都无营百年何由毕山林等忧患轩冕亦戏剧我未即归休师宁便安逸王城满豪杰议论纷黑白圣谛第一义对面谁不识师来亦何事孤月挂空碧是身如浮云安可限南北出岫本无心既雨归亦得林泉有旧约何年挂瓶锡】
　　　　　无相寺
广顺二年建旧名真相　治平二年四月改今额大观闲生律师塔于寺后　宝佑三年重建　咸淳四年改赐寿相寺有会正堂紫芝岩右有灵鳗池　熙宁七年久旱郡守沈起祷之至晚大雨今号灵泽龙王池
　　　　　法显院
天兴三年吴越王建旧名庆恩　治平二年改今额
　　　　　永庆院
太平兴国二年吴越王建旧名崇庆　治平二年改今额
　　　　　法华普济院
广运中吴越王建旧名法华　大中祥符元年改今额
　　　　　广泽院
天福六年吴越王建旧名甘露　治平二年改今额
　　　　　普安院
显德四年吴越王建旧为安吴塔院　治平二年改今额
　　　　　真教院
天福四年吴越王建
　　　　　昭定广福院
天福六年吴越王建旧名昭定　熙宁九年改崇圣　绍兴三十二年改今额
　　　　　安真院
开运四年吴越王建旧为安真庵　治平四年改今额
　　　　　兴善院
天福八年吴越王建旧名积善　治平二年改今额
　　　　　普泽院
显德六年吴越王建旧名灵源　治平二年改今额
　　　　　孝思慈显院
淳佑元年建
　　　　　定慧院
天福五年吴越王建
　　　　　崇福院
绍定五年建专充接待
记文【李秀岩心传记龙山崇福禅寺者　绍定壬辰岁开山僧宗明所刱也在杭都之南浙江之上郭璞所谓龙蟠凤舞指其地也　建炎以后自川峡荆湖闽广陆道入京者皆渡涛江而来由西兴抵龙山最为冲要而傍江东西曾无次舍之地行者病焉明虽方外士而慨然有济人利物之心前是十年首建明化寺于西兴以为延待往来之所及是又刱于龙山已而浸至衢建泉福南剑诸州为寺者二为院者四为庵者二十有三起衢逮剑凡山溪之崄峻皆平治之买田种山以赡守者俾祁寒暑雨之际倦思憩渴思饮者各有所之盖其所接纳行道之人咸及焉匪直缁黄而已既又推其所为病者有药死者有竁厥惠浸广人多称之合庵寺供给之所资田之以亩计者二千有七百园林之在山而以亩计者千有六百稻米之以秤若斛计者四百益以子本之钱岁入有差皆明衣砵之所自营未尝求诸外也崇福既成旋被堂帖俾其徒世守之御史府文移闽浙部使者下令申饬焉明复因新会稽郡通守邓甥殊求余文以为记余考先王盛时及民之制甚备郊遂都鄙之闲十里有庐二十里有市薪刍委积所在随之盖济穷补乏而使行旅乐出于其途实王政之一事非但邦郊为然也逮及唐季犹有巡宫至于　国朝亦着驿令渡江多事此制殆废虽士大夫或露宿风餐之不免明也以一浮屠氏乃能彷佛昔人之遗意举有司之所未暇及者而尽力以行之岂不可尚哉尝闻河南夫子因游僧舍值其食时顾而叹曰三代礼乐尽在是矣夫子之叹盖有感也余愿学夫子者福田利益之报非所敢知顾以其能充恻隐之端似可为　国家仁政之助而士君子之得位者又因以劝则王制可以渐复此余之所以重感也于是乎书】
　　　　　慈恩开化教寺
开宝三年吴越王就南果园建寺造六和宝塔以镇江潮　宣和毁于兵　绍兴二十二年北僧智昙以衣砵募绿重造十载始成　隆兴二年赐今额有秀江亭金鱼池
题咏【东坡六和寺送张吉甫赴闽漕诗羡君超然鸾鹤姿江湖欲下还飞去空使吴儿怨不留青山漫漫七闽路门前江水去掀天寺后清池碧玉环君如大江日千里我如此水千山底○蒋之奇金鱼池诗全体若金银深藏如自珍应知嗅饵者固自是常鳞○冲师闸山溪水轩诗欲放清溪自在流忍教冰雪落沙洲出山定被江潮涴能为山僧更少留】
　　　　　灵泉广福院
开运三年吴越王建旧名灵泉　治平二年改寿星　绍兴三十二年改今额有灵泉一泓覆以亭
　　　　　显圣院
天福中吴越王建旧名显瑞　治平二年四月改今额
　　　　　小净明院
开宝七年吴越王建旧名净亮后改今额
　　　　　显亲庆远院
淳熙二年建内侍甘氏香灯院
　　　　　旌忠报先禅寺
刘鄜王功德寺　绍兴十二年赐今额
　　　　　庆善禅院
旧号百丈山　皇佑二年夏英公竦请充功德院改今额旧志有迎云亭正观亭百丈亭养高堂今皆废
　　　　　慈严院
太康闲葛稚川舍宅为寺上元闲赐额恩德天成二年吴越王重建　大中祥符二年改今额
记文【曾旼院记余杭郡南走四十里有山曰云泉其寺曰恩德考之于传则是山者晋葛稚川之旧居也考之于诗则是寺者唐白杭州之旧游也稚川翁弃尘俗如弊屣而与仙圣俪游杭州君以文章有时名而以俗人自愧则是山之所以为闻山者二子发之也　元丰建元之仲夏予与昭武虞君用晦暨阳刘君季朴自郡联镳来访是山依半坠之朽崖以行盘垂圮之峻岭而下蹈落潮之沙涉溢涧之水步枯彴憩荒馆凡经日而后至焉则其来之勤也可知矣及瞻其山则虽苍翠孱颜然无与他山异也行其寺则虽栋宇轮奂然亦与他寺等也而山有二穴焉一破山骨面天如突习习清风孰嘘而出一在山麓下芘如屋泠泠清泉源源相续则是山之胜在此二穴而已方是时也火云流空炎辉方酷居以烦愠行以暍毒而予三人方披襟乎风岩（左上水下廾右页）面乎水谷侧耳以聆风之清声拭鼻以纳风之芳馥玩水之清浅而濯缨激水之潺湲而置足盖不知夫天地之有时燠也东南营营杭为大城水陆所会舟纵车横陌中之尘常鼓而不尽渠中之流无时而暂清而是山也盘石不动群峰无声松竹转白日之清音禽鸟依茂林而和鸣音迹既远恬无所惊盖不知夫城市之有纷争也而今日之客仕隐相半仕者畏简书居者顾舍馆于是乎喟然相与而叹则惜其去之之速而不但忘其来之之勤乃相谓曰是山之胜如前所言游者之适也然以久生为羡者知有稚川翁之利而已以爱闲为高者知有杭州君之名而已其游皆未免乎适人之适者多矣寥寥岁年之闲其趣与予三人者合有不知其几何人也则予之三人者虽须臾之适而其岁月可以无记乎乃起而属笔于予又曰向之所谓不知夫天地之时燠者是山所独也所谓不知夫城市之有纷争则凡山之所同而是山亦与有焉耳今日之来其趣尽于此欤又不然先民以为观水有术则是风岩水谷独无观乎夫积不胜以为大胜者风也以天下之至柔驰骋天下之至坚者水也故是风是水之所当出虽山之坚石之顽其能御哉今日之观仕者体此以御时之消息居者体此而循理以出处岂特适视听身意于须臾而已哉则经日之来鞭辔之困亦又以为无负矣乃握笔而记之】 
题咏【许刺史浑诗楼台横复重犹有半岩空萝洞浅深水竹房高下风晴天疏雨外秋树断云中未尽平生志孤帆又向东○祖无择诗恩德传名久慈严赐号新楼台甚半阙风水忆长春客有披襟者时无洗耳人清音发钟磬翠色混松筠住合登仙籍来宜出俗尘经年嗟倥偬半日喜逡巡席上诗情逸樽中酒味醇（上囱下心）（上囱下心）又归去自愧使君身○余并见风水洞】
　　　　　真空院
开运三年吴越王建旧名云岫　熙宁元年改今额
　　　　　宝相院
天福九年吴越王建
　　　　　大智院
建隆三年吴越王建旧名灵智　治平二年改今额
　　　　　法宝院
天福中吴越王建旧名华严　大中祥符元年改今额
　　　　　常乐院
在范村坞　干德三年吴越王建
　　　　　崇觉报亲院
大观三年少宰刘正夫请为功德院改赐今额
　　　　　法华院
干德元年吴越王建旧名灵溪　治平二年改今额
　　　　　法性院
干德五年吴越王建旧名弥陀　大中祥符中改今额
　　　　　明性院
开宝元年吴越王建旧系涌泉庵　治平二年改今额
　　　　　真际院
干德四年吴越王建旧为静虑庵又曰定慧庵大中祥符元年改今额寺有五云山及天井
　　　　　保寿院
开宝七年吴越王建旧名万寿　治平二年改今额　绍定乙未重建
记文【赵直院汝谈作寺记出临安城而南沿江西行十余里又支行逗入山崦五里峰峦错峙前后环立如屏障复重保寿院于是在焉院山源发天目龙行骑奔派为五云又别为保寿之山鞍旋（革登）回至是始就坦迤四旁诸山联络围绕如拱如顾如与左右辅翼皆秀媚可爱此保寿山之大略也院刱始不可考惟额乃　治平二年所赐夫以此山之胜建为宝坊净剎宜其粥鱼斋鼓倾动一方而香火寂寥人迹罕到大雄氏之宫鞠为藜藿鼪鼯之墟院僧或浮寄他舍数议兴复阒无应者永嘉薛君始徙籍钱塘疏通而喜施僧闻亟见具以复院告属君有悼亡之悲乃捐钱二百万俾议兴葺且以资其室人金氏冥福材苇既集斤鈇丛辏阅月堂庭略具然力殚粟乏不绩于成乃议鬻寺旁闲地君复高其估酬之为葬金氏之地凡院之田若山估而入于豪家者皆按其籍赀复之而归诸寺由是倾者毕支败者毕葺级之阙者廉以正涂之榛者甓以广屋之废不存者宇而增壮凡丹黝彩垩之漫剥黯闇者一鲜明之始称其为佛菩萨仙释之庐然予闻瞿昙之学本以苦空寂嘿离物观心以求所谓圆觉了义视其身如梦幻泡影犹且不顾而况土木色相变灭俄倾又幻之尢者于释氏何有然世奉佛者必高敞宏丽如仙宫化人之居而后已岂象法之传欲人先敬信而后可与入道不如是不足以起其敬信欤今薛君又以是资福于是室夫福岂由外铄得非欲因一念之精致其敬悫以求着存使幽爽不昧而后福为可致欤然则庄严梵呗虽非所以求福而一念之精由是以积则所谓福者盖不离乎庄严梵呗此佛之徒所以极其严丽与薛君之乐于施舍者其意固出于此欤薛君名梦桂常预进士举以文字游诸公多爱重者故予记寺之兴并及之寺之僧干缘者曰圆曰源其兴役以乙未十月迄工于丙申之三月】
　　　　　栖真院
干德五年吴越王建旧名云栖　治平二年改今额
　　　　　保圣院
开宝三年吴越王建旧名报国　大中祥符中改今额
　　　　　布金院
开宝三年吴越王建旧名天柱　治平二年改今额
　　　　　悟空院
建隆元年吴越王建旧名龙门　治平二年改今额　建炎毁于兵　淳熙十二年重建
　　　　　隆庆院
淳佑元年建
　　　　　惠泉院
广顺三年吴越王建旧名灵惠　治平二年改今额
　　　　　广福院
开运三年吴越王建旧名宝福　熙宁元年改寿圣宝福　绍兴三十年改今额旧志有渊堂喷月泉
　　　　　集福院
建隆元年建
　　　　　安定院
建隆三年吴越王建旧名广福　治平二年改今额　建炎四年改刱
　　　　　定明院
建隆三年吴越王建旧名界石　治平二年改今额
　　　　　澄寂院
清泰二年建旧名龙池　治平二年改今额自方家峪至慈云岭
　　　　　褒亲崇寿寺
在凤皇山后　绍兴十八年建十九年　赐褒亲崇寿额为刘贵妃家功德院有凤凰泉瑞应泉松云亭观音洞笔架池
题咏【吴钢诗云坳径石（齿查）齖梅枝碍竹斜旧封妃子墓残照觉王家亭砌旋风叶岩流出洞花饱参尘世味得似野僧茶】
　　　　　西莲瑞相院
显德元年吴越王建旧名西莲以本院尝产青莲华又有观间现瑞至今尚存身不惹尘钱氏造宝幢二于殿前　绍熙闲贵妃黄氏葬焉
　　　　　广慈院
干德四年吴越王建旧名广福　治平二年改今额
　　　　　宝藏院
长兴元年吴越王建有武肃王祠及碑后有古井俗名乌龙井【今五王皆祠焉】
　　　　　宁亲广福院
绍熙三年拨宝藏院前地建旧名报恩广福为淑妃陈氏香火院　绍熙四年正月改今额
　　　　　广严院
天福二年建旧名妙严　治平二年赐今额
　　　　　广恩院
开禧二年八月建赐今额
　　　　　净教院
乾道中僧如净建赐今额充贵妃蔡氏攒所
　　　　　安福禅院
淳熙四年内侍陈子常请充香火院
　　　　　西林法惠院
干德元年吴越忠懿王建旧名兴庆　大中祥符中改今额
记文【秦少游雪斋记雪斋者杭州法惠院言师之所居室之东轩也始言师开此轩汲水以为池累石以为小山又洒粉于峰峦草木之上以象飞雪之集州倅太史苏公过而爱之以为事虽类儿戏而意趣湛妙有可以发人佳兴者为名曰雪斋而去后四年公为彭城复命郡从事毕君景儒篆其名并自作诗以记之于是雪斋之名浸有闻于时士大夫喜幽寻乐胜选者过杭而不至则以为恨焉杭大州也外带涛江涨海之险内抱湖山竹林之胜其俗工巧羞质朴而尚靡丽事佛为最勤故佛宫室棋布于境中者殆千有余区其登览从游之地不可胜记然独不至雪斋则人以为恨何也苏公之才高于天下斥其弃余以为词章字画者亦皆妙绝一时读而翫之使人超然有孤举远擢之意是斋虽褊小无足取称于人而公所书诗实在其壁士大夫过杭而不能一至其地以寓目焉是岂所谓喜幽寻而乐胜选者哉以为恨焉宜矣昔李约得萧子云飞白大书萧字持归东洛遂号所寘亭为萧斋余谓后之君子将有闻雪斋之风不可得而见者矣岂特为今日之贵耶言师名法言字无择泊然潇洒人也盖能作雪斋从苏太史游则不问可知其为人　元丰三年四月十五日记】 
题咏【东坡雪斋诗君不见峨眉山西雪千里北望成都如井底春风百日吹不消五月行人如冻蚁纷纷市人争夺中谁信言公似赞公人闲热恼无处洗故向西斋作雪峰我梦扁舟适吴越长廊净院灯如月开门不见人与牛惟见空庭满山雪】
咸淳临安志卷之七十八
　志〔六十三〕
　　寺观四
　　　寺院〔城外二〕
　　　　自南山净慈至龙井
　　　　　报恩光孝禅寺【即净慈】 
显德元年建号慧日永明院
太宗皇帝赐寿宁院额　绍兴十九年改今额中毁
孝宗皇帝赐金讫成之既而　翠华临幸　嘉泰四年又毁　朝廷仍给钱重建　嘉定十三年始成闳胜甲湖山独病远汲　绍定四年主僧法熏于佛殿前凿双井　淳佑十年建千佛阁
理宗皇帝御书华严法界正遍之阁八大字　景定五年有　旨增赐田寺有慧日阁五百罗汉堂　正明二年大铁锅旧有慧日峰法华台铜迦毗罗神像铜深沙神像皆不存
记文【程内翰珌撰重建寺记西方有异域宫殿皆天化鹫岭布金园则以人力故唯以人力故则有易与艰然而愿力坚虽艰亦成就崔嵬净慈山东南推甲乙鉏荒不计年吴越号慧日道潜与延寿相仍坐教席　皇皇　太宗更号寿宁　绍兴有制追严　佑陵载易今名厄度中更佛智道容再堂应真昙密法进宝殿经营　孝皇御历赐金趣成既成　临幸震动山林　嘉泰之四埃于郁攸退谷义云载吼龙虬杰阁层空天画云浮河沙真谛辍赐　龙楼惟是罗汉之林大雄之殿费大莫兴星霜几换　嘉定庚午起禅老崧一顾慨然就振祖风尔议择材尔谦程工规置坚定一朝屹立都人骇叹谓出神力无碍广修尢奉尊者五百巨人耽耽广厦功绪方延合而未全乃以小嫌引去翩翩自尔八年住牒四传桼丹金碧迄未之圆辛巳有命以崧再至至不期年始克竣事于是湿红映地飞翠侵霄檐转鸾翎阶排雁齿星垂珠网宝殿洞于琉璃口耀璇题金椽耸乎玳瑁良由千秋纪节　召入阙庭赐号紫衣殊渥无伦椒殿邃严天赉亦均风动八表欢喜见闻施以金缯川委云蒸佛行有橐亦复自倾嗟此突兀其工匪易凡二十年始终乃备睠言佛行传佛照衣有行有法声倾一时昔去今来了无滞碍以未了故故复重来今既了故所说未了一日杖锡求我说之顾惟天赋寂蔑兴堕清幽往来钱塘诸山渺然不记岁月凡刘道真之所记顾野王之所书鸿渐之所经坤元之所志莫不披宿岚而挹爽玩夕照以含和或偕释子道人俱度风篁之岭或与高人胜士同登月桂之峰或赋归而屡宿石桥或乘兴而独瓢泠涧或遇葛翁于北坞或逢仙许于南泉或赓遵式之留题或听智僧之长笑或近见法真之张宝帐或遥詹释遇之上骊峰盖由前世曾游所愧今生失脚已而又循赤岭过慈云乃见宝盖威仪队仗云行雨布再生弥勒之峰势就形全双踞石龙之首更分余脉复过穿珠一结雷峰穹窿宝塔耸熏炉于前应护一气以中涵三阜横陈双龙后伏勿轻加于营筑庶永閟于灵奇虽然六一居士更有偈言东南地秀绝山水澄清光余杭几万家日夕闻清香烟霏四面起云雾杂芬芳其俗事宫室佛屋拟侯王五采莹丹漆四壁金焜煌上垂百宝盖宴坐以胡床南方精饮食玉粒甘露浆晨兴未饭僧日昃不敢尝惟今净慈林壑之幽宫室之盛群心之归视此偈言了无一异但未知云堂千众坐卧食息何所解入三世诸佛数千罗汉受此供养果报云何若能以了义度无边以圆教垂无穷证无生忍造不二门食息自如坐卧何歉至若诸佛以及罗汉能坚初誓化度众生消一切声利断一切疾苦满一切愿欲昆虫水旱永绝灾异山河大地悉得安宁则持畣国王大臣是名果报虽然如上庄严如上功役犹为有底禅未是离世法须于光明藏中化出白银地现七宝楼阁如光明如来方为实相一弹指顷遍满十方如山巍巍永劫不坏以此功德是为净慈邻峰唤起辩才今日同闻知见禅师俗徐氏妙崧赐号佛行禅师云○郑丞相清之撰双井记水于天壤闲无所不通然有聚焉有会焉舍望洋向若则湖者水之聚江者水之会也钱塘左江右湖湖滨江岸湖之泉皆有所丽而不克以自立方雨盈于浍瀑飞于山濯烟岚而走尘陌汪洋衍肆可渊而潴可渎而注可沚而环也至于遥岑不云平畦断遂水之行乎地中者江湖实驱而有之或未旱而绠汲匮虽灵山福地不免焉净慈为寺甲于杭负山面湖出清泚而瞰渌净宜若不啬于泉也而铿鲸击鼍千衲颐哺斋盂茗碗（汀去丁改敕）风咽月搰搰乎晨夕之供水之畔湖而私于井者不给则取余于湖山君恧焉法熏之来驭禅以律而梵矩严约众以己而缁计裕增旧灈新无一或阙定余周视其庭慨然叹曰美哉山虖之有斯剎也而犹病于汲以锡叩地而祝曰井于斯泉于斯众粲然笑谓是信有泉耶熏弗为画亟召工具畚锸斸佛殿之前鄛为双井对峙未寻而液未丈而溜及泉而濆涌既甓而泓渟不与时亏溢胥异之噫斯泉之所以异者涵翠麓之寒清窍灵源而独出非假道于江而借资于湖也其潜也如遯其见也如期深以蓄其德高以下其施其犹特立之君子而能择其人者欤是可尚已熏复崇二亭以贲其上而谒记于余余辞曰孤山六一泉实欧苏惠勤之胜迹故以泉名于湖兹泉也固非偶然者若重以记无嫌自诡于先贤乎熏口天一生水而地以六成之盖未始无配吾将进双井而友六一则孤山之泉不孤矣否则欧苏笑人寂寂于记乎何逊余无以辞因识其颠末而系之以铭云水胎于干而育于坎凌高沃深不召而感彼悍如恭以血饮兵属鞬一呼枯甃儵盈相是幻泉为法之乳寂以心法如子得哺昔泉之閟蛰于九渊垢佛渴祖为熏出焉清夏燠冬蒸云化雨泽我大地洗众生苦我笑谓熏口吸西江一滴不咽付此井双○曹松隐勋撰五百罗汉记临安都会实据形胜东连巨浸揖溟渤之空阔西接天目孕由乳之宏秀而朝背负势兼吴越覆压千里利尽南服湖山在其右一水练静名岫环迭平碧十余里旁岸皆僧坊宝社净慈山报恩光孝禅寺实居其首在钱氏时为永明寺慈化定慧师道潜居之潜有行业一时推重尝请于忠懿王求塔下金铜罗汉像会王曾梦十六大士从师而行密符请意因如其求归于精舍是知多士一旦高临于风烟之上者光景固肇于此矣是后智觉寿禅师相继住持作宗镜录等数万言为衲子指南至　圣朝　神宗皇帝以圆照禅师宗本大通禅师善本相继法席英风义概声彻上都　诏对殿中名动海内丛林之盛号为南山之冠　建炎初寺遭回禄基址坦存缁褐萧然遂为荆榛之地住山者第办粥饭已为能事无复有一毫兴建意　绍兴初　翠华巡幸蹔驻此邦士大夫往往感今怀昔访寻曩所咸欲稍复旧观日以为念会有荐湖州佛智大师道容住持众请之容既至创辟堂宇挂搭禅徒鱼鼓声闻一新爽垲又念昔金铜像梦应殊胜且无碍神通有不思议力乃劳心募化罔惮寒暑能者效勤巧者献工富者输材辩者劝施以至行商坐贾田闲着性破悭舍有整平故基创建五百大士释迦中尊金碧相鲜丹雘有度行列拱对环向序居萧散契方广之名庄严等石桥之胜榱题焕丽绕以重楹应供之相觉颜闲俱有喜色逮及宝幢花幡帐坐供器凡作佛事者靡不毕举鸠工于癸酉之夏落成于戊寅之春讫岁五周始即厥绪四方观者莫不赞叹规制雄伟像与法称大江而南得未曾有宜为　行都道场之冠塑者一僧事竟即化原夫涅盘经义谓昔五百商人采宝出海值千盗攘去并剜其目商日夜号痛欲向无所人有告之曰灵鹫佛氏能救汝苦与我重宝引汝见之商且行且舍至大林精舍佛为说法为证阿罗汉果盖其因苦愿力普摄无边散处山林分形显化作人闲福田亦所以示人从生有贪因贪受苦因苦得报回向正念具大神通成就一切者时劝化有承宣使王公继先名重一时心存诸佛善缘所在无不导众心而称首故兹胜事助缘最于他人自治木塑造裴褫修供莫不身亲惟兴隆之意岂昔因中于俨然未散处自有一种法性不然何归依向道之切也佛智尝谓予曰物之成毁率系人念之善恶彼念之不善则寺之殿宇山立岳峙蔽亏日月者可使灰飞烟灭扫地无余至念之善者慷慨欲复则瓦砾之场化为莲宇荒秽弗治倏尔金碧不疾而速日就有成其于生灭成坏变现须臾于其中闲竟亦何有然所以为不灭计者毕竟不在念外也若止于观感而化自一乡至一国被于天下后世其利益可胜言哉心法悉系于念明矣佛智履践端粹皆在正受摄相归性信于诸方屡求文于予乃摭寺废兴罗汉因果檀那资助佛智竭力及总费千万余缗叙为梗概俾览者具详众事于予文施诚不唐捐】 
题咏【陈文惠公尧佐游永明寺诗附郭山光峭若悬倚空楼殿白云巅孤轩半出青松杪颢气疑游碧汉边惜别拟留风外燕伤秋因感雨中蝉人家掩映藏渔浦岛树扶疏没水天痛饮岂同莲社客狂歌聊许竹林贤忘形且尽樽前乐休忆栖岩与济川○东坡寄本长老诗并序仆去杭五年吴中仍岁大饥疫故人往往逝去闻湖上僧舍不复往日繁丽独净慈本长老学者益盛作诗云来往三吴一梦闲故人半作冢累然独依旧社传真法要与遗民度厄年赵叟近闻还印绶竺翁先已返林泉何时策杖相携去任性逍遥不学禅　又病中独游净慈谒本长老周长官以诗见寄和云卧闻禅老入南山净扫清风五百闲我与世疏宜独住君缘诗好不容攀自知乐事年年减难得高人日日间欲问云公觅心地要知何事是无还○周邠长官诗并序窃闻子瞻学士昨日飘然单乘独出南屏回至北山穷幽览胜真得物外自适之趣邠尝诵欧阳公诗云使君厌骑从车马留山前行歌招野叟共步清林闲然明公今日之乐正得于此因成诗一章上寄云放归驺骑独寻山直入青萝翠霭闲谢客杖藜方自适阮公蜡屐许谁攀□愁白发能添老须信黄金不买闲应向林泉真得趣徜徉终日未经还○郑丞相清之双井诗水神何时生六翮飞出双泉江练白平湖浸月渺无边一笑对之成揖客辘轳初动晓星横夜卷寒琼声湱湱千年佛殿础花干十亩空庭荫修柏问泉何事逞奇观故向庭前作真泽昔年何塞今何通泉岂有心犹拣择若云泉自井中来枯甃沿山有龟拆如信地中泉自见是年何须穿土脉幡风胥动两无凭细诠此证归禅伯我方饶舌为作记了不相干劳刻画寄诗更欲结茶缘付与宗风自锤拍】
　　　　　显严院
在雷峰塔开宝中吴越王创皇妃塔遂建院后有雷峰庵郡人雷氏故居　治平二年赐显严额　宣和闲兵毁惟塔存　乾道七年重建　庆元元年塔院与显严始合为一五年重修　咸淳二年于峰顶创通元亭望湖楼
题咏【赵清献公谒广慈师诗乞得邻州乐矣哉雪峰安静此徘徊浙江莫谓音书隔一日潮音两度来时新知越州也】
　　　　　普宁寺
在雷峰塔下广顺元年建号安吴寺　大中祥符初改今额奉
成肃皇后香火有铁塔一石塔二
　　　　　净相院
显德三年吴越王建旧名瑞相　太平兴国闲改今额　绍兴初重建佛殿有无尽意阁娱客轩一段奇轩
记文【倪文节公思撰重建佛殿记繇雷峰之阴并湖而行余里许有院曰净相背负山麓面瞰平湖松竹森蔚景趣幽雅庭有杜鹃花数本特盛东坡先生所为赋诗也始余在学馆遇胜日或休沐时时游焉盖院占湖山之胜而处地最僻又距城闉不远此余所以乐数往也当是时院之堂宇虽备而佛殿自　建炎毁于兵未克修建主僧师雅指其基谓余曰吾当募众助而鼎新之期以某年成果成也君为我记之言若无甚难者虽嘉其志许之然意其役费巨未必果如期能成也自是数年余娄膺迁擢事绪滋多无须臾闲不至净相者已久去年春师雅忽造门曰曩所欲建殿今成矣许我记文敢请余疑其成之敏则往观焉轮奂一新丹雘炳焕中塑像七又图画其两旁皆极严丽顾问所以能办此者则曰吾立志既定坚忍不移隆暑祁寒不辞劳丐谒檀施不惮烦锱铢而累之日月而积之是以役费虽巨而终获如吾志余又以（□几）未暇寘思迁延踰年师雅时一造门辄伸前请最后请尢坚余益信其真能有志也人苟有志其何事不立余于此有感焉夫以余昔所尝游之地又嘉师雅之志而有感且重于食言合是三者记虽欲不作得乎院始于周显德闲钱忠懿王所刱号瑞相院至　太平兴国三年改今额　宣和中大本禅师尝敷法席　隆兴初右街僧录彦观维持其徒甲乙相嗣三世而至师雅师雅永嘉人禀质纯实多与士大夫游有足嘉者殿成于　绍熙元年三月记之刻则二年二月也○龚颐正书东坡杜鹃花诗贻主僧跋云苏文忠公赋此诗逮今百余年虽菩提寺去此不远未知孰是然此花老干萧疏亦意当时物公在颍为诗有醉翁行乐处草木亦堪敬故余于此亦云且书以贻净相院主僧绍原】 
题咏【许参政及之娱客轩诗妙景非声亦非色非色不应容粉饰东坡妙用去虚空大地山河等儿剧简斋有句添蛇足雨抹晴妆要娱客皇妃塔边净相寺破屋荆榛十年事雅师办得一片心化出宝坊全体备杰阁巍巍尊大士我已名之无尽意更拈蛇足扁东偏与师饷客为客地东坡仙去可无诗客来了此一段奇未雨未晴还举似非鬼非仙竟是谁○袁参政说友一段奇轩诗清诗冷阁更佳名一段家风太瘦生东老悬知有余乐西湖今可问前盟年来倍觉青山好老去休惊白发更欲识个中无尽意挑包急急看吾行○许参政及之和云一段奇中无尽意西湖风月契三生只今扁榜成佳话他日寻诗有旧盟得失鸡豚随日了去来凫雁逐时更痴儿尚欠梅花句已拟长歌出塞行○傅公伯寿云门外红尘走利名庵中白发任浮生羡师法窟能深入猒我诗坛已娄盟渺渺水光帘万里离离梅影雪三更何人荐取真消息试鼓瑶琴一再行○张公抑云云山烂漫本难名收拾闲情付此生出处自知无上策往来聊欲试同盟门多贤辙人便静琴锁师堂岁几更六月岸巾来借榻频游应不禁船行○陈止斋傅良云齐年兄弟更齐名商略行藏共此生自昔从君瞻马首如今输我与鸥盟读书松竹交千载曳履星辰数五更为问塞翁谁得失请无一话到留行】
　　　　　宝德院
法慧禅师开山杨和王存中舍地刱建请今额充三衙建散
圣节道场
　　　　　正觉寺
在省马院内　干德二年钱氏建旧额罗汉院太平兴国元年改赐今额
　　　　　超化院
在省马院内显德六年钱氏建塔幢见存
　　　　　兴教寺
在南屏山　开宝五年吴越王建旧名善庆　太平兴国中改今额【详见南屏山】 旧有齐云亭清旷楼米元章琴台今皆废
题咏【东坡访南屏臻师诗我识南屏金鲫鱼重来抚槛散斋余还从旧社得心印似省前生觅手书葑合平湖久芜没人经丰岁尚凋疏谁怜寂寞高常侍老去狂歌忆孟诸○杨诚斋题清旷楼诗清旷楼中夕眺闲落晖残雨两生寒楼中看尽南山了更看西湖与北山】
　　　　　广果寺
在惠因桥北　开宝八年钱忠懿王建旧额香龛　大中祥符中改今额有古佛殿　绍圣二年造　绍兴闲分省试于两浙以惠因为大试院广果为别试院惠因藏殿柱刻尚存旧志有虚悦轩栖凤轩山龛罗汉
　　　　　六通慈德院
在长耳相巷里　干佑二年吴越王建旧名惠德塔 治平二年改今额　嘉泰四年充皇子保宁军节度使攒所
　　　　　法因院
长兴四年吴越文穆王建旧额报慈　大中祥符元年改今额古屋犹存殿内有古铁塔钱王古井其水至甘遇旱不竭　嘉定十三年充　景献太子攒所
　　　　　宝林院
开宝六年钱邓王建旧额总持　治平二年改今额　乾道三年充　庄文太子攒所香火院有可赋轩
题咏【张于湖孝祥诗风光猎猎上乌巾不那西湖烂漫春借我绳床对修竹为君一洗软红尘】
　　　　　修吉寺
天成二年吴越王建旧额瑞龙　大中祥符元年
改赐额今
安穆皇后
成恭皇后
慈懿皇后
恭淑皇后攒宫皆在其地寺内有西湖奇观
　　　　　南高峰荣国寺
天福闲建元系塔院奉白龙王祠　宝佑五年福王捐施重修请富阳废寺额　咸淳六年安抚潜说友创造华光宝阁门庑斋堂亭台等屋一切整备且拓径以便登陟又买官田二百亩为僧供有五显祠
　　　　　广教院
在南山方家峪口　太平兴国二年钱邓王建旧额香剎　治平二年改今额有小南屏山
　　　　　南山昭庆寺
长兴三年吴越王建
　　　　　惠照院
天成三年吴越王建旧名天王　大中祥符元年改今额　绍兴二年
旨充　朝廷祭祀斋宫别于西南隅建院
　　　　　正济院
干德二年吴越王建旧名普门　大中祥符元年改赐今额
　　　　　永庆禅院
庆元三年建
　　　　　延长真如院
正观元年建旧名延长　治平二年改今额
　　　　　净梵院
广运中吴越王建旧名瑞峰　大中祥符元年改今额
　　　　　清修院
广顺三年吴越王建旧额烟霞　治平二年改今额有烟霞洞大如屋窈深莫见其极后晋开运元年僧弥洪遇异人指示其处中有石刻罗汉六尊钱氏别刻十二尊足成之洞有岩曰象鼻有石垂下若手曰佛手岩
　　　　　满觉院
天福四年建旧额圆兴　治平二年改今额
　　　　　水乐净化院
在烟霞岭下开运闲吴越王建名曰西关净化禅院后废额徙于南山石坞
孝宗皇帝以其地赐李因重建佛宇发土中得钱氏时寺记龛置岩石闲　咸淳三年今　太傅平章魏国公修复水乐胜概乃为葺治寺宇还其院额之旧云【详见水乐洞】 
记文【大璞未雕性寂则无其执我淳源既泮性生邃有于成身是以四相盛衰三界纷扰本师世雄哀其颠坠悯彼轮回巨釭而烛幽运广筏而济溺立善福皆为方便之门举手低头尽是可归之路净化院者即鉴诸道者之所建也道者永嘉人受业于仙峰护国灵应禅院弥年苦节早岁勤身着头陀麤弊之衣修菩萨利乐之行逢缘必作随处立功建濠河津要之桥梁修府郭壅狭之歧路蚤临潭庙中之灵宇宵奉园穹前之净池其于运力供僧重言化俗苟有一善利于人乐无不为乃曰国土民安君王信向足云水烟霞之众（缶瓦）囊杯锡之游其闲或有幻相无情尘缘将尽百衲之衣何直周身之具奚求爰寻佛言备得教旨且西土苾刍苾刍尼下至优婆塞优婆夷送往之礼名以阇维阇维之文实火化也弃余灰于远水免遗骨于他山牢无烦人置不有地即具以上事达于庙朝刱佛祠于湖山思祈为功德主上曰六度门中尝闻喜舍八福田内屡建津梁勤王早立于大勋奉佛素崇于至信闻是善也忻然在怀遂奏敕与请置其所乃于镇西关之右延寿山之阳郛郭匪遥柴水甚便命开基址式建僧居　圣上允俞锡名净化阁绀之道兴于此焉繇是芸阁勋臣香闺贵戚府郭君子闿阓信人发心无难舍之财集事有易成之力像设毕备舍宇一周香灯含昼夜之辉钟磬续晨昏之韵仍于院侧立此力坛或愿阇维不计来众资其事用给以薪蒸利济之门无大于此将欲纪录不朽刊勒坚（王民）海阔山高莫并有为之福毫枯笔竭难书无尽之功时开运三年岁在丙午二月十日记】
　　　　　崇教院
开运二年吴越王建旧额荐福　大中祥符六年改今额院东有真珠泉
　　　　　广法院
在赤山开宝七年建　庆历中重修有清旷亭后废　淳熙四年开府郑氏请以为庵额　嘉熙四年充　皇子齐王攒宫功德院
　　　　　大仁院
广运中吴越王建旧为石屋　宣和三年改今额有洞曰石屋镌石作罗汉诸佛像山顶有石庵天成团圆如凿高丈余一名天然庵洞崖彷佛有东坡题名传云党禁时镌去　咸淳二年创建观音诸天宝阁
太傅平章贾魏公游山题名【咸淳三年九月二十八日贾似道领客东元嘉史有之廖莹中黄公绍王庭来游子德生诸孙蕃世侍】 
记文【陈侍郎宜中撰佛阁记南山大仁院广运中吴越王钱氏建有洞曰石屋因即为名　元佑二年改今额洞屋豁辟衍迤凡二丈六尺曩有大知识人镌洞石作罗汉七百余尊士民瞻向历岁浸久晶采阤剥貌像漫漶嘉定闲训武方公俊卜竁瑞峰即院对山也日与主砵僧文纬者游睠言石屋南山胜境不踵前芳林惭涧愧遂鸠工计匠补阙振废由是庄严相貌芒张彩纷过者见者咸以顿还旧观生欢喜心既而岩罅滴溜滋润蒸郁公蚤夜关心议建宝阁于洞之顶薙榛辟址穿崖引流度材孔良将命斤斧而倏不起有子武经大明怆先志未遂与母安人黄氏谋如家事乃撙费节用鼎创阁宇凡若干楹则　嘉熙丁酉之夏也轮奂崔嵬如在碧落不增历级佛地难攀又命僧普照募缘以竟其事则　淳佑乙巳之秋也二役既毕诸佛尊严石屋若辟而宏南山若增而高烟霞松竹若鼓舞而导迎遂为一方伟观是不特训武佳城在目武经汲汲于继志述事之孝且劝施乐成为大众作福田利益而已不专焉是不为可书乎】
　　　　　惠因院
天成二年吴越王建　元丰八年高丽国王子僧统义天入贡因请从净源法师学贤首教　诏许之遂竟其学以归　元佑二年以金书晋译华严五十卷唐则天时译八十卷德宗朝译四十卷共三部附海舟舍入院　元符二年又施金建华严大阁以崇奉之【按本寺题梁云　元符二年建而吕惠卿所撰阁记乃云　建中靖国元年建今从旧志】 
宁宗皇帝御书华严经阁四字及易庵二字赐寂照法师清雅　宝庆闲建
宁庙神御殿及楞严祝　圣期谶堂续充　皇姑成国公主攒所　淳佑十二年有　旨并以广果院归焉
题咏【曹既明有怀湖山留题湖山平生亲松竹亦瓜葛深期说情话跬步成契阔岂无朝夕思或以尘累夺何当淡相从长年席不割】
　　　　　法雨院
天福六年建旧名水心续改云龙　大中祥符元年改今额三年佛心禅师刱法堂　淳佑十二年重刱佛殿钟楼僧堂廊庑移立铁塔于法堂前
赵清献公题名【资政殿大学士太子少保致仕赵阅道谒法雨禅老己未二月二十三日志此】 
记文【陈天麟撰佛殿记人之性本实而学佛者以性为空性者何伦理是也释氏明心见性谈空说妙绀其宇缁其衣离而父母舍而君臣而伦理之大终不容泯以此见实理无乎不在虽欲异于吾儒之教不可予初游法雨荆榛出于垣端不数年先讲师支倾补罅予材之未知敬也往来稍稔知其奉母以荅歌（□推）逻胎育之恩孝养备至檐头睦州鬼神合爪于是始知其为人因益信实理初未尝泯而真空不空果非异于吾之所谓教者矧兹寺三百余年芜废之久一旦殿宇煌煌然廊庑翼翼然窣堵亭亭然法鼓铿铿然钟梵之声时出于青岚白云之上予惊焉曰谁欤施者先曰吾有大功德尊天降赐僧牒公楮俾中贵人王孝先董役以成此段因缘吾朝于斯夕于斯焚修伽陀于斯于焉报恩以伸华祝予又以知孝亲者必爱君均一伦理之实而洋洋然盈天地闲凡有血气莫不尊亲空虚玄寂孰能违之昔罽宾王持一枝竹插于佛前曰建立精蓝竟佛云如是如是以是精蓝含容法界以是供养福越江沙　大檀越所施比一枝竹供养福德可思量不不可思量佛知一一法中具法界性一一剎中溥福德海法性不空福德性不空遍法界中无非实理如曰空虚是谓谤法惟兹寺更刱多阙尚冀檀那捐广大施愈增河沙不可说不可说阿庾多无量福德毋以罽宾枝竹自多寺晋天福六年建初名水心又改云龙后改法雨殿重建于　宝佑二祀制干陈巨川舍铸洪锺铁塔乃古婕妤孙氏造植于西偏后移值殿之中唐先讲师即今住山都正旧广果思公上足也思寂后寺并入慧因先公易地建幢斯所谓西没东涌南没北涌思不亡广果不废矣来谒记喜为书之】
　　　　　法相院
天福四年吴越王建旧名长耳相　大中祥符九年改今额
　　　　　法兴院
干德二年吴越王建旧名法明　治平二年改今额
　　　　　妙净院
乾道五年建
　　　　　保福院
干佑元年吴越王建旧名保庆　治平元年改今额
　　　　　净林广福院
庆元三年杨开府移请为庵额主僧可全创松关南泉芳桂为留憩之地
题咏【姜白石夔访全老诗并序　嘉泰壬戌上元日姜夔访全老于此观沈传师碑隆茂宗画赠诗二首深衣跨羸骖杳杳春山路入寺君未知闲看移桂树　沈碑含秀润隆画出神奇道人那得此老子乃耽之　斋后与全老铦朴翁聪自闻酌龙井而归赋诗二绝四人松下共盘桓研笔花壶石上安今昔兴怀同此味老仙留字在孱颜　年时六月海扬尘遥见青山起白云闻有高僧来诵咒岩前抛珓问龙君】
　　　　　无垢院
光化二年吴越王建旧名无着系无着禅师塔所　嘉定十四年移请今额院后有鸦鸡岩及仙人台【旧传有三人入寺游有南坞数同泉石西霞几迭烟云之句人以为仙云事载夷坚志】
　　　　　法空寺
显德五年吴越王建旧名资庆　大中祥符元年移额于今处
　　　　　地藏院
嘉泰二年建
　　　　　崇报显庆院
在放马场显德四年建旧额栖真　熙宁元年改赐寿圣　崇宁二年枢密章楶奏乞充功德院　绍定三年改充　皇子永王　祁王攒所
　　　　　龙井延恩衍庆院
在风篁岭　干佑二年居民凌霄募缘建造旧额报国看经院　熙宁中改寿圣院　绍兴三十一年改广福院　淳佑六年改今额有龙井　元丰二年辩才大师元净自天竺退休兹山始鼎新栋宇及游览之所有过溪亭【又曰二老】 德威亭归隐桥方圆庵寂室照阁赵清献公闲堂【在方圆庵东清献公既挂冠而辩才法师亦退居此山因以命名】 讷斋潮音堂涤心沼狮子峰萨埵石山川胜概一时呈露而二苏赵秦诸贤皆与辩才为方外交名章大篇照映泉石【旧记又有月林堂岩斋风玉轩不知何人所刱】 龙井古荒剎由是振显岂非以其人乎【互见龙井及风篁岭】 
记文【杨次公撰院记天台宗师辩才净老坐道场者四十年指空假中以接人其心契于圣智具戒定慧以行已其德动于幽潜真有道之士也初住钱塘法惠院之宝阁次住上下二天竺又住南屏山之兴教往来学徒盖踰万人分传教观多能演其所闻开悟学者师平生未尝辄有求于人然所至必为四众依向莫不兴盛盖其有所致也余在都下时见清献公与师倡酬偈颂已知师之所存矣及观苏子瞻与师诗言其儿初弱不能行因祷师加护即壮而能行然后知师功行至矣师一日谓诸徒曰吾筋力衰疲劳于应接安得幽僻处一庵地以养余年檀越闻之曰辩才师有退居之意吾辈蒙其德不为不久盍往择可居之地乃于龙井山得寿圣院弊屋数楹主者不堪其居愿人为代以舍去于是请师徒弟怀益主奉香火汲巾侍瓶甲乙相承以严佛事其院即吴越王所创国朝赐今额也檀越为师鼎新栋宇不日而成中建尊殿严圣像也前有三门示三解脱也钟鼓有阁警晦明也堂曰潮音信群听也斋曰讷欲无言也室曰寂寂而常照也阁曰照照而寂也泉曰冲用不穷也又堂曰闲赵公致政访师退居二闲人也庵曰方圆不执一也桥曰归隐退以乐也沼曰涤心渊清澈也群居有寮安其徒也众山环遶景象会合断崖泓澄神物攸宅龙井岩也势将奋迅百兽窜慑狮子峰也昔人饲虎以度有情萨埵石也修竹森然苍翠夹道风篁岭也　元丰八年秋余被　命陪高丽国王子佑世僧统访道吴粤尝谒师于山中乃度风篁岭窥龙井过归隐桥鉴涤心沼观狮子峰望萨埵石升潮音憩讷斋酌冲泉入寂室登照阁临闲堂会方圆庵从容论议夕而后还师异日遣其徒丐文以纪其本末余既与之记又系之以诗十三章云○东坡撰讷斋记钱塘有大法师曰辩才初住上天竺以天台法化吴越吴越人归之如佛出世事之如养父母金帛之施不求而至居天竺十四年有利其富者迫而逐之师欣然舍去不以为恨吴越之人从之者如归市天竺之众分散四去事闻于　朝明年俾复其旧师黾俛而还如不得已吴越之人争出其力以成就废阙众复大集无几何师告其众曰吾虽未尝争也不幸而立于争地久居而不使去人以已是非彼非沙门也天竺之南山山深而木茂泉甘而石峻汝舍我我将老于是言已策杖以往以茅竹自覆声动吴越人复致其所有巉岭堙圮筑室而奉之不期年而荒榛岩石之闲台观飞涌丹垩炳焕如天帝释宫师自是谢事不复出入高邮秦观少游名其所居曰讷斋道潜师参寥属予为记余闻之师始以法教人叩之必鸣如千石钟来不失时如沧海潮故人以辩名之及其居此山闭门燕坐寂默终日果落根荣如冬枯木风止波定如古涧水故人以讷名之虽然此非师之大全也彼其全者不大不小不长不短不垢不净不辩不讷而又何以名之虽然乐其出而高其退喜其辩而贵其讷此众人意也则其以名斋也亦宜乃作颂曰以辩见我既非见我以讷见我亦几于妄有叩而应时止而止非辩非讷如如不动诸佛既然我亦如是○颍滨撰辩才法师塔碑浙江之西有大法师号辩才以佛法化人心具定慧学具禅律人无贤不肖见之者知尊其道奉其教凡居上天竺说法齐众二十年退居龙井燕居行道者十年　元佑六年岁在辛未九月乙卯晦无疾而灭吴越之人失其所归依奔走号慕如佛灭度乃使其弟子怀楚赴于汝阴请于太守苏公子瞻以志其塔公曰吾固知师矣子弟子由虽未尝识师然其知师不在吾后吾为汝请辙以公命不敢辞师姓徐氏名元净字无象杭之于潜人家世喜为善师之生也客有过其居者指以语人曰是有佳气郁郁上腾当生奇男子师生而左肩肉起如袈裟（纟条）八十一日乃灭其伯父叹曰是宿世沙门也慎无夺其愿长使事佛八十一者殆其算及师之终实八十有一师生十年从其邑僧法雨出家性不茹荤血每见讲堂座辄叹曰吾愿登此说法度人年十六落发受具足戒十八就学于天竺慈云师云门人方盛徒众欲却之云曰畴昔吾梦甚异此子殆法器也勿却师日夜勤力学与行进不数年而齿其高第云没复事明智韶师韶尝讲摩诃止观至方便五缘曰净名所谓以一食施一切供养诸佛及诸贤圣然后可以食此一方便也师闻之悟曰今乃知色声香味皆具第一义谛因涕下如雨由此遇物中无疑矣尝梦与其同门友元素入一寺曰妙乐有僧出师问之曰此非荆溪尊者制法华文句记处耶曰然师访以尊者遗像相与至东阁见一梵僧趺坐不动容貌甚伟谓师曰我汝过去师也当为我作礼师拜已而觉忽若有得年二十五恩赐紫衣及辩才号盖代韶为众讲说者凡十五年知杭州吕公溱始请师住大悲宝阁院师严设纪律犯者秋毫皆斥去其徒畏敬之居十年沈公遘治杭以谓上天竺本观音大士道场以音声忏悔为佛事非禅那居也乃请师以教易禅师至吴越人争以檀施归之遂凿山增室几至万础重楼杰观冠于浙西学者数倍其故有祷于大士者亦鲜弗荅诏名其院曰灵感观音　熙宁初祖公无择在杭言者不悦其政逮制狱师以铸钟事与连居其闲泰然拟金刚篦撰圆事理脱居十七年有僧文捷者利其富倚权贵人以动转运使奋而有之迁师于下天竺师恬不为忤捷犹不厌使者复为逐师于潜逾年而捷败事闻　朝廷复以上天竺畀师捷之在天竺也吴人不悦施者不至岩谷草木为之索然及师之复士女不督而集山中百物皆若有喜色清献赵公抃与师为世外交亲见而赞之曰师去天竺山空鬼哭天竺师归道场光辉然师复留三年终欲舍去谓其徒曰吾祖智者圣人也犹以急于化人害于行已位本铁轮而证止五品况吾凡夫也哉因谢去老于南山龙井之上以茅竹自覆吴越闻之争为之筑室庐具像设甓瓦金碧咄嗟而就三年复为太守邓公温伯请居南屏一年邓公去乃归龙井终焉师于讲说不择昼夜尝曰鬼神威德不具多畏人昼说或不得至比夜人静庶几能听尝焚指以供佛左三右二仅能以执其徒有欲效之者辄禁之曰如我乃可平生修西方净业未尝以须臾废行成力具能以其余见于外者非一也子兄子瞻中子迨生四年不能行请师为落发摩顶祝之不数日能行如他儿布衣季生者习禅观甚辩而无行欲从师出家子瞻怜之为请于师未言其名师拒不许若知其为人者秀州嘉兴令陶彖有子得魅疾巫医莫能治师祝之而愈越州诸暨陈氏女子得心疾漫不知人父母以见师警以微言醒然而悟尝与僧熙仲会食仲视师眉闲有光如萤遽起揽之得舍利自是常有于其卧起得之者及其将化入室宴坐谢宾客止言语饮食召其常所往来僧道潜告之曰吾西方业成如是七日无魔横右胁吉祥而逝吾愿足矣至五日出偈告众七日奄然而寂皆如其素度弟子五十人四方学者不可以数计颇能以其道教化吴越至十月庚午塔成颂曰如来昔在世心禅语为教警如四大海惟是一湿性于其湿性中变化千万亿风来为涛澜风去为湛然鱼龙所游戏鬼神所出没船筏借其力网罟取其利其上为洲渚诸国所生育其下为渊谷百怪所藏伏东西出日月上下属河汉观者不能了（目咢）咍何暇说如来知迷闷随变为解释因变所说者是则名为教彼善闻教人当知是幻尔既已知是幻则当识其实我观世教师皆谓教是实由谓教实故则为禅所诃禅虽诃教乎终以教致禅禅若不取教是杜所入门教而不知禅是不识家也辩才真法师于教得禅那口舌如澜翻而不失道根心湛如止水得风辄粲然以是于东南普服禅教师士女常奔走金帛常围绕师惟不取故物来不得拒道成数有尽西方一瞬息西方亦非实要有真实处】 铭赞【辩才心师铭咄哉此身尔生何为资之以食覆之以衣处之以室病之以医百事将养一时不亏殊不知恩反生怨违四大互恼五脏相欺此身无常一息别离此身不净九孔常垂百千痈疽一片薄皮此身可恶无贪惜之当使此身依法修持三种净慈十六思惟一行不退赡养西归成无上智是为心师　元佑六年中秋寂室书与怀益○赵清献公作辩才真赞师去天竺山空鬼哭天竺师归道场光辉大士大悲实师焉依师乎真乎真金琉璃教宗智者法嗣韶师须弥有坏至道无为稽首慈相仰之赞之皆无妙幻岂胜言思○杨次公赞月白风清云闲水渌犀柄金炉寄天竺老龙头角缩寒岩膏雨人闲已沾足】 跋帖【东坡跋楚逵二上人书经怀楚比丘示我若逵所书二经经为几品品为几偈偈为几句句为几字字为几画其数无量而此字画平等若一无有高下轻重大小云何能一以忘我故若不忘我一画之中即见二相而况多画如海上沙是谁磋磨自然平匀无有麤细如空中雨是谁麾洒自然萧散无有疏密咨尔楚逵若能一念了是法门于剎那顷转八十藏无有忘失一句一偈东坡居士说是法已复还其经　元佑七年四月二十五日静坐帖无事静坐便觉一日似两日若能处置此生常似今日得生七十便是百四十岁人世闲何药能有此效既无反恶又省药钱此方人人收得但苦无好汤使多咽不下】 祭文【东坡祭辩才文并书呜呼孔老异门儒释分宫又于其闲禅律相攻我见大海有北南东江河虽殊其至则同惟大法师自戒定通律无持破垢净皆空讲无辩讷事理皆融如不动山如常撞钟如一月水如万窍风八十一年生虽有终遇物而应施则无穷我初适吴尚见五公讲有辩臻禅有琏嵩后二十年独余此翁今又去矣后生谁宗道俗歔欷山泽改容谁持一杯往吊井龙我去杭时白叟黄童要我复来已许于中山无此老去将安从噫参寥子往奠必躬岂无他人莫写我胸】 
题咏【杨次公十三诗风篁岭云微风摇琅玕萧瑟岭上道万帚扫晴空纤尘不可到　龙井云岩下一泓泉窈奥莫可测有时灵气生散作人闲泽　归隐桥云道人从此归影不入（廛□）市端坐笑浮云往来太多事　涤心沼云纵有狂风生未尝险浪起何当招世人来此鉴清泚　狮子峰云岩风壮威猛晴雪隐哮吼无心露爪牙百兽自奔走　萨埵石云解虎锡常闲饲虎石常在忘躯度有情清风几千载　潮音堂云潮来音普闻潮平音亦歇孰若此山堂潮音未尝绝　讷斋云天道竟何言四序自流转乃知毘耶离默然真大辩　冲泉云不汲泉不盈愈汲泉愈清湛然有常德随器利群生　寂室云白云隔尘喧虚室太岑寂寒尽春自来鹙啼报消息　照阁云幽人无适莫乘兴登高阁夜月锁云林春花绣岩壑　闲堂云赵公归休年访师翠微闲始知浮世上白日两人闲方圆庵云地方不中矩天圆不中规方圆庵里叟高趣有谁知○赵清献公诗并序予　元丰己未仲春甲寅以守杭得请归田出游南山宿龙井佛祠今岁甲子六月朔旦复来六年于兹矣老僧辩才登龙泓亭烹小龙茶以迓子因作四句云湖山深处梵王家半纪重来两鬓华珍重老师迎意厚龙泓亭上点龙茶○辩才次云南极星临释子家杳然十里祝青华公年自尔增仙籍几度龙泓诗贡茶　辩才与东坡道潜钱勰倡和诗元净云暇政去旌旆杖策访林丘人惟尚求旧况悲蒲柳秋云谷一临照声光千载留轩眉狮子峰洗眼苍龙湫路穿乱石脚亭蔽重冈头湖山一目尽万象掌中浮煮茗款道论奠爵致龙优过溪虽犯戒兹意亦风流自惟日老病当期赡养游顺公归庙堂用尉天下忧○东坡云日月转双毂古今同一丘惟此鹤骨老凛然不知秋去住两无碍天人争挽留去如龙出山雷雨卷潭湫来如珠还浦鱼鳖争骈头此生蹔寄寓常恐名实浮我比陶令愧师为远公优送我还过溪溪水当逆流聊使此山人永记二老游大千在掌握宁有离别忧○又道潜云远公吾家杰道妙非壶丘德倾龙象侣（兀去一改白）盖江湖秋平生经纶学不为名相留滔滔若悬瀑下注万丈湫昔年谢讲事众挽不转头刳心老岩穴百念本不浮东南望多士唯见此老优翰林天下公方外实辈流旌旗虎溪路竟日泉石游众生病未巳师意可忘忧○又钱勰云幻泡昧空色真梦迷黄丘宦学类狂走尔来三十秋齿发非他时岁月不我留古剎插乱石蛰龙蟠霞湫天人大导师驻锡今白头安住善护念晚节非沈浮昔尝谓出处未用相劣优权实分二乘股肱均九流今知搅搅者讵得逍遥游从兹许礼足尚可治幽忧○颍滨与辩才唱和诗并序辙自绩溪蒙恩召还将自宣城沿大江以归家兄子瞻以书告曰不如道歙溪由钱塘一观老兄遗迹辙用其言既至吴中迫于水涸不能久留十月八日游上天竺子瞻昔与辩才师相好今隔南山不见乃作三小诗寄之其诗曰我兄教我过东吴遗迹山闲无处无谁信拏舟趁冬闸俗缘深重道心麤山色青冥叶未红湖光凝碧晓无风行穷上下两天竺望断南山龙井龙井水中藏东海鱼侧盆翻雨洗凡夫隔山欲共公相见莫道从来一滴无○元净云春去春来冬复冬几思虚论未缘逢歙溪道赏兄遗迹勿少龙泓一老龙○参寥辩才少游倡和诗东坡跋附　参寥云猿鸟投林已寂然芭蕉雨过小楼前云依绝壁中闲破月自遥峰缺处圆照坐不须红蜡炬可人惟有蕙炉烟校雠御府图书客畴昔还如此夜禅○元净和云岩栖木食已皤然交旧何人尉眼前素与昼公心印合每思秦子性珠圆当时步月来幽谷拄杖穿云冒夕烟台阁山林况无异故应文墨未离禅○东坡云辩才作此诗时年八十一矣平生初不学作诗如风吹水自成文理而参寥与吾辈诗乃如巧人织绣耳○秦少游和云遥闻只履去翛然诗翰纔收数月前沧海尽头人灭度乱山深处塔孤圆忆登夜阁天连雁同看秋崖月破烟尚有众生未成佛肯超欲界入诸禅○佛印辩才倡和诗愿海谈诃五十年舌根功德绽红莲身归龙井庵中老法是天台意外传珠网交罗真净土香云（香分）馥似诸天因思永远东林社未复相逢岂偶然○辩才和云久仰真风扬四海今朝邂逅欲生莲法灯晃耀皆蒙照佛印灵玄孰可传诸子丛林禅里老十方尘剎上中天烁迦罗眼周三际豁破群迷量廓然○钱龙图勰诗辩才天人师一意演说法犹如一雨倾药草皆萌达瓮盎及湖海各现天一月以是度众生报身随数灭旧龛留香灯想象瞻华发应供无时穷龙渊莫之竭○米元章诗竹径随泉上山云触石生宝楼弹指处的的是分明○辩才十题风篁岭云风篁荫修岭挺节含虚心悠悠往还客孰不聆清音　龙井亭云虚亭乱石闲中有潜虬府澄湛源莫穷旱岁为霖雨　归隐桥云谢讲竺峰寺归隐新此桥院幽结林表身老寄烟霄　潮音堂云真说无所示真听无所闻海潮山外过妙响入深云　冲泉云物外老余生泉发幽岩里自可给瓶孟不羡沧溟水　讷斋云忆昔毘耶老杜口有谁听还闻寂寂里其辩过雷霆 寂室云心寂寂自绝此意焉思说寒云散空亭独有月照雪　照阁云高峰衔皎月深壑泻飞湍谁来白云里与汝凭栏看　狮子峰云独尔群山里人称狮子峰无心自哮吼显晦烟云中萨埵石云巨石妙掌平兀然半青嶂钦哉昔道人饲虎兹岩上　少游跋云辩才法师谢天竺讲事退休于龙井山寿圣院凡堂室斋阁山峰水泉皆名以新意复作诗继之号龙井十题其言清警发人之妙思信非世闲音也　元丰二年八月高邮秦观为写遗其徒怀楚刻于石】
　　　　　崇恩演福禅寺
在小麦岭积庆山　淳佑八年充　惠顺贵妃贾氏攒所赐今额为教院　景定三年　周汉国端孝公主祔焉　咸淳四年有　旨改禅院　太傅平章魏公施赀增造五年
圣上御书六大字为扁且益赐平江田为亩五千除其科役苾刍来驻锡多坚苦有梵行一日堂僧曰绍祖者环薪自火趺坐俨然烟焰中探怀出偈付大众云为我持别　平章国公偈曰灵山一别几经春今日重来喜见君佛法一肩担荷却黄鹤楼前第一尊化讫舍利迸流遂塔于寺之西偏
记文【冯尚书梦得撰寺记恭惟皇上　圣性仁孝思皇继述政教肃穆神天亿宁繇即祚以来亦既六载凡可以厚伦纪发幽潸咸用其极其诸布善因资冥福惟礼制人情之中以承先志焉粤先皇帝在宥以戊中年六月诏有司备礼葬惠顺贵妃贾氏于积庆山之原盖是山自天目蜿蜒逦迤清淑磅礡面金钟腋龙井并湖诸峰势若拱揖乃建宝坊　赐名崇恩演福教寺越十四年壬戌周汉国端孝公主薨　公主　妃所出也遂祔于右尔来若干年矣若稽旧刻锡之上腴资荐　惠顺甚备惟　端孝未果辍赐　上心慊然及是益以吴门田五千亩蠲其科繇以崇　先帝割爱遣育之意始改教为禅　宸奎昭回烨填龙象时　太傅平章魏国公发大施舍建无量福海薝卜林易丈室而东堂庑寮位内外焕列种种严备最上殊胜法筵请众延领十方弘誓圆成将迈南北两山开阐无遮续续未艾以广　上恩命僧可湘主寺事一日杖锡来谒记合众言曰尔时韦提希娑竭龙女现身净妙住无垢世界普发人天我今承旨掌大总持即无垢圆与佛三世毫剎相涵名义（左月右上勿下口）合端的福缘无有际断如是故摄末归本由渐而顿愿演诸法一妙音周遍现界夫佛广说经法以众生希望烦恼不一故为彼异解令离心意识无上菩提义则不堕今摘叶寻枝纷籍诸境利根蹉过钝根难入如嚼铁橛不知毗纽我无一切心何用一切法今大善知识具大力量成就善慧希有功德饶益化利欢喜毕具会同诸智同一性故无为实相由顿而圆可无宣示以永勿坠梦得学自孔氏无外闻见惟方寸心不殊三昧诸学佛者悟无无法是大圆觉如水中月不出不入无所于名强名曰禅大和尚自毗婆尸祖祖相传迦叶微笑不是罔人至南能法嗣厥徒万亿今予大善知识自佛地来照见正觉汝往摄大众满体精神方能点勘譬如落种一旦触发如桶底脱得无生息是法界性自相应当证上乘如是我闻从上训典儒道释一理儒门广大平实为善具足性义汝诸佛祖偈言在明真谛唯无所住而生其心即佛心印归哉是为记】
　　　　　旌德显庆寺
在小麦岭　嘉定初
恭圣仁烈皇太后建充　后宅功德院
宁宗皇帝御书扁
理宗皇帝益买田以赐凡三千亩有奇
圣上为尽复其赋今以奉
恭圣仁烈皇太后神御有清壑亭靖云亭
太傅平章贾魏公留题【咸淳三年九月二十四日贾似道因展先墓为泉石一来客束元嘉廖莹中俞昕黄公绍王庭子德生诸孙蕃世僧法照智印祖印文（王向）】
　　　　　积庆教忠寺
在小麦岭　端平元年金枢密渊刱建
理宗皇帝御书积庆山及藏书阁六字以赐又赐寺额曰积庆教忠寺有君子泉【在寺之前曩以岁旱居民乏水父老因凿泉得古碑曰君子泉】 天一泉【在寺之左陇下清泠而甘】 平鼎山【在外门之左】
咸淳临安志卷之七十九
　志〔六十四〕
　　寺观五
　　　寺院〔城外三〕
　　　　自涌金门外至钱湖门
　　　　　灵芝崇福寺
在涌金门外　太平兴国元年建本吴越王故苑芝生其闲舍以为寺遂号灵芝　大中祥符初赐今额　元符初律师元照重修　建炎初毁于兵惟师塔存　绍兴闲析其址为显应观　乾道闲始次第兴创　绍熙元年四月二年三月五月
孝宗皇帝数　临幸御小车至斋堂饭僧坐方丈良久命主僧法光就寺日施食月给　内帑钱光遂面湖创堂扁曰依光中设
御座又塑千手眼观音像作水陆大斋所于寺之西偏　绍定闲　朝廷给田七百亩　咸淳二年太傅平章贾魏公为蠲和役又捐钱创云会堂而命金华王庭书其扁有浮碧轩及东坡二石刻旧有夜讲亭日观堂皆废施食台惟基存湖中
记文【东坡阿弥陀颂并序钱唐元照律师普劝道俗归命西方极乐世界阿弥陀佛眉山苏轼敬舍亡母蜀郡太君程氏遗留簪珥命工胡锡采画佛像以荐父母冥福谨再拜稽首而献颂曰佛以太圆觉充满河沙界我以颠倒想出没生死中云何以一念得往生净土我造无始业本从一念生既从一念生还从一念灭生灭灭尽处则我与佛同如投水海中如风中鼓橐虽有大圣智亦不能分别愿我先父母与一切众生在处为西方所遇皆极乐人人无量寿无往亦无来　又留题云杭州元照律师志行苦卓教法通洽昼夜行道二十余年无一念顷有作相自辩才去后道俗皆宗之○何参政澹撰寺记沿湖古剎相望以得湖之多为胜既胜矣而去城远则人倦游焉灵芝附城（目敦）湖湖缭其三一走城不百步都人士足相踵也寺本吴越王故苑芝生其闲舍以为寺号曰灵芝　皇朝益崇福二字地既广袤宇亦雄胜　元丰闲郡守李悰以僧元照持南山戒律自声俾阐其化从游尝五百众照以　政和六年九月一日示寂塔全身于寺之西北隅宗绪有传四众咸仰建炎兵火焚寺塔存于埃烬众以为异　六飞驻跸于郡割寺基十八九为显应王庙羽流复庐其傍一塔之外败屋残僧凄然托处香火不绝如线绍兴十一年照门人用钦聚其徒谋曰吾师不徒为后学宗为民有祷靡不应其可无谥号请诸　朝得谥大智律师塔曰戒光之塔其徒自是思侈上赐日以兴废为事　乾道改元道心律师实来讲明宗旨以化远近凡土木之役则命寺僧智辉董焉辉练达物情左筹右计不顾其它与力之不足而苦心专志随方逐圆以寓其巧积铢累寸以阶其成先用日者说易向为东南峙三门翼两序经藏香积次第而举继心曰彦熙建善法堂继熙曰通戒律师端妙仍委辉以役事筑基衍址不愆于素佛殿僧堂轮奂壮丽丈室斋寮下至圊湢悉具　淳熙庚子妙以老退处上下合词推首座法光为主光推已与人听讲充斥首新大智之塔如生存以事既又增宇以栖云衲饰馆以备檀那潮音大振　绍熙元年四月　孝宗皇帝幸寺明年上元　召光入　重华宫　亲问戒律大义及施食因缘大契　旨三月　孝宗再幸赐缗钱五百四月　太皇太后临幸赐白金百两五月　孝宗皇帝又幸愒息终日　御小车至僧堂饭僧赐嚫坐方丈良久顾谓光曰此地清幽施食甚宜如隘陋何光奉　诏创大轩三楹于正寝之后　帝闻月给内帑就施光积所赐及他檀施别创观音道场作水陆大斋所于西偏尽挹湖山之胜象设庄严益甚法堂素浅每修净会道俗交病于是又斥方丈与堂合而为一工告讫功凡地与屋无欠无余自心至光人更者五年更者三十九而后大备稍复承平之观琉璃金碧上下相映木鱼钟鼓见闻咸喜人乐其成而不知成之不易也知成于光而不知光之不有其成也其说曰吾假照之灵成心之志继妙之绪藉辉之画而无遗恨也光贤矣哉然亦有数焉历年多尸席久逮夫缘法既熟天人响应实与声长事与愿随如光则虽欲辞而不可得也事患无其志有志矣患心之异心同矣患来者无继今光与心辉辈志坚心齐后先相须如出一手岂不可尚也哉吾儒喜辟佛氏而立志用心与夫相为终始或反有愧焉故因光请而乐为之书○郑丞相撰拨赐田产记浮屠氏学以空为门放乎一世之表以之群居则肆故莫难于律律以畏为宗动为万法所缚以之谋食则拘故又难于养以律名者视曰禅曰教不能什之三释之从事于斯嘻亦劳矣杭之俗佛于钱氏结庐遍人境独灵芝为古律剎负城阙而挹湖山宅幽宾胜足以囊括云才颐指烟霞游方之士一望　辇毂之下首以为六月息之地终冬始春屦溢户外无虚日客有过而问曰是能蝉蜕尘埃餐沆瀣乎熊经吐纳服汞铅乎将飞锡行空乎抑面壁坐忘乎若犹未也则镜寒碧倚苍秀几何不为殷雷之薮耶语未既有老衲笑于旁曰客何识之隘耶吾法有大神力获于无尽之田殖于不贷之圃坐致香积如天雨花方将属厌方将鼓腹虽然有由也自吾宗师久公以耆年清德为今太傅枢使大丞相鲁公所知来董法席学子麇至庖烟属云闲倾囷轑釜忧执事者师谓吾有化菩萨为天帝释辅方出现世闲能续佛慧命诚为汝谋其方他日见鲁公诵之不俟词毕请诸　朝畀户绝之田七百亩有奇而粟磷磷矣复出私钱二百万易沃壤为亩二十有五而茹菁菁矣时　绍定元祀也于是踊籴之岁腐红积仓陨霜之晨寒绿蔽野钟鱼一震泉石皆匕箸声收砵敷座则相与叹曰大哉我公之赐也继自今食焉而不营居焉而不绌庶无负吾律乎久（句去口改亡）记于余有以其说告者因笔之以赠且为之言曰公之霖雨四海润泽群生也如水行地何适不通至于凿井得泉直溟渤涓溜耳公于此奚心哉然安居而暇日登高而四顾湖之水清且涟漪不可以疗饥湖之山苍然翠碧不可以为食既饱而嬉繄公之德山有巅而水有涯公之德兮无极佥曰然请以是登诸石○高平何钦题蠲免和役石刻云灵芝寺素系律肆　政和闲有元照师持律精苦四方学子宗慕而来卓为梵宇胜会寺有依光堂临据湖曲　重华圣人屡经游幸逮今神御崇奉惟谨寺本吴越故苑因产灵芝刱为精蓝故田亩素薄僧行几二千指多持砵给食史郑两丞相当国日拨赐霅川沈氏户绝产七百亩有奇上以充　神御瓜华之用下以备寺僧香积之羞常赋和役供输之余在寺廪者亦无几矣咸淳丙寅有请于今太傅平章贾公遂取和役蠲除之从来竺梵凭借　国王大臣苾刍咸戴龙天亦皆欢喜无量也主僧宗印既肖公像祝千岁寿又序本末勒诸坚（王民）谨拜手书其下方】 
题咏【曹既明与同舍待浴诗一雨洗秋色湖山增眼明番番水中荷作此凄凉声我辈等憔悴客饭千里程愿言涤尘土冠盖临华京】
　　　　　慧明院
在涌金门外天福五年建旧额资福　大中祥符中改今额　绍兴闲斥为聚景园徙于柳洲龙王堂通元庵
　　　　　延恩院
在涌金门外城北今为养鱼庄
　　　　　水心保宁寺
天福中建旧曰水心寺　大中祥符初赐今额旧志有思白堂【白乐天旧游　元丰二年枢密使林希榜曰思白示怀贤之意】 好生亭【人多放生于此郡守沈文通命曰好生】 陆莲庵【钱忠懿王时绍（上山下品）禅师诵莲经于水心寺方冬严寒忽有莲华七本生于庭陆远近瞻礼禅师以为幻惑乃命芟去】 绍兴闲地入聚景园　隆兴初嗣濮王请额于椤木桥庵
题咏【秦淮海送僧归保宁寺诗西湖环岸皆招提楼阁晦明如卧披保宁复在最佳处水光四合无端倪车尘不来马足断时有海月相因依上人弱龄已隶此心日所证惟瑰奇白玉芙蓉出清沼天然不受红尘扰坐客一语不入意目如明星视飞鸟冠切云兮佩三难上人顾之真等闲应缘却入人闲世兴尽却归湖上山伊余久欲窥禹穴矧今仲父官东越行挽秋风入剡溪为君先醉西湖月】
　　　　　兴福院
开宝二年吴越王建旧有心渊堂清莲堂凝碧轩今为聚景园移建于清波门城下
　　　　　定水院
旧号湖光内有水鉴堂湖光堂檀香千手眼大悲像今为聚景园移额东青门外
　　　　　法善院
广顺元年建为护国罗汉院　大中祥符元年赐今额地入聚景园移额于四版桥普贤庵
　　　　　宝成院
天福中吴越王妃仰氏建旧额释迦　大中祥符中改今额　宝佑五年赐额曰宝成
题咏【东坡释迦院赏牡丹诗春风小院却来时壁闲惟见使君诗应问使君何处去凭花说与春风知年年岁岁何穷已花似今年人老矣去年崔护若重来前度刘郎在千里】
　　　　　宝莲院
旧在宝莲山　嘉定十四年移今处
　　　　　永隆院
绍兴十年有在京毗卢寺僧净琳即钱湖门外建毗卢廨院　乾道丙戌移请今额　绍定闲毁
端平至　景定初以次重建圆备
记文【林直院希逸撰重建院记昔达摩语梁以造寺功德为小果有漏之因是盖有所讽而言也若皆以为可废则误矣吾闽僧寺最多十数年来隳败者半有弃而不葺者辄借达摩之说以相解余尝笑而闵之　咸淳初元有僧自京图永隆兴复之事求记于溪上余曰固有能若是者耶院处钱湖门外厄以融风之警自　绍定辛卯迄今余三十年始复其旧皆主僧了悟独力营之 端平甲午殿成越七年庚子门成又六年乙巳僧堂厨室两庑成又十年甲寅法堂成又七年庚申钟楼成除一殿之费得之檀越家余尽出其手悟贫僧也一砵之外非有余赀院无斗升岁入食于斯者应缘而已积半生之勤而就此大工役难矣哉此荆公所以称慧礼为材者与吁是岂独有材者能之余闻悟朴愿苦硬自此院既毁已来究竭其心以化以劝恶衣粝食铢拾黍絫甘劳苦以成之其材可能也其心不可能也虽然余于是又有感矣寺之始实作于智灯净琳琳安定府毘卢寺僧也自吾有狄难既遁而南　绍兴己巳初刱此屋以毘卢庙院名之其心盖未尝安于此也　乾道丙戌方请今额殆有不获已者矣吾国士夫能洒新亭之泪而未能还洛阳之钟（上竹下虡）湖山豢佚若以为固然纪悟之成事而思琳之初心是固可美亦有可慨者焉此非为悟言也琳而可作于斯云何悟四明人今年六十有五檀越忠恪王节使槦也】
　　　　自钱塘门路由北山至九里松
　　　　　菩提院
太平兴国二年钱惟演建名惠严七年改赐今额　建炎闲毁先是寺僧募良工孔仁谦作大悲像千手错出不能尽布夕梦沙门语曰何不分形于宝焰之上如其言而像成迨　乾道僧彬再以命工亦难之有媪在旁道之至净池像忽现水面工悟而媪已失矣乃创阁妥焉　宝庆三年
恭圣仁烈皇太后赐钱重建殿　淳佑六年重建千佛阁旧有堂二曰南漪迎熏轩五曰澄心涵碧（毛瞿）（毛俞）玉壶披颢今皆不存
题咏【东坡南漪堂杜鹃花诗南漪杜鹃天下无披香殿上红（毛瞿）（毛俞）鹤林兵火真一梦不归闻苑归西湖○周紫芝菩提小轩晚晴诗杭颍雌雄本自殊淡妆浓抹是吴妹满倾涨玉千钟酒来看镕银百顷湖白鸟去边山泼黛绿蒲疏处雨跳珠不知能事王摩诘（兀去一改白）得西山落照无】
　　　　　九曲法济院
干德元年钱氏建旧名观音　治平二年改赐今额毁于　建炎创于　绍兴己未有明轩爽轩今不存
　　　　　妙因院
元系慈光庵　淳熙六年移请今额
　　　　　九曲宝严院
绍定三年移请今额
　　　　　大昭庆寺
干德五年钱氏建旧名菩提　太平兴国七年改赐今额　太平兴国三年建戒坛　天禧中圆净大师刱白莲社有堂二曰绿野曰白莲轩二曰碧玉曰四观古刻有白莲堂诗莲社诗文殊颂入社诗真悟律师行业记菩提寺记皆毁于火　南渡初以其地为策选锋军教场惟存戒坛数闲而已自　嘉定至　宝庆初渐复旧观
记文【孙运使何撰白莲社记达人之大观也经非纸上讵假乎贝叶之文佛在心中宁劳乎旃檀之像而情由化革识乃悟新非言语无以证四禅非相好无以示三昧鸿渐性海假乎筌（上四下弟）西湖者余杭之胜游净行者华严之妙品境与心契人将法俱浮图省常结社于此举白莲以谕其洁依止水以方其清栋梁飞动乎溪光云木参差乎山翠追道安之故事则我在　圣朝蹑惠远之遗踪则彼无公辅尔乃镂香为玉毫之状洒血缮金口之文八十高僧一千大众受持正觉劝导迷途故参预苏贰卿序之于前今承旨宋尚书碑之于后仍贻丽句以赞真宗辉映士林蔚为唱首于是乎钧台上列宥密近臣文昌名卿玉署内相琐闼夕拜谏垣大夫纶闼舍人卿寺少列郎曹应宿仙馆和铅曲台礼乐之司延合著述之士殿省春坊之俊幕府县道之英凡若干人莫不闲发好辞演成盛事摘锦布绣乎堂上合璧连珠于牖闲峡路运使史馆丁刑部顷岁将命瓯闽息肩乡里复又写二林之幽胜集群彦之歌诗作为冠篇鼎峙兰若虽梁萧载出裴休复生一字千金无以增损况何之固陋乎今所叙者始以枢机大臣台阁名士闻法随喜之岁月寄诗入社之后先辨其官班列彼名氏至夫义利交战道胜者为至人爱恶相攻德成者为君子若乃混韦布乎公衮等林泉于市朝身在庙堂心在江海以王谢之名位慕宗雷之风猷者则有相国河内向公贰卿长城钱公在密地日参政太原王公夕拜东平昌公在纶阁日密谏颍川陈公度支安定梁公任省倅日尚书琅琊王公夕拜清河张公在余杭日侍读学士东平吕公任司谏日工部侍郎致仕沛国朱公在翰林日大谏始平冯公任翊善日紫微郎赵郡李公安定梁公洪农梁公在史馆日故邓帅陇西李公在秘阁日故副枢广平宋公在翰林日故阁老太原王公在扬州日皆文为国华望作人杰仰止师行发为声诗丽句披沙孰谓布金之地英辞润石郁为群玉之山大矣哉朝野欢娱车书混一禅扉接影将府署以争辉鱼梵交音与颂声而闲作常公定力坚固有自诚而明之心法性圆通有为善最乐之论欲使人修净行家习净名睹相起慈悲之缘披文生利益之意转置热恼之众延集清凉之乡足以发挥后来启迪先觉住第一义谛入不二法门岂徒夸阳春白云之辞衒螭首龟趺之作翚飞鸟企壮兜率之斋宫凤跋龙拏书竺干之梵夹而已　咸平四年常公远自淛水来乎姑苏旅寓半年以碑阴为请且就他山之石将刊不朽之名何厕儒家流领太史氏受承旨尚书之顾三读为荣忝武功参预之知九原未报丁刑部言扬事举既接科名心照神交实由道契依经作传敢萌左氏之辞相质披文但愧陆机之说与我同志无多诮焉】 
题咏【陈文惠公诗湖边山影里静景与僧分一榻坐临水片心闲对云树寒时落叶鸥散忽成群莫问红尘事林闲肯暂闻○王元之昭庆寺华严社梦幻吾身是偶然劳生四十又三年任夸西掖吟红药何似东林种白莲入定雪龛灯焰直讲经霜殿磬声圆谪官不得余杭郡空寄高僧结社篇】
　　　　　金牛护法院
天福五年钱氏建　治平二年改今额
　　　　　相严院
天福七年钱氏建旧为十三闲楼石佛院　治平二年改赐今额　淳佑三年重建旧有冠胜轩
　　　　　大石佛院
陆羽武林山记云自钱塘门至秦皇缆船石俗名西石头　宣和中僧思净就石镌成大佛半身　淳佑七年赵安抚（上与下心）重修旧有二尊殿临湖就石琢二佛今在私圃中与院相近
　　　　　保叔塔崇寿院
开宝元年钱氏建　治平中改赐今额西湖北山尽处标以浮图浙江中流望之最为耸出在湖山闲与雷峰塔相应僧永保建故名保叔塔旧又有应天塔极乐庵落星石在焉有屏峰院记封山记石刻今不存
　　　　　金轮梵天院
显德元年钱氏建旧名金轮　治平二年改赐今额有巾子峰在寺后形如巾帻
　　　　　兜率寺
显德二年钱氏建　宣和初毁以其地为副将廨舍有僧思净俗姓喻善画弥陀悟笔法之妙世号喻弥陀就多宝山劖石为弥勒像至七年圣相成因移请兜率旧额为寺
　　　　　多宝院
开运元年钱氏建旧名宝积　治平二年改今额旧有绿阴堂
　　　　　普安院
干德中钱氏建　治平二年改今额
　　　　　治平寺
建炎初僧法聪始建锦坞庵　绍兴二十一年移今额寺有阁三闲面揖孤山扁曰烟云【四壁旧画古贤像今尚存一壁李邺侯白文公赵清献张忠定范文正苏文忠诸像】 东数步有巨石父老云即巾子山
太傅平章贾魏公旧游题名【天台贾似道笠泽陆叡新安汪仪凤永嘉沈厚潘方杨应华周之德曹元发黄德方陈淳祖以　嘉熙戊戌元日登治平序拜烟云阁上期而不至者郑泌安刘翁孟寅赵希（青□）曹良朋曹邍】 
题咏【徐逸昼眠治平寺诗频年游览不暂寘野艇往来无水程雨休最好是鸥浴风静更清闻鹤声酒家新熟欠前帐僧榻借眠余宿醒崧高泰华未挂眼鬓影萧飒难为情】
　　　　　上智果院
开运元年钱氏建　元佑中守苏文忠公重建法堂有题梁【元佑五年岁次庚午二月辛卯朔二十五日乙卯上梁　庆元三年韩松刻曰东坡先生翰墨无不载于碑刻惟智果院法堂脊记独未入石因命工摹勒以永其传今堂上有阁乃以真迹置之梁脊焉】 有参寥泉僧道潜号参寥子初住智果会者十六人用圆觉经以大圆觉为我伽蓝身心安居平等性智分韵赋诗东坡得心字　景定四年充　皇孙镇安宁武军节度使开府仪同三司冲善广王攒所
题咏【东坡心字韵诗涨水返旧壑飞云思故岑念君忘家客亦有怀归心三闲得幽寂数步藏清深攒金卢橘坞散火杨梅林茶笋尽禅味松杉真法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑岁晚解我簪○参寥子以字韵诗泰山屹天下四海同仰止我公命世英突兀等于是（匈□）中廓秋汉皎绝微云滓当年事危言轩冕如脱屣立贵知我希宁惭不吾以风云果再符六翮排空起一昨厌承明抗章求迤逦余杭古雄藩比屋富生齿立谈政即成兴不负山水雍容敦末契访我顽且鄙大旆辉松门禽猿亦惊喜森森门下士左右粲珠履使君道德姿圭角非所恃软语如春风熏然着桃李今朝真胜事千载足遗美安得笔如椽磨崖为公纪　又卜居智果方外以诗见寄次韵奉酬偶来湖上缉衡门桐长修柯竹有孙引策每从佳处去望云桥下是西村　青灯残篆夜寥寥门外秋风振苇萧惭愧高人能见忆为余西望立溪桥】
　　　　　寿星院
在葛岭天福八年建有寒碧轩此君轩观台【即今江湖伟观】 杯泉东坡皆有诗按坡公荅陈师仲书云在杭州尝游寿星院入门便悟曾到能言其院后堂殿山石处故诗中尝有前生已到之语诸诗皆有石刻寺有坡公祠
题咏【东坡寒碧轩诗清风肃肃摇窗扉窗前修竹一尺围纷纷苍雪落夏簟冉冉绿雾沾人衣日高山蝉抱叶响人静翠羽穿林飞道人绝粒对寒碧为问鹤骨何缘肥仆在黄州偶思寿星竹轩作此诗今录以遗通悟师元佑五年十一月东坡居士书　此君轩诗卧听谡谡碎龙鳞俯看苍苍立玉身一舸鸱夷江海去尚余君子六千人　观台诗三界无所住一台聊自宁尘劳付白骨寂照起黄庭残磬风中袅孤灯雪后青须防戏童子投砾犯清泠　杯泉诗石眼杯泉举世无要知杯渡是工夫可怜狡狯维摩老戏取江湖入砵盂　又次韵周长官寿星院同饯鲁少卿琉璃百顷水仙家风静平湖响钓车寂历疏松攲晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸○晁之道咏之寿星寺诗石磴插青云禅宫入渺冥归云侵客座流水乱松声天近月逾白竹多山更青从来丘壑志不独付孙登】
　　　　　宝云寺
干德二年钱氏建旧名千光王寺　雍熙二年改今额　宝庆闲为　皇弟邳王攒所旧志有宝云庵清轩月窟澄心阁南隐堂妙思堂云巢皆不存古刻有寺记妙思堂诗游宝云寺诗古迹有灵泉井宝云茶锦坞初阳台
题咏【东坡和唐彦猷诗并序云游宝云寺得唐彦猷为杭州日送客舟中手书一绝句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子垧赴鄂州舟中遇微雨感叹前事因和其韵作两首送之且归其书唐民二妙凋零笔法空忽惊云海戏群鸿清诗不敢私囊箧人道黄门有父风出处荣枯一笑空十年社燕与秋鸿谁知白首长河路还卧当时送客风　又次韵僧仲殊雪中游西湖宝云楼阁闹千门林静初无一鸟喧闭户莫教风扫地卷帘疑有月临轩水光潋滟犹浮碧山色空蒙已敛昏乞得汤休奇绝句始知盐絮是陈言】
　　　　　玛瑙宝胜寺
开运三年钱氏建　治平二年改赐今额寺旧在孤山　绍兴二十二年以其地为延祥观而徙寺于葛岭之东　绍定六年刱高僧阁　淳佑八年赵安抚（上与下心）重建旧寺有法慧禅师智圆墓今迁塔于寺之后山圆自号中庸子临寂作诗自悼
题咏【中庸子自悼诗云平生宗禅亦宗儒竭虑研精四体枯莫待归全寂无语始知诸法本来无萧萧墓后千竿竹郁郁坟前一树松此处不须兄弟哭自然相对起悲风莫谈生灭与无生谩把心神与物争陶器一藏松树下绿苔芳草自纵横皆刻于重建塔亭○太博陈俞诗云雨霁佛屋明苔径深曲折树摇高露惊草密暗泉咽前林忽清磬烟灯远欲灭寄谢尘中人与君从此别　又雨后过玛瑙寺云借屋傍精庐无事数来往披草通泉流刻树记笋长微风四山落小立领松响讵名息诸缘暂喜脱尘网　又重游云觉闻浴鼓声众戢我徐赴石槽温泉涌赤脚蹑云雾振衣新笋林岸幩古松树脱然得轻安水因本无悟　又午睡玛瑙起赴寿星浴云达人心镜明直道略委折重来犬不惊到家蝉声咽君吟有造化我唱无生灭法界即大都山川几回别】
　　　　　禅宗院
唐德宗朝郡人吴元卿为六宫使弃官参鸟窠禅师建庵修道即会通禅师也开运三年钱氏建院元额招贤　治平二年改今额有蒙泉东坡书　绍兴十四年葬魏婉仪于法堂二十二年安奉
钦宗皇帝祔庙埋主　宝佑三年重建法堂
诗颂【乐天紫杨花诗并序云招贤寺有山花一株无人知名色紫气香芳丽可爱颇类仙种因以紫杨花名之诗云何年植向仙坛上早晚移栽到梵家虽在人闲人不识与君名作紫杨花】
　　　　　宝严院
后唐天成二年钱氏建旧名垂云　治平二年改今额　元丰中僧清顺作垂云亭又有借竹轩【秦少游曾宿此轩梦天女以维摩求赞】 　淳佑三年
理宗皇帝赐僧智光
御书晦庵二字续建佛阁赐
御书无量福海四字
题咏【陈古灵赋垂云亭小亭巉绝出云闲万象升沈不得闲莫怪诗翁头白早时来向此写湖山○东坡诗云江山虽有余亭榭着难稳登临不得要万象各偃蹇惜哉垂云亭此地得何晚天功争向背诗眼巧增损路穷朱栏出山破石壁很海门浸坤轴湖尾抱云巘葱葱城郭丽淡淡烟村远纷纷乌鹊去一一渔樵返雄观快新获微景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗久不作荒涩旋锄垦从君觅佳句咀嚼废朝饭　又卧病弥月垂云花开顺阇黎以诗见招次韵荅之曰道人心似水不碍照花妍燕坐春强半清阴月屡迁平生无起灭一念有陈鲜袅袅风枝举离离日萼蔫病吟终少味老醉不成颠何必遨头出湖中有散仙　又怡然以垂云新茶见饷报以大龙团仍戏云妙供来香积珍烹具太官拣芽分雀舌赐茗出龙团晓日云庵暖春风玉殿寒聊将试道眼莫作两般看】
　　　　　定业院
唐元和元年刺史裴常棣建鸟窠禅师开山按旧志有环峰堂袭梦轩鸟窠道林禅师塔铭唐白舍人鸟窠禅师问荅颂今并不存古迹有石甑山君子泉　淳佑四年赵安抚（上与下心）始造鸟窠禅师塔亭
　　　　　报恩院
开宝七年钱氏建旧名报先在孤山　治平二年改今额有六一泉东坡庵【苏公于六一泉后凿严为室名曰东坡庵】 　绍兴二十一年以其地为延祥观徙定业院侧
嘉熙四年安攒　德国公主
题咏【东坡寻臻阇黎遂泛小舟至勤师院二首云白发长嫌岁月侵病眸兼怕酒杯深南屏老宿闲相过东阁郎君懒重寻试碾露芽烹白云休拈霜蕊嚼黄金扁舟又截平湖去欲访孤山支道林　湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回　又云轩轩青田鹤郁郁在樊笼既为物所縻遂与吾辈同今来始谢去万事一笑空新诗如洗出不受外垢蒙清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁】
　　　　　广化院
在北山旧在孤山天嘉元年建名永福　大中祥符改今额有白公竹阁柏堂水鉴堂涵辉亭凌云阁金沙井辟支佛骨塔【陈文帝天嘉元年有天竺僧持辟支佛颔骨舍利至杭遂于孤山建永福寺立塔会昌之难归于郡库大中之后僧方简建广化寺奉迎佛骨于塔】 永福慧琳和尚塔　绍兴闲改刱四圣观徙今处　绍定闲守袁同知韶重建竹阁　淳佑六年赵安抚（上与下心）建白公祠堂于阁后【余其孤山】 
记文【郑丞相清之撰白公竹阁记竹阁白公乐天之遗迹也按唐史及长庆集乐天以中书舍人出守杭暇日有宿竹阁诗此竹阁之始见也又按东坡集白公竹阁在孤山广化寺与柏堂邻此竹阁之所在也东坡至杭尝为赋诗有古寺无人竹满轩之句此阁至我　朝而犹存也　六飞南渡　绍兴闲以孤山为四圣观有　旨令守臣迁竹阁与寺于北山此竹阁迁徙之大略也天府雄剧曩以能政称者犹百适是惧阁废不治漫弗訾省今京尹户部尚书袁公韶填拊清暇援其旧以请　庙朝悦从之畀以成材亟就规度视昔倍蓰此竹阁之既圮而复建也先是　上美公治行冠压后前隆以职秩而久其任岁更三闰吏肃民和服习其威惠劝趋其唯诺凡所营缮落成而后人知之修仆植僵遍于四竟西湖最章章焉顷既裒此邦之先贤庐以层（□禹）讨其轶阙碣而赞之祠而祝之三贤之堂水僊之宫左右映发清标独韵衣被　辇下神州奥区山加秀而水增明矣公犹欿然搜揽幽邃网罗放失而竹阁之建与寺俱新镜清流屏翠巘晨光夕霏千态万貌抚物兴怀乐天如可作也公方以硕才用世助熙庶绩则表贤厉俗首善始于京师是不可以无纪公不鄙谓清之俾绎乐天所以系邦人之思者寿之于石清之既辑颠末于前复为之言曰召南之棠岘首之碑白之渠预之桥惠也人思之宜也若子陵钓石邺侯书堂庾于楼陶于菊寓也人思之何也贤者所至其游居憩笑之所人必锢而留之有甚于肖形履武者不然章华虒祁之丽伟阿房骊宫之雄胜阖辟阴阳吞吐日月既埃灭而无余乐天之阁墁以白云黼以渌净被以清风与烟颿渔屋相为隐见直南柯一息尔乃数百年而复显乐天文章气节固昭然莫掩者杭之多秀民也讵能人诵其诗户观其传而一谈乐天奕奕若前日事断碑瘴墨流落野亭荒寺闲过者徘徊顾瞻虽蜑夫胡贾亦摩（打去丁改沙）叹息而去乐天莅是邦独治湖浚井见于纪载非有大功捍大患而人爱之如此吾是以知竹阁之贤于灵光也方其自放于宽闲之境幅巾短簟逍遥事外吟肩茶吻视圭爵几于齐物我泯智故岂自知人闲世有乐天者况阁乎噫古今之变多矣陵谷之屡迁人物之数化废兴代谢相禅于无穷而贤者之名终不磨灭是必有以致之后之登斯阁也挹香山之高风思京尹之雅德富相须不朽云】 
题咏【黄宜山题竹阁移自孤山占北山荒凉老屋万琅玕樱桃杨柳空花梦千古清风满阁寒】
　　　　　玉泉净空院
在豆腐桥南齐建元中灵悟大师昙超开山卓庵讲经演法【详见玉泉及富阳灵岩山】 天福三年始建寺名净空院　淳佑十一年
理宗皇帝赐　御书玉泉净空之院六字　咸淳三年　太傅平章贾魏公捐钱重修五年　省（划去戈改荅）拨赐官田三百亩有奇
记文【周栋撰开山尊者记钱唐灵苑山屹立西湖之北旧无所闻南齐建元末灵悟大师卓庵演经龙君远来听法又为师抚掌出泉若珠林胜迹记若高僧传僧史具于沙门载籍者四富春二志临安新志见于府县纪述者三其说大概不殊此事实所由始也寺建于晋天福三年始名净空　今天子赐　御书　敕额加赐玉泉二字师旧称南齐尊者　嘉定始赐今号嘉应公即发泉龙君也　淳佑始赐今封庙额　嘉泰初赐灵泉　嘉定改赐仁惠　嘉熙又改赐神运此爵号次第也　淳佑戊申　内出金钱增屋二十楹于是灵悟有祠堂龙王有像殿守僧更易不常规制随圮府尹赵公（上与下心）极力外护奏仍甲乙住持之旧仪曹为之符下公府寺无常产淳佑庚戌始拨赐官田若干町此寺计大略也　政和闲有　旨与上竺同免科需今俱为　御前雨旸祈祷第一所惟上方时有锡赉他无所仰焉师夙具道器为天人师禅定累日不起入山独处虎兕循伏宋大明中奉诏往辽东宏赞禅道始游灵苑说法有老人来听请曰我龙也世居富春鹿山昆弟五人我为长去冬邑民凿山陶甓侵我室庐群龙怒而不雨今累月矣诸弟不从吾言愿师一往化之师谓此庵亦无水汝能致之乎老人抚掌而泉出今寺西南有泉击声如珠累累而涌上潴为前后二沼是也大旱不缩巨浸不溢鱼数百尾泳其中空明可鉴毛发师将行龙梦感富春官吏其来迎也不约而同师离灵苑雨随注至观山结坛浮舟而雨（上雨下滂）洽龙为师建庵灵岩而峻不能陟化为白马载师以登今石上马迹岩沼蜴蜥之类存焉其后又以砵覆小龙五百禜旱则有功详见富春志其新志则内翰程公珌为宰时重修笔也临安新志近被　旨修纂尝经　乙览信而有证又何疑焉呜呼灵矣哉师道尊千古名亘一时孤洁之操慈悯之心处则猛兽卫其禅寂出则教道阐于异域其可纪者谅不止灵苑春江二事世殊人远编简仅仅如此重可叹也然钱唐自南齐距今身荣利而名堙没者皆是湖山何幸白衣人士显于石晋之天福灵悟大师肇于南齐之建元虽功德有隐显命数有差等然皆储祥衍庆遂与天地　国家相为终始是可以力胜哉尧水汤旱盛世不能无师应现感物于数百年之先若预知　帝王之兴于此肇启圣迹以俟　有德粤自　驻跸扣必契合不爽圭黍其与独善而忘世者有闲矣世徒以水旱神龙所职而不知闻经听法释嗔为善感其不能感者师也师以德嘉应以功美矣或曰师往富春既雨矣志言群龙为之建庵不言师还则疑已去此矣是不然方其来灵苑也初何心于富春哉及嘉应勤勤恳恳请命苟存心于泽物不得辞也灵苑之庵师手筑也灵岩之庵龙所为也又况神明之隩百灵庀职其亦知所先后矣世之有志而未获伸者何可胜数使嘉应徒怀闵雨之廑不遇师无以谕群龙以霈一时之泽师不得泉亦未必为富春之行理数适相符而相感盖有不期而然者矣不则富春自一雨后未闻明诏再褒其功净空迩日效灵非一事　圣君锡命嘉惠非一端而谓其去而不返也可乎师之有始有卒惟石室祖琇知之通论谓邑宰将具舟迎师遁还灵苑信矣今　圣德休明天顺人信畴功之典度越前古五风十雨击坏歌康使人莫名其功至是而后知师与嘉应之心顾不韪欤栋丙辰秋始识寺僧了圆圆刚介有志士也念师功德散在纪录未有会粹之者虑其久而磨灭而不传也勤以为请及往来山闲知师之事尢详尝闻至治之世四灵在囿诸福之物毕至然固有是事也近营稿未就梦若与师接可无言乎师讳昙超清河人来灵苑时诸书皆以为南齐之建元僧史若以为宋孝武之大明此于是乎从其众者】
　　　　　显明院
广顺二年吴越孟谦建旧名兴福保清　大中祥符元年改今额旧志有鉴空阁绿净堂今废　绍兴初为太傅仪王仲湜攒所
题咏【东坡和黄秀才鉴空阁诗明月本自明无心孰为境挂空如水鉴写此山河影我观大瀛海巨浸与天并九州岛居其闲无异蛇盘镜空水两无质相照但耿耿妄云桂兔蟆俗说皆可屏我游鉴空阁缺月正凄冷黄子寒无衣对月句愈警借君方诸泪一沐管城颖谁言小丛林清绝冠五岭】
　　　　　褒忠衍福院
元系智果观音院　嘉定十四年　旨拨充岳忠武王功德院仍以褒忠衍福禅寺为额
　　　　　永宁崇福院
元系内侍陈源花园献　重华宫为小隐　御园寿皇圣帝拨赐贵妃张氏为坟寺　绍熙元年赐充功德院改今额　淳佑元年　旨专一崇奉
孝宗皇帝神御寺前有涧曰双峰又曰金沙　淳佑五年赵安抚（上与下心）筑小新堤僧道圆即寺前建茶汤亭
　　　　　资国院
干德三年孙赞明舍宅建元名报国　治平三年改今名　咸淳五年安抚潜说友重修赞明今为履泰乡土神钱氏封为履泰将军
　　　　　净严广报院
内侍董仲永建　绍兴二十九年奏请充香火院改赐今额
　　　　　荣先资福院
郑节使邦美香火院　绍熙壬子请今额
　　　　　慈圣院
干佑元年钱氏建旧名慈云　治平二年改今额中兴后安攒潘贵妃李贤妃有圣水池
　　　　　灵峰院
开运元年钱氏建旧名鹫峰　治平二年改今额旧有容碧轩不存
　　　　　妙智院
开宝四年太尉张公建旧额报国观音院　治平二年改今额
　　　　　万安院
天福七年钱氏建旧名清化永安　治平二年改今额
　　　　　普向院
开运元年钱氏建　绍兴中殿帅杨存中请移建于山北鲍家田青枝坞专充殿司诸军瘗所令僧主其香火
记文【王中书希吕撰　绍兴十六年　朝廷以西湖之阴隙地三百弓为殿前司十三军之茔地创立精舍为之荐拔之所迁南荡之废寺曰普向者榜其上从故帅太傅杨王存中之请也　乾道八年住持僧法千言兹寺之建诸军之士生死蒙福独其主帅之屡更敷陈之不时州县之不相谋故　赐额阙焉深恐历日（罕去干改木）久疑信相半本末之不克备无以新众视示来世　朝廷德意殆成虚美是诚不可缓者敢以为请今殿帅节使王公友直即以其事　闻于是有　旨赐以愍忠资福普向之额法千既以　敕牒刊之坚（王民）矣又笔其大概使来请文希吕与千同时杖策而南者义不可辞昔先王之治天下其纪纲法度所以维持天下者甚设若其政理则不过曰本诸人情而已人情莫不好生则为之养生之道人情莫不恶死则为之送死之道是故生者遂其生死者得其死而无怨恨不满之心孟轲氏以养生送死无憾为王道之始扬雄氏亦以病者养死者藏为为政者之思此之谓也自兵民始分日寻干戈若齐之诔宏父卫之殇童汪秦之封殽尸晋之收死伤见于传记班班可考惟唐太宗既定天下立佛寺十六所以福死士恤典之有寺当自此始然驱无辜之民置之必死之地虽假手像教以资冥报甚非先王养生送死之意矣　本朝　圣圣相继寝兵措刑着为　家法今和戎有年边尘不惊六军之士安居而饱食优游以生死而且赐之葬地守以僧舍锡以美名恩深漏泉德施罔极三代以来　本朝而止耳夫礼尚往来事有施报施而不报往而不来者世无是理也将有入是寺读是文者灼然知圣人广大之德而潜有以发其忠孝慷慨之心以笃于施报往来之义异日摧城陷阵立非常之功以上报非常之恩者必有其人矣其辞曰天生众民作之君师淮君代天职其抚绥于衣其寒载食尔饥生养死藏惟君之为于赫我　宋始终以仁　二圣嗣于理新之又新孰民而兵盛时是逢不战不征天涵地容有名有粮钱帛既丰不幸而死又终其终耽耽北山古佛所庐乔木巉天下列幽墟钟鼓朝昏梵呗凌虚死者可作揆安其居大哉天之德　二圣配之　二圣之德惟天似之小臣业儒文以识之尚俾来者知寺之始基】 
　　　　　资德院
绍兴二十三年慕容贵妃葬建为坟寺赐今额
　　　　　圆明崇福禅寺
淳熙八年内侍霍汝弼请为香火院赐今额
　　　　　佛光福寿院
元系小庵移请今额　嘉定十七年佛光法师如坦请为塔院
恭圣仁烈皇太后赐钱重建仍拨赐山田
宁宗皇帝御书桂堂二字扁之丈室
　　　　　西峰净严院
在（施去方改马）巘岭下吴越王建今为　皇叔祖感义郡王功德院
　　　　　大明院
天福三年吴越王建旧名永宁　治平二年改今额
　　　　　普济院
嘉定十一年僧永隆建移请今额
　　　　　南资圣院忠报院
初名长寿庵续充　德寿宫张和国坟改赐和国庵　庆元六年移请今额
　　　　　三藏塔院
绍兴初三藏法师法道在城建千佛阁寺是为子院法师之塔在焉
　　　　　崇亲资福院
在九里松奉张淑妃香火
　　　　　崇寿院
在九里松
　　　　　天申万寿圆觉院
旧为修证了义法师塔院　绍兴初　旨重建圆觉院
高宗皇帝御书寺额归云堂扁及三昧正受四大字阁扁
寿皇圣帝赐　御书圆觉经及　御书圣制诗二首【见　　御制门】 
两朝皆　临幸有　御座　御榻
理宗皇帝御书清凉觉地四大字为方丈扁又有御书千字文碑及苏文忠书华严破地狱偈碑
题咏【吴宝谟钢诗二首梵室香飘隔竹闻壁闲肆笔烂奎文山深翠辇经行处犹卧从龙数点云　地偏境静人无事雨后风柔物可情山乌定知琴意好倚花浑不作春声】
　　　　　时思荐福寺
在九里松石人岭下为
宪圣慈烈太皇太后家坟寺
高宗皇帝御书时思荐福之寺及观音心经一卷
太皇太后圣驾一再　临幸　御书金刚经题其后云比缘重建天竺时思荐福寺宝塔既成敬书此经寘于塔中永以为镇所集功德用祝光尧寿圣宪天体道性仁诚德经武纬文太上皇帝圣寿无疆
今上皇帝寿历延鸿又
恭圣仁烈皇后志云恭睹
宪圣慈烈皇后所书金刚般若波罗蜜经仰见毗赞之暇留神翰墨遵奉佛果宜其克享高寿石本藏诸天竺灵山寺臣妾追慕　圣意欲为印造以结善缘所刊之石立于塔院屋壁不佳未便于印造抑亦谫薄虑或击损由是摹勒别石敬广其传所集洪因仰荐
圣神上品受乐仍及　皇图永固教乘兴隆俯及嫡兄绵延寿考寺有宜对亭通云亭双珠亭
题咏【靖逸叶绍翁云讲罢闲来立矮拦袈裟衣薄翠光寒请师莫起云屏想只作当年面壁看○北山杜汝能诗云知山不厌高处更营亭对面开诗景当空列画屏药生香草异盖结古松灵见说师斋暇时来此读经】
　　　　　隆亲永福院
在灵隐寺西充随　龙温国夫人成氏香火院
庆元六年赐今额
　　　　　明惠院
开运二年建旧名定慧　治平二年改今额见充吴越国忠懿王并贤德顺睦孙妃功德院
　　　　　普圆院
天福二年吴越王建旧名资严　大中祥符元年改今额古迹有石笋白砂泉邺公庵【熙宁元年谏议大夫祖无择出守于杭爱石笋之胜僧云知喻公之意结草为庵取公封国以为名云知有歌】 
赵清献公题名【南阳公赵抃致政之十日同东堂法云景德三禅师上天竺讲主净师游邺公庵洎群峰韬光庵抵暮记此　元丰己未仲春二十三日壬戌】 
题咏【僧云知邺公庵歌云呼猿涧西藏石笋丹桂苍松达鹫岭几年陈迹绝纤埃一旦佳名出清景山家时喜来五马相携款曲空（上山下品）下遂许诛茅结小庵异日功成伴潇洒庵成可以资静观目前直见江湖宽邺公政简每频到试茶笑傲浮云端物外似忘轩冕贵此中深得林泉意野人陪着病维摩游息自同方丈地芳猷从此流千载且得而今光胜概○赵循道宿普圆寺二首芒（革奚）侵晓踏青霜九里松阴引兴长云雾浅深山变态风烟舒卷水晶光千（上山下品）寒月笼疏薄一笛西风度渺茫短艇不来人意懒谁知搔首正相望　仙中鹤氅与云轻晚出（上山下品）梯最上层复复陇头归去雁阴阴松下远来僧风吹寒水光成迭木落重峦碧有棱行到湖边归兴尽画桥临水与谁凭】
　　　　　北资圣院
天福二年吴越王建旧名大明　大中祥符元年改赐今额
　　　　　保宁院
天福三年吴越王建旧额保安无量寿院　治平二年改今额
　　　　　法安院
在灵隐寺西天福三年吴越王建旧额广严唐长庆中有诗僧结庵于院之西自号韬光常与乐天倡和　大中祥符元年改今额　乾道九年充咸安郡王士铢功德院
赵清献公题名【元丰二年己未二月十二日壬戌资政殿大学士太子少师南阳郡公赵抃阅道谒韬光庵主佑光】 
苏文忠公题名【苏轼张（王寿）杨杰王喻　元佑五年二月二日同游韬光】 
题咏【白侍郎长庆四年正旦请韬光斋云白屋炊香饭荤膻不入家滤泉澄葛粉洗手摘藤花青芥除黄叶红姜带紫芽命师相伴食斋罢一瓯茶○韬光不赴云山僧野性好林泉每向岩阿倚石眠不解栽松陪玉勒谁能引水种金莲白云乍可来青嶂明月难教下碧天城市不能飞锡去恐妨莺啭翠楼前○僧如璧如琳访渊公不值诗云紫蕨伸拳笋破梢杨花飞尽绿阴交道人开户不知处黄栗留鸣鹊在巢○兴化黄顺之云瘦藤拄到古韬光分得山僧半榻凉幽鸟一声春梦断湿云漠漠护残香○杨蟠诗寂寞庵前草春深鹿自耕老僧垂白发山下不知名○郭功甫诗逢人寂无语结草自栖禅但见岩花笑厖眉不记年】
　　　　　庆安院
在行春桥南元系水陆庵　嘉定十五年充麦岭旌德显庆寺廨院
　　　　　显慈集庆教寺
在九里松　淳佑十年创赐贵妃阎氏充香火院锡今额寺扁殿阁亭堂诸处皆
理宗皇帝御书规制瑰杰金碧照映为湖山寺宇之冠
咸淳临安志卷之八十
　志〔六十五〕
　　寺观六
　　　寺院〔城外四〕
　　　　自飞来峰至上竺
　　　　　景德灵隐寺
在武林山东晋咸和元年梵僧慧理建旧名灵隐景德四年改景德灵隐禅寺灵隐天竺两山由一门而入陆羽记云南天竺北灵隐有百尺弥勒阁莲峰堂白云庵千佛殿巢云亭延宾水阁望海阁
孝宗皇帝尝　御制诗倾赐住持德光【见　　御制门】 
理宗皇帝御书觉皇宝殿及妙庄严域大字又　御制千佛赞以赐【见　　御制门】 又有梁简文石像记司空相国诗般若证论序嵩岳珪大师影堂记法眼禅师赞莲峰堂诗并记冷泉池记并诗赐田记僧遵式五峰合涧六诗不悉载
太傅平章贾魏公龙泓洞题名【咸淳丁卯七月十八日贾似道以岁事祷上竺回憩于此客束元吉俞昕张濡黄公绍王庭从子德生侍期而不至者廖莹中】 
记文【罗处约撰寺记天地体也乾坤用也体不可以常寂故以神而为名川不可以终动故以静而为本是以境得之而为胜地心得之而为妙道斗牛之下有郡曰钱塘浙水之右有山曰武林居山之寺曰灵隐其得境之胜地乎居寺之徒曰禅侣其得心之妙道乎观其群山环倚一峰中断平湖鉴物洪涛骇人云生若趋石怪欲语陆羽记东晋咸和初有梵僧慧理由天竺而至叹曰兹山灵鹫之一峰耳何代飞来乎所携白猿复识其处睨彼故地同乎新丰繇是金布其田宝新其剎憩莲华之石翻贝叶之文洞深有天（上山下品）垂为室晋宋已降贤能迭居碑残简文之词牓蠹稚川之字唐大历六载复新其大壮焉谢亭岿然袁松多寿土运之季国霸为钱云措之规则又过矣绣桷画栱霞晕于九充藻石雕楹花垂于四照修廊重复潜奔溅玉之泉飞阁岧峣下瞰垂珠之树风铎触钧天之乐花鬘搜陆海之珍有若碧树芳枝春荣冬茂翠岚清籁朝融夕凝呼猿风闭卧龙石老会汉南王籍彼土宇归我昌朝　雍熙之二载郡之四众请月禅师为之首师印可禅那深得其髓越明年春仆自苏台抵杭郡弭盖灵鹫濯缨冷泉山光洗心松声娱耳坚（王民）虽揭好辞未刊余斐然者也月禅师俾文其事噫节彼灵山奠兹吴土秀极而为万状翠锺而成一色乍耸而还伏将趋而却屹岂造物者奇诡其势与心而符契哉不然胡以不为世咫尺而若在溟涬俾仁者乐之其得静之理乎矧如来密印犹饮光而传达摩山达摩而付南能厥后大有宗师竞分枝派太虚无状而楞严谓三界忽生湛寂本如易义称万物自动故众生昧如如之性住我我之所执指为月瞪目成花不有导师孰为法眼若言真于妄则二妄以斯同破有归无则一边而为见故融其妄法是名真空真空不空斯为妙有虽扬眉举足则当体涅盘三界四生则为心境界栖禅于此者其殆庶几乎伟哉是境也其将以静为君乎是心也其得本来无物乎所谓得天地之体乾坤之用体用无原水波圆融故若境若心以寂静摄实观道之妙乎或曰以兹山得静之理斯不诬矣言飞来之事何其怪哉余则曰怪神之端子真不语者也盖以力乘大教翼戴衰周俾季世之人信道弥笃嘻太极剖而为天地游魂贤而知鬼神岂非语怪者耶因不自揆而昼之犹季路之率尔也碑而铭之曰灵鹫一峰飞来竺干非夸娥负神妙难筌非巨灵擘圣功自然谁识其异慧理明为翠微之前曹溪之禅隐不违俗静本乎天四时群籁万古寒泉因书真石用纪千年】 
题咏【白乐天留题天竺灵隐两寺在郡六百日入山十二回宿因月桂落醉为海榴开黄纸除书到青宫诏命催僧徒多怅望宾从亦徘徊寺暗烟埋竹林香雨落梅别桥怜白石辞洞恋青苔渐出松闲路犹飞马上杯谁教冷泉水送我下山来　灵隐寺红辛夷花诗紫粉笔含尖火焰红燕脂染小莲花芳情香思知多少恼得山僧悔出家○杨巨源送章孝标归杭州诗曾过灵隐江边寺独宿东楼看海门潮色银河铺碧落目光金柱出红盆○权载之天竺灵隐二寺主诗石路泉流两寺分寻常钟磬隔山闻山僧半在中峰住其占青猿与白云○潘逍遥宿灵隐寺诗遶寺千千万万峰满天风云打杉松地炉火暖黄昏睡更有何人似我慵○林逋同运使陈学士游灵隐寺寓怀诗山壑气相合旦暮生秋阴松门韵虚籁铮若鸣瑶琴举目群状动倾耳百虑沈按部既优游时此振衣襟泓澄冷泉色写我清旷心飘飖白猿声荅我雅正吟经台复丹井扪萝尝遍临鹤盖青霞映玉趾苍苔侵温颜照槁木直性驯幽禽所以仁惠政及物一一深洒翰嶙峋壁返驾旃檀林回睨窣堵峰天半千万寻　梅侍读询十咏并序云杭州灵隐山天下之泉石刺史白乐天赏之心不斁没去数百年林泉有羞色我持百里权暇日访林泉爱之不忍去茹笔屡成篇收揽造化工尽驱诗思中十题四百字他山愿磨砻且欲纪遗咏非矜文翰功他年遂招隐来此观奇踪　灵隐寺诗千峰凌紫烟中有梵宫阙灵眄极幽栖尘心自超越松黄发春霭桂实坠秋月争得谢世人兹焉老华发外有水台盘翻经台冷泉亭莲花石飞来峰呼猿（石间）炼丹井龙泓洞高峰塔诗各见本门○苏文忠公游灵隐寺次韵君不见钱塘湖钱王壮观今已无屋堆黄金斗量珠运尽不劳折简呼四方宦游散其孥宫阙留与闲人娱盛衰哀乐两须臾何用多忧心郁纡溪山处处皆可庐最爱灵隐飞来孤乔松百丈苍髯须扰扰天下笑柳蒲高堂会食罗千夫撞钟击鼓喧朝晡凝香方丈眠（毛瞿）（毛俞）绝胜絮被缝海图清风时来惊睡余遂超羲皇傲儿蘧归时栖雅正毕逋孤烟落日不可摹　立秋日祷雨宿灵隐同周徐二令云百重堆案掣身闲一叶秋声对榻眠床下雪霜侵户月枕中琴筑落阶泉崎岖世味尝应遍寂寞山栖老渐便惟有悯农心尚在起占云汉更茫然○孙雄飞灵隐莲峰堂诗堂开金色界梵客为钩帘山影碧侵座水声清遶檐粉云埋石脚珠露泣松髯终拟携孤笛凭栏唤玉蟾○杜泽子民游隐竺二寺诗饱闻胜迹冠禅林一径盘回古木阴秀岭飞从西域远桃花流出武陵深月中桂子有时落物外天香无处寻俗吏自惭尘土面强乘佳兴一登临】
    　　　下竺灵山教寺
在钱唐县西一十七里隋开皇十五年僧真观法师与道安禅师建号南天竺唐永泰中赐今额五代时有五百罗汉院后废　大中祥符初改赐灵山寺　天禧四年复天竺寺额　绍兴十四年
高宗皇帝改赐天竺时思荐福寺额为　吴秦王香火院　庆元三年
太皇太后有旨下竺名剎不欲永占可复元额为天竺灵山之寺　宝佑二年改赐天竺灵山教寺为额有
御书阁藏
累朝宸翰
仁宗皇帝六曰龙凤曰国泰民安曰升祠曰佛曰安曰佛法
高宗皇帝四曰天竺时思荐福之寺曰天竺灵山寺曰枕流亭曰适安亭
宪圣慈烈皇太后二曰金刚经曰般若蜜多心经宁宗皇帝二曰净土九品观堂曰　神御之殿
理宗皇帝八曰无量寿佛宝阁曰天竺灵山教寺曰金光明三昧堂曰瑞光之塔曰灵应大法师曰灵应正觉大法师曰灵应正觉广济大法师曰灵应正觉广济普照大法师有枕流亭【在　御园内有无竭泉】 七宝普贤阁香林洞【岩下石洞通人往来天竺出茶号香林茶】 曲水亭【一曰流杯亭有水台盘】 回轩亭【在曲水亭侧昔有之】 西岭草堂日观庵七叶堂登啸亭【即旧志观风亭访古亭】 客儿亭【已见武林山】 跳珠泉枫木坞大悲泉石梁翻经台【谢灵运与僧于此将北本涅盘经翻为南本】 天香亭【在山绝顶望海阁之旧址　咸淳三年　太傅平章贾魏公领客来游命筑亭其处为名曰天香客王庭书扁】 重荣桧【在光明忏堂后隋氏所植大十围高数丈枯于兵火　大中祥符闲复茂盛】 石面灵桃【在翻经台侧生石上结实甚大　政和闲归京师】 神尼舍利塔【隋仁寿二年遣僧慧诞赍神尼所嘱舍利于此造塔发土得石函一因用寘所赍舍利石函其中不差分寸人咸异之】 有旃檀观音瑞像记海月大师塔铭西岭和尚行状慈云禅师真赞及行业赞真观大师石龛诗不悉录淳佑志云大凡灵竺之胜周回数十里而岩壑尢美实聚于下天竺灵山寺自飞来峰转至寺后诸岩洞皆嵌空玲珑莹滑清润如虬龙瑞凤如层华吐萼如皱縠迭浪穿幽透深不可名貌林木皆自岩骨拔起不土而生传言兹岩产玉故腴润能育焉其闲唐宋游人题名不可殚纪殊使览者顾景增怀云
太傅平章贾魏公题名【贾似道比以岁事祷灵隐迄幸有年饭僧已因过此山吴子聪东元嘉丘复亨俞昕廖莹中张濡黄公绍王庭从焉子德生诸孙蕃世侍僧法照德宁时举妙宁俱　咸淳三年岁丁卯十月望】 
记文【胡文恭公宿撰寺记粤若能仁出现圆教流通观音机缘密契于中土善财参礼偏历于南方曹溪传于一心天台宗于三观度门迭启丛林相望异香旃檀居多于此岸大乘气象兼茂于他邦岂非离之明巽之聪性为般若尢锺于东南者虖天竺寺者余杭之胜剎也飞来峰者武林之奇巘也晋有梵僧慧理指此山乃灵鹫之一小岭耳不知何年飞来至此挂锡置院初曰翻经隋开皇中法师真观增广之改为天竺寺其后大比丘昙超道标领徒唱教名在僧史唐末盗起寺焚略尽吴越王镠因即旧址建五百罗汉院　大宋之兴名山精舍申易嘉号锡名曰灵山　祥符中州人联牒丛叩府下请大士遵式领其众演天台教观式公辩博明解远近向慕智者之学自是益振天禧初文穆王冀公临州一见加礼为奏复天竺旧额遄承可报冀公亲题其榜笔力殊劲且有敕旨许作十方讲院主持还　朝又表其高行赐号慈云仍施钱万缗为营佛殿雄（口户）赫敞岌然翚飞未几侍郎胡公继典是郡又捐己俸助作三门分施峻廊翼其左右檀施风偃莫不喜舍于是裒合众施环构群宇殿之后曰法堂其右曰僧堂曰金光三昧堂曰老宿堂其左曰厨曰库曰浴院曰延寿堂及东西缭廊六十楹井匽舂硙之所最凡百二十余区皆匪亟而成观感以化至于金像模肖莫不奇特又造旃檀观音像置三昧堂中慈相穆如智者之遗法也初寺有桧树枯死至是柯叶复茂众目之曰重荣桧乃兰若中兴之兆慈云告老庵于东岭传寺事于明智大师祖韶韶公亦宿植德本密资觉力延栖海众宴坐道场二纪有余百事无旷　天圣中　两宫外护三宝焉依清净之风大流率土吉祥之地首眷兹山乃诏　干元长宁二节度僧各一　明道至　皇佑闲二遣近珰黄元吉舍施檀香缕金佛菩萨罗汉等像五十二身释迦文殊普贤阿难迦叶琥珀像五身又施西天灵塔佛骨舍利白□等仍　赐飞白御书六轴　飞白御书扇子等且有　中旨每岁增度行者一人韶公钦承　圣施寅奉墨宝于法堂后建御书阁三栋以虔香火阁之东西建方丈二十区北敞虚槛正而鹫石名胜游士多至其下又于殿之前建钟经二台东西对峙三门之左构五百罗汉院右建天台教藏院后曰看经堂北曰泗洲菩萨殿后曰茶堂亭轩房牖之类亦百有二十余区兹又明智吁诸檀而续之也前后轮奂表里华洁钟梵通于霄汉金碧照于岩谷新涧春夏众声琤然灵峰蚤暮云气馥若疑神物之有护信灵仙之所隐大哉佛以无生之心体无边之行愿应现三界拔济众生殚土木之庄严未有以称其德盛金石之篆刻不足以究其功居之者当感被王灵念承法荫思耕凿之苦省肯构之劳开发大心绍续慧命以三摩奢为净体以六波罗密为妙用渡河沙之众图报佛恩宣海潮之音荅扬　帝力绪余妙利延被有情则此寺之崛兴与兹山之共敝韶公以某雅尘禁职缅慕宗乘见托以文且记其事至于龙潭猿涧一丘一壑之胜则有陆鸿渐山记在焉今但记其置寺之本末云○强祠部至撰寺记天竺寺东晋竺惠院始建曰翻经院至隋开皇真观居之因广规遂为寺而更以今名昙超道标承之而处巢寇之乱旋罹兵火庄严之地鞠为煨烬迨钱氏荒吴土起其废而新之　真庙在宥罢寺为院易榜曰灵山　祥符闲慈云遵式师以道风法器为缁俗钦向迎置其内日讲教观学徒诜诜方袍游夏由是佛垄之道西矣未几相国王冀公(钦若)镇杭雅闻师名延见府署道契（左月右上勿下口）合一言忘形冀公不知圭衮之所以为泰慈云不知瓶屦之所以为约也因开陈废兴愿复旧额公剡奏列上俞诏随下乃洒翰为题其榜既而呼主藏者取缗若百万俾新殿宇后数年贰卿胡公则复守此邦继发信誓乃立三门傅以两廊于是慈云始有意于兴作矣而王侯输金闻者自劝不俟诱督争相委赀乃作法堂以演畅佛旨忏堂以六时行道洁香积之馔蓄蒲塞之供作厨堂库院就燕寂濯昏垢作僧堂浴室金碧互映目为宝所已而慈云夏腊高矣乐退岩屋传其事于门人高弟明智祖韶师记慈云之世凡栋宇之作一百有七楹而明智孤标独行克遵师业有来斯进故远迩之学者满门不妄履城阈而四众熏善若户到而躬化不尝势公卿而荐绅闻谊皆引重而争慕曷从而得之盖曰道在而已耳于是作慈云之所未作成慈云之所欲成檀信乐施不谋胥协乃建教藏院以聚本经礼也建延寿院以养病（□巠）仁也建冀公祠宇不忘外护义也建慈云真堂不忘先禀孝也是四善皆释子之难能者而明智兼有焉　明道岁王人左藏黄副使元吉将命过杭得师欢甚因还侍上恳求御书愿赐为藂林荣　皇佑改元始赐飞白字凡六轴乃度正位构层阁以安之所以尊帝笔而华佛祠也于戏浮屠氏能严奉其本师张大其本教者或稀矣况能尊天子之书哉明智是举抑又能释子之难者嗣事甫二纪而栋宇之作减慈云者纔二楹翚檐鸳瓦焜耀净域膜拜赞绕咸起恭向信东南之福壤而龙象之道场也唐白宫傅作冷泉亭记独以灵隐为最胜今禅剎讲宇迭相为雄使好事者谈泉石佛宫之盛必以天竺灵隐为称首不其韪欤噫皆曰杭人喜奉佛往往浮屠氏之居有颓墙弊庑不足庇风雨而豪右过之不肯一钱者岂奉佛之心有胶耶抑居或非其人无术以动之耳以是知非明智弗克萌杭人之善心非杭人弗克毕明智之能事盖相须济尔寺成韶师以书抵予曰我先禀慈云肇图构葺未讫事而去至韶始成之先正修譔尝欲记吾寺未作而公亡愿执事者成之予获书慨然且念韶能继其师之志构是寺予忍无辞以成先子志反为韶媿哉遂勉而为之记至和元年某月某日记○范文正公天竺日观大师塔记师钱塘人也姓仲氏名善升十岁出家十五通诵法华经十七落发受具戒客京师三十年与儒者游好为唐律诗且有佛学　天禧中诏下僧录简长等注释　御制法音集师预选中书毕诏赐师名遂还故乡公卿有诗送行师深于琴余尝听之爱其神端气平安坐如石指不纤失徽不少差迟速重轻一一而当故其音清而弗哀和而弗淫自不知其所以然精之至也余尝闻故谕德崔公之琴雅远清静当代无比如师则近之矣　康定中入天竺山居日观庵曰吾其止乎不下山者十余年诵莲经一万过　皇佑元年予至钱塘就山中见之康强精明话言如旧一日遣侍者持书谢余曰吾愿足矣将去人世必藏于浮图之下愿公记焉又一日侍者来告曰师化矣其门人中霭等葬师于塔复以师之言求为之铭铭曰山月亭亭兮师之心山泉泠泠兮师之琴真性存兮孰为古今聊志之兮天竺之岑】 
题咏【白乐天七叶堂诗郁郁复郁郁世热何时毕行入七叶堂烦暑随步失檐雨稍霏微窗风正萧瑟清宵一觉睡可以消百疾　翻经台诗一会灵山犹未散重飞贝叶有来由是名精进纔开眼岩石无端亦点头○薛谏议映曲水亭诗台盘疏石渠激流环四而夏屋有余清羽觞随意转宾告醉言归主称欢未倦虽非禊饮辰岂谢兰亭燕○姚起居铉翻经台诗康乐悟元机寂寥此栖息经翻贝叶文台近莲花石○梅学士询水台盘诗鹤发山中人疏泉凿幽石如凭青玉案分递白云液泠泠溅雕俎瑟瑟穿吟席醉坐三伏中烦衿自消释　翻经台诗灵运曾此台冥心住幽寂重绎叶上书深藏林中迹遗文传竹素野蔓侵苔壁登览殊未休苍山日将夕○周次元观激水诗拳石耆婆色两青竹龙驱水转山鸣夜深不见跳珠碎只作檐闲滴雨声○东坡和云道眼转丹青常于寂处鸣早知雨是水不作两般声○参寥子与愚上人宿天竺夕阳山气蔼葱葱路转松阴复几重行过石桥人未见数声先听寺楼钟　稽留峰北好林泉珍重幽栖得所便柏子烟中能宴坐想无余习可攀缘　霜压帘栊露泫条银河影转斗垂杓清言共失三更梦错恨芙蓉漏易消　陪司马才仲节推诸君游天竺西郊久不雨草木无余青薄云弄秋晖山色时晦冥超然五词客文采披华星联翩过吾庐车盖纷满庭相携访灵鹫细路通（上山下品）扃攀翻幽桂丛衣襟袭芳馨绝境异人世吾诗岂能名诸豪追丛下妙语逾琼英愿言一挥写乐事良难并高空堕海日归骖尚能停○古刻桂子诗并序上嗣统之六祀　天圣纪号龙集丁卯秋七八两月望舒之夕寺殿堂左右天降灵实其繁如雨其大如豆其圆如珠其色白者黄者黑文者时有带壳者壳味辛识者曰此月中桂子也州牧右谏议大夫胡公则同太常博士秘阁校理陈公诂太常博士孙公昱暨冠裳好事者皆封呈咸奇之旧俗所传月坠桂子惟天竺素有之唐天宝中寺前一子成树今月桂峰在焉刺史白公居易诗云宿因月桂落醉为海榴开注云天竺有月中桂子落灵隐多海榴花又东城桂诗曰子堕本从天竺寺根盘今在阖闾城又刺史卢公辅句云远客偏求月桂子老僧不志石莲华凡才士好以诗游胜概者到兹鲜不以月中桂子为奇句焉予居是山兴复废寺十有二载始此一见之耳因取之播种林下浃旬而甲坼弥月而盈寸虽柔条未抽而绿叶可识信东平庭际淮南小山固不可以同日而语明年春移白猿峰下古回轩亭环亭而植凡二十有五株仍改亭为月桂亭作诗二章一章十二句一章八句刻石是亭之侧敢告后贤　桂子诗云丹桂生瑶实千年会一时偏从天竺落祇恐月宫知出海光轮满当轩玉树危支婵娟含素影凌乱下空墀泉客珠连泣秋荷露忽垂林闲僧共拾犹诵乐天诗　种桂诗嫦娥有深意飞桂白云关为惜仙家树移栽佛国山蟾宫人苦折鹫岭世稀攀他日岁寒里松杉相倚闲○杨诚斋寒食雨中同舍约游天竺十六绝呈陆务观游山不合作前期便被山灵圣得知只等五更倾一雨三更犹是月明时　笋舆冲雨复冲泥一径深深只觉迟孤塔忽从云外出寺门渐近报侬知　住山何敢望他僧只是游山也不曾可惜一条杉桧路都将湿了不教行　破雨游山也莫嫌却绿山色雨中添人家屋里生松树穿出茅檐却覆檐　小溪曲曲乱山中嫩水溅溅一线通两岸桃花总无力斜红相倚卧春风　老桧如幢翠接连山茶作塔绿萦缠山僧相识浑相忘不到山中十五年　三峰小石一方池下有机泉仰面飞坐看跳珠复抛玉忽然一喷与檐齐　清远溪中小闸头遮栏溪水不教流山僧为我放一版溅雪奔雷怒未依　城里哦诗枉断髭山中物物是诗题欲将数句了天竺天竺前头更有诗　忽见金丝袅绮疏又惊寒食到来初不知折尽西湖柳插遍长安万户无　禅房寂寂水潺潺涧草岩花点缀开忽有仙禽发奇响频伽来自补陀山　雨里得（上囱下心）（上囱下心）怨出郊晴时不出却谁教西湖北畔名园里无数桃花只见梢户户游春不放春只愁春去不愁贫今朝道是游人少处处园亭处处人　若道寻春被雨催如何随处两二杯晚晴晓雨如翻手有底亏侬不好来　万顷湖光一片春何须割破损天真却将葑草分疆界葑外垂杨属别人　轿顶花枝尽闹装游人未暮已心忙无端更被千株柳展取苏堤分外长○太傅平章贾魏公天竺山行旧题山北山南雪半消村村店店酒旗招春风过处人行少一树疏花傍小桥　天竺通元庵分韵得闲字十里高松树松边屋数闲客同终夜话心是一般闲灯色难禁雨秋声不离山明朝分袂去尘事又相关○黄初庵升香林洞诗日射岩扉晓雾开杖藜拄石破苍苔一双蛱蝶随人去知是香林洞里来】 
【东坡虔州天竺寺诗引云予年十二先君自虔州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势奇逸墨迹如新今四十七年予来访之则诗已亡有石刻存耳据此则乐天诗非为杭作故旧志不收但坡公赠杭州上天竺辩才二诗一云想见南北山花发前后台一云南北一山门上下两天竺又皆采乐天语姑附着于此以俟知者】
　　　　　灵鹫兴圣寺
在下天竺北慧理法师卓锡之地开运二年吴越王建旧名灵鹫　大中祥符八年改今额　嘉熙元年重建　淳佑十二年又建灵山海会之阁
理宗皇帝御书扁有理公岩龙泓洞【已见山川门】 滴翠轩九品观堂东坡祠堂
苏文忠公题名【杨绘元素鲁有开元翰陈舜俞令举苏轼子瞻同游　熙宁七年九月二十日】 
记文【楼扶重修寺记云灵隐前天竺后名与天壤齐介两山闲一兰若曰灵鹫窦石涧泉嵌空合流中分而兼有之考诸志实维晋理法师卓锡之始理咸和初自西天来见兹山而惊曰是中天竺国灵鹫山之小岭不知何年飞来佛在世日多为仙灵所隐今此亦复尔耶乃披荆榛乃辟梵庐地以人而显至今岩以理名访其塔犹在更唐表章至吴越尊尚至　国朝驻跸隐竺之价日高而是剎几芜废不治犹齐鲁之邾莒缁素怆焉闻于神皋　嘉熙元年秋妙选吴僧行果主之始至喟然曰吾少长兹境目击而心悯之院无大小也人无古今也是山则前日之旧也吾其勉成之越明年作山门易向而南明年两庑成又明年观堂成位置合宜事可则而物皆可久也雅靓邃修丹碧夺目规画一出其手内外备矣始欲筑丈室建宝阁尽挹乎四山之秀不求诸人而闻者乐施不知其役而见者兴敬于是灵鹫复粲粲余爱山水成癖坐冷泉憩香林屡尝造其庐月异而岁不同难矣哉修鳞泳波茂树当道径窈桥横真使人意消于烟霏空翠之表吁颠而不扶危而不持圣门之所深叹孰谓浮屠氏其专如果哉果北峰暮年之法子兄事古云晦（上山下品）溯其源已不凡谦而有常其心休休然士之寓者客而游者入出一待之以礼察其色久不倦视其橐匪有余此益有大过人者起废细行也愿力宏固有家法在遂书】 
题咏【唐人题灵鹫诗灵鹫名山万古名几回无事遶廊行殿前流水晴尢急塔上春云晚自生鹤傍经床听梵语鸟窥斋砵候钟声我来借得蒲团坐归去闲眠梦亦清○汤侍郎汉诗四首灵鹫古道场摄乎大国闲一日忽翚飞四顾无腼颜　引泉已成沼对石宜破窗他年涧上桥为子书春淙(取东坡两涧春淙一灵鹫之句)　南涧静者徒小试扶颠手期毕栋宇工拂衣入（上山下品）岫　问禅去灵隐听讲去天竺还有无求人来寻灵鹫宿○王枢密埜登新阁诗山从西域来寺自东南有林泉既奇秀岩穴更深黝世僧奋空弮经始不已久俄然幻杰阁丹碧照林薮相辉灵隐前更胜天竺后理公坐（厔去至改圭）屋千岁骨已朽坡翁昔曾游遗句今在否洞猿不待呼清昼时一吼○尚书潜说友手中鸟啄食诗灵乌浑觉不相猜啄食翩翩手上来自笑老躯顽似石被渠认作出生台○黄初庵诗屋畔危岑耸佛青客归僧定掩云扃洞猿窣窣循墙过几上偷翻贝叶经】
　　　　　中竺天宁万寿永祚禅寺
开皇十七年千岁宝掌禅师从西土来此山入定建立道场按　太平兴国元年钱氏建寺旧为崇寿院　政和四年改赐今额
南渡初有摩利支菩萨感应因命增广殿宇以　禁中所奉佛像赐焉【有感应事迹刊于寺】 有华严宝阁　宝佑五年赐钱重修　御书扁
记文【王给事信华严阁记并书钱塘南北山为浮屠氏居者大小几四百所而授禅家学者三灵隐净慈地雄势重易起人乡慕心故凡事随欲辄办惟中天竺萧然孤立乎上下二大剎之闲虽在昔为名山而前后因陋就简往往不克自振粤僧法华来主丈席奋然提空拳于人所不敢为之中而自谓能昌宗风于几坠之地闻者笑之余亦讶其不量力也　淳熙十四年被　旨祷雨大士道过其门则杰阁岿然群目惊异僧帅其徒要于路请观之摄衣同登金碧璀璨中设千叶卢舍那像立文殊普贤二菩萨于其旁五十三善知识布列左右而翼以钟经二台四山环焉如拱如卫高欲蹑雪俯疑临渊石梁横陈清流激湍气象（坏去土改王）富非曩所见余问之曰师何力办此诚不易法华曰未也吾将与佛殿而东之方丈法堂廊庑皆撒其故度材计工不办不已言若大而夸而已事明验人所乐施余不敢以为诞法华请记岁月日经始于癸卯之夏而落成于丙午之秋深辞之不可世言释氏子能凿空建事而竟于成归于其立志果用力专然亦凭佛愿力乃克有济法华身若不胜衣言语无缘饰而短小精悍胆大如斗能动人如此岂非其一念所起勇猛精进足以感发人之善心不然人以为难何为之遽而成之易也法华起而言曰寺闿荒于千岁宝掌禅师生于周威烈王之十二年至唐显庆二年而化盖住世千七十有二年维记可考也法华洒埽于兹岁在己亥冬十一月望之夕梦一僧来桂子堂额耸貌古金环贯耳自言为千岁和尚昔尝居此今汝能建立吾道兴矣言讫不见晨兴集大众焚香作礼像前而致祷焉此其愿力也法华何能为余虽未敢遽信其说然观千岁归寂之偈尝有他生复来之语法华之梦不为无据譬如为山进以一篑亏以一篑法华其勉之】
　　　　　上天竺灵感观音寺
后晋天福四年僧道翊结庐山中夜有光就视得奇木命孔仁谦刻观音像会僧勋从洛阳持古佛舍利来因纳之顶闲妙相具足钱忠懿王梦白衣人求治其居王感寤乃即其地创佛庐号天竺看经院　咸平初郡守张去华以旱迎大士至梵天寺致祷即日雨自是遇水旱必谒焉　天圣中僧诜梦像浮空而行出小山曰吾欲憩此明日僧寂至语梦协乃谋徙今处乳窦峰矗其前白云狮子中印诸峰左右环拱　嘉佑末守沈礼部文通以为天竺起于司马晋时踰七百载而观音发迹西峰甫及百年遂分为二所谓上天竺也大士以声音为佛事非禅那所居即谢去住持智月以辩才法师元净为其主仍请于　朝以教易禅赐名灵感观音院时曾鲁公公亮为相实奖其事既而蔡端明襄出守鲁公以钱十万为扁委蔡公为书之盖鲁公　庆历闲道杭同行僧元达至天竺瞻礼中途见衣素妇人谓达曰上座同曾舍人来耶舍人五十七入中书语讫无所见已而如其言事具石刻元净乃益凿山辟地增广殿宇鲁公又以经五千二百三十卷遗元净即西庑为藏　熙宁中诏岁度僧一　朝廷每遣中使谒者致香币岁给大农钱作佛事而公卿贵人致币祈祷者旁午于道　绍圣二年郡守陈轩请于　朝诏以一路祠庙施利缮修精舍　靖康初郡迎大士祷雨于法惠寺属有狄难僧道元秘大士像于井【寺后废今为台谏宅第二位厅事前庑下有观音泉恐即其处】 贼退瓦砾中忽铿然有声始知井所在得圣像归之院　绍兴五年
高宗皇帝尝临幸
孝宗皇帝初即位以久雨降香致祷即日霁
上喜甚赐内府宝玉三品明年
御制大士赞【见　　御制门】 乾道三年　淳熙二年　翠华一再临幸殿及门扁咸锡　奎章改院为寺又赐金币创十六观堂法轮宝藏仍命
皇太子大书二扁
理宗皇帝赐大士应梦画像书心经其上仍赐
御制赞及殿记【并见　御制门】 又尝书唐太宗所制圣教序及白玉秉炉以赐如应真阁超诸有海广大灵感观音教寺广大灵感观音宝殿诸扁皆
奎画也已上并贮于云汉之阁　景定二年今
太傅平章贾魏公施田二千亩作佛供自为记寺内堂轩亭馆几五十所内秋芳阁
高宗皇帝车驾尝憩焉它不悉载寺之外有肃仪亭【辨才建蔡襄名】 梅峰庵琮老桥杨梅坞金佛桥复庵流虹涧梦泉植杖亭谢屐亭凝翠泉观音泉【在大上殿北其味甘专以瀹茗】 云液池
记文【鲍钦止代陈轩撰灵感观音碑绍圣二年轩自合肥移守钱塘明年奏疏于　朝曰臣所领州之西偏湖山之胜甲于天下而天竺山在焉自五代时僧翊得奇木不能名刻为观音菩萨像僧勋又以佛舍利内置顶闲其后像见光怪与人作福祥远者载金石近者口相传不绝不复概举臣自去秋视事民方荐饥今年春夏雨弥月不止吴兴苦卑连岁水灾父老日夜忧惧臣即率官属躬祷像下冲雨入山衣帽沾湿渠决坏道从者皆涉比臣之还天宇开霁纤云不兴白日正中清风穆然邦人合爪叹息既又舆致城中作佛事与民祈禳已而雨旸有时农不告病稼穑旆旆遂为丰年实兹像之庇此土也所不可忘臣切考图志惟天竺山粤自晋末尝为道场逮　圣朝天圣始分上下方而观音像所在历载崇奉在　治平中赐号灵感因以名寺在　熙宁中许寺岁度一人为僧　朝廷每遣中谒者走香币其所封识用　御府宝玺盖严恭如此惟是殿宇之建垂六七十年日就颓弊不足以揭虔妥灵宜有加饰臣不胜大愿愿给祠部空名度僧牒数十道货缗钱市材僦工撤而新之不唯俾东南之人永有瞻式傥遇水旱祸灾吏不能力者亦庶几有所控告臣皇恐以闻奏下尚书礼部礼部则以敕令从事许裒一路祠庙施利以充其费于是毗陵胡公宗哲番阳张公绶偕为转运副使特主其事乃得钱五百万民乐施者又若千万是役也凡在见闻智者献谋巧者出技富者荐货贫者效力良材密石尽山泽之选经始于某年某月而某年某月告成为殿屋若干闲高明奥深严翼宏大复辟其前楹以为忏堂金碧丹垩之饰炳焕夺目至于香火之具瓜华之供无物不备睟容妙相巍然益尊过而礼者怳若梵天帝释之居又疑身在图画或以谓三昧力所变幻也盖如是而后足以侈　上之赐而显扬菩萨之威灵以慰夫邦人父老之心四年某移金陵住持某大师某以书来乞铭将作石以诏于后既为撰次其本末又为之赞云白衣仙人无住着补陀落迦眇云海为大导师安乐国（焱欠）然遍应河沙剎世闲热恼或有闻曾弗旋踵垂覆护众生心念非一种皇皇不足常有求如饥须食渴须水顾亦何从满其愿我观圣心等太虚其视万物犹一物细视一物如一身是身四大犹不有万物何能作留碍殊功妙用济十方欲求功用不可得群生归报可两忘尔固无余我无欠尝观瑞像现宝光如净明珠时白赤留犁虎魄杂苍玉荧煌璀璨照眉宇山颠或见初日升匹素曳空烟缥缈凡夫颠倒作思惟须臾变灭无复初非空非色非有无菩萨应世亦如是堂堂秘殿表东南山君海王尽同向观音智力不思议佛子当作何等观○洪内翰迈撰寺碑华藏世界毗卢觉海万亿河沙诸佛菩萨均以大慈能仁阐豁悲愿为出世导师而随念融摄从闻思修使末劫有生恃戴瞻仰如在其上者唯观音大士为然自给孤灵山胜身赡部兜率毘耶之宫补怛落迦之谷薄于无量无垠魔区鬼窟未有不□赫示化畅宣正机而放大光明觉有缘众接物利人因病施药直若家至户到者唯钱唐上天竺为然故其肇始于道翊师示梦于钱忠懿显祠于　咸平浮像于　天圣易十方于妙臻还旧贯于元净尘尘剎剎久而（罕去干改木）昭于是有灵感美名之锡当时宝光示现浚发兆祥如赤珠如火燧如流离虎魄如苍玉或粲绚屋翼或隮升山颠衍为朝阳飞烟匹练绛采轩匼寒青上挹霄汉湛然虚明之盛普照四天知制诰吕夏卿龙图阁学士沈文通宝文阁待制陈轩纪载于前可覆视也遭靖康孽火鞠为灰烬蒿目浅智意其复初为难人天护承否极必泰　大驾南巡守正临是邦绍开中兴宁济方夏虽　英谟雄烈大业得以凭借然窈冥沕穆菩萨焉依凡请雨谒晴不嫌于屡故六七十载昭事愈饬传序　三圣年增岁加锡銮和铃荐枉法驾捐内帑金币俾建经钟二楼会法安僧之堂罗汉之阁水陆之宇视所应为次第崇立孝宗创于西北隅启十六观赐之玉缶觚彝珠宫金相宝冠璎珞价直数十万缗　亲制赞文特书两扁终之以法轮宝藏　圣安太上亦揭贲云章今皇帝又申永作天台教寺之旨凡禅律贤首慈恩异宗毋得窥觎更易然后学者知所蒙赖是教也本于智者建化以妙为宗以如为体以法华三珠为极致以赡养国士为依归以止观为修证之要荡一切尘以空而观立一切法以假而观究一切性以中而观以五时八教判释如来一代训典迄于无生真谛超最上乘教海渊深义天高远业空缘废理胜惑亡等于太虚无恶不断厥今水精之域圆满清净其门皇烨如其堂殿穹如其观阁耸如其厢荣邃如群居常寂以智导迷人知选佛之场定在是矣先后住持者曰惟日曰若讷曰师觉曰妙珪皆擢录教门实称僧中龙象珪遣信求记本末不置既书之而又系偈言其词曰北山镇钱塘三竺立分鼎西峰居上头气与下中异越其舍卫国千亿踰缮那南无观世音的以何年至至今无作相在此由在彼虽自西徂东而实未尝动法门元不二一一成菩提应生无住心了不滞空有长松径九里飞来横绝之境象非人寰是真佛世界以我清净眼普鉴阿耨尘白日当空虚岂复留纤翳皇居尺有咫天近圣泽深多罗莲华台不与昔时似　高皇屈万乘　孝祖亲制文玉觚宝缾彝冠珞粲珠琲价直百千万庄严不遗力谁言佛土遥小叩则小应炎天六七月要雨雨登来乃至请晴霁随念便获感左方十六观摄彼散乱心天台妙教宗永永传真谛荡荡水精域化乐侔天宫太上及　今皇瞻敬更无极咨汝白足士思报君佛恩善修成法身一证一切证譬如杭巨海龙骧驾高樯无风送吹嘘难拟彻彼岸珍宝秘幽谷虎豹严卫守无人为我先可到不可致菩萨具方便总持观十方沉沉大道场誓愿遍应物紫金光结聚若非烟非云阐宏慈悲心为汝众生父念我四天子与佛俱有缘拈花笑世尊咸透第一义功施无尽藏护国并相民剎那弹指闲闻见悉成佛惟日暨讷觉于今妙珪师稽首大士前洗我绮语罪○楼内翰钥十六观堂记　嘉定改元岁在戊辰四月乙巳被命祷雨于上天竺山住持左右街僧录妙珪有请曰公顷年直学士院时尝许以修造记既而去国遂求于内相洪公今公既再入　朝而寺之十六观堂崇成愿求记文以践前言余何辞余四明人也城中延庆教院为东南最盛处尝读谏议忠肃陈公所为净土院记云元丰中比丘介然修西方净土之法不卧三年谓其同行曰我等各据一室成此胜缘来加众而室不增多寺之西隅尚有隙地得檀施钱二千余万为屋六十余闲中建宝阁立丈六弥陀之身夹以观音势至环为十有六室室各两闲外列三圣之像内为禅观之所殿临池水水生莲华不离尘染之中豁开世外之境自是更七寒暑无一不如其志初介然燃手二指誓必成此　元符三年三月落成之日复燃三指以增净誓于是见闻欢喜净习之士无有虚位期满者去发志者来依胜境而获善利者不知其几何人也了翁洞明教观其序大略如此抑闻介然愿心深切当时一木一石微至砖甓皆以大悲咒历历咒之而后授匠者　建炎兵燹城郭焚荡寺亦不存独所谓净土院者至今坚致如故闲一至其处几于未施敬于民而民敬者上天竺山以观音大士功德殊胜四民所钦　孝宗皇帝留心内典　乾道三年二月　驾幸此山修供大士赐缗钱二万俾建此室遂写延庆规模以为之严净精妙过者必肃又尝命建于　禁中　退朝余暇多燕坐其上或引禅律高僧设斋讲道非人闲所可及也　光宗皇帝时在潜邸奉　旨书额自此四方修梵行者接迹其中然物必废兴不离乎数　开禧二年七月二十六日灯灺为灾悉以煨烬珪公竭力营建成于期年又过于旧金碧辉映称其所谓净土之说得　旨再摹　光宗御书揭之山去都城最远幽邃秀润固已素离尘染况又为此净处坐进此道者可不勉乎余去已告老不谓复为此来珪公住山十有七年建立胜事又作复庵于山之南为归老计道俗归向日领三数百众修进不倦　累朝眷遇至今不衰余非久于此者将复寻延庆之游又不能如了翁推明九品十伦之旨特以珪三请之勤为书其实以遗之○陆待制游复庵记　嘉泰二年上天竺广慧法师筑退居于寺门桥南名之曰复庵后负白云峰前直狮子乳窦二峰带以清溪环以美箭嘉木凡为屋七十余闲寝有室讲有堂中则为殿以奉西方像设殿前辟大池两序列馆以处四方学者炊爨湢浴皆有其所床敷巾砵云布鳞次又以为传授讲习梵呗之勤宜有游息之地以休其暇日则又作园亭流泉以与学者共之既成命其弟子了怀走山阴镜湖上从子求文以记岁月予告之曰进而忘退行而忘居知趋前而昧于顾后者士大夫之通患也故　朝廷于士之告归每优礼之而又命有司察其尢不知止者以励名节而厚风俗士犹有不能决然退者又况物外道人初不践是非毁誉之途名山大众以说法为职业愈老而愈尊愈久而人愈归之虽一坐数十夏何不可者如法师道遇　三朝名盖万衲自　绍熙至　嘉泰十余年闲　诏书褒录如日丽天学者归仰如泉赴壑非有议其后者而法师慨然为退居之举倾竭橐装无所顾惜虽然以予观之师非独视天竺之众不啻弊屣加以岁年功成行着遂为西方之归则复庵又一弊屣也死生去来无常子老甚矣安知不先在宝池中俟师之来语今日作记事相与一笑乎○平章贾魏公施田记释氏法施为无量施舍特粗迹尔啬于子者率以是借口似道不谓然直谓捐甚爱而空所有则可以是求福田利益则不可捐而空之在我不失为廉如求所利于已第见为贪贪廉系行己界限所贵乎明辨于利与善之闲也似道自以身徇国以来第见夫仁可成生可舍平日所自有者一不得视为己物而莫甚于己未之冬汔于庚申之春命之短长直在屈仲肘闲当是时母子骨肉离散它抑可知已人能于此发深省则身且非我有而何有于外物外物不摄于心则好货财私妻子之念自可顿悟贪风绝而廉道兴矣然是心也人固或存于艰急之时而不能不忘于安逸之日以艰急而存以安逸而忘曾是以为悟乎斯心斯语似道常于侍侧及之吾母重有感焉一日命似道曰汝能作施舍功德否苟能是汝固为真廉又将以善承吾志为孝似道奉　命唯谨会辛酉春似道所建石桥寺昙华亭成实宦未达时尝于斯地有心则逮今酬之所撤旧材积于亭侧一日昼晦风雨大作及少弛则若有物徙而之他者寸尺不复存矣及供五百圣僧茶茶瓯中一一现异花犹夫常也中现四字其文曰大士应供聚观者神之岂将有所动悟于似道耶夏五月常雨为灾　上命近臣诣上天竺祷大士导迎致于明庆寺似道尝精祷许饭千僧亡何获嘉应以六月二十八日往谢且酬既遂事佛光法师请于似道曰寺田已损僧饭将绝僧非谷粟不生活饥将奈何内沟若己公志也似道为之动于是蹶然思外物之何有体吾　母之所命溯大士之有缘亟辍吴中伏腊之田为亩二千永作常住供养亦曰空诸所有非以是求福田也吾儒家法福惟自求布施求福何以异于市贾之利合而动不惟非所以自待所以待　大士也宜不如此吾侪小人朝不谋夕相时射利皇恤厥德似道惟于坡老之言知所涵泳惟　大士证明若曰为善必获福厥应的不爽愿以此功德回向于　君亲亦惟　大士证明】 
题咏【东坡赠上竺辩才师诗南北一山门上下两天竺中有老法师瘦长如鹳鹄不知修何行碧眼照山谷见之自清凉洗尽烦恼毒坐令一都会男女礼白足我有长头儿角颊峙犀玉四岁不知行抱负烦背腹师来为摩顶起走趁奔鹿乃知戒律中妙用谢羁束何必言法华佯狂啖鱼肉雨中游天竺灵感观音院诗蚕欲老兮麦欲黄前山后山雨浪浪农夫辍耒女废筐白衣仙人在高堂　八月十五日天竺山送桂花分赠元素云月阙霜浓细蕊干此花元属桂堂仙鹫峰子落惊前夜蟾窟枝空记昔年破祴高僧怜耿介练裙溪女清妍愿公采撷纫幽佩莫遣孤芳老涧边　闻辩才师复归上天竺以诗问信云道人出山去山色如死灰白云不解笑青松有余哀忽闻道人归鸟语山容开神光出宝髻法雨洗浮埃想见南北山花发前后台寄声问道人借禅以为诙何所闻而去何所见而回道人笑不荅此意安在哉昔年本不住今者亦无来此语竟非是且食白杨梅又吊天竺海月辩师诗欲寻遗迹强沾裳本自无生可得亡今夜生公讲堂月满庭依旧冷如霜生死犹如臂屈伸情锺我辈一酸辛乐天不是蓬莱客凭仗西方作主人　欲访浮云起灭因无缘却见梦中身安心好住王文度此理何须更问人○孙雄飞上天竺诗行穷湖上径迤逦到林峦地瘦马蹄涩水清山骨寒楼台栖树杪钟磬闹云端自笑利名役未能来挂冠】
　　　　　弥陀兴福教院
淳熙初慧光法师若讷奉　旨拨赐上天竺空闲山地用衣砵刱建
孝宗皇帝御制若讷顶相赞又赐　宸翰三【并见御制门】 绍熙三年　御书弥陀兴福教院为额后充
皇子衮王邠王攒所
　　　　　永清寺
薛大资昂香火院　大观闲建
　　　　　显亲多福院
天福五年吴越王建旧名光福　治平二年改多福　嘉泰元年　敕葬韩节使同卿请赐今额
　　　　　大明寺
元赐额兴国庵　淳熙二年法华和尚建　淳佑六年移请今额
自钱塘门外霍山路扫帚坞至西溪黄杜筱山诸乡
　　　　　宝胜院
在石函桥西　干德五年吴越王建旧名应天治平二年改今额
　　　　　长庆院
崇奉祠山香火旧系华严庵　绍兴四年请今额淳佑四年赵安抚（上与下心）增建宝阁
　　　　　广照院
元系大圣庵　绍兴五年移请今额
　　　　　清心院
旧名涌泉天福五年建　治平二年改今额对寺门有涌泉
　　　　　精进院
在溜水桥东开运元年建旧名精修　治平二年改今额充北蜡斋宫
　　　　　延庆院
在精进院公元为长庆山兴化寺　嘉定九年移请今额
　　　　　澄寂院
在精进院侧桃花衕　乾道七年移请今额
　　　　　宁国院
在黄山桥　淳佑六年自城内橘园亭移建
　　　　　永安院
在扫帚坞　淳熙闲僧道恩建为观音庵　庆元二年发地得石幢有永安寺名广顺二年岁次壬子二月丙午日建就请为额尝以奉吴秦王香火有小圃亭曰清芬有　太傅平章魏国贾公生祠
　　　　　不空院
广顺元年吴越王建旧名传经　治平二年改今额
　　　　　护国仁王禅寺
在扫帚坞初慧开禅师休粮禅定于隆兴黄龙峰顶自是所至祷雨辄应孟少保珙为捐金买地建寺　淳佑五年赐今额七年　京师亢旱有　旨宣入　选德殿演说雨随至既还山又遣内侍问何时沾足开对以寂然不动感而遂通是夕雨却倾
上大悦赐佛眼禅师锡赉甚渥寺后有龙洞澄深不可测八年郑丞相清之躬祷而雨赐护国龙祠额未几锡侯封曰灵济　宝佑六年拨赐平江官田三千亩
　　　　　显亲慈孝院
在青枝坞　宝庆元年内侍罗舜举香火院
　　　　　广恩报德禅院
在青枝坞内侍王公昌香火院
　　　　　上关崇先显庆寺
在青枝坞内侍关氏香火院
　　　　　下关寺
在王家桥试院西堰桥系上关寺廨院
　　　　　资寿院
元系大圣庵　淳熙七年移请今额
　　　　　龙居上乘院
正观十九年建旧名龙居　治平闲重建改今额有寂观堂
　　　　　佛慧寺
绍兴闲益王府移请今额
　　　　　赵山正等院
绍兴中侍卫马军司驻屯于西溪建屋以奉诸军香火移请今额
　　　　　报先明觉院
在西溪　建隆二年吴越王建旧名报先　治平二年改今额旧有虚心轩
　　　　　崇真院
天福六年吴越王建旧名永福　治平二年改今额
　　　　　能仁寺
在西溪充少师镇潼军节度使攒所
自钱塘门外溜水桥东西马塍至余杭塘西良渚
　　　　　清修院
在西马塍　淳熙十四年建
　　　　　福昌院
在东马塍北湖州市西
　　　　　接待妙行院
在湖州市左家桥西　大观闲喻弥陀开山
　　　　　智果观音院
在奉口　端平元年移请今额
　　　　　长庆崇福院
元在长庆山兴化寺　嘉定九年改今额
　　　　　妙应院
吴越王建旧名灵应　治平二年移请今额
　　　　　显慈院
绍定元年移请今额
　　　　　灵感院
在余杭塘新庙
　　　　　宝林院
在黄松山　淳熙年闲建
　　　　　庆云院
元系普宁庵　嘉定元年移请今额
　　　　　舍利院
在东马塍　乾道七年建
　　　　　安平院
在东马塍　淳熙中建元为宝月庵　绍熙闲移请今额
　　　　　丰乐院
在清修院北　干德元年吴越臣田氏舍宅为寺旧名岁丰　治平二年改今额
　　　　　胜像院
在西马塍　绍熙三年沈氏舍宅建移请今额
　　　　　法云院
在草营巷　治平二年改今额
　　　　　观音妙智院
开宝闲张彦舍宅为寺旧名报国观音　绍兴闲改今额
　　　　　罗汉院
在余杭西
　　　　　正等院
在调露乡　开宝闲建旧名永福　治平二年改今额
　　　　　仁寿院
淳熙二年建移请今额
　　　　　延庆双塔院
嘉定十四年建移请今额
　　　　　金仙院
正明二年郡人钱宗寿建旧名凤泉　治平二年改今额
　　　　　庆恩院
开运元年吴越王建旧名国恩　治平二年改今额
　　　　　无净院
天福中建旧额镇安　治平二年改今额
　　　　　禅智院
唐穆宗长庆三年以本乡冯氏刲股救亲舍宅为院赐名报恩　大中祥符初改今额
　　　　　法华院
乾道闲建系少傅刘氏香火庵　淳熙十年移请今额
　　　　　真寂院
开运三年吴越王建旧名云岫　熙宁元年赐今额
　　　　　崇福荐严院
淳熙七年赐额为刘少师府功德院
　　　　　崇恩显亲院
系节使李氏功德院　淳熙八年请今额
　　　　　广恩崇报院
绍兴元年建赐今额为内侍张氏香火院
　　　　　东连理院
绍兴闲建元为明月庵　乾道八年移请今额
　　　　　法昌院
淳熙闲建移请今额
　　　　　积善院
僧妙通刱庵移请今额
　　　　　仁寿教院
嘉定十五年僧法昌开山请今额
宁宗皇帝赐御书显庵二字
　　　　　大雄教院
元系上保庵开运中吴越王建　治平二年改今额
　　　　　崇恩永庆院
嘉定年闲建元系清心庵　绍定四年改今额
　　　　　光严寺
在良渚山系张循王府功德院　嘉泰元年请今额
宁宗皇帝赐御书笑庵二字
咸淳临安志卷之八十一
　志〔六十六〕
    寺观七
　　　寺院〔城外五〕
    　　自嘉会门沿江至城东汤镇上塘
          保宁院
在普济桥南清泰中吴越王建旧名无量寿　治平二年改今额
　　　　　普济院
在椤木桥东　太平兴国元年吴越王建有
理宗皇帝元命殿曰祈永又有
寿和圣福皇太后元命殿曰顺福
今上皇帝元命殿曰申佑有阁曰圆通宝阁四扁皆
两朝宸翰
　　　　　福田院
在浙江椤木桥徐路钤梦明舍宅建寺　宝佑二年移请今额
崇先显孝院
绍兴初建旧为紫金庵内侍蓝珪请为香火院改今额
　　　　　宝积院
天福七年施光庆舍宅为寺旧名崇福后改今额　绍兴十五年以其地为（施去方改马）坊象院徙今处
　　　　　永宁院
在马婆巷　干德二年钱忠懿王建旧名还乡　治平闲改赐今额
　　　　　崇因院
旧名大圣庵　乾道九年移请今额今为
宪节皇后宅邢吴王功德院
　　　　　宝严院
绍兴二十三年建元名兴福庵　淳熙二年移请今额
　　　　　慈云院
在新门外显德二年建名慈济　大中祥符二年改今额
理宗皇帝御书灵感道场
　　　　　福昌院
在候潮门外　太平兴国三年薛忠舍宅为寺旧名宁邦　大中祥符元年改今额
　　　　　演法院
元系西北流寓普惠庵　淳熙十二年移请今额
　　　　　泗洲戒坛院
元系绍兴府山阴县寿量院廨宇　端平三年移请今额
　　　　　慧安院【旧志作惠安】 
在候潮门外旧为法云庵　淳熙十四年移请今额
　　　　　资贤院
旧为姚氏永宁庵　庆元闲移请今额　嘉熙二年坏于潮就螺蛳桥僦屋以存香火
　　　　　相国惠严院
在荐桥门外　绍兴四年僧净超建
　　　　　殊胜寺
在艮山门外三里　建隆元年吴越王建元系最胜寺　治平三年改赐今额
　　　　　演法院
在东青门外一里元系看经院　治平二年改赐今额
　　　　　崇福院
在艮山门外元系宝寿院　祥符元年改赐今额
　　　　　延寿院
在艮山门外临江乡白石　建隆二年建
　　　　　惠林寺
在荐桥门外蒲场巷去城一里旧在天庆坊系绍兴中建以处随　驾僧行　嘉定四年毁徙建于报国寺基以奉　魏惠宪王　沂靖惠王祠堂
　　　　　演教院
在新门外惠海法师于　建炎闲随驾渡江所建
　　　　　表节崇义寺
在四版桥北为李忠襄公谦功德寺　开禧元年赐今额
　　　　　法善院
元系普贤庵　乾道三年内移请今额
　　　　　祇园寺
在崇新门外一里　嘉定四年建移请今额
　　　　　西北真如院
建炎初建以处流寓僧行
　　　　　崇圣院
吴越王建旧在凤凰山　淳熙四年移建为澧恭
惠王功德院
　　　　　善应院
旧为华严庵　乾道中移请今额
　　　　　观音法济院
天福闲吴越王建旧名观音　治平二年改今额毁于　建炎神光夜发僧于瓦砾中得白衣大士相寺以复兴
　　　　　惠严院
绍兴四年西北流寓僧净超建
　　　　　悟空院【钱塘亦有之】 
天福七年吴越王建旧名崇新　大中祥符元年改今额
　　　　　长明院
开宝四年钱忠懿王建旧名法灯　治平二年改今额
　　　　　崇宁万寿教寺
绍兴初东京僧慈昌始得姚氏园结庵而居至　乾道初增刱堂殿移请今额　淳佑二年重建罗汉殿八十楹及建
膺福殿今崇奉理宗皇帝神御
　　　　　慧林寺
先是东京大相国寺有慧林禅院随
驾南渡
绍兴五年以旧额建院于天庆坊
绍定四年毁徙建于荐桥门外报国废寺基充沂靖惠王功德院
　　　　　长寿院
在螺蛳桥东天福三年吴越王建旧名观音　大中祥符中改今额
　　　　　太平院
系张司封祖庙　宣和元年建　宝佑二年移请今额
　　　　　法雨院
淳熙闲王俊民舍基为寺移请院额
　　　　　永兴院
会同二年吴越王建　嘉熙二年江潮冲坏院僧别僦屋以奉香火
　　　　　传法五藏院
绍兴初建以处流寓院有宝藏五轮一轮转而四轮随之故以为额
　　　　　普觉院
干德三年钱氏建旧名恩德　大中祥符中改今额　绍兴十五年被
旨园林白地拨充（施去方改马）坊象院
　　　　　金刚广福院
旧为少师陈氏功德院　宝佑闲圆通大士光现众出力建观音宝阁
　　　　　天龙寺
在菜湖桥南元系香积院僧了端小庵　嘉泰四年移请今额
　　　　　寂照院
旧为施水庵　庆元六年移请今额
　　　　　资庆院
旧为永宁庵　绍熙元年建移请今额
　　　　　多福院
乾道三年建移请今额
　　　　　如意院
建隆中吴越王建旧名报恩　大中祥符元年改今额
　　　　　归仁院
吴越王建旧名归义　治平中改今额
　　　　　华藏院
清泰二年吴越王建旧额报恩　大中祥符元年改今额　淳熙十五年重建
　　　　　广度院
显德二年吴越王建旧名文殊普贤　大中祥符二年改今额
　　　　　湖光院
旧为文殊庵　绍兴闲建　绍熙五年移请今额
　　　　　回向寺
绍兴闲僧思静建移请今额
　　　　　罗汉院
旧为文殊庵　淳熙二年建请今额
　　　　　昭化院
显德二年吴越王建旧名龙含　大中祥符中改今额　绍兴二十年改造省仓中界徙建今处有石姥潮王庙
　　　　　归德院
正明元年钱氏建有
高宗皇帝御书古诗云野水参差落涨痕疏林攲倒出霜根扁舟一棹向何处家在江南黄叶村以赐殿司统制刘汉臣后刻之石立东庑
　　　　　因果院
开运二年钱忠懿王建旧名崇寿　大中祥符元年改今额
　　　　　长生院
显德四年吴越王建　绍兴十九年
旨充　九宫坛殿斋宫　开庆元年就坛西半里许建僧舍
　　　　　延寿院
应顺元年吴越王建
　　　　　真□院
淳熙五年建元在月塘　嘉熙三年坏于潮　淳佑五年重建于何（衙去吾改卖）店
　　　　　法明院
建炎初建以处流寓　嘉泰三年移请今额
　　　　　宝界院
元在城中正明闲建旧名翠峰　治平中改今额今移建于艮山门外
　　　　　仙林定香院
旧为香积院在西湖上　干德四年许王建　治平二年改定香　宝庆闲改为旌德观别建寺于今处　绍定五年拨隶仙林寺
　　　　　栖禅院
在艮山门外半里吴越王建旧为观音院　建炎闲改赐今额
　　　　　资福院
元系破塘崇善王庙庵　淳佑六年建寺移请今额
　　　　　崇福院
开运三年郡人以地易仁王院菜园建护国仁王院后改宝寿　大中祥符元年改今额
　　　　　延恩院
嘉定五年建元系弥勒庵　嘉定六年移请今额
　　　　　看经院
在范浦镇河下显德四年钱氏建
　　　　自太平桥北前沙河至临平上塘
　　　　　水陆院
淳熙九年重建东坡督开汤镇运河宿此有诗寄北山清顺
题咏【东坡寄清顺诗草没河堤雨暗村寺藏修竹不知门拾薪煮药怜僧病扫地烧香净客魂农事未休侵小雪佛灯初上报黄昏年来渐识闲居味思与高人对榻论】
　　　　　觉仁院
天宝二年建　治平二年改今额
　　　　　法轮院
钱氏时有于榛莽中获观音泗洲二像知为废寺遂建僧坊名曰观音长兴中改安国　大中祥符闲改今额
　　　　　吉祥院
神龙闲建旧名象先　大中祥符闲改今额
　　　　　瑞像院
旧在城内　淳熙十四年僧明祖因梦白衣大士遂建佛宇成之日东楹现莲花居民异之祈祷者趋焉　淳佑五年移请今额
　　　　　保庆院
显德元年钱氏建旧名保安　治平闲改今额
　　　　　崇善寺
天福七年僧处齐建旧名众善　治平二年改今额
　　　　　广严寺
在临平鼎湖吴地记云大中十三年常州督邮陆同芳寓居临平浚井得石函有华严经一部乃奏舍宅建寺遂以华严名隋废唐文明闲重修复旧额　治平二年改今额
　　　　　梵天院
在安仁东乡天佑元年吴越王建元系顺天院治平二年改今额
　　　　　福济院
在廉德乡之横塘钱氏时朱可荣舍地建名资福利济　治平二年改今额
理宗皇帝御书无量寿佛之阁
　　　　　福善院
在城北五里　绍兴闲移请今额
　　　　　弥勒觉满院
在籴场庙北旧名栖真庵　乾道闲建　端平三年移请今额
　　　　　广教院
天福中吴越王建旧名倾心　大中祥符中改今额
　　　　　宝明院
在籴场庙后
　　　　　普信院
在端平仓东吴越王建　绍兴十一年重建
　　　　　广教院
在余杭门外江涨桥东天福闲吴越王建　大中祥符闲改今额
　　　　　宝华院
在芳林乡　乾道六年上塘马宗浩舍宅为庵名寂庆后　沂靖惠王及张夫人重建佛殿法堂　淳佑七年移请今额
　　　　　宝严院
在肇元乡元系宝胜院　干德六年郡人全仁晖舍地建屋　治平中改今额　政和中住山道崇夜梦白衣天人来谒始创圆通道场　建炎四年金犯顺院毁尽而大士殿巍然独存金人骇异奉泥金法幢佛牙舍利谢罪夜遁去院旁数十里皆以大士得无恙　绍兴二年重建殿堂廊庑
　　　　　万安院
在大云乡显德闲建
　　　　　崇圣院
在大云乡　乾道闲建
　　　　　天王院
在丰年乡
　　　　　保江院
在丰年乡开运元年吴越王建
　　　　　莲华院
在永和乡　建隆元年建
　　　　　永庆院
在永和乡桐扣村清泰二年吴越王建
　　　　　明觉院
在永和乡天福三年吴越王建元系丁山罗汉院治平二年改今额
　　　　　胜因显报院
在永和乡临平山　绍圣二年尚书左丞蔡卞奏请充功德院赐今额
　　　　　超山报慈圆满院
在超山　绍兴初无旦寸道人法才建请今额被　旨追严
显仁皇后香火山上有海云龙王神祠
　　　　　净信院
在桐扣山天福六年邑人周琏舍宅为寺旧名恩平　治平二年改今额
　　　　自北关门外至临平下塘诸乡
　　　　　崇果院
显德二年吴越王建旧名罗汉　治平中改今额
　　　　　香积院
太平兴国三年柯氏舍宅为寺旧额兴福　大中祥符中改今额
　　　　　化度寺
梁朱（上巳下廾）舍故居为寺旧名众安隋改众善唐改重云再改承云　治平二年改今额有崇善王庙隋真观法师梦神人听戒愿割庙庐之半以益佛宇
　　　　　广教院
系密印大师法晖退居庵　庆元六年移请今额
　　　　　崇先显孝华严教寺
在皋亭山　绍兴十九年建　旨充
显仁皇太后功德寺　二十八年　赐崇先显孝禅寺为额　嘉定十二年改充华严教寺
宁宗皇帝御书皋亭山三字及崇先显孝华严教寺八字以赐有桃花坞龙游洞云锦亭
　　　　　兴教院
天福闲钱氏建旧名兴善　治平二年改今额　绍兴二十六年重建
　　　　　显宁永报禅寺
在真珠坞少宰刘正夫功德院　宣和五年　赐今额
　　　　　万安院
在大云乡显德闲建
　　　　　慧日院
在博陆旧在孤山开运元年吴越王建旧名广照大中祥符中改今额
　　　　　莲华院
建炎闲有广严寺僧移请今额建造
　　　　　报慈圆满院
绍兴初胡氏施山园僧法才募缘建被　旨奉
显仁皇太后本命　隆兴二年改赐今额寺山有海云龙祠祷雨多应
　　　　　月轮院
嘉泰四年建移请今额　嘉定五年
宁宗皇帝御书普照二字
　　　　　天王院
元系永宁庵　绍兴元年移请今额
　　　　　宝严院
在肇元乡　干德闲建
　　　　　治平院
唐朝建旧额大中　治平二年改今额
　　　　　慧觉院
淳熙辛丑岁旱僧梵融凿井施水因建小庵　嘉泰甲子移请今额
　　　　　福安吉祥院
绍兴闲建移请今额
　　　　　崇恩显义院
在皋亭山为太师蒲察氏功德院有
高宗皇帝御书古诗五首及东坡墨竹赋刻石
　　　　　普济院
在肇元乡　治平二年建赐今额
　　　　　普宁院
在大云乡六都天福闲钱氏建　治平中改今额
　　　　　传灯院
在奉口
　　　　　崇圣院
淳熙闲建
　　　　　金佛院
开禧二年移请今额
　　　　　慈荫院
绍兴闲建　景灵宫院徒穴弘头
　　　　　显忠院
嘉泰闲建
　　　　　资庆院
元系南庵　淳熙九年移请今额
　　　　　罗汉院
乾道四年移请今额
　　　　　寿宁院
咸通三年建旧名法昌　淳化三年今额
　　　　　龙兴院
在临平镇东　绍兴六年僧慧文募缘重建
　　　　　安隐院
在临平山之南清泰元年吴越王建旧名安平或谓安平以前又名永兴盖寺外有石幢鑴云于永兴寺前建塔　治平二年改今额地生曲竹僧多取以为杖故老相传唐丘隐士丹成羽化植杖于此其竹皆曲竹闲有丹井井旁有池名安平泉极甘洌坡公尝赋诗【诗见泉门】 院之后有黄犊岭丘真人每乘黄犊采药故名
题咏【林次麟诗直节棱棱是此君耳孙却以曲为名首阳山下知难种祇可斜封向管城○吕纮诗云畴昔闻高隐红尘隔远林闲乘黄犊出踏破白云深自得忘归乐应多扣角吟如今秋草没几约与僧寻】
　　　　　寿圣禅寺
在谢家塘　淳佑七年僧怀隐开山创建　宝佑二年赐今额
记文【林直院希逸撰寺记寿圣禅寺开山无住师怀隐所建也寺居临安东北其地则仁和县安仁里谢家塘也始为旷土四无人迹夜有异灯乡人谓之神火师因经行或指以告师熟视喜之谓前临浙江潮汐可挹两山曰临平曰皋阜左右拥如屏此佛地胜境也住锡营草庵日夜危坐祥光焕耀远近骇之师时仰面上见星斗若无屋然阴晦亦如是闻者传异缁素争趣于是木石之事兴矣经始以　淳佑丁未赐额以　宝佑甲寅勤苦二十年而后寺之成规毕备三门两庑演法有堂库室钟楼云堂方丈潭潭奕奕甲于诸方继而皇帝本命有殿千佛有阁雄丽尢甚又浚筑河堤三里许其广三十尺通镇市之舟楫便南北之往来寺前有池龙以时见遂以跃龙名之曰雨曰旸随祷随应　穆陵闻而嘉之于是明禋虹节元命之辰夏制始终四季节朔　宸香必降金帛随盼遂为　御前香火寺科敷借占有　旨蠲除寺之田山园地其在毘陵霅川本邑者为亩四千五百岁有常赋　太傅平章魏公又奏免之一相两朝共成其志非道力有以动人是肯轻畀哉师再来人也生于杭之蜀山一为缁衣胁不至席常时削发闲有舍利出焉激励其徒寒暑不少息人无贵贱有问者必以向上事告之其语朴而真破衲败囊不事仪饰对境随顺泛若无心识真之士始知其为有道者也余观自昔名山巨剎非人不兴其始必牵茅荫松耕垦岩谷以自给卒之崇檐杰阁动千百闲钟鱼之会其众如云由灿可以来壹是皆其德业隆重有以自致焉近时则未有也若师者非今之麟角乎余识师三十年每以为可敬持空拳造此役难矣哉余既知其用心良苦而嘉其底绩于成遂为之志其本末云尔】
　　　　　大慈院
正明二年吴越王建旧名大安　治平二年改今额
　　　　　无量寿院
淳熙闲建移请今额
　　　　　遍福院
在赤岸天福七年吴越王建旧名众善　治平二年改今额　庆元初重建
　　　　　妙果院
在赤岸　淳熙闲移请今额
　　　　　宝庆院
在桐扣　嘉定闲移请今额
　　　　　佛日净慧寺
天福七年吴越王建为佛日院　大中祥符元年改今额
东坡题名【祖志入山之十三日述古赴南都率景山达原子中子瞻会别于此　熙宁七年八月十三日○右文忠公倅杭时送客至佛日山寺壁闲所题余年十五往来山中常与举上人游居其下后三十七年举欲（句去口改亡）县公勒之石余亦自蜀道东归因劝成之　淳熙丁酉嘉平日吴郡范成大书○佛日净慧禅寺在桐扣黄鹤峰下寺中有池池有渥洼泉东坡先生常赋五绝句所谓细泉幽咽走金沙者堂上留题今既百年而诗僧慧举乃谋入石可为好事矣桐扣以张华得名俗云同口非也　淳熙五年正月九日东里周必大书○元象备数知仁和之三月以公事过临平闻桐扣佛日寺有东坡先生留题肩与往观焉字在法堂东壁盖　熙宁七年先生倅杭日太守陈公自杭守宋先生与诸公会别于寺所题也先生其年三十九岁　熙宁甲寅距今　淳熙戊戌又百有五年堂宇日坏壁且摧剥字将阙蚀可为叹惜因命工摹勒而移之石庶几可以永其传云　淳熙五年三月十日奉议郎知仁和县事颍川韩元象题　邹忠公陈忠肃公题名绍圣丙子二月五日阙一字岘子履志完莹中明远坦然阙二字瞻礼怀禅师塔时赴南昌郡○淳佑己酉知县李从命寺僧模以入石跋云物境之胜因人而尢胜如东西二林得平原公上下两竺得眉山老皆与佳客同游复亲题名氏于碑岩之上好事抚拓以为雅玩焉是邑佛日精舍有　绍圣三年张子履所题版壁逮今犹存同与游者邹道乡陈了翁赵明远辈若夫邹陈之贤视前二公何慊哉主僧本倅指以示予因浼寿诸石子履名绶是年以朝奉大夫帅锺陵明远名士（日东）尝以清远军留后知南外宗正有词集行世坦然则未详为何人所缺三字岘字之上必去字尔】 
题咏【东坡熙宁六年七月五日自长安堰还来游留赠长老荣公诗五首陶令思归久未成远公不出但闻名山中只有苍髯叟数里萧萧管送迎　千株玉槊搀云立一穟珠旒落镜寒何处霜眉碧眼客结为三友冷相看　东麓云根露角牙细泉幽咽走金沙不堪土肉藏山骨未放苍龙浴渥洼　食罢茶瓯未要深清风一榻直千金腹摇鼻息庭花落还尽平生未足心　日射回廊午枕明水沈销昼碧烟横山人睡起无人见惟有飞蚊遶鬓鸣○杨次公自海上来留题并序云佛日山净慧道场瞻礼怀禅师塔时长老弼公即阿育王大觉禅师之嗣也予出山酌甘泉而别因留诗云佛日山前水行人甘露杯须知源派远直自四明来○司马才仲题清泠轩石冷苔生晕风高竹度凉道人何处去春色半沧浪○秦少游题五里乔松径千年古道场泉声与岚影收拾入僧房○范石湖成大自蜀还呈举老诗帆掠枫桥意欲飞西山云物欲依依回思客路岂非梦乍听乡音真是归旧事懒从五年少问故人稍觉坐中稀不须更说桑榆暖（禾亢）稻鲈鱼也自肥】
　　　　　永庆院
清泰二年吴越王建　建炎闲重建
　　　　　明觉院
天福三年吴越王建
　　　　　宝华院
乾道六年土人马宗浩舍宅为庵名庆庵　淳佑七年移请今额
　　　　　吉祥院
天福五年建旧额福臻　绍定四年移请今额
　　　　　广安广福院
天福八年文穆王建旧额庆安　熙宁元年改今额
　　　　　保江院
乾道闲建移请今额
　　　　　龙华廨院
绍兴闲建
　　　　　永清廨院
绍兴闲建寺有禹庙
咸淳临安志卷之八十二
　志〔六十七〕
　　寺观八
　　　尼院
　　　　城内外
　　　　　妙果院
旧为兴福庵　乾道八年移请在城妙果废院为额按旧志有妙果尼寺在金地山清泰二年钱氏建号金地寺　大中祥符元年改妙果
　　　　　华严净行寺
在府学后　淳熙闲建
　　　　　广恩院
在观桥普宁坊东　淳熙中建今为　秀王府香火院
　　　　　明因院
在报恩坊巷西旧为云隐庵　嘉泰元年移请今额
　　　　　上方院
在丰豫门北墙下旧为西竺庵　庆元五年移今额
　　　　　净胜寺
在钱湖门里祖师喜照于　建炎闲随
驾来此创庵名净居　绍定四年移请今额
理宗皇帝御书净居庵额以赐　淳佑十一年移额于西湖集贤堂后塔庵
　　　　　慧光院
在聚景园前　乾道闲张循王女孙真寂妙明惠懿大师自幼奉　敕为尼守
慈福宫香火遂建庵以居因佛指放光赐慧光为额至今住持皆张氏女
　　　　　宝林院
元系栖隐庵　庆元闲发地得石塔上有宝林院额尼僧道言于　淳佑九年重建因请名以宝林
　　　　　地藏寺
嘉泰二年建
　　　　　慈光寺
宝庆二年建三年充张府功德庵
　　　　　福全禅院
在慈云岭下　绍兴五年请昌化县废额未几毁嘉定十一年重建有圆通阁
记文【程中书珌作重建院记福全老禅寒碧如渊姓罗氏新安人故龙图阁学士吏部尚书汝楫之孙故通判福州颢之子受律六十年冰霜峻厉其徒有过面数不避里中敬惮之一日偕其徒请于子曰福全故空山也吾师岩室绍达　绍熙闲移额建焉无几辄毁又建之三门两庑则韬谷慧云继之然未有殿也吾与正严始作之农昌化民家子也与吾同此戒故同此果不幸化矣幸为吾记之予曰若之所以为寺为殿为诸佛像者何也曰吾祖也往者之住善法堂也其屋皆金银其器用琉璃玛瑙今吾弟子不能变化唯以杉松桐柏为村以桼丹铅黄为饰相与奉吾祖而事之耳予又曰然则事之者何也曰吾祖自炎刘乘白马入中土始建伽蓝是后役神功驱人力造塔八万兰若四万大寺四千鸣鱼撞钟十方响荅盖设像施化睹物悟心望吾祖之居詹吾祖之容庶几一世之人变热恼而为清凉脱轮回而超净界所以贵乎在在大海水处处须弥山也予曰善哉善哉受而祖之法如吾师者亦何病于法柰何法之不胜人也久矣吾欲焚之荡之使之空虚至于无空虚而无所容其人焉不亦善乎曰不然其法在则其人举其法废则其人亡人敝法耳非法罔人也予曰吾以若等为忘而祖之法也今乃未忘焉然而祖之所谓法者不以心乱性不以意生情无妄见无狂华无两舌无嫌妒无杀心常认光明毋令退转如其不然从无始际未灭无明虽名出家犹隔日翳此则沙门比丘尼之所同忌者至若身为女人气禀太阴若欲证佛功力更倍根尘既深缚脱有二使汝轮当出生入死所以若五戒若十戒若善信菩萨二十四戒若沙门二百五十戒独比丘尼至五百戒若能分别斯为第一知我出家从佛入道虽具戒律入三摩地心常散动未获无漏今从正摄心觉内明令我虚净犹如琉璃口相渐消鼻息全白以此妙香充满法界普令一切咸证妙相若能如是则杉柏皆金银丹桼皆众宝譬如得水不在月珠我性圆明如空行月于是如来阿难与罗汉众与人天龙众悉皆欢喜作礼而退乃书而授之以为记殿作于　嘉定十一年三月成于其年五月糜金钱三千缗施之者武节郎陈起宗其子训武郎陈遵宣城居士汪士隆西方念佛堂作于十六年主其役者无旦寸道鉴其年孟冬朔日记】
　　　　　上石龙永寿寺
在慈云岭下天福七年吴越王建旧名资贤　大中祥符元年改今额寺与石龙相接山石突出宛如龙首故名石崖之上刻
仁宗皇帝御制佛牙赞【见御制门】 　咸淳元年改为尼寺
　　　　　妙净寺
在候潮门外　乾道初尼宗普卓庵于此久之其徒妙懃请今额为寺　嘉定庚辰毁
恭淑皇后倡诸邸第捐赀重建　宝佑后智信极力增创由内及外总为屋三百楹其弟智鉴相与经营之有观音阁曰潮音
宁宗皇帝御书有华严阁口华严法界
理宗皇帝御书
　　　　　清修寺
在崇新门外右军寨前　绍兴闲尼善辩蒙
显肃皇后建仍赐额
　　　　　定觉院
在保安门外
　　　　　大德尼寺
元系东京崇夏大德院扈
驾南渡　绍熙五年建改请今额
　　　　　辩利尼院
淳熙八年建元系崇庆庵　嘉泰元年移请今额
　　　　　明因尼寺
在临平镇　崇宁中尼妙湛大师觉成于此立庵祷雨感应　崇宁四年赐今额
宁宗皇帝御书守内真除外妄修觉慧悟真如十二字
恭圣仁烈皇后书众生自度佛不能度欲正其心先诚其意无视无听抱神以静罪从心生还从心灭三十二字并揭于华严宝阁
　　　　　广慈尼院
在永和乡中和四年建元系慈孝院　治平二年改今额
　　　　　安福尼院
宝佑元年尼普隆创系钱湖门里净居子院五年请今额
　　　　　开化寺
在南山　嘉泰三年妙智大师慧信开山请今额
宁宗皇帝御书寂庵二字　咸淳四年　旨充　皇女润国公主攒所
　　　　　九曲真觉院
乾道元年建元系隐静庵　庆元四年移请今额
　　　　　极乐院
在清化路口元系尼僧德懃　嘉定二年刱小庵　淳佑五年移请今额
　　　　　南禅资福院
在鲍家田尼惠果开山　绍熙元年移请今额　景定五年更创佛殿
记文【安著作刘撰建殿记　高宗皇帝驻跸钱塘西有湖为群山囿浸成福地旧浮图尢崇益无艺极至盈数百区有鲍家田最幽阻阒寂以演佛之说为宜自仁师者从开封来唯兹卓庵遵其徒其地犹未寺也　绍熙初有果师见谓克增光者会南禅敕赐资福寺以承嗣不任废乃益自厉祈其额焉主比丘戒墉惠户洁净以乐宫掖向之无嫌碍　嘉定壬午　恭圣仁烈皇后洒翰锡之是名圆庵山门与额对映于是鲍田寺声洞远迩缘法充斥而殿屋未扬厥惟弗称今师德深喟曰殿以栖像将妥之心远甚独早夜贬穑累铢寸而图之敛卷不迹权贵之门力役不强耕作之夫负大木砻密石者不督而程若出神授殿落成独□余记余曰是谓求福田利益者欤柰何中人十家之产也尔佛岂愿费白日伤货财者则曰吾仲尼未尝厌厥居陋而百世道益光明宜乎恶于异端深辄瞠若谓君自孔氏则右其教独如今之儒冠秩纔下大夫腴田丰屋徒以益过子孙未闻守环堵而能栋孔子堂者惟讥吾殿也则工余掩袂称穷无以诎俛而第其言以为记　又施田记中国有佛氏非其教□借不深非是宜宅幽奥之阻绝湫嚣之聚可耳□迩都会便游观非其所也非其教是自背所师非其所是自失所尚吾党何是之取余独有悟者自　国朝驻跸钱塘王气浮于耳目湖山南北诸峰随人意以若媚四序景色易蛊诸欲非斋心理窟萍视俗浮往往胥而游游而悦与桑濮哇俚相醉以富不知复有静中趣也万有一生而静者苟亦知之则见田衣笠首之侣柴立不自胜釜尘不聊生亦且曰寂以自苦未究厥道徒疢厥体于是静者浸移于动此关于王城雄都之习俗常在法制劝惩维持之外今　丞相鲁国公深洞流情期于默返所性不徇浅议俾有以安其徒施舍既遍寰宇于湖山浮屠尢弗计而南禅资福寺拜公赐其一也盖为田三百亩尼籍以归先是比丘尼德深实主此剎悉力以买尹山之田时使以辟寺址之圃可禾可蔬视昔稍裕然徒日集日惧不给今滋饱无匮营卫无威障于其佛之教殆庶乎有游而蹐焉知醉梦软红之不如也于是公之赐始大】
　　　　　普明院
在清修院北　开禧元年请今额
　　　　　正福院
在西马塍　绍定三年重建
　　　　　太平千佛寺
元符元年尼僧思景建旧名千佛　治平四年改太平
　　　　　安和寺
系张循王府香火院　庆元六年请建
　　　　　妙慈寺
旧在城右二厢　建炎初废　绍熙二年移额建于今处
　　　　　定善院
嘉定闲建移请今额
　　　　　广福寺
嘉泰闲建移请今额
　　　庵
　　　　城内外
　　　　　西北保宁庵
在　太庙前　绍兴四年建
　　　　　圆通庵
在万松岭下郭公井　淳熙十二年建
　　　　　圆通禅庵
在儿门元系五显行祠　宝佑二年创　观音殿五显殿方丈云堂等屋又于路旁建施水亭
　　　　　上善庵
在包由元系白衣五圣庙　淳佑七年易庙为庵扁今额
　　　　　福泉庵
在包山冷水峪　咸淳四年建扁福泉禅庵有龙王泉井方阔丈余遇旱不竭
　　　　　圆通接待庵
在苏公堤　咸淳四年　太傅平章贾魏公捐钱创建施往来者茶汤仍笼灯以惠夜行之人
　　　　　石佛接待庵
在水乐洞后相传广顺闲有古佛出现化为圣僧顶笠挑包入山隐于石时人于石上镌成相貌嗣刱小庵　咸淳元年辟地增建
　　　　　宝林庵
在临平镇梅墅　开庆元年邑人闵道心等建施水接待
　　　　　澄心庵
在钱塘县履泰乡　淳佑八年刱崇奉随州大洪山三圣香火
　　　　　妙智禅庵
在栖霞岭上洞在庵之左【详见洞门】
　　　　　天龙庵
在昭庆教场云洞后山　嘉定五年禅师慧开见山闲有紫气如盖遂结庵其处嗣秀王师弥捐金为增广之楼参政钥书天龙二大字
　　　　　洞明禅庵
在西湖石函桥　咸淳六年朱端卿舍宅为庵且捐田以助僧嗣源实经始之颇得湖山之胜
　　　　　了义庵
在钱塘县履泰乡　景定三年刱
　　　佛塔【散见诸寺院者此不悉载】 
　　　　六和塔
在龙山月轮峰即旧寿宁院　开宝三年智觉禅师延寿始于钱氏南果园开山建塔因即其地造寺以镇江潮塔高九级五十余丈内藏佛舍利或时光明焕发大江中舟人瞻见之后废已而江潮汹涌荡激石岸舟楫沈溺至　绍兴二十二年奉旨重造二十六年僧智昙捐市钱及募檀越因故基成之七层而止自后潮为之却人利赖焉
记文【曹松隐勋塔记尝谓天下之事利害相若惟能因利以除害则利斯得而害乃去钱塘□昔号都会既　天子建翠凤之旗为驻跸之地可谓据东南天设之险而浙江介于吴越一昼一夜涛头自海而上者再疾击而远驰虎骇而龙怒猛如山立（焱欠）如电转掠堤突岸摧陷莫测甚至于卷民庐舍冲坏田亩为临安之患久矣虽智者造谋巧者述之莫能御也故汹然独起殊百川之进退昔人尝以为言又谓浙江者折也以潮之出海屈折而例流其地形蟠吴挟越夹群山而中来折入既深激而成夫以天设之险为东南之固可谓利矣而其奔涛巨浪民不奠居则害可胜言哉冥冥中果有神物典司其事钱氏有吴越时曾以万弩射潮头终不能却其势后有僧智觉禅师延寿同僧统赞宁创建斯塔用以为镇相传自尔潮习故道边江石岸无冲垫之失缘堤居民无惊溺之虞闻者德之而武林郡民日由之而不以为德迨宣和三祀塔与寺为寇盗所爇赤地无余自是潮复为患岁加一岁或疾浪澎湃舞潜蛟跃鳅鳣以是巨浪怒沬顷刻闲捣堤坏屋侵附江之陆数十百丈民虽实苦其害然迄无以措手绍兴岁在壬申　天子忧之思所以制其害者在廷之臣首以复兴斯塔为请　诏赐可下有司计度意将官给金币庀工治材而都下守臣择可主持斯事得僧智昙蔬食布衣戒行精洁道业坚固可任以干缘乃缕陈砖石土木方隅广袤所以复塔之意昙口诺心然愿以身任其劳仍不以丝毫出于官请得募民众毕兹胜事都守即日命住持是院昙自被命如大檀越和义郡王杨存中率先众力出俸资助又居士董仲永以家之器用衣物咸舍以供费先造僧寮库司水陆堂藏殿安存新众俾来者有归依祈求之地以致中朝莲社闻风乐施云臻雾集虽远在他路亦荷檐而来自癸酉仲春鸠工至癸未之春五层告成是年岁晚则七级就绪巍然揭立成数十寻跨陆俯川栏楯层缭面面门敞宝网鸣铎光动山海撑空突兀已立于风烟之上外则规制壮丽气象雄杰日以万众欢喜瞻仰得未曾有内则磴道以登环壁刊金刚经列于上下及塑五十三善知识备尽庄严至于佛菩萨众各以次位置凡所以镇静山川护持法界调伏魔境者莫不阂而存焉塔兴之初土石未及百篑而潮势虽仍汹涌浪犹暴怒已不复向来之害编氓得袖手坐视略无隐忧矣噫塔之利益果可以除害如此之验耶昙之愿力缘法乃能兴利如此之速耶以故缁黄耆艾上民德昙甚深而拱手赞叹是塔也不特镇伏潮不为害又航于海者寅夕昏晦星月沈象舟人未知攸济则必向塔之方视塔中之灯光以为指南则海航无迷津之忧是致富商大舶尢所归向而喜舍无难色此又塔之利也塔将圆满寺众以事之始末求予文以记其实昙东人也体识深敏早受律仪持教临坛已踰三纪信心之士往往聆芳咀妙割缚导迷作大方便护于群生顾予知曩之戮力乃申利害之所出陈　上圣之忧劳纪廷臣之建言道昙之率众与夫工徒用度之数皆抚其实庶知不假声势成兹利益备诸难事而尽未来际千百载下僧俗当共谨护以为此邦植福岂不美哉约用工百万缗钱二十万云呜呼佛以像教开示群生而迷妄不灵浑然莫知所谓塔之为意盖稽诸一体内外洞达于天人严持妙圆出乎物表堂堂此塔即比佛也以是威神峙广大之地四时有谢法体常然屹若佛身临以愿力足能制诸外道降伏天魔此释伽文所以礼多宝塔也推是在人清修梵行与之齐肩此塔高广摄受一切则与冥然日用而不知者固有闲矣予故标此若刑理兼宣则自应冰释云】 
题咏【李文清公宗勉题秀江亭诗经行塔下几春秋每叹无缘到上头今日登临方觉险不如归去卧林丘○何宋英题云吴国山迎越国山江流吴越两山闲两山相对各无语江自奔波山自闲风帆烟棹知多少东去西来何日了江潮淘尽古今人只有青山长不老○僧仲殊南柯子词金甃蟠龙尾莲开舞凤头凉生宫殿不因秋门外莫寻尘世卷地江流霁色澄千里潮声带两州月华清泛浪花浮今夜蓬莱归梦十二琼楼】
　　　　南高峰塔
天福中建高可十丈　崇宁二年僧修懿重修　乾道五年僧义圆重建
记文【僧了心重建塔记住南高峰塔道人义圆一日疏其修建大略来东城退居求拙者语以识之老子曰噫予方掩关却扫默据团蒲体乎明静如冬枯木如古涧水口边白（臭）久矣子不惮时流所忌将芜污先佛之塔庙也耶止止越三数月圆又来叩请弥笃老子从容合十指爪掌曰诺愿从事于斯矣翌日与二士夫过西关入石坞由烟霞岭得支径徜徉而上松篁葱蒨羊肠颉屈行杳霭闲脚膝疲甚遂解衣分块石而坐取枣栗相劳既而怒策藤枝获小平旷仰视云根秀拔天骨清臞玉立危层巉巉千仞吾人骇目动心疑将厌焉圆倒屣迎笑如慰如慕者也老子乃肃仪野次拜手稽首献文字供以塞其望曰闻如是晋天福中有梵僧飞锡至虎林因睥睨南峰最高顶曰于斯可以立大觉真人之表相些乃探毳囊出舍利一颗傍假比丘尼道圆疏助之力作窣堵波以福来者我圣世　至道二年邦人朱氏泉　崇宁癸未仁王僧修懿两尝葺补尔后跨涉星霜日就朽故绍兴二十有一祀石屋宗妙师具笺疏挽今圆道人者居之圆器识周通历练勤苦志在再新榱栱壮观两山于是乎切柏为香钩帘借月入法性三摩提理事圆修克念伸祷致大居士刘侯伉以青铜钱五百万而成就之今檐楹飞涌瓦甓坚致耽耽殖殖众所悦可龛室之内绘佛菩萨像合二十有四尊严雍肃仰止如生卫以天龙部属十六善神至于案几器用罔不备举每巡檐张灯或冥冥雨夜海商山客以此为司南者也四厢辟轩窗以备游览东瞰平芜烟消日出尽湖山之观南俯大江涛洞洄洑舟楫隐见指渔浦萧然物色如画西接岩窦怪石翔舞洞穴邃密畴昔纷扰之际脱虎口隐于是者活二十余人其侧有应真瑞像一坛状貌奇古若鬼工天成北瞩陵阜坡陀曼延箭枥丛出麦麰连云先是土窍中栖神（虫罔）圆至不复见矣山椒巨石屹如峨冠目之曰先照坛度孙公琦访求香干悬以缯幡竖精蓝标帜复相其下上累石梯山乃便于步武者也信士周公绍能鼓（备去人改革）为千石钟举以重阁昏晓挝之盖警诸昧昧者也是中或雄杰伟丽岌岌嶪嶪成象于斗牛之闲或春蚓秋蛇夭矫于晴岚晓霞之际或铿金戛玉声闻于湖渚江皋之上此皆圆道人寘力不懈而大居士二檀信毅然而勇施者也】 
题咏【杨蟠诗云石气层层秀连山万丈孤崔嵬天上影一半入江湖○郭祥正诗云岌岌穿南斗层层瞰下方揭名湖海顶半夜挂朝阳○著作曹棐登南山塔诗云平生登塔与登楼乱尽乡心送尽愁试上南山山下塔依前怀古复悲秋】
　　　　北高峰塔
天宝中邑人建高七层屡坏屡修中藏古佛舍利元丰闲长老圆明大师重建　咸淳七年又毁见议鸠工
题咏【潘阆仙登灵隐塔诗北峰峰上塔竟上最高层尝谓人难到何当我独登天香闻不断海月见微棱懒下红尘路重来恐未能○梅侍读询高峰塔诗高塔列远岑亭亭几百载铃声荅夜风轮影落沧海闲云伴危级朗日平烟彩欲下生暮愁千山闭轻霭○东坡游灵隐高峰塔诗言游高峰塔蓐食治野装火云秋未衰及此初旦凉雾霏岩谷暗日出草木香嘉我同来人久便云水乡相劝小举足前路高且长古松攀龙蛇怪石坐牛羊渐闻钟磬音飞鸟皆下翔入门空无有云海浩茫茫惟见聋道人老病时绝粮问年笑不荅但指穴藜床心知不复来欲归更彷徨赠别留疋布今岁天早霜○杨蟠诗杳杳孤峰上寒阴带远城不知山下雨奎斗自分明○郭祥正诗云翠出诸峰上湖边正北看夜深云雾散独卧斗杓寒】
　　　　保叔塔
在巨石山　咸平中僧永保重修土人因号保叔焉
　　　　雷峰塔
在南山郡人雷氏居焉钱氏妃于此建塔故又名黄妃俗又曰黄皮塔以其地尝植黄皮盖语音之伪耳
记文【吴越王钱俶记敬天修德人所当行之矧俶忝嗣丕图承平兹久虽未致全盛可不上体祖宗师仰瞿昙氏慈忍力所沾溉耶凡于万几之暇口不辍诵释氏之书手不停披释氏之典者盖有深旨焉诸宫监尊礼佛螺髻发犹佛生存不敢私秘宫禁中恭率（王缶）贝创窣波于西湖之浒以奉安之规抚宏丽极所未见极所未闻宫监弘愿之始以千尺十三层为率爰以事力未充姑从七级梯旻初志未满为慊计砖灰土木油钱瓦石与夫工艺像设金碧之严通缗钱六百万视会稽之应天塔所谓许元度者出没人闲凡三世然后圆满愿心宫监等合力于弹指顷幻出（王缶）坊信多宝如来分身应现使之然耳顾元度有所不逮塔之成日又镌华严诸经围绕八面真成不思议劫数大精进幢于是合十指爪以赞叹之塔曰黄妃云吴越国王钱俶拜手谨书于经之尾】
　　　　崇圣塔
事具圣果寺
　　　　佛牙塔
在定民坊
　　　　辟支塔
事具广化寺
题咏【杨蟠诗云佛心随处见层出更分明不用催灯火天高月自生○郭祥正诗云崔嵬辟支塔舒卷半腰云知是藏真骨灵光五色分】
　　　　华严塔
在南山延寿法显院侧
　　　　净因石塔
在府治前元系净因尼院双塔上刻佛像经咒今在民屋后风雨晦冥闲有祥光如然灯
咸淳临安志卷之八十三
　志〔六十八〕
　　寺观九
　　　寺院
　　　　余杭县
　　　　　法喜院
在县郭内溪北旧名吉祥光化二年建　大中祥符八年改今额有王荆公安石读书堂绘公像其中左有亭跨城东坡尝宿于寺望吴兴诸山怀孙莘老留题亭上后人名为怀旧亭　绍兴五年令范仲将建县学于此而以旧学基为院【院东百余步有义井】 
题咏【荆公诗门前白道自萦回门外青莎闲绿苔杂树绕花莺引去坏檐无幕燕归来寂寥谁共樽前酒牢落空留案上杯我忆故乡情不浅可怜鶗（夬鸟）重相催○东坡诗徙倚秋原上凄凉晚照中水流天不尽人远思何穷问路知秦过看山识禹功稻凉初吠蛤柳老半书虫荷背风翻白莲腮雨褪红追游慰迟暮觅句效儿童北望苕溪转遥怜震泽通烹鱼得尺素好在紫髯翁】
　　　　　明心院
在县郭内旧名资福广顺元年建　绍兴五年改今额
普救寺
在县溪南一里旧名实圣光化二年建　治平二年改今额　建炎毁于兵　绍兴十年僧智方重造析而为二有观音像随祷而应
　　　　　宝轮寺
在县东南三里旧名建兴南齐永明闲建　大中祥符元年改今额
　　　　　妙智院
在县东南二里旧名观音　干德五年建　治平三年改今额
　　　　　显圣院
在县东南三里旧名白塔　开宝四年建　治平二年改今额范文正公尝经行有诗
题咏【范文正公诗登临溪上寺迁客特依依远水欲无际孤舟曾未归乱峰藏好处幽鹭得闲飞多少天真趣遥心结翠微】
　　　　　善法禅院
在县东南三里旧名庆善天福三年建　治平二年改今额院前有祝　圣放生池　绍兴十年创
　　　　　宝林院
在县西二里　乾道二年建
　　　　　寿圣院
在县南十二里招德乡旧名福梁显德二年建治平二年改今额
　　　　　兴德院
在县西南二十里招德乡旧名兴善麟德二年建治平二年改今额
　　　　　天真院
在县西南二十里招德乡旧名真君咸和二年建郭文举曾于此修道故名　治平二年改今额
　　　　　善应院
在县西南二十里招德乡旧名灵应天成二年建治平二年改今额
　　　　　崇先资福院
在县西南一十二里招德乡　绍兴二十九年建
　　　　　灵源院
在县东南一十二瑞安乐乡旧名龙泉咸通七年建 治平二年改今额
题咏【唐张承吉留题云四回山一面楼殿倚嵯峨中路见山远上方行石多天晴花气漫地暖鸟音和徒（汀去丁改敕）葛仙井此生其柰何】
　　　　　澄鉴院
在县东一十五瑞安乐乡　绍兴二十五年建移请今额
　　　　　定水院
在县东一十五瑞安乐乡　绍兴二十八年建移请今额
　　　　　金山院
在县南一十五里钦德乡旧名金源广顺二年建治平二年改今额
　　　　　静林寺
在县东南一十二里钦德乡萧梁时建中废人呼为寺坞林木森隘人迹罕至阴雨时或闻钟鼓锣钹声有僧利钦筑庵坞中渐拓基址得大石龟二断碑一文磨灭不可辨止存篆文静林寺记四字又得古井六及阶砌隐约尚存于是寺复兴　绍兴四年重建
　　　　　广福院
在县西一十二里同化乡旧名兴圣广明元年建　熙宁元年改圣寿　隆兴元年改今额
　　　　　般若院
在县北二十五里孝行乡旧名长乐大中十一年建　祥符元年改今额
　　　　　无相寺
在县北三十里孝行乡旧名无碍永明二年建　治平二年改今额
　　　　　无相禅院
在县北四十里孝行乡旧名吉祥咸通十四年建　大中祥符元年改今额
　　　　　慈圣寺
在县东北四十里常熟乡旧名灵岳寺【唐欧阳询寺记略云杭州余杭县西北有镇曰曹桥镇走北十里得精舍曰灵岳兹寺也建武二年有周闽越王无诸十二代孙摇氏舍宅之所建也】 后唐天成元年复置　治平二年改今额
　　　　　胜因院
在县东五十里常熟乡旧名报圣开成二年建　治平二年改今额
　　　　　大智院
在县东四十里常熟乡旧名感山同光二年建治平二年改今额
　　　　　崇因报本禅院
在县东三十五里常熟乡旧名兴福　干德四年建　大中祥符中改普宁　绍兴三十一年改今额
　　　　　大觉禅院
在县北四十里常熟乡　绍兴三十年建
　　　　　普安院
在县东北三十五里常熟乡　绍兴二十七年建请今额
　　　　　圆教院
在县北四十五里长安乡旧名法华同光三年建大中祥符元年改今额
　　　　　悟真院
在县东北三十五里长安乡旧名吴山咸通八年建　治平二年改今额
题咏【王荆公诗野水纵横（汀去丁改敕）屋除午窗残梦鸟相呼春风日日吹香草山北山南路欲无】
　　　　　大安院
在县北五十里长安乡旧名境安咸通十二年建　治平二年改今额
　　　　　广福院
在县北三十里长安乡旧名安众同光三年建　治平二年改圣寿　隆兴二年改今额
　　　　　光教院
在县北八十里止戈乡旧名龙光大同二年建　治平二年改今额有清习阁
题咏【邑尉闻人符题清习阁云清晓卷书坐开帘揖远峰腻云留宿润膏雨沐春容世味生来薄诗愁晚更浓溪山看未足还听暮楼钟】
　　　　　慈济院
在县北六十里止戈乡旧名吴山天成二年建　治平二年改今额
　　　　　甘露寺
在县北八十里止戈乡旧名石泉永泰元年建　治平二年改今额
　　　　　慈相院
在县北一百里止戈乡旧名石佛天成四年建　治平二年改今额
　　　　　宝严寺
在县北一百二十里止戈乡旧名宝隆干化二年建　治平二年改今额
　　　　　崇觉院
在县北七十里止戈乡旧名宝幢干符元年建　治平二年改今额
　　　　　净严院
在县北六十里止戈乡旧名灵石天福七年建　治平二年改今额
　　　　　正观院【以下尼院】 
在县南一里旧名祈福天监二年建　大中祥符元年改今额
　　　　　净安院
在县一里旧名南禅干化三年建　治平闲改今额
　　　　临安县
　　　　　径山能仁禅院
在县北三十里乃天目之东北山也开山曰国一禅师法钦唐代宗时诏杭州即其庵所建径山寺【详具径山】 干符六年改为干符镇国院　大中祥符改赐承天禅院　政和七年【县志云开禧元年】 改今额初师之来是山也猛兽不搏鸷鸟不击山下之民不渔不猎有白兔二拜跪于杖屦闲有灵鸡常随法会不食生类及师之长安鸡长鸣三日而死今灵鸡冢存焉　绍兴闲大慧妙喜禅师宗杲住山衲子云集乃建千僧阁有妙喜庵
孝宗皇帝御书扁
显仁皇太后
高宗皇帝尝游幸前后赐赉甚渥　乾道四年乃建龙游阁
记文【吴尚书泳撰重建寺记　国家驻跸临安自西天目龙翔凤舞舒冈布麓蟠结而为帝王之都者钱塘也自东南天目熊腾马奔凌深拔峭发越而为梵释之宫者径山也山径名乃天目之径路其地尊故鬼神不敢宅其境胜故凡庶不得居必也以大法力建大道场然后能储精会秀揽光景而纳于其中始国一禅师卓锡于此兴废逮今盖已四百余年矣先是　庆元己未冬龙王殿灾精庐佛宇一夕而烬住持僧元聪治故而复新之后三十五年夏再毁无准师范慨然叹曰曩在育王时曾梦一神人伟衣冠盛仪卫驰骑而前迎畴昔之夜又梦前神人者持念一宝珠以相授曰谨勿讶或谓梦之神即山之龙珠之数即火之日也岂住止成坏皆数耶师于是以精进心转不退轮以勇健力挝无畏鼓披榛塞窍高深度材于山视昔所封植可以为榱为梁为杗为桷者适饱厥用则鸠工聚粮命干力之僧相其役一念纔起诸天响合　上方颁赉甚渥公卿大夫士乐施舍南国之好善者不祈而献货不命而献力越三年考成曰殿曰堂曰门曰廊曰楼观栖客之庐斋庖之所库庾井厩靡不毕具最是龙游阁居翠峰之顶画栱璇题承云纳日而虚（木阎）外曰凌霄之阁天空宇迥若与灏气者游循而下曰宝殿曰（王缶）所曰灵泽殿曰妙庄严阁不但如飞来涌出而　宸奎丽画宝镇此山实振古所未有旧两僧堂幼学者居外久习者居内殆非不二法门今则统而为一楹七而口九席七十有四而衲千焉矧翼五凤而闶离门之虚建万佛而补艮山之阙皆以大用胜服之若夫乘金相水西奉多闻异僧所云更不道也比年以来岁数不登诸方寺宇兵残火毁荒基断础相望百不能兴一二师乃于艰棘之秋廉以克己勤以募众竟乘愿力成就兹事岂不谓释中之杰耶虽然予尝闻瞿昙氏之为教也旅泊三界木下一宿穴土为庐编茅为庵达磨之不屋也德山之无殿也包摄之不设佛像也杨岐之不盖僧堂也凤穴之不葺破院也林洋泰布衲之不饰寺塔不占檀那地也瓦石击竹无非道山桃开花无非禅地上木庭下柏无非佛安得有宫殿楼观之华哉无准曰不也了性者真幻皆性证实者权假皆实一大宝藏半说庄严一部华严只言现量有是身非旅亭也有是物非寓宇也有是居处室庐非假观也有是宫殿楼阁非化城也于密屋可以识无漏于镜壁可以见因果于广大楼阁可以观三生立一枯木为象可以起人敬心拈一团泥涂地可以使人不堕恶趣茎草建剎具足大智聚沙为塔皆成佛道安得谓无笵金合土塈茨丹雘之事哉予谓南前之说则一切有为之事俱落虚无由后之说则诸祖无上之宗悉成断灭泥空则如盲人摸象黑山窟里修行堕有则犹跛鳖困泥浊海波中起没二说皆非也道有则一尘不立道无则一法不舍于真空而不着顽空于妄有而转归妙有性圆而不偏念活而无弊合体性名貌融为一源其庶乎道哉师曰斯事且止普乐院火永邦建之记者张无尽也圜通寺焚师序复之记者周益公也己未之厄聪亦求记于楼学士子旧词臣也盍为我识之岁丁酉登山口首请守宁国又请奉祠龟溪请益勤且曰　上累（月分）金币赐　御书复贲范　金襕法衣佛铿师号盖自灵山付嘱以来未有如今　天子神圣慈武清心寡欲笃行善道扶立教门如此之力子尚可得而辞耶泳不尝醍醐不嗅薝卜枮藤败笔何能铺述盛美然学自孔氏所求乎子以事父臣以事君常恐不尽其分无以报　国汝等舍世俗家出形色界辞亲割爱不拜　君父饭以珍厨栖以大厦将于何所求报国恩持经诵咒不足以报谈空说妙不足以报殚子之力尽未来世以无量（王缶）聚无量庄严不足以报惟发扬大旨警悟群迷具如来眼踏毘卢（左上囱下心右页）掘二祖髓御大梅心标俱胝指破马师钦师惑使一切众生成等正觉具真是报国恩处鉴曰唯乃为之记○张魏公浚撰大慧禅师塔铭　先是　上为普安郡王时闻师名尝遣内都监至径山谒师师作偈以献上甚佳之及在建邸复遣内知客请师山中为众说法亲书妙喜庵大慧禅师明年复取向所赐　宸翰以　御宝识之　恩宠加厚而师亡矣仰惟　主上神圣英武资不世出而惠顾一方外之士如此盖师于释氏所谓卓然杰出于当世者忠诚感格得之天理是以上动宸心眷知特异吁其盛哉自昔圣贤以传心为学诚明合体变化兴焉西方之教指心空为解脱究竟盖得一而不见诸用而悟入要处或几于尽性者所为后世三宗并行临济三传号为得人超出声尘不立一法根源直截以证为拯焜耀震动卷舒无碍如狮子吼游戏自在获大无畏此固不可以智知识识也临济六传至杨岐再世而圆悟禅师克勤得法于五祖演被遇两朝其道盖盛行矣师实嗣圆悟益光明焉师讳宗杲宣州宁国人姓奚氏年十七为浮图不欲居乡里从经论师即出行四方始从曹洞诸老宿游既得其说叹曰是果佛祖意耶去之谒湛堂准准识师眉睫闲久谓之曰子谈皆通畅特未可以敌生死吾今疾革他日见州勤当能办子事勤即圆悟师也湛堂死师谒丞相张公无尽求准塔铭无尽门庭高于天下士亦少许可见师一言而契即下榻朝夕与语名其庵曰妙喜字之曰昙晦且谓子必见圆悟师吾助子往遂津致行李来京师见勤于天宁一日勤升堂师豁然神悟以语勤勤曰未也子虽有得矣而大法故未明又一日勤举演大师有句无句语师言下得大安乐法勤拊掌曰始知吾不汝欺邪自是纵横踔厉无所疑于心大肆其说如苏张之雄辩孙吴之用兵如建瓴水转圆石于千仞之阪诸老敛衽莫当其锋于是贤士大夫往往争与之游云云浚在蜀时勤亲以师嘱谓真得法髓浚造朝遂以临安径山延之道法之盛冠于一时百舍重趼往迁惟恐后拜其门惟恐不得见至无所容敞千僧之阁以居之凡二千余众所交皆俊乂当时名卿如侍郎张公子韶为莫逆交而师亦竟以此遇祸盖当轴者恐其议己恶之也毁衣焚牒屏居衡州凡十年徙梅州梅州瘴疠寂寞之地其徒里粮从之虽死不悔噫是非有以真服其心而然耶又五年　太上皇帝特恩放还云云将示寂亲书遗奏及寄声告别右相汤公又贻书于浚了贤请偈复取笔大书不少乱师虽为方外士而义笃君亲每及时事爱君忧时见之词气其论甚正确云云使为吾儒岂不为名士而其学佛亦卓然自立于当世非豪杰丈夫哉云云呜呼我识师之早此心默契未言先同从容酬接达旦不倦人闲至乐孰与等拟盖惜其泯没山林慧利之不博加于人也然而以道观之安可以隐显去来索师于形骸之内哉我实知师宜为之铭曰死生为一非想非说澄澈了悟一息千劫嗟师何为拳拳忠孝欲迪群迷俾趋正教嘻笑怒骂佛事炽然情生智隔疑谛兴焉天目巍巍终古莫移师之道德此山与齐○陆待制游撰别峰禅师塔铭南山自长安汉中西南驰为蟠为岷岷东行纡余起伏历蛮夷中跨轶且千里然后秀伟特起为三峰磨星辰蓄云雨龙蟠凤翥是名峨眉山通义犍为二郡实在其下人锺其气为秀民杰士出而仕者固多以功业文章擅名古今至于厌薄世纷弃捐衣冠木食涧饮自放于尘垢声利之外而不幸为人知不能遂其隐操亦卒至于光显暴耀者如别峰禅师是也师名宝印自成童时已博通六经及百家之说至是复从华严起信诸名师穷源探赜不高出同学不止论说云兴泉涌众请主讲席谢不可圆悟克勤禅师有嗣法上首安民号密印禅师说法于中峰道场乃挈一笠往从之一日密印举僧问岩头起灭不停时如何岩头叱曰是谁起灭师豁然大悟自是室中锋不可触密印恨得师晚会圆悟自南归成都昭觉乃遣师往省因随众入室圆悟举从上诸圣　何法接人师举起拳圆悟曰此是老僧用者孰为从上诸圣用者师即挥拳圆悟亦举拳相交大笑而罢圆悟叹异之曰是子他日必类我云云久之南游见沩山佛性泰福严月庵果疏山草堂清皆目击而契或以第一座留之师遯以免最后至径山见大慧杲大慧问曰上座从何处来师曰西川来大慧曰未出剑门关与汝三十棒了也师曰不合起动和尚时径山众千七百虽耆宿名衲以得栖笠地为幸顾为师独扫一室堂中皆惊云云被敕住径山　淳熙九年五月也七月至　行在所至尊寿皇圣帝降中使召入禁中以老病足蹇赐肩舆于东华门内赐食于观堂引对于选德殿特赐坐劳问良渥师因举古宿云透得见闻觉知受用见闻觉知不堕见闻觉知　上悦曰此谁语师曰祖师皆如此提倡亦非别人语　上为微笑云云铭曰圆悟再传是为别峰坐十道场心法之宗渊识雄辩震惊一世矫乎人中龙也海口电目旄期称道卓乎涧壑松也叩而能应应已能默浑乎金钟大镛也师之出世如日在空升于旸谷不为生隐于崦嵫其可以为终乎○陆放翁圆觉阁记　淳熙十年二月己未径山兴圣万寿禅寺西阁成乙丑上赐住持僧宝印　御注圆觉经且命宝印为之序既　上为嘉叹召见锡赉甚宠于是道俗咸曰　赐经与阁成同时宜榜曰圆觉之阁且刻石以侈盛事则又咸曰陆游宜为记宝印以众言来谂游于山阴泽中游（上就下足）然不敢辞恭惟　圣天子以聪明睿智之资体尧蹈舜深造道妙悟一心于万法之中既以博极皇坟帝典羲图鲁史之秘而象胥所传木叶旁行亦靡不究览以大圆觉为我世界悼士之陋多岐私智昧乎大同乃以万几之余亲　御注释凡十二大士之所问调御之所说佛（施去方改）波罗之所译宗密之所注裴休之所言皆冰释缕解于　宸笔之下十日并照物无遁形百川东归海无异味如既望月无有缺减如大宝镜莫不照了东夷西戎南蛮北狄霜露所坠日月所照莫不共在此大圆觉中鲁之逢掖楚之黄冠竺干之坏衣祝发平时相与为矛盾为冰炭者亦莫不共在此大圆觉中不偏不欠不迷不谬垂之万世亦莫不然而宝印以山林枯槁之士道行海内名彻　九重得以怀琏入侍　仁宗皇帝故事召至便殿者再觐　清光承　圣问口诵所闻文附巨典有学士大夫愿学而不可得者又此阁壮丽首冠一山费至三十万钱其落成也适当　赐经之时山川动色神龙踊跃于虖盛哉方阁之未建东偏有千僧阁绍兴中大慧禅师宗杲所营宗杲法门之杰方住山时众溢千数故　是名阁然自今观之虽万亿阿僧祗众犹有限量岂若圆觉之广大无边也哉顾游衰病憔悴之余学问废落文思局涩而名山盛事本末闳关非区区笔力所能演述实以为愧惧云】 
题咏【东坡颍滨诗并见径山○范石湖题径山凌霄庵峰头非尘寰一舍谁所茇轩眉玉霄近挼指沙界豁万山纷累块众水眇聚沬来云触石回去鸟堕烟没向无超俗缘兹路讵可越偕行木上坐同我证解脱　径山倾盖亭万山离立翠云幢袅袅稀闻晚吹香山下行人尘扑面谁知世界有清凉　题径山寺楼落日苍茫水扪星缥缈楼神光来烛夜寿木不知秋海内五蜂秀天涯双径游爱山吾欲住衰疾懒乘流】
　　　　　海会寺
在县西二里旧为竹林寺大同中建会昌五年废　大中五年重建　大中祥符元年改今额
记文【蔡端明襄撰杭州临安县海会寺梁大同中始作号曰竹林及五代正明之初钱吴越王又新之王县人也少尝往来里中困甚已而跨有金吴名贵地大私自省所从来岂非有阴相我者邪且竹林最得山水佳处因大治之益广前制当是时吴中浮屠居虽百千数无是伦者　大中祥符闲例易天下寺名遂锡今额　天禧五年冬十月火通夕而墟其徒散去总持僧有朋顾思怃然以兴所废为己务每说于众曰吾师之法或赀于塔庙福报之来称其所出今殿适谋始而大家力饶不能厚施异时名氏不齿篆载反索气于后人其可乎于是盛仁俊张从实先输而倡之从而和者数十百人以元一盛鋹兼管度材砻石塈茨陛级之役积费钱三千万行一十年而后已既成列像其下鼓锺其中会合邑子而落之墟者复芘而散者复集钱氏以一国之资基之于前而有朋以一己之志继之于后可谓能且勤矣】 
题咏【东坡题海会寺诗篮舆三日山中行山中信美少旷平下投黄泉上青冥线路每与猿狖争重楼束缚遭涧坑两股酸哀饥肠鸣北渡飞桥踏彭铿缭垣百步如古城大锺一撞千指迎高堂延客夜不扃杉槽漆斛江湖倾本来无垢洗更轻倒床鼻息四邻惊紞如五鼓天未明木鱼呼粥亮且清不闻人声闻履声　又清心堂诗南郭子綦初丧我西来达磨尚求心此堂不说有清浊游客自观随浅深两岁频为山水役一溪长照雪霜侵纷纷无补竟何事惭愧高人闭户吟】
　　　　　净土禅寺
在县南二里显德中吴越王建号光孝明因寺
大中祥符元年改今额有石刻妙法莲华经七卷叶清臣书
题咏【东坡诗鸡鸣发余杭到寺已亭午参禅固木暇饱食良先务平生睡不足急扫清风宇闭门群动息香篆起烟缕觉来烹石泉紫笋发轻乳晚凉沐浴罢衰发稀可数浩歌出门去暮色入村坞微月半隐山圆荷争泻露相携石桥上夜与故人语明朝入山房石镜炯当路昔照熊虎姿今为猿鸟顾兴废何足吊万世一仰俯○杨参政栋和云令君督来期书邮日旁午世事不足论清游乃先务朝朝叩禅关复此得净宇浅斟琥珀浓细嚼银丝缕味隽问牛酥轩高来燕乳曲折溪屡横尖圆峰可数万顷喧桑田一簇静松坞由来镜中人不殊草头露越主朝汴宫蜀客尽吴语剥蚀净土碑荒残峡山路桑梓如之何谁能忘一顾日询锦桥新三叹清流俯】
　　　　　净明院
在县西十五里旧为五峰院天福中建
　　　　　开化禅院
在县南二里干化五年吴越王建旧名功臣　大中祥符元年赐今额
题咏【东坡自净土步至功臣寺诗落日岸葛巾晚风吹羽扇松闲野步稳竹外飞桥转神功凿横岭岩石得巨片直渡千人沟下有微流泫冈峦蔚回互金碧烂明绚缅怀异姓王负担此乡县长逢跨下辱屡乞桑闲饭谁知山石顽识此希世彦凛然英气逼屹起犹耸战他年万骑归父老恣欢宴锦绣被原野珠金散贫贱窦融既入朝吴芮空记面荣华坐销歇阅世如邮传惟有长明灯依然照深殿】
　　　　　崇觉院
在县北三十里旧名合觉院　干德中吴越王建　治平二年改今额
　　　　　广教院
在县南十里旧名宝积　治平二年改今额
　　　　　双林院
在县西北十五里旧名宝林天成元年径山寺僧景文望南山有祥气遂庐于山巅大理评事俞寿因舍山为寺于土中得金铜佛像三寺僧宝传至今五百年矣山南有迎晖亭望钱塘江见东日初升溠水岩在寺山之腰有瀑布泉飞白甚长东流至于海
记文【建溪黄揆撰院记杭州临安县之西北宝林院者即后唐天成初里人大理评事俞寿以其山之高明深秀真浮图氏之所居也遂召径山僧景文庐于其旁巅一夕景文梦有祥气达天三及觉而异之翌日发地得金仙躯于是俞氏族人尽绝其旁地以为宝林院焉院之建距今百有余年堂殿摧杞法像隤坏其徒冲广蕴式自　嘉佑庚子同心悉力募诸乡人乡人乐施其财以成其志以至于今凡八年而工毕其丹漆之宇泥金之相莫不焕然一新矣　英宗即位例更天下寺名于是始易今额云夫金轮氏之教自汉明帝时流于中国及晋宋齐梁之闲崇尚益甚自是之后夸侈日滋楼观相望多于廛野之庐井亦其习俗渐渍而非释氏之本然也抑尝闻菩提以法界为居本空为相居以法界则群生之前万物之后莫匪佛也相以本空则无伦之大无内之小莫匪佛也然而必宫其居必像其象者盖为之教而使民得以景仰修省而善之所自归焉尔冲广请余书废兴之迹以示于后余嘉其成功而亦明其学佛之本焉】 
题咏【邑令李敷诗云双林高寺秀峰环我欲题为小径山炎月一游神骨爽天风相送出松关令巩丰诗云我来将值日午时千峰照耀碧玻璃集贤村落俯列屋宝林树石呈幽姿人言可比双径雄妙处乃在阿堵中崇冈展障屹亭左似约老眼专窥东日出乌鸟飞日入牛羊下再游当与夸父期不用山僧远迎迓○洪忠文公咨夔诗大径山高寺山巅小径山深寺山趾辛夷花开数点雨艾纳香空半泓水新新故故自楼阁下下高高各窗几二三名公诗一束八十老衲画几纸云岑灭没野屋浮草树离列渡舟檥露横断浦月已高日落平沙风欲起直疑着我江湖闲安得伴君岩壑里鱼肥尚恨丝莼晚酒酣苦爱葅笋美参寥有句堕杳霭更上迎晖亭徙倚】
　　　　　吉祥院
在县东南二十五里光化中僧明晓大师开山旧名平阳　治平二年改今额
　　　　　定惠院
在县西三里东晋时号朗瞻院【县有瞻山】 　天禧四年改今额
　　　　　灵峰院
在县东十里旧名灵山长兴二年建　治平二年改今额
　　　　　兴教院
在县东十五里天宝中建吴越王号兴王院　治平二年改今额
　　　　　演法院
在县西二十里天成四年邑人俞郢建　治平二年改今额
　　　　　饶益院
在县东十五里旧名益钱　治平二年改今额
　　　　　西化成院
在县西北三十里旧名普门咸通九年建　治平二年改今额
　　　　　长清院
在县西北三十里大中闲邑人阮章建　治平二年改今额
　　　　　无垢院
在县西北二十五里天福三年邑人俞昭建　景佑四年赐名灵福　治平二年改今额
　　　　　精进院
在县西二十里旧名报恩　治平二年改今额
　　　　　太平万寿院
在县东二十里天佑中吴越王建　天圣七年赐今额
　　　　　梵安院
在县西十里旧名九州岛保安长兴元年吴越王建治平二年改今额
　　　　　大仁院
在县北二十五里旧名大禄天成元年建　治平二年改今额
　　　　　观音院
在县东北一里咸通九年建后废　建隆二年邑人吴光禄重建复元额
　　　　　不二院
在县东南二十里旧名西华咸通二年吴越王建　治平二年改今额
　　　　　昼锦院
在县城南旧名妙严　治平二年改今额
　　　　　光孝院
在县西五里旧名保安天福元年吴越王建　国初寺名广孝　绍兴十三年改今额
　　　　　禅定院
在县东南二十五里旧名六度同光二年钱氏建　治平二年改今额
　　　　　寿安院
在县西二十里旧名长寿天成元年钱氏建　治平二年改今额
　　　　　净应院
在县西三十里旧名应祈天福四年钱氏建　治平二年改今额
　　　　　福胜院
在县北二十里旧名福全　干德四年建　治平二年改今额寺之北山有亭曰豁然四望明敞
题咏【赵守仲藏留题千骑踏清霜东游古道场云笼山骨秀风引水声长晓日依稀暖寒花取次香后随吹管急空谷荅宫商○家之巽诗三过山中寺劳生有底忙梵书虫蠹纸佛界燕巢梁晓日光明藏野花知见香丰碑如会意读罢更彷徨】
　　　　　国宁院
在县西南二十里旧名国安天福七年建　治平二年改今额
　　　　　定安院
在县东二十五里旧名报慈天福七年建　治平二年改今额
　　　　　真觉院
在县东一十五里旧名建成　干德三年赐额　治平二年改今额
　　　　　普泽院
在县东南一十五里旧名龙泉天福七年建　治平二年改今额
　　　　　福济院
在县东南一十五里旧名金泉　干德三年赐额治平二年改今额
　　　　　普净院
在县东　治平二年赐今额有丈八身弥（施去方改）佛
　　　　　道兴院
在县东南四十里旧名新兴　干德二年赐额　治平二年改今额
　　　　　化成院
在县东三里旧名法华光启三年建　治平二年改今额
　　　　　兴善院
在县南四十里旧名归善中和二年建　治平二年改今额
　　　　　极乐院
在县东北一十五里旧名钱同天成元年建　治平二年改今额
　　　　　净安院
在县南一十五里旧名安乐天佑末吴越王建　治平二年改今额
　　　　　净梵院
在县南一十五里旧名靖岳武德八年建　治平二年改今额
题咏【俞侍郎烈题清虚堂诗天清蚕麦余绿结桃李实老僧诗衔袖过我语言质怀山意先行如病梦芝朮去口才一舍鞭策不终日堂筵新结束空洞无长物风来舞翠杉土暖荣病橘欲行意先清舌评骥不及何由解鞍卧夜枕雨潇瑟泉清韵磬远林樾琅玕密杯寒续飞斟烟继香遶室谈玄契参同酒旨妙真一怀新辜雅趣意懒□健笔亦如罢参僧野禅缚枯律○洪忠文公咨夔诗石涧寒泉鸣晓竹冈霁月横秋一炷铜炉杓子老禅破衲蒙头　又题颐蒙堂山下有雷颐山下出泉蒙主静山之体养正静之功闲闲六窗明寂寂万籁空坐观鼻端白岩花自春风】
　　　　　善住院
在县南五里旧名兴国天福七年吴越王建　大中祥符元年改今额
　　　　　等慈院
在县西北四十五里旧名朗明长兴四年建　天禧四年改名兴慈　治平二年改今额
　　　　　惠明院
在县东北二十里旧名重明光化二年建　治平二年改今额
　　　　　殊胜院
在县东一十里旧名瑞竹天福四年建　治平二年改今额
　　　　　护法院
在县西二十五里旧名护安天佑中建　治平二年改今额
　　　　　福海院
在县东三里旧名延福干化二年建　治平二年改今额
　　　　　妙严院
在县东二十五里旧名宝庆吴越王建　治平二年改今额
　　　　　真如院
在县西五里咸通十年建　大中祥符元年赐今额
　　　　　无量院
在县西二十里葛洪许迈炼丹之地干元中沙门令穆刱为罗汉院　大中祥符元年改今额
　　　　　宝积院
在县西北一十里旧名香积天成二年建　治平二年改今额
　　　　　慈圣院
在县城东旧名资圣开平二年建　治平二年改今额
　　　　　宝林院
在县东三十里旧名善林开运二年建　治平二年改今额
　　　　　真寂院
在县西二里旧名山房天成二年吴越王建　治平二年改今额
　　　　　慈智院
在县南四里旧名慈济正明三年吴越王建　治平二年改今额
　　　　　普信院
在县西北三十里旧名清信光启元年建　治平二年改今额
　　　　　妙净院
在县北二十里旧名永安咸通二年建　治平二年改今额
　　　　　威德院
在县南一里旧名护国天王　太平兴国三年建治平二年改今额
　　　　　保锦院
在县东南二里显德二年吴越王建
　　　　　东山塔院【县志云即定惠院】 
在县西三里云谢安石高卧之地【详具本山】 有环翠阁
记文【俞侍郎烈撰环翠阁记东山缭深幽邃僧徒依岩石左右结架为房屋虽面势位置各得近山顾不能以瞩远僧道坚由岩西上得负山之阳崖结屋数楹前瞰浮图傍揖西山既已清旷深窈脱嚣埃而纳沆瀣又因崖累甓出屋之危结为飞檐峣栋以接云气临风雨而名之曰环翠阁辟窗而南望则南峰近岭奔腾延袤而东西驰如植战士之旗如纵群马之羁如峨冠盛服骈肩接袂而剑佩陆离也傍眺西南林木断缺日高烟霁好山平远溪光石碛吞吐出没村墟野屋之离列沙禽谷鸟之上下野水渡影之往来隐见往往尽得于几席之上余家西市山麓砥夷儿时羁丱已熟往来既壮负书剑又寄迹焉坚师且老其徒慧淳久客方外颇疏通善谈笑熏炉茶鼎喜接吾徒余与往来又加密焉　嘉泰甲子余复官中都山中之人以书来曰噫淳死矣淳以老死不足多（口宅）环翠为东山胜处顾倾压摧圮堙沦烟菲草树之闲鸱啸灌莽鼠伏乱穴或无士大夫履者余闻之为恻然动心劝寺僧了一粪除菑翳裁度腐折又使取材于山且捐私帑以助成之曾未几轩阁渠渠遂可登览溪山之流峙草树之华滋烟云变态前瞻却顾了无遗遯嗟夫人之寄短生于无穷俯仰之闲便为陈迹而世之豪贤材杰之士往往登牛山而洒涕抚松菊盼庭柯则悠然自喜彼岂不知死生兴坏相为乘除而顾为无益之悲喜哉抚今怀昔悼日月之逝有不容已耳余年逾五十奔走南北坐阅世故亦云多矣乃犹徙倚于斯怆然兴怀非特以识其念旧怀往之心亦以记夫时序之推移人事之变化且感余之老也○洪忠文公咨夔撰东山婆娑岩壑记婆娑岩壑者何乡先生吏部俞公读书处也天目下趋于临安穹为双径奥为大涤洞崛奇明邃为九仙玲珑及东西永安上其锺为人物唐季光启中钱武肃始以功名着越百二十余年有郎工部出又百七十余年有公卓卓相望为名法从山川英灵之气大抵屯固蒙郁蓄极而后发夫岂易然也哉公家西市距东山里许少时屏人事穷年藏修山中学成一举冠天下后每解官还里辄抱书山房绎其业讲索益精造诣益深论著益雄古四方秀艾抠请屦满缁徒可与语亦泊然与为莫逆交町宇佳处（句去口改亡）一语品题未尝不笑领也公即世忽忽二十年僧老死且尽独主塔了仁应门业净趣明澹寂如止水抚风物之萧疏怆耆旧之凋落以公平生最爱环翠之胜因葺阁下为堂以祠公擿公畴昔所赋名之且悉疏诗文于壁林巘蔽亏花竹深映与窣堵相近远俨犹昔也公傥骑云驭风挟仙人左元放之徒忽去而倏来乎夫出处之义大矣静者常得之艮为山主静而动静不失其时其道光明虽动未尝不静也公方昌羊空谷燕坐而山月上长啸而林华堕閟风霆阁云雨人莫窥其涘及出而施之诗书仁义之泽滂葩淋漓而春万象风节所存殆有骇涛怒飓日夜舂撞所不能摇者身在禁闼乃心清泉白石闲盖处亦静出亦静也纶巾一壑目击道存山顾不重邪晋谢太傅高卧是山石室浚谷之趣自谓伯夷何远悠悠千古此意惟公识之故并图其像以慰山灵之思云】 
题咏【洪忠文公咨夔次俞紫微止止堂诗佛法元无法人谋尽过谋说空犹是着领妙更何求径滑松杉古窗虚水石幽琤琤鸣铁里安处一时休　又塔院诗僧伽传法处阿育放光时到顶直无缝透心横有枝梅闲诗凤咮竹里酒鸱夷醉上危层去空明渺所思】
　　　　　宝华院
在县南二十里　嘉定十年僧如讷始筑庵越六年移请院额理宗皇帝御书无量寿阁四字
　　　　　石照山净土寺
在县南二里钱武肃王儿时游息之地同光二年创为塔亭院　治平二年改赐今额有钱惟演所撰碑【详具本山】 
题咏【家之巽题艮山阁诗乐山仁者寂不动面壁老胡机械深艮背行庭无别义佛心即是伏羲心　一丘兀硉苍虬住四面森严阵马齐却笑白云无定相长时逐雨过前溪】
　　　　　法华院
在县西二里　绍兴九里韦郡王舍地刱建奉
显仁太后香火僧皆业医
　　　　　普应院
在县西五里　景定闲请额
　　　　　梵行院【以下尼院】 
在县西北三十里旧名龙华长安二年邑人徐琏建　治平二年改今额
　　　　　吉祥院
在县北二十里旧名灵龙　政和七年改今额

咸淳临安志卷之八十四
　志〔六十九〕
　　寺观十
　　　寺院
　　　　于潜县
　　　　　寂照寺
在县南二里丰国乡旧名吴兴大中五年改今名隆兴初邑令叶衡重建中书舍人张孝祥书额寺旧有绿筠轩后徙县斋　宝庆初避　御名改为此君轩
题咏【东坡绿筠轩诗可使食无肉不可居无竹无肉令人瘦无竹令人俗人瘦尚可肥俗士不可医傍人笑此言似高还似痴若对此君仍大嚼世闲那有扬州鹤】
　　　　　明智寺【西菩山】 
在县西十八里波亭乡初山之西有光亘天现菩萨像僧道志立茅庐其下唐天佑闲因建佛殿遂名西菩寺　治平二年改今额　熙宁七年八月苏文忠公同毛君宝方君武访参寥辩才遂游西菩山留题　建炎闲重修秦少游之子湛为记有清凉池明月池双峰堂涤轩览秀轩西资阁见山亭
记文【秦湛作寺记其略云于潜之西菩有光属天见菩萨像其时僧道志茅庐其下遂聚邑人之钱而庙佛焉号西菩寺实唐天佑中也　本朝改曰明智今谓其山犹曰西菩辩才既从此山行道吴越山中之徒思踵其武踊跃精进云云明智以有道者之故栖学佛者望之如仲尼之徒于阙里其气象景物又盖境内自于潜十有三里至山之麓未及之五里上松旁涧与道委蛇仰可以荫俯可以鉴循环曲折乃得平直两峰屹然如立长人如护居迎来五老九华未易伯仲泉涌西岩之址盛暑常寒筒引错落遍于百室是以居者忘出游者忘归云云自有此寺已数百年土殒木坏风雨入室像设不严威仪不成双峰既归未尝有求邑之富与力者相率施所有寺为之一新云云余先人与辩才善余儿时先人对辩才语必令旁侍其高世之论至今能记一二而辩才物故前先人十年今龙井天竺闲云容山色或诲人愁其能念前人乎余每见来自吴越者未尝不问辩才门人何如故闻双峰之名久矣杜门锡山之下一旦苍头告余曰门有道人吴语而文亟出见之乃常乐性禅师也谓明智重葺欲余为记且曰先太史常为辩才记龙井今记明智非子可乎余不敢辞虽然鸡凤异调大方之家岂不我笑】 
题咏【东坡诗推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石闲一笑相逢那易得数诗狂语不须删　路转山腰足未移水清石瘦便能奇白云自占东西岭明月谁分上下池黑黍黄梁初熟后朱柑绿橘半甜时人生此乐须天赋莫遣儿曹取次知○王中丞乐道诗云邃壑重峦十里过天围佛境隐岩阿傥来功业忘情久暂到山林结意多○李秘书公美诗云西峰直起翠屏开西院流泉涌碧台不在径山天目后使人去了又重来】
　　　　　治平寺
在县北十里嘉德乡旧名天目干宁元年建　治平二年改今额
记文【程北山俱作重建佛殿记余杭之镇曰天目山唐人作僧舍于其下号天目寺自会昌中废大中复兴更唐末五代至　皇朝且数百年岿然尝为邑里信人之所依向　治平中敕赐名曰治平世以夏腊主寺事其徒往往游楞叩义学师指授演说修多罗教或从善知识传佛心宗自显南禅师以来代不绝人　宣和庚子盗发新定陷于潜寺焚有邑豪襁负其母避地走山谷过其门望遗址默自誓曰使贼平家脱祸当复新此殿云及贼平其家大小数十人汔无恙明年建大佛殿为佛菩萨大弟子护法神像壮丽辉绚庄严殊特悉加于旧焉吾乡镇江天宁禅鉴长老通潜实受业治平寺盖所谓从善知识传佛心宗者之一也数为余道治平事且求文以记本末于今三年矣而请愈坚吾闻至人开士依真而住非可以国土观一相无相非可以声色求不即不离非可以方处摄也又况栋宇之奉象寓之设哉然于无为中示现有为于不住中宣说常住其悲智愿力所以开度有情者不废也故昔释迦文佛于欲色界中大集群品说法之余以四天下二十支提若须弥山顶开华藏殿若震旦汉国那罗耶那以如是等牟尼圣人往昔住处付属诸龙又以阎浮提中四方国土若若遮波罗处若阿跋多山若善安住塔以如是等诸佛罗汉贤圣天人修行住处付属星宿天龙药又大鬼神等分布守护然则名山佛剎所以建立扶持者幽明之际必有尸之者矣兹岂偶然也哉方是寺之存也栋宇象寓屹然如山而恶念人能以一念使与灰烬散灭及其复也有信心者亦以一念能使荒秽瓦砾之区化为梵释之宫师子之座甚矣一念之不可思议也方一念之作虽有神智莫得而闻见搏执也然无形而成不疾而速虽无边如虚空密用如造化坚固如金刚迅速如毘岚不若是烈也一念为善念念续之不惟成一身仁九族而已扩而济天下泽百世无难也至于得果成道高可以超三界下可以生梵天为四果为二乘为菩提萨埵为佛世尊极其原初出于一念之微而其所利益成就至于不可胜言者一念为不善念念续之有至于提戈相寻伏尸流血数百千里人畜草木为空一旦败祸父母妻子相随就砧几剥割脍醢肉餧鸱鸦狗鼠死人地狱受无量苦经千万亿劫乃为畜生出入炮烙剖割之闲或为饿鬼饥火所烧支节窍户猛焰炽然又千万亿劫极其原亦出于一念之微而流毒之大受报之酷亦至于不可胜言者前日之群盗是也使横目之民惟善是念如火传薪如水趋下而善不可胜用矣一家为善则一家安一乡为善则一乡化推而准之天下则很凌暴之风凶荒疵疠之应何从而有哉是则安乐之土已矣余因潜之请也以是告于方来使知一念之微不可不慎其不可思议力可使利益及于无边成就至于佛地而涂之人皆可以勉也营事僧曰可先义交道颙住持僧曰希表邑豪曰徐彦通佛殿费盖无虑二万缗云】
　　　　　常乐教寺
在县南五十里长安乡旧名乐平建兴二年佛图澄建　治平二年改今额　元丰闲僧保元重建寺有图澄井图澄阁
　　　　　广福院
在县南二里【旧云在县南五十里】 朱梁太师吴敬忠舍地旧名国泰天福二年建　熙宁中改寿圣　绍兴三十二年避
高宗皇帝殿名改今额旧有放生池有般若庄后因洪水冲荡遂为寂照寺子院
　　　　　崇寿院
在县西二里岝（上山下咢）山旧名兴福　绍兴元年改今额有旷轩双溪迭嶂跨虚亭　开禧三年令王日益始刊锡额之　敕于石
记文【令王日益跋　敕额云浮溪之漘有山曰岝（上山下咢）瑰石嵌岩拔地千仞缭径危磴盘空百折椒有精庐缥缈云木之表负阳崖结屋以凌空阔而纳沆瀣是为旷轩转而西则为双溪迭嶂暇日领客登眺溪桥横卧野木旁拱倒景流光下上相属前峰后巘之奔伏远洲近溆之分合霁日阴云朝霞暮烟之开敛吞吐莫不尽于几席之上穷天地之奇变遗氛埃之溷浊长啸激烈谷应水涌因访主僧宗照以山中胜事纚纚可听至立剎之颠末则曰知其为崇寿而已他无考焉潜号山水邦而岝（上山下咢）为最管领胜概是剎居多固宜宏扁详纪以耸秀伟杰特之观顾缺不着得非时移事改漫漶而失其传欤抑游者徒耳目之玩隐者惟仁智之乐而不暇及欤退而求诸故府得　天圣锡额之敕始以是山具飞来之体而微故因鹫峰之废而起之端拜肃睹荣光晃荡遗珠获于赤水藏简出于鲁壁骇愕疑喜恐得之梦寐而不敢自必其真刊诸琬琰日星绚烂盖欲侈熙朝之赐补旷世之阙而发山川之灵以慰凫鹥糜鹿之思也夫天地之于景物往往珍其胜而啬其全故名山佳剎清泉异石多在隐僻荒翳之境或得之近郊而奇观又不能皆称矣非托之名隽荣之锡命虽奇犹未重也岝山咢去县跬步截立溪流既已清旷绝特而玉局老仙之精爽复往来隐见于其间众美毕具而宠额之锡犹晦而未彰意天鉴地秘果不以全予物而今尽得之要必有阴相之者故作而为之书】
　　　　　接待普宁院
在县西二里岝（上山下咢）山下　庆元三年令赵彦倓建嘉泰三年令晃百谈祠昭应灵惠二龙君迁钱氏时古佛像　嘉定十六年移请今额
记文【戴燧记迁释迦像云后二百七十五年当巨宋之　嘉泰三年癸亥寺废已久像亦随坏于是清丰晁百谈宰邑政成适浮桥接待院开山沙门宗浩新作朝阳阁乃命加雅饰而迁焉肖形甚古观者起敬鄮峰戴燧从旁叹曰吾佛以寂灭为乐诸有皆空有相无相若不足计然二百七十五年之闲世代人物之变何可胜道像废复兴非偶然者昔东坡居士与参寥道人徜徉西菩群山中其徒至今以为重而名永长存今接待古佛又托侯以不朽山高水长我侯盛名将与佛法俱无尽矣因喜而书之】
　　　　　资圣院
在县东十三里丰国乡旧名资福光启三年建　治平二年改今额有观音像祈祷必应
　　　　　布金院
在县东二十里丰国乡旧名朱金干宁三年建　治平二年改今额
　　　　　广觉禅院
在县东二十五里丰国乡旧名落云相传俱胝道者落云于此后清泰三年建　治平二年改今额
　　　　　三学院
在县南十五里潜川乡旧名三白光启三年建　治平二年改今额
　　　　　梵兴院
在县南二十里潜川乡旧名国兴天福七年建　治平二年改今额
　　　　　崇法院
在县西南三十里潜川乡旧名崇福　干德五年建　治平二年改今额
　　　　　悟真院
在县南三十里潜川乡旧名白龙　建隆二年建　治平二年改今额
　　　　　福兴禅院
在县南五十里潜川乡马头山旧名慈云天福七年建　治平二年改今额
　　　　　广慈院
在县北四十里惟新乡天成二年有高僧建于滴翠峰下梵行精进诵莲经有功行上有乌随之僧入灭乌亦随化故旧名乌息　治平二年改今额有隐山堂
　　　　　净胜教院
在县南六十里长安乡旧名靖山清泰二年建　治平二年改今额
　　　　　西明空院
在县西三十五里波亭乡旧名朱山大中五年建　治平二年改今额
　　　　　妙乐院
在县北十里惟新乡旧名安乐天福五年建　治平二年改今额山有浮石
　　　　　开化院
在县北三十里惟新乡眉山绝顶之上
徽宗皇帝朝崇政殿说书豫章陈安节隐居于此绍兴十八年陈与僧福瑛同立精蓝初名澄鉴二十五年赐今额有陈公读书堂基
　　　　　普明院
在县北三十里嘉德乡旧名普照干化三年建　治平二年改今额
　　　　　北明空院
在县北二十五里嘉德乡旧名兴平文德五年建大中祥符二年改今额佛灯禅师昙印以说法被遇
理宗皇帝御书松岩及方丈四大字又　御制顶相赞以赐　嘉熙闲建阁安奉寺屡毁　咸淳二年僧祖华重刱法堂自是佛殿钟楼皆次第兴建云
题咏【洪平斋题松轩诗苍官面目冷于冰倾盖真成耐久朋随世炎凉渠自尔与时荣悴我何曾声传茶鼎风鸣籁影过熏炉月抹楞束绢欲烦三昧手个中着个觅诗僧】
　　　　　宝福院
在县北四十里嘉德乡光启二年头陀朱道从开山故旧名朱陀　皇佑元年赐今额
理宗皇帝赐名褒忠为洪端明府香火院
　　　　　净严寺【以下系尼寺】 
在县城北旧名宝成天福五年建　治平二年改今额
　　　　　明智寺
在县西南二里惟新乡旧名保安大中五年建　治平二年改今额
　　　　　法会院
在县南二里丰国乡旧名龙华天福七年建　治平二年改今额
　　　　　崇仁院
在县东三十里丰国乡旧名云峰大顺元年建　治平二年改今额
　　　　　靖林院
在县南十里潜川乡旧名扶西干符二年建　治平二年改今额
　　　　　清修院
在县南二十五里潜川乡旧名报国显德六年建　治平二年改今额
　　　　　妙行院
在县西南三十里潜川乡旧名西柳干宁三年建　治平二年改今额
　　　　　寂乐院
在县西十五里波亭乡旧名大同长兴二年建　治平二年改今额
　　　　　禅定院
在县北二十里嘉德乡旧名禅林干宁元年建　治平二年改今额
　　　　　白云僧庵
在县治后东山后毁于火惟钟楼独存　开禧三年令王日益重建
　　　　　修真道堂
在县西庆云坊
　　　　富阳县
　　　　　永宁院
在县西旧名荣国寺大同三年建　大中祥符元年改今额为邑最大剎建散祝　圣道场于此　嘉定五年令程珌葺新之
　　　　　净明寺
在县北五里旧普照寺天福五年重建　治平二年改今额寺枕高山名曰舒壁山（土幻）有龙潭涧水横流上有桥亭有
御书阁　宣和闲毁　嘉定十三年重建山门法堂廊庑
题咏【李翰林白诗天台国清寺天下为四绝今到普照游到来复何别（木卉）木白云飞高僧顶残云门前一条水几回流岁月○徐学士凝诗问人知寺路松竹暗春山潭黑龙应在巢空鹤未还经年为客倦半日与僧闲更共尝新茗闻钟语笑闲○东坡诗富春真古邑此寺亦唐余鹤老依乔木龙归护赐书连筒春水远出谷晚钟疏欲寄江潮韵何人为起子】
　　　　　西岩寺
在县北三十八里白升村唐干宁元年建【见西岩】
　　　　　妙智院
在县西南五十里善政村旧名永安大和元年建【旧号骊峰唐许远孙立额柳公权题有碑今不可辨】 　祥符元年改今额
　　　　　法相院
在县东南三十里丽景村旧名报恩院咸通十二年建　大中祥符元年改今额
　　　　　净土院
在县西二十里灵泉村旧名灵泉院光启三年建大中祥符元年改今额寺有竹轩游者多留题
题咏【祝少卿诗寺依岩壑已幽深更植修篁结翠阴不使俗尘侵几格直将高节映丛林风来缓奏玲珑玉日上轻筛琐碎金跧伏未缘趋胜景试凭蝴蝶梦追寻○吴兴姚愈诗劲节摩云岁月深冰霜不改旧时阴静浮香篆度幽径冷滴翠光生茂林明月满窗横好墨清风入指接黄金个中领取西方意梦落人闲何处寻○四明杨慈湖简诗此意分明有底深蒲团斜倚满铺阴岂容俗子闲抬眼只许清风得入林我对此君无一事自言幽处直千金古人今已成陈迹犹向当年击处寻和者甚众】
　　　　　三学院
在县西南三十里庆护村旧名平源咸通十四年建　治平二年改今额
题咏【李提刑（革兆）诗二首远岫朝来更爽孤云徙倚长闲飞出偶成霜雨归来依旧青山　江横水如带枫落山为屏高深自天险豪迈由地灵行行古道中下马坐邮亭鹤栖必仙家凤仪岂尧庭神仙事恍惚谁实观超升孙氏一时杰父兄俱有声将军垂紫髯阿瞒眼亦青周郎往视师不数李与程缅怀前哲人耿耿在心扃托宿就萧寺梦还神更清】
　　　　　真如禅院
在县东南百二十里大源村山有五峰故旧名五云咸通五年建　治平二年改今额
　　　　　万春院
在县西八十里栖鹤村一名千春唐干宁元年建
　　　　　能仁院
在县西南十里太平村旧名云霄天成元年建
　　　　　大安院
在县北十八里白升村旧名东安清泰三年建　治平二年改今额
　　　　　净居院
在县南四十里旧名净福天福八年建　治平二年改今额
　　　　　真觉院
在县东开运元年建【旧在县北五十步即丹霞观基】
　　　　　净觉院
在县北旧名净福　建隆元年建　治平二年改今额
　　　　　华盖仙山院
在县东北十二里旧名福庆天福二年建有双阁松庵
题咏【杨慈湖简题默斋云渐渐疏钟动幽深一径开炎光隔林麓清兴遶崔嵬拟作临流赋应须倩雨催小窗宜挂起且放竹风来○徐自明云万当不如一十发却休九乃知多言累宁谨三缄口寂中洊雷震悟处师子吼百物自四时六凿通九有风松静度曲山花相与友心远境更幽光生室无垢茶鼎苍蝇鸣香几黄金纽澄神天籁息见性籓篱剖对语彼上人一笑开户牖自愧逐喧尘成佛灵运后○韩青老农云旧闻山隐弥天释几欲从谈不二门寻到经窗收足座却应宾主两忘言○僧法具云道人挂口苍烟里万象无声忽转雷老去不知尘世事东风又上屋头梅○寂光宗常云毘耶不默不良久渠识乃翁狮子吼凝儿枯坐黑山边闭目藏睛如木偶阿师筑室古仙山一室尽空诸所有夜坐月明风入松昼瞑雾卷鸦藏柳梅子黄时我独来且观挂壁诗千首却忆韶阳曾有言道火何曾烧着口】
　　　　　净因院
在县东二十里春明村旧名云峰　太平兴国二年建　治平二年改今额
　　　　　龙景院
在县东十八里春明村唐大中元年建
　　　　　惠济院
在县东十二里旧名仙泉显德二年建　治平二年改今额
　　　　　资圣院
在县北十八瑞安仁村旧名观音天福七年建　天圣七年改今额
　　　　　慈云院
在县北二十五里崇爱村旧名白龙山法云院　干德二年建
　　　　　长福罗汉院
在县西北十二里临湖村　干德二年建
　　　　　庆恩院
在县北十八里临湖村旧名新恩清泰三年建
　　　　　大智院
在县西二十五里祥凤村旧名智觉　干德元年建　治平二年改赐今额有卓锡泉初茂荣禅师卓锡于是山甘泉迸出遂穿为方池泉即盈溢寺之西院有楼三闲巍然插空气象甚胜韩彦古名之曰明月巢
题咏【韩彦古诗清风去无尘白云来无心一笑玉溪上落花流水深】
　　　　　宝林院
在县西南三十五里仪凤村旧系双林院　大中祥符四年建　治平二年改今额有岩香阁石门霞仙人迹菖蒲涧
题咏【范石湖题可赋轩诗十里山行杂市声道旁无处濯尘缨宝林寺里逢修竹方有诗情约略生】
　　　　　崇善院
在县南四十里旧名宝善唐长庆三年建
　　　　　妙严院
在县西三十五里庆善村旧名龙门天福二年建
　　　　　禅寂院
在县南八十里太源村旧名黄禅广顺元年建　治平二年改今额
　　　　　真寂院
在县南四十里灵峰村　绍兴六年建
　　　　　普惠院
在县西南三十五里看潮村旧名广济天福二年建　治平二年改今额【即古法信寺】
　　　　　灵岩院
在县东南三十里江阴村干佑元年建　大中祥符元年改今额
　　　　　净土院
在县西南二十里杨潮村　淳熙闲建
　　　　　瑞相院
在县北十八里白升村旧名观音天福二年建　治平二年改今额
　　　　　法云院
在县西二十五里惠爱村旧名静安光启二年建大中祥符二年改今额
　　　　　接待延寿院
在县北一里　绍兴五年建八年赐今额
　　　　　偃松院
在县西南十里　绍兴二年建
　　　　　大雄院
在县西南四十里屠山村长庆三年建后因吴越国相许明舍宅为寺遂即其人为名　治平二年改今额寺有禅月尊者画住世十六大阿罗汉
记文【福唐陈刚中撰禅月画罗汉记略云钱氏奄有吴越欲南取王审知北取杨行密而方术游说之士辐凑其国禅月师来自西先以诗见意曰一瓶一砵垂垂老万水千山得得来馆于给事郎罗隐之舍隐有识师迟之恨见于诗师复以诗遗王有一剑霜寒十四州之句王使人谓之曰若能改作四十州当得相见师喟然曰州亦不可添诗亦不可改孤云野鹤何天不可飞遂杖锡径去至此山云云　世传禅月初画罗汉时以三昧定力观诸尊者所居处所作为运笔一挥凛凛如生既成十五身矣独不得其一乃即身是佛引鉴自绘遂尔满足屠山之人谨事之水旱疾疫祷必应云云】
　　　　　大明院
在县北四里四峰环绕前如连璧俗呼里庵【即东坡所谓东西二庵是也】 旧名普明　干德三年建　治平二年改今额　嘉熙二年改赐絜孝大明禅寺额充李文清丞相香火院
题咏【东坡自普照游二庵诗长松吟风晚雨细东庵半掩西庵闭山行尽日不逢人裛裛野梅香入袂居僧怪我恋清景自恨山深出无计我虽爱山亦自笑幽独神伤复难继不如西湖饮美酒红杏碧桃香覆髻作诗寄谢采薇翁本不避人那避世】
　　　　　灵岩宝山院
在县西南三十里一名湖南山高八十丈乃鹿山神龙迎致灵悟大师昙超讲经行雨之地【详见灵岩山】 嘉定四年有　旨赐昙超师号而龙祠以仁惠庙为额先是僧道琳为屋三楹至是令程珌佐其费以刱佛庐　景定元年移请今额
　　　　　洪氏浴室院
在县初　建炎庚戌洪忠宣公皓持节使金其长子文惠公适年十三思奉甘旨越六年当　绍兴乙卯遂建此院于富春以寓拳拳之思后七十年曾孙侃来丞富春乃识其事有进月堂
题咏【杨慈湖简进月堂诗我有一轮月不圆又不缺更无昼与夜光耀常洞彻纵有蔀屋遮亦莫之闲绝将此以为烛难作进退说○徐提举安国诗云斗横宴坐一蒲团丈室寥寥梦境寒夜炷波涵烟易冷秋檐冰浸露先漙潭中寂境心灰见镜里虚形面壁观俛仰清光无尽藏细分沙界万尘宽】
　　　　　永寿院
在县长寿村　乾道闲建
咸淳临安志卷之八十五
　志〔七十〕
　　寺观十一
　　　寺院〔三〕
　　　　新城县
　　　　　华藏禅院
在县西二里　天圣十年赐额
　　　　　兴教禅院
在县南三十里地名夏妃旧为兴福院长兴二年建　治平二年改今额
　　　　　多福禅院
在县西七十里地名青牛岭旧为宝福院同光三年建　　　　年改今额
　　　　　昌国院
在华藏院之侧旧为福安院干佑五年建　大中祥符元年改今额为　圣节祝寿道场寺有乌伊轩
题咏【许广渊题诗轩开环列万峰青门对乌伊遂榜名千室楼台凭槛尽一溪烟水卷帘明炉烟晨起迷云色松韵时来杂梵声峻极祇宜长闭户柰何持砵入东城】
　　　　　多福院
在县治东旧为渌新院景福二年建　治平二年改今额为　国忌荐严道场寺有杜公井【唐大顺闲淮南杨氏遣兵围城城中乏水兵民穿井及石深百尺余不得泉杜公棱至诚请之泉立至以此城得不陷遂目为杜公井云】 
题咏【邑令许仲蔚诗云德地见图牒神机发杜棱寇围炎甚火壶渴冽于冰古邑桑田换云源鉴面澄如今风月夕煮茗诧山僧】
　　　　　护国院
在县治东北旧为罗汉院　开宝二年建　大中祥符元年改今额为延寿道场
　　　　　延寿院
在县西一里旧为兴福保寿院广顺三年建　治平二年改今额
　　　　　广福院
在昌国院之侧旧为水陆院干化二年建　大中祥符元年改今额有僧阁
题咏【许广渊题诗溪光山色照天晴开豁襟怀远眼明每日风清生竹韵有时雨过沸滩声夷犹水上渔舟逸奋迅檐前燕翼轻珍重老僧无个事坐观群动竞经营】
　　　　　兴善寺
在县西三里旧为龙华寺上元二年建　大中祥符元年改今额有观音像水旱祷必应有碧玉轩轩前有木犀绝圆正可爱
题咏【江东罗愿题木犀云老照轩前翠已空却惊嘉树巧玲珑幽芬自出禅枝外圆相长标法窟中过客莫辞三宿恋道人已费十年工要须共结团栾坐赏尽清秋面面风】
　　　　　宁国院
在县南七里青峦山晋郭文举尝隐于此邑人祠之有祷必应又相与建佛宇于祠之旁隆安五年赐额曰碧流咸通中重建门枕小池吴越王更为碧沼　大中祥符元年改今额有白莲堂妙乐堂定轩碧沼轩
题咏【方千诗深僻孤高无四邻白云明月自相亲海中日出山先晓世上寒轻谷未春窗逼野溪闻鹤唳林通村径见樵人此时惟有雷居士不厌篮舆来去频○牛仙客诗步步穿萝入径幽柏高松老几人游花开花落非僧事自有清风对碧流○潘闻诗五峰高插云居胜览景留题趣味长碧树叶阴山骨润白莲花馥水池香鹤寻巢径松千盖僧卧溪流石一床闲里不知西日落马蹄归去带斜阳○杜荀鹤题碧沼诗山半一山寺野人秋日登就中偏爱石独上最高层有果猿摇树无斋鸽伴僧儒门日多事到此复何能○裴极诗一沼光涵四座寒夕阳回首更凭栏凭师早把香莲种他日期来结社看○杜棱诗石骨生泉冷流来涧沼湄幽禽鸣竹砌游客步阶陲滃郁杉松碧阴稠烟霭缁古风吟不足嗟恨老苍髭○许广渊诗寺结千峰上门通一径幽静心无物乱清耳有泉流楼阁先知晓园林预觉秋因君题秀句却省昔年游○邑令徐评诗岑寂千山曲萦纡一径微楼台青嶂合窗户乱云飞野色侵僧衲池光射客衣偶来修吏隐到此益忘机】
　　　　　宝胜院
在县西七里旧为渔池院天宝十载建相传为唐人放生之所内有洞下通桐江葛仙翁炼丹于此池寺即其所栖之山也　大中祥符元年赐今额有葛仙翁炼丹井放生池
题咏【许广渊题炼丹井云葛公高隐处凿井碧山前炼就长生药空余白乳泉鼎藏今去水气吐旧成烟(古老云古有一鼎藏于井中其上常有祥烟后为人取之矣)午夜风雷作人疑羽佩旋○题放生池云天宝当年寺鱼池此日存溪移古岸脚殿压旧山根月照霜钟远风开雾阁昏网罗虽废禁和气满乾坤○令许仲蔚云唐家旧佛祠楼阁影参差鱼散不知处水流无断时山光朝暮变人事古今移惟有好生德恩波尚满池】
　　　　　寿圣院
在县南三里旧为贤名院　皇佑三年建　治平二年改今额
　　　　　惠济院
在县南八里旧为灵泉院干化五年建　治平二年改今额
　　　　　庆恩院
在县南十五里旧为报恩院　建隆元年建　治平二年改今额
　　　　　总持院
在县北十里地名贝山旧为永庆院干佑元年建　治平二年改今额
　　　　　法惠院
在县北二十五里旧为太平院干佑二年建　大中祥符元年改今额
　　　　　净名院
在县北二十五里旧为白云庵开运三年建　治平二年改今额
题咏【许广渊题杖锡穷危顶茅庵构白云轩窗半峰出钟磬别山闻海月晓同色炉烟昼杂熏莫教深静处思虑落尘氛】
　　　　　资圣院
在县西北十五里旧为宝安院开运四年建　大中祥符二年改今额寺有停云轩
　　　　　胜因院
在县西二十里旧为栖心庵　大观闲邑人徐赟建　政和四年赐今额
　　　　　安隐院
在县西三十里旧为龙门院干佑元年建　大中祥符元年改今额
　　　　　净严院
在县西南三十五里旧为隐居院大同元年建　治平二年改今额
　　　　　宝乘寺
在县西十八里旧为灵远寺上元二年建初梓州刺史罗石朔掘地得铜铸佛像二并钟载之以归一旦失钟与像所在而新城人获之于野因建寺焉新登乡有佛岭事由此会昌闲废大中十三年复建为圣像寺吴越王迎其像入城　大中祥符元年改今额有妙香堂深静堂鉴轩绿竹轩分秀轩寺后有蜕龙洞濯龙池嘘云亭刺史白居易赠休粮开士巨川上人诗
题咏【白乐天赠休粮巨川上人诗三十余年坐对山只将无事化人闲斋时往往闻钟笑一食何如不食闲○参寥子留题兹山嵯峨冠天下一径萦云行两舍始穷绝顶见招提碧阁丹楼屹如画门前池水滀蜿蜒座上风雷惊昼夜峨眉五台夸壮观品目真冥此为亚伟哉南禅非世人开荒辟翳初椎轮寥寥相望三百载废兴一一难具陈丹丘大士来鼓舞气象焕发重增新投金输赆走南北法雨遍被无涯津虚堂选胜得佳趣隆檐危栋成逡巡窗外洞达舒两目异景错出罗蓁蓁朝云夜月常万顷寒光炯炯如镕银堂中隐几人何似湛若玉兔垂秋旻榜名圆镜示来客庶使方寸无缁磷】
　　　　　三学院
在县北十五里郭文举舍宅为之旧名灵辉大同二年建改为灵耀　治平二年赐今额有仰高堂
题咏【晁无咎诗步月寻溪过佛斋溪边石藓湿芒（革奚）虚窗独卧听松竹半夜一山风雨来○邑令王杸诗精蓝本是真人宅迭嶂今名释子山绿树不妨丹鹤下白云长伴野僧闲扶风木任秋蝉荫积雨庭多石藓斑儒客坐来除俗态暮钟飞出望归还○祖世英诗洞庭西门天下奇烟峦百转盘青（王离）金堂玉室白云锁中有仙客闲栖迟以上事见晋书方睛秀骨郭文举孤剑青（革奚）出岩户朅来此地访禅翁共扫松花谈太古拏龙忽驾升天行西归只履埋岩垧声（汀去丁改不）影□遽如许故山唯有松风清道师怀古兴不浅堂宇横陈迎翠巘悠悠遐想山阿人水带云衣犹在眼凉飔五月吹浮埃蕉旗竹篲摇空阶我来箕踞发长啸月光飞射云楼开寸心浩荡逸天外欲去复住聊徘徊永怀西山五色药服之羽化登蓬莱】
　　　　　慈照院
在县西五十一里旧为昕慈院大同元年建　治平二年改今额有石壁扁曰云洲
记文【郑丞相清之作石壁云洲记曰韩潮州生平诋佛海上从大颠语藩拔级夷旷然忘儒墨畦径苏端明文章风局轩豁宇宙至钱唐逢辩才师意所领会如印印泥二公龙骞凤翥未易迫近乃独于邂逅之蹔弃其所挟待释子以莫逆交则知五经之外六合之表别自有人也余夏杪来自成均寓龙丘万君举之室一日逋暑相与寻并山佛庐遂至所谓慈照寺者有庞眉老衲肃客入西至石壁下丈室中修檐蔽日曲池横前风蒲水漪意熊萧爽小定毛发洒淅如穷秋露晓坐水边篱落闲执热快濯未暇别语余与君举据胡床熟寝既而黑云压浮屠上雨四面至师笑曰寒暑一变可起矣余竦然异之试叩其意横贯直骛援引旁午纚纚可听少焉雨霁月影移数弓暮钟东西起对语未倦俗累暑氛洒然俱失余始知有世外味为之留再宿而归师临分戏余曰来暑去凉何以报我余周视其身如焦谷石女无一可以荅师之意者请以子墨客卿助作佛事因取退之家彼吴洲云之句扁其室曰云洲而纪其颠末韩苏方神游八极安知不闲至人闲乎苟见余文以为非是则大颠辩才可并按也亦以发千载之一笑云时嘉定丙子闰七月也】 
题咏【郑丞相赠云洲老师诗嘉定丙子斗插申秋灰出管纔半旬我来适值蒸暑节烛龙吐焰扶桑滨炎官流汗走踯躅金乌啄火焚空旻湿云拥岫呼不出火云糊天挂赫日脑脂盖眼壮士眠谁挽天河洗蒸郁友人万君家龙丘追凉共作招提游入门指点到丈室中有石壁清且幽半月泓澄锁寒绿气象凄切涵清秋凛然便觉肌骨爽恍疑石罅蟠蛟虬老师宴坐圆觉场一笑对客双胡床雀芽新试蟹眼汤未到舌本先生凉悬河倒流挥玉麈果然惊出蛟龙舞须臾雾裹浮图尖地墨天昏作风雨吻端造化转寒燠约束商羊上天去云开月明众峰出指向岩前石应语归来为乏琼瑶报清梦安排几番到池角土花生碧草逗晓檐前干鹊噪我承佛敕为行词可拜云洲老师号】
　　　　　普熏院
在县西五十里旧为香积院同光二年建　治平二年改今额
　　　　　普向院
在县西五十里旧为回源院正明四年建　治平二年改今额寺有多宝佛塔
记文【知贵池县周焘撰多宝佛塔记道潜书记曰杭州南新普向院僧月言少喜技巧得刻雕三昧稍长为僧键其智不得发　元佑二年春三月始造木塔于院之西偏而成于四年冬十月既成龙井辩才法师为全书法华经龙女偈置塔之中而塔以阁覆之塔之终始悉出于言手而工无与焉盖言之初尝谓院之有浮屠犹人之眉目不可一日去之而南新地小院且无塔欲为之而未能一日叹曰昔多宝佛于法华会中地涌宝塔为一大事而昧者徒知为佛神通能出示现而不知夫一耳目口鼻之妙能使百千万亿具足成就发扬之巧者未尝异也佛以地涌而吾以手化以为非幻则两俱不实以为幻出则本出非幻乃相地择木而经营之运斤风旋迎刃中绳袖手睥睨四旁无人而人不能测其意于是舍其朴而与人游焉起居周旋雍容有余而未尝以语晓人故虽其徒有不知者阅两岁有赢月而塔出矣其崇三十有四赤为层七趾广六赤重甍累瓦枅栌柢梧错出交映蹲兽宝网飞仙摇铎出入上下如动如响中为佛菩萨如其教意其下为海须弥山鱼龙神鬼出于海中皆涂以金彩眩夺人目然后观者知言之塔磅礡于胸中也久矣平居休佚调伏悦乐则发而出之为佛菩萨悲愍之相勇猛不退刚决难制则为鬼神威武之变涕唾濡湿住不动之地欣荣慕乐之意见于葩华飞摇之闲心算交错会于起伏盘纠之势高广大小光祥开阖一应于言之频伸欠呿之中而人不知也后之至者款户而入形不自名而人能名之千变万状安徐决骤怳惚如神而适与意会佛菩萨鬼神一出而所谓言则亦不能自得也呜呼亦庶几佛之所谓善巧者欤非耶言与塔子皆未尝接而参寥师为予道之其本末如此且求予记云元佑八年二月一日】
　　　　　资圣院
在县西北三十五里旧为大安院清泰元年建　天圣七年改今额
　　　　　宝林院
在县西四十里旧为上林院中和闲建　治平二年改今额
　　　　　瑞相院
在县西七十里旧为灵瑞院同光二年建　治平二年改今额
　　　　　正觉院
在县西六十里旧为龙门院　建隆元年建　治平二年改今额
　　　　　明寂院
在县西七十里旧为灵岩院　干德四年建　治平二年改今额
　　　　　集福院
在县西五十里旧为福春院广顺二年建　治平二年改今额
　　　　　普照院
在县东北十五里旧为普光院天福七年建　治平二年改今额
题咏【许广渊留题云乱峰环合处中见古精庐万事尽不到数僧闲有余岭云时聚散松竹昼清虚自辨一泉后多来长者车○邑令李淛云青山遶屋蓝光重流水冲阶碧藓滋独坐午窗谁晤语鹧鸪声里竹阴移】
　　　　　崇恩报福院
在县南二十里　绍兴五年改今额
　　　　　妙慈院【以下系尼寺】 
在护国院之北旧为北禅院大中三年建　治平二年改今额
　　　　　梵严院
在县西六十五里旧为建兴院天成三年建　治平二年改今额
　　　　　宝相院
在县西七十五里旧为石佛院天成五年建　治平二年改今额
　　　　　持戒院
在县西六十里旧为净名院　建隆三年建　治平二年改今额
　　　　　清修院
在县西四十里旧为净安院天福八年建　治平二年改今额
　　　　　法门寺
在县南十五里望仙村旧名净土咸通十一年建【元系空惠尼寺在花浦因水泛坍江遂移今地】 　祥符元年改今额
　　　　　通灵塔
在县北二里祥禽乡地名官塘口塔后即灵休灵佑庙
　　　　　多宝塔
在县西六十里南新乡地名回源即普向院也亦名金塔
　　　　盐官县
　　　　　安国禅寺
在县西北二百五十步唐开元元年建名镇国海昌会昌五年废大中四年复置名齐丰　祥符元年改今额　熙宁七年僧居则建大悲阁苏文忠公题梁明年为之记藏殿后有唐会昌石经幢二寺门东有咸通石幢一在殿下者二无岁月字画类唐人悟空禅师塔前有古桧　宣和闲朱（面力）移以去
记文【东坡作大悲阁记羊豕以为羞五味以为和秫稻以为酒（麦曲）糪以作之天下之所同也其材同其水火之齐均其寒暖燥湿之候一也而二人为之则美恶不齐岂其所以美者不可以数取欤然古之为方者未尝遗数也能者即数以得妙不能者循数以得其略其出一也有不能而精粗见焉人见其二也则求精于数外而弃迹以逐妙曰我知酒食之所以美也而略其分齐舍其度数以为不在是也而一以意造则其不为人之所呕弃者寡矣今吾学者之病亦然天文地理音乐律历宫庙服器冠婚丧纪之法春秋之所去取礼之所可刑之所禁历代之所以废兴与其人之贤不肖此学者之所宜尽力也曰是皆不足学学其不可传于书而载于口者子夏曰日知其所亡月无忘其所能可谓好学也已古之学者其所亡与其所能皆可以一二数而日月见也如今世之学其所亡者果何物而所能者果何事邪孔子曰吾尝终日不食终夜不寝以思无益不如学也由是观之废学而徒思者孔子之所禁而今世之所上也岂惟吾学者至于为佛者亦然斋戒持律讲诵其书而崇饰塔庙此佛之所以日夜教人者也而其徒或者以为斋戒持律不如无心讲诵其书不如无言崇饰塔庙不如无为则饱食游嬉而已矣是为大以欺佛者也杭州盐官安国寺僧居则自九岁出家十年而得恶疾且死自誓于佛愿持律终身且造千手千眼观世音像而诵其名千万声病已而力不给则缩衣节口三十余年铢积寸絫以迄于成其高九仞为大屋四重以居之而求文以为记余尝以斯语告东南之士矣盖仅有从者独喜则之勤苦从事于有为笃志守节老而不衰异夫为大以欺佛者故为记之且以风吾党之士云】 
题咏【东坡悟空禅师塔已将民界等微尘空里浮华梦里身岂为龙颜更分别只应天眼识天人自注云宣宗微时师知其非凡人　又题塔前双桧当年双桧是双童相对无言老更恭庭雪到腰埋不死如今化作两苍龙　又题僧爽白鸡断尾雄鸡本畏烹年来听法伴修行还应却置莲花漏老怯风霜恐不鸣　又题云古邑居民半海涛师来基筑便能高千金用尽身无事坐看香烟绕白毫】
　　　　　庆善寺
在县西南二百步天监七年士人弘灵度因井中有光三日不止舍宅为寺地滨海遂以观海为名会昌五年废　大中祥符元年改今额有千佛阁门外有唐大中闲石经幢有窦思永撰铜僧伽像记葛蘩撰天台教院记不载
题咏【王竞题圆照堂诗佛心开晦暝觉性极融明实相自然见客尘何处生铜瓶秋水净草坐月华清不必曹溪去穿云振锡行】
　　　　　廷恩院
在县西北旧系安国寺藏院　建炎四年移额重建
题咏【苏才翁留题云画堂三月初三日絮扑纱窗燕拂檐莲子数杯尝冷酒柘枝一曲试春衫阶临池面胜看镜屋映花丛当下帘谁倚南楼指新月玉钩素手两纤纤】
　　　　　普信院
在县北二里　建炎三年移额建常接待游僧故邑人止以接待名之
　　　　　常乐寺
在县南一里大同二年建旧名永兴　治平二年改今额
　　　　　惠明院
在县西　隆兴元年移额建
　　　　　荐福寺
在县西三十六里永明二年建旧名安善会昌五年废大中十三年重建　祥符元年改今额寺有第一代尚禅师塔
记文【张无垢九成作尚禅师塔记圣王之道有非文字所能书言语所能传者是故未有六经而尧舜为圣帝禺稷皋夔为贤臣学不到文字言语外而守章句泥训诂欲以用天下国家犹趋燕南征适越北乡虽膏车秣马风餐雨宿徒自苦耳于圣王之道漠如也孔子指二三子以无行而不与之说孟子指齐宣以是心足以王之说此岂可文字语言中求哉岂唯吾儒释氏与其徒说法凡四十九年其为书五千四十八卷不为不多矣而临绝之际乃拈华注目传正法眼藏于迦叶彼前日科分派别皆为无用然文字语言不可欺世而迦叶之传易以罔人惟天资高明不肯自昧者乃可以真得末后之学惟尚禅师姓曹氏临安盐官人也其上世有仕宦者而世绪不详少苦腹疾百药不治父母怜之乃祈佛出家七岁礼庆善寺元辩为师又十年披（上髟下弟）即遍历丛林求文宇言语外法首参净慈本本可之不留再参明祖圆圆如木也又不留三参佛光正正如圆又不留四参梁山会会如正也又不留四参识超绝门庭穿穴纵横微眇老禅宿德有不能屈者印证许可前后相继而师心不自欺故未几而舍去谒尊宿凡五六十人最后参普照英得法于法云秀而见保宁勇秀得法于天衣怀而见浮山远秀虽与本会同云门派同天衣而机锋颖脱独出乎诸人之上英似其师秀故用处迥与诸方异师操平昔所得入英之室如圆枘方凿一皆不契然师意惬焉谓当如是一日举南泉斩猫语问英师胸中话端凡数条以谓不出是矣英乃曰须是南泉超然出师意外师进止所获退失故步茫昧傥怳不知所乡心愤口悱虑衡色作神情逼迫未及云堂豁然冰断尽见古今机用乃知异时所有皆在私心浮虑中因喟然叹曰今日方平生事毕不负初心矣再入见英方举手师用见大愚机以筑之自比高视四海藐焉无人闻黄龙新坐断江西无敢撄其锋者师乃自荆南杖锡而往又用子胡斫碑之机以见之既乃退归故乡宴坐墓庐炉香瓶水与世相绝然师名横厉天渊韫晦莫遂邑大夫郡太守迎请住寿圣院院本雪峰结庵故地灌莽榛棘之所都狐狸蛇虺之所宅师住八年勇者出力富者出财殿宇巍峨堂庑明洁一变为化人之居厥功大矣师胝如涕唾推而不有遂就归旧隐未几更荐福为禅居郡县凡三请乃出就未半岁而病病复归旧隐未数日趺坐而逝享年六十有七实　绍兴庚申七月三日也寿圣不忘师德迎葬于院之西偏师机锋峻密作用孤高如云峰悦如法昌遇学者莫测其端虽度弟子十有六人四方来者前后凡数百辈然其道无传焉至于戒行精洁节概刚严使人见之凛然如入宗庙中自幼至老如一日也门弟子了观以师与余善状行业来谒铭余不得辞也乃为之铭铭曰道在方寸文字莫宣可以神会难用语传伟哉禅师识超几先挽而莫留（焱欠）然逝川横翔意外高视大千节如霜筠机如电鞭呜呼往矣其谁继焉】
　　　　　普安寺
在县西四十里大同元年建　治平二年改今额
　　　　　吉祥寺
在县西北四十八里旧名齐明　建隆二年重修改名迎祥　治平二年改今额
　　　　　觉王寺
在县西北二十五里长兴四年建旧名正觉六年重修【即吴越王私号宝正六年】 　治平二年改今额寺后有三女堆
　　　　　净信院
在县西南六十里天福二年置
　　　　　开福寺
在县西三十五里咸通元年建旧名文殊　大中祥符元年改今额
　　　　　圆明院
在县西南五十里元和七年建旧名永城　大中祥符元年改今额
　　　　　永隆广福禅院
在县西一十里　绍兴十八年建
　　　　　定香院
在县西北二十五里开宝元年建名茶毘庵　治平二年改今额
　　　　　东堽广福禅院
在县西南五十里干德元年建　绍兴三十二年改今额
　　　　　资圣院
在县西北四十里天福七年建旧名资寿　治平二年改今额
　　　　　净居院
在县西三里　隆兴二年移额建有童儿塔
记文【张无垢九成重建童儿塔记寿圣禅师惟尚道眼明彻戒体洁清传法于普照英公得证于黄龙新公既谢事乃归老童儿塔之西环堵萧然而声震四海其叩门求法者盖肩相摩而袂相属也子寓居盐官遇风日清美芒（革奚）竹杖径寻师于茂林修竹之闲一日予指塔而问其故师出邑人章玮石刻且曰旧塔废为道士居者几二十年矣　绍兴丁巳主塔僧仲渊之孙德谌痛数百年胜概一旦为强有力所夺影灭迹绝了不可寻问乃草衣木食锱储黍积卜地其东絫甓架屋于莽苍榛棘中今兰若窣堵峥嵘突兀鼎鼎一新其勤劳嗣续之功似可记也公其有意乎子笑而不荅既而予被召贰玉牒继擢亚春官侍讲金华未暇如师请后子以病乞归　圣天子闵其勤以奉祠宠之居闲日读方书理药物亦未暇如师请也予病今少闲师来请益勤子乃呼谌而告之曰尧舜禹汤文武周孔之道具在人心觉则为圣贤惑则为愚不肖圣人惧其惑也乃着之六经使以义理求乃铭之九鼎使以法象求簠簋俎豆火龙黼黻以发之钟鼓筦磬琴瑟竽笙以警之清庙明堂灵台辟雍以形之使人目受耳听心竦意明恍然雾披豁然冰泮乃知千圣虽往此心原不去万变虽经此心自有余不然吾圣人岂虚为此纷纷哉子之辛苦经营傥有在于斯乎否则吾不知也谌谢而退乃书以遗之使刻诸石】
　　　　　金佛院
在县西一十二里旧名上乘　乾道二年改今额
　　　　　报国寺
在县西北四十八里　嘉泰元年建
　　　　　云龙寺
在县西北一十五里　庆元二年建
　　　　　旌忠禅院
在县西北二十五里　嘉泰二年建
　　　　　定善院
在县西南三十里　绍兴十二年建
　　　　　戒坛院
在县西南三里　淳熙九年建
　　　　　崇福寺
在县六十里干元元年建旧名灵池会昌五年废　大中元年重建　祥符元年改今额
　　　　　惠力寺
在县东北六十里紫微山下晋朝建旧名志愿　大中祥符二年改今额
　　　　　东山广福院
在县东北六十里　熙宁元年赐今额有葛僊翁井
题咏【杨子平题诗云舣棹青山下来寻蓟子家人鱼皆静乐水木亦清华松老欲成盖菊寒殊未花何须觅句漏此自有丹砂】
　　　　　西山广福院
在县东北六十里峡石　熙宁元年赐今额
题咏【杨子平诗云野寺孤峰上危楼耸翠微卷帘沧海近洗砵白云飞竹影临经案松花点衲衣日斜登望处湖畔一僧归　又地势连沧海山名号紫微景闲僧坐久路僻客来稀峡影青相照河流石自围尘喧都不到安得此忘归○朱伯虎题凿石开山已几年半天台殿耸危峦晓钟声向云边落夜月光从槛底看野色难藏千里秀松风长占一轩寒老僧此处真栖隐应笑尘劳效小官】
　　　　　崇教寺
在县东六十里旧名妙果长兴二年建
　　　　　四果禅院
在县东北七十里咸通元年置旧名罗汉　大中祥符元年改今额
　　　　　真如禅院
在县东七十里黄湾本晋干宝宅周显德二年置旧名菩提院　治平二年赐今额有般若台张无垢九成同宰刁文叔来游遂以名台上有郭熙画山水又有灵泉井【详见本山】 
题咏【张无垢九成诗高僧超物外有户昼常扃海阔知天大泉甘识也灵一帘春月静半点越山青便作归欤计移文休勒铭○黄伯剂和寺古僧应少地偏心自扃凭高通楚望怀远眇胥灵深蛰虬藏翠斜飞鹭界青休文今已去佛像寄谁铭○张谔题般若台旗鼓初从海上回天风吹我上雄台甲披双木关西将(台前木藤蔓蟠结如披甲然)马骤群峰骥北材尘世俯窥飞鸟去军声俄逐晚潮来谁能为我书岩石他日重游扫绿苔○董将题怪石兹山翠成堆峭骨乃如许化工妙融结石罅走青乳当年女娲氏炼此不及补嵒嵒至于今丈室枕其股我来手摩挲松阴日亭午初疑道士羊亦类将军虎坐久饥肠鸣试作先生煮】
　　　　　兴福寺
在县东北三十里　开宝二年重建　熙宁元年赐今额
　　　　　太平广禅院
在县东五十里　干德二年建名太平庵　熙宁元年改今额
　　　　　东庵广福禅院
在县东南五里雪峰禅师结庐于此人见夜光亘天因名光明庵后稍增屋号光明禅院　熙宁元年赐名寿圣　绍兴三十二年改今额雪峰手凿一井甚甘洌大旱不竭井中时闻风涛声
题咏【施彦执诗何处登临眼最明雪峰佳处一川平潮随海月生时上峰在云天静处横幢盖神扶乔木影风雷井闭古泉声灵踪凿尽翻惆怅何日口山报道成○许寺丞应龙诗十年不到雪峰山寂寂春风昼掩关千载祖师无尽意门前流水绿回环】
　　　　　宝严院
在县东六十里　绍兴元年建
　　　　　延圣院
在县东北六十里　绍兴元年建
　　　　　胜果院
在县东北六十里　绍兴三十二年建
　　　　　正法院
在县东北一十五里　乾道二年移额建
　　　　　净信寺
在县东北一十八里　乾道二年建
　　　　　灵龟寺
在县东北六十里峡石今废仅存一池犹名灵龟
题咏【顾况诗家在双峰兰若边数声清磬发孤烟山连极浦鸟飞尽月上青林人未眠】
　　　　　灵寺
在硖石市　开宝六年重建
　　　　　净明院
在县东北二十步绍泰二年建旧名法明后改为净信尼院　治平二年改今名　庆元四年移额复为僧院
　　　　　南禅福严尼院【以下尼院】 
在县东南建元四年尼僧猛舍宅为寺旧名齐明干佑中改为护国报恩禅院　大中祥符元年改今额
　　　　　葆真庵
旧左县西南三里乃马自然得道之所邑人乞立宫观　宣和二年赐葆真庵额　绍兴二十三年令刘伟移于县东二里与岳庙并
　　　　昌化县
　　　　　治平寺
在县西一里旧名忻平大中二年建开平三年改为治平寺　熙宁闲苏文忠公自双溪馆步寻溪源至寺有诗
题咏【东坡诗乱山滴翠衣裘重双涧响空窗户摇饭食不嫌溪笋瘦穿林闲觅野芎苗却愁县令知游寺尚喜渔人争渡桥正似醴泉山下路桑枝刺眼麦齐腰　每见田园辄自招倦飞不拟控扶摇共疑杨恽非锄豆谁信刘章解立苗老去尚餐彭泽米梦归时到锦江桥宦游莫作无家客举族长悬似细腰】
          千顷山龙兴寺
在县西北六十里元和闲黄蘗禅师开山中和四年赐慈云禅师额　天圣元年祥符寺僧惠新移创于山巅胜绝之境八年赐今额岁度僧五人
题咏【吴珩诗松桧阴中六月清异花灵草不知名路从琼液山前过人在水晶宫上行千尺翠岚分月色一轩参籁动潮声登临不厌跻攀峻贪看云从足下生】
　　　　　慧照院
在县西八十里大中三年建初盐官悟空禅师开山在大明山上前有鹞子峰昆仑岩神鸾峰白蛇岩后有瀑布泉经兵火徙山下十里即今院是也　治平二年改今额
　　　　　鹫峰院
在县西五十三里邑人俱胝道者居之号性空大师大历二年舍宅为寺赐名龙山　治平二年改今额院东揖白潭山相传性空大师曾留大石钟阁于山半扣之则鸣音合律吕后溪涨失钟所在
题咏【林孝雍诗忆昔俱胝舍岚光翠潋侵金周沙界断紫碧洞天深有匪瞻淇奥忘机学汉阴寥寥千古意瑶瑟岂遗音】
　　　　　法兴院
在县西四十里天福三年建吴越王名为吴兴院　治平二年改今额
　　　　　梵安院
在县南二十五里天福七年建院后有巨石如笋号石笋山
题咏【吴珩诗山腰小径细于绳山鸟关关喜弄晴黄菊有情留客醉白云无事伴人行野流合处堪分字草药拈来□问名回首渡头诗思逸渔舟一笛晚风清】
　　　　　澄寂院
在县南二十八里旧名石室　开宝三年建后有盘陀石其大如屋容二十人名不疑庵庵后有虎威岩　治平二年改今额
题咏【詹觉不疑庵诗巨石势欲压僧居常晏然应余女娲炼不受祖龙鞭促膝无余地蒙头莫问禅圣凡归一致荆棘肯生田】
　　　　　普向院
在县南五十里旧名回向广顺六年吴越王建院后有佛迹山始猎者见神人双迹于雪中因名佛迹 治平二年改今额
题咏【郑君平诗地胜开金剎公余一访寻泉倾洗石面云出罩台心谷鸟趋禅座山神听梵音清风行号令不许有尘侵】
　　　　　法会院
在县南三十里旧名龙华干化五年建有水陆池池中有会圣亭　治平二年赐今额
题咏【吴珩诗地占金山胜泉分银汉流杉篁能护翠猿鹤似惊秋只恨登临晚宁辞取次游列峰饶远秀不惜上层楼】
          龙井广福院
在县西北二十里上元二年建山有龙湫石壁峭立飞泉喷薄前有石坛为祷祭所　绍兴三十二年赐今额
　　　　　百丈广福院
在县西二十里旧名宝胜　开宝七年建　熙宁元年改寿圣院　绍兴三十二年改今额
　　　　　净严院【以下系尼寺】 
在县西四里旧名永安　治平二年改今额
　　　　　明因院
在县东二十里旧名泥郎院　建隆元年建　治平二年改今额
　　　　　福全院
在县东北五里天福二年建钱氏立院额
　　　　　清修院
在县南四里旧名招贤天福二年建　治平二年改今额
咸淳临安志卷之八十六
  志〔七十一〕
　　园亭
　　　叙
登临游观之娱末耳虽然隆　上都而观万国是亦有系焉昔人有言天下之治乱候于洛阳之盛衰洛阳之盛衰候于园囿之兴废夫善觇人国者乃或于是得之所谓不知其形视其景非邪然园囿一也有藏歌贮舞流连光景者有旷志怡神蜉蝣尘外者有澄想遐观运量宇宙而游特其寄焉者嘻使园囿常兴而无废天下常治而无乱非后天下之乐而乐其谁能叙园亭
　　　园
　　　　水月园
在大佛头之西　绍兴中
高宗皇帝拨赐杨和王存中　御书水月二字后复献于　御前
孝宗皇帝拨赐嗣秀王伯圭中有水月堂俯瞰平湖前列万柳燕游者多集焉
题咏【范石湖雨中集水月诗献之今年不堪暑天亦相怜病良苦明便中秋法合凉夜半行云晓行雨蕲州竹簟清如冰饥蚊倔强犹飞鸣下床早喜衣裳健出门更觉山川明曳屐扶藜寻水月不惜垂垂巾角折竹闲松下已凄然却要芳樽生暖热】
　　　　梅庄园
在西马塍韩蕲王园广一百三十亩堂曰乐静曰清风及竹轩皆
高宗皇帝御书又有澄绿堂水阁梅坡芙蓉堆及四时花木各有亭
　　　　水竹院落
在西林桥南　太傅平章贾魏公别野先是
理宗皇帝御书二阁扁赐公其一曰　奎文之阁公遂择胜地敞层宇以荷
上赐阁之下为堂曰秋水观则
今上皇帝宸画也圃于湖西者大率多幽窈之趣若俯浩荡眇空碧非穿林越磴意不得骋而快也兹堂枕湖漘左挟孤山右带苏堤皆若却立屏侍不敢迫近波光万顷与阑槛相直无少障碍凤皇诸山举头参前又有道院舫亭等杰然为登览最其一曰懋德大勋之阁则揭于山阴里第云
　　　　真珠园
在雷峰北张循王园内有真珠泉故以名有高寒堂
　　　　秀埜园
在葛岭水仙王庙西刘鄜王园有四并堂
　　　　云洞
在钱塘门外古柳林杨和王园直抵北关最为广袤洞筑土为之中通往来其上为楼又有堂曰万景天全群山环列洞之旁为崇山峻岭有亭曰紫翠闲尢可远眺桂亭曰芳所荷亭曰天机云锦皆号胜处
　　　　北园
在天水院桥　福王府园
　　　　胜景园
在长桥南旧名南园
慈福以赐韩侂冑后复归　御前
理宗皇帝拨赐　福王　御书胜景二字为扁
　　　　择胜园
在钱塘门外九曲墙下　绍定三年秀王府刱有
理宗皇帝御书择胜爱闲二扁今徙置它所
　　　　新园
在钱塘门外酒库侧秀王府园
　　　　隐秀园
在钱塘门外城北刘鄜王园
　　　　环碧园
在丰豫门外柳洲寺侧杨郡王府园
　　　　挹秀园
在葛岭水仙王庙前杨府驸马园
　　　　谢府新园
在惠照斋宫西旧为中常侍甘氏园今属谢府有道院村庄四面堂水阁等
　　　　总宜园
在断桥路口中贵张氏园
外有滨湖亭宇系官司创建者并载西湖门兹不复出
　　　亭
　　　　余杭
鉴亭
在县南百步外下瞰大溪清流如鉴因名
部伍亭
在县东北二里旧志云吴将凌统家余杭县于本邑募乡兵置部伍于此亭
鳌亭
晏元献公舆地志云在县南五里唐正元初县令卢鹏建以为游赏之地在南湖中山上故曰鳌　祥符志云亦名南亭
嗥亭
在县南五里晋郭文居大涤山常出肆货药伏虎于此归晚则虎嗥故曰嗥亭　祥符志云即鳌亭声之伪尔今山下涧石苍翠奇怪流水潺湲
放龟亭
旧在县南五里其地居山带湖巨石丛起有类龟形唐正元中令卢鹏刱号放龟亭
　　　　临安
瑞亭
在县治之南二里
中和亭
在县治东南二里
东亭
在县治之东三里
西亭
在县治之西五里
青亭
在县治之东一十八里
章村亭
在县治西南一十五里
马溪亭
在县治东北五里
丁岘亭
在县治之东七里
北湖亭
在县治之东三里
东风亭
在县治西北三里
环锦亭
邑人俞氏山园
题咏【赵公善卞诗百世垂芳在一经茂林修竹读书声园池日涉皆成趣景物天然分外清聊复垂纶藏渭钓等闲释耒起莘耕知君自有真良贵岂羡斯亭锦得名○赵南塘汝谈诗与子乡邻信有年故王遗事到今传爽鸠邑改风烟在散骑园分水竹偏高架插书供夜读满堂成彩敌春妍相如可是区区者戏笔题桥亦偶然　枌社交阴旧有缘蹇驴那得到亭前青山谢傅携樽地白水钱王守冢田尚友诗书廑暇日养亲豚韭乐丰年异时驷马荣归里虚左相迎更可贤】 
迎晖亭
在县北一十里宝林院山南遥见浙江
题咏【邑令巩丰诗我来将值日午时千峰照耀碧玻璃集贤村落俯列屋宝林树木呈幽姿　人言可比双径雄妙处乃在阿堵中崇冈展障屹亭左似约老眼专窥东　日出乌鸟飞日入牛羊下再游当与夸父期不用山僧远迎迓】 
豁然亭
在县北二十里福胜院之北山
题咏【太守赵仲藏因游径山登亭远望诗千骑踏青霜东游古道场云笼山骨秀风引水声长晓日依稀暖寒花取次香后随吹管急空谷荅宫商】 
锦野亭
在西山
奎照亭
在县东七里
空飞亭
在九仙山眉山王橚建
海风江月亭
在九仙山瀑布前邑令家之巽建
三休亭
在玲珑山
　　　于潜
　　　　野翁亭
熙宁闲令刁（王寿）建东坡为赋诗云山翁不出山溪翁长在溪不如野翁来往溪山闲后遂增刱三翁亭前挹岝（上山下咢）下临浮溪为一邑绝景　淳熙初令赵师密更新之
题咏【东坡于潜令野翁亭山翁不出山溪翁长在溪不如野翁来往溪山闲上友麋鹿下凫鹥问翁何所乐三年不去烦推挤翁言此闲亦有乐非丝非竹非蛾眉山人醉后铁冠落溪女笑时银栉低我来观政问风谣皆云吠犬足生牦但恐此翁一旦舍此去长使山人索寞溪女啼】 
山翁亭
在县圃左东山白云庵侧令张大猷建令胡卫易山巅临秀亭为之
溪翁亭
淳熙初令张大猷立亭于县西北之潘洲亭废不复治　嘉泰元年令晁百谈徙于县北三里后渚桥之东后令胡卫得旧卢瑢正中所书亭扁立于潘洲新亭上遂还旧观
双溪亭
潜之潘洲正在二水合流之中令胡卫筑亭其上扁曰双溪
欸乃亭
在野翁亭北今废
潺湲亭
在县城【见旧志】 
清白泉亭
令邵文炳经营浮溪桥之始散步溪岸俯视山麓有泉溜泠然色青味甘因筑亭于上且以名其酒
此君轩
在县斋轩旧在寂照寺名绿筠东坡倅杭行县
题诗　隆兴初徙县治衮绣堂之东　宝庆初避　御嫌名易以此名【记见县治　　坡诗见寂照寺】
　　　　富阳
望仙亭
在县西南二百步后更名春山伟观
近天亭
权县赵师耀建参政楼公钥书扁
折柳亭
在县西今废
知津亭
令吕昭亮建今废
入觐亭
在观山东　嘉定癸酉令程珌建
　　　　新城
春波亭
在登平桥之东　端平元年令陈旼建
憩节亭
在景德观之北　端平元年令陈旼建
陈氏园
题咏【晁无咎诗二首山园芙蓉开寂寞岁云晚公来无与同念我百里远寒（风炎）吹空林白日下重巘兴尽还独归挑灯古囊满　读公栖鸦诗岁月伤晼晚公胡不念世蜡屐行避远羇鸟翔别林归云抱孤巘我才不及古叹息襟泪满○东坡次韵云荒凉废圃秋寂历幽花晚山城已穷僻况与城相远我来亦何事徙倚望云巘不见苦吟人清樽为谁满○许广渊诗今日青芜满当年碧瓦稠轩楹无寸木池沼有残丘过客嗟啼鸟居人竟牧牛子孙谁秀颖念祖力重修】 
七贤乡唐氏林亭
有识春亭四并亭寿岂堂
题咏【孙郎中邦诗华屋耽耽野外居茂林清荫遶门闾移花植果心无事抱子弄孙欢有余闲过西畴观刈获懒寻南郭命申车问君为圃嗟予晚便拟归休学二疏】
　　　　盐官
绿绕堂
张横浦名取一水绕田之句
　　　　昌化
荐菊亭
循双溪而上数百步溪侧有洼其泉甘洁东坡常酌以试茶后人号为东坡泉　开禧二年令章伯奋作小亭其左曰荐菊盖取坡诗一盏寒泉荐秋菊之义也
寻源亭
在象贤庵之上数十步
合溪亭
溪之上下皆分流湍激于其中合处横亘里许平阔深静　开禧元年令章伯奋建
记文【令章伯奋记双溪与县治相直流浅湍激市居丛杂无幽闲旷远之意每凭栏望上流阔处无数百步欲一到未暇也一日有客自远来与语意合遂骈舟至其处水流无声绿净可烛须眉极目平远正在双涧上下之闲面双峰背武隆野航渔舟日夕往来云烟牧抹顷刻异态舟行容与近一里许石绀白色平铺水底日光下澈波影内见金绿映漾若织女浪沫□平流徐行散点若残雪不销者久之直后夹以莲荡屈曲横亘十数亩或水暴涨巨鱼自溪泝流而入掉尾鼓鬣以万计若争赴龙门而变化渡溪登南屏山岩壁峭立古木自石出枝干瘦硬盘屈冬少霜雕之叶幽静奇绝之观闲见层出不可名状而前人未有收拾品题之者抑山水显晦自有时乎于是自双溪取径傍东坡泉登荐菊亭由象贤庵跨二桥沿流而入芟翳规址作亭其上榜以合溪或谓唐昌山水之胜萃于此矣亭成父老聚观士女龢会咸曰令君遗我以无穷之胜稔我以去后之思而不与我久同其乐也余闻而愧之因自叹曰岘山因羊叔子而名著后世见之为堕泪兰亭非王右军则修竹激湍遂湮没而无闻山川亭榭未有不资人而彰者余每临文太息即是邑有二事而尢有感于余心焉去县三十里有滩曰洗耳桥曰白牛山曰箕山问其人则曰巢许尝隐于是故因以得名双溪旧有亭得东坡诗而山水为之增明斯亭亦赖以不朽余贪恋微禄无巢许之高操拙疏多奇又无东坡之才名今合溪之名既以余辱后必得如东坡者品题之而后名始重故书以示后人】 
镜红亭
在合溪亭之后十余步藕池从其前可径一里开禧二年令章伯奋建取韩诗平铺红蕖盖明镜之语
芳洲亭
在双溪亭南岸之中洲
倦飞亭
在芳洲之左取坡诗倦飞不拟控扶摇之语
芎笋亭
在芳洲之右取坡诗溪笋瘦野芎苗之句
右三亭　开禧元年令章伯奋建
清晖亭
在水南道院东旧名步虚令钱孜易今名中废　淳佑七年令赵希（仃去丁改胥）重建
卷雪台
在中洲南岸南屏之麓　淳熙六年令钱孜建
滴翠亭
在南屏山　淳熙六年令钱孜建
许由亭
在晚溪去县西九里旁有箕山下有洗耳滩又桥名白牛管名许由旧传巢许曾隐于此卞令图经以许远游尝居此山下遂有此名盖得之矣【详见山类】 
桃竹轩
题咏【参寥子道潜题王悦道桃竹轩余杭门西山迤逦岌岌千峰插天起穷幽摘胜过三邑随处云林皆可喜迩来杖策到君家始觉溪山逢骨髓争流万壑会目前竞秀千（上山下品）对窗几丹枫洗雨秋霁余白鸟出没岚光里主人韵胜无尘埃翠竹红桃相闲栽良辰樽俎凭谁共月友云朋自往来】 
衔翠轩
题咏【叶三锡峡川盛氏衔翠轩诗平生丘壑心漫浪不羁束青山亦解意四时共追逐朝翠空蒙时北窗梦清熟昼寂庭户凉坐课黄卷读此心与山违对面若掩日孱颜俨如故心境两不触宴坐搜万象剖璞出苍玉木末流夕晖窗户影摇绿相对两青眼悠然一笑足此意陶潜知不然问玉局】 
滴翠楼
序文【程内翰珌作堪村徐氏滴翠楼序季登筑楼萧御史名而诗之今三十年自余杭至新安达康庐九江又繇九江以达于湖湘梁益凡贤士大夫驰轻车道唐山者莫不登楼赋诗而后去故名章俊语鸿音逸韵烂若编贝前编既盈嗣以今集且属仆叙之顾仆低头受束缚三年坐簿书朱墨丛中望滴翠不三十里寸旌漂摇双蹻不随坐想主人角巾鹿裘朝夕其上云轻篆籀风动丝桐山雨溪涸尽颛几席未尝不临风自愧也今乃欲仆吐尘土语置诸右简点浣清景得不为山君所不受乎尚幸四月受代而归酌双溪之水洗灈尘容登滴翠之楼读满编之诗平招山色俯挹溪澜联岚含辉浮空泛景以游乎无倪未知季登能延客否庆元五年上元后三日新安程珌序】 
题咏【浔阳萧御史之敏诗并叙乾道五年三月十八日过堪村逆旅主人肃客甚恭问之徐其姓季登其字也饮予小楼之上且求楼名于予子曰乱山滴翠衣裘湿此东坡昌化之诗也请以滴翠名之可乎季登曰唯唯赋两绝以志之云一溪流水漾残春上有高楼碧瓦新溪路昼阴元不雨却愁空翠染衣巾　我爱东坡句法遒治平双涧昔经游曾吟滴翠衣裘湿请借佳名牓画楼】 
静观堂
萧源章氏山庄
题咏【章诩首夏静观堂书怀杖策下层岭来憩云外庄檐低绕颓垣澹泊在一堂山高户牖虚风清长夏凉翳翳动林影潋潋浮溪光心远与世隔独有文史香汲井资咽（汀去丁改敕）莳药助体强园中橘为奴沼内芰堪裳苍官青不老篱下明秋芳陶情在庶物养性归琴觞矫首起遐观是中有濠梁○番昜李达可静观堂诗君不见通都荡荡开九逵肩摩毂击人争驰危楼百尺独高卧下看胶扰无休时又不见沧江茫茫与天远轻舟出没风涛险此时着身平地人遥怜棹夫惊破胆静中有味知者希红尘拔脚与世违世人颠倒堕醉梦我独坐照全天机荣名弗羡计非拙浮利勿争痴更绝骋巧不若拙有余役智何如痴且愚高堂县镜收赴影对此令人发深省】 
藏春坞
题咏【宋佽云老徐氏藏春坞诗屏翳除繁少放宽礼园书圃种仍昆未愁百卉空台榭长引春风到酒樽　底用黄钟律管吹闲萌剩卉日相随尚平缘累早敕断荷插伯伦真我师坞乃其菟裘　身名漂泊客灯前过眼花枝一梦还争似不知门外事抱孙携子阅芳妍】
　　古迹
　　　叙
由今日视前日皆古也况数百年以往之迹乎春秋内外传所载以地则晋有有莘之虚卫有昆吾之观郑有大庭氏之库以物则夏后氏之璜在宋甲父之鼎在徐肃谨氏之楛矢在陈盖存古以示后之人固广记备言之一端也今诸所载凡耆旧所传闻简策所著记虽不必皆可考证亦因其故而存之庶无旧闻放失之恨云叙古迹
　　　屋宅 
风渚
郡国志云防风氏所封有金鹅山【考晋地理志武康县注云故防风氏国隋地理志云余杭县有金鹅山二者不同未知孰是】 
吴庆忌宅
故老云丰储仓即其故基前有池是庆忌磨剑处【余见祥异门】 
晋郭文宅
在新城县晏元献舆地志云灵耀寺即郭文故居
唐凌准宅
在县西五十步
唐褚无量故居
在盐官县
唐罗隐宅
在新城县东五里
　　　木石
岑石
元在浙江长一丈四尺南北面广六尺西尺六寸越绝书云秦始皇尝取此石刻丈六于越东山
秦王缆船石
在西湖大佛头【详见石门】 
秦王磨剑石
在盐官县东六十里审山之巅
范蠡塘
在盐官县西三十五里
晋冯氏井
在仁和县皋亭山冯氏于所居发土有古井得石砖八十有四有刻文曰咸和八年十月丁丑朔十日冯氏作皆篆文
陈朝柏
见孤山
隋朝桧
见天竺重荣桧
唐朝杉
在洞霄宫外凡二耆老传云唐昭宗景福二年闾丘先生自天台山以盂移植于此围二丈高三十余丈叶虽凋减而枝益坚或图之以为屏障
唐朝栎
见洞霄宫
　　　器物
古钟
在秘书省道山堂下
宋鼎
唐钟
并见　行在录三茅观
大锅
在净慈寺祯明二年三月造
粟山石杵
太平寰宇记粟山有石杵刻云黄武二年岁在戊午八月三日凡十二字【考之吴志黄武二年岁在癸卯后此十五年赤乌元年方是戊午今此刻磨灭不存必记之误】 
袁公松门
灵隐寺路九里松唐刺史袁仁敬所植左右各三行相去八九尺门扁吴说书
高宗皇帝尝欲易以　御画不果但以金饰其字【详见纪遗】
咸淳临安志卷之八十七
　志〔七十二〕
　　冢墓
　　　叙
夏后皋之墓见于晚周女娲氏之坟唐天宝中尚在也夫陵谷变迁高深易位彼何能久若是哉闻之曰墟墓之闲不施哀而人哀此恻隐之真忠厚之至历古今通上下而一心者也故刍牧有禁耕发有律式祭以致其敬封修以笃其恩充类至虽蓬颗之不蔽虆櫑之不掩吾视之有弗忍况明君贤臣烈士之所藏其能久也固宜然则志也者非托焉以记久耶志为杭作非杭人何以得书司马牛宋人也避其家之难违之之吴又违之之鲁卒于郭门之外葬于丘舆左氏特详其事说者以为录其卒葬所在愍贤者之失所也呜呼宇宙亦大矣人以眇然之躯生死于其闲固有与之并生而羞道之者司马氏崎岖死于道路窆于他邦而时人贤之君子愍焉秉彝好德之同心犹不于此概见乎叙冢墓
　　　先贤墓
　　　　汉孙锺墓
在富阳阳平山孙坚之祖锺性至孝种瓜为业忽有三少年诣锺乞瓜谓锺曰此山下可作冢当出天子君可下山百步许顾见我去即可葬也锺去三十步便反顾见三人并成白鹤飞去锺死即葬其地冢上数有光怪云气五色上属天衍数里人由是知孙氏必兴【孙氏坟墓在富阳者又有孙贲孙瑶墓并在县西南孙皓子希祖墓在县南】
　　　　汉于潜侯何滕墓
在于潜县南二十里独角山
　　　　吴富春侯郭成墓
在富阳樟岩
　　　　吴选曹尚书暨艳墓
在余杭县南由拳山之东
　　　　吴给事骁骑大将军新丰侯暨惠景墓
在余杭县东北八里董舍村
　　　　晋郭文墓
见九域志在临安县西南一十五里
　　　　晋常山太守御史尚书俞归墓
在余杭县西北三十五里地联舟枕山
　　　　晋何史君墓
淳熙八年骆忠翊嗣业创祠山别庙于于潜县东一里南阳山获古冢陶砖上有太康五年甲辰何史君墓十字
　　　　宋景侯吴喜墓
在余杭县西北仇山一里
　　　　宋侍中王裕之墓
在余杭县东二十五里按宋书王裕之字敬弘琅邪临沂人尝为吴兴太守旧居余杭县薨于所居之舍亭山
　　　　陈强陵侯陈法明墓
在余杭县南一十三里唐苑山中
　　　　唐章成缅墓
在于潜县南七十里长安乡兑口村
　　　　唐杜牧墓
在南山东南与佛日山夹境名杜牧坞有数古冢
　　　　唐徐凝墓
在新城县桐岘乡
　　　　唐马自然墓
在盐官县
　　　　梁太师吴敬忠墓
在于潜县南五里丰国乡东村
　　　　梁太保饶京墓
在昌化县金山乡首源林木蓊郁百尺合抱有犯者必为异物所怖京本青州淄水人梁末为镇海军紫溪镇遏使龙德元年制赠太保
　　　　吴越武肃王墓
在临安县城北十三步
　　　　吴越文穆王墓
在龙山之南原和凝撰神道碑
　　　　吴越忠献王墓
在龙山之南原太常卿张昭撰神道碑
　　　　吴越孝献世子墓
在天竺前山
　　　　吴越忠懿王贤德顺睦妃孙氏墓
在石人岭下
　　　　吴越王妃仰氏墓
在龙井山放马场
按表忠观碑载钱氏墓在钱唐者二十有六在临安者十有一今不可悉考矣
　　　　吴越太尉开府仪同三司正显薛公墓
在灵石山冢前生紫藤遍遶三峰之上其后三世孙昂仕　国朝至尚书左丞葬于天竺山妙法院
　　　　吴越太师杜棱墓
在新城县北三里官塘子建徽墓在县西十里袁村
　　　　吴越给事罗隐墓
在钱唐县定山乡居山里又昌化澞溪之杨村俗号罗公墓弯盖其祖墓
　　　客墓
　　　　和靖林处士墓
在孤山所居侧【详见孤山】
　　　　知杭州胡侍郎则墓
在西湖龙井广福院之麓范文正公作墓志铭
　　　　周都尉邠墓　周待制邦彦墓
并在南荡山子孙今居定山之北乡
　　　　强文宪公渊明墓
在西溪之钦贤乡
　　　　刘少宰正夫墓
在石姥山岭之西北真珠坞
　　　　元少师绛墓
在南荡山
　　　　章枢密楶墓
在宝石山
　　　　太师张文忠公横浦先生墓
在盐官县
　　　　陈寺丞刚中墓
在龙井山风篁岭沙盆坞公福州闽清人慷慨挺特有志事功　建炎二年李易榜登第　绍兴戊午任太府寺丞应诏上封事主议恢复忤秦桧意同年编修官胡铨以鲠切得罪贬新州作启贺其行有云屈膝请和知庙堂御侮之无策张胆论事喜枢庭经远之有人遂与张九成等七人同谪送吏部差知虔州安远县士论惜之有诗云同日七人俱去国何时万里许还家公至县适有岭寇之扰究心招抚感瘴而殁其妻子扶柩抵临安得地葬焉其后湘中着　绍兴正论载公出处甚详朱文公周益公皆有跋语
　　　　仪王墓
在西湖显明寺王讳仲湜生也有紫光照室及娩则肉块刃剖遂得婴儿　靖康时六军欲推王而立之杖剑以却晓其徒曰自有真主其徒犹未退则欲自伏剑死六军遂与王约以踰月而真主不出则王当即大位王阳许而阴实款其期未几
高宗皇帝即位于应天王闲关而南　上屡嘉叹之主祭濮王尝自赞其容曰　熙宁六载岁在癸丑月当夏五二十有九余乃始生濮祖之后性比山麋貌同野叟随圆就方以无若有惟忠惟孝不污不苟皓月清风良朋益友湛然灵台确乎不朽盖自叙其推戴事也尝游天竺有山禽忽惊起冲落半岩花之句子孙视诸邸为蕃衍盖为善之报云
　　　　浙西提刑周龙图格墓
在独角门步司前军寨公处州人为直秘阁浙西提刑　建炎元年讨叛卒陈通与子肇丕俱遇害　朝廷嘉其死节赠中大夫直龙图阁敕葬此地其子祔焉
　　　　周殿撰杞墓
在九里松滕家原水冈坞公龙图格之弟也　建炎三年知常州值苗刘之变倡义勤　王以功除右文殿修撰洪内翰迈跋其檄书谓公闻变愤踊即飞表请反正适忠穆吕卫公制置淮浙兼领建康亟驰介诒书议起兵勤　王公倡与协于是忠穆公及诸大将皆提兵道竟上凡军之百役刍茭薪烝谷菽泉帛弓刀甲楯车船人徒动以万计辰索暮办调胹弥逢不使一闲语师既东身独留常杜要害使去者无却顾忧取日虞渊功最右席迈常恨世徒知忠穆复辟之功为大而周公首倡大义则少有能言者
　　　　岳鄂王飞墓
在栖霞岭下
题咏【叶靖逸绍翁诗云万古知心只老天英雄堪恨复堪怜如公更缓须臾死此寇安能八十年漠漠凝尘空掩月堂堂遗像在凌烟早知埋骨西湖路学取鸱夷理钓船○刘龙洲过六州歌头词云中兴诸将谁是万人英身草莽人虽死气填膺尚如生年少起河北剑三尺弓两石定襄汉开虢洛洗洞庭北望帝京狡兔依然在良犬先烹过旧时营垒荆鄂有遗民忆故将军泪如倾说当年事知恨苦不奉诏伪耶真臣有罪　陛下圣可鉴临一片心万古在分茅土终不到旧奸臣人世夜白日照忽开明衮佩冕圭百拜九原下荣感　君恩看年年二月满地野花春卤簿迎神】
　　　　刘鄜王锜墓
在定山北乡　敕赐功德院额曰旌忠
题咏【过客不知名氏题诗云将军力尽马蹄穿一片丹心万古传叱（口宅）风云起平地扶持日月丽中天宝刀挂壁血犹在丹诏褒功墨尚鲜到底英雄身不死旌忠长倚碧云边】
　　　　襄恪赵公密墓
在西溪钦贤乡　中兴以战功显尝为殿步帅其子雍登进士第
　　　　赵都运巩墓
在徐范村之闲
　　　　忠毅毕公再遇墓
在钱塘西溪
　　　　朱秘阁弁墓
在西湖公徽州人早岁游京洛晁以道喜之归以从女　南渡后授官副王伦使金见执附表云节上之旄尽落口中之舌徒存叹马角之未生魂飞云窖攀龙髯而莫逮泪洒冰天　上为感怆后与洪张二公俱归除直秘阁卒旅殡临安朱文公为作行状尢文简公袤作志铭
　　　　济王墓
在（施去方改马）巘岭下　景定五年十一月有　旨追复元赠少师保静镇潼军节度使仍令所属讨论坟墓之制日下增修
　　　　丞相李文清公墓
在小隐山
　　　　赵紫芝师秀墓
在葛岭宝严院紫芝温州人有诗集行于世
题咏【刘后村克庄诗云夺到斯人处词林亦可悲世闲空有集天下便无诗尽出香分妓惟留砚付儿伤心湖上冢谁葬复谁碑】
　　　　孙花翁季蕃墓
在水仙王庙侧翁名惟信始居婺弃官隐湖山闲号花翁工为长短句赵安抚（上与下心）葬之后村刘克庄志其墓
　　　　淳固宋先生斌墓
在西湖资国寺之右先生字文叔袁州分宜人弱冠师晦庵先生受四书大义笃实靖重确守师说演绎穷究至老不少懈于世味泊如也号庸斋卒年八十众议私谥为淳固先生
　　　古墓
　　　　吴王夫差墓
旧志据吴越春秋夫差内传三十三年葬于余杭山太宰嚭亦葬于旁今按夫差葬秦余杭山在平江府长洲县西北三十里已详见吴越考此非
　　　　汉审食其墓
在盐官县东六十里审山旧志疑食其不应葬此特此山之审氏墓耳
　　　　晋杜子恭墓
孔稚珪东过钱唐北郭于舟中遥拜杜子恭墓【见南齐书】
　　　　赵墓
在于潜县东十二里古老传赵宣子墓旧有墟冢二十五古沟五通人往来泉流不竭及有石人马麒麟之属岁月浸深颓仆草莽多为乡民凿而徙之近即其地得陶砖二有咸和二年九月参军赵悌建立冢功十四字故又以为赵参军墓
　　　　关中侯墓
在于潜县东一里东山坞　绍兴初谢氏营坟旁逼古冢得印一剑一印龟钮金镶篆文曰关中侯印
　　　　九里松前军教场墓
在九里松行春桥水竹坞教场内俗呼为唐马三宝墓故老云　绍兴末步司前军因增广教场惟此冢独高大寨兵欲去之方举锸有黑蜂数百飞出着人不可向是夜步帅戚方梦一人高冠朱衣若王者服曰吾钱王之子葬此已久祈勿毁辞甚切方怪之诘朝得本军申遂辍役
　　　　丁母冢
丁兰故居在今艮山门外三十六里丁桥母死刻木事之如生冢在姥山之东【一名桐扣山】
　　　　唐孝女墓
在钱唐县孝女南乡古老相传昔有孝女唐丑娘年十二三母病刲腹取肝和粥以进母病愈而丑娘以破疮风死葬此山里人美其孝故以唐墓名
　　　　亚父冢
在皋亭山亚父陈重生有神异寿百余而终今显灵其地有祷皆应世传为亚父冢
　　　　木娘墓
在艮山门外太平乡华林里蔡塘东里人朝奉大夫通判瑞州蔡汝揆庶母沈氏卒汝揆尚幼父霖用浮屠法火之汝揆既以父泽入仕每伤无松楸之地言之辄泣刻木为形衣衾棺椁择地而葬仍置瞻茔田建庵屋命僧守之乡人呼为木娘墓
　　　　上升墓
在仙掌山与天目邻峦旧传有仙人隐居既没而葬裂棺飞升版从半空而坠故临安有上版下版村又二版坠紫溪东岸今名为版坞
　　　　苏小墓
在湖上周紫芝有诗题云湖堤步游客言此苏小墓也
题咏【周紫芝诗野水横分青草陂谁埋玉树与琼枝湖边山自向人绿门外柳今何处垂行雨行云均是梦施朱施粉未相宜一从蕙死兰枯后刚道桃花好面皮】
　　　僧塔【 互见诸寺院此载其著者】 
　　　　宋诠定法师墓
在临安县西南一十五里郭文坟北十步
　　　　隋僧真观法师东冈塔
在天竺隋开皇十五年有真观法师居天竺手标葬处　天禧闲守王相钦若访寻得之东冈之下甓甃甚工
题咏【杨蟠诗云东冈人不识野寺在樵渔落叶年年满春风为扫除○郭祥正诗云窣堵藏真骨东冈气象殊烟云扫不尽苔藓一痕无】
　　　　唐鸟窠禅师塔
在竹阁
　　　　恩高僧塔
在码瑙坡僧晤恩所藏圆公孤山诗有竹荫高僧塔之句
　　　　赞宁塔
在放马场栖真院前
　　　　法慧大师坟
在宝胜院后山师名智圆字无外自号中庸子能诗将终预斸所居岩为坟令用陶器敛自铭其墓又作诗自挽有云陶器一藏荒木下绿苔芳草任纵横
　　　　辩才塔
在龙井塔前有海棠二株乃师手植苏颍滨为撰碑见龙井寺
咸淳临安志卷之八十八
　志〔七十三〕
　　恤民
　　　叙 
大夏不能无萎草盛世不能无穷民况五方之人之所聚乎凡生死而有不得其分愿者五曰孩不举曰贫无告曰老无依曰病无以疗死无以藏也而在位之仁人为之乳保为之室庐为之廪给为之医药葬埋然后不得其分愿者始庶几乎王道之无憾焉呜呼斯民也其亦不幸生于井田废坏之后而生且死之或无以遂其天也其亦幸而生于
忠厚积累之朝而养生送死之犹有以为之天也汇而书之以见六保息之政掩骼埋胔之仁何独三代然哉叙恤民
　　　慈幼局
在楼店务对河　淳佑七年十二月有　旨令临安府刱屋为慈幼局应遗弃小儿民闲有愿收养者月支钱一贯米三斗尽三岁止其无人收养者官为雇倩贫妇就局乳视惟谨续有愿子之者从官请仍给钱米如式
　　　施药局
在慈幼局之北　淳佑八年五月有　旨以民闲病暑者多合思振救赵安抚（上与下心）因创局制药分差职医家至诊视随证畀药日以为常十年二月　朝廷益以钱十万令多方措置以赏罚课督医者月以其数上闻有诣局以病状自言者亦田廾之药民蒙更生不知其几
　　　养济院
一在宝胜院一在艮山门外又有善化坊四所先是守苏文忠公尝于城中创置病坊名曰安乐以僧主之仍请于　朝三年医愈千人乞赐紫衣并度牒一道　诏从之　崇宁元年八月诏诸路置安济坊二年五月两浙运司遂援苏公之说以请仍改病坊为安济　绍兴二年　诏临安府置养济院十三年十月又因臣寮之请下钱塘仁和两县踏逐近城寺院充安济坊籍定老疾贫乏不能自存及乞（句去口改亡）之人自十一月一日起支常平钱米【每名日支米一升钱十文小儿半之】 止次年二月终二十九年以后又屡降　指挥展半月或再展仍申严奉行灭裂之罚　乾道初遂展至四月终犹恐病者未愈至七月终食新方行住支呜呼仁哉列圣之用心也【苏公有与某宣德书云蒙遣人致金五两银一百五十两为赆轼自黄迁汝亦蒙公厚饷当时邻于寒殍尚且辞避今忝近臣尚有余沥未即枯竭岂可冒受又恐数逆盛意非朋友之义辄已移杭州作公意舍之病坊此盖某在杭日所置今已成伦理岁收租米千斛所活不赀故用助买田以养天民之穷者此公家家法故推而行之以资公之福寿某亦与有荣焉想必不讶至于感佩之意与收之囊中了无异也】
　　　　漏泽园
钱塘仁和两县管下共一十二所先是　崇宁三年二月　诏诸州择高旷不毛之地置漏泽园凡寺观寄留槥椟之无主者若暴露遗骸悉瘗其中各置图籍立笔记识仍置屋以为祭奠之所听亲属祭飨着为令其在临安府者中更多故率为官私占佃　绍兴十四年　诏临安府措置漏泽园遂下钱塘仁和县悉行拘收为藩篱以限之选僧二名主管月给常平钱五贯米一石瘗及二百人者申　朝廷赐紫衣既又有　旨令诸路州军一体措置施行仍委常平司检察
　　　　诸县
余杭
养济院在本县西门外城濠之北半里
安济坊在县东半里
漏泽园在县东七瑞安乐乡南渠河之南
临安
漏泽园在县西三里
于潜
养济院在县南二里寂照寺
漏泽园在县南三里
富阳
漏泽园在后岭去县一里半
盐官
漏泽园在县西三里
昌化
开禧闲令章伯奋置养济院为田五十亩　嘉定闲常平使程珌以筮仕此邑拨钱置居养院田一十七亩既岁久养济田十失其八居养田十失其三　淳佑八年令叶采请买官田于府益以他费买田遂足元额白之仓台以养济田隶治平寺以居养田隶佑圣堂各命主首掌之主簿司出纳吏不得干预
漏泽园在县西二里
　　祥异
　　　叙
春秋记灾不记瑞孔子不语怪神祥异有志不敢僭经而拟圣也龙见晋郊虎乳楚相鸟鸣亳社蛇出泉台诸类此者非一春秋所不书孔子所不道而左氏咸录焉何害其为春秋之忠臣而与圣人同其好恶哉
　　　祥瑞神怪 
　　　　临平湖石函
临平湖自汉末秽塞吴天玺元年一夕忽开湖边得石函中有小青石刻作皇帝字旧言临平湖塞天下乱开则天下平人以为祥
　　　　临平湖宝鼎
吴赤乌十二年六月戊戌宝鼎出临平湖
　　　　玉册
晋元帝移檄召天下兵克日进讨时有玉册见于临安人以为中兴之象
　　　　人面豕
晋成帝咸和六年六月钱塘人家豭豕产两子皆人面如胡人状其身犹豕
　　　　甘露
咸和九年四月甲寅甘露降钱塘县右乡康巷之柳闲
　　　　白（鸟）见
咸和九年五月癸酉白鸟见于钱塘内史虞潭以献
　　　　临平湖水赤
晋安帝元兴二年十月钱塘临平湖水赤
　　　　野稻生
宋文帝元嘉二十三年盐官县野稻自生三十许种
　　　　白雀
宋元嘉十八年七月二十四年四月盐官产白雀太守刘祯以献
齐永明七年六月盐官县九年七月钱塘县皆获白雀
　　　　连理木
泰始七年二月戊寅钱塘木连理生太守王延之以闻
　　　　禾蕈木生李
升明元年余杭舍亭禾蕈木生李实禾蕈即胡颓木
　　　　翼异山大水
升明二年二月于潜翼异山一夕五十一处水出
　　　　苍玉璧
永明七年钱塘县获苍玉璧一枚太守江（学□）以献
　　　　浙江灵石
永明七年主书朱灵逊于浙江得灵石十人举乃起在水深三尺而浮世祖亲投于天渊池试之刻为佛像
　　　　海燕出
永明九年盐官县石浦有海鱼乘潮来水退不得去长三十余丈黑色无鳞有声如牛土人呼为海燕取而食之史以为鱼孽
　　　　清泉紫玉
梁元帝记曰昔宋人江岩因采药至富春清泉南见美女衣紫踞石而歌有穿云裂石之声其词曰风凄凄云溶溶水潺潺兮不息山苍苍兮万重亟往就之遽失所在惟存所踞之石岩剖石得紫玉广长尺许
　　　　合欢竹
唐正元十九年富阳县招义乡安州仓曹许俭家生（□曼）竹一本合欢郡守白之廉使画图表进
　　　　功臣堂芝草
太平兴国三年八月庚申杭州言淮海国王旧府功臣堂柱生芝草画图来献
　　　　临安县土地
杂志吴育春卿为临安宰三日谒庙廨后土地称属国侯者视之乃十余岁小儿故老云钱尚父所用小史一挥扇误触臂一于睡时以水添沸汤使无声悉令诛之挥扇者甘死止沸者称冤乃赦挥扇者曰吾睡方欲以水添沸汤使无声此史己先知之矣不可赦后忽见形于前钱叹曰我戮人无数此小儿乃敢现身封汝为属国侯永为临安土地受彼血食遂不见
　　　　石神王
至和中郡守孙沔一夕梦神泣告曰吾兄弟三十六人沈埋市舶司园地久矣愿公怜我再梦复如之遂遣人发园中地果得石神王三十六身各坐执宝瓶遂置之厅事前
　　　　瑞木字文
沈括笔谈云　治平中杭州南新县民家析柿木中有上天大国四字书法类颜鲁公有笔力国字中闲仍排起作大口全是颜笔其横画即是横理斜画即是斜理其木直剖偶当天字中分而天字不破上下两画并一脚皆横挺出半指许如木中之节以两木合之如合契焉予亲见之
　　　　珠饭菌菜
熙宁八年闰四月杭州言盐官县自三月地产物如珠可造饭水产菜如菌可为葅民赖以充食
　　　　无骨箬
见洞霄宫
　　　　嘉禾
景定四年九月昌化县嘉禾嘉粟生守臣吴革图以献【详见御制门】
　　　　磨剑池水涌
咸淳六年七月丰储仓前池忽有风起水立如壁浮萍上屋荡突久之或云池有大龟数百年此其所为也仓官黄恮目击其状扣之土人云池乃吴庆忌磨剑处时有物浮水上若铁棺然
咸淳临安志卷之八十九
　志〔七十四〕
　　纪遗
　　　叙
纪事提其要纂言钩其元有是言矣独不曰纪之广言之备乃史家法乎书成得辞与事之无所比属者若　朝政若民事与夫山川人物土俗以及风人之所赋咏墨客之所论述街谈巷议蕞说诙语尚多也强而附则赘放而轶则阙然则将安从夫子曰多闻阙疑多见阙殆疑有所未明殆有所未安若是者圣人犹难之故夫闻见非多之为厌而疑与殆之当谨也傥其事核其言不诬吾犹惧夫遗而何敢阙诸此纪遗所为作也
　　　纪事〔一〕
晋咸和二年苏峻作逆明年吴国内史庾冰弃郡奔会稽内史王舒时舒假节都督行杨州刺史事乃移告属郡以虞（马斐）谢藻率众一万与庾俱渡浙江顾众顾扬等皆起义军应舒舒亦率众为后继冰扬等进据无锡遇贼将张健与战而败退于钱塘贼遂入吴舒更遣众扬守紫壁贼转攻吴兴掠余杭诸县义军沮退或劝众过浙江众曰不然今保固紫壁可得全钱塘五县若越它境便为寓军控引无所非长计也临平人范明亦谓众曰此地险要可以制寇不可委也乃合诸军复进讨健大破之【其略已载牧守表】 
褚裒为章安令迁太尉记室参军名字已显而位微人多未识公乘估船送故吏数人投钱塘亭住尔时吴兴沈县令尝送客至浙江客至亭吏驱公移牛屋下潮水至沈令起彷徨问牛屋下是何牧人吏云昨有一伧父来寄亭中有尊贵客权移之令有酒色因遥问伧父欲食饼不姓何等可共语褚因举手荅曰河南褚季野远近久承名令于是大遽不敢移公便于牛屋下修刺诣公更宰杀为馔且于公前鞭挞亭吏欲以谢惭公与之宴酌言色无异状如不觉公送至界
安泰始二年会稽太守孔觊吴郡太守顾琛据郡同反太宗遣巴陵王休若董统东讨诸军建武将军吴喜属焉二月一日喜渡水击诸垒栅东军一时奔散顾琛与其子宝素携老母泛海奔会稽海盐令王孚邀讨不及其月九日喜等至钱塘令顾昱及孔璪王昙生等奔渡江东喜乃进军柳浦遣沈思仁等率军破东军诸砦乘风举帆直趋定山斩其大帅孙会之自定山进向渔浦又斩其军主孔奴其众于是败散
齐永明三年富阳人唐（□禹）之侨居桐庐父祖以图墓为业（□禹）之自云其家墓有王气山中得金印转相诳惑其年冬聚党四百人于新城令陆赤奋弃县走（□禹）之向富阳抄掠令何洵告渔浦逻主发村男丁防援（□禹）之陷富阳会稽太守沈文季遣将吏捄援钱塘（□禹）之至钱塘令刘彪拒之力不敌战败（□禹）之进柳浦彪弃县走文季又发吴嘉兴海盐盐官民丁救之贼分兵出诸县盐官令萧元蔚逃走余杭令乐琰战败乃奔钱塘富人柯隆献铤数千为（□禹）之作仗（□禹）之欲袭会稽至浦阳江郡丞张思祖遣浃口戍主汤休武拒战大破之帝遣禁兵数千人马数百匹东讨贼众乌合畏马官军至钱塘一战便散禽斩禹之诸郡县悉平
永明六年会稽西陵戍主杜元懿启吴兴无秋会稽丰登商旅往来倍多常岁西陵牛埭税官格日三千五百今可一倍略计年增百万浦阳南北津及柳浦四埭乞领摄一年格外可增四百许万世祖敕示郡访察行会稽郡事顾宪之议曰寻始立牛埭之意非苟逼僦以纳税也当以风涛迅险人力不捷屡致胶溺济急利物耳所以输直无怨京师航渡即其例也而后之监领者不达其本各务己功或禁遏别道或空税江行或扑船倍价凡如此类已蒙停寝吴兴频岁失稔今兹尢馑去乏从丰良由饥棘或赍货贸粒携累餬口埭司责税格外加倍幸灾榷利将何以堪敢陈管见世祖从之
梁吴兴郡屡以水灾失收有言当漕大渎以泻浙江中大通二年春诏发吴郡吴兴义兴三郡民丁就役昭明太子统上疏曰闻吴兴累年失收民颇流移吴郡十城亦不全熟谷稼犹贵劫盗屡起所在有司不皆闻奏如复今兹失业虑恐为弊更深不审可得权停否高祖优诏喻焉
陈徐仪东海郯人陵第三子也正明初为尚书殿中郎兼东宫学士陈亡入隋开皇九年隐于钱塘赭山炀帝召为学士寻除著作郎
徐孝克陵之弟性至孝梁末侯景寇乱京邑大饥孝克养母饘粥不能给谓妻臧氏曰今饥荒如此供养交阙欲嫁卿与富人望彼此俱济臧弗许时有孔景行者富于财孝克密因媒者陈意景行逼而迎之臧涕泣而去所得谷帛悉以供养孝克亦剃发为沙门兼乞食以给臧亦私致馈饷后景行死臧谓孝克曰往日之事非为相负今既得脱当归供养孝克于是归俗更为夫妻东游居于钱塘之佳义里太建中兼国子祭酒每侍宴取珍果纳绅带中还以遗母高宗知之敕所司自今宴享孝克前馔并遗将还以饷其母时论美之
唐武德元年武康沈（左汀去丁右上廌下去）兴为吴兴太守举兵以讨宇文化及为名比至乌程得精卒六万遂攻余杭下之三年李子通攻沈（左汀去丁右上廌下去）兴于吴郡（左汀去丁右上廌下去）兴弃城走赴江溺死子通徙都余杭尽收（左汀去丁右上廌下去）兴之地北自西湖南至岭东包会稽西距宣城皆有之四年杜伏威遣其将王雄诞击子通子通以精兵守独松岭雄诞乘高据险以逼之多张旗帜夜则縳炬火于木布满山泽子通惧走杭州雄诞追击又败之于城下子通遂降
上元元年冬十一月以宋州刺史刘展为都统淮东江西浙西节度使密敕都统李峘图之展自疑既得节印遂举兵反峘败奔宣城副使李藏用谓之曰处人尊位食人重禄临难而逃之非忠也以数十州之兵食三江五湖之险固不发一矢而弃之非勇也失忠与勇何以事君乃收散卒募壮士得三千人立栅以拒展与展将张景超战兵败藏用奔杭州使其将温□屯余杭明年展将孙待封自武康南出将会景超攻杭州温□据险击败之待封脱身走及田神功讨展展死待封诣藏用降张景超逃入海悉以兵授张（左汀去丁右上廌下去）雷使攻杭州藏用击破之余党悉平
国朝
孙景璠者本杭州水军篆千字文为五十余体以献
上善之诏取去黥文隶御书院宰相宋琪请授以官秩　上曰爵禄非所惜也顾此人面痕尚在岂称冠带乎琪固言之乃授国子书学博士【太平兴国八年以下通鉴长编】 
上遣使取杭州释迦佛舍利塔置阙下度开宝寺西北隅地造浮屠十一级以藏之上下三百六十尺所费亿万计前后踰八年癸亥工毕巨丽精巧近代所无也知制诰田锡尝上疏谏其言切直至曰众以谓金碧荧煌臣以为涂膏衅血　上亦不怒【 端拱二年】 
杭州始置织务岁市诸州丝给其用后罢之【至道元年】 
知泰州田锡上疏(云云)今月十二日有杭州差人赍牒泰州会问公事臣问彼处米价每升六十五文足彼中难得钱又问疾疫死者多少人称饿死者不少无人收拾沟渠中皆是死人却有一僧收拾埋葬有一千人作一坑处有五百人作一窖处臣又问有无得雨称春来亦少雨泽臣问既少雨泽麦苗应损称彼处种麦稀少【咸平三年】 
初钱塘江堤以竹笼石而潮囓之不数岁辄坏转运使陈尧佐曰堤以捍患而反病民乃与知杭州戚纶议易以薪土有害其政者言于朝以为不便参知政事丁谓主言者绌尧佐尧佐争不已谓既徙纶扬州癸巳又徙尧佐京西路发运使李溥请复笼石为堤数岁功不就民力大困卒用尧佐议堤乃成【大中祥符七年】 
遣使巡抚温处州发廪粟赈贫民因按视杭州江岸【大中祥符九年】 
选道士十人校定道藏经命王钦若总领旧藏三千七百三十七卷钦若增六百二十二卷仍令著作佐郎张君房就杭州监写本【同上年】 
令杭州葺故吴越王钱氏庙从其孙惟演之请也【天禧四年】 
置杭州清酒务指挥四百人以隶酒官酒官旧增取卖酒息钱二千缗雇民充役于是改募兵士其后江宁府请如杭州例置百五十人亦许之【干兴元年】 
浙江抱余杭据岸为二闸互启闭纳温台衢婺船而潮壤北闸久不治两路船为之稽壅辛酉侍御史方谨言始奏复之【天圣四年】 
废杭秀二州盐场【明道元年】 
度支判官刑部员外郎直集贤院段少连为两浙转运副使旧使者所至郡县索簿书不暇殚阅往往委之吏胥持以为货少连命郡县上簿书悉缄识遇事闲指取一二自阅摘其非是者按之余不及阅者全缄识以还由是吏不能为奸而州县簿书莫敢不治部吏有过召诘曰闻子所为若此有之乎有当告我我容汝自新苟以为无吾不使善人被谤即为汝辩明矣吏不敢欺皆以实对少连每得其情谆谆戒饬使去后有能自改过者犹保任之秀州狱死无罪人时少连在杭吏畏恐聚谋伪为死者服罪款未及缀属少连已拏舟入城讯狱吏具服请罪以为神明是时龙图阁直学士郑向守杭无治才讼者不服往往自州出俓趋少连少连一言处决莫不尽其理向陈留人也【景佑二年】 
复置杭秀二州盐场【景佑三年】 
建州布衣徐复赐号冲晦处士复性高洁而处世未尝自异后居杭州十数年卒【庆历元年】 
两浙转运司请自今杭州专管勾一路兵马钤辖司事如本路军人犯法许钤辖司量轻重指挥从之【皇佑元年】 
贬观文殿学士礼部侍郎知寿州孙沔为检校工部尚书宁国军节度副使初台谏交论沔淫纵不法事诏按其实而使者奏沔在杭州尝从萧山民郑旻市纱旻高其直沔以为恨会旻贸纱有隐而不税者事觉沔取其家簿记积计不税者几万端配隶旻它州州人许明有大珠百妻弟边珣以钱三万三千强市之沔爱明所藏郭虔晖画鹰图明不以献初明父祷水仙大王庙生明故幼名大王儿沔即捕案明僭称王取其画鹰图刺配之及沔罢去明诣提点刑狱断一臂自讼乃得释悦州人金氏女白昼使卒舆致乱之有赵氏女许嫁莘旦沔见西湖上令吏戒莘姥绝昏弗许又使官妓戒赵姥赵姥以莘姥为解沔闻有僧与莘氏私者得从晓并莘母鞫为奸寘之法遂取赵女至州宅与饮食卧起所刺配以百数及罢盗其案去后有诉冤者多以无案不能自解【嘉佑四年】 
龙图阁学士右谏议大夫祖无择责授检校工部尚书忠正军节度副使无择坐知杭州日贷官钱及借公使酒并乘船过制与部民接坐及听造景羔羊应岩等曲法请求辅坐主公使阿徇无择法寺奏已会去年十一月德音内无择羔羊应岩皆特断余如法寺所奏　嘉佑中无择与王安石同知制诰时词臣许受润笔物安石因辞一人之馈不获义不受以其物置舍人院梁上安石以母忧去无择取为本院公用安石闻而恶之以为不廉安石既当国无择遂得罪【熙宁三年　韩驹南窗杂抄云祖无择知杭州坐法制勘郑獬往代自开封府移知至郡上疏曰臣过秀州见赤地千里蝗蝻蔽天私怪其故已而见就逮者累累道路不绝问之皆坐无择事追证也无择官谏议大夫职龙图阁学士乃以坐法就逮臣不为无择惜而为圣朝惜也按无择与官妓薛希涛通然闻希涛榜笞至死事卒无实至于给致仕官张先酒醋历子及治亭榭不支瓦木价钱则皆州郡常事且今参政王安石前知江宁蔡襄前知福州皆尝缮营矣岂尽出于家财若所坐止此则愿少宽其狱或更他罪则臣请从坐乃诏无择追一官勒停　驹所云獬自开封移杭州误也獬自翰林出守在二年五月癸未又云无择追一官勒停皆失实】 
诏江淮发遣湖北运司体量殿中丞直史馆苏轼居丧服除往复贾贩及令天章阁待制李师中供（木片）照验见轼妄冒差借兵卒事实以闻侍御史知杂事谢景温劾奏故也景温与王安石连姻安石实使之穷治卒无所得轼不敢自明久之乞补外
上批出与知州差遣中书不可拟令通判颍州
上又批出改通判杭州【同上年　载通判杭州不得其时基志云知杂御史诬奏公过失公未尝以一言自辨乞外任避之通判杭州然轼自此留京师几一岁明年夏末秋初乃出都由陈州赴杭州按轼有与其兄书云六月除杭州倅乃明年事今因谢景温劾奏遂附见】 
赐米三万石开苏杭州运河浅淀【元丰三年】 
龙图阁学士新知杭州苏轼言窃闻臣僚缴进蔡确诗言涉谤讟此事所系国体至重欲望　皇帝陛下降敕追确根勘然后　太皇太后内出　手诏勿问则　二圣仁孝之道实为两得　宣仁心善轼言而不能用轼出郊未发遣内侍赐龙茶银合用前执政恩例所以慰劳甚厚【元佑四年】 
侍御史贾易言苏轼在杭州务以暴横立威故决配税户颜章兄弟皆无罪之人今则渐蒙贷免矣既而专为姑息以邀小人之誉兼设欺弊以窃忠荩之名如累年灾伤不过一二分轼则张大其言以甚于　熙宁七八年之患彼年饥馑疾疫人之死亡者十有五六岂有更甚于此者又尝建言以兴修水利者皆为虚妄无实而自为奏请浚治西湖乞赐度牒卖钱雇役闻亦不免科借居民什器畚锸之类虐使捍江厢卒筑为长堤于湖中以事游观于公私并无利害监司畏其强无敢触其锋者况敢检按其不法耶云云宣谕曰贾易排击人太深须与责降大防对曰易诚过当若欲定迭不若两罢为便可之【元佑六年】 
建炎元年八月戊午杭州军乱初　上之立也遣勤王兵还诸道杭兵才三百其将得童贯下胜捷军残兵与之俱军校陈通等见杭州富实甲东南因谋为变会军士以衣粮不足有怨言结约已定而两浙转运判官顾彦成行部未返需其还杀之至是彦成归宿于城外夜三鼓军士百余人纵火杀士曹参军及副将白均等十二人翌旦执守臣龙图阁直学士叶梦得诣金紫光禄大夫致仕薛昂家杀两浙转运判官吴昉彦成闻乱亟奔湖州军士见昂数梦得不给衣粮之罪昂论遣之众乃推通等七人为首释梦得而囚之逼昂权领州事浙东安抚使翟汝文闻变自将七千人屯西兴且奏请浙西兵受其节制　戊辰江南经制司遣干办公事宣教郎鲍贻逊将福建枪杖手二千五百往杭州讨叛兵　壬申延康殿学士知镇江府两浙西路兵马钤辖赵子崧言杭州军变遣京畿第二将刘俊往捕又命御营统制辛道宗将西兵二千讨之　丙子浙东安抚使翟汝文以兵七千渡江先是杭贼陈通等绐汝文来受降汝文至城下贼不听命汝文复还越州于是通等尽刺城中强壮为军有众数万　庚辰诏赐杭州黄榜招谕作过军民若能率众归降当赦其罪一切不问仍审量事状情理命以官资若敢抗拒仍旧为恶则掩杀正贼外父母妻子并行处斩如大兵会合已到城下即令来改过出降放罪推赏指挥更不施行仍令监司召募土豪自率乡兵会合讨荡亦许先次借补官职　建炎后以黄榜招安叛兵自此始　九月辛丑杭贼夜劫直秘阁两浙路提点刑狱公事周格寨杀之提刑司所统苏秀兵遂入杭与贼合时格所部淮南兵不肯从尽为浙兵所害贼复以金帛遣人诱诸郡不逞使据城相应浙东安抚使翟汝文虑变生肘腋遂引兵还越州贼势愈炽　十月甲子初两浙提点刑狱周格既死直龙图阁知秀州赵叔近权提刑司事招杭贼陈通降之贼闻枪杖手屯秀州界其兵精遂听命是日叔近以素队数十人入城通等犹不解甲叔近与通等相见置酒推心腹待之使皆驯伏以待朝廷授官之命城中稍定　丁卯御营使司都统制王渊为捉杀杭州盗贼制置使仍赐银帛万匹两为军费　十一月丁酉诏江淮发运司干办公事鲍贻逊以福建枪杖手移屯江宁给事中刘（王玉）言杭寇猖獗今已数月翟汝文之师既无功于前高士瞳之兵又溃散于后惟贻逊之师屹然不动盖杭卒匪茹颇有窥浙西之心所以未敢大肆者以枪杖手为之捍蔽也群寇之说欲遣散枪杖手乃就招安赵叔近已令退舍而寇犹未降则其说果可信乎愿且令在杭州同共讨捕候至钱塘荡平然后遣屯江宁或令归福建皆未晚也　十二月庚申御营使司都统制王渊入杭州初渊至秀州下令治兵十日乃行杭贼陈通等闻之为备稍缓及是渊与统制官张俊驰至城下传呼秀州赵龙图来通出不意遂出迎渊慰劳之后二日乃谕以朝廷遣赐告身令通等祗受通等皆喜渊俊入州治命军士分守诸门通等三百余人立于谯门之外渊召其首三十人至庭下遽执之通呼曰已受招安何为乃尔渊曰我受诏讨贼不知其它遂执其余党于门外悉要斩之凡百八十余人百姓皆相贺俊取杭州甲妓张秾以归　二年正月己亥龙图阁直学士叶梦得落职提举江州太平观坐守杭州军变故也先是言者论显谟阁学士知越州翟汝文总兵临城不肯会战诏令分析汝文言自杭贼作乱首提孤军与贼鏖战而诸将悉为宪臣所制除鲍贻逊枪杖手在城下与臣相闻外无单车一介以为犄角不知使臣与谁会合兼前后请讨贼奏牍具在焉可诬也诏降汝文为显谟阁直学士【以下系年要录】 
三年十二月癸未元颜宗弼自安吉进兵过独松岭叹曰南朝可谓无人若以羸兵数百守此吾岂能遽度哉知余杭县曾（上旦下心）知是金人乃与丞徐聿成率父老具香花迎拜（上旦下心）巩孙也时尉杨汝为在径山寺请监寺僧为统领官率强壮以拒金主僧梵仁从之乙酉元颜宗弼犯临安府钱塘令朱跸率迎□逆战伤甚犹叱左右负已击贼守臣浙西同安抚使康允之未知为金人遣将迎敌于湖州市得二级允之视之曰金人也遂弃城遁保赭山时直显谟阁刘诲自楚州赴召在城中军民推之以守己丑金人陷临安府初元颜宗弼既围城遣前知和州李俦入城招谕俦与权府事刘诲善至是削发左衽而来二人执手而言俦欷歔不能止有倡言诲欲以城降金者军民因杀诲是晚城陷钱塘令朱跸在天竺山亦遇害后赠诲直龙图阁四年二月丙戌金人自临安退兵初元颜宗弼留临安闻浙西制置使韩世忠自江阴趋镇江恐邀其后是月庚辰宗弼敛兵于吴山七宝山遂纵火三日夜烟焰不绝癸未火息甲申纵兵大掠且束装丙戌退军以卤掠辎重不可遵陆乃出苏秀取塘岸路行先是武功大夫成州团练使陆渐迎降宗弼以为临安府兵马钤辖渐劝宗弼括金银焚临安因从军北去
绍兴元年二月辛巳礼部尚书兼侍读秦桧参知政事龙图阁待制孙觌时知临安府以启贺桧有曰尽室航海复还中州四方传闻感涕交下汉苏武节旄尽落止得属国唐杜甫麻鞋入见乃拜拾遗未有如公独参大政桧以为讥已始大怒之
五月戊申临安府节度推官史祺孙言两淛扑买坊场一千三百三十四处为净利钱约八十四万缗今未卖者五百有奇乞募进纳补官之家投买从之
二年正月乙卯诏临安诸门权勿税柴薪油面等物
戊午三衙奏定临安府左右厢巡为百有十五铺用卒六百七十三人三衙及本府兵各居其半
己未诏修临安城之颓圯者以修内司所集湖秀等五州役卒就筑之
四月癸未诏临安府令马步军司分左右厢巡警照管
七月乙酉诏自今临安府遗火止令马步军司及府兵救扑仍预给色号佗军非奉　御前处分者毋得擅出营
十一月壬申秘阁修撰知临安府宋辉言本府酒税课利乞依扬州例权免分拨诸司应副本府支使竣　移跸日如旧从之
四年正月癸酉诏临安府四至州郡犯罪合配之人毋得配本府俟　回銮日如旧
三月甲戌徽猷阁待制知临安府梁汝嘉请死事之家无人受恩泽者许换给度牒从之度牒直二百千承信郎一资易十四道佗视此为差
八月乙未诏以余饥县南上下湖地置孳生牧马监命临安府守臣兼提举每马五百匹为一监牡一而牝四之岁产驹三分毙二分以上皆有赏罚
六年二月癸亥诏临安府民闲僦舍钱不以多寡并三分中减一分白地钱减四分之一
绍兴十三年五月乙亥中书舍人兼侍读杨愿请仿唐干元及　国朝故事诏天下置放生池祝　圣寿工部郎中林乂又请以临安府西湖为放生池从之既而　上恐其妨民谕辅臣旧有者令复之不然则否乂尢溪人也
七月丙寅　上谓秦桧曰朕尝与卿言候国用足日蠲赋以宽民力若一概除之又恐用或不足浙西驻跸之久民供不易临安尢甚本路三等下户与蠲一料庶贫民被实赐也
十七年七月乙丑诏临安府更置库造祠祭法酒旧取水于西湖　上以军民环居渠流浑浊乃命别酝焉
二十三年四月甲戌　上谓大臣曰近令临安府收捕破落户编置外州本为民闲除害而所谓小火下者乃为人诉其恐吓取钱妄有供具甚非为民除害之本意可令有司子细根治务得其实先是行在有号破落户者巧于正昼通衢窃取人所带之物秦桧得其姓名悉奏分遣外州拘之　上恐因而扰人故有是谕
二十六年七月辛亥户部尚书兼权知临安府韩仲通言安抚司回易库昨将官钱责借油铺并置米铺以收利息又居民日用蔬菜果实之类近因牙侩陈献置团拘卖克除牙钱太多致细民难于买卖又本府买扑税钱并新添河渡所纳钱物不多因此邀阻往来之人欲乞并行住罢从之三事皆曹泳所创及是因星变而罢
三十年三月丁亥诏临安府在城自　绍兴二十一年以后官司续置到房廊赁钱并减三分之一
钱塘人喜杀日屠百鹅予自湖上夜归屠者之门百鹅皆号声振衢路若有所诉鹅能警盗亦能却蛇其粪杀蛇蜀人园池养鹅蛇即远去有二能而不能免死又有祈雨之厄悲夫安得人如逸少乎【东坡仇池笔记】 
王师征越败于临安裨将刘宣伤重卧于死人中至夜有官吏数人持簿遍阅死者至宣乃扶起曰此汉非是引出数十步置道左明日贼退乃得归【唐余录】 
国朝始置诸州通判尝与知州争权有钱昆者杭人嗜蟹尝求外郡　上问其所欲昆曰但得有螃蟹无通判处则可矣【欢公归田录】 
王文穆罢相知杭州陈从易学士送诗云千重浪里平安过百尺竿头稳下来【侯鲭录】 
钱氏时有还乡和尚每唱云还乡寂寂杳无踪不挂征帆水陆通踏得故乡田地稳更无南北与西东或问其说曰明年大家都去果有纳土之应
郑向知杭州王景为浙漕互有论列而景死郑往哭之尽哀或曰龙图素恶端公今何恸哭也范拯曰龙图待哭斯人久矣【张师正倦游杂录】
咸淳临安志卷之九十〔阙文〕
　　　志〔七十五〕
　　　　纪遗二 
　　　　　纪事〔二〕
(内文阙)
咸淳临安志卷之九十一
  志〔七十六〕
　　纪遗三
　　　纪事〔三〕
(佚文)
杭有西湖而颍亦有西湖皆为游赏之胜而东坡连守二州其初得颍也有颍人在坐云内翰但只消游湖中便可以了郡事盖言其讼简也秦少章因作一绝献之云十里荷花菡萏初我公所至有西湖欲将公事湖中了见说官闲事亦无后东坡到颍有谢执政启亦云入参两禁每玷北扉之荣出典二邦辄为西湖之长【王直方】 
白乐天初到杭州令访牡丹会开元寺惠澄近自都下得之时花初开徐凝自富春来谒公先题牡丹云惟有数包红（仆去扑改巾）在含芳只待舍人来【古今诗话】 
郎基在颍川不置木枕裴潜在兖州不敢胡床居官清操要当如是白药天在杭州取天竺片石受代携归故其诗曰三年为刺史饮冰复食檗惟向天竺山取得两片石此抵直千金无乃伤清白
白药天九日思杭州诗云笙歌委曲声延耳金翠动摇光照身苏子瞻有怀钱塘诗云剩着新番眉倒晕未应泣别脸消红黎元耆旧何遽忘之也徐考其集白送杭州姚使君思旧游云闾里固宜勤抚恤楼台亦要数跻攀苏亦云细雨晴时一百六画桡鼍鼓莫违民是未尝无意于民庶也然白又云故妓数人凭问讯新诗两首倩流传坡又有云休惊岁岁年年貌且对朝朝暮暮人大抵淫乐之语多于抚养之语耳夫子称未见好德如好色而伤之曰已矣乎二公未能免俗余人不必言【工凡石溪】 
山谷云欧阳公极赏林和靖梅诗云疏影横斜水清浅暗香浮动月黄昏之句而不知和靖别有咏梅一联云雪后园林纔半树水边篱落忽横枝似胜前句不知文忠何缘弃此而赏彼文章大概亦如女色好恶止系于人苕溪渔隐曰王直方又爱和靖云池水倒窥疏影动屋檐斜入一枝低以谓此句于前所称真可处伯仲之闲余观此句略无佳处直方何为喜之真所谓一解不如一解也【渔隐丛话】 
林逋字君复居杭州西湖之孤山　真宗闻其名赐号和靖处士诏长吏岁时劳问逋工于画善为诗如曰草泥行郭索云木叫钩辀颇为士大夫所称又梅花诗云疏影横斜水清浅暗香浮动月黄昏评诗者谓前世咏梅者多矣未有此句也又其临终为句云茂陵他日求遗稿犹喜初无封禅书尢为人称诵自逋之卒湖山寂寥未有继者【归田录】 
又青箱杂记云林逋　景佑初尚无恙范文正公亦过其庐赠逋诗曰巢由不愿仕尧舜岂遗人又曰风俗因君厚文章到老醇其激赏如此【言行录】 
王冀公镇金陵以书致钱塘讲师遵式式将谒公过林逋逋以诗送云虎牙熊轼隐铃斋棠树阴阴长碧苔丞相望尊宾谒少清言应喜道人来【闲居诗话】 
杭妓胡楚龙靓皆有诗名胡云不见当时丁令威年来处处是相思若将幽恨同芳草却恐青青有尽时张子野老于杭多为官妓作词而不及靓靓献诗云天与群芳十样葩独分颜色不堪夸牡丹芍药人题遍自分身如鼓子花子野于是为作词也【后山诗话】 
所至驿舍旅邸留题壁闲亦多有可取者见李仲南丙言临安旅邸壁闲一绝云太一峰前是我家满床书籍旧生涯春城恋酒不归去老却碧桃无限花【庚溪诗话】 
罗隐与桐庐章鲁风齐名钱武肃崛起以鲁风善笔札召为表奏孔目官鲁风不就执之后以罗隐为钱塘令惧而受命因宴献诗云一个祢衡容不得思量黄祖谩英雄自是始厚之【古今诗话】 
郑毅夫守杭题僧文莹所居壁云西湖频送客绿波舟楫轻春入萝径静浪花翻远晴又云东飞江云北飞燕同寄青春不相见又题杭郡阁云雨影横残虹秋容阴映日寒江带暮流晚角穿云出峰藏翠如织宿鸟去无迹封书写所怀聊托荆门翼时颇讶其气象不远后解杭麾将赴青社以病泊舟楚州而卒其语已兆于先矣【玉壶清话】 
唐令狐相进李远为杭州宣宗曰闻李远有诗云长日惟消一局棋岂可使治郡哉对曰诗人之言不足为实也乃荐远廉察可任此正说诗者不以辞害志也【（上｛工凡｝下石）溪诗话】 
吴仁璧关右人中第入浙谒钱武肃殊礼之累辟入幕坚辞不就以诗谢云东门上相好知音数尽台前郭隗金累重虽然容食椹力微无计报焚林弊貂不称芙容幕衰朽仍惭玳瑁簪十里溪光一山月可堪从此负归心武肃复遣人请撰罗城记仁壁坚不从武肃怒沈于江吴人惜之
子野能为诗及乐府至老不衰居钱塘苏子瞻作倅时年已八十余视听不衰家犹蓄声妓子瞻尝赠以诗云诗人老去莺莺在公子归来燕燕忙盖全用张氏故事戏之【石林诗话】 
东坡云轼倅武林日梦　神宗召入禁中宫女围侍一红衣女童捧红（革华）一只命轼铭之觉而记其一联云寒女之丝铢积寸累天步所临云蒸雾起既毕进御上极叹其敏使宫女送出睇视裙带闲有六言诗一首云百迭猗猗风绉六铢縰縰云轻植立含风广殿微闻环佩摇声又云轼自蜀应举京师道过华清宫梦明皇令赋太真妃裙带诗乃前六言诗也觉而记之今书赠柯山潘大临邠老二说不同故并录之【渔隐丛话】 
熙宁六年任杭州通判时知州系知制诰陈襄字述古是年冬十月内一僧寺开牡丹数朵陈襄作诗四绝轼当和云一朵妖红翠欲流春光回照雪霜羞化工只欲呈新巧不放闲花得少休又云当时只道鹤林仙解遣秋花发杜鹃谁信诗能回造化直教霜（木卉）放春妍又云花开时节雨连风犹向霜林染烂红漏泄春光私一物此心未信出天工又云不愤清霜入小园故将诗律变寒暄使君欲见蓝关咏更请韩郎为染根此诗皆议讽当时执政大臣以比化工但欲出新意擘划令小民不得暂闲也【以下东坡乌台诗案】 
熙宁七年为通判杭州于正月二十七日游风水洞有本州岛节推李佖知轼到来在彼等候轼到乃留题于壁其卒章不合云世上小儿夸疾走如君相待今安有以讥世之小人多务急进也其诗即不曾写与李佖当年再游风水洞又云世事渐艰吾欲去永随二子脱讥谗意谓朝廷行新法后来世事日益艰难小人多务谗谤轼度斯时之不可以合又不可以容欲弃官隐居也
熙宁五年轼任通判杭州于十二月内与发运司勾当公事大理寺丞李（木巳）因猎出游孤山作诗四首内第二首有讥讽其意已在王诜项内声说　熙宁六年内游孤山诗寄王诜除无讥讽外有误随弓旌落尘土坐使鞭棰环呻呼以讥讽朝廷新法行后公事鞭棰之多也又曰追胥保伍罪及孥百日愁叹一日娱以讥讽朝廷盐法收坐同保妻子移乡法太急也又曰岁荒无术归亡逋鹄则易画虎难摸意取马援言画鹄不成犹类鹜画虎不成反类狗言岁既饥荒我欲出奇画赈济又恐朝廷不从乃似画虎不成反类狗也
熙宁六年因往诸县提点到临安县有知县大理寺丞苏舜举来本县界外太平寺相接轼与本人为同年自来相知本人见轼后言舜举数日前入州却被训狐押出轼问其故舜举言我擘划得人户供通家业役钞规例一本甚简前日将去呈本州岛诸官皆不以为然呈转运副使王庭老等不喜差急足押出城来轼取其规例看详委是简便因问训狐事舜举言自来闻人说一小话云燕以日出为旦日入为夕蝙蝠以日入为旦日出为夕争之不决诉于凤凰凤凰是百鸟之王至路次逢一禽谓燕不须往诉凤凰在假或云凤凰渴睡今不记其详却是训狐权摄舜举意以此讥笑王庭老等不知是非隔得一两日周邠李行中二人亦来临安与轼同游径山苏舜举亦来山中相见周邠作诗一首与轼即无讥讽轼次韵和答兼赠舜举云餔糟醉方熟洒面唤不醒奈何效燕蝠屡欲争晨暝其意以讥讽王庭老等如训狐不分别是非也
熙宁五年六月任杭州通判日寄周邠所作山村诗第三首云烟雨蒙蒙鸡犬声有生何处不安生但令黄犊无人佩布谷何劳也劝耕轼意言是时贩盐者多带刀杖故取前汉龚遂令人卖剑买牛卖刀买犊则自力耕不劳劝督也以讥讽朝廷盐法太峻不便也又第二首云老翁七十自腰镰惭愧春山笋蕨甜岂是闻韶解忘味迩来三月食无盐意山中之人饥贫无食纵老犹自采笋蕨充饥时盐法峻急僻远之人无盐食动经数月若古之圣人则能闻韶忘味山中小民岂能食淡而乐乎以讥讽盐法太急也第四首云杖藜裹饭去（上囱下心）（上囱下心）过眼青钱转手空赢得儿童语音好一年强半在城中意言百姓虽得青苗钱立便于城中浮费使却又言乡村之人一年两度夏秋税又数度请纳和预买钱今此更添青苗助役钱因此庄家子弟多在城中不着次第但学得城中语音而已以讥讽朝廷新法青苗助役不便也
开运盐河诗云居官不任事萧散羡长卿胡不归去来滞留愧渊明盐事星火急谁能恤农耕薨薨晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四顾但湖泓线路不容足又与牛羊争归田虽贱辱岂识泥中行寄语故山友谨勿厌藜羹是时卢秉提举盐事擘划开运盐河差夫千余人某于大雨中部役其河只为般盐既非农事而役农民秋田未了有妨农事又其河中闲有涌沙数里意言开得不便自叹泥雨劳苦羡司马长卿居官而不任事又愧陶渊明不早弃官归去也农事未休而役千余人故云盐事星火急谁能恤农耕又言百姓已劳苦不易天雨又助官政之劳民转致百姓疲弊役人在泥水中辛苦无异鸭与猪又言某亦在泥中与牛羊争路而行若归田岂识此哉故云寄语故山友谨不可厌藜羹而思仕宦以讥开运盐河不当又妨农事也
赴杭州通判弟辙送至颍州作初别诗云征帆挂西风别泪滴清颍留连知无益惜此须臾景我生三度别此别尢酸冷念子似先君木讷刚且静寡词真吉人介石乃机敬至今天下士去莫如子猛嗟我久病狂意行无坎井有如醉且坠幸未伤辄醒从今得闲暇默坐消日永作诗解子忧持用日三省此诗云至今天下士去莫如子猛为弟辙曾差在制置三司条例司充检详文字争议新法不合而罢既美弟辙去之果决则意亦是讥新法不便也某初到杭州寄子由诗云眼看时事力难任贪恋君恩退未能迟钝终须投劾去使君何日换聋丞此诗云眼看时事力难任时事谓新法青苗助役等事也言已才力不能胜任意亦是讥新法事烦难了办也
游径山留题诗云众峰来自天目山势若骏马奔平川中涂勒破千里足金鞭玉（革登）相回旋人言山住水亦住下有万古蛟龙渊道人天眼识王气结茅宴坐荒山巅精诚贯山石为裂天女下试颜如莲寒窗暖足来朴握夜钵咒水降蜿蜒雪眉老人朝叩门愿为弟子长参禅尔来废兴三百载奔走吴会输金钱飞楼涌殿压山破朝钟暮鼓惊龙眠晴空偶见浮海蜃落日下数投村鸢有生共处覆载内扰扰膏火同烹煎近来愈觉世议隘每到宽处差安便嗟余老矣百事废却寻旧学心茫然问龙乞水归洗眼欲看细字销长年龙井水洗病眼有效此诗云近来愈觉世议隘以讥近日进用之人多是刻薄议论褊隘不容人过失故见山中宽闲之处为乐也
八月十五日观潮作诗曰吴儿生长狎涛渊冒利忘生不自怜东海若知明主意应教斥卤变桑田时新有旨禁弄潮故云吴儿生长狎涛渊冒利轻生不自怜盖言弄潮之人为贪官中利物致其闲有溺死者故朝旨禁断某为　主上好兴水利因作此诗言东海若知明主意应教斥卤变桑田意言东海若知此意当令斥卤地尽变桑田此事之必不可成者以讥兴水利之难成也
熙宁八年轼知徐州日有杭州盐官县安国寺相识僧居则请轼作大悲阁记意谓旧日科场以赋取人赋题所出多关涉天文地理礼乐律历故学者不敢不留意于此等事今来科场以大意取人故学者只务空言高论而无实学以讥讽朝廷改更科场法度不便也
开平元年梁太祖即位封钱武肃镠为吴越王时有讽钱拒其命者钱笑曰吾岂失为一孙仲谋耶拜受之改其乡临安县为衣锦军是年省茔垄延故老旌钺鼙吹振耀山谷自昔游钓之所尽蒙以锦绣或树石至有封官爵者旧贸盐肩檐亦裁锦韬之一邻媪九十余携壶浆角黍迎于道镠下车亟拜媪抚其背犹以小字呼之曰钱婆留喜汝长成盖初生时光怪满室父惧将沈于丫溪此媪酷留之遂字焉为牛酒大陈乡饮别张蜀锦为广幄以饮乡妇凡男女八十已上金樽百岁已上玉樽时黄发饮玉者尚不减十余人镠起执爵于席自唱还乡歌以娱宾曰三节还乡兮挂锦衣吴越一王驷马归临安道上列旌旗碧天明明兮爱日辉父老远近来相随家山乡眷兮会时稀斗牛光起兮天无欺时父老虽闻歌进酒都不之晓武肃觉其欢意不甚浃洽再饮高揭吴喉唱山歌以见意词曰你辈见侬底欢喜别是一般滋味子永在我侬心子里歌阕合声赓赞叫笑振席欢感闾里今山民尚有能歌者【湘山野录】 
姚舜明庭辉知杭州有老姥自言故娼也及事东坡先生云公春时每遇休暇必约客湖上早食于山水佳处饭毕每客一舟令队长一人各领数妓任其所适晡后鸣锣以集之复会望湖楼或竹阁之类极欢而罢至一二鼓夜市犹未散列烛以归城中士女云集夹道以观千骑之还实一时之胜事也【以下王明清挥尘录及汝阴余话】 
王文穆钦若以故相来守杭钱塘一老尉苍颜华发矣文穆初甚不乐询其履历乃同年生恻然哀之遂封章于朝诏特改京秩尉以诗谢之云当年同试大明宫文字虽同命不同我作尉曹君作相东君元没两般风
蔡元长少年鼎贵建第钱唐极为雄丽全占山林江湖之绝胜今　行在殿前司是也　宣和末金寇豕突尽以平日之所积用巨舰泛汴而下置其宅中　靖康初下籍没之诏适毛达可友守杭州达可元长门下士也缓其施行密喻其家藏隐逾半所以蔡氏之后皆不贫又尝以金银宝货四十檐寄其族人家海盐者已而蔡父子兄弟诛窜不暇往索尽掩为己有至今海盐蔡氏富冠浙右
佑陵时有僧妙应者江南人往来京洛闲能知人休咎其说初不言五行形神且不在人之求而告之佯狂奔走初无定止饮酒食肉不拘戒行人呼之为风和尚元长褫职居钱塘一日忽直造其堂书诗一绝云相得端明似虎形摇头摆脑得人憎看取明年作宰相张牙劈口吃众生又书其下云众生受苦两纪都休已而悉如其言　绍兴初犹在广中蜕于柳州明清投辖录中亦书其略
张彦实扩番易人子公参政大父行有东窗集行于世自知广德军秩满造朝除著作佐郎秦会之当轴其兄楚材为秘书少监约彦实观梅于西湖楚材有诗彦实次其韵云天上新骖宝辂回看花仍趁雪霙开折归忍负金蕉叶笑插新临玉镜台女堞未须翻角调锦囊先喜助诗材少蓬自是调羹手叶底应寻好句来时楚材再婚故及玉镜台事会之见之大称赏曰旦夕当以文字官相处遂擢左史再迁而掌外制扬原仲并居西掖代言多彦实与之润色初亦无他彦实偶戏成二毫笔绝句云包羞曾借虎皮蒙笔阵仍推免作锋未用吹毛强分别即今同受管城封原仲以为诮己大怒愬于会之訹言路弹之彦实以本官罢为宫祠谢表云虽造化之有生有杀本亦何心然臣下之或赏或刑咸其自取
宣和初　徽宗有意征辽蔡元长郑达夫不以为然童贯初亦不敢领略惟王黼蔡攸将顺赞成之有谍者云天祚貌有亡国之相班列中或言陈尧臣者婺州人善丹青精人伦登科为画学正黼闻之甚喜荐其人于　上令衔命以视之擢水部员外郎假尚书以将使事尧臣即挟画学生二员俱行尽以道中所历形势向背且绘天祚像以归入对即云辽主望之不似人君臣谨写其容以进若以相法言之亡在旦夕幸速进兵兼弱攻昧此其时也并图其山川险易以上　上大喜即擢尧臣右司谏赐予巨万燕云之役遂决时尧臣方三十三岁迁至侍御史会蔡元长复将起预政事黼訹尧臣望风上疏以元长前日不合人情状攻之初榜朝堂然　上犹眷元长黜尧臣为万州监税而元长竟不告廷尧臣竟寝是行黼败尧臣亦遭斥　建炎中监察御史李寀疏其为黼鹰犬误国之罪始诏除其名初秦会之主判高密尧臣以沧州掾曹同为京东漕司试官因以厚甚会之擅国遂尽复故官虽不敢用招至武林每延致相府款密叙旧尧臣以前所锡万金筑园亭于西湖之上极其雄丽今所谓陈侍御花园是也会之炎炎时前御史敢于国门外建第以此可见
越人姚宏字令声　宣和中在上庠有僧妙应者能知人休咎语令声云君不得以令终候端午日伍子胥庙中见石榴花开则奇祸至矣令声初任监杭州税在任三载足迹不敢登吴山将赴江山宰自其诸暨所居趋越来访帅宪既归出城数里值大风雨亟愒路旁一小庙中见庭下榴花盛开妍甚可爱询祝史云此伍子胥庙其日乃五月五日令声惨然登车未几秦相以宿怨追赴大理而死
周美成晚归钱塘乡里梦中得瑞鹤僊一阕悄郊原带郭行路永客去车尘漠漠斜阳映山落敛余红犹恋孤城阑角凌波步弱过短亭何用素约有流莺劝我重解绣鞍缓引春酌不记归时早暮上马谁扶醉眠朱阁惊（风炎）动幕犹残醉遶红药叹西园已是花深无地东风何事又恶任流光过却归来洞天自乐未几方腊盗起自桐庐拥兵入杭时美成方会客闻之仓黄出奔趋西湖之坟庵次郊外适际残腊落日在山忽见故人之妾徒步亦为逃避计约下马小饮于道旁旗亭闻莺声于木杪分背少焉抵庵尚有余醺困卧小阁之上恍如司中逾月贼平入城则故居皆遭蹂践旋营缉而处继而得请提举杭州洞霄宫遂老焉悉符前作美成尝自记甚详今偶失其本姑追记其略而书于编
明清顷有沈必先日记言奏事殿中　高宗云近有人自东京逃归闻张九成见为刘豫用事可怪必先奏云张九成在其乡里临安府盐官县寄居去行阙无百里而远两日前方有文字来乞将磨勘一官回授父改绯章服幸　陛下裁之　上云如此则所传忘矣可笑不若便与一差遣召来盖子韶廷试策流播伪齐人悉讽诵故传疑焉翌日降旨除秘书郎
元佑中东坡守杭毛泽民为法曹掾公以众人遇之秩满辞去是夕宴客有籍妓歌赠别小词卒章云今夜山深处断魂分付潮回去公问谁所作妓以毛法曹对公语坐客曰郡僚有词人不及知某之罪也翌日折简追还留连数月泽民因此得名【百家诗选序】
咸淳临安志卷之九十二
　志〔七十七〕
　　纪遗四
　　　纪事〔四〕
欧阳公五代史叙列国年谱云闻于故老谓吴越亦尝称帝改元而求其事迹不可得颇疑吴越后自讳之及旁采诸国书与吴越往来者多矣皆无称帝之事独得其封落星石为宝石山制书称宝正六年辛卯耳王顺伯收碑有临安府石屋崇化寺尊胜幢云时天宝四年岁次辛未四月某日元帅府府库使王某又明庆寺白伞盖陀罗尼幢云吴越国女弟子吴氏十五娘建其发愿文序曰十五娘生忝霸朝贵彰国懿天宝五年太岁壬申月日题顺伯考其岁年知非唐天宝而辛未乃梁开平五年其五月改干化壬申乃二年梁以丁卯篡唐武肃是岁犹用唐天佑次年自建元也钱唐湖广润龙王庙碑云钱镠正明二年丙子正月建新功臣坛院碑封睦州墙下神庙敕皆正明中登圣寺磨岸梁龙德元年岁次辛巳钱镠建又有龙德三年上宫诗是岁梁亡九里松观音尊胜幢宝大二年岁次乙酉建衢州司马墓志云宝大二年八月殁顺伯案乙酉乃唐庄宗同光三年其元年当在甲申盖自壬申以后用梁纪元至后唐革命复自立正朔也又水月寺幢云宝正元年丙戌十月具位钱镠建是年为明宗天成招贤寺幢云丁亥宝正二年又小昭庆金牛码瑙等九幢皆二年至五年所刻贡院前桥柱刻宝正六年岁在辛卯造然则宝大止二年而改宝正宝正尽六年次年壬辰有天竺日观庵经幢复称长兴三年八月用唐正朔其年三月武肃薨方寝疾语其子元瓘曰子孙善事中国勿以易姓废事大之礼于是以遗命去国仪用藩镇法然则有天宝宝大宝正三名欧阳公但知其一耳通鉴亦然自是历晋汉周及本朝不复建元今犹有清泰天福开运会同【系契丹年】 干佑广顺显德右刻存者三四十种固未尝称帝也【已下容斋随笔】 
王顺伯家有钱忠懿一判语其状云臣赞宁右臣伏奉宣旨撰文疏今建呈乞给下取设齐日五更前上塔臣自宣却欲重建乞于仁政殿前夜闲化却不然便向塔前化并取圣旨判曰便要吾人宣读后于真身塔前焚化二十七日而在前花押子谓钱氏固尝三改元但或言其称帝则否也此状内进呈圣旨等语盖类西河之人疑子夏于夫子故自贻僭帝之议想他所施行皆然矣
东坡在杭州作有美堂会客诗颔联云天外黑风吹海立浙东飞雨过江来读者疑海不能立黄鲁直曰盖是为老杜所误因举三大礼赋朝献太清宫元九天之云下垂四海之水皆立以告之二者皆句语雄峻前无古人坡和陶停云诗有云云屯九河雪立三江之句亦用此也
国朝承平之时四方之人以趋京邑为喜盖士大夫则用功名进取系心商贾则贪舟车南北之利后生嬉戏则以纷华盛丽而悦夷考其实非南方比也读欧阳公送僧慧勤归余杭之诗可知矣曰越俗僭宫室倾赀事雕墙佛屋尢其侈耽耽拟侯王文彩莹丹漆四壁金焜煌上垂百宝盖宴坐以方床胡为弃不居栖身客京坊辛勤营一室有类燕巢梁南方精饮食菌笋比羔羊饭以玉粒粳调之甘露浆一馔费千金百品罗成行晨兴未饭僧日昃不敢尝乃兹随北客枯粟充饥肠东南地秀绝山水澄清光余杭几万家日夕闻清香烟霏四面起云雾杂芬芳岂如车马尘鬓发染成霜三者孰苦乐子奚勤四方观此诗中所谓吴越宫室饮食山水三者之胜昔日固如是矣公又有山中之乐三章送之归勤后识东坡为作诗集序者
钱塘关景仁子开为税官为其下告讦郡守械之狱子开弟子东【注】 往会稽告急于兵部侍郎汪彦章汪为驰书属杭守事遂释子开具书谢汪未达而死子东为致之汪书其后曰解晏子之骖昔曾伸于贤者挂徐君之剑今有感于斯文【已下夷坚志】 
蔡元长初登第为钱塘尉巡捕至汤村薄晚休舍有道人状貌甚伟求见蔡平日喜接方士亟延与语饮之酒而去明日宿他所复见之又明日洎近村道人复至饮酒尽数斗恳曰夜不能归愿托宿可乎蔡始犹不可其请至再不得已许之且同榻命蔡居外已处其内戒曰中夜有相寻觅者告勿言蔡意其奸盗亡命将有捕者身为尉顾匿之不便也然无可柰何展转至三更目不交睫闻舍外人声俄顷渐众遂排户入曰车四元在此何由可耐欲就床擒之或曰恐并损床外人帝必怒吾属且获罪蔡大恐起坐呼从吏无一应者道人安寝自如撼之不动外人云又被渠（身单）了六十年可怪可怪咨嗟良久闻室内如揭竹纸数万番之声鸡鸣乃寂呼从者始应问所见皆不知道人矍然兴谢曰某乃车四也赖公脱此大厄又可活一甲子已度世第三次矣自此无所患公当贵穷人爵吾是以得免如其不然与公皆死矣念无以为报吾有药能化纸为铁铁为铜铜为银银又为金公欲之乎蔡拒不受强语干汞之术曰他日有急当用之天且明别去后不复见蔡唯以其说传中子翛蔡死翛家窜广西赖是以济蔡之客陈丙尝为象郡守云然
张子韶侍郎谪居大庾得目疾后为永嘉守中风手足不能举目遂内翳丐祠禄还盐官旧隐　绍兴二十九年三月望夜梦青衣人引至大寺门金书牌八字但记其二曰开福一僧如禅剎知客见张甚喜延入坐张问主僧为谁曰沈元用给事也张曰吾与沈先生久不相见亟欲谒之命取公服随语即至见沈再拜沈荅其半礼劳苦如平生且曰尊公在此命青衣导往方丈东小堂其父母方对坐长啸张趋拜号泣旁人叱曰此不是哭处复至法堂前问曰何故无佛殿青衣曰此以十方法界为佛殿张曰吾病废又失明未知他日有眼可见佛有口可诵经否曰侍郎何尝不见佛何尝不诵经又行及门侧有小池清泠外设栏楯青衣曰八功德水也酌一杯饮之凉彻饥骨西庑一室极洁中挂画像视之乃张写真大骇曰何以得此青衣曰异日当主此地然待公见玉带了即来遂寤遽召门人郎晔使书其事皆谓玉带为吉证若疾愈且大拜至六月二日两疾顿除即日出谒先墓继往所亲家燕集如是五日偶与诸生读江少虞所集事实类苑至　章圣东封丁晋公取玉带事怒曰丁谓真奸邪虽人主物亦以术取因不怿废卷而入疾复作不能言翼日卒人始悟玉带之梦张寿六十八云
绍兴二十九年闰六月盐官县雷震先雷数日上管场亭户顾德谦妻张氏梦神人以宿生事责之曰明当死雷斧下觉而大恐流泪悲噎姑问之不以实对姑怒曰以我尝贷汝某物未偿故耶何至是张始言之姑殊不信明日暴风起天斗暗张知必死易服出屋外桑下立默自念震死既不可免姑老矣奈惊怖何俄雷电晦冥空中有人呼张氏曰汝实当死以适一念起孝天赦汝又曰汝归益为善以此语世人也
浙西兵马都监康湑居临安宝莲山夏夜且睡为蛙声所聒命小童捕之湑熟寐梦十三人乞命湑曰吾职虽兵官非能擅生杀者何以能贷汝死曰但公见许无不可者少焉魇寤告其妻妻曰得非群蛙乎呼童诘之已置一瓶中验其数正十三枚也即释之时　绍兴二十九年
京师人鲁畤　绍兴十一年在临安送所亲于北闸下忘携钱行解衣质于库见主人如旧熟识者思之而未得退访北关税官朱子文言及之盖数年前所常见丐者也其人本豪民遭乱家破与妻行乞于市使三子拾杨梅核椎取其实以卖少子尝见一白鼠在聚核下归语父父戒曰明日往捕之得而货于禽戏者必直数百钱勿失也迨旦母与偕行至故处果见鼠逐之及涌金门墙下入穴中而臧母立不去遣子归取锸斸地深可三尺望鼠尾犹可见俄得一青石揭去之下有大瓮白金满中遽奔告其父父至不敢取亟诣府自列愿以半与官而乞厢吏护取府主从其言得银凡五千两持所得即日鬻之买屋以居而用其钱为子本遂成富家即库中主人也
临安万松岭上多中贵人宅陈内侍之居最高　绍兴十五年盛夏纳凉至四鼓未寝道上人迹已绝忽见狱卒衣黄衣领三人自北而南一衣金紫者行前其次着紫衫又其次着凉衫到刘供奉门外升阶欲上金紫者难之狱卒曰彼中已承当如何不去时已晚请速行乃俛首而入其后二人相谓曰彦通早听吾言当不至是皆叹息相继亦入俄闻门媪索灯甚急曰犬生三子毛色甚可爱明日陈具以语刘育于家稍长人或呼彦通则奔走而前竟莫知为何人也
盐官县庆善寺明义大师了宣退居邑人邹氏庵　隆兴元年春晨起行径中见鸠雏堕地携以归躬自哺饲两月乃能飞日纵所适夜则投宿屏几闲是岁十月其徒惠月复主庆善寺迎致其师于丈室之西偏逮暮鸠归则阒无人矣旋室百（上一下巾）悲鸣不止守舍者怜之谓曰吾送汝归老师处明日笼以授宣自是不复出驯狎左右以手摩拊皆不动他人近之辄惊起呜呼孰谓畜产无知乎
绍兴二年两浙进士类试于临安湖州谈谊与乡友七人谒上天竺观音祈梦谊梦人以二楪贮六茄为馈恶之惟徐扬梦食巨蟹甚美迨旦同舍聚坐一客语及海物黄甲者扬问其状曰视蝤蛑差小而比螃蟹为大扬窃喜乃以梦告人以为必中黄甲之兆洎榜出六人皆不利扬独登科后二年谊复与周元特【操】 赴漕司举又同诣寺前一夕周梦与诸人同登殿谊先抽签三反而三不吉余以次请祷周立于后曰所以来唯欲求梦尔何以签为众强之方诣筒下遇妇人被发如新沐者从佛背趋出谓其贵家人急避之遂寤明晨入寺谊所卜三签果不吉余或吉或否周但焚香再拜愿得梦是夜梦乡人徐广之持省榜至凡列三等己为中等第一人已而贺客四集有道士在焉明年七月省试罢还吴兴待榜他日阅市闻呼于后曰元特奉贺奉贺回顾乃徐广之也云适过郡门见揭试贴司榜内一人与君姓名同聊相戏耳周方谯责之则又有言曰省榜自南门入矣遂相与散归及家而报至次日数客来贺一道士俨然其中周曰与君不相识何以辱顾我道士笑曰君岂忘之耶去年君过我卜我推君五行知今年必及第今而实然故来贺以印吾术非有所求也遽辞去沈思其人乃开元寺卖卜者始验昨梦无小不合周果居中等虽非首选而于吴兴为第一人夫广之之戏谈黄冠之旅贺皆偶然细事也而梦寐魄兆已先见于旬月之前人生万事不素定乎
国朝故事翰林学士草宰相制或次补执政谓之带入　大观三年六月八日何清源【执中】 登庸四年六月八日张无尽【商英】 登庸皆张台聊【阁】 草麻竟无迁宠时蔡京责太子少保张当制诋之甚切为搢绅所传诵京衔之会复相即出张知杭州明年六月八日宴客中和堂忽思前两岁宿直命相正与是日同乃作长短句纪其事曰长天霞散远浦潮平危栏驻目江皋长记年年荣遇同是今朝金銮两回命相对清光频许挥毫雍容久正茶杯初赐香袖时飘归去玉堂深夜泥封罢金莲一寸才烧帝语丁宁曾被华衮亲褒如今漫劳梦想叹尘踪杳隔仙鳌无聊意强当歌对酒怎消观者美其词而讶其卒章失意未几以故物召还遽卒于官寿止四十台卿河阳人
济南李茇字定国寓临安军营中以聚学自给暇则纵游湖山尝欲诣净慈寺过长桥于竹径迷路见青衣道人林下斸笋茇揖之道人问所往曰将往净慈瞻礼五百罗汉道人曰未须去且来同食烧笋食之甚美低风雨晦冥失道人所在茇皇惧伏林闲少顷雨止寻径而出至寺门下觉身轻神逸行步如飞洎归舍不复饮食其从兄大猷【莫】 为诸王宫教授将之任遣仆致书见其颜如桃红且能辟谷以语大猷及大猷至则已去云游茅山矣后又闻入蜀隐青城山大猷为梓路提刑使人至眉访所在眉守复书报数年前已轻举乘云而去今唯绘象存
乾道三年秋临安大雷震军器所作坊兵龙泽夫妇并小儿曰郭僧凡三人震死于一室初泽父全既死泽妹铁师居白龟池为娼其母但处女家遇子受俸米则来取三斗去泽夫妇颇厌其至屡出恶言郭僧者亦相与骂侮以乞婆目之故获此谴同时有严州人陈永年同其兄开银铺于临安市狂游不检母私储金十数两规以送终恐永年求取无度不使知一日开箧永年适自外来见之遽攫而走母恚闷仆绝兄追及争夺仅得其半以归母母遂病卧是夕永年亦遭震死
钱塘江潮八月十八日最大天下伟观也临安民俗太半出观　绍兴十年秋前二夕江上居民或闻空中语曰今年当死于桥者数百皆凶淫不孝之人其闲有名而未至者当分遣促之不预此籍则斥去又闻应者甚众民怪骇不敢言次夜跨浦桥畔人梦有来戒者云来日勿登桥桥且折旦而告其邻数家所梦皆略同相与危惧比潮将至桥上人已满得梦者从旁伺之遇亲识立于上者密劝之使下咸以为妖妄不听须臾潮至奔汹异常惊涛激岸桥震坏入水凡压溺而死数百人既而死者家来号泣收敛道路指言其人尽平日不逞辈也乃知神明罚恶假手致诛非偶然耳
临安盐桥富室李省贩海作商每出必经涉岁月　绍熙元年与同业六七人共宗伴而出亘四年弗反且无音耗其妻绝忧之有与李善者谓妻曰同涂数客已尽归不应独后岂非堕于非命乎宜往占之妻历访十余肆皆云不吉恐难得还妻恸哭而归召僧建道场招魂挂服闻空中泣声甚哀出视之见李在渺茫烟雾闲宛如存日仍询问幼稚婢妾且云赖汝荐拔之功获离苦难明日妻买地造冢备极力役之费又一月李泛舟达江下元不死也黠鬼诈为此态予累书之矣
朱思彦则　淳熙初知临安县因钩校官物得押录高生盗侵之过其妻尢贪冒每揽乡民纳官钱诈给印钞而私其直时高以事上府先逮妻送狱高归询诘之应荅殊不逊遂并鞫治囚系月余日加絣讯一夕丞定牢二人哀泣言楚毒已极恐无生理丞恻然怜之会朱延过客饮宴席未散乃为破械出之使潜窜迹明日丞诣县与朱言高某为胥长而夫妇盗没民钱且对长官咆哮诚宜痛治然久在囹圄昨夜呼其名已困顿不能应不免责出之旋闻皆到家即死幸不殒于狱不必彰闻其子亦愿敛瘗既从其请矣失于颛擅此情悚然朱喜丞之同嫉恶又处事委曲无迹致词言谢迨反室复念彼罪不至死一旦并命异时岂不累己正不然将有阴遣冤祟之挠自是寝食为之不宁遂见二鬼裸形披发棰痕遍体俓前挽衣裾曰我罪不过徒隶乃沦冥涂又使县丞屏去骸骨惨忍如是必得尔往地下证辨断无相舍之理朱噤不得对遂感疾鬼朝夕在傍丞来问疾朱告之故且曰思不忍一时之忿至不可悔今又奚言丞笑曰两人实不死吾悯其困而脱之匿诸邑下亲戚家而绐以亡告耳朱曰若是则日夕现形吾前者为何人丞曰此忧疑太过所致当呼使来甫经宿果至拜于阶下朱登时心志豁然厥疾顿愈命高复故役焉
政和中提举两浙路学事杨通贯之按部婺州往访一异人坐闲典笺吏以钱唐尉书至未开缄异人曰得非求举削乎杨曰然方欲论荐曰无益也渠为五百鹅诉冤非久于世者杨未之信明日遣驶卒持荐牍往比至则已殂杨后到钱唐呼尉史问其状对曰以病死曰尝杀鹅乎曰平时不曾杀生数月前平江朱太尉托造鹅鲊遂买五百头醢之杨深加悼叹疑异人者通知幽明之故云
乾道六年冬吕德卿偕其友王季夷【嵎】 魏子正【羔如】 上官公禄【仁】 往临安观南郊舍于黄氏客邸王魏俱梦一人着汉衣冠通名曰班固既相见质问西汉史疑难临去云明日暂过家闲少款可乎觉而莫能晓各道梦中事大抵略同适是日案阅五辂四人同出嘉会门外茶肆中坐见幅纸用绯帖尾云今晚讲说汉书相与笑曰班孟坚岂非在此耶旋还到省门皆觉微馁就入一食店视其牌则班家四色包子也且笑且叹因信一憩息一饮馔之微亦显于梦寐万事岂不前定乎
王仲衡【希吕】 　淳熙二年为起居舍人临安为僦吴山一新宅方徙居次日未晓将赴朝其婢诣厨欲煮汤才开厨门见异物如人在灶下若摇两扇之状呼问诃叱皆勿应婢恐而出告于王王未以为然复遣老兵张进携灯往验物凝立不动灯亦灭进还报王淮北人有胆勇暗中拔剑俓趋之物犹自若旋觉有人至疾走赴后门穿狗窦出未半王挥剑断其身为二取火照视乃白鹿也洒血满地王退朝剥其肉分饷侍从鹿之白者世所鲜有初疑为不祥后一月乃除淮西帅
淳熙七年夏秋之交浙西不雨苦旱吴江塔院大古井其水秽黑不堪汲饮僧命匠王大者浚之日亭午外闲居人见烈焰从井中出蓬勃丈许匠被爇皮肤皆灼破急出即死一卖果实小民过其傍亦损面又焚井亭自是水清冷可鉴同时有菜户孙氏亦浚井匠入凿土闻其下人声良久一衣绿者坐胡床一黄衫卒捧文书一童侍立匠望其处如官府然厅堂整峻黄衣叱之出急引索而登仅获免识者疑为龙神所据无复敢窥此井遂废
乾道初临安灵隐寺后山茁一蕈圆径二尺寺仆见之喜其光明润泽采以纳长老长老惊诧以为目所未睹谓之曰我固愿食异味然合院三百人今不过能及十之一非吾法平等意也于是赍饷杨郡王杨亦讶其大曰是当以奉玉食乃奏献于
孝宗诏以赐灵隐盖初不知其所从来也迨复持至寺已经日盘内颇有汁沾濡两犬在侧争舐之俄顷闲乐跌走若狂眼突毛颤仆地死诸僧乃悟为毒物使之入天庖宁不大为咎累亟瘗诸沈坑而不暇穷其根本惟　万乘所御自有神物护持杨王亦大贵人长老不私口腹故皆脱于意外之祸
咸淳临安志卷之九十三
　志〔七十八〕
　　纪遗五
　　　纪事〔五〕
余杭县吏何某自壮岁为小胥至押录持心近恕略无过愆前后县宰深所倚信又兼领开拆之职每遇受讼牒日拂旦先坐于门一一取阅之有挟诈奸欺者以忠言反复劝晓之曰公门不可容易入所陈既失实空自贻悔何益也听其言而去者甚众民犯罪丽于徒刑合解府而顾其情理非重害必委曲白宰就县断治其当杖者又往往谏使宽释置两竹筒于堂择小钱数千分精麤为二等时掷三两钱或一钱于筒中诸子问何故曰吾蒙知县委任凡干当一事了则投一钱所以分为二者随事之大小也子竟不深晓迨谢役寿终始告之曰尔曹解吾意乎吾免一人徒罪则投一光钱于左筒免一杖罪及谕解一讼则投一糙钱于右筒宜剖而观之两筒既破皆充满无余地笑而言曰我无复遗恨如阴骘可凭为后人利多矣遂卒后十年其子伯寿【铸】 登儒科　绍兴中位至执政累赠其父太子太师
忠训郎王良佐居临安观桥下初为细民负担贩油后家道小康设肆于门称王五郎夫妇好奉释氏斋施无虚日　淳熙初年二月清旦焚香日中有塔影七层现于侧黄碧璀璨宛若新饰金书三字曰宝叔塔私窃自念此塔草创修治全未成绪我今自任其责乃捐力重建造规范雄赫胜于承平之时寺僧塑其夫妇像于第一层上后买给使减年恩补官或云王生少年日因在市殴伤人捕系仁和县狱适与一重囚同牢语话颇款密因言我一生做经纪今焉败获念杀人负罪决无生理切有心臆之事为君陈之我昔年曾掠富室之物得金银甚多埋于宝叔塔下左方入地若干尺可悉掘取俟我伏法了幸为收拾骸骨瘗之高原仍广作佛事以资超脱遇忌日时节宜饭僧读经分明回向则我瞑目不憾矣王出狱悉如所戒往塔下启穴果得物可直万缗因此致富故假塔影之说以盖其事云
临安西湖旧传南北两山僧寺大小合三百六十兵革之余又为军营禁苑势人园圃之所包占今存者不满百唯南山境趣幽寂无繁华腴艳气象灵石寺僻在深林丛薄中古屋犹不坏屋山有六言诗一首曰南坞数回泉石西峰几迭烟云登携孰以为侣颜寓李甲萧耘老僧言昔年有道人四辈来乞食是时午斋已过拒而不与一客取笔题此诗其后好事君子寻绎之曰首句寓吕字次句为洞字又次为宾字下句三人姓名是吕翁与之俱来必皆仙者也　乾道四年三月予同三馆之士至彼见其字乃倒书于椽闲颇类李北海
钱塘顷岁有葛道人者无他技能孤独无妻子唯以业屦为生得钱即沽酒放浪于湖山闲往来累年不逢知识一日为寺僧修屦口中微作吟哦声若运思搜诗者僧讶而问之笑曰今日偶得句但未成章耳僧亦喜此者加礼谓曰可得闻乎曰百啭已休莺哺子三眠初罢柳飞花僧惊叹宣扬其语自是人始知为非市井凡流时宣和中也后不复审其在亡
钱唐旧有长老名重喜会稽人少以捕鱼为生业而日诵观世音菩萨不少休元不识字一日忽能书且又能作偈颂关子东博士及识之记其一颂云地炉无火一囊空雪似杨花落岁穷乞得苎麻缝败衲不知身在寂寥中味其旨趣岂捕鱼小儿所能万一解悟如是盖大士智慧力也
临安都税院土地予载田相公一事于支庚矣俗传为钱王辅臣有功于民者邦人崇事之甚敬而庙宇颓圯积久弗治　庆元二年冬监官鄱阳宗子赵怡夫到任之初欲加修缮又念彼何功于我便为致力遣征吏告白俟每月税课增羡则当以此报之未几邻居人郑五遭窃祷其神旋即获盗自拟出钱营建然亦未暇也三年三月十九夜赵梦神命使来召趣行甚速因随以往从后殿而过凡廊庑皆有貌位率起立拱揖徐抵正殿神邀坐聚语俄顷夫人携男女各一亦出见因置酒留饭具道阴庇一方之意先是都城颇严奉李王二太尉之祀云张王急脚时有灵应小人乘以射利散施符水至处处揭榜唱言今年李太尉行瘟赵恶其惑众告于府尹王卿巽泽【溉】 祈革此弊尹捕首恶数辈杖而出诸境仍追罚百千是夕神与赵言及此云闻君理会李太尉事张王甚喜盖为其所玷也继云吾欲治庙室无肯任责者赵顿忆曩志即对曰当竭愚衷神且喜且谢遂呼一僧使说相僧揣摩赵头曰好似傅二相法他日官爵正如熊震潘文虎遂觉思所谓傅熊潘三人莫知为谁明旦诣土地庙瞻谒宛如所梦始募众集力一新其居怡夫以书告于弟怿夫
庆元二年十月二十夜三更月初出时临安嘉兴两邦人未寝者皆见其团圆如望夕太史奏是为上瑞吴地当十岁大稔其冬不雪明春无雨民极以为忧下诏恻怛豤祈中夏雨足继此必有望也
绍兴中韩郡王既解枢柄逍遥家居常顶一字巾跨骏骡周游湖山之闲纔以私童史四五人自随时李如晦晦叔自楚州幕官来改秩而失一举将忧挠无计当春日同邸诸人相率往天竺李辞以意绪无聊赖皆曰正宜适野散闷可也强挽之行各假僦鞍马过九里松值暴雨众悉迸避李奔至冷泉亭衣袽沾湿愁坐长叹遇韩王亦来相顾揖矜其憔悴可怜之状作秦音发问曰官人有何事萦心而悒怏若此李虽不识韩但见姿貌魁异颇起敬乃告以实韩曰所欠文字不是职司否荅曰常员也韩曰世忠却有得一纸明日当相赠命小史详问姓名阶位仍询居止处李巽谢感泣明日一吏持举牍授之曰郡王送来仍助以钱三百千李遂升京秩修笺诣韩府欲展门生之礼不复见
赵粹中为吏部侍郎梦出至厅上大门豁开吏报客通谒其长七尺着道士羽服形容端严视其刺字曰北方镇天真武灵应真君赵奉神素谨肃然起敬趋下迎揖不敢以主礼自居神固请赵东向坐曰侍郎是主人今日之事公为政毋用谦辞遂就席局脊而寤是时　孝宗于潜邸王宫创建佑圣观以荅在藩祷祈感验之贶明日降　旨差赵为奉安圣像使乃悟梦语
余杭洞霄宫昔有主首道士诚敬感神诵度人经极着奇验其侧则龙潭所在每就彼持念倏一老人从潭出跪白曰弟子即龙王也每获听经文无任瞻仰但不敢辄前今所以呈身切有请尔道士曰其说云何对曰师才到潭上则水府幽祇皆当起敬不退殊不自安兹愿只宴坐宫中不妨日课庶几百灵得以休息若慈悲赐许当日供鲜乳二斤以充斋膳道士曰吾意岂在斯谨奉王戒老人喜谢而隐潭上之役遂罢翌日厨仆报几案闲得乳两片极新洁莫测所从来未审堪食否道士云非汝所知宜以饷我小师秤之果重二斤其后日日常然数年后忽失约深讶焉复诵经水次前老人再至曰乳乃世闲物弟子忝为龙神何以得之但尘几中有欺瞒取赢余者我则阴摄之此去市户董七者好舞秤权用十四两作斤故即而掠取今其人出外厥父自主铺业淳朴有守未曾罔利故无从可致乳道土叹息不已谓之曰吾欲知其端倪恐身有以诒谴尔然则欺心事那可妄为吾诵经以增之亦亡益也遂周行郊关一意导人于善乡宿至今尚能言之而忘其姓名及岁年矣
皮场庙在临安西湖者其威灵不减汴都处州士人叶生游国学赋性若痴昏而诚敬居心事神竭力每月朔望必一往拜谒无闲于寒暑风雪也因省试下第无聊念归而囊无一钱可动谓同舍曰吾穷困无策明当祷皮场乞三万钱众相与嗤笑及还有喜色曰卜之杯珓既许我矣明日当得之众曰如何送来曰殆不可知也明日兀坐薄晚有近郡太守倩邻斋诣名以百千招一习书者充馆客其人亦以失利不肯行叶亟往自献邻斋将付所迎之资但请借三十千约自乡里省母便道赴之遂符昨数皆以为偶然耳又须一夫力荷担复斋戒谢神之赐而申此请众曰此岂难办所患无钱既有之何必荐渎神祇拒不听复祷祠下亦有喜色临束装杏无其人迫于潮信令斋仆赍行众曰此只可至江下柰渡江乏使何曰吾所恃唯神定非所虑长揖俓出至午仆回争扣之仆云叶上舍将上船恰一乡夫自江西来无回驿正与之是邻人欣然随去矣于是始异之后数日一同舍自越回乃与叶同舟者语士友曰神哉皮场之灵独私于彼是日到中流风雨骤作吹仆帆樯舟人窘束无措同载百人惊怖诵佛而叶熟寐不知也俄而风定樯正舟人云方危急时见金甲巨神仗剑坐于篷上不审为谁所事实赖其阴助获免倾覆尔叶竦然改容曰即吾香火所奉皮场大王也绘轴见在吾笥适于梦寐中固睹之矣临川游祖武为前廊学录亲语其异
临安两通判官舍一在石板卷曰北厅一在审计司旁曰南厅　庆元三年北厅济南张真卿卒南厅金华潘好恭坐章罢四明王正民为张代居于石板有道人过门语阍吏曰此宅有怪物故处之者不宁阍入白王亟延问之道人指厅壁题名记曰正伏于碑石之下王集从卒移石过掘之三尺得大龟径二尺许亟辇致西湖中未几王亦卒
钱王名其居曰握发殿吴音握恶相乱钱塘人遂谓其处曰此钱大王恶发殿也【已下陆放翁老学庵笔记】 
秦会之当国有殿司军人施全者伺其入朝持斩马刀邀于望仙桥下斫之断轿子一柱而不能伤诛死其后秦每出辄以亲兵五十人持挺卫之初斩全于市观者甚众众中有一人朗言曰此不了事汉不斩何为闻者皆笑
东坡守杭法外刺配颜巽父子御史论为不法累章不已苏公虽放罪而颜巽者竟以　朝旨放自便自是豪猾益甚以药涂盐钞而用既毁抹赂主者浸洗之药尽去而钞不伤虽老于其事者不能辨他不法尢众有司稍按治轨劫持之曰某官乃元佑奸党苏某亲旧故观望害我公形状牒时治党籍方苛峻虽监司郡守得其牒辄畏缩解纵乃已　大观中胡奕修为提举盐事会计已毁抹盐钞得其奸奏之黥窜化州籍没赀产一方称快
杭僧思聪东坡为作字说者　大观　政和闲挟琴游梁日登中贵人之门久之遂还俗为御前使臣方其将冠巾也苏叔党因浙僧入都送之诗曰试诵北山移为我招琴聪诗至已无及矣参寥　政和中老矣亦还俗而死然不知其故
建炎三年春　车驾南渡　驻跸于杭有侍臣召对者既对所陈札子首曰恭惟　陛下岁二月东巡狩至于钱塘吕相颐浩见之笑曰秀才家识甚好恶
大驾初　驻跸临安故都及四方士民商贾辐辏又创立官府扁榜一新好事者取以为对曰钤辖诸道进奏院详定一司敕令所王防御契圣眼科陆官人遇仙风药干湿脚气四斤元偏正头风一字散三朝御裹陈忠翊四世儒医陆太丞东京石朝议女婿乐驻治药铺西蜀费先生外甥寇保义卦肆如此几数十联不能尽记
蔡太师父准葬临平山山为（施去方改马）形术家谓（施去方改马）负重则行故作塔于（施去方改马）峰而其墓以钱唐江为水越之秦望山为案可谓雄矣然富贵既极一旦丧败几于覆族至今不能振俗师之不可信如此
谨东美秋夜待潮于钱塘江沙上露坐设大酒樽及一杯对月独饮意象傲逸吟啸自若顾临适遇之亦怀一杯就其樽对酌东美不问临亦不与之语酒尽各散去
秦会之初赐居第时两浙转运司置一局曰箔场官吏甚众专应副赐第事自是讫其死十九年不罢所费不可胜计其孙女封崇国夫人者谓之童夫人盖小名也爱一狮猫忽亡之立限令临安府访求及期猫不获府为捕系邻居民家且欲劾兵官兵官皇恐步行求猫凡狮猫悉捕致而皆非也乃赂入宅老卒询其状图百本于茶肆张之府尹因嬖人祈恳乃已
乐天有移家诗云移家入新宅罢郡有余资又有履道新居二十韵盖公平生从仕至是始有俸余于是定居于洛以为终焉之计唐语林云公罢杭俸多留官库继守者公用不足则假而复填如是五十余年及黄巢至郡文籍多焚其俸乃亡公自言罢郡有余资而犹有寄留官库者岂亦如今世有事例而治不应得者乎【陈直斋振孙作白文公年谱】 
嘉泰癸亥岁刘改之在　中都时辛稼轩【弃疾】 帅越闻其名遣介招之适以事不及行作书归辂者因效辛体沁园春一词并缄往下笔便逼真其词曰斗酒彘肩醉渡浙江岂不快哉被香山居士约林和靖与苏公等驾勒吾回坡谓西湖正如西子浓抹淡妆临照台诸人者都掉头不顾只管传杯白云天竺去来图画里峥嵘楼观开看纵横一涧东西水遶两山南北高下云堆逋曰不然暗香疏影只可孤山先探梅蓬莱阁访稼轩未晚且此徘徊辛得之大喜致馈数百千竟邀之去馆燕弥月酬倡亹亹皆似之逾喜垂别赒之千缗曰以是为求田资改之归竟荡于酒不问也词语峻拔如尾腔对偶错综盖出唐王勃体而又变之余时与之饮西园改之中席自言掀髯有得色余率然应之曰词句固佳然恨无刀圭药疗君白日见鬼证耳坐中烘堂一笑【以下岳尚书桯史】 
秦桧在相位颐指所欲为上下奔走无敢议者曹泳尹天府民闲以乏见镪告货壅莫售日嚚而争因白之桧桧笑曰易耳即席命召文思院官未至趣者络绎奔而来亟谕之曰适得　旨欲变钱法烦公依旧夹锡样铸一缗将以进入尽废见镪不用约以翌午毕事院官不敢违唯而退夜呼工（备去人改革）液将以及期富家闻之大窘尽辇宿藏争取金粟物贾大昂泉溢于市既而样上省寂无所闻矣都堂左揆阁前有榴每着实桧嘿数焉忽亡其二不之问一日将排马忽顾谓左右取斧伐树有亲吏在旁仓卒对曰实甚佳去之可惜桧反顾曰汝盗吾榴吏叩头服盖其机（上穴下井）根于心虽嵬琐勿自觉此所谓莫见乎隐者亦可叹也
江山邑寺有缁童眉长谕尺来净慈都人争出视之信然事闻　禁中　诏给僧牒赐名延庆寺僧日坐之门护以行马士女填咽炷香谓之活罗汉遂裒施赀为殿寺有故铜像甚侈乃位之中不期而成
秦桧以　绍兴十五年四月丙子朔赐第望仙桥丁丑赐银绢万疋两钱千万彩千缣有诏就第赐燕假以教坊优伶宰执咸与中席优长诵致语退有参军者前褒桧功德一伶以荷叶交倚从之诙语杂至宾观既洽参军方拱揖谢将就倚忽坠其（仆去人改巾）头乃总发为髻如行伍之巾后有大巾镮为双迭胜伶指而问曰此何镮曰二胜镮遽以扑击其首曰尔但坐太师交倚请取银绢例物此镮掉脑后可也一坐失色桧怒明日下伶于狱有死者于是语禁始益繁芮烨令衿等吻祸盖其末流焉
刘蕴古燕人也逆亮将南寇使之伪降以觇国初吴山有伍员祠瞰阛阓都人敬事之有富民捐赀为扁额金碧甚侈蕴古始至辄乞灵焉妄谓有心诺辍俸易牌而刻其官位姓名于旁市人皆惊曰以新易旧恶其未华耳易之而不如其旧其意果何在有右武大夫魏仲昌者独曰是不难晓他人之归正者侥幸官爵金帛而已蕴古则真细作也夫谍之入境不止一人榜其名所以示踵至者欲其知已至耳闻者怃然不信后卒如言
今　中都有豢鱼者能变鱼以金色鲫为上鲤次之贵游多凿石为池寘之檐牖闲以供玩问其术秘不肯言或云以阛市洿渠之小红虫含凡鱼百日皆然初白如银次渐黄久则金矣未暇验其信否也又别有雪质而黑章的皪若漆曰玳瑁鱼文采尢可观逆曦之归蜀汲湖水浮载凡三巨艘以从诡状瑰丽不止二种惟杭人能饵蓄之亦挟以自随余考苏子美诗曰松桥扣金鲫竟曰独迟留东坡诗亦曰我识南屏金鲫鱼则承平时盖已有之特不若今之盛多耳
潘阆居钱唐今太学前有潘阆巷【俗呼为潘郎】 阆工唐风归自富春有渔浦风波恶钱塘灯火微之句识者称之唯落魄不检为秦王记室参军王坐罪捕阆急甚阆自髡其发易缁衣持磬出南熏门　上怒既怠有为阆说　上者曰阆不南走粤则北走胡尔惟　上招安之　上旋悟时阆已再入京敕授四门助教阆以老懒不任朝谒为辞自封还敕命时文法疏简犹若此未几论者谓阆终秦党语多怨望编置信上至信上勺道旁圣泉题诗柱上曰炎天□□热如焚却恨都无一点云不得此泉□□□几乎渴杀老参军犹称记室旧衔也先是卢多逊与潘善故有四门之命多逊谮赵普不行普相多逊罢故阆终不免　嘉定闲临安守建先贤堂于西湖欲祀阆于列有风不宜预者遂黜阆事见祠记【进德行而退文艺先节义而后功名以下叶绍翁四朝闻见录】 
光尧幸径山憩于万木之阴顾问僧曰木何者为王僧对大者为王　光尧曰直者为王有杉小而直因封之　光尧为龙君炷香有五色蝪蜥出于塑像下从　光尧左肩直下遂登右肩环圣体者数四又拱而朝亦数四　光尧注视久之蝪蜥复循宪圣圣礼之半拱而不数时贵妃张氏亦缀　宪圣觊蜴蜥旋绕僧至讽经嗾之　宪圣亦祝曰菩萨如何不登贵妃身蜴蜥终不肯竟入塑像下妃惭沮不复有施利
或问予曰今九里松一字门扁吴说所书也字何以用金予谓之曰　高宗圣驾幸天竺由九里松以入顾詹有扁翊日取入欲自为　御书黼黻湖山命笔研书数十番叹息曰无以易说所书也止命匠就以金填其字复揭之于一字门云
说又尝书东坡寒碧句于寺之髹壁　高宗命借入宫中玩者数日复命还赐本寺说字画际遇如此
今南山慈云岭下地名方家峪有刘婕妤寺【后赠贤妃】 泉自凤山而下注为方池味甚甘美上揭凤凰泉三字乃于湖张紫微【孝祥】 所书夏执中为后兄俗呼为夏国舅偶至寺中谓于湖所书未工遂以己俸刊所自书三字易之　孝宗已尝幸寺中识孝祥所书矣心实敬之及再幸见易以执中所书诏左右劈为薪幸寺僧藏于湖字故在诏仍用孝祥书今复揭执中字
柳州龙王祠　开禧中帅臣赵师（上睪下廾）重塑五王像冕旒珪服毕具其中三像一模韩侂冑二陈自强三苏师旦时韩陈犹在台臣攻师旦唯于疏中及师旦自貌其像不敢斥韩陈至今未有易之者过此皆不识三人者恐未必以子言为信而易之然师旦论疏可考也
考亭先生得友人蔡元定【字季通号西山】 而后大明天地之数精诣钟律之学又纬之以阴阳风水之书先生信用蔡说上尽建议乞以武林山为　孝宗皇堂且谓会稽之穴浅觕而不利愿博访草泽以决大议其后言者谓先生阴援元定元定亦因是得谪云辨正在丁集党议
龙川陈同甫亮尝奏书　孝宗谓钱塘一隅之地不足以容万乘山川之气发泄而无余故谷粟桑麻丝枲之利岁耗于一岁禽兽鱼鳖草木之生日微于一日力请移都建邺且建　行宫于武昌以用荆襄以制中原　上韪其议使宰臣王淮召至都省问下手处陈与考亭先生游王素不喜考亭故并陈而嫉之陈至都省不肯尽言度纵言亦未必尽复于　上翌日　上问以亮所欲言者王对曰秀才说话耳　上方鄙远俗儒遂不复召见时两学犹用秦桧禁不许上书言事陈尝游太学故特弃去用乡举名伏　丽正门下王又短之以为欺君
古篆无佑佑即右赐佑圣扁篆者为右羽流固争以为观中无人何以自立至诉之礼部　旨从之非篆古也识者谓既从佑字则不当用篆观为　孝宗潜邸先是有神三见于云端　孝宗为之拜跪既即大位赐邸为观盖　龙潜初志也真圣殿潜邸正寝也寝旁规小室若今小学有富贵必从勤苦得男儿须读五车书二句刻于石盖　宸翰也上自训　庄文读书之地故书此以厉之
庆元初韩侂冑既逐赵忠定太学诸生敖陶孙赋诗于三元楼云左手旋干右转坤如何群小恣流言【又曰群邪相煽动谣言】 狼胡无地居【一作归】 姬旦鱼腹终天吊【一作葬】 屈原一死固知公所欠孤忠幸有史长存九泉若遇韩忠献休说如今有末孙【又曰休说渠家末世孙】 陶孙方书于楼之木壁酒一再行壁已不复存陶孙知诗必己为韩所廉则捕者必至急更行酒者衣持暖酒具下捕者与交臂问以敖上舍在否敖对以若问太学秀才耶饮方酣陶孙亟亡命归走闽后登乙丑第
孤山凉堂西湖奇绝处也堂规模壮丽下植梅数百株以备游幸堂成中有素壁四堵几三丈　高宗翌日命　圣驾有中贵人相语曰　官家所至壁乃素即宜绘壁亟命　御前萧照往绘山水照受命即乞上方酒四斗昏出孤山每一鼓即饮一斗尽一斗则一堵已成画若此者四画成萧亦醉　圣驾至则周行视壁闲为之叹赏知为照画赐以金帛萧画无他长唯能使玩者精神如在名山胜水闲不知其为画耳
绍翁甲集载吴说所书九里松字详矣后阅挥尘后录载吴傅朋说知信州朝辞上殿　高宗云朕有一事每以自歉卿书九里松牌佳甚向来　朕亦尝书之终不迨卿当复以卿书揭之说顿首称谢是日有　旨物色说书犹藏天竺僧帑遂复揭之松门傅朋自云如此但至今九里松字尚填以金过者皆见则绍翁甲集所载似是而傅朋不以语挥尘何也以绍翁考之盖不特此按续稽古录　绍兴二年六月攽黄庭坚戒石铭于郡县亦用金书圣人不没人之善如此
张巨济字宏图福清人　嘉泰闲上书　宁宗以　慈懿攒陵今在湖曲若　陛下游幸则未免张乐此岂履霜露之义　宁皇感悟其言旌转一秩由此湖山遂无清跸之声非特俭德云御鹢至沈于波臣黄洪诗云龙舟太半没西湖便是　先皇节俭图三十二年安静里棹歌一曲在康衢
高文虎字炳如号为博洽名儒疾程文浮诞其为小司成专以藏头策问试士问目必曰有某人某事者士不能应但以也字对者字士之愤高也久矣会京尹赵师（上睪下廾）奏请尽以西湖为祝圣池禁捕鱼者作亭池上甚伟穹碑摩云高实为记其文有曰鸟兽鱼鳖咸若商历以兴既以锓之石石本流传殆不可掩改商为夏隐然犹有刊迹无名子作为词以谑之云高文虎称伶俐万苦千辛作个放生亭记从头没一句说着　朝廷【一作官家】 尽把师（上睪下廾）【一作太师】 归美这老子忒无廉耻不知润笔能几夏王说不是商王只怕伏生是你【一作夏王事却作商王那鸟兽鱼鳖是你】 然无名子之嘲胡可深信今详载其记于后云盖商字特笔误而或者乘闲而诋之尔
丁卯和议金索首谋函首予之或为乐府云宝莲山下韩家府主人飞头去和□高九万吴山绝句云拂晓官来簿录时未曾吹彻玉参差旁人不忍听鹦鹉犹向金笼唤太师【刘后村诗话】
咸淳临安志卷之九十四
　志〔七十九〕
　　纪遗六
　　　纪文〔一〕
　　　　赋
　　　　　丹阳葛澧钱塘赋 
【 钱塘据东南之都会号天下繁盛之乐土其山川之秀丽井邑之浩穰人物之丰景概之美详询熟览实浮于名考按图籍见于前人之称述备矣因摭其大略总而赋之其辞日茹华大夫遗弃歊尘采撷芳英穷足力之所暨遍九垓而周行想见东南之域有名区焉据一方之都会萃万景而敷荣赢粮首途荐罹寒暑始入其城倘佯踸踔四纵覛矕纷错呈露莫能识览目眩神耸惕栗而惊稔闻摛藻先生谢迹人寰屏除俗虑绎黄庭之秘术韄征侨之高趣眠云啸月隐林泉之胜处乃涤垢心斋鞠躬缓步徐届衡门情恳厥故曰先生高卧久矣蕲有攸闻愿洞开而悉论先生辴然笑曰视子辞气若有所睹有弗当于中心者乎岂生于偏城下邑而未究雄藩巨镇之浩穰也邪子来前予语汝粤若一气肇分二仪聿建有清有浊或合或散凝为山岳融为河汉五方各殊号名爰辨鸟策篆素文该迹备顾兹都督之大府上当星纪之躔次验夏书之所别为扬州之内地春秋之际属吴春秋之后属越嬴秦统于会稽历世藩于东北至陈始建钱塘之号当隋重置杭州之额总管府立于仁寿初余杭郡更于大业末唐武德时因名于开皇李子通后尝陷于公祏及正观之休明隶江南之疆场开元中分东道之采访干元来归江西之观察厥后景福闲刱镇海军之节度　圣宋淳化制宁海军而改易有山有川有市有廛提封千万井丁黄几万千景概之佳美百物之富繁可指而言焉七雉维高数寻维原麤然屹然长云断岸□台穿□窦□甓□溜其出入有讥其启闭有守内□居止外足御戎寇周袤连亘五十余里耽耽然虎踞麟伏罗峰列岫是为州城城中则有东西之陌南北之阡四达之衢九出之逵开通且长方轨甚夷清流中贯荡漾涟漪画艗来舣邮亭枕漘□礼会别去思披云宝右七星清辉吴门彩虹横带栏楯夹烝常乐延宝千秋普明清湖众安通仙都亭绮分瓜列各抚界分时则有坝南坝北南城西城开道奉国温泉水明中棚清波朝天清平巡逻纠禁昼警宵绳剖（木片）途巷标题坊号时则有通和延福广文常庆兴礼会昌义和从训慈孝清飌安国延定通宝丰财紫云立政大书深刻夸诩争胜坊中则有塈茨之垣墉肯刱之堂室上栋下宇以避燥湿欂栌关键墙挥地闑绿窗朱扉画帘绣幕耸楼阁兮千门丛绮纨兮万国或对牖而胥瞰或而水而稳植崇庳列峙交措杂出如栉密比如鳞迭集夫家于焉而乐生稚艾于焉而燕息凿井渴饮实廪饥食汉志载用物常足之言隋史有尚礼敦庬之说牧之具甲于天下之称居正叙繁会雕丽之迹邑屋华丽文忠公之记可稽万屋相夸王文公之咏纪实蔡侯云为一都会吕公云为天下剧伯凤言地多奇胜沈立言人物安逸世守良工竞精旧业缋画函韗刮摩搏埴裂帛之摫裁木之（金□）刱物器具交持递挈百所为备纤微罔阙背窳就攻丰阜积墆学古者不知力农之劳通鬻者不知伎巧之法熙熙陶陶含哺鼓腹沐浴皇灵优游化国其阜通（□集）贿懋迁化居则建垂旌之思次分朝夕之三市旗亭五重俯（目察）百隧列族聚货通（门贵）陈次有所次叙有地度量有式伪饰有禁大质小剂亮执其言胥师肆长各谨其令江帆海舶蜀商闽贾水浮陆趋联樯接武红尘四合骈至丛贮（）（上一吉下二吉）泶（□翏）挥袂飌举息操倍蓰功辨良苦乃有安康之麸金白胶汝南之蓍草龟甲上党之石蜜赀布剑南之缟纻笺锦其它球琳琅玕铅松怪石蠙珠（上厌下大）丝杶干栝柏金锡竹箭丹银齿革林漆丝枲蒲鱼布帛信都之枣固安之（□木）暨浦之三如奉化之海错奇名异状伙够堆积贸易者莫详其生博洽者畴克遍识其承流宣化听讼讯狱则有官府焉贵有正有贰有察有属贱有府有史有胥有徒牧伯之宇雄峙于爽垲廉按之司对列于通衢绣栭云楣镂槛文□（坏去土改王）干虹梁藻井橑桴长廊广庑连阁闬庭（左石右上而下大）磩致砌渥彩纷敷塞门内立仪檐豁如于以植其画戟于以通于轺车列鍜垂瞂警戒不虞诏条自是以宣扬吏民于焉而纬趋联职之第閷等并建征商之局据要阔居圜扉静兮束矢罕入帑藏启兮金帛广储鹾矾搉酤秉式法而受授常平镇城积红腐而羡余其岁月有会有计其参勾有籍有书庭无壅滞繄师帅之明健人耻图讼由易俗于恬愉其职供正取时运而益大府之用其休声美政时传而达天子之都毓材养士有学宫焉肄业有舍劝讲有堂模范有师切偲有友升降以齿而人遵长幼之序渐摩有素而俗安礼义之守春秋祭享多仪必举由是习先王之典岁时较艺工拙精分由是励循循之诱故得圃泽之多贤妹邦之君子楚材南金汝颍神锥鼓箧朋来袍纷鹭集俎豆莘莘献酬交错歌唐颂虞泳仁蹈德长者皆不厌不倦幼者亦克岐克嶷日就月将自强不息人人号为书淫处处称其传癖念夏侯拾芥之言慕桓荣稽古之力杏坛茂荫扇习习之清飌泮水澄波漾明明之皓魄衣冠不特盛于邹鲁龂龂岂专美于洙泗辅助文德有武备焉养稍食衣绘帛会什伍居营屯驻泊崇节龙山水军船务宝兴捍江牢城统节制训以五兵淬刃沙浦刷马江滨大阅有时赏罚有经或挥左右挥右或三令或五申暨暨詻詻堂堂烝烝跿（□句）揘觱儵眒麠□密须之鼓阙巩之甲繁弱乌号黄闲千钧枉絜杀鍭龙藻龟文偏裻重袭矛鋋飘英奋乌合兮其阵猛厉鹰扬兮其敌勍稔坐作进退疾徐疏数之节熟钲铎镯铙旗斿厹（矛肖）之名器用犀锐人习精明阵整鱼丽法严柳营勇者壮者大以备不虞不庭弱者脆者小以充执役使令足以镇南国之疆宇足以畅皇家之威棱府地之北有吴山焉（上山下截）嶭（上告下山）嶞（山妥）峗（山辟）（山扈）墱道逦倚刻（隍去皇改肖）可步英烈庙庭架植其所伊昔楚国有臣子胥愤谗夫之寖润哀天属之非辜解剑以析渔父渡江而奔东吴五战至郢而昭王大去破家鞭尸而宿耻已除声光既振措国强盛南服越人北威齐晋徒阖闾之抚封实子胥之辅政逮夫差嗣立宰嚭用事纳句践之币遗欲伐齐而肆志虽输忠谠之谏觊寤君心莫逃谗佞之谋终行诡计于戏身虽殒而德愈光事虽往而名弥彰致黔黎之爱慕建祠宇于高冈以迄于今余千祀矣回廊邃殿覃覃增壮直诚大节蔼蔼腾芳颜貌如生济济锵锵孱夫观之而激懦志烈士过此则厉刚肠（马皮）（马我）巍巅夏屋大启夷茀崴（上嵬下衣）（车献）（车献）嶊嶉越轶埃壒炳耀晔韡仰攀云兮俯杳眇是为堂兮日有美坻崿栈齴控压群峰飞翚老拱诞豁云际前瞻后盼左顾右睨江湖匒（句去口改台）波澜荡沃翠屏碧嶂极目无翳夫尊荣之饰必因圣人吟咏而后得谁其咏之我　仁宗皇帝夫景趣之佳必待贤者辑治而后显畴其辑之前守臣梅挚由是天下想望而玩慕邦人咨嗟而欣（上喜下心）当其阳和焕发景物华鲜值清明之后或禁火之前依依之绿野无际茸茸之芳草连天扑春欢之燕乳啼春恨之莺迁汀蒲岸柳之袅娜红葩绿萼之芊绵都人士女妒艳争妍鞚香（革廌）拥翠軿阗郛溢郭累迹差肩骈衍佖路要遮鲜扁水畔迟迟问谁人之祓禊林梢隐隐知何处之秋千若日山之气候则变态而无穷却躬远望穹林隐薮出没于杳霭岚光翠色合散于空中移跗近观低坡崇岌弥络开奠幽禽野鸟嘲（口哲）舞欢州城之外有西湖焉泉流潴汇广深停蓄（汀去丁改崇）淏澯潾止而清些（汀去丁改骉）渹（汀去丁改通）（汀去丁改葱）动而声些沙洲之垂柳绽嫩波心之浮图弄影湖中乃有千艘荃桡万舸桂楫绋纚轻维兰（木曳）捷行客游人旁午杂沓或浮泛缘漪之上或舣泊他山之胁梵宇朴缛峰峦（社去土改聂）濌相携首东水心定水崇福兴福惠明妙惠法善土宿其山有若竹园其岭有若铁埜其亭台则有众乐集贤在焉徙屦回南净慈佛慧昭庆普宁净因净相真如宝林其山有若南屏其岭有若慈云其亭观则有发符白莲在焉纵步寻西惠因香积法雨法空广果资国正济六通其山有若灵石其岭有若麦岭其亭槛则有流杯涵溪在焉随径羾北菩提招贤宝积宝云普济宝胜智果寿星其山有若巾子其岭有若衣眉其楼台则有看经英游在焉傍西深入岩谷益秀上下天竺灵隐灵鹫争出奇献互献重岫烟笼黛染泽通云覆十里之松径阴阴万脉之列泉溜溜又其西则南北高峰独透群岭之表亭亭插天亄费浮云在其下而可以攀瑶光曳玉绳者也植中岩岩则有孤山西林报国崇因广化开阖扉楹层厕碧瓦或跨阁于陛砌或引泉于堂下在昔林逋傲世嘉遁慕冥冥之高飞洁皎皎而率性幽居遂志遗累深隐飘飘杖履泛泛小艇去寻精剎步随幽径纵鹤翔云延客反命长留长者之车屡至公卿之迎蕙帐久虚而遗迹永存几换园林而犹佳故境芬芬播传而不泯湖山得是以增胜诞安步屧则有长堤隆隆防障横卧湖心其长千寻其广并输增卑培薄完缮砥平跨以徒杠夹以柳阴其它岩曰玉女佛手洞曰烟霞香林石曰缆船隐士峰曰莲花白云亭曰夜讲映发坞曰大慈枫林塔曰慈云黄皮涧曰呼猿石门井曰金沙烹茗庵曰永安宝云泉曰虎跑卧犀池曰定箭涌金钱源龙溅袁松陈桧涡渚别屿坞漾曲水绿竹有并生之奇偃松有八面之美小岭有飞来之号高台有翻经之志画桥碧沼触处逢之月观欢亭时时见矣或远或近四周环列妙景幽趣殊踪异迹名不可以殚纪足亦艰于遍历供骚人无穷之吟付丹青意外之笔故张祜载楼台高耸翠岑之言贾岛有烟浓景晚难状之述春波千顷见文正之句鱼跃蝉嘶形舜钦之什杨蟠以百咏而誉佳元之以画图而显饰每岁孟夏初旬八日郡人数万以胥会竞纵羽鳞而祈福者　天禧中故丞相王冀公始请为放生之会也水涸则草生水浅而葑横深虞堙塞之渐力陈浚治之言者　元佑岁前内相苏东坡敷奏乞兴役之策也广乎大哉东抵郭沥之境西接新安之际申画郊圻几七百里之地若稽古先建邦蕃卫以守民社以壮形势设（左汀去丁右上廌下去）备具莫盛于成周之世析之则有邻有比统之则有乡有遂岂王畿特私然举六服皆若是故得内外同欢遐迩均惠国家大猷是经议事以制敻观典则损益其事总之有州附之有县县则分乡以识别乡复分里以表异惟此钱唐疆界既广故立县有十而县之所治九十二乡乡之所管四百二十有七里畇畇□隰乃疆乃里其为县也钱唐置号以华信出私钱而筑塘余杭立名因秦皇舍舟航而登陆于潜盐官始自汉家临安富阳更由晋室孙吴分富春而刱新城之邑　我宋以仁和而易钱江之目南新立当淳化之年昌化改在太平兴国或为紧或为望或为中或为上其为乡为里制名取义亦各有所因焉如曰七贤因睹僊客如曰新登因更县额若兹之类有所因而名乡者也如云勋责因命钱镠如云白雀因见白雀若兹之类有所因而名里者也生齿居聚畜牧养蕃有场有圃有庐有园有桑有梓有林有泉爨烟相望鸡犬相闻隐隐振振缭垣（帛系）联称秀菰穗象耕鸟耘赛华芗之重秬散滍皋之香（禾亢）俗享再稔之利妇蚕入育之（帛系）家蓄鹤膝之器户衒犀渠之精出入足以相友赒救足以相生闲暇足以相乐急难足以相存颁白不负戴于道幼疾各得所而安吴地旧俗历世仍传尊释氏以崇奉习巫觋以相先故莲宫纷置五百三十有二而祠庙建立一百七十有三其为寺也在内则有若承天梵天广慧竺林净戒净住明心法云宁邦延寿仁王国清宝月翠峰澄鉴福明在外则有若宝轮龙光昼锦瑞竹朱金龙华云霄净福灵耀普光圆通正觉昕慈灵岩忻平石室绀园洞启净土广辟殿阁横敞廊庑深邃宝相璘（王扁）花香列卫光以垩丹饰以金贝珊瑚琳碧瓀（王民）翟翠藻绣纤缛瑰奇属缀雕（木甍）绘椽争华竞丽幡幢互出摇摇曳曳梵歌呗音磬低钹厉晨鱼数击散落民家暮钟杳杳纵横四起其为庙也近则武烈普济福安福利福隆广灵武宁卫宁保定立德护国始兴夫差皋亭威勇老人远则保庆兴圣彭泽七松隆福迎阳安惠桑亭广庆怀柔徐偃郭文塔山松溪白石崇宁雄姿伟貌仗卫森然或因功血食或以德显名或当朝近世或数百千龄载于祀典咸秩其文传记纪厥美实金石播厥馨芬至若旱潦流行札瘥骤起竭（上厥下足）虔祷肃将祀事立致感格默符人意故兹信仰弗怠弗替若夫疆圉形势则有群山焉凤凰白鹿秦望凿石功臣衣锦璧茂安国岝（上山下咢）金牛流襄峻立石甑金现玉座与邑阿顶独角金楼华石岘曰顾望墽曰仙姥岭曰金鹅峰曰卓笔岩则虎头鸡栖龙池朱积惟名山暨幽洞多异事及灵迹或振奇于一时或罕闻于曩昔如临平山石鼓尝出唯张华有言用蜀桐可击天井开兮涸溢蔑增损龙洞辟兮源深不可测如仙姥墩裴姥尝居采众卉之华蕊因酿酒以当垆异人来饮授药与俱如曰僊（沉去水改土）则有僊客回鸾驻踪虽有猎徒之偶到第见白鹤之飞空如曰金钱有僧智度栖隐山巅忽睹神人之出现固建精舍以相传言其山势嵾嶵崚嶒屹岦岝峉（上山下宝）（上山下儿）嶚峛崺嵽嵲犹云之蒸犹林之迭犹兽之蹲犹阵之列或如疏垂或如佩委或如鼎峙或如璧植遶者若朝近者若拜在后若拱居前若揖缭若篆籀妥若弭伏揭若（登瓦）梪赤若秃（上髟下间）其上乃有薛荔苜朮蒲黄牛膝桃李梅杏柑橘枣栗姜藿芋蒜葵苏芹蕨榆柳枫檀桑柘梓栎葔茥（□淡）葥苇苕茅荻发蔓滋茂雨培露殖攒柯拏茎重葩掩叶素蕊丹秀紫房青壁丽藻灿灿芳蕤馥馥橚矗森莘冒霜停雪侯樵侯采莫有艺极噫嘻山虽多矣莫若天目为大焉其广也厜（厂义）甗隒萦绕盘礡连延负压周遭有八百里其高也侵接霄汉弥茫眇视莫见其脊凡三万九千尺仰太虚兮日月低坐绝顶兮乾坤窄围八极于寸眸抚四海于一息带络虹蜺襟包坱轧其上则有东西涧可度谷坞澳湖蛟龙池其冢坦平两湖对立若人之有双眸兹其名日天目又有洞府三十六所每至深秋风雨晦冥而叵测盖灵异之所潜藏神仙于焉居宅异时尝有徐五仙张道陵摊饵霞而服气或举室而飞升近世亦闻隐者结庐危层高卧栖真每下视山半荟蔚紬隮如闻婴儿之声必有（上雨下滂）霈（上雨下立）霫大雷大霆则其穹隆峻极复可知矣主之有神司之有责飌□□兮宣威云霏霏兮降泽（上雨下蒙）（上雨下蒙）其零祁祁传及以沃我田楙土以稔我稼穑山所蓲蘛布濩蝉联触类推核斯可略言其木则山榎山樗杻檍椴檹棆楈（木隶）（木毕）虆楮（木彝）摠茎裛叶乔杭樛垂蓊郁薆薱吐葩扬蕤杉松青青并干接枝其高千仞其大百围拥肿拳曲发骫权奇蔓根锁石落影卧溪其草则有若苜蓿藷蔗苓（□昜）□蓟萰蘱旨（□鹝）菤（□庾）蓪（□裔）芊芊散叶茸茸合蔕瓣华黝□竦擢艳异万色争妍千枝丽其羽则有若鸑鷟（酓鸟）鶙（即鸟）鸰（迭鸟）鹂鷤（圭鸟）鹪鹩鶢鶋□鸍排虚轩翥彳亍参差近呼远应木巢草栖或曳尾而食或理翮而飞其毛群则有若（上敏下牛）犦白甝羭羖（□惢）獑（豕箑）□□□（孝廌）麎□□（马否）騃骙瞿弥迒骈田或遁藏密林或长养幽岩或驰逐而飌云起或吟啸而山谷寒若夫疏通灌溉则有众流焉溪则停辞石鉴颊口上博无他平渡下阮盘石曰苕曰猷曰松曰葛湖则御息明圣阳陂临平南上南下明星建宁曰查曰北曰高曰谷渡则盐桥庙山占渡剡口塘则武丞捍海沙河吴诸潭则浣沙玉儿浦则百尺明珠渠曰五福濠曰中外或始浚或增治或筑以去害或开而兴利或因事建名或因名显义如停辞溪始于范蠡欲开凿为山通浙江之水因民弗愿辞诉而停焉如南下湖修于归珧溉公私之大田兴利泽于无穷因对上湖以立名焉在临平湖则开通壅塞以显祥得石湖边以呈瑞筑捍海塘则强弩射涛以弭冲决诗什投海以回潮势兹惟神奇之殊迹因以播传于后世言其经理开窦酾流堤塍相绍或遂之纵或沟之横或洫之广或浍之深以列以舍以写以扬以蓄以止以荡以均潦则引出俾免滔溢暵则通入以遂耕耘噫嘻水虽众矣莫若浙江为大焉自婺歙之深山合二州而发源潀流会派东下沦大由建德经富春而后入海昔神禹行水尝躬临其（厔去至改圭）厥后巡狩横渡会稽想其服乘之车马仪卫之旌麾钟鼓撞磕□（上楙下土）生辉应足以畅文宣武普暨博施若江流之浩荡尽目力而渺淼沈（汀去丁改尨）潚潫（汀去丁改芝）（汀去丁改荨）（汀去丁改贪）（汀去丁改还）兹其深些漡（汀去丁改括）涾淢滮（汀去丁改虢）澉洃兹其流些貌也浤浤淈淈渳滭（汕莫）潗广也漭泱潆澐沺（汀去丁改鲜）□瀿西顾则疑达蒙汜东盼则恐尽扶桑岁时之潮有信不妄其大必于哉生明月既望其微必于上澣之休下旬之半当星虚之政中异三时之泛滥涌激澎湃浩溔滉瀁浴日之波浮天之浪沸腾回复其高数丈眇觌若赴敌大兵贯弓捧戟攒刃列杖争先摙出猛奔急趋而俯仰又如白练扬空随狂（风炎）而舒卷飞腾于波而听之则□□之声千车万马杂错轰吼而前乡又如破山疾雷悸神迅电惊天震地而动荡西睹浮石之随出时玩蜃楼之呈像离娄注目而矎矎阳侯倾耳而伎懩视无巅倪稽卢赋之铺陈狂抛猛过发罗诗之咏赏雄乎伟哉岷山之江桐柏之淮亦有潮焉异若是也逮其平□则湛湛波光彼苍一色乃有艅艎艒（舟宿）（舟发）（舟蠡）（舟）（舟弗）（舟仑）（舟｛｛上下小｝）（舟刍）（舟吴）（舟句）（舟鹿）艬舶鹢首载浮鼓棹（舟舌）□乘飌破浪以济以涉自西自东或南或北轻颿楗橹朝吴暮越以言所产则有若鯄鳛鲖鰶魦鲀鯦鮥（鱼娄）（鱼豆）（鱼皮）（鱼幼）鲩（鱼）鳀鱳鲭鰡鲫（鱼当）鰅鰫鰬魠随波去来逐流出没梁笱交设网罟互撒其它水虫水草水畜水鸟传记鲜备方言莫考笔难（尔见）缕而细道至若鸟云入河兮俗仰诸葛之神十石大瓠兮众嗟张俨之奇光怪生于先垄知孙氏之当兴敛板而见长吏美凌统之肃祗柯相因溺舟而显异元逊以老桑而烂龟寄鱼还刀兮卫嘉子恭灵运欲至兮梦应明师猛兽报郭文之德乡誉高叔孙之为却缣显孙谦之洁猾吏畏允恭之威江岩剖石而获紫玉之珍廉使绘图而献蔓竹之枝仰孝义于公弁之门慕遗德于吴筠之碑诘伪驳假人服其明者张无择之为参军也飌流雅韵播于吴中者房孺复之为州牧也枭尹卢于中江破曹休于石亭征六安不务徼幸围珠崖力谏无行则全琮之将略殊于众也挺直致主刚毅不跲载笔谓君举必书还笏扼艳嬖之立则遂良之秉节尢足尚也匠施及泉之工俗享勿幕之利贰参散处永世叵废则李泌之政诚可嘉也增筑塘堤时其锺泄以灌以溉勿湮勿窒其居易之泽是足道也禅师振锡而归净界德舆述序以送之惠皎石壁而镂法华元稹撰记以纪之候仙亭立于韩仲闻之任观飌亭刱于裴庶子之时见山置于卢子望冷泉建于元左司清辉之榜未挂幽致想严郎之飌度胥山之铭已刊叙实见元辅之芳词虚白花开兮念贤牧之栽植南庭记成兮仰予烈之施为术士识牛斗之王气绍威荐罗隐之能诗锦楼集成兮传元瓘之篇章庖人疾愈兮悟灵龟之酬私陈文惠以薪土易笼石而就工杜伟长自官浦至沙径而筑堤范文正发粟游宴大施荒政之惠耳沈文通鉏治奸蠹人皆绘像以祠之砌石为函接竹引水以注六井散在闾里而一城足用者长乐陈公之恩以及民也因旧佛祠刱新道观前旌钱氏之顺服后作臣子之奖劝而表忠为名者清献赵公之请以有立也以至仙人台高兮闻琴瑟之音陌上花开兮起缓缓之咏灯市于祥符而尢盛九曲花王有吉祥而冬日艳异亭牓碧波于道左堂标中和于府内南园之万卉争春别圃之翠幄殊丽羽宫之三教名垂理公之石室仍置百尺之佛楼齐巘后岭之鳗井泄泄前建后增昔殊今异远览近收萃佳擅美棋散域中孰穷孰计先生言未既茹华盱衡愕眙曰富哉言乎可谓多闻而博识者也仆尝闻之有唐之世分符守士多用名曹星郎老成宿望而名世佳士盖尝酸辛哀鸣投书相府愿拥朱轓一闯是境而终不可得者今兹先生群晓猿侣夜鹤云冠霞裳鸿飞遁迹艺苑百家饱烂（匈□）臆日玩山川之胜概优为　圣代之真逸其知幸乎是言也播之天下传之后世虽千万龄之永足以知今重熙累洽极富极庶北迹于二帝三王之盛际其蕃方外地尚至于此则内一宸居帝都其皇皇之美赫赫之盛虽驾倾河之辩秃南山之竹亦不能形容其万一若兹山川祠庙之号名闾里景物之故迹因革废兴之所由人材产殖之攸出括古今之流传备版图之阙失则将即此以核实徐磬折而复请曰　我宋中华疆境万里秦平一家名邦大城特胜相夸如大江之南则有建康剑阁之西则有成都彼二邦者青山碧水与夫邑都非不众且雄些然莫俪兹之盛者岂有说乎先生日猗嗟二邦昔事讵忍言哉夫风声气俗系一时理乱而盛衰景趣山群情忧愉虽历年已久而未能悉变譬苦病既痊而尚觉累（病去丙改瞿）刘备鼎分之时邓艾锺会之讨伐东晋建都之后祖约苏峻之战争去世愈远姑置勿谈至其近代之事则可按典籍而推言稽昔唐季王纲纵弛奸雄伺隙而虓阚攘臂唾掌而竞起僭窃位号者有焉逐鹿四方者多矣逮朱梁既立之后咸负固而列峙由是王建据蜀阔视至后唐庄宗之时当同光乙酉之岁乃诏军将曰郭崇韬举兵往伐所乡奔溃翦除妖孽削平僭伪即以孟知祥镇抚而临治及明宗应顺之初知祥复肆其奸计跳梁一方攫拏傲睨岂非僻处方隅保栈阁灵阙之阻又幸中□之多故因得逞爪牙而搏噬乎当彼之时五六十岁之闲经几战而几争封豕其土糜烂其民钲鼓一过则犬羊窜伏士卒所至则草木戕残川谷半凝膏血居室尽染腥膻　我宋龙飞　干德二年爰命全斌副以仁瞻统师西征入境问皋故蜀昶始降而剑岭属内若夫建康之事亦大同而小异始唐明宗本以徐温而镇守至晋天福厥子知诰乃窃位自称唐裔还姓李氏建国立号升殂璟嗣恃长江之险保兵甲之利我　太祖之御宇应天神而顺举爱惜元元之生命姑与包容之未取待其自悛十有五年轻肆桀骜终昧神天致　皇威赫怒而大军首南拥以罢貅度以龙船骁兵锐卒既逾采石一入其城李煜遂擒彼二邦者如成都之濯锦江浣花溪武都山锦里城与夫相如之旧垆子云之故居君平之□肆子美之草堂之颜如建康之龙洞山白鹭洲乌衣巷华林园以至齐武射雉之地凤凰栖集之台大江秦淮之波涛茅山蒋山之崔嵬之类非无风光之美景物象之缤纷可以搜罗而赋咏可以悦目而娱情奈何自前世之用武罹兵火之荡灭颓垣废址鼠穿狐穴残刻断础烧昏尘没幸逢圣世昌运大来睿泽洋溢而无类鸿恩共被其根荄道绥德抚熏醲涵浸一百五十载之久矣风声气俗虽移易而一于正而山川景趣犹未克远迈于雅无征战之邦也如论钱塘请申厥旨自唐干符之后拥戎车者接轨徐约刘浩之徒孙儒董昌之辈或毒螯于淮甸之邦或虏掠于二浙之内苏常近境允常故都鞠为战场荡为兵墟至钱唐则不然赖守土以安居虽黄巢之众不能逾临安而深入虽田頵之暴勿克破北门而驰驱历五季之后迄　圣朝之初几百年闲按堵无虞干戈有备而不试四民奠枕于里闾方太宗皇帝之当天繄太平兴国之三年镠裔曰俶遂捧图籍以所管而献焉是邦之内曰民曰军讵知血战之忧苦畴当矢石之辛勤矧历休平　八圣相承铺鸿藻申景铄洒德波散皇明教条备民风纯小而任一同之宰皆是荣途之遴选大而拥麾旄之牧莫非鹓行之贵臣勤劳劝课惠养斯民兹其繁富日增者也茹华曰二邦以战争而其迹若彼钱唐以效顺而其盛如此非特其邦也三家苗裔盛衰同之且清时待士如皇天罔私盖有贤而有否岂特用而特遗质以祸福报应之明验实缘忠顺恶逆之殊归因先生之言将使忠臣义士闻之而咸奋又足以贻万世奸宄之永戒者也虽然是邦之内或今或古抑有遗美可以为风化之补者乎先生曰昔者范子安不受蒲轮之召命褚伯玉优游林泉而自娱或追谥而褒其节或立馆以安其居孙锺色养而孝而感天成缅庐墓而紫芝显符或致司命之降顾或得旌表于门闾此其高尚之操纯孝之行曾之荣之足以粉饰王政当今明天子将圣在上贤公相以道弼丞孜孜图治勉勉属精惟是崇化阜俗之本常加宵旰探讨之诚逸民之举孝廉之科旌表之式追谥之荣即闻讲求而悉行矣茹华曰大哉言矣经国懿范岂伊地美实美风俗岂伊迹厚足厚人伦傥缘疏远而虽远盍亦投献于搢绅或四言以寤意将探摭而申明庶或不负皇皇之言言讫曳踵而退】 
〕
　　　　　周紫芝酹三贤赋并叙 
【 蝇馆主人独游西湖短棹扇舟夷犹孤山之下夜既久而无声月将晓而始出仰而望之吊三贤之遗纵怅高风之辽邈叩舷而歌举酒一酹而赋之岁互武之宵中兮月既望而时秋鼓兰舟之桂楫兮采芙蓉乎芳洲夜黮黯其未艾兮骖白鹭以夷犹俨望舒之始驾兮升素魄于海陬整余冠而仰睇兮叩余舷乎中流望华祠于山阿兮眷三士之高标虽出处之异致兮亦分路以扬镳维香山之忠正兮耿直节于中朝忤群奸而见逐兮指新井以蒙嘲彼西蜀之老人兮抱素业于夔皋援斯文于未泯兮障俗学之澜涛终一斥而不复兮病谗口之嚣嚣岁七周于海滨兮脱九死而归故丘痛二老之不遇兮越今昔而同俦岂鸾鸮之不可以争飞兮抑驽骥之难于并游岂枘凿之不可以相入兮抑亦臭味之异于熏莸弃珠玑而贯鱼目兮斥绿耳而驾罢牛笑蹄涔之沮洳兮转龙骧之巨舟独高人之前知兮遂遐举而莫招爰卜宅于兹山兮侣麋鹿而友渔樵却鹤书而不受兮恐晓猿之怒号草萋萋其春荣兮叶靡靡而秋凋阅四时而不改其操兮孰谓山中之不可以久留抗高风而配逸躅兮追两轨以奚羞嗟余生之后时兮徒心旆之摇摇瞻清扬于髣佛兮拜遗像之非遥聊举觞而一酹兮歌三迭而魂消傥微辞之可格兮冀旋旆乎云霄】
咸淳临安志卷之九十五
　志〔八十〕
　　纪遗七
　　　纪文〔二〕
　　　　诗〔一〕
　　　　　沈休文
　　　　　　早发定山
夙龄爱远壑晚莅见奇山标峰彩虹外置岭白云闲倾壁忽斜竖绝顶复孤圆归海流漫漫出浦水溅溅野棠开未落山樱发欲然忘归属兰杜怀禄寄芳荃眷言采三秀徘徊望九仙
　　　　　杜荀鹤
　　　　　　钱唐寄姚中丞
岂谓无心求上第难安帝里为家贫江南江北闲为客潮去潮来老却人两岸雨收莺语柳一楼风满角吹春花前不独垂乡泪曾是朱门寄食身
　　　　　　钱唐别罗隐
故国看看远前程计在谁五更听角后一叶渡江时吾道天宁丧人情日可疑西陵向西望双泪为君垂
　　　　　　呈钱唐罗判官
还乡夫子遇贤侯抚字情知不自由莫把一名专懊恼放教竹马绝冤雠猩袍懒着辞公宴鹤氅闲披访道流犹有九华知己在羡君高卧早回头
　　　　　权载之
　　　　　　富阳道中
又入乱峰去远程殊未归烟萝迷客路山果落征衣攲石临清浅晴云出翠微渔潭明夜泊心忆谢玄晖
　　　　　　送二十叔赴余杭尉
拜首直城阴樽开意不任梅仙归剧县阮巷奏离琴春草吴门缘秋涛浙水深十年曾旅寓应惬宦游心
　　　　　　发杭州泛富春江
候晓起徒御春江多好风白波连青云浩荡晨光中四望浩无际沈忧将此同未离奔走途但恐成悲翁俯见触饵鳞仰目凌宵鸿缨尘日已厚心累何时空区区此世人所向皆樊笼唯应杯中物醒醉为穷通故人元圃姿琼树纷青葱终当此由去共结兰桂藂
　　　　　孟浩然
　　　　　　将游天台留别临安李主簿
枳棘君尚栖匏瓜吾岂系虽念离当夏潭泊指炎裔【一作含离当夏首漂泊捐夷裔】 江海非游情田园失归计定山既早发渔浦亦宵济泛泛随波澜行行任舻枻故林日已远群木坐成翳羽人在丹丘吾亦从此逝
　　　　　皇甫冉
　　　　　　送元盛【一作晟】 归潜山【一作归于潜山】 　
深山秋事早君去复何如裛露收新稼【一作橡】 迎寒葺旧庐题诗即招隐作赋是闲居别后空相忆嵇康懒寄书
　　　　　白乐天
　　　　　　自中书舍人出守杭州路次蓝溪作
太原一男子自顾唐且鄙老逢不次恩洗拔出泥滓既居可言地愿助朝廷理伏合三土章戆愚不称旨圣人存大体优贷容不死凤诏停舍人鱼书除刺史冥怀齐宠辱委顺随行止我自得此心于兹十年矣余杭乃名郡郡郭临江汜已想海门山潮声来入耳昔予正元末羁旅曾游此甚觉太守尊亦谙鱼酒美因生江海兴每羡沧浪水尚拟拂衣行况今兼禄仕青山峰峦接白日烟尘起东道既不通改辕遂南指自秦穷楚越浩荡五千里闻有贤主人而多好山水是行颇为惬所历良可纪策马度蓝溪胜游从此始
　　　　　　郡中即事
漫漫潮初平熙熙春日至空阔远江山晴明好天气外有适意物中无系心事数篇对竹吟一杯望云醉行携杖扶力卧读书取睡久养病形骸深谙闲气味遥思九城陌扰扰趋名利今朝是只日朝谒多轩骑宠者防悔尢权者怀忧畏为报高车盖恐非真富贵
　　　　　　官舍
高树换新叶阴阴覆地隅何言太守宅有似幽人居太守卧其下闲慵两有余起尝一瓯茗行读一卷书早梅结青实残樱落红珠稚女弄庭果嬉戏索人裾是日晚弥静巢禽下相呼啧啧护儿鹊哑哑母子乌岂唯鸟云尔吾亦引吾鶵
　　　　　　南亭对酒送春
含桃实已落红薇花尚熏冉冉三月尽晚莺城上闻独持一杯酒南亭送残春半酣忽长歌歌中何所云云我五十余未是苦老人刺史二千石亦不为贱贫天下三品官多老于我身同年登第者零落无一分亲故半为鬼僮仆多见孙念此聊白解逢酒且欢欣
　　　　　　除官去未闲
除官去未闲半月资游讨朝寻霞外寺暮宿波上岛新树少于松平湖半连草跻攀有次第赏玩无昏早有时骑马醉兀兀冥天造穷通与生死其奈吾怀抱江山信为美齿发行将老在郡诚未猒□归乡去亦好
　　　　　　三年为刺史二首
三年为刺史无政在人口唯向郡城中题诗十余首惭非甘棠咏岂有人思不　三年为刺史饮冰复食檗唯向天竺山取得两片石此抵有千金无乃伤清白
　　　　　　别萱桂
使君竟不住萱桂徒栽种桂有留人名萱无忘忧用不如江畔月步步来相送
　　　　　　对酒自勉
五十江城守停杯一自思头仍未尽白官亦不全卑荣宠寻过分欢娱已校迟肺伤虽怕酒心健尚夸诗夜舞吴娘袖春歌蛮子词犹堪三五岁相伴醉花时
　　　　　　晚兴
极浦收残雨高城驻落晖出明虹半出松闇鹤双归将吏随衙散文书入务稀闲吟倚新竹筠粉污朱衣
　　　　　　衰病
老与病病相仍华簪发不胜行多朝散药睡少夜停灯禄食分供鹤朝衣减施僧性多移不得郡政漫如绳
　　　　　　钱湖州以箬下酒李苏州以五酘酒相次寄到无因同饮聊咏所怀
劳将箬下忘忧物寄与江城爱酒翁铛脚三州何处会瓮头一盏几时同倾如竹叶盈樽绿饮作桃花上面红莫怪殷勤醉相忆曾陪西省与南宫
　　　　　　花楼望雪命宴赋诗
连天际海白皑皑好上高楼望一回何处更能分道路此时兼不认池台万重云树山头翠百尺花楼江畔开素壁联题分韵句红炉巡饮暖寒杯冰铺湖水银为面风卷汀沙玉作堆绊惹舞人春艳曳句留醉客夜徘徊偷将虚白堂前鹤失却樟亭驿后梅别有故情偏忆得曾经穷苦照书来
　　　　　　城上
城上冬冬鼓朝衙复晚衙为君慵不出落尽遶城花
　　　　　　醉中詶殷协律
泗水城边一分散浙江楼上重游陪挥鞭二十年前别命驾三千里外来醉袖放狂相向舞愁眉和笑一时开留君夜住非无分且尽青娥红烛台
　　　　　　赠沙鸥
老逼教垂白官科遣着绯形骸虽有累方寸却无机遇酒多先醉逢山爱晚归沙鸥不知我犹避隼旟飞
　　　　　　余杭形胜
余杭形胜四方无州傍青山县杭湖遶郭荷花三十里拂城松树一千株梦儿亭古传名谢教妓楼新道姓苏【州西灵隐山上有梦谢亭即是杜明浦梦谢灵运之所因名客见也苏小小本钱唐妓人也】 独有使君年太老风光不称白髭须
　　　　　　木芙蓉花下招客饮
晚凉思饮两三杯召得江头酒客来莫怕秋无伴醉物水莲花尽水莲开
　　　　　　江楼晚眺景物鲜奇吟翫成篇寄水部张员外
澹烟疏雨闲斜阳江色鲜明海气凉蜃散云收破楼合虹残水照断桥梁风翻白浪花千片雁点青天字一行好着丹青图写取题诗寄与水曹郎
　　　　　　饮后夜醒
黄昏饮散归来卧夜半人扶强起行枕上酒容和睡醒楼前海月伴潮生将归梁燕还重宿欲灭（上穴下）灯却复明直至晓来犹妄想耳中如有管弦声
　　　　　　代卖新女赠诸妓
乱蓬为鬓布为巾晓踏寒山自负薪一种钱塘江畔女着红骑马是何人
　　　　　　早冬
十月江南天气好可怜冬景似春华霜轻未杀萋萋草日暖初干漠漠沙老柘叶黄如嫩树寒樱枝白是狂花此时却羡闲人醉五马无由入酒家
　　　　　　与诸客携酒寻去年梅花有感
马上同携今日杯湖边其觅去春梅年年只是人空老处处何曾花不开诗思又牵吟咏发酒酣闲唤管弦来樽前百事皆依旧点检唯无薛秀才
　　　　　　醉送李协律赴湖南辟命因寄沈八中丞
富阳山底樟亭畔立马停舟飞酒盂曾共中丞情缱绻暂留协律语踟蹰紫微星北承恩去青草湖南称意无不羡君官羡君幕幕中收得阮元瑜
　　　　　　正月十五日夜月
岁熟人心乐朝游复夜游春风来海上明月在江头灯火家家市笙歌处处楼无妨思帝里不合厌杭州
　　　　　　题州北路傍老柳
皮枯缘受风霜久条短为经攀折频但见半衰当此路不知初种是何人雪花零碎逐年减烟叶稀疏随分新莫道老株芳意少逢春犹胜不逢春
　　　　　　题清头陀
头陀独宿寺西峰百尺禅庵半夜钟烟月苍苍风瑟瑟更无杂树对山松
　　　　　　湖上醉中代诸妓寄严郎中
笙歌杯酒正欢娱忽忆仙郎望帝都借问连宵直南省何如尽日醉西湖蛾眉别久心知否鸡舌含多口厌无还有些些惆怅事春来山路见蘼芜
　　　　　　晚兴
草浅马翩翩新晴薄暮天柳条春拂面衫袖醉垂鞭立语花堤上行吟水寺前等闲消一日不觉过三年
　　　　　　竹楼宿
小书楼下千竿竹深火炉前一盏灯此处与谁相伴宿烧丹道士坐禅僧
　　　　　　戏醉客
莫言鲁国书生懦莫把杭州刺史欺醉客请君开眼望绿杨风下有红旗
　　　　　　元微之除浙东观察使喜得杭越邻州先赠长句
稽山镜水欢游地犀带金章荣贵身官职比君虽校小封疆与我且为邻郡楼对翫千峰月江界平分两岸春杭越风光诗酒主相看更合是何人
　　　　　　荅微之上船后留别
烛下樽前一分手舟中岸上两回头归来虚白堂中梦合眼先应到越州
　　　　　　荅微之泊西陵驿见寄
烟波尽处一点白应是西陵古驿台知在台边望不见暮潮空送渡船回
　　　　　　荅微之夸越州州宅
贺上人回得报书大夸州宅似仙居厌看冯翊风沙久喜见兰亭烟景初日出旌旗生气色月明楼阁在空虚知君暗数江南郡除却余杭尽不如
　　　　　　微之重夸州居其落句有西州罗剎之谑因嘲兹石聊以寄怀
君问西州城下事醉中迭纸为君书嵌空石面标罗剎压捺潮头敌子胥神鬼曾鞭犹不动波涛虽打欲何如谁知太守心相似底滞坚顽两有余
　　　　　　醉封诗筒寄微之
一生休戚与穷通处处相随事事同未死又邻沧海郡无儿俱作白头翁展眉只仰三杯后代面惟凭五字中为向两州邮吏道莫辞来去递诗筒
　　　　　　七言八韵走笔奉荅兼呈微之
白首余杭白太守落拓抛名来已久一辞渭北故园春再把江南新岁酒杯前笑歌徒勉强镜里形容渐衰朽领郡惭当潦倒年邻州喜得平生友长渊草接松江岸曲水花连镜湖口老去还能痛饮无春来曾作闲游否凭莺传语报李六倩雁将书与元九莫嗟一曰日催人且贵一年年入手
　　　　　　早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之
上马复呼宾湖边景气新管弦三数事骑从十余人立换登山屐行携漉酒巾逢花看当妓遇草坐为苬西日笼黄柳东风荡白苹小桥装汇齿轻浪甃鱼鳞画舫牵徐转银船酌慢巡野情遗世累醉态任天真彼此年将老平生分最亲高天从所愿远地得为邻云树分三驿烟波限一津翻嗟寸步隔却猒尺书频浙右称雄镇山阴委重臣贵垂长紫绶荣驾大朱轮出动刀枪队归生道路尘雁惊弓易散鸥怕鼓难驯百吏瞻相面千夫捧拥身自然闲兴少应负镜湖春
　　　　　　荅微之见寄
可怜风景浙东西先数余杭次会稽禹庙未胜天竺寺钱湖不羡若耶溪摆尘野鹤春毛暖拍水沙鸥湿翅低更对雪楼君爱否红栏碧甃点银泥
　　　　　　闲卧
尽日前轩卧神闲境亦空有山当枕上无事到心中帘卷侵床日屏遮入座风望春春不到应在海门东
　　　　　　闻歌妓唱严郎中诗因以绝句寄之
已留旧政布中和又付新词与艳歌但是人家有遗爱就中苏小感恩多
　　　　　　别州民
耆老遮归路壶浆满别筵甘棠无一树那得泪潜然税重多贫户农饥足旱田唯留一湖水与汝救凶年【今春增筑钱塘湖堤贮水以防天旱故云】
　　　　　　杭州回舫
自别钱塘山水后不多饮酒懒吟诗欲将此意凭回棹与报西湖风月知
　　　　　　九日思杭州旧游寄周判官及诸客
忽忆郡南山顶上昔时同醉是今辰笙歌委曲声延耳金翠动摇光照身风景不随宫相去欢娱应逐使君新江山宾客皆如旧唯是当筵换主人
　　　　　　忆杭州梅花因叙旧游寄萧协律
三年闲闷在余杭曾与梅花醉几场伍相庙边繁似雪孤山园里丽如妆蹋随游骑心常惜折赠佳人手亦香赏自初开直至落欢因小饮便成狂薛刘相次埋新陇沈谢双飞出故乡【薛刘二客沈谢二妓皆当时歌酒之侣也】 歌伴酒徒零散尽唯残头白老萧郎
　　　　　　天竺寺送坚上人归庐山
锡杖登高寺香炉忆旧峰偶来舟不系忽去鸟无踪岂要留离偈宁劳动别容与师俱是梦梦里暂相逢
　　　　　　荅客问杭州
为我踟蹰停酒盏与君约略说杭州山名天竺堆青黛湖号钱塘写绿油大屋檐多装雁齿小航船亦画龙头所嗟水路无三百官系何因得再游
　　　　　　送姚杭州
与君细话杭州事为我留心莫待闲闾里固宜勤抚恤楼台亦要数跻攀笙歌缥缈虚空里风月依稀梦想闲且喜诗人重管领遥飞一盏贺江山　渺渺钱塘路几千想君到后事依然静逢竺寺猿偷橘闲看苏家女采莲故妓数人凭问讯新诗两首倩留传舍人虽健无多兴老校当时八九年
　　　　　顾况
　　　　　　谒丘真人不遇
五月五日日卓午独自骑驴上山坞来到君家不见君下驴倚杖扣君户惊起山童开竹扉黄犬摇尾衔人衣借问先生往何处云入山中采紫薇平明一去今未归引我池边看钓矶池中数个白鸥儿见人惯后痴不飞欲待君归君不归却复骑驴下翠微
　　　　　韦应物
　　　　　　送丘员外还临平山居
长栖白云表暂访高斋宿还辞郡邑喧归泛松江渌结茅苍岭闲伐薪响深谷同是山中人不知往来躅灵芝非庭草辽鹤逶池鹜终当署里门一表高阳族
　　　　　方干
　　　　　　钱唐旅舍
此地似乡国堪为终夕念云藏吴相庙树引楚山禽潮落海人散钟迟秋寺深我来无旧识谁见寂寥心
　　　　　温飞卿
　　　　　　钱唐
钱塘岸上春如织淼淼寒湖带晴色淮南游客马连嘶碧草迷人归不得风飘客意如吹烟纤指殷勤伤雁弦一曲堂堂红烛筵金鲸泻酒如飞泉
　　　　　张蠙
　　　　　　钱塘夜宴留别郡守
四方骚动一州安夜列撙罍伴客欢觱栗调高山阁迥虾蟆更促海城寒屏闲佩响藏歌妓幙外刀光走从官沈醉不辞归棹远晓帆吹上子陵滩
　　　　　杨公济
　　　　　　钱塘江上
一气连江色寥寥万古清客心兼俍涌时事与潮生路转青山出沙空白鸟行几年沧海梦吟罢独含情
　　　　　石曼卿
　　　　　　送人游杭
激激霜风吹黑貂男儿醉别气飘飘五湖载酒期吴客六代成诗倍楚桥水树渐青含晚意江云初白向春娇前秋亦拟钱塘去共看龙山八月潮
　　　　　沈内翰文通
　　　　　　送施密学守钱塘
塞外风烟河上尘归来始觉二毛新承明自厌频趋直沧海还思一濯巾幕府旌旗初压境画船歌吹便行春湖山满目旧游在何日从公醉紫莼
　　　　　潘逍遥
　　　　　　赠林处士
云翦乌纱雾翦衣存神养气语还稀人人尽唤孙思邈只恐身轻白鸟飞
　　　　　范文正公
　　　　　　白塔驻轩亭
登临江上寺迁客特依依远水欲无际孤舟曾未归前峰藏好处幽鹭得闲飞多少天真事遥心结翠微
　　　　　陈文惠公
　　　　　　杭州喜李度支至二首
公望当年最得君画图城郭喜同群门前碧浪家家海树上青山寺寺云松下玉琴邀鹤听溪边苔石共僧分情多景好知难尽且倒金罍任半醺　淡薄交情老更浓为君弹瑟送金锺苎萝香径无时到姑射仙姿在处逢鸾鹤品流惭晚达烟霞门户忆先容公余莫放西湖景步步苍苔岸岸松
　　　　　　杭州苏长官山亭
诗阁城阴里茅堂住半空钟声千寺合树影万家同山远秋泉白溪寒晚日红相逢吟未足沈醉恋云中
　　　　　　杭州望越亭
树树西风叶叶秋谁家烟火起沧洲乘闲不耐无机性拟动渔翁直钓钩
　　　　　王元之
　　　　　　钱塘县海棠
江东遗迹在钱塘手植庭花满县香若使当年归显位海棠今日是甘棠
　　　　　王荆公
　　　　　　杭州呈胜之
游观须知此地佳纷纷人物敌京华林峦腊雪千家水城郭春风二月花彩舫笙箫吹落日画楼灯烛映残霞如君援笔宜摹写寄与尘劳北客夸
　　　　　　送僧惠思归钱塘
渌净堂前湖水渌归时正复有荷花花前若见余杭姥为道僊人忆酒家
　　　　　　送张公赴辟杭州
万屋相夸漆与丹笑歌长在绮纨闲彩船春戏城边水画烛秋寻寺外山忆我屡随游客入喜君今赴辟书还遥知曼倩威行久赤棰应从到日闲
　　　　　王畴
　　　　　　送同年蒲叔范察院杭州监酒
释之久未调王粲常从军谓言寨垣事肚志横风云育材幸明代荐贤无令君如何汉酟冗沈此荆山珍萍氏本几酒周官有彝伦孝武事攘却志清天地屯连兵无时已四海萧然贫官始操酿具榷之饱师人利源一以泄颓波荡无垠糜谷费耒耜良（上薛下米）争清醇酒禁着律令犯笞及其身狂药乃陷（上穴下井）伤哉尧舜民炎灵属我后天资英且仁邦力早雄富汉制仍相循岁赋二千万经入固已勤弥年拥武节乘边清国氛雄雄百万师跨迈联燕秦仰给倾府库赏赉图戎勋加敛犹不足返古当何云杭城东南剧地将湖海邻榷利冠天下旗亭压重闉彼虽斗筲职亦择才英臣风露气已肃溪潭寒弥新沙榜朝泛泛吴涛暮沄沄南州近牛斗气象雄霜旻汀枫变老（木卉）赤叶晴相纷尝茶泊幽寺观鱼下轻（舟仑）行当收翘楚宁复混蒸薪无为狎吴叟共恋秋江莼
咸淳临安志卷之九十六
　志〔八十一〕
　　纪遗八
　　　纪文〔三〕
　　　　诗〔二〕
　　　　　林和靖
　　　　　　感怀
衡宇日萧寂高舂犹掩扉春风似有旧社燕亦重归览照老已具开樽人向稀颓然此心曲持底属芳菲
　　　　　　西湖与性上人话别
秋山与湖水远近如相送后夜宿扁舟知师有归梦
　　　　　　郊园避暑
柴门鲜人事氛垢颇能忘爱彼林闲静复兹池上凉托心时散帙迟客或携觞况有陶庐趣归禽语夕阳
　　　　　　中峰行药却望北山因而成咏
拂石翫林壑旷然空色秋归云带层巘疏苇际沧洲固自堪长往何为难久留庶将濠上想聊作剡中游
　　　　　　西湖舟中值雪
浩荡弥空阔霏霏接水濆舟移忽自却山近未全分冻轸闲清泛温炉拥薄熏悠然咏招隐何许款离群
　　　　　　春夕闲咏
屐齿遍庭深时为拥鼻吟微风引竹籁斜月转花阴静赏应难极孤怀自不禁苍然小池上烟露达青岑
　　　　　　山中冬日
残雪照篱落空山无俗喧鸡寒懒下树人晏独开门废圃春荣动回塘雾气昏谁家岁酒熟辍棹忆西村
　　　　　　西村晚泊
弭棹危桥外霜村乍夕阴山园向野水樵采语空林白鸟归飞远青山重复深那辞迟新月谁复赏微吟
　　　　　　园池
一径衡门数亩池平湖分涨草含滋微风几入扁舟意新霁难忘独茧期鸟山上鹤毛遗野迹岸傍花影动春枝东嘉层构名今在独愧凭栏负碧漪
　　　　　　送范希文
中林萧寂款吾庐亹亹犹欢接绪余去棹看当辨江树离樽聊为摘园蔬马卿才大尝能赋梅福官卑数上书黼座垂精正求治何时条对召公交车
　　　　　　钱塘仙尉谢君咏物楼成寄题二韵
仙人多在丽谁居况对西山爽气余若向湖濒属佳句莫忘秋水落芙渠
　　　　　　西岩夏日
蕙帐萧闲掩敝庐子真岩石坐来初为惊野鸟巢闲乳懒过邻僧竹里居新溜迸凉侵静语晚云浮润上残书何烦强捉白团扇一柄青松自有余
　　　　　　山合夏日寄黄大茂才
几日无缘见叔度令人鄙吝不能忘新篁遶合熏风细还肯时来纳晚凉
　　　　　　和谢秘校西湖马上
表里湖山极目春据鞍时此避埃尘苍苍烟树悠悠水除却王维少画人
　　　　　　山中寒食二首
方塘波渌杜衡青布谷提壶已足听有客新尝寒具罢据梧慵复散幽经　气象纔过一百五且持春酒养衰年中林不是不禁火其柰山樱发欲然
　　　　　　即席送江夏茂才
与君未别且酣饮别后令人空倚楼一点风帆若为望海门平阔鹭涛秋
　　　　　　送易从师游金华
念卷田衣岁向残孤舟夜泊大江寒前岩数本长松色及早归来带雪看
　　　　　　易从师山亭
林表秋山白鸟飞此中幽致亦还稀西村渡口人烟晚坐见渔舟两两归
　　　　　　池上春日
一池春水渌于苔水上花枝竹闲开芳草得时依旧长文禽无事等闲来年颜近老空多感风雅含情苦不才独有浴沂遗想在使人终日此徘徊
　　　　　　水轩
日于诗雅转沈迷尢爱凭栏此构题纷泊杨花春意晚黄鹂飞过水东西
　　　　　　夏日即事
石枕凉生菌阁虚已应梅润入图书不辞龄发多衰疾所喜林泉有隐居粉竹亚梢垂宿露翠荷差影聚游鱼北（上穴下）人在羲皇上时为渊明一起予
　　　　　　山舍小轩有石竹二丛哄然秀发因成七言二章
麝香眠后露檀匀绣在罗衣色未真斜倚细丛如有恨冷摇疏朵欲无春阶前红药推词客篱下黄花重古人今日含毫与题品可怜殊不愧清新　青帘有酒不妨赊素壁无诗未足夸所重晚芳聊在目可关秋色易为花深枝苒苒装溪翠碎片英英翦海霞莫管金钱好行市寂寥相对是山家
　　　　　　易从上人山亭
湖水汪湾隔数峰篱门和竹夹西东闲来此地行无厌又共吾庐看不同灵隐路归秋色里招贤庵在鸟行中屏风若欲相搀见合把巉岩与画工
　　　　　　梅花
吟怀长恨负芳时为见梅花辄入诗雪后园林纔半树水边篱落忽横枝人怜红艳多应俗天与清香似有私堪笑胡雏亦风味解将声调角中吹
　　　　　　山村冬暮
蘅茅林麓下春气已微茫雪竹低寒翠风梅落晚香樵期多独往茶事不全忙双鹭有时起横飞过野塘
　　　　　　和酬天竺慈云大师
林表飞来色犹惭久卜邻沿洄一水路梦想五天人谢绝空园草沈冥满儿尘暮云如有得宁谢寄声频
　　　　　　林闲石
入夜跏趺多待月移时箕踞为看山苔生晚片应知静云动秋根合见闲瘦鹤独随行药后高僧相对试茶闲疏篁百本松千尺莫怪频频此往还
　　　　　　西湖孤山寺后舟中写望
天竺横分景色宽孤山背后泊船看林藏野路秋偏静水映渔家晚自寒拂拂烟云初淡荡萧萧芦苇半衰残舂锄数点谁惊起书破晴云粉字干
　　　　　　和西湖霁上人寄然社师
竹下经房号白莲社师高行出人天一斋巾拂晨钟次数礼香灯夜像前瞑目几闲松下月净头时动石盆泉西湖旧侣因吟寄忆着深峰万万年
　　　　　　城中书事
一门深掩得闲权纯白遗风要独全强接俗流终反道敢嫌贫病是欺天围形古寺谙寻鹤照藓秋廊拟疏玄从此免惭岩下者子真高兴未萧然
　　　　　　送谢尉
试吏才未伸食贫同古人何以赠行色一酌湖水春
　　　　　　山园小梅
数年闲作圜林主未有新诗到小梅摘索又开三两朵团栾空遶百千回荒邻独映山初尽晚景相禁雪欲来寄语清香少愁结为君吟罢一衔杯
　　　　　　小圃春日
岸帻倚微风柴篱春色中草长团粉蝶林暖坠青虫载酒为谁子移花独乃翁于陵偕隐事清尚未相同
　　　　　　闻越僧灵皎游天竺山因而有寄
天竺秋重入招提隔翠林几回闻桂子无复忆山阴峰晓云衣破溪寒石色深扪萝诸胜概孤病负同寻
　　　　　　秋日湖西晚归舟中书事
水痕秋落蟹螯肥闲过黄公酒舍归鱼觉船行沈草岸犬闻人语出柴扉苍山半带寒云重丹叶疏分夕照微却忆青溪谢太傅当时未解惜蓑衣
　　　　　　小园春兴
草烟横碧露华微乘兴春园懒欲归聚散有情输蛱蝶浅深无色比蔷薇浮名莫惜千锺贵急景须防百岁稀一事不堪身衣褐且偷闲眼看芳菲
　　　　　　梅花二首
几回山脚又江头遶着瑶芳看不休一味清新无我爱十分孤静与伊愁任教月老须微见郄为春寒得少留终共公言数来者海棠端的免包羞　小园烟景正凄迷阵阵寒香压麝脐池水倒窥疏影动屋檐斜入一枝低画名空向闲时看诗俗休征故事题惭愧黄鹂与蝴蝶祇知春色在桃溪
　　　　　　中峰
中峰一径分盘折上幽云夕照全村见秋涛隔岭闻长松含古翠衰药动微熏自爱苏门啸怀贤事不群
　　　　　　闻灵皎师自信州归越以诗招之
天师苍翠横金锡地藏清凉掩竹扉千里白云随野步一湖明月上秋衣诗寻静语应无极琴弄寒声转入微我亦孤山有泉石肯来松下其忘机
　　　　　　复赓前韵且以陋居幽胜（口宅）而诱之
尽共药村悬屋壁琴兼茶具入船扉秋花抱露明红粉水鸟冲烟湿翠衣石磴背穿林寺近竹檐横点海山微百千幽胜无人见说向吾师是泄机
　　　　　　杂兴四篇
短褐萧萧顶幅巾拥书纔罢郎嚬呻耕樵可似居山者饮馔长如病酒人闭户不无慵荅客焚香除是静朝真前贤风概聊希拟一刺偏多井大春　散帙挥毫总不忺病怀愁绪坐相兼苔痕作意生秋壁树影无端上古帘一壑等闲甘汨汨五门平昔避炎炎唯应数刻清凉梦时曲颜肱兴未厌　湖上山林画不如霜天时候属园庐梯斜晚树收红柿筒直寒流得白鱼石上琴樽苔野净篱阴鸡犬竹丛疏一□兼是和云掩敢道门无卿相车　掉臂何妨入隐沦高贤应总贵全真次山有以称聱叟鲁望兼之传散人拂水远天孤榜晚夹村微雨一犁春不知图画谁名手状取江湖太古民
　　　　　　山北写望
晚来山北景图画亦应非村路飘黄叶人家湿翠微樵当云外见僧向水边归一曲谁横笛蒹葭白鸟飞
　　　　　　夏日池上
莲香如绮细蒙蒙悲翠窥鱼褭水（□洪）卷箔未生单簟月凭橱初过一襟风横攲片石安琴荐独傍新篁看鹤笼沈李冻醪无寄与可怜潇洒兴谁同
　　　　　　松径
霜子落秋笻卓破雨钗堆地屐拖平不知呵止长安客肯爱深穿冷翠行
　　　　　　竹林
寺篱斜夹千梢翠山磴深穿万箨干却忆贵家厅馆里粉墙时画数茎看
　　　　　　菱塘
含机绿锦翻新叶满匣青铜莹古花最爱晚来鸥与鹭宿烟翘雨便为家
　　　　　　莲荡
洛妃皋女一何多裳似芙蓉衣芰荷几夕霏霏烟露里竞窥清浅弄重波
　　　　　　葑田
于泥肥黑稻秧青阔盖春流旋旋生拟倩湖君书板籍水仙今佃老农耕
　　　　　　小舟
舷低冷戛荷千柄底（舟少）斜穿月半轮一笠一蓑人稳坐晚风萧飒弄青苹
　　　　　　鸣皋
皋禽名秖有前闻孤引圆吭夜正分一唳便惊寥泬破亦无闲意到青云
　　　　　　呦呦
深林摵摵分行响浅葑茸茸迭卧痕春雪满山人起晚数声低叫唤篱门
　　　　　　湖村晚兴
沧洲白鸟飞山影落晴晖映竹犬初吠弄船人合归水波随月动林翠带烟微寺近疏钟作翛然还掩扉
　　　　　　赠钱塘邑长高秘校
几万人家山水中为官古雅少人同疏帘衙退卷花轴曲槛客来凭竹风唯道簿书多傍俗自怜琴酒未妨公等闲呵止郭门近轻棹遶湖寻佛宫
　　　　　　梅花二首
宿霭相粘冻雪残一枝深映竹丛寒不辞日日旁边立长愿年年末上看蕊讶粉绡裁太碎蔕疑红蜡缀初干香篘独酌聊为寿从此群芳兴亦阑　孤根何事在柴荆村色仍将腊候并横隔片烟争向静半（米古）残雪不胜清等闲题咏谁为愧子细相看似有情搔首寿阳千载后可堪青草杂芳英
　　　　　　将终之岁自作寿堂因书一绝以志之
湖外青山对结庐坟前修竹亦萧疏茂陵异日求遗草犹喜曾无封禅书
　　　　　东坡
　　　　　　雪后至临平与柳子玉同至僧舍见陈尉烈
落帆古戍下积雪高如丘强邀诗老出疏髯散飕飕僧房有宿火手足渐和柔静士素寡言相对自忘忧铜炉擢烟穟石鼎浮霜沤我行虽有程坐稳且复溜大哉天地闲此生得浮游
　　　　　　于潜女
青裙缟袂于潜女两足如霜不穿屦（角奢）沙鬓发丝穿抒蓬沓障前走风雨老濞宫妆传父祖至今遗民悲故主苕溪杨柳初飞絮照溪画眉渡溪去逢郎樵归相媚妩不信姬姜有齐鲁
　　　　　　与临安令宗人同年剧饮
我虽不解饮把盏欢意足试呼白发感秋人令昌黄鸡催晓曲与君登科如隔晨敝袍霜叶空残绿如今莫问老与少儿子森森如立竹黄鸡催晓不须愁老尽世人非我独
　　　　　　次韵述古过周长官夜饮
二更铙鼓动诸邻百首新诗闲八珍已遣乱蛙成两部更邀明月作三人云烟湖寺家家境灯火沙河夜夜眷曷不劝公勤秉烛老来光景似奔轮
　　　　　　送南屏谦归并引
南屏谦师妙于茶事自云得之于心应之于手非可以言传学到者十二月二十七日闻轼游落星远来设茶作此诗赠之　道人晓出南屏山来施点茶三昧手忽惊午盏兔毛斑打作春瓮鹅儿酒天台乳花世不见玉川风腋今安有先生有意续茶经会使老谦名不朽
　　　　　　盐官部役戏呈同事兼寄述古
新月照水水欲泳夜霜穿屋衣生棱野庐半与牛羊共晓鼓却随鸦鹊兴夜来履破裘穿缝红颊曲眉应入梦千夫在野口如林岂不怀归畏嘲弄我州贤将知人劳巳酿白酒买豚羔耐寒努力归不远两脚冻硬公须软
　　　　　　梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之
诗翁憔悴老一官厌见苜蓿堆青盘归来羞涩对妻子自比（鱼占）鱼缘竹竿今君滞留生二毛饱听衙鼓眠黄紬更将嘲笑调朋友人道狝猴骑土牛愿君恰倾高常侍暂为小邑仍刺史不愿君为孟浩然却遭明主放还山宦游逢此岁年恶飞蝗来时半天黑羡君封境稻如云蝗自识人人不识
　　　　　　初到杭州寄子由二绝
眼看时事力难任贫恋君恩退未能迟钝终须投劾去使君□日换聋丞　圣明宽大许全身衰病摧颓自畏人莫上冈头苦相望吾方祭灶请比邻
　　　　　　和钱四寄其弟龢
再见涛头涌玉轮烦君久驻浙江春年来总作维摩病堪笑东西二老人
　　　　　　常润道中有怀钱塘寄述古五首
从来直道不辜身得向西湖两看春沂上已成曾点服泮宫初采鲁侯芹休惊岁岁年年貌且对朝朝暮暮人细雨晴时一百六画船鼍鼓莫违民　草长江南賏鸟乱飞年来事事与心违花开后院还空落燕入华堂怪未归世上功名何日是樽前点检几人非去年柳絮飞时节记得金笼放雪衣　浮玉山头日日风涌金门外已春融二年鱼鸟浑相识三月莺花付与公剩看新翻眉倒晕未应泣别脸消红何人织得相思字寄与江边北向鸿　国艳夭饶酒半酣去年同赏寄僧檐但知扑扑晴香软谁见森森晓态严谷雨共惊无几日蜜蜂未许辄先甜应须火急回征棹一片辞枝可得粘　惠泉山下土如濡阳羡溪头米胜珠卖剑买牛吾欲老杀鸡为黍子来无地偏不信容高盖俗俭真堪着腐儒莫怪江南苦留滞经营身计一生迂
　　　　　　九日湖上寻周李二君不见君亦见寻于湖上以诗见寄明日乃次其韵
湖上野芙蓉含思愁脉脉娟然如静女不肯傍阡陌诗人杳未来霜艳冷难宅君行逐鸥鹭出处浩莫测苇闲闻挐音云表已飞屐使我终日寻逢花不忍摘人生如朝露要作百年客喟彼终岁劳幸兹一日泽愿言竟不遂人事多乖隔悟此知有命沈忧伤魂魄
　　　　　　自径山回得吕察推诗用其韵招之宿湖上
多君贵公子爱山如爱色心随叶舟去梦遶千山碧新诗到中路令我喜折屐古来轩冕徒操舍两悲栗数朝辞簪笏两脚得暂赤归来不入府却是湖上宅宠辱吾久忘宁畏官长诘飘然便欲去谁在子思侧君能从我游出郭及未黑
　　　　　　会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服
蔼蔼君诗似岭云从来不许醉红裙不知野屐穿山翠惟见轻桡破浪纹颇忆呼卢袁彦道难邀骂坐灌将军晚风落日元无主不惜清凉与子分载酒无人过子云掩关昼卧客书裙歌喉不共听珠贯醉面何因作缬纹僧侣且陪香火社诗坛欲敛鹳鹅军凭君遍遶湖边寺涨渌晴来已十分
　　　　　　径山道中次韵荅周长官兼赠苏寺丞
年来战纷华渐觉夫子胜欲求五亩宅洒埽乐清浮学道恨日浅问禅惭听莹聊为山水行遂此麋鹿性独游吾未果觅伴谁复听吾宗古遗直穷达付前定餔糟醉方熟洒而呼不醒奈何效燕蝠屡欲争晨暝不如从我游高论发犀柄溪南渡横木山寺称小径寻幽自兹始归路微月映南望功臣山云外盘飞磴三更渡锦水再宿留石镜缅怀周与李能作洛生咏明朝二子至诗律严号令篮舆置纸笔得句轻千乘玲珑苦奇秀名实巧相称九仙更幽绝笑语千山应空岩侧破瓮飞溜洒浮磬山前见虎迹候吏铙鼓竞我生本艰奇尘土满釜甑山禽与野兽知我久蹭蹬笑谓候吏还御虎吾有命径山虽云远行李稍可并颇讶王子猷忽起山阴兴但报菊花开吾当理归榜
　　　　　　次韵杭人裴维甫
余杭门外叶飞秋尚记居人挽去舟一别临平山上塔五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游
　　　　　　次韵荅刘景文左藏
我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压帽露华滋故应好语如爬痒有味难名只自知　时在有美堂宴集而景文有诗云云闲猎猎立旌旗公在胥山把酒时笑语几番留湛辈风流千载与吴儿湖山日落丹青焕楼阁风收雨露滋谁使管箫江上住胸中事业九门知自注云是日大霈
　　　　　　座上复借韵送岢岚军通判叶朝奉
云闲踏白看缠旗莫忘西湖把酒时梦里吴山连越峤樽前羌妇杂胡儿夕烽过后人初醉春燕来时雪未滋为问从军真乐否书来粗遣故人知
　　　　　　次韵周邠
南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓已皤何日西湖寻旧赏淡烟疏雨暗渔蓑
　　　　　　次韵聪上人见寄
前身本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉
　　　　　　送杭州杜戚陈三掾罢官归乡
秋风摵摵鸣枯蓼船阁荒村夜悄悄正当逐客断肠时君独歌呼醉连晓老夫平生齐得丧尚恋微官失轻矫君今憔悴归无食五斗未可秋毫小君言失意能几时月啖虾蟆行复皎杀人无验中不快此恨终身恐难了徇时所得能几何随手已遭忧患绕期君正似种宿麦忍饥待食明年（麦少）
　　　　　　杭州牡丹开时仆犹在常润周令作诗见寄次其韵复次一首送赴阙
羞归应为负花期已见成阴结子时与物寡情怜我老遣春无恨赖君诗玉台不见朝酣酒金缕犹歌空折枝从此年年定相见欲师老圃问樊迟　莫负黄花九日期人生穷达可无时十年且就三都赋万户终轻千首诗天静伤鸿犹戢翼月明惊鹊未安枝君看六月河无水万斛龙骧到自迟
　　　　　　送襄阳从事李友谅归钱塘
居杭积五岁自意本杭人故山归无家欲卜西湖邻良田不难买静士谁当亲髯张既超然老潜亦绝伦李子冰玉姿文行两清淳归从三人游便足了此身公堤不改作姥岭行开新幽梦随子去松花落衣巾
　　　　　　正月二十二日病后述古邀往城外寻春
屋上山禽苦唤人槛前冰沼忽生鳞老来厌伴红裙醉病起空惊白发新卧听使君鸣鼓角试呼稚子整冠巾曲栏幽树终寒窘一看郊原浩荡春
　　　　　　山村五绝
竹篱茅屋趁溪斜春入山村处处花无象太平还有象孤烟起处是人家　烟雨蒙蒙鸡犬声有生何处不安生但令黄犊无人佩布谷何劳也劝耕　老翁七十自腰鎌惭愧春山笋岁甜岂是闻韶解忘味尔来三月食无盐　杖藜裹饭去匆匆过眼青钱转手空赢得儿童语音好一年强半在城中　窃禄忘归我自羞丰年底事汝忧愁不须更待飞鸢堕方念平生马少游
　　　　　　新城道中二首
东风知我欲山行吹断檐闲积雨声岭上晴云披絮帽树头初日挂铜钲野桃含笑竹篱短溪柳自摇沙水清西崦人家应最乐煮葵煨笋饷春耕　身世悠悠我此行溪边委辔听溪声散材畏见搜林斧疲马思闻卷（方　）钲细雨足时茶户喜乱山深处长官清人闲岐路知多少试向桑田问耦耕
　　　　　　予去杭十六年而复来留二年而去平生自觉出处老少粗似乐天虽才名相远而安分寡求亦庶几焉二月六日来别南北山诸道人而下天竺惠净师以丑石赠行作三绝句
当年衫鬓两青青强说重临慰别情衰发祇今无可白故应相对话来生　出处依稀似乐天敢将衰朽较前贤便从洛社休官去犹有闲居二十年　在郡依前六百日山中不记几回来还将天竺一峰去欲把云根到处栽
　　　　　　和张子野见寄三绝
　　　　　　过旧游
前生我已到杭州到处长如到旧游更欲洞霄为隐吏一庵闲地且相留　
　　　　　　见题壁
狂吟跌宕无风雅醉墨淋浪不整齐应为诗人一回顾山僧未忍扫黄泥　
　　　　　　竹阁见忆
柏堂南畔竹如云此阁何人是主人但遣先生披鹤氅不须更画乐天真
　　　　　　杨次公与高丽僧统游钱塘皆以王事而从方外之乐善哉未曾有也作是诗以送之
天门夜上宾出日万里红波半天赤归来平地看跳丸一点黄金铸秋橘太华峰头作重九天风吹滟黄花酒浩歌驰下腰带（革呈）醉舞崩崖一挥手神游八极万缘虚下视蚊雷隐污渠大千一息八十返笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客
　　　　　　杭州游山
山平村坞迷野寺钟相荅晚阴生林杪落日犹在塔行招两社僧共步青云月送客渡石桥迎客出林樾幽寻本真性往事听徐说钱王方壮年此邦事轻侠乡人鄙贫贱异类识英杰立石像兴王遗址今岌业功勋三吴定富贵四海甲归来父老藏崇高畏轻压诗人工讥病此欲恣挑抉流传后世人谈笑资口舌是非今已矣兴废何仓卒持归问禅翁笑指浮沤没
　　　　　　雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵荅之
残花怨久病剩雨泣余妍不见双旌出空令九陌迁知君苦寂寞妙语嚼芳鲜浅紫从争发浮红任早蔫天葩尚青萼国色待华颠载酒邀诗将臞儒不是仙
　　　　　　次韵林子中见寄
飘零洛社数遗民诗酒当年困恶宾元亮本无适俗韵孝章要是有名人蒜山小隐虽为客江水西来亦带岷卷却西湖千顷葑笑他鱼尾更莘莘
　　　　　　次前韵荅马忠玉
坡（施去方改）巨麓起连峰积累当年庆自锺灵运子孙俱得凤慈明兄弟孰非龙河梁会作看云别诗社何妨载酒从祇有西湖似西子故应宛转为君容
　　　　　　李杞寺丞见和前篇复用元韵
兽在薮鱼在湖一入池槛归期无误随弓旌落尘土坐使鞭棰环呻呼追胥连保罪及孥百日愁叹一日娱白云旧有终老约朱绶岂合山人纡人生何者非蘧庐故山鹤怨秋猿孤何时自驾鹿车去扫除白发烦菖蒲麻鞋短后随猎夫射弋狐兔供朝晡陶潜自作五柳传潘阆画入三峰图吾年凛凛今几余知非不去惭卫蘧岁荒无术归亡逋鹄则易画虎难摹
　　　　　　再和
东望海西望湖山平水远细欲无野人疏狂逐鱼钓剌史宽大容歌呼君恩饱暖及尔孥才者不闲拙者娱穿岩度岭脚力健未厌山水相萦纡三百六十古精庐出游无伴篮舆孤作诗虽未造藩国破闷岂不贤摴蒲君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多险谁先逋赌取名画不用摹
　　　　　　沈谏议召游湖不赴明日得双莲于北山下作一绝持献沈既见和又别作一首因用其韵
湖上棠阴手自栽问公更得几回来水仙亦恐公归去故遣双莲一夜开　诏书行捧缕金笺乐府应歌相府莲莫忘今年花发处西湖西北山前
　　　　　　杭州故人信至齐安
昨夜风月清梦到西湖上朝来闻好语叩户得吴饷轻圆白晒荔脆酽红螺酱更将西庵茶劝我洗江瘴故人情义重说我心西向十年两仆夫千里问无恙相期结书社未怕供诗帐还将梦魂去一夜到江涨
　　　　　　观杭州钤辖欧育刀剑战袍
青绫讷衫暖衬甲红线勒中光遶胁秃襟小袖雕鹘盘大刀长剑龙蛇插两军鼓噪屋瓦坠红尘白羽纷相戛将军恩重此身轻笑履锋铓如一掐书生只肯坐帷幄谈笑毫端弄生杀叫呼击鼓催上竿猛士应怜小儿黠试问黄河夜偷渡掠面惊沙寒霎霎何如大舰日高眠一枕清风过苕霅
　　　　　　送钱承制赴广西路分都监
当年我作表忠碑坐觉江山气未衰舞凤尚从天目下牧驹时有渥洼姿据床到处堪吹笛横槊何人解赋诗知是丹霞破佛手先声应已慑群夷
　　　　　　仲元贶王元直自眉山来见予钱塘留半岁既行作绝句五首送之
仲君岂弟多学王子清修寡言病后空惊鹤瘦时来或作鹏骞　海角烦君远访江源与我同来剩作数诗相送莫教万里空回　三人一旦同行留下高斋月明遥想扁舟京口尚余孤枕潮声　更欲留君久住念君去国弥年空使犀颅玉颊长怀髯舅凄然　为子远致殷懃瑞草桥边老人红带雅宜华发白醪光泛新春
　　　　　　五月十日与吕仲甫周邠僧惠勤惠思清顺可久惟肃义诠同泛湖游北山
三吴雨连月湖水日夜添寻僧去无路潋潋水柏檐驾言徂北山得与幽人兼清风洗昏翳晚景分浓纤缥缈朱楼人斜阳半疏帘临风一挥手怅焉起遐瞻世人骛朝市独向溪山廉此乐得有命轻薄神所歼
　　　　　　明日重九亦以病不赴述古会再用前韵
月入秋帷病枕凉霜飞夜簟故衾香可怜吹帽狂司马空对亲舂老孟光不作雍容倾座上翻成肮脏倚门旁人闲此会论今古细看茱萸感叹长
　　　　　　述古以诗见责屡不赴会复次前韵
我生孤癖本无邻老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及辰多谢清诗屡推毂豨膏那解转方轮
　　　　　　法惠寺横翠阁
朝见吴山横暮见吴山从吴山故多态转侧为君容幽人起朱阁空洞更无物惟有千步冈东西作帘额春来故国归无期人言悲秋春更悲已泛平湖思濯锦更看横翠忆峨眉琱栏能得几时好不独凭栏人易老百年兴废更堪哀悬知草莽化池台游人寻我旧游处但觉吴山横处来【寺今为台谏宅】
　　　　　　寄吕穆仲寺丞
孤山寺下水侵门每到先看醉墨痕楚相未忘谈笑是中郎悄见典刑存君先去踏尘埃陌我亦来寻桑枣村回首西湖真一梦灰心双鬓更休论
　　　　　　送刘寺丞赴余姚
中和堂后石楠树与君对床听夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开锁放观潮豪气正与潮争怒银山动地君不看独爱清香生雪雾别来聚散如宿昔城郭空存鹤飞去我老人闲万事休君亦洗心从佛祖手香新写法界观眼净不觑登伽女余姚古县亦何有龙井白泉甘胜乳千金买断顾渚春似与越人降日注
咸淳临安志卷之九十七
　志〔八十一〕
  　纪遗九
　　　纪文〔四〕
　　　　诗〔三〕
　　　　　苏养直
　　　　　　宿飞来峰下
吴中未历佳山水湖上怀思去惘然云去云归两峰寺鸥飞鸥没夕阳天客愁官渡落花雨归梦下湖春水船想得对床成夜语何须陇月向人圆
　　　　　　送子经归临安
牛背行将老鸥沙盟已寒莼鲈付张翰书札报任安古学饱胸次惊澜翻笔端西湖千顷月留取醉时看
　　　　　曾南丰
　　　　　　钱塘得雨
连章天上乞身闲笑入吴船拥节还一夜风雷驱旱魃始知霖雨出人闲　旌旗东下路尘开六月风云席上回正恐一方人暍死直将霖雨过江来
　　　　　李泰伯
　　　　　　钱塘毛氏西园
昔年曾泛西湖流今君更住西湖头人生多事未得往地上有天何处求朱楼照影钟磬晓画船落手芙蓉秋鲤鱼赤鳞应不少待与水仙相伴游
　　　　　晁之道
　　　　　　杭州思归
丘壑情无尽田园兴有余何当厌泽国不奈忆君庐庭户草应长江山木已疏何时整归棹八月洞庭湖
　　　　　黄山谷
　　　　　　钱塘旧游
薄宦飘然笑漫郎瑟洲花草弄幽芳莫教景物添春色转觉山川是异乡南北峰（上山下品）空入梦短长亭舍自相望湖边山寺清明后想见兰开禊水香
　　　　　陈后山
　　　　　　过杭留别曹朝奉
陈蕃解榻为留连俯仰徒惊岁月迁敢意斯人奈风雨多情于我独山川可怜颜貌非前日依旧穷秋似去年后夜相思隔烟水梦魂空寄过江船
　　　　　郭功父
　　　　　　钱塘行
东南会府惟钱塘高门双开南斗傍门前碧瓦十万户晓色满城烟雨香圣祖神宗造区宇应命最先吴越王不经兵火二百载地饶沃衍民康强莲花红白西湖芳南山翠影临沧浪琼楼宝塔照日月尘埃不到炎天凉画船罗幕尽高卷白玉美人游冶郎年年中秋海潮过万顷银山面前堕少年轻命争弄潮手掣红旗逆潮簸闻君此行承辟书伯乐能求汗血驹四时风物闲吟啸十郡兵民归卷舒公闲蓄德聊自养承平功业还吾儒况君登朝未四十谨勿出处穷欢娱谨勿出处穷欢娱临渊履冰佩琼琚
　　　　　赵循道
　　　　　　泛州晚出北关
舟泛寒塘静人归一叶闲影疏行处柳青远望中山道在身从老诗穷意觉闲到家秋敛足有谓掩柴关
　　　　　　上竺真辩师
一别支公仅两年山房高隐尚恬然心清已澈灵泉奥行峻应磨峭壁坚俗眼不来青嶂里孤峰谁认白云边更期香火深寒夜坐使飞花坠九天
　　　　　陈安行
　　　　　　西湖感旧
苏公堤畔采莲船蘸碧楼台动管弦山色湖光宛如昔心情不似十年前
　　　　　唐太守彦猷
　　　　　　杭州舟中送客
山雨霏微不满空画船来往疾轻鸿谁知独卧朱帘里一榻无尘四面风
　　　　　蔡天启
　　　　　　杭州次周大夫韵
使君诗句益超然文阵收工是昔年本是东南遗爱守聊从（上山下品）谷甚臞仙莫嫌供给难留客只为湖山已自贤好请东封西狩颂老来词格似甘泉　湖边莲叶已田田闻道花开胜去年君不御兮应有恨风其吹汝未应仙韵词合继菑公作郡守谁如白傅贤却使诗翁闲着笔滔滔长句涌言泉　只占西湖不占田六莲重到欲忘年惭无佳句追和靖聊取幽芳荐水仙对面文章能发兴脱身朝市已称贤江边五月梅天雨拟附齐船过冷泉
　　　　　孙雄飞
　　　　　　钱塘感兴
百年承袭地和气媚芳尘车马当吴会山川与楚邻酒楼弦管暮花市绮罗春风俗真佳丽多应笑鲁民
　　　　　参寥子
　　　　　　和湖上晚归
漾舟归路兴何赊水木低凉一道紏菱蔓蒹葭都卷尽芙蓉烂漫独开花　云披雾卷仰昭回试望翻经古石台应有秋香生桂树吹风肯傍暮船来
　　　　　　次韵古上人湖上步月
寻常西湖月云雾多袭明兹宵实昭晰似慰诗人情低昂见列宿戢耀非光荧起余二三子微咏哦新声杖藜山前去鸡犬寂不鸣兰皋宿鹭群回首时自惊君看南北山气象真峥嵘参差烟树藂一一含余清上人江南秀邂逅意所倾夜阑劝复路浩兴殊未盈
　　　　　　次韵吴承老推官观开西湖
伟人谋议不求多事定纷纷自唯阿尽放龟鱼还渌净肯容萧苇障前坡一朝美事谁能纪百尺苍崖尚可磨天上列星当亦喜月明时下浴晴波
　　　　　　清明日湖上呈秦少章主簿
水边花雾晓氤氲春入西湖两岸深治叶倡条他自媚朽株枯木我何心秋千索转朱楼角博塞声喧碧柳阴年少故人方感慨未应从俗强浮沈
　　　　　　寒食日苏翰林同马中玉提刑过访有诗示怡然并余余次韵
使君薄珪组富贵良易足一麾下东南千里争拭目援毫赋山水词力泻溪谷胜游便杖履聒耳厌丝竹西湖破春冰晓涨翻晴渌相将二使轺导从还屏逐后先度岩壑颉颃追鸾鹄乐事殊未央酒行宜局促风流俄醉舞坐客瞻颓玉嵇阮真达生秦唐谩歌哭斜阳绝湖去两桨凌波速却寻元龙居隐隐隔乔木到门呼主人展画满高屋夕鼓来远近雨声飘断续篮舆入城市夹道闹灯烛盛事在余杭他年见图录
　　　　　　次韵周开祖大夫泛湖见访
漾漾清漪十里闲画船人似镜中安雨催菡萏幽香发风触蒲萄细浪寒高岸乌纱来静院倒挥白羽傍层栏吟毫所遇无遗景天乞词源比海宽
　　　　　　次韵文饶同自龙井出资国泛舟以归北山
踞虎奔犀列万形奇观真巳过南屏萦云细路杳无尽落石飞泉静有声十里平湖初卷葑一天秋色共扬舲停桡共过孤山寺寂寂林僧半掩扃
　　　　　　访勤上人
断桥苍壁倚溪斜赤叶枫林噪晚鸦可怕岭云埋径路会寻流水到君家
　　　　　　戏招李无悔秀才
淋漓一雨过秋山洗出西湖小霁天炯炯鱼鳞含倒景飘飘羊角卷荒阡野塘白芡珠盈斗幽浦红蕖锦绕船冷炙残杯当已厌好来波际弄婵娟
　　　　　　雪霁寄彦瞻
西湖漫天三日雪上下一色迷空虚层峦沓嶂杳难辨彷佛楼观疑有无饥雏乳兽失所食飞走阡陌空号呼中园却羡啄木鸟利觜自解谋朝晡晓来钟鼓报新霁天半稍稍分浮图试凭高楼肆远目千里颠倒罗琼琚逡巡夜月出海角光彩猛射来城隅方壶员峤只在眼绰约怳晤神仙居咄哉浩景似欺压谓我不足为传模风流江左杜从事气格豪赡凌相如安得飘飖跨鸾鹄手指栗尾来为书
　　　　　　照阁奉陪辩才法师夜坐怀少游学士
（□爰）鸟投林已寂然芭蕉过雨小楼前云依绝壁中闲破月自遥峰缺处圆照坐不须红蜡炬可人惟有蕙炉烟校雠　御府图书客畴昔还同此夜禅
　　　　　　次韵景文会朱充仁大夫魏敏中朝奉于望湖楼长句
高楼冠浮云下瞰百顷湖清漪照两岸秀色含菰蒲骚人富笔力领略惊须臾短长随万象肯议鹤与凫二客各英妙温温古为徒从公文字饮所乐非歌呼酒酣挹诸山高下如迎趋篮舆复迤逦远访飞来孤炎蒸近亭午天地如大炉石泉饮吾庐快意犹过屠松门彻九里始见灵山隅佳名自开皇籍甚闻中区幽芳不时艳地胜乃滋濡招提数四海雄观宜且无归途憩寿星寒碧森万株萧骚聒众响孰辨笙与竽抬眸瞩新榜蔚蔚气自殊将军恋清绝劝客颓玉壶道人烹露芽满盏浮云腴倘无方外姿未可同此娱
　　　　　　题小溪
城根野水绿逶迤袅袅轻舟掠岸过欲采芝兰无觅处野花汀草占春多
　　　　　杨次公
　　　　　　西湖参寥山房
我爱参寥一味闲岩房占得画屏闲斫开东庑数枝竹放入西湖千里山石底酌泉清彻骨门前逢客强为颜白云幽鸟应相信出本无心倦即还
　　　　　丘道源
　　　　　　钱塘
南屏高瞰府城西画舸千艘共醉迷四柱台边烟是幕百花桥畔葑连堤龙檀咽路迎轝隼绮绣登山污粉题暮色沉沉郛郭闭宝灯辉映梵天低
　　　　　　登西湖北楼
寻游心绪忍阑珊高处重登始是观晚吹开三面碧晨曦收住一天寒南屏洞户萝阴合东极鳌峰雪浪漫远近声形穷不得离朱师旷漫凭栏　澄霁无涯混一区似开尘网到华胥图抨水墨烟昏处国占清凉月上初云梦泽宽城邑远华严川好酒肴疏祇期摆脱名缰了来约真仙傍此居
　　　　　王性之
　　　　　　送开公归径山
白头住世我无日破衲出家师妙年衮绣门庭犹自妄瓶盂踪迹不离禅鸡催晓月人奔渡雁唤西风叶满船梦境相逢便相别万峰秋色正磨天
　　　　　许表民
　　　　　　晚宿江涨桥
鸟径青山外人家苦竹边江城悬夜锁鱼市散空船岸静涵秋月林昏宿水烟又寻僧榻卧夜冷欲无眠
　　　　　郑毅夫
　　　　　　钱塘观灯
碧海芙蓉彻夜开乱花前后尽楼台坐看万里河汉外移下一天星斗来醉客倚栏吹玉笛美人弄镜插香梅谁能飞入月宫去捉住嫦娥不放回
　　　　　王深父
　　　　　　回浙江有感
候潮门外浙江西曾忆浮舟自此归万古波涛今日是一身踪迹昔人非愁侵壮齿头先白泪入秋风眼易眵日暮彷徨不能去连堤疏柳更依依
　　　　　汪龙溪
　　　　　　过临平二首
一别九霄路风烟长满衣已成身老大无复世轻肥天阔鸟双下山寒人独归晓来何处雨春水半岩扉　睡起凉生岸钩帘坐小窗麦风能起柂梅雨不鸣江往事心长折归途影自双依然蒲柳地人老故先降
　　　　　　余杭道中
过境全疑道若穷萦纡百转曲回通人行山顶半天上舟绕溪流乱石中狱讼已无前世号衣冠犹有古人风纔归又见争相庆共听歌谣万室同
　　　　　王中书希吕
　　　　　　湖山十咏
瑟瑟轻冰拆御沟沟边柳色弄春柔数声啼鸟破幽梦断送西湖寻旧游　石罅微泉咽浅沙沙头细草换年华疏篱酒旆管春事倚马短（木阎）梅着花　山南山北异阴晴雨脚垂垂日脚明落尽桃花春事退柔桑深处一鸠鸣　冥冥细雨不成泥十里平沙快马蹄总为好山牵醉眼不知纵辔过西溪　雨挟东风作嫩寒短墙围水柳藏烟游人不出西湖静白鹭飞来在画船　雨后桃花脱瘦红钩窗平揖竹闲风文书满案不经意心在西湖山水中　山光拥翠落杯中水色天容上下同身入蓬山人不悟碧桃无数倚春风　露葵抱蕊未全开翠竹阴凉蔽绿苔贪看青林飞白鸟丁丁啄木又惊回荷花过眼作鲜妍小艇初疑久自便日日孤山山下路红菱白藕不论钱　窗外平畴交远风豆花成实谷苗丰向来河朔经行地尽在江南烟雨中
　　　　　西湖僧顺怡
　　　　　　竹诗
城中寸土如寸金幽轩种竹只十个春风谨勿长儿孙穿我阶前绿苔破
　　　　　　又林下诗
久从林下游颇识林下趣从渠绿阴繁不碍清风度闲来石上眼落叶不知数一鸟忽飞来啼破幽寂处
　　　　　赵忠简公鼎
　　　　　　趋三衢别故人时　车驾幸杭州
伧父何由习楚风家山俱在古河东相逢憔悴干戈后追数悲欢梦寐中掺袂又成千里别放歌空念一樽同他年倘有加餐字试问渔舟鹤发翁　飘零泽国几春风又触惊涛泛短逢四海未知栖息地百年半在别离中功名元与世缘薄兵火向来吾道穷独倚危楼凄望眼青山无数浙江东
　　　　　高九万
　　　　　　湖上访僧不遇
乱花飞絮趁长髯未访西湖竹里庵行尽白云三十里诗人又在白云南　乘兴寻僧入翠微山中无限野蔷薇主人不见从谁赏折得繁枝自插归
　　　　　　夜步天街书所见
赛罢祠山赛二郎酒行明日欲开张愚民可是多忘本香火何曾到杜康
　　　　　　喜杜仲高移居清湖
笑携鸡犬入城居无复游从叹阔疏河水通船堪载酒桐阴近屋可修书饭香休忆辛田米羹美何惭丙穴鱼我亦买山湖上住效芹时拟贡园蔬
　　　　　　岁除登岝（上山下咢）山精舍
萧寺经行无尽情倚栏长是眼增明溪因宿雨十分急山为凝寒一咪清竹外飞花随晚吹树头幽鸟试春声重米又是明年事临出门犹款款行
　　　　　杨炎正
　　　　　　钱塘迎酒诗并序
闰八月二十有六日官妓迎酒联镳穿市观者如堵作迎酒歌以发同观诸公一笑云钱唐妓女颜如玉一一红妆新结束同渠结束何所为八月皇都酒新熟酒新熟浮蛆香十三库中谁最强临安大尹索酒尝旧有故事须迎将翠翘金凤乌云髻雕鞍玉勒三千骑金鞭争道万人看香尘冉冉沙河市琉璃杯深琥珀浓新翻曲调声摩空使君一笑旸金帛今年酒赛真珠红画楼突兀临官道处处绣旗夸酒好五陵年少事豪华一斗十千谁复校黄公墟下谩徜徉何曾见此大堤倡惜无颜公三十万往醉金钗十二行
　　　　　缪瑜
　　　　　　遇巡报应诗并序
辛酉钱塘火灾延烧居民以七万计惟吴山上一老翁家独全翁平时诵经乐施火起之夕以老惫不能去遣儿与妇令亟走竟不忍相舍离处烈焰之中全家昏然熟寐至于蒲萄架亦不焚灼夫善积于平日之素而孝感于一念之顷其为神物护持如此行路之人相与言者必曰蒲萄架因诗之以为世人好善者之劝云郁攸属者潜煽灾蜚廉纵风相与偕林林生齿七万户连甍接栋烧成灰如何老翁一区宅闲不以寸独不埃玉石俱焚势应尔岂有幻术能然哉闻之翁乃好善者平时事佛经卷开有余必以济贫乏不以利欲萦其怀仓卒遂蒙鬼神护万目注视咸惊猜厥初巨焰爇天起左顾右盼如燔柴翁知无地可脱免委身甘作烬与煨麾儿与妇令亟走誓死不去无违乖全家酣寝越信宿如闻大浪声喧豗及其梦觉火亦息依然一室当崔嵬微如蒲萄不熏灼而况梁栋与桷榱苍苍表善有如此余自作孽何足哀作诗志往劝来者勿以斯语同优俳
　　　　　陆放翁
　　　　　　临安春雨初霁
世味年来薄似纱谁怜骑马客京华小楼昨夜听春雨深巷今朝卖杏花矮纸斜行闲作草睛窗细乳戏分茶素衣莫动风尘叹犹及清明可到家
　　　　　陈节斋
　　　　　　寒食湖上
花瘦水肥三月天画桡双动木兰船人家尽换新榆火惟有垂杨带旧烟
　　　　　太傅平章贾魏公
　　　　　　旧题于潜道中
数家烟火深村里几处牛羊落日中客久不归心事远梧桐叶叶是秋风
　　　　　　昌化道中
西风落叶路漫漫衣袂微生旦暮寒只隔片云家便到远山移入梦中看
　　　　　　与友人会宿城中
江湖相隔久不料宿京城终夜同谈笑对床如弟兄湿萤飞复落残烛灭还明此去仍多事重期未必成
　　　　　　咸淳庚午冬大雪遗安抚潜侍郎诗
腊前又放玉园林一片花飞一片心瀌奕端由人所召燮调多愧病难任乾坤浩浩无偏处田野穰穰更自今但得诸贤成此乐擢舟我欲去山阴　安抚潜侍郎说友和并跋诗云海水飞花到上林气形和处总由心采薇指日休兵甲宿麦连云辨辇任炽炭酒行怀往昔老枝诗句诏来今燮调妙用谁知得端在崇阳与抑阴　云气峥嵘众俊林　圣朝事事合天心梅根依傍蒙嘉泽竹力低垂愧重任有美江山祇如旧无尘宇宙幸逢今坐令清昼闲铃索白战工夫效汝阴　跋云咸淳六年闰十月乙卯雪越十一月辛卯大雨雪　太师平章魏国公先生作为诗章为民志喜不鄙微陋而辱贶之说友拜手钦诵窃惟浩浩无偏天地之心也清明虚一其着见固应尔汉中兴再传至于永平号称熙洽而诏乃曰京师冬无宿雪劳烦有司积精祷求我　国家景定以来年谷比登天休滋至亦惟明良心学纯懿位育之功度越前代远甚而说友蒙赖嘉泽匪劳匪烦既与乡遂之甿歌咏公诗交相庆幸且刻诸石以垂之百世传之四海云○侍从各有和篇并刻之石附载于后○章侍郎鉴酿成和气遗林林上宰心通上帝心炙炭拥炉谋已决龙枝擎玉力能任屡丰兆好弥穹壤寡和词高冠古今愿乞一蓑归钓隐儿时艺木欲成阴○方侍郎逢辰来自周原入禁林升平风露洽民心灞桥驴背诗争咏魏国龙枝力独任远役载涂将撤戍丰年高廪又从今　君王对越加修省却说阳明可胜阴○陈侍郎宜中瑞霙又报集琪林尽是宽民一点心银阙光浮和气动玉龙力重老枝任鹅池凯奏传中夜麦珑歌声沸自今得趁东风同此乐青天何处不乔阴○鲍侍郎度一陶催发万园林平施工夫天地心计出陈奇歼巨冠盟推滕六长诸任三登气象先呈腊一统封疆后视今多谢玉龙擎重力太平蓑笠好溪阴○卢侍郎钺二首天花六出瑞千林公溥明通造化心农望丰年知兆眹物涵生意总怀任兔园奕奕夸圭璧薇戍霏霏咏昔今擎重老枝长玉立主张阳类杜群阴　底用封香祷梵林瑞霙先腊感由心豫知农亩宜禾稼复喜边储足辇任民乐齐宫夸往昔捷歌周戍属斯今燮调妙造推元老治象阳明无伏阴○陈侍郎存先腊吹开万玉林人心悦处即天心山河洞彻重瞳远宫阙高寒一柱任瑞应崆峒知有日尘清洄曲在斯今神功变化无留迹便放春阳卷积阴○文右史及翁身游廊庙意山林六出花开一寸心平地尺书叨载史瞻天班贺齿诸任娄丰岁事常如昔太素风光直到今收敛神功放晴景白河半夜扫层阴○曹侍郎元发乾坤满眼尽琪林擎玉诗传魏国心写琰已增天府重掌冰愧匪地官任三千界内清无际数十年来瑞独今喜雪未几还喜雨老农歌舞爱春阴
　　　　　　再赋二首
玉立堂堂君子林由来彦圣好于心时和定是占书岁贤聚奚须更难任上瑞以人夸自昔太平有象适当今莫令一片花飞却留取春光到绿阴　穷年枯坐似禅林为喜祥霙写我心归去来兮怀靖节不能者止愧周任西园佳话从知旧东国诸贤复见今满斛明珠逾美瑞定应摹刻遍碑阴○安抚潜侍郎再和并跋　诗云突兀琼楼照武林淋漓黄榜快群心成功共说平淮度经世谁如钓海任后乐园应看最好娄丰年又数从今太平君子方宵旰想读幽风到凌阴　句落孤山压老林横枝解识燮调心众贤戛击宗韶頀外域流传洗靺任不有鹿矶功许大那能兔苑乐如今非才久愧班东上抱瓮何当学汉阴跋云右　太师平章魏国公先生申赋二章一以酬法从群彦一以重况说友远迩传诵金声玉振美哉沨沨乎昔者诗人称上天同云雨雪雰雰占其丰也而于是怀禹之功焉良以原隰不甸则耕且不得丰于何存公再立乾坤一德寅亮润泽丰美如川方至顾乃不居其功谓贤聚而治犹云同而雪也吐握形诸歌咏唯恐贤者一日去　朝廷其视西园识度万有径庭矣来世其以是见公之志○右并刻石府治
　　　　　王帅参
　　　　　　洧湖山十景诗
苏堤春晓云孤山落月趁疏钟画舫参差柳岸风莺梦初醒人未起金鸦飞上五云东　段桥残雪云望湖亭外半青山跨水修梁影亦寒待伴痕边分草色鹤惊碎玉啄阑干　雷峰夕照云塔影初收日色昏隔墙人语近甘园南山游遍分归路半入钱唐半暗门　（麦曲）院风荷云避暑人归自冷泉步头云锦晚凉天爱渠香阵随人远行过高桥旋买船　平湖秋月云万顷寒光一席铺冰轮行处片云无鹫峰遥度西风冷桂子纷纷点玉壶　柳浪闻莺云如簧巧啭最高枝苑树青归万缕丝玉辇不来春又老声声诉与落花知　花港观鱼云断汊惟余旧姓存倚栏投饵说当年沙鸥曾见园兴废近日游人又玉泉　南屏晚钟云涑水崖碑半绿苔春游谁向此山来晚烟深处蒲牢响僧自城中应供回　三潭印月云塔边分占宿湖船宝鉴开（匚佥）水接天横玉叫云何处起波心惊觉老龙眠　两峰插云云浮图对立晓崖嵬积翠浮空霁蔼迷试向凤凰山上望南高天近北烟低
　　　　记
　　　　　白乐天
　　　　　　华严经社石记
有杭州龙兴寺僧南操当长庆二年请灵隐寺僧道峰讲大方广佛华严经至华藏世界品闻广博严净事操欢喜发愿愿于白黑众中劝十万人人转华严经一部十万人又劝千人人讽华严经一卷每岁四季月其众大聚会于是摄之以社齐之以斋自二年夏至今年秋凡十有四斋每斋操捧香踠启于佛曰愿我来世生华藏世界大香水海上宝莲金轮中毗处遮那如来前与十万人俱斯足矣又于众中募财置良田十顷岁取其利永给斋用予前牧杭州时闻操发是愿今牧苏州时见操成是功操自杭诣苏凡三请于子曰操八十一矣朝夕迨尽恐社与斋来者不能继其志乞为记诚俾无废坠予即十万人中一人也宜乎志而赞之噫吾闻一毛之施一饭之供终不坏灭况田千亩斋四时用不竭之征备无穷之供乎噫吾闻一愿之力一偈之功终不坏灭况十二部经常出于千人口乎况十万部经常入于百千人耳乎吾知操徒必果是愿若经之句义若经之功神则存乎本传若社人之姓名若财施之名数则列于别碑斯石之文但叙见愿集来缘而已实历二年九月二十五日前苏州刺史白居易记
　　　　　　吴郡诗石记
正元初韦应物为苏牧房孺复为杭州牧皆豪人也韦嗜诗房嗜酒每与宾友一醉一咏其风流雅韵多播于吴中或目韦房为诗酒仙时予始年十四五旅二郡以幼贱不得与游宴尢觉共才调高而郡守尊以当时心言异日苏杭苟获一郡足矣及今自中书舍人闲领二州去年脱杭印今年佩苏印既醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始愿及此哉然二郡之物状人情与曩时不异前后相去三十七年江山是而齿发非又可嗟矣(云云)
　　　　　杜樊川
　　　　　　杭州新造南亭子记
佛着经曰生人既死阴府收其精神校平生行事罪福之坐罪者刑狱皆怪险非人世所为凡人平生一失举止皆落其闲其尢怪者狱广大千百万亿里积火烧之一日凡千万生死穷亿万世无有闲断名为无闲夹殿宏廊悉图其状人未熟见者莫不毛立神骇佛经曰我国有阿阇世王杀父王篡其位法当入所谓狱无闲者能求事佛后生为天人况其它罪事佛固无恙梁武帝明智勇武创为梁国者舍身为僧奴至国灭饿死不闻悟况下辈固惑之为工商者杂良以苦伪内而华外纳以大秤斛以小出之欺夺村闾憨民铢积粒聚以至于富刑法钱谷小胥出入人性命颠倒埋没便簿书条令不可究知得财买大第豪奴如公侯家大吏有权力能开库取公钱缘意恣为人不敢言是此数者心自知其罪皆捐己奉佛以求救日月积久曰我罪如是贵富如所求是佛能灭吾罪复能以福与吾也有罪罪灭无福福至生人唯罪福耳虽田妇稚子知所趋避今权归于佛买福卖罪如持左契交手相付至有穷民啼一稚子无以与哺得百钱召一僧饭之冀佛之助一日获福若如此虽举寰海内尽为寺与僧不足怪也屋壁绣纹可矣为金枝扶疏擎千万佛僧为具味饭之可矣饭讫持钱与之不大不壮不高不多不珍奇（坏去土改王）怪为忧无有人力可及而不为者晋霸主也一铜鞮宫之衰弱诸侯不肯来盟今天下能如几晋凡几千铜鞮人得不困哉文宗皇帝尝语宰相曰古者三人共食一农人今加兵佛一农人乃为五人所食其闲吾民尢困于佛帝念其本牢根大不能果去之武宗皇帝始即位独奋怒曰穷吾天下佛也始去其山台野邑四万所冠其徒至十万人后至会昌五年始命西京留佛寺四僧惟十人东京二寺天下所谓节度观察同华汝三十四治所得留一寺僧准西京数其它刺史州不得有寺出四御史缕行天下以督之御史乘驲未出关天下寺至于屋基耕而刓之凡除寺四千六百僧尼笄冠二十六万五百其奴婢十五万良人枝附为使令者倍笄冠之数良田数千万顷奴婢口率与百亩编入农籍其余贱取民直归于有司寺材州县得以恣新其公署传舍今天子即位诏曰佛尚不杀而仁且来中国久亦可助以为治天下州率与二寺用齿衰男女为其徒各止三十人两京数倍其四五焉着为定令以徇其习且使后世不得复加也赵郡李子烈播立朝名人也自尚书比部郎中出为钱塘钱塘于江南繁大雅亚吴郡子烈少游其地委曲知其俗蠹人者剔削其根节断其脉络不数月人随化之三笺干丞相云涛坏人居不一焊锢败侵不休诏与钱二千万筑长堤少为数十年计人益安喜子烈曰吴越古今多文士来吴郡游登楼倚轩莫不飘然而增思吾郡之江山甲于天下信然也佛炽害中国六百岁生见圣人一挥而几夷之今不取其寺材立亭胜地以彰圣人之功使文士歌诗之后必有指吾而骂者乃作南亭在城东南隅宏大焕显工施手目发匀肉均牙滑而无遗巧矣江平入天越峰知髻越树如发孤帆白鸟点尽止凝在半夜酒余倚老松坐怪石殷殷潮声起于月外东闽两越宦游善地也天下名士多往之予知百数十年后登南亭者念仁圣天子之神功美子烈之旨迹睹南亭千万状吟不能已四时千万状吟不能去作为歌诗次之于后不知几千百人矣
　　　　　陈后山
　　　　　　关氏二亭记
居则行其仁仕则行其义家非仁不亲君臣之际又有义焉仁始于身内有以守同其乐于天外有以安同其好于人故为宫室苑囿以燕其居车马器服以效其用宾射燕享以广其意故能群天下而世守焉钱塘关氏于其居之右积土为（土反）伐石为坛而蓺以药（土反）之下有甘井焉挟以二室左竹右木断而不斲命其（土反）曰药（土反）坛曰芝坛井曰丹井左曰巢亭右曰节亭自是关氏之父兄子弟仕而休者与夫学而未仕者朝夕在焉府县之吏乡邑之老与夫四方之过宾闲从其游所乐虽异而各有得焉呜呼可谓仁其身矣引而近之守莫固焉推而外之政莫善焉关氐为吴大家世有彦士其宦于朝者三人仕于州县者四人处而学者又十有几人因而大之其兴乎蜀方士李翁曰石有玉可攻甘井可化丹砂而未试也后有贪者将剥石而贾玉竭井以市丹砂关氏盛衰于是见之作亭之明年关氏之良彦瞻来京师以告其僚友游旧于是士大夫之能诗者皆为赋之而属余为之记　元佑元年八月丙戌
　　　　叙
　　　　　苏东坡
　　　　　　牡丹记叙
熙宁五年三月二十三日余从太守沈公观花于吉祥寺僧守璘之圃圃中花千本其品以百数酒酣乐作州人大集金盘彩篮以献于坐者五十有三人饮酒乐甚素不饮者皆醉自舆台皂隶皆插花以从观者数万人明日公出所集牡丹记十卷以示客凡牡丹之见于传记与栽植接养剥治之方古今咏歌诗赋下至怪奇小说皆在余既观花之极盛与州人共游之乐又得观此书之精究博备以为三者皆可纪而公又求余文以冠于篇盖此花见重于世三百余年穷妖极丽以擅天下之观美而近岁尢复变态百出务为新奇以追逐时好者不可胜纪此草木之智巧便佞者也今公自耆老重德而余又方惷迂阔举世莫与为比则其于此书无乃皆非其人乎然鹿门子常怪宋广平之为人意其铁心石肠而为梅花赋则清便艳发得南朝徐庾体今以余观之凡托于椎陋以眩世者又岂足信哉余虽非其人强为公纪之公家书二万卷博览强记遇事成书非独牡丹也
　　　　　　钱塘勤上人诗集叙
昔翟公罢廷尉宾客无一人至者其后复用宾客欲往翟公大书其门曰一死一生乃知交情一贫一富乃知交态一贵一贱交情乃见世以为口实然余尝薄其为人以为客则陋矣而公之所以待客者独不为小哉故太子少师欧阳公好士为天下第一士有一言中于道不远千里而求之甚于士之求公以故尽致天下豪俊自庸众人以显于世者固多矣然士之负公者亦时有盖尝慨然太息以人之难知为好士者之戒意公之于士自是少倦而其退老于颍水之上余往见之则犹论士之贤者唯恐其不闻于世也至于负己者则曰是罪在我非其过翟公之客负公于死生贵贱之闲而公之士叛公于瞬息俄顷之际翟公罪客而公罪己与士益厚贤于古人远矣公不喜佛老其徒有治诗书学仁义之说者必引而进之佛者惠勤从公游三十余年公尝称之为聪明才智有学问者尢长于诗公薨于汝阴余哭之于其室其后见之语及于公未尝不涕泣也勤固无求于世而公又非有德于勤者其所以涕泣不忘岂为利也哉余然后益知勤之贤使其得列于士大夫之闲而从事于功名其不负公也审矣　熙宁七年余自钱塘将赴高密勤出其诗若干篇求余文以传于世余以为诗非待文而传者也若其为人之大略则非斯文莫之传也
　　　　　　送钱唐僧思聪归孤山叙
天以一生水地以六成之一六合而水可见虽有神禹不能知其孰为一孰为六也子思子曰自诚明谓之性自明诚谓之教诚则明矣明则诚矣诚明合而道可见虽有黄帝孔丘不能知其孰为诚孰为明也佛者曰戒生定定生慧慧独不生定乎伶元有言慧则通通则流是焉知真慧哉醉而狂醒而止慧之生定通之不流也审矣故夫有目而自行则褰裳疾走常得大道无目而随人则车轮曳踵常仆坑阱慧之生定速于定之生慧也钱唐僧思聪七岁善弹琴十二舍琴而学书书既工十五舍书而学诗诗有奇语遂读华严经入法界海慧今年二十有九老师宿儒皆敬爱之秦少游取楞严观世音语字之曰闻复使聪日进而不已自闻思修以至于道则华严法界海慧尽为蘧庐而况书诗与琴乎虽然古之学道无自虚空入者轮扁斲轮伛偻承蜩苟有以发其巧智物无陋者聪若得道琴与书皆与有力诗其尢也聪能如水镜以一含万则书与诗当益奇吾将观焉以为聪得道浅深之候
　　　　制
　　　　　白乐天
　　　　　　草卢元辅杭州刺史制
河南县令卢元辅早以学艺列在周行尝守商都颇闻有政再领京县益见其才江南列郡余杌为大征赋犹重疲人未康藉尔登车往分忧瞩劳徕安辑称朕意焉悬赏旌能以伫报政可杭州刺史
　　　　　　汪龙溪行知杭州叶梦得复旧职制
股肱宣力四方实寄藩维之重精神折冲千里允资师帅之良矧吾左右之臣殿彼东南之服隽功来上褒渥可忘具官某蚤以时才扬于禁路粹矣　朝廷之表岿然人物之英治必有声能使所居之官大动皆中节故每不劳而功成比缘蛇豕之妖未正鲸鲵之戮篁竹深阻溪山绎骚乃摅堂上之奇尽服　中之众惟三仕三已莫明令尹之心故七纵七擒微见武侯之略宜还宠数用示眷怀尚加厉于壮猷庶永绥于遐俗
　　　　表
　　　　　白乐天
　　　　　　杭州刺史谢上表
臣某言去年七月十四日蒙恩除授杭州刺史属汴路未通取襄汉路赴任水陆七千余里昼夜奔驰今月一日到本州岛当日上任讫上分忧寄内省庸虚仰天戴恩局地失次臣某中谢臣谬因文学忝厕班行自先朝黜官以来六年放弃逢陛下嗣位之后数月征还生归帝京宠在郎署不踰年擢知制诰未周岁正授舍人出泥登霄从骨生肉惟有一死拟将报恩旋属方隅不宁朝廷多事当陛下旰食宵衣之日是微臣输肝写胆之时虽进献愚衷或期有补而退思事理多不合宜臣犹自知况在天鉴忝非土木如履冰泉合当鼎镬之诛尚忝藩宣之寄才小官重恩深责轻欲荅生成未知死所唯当夙兴夕惕焦思苦心恭守诏条勤恤人庶下苏凋瘵上副忧勤万分之恩莫酬一二仰天举首望阙驰心蔡藿之志徒倾蝼蚁之诚难达无任感恩激切之至
　　　　　苏东坡
　　　　　　杭州谢上表
臣轼言伏奉制书除臣龙图阁学士知杭州臣已于今月三日到任上讫者始衰而病岂非满溢之灾乞越得杭又过平生之望中谢伏念臣起自废黜骤登禁严毕命驱驰未偿万一怀安退缩岂所当然盖散材不任于斧斤而病马空糜于刍粟故求外补以尽余年岂期避宠而益荣求闲而得剧此盖伏遇　皇帝陛下刚健中正缉熙光明无为盖虞舜之仁笃学有仲尼之智而臣猥以未技日奉讲帷凛然威光近在咫尺惟古人责难之意每不自量方陛下好问之初遽以疾去推之理数可谓奇穷荷眷遇之不移窃恩荣而愈重虽雨露之施初不择物而犬马之报期于杀身
　　　　　　太皇太后表
臣轼言伏奉制书除臣龙图阁学士知杭州臣已于今月三日到任上讫者入奉禁严出膺方面皆人臣之殊选在儒者以尢荣中谢伏念臣受宠愈涯积忧成疾既思退就于赡养又欲少逃于满盈仰荷至仁曲从微愿江山故国所至如归父老遗民与臣相问知朝廷辍近侍为太守盖　圣主视天下如一家鞭扑未施争讼几绝臣之厚幸岂易名言此盖伏遇 太皇太后陛下天地之仁贤愚兼取日月之照邪正自分每包函其惷迂欲保全其终始兄弟孤立尝亲奉于德音死生不移更誓坚于晚节
　　　　　　杭州谢放罪表
臣轼言臣近以法外刺配本州岛百姓颜章颜益二人上章待罪奉圣旨特放罪者职在承宣当遵三尺之约束事关利害辄从一切之便宜曲荷天慈不从吏议中谢伏念臣早缘刚拙屡致忧虞用之朝廷则逆耳之奏形于言施之郡县则疾恶之心见于政虽知难每以为戒而临事不能自回苟非日月之明肝胆必照则臣岂惟获罪于今日久已见倾于众言恭惟　皇帝陛下浚哲生知清明旁达委任群下退托于不能爱养成材惟恐其有过知臣欲去一方之积弊须除二猾以示民特屈宪章以全器使臣敢不省循过咎祗服简书眷此善良自不犯于汉法时有贷舍用益广于尧仁
　　　　　　太皇太后表
乱群之诛不请而决盖恩威之无素致奸猾之敢行方俟谴诃岂期宽宥中谢伏以法吏网密盖出于近年守臣权轻无甚于今日观　祖宗信任之意以州郡责成于人岂有不择师帅之良但知绳墨之驭若平居仅能守法则缓急何以使民顾臣不才难以议此恭惟太皇太后陛下宽仁从众信顺得天惟一身之至公纳万方于无罪而臣始终被遇中外蒙恩谓事有专而合宜情无他而可恕故加贷舍以示宠绥朝廷之明粗以臣为可信吏民自服当不令而率从
　　　　　汪龙溪
　　　　　　车驾幸临安起居表
化行裔土昭武节之亲临感动中邦仰天声之复迩神祇交相徒御则安恭惟　皇帝陛下躬服禹勤世隆周德念海寓兴师之久知黎元厌乱之深蒙犯风霜犹屈河阳之狩按行士卒岂惟灞上之巡众傒来苏天将悔祸故三年鬼方之伐虽若淹延而七月王业之艰终期绍复肆巡方岳暂驻戎行臣顷奉新除预膺取道之寄兹临封守宜在执殳之先抗疏冒闻俞音弗遂徒绝朝宗之志莫伸拱极之诚
　　　　　　代发运赵修撰贺克复杭州表
无知丑类自隅鸿恩有赫神兵肆行薄伐肃清都会之地还定震惊之民成算自天欢声属海中贺臣闻河有防而蚁为之决稼太盛而螟生其闲唯兹啸聚之妖盖以承平之久敢摇蜂虿之毒盗弄（□佳）蒲之兵折棰一笞投戈四溃戊旃所向举江山归指顾之中帅藩复□他郡县可谈笑而得恭惟　皇帝陛下兼收群策独运神谋歌采薇三章之诗士皆愿奋设成汤一面之网人自知归坐令胁附之徒再被生成之赐自顾（虫端）蝡何足诛锄臣夙被使令适当期会舞两阶之羽幸亲睹于苗征上万年之觞愿美陪于虎拜
咸淳临安志卷之九十八〔文佚〕
　志〔八十三〕
　　纪遗十 
　　　纪文〔五〕
(佚文)
咸淳临安志卷之九十九〔文佚〕
　志〔八十四〕
　　纪遗十一 
　　　纪文〔六〕
(佚文)
咸淳临安志卷之一百〔文佚〕
　志〔八十五〕
　　纪遗十二 
　　　历代碑刻目 
(佚文)
叙
汪右史小米以咸淳临安志宋本已微传写日滋亥豕也曰校刊以广其传此郡人责矣因假士礼居朱本以所藏写本出自吴氏绣谷亭者佐以吴氏拜经楼宋残本卢氏抱经堂及余家琴趣轩写本属为校勘卢氏别见宋残本内人物六七绣谷亭本所无行在所录序录孝感拾遗又各本所无也写本固多伪宋本亦有脱误汪氏藏书故甲于一郡发所藏以雠校者不下三百余种有可证其误者正之两通者仍之疑而无可证者阙之不敢肊改一字其展转避讳难以枚数【避祯及贞征避曙及树竖】 又不一例有不出本字者【注庙讳御名】 有改字者【匡为康恒为常】 有去偏旁者【桓为（桓去木）瑗为爰】 有阙笔者【孜启】 有作从某者【筠作从竹从均】 有作上某下某者【亶作上下旦】 今悉证补无可证者阙之改字及去偏旁者仍之不敢肊补一字损阙者亦然楮墨既多厘为杞记三卷严君鸥盟与右史复为审定裨益宏多右史以有功是志遂附刊于后昔龙泓丁先生有绐以宋刻百卷具在者遽走告小山赵氏曰果然当大会名士庆赏于西湖今虽终阙五卷然数百年坠简得右史表章之一扫别风淮雨复见真而其亦可宴饮以落之矣道光辛卯中秋钱唐黄士（王句）扣翁识
校刊咸淳临安志札记上
序
遗俗【遗宋误通】 
目录【人物六后宋复出六行又列二空行今刊去】 
编估【估宋误佑】 人物五　历代列传【前后卷注时代此卷系唐及五代也乃文佚而目亦不着疑此目后人补刊】 仕贤【仕宋误士以七十二卷校】 祠祀三【祀宋误妃】
卷之一【宋阙钞补尚失其脑卢氏抱经堂本校云前有序文二叶系专序行在所录者余所见止末半叶今驻跸岁月以下六十九字及衔名七十字据卢本补】 
图【卢跋云宋本四图字已多漫漶其依稀有字迹而不可辨者余以方围识其处是卢氏曾见宋本校各本传写者为详今悉从之】 □□水门【以浙江图校□□是北出二字】 □阳宫【□当是宗】 （兀去一改白）门税务【（兀去一改白）各本皁按桥道门进隆桥（兀去一改白）门白塔岭下图列进龙桥之左龙即隆异文皁当作儿或作（兀去一改白）尢误】 车驾自绍兴府幸临安府【北盟会编是时百司官府皆草创往往草舍于杭州州治为大内临安府迁于奉国寺基】 益尉【尉本汉书后仿此】 大内在凤凰山【方舆胜览大内在凤凰山东以临安旧子城增筑】 时修内司乞造三百闲【与地纪胜时内侍杨公弼董其事欲增为三百楹上不可而止】 文德殿【方舆胜览降赦则御焉】 紫宸殿【绍兴十二年以射殿作崇政殿遇朔权作紫宸殿凡引书与上同者不复出后仿此】 崇政殿【绍兴十二年始作行大朝会之礼】 福宁殿【宁福殿绍兴二十八年始作】 复古殿【端平元年重修】 启佑【启各钞注御旧名志避度宗初名今补出后仿此】 周旋【旋各钞注御名未考】 孜孜【各钞阙末笔志避度宗赐名】 万微【几作微志避度宗嫌名此类改之不尽并仍其旧后仿此】 谨思【慎作谨志避孝宗名】 忱意【诚作忱志避理宗初名】 唯谨【敬作谨志避翼祖名】 以奉祖宗神御【方舆胜览神御殿在崇政殿之东】
卷之二
因而制治【宋朝事实而作时】 将加裒辑【将作特】 淳熙十五年十月置【愧郯录玉海并作十一月】 扩斯道【扩宋本注庙讳避宁宗名】 并辑鸿徽孔严燕翼【合璧事类并作典孔作礼】 置学士待直阁【吴氏绣谷亭本学士下校增直学士三字按合璧事类以华文为名置学士直学士待制直阁并庆元二年诏吴校是也】 茂遵邦宪【茂作式】 宝庆二年十月【十宋阙以玉海补】 香远【梅堂○武林旧事香远堂旁注荷字】 射厅【玉堂杂记射厅上有忻忻旁注古柏太湖石朝野杂记舆地纪胜作忻欣疑此志脱】 临赋【荷花○两杂记荷花下并有山子二字】 半绽红【两杂记纪胜并作半丈红】 冷香【两杂记纪胜并作冷泉旧事作冷泉堂】 北则绛华【椤木亭】 俯翠【茅香】 春桃又有亭曰盘松【梦粱录北有椤木亭扁曰绛叶清香亭前栽春桃扁曰倚翠又有一亭扁曰盘松两杂记纪胜旧事绛华旁注罗木亭俯翠上有旱船二字茅香并作茅亭】 皇太子惇【宋不出惇注御名】 阔典【阔海陵集闳】
卷之三
分十三陛【三宋史礼志二是也】 四涓【四卢改肆】 合袪【袪黄氏琴趣轩本改祀】 殿下【下梦粱录庑】 请增建庙宇【宇作室】 祭器屋库屋【舆地纪胜祭器库梦梁录祭器库屋疑此志器下衍屋字】 便朝【朝梦粱录殿】 皇武【皇作宣】
卷之四
天下治【治宋误功】 朝暾【宋不出暾注庙讳避光宗嫌名】 御选德【德下卢增殿】 皇降而帝【宋皇上误空格今刊正】 言曰【言宋误诗】 同轃【轃本汉书】 皆经也【经鹤林集是】 合为六十有八人其重至三至者三十有三人【洪文敏集六上有百字事文类聚合为百七十有五人其重至三至者二十有五人】 树篱【宋不出树注庙讳避英宗嫌名】 新构小轩亭【宋不出构注庙讳避高宗名以志林校】 讥察【讥宋误机以事文类聚校】 用内品【类聚品上有三字】 示于外者若是则严乎中者可知矣【示作肃可知下有施于下者若是则发乎上者又可知矣二句志脱】 尝观唐六典书载亭长掌固两属于尚书省亭长主守省门通传禁约【六典掌固主守当仓库及厅事铺设】
卷之五
以革弊【宋史高宗纪弊上有前字】 承□宪府哉【承下宋本原阙后凡□者仿此】 承学非据祇以自□为耻【宋本纸损祇字存示旁据字以自字略可辨识为上一字损后凡□者仿此】 石既具【石宋（木无）糊以事文类聚校】 臣僚言【朝野杂记淳熙十五年正月兵部侍郎林栗言】 讲遗兴礼【事文类聚举遗典礼梦粱录讨论典故讲习典礼】 启为之【启以类聚补】 第一人【类聚人作品文敏集同】 三之一【一作六集同】 缙云公【下有弋阳公三字集同志脱】 有所瞻仰【仰类聚依】 二十一日【初一日集同】 并书其幸甚云于上【无于上二字集同是也】 授官封之事【梦粱录封下有爵字】 胥史【史文忠集类聚吏】 俓至【俓本史记】 略不敢后群有司下直【类聚后下有犹后二字志脱】 党不能【党本汉书】 凡十有五人焉【五宋阙以类聚补】 姑以文具【以太仓稊米集为】 尽归以待有用【类聚归下有储蓄二字志脱】
卷之六
比（汀去丁改监）奏陈【（汀去丁改监）本汉书】 圉空【圉本说文】 和□详刑【和下注庙讳】 虽颇【二字宋损以类聚校】 以式班【式宋误武以类聚校】 稍覆其名数而钩磨之【覆卢改复数而二字宋损以类聚校】 用于受【三字宋损以类聚校】 库属焉【三字宋损以类聚校】
卷之七
不世之士【不舆地纪胜名】 □揉【揉上注庙讳】 光尧太上上皇帝圣政序【朝野杂记御制序文实秘书少监陈傅良视草乾道二年冬蒋子礼为参知政事上其书凡三十卷】 在天之心矣【宋天下误空一格】 绍兴改元【绍兴二字宋损以类聚校】 弭人【二字宋损以类聚校】 作馆【二字宋损以类聚校】 杨简赞孔子语【慈湖集名著庭记】 四时运行于其中【宋脱行字以集校】 不可度思矧可射思【二思字宋作斯以集校】 有蓬莱【梦粱录莱下有亭字】 方壶【壶下有亭字】 一从【二字宋损以类聚校】 故也【故宋损以类聚校】
卷之八
故与军器两监【故与类聚文思是也】 为宾【宾类聚寮】 陈惧【陈卢改诚】 王（迋去王改来）【（迋去王改来）类聚述李氏富孙按福建通志王（迋去王改来）乾道闲提举常平茶盐公事】 公继别【三字宋损以鹤山集校】 周旋【旋以集补】 登闻鼓院【绣谷校云南宋但置院而无鼓以鼓在汴京并不复设见周辉清波别志】 宗戚【戚类聚室】 以乘【乘作秉】 自宫禁【自上有上字】 六史【六作令是也】 专勾【宋不出勾注庙（言□）避高宗嫌名以类聚补】 回则转盐诸郡流而庾之【梦粱录回上有去则货茶四字郡作路流作留志伪脱】 四蜀【按宋旧有四蜀之称】 率一千万【一类聚二】
卷之九
编估打套局【宋史职官志二局系拣选市舶香药杂物等第会其直以待贸易志于监当诸局皆详其职掌其阙者因附着焉】 度牒库【梦粱录掌僧道二流承恩敕牒】 三省枢密院激赏钱库　三省枢密院激赏洒库【宋志二库并因绍兴用兵刱以备边后兵罢专以备堂东两厨应于宰执支遣若朝廷军期急速钱物金带以备激犒诸军将帅告命绫纸以备科拨调遣等用省院府吏胥之给亦取具焉】 日朝参【日梦粱录每月】
卷之十
殿前司【山堂考索中兴以来主管殿前司一员其属有干办公事主管禁卫各二员准备差遣点检医药饭食各一员寻减干办公事一员增书写机宜文字一员】 侍卫马军司【主管侍卫马军司一员干办公事备差遣点检医药饭食常出戍建康】 侍卫步军司【主管侍卫步军司一员干办公事准备差遣点检医药饭食】 合门【梦粱录掌朝参朝贺上殿到班官等仪范上有知合簿书宣赞及合门祇候寄班等官】 军头引见司【文献通考军头引见司勾当官掌供奉便殿禁卫诸军入见之事及马步两直军员之名】 等子营【朝野类要军头引见司等子驱拥有罪之人朝见也】 入内内侍省【舆地纪胜在禁中入内内侍省与内侍省皆宫官也两朝国史志云入内内侍省与内侍省号为前后省而内侍省比前省为尢近凡通侍禁中役使衣执近者隶入内内侍省拱侍殿中备洒扫之职役使杂品者隶内侍省朝野杂记云旧号前后省绍兴三十年以前省无职事遂废之今其官有都知副都知押班等名】 皇城司【宋志掌官城出入之禁令凡周庐宿卫之事宫门启闭之节皆隶焉】 御药院【朝野杂记掌应奉礼仪衣服汤药】 内东门司【掌机密门户】 天章阁【宋志龙图天章宝文阁勾当四人掌藏祖宗文章图籍及符瑞宝玩之物而安像设以崇奉之】 后苑【后苑勾当官掌苑囿池沼台殿种艺杂饰以备游幸】 内藏库【掌受岁计之余积以待邦国非常之用】 翰林院【翰林院勾当官总天文书艺图画医官四局凡执伎以事上者皆在焉中兴以来深惩内侍用事之弊严前后省使臣与兵将官往来之禁着内侍官不许出谒及接见宾客之令绍兴三十年诏内侍省所掌职务不多徒有（□几）费可废并归入内内侍省】 主管往来国信所【主管作管勾志避改掌契丹使介交聘之事】 修内司【朝野杂记修内司掌宫禁营缮渡江后浙漕及京府共为之绍兴末赵侍郎子潚为浙漕奏免修缮以其事归修内司】 八作司【宋志掌京城内外缮修之事】 祇候库【掌受钱帛器皿衣服以备传诏颁给及殿庭赐予】 主管合同凭由司【朝野杂记掌御前及宫禁取索金帛宋志掌禁中宣索之物给其要验凡特旨赐予皆具名数凭由付有司准给】 诸王府【梦粱录末有汉王府在西桥一条】 益王府在新桥【舆地纪胜在中沙巷】 中都【中宋损以渭南集校补】 司马公之贤不肖【集无不肖二字是也】 拓皋【拓集柘】 土堕民解【民琴趣改瓦】
卷之十一【卢云此卷宋刻多伪】 
更创【更宋损卢补】 改教授为博士又置谕一员【士又二字宋损卢补按舆地纪胜改宗学教授为博士又置宗谕一员并隶宗正寺卢补是也】 才能【才宋阙琴趣补】 锁厅【厅宋应琴趣改按宋史选举志凡命士应举谓之锁厅试所属先以名闻得旨而后解熙宁七年始立宗子试法凡祖宗袒免亲已受命者附锁厅试】 举录【举卢改学校云宋本俱作举录但后又作学录】 敦化堂【宋不出敦注庙讳志避光宗嫌名以朝野杂记补】 圜门【宋门上注御嫌名卢补】 还纡【宋纡上注御名卢补】 窃谂【卢云谂当作稔】 秋秋【荀子解蔽篇注犹跄跄谓舞也】 御制宣圣七十二贤赞并序【今府学石刻有明吴讷跋云右宣圣及七十二弟子赞宋高宗制并书其像则李龙眠（鹿吝）所画也高宗南渡建行宫于杭绍兴十四年正月始即岳飞第作太学三月临幸首制先圣赞后自颜渊而下亦譔辞以致褒崇之意二十六年十二月刻石于学】 历取颜回七十二人【石刻回下有而下二字】 亦庶几焉【亦作心】 开元廿七年【廿宋十以石刻校改与唐书礼乐志文献通考合】 谥为文宣王【谥上有制追二字】 兖国公【无国字与唐志合按国公之封在宋大中祥符二年此赞并仍唐爵国字衍通考亦误】 食埃甚忠【甚宋误其下凡云误某并以石刻校】 昆弟【弟昆】 休然【然作焉】 并驰【驰作驱】 为邻【为作与】 升堂惟先【先作光】 千乘为权【为作惟】 不可复礼【复作后】 武城人【武上有南字与史记合城宋误成】 公伯寮【寮作僚与史合】 字子周【周宋误同史亦作周】 季孙虽惑【宋季误庶惑误感】 师资一言【资宋误贤】 具臣而居【具宋误其】 先觉既立【立作位】 礼乐并驰【礼乐作簪履】 阿伯【阿作鲁按唐志无申枨通典通考并作鲁与石刻合】 达士所遵【遵作宾】 邦无道谷【谷宋误废】 未达机锋【达作荅】 斯言可宗【斯作其】 汶伯【汶作向与唐志通考合】 手足其亲【其作甚】 学如干禄【如作以】 问必书绅【必作以】 学业先圣【学作受】 宗庙之闲【闲作问】 诚退而喜【喜宋误止】 燕伯【燕作樊与唐志通考合】 问学良喜【学作鲍】 似暌仁义【暌宋误揆】 启问【启宋注御旧名】 盖永令问【盖作盍】 夫子所美【美作采】 蘧瑗【瑗宋注孝宗御名】 果能进贤【能作得】 德则甚丰【甚作其】 傅郭勿获【获宋误获事见家语】 密云【云作雨】 善扣【扣宋误佑】 惟夫子博【博宋误期】 充究【充作允】 学者之药【药作乐】 弥纶【纶作合】 洙泗传世【洙泗作洗心】 莒父伯【宋无父字石刻与唐志合】 表揭儒宗【宗宋误林】 善教之柔【之柔作云袤】 文圃【圃作囿】 上济伯【济作洛与唐志合】 孔父秦父【秦父宋误孝友】 致法【法作诘】 志锐于斯【于斯作所期】 公西箴【箴作葴梁氏玉绳史记志疑按葴乃蒧之伪宋史咸淳诏作点索隐通考误作箴】 懋衣【衣作依】 久亲【亲作视】 其为子骄【为作惟】 微言【微宋误徽】 已观雩舞同听齐韶【宋误已观舞雩同声听韶】 字子钦【钦作敛与史记家语合白水碑作钦与志合】 茂实斯腾【斯作骞】 任不齐【不宋误子】 字选鲁人【鲁作楚按家语作子选郑云楚人】 礼教【礼作孔】 令望昄昄【令绪显显】 曹恤　秦人【秦作蔡按史记家语不着何地人朱氏彝尊弟子考孔氏继汾阙里文献考据宋封上蔡侯定为蔡人】 惟善则优【优作主】 素德【素作尔】 令名永纪【纪宋误祀】 冉孺　宋人【宋作鲁与索隐引家语合】 杞伯【杞作纪赞同唐志作郜】 斯约【约作的】 周旋【旋宋注御名】 骈伯【骈作聊赞同与通考合唐志作邹】 有虔【虔作怀】 儒行既明【明作名】 启祚【启宋注御旧名】 伟矣【伟作炜】 素蕴【素作得】 万世【万作百】 佩听【听作服】 鲤则【则宋误门】 三得三亡【亡宋误知事见说苑】 深温【深作殊】 君子归宓【宓宋误服】 左人郢【郢宋误逞史亦作郢】 独贤【独作称】 公（上析下口）哀【（上析下口）作皙与史合】 字季次【季宋误秀】 政出群公【出作在】 家政【政作臣】 漆雕徒字子斯【徒下有父字与史合斯作期】 圣帷【帷宋误帏】 可縻【縻宋误斯】 乃贤【乃作既】 荣旗字子旗【旗作祺与史合唐志作旗与志合】 七十是预【预宋误赖】 历告【匪善】 视于【视作纪】 少梁伯【少宋误沙赞同唐志通考并作少】 汧阳伯【伯宋误侯】 式彰【彰作赞】 俊义贤行【优入圣门】 目传【目宋误自】 颜韦【韦作幸与史合宋史礼志作辛】 蕃伯【蕃作萧赞同与唐志合】 祀封【祀作孰】 夙敛【敛作饫】 惟馨【惟作斯】 大侑【大作以】 武城伯【城宋误成】 其问【问作闻】 厥学【厥作愿】 礼教【礼作孔】 增荣【增作疏】 北卫伯【卫作微唐志征】 圣徒【圣宋误望】 得志则驾【得时而驾】 国因【开国】 荣名【荣作策】 锡伯【伯宋误作】 持教【持宋误特】 宓祀【宓作毖】 奚容箴【箴作葴史记家语唐志并作箴与疑云箴乃蒧之伪即点字宋咸淳诏作点】 下邽伯【邽作邳与唐志合】 奉师于塾【宋师误时塾误垫】 渊妙【渊作婉】 高士【士宋误氏】 优哉优哉【下优作游】 赵伯【赵作梁与唐志合】 师言可复【言可宋误之何】 高节【节宋误爵】 昌城【思诚】 无他无意也【下无字以慈湖集校增】 则日用平庸【平宋误乎以集校】 十日也【宋脱日字】 以留侯张良配【梦粱录以留侯张良武侯诸葛亮配】
卷之十二
王塈【塈宋误暨】 并淮尺【淮各钞改准按此志卷十四内准效亦从水旁作淮】
卷之十三
君棋臣棋民棋【 棋宋史礼志梦粱录并作基梦溪笔谈君基臣基民基避唐明帝讳改为棋至今仍袭旧名未曾改政十神太一一曰太一次曰五福太一三曰天一太一四曰地一太一五曰君基太一六曰臣基太一七曰民基太一八曰大游太一九曰九气太一十曰十神太一惟太一最尊更无别名止谓之太一三年一移后人以其别无名遂对大游而谓之小游太一此出于误加按十神之名志有四神直符笔谈有九气十神彼此互异】 挟殿【朝野杂记夹殿】 在兴礼坊内【梦粱录在端礼坊西】 启圣【启以淳佑临安志补】 门曰宗阳之宫曰开明之门【梦粱录大门扁曰宗阳之宫中门扁曰开明之门】 腹内铭四十有一字【四宋五据下铭字校改】 唐钟【成化杭州府志洪武七年钱塘知县朱复拘为废铜】 　辰九月【宋辰上不空格盖钟文漫漶所阙不知几字成化志作丙辰未敢从】 寅宾【梦粱录宾日】 三茅宁寿之旧也【渭南集寿下有院字】 荣光【荣宋荧以集校】 宝章琼藏【梦粱录琼章宝藏】 右旋【旋以攻媿集补】 羽士【士集衣】 乃奎画【乃集洒】
卷之十四【卢校云此卷十三叶以后宋本阙黄氏士礼居宋本第十二叶钞补】 
淮效【淮绣谷改准】 潜火【容斋三笔今所用潜火字如潜火军兵潜火器具其义为防以书传考之当为熸左传襄廿六年王夷师熸昭廿三年楚师熸杜注皆曰吴楚之闲谓火灭为熸释文音子潜反火灭也读如歼音】 都亭驿【下阙按乾道临安志舆地纪胜行在所馆驿门载都亭驿在候潮门里国信所附怀远驿旧在法慧纪胜作惠寺今废班荆馆在赤岸港系年录绍兴三年二月庚寅诏以法惠寺为同文馆梦粱录载都亭驿在候潮门里泥路西侍从宅侧次为馆伴外国使人之地也】
卷之十五
朝暾【暾以剑南集补】 自草坐之右【草坐宋误倒卢改】 牡璧【牡卢改珪非是当是用云汉诗意乃牲字之伪】 旋旋【以诚斋集补】 次韵着庭缃梅【省斋稿次韵真父着庭缃梅】 左藏西庑下【诚斋集藏下有南库二字】 孔仲石【石集古】 玲珑【玲宋误冬】 岸边莎【莎宋误沙】
卷之十六
府治图【官寺门有景苏堂在简乐堂西图脱】 听雨　清明平【官寺门并有轩字】 九县总图　向山【向山川门响向响通】 岝山咢山【岝宋误岩以山川门及县图校】 湖洑山【湖山川门胡】 孙锺坟【锺宋误中以冢墓门校】 余杭县图　罗平王庙【平宋误王以祠祀门校】 浮相寺【寺院门无浮相寺有无相寺在县北三十里浮当是无之伪】 临安县图　紫腾山【腾山川门藤】 八伯山【伯总图及山川门百】 福胜山【山川门无寺院门有福胜院在县北二十里山当是院之伪】 平西乡【宋西平以乡里门校】 安村坊【坊巷门无安村坊有昼锦坊注旧名安仁坊】 保锦坊【坊巷门无寺院门有保锦院在县东南二里】 昼锦堂【坊巷门有昼锦坊寺院门有昼锦院在县城南堂当是院之伪】 怀柔王庙【怀宋阙以祠祀门补】 钱明王庙【王宋误山以祠祀门校】 广爱王庙【王祠祀门侯图中此庙凡两见一列西南一列西北按祠祀门广爱侯庙在县西南二十里广庆王庙在县西北五里列西北者乃广庆之伪】 胡部王庙【祠祀门有胡博士庙在县东南一十五里部王二字疑误】 善林院【寺院门无善林院有善住院在县南五里林当是住之伪】 于潜县图　仙玄桥【玄桥道门源】 朱郎桥【桥道门无朱郎桥有朱角桥在县南六里郎当是角之伪】 后渚桥【渚宋误浪】 泥堠桥【堠宋误侯并以桥道门校】 章成缅墓【缅宋脱以冢墓门校】 何公墓【冢墓门汉于潜侯何滕】 许游观【游宋误由以山川门校】 明空院【寺院门北明空院】 朱山空院【宋作朱山空院以寺院门校】 富阳县图　大源村【源乡里门元】 驯雉村【驯乡里门避作循】 炙溪【溪门不载】 新城县图　宝峰山【宝宋（木无）糊各钞作宝山川门不载】 杜太师堂【堂祠祀门庙】 盐官县图　崇福山【山川门无崇福山寺观门有崇福寺志脱方向成化志在县东北山当是寺之伪】 盘山【图中凡两见一列西南一列东南按山川门蟹山在县东南六十二里盘疑蟹之伪】 昌化县图　巨溪桥【图中凡两见一列西一列西南桥道门有遽溪桥在县西二十里又按溪门有遽溪在县西十五里巨当是遽之伪】 虞溪新庙【祠祀门澞溪庙】 柯相公庙【柯宋误何以祠祀门校】 
自夫差败越【自宋误有以成化志校】 杜预注云嘉兴县南檇李城【庐校云杜注檇李吴郡嘉兴县南醉李城既引杜注不应改醉为檇按史记正义引注作檇】 武帝元封二年更名丹阳【鄣郡本属江都嘉定钱坫校汉志云考江都王建以元狩二年自杀国除非元封也封当狩字误宋书州郡志正作元狩】 进睦【水经渐江水注作淮睦】 史不能纪【史宋误吏】 宋书郡国志【宋书名州郡志不名郡国志】 柏溪【宋书作桐溪舆地广记新城县有桐溪柏字误】 省武隆紫溪二县【大历二年○武隆当作唐山唐志在三年】 赐号镇海军【建中二年○按唐志镇海军建中二年置于润州元和六年废太和九年复置景福二年徙屯杭州此失考】 改横山县曰吴昌【昌宋误山据下改吴昌为昌化校 大清一统志表作吴昌】 置顺化军治临安县【太平兴国三年○宋志在四年】 改安国县复为临安改钱江县为仁和改新登县为新城【太平兴国三年○宋志并在四年舆地广记改安国为临安在三年改钱江为仁和改新登为新城在四年九域志同】 复置临安县【五年○卢校云三年已改安国为临安何又云五年复置必有一误按元丰九域志太平兴国三年改安国县为临安五年废顺化军以临安县隶州盖改安国为临安时以为顺化军治不隶杭州至五年废顺化军始以临安县隶杭州耳】 置南新县【淳化六年○九域志淳化五年以南新场为昭德县六年改为南新】
卷之十七
东南取浙江【宋南误西取误至以元和郡县志校】 导堆【堆乾道志墩志避光宗嫌名】 入建德府界【宋脱界字以乾道志校】 郭沥港【港宋误巷以乾道志校】 下塘大港【乾道志港下有导墩二字】 上塘运河【河下有七里店三字】
卷之十八
其异女【至】 历南斗【萧山王端履校越绝书曰此节四字为句女字上历字上各脱一字按王校是也女下斗土协韵】 苻坚　苻融【苻宋误符】 及胡越门【胡宋误吴以唐书天文志校】 其辰在丑【此刘昭注补引帝王世纪文其是于字之误】 五色气贯日【贯晋志冠】 史记天官书【宋脱记字】 嘉会门【淳佑志旁注旧名利涉门】 曰荣春湖光迎波永丰【成化志东曰荣春西曰迎波南曰湖光北曰永丰】 置潜州所【置潜州时筑】 西曰顺城【城作成】 昌化县周三百六十步壕阔一丈五尺【按成化志引临安志云旧有城周回三百六十步厚一丈五尺濠阔一丈五尺为门三东曰趋京西曰三瑞南曰登龙其北则以负山不设门未知所本】 丘之（□亡）【（□亡）琴趣改甿】 飞奇钩货【钩卢改钓】 陈震撰【成化志邑尉陈震文尾有嘉定九年十一月既望九字】 （罕去干改木）年【年深】
卷之十九
宫城厢【淳佑志下有在嘉会门竹竿巷七字】 左一南厢【在教坊前】 左一北厢【在灞头木瓜巷】 左二厢【在大王宫】 左三厢【在五房前】 右一厢【在朝天门】 接连右二厢【厢下有界字】 右二厢【在棚桥北】 右三厢【在七宝寺】 右四厢【在通江桥】 从吏部注大小使臣【乾道志下有分治烟火贼盗公事八字】 城北右厢公事所在余杭门外江涨桥东【淳佑志在西仓侧】 西至余杭西【下西字疑误】 内界【乾道志州内界】 左一北厢【左一北厢　梦粱录美化坊后有并在清河坊北首一带直至州府沿河至府学前凌家桥西两行廿三字】 菱椒巷【乾道志凌椒姜巷】 众乐坊【乐众坊】 贤福坊【延福坊】 羲和坊【义和坊】 新桥楼巷【小新桥巷】 东巷坊　西巷坊【俗呼上中沙巷○按乾道志东坊下旁注中沙后巷后巷西坊下旁注中沙前巷据梦粱录此志上中沙巷下脱下中沙巷四字】 冠巷【冠武林旧事梦粱录官下同】 菜市瓦【旧事市下有门字】 旧瓦【此条下尚有嘉会门瓦【嘉会门外】 北关门瓦【又名新瓦】 艮山门瓦【艮山门外】 羊坊桥瓦王家桥瓦龙山瓦共六条】 在石牌头北【牌旧事版梦粱录碑】 县市【志无于潜县成化志于潜县市在县治前宣化坊】
卷之二十
烟脂【烟成化志胭】 皇妃【皇作黄】 三堆【即今之三墩也志避改】 钦德乡管里一　凤亭【二行宋误刊下方今刊正】 石（王）【（王）成化志璞】 表奏于朝【朝上宋误空格今刊正】
卷之二十一
大河【南自至水门十五字宋误系府城下今刊正】 合同场前【前宋误同以梦粱录校】 宋阳桥【阳下有宫字】 荣府桥【府上有王字】 大和桥【和下有楼字】 田家普济桥【通济桥北○通济桥北曰田家桥次曰普济桥】 灌肺桥【肺下有岭字】 五闲楼东【楼下有巷字】 潘葑库桥【藩封酒库桥】 西楼金文桥西酒库北【桥宋正琴趣改】 府衙前桥【梦粱录临安府治前曰州桥俗名懊来桥】 夏郎桥【郎作家】 升仙桥【北是旱桥】 一名吕公桥【公作家】 一名席潭桥【席潭作广泽】 屠家桥【屠作唐】 仲家桥【仲宋伸以录校】 钱下庙桥【下厢桥】 净慈寺东【东作北】 试院大通桥　王家桥【本府试院前○本州岛试院前曰大通桥王家桥据录则志文上试院二字似衍注中本字上宜有并字】 方公桥【古塘桥东】 　西观音桥【古塘桥东曰方公桥西曰观音桥据录则志文西字衍观音桥下脱古塘桥西四字】 夹城巷内【内作口】 香花桥【花作火】 佐家桥【佐作左】 一名葱版桥又名蛳蛳桥【又名葱版蛳桥】 鉴焉中照【鉴宋铿以成化志校】 合石柱之派【柱宋误注以成化志校】 勤勚【勚宋误剿卢改】 而松溪为甚【为宋惟以成化志校】
卷之二十二
烟树【树以苏集补】 独不言【独宋犹以集校】 风雨过【过宋逼以集校】 微月【月宋雨以集校】 莫嫌【嫌宋嗟以集校】 同郭殿帅游凤凰山【龙洲集游凤山寺探桃李驷马【驷集战】 冠带【带作军】 有美【有作来】 入转【转入】 襟怀【胸襟】 观山 【观作看】 草坞山【元名草场山○淳佑志旧图经云在城中钱唐旧治之南五里】 立鹤【鹤宋鹊以苏集校】 树林【树以集补】
卷之二十三
江涛至是辄抑声【太平寰宇记涛至此声辄抑】 过此则雷吼霆怒【则记便】 上有可避处【记及淳佑志避下有涛字】 行者赖之【此下记有云是海神妇家六字淳佑志有俗传是海神妇家七字】 浮山【淳佑志旧图经云在钱唐县旧治之东南四十里】 都人奉神者皆集焉【都人至暮春祠之】 佛在世日【日作曰】 遶槛【槛成化志涧】 涧侧【侧宋误则以淳佑志校】 一名涡渚东屿【东上成化志有在字】 僧惠云【云淳佑志灵】 守相里君造【君淳佑志尹详见后卷四十五】 山树【树以白集补】 述而不作【集后署长庆二年八月十三日记】 道未成【成琴趣改泯】 遗踪【踪宋琴趣改】 征君【征作征志避仁宗嫌名】 白使君【使宋史绣谷改志凡使君多作史君】 不几于诞乎【于宋误其以苏集校】 水树【树以林集补下琼树同】 淡薄【薄苏集泊】 霜纨【纨宋注庙讳避钦宗嫌名】 华厦【厦集构志避改】 竹树【树以林集补下同】 肩搭【搭宋误掩以集校】 香酤【酤集菰】 无朮【朮宋木以集校】 置闲仙【置集署志避英宗嫌名改】 惟知【惟宋误谁以集校】 行药【药宋误乐以集校】 甚如【甚集何】 蠹关【蠹集柴】 寓兴【寓宋误遇以集校】 图书【图集琴】 花影【花集林】 庾骼【骼集格】 有征【征宋注庙讳以集补】 常遇困【尝集常】 比山阴【比宋误北以集校】 来客【来集过】 翦绡【绡宋误销以集校】 零落【落集碎按集此诗乃山园小梅二首之二志误编下数年一首为又永小梅吟怀一首为梅花三首之第一首志皆脱其题】 忆着【着宋误惜以集校】 长怅【怅集恨】 石柱【柱寰宇记淳佑志杵此志古迹门亦作杵】 巍石如甑然【淳佑志巍上有山头有三字】 七层古塔妙绝人工【寰宇记古作石妙作巧】 苍洲【苍林集沧】 全村【全集前】 隔岸【岸集岭】 标古翠【标集舍】
卷之二十四
舟过临平次杭人裴维甫韵【苏集次韵杭人裴维甫无舟过临平四字按此诗东坡在黄州作也志误后纪文亦载此诗题与集合】 山下路【下路集上（土畣）纪文与集合】 楚些【些宋误地以集校纪文与集合】 雪霁过临平邈师房会陈烈少府题诗【集雪后至临平与柳子玉同至僧舍见陈尉列纪文题与集合】 飕飕【纪文同集飕飗】 征夫念前路急鼓催行舟【集无此二句纪文亦无】 浮游【宋误浮浮以集校纪文与集合】 或谓僧道潜作【谓宋误为以淳佑志校】 黄顾之北【顾淳佑志鹤成化志黄鹤山北】 高五十余丈【宋脱高字以淳佑志校】 第三十四洞【洞霄图志洞下有天字】 周回一百里【一作四】 四隅斗绝【大清一统志引纪下有中突一峰四字】 过柱一重如窦【重图志穴】 有圆井【淳佑志图志有上有中字】 琅琅【图志浪浪】 仙书名为玉芝【图志（厔去至改圭）上产草名玉芝是也志沿淳佑志之误】 有东西二台【志详东台不详西台按图志西台一石平如棋局白石子如拳委积其上旁列石坐环向焉】 吴筠【宋不出筠注从竹从均避理宗嫌名后同】 百余丈【丈图志尺】 清泠【泠宋误冷以图志校】 育萍藻【育图志冒】 路石罅闲【路下育旁字】 熟物【熟绣谷改热】 有犬嗥【图志有物大嗥】 金阙九锁明明开【洞霄诗集青山九锁閟仙源】 九吟【九作八是也】 常山【山中】 鳌根【根作足】 涓寒【清寒淳佑志寒涓】 翠蛟诗【洞霄诗集苍松翠石东寒流卷下空山白玉虬乱壑无人烟雾集一庭飞雨暮生秋】 飞玉诗【谁凿岩扉石窦开悬（厔去至改圭）飞瀑转风雷须臾白浪从天下野客不知何处来并与此异】 叶靖逸绍翁诗【中四句云岩瀑萧萧中夜雨松风飒飒四时秋空亭虎啸人何在古洞龙归雾未收末句更游作约重游】 萦迂青峰【峰作山】 吴大帝时【大宋误元】 舟枕山【枕宋误杭按图不误】 文明元年【文淳佑志广按广明为唐僖宗年号文明为睿宗年号唐书则天皇后本纪嗣圣元年二月立豫王轮为皇帝改元文明】 俗呼为禫山【禫祠祀门潭】 晋宋阳太守【晋宋二字误倒宋书州郡志有晋陵晋安晋寿三太守阳或陵之伪】 阿姥堆【本字庙讳○按木字为墩光宗嫌名】
卷之二十五
自其西【忠惠文集自上有登字】 平盈【盈集林】 竖指【竖宋本注庙讳避英宗嫌名以集补】 峰闲【峰宋阙以集补】 翠桱【桱集柽】 道溜【溜集流】 凡茶出北苑【宋脱茶字以集校】 已之者【已宋纪以集校】 金鞍【鞍苏集鞭纪事载此诗与集合】 回旋【旋以集补】 来叩门【来集朝纪事与集合】 投林【林集村纪事与集合】 世路【路集议纪事与集合】 困睡【睡集卧】 天一握【天宋误山以集校集注古语云孤云两角去天一握】 远征【征以集补】 驯兔【驯以集补】 屡欲【集未要】 萦旋【旋以栾城集补】 屡出【出宋误上以集校】 迷颠【迷集摧】 相挹【挹集抱】 飞乌鸢【飞集来】 此处【宋误处处以集校】 犹未远【远集好】 最深处【处集秀】 水秀【秀集惊】 下上【鸡助集上下】 狌鼯【狌宋误猩以集校】 探穷【集穷探】 紫柏【柏宋误陌以集校】 累巢【巢宋误樵集亦误琴趣改】 海光【光集水】 将军木【木苏集树志避改】 石照【照集镜志避翼祖嫌名改】 垂溜山【垂晋书许迈传悬志避始祖嫌名改】 朗山【宋不出朗注圣祖讳按宋追尊始祖元朗为圣祖下朗瞻山同】 （桓去木）野王【（桓去木）苏集桓志避钦宗名去木旁下（桓去木）伊盘（桓去木）同】 入临安西山【宋脱临字以晋书许迈传校】 盘（桓去木）【九仙山在县四十二里　卢本县下增西字琴趣本四改西按九仙山县图不载总图在县西北】 年年【苏集垂垂】 犹歌【犹宋独以集校】
卷之二十六
呼为道士迈【琴趣迈下补宅字】 日匀【匀宋本注庙讳避理宗嫌名以白集补】 青山【寰宇记郡国志云青山有石穴冬夏常暖石色如黛故号青山下有吴均宅基按均当作筠记避改】
卷之二十七
荒树【树以文选补】 小径【小琴趣改山此诗文正集不载】 惠山延寿寺【山琴趣改民】 屠山【淳佑志申屠山】 海（木）【海宋梅以鸡肋集校】 天柱山　在县西【图在北】 广陵乡【陵宋误灵以本诗注县图及乡里门校】 塔山在县【下宋阙五字成化志县西二里】 宝□【宝下注庙讳】 昌化县【宋误低二格与前式异今刊正】 千顷山【志脱方向按方舆纪要在县西北六十里高千六百丈】 蛟龙客【客宋诗纪事改窟】 尚浮【浮改有】 六月【六宋误天以寺院门校】
卷之二十八
陈夤【夤资治通鉴寅与后汉书异】 许昌【昌作生】 与其子韶【列上功状　按三国志孙坚传文接自称阳明皇帝下裴注仅引灵帝纪以下十一字志欠分晰】 太阳岩【重见琴趣改大鸣按方舆纪要作大鸣】 环坐石上【上宋山卢改】 在今大内后【梦粱录在大内后殿司衙山上】 五岭【五下有子字】 岁倍直以酬之【淳佑志下有高宗晏驾之明年其木亦痿瘁十二字】 秋行【秋苏集朝】 还冲细雨山前去【集明朝且复城中去】 石上【上宋山绣谷改】
卷之二十九
东坡水乐洞诗【苏集题作东阳水乐亭为东阳令王都官概作卢校云水乐洞借坡诗以为重其说甚辩查初白得朱刻居世英家大字苏诗本题下有为东阳令王都官概作九字又证之元人黄晋卿集亦然此志特逢合当局不足取信查说是也坡诗中两称君颍滨和诗又两称君家皆实有所指岂与游览发兴而作者相类乎诗中磬襄入海与洞庭轩辕正一例是拓开泛说安得谓钱唐与海近并海月亦不可置之他处邪此查说所未及余为补之以纠此志之失】 凉州【凉宋梁以集校】 轩辕【宋注暗讳按宋禁斥用黄帝名号见真宗纪暗字疑误今以集补】 宫祉【祉集征志避改】 洞口【洞与下句犯疑误淳佑志亦作洞】 上船回【回宋误来以淳佑志校】 苏东坡诗并序【按苏集往富阳云云十八字是题非序志并序二字误衍】 直下入洞【宋脱入字以淳佑志校】 详见天竺寺【五字宋误作正文今准前后例刊正】
卷之三十
在北郭税务侧驿亭上【淳佑志下有今不存三字】 化鹤【化宋误花以青山集校】 枫木坞【集枫树林志避改】 秋霜早【早宋误旱以淳佑志校】 别家人【宋误别人家以集校】 霜露【霜集霰】 叶水心美赵振文游马塍诗【水心集题赵振文在城北厢两月无日不游马塍作歌美之请知振文者同赋】 拣构【构以淳佑志补】 匀朱【匀以淳佑志补】
校刊咸淳临安志札记中 
卷之三十一
引山海经云三天子都在闽西海北【见海内南经并刘昭引皆作三天子障海内东经云庐江出三天子都一曰天子鄣又去在闽西北栖霞郝氏懿行疑此海字衍】 谓之玉山【山海经注作三王山郝氏疑玉山为三王山之脱误古玉字作王也山在今安徽歙县西北】 史记云水至会稽山阴为浙江【史记无此文见说文】 姚宽西溪残语【今书名西溪丛语】 高丽录【当作高丽图经下同赵景安云麓漫抄亦引作高丽录淳佑志同】 涛志【按涛上脱海字下卢肇潮论同】 涨敛【涨梦粱录张重阳之母重丛语众】 水者阴【水乃阴类】 随于上下弦【随作虚】 故潮有大小焉【大小作小大】 潮当附日【当作常】 又小异【又作之】 终不失于时期【于时期作其期也】 北望嘉兴大山【大山梦粱录作太湖】 亘之【之宋误乏以淳佑志校丛语作连】 惟浙江水未洎月径【丛语水上有潮字未洎作不同】 潮巽转来已半【潮巽转作干巽潮】 海峤志【直斋书录解题海涛志一卷窦叔蒙撰志承高丽图经误作峤】 日出于海【高丽图经出下有入字】 则海水缩而为汐【缩下有下字】 日临于子【日作月是也下日皆临子亦作月】 月速渐东至于渐迟【于作午淳佑志同】 至夜即海下而言之【无至字】 月速渐西至于渐迟【于作子淳佑志同】 气以交而盛【盛下有出字下气以变而盛句同】 而类应之自然欤【应下有本于理三字】 俗习【方舆胜览习俗】 土不骞崩【崩宋误摧以白集校】 相与议□筑【筑上注庙讳】 形势□安　以□万世之利【安上万上注庙讳】 难测【测宋到以忠惠集校】 吴侬【吴宋误吾以苏集校】 涛渊【渊宋澜以集校】 波浪【集斥卤】 始疑是练横【是当作疋】 戴三山【戴宋误载】
卷之三十二
饭我豆羹芋魁【汉书翟方进传豆下有食字今本东坡全集亦有食字旧刻东坡奏议无食字与志合】 上供米斛【米奏议额】 而杭当得百道【当奏议独】 召入中米【入奏议人】 度可得十万工【可得宋误倒以奏议校】 卓然【卓奏议较】 带管开河司公事【奏议管下有勾字志避删】 菱葑【菱奏议茭下同】 为遗制【制宋阙以奏议补遗疑违之伪】 凑及元额【凑宋揍卢改】 搢绅多聚拜于此【梦粱录搢绅士人乡饮团拜多集于此】 先儒【先宋误仙以钱唐先贤传赞附录校】 祠祀【祠宋误祝以传赞校】 何卫【何梦粱录相卢云何有呵义】
卷之三十三
沈礼部遘【遘以宋史补后同】 不利钱唐县官多假他词【白集重县官二字是也】 茭菱与稻粱之利【宋脱与字以白集校】 完缉【完以苏集补】 天开我宋【开洺水集启志避改】 贩缯【贩宋卖集同成化志贩是也贩缯见史记灌婴传】 即而祠之【集祠而祝之】 复领京兆【兆集邑】 茅容【容集焦】 于是又昔盐乐章【集又下有为字】 歌而祝之【祝集祀】 御历【御宋误卿以集校】 洞晨旧观【钱唐先贤传赞附录作玉宸宫】 砖花日斜【斜宋误新以先贤传赞校】 学士陆公【先贤传赞学上有阁字】 湖浸【浸宋误埽以四朝闻见录校】 金监【监闻见录鉴】 贾亭【贾宋误古以白集校】 暖树【树以集补】 风情【情宋误清以集校】 和树【树以林集补后云树烟树同】 上湖自石函泛下湖小墅诗【此诗载下卷下湖宜去此存彼平皋误平望】 迷空阔【迷林集弥】 揖薄熏【揖集拥】 叹离群【叹集款】 湖岸柳【柳宋寺以集校】 短草【草朱误莫以集校】 秋净雁行高【净雁宋静鸟以集校】 更晚晴【更宋正以集校】 不让【让宋注庙讳避濮安懿王名以范文正公集补】 盘桓【桓以苏集补】 旋已忘【旋以集补】 鸟啼【啼宋误题】 东屏【东参寥子集素】 西风【风宋误湖以集校】 僧惠洪游西湖【石门文字禅送讷上人游西湖】 有眉目【有文字禅在】 寒玉【玉文字禅谷】 长坐【文字禅生长】 出俗【出文字禅拔】 旋折【旋以诚斋集补】 解愁思【解宋阙石湖集作不误卢本绣谷本并补解字】 初晴【晴宋误情】 扬舲【舲宋误聆】 画像在【在宋误生】 他界【他宋误池以逍遥集校】 吟味【味苏集咏】 扁舟【舟宋州以宋诗纪事校】
卷之三十四
隔帘卷帘当此时【宋脱卷帘二字以权文公集校】 甬道西北【道下当有通字说见卷五十一淳佑志甬误通】 水之并溪者【之并二字宋阙以淳佑志补】 渠河受水处【渠上成化志有南字】 其袤一百三十丈【袤宋厚以成化志校】 故石之工【淳佑志成化志皆同故疑攻之伪】 水之留塍下【淳佑志下字下有者字】 数十里闲【十宋千以淳佑志校】 涌泉湖【淳佑志在惠爱里溉田三百余亩】
卷之三十五
过茅山并蒲桥【并淳佑志井】 地名半道红昔亦有堰【红昔东坡全集及奏议并作洪者】 以快目下【以宋亦以集校】 寻（划去戈改戋）【二字宋（木无）糊以奏议校】 得一千人【集奏议并千余人】 而北出余杭门【宋脱余杭门三字以奏议校】 潮水入茅山【宋脱入字以奏议校】 集贤亭后水闸【宋脱水字以奏议校】 宜于涌金门内【内字宋损以奏议校】 赵安抚（上与下心）奏照得临安府【奏下宋损各钞补请字按淳佑志云赵公（上与下心）新开河奏照得临安府云云则奏下乃照字】 冬冬【苏集薨薨纪事与集合】 岂识【识宋误失纪事同以集校】 慎勿【慎以集补】
卷之三十六
有龙王祠【祠宋损尚存形迹各钞作穴非】 私水在县西【宋无西字从卢本增】 松溪在县北五里【图在县东】 东乡【图有昌东乡成化志有昌字】 余溪【余成化志畲注音蛇】 在县西【图在县北】 与大溪合流【大成化志葛】 西溪在县西七十里南新乡　釜源溪在县西五十五里南新乡　湘溪在县西三十里广陵乡【按图南新乡广陵乡并在县北】 祥具【祥通详本史记】 黑龙惟龙【白集拜告于北方黑龙惟龙云云此志删节不净】 太平乡【梦粱录大年乡】 麇祝【麇宋误麋】 吴烈帝【寰宇记吴武烈帝】 赴府【赴宋损以成化志校】 沙上【寰宇记洲】 浦上【二字宋损各钞补】
卷之三十七
凡九百九十眼【梦粱录同成化志九十九眼详后卷七十六】 旧名龙泓【淮海集下有距钱唐十里五字】 水泉【水集中】 故老相传【集无老字】 风雨怒【怒宋作以集校】 遇者摧【遇宋过以集校】 靡丽【丽集曼】 盖有至于道者【道集是】 益大闻【集下有于时二字】 中秋后一日【中宋脱以集校】 道杭【道集过】 龙井辩才大师【宋辩上衍有字以集校删大集法】 毫发【毫集毛】 据石【据宋投以集校】 凡经佛寺十五【集经佛寺十】 人闲之境【之境集有也】 闹丝管【闹宋闲以苏集校】 指露井尢良【尢宋不以成化志校良下宋空一格】 □发【发上注庙讳】 贼围城【按成化志贼乃董昌】 灵泉井在县东七十里【七成化志六证之陈记六是也】 晋宝宅之墟【宝上成化志有于字】
卷之三十八
头戴白纶巾【宋戴误带纶误伦】 洄漩【洲以成化志补】 尉韩彦端记【文载成化志】 孙清记【淳佑志全载】 其碑尚存【碑宋牌以淳佑志校】 合灵池【淳佑志跃龙池】 在县西六十五里南新乡【图乡在县北】 碧沼【淳佑志方干杜荀鹤牛仙客杜棱皆有题咏具见碧沼院】 盐官县放生池【淳佑志旧在县西北二百步庆元四年令施（木台）徙于县北一里为亭三楹经始于七月落成于八月尉傅益作记】 咸通二年【二宋三以唐志校秩官门引地理志不误】 五里塘【淳佑志路通东新桥】 自令之尹吾邑也【令宋误今以成化志校】 通四川驿路【川梦粱录州成化志安】 广二丈五尺【淳佑志上广一丈五尺下广二丈五尺】 高一丈广二丈【高一丈上广亦如之下广二丈】 南湖塘【太平灵卫王庙记云三以溪南有大野其地污下足以潴水于是筑塘环绕凡三十余里号曰南湖是也按三乃王之伪】 小旱【小宋误水以成化志校】 溪岸【溪宋（木无）糊从吴氏拜经楼本补】 南北相去【宋脱北字以成化志校】 宜知【知宋误如以成化志校】 朱林□【林下注御名当是漩】 官塘　在县北五里祥禽乡【图乡在县西南】 开元九年【唐书地理志九作元】 淡塘【淳佑志其河迤逦直至临安与钱塘江西湖水脉相通净居院童儿塔记云有善风水者言直县之西有水曰淡塘者其脉自钱源来于卦得辛兑之龙于经得秀文之气】
卷之三十九
启版【启以淳佑志补】 宣秋岭【宣绣谷改千】 右并在日升里【宋脱并字以淳佑志校下并在安仁里并在长寿里同】 驯雉里【驯以淳佑志补】 （上艮下寸）塘堰【字书无（上艮下寸）字汉娄寿碑有（□寸）字隶释云爵省文淳佑志作辱恐传写之伪严氏杰曰（上艮下寸）当（上艮下寸）字之伪集韵（上艮下寸）阈也通作限】 昌化县【自平葛渡溪堰至王村溪堰成化志并载溉田若干亩及溉冲碓磨等文可补潜志之阙】 澄水闸【淳佑志嘉定中府尹袁韶重修治二闸东闸在钱湖门外西闸在赤山教场侧】 侍御史方□【方下注庙讳淳佑志注孝宗御名又一本补伯宗二字按孝宗名（上下目）初名伯琮赐名瑗此志庙讳二字注在一格伯宗二字恐后人臆补未敢从】 司马渡【志脱所在梦业录在油蜡局桥】
卷之四十
具条列以闻【具晋纪其】 而树之以君【树以晋纪补】 诚感【诚宋大诏令诚志避改】 管勾【勾以成化志补】
卷之四十一(第十八叶宋阙钞补)
臣绍熙三年【熙宋误兴】 明证【征作证志避改】 （罕去干改木）深【（罕去干改木）乃冞之误当作弥】 刘旰【旰各钞旰】 奎画【各钞金书卢改】
卷之四十二
赐守臣王钦若诗【乾道志云旧刻石于天庆观】 地有湖山美【乾道志淳佑志舆地纪胜并同庚溪诗话作吴山】 歌讴【歌宋欢以诗话校】 修筠【筠以四朝闻见录补】 又赐颂【颂宋误讼以淳佑志校】 闲断【宋断闲以淳佑志校】 赐圆觉寺僧德信诗【西湖游览志赐僧守璋】 匪钟【钟成化志撞】
卷之四十三
到军【宋误军到以汉书朱买臣传校】 召入【召传征志避改后同】 争往宦焉【宦宋误官以后汉书任延传校】 骸骨【骨宋（木无）糊以传校】 会稽郡都尉【后汉书彭修传郡下有西部二字按会稽有两都尉西部治钱唐志误删】 收吴县狱吏【传吏下有将杀之三字】 开购【购以后汉书张霸传补】 黄武七年【黄宋误建以吴志校】
卷之四十四
天欲曙【曙宋注庙讳避英宗名以晋书邓攸传补】 元温【桓志避改元】 原山【晋书朱序传原乡山】 穆章皇后【宋误章穆以晋书何澄传及后纪校】 孔靖【晋书附孔愉传作静】 加秩二千石【宋书羊元保传秩下有中字】 廉素【宋误倒以传校】 王敬弘【名裕之宋书以同高祖讳称字南史作裕之】 以将军假节【节宋误道以宋书张永传校】
卷之四十五
历任清直【宋历仕清真以齐书张岱传校】 宋大明中【按齐书沈文季传乃元徽初】 自秘书监【书宋（木无）糊以传校】 日视【二字宋（木无）糊以传校】 左将【二字宋（木无）糊以传校】 植碑【植深书何敬容传树志避改】 大通闲【梁书张缵传大通三年】 大同二年【传三年】 侯景遣其子【梁书张嵊传景遣其中军侯子鉴志删节致误】 忠正子【正传贞志避改】 咸资【咸宋盛以陈书沈君理传校】 悦附【附宋服以传校】 明秀【陈书衡阳献王昌传秀朗志避改】 正威【正陈书徐敬成传贞志避改】 为中郎将【陈书长沙王叔坚传中上有东字】 周筵【筵宋筵卢改按晋书周处传筵卓荦有才干拜征虏将军吴兴太守卢校是也】 孔山士【宋书孔靖传子（上山下土）为会稽太守恐山士乃（上山下土）之伪然传不言为吴兴太守未敢据改】 夏侯亶【宋注犯钦宗皇帝旧讳按钦宗初名亶梁书夏侯亶传天监十七年出为吴兴太守】 袁洵【洵宋珣按宋书袁湛传湛弟豹豹子洵元嘉末为吴兴太守据以校改】 旧志韦凑在刘幽求之后今按韦传无【潜氏据新唐书云尔按旧唐书韦凑传开元四年入为将作大匠再迁河南尹以公事左授杭州刺史转汾州刺史此旧志所据潜失捡】 崔涣【乾道志博陵安平人】 旧志李锜之后有苏弁自滁州转杭州刺史今按苏传云为滁州刺史卒【潜氏据新唐书云尔按旧唐书儒学传苏弁改太子詹事贬河州司户参军起为刺史授滁州转杭州此旧志所据潜失检】 卢元辅【绣谷校云据卢胥山祠铭其守杭在宪宗元和八年至十年】 姚杭州【绣谷校云姚合以敬宗宝历中守杭】 或云相里君名造【容斋五笔唐内侍监鱼朝恩怙贵诞肆凡诏会群臣计事折媿坐人出其上虽宰相元载辩强亦拱默惟礼部郎中相里造殿中侍御史李衎酬诘往返未始降屈朝恩不怿黜衎以动造又谋将易执政以震朝廷乃会百官都堂且言今水旱不时屯军馈运困竭天子卧不安席宰相何以辅之不退避贤路尚何赖乎宰相俛首坐皆失色造徙坐从之因曰阴阳不和五谷踊贵皆军容事宰相何与哉且军帑不散故天降之沴今京师无事六军可相维镇又屯十万馈粮所以不足百司无稍食军容为之宰相行文书而已何所归罪朝恩拂衣去曰南衙朋党且害我此段载于唐史宦者传中不能记相里造之本末予谓造当阉侍威权震主生杀在手之时以区区一部吏而抗身与为敌后来名人议论及叙列忠言鲠词未见有称述之者通鉴亦不书辄纪于此以章潜德】 泾原【宋误径源以唐书周宝传校】 相里君【乾道志作相里尹造】 杜陟　陆则　李幼　崔鄯　路异【乾道志右五人并杭州刺史与白居易卢元辅裴常棣杨凭九人皆曾造僧慧琳之室论心要见慧琳碑】 涿县人【涿宋误卓以乾道志校】 李□【李下注犯高宗庙讳乾道志不载】 崔涓【绣谷校云崔珙之子唐书有传】
卷之四十六
亳州观察使【亳乾道志邕】 管勾【勾以乾道志补】 徙京东东路安抚使知青州【下东字宋误西乾道志作东按舆地广记青州属京东东路据以校改】 管当【管乾道志勾志避改】 徙沔京东西安抚使【乾道志京东东路安抚使此志伪脱】 沈遘【遘宋注犯高宗嫌讳以乾道志补】 干当【干乾道志勾志避改】 五月辛未【辛乾道志癸】 獬徙知青州【青宋某以乾道志校按宋史郑獬传出知杭州未几徙青州】 加太子太保【加宋误知以乾道志校】 除龙图直学士【乾道志直上有阁字】 是日以检校司徒【宋日误月徒误徙以乾道志校】 是日以宝文阁待制【日宋误月以乾道志校】 以朝奉大夫【奉乾道志散】
卷之四十七
集贤殿修撰【贤乾道志英】 元颜宗弼【完作元志避钦宗嫌名后仿此】 太平宫【宫乾道志观】 龙图阁待制【宋脱阁字以乾道志校】 直秘阁知扬州【宋脱直字以乾道志校】 右通奉大夫【宋脱奉字以乾道志校】 闰四月【宋误是月以乾道志校】 以右朝请大夫直显谟阁改知【以乾道志校当作以右朝请大夫知绍兴府除直显谟阁改知】 十一月兼权户部侍郎【乾道志十一月十七日】 张偁【宋不出偁注犯秀安僖王讳避孝宗父名以乾道志补后卷五十同】 试大理少卿【试宋（木无）糊以成化志校】
卷之四十八
刘□【刘下注光宗庙讳】 正月二十八日【二字宋阙今补】
卷之四十九
二月十九日【按此行系淳佑五年下前已列五月不应复列二月二字伪】 八月一日转朝散大夫【朝宋误请以成化志校】 除户部侍郎兼知【宋无知字绣谷增】
卷之五十
黄□书【黄下注光庙嫌讳后同】 陈（彳尔）作【字书无（彳尔）字卢故弥】 黄黼【绍熙四年运判○熙宋误兴】 凡三十有六年【自建炎四年庚戌至隆兴二年甲申凡三十五年六字误】 朱敦儒【宋不出敦注庙讳按宋史文苑传有朱敦儒绍兴初迁两浙东路提点刑狱】 方□【方下注犯宁宗皇帝庙讳】 为倅【倅宋误（禾卒）以成化志校】 傒□【□成化志便】 旧牍【牍宋误椟以成化志校】 徐【下阙成化志徐下亦注阙文】
卷之五十一
张佑【见宋书王歆之传○歆宋误（晋欠）以宋书本传校据传佑又以为临安令题名失之】 沈文季【宋书顾琛传吴县令张闿居母丧无礼下廷尉钱唐令沈文秀判劾远谬应坐被弹琛言□被劾之始屡相中明当起文秀留县志误秀为季文季见南齐书但言其为冠军将军督吴兴钱唐军事不言为钱唐令也】 治为百姓所安【治为宋误倒以成化志校按南齐书萧赤斧传赤斧治政为百姓所安成化志是也】 钱道戢【钱宋误刘按陈书钱道戢传领钱唐余杭二县令志于余杭题名正作钱据以校改】 仁和【赵氏一清云古今郡守表歙人俞献卿以仁宗景佑三年四月辛未由集贤院学士知杭州注云真宗朝尝为仁和令而题名反脱失之】 丁遵【绣谷校云梁天监初任】 百姓为德政碑【成化志为上有立字】 及筑甬道【甬宋误南按唐书地理志珧又筑甬道通西北大路高广径直百余里据以校改】 赵希盘【绣谷校云绍定癸巳任】 万宠【绣谷校云见晋书郭文传】 杜咏【咏字误唐书地理志作泳云于潜南三十里有溪水溉田贞元十八年令杜泳开又凿渠三十里以通舟楫与山川门紫溪下同】 郏亶【亶宋注上下旦避钦宗初名】 郝其【山川门富阳县阳陂湖下亦作郝其唐书地理志作郝某】 开阳陂【陂下脱湖字】 尝增修阳陂湖【据唐书地理志湖下脱堤字】 孙□【宋注□宋嫌讳】 徐衮【玉篇衮与裕同】 曾（上邵下纟）【 说文古文绍从邵作（上邵下纟）】 赵崇【玉篇贤古作】 裴□【宋注名犯御讳】 丁□【宋注孝宗御讳】 赵希（上旡下土）【集韵塈古作（上旡下土）】
卷之五十二
张诜【诜宋铣淳佑志诜此志古今郡守表亦作诜据以校改】 叶梦得录话【当作避暑录话】 日为战守【忠惠集及淳佑志此志脱】 风俗【俗集及淳佑志流】 此吾乡也【集及淳佑志乡下有故字】 县木【宋不出县注圣祖嫌讳上一字以集补】 金埴【埴宋植以集校】 我实为之【为集及淳佑志与】 州人【州宋误则以集及淳佑志校】 究民之不至【不淳佑志所】 记曰【记宋误铭卢改】 怗惧【怗宋误怙卢改】 奥赜【赜宋误颐以淳佑志校】 旋付【旋以淳佑志补】 松树【树以白集补下岩树同】 遥知【遥集悬志避改】 被诏【诏宋误召以集校】 树树【以淳佑志补】 晓霞【晓白集曙志避改】 江楼夕望【卢云集下有招客二字不宜删】 题花榜【题集署志避改】 遽催【催集征志避改】 前户【前宋误门以集校】 气飘闻赤壁语胜踊黄楼【淳佑志二句下注云束坡诵赤壁二赋徐州集中数诗】 共乐【共苏集鼓】 齐看【齐集争】 万点【万集数】
卷之五十三
吏故【成化志欲示是也】 宅僦【慈湖集僦宅】 变态百出于是闲名之乎　（木无）写不可于是闲名之乎【淳佑志同集无两闲字以下文例之集是也】 辉明【明宋误月以集校】 云飞【雪宋误忽以集校】 与其麓【集与上空格似阙一字】 租税【税宋阙以成化志补】 安边局【成化志边下空格似阙一字】 俾之番休役【成化志之下有更字疑之即更之伪】 老梓【成化志梓老】
卷之五十四
繁富【宋脱富字以攻媿集事文类聚校】 比开封祥符两赤县【宋封下衍府字以集及类聚校按舆地广记东京开封府开封祥符二县皆赤县也】 禁（上竹下御）【（上竹下御）宋卫以集及类聚校】 时则有咏物楼【时宋误诗以上二句校】 竹千梃【宋脱竹字梃作挺以韩集校】 俯沼【俯宋误附以类聚校】 为之者【者宋误老绣谷改】 富阳县【志于富阳以下甚略按成化志富阳县有陛柟厅壁记谢震重建县厅记洪侃丞厅记叶延年主簿厅记汪之刚主簿题名记皆宋文也】 新城县县治【下似有阙文按成化志县治自三国吴黄武五年始置历世既远或废或并其官署因革莫考绍定六年邑令陈旼建治厅丞相郑清之书县额咸淳七年邑令陈君实建县楼于仪门之南其丞厅簿厅尉司皆在治外许自有建县楼记】 盐官县【成化志有苏梦龄重建公字记在景佑闲陈昱重建县厅记在政和闲陈申绿绕堂记陈昱张少良丞厅记谈钥重修鼓楼记】 昌化县【成化志宣和中令钱冰重建厅署清白堂在县治东北咸淳中令李长瑞建邑人孙朝瑛记取旧名扁之】 卞圜【圜以成化志补】 滴翠堂【成化志取苏文忠公乱山滴翠衣裘重之句为扁】 三瑞堂【成化志景定中邑西凤皇山下产瑞麦又邑郛及马嘶诸山产嘉禾嘉粟邑令刘宗宪登献于朝理宗以禋祀甫庆成而沐瑞应因赐诗于宰臣】 诗见御制门【以故县治内建三瑞堂市西坊门皆以三瑞为扁】 夕霏　掬云【成化志并有轩字云朝阳堂夕霏轩掬云轩皆乾道中令卞圜建】 尉司【成化志淳熙闲尉冯柳建】
卷之五十五
行在赡军激赏酒库所【梦粱录点检所官酒库各库有两监官下有专吏酒匠掌其役但新煮两界系本府关给工本下库酝造所解利息聪充本府赡军激赏公支则朝家无一毫取解耳】 东库【有酒楼曰太和废之久矣】 西库【又名金文正库】 清库在桥西【清界库在三桥南惠迁桥侧】 南库【元名升阳宫】 南上库【呼为银瓮子库楼曰和丰】 南外库煮库【名之曰雪醅库】 并在九里松大路【按并上当有清煮库三字】 一库二门【以梦粱录校之当作一门二库】 潘葑库在常州无锡县【潘葑作藩封按今常州府无锡县有潘葑镇录误也】 灰场【灰作炭】 在五林苟累【五林闹市处】 天宗仓在天宗门里【在天宗水门内】 临安府　仓【卢云尚有平粜仓亦赵（上与下心）建以二十八字为敖记生民全仰食为天百万人家聚日边官有积仓平粜价满城和气乐丰年】 皁角□下　大□下【下上并注庙讳当是树字】 西教场东北门【淳佑志府治西教场东北门外】 江天【天宋山以淳佑志校】 长垂【垂苏集悬志避改】 声沈【声宋误深以参寥集校】 市楼【楼宋误桥以成化志校】 千秋岭【按岭下当有界字】
卷之五十六
凌家桥西【西淳佑志东】 御书阁在【宋下阙】 先贤祠堂　东【知制诰射公下淳佑志有侍郎郎公】 持正【持宋误特卢改】 性　养心【宋脱但存空行以梦粱录补】 风之德行【古灵集及淳佑志之下有以字】 人皆有此心【慈湖集重此心二字】 而一木也【木宋误本以集校】 时而习【集重时字】 故每止绝【集重每字】 流光【光淳佑志先】 先王仁义道德之泽【王宋误生各钞改】 约一千三百余贯【苏集约计一千四百六贯九百八十三文】 二百六十贯【集二百八十一贯三百九十七文同】 动以百万计【集无百字】 九十九贯【集八十九贯】 置择能贤【贤宋误院各钞改】 （憧去童改牟）（憧去童改牟）【同年见荀子荣辱篇注爱欲之貌】 孙延直【县令门作延直】 章得一【县令门作德一】 忠信之者立有【当是忠信之者必有】 有闶【闶宋误誾今校改】 乡社【鸿庆集同成化志社作射】 盖尝【尝宋误常以集校】 无媿于中而已【下署绍兴十六年六月日晋陵孙某记】 方熙重建【成化志方上有令字】 新城县【地所载极略按成化志绍兴中令陆演重建凤山孙清撰记绍熙闲令刘景修重修钱厚为记庆元闲又修之后主薄谢梦生又修之自为记令钱壁置学田自为记令唐大本增置学田邑人于柔为记】 要一胥吏【要宋误妄绣谷校】 益以知【益宋误盖各钞改】 三代共之【成化志上有学则二字】 如是焉以基之【下有如是焉以字之六字】 事长有不足于敬与【下有或为人谋而不忠与朋友交而不信与二句】 主其役者某【某作主学南丰曾伋】 驾设有堂【驾设作讲论】 其维【古灵集淳佑志并作维其】
卷之五十七
营寨在东青门里【里乾道淳佑二志外】 壮城指挥【乾道志同淳佑志梦粱录壮作北疑误】 士军【乾道淳佑二志诸寨土军一十三处元额共管一千三百六十六人无城东城西有下塘巡检司寨在仁和县界元管额土军三十人】 海内巡检司寨【内梦粱录外】 北隅　元额一百二人【梦粱录有望栖志前后皆有此脱】 中隅　元额一百二人【二宋三以淳佑志校卢云前后皆一百二人三字误】 亲兵队 元额二百六人【六淳佑志三】 搭材队　元额一百二十八人【淳佑志一百十八人】 马军司营内【军宋误旧绣谷改】
卷之五十八
皆尚勇【宋脱尚字以乾道淳佑二志校汉书地理志好】 敦庞【敦以隋志补】 户三万五千七十一【千乾道志百】 户二十万五千三百六十九【三作五】 口一万四千三十三【一成化志伍按乾道志户口内佚各县数以上户数校之伍字是也】 社【梦粱录杜】 楼子菉【菉作红】 白江【江作缸】 其大如小刀【成化志其形如刀大当是形之误】 黑者名茅【梦粱录黄者名茅蕈】 赤者名竹孤【孤淳佑志菰梦粱录茹】 黄者名珠子【宋黄上衍紫字梦粱录黄而莹白者名珠子又名水晶最甜】 孤云岑【岑宋误峰以苏集校】 钱穆父【父宋误公以集校　宋脱子字以梦粱录校】 巧言语【巧宋好以林集校】 犹有遗种【梦粱录犹有牧马遗迹焉】 （鱼共）【梦粱录鲯】
卷之五十九
（帛系）五万四千一百四两【乾道淳佑二志五万八千五百二十一两二钱二分八厘】 苗米一十三万二千【乾道志一十二万三千】 分认四千四十三匹【淳佑志下有有奇二字】 一丈五寸【寸作尺】 绢五千三百五十匹【五千三百五十九匹七尺四寸】 六千九百四十两九钱【六千九百四十八两七钱】 亭户折盐折夏税钱【证以下文上折字疑衍】 苗田米【苗成化志营】 夏税绢三千三百七十四匹【淳佑志四千六百九十四匹二丈七尺二寸一分】 （帛系）二千五百七十两五钱【三千六百七十五两五钱改正推割三百二十二两五钱七分志脱改正以下十四字】 役钱夏秋每料【下阙淳佑志无此条成化志亦阙】
卷之六十
垂溜山【悬志避改垂】 孙（桓去木）【桓志避去木】 则君福之节度【宋脱度字各钞增】 唐拱【卢本拱后补唐介】 杨由义【已见寓居不应再列邦人疑有误卢校移前杨山义避地海昌七字于此未是】
卷之六十一
扬字【字成化志完卢本改宇】 章朝宗【绍兴十六年同年小录四甲第四十七人字宣卿本贯临安府临安县锦南乡勋贵里】 俞光疑【四甲第四十九人字子前本贯临安府钱唐县吴山乡吴山里疑录作凝以字子前证之盖取前疑之义疑字是也】 陈俱【四甲第八十九人字载之本贯临安府钱唐县履泰乡九曲里】 王允功【五甲第五人字符鼎本贯临安府钱唐县吴山乡吴山里】 杨浚【五甲第九十五人字德源本贯临安府钱唐县钱唐乡钱唐里】 林□【林下注犯光庙讳】 载宗师【载成化志戴卢据改】 张冯【宝佑四年登科录四甲第五十人字成父本贯临字府钱唐县】 陈南一【四甲第一百一人字一之本贯临安府钱唐县】 黄启【四甲第一百二人字字大本贯临安府钱唐县吴山乡】 黄去（圭丙）【四甲第一百五十人字安若本贯临安府寓台州临海县】 李文昌【五甲第十二人字亨道本贯临安府于潜县】 薛文龙【五甲第七十四人字云父本贯临安府钱唐县见居温州南湖】 郑宗源【五甲第一百二十人字德玉本贯临安府钱唐县按是科尚有一甲第十五人潘希圣字养蒙本贯临安府见居温州永嘉县二甲第五人苏直方字彦弘本贯临安府钱唐县吴山乡四甲第五十九人朱鉴孙字明夫本贯临安府仁和县寄居温州不知表中何以不载】 王偊【考证作瑀卢校改考证瑀作偊成化志偊】 何□【何下注犯皇帝御名】
卷之六十二(首半叶宋本旧钞本并阙)
严光【传阙前五行成化志字子陵一名遵富春人少与光武同学有高名王莽数聘抗节不行光武即位变姓名不见帝以物色访之后齐国上言有一男子披羊裘钓泽中帝乃备安车元纁遣使聘之三反而后至车驾幸其馆(云云)按成化志悉用潜志元文而多删削此传依宋本行数计删去十五字其富春人三字则又属臆撰据古今人表宜云会稽余姚人】 居断山□□【山下二字宋损以祠祀门证之当是断一作潭四字山川门俗呼为禫山字又从示】 则旧志称锺子者非【宋锺则旧志称子者非绣谷改】 击刘表【击宋误系以吴志孙坚传校】 康【传匡志避太祖名改】 不乐出仕【仕宋身以吴志孙静传校】 字叔明【明吴志孙（日交）传朗志避改】 聪彻【彻吴志孙桓传朗志避改】 倒垂【垂吴志全琮传悬志避改】 启报【启以传补】 攻没【没宋误后以传校】 右大司马左军师【宋右大将军师此节录之误也以传校】 十一年卒【一传二】
卷之六十三
齐王景【景晋书孙惠问志避太宗嫌名改】 正立【正晋书孙晷传贞志避仁宗嫌名改】 富春道动经江川【传富春车道既少动经山川此节录之误】 所诣【诣宋误系以传校】 木下【木传树志避改】 常往来【常传恒志避真宗名改】 遂与之【与宋误去以传校】 特召【召传征志避改】 文正【正晋书范平传贞志避改】 清闲淡默【晋书褚陶传清淡闲默】 龙跃云津【宋云跃龙津以传校】 复生【生传见】 逊表【逊宋书吴喜传让志避改】 去来【去宋误未以传校】 三百【三宋二以传校】 志静【静南齐书南史顾欢传尽】 家有何书【有何宋误倒以传校】 随物变【变传化】 奉朝请【宋脱奉字以南齐书杜京产传校】 始宁东山【宁下宋衍中字承南齐书之伪以南史传校】 晔故往与游【晔南齐书南史瓛】 何嗣【嗣宋避改】 晓譬【晓南齐书杜栖传敦志避改】 申灵勉【勉南齐书孝义传勖志避神宗嫌名改】 今言【言梁书范元琰传启志避改】 多所【宋误倒以梁书南史范述曾传校】 辨文章【辨梁书孝义传解】 妙旨【妙陈书南史顾越传玄志避改】 宣晋安王【陈书南史宣下有惠字】 武丘山【武陈书南史虎】 侍东宫读【读宋讲以陈书南史校下云侍读如故传是也】 正道【正陈书南史政】 中大通元年【通陈书南史杜之伟传同按后有大同七年中大同纪元在大同后陈书南史误】 勉白【白陈书南史启志避改】 通直散骑常侍【散宋误郎以陈书校】 杜龛【龛宋误翕以陈书南史杜棱传校】 警备【陈书巡警志避理宗嫌名改】 正威【正陈书骆牙传贞志避改】 正介【正隋书北史陆知命传贞志避改】 陈逊【逊隋书北史让志避改】 小丑【丑隋书竖志避改】
卷之六十四(宋本旧钞本并阙今辑补)
卷之六十五【宋阙钞补卢云此卷与下卷皆外闲写本所无借得宋刻本始补录之】 
镇浙东【浙钞误江以东都事略校】 东南兵马都元帅【事略东南下有面字】 升州东面【面补钞误南以事略校】 又以妻【事略妻上有俶字】 启封【启以事略补】 二十年【二补钞误三以事略校】 铸铁钱有八害【补钞脱铁字以资治通鉴校】 以起【起通鉴启志避改】 劳攘【攘通鉴扰】 知河阳【阳补钞南以事略校】 刘子仪【刘筠志避书字】 必亟敛【必补钞误不以宋史钱暄传校】 易简曰有钱易者【曰补钞白以事略校】 洞微志十卷【宋史艺文志三卷】 章厚【惇志避作厚】 闳放【闳补钞误闲以元丰集校】 王元之【王禹偁志避偁书字】 飘然【然逍遥集洒】 俗士【士集子】 吴鈗【马端临经籍考引崇文总目云翰林学士陈彭年与史馆校刊吴锐等重刊玉篇玉海引亦作锐】 纳圹中【中补钞误土以事略校】 搜经史【搜文正集购志避高宗嫌名改】 签书【书集暑志避改】 丧纪【补钞脱丧字以集校】 淮【补钞维以集校】 手十余书【书补钞言以祠部集校】 木石【木集树志避改】 子正【正事略政】
卷之六十六(宋阙钞补第四叶钞本亦阙)
谢景温【传止存首二行下阙成化志旁(口十)房杜当作黑头公矣历县令通判除监察御史知越扬潭蕲四州帅高阳关迁北京留守判河南应天开封府除刑部尚书博学洽闻历仕四朝为时吏师与范仲淹欧阳修王安石相友善按成化志悉用潜志元文而去其所修书名此传不知采自何书矣】 叶杲卿【传止存末九行以上阙成化志叶杲卿名曙杲卿其字钱唐人生而颖拔读书三试开封率高等用尝试御前恩授郑州长史司法桂州卒赠太子中允杲卿在桂有吴谧为象州武化令而死其妻挈二女归闽至桂而妻又死杲卿哀其无归娶为二子妇焉家故饶财诸弟用之尽而求异籍君喟然曰家事至此繇吾禄不足以聚亲族(云云)按梦粱录人物门射景温后即列叶杲卿则潜志谢叶之闲别无他人以成化志文多删削故补谢传四行叶传八行尚缺八行叶传云叶杲卿名曙杲卿其字亦袭潜志元文以下沈遘传例之潜志作叶杲卿名犯英宗庙讳杲卿其字也吴谧成化志误吴谥以祠部集校】 胡爰【爰东都事略瑗志避孝宗赐名去王下卷关注传同】 太元【元补钞误原以元丰集校】 与蟠书【补钞误荅蟠诗以荆公集校】 卒年六十六【补钞六十以事略校】 河北西路常平【补钞脱平字以宋史虞奕传校】 自诡讨贼【诡传计】 请实蔽罪【实补钞误宝以传校下同】 左藏【左传内】 忱明【忱古灵集诚志避改】 明士曹【宋史滕茂实传司理】
卷之六十七
今有司【今宋误令卢改】 荒幻【幻宋误幼琴趣改】 杨子平　名犯今上皇帝御名【子平名璇见海宁县志】 香岩【岩宋严以书录解题校】 亲政【亲宋史洪咨夔传新】 汝（言当）【（言当）宋史赵汝谈传谠】 李壁【壁传从玉按祠祀门会灵庙李直院壁撰亦从土】 真德秀目为谏书【传陈硕曰此谏书也】 沉着【着宋误羞】 著作佐郎【宋史李宗勉传无佐字】 进宝章阁【进下有直字】 尚左郎中【中传官】 可捐【捐传损下同】 明年春兼侍讲【讲求读以传校】
卷之六十八
启策【启以吴志徐夫人传补】 边鸿【鸿吴志孙韶传注洪志避宣祖嫌名改】 正和【正晋书列女传贞志避改】 孙晷传【晷宋误略】
卷之六十九(第六叶宋阙钞补)
大涤山【晋书郭文传大辟山中】 乐闻【闻宋误问以甫里集校】 剉（名□）【剉宋误判以集校】 时作细字文纪事【集时时书细字作文纪事】
卷之七十(第二十二卞一两叶宋本各钞本并阙卢本以所见宋本钞补)
摧弓【摧宋误推绣谷改】 丘迟【迟宋误墀士礼改】 夏侯孜【孜以唐书补】 遂礼【琴趣本校云遂礼五灯会元作师方作礼四字】 景德传灯录【录宋误传绣谷改】 上垂【垂欧阳集悬志避改】 鄙羔羊【鄙后纪事作比】 枯栗【栗集粟纪事与集合】 焚清香【焚纪事闻】 乃云慕仁义可以治膏肓【集乃云慕仁义奔走不自遑始知仁义力可以治膏肓志脱十字后纪事乃云下不载】
校刊咸淳临安志札记下
卷之七十一(宋阙首叶钞补)
若沈【沈宋阙以成化志补】 井里【二字宋（木无）糊略存形迹】 楚客情　高情【情字连押必有一误】 以祈阴助【淳佑志下有逮輴轝渡江五字】 旋有诏【旋以淳佑志补】 栾栌之构【构以淳佑志补】 庙号【号淳佑志貌】 大朝之宠【淳佑志大作天宠下有命字】 今百三十有七年【按苏公宋哲宗元佑六年辛未由杭被召至理宗宝庆元年乙酉仅一百三十五年七字误】
卷之七十二
是时三君【时宋二以成化志校】 寻复庙而祀之【复宋后卢改】 灵惠庙【淳佑志淳佑六年封神父讳子直积庆侯母暨氏灵顺夫人押衙俞千胜威胜将军】 仗节【仗宋误伏】 神姓陈名顼【顼宋项以成化志校】
卷之七十三
申将军庙【成化志云今庙有残碑宋季人撰谓为申包胥】 神姓蒋世为杭人【成化志神姓蒋名崇仁世居兴德坊】 崇宁元年三月封公【宋无月字各钞增】 降旨建祠宇【宋旨上误空一格今刊正】 广惠庙【梦粱录始封灵济王累加美号曰昭烈大帝后改封昌福真君今加宝号曰正俗圣烈昭德昌福崇仁真君淳佑志王妃李氏累封正宁昭助灵惠顺应妃王祖父累封显庆垂休昭远侯父为慈应潜口储祉侯祖母为显应起家昭灵夫人母为慈惠嗣徽圣善夫人王子五人累封长子曰承烈王次曰嗣应公济美公绍休公善继公】 不折旋【旋以淳佑志补】 仰山二王【林希逸（汀去丁改鬳）溪十一稿续集第十卷有行在仰山孚惠二王庙记志未采入】 神姓陈名果仁【卢云当作杲仁】
卷之七十四
余杭县城隍庙在【宋下阙成化志在县治之东】 县西海塘坏【海乃陂字之误成化志作湖亦非】 又有段主簿【成化志以段主簿郎典案从祀皆当时赞力之人也】 张承嗣【承县令门官寺门并作永此作承疑误】 居易与师儒【白集祷仇王神文谨遣朝议郎行余杭县令常儒以清酌之奠敬然于仇王神志删去前文师儒不知何许人矣】 一酹【酹集告】 辉灵【辉集挥】 城隍霸国侯王庙【霸当作属淳佑志引吴育云云曰旧志作霸国必伪也】 虞将军庙【成化志将军名诩东汉人】 在县西北三里观山【里宋误星】 二贤祠【淳佑志晋陵惠端文为之记】 宣和三年封威显侯【淳佑志载宣和敕文】 灵休庙灵佑庙【淳佑志初为范二郎张七郎庙】 周侯庙【成化志神姓周讳雄字仲伟】 里笋章明府祠【淳佑志府下有君字】 盐官县城隍庙【淳佑志邑人称其神为永固王】 绍兴十年岁旱祷雨应【成化志载高宗视文】 惠山庙【淳佑志惠山潘庙】
卷之七十五
有待而启【启以淳佑志补　璇以淳佑志补】 忠孝【孝宋厚以苏集校】 中兴观【淳佑志汉丞相留侯庙元在庙前门外今在庙后门外张康二王庙圣母池火池旁为铁像者四上有铸文元佑九年三月日仁和县沙河东界居民吴文贵顾希晔等舍冶户俞守言郭青铸造按所称铁像盖即今所谓铁哥哥是也此志不载厉氏鹗铁四太尉诗序未溯其原附菩于此】 洪容斋撰陈铸城南堂记【文载淳佑志】 景隆观在新门外旧为通元庵【淳佑志在崇新门外元在城内铁线巷为通元庵】 地涌泉【见后抚掌泉】 　五色云【见后祥光亭○按抚掌泉祥光亭并在卷二十四山川门不当言后】 旋于珠口【旋以洞霄图志补】 日月之相斛【斛图志触绣谷改纠】 璇台【璇以图志补】 惧无鞅【鞅图志央】 买曹桥田【买宋误卖以图志校】 闲尝【尝宋误当以图志校】 长歌【长宋误是以洞霄诗集校】 二天【二诗集一】 红树【树以诗集补】 蓬瀛境【瀛诗集莱境以诗集补】 钱景谌诗【诗集载钱诗第三首不同附录于此余杭隐大涤邃道达华阳物外云烟古山中日月长溪流分玉液柏子下仙香须信风尘表栖真自有方其洞天三十六一首乃陈宗古诗也】 鸣鹤【鸣诗集孤】 未启【启以诗集补】 物生亦倚数有形必有靡【十字宋脱以成化志校】 空山【苏集山空】 内芝【内宋肉以集校】 孙千霞【淳佑志千霞生仕宦之家年未笄尝注道德经宣政中赐名及师号戒行精严】
卷之七十六
上用韵以赐【见御制门○按御制门失载诗见淳佑志附录于此禹汤罪已日兴隆今古虽殊意实同闵雨何嫌屏黄屋望霓果见应苍穹沛然七日苗皆起妙矣三才理本通调燮宣劳赖元老尚期一德辅吾躬】 小石塔二【一在寺门内一在居民家○淳佑志小石塔二在寺门里及黄六家】 钱王九百九十眼井【淳佑志有井九十九眼洪武杭州府志有钱王所凿九十九眼井按淳佑洪武两志是也今其地有百井坊巷】 僧了性作性【淳佑志无作性二字】 电已徂【徂宋误俱以苏集校】 祖仁仰天【仁宋脱以淳佑志校】 厥初【厥宋误阙以淳佑志校】 馔僧【馔宋误选以淳佑志校】 上命【上淳佑志宣】 言旋【旋以淳佑志补】 真实【真宋误宝以淳佑志校】 东坡寒食游南塔寺寂照堂云【此东坡岭外诗志误收红稀扫去集红英扫地】 政和四年改赐今额于西溪法华庵【淳佑志四年作七年今额下有寺废移额四字志脱】 寺壁有寒山拾得颂济书记题【文见淳佑志附录于此心地本无尘放下手中帚寒月印潭心清风动林薮咦闹里无人虚妙中有守识得渠一笑翻身藏北斗】
卷之七十七
中秋二十四日【宋二下衍月字以淳佑志校】 清有子琦珍珍之子性【宋脱一珍字以洺水集校】 致蒙东朝【东宋误本以集及淳佑志校】 乾道九年僧德殊建接待院【淳佑志淳熙二年殊作珠】 结为【结苏集纫】 试看【看集着】 取次【集自在】 山林【山宋误出以集校】 我未即【未宋误来以集校】 限南北【限宋误恨以集校】 旋被【旋以淳佑志补】 冲师闸山溪水轩诗【宋无山字以淳佑志校】 改寿星【星淳佑志圣】 及瞻其山【其宋误吴以淳佑志校】 孰嘘而出【孰宋误熟以淳佑志校】 岂特适视听身意【宋无适字以淳佑志校】 松筠【筠以淳佑志补】 逡巡【巡以淳佑志补】 鞍旋【旋以淳佑志补下旋风同】 又以是资福【宋无是字以淳佑志校】 旧志有渊堂喷月泉【淳佑志旧志有玉渊堂喷月泉记】 宁亲广福院【福淳佑志寿】 儿戏【戏淮集嬉】 湛妙【湛集甚】 故佛宫室【集佛下有之字】 从游【从集宴】 高于天下【高集豪】 五月【月宋误日以苏集校】 言公【宋误公言以集校】
卷之七十八
不计年【洺水集同淳佑志计作记】 尔谦【集同淳佑志谦作议】 无碍【碍宋误疑以集校】 璇题【璇以集补】 赐号紫衣【紫集赐】 宝盖【集下有法幢二字】 方为实相【为实宋误倒以集校】 一弹指顷【集上有咄字】 俗徐氏妙崧【集俗姓徐氏名妙崧】 信有泉邪【泉宋众淳佑志同绣谷改】 一水练静【宋脱静字淳佑志同以松隐集校】 咸欲稍复【欲宋误从以集校】 众请之【集众悦请之】 宜为行都【为宋误于以集校】 人念之善恶【之宋误知淳佑志同以集校】 至念之善者【者宋误希以集校】 不唐捐【集下有绍兴二十九年己卯正月上元日记十四字】 峭若悬【若下注庙讳当是悬字淳佑志烟】 鸟山树【树以淳佑志补】 两无凭【冯宋平淳佑志同绣各改按此诗安晚堂集不载】 悬知【悬以淳佑志补】 佳话【话宋误语以淳佑志校】 离离【宋脱一离字以淳佑志校】 星辰【辰宋霜以止斋集及淳佑志校】 数五更【数集听】 干德二年钱氏建【德淳佑志佑】 超化院【淳佑志开宝中吴越王建旧额下弥陀院治平二年改今额】 　干佑二年【按干佑乃五代汉纪元不应空格或干德之伪】 风光【宋光明以于湖集校】 上乌巾【上宋误土集校】 □巨釭【巨上注庙讳】 □福【福上注庙讳当是树字】 东坡题名【坡宋误城】 盘桓【桓以白石集外诗补】 孱颜【颜宋顽以集外诗校】 沼曰涤心【涤宋渊以成化志校证之前后文是也】 其伯父【父栾城集祖】 慎无【慎以集补】 沈公遘【遘以集补】 位本铁轮而证止五品【集位本五品证止铁轮】 甓瓦【甓宋甃以集校】 左三右二【集右三左二】 季生【季集李】 微言【微宋徽以集校】 已沾足【宋脱已字以淳佑志校】 平匀【匀以淳佑志补】 有北东南【有苏集西】 时年八十一矣【一宋误二以淳佑志校按辩才年止八十一】 灵玄【玄以淳佑志补】 廓然【廓字注庙嫌讳志避宁宗嫌名以淳佑志补】
卷之七十九
元照【元苏集圆】 生死中【三字宋（木无）糊以集校】 以阶其成【阶宋误陌以淳佑志校】 下至圊湢【至宋误屋以淳佑志校】 又斥方丈【宋无方字丈作大以淳佑志校】 无尽之田【无宋误未以淳佑志校】 麇至【麇宋误麋淳佑志同绣谷改】 绍（上山下品）【二字宋（木无）糊以淳佑志校】 凭花【花宋误君以苏集校】 相解【相宋（木无）糊绣谷补】 僧彬【淳佑志僧善彬】 工悟【工宋损以淳佑志校】 真悟律师【淳佑志真悟律师钱唐人名允堪卒于本寺】 菩提寺记【淳佑志嘉禾陈舜俞撰】 玉署【署以淳佑志补后府署同】 况何【何宋（木无）糊以淳佑志校】 树寒【树以淳佑志补】 讲经【讲宋（木无）糊以淳佑志校】 结社【社宋（木无）糊以淳佑志校】 绿阴堂【阴淳佑志荫】 普安院干德中钱氏建【淳佑志显德四年吴越王建旧为安吴塔院】 元佑五年岁次庚午二月辛卯朔二十五日乙卯【按宋史本纪是年二月丁酉朔二十五日是辛酉志误】 廓秋汉【廓以参寥集补】 敦末契【敦以集补】 残磬风中袅【磬宋梦袅宋溺淳佑志同以苏集校】 书唐氏【三字宋（木无）糊以苏集校】 归全【全淳佑志泉】 一树【树以淳佑志补下松树同】 树摇【树以成化志补下刻树松树同】 石槽【槽宋误糟绣谷改】 鸟窠【窠宋误巢以淳佑志校】 建庵【淳佑志建一枝庵】 旋鉏垦【旋鉏垦　旋以苏集补】 平生　蔫病　散仙【六字宋（木无）糊以集校】 玉殿【玉集浴】 休拈【拈宋误粘淳佑志同以集校】 治湖【湖宋误潮以淳佑志校】 智故【故宋（木无）糊以淳佑志校】 循伏【驯避改循】 不期而然【期宋误祈绣谷改】 卫之殇童汪【童汪是鲁非卫】 天申万寿圆觉院【申宋（木无）糊以洪武志校】 清凉【凉淳佑志静】 □知【知上注庙讳淳佑志空一格当是悬字】 元丰二年己未二月十二日壬戌【按宋史是年三月庚午朔二月十二日是辛亥非壬戌壬戌乃二十三日见上普圆院题名】
卷之八十
东晋咸和初【和宋误平】 垂珠之树【树以淳佑补下碧树同】 风闭【闭士礼改闲】 坚（王民）【坚淳佑志贞志避改】 语怪【语宋误诸以淳佑志校】 真石【贞避改真】 驯幽禽【驯以林集补】 愿磨砻【愿宋误类以淳佑志校】 天下笑柳蒲【苏集下笑柳与蒲】 真观大师石龛诗【诗载淳佑志】 殚土木【殚宋误弹】 三摩奢【三宋误之绣谷改】 宝所【宝宋误室绣谷改】 师深于琴【宋无师字以文正集校】 一一而当【宋一二以集校】 山月【月宋误目以集校】 遗文【文宋误丈】 绝境异人世【宋绝误流世误书以参寥集校】 诸豪【诸宋诗以集校】 古刻桂子诗并序【成化志慈永式忏主撰】 飞桂【桂成化志下】 仙家树【树以成化志补】 苦折【苦成化志可】 松树【树以诚斋集补】 雨催【雨宋误两】 灵鹫兴圣寺【淳佑志寺上有教字】 滴翠轩【翠宋（木无）糊以洪武志校】 楼扶【扶宋（木无）糊淳佑志及旧钞皆作杖卢本作扶按宋诗纪事楼扶字叔茂号梅麓鄞人端平中沿江制置司干官淳佑中知泰州军事卢本是也】 茂树【树以淳佑志补】 春云【春宋青以淳佑志校】 扶颠手【手宋宇以淳佑志校】 千岁【千宋误十淳佑志同】 出世导师【导文敏集尊】 □赫【赫上注庙讳】 蒿目【蒿宋误嵩】 三珠【珠集昧】 止观【止宋误正以集校】 求记本末【宋脱末字各钞增集无本末二字】 徂东【东宋误来以集校】 圣泽深【深集弥】 左方【方集右】 而莫甚【甚宋误其】 起走【走宋误来以苏集校】 女废筐【筐注庙讳志避太祖嫌名以集补】 破（□戒）【（□戒）宋戒以集校】 赵山正等院　移请今额【额宋误废以淳佑志校】 在黄松山【淳佑志同卢云疑是黄杜山】 无净院【净卢改诤】
卷之八十一(自北卷至八十九卷宋阙钞补)
膺福殿【福淳佑志庆】 旧为香积院【各钞误积香以淳佑志校】 山上有海云龙王神祠【各钞阙山上二字以淳佑志校】 旧名广照【照各钞熙以淳佑志校】 天王院　绍兴元年【兴淳佑志熙】 普宁院　天福闲钱氏建【淳佑志下有旧额大王四字按此志下云改今额上不着旧额似脱】 资庆院【资各钞贝卢云元本纸阙以淳佑志校】 淳化三年今额【各钞同年下当脱改字】 勤苦二十年【按淳佑七年丁未至宝佑二年甲寅仅八年二十字误】
卷之八十二
寺与石龙相接【淳佑志石上有下字】 定觉院【觉卢本慧】 崇庆庵【各钞脱崇字以淳佑志校】 九曲真觉院【觉卢本（见爻）集韵（见爻）古觉字自八十一卷下卢氏曾见宋本此必宋本之旧】 独□余记【独下注庙讳】 沈溺【溺各钞误匿淳佑志同】 钱唐□昔【各钞昔上空一格按松隐集无脱字】 浙江者【集浙下无江字是】 以是巨浪【是集至】 门敞【各钞门集同绣谷改开】 缁黄【集衣缁冠黄】 皆抚其实【抚疑当作摭】 止止【各钞止心绣谷改】 尝植黄皮【皮下淳佑志有木字】
卷之八十三
普救寺【寺淳佑志院】 妙智院【各钞脱院字以淳佑志校】 宝严寺　干化二年建【各钞干化空格或疑干德之伪按淳佑志朱梁干化二年置则干化不误空格误也今刊正后净安院下同】 窍高深【窍疑当作核】 （上直下心）山【（上直下心）宋误（上直下土）以传灯录校】 普乐院火【火各钞误大】 大慧禅师塔铭□□【各钞铭下空二格按当是云云二字淳佑志载塔铭首曰隆兴元年八月十四日大慧禅师宗杲示寂于径山明月堂皇帝闻之嗟惜诏以明月堂为妙喜庵赐谥普觉塔曰宝光用宠贲之其徒以师全身葬于庵之后使了贤来请铭先是云云】 亲书妙喜庵大慧禅师【淳佑志亲书妙喜庵大字及制真赞寄师又二年而上即位始赐号六慧禅师明年云云志删并错误】 为拯【拯淳佑志极】 圆悟【圆作圜志避政】 勤即圆悟师也【即圆各钞误倒以淳佑志校】 俊乂【乂各钞误义以淳佑志校】 为岷岷【下岷字各钞误峨以渭南集及淳佑志校】 何法【各钞误自以集校】 住径山【住各钞往以集校】 壮丽【丽各钞观以集校】 挼指沙界豁【挼石湖集按界各钞累以集校】 行十一年【淳佑志同忠惠集行作役】 复集【复集及淳佑志还志避改】 猿狖【狖苏集猱卢云宋狖】 酸哀【哀集辛】 珠金【集金珠卢云宋珠金】 本空【本各钞大绣谷改证之下文是也】 朗瞻院【瞻上注圣祖讳淳佑志注圣祖讳下一字成化志作朗瞻是也见山川门】 县有瞻山【淳佑志同成化志作朗山按临安县安国山本名朗山又名朗瞻山见山川门成化志作朗山是卷之八十四(第十八叶以后各钞阙)
唐天佑闲【各钞作元佑上空格按元佑在治平后以秦记证之实唐天佑二年元字误也今校正】 游楞【北山小集游四方】 扩而济天下【扩以集补】 不□【不下注御名】 俱胝道者【胝各钞视以成化志校证以寺院门林孝雍诗是也】 有高僧建于滴翠峰下【洪武志僧师琼建于滴翠峰下】 文德五年【按唐僖宗文德二月改元至十二月止五字误】 唐许远孙立额【洪武志唐太和元年僧会遇始建僧姓许唐睢阳太守远之孙也】 多言【言各钞口以淳佑志校】 六凿【凿各钞艺以淳佑志校】 大智院　干德元年建【各钞同洪武志汉干佑元年】 真寂院在县南四十里【各钞同成化志县东南】
卷之八十五
西日【日各钞月卢改此诗逍遥集不载】 寺结【结淳佑志构志避改】 构白云【构以淳佑志补】 始穷【始各钞误所以参寥集校】 非世人【世各钞误古以集校】 大士【士各钞误夫以集校】 投金【投各钞误授以集校】 影□【影下注庙讳】 悬河【悬以淳佑志补】 普向院在县西五十里【淳佑志五十五里下多宝塔作六十里】 涕唾濡湿住不动之地【成化志涕唾濡湿化为波涛不定之水沈寂坚忍化为安住不动之地】 佛菩萨鬼神一出而所谓言则亦不能自得也【成化志佛菩萨鬼神一出而所谓言者不可得知矣使求于言则亦不能自知也按此记潜仍淳佑志旧多脱文成化志所载未知所木】 崇恩报福院　改今额【额各钞误院以淳佑志校】 基筑【筑苏集构志避改】 窦思永撰铜僧伽像葛蘩撰天台教院记【文并载淳佑志】 苏才翁留题【卢云此白香山诗屋作户】 尚禅师【淳佑志尚上有惟字】 霜筠【筠以横浦集补】 邑人章玮石刻【淳佑志载元佑三年章玮记】 继擢【擢横浦集旋志避改】 意明【明集萌】 使刻诸石【集下署绍兴九年十月四日记】 崇福寺在县六十里【成化志县下有东北二字按盐官县图东北有崇福山山疑寺之误成化是也】 杨子平题诗【杨下注犯御名今依人物门例以字补】 西山广福院　题咏【按野寺一首乃唐章孝标诗宋诗纪事载杨璇诗止地势一首采自海宁县志】 □山【山上各钞阙一字淳佑志游疑是还字】 长悬【悬以苏集补】 一轩参籁动潮声【山川门一轩寒籁动秋声】 足下【足山川门舄】 □问名【问上注御名】
卷之八十六
园囿之兴废【囿卢本亭】 东亭　三里【三卢本二】 邑令巩丰诗【此诗已载寺观门十二句乃一章也重见于此而又误分为三】 太守赵仲藏诗【此诗已载寺观门】 色青【青卢本清校云宋青】 令钱孜【各钞不出孜注御旧名以县令题名校补彼卷但缺末笔下同】 管名许由【管疑当作亭】 康庐【匡志避作康】 晋有有莘之墟【卢云城濮之战晋侯登有莘之墟以观师杜注城濮衙地则有莘之墟亦卫地】 郑有大庭氏之库【卢云大庭氏之库在鲁地梓慎登此以望四国之火】 岑石　西尺六寸【成化志西上有东字志脱】 秦王【王当作皇下同】 范蠡塘　三十五里【三成化志二】 祯明【祯以成化志补】
卷之八十七
宋景侯吴喜墓【宋书本传封景陵县侯志脱陵字】 作启【启以成化志补　留常常各钞张以成化志校】 丞相李文清公墓在小隐山【成化志丞相文清公李宗勉墓在富阳县小隐山】
卷之八十八
柳闲【宋符瑞志柳树志避改】 白（鸟）见【（鸟）宋书鹅疑误】 刘祯【祯以宋书补】
卷之八十九
属郡【郡晋书王舒传县】 海盐盐官【下盐字各钞脱以南齐书沈文季传校】 萧元蔚【元各钞文以集校】 杜元懿启【启以南齐书顾宪之传补】 柳浦【柳各钞误柯以传校】 去乏【乏各钞误之以传校】 赍货【赍传征志避改】 十城【十各钞误大以梁书昭明太子传校】 正明【正陈书徐陵传祯志避改】 李峘【峘各钞注犯真宗讳以唐书郁林王传补下同】 温□【温下各钞注犯太宗讳】 冠带【冠各钞误官以通鉴长编校】 每升六十五文【升各钞斗以长编校】 癸巳【长编癸巳承上壬辰志失删】 大中祥符七年【六字以长编补各钞脱】 同上年【长编在大中祥符九年志例注同上年各钞脱今补】 启闭【启以长编补】 辛酉【二字志亦失删】 景佑三年【三各钞误二以长编校】 管勾【勾以长编补】 沔闻有僧与莘氏私【此句各钞互异今从长编】 听造景羔羊厅岩等曲法请求辅坐主公使阿狗无择【长编丁忧人屯田郎中任造追一任官勒停经恩未得叙用国子博士致仕钱羔羊追三任官衢州编管殿中丞致仕王景追一任官勒停泗州参军张应岩追参军明州编管监杭州军资库司法参孙辅特冲替】 胜捷军【各钞脱军字以系年要录校】 十二月庚申御营使司都统制王渊入杭州【要录系辛酉日下注云渊诛陈通在此月癸亥今从日历附辛酉入城之日】 以启贺桧【启以要录补】 其粪杀蛇【其各钞误有以仇池笔记校】
卷之九十(宋本旧钞本并阙)
卷之九十一(第一第二两叶宋本阙补钞亦阙)
杭有西湖【至】 荣出【此条宋本尚存末行注王直方今以渔隐丛话所引王直方诗话补】 画桡鼍鼓莫违民【宋鼍误鳌违误遗以（上｛工凡｝下石）溪诗话校诗话桡作船】 荆门翼【荆宋金以玉壶清话校】 勾当【勾以乌台诗案补】 树石【树以湘山野录补】 东君【君宋误风以挥尘余话校】 逾半【半宋误旬以余话校】 张彦实扩【扩以宋史补】 除其名【名挥尘后录职】 主判【判宋误泮后录同绣谷改】 旋营缉【旋以余话补】 守杭毛泽民【杭毛宋钱唐绣谷改】
卷之九十二
坛院碑【坛宋禅以容斋四笔校】 用梁纪元【宋元下衍年字以四笔校】 今建呈【建四笔进】 欲重建【四笔同成化志建作进】 旋闻【旋以夷坚志补】 正不然【志不然正】 必得尔往【必宋误非以志校】 日夕【宋日日以志校】 阶下【阶宋廷以志校】 未开缄【闲志启志避改】 上官公禄【禄志棣】 旋还【旋以志补】 吴江塔院【江疑当作由此条今本夷坚志无】
卷之九十三
至押录【夷坚志至上有驯字志避删】 设肆【设志启志避改】 启穴【启以志补】 李王二太尉【王宋误三】 豤祈【狠本汉书】 极着【极宋揭以夷坚志校】 何以得之【何宋误可以志校】 朗言【朗以老学庵笔记补】 四斤元【元笔记丸志避改】 谨东美【谨笔记慎志避改】 顾临【笔记顾子敦志避书名】 伐树【树以桯史补】 旋悟【旋以四朝闻见录补后旋绕旋干同】 炎天□□热如焚却恨都无一点云不得此泉□□□几乎渴杀老参军【鲍氏廷博校闻见录云后村诗话信州道旁有泉一泓□清有诗牌云炎炎亭午暑如焚却恨都无一点云六月骑驴来到晚几乎渴杀老参军潘逍遥诗也能改斋漫录潘阆题资福院石井炎炎畏日树将焚却恨都无一点云强跨蹇驴来到得皆疑渴杀老参军诗俱小异○宋却恨误恰限以录校】 诏仍用【仍宋误止以闻见录校】 非特俭德云【鲍云此句上似有脱文】 三十二年【鲍云宁宗于绍熙五年甲寅即位崩于嘉定十七年甲申凡在位三十一年二字误】 绍翁甲集【甲宋误乙以录校下同】 对者字【宋脱字字以录校】 穹碑摩云【碑下宋衍略字以录校】
卷之九十四
惕栗【栗宋误慓】 寒　能　迹人　眠云　徐届　洞【以上九字宋损以赋汇校】 □礼【礼上注庙讳】 列族【赋汇下有联群二字】 陈次【次作设】 垂瞂【瞂宋误瞂玉篇瞂盾也引诗蒙瞂有菀毛作伐假借字】 联职【职宋误识下凡云宋误者并各钞校改】 杏坛【坛宋误檀】 跿（□句）【见史记张仪传】 捏觱【文选西京赋揘毕觱毕古通】 儵眒【见史记司马相如传】 老栱【栱宋误拱】 竹园【园宋误外】 铁埜【埜赋汇冶】 昭庆【昭宋误招】 羾北【北宋误比】 玉绳【绳宋误纯】 陛砌【陛宋误升】 延客【客宋误容】 互出【互宋误玄】 疆圉【圉宋误固】 复可知矣【复宋误后】 飌【玉篇古文（风忽）疾风儿】 （上雨下蒙）（上雨下蒙）其零【玉篇（上雨下蒙）（上雨下蒙）雨儿此必本三家诗毛作蒙假借字自来采三家者未及此】 （上卫下｛豚又｝）【说文豚属读若罽】 □【豕鬣如笔管者出南郡玉篇亦作豪】 □【虫似豪猪者或作猬】 浮天【浮宋损以赋汇校】 灯（上孑下舟）【集韵逆及切舟行】 以言所产【言宋误之】 茹华【华宋误蔕】 磬折【磬宋误罄】 里闾【宋误闾里】 矢石【矢宋误夫】 民风【民宋误老】 先生【生宋误王】 优游【宋脱游字以赋汇校】 岂伊地美【伊地宋误非匪以赋汇校】 盍亦【盍宋误盖】 山阿【阿宋误河以太仓稊米集校】 忠正【正集贞志避改】 侣麋鹿【侣宋误旅以集校】 旋旆【旋以集补】 乎云霄【三字宋损以集校】
卷之九十五
斜竖【竖以文选补】 老却人【宋却老人以全唐诗校】 竹马【全唐诗双眼】 世人【权文公集人世】 琼树【树以集补】 虽念离当夏【全唐诗念离当夏首注一作谁念离亭下游情　全唐诗堕游注一作惰】 定山【定宋误空】 筠粉【筠以白集补】 酒客【酒宋误醉以集校】 蜃散【宋不出蜃注庙讳避孝宗嫌名以集补】 暮潮【潮宋误湖以集校】 七言八韵走笔奉荅兼呈微之【集苏州李中丞以元日郡斋感怀诗寄微之及予辄依来篇七言八韵走笔奉荅兼呈微之】 难驯【驯以集补】 境亦空【境宋误镜以集校】 写绿油【写集泻】 苍岭闲【韦集隐苍岭】 庭草【庭宋误定以集校】 逶池鹜【逶集委】 署里门【署以集补】 终夕【终元英集朝】 树引【树以集补】 楚山【楚集越】 杭州望越亭【诗已载官寺门】 若见【若宋误示绣谷改】
卷之九十六
高舂【舂宋误春以林集校】 下树【树以集补后并同】 那辞【辞集堪】 层构【构以集补下此构同】 犹欢【欢集欣】 且持【且宋误具以集校】 衰疾【疾集病】 檀匀【匀以集补】 无春【无集生】 犹惭【惭集怜】 谙寻鹤【谙宋误谱以集校】 疏玄【玄以集补】 又开【开宋误闲以集校】 诗俗【俗集客】 休征【征以集补】 全村【全集前】 悬屋壁【悬以集补】 抱露【抱集挹】 竹檐【檐集烟】 一犁【犁集溪】 黄叶【叶宋误落以集校】 兴谁同【兴宋误与以集校】 屐拖平【展宋误履以集校】 烟露【露集霭】 淤泥【淤宋误游以集校】 春流【春集深】 旋旋【以集补】 裁太碎【碎宋误醉以集校】 东坡雪后至临平【诗已载山川门】 游落星【苏集游寿星寺】 来施【施集试】 先生【集东坡】 口如林【林集麻】 梅圣俞诗中【集诗下有集字】 两看春【看集过】 俗俭【俭宋误险以集校】 辞簪笏【辞宋误词以集校】 小径【小宋误心以集校自注太平寺俗号小径山】 渡锦水【渡宋误杜以集校】 二子【二宋误三以集校】 次韵杭人裴维甫【此请误载山川门宜去彼存此】 缘吾发【吾宋误君以集校山川门不误】 为子留【留宋误由以集校山川门不误】 我此行【此宋自以集校】 衫鬓【衫宋误霜以集校】 来生【来宋误前以集校】 杭州游山【集游杭州山】 生林杪【生集失】 千顷葑【葑集绿】 劝我【劝宋观以集校】 广西路【西集南】 怨鹤【怨宋误愁以集校】 欲及辰【辰集春】
卷之九十七
郭功父钱塘行【青山集钱塘行送别签判李太博献甫】 蔡天启【启宋注御旧名宋史文苑传蔡肇字天启润州丹阳人今据补】 水木【木参寥集树志避改】 雾卷【雾宋误霞以集校】 桂树【树以集补后烟树同】 春冰【冰宋误水以集校】 手指【指集持】 诉与【诉宋误许】 旧姓存【存成化志传士礼改甘并非是】 南高天近北烟低【成化志南峰天近北峰低】 迨尽【迨白集待】 正元【正集贞志避改】 憨民【憨樊川集戆】 百钱【百宋误前以集校】 武宗皇帝【宋脱宗字以集校】 穷吾天下佛也【宋脱佛字以集校】 公署【署以集补】 其根节【其宋误一以集校】 少为【少集以】 发匀【匀以集补】 越树【树以集补】 点尽止凝【集无止字】 方憃【方苏集愚】 诗有奇语【集下有云烟葱胧珠□的皪议者以为尽师之流聪又不已二十字】 观世音【集文殊】 皆与有力【与宋误兴以集校】 劳徕【劳宋损以白集校】 悬赏【悬以集补】 旌能【能宋损以集校　堂上堂浮溪集掌】 去年七月【宋脱年字以白集校】 征还【征以集补】 郎署【署以集补】 旋属【旋以集补】 逆耳之奏【宋耳误目奏误憃以苏集校】 致奸猾【致宋误政以集校】 谴诃【诃宋误何以集校】 朝廷之明【明宋损以集校】 （□佳）蒲【宋不出（□佳）注庙讳避钦宗嫌名】 帅藩复□【复下注庙讳当是完此文及上篇浮溪集不载】
卷之九十八(以下三卷宋本各钞本并阙)
跋 
南宋志临安者三家乾道时周淙淳佑时施锷咸淳时潜说友乾道志十五卷今〔勤〕存三卷淳佑志宋史艺文志及诸家书目皆不著录无从考其卷数今传钞本有二不过全书之半惟潜志较为完具说友字君高处州人登淳佑四年进士第知临安时贾似道方枋国志中遇似道衔名皆提行或空格未免滋后人之议然征材宏富辨论精核朱先生竹垞称为宋人志乘之最详者其书原本一百卷竹垞从海盐胡氏常熟毛氏先后得宋椠本八十卷又借钞十三卷尚阙七卷乡先辈绣谷亭吴氏小山堂赵氏彼此传钞宝同球璧远孙家藏写本亦从两家本录出鲁鱼亥豕闲所不免吴县黄丈荛圃【丕烈】 藏有宋椠本谓是曝书亭故物旋归余宗阆源观察【士钟】 己丑秋介嘉兴李丈芗沚【富孙】 借归读之纸色墨香令人不敢手触宋椠较竹垞本增多三卷钞补十二卷亦从宋本影写其六十五六十六两卷卢先生抱经从知不足斋鲍氏宋椠残本钞补竹垞亦未之见也校勘一过良多是正又借得海昌拜经楼吴氏宋椠残本及马氏所藏抱经堂钞本参校订伪补阙始成善本惟六十四九十九十八至一百五卷终不可得合浦之珠延平之剑不知尚能复遇否吾郡遗闻佚事萃于是书所引祥符图经晏元献与地志范子长郡县志诸书久已放佚藉此得存（厔去至改圭）略爰付剞劂以广其传行款悉依宋本经始于庚寅二月凡十有八月而蒇事助余雠校者海昌吴丈子撰【春照】 同邑黄丈芗泉【士珣】 地六十四卷人物芗泉据梦粱录目次以成化杭州府志补之其有宋本显误据周施两志及他书订正者芗泉别为札记三卷附于后并详着其例云道光辛卯八月朔钱塘汪远孙跋
杭州爱日轩陆贞一董刊
也或此志瞻上脱圣祖讳三字注】 杓子【杓成化志柏】 旧名朗明【朗以成化志补】 
